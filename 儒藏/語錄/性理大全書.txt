

禦制性理大全序

朕惟古昔聖王所以繼天立極而君師萬民者不徒在乎治法之明備而在乎心法道法之精微也執中之訓肇自唐虞帝王之學莫不由之言心則曰人心惟危道心惟微言性則曰若有恆性克綏厥猷惟後蓋天性同然之理人心固有之良萬善所從出焉本之以建皇極則爲天徳王道之純以牖下民則爲一道同風之治欲修身而登上理舎斯道何由哉朕荷

太祖

太宗積累之休纘承

世祖章皇帝鴻業夙夜祗懼嘉與海內期登隆平每思二帝三王之治本於道二帝三王之道本於心辧析心性之理而羽翼六經發揮聖道者莫詳於有宋諸儒迨明永樂間命儒臣纂集性理大全一書朕常加繙閱見其窮天地陰陽之蘊明性命仁義之旨揭主敬存誠之要微而律數之精意顯而道統之源流以至君徳聖學政教

紀綱靡不大小兼該而表裏咸貫洵道學之淵藪致治之凖繩也嵗月旣久版籍殘缺特命禮臣重加補訂以備觀覽爰制序於捲端朕方精思格言探討緒論以遐稽乎古帝王心法道法之微亦欲天下臣民究心玆編思降衷之理安物則之恆庻幾咸盡其性以復臻乎唐虞三代熙皥之治云爾

康熙十二年四月初九日

性理大全書

一先儒姓氏

周子【惇頤濂溪茂叔】

程子【顥伯淳明道頤正叔伊川】邵子【雍

康節堯夫】

張子【載橫渠子厚】

安定胡氏【瑗翼之】

涑水司馬氏【光溫公君實】眉山蘓氏【軾子瞻東坡轍子由頴濱】山谷黃氏【庭堅魯直】

滎陽呂氏【希哲原明】

嵩山晁氏【以道說之】

王氏【巖叟】

元城劉氏【良世器之】

廣平防氏【酢定夫】

上蔡謝氏【良佐顯道】

鐂氏【質夫】

李氏【端伯】

藍田呂氏【大忠進伯大臨與叔】京兆呂氏【大鈞和叔】

蘓氏【昞季明】

範氏【育】

山楊氏【時中立】

河東侯氏【仲良師聖】

壽安張氏【繹思叔】

和靖尹氏【焞彥明】

華陽範氏【祖禹淳夫】

河間劉氏【立之安禮】

永嘉劉氏【安節元承】

河南朱氏【校光庭】

東平馬氏【伸】

邵氏【伯溫】

河間邢氏【恕和叔】

武夷胡氏【安國文定康侯】

致堂胡氏【寅明仲】

五峯胡氏【宏仁仲】

陳氏【恬叔易】

陳氏【淵】

馮氏【忠恕】

祁氏【寛】

呂氏【稽中】

呂氏【堅中】

呂氏【本中】

章氏【憲】

張氏【崏】

歐陽氏【棐】

豫章羅氏【仲素】

延平李氏【侗願中】

韋齋朱氏【松喬年】

屛山劉氏【子翚】

朱子【熹晦庵元晦】

樂庵李氏【衡多平】

南軒張氏【栻敬夫】

象山陸氏【九淵子靜】

黙齋防氏【九言】

東萊呂氏【祖謙伯恭】

勉齋黃氏【榦直卿】

三山陳氏【祥道】

雲莊劉氏【爚晦伯】

西山蔡氏【元定季通】

節齋蔡氏【淵伯靜】

九峯蔡氏【沈仲黙】

觀物張氏【行成文饒】

北溪陳氏【淳安卿】

果齋李氏【方子正叔】

潛室陳氏【塡器之】

盤澗李氏【銖叔重】

北山陳氏【孔碩膚仲】

範陽張氏【九成子韻】

廖氏【子晦】

吳氏【壽昌】

山陽度氏【正性善】

慈湖楊氏【簡敬仲】

西山眞氏【徳秀景元】

鶴山魏氏【華父了翁】

平庵項氏【安世平甫】

彭山【長庚】

祝氏【涇】

進齋徐氏【幾子與】

思齋翁氏【泳永叔】

覺軒蔡氏【模仲覺】

萍鄕胡氏【安之叔器】

天臺謝氏【無楙】

平巖葉氏【采仲圭】

雙峯饒氏【魯仲元】

楊氏【復】

李氏【士英】

建安熊氏【剛大勿軒】

臧氏【格】

孟氏【康】

魯齋彭氏

習軒吳氏

庸齋許氏【仲翔】

長樂陳氏【櫟】

鐘氏【過】

黃氏【巖孫】

黃氏【瑞節】

謝氏【方叔】

魯齋許氏【衡平仲】

玉齋胡氏【方平】

董氏【訒】

吳郡李氏【韶】

陳氏【協】

雙湖胡氏【一桂庭芳】

髙氏

鄭氏

周氏【坦】

劉氏【垓孫】

劉氏【璋】

臨川吳氏【澄

艸廬幼淸】

李氏【希濂】

牧庵姚氏【燧】

元氏【明善】

邵庵虞氏【集伯生】

揭氏【徯斯】

古洲馬氏

耶律氏【有尙】

圭齋歐陽氏【元功】

陳氏【剛】

黃氏【溍晉卿】

性理大全書目錄

卷一

太極圗

卷二

通書一

卷三

通書二

卷四

西銘

卷五

正防一

卷六

正二

卷七

皇極經世書一

卷八

皇極經世書二

卷九

皇極經世書三

卷十

皇極經世書四

卷十一

皇極經世書五

卷十二

皇極經世書六

卷十三

皇極經世書七

卷十四

易學啟防一

卷十五

易學啟防二

卷十六

易學啟三

卷十七

易學啟防四

卷十八

家禮一

卷十九

家禮二

卷二十

家禮三

卷二十一

家禮四

卷二十二

律呂新書一

卷二十三

律呂新書二

卷二十四

洪範皇極內篇一

卷二十五

洪範皇極內篇二

卷二十六

理气一

總論

太極

天地

天度【歷法附】

卷二十七

理气二

天文

日月星辰雷電風雨雪雹霜露

陰陽

五行

時令

地理【潮汐附】

卷二十八

神

總論

論在人神兼精神魂魄

論祭祀祖考神祗

論祭祀神祗

論生死

卷二十九

性理一

性命

性

人物之性

卷三十

性理二

气質之性

卷三十一

性理三

气質之性【命才附】

卷三十二

性理四

心

卷三十三

性理五

心性情【定性情意志气志意思慮附】

卷三十四

性理六

道

理

徳

卷三十五

性理七

仁

卷三十六

性理八

仁義

仁義禮智

卷三十七

性理九

仁義禮智信

誠

忠信

忠恕

恭敬

卷三十八

道統

聖賢

總論

孔子

顏子

曾子

子思

孟子

孔孟門人

卷三十九

諸儒一

周子

二程子

張子

邵子

卷四十

諸儒二

程子門人

羅從彥

李侗

胡安國【子寅宏附】

卷四十一

諸儒三

朱子

張栻

卷四十二

諸儒四

呂祖謙

陸九淵

朱子門人

眞徳秀

魏華父

許衡

吳澄

卷四十三

學一

小學

總論爲學之方

卷四十四

學二

總論爲學之方

卷四十五

學三

總論爲學之方

卷四十六

學四

存養【持敬附】

卷四十七

學五

存養【持敬靜】

省察

卷四十八

學六

知行【言行附】

致知

卷四十九

學七

力行【克巳攺過雜論處心立事附】

卷五十

學八

力行【理欲義利君子小人之辧論出處】

卷五十一

學九

敎人

卷五十二

學十

人倫【師友附】

卷五十三

學十一

讀書法

卷五十四

學十二

讀書法【讀諸經法論解經讀史附】

卷五十五

學十三

史學

字學

科舉之學

卷五十六

學十四

論詩

論文

卷五十七

諸子一

老子

列子

莊子

墨子

管子

孫子

孔叢子

申韓

荀子

董子

卷五十八

諸子二

揚子

文中子

韓子

歐陽子

蘇子【王安石附】

卷五十九

歷代一

唐虞三代

春秋戰國

秦

卷六十

歷代二

西漢

卷六十一

歷代三

西漢

卷六十二

歷代四

東漢

三國

卷六十三

歷代五

晉

唐

卷六十四

歷代六

五代

宋

卷六十五

君道

君徳

聖學

儲嗣

君臣

臣道

卷六十六

治道一

總論

禮樂

宗廟

卷六十七

治道二

宗法

謚法

封建

學校

用人

卷六十八

治道三

人才

求賢

論官【蒞政附】

諫諍

法令

賞罰

卷六十九

治道四

王伯

田賦

理財

節儉

賑卹

禎異

論兵

論刑

夷狄

卷七十

詩

古詩

律詩

絕句

文

贊

箴

銘

賦

欽定四庫全書

性理大全書卷一

太極圖

【朱子曰太極圖者濓溪先生之所作也先生姓周氏名惇寔字茂叔後避英宗舊名攺惇頤家世道州營道縣濓溪之上博學力行聞道甚早遇事剛果有古人風爲政精宻嚴恕務盡道理嘗作太極圖通書易通數十篇襟懷飄灑雅有髙趣尢樂佳山水廬山之麓有溪焉先生濯纓而樂之因寓以濓溪之號而築書堂於其上又曰先生之學其妙具於太極一圖通書之言亦皆此圖之蘊而程先生兄弟語及性命之際亦未嘗不因其說觀通書之誠動靜理性命等章及程氏書李仲通銘程邵公志顏子好學論等篇則可見矣潘淸逸志先生之墓敍所著書特以作太極圖爲稱首然則此圖當爲先生書首不疑也然先生旣手以授二程本因附書後者見其如此遂誤以圖爲書之卒章不復釐正使先生立象盡意之微指暗而不明而驟讀通書者亦復不知有所縂攝此則諸本之失也又嘗讀朱內翰振進易說表謂此圖之自陳摶種放穆修而來而五峯胡氏作序又以爲先生非止爲種穆之學者此特其學之一師耳非其至者也夫以先生之學之妙不出此圖以爲得之於人則決非種穆所及以爲非其至者則先生之學何以加於此圖哉是以竊嘗疑之及得志文考之然後知其果先生所自作而非有受於人者二公蓋有未嘗見此志而云云耳】

此所謂無極而太極也所以動而陽靜而陰之本體也然非有以離乎陰陽也卽陰陽而指其本體不雜乎陰陽而爲言耳此

之動而陽靜而陰也中者其本體也者陽之動也之用所以行也者陰之靜也之體所以立也者

之根也者之根也

此陽變陰合而生水火木金土也者陽之變也者陰之合也陰盛故居右陽盛故居左陽穉故次火陰穉故次水沖气故居中而水火之交系乎上陰根陽陽根陰也水而木木而火火而土土而金金而復水如環無端五气布四時

行也

五行一陰陽五殊二實無餘欠也陰陽一太極精粗本末無彼此也太極本無極上天之載無聲臭也五行之生各一其性气殊質異各一其無假借也

此無極二五所以妙合而無間也乾男坤女以气化者言也各一其性而男女一太

極也萬物化生以形化者言也各一其性而萬物一太極也【此以上引說解剝圖體此以下據圖推盡說意】惟人也得其秀而最靈則所謂人者於是乎在矣然形之爲也神之發也五性

之徳也善惡男女之分也萬事

萬物之象也此天下之動所以紛綸交錯而吉凶悔吝所由以生也惟聖人者又得夫秀之精一而有以全乎之體用者也是以一動一靜各臻其極而天下之故常感通乎寂然不動之中蓋中也仁也感也所謂也

之用所以行也正也義也寂也所謂也之體所以立也中正仁義渾然全體而靜者常

爲主焉則人於是乎立而

天地日月四時鬼神有所不能違矣君子之戒愼恐懼所以修此而吉也小人之放僻邪侈所以悖此而凶也天地人之道各一也陽也剛也仁也所謂也物之始也陰也柔也義也所謂也物之終也此所謂易也而三極之道立焉實則一也故曰易有太極之謂也

【朱子曰太極圖只是一个寔理一以貫之○太極一圏便是一畫只是撒開了引敎長一畫○無極而太極上一圈則是太極但挑出在上○無極而太極此五字添減一字不得○無極而太極不是太極之外別有無極無中自有此理無極而太極此而字輕無次序故也○無極而太極只是說無形而有理所謂太極者只二气五行之理非別有物爲太極也○以理言之則不可謂之有以物言之則不可謂之無○無極而太極正謂無此形狀而有此道理耳○無極而太極正恐人將太極做一个有形象底看故乂說無極言只是此理也○無極而太極只是一句如沖漠無朕畢竟是上面無形象然卻寔有此理圖上自分曉○問無極且得做無形無象說曰𨿽無形卻有理又問無極太極只是一物日本是一物被他恁地說卻似両物○無極是有理而無形如性何嘗有形太極是五行陰陽之理皆有不是空底物事若是空時如釋氏說性相似○極是道理之極至總天地萬物之理便是太極○問無極而太極固是一物有積漸否曰無積漸曰上言無極下言太極竊疑上言無窮無極下言至此方極曰無極者無形太極者有理也周子恐人把作一物防故云無極曰太極旣無形气象如何曰只是理○太極只是極至更無去處了至髙至妙至精至神是沒去處濓溪恐人道太極有形故曰無極而太極是無之中有个極至之理問無極而太極因而字故生陸氏議論曰而字自分明下云動而生陽靜而生陰說一生字便見其自太極來今曰而則只是一理○老子之言有無以有無爲二周子之言有無以有無爲一○謂之無極正以其無方所形狀以爲在無物之前而未嘗不立於有物之後以爲在陰陽之外而未嘗不行於陰陽之中以爲通貫全體無乎不在則又初無聲臭影響之可言也○不言無極則太極同於一物而不足爲萬化之根不言太極則無極淪於空寂而不能爲萬物之根只此一句便見其下語精宻微妙無窮而向下所說許多道理條貫脈絡井井不亂只今便在目前而亙古亙今攧撲不破○天地之間只有動靜両端循環不已更無餘事此之謂易而其動其靜則必有所以動靜之理是則所謂太極者也○無極而太極人都想象有个光明閃爍防物在那里卻不知本是說無這物事只是有个理能如此動靜而已○動靜非太極而所以動靜者乃太極也故謂非動靜外別有太極則可謂動靜便是太極之道則不可○問太極動而生陽是有這動之理便能動而生陽否曰有這動之理便是動而生陽有這靜之理便是靜而生陰旣動則理又在動之中旣靜則理又在靜之中曰動靜是气也有這理爲气之主气便能如此否曰是也旣有理便有气則理又在乎气之中○太極生陰陽理生气也陰陽旣生則太極在其中理復在气之內也所謂太極者便只在陰陽裏所謂陰陽者便只在太極裏今人說是陰陽上別有一个無形無影底是太極非也○太極是个藏頭物事動時屬陽而未動時又屬陰了○太極無方所無形體無地位可放若以未發時言之未發卻只是靜動靜陰陽皆只是形而下者然動亦太極之動靜亦太極之靜但動靜非太極耳故周子以無極言之○謂太極含動靜以本體而言也謂太極有動靜以流行而言也若謂太極便是動靜則是形而上下者不可分而易有太極之言亦贅矣太極分開只是両个陰陽括盡了天下物事問陰陽便是太極否曰某解圖云然非有以離乎陰陽也卽陰陽而指其本體不雜乎陰陽而爲言耳此句當仔細防今於某觧說句尙未通如何論太極問卽陰陽而指其本體不雜乎陰陽而言之是於道有定位處指之否曰然一陰一陽之謂道亦是此意○性猶太極也心猶陰陽也太極只在陰陽之中非能離陰陽也然至論太極則太極自有太極陰陽自是陰陽惟性與心亦然所謂一而二二而一也○才說太極便帶著陰陽才說性便帶著气不帶著陰陽與气太極與性那里收附然要得分明又不可不拆開○問孟子言性與伊川如何曰孟子是剔出言性之本伊川是兼气質而言要之不可離也所以程子云論性不論气不備論气不論性不明而某於太極圖觧亦云所謂太極者不離乎陰陽而爲言亦不雜乎陰陽而爲言○無極只是無形狀太極只是至理理不外乎气若說截然在陰陽五行之先及在陰陽五行之中便是理與气判爲二物矣○両邊生者卽是陰根陽陽根陰這个有對從中出者無對○問太極兼動靜而言曰不是太極兼動靜太極有動靜也○問動靜是太極動靜是陰陽動靜曰是理動靜曰如此則太極有模樣曰無○問南軒云太極之體至靜如何曰不是問又云所至靜者貫乎已發未發而言如何曰如此卻成一不正當尖斜太極○問太極理也理如何動靜有形則有動靜太極無形恐不可以動靜言曰理有動靜故气有動靜若理無動靜則气何自而有動靜乎○未發者太極之靜已發者太極之動○未發之前太極之靜而陰也已發之後太極之動而陽也其未發也敬爲之主而義已具其已發也必主於義而敬行焉則何間防之有哉太極只是天地萬物之理未有天地之先畢競先有此理而生陽亦只是理靜而生陰亦只是理○無極者只是說這道理當初元無一物只是有此理而已此个道理便防動而生陽靜而生陰○問先有理抑先有气日理未嘗離乎气然理形而上者气形而下者自形而上下言豈無先後理無形气便有渣滓○問理在先气在後曰理與气本無先後之可言但推上去時卻如理在先气在後相似又問理在气中發見處如何曰如陰陽五行錯綜不失端緒便是理若气不結聚時理亦無所附著○問太極動而生陽靜而生陰見得理先而气後曰二者有則俱有又問未有一物之時如何曰是有天下公共之理未有一物所具之理○動而生陽靜而生陰動卽太極之動靜卽太極之靜動而後生陽靜而後生陰生此陰陽之气謂之動而生靜而生則有漸次也○太極動而生陽靜而生陰不是動後方生陽蓋才動便屬陽才靜便屬陰動而生陽其初本是靜靜之上又須動矣所謂動靜無端今且自動而生陽處防去○問動然後生陽則是以動爲主矣曰才動便生陽不是動了而後生陽个只得且從動上說起其實此之所以動又生於靜上面之靜又生於動此理只循環生去○太極只是涵動靜之理卻不可以動靜分體用蓋靜卽太極之體也動卽太極之用也○太極未動之前便是陰陰靜之中自有陽之根陽動之中又有陰之根動之所以必靜者根乎陰故也靜之所以必動者根乎陽故也○陰陽只是一气陰气流行卽爲陽陽气凝聚卽陰非眞有二物相對也此理甚明○問陽何以言變陰何以言合曰陽動而陰隨之故言變合○陽變陰合初生水火水火气也流動閃爍其體尙虛其成形猶未定次生木金則確然而定形矣水火初是自生木金則資於土五行之屬皆從土中旋生出來○天地生物先其輕淸以及重濁天一生水地二生火二物在五行中最輕淸金木又重於水火土又重於金木○就原頭定體上說則未分五行時只謂之陰陽未分五性時只謂之健順及分而言之則陽爲木火陽爲金水健爲仁禮順爲義智○問陰盛何以居右陽盛何以居左曰左右但以陰陽之分耳又問木陽樨故次火金陰樨故次水豈以水生木土生金耶四以四時之序推之可見○水質陰而性本陽火質陽而性本陰水外暗而內明以其根於陽也火外明而內暗以其根於陰也太極圖陽動之中有黑底陰盡之中有白底是也橫渠言陰陽之靜亙藏其宅正此意也○火中有黑陽中陰也水外黑而中卻明者陰中陽也故水謂之陽亦得火謂之陰亦得○陰陽气也生此五行之質天地生物五行獨先地卽是土土便包容許多金木之類天地之間何事而非五行五行陰陽七者衮合便是生物底材料五气順布四時生焉金木水火分屬春夏秋冬土則寄旺四季如春屬木而淸明後十八日卽是寄土旺之時毎季寄旺十八日共七十二日惟夏季十八日土爲气最旺故能生秋金也以圖像攷之木生火金生水之類各有小畫相牽聨而火生土土生金獨穿乎土之內余則從旁而過爲可見矣○五行之生非有先後如數一二三四五自然有先後次序總而言之只是陰陽分而言之有五○五行一陰陽也舎五行無別討陰陽處如甲乙屬木甲便是陽乙便是陰丙丁屬火丙便是陽丁便是陰不須更說陰陽而陰陽在其中矣○自見在事物而觀之則陰陽函大極推原其本則太極生陰陽○問旣曰太極又有个無極如何曰太極本無極要去就中看得這意出方見得○五行一陰陽陰陽一太極則非太極之後別生二五而二五之上先有太極也無極而太極太極本無極則非無極之後別生太極而太極之上先有無極也○五行一陰陽也陰陽一太極也太極本無極也此當思無有陰陽而無太極底時節若以爲止是陰陽陰陽卻是形而下者若専以理言則太極又不曾與陰陽相離正當沈潛玩索將圖像意思抽開細看又復合而觀之某觧此云非有離乎陰陽也卽陰陽而指其本體不雜乎陰陽而爲言也此句自有三節意思更宜深攷通書云靜而無動動而無靜物也動而無動靜而無靜神也當卽此兼看○太極云者合天地萬物之理而一名之耳以其無器與形而天地萬物之理無不在是故曰無極而太極以其具天地萬物之物而無器與形故曰太極本無極是豈離乎生民日用之常而自爲一物哉○問無極太極本非二物曰無極而太極而無極中萬象森列不可謂之無矣太極本無極則太極之體沖漠無朕不可謂之有矣○問先生答書言陰陽五行之爲性各是一气所稟而性則一也両性字同否曰一般又曰同者理也不同者气也又曰他所以道五行之生各一其性又問莫是木自是木火自是火而其理則一曰且如這光也有在硯蓋上底也有在墨上底其光則一也○才生五行便被气質拘定各爲一物亦各有一性而太極無不在也問五行之生各一其性理同否曰同而气質異曰旣說气質異則理不相通曰固然仁作義不得義作仁不得○問五行之生各一其性五性感動而善惡分此性字是兼气稟言之否曰性離气稟不得有气稟性方存在裏面無气稟性便無所寄搭了稟得气淸者性便在淸气之中這淸气不隔蔽那善稟得气濁者性又在濁气之中爲濁气所蔽五行之生各一其性這又隨物各具去了○金木水火土𨿽曰五行各一其性然一物又各具五行之理不可不知康節曾細推來○問五行均得太極否曰均曰人具五行物只得一行曰物亦具有五行只是得五行之徧者耳○气是那初稟底質是成這模樣子底○气質之性只是此理墮在气質之中故隨气質而自爲一性周子所謂各一其性者向使元無本然之性則气質之性從何處得來○問气之所聚理亦聚焉然理終爲主此卽所謂妙合也曰然○成男成女萬物化生而無極之妙未嘗不在是焉○問萬物化生一太極此是以理言以气言曰以理言○太極非是別爲一物卽陰陽而在陰陽卽五行而在五行卽萬物而在萬物只是一个理而已因其極至故名曰太極○問太極便是人心之至理曰事事物物皆有个極是道理之極至或曰如君之仁臣之敬便是極曰此是一事一物之極總天地萬物之理便是太極○太極只是个極好至善底道理人人有一太極物物有一太極周子所謂太極是天地人物萬善至好底表徳○問自太極以至萬物化生只是一个圏何嘗有異曰人物本同气稟有異故不同○問靈處是心抑是性曰靈處只是心不是性性只是理○知覺是心之靈○形旣生矣形體陰之爲也神發知矣神知陽之爲也蓋陰主翕凡斂聚成就者陰爲之也陽主辟凡發暢揮散者皆陽爲之也○在天只是陰陽五行在人得之只是剛柔五常之性而其气便是春夏秋冬其物便是金木水火土其理便是仁義禮智信○仁義禮智信之性卽水火金木土之理木仁金義火禮水智各有所主獨土無位又爲四行之實故信亦無位而爲四徳之實也○問仁義禮智之四徳又添信字謂之五性如何曰信是誠實此四者實有此仁實有此義與禮智皆然如五行之有土非土則不足以載四者又如土於四時各寄王十八日或謂王於戊巳然季夏乃土之本宮故尢王夏末月令載中央土者以此故也○天地之間陰陽而已以人分之則男女也以事言之則善惡也何適而不得其類哉○或以爲善惡爲男女之分或以爲陰陽之事凡此両件相對說者無非陰陽之理分陰陽而言之或說善惡或說男女看他如何使故善惡可以言陰陽亦可以言男女○吉凶相對而悔吝在其中悔自凶而趨吉吝自吉以向凶○人之所稟又有昏明淸濁之異故上知生知之資是气淸明純粹而無一毫昏濁所以生知安行不待學而能如堯舜是也○聖人之生其稟受渾然气質淸明純粹全是此理更不待修爲而與天爲一○聖人表裏精粗無不昭徹其形骸𨿽是人只是一團天理○問周子言仁義中正亦甚大今乃自偏言止是屬扵陽動陰靜曰不可如此看反覆皆可○問仁義禮智體用之別曰自陰陽看下來仁禮屬陽義智屬陰仁禮是用義智是體春夏是陽秋冬是陰只將仁義說則春作夏長秋斂冬蔵義也若將仁義禮智說則春仁也夏禮也秋義也冬智也仁禮是敷施出來底義是肅殺果斷底智便是收蔵底○中正仁義分屬動靜而聖人則主於靜蓋正所以能中義所以能仁克己復禮義也義故能仁易言利貞者性情也元亨是發動處必至於利貞乃見幹之寔體萬物到秋冬收斂成寔方見得他本質故曰性情此亦主靜之說也○主靜云者以其相資之勢言之則動有資於靜而靜無資於動如幹不専一則不能直遂坤不翕聚則不能發散龍蛇不蟄則無以奮尺蠖不屈則無以伸亦天理之必然也○太極首言性命之源用力處卻在修吉悖防其本則主於靜○小而言之饑食渴飲出作入息大而言之君臣父子夫婦朋友無非是天地之事只是這一个道理所以君子修之便吉小人悖之便防這物事機闗一下發轉後便攔它不住如水車相似才踏發這機便住不得所以聖賢一日二日萬機兢兢業業如臨深淵履薄冰只是大化恁地流行隨得是便好隨得不便是遏他不住存心養性所以事天也夭壽不貳修身以俟之所以立命也○太極只是天地萬物之理在天地則天地中有太極在萬物則萬物中各有一太極○問仁是柔如何屬剛義是剛如何卻屬柔曰仁剛陽是一樣意思義柔陰是一樣意思蓋仁本是柔物事發出卻剛但看萬物發生時便恁地奮出來有剛底意思義夲是剛底物事發出來卻柔但看萬物肅殺時便恁他收斂憔悴有柔底意思又問楊子云於仁也剛於義也柔如何曰仁體柔而用剛義體剛而用柔曰此豈所謂陽根陰陰根陽耶曰然○極至也三極天地人之至理三才各一太極也○易者陰陽之變太極者其理也○易有太極者象數未形而其理已具之稱形器旣具而其理無朕之目○太極之義正謂理之極致耳有是理卽有是物無先後次第之可言故曰易有太極則是太極乃在陰陽之中而非在陰陽之外也○周子說太極和陰陽衮說易中便擡起說周子言太極動而生陽靜而生陰動時便是陽之太極靜時便是陰之太極蓋太極卽在陰陽裏如易有太極是生兩儀則先從寔理處說若論其生則俱生太極依舊在陰陽裏但言其次序須有這寔理方始有陰陽也其理則一○易有太極便是下面両儀四象八卦自三百八十四爻總爲六十四自六十四總爲八卦自八卦總爲四象自四象總爲両儀自両儀總爲太極以物論之易之有太極如木之根浮圖之頂是有形之極太極卻不是一物無方所放是無形之極故周子曰無極而太極是他說得有功處夫太極之所以爲太極卻不離乎両儀四象八卦如一陰一陽之謂道指一陰一陽爲道則不可而道則不離乎陰陽也○易變易也兼指一動一靜已發未發而言之也太極者性情之妙也乃一動一靜未發已發之理也故曰易有太極言卽其動靜闔辟而皆有此理也○或問太極曰未發便是理已發便是情如動而生陽便是情○勉齋黃氏曰極之得名以屋之脊棟爲一屋之中居髙處盡爲眾木之總防四方之尊仰而舉一屋之木莫能加焉故極之義𨿽訓爲至而實則以有方所形狀而指名也如北極皇極爾極民極之防皆取諸此然皆以物之有方所形狀適似於極而具極之義故以極明之以物諭物蓋無難曉惟大以易之至理在易之中爲眾理之總防萬化之本原而舉天下之理莫能加焉其義莫可得名而有於極於是取極名之而系以太則其尊而無對又非它極之比也然則太極者特假是物以名是理𨿽因其有方所形狀以名而非有方所神狀之可求𨿽與他書所用極字取義略同而以實諭虛以有諭無所諭在於言外其意則異周子有見於此恐夫人以它書閒字之例求之則或未免滯於方所形狀而失聖人取諭之意故爲之言曰無極而太極蓋其措辭之法猶曰無形而至形無方而太方欲人知夫非有是極而謂之太極亦特托於極以明理耳又曰太極本無極也蓋謂之極則有方所形狀矣故又反而言之謂無極云耳本非有極之寔欲人不以方所形狀求而當以意防於此其反覆推本聖人所以言太極之意最爲明白後之讀者字義不明而以中訓極已爲失之然又不知極字但爲取諭而遽以理言故不惟理不可無於周子無極之語有所難通且太極之爲至理其辭已足而加以無極則誠似於贅者矣因見象山論無極書正應不能察此而輒似於麤辧爲之竊嘆故著其說如此云○未有五行只得喚做陰陽旣有五行則陰陽在五行之中矣○太極只是極至之理不可形容聖賢只說到一陰一陽處住只是个一陰一陽底道理所以天地寒暑晝夜生死千變萬化都只是一樣分而言之則一物各具一陰陽合而言之則萬物具一陰陽耳北溪陳氏曰所謂無極而太極而字只輕接不可就此句中間截作両截看無極只是說理無形狀無方體正猶言無聲無臭之類太之爲言甚也太極是極至之甚無可得而形容故以太名之○太極之所以爲極至者言此理至中至正至精至粹至神至妙至矣盡矣不可以復加矣故彊名之曰極○未有天地萬物先有此理然此理不是懸空在那里才有天地萬物之理便有天地萬物之气才有天地萬物之气則此理便全在天地萬物之中周子所謂太極動而生陽靜而生陰是有這動之理便能動而生陽才動而生陽則是理便已具於陽動之中有這靜之理便能靜而生陰才靜而生陰則是理便已具於陰靜之中然則才有理便有气才有气則理便全在這气裏面那相接處全無些小縫罅如何分得孰爲先孰爲後所謂動靜無端陰陽無始分別得先後便偏去一邊非渾淪極至之物○分而爲五非有欠合而爲一非有餘○言太極渾淪之妙用自無而入於有自有而於無又只是渾淪一無極也○五者謂之五常亦謂之五性然造化推原來只是五行之徳仁在五行爲木之神在人性爲仁義在五行爲金之神在人性爲義禮在五行爲火之神在人性爲禮智在五行爲水之神在人性爲智人性中只有仁義禮智四位卻無信位如五行木位東金位西火位南水位北而土無定位只寄處於四位之中水屬春火屬夏金屬秋水屬冬而土無専气只分王於四季之間四行無土便都無所該載猶仁義禮智無信便都不實了則仁義禮智之寔理便是信信卻易曉仁義禮智須逐件防得分明又要合聚防得脈絡不亂○問智是知得確定在五行何以屬水曰水淸明可鑑似智又是造化之根本凡天地間萬物皆得水方生只看地下泉脈滋潤何物不資之以生亦猶萬事非智不可須知得確定方能成此水於萬物所以成始而成終而智亦萬事之所以成終而成始也○聖人一心渾淪太極之全體而酬酢萬變無非太極流行之用學問功夫須從萬事萬物中串湊合成一渾淪大本中散爲萬事萬物使無少窒礙然後實體得渾淪至極者在我而大用不差矣○太極只是渾淪極至之理非可以气形言古經書說太極惟見於易系辭曰易有太極易只是陰陽變化其所以爲陰陽變化之理則太極也○三極之道三極云者只是三才極至之理其謂之三極者以是三才之中各具一太極而太極之妙無不流行於三才之中也外此百家諸子都說屬气形去差了如漢志謂太極函三爲一乃是指做天地人三个气形已具而渾淪未判底物老子說有物混成先天地生此正是指太極莊子謂道在太極之先所謂太極亦是指三才未判渾淪底物而道又別是一个懸空底物在太極之先則道與太極分爲二矣不知道卽是太極道是以理之通行者而言太極是以理之極至者而言何嘗有二理耶○萍鄕胡氏曰先師文公有云無極卽是無形太極卽是有理今𨿽多爲之詞無以易此言矣然則邵子所謂道爲太極心爲太極何耶曰先師所釋以名義言之也邵子道爲太極以流行者言之也心爲太極以統防者言之也流行者萬物各具一理統防者萬理同出一原不知統防無以操存不識流行無以處物○節齋蔡氏曰易有太極易變易也夫子所謂無體之易也太極至極也言變易無體而有至極之理也先儒皆以太極二字便爲萬化之原而於易之一字但目爲易書故周子太極圖說特以無極而太極發明易有太極之防其所謂無極而太極者蓋亦言其無體之易而有至極之理也是其無極之眞寔有得於夫子之一言而或以爲周子妄加者繆也○夫子言有者主易而爲言也周子言無者主太極而爲言也主易則易無體故曰有主太極則太極有朕故曰無曰有曰無由所主不同耳然其理未嘗不同也或曰夫子何爲主易而周子何爲主太極曰夫子贊易則當主易周子作太極圖則當主太極又何疑焉○西山眞氏曰無極而太極豈太極之上別有所謂無極哉不過謂無形無象而至理存焉耳蓋極者至極之理也窮天下之物可尊可貴孰有加於此者故曰太極也世之人以北辰爲天極以屋脊爲屋極此皆有形而可見者周子恐人亦以太極爲一物故以無極二字加於其上猶言本無一物只有此理也自陰陽以下則麗乎形气矣陰陽未動之前則是此理豈有物之可名耶卽吾一心而觀之方喜怒哀樂之未發也渾然一性而已無形無象之中萬理畢具非所謂無極而太極乎黃氏巖孫曰通書雲水陰根陽火陽根陰注水陰也而生於一則本乎陽火陽也而生於二則本乎陰正圖書相表裏之意又云五殊二實亦當與此參觀】

無極而太極

上天之載無聲無臭而實造化之樞紐品彚之根柢也故曰無極而太極非太極之外復有無極也【問太極解引上天之載無聲無臭此上天之載只是太極否朱子曰蒼蒼者是上天理在載字上○原極之所以得名蓋取樞極之義聖人謂之太極者所以指夫天地萬物之根也周子因之而又謂之無極者所以著夫無聲無臭之妙也○問明道言人生而靜以上不容說則周子之所謂無極也不可容言也若太極則性之謂也太極固純是善自無極而言則只可謂之繼明道之言所以發明周子之意也曰周子所謂無極而太極非謂太極之上別有無極也但言太極非有物耳如雲上天之載無聲無臭故下文云無極之眞二五之精旣言無極則不復別舉太極也若如今說則此處豈不欠一太極字耶○問無極而太極何如曰仔細看便見得問先生之意莫正是以無極太極爲理曰此非某之說他道理自如此著自家私意不得太極無形象只是理他自有這个道理自家私著一字不得○問無極而太極極是極至無餘之謂無極是無之至至無之中乃至有存焉故云無極而太極曰本只是太極只爲這本來都無物事故說無極而太極如公說無極恁他說卻好但太極說不去曰有字便是太字地位曰將有字訓太字不得太極只是个理曰至無之中乃萬理之至有也曰亦得○問旣曰易有太極則不可謂之無濓溪乃有無極之說何也曰有太極是有此理無極是無形器方體可求両儀有象太極則無象○問邵先生說無極之前無極如何說前曰邵子就圖上說循環之意自垢至坤是陰含陽自復至幹是陽分陰復坤之間乃無極自坤反垢是無極之前凡大讀書不要般涉但溫尋舊底不妨不可將新底來攙○無極而太極不是說有个物事光輝地在那里只是說這里當中皆無一物只有此理而已旣有此理便有此气旣有此气便分陰陽以此生許多物事惟其理有許多故物亦有許多○上天之載無聲無臭是就有中說無無極而太極是就無中說有若實見得說有說無或先或後都無妨礙○南軒張氏曰必曰無極而太極者所以明動靜之本著天地之根兼有無貫顯微該體用者也必有見乎此而後知太極之妙不可以方所求也其義深矣○勉齋黃氏曰太極圖說云無極而太極妄意謂無極而太極者非老氏之出無入有與佛之所謂空也乃斯道之本體萬化之領防而子思所謂天命之性而孟子所謂生之爲性也通書統論之曰誠者聖人之本也大哉乾元萬物資始誠之源也乾道變化各正性命誠斯立焉純粹至善者也此所以發明無極而太極原始而要其終也旣又引易之系辭而明之曰一陰一陽之謂道繼之者善也成之者性也元亨誠之通利貞誠之復大哉性命之源乎蓋沖漠無朕之中萬象森然已具而無所欠天之所以覆地之所以載日月之所以照神之所以幽風雷之所以變江河之所以流性命之所以正倫理之所以著人之所以爲聖人本末上下貫乎一理其實然而不可易者歟○北溪陳氏曰無極之說始於誰乎桞子曰無極之極康節先天圖說亦曰無極之前陰含陽也有極之後陽分陰也是周子以前已有無極之說矣但其主意各不同桞子康節是以气言周子則専以理言之耳○理𨿽無形狀方體萬化無不以爲之根柢樞紐以其渾淪極至之甚故謂之太極文公解此句所謂上天之載無聲無臭是解無極二字所謂萬化之樞紐品彚之根柢是解太極二字又結以非太極之外復有無極也多少是分明○無聲臭只是無形狀若少有聲臭便涉形狀落方體不得謂之無極矣文公解用無聲臭語是說二字之大義詞不廹切而其理自曉○或問所謂無極而太極者亦可得而聞其說之詳乎雙峯饒氏曰難言也姑以名義推之所謂太極者蓋天理之尊號云爾極者至極之義樞紐根柢之名世之常言所謂樞極根極是也聖人以陰陽五行闔辟不窮而此理爲闔辟之主如戶之有樞紐男女萬物生生不息而此理爲生生之本如木之有根柢至其在人則萬善之所以生萬事之所以定者亦莫非此理爲之根柢爲之樞紐焉是故謂之極大者大無以加之稱言其爲天下之大樞紐大根柢也然凡謂之極者如南極北極屋極商邑四方之極之類皆有形狀之可見方所之可指而此極獨無形狀無方所故周子復加無極二字以明之以其無樞紐根柢之形而實爲天下之大樞紐大根柢也故曰無極而太極以其爲天下之大樞紐大根柢而初非有樞紐根柢之形也故曰太極本無極也此𨿽名義之粗然先儒嘗云讀書之法當先曉其文義文義旣通然後可以求其意學者茍知此義而於日用之間端莊靜一以養之於未發之時而驗之於已發之際則是理之妙或者亦可以黙識矣】

太極動而生陽動極而靜靜而生陰靜極復動一動一靜互爲其根分陰分陽兩儀立焉

太極之有動靜是天命之流行也所謂一陰一陽之謂道誠者聖人之本物之始終而命之道也其動也誠之通也繼之者善萬物之所資以始也其靜也誠之復也成之者性萬物各正其性命也動極而靜靜極復動一動一靜互爲其根命之所以流行而不已也動而生陽靜而生陰分陰分陽兩儀立焉分之所以一定而不移也蓋太極者本然之妙也動靜者所乘之機也太極形而上之道也陰陽形而下之器也是以自其著者而觀之則動靜不同時陰陽不同位而太極無不在焉自其微者而觀之則沖漠無朕而動靜陰陽之理已悉具於其中矣𨿽然推之於前而不見其始之合引之於後而不見其終之離也故程子動靜無端陰陽無始非知道者孰能識之

【朱子問太極動而生陽延平李氏曰此只是理做已發看不得又問旣言動而生陽卽與復卦一陽生而見天地之心何異竊恐動而生陽卽天地之喜怒哀樂發處於此卽見天地之心二气交感化生萬物卽人物之喜怒哀樂發處於此卽見人物之心如此做兩節看不知得否曰太極動而生陽至理之源只是動靜闔辟至於終萬物始萬物亦只是此理一貫也到得二气交感化生萬物時又就人物上推亦只是此理中庸以喜怒哀樂未發已發言之又就人身上推防只於見得大本達道處又衮同只是此理此理就人身上推尋若不於未發已發處看卽何緣知之蓋就天地之本源與人物上推來不得不異此所以於動而生陽難以爲喜怒哀樂已發言之在天地只是理也今欲作両節看切恐差了復卦見天地之心先儒以爲靜見天地之心伊川先生以爲動乃見此恐便是動而生陽之理然於復卦發出此一段示人又於初爻以顏子不遠復爲之此只要示人無間斷之意人與天理一也就此理上皆收攝來與天地合其徳與日月合其明與四時合其序與神合其吉防皆其度內耳○朱子曰靜者性之所以立也動者命之所以行也然其實則靜亦動之息爾故一動一靜皆命之行而行乎動靜者乃性之眞也故曰天命之謂性○陰陽疊運者气也其理則所謂道○問一陰一陽之謂道是太極否曰陰陽只是陰陽道是太極蓋所以一陰一陽者也○問一陰一陽之謂道陰陽气也所以陰陽道也道也者陰陽之理也曰此說得之○陰陽何以謂之道當離合看○一陰一陽之謂道則陰陽是气不是道所以爲陰陽者乃道也若只言陰陽之謂道則陰陽是道今曰一陰一陽則是一陰了又一陽往來循環不已者乃道也○大傳旣曰形而上者謂之道矣而又曰一陰一陽之謂道此豈直以陰陽爲形而上者哉正所以見一陰一陽𨿽屬形器然其所以一陰而一陽者是乃道體之所爲也故語道體之至極則謂之太極語太極之流行則謂之道𨿽有二名初無両體○以理言之則天地之間至實而無一息之妄故自古至今無一物之不實而一物之中自始至終皆實理之所爲也以心言之而聖人之心亦至實而無一息之妄故從生至死無一事之不實而一事之中自始至終皆實心之所爲也此所謂誠者物之終始者然也○問誠者聖人之本曰此言本領之本聖人之所以聖者誠而已○問誠者物之終始而命之道也曰誠是實理徹上徹下只是這个生物都從那上做來萬物流形天地之間都是那底做○有此理則有此物徹頭徹尾皆是此理所謂未有無此理而有此物也○太極如一本生上分而爲枝又分而生花生葉生生不窮到得成果子裏面又有生生無窮之理生將出去又是無限个太極更無停息只是到成果寔時又卻略少歇也不是生到這里自合少止所謂終始萬物莫盛於艮艮止是生息之意○誠者物之終始卻是事物之實理始終無有間斷自開辟以來以至人物消盡只是如此在人之心茍誠實無僞則徹頭徹尾無非此理一有間斷處卽非誠矣凡有一物則其誠也必有所始其壞也必有所終而其所以始者實理之至而向於有也其所以終者寔理之盡而向於無也此誠所以爲物之終始○誠之通是造化流行未有成立之初所謂繼之者善誠之復是萬物已得此理而皆有所歸藏之時所謂成之者性在人則感而遂通者誠之通寂然不動者誠之復○流行造化處是善凝成於我處是性繼是接續綿綿之意成是凝成有主之意○繼之者善繼之爲義接續之意言旣有此道理其接續此道理以生萬物者莫非善而物之成形卽各具此理而爲性也○繼字便是動之頭若只一開一辟而無繼便是闔殺了○問繼是動靜之間否曰是靜之終動之始也且如四時到得冬月萬物都歸窠了若不防生來年便都息了蓋是貞復生元無窮如此○只是這一个物事所以萬物到秋冬時各自收斂閉藏忽然一下春來各自發越條暢這只是一气一个消一个息只如人相似方其嘿時便是靜及其語時便是動那个滿山靑黃碧綠無非是這太極所以仁者見之謂之仁智者見之謂之智百姓日用而不知是那一陰一陽之謂道繼之者善也成之者性也繼之者善是動處成之者性是靜處繼之者善是流行出來成之者性則各自成个物事繼善便是元亨成性便是利貞及至成之者性各自成个物事恰似造化都無可做了及至春來又流行出來又是繼之者善譬如禾谷則秋斂冬藏千條萬檖各自成一个物事及至春又各自發生出以至人物以至禽獸皆是如此且人如方在胞胎中受父母之气則是繼之者善及其生出又自成一个物事則是成之者性也旣成其性又自繼善只是這一个物事今年一生了明年又生一副當物事來又繼之者善又成之者性只是這一个物事衮將去所以仁者見之謂之仁只是見那發生處智者見之謂之智只是見那收斂處百姓日用而不知便是不知所謂發生亦不知所謂收斂醉生夢死而已周先生太極通書只是衮這幾句易之爲義也只是如此只是陰陽交錯千變萬化皆從此出○太極動而生陽元未有物且是如此動蕩所謂化育流行也便是繼之者善靜而生陰陰主凝結然後萬物各正性命方是成之者性○問繼之者善也成之者性也竊謂妙合之始便是繼乾道成男坤道成女便是成曰動而生陽之時便有繼底意及至靜而生陰方是成六十四卦之序至復而繼○問太極圖解曰動而生陽誠之通也繼之者善萬物之所以資始也靜而生陰誠之復也成之者性萬物各正其性命也夫無極之眞誠也動而生陽靜而生陰動靜不息而萬物繼此以出與因此以成者皆誠之著固無有不善者亦無非性也似不可分陰陽而爲辭如以資始爲系於陽以正性命爲系於陰則若有獨陽而生獨陰而成者矣詳究先生之意必謂陽根於陰陰根於陽陰陽元不相離如此而非得於言表者不能諭此也曰繼善成性分屬陰陽乃通書首章之意但讀之自可見矣蓋天地變化不爲無陰然物之未形則屬乎陽物正其性不爲無陽然形器已定則屬乎陽嘗謂張忠定公語云公事未著字以前屬陽著字以後屬陰似亦窺見其意○問繼之者善之時此所謂性善至成之者性然後气質各異方說得善惡曰旣謂之性則終是未可分善惡○問太極解何以先動而後靜先體而後用先感而後寂曰在陰陽言則用在陽而體在陰然動靜無端陰陽無始不可分先後今此只是就起處言之畢竟動前又是靜用前又是體感前又是寂陽前又是陰而寂前又是感靜前又是動將何者爲先後不可只道今日動便爲始而昨日靜更不說也如鼻息言呼吸則辭順不可道吸呼畢竟呼前又是吸吸前又是呼○動極復靜靜極復動還當把那个做劈初頭始得今說太極動而生陽是且把眼前卽今个動斬截便說起其實那動以前又是靜靜以前又是動如今日一晝過了便是夜夜過了又只是明日晝卽今晝以前又有夜了昨夜以前又有晝了卽今要說時日起也只是把今日建子說起其實這个子以前豈是無子○當初元無一物只有此理有此理便防動而生陽靜而生陰靜極復動動極復靜循環流轉其實理無窮气亦與之無窮自有天地便有這物事在這里流轉一日有一日之運一月有一月之運一嵗有一嵗之運只是這个物事衮衮將出如水車相似一个起一个倒一个上一个下其動也便是仁是中其靜也便是正是義不動則動不靜則動如人不語則嘿不嘿則語中間更無空缺處○問太極始於陽動乎曰陰靜是太極之本然陰靜又自陽動而生一動一靜便是一个闔辟之大者推而上之更無窮極不可以本始言○問理與气曰有此理便有此气但理是本而今且從理上說起如雲太極動而生陽動極而靜靜而生陰不成動以前便是靜了程子曰動靜無端此亦且是自那動處說起若論著動以前又有靜靜以前又有動○問太極主靜之說是先靜後動否曰動靜無端陰陽無始𨿽是合下靜靜而後動若細推時未靜時須先動來所謂如環無端互爲其根謂如在人人之動作及其成就卻只在靜便如渾淪未判之時亦須曽明盛一畨來只是這道理層層流轉不可窮詰太極圖中盡之動極生靜亦非是又別有一个靜來繼此動但動極則自然靜靜極則自動推而上之沒理防處○問太極之有動靜是靜先動後否曰一動一靜循環無端無靜不成動無動不成靜譬如鼻息無時不噓無時不吸噓盡則生吸吸盡則生噓理自如此○太極動而生陽靜而生陰非是動而後有陽靜而後有陰截然爲両段先有此而後有彼也只太極之動便是陽靜便是陰方其動時則不見靜方其靜時則不見動然動而生陽亦只是且從此說起陽動以上更有在程子所謂動靜無端陰陽無始於此可見陰陰陽本無始但以陽動陰靜相對言則陽爲先陰爲後陽爲始陰爲終猶一嵗以正月爲更端其實姑始於此耳嵗首以前非截然別爲一段事則是其循環錯綜不可以先後始終言亦可見矣○動靜無端陰陽無始本不可以先後言然就中間截斷言之則不得不言其有先後也如太極動而生陽則其未動之前固已嘗靜矣靜極復動則已靜之後有必有動矣就此看又有先後也○太極動而生陽只是如一長物不免就中間截防說其實動之前未嘗無靜靜之前又未嘗無動如繼之者善也亦是就此說起譬之俗語謂今日爲頭已前底更不受理意思○一動一靜互爲其根動而靜靜而動闔辟往來更無休息分陰分陽兩儀立焉兩儀是天地與畫卦兩儀意思又別動靜如晝夜陰陽如東西南北分從四方去一動一靜以時言分陰分陽以位言方渾淪未判陰陽之气混合幽暗及其旣分中間放得寛濶光朗而兩儀始立邵康節以十二萬九千六百年爲一元則是十二萬九千六百年之前又是一个大闔辟更以上亦復如此直是動靜無端陰陽無始小者大之影只晝夜便可見五峯所謂一气大息震蕩無垠海宇變動山渤川湮人物消盡舊迹大滅是謂洪荒之世嘗見髙山有螺蚌殼或生石中此石卽舊日之土螺蚌卽水中之物下者卻變而爲髙柔者卻變而爲剛此事思之至深有可驗者○陰陽有个流行底有个定位底一動一靜互爲其根是流行底寒暑往來是也分陰分陽兩儀立焉是定位底天地四方是也易有兩義一曰變易便是流行底一曰交易便是對峙底○陰陽若論流行底則只是一个對峙底則兩个○陰陽作一个看亦得做兩个看亦得若論流行底則只一个消長而已如一動一靜互爲其根是也若對峙底則有兩个分陰分陽兩儀立焉是也若論對立底無一物無陰陽如至微之物也有个背面若說流行處卻只是一气○問必至於互爲其根方分陰陽曰從動靜便分問分陰分陽是帶上句曰然○問太極動而生陽靜而生陰靜極復動則動復生陽靜復生陰不知分陰陽以立両儀在靜極復動之前爲復在後曰動而生陽靜而生陰則陰陽分而兩儀立焉靜極復動以後所以明混辟不窮之妙○程子所謂無截然爲陰爲陽之理卽周子所謂互爲其根也程子所謂升降生殺之大分卽周子所謂分陰分陽也二句相須其義始備○問太極圖兩儀中有地五行中又有土如何分別曰地言其大槪土是地之形質○問分陰分陽兩儀立焉分之所以一定而不可移也不知名分之分性分之分曰分猶定位耳○問如何是所乘之機曰理搭於气而行○問有此理然後有此气曰此本無先後之可言然必推其所從來則須說先有此理然理又非別爲一物卽存乎是气之中無是气則是理亦無掛搭處○圖解云動靜者所乘之機識者謂此語最精蓋太極是理陰陽是气理無形而气有迹气旣有動靜則所載之理亦安得無動靜○問太極只是理理不可以動靜言惟動而生陽靜而生陰理寓於气不能無動靜所乘之機乘如乘載之乘其動靜者乃乘載在气上不覺動了靜靜了又動曰然○太極理也動靜气也气行則理亦行二者常相依而未嘗相離也○陽動陰靜非太極動靜只是理有動靜理不可見因陰陽而後知理搭在陰陽上如人跨馬相似馬所以載人人所以乘馬馬之一出一入人亦與之一出一入蓋一動一靜而太極之妙未嘗不在焉此所謂所乘之機無極二五所以妙合而凝也○問動靜者所乘之機曰機气機也又曰機是闗捩子踏著動底機便挑撥得那靜底踏著靜底機便挑撥得那動底○某向以太極爲體動靜爲用其言固有病後已攺之曰太極者本然之妙也動靜者所乘之機也此則庶幾近之○天地之間有理有气理也者形而上之道也生物之本也气也者形而下之器也生物之具也○問太極一陰一陽曰一陰一陽道也陰陽噐也○問陰陽气也何以謂形而下者曰旣曰气便是有个物事此謂形而下者○問形而上下如何以形言曰此言最的當設若以有形無形言之便是物與理相間斷了所以程子謂欄截得分明者只是上下之間分別得一个界止分明器亦道道亦器有分別而不相離也○形而上者無形無影是理形而下者有形有狀是器然有此器卽有此理有此理則有此器未嘗相離卻不是於形气之外別有所謂理○形而上底虛渾是道理形而下底實便是器這个分別得精切明道說惟此語截得上下分明○問明道云陰陽亦形而下者而曰道只此両句截得上下分明截字莫作斷字誤曰正是截字形而上形而下只就形處離合分明此正是界至處若止說作在上在下便成両截矣○問伊川言形而上者謂之道形而下者謂之器須著如此說曰這是伊川見得分明故云須著如此說形而上者是理形而下者是物如此開說方見分明如此了方說得道不離乎器器不遠乎道處如人君須止於仁爲人臣止於敬爲人子止於孝爲人父止於慈這是道理合如此今人不解恁他說更不索性兩邊說怎生說得通○可見底是器不可見底是道理是道物是器○器亦道道亦器也道未嘗離乎器只是器之理如這人身是器語言動作便是人之理理只在器上理與器未嘗相離○形而上者謂之道形而下者謂之器這个在人看始得推器爲道固不得離器於道亦不得且如此火是器自有道在裏○理則一而已矣其形者則謂之器然而道非器不形器非道不立蓋陰陽亦器也而所以陰陽者道也是以陰陽往來不息而聖人指是以明道之全體也此一陰一陽之謂道之說也問道理也陰陽气也何故以陰陽爲道曰形而上者謂之道形而下者謂之气明道以爲須著如此說然道亦器器亦道也道未嘗離乎器道只是器之理如這交椅是器可坐便是交椅之理如這人身是器言語動作便是人之理理只是器理與器未嘗相離所以一陰一陽之謂道曰何謂一曰道如一闔一辟謂之變只是一陰了又一陽此便是道寒了又暑暑了又寒這道理循環不已維天之命於穆不已萬古只如此○道是道理事事物物皆有个道理器是形迹事事物物亦皆有个形迹有道須有器有器須有道物必有則○形而上者指理而言形而下者指事物而言事事物物皆有其理事物可見而其理難知卽事卽物便要見此理大學之道不曰窮理而曰格物只是使人就寔處究竟○天地形而下者乾坤形而者天地乾坤之形殻乾坤天地之性情○形而上者是理才有作用便是形而下者問陰陽如何是形而下者曰一物便有陰陽寒暖生殺皆見得事物𨿽大是形而下者理𨿽小是形而上者○凡有形有象者皆器也其所以爲是器之理者則道也所謂始終晦明奇耦之屬皆陰陽所爲之器獨其所以爲是器之理如目之明耳之聰父之慈子之孝乃爲道耳○動靜無端陰陽無始說道有有無底在前說道無有有底在前是循環物事動靜無端陰陽無始今以太極觀之𨿽曰動而生陽畢竟未動之前須靜靜之前又須動推而上之何自而見其端與始○問動靜無端陰陽無始那个動又從上面靜生下上面靜又從上面動生來今姑把這个說起曰然曰太極動而生陽靜而生陰未動以前是如何曰只是理曰固是理只不當對動言曰未動卽是靜未靜又卽是動未動又卽是靜伊川云動靜無端陰陽無始惟知道者識之○問動靜無端陰陽無始曰這不可說道有个始他那有始之前畢竟是个甚麼○動之前有靜靜之前又有動推而上之其始無端推而下之以至未來之際其卒無終○動靜無端陰陽無始看來是一个寔理○气無始無終且從元處說起元之前又是貞了如子時是今日子之前又是昨日之亥無空缺時○仁爲四端之首而智則能成終成始猶元𨿽四徳之長然元不生於元而生於貞蓋天地之化不翕聚則不能發散理固然也仁智交際之間乃萬化之機軸此理循環不窮脗合無間程子所謂動靜無端陰陽無始者此也○動靜無端陰陽無始天道也始於陽成於陰本於靜流於動人道也然陽復本於陰靜復根於動其動靜亦無端其陰陽亦無始則人蓋未始離乎天而天亦未始離乎人也○勉齋黃氏曰太極動而生陽不成太極在一處陰陽在一處生動靜底便是陰陽陰陽都是這气拍塞卽無些子空缺處人愚見天在上地在下便道中間有空缺處不知天地間逼拶都實吾身之外都是气如脫了衣服便覺寒冷是這气襲入舊嘗寓一間屋兩頭都垂簾掲起這一个那一个也掣動這是气拶岀橫渠云知虛空卽气無只是如此又云所以致中和使天地位萬物育只是如此○太極動而生陽靜而生陰太極不是防動靜底物動靜陰陽也所以圖解云動靜者所乘之機也所乘之機四字最難看舊蔡季通對朱先生問所乘之機如何下得恁地好先生微笑大抵只看太極乘著什麼機乘著動機便動乘著靜機便靜那太極卻不自防動靜旣是陰陽如何又說生陰生陽曰生陰生陽亦猶陽生陰生太極隨陰陽而爲動靜陰陽則於動靜而見其生不是太極在這邊動陽在那邊生譬如蟻在磨盤上一般磨動則蟻隨他動磨止則蟻隨他止蟻隨磨轉而因蟻之動靜可以見磨之動靜○天道是理陰陽五行是气合而言之气卽是理一陰一陽之謂道也分而言之理自爲理气自爲气形而上下是也○一陰便是靜一陽便是動道是太極誠是太極其動也其靜也二條上合動靜說此分動靜說動極而靜以下又換形了一个說流行底一个說定分底蓋太極而下上文解圖周匝此下文又衮說个太極與陰陽自其著而觀之著是陰陽自其微而觀之微是太極問旣太極陰陽不是二物如何又有微有著曰須看觀字是我去他裏面折看卻非他有兩个頭面又曰所乘之機一句最妙又曰此旣言气與理合𨿽然以下言𨿽是恁地卻那里見他入頭處所以不見他合不見他離正以其動靜無端陰陽無始下面若有縫這太極也須漏出了○太極動而生陽動極而靜靜而生陰靜極復動一動一靜互爲其根分陰分陽兩儀立焉妄意謂此非老氏有生於無與佛氏之所謂妄也一必有兩體必有用動必有靜動靜疊興而分陰陽變化之所由生也卽通書之言析而求之若曰元亨誠之通利貞誠之復蓋元者始而亨者也太極之動也利貞者性情也動極而靜靜極復動也又曰聖人之道仁義中正而已矣又曰動而正曰道用而和曰徳觸類而長之其此之謂乎○太極本體難以形容緣气察理遡流求源則可知矣一靜一動靜動初終此气之流也是孰爲之哉理也天其運乎地其處也日月其爭於其所乎孰主張是孰綱維是主張綱維理之謂乎有是理故有是气理如此則气亦如此此體用所以一源顯微所以無間也嗚呼深哉○北溪陳氏曰以造化言之如天地間生成萬物自古及今無一物之不實散殊上下自古有是到今亦有是非古有而今無皆是實理之所爲大而觀之自太始而至萬古莫不皆然若就物觀之其徹始徹終亦只是一實理如此姑以一株花論來春气流注到則萌蘗生花春气盡則花亦盡又單就一花蘂論气實行到此則花便開气消則花便謝亦盡了方其花萌蘗此實理之初也至到謝而盡處此寔理之終也○誠者本就天道論維天之命於穆不已只是一个誠天道流自古及今無一毫之妄暑往則寒來日往則月來春生了便夏長秋殺了便冬藏元亨利貞終始循環萬古常如此皆是眞實道理爲之主宰如天行一日一夜一周而又過一度與日月星辰之運行躔度萬古不差皆是眞實道理如此又就果木觀之甜者萬古甜苦者萬古苦靑者萬古常靑白者萬古常白紅者萬古常紅紫者萬古常紫圓者萬古常圓缺者萬古常缺一花一葉文縷相等對萬古常然無一毫差錯便待人力十分安排撰作來終不相似都是眞實道理自然而然○道只是人事之理耳形而上者謂之道形而下者謂之器自有形而上者言之其隱然不可見底則謂之道自有形而下者言之其顯然可見底則謂之器其實道不離乎器道只是器之理人事有形狀處都謂之器人事中之理便是道道無形狀可見所以明道曰道亦器也器亦道也須著如此說乃截得上下分明○道非是外事物有个空虛底其實不離乎物若離物則無所謂道且如君臣有義義底是道君臣是器若要看義底道理須就君臣上看不成脫了君臣之外別有所謂義父子有親親底是道父子是器若要看親底道理須就父子上看不成脫了父子之外別有所謂親卽夫婦而夫婦在所別卽長防而長防在所序卽朋友而朋友在所信非外夫婦長防朋友而有所謂別序與信聖門之學無一不寔老氏淸虛厭事佛氏屏棄人事都是把道理做事物頂頭妙底物看把人事做下面粗底便都要擺脫去了○理不外乎气若說截然在陰陽五行之先及在陰陽五行之中便成理與气爲二物矣○節齋蔡氏曰形謂動而可見之時自此而無體故以道名之自此而下有體故以器名之○前謂太極形而上之道也陰陽形而下之器也此分道器而言也後謂動靜不同時陰陽不同位而太極無不在焉此乃所謂器卽道也又謂沖漠無朕而動靜陰陽之理已悉具於中矣此乃所謂道卽器也蓋不分上下則恐人惟以可見者爲始不合道器則恐人防老氏精粗之謬故須著如此說耳程子之意恐亦不過如此茍惟以爲太極只在陰陽中而已則器亦道也一句已足又何必重復耶○主太極而言則太極在陰陽之先主陰陽而言則太極在陰陽之內蓋自陰陽未生之時而言則所謂太極者其理已具自陰陽旣生之時而言則所謂太極者卽在乎陰陽之中也謂陰陽之上別有太極常爲陰陽主者固爲防於列子不生不化之謬而獨執夫太極只在陰陽之中之說者則又失其根柢樞之所爲而大本有所不識其害有不可勝言者○西山眞氏曰凡天地之物有形有狀者皆器也其理便在其中大而天地亦形而下者乾坤乃形而下者日月星辰風霜露亦形而下者其理卽形而上者以身言之身之形體皆形而下者曰性曰心之理乃形而上者至於一物一器莫不皆然如燈燭者器也其所以能照物形而上之理也且如椅卓器也而其用理也天下未嘗有無理之器無器之理卽器以求之則理在其中卽如天地則有健順之理卽形體則有性情之理精粗本末初不相離若舎器而求理未有不蹈於空虛之境非吾儒之實學也○平巖葉氏曰動而生陽動極而靜靜而生陰靜極復動者言太極流行之妙相推於無窮也一動一靜互爲其根分陰分陽両儀立焉者言二气對待之體一定而不易也邵子云用起天地先體立天地後是也然詳而分之則動而生陽靜而生陰者是流行之中定分未嘗亂也一動一靜互爲其根者是對待之中妙用實相流通也黃氏巖孫曰程子云離了陰陽便無道陰陽气也所以陰陽者是道也气是形而下者道是形而上者又云道非陰陽也所以一陰一陽者道也如一闔一辟謂之變又云陰陽形而下者而曰道者惟此語截得工下最分明元來只是此道要在人默而識之也又云形而上爲道形而下爲器須著如此說器亦道道亦器但得道在不系今與後已與人又云誠者物之終始猶俗語徹頭徹尾胡氏云誠者命之道乎此言誠者卽所謂太極也○臨川吳氏曰太極無動靜動靜者气機也气機一動則太極亦動气機一靜則太極亦靜故朱子釋太極圖曰太極之有動靜是天命之流行也此是爲周子分解太極不當言動靜以天命之有流行故只得以動靜言也又曰太極者本然之妙也動靜者所乘之機也機猶弩牙弩乘此機如乘馬之乘機動則發機靜則不發气動則太極亦動气靜則太極亦靜太極之乘此气猶弩之乘機也故曰動靜者所乘之機謂其所乘之气機有動靜而太極本然之妙無動靜也然弩與弩機卻是両物太極與此气非有両物只是主宰此气者便是非別有一物在气中而主宰之也機字是借物爲諭不可以辭害意】

陽變陰合而生水火木金土五气順布四時行焉有太極則一動一靜而兩儀分有陰陽則一變一合而五行具然五行者質具於地而气行於天者也以質而語其生之序則曰水火木金土而水木陽也火金陰也以气而語其行之序則曰木火土金水而木火陽也金水陰也又統而言之則气陽而質陰也又錯而言之則動陽而靜陰也蓋五行之變至於不可窮然無適而非陰陽之道至其所以爲陰陽者則又無適而非太極之本然也夫豈有所虧欠間隔哉【朱子曰一片底便是分作両片底兩便底便是分作五片底做這萬物四時五行只是從那太極中來太極只是一个理迆邐分作兩个气裏面動底是陽靜底是陰又分做五气又防爲萬物○問以質而語其生之序此豈就圖而指其序耶而水木何以謂之陽火金何以謂之陰曰天一生水地二生火天三生木地四生金一三陽也二四陰也問以气而語其行之序則木火土金水此豈卽其運用處而言之耶而木火何以謂之陽金水何以謂之陰曰此以四時而言春夏爲陽秋冬爲陰○問以質而語其生之序不是相生否只是陽變而助陰故生水陰合而陽盛故生火木金各從其類故在左右曰水陰根陽火陽根陰錯綜而生其端是天一生水地二生火天三生木地四生金到得運行處便水生木木生火火生土土生金金又生水水又生木循環相生又如甲乙丙丁戊巳庚辛壬癸都是這个物事○陰陽二气更無停息如金木水火土是五行分了又三屬陽二屬陰然而各又有一陰一陽如甲便是木之陽乙便是木之陰丙便是火之陽丁便是火之陰只是這个陰陽更無休息形質屬陰其气屬陽金銀坑有金礦銀礦便是陰其光气爲陽○統言陰陽只有両端而陰中自分陰陽陽中亦有陰陽乾道成男坤道成女男𨿽屬陽而不可謂其無陰女𨿽屬陰亦不可謂其無陽人身气屬陽而气有陰陽血屬陰而血有陰陽至如五行天一生水陽生陰也而壬癸屬水壬是陽癸是陰地二生火陰生陽也而丙丁屬火丙是陽丁是陰○陰陽靜動以大體言而春夏是動屬陽秋冬是靜屬陰就一日言之晝陽而動夜陰而盡就一時一刻言之無時而不動靜無時而不陰陽曰陰陽無處無之橫看竪看皆可見橫看則左陽而右陰竪看則上陽而下陰仰手爲陽覆手則爲陰向明處爲陽背明處則爲陰正防云陰陽之气循環疊至聚散相蕩升降相求絪緼相揉相兼相制欲一之不能蓋謂是也○陰陽𨿽是両字然只是一气之消息一進一退一消一長進處便是陽退處便是陰長處便是陽消處便是陰只是這一气之消長做出古今天地間無限事所以陰陽做一个說亦得做兩个說亦得○問聖人所以因陰陽說出許多道理而所說之理皆不離不陰陽者蓋緣所以爲陰陽者元本於實然之理曰陰陽是气才有此理便有此气才有此气便有此理天下萬事萬物何者不出於此理何者不出於陰陽○南軒張氏曰新安朱熹云太極立則陽動陰靜而兩儀分兩儀分則陽變陰合而五行具五行者質具於地而气行乎天者也語至於是則造化之防用無餘蘊矣然此亦推本其所自來非以爲至此而始具也○勉齋黃氏曰陽變陰合而生水火木金土五气順布四時行焉妄意謂陰陽分両儀立矣陽中之陽陰中之陰變合相得而五位成質橫渠先生雲水火气也故炎上潤下與陰陽相爲升降土不得而制焉木金者土之華實其性有水火之雜故木之爲物水漬而得生火然而不離蓋得土之浮華於水火之交也金之爲物得火之精於土之燥得水之精於土之濡故水火相得而不相害鑠之則反流而不耗蓋得土之精華於水火之際也土者物之所以成始成終者也地之質也化之終也水火之所以升降物兼體而不遺者也卽是而參之五行之生一陰陽之所爲也木之气盛於東於時爲春火之气盛於南於時爲夏土之气盛於中央而寄旺於四時之戊巳而獨盛於季夏之時金之气盛於西而於時爲秋水之气盛於北而於時爲冬春夏秋冬而气以成此五物者同出而異名者也四時之行卽五气之流通五气之流通卽一气之妙用非截然一彼一此也通書云動而無靜靜而無動物也動而無動靜而無靜神也動而無動靜而無靜非不動不靜也物則不通神妙萬物此以明太極動而生陽以至四時行焉無非神之所爲也又雲水陰根陽火陽根陰五行陰陽陰陽太極四時運行萬物終始混兮辟兮其無窮兮以明五行之生四時之行百物之產一太極而已矣其然乎豈其然乎○問陽變陰合而生水火木金土次序如何曰水與火對生木與金對生因云這里有兩項看如作建寅看時則木火是陽金水是陰此以行之序論如作建子看時則水木是陽火金是陰此以生之序論大槪冬春夏可以謂之陽夏秋冬可以謂之陰因云太極圖解有一處可疑圖以水陰盛故居右火陽盛故居左金陰穉故次水木陽穉故次火此是說生之序下文卻說水木陽也火金陰也卻以此爲陽彼爲陰論來物之初生自是防嫩如陽始生爲水尙柔弱到生木已彊盛陰始生火尙微到生金已成質如此則水爲陽穉木爲陽盛火爲陰穉金爲陰盛不知圖解所指是如何后請問云圖解所分恐是解剝圖體言其居左居石之位次否晦庵先生云舊也如此看只是水而木木而火以下畢竟是說行之序這畢竟是說生之序畢竟是可疑○五行之序以質之所生而言則水本是陽之濕气以其初動爲陰所防而不得遂故水陰盛火本是陰之燥气以其初動爲陽所揜而不得達故火陽勝蓋生之者微成之者盛生之者形之始成之者形之終也然各以偏勝也故𨿽有形而未成質以气升降土不得而制焉木則陽之濕气寖多以感於陰而舒故發而爲木其質柔其性暖金則陰之燥气寖多以感於陽而縮故結而爲金其質剛其性柔土則陰陽之气各盛相交相凝而成質以气之行而言則一陰一陽往來相代木火金水雲者各就其中而分老少耳故其序各由少而老土則分旺四季而位居中者也此五者序若參差而造化所以爲發育之具實並行而不相悖蓋質則陰陽交錯凝合而成气則陰陽両端循環不已質曰水火木金蓋以陰陽相間言猶曰東西南北所謂對待者也气曰木火金水蓋以陰陽相因言猶曰東南西北所謂流行者也質𨿽一定而不易气則變化而無窮所謂易也○五行生之序則曰水火木金土行之序則曰木火土金水何故造物卻有此兩樣看來只是一理生之序便是行之序元初只是一个水水暖後便成火此両个是母木者水之子金者火之子冬是太陰春是少陽夏是太陽秋是少陰從冬起來故水木火金自成次序以水生木以火生金故生之序便是行之序也孔子言精气爲物精便是水气便是火子產曰物生始化曰魄陽曰魂魄便是精之靈魂便是气之靈水便生木火便生金在人一身初只是生腎水又生心火腎水上生木肝心火上生肺金造化只是如此何嘗有両樣來天一生水地二生火天三生木地四生金此便是造化本原其後流行亦只如此四時之序不二天二地而已所以洪範亦只說水木火金土謂之五行則行之序亦是如此也以此可見造化之端倪物本生之始○五行有生數有行數不知何故初生是一樣流行又是一樣其爲物不二則其生物不測易簡之義恐不如此故嘗疑其只是一樣及以造化之本原參之人物之生育初無両樣只是水木火金土便是次序古人欲分別陰陽造化之殊故以水火木金土爲言耳自一至十之數特言奇耦多寡耳非謂次第如此也蓋積實之數非次第之數也天得奇而爲水故曰一生水一之極而爲三故曰三生木一極爲三以一運之圓而生三故一而爲三也地得耦而爲火故曰二生火二之極而爲四故曰四生金二極爲四以二周之方而爲四故二而爲四也水者初生之陽木者極盛之陽火者初生之陰金者極盛之陰陽極而生陰陰極而生陽故但當以水木火金土爲次序也自初生至流行皆是如此若要看陰陽奇耦一初一盛則當曰水火木金土非謂次序如此也今以爲第一生水第二生火第三生木第四生金以爲次序則誤矣水木火金土五行之序也水火木金土分其奇耦初盛而爲言也以此觀之只是一樣初無両樣也所謂一二三四但言一多一少多之極少之極也初非以次序而言猶人言一文兩之非謂苐一名第二名也果以次序而言之則一生水而未成水必至五行俱足猶待苐六而後成水二生火而未成火必待五行俱足又成就了水然後第七而後成火也如此則全不成造化亦不成義理矣六之成水也猶坎之爲卦也一陽居中天一生水也地六包於外陽少陰多而水始成七之成火也猶離之爲卦也一陰居中天七包於外陰少陽多而火始成坎屬陽而離爲陰以其在內者爲生在外者成之也若以次序言全不成義理矣又曰五行之序某欲作三句防之曰論得數奇耦多寡則曰水火木金土論始生之序則曰水木火金土論相生之序則曰木火土金水如此其庶幾乎○太極不可名狀因陰陽而後見一動一靜一晝一夜以至於一生一死一呼一吸無往而非二也因陰陽之二而反以求之太極之所以爲陰陽者亦不出乎二也非其本體之二何以使末流無往而不二哉然二也各有本末各有終始故故三分爲四而五行立矣蓋一陽分而爲木火一陰分而爲金水木者火之始火者木之終金者水之始水者金之終物名有終始未有有始而無終有終而無始者二各有終始則二分爲四矣知二之無不四也則知其所以爲是四者亦道之本體非其本體之四何以使之無不四哉故二與四天下之物無不然則一亦以見道體之本然也𨿽爲太極不可名狀此亦可以見其端倪矣體用一原顯微無闇要當以是觀之塞天地貫古今無往不然仁義禮智特就人心而立名耳○北溪陳氏曰本只是一气分來有陰陽又分來有五行二與五隻管分合運行去萬古生生不息不止是个气必有主宰之者曰理是也理在其中爲之樞紐故大化流行生生未嘗止息○平巖葉氏曰水火木金土者陰陽生五行之序也木火土金水者五行自相生之序也問五行之生與五行之相生其序不同何也曰五行之生也蓋二气之交變合而各成天一生水地二生火天三生木地四生金天五生土所謂陽變陰合而生水火木金土是也五行之相生也蓋一气之推循環相因木生火火生土土生金金生水水復生木所謂五气順布四時行焉是也曰其所以有是二端何也曰二气變合而生者原於對待之體也一气循環而生者本於流行之用也○黃氏巖孫曰程子云凡有气莫非天凡有形莫非地】

五行一陰陽也陰陽一太極也太極本無極也五行之生也各一其性

五行具則造化發育之具無不備矣故又卽此而推本之以明其渾然一體莫非無極之妙而無極之妙亦未嘗不各具於一物之中也蓋五行異質四時異气而皆不能外乎陰陽陰陽異位動靜異時而皆不能離乎太極至於所以爲太極者又初無聲臭之可言是性之本體然也天下豈有性外之物哉然五行之生隨其气質而所稟不同所謂各一其性也各一其性則渾然太極之全體無不各具於一物之中而性之無所不在又可見矣

【朱子曰太極陰陽五行只將元亨利貞看甚好太極是元亨利貞都在上面陰陽是利貞是陰元亨是陽五行是元是木亨是火利是金貞是水○陰陽是气五行是質有這質所以做得物事出來五行𨿽是質他又有五行之气做這物事方自然卻是陰陽二气截做這五个不是陰陽外別有五行○問太極圖所謂太極莫便是性否曰然此卽理也○天下無性外之物有此物卽有此性無此物則無此性○問程先生說道天下無性外之物曰如雲天地間只是个感應又如雲誠者物之終始○問枯槁之物亦有性是如何曰惟是他合下有此理故雲天下無性外之物○問各一其性固是指五行之气質然水之潤下火之炎上木之曲直金之從革土之稼穡此但可見其气質之性所稟不同卻如何見得太極之全體無不各具於一物之中而性之無不在也曰气質是陰陽五行所爲性卽太極之全體但論气質之性則此全體墮在气質之中非別爲一性也又問反復思之誠非別有一性然觀聖賢說性有是指義理而言者有是指气稟而言者卻不容無分別敬謹誨語謂陰陽五行所爲性卽太極之全體始悟周子所謂各一其性専是主理而言蓋五行之气質不同人所共知也而太極之理無乎不具人所未必知也今文云五行之生隨其气質而所稟不同所謂各一其性也這性字當指气而言各一其性則渾然太極之全體無不具於一物之中而性之無所不在又可見矣這性字當指理而言一段之間文義頗相合恐讀者莫知所適從曰陰陽五行之爲性各是一气所稟而性則一也○南軒張氏曰五行生質𨿽有不同然太極之理未嘗不存也故曰各一其性五行各一其性則爲仁義禮智信之理而五行各専其一焉○性之本一而已矣而其流行發見則人物所稟有萬不同焉蓋何莫而不由於太極亦何莫而不具於太極是其本之一也然有太極則有二气五行絪縕交感其變不齊故其發見於人物者未嘗不各具於其气稟之內故原其性之本一而察其流行之各異知其流行之各異而本之一者初未嘗不究也而後可與論性矣故程子曰論性不論气不備論气不論性不明蓋論性而不及气則昩夫人物之分而太極之用不行矣論气而不及性則迷夫大本之一而太極之體不立矣○勉齋黃氏曰五行一陰陽也陰陽一太極也太極本無極也妄意謂此三者者卽所謂混兮辟兮也懼學者支離其說故又舉而言之前之言原始而要其終今之言遡流而窮其源五行陰陽同一太極而不相妨也○北溪陳氏曰天下豈有性外之物而不統於吾心是理之中也哉理之所在大極於無際而無不通細入於無倫而無不貫前後乎萬古而無不徹○平巖葉氏曰此圖卽系辭易有太極是生両儀両儀生四象之義而推明之也但易以卦爻言圖以造化言卦爻固所以擬造化也】

無極之眞二五之精妙合而凝乾道成男坤道成女二气交感化生萬物萬物生生而變化無窮焉

夫天下無性外之物而性無不在此無極二五所以混融而無間者也所謂妙合者也眞以理言無妄之謂也精以气言不二之名也凝者聚也气聚而成形也蓋性爲之主而陰陽五行爲之經緯錯綜又各以類凝聚而成形焉陽而健者成男則父之道也陰而順者成女則母之道也是人物之始以气化而生者也气聚成形則形交气感遂以形化而人物生生變化無窮矣自男女而觀之則男女各一其性而男女一太極也自萬物而觀之則萬物各一其性而萬物一太極也蓋合而言之萬物統體一太極也分而言之一物各具一太極也所謂天下無性外之物而性無不在者於此尢可以見其全矣子思子曰君子語大天下莫能載焉語小天下莫能破焉此之謂也【問周子言無極之眞卻又不言太極如何朱子曰無極之眞已該得太極在其中眞字便是太極○無極之眞二五之精妙合而凝此數句甚妙是气與理合而成性也○問太極圖曰以人身言之呼吸之气便是陰陽軀體血肉便是五行其性便是理○眞者理也精者气也理與气合故能成形○天道流行發育萬物其所以爲造化者陰陽五行而已而其所謂陰陽五行者又必有是理而後有是气及其生物則又因是气之聚而後有是形故人物之生必得是理然後可以爲健順仁義禮智之性必得是气然後有以爲魂魄五藏百骸之身周子所謂二五之精妙合而凝正謂是也○無極是理二五是气無極之理便是性性爲之主而二气五行經緯錯綜於其間也凝只是此气結聚自然生物若不如此結聚亦何由造化得萬物出來○先有理後有气先有气後有理皆不可得而推究以意度之則疑此气是依傍這理行及此气之聚則理亦在焉蓋气則能凝造作理卻是情意無計度無造作卽此气凝聚處理便在其中○天以陰陽五行化生萬物气以成形而理亦賦焉○气化是當初一个人無種後自生出來底形化卻是有此一个人後乃生生不窮底○問气化形化男女之生在气化否曰凝結成男女因甚得如此都是陰陽無物不是陰陽○問易言有萬物然後有男女此圖卻先言乾成男坤成女方始萬物化生如何曰太極所說乃生物之初陰陽之精自凝結成両个蓋是气化而生如虱子自然暴出來旣有此両个一牝一牡後來卻從種子漸漸生去便是以形化萬物皆然故曰二五之精妙合而凝○乾道成男坤道成女通人物言之在物如牝牡之類在植物亦有男女如有牝麻及竹有雌雄之類皆離陰陽剛柔不得○問气化形化曰此是言人物物自有牝牡只是人不能察耳○天地之初如何討个種自是气蒸結成兩个人後方生許多物事所以先說乾道成男坤道成女後方說化生萬物當初若無那兩个人如今如何有許多人那兩个人便似而今人身上虱自然變化出來○天地生气其序固如此遺書言气化處可見○天下莫能載是無外天下莫能破是無內謂如物有至小而可破作兩者是中著得一物在若云無內則是至小更不容破了○南軒張氏曰朱元晦云有是性則有陰陽五行有陰陽五行則有人物生生而無窮焉凡此皆無極之具者也陰陽五行經緯錯混融無間其妙合矣於是陰陽又各以類凝結而成像焉陽而健者父之道五行之所以布其气也陰而順者母之道五行之所以成其質也是乃天地所以施生之本男女所以爲男女者非指男女之身而言也男女𨿽分然貫一太極而已於是二气交感陽施陰生而萬物各隨气質以正性命陰陽五行之類有萬不同其本亦一太極而已○勉齋黃氏曰夫所謂五行之生各一其性者言五行之成質𨿽其別有五而各具一太極也無極之眞二五之精妙合而凝者無極之實理具於二气五行之精相摩相蕩而妙合凝聚也乾道成男坤道成女二气交感化生萬物者言無極之眞二五之精旣妙合凝聚則男女之象已分而二气交感化生萬物如易所謂天地絪緼萬物化醇男女搆精萬物化生也繼之曰萬物生生而變化無窮焉言天命流行而不息萬物形化而無窮也蓋生生不窮之理沖漠於太極之先成像成形於化生之際而無一毫之間斷也通書云二气五行化生萬物五殊二實二本則一是萬爲一一實萬分萬一各正小大有定其此之謂乎○气虛而形實虛者聚而後實者成如人气噓呵而後成水也○北溪陳氏曰總而言之只是渾淪一个理是一个太極分而言之則天地萬物各具此理是各各有一太極又都渾淪無欠缺處自其分而言成許多此道理似散了就萬物上總論則萬物體統渾淪又只是一个太極人得此理聚於吾心則心爲太極所以邵子曰道爲太極又曰心爲太極謂道爲太極者言道卽太極無二理也謂心爲太極者只是萬理總防於吾心此心渾淪是一个理爾只這道理流行出而應事接物千條萬緒各得其理之當然則是又各一太極就萬物言其實依舊只是一理是渾淪一太極也譬如一大塊水銀恁地圓散而爲萬萬小塊个个皆圓合萬萬小塊復爲一大塊依舊又恁地圓陳幾叟月落萬川處處皆圓之譬亦正如此此太極所以立乎天地萬物之表而行乎天地萬物之中在萬古無極之前而貫於萬古無極之後自萬古而上極萬古而下看來又只是渾淪一个理爲一太極耳此理流行處處皆圓無一處欠缺才有一處欠缺便偏了不得謂之太極太極本體本自圓也○潛室陳氏曰气化謂未有種類之初以陰陽之气合而生形化謂旣有種類之後以牝牡之形合而生皆兼人物言之○西山眞氏曰萬物各具一理萬理同出一原所謂萬里一原者太極也太極者乃萬理防之名有理卽有气分而二則爲陰陽分而五則爲五行萬事萬物皆原於此人與物得之則爲性性者卽太極也仁義卽陰陽仁義禮智信卽五行也萬物各具一理是物物一太極也萬理同出一原是萬物統體一太極也○平巖葉氏曰系辭天地絪緼萬化化醇气化也男女搆精萬物化生形化也圖說蓋本諸此○黃氏巖孫曰程子云隕石無種種於气麟亦無種亦气化厥初生民亦如是至如海濵露出沙灘便有百虫禽獸艸木無種而生此猶是人所見若海中島嶼稍大人不及者安知其無種之人不生於其間若已有人類則必無气化之人或問人初生時還以气化否曰此必燭理當徐論之且如海上忽露出一沙島便有艸木生有土而生艸木不足怪旣有艸木自然禽獸生焉問先生語錄中云焉知海島無气化之人如何曰是近人處固無須是極遠處有不可知曰今天下未有無父母之人古有气化今無气化何也曰有兩般有全是气化而生者若腐艸化爲螢是也旣是气化到合化時自化有气化生之後而種生者且如人身上著新衣服過幾日便有蟣虱生其間此气化也气旣化後更不化便以種生去此理甚明又云萬物之始气化而已旣形气相禪則形化長而气化消】

惟人也得其秀而最靈形旣生矣神發知矣五性感動而善惡分萬事出矣

此言眾人具動靜之理而常失之於動也蓋人物之生莫不有太極之道焉然陰陽五行气質交運而人之所稟獨得其秀故其心爲最靈而有以不失其性之全所謂天地之心而人之極也然形生於陰神發於陽五常之性感物而動而陽善陰惡又以類分而五性之殊散爲萬事蓋二气五行化生萬物其在人者又如此自非聖人全體太極有以定之則欲動情勝利害相攻人極不立而違禽獸不遠矣

【朱子曰得五行之秀者爲人只說五行而不言陰陽者蓋做這人須是五行方做得成然陰陽便在五行中所以周子云五行一陰陽也舎五行無別討陰陽處如甲乙屬木甲便是陽乙便是陰丙丁屬火丙便是陽丁便是陰不須更說陰陽而陰陽在其中矣或曰如言四時而不言寒暑耳曰然○問自太極一動而爲陰陽以至於爲五行爲萬物無有不善在人則才動便差是如何曰造化亦有差處如冬熱夏寒所生人有厚薄有善惡不知自甚處差將來便沒理防了又問惟人才動便有差故聖人主靜以立人極歟曰然○二气五行交感萬變故人物之生有精粗之不同自一气而言則人皆受是气而生自精粗而言則人得其气之正且精者物得其气之偏且塞者惟人得其正故是理通而無所塞物得其偏故是理塞而無所知且如人頭圓象天足方象地平正端直以其受天地之正气所以識道理有知識物受天地之偏气所以禽獸橫生艸木頭生向下尾反在土物之間有知者不過只通得一路如烏之知孝獺之知祭犬但能守禦牛但能耕而已人則無不知無不能人所以與物異者所爭者此耳○問先生云論萬物之一原則理同而气異觀萬物之異體則气猶相近而理絕不同曰气相近如知寒知暖識饑識飽好生惡死趍則避害人與物都一般理不同如蜂蟻之君臣只是他義上有一防子明虎狠之父子只是他仁上有一防子明其他便推不去○問人物皆稟天地之理以爲性皆受天地之气以爲形若人稟之不同固是气有昏明厚薄之異若在物言之不知是所稟之理便有不全耶亦是緣气稟之昏蔽故如此耶曰惟其所受之气只有許多故其理亦只有許多如犬馬形气如此故只會得如此事又問物物各一太極則是理無不全也曰以理言之則無不全以气言之則不能無偏○得其气之精英者爲人得其渣滓者爲物生气流行一滚而出初不道付其全气與人減下一等與物也但稟受隨其所得物旣昏塞矣而昏塞之中亦有輕重昏塞尢甚者於气之查滓中又復稟得查滓之甚者耳○只一个陰陽五行之气衮在天地中精英者爲人查滓者爲物精英之中又精英者爲聖爲賢精英之中查滓者爲愚不肖○有有血气知覺者人獸是也有無血气知覺而但有生气者艸木是也有生气已絕而但有形質臭味者枯槁是也是𨿽其分之殊而其理則未嘗不同但以其分之殊則其理之在是者不能不異故人爲最靈而備有五常之性禽獸則昏而不能備艸木枯槁則又並與其知覺者而無焉但其所以爲是物之理則未嘗不具耳○以气言之則知覺運動人與物若不異也以理言之則仁義禮智之稟豈物之所得而與哉此人之性所以無不善而爲萬物之靈也○艸木之生自有一个神他自不能生在人則心便是所謂形旣生矣神發知矣是也○金木水火土各一其性則爲仁義禮智信之理五行各専其一人則兼備北性而無不善及其感動則中節者爲善不中節者爲不善也○問通書多說幾太極圖卻無此意曰五性感動善惡未分處便是○陰陽有以動靜言者有以善惡言者此个通理在人如何看○問五性感動而善惡分曰天地之性是理也才到有陰陽五行處便有气質之性於是便有昏明厚薄之殊得其秀而最靈乃气質以後之事○問陰陽都將做好說也得以陽爲善陰爲惡亦得曰陽善陰惡聖賢如此說處極多○以陰陽善惡論之則陰陽之正皆善也其沴皆惡也以象類言之則陽善而陰惡問孟子言乃若其情則可以爲善而周子有五性感動而善惡分以善惡於動處並言不同如何曰情未必皆善然本則可以爲善而不可以爲惡惟反其情故爲惡孟子言其正周子則兼其正與反者而言也○太極便是性動靜陰陽是心金木水火土是仁義禮智信化生萬物是萬物○或問有陰陽便有善惡曰陰陽五行皆善又曰陰陽之理皆善又曰合下只有善惡是後一截事又曰竪起看皆善橫看後一截方有惡又曰气有善惡理卻皆善○孟子云人之所以異於禽獸者幾希人物之所以異只是爭些子若更不能存得則與禽獸無異矣○以气質有蔽之心接乎事物無窮之變則其目之欲色耳之欲聲口之欲味鼻之欲臭四肢之欲安佚所以害乎其徳者又豈可勝言者哉二者相因反覆深固是以此徳之明日益昏昧而此心之靈其所知者不過情欲利害之私而已則是𨿽曰有人之形而實何以遠於禽獸○南軒張氏曰人之性不能不感物而動感物而動固性之常然而善惡自此分萬事自此出矣五性感動動而心不宰則情流而不知止性以防溺矣所以爲惡也譬之水發而無泥滓之雜則固水之本然者泥滓或參焉則汩之矣𨿽汩之而水之本然者自在也故貴於澄之以復其初而已人𨿽流於惡其本然亦豈遂忘乎此聖人所以有敎也○太極渾淪生化之根闔辟二气樞杻羣動惟物由乎其間而莫之知惟人則能知之矣人之所以能知者以其爲天地之心太極之動發見周流備乎已也然則心體不旣廣大矣乎○北溪陳氏曰太極只是理理本圓故太極之理本渾淪理無形狀無界限間隔故萬物無不各具得太極而太極之本體各各無不渾淪惟人气正且通爲萬物之靈能通得渾淪之體物气偏且塞不如人之靈𨿽有渾淪之體不能通耳然人類中亦惟聖人大賢然後眞能通得渾淪之體一種下愚之人其昏頑卻與物無異則又正中之偏通中之塞者一種靈禽仁獸其性與人甚相近則有偏中之正塞中之通者細推之有不能以言盡○問感物而動或發於理義之公或發於血气之私這里便分善惡曰非發於血气之私便爲惡乃發後流而爲惡耳○若就人品類論則上天所付皆一般而人隨所值又各有淸濁厚薄之不齊如聖人稟气至淸所以合下便能生知賦質至粹所以合下便能安行如堯舜旣得其至淸至粹爲聰明神聖又得气之淸髙而寛厚者所以貴爲天子富有四海至於享國皆百餘嵗是又得气之最長者如夫子亦得至淸至粹合下便生知安行然天地之气到那時已衰微所以夫子稟得不髙不厚止棲棲爲一旅人而所得之气亦不甚長僅得中壽七十餘嵗不如堯舜之髙自聖人而下各有分數顏子亦淸明純粹亞於聖人只緣稟气得不長所以夭死太抵得气之淸者不隔蔽那理義便露呈昭著如銀盞中滿貯淸水自然透見盞底銀花甚分明若未嘗有水然賢人得淸气多濁气少淸中微有些查滓在未嘗能昏蔽得他所以聰明也易開發自大賢以下或淸濁相半或淸底少濁底多昏蔽得厚了如盞底銀花子看不見欲見得須十分加澄治之功若能力學者觧變化气質轉昏爲明有一般人稟气淸明於理義上盡看得出而行爲不篤不能乘載得道理多雜詭譎是又賦質不粹此如井泉甚淸停在銀盞裏面亦透底淸徹但泉脈從淤土惡木根中穿過來味不純甘以之煮白米則成赤飯煎白水則成赤湯煎茶則酸澀是有惡味夾雜了又有一般人生下來於世味一切簡淡所爲甚純正但與說到道理處全發不來是又賦質純粹而稟气不淸此如井泉脈味純甘絕佳而有泥土渾濁了終不透瑩如溫公恭儉力行篤信好古是甚次第正大資質只緣少那至淸之气識見不髙明二程屢將理義發他一向偏執固滯更發不上甚爲二程所不滿又有一般甚好說道理只是執拗自立一家意見是稟气淸中被个一條戾來衝拗了如泉脈出來甚淸卻被一條別水橫衝破了及或遭巉巖石頭橫截衝激不帖順了又成險惡之流看來人生气稟是有多少般樣或相倍蓗或相千萬不可以一律齊畢竟淸明純粹恰好底極爲難得所以聖聖賢少而愚不肖者多】

聖人定之以中正仁義【聖人之道仁義中正而已矣】而主靜【無欲故靜】立人極焉故聖人與天地合其徳日月合其明四時合其序神合其吉凶

此言聖人全動靜之徳而常本之於靜也蓋人稟陰陽五行之秀气以生而聖人之生又得其秀之秀者是以其行之也中其處之也正其發之也仁其裁之也義蓋一動一靜莫不有以全夫太極之道而無所虧焉則向之所謂欲動情勝利害相攻者於此乎定矣然靜者誠之復而性之貞也茍非此心寂然無欲而靜則又何以酬酢事物之變而一天下之動哉故聖人中正仁義動靜周流而其動也必主乎靜此其所以成位乎中而天地日月四時神有所不能違也蓋必體立而後用有以行若程子論乾坤動靜而曰不専一則不能直遂不翕聚則不能發散亦此意爾

【問聖人定之以仁義中正而主靜朱子曰此是聖人修道之謂敎處○人𨿽不能不動而立人極者必主乎靜惟主乎靜則其著於動也無不中節而不失其本然之體矣○性之分𨿽屬乎靜而其蘊則該動靜而不偏故樂記以靜言性則可遂以靜字形容天地之妙則不可○人性𨿽同稟气不能無偏重有得木气重者則惻隱之心常多羞惡辭譲是非之心爲其所塞而不發有得金气重者則羞惡之心常多而惻隱辭譲是非之心爲其所塞而不發水火亦然惟陰陽合徳五性全備然後中正而爲聖人也○聖人立人極不說仁義禮智卻說仁義中正中正卽禮智中正尢親切中是禮之得宜處正是智之正當處自气化一節以下又節節應前靣圖說仁義中正應五行也○問周子不言禮智而言中正如何曰禮智說得猶寛中正則切而實矣且謂之禮尙或有不中節處若謂之中則無過不及無非禮之禮乃節文恰好處也謂之智尙或有正不正若謂之正則是非端的分明乃智之實也○問何以不言禮智而言中正莫是此圖本爲發明易道故但言中正是否曰亦不知是如何但中正二字較有力○問中正卽禮智何以不直言禮智而曰中正曰禮智字不似中正字卻實且定中者禮之極正者智之體正是智親切處智於四徳屬貞伊川解貞字謂正而固也一正字未盡必兼固字所謂智之實知斯二者弗去是也知卽端的眞知如此便是正弗去便是固所以正字較親切○問智與正何以相契曰只是眞見得是非便是正不正便不喚做智字又問只是眞見得是眞見得非若以是爲非以非爲是便不是正否曰是○問處之也正裁之也義處與裁兩字義頗相近曰然處是居之裁是就事上裁度又曰處字作居字卽分曉○動則此理行此動中之太極也靜則此理存此靜中之太極也○問聖人定之以仁義中正而主靜是聖人自定是定天下之人曰此承上文惟人也得其秀而最靈言之形生神發五性感動而善惡分故定之以中正仁義而主靜以立人極○元亨神之通動也利貞誠之復靜也元者動之端也本乎靜貞者靜之質也著乎動一動一靜循環無端而貞也者萬物之所以成終而成始也○問無欲故靜曰欲動情勝則不能靜○問中正仁義而主靜中仁是動正義是靜如先生觧曰非此心無欲而靜則何以酬酢事物之變而一天下之動哉今於此心寂然無欲而靜處欲見所謂正義者何以見曰見禮之定體便是○眾人所以失之者以其不能全得仁義中正之極而聖人全體太極無所虧缺故其定之也乃所以一天下之動而爲之敎化制其情欲使之有以撿押相率而趍於善也○問聖人定之以中正仁義而主靜曰中正仁義皆謂發用處正者中之質義者仁之斷中則無過不及隨時以取中正則當然之定理仁則惻隱慈愛之處義則裁制防決之事主靜者主正與義也正義便是利貞中是亨仁是元○問聖人定之以中正仁義曰本無先後此四字配金木水火而言中有禮底道理正有智底道理如幹之元亨利貞元卽仁亨卽中利卽義貞卽正皆是此理至於主靜是以正與義爲體中與仁爲用聖人只是主靜自有動底道理譬如人說話也須是沈黙然後可以說話蓋沈黙中便有个言語底意思○周子之言主靜乃就中正仁義而言以正對中則中爲重以義配仁則仁爲本非四者之外別有主靜一段事也○中正仁義這四个物事常在這里流轉然常靠著个靜底做辟若無夜則此晝不分曉無秋冬則做得春秋不長茂且如人終日應接歸來歇霎時卻出去則便分外精神如春夏生長若一向恁地去卻有甚了期元气也須解竭所謂復其見天地之心乎又曰中仁是動正義是靜通書都是恁地說如雲禮先而樂後之類皆是○主靜看夜气一章可見○問聖人定之以中正仁義所以主靜者以其本靜靜極而動動極復靜靜也者物之終始也萬物始乎靜終乎靜故聖人主靜曰若如此則倚於一偏矣伊川云動靜無端陰陽無始動靜理均但靜字勢重耳更宜深玩之○問太極動而生陽是陽先動也今觧云必體立而後用有以行如何曰體自先有下言靜而生陰只是說相生無窮耳○中正仁義而已矣言生之序以配水火木金也又曰仁義中正而已矣以聖人之心言之猶孟子言仁義禮智也○問仁義中正竊謂仁義指實徳而言中正指體而言然嘗疑性之徳有四端而聖賢多獨舉仁義不及禮智何也曰中正卽是禮智○問自太極之動言之則仁爲剛義爲柔自一物中陰陽言之則仁之用柔義之用剛不知如此說得否曰也是如此仁便有个流動發越之意然其用則慈柔義便有个商量從宜之義然其用則決裂○主靜二字乃言聖人之事蓋承上文定之以中正仁義而言以明四者之中又自有賔主耳觀此則學者用功固自有次序須先有个立腳處方可省察就此進步非謂靜處全不用力但須如是方可用得力耳○大凡人須是沈靜周先生所以有主靜之說如蒙艮二卦皆有靜止之體○或說江西所說主靜看其語是要不消主這靜只我這里動也靜靜也靜曰若如其言天自春了夏夏了秋秋了冬自然如此也不須要輔相裁成始得○或問知者動仁者靜如太極圖說則智爲靜仁爲動如何曰且自體當到不相礙處方是良久曰這物事直看一樣橫看一樣子貢說學不厭爲智敎不倦爲仁子思卻言成已爲仁成物爲智仁固有安靜意思然施行卻有運動之意又曰智是潛伏淵深底道理至發出則有運動然至於運用各當其理而不可易處又不専於動○南軒張氏曰天地之徳日月之所以明四時之所以序神之所以吉凶皆是理也聖人得太極之道而備諸躬則其合也豈在外乎蓋其理不越乎此而已學聖者盍亦勉夫修道之敎乎修之之要其惟敬乎太極之妙不可以臆度而力致也惟當一本於敬以涵飬之旣發之際則因其端而致夫察之之功未發之時則卽其體而不失其存之之妙則其所以省察者乃所以著存養之理而其所以存養者厚則其省察者益明矣此敬之功也所謂主靜者也○問聖人定之以中正仁義而主靜觧云正義是靜正義如何謂之靜勉齋黃氏曰是向這里裁一裁便住又問此是聖人主靜工夫學者要主靜時豈是向事物上各得个當然之則便是主靜否曰主靜下小注云無欲故靜須就裏面下工夫今人終日紛擾心不定疊也須著片時去那里靜坐收這心不専一則不能直遂不翕聚則不能發散但看天地之間冬間才溫燠陽气發泄得盡了來嵗生物必不十分暢茂也多有疫癘之气若是凝肅藏閉大寒極凍方藏得許多气一發出便自充塞萬物自是个个長茂人亦如此孟子言夜气亦是如此日間固不可不存若於早晨淸明未接物時才存養得日間也自別○北溪陳氏曰禮者心之敬而天理之節文也仁中有个敬油然自生便是理見於應接便自然有个節文節則無太過文則無不及如作事太質無文采是失之不及末節繁文大盛是流於太過天理之節乃恰好處恰好處便是合當如此更無太過更無不及當然而然便卽是中故太極圖說仁義中正以中字代禮字尢見親切○圖說中正仁義而注腳又言仁義中正互而言之以見此理之循環無端不可執定以孰爲先孰爲後也亦猶四時之春夏秋冬或言秋冬春夏以此見气之動靜無端陰陽無始也○果齋李氏曰人生而靜性之本體湛然無欲斯能主靜此立極之要領也○西山眞氏曰大凡有體而後有用如天地造化發生於春夏而斂藏於秋冬發生用斂藏是體自十月純坤陽气旣盡不知者謂生气已熄不知斂藏者乃所以爲發生之根自此霜雪凝固艸木凋落虫蛇伏藏微陽𨿽生於下隱而未露一年造化實基於此惟冬問斂藏凝固然後春來發生有力所以冬暖無霜雪則來嵗五穀不登正以陽气發泄之故也人之一心亦是如此須是平居湛然虛靜如秋冬之祕藏皆不發露渾然一理無所偏倚然後應事方不錯差如春夏之發生物物得所若靜時先已紛擾則動時豈能中節故周子以主靜爲本程子以主敬爲本皆此理也○問周子不言禮智而言中正何也平巖葉氏曰此圖辭義悉出於易易本陰陽而推之人事其徳曰仁義其用曰中正要不越陰陽之両端而已仁義而匪中正則仁爲姑息義爲忍刻之類故易尢重中正○或問定之以仁義中正而主靜防峯饒氏曰中正仁義性之四徳中卽理正卽智也然不曰禮智而曰中正者蓋仁義禮智専以性之未發者言如孟子之所云而中正仁義則以性之周流乎動靜者言若干坤之元亨利貞也以未發者言則四者各専一徳而其發也爲四端以周流動靜者言則名𨿽有四而實則一太極之流行也故中者動而無過不及之名極之用也正者靜而不偏不倚之謂極之體也中見於事正主乎中確乎其不可移易若戶之有樞車之有管轄天之有南北極也定萬事以立人極莫先乎此仁者主於生育所以流通乎物我而發揮其功用故由靜而應於動由體而通於用者仁之事也義者主於收斂所以裁成夫事物而斷割乎彼我故動極而歸於靜用畢而反其體者義之事也二者中正之機括而極之妙用也四者之在吾心動靜周流如環無端亦猶天地之五气順布而四時行也然是極之理根於所性其體本眞而靜茍有一毫之私欲雜乎其中則利害相攻思慮錯擾而本然之體已失其正則何以能泛應曲當而使用之各得其中哉惟聖人之心天理渾然無少私欲故能寂然不動以爲感而遂通之本此定之以中正仁義而主靜之說也學者不學聖人則已欲學聖人可不於此而用力哉○陰陽而五行具男女交而萬物生而太極之理無乎不在及乎形神感而五性動善惡分而萬事出非聖人定之以中正仁義則人極有所不立矣何則蓋立天之道曰陰與陽立地之道曰柔與剛立人之道曰仁與義陰陽气也剛柔質也形而下者也仁義性也形而上者也故自天地言之則器卽道道卽器本無精粗之間善惡之殊而陰陽五行之運男女萬物之生隨其气質之所在莫不各一太極至於人則稟气有昏明賦質有淑慝而人欲之私或得以害其天理之正茍非有盡性者出乎其間以爲天下之標的而使凡气質之不齊者有所取則焉則人欲勝而天理滅矣此人極之立所以惟盡其性以盡人之性者能之而气質有所不與歟元公周先生生於聖道不千五百年之後一旦建圖屬書剖發幽祕直指無極太極以明道體而天地之所以運化人物之所以生育者莫不森然畢具於其中至於人極之立則蔽之以中正仁義而主靜之一言而天下之動亦得以貞夫一此其發明三極之蘊以上繼洙泗之絕下啟河洛之使天下後世復見天地萬物之大全復聞聖賢修已治人之心法者幾於伏羲始畫八卦同功可謂盛矣○黃氏巖孫曰程子云幹陽也不動則不剛其靜也専其動也直不専一則不能直遂坤陰也不靜則不柔其靜也翕其動也辟不翕聚則不能發散】

君子修之吉小人悖之凶

聖人太極之全體一動一靜無適而非中正仁義之極蓋不假修爲而自然也未至此而修之君子之所以吉也不知此而悖之小人之所以凶也修之悖之亦在乎敬肆之間而已矣敬則欲寡而理明寡之又寡以至於無則靜虛動直而聖可學矣

【朱子曰以事言之則有動有靜以心言之則周流貫徹其工夫初無間斷也但以靜爲本耳周子所謂主靜者亦是此意但言靜則偏故程子只說敬○濓溪言主靜靜字只好作敬字看故又言無欲故靜若以爲虛靜則恐入釋老去○南軒張氏曰君子修之吉者順理之謂吉也小人悖之凶者逆理之謂凶也順理則平直坦易而無悔非吉乎逆理則艱難險阻而有礙非凶乎○西山眞氏曰朱子嘗謂聖人定之以中正仁義而主靜要人靜定其心自作主宰程子又恐只管靜去與事物不相交渉卻說个敬有問周先生說靜與程先生說敬義同而意異否曰程子是怕人不得他靜字意便似入禪坐定周子之說只是無欲故靜其意大抵以靜爲主朱子發明二先生意如此至其爲論有云明道敎人靜坐李先生亦敎人靜坐須靜坐始能收斂又云始學工夫須是靜坐則本原定又云心於未遇事時須是靜臨事方用便有气力如當靜時不靜思慮散亂及至臨事已先倦了伊川觧靜専處云不専一則不能直遂閒時須是收斂做事便有精神又云心要精一方靜時便湛然在此不得困頓如鏡樣遇事時方好又云爲學工夫須要靜靜多不妨才靜事都見得然總是一个敬又云主靜所以養其動又云靜者養動之根又云主靜夜气一章可見以上數條蓋祖周子主靜之說也至其門人以靜坐工夫與役役應接不同爲問則答之云不必如此反成坐馳但收斂勿令放逸到窮理精後自然思量不至妄動凡所云爲莫非至理亦何必兀然靜坐然後爲持敬又云明道說靜坐可以爲學上蔡亦言多著靜不妨此說終是少偏才偏便做病道理自有動時自有靜時學者只是敬以直內義以方外見得世間無處不是道理不必専於靜處求所以伊川謂只用敬不用靜便說得平又云不可特地將靜坐做一件工夫但著一敬字通貫動靜則於二者之間自無間防處又云存養之功不専在靜坐時須於日用動靜之間無處不下工夫乃無間防爾又云無事靜坐有事應酬隨時隨處無非自己身心運用但常自提撕勿與俱往便是工夫事物之來豈以漠然不應爲是耶其答南軒書云來敎謂言靜則溺於虛無然此二字如佛老之論則誠有此患若以天理觀之則動之不能無靜猶靜之不能無動也靜之不可不養猶動之不可察也但見得一動一靜互爲其根敬義夾持不容間斷之意則𨿽下靜字元非死物至靜之中自有動之端焉是乃所以見天地之心者而先王之所以至日閉闗蓋當此之時則安靜以養乎此爾固非遠事絕物閉目兀坐而偏於靜之謂但未接物時便有敬以主乎其中則事至物來善端昭著所以察之者益精明爾來教又謂某言以靜爲本不若遂言以敬爲本此固然也然敬字工夫通貫動靜而必以靜爲本今若遂易爲敬𨿽若完全然卻不見敬之所施有先有後則亦未得爲的當也至於來敎所謂要須靜以涵動之所本察夫動以見靜之所存動靜相須體用不離而後爲無滲漏也此數言卓然意語俱到謹以書之左席出入觀省以上數條則又本程子主敬之說而不專主於靜也】

故曰立天之道曰陰與陽立地之道曰柔與剛立人之道曰仁與義又曰原始反終故知死生之說

陰陽成像天道之所以立也剛柔成質地道之所以立也仁義成徳人道之所以立也道一而已隨事著見故有三才之別而於其中又各有體用之分焉其實則一太極也陽也剛也仁也物之始也陰也柔也義也物之終也能原其始而知所以生則反其終而知所以死矣此天地之間綱紀造化流行古今不言之妙聖人作易其大意蓋不出此故引之以證其說【朱子曰立天之道曰陰與陽是以气言立地之道曰柔與剛是以質言立人之道曰仁與義是以理言○陰陽以气言剛柔則有形質可見矣至仁與義則又合气與形而理具焉然亦一而已矣蓋陰陽者陽中之陰陽剛柔者陰中之陰陽也仁義者陰陽合气剛柔成質而是理始爲人道之極也然仁爲陽剛義爲陰柔仁主發生義主收斂故其分屬如此或問楊子云云君子於仁也柔於義也剛蓋取其相濟而相爲用之意曰仁體剛而用柔義體柔而用剛○問立天之道曰陰與陽立地之道曰柔與剛立人之道曰仁與義則仁當屬陰曰仁何嘗屬陰袁機仲力爭要以仁屬陰引楊子之言爲證殊不知仁之定體自是屬陽至論君子所學則又就那地位上說如何拘得○如易中說立天之道曰陰與陽立地之道曰柔與剛立人之道曰仁與義解者多以仁爲柔義爲剛非也卻是以仁爲剛義爲柔蓋仁是个發出來底便硬而彊義便爲收斂向裏底外面見之便是柔○陰陽剛柔仁義看來當曰義與仁而以仁對陽仁若不是陽剛如何做得許多造化義𨿽剛卻主收斂仁卻主發舒這是陽中之陰陰中之陽互爲其根之意且如今日用賞罰到賜予人自是無疑便做將去若是形殺時便遲疑不肯果決做這見得陽舒陰斂仁屬陽義屬陰處○仁義禮智四者之中仁義是个對立底闗鍵蓋仁仁也而禮則仁之著義義也而知則義之藏猶春夏秋冬𨿽爲四時然春夏皆陽之屬也秋冬皆陰之屬也故曰立天之道曰陰與陽立地之道曰柔與剛立人之道曰仁與義是知天地之道不兩則不能以立故端𨿽有四而立之者則両耳○陽主進而陰主退陽主息而陰主消進而息者其气彊退而消者其气弱此陰陽之所以爲柔剛也陽剛溫厚居東南主春夏而以作長爲事陰柔嚴凝居西北主秋冬而以斂藏爲事作長爲生斂藏爲殺此剛柔之所以爲仁義也以此觀之則陰陽剛柔仁義之位豈不曉然而彼楊子所謂於仁也柔於義也剛者乃自其用處未流言之蓋亦所謂陽中之陰陰中之陽固不妨自爲一義但不可離乎此而論之耳○問仁爲用義爲體若以體統論之仁卻是用曰是仁爲體義爲用大抵仁義中又各有體用○仁存諸心性之所以爲體也義制乎事性之所以爲用也然又有說焉以其性而言之則皆體也以其情而言之則皆用也以陰陽言之則義體而仁用也以存心制事言之則仁體而義用也錯綜交羅惟其所當而莫不各有條理存焉○問原始反終故知死生之說曰人未死如何知得死之說只其原其始之理將後面折轉來防便見得以此之有知彼之無○問原始反終之反曰反如折轉來謂方推原其始卻折轉來看其終原字反字皆就人說反如回頭之意○且如造化周流未著形質便是形而上者屬陽才麗於形質爲人物爲金木水火土便轉動不得便是形而下者屬陰若是陽時自有多少流行變動在及至成物一成而不返謂如人之初生屬陽只管有長及至長成便只有衰此气逐漸衰減至於衰盡則死矣周子所謂原始反終只是衰盡處可見反終之理○周子太極之書如易六十四卦一一有定理毫髮不差自首至尾不出陰陽二端而已始處是有生之初終處是已定之理始有處說生已定處說死不復變動矣○問天地之化𨿽則生生不窮然而有聚必有散有生必有死能原始而知其聚而生則必知其後必散而死能知其生也得於气化之自然初無精神寄寓於太虛之中則知其死也無气而俱散無復更有形象尙畱於防漠之內曰死便是都散無了○南軒張氏曰天之陰陽地之柔剛人之仁義皆太極之蘊然也人而居仁由義則人道立而天道流行矣夫萬物本乎五行五行本乎陰陽陰陽本乎太極而太極本無極也則原始之義其趣味豈有窮乎始終一理也知始則知終矣古今死生晝夜語黙無不然也非謂死生之說別爲一事也只此理而已○勉齋黃氏曰天之道不外乎陰陽寒暑往來之類是也地之道不外乎柔剛山川流峙之類是也人之道不外乎仁義事親從兄之類是也陰陽以气言柔剛以質言仁義以理言𨿽若有所不同然仁者陽剛之理也義者陰柔之理也其實則一而已天地亦大矣人以藐然之身乃與天地立爲三至其爲道又與天地混然而無間其可不知所以自立哉非陽剛陰柔𨿽天地不能以自立不仁不義則亦不可謂之人矣不謂之人則與禽獸希異哉由仁義則與天地並立而無間由不仁不義則無以自別於禽獸學者其亦知所擇矣○惟人也得其秀而最靈形旣生矣神知發矣五性感動而善惡分萬事出矣此卽人而明太極之理與前之言一致也蓋盈天地之間者惟萬物而人居萬物之一物之感人人之應物無時不然其擴充運用正三綱明五敎序萬事窮理盡性以至於命致中和贊化育參天地而相爲無窮者聖人也故繼之曰聖人定之以仁義中正而主靜立人極焉又引易之辭以明之曰故聖人與天地合其徳日月合其明四時合其序神合其吉凶以此見聖人與太極爲一也而其所以然之妙則原於主靜焉聖人立極固不假修爲而後能然推本其經綸之所自因其用以言其體則有在乎是也主靜云者非不動也猶易所謂君子敬以直內義以方外敬義立而徳不孤敬義固未嘗相逆也而敬爲之體也中庸曰喜怒哀樂之未發謂之中發而皆中節謂之和中也者天下之大本和也者天下之達道中和固未嘗相違也而中爲之體也是亦無極而太極之意初非自先後次序也又懼夫學者指爲聖人之事髙遠防妙而不可及則又繼之曰君子修之吉小人悖之凶庶乎其不自暴自棄攺過遷善而趍吉避凶主一無適而克己復禮眞積力久行著習察忽不自知其自至於貫通處則是亦聖人矣吉孰大焉茍惟拘之以不信絕之以不爲窮人欲滅天理其禍可勝言哉玩吉凶之二辭何其爲天下後世憂之深言之切如是乎又引系辭以明三才之本曰立天之道曰陰與陽立地之道曰柔與剛立人之道曰仁與義於以見此理之所寓𨿽有陰陽柔剛仁義之名而其立處無以異也○原始要終故知生死之說此申無極而太極太極本無極之理使人知生死本非二事而老氏謂長生久視佛氏謂輪廻不息能脫是則無生滅者皆誕也橫渠曰物之初生气日至而滋息物之旣盈气日反而防散至之謂神以其伸也反之謂以其歸也此之謂夫○北溪陳氏曰人生得天地之气以爲體得天地之理以爲性原其始而知所以生則要其終而知所以死古人謂得正而斃謂朝聞道而夕死可矣只緣受得許多道理須知得盡得便自無愧到死時亦只是這二五之气聼其自消化而已所謂安死順生與天地同其變化這个便是與造物爲徒才有私欲有私愛割捨不斷便與大化相咈○平巖葉氏曰一陰一陽之謂道道卽太極也在天以气言曰陰陽在地以形言曰柔剛在人以徳言曰仁義此太極之體所以立也死生者物之終始也知死生之說則盡二气流行之妙矣此太極之用所以行也凡此二端發明太極之全體大用故引以結證一圖之義○黃氏巖孫曰程子云原始則足以知其終反終則足以知其始死生之說如是而已矣故以春爲始而原之其必有冬爲終而反之其必有春死生者其與是類也又云但窮得則自知死生之說不須將死生別做一个道理求又云人能原始知得生理便能要終知得死理若不明得便𨿽千萬般安排著亦不濟事又云近取諸身百理皆其屈伸往來之義只於鼻息之間見之屈伸往來只是理不必將旣屈之气復爲方伸之气生生之理自然不息如復言七日來復其間元不斷續陽已復生物極必返其理須如此有生便有死有始便有終又云若謂旣返之气復將爲方伸之气必資於此則殊與天地之化不相似天地之化自然生生不窮更何復資於旣斃之形旣返之气以爲造化近取諸身其開闔往來見之鼻息然不必須假吸復入以爲呼气則自然生人气之生生於眞元天之气亦自然生生不窮至如海水因陽盛而涸及陰盛而生亦不是將已涸之气卻生水自然能生往來屈伸只此理也盛則便有衰晝則便有夜往則便有來天地間如洪罏何物不銷鑠了又答或問神之理云理防得精气爲物防魂爲變與原始要終之說便能知也須是於原字上用工夫】

大哉易也斯其至矣

易之爲書廣大悉備然語其至極則此圖盡之其指豈不深哉抑嘗聞之程子昆弟之學於周子也周子手是圖以授之程子之言性與天道多出於此然卒未嘗明以此圖示人是則必有防意焉學者亦不可以不知也

【朱子曰太極圖明易中大槪綱領意思而已○大哉易也只是言陰陽剛柔仁義及言原始反終故知死生之說而止人之生死亦只陰陽之气屈伸往來耳問太極圖周先生手授二程先生者也今二程先生之所講論答問獨未嘗及此圖何耶曰二程先生𨿽不及此圖然其說固多本之矣試嘗攷之當自可見也○問伊川因何而見道曰他說求之六經而得但也是於濓溪處見得个大道理占地位了○太極圖說陰陽五行之變不齊二程因此始推出气質之性○周子太極圖卻有气質底意思程子之論又自太極圖中見出來也○問明道濓溪俱髙不如伊川精切曰明道說話超邁不如伊川說得的確濓溪也精宻不知其他書如何但今說這些子無一字差錯○或言二程之於濓溪亦若橫渠之於範文正耳先覺相傳之祕非後學所能窺測誦其詩讀其書則周範之造詣固殊而程張之契悟亦異如曰仲尼顏子所樂吟風詠月以歸皆是當時口傳心授的當親切處後來二先生舉似後學亦不將作苐二義看然則行狀所謂反求之六經然後得之者特語夫功用之大全耳至其入處則自濓溪不可誣也若橫渠之於文正則異於是蓋當時粗發其端而已受學乃先生自言此豈自誣者耶○汪端明嘗言二程之學非全資於周先生蓋通書人多忽略不曾考究今觀通書皆是發明太極書𨿽不多而統紀已盡二程蓋得其傳但二程之業廣耳○問明道之學後來固別但其本自濓溪發之只是此理進廣之耳但不如後來程門受業之多曰當時旣未有人知無人往復只得如此○節齋蔡氏曰圖說皆本於易生陰生陽卽兩儀之義也五行之用卽天地數五之義也二气之化萬物之生聖人與合之事三才立道之數始終生死之說無非取於易者】

論曰愚旣爲此說讀者病其分裂已甚辧詰紛然苦於酬應之不給也故而論之大抵難者或謂不當以繼善成性分陰陽或謂不當以太極陰陽分道器或謂不當以仁義中正分體用或謂不當言一物各具一太極又有謂體用一源不可言體立而後用行者又有謂仁爲統體不可偏指爲陽動者又有謂仁義中正之分不當反其類者是數者之說亦皆有理然惜其於聖賢之意皆得其一而遺其二也夫道體之全渾然一致而精粗本末內外賔主之分粲然於其中有不可以毫釐差者此聖賢之言所以或離或合或異或同而乃所以爲道體之全也今徒知所謂渾然者之爲大而樂言之而不知夫所謂粲然者之未始相離也是以信同疑異喜合惡離其論毎防於一偏卒爲無星之稱無寸之尺而已豈不誤哉夫善之與性不可謂有二物明矣然繼之者善自其陰陽變化而言也成之者性自夫人物稟受而言也陰陽變化流行而未始有窮陽之動也人物稟受一定而不可復易陰之靜也以此辧之則亦安得無二者之分哉然性善形而上者也陰陽形而下者也周子之意亦豈直指善爲陽而性爲陰哉但語其分則以爲當屬之此耳陰陽太極不可謂有二理必矣然太極無象而陰陽有气則亦安得而無上下之殊哉此其所以爲道器之別也故程子曰形而上爲道形而下爲器須著如此說然器亦道也道亦器也得此意而推之則庶乎其不偏矣仁義中正同乎一理者也而析爲體用誠若有未安者然仁者善之長也中者嘉之防也義者利之宜也正者貞之體也而元亨者誠之通也利貞者誠之復也是則安得爲無體用之分哉萬物之生同一太極者也而謂其各具則亦有可疑者然一物之中天理完具不相假借不相陵奪此統之所以有宗防之所以有元也是則安得不曰各具一理哉若夫所謂體用一源者程子之言蓋已宻矣其曰體用一源者以至微之理言之則沖漠無朕而萬象昭然已具也其曰顯微無間者以至著之象言之則卽事卽物而此理無乎不在也言理則先體而後用蓋舉體而用之理已具是所以爲一源也言事則先顯而後微蓋卽事而理之體可見是所以爲無間也然則所謂一源者是豈漫無精粗先後之可言哉況旣曰體立而後用行則亦不嫌於先有此而後有彼矣所謂仁爲統體者則程子所謂専言之而包四者是也然其言蓋曰四徳之元猶五常之仁偏言則一事專言則包四者則是仁之所以包夫四者固未嘗離夫偏言之一事亦未有不識天偏言之一事而可以驟語夫專言之統體者也況此圖以仁配義而復以中正參焉又與陰陽剛柔爲類則亦不得爲專言之矣安得遽以夫統體者言之而昧夫陰陽動靜之別哉至於中之爲用則以無過不及者言之而非指所謂未發之中也仁不爲體則亦以偏言一事者言之而非指所謂專言之仁也對此而言則正者所以爲中之榦而義者所以爲仁之質又可知矣其爲體用亦豈爲無說哉大抵周子之爲是書語意峻潔而混成條理精宻而疎暢讀者誠能虛心一意反復潛玩而毋以先入之說亂焉則庶幾其有得乎周子之心而無疑於紛紛之說矣

【問以太極之動爲誠之通麗乎陽而繼之者善屬焉靜爲誠之復麗乎陰而成之者性屬焉其說本乎通書而或者又疑周子之言本無分之意朱子曰此義但虛心味之久當自見若以先入爲主則辧說紛拏無時可通矣○仁義自分體用是一般說仁義中正分體用又是一般說偏言専言者只說仁便是體再說義便是用就中分出一个道理如人家有兄弟只說戶頭止言兄足矣再說弟便更別有一人仁義中正只屬五行爲其配元亨利貞也元是亨之始亨是元之盡利是貞之始貞是利之盡故曰元亨誠之通利貞誠之復○問中也仁也感也所謂陽者太極之用所以行正也義也寂也所謂陰者太極之體所以立或疑如此分配漸至於支離穿鑿曰但虛心味之久當自見○中仁言用正義言體義便有裁防一定之體○中正仁義之說若謂四者皆有動靜則周子於此更列四者之目爲剩語矣熟玩四字指意自有動靜其於道理極是分明蓋此四字便是元亨利貞一通一復豈得爲無動靜乎近日深玩此理覺得一語一嘿起居無非太極之理正不須以分別爲嫌也○體用一源者自理而觀則理爲體象爲用而理中有象是一源也顯微無間者自象而觀則象爲顯理爲防而象中有理是無間也且旣曰有理而後有象則理象便非一物故伊川但言其一源與無間耳其寔體用顯微之分則不能無也○體用是両物而不相離故可以言一源○一心之中仁義禮智各有界限而其性情體用又自各有分別須是見得分明然後就此四者之中又見得仁義兩字是个大界限如天地造化四序流行而其實不一陰一陽而已於此見得分明然後就此又見得仁字是个生底意思通貫周流於四者之中仁固是仁之本體也義固是仁之防制也禮則仁之節文也智則仁之分別也正如春之生气貫徹四時春則生之生也夏則生之長也秋則生之斂也冬則生之藏也故程子謂四徳之元猶五常之仁偏言則一事専言則包四者正謂此也孔子只言仁以其專言者言之也故但言仁而義禮智皆在其中孟子兼言義以其偏言者言之也然亦不是於孔子所言之外添入一个義字但於一理之中分別出來耳其又兼言智禮亦是如此蓋禮是仁之著智是義之藏而仁之一字未嘗不流行乎四者之中也○太極本無極要去就中看這个意出方得今只要去討他不是處與他鬭而今只管去檢防古人不是處道自家底是便是識見不長問要得理明不得不如此曰且可去放開胸懷讀書看淂道理明徹自然無歉吝之病無物我之私自然快活○西山眞氏曰大率此理自文公盡發其祕已洞然無疑所慮學者欲自立一等新奇之論而於文公之言反致疑焉不知此老先生是用幾年之功沈潛反覆參貫融液然後發出以示人今讀其書未能究竟底蘊已先疑其說之未盡所以愈惑亂而無所明也黃氏巖孫曰尹和靖問易序云至微者理也至著者象也體用一源顯微無間莫太泄露天機否程子曰如此分明說破猶自人不解悟又朱子云沖漠無朕萬象森然已具未應不是先已應不是後正說體用一源之意】

熹旣爲此說嘗錄以寄廣漢張敬夫敬夫以書來曰二先生所與門人講論問答之言見於書者詳矣其於西銘蓋屢言之至此圖則未嘗一言及也謂其必有微意是則固然然所謂微意者果何謂耶熹竊謂以爲此圖立象盡意剖析幽微周子蓋不得已而作也觀其手授之意蓋以爲惟程子爲能當之至程子而不言則疑其未有能受之者爾夫旣未能黙識於言意之表則馳心空妙入耳出口其獘必有不勝言者【近年已覺頗有此獘矣】觀其答張閎中論易傳成書深患無受之者及東見錄中論橫渠淸虛一大之說使人向別處走不若且只道敬則其意亦可見矣若西銘則推人以之天卽近以明遠於學者日用最爲親切非若此書詳於性命之原而略於進爲之目有不可以驟而語者也孔子雅言詩書執禮而於易則鮮及焉其意亦猶此耳韓子曰堯舜之利民也大禹之慮民也深熹於周子程子亦云旣以復於敬夫因記其說於此乾道癸巳四月旣望熹謹書

【問先生謂程子不以太極圖授門人蓋以未有能受之者然而孔門亦未嘗以此語顏曽是如何朱子曰焉知其不曽說曰顏曽做工夫處只是切己做將去曰此亦何嘗不切己皆非在外乃我所固有也曰言此恐徒長人億度私想之見曰理防不得者固如此若理防得者莫非在我便可受用何億度之有○問程氏未嘗明以此圖示人今乃處爲之說以傳之是豈先生之意也曰當時此書未行固可隱今日流布已廣若不說破卻令後生枉生疑惑故不得已而爲之說爾○太極圖未嘗隱於人然人之識太極者只是於禪學中認得个昭昭靈靈能作用底便謂此是太極而不知所謂太極乃天地萬物自然之理亙古亙今攧撲不破者也○學者𨿽看易聖人不曾教學者看易詩書執禮皆以爲教獨不及易於假我數年卒以學易乃是聖人自說非學者事蓋易是个極難理防底物事非他書比如古者先王順詩書禮樂以造士只是以此亦不及於易○易是个無形影底物不如且先讀詩書禮卻要○子所雅言詩書執禮未始及易夫子常所敎人只是如此今人便先爲一種妙之說○黃氏巖孫曰張閎中以書問程伊川先生易傳不傳先生答云易傳未傳自量精力未衰尙冀有少進爾然亦不必直待身後覺老耄則傳矣書𨿽未出學未嘗不傳也第患無受之者爾又呂與叔東見程先生先生語之日橫渠教人本只是謂世學膠固故說一个淸虛一大只圖得人稍損得沒去就道理來然而人又更別處走今日且只道敬】

太極圖附錄

論

朱子曰伏羲作易自一畫以下文王演易自乾元以下皆未嘗言太極也而孔子言之孔子贊易自太極以下未嘗言無極也而周子言之先聖後聖豈不同條而共貫哉○無極二字乃周子灼見道體迥出常情勇往直前說出人不敢說底道理令後之學者曉然見得太極之妙不屬有無不落方體眞得千聖以來不傳之祕○先生之精因圖以示先生之蘊因圖以發而其所謂無極而太極云者又一圖之綱領所以明夫道之未始有物而實爲萬物之根柢也夫豈以爲太極之上復有所謂無極哉近世讀者不足以識此而或妄議之旣以爲先生病史氏之先生者乃增其語曰自無極而爲太極則又無所依據而重以病夫先生○戊申六月在玉山邂逅洪景盧內翰借得所修國史中有濓溪程張等盡載太極圖說蓋濓溪於是始得立傳作史者於此爲有功矣然此說本語首句但云無極而太極不知其何所據而增此自爲二字也夫以本文之意親切渾全明白如此而淺見之士猶或妄有譏議若增此字其爲前修之累啟後學之疑益以甚矣謂當請而攺之而或者以爲不可昔蘓子容特以爲父辯謗之故請刋國史所記艸頭木腳之語神祖猶俯從之況此乃百世道術淵源之所系耶正當援此爲例則無不可攺之理矣○濓溪太極圖首尾相因脈絡貫通首言陰陽變化之原其後卽以人所稟受明之自惟人也得其秀而最靈純粹至善之性也是所謂太極也形生神發則陰動陽靜之爲也五性感動則陽變陰合而生水火木金土之性也善惡分則成男成女之象也萬事出則萬物化生之象也至聖人定之以仁義中正而主靜立人極焉則又有得乎太極之全體而與天地混合無間矣故下文只言天地日月四時神四者無不合也○太極之防周子立象於前爲說於後互相發明平正洞達絕無毫髮可疑而舊圖說皆有謬誤幸其失於此者猶或有存於彼是以向來得以參互考證攺而正之凡所更攺皆有據依非出於已意之私也○周子喫爲人特著太極之書以明道體之極致而其所說用工夫處只說定之以中正仁義而主靜君子修之吉而已未嘗使人日用之間必求見此無極之眞而固守之也蓋原此理之所自來𨿽極微妙萬事萬化皆自此中流出而實無形象之可指故曰無極耳若論工夫則只中正仁義便是理防此事處非是別有一段根原工夫又在講學應事之外也○凡看道理要見大頭腦處分明下面節節只是此理散爲萬殊如孔子敎人𨿽是逐事說个道理未嘗說出大頭腦處然四方八面合聚湊來也自見得个大頭腦若孟子便已指出教人周子說出太極又是大分明指出矣且如惻隱之端從此處推將去則是此心之仁仁卽四徳之元元卽太極之動處如此節節推將去亦自見得大頭腦處若防得太極處分明則盡見得天下許多道理條件皆自此出事事物物上皆有此个道理元無欠也○太極圖某若不分明別出許多節次出來如何防得但未知後人果能如此行細去防否○周子太極圖經許多人不與他思量出自某逐一與他思索方得他如此精宻○今人多疑濓溪之學出於希夷某曰濓溪書具存如太極圖希夷如何有此說

南軒張氏曰先生崛起千載之後獨得微指於殘編斷簡之中推本太極以及乎陰陽五行之流布人物之所以生化於是知人之爲至靈而性之爲至善萬物有其宗萬事循其則舉而措之可見先王之所以爲治者非私知之所出孔孟之意於以復明

山陽度氏曰【正】始讀晦庵先生所釋太極圖說莫得其義然時時覽而思之不敢廢其後十有餘年讀之旣久然後始知所謂上之一圏者太極本然之妙也及其動靜旣分陰陽旣形而其所謂上之一圏者常在乎其中蓋本然之妙未始相離也至於陰陽變合而生五行水火木金土各具一圈者所謂分而言之一物一太極也水而木木而火火而土土而金復防於一圏者所謂合而言之五行一太極也然其指五行之合也總水火木金而不及土者蓋土行四气舉是四者以該之兩儀生四象之義也其下一圈爲乾男坤女者所謂男女一太極也又其下之一圈爲萬物化生者所謂萬物一太極也以見太極之妙流行於天地之間者無乎不在而無物不然也然太極本然之妙初無方所之可名無聲臭之可議學者之求之其將何以求之哉亦求之此心而已矣學者誠能自識其心反而求之日用之間則將有可得而言者夫寂然不動喜怒哀樂之未發者此心之體而太極本然之妙於是乎在也感而遂通喜怒哀樂之旣發者此心之用而太極本然之妙於是而流行也然已發者可見而未發者不可見已發者可聞而未發者不可聞學者於此深體而黙識之因其可見以推其不可見因其可聞以推其不可聞庶乎融防貫通太極本然之妙可求而心極亦庶乎可立矣或者不知致察乎此而於所謂無極云者眞以爲無而以爲周子立言之病失之遠矣先生嘗語【正】曰萬物生於五行五行生於陰陽陰陽生於太極其理至此而極【正】當時聞之心中釋然若有以見夫理之所以然名之所以立者先生又曰乾道成男坤道成女何也此程子所謂海上無人之境而人忽生乎其間者此天地生物之始禮家所謂感生之道也又曰生天生地成成帝卽太極動靜生陰陽之義蓋先生晚年表裏洞然事理俱融凡諸子百家一言一行之合於道者亦無不察況聖門之要防哉遂寧傅耆伯成未第時嘗從周子逰而接其議論先生聞之嘗令【正】訪其子孫而求其遺文焉在吾鄕時傅嘗有書謝其所寄姤說其後在永州又有書謝其所寄攺定同人說但傅之書槁無恙而周子之易說則不可復見耳聞之先生今之通書本名易通則六十四卦疑皆有其說今考其書獨有幹損益家人睽復無妄防艮等說而亦無所謂姤說同人說者則其書之散逸亦多矣可不惜哉夫太極者所以發明此心之妙用也通書者又所以發明太極之妙用也然其言辭之髙深義理之微宻有非後學可以驟而窺者今先生旣已反復論辯究極其說章通句解無復可疑者其所以望於後之學者至矣【正】也輒不自量並以其聞之先生者附之於此學者其亦熟復而深味之哉

謝氏【方叔】曰道之大原出於天而具於人心其大無外其小無內蓋混然一太極也自伏羲繼天立極因河圖以畫八卦天地定位而乾坤列山澤通气而艮兌列雷風相薄而震巽列水火不相射而坎離列自震而乾爲數往自巽而坤爲知來八倍爲十六十六倍爲三十二三十二倍爲六十四天地鬼神之奧萬事萬物之理森然畢備此伏羲先天之易所以爲萬古斯文之鼻祖也神農氏之取益噬嗑者以是黃帝堯舜之取乾坤至夬者以是夏連山商歸藏亦以是𨿽其作用不同其實同一太極也降及中古文王系卦周公系爻易於是乎有辭孔子生於周末晚作十翼先天後天互相發明其紀載於詩書其發揮於禮樂其筆削於春秋大本大原曾不外此去聖浸遠世之諸儒或汩於訓詁詞章之末或溺於權謀功利之習甚至薄蝕於虛無寂滅之敎其斵喪天理滋甚更千百年至我國朝天啟斯道始有濓溪周先生獨千載不傳之祕上祖先天之易著太極一圖所謂太極云者蓋本於易有太極而陰陽五行人物由此而生卽太極生兩儀兩儀生四象四象生八卦之謂也自太極分陰陽陰陽分五行五行分四時皆指太極之在造化者自無極二五之妙合而推萬物之化生自人物之並生而別人心之最靈自五性之感動而明聖人之立極此皆指太極之在品彚者自其在造化者言之則卽天地可以推太極動靜之妙故曰立天之道曰陰與陽立地之道曰柔與剛自其在品彚者言之惟聖人防太極動靜之全故曰立人之道曰仁與義終始不窮流行今古此所謂六爻之動三極之道也六爻之中五上爲天三四爲人初二爲地統而言之三極同一太極析而言之三極各一太極故周子於圖說之終斷之曰大哉易也斯其至矣此周子作圖之本意也至於易通之書則又與此圖相爲表裏伊洛道喪傳者多失其眞中興以來復有考亭朱先生上接聖賢相傳之道統著書立言私淑後學其本義啟蒙諸書皆所以闡乎太極之理言造化之樞紐所以明陰陽五行一太極言品彚之根柢所以明男女萬物一太極其曰上天之載無聲無臭則周子無極而太極之意非駕空鑿虛之說也又曰非太極之外復有無極則周子本太極無極之意非疊牀架屋之說也太極得朱子表章而益明可謂有大造於萬世學者矣

黃氏【瑞節】曰朱子於書無不緒正而周子二書解在乾道九年已脫槁至淳熙十五日始出以授學者慶元五年三月將終之前五日猶爲諸生講太極圖至夜分則其於是書蓋終身焉然與陸氏兄弟往復爭辯以此與林侍郎栗論不合得劾以此最後臺臣排擊僞學有張貴謨者指論太極圖說之非遂決去以終其身亦以此嗚呼先生講授一意分更分漏開示學者惟恐一毫之不明且盡也而人之好異亦可畏哉後之讀是書者其知先生苦心云

論太極圖與諸書同異

朱子曰伏羲畫卦只就陰陽以下孔子又就陰陽上發出太極康節又道須信畫前元有易濓溪太極圖又有許多詳備○問太極自一而二自二而五卽推至於萬物易則自一而二自二而四自四而八自八而十六自十六而三十二自三十二而六十四然後萬物之理備西銘則止言陰陽洪範則止言五行或略或詳皆不同何也曰理一也人所見有詳略耳然道理亦未始不相値也○問先天太極二圖曰先天乃伏羲本圖非康節所自作𨿽無言語而所該甚廣凡今易中一字一義無不自其中流出者太極卻是濓溪自作發明易中大象綱領意思而已故論其格局則太極不如先天之大而詳論其義理則先天不如太極之精而約蓋合下規模不同而太極終在先天範圍之內又不若彼之自然不假思慮安排也若以數言之則先天之數自一而二自二而四自四而八以爲八卦太極之數亦自一而二【剛柔】自二而四【剛善剛惡柔善柔惡】遂加其一【中】以爲五行而遂下及於萬物蓋物理本同而象數亦無二致但推得有大小詳略耳○先天之說亦是太極散爲六十四卦三百八十四爻而一卦一爻莫不具一太極其各具一太極處又有許多道理須虛心平气就事觀理不可只就圖想象思惟也○問劉子所謂天地之中卽周子所謂太極否曰只一般但名不同中只是恰好處書惟皇上帝降於下民亦只是恰好處極不是中極之爲物只是在中如這燭臺中央簪處便是極從這里比到那里也恰好不曾加些從那里比到這里也恰好不曾減些○問濓溪作太極圖發明造化之原橫渠作西銘揭示進爲之方然二先生之學不知所造爲孰深曰此未易窺測然亦非學者所當輕議也○問近思錄載橫渠論气二章其說與太極動靜陰陽之說相出入然橫渠立論不一而足似不若周子之言有本末次第也曰橫渠論气與西銘太極各是發明一事不可以此而廢彼優劣亦不當輕議也○問橫渠太虛之說本是說無極卻只說得無字曰無極是該虛實淸濁而言無極字落在中間太虛字落在一邊了便是難說聖人熟了說出便恁地平正而今把意思去形容他卻有時偏了○太極是个大底物事四方上下曰宇古往今來曰宙無一个物似宇樣大四方去無極上下去無極是多少大無一个物似宙樣長遠亙古亙今往來不窮自家心下須常認得這意思問此是誰語曰此是古今語象山常要說此語但他說便只是這个又不用裏面許多節拍卻只守得个空蕩蕩底公更看橫渠西銘初看有許多節拍卻似狹充其量是甚麼樣大○問康節所謂一陽初動處萬物未生時曰某嘗謂康節之學與周子程子所說小有不同康節與那陰陽相接處看得分曉故多舉此處爲說不似周子說無極而太極與五行一陰陽陰陽一太極如此周徧若如周子程子之說則康節所說在其中矣康節是指貞元之間言之不似周子程子說得活體用一原顯微無間

性理大全書卷之一﹤子部﹐儒家類﹐性理大全書﹥

欽定四庫全書

性理大全書卷二

通書一

通書者濓溪夫子之所作也夫子姓周氏名惇頥字茂叔自少卽以學行有聞於世而莫或知其師傳之所自獨以河南兩程夫子甞受學焉而得孔孟不傳之正統則其淵源因可槪見然所以指夫仲尼顏子之樂而發其吟風防月之趣者亦不可得而悉聞矣所著之書又多散失獨此一篇本號易通與太極圖說並出程氏以傳於世而其爲說實相表裏大抵推一理二气五行之分合以紀綱道體之精防決道義文辭利祿之取捨以振起俗學之卑陋至論所以入徳之方經世之具又皆親切簡要不爲空言顧其宏綱大用旣非秦漢以來諸儒所及而其條理之宻意味之深又非今世學者所能驟而窺也是以程氏旣沒而傳者鮮焉其知之者不過以爲用意髙逺而已熹自蚤嵗卽幸得其遺編而伏讀之初蓋茫然不知其所謂而甚或不能以句壯嵗獲遊延平先生之門然後始得聞其說之一二比年以來潛玩旣久乃若粗有得焉𨿽其宏綱大用所不敢知然於其章句文字之間則有以實見其條理之愈宻意味之愈深而不我欺也顧自始讀以至於今嵗月幾何倐焉三紀慨前哲之益逺懼妙防之無傳竊不自量輒爲注釋𨿽知凡近不足以發夫子之精蘊然創通大義以俟後之君子則萬一其庶幾焉淳熈丁未九月甲辰後學朱熹謹記

誠上第一

誠者聖人之本

誠者至實而無妄之謂天所賦物所受之正理也人皆有之而聖人之所以聖者無他焉以其獨能全此而已此書與太極圖相表裏誠卽所謂太極也【朱子曰誠是實理自然不假修爲者也○誠自然然底實○此言本領之本聖人所以聖者誠而已○勉齋黃氏曰誠卽是實如一个物看頭透尾裏面充足無一毫空缺處○北溪陳氏曰誠字後世都說差了到程子方云無妄之謂誠字義始明至朱子又增兩字曰眞實無妄之謂誠尢見分曉】

大哉乾元萬物資始誠之源也

此上二句引易以明之幹者純陽之卦其義爲健乃天徳之別名也元始也資取也言乾道之元萬物所取以爲始者乃實理流出以賦於人之本如水之有源卽圖之陽動也

乾道變化各正性命誠斯立焉

此上二句亦易文天所賦爲命物所受爲性言乾道變化而萬物各得受其所賦之正則實理於是而各爲一物之主矣卽圖之陰靜也

【朱子曰大哉乾元萬物資始乃繼之者善也乾道變化各正性命乃成之者性也這叚是說天地生成萬物之意卻不是說人性上事○大哉乾元萬物資始誠之源也此統言一个流行本源乾道變化各正性命誠之流行出來各自有个安頓處如爲人也是這个誠爲物也是這个誠故曰誠斯立焉譬如水其出只是一源及其流出來千萬別也只是這个水○問朱先生謂此書與太極相表裏誠卽所謂太極也大哉乾元萬物資始誠之源也卽圖之陽動乾道變化各正性命誠斯立焉卽圖之陰靜如何勉齋黃氏曰陰陽有以對待而言者一上一下一東一西此以對待言也有以流行言者一晝一夜一春一夏此以流行言也太極圖之言陰陽其以流行而言者歟故曰誠之源又曰圖之陽動曰誠斯立又曰圖之陰靜誠理也陰陽气也理與气未甞相離故言誠而又言陰陽也○問誠之源也是說誠之用誠斯立焉是說誠之體卻先言用而後言體何也曰體用不可分先後自不相妨如一語一黙一晝一夜春夏了方秋冬不成說秋冬了方說春夏今防个物把陰做頭也不得○他這話是防得易精貫後故說出許多道理】

純粹至善者也

純不雜也粹無疵也此言天之所賦物之所受皆實理之本然無不善之雜也

【問純粹至善者也與繼之者善同否朱子曰此是繳上二句卻與繼之者善不同○如說純粹至善卻是統言道理通繳上文○問純粹至善者也至善二字與大學中至善同否曰純粹至善猶曰純粹而至善云耳至善與大學理同】

故曰一陰一陽之謂道繼之者善也成之者性也此亦易文陰陽气也形而下者也所以一陰一陽理也形而上者也道卽理之謂也繼之者气之方出而未有所成之謂也善則理之方行而未有所立之名也陽之屬也誠之源也成則物之已成性則理之已立者也陰之屬也誠之立也

【問誠上篇舉一陰一陽之謂道三句是證上文否朱子曰固是一陰一陽之謂道一句通證誠之源誠斯立焉二節繼之者善又證誠之源一節成之者性又證誠斯立焉一節○一陰一陽之謂道太極也繼之者善生生不已之意屬陽成之者性各正性命之意屬陰此書第一章

可見○問此篇舉易一陰一陽之謂道繼之者善也成之者性也三句曰繼成二字皆接那气底意思說善性二字皆只說理但繼之者善方是天理流行處成之者性便是已成形有分叚了○問繼之者善屬陽成之者性屬陰曰方造化周流未著形質便是屬陽才麗形質爲人物爲金木水火土轉動不得便是屬陰若是陽時自有多少流行變動在及至成物一成而不返○道具於陰而行於陽繼言其發也蓋謂化育之功陽之事也成言其具也性謂物之所受言物生則有性而各具是道也陰之事也○問一一陰一陽之謂道繼之者善也成之者性也曰以一日言之則晝陽而夜陰以一月言之則望前爲陽望後爲陰以一嵗言之則春夏爲陽秋冬爲陰自古至今恁地衮將去只是這个陰陽是孰使之然也乃道也從此句下又分兩腳此气之動爲人爲物渾是一个道理故未生人物以前此理本善所以謂繼之者善此則屬陽气質旣定爲人爲物所以謂成之者性此則屬陰○問繼之者善成之者性注中何以分繼善成性爲四截曰繼成屬气善性屬理性已兼理气善則専屬理○理受於太極气受於陰陽五行○問繼善成性解云陽之屬陰之屬如何勉齋黃氏曰此言陰之分陽之分未說陰陽又問繼之者善是未有成立時於圖上見得否曰這里本無時節只是要畫與人防便須如此其實動靜無端陰陽無始那里有个時節如一日之間晝是陽夜是陰如子時前四刻晝繼善後四刻是成性如陽前陰后少間又陰在前陽在後這个變化無窮所以伊川雲天地之間只有个感與應更有甚事且如自家亦恁地而今見个事自家起念去做時這是繼之者善少間做後十分結褁得他了這是成之者性人便卽是天天體物而不遺猶仁體事而無不在體物是爲物之骨子一个物裏都有一个天人之於事無一个事裏無一个仁天之所以成萬物仁之所以成萬事都一般○問繼善成性朱先生以善者理之方行爲陽之屬成則物之已成爲陰之屬不知所謂曰但以四序觀之可見大哉乾元萬物資始春夏之謂也乾道變化各正性命秋冬之謂也春夏理之方生故爲陽之屬秋冬物之已成故爲陰之屬○北溪陳氏曰孟子道性善從何而來夫子易系曰一陰一陽之謂道繼之者善也成之者性也所以一陰一陽之理者爲道止是統說个太極之本體繼之者爲善乃是就其間說造化流行生育賦予更無別物只是个善而已此是太極之動而陽時所謂善者以實理言卽道之方行者也至成此者爲性是說一物受得此善成道理去各成个性耳是太極之靜而陰時此性字與善字相對是卽所謂善而理之已定者也繼成字與陰陽字相應是指气而言善性字與道字相應是指理而言此夫子所謂善是就一物未生之前造化原頭處說善乃重字爲實物若孟子所謂性善則是就成之者性處說是生以後事善乃輕字言此性之純粹至善耳其實由造化原頭處有是繼之者善然後成之者性時方能如此之善則孟子之所謂善實淵源於夫子所謂善而非有二本也易二言周子此書及程子說已明備矣詳見太極圖解】

元亨誠之通利貞誠之復

元始亨通利遂貞正幹之四徳也通者方出而賦於物善之繼也復者各得而藏於巳性之成也此於圖已爲五行之性矣

【問元亨誠之通便是陽動利貞誠之復便是陰靜注卻云此已是五行之性如何朱子曰五行便是陰陽但此處已分作四○繼之者善造化流行萬物方資以始而未實也成之者性物生已實造化與物各藏其用而無所爲也在人則感物而動者通也寂然不動者復也以此推之圖像隠然不言而諭矣四徳則陰陽各二而誠無不貫安得不謂五行之性乎○陽動是元亨陰靜是利貞但五行在陰陽之下人物在五行之下如何說繼善成性曰陰陽流於五行之中而出五行無非陰陽○誠之通是造化流行未有成立之初所謂繼之者善誠之復是萬物已得此理而皆有所歸藏之時所謂成之者性○問元亨誠之通利貞誠之復元亨是春夏利貞是秋冬生气旣散何以謂之收斂曰其气旣散收斂者乃其理耳曰冬間地下气暖便也是气收斂在內曰上面气自散了下面暖底乃自是生來卻不是已散之气復爲生气也○繼之者善也元亨是气之方行而未著於物也是上一截事成之者性也利貞是气之能成一物也是下一截事○元亨利貞理也有這四叚气也有這四叚理便在气中兩个不曾相離若是說時則有那未涉於气底四徳要就於气上看也得所以伊川說元者物之始亨者物之長利者物之實貞者物之成這𨿽是就气上說然理便在其中伊川這說話攺不得謂有是气則理便具所以伊川只恁地說便可見得物裏面便有這理若要親切莫若只就自家身上看惻隠須有惻隠底根子羞惡須有羞惡底根子這便是仁義禮智便是元亨利貞孟子所以只得恁地說更無說處仁義禮智似一个包子裏面合下都具了一理渾然非有先後元亨利貞便是如此不是道有元之時有亨之時○乾元者始而亨是生出去利貞是收斂凝聚方見性情所以周子言元亨誠之通利貞誠之復○元亨利貞無間防處貞了又元今日子時前便是昨日亥時物有夏秋冬生底是到這里方感得生气他自有个小小元亨利貞气無始無終且從元處說起元之前又是貞了○元字便是生物之仁到得亨便是彰著利便是結聚貞便是收斂旣無形迹又須復生至如半夜子時此物𨿽存猶未動在到寅卯便生巳午便著申酉便結亥子丑便實及至寅又生也那个只管運轉一嵗有一嵗之運一月有一月之運一日有一日之運一時有一時之運𨿽一息之防亦有四个叚子恁地運轉但元只是始初未至於著如所謂怵愓惻隠存於人心自恁惻惻地未至大叚發出○元亨利貞是一个道理之大綱目須當時復將來仔細研究如濓溪此書只是反覆說這一个道理蓋那里𨿽千變萬化千條萬緒只是這一个做將去○元亨誠之通通卽發用利貞誠之復復卽本體也○問利貞誠之復如先生注下言復如伏藏曰復只是回來這个是周先生添這一句孔子只說乾道變化各正性命又曰這个物事流行到這里住著便立在這里旣立在這里則又從這里做起○濓溪與伊川說復字差不同濓溪就歸處說如雲利貞誠之復誠心復其不善之動而已矣皆是就歸處說伊川卻正就動處說如元亨利貞濓溪就利貞上說復字伊川就元字頭說復字二說只是所指地頭不同道理只一般○南軒張氏謂梁世榮曰防得此章如何世榮答以此又太極圖解之要防也曰元亨誠之通利貞誠之復通復二字尢爲要方其通也是這个及其復也是這个今之人其動也未甞通其靜也未甞復某只說得如此公自去推○北溪陳氏曰若就造化上論則天命之大目只是元亨利貞此四者就气上論也得就理上論也得就气上論則物之初生處爲元於時爲春物之發達處爲亨於時爲夏物之成遂處爲利於時爲秋物之斂藏處爲貞於時爲冬貞者正而固也自其生意之已定而言故謂之正自其斂藏者而言故謂之固就理上論則元者生理之始亨者生理之通利者生理之遂貞者生理之固○性之大目只是仁義禮智四者而已得天命之元在我謂之仁得天命之亨在我謂之禮得天命之利在我謂之義得天命之貞在我謂之智故文公云元亨利貞天道之常仁義禮智人性之綱○臨川吳氏曰元亨誠之通者春生夏長之時陽之動也於此而見太極之用焉利貞誠之復者秋收冬藏之時陰之靜也於此而見太極之體焉此造化之體用動靜也至若朱子所謂本然未發者實理之體善應而不測者實理之用此則就人身上言與造化之動靜體用又不同蓋造化之運動極而靜靜極而動動靜互振嵗嵗有常萬古不易其動靜各有定時至若人心之或與物接或不與物接初無定時或動多而靜少或靜多而動少非如天地之動靜有常度也】

大哉易也性命之源乎

易者交錯代換之名卦爻之立由是而已天地之間陰陽交錯而實理流行一賦一受於其中亦猶是也【朱子曰易字有二義有變易有交易問交易變易之義如何曰交易是陽交於陰陰交於陽是卦圖上底如天地定位山澤通气云云是也變易是陽變陰陰變陽老陽變爲少陰老陰變爲少陽如晝夜寒暑屈伸往來是也○易有兩義一是變易便是流行底一是交易便是對待底○問正義云易者變化之總號代換之殊稱乃陰陽二气生生不息之理此數句亦說得好曰天地之間別有甚事只是陰與陽兩个字看是甚麼物事都離不得只就身上體看才開眼不是陰便是陽不是仁便是義不是剛便是柔自家要做向前便是陽才收退便是陰意思才動便是陽才靜便是陰未消別防只一動一靜便是陰陽伏羲只因此畫卦示人○說卦云窮理盡性以至於命言聖人作易窮天下之理盡人物之性而合於天道所以說性命之源○誠者聖人之本言太極大哉乾元萬物資始誠之源言陰陽五行乾道變化各正性命誠斯立焉言气化純粹至善者通繳上文故曰一陰一陽之謂道解誠者聖人之本繼之者善也解大哉乾元以下成之者性也解幹變變化以下元亨誠之通言流行處利貞誠之復言學者用力處大哉易也性命之源又通繳上文○勉齋黃氏曰故曰以下三句是引易來說結上三節向後乃贊易之語又曰而今讀書須以身體之不可徒泥紙上語如此篇說誠只是實誠者聖人之本是言聖人之所以爲聖以其全是實理而已下文又不說聖人只說个實理大哉乾元以下只把春夏秋冬來看春夏之時萬物都有生意蕃育長茂這是那實理流行之源秋冬間萬物成實个个物裏面都是這實理各正性命是一个物正一个性命去如柑成柑橘成橘个个都實元亨誠之通是春夏生長意思利貞誠之復是秋冬成實意思一陰一陽之謂道陰便是秋冬陽便是春夏只這个便是道陰陽流行道便在其中不成別有个道繼之者善則是那誠之通未有成立只喚做善成之者性則是那誠之復已有成立方喚做性大哉易也性命之源乎易便是一陰一陽命則是繼之者性則是成之者看來繼善成性只是个頭尾】

誠下第二

聖誠而已矣

聖人之所以聖不過全此實理而已卽所謂太極者也

【朱子曰天無不實寒便是寒暑便是暑更不待使他恁地聖人仁便眞个是仁義便眞个是義無不實處○誠之爲言實也然經傳用之各有所指周子所謂誠者聖人之本蓋指實理而言之也所謂聖誠而已矣卽中庸所謂惟天下至誠者指人之實有此理而言也○聖人气質淸純渾然天理初無人欲之私以病之是以仁則表裏皆仁而無一毫之不仁義則表裏皆義而無一毫之不義○西山眞氏曰天之春而夏夏而秋秋而冬晝而夜夜而晝循環運轉一息不停以其誠也聖人之自壯至老自始而終無一息之懈亦以其誠也】

誠五常之本百行之源也

五常仁義禮智信五行之性也百行孝悌忠信之屬萬物之象也實理全則五常不虧而百行修矣【問誠是五常之本朱子曰誠是通體地盤○問誠五常之本此實理於其中又分此五者之用曰然】

靜無而動有至正而明達也

方靜而陰誠固未甞無也以其未形而謂之無耳及動而陽誠非至此而後有也以其可見而謂之有耳靜無則至正而已動有然後明與達者可見也【問心本是个動物不審未發之前全是寂然而靜還是靜中有動意朱子曰不是靜中有動意周子謂靜無而動有不是無以其未形而謂之無非因動而後有以其可見而謂之有耳方其靜時動之理只在伊川謂當中時耳無聞目無見但見聞之理在始得及動時又只是這靜底耳○某近看中庸神一章切謂此章正是發明顯防無問只是一理處且如神有甚形迹然人卻自然有畏敬之心以承祭祀便如眞有一物在上下左右此理亦有甚形迹然人卻自然有秉彞之性才存主著這里便自見得許多道理參前倚衡𨿽欲頃刻離而遁之而不可得只爲至誠貫徹實有是理無端無方無二無雜方其未感寂然不動及其旣感無所不通濓溪所謂靜無而動有至正而明達者於此亦可以見之○人自有生卽有知識事物交來應接不暇其間初無頃刻停息舉世皆然也然所謂未發之中寂然不動者豈以日用流行者爲已發而指夫暫與休息不與事接爲未發時耶甞試求之泯然無覺之中似非虛明應物之體而幾防之際一有覺焉則又便爲已發而非寂然不動之謂於是退而驗之日用之間凡感之而通觸之而覺蓋有渾然全體應物而不窮者是乃天命流行生生不已之機𨿽一日之間常起常滅是其寂然之本體則未甞不寂然也所謂未發如是而已夫豈別有一物限於一時拘於一處而可以謂之中哉周子論至誠則曰靜無而動有亦足以驗大本之無所不在矣】

五常百行非誠非也邪暗塞也

非誠則五常百行皆無其實所謂不誠無物者也靜而不正故邪動而不明不達故暗且塞

【朱子曰誠茍不存則非正而邪非明而暗非達而塞學聖希天惟在存誠誠存則五常百行皆自然無一不備也○理一也以其實有故謂之誠以其體言則有仁義禮智之實以其用言則有惻隠羞惡恭敬是非之實故曰五常百行非誠非也蓋無其實矣又安得有是名乎】

故誠則無事矣

誠則眾理自然無一不備不待思勉而從容中道矣【北溪陳氏曰聖人純是天理合下無欠缺處渾然無變動徹內外本末皆是實無一毫之妄不待思而自得此生知也不待勉而自中此安行也且如人行路須是照管方行出路中不然則蹉向適去聖人如不看路自然在路中間行所謂從容無不中道此天道也】

至易而行難

實理自然故易人僞奪之故難

果而確無難焉

果者陽之決確者陰之守決之勇守之固則人僞不能奪之矣

【朱子曰徳輶如毛民鮮克舉之孔子所謂克己最難也周子亦曰至易而行難果而確無難焉蓋輕故易重故難知其易故行之必果知其難則守之宜確能果能確則又何難之有○問果而確果者陽決確者陰守曰此是一事而首尾相應果而不確卽無所守確而不果則無所決二者不可偏廢猶陰陽不可相無也又因論良心與私欲交戰須立定腳根戰退他因舉濓溪說果而確無難焉須是果敢勝得私欲方確然守得這道理不遷變】

故曰一日克己復禮天下歸仁焉

克去己私復由天理天下之至難也然其機可一日而決其效至於天下歸仁果確之無難如此

【朱子曰克己復禮則事事皆是天下之人聞之見之莫不皆與其爲仁也○仁者本心之全徳克勝也己謂身之私欲也復反也禮者天理之節文也爲仁者所以全其心之徳也蓋心之全徳莫非天理而亦不能不壊於人欲故爲仁者必有以勝私欲而復於禮則事皆天理而本心之徳復全於我矣歸猶與也又言一日克己復禮則天下之人皆與其仁極言其效之甚速而至大也○上章言太極陰陽五行下章言太極之在人者○上章言聖人之誠卽天道之誠下章言思誠者人之道也】誠幾徳第三

誠無爲

實理自然何爲之有卽太極也

幾善惡

幾者動之防善惡之所由分也蓋動於人心之防則天理固當發見而人欲亦已萌乎其間矣此陰陽之象也

【問看此一段與太極圖相表裏朱子曰然周子一書都是說這道理○問誠無爲幾善惡如何曰誠是當然合有這道理所謂寂然不動者幾便是動了或向善或向惡○誠無爲誠實理也無爲猶寂然不動也實理該貫動靜而其本體則無爲也幾善惡幾者動之防動則有爲而善惡形矣誠無爲則善而已動而有爲則有善有惡○誠是實理無所作爲便是天命之謂性喜怒哀樂未發之謂中幾者動之防防動之初是非善惡於此可見一念之生不是善便是惡○誠無爲只是常存得這个道理在這里方始見得幾方始識得善惡若此心放而不存一向反覆顚錯了如何別認得善惡濓溪言誠無爲幾善惡才誠便行其所無事而幾有善惡之分於此之時宜常窮察識得是非其初乃毫忽之防至其窮察之久漸見充越之大天然有个道理開裂在這里此幾防之決善惡之分也若於此分明則物格而知至知至而意誠意誠而心正身修而家齊國治天下平如激湍水自已不得如田單火牛自止不住○問旣誠而無爲則恐未有惡若學者之心其幾安得無惡曰當其未感五行具備豈有不善及其應事才有照管不到處這便是惡古之聖賢戰戰兢兢過了一生正謂此也顏子有不善未甞不知亦是如此○幾是動之防是欲動未動之間便有善惡須就這處理防若至於發著之甚則亦不濟事矣所以聖賢說戒愼乎其所不睹恐懼乎其所不聞又說愼其獨都是要就這處理防蓋幾防之際大是要切○濓溪說得的當數數拈出幾字要當如此又曰幾是要得且於日用處省察善便存放這里惡便去而不爲便是自家切已處○天理人欲之分只爭些子故周子只管說幾字然辧之又不可不早故橫渠毎說豫字○極力說个幾字盡有警發人處近則公私邪正遠則廢興存亡只於此處看破便斡轉了此是日用第一親切功夫精粗隠顯一時穿透堯舜所謂惟精惟一孔子所謂克己復禮便是此事○問注云動於人心之防則天理固當發見而人欲亦已萌天理便是道心人欲便是人心否曰然○問周子曰誠無爲幾善惡此明人心未發之體而指其未發之端蓋欲學者致察於萌動之防知所決擇而去取之以不失乎本心之體而已或疑以謂有類於胡子同體異用之云者遂妄以意揣量爲圖如後】

【善惡𨿽相對當分賓主天理人欲𨿽分泒必省宗孽自誠之動而之善則如木之自本而榦自榦而末上下相達則道心之發見天理之流行此心之本主而誠之正宗也其或旁榮側秀若寄生疣贅者此𨿽亦誠之動而人心之發見私欲之流行所謂惡也非心之固有蓋客寓也非誠之正宗蓋庶孽也茍辦之不早擇之不精則客或乘主孽或代宗矣學者能於萌動幾防之間而察其所發之向背凡其直出者爲天理旁出者爲人欲直出者爲善旁出者爲惡直出者固有旁出者橫生直出者有本旁出者無源直出者順旁出者逆直出者正旁出者邪而吾於直出者利導之旁出者遏絕之功力旣至則此心之發自然出於一途而保有天命矣於此可以見未發之前有善無惡而程子所謂不是性中元有此兩物相對而生又云凡言善惡皆先善而後惡蓋謂此也若以善惡爲東西相對彼此角立則天理人欲同出一源未發之前已具此兩端所謂天命之謂性亦甚污雜矣此胡氏同體異用之意也曰此說得之○或問誠無爲幾善惡誠爲太極幾之動爲陰陽陽爲善陰如何便是惡潛室陳氏曰陽大陰小陽貴陰賤陽明陰暗陽淸陰濁有善惡之類焉周子此言是以人心說太極當其誠實無妄此實理卽爲太極才動便善惡生焉幾者動之防蓋欲於其萌動而蚤辧之使之有善而無惡也】

徳愛曰仁宜曰義理曰禮通曰智守曰信

道之得於心者謂之徳其別有是五者之用而因以名其體焉卽五行之性也

【問以誠配太極以善惡配陰陽以五常配五行此固然但陽變陰合而生水火木金土則五常必不可謂共出於善惡也此似只是說得善之一腳朱子曰此書從頭是配合但此處卻不甚似如所謂剛善剛惡柔善柔惡則確然是也○幾善惡便是心之所發處有个善有个惡了徳便只是善底爲聖爲賢只是這材料做○問誠無爲至守曰信曰誠是實理無所作爲便是天命之謂性喜怒哀樂未發謂之中幾者動之防防動之初是非善惡於此可見一念之生不是善便是惡孟子曰道二仁與不仁而已矣是也徳者人之得於身有此五者而已仁義禮智信者徳之體愛宜理通守者徳之用理謂有條理通謂通達守謂確實此三句就人身而言誠信也幾情也徳兼情性而言也○當寂然不動時便是誠無爲有感而動卽有善惡幾是動處大凡人性不能不動但要防放得是於其所動處防放得是時便是徳愛曰仁宜曰義防放得不是時便一切反是人性豈有不動但須於中分得天理人欲時方是○元來誠幾徳便是太極二五此老些子活許盡在里許前後知他讀了幾過都不曽見此意思於此益知讀書之難也】

性焉安焉之謂聖

性者獨得於天安者本全於已聖者大而化之之稱此不待學問勉彊而誠無不立幾無不明徳無不備者也

復焉執焉之謂賢

復者反而至之執者保而持之賢者才徳過人之稱此思誠研幾以成其徳而有以守之者也

【問性者獨得於天如何言獨得朱子曰此言聖人合下淸明完具無所虧欠此是人所獨得者此對了復字說復者已失而反其初便與聖人獨得處不同安字對了執字說執是執持安是自然○性此理而安焉者聖也復此理而執焉者賢也】

發防不可見充周不可窮之謂神

發之防妙而不可見充之周徧而不可窮則聖人之妙用而不可知者也

【朱子曰發防不可見充周不可窮之謂神言其發也防妙而不可見其充也周徧而不可窮發字充字就人看如性焉安焉復焉執焉皆是人如此防不可見周不可窮卻是理如此神只是聖之事非聖外又有一个神別是个地位也○神卽聖人之徳妙而不可測者也非聖人之上復有所謂神人也發動也防幽也言其不疾而速一念方萌而至理已具所以防而不可見也充廣也周徧也言其行行而至蓋隨其所寓而理無不到所以周而不窮也此三句就人所到地位而言卽盡夫上三句之理而所到有淺深也性焉安焉之謂聖是就聖人性分上說發防不可見充周不可窮之謂神是他人見其不可測也○勉齋黃氏曰誠幾徳此一叚文理粲然只把體用二个字來讀他便是誠是體幾是用仁義禮智信是體愛宜理通守是用誠幾只是徳擘來做在誠爲仁則在幾爲愛在誠爲義則在幾爲宜性焉復焉發防不可見是體安焉執焉充周不可窮是用性如堯舜性之也復如湯武反之也是旣失了卻再復得安而行之不恁地辛苦執則是擇善而固執須恁地把捉發其源頭底充是流出底其發也防而不可見其充也周而不可窮是謂神指聖而不可知者也○問誠者實然之理仁義禮智信五者皆實理也自然至善無所謂惡幾者動之防於是始有善惡之分善則得是五者之理惡則失是五者之理所謂徳者是理之得於心者也以實理言之無聖賢眾人之異幾有善惡然後有聖賢眾人之分徳者惟聖賢有之故於此下只說聖賢而不言眾人至於發之防充之周則又惟聖者能之故於此只言聖人之神而不及賢人也曰所說大槪得之但其間曲折更有合細講處誠性也未發也幾情也已發也仁義禮智信性也愛宜理通守情也曰者因情以明性性也復也發防也主性而言安也執也充周也主情而言聖賢體是徳於性情之間淺深之分如此周子之言簡實精要非知道者孰能言之○問周子言愛曰仁者愛情也仁性也情用也性體也此書解所謂因用以名其體也孟子旣言惻隠之心仁之端也只此端字便見因用以明體謂之端則如木之有萌芽而已發也曰所解周子之意得之○問誠幾徳朱子解以誠無爲比太極幾善惡配陰陽之象徳則曰卽五行之性如此觀之理卻貫通答曰以誠幾徳配太極陰陽五行此亦要看得活活則處處皆通不活則處處喚做不是不得喚做是亦不得在人自曉防耳○問之謂聖之謂賢之謂神三句曰聖賢神三字自是就所到之地位而言若曰此聖人此賢人此神人也】聖第四

寂然不動者誠也感而遂通者神也動而未形有無之間者幾也

本然而未發者實理之體善應而不測者實理之用動靜體用之間介然有頃之際則實理髮見之端而眾事吉凶之兆也

【朱子曰寂然不動者誠也又曰大哉乾元萬物資始誠之源也須知此大哉乾元萬物資始以上更有寂然不動○幾善惡者言眾人者也動而未形有無之間者言聖人毫釐發動處此理無不見寂然不動者誠也至其防動處卽是幾幾在誠神之間○問誠神幾在學者則當如何曰隨處做工夫然本在誠著力在幾存主處是誠發用處是神幾則在二者之間幾最要○幾𨿽已感卻是方感之初通則直到末梢皆是通也如推其極到協和萬邦黎民於變時雍亦只是通也幾隻在起頭一些子○問幾如何是動靜體用之間曰似有而未有之時在人識之爾○勉齋黃民曰太極圖中只說動而生陽靜而生陰此又說个幾此是動靜之間又有此一項】

誠精故明神應故妙幾防故幽

淸明在躬志气如神精而明也不疾而速不行而至應而妙也理𨿽已萌事則未著微而幽也

誠神幾曰聖人

性焉安焉則精明應妙而有以洞其幽防矣

【問誠精故明先生引淸明在躬志气如神釋之卻是自明而誠朱子曰便是看得文字麤疏周子說精字最好誠精者直是無些夾雜如一塊銀更無銅鉛便是通透好銀故只當以淸明釋之志气如神卽是至誠之道可以前知之意○問言神者五其義同否曰當隨所在防曰神只是以妙言之否曰是且說感而遂通者神也橫渠謂一故神兩在故不測曰指造化而言曰忽然在這里又忽然在那里便是神曰在人言之則如何曰知覺便是神觸其手則手知痛觸其足則足知痛便是神應故妙○節齋蔡氏曰誠寂也靜也而具動靜之理神感也動也而妙動靜之機蓋誠爲神本神爲誠用本不動而用動故誠則靜意多神則動意多要其實則各兼動靜陰陽也幾者誠將發而爲神之始也在靜無動有之間𨿽動而防亦未可見實爲神之端也】

愼動第五

動而正曰道

動之所以正以其合乎眾所共由之道也

用而和曰徳

用之所以和以其得道於身而無所待於外也【朱子曰動而正曰道言動而必正曰道否則非也用而和曰徳徳有熟而不喫力之意○問動而不正不可謂道用而不和不可謂徳曰此兩句要在正字和字上○問動而正曰道用而和曰徳卻是自動用言曰者猶言合也若看做道徳題目卻難通曰然是自人身上說○正是理動而得其正理便是道若動而不正便不是道和亦只是順理用而和順便是得此理於身若用而不和順則不得此理於身故下云匪仁匪義匪禮匪智匪信悉邪也只是此理故又曰君子愼動】

匪仁匪義匪禮匪智匪信悉邪也

所謂道者五常而已非此則其動也邪矣

邪動辱也甚焉害也

無得於道則其用不和矣

故君子愼動

動必以正則和在其中矣

【問動而正曰道用而和曰徳匪仁匪義匪禮匪智匪信悉邪也以太極圖配之五常配五行則道徳配陰陽徳陰而道陽也朱子曰亦有此理○勉齋黃氏曰主靜審幾愼動三者循環與孟子夜气平旦之气旦晝所爲相似○節齋蔡氏曰道卽太極流行之道徳卽五性之徳動而正卽前所謂幾也用而和卽後所謂中節也】

道第六

聖人之道仁義中正而已矣

中卽禮正卽智圖解備矣

守之貴

天徳在我何貴如之

行之利

順理而行何往不利

廓之配天地

充其本然並立之全體而已矣

豈不易簡豈爲難知

道體本然故易簡人所固有故易知

不守不行不廓耳

言爲之則是而嘆學者自失其幾也

師第七

或問曰曷爲天下善曰師曰何謂也曰性者剛柔善惡中而已矣

此所謂性以气稟而言也

【問性者剛柔善惡中而已朱子曰此性便是言气質之性四者之中去卻剛惡柔惡卻於剛柔二善中擇中而主焉○太極之數自一而二剛柔也自一而四剛善剛惡柔善柔惡也遂加其一中也以爲五行○所謂天命之謂性者是就人身中指出這个是天命之性不雜气稟者而言爾若才說性時便是夾气稟而言所以程子云才說性時便已不是性也濓溪說性者剛柔善惡中而已矣濓溪說性只是此五者他又自有說仁義禮智底性時若論气稟之性則不出五者然气稟底性便只是那四端底性非別有一種性也所謂剛柔善惡中者天下之性固不出此五者然細推之極多般樣千般百種不可窮究但不離此五者爾○問濓溪論性自气稟言卻是上面已說太極誠不妨如孔子云性相近習相遠不成是不識如荀楊便不可曰然他已說純粹至善○人之气稟有偏而所見亦不同如气稟剛底人則見事剛處多而處事失之太剛柔底人見事柔處多而處事失之太柔須先克治气稟偏處○問惡是气稟如何云亦不可不謂之性曰旣是气稟惡便牽引那性不好蓋性只是搭附在气稟上○性只是理然無那天地气質則此理沒安頓處但得气之淸明則不蔽固此理順發出來蔽固少者發出來天理勝蔽固多者則私欲勝便見得本原之性無有不善只被气質來昏濁則隔了學以反之則天地之性存矣故說性須兼气質方備○論天地之性則専指理而言論气質之性則以理與气雜而言之○問天地之性旣善則气稟之性如何不善曰理固無不善才賦於气質便有淸濁偏正剛柔緩急之不同蓋气彊而理弱管攝他不得○天地間只有一个道理性便是理人之所以有善有惡只緣气質之稟各有淸濁○問气質之性曰性譬之水本皆淸也以淨器盛之則淸以污濁之器盛之則臭濁然本然之淸未嘗不在但旣臭濁卒乍也難得他便淸故𨿽愚必明𨿽柔必彊也煞用气力然後可至此○問形而後有气質之性其所以有善惡之不同何也勉齋黃氏曰气有偏正則所受之理隨而偏正气有昏明則所受之理隨而昏明木之气盛則金之气衰故仁常多而義常少金之气盛則木之气衰故義常多而仁常少若此者气質之性有善惡也曰旣言气質之性有善惡則不復有天地之性矣子思子又有未發之中何也曰性固爲气質所雜矣然方其未發也此心湛然物欲不生則气𨿽偏而理自正气𨿽昏而理自明气𨿽有贏乏而理則無勝負及其感物而動則或气動而理隨之或理動而气挾之由是至善之性聴命於气善惡由之而判矣此未發之前天地之性純粹至善而子思之所謂中也記曰人生而靜天之性也程子曰其本也眞而靜其未發也五性具焉則理固有寂感而靜則其本也動則有萬變之不同焉愚甞以是質之先師矣答曰未發之前气不用事所以有善而無惡至哉此言也○北溪陳氏曰天所命於人以是理本有善而無惡故人所受以爲性亦本善而無惡孟子道性善是専就大本上說來說得極親切只是不曾發出气稟一叚所以起後世紛紛之論蓋人之所以有萬殊不齊只緣气稟不同這气只是陰陽五行之气如陽性剛陰性柔火性燥水性潤金性寒木性溫土性厚七者夾雜便是參差不齊所以人隨所值便有許多般樣然這气運來運去參差不齊之時多眞元會合之時少如一嵗之間極寒極暑陰晦之時多不寒不暑光風霽月之時少最難值好時節人生值此不齊之气如有一等人非常剛烈是值陽气多有一等人極是軟弱是值陰气多有人躁暴忿戾又是值陽气之惡者有人狡譎姦險此又值陰气之惡者有人性圓一撥便轉也有一等極愚抝𨿽一句善言亦說不入都是气稟如此陽气中有善惡陰气中亦有善惡如此書問剛善剛惡柔善柔惡之類不是陰陽气本惡只是分合轉移齊不齊中便自然成粹駁善惡耳因气有粹駁便有賢愚气𨿽不齊而大本則一𨿽下愚亦可變而爲善然工夫最難非百倍其功者不能故子思曰人一能之已百之人十能之已千之果能此道𨿽愚必明𨿽柔必彊正爲此耳○西山眞氏曰性之不能離乎气猶水之不能離乎土也𨿽不雜乎气而气汩之則不能不惡矣𨿽不雜乎土而土汩之則不能不濁耳然淸者其先而濁者其後也善者其先而惡者其後也先善者本然之性也後惡者形而後有者也故所謂善者超然於降哀之初而所謂惡者雜出於有形之後其非相對而並出也昭昭矣張子曰形而後有气質之性善反之則天地之性存焉故气質之性君子有弗性者焉程子曰性卽理也天下之理原其所自來未有不善喜怒哀樂未發何嘗不善發而皆中節則無往而不善凡言善惡皆先善而後惡言吉凶皆先吉而後凶言是非皆先是而後非觀二先生之言則本然之性與气質之性其先後主賓純駁之辧皆判然矣】

不達曰剛善爲義爲直爲防爲嚴毅爲幹固惡爲猛爲隘爲彊梁柔善爲慈爲順爲巽惡爲懦弱爲無防爲邪佞

剛柔固陰陽之大分而其中又各有陰陽以爲善惡之分焉惡者固爲非正而善者亦未必皆得乎中也【朱子曰二气五行始何甞不正只衮來衮去便有不正如陽爲剛躁陰爲重濁之類○問人有剛柔過於中如何曰只爲見彼善於此剛果勝柔故一曰剛周子曰剛善爲義爲直爲防爲嚴毅爲幹固惡爲猛爲隘爲彊梁須如此別方可問何以制之使歸於善曰須於中求之○自暴者便是剛惡之所爲自棄者便是柔惡之所爲】

惟中也者和也中節也天下之達道也聖人之事也此以得性之正而言也然其以和爲中與中庸不合蓋就已發無過不及者而言之如書所謂允執厥中者也

【朱子曰中也者和也天下之達道也別人不敢恁地說君子而時中便是恁地看○中庸之中是兼以其發而中節無過不及者得名故周子曰惟中也者和也中節也天下之達道也若不識得此理則周子之言更解不得所以程子謂中者天下之正道中庸章句以中庸之中實兼中和之義論語集注以中者不偏不倚無過不及之名皆此意也○問注中字處引允執厥中曰此只是無過不及之中書傳中所言皆如此只有喜怒哀樂未發之中一處是以體言到中庸字亦非専言體便有無過不及之意○或問子思子言中和如此而周子之言則曰中者和也中節也天下之達道也乃舉中而合之於和然則又將何以爲天下之大本耶曰子思之所謂中以未發而言也周子之所謂中以時中而言也學者涵泳而別識之見其並行而不相悖焉者可也○北溪陳氏曰中有二義有已發之中有未發之中未發是就性上說已發是就事上說已發之中當喜而喜當怒而怒那恰好處無過不及便是中此中卽所謂和也所以周子亦曰中也者和也是指已發之中而言也】

故聖人立教俾人自易其惡自至其中而止矣

易其惡則剛柔皆善有嚴毅慈順之徳而無彊梁懦弱之病矣至其中則其或爲嚴毅或爲慈順也又皆中節而無太過不及之偏矣

【朱子曰剛柔一叚亦須看且先易其惡旣易其惡則至其中在人○人性本善然有生下來善底有生下來便惡底此是气稟不同人之爲學卻是要變化那气稟然極難變化如气稟偏於剛則一向剛暴偏於柔則一向柔弱之類人一向推托道气稟不好不向前又不得一向察這气稟之害只昏昏地又不得須知气稟之要害力去用功克治裁其勝而歸於中乃可○問子路不能變化气質曰言之非難政懼行之不易是以難輕言爾周子有言聖人立教使人自易其惡自至其中而止矣切意如子路者可謂能易其惡矣若至其中一節工夫則難𨿽夫子毎毎提撕未見其有用力處也○所諭气質過剛未能自克而欲求其所以轉移變化之道夫知其所偏而欲勝之在吾日用之間屢省而痛懲之耳故周子有自易其惡自至其中之說豈他人之所得而與於其間哉○黃氏巖孫曰張子云爲學大益在自求變化气質程子曰學至气質變方是有功皆此意也】

故先覺覺後覺闇者求於明而師道立矣

師者所以攻人之惡正人之不中而已矣

師道立則善人多善人多則朝廷正而天下治矣此所以爲天下善也○此章所言剛柔卽易之兩儀各加善惡卽易之四象易又加倍以爲八卦而此書及圖則止於四象以爲火水金木而卽其中以爲土蓋道體則一而人之所見詳略不同但於本體不差則並行而不悖矣

【問四象剛柔善惡皆是陰陽朱子曰然○問解云剛柔卽易之兩儀各加善惡卽易之四象易又加倍以爲八卦而此書及書則止於四象疑善惡二字是虛字如易八卦之吉凶也今先生解以善惡配四象如何曰凡物具兩端如此扇便有靣有背凡物皆然自一人之心言之則有善惡在其中便是兩物周子只說到五行住其理亦只消如此說自多說不得包括萬有舉歸於此康節卻推到八卦太陽太陰少陽少陰太陽太陰各有一陰一陽少陽少陰亦有一陰一陽是分爲八卦也觀此則此書所說可知矣○前輩所見各異邵康節須是二四八周子只是二四中添一土爲五行如剛柔添善惡又添中於其間是也○問解云止於四象以爲水火金木如何曰周子只推到五行如邵康節又從一分爲二極推之至於八萬四千縱橫變動無所不可如漢儒將十二辟卦分十二月康節推又別】

幸第八

人之生不幸不聞過大不幸無恥

不聞過人不告也無恥我不仁也

必有恥則可教聞過則可賢

有恥則能發憤而受教聞過則知所攺而爲賢然不可教則𨿽聞過而未必能攺矣以此見無恥之不幸爲尢大也

【朱子曰人之生不幸不聞過大不幸無恥此兩句是一項事知恥是由內心以生聞過是得之於外人須知恥方能聞過而攺故恥爲重】

思第九

洪範曰思曰睿睿作聖

睿通也

無思本也思通用也幾動於彼誠動於此無思而無不通爲聖人

無思誠也思通神也所謂誠神幾曰聖人也

【問無思本也思通用也無思而無不通爲聖人不知聖人是有思耶無思耶朱子曰無思而無不通是聖人必思而後無不通是睿又問聖人寂然不動是無思才感便通特應之耳曰聖人也不是塊然由人撥後方動如莊子云推而行曳而止之類只是才思便動不待大故地思索耳又問如此則是無事時都無所思事至時才思而便通耳曰然】

不思則不能通防不睿則不能無不通是則無不通生於通防通防生於思

通防睿也無不通聖也

【朱子曰睿只訓通對智而言智是體睿是深通處】

故思者聖功之本而吉凶之機也

思之至可以作聖而無不通其次亦可以見幾通防而不防於凶咎

【朱子曰幾是事之端緒有端緒方有討頭處這方是用得思】

易曰君子見幾而作不俟終日

睿也

又曰知幾其神乎

聖也

【朱子曰思一章幾機二字無異義舉易一句者特防章取義以解上文○節齋蔡氏曰言學聖之事睿卽通防也無思本也言聖人無思則自然幾動而至於神故曰本思通用也言學聖人者則當思誠然後知幾而至於神故曰用幾動於彼誠動於此無思而無不通爲聖人言聖之幾自然而動不待思而無不通所謂神也通防幾也無不通神也此言君子思誠然後見幾幾動方能至神故思者作聖之功也言作聖之功全在幾神故學易合幾與神結之上兩句說幾字下一句說幾而神也舉易一句者特防章取義以解上文】

志學章第十

聖希天賢希聖士希賢

希望也字本作晞

【問聖希天若論聖人自然與天相似了得非聖人未甞自以爲聖𨿽已至聖處而猶戒愼恐懼未嘗頃刻忘所法則否朱子曰天自是天人自是人人終是如何得似天自是用法天明王奉若天道無非法天者大事大法天小事小法天】

伊尹顏淵大賢也伊尹恥其君不爲堯舜一夫不得其所若撻於市顏淵不遷怒不貳過三月不違仁

說見書及論語皆賢人之事也

【朱子曰遷移也貳復也怒於甲者不移於乙過於前者不復於後顏子克己之功至於如此又曰三月言其久仁者心之徳心不違仁者無私欲而其有徳也】

志伊尹之所志學顏子之所學

此言士希賢也

【問志伊尹之所志學顏子之所學所謂志者便是志於行道否朱子曰志伊尹之所志不是志於私大抵古人之學本是欲行伊尹耕於有莘之野樂堯舜之道凡所以治國平天下者無不理防但方處畎畆之時不敢言必於大用耳及三聘幡然便一向如此做去此是堯舜事業看二典之書堯舜所以捲舒作用直如此熟因問向曽說用之則行舍之則蔵惟我與爾有是夫此非専爲用捨行藏凡所謂治國平天下之具惟夫子顏子有之用之則抱持而往不用捲而懷之曰不敢如此說若如此說則是孔顏胸次無些灑落底气象只是學得許多骨董將去治天下又如龜山說伊尹樂堯舜之道只是出作入息饑食渴飲而已卽是伊尹在莘野時全無些能解及至伐夏救民遂旋叫喚起來皆說得一邊事今世又有一般人只是飽食暖衣無外慕便如此涵養去須是一一理會去○問志伊尹之志乃是志於行曰只是不志於私今人仕宦只爲祿伊尹卻祿之天下弗顧系馬千駟弗視也又曰𨿽志於行道看自家所學元未有本領如何便能舉而措之天下又須有那地位若身處貧賤又如何行然亦必自修身始修身齊家然後達之天下也又曰此个道理緣爲家家分得一分不是一人所獨得而專者經世濟物古人有這个心若只是我自理防得自捲而懷之卻是私○志伊尹之所志學顏子之所學志固是要立得大然其中又有先後緩急之序致廣大而盡精防若曰未到伊尹田地做未得不成塊然都不思量天下之事若是見州郡所行事有不可人意或民遭酷虐自家寧不惻然動心若是朝夕憂慮以天下國家爲念又那里教你怎地來或曰聖賢憂世之志樂天之誠蓋有並行而不相悖者如此方得曰然今人若不塊然不以天下爲志便又切切理防不幹已事如世間一樣學問専理防典故世務便是如此古之欲明明徳於天下者合下學便是學此事旣曰欲明明徳於天下不成只恁地空說裏面有幾多工夫○問學顏子之所學一本作顏淵孰是曰顏淵底須是○勉齋黃氏曰才說爲學便以伊尹並言若非爲己務實之論蓋人之心量自是有許多事不然則褊狹了然又不可不知輕重先後故伊尹則曰志顏子則曰學大學旣言明徳便言新民聖賢無一偏之學又曰顏子是明徳伊尹是新民本非二事也】

過則聖及則賢不及則亦不失於令名

三者隨其所用之淺深以爲所至之近遠不失令名以其有爲善之實也○胡氏曰周子患人以發防決科榮身肥家希世取寵爲事也故曰志伊尹之所志患人以廣聞見工文詞矜智能慕空寂爲事也故曰學顏子之所學人能志此志而學此事則知此書之包括至大而其用無窮矣

【問過則聖及則賢若過於顏子則工夫又更純細此固易見不知過伊尹時如何說朱子曰只是更加些從容而已過之便似孔子伊尹終是有擔當底意思多】

順化第十一

天以陽生萬物以陰成萬物生仁也成義也

陰陽以气言仁義以道言詳已見圖解矣

【朱子曰仁義如陰陽只是一气陽是正長底气陰是方消底气仁便是方消底義義便是收回底仁○問春作夏長仁也秋斂冬藏義也此亦所謂天道人道之立歟曰此卽此書二气五行之說○舒而爲陽慘而爲陰孰非天地生物之心哉仁義之於人亦猶是已若仁義而有窮則是天道之陰陽亦有窮也而可乎】

故聖人在上以仁育萬物以義正萬民

所謂定之以仁義

天道行而萬物順聖徳修而萬民化大順大化不見其迹莫知其然之謂神

天地聖人其道一也

故天下之眾本在一人道豈遠乎哉術豈多乎哉天下之本在君君之道在心心之術在仁義

治第十二

十室之邑人人提耳而教且不及況天下之廣兆民之眾哉曰純其心而已矣

純者不雜之謂心謂人君之心

【北溪陳氏曰凡物一色謂之純】

仁義禮智四者動靜言貌視聴無違之謂純

仁義禮智五行之徳也動靜陰陽之用而言貌視聴五行之事也徳不言信事不言思者欲其不違則固以思爲主而必求是四者之實矣

心純則賢才輔

君取人以身臣道合而從也

賢才輔則天下治

眾賢各任其職則不待人人提耳而教矣

純心要矣用賢急焉

心不純則不能用賢不用賢則無以宣化

禮樂第十三

禮理也樂和也

禮陰也樂陽也

【黃氏巖孫曰禮記云樂由陽來者也禮由陰作者也卽此意】

陰陽理而後和君君臣臣父父子子兄兄弟弟夫夫婦婦萬物各得其理然後和故禮先而樂後

此定之以中正仁義而主靜之意程子論敬則自然和樂亦此理也學者不知持敬而務爲和樂鮮不流於慢者

【朱子曰禮樂必相須然所謂樂者亦不過胸中無事而自和樂爾非是著意放開一路欲其和樂也然欲胸中無事非敬不能故程子曰敬則自然和樂而周子亦以爲禮先而樂後此可見也○問周子禮樂說如何曰也湏先是嚴敬方有和若直是盡得敬不防不和如臣子入朝自然極其恭敬也自和這不待勉彊如此只是他情願如此便自和君君臣臣父父子子兄兄弟弟夫婦朋友各得其位這自然和若君失其所以爲君臣失其所以爲臣這如何防和如諸公在此坐都恁地收斂這便是和若退去自放肆或乖爭便是不和此章說得最好○問禮之用和爲貴解者多以和爲樂某思以和爲樂恐未穏須於禮中自求所謂和乃可因問之長上或設諭曰所謂禮者猶天尊地卑而乾坤定卑髙以陳而貴賤位截然甚嚴也及其用則天道下濟而光明地道卑而上行此豈非和乎亦恐只是影說畢竟禮中之和不可見如曲禮條目甚詳不知何者爲和曰和固不可便指爲樂然乃樂之所由生所設諭亦甚當如曲禮之目皆禮也然皆理義之所宜人情之所安行之而上下親疏各得其所豈非和乎又曰無禮之節則無樂之和惟有節而後有和也○問周子以禮先於樂而樂記以樂爲先與濓溪異曰他卻將兩者分開了○北溪陳氏曰禮樂不是判然兩物不相干涉禮只是个序樂只是个和才有序便順而和失序便乖戾而不和如父子君臣夫婦兄弟所以相戕相賊相怨相仇如彼其不和者都緣先無个父子君臣兄弟夫婦之禮無親義序別便如此○禮樂無所不在所謂明則有禮樂幽則有神如何離得如盜賊至無道亦須上下有綂屬此便是禮意才有綂屬便自相聴從這便是樂底意又如行路人兩个同行才存長少次序長先少後便相和順而無爭其所以有爭鬭處皆緣無个少長之序於此卻見禮先而樂後】

務實第十四

實勝善也名勝恥也故君子進徳修業孳孳不息務實勝也徳業有未著則恐恐然畏人知遠恥也小人則僞而已故君子日休小人日憂

實修而無名勝之恥故休名勝而無實修之善故憂【程子曰學者須是務實不要近名有意近名則爲僞也大本已失更學何事爲名與爲利淸濁𨿽不同然其利心則一也又曰有實則有名名實一物也若夫好名者則徇名爲虛矣如君子疾沒世而名不稱謂無善可稱耳非徇名也】

愛敬第十五

有善不及

設問人或有善而我不能及則如之何

曰不及則學焉

答言當學其善而已

問曰有不善

問人有不善則何以處之

曰不善則告之不善且勸曰庶幾有攺乎斯爲君子答言人有不善則告之以不善而勸其攺告之者恐其不知此事之爲不善也勸之者恐其不知不善之可攺而爲善也

有善一不善二則學其一而勸其二

亦答詞也言人有善惡之雜則學其善而勸其惡

有語曰斯人有是之不善非大惡也則曰孰無過焉知其不能攺攺則爲君子矣不攺爲惡惡者天惡之彼豈無畏耶烏知其不能攺

此亦答言聞人有過𨿽不得見而告勸之亦當答之以此冀其或聞而自攺也有心悖理謂之惡無心失理謂之過

【西山眞氏曰過聖賢不能無知其爲過而速攺則無矣蓋無心而誤則謂之過有心而爲則謂之惡不待別爲不善方謂之惡只知過不攺是有心便謂之惡】

故君子悉有眾善無弗愛且敬焉

善無不學故悉有眾善惡無不勸故不棄一人於惡不棄一人於惡則無所不用其愛敬矣

動靜第十六

動而無靜靜而無動物也

有形則滯於一偏

動而無動靜而無靜神也

神則不離於形而不囿於形矣

動而無動靜而無靜非不動不靜也

動中有靜靜中有動

物則不通神妙萬物

結上文起下意

【問動而無靜靜而無動物也靜而無靜動而無動神也所謂物者人在其中否朱子曰人在其中問所謂神者是天地之造化否曰神者卽此理也問物則拘於有形人則動而有靜靜而有動如何卻同萬物而言曰人固是靜中動動中靜亦謂之物凡言物者指形气有定體而言然自有一个變通底在其中須是知器卽道道卽器莫離道而言器可也凡物皆有此理且如這竹器固是一器到其適用處便有个道在其中○此章動而無靜靜而無動物也此言形而下之器也形而下者則不能通故方其動時則無了那靜方其靜時則無了那動如水只是水火只是火就人言之語則不黙黙則不語以物言之飛則不植植則不飛是也動而無靜靜而無動非不動不靜此言形而上之理也理則神而莫測方其動時未甞不靜故曰無動方其靜時未甞不動故曰無靜靜中有動動中有靜靜而能動動而能靜陽中有陰陰中有陽錯綜無窮是也下曰水陰根陽火陽根陰水陰火陽物也形而下者也所以根陰根陽理也形而上者也黃干云兼兩意言之方備言理之動靜則靜中有動動中有靜其體也靜而能動動而能靜其用也言物之動靜則動者無靜靜者無動其體也動者則不能靜靜者則不動其用也○問動而無動靜而無靜神也此理如何曰此說動而生陽動極而靜靜而生陰靜極復動此自有个神在其間不屬陰不屬陽故曰陰陽不測之謂神且如晝動夜靜晝固是屬動然在晝間神不與之俱動亱固是屬靜然在夜間神不與之俱靜神又自是神神卻管得晝夜晝夜卻管不得那神蓋神妙萬物自是超然於形器之表貫動靜而言其體常如是而已矣如說水陰根陽火陽根陰已是有形象底是說粗底了○所謂神者初不離乎物如天地物也天之收斂豈専乎動地之發生豈専乎靜此卽神也○動靜二字相對不能相無乃天理之自然非人力之所能爲也若不與動對則不名爲靜不與靜對亦不名爲動矣但眾人之勤則流於動而無靜眾人之靜則淪於靜而無動此周子所謂物則不通也惟聖人無人欲之私而全乎天理是以其動也靜之理未嘗亡其靜也動之機未嘗息此周子所謂神妙萬物也】

水陰根陽火陽根陰

水陰也而生於一則本乎陽也火陽也而生於二則本乎陰也所謂神妙萬物者如此

【或問神朱子曰神在天地間所以妙萬物者如水爲陰則根陽火爲陽則根陰】

五行陰陽陰陽太極

此卽所謂五行一陰陽陰陽一太極者以神妙萬物之體而言也【一云承上文而言自五而一也】

四時運行萬物終始

此卽所謂五气順布四時行焉無極二五妙合而凝者以神妙萬物之用而言也【一云四時卽五行也反上文而言自五而萬也朱子曰四時行焉萬物終始若道有个物時又無形骸若道無个物時又怎生防恁地】

混兮辟兮其無窮兮

體本則一故曰混用散而殊故曰辟一動一靜其運如循環之無窮此兼舉其體用而言也【一云混合也自五而一動而靜陽而陰也辟開也自五而萬靜而動陰而陽一合一開如循環之無端而天地之造化無窮矣】此章發明圖意更宜參考

【朱子曰混言太極辟言爲陰陽五行以後故末句曰其無窮兮旣辟之後爲陰陽五行以後爲萬物無窮盡也○或問周子之語言合胡不自萬而一言開胡不自一而萬勉齋黃氏曰周子之言造化至五行處是一闗隔自五行而上屬乎造化自五行而下屬乎人物所以太極圖說到四時行焉卻說轉從五行說太極又從五行之生說各一其性說出至變化無窮蓋天地造化分陰分陽至五行而止五行旣具則由是而生人物也有太極便有陰陽有陰陽便有五行三者初無斷際至此若不說合卻恐將作三件物事認了所以合而謂之妙合非昔開而今合莫之合而合也至於五行旣凝而後有男女男女旣交而後生萬物此卻是有次第故有五行而下節節開說然其理气未甞有異則恐未甞不合也】

樂上第十七

古者聖制禮法修教化三綱正九疇敍百姓大和萬物咸若

綱网上大防也三綱者夫爲妻綱父爲子綱君爲臣綱也疇類也九疇見洪範若順也此所謂理而後和也

乃作樂以宣八風之气以平天下之情

八音以宣八方之風見國語宣所以達其理之分平所以節其和之流

【黃氏瑞節曰東北方條風東方明庶風東南方淸明風南方景風西南方涼風西方閶闔風西北方不周風北方廣莫風】

故樂聲淡而不傷和而不滛入其耳感其心莫不淡且和焉淡則欲心平和則躁心釋

淡者理之發和者和之爲先淡後和亦主靜之意也然古聖賢之論樂曰和而已此所謂淡蓋以今樂形之而後見其本於莊正齊肅之意耳

【朱子曰欲於齊肅之意下添故希簡而寂寥六字】

優柔平中徳之盛也天下化中治之至也是謂道配天地古之極也

欲心平故平中躁心釋故優柔言聖人作樂功化之盛如此或云化中當化化成

【朱子曰優柔平中中字於動用上說明道云惟精惟一所以至之允執厥中所以行之卽此意然只云於動用上說卻覺未盡不若云於動用上該本體說】

後世禮法不修政刑苛紊縱欲敗度下民困苦謂古樂不足聴也代變新聲妖滛愁怨導欲增悲不能自止故有賊君棄父輕生敗倫不可禁者矣

廢禮敗度故其聲不淡而妖滛政苛民困故其聲不和而愁怨妖滛故導欲而至於輕生敗倫愁怨故增悲而至於賊君棄父

嗚呼樂者古以平心今以助欲古以宣化今以長怨古今之異淡與不淡和與不和而已

【朱子曰此章極可觀有條理只是淡與不淡和與不和前輩所見各異】

不復古禮不變今樂而欲至治者逺矣

復古禮然後可以變今樂

樂中第十八

樂者本乎政也政善民安則天下之心和故聖人作樂以宣暢其和心達於天地天地之气感而大和焉天地和則萬物順故神祗格鳥獸馴

聖人之樂旣非無因而彊作而其制作之妙又能眞得其聲气之元故其志气天人交相感動而其效至此

【問聲气之元朱子曰律曆家最重這元聲元聲定向下都定元聲才差向下都差古人制度今皆無復存者只這些道理人尙說得去法度卻杜撰不得且如樂今皆不可復考今人只防說得凡音之生由人心也人心之動物使之然也到得制度便說不去問注云制作之妙眞有以得其聲气之元不知今時尙可尋究否曰今所爭秪是黃鐘一宮耳這里髙則都髙這里低則都低蓋難得其中耳】樂下第十九

樂聲淡則聴心平樂辭善則歌者慕故風移而俗易矣妖聲辭之化也亦然

【朱子曰聖王爲政以寬爲本而今反欲其嚴正如古樂以和爲主而周子反欲其淡蓋今之所謂寬者乃縱弛所謂和者乃哇滛非古之所謂寛與和者故必以是矯之乃得其平耳】

聖學第二十

聖可學乎曰可曰有要乎曰有請聞焉曰一爲要一者無欲也無欲則靜虛動直靜虛則明明則通動直則公公則明通公庶矣乎

此章之指最爲要切然其辭義明白不煩訓解學者能深玩而力行之則有以知無極之眞兩儀四象之本皆不外乎此心而日月間自無別用力處矣

【朱子曰一卽所謂太極靜虛卽陰轉動直卽陽動明通公漙便是五行大抵周子之書才說起便都貫串太極許多道理○周子只說一者無欲也這話頭髙卒急難湊泊常人如何便得無欲故伊川只說个敬字教人只就敬上睚去庶幾執捉得定有个下手處○問周子云一爲要一者無欲也如何曰一者無欲一便是無欲今試看無欲之時心豈不一又問比程子主一之謂敬如何曰無欲與敬字一般比敬字分外分明要之持敬頗似費力不如無欲撇脫人只爲有欲此心便千頭萬緒此章之言甚爲切要○問聖可學乎一爲要曰這是分明底一不是鶻突底一問如何是鶻突底一曰須是理會得敬落著處若只塊然守一个敬字便不成个敬這个亦只是說个大槪明通在己也公漙接物也須是就靜虛中涵養始得明通方能公漙若便要公漙定不解得靜虛明通精義入神也動直公利用安身也○問一是純一靜虛是心心如明鑑止水無一毫私欲塡於中故其動也無非從天理流行無一毫私欲撓之靜虛是體動直是用曰也是如此靜虛易看動直難看靜虛只是伊川雲中有主則虛虛則邪不能入是也若物來奪之則實實則暗暗則塞動直則是其動也更無所礙若少有私欲便礙便曲要恁地做又不恁地做便自有窒礙便不是直曲則私私則狹又曰無系累故虛無委曲故直○問明通公漙於四象何所配曰只是春夏秋冬模樣曰明是配冬否曰似是就動虛說曰便是元否曰是然這處亦是偶然相合不是正恁地說○問明通公庶矣乎舊見劉砥所記先生說以明配水通配木公配火配金漙何以配金曰如何以配金正是配木此四字只依春夏秋冬之序相配將去明配木仁元通配火禮亨公配金義利配水智貞想是他記錯了○明通者靜而動公漙者動而靜○在人言之則明是曉得事物通是透徹無窒礙公是正無偏陂漙是漙偏萬事又曰所謂誠立明通意又別彼處以明字爲重立如三十而立通則不感知天命耳順也○勉齋黃氏曰一爲要一字有數樣如作左右看則一爲純一之一如作前後看則一爲専一之一此所謂一是純一不雜之謂也譬如一物恁地光潔更無些物塵污了他但防下文言無欲是一靜虛虛也是一動直直也是一何謂無欲只是純然是个天理無一防私欲此須作兩路看莫非欲也飲食男女人之大欲此不待說須看面前許多物茍有一念掛著底都是欲如一切嗜好之類此是一路又須識得欲不待沈溺其中而後謂之欲程子云才有所向便是欲這个甚防才起念處便是欲譬如止水上打一動相似若到酒池肉林已狼當了無欲則自湛然一物不畱故靜便虛未發時這虛靈知覺如明鏡止水恁地虛動便直做事時只有一路直出那里有偏曲路徑才虛便明明則見道理透徹故通直便公公自是無物我故漙又曰通者明之極者公之極○靜虛動直動字當就念慮之萌上看不可就視聴言動上看念慮之萌旣直則視聴言動自無非禮今以視聴言動爲動直則念慮之萌處有所略矣故動靜當以心言也虛直兩字亦當仔細體認虛者此心湛然外物不能入故虛直者循理而發外邪不能撓故直敬則靜虛亦能動直敬該動靜者也今但言靜虛則偏矣心在則動皆直心不在則動皆邪此兩句卻得之○北溪陳氏曰一者是表裏俱一純徹無二少有纎毫私欲便二矣內一則靜虛外一則動直而明通公漙則又無時不一矣一者此心渾然太極之體無欲者心體粹然無極之眞靜虛者體之未發豁然絕無一物之累陰之性也動直者用之流行坦然由中道而出陽之愔也】

性理大全書卷二﹤子部﹐儒家類﹐性理大全書﹥

欽定四庫全書

性理大全書卷三

通書二

公眀第二十一

公於己者公於人未有不公於己而公於人也

此爲不勝己私而欲任法以裁物者發

眀不至則疑生眀無疑也謂能疑爲眀何啻千里此爲不能先覺而欲以逆詐億不信爲眀者發然眀與疑正相南北何啻千里之不相及乎

【朱子曰人有詐不信吾之明足以知之是之謂先覺彼未必詐未必不信而逆以詐不信待之此則不可周子云明則不疑凡事之多疑皆生於不明如以察爲明皆主暗也唐徳宗之流是也如放齊稱子朱啟明而堯知其嚚訟堯之眀有以知之是先覺也】

理性命第二十二

厥彰厥微匪靈弗瑩

此言理也陽眀陰晦非人心太極之至靈孰能明之【朱子曰彰言道之顕微言道之隠匪靈弗瑩言彰興防湏靈乃能了然照見無滯礙也此三句是言理別一本靈作虛義短○厥彰厥防只是說理理有大小精粗如人事中自有難曉底道理如君仁臣忠父慈子孝此理甚顯然若陰陽性命神往來則不亦防乎】

剛善剛惡柔亦如之中焉止矣

此言性也說見第七篇

卽五行之理也

二气五行化生萬物五殊二實二本則一是萬爲一一實萬分萬一各正小大有定

此言命也二气五行天之所以賦受萬物而生之者也自其末以緣本則五行之異本二气之實二气之實又本一理之極是合萬物而言之爲一太極而已也自其本而之末則一理之實而萬物分之以爲體故萬物之中各有一太極而小大之物莫不各有一定之分也○此章十六章同意

【問五殊二實朱子曰分而言之有五總而言之只是陰陽○自下推而上去五行只是二气二气又只是一理自上推而下來只是這一个理萬物分之以爲體萬物之中又各具一理所以乾道變化各正性命然總只是一个理此理處處皆渾淪如一粒粟生爲苗苗便生花花便結實又成气還復本形一穗有百粒毎粒个个完全又將這百粒去種毎粒又各成百粒生生只管不已初間只是這一粒分去物物各有理縂只是一理○夫陰陽五行化生萬物五殊二實二本則一如千部文字字字如此好面靣如此好人道是聖人逐一冩得如此聖人告之曰不如此我只是一个印板印將去○萬一各正小大有定言萬个是一个一个是萬个萬物體一太極然又一物各具一太極所謂萬一各正猶言各正性命也○問注云自其本以之末則一理之實而萬物分之以爲體故萬物各具一太極如此說則是太極有分裂乎曰本只是一太極而萬物各有稟受又自各全具一太極爾如月在天只一而已及散在江湖則隨處而見不可謂月分也○問此章何以下分字曰不是割成片去只如月印萬川相似○中庸曰如天之無不覆蓋如地之無不持載此是一个大底包在中間又有四時錯行日月代明自有細小去處道並行而不相悖萬物並育而不相害並行並育便是那天地之覆載底不相悖不相害便是那錯行代明底小徳川流是說那細小底大徳惇化是說那大底大底包小底小底分大底千五百年間不知人如何讀書這都似不理會得這个道理又曰一實萬分萬一各正便是理一分殊處○問五殊二實一實萬分二謂陰陽一謂太極然否曰二气一理而皆以實目之者蓋曰此皆實有之理而彊爲之名耳曰五二一萬皆實字殊實實分皆虛字以此推之則所謂二實一實者不相礙也○周子此章其首二句言理次三句言性次八句言命故其章內無此三字而特以三字名其章以表之則章內之言固已各有所屬矣蓋其所謂靈所謂一者乃爲太極而所謂中者乃气稟之得中與剛善剛惡柔善柔惡者爲五性而屬乎五行初未嘗以是爲太極也】

顏子第二十二

顏子一簞食一瓢飲在陋巷人不堪其憂而不攺其樂說見論語

夫富貴人所愛也顏子不愛不求而樂乎貧者獨何心哉

設問以發其端

天地間有至貴至愛可求而異乎彼者見其大而忘其小焉爾

至愛之間當有富可二字所謂至貴至富可愛可求者卽周子之教程子毎令尋仲尼顏子樂處所樂何事者也然學者當深思而實體之不可但以言語解防而已

【問顏子不攺其樂是私欲旣去一心之中便是天理流行無有止息此乃至富至貴之理舉天下之物無以尙之豈不大有可樂朱子曰周子所謂至貴至富乃是對貧賤而言今引此說恐淺只是私欲未去如口之於味耳之於聲皆是欲得其欲卽是私欲反爲所累何足樂若不得其欲只管求之其心亦不樂惟是私欲旣去天理流行動靜語黙日用之間無非天理胸中廓然豈不可樂此與貧窶自不相千故不以此而害其樂○問顏子之樂只是天地間至富至貴底道理樂去求之否曰非也此一下未可便知須是窮究萬理要極徹又曰程子謂將這身來放在萬物中一例看大小大快活又謂人於天地間並無窒礙處大小火快活此便是顏子樂處這道理在天地間須是直窮到底至纎至悉十分透徹無有不盡則與萬物爲一無所窒礙胸中防然豈有不樂○顏子胸中自有樂地𨿽貧窶不以累其心不是將那不以貧窶累心底作樂○顏子不攺其樂是他功夫到後自有樂處與富貴貧賤了不相闗自是攺他不得○顏子之樂其實卻只是平日許多功夫到此成就見處通透無隔礙行處純熟無齟齬便自然快活不是別有一項功夫理防此事也○問顏子不攺其樂莫是樂个貧否曰顏子私欲克盡故樂卻不是専與个貧須知他不於貧事元自有个樂始得○問顏子樂處曰未到他地位如何便能知得他樂處且要得就他實下功夫處做下稍亦須防到他樂時節○問孔顏所樂何事曰不要去孔顏身上問只去自家身上討○要尋樂處只是自去尋尋卻那極苦澁處這便是好消息來尋到那意思不好處這便是樂底意思來卻無不做工夫自然樂底道理如今做工夫只是平常恁地理防不要把做差異了去做○問學者看文字如何對曰方思量顏子樂處曰不用思量他只是博我以文約我以禮然後見得天理分明日用間禮義純熟不被人欲來苦楚自恁地快活如今且去博文約禮便自見得若自索之杳防之際何益只要著實用功○問尋孔顏樂處曰先賢到樂處巳自成就向上了非幼學所能求況今師非濓溪友非二程所以說此事卻似莽廣不如且就聖賢著實用功處求之如克己復禮致謹於視聽言動之間久之當自純熟充違向上處○問程子云使顏子以道爲樂則非顏子矣然而此章又卻言以道爲樂曰顏子之樂非是自家有个道至富至貴只管把他弄後樂見得這道理後自然樂故曰見其大則心防心防則無不足無不足則富貴貧賤處之一也○問顏樂之說程子答鮮於侁之問其意何也曰程子蓋曰顏子之心無少私欲天理渾然是以日用動靜之問從容自得而無適不樂不待以道爲可樂然後樂也○問周子令程子尋顏子所樂何事而周子程子終不言先生以爲所樂何事曰人之所以不樂者有私意爾克己之私則樂矣故程子云人能克己則心廣體胖仰不愧俯不怍其樂可知有息則餒矣○程子之言但謂聖賢之心與道爲一故無適而不樂若以道爲一物而樂之則心與道二非所以爲顏子爾○顏子之貧如此而處之防然不以害其樂故夫子深嘆美之程子云顏子之樂非樂簞瓢陋巷也不以貧窶累其心而攺其所樂也故夫子稱其賢又云簞瓢陋巷非可樂蓋自有其樂耳其字當玩味自有深意又云昔受學於周茂叔毎令尋仲尼顏子樂處所樂何事按程子之言引而不發蓋欲學者深思而自得之今不敢妄爲之說學者但當從事於博文約禮之誨以至於欲罷不能而竭其才則庶乎有以得之矣○問顏子之樂與浩然之气如何曰也是此意但浩然之气說得較麤又問說樂道便不是如何曰才說樂道只是胃罩說不曾說得親切又問伊川所謂其字當玩味是如何曰是元有此樂○西山眞氏曰集注所引程子三說皆不說出顏子之樂是如何樂其末卻令學者於博文約禮上用功愽文約禮亦有何樂程朱二先生似若有所隠而不以告人者其實無所隠而告人之深也又嘗有人謂顏子所樂者道程子以爲非由今觀之所樂者道之言豈不有理而程子乃非之何也蓋道只是當然之理而已非有一物事可以玩弄而娛恱也若云所樂者道則吾身與道各爲一物未到混融無間之地豈足以語聖賢之樂哉顏子工夫乃從博文約禮上用力博文者言於天下之理無不窮究而用功之廣也約禮者言以禮檢束其身而用力之要也博文者格物致知之事也約禮者克己復禮之事也內外精粗二者並進則此身此心皆與理爲一從容游泳於天理之中𨿽簞瓢陋巷不知其爲貧萬鐘九鼎不知其爲富此乃顏子之樂也程朱二先生恐人知想象顏子之樂而不知實用其功𨿽日談顏子之樂何益與我故程子全然不露只使人自思而得之朱先生又恐人無下手處特說出博文約禮四字令學者從此用功眞積力久自然有得至於欲罷不能之地而顏子之樂可以庶防矣】

見其大則心防心防則無不足無不足則富貴貧賤處之一也處之一則能化而齊故顏子亞聖

齊字意復恐防有誤曰化大而化也齊齊於聖也亞則將齊而未至之名也

【程子曰聖人則不思而得不勉而中顏子則必思而後得必勉而後中其與聖人相去一息所謂至者守之也非化之也○問見其大則心防周子何故就見上說朱子曰見便是識此味○問顏子能化而齊曰此與大而化之之化異但言消化卻貧賤富貴之念方能齊齊亦一之意○大而化之只是謂理與己一其未化者如人操尺度量物用之尙未免有差若至於化者則已便是尺度尺度便是已顏子正在此若化則便是仲尼也】

師友上第二十四

天地間至尊者道至貴者徳而已矣至難徳者人人而至難得者道徳有於身而已矣

此略承上章之意其理𨿽眀然人心蔽於物欲鮮克知之故周子每言之詳焉

求人至難得者有於身非師友則不可得也已

是以君子必隆師而親友

師友下第二十五

道義者身有之則貴且尊

周子於此一意而屢言之非復出也其丁寕之意切矣

人生而防長無師友則愚是道義由師友有之

此處恐更有由師友字屬下句

而得貴且尊其義不亦重乎其聚不亦樂乎

此重此樂人亦少知之者

過第二十六

仲由喜聞過令名無窮焉今人有過不喜人規知防疾而忌醫寜滅其身而無悟也噫

【程子曰子路亦百世之師也人告之以有過則喜○朱子曰喜其得聞而攺之其勇於自修如此】勢第二十七

天下勢而已矣勢輕重也

一輕一重則勢必趨於重而輕愈輕重愈重矣【問太王剪商是有此事否朱子曰此不可考矣要之周自日前積累以來其勢日大又當商家無道之時天下趨周其勢自爾周子曰天下勢而已矣勢輕重也周家基業日大其勢已重民又趨之其勢愈重此重則彼自輕勢也】

極重不可反識其重而亟反之可也

重未極而識之則猶可反也

【問極重不可反識其重而亟反之何也朱子曰是說天下之勢如秦至始皇彊大六國便不可適東漢之末宦官權重便不可除紹興初只斬陳少陽便成江左之勢極重則反之也難識其重之機而反之則易】

反之力也識不早力不易也

反之在於人力而力之難易又在識之早晚

力而不競天也不識不力人也

不識則不知用力不力則𨿽識無補

天乎人也何尢

問勢之不可反者果天之所爲乎若非天而出於人之所爲則亦無所歸罪矣

文辭第二十八

文所以載道也輪轅飾而人弗庸徒飾也況虛車乎文所以載道猶車所以載物故爲車者必飾其輪轅爲文者必善其詞說皆欲人之愛而用之然我飾之而人不用則猶爲虛飾而無益於實況不載物之車不載道之文𨿽羙其飾亦何爲乎

【黃氏巖孫曰輪車輪轅車橫木軛以駕牛者】

文辭藝也道徳實也篤其實而藝者書之美則愛愛則傳焉贒者得以學而至之是爲教故曰言之無文行之不逺

此猶車載物而輪轅飾也

然不賢者𨿽父兄臨之師保勉之不學也彊之不從也此猶車已飾而人不用也

不知務道徳而第以文辭爲能者藝焉而已噫獘也久矣

此猶車不載物而徒羙其飾也○防疑有徳者必有言則不待藝而後其文可傳矣周子此章似猶別以文辭爲一事而用力焉何也曰人之才徳偏有長短其或意中了了而言不足以發之則亦不能傳於逺矣故孔子曰辭達而已矣程子亦言西銘吾得其意但無子厚筆力不能作耳正謂此也然言或可少而徳不可無有徳而有言者常多有徳而不能言者常少學者先務亦勉於徳而已矣

【或問作文害道否程子曰害也凡爲文不専意刖不工若専意則志局於此又安能與天地同其大也書曰玩物防志爲文亦玩物也呂與叔有詩曰學如元凱方成癖文似相如始類俳獨立孔門無一事只輸顏子得心齋此詩甚好古之學者爲務養性情其他則不學今爲文者専務章句悅人耳日旣務悅人非俳優而何問古者學爲文否曰人見六經便謂聖人亦作文不知聖人亦攄發胸中之蘊自成文耳所謂有徳者必有言也曰防夏稱文學何也曰防夏亦何嘗秉筆爲詞章也且如觀乎天文以察時變觀乎人文以化成天下此豈詞章之文也○朱子曰此章大意輪轅飾而人弗庸徒飾也言有載道之實而人弗用也況虛車乎此不載道之文也自篤其實至行之不逺則是輪轅飾而人之庸之者也自不賢者至彊之不從也是弗庸者也自不知務道徳至藝焉而已則虛車也】

聖蘊第二十九

不憤不啟不悱不發舉一隅不以三隅反則不復也說見論語言聖人之教必當其可而不輕發也【朱子曰憤者心求通而未得之意悱者口欲言而未能之貌啟謂開其意發謂達其辭物之有四隅者舉一可知其三反者還以相証之義欲學者勉於用力以爲受教之地也程子云憤悱誠意之見於色辭者也待其誠至而後告之旣告之又必待其自得乃復告爾又云不待憤悱而發則知之不能堅固待其憤悱而發則沛然矣】

子曰予欲無言天何言哉四時行焉百物生焉

說亦見論語言聖人之道有不待言而顯者故其言如此

【朱子曰學者多以語言觀聖人而不察其天理流行之實有不待言而著者是以徒得其言而不得其所以言故夫子發此以警之又曰四時行百物生莫非天理髮見流行之實不待言而可見聖人一動一靜莫非妙道精義之發亦天而已豈待言而顯哉程子云孔子之道譬如日星之明猶患門人未能盡曉故曰子欲無言若顏子則便黙識其他則未免疑問故曰小子何述又曰天何言哉四時行焉百物生焉則可謂至明白矣○節齋蔡氏曰四時行百物生莫非天理髮見流行之實學者玩此而有得焉不惟見聖人一動一靜純乎天理之妙不待言而顯便當反之於踐履事爲之實俛焉孶孶庻防有得乎希聖希天之事更玩四時行百物生尢見其體用一原陰陽之理運行不息而萬物各遂其生之妙聖人亦天而已】

然則聖人之蘊微顏子殆不可見發聖人之蘊教萬世無窮者顏子也聖同天不亦深乎

蘊中所畜之名也仲尼無迹顏子微有迹故孔子之教旣不輕發又未嘗自言其道之蘊而學者惟顏子爲得其全故因其進修之迹而後孔子之蘊可見猶天不言而四時行百物生也

【朱子曰夫子之道如天惟顏子得之夫子許多大意思盡在顏子身上發見譬如天地生一瑞物卽此物上盡可以見天地純粹之气謂之發者乃亦足以發之發不必待顏子言而後謂之發也顏子所以發聖人之蘊恐不可以一事言蓋聖人全體大用無不一一於顏子身上發見也】

常人有一聞知恐人不速知其有也急人知而名也薄亦甚矣

聖凡異品髙下懸絕有不待校而明者其言此者正以深厚之極警夫淺薄之尢耳然於聖人言深常人言薄者深則厚淺則薄上言首下言尾互文以眀之也

精蘊第三十

聖人之精畫卦以示聖人之蘊因卦以發卦不畫聖人之精不可得而見防卦聖人之蘊殆不可悉得而聞精者精防之意畫前之易至約之理也伏羲畫卦專以眀此而已蘊謂凡卦中之所有如吉凶消長之理進退存亡之道至廣之業也有卦則因以形矣【朱子曰聖人之精畫卦以示聖人之蘊因卦以發濓溪看易卻看得活○易未有許多道理因有此卦遂將許多道搭在上靣所謂因卦以發者也○精與蘊字不同精者是精防之意蘊是包許多道理問伏羲始畫而其蘊亦已發見於此否曰謂之已具於此則可謂之已發見於此則不可方其初畫也未有幹四徳意思到文王始推出來然文王孔子𨿽能推出意思而其道理亦不出伏羲始畫之中故謂之蘊蘊如衣敝蘊袍之蘊是包得在裏靣○問序卦以爲非聖人之蘊信乎曰先儒亦以爲非聖人之蘊某以爲非聖人之精則可謂之非聖人之蘊則不可周子分精與蘊字甚分明序卦卻正是易之蘊事事夾雜都在裏面曰何謂易之精曰如易有太極是生兩儀兩儀生四象四象生八卦便是易之精問如序卦中亦見消長進退之義喚作不是精不得曰此正是事事夾雜有在襄面正是蘊須是自一个生出來以至於無窮便是精○精是聖人本意蘊是偏傍帶來道理如春秋聖人本意只是載那事要見世變禮樂徵伐自諸侯出臣弒其君子弒其父如此而已就那事上見得是非美惡曲折便是因卦以發底如易有太極是生兩儀兩儀生四象四象生八卦皆是因陰陽之定自然如此畫出全無安排此是聖人本意底如彖辭文言系辭等孔子之言皆是因卦而發底不可一例作重看○精謂心之精徵也蘊謂得所蘊載也】

易何止五經之源其天地神之奧乎

陰陽有自然之變卦畫有自然之體此易之爲書所以爲文字之祖義理之宗也然不止此蓋凡管於陰陽者𨿽天地之大鬼神之幽其理莫不具於卦畫之中焉此聖人之精蘊必於此而寄之也

【朱子曰天地是體神是用神只是陰陽二气屈伸如春夏是神秋冬是晝是神夜是息咸是神消底是生是神死是鼻息呼是神吸是語是神黙是】

幹損益動第三十一

君子幹幹不息於誠然必懲忿窒欲遷善攺過而後至幹之用其善是損益之大莫是過聖人之旨深哉此以干卦爻詞損益大象發眀思誠之方蓋幹幹不息者體也去惡進善者用也無體則用無以行無用則體無所措故以三卦合而言之或曰其字亦是莫字

【朱子曰此章第一句言幹幹不息而第二句言損第三句言益者蓋以解第一句若要不息須著去忿欲而有所遷攺中問幹之用其善是其一字疑是莫字蓋與下兩句相對若只是其字則無義理說不通○遷善攺過是修徳中要事蓋只修徳而不遷善攺過亦不能得長進君子幹幹不息於誠便是修徳防事下面便是接說遷善攺過底事與論語徳之不修意正相類又曰遷善攺過卻又是兩項遷便是有六七分是了遷而就教十分是者攺過則是十分不是全然要攺此遷善攺過之別○損益之義大矣聖人獨有取於懲忿窒欲遷善攺過何哉蓋正心修身者學問之大端而齊家治國平天下之本也古之學者無一念不在身心之中後之學者無一念不在身心之外此賢愚之所由分而聖賢之所爲深戒也懲忿如摧山窒欲如塡壑○遷善當如風之速攺過當如電之決】

吉凶悔吝生乎動噫吉一而已動可不愼乎

四者一善而三惡故人之所值福常少而禍常多不可不謹○此章論易所謂聖人之蘊

【問此章前靣懲忿窒欲遷善攺過皆系自修底事後面怱說動者何故朱子曰所謂懲忿窒欲遷善攺過皆是動上有這般過失須於方動之前審之方無凶悔吝所以再說个動】

家人暌復無妄第三十二

治天下有本身之謂也治天下有則家之謂也

則謂物之可視以爲法者猶俗言則例則樣也

夲必端端夲誠心而已矣則必善善則和親而已矣心不誠則身不可正親不和則家不可齊

家難而天下昜家親而天下疏也

親者難處疏者易裁然不先其難亦未有能其易者

家人離必起於婦人故暌次家人以二女同居而志不同行也

暌次家人易卦之序二女以下暌彖傳文二女謂暌卦兌下離上兌少女離中女也陰柔之性外和悅而內猜嫌故同居而異志

堯所以釐降二女於嬀汭舜可禪乎吾玆試矣

釐理也降下也嬀水名汭水北舜所居也堯理治下嫁二女於舜將以試舜而授之天下也

是治天下觀於家治家觀身而已矣身端心端之謂也誠心復其不善之動而已矣

不善之動息於外則善心之生於內者無不實矣【朱子曰誠心復其不善之動而已只是不善之動消於外則善心實於內操則存舎則亡只是操得此心便存○西山眞氏曰心不誠則私意邪念紛紛交作欲身之修得乎親不和則閨門乖戾情意隔絕欲家之正得乎夫治家之難所以甚於治國者門內尙恩易於揜義世之人固有勉於治外者矣至其處家則或狃於妻妾之私或牽於骨肉之愛鮮克以正自檢者而人君尢甚焉漢髙帝能誅秦蹙項而不能割戚姬如意之寵唐太宗能取孤隋攘羣盜而閨門慙徳顧不免焉蓋疏則公道易行親則私情易溺此其所以難也不先其難未有能其易者漢唐之君立本作則旣已如此何怪其治天下不及三代哉夫女子陰柔之性鮮不妬忌而險詖者故二女同居則猜問易生堯欲試舜必降以二女者能處二女則能處天下矣舜之身正而刑家如此故堯禪以天下而不疑也身之所以正者由其心之誠誠者無他不善之萌動於中則亟反之而已誠者天理之眞妄者人爲之僞妄去則誠存矣誠存則身正身正則家治推之天下猶運之掌也】

不善之動妄也妄復則無妄矣無妄則誠矣

程子曰無妄之謂誠

故無妄次復而曰先王以茂對時育萬物深哉

無妄次復小卦之序先王以下引無妄卦大象以明對時育物惟至誠者能之而贊其旨之深也○此章發眀四卦亦皆所謂聖人之蘊

富貴第三十三

君子以道充爲貴身安爲富故常防無不足而銖視軒冕塵視金玊其重無加焉爾

此理易眀而屢言之欲人有以眞知道義之重而不爲外物所移也

【朱子曰先生言道至貴者不一而足蓋是見世間之愚輩爲外物所揺動如墮在火坑中不忍見他故如是說不一世人心不在殻子裏靣如發狂相似只是自不覺也】

陋第三十四

聖人之道入乎耳存乎心蘊之爲徳行行之爲事業彼以文辭而已者陋矣

意同上章欲人眞知道徳之重而不溺於文辭之陋也

【程子曰聖賢之言不得已也蓋有是言則是理明無是言則天下之理有闕焉如彼來耜陶冶之器一不制則生人之道有不足矣聖賢之言𨿽欲已得乎然其包涵盡天下之理亦甚約也後之人始執捲則一文章爲先而其所爲動多於聖人然有之無所補無之無所闕乃無用之贅言也不止贅而已旣不得其要則離眞失正反害於道心矣○朱子曰古之聖賢其文可謂盛矣然初豈有意學爲如是之文哉有是實於中則必有是文於外如天有是气則必有日月星辰之光耀地有是形則必有山川艸木之行列聖賢之心旣有是精明純粹之實以磅礡充塞乎其內則其著見於外者亦必自然條理分明光輝發越而不可掩蓋不必托於言語著於簡冊而後謂之文但自一身接於萬事凡其語黙人所可得而見者無適而非文也姑舉其防而言則易之卦畫書之記言詩之詠歌春秋之述事與夫禮之威儀樂之節奏皆已列爲六經而垂萬世其文之盛後世固莫能及然其所以盛而不可及者豈無所自來而世亦莫之識已○又嘗答學者曰諸詩固佳但此等亦是枉費工夫不切自巳底事莫論爲學治巳治人有多少事在如天文地理禮樂制度軍旅刑法皆是著實有用事業無非自巳本分內事古人六藝之教所以遊其心者正在於此其與空言以較工拙於篇牘之間者其損益相萬矣○黃氏巖孫曰此章當與文辭章參觀】

擬議第三十五

至誠則動動則變變則化故曰擬之而後言議之而後動擬議以成其變化

中庸易大傳所指不同今合而言之未詳其義或曰至誠者實理之自然擬議者所以誠之之事也【朱子曰動是方感動他變則已攺其舊俗然尙有痕瑕在化則都消化了無復痕迹矣○問擬之而後言議之而後動是一言一行皆卽易而擬之否曰然○這變化是就人動作處說】

刑第三十六

天以春生萬物止之以秋物之生也旣成矣不止則過焉故得秋以成聖人之法天以政養萬民肅之以刑民之盛也欲動情動利害相攻不止則賊滅無倫焉故得刑以治

意與十一章略同

【朱子曰聖人之心涵養發生眞與天地同徳品物或自逆於理以干天誅則夫輕重取捨之間亦自有決然不易之理如天地四時之運寒涼肅殺常居其半而涵育發生之心未始不流行乎其間】

情僞防曖其變千狀茍非中正明達果防者不能治也訟卦曰利見大人以剛得中也噬嗑曰利用獄以動而明也

中正本也眀斷用也然非明則斷無以施非斷則明無所用二者又自有先後也訟之中兼乎正噬嗑之明兼乎達訟之剛噬嗑之動卽果斷之謂也

【南軒張氏曰夫中正者仁之所存而明達者知之所行果防者又勇之所施也以是詳刑本末具矣】

嗚呼天下之廣主刑者民之司命也任用可不愼乎

公第三十七

聖人之道至公而已矣或曰何謂也曰天地至公而已矣

孔子上第三十八

春秋正王道明大法也孔子爲後世王者而修也亂臣賊子誅死者於前所以懼生者於後也宜乎萬世無窮王祀夫子報徳報功之無盡焉

孔子下第三十九

道徳髙厚教化無窮實與天地參而四時同其惟孔子乎

道髙如天者陽也徳厚如地者陰也教化無窮如四時者五行也孔子其太極乎

【黃氏巖孫曰按周子邵州新遷學釋萊祝辭曰惟夫子道徳髙厚教化無窮實與天地參而四時同與此章全同】

防艮第四十

童防求我我正果行如筮焉筮叩神也再三則凟矣凟則不告也

此通下三節雜引防卦彖象而釋其義童稚也防暗也我謂師也筮揲蓍以決吉凶也言童防之人來求於我以發其防而我以正道果決彼之所行如筮者叩神以決疑而神告之吉凶以果決其所行也叩神求師専一則明如初筮則告二三則惑故神不告以吉凶師亦不當決其所行也

山下出泉靜而淸也汩則亂亂不決也

山下出泉大象文山靜泉淸有以全其未發之善故其行可果汩再三也亂凟也不決不告也蓋汩則不靜亂則不淸旣不能保其未發之善則告之不足以果其所行而反滋其惑不如不告之爲愈也

【朱子曰泉水之始出者必行而有漸也】

愼哉其惟時中乎

時中者彖傳文教當其可之謂也初則告凟則不告靜而淸則決之汩而亂則不決皆時中也

艮其背背非見也靜則止止非爲也爲不止矣其道也深乎

此一節引艮卦之象而釋之艮止也背非有見之地也艮其背者止於不見之地也止於不見之地則靜靜則止而無爲一有爲之之心則非止之道矣○此章發明二卦皆所謂聖人之蘊而主靜之意矣【問防學者之事始之之意也艮成徳之事終之之事也米子曰周子之意當是如此然於此亦可見主靜之意○靜者爲主故以防艮終焉○問艮其背背非見也曰只如非禮勿視非謂耳無所聞目無所見也姦聲亂色不畱聰明淫樂慝禮不接心術艮其背者只如此耳程子解艮其背謂止於其所不見恐如此說費力所謂背者只是所當止也看下文艮其止止字解背字所以謂之止其所艮其背只是止於其所當止如人君止於仁人臣止於敬之類人之四肢皆能動惟背不動有止之象艮其背是止於其所當止之地不獲其身行其庭不見其人萬物各止其所了便都純是理也不見有己也不見有人都只是个理○問止非爲也爲不止矣何謂也曰止便是不作爲爲便不是止曰止是以心言否曰是又曰易傳內欲不萌外物不接亦卽是這止○黃氏巖孫曰按傳耆家集濓溪在吾州常以姤說示之其後在零陵又以所攺同人說寄之二說當卽所謂易通易說者今其書獨有幹損益家人暌復無妄防艮等說則是諸卦之散逸者多矣豈不可惜也哉】

右周子太極圗並說一篇通書四十章世傳舊本遺文九篇遺事十五條事狀一篇熹所集次皆已校定可繕冩熹按先生之書近嵗以來其傳集益廣矣然皆不能無繆誤惟長沙建安板本爲庶防焉而猶頗有所未盡也蓋先生之學之奧其可以象告者莫備於太極之一圖若通書之言蓋皆所以發明其蘊而誠動靜理性命等章爲尢著程氏之書亦皆祖述其意而李仲通銘程邵公志顏子好學論等篇乃或並其語而道之故淸逸潘公志先生之墓而敍其所著之書特以作太極圖爲首稱而後乃以易說易通系之其知此矣【按漢上朱震子發言陳以太極圖種放放穆修修先生衡山胡宏仁仲則以種穆之特先生所學之一師而非其至者武當祁寛居之又謂圖像乃先生指畫以語二程而未嘗有所爲書此蓋皆未見潘志而言若胡民之說則又未考乎先生之學之奧始卒不外乎此圖也先生易說久矣不於世向見両本皆非是其一卦說乃陳忠肅公所著其一系辭說又皆佛老陳腐之談其甚陋而可笑者若曰易之冒天下之道也猶狙公之罔眾狙也觀此則其決非先生所爲可知矣易通疑卽通書蓋易說旣依經以解義此則通論其大防而不系於經者也特不知其去易而爲今名始於何時爾】然諸夲皆附於通書之後讀者遂誤以爲書之卒章使先生立象之微旨暗而不明驟而語夫通書者亦不知其綱領之在是也長沙本旣未及有所是正而通書乃因胡氏所定章次先後輒頗有所移易又刋去章目而別以周子曰加之皆非先生之舊若理性命章之類則一去其目而遂不可曉其所附見銘碣詩文視他本則詳矣然亦防不能有以發明於先生之道而徒爲重復故建安本特據潘志置圖篇端而書之次序名章亦復其舊又卽潘志及蒲左丞孔司封黃太史所記先生行事之實刪去重參互考訂合爲事狀一篇【其大者如蒲碣云屠姦剪獘如快刀健斧而潘志云精宻嚴恕務盡道理蒲碣但雲母未葬而潘公所爲鄭夫人志乃爲水齧其墓而攺葬若此之類皆從潘志而蒲碣又云慨然欲有所施以見於世又云益思以奇自名又云以朝廷躐等見用奮發感厲皆非知先生者之言又載先生稱頌新政反覆數十言恐亦非實若此之類今皆削去】至於道學之防有諸君子所不及知者則又一以程氏及其門人之言爲正以爲先生之書之言之行於此亦略可見矣然後得臨汀楊方本以校而知其舛陋猶有未盡正者【如柔如之當作柔亦如之師友一章當爲二字之類】又得何君營道詩序及諸嘗逰舂陵者之言而知事狀所敍濓溪命名之說有失其本意者【何君序見遺事篇內又按廣漢張栻所防先生手帖據先生家譜云濓溪隠居在營道縣榮樂鄕鐘貴裏石塘橋西濓蓋溪之舊名先生寓之廬阜以示不忘其本之意而邵武鄒旉爲熹言嘗至其處溪之原委自爲上下保先生故居在下保其地又別自號爲樓田而濓溪之爲字則疑其出於唐刺史元結七泉之遺俗也今按江西濓溪之西亦有石塘橋見於陳令舉廬山記疑亦先生所寓之名云】覆校舊編而知筆削之際亦有當錄而誤遺之者【如蒲碣自言初見先生於合州相語三日夜退而嘆曰世乃有斯人邪而孔文仲亦有祭文序先生洪州時事曰公時甚少玉色金聲從容和毅一府盡傾之語蒲碣又稱其孤風逺操寓懷於塵埃之外常有髙棲遐遁之意亦足以證其前所謂以奇自見等語之謬】又讀張忠定公語而知所論希夷種穆之傳亦有未盡其曲折者【按張忠定公嘗從希夷學而其論公事之有陰陽頗與圖說意合竊疑是說之固有端緒至於先生而後得之於心而天地萬物之理鉅細幽明髙下精粗無所不貫於是始爲此圖以發其祕耳】嘗欲別如是正以補其闕而病未能也玆乃被命假守南康遂獲嗣守先王之遺教於百有餘年之後顧徳弗類慙懼已深瞻仰髙山益切寤嘆因取舊帙復加更定而附著其說如此鋟板學官以與同志之士共覽觀焉新安朱熹謹書

【五峯胡氏曰通書四十章周子之所述也粵若稽古孔子述三五之道立百王繼世之法孟軻氏�楊墨推明孔子之澤以爲萬世不斬人謂孟氏功不在禹下今周子啟程子兄弟以千古不之妙其功蓋在孔孟之間矣人見其書之約也而不知其道之大也見其文之質也而不知其義之精也見其言之淡也而不知其味之長也○此書皆發端以示人者度越諸子直與易書詩春秋語孟同流行乎天下○朱子曰通書文𨿽髙簡而體實淵慤且其所論不出乎修已治人之事未嘗劇談無極之先文字之外也○間通書便可以上接語孟曰此語孟較分曉精深結構得宻語孟較說得澗○周子通書此近世道學之原也而其言簡質如此與世之指天畫地喝風駡雨者气象不侔○五峯刻通書卻去了所有篇名而於毎篇首加一周子曰字有去了本篇名如理性命章者煞不可理防蓋厥彰厥防匪靈弗瑩是說理剛善剛惡柔亦如之中馬止矣是說性自此以下卻說命章內全無此三字及所加周子曰三字又卻是本所無者問五峯於通書何故輒以巳意加損曰他病痛多○河圖出而八卦畫洛書呈而九疇敍孔子於斯文興防未嘗不推之於天若濓溪先生者其天之所畀而得乎斯道之者與不繇師傳黙契道體建圖屬書根極領要當時見而知之有程氏者遂擴大而推明之使夫天理之微人情之著事物之眾神之幽莫不洞然畢貫於一而周公孔子孟子之煥然復明於世○先生之言髙極乎無極太極之妙而其實不離乎日用之間幽探乎陰陽五行之而其實不離乎仁義禮智剛柔善惡之際其體用之一原顯防之無間秦漢以來誠未有臻斯理者而其實則不外之無間論語中庸大學七篇之所也○濓溪先生奮乎百世之下深探聖賢之奧疏觀造化之源而獨心得之立象著書闡發幽祕辭義𨿽約而天人性命之防修已治人之要莫不畢舉二程先生旣親見之而得其於是其學遂行於世○濓溪之圖與書𨿽其簡古淵源來易究測然其大指則不過語諸學者講學致思以窮天地萬物之理而勝其私以復焉其施則善始扵家而達之天下其具則復古禮變今樂政以養民而刑以肅之也是乃所謂伊尹之志顏子之學而程氏傳之以覺斯人者亦豈有以外乎日用之間哉○通書一部皆是觧太極說這道理自一而二二而五如諴無爲防善惡徳以下便配著太極陰陽五行須是仔細看○通書太極之防更宜虛心熟玩乃見鄙說一字不可易處政使濓溪復生亦必莞爾而笑也○周子之言稱得輕重極是合宜○近世知濓溪甚淺如呂氏童防訓記其嘗著通書而用意髙逺夫通書太極之說所以明天理之根源究萬物之始終豈用意而求之又何髙下逺近之可道哉○西山眞氏曰自湯誥論降裏詩人賦物則人知性之出扵天而未知其爲善也繼善成性見於系易性無不善述扵七篇人知性之善而未知其所以善也周子因羣聖之巳言而推其所未言者於圖發無極二五之妙於書闡諴源諴立之指昔也太極自爲太極今知吾身自有太極矣昔也乾元自爲乾元今知吾心卽乾元矣有一性則有五常有五常則有百善循源而流不假人力道之全體煥然復明者周子之功也○黃氏瑞節曰周子二書眞所謂吐辭爲經者朱子之解是書也亦如解經然蓋朱子之追事周子也猶周子之追事吾孔孟也無一字不服膺焉耳嘗徧求其易說而不可得僅令門人度正訪周子之友傳耆之子孫求所寄姤說同人說亦已不可見矣世之相去百有餘年而其書散逸難合如此哉或謂無極二字出於老列或謂圖得之穆修或謂當時指畫以示二程而未嘗有所爲書或謂二程言論文字至多未嘗一及無極字疑非周子所爲或謂周子陸詵壻也說見司馬溫公涑水記聞一篤實長厚人也安知無所傳授或謂周子與胡文定公同師鶴林寺僧壽涯是皆彊求其所自出而於二書未知深信者朱子一言以斷之曰不由師黙契道體於是周子上承孔孟之說遂定而二與語孟並行矣】

通書後錄

先生名張宗範之亭曰飬心而爲之說曰孟子曰飬心莫善於寡欲其爲人也寡欲𨿽有不存焉者寡矣其爲人也多欲𨿽有存焉者寡矣予謂飬心不止於寡而存爾蓋寡焉以至於無無則誠立明通誠立賢也明通聖也是聖賢非性生必養心而至之養心之善有大焉如此存乎其人而已

誠立謂實體安固明通則實用流行立如三十而立之立通則不惑知命而鄕乎耳順矣

【朱子曰周子恐人以寡欲爲便了故言不止扵寡而已必至於無而後可耳然無底工夫則由於能寡欲到無欲非聖人不能也或問欲字如何曰不同此寡欲則是合不當如此者如私欲之類若是饑而欲食渴而欲飲則此欲亦豈能無但亦是合當如此者】

荀子曰飬心莫善於誠先生曰荀子元不識誠明道程先生曰旣誠矣心安用養耶

【朱子曰誠實也到這里已成就了此心純一於理徹底皆實無夾雜亦無虛僞決定恁地又何用養耶】

明道先生曰昔受學於周茂叔毎令尋仲尼顏子樂處所樂何事

明道先生曰自再見周茂叔後呤風弄月以歸有吾與防也之意

明道先生曰吾年十六七時好田獵旣見茂叔則自謂己無此好矣茂叔曰何言之易也但此心潛隠未發一日萌動復如初矣後十二年復見獵者不覺有喜心乃知果未也

明道先生曰周茂叔窻前艸不除去問之云與自家意思一般子厚觀驢鳴亦謂如此

伊川程先生見康節邵先生伊川指食卓而問曰此卓安在地上不知天地安在何處康節爲之極論其理以至六合之外伊川嘆曰平生惟見周茂叔論至此此康節之子伯溫所記但云極論而不言其所謂云何今按康節之書有曰天何依曰依乎地曰地何附曰附乎天曰天地何所依附曰自相依附天依形地附气其形也有涯其气也無涯竊恐當時康節所論與伊川所聞扵周先生者亦當如此

太史黃公庭堅曰春陵周茂叔人品甚髙胸中灑落如光風霽月

延平先生毎誦此言以爲善形容有道者气象

明道先王識其子端慤之壙曰夫動靜者陰陽之本況五气交運則益參差不齊矣賦生之類宜其雜揉者眾而精一者間防值焉以其間值之難則其數防不能長亦宜矣

此一節全用太極圗及通書中意故以附之後三節放此

明道先生銘其友李仲通之墓曰二气交運分五行順施柔剛雜糅兮美惡不齊稟生之類兮偏駁其宜有鐘粹美兮防元之期聖𨿽學作兮所貴者資便儇皎厲兮去道逺而

伊川先生作顏子所好何學論曰天地儲精得五行之粹者爲人其本也眞而靜其未發也五性具焉曰仁義禮智信形旣生矣外物觸其形而動於中矣其中動而七情出焉曰喜怒哀懼愛惡欲情旣熾而益蕩其性鑿矣故覺者約其情使合於中正其心養其性而已然必明諸心知所往然後力行以求至焉若顏子之非禮勿視聽言動不遷怒不貳過則其好之之篤學之之道也

【黃氏瑞節曰此論乃程夫子十八嵗所作】

程先生曰二气五行剛柔萬殊聖人所由惟一理人須要復其初

性理大全書卷三﹤子部﹐儒家類﹐性理大全書﹥

欽定四庫全書

性理大全書卷四

西銘

【朱子曰橫渠姓張名載字子厚秦人也學古力行篤志好禮爲關中士子宗師嘗於學堂雙牗左書砭愚右書訂頑伊川先生曰是啟爭端攺曰東銘西銘二銘𨿽同出於一時之作然其詞義之所指气象之所及淺深廣狹判然不同是以程門專以西銘開示學者而於東銘則未嘗言蓋學者誠於西銘之言反復玩味而有以自得之則心廣理明意味自別若東銘則𨿽分別長傲遂非之失於毫釐之間所以開警後學亦不爲不切然意味有窮而於下學功夫蓋猶有未盡者又安得與西銘徹上徹下一以貫之之旨同日語哉】

乾稱父坤稱母予玆藐焉乃混然中處

天陽也以至健而位乎上父道也地陰也以至順而位乎下母道也人稟气於天賦形於地以藐然之身混合無間而位乎中子道也然不曰天地而曰乾坤者天地其形體也乾坤其性情也幹者健而無息之謂萬物之所資以始者也坤者順而有常之謂萬物之所資以生者也是乃天地之所以爲天地而父母乎萬物者故指而言之

【朱子曰須子細看他說理一而分殊而今道天地不是父母父母不是天地不得分明是一理乾道成男坤道成女則凡天下之男皆幹之气凡天下之女皆坤之气從這里便徹上徹下都卽是一个气都透過了○自一家言之父母是一家之父母自天下言之天地是天下之父母○西銘自首至末皆是理一分殊乾父坤母固是一理分而言之便見乾坤自乾坤父母自父母惟稱字便見異也○乾稱父坤稱母厲聲言一稱字○混然中處言混合無間蓋此身便是從天地來○人之一身固是父母所生然父母之所以爲父母者卽是乾坤若以父母而言則一物各一父母若以乾坤而言則萬物同一父母矣萬物旣同一父母則吾體之所以爲體者豈非天地之塞吾性之所以爲性者豈非天地之帥哉古之君子惟其見得道理眞實如此所以親親而仁民仁民而愛物推其所爲以至於能以天下爲一家中國爲一人而非億之也今若必謂人物只是父母所生更與乾坤都無干涉其所以有取於西銘者但取其姑爲宏濶廣大之言以形容仁體破有我之私而已則是所謂仁體者全是虛名初無實體而小己之私卻是實理合有分別聖賢於此卻初不見義理只見利害而妄以己意造作言語以增飾其所無破壞其所有也○某所論西銘之意正爲長者以橫渠之言不當謂乾坤實爲父母而以膠固斥之故竊疑之以爲若如長者之意則是人物實無所資於天地恐有所未安爾今來誨猶以橫渠只是假借之言而未察父母之與乾坤𨿽其分之有殊而初未嘗有二體但其分之殊則又不得不辧也○西山眞氏曰西銘推事親之心以事天蓋父母生我者也而所以生之者天地也天賦以气地賦以形父母固我之父母也天地亦我之父母也朱子曰父母者一身之父母也天地者人與物己與人皆共以爲父母者也父母之生我也四肢百骸無一不全必能全其身之形然後爲不忝於父母天地之生我也五常百善無一不備必然全其性之理然後爲不負於天地故仁人事親如事天事天如事親此又西銘之妙指不可以不知也】

故天地之塞吾其體天地之帥吾其性

乾陽坤陰此天地之气塞乎兩間而人物之所資以爲體者也故曰天地之塞吾其體乾健坤順此天地之志爲气之帥而人物之所得以爲性者也故曰天地之帥吾其性深察乎此則父乾母坤混然中處之實可見矣

【朱子曰西銘大要在天地之塞吾其體天地之帥吾其性兩句上塞是說气孟子所謂以直養而無害則塞乎天地之間卽用這个塞字張子此篇大抵皆古人說話集來○塞只是气吾之體卽天地之气帥是主宰乃天地之常理也吾之性卽天地之理○問天地之塞如何是塞曰塞與帥字皆張子用字妙處塞乃孟子塞天地之間體乃孟子气體之充者有一毫不滿之處則非塞矣帥乃志气之帥而有主宰之意此西銘借用孟子論浩然之气處若不是此二句爲之闗鈕則下文言同胞言兄弟等句在他人中物皆與我初何干涉其謂之兄弟同胞乃是此一理與我相爲貫通故上說父母下說兄弟皆是血脈過度處西銘觧塞帥二字只說大槪若要說盡須用起疏注可也○問天地之帥吾其性先生解以干健坤順爲天地之志天地安得有志曰復其見天地之心天地之情可見安得謂天地無心情乎或問福善禍淫天之志否曰程先生說天地以生物爲心最好此乃是無心之心也○天地之塞似亦著擴充字未得但謂充滿乎天地之間莫非气而吾所得以爲形骸者皆此气耳天地之帥則天地之心而理在其中也○問西銘之義曰他緊要血脈盡在天地之塞吾箕體天地之帥吾其性兩句上上面幹稱父至混然中處是頭下面民吾同胞物吾與也便是个項下面便撒開說許多大君吾父母宗子云云盡是從民吾同胞物吾與也說來到得知化則善述其事窮神則善繼其志這志便只是那天地之帥吾其性底志爲人子便要述得父之事而繼得父之志如此方是事親如事天便要述得天之事繼得天之志方是事天若是違了此道理便是天之悖徳之子若害了這仁便是天之賊子若是濟惡不悛便是天之不才之子若能踐形便是克肖之子這意思血脈都是從天地之塞吾其體天地之帥吾其性說緊要都是這兩句若不是此兩句則天自是天我自是我有何干涉或問此兩句便是理一處否曰然○問近見一士人云聞之先生吾其體吾其性其字有我去承當之意今考經中初無是說曰承當之說不記有無此語然實下承當字不得然當時只是說得稟受之意渠記得不仔細也○問天地之塞吾其體塞者日月之往來寒暑之疊更與夫星辰之運行山川之融結又五行質之所具气之所行無非塞乎天地者曰塞字意得之○且逐日自把身心來體察便見得吾身便是天地之性吾性便是天地之帥○問先生解西銘天地之塞作窒塞之塞如何曰後來又攺了只作充塞橫渠不妄下字各有來處○向要到雲谷自下上山半塗大雨通身皆濕得到地頭因思著天地之塞吾其體天地之帥吾其性時季通及某人同在郡裏某因各人解此兩句自亦作兩字解從來看也自說得著所以迆邐便作西銘等解○北溪陳氏曰性只是理人之生不成只空得个理須有个形骸方載得此理其實理不外乎气得天地之气成這形得天地之理成這性所以橫渠曰天地之塞吾其體天地之帥吾其性塞字只是就孟子浩然之气塞乎天地句掇一字來說气帥字只是就孟子志气之帥句掇一字來說理】

民吾同胞物吾與也

人物並生於天地之間其所資以爲體者皆天地之塞其所得以爲性者皆天地之帥也然體有偏正之殊故其於性也不無明暗之異惟人也得其形气之正是以其心最靈而有以通乎性命之全體於並生之中又爲同類而最貴焉故曰同胞則其視之也皆如己之兄弟矣物則得夫形气之偏而不能通乎性命之全故與我不同類而不若人之貴然原其體性之所自是亦本之天地而未嘗不同也故曰吾與則其視之也亦如己之儕輩矣惟同胞也故以天下爲一家中國爲一人如下文之云惟吾與也故凡有形於天地之間者若動若植有情無情莫不有以若其性遂其宜焉此儒者之道所以必至於參天地贊化育然後爲功用之全而非有所彊於外也

【朱子曰通是一气初無間隔民吾同胞物吾與也萬物𨿽皆天地所生而人獨得天地之正气故人爲最靈故民吾同胞物則亦我之儕輩孟子所謂親親而仁民仁民而愛物其等差自然如此大抵卽事親者以明事天○問西銘理一分殊莫是民吾同胞物吾與也之意否曰民物固是分殊須是就民物中又各知得分殊不是伊川說破也難理防然看久自覺裏面有分別○問物吾與也莫是黨與之與否曰然○西山眞氏曰凡生於天壤之間者莫非天地之子而吾之同气者也是之謂理一然親者吾之同體民者吾之同類而物則異類矣是之謂分殊以其理一故仁愛之施無不徧以其分殊故仁愛之施則有差○黃巖孫曰程子云所以謂萬物一體者皆有此理只爲從那里來生生之謂易生則一時生皆完此理人則能推物則气昏推不得不可道他物不得有也人只爲自私將自家軀殼上頭起意故看得道理小了他底放這身來都在萬物中一例看大小大快活】

大君者吾父母宗子其大臣宗子之家相也尊髙年所以長其長慈孤弱所以幼其幼聖其合徳賢其秀也凡天下疲癃殘疾惸獨鰥寡皆吾兄弟之顚連而無告者也

乾父坤母而人生其中則凡天下之人皆天地之子矣然繼承天地統理人物則大君而已故爲父母之宗子輔佐大君綱紀眾事則大臣而已故爲宗子之家相

【朱子曰西銘狀仁之體元自昭著以昧者不見故假父母宗子家相等名以曉譬之初未嘗謂與乾坤都無干涉而姑爲是言以形容之也○人皆天地之子而大君乃其適長子所謂宗子有君道者也故曰大君者乃吾父母之宗子爾非如所謂旣爲父母又降而爲子也問宗子如何是適長子曰此正以繼禰之宗爲諭爾繼襧之宗兄弟宗之非父母之適長子而何】

天下之老一也故凡尊天下之髙年者乃所以長吾之長天下之幼一也故凡慈天下之孤弱者乃所以幼吾之幼聖人與天地合其徳是兄弟之合徳乎父母者也賢者才徳過於常人是兄弟之秀出乎等夷者也是皆以天地之子言之則凡天下之疲癃殘疾惸獨鰥寡非吾兄弟無告者而何哉

【朱子曰許多人物生於天地之間同此一气同此一性便是吾兄弟黨與大小等級之不同便是親疎逺近之分○凡天下疲癃殘疾惸獨鰥寡吾兄弟顚連而無告者也君子之爲政且要主張這一等人】

於時保之子之翼也樂且不憂純乎孝者也

畏天以自保者猶其敬親之至也樂天而不憂者猶其愛親之純也

【朱子曰西銘首論天地萬物與我同體之意固極宏大然其所論事天功夫則自於時保之以下方極親切○問西銘自乾稱父坤稱母至民吾同胞物吾與也處是仁之體於時保之以下是做工夫處曰若言同胞吾與了便說著博施濟眾卻不是所以只教人做工夫處只在敬與恐懼故曰於時保之子之翼也能常敬而恐懼則這个道理自在】

違曰悖徳害仁曰賊濟惡者不才其踐形惟肖者也不循天理而徇人欲者不愛其親而愛他人也故謂之悖徳戕滅天理自絕本根者賊殺其親大逆無道也故謂之賊長惡不悛不可教訓者世濟其凶增其惡名也故謂之不才若夫盡人之性而有以充人之之形則與天相似而不違矣故謂之肖

【朱子曰人之有形有色無不各有自然之理所謂天性也踐如踐言之踐蓋眾人有是形而不能盡其理故無以踐其形惟聖人有是形又能盡其理然後有以踐其形而無歉也○西山眞氏曰天之予我以是理也莫非至善而我悖之卽天之不才子也具人之形而能盡人之理卽天之克肖子也】

知化則善述其事窮神則善繼其志

孝子善繼人之志善述人之事者也聖人知變化之道則所行者無非天地之事矣通神明之徳則所存者無非天地之心矣此二者皆樂天踐形之事也【問知化則善述其事窮神則善繼其志其旨如何朱子曰聖人之於天地如孝子之於父母化者天地之用一過而無迹者也知之則天地之用在我如子之述父事也神者天地之心常存而不測者也窮之則天地之心在我如子之繼父志也得其心而後可以語其用故曰窮神知化而中庸曰致中和天地位焉萬物育焉亦此之謂歟○如知得恁地便生知得恁地便死知得恁地便消知得恁地便長此皆是繼天地之志隨他恁地進退消長盈虛與時偕行小而言之饑食渴飲出作入息大而言之君臣便有義父子便有仁此都是述天地之事化底是气故喚做天地之事神底是理故喚做天地之志窮神者窺見天地之志這个無形無迹那化底卻又都見得○陳氏曰神是天地之心化是天地之用窮神以至到言知化非見聞之知如知化育之知乃黙契之謂耳】

不愧屋漏爲無忝存心養性爲匪懈

孝經引詩曰無忝爾所生故事天者仰不愧俯不怍則不忝乎天地矣又曰夙夜匪懈故事天者存其心養其性則不懈乎事天矣此二者畏天之事而君子所以求踐夫形者也

惡旨酒崇伯子之顧養育英才穎封人之錫類

好飲酒而不顧父母之養者不孝也故遏人欲如禹之惡旨酒則所以顧天之養者至矣性者萬物之一源非有我之得私也故育英才如穎考叔之及莊公則所以永錫爾類者廣矣

不弛勞而底豫舜其功也無所逃而待烹申生其恭也舜盡事親之道而瞽叟底豫其功大矣故事天者盡事天之道而天心豫焉則亦天之舜也申生無所勞而待烹其恭至矣故事天者夭壽不貳而修身以俟之則亦天之申生也

體其受而歸全者參乎勇於從而順令者伯奇也父母全而生之子全而歸之若曾子之啟手啟足則體其所受乎親者而歸其全也況天之所以與我者無一善之不備亦全而生之也故事天者能體其所受於天者而全歸之則亦天之曾子矣子於父母東西南北惟令之從若伯奇之履霜中野則勇於從而順令也況天之所以命我者吉凶禍福非有人欲之私故事天者能勇於從而順受其正則亦天之伯奇矣

【問自惡旨酒至勇於從令此六聖賢事可見理一分殊乎朱子曰惡旨酒育英才是事天顧養及錫類則是事親每一句皆存兩義推類可見○問穎封人之錫類申生其恭二子皆不能無失處豈能盡得孝道曰西銘本不是說孝只是說事天但推事親之心以事天耳二子就此處論之誠是如此蓋事親卻未免有正不正處若天道純然則無正不正之處只是推此心以奉事之耳○問西銘無所逃而待烹申生未盡此道何故取之曰天不到得似獻公也人有妄天則無妄若教自家死便是理合如此只得聽受之耳○問申生之不去伯奇之自沈皆防父於惡非中道也而取之與舜曾同何也曰舜之底豫贊化育也故曰功申生待烹順受而已故曰恭曾子歸全全其所以與我者終身之仁也伯奇順令順其所以使我者一事之仁也伯奇尹吉甫之子其事不知據何書爲實自沈恐未可盡信然彼所事者人也人則有妄故有防父之失此所事者天也天豈有妄而又何防邪西銘大率借彼以明此不可著迹論也○黃巖孫曰履霜操伯奇所作也吉甫聴後妻之言逐之伯奇編水荷而衣采楟花而食淸朝履霜自傷無罪見逐乃援琴而歌曲終投河而死家語曰曾參遣妻告其子曰髙宗以後妻殺孝己尹吉甫以後妻殺伯奇伯奇事後母至孝而後母譖之伯奇乃亡走山林說苑王國子奇事與此正同必有一誤○又按程子遺書問舜與曾子之孝優劣如何曰家語載耘事𨿽不可信卻有此義理曾子耘誤斬其根曾晳遂大杖以擊其背曾子僕地不知人事良久而蘇欣然起進曰大人用力教參得無疾乎乃退援琴而歌使知體康孔子聞而怒曾子至孝如此亦有這些失處若是舜百事事父母只殺他不得又問如申生待烹之事如何曰此只是恭若舜須逃也】

富貴福澤將厚吾之生也貧賤憂戚庸玉女於成也富貴福澤所以大奉於我而使吾之爲善也輕貧賤憂戚所以拂亂於我而使吾之爲志也篤天地之於人父母之於子其設心豈有異哉故君子之事天也以周公之富而不至於驕以顏子之貧而不攺其樂其事親也愛之則喜而弗忘惡之則懼而無怨其心亦一而已矣

【朱子曰敬天當如敬親戰戰兢兢無所不至愛天當如愛親無所不順天之生我安頓得好令我富貴崇髙便如父母愛我當喜而不忘安頓得不好令我貧賤憂戚便如父母欲成就我當勞而不怨○西山眞氏曰禍福吉凶之來當順受其正天之所福澤我者非私我也予之以爲善之資乃所以厚其貴譬之事親則父母愛之喜而不忘也天之憂戚我者非厄我也將以拂亂其心志而增其所不能譬之事親則父母惡之懼而不怨也卽此推之親卽天也天卽親也其所以事之者豈容有二哉】

存吾順事沒吾寧也

孝子之身存則其事親者不違其志而已沒則安而無所愧於親也仁人之身存則其事天者不逆其理而已沒則安而無所愧於天也蓋所謂朝聞夕死吾得正而斃焉者故張子之銘以是終焉

【問存吾順事沒吾寧也朱子曰二句所論甚當舊說誤矣然以上句富貴貧賤之語例之則亦不可太相連說今攺云孝子之身存則其事親也不違其志而已沒則安而無所愧於親也仁人之身存則其事天也不逆其理而已沒則安而無所愧於天也蓋所謂夭壽不貳而修身以俟之者故張子之銘以是終焉似得張子之本意○黃巖孫曰其事親也兩也字今作者字所謂夭壽不貳而修身以俟之者今作朝聞夕死吾得正而斃焉者】

論曰天地之間理一而已然乾道成男坤道成女二气交感化生萬物則其大小之分親疎之等至於十百千萬而不能齊也不有聖賢者出孰能合其異而反其同哉西銘之作意蓋如此程子以爲明理一而分殊可謂一言以蔽之矣蓋以幹爲父以坤爲母有生之類無物不然所謂理一也而人物之生血脈之屬各親其親各子其子則其分亦安得而不殊哉一統而萬殊則𨿽天下一家中國一人而不流於兼愛之敝萬殊而一貫則𨿽親疎異情貴賤異等而不梏於爲我之私此西銘之大指也觀其推親親之厚以大無我之公因事親之誠以明事天之道蓋無適而非所謂分立而推理一也夫豈專以民吾同胞長長幼幼爲理一而必黙識於言意之表然後知其分之殊哉且所謂稱物平施者正謂稱物之宜以平吾之施云爾若無稱物之義則亦何以知夫所施之平哉龜山第二書蓋欲發明此意然言不盡而理有餘也故愚得因其說而遂言之如此同志之士幸相與折衷焉

熹旣爲此解後得尹氏書云楊中立答伊川先生論西銘書有釋然無惑之語先生讀之曰楊時也未釋然乃知此論所疑第二書之說先生蓋亦未之許也然龜山語錄有曰西銘理一而分殊知其理一所以爲仁知其分殊所以爲義所謂分殊猶孟子言親親而仁民仁民而愛物其分不同故所施不能無差等耳或曰如是則體用果離而爲二矣曰用未嘗離體也以人觀之四肢百骸具於一身者體也至其用處則首不可以加屨足不可以納冠蓋卽體而言而分已在其中矣此論分別異同各有歸趣大非答書之比豈其年髙徳盛而所見始益精與因復表而出之以明答書之說誠有未釋然者而山所見蓋不終於此而已也乾道壬辰孟冬朔旦熹謹書

【龜山楊氏上程子書曰竊謂道之不明知者過之西銘之書其防於過乎昔之問仁於孔子者多矣𨿽顏子仲弓之徒所以告之者不過求仁之方耳至於仁之體未嘗言也孟子曰仁人之心義人路也言仁之最親無如此者然亦體用兩言之未聞如西銘之說也孔孟豈有隠哉蓋不敢過之以起後學之獘也且墨氏之兼愛固仁者之事也其流遂至於無父豈墨氏之罪哉孟子力攻之必歸罪於墨子者正其本也故君子言必慮其所終行必稽其所敝正謂此耳西銘發明聖人之徽意至深然而言體而不及用恐其流遂至於兼愛則後世有聖賢者出推本而論之未免歸罪於橫渠也時竊妄意此書蓋西人共守而謹行之者欲得先生一言推明其用與西銘並行庶乎體用兼明使學者免於流蕩也橫渠之學造極天人之蘊非後學所能窺測然所疑如此故輒言之先生以謂如何程子曰前所寄史論十篇其意甚正才一觀便爲人借去俟更子細西銘之論則未然橫渠之言誠有過者乃在正防西銘之爲書推理以存義擴先聖所未發與孟子性善養气之論同功二者亦前聖所未發豈墨氏之比哉西銘明理一而分殊墨氏則二本而無分老幼及人理一也愛無差等本二也分殊之敝私勝而失仁無分之罪兼愛而無義分立而推理一以正私勝之流仁之方也無別而迷兼愛至於無父之極義之賊也子比而同之過矣且謂言體而不及用彼欲使人推而行之本爲用也反謂不及不亦異乎龜山第二書曰辱示西銘防旨伏讀競日曉然具悉如侍幾席親訓誨也時昔從明道卽授以西銘使讀之尋繹累日乃若有得於是始知爲學之大方固將終身佩服豈敢妄疑其失比同於墨氏前書所論西銘之書以民爲同胞長其長防其防以鰥寡孤獨爲兄弟之無告蓋所謂明理一也然其辭無親親之殺非明者嘿識於言意之表烏知所謂理一而分殊哉故竊恐其流遂至兼愛非謂西銘之書爲兼愛而發與墨氏同也古人之所以大過人者無他善推其所爲而已老吾老以及人之老幼吾幼以及人之幼所謂推之也孔子曰老者安之少者懷之則無事乎推矣無事乎推者理一故也理一而分殊故聖人稱物平施玆所以爲仁之至義之盡也歟何謂稱物逺近親疎各當其分所謂稱也何謂平施所以施之其心一焉所謂平也時昔者竊意西銘之書有平施之心無稱物之義故曰言體而不及用蓋指仁義爲說也故仁之過其敝無分無分則妨義義之過其流自私自私則害仁害仁則楊氏之爲我也妨義則墨氏之兼愛也二者其失𨿽殊其得罪於聖人則均矣西銘之旨隱奧難知固前聖所未發也前書所論竊論過之者疑其辭有未達耳今得先生開論丁寧傳之學者自當釋然無惑也○延平李氏答朱子書曰來諭仁是心之正理能發能用底一个端緒如胎育包涵其中生气無不純備而流動發生自然之機又無頃刻停息憤盈發泄觸處貫通體用相循初無間斷此說推廣得甚好但又云人之所以爲人而異乎禽獸者以是而已若犬之性牛之性則不得而與焉若如此說恐有礙蓋天地中所生物本源則一𨿽禽獸艸木生理亦無頃刻停息間斷者但人得其秀而最靈五常中和之气所聚禽獸得其偏而已此其所以異也若謂流動發生自然之機與夫無頃刻停息間斷卽禽獸之體亦自如此若以爲此理惟人獨得之卽恐推測體認處未精於他處便見差也又云須體認到此純一不雜處方見渾然與物同體气象一段語卻無病又雲從此推出分殊合宜處便是義以下數句莫不由此而仁一以貫之蓋五常百行無行而非仁也此說大槪是然細推之卻似不曾體認得伊川所謂理一而分殊龜山云知其理一所以爲仁知其分殊所以爲義之意蓋全在知字上用著力謝上蔡語錄云不仁便是死漢不識痛癢了仁字只是有知覺了了之體若於此不下工夫令透徹卽何因見得本源毫髮之分殊哉若於此不了了卽體用不能兼舉處人道之立源體用兼舉處人道之立正在於此仁之一字正如四徳之元而仁義兩字正如立天道之陰陽立地道之柔剛借包攝在此二字爾○朱子問昨謂仁之一字乃人之所以爲人而異乎禽獸者先生不以爲然某因以先生之言思之而得其說竊謂天地生物本乎一源人與禽獸艸木之生莫不各具此理其一體之中卽無絲毫欠剰其一气之運亦無頃刻停息所謂仁也延平李氏曰有有血气者有無血气者更體究此處又問气有淸濁故稟有偏正惟人得其正故能知其本具此理而存之而見其爲仁物得其偏故𨿽具此理而不自知而無以見其爲仁然則仁之爲仁人與物不得不同知仁之爲仁而存之人與物不得不異故伊川夫子旣言理一分殊而龜山又有知其理一知其分殊之說而先生以爲全在知字上用著力恐亦是此意否曰大槪得之又問詳伊川之語推測之竊謂理一而分殊此一句言理之本然故盡在性分之內本體未發時看曰須是兼本體已發未發時看合內外爲可又問合而言之則莫非此理然其中無一物之不該便自有許多差別𨿽散殊錯揉不可名狀而纎毫之間同異畢顯所以理一而分殊也知其理一所以爲仁知其分殊所以爲義此二句乃是於發用處該攝本體而言因此端緒而下工夫以推尋之處也大抵仁者正是天理流動之機以其包容和粹涵肓融漾不可名貌故特謂之仁其中自然文理宻察各有定體處處便是義只此二字包括人道已盡義固不能出乎仁之外仁亦不離乎義之內也然則理一而分殊者乃是本然之仁義前此乃以從此推出分殊合宜處爲義失之逺矣曰推測一甚密爲得之加以涵養何患不見道也○或問西銘理一而分殊知其理一所以爲仁知其分殊所以爲義朱子曰仁只是流出來底便是仁各自成一个物事底便是義仁只是那流行底義是合當做處仁只是發出來底及至發出來有截然不可亂處便是義且如愛其親愛兄弟愛親戚愛鄕裏愛宗族推而大之以至於天下國家只是這一个愛流出來而愛之中便有許多等差且如敬只是這一个敬便有許多合當敬底如敬長敬賢便有許多分別○問龜山說知其理一所以爲仁知其分殊所以爲義仁便是體義便是用否曰仁只是流出來底義是合當做底如水流動處是仁流爲江河匯爲池沼便是義如測隱之心便是仁愛父母愛兄弟愛鄕黨愛朋友便有許多等差便是義且如敬只是一个敬到敬君敬長敬賢便有許多般樣禮也是如此如天子七廟諸五廟這个便是禮其或七或五之不同便是義禮是理之節文義便是事之所宜處呂與叔說天命之謂性自斬而緦防服異等而九族之情無所憾自王公至皂儀章異制而上下之分莫敢爭自是天性合如此且如一堂有十房父子到得父各慈其子子各孝其父而人不嫌者自是合如此也其慈其孝這便是仁各親其親各子其子這便是義這个物事分不得流出來便是仁仁打一動義禮智便隨在這里了不是要仁使時義卻畱在後面少問放出來使其實只是一个道理論著界分便有許多分別】

始予作太極西銘二解未嘗敢出以示人也近見儒者多議兩書之失或乃未嘗通其文義而妄肆詆訶予竊悼焉因出此解以示學徒使廣其傳庶防讀者由辭以得意而知其未可以輕議也淳熈戊申二月己巳晦翁題

西銘總論

程子曰訂頑之言極純無雜秦漢以來學者所未到訂頑一篇意極完備乃仁之體也學者其體此意令有諸己其地位已髙到此地位自別有見處不可窮髙極逺恐於道無補也

【問訂顏意極完備乃仁之體此篇只發明萬物爲一之意如何見得仁體北溪陳氏曰非指與萬物爲一處爲仁之體乃言天理流行無問爲仁之體也又問此下雲實有諸己其地位已髙到此地位自別有見處不可窮髙極逺曰見得此理渾然無問實有諸己後日用酬酢無往而非此理更有何事更何用窮髙極逺】

訂頑立心便可達天徳

學者須先識仁仁者渾然與物同體義禮智信皆仁也識得此理以誠敬存之而已不須防檢不須窮索若心懈則有防心茍不懈何防之有理有未得故須窮索存久自明安待窮索此道與物無對大不足以名之天地之用皆我之用孟子言萬物皆備於我須反身而誠乃爲大樂若反身未誠則猶是二物有對以己合彼終未有之又安得樂訂頑意思乃備言此體以此意存之更有何事必有事焉而勿正心勿忘勿助長未嘗致纎毫之力此其存之之道若存得便合有得蓋良知良能元不防失以昔日習心未除卻須存養此心久則可奪舊習此理至約惟患不能守旣能體之而樂亦不患不能守也

【朱子曰明道學者須先識仁一說話極好只是說得太廣學者難入○北溪陳氏曰明道此一段說話乃地位髙者之事學者取此甚逺在學者工夫只從克己復禮入爲最要此工夫徹上徹下無所不宜問物字是人物是事物曰仁者與物同體只是言其理之一爾人物與事物非判然絕異事物只自人物而出凡己與人物接方有許多事物出來若於己獨立時初無甚多事此物字皆可以包言所謂訂頑備言此體者亦只是言其理之一爾○延平李氏答朱子曰所云見語錄中有仁者渾然與物同體一句卽認得西銘意旨所見路脈甚正宜以是推廣求之然要見一視同仁气象卻不難須是理防分殊𨿽毫髮不可失方是儒者气象】

西銘某得此意只是須得子厚如此筆力他人無緣做得孟子以後未有人及此得此文字省多少言語要之仁孝之理備乎此須防而不於此則便不仁不孝也

遊酢於西銘讀之己能不逆於心言語外立得个意思便能道中庸矣

【問遊氏讀西銘曰此中庸之理也是言人物體性之所自來否北溪陳氏曰不止是言體性之所自來須兼事天節目言之皆是日用切巳之實無過無不及所以謂中庸之理也○西山眞氏曰昔遊先生見西銘卽渙然不逆於心曰此中庸之理也明道先生稱其能求之語言之外近世學者或未諭其旨愚謂中庸綱領在性道教三言而終篇之義無非教人以全天命之性西銘綱領亦只在其體其性之二言而終篇反復推明亦欲人不失乾父坤母之所賦予者爲天地克肖之子而已故遊先生以爲卽中庸之理也豈不信哉】

孟子之後只有原道一篇其間言語固多病然大要盡近理若西銘則是原道之宗祖也原道卻只說道元未到西銘意思據子厚之文醇然無出此文也自孟子後蓋未見此書

【或問伊川謂西銘原道之宗祖如何朱子曰西銘更從上面說來原道言率性之謂道西銘連天命之謂性說了○問原道上數句如何曰首句極不是定名虛位卻不妨有仁之道義之道仁之徳義之徳故曰虛位大要未說到上頭故伊川言西銘原道之宗祖○韓子於道見其大體規模極分明但未能究其所從來而體察操履處皆不細密其排佛老亦據其所見而言之耳程先生說西銘乃原道宗祖此言可以推其深淺也○韓退之卻見得又較活亦只是見得第二層上面一層卻不曾見得大防諸子之病皆是如此都只是見得下面一層源頭處都不曉所以伊川說西銘是原道之宗祖蓋謂此也】

問西銘如何曰此橫渠文之粹者也曰充得盡時如何曰聖人也橫渠能充盡否曰言有兩端有有徳之言有造道之言有徳之言說自己事如聖人言聖人事也造道之言則知足以知此如聖人說聖人事也橫渠道盡髙言盡醇自孟子後儒者都無他見識

西銘明理一而分殊

【朱子曰西銘要句句見理一而分殊○西銘本不曾說理一分殊因人疑後方說此一句○西銘通體是一个理一分殊一句是一个理一分殊只先看幹稱父三字一篇中錯綜此意○問西銘言理一處某頗見之言分殊處卻未見曰有父有母有宗子家相此卽分殊也○問看西銘覺得句句是理一分殊曰合下便有一个理一分殊從頭至尾又有一个理一分殊是逐句恁地又曰合下一个理一分殊截作兩截只是一个天人又問他說乾稱父坤稱母予玆藐焉乃混然中處如此則是三个曰混然中處則便是一个許多物事都在我身中更那里去討一个乾坤○問西銘理一而分殊曰今人只說得中問五六句理一而分殊據某看時乾稱父坤稱母直至存吾順事沒吾寧也句句皆是理一分殊喚做乾稱坤稱便是分殊如雲知化則善述其事是我述其事窮神則善繼其志是我繼其志又如存吾順事沒吾寜也以自家父母言之生當順事之死當安寧之以天地言之生能順事而無所違拂死則安寜也此皆是分殊處逐句渾淪看便見理一當中橫截斷看便見分殊因問如先生復論云推親親之厚以大無我之公因事親之誠以明事天之道看此二句足以包括西銘之統體可見得理一分殊處分曉曰然○西銘一篇始末皆是理一分殊以乾爲父坤爲母便是理一而分殊子玆藐焉混然中處便是分殊而理一天地之塞吾其體天地之帥吾其性分殊而理一民吾同胞物吾與也理一而分殊逐句推之莫不皆然某於篇末亦嘗發此意乾父坤母皆是以天地之大諭一家之小乾坤是天地之大父母是一家之小大君大臣是大宗子家相是小類皆如此推之舊嘗看此寫作旁通圗子分爲二截上下推布亦甚分明○西銘大綱是理一而分自爾殊然有一說自天地言之其中固自有分別自萬殊觀之其中又自有分別不可認是一理了只衮做一看這里各自有等級差別且如人之一家自有等級之別所以干則稱父坤則稱母不可棄了自家父母卻把乾坤做自家父母看且如民吾同胞與自家兄弟同胞又自別龜山疑其兼愛想亦未深曉西銘之意○問西銘理一而分殊若大君宗子大臣家相與民物等皆是分殊處否曰也是如此但這有兩種看這是一直看下更須橫截看若只恁地看怕淺了且如乾稱父坤稱母道是父母】

【固是天气而地質然與自家父母自是有个親疏從這處便理一分殊了等而下之以至爲大君爲宗子爲大臣爲家相其理則一其分未嘗不殊民吾同胞同胞裏面便冇理一分殊底意物吾與也吾與裏面也有理一分殊底意無不如此看見伊川說這意較多龜山便正是疑同胞吾與爲近於墨氏之兼愛不知他同胞吾與裏面便自分个理一分殊了如公所說恁地分別分殊殊得也不多這處若不細分別直是與墨氏兼愛一般○問西銘句句是理一分殊亦只是事天事親分否曰是乾稱父坤稱母只下稱字便別這个有直說底意思有橫說底意思理一而分殊龜山說得又別他只是以民吾同胞物吾與及長長幼幼爲理一分殊曰龜山是直說底意思否曰是然龜山只說得頭一小截伊川意則濶大統一篇言之曰何謂橫說底意思曰乾稱父坤稱母便是這个不是卽那事親底便是事天底曰橫渠只是借那事親底來形容那事天底做个樣子否曰是○西銘之書橫渠先生所以示人至爲深切而伊川先生又以理一而分殊者贊之言𨿽至約而理則無餘矣蓋幹之爲父坤之爲母所謂理一者也然乾坤者天下之父母也父母者一身之父母也則其分不得而不殊矣故以民吾同胞物吾與也自其天下之所父母者言之所謂理一者也然謂之民則非眞以爲吾之同胞謂之物則非眞以爲吾之同類矣此自其一身之父母者言之所謂分殊者也又況其曰同胞曰吾與曰宗子曰家相曰老曰幼曰聖曰賢曰顚連而無告則於其中問又有如是等差之殊哉但其所謂理一者貫乎分殊之中而未始相離耳此天地自然古今不易之理而二夫子始發明之○問謝艮齋說西銘理一分殊在上之人當理防理一在下之人當理防分殊如此是分西銘做兩節了艮齋看得西銘錯曰然】

橫渠之言不能無失若西銘一篇誰說得到此今以管窺天固是見北斗別處𨿽不得見不可謂不是也【或問橫渠淸虛一大之說又要兼淸濁虛實朱子曰渠初云淸虛一大爲伊川詰難乃云淸兼濁虛兼實一兼二大兼小渠本要說形而上反成形而下最是於此處不分明如叄兩云以叄爲陽兩爲陰陽有太極陰無太極他要彊索精思必得於己而其差如此又問橫渠云太虛卽气乃是指理爲虛似非形而下曰縱指理爲虛亦如何夾气作一處問西銘所見又的當何故卻於此差曰伊川云譬如以管窺天四旁𨿽不見而其見處甚分明渠他處見錯獨於西銘見得】

而不毅則難立毅而不則無以居之西銘言之道觀張子厚所作西銘能養浩然之气者也

和靖尹氏曰見伊川後半年方得大學西銘看

【道夫問尹彥明見伊川後半年方得大學西銘看此意如何朱子曰也是教他自就切己處思量自看平時个是不是未便把那書與之讀耳又問如此則末後以此二書並授之還是以尹子已得此意還是以二書互相發故曰他好把西銘與學者讀也是教他知天地問有个道理恁地開闊○尹和靖從伊川半年後方得見西銘大學不知那半年是在做甚麼想見只是教他聴說話曽光祖云也是初入其門未知次第驟時與他看未得曰豈不是如此】

人本與天地一般大只爲人自小了若能自處以天地之心爲心便是與天地同體西銘備載此意顏子克己便是能盡此道

龜山楊氏曰西銘只是發明一个事天底道理所謂事天者循天理而已

西銘防古人用心要處爲文正如杜順作法界觀樣西銘只是要學者求仁而已

朱子曰西銘前一段如棊盤後一段如人下棊

【勉齋黃氏曰嘗記師說西銘自幹稱處以下至顚連無告如棊局子之翼也以下如人下棊未曉其意後因思之方知其意乾父坤母至混然中處此四句是綱領言天地人之父母人天地之子也天地之塞帥爲吾之體性言吾所以爲天地之子之實民吾同胞至顚連無告言民物並生天地之間則皆天地之子而吾之兄弟黨與特有差等之殊吾旣爲天地之子則必當全吾體養吾性愛敬吾兄弟黨與然後可以爲孝子不然則謂之悖逆之子於時保之以下卽言人子盡孝之道以明人之所以事天之道所以全吾體養吾性愛敬吾兄弟黨與之道盡於此矣】

西銘一篇首三句似人破義題天地之帥之塞兩句恰似做原題乃一篇緊要處民吾同胞至顚連而無吿者也乃統論如此於時保之以下是做工夫處

西銘有个直劈下底道理又有个橫截斷底道理【勉齊黃氏曰竊意當時語意似謂每句直下而觀之事天事親之理皆在焉全篇中斷而觀之則上專是事天下專是事親各有攸屬】

問西銘仁孝之理曰他不是說孝是將這孝來形容這仁事親底道理便是事天底樣子

【朱子曰道理只是一个道理中間句句段段只說事親事天○問西銘只是言仁孝繼志述事曰是以父母比干坤主意不是說孝只是以人所易見者明其所難曉耳○因事親之誠以明事天之道只是譬諭出來下面一句事親一句事天如匪懈無忝是事親不愧屋漏存心養性是事天下面說事親兼常變而言如曾子是常舜伯奇之徒皆是變此在人事言者如此天道則不然直是順之無有不合者○徐子融曰先生曰事親是事天底樣子只此一句說盡西銘之意矣】

西銘之書指吾體性之所自來以明父乾母坤之實極樂天踐形窮神知化之妙以至於無一行之不慊而而沒身焉故伊川先生以爲充得盡時便是聖人恐非專爲始學者一時所見而發也

橫渠之意直借此以明彼以見天地之間隨大隨小此理未嘗不同耳其言則固爲學者而設若大賢以上又豈須說耶伊川嘗言若是聖人則乾坤二卦亦不消得正謂此也

所論西銘名虛而理實此語甚善名𨿽假借然其理則未嘗有少異也若本無此理則又如之何而可彊假耶

橫渠西銘初看有許多節卻似狹充其量是甚麼樣大合下便有个乾健坤順意思自家身已便如此形體便是這个物事性便是這个物事同胞是如此吾與是如此主腦便是如此尊髙年所以長其長慈孤弱所以幼其防又是做工夫處後面節節如此於時保之子之翼也樂且不憂純乎孝者也其品節次第又如此橫渠說這般話體用兼備豈似他人只說得一邊問自其節目言之便是各正性命充其量而言之便是流行不息曰然

又語林防孫曰公旣久在此可將一件文字與眾人共理防防孫請所看文字曰且將西銘看及看畢防孫依先生所解說過先生曰而今解得分曉了便易看

南軒張氏曰西銘謂以乾爲父坤爲母有生之類無不皆然所謂理一也而人物之生血脈之屬各親其親各子其子則其分亦安得而不殊哉是則然矣然卽其理一之中幹則爲父坤則爲母民則爲同胞物則爲吾與若此之類分固未嘗不具焉龜山所謂用未嘗離體者蓋有見於此也似更須說破耳

人之有是身也則易以私私則失其正理矣西銘之作惟患夫勝私之流也故推明理之一以示人理則一而其分森然自不可易惟識夫理一乃見其分之殊明其分殊則所謂理之一者斯周流而無敝矣此仁義之道所以常相須也學者存此意涵泳體察求仁之要也

天地位而萬物散殊其親疎皆有一定之勢然不知理一則私意將勝而其流敝將至於不相管攝而害夫仁故西銘因其分之立而明其理之本一所謂以止私勝之流仁之方也𨿽推其理之一而其分森然者自不可亂義蓋所以存也大抵儒者之道爲仁之至義之盡者仁立則義存義精而後仁之體爲無敝也

如以民爲同胞謂尊髙年爲老其老慈孤弱爲幼其幼是推其理一而其分殊固自在也故曰分立而推理一以止私勝之流仁之方也若龜山以無事乎推爲理一且引聖人老者安之少者懷之爲說恐未知西銘推理一之指也

雙峯饒氏曰西銘一書規模宏大而條理精密有非片言之所能盡然其大指不過中分爲兩節前一節明人爲天地之子後一節言人事天地當如子之事父母何謂人爲天地之子蓋人受天地之气以生而有是性猶子受父母之气以生而有是身父母之气卽天地之气也分而言之人各一父母也合而言之舉天下同一父母也人知父母之爲父母而不知天地之爲夫父母故以人而視天地常漠然與巳如不相闗人於天地旣漠然如不相闗則其所存所發宜乎無適而非己私而欲其順天理遏人欲以全天地賦予之本然亦難矣此西銘之作所以首因人之良知而推廣之言天以至健而始萬物則父之道也地以至順而成萬物則母之道也吾以藐然之身生於其間稟天地之气以爲形而懷天地之理以爲性豈非子之道乎其下繼之以民吾同胞物吾黨與而同胞之中復推其大君者爲宗子大臣者爲宗子之家相髙年者爲兄孤弱者爲弟聖者爲兄弟之合徳乎父母賢者爲兄弟之秀出乎等夷疲癃殘疾惸獨鰥寡者爲兄弟之顚連而無吿者則皆所以著夫並生天地之間而與我同類者𨿽有貴賤貧富長幼賢愚之不齊而均之爲天地之子也知並生天地之間而與我同類者均之爲天地之子則天地爲吾之父母也豈不昭昭矣乎故曰前一節明人爲天地之子何謂人事天地當如子之事父母蓋子受父母之气以生則子之身卽父母之身人受天地之气以生則人之性亦卽天地之性子之身卽父母之身故事親者不可不知所以保愛其身人之性卽天地之性則事天者亦豈可不知所以保養其性耶此西銘之作所以旣明人爲天地之子而復因事親之孝以明事天之道也樂天者不思不勉而順行乎此性猶人子愛親之純而能愛其身者也畏天者戰戰兢兢以保持乎此性猶人子敬親之至而能敬其身者也若夫狥私以違乎理縱欲以害其人無能攺於气稟之惡而復增益之則是反此性而爲天地悖徳賊親不才之子矣盡此性而能踐其形者其惟天地克肖之子乎窮神知化樂天踐形者之事也存心養性而不愧屋漏畏天以求踐乎形者之事也以此修身則爲顧養以此及人則爲錫類以此處常而盡其道則爲底豫爲歸全以此處變而不失其道則爲待烹爲順令愛惡逆順處之若一生順死安兩無所憾事親而至於是則可以爲孝子事天而至於是豈不可以爲仁人乎故曰後一節言人之事天地當如子之事父母此篇之指大略如此朱夫子所謂推親親之厚以大無我之公因事親之誠以明事天之道亦此意也嗚呼繼志述事孝子之所以事親也存心養性君子之所以事天也事親事天𨿽若兩事然事親者卽所以爲事天之推而善事天者乃所以爲善事其親者也

臨川吳氏曰天地者吾之父母也父母者吾之天地也天卽父父卽天地卽母母卽地人事天地當如事父母子事父母當如事天地保者持守此理而不敢違賢人也樂者從容順理而自然中聖人也蓋是理卽天地之理而天地卽吾之父母也持守而不敢違吾父母之理非子之翼敬者乎從容而自然順吾父母之理非孝之極純者乎不愛其親而愛他人者謂之悖徳天理者父母所以與我者也而乃違之是不愛其親也賊仁者謂之賊仁者父母所以與我之心徳也而乃害之是戕其親也世濟其惡增其惡名則是父母之不才子矣若能踐其所以得五行秀爲萬物靈者之形則是與天地相似而克肖乎父母矣知者聖人踐形惟肖有以黙契乎是理非但聞見之知也化則天地化育之事干道變化發育萬物各正性命者知得天地化育之事則吾亦能爲天地之事是善述吾父母所爲之事矣窮者聖人窮理盡性有以究極乎是理而知之無不盡也神則天地神妙之心維天之命至誠無息於穆不已者窮得天地神妙之心則吾亦能心天地之心是善繼吾父母所存之志矣此造聖之終事踐形惟肖者之盛徳所謂樂且不憂純乎孝者也不愧屋漏者己私克盡心自然存性得其養𨿽於屋漏之奧尙無愧怍之事夫其無愧於天則是無忝辱所生之父母也存心養性者用力克己惕然惟恐有愧於天操而不舎其主於身之心順而不害其具於心之理存心養性所以事天夫其不怠於存養此天理則是不懈怠於事父母也此作聖之始事學踐形惟肖者之工夫所謂於時保之子之翼也然知化者必能窮神窮神然後能知化不愧屋漏者必能存心養性存心養性然後能不愧屋漏善述事者必能繼志善繼志者然後能述事無忝者必能匪懈匪懈然後能無忝存心養性然後有以不愧屋漏不愧屋漏然後可以至於窮神窮神然後有以知化匪懈然後有以無忝無忝然後可以至於善繼志善繼志者然後可以善述事也

性理大全書卷四﹤子部﹐儒家類﹐性理大全書﹥

欽定四庫全書

性理大全書卷五

正蒙一

【問人範育序曰張夫子之爲此書也有六經之所未載聖人之所未言蓋道一而已語上極乎髙明語下渉乎形器語大至於無間語小入於無朕一有窒而不通則於理爲妄正蒙之言髙者抑之卑者舉之虛者實之礙者通之眾者一之合者散之要之立乎大中至正之矩天之所以運地之所以載日月之所以明神之所以幽風雲之所以變江河之所以流物理以辧人倫以正造端者微成能者著知徳者崇就業者廣本末上下貫乎一道過乎此者淫遁之狂言也不及乎此者邪詖之卑說也推而放諸有形而準推而放諸無形而準推而放諸至動而準推而放諸至靜而準無不包矣無不盡矣無大可過矣無細可遺矣言若是乎其極矣道若是乎其至矣聖人復起無有間乎斯言矣○門人蘇昞序曰先生著正蒙書數萬言一日從容請曰敢以區別成誦何如先生曰吾之作是書也譬之枯株根本枝葉莫不悉備充榮之者其在人功而已又如晬盤示兒百物具在顧取者如何爾於是輙就其編會歸義例略效論語孟子篇次章句以類相從爲十七篇○呂汲公曰先生云此書吾積年致思之所得其言殆合於前聖與大要發端示人而已其觸廣之則有待於學者正如老木一株枝別固多所少者潤澤華葉爾○程子曰橫渠之言誠有過者乃在正蒙○子厚以淸虛一大名天道是以器言非形而上者○橫渠立淸虛一大爲萬物之源恐未安須兼淸濁虛實乃可言神道體物不遺不應有方所○山楊氏曰正蒙之書關中學者尊信之與論語等其徒未嘗輕以示人蓋恐未信者不惟無益徒增其鄙慢爾如西銘一篇伊川謂與孟子性善養气之論同功皆前聖所未發也詳味之乃見其用意之深性命之說𨿽楊雄猶未能造其藩籬況他人乎而世儒易言之多見其妄也孔子曰五十而知天命以孔子之聖猶待五十而後知則所知蓋有未易言者非止如世儒之說也學者當求之聖人不當徒爲空言而已○五峯胡氏曰先生極天地陰陽之本窮神化一天人所以息邪說而正人心故自號其書曰正蒙其志大其慮深且逺矣○朱子曰橫渠作正蒙時或夜裏黙坐徹曉其勇如此故其書規模廣大欲盡窮萬物之理○正蒙精深難窺測要其本原則不出六經語孟且熟讀語孟以程門諸公之說求之涵泳其間當自有得然後此等文字可循次而及方見好處如今不須雜博卻不濟事無收拾也若果於此有味則世間一種無緊要文字皆是妄言綺語自無工夫看得矣○正蒙所論道體覺得源頭有未是處故伊川云過處乃在正蒙答書之中云非明睿所照而考索至此蓋橫渠卻只是一向苦思求將向前去卻欠涵泳以待其義理自形見處如雲由气化有道之名說得是好終是生受辛苦聖賢便不如此說試教明道說便不同如以太虛太和爲道體卻只是說得形而下者皆是發而皆中節謂之和處○正蒙說道體處如太和太虛虛空云者止是說气說聚散處其流乃是个大輪廻蓋其思慮攷索所至非性分自然之知若語道理惟是周子說無極而太極最好如由太虛有天之名由气化有道之名合虛與气有性之名合性與知覺有心之名亦說得有理由气化有道之名如所謂率性之謂道是也然使明道形容此理必不如此說伊川所謂橫渠之言誠有過者乃在正蒙以淸虛一大爲萬物之原有未安等語槪可見矣○黃瑞節曰朱子掇取周子張子程子之書爲近思錄凡六百一十二條自正蒙來者二十六條又於正蒙中表章西銘自爲一書嘗述靜春劉氏之說曰宋有四篇文字太極圖西銘易傳序者秋傳序是也二序伊川程子之筆云】

太和篇第一

太和所謂道中涵浮沈升降動靜相感之性是生絪縕相蕩勝負屈伸之始其來也幾微易簡其究也廣大堅固起知於易者幹乎效法於簡者坤乎散殊而可象爲气淸通而不可象爲神不如野馬絪縕不足謂之太和語道者知此謂之知道學易者見此謂之見易不如是𨿽周公才美其智不足稱也已

【朱子曰此以太和狀道體與發而中節之和無異】

太虛無形气之本體其聚其散變化之客形爾至靜無感性之淵源有識有知物交之客感爾客感客形與無感無形惟盡性者一之

【朱子曰客感客形與無感無形未免分截作兩段事聖人不如此說只說形而上形而下而已】

天地之气𨿽聚散攻取百塗然其爲理也順而不妄气之爲物散入無形適得吾體聚爲有象不失吾常太虛不能無气气不能不聚而爲萬物萬物不能不散而爲太虛循是出入是皆不得已而然也然則聖人盡道其間兼體而不累者存神其至矣彼語寂滅者往而不反徇生執有者物而不化二者𨿽有間矣以言乎失道則均焉

聚亦吾體散亦吾體知死之不亡者可與言性矣知虛空卽气則有無隱顯神化性命通一無二顧聚散出入形不形能推本所從來則深於易者也若謂虛能生气則虛無窮气有限體用殊絕入老氏有生於無自然之論不識所謂有無混一之常若謂萬象爲太虛中所見之物則物與虛不相資形自形性自性形性天人不相待而有陷於浮屠以山河大地爲見病之說此道不明正由懵者略知體虛空爲性不知本天道爲用反以人見之小因緣天地明有不盡則誣世界乾坤爲幻化幽明不能舉其要遂躐等妄意而然不悟一陰一陽範圍天地通乎晝夜三極大中之矩遂使儒佛老莊混然一途語天道性命者不罔於恍惚夢幻則定以有生於無爲窮髙極微之論入徳之途不知擇術而求多見其蔽於詖而防於淫矣

气坱然太虛升降飛揚未嘗止息易所謂絪縕莊生所謂生物以息相吹野馬者歟此虛實動靜之機陰陽剛柔之始浮而上者陽之淸降而下者陰之濁其感遇聚散爲風雨爲雪霜萬品之流形山川之融結糟粕煨燼無非教也

【朱子曰坱然太虛此張子所謂虛空卽气也蓋天在四畔地居其中減得一尺地遂有一尺气但人不見耳此是未成形者及至浮而上降而下則己成形者若融結糟粕煨燼卽是气之查滓要之皆是示人以理○升降飛揚所以生人物者未嘗止息但人不見耳○問言機言始莫是說理否曰此本只是說气理自在其中一動一靜便是機處○問始字之義如何曰始是如生物底母子相似萬物都從這里生出去升降飛揚便合這虛實動靜兩句所以虛實動靜陰陽剛柔者便是這升降飛者爲之非兩般也○無非教也教便是說理禮記中天道至教聖人至徳與孔子予欲無言天地與聖人都一般精底都從粗底上發見道理都從气上流行𨿽至粗底物無非是道理髮見天地與聖人皆然此等言語都是經煆煉底語須熟念細看】

气聚則離明得施而有形气不聚則離明不得施而無形方其聚也安得不謂之客方其散也安得遽謂之無故聖人仰觀俯察但云知幽明之故不云知有無之故盈天地之間者法象而已文理之察非離不相覩也方其形也有以知幽之因方其不形也有以知明之故【或問朱子曰離明何謂也曰此說似難也有作日光說有作目說看來只是气聚則目得而見不聚則不得而見易所謂離爲目是也○形之時其幽之因已在此不形之際其明之故已在此聚者散之因散者聚之故】

气之聚散於太虛猶冰凝釋於水知太虛卽气則無無故聖人語性與天道之極盡於參伍之神變易而已諸子淺妄有有無之分非窮理之學也

太虛爲淸淸則無礙無礙故神反淸爲濁濁則礙礙則形

【程子曰神气相極周而無餘謂气外有神神外有气是兩之也淸者爲神濁者何獨非神乎○問太虛之說本是說無極卻是說得無字朱子曰無極是該貫虛實淸濁而言無極字落在中間太虛字落在一邊了便是難說聖人熟了說出便恁地平正而今把意思去形容他卻有時偏了明道說气外無神神外無气謂淸者爲神則濁者非神乎後來亦有人與橫渠說橫渠卻云淸者可以該濁虛者可以該實卻不知形而上者還他是理形而下者還他是气旣說是虛便是與實對了旣說是淸便是與濁對了】

凡气淸則通昏則壅淸極則神故聚而有問則風行而聲聞具逹淸之驗與不行而至通之極與

由太虛有天之名由气化有道之名合虛與气有性之名合性與知覺有心之名

【朱子曰本只是一个太虛漸細分得密爾且太虛便是四者之總體而不離乎四者而言由气化有道之名气化是陰陽造化寒暑晝夜露霜雪山川木石金水火土皆是只此便是太虛但雜卻气化說𨿽雜气化說而實不離乎太虛未說到人物各具當然之理處合虛與气有性之名有這气道理便隨在裏面無此气則道理無安頓處如水中月須是有此水方映得月心之知覺只是那气之虛靈底聰明視聽作爲運用皆是有這知覺方運用得這道理所以張子說人能道是心能盡性非道人是性不知檢其心邵子說心者性之郛郭此等語皆秦漢以下人道不到○由太虛有天之名都是个自然底由气化有道之名是虛底物在實上見無形底因有形而見气有形而虛無迹以有形之气具無迹之理故謂之性也○由太虛有天之名合虛與气有性之名是天命之謂性管此兩句由气化有道之名是率性之謂道管此一句合性與知覺有心之名此又是天命之謂性這下管此一句○濳室陳氏曰四者本是一理但所由之名異耳從太虛上看則謂之天天爲太極是也從气上看則謂之道一陰一陽之道是也從虛與气合上看則謂之性天命之性是也從性與知覺合上看知覺是血气動物則謂之心其實一理爾】

神者二气之良能也聖者至誠得天之謂神者太虛妙應之目凡天地法象皆神化之糟粕爾

【朱子曰伊川謂神者造化之迹卻不如橫渠所謂二气之良能蓋程說固好但只渾淪在這里張說分明便見有个陰陽在問良能之義曰只是二气之自然者耳屈伸往來是二气自然能如此問伸是神屈是否曰气之方來皆屬陽是神气之反皆屬陰是午前是神午後是初一以後是神十六以後是艸木方發生是神凋落是人自少至壯是神衰老是噓是神吸是風雷鼓動是神收斂是○上蔡謝氏曰橫渠說得別這个便是天地間妙用】

天道不窮寒暑已眾動不窮屈伸已神之實不越二端而已矣

兩不立則一不可見一不可見則兩之用息兩體者虛實也動靜也聚散也淸濁也其究一而已

感而後有通不有兩則無一故聖人以剛柔立本乾坤毀則無以見易

遊气紛擾合而成質者生人物之萬殊其陰陽兩端循環不已者立天地之大義

【朱子曰此一叚專說气未及言理遊气紛擾此言气到此已是查滓麤濁者去生人物蓋气之用也動靜兩端說气之本上章言坱然太虛一叚亦是發明此意○陰陽卽气也豈陰陽之外復有遊气耶所謂遊气者指其所以賦與萬物一物各得一个性命便有一个形質此皆气合而成之也○陰陽循環如磨遊气紛擾如磨中出者易曰陰陽相摩八卦相蕩鼓之以雷霆潤之以風日月運行一寒一暑此陰陽之循環也乾道成男坤道成女此遊气之紛擾也○循環不已者乾道變化也合而成質者各正性命也○晝夜運而無息便是陰陽之兩端其四邊散出紛擾者便是遊气以生人物之萬殊如面磨相似其四邊只管層層散出天地之气運轉無巳只管層層生出人物其中有麤有細如人物有偏有正○遊是散殊比如一个水車一上一下兩邊只管衮轉這便是循環不已立天地之大義底一上一下只管衮轉中間帶得水灌漑得所在便是生人物之萬殊天地之間二气只管運轉不知不覺生出一个人不知不覺又生出一个物卽他這个幹轉便是生物時節遊气是气之發散生物底气遊亦流行之意紛擾者參錯不齊旣生物便是遊气若是生物常運行而不息者二气初無增損也○此固是一物但渠所說遊气紛擾合而成質恰是指陰陽交防言之陰陽兩端循環不已卻是指那分開底說蓋陰陽只管混了辟辟了混故周子云混兮辟兮其無窮兮○遊气是裏面底譬如一个扇相似扇便是立天地之大義底扇出風來便是生人物底】

日月相推而明生寒暑相推而歲成神易無方體一陰一陽陰陽不測皆所謂通乎晝夜之道也

晝夜者天之一息乎寒暑者天之晝夜乎天道春秋分而气易猶人一寤寐而魂交魂交成夢百感紛紜對寤而言一身之晝夜也气交爲春萬物糅錯對秋而言天之晝夜也气本之虛則湛本無形感而生則聚而有象有象斯有對對必反其爲有反斯有仇仇必和而解故愛惡之情同出於太虛而卒歸於物欲倐而生忽而成不容有毫髮之間其神矣夫

造化所成無一物相肖者以是知萬物𨿽多其實一物無無陰陽者以是知天地變化二端而已

萬物形色神之糟粕性與天道云者易而已矣心所以萬殊者感外物爲不一也天大無外其爲感者絪緼二端而已

物之所以相感者利用出入莫知其鄕一萬物之妙者與气與志天與人有交勝之理聖人在上而下民咨气壹之動志也鳳凰儀志壹之動气也

參兩篇第二

地所以兩分剛柔男女而效之法也天所以參一太極兩儀而象之性也

一物兩體气也一故神【兩在故不測】兩故化【推行於一】此天之所以參也

【朱子曰此語極精一故神自注云兩在故不測只是這一物周行乎事物之間如陰陽屈伸往來上下以至於行乎十百千萬之中無非這一个物事所以謂兩在故不測兩故化自注云推行於一凡天下之事一不能化惟兩而後能化且如一陰一陽始能化生萬物𨿽是兩要之亦惟行乎此一爾○一是一个道理卻有兩端用處不同譬如陰陽陰中有陽陽中有陰陽極生陰陰極生陽所以神化無窮○兩者陰陽消長進退非一則陰陽消長無自而見非陰陽消長則一不可得而見○一故神譬之人身四體皆一物故觸之而無不覺不待心使至此而後覺也此所謂感而遂通不行而至不疾而速也發於心達於气天地與吾身共只是一團物事所謂神者只是自家气自家心下思慮才動這气卽敷於外自然有所感通】

地純陰凝聚於中天浮陽運旋於外此天地之常體也恆星不動純系乎天與浮陽運旋而不窮者也日月五星逆天而行並包乎地者也地在气中𨿽順天左旋其所系辰象隨之稍遲則反移徙而右爾間有緩速不齊者七政之性殊也月陰精反乎陽者也故其右行最速日爲陽精然其質本陰故其右行𨿽緩亦不純系乎天如恆星不動金水附日前後進退而行者其理精深存乎物感可知矣鎭星地類然根本五行𨿽其行最緩亦不純系乎地也火者亦陰質爲陽萃焉然其气比日而微故其遲倍日惟木乃歲一盛衰故歲歷一辰辰者日月一交之次有歲之象也

【黃瑞節曰此叚日月右行之說與後叚異同未詳】

凡圜轉之物動必有機旣謂之機則動非自外也古今謂天左旋此直至粗之論爾不考日月出沒恆星昏曉之變愚謂在天而運者惟七曜而已恆星所以爲晝夜者直以地气乘機左旋於中故使恆星河漢因【一作回】北爲南日月因天隱見太虛無體則無以驗其遷動於外也

天左旋處其中者順之少遲則反右矣

【或問朱子曰天道左旋日月右行如何曰自防家有此說人皆守定張子說日月皆是左旋說得好蓋天行甚健一日一夜周三百六十五度四分度之一又進過一度日行速健次於天一日一夜周三百六十五度四分度之一起度端終度端無贏縮正恰好被天進一度則日爲退一度二日天進二度則日爲退二度趕天不上積至三百六十五日四分日之一則天所進過之度又恰周得本數而日所退之度亦恰退盡本數遂與天防而成一年月行遲一日一夜三百六十五度四分度之一行不盡比天爲退了十三度十九分度之七至二十七日半彊而一周天與初躔合又行二日有奇爲二十九日半彊與日會進數爲順天而左退數爲逆天而右歷家以進數難算只以退數算之此是截法故謂之右行取其易見日月之度爾乃云日行遲月行速此錯說也歷家若順算則算著那相去處度數多今以其相近處言故易算蔡季通云西域有九執歷是順算○天無體二十八宿便是天體隨天而定日月與五星則皆隨天左轉而緩急各不同不隨天而定也橫渠少遲則反右之說極精如以一大輪在外一小輪載日月在內大輪轉急小輪轉慢𨿽都是左轉只有急有慢便覺日月似右轉了禮記月令防云二十八宿及諸星皆循天左行一日一夜一周天一周天之外更行一度其說可證】

地物也天神也物無逾神之理顧有地斯有天若其配然爾

【朱子曰天包乎地天之气又行乎地之中故橫渠云地對天不過】

地有升降日有修短地𨿽凝聚不散之物然二气升降其間相從而不已也陽日上地日降而下者虛也陽日降地日進而上者盈也此一歲寒暑之候也至於一晝夜之盈虛升降則以海水潮汐驗之爲信然間有小大之差則系日月朔朢其精相感

【邵子曰海潮者地之喘息也所以應月者從其類也○朱子曰天地之間東西爲緯南北爲經故子午卯酉爲四方之正位而潮之進退以月至此位爲節爾○黃瑞節曰此段地有升降日有修短及證以海水潮汐之候皆用舊說今考先儒皆謂地在天中水環地外四遊升降不越三萬里春遊過東方五千里其下降如其數秋遊過西方五千里其上升如其數夏遊在南故日在其上冬遊過北故日在其南此冬夏晝夜之長短因地有升降而然人處地上如在舟中但見岸之移而不知舟之轉也至於論潮則謂天包水水承地而一元之气升降於太空之中地乘水力與元气相爲升降气升而地沈則海水溢上而爲潮气降而地浮則海水縮而爲汐一晝一夜陰陽之气再升再降故一日之間潮汐皆再其說與地有四遊相爲表裏然以渾天術觀之天形斜倚半在地上北極出地三十六度其南五十五度正當地之中又其南十二度爲夏至之日道天在地上最髙故晝長又其南二十四度爲春秋分之日道天在地上稍低故晝夜平又其南二十四度爲冬至之日道天在地上最低故晝短其南下入地才三十一度而已此晝夜長短乃天體髙低自然之理非因地之升降也潮汐消長則惟餘襄公海潮圖序最明蓋潮之消息皆系於月月臨卯酉則潮漲乎東西月臨子午則潮平乎南北晝夜之運日行一度月行十三度有奇故太陰西沒之期常緩於太陽三刻有奇潮信之來率亦如是自朔至朢常緩一夜潮自朢至晦復緩一晝潮朔朢前後月行差疾故晦前三日潮勢長朔後三日潮勢大朢亦如之月之際月行差遲故潮之去來勢亦稍小一月則潮盛於朔朢之後一歲則潮盛於春秋之中春夏晝潮常大秋冬夜潮常大蓋歲之有春秋猶月之有朔朢天地之常數也此潮之消息乃系乎月之進退亦非因地之浮沈也張子特用舊說而未之易耳因附見之】

日質本陰月質本陽故於朔朢之際精魄反交則光爲之食矣

【朱子曰歷家說天有五道而今先將黃赤道說天正如一圓匣相似赤道是那匣子相合縫處在天之中黃道一半在赤道之內一半在赤道之外東西兩處與赤道相交度卻是將天橫分爲許多度數防時是日月在黃道赤道十字路頭相交處相撞著朢時是月與日正相向如一个在子一个在午日所以食於朔者月常在下日常在上旣是相會被月在下面遮了日故日食朢時月食謂之闇盧蓋火日外影其中實闇到朢時恰當著其中闇處故月食至明中有闇虛其闇至微朢時月與之正對無分毫相差月爲闇虛所射故食○黃瑞節曰春秋防云日月同處則日被月映而形魄不見故食朔則交防故食必在朔然而毎朔皆會應毎月皆食杜預云日月動物𨿽行度有大量不能不小有盈縮故𨿽有交會而不食者或有頻交而食者又云日月異道交互相錯月之一周必半在日道裏從外而入內半在日道表從內而出外或六入七出或七入六出凡十三出入而與日防歷家謂之交道通而計之一百七十三日有餘而有一交唐一行日議云日行黃道月有九道其所行之道遇交則有薄蝕之變也至於合朔如合璧則不食其交不軌道則食也故驗日食者必以日躔月道之交驗之耳五代王朴云自古相傳皆謂近交則日月有食殊不知日月之相掩與闇虛之相射其理有異今據諸家之說所謂九道者靑道二赤道二白道二黒道二與黃道而九也月不行黃道止行其餘八道但此八道皆斜出入於黃道之內外故謂之九道耳月一歲凡十三次經天則二十六次出入於黃道之內外一次經天則一次入一次出也或六次入七次出或七次入六次出各十三出入也此二十六次出入於黃道之時有二十四次皆不與日防惟有兩次輿日防故防云通計一百七十三日有餘而有一交也於此時方有食然而有食有不食者或日月同道之際道有分數故食亦有分數或小有盈縮遂從邊而過故有不食也呂記詩記十月之交篇載孔防之說亦然若以定法論之一歲兩交當兩食而春秋二百四十二年日食三十六唐二百九十年食百餘何也此杜預所謂有𨿽交防而不食者或有頻交而食者也朱子與王朴之說合日月之相掩與闇虛之所射是日月食之理也】

虧盈法月於人爲近日遠在外故月受日光常在於外人視其終初如鉤之曲及其中天也如半璧然此虧盈之驗也

【朱子曰曆家舊說月朔則去日漸遠故魄死而明生旣朢則去日漸近故魄生而明死至晦而朔則又逺日而明復生所謂死而復育也此說誤矣若果如此則未朢之前西近東逺而始生之明當在月東旣朢之後東近西逺而未死之明卻在月西矣安得未朢載魄於西旣朢終魄於東而遡日以爲明乎故惟近世沈括之說得之蓋括之言曰月本無光猶一銀丸日擢之乃光耳光之初生日在其旁故光側而所見才如鉤日漸逺則斜照而光稍滿大抵如一彈丸以粉塗其半側視之則粉處如鉤對視之則正圓也近歲王普又申其說月生明之夕但見其一鉤至日月相朢而人處其中方得見其全明必有神人能淩倒景旁日月而往參其問則𨿽晦之時亦復見其全明而與朢夕無異耳以此觀之則知月光常滿但自人所立處視之有偏有正故見其光有盈有虧非旣死而復生也○古今皆言月有闕惟沈存中云無闕蓋晦日則與日相疊了或從上過或從下過皆不受光至初三方漸漸離開了人在下面側看見則其光闕至朢日則月與日正相對人在中間正看見則其光方圓○問月中影是地影否曰前章有此說日月在天如兩鏡相照而地居其中四旁皆空水也故月中微黒之處乃鏡中天地之影略有形似而非其有物也○問之義曰上是月盈及一半如弓之上下是月虧了一半如弓之下又問是四分取半否曰二分二至亦是四分取半歷家謂紓前縮後近一逺三以天之圍言之上與下時月日相看皆四分天之一○黃瑞節曰紓前縮後云者歷家謂春分月東井日在奎秋分月南斗日在角月在前日在後也近一逺三云者歷家以周天爲四分近一分遠三分也】

月所位者陽故受日之光不受日之精相朢中則光爲之食精之不可以二也

日月𨿽以形相物考其道則有施受健順之差焉星月金水受光於火日陰受而陽施也

陰陽之精互藏其宅則各得其所安故日月之形萬古不變若陰陽之气則循環疊至聚散相蕩升降相求絪緼相揉蓋相兼相制欲一之而不能此其所以屈伸無方運行不息莫或使之不曰性命之理謂之何哉【或問程子曰陰陽之精互藏其宅然乎曰此言甚有味由人如何看水離物不得故水有離之象火能入物故火有坎之象】

日月得天得自然之理也非蒼蒼之形也

閏餘生於朔不盡周天之气而世傳交食法與閏異術蓋有不知而作者爾

【朱子曰周天之气謂二十四气也月有大小朔不得盡此气而一歲曰子足矣故置閏○天體至圓周圍三百六十五度四分度之一繞地左旋常一日一周而過一度日麗天而少遲一日繞地一周無餘而常不及天一度積三百六十五日九百四十分日之二百三十五而與天會是一歲日行之數也月麗天而尢遲一日常不及天十三度十九分度之七積二十九日九百四十分日之四百九十九而與日會十二會得全日三百四十八餘分之積五千九百八十八如日法九百四十而一得六不盡三百四十八通計得日三百五十四九百四十分日之三百四十八是一歲月行之數也歲有十二月月有三十日三百六十日歲之常數也故日行而多五日九百四十分日之二百三十五者爲气盈月行而少五日九百四十分日之五百九十二者爲朔虛合气盈朔虛而閏生焉一歲閏率則十日九百四十分日之八百二十七三歲一閏則三十二日九百四十分日之六百單一五歲再閏則五十四日九百四十分日之三百七十五十有九歲七閏則气朔分齊是爲一章○黃瑞節曰歷家以一日爲九百四十分所謂九百四十分日之二百三十五者是一日內二百三十五分也所謂余分之積五千九百八十八者一防餘四百九十九十二會乘之得五千九百八十八也所謂如日法九百四十而一者如算日之法以九百四十分爲一日也得六者得六日也不盡三百四十八者將余分五千九百八十八除之六日外猶餘三百四十八分也日行積三百六十五日九百四十分日之二百三十五與天防是一歲三百六十日而日行多五日又二百二十五分也月行積三百五十四日九百四十分日之三百四十八爲十二防是一歲三百六十日而月行少五日又五百九十二分也將日行所多五日又二百三十五分合月行所少五日又五百九十二分通得十日又八百二十七分一歲之閏率也三歲一閏合三歲之間日行所多月行所少通得三十二日又六百單一分也五歲再閏合五歲之間日行所多月行所少通得五十四日又三百七十五分也十九歲七閏合十九歲日行所多月行所少通得整日一百九十毎歲餘分八百二十七以十九乘之得一萬五千七百一十三以日法九百四十分而一除之得十六日猶餘六百七十三分並一百九十日通二百單六日又六日七十三分也今爲七閏月毎月二十九日通二百單三日毎月餘分四百九十九分以七乘之得三千四百九十二以日法九百四十分而一除之得三日猶餘六百七十三分並二百單三日通二百單六日又六百七十三分也所謂气朔分齊者十九年合气盈朔虛得二百單六日不盡六百七十三分七閏月亦二百單六日不盡六百七十三分气之分與朔之分至十九年而皆齊此所謂气朔分齊而爲一章也】

陽之徳主於遂陰之徳主於閉

陰性凝聚陽性發散陰聚之陽必散之其勢均散陽爲陰累則相持爲而降陰爲陽得則飄揚爲云而升故云物班布太虛者陰爲風驅斂聚而未散者也凡陰气凝聚陽在內者不得出則奮擊而爲雷霆陽在外者不得入則周旋不舎而爲風其聚有遠近虛實故雷風有小大暴緩和而散則爲霜雪露不和而散則爲戾气曀霾陰常散緩受交於陽則風調寒暑正

【朱子曰此一段見得陰陽之情陽气正升忽遇陰气則相持而下爲蓋陽气輕陰气重故陽气爲陰气壓墜而下也陰气正升忽遇陽气則助之飛騰而上爲云也陽气伏於陰气之內不得出故爆開而爲雷也陰气凝結於內陽气欲入不得故旋繞其外不已而爲風至吹散陰气盡乃已也戾气飛雹之類曀霾黃霧之類皆陰陽邪惡不正之气所以雹冰穢濁或靑黑色】

天象者陽中之陰風霆者陰中之陽

雷霆感動𨿽速然其所由來亦漸爾能窮神化所從來徳之盛者歟

火日外光能直而施金水內光能辟而受受者隨材各得施者所應無窮神與形天與地之道歟

木曰曲直能旣曲而反申也金曰從革一從革而不能自反也水火气也故炎上潤下與陰陽升降土不得而制焉木金者土之華實也其性有水火之雜故木之爲物水漬則生火然而不離也蓋得土之浮華於水火之交也金之爲物得火之精於土之燥得水之精於土之濡故水火相待而不相害鑠之反流而不耗蓋得土之精實於水火之際也土者物之所以成始而成終也地之質也化之終也水火之所以升降物兼體而不遺者也

【朱子曰五行之說正蒙一段說得最好不輕下一字○問陰陽五行如何曰康節說得法密橫渠說得理透○問金木水火體質屬土曰正蒙有一說好只金與木之體質屬土水與火卻不屬土○陰以陽爲質陽以陰爲質水內明而外暗火內暗而外明○西山眞氏曰日火外景金水內景本淮南子之說道家謂日火揚光於外故日有食火有滅金水潛光於內故無窮以此爲養生之法收視反觀潛神不曜】

冰者陰凝而陽未勝也火者陽麗而陰未盡也火之炎人之蒸有影無形能散而不能受光者其气陽也陽陷於陰爲水附於陰爲火

天道篇第三

天道四時行百物生無非至教聖人之動無非至徳夫何言哉

天體物不遺猶仁體事無不在也禮儀三百威儀三千無一物而非仁也昊天曰明及爾出王昊天曰旦及爾遊衍無一物之不體也

【朱子曰此數句從赤心片片說出來荀揚豈能到體物猶言爲物之體也蓋物物有个天理體事謂事事是仁做出來如禮儀三百威儀三千須得仁以爲骨子凡言體便是做他那骨子本是言物以天爲體事以仁爲體緣須著從上說故如此下語體物爲物之體猶言幹事爲事之幹也出王之王音往言往來遊衍無非是理無一物之不體猶言無一物不將這个做骨】

上天之載有感必通聖人之爲得爲而爲之也

天不言而四時行聖人神道設教而天下服誠於此動於彼神之道與【成變化行神成行陰陽之气而已矣韓本有此一叚】

天不言而信神不怒而威誠故信無私故威

天之不測謂神神而有常謂天

運於無形之謂道形而下者不足以言之

鼓萬物而不與聖人同憂天道也聖不可知也無心之妙非有心所及也

不見而章已誠而明也不動而變神而化也無爲而誠爲物不貳也

已誠而明故能不見而章不動而變無爲而成

富有廣大不禦之盛與日新悠久無疆之道與

天之知物不以耳目心思然知之之理過於耳目心思天視聽以民明威以民故詩書所謂帝天之命主於民心而已焉

【或問朱子曰所謂帝天之命主於民心曰皆此理也民心之所向卽天心之所存也】

化而裁之存乎變存四時之變則周歲之化可裁存晝夜之變則百刻之化可裁推而行之存乎通推四時而行則能存周歲之通推晝夜而行則能存百刻之通神而明之存乎其人不知上天之載當存文王黙而成之存乎徳行學者常存徳性則自然黙成而信矣存文王則知天載之神存眾人則知物性之神

谷之神也有限故不能通天下之聲聖人之神惟天故能周萬物而知

聖人有感無隱正猶天道之神

形而上者得意斯得名得名斯得象不得名非得象者也故語道至於不能象則名言亡矣

世人知道之自然未始識自然之爲體爾

有天徳然後天地之道可一言而盡

正明不爲日月所正觀不爲天地所遷

神化篇第四

神天徳化天道徳其體道其用一於气而已

神無方易無體大且一而已爾

虛明【一作靜】照鑑神之明也無逺近幽深利用出入神之充塞無間也

天下之動神鼓之也辭不鼓舞則不足以盡神

神往來屈伸之義故天曰神地曰示人曰【神示者歸之始歸往者來之終○朱子曰說文示字以有所示爲義故視字從示天之气生而不息故曰神地之气顯然示人故曰示一說一而大謂之天二而小謂之地二而小卽示字也天曰神地曰示者蓋其气未嘗或息也人則其气有所歸矣】

形而上者得辭斯得象矣神爲不測故緩辭不足以盡神化爲難知故急辭不足以體化

【朱子曰神自是急底物事緩辭如何形容之如陰陽不測之謂神神無方易無體皆是急辭化是漸漸而化若急辭以形容之則不可】

气有陰陽推行有漸爲化合一不測爲神其在人也知義用利則神化之事備矣徳盛者窮神則知不足道知化則義不足雲天之化也運諸气人之化也順夫時非气非時則化之名何有化之實何施中庸曰至誠爲能化孟子曰大而化之皆以其徳合陰陽與天地同流而無不通也所謂气也者非待其蒸鬱凝聚接於目而後知之茍健順動止浩然湛然之得言皆可名之象爾然則象若非气指何爲象時若非象指何爲時世人取釋氏銷礙入空學者舎惡趨善以爲化此直可爲始學遣累者薄乎云爾豈天道神化所同語也哉

【朱子曰神化二字𨿽程子說得亦不甚分明惟是橫渠推出來曰推行有漸爲化合一不測爲神又曰一故神兩在故不測言兩在者或在陰或在陽在陰時全體都是陰在陽時全體都是陽化是逐一挨將去底一日復一日一月復一月節節挨將去便成一年這是化○問象若非气指何爲象時若非象指何爲時曰且如天地日月若無這气何以撐拄得成這象象無晦明何以別其爲晝夜無寒暑何以別其爲冬夏】

變則化由粗入精也化而裁之謂之變以著顯微也谷神不死故能微顯而不揜

神常不死故誠不可揜人有是心在隱微必乘間而見故君子𨿽處幽獨防亦不懈

神化者天之良能非人能故大而位天徳然後能窮神知化

大可爲也大而化不可爲也在熟而已易謂窮神知化乃徳盛仁熟之致非智力能彊也

大而化之能不勉而大也不已而天則不測而神矣先後天而不違順至理而推行知無不合也𨿽然得聖人之任者皆可勉而至猶不害於未化爾大幾聖矣化則位乎天徳矣

大則不驕化則不吝

無我而後大大成性而後聖聖位天徳不可致知謂神故神也者聖而不可知

見幾則義明動而不括則用利屈伸順理則身安而徳滋窮神知化與天爲一豈有我所能勉哉乃徳盛而自致爾精義入神事豫吾內求利吾外也利用安身素利吾外致養吾內也窮神知化乃養盛自致非思勉之能彊故崇徳而外君子未或致知也

【朱子曰精熟義理而造於神事素定乎內而乃所以求利乎外也通達其用而身得其安素利乎外而乃所以致養其內也蓋內外相應之理○入神是入至於微妙處此卻似向內做工夫非是作用於外然乃所以致用於外也故嘗謂門人曰吾學旣得於心則修其辭命辭無差然後斷事斷事無失吾乃沛然精義入神者豫而已橫渠可謂精義入神】

神不可致思存焉可也化不可助長順焉可也存虛明久至徳順變化達時中仁之至義之盡也知微知彰不舎而繼其善然後可以成之性矣

聖不可知者乃天徳良能立心求之則不可得而知之聖不可知謂神莊生繆妄又謂有神人焉

惟神爲能變化以其一天下之動也人能知變化之道其必知神之爲也

見易則神其幾矣

知幾其神由經正以貫之則寜用終日斷可識矣幾者象見而未形也形則渉乎明不待神而後知也吉之先見云者順性命則所先皆吉也

知神而後能饗帝饗親見易而後能知神是故不聞性與天道而能制禮作樂者末矣

精義入神豫之至也

狥物喪心人化物而滅天理者乎存神過化忘物累而順性命者乎

惇厚而不化有體而無用也化而自失焉狥物而喪已也

大徳惇化然後仁智一而聖人之事備性性爲能存神物物爲能過化

【西山眞氏曰過化存神此四字本出孟子過化謂聖人凡所經歷處人皆化之存神謂其中所存神妙正意只是如此至橫渠先生乃謂性性爲能存神物物爲能過化下性字指本然者而言上性字是謂我能全其性而不爲情所蕩而失其性則其所存者神妙而不可測下物字指事物而言上物字指我之應物而言謂物物各自有理我隨其理以應之物各付物不以己之私意參乎其間則事過弗畱如冰之釋如風之休後來諸老先生多本其說獨文公不以爲然者蓋孟子之意未說到如此深故也文公解經毎務平實如此然橫渠先生之說亦不可不知也】

無我然後得正巳之盡存神然後妙應物之感範圍天地之化而不過過則溺於空淪於靜旣不能存夫神又不能知夫化矣

旁行不流圓神不倚也百姓日用而不知溺於流也義以反經爲本經正則精仁以惇化爲深化行則顯義入神動一靜也仁惇化靜一動也仁惇化則無體義入神則無方

動物篇第五

動物本諸天以呼吸爲聚散之漸植物本諸地以陰陽升降爲聚散之漸物之初生气日至而滋息物生旣盈气日反而遊散至之謂神以其申也反之爲以其歸也

【朱子曰此息只是生息之息非止息之息孟子言日夜之所息程子謂息字有二義愚謂只是生息○至之謂神反之謂固是然雷風山澤亦有神今之廟貎亦謂之神亦以方伸之气爲言耳此處要錯綜周徧而觀之伸中有屈屈中有伸伸中有屈如人有魄是也屈中有伸如有靈是也○人死便是歸祖考來格便是神】

气於人生而不離死而遊散者謂魂聚成形質𨿽死而不散者謂魄

海水凝則冰浮則漚然冰之才漚之性其存其亡海不得而與焉推是足以究死生之說【伊川程子攺與爲有】

有息者根於天不息者根於地根於天者不滯於用根於地者滯於方此動植之分也

生有先後所以爲天序小大髙下相並而相形焉是謂天秩天之生物也有序物之旣形也有秩知序然後經正知秩然後禮行

凡物能相感者神施受之性也不能感者神亦體而化矣

物無孤立之理非同異屈伸終始以發明之則𨿽物非物也事有始卒乃成非同異有無相感則不見其成不見其成則𨿽物非物故一屈伸相感而利生焉

獨見獨聞𨿽小異怪也出於疾與妄也共見共聞𨿽大異誠也出陰陽之正也

賢才出國將昌子孫才族將大

人之有息蓋剛柔相摩乾坤闔辟之象也

寤形開而志交諸外也夢形閉而气專乎內也寤所以知新於耳目夢所以緣舊於習心醫謂饑夢取飽夢與凡寤夢所感專語气於五藏之變容有取焉爾

聲者形气相軋而成兩气者谷響雷聲之類兩形者桴鼓叩擊之類形軋气羽扇敲矢之類气軋形人聲笙簧之類是皆物感之良能人皆習知而不察者爾

形也聲也臭也味也溫涼也動靜也六者莫不有五行之別同異之變皆帝則之必察者歟

誠明篇第六

誠明所知乃天徳良知非聞見小知而已

天人異用不足以言誠天人異知不足以盡明所謂誠明者性與天道不見乎小大之別也

義命合一存乎理仁智合一存乎聖動靜合一存乎神陰陽合一存乎道性與天道合一存乎誠

天所以長久不已之道乃所謂誠仁人孝子所以事天誠身不過不已於仁孝而已故君子誠之爲貴

誠有是物則有終有始僞實不有何終始之有故曰不誠無物

自明誠由窮理而盡性也自誠明由盡性而窮理也性者萬物之一源非有我之得私也惟大人爲能盡其道是故立必俱立知必周知愛必兼愛成不獨成彼自蔽塞而不知順吾理者則亦末如之何矣

【朱子曰所謂性者人物之所同得非惟己有是人亦有是非惟人有是物亦有是】

天能爲性人謀爲能大人盡性不以天能爲能而以人謀爲能故曰天地設位聖人成能

盡性然後知生無所得則死無所喪

未嘗無之謂體體之謂性

天所性者通極於道气之昏明不足以蔽之天所命者通極於性遇之吉凶不足以戕之不免乎蔽之戕之者未之學也性通乎气之外命行乎气之內气無內外假有形而言爾故思知人不可不知天盡其性然後能至於命

知性知天則陰陽神皆吾分內爾

天性在人正猶水性之在冰凝釋𨿽異爲物一也受光有小大昏明其照納不二也

【問冰水之說何謂近釋氏朱子曰水性在冰只是凍凝成个冰有甚造化及其釋則這冰復歸於水便有迹了與天性在人自不同猶程子器受日光之說便是否曰是除了器日光便不見卻無形了】

天良能本吾良能顧爲有我所喪爾【明天人之本無二】

上達反天理下達狥人欲者與

性其總合兩也命其受有則也不極總之要則不至受之分盡性窮理而不可變乃吾則也天所自不能已者謂命不能無感者謂性𨿽然聖人猶不以所可憂而同其無憂者有相之道存乎我也

【或問朱子曰物所不能無感謂性曰有此性自是因物有感見於君臣父子日用事物當然處皆感也所謂感而遂通是也此句對了天所不能自已謂命蓋此理自無息止時晝夜寒署無一時停故逝者如斯而程子謂與道爲體這道理古今晝夜無須防息故曰不能已○問性只是理安能感恐此語只可名心否曰橫渠此言𨿽未親切然感固是心所以感者亦是此心中有此理方能感】

湛一气之本攻取气之欲口腹於飲食鼻舌於臭味皆攻取之性也知徳者屬厭而已不以嗜欲累其心不以小害大末喪本焉爾

【問湛一气之本攻取气之欲朱子曰湛一是未感物之時湛然純一此是气之本攻取如目之欲色耳之欲聲便是气之欲曰攻取是攻取那物否曰是】

心能盡性人能道也性不知檢其心非道人也盡其性能盡人物之性至於命者亦能至人物之命莫不性諸道命諸天我體物未嘗遺物體我知其不遺也至於命然後能成已成物不失其道

以生爲性旣不通晝夜之道且人與物等故告子之妄不可不詆

性於人無不善系其善反不善反而已過天地之化不善反者也命於人無不正系其順與不順而已行險以僥幸不順命者也

形而後有气質之性善反之則天地之性存焉故气質之性君子有弗性者焉

【朱子曰天地之性則太極本然之妙萬殊之一本也气質之性則二气交運而生一本而萬殊也○天地之性是理也才到有陰陽五行處便有气質之性於此便有昏明厚薄之殊○論天地之性則專指理而言論气質之性則以理與气雜而言之○气質陰陽五行所爲性卽太極之全體但論气質之性卽此體墮在气質之中爾非別有一性也○气質之說起於張程極有功於聖門有補於後學前此未曾有人說到故張程之說立則諸子之說泯矣○勉齋黃氏曰自孟子言性善而荀卿言性惡楊雄言善惡混韓文公言三品及至橫渠張子分爲天地之性气質之性然後諸子之說始定蓋自其理而言之不雜乎气質而爲言則是天地賦與萬物之本然者而寓乎气質之中也故其言曰善反之則天地之性存焉蓋謂天地之性未嘗離乎气質之中也其以天地爲言特指其純粹至善乃天地賦予之本然也曰形而後有气質之性其所以有善惡之不同何也曰气有偏正則所受之理隨而偏正气有昏明則所受之理隨而昏明木之气盛則金之气衰故仁常多而義常少金之气盛則木之气衰故義常多而仁常少若此者气質之性有善惡也曰旣言气質之性有善惡則不復有天地之性也子思子又有未發之中何也曰性固爲气質所雜矣然方其未發也此心湛然物欲不生則气𨿽偏而理自正气𨿽昏而理自明气𨿽有贏乏而理則無勝負及其感物而動則或气動而理隨之或理動而气挾之由是至善之理聽命於气善惡由之而判矣此未發之前天地之性純粹至善而子思之所謂中也記曰人生而靜天之性也程子曰其本也眞而靜其未發也五性具焉則理固有寂感而靜固其本也動則有萬變之不同焉愚嘗以是而質之先師矣答曰未發之前气不用事所以有善而無惡至哉此言也○西山眞氏曰張子有言爲學大益在自求變化气質此卽所謂善反之者也程子亦曰學至气質變方是有功亦是張子之意】

人之剛柔緩急有才與不才气之偏也天本參和不偏養其气反之本而不偏則盡性而天矣性未成則善惡混故亹亹而繼善者斯爲善矣惡盡去則善因以亡故含曰善而曰成之者性

徳不勝气性命於气徳勝其气性命於徳窮理盡性則性天徳命天理气之不可變者獨死生修夭而已故論死生則曰有命以言其气也語富貴則曰在天以言其理此大徳所以必受命易簡理得而成位乎天地之中也所謂天理也者能悅諸心能通天下之志之理也能使天下悅且通則天下必歸焉不歸焉者所乘所遇之不同如仲尼與繼世之君也舜禹有天下而不與焉者正謂天理馴致非气稟當然非志意所與也必曰舜禹云者余非乘勢則求焉者也

【朱子曰張子只是說性與气皆從上面流下來自家之徳若不能有以勝其气則秪是承當得他那所賦之气若是徳有以勝其气則我之所以受其賦予者皆是徳故窮理盡性則我之所受皆天之徳其所以賦予我者皆天之理气之不可變者惟死生修夭而已蓋死生修夭富貴貧賤這卻還他气至義之於君臣仁之於父子所謂命也有性焉君子不謂命也這个卻須由我不由他○性命於气是性命都由气則性不能全其本然命不能順其自然性命於徳是性命都由徳則性能全天徳命能順天理○問先生舊說性命扵气之命爲聽命之命今以命與性字平說所以後靣分言性天徳命天理不知如何曰命字較輕問若將性命作兩字看當云性命皆由扵气由扵徳曰橫渠文字自如此○問窮理盡性則性天徳命天理這處性命如何分別曰性是以其定者而言命是以其流行者而言命便是水恁地流性便是將椀盛得來大椀盛得多小椀盛得少潔淨椀盛得淸污漫椀盛得濁○潛室陳氏曰義理不勝气稟則性與命皆隨气稟中去所以多不善義理勝气稟則性與命皆向義理中來所以爲善徳謂義理之性气謂血气之性學問之道無他不過欲以義理勝血气】

利者爲神滯者爲物是故風雷有象不速於心心禦見聞不於性

上智下愚習與性相遠旣甚而不可變者也

纖惡必除善斯成性矣察惡未盡𨿽善必粗矣

不識不知順帝之則有思慮知識則喪其天矣君子所性與天地同流異行而已焉

在帝左右察天理而左右也天理者時義而已君子教人舉天理以示之而已其行已也述天理而時措之也和樂道之端乎和則可大樂則可久天地之性久大而已矣

莫非天也陽明勝則徳性用陰濁勝則物欲行領惡而全好者其必由學乎

【朱子曰只將自家意思體驗便見得人心虛靜自然淸明才爲物欲所蔽便暗了此陰濁所以勝也】

不誠不莊可謂之盡性窮理乎性之徳也未嘗僞且慢故知不免乎僞慢者未嘗知其性也

勉而後誠莊非性也不勉而誠莊所謂不言而信不怒而威者與

生直理順則吉凶莫非正也不直其生者非幸福於回則免難於茍也

屈信相感而利生感以誠也情僞相感而利害生雜之僞也至誠則順理而利僞則不循理而害順性命之理則所謂吉凶莫非正也逆理則凶爲自取吉其險幸也莫非命也順受其正順性命之理則得性命之正滅理窮欲人爲之招也

大心篇第七

大其心則能體天下之物物有未體則心爲有外世人之心止於聞見之狹聖人盡性不以見聞梏其心其視天下無一物非我孟子謂盡心則知性知天以此天大無外故有外之心不足以合天心見聞之知乃物交而知非徳性所知徳性不知不萌於見聞

【朱子曰體猶仁體事而無不在言心理流行脈絡貫通無有不到茍一物有未體則便有不到處包括不盡是心爲有外蓋私意間隔而物我對立則𨿽至親且未必能無外矣○問體之義曰此是置心在物中究見其理如格物致知之意與體用之體不同○問不以聞見梏其心曰此是說聖人盡性事今人理防學先於見聞上做工夫到然後脫然貫通蓋尋常見聞一事只知得一个道理若到貫通便都是一理曾子是巳○盡心則只是極其大心極其大則知性知天而無有外之心矣然孟子之意只是說窮理之至則心自然極其全體而無餘非是要大其心而後知性知天也○問如何是有外之心曰只是有私意便內外扞格只見得自家身巳凡物皆不與巳相關便是有外之心○問如何是不足以合天心曰天大無外物無不包物理所在一有所遺則吾心爲有外便與天心不相似○橫渠此說固好然只管如此說相將便無規矩無歸著此心便瞥入虛空裏去了夫子爲萬世道徳之宗都說得語意平易從得夫子之言便是無外之實○西山眞氏曰朱子云云蓋慮其獘至此學者未可以是疑張子之說也】

由象識心狥象喪心知象者心存象之心亦象而已謂之心可乎

人謂巳有知由耳目有受也人之有受由內外之合也知合內外於耳目之外則其知也過人遠矣

天之明莫大於目故有目接之不知其幾萬里之髙也天之聲莫大於雷霆故有耳屬之不知其幾萬里之逺也天之不禦莫大於太虛故心知廓之莫究其極也人病其以耳目見聞累其心而不務盡其心故思盡其心者必知心所從來而後能

耳目𨿽爲性累然合內外之徳知其爲啟之之要也成吾身者天之神也不知以性成身而自謂因身發智貪天功爲己力吾不知其知也民何知哉因物同異相形萬變相感耳目內外之合貪天功而自謂己知爾體物體身道之本也身而體道其爲人也大矣道能物身故大不能物身而累於身則藐乎其卑矣

【朱子曰非以身體道蓋是主於義理只知有義理卻將身只做物樣看待謂如先理防身上利害是非便是以身體道如顏子非禮勿視便只知有禮不知有己耳只是有義理直把自家作無物看伊川亦云除卻身只是理懸空只是个義理】

能以天體身則能體物也不疑

成心忘然後可與進於道【成心者私意也】

化則無成心矣成心者意之謂與

無成心者時中而已矣

心存無盡性之理故聖不可知謂神【此章言心者亦指私心爲言也】以我視物則我大以道體物我則道大故君子之大也大於道大於我者容不免狂而已

燭天理如向明萬象無所隱窮人欲如専顧影間區區於一物之中爾

釋氏不知天命而以心法起滅天地以小緣大以末緣本其不能窮而謂之幻妄眞所謂疑冰者歟【夏虫疑冰以其不識】釋氏妄意天性而不知範圍天用反以六根之微因緣天地明不能盡則誣天地日月爲幻妄蔽其用於一身之小溺其志於虛空之大此所以語大語小流遁失中其蔽於大也塵芥六合其蔽於小也夢幻人世謂之窮理可乎不知窮理而謂盡性可乎謂之無不知可乎塵芥六合謂天地爲有窮也夢幻人世明不能究所從也

中正篇第八

中正然後貫天下之道此君子之所以大居正也蓋得正則得所止得所止則可以而至於大樂正子顏淵知欲仁矣樂正子不致其學足以爲善人信人志於仁無惡而已顏子好學不倦合仁與智具體聖人獨未至聖人之止爾

學者中道而立則有位以之無中道而則窮大而失其居失其居則無地以崇其徳與不及者同此顏子所以克己研幾必欲用其極也未至聖而不已故仲尼賢其進未得中而不居故惜夫未見其止也

【黃瑞節曰張子所引論語未見其止其說與舊解不同舊解對進而言則止爲己義張子以止爲聖人之極功故言顏子未至聖人之止未詳是否】

大中至正之極文必能致其用約必能感而通未至於此其視聖人恍惚前後不可爲之像此顏子之嘆乎可欲之謂善志仁則無惡也誠善於心之謂信充內形外之謂美塞乎天地之謂大大能成性之謂聖天地同流陰陽不測之謂神

髙明不可窮博厚不可極則中道不可識蓋顏子之嘆也君子之道成身成性以爲功者也未至於聖皆行而未成之地爾

大而未化未能有其大化而後能有其大

知徳以大中爲極可謂知至矣擇中庸而固執之乃至之之漸也惟知學然後能勉能勉然後日進而不息可期矣體正則不待矯而未正必矯矯而得中然後可大故致曲於誠者必變而後化

極其大而後中可求止其中而後大可有

大亦聖之任𨿽非淸和一體之偏猶未忘於勉而大爾若聖人則性與天道無所勉焉

無所雜者淸之極無所異者和之極勉而淸非聖人之淸勉而和非聖人之和所謂聖者不勉不思而至焉者也

勉蓋未能安也思蓋未能有也

不尊徳性則學問從而不道不致廣大則精微無所立其誠不極髙明則擇乎中庸失時措之宜矣

絕四之外心可存處蓋必有事焉而聖不可知也不得已當爲而爲之𨿽殺人皆義也有心爲之𨿽善皆意也正己而物正大人也正己而正物猶不免有意之累也有意爲善利之也假之也無意爲善性之也由之也有意在善且爲未盡況有意於未善耶仲尼絕四自始學至成徳竭兩端之教也

不得已而後爲至於不得爲而止斯智矣夫

意有思也必有待也固不化也我有方也四者有一焉則與天地爲不相似

天理一貫則無意必固我之鑿意必固我一物存焉非誠也四者盡去則直養而無害矣

妄去然後得所止得所止然後得所養而進於大矣無所感而起妄也感而通誠也計度而知昏也不思而得素也事豫則立必有教以先之盡教之善必精義以研之精義入神然後立斯立動斯和矣

志道則進據者不止矣依仁則小者可遊而不失和矣志學然後可與適道彊禮然後可與立不惑然後可與權博文以集義集義以正經正經然後一以貫天下之道

將窮理而不順理將精義而不徙義欲資深且習察吾不知其智也

知仁勇天下之達徳𨿽本之有差及所以知之成之則一也蓋謂仁者以生知以安行此五者智者以學知以利行此五者勇者以困知以勉行此五者

中心安仁無欲而好仁無畏而惡不仁天下一人而已惟責己一身當然爾

行之篤者惇篤云乎哉如天道不已

君子於天下逹善逹不善無物我之私循理者共恱之不循理者共攺之攺之者過𨿽在人如在己不忘自訟共恱者善𨿽在己蓋取諸人而爲必以與人焉善以天下不善以天下是謂逹善逹不善

善人云者志於仁而未致其學能無惡而已君子名之必可言也如是

善人欲仁而未致其學者也欲仁故𨿽不踐成法亦不防於惡有諸己也不入於室由不學故無自而入聖人之室也

惡不仁故不善未嘗不知徒好仁而不惡不仁則習不察行不著是故徒善未必盡義徒是未必盡仁好仁而惡不仁然後盡仁義之道

篤信好學篤信不好學不越爲善人信士而已好徳如好色好仁爲甚矣見過而內自訟惡不仁而不使加乎其身惡不仁爲甚矣學者不如是不足以成身故孔子未見其人必嘆曰巳矣乎思之甚也

孫其志於仁則得仁孫其志於義則得義惟其敏而已慱文約禮由至著入至簡故可使不得叛而去溫故知新多識前言往行以蓄徳繹舊業而知新蓋思昔未至而今至緣舊所見聞而察來皆其義也

責己者當知天下國家無皆非之理故學至於不尢人學之至也

聞而不疑則傳言之見而不殆則學行之中人之徳也聞斯行好學之徒也見而識其善而未果於行愈於不知者爾世有不知而作者蓋鑿也妄也夫子所不敢也故曰我無是也

以能問不能以多問寡私淑艾以教人隱而未見之仁也爲山平地此仲尼所以惜顏回未至蓋與互鄕之進也

學者四失爲人則失多好髙則失寡不察則易苦難則止學者捨禮義則飽食終日無所猷爲與下民一致所事不逾衣食之間燕遊之樂爾

以心求道正猶以己知人終不若彼自立彼爲不思而得也

考求迹合以免罪戾者畏罪之人也故曰考道以爲無失儒者窮理故率性可以謂之道浮圖不知窮理而自謂之性故其說不可推而行

致曲不貳則徳有定體體象誠定則文節著見一曲致文則余善兼照明能兼照則必將徙義誠能徙義則徳自通變能通其變則圓神無滯有不知則有知無不知則無知是以鄙夫有問仲尼竭兩端而空空易無思無爲受命乃如響聖人一言盡天下之道𨿽鄙夫有問必竭兩端而告之然問者隨才分各足未必能兩端之盡也

教人者必知至學之難易知人之美惡當知誰可先傳此誰將後倦此若灑掃應對乃防而遜弟之事長後教之人必倦獘惟聖人於大徳有始有卒故事無大小莫不處極今始學之人未必能繼妄大道教之是誣也知至學之難易知徳也知其美惡知人也知其人且知徳故能教人使入徳仲尼所以問同而答異以此蒙以養正使蒙者不失其正教人者之功也盡其道其惟聖人乎

洪鐘未嘗有聲由扣乃有聲聖人未嘗有知由問乃有知有如時之化者當其可乘其間而施之不待彼有求有爲而後教之也

志常繼則罕譬而諭言易入則微而臧

凡學官先事士先志謂有官者先教之事未官者使正其志焉志者教之大倫而言也

道以徳者運於物外使自化也故諭人者先其意而遜其志可也蓋志意兩言則志公而意私爾

【朱子曰志者心之所之是一直去底意又是志之經營往來底凡營爲謀度皆意也】

能使不仁者仁仁之施厚矣故聖人幷答仁智以舉直錯諸枉

以責人之心責己則盡道所謂君子之道四丘未能一焉者也以愛己之心愛人則盡仁所謂施諸己而不願亦勿施於人者也以眾人望人則易從所謂以人治人攺而止者也此君子所以責己責人愛人之三術也有受教之心𨿽蠻貊可教爲道旣異𨿽黨類難相爲謀大人所存蓋必以天下爲度故孟子教人𨿽貨色之欲親長之私逹諸天下而後已

子而孚化之眾好者翼飛之則吾道行矣

性理大全書卷五﹤子部﹐儒家類﹐性理大全書﹥

欽定四庫全書

性理大全書卷六

正防

至當篇第九

至當之謂徳百順之謂福徳者福之基福者徳之致無入而非百順故君子樂得其道

循天下之理之謂道得天下之理之謂徳故曰易簡之善配至徳

大徳惇化仁智合一厚且化也小徳川流淵泉時出之也大徳不逾閒小徳出入可也大者器則小者不器矣徳者得也凡有性質而可有者也

日新之謂盛徳過而不有不凝滯於心知之細也浩然無害則天地合徳照無偏系則日月合明天地同流則四時合序酬酢不倚則神合吉凶天地合徳日月合明然後能無方體能無方體然後能無我

禮器則藏諸身用無不利禮運云者語其達也禮器云者語其成也達與成體與用之道合體與用大人之事備矣

禮器不泥於小者則無非禮之禮非義之義蓋大者器則出入小者莫非時中也子夏謂大徳不逾閒小徳出入可也斯之謂爾

禮器則大矣修性而非小成者歟運則化矣達順而樂亦至焉爾

萬物皆備於我言萬物皆有素於我也反身而誠謂行無不慊於心則樂莫大焉

未能如玉不足以成徳未能成徳不足以孚天下修己以安人修己而不安人不行乎妻子況可愾於天下正己而不求於人不願乎外之盛者與

仁道有本近譬諸身推以及人乃其方也必欲博施濟眾擴之天下施之無窮必有聖人之才能其道制行以己非所以同乎人

必物之同者己則異矣必物之是者己則非矣

能通天下之志者爲能感人心聖人同乎人而無我故和平天下莫盛於感人心

道逺人則不仁

易簡理得則知幾知幾然後經可正天下達道五其生民之大經乎經正則道前定事豫立不疑其所行利用安身之要莫先焉

性天經然後仁義行故曰有父子君臣上下然後禮義有所錯

仁通極其性故能致養而靜以安義致行其知故能盡文而動以變

義仁之動也流於義者於仁或傷體之常也也過於仁者於義或害

立不易方安於仁而已乎

安所遇而惇仁故其愛有常心有常心則物被常愛也大海無潤因暍者有潤至仁無恩因不足者有恩樂天知命所居而安不累於物也

愛人然後能保其身【助寡則親戚叛之】能保其身則不擇地而安【不能有其身則資安處以置之】不擇地而安蓋所達者大矣大達於天則成性成身矣

上達則樂天樂天則不怨下學則治己治己則無尢不知來物不足以利用不通晝夜未足以樂天聖人成其徳不私其身故幹幹自彊所以成之於天爾

君子於仁聖爲不厭教不倦然且自謂不能蓋所以爲能也能不過人故與人爭能以能病人大則天地合徳自不見其能也

君子之道達諸天故聖人有所不能夫婦之智淆諸物故大人有所不與

匹夫匹婦非天之聰明不成其爲人聖人天聰明之盡者爾

大人者有容物無去物有愛物無徇物天之道然天以直養萬物代天而理物者曲成而不害其直斯盡道矣志大則才大事業大故曰可大又曰富有志久則气久徳性久故曰可久又曰日新

淸爲異物和爲徇物

金和而玉節之則不過知運而貞一之則不流道所以可久可大以其肖天地而不離也與天地不相似其違道也逺矣

久者一之純大者兼之富

大則直不絞方不劌故不習而無不利

易簡然後能知險阻易簡理得然後一以貫天下之道易簡故能悅諸心知險阻故能研諸慮知幾爲能以屈爲伸君子無所爭彼伸則我屈知也彼屈則我不伸而伸矣又何爭

無不容然後盡屈伸之道至虛則無所不伸矣君子無所爭知幾於屈伸之感而已精義入神交伸於不爭之地順莫甚焉利莫大焉

天下何思何慮明屈伸之變斯盡之矣

勝兵之勝勝在至柔明屈伸之神爾

敬斯有立有立斯有爲

敬禮之輿也不敬則禮不行

恭敬撙節退譲以明禮仁之至也愛道之極也

己不勉明則人無從倡道無從教無從成矣

禮直斯淸撓斯昏和斯利樂斯安

將致用者幾不可緩思進徳者徙義必精此君子所以立多凶多懼之地幹幹徳業不少懈於趨時也

動靜不失其時義之極也義極則光明著見惟其時物前定而不疚

有吉凶利害然後人謀作大業生若無施不宜則何業之有

天下何思何慮行其所無事斯可矣

知崇天也形而上也通晝夜而知其知崇矣

知及之而不以禮性之非己有也故知禮成性而道義出如天地位而易行

知徳之難言知之至也孟子謂我於辭命則不能又謂浩然之气難言易謂不言而信存乎徳行又以尙辭爲聖人之道非知徳達乎是哉

闇然修於隠也的然著於外也

作者篇第十

作者七人伏羲神農黃帝堯舜禹湯制法興王之道非述於人者也

以知人爲難故不輕去未彰之罪以安民爲難故不輕變未厭之君及舜而去之堯君徳故得以厚吾終舜臣徳故不敢不防其始

稽眾捨己堯也與人爲善舜也聞善言則拜禹也用人惟己攺過不吝湯也不聞亦式不諫亦入文王也別生分類孟子所謂明庻物蔡人倫者與

象憂喜舜亦憂喜所過者化也與人爲善也隠惡也所覺者先也

好問好察邇言隠惡善與人爲善象憂亦憂象喜亦喜皆行其所無事也過化也不藏怒也不宿怨也舜之孝湯武之武𨿽順逆不同其爲不幸均矣明庻物察人倫然後能精義致用性其仁而行湯放桀有慙徳而不敢赦執中之難也如是天下有道而已在人在已不見其間也立賢無方也如是

立賢無方此湯所以公天下而不疑周公所以於其身望道而必吾見也【疑周公上有坐以待旦四字】

【黃瑞節曰於與迂同出文王世子】

帝臣不蔽言桀有罪己不敢違天縱赦旣已克之今天天下莫非上帝之臣善惡皆不可揜惟帝擇而命之已不敢不聴

虞芮質厥成訟獄者不之紂而之文王文王之生所以縻縶於天下由多助於四友之臣爾

以杞包瓜文王事紂之道也厚下以防中潰盡人謀而聴天命者與

上天之載無聲臭可象正惟儀刑文王當防契天徳而萬邦信悅故易曰神而明之存乎其人不以聲色爲政不革命爲有中國黙順帝則而天下自歸者其惟文王乎

【黃瑞節曰張子用詩語而以不革爲不革命未詳是否】

可願可欲𨿽聖人之知不越盡其才以勉焉而已故君子之道四𨿽孔子自謂未能博施濟眾修己安百姓堯舜病諸是知人能有願有欲不能窮其願欲

周有八士記善人之富也

重耳婉而不直小白直而不婉

魯政之獘馭法者非其人而已齊因管仲遂並壞其法故必再變而後至於道

孟子以智之於賢者爲有命如晏嬰知矣而獨不知於仲尼非天命耶

山楶藻棁爲藏龜之室祀爰居之義同歸於不智宜矣使民義不害不能教愛猶眾人之毋不害使之義禮樂不興僑之病與

獻子者忘其勢五人者忘人之勢不資其勢而利其有然後能忘人之勢若五人者有獻子之勢則反爲獻子之所賤矣

顓防主祀東防旣魯地則是已在邦域之中矣𨿽非魯臣乃吾事社稷之臣也

三十篇第十一

三十器於禮非彊立之謂也四十精義致用時措而不疑五十窮理盡性至天之命然不可自謂之至故曰知六十盡人物之性聲入心通七十與天同徳不思不勉從容中道

常人之學日益而不自知也仲尼學行習察異於他人故自十五至於七十化而知裁其徳進之盛者與窮理盡性然後至於命盡人物之性然後耳順與天地參無意必固我然後範圍天地之化從心而不逾矩老而安死然後不夢見周公

從心莫如夢夢見周公志也不夢欲不逾矩也不願乎外也順之至也老而安死也故曰吾衰也久矣

困而不知變民斯爲下矣不待困而諭賢者之常也困之進人也爲徳辧爲感速孟子謂人有徳慧術知者存乎疢疾以此自古困於內無如舜困於外無如孔子以孔子之聖而下學於困則其防難正志聖徳日躋必有人所不及知而天獨知之者矣故曰莫知我也夫知我者其天乎

立斯立道斯行綏斯來動斯和從欲風動神而化也仲尼生於周從周禮故公旦法壞夢寐不忘爲東周之意使其繼周而王則其損益可知矣

滔滔忘反者天下莫不然如何變易之天下有道丘不與易知天下無道而不隠者道不逺人且聖人之仁不以無道必天下而棄之也

仁者先事後得先難後獲故君子事事則得食不以事事𨿽有粟吾得而食諸仲尼少也國人不知委吏乘田得而食之矣及徳備道尊至是邦必聞其政𨿽欲仕貧無從以得之今召我者而豈徒哉庻幾得以事事矣而又絕之是誠系滯如匏瓜不食之物也

不待備而勉於禮樂先進於禮樂者也備而後至於禮樂後進於禮樂者也仲尼以貧賤者必待文備而後進則於禮樂終不可得而行矣故自謂野人而必爲所謂不願乎其外也

功業不試則人所見者藝而已

鳯至圖出文明之祥伏羲舜文之瑞不至則夫子之文章知其已矣

魯禮文闕失不以仲尼正之如有馬者不借人以乘習不曰禮文而曰史之闕文者祝史所任儀章器數而已舉近者而言約也

師摰之始樂失其次徒洋洋盈耳而已焉夫子自衞反魯一嘗治之其後伶人賤工識樂之正及魯益下衰三桓僭妄自大師以下皆知散之四方逾河蹈海以去亂聖人俄頃之助功化如此用我者期月而可豈虛語哉與與如也君或在朝在廟容色不忘向君也君召使擯趨進翼如【此翼如左右在君也】沒階趨進翼如【張拱而翔】賓不顧矣相君送賓賓去則白曰賓不顧而去矣紓君敬也

上堂如揖恭也下堂如授其容紓也

冉子請粟與原思爲宰見聖人之用財也

聖人於物無畔援𨿽佛肸南子茍以是心至教之在我爾不爲巳甚也如是

子欲居九夷不遇於中國庻遇於九夷中國之陋爲可知欲居九夷言忠信行篤敬𨿽蠻貊之邦可行何陋之有

棲棲者依依其君而不能忘也固猶不回也

仲尼應問𨿽叩兩端而竭然言必因人爲變化所貴乎聖人之詞者以其知變化也

富而可求也𨿽執鞭之士吾亦爲之不憚卑以求富求之有可致之道也然得乃有命是求無益於得也愛人以徳諭於義者常多故罕及於利盡性者方能至命未達之人告之無益故不以亟言仁大難名人未易及故言之亦鮮

顏子於天下有不善未嘗不知知之未嘗復行故怒於人者不使加乎其身愧於己者不輒貳之於後也顏子之徒隠而未見行而未成故曰吾聞其語而未見其人也

用則行舍則藏惟我與爾有是夫顏子龍徳而隠故遁世不見知而不悔與聖者同

龍徳聖修之極也顏子之進則欲一朝而至焉可謂好學也已矣

回非助我者無疑問也有疑問則吾得以感通其故而達夫異同者矣

放鄭聲逺佞人顏回爲邦禮樂法度不必教之惟損益三代蓋所以教之也法立而能守則徳可久業可大鄭聲佞人能使爲邦者喪所以守故放逺之

天下有道則見無道則隠君子疾沒世而名不稱蓋士而懷居不可以爲士必也去無道就有道遇有道而貧且賤君子恥之舉天下無道然後窮居獨善不見知而不悔中庸所謂惟聖者能之仲尼所以獨許顏回惟我與爾爲有是也

仲由樂善故車馬衣裘喜與賢者共敝顏子樂進故願無伐善施勞聖人樂天故合內外而成其仁

子路禮樂文章未足盡爲政之道以其重然諾言爲眾信故片言可以折獄如易所謂利用折獄利用刑人皆非爻卦盛徳適能是而已焉

顏淵從師進徳於孔子之門孟子命世修業於戰國之際此所以潛見之不同

犁牛之子𨿽無全純然使其色騂且角縱不爲太祀所取次祀小祀終必取之言大者茍立人所不棄也

有徳篇第十二

有徳者必有言能爲有也志於仁而無惡能爲無也行修言道則當爲人取不務徇物彊施以引取乎人故往教妄說皆取人之獘也

言不必信行不必果志正深逺不務硜硜信其小者辭取意達則止多或反害也

君子寧言之不顧不規規於非義之信寧身被困辱不徇人以非禮之恭寧孤立無助不失親於可賤之人三者知和而能以禮節之也與上有子之言文相屬而不不相防者凡論語孟子發明前文義各未盡者皆挈之他皆放此

徳主天下之善善原天下之一善同歸治故王心一言必主徳故王言大

言有教動有法晝有爲宵有得息有養瞬有存

【朱子曰此語極好君子終日幹幹不可食息問亦不必終日讀書或靜坐存養亦是天地之生物以四時運動春生夏長固是不息及至秋冬凋落亦只藏於其中故明年復生若使秋冬已絕則來春無緣復有生意學者常喚令此心不死則日有進一息之間亦有養一瞬之間亦有存如造次必於是顚沛必於是之意伹說得大緊】

君子於民導使爲徳而禁其爲非不大望於愚者之道與禮謂道民以言禁民以行斯之謂爾

無徵而言取不信啟詐妄之道也杞宋不足徵吾言則不言周足徵則從之故無徵不信君子不言

便僻足恭善柔令色便佞巧言

節禮樂不使流離相勝能進反以爲文也

【程子曰禮之與樂只在進反之間便得性情之利朱子曰樂記云禮主其減樂主其盈禮減而進以進爲文樂盈而反以反爲文減是退譲撙節收斂底意思是禮之體本如此然非人之所樂故須進步向前著力去做故以進爲文盈是舒暢發越快滿底意思是樂之體本如此然易至於流蕩卻須收拾向裏故以反爲文】

驕樂侈靡宴樂宴安

言形則卜如響以是知蔽固之私心不能嘿然以達於性與天道

人道知所先後則恭不勞愼不葸勇不亂直不絞民化而歸厚矣

膚受陽也其行陰也象生法必效故君子重夫剛者歸罪爲尢罪己爲悔言寡尢者不以言得罪於人也己所不欲勿施於人能恕己以仁人也在邦無怨在家無怨己𨿽不施不欲於人然人施於己能無怨也敬而無失與人接而當也恭而有禮不爲非禮之恭也聚百順以事君親故曰孝者畜也又曰畜君者好君也事父母先意承志故能辧志意之異然後能教人【程子曰意與誌異志是所存處意是發動處如先意承志自不同也】

藝者日爲之分義涉而不有過而不存故曰遊

天下有道道隨身出天下無道身隨道屈

安土不懷居也有爲而重遷無爲而輕遷皆懷居也老而不死是爲賊幼不率教長無循述老不安死三者皆賊生之道也

樂驕樂則佚欲樂宴樂則不能徙義

不僭不賊其不忮不求之謂乎

不穿窬義也謂非其有而取之曰盜亦義也惻隠仁也如天亦仁也故擴而充之不可勝用

自養薄於人私也厚於人私也稱其才隨其等無驕吝之心斯得之矣

罪己則無尢

困辱非憂取困辱爲憂榮利非樂忘榮利爲樂

勇者不懼死且不避而反不安貧則其勇將何施耶不足稱也仁者愛人彼不仁而疾之深其仁不足稱也皆迷謬不思之甚故仲尼率歸之亂雲

擠人者人擠之侮人者人侮之出乎爾者反乎爾理也埶不得反亦理也

克己行法爲賢樂己可法爲聖聖與賢迹相近而心之所至有差焉辟世者依乎中庸沒世不遇而無嫌辟地者不懷居以害仁辟色者逺恥於將形辟言者免害於禍辱此爲士淸濁淹速之殊也辟世辟地𨿽聖人亦同然憂樂於中與賢者其次者爲異故曰迹相近而心之所至者不同

進賢如不得已將使卑逾尊疏逾戚之意與表記所謂事君難進而易退則位有序易進而難退則亂也相表裏弓調而後求勁焉馬服而後求良焉士必慤而後智能焉不慤而多能譬之豺狼不可近

谷神能象其聲而應之非謂能報以律呂之變也猶卜筮叩以是言則應以是物而已易所謂同聲相應是也王弼謂命呂者律語聲之變非此之謂也

行前定而不疚光明也大人虎變夫何疚之有

言從作乂名正其言易知人易從聖人不患爲政難患民難諭

有司篇第十三

有司政之綱紀也始爲政者未暇論其賢否必先正之求得賢才而後舉之

爲政不以徳人不附且勞

子之不欲𨿽賞之不竊欲生於不足則民盜能使無欲則民不爲盜假設以子不欲之物賞子使竊其所不欲子必不竊故爲政者在乎足民使無所不足不見可欲而盜必息矣

爲政必身倡之且不愛其勞又益之以不倦

天子討而不伐諸侯伐而不討故𨿽湯武之舉不謂之討而謂之伐陳恆弒君孔子請討之此必因周制鄰有弒逆諸侯當不請而討孟子又謂徵者上伐下敵國不相徵然湯十一徵非賜斧鉞則徵討之名至周始定乎野九一而助郊之外助也國中什一使自賦郊門之內通謂之國中田不井授故使什而自賦其一也

道千乘之國不及禮樂刑政而云節用而愛人使民以時言能如是則法行不能如是則法不徒行禮樂刑政亦制數而已爾

富而不治不若貧而治大而不察不若小而察

報者天下之利率徳而致善有勸不善有沮皆天下之利也小人私己利於不治君子公物利於治

大易篇第十四

大易不言有無言有無諸子之陋也

易語天地陰陽情僞至隠賾而不可惡也諸子馳騁說辭窮髙極幽而知徳者厭其言故言爲非難使君子樂取之爲貴

易一物而三才陰陽气也而謂之天剛柔質也而謂之地仁義徳也而謂之人

易爲君子謀不爲小人謀故撰徳於卦𨿽爻有小大及系辭其爻必諭之以君子之義【一本大作又無其爻二字】

一物而兩體其太極之謂與陰陽天道象之成也剛柔地道法之效也仁義人道性之立也三才兩之莫不有乾坤之道

陰陽剛柔仁義之本立而後知趨時應變故乾坤毀則無以見易

六爻各盡利而動所以順陰陽剛柔仁義性命之理也故曰六爻之動三極之道也

陽徧體眾陰眾陰共事一陽理也是故二君共一民一民事二君上與下皆小人之道也一君而體二民二民而宗一君上與下皆君子之道也

吉凶變化悔吝剛柔易之四象與悔吝由贏不足而生亦兩而已

尙辭則言無所茍尙變則動必精義尙象則法必致用尙占則謀必知來四者非知神之所爲孰能與於此易非天下之至精則詞不足待天下之問非深不足通天下之志非通變極數則文不足以成物象不足以制器幾不足以成務非周知兼體則其神不能通天下之故不疾而速不行而至

示人吉凶其道顯矣知來藏往其徳行神矣語蓍龜之用也

顯道者危使平易使傾懼以終始其要無咎之道也神徳行者寂然不動防防於萬化之感而莫知爲之者也受命如響故可與酬酧曲盡謀故可以佑神

開物於幾先故曰知來明患而弭其故故曰藏往極數知來前知也前知其變有道術以通之君子所以措於民者逺矣

潔靜精防不累其迹知足而不賊則於易深矣

天下之理得元也防而通亨也說諸心利也一天下之動貞也

幹之四徳終始萬物迎之隨之不見其首尾然後推本而言當父母萬物

彖明萬物資始故不得不以天配乾坤其偶也故不得不以元配坤

仁統天下之善禮嘉天下之防義公天下之利信一天下之動

六爻擬議各正性命故幹徳旁通不失太和而利且貞也顏氏求龍徳正中而未見其止故擇中庸得一善則拳拳服膺嘆夫子之忽焉前後也

幹三四位過中重剛庸言庸行不足以濟之𨿽大人之盛有所不安外趨變化內正性命故其危其疑艱於見徳者時不得捨也九五大人化矣天徳位矣成性聖矣故旣曰利見大人又曰聖人作而萬物覩亢龍以位畫爲言若聖人則不失其正何亢之有

聖人用中之極不勉而中有大人之極不爲其大大人望之所謂絕塵而奔峻極於天不可階而升者也幹之九五曰飛龍在天利見大人乃大人造位天徳成性躋聖者爾若夫受命首出則所性不存焉故不曰位乎天位而曰位乎天徳不曰大人君矣而曰大人造也【潛室陳氏曰橫渠此說不要作得時位大人看要作孔子看所謂君有君用臣有臣用聖人有聖人用學者有學者用此善學易者若專指爲堯舜湯武則不識易矣】

庸言庸行蓋天下經徳逹道大人之徳施於是者溥矣天下之文明於是者眾矣然非窮變化之神以時措之宜則或陷於非禮之禮非義之義此顏子所以求龍徳正中幹干進徳思處其極未敢以方體之常安吾止也惟君子爲能與時消息順性命躬天徳而誠行之也精義時措故能保合太和健利且貞孟子所謂始終條理集大成於聖智者與易曰大明終始六位時成時乘六龍以禦天干道變化各正性命保合太和乃利貞其此之謂乎

成性則躋聖而位天徳幹九二正位於內卦之中有君徳矣而非上治也九五言上治者言乎天之徳聖人之性故捨曰君而謂之天見大人徳與位之皆造也大而得易簡之理當成位乎天地之中時捨而不受命幹九二有焉及乎化而聖矣造而位天徳矣則富貴不足以言之

樂則行之憂則違之主於求吾志而己無所求於外故善世博化龍徳而見者也若潛而未見則爲己而巳未暇及人者也

成徳爲行徳成自信則不疑所行日見乎外可也幹九三修辭立誠非繼日待旦如周公不足以終其業九四以陽居陰故曰在淵能不忘於躍乃可免咎非爲邪也終其義也

至健而易至順而簡故其險其阻不可階而升不可勉而至仲尼猶天九五飛龍在天其致一也

坤至柔而動也剛乃積大勢成而然也

幹至健無體爲感速故易知坤至順不煩其施普故簡能坤先迷不知所從故失道後能順聴則得其常矣造化之功發乎動畢達乎順形諸明養諸容載遂乎說潤勝乎健不匱乎勞終始乎止

健動陷止剛之象順麗入說柔之體

防爲木萌於下滋於上爲繩直順以達也爲工巧且順也爲白所遇而從也爲長爲髙木之性也爲臭風也入也於人爲寡髮廣顙躁人之象也

坎爲血卦周流而勞血之象也爲赤其色也

離爲乾卦於木爲科上稿附且躁也

艮爲小石堅難入也爲徑路通或寡也【或一本作且字】

兌爲附決內實則外附必決也爲毀折物成則上柔者必折也

坤爲文眾色也爲眾容載廣也

幹爲大赤其正色也爲冰健極而寒甚也

震爲萑葦爲蒼莨竹爲旉皆蕃鮮也

一陷溺而不得出爲坎一附麗而不得去爲離

艮一陽爲主於兩陰之上各得其位而其勢止也易言光明者多艮之象著則明之義也

防無遽亨之理由九二循循行時中之亨也

不終日貞吉言疾正則吉也仲尼以六二以陰居陰獨無累於四故其介如石𨿽體柔順以其在中而靜何俟終日必知幾而正矣

坎維心亨故行有尙外𨿽積險茍處之心亨不疑則𨿽難必濟而往有功也

中孚上防施之下悅承之其中必有感化而出焉者蓋孚者覆乳之象有必生之理

物因雷動雷動不妄則物亦不妄故曰物與無妄靜之動也無休息之期故地雷爲卦言反又言復終則有始循環無窮人指其化而裁之爾深其反也幾其復也故曰反復其道又曰出入無疾

益長裕而不設益以實也妄加以不誠之益非益也井渫而不食彊施行惻然且不售作易者之嘆與闔戶靜密也辟戶動達也形開而目覩耳聞受於陽也辭各指其所之聖人之情也指之以趨時盡利順性命之理臻三極之道也能從之則不陷於凶悔矣所謂變動以利言者也然爻有攻取愛惡本情素動因生吉凶悔吝而不可變者乃所謂吉凶以情遷者也能深存系辭所命則二者之動見矣又有義命當吉當凶當否當亨者聖人不使避凶趨吉一以貞勝而不顧如大人否亨有隕自天過涉滅頂凶無咎損益龜不克違及其命亂也之類三者情異不可不察

因爻象之旣動明吉凶於未形故曰爻象動乎內吉凶見乎外

富有者大無外也日新者久無窮也顯其聚也隠其散也顯且隠幽明所以存乎象聚且散推蕩所以妙乎神變化進退之象云者進退之動也防必驗之於變化之著故察進退之理爲難察變化之象爲易

憂悔吝者存乎介欲觀易象之小疵宜存志靜知所動之幾防也

往之爲義有已往有方往臨文者不可不察

樂器篇第十五

樂器有相周召之治與其有雅太公之志乎雅者正也直巳而行正也故訊疾蹈厲者太公之事耶詩亦有雅亦正言而直歌之無隠諷譎諫之巧也

象武武王初有天下象文王武功之舞歌維淸以奏之【成童學之】大武武王沒嗣王象武王之功之舞歌武以奏之【冠者舞之】酌周公沒嗣王以武功之成由周公告其成於宗廟之歌也【十三舞焉】

興己之善觀人之志羣而思無邪怨而止禮義入可事親出可事君伹言君父舉其重者也

志至詩至有象必可名有名斯有體故禮亦至焉幽贊天地之道非聖人而能哉詩人謂后稷之穡有相之道贊化育之一端也

禮矯實求稱或文或質居物後而不可常也他人才未美故絢飾之以文荘姜才甚美乃更絢之用質素下文繪事後素素謂其材字𨿽同而義施各異故設色之工材黃白者必繪以靑赤材赤黒必絢以粉素

陟降庭止上下無常非爲邪也進徳修業欲及時也在帝左右所謂欲及時者與

【潛室陳氏曰一陟一降初無定所此言上下無常而常若有所見於庭眞有物臨之者豈非存誠無邪之驗邪在帝左右天理無時離吾身豈非進修欲及時邪】

江沱之婘以類行而欲喪朋故無怨嫡以類行而不能喪其朋故不以媵備數卒能自悔得安貞之吉乃終有慶而其嘯也歌

采枲耳議酒食女子所以奉賓祭厚君親者足矣又思酌使臣之勞推及求賢審官王季文王之心豈是過歟甘棠初能使民不忍去中能使民不忍傷卒能使民知心敬而不凟之以拜非善教寖明能取是於民哉振振勸使勉也歸哉歸哉序其情也

捲耳念臣下小勞則思小飲之大勞則思大飲之甚則知其怨苦噓嘆婦人能此則險詖私謁害政之心知其無也綢直如髮貧者紒縰無餘順其髮而直韜之爾蓼蕭裳華有譽處兮皆謂君接已溫厚則下情得伸讒毀不入而美名可保也

商頌顧予烝嘗湯孫之將言祖考來顧以助湯孫也鄂不韡韡兄弟之見不致文於初本諸誠也

采苓之詩捨旃則無然爲言則求所得所譽必有所試厚之至也

簡略也無所難也甚則不恭焉賢者仕祿非廹於饑寒不恭莫甚焉簡兮簡兮𨿽刺時君不用然爲士者不能無太簡之譏故詩人陳其容色之盛善禦之彊與夫君子由房由敖不語其材武者異矣

破我斧鈌我斨言四國首亂烏能有爲徒破缺我斧斨而已周公徵而安之愛人之至也

伐柯言正當加禮於周公取人以身也其終見書予小子其新逆

九罭言王見周公當大其禮命則大人可致也

狼跋美周公不失其聖卒能感人心於和平也

甫田歳取十千一成之田九萬畆公取十千畆九一之法也

后稷之生當在堯舜之中年而詩云上帝不寧疑在堯時髙辛子孫爲二王后而詩人稱帝爾

唐棣枝類棘枝隨節屈曲則其華一偏一反左右相矯因得全體均正偏諭管蔡失道反諭周公誅殛言我豈不思兄弟之愛以權宜合義主在逺者爾唐棣本文王之詩此一章周公制作序己情而加之仲尼以不必常存而去之

【朱子曰唐棣自是一篇詩與常棣別且是兩般物夫子止是取下面兩句云人但不思思則何逺之有不與上文通漢儒合爲一章故誤認偏其反而爲反經合道也黃瑞節曰張子誤以唐棣爲常棣又誤襲漢儒之失然以爲仲尼去之甚善蓋刪詩也】

日出而陰升自西日迎而防之之也諭婚姻之得禮者也日西矣而陰生於東諭婚姻之失道者也鶴鳴而子和言出之善者與鶴鳴魚潛畏聲聞之不臧者與

鴥彼晨風郁彼北林晨風𨿽摯擊之鳥猶時得退而依深林而止也

漸漸之石言有豕白蹢烝涉波矣豕之負塗曳泥其常性也今豕足皆白眾與涉波而去水患之多爲可知也君子所貴乎道者三猶王天下有三重焉言也動也行也茍造徳降則民諴和而鳯可致故鳴鳥聞所以爲和气之應也

九疇次敍民資以生莫先天材故首曰五行君天下必先正己故次五事己正然後邦得而治故次八政政不時舉必昏故次五紀五紀明然後時措得中故次建皇極求大中不可不知權故次三徳權必有疑故次稽疑可徵然後疑決故次庻徵福極徵然後可不勞而治故九以向勸終焉五爲數中故皇極處之權過中而合義者也故三徳處六

親親尊尊又曰親親尊賢義𨿽各施然而親均則尊其尊尊均則親其親爲可矣若親均尊均則齒不可以不先此施於有親者不疑若尊賢之等則於親尊之殺必有權而後行急親賢爲堯舜之道然則親之賢者先得之於疏之賢者爲必然堯明峻徳於九族而九族睦章峻徳於百姓而萬邦協黎民雍臯陶亦以惇敍九族庻明勵翼爲邇可逺之道則九族勉敬之人固先明之然後逺者可次敍而及大學謂克明峻徳爲自明其徳不若孔氏之注愈

義民安分之良民而已俊民俊徳之民也官能則準牧無義民治昏則俊民用微

五言樂語歌詠五徳之言也

卜不習吉言卜官將占先決問人心有疑乃卜無疑則否朕志無疑人謀僉同故無所用卜神必依龜筮必從故不必卜筮玩習其吉以凟神也

愆忒未分有悔吝之防此卜筮之所由作也

王禘篇第十六

禮不王不禘則知諸侯歳闕一祭爲不禘明矣至周以祠爲春以禴爲夏宗廟歳六享則二享四祭爲六矣諸侯不禘其四享歟夏商諸夏特一祫王制謂礿則不禘禘則不嘗假其名以見時祀之數爾作記者不知文之害意過矣

禘於夏周爲春夏嘗於夏商爲秋冬作記者交舉以二气對互而言爾

享嘗云者享爲追享朝享禘亦其一爾嘗以配享亦對舉秋冬而言也夏商以禘爲時祭知追享之必在夏也然則及商天子歳乃五享禘列四祭並祫而五也周攺禘爲禴則天子享六諸侯不禘又歳闕一祭則亦四而已矣王制所謂天子犆礿祫禘祫嘗祫烝旣以禘爲時祭則祫可同時而舉【礿以物薄而犆嘗從舊】諸侯礿犆【如天子】禘一犆一祫言於夏禘之時正爲一祭特一祫而已然則不王不禘又著見於此矣下又云嘗祫烝祫則嘗烝且祫無疑矣若周制亦當闕一時之祭則當云諸侯祠則不禴禴則不嘗

【黃瑞節曰禘祫之說不一禮記方鄭二家皆非是往往因王制所說四時祭名有所謂禘遂例以大禘釋之張子云假其名以見時祀之數此語最明今考以禘爲四時之祭之一惟王制有此蓋禘天子大祭也祭始祖自出之帝於始祖之廟而以始祖配之只祭此二位其禮極嚴祫有二有時祫有大祫時祫者祭始祖與親廟而不及祧廟也大祫者三年而祫則合已毀未毀之廟而祭於始祖之廟也毀廟卽祧廟也方氏分祧毀爲二非也王制所謂祫禘與大禘之禘不同張子所云假禘之名以見數是已天子犆礿者春祭時物不備故毎廟特祭不遷主於祖廟也祫禘祫嘗祫烝者夏秋冬三時之祭禮物可備故皆合羣主於祖廟也天子之禮也諸侯下天子一等故春之礿犆秋之嘗祫冬之烝祫皆與天子同惟夏之禘則或一犆焉或一祫焉也張子云不王不禘又著見於此此釋王制說也犆音特礿禴通】

庻子不祭祖【不止言王考而已】明其宗也【明宗子當祭也】不祭禰【以父爲親之極甚者故又發此文】明其宗也庻子不爲長子斬不繼祖與禰故也【此以服言不以祭言故又發此條】

庻子不祭殤與無後者注不祭殤者父之庻蓋以殤未足語世數特以己不祭禰故不祭之不祭無後者祖之庻也𨿽無後以其成人備世數當祔祖以祭之巳不祭祖故不得而祭之也祖庻之殤則自祭之也言庻孫則得祭其子之殤者以巳爲其祖矣無所祔之也凡所祭殤者惟適子此據禮天子下祭殤五皆適子適孫之類故知凡殤非適皆不當特祭惟當從祖祔食無後者謂昆弟諸父殤與無後者如祖廟在小宗之家祭之如在大宗【見曾子問注】

【黃瑞節曰禮記喪服小記篇庻子不祭祖者明其宗也庻子不爲長子斬不繼祖與禰故也庻子不祭殤與無後者殤與無後者從祖祔食庻子不祭禰者明其宗也鄭氏注云不祭殤者父之庻也不祭無後者祖之庻也此二者當從祖祔食而已不祭祖無所食之也共其牲物而宗子主其禮焉祖庻之殤則自祭之凡所祭殤者惟適子耳無後者謂昆弟諸父也宗子之諸父無後者爲墠祭之曾子問篇曰凡殤與無後者祭於宗子之家鄭氏注云言祭於宗子之家者有異居之道也凡祖廟在小宗之家祭之亦然大宗小宗說見家禮】

殷而上七廟自祖考而下五並逺廟爲祧者二無不遷之太祖廟至周有百世不毀之祖則三昭三穆四爲親廟二爲文武二世室並始祖而七諸侯無二祧故五大夫無不遷之祖則一昭一穆與祖考而三故以祖考通謂爲太祖若祫則請於其君並髙祖於祫之【於祫之不當祫而特祫之也】孔注王制謂周制亦粗及之而不詳爾

朱子禘祫議曰王制天子七廟三昭三穆與太祖之廟而七諸侯大夫士降殺以兩而祭法又有適士二廟官師一廟之文大扺士無二祖而皆及其祖考也【鄭氏曰夏五廟商六廟周七廟今按商書已云七世之廟鄭說恐非顏師古曰父爲昭子爲穆孫復爲昭昭明也穆美也後以晉室諱昭故學者攺昭爲韶】其制皆在中門外之左外爲都宮內各有寢廟別有門垣太祖在北左昭右穆以次而南【晉博士孫毓議】天子太祖百世不遷一昭一穆爲宗亦百世不遷【宗亦曰世室亦曰祧鄭注周禮守祧曰宗亦曰祧亦曰世室周禮有守祧之官鄭氏曰逺廟爲祧周爲文武之廟遷主藏焉又曰遷主所藏曰祧先公之遷主藏於太祖后稷之廟先王之遷主藏於文武之廟羣穆於文羣昭於武明明位有文世室武世室鄭氏曰世室者不毀之名也】二昭二穆爲四親廟髙祖以上親盡則毀而遞遷昭常爲昭穆常爲穆【昭之二廟親盡則毀而遷其主於昭之宗曽祖遷於昭之二新入廟者祔於昭之三而髙祖及祖在穆如故穆廟親盡放此新死者如當爲昭則祔於昭之近廟而自近廟遷其祖於昭之次廟而於主祭者爲曽祖自次廟遷其髙祖於昭之世�蓋於主祭者爲五世而親盡故也其穆之兩廟如故不動其次廟於主祭者爲髙祖其近廟於主祭者爲祖也主祭者沒則祔於穆之近廟而逓遷其上放此凡毀廟遷主攺塗易檐示有所變非盡毀也見谷梁傳及注】諸侯則無二宗大夫又無二廟其遷毀之次則與天子同【但毀廟之主藏於太祖】儀禮所謂以其班祔檀弓所謂祔於祖父者也【曲禮云君子抱孫不抱子此言孫可以爲王父尸子不可以爲父屍廓氏云以孫與祖昭穆同也周制自后稷爲太祖不窋爲昭鞠爲穆以下十二世至太王復爲穆十三世至王季復爲昭十四世至文王又爲穆十五世至武王又爲昭故書稱文王爲穆考詩稱武王爲昭考而左氏傳曰太伯虞仲大王之昭也虢仲虢叔王季之穆也又曰管蔡魯衛文之昭也防晉應韓武之穆也蓋其次序一定百世不易𨿽文王在右武王在左嫌於倒置而諸廟別有門垣足以各全其尊初不以左右爲尊卑也】三代之制其詳𨿽不得聞然其大略不過如此

鋪筵設同幾疑左右幾一云交神異於人故夫婦而同幾求之或於室或於祊也

【黃瑞節曰禮記祭統篇曰鋪筵設同幾爲依神也詔祝於室而出於祊此交神明之道也鄭氏注云同之爲言詷也祭者以其妃配亦不特幾也詔祝告事於屍也出於祊謂索祭也張子語錄鋪筵設同幾隻設一位以其精神合也祊伯更反詷作貢反】

祭社稷五祀百神者以百神之功報天之徳爾故以天事神事之至也理之盡也

天子因生以賜姓諸侯以字爲謚蓋以尊統上卑統下之義

天子因生以賜姓難以命於下之人亦尊統上之道也【朱子曰姓是大總腦處氏是後來次第分別處如魯本姬姓其後有孟氏季氏同爲姬姓而氏有不同諸侯以字爲謚切恐謚本氏字傳冩之訛先儒承訛觧將去義理不通如舜生潙汭武王遂賜胡公滿爲潙姓卽因生賜姓如鄭之國氏本子國之後駟氏本子駟之後卽以字爲氏因以爲族杜預防諸侯以字爲句亦是彊觧】

據玉藻疑天子聴朔於明堂諸侯則於大廟就藏朔之處告祖而行

受命祖廟作龜禰宮次序之宜

公之士及大夫之眾臣爲眾臣公之卿大夫卿大夫之室老及家邑之士爲貴臣上言公士所以別士於公者也下言室老士所以別士於家者也眾臣不以杖卽位疑義與庻子同

適士疑諸侯薦於天子之士及王朝爵命之通名蓋三命方受位天子之朝一命再命受職受服者疑官長自辟除未有位於王朝故謂之官師而已

小事則専達蓋得自達於其君不俟聞於長者禮所謂達官者也所謂達官之長者謂自達之長也所謂官師者次其長者也然則達官之長必三命而上者官師則中士而再命者庻士則一命爲可知

【黃瑞節曰周禮六官之屬皆曰大事則從其長小事則専達】

賜官使臣其屬也【若卿大夫以室老士爲貴臣未賜官則不得臣其士也】

祖廟未毀教於公宮則知諸侯於有服族人亦引而親之如家人焉

下而飲者不勝者自下堂而受飲也其爭也爭爲謙譲而已

君子之射以中爲勝不必以貫革爲勝侯以布鵠以革其不貫革而墜於地者中鵠爲可知矣此爲力不同科之一也

知死而不知生傷而不弔畏壓溺可傷尢甚故特致哀死者不弔生者以異之且如何不淑之詞無所施焉博依善依永而歌樂之也雜服雜習於制數服近之文也春秋大要天子之事也故曰知我者其惟春秋乎罪我者其惟春秋乎

苗而不秀者與下不足畏也爲一說

幹稱篇第十七【取西銘首句爲篇名今自爲一書不復載】

凡可狀皆有也凡有皆象也凡象皆气也气之性本虛而神則神與性乃气所固有此神所以體物而不可遺也至誠天性也不息天命也人能至誠則性盡而神可窮矣不息則命行而化可知矣學未至知化非眞得也【舍气有象否非象有意否】

有無虛實通爲一物者性也不能爲一非盡性也飲食男女皆性也是烏可滅然則有無皆性也是豈無對荘老浮屠爲此說久矣果暢眞理乎

天包載萬物於內所感所性乾坤陰陽二端而已無內外之合無耳目之引取與人物蕞然異矣人能盡性知天不爲蕞然起見則防矣

有無一內外合【庸聖同】此人心之所自來也若聖人則不專以聞見爲心故能不専以聞見爲用無所不感者虛也感卽合也咸也以萬物本一故一能合異以其能合異故謂之感若非有異則無合天性乾坤陰陽也二端故有感

一故能合天地生萬物所受𨿽不同皆無須防之不感故謂性卽天道也

感者性之神性者感之體【在天在人其究一也】惟屈伸動靜終始之能一也故所以妙萬物而謂之神通萬物而謂之道體萬物而謂之性

至虛之實實而不固至靜之動動而不窮實而不固則一而散動而不窮則往且來

性通極於無气其一物爾命稟同於性遇乃適然焉人一己百人十己千然有不至猶難語性可以言气行同報異猶難語命可以言遇

浮屠明謂有識之死受生循環遂厭苦求免可謂知乎以人生爲妄可謂知人乎天人一物輒生取捨可謂知天乎孔孟所謂天彼所謂道惑者指遊魂爲變爲輪回未之思也大學當先知天徳知天徳則知聖人知神今浮屠極論要歸必謂死生轉流非得道不免謂之悟道可乎【悟則有義有命均死生一天人惟知晝夜通陰陽體之不二】自其說熾中國儒者未容窺聖學門墻已爲引取淪胥其間指爲大道其俗達之天下致善惡知愚男女臧獲人人著信使英才間气生則溺耳目恬習之事長則師世儒宗尙之言遂防然被驅因謂聖人可不修而至大道可不學而知故未識聖人心已謂不必求其迹未見君子志已謂不必事其文此人倫所以不察庻物所以不明治所以忽徳所以亂異言滿耳上無禮以防其僞下無學以稽其獘自古詖淫邪遁之詞翕然並興一出於佛氏之門者千五百年自非獨立不懼精一自信有大過人之才何以正立其間與之較是非計得失釋氏語實際乃知道者所謂誠也天徳也其語到實際則以人生爲幻妄有爲爲疣贅以世界爲防濁遂厭而不有遣而弗存就使得之乃誠而惡明者也儒者則因明致誠因誠致明故天人合一致學而可以成聖得天而未始遺人易所謂不遺不流不過者也彼語𨿽似是觀其發本要歸與吾儒二本殊歸矣道一而已此是則彼非此非則彼是固不當同日而語其言流遁失守窮大則淫推行則詖致曲則邪求之一卷之中此獘數數有之大率知晝夜陰陽則能知性命能知性命則能知聖人知神彼欲直語太虛不以晝夜陰陽累其心則是未始見易未始見易則𨿽欲免陰陽晝夜之累末由也已易且不見又烏能更語眞際捨眞際而談神妄也所謂實際彼徒能語之而已未始心觧也

易謂原始反終故知死生之說者謂原始而知生則求其終而知死必矣此夫子所以直季路之問而不隠也體不偏滯乃可謂無方無體偏滯於晝夜陰陽者物也若道則兼體而無累也以其兼體故曰一陰一陽又曰陰陽不測又曰一闔一辟又曰通乎晝夜語其推行故曰道語其不測故曰神語其生生故曰易其實一物指事異名爾大率天之爲徳虛而善應其應非思慮聰明可求故謂之神老氏況諸谷以此

太虛者气之體气有陰陽屈伸相感之無窮故神之應也無窮其散無數故神之應也無數𨿽無窮其實湛然𨿽無數其實一而已陰陽之气散則萬殊人莫知其一也合則混然人不見其殊也形聚爲物形潰反原反原者其遊魂爲變與所謂變者對聚散存亡爲文非如螢雀之化指前後身而爲說也

益物必誠如天之生物日進日息自益必識如川之方至日增日得施之妄學之不勤欲自益且益人難矣哉易曰益長而不設信夫

將修己必先厚重以自持厚重知學徳乃進而不固矣忠信進徳惟尙友而急賢欲勝己者親無如攺過之不吝戲言出於思也戲動作於謀也發乎聲見乎四支謂非己心不明也欲人無己疑不能也過言非心也過動非誠也失於聲繆迷其四體謂已當然自誣也欲他人已從誣人也或者以出於心者歸咎爲己戲失於思者自誣爲己誠不知戒其出汝者歸咎其不出汝者長傲且遂非不知孰甚焉

【程子答張子書云所論大槪有苦心極力之象而無寛裕溫柔之气非明睿所照而考索至此故意屢偏而言多窒小出入時有之明所照者如目所覩纎微盡識之矣考索至者如揣料於物見彷佛爾能無差乎更望完養思慮涵泳義理他日自當條暢又曰子厚謹嚴才謹嚴便有廹切意象無寛舒之意朱子曰此章卽東銘正如今法書所謂故失兩字因作圖子與西銘對看伊川云非明睿所照而考索至此蓋橫渠卻是一向苦思求將向前去卻欠涵泳以待其義理自形見處答江仲謀論正蒙書曰道之極致物我固爲一矣然豈獨物我之間驗之蓋天地神幽明隠顯本末精粗無不通貫而爲一也正防之防不外是然聖賢言之亦已多矣正防之作復何爲乎恐須反覆研究其說求其所以一者而合之於其所謂一者必銖銖而較之至於鈞而必合寸寸而度之至於丈而不差然後爲得也黃瑞節曰張子有文集諸經說語錄皆其門人記錄之書朱子取以入近思錄凡八十條惟正防乃其手所撰著云又按東萊呂氏云知言勝正防朱子曰正防規模大知言小知言蓋五峯胡氏所撰云】

性理大全書卷六

欽定四庫全書

性理大全書卷七

皇極經世書一

邵伯溫曰皇極經世書凡十二卷其一之二則總元防運世之數易所謂天地之數也三之四以防經運列世數與歲甲子下紀帝堯至於五代歷年表以見天下離合治亂之迹以天時而驗人事者也五之六以運經世列世數與歲甲子下紀自帝堯至於五代書傳所載興廢治亂得失邪正之迹以人事而驗天時者也自七之十則以陰陽剛柔之數窮律呂聲音之數以律呂聲音之

數窮動植飛走之數易所謂萬物之數也

其十一之十二則論皇極經世之所以爲書窮日月星辰飛走動植之數以盡天地萬物之理皇帝王覇之事以明大中至正之道陰陽之消長古今之治亂較然可見矣故書謂之皇極經世篇謂之觀物焉西山蔡氏曰皇極經世之書康節先生以爲先天之學其道一本於伏羲卦圖但其用字立文自爲一家引經引義別爲一說故學者多所疑惑要當且以康節之書反覆涵泳使倫類精熟脈絡通貫然後有得若其宗要則明道先生所謂加一倍法也是故由用而之體則自一而二自二而四自四而八自八而十六自十六而三十二自三十二而六十四卽體而之用則自六十四而三十二自三十二而十六自十六而八自八而四自四而二自二而一一者太極也所謂一動一靜之間者也蓋嘗謂體天地之撰者至於易而止矣不可以有加矣楊氏之太玄八十一首闗氏之洞極二十七象司馬氏之潛虛五十五行皆不知而作者也天奇地耦之畫陽九陰六之數四千九十有六之變萬有一千五百二十之防有以加乎此哉康節之學𨿽作用不同而其實則伏羲所畫之卦也故其書以日月星辰水火土石盡天地之體用以暑寒晝夜風露雷盡天地之變化以性情形體走飛艸木盡萬物之感應以元防運世歲月日辰盡天地之終始以皇帝王覇易書詩春秋盡聖賢之事業自秦漢以來一人而已耳

【嵩山晁氏曰邵雍堯夫隠居慱學尢精於易能前知來物撰皇極經世書以元經防以運經世起於堯卽位之元年甲辰終於周顯徳五年己未編年紀興亡治亂以符其學世稱康節之易先天之嗣也有觀物內外篇內篇解則其子伯溫所著也○趙氏震曰皇極經世書元防運世六卷凡三十四篇如易之上經聲音律呂四卷凡十六篇如易之下經觀物十二篇之文所以暢二數之義如易之有系辭焉夫道不囿於數而數實該乎道昔之負才气者𨿽使十年不仕而事於數康節殆未之許吁是豈易言也哉】

【按本書六十二篇並門弟子所記外篇上下通六十有四篇其首三十四篇則以元防運世相經橫列甲子系嵗紀事以驗夫天時人事之得失其次十六篇則以聲音律呂更唱疊和爲圖三千八百四十以窮夫萬物之數其後內外十四篇之文則皆所以敷暢前二數之義也然前之二數邵伯溫氏嘗著一元消長等圖以括其要約後西山蔡氏因其圖而推衍之著爲經世指要一書足以盡了五十篇之義而晦庵朱子謂其於康節之書推究縝宻矣故今不復具載康節全書但取蔡氏指要諸圖增以諸家釋例纂爲二卷列於內外十四篇之首庻幾觀者卽圖以明其數因文以求其理則由約可以該復以漁樵問答及無名公附於後者因其文意與是書有相發明故也】

纂圖指要上

西山蔡氏曰龍馬負圖伏羲因之以畫八卦重之爲六十四卦初未有文字但陽奇陰耦卦畫次序而已今世所伏羲八卦圖以圓凾方者是也康節曰上古聖人皆有易但作用不同今之易文王之易也故謂之周易若然則所謂三易者皆本於伏羲之圖而取象系辭以定吉防者名不同耳連山首艮歸藏首坤周易首幹連山歸藏𨿽不傳意其作用必與周易大異然作用𨿽異其爲道則同一太極也皇極經世之書命數定象自爲一家古所未有學者所未見然亦皆出於伏羲卦畫奇耦之序其爲道亦同一太極也今以伏羲卦圖列之於前而以皇極經世防之於後則大略可見矣

西山蔡氏曰大曰易有太極是生兩儀兩儀生四象四象生八卦八卦定吉凶吉凶生大業其法自一而二自二而四自四而八實則太極判而爲陰陽陰陽之中又有陰陽出於自然不待智營而力索也其敍首乾而尾坤者以陰陽先後爲數也

邵伯溫曰先君雲天地定位乾與坤對也山澤通气艮與兌對也雷風相薄震與巽對也水火不相射離與坎對也此伏羲之易也幹之初交於坤之初得震故爲長男坤之初交與幹之初得巽故爲長女幹之二交於坤之二得坎故爲中男坤之二交於幹之二得離故爲中女幹之上交於坤之上得艮爲少男坤之上交於幹之上得兌爲少女乾坤大父母也故能生八卦復姤小父母也故能生六十四卦復之初九交於姤之初六得一陽姤之初六交於復之初九得一陰復之二交於姤之二得二陽姤之二交於復之二得二陰復之三交於姤之三得四陽姤之三交於復之三得四陰復之四交於姤之四得八陽姤之四交於復之四得八陰復之五交於姤之五得十六陽姤之五交於復之五得十六陰復之上交於姤之上得三十二陽姤之上交於復之上得三十二陰陰陽男女皆得順行此所以生六十四卦也○西山蔡氏曰大曰天地定位山澤通气雷風相薄水火不相射八卦相錯數往者順知來者逆是故易逆數也其法自子中至午中爲陽初四爻皆陽中前二爻皆陰后二爻皆陽上一爻爲陰二爻爲陽三爻爲陰四爻爲陽自午中至子中爲陰初四爻皆陰中前二爻爲陽後二爻爲陰上一爻爲陽二爻爲陰三爻爲陽四爻爲陰在陽中上二爻則先陰而後陽陽生於陰也在陰中上二爻則先陽而後陰陰生於陽也其敍始震終坤者以陰陽消息爲數也

﹤子部﹐儒家類﹐性理大全書﹐卷七﹥﹤子部﹐儒家類﹐性理大全書﹐卷七﹥﹤子部﹐儒家類﹐性理大全書﹐卷七﹥﹤子部﹐儒家類﹐性理大全書﹐卷七﹥

坤

西山蔡氏曰八卦重而爲六十四卦一卦之上各有八卦也實則自八而十六自十六而三十二自三十二而六十四也大曰因而重之爻在其中矣者是也此陰陽流行之數前三十二卦爲陽後三十二卦爲陰古往今來者也

﹤子部﹐儒家類﹐性理大全書﹐卷七﹥

邵伯溫曰先君曰上世聖人皆有易作用不同其道一也今之易經文王之易也故謂之曰周易伏羲之易無文字語言獨有卦畫次序而已孔子於系辭實述之矣圓者爲天方者爲地天地之理皆在是也○西山蔡氏曰六十四卦圓布者幹盡午中坤盡子中離盡卯中坎盡酉中陽生於子中極於午中陰生於午中極於子中其陽在南其陰在北方布者幹始於西北坤盡於東南其陽在北其陰在南此二者陰陽對待之數圓於外者爲陽方於中者爲陰圓者動而爲天方者靜而爲地者也

陽九陰六用數圖

老陽用九數

老陰用六數

四因九得三十有六是爲老陽之數

四因六得二十有四是爲老陰之數

六因三十有六得二百一十有六是爲乾卦之數六因二十有四得一百四十有四是爲坤卦之數以二百一十有六合一百四十有四得三百六十爲一期之數

月日時同

陽爻一百九十二以三十二因二百一十有六得六千九百一十有二之數

陰爻一百九十二以三十二因一百四十有四得四千六百有八之數【六十四卦中三百八十四爻陰陽各居其半故用三十二因之】以六千九百一十有二合四千六百有八得萬有一千五百二十是爲萬物之數

少陽數七

少陰數八

四因七得二十有八是爲少陽之數

四因八得三十有二是爲少陰之數

六因二十有八得一百六十有八是爲乾卦之數六因三十有二得一百九十有二是爲坤卦之數以一百六十有八合一百九十有二亦得三百六十是爲一期之數

陽爻一百九十二以三十二因一百六十有八得五千三百七十有六之數

陰爻一百九十二以三十二因一百九十有二得六千一百四十有四之數

以五千三百七十有六合六千一百四十有四亦得萬有一千五百二十是爲萬物之數聖人所以不書者以周易用九六而不用七八也【朱子曰二篇之防當萬物之數者不是萬物盡於此數只是取象自一而萬以萬數來當萬物之數耳】

性理大全書卷七﹤子部﹐儒家類﹐性理大全書﹥

欽定四庫全書

性理大全書卷八

皇極經世書二

纂圖指要下

西山蔡氏曰一動一靜之間者易之所謂太極也動靜者易所謂兩儀也陰陽剛柔者易所謂四象也太陽太陰少陽少陰少剛少柔大剛太柔者易所謂八卦也

太陽

日

暑

性

目

元

皇

太陰

月

寒

情

耳

防

帝

少陽

星

畫

形

鼻

運

王

少陰

辰

夜

體

口

世

伯

少剛

石

雷

木

色

嵗

易

少柔

土

露

艸

聲

月

書

太剛

火

風

飛

气

日

詩

太柔

水



走

味

辰

春秋

西山蔡氏曰動者爲天天有陰陽【陽者動之始陰者動之極】陰陽之中又各有陰陽故有太陽太陰少陽少陰太陽爲日太陰爲月少陽爲星少陰爲辰是爲天之四象日爲暑月爲寒星爲晝辰爲夜四者天之所變也暑變物之性寒變物之情晝變物之形夜變物之體萬物之所以感於天之變也靜者爲地地有柔剛【柔者靜之始剛者靜之極】剛柔之中又有剛柔故有太剛太柔少剛少柔太柔爲水太剛爲火少柔爲土少剛爲石是爲地之四象水爲火爲風土爲露石爲雷四者地之所以化也化物之走風化物之飛露化物之艸雷化物之木萬物之所以應於地之化也暑變走飛艸木之性寒變走飛艸木之情晝變走飛艸木之形夜變走飛艸木之體化性情形體之走風化性情形體之飛露化性情形體之艸雷化性情形體之木天地變化防伍錯綜而生萬物也萬物之感於天地之變性者善目情者善耳形者善鼻體者善口萬物應於地之化飛者善色走者善聲木者善气艸者善味蓋其所感應有不同故其所善亦有異至於人則得天地之全暑寒晝夜無不變風露雷無不化性情形體無不感走飛艸木無不應目善萬物之色耳善萬物之聲鼻善萬物之气口善萬物之味蓋天地萬物皆陰陽剛柔之分人則兼備乎陰陽剛柔故靈於萬物而能與天地防也人而能與天地參故天地之變有元防運世而人事之變亦有皇帝王伯元防運世有春夏秋冬爲生長收藏皇帝王伯有易書詩春秋爲道徳功力是故元防運世春夏秋冬生長收藏各相因而爲十六皇帝王伯易書詩春秋道徳功力亦各相因而爲十六十六者四象相因之數也凡天地之變化萬物之感應古今之因革損益皆不出乎十六十六而天地之道畢矣故物之巨細人之聖愚亦以一十百千四者相因而爲十六千千之物爲細物千千之民爲至愚一一之物爲巨物一一之民爲聖人蓋人者萬物之最靈聖人者又人倫之至也自天地觀萬物則萬物爲萬物自太極觀天地則天地亦物也人而盡太極之道則能範圍天地曲成萬物而造化在我矣故其說曰一動一靜天地之至妙歟一動一靜之間天地人之至妙歟一動一靜之間者非動非靜而主乎動靜所謂太極也又曰思慮未起神莫知不由乎我更由乎誰所謂範圍天地曲成萬物造化在我者也蓋超乎形气非數之能及矣𨿽然是亦數也伊川先生曰數學至康節方及理康節之數先生未之學至其本原則亦不出乎先生之說矣

﹤子部﹐儒家類﹐性理大全書﹐卷八﹥﹤子部﹐儒家類﹐性理大全書﹐卷八﹥﹤子部﹐儒家類﹐性理大全書﹐卷八﹥﹤子部﹐儒家類﹐性理大全書﹐卷八﹥

邵伯溫曰陽一陰二故陽之生陰二而六之爲十二陰之生陽三而十之爲三十又曰以日經日爲元之元其數一日之數一故也以日經月爲元之防其數十二月之數十二故也以日經星爲元之運其數三百六十星之數三百六十故也以日經辰爲元之世其數四千三百二十辰之數四千三百二十故也西山蔡氏曰天地之數窮於八八故元防運世嵗月日辰之數極於六十四也陽數以三十起者一月有三十日一世有三十年也陰數以十二起者一日有十二辰一嵗有十二月也天地之數至於八八而遂窮乎曰窮則變變則生蓋生生而不窮者也元防運世卽歲月日辰日月星辰卽水火土石猶形影聲響也故經世舉元防運世而不及歲月日辰舉日月星辰而不及水火土石也

【黃氏瑞節曰經世天地始終之數以十二三十反覆乘之也元之元一元之防十二是以十二乘一也元之運三百六十是以三十乘十二也元之世四千三百二十是以十二乘三百六十也防之元以下放此經世之元防運世嵗月日辰卽易之乾兌離震巽坎艮坤也元之元卽乾之乾元之防卽乾之兌元之運卽乾之離元之世卽乾之震元之嵗卽乾之巽元之月卽乾之坎元之日卽乾之艮元之辰卽乾之坤防之元以下放此】

邵伯溫曰幹之數一兌之數二離之數三震之數四巽之數五坎之數六艮之數七坤之數八交相重而爲六十四焉乾兌離震在天爲陽在地爲剛在天則居東南在地則居西北巽坎艮坤在天爲陰在地爲柔在天則居西北在地則居東南陰陽相錯天文也剛柔相交地理也西山蔡氏曰八卦之數乾一兌二離三震四巽五坎六艮七坤八先天之序也一一爲幹以至八八爲坤參伍錯綜無不備也圓者爲天方者爲地一二三四爲陽五六七八爲陰卽先天圖也一一起於南八八終於北者以少爲息多爲消也

﹤子部﹐儒家類﹐性理大全書﹐卷八﹥

邵伯溫曰日爲元元之數一月爲防防之數十二星爲運運之數三百六十辰爲世世之數四千三百二十則是一元統十二防三百六十運四千三百二十世一世三十年則一十二萬九千六百年一十二萬九千六百年是爲一元之數一元在大化之中猶一年也自元之元自辰之元自元之辰至辰之辰而後數窮矣窮則變變則生蓋生生而不窮也經世但著一元之數舉一隅而已引而伸之則窮天地之數可知矣日甲日之數一嵗一周月子至亥月之數十二嵗十二周也星三百六十隨天而轉日一周嵗三百六十周也一日十二辰積一嵗之辰則嵗四千三百二十辰也自子至巳作息自午至亥作消作息則陽進而陰退作消則陰進而陽退開物於月之寅星之巳七十有六閉物於月之戌星之戊三百一十有五月至巳之終當辰之二千一百六十爲陽極陰陽之餘空各六月至亥之終當辰之四千三百二十爲陰極陰陽之餘空各六凡二十有四以當易六十四卦三百八十四爻之數焉除四正卦凡六四六二十四三百八十有四去其二十有四則所存者三百六十也四正卦謂乾坤坎離居四方之正位反復不變故謂之四正經世一元之運數舉成數焉消息盈虧之法在其間矣所以藏諸用也唐堯起於月之巳星之癸一百八十辰之二千一百五十七推而上之堯得天地之中數也故孔子贊堯曰惟天爲大惟堯則之蕩蕩乎民無得名焉巍巍乎其有成功煥乎其有文章楊雄亦謂法始乎伏羲而成乎堯蓋自極治之盛莫過乎堯先乎此者有所未至後乎此者有所不及考之歷數稽之天時質之人事若合符節嗚呼盛哉西山蔡氏曰一元之數卽一嵗之數也一元有十

二防三百六十運四千三百二十世猶一嵗十二月三百六十日四千三百二十辰也前六防爲息後六防爲消卽一防之自子至巳爲息自午至亥爲消開物於星之七十六猶嵗之驚蟄也閉物於三百一十五猶嵗之立冬也一元有十二萬九千六百嵗一防有十二萬九千六百月一運有十二萬九千六百日一世有十二萬九千六百辰皆自然之數非有所牽合也或曰气盈於三百六十六朔虛於三百五十四今經世之數槪以三百六十爲率何也曰所以藏諸用也消息盈虛之法在其間矣唐堯始於星之癸一百八十辰之二千一百五十七何也曰以今日天地之運日月五星之形推而上之因以得之也嗟夫皇極一元之運始於日甲月子星甲辰子者豈特歷數之用而已哉一陽初動萬物未生是聖人所以見天地之心又以範圍天地曲成萬物者也非元气之防聰明過人者其孰與此豈特歷數之用而已哉又曰元防運世之數大而不可見分釐絲毫之數小而不可察所可得而數者卽日月星辰而知之也一世有三十嵗一月有三十日故嵗與日之數三十一嵗有十二月一日有十二辰故月與辰之數十二自嵗月日辰之數推而上之得元防運世之數推而下之得分釐絲毫之數三十與十二反覆相乘爲三百六十故元防運世嵗月日辰八者之數皆三百六十以三百六十乘三百六十爲十二萬九千六百故元有十二萬九千六百嵗防有十二萬九千六百月運有十二萬九千六百日世有十二萬九千六百辰嵗有十二萬九千六百分月有十二萬九千六百釐日有十二萬九千六百毫辰有十二萬九千六百絲皆天地自然非假智營力索而天地之運日月之行气朔之盈虛五星之伏見朓朒屈伸交食淺深之數莫不由此由漢以來以歷數名家者惟太初大衍耳惟太初以四千六百一十七嵗爲元以八十一爲分大衍之歷乃以一百六十三億七千四百五十九萬五千二百爲元三千四十爲分皆附防牽合以此求天地之數安得無差

【朱子曰經世書以十二辟卦管十二防繃定時節卻就中推吉凶消長堯時正是乾卦九五○論十二卦則陽始於子而終於己陰始於午而終於亥論四時之气則陽始於寅而終於未陰始於申而終於丑此二說者𨿽若小差而所爭不過二位蓋子位一陽𨿽生而未出乎地至寅位泰卦則三陽之生方出地上而溫厚之气從此始焉己位乾卦六陽𨿽極而溫厚之气未終故午位一陰𨿽生而未害於陽必至未位遁卦而後溫厚之气始盡也其午位陰已生而嚴凝之气及申方始亥位六陰𨿽極而嚴凝之气至醜方盡義亦放此蓋地中之气難見而地上之气易識故周人以建子爲正𨿽得天統而孔子之論爲邦乃以夏時爲正蓋取其陰陽始終之著明也按圖以推其說可見○邵子皇極經世書以元統十二防爲一元一萬八百年爲一防初間一萬八百年而天始開又一萬八百年而地始成又一萬八百年而人始生邵子於寅上方始注一開物字蓋初間未有物只是气塞及天開些子後便有一塊查滓在其中漸漸凝結而成地初則溶軟後漸堅實今山形自髙而下便如水漾沙之勢以此知必是先有天方有地有天地交感方始生出物來○問天開於子地辟於丑人生於寅其說是如何曰此是邵子皇極經世中說今不可知他只是以數推得如此他說寅上生物是到其上方有人物也有一元十二防三十運十二世十二萬九千六百年爲一元嵗月日時元防運世皆自十二而三十自三十而十二至堯時防在已午之間今漸及未矣至戌上說閉物到那里則不復有人物矣問不知人物消磨盡時天地壊也不壊曰也湏一塲鶻突旣有形气如何得不壊但一个壊了便有一个生得來○黃氏瑞節曰一元消長圖蓋以本書約之也今詳本書日甲一位爲一元該十二萬九千六百年此一元總數也其所以得元之數者由十二防積之也月子一位爲一防該一萬八百年至月亥十二位爲十二防該十二萬九千六百年屬上日甲統之也其所以得十二防之數者由三十運積之也星甲一位爲一運該三百六十年至三十位爲三十運該一萬八百年屬上月子統之過此屬月丑統之其所以得三十運之數者由十二世積之也辰子一位爲一世該三十年至辰亥十二位爲十二世該三百六十年屬上星甲統之過此屬星乙統之蓋由世積而爲運運積而爲防防積而爲元卽由時積而爲日日積而爲月月積而爲嵗也邵伯溫所謂一元之數在天地之閒猶一年是已然卲子此數何從而知其始何從而知其終耶善乎西山先生之言曰以今日天地之運日月五星之行推而上之因以得之也故曰堯得天地之中數斯言何謂也蓋堯之時在日甲月巳星癸辰申當十二萬九千六百年之半以上爲六萬四千八百年之已往以下爲六萬四千八百年之方來是以謂中數也堯而後可遞而推矣○元氏明善曰禹卽位後八年得甲子初入午防前至元元年甲子初入午防第十一運從天開甲子至泰定甲子得六萬八千八百二十一年○臨川吳氏曰一元凡十二萬九千六百嵗分爲十二防一防計一萬八百嵗天地之運至戌防之中爲閉物兩間人物俱無矣如是又五千四百年而戍防終自亥防始五千四百年當亥防之中而地之重濁凝結者悉皆融散與輕淸之天混合爲一故曰渾混淸濁之混逐漸轉甚又五千四百年而亥防終昏暗極矣是天地之一終也貞下起元又肇一初爲子防之始仍是混沌是謂太始言一元之始也是謂太一言淸濁之气混合爲一而未分也自此逐漸開明又五千四百年當子防之中輕淸之气騰上有日有月有星有辰日月星辰四者成像而共爲天又五千四百年當子防之終故曰天開於子濁气𨿽搏在中間然未凝結堅實故未有地又五千四百年當丑防之終重濁之气凝結者始堅實而成土石濕潤之气爲水流而不凝燥烈之气爲火顯而不隠水火土石四者成形而共爲地故曰地辟於醜又五千四百年而丑防終又自寅防之始五千四百年當寅防之中兩間人物始生故曰人生於寅也】

經世四象體用之數圖【萬物之數】

日日聲平辟

水水音開淸

多良千刀妻

古黒安夫卜東

宮心●●●

乃走思■■■日日聲七下唱地之用音

水水音九上和天之用聲一百五十二是謂平聲辟

一百一十二是謂開音淸音平聲辟音一千六十四

聲開音淸聲一千八

日月聲平之一辟

水水音開之一淸【開音淸和律】一之一【一音古字和平聲辟一聲至十聲唱呂】一之一【一音至十二音一聲多字唱】

一之二【二音黒字和一聲至十聲】

一之二【一音至十二音二聲良字唱】

一之三【三音安字和一聲至十聲】

一之三【一音至十二音三聲千字唱】

一之四【四音夫字和一聲至十聲】

一之四【一音至十二音四聲刀字唱】

一之五【五音卜字和一聲至十聲】

一之五【一音至十二音五聲妻字唱】

一之六【六音東字和一聲至十聲】

一之六【一音至十二音六聲宮字唱】

一之七【七音乃字和一聲至十聲】

一之七【一音至十二音七聲心字唱】

一之八【八音走字和一聲至十聲】

一之八【一音至十二音】

一之九【九音思字和一聲至十聲】

一之九【一音至十二音】

一之十

【一聲至十聲】

一之十【一音至十二音】一之十一【一聲至十聲】

一之十二【一聲至十聲】

日月聲平翕

水火音開濁

禾光元毛衰

囗黃囗父步兌

龍○●●●

內自寺■■■日月聲七下唱地之用音

水火音九上和天之用聲一百五十二是謂平聲翕

一百一十二是謂開音濁音平聲翕音一千六十四

聲開音濁聲一千八

日月聲平之二翕

水火音開之二濁【開音濁和律】二之一【一音囗字和平聲翕一聲至十聲唱呂】二之一【一音至十二音一聲禾字唱】

二之二【二音黃字和】

二之二

【二聲光字唱】

二之三【三音囗字和】

二之三

【三聲元字唱】

二之四【四音父字和】

二之四

【四聲毛字唱】

二之五【五音步字和】

二之五

【五聲衰字唱】

二之六【立音兌字和】

二之六【六聲龍字唱】

二之七【七音內字和】

二之七【七聲○字唱】

二之八【八音自字和】

二之八

二之九【九音寺字和】

二之九

二之十

二之十

二之十一

二之十二

日星聲平辟

水土音開淸

開丁臣牛○

坤五母武普土

魚男●●●

老艸囗■■■

日星聲七下唱地之用音

水土音九上和天之用聲一百五十二是謂平聲辟

一百一十二是謂開音淸音平聲辟音一千六十四

聲開音淸聲一千八

日星聲平之三辟

水土音開之三淸【開音淸和律】三之一【一音坤字和一聲至十聲】

三之一【一音至十二音一聲開字唱】

三之二【二音五字和】

三之二【二聲丁字唱】三之三【三音母字和】

三之三【三聲臣字唱】三之四【四音武字和】

三之四【四聲牛字唱】三之五【五音普字和】

三之五【五聲○字唱】三之六【六音土字和】

三之六【六聲魚字唱】三之七【七音老字和】

三之七【七聲男字唱】三之八【八音艸字和】

三之八

三之九【九音囗字和】

三之九

三之十

三之十

三之十一

三之十二

日辰聲平翕

水石音開濁

回兄君○

口吾目文旁同

烏○●●●

鹿曹囗■■■

日辰聲七下唱地之用音

水石音九上和天之用聲一百五十二是謂平聲翕

一百一十二是謂開音濁音平聲翕音一千六十四

聲開音濁聲一千八

日辰聲平之四翕

水石音開之四濁【開音濁和律】四之一【一音囗字和平聲翕一音至十聲唱呂】四之一【一音至十二音一聲回字唱】

四之二【二音吾字和】

四之二【二聲兄字唱】

四之三【三音目字和】

四之三【三聲君字唱】

四之四【四音文字和】

四之四【四聲○字唱】

四之五【五音旁字和】

四之五【五聲龜字唱】

四之六【六音同字和】

四之六【六聲烏字唱】

四之七【七音鹿字和】

四之七【七聲○字唱】

四之八【八音曹字和】

四之八

四之九【九音口字和】

四之九

四之十

四之十

四之十一

四之十二

月日聲上辟

水火音發淸

可兩典早子

甲花亞法百丹

孔審●●●

你哉三山莊卓

月日聲七下唱地之用音

火水音十二上和天之用一百五十二是謂上聲辟

聲一百一十二是謂發音音上聲辟音一千六十四

淸聲發音淸聲一千三百

月日聲上之一辟

四十四

【發音淸和律】一之一【一音甲字和一聲至十聲】火水音發之一淸一之二【二音花字和上聲辟唱呂】一之一【一音至十二音一聲可字唱】

一之三【三音亞字和】

一之二【二聲兩字唱】

一之四【四音法字和】

一之三【三聲典字唱】

一之五【五音百字和】

一之四【四聲早字唱】

一之六【六音丹字和】

一之五【五聲子字唱】

一之七【七音你字和】

一之六【六聲孔字唱】

一之八【八音哉字和】

一之七【七聲審字唱】

一之九【九音三字和】

一之八

一之十【十音山字和】

一之九

一之十一【十一音荘字】

一之十

一之十二【和十二音卓】

月月聲上翕

火火音發濁

火廣犬實○

口華爻凡百大

甬○●●●

南在口士乍宅

月月聲七下唱地之用音

火火音十二上和天之用一百五十二是謂上聲翕

聲一百一十二是謂發音音上聲翕音一千六十四

濁聲發音濁聲一千三百

月月聲上之二翕

四十四

【發音濁和律】二之一【一音口字和一聲至十聲】火火音發之二濁二之二【二音華字和上聲翕唱呂】二之一【一音至十二音一聲火字唱】

二之三【三音爻字和】

二之二

【二聲廣字唱】

三之四【四音凡字和】

二之三

【三聲犬字唱】

二之五【五音白字和】

二之四

【四聲寶字唱】

二之六【六音大字和】

二之五

【五聲○字唱】

二之七【七音南字和】

二之六

【六聲甬字唱】

二之八【八音在字和】

二之七

【七聲○字唱】

二之九【九音口字和】

二之八

二之十【十音士字和】

二之九

二之十一【十一音乍字和】

二之十

二之十二【十二音宅字和】

月星聲上辟

火土音發淸

宰井引斗○

巧瓦馬晚撲貪

鼠坎●●●

冷采囗�又拆

月星聲七下唱地之用音火土音十二上和天之用一百五十二是謂上聲辟聲一百一十二是謂發音音上聲辟音一千六十四

淸聲發音淸聲一千三百

月星聲上之三辟

四十四

【發音淸和律】三之一【一音巧字和一聲至十聲】火土音發之三淸三之二【二音瓦字和】

三之一【一音至十二音一聲宰字唱】

三之三【三音馬字和】

三之二【二聲井字唱】

三之四【四音晚字和】

三之三【三聲引字唱】

三之五【五音撲字和】

三之四【四聲斗字唱】

三之六【六音貪字和】

三之五【五聲○字唱】

三之七【七音冷字和】

三之六【六聲鼠字唱】

三之八【八音采字和】

三之七【七聲坎字唱】

三之九【九音口字和】

三之八

三之十【十音口字和】

三之九

三之十一【十一音義字】

三之十

三之十二【和十二音拆】

月辰聲上翕

火石音發濁

毎永允○水

囗牙兒萬排覃

虎○●●●

犖才囗囗崇茶

月辰聲七下唱地之用音

火石音十二上和天之用一百五十二是謂上聲翕

聲一百一十二是謂發音音上聲翕音一千六十四

濁聲發音濁聲一千三百

月辰聲上之四翕

四十四

【字和發音濁】四之一【和律一音口字和一聲至】火石音發之四濁四之二【十聲二音牙字和上聲翕】四之一【唱呂一音至十二音一聲毎】

四之三【字唱三音皃】

四之二【字和二聲永】

四之四【四音萬字和】

四之三【三聲允字唱】

四之五【五音排字和】

四之四【四聲○字唱】

四之六【六音覃字和】

四之五【五聲水字唱】

四之七【七音犖字和】

四之六【六聲虎字唱】

四之八【八音才字和】

四之七【七聲○字唱】

四之九【九音�字和】

四之八

四之十【十音�字和】

四之九

四之十一【十一音崇字和】

四之十

四之十二【十二音茶字】

星日聲去辟

土水音收淸

个向旦孝四

九香乙�丙帝

眾禁●●●

女足星手震中

星日聲七下唱地之用音

土水音十二上和天之用一百五十二是謂去聲辟

聲一百一十二是謂收音音去聲辟音一千六十四

淸聲收音淸聲一千三百

星日聲去之一辟

四十四

【收音淸和律】一之一【一音九字和一聲至十聲】土水音収之一淸一之二【二音香字和去聲辟唱呂】一之一【一音至十二音一聲个字唱】

一之三【三音乙字和】

一之二【二聲向字唱】

一之四【四音�字和】

一之三【三聲旦字唱】

一之五【五音丙字和】

一之四【四聲孝字唱】

一之六【六音帝字和】

一之五【五聲四字唱】

一之七【七音女字和】

一之六【六聲眾字唱】

一之八【八音足字和】

一之七【七聲禁字唱】

一之九【九音星字和】

一之八

一之十【十音手字和】

一之九

一之十一【十一音震字】

一之十

一之十二【和十二音中】

星月聲去翕

土火音收濁

化況半報帥

近雄王�第

用○●●●

年匠象石�直

星月聲七下唱地之用音

土火音十二上和天之用一百五十二是謂去聲翕

聲一百一十二是謂收音音去聲翕音一千六十四

濁聲收音濁聲一千三百

星月聲去之二翕

四十四

【收音濁和律】二之一【一音近字和一聲至十聲】土火音收之二濁二之二【二音雄字和去聲翕唱呂】二之一【一音至十二音一聲化字唱】

二之三【三音王字和】

二之二【二聲況字唱】

二之四【四音�字和】

二之三【三聲半字唱】

二之五【五音字和】

二之四【四聲報字唱】

二之六【六音第字和】

二之五【五聲帥字唱】

二之七【七音年字和】

二之六【六聲用字唱】

二之八【八音匠字和】

二之七【七聲○字唱】

二之九【九音象字和】

二之八

二之十【十音石字和】

二之九

二之十一【十一音�字】

二之十

二之十二【和十二音直】

星星聲去辟

土土音收淸

愛亙艮奏○

丘仰美�品天

去欠●●●

呂七�耳赤醜

星星聲七下唱地之用音

土土音十二上和天之用一百五十二是謂去聲辟

聲一百一十二是謂收音音去聲辟音一千六十四

淸聲收音淸聲一千三百

星星聲去之三辟

四十四

【收音淸和律】三之一【一音丘字和一聲至十聲】土土音收之三淸三之二【二音仰字和去聲辟唱呂】三之一【一音至十二音一聲愛字唱】

三之三【三音美字和】

三之二【二聲亙字唱】

三之四【四音�字和】

三之三【三聲艮字唱】

三之五【五音品字和】

三之四【四聲奏字唱】

三之六【六音天字和】

三之五【五聲○字唱】

三之七【七音呂字和】

三之六【六聲去字唱】

三之八【八音七字和】

三之七【七聲欠字唱】

三之九【九音�字和】

三之八

三之十【十音耳字和】

三之九

三之十一【十一音赤字和】

三之十

三之十二【十二音丑字和】

星辰聲去翕

土石音收濁

退瑩巽○貴

幹月眉�平田

兔○●●●

離全�二辰呈星辰聲七下唱地之用音

土石音十二上和天之用一百五十二是謂去聲翕

聲一百一十二是謂收音音去聲翕音一千六十四

濁聲収音濁聲一千三百

星辰聲去之四翕

四十四

【收音濁和律】四之一【一聲幹字和一聲至十聲】土石音收之四濁四之二【二音月字和去聲翕唱呂】四之一【一音至十二音一聲退字唱】

四之三【三音眉字和】

四之二【二聲瑩字唱】

四之四【四音�字和】

四之三【三聲巽字唱】

四之五【五音平字和】

四之四【四聲○字唱】

四之六【六音田字和】

四之五【五聲貴字唱】

四之七【七音離字和】

四之六【六聲免字唱】

四之八【八音全字和】

四之七

【七聲○字唱】

四之九【九音�字和】

四之八

四之十【十音二字和】

四之九四之十一【十一音辰字和】

四之十四之十二【十二音呈字和】

辰日聲入辟

石水音閉淸

舌○○嶽日

癸血一飛必■

○○●●●

■■■■■■辰日聲七下唱地之用音

石水音五上和天之用聲一百五十二是謂入聲辟

一百一十二是謂閉音淸音入聲辟音一千六十四

聲閉音淸聲五百六十

辰日聲入之一辟

石水音閉之一淸【閉音淸和律】一之一【一音癸字和入聲辟一聲至十聲唱呂】一之一【一音至十二音一聲舌字唱】

一之二【二音血字和】

一之二

【二聲○字唱】

一之三【三音一字和】

一之三

【三聲○字唱】

一之四【四音飛字和】

一之四

【四聲嶽字唱】

一之五【五音必字和】

一之五【五聲日字唱】

一之六

一之六【六聲○字唱】

一之七

一之七【七聲○字唱】

一之八

一之八

一之九

一之九

一之十

一之十一之十一

一之十二

辰月聲入翕

石火音閉濁

八○○霍骨

揆賢寅吠鼻■

○十●●●

■■■■■■辰月聲七下唱地之用音

石火音五上和天之用聲一百五十二是謂入聲翕

一百一十二是謂閉音濁音入聲翕音一千六十四

聲閉音濁聲五百六十

辰月聲入之二翕

石火音閉之二濁【閉音濁和律】二之一【一音揆字和

入聲翕一聲至十聲

唱呂】二之一【一音至十二音一聲八字唱】

二之二【二音賢字和】

二之二【二聲○字唱】

二之三【三音寅字和】

二之三【三聲○字唱】

二之四【四音吠字和】

二之四【四聲霍字唱】

二之五【五音鼻字和】

二之五【五聲骨字唱】

二之六

二之六【六聲○字唱】

二之七

二之七【七聲十字唱】

二之八

二之八

二之九

二之九

二之十

二之十

二之十一

二之十二

辰星聲入辟

石土音閉淸

○○○六徳

棄�米尾匹■

○○●●●

■■■■■■

辰星聲七下唱地之用音

石土音五上和天之用聲一百五十二是謂入聲辟

一百一十二是謂閉音淸音入聲辟音一千六十四

聲閉音淸聲五百六十

辰星聲入之三辟

石土音閉之三淸【閉音淸和律】三之一【一音棄字和

入聲辟一聲至十聲

唱呂】三之一【一音至十二音一聲○字唱】

三之二【二音�字和】

三之二【二聲○字唱】

三之三【三音米字和】

三之三【三聲○字唱】

三之四【四音尾字和】

三之四【四聲六字唱】

三之五【五音匹字和】

三之五【五聲徳字唱】

三之六

三之六【六聲○字唱】

三之七

三之七

【七聲○字唱】

三之八

三之八

三之九

三之九

三之十

三之十三之十一

三之十二

辰辰聲入翕

石石音閉濁

○○○玉北

蚪堯民未瓶■

○妾●●●

■■■■■■辰辰聲七下唱地之用音

石石音五上和天之用聲一百五十二是入聲翕音

一百一十二是謂閉音濁

入聲翕音一千六十四

聲閉音濁聲五百六十

辰辰聲入之四翕

石石音閉之四濁【閉音濁和律】四之一【一音蚪字和

入聲翕一聲至十聲

唱呂】四之一【一音至十二音一聲○字唱】

四之二【二音堯字和】

四之二【二聲○字唱】

四之三【三音民字和】

四之三【三聲○字唱】

四之四【四音未字和】

四之四【四聲玉字唱】

四之五【五音瓶字和】

四之五【五聲北字唱】

四之六

四之六【六聲○字唱】

四之七

四之七【七聲妾字唱】

四之八

四之八

四之九

四之九

四之十

四之十四之十一

四之十二

﹤子部﹐儒家類﹐性理大全書﹐卷八﹥﹤子部﹐儒家類﹐性理大全書﹐卷八﹥

邵伯溫曰太陽之數十少陽之數十太剛之數十少剛之數十太陽少陽太剛少剛之數凡四十太陰之數十二少陰之數十二太柔之數十二少柔之數十二太陰少陰太柔少柔之數凡四十有八以四因四十得一百六十以四因四十八得一百九十二以一百六十因一百九十二得三萬七百二十是謂動植之全數一百六十內去太陰少陰太柔少柔之體數四十八得一百一十二一百九十二內去太陽少陽太剛少剛之體數四十得一百五十二是謂動植之用數以一百一十二唱一百五十二得一萬七千二十四以一萬七千二十四唱得一萬七千二十四得二萬八千九百八十一萬六千五百七十六是謂動植之通數物有聲色气味可考而見惟聲爲甚有一物則有一聲有聲則有音有律則有呂故窮聲音律呂以窮萬物之數數亦以四爲本本乎四象故也自四象而爲八卦自八卦而爲六十四天地萬物之數備於其間矣此與前元防運世其法同日日聲卽元之元日之日也日月聲卽元之防日之月也日星聲則元之運日之星也日辰聲則元之世日之辰也自餘皆可以類推之也○西山蔡氏曰凡太陽太剛少陽少剛之體數皆十【康節曰陽數一衍之爲十】又日月星辰四象相因而爲十六以十因十六爲一百六十凡太陰太柔少陰少柔之體數皆十二【康節曰陰數二衍之爲十二】又水火土石四象相因亦爲十六以十二因十六爲一百九十二爲日月星辰水火土石之體以一百六十因一百九十二得三萬七百二十爲動以一百九十二因一百六十亦得三萬七百二十爲植是謂動植之全數於一百六十中去太陰少陰太柔少柔之體數四十八得一百一十二爲日月星辰之用數於一百九十二中去太陽少陽太剛少剛之體數四十得一百五十二爲水火土石之用數以一百一十二因一百五十二得一萬七千二十四爲動物之用數一百五十二因一百一十二亦得一萬七千二十四爲植物之用數又以一萬七千二十四乘一萬七千二十四得二萬八千九百八十一萬六千五百七十六爲動植通數凡日月星辰暑寒晝夜性情形體耳目口鼻元防運世皇帝王伯之數皆百六十水火土石風露雷走飛艸木色聲气味歳月日辰易書詩春秋之數皆一百九十二其去體得用宛轉相因同一法也物有色聲气味惟聲爲盛且可以書別故以正聲之平上去入正音之開發收閉列而爲圖以見聲音之全數其○有其聲而無其字者也其�有其音而無其字者也但以上下聲音調之則自可通其●卽所去之四十八其■卽所去之四十也陽數用十陰數用十二者卽易之陽數用九陰數用六也○鐘氏過曰右圖天之體數四十地之體數四十八天數以日月星辰相因爲一百六十地數以水火土石相因爲一百九十二於天數內去地之體數四十八得一百一十二是謂天之用聲於地數內去天之體數四十得一百五十二是謂地之用音凡日月星辰四象爲聲水火土石四象爲音聲有淸濁音有翕辟遇奇數則聲爲淸音爲辟遇偶數則聲爲濁音爲翕聲皆爲律音皆爲呂以律唱呂以呂和律天之用聲別以平上去入者一百一十二皆以開發收辟之音和之地之用音別以開發收閉者一百五十二皆以平上去入之聲唱之據圖觀之直看則第一字爲日聲水音第二字爲月聲火音第三字爲星聲土音第四字爲辰聲石音橫看則第一行爲日聲水音第二行爲月聲火音第三行爲星聲土音第四行爲辰聲石音

【鐘氏過曰伊川丈人云音非有異同人有異同人非有異同方有異同謂風土殊而呼吸異故也東方之音在齒舌南方之音在唇舌西方之音在防舌北方之音在喉舌便於喉者不利於唇便於齒者不利於防由是訛正牽乎僻論是非出乎曲說繁然殽亂於天下矣不有正聲正音烏能正之哉噫聲音之生也久矣其必待人而後正者耶人能正而復有待者耶知其說者從天地之道而不爲私焉始可與言聲音者矣天有陰陽地有剛柔律有辟翕呂有唱和一陰一陽交而日月星辰備焉一柔一剛交而金木水火備焉一辟一翕交而平上去入備焉一唱一和交而開發収閉備焉日月星辰備而萬情生焉金木水火備而萬形成焉平上去入備而萬聲生焉開發収閉備而萬音生焉律隨天而變呂隨地而化辟隨陽而出翕隨陰而入唱隨剛而上和隨柔而下然後律呂隨音宮徴角羽之道各得其正矣陽生日陰生月剛生星柔生辰剛生金柔生土陽生火陰生水日月星辰金土火水而天地正焉是知律呂聲音之道可以行天地矣日生目月生耳星生鼻辰生口金生气土生味火生色水生聲目耳鼻口气味色聲正而人道正焉是知律呂聲音之道可以行人事矣目之體數十耳之體數十二鼻之體數十口之體數十二气之體數十味之體數十二色之體數十聲之體數十二進目鼻气色之體數退耳口味聲之體數是爲正律之用數進耳口味聲之體數退目鼻气色之】

【骨體數是爲正呂之用數以正律之用數協正呂之用數是謂正音之用數以正呂之用數和正律之用數是謂正聲之用數正律之用數一百一十二正呂之用數一百五十二正聲之用數萬有七千二十四正音之用數萬有七千二十四律感呂而聲生焉呂感律而音生焉律呂與天地同和聲音與律呂同順是故古之聖王見天地萬物之情暢然後作樂以崇之命工以和之以詩言志以歌永言以聲依永以律和聲此所謂八音克諧而百獸率舞人神以和而鳯凰來儀則是學也豈直言釋音文義而已哉○祝氏涇曰宮商角徴羽分太少爲十聲管以十千六律六呂合爲十二音管以十二支攝之以聲音之字母二百六十四聲分平上去入分開發収閉鋪布悉備爲圖三千八百四十圖各十六聲十六音總三萬四千四十八音聲蓋取天聲有字無字與無聲字一百六十位地音有字無字與無音字一百九十二位衍忒而成之聲之位去不用之四十八止百十二所以括唐韻之內外八轉而分平上去入也音之位去不用之四十止百五十二所以括切字母唇舌牙齒喉而分開發収閉也謂之無聲百六十位中有位而調不出者謂之無音百九十二位中有位而切不出者以聲音統攝萬物之變及於無聲無音則備矣其間有聲有音𨿽無字皆洪纎髙下遂其生育者也若有聲而無音有音而無聲則天地不相唱和獨陽不生獨陰不成圖有其位實無其物也聲音字母二百六十四相交而互變始於一萬七千二十四極於二萬八千九百八十一萬六千五百七十六以取掛一之二百五十六卦以觀天地萬物之進退盈虛消長也○上官氏萬里曰自胡僧了義以三十六字爲翻切母奪造化之巧司馬公指掌圖爲四聲等字防古韻以一聲該四聲皆不出了義區域蓋但欲爲翻切用而未及於物理也惟皇極用聲音之法超越前古以聲起數以數合卦而萬物可得而推矣詳見祝氏鈴而祝氏又或與康節有異同處○彭氏長庚曰鄭夾際云四聲爲經七音爲緯江左之儒爲韻書知縱有四聲而不知衡有七音縱成經衡成緯經緯不交所以失立韻之源今考經世書聲爲律音爲呂律爲唱呂爲和一經一緯一縱一橫而聲音之全數具矣聲有十音有十二者如甲至癸十子至亥十二也於聲之用數中去音之體數四十八於音之用數中去聲之體數四十者如天數無十地數無一也以聲配音而切韻生焉翕辟淸濁辧焉三萬四千四十八音聲在其中矣天下之聲旣具而天下之色若臭若味皆在其中矣此所以爲萬物之數也○黃氏瑞節曰邵子之書伯溫略發其防至祝氏而其說詳其用異蔡氏蓋由博而之約也右四象體用圖取本書櫽括爲凡例今以本書詳之日月星辰四象爲聲日月星辰又自相加水火土石四象爲音水火土石又自相加亦如八卦相加爲六十四也其爲圖凡三十二平上去入各聲爲四圖共一十六圖開發收閉各音爲四圖共一十六圖聲之數每圖一千六十四十六圖共一萬七千二十四音之數間有出入十六圖亦一萬七千二十四蓋平上去入開發收閉分布細推以得之也蔡氏取十聲爲十圖取十二音爲十二圖如第一聲圖多字平聲而可个舌上去入三聲隨之矣第一音圖古字開音而甲九癸發收閉三音隨之矣至於一萬七千二十四之數但以一百十二因一百五十二以一百五十二因一百十二而得之亦合此其所以爲自然之妙也若夫以聲起數以數合卦則具祝氏鈴而邵子未言蔡氏未用云】

邵伯溫系述曰至大之謂皇至中之謂極至正之謂經至變之謂世大中至正應變無方之謂道以道明道道非可明以物明道道斯見矣物者道之形體也生於道而道之所成也道變而爲物物化而爲道由是知道亦物也物亦道也孰知其變哉故善觀道者必以物善觀物者必以道謂得道而忘物則可矣必欲遠物而求道不亦妄乎有物之大莫若天地然則天地安從生道生天地而太極者道之全體也太極生兩儀兩儀形之判也兩儀生四象四象生而後天地之道備焉立天之道曰陰與陽立地之道曰柔與剛陰陽變於上而日月星辰生焉剛柔化於下而水火土石成焉日月星辰成像於天水火土石成體於地象動於上而萬時生焉體交於下而萬物成焉時有消長盈虛物有動植飛走消長盈虛者時之變也動植飛走者物之類也時以變起物以類應時之與物有數存焉數者何也道之運也理之防也陰陽之度也萬物之紀也定於幽而驗於明藏於防而顯於著所以成變化而行神者也道生一一爲太極一生二二爲兩儀二生四四爲四象四生八八爲八卦八卦生六十四六十四具而後天地萬物之道備矣天地萬物莫不以一爲本原於一而衍之以爲萬窮天下之數而復歸於一一者何也天地之心也造化之源也日爲元元者气之始也其數一月爲防防者數之交也其數十二星爲運運者時之行也其數三百六十辰爲世世者變之終也其數四千三百二十觀一歲之數則一元之數覩矣以大運而觀一元則一元一嵗之大者也以一元而觀一歳則一嵗一元之小者也一元統十二防三百六十運四千三百二十世歳月日時各有數焉一嵗統十二月三百六十日四千三百二十時刻分毫釐絲忽眇沒亦有數焉皆統於元而宗於一終始往來而不窮在天則爲消長盈虛在人則爲治亂興廢皆不能逃乎數也太陽爲日太陰爲月少陽爲星少陰爲辰太剛爲火太柔爲水少剛爲石少柔爲土陽之數十陰之數十二剛之數十柔之數十二太陽少陽太剛少剛之本數凡四十太陰少陰太柔少柔之本數凡四十有八四而因之得一百有六十是謂太陽少陽太剛少剛之體數得一百九十有二是謂太陰少陰太柔少柔之體數以陰陽剛柔之體數互相進退是謂太陽少陽太剛少剛太陰少陰太柔少柔之用數太陽少陽太剛少剛之用數一百一十二太陰少陰太柔少柔之用數一百五十二以陰陽剛柔之用數更唱疊和各得萬有七千二十四是謂日月星辰水火土石變化之數日月星辰之變數水火土石之化數是謂動植之數以日月星辰水火土石變化之數再相唱和得二萬八千九百八十一萬六千五百七十六是謂動植之通數本數者數之始也體數者數之成也用數者數之變也致用則體數退矣體數退則本數藏矣體退而本藏則變化見矣故謂之變化之數變化者生生不窮之謂也萬物者動植之謂也故謂之動植之數萬物之數滋而生焉故謂之動植之通數有數則有物數盡則物窮矣有物則有數物窮則數盡矣然數無終盡數盡則復物無終窮物窮則變變故能通復故能久日月星辰變乎暑寒晝夜者也水火土石化乎風露雷者也暑寒晝夜天之變而唱乎地者也風露雷地之化而和乎天者也一唱一和而後物生焉暑寒晝夜變乎性情形體者也風露雷化乎走飛艸木者也性情形體本乎天而感乎地者也走飛艸木本乎地而應乎天者也一感一應而後物成焉一唱一和一感一應者天地之道萬物之情也天地之道萬物之情其惟誠之謂乎凡在天地之間蠻夷華夏皆人也動植飛走皆物也人各有品物各有類品類之間有理有數存焉推之於天地而後萬物之理昭焉之於陰陽而後萬物之數覩焉天气下降地气上騰陽唱於前陰和於後然後物生焉天地有至美陰陽有至精物之得者或粹或駮或淳或漓故萬物之類或巨或細或惡或良或正或邪或柔或剛咸其自取之耳至於聲色形气各以其類而得焉可考而知聲音爲甚聲者陽也而生於天音者陰也而出乎地知聲音之數而後萬物之數覩矣知聲音之理而後萬物之理得矣人之有類亦由物之有類也人類之數亦由物類之數也備天地兼萬物而合徳於太極者其惟人乎日用而不知者百姓也反身而誠之者君子也因性而由之者聖人也故聖人以天地爲一體萬物爲一身善救而不棄曲成而不遺以成能其中焉生物之道天類屬陽地類屬陰陽爲動陰爲植陽之陽爲飛陰之陰爲走動而飛者親上走而植者親下天有至粹地有至精人類得之則爲明哲飛類得之則爲鸞鳯走類得之則爲麒麟介類得之則爲龍艸類得之則爲芝蘭木類得之則爲松栢石類得之則爲金玉萬物莫不以其類而有得者焉天有至戾地有至幽人類得之則爲妖孽飛類得之則爲梟鴆走類得之則爲虎狼介類得之則爲虺蜴艸類得之則爲至毒木類得之則爲不材石類得之則爲礓礫萬物亦莫不以其類而有得者焉天地氤氳萬物化醇言致一也感應之不一則气不粹气不粹則生物不美是故致治之世則賢人眾多龍防於沼鳯鳥翔於庭天降甘露地出醴泉百谷用成庶艸蕃廡順气之應也衰亂之世則反此逆气之應也逆順之應由人心之感焉故古之聖人自昭明徳協和萬邦災害不生禍亂不作日月星辰不忒其序風晦暘不失其常山川神以寧鳥獸魚鼈咸若天人之際安可忽哉大哉時之與事乎聖人所以極深而研幾也時者天也事者人也時動而事起天運而人從猶形行而影防聲發而響應歟時行而不畱天運而不停違之則害逆之則凶故聖人與天並行而不逆與時俱逝而不違是以自天祐之吉無不利時不能違天物不能違時聖人不能違物時不能違天故天運而必變物不能違時故時變而必化聖人不能違物故物化而必順聖人惟不能違物故天亦不能違聖人是以先天而天弗違後天而奉天時天之時由人之事乎人之事由天之時乎故天有是時則人有是事人有是事則天有是時興事而應時者其惟人乎有其時而無其人則時不足以應有其人而無其時則事不足以興有其人而無其時則有之矣有其時而無其人蓋未之有也故消息虛虛者天之時也治亂興廢者人之事也有消長盈虛而後有春夏秋冬有治亂興廢而後有皇帝王伯唐虞者其中天而興乎堯舜者其應運而生乎何天時人事之相驗歟先之者則未之或至後之者則無以尙之其猶夏之將至日之向中乎故聖人刪書斷自唐虞時之盛也修經始於周平道之衰也故聖人懼之以二百四四十二年之事系之以萬世之法法者何也君臣父子夫婦人道之大倫也性之者聖人也誠之者君子也違之者小人也亡之者禽獸也興之則爲治廢之則爲亂用之則爲中國舎之則爲夷狄五伯去王也逺矣不猶愈於狄乎當世之諸侯去伯也逺矣鄰於狄也不亦近乎防聖人之生春秋之作則天下後世之人其被髮左衽矣春秋有天道焉有地道焉有人道焉王者舉而用之則帝王之功豈難致哉

性理大全書卷八﹤子部﹐儒家類﹐性理大全書﹥

欽定四庫全書

性理大全書卷九

皇極經世書三【邵伯溫解】

觀物內篇之一

物之大者無若天地然而亦有所盡也

幹陽物也坤陰物也乾坤謂之物則天地亦物也天地有物之大者耳旣謂之物則亦有所盡也然有所謂悠久無疆者固未嘗盡也

天之大陰陽盡之矣地之大剛柔盡之矣

立天之道曰陰與陽立地之道曰柔與剛天地之道不過陰陽剛柔而已

陰陽盡而四時成焉剛柔盡而四維成焉夫四時四維者天地至大之謂也

陰陽消長而爲寒暑一寒一暑而四時成焉剛柔交錯而有夷險一夷一險而四維成焉四時者天之道四維者地之理也萬物由是而生由是而成也萬物由是而生由是而成斯所以爲大者也

凡言大者無得而過之也亦未始以大爲自得故能成其大豈不謂至偉至偉者歟

大哉乾元萬物資始至哉坤元萬物資生物之資始資生可謂大矣然不自以爲大故能成其大也

天生於動者也地生於靜者也一動一靜交而天地之道盡之矣動之始則陽生焉動之極則陰生焉一陰一陽交而天之用盡之矣靜之始則柔生焉靜之極則剛生焉一剛一柔交而地之用盡之矣

天圓故主動地方故主靜動之始則陽生本乎動者也天𨿽主動動之極則陰生有時而靜矣靜之始則柔生本乎靜者也地𨿽主靜靜之極則剛生有時而動矣此所謂一動一靜交而天地之道盡之矣蓋言其體則天動而地靜言其用則天有陰陽陰靜而陽動也地有柔剛柔靜而剛動也是天地皆有動靜也此所謂一陰一陽交而天之用盡之矣一剛一柔交而地之用盡之矣

動之大者謂之太陽動之小者謂之少陽靜之大者謂之太陰靜之小者謂之少陰

統言之則曰陰陽剛柔陰陽剛柔又有小大則爲太陽少陽太陰少陰太剛少剛太柔少柔也

太陽爲日

日者至陽之精也故太陽爲日在地則爲火先天圗以幹爲日幹之位在正南

太陰爲月

月者至陰之精得日气而有光故太陰爲月在地則爲水先天圗以兌爲月兌之位在東南

少陽爲星

星者日之餘有光而見故少陽爲星在地則爲石先天圗以離爲星離之位在正東

少陰爲辰日月星辰交而天之體盡之矣

辰者天之土不見而屬陰故少陰爲辰在地則爲土天圗以震爲辰震之位在東北

太柔爲水

水者天下至柔之物也其性潤下故太柔爲水在天則爲月先天圗以坤爲水坤之位在正北

太剛爲火

火者天下至剛之物也其性炎烈故太剛爲火在天則爲日先天圗以艮爲火艮之位在西北

少柔爲土

土之爲物亦柔也其性輭緩故少柔爲土在天則爲辰先天圗以坎爲土坎之位在正西

少剛爲石

石亦剛物也其性堅故少剛爲石在天則爲星先天圗以巽爲石巽之位在西南此圗系辭所謂天地定位山澤通气雷風相薄水火不相射是也此所謂伏羲八卦也或曰皇極經世捨金木水火土而用水火土石何也曰日月星辰天之四象也水火土石地之四體也金木水火土者五行也四象四體先天也五行後天也先天後天之所自出也水火土石五行之所自出也水火土石本體也金木水火土致用也以其致用故謂之五行行乎天地之間者也水火土石蓋五行在其間矣金出於石而木生於土有石而後有金有土然後有木金者從革而後成木者植物之一類也是豈捨五行而不用哉五行在其間者此之謂也皇極經世用水火土石以其本體也洪範用金木水火土以其致用也皆有所主其歸則一或曰先天圗八卦次序與所爲之物與周易不同何也曰先天圗八卦次序始於幹而終於坤此先天也伏羲八卦也周易自帝出乎震至成言乎艮此文王八卦也非獨八卦如此六十四卦亦不同也伏羲易無文字獨有卦圗陰陽消長而已孔子於系辭亦嘗言之矣聖人立法不同其道則相爲先後終始而未嘗不同也此皆有至理在乎信道者詳考焉

水火土石交而地之體盡之矣

混成一體謂之太極太極旣判初有儀形謂之兩儀兩儀又判而爲陰陽剛柔謂之四象四象又判而爲太陽少陽太陰少陰太剛少剛太柔少柔而成八卦太陽少陽太陰少陰成像扵天而爲日月星辰太剛少剛太柔少柔成形扵地而爲水火土石八者具備然後天地之體備矣天地之體備而後變化生成萬物也所謂八者亦本乎四而已在天成像日也在地成形火也陽燧取扵日而得火火與日本乎一體也在天成像月也在地成形水也方諸取扵月而得水水與月本乎一體也在天成像星也在地成形石也星隕而成石石與星本乎一體也在天成像辰也在地成形土也自日月星之外髙而蒼蒼者皆辰也自水火石之外廣而厚者皆土也辰與土本乎一體也天地之間猶形影聲響之相應象見乎上體必應乎下皆自然之理也蓋日月星辰猶人之有耳目口鼻水火土石猶人之有血气骨肉故謂之天地之體陰陽剛柔則猶人之精神而所以主耳目口鼻血气骨肉者也故謂之天地之用夫太極者在天地之先而不爲先在天地之後而不爲後終天地而未嘗終始天地而未嘗始與天地萬物圓融和會而未嘗有先後始終者也有太極則兩儀四象八卦以至於天地萬物固已備矣非謂今日有太極而明日方有兩儀後日乃有四象八卦也𨿽謂之曰太極生兩儀兩儀生四象四象生八卦其實一時具足如有形則有影有一則有二有三以至於無窮皆然是故知太極者有物之先本已混成有物之後未嘗虧損自古及今無時不存無時不在萬物無所不稟則謂之曰命萬物無所不本則謂之曰性萬物無所不主則謂之曰天萬物無所不生則謂之曰心其實一也古之聖人窮理盡性以至於命盡心知性以知天存心養性以事天皆本乎此也

日爲暑

太陽爲日暑亦至陽之气也

月爲寒

太陰爲月寒亦至陰之气也

星爲晝

少陽爲星晝亦屬陽

辰爲夜

少陰爲辰夜亦屬陰

暑寒晝夜交而天之變盡之矣

日月星辰交而後有暑寒晝夜之變有暑寒晝夜之變而後歲成焉

水爲

者水气之所化

火爲風

風者火气之所化

土爲露

露者土气之所化

石爲雷

雷者石气之所化然四者又交相化焉故有水有火有土有石水雨則爲霶霈之火則爲苦暴之土則爲霢霂之雨石則爲雹凍之所感之气如此皆可以類推也

風露雷交而地之化盡之矣

水火土石交而後有風露雷之化有風露雷之化而後物生焉

暑變物之性

物之性屬陽故爲暑之所變

寒變物之情

物之情屬陰故爲寒之所變

晝變物之形

形可見故屬陽爲晝之所變

夜變物之體

體有質故屬陰爲夜之所變

性情形體交而動植之感盡之矣

性情形體交而後有動植之感感者唱也陽唱乎陰也

化物之走

潤下故走之類感而化

風化物之飛

風飄揚故飛之類感風而化

露化物之艸

露濡潤故艸之類感露而化

雷化物之木

雷奮迅而出故木之類感雷而化然飛走艸木又更相交錯而化如木之類亦有木之木有木之艸木之飛木之走其他皆可以類推也

走飛艸木交而動植之應盡之矣

走飛艸木交而後有動植之應應者和也陰和乎陽也性情形體本乎天者也飛走艸木本乎地者也本乎天者有感焉本乎地者有應焉一感一應天地之道萬物之理也

走感暑而變者性之走也感寒而變者情之走也感晝而變者形之走也感夜而變者體之走也飛感暑而變者性之飛也感寒而變者情之飛也感晝而變者形之飛也感夜而變者體之飛也艸感暑而變者性之艸也感寒而變者情之艸也感晝而變者形之艸也感夜而變者體之艸也木感暑而變者性之木也感寒而變者情之木也感晝而變者形之木也感夜而變者體之木也性應而化者走之性也應風而化者飛之性也應露而化者艸之性也應雷而化者木之性也情應而化者走之情也應風而化者飛之情也應露而化者艸之情也應雷而化者木之情也形應而化者走之形也應風而化者飛之形也應露而化者艸之形也應雷而化者木之形也體應而化者走之體也應風而化者飛之體也應露而化者艸之體也應雷而化者木之體也

天地之生物所以萬殊而不同者以感應之交錯也感應之交錯所以謂之變化也易曰方以類聚物以羣分此之謂也

性之走善色情之走善聲形之走善气體之走善味性之飛善色情之飛善聲形之飛善气體之飛善味性之艸善色情之艸善聲形之艸善气體之艸善味性之木善色情之木善聲形之木善气體之木善味走之性善耳飛之性善目艸之性善口木之性善鼻走之情善耳飛之情善目艸之情善口木之情善鼻走之形善耳飛之形善目艸之形善口木之形善鼻走之體善耳飛之體善目艸之體善口木之體善鼻

物有聲色气味人有耳目口鼻此又言人物之有所合也天地之生物皆以其類而有所合焉

夫人也者暑寒晝夜無不變風露雷無不化性情形體無不感飛走艸木無不應所以目善萬物之色耳善萬物之聲鼻善萬物之气口善萬物之味靈於萬物不亦宜乎

暑寒晝夜無所不變風露雷無所不化性情形體無所不感飛走艸木無所不應然後能生而爲人故惟人爲能目善萬物之色耳善萬物之聲鼻善萬物之气口善萬物之味不獨耳目口鼻能善萬物之聲色气味而心之官又能善萬物之理此所以靈於萬物也蓋天地巨物也分而爲萬物萬物各得天地之一端能備天地兼萬物者人之謂也故能與天地並立而爲三才孟子曰萬物皆備扵我惟聖人然後能踐形能踐形則能反身而誠之求諸已而天下之理得矣眾人則日用而不知役扵萬物而喪其良貴𨿽謂之人曽何異扵物哉觀物內篇之二

人之所以能靈於萬物者謂其目能收萬物之色耳能收萬物之聲鼻能收萬物之气口能收萬物之味聲色气味者萬物之體也目耳鼻口者萬人之用也

人有耳目口鼻物有聲色气味人之耳目口鼻能收物之聲色气味者蓋以人之與物本乎天地之一气同乎天地之一體也是故聖人盡已之性能盡人之性盡人之性能盡物之性已之與人人之與物本乎一道故也

體無定用惟變是用用無定體惟化是體體用交而人物之道於是乎備矣

體本無體故惟化是體用本無用故惟變是用體用變化天地之至妙者也自非聖人孰能與於此

然則人亦物也聖亦人也有一物之物有十物之物有百物之物有千物之物有萬物之物有億物之物有兆物之物生一一之物當兆物之物者豈非人乎有一人之人有十人之人有百人之人有千人之人有萬人之人有億人之人有兆人之人生一一之人當兆人之人者豈非聖乎是知人也者物之至者也聖也者人之至者也物之至者始得謂之物之物也人之至者始得謂之人之人也夫物之物者至物之謂也人之人者至人之謂也以一至物而當一至人則非聖而何人謂之不聖則吾不信也

物有巨細人有賢愚有一物之物有十物之物有百物之物有千物之物有萬物之物有億物之物有兆物之物物之巨細如此生一一之物能當兆物者人之謂也言人能兼兆物也有一人之人有十人之人有百人之人有千人之人有萬人之人有億人之人有兆人之人人之賢愚如此生一一之人能當兆人者聖人之謂也言聖人能兼兆人也聖人非徒能兼兆人又能兼兆物能兼兆物兆人又能兼天地者聖人之謂也兼兆物則謂之至物兼兆人則謂之至人至物者物之物也至人者人之人也以一至物當一至人則謂之聖人麒麟之扵走獸鳯凰之扵飛鳥物之至者也聖人之於人人之至者也天下之物或相倍蓰或相千萬物之不齊物之情也物之不齊如此惟聖人能盡之者以能兼兆物兼兆人又能兼天地故也

何哉謂其能以一心觀萬心一身觀萬身一物觀萬物一世觀萬世者焉

天下人之心一人之心是也故能以一心觀萬心天下人之身一人之身是也故能以一身觀萬身萬物之理一物之理是也故能以一物觀萬物萬世之事一世之事是也故能以一世觀萬世聖人能兼天地人物又能兼古今故能如此

又謂其能以心代天意口代天言手代天工身代天事者焉

聖人心合天意言行皆與天合故能以心代天意口代天言手代天工身代天事天地以無心爲心天何所容心哉故惟能無心而後能代天意天何言哉四時行焉百物生焉天何言哉故惟能無言而後能代天言云行施品物流行天何爲哉故惟能無爲而後能代天工天事焉

又謂其能以上識天時下盡地理中盡物情通照人事者焉

知陰陽消長之道故能上識天時知剛柔夷險之理故能下盡地理知巨細品類之別故能中盡物情達利害成敗之幾故能通照人事

又謂其能以彌綸天地出入造化進退今古表里人物者焉

能與天地參故能彌綸天地能顯諸仁藏諸用故能出入造化能通乎晝夜之道故能進退古今能盡人之性以盡物之性故能表里人物

噫聖人者非世世而效聖焉吾不得而目見之也𨿽然吾不得而目見之察其心觀其迹探其體潛其用𨿽億萬千年亦可以理知之也

聖人不世出也故曰非世世而效聖焉察心觀迹探體潛用先聖後聖其道一也或見而知之或聞而知之故𨿽億千萬年亦可以理知之猶旦暮之間也

人或告我曰天地之外別有天地萬物異乎此天地萬物則吾不得而知之非惟吾不得而知之也聖人亦不得而知之也凡言知者謂其心得而知之也言言者謂其口得而言之也旣心尙不得而知之口又惡得而言之乎以心不可得知而知之是謂妄知也以口不可得言而言之是謂妄言也吾又安能從妄人而行妄知妄言者乎

天地萬物皆一本故𨿽萬殊理無異致乾坤之道簡易而已易簡而天下之理得矣妄言妄知者不知易簡之道奮私智肆邪說以滅天理孟子所謂惡夫鑿者也

觀物內篇之三

易曰窮理盡性以至於命所以謂之理者物之理也所以謂之性者天之性也所以謂之命者處理性者也所以能處理性者非道而何

理性命皆一也至於命則理性之所處矣三者皆在於道故曰所以能處理性者非道而何

是知道爲天地之本

道生天地故道爲天地之本

天地爲萬物之本

天地生萬物故天地爲萬物之本

以天地觀萬物則萬物爲物以道觀天地則天地亦爲萬物

道生天地故道爲天地之本以道觀天地則天地爲道之物也天地生萬物故天地爲萬物之本以天地觀萬物則萬物爲天地之物也道則無有邊際天地則有盡有盡則所以爲道之物也天地則無不覆載物則有窮有窮則所以爲天地之物也

道之道盡之於天矣

有道然後有天天本乎道者也

天之道盡之於地矣

有天然後有地地本乎天者也

天地之道盡之於物矣

有天地然後有萬物物本乎天地者也

天地萬物之道盡之於人矣

人者天地五行之秀气受天地之中以生爲萬物之至靈而備天地萬物者也故能配天地而命萬物

人能知其天地萬物之道所以盡於人者然後能盡民也惟聖人能知天地萬物之道皆備於我能知天地萬物之道皆備於我則能盡天下之理能盡天下之理則能盡民而後可以治民矣

天之能盡物則謂之曰昊天

天之於物無不發生故能盡物

人之能盡民則謂之曰聖人

聖人之於人也無不仁愛故能盡人

謂昊天能異乎萬物則非所以謂之昊天也謂聖人能異乎萬民則非所以謂之聖人也萬民與萬物同則聖人固不異乎昊天者矣然則聖人與昊天爲一道聖人與昊天爲一道則萬民與萬物亦可以爲一道也一世之萬民與一世之萬物旣可以爲一道則萬世之萬民與萬世之萬物亦可以爲一道也眀矣

昊天之與萬物同乎一道故不異乎萬物聖人之與萬民同乎一道故不異乎萬民萬民與萬物同乎一道則聖人與昊天亦同乎一道矣一世之萬物與一世之萬民同乎一道則萬世之萬物與萬世之萬民亦同乎一道矣天下無二道聖人無兩心物也民也聖人也天也其道一也故古之聖人以一心而推萬心以一物而觀萬物以一世而知萬世者蓋由斯道也

夫昊天之盡物聖人之盡民皆有四府焉昊天之四府者春夏秋冬之謂也陰陽升降於其間矣聖人之四府者易書詩春秋之謂也禮樂污隆於其間矣春爲生物之府夏爲長物之府秋爲收物之府冬爲藏物之府號物之庶謂之萬𨿽曰萬之又萬其庶能出此昊天之四府者乎易爲生民之府書爲長民之府詩爲収民之府春秋爲蔵民之府號民之庶謂之萬𨿽曰萬之又萬其庶能出此聖人之四府者乎昊天之四府者時也聖人之四府者經也昊天以時授人聖人以經法天天人之事當如何哉

昊天以四府盡物聖人以四府盡民天之四府時也聖人之四府經也天時聖經相因而成天時則陰陽升降而爲春夏秋冬聖經則禮樂污隆而爲易書詩春秋春夏秋冬易書詩春秋皆有生長收藏之道其道更相爲消長污隆萬物萬民盡於其間矣故皆謂之曰四府

觀物內篇之四

觀春則知易之所存乎

易者三皇之事業也三皇之時如春

觀夏則知書之所存乎

書者五帝之事業也五帝之時如夏

觀秋則知詩之所存乎

詩者三王之事業也三王之時如秋

觀冬則知春秋之所存乎

春秋者五伯之事業也五伯之時如冬

易之易者生生之謂也易之書者生長之謂也易之詩者生收之謂也易之春秋者生藏之謂也書之易者長生之謂也書之書者長長之謂也書之詩者長收之謂也書之春秋者長藏之謂也詩之易者收生之謂也詩之書者收長之謂也詩之詩者收收之謂也詩之春秋者收藏之謂也春秋之易者藏生之謂也春秋之書者藏長之謂也春秋之詩者藏收之謂也春秋之春秋者藏藏之謂也

天時疊爲消長聖經更爲污隆其道如此可以意會不可以言求也

生生者修夫意者也生長者修夫言者也生收者修夫象者也生藏者修夫數者也長生者修夫仁者也長長者修夫禮者也長收者修夫義者也長藏者修夫智者也收生者修夫性者也收長者修夫情者也收收者修夫形者也收藏者修夫體者也藏生者修夫聖者也藏長者修夫賢者也藏收者修夫才者也藏藏者修夫術者也

意言象數言其本末仁義禮智言其先後性情形體言其大小聖賢才術言其優劣

修夫意者三皇之謂也修夫言者五帝之謂也修夫象者三王之謂也修夫數者五伯之謂也

皇帝王伯之道如此

修夫仁者有虞之謂也修夫禮者有夏之謂也修夫義者有商之謂也修夫智者有周之謂也

仁義禮智在人則與性俱生在時則有先後之序

修夫性者文王之謂也修夫情者武王之謂也修夫形者周公之謂也修夫體者召公之謂也

徳有大小則化有淺深

修夫聖者秦穆之謂也修夫賢者晉文之謂也修夫才者齊桓之謂也修夫術者楚莊之謂也

秦穆攺過自誓得聖之事而已

皇帝王伯者易之體也虞夏商周者書之體也文武周召者詩之體也秦晉齊楚者春秋之體也

易以道陰陽陰陽消長惟其時而已故皇帝王伯所以爲易之體也書以道事帝王之迹存焉故虞夏商周所以爲書之體也詩以道志始於二南而終於雅頌故文武周召所以爲詩之體也春秋以道名分至於五伯名分亂矣仲尼以春秋正其名分春秋皆五伯之事也故秦晉齊楚者春秋之體也

意言象數者易之用也仁義禮智者書之用也性情形體者詩之用也聖賢才術者春秋之用也

三皇修夫意五帝修夫言三王修夫象五伯修夫數易具是四者故意言象數爲易之用有虞修夫仁有夏修夫禮有商修夫義有周修夫智故仁義禮智爲書之用文王修夫性武王修夫情周公修夫形召公修夫體故性情形體爲詩之用秦穆修夫聖晉文修夫賢齊桓修夫才楚莊修夫術故聖賢才術所以爲春秋之用也

用也者心也體也者迹也心迹之間有權存焉者聖人之事也

心無所在而無所不在故以用言迹有方所故以體言心迹體用之間有權存焉則所謂體無定用惟變是用用無定體惟化是體者也如是則心迹體用俱以泯矣文中子所謂適造者不知其殊也惟聖人爲能盡之竊嘗論之心迹之義大矣哉聖人方其寂然不動則烏有所謂心迹者焉𨿽神莫得而窺也及其酬酧應變吉防與民同患則心迹於是乎判矣莊子所謂迹者人之所履豈其所履哉信斯言也徒徇聖人之迹而不達聖人之心是皆膠柱鼓瑟刻舟求劍者也蓋天下之理一渉於事物則必有迹有迹則有方所若聖人之心則無所在亦無所不在無方所者也古之善學聖人者求其心而不求其迹如曽子謂孔子言喪欲速貧死欲速朽有子獨以謂非君子之言有爲而言之也茍直以其言爲然而不知其所以言則失聖人之心矣是泥乎迹者也若有子可謂能知聖人之心者也古人有以不學柳下惠而學栁下惠者亦此之類也嗚呼不知聖人之心而徒徇聖人之迹則害於道害於道者楊墨之徒是也學者宜有以辧之竊聖人之迹而爲姦爲惡者則害於國家害於國家者莽卓之徒是也人君宜有以辧之學者不知辧則卒至於無父無君人君不知辧則至於竊國弒君嗚呼自非聖智其孰能辧之哉

三皇同意而異化五帝同言而異教三王同象而異勸五伯同數而異率同意而異化者必以道以道化民者民亦以道歸之故尙自然夫自然者無爲無有之謂也無爲者非不爲也不固爲者也故能廣無有者非不有也不固有者也故能大廣大悉備而不固爲固有者其惟三皇乎是故知能以道化天下者天下亦以道歸焉所以聖人有言曰我無爲而民自化我無事而民自富我好靜而民自正我無欲而民自朴其斯之謂歟容不顯之謂意意在理中未見乎迹者也任理則無爲所以爲三皇帝則有教有教則有言王則事功著故有象伯則任智力故曰同數而異率任理無爲天何言哉以道化天下者也以道化天下故天下以道歸焉

三皇同仁而異化五帝同禮而異教三王同義而異勸五伯同智而異率同禮而異教者必以徳以徳教民者民亦以徳歸之故尙讓夫讓也者先人後己之謂也以天下授人而不爲輕若素無之也受人之天下而不爲重若素有之也若素無素有者謂不己無己有之也若己無己有則舉一毛以取與於人猶有貪鄙之心生焉而況天下者乎能知其天下之天下非己之天下者其惟五帝乎是故知能以徳教天下者天下亦以徳歸焉所以聖人有言曰垂衣裳而天下治蓋取諸乾坤其斯之謂歟

並包徧覆之謂仁三皇之道也帝則有儀有物故曰同禮而異教王則有刑有政故曰同義而異勸伯則智力相尙故曰同智而異率有儀有物以徳教天下者也故天下以徳歸焉

三皇同性而異化五帝同情而異教三王同形而異勸五伯同體而異率同形而異勸者必以功以功勸民者民亦以功歸之故尙政夫政也者正也以正正夫不正之謂也天下之正莫如利民焉天下之不正莫如害民焉能利民者正則謂之曰王矣能害民者不正則謂之曰賊矣以利除害安有去王耶以王去賊安有弒君耶是故知王者正也能以功正天下之不正者天下亦以功歸焉所以聖人有言曰天地革而四時成湯武革命順乎天而應乎人其斯之謂歟

皇盡性而已帝則見於事矣故曰同情王則法度備故曰同形伯則威力窮極矣故曰同體法度備則形見於天下矣形見於天下以功勸天下者也以功勸天下故天下以功歸焉

三皇同聖而異化五帝同賢而異教三王同才而異勸五伯同術而異率同術而異率者必以力以力率民者民亦以力歸之故尙爭夫爭也者爭夫利者也取與利不以義然後謂之爭小爭交以言大爭交以兵爭夫彊弱者也猶借夫名焉者謂之曲直名也者命物正事之稱也利也者養人成務之具也名不以仁無以守業利不以義無以居功利不以功居名不以業守則亂矣民所以必爭之也五伯者借虛名以爭實利者也帝不足則王王不足則伯伯又不足則夷狄矣若然則五伯不不謂無功於中國語其王則未也過夷狄則逺矣周之東遷文武之功徳於是乎盡矣猶能維持二十四君王室不絕如綫夷狄不敢屠害中原者猶五伯借名之力也是故知能以力率天下者天下亦以力歸焉所以聖人有言曰眇能視跛能履履虎尾咥人凶武人爲於大君其斯之謂歟

三皇之治不見形迹莫得而名焉故不言而民自化其道則同其所以爲化則異故曰同聖而異化五帝則有言有敎故曰同賢而異教五帝固聖矣而謂之同賢者其道則聖其事則己見乎迹方之於三皇之道則爲賢也三王興事創業惟恐不及故曰同才而異勸五伯則詭譎相勝無所不至然猶假乎正也故曰同術而異率五伯以術以率則專用變詐威力矣故天下以力歸焉力有彊弱故尙爭尙爭者爭乎利者也五伯爭利而猶假虛名者尙有所畏憚也然名不以仁利不以義此所以爲伯也王者則惟仁義而己五伯𨿽不若王猶能有功於時過於夷狄逺矣周之東遷與滅亡無異尙能維持數百年者蓋由五伯有尊王室之名也能以力率天下有尊王室之名是猶眇能視跛能履履虎尾咥人凶武人爲於大君者也履之九三以剛處剛者也以剛處剛而不中故有武人爲於大君之象伯者之事有類於此

夫意也者盡物之性也言也者盡物之情也象也者盡物之形也數也者盡物之體也仁也者盡人之聖也禮也者盡人之賢也義也者盡人之才也智也者盡人之術也盡物之性者謂之道盡物之情者謂之徳盡物之形者謂之功盡物之體者謂之力盡人之聖者謂之化盡人之賢者謂之教盡人之才者謂之勸盡人之術者謂之率

意言象數性情形體仁義禮智聖賢才術道徳功力化教勸率此皇帝王伯之事皆相因而成者也

道徳功力者存乎體者也化教勸率者存乎用者也體用之間有變存焉者聖人之業也夫變也者昊天生萬物之謂也權也者聖人生萬民之謂也非生物非生民而得謂之權變乎

有道徳功力而後有化教勸率道徳功力不同故化教勸率有異時使之然也存乎體者言乎其體也存乎用者言乎其用也體用之間有權存焉者變以隨時也變以隨時者聖人之事也天道不變生成息矣聖人無權教化矣非生物非生民而謂之權變則一歸於詐而已矣惡孰大焉得謂之權變乎

觀物內篇之五

善化天下者止於盡道而已善教天下者止於盡徳而已善勸天下者止於盡功而已善率天下者止於盡力而已以道徳功力爲化者乃謂之皇矣以道徳功力爲教者乃謂之帝矣以道徳功力爲勸者乃謂之王矣以道徳功力爲率者乃謂之伯矣

化教勸率道徳功力皇帝王伯之事也時異則人異人異則事異故不同如此

以化教勸率爲道者乃謂之易矣以化教勸率爲徳者乃謂之書矣以化教勸率爲功者乃謂之詩矣以化教勸率爲力者乃謂之春秋矣此四者天地始則始焉天地終則終焉始終隨乎天地者也

皇帝王伯時也易書詩春秋經也天時聖經相爲表裏皆相因而成也

夫古今者在天地之間猶旦暮也以今觀今則謂之今矣以後觀今則今亦謂之古矣以今觀古則謂之古矣以古自觀則古亦謂之今矣是知古亦未必爲古今亦未必爲今皆自我而觀之也安知千古之前萬古之後其人不自我而觀之也

有今故有古有古故有今以今觀今則謂之今以後觀今則今亦謂之古矣如是則今亦未必爲今也以今觀古則謂之古矣以古自觀則古亦謂之今矣如是則古亦未必爲古也古亦未必爲古今亦未必爲今皆自我而觀之也自我而觀之者觀之以道也以道觀之則何古今之有焉無古無今則古今猶旦暮之間也聖人通乎晝夜之道而知能通晝夜之道則能通古今能通古今則能通萬世故𨿽千古之前萬古之後皆可以自我而觀之也

若然則皇帝王伯者聖人之時也易書詩春秋者聖人之經也

天時聖經不異惟聖人爲能知時作經以爲民極

時有消長經有因革時有消長否泰盡之矣經有因革損益盡之矣

時有消長故有否泰經有因革故有損益非聖人不能體消長知損益

否泰盡而體用分損益盡而心迹判體與用分心與迹判聖人之事業於是乎備

時有否泰之異故體用於是乎分事有損益之異故心迹於是乎判聖人之事業在乎體用心迹之間體用心迹之間蓋有權與變存焉知權與變然後能盡體用心迹體用心迹一也因時而有所分判然未嘗分判也卒歸乎一而已矣

所以自古當世之君天下者其命有四焉一曰正命二曰受命三曰攺命四曰攝命正命者因而因者也受命者因而革者也攺命者革而因者也攝命者革而革者也因而因者長而長者也因而革者長而消者也革而因者消而長者也革而革者消而消者也

正命天命之也受命人授之也人授之者受之於人也如書所謂正月上日受終於文祖是也攺命有所攺革如易所謂湯武革命是也其事𨿽不同皆天也攝命者以臣行君之事者也此明皇帝王伯之事也因而因則無爲而已因而革舜循堯道而有所變以隨時也革而因者武王伐商乃反商政政由舊是也革而革者時變之極則一切變矣長而長爲春長而消爲夏消而長爲秋消而消爲冬時之消長其變如此

革而革者一世之事業也革而因者十世之事業也因而革者百世之事業也因而因者千世之事業也可以因則因可以革則革者萬世之事業也一世之事業者非五伯之道而何十世之事業者非三王之道而何百世之事業者非五帝之道而何千世之事業者非三皇之道而何萬世之事業者非仲尼之道而何是知皇帝王伯者命世之謂也仲尼者不世之謂也

伯以力服人以力服人者止於其身故其事業一世而已王者以功及民以功及民者其效逺故其事業可以至於十世帝以徳教民以徳教民者得其心漸民也深故其事業可以至於百世皇以道化民道久故其事業可以至於千世可因則因可革則革通萬世而無獘者孔子之事業也故孟子謂生民以來未有夫子也命世謂得位而在上者也不世謂不得位而在下者也𨿽然孔子不得位而在下其道實出帝王之上而能用乎皇帝王伯者也故孟子謂孔子集大成者也

仲尼曰殷因於夏禮所損益可知也周因於殷禮所損益可知也其或繼周者𨿽百世可知也夫如是則何止於百世而己哉億千萬世皆可得而知之也

商周革命者也而亦有所因故商因於夏禮周因於商禮禹湯武王皆聖人也其道則同不得不因其時則異不得不革故皆有所損益惟聖人不茍同亦不茍異與時偕行知所損益以一世而知萬世故𨿽億千萬年皆可得而知之何止於百世可知而已所以可得而知之者豈有他哉以理知之故也

人皆知仲尼之爲仲尼不知仲尼之所以爲仲尼不欲知仲尼之所以爲仲尼則已如其必欲知仲尼之所以爲仲尼則捨天地將奚之焉人皆知天地之爲天地不知天地之所以爲天地不欲知天地之所以爲天地則已如其必欲知天地之所以爲天地則捨動靜將奚之焉仲尼之道不異天地欲知仲尼觀天地則知仲尼矣天地之道不過動靜而已欲知天地觀動靜則知天地矣立天之道曰陰與陽立地之道曰柔與剛陰陽剛柔者動靜之本也然天地何嘗有心扵動靜哉蓋時焉而已矣仲尼之不異天地亦時焉而已矣故孟子謂孔子聖之時者也

夫一動一靜者天地至妙者歟夫一動一靜之間者天地人之至妙者歟是故知仲尼之所以能盡三才之道者謂其行無轍迹也故有言曰予欲無言又曰天何言哉四時行焉百物生焉其斯之謂歟

一動一靜者天地之妙用也一動一靜之間者天地人之妙用也陽辟而爲動陰闔而爲靜所謂一動一靜者也不役乎動不滯乎靜非動非靜而主乎動靜者一動一靜之間者也自靜而觀動自動而觀靜則有所謂動靜方靜而動方動而靜不拘扵動靜則非動非靜者也易曰復其見天地之心乎天地之心蓋於動靜之間有以見之夫天地之心於此而見之聖人之心卽天地之心也亦於此而見之𨿽顚沛造次未嘗離乎此也中庸曰道不可須臾離也可離非道也退藏於密則以此洗心焉吉防與民同患則以此齋戒焉夫所謂密所謂齋戒者其在動靜之間乎此天地之至妙至妙者也聖人作易蓋本於此世儒昧於易本不見天地之心見其一陽初復遂以動爲天地之心乃謂天地以生物爲心噫天地之心何止於動而生物哉見其五陰在上遂以靜爲天地之心乃謂動復則靜行復則止噫天地之心何止於靜而止哉爲虛無之論者則曰天地以無心爲心噫天地之心一歸於無則造化息矣蓋天地之心不可以有無言而未嘗有無亦未嘗離乎有無者也不可以動靜言而未嘗動靜亦未嘗離乎動靜者也故於動靜之間有以見之然動靜之間間不容髮豈有間乎惟其無間所以爲動靜之間也獨楊子云知易之本以作始於中首象中孚次以周首象復中者天下之大本所謂天地之心也故其首辭曰陽气潛萌於黃鐘之宮信無不在其中天地之道可謂至信矣所謂信者有以見天地之心乎在人則誠也故天地聖人之心至信至誠悠久而不息所以爲天地人之至妙至妙者也𨿽然天地之心所可見者亦不過乎因時順理而已因時順理所以謂之道也聖人由道而行豈有轍迹哉嗚呼所謂動靜之間者千聖之所歸萬生之所息能至此則可以知變化之道可以知死生之說不能至此則非所以謂之聖人也不能知此則非所以謂之賢人也外於此者皆邪說妄行也先君皇極經世書蓋本於此所以觀物篇首明天地動靜而此又眀動靜之間天地人之至妙至妙者焉學者欲求其至在乎黙而識之不可以言傳也

觀物內篇之六

孔子贊易自羲軒而下序書自堯舜而下刪詩自文武而下修春秋自桓文而下自羲軒而下祖三皇也自堯舜而下宗五帝也自文武而下子三王也自桓文而下孫五伯也

易書詩春秋皇帝王伯聖人之事業盡在於是矣仲尼祖三皇宗五帝子三王孫五伯其道大徳尊如此中庸曰仲尼祖述堯舜而不曰三皇尊之而不可以言名也憲章文武而不及五伯卑之而有所不足道也此則兼舉之矣孫五伯可謂卑之也然聖人作春秋𨿽五伯猶或取之以其有功於一時也故曰桓公九合諸侯不以兵車管仲之力也微管仲吾其被髮左袵矣聖人之心公天下也如此春秋者聖人之刑賞也五伯𨿽得罪於聖人及其有功亦在所不掩也嗚呼治天下者賞善刑惡如聖人之心以公天下則四海之內無思不服儻徇好惡之私則刑賞濫矣刑賞濫而天下未有不亂者也

祖三皇尙賢也宗五帝亦尙賢也三皇尙賢以道五帝尙賢以徳子三王尙親也孫五伯亦尙親也三王尙親以功五伯尙親以力

三皇五帝之治皆尙賢者也而三皇以道五帝以徳三王五伯之治皆尙親者也而三王以功五伯以力以道則爲化以徳則爲教以功則爲勸以力則爲率道徳則無親疎之間功力則有違從之異然而力率天下而親之則狹矣此皇帝王伯之所以分也

嗚呼時之旣往億千萬年時之未來亦億千萬年仲尼中間生而爲人何祖宗之寡而子孫之多邪所以重贊堯舜至禹曰禹吾無間然矣

時之旣往時之未來皆有億萬之數所以爲古今也仲尼在古今之間何祖宗之寡子孫之多謂治世少而亂世多聖君少而庸君多也三王方三皇五帝時𨿽不同然固已鮮矣後世不止雜乎伯而伯亦有所不足也仲尼贊堯則曰惟天爲大惟堯則之贊舜則曰君哉舜也無爲而治者其舜也歟至禹則曰菲飲食而致孝乎神惡衣服而致羙乎黻冕卑宮室而盡力乎溝洫禹吾無間然矣文王則曰三分天下有其二以服事殷周之徳可謂至徳也己湯武則曰順乎天而應乎人嗚呼文王之徳與舜禹並可謂至矣

仲尼後禹千五百餘年今之後仲尼又千五百餘年𨿽不敢比仲尼上贊堯舜禹豈不敢比孟子上贊仲尼乎

仲尼後禹千五百餘年今之後仲尼又千五百餘年蓋道之相傳無古今之異仲尼傳堯舜禹者也孟子傳仲尼者也吾先君子蓋學孔孟者也

人謂仲尼惜乎無土吾獨以爲不然獨夫以百畆爲土大夫以百里爲土諸侯以四境爲土天子以九州爲土仲尼以萬世爲土若然則孟子言自生民以來未有如孔子也斯亦未爲之過矣

一夫之土百畝而已大夫之土百里而已諸侯之土四境而已天子之土九州而已皆有窮極者也仲尼之道通萬萬世而無獘萬世之所尊者也故曰仲尼以萬世爲土非特萬世也亙古今窮天地一人而已故孟子曰自生民以來未有夫子也

夫人不能自富必待天與其富然後能富人不能自貴必待天與其貴然後貴若然則富貴在天也不在人也有求而得之者有求而不得者矣是系乎天者也功徳在人也不在天也可修而得之不修則不得是非系乎天也系乎人者也夫人之能求而得富貴者求其可得者也非其可得者非所以能求之也昧者不知求而得之則謂其已之得也故矜之求而失之則謂其人之不與也故怨之如知其己之所以能得人之所以能與則天下安有不知量之人邪

富貴在天不可求而得功徳在人所可修而至不可求而得故必曰有命所可修而至故不可不勉世之人不務修其所可至而務求其所不可得惑之甚也故未得之則患得之旣得之則患失之得之則矜誇失之則怨懟茍知己得之人與之皆天也如是則安有不知量之人哉

天下至富也天子至貴也豈可妄意求而得之也𨿽曰天命亦未始不由積功累行聖君艱難以成之庸君暴虐以壞之是天歟是人歟是知人作之咎固難逃已天降之災禳之奚益積功累行君子常分非有求而然也有求而然者所謂利乎仁者也君子安有餘事於其間哉然而有幸有不幸者始可以語命也已

聖人之大寶曰位天實命之故堯命舜天之歷數在爾躬舜亦以此命禹天位豈容求而得者不可求而得況可以不道而取之邪此篇戒亂臣賊子使之知天命之可畏也積功累行人之所當爲君子豈有求而然必自積行累功以得之不積行累功以得之者或有之矣終亦必亡而已積行累功而不得者亦有之矣君子乃謂之命也已

夏禹以功有天下夏桀以虐失天下湯以功有天下紂以虐失天下周武以功有天下周幽以虐失天下三者𨿽時不同其成敗之形一也

夏禹商湯周武其功徳在民深矣其創法垂統至矣後世子孫𨿽中才之君能保惜其基業謹守其防度兢兢業業而勿失𨿽百世可也夏則太康已失邦而其後有桀商太甲巳不明而其後有紂周昭王已南徵不返而其後有幽厲詩云赫赫宗周褎姒滅之蓋周至幽厲𨿽曰未亡其實亡矣獨以文武之澤未斬國之典刑尙存故至赧王而後失之其祖宗之艱難積累以得之其後亡國敗家之人庸愚暴虐以失之若出一塗書曰爲善不同同歸於治爲惡不同同歸於亂此之謂也

平王東遷無功以復王業赧王西走無虐以喪王室威令不逮一小國諸侯仰存於五伯而已此又奚足道哉平王東遷文武之業盡矣故無功以復王室赧王西走危亡之勢極矣故無虐以喪王室皆不足道也竊嘗論之桀紂幽厲皆暴君也自平王至赧皆庸君也庸暴𨿽殊皆足以亡其國然暴君身爲不善其亡也速其爲天下害也淺庸君未必能爲大惡而天下之爲惡者皆得以肆其惡其亡也緩其爲天下害也深故桀紂身爲不善湯武誅放而天下寧幽厲亦可謂暴矣獨以文武之澤未泯止亡其身而國之未亡幸也自平至赧無顯著之惡而其庸則甚矣其後有五伯有戰國有暴秦民墜塗炭五百餘年而天下受其害至漢而後始定考之歷代亦莫不然西漢自元成而下皆庸君也卒致新室之亂幸天下未厭漢光武中興東漢自桓靈而下皆庸君也卒致董卓之亂而後有三國有南北朝又分而爲十六國羯胡鮏羴瀆污中原民墜塗炭又四百餘年而天下受其害至隋而後始定隋焬帝暴君也身爲不善以亡其國不旋踵有唐以興而天下寧唐自肅宗而下多庸君也當時藩鎭固以暴橫於外宦豎又且擅權於內其後有五季又分而爲十國皆得以肆其惡民墜塗炭又二百年至本朝而後大定則暴君之爲天下害也淺庸君之爲天下害也深槪可見矣

但時無眞王者出焉𨿽有虛名與杞宋其誰曰少異是時也春秋之作不亦宜乎

當是時也天下無王矣孔子之作春秋所以明王道而存王者之禮防也使之得位則行之矣孟子告齊梁之君亦必以王道者以此也

仲尼修經周平王之時書終於晉文侯詩列爲王國風春秋始於魯隱公易盡於未濟卦

孟子曰王者之迹熄而後詩亡詩亡然後春秋作周平之時王者之迹熄矣故春秋之所以作也書終於文侯之命周之東遷晉鄭焉依文侯猶知尊周有功於時故聖人取之始於典謨終之以文侯之命與秦誓則其時其事可知之矣王者之迹熄而雅頌不作周室之微不絕如綫四郊之外皆非己有與一小國亦何以異所存獨王者之虛名耳故黍離之詩列於國風也春秋始於魯隱魯周公之國周公之禮樂典章具在於魯至隱公之世周公之業衰矣此春秋之所以始隱又當周平之時也易終於未濟卦一治一亂而未始有窮也

予非知仲尼者學爲仲尼者也禮樂徵伐自天子出而出自諸侯天子之重去矣宗周之功徳自文武出而出自幽厲文武之基息矣由是犬戎得以侮中國周之諸侯非一獨晉攘去戎狄徙王東都洛邑用存王國爲天下伯者之倡秬鬯圭瓉之錫其能免乎

聖人人倫之至能盡君君臣臣父父子子兄兄弟弟夫夫婦婦之道正心誠身以治天下國家此蓋孔子之志也禮樂徵伐威福之大柄也臣下得而擅之則人君之權移於下矣蓋由君非其君臣非其臣欲不亂其可得乎周之幽厲小人而乘君子之器者也盜斯奪之矣故犬戎得以侮中國晉文侯獨攘戎狄而遷周於洛知有君臣之義未同扵夷狄其功亦可尙矣此書所以有文侯之命也

傳稱子貢欲去魯告朔之餼羊孔子曰賜也爾愛其羊我愛其禮是知名存實亡者猶愈於名實俱亡者矣禮𨿽廢而羊存則後世安知有不復行禮者矣晉文王尊王𨿽用虛名猶能力使天下諸侯知有周天子而不敢以兵加之也及晉之衰也秦由是敢滅周斯愛禮之言信不誣矣

孔子之時魯國告朔之禮廢已久矣而餼羊猶存子貢獨見其禮已久廢餼羊徒有虛名故欲去之聖人用心深逺以謂爾愛其羊我愛其禮禮𨿽廢而羊猶存後世安知不有因其羊而行禮循其名而求其實者乎豈不愈於羊禮俱廢名實皆亡者也故晉文公有尊王之名而尙能有功一時所以聖人亦取之矣孟子謂好名之人能譲千乘之國好名之人於道𨿽爲未至己讓千乘之國則與夫見利忘義貪取茍得無所顧借者蓋有間矣或曰好名之人矯僞不情烏足貴哉愚獨不然矯僞爲善豈不賢於矯僞爲惡者乎竊嘗論之爲人君者能知堯舜之名爲可好則莫不願爲堯舜好之而不已行之而彌久是亦堯舜而已爲人臣者能知稷契之名爲可好則莫不願爲稷契好之而不已行之而彌久是亦稷契而已志於道者能知孔顏之名爲可好好之而不己行之而彌久是亦孔顏而己嗚呼名者治世修身之具也烏可一日闕於天下但患人不知所以好之耳豈不貴哉

齊景公嘗一日問政於孔子孔子對曰君君臣臣父父子子公曰善哉信如君不君臣不臣父不父子不子𨿽有粟吾得而食諸是時也諸侯僭天子陪臣執國命祿去公室政出私門景公自不能上奉周天子欲其臣下奉己不亦難乎厥後齊卒爲田氏所移夫齊之有田氏者亦猶晉之有三家也亦猶周之有五伯也韓趙魏之於晉也旣立其功又分其地旣卑其主又專其國田氏之於齊也旣得其祿又專其政旣弒其君又移其祚其如天下之事豈無漸乎履霜之戒寧不思乎

君臣父子天下之達道人之大倫所以維持天下者以此用之則治捨之則亂古今一也周之衰三綱五常絕矣簒君弒父無所不至以君臣父子之道不眀故也諸侯旣僭天子矣大夫安得不僭諸侯大夫旣僭諸侯矣陪臣安得不僭大夫故𨿽管仲邦君樹塞門管氏亦樹塞門邦君爲兩君之好有反玷管氏亦有反玷管氏猶不知禮況其餘乎其甚則魯之三家以雍徹用八佾舞於庭是以陪臣僭天子也陪臣而僭天子況於執國命乎始於僭逾卒於攘奪勢必然也故田氏之於齊韓趙魏之於晉終逐其君而盜其國向使齊晉之君不敢僭周則所謂田氏與三大夫者其敢逐其君而盜其國乎上之所好下必有甚焉出乎爾者反乎爾不思之甚矣易曰履霜堅冰至君子方履霜之時固已知堅冰之必至宜辧之早也

傳稱王者往也往天下者可以王也周之衰也諸侯不朝天子久矣及楚預中國會盟仲尼始進爵爲子其僭王也不亦陋乎

楚蠻夷之國春秋書曰楚子而僭王僭之甚者也

夫以力勝人者人亦以力勝之吳嘗破越而有輕楚之心及其破楚又有驕齊之志貪婪攻取不顧徳義侵侮齊晉專以夷狄爲事遂復爲越所滅越又不監之其後復爲楚所滅楚又不監之其後復爲秦所滅秦又不監之其後復爲漢所代恃彊淩弱與虎豹何以異乎非所以謂之中國義理之師也

吳楚秦越皆蠻夷之國恃彊淩弱不顧徳義方之齊晉有間矣

宋之爲國也爵髙而力卑者乎盟不度徳會不量力區區與諸侯並驅中原恥居其後其於伯也不亦難乎宋襄公亦嘗主盟而衰弱無術不足道也

周之同姓諸侯而克永世者獨有燕在焉燕處北陸之地去中原特逺茍不隨韓趙魏齊楚較利刄爭虛名則足以養徳待時觀諸侯之變秦𨿽虎狼亦未易加害延十五六年後天下事未可知也

燕居朔方固爲彊大與齊趙相抗茍不與諸國爭勝負而修召公之政以治其國有可以興王之理也而乃遣一刺客以入暴秦自取滅亡可哀也已

中原之地方九千里古不加多而今不加少然而有祚長祚短地大地小者攻守異故也自三代以降漢唐爲盛秦界於周漢之間矣秦始盛於穆公中於孝公終於始皇起於西夷遷於岐山徙於咸陽兵瀆宇內血流天下吞吐四海更革今古𨿽不能比徳三代非晉隋可同年而語也其祚之不永得非用防太酷殺人之多乎所以仲尼序書終於秦誓一事其言不亦逺乎

秦穆公能攺過自誓伯之優者也故序書上自典誥下及秦誓聖人猶取之而不廢是亦不得中行而與之必也狂狷乎之義也王者不作近於王道者𨿽一善必錄聖人之心如此然終於秦誓則世之盛衰道之污隆可知之矣穆公有此一善可稱宜乎國以盛彊其後始皇並吞海內而乃尙刑好殺止於二世以取滅亡蓋秦夷狄之國尙刑好殺乃其所習又況本以商鞅之法其貽謀刻少恩有自來矣

夫好生者生之徒也好殺者死之徒也周之好生也以義漢之好生也亦以義秦之好殺也以利楚之好殺也亦以利周之好生也以義而漢且不及秦之好殺也以利而楚又過之天之道人之情又奚擇於周秦漢楚哉擇乎善惡而已是知善也者無敵於天下而天下共善之惡也者亦無敵於天下而天下亦共惡之天之道人之情又奚擇於周秦漢楚哉擇於善惡而已

仁者好生不仁者好殺好生者王好死者亡好生者天祐之人愛之好殺者天怒之人惡之周漢以好生而興秦楚以好殺而廢天之興廢人之去就在乎仁與不仁而已

性理大全書卷九﹤子部﹐儒家類﹐性理大全書﹥

欽定四庫全書

性理大全書卷十

皇極經世書四

觀物內篇之七

昔者孔子語堯舜則曰垂衣裳而天下治語湯武則曰順乎天而應乎人斯言可以該古今帝王受命之理也堯禪舜以徳舜禪禹以功以徳帝也以功亦帝也然而徳下一等則入於功矣湯伐桀以放武伐紂以殺以放王也以殺亦王也然而放下一等則入於殺矣是知時有消長事有因革前聖後聖非出於一途哉

堯舜禪讓湯武徵伐其事則異其道則同以徳以功以放以殺時之消長事之因革不同如此至於徵伐放殺非聖人之所欲蓋有不得已者焉聖人所同者心所異者迹故前聖後聖非出於一途而聖人求乎心之所同而不求乎迹之所同茍姑同乎迹而不同乎心則爲姦爲惡何所不至不可不辧也然所謂下一等者孔子序書贊堯舜禹亦有詳略謂韶盡美矣又盡善也武盡美矣未盡善也聖人蓋有深意焉

天與人相爲表裏天有陰陽人有邪正邪正之由系乎上之所好也上好徳則民用正上好佞則民用邪邪正之由有自來矣𨿽聖君在上不能無小人是難其爲小人𨿽庸君在上不能無君子是難其爲君子自古聖君之盛未有如唐堯之世君子何其多邪時非無小人也是難其爲小人也故君子多也所以𨿽有四凶不能肆其惡自古庸君之盛未有如殷紂之世小人何其多邪時非無君子也是難其爲君子故小人多也所以𨿽有三仁不能遂其善是知君擇臣臣擇君者系乎人者也君得臣臣得君者是非系乎人也系乎天者也

天與人常相須而成者也天有陰陽人有邪正正爲君子邪爲小人君子小人相爲盛衰猶陰陽之相爲消長聖人之於易否防言之詳矣且治世非無小人也亂世非無君子也君子在內小人在外所以爲防而天下治矣君子在外小人在內所以爲否而天下亂矣君子小人無世無之在乎人君所好所用而已人君好徳則民用正而君子進小人退矣人君好佞則民用邪而小人進君子退矣唐堯之時非無小人也君子在內而眾小人在外而寡則小人不勝君子也故𨿽有四凶亦不能害君子商紂之世非無君子也君子在外而寡小人在內而眾則君子不能勝小人也故𨿽有三仁而不能去小人所謂內外者不獨在位在野而已但信而任之則爲內疎而逺之則爲外上好正而信任君子則小人逺矣不必待屏絕誅竄而後爲外也上好邪而信任小人則君子逺矣不必待斥逐放棄而後爲外也所謂小人者聖人亦未嘗疾之已甚也但使君子在上小人在下各得其所而已君子在上則足以制小人小人在下則順以從君子如是則天下未有不治者也若夫疾惡而不能去去惡而無其術者適所以致禍亂之道也嗚呼君子小人用與不用實系上之所好上之所好實系天下治亂可不愼哉

賢愚人之本性利害民之常情虞舜陶於河濱傅說築於巖下天下皆知其賢而百執事不爲之舉者利害使之然也吁利害叢於中而矛防森於外又安知有虞舜之聖而傅說之賢哉河濱非禪位之所巖下非求相之方昔也在億萬人之下而今也在億萬人之上相去一何逺之甚也然而必此云者貴有名者也

唐堯之舉舜商宗之用說蓋有素矣猶歷試諸艱稽之夢卜所以厭天下之心也𨿽舜之聖說之賢茍爲利害所蔽人亦安知其聖賢哉故堯髙宗不得不如此貴乎有名也

易曰坎有孚維心亨行有尙中正行險往且有功𨿽危無咎能自信故也伊尹以之是知古之人患名過實者有之矣其間有幸與不幸者𨿽聖人人力有不及者矣伊尹行冢宰居責成之地借使避放君之名豈曰不忠乎則天下之事去矣又安能正嗣君成終始之大忠者乎吁若委寄於匪人三年之間其如嗣君何則天下之事亦去矣又安有伊尹也坎有孚維心亨不亦近之乎有伊尹之位有伊尹之時有伊尹之徳有伊尹之心忠於社稷公於天下則可𨿽曰放君所不避也茍無其位無其時無其徳無其心不忠不公則爲簒也烏可防故必如坎之維心亨行有尙而後可以濟乎坎也

易曰由豫大有得勿疑朋盍簪剛健主豫動而有應羣疑乃亡能自彊故也周公以之是知聖人不能使人無謗能處謗者也周公居總已當任重之地借使避滅親之名豈曰不孝乎則天下之事去矣又安能保嗣君成終始之大孝者乎吁若委寄於匪人七年之間其如嗣君何則天下之事亦去矣又安有周公也由豫大有得勿疑朋盍簪不亦近之乎

有周公之位有周公之時有周公之徳有周公之心忠於社稷公於天下則可𨿽曰誅兄放弟所不避也苟無其位無其時無其徳無其心不忠不公則是大惡也烏可哉故必如豫之大有得勿疑朋盍簮而後可以主豫也

夫天下將治則人必尙行也天下將亂則人必尙言也尙行則篤實之風行焉尙言則詭譎之風行焉天下將治則人必尙義也天下將亂則人必尙利也尙義則謙讓之風行焉尙利則攘奪之風行焉

治世務本故尙行亂世務末故尙言務本則君子之事也故篤實之風所以行也務末則小人之事也故譎詐之風所以行也治世樂與故尙義亂世樂取故尙利尙義則君子之事也故謙讓之風所以行也尙利則小人之事也故攘奪之風所以行也皆本乎上之所好與夫君子小人之進退而已

三王尙行者也五伯尙言者也尙行者必入於義也尙言者必入於利也義利之相去一何逺之如是耶三王用忠信以行實事故尙行五伯用譎詐以假虛名故尙言所尙不同如此王伯之所以異也

是知言之於口不若行之於身行之於身不若盡之於心言之於口人得而聞之行之於身人得而見之盡之於心神得而知之人之聰明猶不可欺況神之聰明乎是知無愧於口不若無愧於身無愧於身不若無愧於心無口過易無身過難無身過易無心過難旣無心過何難之有吁安得無心過之人而與之語心哉是故知聖人所以能立於無過之地者謂其善事於心者也君子言之不出恥躬之不逮故徒言之不若躬行之行之者或安而行之或利而行之或勉彊而行之安而行之者行之以無事盡於心者也孟子所謂舜由仁義行者是也利而行之勉彊而行之者𨿽曰行之而心或有所未盡故不若盡心之爲善也旣能行之久而必有所至及其成功則一矣言之於口則人得而聞之行之於身則人得而見之盡之於心則神得而知之所謂盡之於心者黙而成之不言而信者也不言而信則神得而知之者也故君子不欺暗室不愧屋漏以神之聰明不可欺也無愧於口不若無愧於身無愧於身不若無愧於心謂之行於身不若盡之於心也無口過易能愼言語則無口過矣無身過難能踐履則無身過矣無身過易無心過難旣無心過何難之有所謂心過者不必待見於事爲之際思慮一萌茍離於道是爲過矣旣無心過何思何慮寂然不動感而而通何難之有也能無心過者其惟聖人乎聖人與天地合其徳與日月合其明與四時合其序與鬼神合其吉凶何過之有未至於聖人則未能無過故孔子謂顏淵爲好學則曰不貳過又曰有不善未嘗不知知之未嘗復行始可以謂之無身過者也及其問仁則告之以非禮勿視非禮勿聴非禮勿言非禮勿動至於非禮勿動則使之進於無心過之地也故又曰回也其心三月不違仁夫心有一所動而在乎非禮則逺於仁矣顏子至於三月不違仁則幾於聖者也此道之妙不可以言傳學者當盡心焉觀物內篇之八

仲尼曰韶盡美矣又盡善也武盡美矣未盡善也又曰管仲相桓公霸諸侯一匡天下民到於今受其賜微管仲吾其被髮左袵矣是知武王𨿽不逮舜之盡善盡美以其解天下之倒懸則下於舜一等耳桓公𨿽不逮武之應天順人以其霸諸侯一匡天下則髙於狄亦逺矣以武比舜則不能無過比桓則不能無功以桓比狄則不能無功比武則不能無過漢氏宜立乎桓武之間矣此言帝王之異霸之於王固逺然亦有功於時故聖人猶取之漢不純乎王而雜乎霸者也舜武皆聖人也所以異者時不同故也

是時也非防天下民厭秦之暴且甚𨿽十劉季百子房其如人心未易何

人君所恃以安者人心而已人心旣去一夫而已故書謂之獨夫紂也

且古今之時則異也而民好生惡死之心非異也自古殺人之多未有如秦之甚天下安有不厭之乎夫殺人之多不必以刃謂天下之人無生路可移也而又況以刃多殺天下之人乎

得民心以仁失民心以不仁仁者好生不仁者好殺以虐政殺之以白刃殺之其殺一也然白刃之所殺猶有能免者虐政之所殺則無所逃矣故虐政甚於白刃也已殺之使人殺之其殺一也已殺之所殺猶寡使人殺之則所殺者眾也故使人殺之甚於已殺之也使人殺之謂以虐政殺之也以虐政殺之者謂天下之人無生路可趨也故虐政甚於白刃也又況旣以虐政殺之而又加之以白刃殺之耶於是時也天下之生靈墜於塗炭可知之矣

秦二世萬乘也求爲黔首而不能得漢劉季匹夫也免爲元首而不能己萬乘與匹夫相去有間矣然而有時而代之者謂其天下之利害有懸之耳

利民則匹夫可以爲元首害民則元首欲爲匹夫而不能利害之間如此可不畏哉可不愼哉

天之道非禍萬乘而福匹夫也謂其禍無道而福有道也人之情非去萬乘而就匹夫也謂其去無道而就有道也萬乘與匹夫相去有間矣然而有時而代之者謂其直以天下之利害有所懸之耳

天之禍福視民之去就民之去就視君之仁與不仁君之仁與不仁在乎利民害民而已利民則天降之福害民則天降之禍人君始於利民害民而天之禍福卒及其身及其子孫可不畏哉可不愼哉

日旣沒矣月旣望矣星不能不希矣非星之希是星難乎其爲光矣能爲其光者不亦希乎漢唐旣創業矣呂武旣擅權矣臣不能不希矣非臣之希是臣難乎其爲忠矣能爲其忠者不亦希乎

忠臣之節見於危難故曰不亦希乎

是知任天下事易死天下事難死天下事易成天下事難茍成之又何計乎死與生也如其不成𨿽死奚益況其有正與不正者乎與其死於不正孰若生於正與其生於不正孰若死於正在乎忠與智者之一擇焉死固可惜貴乎成天下之事也如其敗天下之事一死奚以塞責生固可愛貴乎成天下之事也如其敗天下之事一生何以收功

任天下之事易於死天下之事死天下之事易於成天下之事故聖人貴成天下之事而不計乎死與生也生而敗天下之事生以奚益死而不能成天下之事死以奚益生也死也君子未嘗有所擇所擇者正與不正而已不正而死不若正而生不正而生不若正而死君子無求生以害仁不貴乎茍生以敗天下之事也有殺身以成仁貴乎成天下之事而死之以正也至於死則非君子之所得已不得已而死死而能有所成則死猶生也故君子必死之𨿽然惟聖人無死地無死地者不獨能知幾而又且見於未萌也所以能見於未萌者以明乎理故也如舜不爲象所害孔子不爲匡人桓魋所殺是也凡能爲人所害所殺者謂之仁謂之難則可不可以謂之聖也然聖人非臨難茍免蓋不至於苟免之地也茍不能見於未萌不幸而至於難權輕重而義有所在死其所當死亦聖人之所許也若子路之死於蒯聵可以死可以無死死傷勇者也故孔子謂柴也其來乎由乎其死矣孔子不以柴之來爲非則知由之死未爲是也方子路之未死孔子已謂若由也不得其死然則知子路之死聖人之所不取也子畏於匡顏淵後孔子曰吾以女爲死矣顏淵曰子在回何敢死使孔子死於匡則顏淵必死之矣若顏淵可謂知所事知所死矣後世之人不明義理不擇所事而死於其難者有之矣是特犬馬之忠而已比之賣主以爲利者固有間然皆不得其死者也嗚呼君子之出處所與所事實死生之所系可不擇哉

噫能成天下之事又能不失其正而生者非漢之畱侯唐之梁公而何微斯二人則漢唐之祚或幾乎移矣豈若虛生虛死者焉夫虛生虛死者譬之蕭艾忠於智者不由乎其間矣

畱侯梁公於漢唐其功大矣古之成大事者不務爲區區之小忠以投人之耳目志於逺者大者而已觀物內篇之九

仲尼曰善人爲邦百年亦可以勝殘去殺誠哉是言也自極亂至於極治必三變矣

變極亂爲極治亦必有漸故必至於三變也

三皇之法無殺五伯之法無生伯一變至於王矣王一變至於帝矣帝一變至於皇矣其於生也非百年而何古者謂三十年爲一世天時人事更一世則變變極治而爲極亂變極亂而爲極治皆有漸次世變至於三則幾百年也

是知三皇之世如春五帝之世如夏三王之世如秋五伯之世如冬如春溫如也如夏燠如也如秋淒如也如冬冽如也

皇帝王伯春夏秋冬其時如此溫燠淒冽其變如此

春夏秋冬者昊天之時也易書詩春秋者聖人之經也天時不差則嵗功成矣聖經不忒則君徳成矣

天時聖經其道一也嵗功君徳由此而成也

天有常時聖有常經行之正則正矣行之邪則邪矣邪正之間有道在焉行之正則謂之正道行之邪則謂之邪道邪正由人乎由天乎

君子則正小人則邪邪正在人而所以使邪正之得行則在天故曰由人乎由天乎君子小人正道邪道猶天之有消息盈虛消息盈虛莫非天也𨿽曰天亦由乎人也故聖人獨責於人盡人事而後可以言天也茍一切歸之於天則人事廢矣是猶未嘗播種耕耘而罪嵗者也

天由道而生地由道而成物由道而形人由道而行天地人物則異也其於由道一也

甞謂萬物莫不由之之謂道天地人物皆由乎道者也

失道也者道也道無形行之則見於事矣如道路之道坦然使千億萬年行之人知其歸者也

道無形迹故名之曰道以謂如道路之道名之曰道則已在乎形迹之間矣然則道果何在乎易曰一陰一陽之謂道孟子曰萬物莫不由之之謂道又曰道若大路然使天下之人由此而求之也聖人語道止可至此在學者潛心焉旣由乎道則知所歸矣

或曰君子道長則小人道消君子道消則小人道長長者是則消者非也消者是則長者非也何以知正道邪道之然乎吁賊夫人之論也

有君子之道有小人之道君子小人之進退猶陰陽之消長也一陰一陽一消一長天之道也然聖人未嘗不助陽而抑陰進君子而退小人蓋陽之與君子助而進之猶不足陰之與小人抑而退之猶不能人事不可以不盡人事旣盡其成敗則系乎天非人力之所及也故治亂天也君子不謂之天有人事存焉故也

不曰君行君事臣行臣事父行父事子行子事夫行夫事妻行妻事君子行君子事小人行小人事中國行中國事夷狄行夷狄事謂之正道君行臣事臣行君事父行子事子行父事夫行妻事妻行夫事君子行小人事小人行君子事中國行夷狄事夷狄行中國事謂之邪道

君行君事臣行臣事父行父事子行子事夫行夫事妻行妻事君子行君子事小人行小人事中國行中國事夷狄行夷狄事則上下各得其所而天下治矣故謂之正道反此則亂矣故謂之邪道

至於三代之世治未有不治人倫之爲道也三代之世亂未有不亂人倫之爲道也後世之慕三代之治世者未有不正人倫者也後世之慕三代之亂世者未有不亂人倫者也

所以謂之人倫者尊卑上下皆得其理而已得其理則治失其理則亂治則興亂則亡自古皆然也嗚呼人倫不明而欲治天下其可得乎堯以是傳之舜舜以是傳之禹三代之聖君莫不由此以治天下孔孟莫不以此垂教於萬世楊氏爲我是無君也墨氏兼愛是無父也無父無君是禽獸也爲我兼愛豈不美哉其獘則至於無父無君爲天下之害也大矣

自三代而下漢唐爲盛未始不由治而興亂而亡況其不盛於漢唐者乎

三代之盛王皆由明人倫而興其後世皆由廢人倫而亡漢唐不逮三代之盛其興也亦莫不由此而興其亡也亦莫不由此而亡如唐之太宗人倫已不甚明矣故其後世數致禍亂嗚呼有天下者人之大倫其可廢乎捨是則與禽獸夷狄奚擇夷狄之相殘禽獸之相食以無人倫也

其興也又未始不由君道盛父道盛夫道盛君子之道盛中國之道盛其亡也又未始不由臣道盛子道盛妻道盛小人之道盛夷狄之道盛

臣不尊君子不順父妻不從夫夷狄之淩中國小人之勝君子皆亂之道也

噫二道對行何故治世少而亂世多邪君子少而小人多邪曰豈不知陽一而陰二乎

亂世多而治世少小人多而君子少由天之陰陽陽數奇而陰數耦陰常多於陽而陽常少於陰故君子之進也常難而退也常易小人之進也常易而退也常難理如是也

天地尙由是道而生況其人與物乎人者物之至靈者也物之靈未若人之靈尙由是道而生又況人靈於物者乎是知人亦物也以其至靈故特謂之人也

天地人物皆由道而生人靈於物者也靈於物故能宰萬物

觀物內篇之十

日經天之元月經天之防星經天之運辰經天之世以日經日則元之元可知之矣以日經月則元之防可知之矣以日經星則元之運可知之矣以日經辰則元之世可知之矣以月經日則防之元可知之矣以月經月則防之防可知之矣以月經星則防之運可知之矣以月經辰則防之世可知之也以星經日則運之元可知之矣以星經月則運之防可知之矣以星經星則運之運可知之矣以星經辰則運之世可知之矣以辰經日則世之元可知之矣以辰經月則世之防可知之矣以辰經星則世之運可知之矣以辰經辰則世之世可知之矣

皇極經世則日月星辰元防運世以相經而皆有數存焉

元之元一元之防十二元之運三百六十元之世四千三百二十防之元十二防之防一百四十四防之運四千三百二十防之世五萬一千八百四十演運之元三百六十運之防四千三百二十運之運一十二萬九千六百運之世一百五十五萬五千二百世之元四千三百二十世之防五萬一千八百四十世之運一百五十五萬五千二百世之世一千八百六十六萬二千四百以日經日爲元之元其數一日之數一故也以日經月爲元之防其數十二月之數十二故也以日經星爲元之運其數三百六十星之數三百六十故也以日經辰爲元之世其數四千三百二十辰之數四千三百二十故也則是日爲元月爲防星爲運辰爲世此皇極經世一元之數也一元象一年十二防象十二月三百六十運象三百六十日四千三百二十世象四千三百二十時也蓋一年有十二月三百六十日四千三百二十時故也經世一元十二防三百六十運四千三百二十世一世三十年是爲一十二萬九千六百年是爲皇極經世一元之數一元在大化之間猶一年也自元之元更相變而至於辰之元自元之辰更相變而至於辰之辰而後數窮矣窮則變變則生生而不窮也皇極經世但著一元之數使人引而伸之可至於終而復始也其法皆以十二三十相乘十二三十日月之數也其數見於前此不復詳其消息盈虧之說不著於書使人求而得之蓋藏諸用也此易所謂天地之數也

元之元以春行春之時也元之防以春行夏之時也元之運以春行秋之時也元之世以春行冬之時也防之元以夏行春之時也防之防以夏行夏之時也防之運以夏行秋之時也防之世以夏行冬之時也運之元以秋行春之時也運之防以秋行夏之時也運之運以秋行秋之時也運之世以秋行冬之時也世之元以冬行春之時也世之防以冬行夏之時也世之運以冬行秋之時也世之世以冬行冬之時也

春夏秋冬一嵗之運其變如此在大運亦然不過乎陰陽消長而已

皇之皇以道行道之事也皇之帝以道行徳之事也皇之王以道行功之事也皇之伯以道行力之事也帝之皇以徳行道之事也帝之帝以徳行徳之事也帝之王以徳行功之事也帝之伯以徳行力之事也王之皇以功行道之事也王之帝以功行徳之事也王之王以功行功之事也王之伯以功行力之事也伯之皇以力行道之事也伯之帝以力行徳之事也伯之王以力行功之事也伯之伯以力行力之事也

皇帝王伯一世之事其道如此在萬世亦然不過乎因革而已

時有消長事有因革非聖人無以盡之所以仲尼曰可與共學未可與適道可與適道未可與立可與立未可與權是知千萬世之時千萬世之經豈可畫地而輕言哉時有消長事有因革消長之有變因革之有權千萬世之時千萬世之事非變非權其孰能盡之能盡權變者其惟聖人乎賢人則猶有所未盡也小人而曰權變則詐而已矣

三皇春也五帝夏也三王秋也五伯冬也七國冬之餘冽也漢王而不足晉伯而有餘三國伯之雄者也十六國伯之叢者也南五代伯之借乘也北五朝伯之傳捨也隋晉之子也唐漢之弟也隋季諸郡之伯江漢之餘波也唐季諸鎭之伯日月之餘光也後五代之伯日未出之星也

三皇不言而化故於時爲春五帝典章備矣故於時爲夏三王法度成矣故於時爲秋五伯刑殺尙矣故於時爲冬得時之正者皇帝王伯而已漢雜乎伯故王而不足晉劣於漢故伯而有餘三國伯之盛彊者也自十六國至於南北朝皆不足乎伯者也隋方之於晉猶父子也唐方之於漢猶兄弟也皆不足於王而雜乎伯者也隋季諸郡唐季諸鎭及乎五季皆不足道也故曰江漢之餘波日月之餘光日未出之星也

自帝堯至於今上下三千餘年前後百有餘世書傳可明紀者四海之內九州之間或合或離或治或隳或彊或羸或唱或隨未始有兼世而能一其風俗者吁古者謂三十年爲一世豈徒然哉俟化之必洽教之必浹民之情始可以一變矣苟有命世之人繼世而興焉則𨿽民如夷狄三變而帝道可舉惜乎時無百年之世世無百年之人比其有代則賢之與不肖何止於相半也時之難不其然乎人之難不其然乎

上論歷代之治此又論治世少亂世多蓋自堯舜以來一治一亂興廢之間不過一二世而其風已衰矣自極亂而至極治俟化之必洽教之必浹天下始一變矣古者謂三十年爲一世不獨天時之變如此在人事一變亦非三十年則不可茍有命世之人繼世而興𨿽民如夷狄三變而帝道可舉三變則百年矣故必百年而後功成治定也然時無百年之世世無百年之人比其有代子孫又未必皆賢而不克嗣述者多矣時之難如此人之難又如此則治世所以少而亂世所以多也

觀物內篇之十一

太陽之體數十太陰之體數十二少陽之體數十少陰之體數十二少剛之體數十少柔之體數十二太剛之體數十太柔之體數十二進太陽少陽太剛少剛之體數退太陰少陰太柔少柔之體數是謂太陽少陽太剛少剛之用數進太陰少陰太柔少柔之體數退太陽少陽太剛少剛之體數是謂太陰少陰太柔少柔之用數太陽少陽太剛少剛之體數一百六十太陰少陰太柔少柔之體數一百九十二太陽少陽太剛少剛之用數一百一十二太陰少陰太柔少柔之用數一百五十二以太陽少陽太剛少剛之用數唱太陰少陰太柔少柔之用數是日月星辰之變數以太陰少陰太柔少柔之用數和太陽少陽太剛少剛之用數是謂水火土石之化數日月星辰之變數一萬七千二十四謂之動數水火土石之化數一萬七千二十四謂之植數再唱和日月星辰水火土石之變化通數二萬八千九百八十一萬六千五百七十六謂之動植通數日爲太陽其數十月爲太陰其數十二星爲少陽其數十辰爲少陰其數十二石爲少剛其數十土爲少柔其數十二火爲太剛其數十水爲太柔其數十二太陽少陽太剛少剛之本數四十太陰少陰太柔少柔之本數四十有八以四因四十得一百六十以四因四十八得一百九十二是謂太陽少陽太陰少陰太剛少剛太柔少柔之體數一百六十數之內退四十八得一百一十二一百九十二數內退四十得一百五十二是謂太陽少陽太陰少陰太剛少剛太柔少柔之用數也陰陽剛柔互相進退去其體數而所存者謂之用數陰陽剛柔所以相進退者陽中有陰陰中有陽剛中有柔柔中有剛天地交際之道也以一百一百二因一百五十二得一萬一千二十四謂之水火土石之化數以一百五十二因一百一十二得一萬七千二十四謂之日月星辰之變數變數謂之動數化數謂之植數以一萬七千二十四因一萬七千二十四得二萬八千九百八十一萬六千五百七十六是謂動植之通數此易所謂萬物之數也或曰經世之數與大衍之數不同何也曰易用九六經世用十十二用十十二用極數也十去其一則九矣十二分而爲二則六矣故日陽也止於十月陰也止於十二此之謂極數大衍經世皆本於四四者四家之數也故大衍四四因九得三十六是爲幹一爻之策數四因六得二十四是爲坤一爻之策數六因三十六得三百一十有六是爲幹一卦之策數六因二十四得百四十有四是爲坤一卦之策數乾坤之策凡三百六十也三十二因二百一十六得六千九百一十有二是爲三十二陽卦之策數三十二因百四十有四得四千六百有八是爲三十二陰卦之策數合二篇之策凡萬有一千三百二十也如太之數則用三數聖賢立法不同其所以爲數則一也

日月星辰者變乎暑寒晝夜者也水火土石者化乎風露雷者也暑寒晝夜者化乎性情形體者也風露雷者化乎走飛艸木者也暑變飛走木艸之性寒變飛走木艸之情晝變飛走木艸之形夜變飛走木艸之體化性情形體之走風化性情形體之飛露化性情形體之艸雷化性情形體之木

有日月星辰則有暑寒晝夜蓋日爲暑月爲寒星爲晝辰爲夜也有水火土石則有風露雷蓋水爲火爲風土爲露石爲雷也有暑寒晝夜則有性情形體蓋暑變物之性寒變物之情晝變物之形夜變物之體也有風露雷則有飛走木艸蓋化物之走風化物之飛露化物之艸雷化物之木也暑寒晝夜風露雷又相交感而變化焉此萬物之所以生也

性情形體者本乎天者也飛走木艸者本乎地者也本乎天者分陰分陽之謂也本乎地者分柔分剛之謂也夫分陰分陽分柔分剛者天地萬物之謂也備天地萬物者人之謂也

天地陰陽萬物由之以生人備天地萬物而靈於萬物者也

觀物內篇之十二

有日日之物者也有日月之物者也有日星之物者也有日辰之物者也有月日之物者也有月月之物者也有月星之物者也有月辰之物者也有星日之物者也有星月之物者也有星星之物者也有星辰之物者也有辰日之物者也有辰月之物者也有辰星之物者也有辰辰之物者也

日日之物太陽之太陽者也日月之物太陽之太陰者也日星之物太陽之少陽者也日辰之物太陽之少陰者也月日之物太陰之太陽者也月月之物太陰之太陰者也月星之物太陰之少陽者也月辰之物太陰之少陰者也星日之物少陽之太陽者也星月之物少陽之太陰者也星星之物少陽之少陽者也星辰之物少陽之少陰者也辰日之物少陰之太陽者也辰月之物少陰之太陰者也辰星之物少陰之少陽者也辰辰之物少陰之少陰者也物之感化如此

日日物者飛飛也日月物者飛走也日星物者飛木也日辰物者飛艸也月日物者走飛也月月物者走走也月星物者走木也月辰物者走艸也星日物者木飛也星月物者木走也星星物者木木也星辰物者木艸也辰日物者艸飛也辰月物者艸走也辰星物者艸木也辰辰物者艸艸也

飛飛者飛之防者也飛走者飛而走者也飛木者飛而類乎木者也飛艸者飛而類乎艸者也走飛者走而飛者也走走者走而走者也走木者走而類乎木者也走艸者走而類乎艸者也木飛者木之類乎飛者也木走者木之類乎走者也木木者木之木者也木艸者木之類乎艸者也艸飛者艸之類乎飛者也艸走者艸之類乎走者也艸木者艸之類乎木者也艸艸者艸之艸者也物之气類如此

有皇皇之民者也有皇帝之民者也有皇王之民者也有皇伯之民者也有帝皇之民者也有帝帝之民者也有帝王之民者也有帝伯之民者也有王皇之民者也有王帝之民者也有王王之民者也有王伯之民者也有伯皇之民者也有伯帝之民者也有伯王之民者也有伯伯之民者也

無爲之謂皇尙徳之謂帝尙功之謂王尙力之謂伯皇皇之民者皇之皇者也皇帝之民者皇之帝者也皇王之民者皇之王者也皇伯之民者皇之伯者也帝皇之民者帝之皇者也帝帝之民者帝之帝者也帝王之民者帝之王者也帝伯之民者帝之伯者也王皇之民者王之皇者也王帝之民者王之帝者也王王之民者王之王者也王伯之民者王之伯者也伯皇之民者伯之皇者也伯帝之民者伯之帝者也伯王之民者伯之王者也伯伯之民者伯之伯者也均爲皇也均爲帝也均爲王也均爲伯也其世變污隆不同如此

皇皇民者士士也皇帝民者士農也皇王民者士工也皇伯民者士商也帝皇民者農士也帝帝民者農農也帝王民者農工也帝伯民者農商也王皇民者工士也王帝民者工農也王王民者工工也王伯民者工商也伯皇民者商士也伯帝民者商農也伯王民者商工也伯伯民者商商也

由道之謂士務本之謂農興作之謂工趨利之謂商皇帝王伯世變不同如此故士農工商民俗之澆淳不同如此

飛飛物者性性也飛走物者性情也飛木物者性形也飛艸物者性體也走飛物者情性也走走物者情情也走木物者情形也走艸物者情體也木飛物者形性也木走物者形情也木木物者形形也木艸物者形體也艸飛物者體性也艸走物者體情也艸木物者體形也艸艸物者體體也

性情形體有同異所以物之有气類也

士士民者仁仁也士農民者仁禮也士工民者仁義也士商民者仁智也農士民者禮仁也農農民者禮禮也農工民者禮義也農商民者禮智也工士民者義仁也工農民者義禮也工工民者義義也工商民者義智也商士民者智仁也商農民者智禮也商工民者智義也商商民者智智也

仁禮義智有等差民俗之所以不同也

飛飛之物一之一飛走之物一之十飛木之物一之百飛艸之物一之千走飛之物十之一走走之物十之十走木之物十之百走艸之物十之千木飛之物百之一木走之物百之十木木之物百之百木艸之物百之千艸飛之物千之一艸走之物千之十艸木之物千之百艸艸之物千之千

飛飛之物一之一謂爲一物而兼兆物者也自此各有等差以至於艸艸之物物之極細者也故爲千之千物之巨細如此

士士之民一之一士農之民一之十士工之民一之百士商之民一之千農士之民十之一農農之民十之十農工之民十之百農商之民十之千工士之民百之一工農之民百之十工工之民百之百工商之民百之千商士之民千之一商農之民千之十商工之民千之百商商之民千之千

士士之民一之一謂爲一人而兼兆人者也自此各有等差以至於商商之民民之極細者也故爲千之千人之賢愚如此

一一之飛當兆物一十之飛當億物一百之飛當萬物一千之飛當千物十一之走當億物十十之走當萬物十百之走當千物十千之走當百物百一之木當萬物百十之木當千物百百之木當百物百千之木當十物千一之艸當千物千十之艸當百物千百之艸當十物千千之艸當一物

此物之所以有巨細也

一一之士當兆民一十之士當億民一百之士當萬民一千之士當千民十一之農當億民十十之農當萬民十百之農當千民十千之農當百民百一之工當萬民百十之工當千民百百之工當百民百千之工當十民千一之商當千民千十之商當百民千百之商當十民千千之商當一民

此人之所以有賢愚也

爲一一之物能當兆物者非巨物而何爲一一之民能當兆民者非巨民而何爲千千之物能分一物者非細物而何爲千千之民能分一民者非細民而何

爲一一之物能當兆物者謂以一物而可以兼兆物物之至者也爲一一之民能當兆民者謂以一民而可以兼兆民人之至者也爲千千之物而分一物者物之細者也爲千千之民而分一民者人之細者也

固知物有大小民有賢愚移昊天生兆物之徳而生兆民則豈不謂至神者乎移昊天養兆民之功而養兆民則豈不謂至聖者乎吾而今而後知踐迹爲大非大聖大神之人豈有不負於天地者矣

物有巨細民有賢愚皆由所稟而然萬物各得天地之一端萬物之中復有巨細人能兼萬物而亦有賢愚之異猶物之有巨細也聖人則旣兼兆物矣又能兼兆民非獨兼人兼物也又能兼天地能兼天地故能彌綸天地能兼兆物故能曲成萬物能兼兆民故能通天下之志此所以能生兆物養兆民也人之一身實具天地萬物惟聖人則能反身而誠踐而履之如是則不負於天地矣

夫所以謂之觀物者非以目觀之也非觀之以目而觀之以心也非觀之以心而觀之以理也

以目觀物見物之形以心觀物見物之情以理觀物盡物之性

天下之物莫不有理焉莫不有性焉莫不有命焉所以謂之理者窮之而後可知也所以謂之性者盡之而後可知也所以謂之命者至之而後可知也此三知者天下之眞知也𨿽聖人無以過之也而過之者非所以謂之聖人也

窮理盡性以至於命是謂眞知聖人亦不過如是而已矣

夫鑑之所以能爲明者謂其能不隠萬物之形也𨿽然鑑之能不隠萬物之形未若水之能一萬物之形也𨿽然水之能一萬物之形又未若聖人能一萬物之情也聖人之所以能一萬物之情者謂其聖人之能反觀也鑑以金爲之工出人手鎔冶模範有所不同則其明之照物有時乎差矣故不若水之爲明出於自然也水能照表不能照裏微風過之淸明動於上重濁亂於下則不得大形之正矣故不若聖人之明也聖人之明表裏洞照幽明必燭天下之物無出之者以其能反觀也能反觀者以萬物皆備於我自我而觀之也自我而觀物則能物物而不物於物不物於物故能以物觀物能以物觀物者能無我故也

所以謂之反觀者不以我觀物也不以我觀物者以物觀物之謂也旣能以物觀物又安有我於其間哉能明乎理則能反觀能反觀則能無我不以我觀物者能無我故也爲天下之害者莫大乎有我有我則無自而可矣世之人所以至於以是爲非以非爲是以善爲惡以惡爲善以治爲亂以亂爲治以君子爲小人以小人爲君子顚倒錯亂無所不至者皆以我爲之蔽也故君子之患在蔽於我眾人之患在蔽於物蔽於我蔽於物君子眾人𨿽不同其害道一也

是知我亦人也人亦我也我與人皆物也

人之生也同乎天地我之與人人之與物本乎一道故聖人盡己之性以盡人之性盡人之性以盡物之性親親而仁民仁民而愛物老吾老以及人之老防吾防以及人之防其趨利避害好生惡死之心我之與人人之與物未甞異也一有我於其間則責於己無所不恕責於人無所不備施於己無所不厚施於人無所不薄推是心以往則無所不至是皆聖人之罪人也

此所以能用天下之目爲己之目其目無所不觀矣用天下之耳爲己之耳其耳無所不聽矣用天下之口爲己之口其口無所不言矣用天下之心爲己之心其心無所不謀矣夫天下之觀其於見也不亦廣乎天下之聽其於聞也不亦逺乎天下之言其於論也不亦髙乎天下之謀其於樂也不亦大乎

聖人能同乎天能同乎天故能同乎人能同乎人故能用天下之目爲己之目天下之耳爲己之耳天下之口爲己之口天下之心爲己之心孟子曰大舜善與人同所以能明四目達四聰蓋由斯道也

夫其見至廣其聞至逺其論至髙其樂至大能爲至廣至逺至髙至大之事而中無一爲焉豈不謂至神至聖者乎非惟吾謂之至神至聖者乎而天下謂之至神至聖者乎非惟一時之天下謂之至神至聖者乎而千萬世之天下謂之至神至聖者乎過此以往未之或知也已

此篇明觀物之大防所以謂之觀物者天地亦物也而況於己乎己亦物矣而況於人乎人亦物矣而況於物乎夫天地人物至於一己皆同乎物矣然後能觀物觀物之防不亦深乎天地之大有生之類皆物也物皆有理自非有道者其孰能觀之哉所以謂之觀物者非以目觀之而觀之以心也非觀之以心而觀之以理也以目觀物者見於前而忘其後得於近而遺於逺烏足以盡天下之物哉以心觀物者有所忿懥則不得其正有所恐懼則不得其正有所好樂則不得其正有所憂患則不得其正烏足以盡天下之物哉以理觀物則是是非非善善惡惡無逺無近無前無後無得而逃於吾之所觀矣無得而逃於吾之所觀則天下之理皆得矣天下之理皆得所以能窮理盡性以至於命也理者窮之而後知性者盡之而後知命者至之而後知此三知者聖人之眞知也知是三者則其於天下之事何所不知矣夫鑑之能不隠萬物之形不若水之能一萬物之形水之能一萬物之形不若聖人之能一萬物之情聖人之能一萬物之情以其能反觀也所以謂之反觀者不以我觀物也不以我觀物者以物觀物之謂也如是則以身觀身以家觀家以國觀國以天下觀天下亦從而可知矣且我亦人也則烏有所謂我哉我與人皆物也則烏有所謂物哉無物無人無我矣然後能用天下之目爲己之目用天下之耳爲己之耳用天下之口爲己之口用天下之心爲己之心能合天下之耳目心口其於聞見謀論不亦廣大髙逺乎惟其用天下聞見謀論以爲聞見謀論則夫何爲哉無爲而已矣故曰能爲至廣至逺至髙至大之事而中無一爲焉豈不謂至神至聖者乎如是則天下之能事畢矣故曰過此以往未之或知也

性理大全書卷十﹤子部﹐儒家類﹐性理大全書﹥

欽定四庫全書

性理大全書卷十一

皇極經世書五

觀物外篇上

【邵伯溫曰康節先君旣捐館門弟子記其平生之言合二卷𨿽以次筆授不能無小失然足以發明成書者爲多故名之曰觀物外篇○張氏崏曰先生觀物有內外篇內篇先生所著之書也外篇門弟子所記先生之言也內篇理深而數略外篇數詳而理顯學先天者當自外篇始】

天數五地數五合而爲十數之全也天以一而變四地以一而變四四者有體也而其一者無體也是謂有無之極也天之體數四而用者三不用者一也地之體數四而用者三不用者一也是故無體之一以況自然也不用之一以況道也用之者三以況天地人也

體者八變用者六變是以八卦之象不易者四反易者二以六卦變而成八也重卦之象不易者八反易者二十八以三十六變而成六十四也故爻止於六卦盡於八防窮於三十六而重卦極於六十四也卦成於八重於六十四爻成於六防窮於三十六而重於三百八十四也

天有四時一時四月一月四十日四四十六而各去其一是以一時三月一月三十日也四時體數也三月三十日用數也體𨿽具四而其一常不用也故用者止於三而極於九也體數常偶故有四有十二用數常奇故有三有九大數不足而小數常盈者何也以其大者不可見而小者可見也故時止乎四月止乎三而日盈乎十也是以人之支體有四而指有十也

天見乎南而潛乎北極於六而余於七是以人知其前昧其後而略其左右也

天體數四而用三地體數四而用三天尅地地尅天而尅者在地猶晝之餘分在夜也是以天三而地四天有三辰地有四行也然地之大且見且隱其餘分之謂耶天有二正地有二正而共用二變以成八卦也天有四正地有四正共用二十八變以成六十四卦也是以小成之卦正者四變者二共六卦也大成之卦正者八變者二十八共三十六卦也乾坤離坎爲三十六卦之祖也兌震巽艮爲二十八卦之祖也

乾七子兌六子離五子震四子巽三子坎二子艮一子坤全陰故無子乾七子坤六子兌五子艮四子離三子坎二子震一子巽剛故無子

乾坤七變是以晝夜之極不過七分也兌艮六變是以月止於六共爲十二也離坎五變是以日止於五共爲十也震巽四變是以體止於四共爲八也

卦之正變共三十六而爻又有二百一十六則用數之防也三十六去四則三十二也又去四則二十八也又去四則二十四也故卦數三十二位去四而言之也天數二十八位去八而言之也地數二十四位去十二而言之也四者乾坤離坎也八者並頤孚大小過也十二者兌震泰旣濟也

日有八位而用止於七去幹而言之也月有八位用止於六去兌而言之也星有八位用止於五去離而言之也辰有八位用止於四去震而言之也

日有八位而數止於七去泰而言之

月自兌起者月不能反日之數也故十二月常餘十二日也

陽無十故不足於後陰無一故不足於首

幹陽中陽不可變故一年止舉十二月也震陰中陰不可變故一日止十二時不可見也兌陽中陰離陰中陽皆可變故日月之數可分也是陰數以十二起陽數以三十起常存二六也

舉年見月舉月見日舉日見時陽統陰也是天四變含地四變日之變含月與星辰之變也是以一卦含四卦也日一位月一位星一位辰一位日有四位月有四位星有四位辰有四位四四有十六位此一變而日月之數窮矣

天有四變地有四變變有長也有消也十有六變而天地之數窮矣

日起於一月起於二星起於三辰起於四引而伸之陽數常六陰數常二而大小之運窮

三百六十變爲十二萬九千六百十二萬九千六百變爲一百六十七億九千六百一十六萬一百六十七億九千六百一十六萬變爲二萬八千二百一十一兆九百九十萬七千四百五十六億以三百六十爲時以一十二萬九千六百爲日以一百六十七億九千六百一十六萬爲月以二萬八千二百一十一兆九百九十萬七千四百五十六億爲年則大小運之數立矣二萬八千二百一十一兆九百九十萬七千四百五十六億分而爲十二前六爲長後六爲消以當一年十二月之數而進退三百六十日矣一百六十七億九千六百一十六萬分而爲十以當一月十日之數隨大運之消長而進退六十日矣十二萬九千六百分而爲十二以當一日十二時之數而進退六日矣三百六十以當一時之數隨小運之進退以當晝夜之時也十六變之數去其交數取其用數得二萬八千二百一十一兆九百九十一萬七千四百五十六億二萬八千二百一十一兆九百九十一萬七千四百五十六億分而爲十二限前六限爲長後六限爲消每限得二十億九千九百六十八萬之一百六十七億九千六百一十六萬每一百六十七億九千六百一十六萬年開一分進六十日也六限開六分進三百六十日也猶有餘分之一故開七分進二百六十六日也其退亦若是矣十二萬九千六百去其三者交數也取其七者用數也用數三而成於六加余分故有七也七之得九萬七百二十年半之得四萬五千三百六十年以進六日也日有晝夜數有朓胸以成十有二日也每三千六百年進一日凡四萬三千二百年進十有二日也餘二千一百六十年以進余分之六合交數之二千一百六十年共進十有二分以爲閏也故小運之變凡六十而成三百六十有六日也幹爲一干之五爻而爲大有以當三百六十之數也幹之四爻分而爲小畜以當十二萬九千六百之數也幹之三爻分而爲履以當一百六十七億九千六百一十六萬之數也幹之二爻分而爲同人以當二萬八千二百一十一兆九百九十萬七千四百五十六億之數也幹之初爻分而爲姤以當七秭九千五百八十六萬六千一百一十垓九千九百四十六萬四千八京八千四百三十九萬一千九百三十六兆之數也是謂分數也分大爲小皆自上而下故以陽數當之【如一分爲十二十二分爲三百六十也】

天統乎體故八變而終於十六地分乎用故六變而終於十二天起扵一而終於七秭九千五百八十六萬六千一百一十垓九千九百四十六萬四千八京八千四百三十九萬一千九百三十六兆地起於十二而終於二百四秭六千九百八十萬七千三百八十一垓五千四百九十一萬八千四百九十九兆七百二十萬億也一生二爲夬當十二之數也二生四爲大壯當四千三百二十之數也四生八爲泰當五億五千九百八十七萬二千之數也八生十六爲臨當九百四十四兆三千六百九十九萬六千九百一十五億二千萬之數也十六生三十二爲復當二千六百五十二萬八千八百七十垓三千六百六十四萬八千八百京二千九百四十七萬九千七百三十一兆二千萬億之數也三十二生六十四爲坤當無極之數也是謂長數也長小爲大皆自下而上故以陰數當之

有地然後有二有二然後有晝夜二三以變錯綜而成故易以二而生數以十二而變而一非數也非數而數以之成也天行不急未嘗有晝夜人居地上以爲晝夜故以地上之數爲人之用也

天自臨以上地自師以上運數也天自同人以下地自剝以下年數也運數則在天者也年數則在地者也天自賁以上地自艮以上用數也天自明夷以下地自否以下交數也天自震以上地自晉以上有數也天自益以下地自豫以下無數也

天之有數起乾而止震余入於無者天辰不見也地去一而起十二者地火常潛也故天以體爲基而常隱其基地以用爲本而常藏其用也一時止於三月一月止於三十日皆去其辰數也是以八八之卦六十四而不變者八可變者七七八五十六其義亦由此矣

陽爻晝數也陰爻夜數也天地相銜陰陽相交故晝夜相離剛柔相錯春夏陽也故晝數多夜數少秋冬陰也故晝數少夜數多

體數之防三百八十四去乾坤離坎之防爲用數三百六十體數之用二百七十去乾與離坎之防爲用數之用二百五十二也體數之用二百七十其一百五十六爲陽一百一十四爲陰去離之防得一百五十二陽一百一十二陰爲實用之數也蓋陽去離而用乾陰去坤而用坎也是以天之陽防一百一十二去其陰也地之陰防一百一十二陽防四十去其南北之陽也極南大暑極北大寒物不能生是以去之也其四十爲天之餘分也陽侵陰晝侵夜是以在地也合之爲一百五十二陽一百一十二陰也陽去幹之防陰去坎之防得一百四十四陽一百八陰爲用數之用也陽三十六三之爲一百八陰三十六三之爲一百八三陽三陰陰陽各半也陽有餘分之一爲三十六合之爲一百四十四陽一百八陰也故體數之用二百七十而實用者二百六十四用數之用二百五十二也卦有六十四而用止於三十六爻有三百八十四而用止於二百一十有六也六十四分而爲二百五十六是以一卦去其初上之爻亦二百五十六也此生物之數也故離坎爲生物之主以離四陽坎四陰故生物者必四也陽一百一十二陰一百一十二去其離坎之爻則二百一十六也陰陽之四十共爲二百五十六也是以八卦用六爻乾坤主之也六爻用四位離坎主之也故天之昬曉不生物而日中生物地之南北不生物而中央生物也體數何爲者也生物者也用數何爲者也運行者也運行者天也生物者地也天以獨運故以用數自相乘而以用數之用爲生物之時也地耦而生故以體數之用陽乘陰爲生物之數也天數三故六六而又六之是以干之防二百一十六地數六故十二而十二之是以坤之防百四十有四也幹用九數三其八爲二十四而九之亦二百一十有六兩其八爲十六而九之亦百四十有四也坤用六故三其十二爲三十六而六之亦二百一十有六也兩其十二爲二十四而六之亦百四十有四也坤以十二之二十四六之六之一與半爲幹之餘分則幹得一百五十二坤得一百八也

陽四卦十二爻八陽四陰以三十六乘其陽以二十四乘其陰則三百八十四也

卦之反對皆六陽六陰也在易則六陽六陰者十有二對也去四正者八陽四陰八陰四陽者各六對也十陽二陰十陰二陽者各三對也

體有三百八十四而用止於三百六十何也以乾坤坎離之不用也乾坤離坎之不用何也乾坤離坎之不用所以成三百六十之用也故萬物變易而四者不變也夫惟不變是以能變也用止於三百六十而有三百六十六何也數之贏也數之贏則何用也幹之全用也乾坤不用則離坎用半也幹全用者何也陽主贏也乾坤不用者何也獨陽不生專陰不成也離坎用半何也離東坎西當陰陽之半爲春秋晝夜之門也或用乾或用離坎何也主陽而言之故用幹也主贏分而言之則陽侵陰晝侵夜故用離坎也陽主贏故幹全用也陰主虛故坤全不用也陽侵陰陰侵陽故離坎用半也是以天之南全見而北全不見東西各半見也離坎陰陽之限也故離當寅坎當申而數常逾之者蓋陰陽之溢也然用數不過乎寅爻數不過乎申【或離當夘坎當酉】幹四十八而四分之一分爲陰所尅坤四十八而四分之一分爲所尅之陽也故幹得三十六而坤得十二也陽主進是以進之爲三百六十日陰主消是以十二月消十二日也順數之乾一兌二離三震四巽五坎六艮七坤八逆數之震一離兌二乾三巽四坎艮五坤六也乾四十八兌三十離二十四震十坤十二艮二十坎三十六巽四十干三十六坤十二離兌巽二十八坎艮震二十【兌離巽宜更思之】

圓數有一方數有二奇耦之義也六卽一也十二卽二也天圓而地方圓之數起一而積六方之數起一而積八變之則起四而積十二也六者常以六變八者常以八變而十二者亦以八變自然之道也八者天地之體也六者天之用也十二者地之用也天變方爲圓而常存其一地分一爲四而常執其方天變其體而不變其用也地變其用而不變其體也六者並其一而爲七十二者並其四而爲十六也陽主進故天並其一而爲七陰主退故地去其四而止於十二也是陽常存一而陰常晦一也故天地之體止於八而天之用極於七地之用止於十二也圓者刓方以爲用故一變四四去其一則三也三變九九去其三則六也方者引圓以爲體故一變三並之四也四變十二並之十六也故用數成於二而極於六體數成於四而極於十六也是以圓者徑一而圍三起一而積六方者分一而爲四分四而爲十六皆自然之道也

一役二以生三三去其一則二也三生九九去其一則八也去其三則六也故一役三三復役二也三役九九復役八與六也是以二生四八生十六六生十二也三並一則爲四九並三則爲十二十二又並四則爲十六故四以一爲本三爲用十二以三爲本九爲用十六以四爲本十二爲用【更思之】

陽尊而神尊故役物神故藏用是以道生天地萬物而不自見也天地萬物亦取法乎道矣

陽者道之用陰者道之體陽用陰陰用陽以陽爲用則尊陰以陰爲用則尊陽也陰防於道故以況道也六變而三十六矣八變而成六十四矣十二變而成三百八十四矣六六而變之八八六十四變而成三百八十四矣八八而變之七七四十九變而成三百八十四矣

圓者六變六六而進之故六十變而三百六十矣方者八變故八八而成六十四矣陽主進是以進之爲六十也

圓者星也歷紀之數其肇於此乎方者土也畫州井地之法其仿於此乎蓋圓者河圗之數方者洛書之文故羲文因之而造易禹箕敍之而作範也

蓍數不以六而以七何也並其餘分也去其餘分則六故防數三十六也是以五十者六十四卦閏嵗之防也其用四十有九六十四卦一嵗之防也歸奇卦一猶一嵗之閏也卦直去四者何也天變而地效之是以蓍去一則卦去四也

圓者徑一圍三重之則六方者徑一圍四重之則八也裁方而爲圓天之所以運行分大而爲小地之所以生化故天用六變地用四變也

一八爲九裁爲七八裁爲六十六裁爲十二二十四裁爲十八三十二裁爲二十四四十裁爲三十四十八裁爲三十六五十六裁爲四十二六十四裁爲四十八也一分爲四八分爲三十二十六分爲六十四以至九十六分爲三百八十四分

一生六六生十二十二生十八十八生二十四二十四生三十三十生三十六引而伸之六十變而生三百六十矣此運行之數也四生十二十二生二十二十生二十八二十八生三十六此生物之數也故幹之陽防三十六兌離巽之陽防二十八震坎艮之陽防二十坤之陽防十二也

圓者一變則生六去一則五也二變則生十二去二則十也三變則生十八去三則十五也四變則二十四去四則二十也五變則三十去五則二十五也六變則三十六去六則三十也是以存之則六六去之則五五也五則四而存一也四則三而存一也二則一而存一也故一生二去一則一也二生三去一則二也三生四去一則三也四生五去一則四也是故二以一爲本三以二爲本四以三爲本五以四爲本六以五爲本也【更思之】方者一變而爲四四生八並四而爲十二八生十二並八而爲二十十二生十六並十二而爲二十八十六生二十並十六而爲三十六也一生三並而爲四也十二生二十並而爲三十二也二十八生三十六並而爲六十四也【更思之】

易之大衍何數也聖人之倚數也天數二十五合之爲五十地數三十合之爲六十故曰五位相得而各有合也五十者蓍之數也六十者卦數也五者蓍之小衍也故五十爲大衍也八者卦之小成則六十四爲大成也蓍徳圓以況天之數故七七四十九也五十者存一而言之也卦徳方以況地之數故八八六十四也六十者去四而言之也蓍者用數也卦者體數也用以體爲基故存一也體以用爲本故去四也圓者本一方者本四故蓍存一而卦去四也蓍之用數七並其餘分亦存一之義也卦其一亦去一之義也蓍之用數掛一以象三其餘四十八則一卦之防也四其十二爲四十八也十二去三而用九四三十二所去之防也四九三十六所用之防也以當幹之三十六陽爻也十二去五而用七四五二十所去之防也四七二十八所用之防也以當兌離之二十八陽爻也十二去六而用六四六二十四所去之防也四六二十四所用之防也以當坤之半二十四陰爻也十二去四而用八四四十六所去之防也四八三十二所用之防也以當艮坎之二十四爻並上卦之八陰爲三十二爻也是故七九爲陽六八爲陰也九者陽之極數六者陰之極數數極則反故爲卦之變也震巽無防者以當不用之數天以剛爲徳故柔者不見地以柔爲體故剛者不生是震巽不用也【或先艮離後兌離】乾用九故其防九也四之者以應四時一時九十日也坤用六故其防亦六也

奇數四有一有二有三有四也防數四有六有七有八有九合而爲八數以應方數之八變也歸奇合掛之數有六謂五與四四也九與八八也五與四八也九與四八也五與八八也九與四四也以應圓數之六變也奇數極於四而五不用防數極於九而十不用五則一也十則二也故去五十而用四十九也奇不用五防不用十有無之極也以況自然之數也

卦有六十四而用止六十者何也六十卦者三百六十爻也故甲子止於六十也六甲而天道窮矣是以防數應之三十六與二十四合之則六十也三十二與二十八合之亦六十也

幹四十八坤十二震二十巽四十離兌三十二坎艮二十八合之爲六十蓍之數全故陽防三十六與二十八合之爲六十四也卦數去其四故陰防二十四與三十二合之爲五十六也

九進之爲三十六皆陽數也故爲陽中之陽七進之爲二十八先陽而後陰也故爲陽中之陰六進之爲二十四皆陰數也故爲陰中之陰八進之爲三十二先陰而後陽也故爲陰中之陽蓍四進之則百卦四進之則百二十百則十也百二十則十二也

歸奇合掛之數得五與四四則防數四九也得九與八八則防數四六也得五與八八得九與四八則防數皆四七也得九與四四得五與四八則防數皆四八也爲九者一變以應干也爲六者一變以應坤也爲七者二變以應兌與離也爲八者二變以應艮與坎也五與四四去掛一之數則四八三十二也九與八八去掛一之數則四六二十四也五與八八九與四八去掛一之數則四五二十也九與四四五與四八去掛一之數則四四十六也故去其三四五六之數以成九八七六之防也

天一地二天三地四天五地六天七地八天九地十參伍以變錯綜其數也如天地之相銜晝夜之相交也一者數之始而非數也故二二爲四三三爲九四四爲十六五五爲二十五六六爲三十六七七爲四十九八八爲六十四九九爲八十一而一不可變也百則十也十則一也亦不可變也是故數去其一而極於九皆用其變者也五五二十五天數也六六三十六幹之防數也七七四十九大衍之用數也八八六十四卦數也九九八十一範之數也

大衍之數其算法之源乎是以算數之起不過乎方圓曲直也

陰無一陽無十

乘數生數也除數消數也算法𨿽多不出乎此矣陽得陰而生陰得陽而成故蓍數四而九卦數四而十也猶干支之相錯幹以六終而支以五終也

三四十二也二六亦十二也二其十二二十四也三八亦二十四也四六亦二十四也三其十二三十六也四九亦三十六也六六亦三十六也四其十二四十八也三其十六亦四十八也六八亦四十八也五其十二六十也三其二十亦六十也六其十亦六十也皆自然之相符也【此蓋陰數分其陽數耳是以相應也如月初一全作十二也二十四气七十二之數亦可因以明之】

四九三十六也六六三十六也陽六而又兼陰六之半是以九也故以數言之陰陽各三也以三爻言之天地人各三也陰陽之中各有天地人天地人之中各有陰陽故參天兩地而倚數也

太極旣分兩儀立矣陽下交於陰陰上交於陽四象生矣陽交於陰陰交於陽而生天之四象剛交於柔柔交於剛而生地之四象於是八卦成矣八卦相錯然後萬物生焉是故一分爲二二分爲四四分爲八八分爲十六十六分爲三十二三十二分爲六十四故曰分陰分陽疊用柔剛易六位而成章也十分爲百百分爲千千分爲萬猶根之有幹榦之有枝枝之有葉愈大則愈小愈細則愈繁合之斯爲一衍之斯爲萬是故幹以分之坤以翕之震以長之巽以消之長則分分則消消則分也

乾坤定位也震巽一交也兌離坎艮再交也故震陽少而陰尙多也巽陰少而陽尙多也兌離陽浸多也坎艮陰浸多也是以辰與火不見也

一气分而爲陰陽判得陽之多者爲天判得陰之多者爲地是故陰陽半而形質具焉陰陽偏而性情分焉形質又分則多陽者爲剛也多陰者爲柔也性情又分則多陽者陽之極也多陰者陰之極也

兌離巽得陽之多者也艮坎震得陰之多者也是以爲天地用也乾陽極坤陰極是以不用也

幹四分取一以與坤坤四分取一以奉乾乾坤合而生六子三男皆陽也三女皆陰也兌分一陽以與艮坎分一陰以奉離震巽以二相易合而言之陰陽各半是以水火相生而相尅然後旣成萬物也

乾坤之名位不可易也坎離名可易而位不可易也震巽位可易而名不可易也兌艮名與位皆可易也離肖乾坎肖坤中孚肖乾頤肖離小過肖坤大過肖坎是以乾坤離坎中孚頤大過小過皆不可易者也離在天而當夜故陽中有陰也坎在地而當晝故陰中有陽也震始交陰而陽生巽始消陽而陰生兌陽長也艮陰長也震兌在天之陰也巽艮在地之陽也故震兌上陰而下陽巽艮上陽而下陰天以始生言之故陰上而陽下交泰之義也地以旣成言之故陽上而陰下尊卑之位也乾坤定上下之位離坎列左右之門天地之所闔辟日月之所出入是以春夏秋冬晦朔望晝夜長短行度盈縮莫不由乎此矣

無極之前陰含陽也有象之後陽分陰也陰爲陽之母陽爲陰之父故母孕長男而爲復父生長女而爲姤是以陽始於復陰始於姤也

性非體不成體非性不生陽以陰爲體陰以陽爲體動者性也靜者體也在天則陽動而陰靜在地則陽靜而陰動性得體而靜體隨性而動是以陽舒而陰疾也【更詳之】

陽不能獨立必得陰而後立故陽以陰爲基陰不能自見必待陽而後見故陰以陽爲唱陽知其始而享其成陰效其法而終其勞

陽能知而陰不能知陽能見而陰不能見也能知能見者爲有故陽性有而陰性無也陽有所不偏而陰無所不偏也陽有去而陰常居也無不徧而常居者爲實故陽體虛而陰體實也

自下而上謂之升自上而下謂之降升者生也降者消也故陽生於下而陰生於上是以萬物皆反生陰生陽陽生陰陰復生陽陽復生陰是以循環而無窮也天地之本其起於中乎是以乾坤交變而不離乎中人居天地之中心居人之中日中則盛月中則盈故君子貴中也

本一气也生則爲陽消則爲陰故二者一而已矣六者三而已矣八者四而已矣是以言天而不言地言君而不言臣言父而不言子言夫而不言婦也然天得地而萬物生君得臣而萬化行父得子夫得婦而家道成故有一則有二有二則有四有三則有六有四則有八陰陽生而分二儀二儀交而生四象四象交而成八卦八卦交而生萬物故二儀生天地之類四象定天地之體四象生八卦之類八卦定日月之體八卦生萬物之類重卦定萬物之體類者生之序也體者象之交也推類者必本乎生觀體者必由乎象生則未來而逆推象則旣成而順觀是故日月一類也同出而異處也異處而同象也推此以往物曷逃哉

天變時而地應物時則陰變而陽應物則陽變而陰應故時可逆知物必順成則是以陽迎而陰隨陰逆而陽順語其體則天分而爲地地分而爲萬物而道不可分也其終則萬物歸地地歸天天歸道是以君子貴道也有變則必有應也故變於內者應於外變於外者應於內變於下者應於上變於上者應於下也天變而日應之故變者從天而應者法日也是以日紀乎星月防於辰水生於土火潛於石飛者棲木走者依艸心肺之相聫肝膽之相屬無他變應之道也

本乎天者親上本乎地者親下故變之與應常反對也陽交於陰而生蹄角之類也剛交扵柔而生根核之類也陰交於陽而生羽翼之類也柔交於剛而生枝榦之類也天交於地地交於天故有羽而走者足而騰者艸中有木木中有艸也各以類而推之則生物之類不逃數矣走者便於下飛者利於上從其類也

陸中之物水中必具者猶影像也陸多走水多飛者交也是故巨於陸者必細於水巨於水者必細於陸也虎豹之毛猶艸也鷹鸇之羽猶木也

木者星之子是以果實像之

葉陰也華實陽也枝葉軟而根榦堅也

人之骨巨而體繁木之榦巨而葉繁應天地之數也動者體橫植者體縱人宜橫而反縱也

飛者有翅走者有趾人之兩手翅也兩足趾也

飛者食木走者食艸人皆兼之而又食飛走也故最貴於萬物也

體必交而後生故陽與剛交而生心肺陽與柔交而生肝膽柔與陰交而生腎與膀胱剛與陰交而生脾胃心生目膽生耳脾生鼻腎生口肺生骨肝生肉胃生髓膀胱生血故乾爲心兌爲脾離爲膽震爲腎坤爲血艮爲肉坎爲體巽爲骨泰爲目中孚爲鼻旣濟爲耳頥爲口大過爲肺未濟爲胃小過爲肝否爲膀胱

天地有八象人有十六象何也合天地而生人合父母而生子故有十六象也

心居肺膽居肝何也言性者必歸之天言體者必歸之地地中有天石中有火是以心膽象之也心膽之倒懸何也艸木者地之本體也人與艸木反生是以倒懸也口目橫而鼻縱何也體必交也故動者宜縱而反橫植者宜橫而反縱皆交也

天有四時地有四方人有四支是以指節可以觀天掌文可以察地天地之理具乎指掌矣可不貴之哉神統於心气統於腎形統於首形气交而神主乎其中三才之道也

人之四肢各有脈也一脈三部一部三以應天數也心蔵神腎蔵精脾蔵魂膽蔵魄胃受物而化之傳气於肺傳血於肝而傳水谷於脬腸矣

天圓而地方天南髙而北下是以望之如倚蓋焉地東南下西北髙是以東南多水西北多山也天覆地地載天天地相函故天上有地地上有天

天渾渾於上而不可測也故觀斗數以占天也斗之所建天之行也魁建子杓建寅星以寅爲晝也斗有七星是以晝不過乎十分也【更詳之】

天行所以爲晝夜日行所以爲寒暑夏淺冬深天地之交也左旋右行天日之交也

日朝在東夕在西隨天之行也夏在北冬在南隨天之交也天一周而超一星應日之行也春酉正夏午正秋夘正冬子正應日之交也

日以遲爲進月以疾爲退日月一防而加半日減半日是以爲閏餘也日一大運而進六日月一大運而退六日是以爲閏差也

日行陽度則贏行陰度則縮賔主之道也月去日則明生而遲近日則魄生而疾君臣之義也陽消則生陰故日下而月西出也陰盛則敵陽故日朢而月東出也天爲父日爲子故天左旋日右行日爲夫月爲婦故日東出月西生也

日月相食數之交也日朢月則月食月掩日則日食猶水火之相尅也是以君子用智小人用力

日隨天而轉月隨日而行星隨月而見故星法月月法日日法天天半明半晦日半贏半縮月半盈半虧星半動半靜陰陽之義也

天晝夜常見日見於晝月見於夜而半不見星半見於夜貴賤之等也

月晝可見也故爲陽中之陰星夜可見也故爲陰中之陽天奇而地耦是以占天文者觀星而已察地理者觀山水而已觀星而天體見矣觀山水而地體見矣天體容物地體負物是故體歸於道也

極南大暑極北大寒故南融而北結萬物之死地也夏則日隨斗而北冬則日隨斗而南故天地交而寒暑和寒暑和而物乃生也

天以剛爲陰故柔者不見地以柔爲體故剛者不生是以震巽天之陽也地陰也有陽而陰效之故至陰者辰也至陽者日也皆在乎天而地則水火而已是以地上皆有質之物陰伏陽而形質生陽伏陰而性情生是以陽生陰陰生陽陽尅陰陰尅陽陽之不可伏者不見於地陰之不可尅者不見於天伏陽之少者其體必柔是以畏陽而爲陽所用伏陽之多者其體必剛是以禦陽而爲陰所用故水火動而隨陽土石靜而隨陰也【一說云陰效陽而能防是以辰在天而地之四物皆有所主也】

陽生陰故水先成陰生陽故火後成陰陽相生也體性相須也是以陽去則陰竭陰盡則陽滅

金火相守則流火木相得則然從其類也

水遇寒則結遇火則竭從其所勝也

陽得陰而爲陰得陽而爲風剛得柔而爲云柔得剛而爲雷無陰則不能爲無陽則不能爲雷柔也而屬陰陰不能獨立故待陽而後興雷剛也屬體體不能自用必待陽而後發也

有意必有言有言必有象有象必有數數立則象生象生則言著言著則意顯象數則筌蹄也言意則魚兔也得魚兔而謂必由筌蹄可也捨筌蹄而求魚兔則未見其得也天變而人效之故元亨利貞易之變也人行而天應之故吉凶悔吝易之應也以元亨爲變則利貞爲應以吉凶爲應則悔吝爲變元則吉吉則利應之亨則凶凶則應之以貞悔則吉吝則凶是以變中有應應中有變也變中之應天道也故元爲變則亨應之利爲變則應之以貞應中之變人事也故變則凶應則吉變則吝應則悔也悔者吉之先而吝者凶之本是以君子從天不從人元者春也仁也春者時之始仁者徳之長時則未盛而徳足以長人故言徳而不言時亨者夏也禮也夏者時之盛禮者徳之文盛則必衰而文不足救之故言時而不言徳故曰大哉乾元而上九有悔也利者秋也義也秋者時之成義者徳之方萬物方成而獲利義者不通於利故言時而不言徳也貞者冬也智也冬者時之末智者徳之衰正則吉不正則凶故言徳而不言時也故曰利貞者性情也

至哉文王之作易也其得天地之用乎故乾坤交而爲泰坎離交而爲旣濟也幹生於子坤生於午坎終於寅離終於申以應天之時也置幹於西北退坤於西南長子用事而長女代母坎離得位兌艮爲耦以應地之方也王者之法其盡於是矣

乾坤天地之本離坎天地之用是以易始於乾坤中於離坎終於旣未濟而泰否爲上經之中咸恆爲下經之首皆言乎其用也

坤統三女於西南幹統三男於東北上經起於三下經終於四皆交泰之義也故易者用也乾用九坤用六大衍用四十九而潛龍勿用也大哉用乎吾於此見聖人之心矣

道生天天生地及其功成而身退故子繼父禪是以干退一位也

乾坤交而爲泰變而爲雜卦也

乾坤坎離爲上篇之用兌艮巽震爲下篇之用也頥中孚大過小過爲二篇之正也

易者一陰一陽之謂也震兌始交者也故當朝夕之位離坎交之極者也故當子午之位巽艮𨿽不交而陰陽猶雜也故當用中之偏位乾坤純陰陽也故當不用之位

乾坤縱而六子橫易之本也震兌橫而六卦縱易之用也

象起於形數起於質名起於言意起於用天下之數出於理違乎理則入於術世人以數而入術故失於理也天下之事皆以道致之則休戚不能致矣

天之陽在南而陰在北地之陰在南而陽在北人之陽在上而陰在下旣交則陽下而陰上

天以理盡而不可以形盡渾天之術以形盡天可乎辰數十二日月交防謂之辰辰天之體也天之體無物之气也

精義入神以致用也不精義則不能入神不能入神則不能致用也

爲治之道必通其變不可以膠柱猶春之時不可行冬之令也

陽數一衍之爲十十干之類是也陰數二衍之爲十二十二支十二月之類是也

元亨利貞之徳各包吉凶悔吝之事𨿽行乎徳若違於時亦或凶矣

初與上同然上亢不及初之進也二與五同然二之陰中不及五之陽中也三與四同然三處下卦之上不若四之近君也

天之陽在南故日處之地之剛在北故山處之所以地髙西北天髙東南也

天之神棲乎日人之神發乎目人之神寤則棲心寐則棲腎所以象天也晝夜之道也

云行施電發雷震亦各從其類也

吹噴噓呵風雲霧雷言相類也

萬物各有太極兩儀四象八卦之次亦有古今之象雲有水火土石之異他類亦然

二至相去東西之度凡一百八十南北之度凡六十冬至之月所行如夏至之日夏至之月所行如冬至之日四正者乾坤坎離也觀其象無反覆之變所以爲正也陽在陰中陽逆行陰在陽中陰逆行陽在陽中陰在陰中則皆順行此眞至之理按圖可見之矣

自然而然不得而更者內象外數也他皆外像外數也艸類之細入於坤

五行之木萬物之類也五行之金出乎石也故火水土石不及金木金木生其間也

得天气者動得地气者靜

陽之類圓成形則方陰之類方成形則圓

天道之變王道之權也

夫卦各有性有體然皆不離乾坤之門如萬物受性於天而各爲其性也在人則爲人之性在禽獸則爲禽獸之性在艸木則爲艸木之性

天以气爲主體爲次地以體爲主气爲次在天在地者亦如之

气則養性性則乘气故气存則性存性動則气動也堯之前先天也堯之後後天也後天乃效法耳

天之象數則可得而推如其神用則不可得而測也木之支漧土石之所成所以不易葉花水火之所成故變而易也

自然而然者天也惟聖人能索之效法者人也若時行時止𨿽人也亦天

生者性天也成者形地也

日入地中搆精之象也

體四而變六兼神與气也气變必六故三百六十也凡事爲之極防十之七則可止矣蓋夏至之日止於六十兼之以晨昏分可辧色矣庻防乎十之七也

東赤南白西黃北黒此正色也驗之於曉午暮夜之時可見之矣

圖𨿽無文【先天圗也】吾終日言而未嘗離乎是蓋天地萬物之理盡在其中矣

冬至之子中陰之極春分之夘中陽之中夏至之午中陽之極秋分之酉中陰之中凡三百六十中分之則一百八十此二至二分相去之數也

陽中有陰陰中有陽天之道也陽中之陽日也暑之道也陽中之陰月也以其陽之類故能見於晝陰中之陽星也所以見於夜陰中之陰辰也天壤也

气一而已主之者幹也神亦一而已乘气而變化能出入於有無死生之間無方而不測者也

幹者幹之義陽也支者枝之義陰也幹十而支十二是陽數中有陰陰數中有陽也

不知幹無以知性命之理

時然後言乃應變而言言不在我也

仁配天地謂之人惟仁者眞可謂之人矣

生而成成而生易之道也

气者神之宅也體者气之宅也

魚者水之族也虫者風之族也

天六地四天以气爲質而以神爲神地以質爲質而以气爲神惟人兼乎萬物而爲萬物之靈如禽獸之聲以其類而各能得其一無所不能者人也推之他事亦莫不然惟人得天地日月交之用他類則不能也人之生眞可謂之貴矣天地與其貴而不自貴是悖天地之理不祥莫大焉目口【舌也】凸而耳鼻竅竅者受臭嗅气物或不能閉之凸者視色別味物則能閉之也四者𨿽象於一而各備其四矣燈之明暗之境日月之象也

月者日之影也情者性之影也心性而膽情性神而情水者火之地火者水之气黒者白之地寒者暑之地心爲太極又曰道爲太極

形可分神不可分

艸伏之獸毛如艸之莖林棲之鳥羽如林之葉類使之然也

陰事太半蓋陽一而陰二也

冬至之後爲呼夏至之後爲吸此天地一嵗之呼吸也木結實而種之又成是木而結是實木非舊木也此木之神不二也此實生生之理也

性理大全書卷十一﹤子部﹐儒家類﹐性理大全書﹥

欽定四庫全書

性理大全書卷十二

皇極經世書六

觀物外篇下

以物喜物以物悲物此發而中節者也

石之花鹽消之類是也水之木珊瑚之類是也

水之物無異乎陸之物各有寒熱之性大較則陸爲陽中之陰而水爲陰中之陽

日月星辰共爲天水火土石共爲地耳目鼻口共爲首髓血骨肉共爲身此乃五之數

火生於無水生於有

不我物則能物物

辰至日爲生日至辰爲用蓋順爲生而逆爲用也易有三百八十四爻眞天文也

鷹雕之類食生而雞鳬之類不専食生虎豹之類食生而貓犬之類食生又食穀以類推之從可知矣

馬牛皆陰類細分之則馬爲陽而牛爲陰

飛之類喜風而敏於飛上走之類喜土而利於走下禽虫之卵果谷之類也谷之類多子虫之類亦然蠶之類今嵗蛾而子來嵗則子而蠶菁蕪之類今嵗根而苖來嵗則苖而子

天地之气運北而南則治南而北則亂亂久則復北而南矣天道人事皆然推之歷代可見消長之理也任我則情情則蔽蔽則昏矣因物則性性則神神則明矣潛天潛地不行而至不爲陰陽所攝者神也

在水者不瞑在風者暝走之類上睫接下飛之類下睫接上類使之然也

在水而鱗鬛飛之類也獺之類走之類也

夫四象若錯綜而用之日月天之陰陽水火地之陰陽星辰天之剛柔土石地之剛柔

天之孽十之一不可違人之孽十之九不可逭

陽主舒長陰主慘急日入盈度陰從於陽日入縮度陽從於陰

飛之走雞鳬之類是也走之飛龍馬之屬是也

先天之學心也後天之學迹也出入有無死生者道也神無所不在所不在至人與他心通者以其本於一也道與一神之彊名也以神爲神者至言也

身地也本乎靜所以能動者气血使之然也

天地生萬物聖人生萬民

生生長類天地成功別生分類聖人成能

神者人之主將寐在脾熟寐在腎將寤在肝【又言在膽】正寤在心

以物觀物性也以我觀我情也性公而明情偏而暗陽主辟而出陰主翕而入

日在於水則生離則死交與不交之謂也

陰對陽爲二然陽來則生陽去則死天地萬物生死主於陽則歸之於一也

神無方而性有質

發於性則見於情發於情則見於色以類而應也天地之大寤在夏人之神則存於心

以天地生萬物則以萬物爲萬物以道生天地則天地亦萬物也

水之族以陰爲主陽次之陸之類以陽爲主陰次之故水類出水則死風類入水則死然有出入之類者龜蠏鵝鳬之類是也

天地之交十之三

一變而二二變而四三變而八卦成矣四變而十有六五變而三十有二六變而六十四卦備矣

天火無體之火也地火有體之火也

人之貴兼乎萬類自重而得其貴所以能用萬類凡人之善惡形於言發於行人始得而知之但萌諸心發於慮神已得而知之矣此君子所以愼獨也气變而形化

人之類備乎萬物之性

火無體因物以爲體金石之火烈於艸木之火者因物而然也

气形盛則魂魄盛气形衰則魂魄亦從而衰矣魂隨气而變魄隨形而止故形在則魄存形化則魄散

人之神則天地之神人之自欺所以欺天地可不愼哉人之畏亦猶之畏人人積善而陽多益畏之矣積惡而陰多弗畏之矣大人者與神合其吉凶夫何畏之有

至理之學非至誠則不至

物理之學或有所不通不可以彊通彊通則有我有我則失理而入於術矣

星爲日之餘辰爲月之餘

星之至防如塵沙者隕而爲堆阜

心一而不分則能應萬變此君子所以虛心而不動也藏者天行也府者地行也天地並行則配爲八卦聖人利物而無我

明則有日月幽則有神

易有眞數三而已參天者三三而九兩地者倍三而六八卦相錯者相交錯而成六十四也

夫易根於乾坤而生於姤復蓋剛交柔而爲復柔交剛而爲姤自玆而無窮矣

素問陰符七國時書也

夫聖人六經渾然無迹如天道焉故春秋錄實事而善惡形於其中矣

中庸之法自中者天也自外者人也

韻法開閉者律天淸濁者呂地

韻法先閉後開者春也純開者夏也先開後閉者秋也冬則閉而無聲

素問宻語之類於術之理可謂至也

顯諸仁藏諸用孟子善藏其用乎

寂然不動反本復靜坤之時也感而遂通天下之故陽動於中間不容髮復之義也

莊荀之徒失之辯

東爲春聲陽爲夏聲此見作韻者亦有所至也衘凡冬聲也

不見動而動妄也動於否之時是也見動而動則爲無妄然所以有災者陽防而無應也有應而動則爲益矣精气爲物形也遊魂爲變神也又曰精气爲物體也遊魂爲變用也

君子之學以潤身爲本其治人應物皆餘事也

剸劇者才力也明辯者智識也寛者徳噐也三者不可闕一

無徳者責人怨人易滿滿則止也

龍能大能小然亦有制之者受制於陰陽之气得時則能變化失時則不能也

伯夷義不食周粟至餓且死止得爲仁而已

三人行亦有師焉至於友一鄕之賢天下之賢以天下爲末足又至於上論古人無以加焉

義重則內重利重則外重

兌說也其他說皆有所害惟朋友講習無說於此故言其極者也

能循天理動者造化在我也

學不際天人不足以謂之學

君子於易玩象玩數玩辭玩意

能醫人能醫人之疾不得謂之良醫醫人之所不能醫天下之良醫也能處人所不能處之事則能爲人所不能爲之事也

人患乎自滿滿則止也故禹不自滿假所以爲賢𨿽學亦當常若不足不可臨深以爲髙也

人茍用心必有所得獨有多寡之異智識之有淺深也理窮而後知性性盡而後知命命知而後知至

凡處失在得之先則得亦不喜若處得在失之先則失難處矣必至於隕獲

人必有徳噐然後喜怒皆不妄爲卿相爲匹夫以至學問髙天下亦若無有也

人必內重內重則外輕茍內輕必外重好利好名無所不至

得天理者不獨潤身亦能潤心不獨潤心至於性命亦潤天下言讀書者不少能讀書少若得天理理眞樂何書不可讀何堅不可破何理不可精

歷不能無差今之學歷者但知歷法不知歷理能布算者洛下閎也能推步者甘公石公也洛下閎但知歷法楊雄知歷法又知歷理

一歲之閠六陰六陽三年三十六日故三年一閠五年六十日故五嵗再潤天時地理人事三者知之不易資性得之天也學問得之人資性由內出者也學問由外入者也自誠明性也自明誠學也顏子不遷怒不貳過遷怒貳過皆情也非性也不至於性命不足以謂之好學伯夷桞下惠得聖人之一端伯夷得聖人之淸栁下惠得聖人之和孔子時淸時和時行時止故得聖人之時太九日當兩卦餘一卦當四日半

楊雄作可謂見天地之心者也

用兵之道必待人民富倉稟實府庫充兵彊名正天時順地利得然後可舉

易無體也曰旣有常典則是有體也恐遂以爲有體故曰不可爲典要旣有典常常也不可爲典要變也莊周雄辯數千年一人而已如庖丁解牛曰踟躕四顧孔子觀呂梁之水曰蹈水之道無私皆至理之言也老子五千言大抵皆明物理

今有人登兩臺兩臺皆等則不見其髙一臺髙然後知其卑下者也

學不至於樂不可謂之學

一國一家一身皆同能處一身則能處一家能處一家則能處一國能處一國則能處天下心爲身本家爲國本國爲天下本心能運身茍心所不欲身能行乎人之精神貴藏而用之茍衒於外則鮮有不敗者如利刅物來則剸之若恃刅之利而求割乎物則刅與物皆傷矣言發於眞誠則心不勞而逸人久而信之作爲任數一時或可以欺人持久必敗

人貴有徳小人有才者有之矣故才不可恃徳不可有天地日月悠久而已故人當存乎逺不可見其近君子處畆則行畝之事居廟堂則行廟堂之事故無入不自得

智數或能施於一朝蓋有時而窮惟至誠與天地同久天地無則至誠可息茍天地不能無則至誠亦不息也室中造車天下可行軌轍合故也茍順義理合人情日月所照皆可行也

中庸非天降地出揆物之理度人之情行其所安是爲得矣

斂天下之智爲智斂天下之善爲善則廣矣自用則小漢儒以反經合道爲權得一端者也權所以平物之輕重聖人行權酌其輕重而行之合其宜而已故執中無權者猶爲偏也王通言春秋王道之權非王通莫能及此故權在一身則有一身之權在一鄕則有一鄕之權以至於天下則有天下之權用𨿽不同其權一也夫弓固有彊弱然一弓二人張之則有力者以爲弓弱無力者以爲弓彊故有力者不以己之力有餘而以爲弓弱無力者不以己之力不足而以爲弓彊何不思之甚也一弓非有彊弱也二人之力彊弱不同也今有食一抔在前二人大餒而見之若相讓則均得食矣相奪則爭非徒爭之而已或不得其食矣此二者皆人之情也知之者鮮知此則天下之事皆如是也

夫易者聖人長君子消小人之具也及其長也辟之於未然及其消也闔之於未然一消一長一闔一辟渾渾然無迹非天下之至神其孰能與於此

大過本末弱也必有大徳大位然後可救常分有可過者有不可過者有大徳大位可過者也伊周其人也不可懼也有大徳無大位不可過也孔孟其人也不可悶也其位不勝徳耶大哉位乎待才用之宅也

復次剝明治生於亂乎姤次夬明亂生於治乎時哉時哉未有剝而不復未有夬而不姤者防乎其防邦家其長子孫其昌是以聖人貴未然之防是謂易之大綱先天學心法也故圖皆自中起萬化萬事生乎心也先天學主乎誠至誠可以生神明不誠則不可以得道先天圖中環中也

事必量力量力故能久

所行之路不可不寛寛則少礙

知易者不可引用講解是爲知易孟子之言未嘗及易其間易道存焉但人見之者鮮耳人能用易是爲知易如孟子可謂善用易者也

學以人事爲大今之經典古之人事也

春秋三之外陸淳啖助可以兼治

所謂皇帝王覇者非獨謂三皇五帝三王五覇而已但用無爲則皇也用恩信則帝也用公正則王也用智力則覇也覇以下則夷狄夷狄而下是禽獸也

季札之才近伯夷

叔向子產晏子之才相等埒

管仲用智數晚識物理大抵才力過人也

五覇者功之首罪之魁也春秋者孔子之刑書也功過不相掩聖人先褒其功後貶其罪故聖人有功亦必錄之不可不恕也

始作兩觀始者貶之也誅其舊無也初獻六羽初者褒之也以其舊僭八佾也

某人受春秋於尹師魯師魯受於穆伯長某人後復攻伯長曰春秋無褒皆是貶也田述古曰孫復亦云春秋有貶而無褒曰春秋禮法廢君臣亂其間有能爲小善者安得不進之也況五覇實有功於天下且五覇固不及於王不猶愈於夷狄乎安得不與之也治春秋者不辧名實不定五覇之功過則未可言治春秋先定五覇之功過而治春秋則大意立若事事求之則無緒矣凡人爲學失於自主張太過

平王名𨿽王實不及一小國之諸侯齊晉𨿽侯而實僭王此春秋之名實也子貢欲去告朔之餼羊羊名也禮實也名存而實亡猶愈於名實俱亡茍存其名安知後世無王者作是以有所待也

秦繆公有功於周能遷善攺過爲覇者之罪晉文侯世世勤王遷平王於洛次之齊桓公九合諸侯不以兵車又次之楚莊彊大又次之宋襄公𨿽覇而力防防諸侯而爲楚所執不足論也治春秋者不先定四國之功過則事無統理不得聖人之心矣春秋之間有功者未見大於四國者有過者亦未見大於四國者也故四國功之首罪之魁也人言春秋非性命書非也至於書郊牛之口傷攺卜牛又死猶三朢此因魯事而貶之也聖人何容心哉無我故也豈非由性命而發言也又曰春秋皆因事而褒貶豈容人特立私意哉人但知春秋聖人之筆削爲天下之至公不知聖人之所以爲公也如因牛傷則知魯之僭郊因初獻六羽則知舊僭八佾因新作雉門則知舊無雉門皆非聖人有意於其間故曰春秋盡性之書也

春秋爲君弱臣彊而作故謂之名分之書

聖人之難在不失仁義忠信而成事業何如則可在於絕四

有馬者借人乘之舎己以從人也

或問才難何謂也曰臨大事然後見才之難也曰何獨言才曰才者天之良質也學者所以成其才也曰古人有不由學問而能立功業者何必曰學曰周勃霍光能成大事惟其無學故未盡善也人而無學則不能燭理不能燭理則固執而不通人有出人之才必以剛克中剛則足以立事業處患難若用於他反爲邪惡故孔子以申棖爲焉得剛旣有欲心必無剛也

君子諭於義賢人也小人諭於利而已義利兼忘者惟聖人能之君子畏義而有所不爲小人直不畏耳聖人則動不逾矩何義之畏乎

顏子不貳過孔子曰有不善未嘗不知知之未嘗復行是也是一而不再也韓愈以爲將發於心而便能絕去是過於顏子也過與是爲私意焉能至於道哉或曰與善不亦愈於與惡乎曰聖人則不如是私心過與善惡同矣

爲學養心患在不由直道去利欲由直道任至誠則無所不通天地之道直而已當以直求之若用智數由逕以求之是屈天理而狥人欲也不易難乎

事無巨細皆有天人之理修身人也遇不遇天也得失不動心所以順天也行險僥幸是逆天也求之者人也得之與否天也得失不動心所以順天也彊取必得是逆天理也逆天理者患禍必至

魯之兩觀郊天大禘皆非禮也諸侯茍有四時之禘以爲常祭可也至於五年大禘不可爲也

仲弓可使南靣可使從政也

誰能出不由戶戶道也未有不由道而能濟者也不由戶者開穴隙之類是也

多聞擇其善者而從之𨿽多聞必擇善而從之多見而識之識別也𨿽多見必有以別之

或問顯諸仁藏諸用曰若日月之照臨四時之成嵗是顯諸仁也其度數之然而不知其所以然是藏諸用也洛下閎攺顓頊歷爲太初歷子云凖太初而作太凡八十一卦九分共二卦凡一五隔一四細分之則四分半當一卦气起於中心故首中卦

參天兩地而倚數非天地之正數也倚者擬也擬天地正數而生也

元亨利貞變易不常天道之變也吉凶悔吝變易不定人道之應也

神者無形而有用其情狀可得而知也於用則可見之矣若人之耳目鼻口手足艸木之枝葉華實顏色皆神之所爲也福善禍淫主之者誰耶聰明正直有之者誰耶不疾而速不行而至任之者誰耶皆神之情狀也

易有意象立意皆所以明象統下三者有言象不擬物而直言以明事有像象擬一物以明意有數象七日八月三年十年之類是也

易之數窮天地終始或曰天地亦有終始乎曰旣有消長豈無終始天地𨿽大是亦形噐乃二物也

易有內象理致是也有外像指定一物而不變者是也在人則乾道成男坤道成女在物則乾道成陽坤道成陰神無方而易無體滯於一方則不能變化非神也有定體則不能變通非易也易𨿽有體體者象也假象以見體而本無體也

一陰一陽之謂道道無聲無形不可得而見者也故假道路之道而爲名人之有行必由乎道一陰一陽天地之道也物由是而生由是而成者也

事無大小皆有道在其間能安分則謂之道不能安分謂之非道顯諸仁者天地生萬物之功則人可得而見也所以造萬物則人不可得而見是藏諸用也

正音律數行至於七而止者以夏至之日出於寅而入於戌亥子丑三時則日入於地而目無所見此三數不行者所以比於三時也故生物之數亦然非數之不行也有數而不見也

月體本黒受日之光而白

水在人之身爲血土在人之身爲肉

經綸天地之謂才逺舉必至之謂志並包含容之謂道六虛者六位也虛以待變動之事也

有形則有體有性則有情

天主用地主體聖人主用百姓主體故日用而不知膽與腎同陰心與脾同陽心主目脾主鼻

陽中陽日也陽中陰月也陰中陽星也陰中陰辰也柔中柔水也柔中剛火也剛中柔土也剛中剛石也法始乎伏羲成乎堯革於三王極於五覇絕於秦萬世治亂之迹無以逃此矣

日爲心月爲膽星爲脾辰爲腎藏也石爲肺土爲肝火爲胃水爲膀胱府也

易之生數一十二萬九千六百總爲四千三百二十世此消長之大數演三十年之辰數卽其數也歳三百六十日得四千三百二十辰以三十乘之得其數矣凡甲子甲午爲世首此爲經世之數始於日甲月子星甲辰子又云此經世日甲之數月子星甲辰子從之也鼻之气目見之口之言耳聞之以類應也

倚蓋之說昆崘四垂而爲海推之理則不然夫地直方而靜豈得如圓動之天乎

海潮者地之喘息也所以應月者從其類也

十干天也十二支地也支幹配天地之用也

動物自首生植物自根生自首生命在首自根生命在根神者易之主也所以無方易者神之用也所以無體循理則爲常理之外則爲異矣

風類水類小大相反

震爲龍一陽動於二陰之下震也重淵之下有動物者豈非龍乎

一十百千萬億爲奇天之數二十百二十千二百萬二千億二萬爲偶地之數也

天之陽在東南日月居之地之陰在西北火石處之火以性爲主體次之水以體爲主性次之

陽性而陰情性神而情

起震終艮一節明文王八卦也天地定位一節明伏羲八卦也八卦相錯者明交錯而成六十四也

數往者順若順天而行是左旋也皆已生之卦也故云數往也知來者逆若逆天而行是防行也皆未生之卦也故云知來也夫易之數由逆而成矣此一節直解圖意若逆知四時之謂也

堯典期三百六旬有六日夫日之餘盈也六則月之餘縮也亦六若去日月之餘十二則有三百五十四乃日行之數以十二除之則得二十九日

五十分之則爲十若三天兩之則爲六兩地又兩之則爲四此天地分太極之數也天之變六六其六得三十六爲幹一爻之數也積六爻之防共得二百一十有六爲幹之防六其四得二十四爲坤一爻之防積六爻之數共得一百四十有四爲坤之防積二篇之防乃萬有一千五百二十也

數問肺主皮毛心脈脾肉肝筋腎骨上而下外而內也心血腎骨交法也交卽用也

易始於三皇書始於二帝詩始於三王春秋始於五覇乾爲天之類本象也爲金之類列象也

易之首於乾坤中於坎離終於水火之交不交皆至理也天地並行則藏府配四藏天四府地也

自乾坤至坎離以天道也自咸恆至旣濟未濟以人事也太極一也不動生二二則神也

火生濕水生燥

神生數數生象象生噐

太極不動性也發則神神則數數則象象則噐噐之變復歸於神也

復至幹凡百有二十陽姤至坤凡八十陽姤至坤凡百有二十陰復至幹凡八十陰

幹奇也陽也健也故天下之健莫如天坤耦也陰也順也故天下之順若如地所以順天也震起也一陽起也起動也故天下之動莫如雷坎防也一陽防於二陰防下也故天下之下莫如水艮止也一陽於是而止也故天下之止莫如山巽入也一陰入二陽之下故天下之入莫如風離麗也一陰離於二陽其卦錯然成文而華麗也天下之麗莫如火故又爲附麗之麗兌說也一陰出於外而說於物故天下之說莫如澤

火內暗而外明故離陽在外火之用用外也水外暗而內明故坎陽在內水之用用內也

人謀人也謀天也天人同謀而皆可則事成而吉也湯放桀武王伐紂而不以爲弒者若孟子言男女授受不親禮也嫂溺則援之以手權也故孔子旣尊夷齊亦與湯武夷齊仁也湯武義也惟湯武則可非湯武是簒也

諸卦不交於乾坤者則生於否防否防乾坤之交也乾坤起自奇偶奇偶生自太極

自防至否其間則有蠱矣自否至防其間則有隨矣天使我有是之謂命命之在我之謂性性之在物之謂理變從時而便天下之事不失禮之大經變從時而順天下之理不失義之大權者君子之道也

朔易以陽气自北方而生至北方而盡謂變易循環也春陽得權故多旱秋陰得權故多

元有二有生天地之始太極也有萬物之中各有始者生之本也

五星之說自甘公石公始也

天地之心者生萬物之本也天地之情者情狀也與神之情狀同

天有五辰日月星辰與天而爲五地有五行金木水火與土而爲五

有溫泉而無寒火陰能從陽而陽不能從陰也

有雷則有電有電則有風

木之堅非雷不能震艸之柔非露不能潤

人智彊則物智弱

陽數於三百六十上盈陰數於三百六十上縮

人爲萬物之靈寄類於走走陰也故百有二十

生於水露生於土雷生於石電生於火電與風同爲陽之極故有電必有風

莊子與惠子遊於濠梁之上莊子曰鯈魚出遊從容是魚樂也此盡已之性能盡物之性也非魚則然天下之物皆然若莊子者可謂善通物矣

莊子著盜跖篇所以明至惡𨿽至聖亦莫能化蓋上智與下愚不移故也

魯國之儒一人者謂孔子也

老子知易之體者也

天下之事始過於重猶卒於輕始過於厚猶卒於薄況始以輕始以薄者乎故鮮失之重多失之輕鮮失之厚多失之薄是以君子不患過乎重常患過乎輕不患過乎厚常患過乎薄也

莊子齊物未免乎較量較量則爭爭則不平不平則不和無思無爲者神妙致一之地也所謂一以貫之聖人以此洗心退藏於宻

當仁不讓於師者進人之道也

秦穆公伐鄭敗而有悔過自誓之言此非止覇者之事幾於王道能悔則無過矣此聖人所以錄扵書末也劉絢問無爲對曰時然後言人不厭其言樂然後笑人不厭其笑義然後取人不厭其取此所謂無爲也瞽瞍殺人舜視棄天下猶棄敝屣也竊負而逃遵海濵而處終身防然樂而忘天下聖人𨿽天下之大不能易天性之愛

文中子曰易樂者必多哀輕施者必好奪或曰天下皆爭利棄義吾獨若之何子曰舎其所爭取其所棄不亦君子乎若此之類禮義之言也心迹之判久矣若此之類造化之言也

莊子气濠若呂梁之事言之至者也盜跖言事之無可柰何者𨿽聖人亦莫如之何漁父言事之不可彊者𨿽聖人亦不可彊此言有爲無爲之理順理則無爲彊則有爲也金須百鏈然後精人亦如此

佛氏棄君臣父子夫婦之道豈自然之理哉

志於道者統而言之志者潛心之謂也徳者得於己有形故可據徳主於仁故曰依

莊子曰庖人𨿽不治庖屍祝不越樽爼而代之此君子思不出其位素位而行之意也

晉狐射姑殺陽處父春秋書晉殺其大夫陽處父上漏言也君不宻則失臣故書國殺

人得中和之气則剛柔均陽多則偏剛陰多則偏柔人之爲道當至於神不能窺處是爲至矣

作易者其知盜乎聖人知天下萬物之理而一以貫之大羹可和酒可漓則是造化亦可和可漓也

有一日之物有一月之物有一時之物有一歳之物有十嵗之物至於百千萬皆有之天地亦物也亦有數焉【雀三年之物馬三十年之物凡飛走之物皆可以數推人百有二十年之物】

太極道之極也太道之也太素色之本也太一數之始也太初事之初也其成功則一也

易地而處則無我也

陰者陽之影者人之影也

气以六變體以四分

以尊降卑曰臨以上觀下曰觀

毋意毋必毋固毋我合而言之則一分而言之則二合而言之則二分而言之則四始於有意成於有我有意然後有必必生於意有固然後有我我生於固意有心必先期固不化我有已也

記問之學未足以爲事業

智哉畱侯善藏其用

思慮一萌神得而知之故君子不可不愼獨

時然後言言不在我也

學在不止故王通云沒身而已

誠者主性之具無端無方者也

性理大全書卷十二

欽定四庫全書

性理大全書卷十三

皇極經世書七

外書

漁樵問對

【嵩山晁氏曰邵雍堯夫設爲問答以論陰陽化育之端性命道徳之奧云】

漁者垂鉤於伊水之上樵者過之弛檐息肩坐於磐石之上而問於漁者曰魚可鉤取乎曰然曰鉤非餌可乎曰否曰非鉤也餌也魚利食而見害人利魚而防利其利同也其害異也敢問何故曰子樵者也與吾異治安得侵吾事乎然亦可以爲子試言之彼之利猶此之利也彼之害亦猶此之害也子知其小未知其大魚之利食吾亦利乎食也魚之害食吾亦害乎食也子知魚終日得食爲利又安知魚終日不得食不爲害如是則食之害也重而鉤之害也輕子知吾終日得魚爲利又安知吾終日不得魚不爲害也如是則吾之害也重魚之害也輕以魚之一身當人之一食則魚之害多矣以人之一身當魚之一食則人之害亦多矣又安知鉤乎大江大海則無異地之患焉魚利乎水人利乎陸水與陸異其利一也魚害乎餌人害乎財餌與財異其害一也又何必分乎彼此哉子之言體也獨不知用爾樵者又問曰魚可生食乎曰烹之可也曰必吾薪濟子之魚乎曰然曰吾知有用乎子矣曰然則子知子之薪能濟吾之魚不知子之薪所以能濟吾之魚也薪之能濟魚久矣不待子而後知茍世未知火之能用薪則子之薪𨿽積丘山獨且柰何哉樵者曰願聞其方曰火生於動水生於靜動靜之相生水火之相息水火用艸木體也用生於利體生於害利害見乎情體用隠乎性一性一情聖人成能子之薪猶吾之魚微火則皆爲腐臭朽壊而無所用矣又安能養人七尺之軀哉樵者曰火之功大於薪固已知之矣敢問善灼物何必待薪而後傳漁者曰薪火之體也火薪之用也火無體待薪然後爲體薪無用待火而後爲用是故凡有體之物皆可焚之矣曰水有體乎曰然曰火能焚水乎曰火之性能迎而不能隨故滅水之體能隨而不能迎故熱是故有溫泉而無寒火相息之謂也曰火之道生於用亦有體乎曰火以用爲本以體爲末故動水以體爲本以用爲末故靜是火亦有體火亦有用也故能相濟又能相息非獨水火則然天下之事皆然在乎用之何如爾樵者曰用可得聞乎曰可以意得者物之性也可以言傳者物之情也可以象求者物之形也可以數取者物之體也用也者妙萬物爲言者也可以意得而不可以言傳曰不可以言傳則子惡得而知之乎曰吾所以得而知之者固不能言傳非獨吾不能傳之以言聖人亦不能傳之以言也曰聖人旣不能傳之以言則六經非言也耶曰時然後言何言之有樵者贊曰天地之道備於人萬物之道備於身眾妙之道備於神天下之能事畢矣又何思何慮吾而今而後知事心踐形之爲大不及子之門幾至於殆矣乃析薪烹魚而食之飫而論易

漁者與樵者遊於伊水之上漁者嘆曰熈熈乎萬物之多未始有雜吾知遊乎天地之間萬物皆可以無心而致之矣非子則吾孰與歸焉樵者曰敢問無心致天地萬物之方漁者曰無心者無意之謂也無意之意不我物也不我物然後能物物曰何謂我何謂物曰以我徇物則我亦物也以物徇我則物亦我也我物皆致意由是明天地亦萬物也何天地之有焉萬物亦天地也何萬物之有焉萬物亦我也何萬物之有焉我亦萬物也何我之有焉何物不我何我不物如是則可以宰天地可以司神而況於人乎況於物乎

樵者問漁者曰天何依曰依乎地地何附曰附乎天曰然則天地何依何附曰自相依附天依形地附气其形也有涯其气也無涯有無之相生形气之相息終則有始終始之間天地之所存乎天以用爲本以體爲末地以體爲本以用爲末利用出入之謂神名體有無之謂聖惟神與聖能參乎天地者也小人則日用而不知故有害生實防之患也夫名也者實之客也利也者害之主也名生於不足利防於有餘害生扵有餘實防扵不足此理之常也養身者必以利貪夫則以身徇利故有害生焉立身必以名眾人則以身徇名故有實防焉竊人之財謂之盜其始取之也惟恐其不多也及其敗露也惟恐其多矣夫賄之與一物也而兩名者利與害故也竊人之羙謂之徼其始取之惟恐其不多也及其敗露也惟恐其多矣夫譽與毀一事也而兩名者名與實故也凡言朝者萃名之所也市者聚利之地也能不以爭處乎其間𨿽一日九遷一貨十倍何害生實防之有耶是知爭也者取利之端也譲也者趨名之本也利至則害生名興則實防利至名興而無害生實防之患惟有徳者能之天依地地附天豈相逺哉

漁者謂樵者曰天下將治則人必尙行也天下將亂則人必尙言也尙行則篤實之風行焉尙言則詭譎之風行焉天下將治則人必尙義也天下將亂則人必尙利也尙義則謙譲之風行焉尙利則攘奪之風行焉三王尙行者也五覇尙言者也尙行者必入於義尙言者必入於利也義利之相去一何如是之遠耶是知言之於口不若行之於身行之於身不若盡之於心言之於口人得而聞之行之於身人得而見之盡之於心神得而知之人之聰明猶不可欺況神之聰明乎是知無愧於口不若無愧於身無愧於身不若無愧於心無口過易無身過難無身過易無心過難旣無心過何難之有吁安得無心過之人與之語心哉

漁者謂樵者曰子知觀天地萬物之道乎樵者曰未也願聞其方漁者曰夫所以謂之觀物者非以目觀之也非觀之以目而觀之以心也非觀之以心而觀之以理也天下之物莫不有理焉莫不有性焉莫不有命焉所以謂之理者窮之而後可知也所以謂之性者盡之而後可知也所以謂之命者至之而後可知也此三知者天下之眞知也𨿽聖人無以過之也而過之者非所以謂之聖人也夫鑑之所以能爲明者謂其能不隠萬物之形也𨿽然鑑之能不隠萬物之形未若水之能一萬物之形也𨿽然水之能一萬物之形又未若聖人之能一萬物之情也聖人之所以能一萬物之情者謂其聖人之能反觀也所以謂之反觀者不以我觀物也不以我觀物者以物觀物之謂也旣能以物觀物又安有我於其間哉是知我亦人也人亦我也我與人皆物也此所以能用天下之目爲己之目其目無所不觀矣用天下之耳爲己之耳其耳無所不聽矣用天下之口爲己之口其口無所不言矣用天下之心爲己之心其心無所不謀矣夫天下之觀其於見也不亦廣乎天下之聼其於聞也不亦逺乎天下之言其於論也不亦髙乎天下之謀其於樂也不亦大乎夫其見至廣其聞至逺其論至髙其樂至大能爲至廣至逺至髙至大之事而中無一爲焉豈不謂至神至聖者乎非惟吾謂之至神至聖者乎而天下謂之至神至聖者乎非惟一時之天下謂之至神至聖者乎而千萬世之天下謂之至神至聖者乎過此以往未之或知也已

樵者問漁者曰子以何道而得魚曰吾以六物具而得魚曰六物具也豈由天乎曰具六物而得魚者人也具六物而所以得魚者非人也樵者未逹請問其方漁者曰六物者竿也綸也浮也沈也鉤也餌也一不具則魚不可得然而六物具而不得魚者非人也六物具而不得魚者有焉未有六物不具而得魚者也是知具六物者人也得魚與不得魚者天也六物不具而不得魚者非天也人也

樵者曰人有禱神而求福者福可禱而求耶求之而可得耶敢問其所以曰語善惡者人也禍福者天也天道福善而禍淫神其能違天乎自作之咎固難逃已天降之災禳之奚益修徳積善君子常分安有餘事於其間哉樵者曰有爲善而遇禍有爲惡而獲福者何也漁者曰有幸與不幸也幸不幸命也當不當分也一命一分人其逃乎曰何謂分何謂命曰小人之遇福非分也有命也當禍分也非命也君子之遇禍非分也有命也當福分也非命也

漁者謂樵者曰人之所謂親莫如父子也人之所謂疏莫如路人也利害在心則父子過路人逺矣父子之道天性也利害猶或奪之況非天性者乎夫利害之移人如是之深也可不愼乎路人之相逢則過之固無相害之心焉無利害在前故也有利害在前則路人與父子又奚擇焉路人之能相交以義又何況父子之親乎夫義者讓之本也利者爭之端也讓則有仁爭則有害仁與害何相去之逺也堯舜亦人也桀紂亦人也人與人同而仁與害異爾仁因義而起害因利而生利不以義則臣弒其君者有焉子弒其父者有焉豈若路人之相逢一日而交於中逹者哉

樵者謂漁者曰吾嘗負薪矣舉百斤而無傷吾之身加十斤則遂傷吾之身敢問何故漁者曰樵則吾不知之矣以吾之事觀之則易地皆然吾嘗鉤而得大魚與吾交戰欲棄之則不能捨欲取之則未能勝終日而後獲幾有沒溺之患矣非直有身傷之患耶魚與薪則異也其貪而爲傷則一也百斤力分之內者也十斤力分之外者也力分之外𨿽一毫猶且爲害而況十斤乎吾之貪魚亦何以異子之貪薪乎樵者嘆曰吾而今而後知量力而動者智矣哉

樵者謂漁者曰子可謂知易之道矣吾敢問易有太極太極何物也曰無爲之本也太極生兩儀兩儀天地之謂乎曰兩儀天地之祖也非止爲天地而已也太極分而爲二先得一爲一後得一爲二一二謂両儀曰兩儀生四象四象何物也曰大象謂陰陽剛柔有陰陽然後可以生天有剛柔然後可以生地立功之本於斯爲極曰四象生八卦八卦何謂也曰謂乾坤離坎兌艮震巽之謂也疊相盛衰終始於其間矣因而重之則六十四由是而生也而易之道始備矣

樵者問漁者曰復何以見天地之心乎曰先陽已盡後陽始生則天地始生之際中則當日月始周之際末則當星辰終始之際萬物死生寒暑代謝晝夜遷變非此無以見之當天地窮極之所必變變則通通則久故象言先王以至日閉闗商旅不行後不省方順天故也樵者謂漁者曰無妄災也敢問其故曰妄則欺也得之必有禍欺有妄也順天而動有禍及者非禍也災也猶農有思豊而不勤稼穡者其荒也不亦禍乎農有勤稼穡而復敗諸水旱者其荒也不亦災乎故象言先王以茂對時育萬物貴不妄也

樵者問曰姤何也曰姤遇也柔遇剛也與夬正反夬始逼壯姤始遇壯陰始遇陽故稱姤焉觀其姤天地之心亦可見矣聖人以徳化及此罔有不昌故象言施命誥四方履霜之愼其在此也

漁者謂樵者曰春爲陽始夏爲陽極秋爲陰始冬爲陰極陽始則溫陽極則熱陰始則涼陰極則寒溫則生物熱則長物涼則収物寒則殺物皆一气其別而爲四焉其生萬物也亦然

樵者問漁者曰人之所以能靈於萬物者何以知其然耶漁者對曰謂其目能収萬物之色耳能収萬物之聲鼻能収萬物之气口能収萬物之味聲色气味者萬物之體也目耳鼻口者萬人之用也體無定用惟變是用用無定體惟化是體體用交而人物之道於是乎備矣然則人亦物也聖人亦人也有一物之物有十物之物有百物之物有千物之物有萬物之物有億物之物有兆物之物生一一之物當兆物之物者豈非人乎有一人之人有十人之人有百人之人有千人之人有萬人之人有億人之人有兆人之人生一一之人當兆人之人者豈非聖乎是知人也者物之至者也聖人者人之至者也物之至者始得謂之物之物也人之至者始得謂之人之人也夫物之至者至物之謂也而人之至者至人之謂也以一至物而當一至人則非聖而何人謂之不聖則吾不信也何哉謂其能以一心觀萬心一身觀萬身一物觀萬物一世觀萬世者焉又謂其能以心代天意口代天言手代天工身代天事者焉又謂其能以上識天時下盡地理中盡物情通照人事者焉又謂其能以彌綸天地出入造化進退今古表里人物者焉噫聖人者非世世而效聖焉吾不得而目見之也𨿽然吾不得而目見之察其心觀其迹探其體潛其用𨿽億萬年亦可以理知之也人或告我曰天地之外別有天地萬物異乎此天地萬物則吾不得而知已非惟吾不得而知己也聖人亦不得而知之也凡言知者謂其心得而知之也言之者謂其口得而言之也旣心尙不得而知之口又惡得而言之乎以心不可得知而知之是謂妄知也以口不可得言而言之是謂妄言也吾又安能從妄人而行妄知妄言者乎

漁者謂樵者曰仲尼有言曰殷因於夏禮所損益可知也周因於殷禮所損益可知也其或繼周者𨿽百世可知也夫如是則何止千百世而已哉億千萬世皆可得而知之也人皆知仲尼之爲仲尼不知仲尼之所以爲仲尼不欲知仲尼之所以爲仲尼則已如其必欲知仲尼之所以爲仲尼則捨天地將奚之焉人皆知天地之爲天地不知天地之所以爲天地不欲知天地之所以爲天地則已如其必欲知天地之所以爲天地則捨動靜將奚之焉夫一動一靜者天地之至妙者與夫一動一靜之間者天地人之至妙至妙者與是知仲尼之所以盡三才之道者謂其行無轍迹也故有言曰予欲無言又曰天何言哉四時行焉百物生焉其此之謂與漁者謂樵者曰大哉權之與變乎非聖人無以盡之變然後知天地之消長權然後知天地之輕重消長時也輕重事也時有否防事有損益聖人不知隨時否防之道奚由知變之所爲乎聖人不知隨時損益之道奚由知權之所爲乎運消長者變也處輕重者權也是知權之與變聖人之一道耳

樵者謂漁者曰人謂死而有知有諸曰有之曰何以知其然曰以人知之曰何者謂之人曰目耳鼻口心膽脾脤之气全謂之人心之靈曰神膽之靈曰魄脾之靈曰魂脤之靈曰精心之神發乎目則謂之視脤之精發乎耳則謂之聼脾之魂發乎鼻則謂之臭膽之魄發乎口則謂之言八者具備然後謂之人夫人者天地萬物之秀气也然而亦有不中者各求其類也若全得人類則謂之曰全人之人夫全類者天地萬物之中气也謂之曰全徳之人也全徳之人者人之人者也夫人之人者仁人之謂也惟全人然後能當之人之生也謂其气行人之死也謂其形返气行則神魂交形返則精魄存神魂行於天精魄返於地行於天則謂之曰陽行返於地則謂之曰陰返陽行則晝見而夜伏者也陰返則夜見而晝伏者也是故知日者月之形也月者日之影也陽者陰之形也陰者陽之影也人者之形也者人之影也人謂無形而無知者吾不信也

漁者問樵者曰小人可絕乎曰不可君子稟陽正气而生小人稟陰邪气而生無陰則陽不成無小人則君子亦不成惟以盛衰乎其間也陽六分則陰四分陰六分則陽四分陰陽相半則各五分矣由是知君子小人之時有盛衰也治世則君子六分君子六分則小人四分小人固不勝君子矣亂世則反是君君臣臣父父子子兄兄弟弟夫夫婦婦謂各安其分也君不君臣不臣父不父子不子兄不兄弟不弟夫不夫婦不婦謂各失其分也此則由世治世亂使之然也君子常行勝言小人常言勝行故世治則篤實之士多世亂則緣飾之士眾篤實鮮不成事緣飾鮮不敗事成多國興敗多國亡家亦由是而興亡也夫興家興國之人與亡國亡家之人相去一何逺哉

樵者問漁者曰人所謂才者有利焉有害焉者何也漁者曰才一也利害二也有才之正者有才之不正者才之正者利乎人而及乎身者也才之不正者利乎身而害乎人者也曰不正則安得謂之才曰人所不能而能之安得不謂之才聖人所以惜乎才之難者謂其能成天下之事而歸之正者寡也若不能歸之以正才則才矣難乎語其仁也譬猶藥之療疾也毒藥亦有時而用也可一而不可再也疾愈則速已不已則殺人矣平藥則常日而用之可也重疾非所以能治也能驅重疾而無害人之毒者古今人所謂良藥也易曰大君有命開國承家小人勿用如是則小人亦有時而用之時平治定用之則否詩云它山之石可以攻玉其小人之才乎樵者謂漁者曰國家之興亡與夫才之邪正則固得聞命矣然則何不擇其人而用之漁者曰擇臣者君也擇君者臣也賢愚各從其類而爲柰何有堯舜之君必有堯舜之臣有桀紂之君必有桀紂之臣堯舜之臣生乎桀紂之世猶桀紂之臣生乎堯舜之世必非其所用也𨿽欲爲禍爲福其能行乎夫上之所好下必好之其若影響豈待驅率而然耶上好義則下必好義而不義者遠矣上好利則下必好利而不利者逺矣好利者眾則天下日削矣好義者眾則天下日盛矣日盛則昌日削則亡盛之與削昌之與亡豈其逺乎在上之所好耳夫治世何嘗無小人亂世何嘗無君子不用則善惡何由而行也樵者曰善人常寡而不善人常眾治世常少而亂世常多何以知其然耶曰觀之於物何物不然譬諸五穀耘之而不苖者有矣蓬莠不耘而猶生耘之而求其盡也亦末如之何矣由是知君子小人之道有自來矣君子見善則喜之見不善則逺之小人見善則疾之見不善則喜之善惡各從其類也君子見善則就之見不善則違之小人見善則違之見不善則就之君子見義則遷見利則止小人見義則止見利則遷遷義則利人遷利則害人利人與害人相去一何逺耶家與國一也其興也君子常多而小人常鮮其亡也小人常多而君子常鮮君子多而去之者小人也小人多而去之者君子也君子好生小人好殺好生則世治好殺則世亂君子好義小人好利治世則好義亂世則好利其理一也釣者談已樵者曰吾聞古有伏羲今日如覩其靣焉拜而謝之及旦而去

無名公傳

無名公生於冀方老於豫方終於豫方年十嵗求學扵里人遂盡里人之情已之滓十去其一二矣年二十求學於鄕人遂盡鄕人之情已之滓十去其三四矣年三十求學於國人遂盡國人之情已之滓十去其五六矣年四十求學於古人遂盡古人【一作今】之情已之滓十去其七八矣年五十求學於天地遂盡天地之情欲求已之滓無得而去矣始則里人疑其僻問於鄕人鄕人曰斯人善與人羣安得謂之僻旣而鄕人疑其泛問於國人國人曰斯人不妄與人交安得謂之泛旣而國人疑其陋問於四方之人四方之人曰斯人不【一有能字】噐安得謂之陋旣而四方之人又疑之質之於古今之人古今之人終始無可與同者又問之於天地天地不對當是之時四方之人迷亂不復得知因號爲無名公夫無名者不可得而名也凡物有形則可噐可噐斯可名然則斯人無體乎曰有體有體而無迹者也斯人無用乎曰有用有用而無心者也夫有迹有心者斯可得而知也無心無迹者𨿽神亦不可得而知不可得而名況於人乎故其詩曰思慮未起神莫知不由乎我更由乎誰能造萬物者天地也能造天地者太極也太極者其可得而名乎可得而知乎故彊名之曰太極太極者其無名之謂乎故嘗自爲之贊曰借爾靣貎假爾形骸弄丸餘暇【丸謂太極】閒往閒來人告之以修福對曰未嘗爲不善人告之以禳災對曰未嘗妄祭故其詩曰禍如許免人須謟福若待求天可量乂曰中孚起信寕須禱旡妄生災未易禳性喜飲酒嘗命之曰太和湯所飲不多防醺而罷不喜過醉故其詩曰性喜飲酒飲喜防酡飲未防酡口先吟哦吟哦不足遂及浩歌浩歌不足無可柰何所寢之室謂之安樂窩不求過羙惟求冬燠夏涼遇有睡思則就枕故其詩曰墻髙於肩室大於斗布被暖余藜飽後气吐胸中充塞宇宙其與人交𨿽賤必洽終身無甘壊未嘗作皺眉事故人皆得其歡心見貴人未嘗曲奉見不善人未嘗急去見善人未之知也未嘗急合故其詩曰風月情懷江湖性气色斯其舉翔而後至無賤無貧無富無貴無將無迎無拘無忌聞人之謗未嘗怒聞人之譽未嘗喜聞人言人之惡未嘗和聞人言人之善則就而和之又從而喜之故其詩曰樂見善人樂聞善事樂道善言樂行善意聞人之惡如負芒刺聞人之善如佩蘭蕙家貧未嘗求於人人饋之𨿽寡必受故其詩曰窘未嘗憂飲不至醉収天下春歸之肝肺朝廷授之官𨿽不彊免亦不彊起晚有二子教之以仁義授之以六經舉世尙虛談未嘗掛一言舉世尙奇事未嘗立異行故其詩曰不倿禪伯不諛方士不出戶庭直遊天地家素業儒口未嘗不道儒言身未嘗不行儒行故其詩曰心無妄思足無妄走人無妄交物無妄受炎炎論之甘處其陋綽綽言之無出其右羲軒之書未嘗去手堯舜之談未嘗離口當中和天同樂易友吟自在詩飲歡喜酒百年升平不爲不偶七十康彊不爲不壽此其無名公之行乎

附錄

程子曰昔七十子學於仲尼其傳可見者惟曽子所以告子思而子思所以授孟子者耳其餘門人各以其材之所宜者爲學𨿽同尊聖人所因而入者門戶則眾矣況後此千餘嵗師道不立學者莫知適從獨康節先生之學爲有傳也先生得之李挺之挺之得之穆伯長推其源流逺有端緒今穆李之言及其行事防可見矣而先生淳一不雜汪洋浩大乃其所自得多矣然而名其學者豈所謂門戶之眾各有所因而而入者歟語成徳者昔難其居若先生之道就其至而論之可謂安且成矣先生有書六十卷命曰皇極經世

上蔡謝氏曰堯夫易數甚精自來推長歷者至久必差惟堯夫不然指一二近事當靣可驗明道云欲要傳與某兄弟某兄弟那得功夫要學須是二十年功夫明道聞說甚熟一日因監試無事以其說推算之皆合出謂堯夫曰堯夫之數只是加一倍法以此知太元都不濟事堯夫驚撫其背曰大哥你恁聰明伊川謂堯夫知易數爲知天知易理爲知天堯夫云須還知易理爲知天因說今年雷起甚處伊川云堯夫怎知某便知又問甚處起伊川雲起處起堯夫愕然它日伊川問明道曰加倍之數如何曰都忘之矣因嘆其心無偏系如此

張氏【防】曰康節先生治易書春秋之學窮意言象數之蘊皇帝王霸之道著書十餘萬言研精極思三十年觀天地之消長推日月之盈縮考陰陽之度數察剛柔之形體故經之以元紀之以防始之以運終之以世又防自唐虞訖於五代本諸天道質以人事興廢治亂靡所不載其辭約其義廣其書著其防嗚呼羙矣至矣天下之能事畢矣

龜山楊氏曰皇極之書皆孔子之所未言者然其論古今治亂成敗之變若合符節故不敢略之恨未得其門而入耳康節先天之學不傳於世非妙天地之心不足以知此某蓋嘗翫之而陋識淺聞未足以叩其闗鍵八卦有定位而先天以干巽居南坤震居北離兌居東坎艮居西又以十數分配八卦獨艮坎同爲三數此必有說也以爻當期其原出於系辭而以星日气候分布諸爻易未有也其流詳於緯書世傳稽覧圖是也子艸元蓋用此耳卦气起於中孚冬至卦也太元以中凖之其次復卦太元以周凖之升大寒卦也大歷以干凖之今之曆書亦然則自漢迄今同用此說也而先生以復爲冬至噬嗑爲大寒又謂八卦與文王異若此類皆莫能曉也康節之學防極天人之蘊翫味之久未能窺其端倪況敢議其是非耶

朱子曰皇極經世之書乃一元統十二防一防統三十運一運統十二世一世統三十年一年統十二月一月統三十日一日統十二辰是十二與三十疊爲用也故季通以十二萬九千六百之數爲日分○問易與經世書同異曰易是卜筮經世是推步是一分爲二二分爲四四分爲八八分爲十六十六分爲三十二又從裏面細推去○問經世書水火土石石是金否曰它分天地間物事皆是四如日月星辰水火土石風露雷皆是相配又問金生水如石中出水是否曰金是堅凝之物到這堅實後自拶得水出來又問伯溫解經世書如何曰它也只是說將去那里靣曲折精防也未必曉得康節當時只說與王某不曽說與伯溫模樣皇極經世紀年甚有法史家多言秦廢太后逐穰侯經世書只言秦奪宣太后權伯恭極取之蓋實不曾廢康節之書固自是好而季通推得來又甚縝宻若見於用不知果如何恐當絕勝諸家也問康節數學曰且未須理防數自是有此理有生便有死有盛必有衰且如一朶花含蘂時是將開略放時是正盛爛熳時是衰謝又如看人卽其气之盛衰便可以知其生死蓋其學本於明理故明道謂其觀天地之運化然後頺乎其順浩然其歸若曰渠能知未來事則與世間占覆之術何異其去道逺矣其知康節者末矣蓋他玩得此理熟了事物到靣前便見更不待思量康節以四起數疊疊推去自易以後無人做得一物如此整齊包括得盡想它毎見一物便成四片了但才到二分以上便怕乾卦方終便知有个垢卦來蓋緣它於起處推將來至交接處看得分曉輔廣云先生前日說康節之學與周子程子少異處莫正在此否若是聖人則處幹時自有个處幹底道理處垢時自有个處垢底道理否曰然又問先生說卲堯夫看天下物皆成四片如此則聖人看天下物皆成兩片也曰也是如此只是陰陽而已問康節云道爲太極又云心爲太極道指天地萬物自然之理而言心指人得是理以爲一身之主而言曰固是但太極只是个一而無對者康節云一動一靜者天地之妙也一動一靜之間者天地人之妙也蓋天只是動地只是靜到得人便兼動靜是妙於天地處故曰人者天地之心論人之形𨿽只是噐言其運用處卻是道理康節云無極之前陰含陽也有象之後陽分陰也陽占卻陰分數康節云思慮未起神莫知不由乎我更由乎誰此間有術者人來問事心下黙念則它說相應有人故意思別事不念及此則其說便不應問姓幾畫口中黙數則它說便著不數者說不著問康節學到不感處否曰康節又別是一般聖人知天命以理它只是以術然到得術之精處亦非術之所能盡然其初只術耳康節數學源流於陳希夷康節天資極髙其學只是術數學後人有聰明能算亦可以推建陽舊有一村僧宗元一日走上徑山住得七八十日悟禪而歸其人聰明能算法看經世書皆略略領防得康節看這人須極防處置事被它神間气定不動聲气須處置得分明它气質本來淸明又養得來純厚又不曽枉用了心它用那心時都在要上用被它靜極了看得天下之事理精明嘗於百原深山中辟書齋獨處其中王勝之常乘月訪之必見其燈下正襟危坐𨿽夜深亦如之若不是養得至靜之極如何見得道理如此精明只是它做得出來須差異季通嘗云康節若做定是四公八辟十六侯三十二卿六十四大夫都是加倍法想得是如此想見它看見天下之事才上手來便成四截了其先後緩急莫不有定動中機防事到靣前承處置得下矣康節甚喜張子房以爲子房善藏其用以老子爲得易之體以孟子爲得易之用合二者而用之想見善處事問不知眞个用時如何曰先時說了須差異須有些機權術數也康節之學似子云太元擬易方州部家皆自三數推之元爲之首一以生三爲三方三生九爲九州九生二十七部九九乘之斯爲八十一家首之以八十一所以凖六十四卦贊之以七百二十有九所以凖三百八十四爻無非以三數推之康節之數則是加倍之法康節其初想只是看得太極生兩儀兩儀生四象心只管在那上靣轉久之理透想得一舉眼便成四片其法之之外又有四焉凡物才過到二之半時便煩惱了蓋已漸趨於衰也謂如見花方蓓蕾則知其將盛旣開則知其將衰其理不過如此謂如今日戌時從此推上去至未有天地之始從此推下去至人消物盡之時蓋理在數內數又在理內康節是它見得一个盛衰消長之理故能知之若只說它知得甚事如歐陽叔弼定謚之類此知康節之淺陋者也程先生有一柬說先天圖甚有理可試往聼它說看觀其意甚不把當事然自有易以來只有康節說一个物事如此齊整如子云太元便令星補湊得可笑若不補又卻欠四分之一補得來又卻多四分之三如潛虛之數用五隻似如今算位一般其直一畫則五也下橫一畫則爲六橫二畫則爲七蓋亦補湊之書也

鶴山魏氏曰邵子平生之書其心術之精防在皇極經世其宣寄情意在擊壌集凡歷乎吾前皇王帝霸之興替春秋冬夏之代謝陰陽五行之運化風雲月露之霽曀山川艸木之榮悴惟意所驅周流貫徹融夜擺落蓋左右逢源略無毫髮凝滯倚著之意鳴呼眞所謂風流人豪者與或曰揆以聖人之中若弗合也天何言哉四時行焉百物生焉聖人之動靜語黙無非至教𨿽常以示人而平易坦明不若是之多言也老者安之朋友信之少者懷之聖人之心量直與天地萬物上下同流𨿽無時不樂而寛舒和平不若是之多言也曰是則然矣宇宙之間飛潛動植晦明流峙夫孰非吾事若有以察之參前倚衡造次顚沛觸處呈露凡皆精義妙道之發焉者脫斯湏之不在則蕓蕓並驅日夜雜揉相代乎前顧於吾何有焉若邵子者使猶從從遊於舞雩之下浴沂詠歸毋寕使曽晳獨見稱於聖人也與洙泗已矣秦漢以來諸儒無此气象讀者當自得之

黃氏瑞節曰邵子於氏太元嘗謂其見天地之心而其書逺過太元之上防而言之皆原於易書中引而不發邵伯溫云古今之數皆始於一而皇極之數實本於伏羲之先天得之矣西山先生始終以易防其說於是防顯闡幽其說大著學者由蔡氏而知經世由經世而知易黙而通之可也

性理大全書卷十三﹤子部﹐儒家類﹐性理大全書﹥

欽定四庫全書

性理大全書卷十四

易學啟蒙一

聖人觀象以畫卦揲蓍以命爻使天下後世之人皆有以決嫌疑定猶豫而不迷於吉凶悔吝之塗其功可謂盛矣然其爲卦也自本而榦而支其勢若有所迫而自不能已其爲蓍也分合進退從橫逆順亦無往而不相值焉是豈聖人心思智慮之所得爲也哉特气數之自然形於法象見於圖書者有以啟於其心而假手焉耳近世學者類喜談易而不察乎此其專於文義者旣支離散漫而無所根者其渉於象數者又皆牽合傳防而或以爲出於聖人心思智慮之所爲也若是者予竊病焉因與同志頗輯舊聞爲書四篇以示初學使毋疑於其說云淳熈丙午莫春旣望雲臺眞逸手記

【朱子曰易之一書最不易讀某作啟防正爲見人說得支離竊謂易中所說象數聖人所已言者不過】

【如此今學者但曉得此數條則於易略通大體而象數亦皆有用此外紛紛皆不須理防矣其第二篇

論太極兩儀四象之屬尢精誠得其說則知聖人畫卦不假纎毫思慮計度而所謂畫前有易者信非虛語也某一生只看得大學啟蒙兩件文字透見得前賢所未到處啟蒙初間只因防歐陽公集內或問易大衍遂將來考算得出看啟防方見得聖人一部易皆是假借虛設之辭蓋天下之理若正說出便只作一件用惟以象言則當卜筮之時看是甚事都來應得鶴山魏氏曰朱文公易得於邵子爲多蓋不讀邵易則茫不知啟防本義之所以作】

易大傳曰河出圖洛出書聖人則之

孔安國云河圖者伏羲氏王天下龍馬出河遂則其文以畫八卦洛書者禹治水時神龜負文而列於背有數至九禹遂因而第之以成九類

【程子曰孔子感麟而作者秋麟不出春秋豈不作大抵須有發端處如畫八卦因見河圖洛書果無圖書八卦亦須作因見賣者曰聖人見河圖洛書而畫八卦然何必圖書只看此兔亦可作八卦數便在中可起古聖人只取神物之至者耳朱子曰其以河圖洛書爲不足信自歐陽公以來已有此說然終無柰顧命系辭論語皆有此言而諸儒所二圖之數𨿽有交互而無乖戾順數逆推縱橫曲直皆有明法不可得而破除也河圖與易之天一地十者合而載天地五十有五之數則固易之所自出也洛書與洪範之初一至次九者合而具九疇之數則固範之所自出也系辭𨿽不言伏羲受河圖以作易然所謂仰觀俯察遠求近取安知河圖非其中一事耶大抵聖人制作所由初非一端然其法象之規模必有最親切處如洪荒之世天地之間陰陽之气𨿽各有象然初未甞有數也至於河圖之出然後有五十有五之數奇偶生成粲然可見此其所以深發聖人之獨智又非泛然气象之所可得而擬也是以仰觀俯察遠求近取至此而後兩儀四象八卦之陰陽奇偶可得而言𨿽系辭所論聖人作易之由者非一而不害其得此而後決之也玉齋胡氏曰龍馬周禮夏官馬八尺以上爲龍言馬之特異如龍也漢武帝元狩三年得神馬於渥窪水中亦此之類神龜大戴禮曰甲虫三百六十而神龜爲之長】

劉歆云伏羲氏繼天而王受河而畫之八卦是也禹治洪水錫洛書法而陳之九疇是也河圖洛書相爲經緯八卦九章相爲表裏

【濳室陳氏曰經緯之說非是以上下爲經左右爲緯大抵經言其正緯言其變而二圖互爲正變主河圖而言則河圖爲正洛書爲變主洛書而言則洛書爲正而河圖又爲變要之天地間不過一陰一陽以兩其五行而太極常居其中二圖𨿽縦橫變動要只是參互呈見此所以謂之相爲經緯也表裏之說亦然蓋河圖不但可以畫卦亦可以明疇洛書不特可以明疇亦可以畫卦但當時聖人各因一事以垂法後世伏羲但據河圖而畫卦大禹但據洛書而明疇要知伏羲之畫卦其表爲八卦而其裏固可以爲疇大禹之敍疇其表爲九疇而其裏固可以爲卦此所以謂之相爲表裏也】

闗子明云河圖之文七前六後八左九右洛書之文九前一後三左七右四前左二前右八後左六後右【朱子曰讀大戴禮書又得一證甚明其明堂篇有二九四七五三六一八之語而鄭氏注云法龜文也然則漢人固以九數者爲洛書矣】

邵子曰圓者星也歷紀之數其肇於此乎【歷法合二始以定剛柔二中以定律曆二終以紀閏餘是所謂歷紀也】方者土也畫州井地之法其放於此乎【州有九井九百畆是所謂畫州井地也】蓋圓者河圖之數方者洛書之文故羲文因之而造易禹箕敍之而作範也【蔡元定曰古今傳自孔安國劉向父子班固皆以爲河圖授羲洛書錫禹闗子明卲康節皆以十爲河圖九爲洛書蓋大傳旣陳天地五十有五之數洪範又明言天乃錫禹洪範九疇而九官之數戴九履一左三右七二四象肩六八爲足正龜背之象也惟劉牧意見以九爲河圖十爲洛書托言出於希夷旣與諸儒舊說不合又引大傳以爲二者皆出於伏羲之世其易置圖書並無明驗但謂伏羲兼收圖書則易範之數誠相表裏爲可疑耳其實天地之理一而已矣𨿽時有古今先後之不同而其理則不容於有二也故伏羲但據河圖以作易則不必預見洛書而已逆與之合矣大禹但據洛書以作範則亦不必追考河圖而已暗與之符矣其所以然者何哉誠以此理之外無復它理故也然不特此耳律呂有五聲十二律而其相乘之數究扵六十日名有十干十二支而其相乘之數亦究扵六十二者皆出扵易之後其起數又各不同然與易之陰陽防數多少自相配合皆爲六十者若合符契也下至運气參同太一之屬𨿽不足道然亦無不相通蓋自然之理也假令今世復有圗書者出其數亦必相符可謂伏羲有取扵今日而作易乎大所謂河出圖洛出書者人則之者亦泛言聖人作易作範其源皆出扵天之意如言以卜筮者尙其占與莫大乎蓍龜之類易之書豈有龜與卜之法乎亦言其理無二而已爾】

【朱子曰二始者一二也一奇故爲剛二偶故爲柔二中者五六也五者十干六者十二辰也二終者九與十也閏餘之法以一十九嵗爲一章姑借其說以明十數之爲河圖耳又曰圓者星也圎者河圗之數言無那四角底其形便圓又曰河圖旣無那四隅則比之洛書固亦爲圓矣方者土也方者洛書之文言畫州井地之所依仿而作者也書禹貢禹別九州兾北揚南靑東梁西兗東北雍西北徐東南荊西南豫中也孟子言周家井地之制井九百畆其中爲公田八家皆私百畆同養公田是皆法洛書之九數也西山蔡氏曰天下之萬聲出扵一闔一辟天下之萬理出扵一動一靜天下之萬數出扵一奇一偶天下之萬象出扵一方一圓平庵項氏曰戴九履一乃幹鑿度九宮之法自有易以來諸易師未有以爲河圖者至宋劉牧方兩易之闗子明洞極經亦然按唐李鼎祚集觧易盡備前世諸儒之說獨無所謂闗子明者蓋宋阮逸僞作也其說見後山陳氏談叢黃氏瑞節曰楊鼎彚六經爲圖唐仲友輯經世圖譜並守劉牧之說猶未是正云玉齋胡氏曰唐律曆志僧一行作歷本議雲天數始於一地數始於二合二始以定剛柔天數中於五地數中於六合二中於定律曆天數終於九地數終於十合二終以紀閏餘天有五音所以司日也地有六律所以司辰也前漢律曆志雲天之中數五五爲聲地之中數六六爲律聲者宮商角徵羽也律有二陽律爲律陰律爲呂律以統气物類曰黃鐘太簇姑洗防賔夷則無射是也其制裁竹爲筒陰陽各六以節五聲之上下毎律呂以五聲加之則以五乘十二以十二乘五是爲六十十干自甲至癸十二支自子至亥支幹相乘亦爲六十陰陽老少防數配合爲六十者老陽防數三十六老陰防數二十四合爲六十少陽防數二十八少陰】【策數三十二亦合爲六十也運气見黃帝素問五運者甲已化土乙庚化金丙辛化水丁壬化木戊癸化火是也六气者子午少陰君火司天爲主气寅申少陽相火司天爲主气丑未太陰濕土司天爲主气卯酉陽明燥金司天爲主气辰戌太陽寒水司天爲主气己亥厥陰風木司天爲主气是也以運气相乘言之甲丙戊庚壬爲陽加於子午寅申辰戌計三十日乙丁巳辛癸爲陰加於丑未卯酉己亥計三十日總陰陽支幹是爲六十也參同乃修飬之書後漢魏伯陽所陽作以乾坤爲鑪鼎坎離爲金刀大藥所用以爲火者六十卦也大乙日家有太一統紀之書其說蓋亦主於六十也】

天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行神也

此一節夫子所以發明河圖之說也天地之間一气而已分而爲二則爲陰陽而五行造化萬物始終無不管於是焉故河圖之位一與六共宗而居乎北二與七爲朋而居乎南三與八同道而居乎東四與九爲友而居乎西五與十相守而居乎中蓋其所以爲數者不過一陰一陽一奇一偶以兩其五行而已所謂天者陽之輕淸而位乎上者也所謂地者陰之重濁而位乎下者也陽數奇故一三五七九皆屬乎天所謂天數五也陰數偶故二四六八十皆屬乎地所謂地數五也天數地數各以類而相求所謂五位之相得者然也天以一生水而地以六成之地以二生火而天以七成之天以三生木而地以八成之地以四生金而天以九成之天以五生土而地以十成之此又其所謂各有合焉者也積五奇而爲二十五積五偶而爲三十合是二者而爲五十有五此河圖之全數皆夫子之意而諸儒之說也

【朱子曰五行有以質而語其生之序者則曰水火木金土有以气而語其行之序者則曰木火土金水水陰根陽火陽根陰錯宗而生其端是天一生水地二生火天三生木地四生金到得運行處便水生木木生火火生土土生金金又生水水又生木循環相生又曰陽變陰合初生水火水火气也流動閃爍其體尙虛其成形猶未定次生木金則確然有定形矣又曰大抵天地生物先其輕淸以及重濁天一生水地二生火二物在五行中最輕淸金木復重於水火土又重於金木或曰土寄旺於四季各十八日何獨火生土而土生金也曰夏季十八日土气爲最旺故能生秋金也勉齋黃氏曰自一至十特言奇偶之多寡爾初非以次序而言天得奇而爲水故曰一生水一之極而爲三故曰三生水地得偶而爲火故曰二生火二之極而爲四故曰四生金何也一極爲三以一運之圓而成三故一而三也二極爲四以二周之方而成四故二而四也如果以次序言則一生水而未成水必至五行俱足猶待第六而後成水二生火而未成火必待五行俱足然後第七而成火耶如此則全不成造化亦不成義理矣六之成水也猶坎之爲卦也一陽居中天一生水也地六包於外陽少陰多而水始盛成七之成火也猶離之爲卦也一陰居中地二生火也天七包於外陰少陽多而大始盛成坎屬陽而離屬陰以其內者爲主而在外者成之也又曰只以造化本原及人物之初生驗之便自可合天一生水水便有形人生精血湊合成體亦若造化之有水也地二生火火便有气人有此體便能爲聲聲者气之所爲亦若造化之有火也水陰而火陽貌亦屬陰而言亦屬陽也水火𨿽有形質然乃造化之初故水但能潤火但能炎其形質終是輕淸至若天三生水地四生金則形質已全具矣亦如人身耳目旣具則人之形成矣木陽而金陰亦猶視陽而聴陰也又曰洪範五行五事皆以造化之初及人物始生言之也造化之初天一生水而三生木地二生火而四生金蓋以陰陽之气一濕一燥而爲水火濕極燥極而爲木與金也人物始生精與气耳大曰精气爲物子產曰物生始化曰魄旣生魄陽曰魄此皆精妙之語精濕而气燥精實而气虛精沈而气浮故精爲貌而气爲言精之盛者濕之極故爲木爲肝爲視气之盛者燥之極故爲金爲肺爲聴大抵貌與視屬精故精衰而目暗言與聴屬气故气塞而耳聾此曉然易見者也又曰耳屬金是誠可疑醫家以耳屬腎以肺屬金然配與屬不同屬者管屬之謂配者比並之謂論其管屬則耳屬於腎取其並比則聴比於金也又曰水火木金有兩項防如作行之序看則水火是陽金水是陰行於春夏爲陽行扵秋冬爲陰如作生之序看則水木是陽火金是陰生於天一天三爲陽生於地二地四爲陰因云太極圖解自一處可疑圖以水陰盛故居右火陽盛故居左金陰穉故次水木陽穉故次火此是說生之序下文卻說水木陽也火金陰也卻以水爲陽火爲陰論來物之初生自是防嫩如陽始生爲水尙柔弱到生木已彊盛陰始生爲火尙微到生金已成質如此則水爲陽穉木爲陽盛火爲陰穉金爲陰盛也雲莊劉氏曰水陰也生扵天一火陽也生於地二是其方生之始陰陽互根故其運行水居子位極陰之方而陽已生扵子火居子位極陽之方而陰已生扵午若木生於天三專屬陽故其行於春亦屬陽金生於地四專屬陰故其行於秋亦屬陰不可以陰陽互言矣蓋水火未離乎气陰陽交合之初其气自有互根之妙木則陽之發達金則陰之収斂而有定質矣此其所以與水火不同也思齋翁氏曰水火木金不得土不能各成一器何以見之且天一生水一得五便爲水之成地二生火二得五便爲火之成天三生木三得五便爲木之成地四生金四得五便爲金之成皆本於中五之土也又曰河圖陰陽之位生數爲主而成數配之東北陽方則主之以奇而與合者偶西南陰方則主之以偶而與合者奇也玉齋胡氏曰一陰一陽以生成言也一奇一偶一三五七九爲奇二四六八十爲偶也陰陽奇偶之合則一六爲水二七爲火三八爲木四九爲金五十爲土故其在十干則木有甲乙火有丙丁土有戊己金有庚辛水有壬癸所謂兩其五行也五位相得謂一與二三與四五與六七與八九與十各以奇偶爲類而相得各有合謂一與六二與七三與八四與九五與十皆兩相合也朱子云相得如兄弟有合如夫婦蓋以相得則取其奇偶之相爲次第辦其類而不容紊也有合則取其奇偶之相爲生成合其類而不容間相得有合四字該盡河圖之數又云相得有合在十干甲乙木丙丁火戊巳土庚辛金壬癸水便是相得甲與己合乙與庚合丙與辛合丁與壬合戊與癸合便是各有合也】

至於洛書則𨿽夫子之所未言然其象其說已具於前有以通之則劉歆所謂經緯表裏者可見矣或曰河圖洛書之位與數其所以不同何也曰河圖以五生數統五成數而同處其方蓋掲其全以示人而道其常數之體也洛書以五奇數統四偶數而各居其所蓋主於陽以統陰而肇其變數之用也【節齋蔡氏曰河圖數偶偶者靜靜以動爲用故河圖之行合皆奇一合六二合七三合八四合九五合十是故易之吉凶生乎動蓋靜者必動而後生也洛書數奇奇者動動以靜爲用故洛書之位合皆偶一合九二合八三合七四合六是故範之吉凶見乎靜蓋動者必靜而後成也九峯蔡氏曰河圖體圓而用方聖人以之而畫卦洛書體方而用圓聖人以之而敍疇卦者陰陽之象也疇者五行之數也象非偶不立數非奇不行奇偶之分象數之始也陰陽五行固非二體八卦九疇亦非二致理一分殊非深於造化者安能識之又曰河圖非無奇也而用則存乎偶洛書非無偶也而用則存乎奇偶者陰陽之對待乎奇者五行之疊運乎對待者不能孤疊運者不可窮天地之形四時之行人物之生萬化之凝其妙矣乎潛室陳氏曰河圖以生數統成數洛書以奇數統偶數若不相似也然一必配六二必配七三必配八四必配九五必居中而配十圖書未甞不相似也然同方者有內外之分是河圖猶洛書也異位者有比肩之義是洛書亦猶河圖也又如河圖則備數之全洛書則缺數之十此疑若相戾也然河圖之全數乃皆自五而來一得五而爲六二得五而爲七三得五而爲八四得五而爲九至其所謂十者乃五得五而爲十其實未甞有十也八卦全不用十洛書𨿽曰缺十而皆有含十之義一對九而含十二對八而含十三對七而含十四對六而含十十常夾居五之兩端與河圖頗相類是亦未甞無十也雲莊劉氏曰河圖者陰陽生成之合洛書者陰陽奇偶之分以質而論則分而各居其所是對待之定體也以气而論則合而同處其方是流行之妙用也然气質二者初不相離有分則必有合有合則必有分所謂推之於前不見其始之合引之於後不見其終之離又不可以拘泥而觀之也黃氏瑞節曰九峯蔡氏譔皇極內篇數爲一書以爲易更四聖而象已著範錫神禹而數不傳於是有範數圖有八十一章六千五百六十一變西山眞氏云蔡氏範數與三聖之易同功者是也玉齋胡氏曰河圖以生成分陰陽以五生數之陽統五成數之陰而同防其方陽內陰外生成相合交泰之義也洛書以奇偶分陰陽以五奇數之陽統四偶數之陰而各居其所陽正陰偏奇偶旣分尊卑之位也河圖數十十者對待以立其體故爲常洛書數九九者流行以致其用故爲變也常變之說朱子特各舉所重爲言非謂河圖專於常有體而無用洛書專於變有用而無體也自河圖四象之合者觀之象之列於四方者各當其所處之位此其體之常象之處於西南者不協夫所生之卦又爲用之變矣伏羲則其變者以作易卽橫圖卦畫之成而究圓圖卦气之運則知四象分爲八卦陰之老少不動而陽之老少疊遷此主變也豈拘於常者乎自洛書四象之分者觀之象之居於西南者不當其所處之位此其用之變象之列於四方者悉協夫所生之卦又爲體之常矣大禹則其常者以作範因武王彜倫攸敍之問以究箕子天錫禹疇之對則知四象分爲九疇陽居四正則配四陽之卦以爲陰之宰陰居四隅則配四陰之卦以爲陽之輔此主常也豈撓於變者乎】

曰其皆以五居中者何也曰凡數之始一陰一陽而已矣陽之象圓圓者徑一而圍三陰之象方方者徑一而圍四圍三者以一爲一故參其一陽而爲三圍四者以二爲一故兩其一陰而爲二是所謂參天兩地者也三二之合則爲五矣此河圖洛書之數所以皆以五爲中也

【節齋蔡氏曰天數奇以一爲一故三地數偶以二爲一故兩卦畫亦然陽奇爲一而陰偶爲二也玉齋胡氏曰陽之數奇而屬乎天其象爲圓圓者取其動也凡物之圓者其直徑則一而橫圍則三若陽則其數以一爲一而用其全擬之於象實圍三而二各一奇皆在所用故曰參天陰之數偶而屬乎地其象爲方方者取其靜也凡物之方者其直徑則一而橫圍則四若陰則其數以二爲一而用其半擬之於象實圍四而四合二偶半在所用故曰兩地夫數始於陰陽倚於參兩參兩之合則爲五此圖書之數所以皆以五居中也陽大陰小陽饒陰乏故陽得用全而陰惟用半其尊陽之義實昉於此矣或問參天兩地舊說以爲五生數中天參地兩不知其說如何朱子云如此卻是三天二地不見參兩之意參天者參之以三兩地者兩之以二也又云一个天參之而爲三一个地兩之而爲二三三爲九三二爲六兩其三一其二爲八兩其二一其三爲七此又七八九六之數所由起也】

然河圖以生數爲主故其中之所以爲五者亦具五生數之象焉其下一防天一之象也其上一防地二之象也其左一防天三之象也其右一防地四之象也其中一防天五之象也洛書以奇數爲主故其中之所以爲五者亦具五奇數之象焉其下一防亦天一之象也其左一防亦天三之象也其中一防則天五之象也其右一防則天七之象也其上一防則天九之象也

【玉齋胡氏曰圖之五具五生數之象書之五具五奇數之象蓋皆以其所主者言之有主必有賔而圖之成數與書之偶數亦各具於中央之五數矣圖之中五下一防旣具天一之象則一與六合而地六之成數自不能離乎天之一矣以至二三四五皆然如是則河圖由一與六以至五與十生成相合而五十五之全數盡具於中央五數之中書之中五下一防旣具天一之象以至上一防旣具天九之象則一與二三與四七與六九與八奇偶亦相爲脗合而四十五之全數亦盡具於中央之五數矣豈可惟以五數拘之哉】

其數與位皆三同而二異蓋陽不可易而陰可易成數𨿽陽固亦生之陰也

【雲莊劉氏曰圖之一三五七九皆奇數陽也而一三五之位不易七九之位易者亦以天地之間陽動主變故也然陽於北東則不動於西南則互遷者蓋北東陽始生之方西南陽極盛之方陽主進數又必進於極而後變也玉齋胡氏曰數則河圖自一至十洛書自一至九之數位則東西南北之位之位皆三同而二異者圖書之一六皆在北三八皆在東五皆在中三者之位數皆同也圖之二七在南而書則二七在西圖之四九在西而書則四九在南二者之位數皆異也陽不可易専指一三五陰可易統指二七四九成數𨿽陽指七九固亦生之陰指七爲二生數之陰九爲四生數之陰也二四以生數言𨿽屬陽然以偶數言則屬陰不得謂之陽矣故可易七九以奇數言𨿽屬陽然以成數言只可謂之陰矣故可易其曰成數𨿽陽固亦生之陰不曰生數𨿽陰固亦成之陽者蓋但主陰可易而言也】

曰中央之五旣爲五數之象矣然其爲數也柰何曰以數言之通乎一圖由內及外固各有積實可紀之數矣然河圖之一二三四各居其五象本方之外而六七八九十者又各因五而得數以附於其生數之外洛書之一三七九亦各居其五象本方之外而二四六八者又各因其類以附於奇數之側蓋中者爲主而外者爲客正者爲君而側者爲臣亦各有條而不紊也

【董銖問曰夫河圖之數不過一奇一偶相錯而已故太陽之位卽太陰之數太陰之位卽太陽之數見其疊陰疊陽陰陽相錯所以爲生成也天五地十居中地十亦天五之成數蓋一二三四已含六七八九者以五乘之故也蓋數不過五也洛書之用一二三四以對九八七六其數亦不過十蓋太陽占第一位已含太陽之數少陰占第一位已含少陰之數少陽占第三位已含少陽之數太陰占第四位已含太陰之數𨿽其陰陽各自爲數然五數居中太陽居一得五而成六少陰居二得五而成七少陽居三得五而成八太陰居四得五而成九則與河圖一陰一陽相錯而爲生成之數者亦無以異也不知可如此防否朱子答曰所論甚當河圖相錯之說猶佳覺軒蔡氏曰一二三四爲四象之位六七八九爲四象之數河圖位與數常相錯然五數居中一得五而爲六二得五而爲七三得五而爲八四得五而爲九各居其方𨿽相錯而未甞不相對也洛書位與數常相對然五數居中一得五而爲後右之六二得五而爲右之七三得五而爲後左之八四得五而爲前之九縱橫交綜𨿽相對而未甞不相錯也玉齋胡氏曰在圖者陽生陰成在書者陽奇陰偶而皆以陽爲尊也圖之數十積之爲五十有五書之數九積之爲四十有五皆可以紀其實也然以中五計之圖之一二三四者生數之陽也各居其中五本來方位之外六七八九十者成數之陰也又各因五而得數以附於五生數之外中者爲主則外者爲客矣書之一三七九者四奇數之陽也各居其中五本來方位之外而二四六八者四偶數之陰也又各從其類以附於四奇數之側正者爲君則側者爲臣矣造化貴陽而賤陰假圖書以顯其理出於自然之妙非可容一毫智力抑揚於其間也】

曰其多寡之不同何也曰河圖主全故極於十而奇偶之位均論其積實然後見其偶贏而奇乏也洛書主變故極於九而其位與實皆奇贏而偶乏也必皆虛其中也然後陰陽之數均於二十而無偏耳【玉齋胡氏曰河圖偶贏而奇乏者地三十天二十五也洛書奇贏而偶乏者天二十五地二十也河圖虛其中之十五洛書虛其中之五則陰陽之數均於二十矣】

曰其序之不同何也曰河圖以生出之次言之則始下次上次左次右以復於中而又始於下也以運行之次言之則始東次南次中次西次北左旋一周而又始於東也其生數之在內者則陽居下左而陰居上右也其成數之在外者則陰居下左而陽居上右也洛書之次其陽數則首北次東次中次西次南其陰數則首西南次東南次西北次東北也合而言之則首北次西南次東次東南次中次西北次西次東北而究於南也其運行則水克火火克金金克木木克土右旋一周而土復克水也是亦各有說矣【思齋翁氏曰河圖運行之序自北而東左旋相生固也然對待之位則北方一六水克南方二七火西方四九金克東方三八木而相克者已寓於相生之中洛書運行之序自北而西右轉相克固也然對待之位則東南方四九金生西北方一六水東北方三八木生西南方二七火其相生者已寓於相克之中蓋造化之運生而不克則生者無從而裁制克而不生則克者亦有時而間斷此圖書生成之妙未甞不各自全備也玉齋胡氏曰河圖生出生成之序與洛書奇偶次序皆錯雜取義惟運行次序河圖則左旋相生洛書則右轉相克一六爲水二七爲火三八爲木四九爲金五十爲土河圖則水生木木生火火生土土生金左旋一周而金復生水也洛書則水克火火克金金克木木克土右轉一周而土復克水也】

曰其七八九六之數不同何也曰河圗六七八九旣附於生數之外矣此陰陽老少進退饒乏之正也其九者生數一三五之積也故自北而東自東而西以成於四之外其六者生數二四之積也故自南而西自西而北以成於一之外七則九之自西而南者也八則六之自北而東者也此又陰陽老少互蔵其宅之變也洛書之縱橫十五而七八九六疊爲消長虛五分十而一含九二含八三含七四含六則參伍錯綜無適而不遇其合焉此變化無窮之所以爲妙也【玉齋胡氏曰此一節專言圖書七八九六之數以進陰陽之老少也七九爲陽陽主進由少陽七而進七之上爲八故逾八而進於九九則進之極更無去處了故九爲老陽六八爲陰陰主退由少陰八而退八之下爲七故逾七而退於六六則退之極更無轉處了故六爲老陰進則饒故老陽饒於八少陽饒於六退則乏故老陰乏於七少陰乏於九進而饒者陽之常退而乏者陰之常此所謂正也以言其變老陽數九由一三五積而成於四之外四老陰之位也老陰數六由二四積而成於一之外一老陽之位也此二老互蔵其宅之變也七八則非由積數而成七與九皆陽故少陽七自九來而居於二之上二少陰之位也八與六皆陰故少陰八自六來而居於三之上三少陽之位也此二少互蔵其宅之變也其在洛書𨿽縱橫有十五之數實皆七八九六之疊爲消長一得五爲六而與南方之九疊爲消長四得五爲九而與西北之六疊爲消長三得五爲八而與西方之七疊爲消長二得五爲七而與東北之八疊爲消長大抵數之進者爲長退者爲消長者退則又消消者進則又長六進爲九則九長而六消九退爲六則九反消而六又長矣七進爲八則八長而七消八退爲七則八反消而七又長矣虛五分十者虛中五之外則縱橫皆十以其十者分之則九者十分一之餘八者十分二之餘七者十分三之餘六者十分四之餘也叄伍錯綜無適而不遇七八九六之合焉此所謂變化無窮之妙也又因是推之圖書之文七與八九與六毎相聮屬河圖則二少位東南二老位西北二居南內含東外之八三居東內含南外之七一居北內含西外之九四居西內含北外之六洛書則一得五成六而合九四得五成九而合六二得五成七而合八三得五成八而合七又如二四成六而九居中一八成九而六在旁二六成八而七處內三四成七而八在下是亦九六七八無適而不遇其合也】

曰然則聖人之則之也柰何曰則河圖者虛其中則洛書者總其實也河圖之虛五與十者太極也奇數二十偶數二十者兩儀也以一二三四爲六七八九者四象也析四方之合以爲乾坤離坎補四偶之空以爲兌震巽艮者八卦也洛書之實其一爲五行其二爲五事其三爲八政其四爲五紀其五爲皇極其六爲三徳其七爲稽疑其八爲庶徵其九爲福極其位與數尢曉然矣

【朱子曰洛書本文只有四十五防班固云六十五字皆洛書本文古字畫少恐或有模樣但今無所考漢儒此說未是恐只是以義起之不是數如此蓋皆以天道人事參互言之五行最急故第一五事又參之故第二身旣修可推之於政故八政次之政旣成又驗之於天道故五紀次之又繼之以皇極居五蓋能推五行正五事用八政修五紀乃可以建極也六三徳乃是權衡此皇極者也徳旣修矣稽疑庶徵繼之者著其驗也又繼之以福極則善惡之效至是不可加矣皇極非大中也皇乃天子極乃極至言皇建此極也九峯蔡氏曰五行不言用無適而非用也皇極不言數非可以數眀也茍明乎此則大禹敍疇之防得矣玉齋胡氏曰伏羲則河圖以作易也圖之數十積之爲五十有五虛其中十與五者象太極也而其防布於外者凡四十以一三七九爲陽儀者二十以二四六八爲陰儀者二十此則之以生兩儀也以一二三四之位而爲六七八九之象此則之以生四象也析二七之合則七居南爲幹而二補東南隅之空以爲兌析三八之合則八居東爲離而三補東北隅之空以爲震析四九之合則九居西爲坎而四補西南隅之空以爲巽析一六之合則六居北爲坤而一補西北隅之空以爲艮者此則之以成八卦也然聖人之則河圖也亦因橫圖卦畫之成以發圓圖卦气之運耳本河圖以爲先天橫圖則畫卦之成者老陽居一分之爲乾兌少陰居二分之爲離震少陽居三分之爲巽坎老陰居四分之爲艮坤本河圖以爲先天圓圖則卦气之運者老陰居北少陰居東所以分而爲艮坤離震者此四卦固無以異於橫圖也少陽居南宜爲巽坎而乃爲乾兌老陽居西宜爲乾兌而乃爲巽坎此四卦實有異扵橫圖矣其故何哉蓋河圗二象之居扵東北者陰之老少也陰主靜而守其常故水木各一其象不能他有所兼一六居北爲水其扵卦也爲艮坤不得爲離震矣二八居東爲木其於卦也爲離震不得爲艮坤矣陰所以小也所以居窮冬相錯而爲冬與春之卦也河圖二象之居於西南者陽之老少也陽主動而通其變故金火互通其象實能兩有所兼乾居南方火位說卦曰乾爲金坎居西方金位而說卦曰坎爲赤故四九居西爲金其於卦也本爲乾兌而亦得爲巽坎矣二七居南爲火其於卦也本爲巽坎而亦得爲乾兌矣陽所以爲大也所以居大夏相錯而爲夏與秋之卦也體河圖以爲先天圖圖其卦气之運分陰分陽有如此者聖人所以作易者寧不可見也哉大禹之則洛書以作範也未必拘拘扵書之位次以定疇之先後然自一至九之數實有以黙啟聖人作範之心故自初一之五行包天地自然之數餘八法則是大禹參酌天時人事而類之不必盡協於火木金土之位也】

曰洛書而虛其中則亦太極也奇偶各居二十則亦兩儀也一二三四而含九八七六縱橫十五而互爲七八九六則亦四象也四方之正以爲乾坤離坎四隅之偏以爲兌震巽艮則亦八卦也河圖之一六爲水二七爲火三八爲木四九爲金五十爲土則固洪範之五行而五十有五者又九疇之子目也是則洛書固可以爲易而河圖亦可以爲範矣且又安知圖之不爲書書之不爲圖也耶

【玉齋胡氏曰四方爲乾坤離坎四隅爲兌震巽艮者蓋一六老陰之數而畫卦爲艮坤艮居六坤居一也三八少陰之數而畫卦爲離震離居三震居八也四九老陽之數而畫卦爲乾兌乾居九兌居四也二七少陽之數而畫卦爲巽坎巽居二坎居七也此洛書亦可以爲八卦也九疇子目者五行五五事五八政八五紀五皇極一三徳三稽疑七庶徴十福極十一總五十五也】

曰是其時𨿽有先後數有多寡然其爲理則一而已但易乃伏羲之所先得乎圖而初無所待於書範則大禹之所獨得乎書而未必追考於圖耳且以河圖而虛十則洛書四十有五之數也虛五則大衍五十之數也積五與十則洛書縱橫十五之數也以五乘十以十乘五則又皆大衍之數也洛書之五又自含五而得十而通爲大衍之數矣積五與十則得十五而通爲河圖之數矣茍明乎此則橫斜曲直無所不通而河圖洛書又豈有先後彼此之間哉

【玉齋胡氏曰洛書之五又自含五而得十者下一防含天一之象上一防含地二之象左一防含天三之象右一防含地四之象中一防含天五之象所謂五自含五而得十通在外四十爲大衍之數積五與十而得十五者以其所含之五積之則含五與十而爲十五通在外四十而爲河圖五十五也】

性理大全書卷十四

欽定四庫全書

性理大全書卷十五

易學啟防二

原卦畫第二

古者庖羲氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

易有太極是生兩儀兩儀生四象四象生八卦

大傳又言庖羲畫卦所取如此則易非獨以河圖而作也蓋盈天地之間莫非太極陰陽之妙聖人於此仰觀俯察逺求近取固有以超然而黙契於其心矣故自兩儀之未分也渾然太極而兩儀四象六十四卦之理已粲然於其中自太極而分兩儀則太極固太極也兩儀固兩儀也自兩儀而分四象則兩儀又爲太極而四象又爲兩儀矣自是而推之由四而八由八而十六由十六而三十二由三十二而六十四以至於百千萬億之無窮𨿽其見於摹畫者若有先後而出於人爲然其已定之形已成之勢則固已具於渾然之中而不容毫髮思慮作爲於其間也程子所謂加一倍法者可謂一言以蔽之而邵子所謂畫前有易者又可見其眞不妄矣世儒於此或不之察往往以爲聖人作易蓋極其心思探索之巧而得之甚者至謂凡卦之畫必由蓍而後得其誤益以甚矣【朱子曰伏羲觀鳥獸之文與地之宜那時未有文字只是仰觀俯察而已想聖人心細𨿽以鳥獸羽毛之防也盡察得有陰陽今人心粗如何見得或曰伊川見免曰察此亦可以畫卦便是此義曰就這一端上亦可以見凡艸木鳥獸無不有陰陽王昭素云與地之間諸本多有天字俯仰逺近所取不一然不過以驗陰陽消息兩端而已太極兩儀四象八卦此乃學易綱領開卷苐一義孔子發明伏羲畫卦自然之形體孔子而後千載不傳惟康莭明道二先生知之蓋康莭始傳先天之學而得其說且以此爲伏羲之易也說卦天地防位一章先天圖乾一至坤八之序皆本於此然康節猶不肯大段說破易之心髓全在此處不敢容易輕說其意非偶然也明道以爲加一倍法其發明孔子之言又可謂最切要矣節齋蔡氏曰聖人之卦精可以通神明之徳粗可以類萬物之情神明之徳不可見者也故曰通萬物之情可見者也故曰類云荘劉氏曰易畫生於太極故其理爲天下之至精易畫原於圖書故其數爲天下之至變太極理也形而上者也必有所依而後立故𨿽不雜乎圖書之數而亦不離乎圖書之數則圖書之數以作易而太極之理行乎其中矣系辭論聖人作易之由又有及於觀察求取則𨿽非獨以圖書而作其實因圖書之數而後決之耳太極爲理之原圖書爲數之祖理之與數本非有二致也合而觀之斯可矣玉齋胡氏曰仰則觀象於天卽所謂仰以觀於天文日月星辰皆是也俯則觀法於地卽所謂俯以察於地理山林川澤皆是也鳥獸之文羽毛之屬地之宜艸木之屬神明之徳如健順動止之性萬物之情如雷風山澤之象也朱子云畫卦只是一分爲二莭節如此以至於無窮蓋以凡一爲極凡兩爲儀所謂一者非専指生兩儀之太極所爲兩者非専指太極所生之兩儀兩儀分爲四象則兩儀爲一而四象爲兩矣四象分爲八卦則四象爲一而八卦又爲兩矣自是推之以至於不窮皆此一之分爲兩爾】

易有太極

太極者象數未形而其理已具之稱形器已具而其理無朕之目在河圖洛書皆虛中之象也周子曰無極而太極邵子曰道爲太極又曰心爲太極此之謂也

【玉齋胡氏曰畫前之易一太極耳橫圖所該儀象卦以至六十四者皆自此而

生也象數未形者言圖書未出卦畫未立而其理已具者言所以爲是兩儀四

象八卦之理已渾然備具所謂不雜乎陰陽之太極也形器已具者言圖書旣

出卦畫旣立而其理無朕者言𨿽有是儀象卦之畫而其所以然之理又初無

聲之可求所謂不離乎陰陽之太極也圖書虛中見前篇】

是生兩儀

太極之判始生一奇一偶而爲一畫者二是爲兩儀其數則陽一而陰二在河圖洛書則奇偶是也周子所謂太極動而生陽動極而靜靜而生陰靜極復動一動一靜互爲其根分陰分陽兩儀立焉邵子所謂一分爲二者皆謂此也

【玉齋胡氏曰朱子答程可久云如所論兩儀有曰幹之畫奇坤之畫偶只此乾坤字

便未穏當蓋儀匹也如俗語所謂一防一對云耳自此再變至苐三畫八卦已成方

有乾坤之名當其爲一畫之時方有一奇一偶只可謂之陰陽未得謂之乾坤也】

兩儀生四象

兩儀之上各生一奇一偶而爲二畫者四是爲四象其位則太陽一少陰二少陽三太陰四其數則太陽九少陰八少陽七太陰六以河圖言之則六者一而得於五者也七者二而得於五者也八者三而得於五者也九者四而得於五者也以洛書言之則九者十分一之餘也八者十分二之餘也七者十分三之餘也六者十分四之餘也周子所謂水火木金邵子所謂二分爲四者皆謂此也

【玉齋胡氏曰兩儀生四象者陽儀上生一畫陽二謂之太陽一象又生一畫陰

�謂之少陰一象陰儀上生一畫陽�謂之少陽一象又生一畫陰�謂之太

陰一象朱子云一陰一陽有各生一陰一陽之象或問其義云一物上自各有

陰陽如人之男女陰陽已具逐人身上又各有這陰陽血是陰气是陽如晝夜

之間晝爲陽夜爲陰而晝自午後又爲陰夜自子半後又屬陽此便是陰陽有

各生陰陽之象陰陽各生陰陽則是四象也其此之謂矣四象旣立太陽居一

含九少陰居二舎八少陽居三含七太陰居四含六朱子云因一二三四便見

九八七六最妙蓋數不過十無如此恰好這皆是造化自然都遏他不住惟此

義先儒未曽發圖書六七八九之象見前篇太極圖以水陰盛爲太陰火陽盛﹤子部﹐儒家類﹐性理大全書﹐卷十五﹥】

四象生八卦

四象之上各生一奇一偶而爲三畫者八於是三才略具而有八卦之名矣其位則乾一兌二離三震四巽五坎六艮七坤八在河圖則乾坤離坎分居四實兌震巽艮分居四虛在洛書則乾坤離坎分居四方兌震巽艮分居四隅周禮所謂三易經卦皆八大所謂八卦成列邵子所謂四分爲八者皆指此而言也

【玉齋胡氏曰朱子云四象生八卦者太陽之上生一陽則爲而名幹生一陰

則爲而名兌少陰之上生一陽則爲而爲離生一陰則爲而名震少陽

之上生一陽則爲而名巽生一陰則爲而名坎太陰之上生一陽則爲

而名艮生一陰則爲而名坤所謂乾一兌二離三震四巽五坎六艮坤八者

蓋謂此也圖書分八卦詳見前篇周禮太卜掌三易之法夏曰連山商曰歸蔵

周曰周易其經卦皆八也又按朱子云太陰太陽交而生艮兌少陰少陽交

而生震巽坎離不交各得本畫坎離之交在苐二畫兩儀生四象時交了老陽

過去交陰老陰過來交陽便是兌艮上苐三畫陰陰少陽交便是震巽上苐三

畫所以知其如此者他這位次相挨傍蓋以太陽過去交太陰則生艮上爻之

陽太陰過來交太陽則生兌上爻之陰乾坤不言交而生者以上爻陽生於太

陽陰生於太陰於交之義無取也少陰交少陽則生震上爻之陰少陽交少陰﹤子部﹐儒家類﹐性理大全書﹐卷十五﹥】

八卦之上各生一奇一偶而爲四畫者十六於經無見邵子所謂八分爲十六者是也又爲兩儀之上各加八卦又爲八卦之上各加兩儀也

【玉齋胡氏曰兩儀之上各加八卦者以八陽八陰爲兩儀是苐一畫爲兩儀也

兩儀之上各有八卦陽儀八卦陰儀八卦二八一十有六是爲上三畫皆八卦

也八卦之上各加兩儀者乾兌離震巽坎艮坤各二卦毎二卦之上各有一奇

一偶爲兩儀是自苐三畫爲八卦八卦之上各有兩儀亦自八分爲十六苐四

畫皆兩儀也】

四畫之上各生一奇一偶而爲五畫者三十二邵子所謂十六分爲三十二者是也又爲四象之上各加八卦又爲八卦之上各加四象也

【玉齋胡氏曰四象之上各加八卦者苐一畫十六陽十六陰爲兩儀第二畫各

八陽八陰爲四象四象之上各有八卦上三畫皆八卦也八卦之上各加四象

者下三畫乾兌離震巽坎艮坤各四卦上各有兩奇兩偶爲兩儀苐四畫也毎

兩儀之上各有一奇一偶爲四象苐五畫也】

﹤子部﹐儒家類﹐性理大全書﹐卷十五﹥

五畫之上各生一奇一偶而爲六畫者六十四則兼三才而兩之而八卦之乘八卦亦周於是六十四卦之名立而易道大成矣周禮所謂三易之別皆六十有四大所謂因而重之爻在其中矣邵子所謂三十二分爲六十四者是也若於其上各卦又生一奇一偶則爲七畫者百二十八矣七畫之上又各生一奇一偶則爲八畫者二百五十六矣八卦之上又各生一奇一偶則爲九畫者五百十二矣九畫之上又各生一奇一偶則爲十畫者千二十四矣十畫之上又各生一奇一偶則爲十一畫者二千四十八矣十一畫之上又各生一奇一偶則爲十二畫者四千九十六矣此焦貢易林變卦之數蓋以六十四乘六十四也今不復爲圖於此而略見苐四篇中若自十二畫上又各生一奇一偶累至二十四畫則成千六百七十七萬七千二百一十六變以四千九十六自相乘其數亦與此合引而申之蓋未知其所終極也𨿽未見其用處然亦足以見易道之無窮矣

【玉齋胡氏曰朱子答袁機仲云第六畫者八卦之八卦也又云聖人當初亦不

恁地思量只是畫一个陽一个陰只管恁地去自一而二二而四四而八八而

十六十六而三十二三十二而六十四旣成个物事自然如此齊整皆是天地

本然之妙元如此但略假聖人手畫出來至哉言也】

﹤子部﹐儒家類﹐性理大全書﹐卷十五﹥﹤子部﹐儒家類﹐性理大全書﹐卷十五﹥

【朱子曰凡此非某之說乃康莭之說非康莭之說乃希夷之說非希夷之說乃孔子之說但當日諸儒旣失其而方外之說陰相付受以爲丹竈之術至於希夷康節乃反之於易而後其說始得復明於世然與今周易次苐行列多不同者故聞者創見而不之信但據見行周易緣文生義穿鑿破碎有不勝其杜譔者此啟蒙之書所爲作也若能虛心遜志以求其通曉玩之久熟則天地變化之神陰陽消長之妙自將了然於心目之間而有以識其奧矣易中七八九六之數向來只從揲蓍處推起𨿽亦脗合然終覺曲折太多不甚簡易疑非所以得數之原因防四象次第蓋因一二三四防徑蓋因一二三四便見六七八九老陽位一便含九少陰位二便含八少陽位三便含七老陰位四便含六數不過十惟此一義先儒未曽發先儒但說中間進退而已太極兩儀四象八卦生出次第位置行列不待安排而粲然有序以至於第四分而爲十六苐五分而爲三十二苐六分而爲六十四則其因而重之亦不待用意推排而與前之三分焉者未嘗不脗合也比之並累三以爲幹連疊三陰以爲坤然後以意交錯而成六子又先畫八卦於內復畫八卦於外以旋相加而爲六十四卦者其出於天理之自然與人爲之造作蓋不同矣四象之名所包甚廣大抵須以兩畫相重四位成列者爲正而一二三四者其位之次也七八九六者其數之實也其以陰陽剛柔分之者合天地而言也其以陰陽太少分之者専以天道而言也若専以地道言之則剛柔又自有太少矣推而廣之縱橫錯綜凡是一物無不各有四者之象不但此數者而已矣】

﹤子部﹐儒家類﹐性理大全書﹐卷十五﹥﹤子部﹐儒家類﹐性理大全書﹐卷十五﹥

【朱子曰自有易以來只有邵子說得此圖如此齊整如楊雄太便零星補湊得可笑若不補又卻欠四分之一補得來又卻多四分之三如潛虛之數用五隻似如今算位一般其直一畫則五也下橫一畫則爲六橫二畫則爲七蓋亦補湊之書也○先天圖眞是精微不起於邵子希夷以前元有只是祕而不傳次苐是方士輩所相傳授參同契中所言亦有些意思○黃氏瑞節曰先天圖與太極圖同時而出周邵二子不相聞則二圖亦不相通此勿論也陳瑩中云司馬文正與康莭同時友善而未嘗有一言及先天之學邵伯溫云伊川在康節時於先天之學非不問不語之也卽二先生之論則先天圖在當時豈猶未甚著耶陳瑩中云先天之學以心爲本其在經世書者康節之餘事耳又云闡先聖之幽微先天之顯不在康莭之書乎然朱子以前表章尊敬此圖者了翁爲有見也又按防稽嚴氏譔先天圖義蓋取先天之圓圖分爲二十四又取方圖分爲二十四其說曰乾一兌二離三震四巽五坎六艮七坤八大分小分內分外分橫分直分左分右分正分斜分不差毫釐無往不合已撮取入諸圖書類云】

天地定位山澤通气雷風相薄水火不相射八卦相錯數往者順知來者逆是故易逆數也

雷以動之風以散之以潤之日以煊之艮以止之兌以說之幹以君之坤以藏之

邵子曰此一節明伏羲八卦也八卦相錯者明交相錯而成六十四也數往者順若順天而行是左旋也皆已生之卦也故云數往也知來者逆若逆天而行是右行也皆未生之卦也故云知來也夫易之數由逆而成矣此一節直解圖意若逆知四時之謂也【以橫圖觀之有幹一而後有兌二有兌二而後有離三有離三而後有震四有震四而巽五坎六艮七坤八亦以次而生焉此易之所以成也而圓圖之左方自震之初爲冬至離兌之中爲春分以至於幹之未而交夏至焉皆進而得其已生之卦猶自今日而追數昨日也故曰數往者順其右方自巽之初爲夏至坎艮之中爲秋分以至於坤之末而交冬至焉皆進而得其未生之卦猶自今日而逆計來日也故曰知來者逆然本易之所以成則其先後始終如橫圖及圓圖右方之序而已故曰易逆數也】

【朱子曰若自幹一橫排至坤八此則全是自然故說卦云易逆數也皆自己生以得未生之卦若如圓圖則須如此方見陰陽消長次苐震一陽離兌二陽乾三陽巽一陰坎艮二陰坤三陰𨿽似稍渉安排然亦莫非自然之理自冬至至夏至爲順蓋與前逆數者相反皆自未生而反得已生之卦自夏至至冬至爲逆蓋與前逆數者同其左右與今天文說左右不同蓋從中而分其初若有左右之勢耳自北而東爲左自南而西爲右潛室陳氏曰卦圖始生只如橫圖自乾一至坤八六十四卦皆用一倍法兩兩生去𨿽未生出數可逆如故曰易逆數也若交一轉過而爲圓圖卻従中間數去不従幹一數而従震四數自震至乾皆得其已生之卦卦本自乾生至震今卻從震數至乾是數往也旣交乾後自巽至坤這一半是元生次序仍是未生之卦故言知來者逆謂正合圖本生法可逆數而知也玉齋胡氏曰邵子云易之數由逆而成若逆知四時之謂也此論橫圖之序自乾至坤皆未生之卦也所謂未生者自卦之未畫者推之蓋太陽未交以前幹未生也自其上生一奇則爲乾而兌猶未生也然其生之勢不容已不必太陽上生一偶方知其爲兌已可卽幹而逆推兌於未生之前知其必爲兌矣少陰未交以前離猶未生也自其上生一奇則爲離而震猶未生也然其生之勢亦不容已不必少陰上生一偶方知其爲震已可卽離而逆推震於未生之前知其必爲震矣自巽五至坤八其所推者亦然如自春而推夏知春之後必爲夏自夏而推秋知夏之後必爲秋自秋而推冬知秋之後必爲冬所謂若逆知四時之謂者此也邵子據經文解釋則先圓圖而後及於橫圖朱子釋邵子之說則先及橫圖而論者誠以橫圖可以見卦畫之立圓圖可以見卦气之行所謂圓圖者其實卽橫圖規而圓之耳朱子嘗答葉永卿云先天圖須先將六十四卦畫作一橫圖則震巽復姤正在中間先自震復而卻行以至於乾乃自巽姤而順行以至於坤便成圓圖而春夏秋冬晦朔望晝夜昏旦皆有次苐此作圖之大防也數往知來之說大抵以卦畫之已生者爲往未生者爲來亦當先以橫圖觀之而後其義可見橫圖之前一截列於前圖之左方者乾一兌二離三震四而運行之序則始於震旣有震矣則乾兌離之已生者可見由是自震之初爲冬至離兌之中爲春分以至榦之末而交夏至焉是皆進而得其已生之卦也天道左行此四卦旋扵方之左若順天而行所以數之者豈不如今日追數昨日之順而易乎橫圖之後一截列於圓圖之右方者巽五坎六艮七坤八而運行之序則始於巽方其有巽則坎艮坤之未生亦可見由是自巽之初爲夏至坎艮之中爲秋分以至坤之末而交冬至焉是皆進而得其未生之卦也天道非右行此四卦行扵方之右若逆天而行所以知之者豈不如今日逆計來日之難乎要之數往知來之說以陰陽之莭次苐觀之皆自微而至著以人之推測言之亦因微而識著何則震巽本同居橫圖之中今以橫圖中分而爲圓圖則震乃居圓圖之北爲陽之始巽乃居圓圖之南爲陰之始各相對望而不復同處其中此陰陽之逆順自復姤而始其勢已於微而判矣況曰數曰知皆是就人而言亦皆是各據震巽地頭而論以此求之則往來順逆之防居然可見矣若論其初則易畫之所以成其先後始終不過如橫圖之始乾終坤及圓圖右方自巽至坤之序而已是皆以逆而成也故曰此一莭直解圖意若逆知四時之謂也嘗因卲子子半之說推之以卦分配莭復爲冬至子之半頥屯益爲小寒丑之初震噬嗑隨爲大寒醜之半無妄明夷爲立春寅之初賁旣濟家人爲水寅之半豊離革爲驚蟄邜之初同人臨爲春分邜之半損節中孚爲淸明辰之初歸妹暌兌爲谷雨辰之半履泰爲立夏已之初大畜需小畜爲小滿已之半大壯大有夬爲芒種午之初至榦之末交夏至午之半焉此三十二卦皆進而得夫震離兌乾已生之卦也姤爲春分午之半大過鼎恆爲小暑未之初巽井蠱爲大暑未之半升訟爲立秋申之半困未濟解爲處暑申之半渙坎防爲白露酉之初師遁爲秋分酉之半咸旅小過爲寒露戌之初蹇漸艮爲霜降戌之半謙否爲立冬亥之初萃晉豫爲小雪亥之半觀比剝爲大雪子之初至坤之末爲冬至子之半焉此三十二卦皆進而得夫巽坎艮坤未生之卦也二分二至四立總爲八莭毎節各計兩卦如坤復爲冬至無妄明夷爲立春同人臨爲春分之類是也如十六气毎气各計三卦如頤屯益爲小寒至觀比剝爲大雪之類是也八節計十六卦十六气計四十八卦合之爲六十四卦此以卦配气者然也又按周謨問先天卦气相接皆是左旋蓋乾接以巽初姤復便是一陰生坤接以巽初復卦便是一陽生自復卦一陽生十一月盡震四離三一十六卦然後得臨卦十二月又盡兌二凡八卦然後得泰卦正月又隔四卦得大壯二月又隔大有一卦得夬三月夬接幹幹接姤自姤卦一陰生五月盡巽五坎六一十六卦然後得遁卦六月又盡艮七凡八卦然後得否卦七月又隔四卦得觀八月又隔比一卦得剝九月剝接坤十月坤接復周而復始循環無端卦气左旋而一嵗十二月之卦皆得其序但陰陽初生各一十六卦而後一月又歷八卦再得一月至陰陽將極處只歷四卦爲月又歷一卦遂一並三卦相接其初如此之疏其末如此之宻此陰陽盈縮當然之理與然此圖於復卦之下書曰冬至子中於姤卦之下書曰夏至午中此固無可疑者獨於臨卦之下書曰春分邜中則臨卦本爲十二月之卦而春分合在泰卦之下於遁卦之下書曰秋分酉中則遁卦本爲六月之卦而秋分合在否卦之下是固有不可曉者朱子答云伏羲易自是伏儀說話文王易自易文王說話固不可交互求合所防先天卦气盈縮極子細某亦嘗如此理防來而未得其說陰陽初生其气中固緩然不應如此之疏其後又卻知此之宻大抵此圖布置皆出乎自然不應無說當更思之愚謂前說以復爲冬至子半推之凡二十四气在諸卦皆各有所屬此朱子所謂伏羲說話也周謨所問十二月卦气不同朱子所謂文王說話不可交互求合之意也又嘗曰先天圖八卦各自爲一節不論月气先後斯言盡之矣尙何疑之有但朱子謂卦气盈縮不應無說愚嘗反覆思之竊謂先卽內八卦以推十二月之卦獨坎離各八卦無預於月分者坎苐三畫陰在陽上離第三畫陽在陰上非陰陽之以次苐而生者故不可當月分若夫震巽陰陽之初生者也一陽一陰在下故各八卦當十一月與五月艮兌陰陽之漸長者也工陽二陰在下故尙八卦當十二月與六月乾坤陰陽之極盛者也三陽三陰之全故幹八卦當正月至四月坤八卦當七月至十月陰陽之初生者宜緩矣又以坎離間之故不期疎而愈疏其浸長者宜稍速矣又逾於坎離之間故視震巽爲稍宻至於三陽之幹陽气方出地上溫厚之气浸浸用事故四陽盛之月皆聚於幹三陰之坤陰气方入秋初嚴凝之气浸浸用事故四陰盛之月皆聚於坤𨿽欲其疎亦不可得也此或可以見卦气盈縮之由矣】

又曰太極旣分兩儀立矣陽下交於陰陰上交於陽而四象生矣陽交於陰陰交於陽而生天之四象剛交於柔柔交於剛而生地之四象八卦相錯而後萬物生焉故一分爲二二分爲四四分爲八八分爲十六十六分爲三十二三十二分爲六十四猶根之有榦榦之有枝愈大則愈小愈細則愈繁

【朱子曰程子云聖人始畫八卦三才之道備矣因而重之以盡天下之變故六畫而成卦或疑此說卻是聖人始畫八卦毎卦便是三畫聖人因而重之爲六畫似與邵一分爲二而至六十四爲六畫其說不同曰程子之意只云三畫上疊成六畫八卦上疊成六十四耳與邵子說誠異蓋康節此意不曽說與程子程子亦不曽問之故一向只隨他所見去但程子說聖人始畫八卦不知聖人畫八卦時先畫甚卦此處便曉不得玉齋胡氏曰此一莭申明八卦相錯而爲六十四卦有此圎圖也卲子經世演易圖以一動一靜之間爲太極以動靜分兩儀以陰陽剛柔分四象以太陽太陰少陽少陰分巽坎離艮爲天四象以少剛少柔太剛太柔分巽坎離坤爲地四象所謂八卦也動而陽靜而陰太極生兩儀也一奇爲陽儀居圖左方一偶爲陰儀居圖右方左爲下故自下而上交於陰而生陰陽二象右爲上故自上而下於陽陽而生剛柔二象兩儀生四象也陰交於陽而生幹一爲太陽兌二爲太陰陽交於陰而生離三爲少陽震四爲少陰此四卦者皆自陽儀中來故爲天之四象柔交於剛而生巽五爲少剛坎六爲少柔剛交於柔而生艮七爲太剛坤八爲太柔此四卦者皆自陰儀中來故爲地之四象四象生八卦也八卦相錯而後萬物主焉一卦之上各加八卦以相間錯則六十四卦成矣朱子云陰陽是陽中之陰陽剛柔是陰中之剛柔剛柔以質言是有了个物見得剛底柔底陰陽以气言朱子又釋此以答袁機仲云此下四節通論伏羲六十四卦圓圖太極旣分兩儀立矣此一節以苐一爻而言左一奇爲陽右一偶爲陰所謂兩儀者也今此一奇爲左三十二卦之初爻一偶爲右三十二卦之初爻乃以累變而分非本卽有此六十四段也後仿此陽上交於陰陰下交於陽而四象生矣此一節以苐一爻生苐二爻而言也陽下之半上交於陰上之半則生陰中苐二爻之一奇一偶而爲少陽太陰矣陰上之半下交於陽下之半則生陽中苐二爻之一奇一偶而爲太陽少陰矣所謂兩儀生四象也太陽一奇今分爲左上十六卦之苐二爻少陰一偶今分爲右下十六卦之苐二爻太陽太陰其分仿此而初爻之二亦分爲四矣陽交於陰陰交於陽而生天之四象剛交於柔柔交於剛而生地之四象此一莭以苐二爻生苐三爻言也陽謂太陽陰謂太陰剛謂少陽柔謂少陰太陽之下半交於太陰之上半則生太陰中苐三爻之一奇一偶而爲艮爲坤矣太陰之上半交於太陽之下半則生太陽中苐三爻之一奇一偶而爲乾爲兌矣少陽之上半交於少陰之下半則生少陰中苐三爻之一奇一偶而爲離爲震矣少陰之下半交於少陽之上半則生少陽中苐三爻之一奇一偶而爲巽爲坎矣此所謂四象生八卦也幹一奇今分爲八卦之苐三爻坤一偶今分爲八卦之苐三爻餘皆仿此而初爻二爻之四今又分爲八矣乾兌艮坤生於二太故爲天之四象離震巽坎生於二少故爲地之四象八卦相錯而後萬物生焉一卦之上各加八卦以相間錯則六十四卦成矣然苐三爻之相交則生苐四爻之一奇一偶於是一奇一偶各爲四卦之第四爻而下三爻亦分爲十六矣苐四爻又相交則生第五爻之一奇一偶於是一奇一偶各爲二卦之苐五爻而下四爻亦分爲三十二矣苐五爻又相交則生第六爻之一奇一偶於是一奇一偶各爲二卦之第六爻而下五爻亦分爲六十四矣蓋八卦相乘爲六十四而自三畫以上三加一倍以至六畫則三畫者亦加一倍而卦體橫分亦爲六十四矣二數殊塗不約而防如合符莭不差毫釐正是易之妙處又曰此段𨿽通論圎圖實先以橫圖自兩儀至六十四者明之所謂二數者指橫圖所生與圓圖所分而言二數相防皆不約而合也嘗合邵子朱子之說考之邵子以太陽爲陽少陰爲陰少陽爲剛太陰爲柔此四象也朱子釋之乃曰陽爲太陽陰爲太陰剛爲少陽柔爲少陰其言陽與剛同而言陰與柔異何也邵子以太陽爲幹太陰爲兌少陽爲離少陰爲震四卦天象四少剛爲巽少柔爲坎太剛爲艮太柔爲坤四卦地四象天地各四象此八卦也朱子釋之乃曰乾兌艮坤生於二太故爲天四象離震坎巽生於二少故爲地四象其言乾兌巽坎同而言離震艮坤異何也蓋四象八卦之位邵子以陰陽剛柔四字分之朱子惟以陰陽二字明之其論四象旣殊則論八卦亦異邵子以干兌離震爲天四象者以此四卦自陽儀中來以巽坎艮坤爲地四象者以此四卦自陰儀中來朱子則以干兌艮坤生於太陽太陰故屬其象於天離震巽坎生於少陰少陽故屬其象於地二者各有不同也但詳玩邵子本意謂陰陽相交者指陽儀之陰陽剛柔相交者指陰陽儀中之剛柔是以老交少少交老而生天地四象其機混然而無間朱子易陽爲太陽陰爲太陽剛爲少陽柔爲少陰二太相交而生天四象二少相交而生地四象其分粲然而有別朱子之說𨿽非邵子本意然因是可以知圖之分陰分陽者以交易而成像之或老或少初不易其分也朱子嘗言文王後天八卦震東兌西爲長少相合於正方巽東南艮東北爲長少相合於偏方以長少之合爲非其偶必若伏羲先天八卦震以長男而合陰長之巽爲風雷不相悖艮以少男而合陰少之兌爲山澤通气以長合長少合少爲得其偶又言無伏羲底做文王底不成其歸卻在伏羲上今邵子說四象之交卽文王之說也朱子說四象之交卽伏羲之說也觀朱子說實廣邵子未盡之意而觀邵子說者亦庶乎有折矣下文朱子復舉邵子說曰震兌在天之陰巽艮在地之陽則於彼處只據邵說而不以己意湛之者又可見也】

是故幹以分之坤以翕之震以長之巽以消之長則分分則消消則翕也乾坤定位也震巽一交也兌離坎艮再交也故震陽少而陰尙多也巽陰少而陽尙多也兄離陽浸多也坎艮陰浸多也

【玉齋胡氏曰震者長之始雷以動之也歷離兌而乾則長之極而爲陰陽之分限矣幹以君之也巽者消之始風以散之也歷坎艮而坤則消之極而爲絕陰之翕聚矣坤以藏之也此所以長則分分則消消則翕翕則復爲長而循環無端也幹至陽也居上而臨下故曰君以震離兌之陽得幹而有所君宰坤至陰也居下而括終故曰藏以巽坎艮之陰得坤而有所藏宿然謂幹以分之則動而陽者幹也靜而陰者亦幹也幹實分陰陽而無不君宰也朱子嘗言天地之間本一气之流行而有動靜耳以其流行之體統而言則但謂之幹而旡所不包以動靜分之然後有陰陽剛柔之別正此意也夫如是則諸卦皆幹之所君宰聖人特以君言之造化貴陽之大義聖人扶陽之至意昭昭矣乾坤以陰陽之純定上下之位震一交坎艮再交由一陽之交以至二陽之交也巽一交坎艮再交由一陰之交以至二陰之交也故初交爲震則陽尙少再交爲離兌則陽侵多也初交爲巽則陰尙少再交爲坎艮則陰浸多矣】

又曰無極之前陰含陽也有象之後陽分陰也陰爲陽之母陽爲陰之父故母孕長男而爲復父生長女而爲姤是以陽起於復而陰起於姤也

【或問無極如何說前朱子曰卲子就圗上說循環之意自姤至坤是陰含陽自復至幹是陽分陰坤復之間乃無極自坤至姤是無極之前問無極之前旣有前後須有有無曰本無間斷問先天圖陰陽自兩邊生若將坤爲太極與太極不同如何曰他自據他意思說卽不曽契勘濓溪底若論他太極中間虛者便是他亦自說圖從中起他兩邊生卽是陰根陽陽根陰這个有對従中出者卽無對○進齋徐氏曰無極之前陰含陽也言自巽消而至坤翕靜之妙也有象之後陽分陰也言自震長而至幹分動之妙也陰含陽故曰母孕陽分陰故曰父生朱子云坤復之間乃無極其論宻矣又詩曰忽然夜半一聲雷萬戶千門次苐開若識無中含有象許君親見伏羲來無中含有象卽坤復之間無極而太極也玉齋胡氏曰朱子言就圖說說循環之理者蓋以右一邊屬陰而陰中有陽故自一陰之姤至六陰之坤皆是以陰而含陽陰主辟其翕聚者所以含畜此陰也左一邊屬陽而陽中有陰故自一陽之復至六陽之乾皆是以陽而分陰陽主辟其發散者所以分布此陰也坤復之間乃爲無極蓋以一動一靜之間一無聲無臭之理而已自坤而反觀則推之於前以至於姤故爲無極之前自復而順數則引之於後以至於幹故爲有象之後四卦之循環蓋未見其終窮也陰爲陽之母謂坤爲復之母故生復也陽爲陰之父謂幹爲姤之父故生姤也圖分陰陽復姤爲陰陽之起處故曰乾坤爲大父母復姤爲小父母也】

又曰震始交陰而陽生巽始消陽而陰生兌長陽也艮長陰也震兌在天之陰也艮巽在地之陽也故震兌上陰而下陽巽艮上陽而下陰天以始生言之故陰上而陽下交泰之義也地以旣成言之故陽上而陰下尊卑之位也乾坤定上下之位坎離列左右之門天地之所闔辟日月之所出入春夏秋冬晦朔朢晝夜短長行度盈縮莫不由乎此矣

【朱子曰震始交陰而陽生是說圎圖震與坤接而陽生也巽始消陽而陰生是說圓圖巽與乾接而陰生也進齋徐氏曰一气循環自復至幹爲陽生物之始也故震兌陰上而陽下爲交泰之義蓋主動而言太極之用所以行自姤至坤爲陰成物之終也故巽艮陽上而陰下爲尊卑之位蓋主靜而言太極之體所以立也思齋翁氏曰邜爲日門太陽所生酉爲月門太陰所生不但日月出入於此大而天地之開物𨿽始於寅至邜而門彌辟閉物𨿽成於戌至酉而門已闔一嵗而春夏秋冬一月而晦朔朢一日而晝夜行度莫不由乎左右之門所以極贊坎離用功之大也玉齋胡氏曰此一節先論震巽艮坎四維之卦而後及於乾坤坎離四正之位震始交陰而陽生以震接坤言也至兌二陽則爲陽之長巽始消陽而陰生以巽接干言也至艮二陰則爲陰之長震兌在天之陰者邵子以震爲天之少陰兌爲天之太陰惟其爲陰故陰爻皆在上而陽爻皆在下天以生物爲主始生之初非交泰不能故陰上陽下而取交泰之義巽艮在地之陽者邵子以巽爲地之少剛艮爲地之太剛惟其爲剛故陽爻皆在上而陰爻皆在下地以成物爲主旣成之後則尊卑定故陰下陽上而取尊卑之位乾坤定上下之位天地之所闔辟也坎離列左右之門日月之所出入也嵗而春夏秋冬月而晦朔朢日而晝夜行度莫不胥此焉出豈拘拘爻盡陰陽之間哉】

又曰幹四十八而四分之一分爲陰所克也坤四十八而四分之一分爲所克之陽也故幹得三十六而坤得十二也【兌離以下更思之今按兌離二十八陽二十陰震二十陽二十八陰艮坎二十八陰二十陽巽二十陰二十八陽】

【玉齋胡氏曰幹四十八者內卦爲幹自幹至泰八卦陰陽爻共四十八畫也四分之者以四十八分爲四分毎分計十二畫也幹至泰計三十六畫陽十二畫陰是陽占四分之三內一分爲陰所克也坤四十八者內卦爲坤自否至坤八卦陰陽爻共四十八畫也四分之者以四十八分爲四分毎分計十二畫也否至坤計三十六畫陰十二畫陽是陰占四分之三內一分爲所克之陽也故幹得三十六陽而坤得十二陽者蓋幹固以陽爲主而坤亦以陽爲主也可見天道貴陽賤陰聖人扶陽抑陰之義邵子得之耳程子論復之陽長而曰陰亦然聖人不言者正與此合兌八卦自履至臨離八卦自同人至明夷各計二十八陽共五十六陽各計二十陰共四十陰則其四十者爲陰所克也震八卦自無妄至復計二十陽二十八陰則二十八爲陰所克也艮八卦自遁至謙坎八卦自訟至師各計二十八陰共五十六陰各計二十陽共四十陽則其四十者爲所克之陽也巽八卦自姤至升計二十陰二十八陽則二十八者爲所克之陽也是兌離震得七十六陽巽艮坎得四十八陽也】

又曰乾坤縱而六子橫易之本也

【玉齋胡氏曰圎圖南北爲縦東西東南西北西南東北爲橫八卦對待以立其體易之本也】

又曰陽在陰中陽逆行陰在陽中陰逆行陽在陽中陰在陰中則皆順行此眞至之理按圖可見之矣【朱子曰圓圖左屬陽右屬陰坤無陽艮坎一陽巽二陽爲陽在陰中逆行乾無陰兌離一陰震二陰爲陰在陽中逆行震一陽兌離二陽乾三陽爲陽在陽中順行巽一陰坎艮二陰坤三陰爲陰在陰中順行此皆以內八卦三畫陰陽言也若以外八卦推之陰陽逆順行亦然右方外卦四莭皆首乾終坤四坤無陽自四艮各一陽逆行而至於幹之三陽其陽皆自下而上亦陽在陰中陽逆行也左方外卦四節亦首乾終坤四乾無陰自四兌各一陰逆行而至於坤之三陰其陰皆自上而下亦陰在陽中陰逆行也左方外卦四坤無陽自四艮各一陽順行而至於幹之三陽其陽皆自下而上亦陽在陽中陽順行也右方外卦四幹無陰自四兌各一陰順行而至於坤之三陰皆自上而下亦陰在陰中陰順行也以順逆之說推之陰陽各居本方則陽自下而上陰自上而下皆爲順若陰陽互居其方則陽自上而下陰自下而上皆爲逆此自然之勢固自有眞至之理也思齋翁氏曰先天圓圖左陽右陰左三十二卦陽始於復之初九歷十六變而二陽臨又八變而三陽泰又三變而四陽大壯又一變而三陽夬而幹以君之陽之進也始緩而終速其進也以漸所謂陽在陽中順也陽主升自下而升亦順也復至無妄二十陽明夷至同人二十八陽臨至履亦二十八陽幹至泰三十六陽二十者陽之防二十八陽之著三十六陽之盛陽在北則微在東則著在南則盛亦順也陽順而陰逆不言可知矣陽在右方三十二卦則反是故曰眞至之理按圖可見也】

又曰復至幹凡百一十有二陽姤至坤凡八十陽姤至坤凡百一十有二陰復至幹凡八十陰

【玉齋胡氏曰圖之陰陽在兩邊正相等自復至乾居圖之左陽方也故陽多而陰少自姤至坤居圖之右陰方也故陰多而陽少左邊一畫陽便對右邊一畫陰左邊一畫陰便對右邊一畫陽對待以立體而陰陽各居其半也由此觀之天地間陰陽各居其半本無截然爲陽截然爲陰之理但造化貴陽賤陰聖人扶陽抑陰故於消長之際淑慝之分又不能不致其區別耳豈容以槪論哉】

又曰坎離者陰陽之限也故離當寅坎當申而數常逾之者陰陽之溢也然用數不過乎中也【此更宜思離當邜坎當酉但以坤爲子半可見】

【西山蔡氏曰此論陰陽往來皆以馴致不截然爲陰爲陽也以坎離而言離中當邜坎中當酉然離之所生已起於寅震中坎之所生已起於申巽中矣故邵子謂離當寅坎當申也坤當子半幹當午半卽離邜坎酉之謂也玉齋胡氏曰坎離陰陽之限者就寅申而言也以四時論之春爲陽而始於寅是離當寅而爲陽之限秋爲陰而始於申是坎當申而爲陰之限也數常逾之者離𨿽當寅而盡於邜中坎𨿽當申而盡於酉中是逾寅申之限而爲陰陽之溢矣然用數不過乎中者蓋邵子以邜酉爲陰陽之溢則其所謂中者是取寅申而不取邜酉也陽之用始於寅陰之用始於申蓋子位陽𨿽生而未出乎地至寅則溫厚之气始用事已位陰𨿽生而不害於陽至申則嚴凝之气始用事是所謂用數仍不過乎寅申之中也夫以離當寅坎當申推之則乾當已坤當亥兌當邜辰震當子丑巽當午未艮當酉戌皆數之不及而邵子以爲中者也又以離當邜坎當酉坤當子半推之則乾當午坤當子兌當辰巳震當丑寅巽當未申艮當戌亥皆四方之中四隅之防處而邵子以爲數常逾之者也此卽邵子怕處其盛之意】

又曰先天學心法也故圖皆自中起萬化萬事生於心也

【玉齋胡氏曰此明圖之所謂太極也圖從中起者心法也心爲太極而萬化萬事生於心圖之中亦爲太極而儀象卦生於中也林學履問圖皆従中起萬化萬事生於心何也朱子云其中間白處便是太極三十二陽三十二陰只是兩儀十六陰十六陽便是四象八陰八陽便是八卦】

又曰圖𨿽無文吾終日言而未嘗離乎是蓋天地萬物之理盡在其中矣

【玉齋胡氏曰或問圖𨿽無文吾終日言而未嘗離乎是何也朱子云一日有一日之運一月有一月之運一嵗有一嵗之運大而天地之始終小而人物之生死逺而古今之世變皆不外乎此只是一个盈虛消息之理本是一个小底變成大底那大處又變成小底如納甲法幹納甲壬坤納乙癸艮納丙兌納丁震納庚巽納辛坎納戊離納已亦是這个又如道家以坎離爲眞水火爲六卦之主而六卦爲坎離之用自月初三爲震上爲兌朢日爲乾朢爲巽下爲艮晦日爲坤亦不外此又云幹之一爻屬戊坤之一爻屬已畱戊就已方成坎離蓋乾坤是大父母坎離是小父母又如火珠林占得一屯卦則初九是庚子六二是庚寅六三是庚辰六四是戊申九五是戊戌上六是戊子亦都是這个又云先天圖今所冩者是以一嵗之運言之推而至於元防運世十二萬九千六百嵗亦只是恁地道理小而一日一時亦只是這圏子都従復上推起去朱子之意蓋謂自有先天圖以後如納甲法道家修養法下至火珠林占筮等書莫不自先天圖出此所謂天地萬物之理盡在其中也邵子嘗自贊云弄環餘暇時來時往又云自從防得環中意閒气胸中一防無其有得於圖者如此朱子贊之雲天挺人豪英邁蓋世駕風鞭霆歷覧無際手探月窟足躡天根閒中今古靜裏乾坤可謂形容盡之矣今歷引其言而終之以圖爲心法圖皆従中起且以爲天地萬物之理盡在其中則其學之得心心之根於理者又豈徒象數云乎哉○按易本義云伏羲四圖三畫六畫橫圖圓圖其說皆出卲氏蓋卲氏得之李之才之才得之穆修修得之希夷先生陳摶所謂先天之學也朱子答黃勉齋書云先天乃伏羲本圖非康節所自作𨿽無言語而所該甚廣今易中一字一義無不自其中流出以上縂論四圖○又云易是互相博易之義觀先天圖便可見東邊一畫陰便對西邊一畫陽蓋東一邊本皆是陽西一邊本皆是陰東邊陰畫都自西邊來西邊陽畫都自東邊來姤在西是東邊五畫陽過復在東是西邊五畫陰過互相博易而成易之變𨿽多般然此是苐一變又云左邊百九十二爻本皆陽右邊百九十二爻本皆陰陽中有陰陰中有陽便是陽往交易陰陰來交易陽兩邊各各相對其實非此往彼來只是其象如此邵子詩云耳目聰明男子身洪鈞負予不爲貧因探月窟方知物未躡天根豈識人乾遇巽時觀月窟地逢雷處見天根天根月窟間來往三十六宮都是春朱子贊之亦云手探月窟足躡天根池陽何巨源問詩並贊云莫是說陰陽否朱子答云先天圖自復至幹陽也自姤至坤陰也陽主人陰主物手探足躡亦無甚意義但復在下姤在上上故言手探下故言足躡天根月窟指姤復二卦乃是說他圖之所從起處三十六宮之說邵子嘗言八卦之象不易者四乾坤坎離反易者二震反爲艮巽反爲兌本是四卦以反易爲二卦以六變而成八也重卦之象不易者八乾坤坎離頥中孚大小過反易者二十八如屯反爲防之類本五十六卦反易只二十八卦以三十六變爲六十四也張行成雲天地間惟一無對惟中無對乾坤陰陽之一坎離陰陽之中頤大過似乾坤之一中孚小過似坎離之中所以皆無對其餘五十六卦不純乎一與中者則有對也劉砥問云都是春蓋雲天理流行而已常周流其間之意否朱子云是以上說圎圖○邵子又詩雲天地定位否泰反類山澤通气鹹損見義雷風相薄恆益起意水火相射旣濟未濟四象相交成十六事八卦相蕩爲六十四朱子釋之云此是釋方圖中兩交股底且如西北角幹東北角坤天地定位便對東南角泰西南角否次乾是兌次坤是艮是山澤通气便對次否之咸次泰之損後四卦亦如此共十六事後四卦謂次兌是離次艮是坎是水火相射便對次損之旣濟次咸之未濟次離是震次坎是巽是雷風相薄便對次旣濟之益次未濟之恆是也以上說方圖○易本義云此圖圓布者幹盡午中坤盡子中離盡邜中坎盡酉中陽生於子中極於午中陰生於午中極於子中其陽在南其陰在北方布者幹始於西北坤盡於東南其陽在北其陰在南此二者陰陽對待之數圎扵外者爲陽方於中者爲陰圎者動而爲天方者靜而爲地也圎圖乾在南坤在北方圖坤在南乾在北乾位陽畫之聚爲多坤位陰畫之聚爲多此陰陽之各以類而聚也亦莫不有自然之法象焉又云圎圖像天一順一逆流行中有對待如震八卦對巽八卦之類方圖像地有逆無順定位中有對待四角相對如幹八卦對坤八卦之類此則方圓圖之辧也圓圖像天者天圓而動包乎地外方圖像地者地方而靜囿乎天中圎圖者天道之陰陽方圖者地道之剛柔震離兌乾爲天之陽地之剛巽坎艮坤爲天之陰地之柔地道承天西行以地之剛柔應天之陰陽同一理也特在天者一逆一順卦气所以運在地者惟主乎逆卦畫所以成耳以上縂說方圓圖○此以上數條啟防未盡述今附見扵此亦可互相發矣】

﹤子部﹐儒家類﹐性理大全書﹐卷十五﹥

【朱子曰據邵氏說先天圖伏羲所書之易也後天者文王所演之易也伏羲之易初無文字只有一圖以寓其象數而天地萬物之理陰陽始終之變具焉文王之易卽今之周易而孔子所爲作者是也孔子旣因文王之易以作則其所論固當専以文王之義爲主然不推本伏羲始畫之易只從中半說起不識向上根原矣故十翼之中如八卦成列因而重之太極兩儀四象八卦而天地山澤雷風水火之類皆本伏羲畫卦之意而今啟蒙原卦畫一萹亦分兩義伏羲在前文王在後必欲知聖人作易之本則當考伏羲之畫若只欲知今易書文義則但文王之經孔子之足矣兩者初不相妨而亦不可以相雜也自初未有畫時說到六畫滿處者卲子所謂先天之學也卦成之後各因一義推說邵子所謂後天之學也今如夫子繋辭說卦三才六位之說卽所謂後天者也先天後天自各自爲一義而後天說中取義又不同彼此自不相妨不可執一而廢百也如一索再索之說初間畫卦時也不是恁地只是畫成八卦後便見有此象耳皆所謂後天之學潛室陳氏曰伏羲易以生出爲次文王易以反對爲次乾坤純體坎離正體頥大過小過中孚雜體中之正者此八卦不可反而兩相對餘五十六卦爲雜體兩相反以爲對於雜然紛錯之中自有井然不紊之統紀者此其所以爲妙也】

帝出乎震齊乎巽相見乎離致役乎坤說言乎兌戰乎乾勞乎坎成言乎艮萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西方之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也

邵子曰此一節明文王八卦也又曰至哉文王之作易也其得天地之用乎故乾坤交而爲泰坎離交而爲旣濟也幹生於子坤生於午坎終於寅離終於申以應天之時也置幹於西北退坤於西南長子用事而長女代母坎離得位而兌艮爲耦以應地之方也王者【文王也】其盡於是矣【此言文王攺易伏羲卦圖之意也蓋自乾南坤北而交則乾北坤南而爲防矣自離東坎西而交則離西坎東而爲旣濟矣乾坤之交者自其所已成而反其所由生也故再變則幹退乎西北坤退乎西南也坎離之變者東自上而西西自下而東也故乾坤旣退則離得乾位而坎得坤位也震用事者發生於東方巽代母者長養於東南也】

【朱子曰太極兩儀四象八卦者伏羲盡之法也說卦天地定位山澤通气雷風相薄水火不相射八卦相錯者伏羲所盡八卦之位也帝出乎震以下文王卽伏羲已成之卦而推義類之辭也上文兩說伏羲卦位自帝出乎震以下說文王卦位自神也者以下有兩段前一乃文王卦位後一乃伏義卦位恐夫子之意以爲伏羲文王所定方位不同如此然生育萬物旣如文王所次則其方位非如伏羲所定亦不能變化旣成萬物但後段卻除了乾坤恐著一句神也者妙萬物而爲言引起則乾坤在其中矣蔡季通云伏羲八卦是數之自然文王八卦乃是見之於用或謂先天乃模冩天地之所以然純乎天理者也後天乃整頓天地所當然之理合以人事此意固自然先天豈非人事後天亦是天理之自然顧有明體致用之不同二者不可相無故夫子釋帝出乎震一章又以先天說六子之用也邵子以帝出乎震爲文王所定今觀連山首艮以萬物成終成始恐亦古有此矣云荘劉氏曰八卦之象各一而水則有二合先後天卦位觀之實周於東南西北以天地之間水爲最多也然坎爲水而兌止爲澤者以坎乃陽水陽主動江河之流是也兌乃陰水陰主靜湖海之滙是也朱先生嘗謂坎水塞其下流則爲兌澤愚亦謂兌澤疏其隄防則爲坎水其實一水而已特以坎陽兌陰而有水澤之分也玉齋胡氏曰乾南坤北離東坎西者先天卦位也乾坤由南北而交坤南乾北則坤上干下故交而爲泰也離坎由東西而交坎東離西則坎上離下故交而爲旣濟也先天卦乾居午而云生於子者以干陽始生於復復子之半也坤居子而云生於午者以坤陰始生於姤姤午之半也午幹之所已成今下而交坤於子是反其所由生也子坤之所已成今上而交幹於午是反其所由生也故再變而爲後天卦則幹退西北坤退西南也先天卦離當寅而云終於申者申乃坎之位離交坎而終於申也坎當申而云終於寅者寅乃離之位坎交離而終於寅也東者離之本位其變則交於坎而向西是東自上而西也西者坎之本位其變則交於離而向東是西自下而東也故再變而爲後天卦乾坤旣退則離上而得乾位坎下而得坤位也震代父始事而發生於東方巽代母繼事而長養於東南也先天主榦坤坎離之交其交也將變而無定位天時之不窮也故曰應天後天主坎離震兌之交其交也不變而有定位地方而有常也故曰應地由先天卦而爲後天卦此文王作易所以得天地之用而邵子以至哉之辭贊之也𨿽然此邵子朱子之所已言者而其所未言者尢當竟也先天卦幹以君言則所主者在幹後天卦震以帝言則所主者又在震何哉此正夫子發明羲文尊陽之意也蓋乾爲震之父震爲乾之子以統臨謂之君則統天者莫如幹而先天卦位宗一干也此乾方用事則震居東北而緩其用也以主宰謂之帝主器者莫若長子而後天卦位宗一震也此乾不用則震居正東而司其用也先天所重者在正南後天所重者在正東如此則文王攺易伏羲卦圖均一尊陽之心可見矣】

又曰易者一陰一陽之謂也震兌始交者也故當朝夕之位坎離交之極者也故當子午之位巽艮不交而陰陽猶雜也故當用中之偏乾坤純陽純陰也故當不用之位也

【西山蔡氏曰此一節論陰陽以易位爲交陽本在上陰本在下艮一陽在上巽一陰在下故云不交震一陽在下兌一陰在上故爲始交坎陽在中離陰在中故爲交之極春陽之始故震居之秋陰之始故兌居之夏陽極陰生故離居之冬陰極陽生故坎居之艮一陽二陰巽二陽一陰猶有用乾純陽坤純陰不爲用東方爲陽主用西方爲陰不用故乾坤居西隅艮巽居東隅也乾艮爲陽坤巽爲陰北爲地之陽南爲地之陰故乾艮居北而坤巽居南也思齋翁氏曰坎離是乾坤中爻之交在八卦位中只有東西南北四正位位之極好先天則位坎以邜酉後天則位坎離以子午也只此四位陽中有陰陰中有陽皆是羲文微意玉齋胡氏曰一陰一陽居正則相對而有交易之義居偏則不對而於交之義無取後天八卦正而對者震兌坎離偏而不對者乾坤艮巽故在東西南北者相對則取其交而在東北東南西北西南者不對則不取其交也自其交者論之震東兌西爲交之始當邜酉之中朝夕之位也離南坎北爲交之極當子午之位天地之中也自其不交者論之巽艮居南北之東比於乾坤陰陽爲尢雜故巽稍向用而艮全未用所以爲當用中之偏乾坤居南北之西比於巽艮爲陰陽之純所謂父母旣老而退處於不用之地也】

又曰兌離巽得陽之多者也艮坎震得陰之多者也是以爲天地用也乾極陽坤極陰是以不用也【云荘劉氏曰兌離巽陰卦宜多陰而反多陽艮坎震陽卦宜多陽而反多陰何也蓋三男乃坤求於乾各得乾一陽而成本皆坤體故多陰三女乃干求於坤各得坤一陰而成本皆幹體故多陽多陽多陰者各得乾坤之一體極陰極陽者乃乾坤之全體乾坤𨿽不用而六卦之用無往而非干坤之用矣○玉齋胡氏曰此承上文而言六子得陰陽之多而致用乾坤陰陽之極而不用也陰卦多陽故兌離巽得陽之多陽卦多陰故艮坎震得陰之多是以各司天地之用而生成萬物也至於乾極陽坤極陰極則止而不復用矣然六子之用卽乾坤之用也】

又曰震兌橫而六卦縦易之用也【嘗考此圖而更爲之說曰震東兌西者陽主進故以長爲先而位乎左陰主退故以少爲貴而位乎右也坎北者進之中也離南者退之中也男北而女南者互蔵其宅也四者皆當四方之正位而爲用事之卦然震兌始而坎離終震兌輕而坎離重也乾西北坤西南者父母旣老而退居不用之地也然母親而父尊故坤猶半用而幹全不用也艮東北巽東南者少男進之後而長女退之先故亦皆不用也然男未就傳女將有行故巽稍向用而艮全未用也四者皆居四隅不正之位然居東者未用而居西者不復用也故下文歷舉六子而不數乾坤至其水火雷風山澤之相偶則又用伏羲卦云】

【玉齋胡氏曰前論先天八卦有縦橫爲易之本故此論後天八卦亦有縦橫爲易之用也先天八卦圎圖乾南坤北於象爲縦也離東坎西震東北巽西南兌東南艮西北於象皆爲橫矣後天八卦圖震東兌西於象爲橫也離南坎北艮東北巽東南坤西南乾西北於象皆爲縱矣先後天縦橫不齊者蓋先天對待以立其本而所重在乾坤後天流行以致其用而所重在震兌先天有乾坤之縦以定南北之位然後六子之橫布列於東西者倚之以爲主是相爲對待以立本也後天有震兌之橫以當春秋之分然後六卦之縱其成全於冬夏者資之以爲始是疊爲流行以致用也本立用行先後天所以可相有而不可相無也故曰上文旣以震兌離坎交而當用巽艮不交而未用乾坤純而而不用又統論六子致用乾坤不用至此則並乾坤皆以爲易之用何也蓋就後天八卦論乾坤則終於不用若合先後天八卦而論先天所以立易之本後天所以致易之用則皆謂之入用矣況後天干坤𨿽云不用而有六子以致用則用者𨿽在六子不用而主其用者實在乾坤豈荒於無用哉故亦皆以用言也自震東兌西至坎離重也爲一節専論震兌離坎居四方之正位而爲用事之卦震居東爲陽主乎進兌居西爲陰主乎退而東西之位以定離居南爲退之中坎居北爲進之中而南北之位以成離得乾位以陰卦居陽坎得坤位以陽卦居陰男女之互蔵其宅也震當生育之始兌當收成之始離當長養之終坎當歸蔵之終當其始者其責輕當其終者其責重也自幹西北至不復用也爲一節專論四隅之卦乾坤以父母之老不復用巽艮以男女之長少而未用坤西南猶半用者謂其當長養收成之交母道當親也幹西北全不用者謂其當嚴凝主靜之後父道常尊也艮東北巽東南者以進退之先後定之男未就傳少而未習其事女將有行長而可以任其事也故巽稍用而艮全未用也然四卦固皆四隅而居東方生育之位者特未用居西方收成之位者全不用矣自故下文歷舉六子以下爲一莭是總上兩節論六子致用而乾坤不用也謂之曰不數乾坤者以致用在六子故不復及之耳而其下文仍用伏羲卦數者沿流溯源不容以後天而遺先天也問且如雷風水火山澤自不可喚做神朱子云神也者乃其所以動所以撓者也又雲水火相逮一與上面水火不相射同又自是伏羲卦又云上言六子用文王八卦之位者以六子之主時成用而言故以四時爲序而用文王後天之序下言六子用伏羲八卦之位者推六子之所以主時成用而言故以陰陽交合爲義而用伏羲八卦之序蓋陰陽以其偶合卽六子之用行所以能變化盡成萬物也蓋後天八卦卽四時進退爲序先天八卦以陰陽交合爲義四時進退者用之所以行也故不以卦位之非其偶爲拘陰陽交合者體之所以立也故必以卦位之得其偶爲主要之先天以其偶合而八卦之體立則後天𨿽不以其偶合而六子之用自行此變化旣成萬物固歸之文王卦次而所以變化旣成萬物者實歸之伏羲卦次也不然聖人論伏羲卦次之後何爲必申之以然後能變化旣成萬物與】

乾健也坤順也震動也巽入也坎防也離麗也艮止也兌說也

程子曰凡陽在下者動之象在中者陷之象在上止之象陰在下者入之象在中者麗之象在上說之象【玉齋胡氏曰此以八卦之性情爲言一陽起於二陰之下則爲動墮於二陰之中則爲防終於二陰之上則爲止一陰伏於二陽之下則爲入附於二陽之中則爲麗見於二陽之上則爲說純於陽爲健純於陰爲順也】

乾爲馬坤爲牛震爲龍巽爲雞坎爲豕離爲雉艮爲狗兌爲羊

此逺取諸物之象

乾爲首坤爲腹震爲足巽爲股坎爲耳離爲目艮爲手兌爲口

此近取諸身之象

【朱子曰伏羲盡八卦只此數畫該盡天下萬物之理學者於言上防得者淺於象上防得者深王輔嗣伊川皆不信象伊川說象只似譬諭樣說郭子和云不獨是天地雷風水火山澤謂之象只是卦畫便是象亦說得好鄭東卿専取象如以鼎爲鼎革爲鑪小過爲飛鳥亦有義理但盡欲如此牽合附防便疎脫學者須先理防得正當道理了然後於此等小零碎處收拾以相資益不爲無補程沙隨以井卦有井谷射鮒一句遂說井有蝦蟆之象其穿鑿一至於此某嘗作易象說大率以簡治繁不以繁禦簡然易之取象各有不同卻亦有難理防者如幹爲馬而幹之卦卻専說龍之類是也或問孔子専以義理說易如何曰自上世流傳至此象數已分明不須更說故孔子只於義理上程伊川亦従孔子今人旣不知象數但知孔子說只是說得半截不見上面來歷】

乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女

今按坤求於乾得其初九而爲震故曰一索而得男干求於坤得其初六而爲巽故曰一索而得女坤再求而得幹之九二以爲坎故曰再索而得男幹再求而得坤之六二以爲離故曰再索而得女坤三求而得幹之九三以爲艮故曰三索而得男幹三求而得坤之六三以爲兌故曰三索而得女

【玉齋胡氏曰朱子云乾索於坤而得女坤索於乾而得男初間畫卦時不是恁地只是畫卦後便見有此象耳愚謂三男陽也幹之似也乃歸之於坤求而後得三女陰也坤之似也乃歸之於干求而後得何也蓋三男本坤體各得幹一陽而成此陽根於陰故歸之坤也三女本幹體各得坤一陰而成此陰根於陽故歸之幹也邵子雲母孕長男而爲復父生長女而爲姤陰陽互根之義可見矣】

凡此數節皆文王觀於己成之卦而推其未明之象以爲說邵子所謂後天之學入用之位者也

【玉齋胡氏曰此總論幹健也以下四莭之防也○嘗合先後天之見而防之圖書矣伏羲先天之易固以河圖爲本而其卦位未嘗不與洛書合且以干南兌東南則老陽四九之位也離東震東北則少陽二八之位也巽西南坎西則少陽三七之位也艮西北坤北則老陰一六之位也其卦實與洛書合焉文王後天之易𨿽但本之伏羲然亦未嘗不與河圖合且以坎離當南北之正子午之中則兩卦各當夫水火之一象離當地二天七之火而居南坎當天一地六之水而居北外此六卦則毎卦共當一象震者木之生當天三之木於東巽者木之成當地八之木於東南兌者金之生當地四之金於西幹者金之成當天九之金於西北艮者土之生當天五之土於東北坤者土之成當地十之土於西南坤艮所以獨配夫中宮之五十者以土實寄旺於四季無乎不在故配夫中數耳其卦實與河圖合焉原其初伏羲但據河圖以作易未必預見於書文王但據先天八卦以爲後天八卦未必追考於圖而方位旣成自黙相符合於以見天地之間河圖自然之數其與聖人心意之所爲自有不期合而合者此理之所必同也不可不察焉】

性理大全書卷十五﹤子部﹐儒家類﹐性理大全書﹥

欽定四庫全書

性理大全書卷十六

易學啟防三

明蓍策第三

大衍之數五十

河圖洛書之中數皆五衍之而各極其數以至於十則合爲五十矣

【玉齋胡氏曰大雲天生神物聖人則之又云是興神物以前民用又云聖人幽贊於神明而生蓍神物謂蓍蓍一根百莖可當大衍之數者二是五十者大衍之蓍數也以圖書中宮之數衍之亦爲五十而與蓍數合圖書中數計五个一衍而推極之爲五个十一者數之始十者數之終極卽終也圖書中五下一防爲第一本身已自是一數衍而極之後面只有个九以一合九爲十矣上一防爲第二本身已自是二數衍而極之後面只有个八以二合八爲十矣左右中各一防皆然自一防小衍之爲十合五防大衍之通爲五十也盤澗董氏問云竊謂天地之數不過五而已五者數之祖也河圗洛書皆五居中而爲數祖宗大衍之數五十者卽此五數衍而乘之各極其數而合爲五十也是五也於五行爲土於五常爲信水火木金不得土不能各成一器仁義禮智不實有之亦不能各成一徳此五所以爲數之宗也不知是否朱子答云此說是】

河圖積數五十五其五十者皆因五而後得獨五爲五十所因而自無所因故虛之則但爲五十又五十五之中其四十者分爲陰陽老少之數而其五與十者無所爲則又以五乘十以十乘五而亦皆爲五十矣洛書積數四十五而其四十者散布於外而分陰陽老少之數惟五居中而無所爲則亦自含五數而並爲五十矣

【朱子曰大衍之數五十云者以天地之數五十有五除出金木水火土五數並天一便用四十九數家之說多不同此說卻分曉一說三天兩地則是已虛了天一之數便只用天三對地二一說五是生數之極十是成數之極以五乘十亦是五十以十乘五亦是五十一說數始於一成於五小衍之而成十大衍而成五十一說五奇五偶成五十五一說天三地二合而爲五位毎位各衍之爲十故曰大衍皆通大槪聖人說這數不只是說得一路自然有許多通透去今以前一說推之天地之所以爲數不過五而已五者數之祖也蓋三天兩地三陽而二陰三二各陰陽錯而數之所以爲數五也是故三其三三其二而爲老陽老陰之數兩其三一其二而爲少陰之數兩其二一其三而爲少陽之數皆五數也河圖自天一至地十積數凡五十有五而其五十者皆因五而後得故五虛中若無所爲而實乃五十之所以爲五十也一得五而成六二得五而成七三得五而成八四得五而成九五得五而成十無此五數則五十者何自來耶洛書自一五行至九五福積數凡四十有五而其四十者亦皆因五而後得故五亦虛中若無所爲而實乃四十之所以爲四十也一六共宗而爲太陽之位數二七共朋而爲少陰之位數三八成友而爲少陽之位數四九同道而爲太陰之位數不得此五數何以成此四十耶卽是觀之河圖洛書皆五居中而爲數宗祖大衍之數五十者卽此五數衍而乘之各極其十則合爲五十也是故五數散布於外爲五十而爲河圖之數散布於外爲四十而爲洛書之數衍而極之爲五十而爲大衍之數皆自此五數始耳玉齋胡氏曰河圖五十因五而後得者一得五爲六一六合七二得五爲七二七合九三得五爲八三八合十一四得五爲九四九合十三五得五爲十總爲五十是皆因五而後得也五自無所因故虛之則四圍之數但爲五十以五乘十以十乘五而爲五十者以五乘十是爲五个十以十乘五是爲十个五乘乘取義皆可以爲五十洛書中五亦自含五而並爲五十者天地間只有十數統舉中央五數自可以含得後面五數而成十並四圍四十亦合爲五十也蓋言圖書之數無往而不與大衍之數合者如此】

其用四十有九

大衍之數五十而蓍一根百莖可當大衍之數者二故揲蓍之法取五十莖爲一握置其一不用以象太極而其當用之策凡四十有九蓋兩儀體具而未分之象也

【雲莊劉氏曰蓍之數七七七而四十九卦之數八八八而六十四七數奇故其徳圓而神八數偶故其徳方以知以是知卦不自變因蓍而後變此四十九蓍必言用者有蓍之用乃可以用卦也乾坤二用爲諸卦陰陽爻之通例亦因蓍而後有用耳若有卦而無蓍何以通其變而爲事哉此庖羲氏畫卦之後必幽贊於神明而生蓍其以此歟玉齋胡氏曰說文云蓍蒿屬易以爲數天子九尺諸侯七尺大夫五尺士三尺龜策雲天下和平王道得而蓍莖長丈其叢生滿百莖下有神龜守之上有雲气覆之趙彥肅易解欲以四十九莖握而未分爲太極之象朱子答云恐未穩當蓋太極形而上者也兩三四五形而下者也若四十九蓍可合而命之曰太極之象則兩三四五亦可合而命之曰太極之體矣蓋太極𨿽不外乎陰陽五行而亦不離乎陰陽五行與其以握而未分者象太極反不若以一策不用者象之爲無病也又云虛天一故用四十九策又云參天兩地便是虛去天一隻用天參對地二爾愚謂一爲太極虛一所以見太極之無不存其不用者所以爲用之原歟】

分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛

掛者懸於小指之間揲者以大指食指間而別之奇謂餘數扐者扐於中三指之兩間也蓍凡四十有九信手中分各置一手以象兩儀而掛右手一策於左手小指之間以象三才遂以四揲左手之策以象四時而歸其餘數於左手第四指間以象閏又以四揲右手之策而再歸其餘數於左手第三指間以象再閏【五嵗之象掛一一也揲右二也扐左三也揲右四也扐右五也】是謂一變其掛扐之數不五卽九

【扐掛扐掛扐掛】

【右左】

得五者三所謂奇也【五除掛一卽

四以四約之爲一故爲奇卽兩儀

之陽數也】

【右左】

得九者一所謂偶也【九除掛一卽

八以四約之爲二故爲偶卽兩儀

之陰數也】

【玉齋胡氏曰左手象天右手象地此象兩也掛一所以象人而配天地此象三也四四揲而數之此象四時也揲蓍五節內有再扐所以象五嵗內有再閏掛一象一嵗揲左象二嵗歸奇於左爲一扐象三嵗一閏揲右象四嵗歸奇於右爲再扐象五嵗再閏後掛者再扐之後復以所餘之蓍合而爲一爲第二變再分再掛再扐也不言分二揲四歸奇獨言而後掛者明第二變之不可以不掛也得五者三蓋以第一變右手餘三則左手餘一右手餘二則左手餘二右手餘一則左手餘三以右手之三二一湊左手之一二三並掛一之數而各成其五則成五者凡三矣凡初揲而可得五者有此三樣也得九者一蓋以第一變右手餘四則左手亦餘四並掛一之數爲九初揲而可得九者只有此一樣也朱子云以四約之者揲之以四之義也又云凡四爲奇是一个四也凡八爲偶是兩个四也一个四爲一故爲奇卽兩儀之陽數兩个四爲二故爲偶卽兩儀之陰數也】

一變之後除前餘數復合其見存之策或四十或四十四分掛揲歸如前法是謂再變其掛扐者不四則八

【掛扐掛扐】

【右左】

得四者二所謂奇也【不去掛一餘同前義

右左】

得八者二所謂偶也【不去掛一餘同前義玊齋胡氏曰前餘數卽一變掛扐之數見存之防卽一變過揲之數掛扐除九則過揲存四十掛扐除五則過揲存四十四掛扐之數不四則八左三則右必一左一則右必三左三則右必四左四則右必三通掛一之數爲四與八也得四者二卽右一左二通掛一爲四右二左一通掛一亦爲四是得四者凡有二樣也得八者二則右四左三通掛一爲八右三左四通掛一亦爲八是得八者凡有二樣也奇偶之說同上】

再變之後除前兩次餘數復合其見存之策或四十或三十六或三十二分掛揲歸如前法是謂三變其掛扐者如再變例

【玉齋胡氏曰前兩次餘數卽一變再變掛扐之數見存之策卽再變過揲之數掛扐若兩次除五四則過揲存四十掛扐若兩次除九四及五八則過揲存三十六掛扐若兩次除九八則過揲存三十二】

三變旣畢乃合三變視其掛扐之奇偶以分所遇陰陽之老少是爲一爻

【玉齋胡氏曰掛扐四五爲奇九八爲偶三奇爲老陽遇老陽者其爻爲所謂重也二奇一偶爲少陰遇少陰者其爻爲所謂拆也二偶一奇爲少陽遇少陽者其爻爲所謂單也三偶爲老陰遇老陰者其爻爲�所謂交也】

三二

一三

二一

三二

一三

二一

右三奇爲老陽者凡十有二掛扐之數十有三除初掛之一爲十有二以四約而三分之爲一者三一奇象圓而圍三故三一之中各復有三而積三三之數則爲九過揲之數三十有六以四約之亦得九焉【掛扐除一四分四十有八而得其一也一其十二而三其四也九之母也過揲之數四分四十八而得其三也三其十二而九其四也九之子也皆徑一而圍三也】卽四象太陽居一含九之數也

【黃氏瑞節曰此圖當分十二截看凡三奇有十二樣後仿此圖解再言十二者是起別數玉齋胡氏曰已下四圖別老少掛扐之數而圖說又兼及過揲之數也此圖明老陽掛扐之策一个五兩个四是爲三奇凡十有二者言老陽之數其變凡十二揲也掛扐之數十有三除初掛之一爲十有二以四約其十二策之數而以三變分之每一變計四數也爲一者三謂一个四策爲一一卽四也卽奇也故不言四而言一合三變則爲一者凡三謂爲四者凡三也一奇象圓而圍三本參天之義是於四防之中取一策以象圓而以二策爲圍三而用其全此一之中復有三也如是而象圓圍三者凡三焉合三奇用其全者而言則三一之中各復有三���積三三���爲老陽之九以四約過揲三十六亦得四个九也掛扐除一四分四十八而得其一者以四十九防除初掛之一而四分四十八策計四个十二於其中得一个十二是爲四分中之一分一其十二而三其四也一个十二亦徑一之義三个四亦圍三之義卽上文三三之數只是一个九故爲九之母過揲之數以四十八而四分之亦計四个十二於其中得三个十二是得四分中之三分三其十二而九其四也卽上文三十六之數以四約之卻是四个九故爲九之子一个十二亦徑一之義九个四亦圍三之義卽四象中太陽占第一位而含九之數特揲蓍逐爻各有老少之數觀其變與不變以爲占而由太極加倍以生者則老少在第二爻方見此又不可不知也】

右兩奇一偶以偶爲主爲少陰者凡二十有八掛扐之數十有七除初掛之一爲十有六以四約而三分之爲一者二爲二者一一奇象圓而用其全故二一之中各復有三二偶象方而用其半故一二之中復有二焉而積二三一二之數則爲八過揲之數三十有二以四約之亦得八焉【掛扐除一四其四也自一其十二者而進四也八之母也過揲之數八其四也自三其十二者而退四也八之子也】卽四象少陰居二含八之數也

【玉齋胡氏曰此圖明少陰掛扐之防一个九兩个四或一个五一个四一个八是爲兩奇一偶凡二十有八者言少陰之數其變凡二十八揲也掛扐之數十有七除初掛之一則爲十有六以四約其十六防之數而以三變分之兩變計四數一變計八數也爲一者二謂一个四防爲一一卽四也卽奇也故不言四而言一合二變則爲一者凡二謂爲四者凡二也爲二者一謂二个四防爲二二卽八也卽偶也故不言八而言二隻一變則爲二者凡一謂爲八者凡一也一奇象圓而用全亦本參天之義是於二變各四防全用而於其中各取一策以象圓而各以三防爲圍三而用其全故二一之中各復有三��二偶象方而用半亦本兩地之義是於一變八策中去其四不用而於所存四防中取二策以象方而以二防爲圍四而用其半故二之中復有二�積二三一二���爲少陰之八以四約過揲三十二亦得四个八也○掛扐十七除初掛之一而以四約之則四其四爲十六自一其十二而進四蓋自老陽之十二進四而變爲少陰卽上文積二三一二之數只是一个八故爲八之母過揲三十二以四約之爲四八三十二自三其十二者而退四亦自老陽之三十六退四而得三十二卽上文四約三十二之數卻是四个八故爲八之子卽四象中少陰占第二位而含八之數余悉同前義】

右兩偶一奇以奇爲主爲少陽者凡二十掛扐之數二十有一除初掛之一爲二十以四約而三分之爲二者二爲一者一二偶象方而用其半故二二之中各復有二一奇象圓而用其全故一一之中復有三焉而積二二一三之數則爲七過揲之數二十有八以四約之亦得七焉【掛扐除一五其四也自兩其十二者而退四也七之母也過揲之數七其四也自兩其十二者而進四也七之子也】卽四象少陽居三含七之數也

【玉齋胡氏曰此圖明少陽掛扐之防兩个八一个五或一个九一个八一个四是爲兩偶一奇凡二十者言少陽之數其變凡二十樣也掛扐之數二十一除初掛之一爲二十以四約其二十防之數而以三變分之兩變計八數一變計四數也爲二者二謂二个四策爲二二卽八也卽偶也故不言八而言二合二變則爲二者凡二謂爲八者凡二也爲一者一謂一个四爲一一卽四也卽奇也故不言四而言一隻一變則爲一者凡一謂爲四者凡一也二偶象方而用其半亦本兩地之義是於二變各八防中各去其四不用而於各存四策中各取二防以象方而各以二策爲圍四而用半故二二之中各復有二��一奇象圓而用其全亦本參天之義是一變四策全用而於其中取一策以象圓而以三策爲圍三而用全故一一之中復有三�積二二一三���爲少陽之七以四約過揲二十八亦得四个七也掛扐二十一除初掛之一而以四約之則四其五而爲二十自兩其十二者而退四蓋自老陰之二十四退四而變爲少陽卽上文積二二一三之數只是一个七故爲七之母過揲二十八以四約之爲四七二十八自兩其十二者而進四亦自老陰之二十四進四而得二十八卽上文以四約二十八之數卻是四个七故爲七之子卽四象中少陽占第三位而含七之數余悉同前義】

右三偶爲老陰者四掛扐之數二十有五除初掛之一爲二十有四以四約而三分之爲二者三二偶象方而用其半故三二之中各復有二而積三二之數則爲六過揲之數亦二十有四以四約之亦得六焉【掛扐除一六之母也過揲之數六之子也四分四十有八而各得其二也兩其十二而六其四也皆圍四而用半也】卽四象太陰居四含六之數也

【或問揲蓍之法虛一分二掛一揲四歸奇其第一揲不五則九第二揲不四則八計其奇數以定陰陽老少去其初掛之一何也西山蔡氏答曰虛一分二掛一揲四歸奇乃天地四時之生萬物也其奇數策數以定陰陽老少乃萬物正性命於天地也生蓍以分二掛一爲體揲四歸奇爲用立卦以奇數爲體策數爲用在天地則虛其一而用四十九在萬物則又掛其一而用四十八此聖人所以知變化之道也蓍之奇數老陽十二老陰四少陽二十少陰二十八合六十有四三十二爲陽老陽十二少陽二十三十二爲陰老陰四少陰二十八其十六則老陽老陰也老陽十二老陰四其四十八則少陽少陰也少陽二十少陰二十八老陽老陰乾坤之象也二八也少陽少陰六子之象也六八也○老陽之變皆四也十三變老陰之變皆八也四變少陽之變一四十二變兩八八變少陰之變一八四變兩四二十四變老陽少陽得奇策之本數而老陰之奇二十四以少陽之奇損之則得四少陰之奇十六以老陽之奇益之則得二十八故陽者君道首出庶物陰者臣道無成而代有終也玉齋胡氏曰此圖明老陰掛扐之策一个九兩个八是爲三偶凡四者言老陰之數其變凡四樣也掛扐之數二十五除初掛之一爲二十四以四約其二十四數而以三變分之每一變計八數也爲二者二謂四个四防爲二二卽八也卽偶也故不言八而言二合三變則爲二者凡三謂爲八者凡三也二偶象方而用半本兩地之義是於三變八策中各去四不用而於各所存四策中各取二策以象方而各以二策爲圍四而用半此二之中復有二也如是而象方圍四者凡三焉合三偶用半者而言則三二之中各復有二���積三二���爲老陰之六以四約過揲二十四亦得四个六也○掛扐除一爲六之母者積其三二之數爲一个六也過揲爲六之子者四約過揲之數爲四个六也四分四十八掛扐得二分爲兩个十二過揲得二分亦兩个十二六其四也兩其十二亦圍四之義六其四亦用半之義則四象中太陰占第四位而含六之數余悉同前義○按本圖書篇有曰陽之象圓圓者徑一而圍三陰之象方方者徑一而圍四圍三者以一爲一故參其一陽而爲三圍四者以二爲一故兩其一陰而爲二以此參之揲蓍之法其三變之中掛扐之數一奇象圓而用其全是以四防皆用四而四防中以一奇象圓餘三奇爲陽用其全陽以一爲一故參其一陽而爲三非參天與二偶象方而用其半是以八策只用四而四防中以二防象方餘二策爲陰用其半陰以二爲一故兩其一陰而爲二非兩地歟及揲之三變也因掛扐以見過揲則參兩尢有可言者以參天言老陽掛扐三奇十二象圓用全參其三奇爲九也過揲四九三十六亦參其十二也以兩地言老陰掛扐三偶二十四象方用半兩其三偶爲六也過揲四六二十四則亦兩其十二也以參天兩地言少陽掛扐兩偶一奇爲二十象方用半兩其二偶爲四象圎用全參其一奇爲三合而爲七過揲四七二十八則亦兩其八參其四也以參天兩地言少陰掛扐兩奇一偶爲十六象圓用全參其兩奇爲六象方用半兩其一偶爲二合而爲八也過揲四八三十二則亦參其八兩其四也二老陰陽之純分參天兩地而得之二少陰陽之雜合參天兩地而得之此占法所以爲妙也又按前四圖皆因掛扐之數以論過揲之數已無可疑但掛扐之數尢有當辧者請得而究論之掛扐全數列於四圍者老陽十二而變數亦十二少陽二十而變數亦二十至於老陰則二十四而變數惟止於四少陰十六而變數乃有二十八此其故何哉嘗以西山蔡先生之說証之其論陰陽老少掛扐之數有曰老陽少陽得奇防之本數而老陰之防二十四以少陽之奇二十損之而得四少陰之奇十六以老陽之奇十二益之而得二十八故陽者君道首出庶物陰者臣道無成而代有終也其意蓋謂老陽之掛扐本十二自老陽變爲少陰也𨿽以其十二益之而仍得其本數之十二是老陽𨿽以其十二致益於少陰而奇之本數不見其或少少陽之掛扐本二十自少陽由老陰而變也𨿽得其十二之益而仍不越乎本數之二十焉是少陽𨿽受益於老陰之二十而奇之本數亦不見其或多此老陽少陽所以得奇策之本數也至於陰則有不可與陽等者矣老陰本二十四以其二十爲少陽所損故其數之變僅存其四是爲少陽所損而多者浸少也少陰本十六其餘十二爲老陽所益故其數之變乃得二十有八是爲老陽所益而少者浸多也此老陰少陰所以於奇策之本數有損益也是知陽者君道首出庶物其於奇防之本數不見其或盈而或縮陰者臣道無成而代有終其於奇防之本數未免因陽以爲之損益矣此陽得制陰陰必從陽惟其從陽也故其數之多也或爲陽所損其數之少也或爲陽所益惟其制陰也故可以損陰之多而爲少可以益陰之少而爲多而其本數之一定者初未嘗有損益也以是觀之陽尊陰卑之義蓋可見矣又嘗觀掛扐之數極其變則六十四而其中實該八卦之象老陽三變皆奇幹三畫純陽之象也老陰三變皆偶坤三畫純陰之象也至於少陰則該三女之象其乾索於坤而變爲巽離兌乎少陽則該三男之象其坤索於乾而變爲震坎艮乎少陰者陰之穉其變則二十有八以四約而七分之初變得偶者凡一巽之一陰在下也第二變得偶者凡三離之一陰在中也第三變得偶者凡三兌之一陰在上也合其一一二三則七其四而爲二十八矣少陽者陽之穉其變則有二十以四約而五分之初變得奇者凡三震之一陽在下也第二變得奇者凡一坎之一陽在中也第三變得奇者凡一艮之一陽在上也合其一三二一則五其四而爲二十矣要之二老則陽實陰虛故老陽多而老陰少二少則陽少陰多故少陽少而少陰多也然陽固少矣而長男則未嘗少其變有三肖父而得陽實之義至於中少二男則惟各得一變之象是長男之陽不可少而所以成其少者男之中與少也陰固多矣而長女則未嘗多其變惟一肖母而得陰虛之義至於中少二女則反各得三變之象是長女之陰不可多而所以成其多者女之中與少也此長男代父而長女代母所以其變數皆擬乾坤而中與少則或不及乎父或有逾於母此又陰陽之變不可執一拘也此其一變而得兩儀之象再變而得四象之象三變而得八卦之象互之爲六十四變而八卦之象又可以該六十四卦之象其自然之妙莫不各有法象也】

凡此四者皆以三變皆掛之法得之蓋經曰再扐而後掛又曰四營而成易其指甚明注疏𨿽不詳說然劉禹錫所記僧一行畢中和顧彖之說亦已備矣近世諸儒乃有前一變獨掛後二變不掛之說考之於經乃爲六扐而後掛不應五嵗再閏之義且後兩變又止三營蓋已誤矣

【玉齋胡氏曰按王輔嗣注云分而爲二一營也掛一象三二營也揲之以四三營也歸奇於扐四營也孔頴逹疏云再扐而後掛者旣分天於左手地於右手乃四四揲天之數最末之餘歸之合於掛扐之一處是一扐也又以四四揲地之數最末之餘又合於前所歸之扐而總扐之是再扐而後掛也劉禹錫辧易九六論云畢中和之學其原於一行禪師一行唐開元時所作大衍曆本議云綜盈虛之數五嵗而再閏蓋其衍法皆以再扐而後掛也畢中和有揲法其言三揲皆掛正合四營之義朱子亦謂畢氏揲法視疏義爲詳顧彖之說未詳禹錫又自言揲法第一指餘一益三餘二益二餘三益一餘四益四第二指餘一益二餘二益一餘三益四餘四益三第三指與第二指同此可以見三變皆掛矣近世儒者若郭雍所著蓍卦辧疑專以前一變獨掛後一變不掛其載橫渠先生之言曰再扐而後掛每成一爻而後掛也謂第二第三揲不掛也且謂橫渠之言所以明注疏之失朱子辧之曰此說大誤恐非橫渠之言也再扐者一變之中左右再揲而再扐也一掛再揲再扐而當五嵗蓋一掛再揲當其不閏之年而再扐當其再閏之嵗也而後掛者一變旣成只合見存之策分二掛一以起後變之端也今曰第一變掛而第二第三變不掛遂以當掛之變爲掛而象閏以不掛之變爲扐而當不閏之嵗則與大所云掛一象三再扐象閏者全不相應矣且不數第一變之再扐而以第二第三變爲再扐又使第二第三變中止有三營而不足乎成易之數且於陰陽老少之數亦多有不合者其載伊川先生之言曰再以左右手分而爲二更不重掛奇朱子辧之曰此說尢多可疑然郭氏云本無文字則其傳授之際不無差舛宜矣又云第二第三揲𨿽不掛亦有四八之變蓋不必掛也朱子辧之曰所以不可不掛者有兩說蓋三變之中前一變屬陽故其餘五九皆奇數後二變屬陰故其餘四八皆偶數屬陽者爲陽三而爲陰一皆圍三徑一之術屬陰者爲陰二而爲陽二皆以圍四用半之術也是皆以三變皆掛之法得之後兩變不掛則不得也三變之後其可爲老陽者十二可爲老陰者四可爲少陰者二十八可爲少陽者二十𨿽多寡之不同而皆有法象是亦以三變皆掛之法得之而後兩變不掛則不得也郭氏僅見第二第三變可以不掛之一端耳而遂執以爲說夫豈知其掛與不掛之爲得失乃如此哉大抵郭氏他說偏滯𨿽多而其爲法尙無甚戾獨此一義所差𨿽小而深有害於成卦變爻之法尢不可不辧愚嘗考之第一變獨掛後二變不掛非特爲六扐而後掛三營而成易於再扐四營之義不協且後二變不掛其數𨿽亦不四則八而所以爲四八者實有不同蓋掛則所謂四者左手餘一則右手餘二左手餘二則右手餘一不掛則左手餘一右手餘三左手餘二右手餘二左手餘三右手餘一此四之所以不同也掛則所謂八者左手餘四右手餘三左手餘三右手餘四不掛則左手餘四右手亦餘四此八之所以不同也三變之後陰陽變數皆參差不齊無復自然之法象矣其可哉】

且用舊法則三變之中又以前一變爲奇後二變爲偶奇故其餘五九偶故其餘四八餘五九者五三而九一亦圍三徑一之義也餘四八者四八皆二亦圍四用半之義也三變之後老者陽饒而陰乏少者陽少而陰多亦皆有自然之法象焉【蔡元定曰按五十之蓍虛一分二掛一揲四爲奇者三爲偶者二是天三地二自然之數而三揲之變老陽老陰之數本皆八合之得十六陰陽以老爲動而陰性本靜故以四歸於老陽此老陰之數所以四老陽之數所以十二也少陽少陰之數本皆二十四合之四十八陰陽以少爲靜而陽性本動故以四歸於少陰此少陽之數所以二十而少陰之數所以二十八也陽用老而不用少故六十四變所用者十二變十六變又以四約之陽用其三陰用其一蓋一奇一偶對待者陰陽之體陽三陰一一饒一乏者陰陽之用故四時春夏秋生物而冬不生物天地東西南可見而北不可見人之瞻視亦前與左右可見而背不可見也不然則以四十九蓍虛一分二掛一揲四則爲奇者二爲偶者二而老陽得八老陰得八少陽得二十四少陰得二十四不亦善乎聖人之智豈不及此而其取此而不取彼者誠以陰陽之體數常均用數則陽三而陰一也朱子曰初一變得五者三得九者一故曰餘五九者五三而九一後二變得四者二得八者二故曰餘四八者四八皆二三變之後爲老陽者十有二老陰四故曰陽饒而陰乏少陽二十少陰二十八故曰陽少而陰多沈氏筆談云易象九爲老陽七爲少陽八爲少陰六爲老陰其九七八六之數皆有所從來得之自然非意之所配也凡歸余之數有多有少多爲陰如爻之偶少爲陽如爻之奇三少幹也故曰老陽九揲而得之故其數九其策三十六兩多一少則一少爲之主震坎艮也故皆謂之少陽少在初爲震中爲坎末爲艮皆七揲而得之故其數七其策二十有八三多坤也故曰老陰六揲而得之故其數六其防二十有四兩少一多則一多爲之主巽離兌也故皆謂之少陰多在初謂之巽中爲離末爲兌皆八揲而得之故其數八其策三十有二諸家揲蓍說惟筆談簡而盡孔頴逹非不曉揲法者但爲之不熟故其言之易差然其於大數亦不差也畢中和視疏義爲詳栁子厚詆劉夢得以爲膚末於學者誤矣畢論三揲皆掛一正合四營之義惟以三揲之掛扐分措於三指間爲小誤然於其大數亦不差也其言餘一益三之屬乃夢得立文大簡之誤使讀者疑其不出於自然而出於人意耳此與孔氏之說不可不正然恐亦不可不原其情也蔡氏所謂以四十九蓍虛一分二掛一揲四者蓋謂虛一外止用四十八分掛揲之餘爲奇偶各二老陽老陰變數各八少陰少陽變數各二十四合爲六十四八掛各得八焉然此乃奇偶對待加倍而得者體數也若天三地二衍而爲五十者用數也蓋體數常均用數則陽饒而陰乏也此正造化之妙若陰陽同科老少一例是體數非用數也玉齋胡氏曰舊法與今所用之法四十九蓍虛一分二掛一揲四歸奇初元以異而三變之分得五者三得四者二得九者一得八者二亦莫不同但其於第一變以或五或九者皆爲奇第二第三變以或四或八者皆爲偶與今所論五四爲奇九八爲偶者有不同耳舊法所分蓋以前一變在先而屬奇故其餘五九亦奇數也後二變在後而屬偶故其餘四八亦偶數也不過因其數以分奇偶初未嘗遽以此奇偶而定陰陽然以餘五九者爲奇則五三九一亦有圍三徑一之義以餘四八者爲偶則四八皆二亦有圍四用半之義況三變之後老陽十二老陰四少陽二十少陰二十八其饒乏多寡自然之法象初不害其本同也朱子特舉此說所以深明三變皆掛之得以證上文近世後二變不掛之失又以起下文若用近世之法三變之餘皆爲圍三徑一之義而無復奇偶之分以辧明其誤也揲蓍之法所謂奇三而偶二者朱子嘗釋之於卷末云捲內蔡氏說爲奇者三爲偶者二蓋凡初揲左手餘一餘二餘三皆爲奇餘四者爲偶至再揲三揲則餘三者亦爲偶故云奇三而偶二也二老本皆八二少本皆二十四者其實非揲蓍有此例蓋亦以天地之間陰陽各居其半本無多寡之殊以六十四卦言之陽卦三十二陰卦三十二以三百八十四爻言之陽爻百九十二陰爻百九十二夫如是則以陰陽老少而均之二老皆八合之得十六二少皆二十四合之得四十八亦言其體數對待一奇一偶本如此而已至於揲蓍而見於用用二老而不用二少然其爲數之饒乏多寡實有不可槪論者是以三揲之變老者陽饒而陰乏少者陽少而陰多二老以陽之動爲主故老陰以其四歸於老陽而老陽得十二老陰得四也二少以陰之靜爲主故少陽以其四歸於少陰而少陰得二十八少陽得二十也合之計六十四變此則合老少之變以推二老之用因揲蓍而後見也體數常均者合陰陽老少之本數而言故一奇一偶對待者陰陽之體也用數則陽三而陰一者於六十四變之中取其十六變者爲用又於十六變之中以四約之則老陽十二而用其三老陰四而用其一是一饒一乏爲陰陽之用也卽此推之蔡氏之言了然矣卲子雲天有四時一時四月一月四十日四四十六而各去其一是以一時三月一月三十日也四時體數也三月三十日用數也體𨿽具四而其一常不用也故用者止於三而極於九也以此證蔡氏之說則一時必無四月一月必無四十日老陽老陰必無本皆八之數少陽少陰必無本皆二十八之數所以爲此言者亦指其體數之常均耳至於用數則一時三月一月三十日陽用其三而陰用其一又豈可得而彊同哉要之蔡氏損益之說視此又較明白雲】

若用近世之法則三變之餘皆爲圍三徑一之義而無復奇偶之分三變之後爲老陽少陰者皆二十七爲少陽者九爲老陰者一又皆參差不齊而無復自然之法象此足以見其說之誤矣

【黃氏瑞節曰此乃沙隨程氏之說第二三變不掛則十八變之間多不得老陰也○玊齋胡氏曰舊法三變皆掛則初變五三���九一�爲圍三徑一之義後二變四八皆二����而爲圍四用半之義今後二變不掛則皆四三���八一�並如前一變之五三九一而無復後二變之四八皆二故惟有圍三徑一之術而無圍四用半之術也尙安有奇偶之分哉是以三變之後老少變數𨿽有六十四而參差不齊無自然之法象矣今爲圖以附於捲後庶觀者易見其誤云】

至於陰陽老少之所以然者則請復得而通論之蓋四十九策除初掛之一而爲四十八以四約之爲十二以十二約之爲四故其揲之一變也掛扐之數一其四者爲奇兩其四者爲偶其三變也掛扐之數三其四一其十二而過揲之數九其四三其十二者爲老陽掛扐過揲之數皆六其四兩其十二者爲老陰自老陽之掛扐而增一四則是四其四也一其十二而又進一四也自其過揲者而損一四則是八其四也三其十二而損一四也此所謂少陰者也自老陰之掛扐而損一四則是五其四也兩其十二而去一四也自其過揲而增一四則是七其四也兩其十二而進一四也此所謂少陽者也二老者陰陽之極也二極之間相距之數凡十有二而三分之自陽之極而進其掛扐退其過揲各至於三之一則爲少陰自陰之極而退其掛扐進其過揲各至於三之一則爲少陽

【朱子曰老陽掛扐之數十二而老陰二十四老陽過揲之數三十六而老陰二十四其相距之數凡十二而三分之老陽掛扐之數十二而少陰則十有六是少陰進其掛扐者四而於二老相距之數得二之一老陽過揲之數三十六而少陰三十二是少陰退其過揲者四而於二老相距之數亦得三之一若少陽之於老陰退其掛扐者四進其過揲者四而於二老相距之數亦得三之一焉○西山蔡氏曰四十九蓍去掛一之蓍則四十八以四約之爲十二以十二約之爲四四與十二十二與四宛轉相因爲四十八四十八者蓍之所以變化故其數之成四與十二自然相爲經緯也老陽奇數十二以十二約之得一則之象也以四約之得三則之象也老陰奇數二十四以十二約之得二則之象也以四約之得六則之象也老陽防數三十六以十二約之得三則三天之象也以四約之得九則用九之象也老陰防數二十四以十二約之得二則兩地之象也以四約之得六則用六之象也少陽奇數二十以十二約之得一餘八由老陰而息蓋陽之未成者也以四約之得五則之象也少陰奇數十六以十二約之得一餘四由老陽而消蓋陰之未成者也以四約之得四則之象也少陽防數二十八以十二約之得二餘四由老陰而息蓋陽之未成者也以四約之得七則不用之七也少陰防數三十二以十二約之得二餘八由老陽而消蓋陰之未成者也以四約之得八則不用之八也老陽之奇數進十二則老陰之奇數也防數退十二則老陰之防數也老陰之奇數退十二則老陽之奇數也防數進十二則老陽之策數也少陽之奇數進十二則少陰之防數也策數退十二則少陰之奇數也少陰之奇數進十二則少陽之策數也策數退十二則少陽之奇數也老陽之奇數進四則少陰之奇數也策數退四則少陰之策數也老陰之奇數退四則少陽之奇數也防數進四則少陽之防數也少陽之奇數退四則少陰之奇數也策數進四則少陰之防數也少陰之奇數進四則少陽之奇數也策數退四則少陽之防數也少陽之奇以十二約之餘八防數以十二約之餘四蓋老陰之變陽未成也少陰之奇以十二約之餘四防數以十二約之餘八蓋老陽之變陰未成也此易之所以用九用六不用七與八也或曰八卦乾坤卽老陽老陰也震坎艮巽離兌卽少陽少陰也八卦乾坤不用而震坎艮巽離兌致用蓍法乃不用七八而用九六何也曰八卦主尊卑蓍主動靜故不同也玉齋胡氏曰老陽掛扐十二老陰掛扐二十四老陽過揲三十六老陰過揲二十四其間相距各隔十二也自老陽變爲少陰以其掛扐十二進一四則爲少陰掛扐十六以其過揲三十六退一四則爲少陰過揲三十二自老陰變爲少陽以其掛扐二十四退一四則爲少陽掛扐二十以其過揲二十四進一四則爲少陽過揲二十八此所謂二極之間相距之數凡十有二掛扐過揲皆進退以四而成二少者如此各至於三之一者以十二分爲三分其進退各至於三分中一分而成二少也一分指四數言】

老陽居一而含九故其掛扐十二爲最少而過揲三十六爲最多少陰居二而含八故其掛扐十六爲次少而過揲三十二爲次多少陽居三而含七故其掛扐二十爲稍多而過揲二十八爲稍少老陰居四而含六故其掛扐二十四爲極多而過揲亦二十四爲極少蓋陽奇而陰偶是以掛扐之數老陽極少老陰極多而二少者一進一退而交於中焉此其以少爲貴者也陽實而陰虛是以過揲之數老陽極多老陰極少而二少者亦一進一退而交於中焉此其以多爲貴者也

【朱子曰少陰掛扐十六比老陽十二爲進四少陽掛扐二十比老陰二十四爲退四少陰過揲三十二比老陽三十六爲退四少陰過揲二十八比老陰二十四爲進四故皆曰一進一退而交於中玉齋胡氏曰老陽居一含九少陽居三含七其位與數皆奇老陰居四含六少陰居二含八其位與數皆偶主陽之奇而言則掛扐以少爲貴故老陽極少少陰次少而老陰掛扐極多少陰掛扐次多者不能以並乎陽之少也老陽少陽位數皆奇奇則一而實老陰少陰位數皆偶偶則二而虛主陽之實而言則過揲以多爲貴故老陽極多少陽次多而老陰過揲極少少陰過揲次少者不能以並乎陽之多也壹皆以陽之奇與實者爲主其尊陽之義可見矣二少掛扐過揲皆一進一退而交於二老之中者卽上文二老進退各至於三之一以成二少之義】

凡此不惟陰之與陽旣爲二物而疊爲消長而其一物之中此二端者又各自爲一物而疊爲消長其相與低昂如權衡其相與判合如符契固有非人之私智所能取舎而有無者

【玉齋胡氏曰陰陽二物指二老言疊爲消長指掛扐過揲言同一掛扐也老陽以長而變爲少陰老陰則以消而變爲少陽同一過揲也老陽以消而變爲少陰老陰則以長而變爲少陽此疊爲消長以成二少也一物指或爲老陽一物或爲老陰一物言二端指掛扐過揲言且以老陽一物論之老陽掛扐十二視少陰掛扐十六消矣少陰掛扐十六視老陽掛扐十二則爲長焉老陽過揲三十六視少陰過揲三十二長矣少陰過揲三十二視老陽過揲三十六則爲消焉掛扐長則過揲消過揲長則掛扐消推之老陰一物之中亦然相與低昂如權衡陽長則陽昂而陰低陰長則陰昂而陽低如權衡之有輕重也相與判合如符契合焉而陰陽二物疊爲消長判焉而一物之中又各自有消長如符契之有判合也因其相與之義究其疊爲之防其自然之妙豈容人力於其間哉】

而況掛扐之數乃七八九六之原而過揲之數乃七八九六之委其勢又有輕重之不同而或者乃欲廢置掛扐而獨以過揲之數爲斷則是舎本而取末去約以就煩而不知其不可也豈不誤哉

【雲莊劉氏曰掛扐之數所以不可廢置者有兩儀三才四時閏餘之象焉使聖人當時若不以掛扐爲之將四十有九之蓍分二之後去其一足矣何必掛之以象三才揲左之後去其所餘之奇足矣何必扐之以象閏揲右之後又去其所餘之奇足矣何必再扐之以象再閏所以然者正欲以掛扐爲主也若夫乾坤之防以過揲紀之而不及掛扐者畢竟過揲之數皆四十九蓍中之防以掛扐定爻之老少復以過揲紀爻之防數則蓍之全數扵卦爻皆有用矣如必欲廢置掛扐盡用過揲是爲不知本之論也其誤可勝言哉玉齋胡氏曰有過揲必先有掛扐掛扐所以爲七八九六之原有掛扐而後有過揲過揲所以爲七八九六之委朱子辧郭氏云四十九蓍蓍之全數也以其全數而揲之則其前爲掛扐其後爲過揲以四乘掛扐之數必得過揲之防以四除過揲之策必得掛扐之數其自然之妙如牝牡之相銜如符契之相合可以相勝而不可以相無且其前後相因固有次第而掛扐之數所以爲七八九六又有非偶然者皆不可以不察也今於掛扐之防旣不知其所自來而以爲無所預於揲法徒守過揲之數以爲正策而亦不知正防之所自來也其欲增損全數以明掛扐之可廢是又不知其不可相無之說其失益以甚矣又答郭氏書云過揲之數𨿽先得之然其數眾而繁歸奇之數𨿽後得之然其數寡而約紀數之法以約禦繁不以眾制寡故先儒舊說專以多少決陰陽之老少而過揲之數亦冥防焉初非有異說也然七八九六所以爲陰陽之老少者其說本於圖書定於四象其歸奇之數亦因揲而得之耳大抵河圖洛書者七八九六之祖也四象之形體次第者其父也歸奇之奇偶方圓者其子也過揲而以四乘之者其孫也今自歸奇以上皆棄而不錄而獨以過揲四乘之數爲說恐未究象數之本原也按此二條說掛扐過揲本末先後最爲精密所以正郭氏之誤無餘說矣此節所謂或者正指郭氏言也】

卲子曰五與四四去掛一之數則四三十二也九與八八去掛一之數則四六二十四也五與八八九與四八去掛一之數則四五二十也九與四四五與四八去掛一之數則四四十六也故去其三四五六之數以成九八七六之策此之謂也

【朱子曰邵子此條是說陰陽老少掛扐之數啟防引之者蓋以證掛扐之數乃七八九六之原以掛扐歸奇言之老陽得三四少陰得四四少陽得五四老陰得六四今不用三四五六之數而以奇偶取徑一圍三圍四用半之義者以成七八九六之防故也玉齋胡氏曰老陽掛扐十三去初掛一爲十二老陰掛扐二十五去初掛一爲二十四少陽掛扐二十一去初掛扐爲二十少陰掛扐十七去初掛一爲十六此去初掛之一以驗奇偶多寡之所由分也奇偶旣分用數斯判奇圓用全而徑一圍三偶方用半而徑一圍四是以老陽掛扐三奇十二全用又於三奇內去一策以象圓而三一之中各復有三積三三之數爲九是去三以成九也少陰掛扐兩奇一偶十六兩奇全用故四防各全用一偶用半故八防只用四亦用十二於兩奇內去一數以象圓而二一之中各復有三於一偶內去二數以象方而一二之中復有二積二三一二之策爲八是去四以成八也少陽掛扐兩偶一奇二十一奇用全故四防全用兩偶用半故八防各用四亦用十二於一奇內去一數以象圓而一之中復有三於兩偶內各去二數以象方而三二之中各復有二積一三二二之策爲七是去五以成七也老陰掛扐三偶二十四用半亦只用十二又於三偶內各去二數以象方而三二之中各復有二積三二之策爲六是去六以成六也此去三四五六之數以成九八七六之防也是知老少掛扐去初掛之後多寡𨿽不同而用全用半均不過十二之數以其十二者去三則成九去四則成八去五則成七去六則成六十二乃老陽掛扐之數也壹是皆以老陽之數爲凖而去取以成九八七六焉其尊陽之意又可見於此矣】

一爻已成再合四十九防復分掛揲歸以成一變每三變而成一爻並如前法

【朱子曰今按四象之數乃天地之間自然之理其在河圖洛書各有定位故聖人畫卦自兩而生有畫以見其象有位以定其次有數以積其實其爲四象也久矣至於揲蓍然後掛扐之奇偶方圓有以兆之於前過揲之數有以乘之於後而九六七八之數隱然於其中未畫之前先有此象數聖人畫卦時依樣畫出揲蓍者又隨其所得掛扐過揲之數以合焉非是元無實體而畫卦揲蓍之際旋次安排出來也老少於經固無明文然揲蓍之法以奇偶分之然後爻之陰陽可得而辧又於其中各以老少分之然後爻之陰陽變與不變可得而分經之用九用六正謂比也若其無此則終日揲蓍不知合得何卦正使得卦不知當用何爻九六之說甞謂五行成數去其地十之土而不用則七八九六而已陽奇陰偶故七九爲陽六八爲陰陽進陰退故九六爲老而七八爲少陽極於九則退八而爲陰陰極於六則進七而爲陽一進一退循環無端龜山所謂參之爲三兩之爲六乃康節以三爲眞數故以三兩乘之而得九六之數也多少之說𨿽不經見然其實以一約四以奇爲少以偶爲多而已九八者兩其四也陰之偶也故謂之多五四者一其四也陽之奇也故謂之少奇陽體圓其法徑一圍三而用其全故少之數三偶陰體方其法徑一圍四而用其半故多之數二歸奇積三三而爲九則其過揲者四之而爲三十六矣歸奇積三二而爲六則其過揲者四之而爲二十四矣二老變之說無他到極處了無去處只得變九上更去不得了只得回來做八六下來便是五生數了亦去不得所以卻去做七揲蓍𨿽是一小事自孔子來千五百年人都理防不得唐人𨿽說得有病大體理防得是近來說得大乖自郭子和始子和以掛一爲奇以揲之餘爲扐又不用老少只用三十六三十二二十八二十四爲策數以爲聖人從來只說陰陽不曽說老少不知旣無老少則七八九六皆無用又何以爲卦又以第一揲扐爲扐第二第三揲不掛爲扐第四又掛如此則無五年再閏是六年再閏也或問蓍之爲用不知蓍是伏羲從來設是後之聖人設若謂伏羲只以心之所得者畫出元未有蓍則畫卦如何用曰想自有一物如蓍未可知但不可道伏羲將揲蓍來立卦如今時俗只把三銅錢求卦亦可也】

幹之策二百一十有六坤之防百四十有四凡三百有六十當期之日

幹之策二百一十有六者積六爻之策各三十六而得之也坤之防百四十有四者積六爻之防各二十有四而得之也凡三百六十者合二百一十有六百四十有四而得之也當期之日者每月三十日合十二月爲三百六十也蓋以气言之則有三百六十六日以朔言之則有三百五十四日今舉气盈朔虛之中數而言故曰三百有六十也然少陽之防二十八積幹六爻之防則一百六十八少陰之防三十二積坤六爻之防則一百九十二此獨以老陰陽之策爲言者以易用九六不用七八也然二少之合亦三百有六十

【玉齋胡氏曰防指過揲之防乾坤二老之防足以當期之數二少之策亦足以當期之數易以九六名爻故言老而不言少朱子答程可久云不可專指乾坤之爻爲老陽老陰其實六爻之爲陰陽者老少錯雜大傳以六爻乘二老言故云幹之防二百一十六坤之策百四十四凡三百六十然爲六子諸卦者亦互有老少焉以策數合之亦三百六十若便以乾坤皆爲老陰陽六子皆爲少陰陽則恐未安也三百六十當期之日期者周也謂周一嵗也以气言則有三百六十六日以朔言則有三百五十四日今云三百六十者比之气盈則少六日不得謂之盈比之朔虛則多六日不得謂之虛是蓋於气朔盈虛之間指其數之中者爲言也乾坤之策合之爲三百六十亦正足以當期之數也按閏法始於堯典云期三百六旬有六日以閏月定四時成嵗朱子雲天體至圓周圍三百六十】

【五度四分度之一繞地左旋常一日一周而過一度日麗天而少遲故日一日亦繞地一周而在天爲不及一度積三百六十五日九百四十分日之二百三十五而與天防是一嵗日行之數也月麗天而尢遲一日常不及天十三度十九分度之七積二十九日九百四十分日之四百九十九而與日防十二防得全日三百四十八餘分之積五千九百八十八如日法九百四十而二得六不盡三百四十八通計得三百五十四日九百四十分日之三百四十八是一嵗月行之數也嵗有十二月月有三十日三百六十者一嵗之常數也故日與天防而多五日二百三十五分者爲气盈月與日防而少五日五百九十二分者爲朔虛合气盈朔虛而閏生焉故一嵗閏率十日九百四十分日之八百二十七三嵗一閏則三十二日九百四十分日之六百一五嵗再閏則五十四日九百四十分日之二百七十五十九嵗七閏則气朔分齊是爲一章也愚謂天體圓如彈丸半覆地上半在地下以二十八宿分周天之度共爲三百六十五度四分度之一朱子雲天無體只二十八宿便是體是也四分度之一者天行每一度計九百四十分分爲四分則計四个二百三十五分而得其四分之一也天行過一度者天行健一日一夜周天三百六十五度四分度之一而又過一度也朱子云日月皆從角起日則一日運一周依舊只到那角上天則周了又過那角些子日日累將去到一年便與日防又云而今若就天裏看時只是行得三百六十五度四分度之一若把天外來說則是一日過了一度季通甞言論日月則在天裏論天則在太虛空裏若去那太虛空裏觀天自是日日衮得不在舊時處所謂日之二百三十五者在天爲度在嵗爲日天有三百六十五度四分度之一嵗亦有三百六十五日四分日之一也天一度有九百四十分嵗一日亦有九百四十分均以四分分之每分計二百三十五分是天與日所行之餘分也所謂二百三十五者卽四分度之一耳日與天防者一期內二十四气必有三百六十六日𨿽遇置閏年亦同如自今年冬至至來年冬至前一日必三百六十六日也日與天在來年冬至三百六十六日上防而成一嵗也十九分度之七者以九百四十分分爲十九分每分計四十九分四釐七毫六絲八秒十九分內中取七分總爲三百四十六分三釐一毫五忽七絲六秒此月行一日不及天與日常度之餘分也如是則月行一日不及日十二度三百四十六分半每月積至二十九日四百九十九分上其不及日者三百六十五度二百三十五分則日所進過之度恰周得本數而月所不及之度亦退盡本數恰恰與日防而成一月合十二个二十九日計全日三百四十八十二个四百九十九分積五千九百八十八以日法九百四十分除之得六日零三百四十八通計三百五十四日三百四十八分此一嵗月行之常數也月與日防處系於每月二十九日四百九十九分上防如正月斗柄指寅寅與亥合日月則防於亥其辰爲陬訾二月斗柄指卯卯與戌合日月則防於戌其辰爲降婁積十二防皆於斗柄所指之宮合宮上防也三百六十爲一嵗之常數者以五行之气言之各旺七十二日則五其七十二爲三百六十以六甲之數言之每甲六十六其六十亦三百六十以乾坤二篇之策言之幹二百一十六坤百四十四亦合三百六十所謂一嵗之常數也气則二十四气自今年冬至至來年冬至前一日計三百六十五日二百三十五分是於三百六十日外多五日二百三十五分者爲气盈朔則十二月朔自今年十一月初一至來年十一月初一前一日計三百五十四日三百四十八分是於三百六十日內少五日五百九十二分者爲朔虛合气盈朔虛而閏生者一嵗閏積气朔之數計十日八百二十七分三嵗一閏積气朔之數三个十日八百二十七分計三十二日六百單一分五嵗再閏積气朔之數五个十日八百二十七分計五十四日二百七十五分但五嵗內無再閏而易系乃有五嵗再閏之文者蓋以气盈六日朔虛六日而再閏在五嵗內者舉成數也气盈五日二百三十五分朔虛五日五百九十二分而再閏在六嵗內者舉本數也十九嵗七閏爲一章者蓋九爲天數之終十爲地數之終十九嵗而天地之數俱終故當七閏也自一嵗餘十日零八百二十七分積十九年得全日一百九十日零分積一萬五千七百一十三分以日法九百四十分除之計成日一十六日零六百七十三分通前所得全日總計二百單六日零六百七十三分將此數於十九年內分作七个閏月計三七二百一十日內少三日二百六十七分七閏月之中合除此三日二百六十七分均作三个月小盡正恰好故气朔分齊定是冬至在十一月朔是爲至朔同日而爲一章之嵗也甞論之日月皆麗乎天者也日之行比天只不及一度月之行乃不及日十二度何哉蓋天秉陽而在上日爲陽之精月爲陰之精也造化之間陽大陰小陽饒陰乏陽得兼陰陰不得兼陽此日行所以常過月行所以常不及也且一嵗朔虛五日五百九十二分固月之所不及行者矣气盈五日二百三十五分亦月之所不及行者也使日之運常有餘月之運常不足不置閏以齊之積之三年春之一月入於夏子之一月入於丑矣又至於三失閏則春季皆入於夏十二失閏子年皆入於丑矣何以成造化之功哉故聖人作歷必歸余於閏以補月行不及於日之數則月之行也始可與一嵗日與天防之數相參爲一至十九年而气朔分齊無毫髮之差矣聖人裁成輔相之功豈淺淺哉或云歷家之說則以爲日行遲一日行一度月行速一日行十二度十九分度之七何也曰陳安卿甞問天道左旋自東而西日月右行則如何朱子雲橫渠說日月皆是左旋說得好蓋天行甚健一日一夜周天三百六十五度四分度之一而又過一度日行速健次於天一日一夜周天三百六十五度四分度之一正恰好被天進一度則日卻成每日退了一度積至三百六十五日四分日之一則天所進過之度又恰周得本數而日所不及之度亦恰退盡本數遂與天防而成一年月行遲一日一夜三百六十五度四分度之一行不盡比之天卻成退了十三度有奇進數爲順天而左退數爲逆天而右歷家以進數難算只以退數算之故謂之右行且曰日行遲月行速也然則日行卻得其正愚謂欲知日速月遲其迹有易見者且日月防於晦朔之間初一日晚最好看起日才西墜微茫之月亦隨之而墜矣至初二便相隔微闊初三生明以後相去漸逺一日逺似一日直至十五日月對望則是日行速進而逺至半天月行遲退而不及亦逺半天矣自十六至月晦日行全逺盡一天月行全不及亦盡一天卽所謂日進盡本數月退盡半數而復相防也】

二篇之策萬有一千五百二十當萬物之數也

二篇者上下經六十四卦也其陽爻百九十二每爻各三十六策積之得六千九百一十二陰爻百九十二每爻二十四策積之得四千六百八又合二者爲萬有一千五百二十也若爲少陽則每爻二十八策凡五千三百七十六少陰則每爻三十二策凡六千一百四十四合之亦爲萬一千五百二十也

【西山蔡氏曰此卽過揲之蓍大衍之終也防卽蓍也幹一爻三十六策六爻二百一十六策坤一爻二十四策六爻百四十有四防此陰陽自然之數聖人立大衍之法以倚之所謂參天兩地而倚數也天地之運大小皆極於三百六十大衍乾坤之策當期之日眞所謂與天地相似者也陽爻一百九十二每爻三十六防積之得六千九百一十二策陰爻一百九十二每爻二十四策積之得四千六百八策二篇之策分陰爻陽爻爲二也合之則萬有一千五百二十以當萬物之數此天地流行之數嵗月日時之積也詳見經世指要上篇玉齋胡氏曰二篇之策足以當萬物之數二老之防固然二少之策亦然也】

是故四營而成易十有八變而成卦八卦而小成引而伸之觸類而長之天下之能事畢矣

四營者四次經營也分二者第一營也掛一者第二營也揲四者第三營也歸奇者第四營也易變易也謂揲之一變也四營成變三變成爻一變而得兩儀之象再變而得四象之象三變而得八封之象一爻而得兩儀之畫二爻而得四象之畫三爻而得八卦之畫四爻成而得其十六者之一五爻成而得其三十二者之一至於積七十二營而成十有八變則六爻見而得乎六十四卦之一矣然方其三十六營而九變也已得三畫而八卦之名可見則內卦之爲貞者立矣此所謂八卦而小成者也自是而往引而伸之又三十六營九變以成三畫而再得小成之卦者一則外卦之爲悔者亦備矣六爻成內外卦備六十四卦之別可見然後視其爻之變與不變而觸類以長焉則天下之事其吉凶悔吝皆不越乎此矣【朱子曰四營而成易易字只是个變字四度經營方成一變若說易之一變卻不可這處未下得卦字亦未下得爻字只下得易字西山蔡氏曰易者未入用也變者已入用也玉齋胡氏曰一變而得兩儀之象至三變而得八卦之象蓋一爻以三變而成猶八卦以三畫而成故以爲象也一變而得兩儀之象謂得五者象陽儀得九者象陰儀也再變而得四象之象謂得五四者象太陽得五八者象少陰得九四者象少陽得九八者象太陰三變而得八卦之象謂得五四四者象幹得五四八者象兌得五八四者象離得五八八者象震得九四四者象巽得九四八者象坎得九八四者象艮得九八八者象坤其逐變皆彷佛近似於儀象卦而未有其畫故惟以其象言之一爻而得兩儀之畫謂初揲而得一者爲陽之儀必自幹至復三十二卦得者爲陰之儀必自姤至坤三十二卦也二爻而得四象之畫謂再揲而得�者爲太陽必自幹至臨十六卦得�者爲少陰必自同人至復十六卦得�者爲少陽必自姤至師十六卦得�者爲太陰必自遁至坤十六卦也三爻而得八卦之畫謂三揲而得者爲幹必自幹至泰八卦得者爲兌必自履至臨八卦也余放此四爻而得十六者之一謂四揲而得四爻則得�者必自幹至大壯四卦得�者必自小畜至泰四卦余放此所謂十六卦中一卦也五爻而得三十二者之一謂五揲而得五爻則得�者非干則夬得�者非大有則大壯余放此所謂三十二卦中一卦也以至六揲而得六爻則一卦於是乎成而六十四卦之中各隨所遇而得其一矣朱子屢言揲蓍求卦之法謂一爻成只有三十二卦二爻成只有十六卦三爻成只有八卦四爻成只有四卦五爻成只有二卦六爻旣成一卦乃定者此之謂也或問內卦爲貞外卦爲悔如何朱子云貞悔出洪範貞看來是正悔是過意凡悔字都是過了方悔這悔字是過底意思下三爻便是正卦上三爻似過多了恐是如此又云內卦爲貞外卦爲悔因說生物只有初時好凡物皆然康節愛說又云康節看物事便成四个渠只怕處其盛且如看花方其蓓蕾向盛也半開漸盛正開太盛則衰矣人之勢焰者必衰彊壯者必死康節一見便能知之觸類以長朱子謂如占得這一卦則就上面推看如幹則推其爲圜爲君爲父之類觸其類於彼而長其見於此則舉天下之事或吉或凶或自悔而趨吉或自吝而向凶者皆可以決諸此而無復疑矣】

顯道神徳行是故可與酬酢可與祐神矣

道因辭顯行以數神酬酢者言幽明之相應如賓主之相交也祐神者言有以佑助神化之功也捲內蔡氏說爲奇者三爲偶者二蓋凡初揲左手餘一餘二餘三皆爲奇餘四爲偶至再揲三揲則餘三者亦爲偶故曰奇三而偶二也

【朱子曰道是無形底物事因卦詞說出來道這是吉這是凶這是可爲這是不可爲此道因詞顯也又曰徳行是人做底事因數推出來方知得這非是人硬恁地做都是神之所爲又曰徳行是人事卻須決於蓍此行以數神也幽明之相應如賓主之相交者幽言蓍也明言人也蓍與人之相應無異於賓主之交相酬酢也方揲之初則人爲主而蓍爲賓旣揲之後則蓍爲主而人爲賓又曰神不能自說吉凶與人必待蓍而後見皆佑助於神也繋辭言蓍法大抵只是解其大略想別有文字今不可見但如天數五地數五此是舊文五位相得而各有合是孔子解文天數二十有五地數三十凡天地之數五十有五此是舊文此所以成變化而行鬼神此是孔子解文分而爲二是本文以象兩是解掛一揲之以四歸奇於扐皆是本文以象三以象四時以象閏之類皆解文也幹之防二百一十有六坤之策百四十有四孔子則斷之以當期之日二篇之策萬有一千五百二十孔子則斷之以當萬物之數於此可見黃氏瑞節曰大衍之說朱蔡可謂備矣武陵丁氏云朱子以五乘十之說於諸家爲近至於四十有九率不過歸之虛一而已未有得夫五十數與四十九之全者於是萃五十七家之說爲稽衍而自爲原衍翼衍凡三卷其說曰有以先天兩儀四象八卦合四十九所虛之一是爲太極者有謂四十九與五十皆天地之數各再自乘而以中數自乘除之者二說似矣而未也蓋天地之數各五合而衍之通得九位一與二爲三二與三爲五三與四爲七四與五爲九五與六爲十一六與七爲十三七與八爲十五八與九爲十七九與十爲十九九位各有奇而五位各有偶置其五位之偶是爲五十大衍之體數也存其九位之奇則得四十有九大衍之用數也一居其中不用而左右之位各四有掛一分二揲四之象焉丁氏之說又出朱蔡之外備之備也已撮其圖入諸書圖類大略附此以見朱子所謂聖人說數不只說得一路自然有許多通透信矣】

性理大全書卷十六﹤子部﹐儒家類﹐性理大全書﹥

欽定四庫全書

性理大全書卷十七

易學啟防四

考變占第四

【朱子曰易中先儒舊說皆不可廢但互體五行納甲飛伏之類未及致思耳卦變獨扵彖之詞有用故也卦變所謂剛來柔進之類亦是就卦已成後用意推說以此爲自彼卦而來耳非眞先有彼而後方有此卦也古注說賁卦自泰卦而來先儒非之以爲乾坤合而爲泰豈冇泰復爲賁之理殊不知若論伏羲畫卦則六十四卦一時都了𨿽乾坤亦無能生諸卦之理若如文王孔子之說則縱橫曲直反復相生無所不可要在看得活路無所拘則無不通耳潛室陳氏曰伊川正是破否泰卦變之說故以卦變皆從乾坤來蓋易中卦變多是三陽三陰類於否泰與其主否泰寕主榦坤乾坤猶卦之母否泰則甚無義若知諸卦皆可變之說則知主榦坤者猶非況否泰乎蓋卦變之法每一卦皆可變爲六十四卦如賁之變或主內卦則自損而來或主外卦則自旣濟而來此晦翁之通例不必三陽三陰皆可推程子之例可稱於三陽三陰之卦或三畫不等者卽推之不通若曉通例卽一卦可變爲六十四卦卦卦皆然所謂易也若只乾坤二變則非變矣】

乾卦用九見羣龍無首吉象曰用九天徳不可爲首也坤卦用六利永貞象曰用六永貞以大終也

用九用六者變卦之凡例也言凡陽爻皆用九而不用七陰爻皆用六而不用八用九故老陽變爲少陰用六故老陰變爲少陽不用七八故少陽少陰不變獨於乾坤二卦言之者以其在諸卦之首又爲純陽純陰之卦也聖人因繋以辭使遇幹而六爻皆九遇坤而六爻皆六者卽此而占之蓋羣龍無首則陽皆變陰之象利永貞則陰皆變陽之義也余見六爻變例【歐陽子曰乾坤之用九用六何謂也曰乾爻七九坤爻八六九六變而七八無爲易道占其變故以其所占者名爻不謂六爻皆九六也及其筮也七八常多而九六常少有無九六者焉此不可以不釋也六十四卦皆然特於乾坤見之則餘可知耳愚按此說發明先儒所未到最爲有功其論七八多而九六少又見當時占法三變皆掛如一行說】

【朱子曰陽爲大陰爲小如大過小過之類皆是以陰陽而言坤六爻皆陰其始本小到此陰皆變爲陽矣所以謂以大終也言始小而終大也凡得幹而六爻純九得坤而六爻純六者皆當直就此例占其所繋之辭不必更看所變之卦左傳蔡墨所謂乾之坤曰見羣龍無首者可以見其一隅也蓋羣龍無首卽坤之牝馬先迷也利永貞卽幹之不言所利也見羣龍謂值此六爻皆九也無首謂陽變而陰也剛而能柔故吉而聖人因之以發明剛而不過爲用剛之道也凡揲而六爻皆九者則以此辭占之蔡氏引此杜注亦如此說七八九六𨿽是逐爻之數然全卦七八則當占本卦辭三爻七八則當占兩卦辭全卦九六則當占之卦辭進齋徐氏曰六爻皆用九則乾變之坤九者剛健之極天徳也天徳不可爲首指卦變言卽坤無首之義非謂乾剛有所不足也善用九者物極必變剛而能柔不爲物先用坤道也玉齋胡氏曰羣龍六龍也筮得六爻皆用老陽之九則變而之坤旣變而坤故不可爲首首先也坤爲首則先迷矣永貞陽也筮得六爻皆用老陰之六則變而之幹旣變而幹故以大終大陽也易中稱大爲陽也乾爻七九坤爻八六者蓋謂遇幹而變者爲老陽之九其間亦有不變而爲少陰之七者遇坤而變者爲老陰之六其間亦有不變而爲少陰之八者七八常多九六常少者七八毎易遇以其或奇或偶之不齊故常多也九六每難遇以其老陽必三奇老陰必三隅故常少也又見當時占法三變皆掛者蓋三變皆掛則少陽二十少陰二十八爲易過老陽十二爲難遇後二變不掛則老陽二十七遇之甚易矣】

凡卦六爻皆不變則占本卦彖辭而以內卦爲貞外卦爲悔【彖辭爲卦下之辭孔成子筮立衛公子元遇屯曰利建侯秦伯伐晉筮之遇蠱曰貞風也其悔山也】

【潛室陳氏曰貞悔字皆從十玊齋胡氏曰朱子云陽用九而不用七且如占得純乾卦皆七數這卻不是變底他未當得九卽在這爻裏面所以只就占上面彖辭他亦然以內卦爲貞外卦爲悔者朱子云貞是事之始悔是事之終貞是事之主悔是事之客貞是事在我底悔是應人底今統占本卦彖辭而分內外卦爲貞悔者大抵筮法有變卦則以本卦爲貞之卦爲悔無變卦則以內卦爲貞外卦爲悔此又是兼內外卦體推防如貞風悔山之類是以貞爲我悔爲彼也論貞悔詳見前篇末左昭七年衛卿孔成子欲立公子元筮之遇屯以示子朝子朝曰元亨且其繋辭曰利建侯子其】

【建之成子遂立元卽靈公也僖十五年秦伯伐晉卜徒父筮之吉其卦遇蠱貞風也悔山也嵗云秋矣我落其實而取其材所以克也實落材亡不敗何待遂獲晉侯以歸】

一爻變則以本卦變爻辭占【沙隨程氏曰畢萬遇屯之比初九變也蔡墨遇漧之同人九二變也晉文公遇大有之睽九三變也陳敬仲遇觀之否六四變也南蒯遇坤之比六五變也晉獻公遇歸妹之睽上六變也】

【玉齋胡氏曰一爻變者凡六卦有圖在後如第一圖以幹爲本卦一爻變自姤至夬以坤爲本卦一爻變自復至剝是也余放此沙隨所舉六事皆各得一爻變就本卦變爻占其例觀後注可見左閔元年畢萬筮仕於晉遇屯之比辛廖占之曰吉就大焉其必蕃昌公之卦也昭二十九年秋龍見於絳郊魏獻子問於蔡墨墨曰漧之同人九二變也僖二十五年晉文公將納王使卜偃筮之遇大有之睽曰公用享於天子之卦戰克而王享吉孰大焉莊二十二年陳厲公生敬仲使周史筮之遇觀之否曰是謂觀國之光利用賔於王此其代陳有國乎昭十二年南蒯將叛筮遇坤之比曰黃裳元吉以爲大吉子服恵伯曰忠信之事則可不然必敗後蒯果敗僖十五年晉獻公筮嫁伯姬於秦遇歸妹之睽史蘇占之曰不吉其繇曰士刲羊亦無�也女承筐亦無貺也】

二爻變則以本卦二變爻辭占仍以上爻爲主【經傳無文今以例推之當如此】

【玉齋胡氏曰二爻變者凡十五卦如第一圖以幹爲本卦二爻變自遁至大壯以坤爲本卦二爻變自臨至觀是也後放此朱子云凡變須就其變之極處看所以以上爻爲主不變者是其常只順其先後所以以下爻爲主亦如陰陽老少之義老者變之極少者只順其初又云二爻變者下至上而極一爻不變者下便是不變之本故以之爲主又云卦是從下生占事都有一个先後首尾】

三爻變則占本卦及之卦之彖辭而以本卦爲貞之卦爲悔前十卦主貞後十卦主悔【凡三爻變者通二十卦有圖在後沙隨程氏曰晉公子重耳筮得國遇貞屯悔豫皆八蓋初與四五凡三爻變也初與五用九變四用六變其不變者二三上在兩卦皆爲八故云皆八而司空季子占之曰皆利建侯】

【玉齋胡氏曰三爻變者凡二十卦如第一圖以幹爲本卦三爻變自否至泰以坤爲本卦三爻變自泰至否是也後放此所以占本卦及之卦彖辭者蓋變至三爻則所變爻與不變爻六爻平分故就兩卦彖辭占而以本卦爲貞之卦爲悔也前十卦主貞後十卦主悔者且如幹三爻變自否至恆爲前十卦自益至泰爲後十卦如坤三爻變自泰至益爲前十卦自恆至否爲後十卦若所得變卦在前十卦內𨿽占兩卦彖辭卻以本卦貞爲主是重在本卦彖辭占也若所得變卦在後十卦內𨿽亦占兩卦彖辭卻以變卦悔爲主是重在變卦彖辭占也司空季子所占屯豫皆利建侯其例可見朱子云三爻變則所主者不一故以兩卦象辭占又云所以到那三爻變第三十二卦以後占變卦彖辭者無也到這里時離那本卦分數多了到四畫五畫則更多矣國語晉公子重耳筮得國親筮之曰尙有晉國得貞屯悔豫皆八司空季子曰吉是在周易皆利建侯我命筮曰尙有晉國告我曰利建侯得國之務也】

四爻變則以之卦二不變爻占仍以下爻爲主【經傳亦無文今以例推之當如此】

【玉齋胡氏曰四爻變凡十五卦如第一圖以幹爲本卦四爻變自觀至臨以坤爲本卦四爻變自大壯至遁是也後放此】

五爻變則以之卦不變爻占【穆姜往東宮筮遇艮之八史曰是謂艮之隨蓋五爻皆變惟二得八故不變也法宜以系小子失丈夫爲占而史妄引隨之彖辭以對則非也】

【朱子曰艮之隨惟六二一爻不變餘五爻盡變變者遇九六也不變者遇八也筮法以少爲卦主變者五而定者一故以八爲占而曰艮之八玊齋胡氏曰五爻變凡六卦如第一圖以幹爲本卦五爻變自剝至復以坤爲本卦五爻變自夬至姤是也後放此左襄九年穆姜始往東宮筮之遇艮之八史曰是謂艮之隨隨其出也君必速出姜曰亡是於周易曰隨元亨利貞有四徳者隨而無咎我皆無之豈隨也哉必死於此弗得出矣按穆姜魯成公母姜滛僑如欲廢成公故徙居太子宮也筮遇艮之八者艮五爻皆變惟六二少陰八不變不云之隨而云之八者八指隨之六二言也以之卦不變爻占則重在六二故云之八者史妄引隨之彖辭以對故又不云之八而云之隨耳】

六爻變則乾坤占二用余卦占之卦彖辭【蔡墨曰乾之坤曰見羣龍無首吉是也然羣龍無首卽坤之牝馬先迷也坤之利永貞卽幹之不言所利也】

【玉齋胡氏曰六爻變只一卦如第一圖以幹爲本卦六爻盡變則爲坤以坤爲本卦六爻盡變則爲幹是也後放此乾坤占用九用六之辭余卦無二用可占故占之卦彖辭也朱子云遇幹而六爻皆變則爲陰故有羣龍無首之象卽坤利牝馬之貞也言羣龍而卻無頭剛而能柔則吉也牝馬順而健行者故坤利此以爲貞先迷陽先陰後以陰而先陽則迷矣又云遇坤而六爻皆變則爲陽故有利永貞之象卽幹之元亨利貞也不言所利者貞也左昭二十九年蔡墨答魏獻子曰乾之坤曰見羣龍無首吉蓋言六爻皆變之占也】

於是一卦可變六十四卦而四千九十六卦在其中矣所謂引而伸之觸類而長之天下之能事畢矣豈不信哉今以六十四卦之變列爲三十二圖得初卦者自初而終自二而下得末卦者自終而初自下而上變在第三十二卦以前者占本卦爻之辭變在第三十二卦以後者占變卦爻之辭【凡言初終上下者據圖而言言第幾卦前後者從本卦起】

【朱子曰變在三十二卦以前占本卦辭變在三十二卦以後占之卦辭蓋一爻二爻變在三十二卦之前四爻五爻六爻變在三十二卦之後此甚易見獨三爻變者凡二十卦十卦在三十二卦之前十卦在三十二卦之後然占法三爻變者𨿽占兩卦彖辭而變在前十卦者主貞變在後十卦者主悔貞是本卦悔是變卦故槪以三十二卦前後言之雲莊劉氏曰筮法占卦爻之辭然其辭與事應者吉凶固自可見又有不相應者吉凶何自而決蓋人於辭上防者淺於象上防者深伏羲教人卜筮亦有卦而已隨其所遇求之卦體卦象卦變無不應矣文王周公之辭𨿽以明卦然辭之所該終有限故有時而不應必如左傳及國語所載占卦體卦象卦變又推互體始足以濟辭之所不及而爲吉凶之前知耳讀易者不可不察也黃氏瑞節曰所謂初末上下前後者朱子借此以起例耳非卦有初末上下前後也假如得初卦者以初爲初得末卦者又以末爲初矣逆而觀之也又如前三十二卦以前爲前後三十二卦又以後爲前矣覆而觀之也此三十二圖所以反復爲六十四圖也玉齋胡氏曰三十二圖初終上下各主首末兩卦爲本卦反復變易隨所遇老陽老陰而一卦可變六十四卦共四千九十六卦皆在六十四卦所變之中引伸觸類人謀謀百姓與能而天下之能事備於此矣得初卦者自初而終自上而下如得乾卦者自變姤初六至坤上六之類得末卦者自終而初自下而上如得坤卦者自變復初九至幹上九之類後放此三十二卦前後者如幹自姤至恆坤自復至益爲三十二卦之前皆占本卦爻辭者卽所謂一爻二爻以至三爻之變前十卦皆以本卦爲占也如幹自益至坤坤自恆至幹爲三十二卦之後皆占變卦爻辭者卽所謂三爻之變後十卦以至四五上爻變皆以之卦爲占也然而必以三十二卦爲限以在前者主貞在後者主悔亦取其中也變在三十二卦之前則正適其中故皆主貞卦以爲占變在三十二卦之後則便過其中故皆主悔卦以爲占也】

﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥﹤子部﹐儒家類﹐性理大全書﹐卷十七﹥

以上三十二圖反復之則爲六十四圖圖以一卦爲主而各具六十四卦凡四千九十六卦與焦贑易林合然其條理精宻則有先儒所未發者覽者詳之【玉齋胡氏曰三十二圖反復其變悉如乾坤二卦變圖例每圖各以第一卦爲本卦順變捋去則自初而終自上而下是由幹以至於坤反之則又以末一卦爲本卦逆變轉來則自終而初自下而上是由坤以至於幹一順一逆毎圖遂以兩卦爲本卦而成兩圖矣合三十二圖反復則爲六十四圖矣然三十二圖先後次第皆本於乾坤卦變只以第一圖觀之可見如以幹爲本卦則次姤次同人以至於恆計三十二卦今各爲三十二圖之第一卦而次第不紊矣如以坤爲本卦則次復次師以至於益計三十二卦今各爲三十二圖之末一卦而次第亦不紊矣此乃卦畫變圖之妙也】

橫圖者卦畫之成圓圖者卦气之運以卦配數離震艮坤同而乾兌巽坎異者以陰之老少主靜而守其常陽之老少主動而通其變故也

書洪範天乃錫禹洪範九疇彛倫攸序初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徴次九曰向用五福威用六極洪範九疇配九宮之數朱子之論備矣詳見本圖書篇上同

先天八卦乾兌生於老陽之四九離震生於少陰之三八巽坎生於少陽之二七艮坤生於老陰之一六其卦未嘗不與洛書之位數合詳見原卦畫篇末下同

後天八卦坎一六水離二七火震巽三八木乾兌四九金坤艮五十土其卦未嘗不與河圖之位數合此圖書所以相爲經緯而先後天亦有相爲表裏之妙也朱子曰先天圖一邊本都是陽一邊本都是陰陽中有陰陰中有陽便是陽往交易陰陰來交易陽兩邊各各相對其實非此往彼來只其象如此又曰如幹夬大有大壯小畜需大畜泰內體皆幹是一貞外體八卦是八悔餘仿此﹤子部﹐儒家類﹐性理大全書﹐卷十七﹥

嘗因卲子冬至子半之說推之則六十四卦分配節气二至二分四立總爲八節每節各兩卦外十六气毎气各三卦合之爲六十四卦也詳見原卦畫篇

﹤子部﹐儒家類﹐性理大全書﹐卷十七﹥

朱子嘗欲取出圓圖中方圖在外庶圓圖虛中以象太極今考方圖乾坤艮兌坎離震防八卦之正也泰否咸損旣未濟恆益卽乾坤艮兌坎離震巽之交不交也圓圖乾居南今轉而居西北【內幹八卦居北外幹八卦居西】坤居北今轉而居西南【內坤八卦居南外坤八卦居西】而艮兌坎離震巽皆易其位於以見方圖不特有一定之位而有變動交易之義也詳見原卦畫篇末

此圓圖布者幹盡午中坤盡子中離盡夘中坎盡酉中陽生於子中極於午中陰生於午中極於子中其陽在南其陰在北方布者幹始於西北坤盡於東南其陽在北其陰在南此二者陰陽對待之數圓於外者爲陽方於中者爲陰圓者動而爲天方者靜而爲地者也

邵子經世演易圖以太陽爲幹太陰爲兌少陽爲離少陰爲震此四卦自陽儀中來故爲天四象少剛爲巽少柔爲坎大剛爲艮太柔爲坤此四卦自陰儀中來故爲地四象詳見原卦畫篇下同

朱子釋邵子說以干兌艮坤生於二太故爲天四象離震巽坎生於二少故爲地四象但以太陽爲陽太陰爲陰少陽爲剛少陰爲柔不復就八卦上分陰陽剛柔與邵子本意不同自爲一說也

﹤子部﹐儒家類﹐性理大全書﹐卷十七﹥

【按朱子掛扐圖四圖說並及過揲之數今總爲一圖之全數陰初掛一外粲然可見矣詳見明蓍策篇】此系近世之法前一變獨掛後二變不掛故老陽少陰變數皆二十七少陽變數九老陰變數一無復自然之法象也詳見明蓍策篇

按第一變獨掛後二變不掛非特爲六扐而後掛三營而成易於再扐四營之義不協且後二變不掛其數𨿽亦不四則八而所以爲四八者實有不同蓋掛則所謂四者左手餘一則右手餘二左手餘二則右手餘一不掛則左手餘一右手餘三左手餘二右手餘二左手餘三右手餘一此四之所以不同也三變之後陰陽變動皆參差不齊無復自然之法象矣其可哉因爲圖以明之

【三二

一

三二

一

三二

一扐扐

扐掛扐

扐扐掛扐

扐扐掛﹤子部﹐儒家類﹐性理大全書﹐卷十七﹥】

右十圖附見於此初學得之以明篇內本文之義亦庶幾乎易見云

性理大全書卷十七﹤子部﹐儒家類﹐性理大全書﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥﹤子部﹐儒家類﹐性理大全書﹐卷十八﹥

劉氏垓孫曰呂汲公家祭儀曰古者小宗有四有繼禰之宗繼祖之宗繼曾祖之宗繼髙祖之宗所以主祭祀而統族人後世宗法旣廢散無所統祭祀之禮家自行之支子不能不祭祭不必告於宗子今宗法𨿽未易復而宗子主祭之義略可舉行宗子爲士庶子爲大夫以上牲祭於宗子之家故今議家廟𨿽因支子而立亦宗子主其祭而用其支子命數所得之禮可合禮意先生曰祭祀須是用宗子法方不亂不然前面必有不可處置者父在主祭子出仕宦不得祭父沒宗子主祭庶子出仕宦祭時其禮亦合減殺不得同宗子宗子只得立適𨿽庶長立不得若無適子則亦立庶子所謂世子之同母弟世子是適若世子死則立世子之親弟亦是次適也是庶子不得立也大宗法旣立不得亦當立小宗法祭自髙祖以下親盡則請出髙祖就伯叔位服未盡者祭之嫂則別處後其子私祭之今世禮全亂了

性理大全書卷十八

欽定四庫全書

性理大全書卷十九

家禮二

凡禮有本有文自其施於家者言之則名分之守愛敬之實其本也冠昏防祭儀章度數者其文也其本者有家日用之常體固不可以一日而不修其文又皆所以紀綱人道之始終𨿽其行之有時施之有所然非講之素明習之素熟則其臨事之際亦無以合宜而應節是亦不可一日而不講且習焉者也三代之際禮經備矣然其存於今者宮廬器服之制出入起居之節皆已不宜於世世之君子𨿽或酌以古今之變更爲一時之法然亦或詳或略無所折衷至或遺其本而務其末緩於實而急於文自有志好禮之士猶或不能舉其要而困於貧窶者尢患其終不能有以及於禮也熹之愚蓋兩病焉是以嘗獨究觀古今之籍因其大體之不可變者而少加損益於其間以爲一家之書大抵謹名分崇愛敬以爲之夲至其施行之際則又略浮文敷本實以竊自附於孔子從先進之遺意誠願得與同志之士熟講而勉行之庶防古人所以修身齊家之道謹終追逺之心猶可以復見而於國家所以崇化導民之意亦或有小補云【楊氏復曰先生服母喪參酌古今咸盡其變因成喪祭禮又推之於冠昏名曰家禮旣成爲一童行竊之以逃先生易簀其書始出行於世今按先生所定家鄕邦國王朝禮專以儀禮爲經及自述家禮則又通之以古今之宜故冠禮則多取司馬氏昏禮則參諸司馬氏程氏喪禮本之司馬氏後又以髙氏爲最善及論祔遷則取橫渠遺命治喪則以書儀疏略而用儀禮祭禮兼用司馬氏程氏而先後所見又有不同節祠則以韓魏公所行者爲法若夫明大宗小宗之法以寓愛禮存羊之意此又家禮之大義所系蓋諸書所未暇及而先生於此尢拳拳也惜其書旣亡至先生沒而後出不及再修以幸萬世於是竊取先生平日去取折衷之言有以發明家禮之意者若昏禮親迎用溫公入門以後則從伊川之類是也有後來議論始定若祭禮祭始祖初祖而後不祭之類是也有不用防家之說若深衣續衽鉤邊是也有用先儒舊義與經傳不同若喪服辟領婦人不杖之類是也凡此悉附於逐條之下云】

通禮【此篇所著皆所謂有家日用之常體不可一日而不修者】

祠堂【此章本合在祭禮篇今以報本反始之心尊祖敬宗之意實有家名分之守所以開業傳世之本也故特著此冠於篇端使覽者知所以先立乎其大者而凡後篇所以周旋升降出入向背之曲折亦有所據以攷焉然古之廟制不見於經且今士庻人之賤亦有所不得爲者故特以祠堂名之而其制度亦多用俗禮云】

【司馬溫公曰宋仁宗時甞詔聴太子少傅以上皆立家廟而有司終不爲之定制度惟文潞公立廟於西京他人皆莫之立故今但以影堂言之朱子曰古命士得立家廟家廟之制內立廟中立正廟外立門四面墻圍之非命士止祭於堂上只祭考妣伊川謂無貴賤皆祭自髙祖而下但祭有丰殺疏數不同廟向南坐皆東向伊川於此不審乃云廟皆東向祖先位面東自防側直入其所反轉面西入廟中其制非是古人所以廟面東向坐者蓋戶在東牖在西坐扵一邊乃是奧處也嘗欲立一家廟小五架屋以後架作一長龕堂以板隔截作四龕堂堂置位牌堂外用簾子小小祭祀時亦可只就其處大祭祀則請出或堂或防上皆可唐大臣皆立廟於京師宋朝惟文潞公法唐杜佑制立一廟在西京𨿽如韓司馬家亦不曽立廟杜佑廟祖宗時尙在長安劉氏垓孫曰伊川先生云古者庻人祭於寢士大夫祭於廟庻人無廟可立影堂今文公先生乃曰祠堂者蓋以伊川先生謂祭時不可用影故攺影堂曰祠堂云】

君子將營宮室先立祠堂於正寢之東【祠堂之制三間外爲中門中門外爲兩階皆三級東曰阼階西曰西階階下隨地廣狹以屋覆之令可容家眾敍立又爲遺書衣物祭器庫及神廚於其東繚以周垣別爲外門常加扄閍若家貧地狹則止立一間不立廚庫而東西壁下置立兩櫃西藏遺書衣物東藏祭器亦可正寢謂前堂也地狹則於防事之東亦可凡祠堂所在之宅宗子世守之不得分析凡屋之制不問何向背但以前爲南後爲北左爲東右爲西後皆放此】爲四龕以奉先世

神主【祠堂之內以近北一架爲四龕毎龕內置一卓大宗及繼髙祖之小宗則髙祖居西曽祖次之祖次之父次之繼曽祖之小宗則不敢祭髙祖而虛其西龕一繼祖之小宗則不敢祭曾祖而虛其西龕二繼禰之小宗則不敢祭祖而虛其西龕三若大宗世數未滿則亦虛其西龕如小宗之制神主皆藏於櫝中置於卓上南向龕外各垂小簾簾外設香卓於堂中置香鑪香盒於其上兩階之間又設香卓亦如之非嫡長子則不敢祭其父若與嫡長同居則死而後其子孫爲立祠堂扵私室且隨所繼世數爲龕俟其出而異居乃備其制若生而異居則預於其地立齋以居如祠堂之制死則因以爲祠堂主式見喪禮及前圖】

【程子曰管攝天下人心收宗族厚風俗使人不忘本湏是明譜系收世族立宗子法宗子法壊則人不知來處以至流轉四方往往親未絕不相識又曰今無宗子故朝廷無世臣若立宗子法則人知尊祖重本人旣重本則朝廷之勢自尊古者子弟從父兄今父兄從子弟由不知本也宗子法廢後世譜牒尙有遺風譜牒又廢人家不知來處無百年之家骨肉無統𨿽至親恩亦薄張子曰宗法若立則人各知來處朝廷大有所益或問朝廷何所益曰公卿各保其家忠義豈有不立忠義旣立朝廷豈有不固司馬溫溫公曰所以西上者神道尙右故也或問廟主自西而列朱子曰此也不是古禮問諸侯廟制太祖居北而南向昭廟二在其東南穆廟二在其西南皆南北相重不知當時毎廟一室或共一室各爲位也曰古廟制自太祖而下各是一室陸農師禮象圖可考西漢時髙祖廟文帝顧成廟各在一處但無法度不同一處至東漢明帝謙貶不敢自當立廟祔於光武廟後遂以爲例至唐太廟及羣臣家廟悉如今制以西爲上也至禰處謂之東廟今太廟之制亦然大傳云別子爲祖繼別爲宗繼禰者爲小宗有百世不遷之宗有五世則遷之宗何也君適長爲世子繼先君正統自母弟以下皆不得宗其次適爲別子不得禰其父又不可宗嗣君又不可無統屬故死後立爲大宗之祖所謂別子爲祖也其適子繼之則爲大宗直下相百世不遷別子若有庶子又不敢禰別子死後立爲小宗之祖其長子繼之則爲小宗五世則遷別子者謂諸侯之弟別於正適故稱別子也爲祖者自與後世爲始祖謂此別子子孫爲卿大夫立此別子爲始祖也繼別爲宗謂別子之世世長子當繼別子與族人爲不遷之宗也繼禰者爲小宗禰謂別子之庶子以庶子所生長子繼此庶子與兄弟爲小宗也五世則遷者上從髙祖下至孫之子髙祖廟毀不復相宗又別立宗也然別子之後族人眾多或繼髙祖者與三從兄弟爲宗至子五世或繼曽祖者興再從兄弟爲宗至孫五世或繼祖者與同堂兄弟爲宗至曽孫五世或繼禰者與親兄弟爲宗至孫五世皆自小宗之祖以降而言也魯季友乃桓公別子所自出故爲一族之大宗滕文之昭武王爲天子以次則周公爲長故榺謂魯爲宗國又有有大宗而無小宗者皆適則不立小宗也有有小宗而無大宗者無適則不立大宗也今法長子死則主父喪用次子不用侄若宗子法立則用長子之子楊氏復曰先生云人家族眾或主祭者不可以祭及叔伯父之類則須令其嗣子別得祭之今且說同居同出於曾祖便有從兄弟及再從兄弟祭時主於主祭者其他或子不得祭其父母若恁地衮做一處祭不得要好則主祭之嫡孫當一日祭其曽祖及祖及父餘子孫與祭次日卻令次位子孫自祭其祖及父又次日卻令次位子孫自祭其父此卻有古宗法意古今祭禮這般處皆有之今要如宗法祭祀之禮須是在上之家先就宗室及世族家行之做个樣子方可使以下士大夫行之排祖先時以客位西邊爲上髙祖第一髙祖母次之只是正排看正面不曽對排曾祖祖父皆然其中有伯叔伯叔母兄弟嫂婦無人主祭而我爲祭者各以昭穆論黃氏瑞節曰神主位次放宗法也今依本注姑以小宗法明之小宗有四繼髙祖之小宗者身爲孫及祀小宗之祖爲髙祖而曽祖祖父次之繼曽祖之小宗者身爲曾孫及祀小宗之祖爲曾祖而以上吾不得祀矣繼祖之小宗者身爲孫及祀小宗之祖爲祖而以上不得祀矣繼禰之小宗者身爲子小宗之祖爲禰而以上不得祀矣不得祀者以上爲大宗之祖吾不得而祀之也大宗亦然先君世子大宗而下又不得而祀之也朱子云宗法須宗室及世族之家先行之方使以下士大夫行之然家禮以宗法爲主所謂非嫡長子不敢祭其父皆是意也至於冠昏喪祭莫不以宗法行其間云】

旁親之無後者以其班祔【伯叔祖父母祔於髙祖伯叔父母祔於曾祖妻若兄弟若兄弟之妻祔於祖子侄祔於父皆西向主櫝並如正位侄之父自立祠堂則遷而從之程子曰無服之殤不祭下殤之祭終父母之身中殤之祭終兄弟之身長殤之祭終兄弟之子之身成人而無後者其祭終兄弟之孫之身此皆以義起者也】

【楊氏復曰按祔位謂旁親無後及卑防先亡者祭禮才祭髙祖畢卽使人酌獻祔於髙祖者曽祖祖考皆然故祝文說以某人祔食尙饗詳見後祭禮篇四時祭條劉氏垓孫曰先生云如祔祭伯叔則祔於曽祖之傍一邊在位牌西邊安伯叔母則祔曽祖母東邊安兄弟嫂妻婦則祔於祖母之傍伊川云曾祖兄弟無主者亦不祭不知何所據而云伊川云只是義起也遇大時節請祖先祭於堂或防上坐次亦如在廟時排定祔祭旁親者右丈夫左婦女坐以就裏爲大凡祔於此者不從昭穆了只以男女左右大小分排在廟卻各從昭穆祔】

置祭田【初立祠堂則計見田每龕取其二十之一以爲祭田親盡則以爲墓田後凡正位祔位皆放此宗子主之以給祭用上世初未置田則合暮下子孫之田計數而割之皆立約聞官不得典賣】具祭器【牀席倚卓盥盆火鑪酒食之器隨其合用之數皆具財於庫中而封鎖之不得他用無庫則貯於櫃中不可防者列於外門之內】主人晨謁於大門之內【主人謂宗子主此堂之祭者晨謁深衣焚香再拜】出入必告【主人主婦近出則入大門瞻禮而行歸亦如之經宿而歸則焚香再拜逺出經旬以上則再拜焚香告云某將適某所敢告又再拜而行歸亦如之但告云某今日歸自某所敢見經月而歸則開中門立於階下再拜升自阼階焚香告畢再拜降復位再拜餘人亦然但不開中門凡主婦謂主人之妻凡升降惟主人由阼階主婦及餘人𨿽尊長亦由西階凡拜男子再拜則婦人四拜謂之俠拜其男女相答拜亦然】正至朔望則參【正至朔望前一日灑掃齋宿厥明夙興開門軸簾每龕設新果一大盤於卓上毎位茶盞托酒盞盤各一於神主櫝前設東茅聚沙於香卓前別設一卓於阼階上置酒注盞盤一於其上酒一瓶於其西盥盆悅巾各二於阼階下東南有臺架者在西爲主人親屬所盥無者在束爲執事者所盥巾皆在北主人以下盛服入門就位主人北面於阼階下主婦北面於西階下主人有母則特位於主婦之前主人有諸父諸兄則特位於主人之右少前重行西上有諸母姑嫂姊則特位主婦之左少前重行束上諸弟在主人之右少退子孫外執事者在主人之後重行西上主人弟之妻及諸妹在主婦之左少退子孫婦女內執事者在主婦之後重行東上立定主人盥帨升搢笏啟櫝奉諸考神主置於櫝前主婦盥帨升奉諸妣神主置於考東次出祔主亦如之命長子長婦或長女盥帨升分出諸祔主之卑者亦如之皆畢主婦以下先降復位主人詣香卓前降神搢笏焚香再拜少退立執事者盥帨升開瓶實酒於注一人奉注詣主人之右一人執盞盤詣主人之左主人跪執事者皆跪主人受注斟酒反注取盞盤奉之左執盤右執盞酹於茅上以盞盤授執事者出笏俛伏興少退再拜降復位與在位者皆再拜參神主人升搢笏執注斟酒先正位次祔位欠命長子斟諸祔位之卑者主婦升執茶筅執事者執湯瓶隨之防茶如前命長婦或長女亦如之子婦執事者先降復位主人出笏與主婦分立於香卓之前東西再拜降復位與在位者皆再拜辭神而退冬至則祭始祖畢行禮如上儀望日不設酒不出主主人防茶長子佐之先降主人立於香卓之南再拜乃降餘如上儀準禮舅沒則姑老不預於祭又曰支子不祭故今專以世嫡宗子夫婦爲主人主婦其有母及諸父母兄嫂者則設特位於前如此凡言盛服者有官則帺頭公服帶靴笏進士則襆頭襕衫帶處士則襆頭皁衫帶無官者通用防子衫帶又不能具則或深衣或涼衫有官者亦通服防子以下但不爲盛服婦人則假髻大衣長裙女在室者冠子背子眾妾假髻背子】

【楊氏復曰先生云元旦則在官者有朝謁之禮恐不得專精於祭事某鄕裏卻止於除夕前三四日行事此亦更在斟酌也劉氏璋曰司馬溫公注影堂雜儀凡月朔則執事者於影堂裝香具茶酒常食數品主人以下皆盛服男女左右敍立如常儀主人主婦親出祖考以下祝版置於位焚香主人以下俱再拜執事者斟祖考前茶酒以授主人主人搢笏跪酹茶酒執笏俛伏興帥男女俱再拜次酹祖妣以下皆徧納祠版出徹月望不設食不出祠版餘如朔儀影堂門無事常閉毎旦子孫詣影堂前唱喏出外歸亦然若出外再宿以上歸則入影堂再拜將逺適及遷官凡大事則盥手焚香以其事告退各再拜有時新之物則先薦於影堂忌日則去華飾之服薦酒食如月朔不飲酒不食肉思慕如居喪禮君子有終身之喪忌日之謂也舊儀不見客受弔於禮無之今不取遇水火盜賊則先救先公遺文次祠版次影然後救家財】

俗節則獻以時食【節如淸明寒食重午中元重陽之類凡鄕俗所尙者食如角黍凡其節之所尙者薦以大盤間以蔬果禮如正至朔日之儀】

【問俗節之祭如何朱子曰韓魏公處得好謂之節祠殺於正祭但七月十五日用浮屠設素饌祭某不用南軒張氏曰今日俗節古所無有故古人𨿽不祭而情亦自安今人旣以此爲重至於是日必具殽】

【羞相宴樂而其節物亦各有宜故世俗之情至於是日不能不思其祖考而復以其物享之𨿽非禮之正然亦人情之不能已者且古人不祭則不敢以燕況今於此俗節旣已據經而廢祭而生者則飲食宴樂隨俗自如非事死如事生事亡如事存之意也又曰朔旦家廟用酒果望旦用茶重午中元元日之類皆名俗節大祭時毎位用四味請出木主俗節小祭只就家廟止二味朔旦俗節酒止一上斟一杯楊氏復曰時祭之外各因鄕俗之舊以其所尙之時所用之物奉以大盤陳於廟中而以告朔之禮奠焉則庶幾合乎隆殺之節而盡乎委曲之情可行於久逺而無疑矣】

有事則告【如正至朔日之儀但獻茶酒再拜訖主婦先降復位主人立於香卓之南祝執版立於主人之左跪讀之畢興主人再拜降復位余並同告授官祝版云維年歳月朔日孝子某官某敢昭告於故某親某官封謚府君故某親某封某氏某以某月某日防恩除某官奉承先訓獲霑祿位餘慶所及不勝感慕謹以酒果用伸防告謹告貶降則言貶某官荒墜先訓皇恐無地謹以後同若弟子則言某之某某餘同告追贈則止告所贈之龕別設香卓於龕前又設一卓於其東置淨水粉盞刷子硯墨筆於其上余並同但祝版云奉某月某日制書贈故某親某官故某親某封某奉承先訓竊位於朝祗奉恩慶有此褒贈祿不及養摧咽難勝謹以後同若因事特贈則別爲文以敍其意告畢再拜主人進奉主置卓上執事者洗去舊字別塗以粉俟干命善書者攺題所贈官封陷中不攺洗水以灑祠堂之四壁主人奉主置故處乃降復位後同主人生嫡長子則滿月而見如上儀但不用祝主人立於香卓之前告曰某之婦某氏以某月某日生子名某敢見告畢立於香卓東南西向主婦抱子進立於兩階之間再拜主人乃降復位後同冠昏則見本篇凡言祝版者用版長一尺髙五寸以紙書文黏於其上畢則掲而焚之其首尾皆如前但於故髙祖考故髙祖妣自稱孝元孫於故曾祖考故曾祖妣自稱孝曾孫於故祖考故祖妣自稱孝孫於故考故妣自稱孝子有官封謚則皆稱之無則以生時行第稱號加於府君之上妣曰某氏夫人凡自稱非宗子不言孝告事之祝四代共爲一版自稱以其最尊者爲主止告正位不告祔位茶酒則並設之】

【朱子曰焚黃近世行之墓次不知於禮何據張魏公贈諡只告於廟疑爲得體但今世皆告墓恐未免隨俗耳楊氏復曰按先生文集有焚黃祝文告於家廟亦不云告墓也】

或有水火盜賊則先救祠堂遷神主遺書次及祭器然後及家財易世則攺題主而遞遷之【攺題遞遷禮見喪禮大祥章大宗之家始祖親盡則藏其主於墓所而大宗猶主其墓田以奉其墓祭歳率宗人一祭之百世不攺其第二世以下祖親盡及小宗之家髙祖親盡則遷其主而埋之其墓田則諸位疊掌而歳率其子孫一祭之亦百世不攺也或問而今士庶亦有始基之祖莫亦只祭得四代但四代以土則可不祭否朱子曰而今祭四代已爲僣古者官師亦只祭得二代若是始基之祖想亦只存得墓祭楊氏復曰此章云始祖親盡則藏其主於墓所喪禮大祥章亦云若有親盡之祖而其別子也則祝版云云告畢而遷於墓所不埋夫藏其主於墓所而不埋則墓所必有祠堂以奉墓祭】

深衣制度【此章本在冠禮之後今以前章已有其文又平日之常服故次前章朱子曰去古益遠其冠服制度僅存而可見者獨有此耳然遠方士子亦所罕見往往人自爲制詭異不經近於服妖甚可數也】

裁用白細布度用指尺【中指中節爲寸】

【司馬溫公曰凡尺寸皆當用周尺度之周尺一尺當今省尺五寸五分弱楊氏復曰說文云周制尺寸咫防皆以人之體爲法】

長全四幅其長過脇下屬於裳【用布二幅中屈下垂前後共爲四幅如今之直領衫但不裁破腋下其下過脇而屬於裳處約圍七尺二寸毎幅屬裳三幅】裳交觧十二幅上屬於衣其長及踝【用布六幅毎幅裁爲二幅一頭廣一頭狹狹頭當廣頭之半以狹頭向上而連其縫以屬於衣其屬衣處約圍七尺二寸毎三幅屬衣一幅其下邊及踝處約圍丈四尺四寸】圓袂【用布二幅各中屈之如衣之長屬於衣之左右而縫合其下以爲袂其本之廣如衣之長而漸圓殺之以至袂口則其徑一尺二寸】

【楊氏復曰左右袂各用布一幅屬於衣又按深衣篇云袂之長短反屈之及肘夫袂之長短以反屈及肘爲凖則不以一幅爲拘】

方領【兩襟相掩衽在腋下則兩領之會自方】曲踞【用布一幅如裳之長交解裁之如裳之制但以廣頭向上布邊向外左掩其右交映垂之如燕尾狀又稍裁其內旁太半之下令漸如魚腹而末爲鳥喙內向綴於裳之右旁禮記深衣續衽鉤邊鄭注鉤邊若今曲裾】

【蔡氏淵曰司馬所載方領與續衽鉤邊之制引證𨿽詳而不得古意先生病之甞以理玩經文與身服之宜而得其說謂方領者只是衣領旣交自有如矩之象謂續衽鉤邊者只是連續裳旁無前後幅之縫左右交鉤卽爲鉤邊非有別布一幅裁之如鉤而綴於裳旁也方領之說先生已修之家禮矣而續衽鉤邊則未及修焉楊氏復曰深衣制度惟續衽鉤邊一節難考按禮記玉藻深衣防皇氏熊氏孔氏三說皆不同皇氏以喪服之衽廣頭在上深衣之衽廣頭在下喪服與深衣二者相對爲衽孔氏以衣下屬幅而下裳上屬幅而上衣裳二者相對爲衽此其不同者一也皇氏以衽爲裳之兩旁皆有孔氏以衽爲裳之一邊所有此其不同者二也皇氏所謂廣頭在上爲喪服之衽者熊氏又以此爲齊祭服之衽一以爲吉服之衽一以爲凶服之衽此其不同者三也家禮以深衣續衽之制兩廣頭向上似與皇氏喪服之衽熊氏齊祭服之衽相類此爲可疑是以先生晚歳所服深衣去家禮舊說曲裾之制而不用蓋有深意恨未得聞其說之詳也及得蔡淵所聞始知先師所以去舊說曲裾之曲復又取禮記深衣篇熟讀之始知鄭康成注續衽二字文義甚明特防家亂之耳按鄭注曰續猶屬也衽在裳旁者也屬連之不殊裳前後也鄭注之意蓋謂凡裳前三幅後四幅夫旣分前後則其旁兩幅分開而不相屬惟深衣裳十二幅交裂裁之皆名爲衽見玉藻衽當旁注所謂續衽者指在裳旁兩幅言之謂屬連裳旁兩幅不殊裳前後也防家不詳考其文義但見衽在裳旁一句意謂別用布一幅裁之如鉤而垂於裳旁妄生穿鑿紛紛異同愈多愈亂自漢至今二千餘年讀者皆求之於別用一副布之中而注之本義爲其掩蓋而不可見夫防所以釋注也今推尋鄭注本文其義如此而皇氏熊氏等所釋其謬如彼皆可以一掃而去之矣先師晚歳知防家之失而未及修定愚故著鄭注於家禮深衣曲裾之下以破防家之謬且以見先師晚嵗已定之說云劉氏璋曰深衣之制用白細布鍜濯灰治使之和熟其人肥大則布幅隨而闊瘦細則幅隨而狹不必拘於尺寸裳十二幅以應十有二月袂圜應規袂袖口也曲祫如矩應方曲祫者交領也負繩及踝應直負繩謂背後縫上下相當而取直如繩之正非謂用縫爲負繩也踝足跟也及踝者裳止其足取長無被上之義下齊如權衡應平裳下曰齊音咨齊緝也取齊如字平若衡而無低昂參差也規矩繩權衡五法已施故聖人服之先王貴之可以爲文可以爲武可以擯相可以治軍旅自士以上深衣爲之次庶人吉服深衣而已夫事尊者蓋以多飾爲孝具大父母衣純音準以繢胡對切純緣也繢畫也畫五采以爲文相次而畫後人有以織錦爲純以代繢文者具父母衣純以靑孤子純以素今用黑繒以從簡易也】

黒緣【緣用黒繒領表裏各二寸袂口裳邊表裏各一寸半袂口布外別此緣之廣】大帶【帶用白繒廣四寸夾縫之其長圍腰而結於前再繚之爲兩耳乃垂其餘爲紳下與裳齊以黑繒飾其紳復以五采絳廣三分約其相結之處長與紳齊】緇冠【糊紙爲之武髙寸許廣三寸袤四寸上爲五梁廣如武之袤而長八寸跨頂前後下著於武屈其兩端各半寸自外向內而黑漆之武之兩旁半寸之上竅以受笄笄用齒骨凡白物】幅巾【用黑繒六尺許中屈之右邊就屈處爲橫防左邊反屈之自防左四五寸間斜縫向左圓曲而下遂循左邊至於兩末復反所縫余繒使之向裏以防當額前褁之至兩鬢旁各綴一帶廣二寸長二尺自巾外頂後相結而重之】黒履【白絇繶純綦】

【劉氏垓孫曰履之有絇謂履頭以絳爲鼻或用繒一寸屈之爲絇所以受系穿貫者也繶謂履縫中紃音旬也以白絲爲下緣故謂之繶純者飾也綦屬於跟所以系履者也】

司馬氏居家雜儀【此章本在昏禮之後今按此乃家居平日之事所以正倫理篤恩愛者其本皆在扵此必能行此然後其儀章度數有可觀焉不然則節文𨿽具而本實無取君子所不貴也故亦列於首篇使覧者知所先焉】

凡爲家長必謹守禮法以禦羣子弟及家眾分之以職【謂使之掌倉廩廐庫庖廚捨業田園之類】授之以事【謂朝夕所幹及非常之事】而責其成功制財用之節量入以爲出稱家之有無以給上下之衣食及吉凶之費皆有品節而莫不均壹裁省冗費禁止奢華常湏稍存贏餘以偹不虞

凡諸卑防事無大小毋得専行必咨稟於家長【易曰家人有嚴君焉父母之謂也安有嚴君在上而其下敢直行自恣不頋者乎𨿽非父母當時爲家長者亦當咨稟而行之則號令出於一人家政始可得而治矣】

凡爲子婦者毋得蓄私財俸祿及田宅所入盡歸之父母舅姑當用則請而用之不敢私假不敢私與【內則曰子婦無私貨無私蓄無私器不敢私假不敢私與婦或賜之飲食衣服布帛佩帨茝蘭則受而獻諸舅姑舅姑受之則喜如新受賜若反賜之則辭不得命如更受賜藏之以待乏鄭康成曰待舅姑之乏也不得命者不見許也又曰婦若有私親兄弟將與之則必復請其故賜而後與之夫人子之身父母之身也身且不敢自有況敢有財帛乎若父子異財互相假借則是有子富而父母貧者父母饑而子飽者賈所謂借父耰鉏慮有徳色母取箕箒立而誶語不孝不義孰甚於此茝昌攺切耰音憂誶音卒】

凡子事父母【孫事祖父母同】婦事舅姑【孫婦亦同】天欲明咸起盥【音管洗手也】潄櫛【阻瑟切梳頭也】總【所以束髮今之頭】具冠帶【丈夫防子衫帶婦人冠子背子】昧爽【謂天明暗相交之際】適父母舅姑之所省問【丈夫唱喏婦人道萬福仍問侍者夜來安否何如侍者曰安乃退其或不安節則侍者以告此卽禮之晨省也】父母舅姑起子供藥物【藥物乃関身之切務人子當親自檢數調煮供進不可但委婢僕脫若有誤卽其禍不測】婦具晨羞【俗謂防心易曰在中饋詩云惟酒食是議凡烹調飲膳婦人之職也近年婦女驕倨皆不肯入庖廚今縱不親執刀匕亦當檢校監視務令精潔】供具畢乃退各從其事將食婦請所欲於家長【謂父母舅姑或當時家長也卑防各不得恣所欲】退具而供之尊長舉筯子婦乃各退就食丈夫婦人各設食於他所依長防而坐其飲食必均壹防子又食於他所亦依長防席地而坐男坐於左女坐於右及夕食亦如之旣夜父母舅姑將寢則安置而退【丈夫唱喏婦女道安置此卽禮之昏定也】居閒無事則侍於父母舅姑之所容貌必恭執事必謹言語應對必下气怡色出入起居必謹扶衛之不敢涕唾喧呼於父母舅姑之側父母舅姑不命之坐不敢坐不命之退不敢退

凡子受父母之命必籍記而佩之時省而速行之事畢則返命焉或所命有不可行者則和气柔聲具是非利害而白之待父母之許然後攺之若不許茍於事無大害者亦當曲從若以父母之命爲非而直行已志𨿽所執皆是猶爲不順之子況未必是乎

凡父母有過下气怡色柔聲以諌諌若不入起敬起孝悅則復諌不悅與其得罪於鄕黨州閭寕熟諌父母怒不悅而撻之流血不敢疾怨起敬起孝

【楊氏復曰父母有下气怡聲以諫所謂防諫也父母怒而撻之猶不敢怨況下於此者乎諫不入起敬起孝諫而怒亦起敬起孝敬孝之外豈容有他念防是說也聖人著之論語矣】

凡爲人子弟者不敢以貴富加於父兄宗族【加謂恃其富貴不率卑防之禮】

凡爲人子者出必告反必面有賔客不敢坐於正防【有賔客坐於書院無書院則坐於防之旁側】升降不敢由東階上下馬不敢當防凡事不敢自擬於其父

【楊氏復曰告工毒反告與面同反言面者從外來宜知親之顏色安否爲人親者無一念而忘其子故有倚門倚閭之望爲人子者無一念而忘其親故有出告反面之禮生則出告反面沒則告行飲至事亡如事存也】

凡父母舅姑有疾子婦無故不離側親調嘗藥餌而供之父母有疾子色不滿容不戲笑不宴逰捨置餘事専以迎醫檢方合藥爲務疾已復初【顏氏家訓曰父母有疾子拜醫以求藥蓋以醫者親之存亡所系豈可傲忽也】

凡子事父母父母所愛亦當愛之所敬亦當敬之至於犬馬盡然而況於人乎

【楊氏復曰孝子愛敬之心無所不至故父母之所愛敬者𨿽犬馬之賤亦愛敬之況人乎哉故舉其尢者言之若兄若弟吾父母之所愛也吾其可以不愛乎若薄之是薄吾父母也若親若賢吾父母之所敬也吾其可不敬之乎若嫚之是嫚吾父母也推類而長莫不皆然若晉武惑馮紞之防不思太后之言而疎齊王攸唐髙宗溺武氏之寵不念太宗顧托之命而殺長孫無忌皆禮經之罪人也】

凡子事父母樂其心不違其志樂其耳目安其寢處以其飲食忠養之防事長賤事貴皆仿此

【劉氏璋曰樂其心者謂左右侍養也晨昏定省也出入從逰也起居奉侍也必當討其心之所好者所惡者何在茍非悖乎大義則蔑不可從所以安固老者之行以適其气也樂其耳目者非聲色之末也善言常入於親耳善行常悅於親目皆所以樂之也安其寢處者謂堂室庭除必完潔簟席氈褥衾枕帳幄必修治之類】

凡子婦未敬未孝不可遽有憎疾姑教之若不可教然後怒之若不可怒然後笞之屢笞而終不攺子放婦出然亦不明言其犯禮也子甚宜其妻父母不悅出子不宜其妻父母曰是善事我子行夫婦之禮焉沒身不衰凡爲宮室必辧內外深宮固門內外不共井不共浴堂不共厠男治外事女治內事男子晝無故不處私室婦人無故不窺中門男子夜行以燭婦人有故出中門必擁蔽其面【如蓋頭面防之類】男僕非有繕修及有大故【謂水火盜賊之類】不入中門入中門婦人必避之不可避【亦謂如水火盜賊之類】亦必以防遮其面女僕無故不出中門有故出中門亦必擁蔽其面【𨿽小婢亦然】鈴下蒼頭但主通內外之言致內外之物毋得輒升堂室入庖廚

凡卑防於尊長晨亦省問夜亦安置【丈夫唱喏婦人道萬福安置】坐而尊長過之則起出遇尊長於則下馬不見尊長經再宿以上則再拜五宿以上則四拜賀冬至正旦六拜朔望四拜凡拜數或尊長臨時減而止之則從尊長之命吾家同居宗族眾多冬至朔望聚於堂上【此假設南面之堂若宅舍異制臨時従宜】丈夫處左西上婦人處右東上【左右謂家長之左右】皆北向共爲一列各以長防爲序【婦以夫之長防爲序不以身之長防爲序】共拜家長畢長兄立於門之左長姊立於門之右皆南向諸弟妹以次拜訖各就列丈夫西上婦人東上共受卑防拜【以宗族多若人人致拜則不勝煩勞故同列共受拜】受拜訖先退後軰立受拜於門東西如前軰之儀若卑防自逺方至見尊長遇尊長三人以上同處者先共拜敍寒暄問起居訖又三再拜而止【晨夜唱喏萬福安置若尊長三人以上同處亦三而止所以避煩也】

凡受女壻及外甥拜立而扶之【扶謂搊防】外孫則立而受之可也

凡節序及非時家宴上壽於家長卑防盛服序立如朔望之儀先拜子弟之最長者一人進立於家長之前防者一人搢笏執酒盞立於其左一人搢笏執酒注立於其右長者搢笏跪斟酒祝曰伏願某官傋膺五福保族宜家尊長飲畢授防者盞注反其故處長者出笏俛伏興退與卑防皆再拜家長命諸卑防坐皆再拜而坐家長命侍者徧酢諸卑防卑防皆起序立如前俱再拜就坐飲訖家長命易服皆退易便服還復就坐凡子始生若爲之求乳母必擇良家婦人稍溫謹者【乳母不良非惟敗亂家法兼令所飼之子性行亦類之】子能食飼之教以右手子能言教之自名及唱喏萬福安置稍有知則教之以恭敬尊長有不識尊卑長防者則嚴訶禁之【古有胎教況於己生子始生未有知固舉以禮況於巳有知孔子曰防成若天性習慣如自然顏氏家訓曰教婦初來教子嬰孩故於其始有知不可不使之知尊卑長防之禮若侮詈父母毆擊兄姊父母不加訶禁反笑而奬之彼旣未辦好惡謂禮當然及其旣長習以成性乃怒而禁之不可復制於是父疾其子子怨其父殘忍悖逆無所不至蓋父母無深識逺慮不能防微杜漸溺於小慈養成其惡故也】六嵗教之數【謂一十百千萬】與方名【謂東西南北】男子始習書字女子始習女工之小者七嵗男女不同席不共食始誦孝經論語𨿽女子亦宜誦之自七嵗以下謂之孺子早寢晏起食無時八嵗出入門戶及卽席飲食必後長者始教之以謙譲男子誦尙書女子不出中門九嵗男子誦春秋及諸史始爲之講解使曉義理女子亦爲之講解論語孝經及列女傳女戒之類略曉大意【古之賢女無不觀圗史以自鑑如曺大家之徒皆精通經術議論明正今人或教女子以作歌詩執俗樂殊非所宜也】十嵗男子出就外傅居宿於外讀詩禮傅爲之講觧使知仁義禮智信自是以往可以讀孟荀子博觀羣書凡所讀書必擇其精要者而讀之【如禮記學記大學中庸樂記之類他書仿此】其異端非聖賢之書傅宜禁之勿使妄觀以惑亂其志觀書皆通始可學文辭女子則教以婉娩【娩音晚婉娩柔順貌】聴從及女工之大者【女工謂蠶桑織績裁縫及爲飲膳不惟正是婦人之職兼欲使之知衣食所來之艱難不敢恣爲奢麗至於纂組華巧之物亦不必習也】未冠笄者質明而起總角靧【靧音悔洗靣也】靣以見尊長佐長者供養祭祀則佐執酒食若旣冠笄則皆責以成人之禮不得復言童防矣

凡內外僕妾雞初鳴咸起櫛總盥潄衣服男僕灑掃防事及庭鈴下蒼頭灑掃中庭女僕灑掃堂室設倚卓陳盥潄櫛靧之具主父主母旣起則拂牀襞【襞音壁疊衣也】衾侍立左右以備使令退而具飲食得間則浣濯紉縫先公後私及夜則復拂牀展衾當晝內外僕妾惟主人之令各從其事以供百役

凡女僕同軰【謂兄弟所使】謂長者爲姊後軰【謂諸子捨所使】謂前軰爲姨【內則云𨿽婢妾衣服飲食必後長者鄭康成曰人貴賤不可以無禮故使之序長防】務相雍睦其有鬭爭者主父主母聞之卽訶禁之不止卽杖之理曲者杖多一止一不止獨杖不止者

凡男僕有忠信可任者重其祿能幹家事次之其専務欺詐背公徇私屢爲盜竊弄權犯上者逐之

凡女僕年滿不願畱者縱之勤奮少過者資而嫁之其兩面二舌飾虛造防離間肉者逐之屢爲竊盜者逐之放蕩不謹者逐之有離叛之志者逐之

冠禮

冠

【楊氏復曰有言書儀中冠禮簡易可行者先生曰不獨書儀古冠禮亦自簡易】

男子年十五至二十皆可冠【司馬溫公曰古者二十而冠皆所以責成人之禮蓋將責爲人子爲人弟爲人臣爲人少者之行於其人故其禮不可以不重也近世以來人情輕薄過十歳而總角者少矣彼責以四者之行豈知之哉往往自防至長愚騃若一由不知成人之道故也今𨿽未能遽革且自十五以上俟其能通孝經論語粗知禮義然然冠之其亦可也】必父母無期以上喪始可行之【大功未葬亦不可行】前期三日主人告於祠堂【古禮筮日今不能然但正月內擇一日可也主人謂冠者之祖父自爲繼髙祖之宗子者若非宗子則必繼髙祖之宗子主之有故則命其次宗子若其父自主之告禮見祠堂章祝版前同但云某之子某若某之某親之子某年漸長成將以某月某日加冠於其首謹以後同若族人以宗子之命自冠其子其祝版亦以宗子爲主曰使介子某若宗子已孤而自冠則亦自爲主人祝版前同但云某將以某月某日加冠於首謹以後同】戒賔【古禮筮賔今不能然但擇朋友賢而有禮者一人可也是日主人深衣詣其門所戒者出見如常儀啜茶畢戒者起言曰某有子某若某子某親有子某將加冠於其首願吾子之教之也對曰某不敏恐不能供事以病吾子敢辭戒者曰願吾子之終教之也對曰吾子重有命某敢不從地逺則書初請之辭爲書遣子弟致之所戒者辭使者固請乃許而復書曰吾子有命某敢不從若宗子自冠則戒辭但曰某將加冠於首後同】前一日宿賔【遣子弟以書致辭曰來日某將加冠於子某若某親某子某之首吾子將蒞之敢宿某上某人答書曰某敢不夙興某上某人若宗子自冠則辭之所攺如其戒賔】陳設【設盥帨於防事如祠堂之儀以帟幕爲房於防事之東北或防事無兩階則以堊畫而分之後放此】

【司馬溫公曰古禮謹嚴之事皆行之於廟今人旣少家廟其影堂亦褊隘難以行禮但冠於外防笄在中堂可也士冠禮設洗直於東榮南北以堂深水在洗東今私家無罍洗故但用盥盆帨巾而已盥濯手也帨手巾也防事無兩階則分其中央以東者爲阼階西者爲賔階無室無房則暫以帟幕截其北爲室其東北爲房此皆據防堂南向者言之劉氏璋曰冠義曰冠禮筮日筮賔所以敬冠事冠者禮之始也嘉事之重者也是故古者重冠重冠故行之於廟者所以尊重事尊重事而不敢擅重事所以自卑而尊先祖也】

厥明夙興陳冠服【有官者公服帶靴笏無官者襕衫帶靴通用皁衫深衣大帶履櫛掠皆卓子陳於房中東領北上酒注盞盤亦以卓子陳於服北襆頭防子冠笄巾各以一盤盛之防以帕以卓子陳於西階下執事者一人守之長子則布席於阼階上之東少北西向眾子則少西南向宗子自冠則如長子之席少南】

【程子曰今行冠禮若制古服而冠冠了又不常著卻是僞也必須用時之服】

主人以下序立【主人以下盛服就位主人阼階下少東西向子弟親戚僮僕在其後重行西向北上擇子弟親戚習禮者一人爲儐立於門外西向將冠者雙紒四防衫勒帛采履在房中南面若非宗子之子則其父立於主人之右尊則少進卑則少退宗子自冠則服如將冠者而就主人之位】賔至主人迎入升堂【賔自擇其子弟親戚習禮者爲贊冠者俱盛服至門外東面立贊者在右少退儐者入告主人主人出門左西向再拜賔答拜主人揖贊者贊者報揖主人遂揖而行賔贊從之入門分庭而行揖讓而至階又揖讓而升主人由阼階先升少東西向賔由西階繼升少西東向贊者盥帨由西階升立於房中西向儐者筵於東序少北西面將冠者出房南面若非宗子之子則其父從出迎賔入從主人後賔而升立於主人之右如前】賔揖將冠者就席爲加冠巾冠者房服深衣納履出【賔揖將冠者出房立於席右向席贊者取櫛掠置於席左興立於將冠者之左賔揖將冠者卽席西向跪贊者卽席如其向跪爲之櫛合紒施掠賔乃降主人亦降賔盥畢主人揖升復位執事者以冠巾盤進賔降一等受冠笄執之正容徐詣將冠者前向之祝曰吉月令日始加元服棄爾幼志順爾成徳壽考維祺以介景福乃跪加之贊者以巾跪進賔受加之興復位揖冠者適房釋四防衫服深衣加大帶納履出房正容南向立良久若宗子自冠則賔揖之就席賔降盥畢主人不降余並同】

【楊氏復曰書儀始加以巾家禮又先以冠笄乃加巾者蓋冠笄正是古禮】

再加帽子服皁衫革帶系鞋【賔揖冠者卽席跪執事者以帽子盤進賔降二等受之執以詣冠者前祝之曰吉月令辰乃申爾服謹爾威儀淑愼爾徳眉壽永年享受遐福乃跪加之興復位揖冠者適房釋深衣服皁衫革帶系鞋出房立】

【楊氏復曰儀禮書儀再加賔盥如初】

三加襆頭公服革帶納靴執笏若襕衫納靴【禮如再加惟執事者以襆頭盤進賔降沒階受之祝辭曰以歳之正以月之令咸加爾服兄弟具在以成厥徳黃耇無疆受天之慶贊者徹防賔乃加襆頭執事者受防徹櫛入於房余並同】

【楊氏復曰儀禮書儀三加賔盥如初】

乃醮【長子則儐者攺席於堂中間少西南向眾子則仍故席贊者酌酒於房中出房立於冠者之左賔揖冠者就席右南向乃取酒就席前北向祝之曰防酒旣淸嘉薦令芳拜受祭之以定爾祥承天之休壽考不忘冠者再拜升席南向受盞賔復位東向答拜冠者進席前跪祭酒興就席末跪啐酒興降席授贊者盞南向再拜賔東向答拜冠者遂拜贊者贊者賔左東向少退答拜】

【司馬溫公曰古者冠用醴或用酒醴則一獻酒則三醮今私家無醴以酒代之但攺醴辭甘醴惟厚爲防酒旣淸耳所以從簡劉氏垓孫曰其曰醮者卽禮記所謂醮於客位加有成也】

賔字冠者【賔降階東向主人降階西向冠者降自西階少東南向賔字之曰禮儀旣備令月吉日昭告爾字爰字孔嘉髦士攸宜宜之於嘏永受保之曰伯某父仲叔季惟所當冠者對曰某𨿽不敏敢不夙承祗奉賔或別作辭命以字之之意亦可】出就次【賔請退主人請禮賔賔出就次】主人以冠者見於祠堂【如祠堂章內生子而見之儀但攺告辭曰某之子某若某親某之子某今日冠畢敢見冠者進立於兩階間再拜余並同若宗子自冠則攺辭曰某今日冠畢敢見遂再拜降復位余並同若冠者私室有曽祖祖以下祠堂則各因其宗子而見自爲繼曽祖以下之宗則自見】冠者見於尊長【父母堂中南面坐諸叔父兄在東序諸叔父南向諸兄西向諸婦女在西序諸叔母姑南向諸姊嫂東向冠者北向拜父母父母爲之起同居有尊長則父母以冠者詣其室拜之尊長爲之起還就東西序毎列再拜應答拜者笞若非宗子之子則先見宗子及諸尊於父者於堂乃就私室見於父母及余親若宗子自冠有母則見於母如儀族人宗之者皆來見於堂上宗子西向拜其尊長毎列再拜受卑幼者拜】

【司馬溫公曰冠義曰見於母母拜之見於兄弟兄弟拜之成人而與爲禮也今則難行但於拜時母爲之起立可也下見諸父及兄仿此】

乃禮賔【主人以酒饌延賔及儐贊者酧之以幣而拜謝之幣多少隨宜賔贊有差】

【司馬溫公曰士冠禮乃禮賔以一獻之禮注一獻者獻酢酧賔主人各兩爵而禮成又曰主人酧賔束帛儷皮注束帛十端也儷皮兩鹿皮也又曰贊者皆與贊冠者爲介注介賔之輔以贊爲之尊之也鄕飲酒禮賢者爲賔其次爲介又曰賔出主人送於門外再拜歸賔爼注使人歸諸賔家也今慮貧家不能辦故務從簡易】

冠者遂出見於鄕先生及父之執友【冠者拜先生執友皆答拜若有誨之則對如對賔之辭且拜之先生執友不答拜】

筓

女子許嫁笄【年十五𨿽未許嫁亦笄】母爲主【宗子主婦則於中堂非宗子而與宗子同居則於私室與宗子不同居則如上儀】前期三日戒賔一日宿賔【賔亦擇親姻婦女之賢而有禮者爲之以牋紙書其辭使人致之辭如冠禮但子作女冠作笄吾子作某親或某封凡婦人自稱於己之尊長則曰兒卑幼則以屬於夫黨尊長則曰新婦卑防則曰老婦非親戚而往來者各以其黨爲稱後仿此】陳設【如冠禮但於中堂布席如眾子之位】厥明陳服【如冠禮但用背子冠筓】序立【主婦如主人之位將笄者雙紒衫子房中南面】賔至主婦迎入升堂【如冠禮但不用贊者主婦升自阼階】賔爲將笄者加冠笄適房服背子【略如冠禮但祝用始加之辭不能則省】乃醮【如冠禮辭亦同】乃字【如冠禮但攺祝辭髦士爲女士】乃禮賔皆如冠儀

【程子曰冠禮廢天下無成人或欲如魯襄公十二而冠此不可冠所以責成人事十二年非可責之時旣冠矣且不責以成人事則終其身不以成人望之也徒行此節文何益𨿽天子諸侯亦必二十而冠劉氏璋曰笄今簪也婦人之首飾也女子笄則當許嫁之時然嫁止於二十以其二十而不嫁則爲非禮】昏禮

議昏

男子年十六至三十女子年十四至二十【司馬溫公曰古者男三十而娶女二十而嫁今令文男年十五女年十三以上並聴昏嫁今爲此說所以參古今之道酌禮令之典順天地之理合人情之宜也】身及主昏者無期以上防乃可議昏【大功未葬亦不可主昏凡主昏如冠禮主人之法但宗子自昏則以族人之長爲主】必先使媒氏往來通言俟女氏許之然後納采【司馬溫公曰凡議昏姻當先察其壻與婦之性行及家法何如切茍慕其富貴壻茍賢矣今𨿽貧賤安知異時不富貴乎茍爲不肖今𨿽富盛安知異時不貧賤乎婦者家之所由盛衰也茍慕其一時之富貴而娶之彼挾其富貴鮮有不輕其夫而傲其舅姑養成驕姑之性異日爲患庸有極乎借使因婦財以致富依婦勢以取貴茍有丈夫之志气者能無媿乎又世俗好於𦇤褓童幼之時輕許爲昏亦有指腹爲昏者及其旣長或不肖無賴或身有惡疾或家貧凍餒或喪服相仍或從宦達方遂至棄信負約速獄致訟者多矣是以先祖太尉嘗曰吾家男女必俟旣長然後議昏旣通書不數月必成昏故終身無此悔乃子孫所當法也】

納采【納其采擇之禮卽今世俗所謂言定也】

主人具書【主人卽主昏者書用牋紙如世俗之禮若族人之子則其父具書告於宗子】夙興奉以告祠堂【如告冠儀其祝版前同但云某之子某若某之某親之子某年已長成未有伉儷已議娶某官某郡姓名之女今日納采不勝感愴謹以後同若宗子自昏則自告】乃使子弟爲使者如女氏女氏主人出見使者【使者盛服如女氏女氏亦宗子爲主主人盛服出見使者非宗子之女則其父位於主人之右尊則少進卑則少退啜茶畢使者起致辭曰吾子有惠貺室某也某之某親某官有先人之禮使某請納采從者以書進使者以書授主人主人對曰某之子若妹侄孫惷愚又弗能教吾子命之某不敢辭北向再拜使者避不答拜使者請退俟命出就次若許嫁者於主人爲姑姊則不云惷愚又弗能教余辭並同】遂奉書以告於祠堂【如壻家之儀柷版前同但云某之第幾女若某親某之第幾女年漸長成已許嫁某官某郡姓名之子若某親某今日納采不勝感愴謹以後同】出以復書授使者遂禮之【主人出延使者升堂授以復書使者受之請退主人請禮賔乃以酒饌禮使者使者至是始與主人交拜揖如常日賔客之禮其從者亦禮之別室皆酧以幣】使者復命壻氏主人復以告於祠堂【不用祝】

納幣【古禮有問名納吉今不能盡用止用納采納幣以從簡便】

納幣【幣用色繒貧富隨宜少不兩多不逾十今人更用釵釧羊酒果實之屬亦可】具書遣使如女氏女氏受書復書禮賔使者復命並同納采之儀【禮如納采但不告廟使者致辭攺采爲幣從者以書幣進使者以書授主人主人對曰吾子順先典貺某重禮某不敢辭敢不承命乃受書執事者受幣主人再拜使者避之復進請命主人授以復書余並同楊氏復曰昏禮有納采問名納吉納徴請期親迎六禮家禮略去問名納吉止用納采納幣以從簡便但親迎以前更有請期一節有不可得而略者今以倒推之請期具書遣使如女氏女氏受書復書禮賔使者復命並同納采之儀使者致辭曰吾子有賜命某旣申受命矣使某也請吉日主人曰某旣前受命矣惟命是聴賔曰某命某聴命於吾子主人曰某固惟命是聴賔曰某受命吾子不許某敢不告期曰某日主人曰某敢不謹須余並同】

親迎

【朱子曰親迎之禮恐從伊川之說爲是近則迎於其國逺則迎於其館今妻家逺要行禮一則令妻家就近處設一處卻就彼往迎歸館行禮一則妻家出至逺處壻卽就彼迎歸至家成禮有問昏禮今有士人對俗人結姻士人欲行昏禮而彼家不從如何曰這也只得宛轉使人去與他商量但古禮也省徑人何苦不行】

前期一日女氏使人張陳其壻之室【世俗謂之鋪房然所張陳者但氈褥帳幔帷幙應用之物其衣服鎖之篋笥不必陳也司馬溫公曰文中子曰昏娶而論財夷虜之道也夫昏姻者所以合二姓之好上以事宗廟下以繼後世也今世俗之貪鄙者將娶婦先問資裝之厚薄將嫁女先問聘財之多少至於立契約云某物若干某物若干以求售其女者亦有旣嫁而復欺紿負約者是乃駔儈賣婢鬻奴之法豈得謂之士大夫昏姻哉其舅姑旣被欺紿則殘虐其婦以攄其忿由是愛其女者務厚其資裝以悅其舅姑者殊不知彼貪鄙之人不可盈厭資裝旣竭則安用汝女哉於是質其女以責貨於女氏貨有盡而責無窮故昏姻之家往往終爲仇讎矣是以世俗生男則喜生女則戚至有不舉其女者用此故也然則議昏姻有及於財者皆勿與爲昏姻可也】厥明壻家設位於室中【設倚卓子兩位東西相向蔬果盤盞匕筯如賔客之禮酒壺在東位之後又以卓子置合一於其南又南北設二盥盆勺於室東隅又設酒壺盞注於室外或別室以飲從者音謹以小匏一判而兩之】女家設次於外○初昏壻盛服【世俗新壻帶花勝擁蔽其面殊失丈夫之容體勿用可也】

【朱子曰昏禮用命服乃是古禮如士乘墨車而執鴈皆大夫之禮也冠帶只是燕服非所以重正昏禮不若從古之爲正黃氏瑞節曰士昏禮謂之攝盛蓋以士而服大夫之服乘大夫之車則當執大夫之贄也】

主人告於祠堂【如納采儀祝版前同但云某之子某若某親之子某將以今日親迎於某官某郡某氏不勝感愴謹以後同若宗子自昏則自告】

【朱子曰儀禮𨿽無娶妻告廟之文而左傳曰圍布幾筵告於莊共之廟是古人亦有告廟之禮問今婦人入門卽廟見蓋舉世行之近見鄕裏諸賢頗信左氏先配後祖之說豈後世紛紛之言不足據莫若從古爲正否曰左氏固難盡信然其後說親迎處亦有布幾筵告廟而來之說恐所謂後祖者譏其失此禮耳】

遂醮其子而命之迎【先以卓子設酒注盤盞於堂上主人盛服坐於堂之東序西向設壻席於其西北南向壻升自西階立於席西南向贊者取盞斟酒執之詣壻席前壻再拜升席南向受盞跪祭酒興就席末跪啐酒興防席西授贊者盞又再拜進詣父坐前東向跪父命之曰往迎爾相承我宗事勉率以敬若則有常壻曰諾惟恐不堪不敢忘命俛伏興出非宗子之子則宗子告於祠堂而其父醮於私室如儀但攺宗事爲家事若宗已孤而自昏則不用此禮】

【司馬溫公曰贊者兩家各擇親戚婦人習於禮者爲之凡壻及婦人行禮皆贊者相導之】

壻出乘馬【以二燭前導】至女家俟於次【壻下馬於大門外入俟於次】女家主人告於祠堂【如納采儀祝版前同但云某之第幾女若某親某之第幾女將以今日歸於某官某郡姓名不勝感愴謹以後同】遂醮其女而命之【女盛飾姆相之立於室外南向父坐東序西向母坐西序東向設女席扵母之東北南向贊者醮以酒如壻禮姆導女出於母左父起命之曰敬之戒之夙夜無違舅姑之命母送至西階上爲之整冠斂帔命之曰勉之敬之夙夜無違爾閨門之禮諸母姑嫂姊送至於中門之內爲之整裙衫申以父母之命曰謹聴爾父母之言夙夜無愆非宗子之女則宗子告於祠堂而其父醮於私室如儀】主人出迎壻入奠鴈【主人迎壻於門外揖讓以入壻執鴈以從至於防事主人升自阼階立西向壻升自西階北向跪置鴈於地主人侍者受之壻俛伏興再拜主人不答拜若族人之女則其父從主人出迎立於其右尊則少進卑則少退凡贄用生鴈左首以生色繪交絡之無則刻木爲之取其順陰陽往來之義程子曰向某不再偶也】

【問主人揖壻入壻北面而拜主人不答拜何也朱子曰乃爲尊鴈而拜主人自不應答拜】

姆奉女出登車【姆奉女出中門壻揖之防自西階主人不降壻遂出女從之壻舉轎簾以俟婦盤曰未教不足與禮也女乃登車】壻乘馬先婦車【婦車亦以二燭前導】

【司馬溫公曰男率女女從男夫婦剛柔之義自此始也】

至其家導婦以入【壻至家立於防事俟婦下車揖之導以入】壻婦交拜【婦從者布壻席扵東方壻從者布婦席於西方壻盥於南婦從者沃之進帨婦盥於北壻從者沃之進悅壻揖婦就席婦拜壻答拜】

【司馬溫公曰從者皆以其家女僕爲之女從者沃壻盥於南壻從者沃女盥於北夫婦始接情有亷恥從者交導其志女子與丈夫爲禮則俠音夾拜男子以再拜爲禮女子以四拜爲禮古無壻婦交拜之儀今從俗】

就坐飲食畢壻出【壻揖婦就坐壻東婦西從者斟酒設饌壻婦祭酒舉殽人斟酒壻揖婦舉飲不祭無殽又取分置壻婦之前斟酒壻揖婦舉飲不祭無殽壻出就他室姆與婦畱室中徹饌置室外設席壻從者餕婦之餘婦從者餕壻之餘】

【司馬溫公曰古者同牢之禮壻在西東面婦在東西面蓋古人尙右故壻在西尊之也今人旣尙左且從俗劉氏璋曰儀禮疏云謂牢瓢以一匏分爲兩瓢謂之壻之與父各執一片以酳故云合而酳昏義曰婦至壻揖婦以入共牢而食合而酳所以合體同尊卑以親之也】

復入脫服燭出【壻脫服婦從者受之婦脫服壻從者受之司馬溫公曰古詩云結髮爲夫婦言自小年束髮卽爲夫婦猶李廣所言結髮與匃奴戰也今世俗昏姻乃有結髮之禮謬誤可笑勿用可也】主人禮賔【男賔於外防女賔於中堂古禮明日饗從者今從俗】

【司馬溫公曰不用樂注云曾子問曰娶婦之家三日不舉樂思嗣親也今俗昏禮用樂殊爲非禮】

婦見舅姑

明日夙興婦見於舅姑【婦夙興盛服俟見舅姑坐於堂上東西相向各置卓子於前家人男女少於舅姑者立於兩序如冠禮之敍婦進立於阼階下北面拜舅升奠贄幣於卓子上舅撫之侍者以入婦降又拜畢詣西階下北面拜姑升奠贄幣姑舉以授侍者婦降又拜若非宗子之子而與宗子同居則先行此禮於舅姑之私室與宗子不同居則如上儀】

【司馬溫公曰古者拜於堂上今拜於下恭也可從眾】

舅姑禮之【如父母醮女之儀】婦見於諸尊長【婦旣受禮降自西階同居有尊於舅姑者則舅姑以婦見於其室如見舅姑之禮還拜諸尊長於兩序如冠禮無贄小郎小姑皆相拜非宗子之子而與宗子同居則旣受禮詣其堂上拜之如舅姑禮而還見於兩序其宗子及尊長不同居則廟見而後往】若冡婦則饋於舅姑【是日食時婦家具盛饌酒壼婦從者設蔬果卓子於堂上舅姑之前設盥盆於阼階東南帨架在東舅姑就坐婦盥升自西階洗盞斟酒置舅卓子上降俟舅飲畢又拜遂獻姑進酒姑受飲畢婦降拜遂執饌升薦於舅姑之前侍立姑後以俟卒食徹飯侍者徹饌分置別室婦就餕姑之餘婦從者餕舅之餘壻從者又餕婦之餘非宗子之子則扵私室如儀】

【司馬溫公曰士昏禮婦盥饋特豚合升側載注側載者右胖載之舅爼左胖載之姑爼今恐貧者不辦殺特故但具盛饌而已】

舅姑饗之【如禮婦之儀禮畢舅姑先降自西階婦降自阼階】

廟見

三日主人以婦見於祠堂【古者三月而廟見今以其太逺攺用三日如子冠而見之儀但告辭曰子某之婦某氏敢見余並同】

壻見婦之父母

明日壻往見婦之父母【婦父迎送揖讓如客禮拜卽跪而扶之入見婦母婦母闔門左扉立於門內壻拜於門外皆有幣婦父非宗子卽先見宗子夫婦不用幣如上儀然後見婦之父母】次見婦黨諸親【不用幣婦女相見如上儀】婦家禮壻如常儀【親迎之夕不當見婦母及諸親及設酒饌以婦未見舅姑故也】

【程子曰昏禮不用樂幽陰之義此說非是昏禮豈是幽陰但古人重此大禮嚴肅其事不用樂也昏禮不賀人之序也此說卻是婦質明而見姑舅成婦也三日而後宴樂禮畢也宴不以夜禮也朱子曰人著書只是自入些己意便做病司馬與伊川定昏禮都依儀禮只略攺一處便不是古人意司馬云親迎奠鴈見主昏者卽出伊川卻敎拜了又入堂拜大男小女伊川非是伊川云婦至次日見舅姑三月廟見司馬卽說婦入門卽拜影堂司馬非是蓋親迎不見妻父母者婦未見舅姑也入門不見舅姑者未成婦也今親迎用溫公入門以後用伊川三月廟見攺爲三日云】

性理大全書卷十九﹤子部﹐儒家類﹐性理大全書﹥

欽定四庫全書

性理大全書卷二十

家禮三

喪禮

初終

疾病遷居正寢【凡疾病遷居正寢內外安靜以俟气絕男子不絕於婦人之手婦人不絕於男子之手】旣絕乃哭

【司馬溫公曰疾病謂疾甚時也近世孫宣公臨薨遷於外寢蓋君子謹終不得不爾也髙氏曰廢牀寢於地注人始生在地故廢牀寢於地庻其生气之復也本出儀禮及禮記喪大記劉氏璋曰凡人病危篤气防難節乃屬纊以俟气絕纊乃今之新綿易爲搖動置口鼻之上以爲也】

復【侍者一人以死者之上服嘗經衣者左執領右執要自前榮升屋中雷北靣招以衣三呼曰某人復畢捲衣降覆屍上男女哭擗無數上服謂有官則公服無官則襕衫皂衫深衣婦人大防背子呼某人者從生時之號】

【司馬溫公曰士喪禮復者一人升自前東榮中屋北靣招以衣曰臯某復三注臯長聲也今升屋而號慮其驚眾但就寢庭之南男子稱名婦人稱字或稱官封或依常時所稱髙氏曰今淮南風俗民有暴死則使數人升其居室及於路傍徧呼之亦有蘓活者豈復之餘意歟劉氏璋曰喪大記曰凡復男子稱名女人稱字復聲必三者禮成於三也】

立喪主【凡主人謂長子無則長孫承重以奉饋奠其與賓客爲禮則同居之親且尊者主之司馬溫公曰奔喪曰凡喪父在父爲主注與賓客爲禮宜使尊者父沒兄弟同居各主其喪注各爲妻子之喪爲主也親同長者主之注昆弟之喪宗子主之不同親者主之注從父昆弟之喪也雜記曰姑姊妹其夫死而夫黨無兄弟使夫之族人主喪妻之黨𨿽親弗主夫若無族矣則前後家東西家無有則裏尹主之喪大記曰喪有無後無無主若子孫有喪而祖父主之子孫執喪祖父拜賓】

主婦【謂亡者之妻無則主喪者之妻】防喪【以子弟知禮能幹者爲之凡喪事皆稟之】司書司貨【以子弟或吏僕爲之】乃易服不食【妻子婦妾皆去冠及上服被髮男子扱上衽徒跣余有服者皆去華餙爲人後者爲本生父母及女子已嫁者皆不被髮徒跣諸子三日不食期九月之喪三不食五月三月之喪再不食親戚鄰里爲糜粥以食之尊長彊之少食可也扱上衽謂揷衣前襟之帶華餙謂錦繡紅紫金玉珠翠之類】治棺【防喪命匠擇木爲棺油杉爲上栢次之土杉爲下其制方直頭大足小僅取容身勿令髙大及爲虛檐髙足內外皆用灰漆內仍用瀝靑溶防厚半寸以上以煉熟秫米灰鋪其防厚四寸許加七星板底四隅各釘大鐵環動則以大索貫而舉之司馬溫公曰棺欲厚然太厚則重而難以致逺又不必髙大占地使壙中寛易致催毀宜深戒之槨𨿽聖人所制自古用之然板木嵗久終歸腐爛徒使壙中寛大不能牢固不若不用之爲愈也孔子鯉有棺而無槨又許貧者還而無槨今不欲用非爲貧也乃欲保安亡者爾程子曰雜書有松脂入地千年爲茯苓萬年爲琥珀之說蓋物莫久於此故以塗棺古人已有用之者髙氏曰伊川先生謂棺之合縫以松脂塗之則縫固而木堅注雲松脂與木性相入而又利水蓋今人所謂瀝靑者是也湏以少蚌粉黃蠟淸油合煎之乃可用不然則裂矣其棺槨之間亦宜以此灌之胡氏泳曰松脂塗縫之說未然先生時蔡氏兄弟主用松脂嘗問用黃蠟麻油否答云用油蠟則松脂不得全其性矣此言有理但彭止堂作訓防云灌以松脂宜於北方江南用之適爲蟻房彭必有攷更詳之劉氏璋曰凡送死之道惟棺與槨爲親身之物孝子所宜盡之初喪之日擇木爲棺恐倉卒未得其木灰漆亦未能堅完或值署月屍難久畱古者國君卽位而爲稗蒲力切歳一漆之今人亦有生時自爲壽器者此乃猶行其道非豫凶事也其木油杉及栢爲上母事髙大以圖羙觀惟棺周於身槨周於棺足矣棺內外皆用布裘漆務令堅實余嘗見前人塟墓掩壙之後卽以松脂溶化灌於棺外其厚尺餘後爲人侵掘松脂歲久凝結愈堅斧斤不能加得免大患今有者用之可謂宜矣】

訃告於親戚僚友【防喪司書爲之發書若無則主人自訃親戚不訃僚友自余書問悉停以書來弔者並須卒哭後答之】

沐浴襲

奠爲位飯含

執事者設幃及牀遷屍掘坎【執事者以韓障臥內侍者設牀於屍牀前縦置之施簀去薦設席枕遷屍其上南首覆以衾掘坎於屏處潔地】陳襲衣【以桌子陳於堂前東壁下西領南上幅巾一充耳二用白纊如棗核大所以塞耳者也幎目帛方尺二寸所以覆面者也握手用帛長尺二寸廣五寸所以裹手者也深衣一大帶一履二袍襖汗衫袴襪勒帛裹肚之類隨所用之多少】

【楊氏復曰儀禮士喪襲三稱衣單復其曰稱三稱者爵弁服皮弁服禒衣設冒櫜之注云冒韜屍者制如直囊上曰質下曰殺其用之先以殺韜足而上後以質韜首而下齊手君錦冒黼殺綴旁七大夫玄冒黼殺綴旁五士緇冒經殺綴旁三凡冒質長與手齊殺三尺劉氏璋曰古者人死不冠但以帛裹其首謂之掩士喪禮掩練帛廣終幅五尺析其末注掩裹首也析其末爲將結於頥下又還結於項中蓋以襲斂主於保庇肌體貴於柔軟緊實冠則磊嵬難安況今襆頭以鐵爲腳長三四尺帽用漆紗爲之上有虛檐置於棺中何由安帖莫若襲以常服上加幅巾深衣大帶及履旣合於古又便於事幅巾所以當掩也其制如今之暖防深衣帶履自有制度若無深衣帶履止用衫勒帛鞋亦可其襆頭腰帶靴笏俟葬時安於棺上可也幎日用緇方尺二寸充之以絮四角有系於後結之握手用纁長尺二寸廣五寸令裏親膚據從手內置之長尺二寸中掩之手才相對也兩端各有系先以一端統掔一匝還從上自貫又以一端向上鉤中指反與繞掔者結於掌後節也】

沐浴飯含之具【以桌子陳於堂前西壁下南上錢三實於小箱米二升以新水浙令精實於盌櫛一沭巾一浴巾二上下體各用其一也】乃沐浴【侍者以湯入主人以下皆出帷外北面侍者沐髮櫛之晞以巾撮爲髻抗衾而浴拭以巾剪爪其沐浴餘水並巾櫛棄於坎而埋之】襲【侍者別設襲牀於幃外施薦席褥枕先置大帶深衣袍襖汗衫袴襪勒帛裹肚之類於其上遂舉以入置浴牀之西遷屍於其上悉去病時衣及復衣易以新衣但未著幅巾深衣履】徙屍牀置堂中間【卑防則各於室中間餘言在堂者放此】乃設奠【執事者以桌子置脯醢升自阼階祝盥手洗盞斟酒奠於屍東當肩巾之祝以親戚爲之】

【劉氏璋曰士喪禮復者降禊齒綴足卽奠脯醢與酒於屍東鄭注神無象設奠以慿依之開元禮五品以上如士喪禮六品以下襲而後奠今不以官品髙下沐浴正屍然後設奠於事爲宜奠謂斟酒奉至桌上而不酹主人虞祭然後親奠酹巾者以辟塵蠅也】

主人以下爲位而哭【主人坐於牀東奠北眾男應服三年者坐其下皆借以槀同姓期功以下各以服次坐於其後皆西向南上尊行以長防坐於牀東北壁下南向西上借以席薦主婦眾婦女坐於牀西借以槀同姓婦女以服爲次坐於其後皆東向南上尊行以長防坐於牀西北壁下南向東上借以席薦妾婢立於婦女之後別設幃以障內外異姓之親丈夫坐於幃外之東北向西上婦人坐於帷外之西北向東上皆借以席以服爲行無服在後若內喪則同姓丈夫尊卑坐於幃外之東北向西上異姓丈夫坐於帷外之西北向東上三年之喪夜則寢於屍旁借稾枕塊羸病者借以艸薦可也期以下寢於側近男女異室外親歸家可也】乃飯含【主人哭盡哀左袒自前扱於腰之右盥手執箱以入侍者一人揷匙於米盌執以從置於屍西徹枕以幎巾入覆面主人就屍東由足而西牀上坐東面舉巾以匙抄米實於屍口之右並實一錢又於左於中亦如之主人襲所袒衣復位】侍者卒襲覆以衾【加幅巾充耳設幎目納履乃襲深衣結大帶設握手乃覆以衾】

【司馬溫公曰古者死之明日小斂又明日大斂顚倒衣裳使之正方束以絞紟韜以衾冒皆所以保其肌體也今世俗有襲而無大小斂所闕多矣然古者士襲衣三稱大夫五稱諸七稱公九稱小斂尊卑通用十九稱大斂士三十稱大夫五十稱君百稱此非貧者所辦也今從簡易襲用衣一稱小大斂則據死者所有之衣及親友所禭之衣隨宜用之若衣多不必盡用也髙氏曰禮士襲衣三稱而子羔之襲也衣三稱孔子之喪公西赤掌殯葬焉襲衣十一稱加朝服一雜記曰士襲九稱蓋襲數之不同如此大抵衣衾惟欲其厚耳衣衾之所以厚者豈徒以設餙哉蓋人死斯惡之矣聖人不忍言也但制爲典禮使厚其衣衾而已今世之襲者不知此意或止用單祫一稱𨿽富貴之家衣衾畢偹皆不以襲斂又不能謹藏古人遺衣裳必置於靈座旣而藏於廟中乃或相與分之甚至輒計直貿易以充喪費徒加功於無用擯財於無謂而所以附其身者曾不之慮嗚呼又孰若用以襲斂而使亡者獲厚芘於九泉之下哉楊氏復曰按髙氏一用禮絰而襲斂用衣之多故襲有胃小斂有布絞大斂有布絞布紟所以保其肌體者固矣司馬公欲從簡易而襲斂用衣之少故小斂𨿽有布絞而襲則無冒大斂則無絞紟此爲疏略先生初述家禮皆取司馬公書儀後與學者論禮以髙氏喪禮爲最善遺命治喪俾用儀禮此可以見其去取折衷之意矣況夫古者襲斂用衣之多故古有禭禮衣服曰禭士喪禮親者禭庻兄弟禭朋友禭又君使人禭今世俗冇襲而無大小斂故禭禮亦從而廢惜哉然欲悉從髙氏之說則誠非貧者所能辦冇如司馬公之所慮者但當量其力之所及可也愚故於襲小斂大斂之下悉述儀禮並髙氏之說以備參考】

靈座魂帛銘旌

置靈座設魂帛【設於屍南覆以帕置椅卓其前結白絹爲魂帛置倚上設香鑪合盞注酒果於卓子上侍者朝夕設櫛颒奉飬之具皆如平生司馬溫公曰古者鑿木爲重以主其神今令式亦有之然士民之家未嘗識也故用束帛依神謂之魂帛亦古禮之遺意也世俗皆畫影置於魂帛之後男子生時有畫像用之猶無所謂至於婦人生時深居防門出則乘輜軿擁蔽其面旣死豈可使畫工直入深室揭掩面之帛執筆訾相畫其容貌此殊爲非禮又世俗或用冠防衣履裝餙如人狀此尢鄙俚不可從也】

【問重朱子曰三禮圖冇畫像可攷然且如司馬公之說亦自合時之宜不必泥於古也楊氏復曰禮大夫無主者束帛依神司馬公用魂帛蓋取束帛依神之意髙氏曰古人遺衣裳必置於靈座旣而藏於廟中恐當從此說以遺衣裳置於靈座而加魂帛於其上可也】

立銘旌【以絳帛爲銘旌廣終幅三品以上九尺五品以下八尺六品以下七尺書曰某官某公之柩無官卽隨其生時所稱以竹爲杠如其長倚於靈座之右】

【司馬溫公曰銘旌設跗立於殯東注跗杠足也其制如傘架】

不作佛事【司馬溫公曰世俗信浮屠誑誘於始死及七七日百日期年再期除喪飯僧設道塲或作水陸大防寫經造像修建塔廟云爲死者滅彌天罪惡必生天堂受種種快樂不爲者必入地獄剉燒舂磨受無邊波吒之苦殊不知人生含气血知痛飬或剪剃髮從而燒斫之已不知苦況扵死者形神相離形則入於黃壤朽腐消滅與木石等神則飄若風火不知何之借使剉燒舂磨豈復知之且浮屠所謂天堂地獄者計亦以勸善而懲惡也茍不以至公行之𨿽可得而治乎是以唐廬州刺史李舟與妹書曰天堂無則已有則君子登地獄無則已冇則小人入世人親死而禱浮屠是不以其親爲君子而爲積惡有罪之小人也何待其親之不厚哉就使其親實積惡有罪豈賂浮屠所能免乎此則中智所共知而舉世滔滔信奉之何其易惑而難曉也甚者至有傾家破產然後已與其如此曷若早賣田營墓而葬之乎彼天堂地獄若果有之當與天地俱生自佛法未入中國之前人死而復生者亦有之矣何故無一人誤入地獄見閻羅等十王者耶不學者固不足與言讀書知古者亦可以少悟矣】執友親厚之人至是入哭可也【主人未成服而來哭者當服深衣臨屍哭盡哀出拜靈座上香再拜遂弔主人相向哭盡哀主人以哭對無辭】小斂袒括髮免

髽奠

代哭

厥明【謂死之明日】執事者陳小斂衣衾【以卓子陳於堂東壁下據死者所有之衣隨宜用之若多則不必盡用也衾用復者絞橫者三縱者一皆以細布或防一幅而析其兩端爲三橫者取足以周身相結縱者取足以掩首至足而結於身中】

【髙氏曰襲衣所以衣屍斂衣則包之而已此襲斂之辧也小斂衣尙少但用全幅細布析其末而用之凡斂欲方半在屍下半在屍上故防衣有倒者惟祭服不倒凡鋪斂衣皆以絞紟爲先小斂美者在內故次布防衣後布祭服大斂羙者在外故次布祭服後布防衣也斂以衣爲主小斂之衣必以十九稱大斂之衣多至五十稱夫旣襲之後而斂衣若此之多故非絞以束之則不能以堅實矣凡物束練緊急則細小而堅實夫然故衣衾足以朽肉而形體深祕可以使人之勿惡也今之喪者衣斂旣薄絞冒不施懼夫形體之露也遽納之於棺乃以入棺爲小斂蓋棺爲大斂入棺旣在始襲之時蓋棺又在成服之日則是小斂大斂之禮皆廢矣楊氏復曰按儀禮士喪小斂衣十九稱絞橫三縮一廣終幅析其末注云絞所以收束衣服爲堅急也以布爲之縮縱也橫者三幅縱者一幅析其末令可結也】

設奠【設卓子於阼階東南置奠饌及盞注於其上巾之設盥盆帨巾各二於饌東其東有臺者祝所盥也其西無臺者執事者所盥也別以卓子設潔滌盆新拭巾於其東所以洗盞拭盞也此一節至遣並同】具括發麻免布髽麻【括髮謂麻防撮髻又以布爲頭也免謂裂布或縫絹廣寸自項向前交於額上卻繞髻如著掠頭也髽亦用麻繩撮髻竹木爲簮也設之皆於別室】設小斂牀布絞衾衣【設小斂牀施薦席褥於西階之西鋪絞衾衣舉之升自西階置於屍南先布絞之橫者三於下以備周身相結乃布縱者一於上以備掩肯及足也衣或顚或倒但取正方惟上衣不倒】乃遷襲奠【執事者遷置靈座西南俟設新奠乃去之後凡奠皆放此】遂小斂【侍者盥手畢屍男女共扶助之遷於小斂牀上先去衴而舒絹疊衣以借其首仍捲兩端以兩肩空處又捲衣夾其兩脛取其正方然後以余衣掩屍左祍不紐裹之以衾而未結以絞未掩其面蓋孝子猶俟其復生欲時見其面故也斂畢別覆以衾】主人主婦憑屍哭擗【主人西向憑屍哭擗主婦束向亦如之凡子於父母憑之父母於子夫於妻執之婦於舅姑奉之舅於婦撫之於昆弟執之凡憑屍父母先妻子後】袒括髮免髽於別室【男子斬衰者袒括髮齊衰以下至同五世祖者皆袒免於別室婦人髽於別室】

【司馬溫公曰古禮袒者皆當肉袒免者皆當露髮今袒者止袒上衣免者惟主人不冠齊衰以下去防著頭中加免於其上亦可也婦人髽也當去冠梳楊氏復曰小仲變服斬衰者祖括髮今人無袒括髮一節何也緣世俗以襲爲小斂故失此變服一節在禮聞喪奔喪入門詣柩前再拜哭盡哀乃就束方去冠及上服被髮徒跣如始喪之儀詣殯東面坐哭盡哀乃就東方祖括髮又哭盡哀如小斂之儀明日後日朝夕哭猶祖括髮至家四日乃成服夫奔喪禮之變也猶謹其序而況處禮之常可欠小斂一節又無袒括髮乎此則孝子知禮者所當謹而不可忽也】

還遷屍牀於堂中【執事者徹襲牀遷屍其處哭者復位尊長坐卑防立】乃奠【祝帥執事者盥手舉饌升自阼階至靈座前祝焚香洗盞斟酒奠之卑防者皆再拜侍者巾之】主人以下哭盡哀乃代哭不絕聲

大斂

厥明【小斂之明日死之第三日也司馬溫公曰禮曰三日而斂者俟其復生也三日而不生則亦不生矣故以三日爲之禮也今貧者喪具或未辦或漆棺未幹𨿽三日亦無傷也世俗以陰陽拘忌擇日而斂盛暑之際至有汁出虫流豈不悖哉】執事者陳大斂衣衾【以卓子陳於堂東壁下衣無常數衾用有綿者】

【髙氏曰大斂之絞縮者三蓋取一幅布裂爲三片也橫者五蓋取布二幅裂爲六片而用五也以大斂衣多故每幅三析用之以爲堅之急也衾凡二一覆之一借之楊氏復曰儀禮士喪大斂衣三十稱紟不在算不必盡用注云紟單被也小斂衣數自天子逹大斂則異矣大斂布絞縮者三橫者五】

設奠具【如小斂之儀】舉棺入置於堂中少西【執事者先遷靈座及小斂奠於旁側役者舉棺以入置於牀西承以兩凳若卑紉則於別室役者出侍者先置衾於棺中垂其裔於四外司馬溫公曰周人殯於西階之上今堂室異制或狹小故但於堂中少西而已今世俗多殯於僧捨無人守視往往以年月未利逾數十年不葬或爲盜賊所發或爲僧所棄不孝之罪孰大於此】乃大斂【侍者與子孫婦女俱盥手掩首結絞共舉屍納於棺中實生時所落齒髮及所剪爪於棺角又揣其空缺處捲衣塞之務令充實不可揺動謹勿以金玉珍玩置棺中啟盜賊心收衾先掩足次掩首次掩左次掩右令棺中平滿主人主婦憑哭盡哀婦人退入幕中乃召匠加蓋下釘徹牀覆柩以衣祝取銘旌設跗於柩東復設靈座於故處畱婦人兩人守之司馬溫公曰凡動屍舉棺哭擗無算然殯斂之際亦當輟哭臨視務令安固不可但哭而已按古者大斂而殯旣大斂則累之今或漆棺未幹又南方土多螻蟻不可殯故從其便】設靈

牀於柩東【牀帳薦席屛枕衣被之屬皆如平生時】乃設奠【如小斂之儀】主人以下各歸喪次【中門之外擇朴陋之室爲大夫喪次斬衰寢苫枕塊不脫經帶不輿人坐焉非時見父母也不及中門齊衰寢席大功以下異居者旣殯而歸居宿於外三月而復寢婦人次於中門之內別室或居殯側去帷帳衾褥之華麗者不得輒至男子喪次】止代哭者

成服

厥明【大斂之明日死之第四日也】五服之人各服其服入就位然後朝哭相弔如儀

【楊氏復曰三日大斂可以成服矣必四日而後成服何也大斂𨿽畢人子不忍死其親故不忍據成服必四日而後成服也禮生與來日死與往日取此義也】

其服之制一曰斬衰三年【斬不緝也衣裳皆用極粗生布旁及下際皆不緝也衣縫向外裳前三幅後四幅縫內向前後不連毎幅作三防防謂屈其兩邊相著而空其中也衣長腰足以掩裳上際縫外向背有負版用布方尺八寸綴於領下垂之前當心有衰用布長六寸廣四寸綴於左衿之前左右有辟領各用布方八寸屈其兩頭相著爲廣四寸綴於領下在負版兩旁各攙負版一寸兩腋之下有衽各用布三尺五寸上下各畱一尺正方一尺之外上於左旁裁入六寸下於右旁裁入六寸便於盡處相望斜裁卻以兩方左右相沓綴於衣兩旁垂之向下狀如燕尾以掩裳旁際也冠比衣裳用布稍細紙糊爲材廣三寸長足跨頂前後裹以布爲三防皆向右縱縫之用麻防一條從額上約之至項後交過前各至耳結之以爲武屈冠兩頭入武內向外反出之縫於武武之餘防垂下爲纓結於頥下首經以有子麻爲之其圍九寸麻本在左從額前向右圍之從頂過後以其未加於本上又以繩爲纓以固之如冠之制腰經大七寸有餘兩股相交兩頭結之各存麻本防垂三尺其交結處兩旁各綴細繩系之絞帶用有子麻繩一條大半腰經中屈之爲兩股各一尺條乃合之其大如絰圍腰從左過後至前乃以其右端穿兩股間而反揷於右在絰之下苴杖用竹髙齊心本在下屨亦粗麻爲之婦人則用極粗生布爲大防長裙蓋頭皆不緝布頭竹釵麻屨眾妾則以背子代大袖凡婦人皆不杖其正服則子爲父也其加服則嫡孫父卒爲祖若曽髙祖承重者也父爲嫡子當爲後者也其義服則婦爲舅也夫承重則從服也爲人後者爲所後父也爲所後祖承重也夫爲人後則妻從服也妻爲夫也妾爲君也】

【問周制有大宗之禮立嫡以爲後故父爲長子三年今大宗之禮廢無立嫡之法而子各得以爲後則長子少子不異庶子不得爲長子三年不必然也父爲長子三年亦不可以嫡庻論也朱子曰宗法𨿽未能立然服制自當從古是亦愛禮存羊之意不可妄有攺易也如漢時宗子法已廢然其詔令猶云賜民當爲父後者爵一級是此禮猶在也豈可謂宗法廢而庻子皆得爲父後者乎楊氏復曰喪服制度惟辟領一節沿襲差誤自通典始按喪服記云衣二尺有二寸蓋指衣身自領至腰之長而言之也用布八尺八寸中斷以分左右爲四尺四寸者二又取四尺四寸者二中折以分前後爲二尺二寸者四此卽尋常度衣身之常法也合二尺二寸者四疊爲四重從一角當領處四寸下取方裁入四寸乃記所謂適慱四寸注防所謂辟領四寸是也按鄭注云適辟領也則兩物卽一物也今記曰適注防又曰辟領何爲而異其名也辟猶開也從一角當領處取方裁開入四寸故曰辟領以此辟領四寸反折向外加兩肩上以爲左右適故曰適乃防所謂兩相向外各四寸是也辟領四寸旣反折向外加兩肩上以爲左右適故後之左右各有四寸虛處當脊而相並謂之闊中前之左右各有四寸虛處當肩而相對亦謂之闊中乃防所謂闊中八寸是也此則衣身所用布之處與裁之之法也注又云加辟領八寸而又倍之者謂別用布一尺六寸以塞前後之闊中也布一條縱長一尺六寸橫闊八寸又縱折而中分之其下一半裁斷左右兩端各四寸除去不用只畱中間八寸以加後之闊中元裁辟領各四寸處而塞其缺當脊之相並處此所謂加辟領八寸是也其上一半全一尺六寸不裁以布之中間從項上分左右對折向前垂下以加於前之闊中與元裁斷處當肩相對處相接以爲左右領也夫下一半加於後之闊中者用布八寸而上一半從頃而下以加前之闊中也又倍之而爲一尺六寸焉此所謂而又倍之者是也此則衣領所用之布與裁之之法也古者衣服吉凶異制故衰服領與吉服領不同而其制如此也注又云凡用布一丈四寸者衣身八尺八寸衣領一尺六寸合爲一丈四寸也此是用布正數又當少寛其布以爲鍼縫之用然此卽衣身與衣領之數若負衰帶下及兩衽又在此數之外矣但領必有祫此布何從出乎曰衣領用布闊八寸而長一尺六寸古者布幅闊二尺二寸除衣領用布闊八寸之外更餘闊一尺四寸而長一尺六寸可以分作三條施於祫而適足無餘欠也通典以辟領爲適本用注防又自謂喪服記文難曉而用臆說以參之旣別用布以爲辟領又不言制領所用何布又不計衣身衣領用布之數失之矣但知衣身八尺八寸之外又別用布一尺六寸以爲領凡用布共一丈四寸則文義不待辧而自明矣又按喪服記及注云袂二尺二寸緣衣身二尺二寸故左右兩袂亦二尺二寸欲使縱橫皆正方也喪服記又云祛尺二寸祛者袖口也袂二尺二寸縱合其下一尺畱上一尺二寸以爲防口也又按喪服記云衣帶下尺緣古者上衣下裳分別上下不相侵越衣身二尺二寸僅至腰而止無以掩裳上際故於衣帶之下用縱布一尺上屬於衣橫繞於腰則以腰之闊狹爲凖所以掩裳上際而後綴兩衽於其旁也度用指尺中指中節爲寸首絰腰絰圍九寸七寸之類亦同菅屨儀禮注菅屨非履也家禮云屨以粗麻爲之恐當從儀禮爲正儀禮妻爲夫妾爲君女子子在室爲父布總箭笄髽衰三年以家禮參攷之儀禮小斂婦人髽於室以麻爲髽家禮小斂婦人用麻繩撮髻爲髽其制同儀禮婦人成服布總六寸謂出紒後所垂者六寸箭筓長尺家禮婦人成服布頭竹釵所謂布頭卽儀禮之布總也所謂竹釵卽儀禮之箭笄也凡喪服上曰衰下曰裳儀禮婦人但言衰不言裳者婦人不殊裳衰如男子衰下如深衣無帶下尺無衽夫衰如男子衰未知備負版辟領之制與否下如深衣未知裳用十二幅與否此𨿽無文可明但衣身必二尺二寸袂必屬幅裳必上屬於衣裳旁兩幅必相連屬此所以衣不用帶下尺裳旁不用衽也今攷家禮則不用此制婦人用大防長裙蓋頭男子衰服純用古制而婦人不用古制此則未詳儀禮婦人有經帶絰首絰也帶腰帶也圍之大小無明文大約與男子同卒哭丈夫去麻帶服葛帶而首絰不變婦人以葛爲首絰而麻帶不變旣練男子除絰婦人除帶其謹於絰帶變除之節若此家禮婦人並無絰帶之文當以禮經爲正喪服斬衰傳曰童子何以不杖不能病也婦人何以不杖不能病也防曰童子不杖此庻童子也問喪云童子當室則免而杖矣謂適子也婦人不杖亦謂童子婦人若成人婦人正杖喪大記云二日子夫人杖五日大夫世婦杖諸經皆有婦人杖又如姑在爲夫杖母爲長子杖按喪服小記云女子子在室爲父母其主喪者不杖則子一人杖鄭云女子子在室亦童子也無男昆弟使同姓爲攝主不杖則子一人杖謂長女也許嫁及二十而笄笄爲成人成人正杖也是其童女爲喪主則亦杖矣愚按家禮用書儀服制婦人皆不杖與問喪喪大記喪服小記不同恨未得質正劉氏璋曰衰服之制前言已載惟裳制則未之詳按司馬溫公曰古者五服皆用布以升數爲別其以八十縷爲一升又衰裳記曰凡衰外削幅裳內削幅幅三袧防曰衰外削幅者謂縫之邊幅向外裳內削幅者謂縫之邊幅向內有幅三袧者據裳而言用布七幅幅二尺二寸兩畔各去一寸爲削幅則二七十四丈四尺若不辟積其腰中則束身不得就故一幅布凡三處屬之又禮惟斬衰不緝余衰皆緝之緝必外向所以別其吉服也又杖屨一節按三家禮云斬衰苴杖竹也爲父所以杖用竹者父是子之天竹圖亦象天內外有節象子爲父亦有內外之痛又貫四時而不變子之爲父亦經寒溫而不攺故用之也菅屨謂以菅艸爲屨毛云野菅也已漚爲菅又云菅菲外納則周公時謂之屨子夏時謂菲外納者外其餙向外編之也黃氏瑞節曰先生長子塾卒以斷體服斬衰禮謂之加服俗謂之報服也】

二曰齊衰三年【齊緝也其衣裳冠制並如斬衰但用次等麄生布緝其旁及下際冠以布爲武及纓首絰以無子麻爲之大七寸餘本在右末系本下布纓腰絰大五寸餘絞帶以布爲之而屈其右端尺餘杖以桐爲之上圓下方婦人服同斬衰但布用次等爲異後皆仿此其正服則子爲母也士之庻子爲其母同而爲父後則降也其加服則嫡孫父卒爲祖母若曽髙祖母承重者也母爲嫡子當爲後者也其義服則婦爲姑也夫承重則從服也爲繼母也爲慈母謂庻子無母而父命他妾之無子者慈已也繼母爲長子也妾爲君之長子也】

【楊氏復曰按儀禮補服條當增祖父卒而後爲祖母后者也爲所後者之妻若子也劉氏璋曰齊衰削杖桐也爲母按三家禮云桐者言同也取內心悲痛同於父也以外無節象家無二尊外屈於天削之使下方者取母象於地也防屨者粗屨也防讀如不熟之防艸也斬衰重而言菅以見艸體舉其惡貎齊衰輕而言防舉艸之總稱也不杖章言麻屨齊衰三月與大功同繩屨小功緦麻輕又沒其屨號麻屨注云不用艸凡言杖者皆下本順其性也髙下各齊其心其大小如腰絰】

杖期【服制同上但又用次等生布其正服則嫡孫父卒祖在爲祖母也其降服則爲嫁母出母也其義服則爲父卒繼母嫁而已從之者也夫爲妻也子爲父後則爲出母嫁母無服繼母出則無服也】

【楊氏復曰按齊衰杖期恐當添爲所後者之妻若子也祖父在嫡孫爲祖母也據先生儀禮經傳補服條修首一條已具齊衰三年下】

不杖期【服制同上但不杖又用次等生布其正服則爲祖父母女𨿽適人不降也庻子之子爲父之母而爲祖後則不服也爲伯叔父也爲兄弟也爲眾子男女也爲兄弟之子也爲姑姊妹女在室及適人而無夫與子者也婦人無夫與子者爲其兄弟姊妹及兄弟之子也妾爲其子也其加服則爲嫡孫若曽孫當爲後者也女適人者爲兄弟之爲父後者也其降服則嫁母出母爲其子子𨿽爲父後猶服也妾爲其父母也其義服則繼母嫁母爲前夫之子從已者也爲伯叔母也爲夫兄弟之子也繼父同居父子皆無大功之親者也妾爲女君也妾爲君之眾子也舅姑爲嫡婦也】

【楊氏復曰按不杖期注正服當添一條姊妹旣嫁相爲服也其義服當添一條父母在則爲妻不杖也按爲人後者爲其父母報女子子適人者爲其父母此是不杖期大節目何以不書也蓋此條在後凡男爲人後者與女適人者爲其私親皆降一等中故不見於此】

五月【服制同上其正服則爲曽祖父母女適人者不降也】三月【服制同上其正服則爲髙祖父母女適人者不降也其義服則繼父不同居者謂先同今異或𨿽同居而繼父有子已有大功以上親者也其元不同居者則不服】

【楊氏復曰按儀禮補服條當增爲所後者之祖父母若子也】

三曰大功九月【服制同上但用稍粗熟布無負版衰辟領首絰五寸餘腰絰四寸餘其正服則爲從父兄弟姊妹謂伯叔父之子也爲眾孫男女也其義服則爲眾子婦也爲兄弟子之婦也爲夫之祖父母伯叔父母兄弟子之婦也夫爲人後者其妻爲本生舅姑也】

【楊氏復曰儀禮注云前有衰後有負版左右有辟領孝子哀戚之心無所不在防云衰者孝子有哀摧之志負者負其悲哀適者指適緣於父母不念餘事又按注防釋衰負版辟領三者之義惟子爲父母用之旁親則不用也家禮至大功乃無衰負版辟領者蓋家禮乃初年本也後先生之家所行之禮旁親皆無衰負版辟領若此之類皆從後來議論之定者爲正大功九月恐當添爲同母異父之昆弟也或曰爲外祖母也據先生儀禮經傳補服條修同母異父之昆弟本子遊答公叔木之問以同父同母則服期今但同母而是親者血屬故降一等蓋防繼於母不繼於父若子夏答狄儀以爲齊衰則過矣故注防家以大功爲是外祖母只據魯莊公爲齊王服大功檀弓或曰外祖母也今家禮以外祖父母爲小功正服則當以家禮爲正劉氏垓孫曰沈存中說喪服中曽祖齊衰服曾祖以上皆謂之曾祖恐是如此如此則皆合有齊衰三月服防來髙祖死豈有不爲服之禮須合行齊衰三月也伊川頃言祖父母喪須是不赴舉後來不曽行今法令𨿽無明文防來爲士者爲祖父母期服內不當赴舉今人齊衰用布大細又大功小功皆用薴布恐皆非禮大功須用市中所賣火麻布稍細者或熟麻布亦可小功須用防布之屬古者布帛精粗皆用升數所以說布帛精粗不中數不鬻於市今更無此制聼民之所爲所以倉卒難得中度者只得買來自以意擇制之耳】

四曰小功五月【服制同上但用稍熟細布冠左縫首絰四寸餘腰絰三寸餘其正服則爲從祖祖父從祖祖姑謂祖之兄弟姊妹也爲兄弟之孫爲從祖父從祖姑謂從祖祖父之子父之從父兄弟姊妹也爲從父兄弟之子也爲從祖兄弟姊妹謂從祖父之子所謂再從兄弟姊妹者也爲外祖父母謂母之父母也爲舅謂母之兄弟也爲甥也謂姊妹之子也爲從母謂母之姊妹也爲同母異父之兄弟姊妹也其義服則爲從祖祖母也爲夫兄弟之孫也爲從祖母也爲夫從兄弟之子也爲夫之姑姊妹適人者不降也女爲兄弟侄之妻已適人亦不降也爲娣姒婦謂兄弟之妻相名長婦謂次婦曰娣婦娣婦謂長婦曰姒婦也庻子爲嫡母之父母兄弟姊妹嫡母死則不服也母出則爲繼母之父母兄弟姊妹也爲庻母慈巳者謂庻母之乳養己者也爲嫡孫若曽孫之當爲後者之婦其姑在則否也爲兄弟之妻也爲夫之兄弟也】

【楊氏復曰按儀禮補服條當增爲所後者妻之父母若子也姑爲適婦不爲舅後者也諸爲適孫之婦也】

五曰緦麻三月【服制同上但用極細熟布首絰三寸腰絰二寸並用熟麻纓亦如之其正服則爲族曾祖父族曾祖姑謂曾祖之兄弟姊妹也爲兄弟之曾孫也爲族祖父族祖姑謂族曾祖父之子也爲從父兄弟之孫也爲族父族姑謂族祖父之子也爲從祖兄弟之子也爲族兄弟姊妹謂族父之子所謂三從兄弟姊妹也爲曾孫孫也爲外孫也爲從母兄弟姊妹謂從母之子也爲外兄弟謂姑之子也爲內兄弟謂舅之子也其降服則庻子爲父後者爲其母而爲其母之父母兄弟姊妹則無服也其義服則爲族曽祖母也爲夫兄弟之曽孫也爲族祖母也爲夫從兄弟之孫也爲族母也爲夫從祖兄弟之子也爲庻孫之婦也士爲庻母謂父妾之有子者也爲乳母也爲壻也爲妻之父母妻亡而別娶亦同卽妻之親母𨿽嫁出猶服也爲夫之曾祖髙祖也爲夫之從祖祖父母也爲兄弟孫之婦也爲夫兄弟孫之婦也爲夫之從祖父母也爲從父兄弟子之婦也爲夫從兄弟子之婦也爲夫從父兄弟之妻也爲夫之從父姊妹適人者不降也爲夫之外祖父母也爲夫之從母及舅也爲外孫婦也女爲姊妹之子婦也爲甥婦也】

【楊氏復曰當增爲同防也爲朋友也爲攺也大夫爲貴妾也士爲妾有子也按通典漢戴徳云以朋友有同道之恩故加麻三月晉曹述初問有仁人義士矜防攜養積年爲之制服當無疑耶徐邈答曰禮緣情耳同防緦朋友麻又按儀禮補服條同防謂以同居生於禮可許旣同防而食合有緦麻之親攺葬謂墳墓以他故崩壊將亡失屍柩也言攺葬者明棺物毀敗攺設之如葬時也此臣爲君也子爲父也妻爲夫也余無服必服緦者親見屍柩不可以無服緦三月而除之謂時服之又按通典戴徳云制緦麻具而而除謂子爲父妻妾爲夫臣爲君孫爲祖後者也其餘親皆弔服魏王肅云非父母無服無服則弔服加麻士妾有子而爲之緦無子則已謂士卑妾無男女則不服不別貴賤也大夫貴妾𨿽無子猶服之故大夫爲貴妾緦是別貴賤也劉氏垓孫曰司馬公書儀斬衰古制而功緦又不古制此卻可疑蓋古者五服皆用麻但布有差等皆用冠絰但功緦之絰小耳今人吉服不古而凶服古亦無意思今俗防服之制下用橫布作襕惟斬衰用不得】

凡爲殤服以次降一等【凡年十九至十六爲長殤十五至十二爲中殤十一至八歲爲下殤應服期者長殤降服大功九月中殤七月下殤小功五月應服大功以下以次降等不滿八歲爲無服之殤哭之以日易月生未三月則不哭也男子已娶女子許嫁皆不爲殤】凡男爲人後女適人者爲其私親皆降一等私親之爲之也亦然【女適人者降服未滿被出則服其本服已除則不復服也凡婦服夫黨當防而出則除之凡妾爲其私親則如眾人司馬溫公曰喪服小記云爲父母喪未練而出則三年旣練而出則已未綀而返則期旣綀而返則遂之】

成服之日主人及兄弟始食粥【諸子食粥妻妾及期九月防食水飲不食菜果五月三月者飲酒食肉不與宴樂自是無故不出若以喪事及不得已而出入則乘朴馬布鞍素轎布簾】凡重喪未除而遭輕喪則制其服而哭之月朔設位服其服而哭之旣畢返重服其除之也亦服輕服若除重喪而輕服未除則服輕服以終其餘日

【問從母之夫舅之妻皆無服何也朱子曰先王制禮父族四故由父而上爲從曾祖服緦麻姑之子姊妹之子女子之子皆有服皆由父而推之故也母族三母之父母之母母之兄弟恩止於舅故從母之夫舅之妻皆不爲服推不去故也妻族二妻之父妻之母乍防時似乎雜亂無紀子細防則皆有義存焉又言呂與叔集中一婦人墓志凡遇功緦之喪皆蔬食終其月此可爲法問喪禮衣服之類逐時換去如葬後換葛衫小祥後換練布之類今之墨縗可便於出入而不合於禮經如何曰若能不出則不服之亦好但要出外治事則只得服之問居喪爲尊長彊之以酒當如何曰若不得辭則勉徇其意亦無害但不可至沾醉食已復初可也問坐客有歌唱者如之何曰當起避楊氏復曰心喪三年按儀禮父在爲母期注子於母𨿽爲父屈而期心喪猶三年唐前上元元年武后上表請父在爲母終三年之喪禮記師心喪三年今服制令庻子爲後者爲其母緦亦觧官申心喪三年母出及嫁爲父後者𨿽不服申心喪三年爲人後者爲其父母不杖期亦觧官申心喪三年嫡孫祖在爲祖母齊衰杖期𨿽期除仍心喪三年先生曰喪禮須從儀禮爲正如父在爲母期非是薄於母只爲尊在其父不可復尊在母然亦須心喪三年這般處皆是大項事不是小節目後來都失了而今國家法爲所生父母皆心喪三年此意甚好又按先生此書𨿽自儀禮中出其於國家之法未嘗遺也前章所論爲所生父母心喪防可見矣五服年月之制旣已備載則式假一條恐亦當補入今喪葬假寕格非在職遭喪期三十日大功二十日小功十五日緦麻七日降而絕服三日無服之殤期五日大功三日小功二日緦麻一日葬期五日大功三日小功二日緦麻一日除服期三日大功二日小功緦麻一日○在職遭防期七日大功五日小功緦麻三日降而絕服之殤一日本宗及同居無服之親之防一日攺葬期以下親一日私忌在職非在職祖父母父母並一日建事髙曽同】

朝夕哭奠上食

朝奠【每日晨起主人以下皆服其服入就位尊長坐哭卑者立哭侍者設盥櫛之具於靈牀側奉魂帛出就靈座然後朝奠執事者設蔬果脯醢祝盥手焚香斟酒主人以下再拜哭盡哀】

【劉氏璋曰凡奠用脯醢者蓋古人家常有之如無別具饌數器亦可夫朝夕奠者謂陰陽交接之時思其親也朝奠將至然後徹夕奠夕奠將至然後徹朝奠各用罩子若暑月恐臭敗則設饌如食頃去之止畱茶酒果屬仍罩之】

食時上食【如朝奠儀】夕奠【如朝奠儀畢主人以下奉魂帛入就靈座哭盡哀】哭無時【朝夕之間哀至則哭於防次】朔日則於朝奠設饌【饌用肉魚麫米食羮飯各一器禮如朝奠之儀】

【問母防朔祭子爲主朱子曰凡喪父在父爲主則父在子無主喪之禮也又曰父沒兄弟同居各主其喪注云各爲妻子之喪爲主也則是凡妻之防夫自爲主也今以子爲喪主似未安髙氏曰若遇朔望節序則具盛饌其品物比朝夕奠差眾禮防曰士則月望不盛奠惟朔奠而已楊氏復曰按初喪立防主條凡主人謂長子無則長孫承重以奉饋奠今乃謂父在父爲主父在子無主喪之禮二說不同何也蓋長子主喪以奉饋奠以子爲母喪恩重服重故也朔奠則父爲主者朔殷奠以尊者爲主也喪服小記曰婦之喪虞卒哭其夫若子主之虞卒哭皆是殷祭故其夫主之亦謂父在父爲主也朔祭父爲主義與虞卒哭同】

有新物則薦之【如上食儀】

【劉氏璋曰孝子之心事死如事生斯湏不忘其親也如遇五穀百果一應新熟之物必以薦之如上奠儀凡靈座之間除金銀酒器之外盡用素器不用金銀錢餙以主人有哀素之心故也】

弔奠

賻

凡弔皆素服【襆頭衫帶皆以白生絹爲之】

【問今弔人用橫烏此禮如何朱子曰此是玄冠以弔正與孔子所謂羔裘玄冠不以弔者相反】

奠用香茶燭酒果【有狀或用食物卽別爲文】賻用錢帛【有狀惟親友分厚者有之司馬溫公曰東漢徐穉每爲諸公所辟𨿽不就有死喪負笈赴弔嘗於家豫炙雞一隻以一兩綿絮漬酒中暴漧以裹雞徑到所赴家隧外以水漬絮使有酒气汁米飯白茅爲借以雞置前醊酒畢畱謁則去不見喪主然則奠貴哀誠酒食不必豊腆也】

具刺通名【賔主皆有官則具門狀否則名紙題其陰面先使人通之與禮物俱入】入哭奠訖乃弔而退【旣通名喪家炷火燃燭布席皆哭以俟防喪出迎賔賔入至防事進揖曰竊聞某人傾背不勝驚怛敢請入酹並伸慰禮防喪引賔入至靈座前哭盡哀再拜焚香跪酹茶酒俛伏興防喪止哭者祝跪讀祭文奠賻狀於賔之右畢興賔主皆哭盡哀賔再拜主人哭出西向稽顙再拜賔亦哭東向答拜進曰不意凶變某親某官奄忽傾背伏惟哀慕何以堪處主人對曰某罪逆深重禍延某親伏蒙奠酹並賜臨慰不勝哀感又再拜賔答拜又相向哭盡哀賔先止賔慰主人曰修短有數痛毒柰何願抑孝思俯從禮制乃揖而出主人哭而入防喪送至防事茶湯而退主人以下止哭若七者官尊卽云薨逝稍尊卽云捐館生者官尊則云奄棄榮養存亡俱無官卽云色養若尊長拜賔禮亦同此惟其辭各如啟狀之式見卷末】

【司馬溫公曰凡弔人者必昜去華盛之服有哀戚之容若賔與亡者爲執友則入酹婦人非親戚與其子爲執友嘗升堂拜母者則不入酹凡弔及送喪者問其所乏分導營辦貧者爲之執綍負土之類母擾及其飲食財貨可也髙氏曰旣謂之奠而乃燒香酹酒則非奠矣世俗承習久矣非禮也又曰喪禮賔不答拜凡非弔喪無不答拜者胡先生書儀曰若弔人是平交則落一膝展手防之以表半答若孝子尊弔人卑則側身避位孝子伏次卑者卽跪還湏詳緩去就無令跪伏與孝子齊楊氏復曰按程子張子與朱先生後來之說奠謂安置也奠酒則安置於神座前旣獻則徹去奠而有酹者初酌酒則傾少酒於茅代神祭也今人直以奠爲酹而盡傾之於地非也髙氏之說亦然與此條所謂入酹跪酹似相抵牾蓋家禮乃初年本當以後來已定之說爲正詳見祭禮降神條又曰按弔禮主人拜賔賔不答拜此何義也蓋弔賔來有哭拜或奠禮主人拜賔以謝之此賔所以不答拜也故髙氏書有半答跪還之禮凡禮必有義不可茍也書儀家禮從俗有賔答拜之文亦是主人拜賔賔不敢當乃答拜今世俗弔賔來見幾筵哭拜主人亦拜謂代亡者答拜非禮也旣而賔弔主人又相與交拜亦非禮也】

聞喪奔喪治葬

始聞親喪哭【親謂父母也以哭答使者又哭盡哀問故】易服【裂布爲四腳白布衫繩帶麻屨】遂行【日行百里不以夜行𨿽哀戚猶辟害也】道中哀至則哭【哭避市邑喧繁之處司馬溫公曰今人奔喪及從柩行者遇城邑則哭過則止是飾詐之道也】望其州境其縣境其城其家皆哭【家不在城望其鄕哭】入門詣柩前再拜再變服就位哭【初變服如初喪柩東西向坐哭盡哀又變服如大小斂亦如之】後四日成服【與家人相弔賔至拜之如初】若未得行則爲位不奠【設椅子十枚以代屍柩左右前後設位哭如儀但不設奠若喪側無子孫則此中設奠如儀】變服【亦以聞後之第四日】在道至家皆如上儀【若喪側無子孫則在道朝夕爲位設奠至家但不變服其相弔拜賔如儀】若旣則先之墓哭拜【之墓者望墓哭至墓哭拜如在家之儀未成服者變服於墓歸家詣靈座前哭拜四日成服如儀已成服者亦然但不變服】齊衰以下聞喪爲位而哭【尊長於正堂卑防於別室司馬溫公曰今人皆擇日舉哀凡悲哀之至在初聞喪卽當哭之何暇擇日但法令有不得於州縣公廨舉哀之文則在官者當哭於僧捨其他皆哭於本家可也】若奔喪則至家成服【奔喪者釋去華盛之服裝辦卽行旣至齊衰望鄕而哭大功望門而哭小功以下至門而哭入門詣柩前哭再拜或服就位哭弔如儀】若不奔喪則四日成服【不奔喪者齊衰三日中朝夕爲位防哭四日之朝成服亦如之大功以下始聞喪爲位防哭四日成服亦如之皆毎月朔爲位防哭月數旣滿次月之朔乃爲位防哭而除之其間哀至則哭可也】

三月而葬前期擇地之可葬者【司馬溫公曰古者天子七月諸五月大夫三月士逾月而葬今五服年月敕王公以下皆三月而葬然世俗信葬師之說旣擇年月日時又擇山水形勢以爲子孫貧富貴賤賢愚壽夭盡系於此而其爲術又多不同爭論紛紜無時可決至有終身不或累世不或子孫衰替忘失處所遂棄捐不者正使殯實能致人禍福爲子孫者亦豈忍使其親腐暴露而自求其利邪悖禮傷義無遇於此然孝子之心慮患深逺恐淺則爲人所抇音骨深則濕潤速朽故必求土厚水深之地而之所以不可不擇也或問家貧鄕逺不能歸則如之何公曰子防問喪具夫子曰稱家之有無子遊曰有無惡音烏乎齊子細切夫子曰有母過禮茍無矣斂手足形還懸棺而彼斂切人豈有非之者哉昔亷範千里負喪郭平自賣營基豈待丰富然後其親哉在禮未不變服食粥居廬寢苫枕塊蓋閔親之未有所歸故寢食不安柰何之出遊食稻衣錦不知其何以爲心哉世人又有遊宦沒於逺方子孫火焚其柩收燼歸者夫孝子愛親之肌體故斂而藏之殘毀他人之屍在律猶況子孫乃悖謬如此其始蓋出於羗夷之俗浸染中華行之旣久習以爲常見者恬然曽莫之怪豈不哀哉延陵季子適齊其子死於嬴慱之間孔子以爲合禮必也不能歸於其地可也豈不猶愈於焚之哉程子曰卜其宅兆卜其地之羙惡也非陰陽家所謂禍福者也地之羙則其神靈安其子孫盛若培壅其根而枝葉茂理固然矣地之惡者則反是然則曷謂地之羙者土色之光潤艸木之茂盛乃其驗也父祖子孫同气彼安則此安彼危則此危亦其理也而拘忌者惑以擇地之方位決日之吉凶不亦泥乎甚者不以奉先爲計而專以利後爲慮尢非孝子安厝之用心也惟五患者不得不謹須使他日不爲道路不爲城郭不爲溝池不爲貴勢所奪不爲耕犂所及也一本云所謂五患者溝渠道路避村落逺井窯按古者地日皆決於卜筮今人不曉占法且從俗擇之可也】擇日開塋域祠后土【主人旣朝哭帥執事者於所得地掘穴四隅外其壤掘中南其壤各立一標當南門立兩標擇逺親或賔客一人告后土氏祝帥執事者設位於中標之左南向設盞注酒果脯醢於其前又設盥盆帨巾二於其東南其束有防架告者所盥其西無者執事者所盥也告者吉服入立於神位之前北向執事者在其後東上皆再拜告者與執事者皆盥帨執事者一人取酒注西向跪一人取盞東向跪告者斟酒反注取盞酹於神位前俛伏興少退立祝執版立於告者之左東向跪讀之曰維某年歲月朔日子某官姓名敢告於后土氏之神今爲某官姓名營建宅兆神其保佑俾無後艱謹以淸酌脯醢祗薦於神尙饗訖復位告者再拜祝及執事者皆再拜徹出主人若歸則靈座前哭再拜後仿此】

【司馬溫公曰蒞卜或命筮者擇逺親或賔客爲之及祝執事者皆吉冠素服注云非純吉亦非純凶素服者但徹去華采珠金之飾而已】

遂穿壙【司馬溫公曰今人有二法有穿地直下爲壙而懸棺以窆者冇鑿隧道旁穿土室而擸柩於其中者按古者惟天子得爲隧道其他皆直下爲壙而懸棺以窆今當以此爲法其穿地宜狹而深狹則不崩損深則盜難近也】

【問合夫妻之位朱子曰某初亡室時只存東畔一位亦不曾考禮是如何陳安卿云地道以右爲尊恐男當居右曰祭時以西爲上則時亦當如此方是人家墓壙棺槨切不可太大當使壙僅能容槨槨僅能容棺乃善去年此間陳家墳墓遭發掘者皆緣壙中太濶其不能發者皆是壙中狹小無著腳手處此不可不知也此問墳墓山腳低卸故盜易入問墳與墓何別曰墓想是塋域墳卽封土隆起者光武紀云爲墳但取其稍髙四邊能走水足矣古人墳極髙大壙中容得人行也沒意思今法令一品以上墳得髙一丈二尺亦自盡髙矣李守約云墳墓所以遭發掘者亦陰陽家之說有以啟之蓋凡發掘者皆以淺之故若深一二丈自無此患古禮亦許深曰不然深有水嘗見興化漳泉間墳墓甚髙問之則曰棺只浮在土上深者僅有一半入地半在地上所以不得不髙其封後來見福州人舉移舊墓稍深者無不有水方知興化漳泉淺者蓋防水爾北方地土深厚深不妨豈可同也】

作灰隔【穿壙旣畢先布灰末於壙底築實厚二三寸然後布石灰細沙黃土拌勻者於其上灰三分二者各一可也築實厚二三尺別用薄板爲灰隔如槨之狀內以靑塗之厚三寸許中取容棺墻髙於棺四寸許置於灰上乃於四旁旋下四物亦以薄極隔之炭末居外三物居內如底之厚築之旣實則旋抽其板近上復下炭灰等而築之及墻之平而止蓋旣不用槨則無以容瀝靑故爲此制又炭禦木根辟水蟻石灰得沙而實得土而黏歲久結而爲全石螻蟻盜賊皆不得進也程子曰古人之欲比化者不使土親膚今奇玩之物尙保藏固宻以防損污況親之遺骨當何如哉世俗淺識惟欲不見而已又冇求速化之說者是豈知必誠必信之義且非欲求其不化也未化之間保藏當如是爾】

【問槨外可用灰雜沙土否朱子曰只純用炭末置之槨外槨內實以和沙石灰或曰可純用灰否曰純灰恐不實須雜以篩過細沙久之灰沙相乳入其堅如石槨外四圍上下一切實以炭末約厚七八寸許旣辟濕气免水患又截樹根不入樹根遇炭皆生轉去以此見炭灰之妙蓋炭是死物無情故樹根不入也抱朴子曰炭入地千年不變問範家用黃泥拌石灰實槨外如何曰不可黃泥久之亦能引樹根又問古人用瀝靑恐地气蒸熱瀝靑溶化棺有偏陷卻不便曰不曾親見用瀝靑利害但書傳間多言用者不知如何禮壙中用生體之屬久之必潰爛卻引蠱蟻非所以爲亡者慮久逺也古人壙中置物甚多以某觀之禮文之意大備則防患之意反不足要之只當防慮久逺母使土親膚而已其他禮文皆可略也又如古者棺不釘不用漆粘而今灰漆如此堅密猶有蟻子入去何況不使釘漆此皆不可行楊氏復曰先生答廖子晦曰所問法後來講究木槨瀝靑似亦無益但於穴底先鋪炭屑築之厚一寸許其上卽鋪沙灰四傍卽用炭屑側厚一寸許下與先所鋪者相接築之旣平然後安石槨於其上四傍又下三物如前槨底及棺四傍上面復用沙灰實之俟滿加蓋復布沙灰而加炭屑於其上然後以土築之盈坎而止蓋沙灰以隔螻蟻愈厚愈佳項嘗見籍溪先生說嘗見用灰者後因遷則見灰已化爲石矣炭屑則以隔木根之自外至者亦里人攺所親見故須令常在沙灰之外四面周密都無縫罅然後可以爲固但法中不許用石槨故此不敢用全石只以數片合成庻幾不戾法意耳】

刻志石【用石二片其一爲蓋刻云某官某公之墓無官則書其字曰某君某甫其一爲底刻云某官某公諱某字某某州某縣人考諱某某官母氏某封某年月日生敍歷官遷次某年月日終某年月日於某鄕某里某處娶某氏某人之女子男某某官女適某官某人婦人夫在則蓋云某官姓名某封某氏之墓無封則云妻夫無官則書夫之姓名夫亡則云某官某公某封某氏夫無官則云某君某甫妻某氏其底敍年若干適某氏因夫子致封號無則否之日以二石字面相向而以鐵束束之埋之壙前近地面三四尺間蓋慮異時陵谷變遷或誤爲人所動而此石先見則人有知其姓名者庻能爲掩之也】造明器【刻木爲車馬僕從侍女各執奉養之物象平生而小準令五品六品三十事七品八品二十事非陞朝官十五事】下帳【謂牀帳茵席椅卓之類亦象平生而小】苞【竹掩一以盛遣奠余脯】

【劉氏璋曰旣夕禮苞二所以裹奠羊豕之肉注云用便昜者謂茅長難用裁取三尺一道編之】

筲【竹器五以盛五穀】

【司馬溫公曰今但以小甕貯五穀各五升可也劉氏璋曰旣夕禮筲三容與簋同盛黍稷麥其實皆瀹注云皆湛之以湯神之所享不用食道所以爲敬】

甖【甆器三以盛酒醯醢司馬溫公曰自明器以下俟實土及半乃於其旁穿便房以貯之按此𨿽古人不忍死其親之意然實非有用之物且脯肉腐敗生蠱娶蟻尢爲非便𨿽不用可也】大轝【古者桞車制度甚詳今不能然但從俗爲之取其牢固平穏而已其法用兩長杠杠上加伏兔附杠處爲圓鑿別作小方牀以載柩足髙二寸旁立兩柱柱外施圓柄令入鑿中長出其外柄鑿之間湏極圓滑以膏塗之使其上下之際柩常適平兩柱近上更爲方鑿加橫扄扄兩頭出柱外者更加小扄杠兩頭施橫杠橫杠上施短杠短杠上或更加小杠仍多作新麻大索以備紮縛此皆切要實用不可闕者但如此制而以衣覆棺亦足以少華道路或更欲加飾則以竹爲之格以防結之上如撮蕉亭施帷幔四角垂流蘇而已然亦不可太髙恐多罣礙不湏大華徒爲觀羙若道路逺決不可爲此虛飾但多用油單裹柩以防水而已】

【朱子曰某舊爲先人飾棺考制度作帷防延平先生以爲不切而今禮文覺繁多使人難行後聖有作必是裁減了方始行得】

翣【以木爲筐如扇而方兩角髙廣二尺髙二尺四寸衣以白布柄長五尺黼翣畫黼黻翣畫黻畫翣畫雲气其緣皆爲雲气皆畫以紫準格】作主【程子曰作主用栗跌方四寸厚一寸二分鑿之洞底以受主身身髙一尺二寸博三寸厚寸二分剡上五分爲圓首寸之下勒前爲頷而判之四分居前八分居後頷下陷中長六寸廣一寸深四分合之植於跌下齊竅其旁以通中圓徑四分居三寸六分之下下距趺面七寸二分以粉塗其前面司馬溫公曰府君夫人共爲一櫝按吉者虞主用桑將練而後易之以栗今於此便作栗主以從簡便或無栗止用木之堅者櫝用黑漆且容一主夫婦俱入祠堂乃如司馬氏之制】

【程子曰庻母亦當爲主但不可入廟子當祀於私室主之制庻則一蓋冇法象不可益損益損則不成矣朱子曰伊川制士庻不用主只用牌子防來牌子當如古制只不消二片相合及竅其旁以通中且如】

【今人未仕只用牌子到任後不中換了若是士人只用主亦無大利害主式乃伊川先生所制初非朝廷立法固無官品之限萬一繼世無官亦難遽易但繼此不當作耳牌子亦無定制竊意亦湏似主之大小髙下但不爲判合陷中可也凡此皆是後賢義起之制今復以意斟酌於古禮未有考也今詳伊川主式書屬稱本注屬謂髙曽祖考稱謂官或號行如處士秀才幾郎幾公之類如此則士庻可通用周尺當省尺七寸五分弱程集與書儀誤注五寸五分弱溫公圖以謂三司布帛尺卽省尺程沙隨尺卽布帛尺今以周尺校之布帛尺正是七寸五分弱然非有聲律髙下之差亦不必屑屑然也得一書爲據足矣】遷柩朝祖奠

賻陳器祖奠

發引前一日因朝奠以遷柩告【設饌如朝奠祝斟酒訖北面跪告曰今以吉辰遷柩敢告俛伏興主人以下哭盡哀再拜蓋古有啟殯之奠今旣不塗殯則其禮無所施又不可全無節文故爲此禮也】

【楊氏復曰古禮自啟殯至卒哭更有兩變服之節啟殯斬衰男子括髮婦人髽蓋小斂括髮髽今啟殯亦見屍柩故變同小斂之節也此是一節今旣不塗殯則亦不啟𨿽不變服可也古禮啟殯之後斬衰男子免至虞卒哭皆此又是一節開元禮主人及諸子皆去冠絰以斜布巾帕頭亦放古意家禮今皆不用何也司馬公曰自啟殯至於卒哭日數甚多若使五服之親皆不冠而袒免恐其驚俗故但各服其服而已】

奉柩朝於祖【將遷柩役者入婦人退避主人及眾主人輯杖立視祝以箱奉魂帛前行詣祠堂前執事者奉奠及椅卓次之銘旌次之役者舉柩次之主人以下從哭男子由右婦人由左重服在前輕服在後服各爲敍侍者在末無服之親男居男右女居女左皆次主人主婦之後婦人皆蓋頭至祠堂前執事者先布席役者致柩於其上北首而出婦人去蓋頭祝帥執事者設靈座及奠於柩西東向主人以下就位立哭盡哀止此禮蓋象平生將出必辭尊者也】

【楊氏復曰按儀禮朝祖正柩之後遂匠始納載柩之車於階間卽家禮所謂大轝也方其朝祖時又別冇輁軸注云輁軸狀如長牀夫輁狀如長牀則僅可承棺轉之以軸輔之以人故得以朝祖旣正柩則用夷牀蓋朝祖時載柩則有輁軸正柩則有夷牀後世皆闕之今但使役者舉柩柩旣重大如何可舉恐非謹之重之之意若但魂帛朝於祖亦失遷柩朝祖之本意恐當從儀禮別制輁軸以朝祖至祠堂前正柩用夷牀北首祝帥執事者設靈座及奠於柩西東向主人以下就位立哭盡哀止輯斂也謂舉之不以拄地也旣夕禮遷於祖正柩於兩楹問席升設於柩西奠設如初注奠設如初東面也不統於柩神不西面也不設柩東東非神位也】

遂遷於防事【執事者設帷於防事役者入婦人退避祝奉魂帛導柩右旋主人以下男女哭從如前詣防事執事者布席役者置柩於席上南首而出祝設靈座及奠於柩前南向主人以下就位坐哭借以薦席】乃代哭【如未斂之前以至發引】親賔致奠賻【知初喪儀】陳哭【方相在前役夫爲之冠服如道士執戈揚盾四品以上四目爲方相以下兩目爲魌頭次明器下帳苞筲甖以牀舁之次銘旌去跗執之次靈車以奉魂帛香火次大轝轝旁有翣使人執之】

【劉氏璋曰司馬溫公喪禮陳器篇內於下帳之下有曰上服二字者注云有官則公服靴笏襆頭無官則襕衫鞋履之類又大轝旁有翣貴賤有數庻人無之今書𨿽不曽載姑附此亦備引用】

日晡時設祖奠【饌如朝奠祝斟酒訖北向跪告曰永遷之禮靈辰不畱今奉柩車式遵祖道俛伏興餘如朝夕奠儀司馬溫公曰若柩自他所歸則行日但設朝奠哭而行至乃備此及下遣奠禮】

遺奠

厥明遷柩就轝【轝夫納大轝扵中庭脫柱上橫扄執事者徹祖奠祝北向跪告曰今遷柩就轝敢告遂遷靈座置傍側婦人退避召役夫遷柩就轝乃載施肩加楔以索維之令極牢實主人從柩哭降視載婦人哭於帷中載畢祝帥執事者遷靈座於柩前南向】

【司馬溫公曰啟殯之日備布三尺以盥濯灰治之布爲之祝禦柩執此以指麾役者劉氏璋曰儀禮云啇祝拂柩用功布幠火吳切用侇衾注曰啇祝祝習啇禮者啇人教之以敬於接神功布拂去棺上塵土幠覆之爲其形露也侇之言屍也侇衾覆尸之衾也】

乃設遣奠【饌如朝奠有脯惟婦人不在奠畢執事者徹脯納苞中置舁牀上遂徹奠】

【楊氏復曰髙氏禮祝跪告曰靈輀旣駕往卽幽宅載陳遣禮永訣終天載謂升柩於轝也以新組左右束柩於轝乃以橫木楔柩足兩旁使不動揺】

祝奉魂帛升車焚香【別以箱盛主置帛後至是婦人乃蓋頭出帷降階立哭守舍者哭辭盡哀再拜而歸尊長則不拜】

發引

柩行【方相等前導如陳器之敍】主人以下男女哭步從【如朝祖之敍出門則以白幕夾障之】尊長次之無服之親又次之賔客又次之【皆乘車馬親賔或先待於墓所或出郭哭拜辭歸】親賔設幄於郭外道旁駐柩而奠【如在家之儀】塗中遇哀則哭【若墓逺則毎捨設靈座於柩前朝夕哭奠食時上食夜則主人兄弟皆宿柩旁親戚共守衛之】

及墓下棺祠后土題木主成墳

未至執事者先設靈幄【在墓道西南向有椅卓】親賔次【在靈幄前十數步男東女西次北與靈幄相直皆南向】婦人幄【在靈幄後壙西】方相至【以戈擊壙四隅】明器等至【陳於壙東南北上】靈車至【祝奉魂帛就幄座主箱亦置帛後】遂設奠而退【酒果脯醢】柩至【執事者先布席於壙南柩至脫載置席上北首執事者取銘旌去杠置柩上】主人男女各就位哭【主人諸丈夫立於壙東西向主婦諸婦女立於壙西幄內東向皆北上如在塗之儀】賔客拜辭而歸【主人拜之賔答拜】乃窆【先用木杠橫於灰隔之上乃用索四條穿柩底鐶不結而下之至杠上則抽索去之別折細布若生絹兜柩底而下之更不抽出但截其餘棄之若柩無鐶卽用索兜柩底兩頭放下至杠上乃去索用布如前大凡下柩最須詳審用力不可誤有傾墜動揺主人兄弟宜輟哭親臨視之已下再整柩衣銘旌令平正】主人贈【玄六纁四各長丈八尺主人奉置柩旁再拜稽顙在位者皆哭盡哀家貧或不能具此數則玄纁各一可也其餘金玉寶玩並不得入壙以爲亡者之累】加灰隔內外蓋【先度灰隔大小制薄板一片旁距四墻取令脗合至是加於柩上更以油灰彌之然後旋旋少灌瀝靑於其上令其速凝卽不透板約已厚二寸許乃加外蓋】實以灰【三物拌勻者居下炭末居上各倍於底及四旁之厚以酒灑而躡實之恐震柩中故未敢築但多用之以俟其實耳】乃實土而漸築之【下土每尺許卽輕手築之勿令震動柩中】祠后土於墓左【如前儀祝版同前但云今爲某官封謚窆玆幽宅神其後同】

【劉氏璋曰爲父母形體在此故禮其神以安之】

藏明器等【實土及半乃藏明器下帳苞筲甖扵便房以版塞其門】下志石【墓在平地則於壙內近南先布磚一重置石其上又以磚四圍之而覆其上若墓在山側峻處則於壙南數尺間掘地深四五尺依此法埋之】復實以土而堅築之【下土亦以尺許爲凖但須密杵堅築】題主【執事者設卓子於靈座東南西向置硯筆墨對卓置盥盆帨巾如前主人立於其前北向祝盥手出主臥置卓上使善書者盥手西向立先題陷中父則曰故某官某公諱某字某第幾神主粉面曰考某官封謚府君神主其下左旁曰孝子某奉祀母則曰故某封某氏諱某字某第幾神主粉面曰妣某封某氏神主旁亦如之無官封則以生時所稱爲號題畢祝奉置靈座而藏魂帛於箱中以置其後炷香斟酒執版出於主人之右跪讀之日子同前但云孤子某敢昭告於考某官封謚府君形歸窀穸神返室堂神主旣成伏惟尊靈捨舊從新是慿是依畢懷之興復位主人再拜哭盡哀止母喪稱哀子後放此凡有封謚皆稱之後皆放此】

【問夫在妻之神主宜書何人奉祀朱子曰旁注施於所尊以下則不必書也髙氏曰觀木主之制旁題主祀之名而知宗子之法不可廢也宗子承家主祭有君之道諸子不得而抗焉故禮支子不祭祭必告於宗子宗子爲士庶子爲大夫則以上牲祭於宗子之家其祝詞曰孝子某爲介子某薦其常事若宗子居於他國庶子無廟則望墓爲壇以祭其祝詞曰孝子某使介子某執其常事若宗子死則稱名不稱孝蓋古人重宗如此自宗子之法壊而人不知所自來以至流轉四方往往親未絕而有不相識者是豈教人尊祖收族之道哉】

祝奉神主升車【魂帛箱在其後】執事者徹靈座遂行【主人以下哭從如來儀出墓門尊長乘車馬去墓百步許卑防亦乘車馬但畱子弟一人監視實土以至成墳】墳髙四尺立小石碑於其前亦髙四尺趺髙尺許【司馬溫公曰按令式墳碑石獸大小多寡𨿽各有品數然者當爲無窮之規後世見此等物安知其中不多藏金玉邪是皆無益於亡者而反有害故令式又有貴得同賤賤不得同貴之文然則不若不用之爲愈也今按孔子防墓之封其崇四尺故取以爲法用司馬公說別立小碑但石湏闊尺以上其厚居三之二圭首而刻其面如志之蓋乃略述其世系名字行實而刻於其左轉及後右而周焉婦人則俟夫乃立面如夫亡志蓋之刻云】

【司馬溫公曰古人有大勲徳勒銘鐘鼎藏之宗廟其則有丰碑以下棺耳秦漢以來始命文士褒贊功徳刻之於石亦謂之碑降及南朝復有銘志埋之墓中使其人果大賢邪則名聞昭顯眾所稱頌流播終古不可掩蔽豈待碑志始爲人知若其不賢也𨿽以巧言麗詞彊加采飾功侔呂望徳比仲尼徒取譏笑其誰肯信碑猶立於墓道人得見之志乃藏於壙中自非開發莫之睹也隋文帝子秦王俊薨府僚請立碑帝曰欲求名一卷史書足矣何用碑爲徒與人作鎭石耳此實語也今旣不能免依其志文但可直敍鄕裏世家官簿始終而已季札墓前有石世稱孔子所篆云嗚呼有吳延陵季子之墓豈在多言然後人知其賢也今但刻姓名於墓前人自知之耳】

反哭

主人以下奉靈車在塗徐行哭【其反如疑爲親在彼哀至則哭】至家哭【望門卽哭】祝奉神主入置於靈座【執事者先設靈座於故處祝奉神主入就位櫝之並出魂帛箱置主後】主人以下哭於防事【主人以下及門哭入升自西階哭於防事婦人先入哭於堂】

【朱子曰反哭升堂反諸其所作也主婦入於室反諸其所養也湏知得這意思則所謂踐其位行其禮等事行之自安方見得繼志述事之事楊氏復曰按先生此言蓋謂古者反哭於廟反諸其所作謂親所行禮之處反諸其所養謂親所饋食之處皆指反哭於廟而言也先生家禮反哭於防事婦人先入哭於堂又與古異者後世廟制不立祠堂狹隘所謂防事者乃祭祀之地主婦饋食亦在此堂也】

遂詣靈座前哭【盡哀止】有弔者拜之如初【謂賔客之親宻者旣歸待反哭而復予檀弓曰反哭之弔也哀之至也反而亡焉失之矣於是爲甚】期九月之喪者飲酒食肉不與宴樂小功以下大功異居者可以歸

性理大全書卷二十﹤子部﹐儒家類﹐性理大全書﹥

欽定四庫全書

性理大全書卷二十一

家禮四

喪禮

虞祭【之日日中而虞或墓逺則但不出是日可也若去家經宿之上則初虞於所館行之鄭氏曰骨肉歸於土防气則無所不之孝子爲其彷徨三祭以安之】

【朱子曰未時奠而不祭但酌酒陳饌再拜虞始用祭禮卒哭謂之吉祭】

主人以下皆沐浴【或已晚不暇卽略自澡潔可也】執事者陳器具饌【盥盆帨巾各二於西階西南上東盆有臺巾有架西者無之凢喪禮皆放此酒瓶並架一於靈座東南置卓子於其東設注子及盤盞於其上火鑪湯瓶於靈座西南置卓子於西設祝版於其上設蔬果盤盞於靈座前卓上匕筯居內當中酒盞在其西醋楪居其東果居外蔬果居內實酒於瓶設香案居堂中炷火於香鑪束茅聚沙於香案前具饌如朝奠陳於堂門外之東】祝出神主於座主人以下皆入哭【主人及兄弟倚杖於室外及與祭者皆入哭於靈座前其位皆北面以服爲列重者居前輕者居後尊長坐卑防立丈夫處東西上婦人處西東上逐行各以長防爲序侍者在後】降神【祝止哭者主人降自西階盥手帨手詣靈座前焚香再拜執事者皆盥帨一人開酒實於注西面跪以注授主人主人跪受一人奉卓上盤盞東面跪於主人之左主人斟酒於盞以注授執事者左手取盤右手執盞酹之茅上以盤盞授執事者俛伏興少退再拜復位】祝進饌【執事者佐之其設之敍如朝奠】初獻【主人進詣注子卓前執注北向立執事者一人取靈座前盤盞立於主人之左主人斟酒反注於卓子上與執事者俱詣靈座前北向立主人跪執事者亦跪進盤盞主人受盞三祭於茅束上俛伏興執事者受盞奉詣靈座前奠於故處祝執版出於主人之右西向跪讀之前同但云日月不居奄及初虞夙興夜處哀慕不寧謹以潔牲柔毛粢盛醴齊哀薦祫事尙饗祝興主人哭再拜復位哭止牲用豕則曰剛鬛不用牲則曰淸酌庶羞祫合也欲其合於先祖也】亞獻【主婦爲之禮如初但不讀祝四拜】終獻【親賓一人或男或女爲之禮如亞獻】侑食【執事者執注就添盞中酒】主人以下皆出祝闔門【主人立於門東西向卑防丈夫在其後重行北上主婦主於門西東向卑防婦女亦如之尊長休於他所如食間】

【楊氏復曰士虞禮無屍者祝闔牖戶如食間詳見後四時祭禮】

祝啟門主人以下入哭辭神【祝進當門北向噫歆告啟門三乃啟門主人以下入就位執事者防茶祝立於主人之右西向告利成斂主匣之置故處主人以下哭再拜盡哀止出就次執事者徹】祝埋魂帛【祝取防帛帥執事者埋於屏處潔地】罷朝夕奠【朝夕哭哀至哭如初】遇柔日再虞【乙丁巳辛癸爲柔日其禮如初虞惟前期一日陳器具饌厥明夙興設蔬果酒饌質明行事祝出神主於座祝詞攺初虞爲再虞祫事爲虞事爲異若墓逺途中遇柔日則亦於所館行之】遇剛日三虞【甲丙戊庚壬爲剛日其禮如再虞惟攺再虞爲三虞虞事爲成事若墓逺亦途中遇剛日且闕之湏至家乃可行此祭】

卒哭【檀弓曰卒哭曰成事是日也以吉祭易喪祭故此祭漸用吉禮】

三虞後遇剛日卒哭前期一日陳器具饌【並同虞祭惟更設酒瓶一於酒瓶之西】厥明夙興設蔬果酒饌【並同虞祭惟更取井花水充酒】質明祝出主【同再虞】主人以下皆入哭降神【並同虞祭】主人主婦進饌【主人奉魚肉主婦悅奉麺米食主人奉羮主婦奉飯以進如虞祭之設】初獻【並同虞祭惟祝執版出於主人之左東向跪讀爲異詞並同虞祭但攺三虞爲卒哭哀薦成事下云來日隮祔於祖考某官府君尙饗按此云祖考謂亡者之祖考也】

【朱子曰溫公以虞祭讀祝於主人之右卒哭讀祝於主人之左蓋得禮意楊氏復曰髙氏禮記進讀祝文曰日月不居奄及卒哭叩地號天五情糜潰謹以淸酌庶羞哀薦成事尙饗】

亞獻終獻侑食闔門啟門辭神【並同虞祭惟祝西階上東面告利成】自是朝夕之間哀至不哭【猶朝夕哭】主人兄弟防食水飲不食菜果寢席枕木

【楊氏復曰按古者旣虞卒哭有受服綀祥禫皆有受服蓋服以表哀哀漸殺則服漸輕然受服數更近於文繁今世俗無受服自始死至大祥其哀無變非古也書儀家禮從俗而不泥古所以從簡】祔【檀弓曰殷旣綀而祔周卒哭而祔孔子善殷注曰期而神之人情然殷禮旣亡其本末不可考今三虞卒哭皆用周禮次第則此不得獨從殷禮】

卒哭明日而祔卒哭之祭旣徹卽陳器具饌【器如卒惟陳之於祠堂堂狹卽扵防事隨便設亡者祖考妣於中南向西上設亡者位扵其東南西向母喪則不設祖考位酒瓶酒瓶於阼階上火鑪湯瓶於西階上具饌如卒哭而三分母喪則兩分祖妣二人以上則以親者雜記曰男子袝於王父則配女子祔於王母則不配注有事於尊者可以及卑有事於卑者不敢援尊也髙氏曰若祔妣則設祖妣及妣之位更不設祖考位若父在而祔妣則不可遞遷祖妣宜別立室以藏其主待考同祔若考妣同祔則並設祖考及祖妣之位胡氏泳曰髙氏別室藏主之設恐未然先生內子之喪主只祔於祖妣之傍此當爲防楊復曰父在祔妣則父爲主乃是夫祔妻於祖妣三年喪畢未遷尙祔於祖妣待父他日三年喪畢遞遷祖考妣始考妣同遷也髙氏父在不可遞遷祖妣之說亦是但別室蔵主說則非也】

厥明夙興設蔬果酒饌【並同卒哭】質明主人以下哭於靈座前【主人兄弟皆倚杖於階下入哭盡哀止按此謂繼祖宗子之喪其世嫡當爲後者主喪乃用此禮若喪主非宗子則皆以亡者繼祖之宗主此祔祭禮注云祔於祖廟宜使尊者主之】詣祠堂奉神主出置於座【祝軸簾啟櫝奉所祔祖考之主置於座內執事者奉祖妣之主置於座西上若在他所則置於西階上卓子上然後啟櫝若喪主非宗子而與繼祖之宗異居則宗子爲告於祖而設虛位以祭祭訖除之】還奉新主入祠堂置於座【主人以下還詣靈座所哭祝奉主櫝詣祠堂西階上卓子上主人以下哭從如從柩之敍至門止哭祝啟櫝出主如前儀若喪主非宗子則惟喪主主婦以下還迎】敍立【若宗子自爲喪主則敍立如虞祭之儀若喪主非宗子則宗子主婦分立兩階之下喪主在宗子之右喪主婦在宗子婦之左長則居前少則居後余亦如虞祭之儀】參神【在位者皆再拜參祖考妣】降神【若宗子自爲喪主則喪主行之若喪主非宗子則宗子行之並同卒哭】祝進饌【並同虞祭】初獻【若宗子自爲喪主則喪主行之若喪主非宗子則宗主行之並同卒哭但酌獻先詣祖考妣前日子前同卒哭祝版但云孝子某謹以潔牲柔毛粢盛醴齊適於某考某官府君隮祔孫某官尙饗皆不哭內喪則云某妣某封某氏隮祔孫婦某封某氏次詣亡者前若宗子自爲喪主則祝版同前但云薦祔事於先考某官府君適於某考某官府君尙饗若喪主非宗子則隨宗子所稱余儀同若亡者於宗子爲卑防則宗子不拜】亞獻終獻【若宗子自爲喪主則主婦爲亞獻親賓爲終獻若喪主非宗子則喪主爲亞獻主婦爲終獻並同卒哭及初獻儀惟不讀祝】侑食闔門啟門辭神【並同卒哭但不哭】祝奉主各還故處【祝先納祖考妣神主於龕中匣之次納亡者神主西階卓子上匣之奉之反於靈座出門主人以下哭從如來儀盡哀止若喪主非宗子則哭而先行宗子亦哭送之盡哀止若祭於他所則考妣之主亦如新主納之】

【程子曰喪須三年而祔若卒哭而祔則二年卻都無事禮卒哭猶存朝夕哭無主在寢哭於何處朱子曰古者廟有昭穆之次昭常爲昭穆常爲穆故祔新老者於其祖父之廟則爲告其祖父以當遷他廟而告新死者以當入此廟之漸也今公私之廟皆爲同堂異室以西爲上之制而無復左昭右穆之次一有遞遷則羣室皆遷而新死者當入於其禰之故室矣此乃禮之大節與古不同而爲禮者猶執祔於祖父之文似無意義然欲遂變而祔於禰廟則又非變禮存羊意楊氏復曰司馬禮家禮並是旣祔之後主復於寢所謂奉主各還故處也】

小祥【鄭氏云祥吉也】

期而小祥【自喪至此不計閏凡十三月古者卜日而祭今止用初忌以從簡易大祥仿此】前期一日主人以下沭浴陳器具饌【主人率眾丈夫灑掃滌濯主婦率眾婦人滌釡鼎具祭饌他皆如卒哭之禮】設次陳練服【丈夫婦人各設次於別所置練服於其中男子以練服爲冠去首經負版辟領衰婦人截長裙不令曵地應服期者攺吉服然猶盡其月不服金珠錦繡紅紫惟爲妻者猶服禫盡十五月而除】

【楊氏復曰按儀禮喪服記載喪負版辟領之制甚詳但有闕文不言衰負版辟領何時而除司馬公書儀云旣練男子去首絰負版辟領衰故家禮防書儀云小祥去首絰負版辟領衰但禮經旣練男子除首經婦人除腰帶家禮於婦人成服時並無婦人經帶之文此爲疏略故旣綀亦不言婦人除帶當以禮經爲正】

厥明夙興設蔬果酒饌【並同卒哭】質明祝出主主人以下入哭【皆如卒哭但主人倚杖於門外與期親各服其服而入若已除服者來預祭亦釋去華盛之服皆哭盡哀止】乃出就次易服復入哭【祝止之】降神【如卒哭】三獻【如卒哭之儀祝版同前但云日月不居奄及小祥夙興夜處小心畏忌不惰其身哀慕不寧敢用潔牲柔毛粢盛醴齊薦此常事尙饗】侑食闔門啟門辭神【皆如卒哭之儀】止朝夕哭【惟朔望未除服者防哭其遭喪以來親戚之未嘗相見者相見𨿽已除服猶哭盡哀然後敍拜】始食菜果

【問妻喪逾期主祭朱子曰此未有考但司馬氏大小祥祭已除服者皆與祭則主祭𨿽已除服亦何害於於與祭乎但不可純用吉服須如弔服及忌日之服可也】

大祥

再期而大祥【自喪至此不計閏凡二十五月亦止用第二忌日祭】前期一日沐浴陳器具饌【皆如小祥】設次陳禫服【司馬溫公曰丈夫垂腳黲紗襆頭黲布衫布裏角帶未大祥間暇以出謁者婦人冠梳假髻以鵞黃靑碧皁白爲衣履其金珠紅繡皆不可用】

【問子爲母大祥及禫夫已無服其祭當如何朱子曰今禮幾筵必三年而除則小祥大祥之祭皆夫主之但小祥之後夫卽除服大祥之祭夫亦恐湏素服如巾服可也但攺其祝詞不必言爲子而祭也】

告遷於祠堂【以酒果告如朔日之儀若無親盡之祖則祝版云云告畢攺題神主如加贈之儀遞遷而西虛東一龕以俟新主若有親盡之祖而其別子也則祝版云云告畢而遷於墓所不埋其支子也而族人有親未盡者則祝版云云告畢遷於最長之房使主其祭其餘攺題遞遷如前若親皆已盡則祝版云云告畢埋於兩階之間其餘攺題遞遷如前】厥明行事皆如小祥之儀【惟祝版攺小祥曰大祥常事曰祥事】畢祝奉神主入於祠堂【主人以下哭從如祔之敍至祠堂前哭止】徹靈座斷杖棄之屏處奉遷主埋於墓側始飲酒食肉而復寢

【問祧主朱子曰天子諸侯有太廟夾室則祧主藏於其中今士子無此祧主無可置處禮記說藏於兩階間今不得已只埋於墓所李繼善問曰納主之儀禮經未見書儀但言遷祠版匣於影堂別無祭告之禮周舜防以爲昧然歸匣恐未爲得先生前云諸侯三年喪畢皆有祭但其禮亡而大夫以下又不可考然則今當何所防耶曰橫渠說三年後祫祭於太廟因其告祭畢還主之時遂奉祧主歸於夾室遷主新主皆歸於其廟此似爲得禮鄭氏周禮注大宗伯享先王處似亦有此意而舜防所疑與熹所謂三年喪畢有祭者似亦暗與之合但旣祥而徹幾筵其主且當祔於祖父之廟俟祫畢然後遷耳楊氏復曰家禮祔與遷皆祥祭一時之事前期一日以酒果告訖攺題遞遷而西虛東一龕以俟新主厥明祥祭畢奉神主入於祠堂又按先生與學者書則祔與遷是兩項事旣祥而徹幾筵其主且當祔於祖父之廟俟三年喪畢合祭而後遷蓋世次疊遷昭穆繼序其事至重豈可無祭告禮但以酒果告行疊遷乎在禮喪三年不祭故橫渠說三年喪畢祫祭於太廟因其祭畢還主之時疊遷神主用意婉轉此爲得禮而先生從之或者又以大祥除喪而新主未得祔廟爲疑竊嘗思之新主所以未遷廟者正爲體亡者尊敬祖考之意祖考未有祭告豈敢遷也況禮辧昭穆孫必祔祖凡合祭時孫尙祔祖今以新主且祔於祖父之廟有何所疑當俟告祭前一夕以薦告遷主畢乃題神主厥明合祭畢奉神主埋於墓所奉遷主新主各歸於廟故並述其說以俟考髙氏告祔遷祝文曰年月日孝曽孫某罪積不滅嵗及免喪世次疊遷昭穆繼序先王制禮不敢不至】

禫【鄭氏曰澹澹然平安之意】

大祥之後中月而禫【間一月也自喪至此不計閏凡二十七月】

【司馬溫公曰士虞禮中月而禫鄭注雲中猶間也禫祭名也白喪至此凡二十七月按魯人有朝祥而暮歌者子路笑之夫子曰逾月則其善也孔子旣祥五日彈琴而不成聲十日而成笙歌檀弓曰祥而縞注縞冠素紕也又曰禫徒月樂三年問曰三年之喪三十五月而畢然則所謂中月而禫者蓋禫祭在祥月之中也歷代多從鄭說今律勅三年之喪皆二十七月而除不可違也朱子曰二十五月祥後便禫看來當如王肅之說於是月禫徙月樂之說爲順而今從鄭氏之說𨿽是禮宜從厚然未爲當】

前一月下旬卜日【下旬之首擇來月三旬各一日或丁或亥設卓子於祠堂門外置香鑪香盒杯珓盤子於其上西向主人禫服西向眾主人次之少退北上子孫在其後重行北上執事者北向東上主人炷香燻珓命以上旬之日曰某將以來月某日祗薦禆事於先考某官府君尙饗卽以珓擲於盤以一俯一仰爲吉不吉更命中旬之日乂不吉則用下旬之日主人乃入祠堂木龕前再拜在位者皆再拜主人焚香祝執辭於主人之左跪告曰孝子某將以來月某日祗薦禫事於先考某官府君卜旣得吉敢告主人再拜降與在位者皆再拜祝闕門退若不得吉則不用卜旣得吉一句】前期一日沐浴設位陳器具饌【設神位於靈座故處他如大祥之儀】厥明行事皆如大祥之儀【但主人以下詣祠堂祝奉主櫝置於西階卓子上出主置於座主人以下皆哭盡哀三獻不哭攺祝版大祥爲禫祭祥事爲禫事至辭神乃哭盡哀送神主至祠堂不哭】

【朱子曰薦新告朔吉凶相襲似不可行未可廢旣葬則使輕服或已除者入廟行禮可也四時大祭旣葬亦不可行如韓魏公所謂節祠者則如薦新行之可也又曰家間頃年居喪於四時正祭則不敢舉而俗節薦享則以墨衰行之蓋正祭三獻受胙非居喪所可行而俗節則惟普同一獻不讀祝不受胙也又曰喪三年不祭但古人居喪衰麻之衣不釋於身哭泣之聲不絕於口其出入居處言語飲食皆與平日絕異故宗廟之祭𨿽廢而幽明之間兩無憾焉今人居喪與古人異卒哭之後遂墨其衰凡出入居處言語餘食與平日之所爲皆不廢也而獨廢此一事恐亦有所未安竊謂欲處此義者但當自省所以居喪之禮果能始卒一一合於曲禮卽廢祭無可疑若他時不免墨衰出入或其他有所未合者尙多卽卒哭之前不得已準禮且廢卒哭之後可以略做左傳杜注之說遇四時祭日以衰服特祀於幾筵用墨衰常於家廟可也楊氏復曰先生以子喪不舉盛祭就祠堂內致薦用深衣幅巾祭畢反喪服哭奠子則至慟】

居喪雜儀

檀弓曰始死充充如有窮旣殯瞿瞿如有求而弗得旣皇皇如有望而弗至練而慨然祥而廓然顏丁善居喪始死皇皇如有求而弗得及殯望望焉如有從而弗及旣慨然如不及其反而息雜記孔子曰少連大連善居喪三日不怠三月不觧期悲哀三年憂喪服四制曰仁者可以觀其愛焉知者可以觀其理焉彊者可以觀其志焉禮以治之義以正之孝子弟弟貞婦皆可得而察焉曲禮曰居喪未讀喪禮旣讀祭禮喪復常讀樂章檀弓曰大功廢業或曰大功誦可也【今居喪但勿讀樂章可也】雜記三年之喪言而不語對而不問【言言已事也爲人說爲語】喪大記父母之喪非喪事不言旣與人立君言王事不言國事大夫士言公事不言家事檀弓髙子臯執親之喪未嘗見齒【言笑之微】雜記防衰之喪旣人請見之則見不請見人小功請見人可也又凡喪小功以上非虞祔練祥無沐浴曲禮頭有創則沐身有瘍則浴喪服四制百官偹百物具不言而事行者扶而起言而後事行者杖而起身自執事而後行者面垢而已凡此皆古禮今之賢孝君子必有能盡之者自余相時量力而行之可也

致賻奠狀

具位姓某

某物若干

右謹專送上某人靈幾聊偹賻儀【香茶酒食云奠儀】伏惟歆納謹狀年月日具位姓某狀

封皮狀上某官靈筵具位姓某謹封

【劉氏璋曰司馬公書儀云亡者官尊其儀乃如此若平交及降等卽狀內無年封皮上用面簽題曰某人靈筵下云狀謹封】

謝狀【三年之喪未卒哭只令子侄發謝書】

具位姓某

某物若干

右伏防尊慈以某【發書者名】某親違世【大官云薨沒】特賜賻儀【襚奠隨事】下誠【平交不用此二字】不任哀感之至謹具狀上謝謹狀【余並同前但封皮不用靈筵二字】

【劉氏璋曰司馬公云此與所尊敬之儀如平交則狀內攺尊慈爲仁私賜爲貺去下誠字後云謹奉狀陳謝謹狀無年封皮上用面簽題云某人下云狀謹封】

慰人父母亡防【慰嫡孫承重者同】

某頓首再拜言【降等止云頓首平交但云頓首言】不意凶變【亡者官尊云邦國不不幸後皆放此】先某位【無官卽云先府君有契卽加幾丈於某位府君之上母云先某封無封卽云先夫人承重則云尊祖考某位尊祖妣某封余並同】奄棄榮飬【亡者官尊卽云奄捐館捨或云奄忽薨逝母封至夫人者亦云薨逝若生者無官卽云奄違色養】承訃驚怛不能己己伏惟【平交云恭惟降等云緬惟】孝心純至思慕號絕何可堪居日月流邁逾旬朔【經時卽云已忽經時已卽云經襄奉卒哭小祥大祥禫除各隨其時】哀痛柰何罔極柰何不審自罹荼毒【父在母亡卽云憂苦】气力何如【平交云何似】伏乞【平交云伏願降等云惟�】彊加粥【已則云防食】俯從禮制某役事所縻【在官卽云職業有守】未由奔慰其於憂戀無任下誠【平交已下但云未由奉慰悲系增深】謹奉防【平交云狀】伏惟鑑察【平交以下去此四字】不備謹防【平交云不宣謹狀】月日具位【降等用郡望】姓某防上【平交云】某官大孝【苫前母亡卽云至孝平交以下云苫次】封皮防上某官大孝【苫前】具位姓某謹封【降等卽用面簽云某官大孝苫次郡望姓名狀謹封若慰人母亡卽云至孝劉氏璋曰裴儀云父母亡日月逺云哀前平交以下云哀次劉儀云百日內云苫次百日外服次如尊則稱苫前服前今從劉儀】

重封防上【平交云狀】某官具位姓某謹封

父母亡答人慰防【嫡孫承重者同】

某稽顙再拜言【降等云叩首去言字】

【劉氏璋曰劉儀某叩首泣血言按稽顙而後拜以頭觸地曰稽顙三年之禮也𨿽於平交降等者亦如此但去言字何則古禮受弔必拜之不問防賤故也】

某罪逆深重不自死滅禍延先考【母云先妣承重則祖父云先祖考祖母云先祖妣】攀號擗踴五內分崩叩地叫天無所逮及日月不居奄逾旬朔【隨時同前】酷罰罪苦【父在母亡卽云偏罰罪深父先亡則母與父同】無望生全卽日防恩【平交以下去此四字】祗奉幾筵茍存視息伏防尊慈俯賜慰問哀感之至無任下誠【平交云仰承仁恩俯垂慰問其爲哀感但切下懷降等云特承慰問哀感良深司馬溫公曰凡遭父母喪知舊不以書來弔問是無相卹之心於禮不當先發書不得已須至先發卽刪此四句】未由號訴不勝隕絕謹奉防【降等云狀】荒迷不次謹防【降等云狀】月日孤子【母喪稱哀子俱亡卽稱孤哀子承重者稱孤孫哀孫孤哀孫】姓名防上某位【座前謹空平交以下去此二字】

【朱子曰父喪稱孤子母喪稱哀子溫公所稱蓋因今俗以別父母不欲混並之也且從之亦無害】

封皮重封並同前【但攺具位爲孤子】

慰人祖父母亡啟狀【謂非承重者伯叔父母姑兄姊弟妹妻子侄孫同】

某啟不意凶變【子孫不用此句】尊祖考某位奄忽違世【祖母曰尊祖妣某封無官封有契巳見上伯叔父母姑卽加尊字兄姊弟妹加令字降等皆加賢字若彼一等之親有數人卽加行第云幾某位無官云幾府君有契卽加幾大幾兄扵某位府君之上姑姊妹則稱以夫姓雲某宅尊姑令姊妹妻則云賢閤某封無封則但云賢閤子卽云伏承令子幾某位侄孫並同降等則曰賢無官者稱秀才】承訃驚怛不能巳已【妻攺怛爲愕子孫但云不勝驚怛】伏惟【恭惟緬惟見前】孝心純至哀慟摧裂何可勝任【伯叔父母姑云親愛加隆哀慟沈痛何可堪勝兄姊弟妹則云友愛加隆妻則云伉儷義重悲悼沈痛子侄孫則云慈愛隆深悲慟沈痛余與伯叔】

【父母姑同】孟春猶寒【寒溫隨時】不審尊體何似【稍尊云動止何如降等云所履何似】伏乞【平交以下如前】深自寛抑以慰慈念【其人無父母卽但云逺誠連書不上平】某事役所縻【在官如前】未由趨慰其於憂想無任下誠【平交以下如前】謹奉狀伏惟鑑察【平交如前】不備【平交如前】謹狀月日具位姓名狀上某位【服前平交云服次】

封皮重封同前

祖父母亡答人啟狀【謂非承重者伯叔父母姑兄姊弟妹妻子侄孫同】

某啟家門凶禍【伯叔父母姑兄姊弟妹雲家門不幸妻云私家不幸子侄孫云私門不幸】先祖考【祖母云先祖妣伯叔父母云幾伯叔父母姑云幾家姑兄姊云幾家兄幾家姊弟妹云幾捨弟幾舍妹妻云室人子云小子某侄雲從子某孫云防孫某】奄忽棄背【兄弟以下云喪逝子子侄孫云爾天折】痛苦摧裂不自勝堪【伯叔父母姑兄姊弟妹云摧痛酸苦不自堪忍妻攺催痛爲悲悼子侄孫攺悲悼爲悲念】伏防尊慈特賜慰問哀感之至不任下誠【平交降等如前】孟春猶寒【寒溫隨時】伏惟【恭惟緬惟如前】某位尊體起居萬福【平交不用起居防等但云動止萬福】某卽日侍奉【無父母卽不用此句】幸免他苦未由面訴徒增哽塞謹奉狀上【平交云陳】謝不備【平交如前】謹狀月日某郡姓名狀上某位【座前謹空平交如前】封皮重封如前

【劉氏璋曰司馬公云自伯叔父母以下今人多隻用平時往來啟狀止於小簡中言之𨿽亦可行但裴儀有此式古人風義惇篤當如此不敢輙刪】

祭禮

四時祭

【司馬溫公曰王制大夫士有田則祭無田則薦注祭以酋時薦以仲月髙氏曰何休云有牲曰祭無牲曰薦大夫牲用羔士牲持豚庶人無常牲春薦韭夏薦麥秋薦黍冬薦稻韭以邯麥以魚黍以豚稲以雁取其新物相宜幾庶羞不逾牲若祭以羊則不以牛爲羞也今人鮮用牲惟設庶羞而已】

時祭用仲月前旬卜日【孟春下旬之首擇仲月二旬各一日或丁或亥主人盛服立於祠堂中門外西向兄弟立於主人之南少退北上子孫立於主人之後重行西向北上置卓子於主人之前設香鑪香盒杯珓及盤於其上主人搢笏焚香燻珓而命以上旬之日曰某將以來月某日諏此歲時適其祖考尙饗卽以珓擲於盤以一俯一仰爲吉不吉更卜中旬之日又不吉則不復卜而直用下旬之日旣得日祝開中門主人以下北向立如朔望之位皆再拜主人升焚香再拜祝執詞跪於主人之左讀曰孝孫某將以來月某日祗薦歳事於祖考卜旣得吉敢告用下旬日則不言卜旣得吉主人再拜降復位與在位者皆再拜祝闔門主人以下復西向位執事者立於門西皆東面北上祝主於主人之右命執事者曰孝孫某將以來月某日祗薦嵗事於祖考有司具修執事者應曰諾乃還】

【司馬溫公曰孟詵家祭儀用二至二分然今仕宦者職業旣繁但時至事暇可以祭則卜筮亦不必亥日及分至也若不暇卜日則止依孟儀用分至於事亦便也問舊當収得先生一本祭儀時祭皆用卜日今問卻用二至二分祭是如何朱子曰卜日無定慮有不虔司馬公云只用分至亦可】

前期三日齊戒【前期三日主人帥眾丈人致齊於外主婦帥眾婦女致齊於內沐浴更衣飲酒不得至亂食肉不得茹葷不弔喪不聼樂凡凶穢之事皆不得預】

【司馬溫公曰主婦主人之妻也禮舅沒則姑老不與扵祭主人主婦必使長男長婦爲之若或自欲與祭則特位於主婦之前參神畢升立於酒壺之北監視禮儀或老疾不能久立則休於他所俟受胙復來受胙辭神而已劉氏璋曰祭義云齊之日思其居處思其笑語思其志意思其所樂思其所嗜齊三日乃見其所以爲齊者專致思於祭祀也】

前一日設位陳器【主人帥眾丈夫深衣及執事灑掃正寢洗拭椅卓務令蠲潔設髙祖考妣位於西堂北壁下南向考西妣東各用一倚一皁而合之曽祖考妣祖考妣考妣以次而東皆如髙祖之位世各爲位不屬祔位皆於東序西向北上或兩序相向其尊者居西妻以下則於階下設香案於堂中置香鑪香盦於其上束茅聚沙於香案前及逐位前地上設酒架於東階上別置卓子於其東設酒注一酹酒盞一盤一受胙盤一一巾一茶盒茶筅茶盞托鹽楪醋瓶於其上火鑪湯瓶香匙火筯於西階上別置卓子於其西設祝版於其上設盥盆帨巾各二於阼階下之束其西者有臺架又設陳饌大牀於其東】

【問今人不祭髙祖如何程子曰髙祖自有服不祭甚非某家卻祭髙祖又曰自天子至於庶人五服未嘗有異皆至髙祖服旣如是祭祀亦須如是朱子曰考諸程子之言則以爲髙祖有服不可不祭𨿽七廟五廟亦止於髙祖𨿽三廟一廟以至祭寢亦必及於髙祖但有防數之不同耳疑此最爲得祭祀之本意今以祭法考之𨿽未見祭必及髙祖之文然有月祭享嘗之別則古者祭祀以逺近爲防數亦可見矣禮家又言大夫有事省於其君於祫及其髙祖此則可爲立三廟而祭及髙祖之驗古人宗子承家主祭仕不出鄕故廟無虛主而祭必於廟惟宗子越在他國則不得祭而庻子居者代之祝曰孝子某使介子某執其常事然猶不敢入廟特望墓爲壇以祭蓋其尊祖敬宗之嚴如此今人主祭者逰宦四方或貴仕於朝又非古人越在他國之比則以其田祿修其薦享尢不可闕不得以身去國而使支子代之也泥古則闇於事情徇俗則無所品節必欲酌其中制適古今之宜則宗子所在奉二主以從之於事爲宜蓋上不失萃聚祖考精神之義二主常相從則精神不分矣下使宗子得以田祿薦享祖宗處禮之變而不失其中所謂禮𨿽先王未之有可以義起者蓋如此但支子所得自主之祭則當畱以奉祀不得隨宗子而徙也或謂畱影於家奉祀版而行恐精神分散非鬼神所安而支子私祭上及髙曽又非所以嚴大宗之正也兄弟異居廟初不異只合兄祭而弟與執事或以物助之爲宜而相去逺者則兄家設主弟不立主只於祭時旋設位以紙榜標記逐位祭畢焚之如此是亦得禮之變也】

省牲滌器具饌【主人帥眾丈夫深衣省牲蒞殺主婦帥眾婦女背子滌濯祭器潔釡鼎具祭饌每位果六品蔬菜及脯醢各三品肉魚饅頭糕各一盤羮飯各一碗肝各一串肉各二串務令精潔未祭之前勿令人先食及爲貓犬虫鼠所污】

【朱子嘗書戒子塾曰吾不孝爲先公棄捐不及供飬事先妣四十年然愚無識知所以承顏順色甚有乖戾至今思之常以爲終天之痛無以自贖惟有歳時享祀致其謹潔猶是可著力處汝軰及新婦等切宜謹戒凡祭肉臠割之餘及皮毛之屬皆當存之勿令殘穢防慢以重吾不孝劉氏璋曰往者士大夫家婦女皆親滌祭器造祭饌以供祭祀近來婦女驕倨不肯親入庖廚𨿽家有使令之人效役亦須身親監視務令精潔按古禮有省牲陳祭器等儀今人祭其先祖未必皆殺牲司馬公祭儀用時蔬時果各五品膾生肉炙幹肉羮炒肉殽骨頭軒音獻白肉脯幹脯醢肉醬庶羞珎異之味麫食餅饅頭之米食餈糕之類共不過十五品今先生品饌異同者蓋恐一時不能辦集或家貧則隨鄕土所有惟蔬果肉麫米食數品亦可祭器簠簋籩豆鼎爼壘洗之類豈私家所有但宜用平日飲食之器滌濯潔竭其孝敬之心亦足矣】

厥明夙興設蔬果酒饌【主人以下深衣及執事者俱詣祭所盥手設果楪於逐位卓子南端蔬菜脯醢相間次之設盞盤醋於北端盞西楪東匙筯居中設酒及酒各一瓶於架上酒其日取井花水充在酒之西熾炭於鑪實水於瓶主婦背子炊暖祭饌皆令極以金盛出置東階下大牀上】質明奉主就位【主人以下各盛服盥手帨手詣祠堂前眾大夫敍立如告日之儀主婦西階下北向立主人有母則特位於主婦之前諸伯叔母諸姑繼之嫂及弟婦姊妹在主婦之左其長於主母主婦者皆少進子孫婦女內執事者在主婦之後重行皆北向東上立定主人升自阼階搢笏焚香出笏告曰孝孫某今以仲春之月有事於髙祖考某官府君髙祖妣某封某氏曽祖考某官府君曽祖妣某封某氏祖考某官府君祖妣某封某氏考某官府君妣某封某氏以某親某官府君某親某封某氏祔食敢請神主出就正恭伸奠獻告辭仲夏秋冬各隨其時祖考有無官爵封謚皆如題主之文祔食謂旁親無後者及早逝先亡者無卽不言告訖搢笏斂櫝正位祔位各置一笥各以執事者一人捧之主人出笏前道主婦從後卑防在後至正置於西階卓子上主人搢笏啟櫝奉諸考神主出就位主婦盥帨升奉諸妣神主亦如之其祔位則子弟一人奉之旣畢主人以下皆降復位】參神【主人以下敍位如祠堂之儀立定再拜若尊長老疾者休於他所司馬溫公曰古之祭者不知神之所在故灌用鬰鬯臭陰逹於淵眾蕭合黍稷臭陽逹於墻屋所以廣求神也今此禮旣難行於士民之家故但焚香酹酒以代之北溪陳氏曰廖子晦廣州所刋本降神在參神之前不若臨漳傳本降神在參神之後爲得之蓋旣奉主於其位則不可虛視其主而必拜而肅之故參神宜居於前至灌則又所以爲將獻而親饗其神之始也故降神宜居於後然始祖先祖之祭只設虛位而無主則又當先降而後參亦不容以是爲拘】

降神【主人升搢笏焚香出笏少退立執事者一人聞酒取巾拭瓶口實酒於注一人取東階卓子上盤盞立於主人之左一人執注立於主人之右主人搢笏跪奉盤盞者亦跪進盤盞主人受之執注者亦跪斟酒於盞主人左手執盤右手執盞灌於茅上以盤盞授執事者出笏俛伏興再拜降復位】

【問旣奠之酒何以置之程子曰古者灌以降神故以茅縮酌謂求神於陰陽有無之間故酒必灌於地若謂奠酒則安置在此今人以澆在地上甚非也旣獻則徹去可也張子曰奠酒奠安置也若言奠摯奠枕是也謂注之於地非也朱子曰酹酒有兩說一用鬰鬯灌地以降神則惟天子諸侯有之一是祭酒蓋古者飲食必祭今以鬼神自不能祭故代之祭也今人𨿽存其禮而失其義不可不知問酹酒是少傾是盡傾曰降神是盡傾楊氏復曰此四條降神酹酒是盡傾三獻奠酒不當澆之於地家禮初獻取髙祖妣盞祭之茅上者代神祭也禮祭酒少傾於地祭食於豆間皆代神祭也】

進饌【主人升主婦從之執事者一人以盤奉魚肉一人以盤奉米麫食一人以盤奉羮飯從升至髙祖位前主人搢笏奉肉奠於盤盞之南主婦奉麫食奠於肉西主人奉魚奠於醋楪之南主婦奉米食奠於魚東主人奉羮奠於醋楪之東主婦奉飯奠於盤盞之西主人出笏以次設諸正位使諸子弟婦女各設祔位皆畢主人以下皆降復位】初獻【主人升詣髙祖位前執事者一人執酒注立於其右冬月卽先暖之主人搢笏奉髙祖考盤盞位前東向立執事者西向斟酒於盞主人奉之奠於故處次奉髙祖妣盤盞亦如之出笏位前北向立執事者二人奉髙祖考妣盤盞立於主人之左右主人搢笏跪執事者亦跪主人受髙祖考盤盞右手取盞祭之茅上以盤盞授執事者反之故處受髙祖妣盤盞亦如之出笏俛伏興少退立執事者炙肝於鑪以楪盛之兄弟之長一人奉之奠於髙祖考妣前匙筯之南祝取版立於主人之左跪讀曰維年嵗月朔日子孝孫某官某敢昭告於髙祖考某官府君髙祖妣某封某氏气序流易時維仲春追感嵗時不勝永慕敢以潔牲柔毛牲用彘則曰剛鬛粢盛醴齊祗薦嵗事以某親某官府君某親某封某氏祔食尙饗畢興主人再拜退詣諸位獻祝如初每逐位讀祝畢卽兄弟眾男之不爲亞終獻者以次分詣本位所祔之位酌獻如儀但不讀祝獻畢皆降復位執事者以他器徹酒及肝置盞故處○曽祖前稱孝曾孫考前稱孝子故不勝永慕爲昊天罔極凡祔者伯叔祖父祔於髙祖伯叔父祔於曽祖兄弟祔於祖子孫祔於考餘皆仿此如本位無卽不言以某親祔食祖考無宮及攺夏秋冬字皆已見上】

【楊氏復曰司馬公書儀主人升自阼階詣酒注所西向立執事一人左手奉曽祖考酒盞右手奉曽祖妣酒盞一人奉祖考妣酒盞一人奉考妣酒盞皆如髙祖考妣之次就主人所主人搢笏執注以次斟酒執事者奉之徐行反置故處主人出笏詣曽祖考妣神座前北向執事者一人奉曽祖考酒盞立於主人之左一人奉曽祖妣酒盞立於主人之右主人搢笏跪取曽祖考妣酒酹之授執事者盞反故處乃讀祝此其禮與虞禮同家禮則主人升詣神位前主人奉祖考妣盤盞一人執注立於其右斟酒此則與虞禮異竊詳虞禮神位維一時祭則神位多家禮主人升詣神位前奉盤盞位前東向立執事者斟酒主人奉之奠於故處次奉祖妣盤盞亦如之如此則禮嚴而意専若書儀則時祭與虞祭同主人詣酒注卓子前執事者左右手奉兩盤盞則其禮不嚴主人執注盡斟諸神位酒則其意不専此家禮所以不用書儀之禮而又以義起之也】

亞獻【主婦爲之諸婦女奉炙肉及分獻如初獻儀但不讀祝】

【朱子曰祭禮主人作初獻未有主婦則弟得爲亞獻弟婦爲終獻楊氏復曰按亞獻如初儀潮州所刋家禮云惟不祭酒於茅潮本所云不祭酒於茅是乎曰所謂祭酒於茅者爲神祭也古者飲食必祭及祭祖考祭外神亦爲神祭少牢饋食禮主人初獻屍尸祭酒而後啐酒卒爵主婦亞獻屍尸祭酒而後卒爵賔長三獻屍尸祭酒而後卒爵士虞特牲禮亦然凡三獻屍皆祭酒爲神祭也鄕射大射獲者獻侯先右个次中次左个皆祭酒爲侯祭也以此觀之三獻皆當祭酒扵茅潮本蓋或者以意攺之故與他本不同失之矣】

終獻【兄弟之長或長男或親賓爲之眾子弟奉炙肉反分獻如亞獻儀】侑食【主人升搢笏執注就斟諸位之酒皆滿立於香案之東南主婦升扱匙飯中西柄正筯立於香案之西南皆北向再拜降復位】闔門【主人以下皆出祝闔門無門處卽降簾可也主人立於門東西向眾丈夫在其後主婦立於門西束向眾婦女在其後如有尊長則少休於他所此所謂獻也】

【楊氏復曰士虞禮無屍者祝闔牖戶如食間注如屍一食九飯之傾也又曰祝聲三啟戶注聲者噫歆也今祭卽無屍故須設此儀】

啟門【祝聲三噫歆乃啟門主人以下皆入其尊長先休於他所者亦入就位主人主婦奉茶分進於考妣之前祔位使諸子弟婦女進之】受胙【執事者設席於香案前主人就席北面祝詣髙祖考前舉酒盤盞詣主人之右主人跪祝亦跪主人搢笏受盤盞祭酒啐酒祝取匙並盤抄取諸位之飯各少許奉以詣主人之左嘏於主人曰祖考命工祝承致多福於汝孝孫來汝孝孫使汝受祿於天宜稼於田眉壽永年勿替引之主人置酒於席前出笏俛防興再拜搢笏跪受飯嘗之實於左袂掛袂於季指取酒卒飲執事者受盞自右置注旁受飯自左亦如之主人執笏俛伏興立於東階上西向祝立於東階上東向告利成降復位與在位者皆再拜主人不拜降復位】

【劉氏璋曰韓魏公家祭云凡祭飲福受胙之禮久已不行今但以祭余酒饌命親屬長幼分飲食之可也】

辭神【主人以下皆再拜】納主【主人主婦皆升各奉主納於櫝主人以笥斂櫝奉歸祠堂如來儀】徹【主婦還監徹酒之在盞注他器中者皆入於瓶緘封之所謂福酒果蔬肉食並傳於燕器主婦監滌祭器而藏之】餕【是日主人監分祭胙品取少許置於盒並酒皆封之遣僕執書歸胙於親友遂設席男女異處尊行自爲一列南面自堂中東西分首若止一人則當中而坐其餘以次相對分東西向尊者一人先就生眾男敍立世爲一行以東爲上皆再拜子弟以長者一人少進立執事者一人執注立於其右一人執盤盞立於其左獻者搢笏跪弟獻則尊者起立子侄則坐受注斟酒反注受盞祝曰祀事旣成祖考嘉饗伏願某親備膺五福保族宜家授執盞者置於尊者之前長者出笏尊者舉酒畢長者俛伏興退復位與眾男皆再拜尊者命取注及長者之盞置於前自斟之祝曰祀事旣成五福之慶與汝曹共之命執事者以次就位斟酒皆徧長者進跪受飲畢俛伏興退立眾男進揖退立飲長者與眾男皆再拜諸婦女獻女尊長於內如眾男之儀但不跪旣畢乃就坐薦肉食諸婦女詣堂前獻男尊長壽男尊長酢之如儀眾男詣中堂獻女尊長壽女尊長酢之如儀乃就坐薦麫食內外執事者各獻內外尊長壽如儀而不酢遂就斟在坐者徧俟皆舉乃再拜退遂薦米食然後泛行酒間以祭饌酒饌不足則以他酒他饌益之將罷主人頒胙於外僕主婦頒胙於內執事者徧及微賤其日皆盡受者皆再拜乃徹席】

【楊氏復曰司馬溫公書儀曰禮祭事旣畢兄弟及賓疊相獻酬有無算爵所以因其接防使之交恩定好優勸之今亦取此儀】

凡祭主於盡愛敬之誠而已貧則稱家之有無疾則量筋力而行之財力可及者自當如儀

初祖【惟繼始祖之宗得祭】

【問始祖之祭朱子曰古無此伊川先生以義起某當初也祭後來覺得似僭今不敢祭始祖之祭似禘先祖之祭似祫今皆不敢祭】

冬至祭始祖【程子曰此厥初生民之祖也冬至一陽之始故象其類而祭之】前期三日齋戒【如時祭之儀】前期一日設位【主人眾丈夫深衣帥執事者灑掃祠堂滌濯器具設神位於堂中間北壁下設屏風於其後食牀於其前】陳器【設火鑪於堂中設炊烹之具於束階下盥東炙具在其南束茅以下並同時祭主婦眾婦女背子帥執事者滌濯祭器潔釡鼎具果楪六盤三杅六小盤三盞盤匙筯各二脂盤一酒注酹酒盤盞一受胙盤匙一按比本合用古祭器今恐私家或不能辦且用今器以從簡便神位用薄薦加艸席皆有緣或用紫褥皆長五尺濶二尺有半屏風如枕屏之制足以圍席三麵食牀以版爲面長五尺闊三尺餘四圍亦以版髙一尺二寸二寸之下乃施版面皆黑漆】具饌【晡時殺牲主人親割毛血爲一盤首心肝肺爲一盤脂雜以蒿爲一盤皆腥之左胖不用右胖前足爲三段脊爲三段脇爲三條後足爲三段去近竅一節不用凡十二體飯米一杅置於一盤蔬果各六品均肝一小盤切肉一小盤】厥明夙興設蔬果酒饌【主人深衣帥執事者設酒瓶於架上酒注酹酒盤盞受胙盤匙各一於東階桌子上祝版及脂盤於西階卓子上匙筯各一於食牀北端之東西相去二尺五寸盤盞各一於筯西果在食牀南端蔬在其北毛血腥盤切肝肉皆陳於階下饌牀上米實階下炊具中十二體實烹具中以火防而熟之盤一杅六置於饌牀上】質明盛服就位【如時祭儀】降神參神【主人盥升奉脂盤詣堂中鑪前跪告曰孝孫某今以冬至有事於始祖考始祖妣敢請尊靈降居神位恭伸奠獻遂燎脂於鑪炭上俛伏興少退立再拜執事者開酒主人跪酹酒於茅上如時祭之儀】

【劉氏璋曰茅盤用甆匾盂廣一尺餘或黑漆小盤截茅八寸餘作束束以紅立於盤內】

進饌【主人升詣神位前執事奉毛血腥肉以進主人受設之於蔬北西上執事者出熟肉置於盤奉之以進主人受設之腥盤之東執事者以杅二盛飯杅二盛肉湆不和者又以杅二盛肉湆以菜者奉以進主人受設之飯在盞西大羮在盞東鉶羮在大羮東皆降復位】初獻【如時祭之儀但主人旣俛伏興兄弟炙肝加鹽實於小盤以從祝詞曰維年嵗月朔日子孝孫姓名敢昭告於初祖考初祖妣今以仲冬陽至之始追惟報本禮不敢忘謹以潔牲柔毛粢盛醴齊只薦嵗事尙饗】亞獻【如時祭之儀但眾婦炙肉加鹽以從】終獻【如時祭及上儀】侑食闔門啟門受胙辭神徹餕【並如時祭之儀】先祖【繼始祖髙祖之宗得祭繼始祖之宗則自初祖而下繼髙祖之宗則自先祖而下】

立春祭先祖【程子曰初祖以下髙祖以上之祖也立春生物之始故象其類而祭之】前三日齋戒【如祭始祖之儀】前一日設位陳器【如祭初祖之儀但設祖考神位於堂中之西祖妣神位於堂中之東蔬果楪各十二大盤六小盤六餘並同】

【問祭禮立春云祭髙祖而上只設二位若古人祫祭須是逐位祭朱子曰本是一气若祠堂中各有牌子則不可諸侯有四時之祫畢竟是祭有不及處方如此如春秋有事於太廟太廟便是羣祧之主皆在其中】

具饌【如祭初祖之儀但毛血爲一盤首心爲一盤肝肺爲一盤脂蒿爲一盤切肝兩小盤切肉四小盤余並同】厥明夙興設蔬果酒饌【如祭初祖之儀但每位匙筯各一盤盞各二置階下饌牀上余並同】質明盛服就位降神參神【如祭始祖之儀但告詞攺始爲先余並同】進饌【如祭初祖之儀但先詣祖考位瘞毛血奉首心前足上二節脊三節後足上一節次詣祭妣位奉肝肺前足一節脇三節後足下一節餘並同】初獻【如祭初祖之儀但獻兩位各俛伏興當中少位兄弟炙肝兩小盤以從祝詞攺初爲先仲冬陽至爲立春生物余並同】亞獻終獻【初祭祖祖之儀但從炙肉各二小盤】侑食闔門啟門受胙辭神徹餕【並如祭初祖儀】

禰【繼禰之宗以上皆得祭惟支子不祭】

季秋祭禰【程子曰季秋成物之始亦象其類而祭之】前一月下旬卜日【如時祭之儀惟告辭攺孝孫爲孝子又攺祖考妣爲考妣若母在則只云考而告於本龕之前余並同】前三日齋戒前一日設位陳器【如時祭之儀但止於正寢合設兩位於堂中兩上香案以下並同】具饌【如時祭之儀二分】厥眀夙興設蔬果酒饌【如時祭之儀】質眀盛服詣祠堂奉神主出就正寢【如時祭扵正寢之儀但告詞云孝子某今以季秋成物之始有事於考某官府君妣某封某氏】參神降神進饌初獻【如時祭之儀但祝辭云孝子某官某敢昭告扵考某官府君妣某封某氏今以季秋成物之始感時追慕昊天防極余並同】亞獻終獻侑食闔門啟門受胙辭神納主徹餕【並如時祭之儀朱子曰某家舊時時祭外有冬至立春季秋三祭後以冬至立春二祭以僭覺得不安遂已之季秋依舊祭禰而用某生日祭之適值某生日在季秋】

忌日

前一日齋戒【如祭禰之儀】設位【如祭禰之儀但止設一位】陳器【如祭禰之儀】具饌【如祭禰之饌一分】厥眀夙興設蔬果酒饌【如祭禰之儀】質眀主人以下變服【禰則主人兄弟黲紗襆頭黲布衫布裏角帶祖以上則黲紗衫旁親則皁紗衫主婦特髻去飾白大衣淡黃帔餘人皆去華盛之服】

【問忌日何服朱子曰某只著白絹涼衫黲巾問黲巾以何爲之曰紗絹皆可某以紗又問黲巾之制曰如帕復相似有四隻帶若當襆頭然楊氏復曰先生母夫人忌日著黲墨布衫其巾亦然問今日服色何謂曰豈不聞君子有終身之喪】

詣祠堂奉神主出就正寢【如祭禰之儀但告辭云今以某親某官府君逺諱之辰敢請神主出就正寢恭伸追慕余並同】參神降神進饌初獻【如祭禰之儀但祝辭云嵗序遷易諱日復臨追逺感時不勝永慕考妣攺不勝永慕爲天防極旁親云諱日復臨不勝感愴若考妣則祝興主人以下哭則盡哀余並同】亞獻終獻侑食闔門啟門【並如祭禰之儀但不受胙】辭神納主徹【並如祭禰之儀但不器】是日不飲酒不食肉不聴樂黲巾素服素帶以居夕寢於外

墓祭

三月上旬擇日前一日齋戒【如家祭之儀】饌【墓上毎分如時祭之品更設魚肉米麺食各一大盤以祭后土之神】厥明灑掃【主人深衣帥執事者詣墓所再拜奉行塋域內外環繞哀省三周其有艸棘卽用刀斧鋤斬蒦夷灑掃訖復位再拜又除地於墓左以祭后土】布席陳饌【用新潔席陳於墓前設饌如家祭之儀】參神降神初獻【如家祭之儀但祝辭云某親某官府君之墓气序流易露旣濡瞻掃封塋不勝感慕余並同】亞獻終獻【並以子弟親朋薦之】辭神乃徹遂祭后土布席陳饌【四盤於席南端設盤盞匙筋於其北余並同上】降神參神三獻【同上但祝辭云某官某名敢昭告於后土氏之神某恭修嵗事於某親某官府君之墓惟時保佑實賴神休敢以酒饌敬伸奠獻尙饗】辭神乃徹而退

【朱子曰祭儀以墓祭莭祠爲不可然先正皆言墓祭不害義理又莭物所尙古人未有故止於時祭今人時莭隨俗燕飲各以其物祖考生存之日蓋嘗用之今子孫不廢此而能恝然於祖宗乎攺塟須告廟而後告墓方啟墓以塟塟畢奠而歸又告廟哭而後畢事方穏當行塟更不必出主祭告時卻出主於寢祭祀之禮亦只得依本子做誠敬之外別未有著力防也籩豆簠簋之器乃古人所用故當時祭享】

【皆用之今以燕器代祭器常饌代俎肉楮錢代幣帛是亦以平生所用是謂從宜也嘗書戒子云比見墓祭土神之禮全然滅裂吾甚懼焉旣爲先公托體山林而祀其主者豈可如此今後可與墓前一樣菜果鮓脯飯茶湯各一器以盡吾寧親事神之意勿令其有隆殺劉氏璋曰周元陽祭錄曰唐開元勑許寒食上墓同拜掃禮若拜掃非寒食則先期卜日古者宗子去他國庶子無廟孔子許望墓爲壇以時祭祀卽今之寒食上墓義或有慿依不卜日耳今或覊宦寓於他邦不及此時拜掃松檟則寒食在家亦可祠祭夫人死之後塟形於原野之中與世隔純孝子追慕之心何有限極當寒暑變移之際益用增感是宜省謁墳墓以寓時思之敬今寒食上墓之祭𨿽禮經無文世代相寖以成俗上自萬乘有上陵之禮下逮庶人有上墓之祭田野道路士友徧滿皁庸丐之徒皆得以登父母丘壠馬醫夏畦之無有不受子孫追養者凡祭祀品味亦稱人家貧富不貴丰腆貴在修潔罄極誠慤而已事亡如事存祭祀之時此心致敬常在乎祖宗而祖宗洋洋如在安得不格我之誠而歆我之祀乎黃氏瑞莭曰南軒張氏次司馬公張子程子三家之書爲冠昏防祭禮五卷家禮蓋參三家之說酌古今之宜而大意隠然以宗法爲主不可以弗講也然禮書之備有儀禮經傳集解亦朱子所輯次云】

性理大全書卷二十一

欽定四庫全書

性理大全書卷二十二

律呂新書一

古樂之亡久矣然秦漢之間去周未逺其器與聲猶有存者故其道𨿽不行於當世而其爲法猶未有異論也逮於東漢之末以接西晉之初則已浸多說矣歷魏周齊隋唐五季論者愈多而法愈不定爰及我朝功成治定理宜有作建隆皇祐元丰之間蓋亦三致意焉而和胡阮李範馬劉楊諸賢之議終不能以相一也而況於崇宣之季姦諛之防黥湼之餘而能有一語夫天地之和哉丁未南狩今六十年神人之憤猶有未攄是固不皇於稽古禮文之士然學士大夫因仍簡陋遂無復以鐘律爲意者則已甚矣吾友建陽蔡君元定季通當此之時乃獨心好其說而力求之旁搜逺取巨細不捐積之累年乃若防契著書両捲凡若干言予嘗得而讀之愛其明白而淵深縝密而通暢不爲牽合附防之談而橫斜曲直如珠之不出於盤其言𨿽多出於近世之所未講而實無一字不本於古人已試之成法蓋若黃鐘圍徑之數則漢斛之積分可攷寸以九分爲法則淮南太史小司馬之說可推五聲二變之數變律半聲之例則杜氏之通典具焉變宮變徵之不得爲調則孔氏之禮疏因亦可見至於先求聲气之元而因律以生尺則尢所謂卓然者而亦班班雜見於両漢之制蔡邕之說與夫國朝防要以及程子張子之言顧讀者不深考其間𨿽或有得於此而又不能無失於彼是以晦蝕紛拏無復定論大抵不拘攣於習熟見聞之近卽肆其胸臆妄爲穿穴而無所防依季通乃能奮其獨見超然逺覧爬梳剔抉參互攷防用其半生之力以至於一旦豁然而融防貫通焉斯亦可謂勤矣及其著論則又能推原本根比次條理撮取機要闡防精微不爲浮詞濫說以汩亂於其間亦庶防乎得書之體者予謂國家行且平定中原以開中天之運必將審音協律以諧神人當是之時受詔典領之臣能得此書而奏之則東京郊廟之樂將不待公孫述之瞽師而後備而參摹四分之書亦無待乎後世之子云而後知好之矣抑季通之爲此書詞約理明初非難讀而讀之者往往未及終篇輙已欠伸思睡固無由了其歸趣獨以予之頑鈍不敏乃能熟復數過而僅得其指意之彷佛季通於是亦許予爲能知己志者故屬予以序引而予不得辭焉季通更欲均調節族被之管別爲樂書以防其業而又以其餘力發揮武侯六十四陳之圖緒正邵氏皇極經世之歷以大備乎一家之書其用意亦健矣予𨿽老病儻及見之則亦豈非千古之一快也哉淳熙丁未正月朔旦新安朱熹序

【朱子曰荼神與名發博學彊記髙簡廓落不能與世俗相俯仰因去遊四方聞見益廣遂於易象天文地理三式之說無所不通而皆能訂其得失杜門掃執専以讀書教子爲事季通生十年卽教使讀西銘稍長則示以程氏語錄邵氏絰世張氏正防而語之曰此孔孟正脈也季通承厥志學行之餘尢防律曆討論定著遂成一家之言使千古之誤曠然一新而遡其源流皆有成法是以足以顯其親於無窮矣○季通律書法度甚精近世諸儒皆莫能及○季通律書分明是好卻不是臆說自有按據○季通理防樂律大段有心力看得許多書○劉文簡公爚曰先生天資髙聞道早於書無所不讀於事無所不講明陰陽消長之運逹古今盛衰之理上稽天時下攷人事文公嘗曰人讀易書難季通讀難書易又曰造化防妙惟深於理者識之吾與季通言而未甞厭也○西山眞氏曰先生嘗特召堅辭不起世謂之聘君聘君以師事文公而文公顧曰季通吾老友也凡性與天道之妙他弟子不得聞者必以語季通焉異篇粵傳微辭防防先今討究而後親折之先生於經無不通嘗語三子曰淵汝宜紹吾易學曰沈汝宜演吾皇極數而春秋則以屬知方焉○黃瑞節曰按蔡氏祖子孫於斯文可知也而盛時逵引三世一轍朱子云蔡神與所以教其子不幹利祿而開之以聖賢之學其志識髙逺非世人所及西山先生辭聘不起九峯先生三十嵗卽棄舉子業一以聖賢爲師九之子抗始擢進士第理宗寶祐參政云○律呂書蓋朱恭師弟子相與成之者朱子與西山書云但用古書古語或注疏而以巳意附其下方甚簡約而極周盡學者一覧可見梗槪其他推說之泛濫旁正之異同不盡載也】

律呂本原

黃鐘第一【以漢志斛銘文定】

長九寸空圍九分積八百一十分

按天地之數始於一終於十其一三五七九爲陽九者陽之成也其二四六八十爲陰十者陰之成也黃鐘者陽聲之始陽气之動也故其數九分寸之數具於聲气之元不可得而見及斷竹爲管吹之而聲和之而气應而後數始形焉均其長得九寸審其圍得九分【此章凡言分者皆十分寸之一】積其實得八百一十分長九寸圍九分積八百一十分是爲律本度量衡權於是而受法十一律由是而損益焉【算法置八百一十分分作九重毎重得九分圓田術三分益一得一十二以開方法除之得三分四釐六毫彊爲實徑之數不盡二毫八絲四忽今求圓積之數以徑三分四釐六毫自相乘得十一分九釐七毫一絲六忽加一開方不盡之數二毫八絲四忽得一十二分以管長九十分乘之得一千八十分爲方積之數四分取三爲圓積得八百一十分朱子曰本原第一章

圍徑之數此是最大節目不可艸艸又曰古者只說空圍九分不說徑三分蓋不啻三分猶有奇也魯齊彭氏曰黃鐘律管有周有徑有面羃有空圍內積有從長如史記論從長律曆志論從長及積東漢鄭氏注月令論羃東漢蔡氏月令章句論從長皆不易之論獨周徑之說漢以前俱無明文漢律曆志聞端未竟東漢蔡氏始創爲徑三分之說晉孟氏以後諸儒續爲徑三分圍九分之說宋胡氏蔡氏乂爲徑三分四釐六毫圍十分三釐八毫之說然攷之古方圍周徑羃積率皆未有合嘗依東漢蔡氏所言徑三分以九章少廣內祖氏密率乘除止得空圍內面羃七分七釐奇乃少一分九十二釐奇空圍內積實止得六百三十六分奇乃少一百七十三分奇如此則黃鐘之管無乃太狹蓋黃鐘空積忽微若徑內差一忽卽面羃及積所差忽數至多此東漢蔡氏之說所以不合也晉孟氏諸儒言徑三分圍九分又用徑一圍三之法𨿽是古率然古人大約以此圓田若以密率推之徑一則圍三有奇假如徑七則圍當二十有二今依孟氏所言徑三分則圍長當九分四釐二毫一秒彊不但止於九分也若依九分圍長之數則徑當止有二分八釐六毫二秒六忽彊又不及三分也此晉孟氏諸儒之說所以不合也宋胡氏不主徑三圍九之說大意疑其管狹耳然所言徑長三分四釐六毫圍長十分三釐八毫亦用徑一圍三之率若依所言三分四釐六毫徑當得圍長十分八釐七毫六秒二忽彊不但止於十分三釐八毫也若依十分三釐八毫圍長之數則徑止得三分三釐奇又不及三分四釐六毫也此宋胡氏之說所以不合也宋蔡氏說徑圍分數與胡氏同至於算法用圓田術三分益一得一十二開方除之求徑又以徑相乘以管長乘之用三分益一四分退一之法求羃積今姑依其說以九分平置囲又三分益一以三方分割置於九方分之外如此�共積十二方分其從橫可得三分四釐六毫彊不盡二毫八絲四忽的如蔡氏之說但依此徑以密率相乘則空圍內面羃不但止得九方分乃得九方分零四十釐六十毫五十七秒十四忽奇空圍內積實不但止得八百一十分乃得八百四十六分五百四十五釐一百四十二秒六百忽奇如此則黃鐘之管無乃太大細考之方內之圓所占者不止四分三圓外之方所當退者又不及四分一以此之三分益一四分退一乃虛加實退算家大約之法此宋蔡氏之說所以又不能以盡合也今欲求黃鐘律管從長周徑羃積的實定數者須依蔡氏多截管气之說又以祖氏衝之密率乘除方可昰祖衝之乃古今算家之最而蔡氏多截管气之說實得造律本原其說有前人未發者今宜依此說先多截竹以擬黃鐘之管或短或長長短之內毎差纎微各爲一管悉以此諸管埋地中俟冬至時驗之若諸管之中有气應者卽取其管而計之知此管合於造化自然非人力可爲卽以此管分作九寸寸作九分分作九釐釐作九毫毫作九秒秒作九忽以合八十一終天之數及元气運行自子至亥得十七萬七千一百四十七之數凡用此管三分損益上下相生由此又取此管九寸寸作十分分作十釐釐作十毫毫作十秒秒作十忽以合天地五位終於十之數乃以十乘八十一得八百一十分以八百一十分配九十分管知此管長九十分空圍中容八百一十分卽十分管長空圍中容九十分一分管長空圍中容九分凡求度量衡由此乃以此管面空圍中所容九分以平方羃法推之知一分有百釐釐有百毫毫有百秒秒有百忽積而計之一平方分通有面羃一萬萬忽九平方分通有面羃九萬萬忽乃以此九萬萬忽依算經少廣章所載宋祖衝之密率乘除得圓周長的計十分六釐三毫六秒八忽萬分忽之六千三百一十二又一圓周求徑計三分三釐八毫四秒四忽萬分忽之五千六百四十五又以半徑半周相乘仍得九萬萬忽內一忽弱通得而羃九平方分也旣以周徑相乘復得面羃如此則黃鐘之廣與長及空圍內積實皆可計矣故而羃計九方分深一分管則空圍內當有九立方分深九十分管計九寸則空圍內當有八百一十立方分此卽黃鐘一管之實其數與天地造化無不相合此算法所以成也算法旣成之後或以竹或以銅別爲之依其長各作八十一分以爲十二律相生之法又依其長作九十分乃取九十分之分計三分三釐八毫四秒四忽萬分忽之五千六百四十五以合孔徑如此則圓長面羃與夫空圍內積自然無不諧防特徑數自八毫以下非可細分而算法積忽與秒不容不然】黃鐘之實二【以淮南子漢前志定其寸分釐毫】

子一

黃鐘之律醜三

爲絲法

寅九

爲寸數

卯二十七爲毫法辰八十一

爲分數

已二百四十三

爲釐法

午七百二十九

爲釐數

未二千一百八十七

爲分法

申六千五百六十一

爲毫數

酉一萬九千六百八十三

爲寸法

戌五萬九千

四十九

爲絲數

亥一十七萬七千一百四十七

黃鐘之實

按黃鐘九寸以三分爲損益故以三歷十二辰得一十七萬七千一百四十七爲黃鐘之實其十二辰所得之數在子寅辰午申戌六陽辰爲黃鐘寸分釐毫絲之數【子爲黃鐘之律寅爲九寸辰爲八寸一分午爲七百二十九釐申爲六千五百六十一毫戌爲五萬九千四十九絲】在亥酉未己卯丑六陰辰爲黃鐘寸分釐毫絲之法【亥爲黃鐘之實酉之一萬九千六百八十三爲寸未之二千一百八十七爲分巳之二百四十三爲釐卯之二十七爲毫醜之三爲絲】其寸分釐毫絲之法皆用九數故九絲爲毫九毫爲釐九釐爲分九分爲寸爲黃鐘蓋黃鐘之實一十七萬七千一百四十七之數以三約之爲絲者五萬九千四十九以二十七約之爲毫者六千五百六十一以二百四十三約之爲釐者七百二十九以二千一百八十七約之爲分者八十一以一萬九千六百八十三約之爲寸者九由是三分損益以生十一律焉或曰徑圍之分以十爲法而相生之分釐毫絲以九爲法何也曰以十爲法者天地之全數也以九爲法者因三分損益而立也全數者卽十而取九相生者約十而爲九卽十而取九者體之所以立約十而爲九者用之所以行體者所以定中聲用者所以生十一律也【或問算到十七萬有餘之數當何用朱子曰以定管之長短而出是聲大抵考究其法是如此】

黃鐘生十一律第三

子一分

一爲九寸

醜三分二

一爲三寸

寅九分八

一爲一寸

卯二十七分十六

三爲一寸一爲三分

辰八十一分六十四

九爲一寸一爲一分

巳二百四十三分一百二十八

二十七爲一寸三爲一分一爲三釐

午七百二十九分五百一十二

八十一爲一寸九爲一分一爲一釐

未二千一百八十七分一千二十四

二百四十三爲一寸二十七爲一分三爲一釐一爲三毫

申六千五百六十一分四千九十六

七百二十九爲一寸八十一爲一分九爲一釐一爲一毫

酉一萬九千六百八十三分八千一百九十二

二千一百八十七爲一寸二百四十三爲一分二十七爲一釐三爲一毫一爲三絲

戌五萬九千四十九分三萬二千七百六十八

六千五百六十一爲一寸七百二十九爲一分八十一爲一釐九爲一毫一爲一絲

亥一十七萬七千一百四十七分六萬五千五百三十六一萬九千六百八十三爲一寸二千一百八十七爲一分二百四十三爲一釐二十七爲一毫三爲一絲一爲三忽

按黃鐘生十一律子寅辰午申戌穴陽辰皆下生丑卯巳未酉亥六陰辰皆上生其上以三歷十二辰者皆黃鐘之全數其下陰數以倍者【卽算法倍其實】三分本律而損其一也陽數以四者【卽算法四其實】三分本律而增其一也六陽辰當位自得六陰辰則居其衝其林鐘南呂應鐘三呂在陰無所增損其大呂夾鐘仲呂在陽則用倍數方與十二月之气相應蓋陰之從陽自然之理也

【習軒吳氏曰子一分者數起子得一也丑三分二者三其法爲三分両其實爲二也寅九分八者三其法爲九分四其實爲八也以下生者倍其實一上生者四其實也其法以子析爲三分毎分五萬九千四十九醜於三分之中得其二爲十一萬八千九十八積六寸爲林鐘此黃鐘之實三分損一下生林鐘也以子一析爲九分每分得萬九千六百八十三寅於九分之中得其八爲十五萬七千四百六十四積八寸爲太簇此林鐘之實三分益一上生太簇也自卯而下放此黃瑞節曰其上云者十二辰分字以上如子一分丑三分是也其下云者十二辰分字以下如二八十六是也其上爲黃鐘全數其下爲損益相生之數此損益數卽下章十二律實數吳氏算法全載圖類今舉二律起例附此子爲陽辰黃鐘當位自得也丑爲未衝林鐘以未而居丑居其衝也他放此衝二作衝余載後辦證】

十二律之實第四

子黃鐘十七萬七千一百四十七

全九寸半無

醜林鐘十一萬八千��九十八

全六寸半三寸不用

寅太簇十五萬七千四百六十四

全八寸半四寸

卯南呂十�萬四千九百七十六

全五寸三分半二寸六分不用

辰姑洗十三萬九千九百六十八

全七寸一分半三寸五分

已應鐘九萬三千三百一十二

全四寸六分六釐半二寸三分三釐不用

午防賔十二萬四千四百一十六

全六寸二分八釐半三寸一分四釐

未大呂十六萬五千八百八十八

全八寸三分七釐六毫半四寸一分八釐三毫

申夷則十一萬��五百九十二

全五寸五分五釐一毫半二寸七分二釐五毫

酉夾鐘十四萬七千四百五十六

全七寸四分三釐七毫三絲

半三寸六分六釐三毫六絲

戌無射九萬八千三百��四

全四寸八分八釐四毫八絲

半二寸四分四釐二毫四絲

亥仲呂十三萬一千��七十三

全六寸五分八釐三毫四絲六忽【餘二算】

半三寸二分八釐六毫二絲二忽

按十二律之實約以寸法則黃鐘林鐘太簇得全寸約以分法則南呂姑洗得全分約以釐法則應鐘防賔得全釐約以毫法則大呂夷則得全毫約以絲法則夾鐘無射得全絲至仲呂之實十三萬一千七十二以三分之不盡二算其數不行此律之所以止於十二也

變律第五

黃鐘十七萬四千七百六十二【小分四百八十六】

全八寸七分八釐一毫六絲二忽不用

半四寸三分八釐五毫三絲一忽

林鐘十一萬六千五百��八【小分三百二十四】

全五寸八分二釐四毫一絲一忽三初

半二寸八分五釐六毫五絲六初

太簇十五萬五千三百四十四【小分四百三十二】

全七寸八分二毫四絲四忽七初不用

半三寸八分四釐五毫六絲六忽八初

南呂十萬三千五百六十三【小分四十五】

全五寸二分三釐一毫六絲一初六秒

半二寸五分六釐七絲四忽五初三秒

姑洗十三萬八千

八十四【小分六十】

全七寸一釐二毫二絲一初二秒不用

半三寸四分五釐一毫一絲一初一秒

應鐘九萬二千

五十六【小分四十】

全四寸六分七毫四絲三忽一初四秒

半二寸三分三毫六絲六忽六秒彊不用

按十二律各自爲宮以生五聲二變其黃鐘林鐘太簇南呂姑洗應鐘六律則能具足至防賔大呂夷則夾鐘無射仲呂六律則取黃鐘林鐘太簇南呂姑洗應鐘六律之聲少下不和故有變律變律者其聲近正而少髙於正律也然仲呂之實一十三萬一千��七十二以三分之不盡二算旣不可行當有以通之律當變者有六故置一而六三之得七百二十九以七百二十九因仲呂之實十三萬一千��七十二爲九千五百五十五萬一千四百八十八三分益一再生黃鐘林鐘太簇南呂姑洗應鐘六律又以七百二十九歸之以從十二律之數紀其餘分以爲忽秒然後洪纎髙下不相奪倫至應鐘之實六千七百一十�萬八千八百六十四以三分之又不盡一算數又不可行此變律之所以止於六也變律非正律故不爲宮也【朱子曰自黃鐘至仲呂相生之道至是窮矣遂復變而上生黃鐘之宮再生之黃鐘不及九寸只是八寸有餘然黃鐘君象也非諸宮之所能役故虛其正而不復用所用只再生之變者就再生之變又缺其半所謂缺其半者蓋若大呂爲宮黃鐘爲變宮時黃鐘管長最所以只得用其半其餘宮亦放此】

律生五聲圖第六

宮聲八十一

商聲七十二

角聲六十四徵聲五十四

羽聲四十八

按黃鐘之數九九八十一是爲五聲之本三分損一以下生徵徵三分益一以上生商商三分損一以下生羽羽三分益一以上生角至角聲之數六十四以三分之不盡一算數不可行此聲之數所以止於五也或曰此黃鐘一均五聲之數他律不然曰置本律之實以九九因之三分損益以爲五聲再以本律之實約之則宮固八十一商亦七十二角亦六十四徵亦五十四羽亦四十八矣【假令應鐘九萬三千三百一十二以八十一乘之得七百五十五萬八千二百七十二爲宮以九萬三千三百一十二約之得八十一三分宮損一得五百��三萬八千八百四十八爲徵以九萬三千三百一十二約之得五十四三分防益一得六百七十一萬八千四百六十四爲商以九萬三千三百一十二約之得七十二三分商損一得四百四十七萬八千九百七十六爲羽以九萬三千三百一十二約之得四十八三分羽益一得五百九十七萬一千九百六十八爲角以九萬三千三百一十二約之得六十四】

變聲第七

變宮聲四十二【小分六】變徵聲五十六【小分八】

按五聲宮與商商與徵徵與羽相去各一律至角與徵羽與宮相去乃二律相去一律則音節和相去二律則音節逺故角徵之間近徵収一聲比徵少下故謂之變徵羽宮之間近宮収一聲少髙於宮故謂之變宮也角聲之實六十有四以三分之不盡一算旣不能行當有以通之聲之變者二故置一而両三之得九以九因角聲之實六十有四得五百七十六三分損益再生變徵變宮二聲以九歸之以徵五聲之數存其餘數以爲彊弱至變徵之數五百一十二以三分之又不盡二算其數又不行此變聲所以止於二也變宮變徵宮不成宮徵不成徵古人謂之和繆又曰所以濟五聲之不及也變聲非正故不謂調也【朱子曰五聲之序宮最大而沈濁羽最細而輕淸商之大次宮徵之細次羽而角居四者之中焉然世之論中聲者不以角而以宮何也曰凡聲陽也自下而上未及其半則屬於陰而未暢故不可用上而及半然後屬於陽而始和故卽其始而用之以爲宮因其毎變而益上則爲商爲角爲變徵爲徵爲羽爲變宮而皆以爲宮之用焉是以宮之一聲在五行爲土在五常爲信在五事爲思蓋以其正當眾聲和與未和用與未用陰陽際防之中所以爲盛若角則𨿽當五聲之中而非眾聲之防且以七均論之又有變徵以居焉亦非五聲之所取正也然自其聲之始和者推而上之亦至於變宮而止耳自是而上則又過乎輕淸而不可以爲宮於是就其両間而細分之則其別又十有二以其最大而沈濁者爲黃鐘以其極細而輕淸者爲應鐘反其旋相爲宮而上下相生以盡五聲二變之用則宮聲常不越乎十二之中而四聲者或時出於其外以取諸律半聲之管然後七均偮而一調成也黃鐘之與余律其所以爲貴賤者亦然若諸半聲以上則又過乎輕淸之外而不可以爲樂矣蓋黃鐘之宮始之始中之中也十律之宮始之次而中少過也應鐘之宮始之中而中已盡也諸律半聲過乎輕淸始之外而中之上也半聲之外乎輕淸之甚則又外之外上之上而不可爲樂者也正如子時初四刻屬前一日正四刻屬後日其両日之間卽所謂始之始中之中也然則聲自屬陰以下亦當黙有十二正變半律之地以爲中聲之前段如子初四刻之爲者但無聲气之可紀耳由是論之則審音之難不在於聲而在於律不在於宮而在於黃鐘蓋不以十二律節之則無以著夫五聲之實不得黃鐘之正則十一律者又無所受以爲本律之宮也】八十四聲圖第八【正律墨書半聲朱書變律朱書半聲墨書】

十一月黃鐘宮

六月林鐘宮黃鐘徵

正月太簇宮林鐘徴黃鐘商

八月南呂宮太簇徵林鐘商黃鐘商

三月姑洗宮南呂徴太簇商林鐘羽黃鐘角十月應鐘宮姑洗徵南呂商太簇羽林鐘角【黃鐘變宮】五月防賔宮應鐘徴姑洗商南呂羽太簇角【林鐘黃鐘變宮變徵】十二月大呂宮防賔徴應鐘商姑洗羽南呂角【太簇林鐘變宮變徵】七月夷則宮大呂徵防賔商應鐘羽姑洗角【南呂太簇變宮變徵】二月夾鐘宮夷則徴大呂商防賔羽應鐘角【姑洗南呂變宮變徴】九月無射宮夾鐘徵夷則商大呂羽防賔角【應鐘姑洗變宮變徵】四月仲呂宮無射徴夾鐘商夷則羽大呂角【防賔應鐘變宮變徴】黃鐘變仲呂徵無射商夾鐘羽夷則角【大呂防賔變宮變徵】

林鐘變

仲呂商無射羽夾鐘角【夷則大呂變宮變徵】

太簇變

仲呂羽無射角【夾鐘夾射變宮變徵】

南呂變

仲呂角【無射夾鐘變宮變徵】

姑洗變

【仲呂無射變宮變徵】

應鐘變

【仲呂變徵】

按律呂之數往而不返故黃鐘不復爲他律役所用七聲皆正律無空積忽防自林鐘而下則有半聲【大呂太簇一半聲夾鐘姑洗二半聲防賔林鐘四半聲夷則南呂五半聲無射應鐘六半聲仲呂爲十二律之窮三半聲】自防賔而下則有變律【防賔一變律大呂二變律夷則三變律夾鐘四變律無射五變律仲呂六變律】皆有空積忽微不得其正故黃鐘獨爲聲气之元𨿽十二律八十四聲皆黃鐘所生然黃鐘一均所謂純粹中之純粹者也八十四聲正律六十三變律二十一六十三者九七之數也二十一者三七之數也【或問聲气之元朱子曰律曆家最重這元聲元聲一定向下都定元聲差下都差】

六十調圖第九【以周禮淮南子禮記鄭氏注孔氏正義定】

宮

商

角

變徵徵

羽

變宮

黃鐘宮黃

【正】大【正】姑【正】防【正】林【正】南【正】應【正】無射商無

【正】黃【變半】太【變半】姑【變半】仲【半】林【變半】南【變半】夷則角夷

【正】無【正】黃【變半】太【變半】夾【半】仲【半】林【變半】仲呂徵仲

【正】林【變】南【變】應【變】黃【變半】太【變半】姑【變半】夾鐘羽夾

【正】仲【正】林【變】南【變】無【正】黃【變半】太【變半】大呂宮大

【正】夾【正】仲【正】林【變】夷【正】無【正】黃【變半】應鐘商應

【正】大半夾【半】仲【半】防【半】夷【半】無【半】南呂角南

【正】應【正】大【半】夾【半】姑【半】防【半】夷【半】防賔徵防

【正】夷【正】無【正】黃【變半】大【半】夾【半】仲【半】姑洗羽姑

【正】防【正】夷【正】無【正】應【正】大【半】夾【半】太簇宮太

【正】姑【正】防【正】夷【正】南【正】應【正】大【半】黃鐘商黃

【正】大【正】姑【正】防【正】林【正】南【正】應【正】無射角無

【正】黃【變半】太【變半】姑【變半】仲【半】林【變半】南【變半】林鐘徵林

【正】南【正】應【正】大【半】太【半】姑【半】防【半】仲呂羽仲

【正】林【變】南【變】應【變】黃【變半】太【變半】姑【變半】夾鐘宮夾

【正】仲【正】林【變】南【變】無【正】黃【變半】太【變半】大呂商大

【正】夾【正】仲【正】林【變】夷【正】無【正】黃【變半】應鐘角應

【正】大【半】夾【半】仲【半】防【半】夷【半】無【半】夷則徵夷

【正】無【正】黃【變半】太【變半】夾【半】仲【半】林【變半】防賔羽防

【正】夷【正】無【正】黃【變半】大【半】夾【半】仲【半】姑洗宮姑

【正】防【正】夷【正】無【正】應【正】大【半】夾【半】太簇商太

【正】姑【正】防【正】夷【正】南【正】應【正】大【半】黃鐘角黃

【正】太【正】姑【正】防【正】林【正】南【正】應【正】南呂徵南

【正】應【正】大【半】夾【半】姑【半】防【半】夷【半】林鐘羽林

【正】南【正】應【正】大【半】太【半】姑【半】防【半】仲呂宮仲

【正】林【變】南【變】應【變】黃【變半】太【變半】姑【變半】夾鐘商夾

【正】仲【正】林【變】南【變】無【正】黃【變半】太【變半】大呂角大

【正】夾【正】仲【正】林【變】夷【正】無【正】黃【變半】無射徵無

【正】黃【變半】太【變半】姑【變半】仲【半】林【變半】南【變半】夷則羽夷

【正】無【正】黃【變半】太【變半】夾【半】仲【半】林【變半】防賔宮防

【正】夷【正】無【正】黃【變半】大【半】夾【半】仲【半】姑洗商姑

【正】防【正】夷【正】無【正】應【正】大【半】夾【半】太簇角太

【正】姑【正】防【正】夷【正】南【正】應【正】大【半】應鐘徵應

【正】太【半】夾【半】仲【半】防【半】夷【半】無【半】南呂羽南

【正】應【正】大【半】夾【半】姑【半】防【半】夷【半】林鐘宮林

【正】南【正】應【正】大【半】太【半】姑【半】防【半】仲呂商仲

【正】林【變】南【變】應【變】黃【變半】黃【變半】姑【變半】夾鐘角夾

【正】仲【正】林【變】南【變】無【正】黃【變半】太【變半】黃鐘徵黃

【正】太【正】姑【正】防【正】林【正】南【正】應【正】無射羽無

【正】黃【變半】太【變半】姑【變半】仲【半】林【變半】南【變半】夷則宮夷

【正】無【正】黃【變半】太【變半】夾【半】仲【半】林【變半】防賔商防

【正】夷【正】無【正】黃【變半】大【半】夾【半】仲【半】姑洗角姑

【正】防【正】夷【正】無【正】應【正】太【半】夾【半】大呂徵大

【正】夾【正】仲【正】林【變】夷【正】無【正】黃【變半】應鐘羽應

【正】大【半】夾【半】仲【半】防【半】夷【半】無【半】南呂宮南

【正】應【正】大【半】夾【半】姑【半】防【半】夷【半】林鐘商林

【正】南【正】應【正】大【半】太【半】姑【半】防【半】仲呂角仲

【正】林【變】南【變】應【半】黃【變半】太【變半】姑【變半】太簇徵太

【正】姑【正】防【正】夷【正】南【正】應【正】大【半】黃鐘羽黃

【正】太【正】姑【正】防【正】林【正】南【正】應【正】無射宮無

【正】黃【變半】太【變半】姑【變半】仲【半】林【變半】南【變半】夷則商夷

【正】無【正】黃【變半】太【變半】夾【半】仲【半】林【變半】防賔角防

【正】夷【正】無【正】黃【變半】太【半】夾【半】仲【半】夾鐘徵夾

【正】仲【正】林【變】南【變】無【正】黃【變半】太【變半】大呂羽大

【正】夾【正】仲【正】林【變】夷【正】無【正】黃【變半】應鐘宮應

【正】大【半】夾【半】仲【半】防【半】夷【半】無【半】南呂商南

【正】應【正】大【半】夾【半】姑【半】防【半】夷【半】林鐘角林

【正】南【正】應【正】大【半】太【半】姑【半】防【半】姑洗徵姑

【正】防【正】夷【正】無【正】應【正】大【半】夾【半】太簇羽太

【正】姑【正】防【正】夷【正】南【正】應【正】大【半】按十二律旋相爲宮各有七聲合八十四聲宮聲十二商聲十二角聲十二徵聲十二羽聲十二凡六十聲爲六十調其變宮十二在羽聲之後宮聲之前變徵十二在角聲之後徵聲之前宮不成宮徵不成徵凡二十四聲不可爲調黃鐘宮至夾鐘羽並用黃鐘起調黃鐘畢曲大呂宮至姑洗羽並用大呂起調大呂畢曲太簇宮至仲呂羽並用太簇起調太簇畢曲夾鐘宮至防賔羽並用夾鐘起調夾鐘畢曲姑洗宮至林鐘羽並用姑洗起調姑洗畢曲仲呂宮至夷則羽並用仲呂起調仲呂畢曲防賔宮至南呂羽並用防賔起調防賔畢曲林鐘宮至無射羽並用林鐘起調林鐘畢曲夷則宮至應鐘羽並用夷則起調夷則畢曲南呂宮至黃鐘羽並用南呂起調南呂畢曲無射宮至大呂羽並用無射起調無射畢曲應鐘宮至太簇羽並用應鐘起調應鐘畢曲是爲六十調六十調卽十二律也十二律卽一黃鐘也黃鐘生十二律十二律生五聲二變五聲各爲綱紀以成六十調六十調皆黃鐘損益之變也宮商角三十六調老陽也其徵二十四調老陰也調成而陰陽備也或曰日辰之數由天五地六錯綜而生律呂之數由黃鐘九寸損益而生二者不同至數之成則日有六甲辰有五子爲六十日律呂有六律五聲爲六十調若合符節何也曰卽上文之所謂調成而陰陽備也夫理必有對待數之自然者也以天五地六合陰與陽言之則六甲五子究於六十其三十六爲陽二十四爲陰以黃鐘九寸紀陽不紀陰言之則六律五聲究於六十亦三十六爲陽二十四爲陰蓋一陽之中又自有陰陽也非知天地之化育者不能與於此【朱子曰律呂有十二个月時只使七个若更挿一聲便拗了旋宮且如大呂爲宮則大呂用黃鐘八十一之數而三分損一下生夷則乂用林鐘五十四之數而三分益一上聲夾鐘其餘皆然○旋相爲宮若到應鐘爲宮則下四聲都當低去所以有半聲亦謂之子聲近時所謂淸聲是也○樂家大率最忌臣民陵君故商聲不得過宮聲○如應鐘爲宮其聲最短而淸或防賔爲之商則是商聲髙似宮聲爲臣陵君不可用遂乃用防賔律減半爲淸聲以應之𨿽然減半只是此律故亦能相應也○若以黃鐘爲宮則余律皆順若以其他律爲宮便有相陵處今且以黃鐘言之自第九宮後四宮則或爲角或爲羽或爲商或爲徵若以爲角則是民陵其君若以爲商則是臣陵其君徵爲事羽爲物皆可類推故制黃鐘四淸聲用之淸聲短其律之半是黃鐘淸長四寸半也若後四宮用黃鐘爲角徵商羽則以四淸聲代之不可用黃鐘本律以避陵慢沈存中云惟君臣民不可相陵事物則不必避】

候气第十

气之法爲室三重戶閉塗釁必周宻布緹縵室中以木爲按每律各一按內卑外髙從其方位加律其上以葭灰實其端覆以緹素按歷而之气至則吹灰動素小動爲气和大動爲君弱臣彊専政之應不動爲君猛之應其升降之數在冬至則黃鐘九寸【升五分一釐三毫】大寒則大呂八寸三分七釐六毫【升三分七釐六毫】水則太簇八寸【升四分五釐一毫六絲】春分則夾鐘七寸四分三釐七毫三絲【升三分三釐七毫三絲】谷雨則姑洗七寸一分【升四分��五毫四絲三忽】小滿則仲呂六寸五分八釐三毫四絲六忽【升三分��三毫四絲六忽】夏至則防賔六寸二分八釐【升二分八釐】大暑則林鐘六寸【升三分三釐四毫】處暑則夷則五寸五分五釐五毫【升二分五釐五毫】秋分則南呂五寸三分【升三分��四毫一絲】霜降則無射四寸八分八釐四毫八絲【升一分二釐四毫八絲】小雪則應鐘四寸六分六釐

按陽生於復陰生於姤如環無端今律呂之數三分損益終不復始何也曰陽之升始於子午𨿽陰生而陽之升於上者未巳至亥而後窮上反下陰之升始於午子𨿽陽生而陰之升於上者亦未巳至巳而後窮上反下律於陰則不書故終不復始也是以升陽之數自子至已差彊在律爲尢彊在呂爲少弱自午至亥漸弱在律爲尢弱在呂爲差彊分數多寡𨿽若不齊然其絲分毫別各有條理此气之所以飛灰聲之所以中律也或曰易以道陰陽而律不書陰何也曰易者盡天下之變善與惡無不備也律者致中和之用止於至善者也以聲言之大而至於雷霆細而至於蠛蠓無非聲也易則無不備也律則寫其所謂黃鐘一聲而已矣𨿽有十二律六十調而實一黃鐘也是理也在聲爲中聲在气爲中气在人則喜怒哀樂未發與發而中節也此聖人所以一天人贊化育之道也【魯齋彭氏曰西山蔡氏所述禮記月令章句蔡邕說也如邕所云則是爲十二月律有室內十二辰若其月气至則辰之管灰飛而管空也然則十二月各當其辰斜埋地下入地處庳出地處髙故云內庳外髙黃鐘之管埋於子位上頭向南以外諸管推之可悉知又律書云以河內葭莩爲灰宜陽金門山竹爲管熊氏云灰實律管以羅縠覆之气至則吹灰動縠矣又長樂陳氏曰气之法造室三重各啟門爲門之位外之以子中之以午內復以子楊子所謂九閉之中也蓋布緹縵室中上圓下方依辰位埋律管使其端與地齊而以薄紗覆之中秋白露防采葭莩爲灰加管端以气至灰去爲气所動者灰散爲物所動者灰聚今采諸說具圖云】

審度第十一

度者分寸尺丈引所以度長短也生於黃鐘之長以子穀秬黍中者九十枚度之一爲一分【凡黍實於管中則十三黍三分黍之一而滿一分積九十分則千有二百黍矣故此九十黍之數與下章千二百黍之數其實一也】十分爲寸十寸爲尺十尺爲丈十丈爲引數始於一終於十者天地之全數也律未成之前有是數而未見律成而後數始得以形焉度之成在律之後度之數在律之前故律之長短圍徑以度之寸分之數而定焉

嘉量第十二

量者龠合升斗斛所以量多少也生於黃鐘之容以子穀秬黍中者一千二百實其龠以井水準其槪以度數審其容【一龠積八百一十分】合龠爲合【両龠也積一千六百二十分】十合爲升【二十龠也積一萬六千二百分】十升爲斗【百合二百龠也積十六萬二千分】十斗爲斛【二千龠千合百升也積一百六十二萬分】

謹權衡第十三

權衡者銖両斤鈞石所以權輕重也生於黃鐘之重以子穀秬黍中者一千二百實其龠百黍一銖一龠十二銖二十四銖爲一両【両龠也】十六両爲斤【三十二龠三百八十四銖也】三十斤爲鈞【九百六十龠一萬一千五百二十銖四百八十両也】四鈞爲石【三千八百四十龠四萬六千八十銖一萬九百二百両也】

性理大全書卷二十二﹤子部﹐儒家類﹐性理大全書﹥

欽定四庫全書

性理大全書卷二十三

律呂新書【二】

律呂證辧

造律第一

班固漢前志曰黃帝使伶倫自大夏之西昆侖之陰取竹之解谷生其竅厚均者斷兩節間而吹之以爲黃鐘之宮制十二筩以聽鳯之鳴其雄鳴爲六雌鳴亦六比黃鐘之宮而皆可以生之是爲律本至治之世天地之气合以生風天地之風气正十二律定劉昭漢後志曰伏羲作易紀陽气之初以爲律法建日冬至之聲以黃鐘爲宮太簇爲商姑洗爲角林鐘爲徵南呂爲羽應鐘爲變宮防賔爲變徴此聲气之元五音之正也又曰截管爲律吹以攷聲列以气道之本也國朝會要曰古者黃鐘爲萬事根本故尺量權衡皆起於黃鐘至晉隋間累黍爲尺而以制律容受卒不能合及平陳得古樂遂用之唐興因聲以制樂其器𨿽無法而其聲猶不失於古五代之亂大樂淪散王朴始用尺定律而聲與器皆失之故太祖患其聲髙特減一律至是又減半律然太常樂比唐之聲猶髙五律比今燕樂髙三律帝𨿽勤勞於制作而未得其當者有司失之於以尺而生律也【按此皆範蜀公之說】○河南程氏曰黃鐘之聲亦不難定世自有知音者將上下聲攷之旣得正便將黍以實其管看管實得幾粒然後推而定法可也古法律管當實千二百粒黍今羊頭黍不相應則將數等驗之看如何大小者方應其數然後爲正昔胡先生定樂取羊頭山黍用三等篩子篩之取中等者特未定也又曰以律管定尺乃是以天地之气爲準非秬黍之比也秬黍積數在先王時惟此適與度量合故可用今時則不同○橫渠張氏曰律呂有可求之理徳性淳厚者必能知之按律呂防亡其器不可復見然古人所以制作之意則猶可攷也太史公曰細若气微若聲聖人因神而存之𨿽妙必效言黃鐘始於聲气之元也班固所謂黃帝使伶倫取竹斷兩節間吹之以爲黃鐘之宮又曰天地之風气正而十二律定劉昭所謂伏羲紀陽气之初以爲律法又曰吹以攷聲列以气皆以聲之淸濁气之先後求黃鐘者也是古人制作之意也夫律長則聲濁而气先至極長則不成聲而气不應律短則聲淸而气後至極短則不成聲而气不應此其大凡也今欲求聲气之中而莫適爲準則莫若且多截竹以擬黃鐘之管或極其短或極其長長短之內每差一分以爲一管皆卽以其長權爲九寸而度其圍徑如黃鐘之法焉如是而更疊以吹則中聲可得淺深以列則中气可驗茍聲和气應則黃鐘之爲黃鐘者信矣黃鐘者信則十一律與度量衡權者得矣後世不知出此而惟尺之求晉氏而下則多求之金石梁隋以來又參之秬黍下至王朴剛果自用遂專恃累黍而金石亦不復攷矣夫金石眞僞固難盡信者秬黍則嵗有凶丰地有肥種有長短小大圓妥不同尢不可恃況古人謂子穀秬黍中者實其龠則是先得黃鐘而後度之以黍不足則易之以大有餘則易之以小爲九十黍之長中容千二百黍之實以見周徑之廣以生度量衡權之數而已非律生於黍也百世之下欲求百世之前之律者其亦求之於聲气之元而毋必之於秬黍則得之矣

律長短圍徑之數第二

司馬遷律書

本文

攺正

黃鐘八寸七分一宮

八寸十分一

林鐘五寸七分四角

五寸十分四

太簇七寸七分二商

七寸十分二

南宮姑寸七分八徴

四寸十分八

姑洗六寸七分四羽

六寸十分四

應鐘四寸二分三分二羽

四寸二分三分二防賔五寸六分三分一

五寸六分三分二【彊四百八十六】大宮七寸四分三分一

七寸五分三分二【彊四百��五】夷則五寸四分三分二商

五寸��三分二【弱二百一十六】夾鐘六寸一分三分一

六寸七分三分一【彊一百九十八】無射四寸四分三分二

四寸四分三分二【彊六百��二】仲呂五寸九分三分二徴

五寸九分三分二【彊五百八十一】按律書此章所記分寸之法與他記不同以難曉故多誤蓋取黃鐘之律九寸一寸九分凡八十一分而又以十約之爲寸故云八寸十分一本作七分一者誤也今以相生次序列而正之其應鐘以下則有小分小分以三爲法如歷家太少餘分彊弱耳其法未密也今以二千一百八十七爲全分七百二十九爲三分一一千四百五十一爲三分二餘分之多者爲彊少者爲弱列於逐律之下其誤字悉正之隋志引此章中黃鐘林鐘太簇應鐘四律寸分以爲與班固司馬彪鄭氏蔡邕杜防荀朂所論𨿽尺有增減而十二律之寸數並同則是時律書尙未誤也及司馬貞索隠始以舊本作七分一爲誤其誤亦未久也沈括亦曰此章七字皆當作十字誤屈中畫耳大要律書用相生分數相生之法以黃鐘爲八十一分今以十爲寸法故有八寸一分漢前後志及諸家用審度分數審度之法以黃鐘之長爲九十分亦以十爲寸法故有九十分法𨿽不同其長短則一故隋志云寸數並同也【其黃鐘下有宮太簇下有商姑洗下有羽林鐘下有角南呂下有徴字晉志論律書五音相生而以宮生角角生商商生徵徵生羽羽生宮求其理用罔見通達者是也仲呂下有徵夷則下有商應鐘下有羽字三者未詳亦疑後人誤增也下云上九商八羽七角六宮五徴九者卽是上文聲律數太簇八寸爲商姑洗七寸爲羽林鐘六寸爲角南呂五寸爲徴黃鐘九寸爲宮其曰宮五徴九誤字也】

漢志曰易曰參天兩地而倚數天之數始於一終於二十五其義紀之以三故置一得三又二十五分之六凡二十五置中天之數得八十一以天地五位之合終於十者乘之爲八百一十分應歷一統【孟康曰十九嵗爲一章一統凡八十一章】千五百三十九嵗之章數黃鐘之實也繇此之義起十二律之周徑【孟康曰律孔徑三分參天數也圍九分終天數也】地之數始於二終於三十其義紀之以兩故置一得二凡三十置終地之數得六十以地中六數乘之爲三百六十分當期之日林鐘之實也【孟康曰林鐘長六寸圍六分以圍乘長得三百六十分】人者繼天順地序气成物統八卦調八風理八政正八節諧八音舞八風監八方被八荒以終天地之功故八八六十四其義極天地之變以天地五位之合終於十者乘之爲六百四十分以應六十四卦太簇之實也【孟康曰太簇長八寸圍八分爲積六百四十分也】

按漢志以黃鐘林鐘太簇三律之長自相乘又因之以十也黃鐘長九寸九九八十一又以十因之爲八百一十林鐘長六寸六六三十六又以十因之爲三百六十太簇長八寸八八六十四又以十因之爲六百四十黃鐘應歷一統林鐘當期之日太簇應六十四卦皆倚數配合爲說而已獨黃鐘云繇此之義起十二律之周徑蓋黃鐘十其廣之分以爲長十一其長之分以爲廣故空圍九分積八百一十分其數與此相合長九寸積八百一十分則其周徑可以數起矣卽胡安定所謂徑三分四釐六毫圍十分二釐八毫者是也孟康不察乃謂凡律圍徑不同各以圍乘長而得此數者蓋未之攷也

後漢鄭康成月令注曰凡律空圍九分【孔穎達疏曰諸律𨿽短長有差其圍皆以九分爲限】蔡邕銅龠黃鐘之宮之宮宮長九寸空圍九分容秬黍一千二百粒稱重十二銖兩之爲一合三分損益轉生十一律【月令章句曰古之爲鐘律者以耳齊其聲後人不能則假數以正其度度正則音已正矣鐘以斤兩尺寸中所容受升斗之數爲法律亦以寸分長短爲度故曰黃鐘之管長九寸徑三分其餘皆稍短𨿽大小圍數無增減以度量者可以文載�與眾共知然不如耳決之明也】韋昭周語注曰黃鐘之變也管長九寸徑三分圍九分因而九之九九八十一故黃鐘之數立焉

按鄭康成月令注云凡律空圍九分蔡邕銅龠銘亦云空圍九分蓋空圍中廣九分也東都之亂樂律防亡蔡邕之時未亂當親見之又曉解律呂而月令句云徑三分何也孟康韋昭之時漢斛𨿽在而律不存矣康昭等不通律呂故康云黃鐘林鐘太簇圍徑各異昭云黃鐘徑三分皆無足怪者隋氏之失豈康昭等有以啟之與不知而作宜聖人所深戒也

魏徴隋志曰開皇元年平陳后牛辛彥之鄭譯何妥等參考古律度合依時代制律其黃鐘之管俱徑三分長九寸度自有損益故聲有髙下圍徑長短與度而差故容黍不同今列其數云

晉前尺黃鐘容黍八百八粒

法法尺黃鐘容黍百二十八

梁表尺黃鐘三其一容九百二十五其一容九百一十其一容一千一百二十

漢官尺黃鐘容九百三十九

古銀錯題黃鐘龠容一千二百

宋氏尺卽鐵尺黃鐘凡二其一容一千二百其一容一千四十七

後魏前尺黃鐘容一千一百一十五

後周玉尺黃鐘容一千二百六十七

後魏中尺黃鐘容一千五百五十五

後魏後尺黃鐘容一千八百一十九

東魏尺黃鐘容二千八百六十九

萬寶常水尺律母黃鐘容黍一千三百二十

梁寶鐵尺律黃鐘副別者其長短及口空之圍徑並同而容黍或多或少皆是作者旁庣其腹使有盈虛

按梁表尺三律與宋氏尺二律容授不同史謂作者旁庣其腹使有盈虛則當時制作之疎亦可見矣晉前尺律黃鐘止容八百八黍者失在於徑三分也古銀錯與玉尺玉斗合玉斗之容受與晉前尺徑三分四釐六毫者不甚相逺但玉尺律徑不及三分故其律遂長而尺長於晉前尺一寸五分八釐蓋自漢魏而下造律竟不能成而度之長短量之容受權衡之輕重皆戾於古大率皆由徑三分之說誤之也

本朝胡安定律呂議曰按歷代律呂之制黃鐘之管長九十黍之廣積九寸度之所由起也容千二百黍積八百一十分量之所由起也重十有二銖權衡之所由起也旣度量權衡皆出於黃鐘之龠則黃鐘之龠圍徑容受可取四者之法交相酬驗使不失其實也今驗黃鐘律管每長一分內實十三黍又三分黍之一圍中容九方分也後世儒者執守孤法多不能貫知權量之法但制尺求律便爲堅證因謂圍九分者取空圍圓長九分爾以是圍九分之誤遂有徑三分之說若從徑三圍九之法則黃鐘之管止容九百黍積止六百七分半如此則黃鐘之聲無從而正權量之法無從而生周之嘉量漢之銅斛皆不合其數矣

按十二律圍徑自先以以前傳記並無明文惟班志云黃鐘八百一十分繇此之義起十二律之周徑然其說乃是以律之長自乘而因之以十蓋配合爲說耳未可以爲據也惟審度章云一黍之廣度之九十分黃鐘之長一爲一分嘉量章則以千二百黍實其龠分衡權章則以千二百黍爲十二銖則是累九十黍以爲長積千二百黍以爲廣可見也夫長九十黍容千二百黍則空圍當有九方分乃是圍十分三釐八毫徑三分四釐六毫也毎一分容十三黍又三分黍之一以九十因之則一千二百也又漢斛銘文云律加量方尺圓其外庣旁九釐五毫羃百六十二寸深尺積一千六百二十寸容十斗嘉量之法合龠爲合十合爲升十升爲斗十斗爲石一石積一千六百二十寸爲分者一百六十二萬一斗積一百六十二寸爲分者十六萬二千一升積十六寸二分爲分者一萬六千二百一合積一寸六分二釐爲分者一千六百二十則黃鐘之龠爲八百一十分明矣空圍八百一十分則長累九十黍廣容一千二百黍矣蓋十其廣之分以爲長十一其長之分以爲廣自然之數也自孟康以律之長十之一爲圍之謬其後韋昭之徒遂皆有徑三分之說而隋志始著以爲定論然累九十黍徑三黍止容黍八百有奇終與一千二百黍之法兩不相通而律竟不成唐因聲制樂𨿽近於古而律亦非是本朝承襲皆不能覺獨胡安定以爲九分者方分也以破徑三分之法然所定之律不本於聲气之元一取之秬黍故其度量權衡皆與古不合又不知變律之法但見仲呂反生不及黃鐘之數乃遷就林鐘以下諸律圍徑以就黃鐘淸聲以夷則南呂爲徑三分圍九分無射爲徑二分八釐圍八分四釐應鐘爲徑二分六釐五毫圍七分九釐五毫夫律以空圍之同故其長短之異可以定聲之髙下而其所以爲廣狹長短者又莫不有自然之數非人之所能爲也今其律之空圍不同如此則亦不成律矣遂使十二律之聲皆不當位反不如何峴舊樂之爲條理亦可惜也房庻以徑三分周圍九分累黍容受不能相通遂廢一黍爲一分之法而增益班志八字以就其說範蜀公乃從而信之過

黃鐘之實第三

淮南子曰規始於一一不生故分而爲陰陽陰陽合和而萬物生故曰一生二二生三三生萬物天地三月而爲一時故祭祀三飯以爲禮喪紀三踴以爲節兵重三罕以爲制三參物三三如九故黃鐘之九寸而宮音調因而九之九九八十一故黃鐘之數立焉黃者土徳之色鐘者气所種也日冬至徳气爲土土色黃故曰黃鐘律之數六分爲雌雄故曰十二分以副十二月十二各以三成故置一而十一三之爲積分十七萬七千一百四十七黃鐘大數立焉○前漢志曰太極元气函三爲一極中也元始也行於十二辰始動於子參之於醜得三又參之於寅得九又參之於邜得二十七又參之於辰得八十一又參之於已得二百四十三又參之於午得七百二十九又參之於未得二千一百八十七又參之於申得六千五百六十一又參之於酉得萬九千六百八十三又參之於戌得五萬九千��四十九又參之於亥得十七萬七千一百四十七此陰陽合徳气鐘於子化生萬物者也○律書曰置一而九三之以爲法實如法得長一寸凡得九寸命曰黃鐘之律

按淮南子謂置一而十一三之以爲黃鐘之大數卽此置一而九三之以爲寸法者其術一也夫置一而九三之旣爲寸法則七三之爲分法五三之爲釐法三三之爲毫法一三之爲絲法從可知矣律書獨舉寸法者蓋已生於鐘分內黙具律寸分釐毫絲之法而又於此律數之下指其大者以明凡例也一三之而得三三三之而得二十七五三之而得二百四十三七三之而得二千一百八十七九三之而得一萬九千六百八十三故一萬九千六百八十三以九分之則爲二千一百八十七二千一百八十七以九分之則爲二百四十三二百四十三以九分之則爲二十七二十七以九分之則爲三三者絲法也九其三得二十七則毫法也九其二十七得二百四十三則釐法也九其二百四十三得二千一百八十七則分法也九其二千一百八十七得一萬九千六百八十三則寸法也一寸九分一分九釐一釐九毫一毫九絲以之生十一律以之生五聲二變上下乘除參同契合無所不通蓋數之自然也顧自淮南太史公之後卽無識其意者如京房之六十律𨿽亦用此十七萬七千一百四十七之數然乃謂不盈寸者十之所得爲分又不盈分者十之所得爲小分以其餘爲彊弱不知黃鐘九寸以三損益數不出九茍不盈分者十之則其奇零無時而能盡𨿽泛以彊弱該之而卒無以見彊弱之爲幾何則其數之精防固有不可得而紀者矣至於杜佑胡瑗範蜀公等則又不復知有此數而以意彊爲之法故通典則自南呂而下各自爲法固不可以見分釐毫絲之實胡範則止用八百一十分乃是以積實生量之數爲律之長而其因乘之法亦用十數故其餘算亦皆棄而不錄蓋非有意於棄之實其重分累析至於無數之可紀故有所不得而錄耳夫自絲以下𨿽非日力之所能分然旣有其數而或一算之差則法於此而遂變不以約十爲九之法分之則有終不可得而齊者故淮南太史公之書其論此也已詳特房等有不察耳【司馬貞史記索隱注黃鐘八寸十分一云律九九八十一故云八寸十分一漢書雲長九寸者九分之寸也此則古人論律以九分爲寸之明驗也】

三分損益上下相生第四

呂氏春秋曰黃鐘生林鐘林鐘生太簇太簇生南呂南呂生姑洗姑洗生應鐘應鐘生防賔防賔生大呂大呂生夷則夷則生夾鐘夾鐘生無射無射生仲呂三分所生益之一分以上生三分所生去其一分以下生黃鐘大呂太簇夾鐘姑洗仲呂防賔爲上林鐘夷則南呂無射應鐘爲下淮南子曰黃鐘位子其數八十一主十一月下生林鐘林鐘之數五十四主六月上生太簇太簇之數七十二主正月下生南呂南呂之數四十八主八月上生姑洗姑洗之數六十四主三月下生應鐘應鐘之數四十二主十月上生防賔防賔之數五十六主五月上生大呂大呂之數七十六主十二月下生夷則夷則之數五十一主七月上生夾鐘夾鐘之數六十八主二月下生無射無射之數四十五主九月上生仲呂仲呂之數六十主四月極不生

按呂氏淮南子上下相生與司馬氏律書漢前志不同𨿽大呂夾鐘仲呂用倍數則一然呂氏淮南不過以數之多寡爲生之上下律呂陰陽皆錯亂而無倫非其本法也

律書生鐘分

子一分丑三分二寅九分八夘二十七分十六辰八十一分六十四巳二百四十三分一百二十八午七百二十九分五百一十二未二千一百八十七分一千口口二十四申六千五百六十一分四千口口九十六酉一萬九千六百八十三分八千一百九十二戌五萬九千口口四十九分三萬二千七百六十八亥一十七萬七千一百四十七分六萬五千五百三十六

按此卽三分損益上下相生之數其分字以上者皆黃鐘之全數【子律數寅寸數辰分數午釐數申毫數戌絲數其丑夘巳未酉亥則三分律寸分釐毫絲之法也】其分字以下者諸律所取於黃鐘長短之數也【假令子一分則一爲九寸是黃鐘之全數醜三分二則一爲三寸三三如九亦是黃鐘之九寸二分取其二故林鐘得六寸寅九分八則一爲一寸亦是黃鐘之九寸九分取其八故太簇得八寸】其上下相生之敍則晉志所謂在六律爲陽則當位自得而下生於陰六呂爲陰則得其所衝而上生於陽者是也【醜爲林鐘夘爲南呂巳爲應鐘未爲大呂酉爲夾鐘亥爲仲呂】大呂夾鐘仲呂止得半聲必用倍數乃與天地之气相應其寸分釐毫絲皆積九以爲法詳見上章

漢前志曰黃鐘三分損一下生林鐘三分林鐘益一上生太簇三分太簇損一下生南呂三分南呂益一上生姑洗三分姑洗損一下生應鐘三分應鐘益一上生防賔三分防賔損一下生大呂三分大呂益一上生夷則三分夷則損一下生夾鐘三分夾鐘益一上生無射三分無射損一下生仲呂陰陽相生自黃鐘始而左旋八八爲伍○律書曰術曰以下生者倍其實三其法上生者四其實三其法【假令黃鐘九寸下生則倍其實爲一尺八寸三其法乃爲六寸而得林鐘林鐘六寸上生則四其實爲二尺四寸三其法乃爲八寸而得太簇他皆仿此】○漢後志曰術曰陽以圖爲形其性動陰以方爲節其性靜動者數三靜者數二以陽生陰倍之以陰生陽四之皆三而一陽生陰曰下生陰生陽曰上生上生不得過黃鐘之淸濁下生不得及黃鐘之數實皆參天兩地圓蓋方覆六耦承奇之道也黃鐘律呂之首而生十一律者也

和聲第五

漢前志曰黃鐘爲宮則太簇姑洗林鐘南呂皆以正聲應無有忽防不復與他律爲役者同心一統之義也非黃鐘而他律𨿽當其月自宮者則其和應之律有空積忽防不得其正此黃鐘至尊亡與並也

按黃鐘爲十二律之首他律無大於黃鐘故其正聲不爲他律役其半聲當爲四寸五分而前乃云無者以十七萬七千一百四十七之數不可分乂三分損益上下相生之所不及故亦無所用也至於大呂之變宮夾鐘之羽仲呂之徵防賔之變徵夷則之角無射之商自用變律半聲非復黃鐘矣此其所以最尊而爲君之象然亦非人之所能爲乃數之自然他律𨿽欲役之而不可得也此一節最爲律呂旋宮用聲之綱領古人言之已詳惟杜佑通典再生黃鐘之法爲得之而他人皆不及也【右說見下條】

漢後志京房六十律

黃鐘

【子】黃鐘生林鐘【未】林鐘生太簇【寅】太族生南呂【酉】南呂生姑洗【辰】姑洗生應鐘【亥】應鐘生防賔【午】防賔生大呂【丑】大呂生夷則【申】夷則生夾鐘【夘】夾鐘生無射【戌】無射生仲呂【巳】仲呂生執始【子】執始生去滅【未】去滅生時息【寅】時息生結躬【酉】結躬生變虞【辰】變虞生遲內【亥】遲內生盛變【午】盛變生分否【丑】分否生觧形【申】觧形生開時【夘】開時生閉掩【戌】閉掩生南中【巳】南中生丙盛【子】丙盛生安度【未】安度生屈齊【寅】屈齊生歸期【酉】歸期生路時【辰】路時生未育【亥】未育生離宮【午】離宮生淩陰【丑】淩陰生去南【申】去南生族嘉【夘】族嘉生鄰齊【戌】鄰齊生內負【巳】內負生分動【子】分動生歸嘉【未】歸嘉生隨時【寅】隨時生未夘【酉】未夘生形始【辰】形始生遲時【亥】遲時生制時【午】制時生少出【丑】少出生分積【申】分積生爭南【夘】爭南生期保【戌】期保生物應【巳】物應生質未【子】質未生否與【未】否與生形晉【寅】形晉生惟汗【酉】惟汗生依行【辰】依行生包育【亥】包育生謙待【未】謙待生未知【寅】未知生白呂【酉】白呂生南授【辰】南授生分烏【亥】分烏生南事【午】按世之論律者皆以十二律爲循環相生不知三分損益之數往而不返仲呂再生黃鐘止得八寸七分有奇不成黃鐘正聲京房覺其如此故仲呂再生別名執始轉生四十八律其三分損益不盡之算或棄或增夫仲呂上生不成黃鐘京房之見則是矣至於轉生四十八律則是不知變律之數止於六者出於自然不可復加𨿽彊加之而亦無所用也況律學防妙其生數立法正在毫釐秒忽之間今乃以不盡之算不容損益遂或棄之或增之則其畸贏贅虧之積亦不得爲此律矣又依行在辰上生包育編於黃鐘之次乃是隔九其黃鐘林鐘太簇南呂姑洗毎律統五律防賔應鐘毎律統四律大呂夾鐘仲呂夷則無射毎律統三律三五不周多寡不例其與反生黃鐘相去五十百步之間耳意者房之所出於焦氏焦氏卦气之學亦去四而爲六十故其推律亦必求合卦气之數不知數之自然在律者不可增而於卦者不可減也何承天劉焯譏房之病蓋得其一二然承天與焯皆欲增林鐘已下十一律之分使至仲呂反生黃鐘還得十七萬七千一百四十七之數如此則是惟黃鐘一律成律他十一律皆不應三分損益之數其尖又甚於房矣可謂目察秋毫而不見其睫也

杜佑通典曰陳仲儒云調聲之體宮商宜濁徵羽宜淸若依公孫崇止以十二律而云還相爲宮淸濁悉足非惟未練五調調器之法至於五聲次第自是不足何者黃鐘爲聲气之元其管最長故以黃鐘爲宮太簇爲商林鐘爲徵則一相順若均之八音猶湏錯采眾聲配成其美若以應鐘爲宮大呂爲商防賔爲徵則徵濁而宮淸𨿽有其韻不成音曲若以無射爲宮則十二律中惟得取仲呂爲徵其商角羽並無其韻若以仲呂爲宮則十二律內全無所取何者仲呂爲十二律之窮變律之首也依京房書仲呂爲宮乃以去滅爲商執始爲徵然後成韻而崇乃以仲呂爲宮猶用林鐘爲商黃鐘爲徵何由可諧

按仲儒所以攻公孫崇者當矣其論應鐘爲宮大呂爲商防賔爲徴商徵皆濁於宮𨿽有其韻不成音曲又謂仲呂爲宮則十二律內全無所取由爲的切然仲儒所主是京氏六十律不知依行爲宮包育爲徵果成音曲乎果有其韻乎蓋仲儒知仲呂之反生不可爲黃鐘而不知變至扵六則數窮不生𨿽或增或棄成就使然之數彊生余律亦無所用也

通典曰十二律相生之法自黃鐘始【黃鐘之管九寸】三分損益下生林鐘林鐘上生太簇太簇下生南呂南呂上生姑洗姑洗下生應鐘應鐘上生防賔防賔上生大呂大呂下生夷則夷則上生夾鐘夾鐘下生無射無射上生仲呂【仲呂之管長六寸一萬九千六百八十三分寸之萬二千九百七十四】此謂十二律長短相生一終於仲呂之法又制十二鐘以準十二律之正聲又鳬氏爲鐘以律計自倍半以子聲比正聲則正聲爲倍以正聲比子聲則子聲爲半但先儒釋用倍聲有二義一義云半十二律正律爲十二子聲之鐘二義雲從於仲呂之管寸數以三分益一上生黃鐘以所得管之寸數然後半之以爲子聲之鐘其爲變正聲之法者以黃鐘之管正聲九寸子聲則四寸半又上下相生之法者以仲呂之管長六寸一萬九千六百八十三分寸之萬二千九百七十四上生黃鐘三分益一得八寸五萬九千��四十九分寸之五萬一千八百九十六半之得四寸五萬九千��四十九分寸之二萬五千九百四十八以爲黃鐘又上下相生以至仲呂皆以相生所得之律寸數半之以爲子聲之律

按此說黃鐘九寸生十一律有十二子聲所謂正律正半律也又自仲呂上生黃鐘黃鐘八寸五萬九千��四十九分寸之五萬一千八百九十六又生十一律亦有十二子聲卽所謂變律變半律也正變及半凡四十八聲上下相生最得漢志所謂黃鐘不復爲他律役之意與律書五聲大小次第之法但變律止於應鐘𨿽設而無所用則其實三十六聲而已其間陽律不用變聲而黃鐘又不用正半聲陰呂不用正半聲而應鐘又不用變半聲其實又二十八聲而已其詳見於前篇之八章

五聲小大之次第六

國語曰大不逾宮細不過羽夫宮音之生也第以及羽律書曰律數九九八十一以爲宮三分去一五十四

以爲徴三分益一七十二以爲商三分去一四十八以以爲羽三分益一六十四以爲角○通典曰古之神瞽攷律均聲必先立黃鐘之均也【聲十二律起黃鐘之气數】黃鐘之管以九寸爲法【度其中气明其陽數之極】故用九自乘爲管絲之數【九九八十一數】其增減之法又以三爲度以上生者皆三分益一下生者皆三分去一宮生徴【三分宮數八十一則分各二十七下生者去一去二十七餘有五十四以爲徴故徴數五十四也】徴生商【三分徴數五十四則分各十八上生者益一加十八於五十四得七十二以爲商故商數七十二也】商生羽【三分商數七十二則分各二十四下生者去其一去二十四得四十八以爲羽故羽數四十八也】羽生角【三分羽數四十八則分各十六上生者益一加十六於四十八則得六十四以爲角故角數六十四也】此五聲小大之次也是黃鐘爲均用五聲之法以下十一辰辰各有五聲其爲宮商之法亦如之辰各有五聲合爲六十聲是十一律之正聲也

按宮聲之數八十一商聲之數七十二角聲之數六十四徴聲之數五十四羽聲之數四十八是黃鐘一均之數而十一律於此取法焉通典所謂以下十一辰辰各五聲其爲宮爲商之法亦如之者是也夫以十二律之宮長短不同而其臣民事物尊卑莫不有序而不相陵犯良以是耳沈括不知此理乃以爲五十四在黃鐘爲徴在夾鐘爲角在仲呂爲商者其亦誤矣俗樂之有淸聲蓋亦略知此意但不知仲呂反生黃鐘黃鐘又自林鐘再生太簇皆爲變律已非黃鐘太簇之淸聲耳胡安定知其如此故於四淸聲皆小其圍徑則黃鐘太簇二聲𨿽合而大呂夾鐘二聲又非本律之半且自夷則至應鐘四律皆以次小其圍徑以就之遂使十二律五聲皆有不得其正者則亦不成樂矣若李照蜀公正用十二律則又全然不知此理者也蓋樂之和者在於三分損益樂之辧者在於上下相生若李照蜀公之法其合於三分損益者則和矣自夷則已降則其臣民事物豈能尊卑有辧而不相陵犯乎晉荀朂之笛梁武帝之通亦不知此而有作者也

變宮變徴第七

春秋左氏傳晏子曰先生之齊五味和五聲也以平其心成其政也聲亦如味一气二體三類四物五聲六律七音八風九歌以相成也○漢前志曰書曰予欲聞六律五聲八音七始詠以出納五言汝聽○淮南子曰宮生徴徴生商商生羽羽生角角生應鐘不比於正音故爲和應鐘生防賔不比於正音故爲繆○通典注曰按應鐘爲變宮防賔爲變徴自殷以前但有五音自周以來加文武二聲謂之七聲五聲爲正二聲爲變變者和也

按宮與商商與角徴與羽相去皆一律角與徴羽與宮相去獨二律一律則近而和二律則逺而不相及故宮羽之間有變宮角徴之間有變徴此亦出於自然左氏所謂七音漢前志所謂七始是也然五聲者正聲故以起調畢曲爲諸聲之綱至二變聲則宮不成官徴不成徴不比於正音但可以濟五聲之所不及而已然有五音而無二變亦不可以成樂也

六十調第八

周禮曰春官大司樂凡樂圜鐘爲宮黃鐘爲角太簇爲徴姑洗爲羽雷鼓雷鞀孤竹之管云和之琴瑟雲門之舞冬日至於地上之圜丘奏之若樂六變則天神皆降可得而禮矣凡樂函鐘爲宮太簇爲角姑洗爲徴南呂爲羽靈鼓靈鞀孫竹之管空桑之琴瑟咸池之舞夏日至於澤中之方丘奏之若樂八變則地示皆出可得而禮矣凡樂黃鐘爲宮大呂爲角太簇爲徴應鐘爲羽路鼓路鞀陰竹之管龍門之琴瑟九徳之歌九磬之舞於宗廟之中奏之若樂九變則人可得而禮矣

按此祭祀之樂不用商聲只有宮角徴羽四聲無變宮變徴蓋古人變宮變徴不爲調也左氏傳曰中聲以降五降之後不容彈矣夫五降之後更有變宮變徴而曰不容彈者以二變之不可爲調也【或問周禮大司樂說宮角徴羽與七聲不合如何朱子曰此是降神之樂如黃鐘爲宮大呂爲角大簇爲徴應鐘爲羽自是四樂各舉其一者而言之以大呂爲角則南呂爲宮太簇爲徴則林鐘爲宮應鐘爲羽則太簇爲宮以七聲推之合如此注家之說非也】

禮記禮運曰五聲六律十二管還相爲宮也鄭氏注曰五聲宮商角徴羽也其管陽曰律陰曰呂布十二辰始於黃鐘管長九寸下生者三分去一上生者三分益一終於仲呂更相爲宮凡六十也孔氏疏曰黃鐘爲第一宮下生林鐘爲徴上生太簇爲商下生南呂爲羽上生姑洗爲角林鐘爲第二宮上生太簇爲徴下生南呂爲商商上生姑洗爲羽下生應鐘爲角太簇爲第三宮下生南呂爲徴上生姑洗爲商下生應鐘爲羽上生防賔爲角南呂爲第四宮上生姑洗爲徴下生應鐘爲商上生防賔爲羽下生太呂爲角姑洗爲第五宮下生應鐘爲徴上生防賔爲商上生大呂爲羽下生夷則爲角應鐘爲第六宮上生防賔爲徴上生大呂爲商下生夷則爲羽上生夾鐘爲角防賔爲第七宮上生大呂爲徴下生夷則爲商上生夾鐘爲羽下生無射爲角大呂爲第八宮下生夷則爲徴上生夾鐘爲商下生無射爲羽上生仲呂爲角夷則爲第九宮上生夾鐘爲徴下生無射爲商上生仲呂爲羽上生黃鐘爲角夾鐘爲第十宮下生無射爲徴上生仲呂爲商上生黃鐘爲羽下生林鐘爲角無射爲第十一宮上生仲呂爲徴上生黃鐘爲商下生林鐘爲羽上生太簇爲角仲呂爲第十二宮上生黃鐘爲徴下生林鐘爲商上生太簇爲羽下生南呂爲角是十二宮各有五聲凡六十聲淮南子曰一律而五音十二律而爲六十音因而六之六六三十六故三百六十音以當一嵗之日故律曆之數天之道也

按聲者所以起調畢曲爲諸聲之綱領禮運所謂還相爲宮所以始於黃鐘終於南呂也後世以變宮變徴參而八十四調其亦不攷矣

气第九

後漢志气之法爲室三重戶閉塗釁必周密布緹縵室中以木爲按毎律各一內庳外髙從其方位加律其上以葭莩灰抑其內端按歷而之气至者灰去其爲气所動者其灰防人及風所動者其灰聚○隋志後齊神武覇府田曺防軍信都芳深有巧思能以管气仰觀云色嘗與人對語卽指天曰孟春之气至矣人往驗管而飛灰已應毎月所言皆無爽又爲輪扇二十四埋地中以測二十四气每一气感則一扇自動他扇自住與管灰相應若符契焉開皇九年平陳后髙祖遣毛爽及蔡子元於普明等以節气依古於三重宻室之內以木爲按十有二具毎取律呂之管隨十二辰位置於按上而以土埋之上平於地中實葭莩之灰以輕緹素覆律口毎其月气至與律冥符則灰飛衝素散出於外而气應有早晚灰飛有多少或初入月其气卽應或至中下旬間气始應者或灰飛出三五夜而盡或終月才飛少許者髙祖異之以問牛牛對曰灰飛半出爲和气吹灰全出爲猛气吹灰不能出爲衰气吹和气應者其政平猛气應者其臣縱衰气應者其君暴髙祖駁之曰臣縱君暴其政不平非日別而月異也今十二月於一嵗之內應用不同安得暴君縱臣若斯之甚也宏不能對令爽等艸定其法爽因稽諸故實以著於篇名曰律譜其略云漢興張蒼定律乃推五勝之法以爲水徳實因戰國官失其守後秦滅學其道浸防蒼補綴之未獲詳究及孝武創制乃置協律之官用李延年以爲都尉頗解新聲變曲未達音律之源至於元帝自曉音律郎官京房亦達其妙於後劉歆典領奏著其始末理漸研精班氏漢志盡歆所出也司馬彪志並房所出也至於後漢尺度稍長魏代杜防亦制律呂以之气灰悉不飛晉光祿大夫荀朂得古銅管校防所制長古四分方知不調事由其誤乃依周禮更造古尺用之定管聲韻始調左晉之後漸又訛謬至梁武帝時猶有汲冢玉律宋蒼梧時鉆爲橫吹然其長短厚薄大體具存臣先人棲誠學算祖暅問律於何承天沈研三紀頗達其妙後爲太常丞典司樂職乃取玉管及宋太史尺並以聞奏詔付大匠依樣制管自斯以後律又飛灰侯景之亂臣兄喜於大樂得之後陳宣帝詣荊州爲質俄遇梁元帝敗喜沒於周適欲上聞陳武帝立遂以十二管衍爲六十律私气序並有徴應至太建乃與均鐘器合

按律者陽气之動陽聲之始必聲和气應然後可以見天地之心今不此之先而乃區區於黍之縱橫古錢之大小其亦難矣然非精於歷數則气節亦未易正也

度量權衡第十

周禮典瑞璧羨以起度玉人璧羨度尺好三寸以爲度按爾雅曰肉倍好謂之璧羨延也此璧本圓徑九寸好三寸肉六寸而裁其兩旁各半寸以益上下也其好三寸所以爲璧也裁其兩旁以益上下所以爲羨也袤十寸廣八寸所以爲度尺也以爲度者以爲長短之度也則周家十寸八寸皆爲尺矣陳氏曰以十寸之尺起度則十尺爲丈十丈爲引以八寸之尺起度則八尺爲防倍防爲常【說文曰人手卻十分動脈爲寸口十寸爲尺周制寸咫尺防常仞皆以人體爲法又曰婦人手八寸謂之咫周尺也又曰丈丈夫也周制以八寸爲尺十尺爲丈人長八尺故曰丈夫】

淮南子曰秋分蔈定蔈定而禾熟律之數十二故十二蔈而當一粟十二粟而當一寸律以當辰音以當日日之數十故十寸而爲尺十尺而爲丈○說苑曰度量權衡以粟生之一粟爲一分十分爲一寸十寸爲一尺十尺爲一丈○易緯通卦驗以十馬尾爲一分○孫子算術曰蠶所吐絲爲忽十忽爲一絲十絲爲一毫十毫爲一釐十釐爲一分十分爲一寸十寸爲一尺十尺爲一丈○漢前志曰度者分寸尺丈引也所以度長短也本起黃鐘之長以子穀秬黍中者一黍【房庶云得古本漢書一黍字下有之起積一千二百黍八字今本漢書闕之】之廣度之九十分黃鐘之長一爲一分十分爲寸十寸爲尺十尺爲丈十丈爲引而五度審矣

按一黍之廣爲分故累九十黍爲黃鐘之長積千二百黍爲黃鐘之廣古人蓋三五以存法也自晉宋以來儒者論律圍徑始有同異至隋因定圍徑三分之說茍徑三分則九十黍之長止容黍八百有奇與千二百黍之廣兩不相通矣房庻不知徑三分之爲誤乃欲增益漢志之文以就其說範蜀公又從而信之其過益又甚矣

隋志十五等尺

一周尺【前漢志王莽時劉歆銅斛尺○後漢建武銅尺○晉荀朂律尺爲晉前尺○祖衝之所傳銅尺】晉武帝泰始九年中書監荀朂校太樂八音不和始知爲後漢至魏尺長於古尺四分有餘朂乃部著作郎劉恭依周禮制尺所謂古尺也依古尺更鑄銅律呂以調聲韻以尺量古器與本銘尺寸無差又汲郡盜發魏襄王冢得古周時玉律及鐘磬與新律聲韻闇同於時郡國或得漢時故鐘吹新律命之皆應梁武鐘律緯云祖衝之所銅尺其銘曰晉泰始十年中書考古器揆校今尺長四分半所校古法有七品一曰姑洗玉律二曰小呂玉律三曰西京銅望臬四曰金錯望臬五曰銅斛六曰古錢七曰建武銅尺姑洗防彊西京望臬防弱其餘與此尺同【銘八十二字】此尺者朂新尺也今尺者杜防尺也按此尺出於汲冡之律與劉歆之斛最爲近古蓋漢去古未逺古之律度量權衡獨在也故班氏所志無諸家異同之論王莽之制作𨿽不足據然律度量衡當不敢變於古也自董卓之亂而樂律防亡故杜防之律圍徑差小而尺因以長荀朂𨿽定此尺然其樂聲髙急不知當時律之圍徑又果何如也後周以玉斗生律玉斗之容受則近古矣然當時以斗制律圍徑不及三分其尺遂長於此尺一寸五分八釐意者後世尺度之差皆由律圍徑之誤也今司馬公所此尺者出於王莽之法錢蓋丁度所奏髙若訥所定者也𨿽其年代久逺輪郭不無消毀然其大約當尙近之後之君子有能驗聲气之元以求之古之律呂者於此當有考而不可忽也○二晉田父玉尺【梁法尺】實比晉前尺一尺七釐世說稱有田父於野地中得周時玉尺便是天下正尺荀朂試以校已所造金石絲竹皆短校一米梁武帝鐘律緯稱從上相傳有周時銅尺一枚古玉律八枚檢周尺東昏用爲章信尺不復存玉律一口簫余定七枚夾鐘有昔題刻廼制爲尺以相參驗取細毫中黍積次訓定最爲詳密以新尺制爲四器名曰通又依新尺爲笛以命古鐘按此兩尺長短近同○三梁表尺實比晉前尺一尺二分二釐一毫有奇蕭吉云出於司馬法梁朝刻其度於影表以測影按此卽祖暅所算造銅圭影表者也○四漢官尺【晉時始平掘地得古銅尺】實比晉前尺一尺三分七毫蕭吉云漢章帝時零陵文學史奚景於冷道縣舜廟下得玉律度爲此尺傳暢晉諸公贊云荀勗新造鐘律時人並稱其精密惟陳畱阮咸譏其聲髙後始平掘地得古銅尺嵗久欲腐以校荀勗今尺短校四分時人以咸爲神解此兩尺長短近同○五魏尺杜防所用調律實比晉前尺一尺四分七釐按劉徽九章注云此尺長於王莽斛尺四分五釐然卽其斛分以二千龠約之知其律止容七百二十分六釐六毫六絲有奇則其徑爲三分三釐弱爾然則其斛分數與王莽斛分𨿽不同而其容受多寡相去未懸逺也○六晉後尺實比晉前尺一尺六分二釐蕭吉云晉氏江東所用○七後魏前尺實比晉前尺一尺二寸七釐○八中尺實比晉前尺一尺二寸一分一釐○九後尺實比晉前尺一尺二寸八分一釐【後周市尺開皇官尺卽鐵尺一尺二寸】此後魏初及東西分國後周未用玉尺之前雜用此等尺○十東後魏尺實比晉前尺一尺五寸八毫魏史律曆志云公孫崇永平中更造新尺以一黍之長累爲寸法防太常卿劉芳受詔修樂以秬黍中者一黍之廣卽爲一分而中尉元以一黍之廣度黍二縫以取一分三家分競久不能決太和十九年髙祖詔以一黍之廣用成分體九十之黍黃鐘之長以定銅尺有司奏從前詔而芳尺同髙祖所置故遂典修金石迄武定未有論律者○十一蔡邕銅龠尺【後周玉尺】實比晉前尺一尺一寸五分八釐從上相承有銅龠一以銀錯題其銘【見制律篇中】祖孝孫云相承傳是蔡邕銅龠後周武帝保定中詔遣盧景宣長孫紹逺斛斯徴等累黍造尺從橫不定後因修倉掘地得古玉斗以爲正噐據斗造律度量衡因用此尺大赦攺元天和百司行用終於大象之未其律與蔡邕古龠同按銅龠玉斗二者當是古之嘉量當時據斗造尺但以容受乘除求之然自魏而下論律者多成於三分之徑今以隋志所載玉斗容受析之爲一十一萬八百分有奇一斗計二百龠以二百約之得五百五十四分有奇爲一龠之分以算法攷之其徑不及三分故其尺律遂長然權量與聲尙相依近也唐之度量權衡與玉鬥相符卽此尺爾○十二宋氏尺【錢樂之渾天儀尺後周鐵尺】實比晉前尺一尺六分四釐開皇初調鐘律尺及平陳后調鐘律水尺此宋代人間所用尺傳入齊梁陳以制樂制與晉後尺及梁時俗尺劉曜渾儀尺略相依近當由人間常用增損訛替之所致也周建徳六年平齊後卽以此同律度量頒於天下其後宣帝時達奚震及牛等議曰竊惟權衡度量經邦懋軌誠須詳求故實考校得謹防今之鐵尺是太祖遣尙書故蘇綽所造當時檢勘用爲前周之尺驗其長短與宋尺符同卽以調鐘律並用均田度地今以上黨羊頭山黍依漢書歷志度之若以大者稠黍依數滿尺實於黃鐘之律須撼乃容若以中者累尺𨿽復小稀實於黃鐘之律不動而滿計此二事之殊良由消息未善其於鐵尺終有一防且上黨之黍有異他鄕其色至烏其形圓重用之爲量定不徒然正以時有水旱之差地有肥瘠之異取黍大小未必得中按許愼解秬黍體大本異於常疑今之大者正是其中累百滿尺卽是會古實龠之外才剰十餘此恐圍徑或差造律未妙就如撼動取滿論理亦通今勘周漢古錢大小有合宋氏渾儀尺度又依淮南累粟十二成寸明先王制法索隠鉤深以律計分義無差異漢書食貨志云黃金方寸其重一斤今鑄金校驗鐵尺爲近依文據理符防處多且平齊之始已用宣布今因而爲定彌合時宜至於玉尺累黍以廣爲長累旣有剰實復不滿防訪古今恐不可用其晉梁尺量過爲短小以黍實管彌復不容據律調聲必致髙急且八音克諧明王盛軌同律度量哲後通規臣等詳校前經斟量時事謂用鐵尺於理爲便未及詳定髙祖受終牛辛彥之鄭譯何妥等久議不決旣平陳一以江東樂爲善曰此華夏舊聲𨿽隨俗攺變大體猶是古法祖孝孫云平陳后廢周玉尺律便用此鐵尺律以一尺二寸卽爲市尺按此卽本朝和峴所用影表尺也平陳以後蓋用此尺範蜀公以爲卽今大府帛尺誤矣○十三開皇十年萬寶常所造律呂水尺實比晉前尺一尺一寸八分六釐今大樂庫及內出銅律一部是萬寶常所造名水尺律說稱其黃鐘律當鐵尺南呂倍聲南呂黃鐘羽也故謂之水尺律按萬寶常之律與祖孝孫相近然亦皆徑三分之法也○十四雜尺【劉暉渾天儀土圭尺】實比晉前尺一尺五分○十五梁朝俗間尺實比晉前尺一尺七分一釐按十五等尺其間多無所取證所以存而不削者要見諸代之不同多由於累黍及圍徑之誤也

五代王朴準尺比漢前尺一尺二分【見丁度表】○本朝和峴用景表石尺比漢前尺一尺六分【見丁度表】

太府布帛尺【李照尺】比漢前尺一尺三寸五分【見溫公尺圖】○阮逸胡瑗尺橫累一百黍【比太府布帛尺七寸八分六釐與景表尺同見胡瑗樂義】○鄧保信尺縱累百黍【短於太府尺九分長於胡瑗尺九分五釐見鄧保信奏議】○大晟樂尺徽宗皇帝指三節爲三寸【長於王朴尺二寸一分和峴尺一寸八分弱阮逸胡瑗尺一寸七分短於鄧保信尺三分太府帛尺四分見大晟樂書】

仁宗景祐三年丁度等詳定黍尺鐘律丁度等言鄧保信所制尺用上黨秬黍圓者一黍之長累百而成又律管一據尺裁九十黍之長空徑三分圍九分容秬黍千二百遂用黍長爲分再累成尺校保信尺律不同其龠合升斗深闊推以算法類皆差舛不同周漢量法阮逸胡瑗所制亦上黨秬黍中者累廣求尺制黃鐘之律今用再累成尺比逸所制又復不同至於律管龠合升斗斛豆區鬴亦率類是蓋黍有圓長大小而保信所用者圓黍又首尾相銜逸等止用大者故再攷之卽不同尺旣有差故難以定鐘磬謹詳古今之制自晉至隋累黍之法但求尺管不以權量參校故歷代黃鐘之管容黍之數不同惟後周掘地得古玉斗據斗造律兼制權量亦不同周漢制度故漢志有備數和聲審度嘉量權衡之說悉起於黃鐘今欲數器之制參伍無失則班志積分之法爲近逸等以大黍累尺小黍實龠自戾本法保信黍尺以長爲分𨿽合後魏公孫崇說然當時已不施用況保信今尺以圓黍累之及首尾相銜又與實龠之黍再累成尺不同其量器分寸旣不合古卽權衡之法不可獨用詔悉罷之又詔丁度等詳定太府寺並鄧保信阮逸胡瑗所制四尺度等言漢志審度之法云一黍之廣爲分十分爲寸十寸爲尺先儒訓解經籍多引以爲義歷世祖襲著之定令然而嵗有丰儉地有磽肥就令一嵗之中一境之內取黍檢驗亦復不齊是蓋天之生物理難均一古人立法存其大槪爾故前代制尺非特累黍必求古雅之器以黍校焉晉泰始十年荀公魯等校定尺度以調鐘律是爲晉之前尺前史稱其意精密隋志所載諸代尺度十有五等以晉之前尺爲本以其與姬周之尺劉歆銅斛尺建武銅尺相合竊惟周漢二代享年永久聖賢制作可取則焉而隋氏鑄毀金石典正之物罕復存者矣夫古物之有分寸明著史籍可以酬驗者惟有法錢而已周之圜法歷代曠逺莫得而詳察之半兩實重八銖漢初四銖其文亦曰半兩孝武之世始行五銖下洎隋朝多以五銖爲號旣歷代尺度屢攺故小大輕重鮮有同者惟劉歆制銅斛之世所鑄錯刀並大泉五十王莽天鳯元年攺鑄貨布貨錢之類不聞後世復有鑄者臣等檢詳漢志通典唐六典大泉五十重十二銖徑一寸二分錯刀環如大泉身形如刀長二寸貨布重二十五銖長二寸五分廣一寸首長八分有奇廣八分足枝長八分間廣二分圓好徑二分半貨錢重五銖徑一寸今以大泉錯刀貨布貨帛四物相參校分寸正同或有小大輕重與本志微差者蓋當時盜鑄旣多不必皆中法度但當校其首足肉好長廣分寸皆合正史者用之則銅斛之尺從而可知矣有唐享國三百年其制作法度𨿽未逮周漢然亦可謂治安之世矣今朝廷必求尺度之中當依漢錢分寸若以爲太祖膺圖受禪創制垂法甞詔和峴等用景表尺典修金石七十年間薦之郊廟稽合唐制以示詒謀則可且依景表舊尺俟有妙達鐘律之學者俾攷正以從周漢之制王朴律準尺比漢錢尺寸長二分有奇比景表尺短四分旣前代未甞施用復經太祖朝更易其逸瑗保信照所用太府寺尺其制彌長去古彌逺不可依用謹攷舊文再造景表尺一校漢錢尺二並大泉錯刀貨布貨泉總十七枚上進而髙若訥卒用漢貨泉度一寸依隋書定尺十五種上之藏於太常寺○周禮防氏爲量攺煎金錫則不耗不耗然後權之權之然後準之準之然後量之量之以爲鬴深尺內方尺而圓其外其實一鬴【鄭氏注曰以其容爲之名也四升曰豆四豆曰區四區曰鬴鬴六斗四升也鬴十則鐘方尺積千寸於今粟米法少二升八十一分升之二十二其數必容鬴此言方耳圜其外者爲之唇】其臋一寸其實一豆【故書臋作唇杜子春云當爲臋謂覆之其底深一寸也】其耳三寸其實一升【耳在旁可舉也】重一鈞【三十斤】聲中黃鐘之宮

按周鬴容六斗四升實一千二百八十龠計一百三萬六千八百分爲一千三十六寸八分甞攷漢斛容十斗實二千龠計一百六十二萬分爲一千六百二十寸蓋方尺圓其外庣旁九釐五毫故羃百六十二寸深尺積一千六百二十寸今攷周家八寸十寸皆爲尺範蜀公曰周鬴方尺者八寸之尺深尺者十寸之尺方八寸圓其外庣其旁則羃一百三寸六分八釐深十寸則積一千三十六寸八分與漢斛同法無疑也鄭氏云方尺積千寸又云圓其外者爲之唇二說皆非是方鄭氏之世漢斛尙在豈偶不及見歟抑鄭氏以爲周鬴之制異於漢斛歟

漢志曰量者龠合升斗斛也所以量多少也本起於黃鐘之龠用度數審其容以子穀秬黍中者千有二百實其龠以井水準其槪合龠爲合十合爲升十升爲斗十斗爲斛而五量嘉矣其法用銅方尺而圜其外旁有庣焉其上爲斛其下爲斗左耳爲升右耳爲合龠其狀似爵上三下二參天兩地圜而函方左一右二陰陽之象也其圜象規其重二鈞備气物之數合萬有一千五百二十聲中黃鐘之宮始於黃鐘而反覆焉○隋志載斛銘曰律嘉量斛方尺而圓其外庣旁九釐五毫羃百六十二寸深尺積一千六百二十寸容十斗○魏陳畱王景元四年劉徽注九章商功曰當今大司農斛圍徑一尺三寸五分五釐深一尺積一千四百四十一寸十分寸之三王莽銅斛於今寸爲深九寸五分五釐徑一尺三寸六分八釐七毫以徽計之於今斛爲容九斗七升四合有奇比魏斛大而尺長王莽斛小而尺短也○祖衝之以圜率攷之此斛當徑一尺四寸三分六釐一毫九秒二忽庣旁一分九毫有奇劉歆庣旁少一釐四毫有奇歆數術不精之所致也

按斛銘文云方尺者所以起數也圜其外循四角而規圜之其徑當一尺四寸有奇也庣旁九釐五毫者徑一尺四寸有奇之數猶未足也羃百六十二寸者方尺羃百寸圜其外毎旁約十五寸合六十寸庣其旁約二寸也深尺積一千六百二十者以十而登也容十斗者一寸羃百六十二寸爲容一斗積十寸容一千六百二十寸爲容十斗也漢志止言旁有庣焉不言九釐五毫者數猶有未足也祖衝之所算云少一釐四毫有奇是也胡安定之法積一千六百二十寸其律是也範蜀公之法積一千二百五十寸其律非也蜀公惑乎徑三分之說遂生圓分之法自古算法無所謂圓分也圓其外以爲之唇與安定之深一尺六寸二分蜀公之深一尺二寸五分其制皆非也律之圍徑古無明文向非因量之積分則黃鐘之龠亦無由可得其實自漢以下律之所以不成者其失皆此之由也

淮南子曰十二粟而當一分十二分而當一銖十二銖而當半兩衡有左右因倍之故二十四銖爲一兩天有四時以成一嵗因而四之四四十六故十六兩爲一斤三月而爲一時三十日爲一月故三十斤爲一鈞四時而爲嵗故四鈞爲石○漢前志曰衡權者衡平也權重也衡所以任權而均物平輕重也本起於黃鐘之重一龠容千二百黍重十二銖兩之爲兩二十四銖爲兩十六兩爲斤一十六斤爲鈞四鈞爲石忖爲十八易有十八變之象也五權之制以義立之以物鈞之其餘小大之差以輕重爲宜圜而環之令之肉倍好者周旋無端終而復始無窮已也○隋開皇中以古斗三升爲一升以古稱三斤爲一斤以一尺二寸爲一尺大業中依復古法○大唐貞觀中張文收鑄銅斛稱尺升合咸得其數詔以其副藏於樂署至武延秀爲太常卿以爲奇玩以律與古玉尺玉斗升合獻焉開元十七年將攷宗廟樂有司請出之勑惟以銅律付太常而亡其九管今正聲有銅律三百五十六銅斛二銅稱二銅甌十四斛左右耳與臋皆正方積十而登以至於斛銘云大唐貞觀十年嵗次枵月旅應鐘依新令累黍尺定律校龠成玆嘉量與古玉斗相符同律度量衡協律郎張文收奉勑修定稱磬銘云大唐貞觀稱同律度權衡匣上有朱漆題稱尺二字尺亡其迹猶存以今常用度量校之尺當六之五衡量皆三之一一斛一稱是文收總章年所造斛正圓而小與稱相符也

按萬寶常之樂當時以爲近前漢之樂則是隋代漢律管𨿽亡而樂聲猶在也魏延陵得玉律當時以漢律較之所謂黃鐘乃當太簇肅宗之時不應更有漢律蓋律之聲調耳張文收所定度量衡權與玉鬥相符者卽此聲也夫後周玉斗意者必古之嘉量但無寸分之數當時造律特以容受乘除取之自魏而降律之圍徑不得其眞多惑於徑三分之說故當時據斗造律圍徑旣小其律必長律長則尺亦長矣今以隋志所載玉斗分數求之其黃鐘之管止徑二分七釐七毫有奇圍八分一釐有奇羃五分五釐四毫有奇積五百五十四分有奇夫容受同則量與權當與古無異而樂之聲亦必依近焉故會要云唐樂器𨿽無法而聲不失於古自王朴以黍定尺以尺生律又惑於三分之徑聲與器始皆失之矣好古博雅君子於此蓋不能無憾焉【朱子曰禮記注疏說五聲六律十二管還相爲宮處極分明漢書所載甚詳然不得其要史記所載甚略卻是要處如說律數蓋自然之理與先天圖一般更無安排但數到窮處又須變而生之卻生變律國語有七聲之說但韋昭解得無理防杜佑通典所算分數極精蓋唐以前樂律尙有制度可攷唐以後都無可攷胡安定與阮逸李照議不合仁宗以胡安定阮逸樂書令天下名山藏之意思甚好司馬公與範蜀公議又不合司馬比範又低諸公於通典皆似未曽看只如沈存中筆談所攷器數甚精亦似未曽看筆談所論過於範馬逺甚今世人無曉音律只憑器論造器又紛紛如此是故季通之書諸儒莫能及也○廖子晦曰河出圖洛出書而起八卦九疇之數聽鳯鳴而生六律六呂之序然則黃帝造律一事與伏羲畫卦大禹錫疇同功況度量權衡皆起於律而衡運生規規生圓圓生矩防直準平至於定四時興六樂悉由是出故曰律者萬事之根本學者詎可廢而不講哉】

性理大全書卷二十三﹤子部﹐儒家類﹐性理大全書﹥

欽定四庫全書

性理大全書卷二十四

洪範皇極內篇一

九峯蔡氏自序曰體天地之撰者易之象紀天地之撰者範之數數者始於一象者成於二一者奇二者偶也奇者數之所以行偶者象之所以立故二而四四而八八者八卦之象也一而三三而九九者九疇之數也由是重之八而六十四六十四而四千九十六而象備矣九而八十一八十一而六千五百六十一而數周矣易更四聖而象已著範錫神禹而數不後之作者昩象數之原窒變通之妙或卽象而爲數或反數而擬像洞極用書潛虛用圖非無作也而牽合附防自然之數益晦蝕焉嗟夫天地之所以肇者數也人物之所以生者數也萬事之所以失得者亦數也數之體著於形數之用妙乎理非窮神知化獨立物表者曷足以與此哉然數之與象若異用也而本則一若殊途也而歸則同不明乎數不足以語象不明乎象不足與語數二者可以相有不可以相無也先君子曰洛書者數之原也余讀洪範而有感焉上稽天文下察地理中參人物古今之變窮義理之精微究興亡之徴兆微顯闡幽彛倫所敍秩然有天地萬物各得其所之妙嵗月侵尋粗述所見辭𨿽未備而義則著矣其果有益於世教否乎皆所不敢知也𨿽然余所樂而玩者理也余所言而者數也若其所以數之妙則在乎人之自得焉爾【黃氏瑞節曰易更四聖而象已著範錫神禹而數不九峯蔡氏撰皇極內篇數爲一書於是有範數圖有八十一章六千五百六十一變西山眞氏云蔡氏範數與三聖之易同功者是也】

﹤子部﹐儒家類﹐性理大全書﹐卷二十四﹥﹤子部﹐儒家類﹐性理大全書﹐卷二十四﹥

九九行數圖

一一【冬至】

一二

一三

一四

一五

一六

一七

一八

一九

二一

二二【立春】

二三

二四

二五

二六

二七

二八

二九

三一

三二

三三【春分】

三四

三五

三六

三七

三八

三九

四一

四二

四三

四四【立夏】

四五

四六

四七

四八

四九

五一

五二

五三

五四

五五【夏至】

五六

五七

五八

五九

六一

六二

六三

六四

六五

六六【立秋】

六七

六八

六九

七一

七二

七三

七四

七五

七六

七七【秋分】

七八

七九

八一

八二

八三

八四

八五

八六

八七

八八【立冬】

八九

九一

九二

九三

九四

九五

九六

九七

九八

九九【冬至】

洪範皇極內篇上

造化之爲造化者幽明屈信而已天者明而信者也地者幽而屈者也暑者明而信者也寒者幽而屈者也晝者明而信者也夜者幽而屈者也天地也寒暑也晝夜也幽明屈信以成變化者也是故陽者吐气陰者含气吐气者施含气者化陽施陰化而人道立矣萬物繁矣陽薄陰則繞而爲風陰囚陽則奮而爲雷陽和陰則爲爲露陰和陽則爲霜爲雪陰陽不和則爲戻气沖漠無眹萬象具矣動靜無端後則先矣器根於道道著器矣一實萬分萬復一矣混兮辟兮其無窮矣是故數者計乎此者也疇者等乎此者也行者運乎此者也微而顯費而幽神應不測所以妙乎此者也

有理斯有气有气斯有形形生气化而生生之理無窮焉天地絪緼萬物化醇男女搆精萬物化生化生者塞化醇者覆土之陵積水之澤艸木魚虫孰形孰色無極之眞二五之精妙合而凝化化生生莫測其神莫知其能

理之所始數之所起微乎微乎其小無形昭乎昭乎其大無垠微者昭之原小者大之根有先有後孰離孰分成性存存道義之門老氏爲虛釋氏爲無刑名失實陰陽多拘異端曲學烏乎不渝哉

有理斯有气气著而理隠有气斯有形形著而气隠人知形之數而不知气之數人知气之數而不知理之數知理之數則防矣動靜可求其端陰陽可求其始天地可求其初萬物可求其紀神知其所幽禮樂知其所著生知所來死知所去易曰窮神知化徳之盛也智者君子所以成徳之終始也是故欲知道不可以不知仁欲知仁不可以不知義欲知義不可以不知禮欲知禮不可以不知數數者禮之序也分於至微等於至著聖人之道知序則防矣

人非無知也而眞知爲難人非無見也而眞見爲難義之質人所知也而犯義者多禮之文人所見也而越禮者眾以其知之非眞知見之非眞見爾眞者精之極精則明明則誠誠則爲其所爲不爲其所不爲如水之寒火之熱亦性之而已矣

物窒而理虛暗窒而明虛萬物生於虛明而死於窒暗也萬事善於虛明而惡於窒暗也虛明則神神則聖聖者數之通也窒暗則惑惑則愚愚者數之塞也

陰陽五行其體而用用而體者耶渾渾淪淪而出入異門繩繩井井而形色俱泯合之而知其異析之而知其同微之而知其顯充之而知其不可窮者其庶矣哉陰陽相爲首尾者耶是故陽順而陰逆陽長而陰消陽進而陰退順者吉而逆者凶耶長者盛而消者衰耶進者利而退者鈍耶周流不窮道之體失得相形事之紀也

陰陽非可一言盡也以淸濁言則淸陽而濁陰以動靜言則動陽而靜陰以升降言則升陽而降陰以奇偶言則奇陽而偶陰小大髙卑左右後先向背進退逆順醜妍靡物不爾無時不然愈析愈微愈窮愈巡【音沿】陰陽之精互藏之營陰陽之气循環疊至陰陽之質縱橫曲直莫或使之莫或禦之

變者化之漸化者變之成變化者陰陽之消長屈伸也非二則不能久非一則不能神

昔者天錫禹洪範九疇也初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徴次九曰向用五福威用六極

無形者理也有形者物也陰陽五行其物也歟所以陰陽五行其理也歟無形之中而具有形之實有形之實而體無形之妙故君子語上而不墮於虛無語下而不泥於形器中立而不倚旁行而不流樂天知命而不憂形气之元極實先焉極無不中也气或偏矣形又偏矣中無不善偏不善矣气之善者十之五形之善者十之三三五之中又有至焉有不至焉純乎極者一而已矣漸偏則漸駁气使然也形使然也气有方形有體故中者少而偏者多也此天下善惡之所由出失得之所由分吉凶禍福之所由著歟

理其至妙矣乎气之未形物之未生理無不具焉气之旣形物之旣生理無不在焉渾然一體而不見其有餘物各賦命而不見其不足無形影可度也無聲臭可聞也主萬化妙萬物人知其神而不知其所以神

邵子曰性者道之形體也道妙而無形性則仁義禮智具而體著矣程子曰天運而不已日往則月來寒往則暑來水流而不息物生而不窮皆與道爲體者也非性無以見道非不息亦無以見道是以君子盡性而自彊不息焉

朱子曰太極者本然之妙也動靜者所乘之機也太極形而上之道也陰陽形而下之器也自形而下者觀之則動靜不同時陰陽不同位而太極無不在焉自形而上者觀之則沖漠無眹而動靜陰陽之理已悉具於其中矣𨿽然推之於前而不見其始之合引之於後而不見其終之離也程子曰動靜無端陰陽無始非知道者孰能識之

張子曰神者二气之良能也神者气之伸陽之動也者气之屈陰之靜也靜不能以不動動則萬物之所從生動不能以不靜靜則萬物之所由復一往一復其機蓋有不能自己者焉

非一則不能成兩非兩則不能致一兩者可知而一者難知也兩者可見而一者難見也可知可見者體乎難知難見者微乎

仁義禮智信者義理之公也人之所固有視聽言貌思者形气之私也我之所自生公者千萬人之所同私者一人之所獨是以君子貴同而賤獨

極建則大本立極明則大用著以之齊家而家無不齊以之治國而國無不治以之平天下而天下無不平若是者天地其合神其依龜筮其從立百世之下等百世之上而莫能違也立百世之上俟百世之下而亦莫能違也

天地之位也四時之運也陰陽感而五行播矣五行陰陽也陰陽五行也

數始防防妙於無形非體非用非靜非動動實其幾用因以隨動極而靜淸濁體正天施地生品彚咸亨各正性命小大以定斯數之令旣明而神是曰聖人

人心至靈也虛明之頃事物之來是是非非無不明也少則昏矣久則怠矣又久則棄之矣無他形气之私溺之也人能超乎形气抜乎物欲逹其初心則天下之理得矣

天下之理動者奇而靜者偶行者奇而止者偶得友者致一而生物者不二也

數者彛倫之敍也無敍則彜倫斁矣其如禮樂何哉人心動靜情性具焉性者理之形體情者性之發動善其本然惡其過不及也存心莫善於敬進學莫善於知二者不可廢一也

人之一心實爲身主其體則有仁義禮智之性其用則有惻隠羞惡辭遜是非之情方其寂也渾然在中無所偏倚與天地同體𨿽神不能窺其幽及其感也隨觸隨應範圍造化曲成萬物𨿽天地不得與其能天地之大人猶有憾故君子語大天下莫能載焉語小天下莫能破焉至小無內至大無外無內不可分也孰分之歟無外不可窮也孰窮之歟斯之斯之式顯其微度之度之莫或其遺匪神之爲而妙於斯

程子曰天地之常以其心普萬物而無心聖人之常以其情順萬事而無情常之時義大矣哉

禮義交際其萬化所入之門耶東北萬物之所出也出則育神西南萬物之所入也入則復命其出也順而生其入也拂而遂不觀其初無以知物之育不觀其入無以知物之復火之克金水之生木出入循環生克嗣續老彭得之以養身君子得之以養民聖人得之而天下和平

周子曰厥彰厥微匪靈弗瑩剛善剛惡柔亦如之中焉止矣二气五行化生萬物五殊二實二本則一一實萬分萬一各正小大有定

明禮而後可與適道守禮而後可與治民逹禮而後可與言數非禮之道老佛之道也非禮之治荒唐之說也非禮之數京房郭璞之技也君子所不由不爲不言也至一而精至虛而靈有動有靜動直靜凝靜已而動動已而靜一靜一動爲屈爲伸爲爲神人心至妙萬物之窌動靜之徼

天地之化不翕聚則不能發散仁智交際萬化之機軸也

气之消息也以漸气之息也形之生也气之消也形之毀也潤萬物者莫澤乎水化萬物者莫疾於火水火者未離乎气者也

數運無形而著有形智者一之愚者二焉數之方生化育流行數之已定物正性命圓行方止爲物終始隨之而無其端也迎之而無其原也渾之惟一析之無極惟其無極是以惟一

二气之初理妙於無【無極而太極也】五運疊至理藏於智或爲之先大本其原或爲之後復往之間大本太始復往無已二者不同一而已矣二气之神陰精陽明消息變化有立有行立則形具行則气著上下其儀先後其施一行一立爲辟爲翕何千萬年無終窮焉

洪範皇極內篇中

河圖體圓而用方聖人以之而畫卦洛書體方而用圓聖人以之而敍疇卦者陰陽之象也疇者五行之數也象非耦不立數非奇不行奇耦之分象數之始也是故以數爲象則奇零而無用【太是也】以象爲數則多耦而難通【經世書是也】陰陽五行固非二體八卦九疇亦非二致理一用殊非深於造化者孰能識之

河圖非無奇也而用則存乎耦洛書非無耦也而用則存乎奇耦者陰陽之對待乎奇者五行之疊運乎對待者不能孤疊運者不可窮天地之形四時之成人物之生萬化之凝其妙矣乎

象以耦爲用者也有應則吉數以奇爲用者也有對則凶上下相應之位也陰陽相求之理也中五特立而當時者獨盛也是故天地定位山澤通气木盛而金衰水寒而火囚理有相須而物不兩大也數者動而之乎靜者也象者靜而之乎動者也動者用之所以行靜者體之所以立淸濁未判用實先焉天地巳位體斯立焉用旣爲體體復爲用體用相仍此天地萬物所以生化而無窮也

流行者其陽乎成性者其陰乎陽者數之生也陰者象之成也陽以三至陰以倍乘生生不窮各以序升自然而然有不容已非智與仁曷究終始

言天下之靜者存乎正言天下之動者存乎時正者道之常也時者因之綱也是故君子立正以俟時

數者所以順性命之理也一爲水而腎其徳智也二爲火而心其徳禮也三爲木而肝其徳仁也四爲金而肺其徳義也五爲土而脾其徳信也

一者九之祖也九者八十一之宗也圓之而天方之而地行之而四時天所以覆物也地所以載物也四時所以成物也散之無外捲之無內體諸造化而不可遺者乎

一數之周一嵗之運也九數之重八節之分也一一陽之始也五五陰之萌也三三陽之中也七七陰之中也二二者陽之長四四者陽之壯五則陽極矣六六者陰之長八八者陰之壯九則陰極矣一九首尾爲一者一歲首尾於冬至也蓋冬至二而余則一也

一者數之始也九者數之終也一者不變而九者盡變也三五七者變而少者也二四六八者變而偶者也變之偶者不能以及乎奇變之少者不能以該乎物奇偶相參多寡相函其惟九數乎

順數則知物之所始逆數則知物之所終數與物非二體也始與終非二致也大而天地小而毫末明而禮樂幽而神知數卽知物也知始卽知終也數與物無窮其誰始而誰終

數始於一參於三究於九成於八十一備於六千五百六十一八十一者數之小成也六千五百六十一者數之大成也天地之變化人事之始終古今之因革莫不於是著焉是故一九而九九九而八十一八十一而七百二十九二九十八十八而百六十二百六十二而一千四百五十八三九二十七二十七而二百四十三二百四十三而二千一百八十七四九三十六三十六而三百二十四三百二十四而二千九百一十六五九四十五四十五而四百有五四百有五而三千六百四十五六九五十四五十四而四百八十六四百八十六而四千三百七十四七九六十三六十三而五百六十七五百六十七而五千一百有三八九七十二七十二而六百四十八六百四十八而五千八百三十二九九八十一八十一而七百二十九七百二十九而六千五百六十一列而次之自一而九自九而一一逆一順一九二八三七四六互相變通五則常中有吉無凶禍亡而福隆君子之所爲宮是故一變始之始二變始之中三變始之終四變中之始五變中之中六變中之終七變終之始八變終之中九變終之終數以事立亦以事終酬酢無常與時偕通

中者天下之大本乎自一而九自九而一𨿽歷萬變而五常中焉

洛書數九而用十何也十者數之成也數成而五行備也非九不生非十不成九以通之十以節之九以行之十以止之九者變通之機十者五行之敍也方隅對待中五含五而十數已具於九數之中矣以見其體用之不相離而圖書所以相爲經緯也

九者生數也十者成數也生者方發而未形成者已具而有體未形而有形者變化見也有體而無體者其用藏也是故以潤之暘以熯之寒以斂之燠以散之風以動之其生物也不測其成物也不忒生居物先成居物後故能爲奇故能爲耦

天下之數九而究矣十者一之變也百者十之變也千者百之變也萬者千之變也十百千萬皆一也

先子曰天數中於五地數中於六天有陰陽故二其五爲一十合三與七一與九亦十也地有柔剛故二其六爲十二合四與八二與十亦十二也十爲幹十二爲支十干者五行有陰陽也十二支者六气有柔剛也十干實五行也十二支實六气也五行六气實一气也淸濁未判乃天地之所以立上下定位又萬物之所以生故自體言之則對待而不可缺自用言之則往來而不可窮蓋造化之幾微聖人之能事也

物有其則數者盡天下之物則也事有其理數者盡天下之事理也得乎數則物之則事之理無不在焉不明乎數不明乎善也不誠乎數不誠乎身也故靜則察乎數之常而天下之故無不通動則逹乎數之變而天下之幾無不獲

正數者天地之正气也其吉凶也確間數者天地之間气也其吉凶也雜其進退消長之道歟

數由人興數由人成萬物皆備於我咸自取之也中人以上達於數者也中人以下囿於數者也聖人因理以著數天下因數以明理然則數者聖人所以敎天下後世者也國家將興必有禎祥國家將亡必有妖孽善必先知之不善必先知之因天下之疑定天下之志去惡而就善捨凶而趨吉謁焉而無不告也求焉而無不獲也利民而不費濟世而不窮神化而不測數之用其大矣哉

禮儀三百威儀三千皆天道之流行也

箕子曰皇建其有極斂時五福用敷錫厥庶民惟時厥庶民於汝極錫汝保極凡厥庶民無有淫朋人無有比徳惟皇作極無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直防其有極歸其有極上焉者安於數者也其次守焉其下悖焉安焉者謂之聖守焉者謂之賢悖之者愚而已矣是故歷數在躬不思而得不勉而中聖人也體數之常不易其方順時而行賢人也逆數越理亂天之紀小人之無忌憚也義之所當爲而不爲者非數之所能知也義之所不當爲而爲者亦非數之所能知也非義不占非疑不占非疑而占謂之侮非義而占謂之欺虛其心和其志平其气一其聽有不占也而事無不應有不謀也而用無不成誠之至焉神亦至焉是謂動之以天

敬者聖學始終之要未知則敬以知之已知則敬以行之不敬則心無管攝顚倒瞀安能有所知有所行乎義利不可不明也不明則以利爲義心𨿽公亦私耳天下正理若大路然一而已旁蹊曲徑皆私意也故曰遵王之道無有黨偏偏陂反側云

命之流行而不已者道也道於天其陽乎道於地其陰乎道於人其仁義乎人者兼天地而參之者也是故天覆地承非聖人不形天施地生非聖人不成天神地靈非聖人而誰爲貞

父子有親君臣有義夫婦有別長幼有序朋友有信五品遜而大和合皇極之世也堯舜父子之衰也湯武君臣之缺也伏羲神農日之中乎堯舜三代時之中乎五行在天則爲五气燠寒風也在地則爲五質水火木金土也天之五气質也地之五質水火气也天交於地而爲質地交於天而水火爲气二變而三不變者二得陰陽之正而三得陰陽之雜也故二能變而三不能變也

五行二气之分也二气交感絪緼雜揉開闔動蕩相生則水木火土金相克則水火金木土出明入幽千變萬化四時之運生克著焉自陰而陽也順自陽而陰也逆木之盛也水實生之金之成也火實制之【水之潤下火之炎上木之曲直其徳以順而成金之從革其徳因制而成自然之理也】順而生者易知逆而克者難見曰伏焉【曆書曰庚伏】曰伐焉【律書曰罰伐】土居其中因時致旺四序成功而無名稱焉其至徳矣夫【月令增置土行𨿽曰中央土然系於夏月之後是以土生於火矣三季皆一行而夏之三月獨二行也近代以一期之日而五分之行各七十有二日以辰戌丑未爲上寄旺之月之方似矣然猶未免刻舟之固是豈足語造化之微也哉】善養生者以气而理形以理而理气理順則气和气和則形和形和則天地萬物無不和矣不善養生者反是理昏於气气梏於形耳目口鼻徇而私欲勝好惡哀樂淫而天理亡其能茍生者禽歟而已矣

耳目口鼻手足之用皆五也或曰支指五矣耳目口鼻何有焉曰耳聽五聲目辧五色口甞五味鼻別五臭不具於此何有於彼手足以形用耳目口鼻以神用形用者易知而神用者難識也

原者气之始也衝者形之始也中者治之極也用者物之窒也終者事之畢也原者仁之先也用者義之端也公者禮之閒也戎者智之刓也中者信之完也原者近乎中也伏者逺乎中也近者進而逺者退也近者息而逺者消也原始反終故知死生之說也

原元吉防君子有終數曰原誠之源也防繼而善也君子見防有終吉也潛勿用有攸往正靜吉數曰潛藏也勿用有攸往陽微也正靜吉正而靜所以吉也君子藏器於身待時而動故無不利也

原之一一曰君子見幾不俟終日數曰知至至之可與幾也中之五五曰防其有極歸其有極數曰各正性命合太和也終之九九曰君子令終萬福攸降數曰知終終之可與存義也

原之一一者繼之善也原之九九者逆而凶也當時者盛夫時者窮也厥相休囚以類従也君子時之爲貴時止時行時晦時明萬夫之望

數終而復乎一其生生而不窮者也陰之終陽之始也夜之終晝之始也嵗之終春之始也萬物之終萬物之始也是故入乎幽者所以出乎明極乎靜者所以根乎動前天地之終其後天地之始乎【一者以乘數終而言九九八十一也八十一其八十一而六千五百六十一也六千五百六十一其六千五百六十一而四千三百○○四萬六千七百二二十一也餘仿此】

一者數之原也九者數之究也十者行之陰陽也十二者气之柔剛也原其所始究其所終陰陽柔剛分合錯綜粲然於天地之間矣

洪範皇極內篇下

溟漠之間兆眹之先數之原也有儀有象判一而兩數之分也日月星辰垂於上山嶽川澤奠於下數之著也四時疊運而不窮五气以序而流通風雷不測露之澤萬物形色數之化也聖人繼世經天緯地立玆人極稱物平施父子以親君臣以義夫婦以別長幼以序朋友以信數之教也分天爲九野【中央曰鈞天其星曰北極上規七十二度東方曰蒼天其星亢氐房心尾東北曰旻天其星箕斗北方曰天其星牛女虛危室西北曰幽天其星壁奎婁西方曰昊天其星胃畢西南曰朱天其星觜參井南方曰炎天其星栁星張翼東南曰陽天其星翼軫角皆四十有五度半彊】別地爲九州【東南曰揚州其山鎭曰防稽其澤藪曰具區其川三江其浸五湖其利金錫竹箭其民二男五女其畜宜鳥獸其穀宜稻正南曰荊州其山鎭曰衡山其澤藪曰云夢其川江漢其浸潁湛其利丹銀齒革其民一男二女其畜宜鳥獸其穀宜稻河南曰豫州其山鎭曰嶽山其澤藪曰圃田其川滎雒其浸波溠其利林漆絲枲其民二男三女其畜宜六擾其谷宜五種正東曰靑州其山鎭曰沂山其澤藪曰望諸其川淮泗其浸沂沐其利蒲魚其民二男二女其畜宜雞狗其穀宜稻麥河東曰兗州其山鎭曰岱山其澤藪曰大野其川河泲其浸盧維其利蒲魚其民二男三女其蓄宜六擾其谷宜四種正西曰雍州其山鎭曰華山其澤藪曰蒲其川涇汭其利玉石其民三男二女其畜宜牛馬其谷宜稷東北方曰幽州其山鎭曰醫無閭其澤藪曰貕飬其川河泲其浸菑時其利魚鹽其民一男三女其畜宜四擾其谷宜三種河內曰冀州其山鎭曰霍山其澤藪曰楊紆其川漳其浸汾潞其利松栢其民五男三女其畜宜牛羊其穀宜黍稷正北曰並州其山鎭曰恆山其澤藪曰昭余祁其川滹沱嘔夷其浸淶易其利布帛其民三男二女其畜宜五擾其谷宜五種】制人爲九行【臯陶謨曰亦行有九徳亦言其人有徳寛而栗柔而立願而恭亂而敬擾而毅直而溫簡而防剛而塞彊而義彰厥有常吉哉日宣三徳夙夜浚明有家曰嚴只敬六徳亮采有邦翕受敷施九徳咸事】九品任官【正一品從正二品從正三品從正四品從正五品從正六品從正七品從正八品從正九品從從並同外官各降一等內外文武官自一品以下並給職田京官諸司及郡縣又給公廨田並有差】九井均田【經土地而並牧其田野九夫爲井四井爲邑四邑爲丘四丘爲甸四甸爲縣四縣爲都以任地事而令貢賦凡稅斂之事】九族睦俗【九族髙祖至孫之親舉近以該逺五服之外異姓之親亦在其中也】九禮辧分【冠昏喪祭朝宗軍賔學】九變成樂【凡樂圜鐘爲宮黃鐘爲角大簇爲徴姑洗爲羽靁鼔靁鞀孤竹之管云和之琴瑟雲門之舞冬日至於地上之圜丘奏之若樂八變天神皆防可得而禮矣凡樂函鐘爲宮大簇爲角姑洗爲徴南宮爲羽靈鼓靈鞀絲竹之管空桑之琴瑟咸池之舞夏日至於澤中之方丘奏之若樂八變則地示皆出可得而禮矣凡樂黃鐘爲宮大呂爲角大簇爲徴應鐘爲羽路鼔路鞀陰竹之管龍門之琴瑟九徳之歌九磬之舞於宗廟之中奏之若樂九變則人可得而禮矣】八陣制兵【八陣四爲正四爲奇余奇爲握奇或總稱之先出遊軍定兩端天有衡地有軸前後有衝風附於天云附於地衡有重列各四隊前後之衝各二隊風居四維故有圓軸有單列各三隊前後之衝各三隊云居四角故有方天居兩端地居中間總爲八陣陣訖逰軍從後躡敵或驚其左或驚其右聽音望麾以出四奇天地之前衝爲虎翼風爲蛇蟠圍繞之義也虎居於中張翼以進蛇居兩端向敵而蟠以應之天地之後衝爲飛龍云爲鳥翔突擊之義也龍居於中張翼以進鳥掖兩端向敵而翔以應之虛實二壘皆逐天文气山川向背利害隨時而行以正合以奇勝黃帝立井田之法因以制兵以八爲法八八六十四而軍制備矣用八而不用九所以藏其用也】九刑禁姦【九刑曰大辟曰宮曰剕曰劓曰墨曰流曰鞭曰撲曰贖】九寸爲律【黃鐘長九寸空圍九分積八百一十分子一丑三寅九卯二十七辰八十一巳二百四十三午七百二十九未二千一百八十七申六千五百六十一酉一萬九千六百八十三戌五萬九千○○四十九亥一十七萬七千一百四十七蓋黃鐘九寸以三分爲損益故以三歷十二辰得一十七萬七千一百四十七爲鐘之實其十二辰所得之數在子寅辰午申戌六陽辰爲黃鐘寸分釐毫絲之數在亥酉未巳卯丑六陰辰爲黃鐘寸分釐毫絲之法其寸分釐毫絲之法皆用九數】九分造歷【以律起歷故統元日法八十一蓋元始黃初九自乘一龠之數得日法】九筮稽疑【一曰巫更二曰巫咸三曰巫式四曰巫目五曰巫易六曰巫比七曰巫祠八曰巫參九曰巫環以辧吉凶】九章命算【一曰方田以禦田疇界域二曰粟米以禦交質變易三曰衰分以禦貴賤稟稅四曰少廣以禦積羃方圓五曰商功以禦功程積實六曰均輸以禦逺近勞費七曰盈朏以禦隠雜互見八曰方程以禦錯�正負九曰勾股以禦髙深廣逺】九職任萬民【一曰三農生九谷二曰園圃毓艸木三曰虞衡作山澤之材四曰藪牧飬蕃鳥獸五曰百工飭化八材六曰商賈阜通貨賄七曰嬪婦化治絲枲八曰臣妾聚斂防材九曰間民無常職轉移執事】九賦斂財賄【一曰邦中之賦二曰四郊之賦三曰邦甸之賦四曰家削之賦五曰邦縣之賦六曰邦都之賦七曰關市之賦八曰山澤之賦九曰幣余之賦】九式節財用【一曰祭祀之式二曰賔客之式三曰喪荒之式四曰羞服之式五曰工事之式六曰幣帛之式七曰芻秣之式八曰匪頒之式九曰好用之式】九府立圜法【太府王府內府外府京府天府職內職金職幣圜者謂均而通也】九服辧邦國【王畿之外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衛服又其外方五百里曰蠻服又其外方五百里曰夷服又其外方五百里曰鎭服又其外方五百里曰藩服】九命位邦國【一命受職再命受服三命受位四命受器五命賜則六命賜官七命賜國八命作牧九命作伯】九儀命邦國【上公之禮執桓圭九寸繅借九寸冕服九章建常九斿樊纓九就貳車九乘介九人禮九牢其朝位賔主之間九十步立當車軹擯者五人廟中將幣三享王禮再祼而酢享禮九獻食禮九舉出入五積三問三勞諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賔主之間七十步立當前疾擯者四人廟中將幣三享王禮一祼而酢享禮七獻食禮七舉出入四積再問再勞諸伯執躬圭其他皆如諸侯之禮諸子執谷璧五寸繅借五寸冕服五章建常五斿樊纓五就貳車五乘介五人禮五牢朝位賔主之間五十步立當車衡擯者三人廟中將幣三享王禮一祼不酢享禮五獻食禮五舉出入二積一問一勞諸男執蒲璧其他皆如諸子之禮】九法平邦國【制畿封國以正邦國設儀辧位以等邦國進賢興功以作邦國建牧立監以維邦國制軍詰禁以糾邦國施貢分職以任邦國簡稽鄕民以用邦國均守平則以安邦國比小事大以和邦國】九伐正邦國【馮弱犯寡則之賊賢害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵政則杜之外內亂禽獸行則滅之】九貢致邦國之用【一曰祀貢二曰嬪貢三曰器貢四曰幣貢五曰財貢六曰貨貢七曰服貢八曰斿貢九曰物貢】九兩系邦國之民【一曰牧以地得民二曰長以貴得民三曰師以賢得民四曰儒以道得民五曰宗以族得民六曰主以吏得民七曰吏以治得民八曰友以任得民九曰藪以富得民】營國九里制城九雉九階九室九經九緯【匠人營國方九里旁三門國中九經九緯經塗九軌左祖右社面朝後市市朝一夫夏后氏世室堂修二七廣四修一五室三四步四三尺九階四旁兩夾窻白盛門堂三之二室三之一殷人重屋堂修七尋堂崇三尺四阿重屋周人明堂度九尺之筵東西九筵南北七筵堂崇一筵五室凡室二筵室中度以幾堂中度以筵宮中度以尋野度以步塗度以軌廟門容火扄七个闈門容小扄三个路門不容乘車之五个應門二徹三个內有九室九嬪居之外有九室九卿朝焉九分其國以爲九分九卿治之正宮門阿之制五雉宮隅之制七雉城隅之制九雉經塗九軌環塗七軌野塗五軌門阿之制以爲都城之制宮隅之制以爲諸侯之城制環塗以爲諸侯經塗野塗以爲都經塗】數之度也孔子曰爲天下國家有九經曰修身也尊賢也親親也敬大臣也體羣臣也子庶民也來百工也柔逺人也懷諸侯也修身則道立尊賢則不惑親親則諸父昆弟不怨敬大臣則不體羣臣則士之報禮重子庶民則百姓勸來百工財財用足柔逺人則四方歸之懷諸侯則天下畏之齊明盛服非禮不動所以修身也去讒逺色賤貨而貴徳所以勸賢也尊其位重其祿同其好惡所以勸親親也官盛任使所以勸大臣也忠信重祿所以勸士也時使薄斂所以勸百姓也日省月試旣廩稱事所以勸百工也送往迎來嘉善而矜不能所以柔逺人也繼絕世舉廢國治亂持危朝聘以時厚往而薄來所以懷諸侯也凡爲天下國家有九經所以行之者一也

昔黃帝使伶倫自大夏之西昆侖之陰取竹之解谷生其竅厚均者防兩節吹之以爲黃鐘之宮制十二筩以聽鳯之鳴其雄鳴爲六雌鳴亦六比黃鐘之宮而皆可以生之是爲律本度其長以子穀秬黍中者九十枚度之一爲一分十分爲寸十寸爲尺十尺爲文十文爲引審其容以千二百黍實之合龠爲合十合爲升十升爲斗十斗爲斛權其重百黍爲一銖千二百黍爲十二銖二十四銖爲兩十六兩爲斤三十斤爲鈞四鈞爲石書曰同律度量衡曰黃鐘爲萬事根本也

昔者聖人之原數也以決天下之疑以成天下之務以順性命之理析事辧物彰往察來是故天數五地數六五六者天地之中和也五爲五行六爲六气陽性陰質五行之性曰木曰火曰土曰金曰水六气之質曰胎曰生曰壯曰老曰死曰化木之質也曰楊栁曰梅李曰松栢曰竹葦曰禾麥曰蕈火之質也曰木火曰石火曰雷火曰水火曰虫火曰粼土之質也曰砂曰石曰玉曰土曰壤曰泥金之質也曰汞曰銀曰金曰銅曰鐵曰鉛水之質也曰澗水曰井水曰水曰溝渠曰陂澤曰湖海木之物也曰鯪鯉曰蛇曰龍曰鯉魴曰小魚曰鰍火之物也曰雞曰雉曰鳳曰鷹隼曰燕雀曰蠛蠓土之物也曰蟾蜍曰蠶曰人曰蜘蛛曰蚓曰鰻金之物也曰鹿曰馬曰麟曰虎曰獺曰毛虫水之物也曰蠏曰黌曰龜曰蝦曰蚌曰蠣木之器也曰防器門窻曰琴瑟曰規曰算篩曰耒耜曰网罟火之器也曰登器梯棚曰文書曰繩曰冠冕曰臺棹曰履蹋土之器也曰腹器筐筥曰圭璧曰量曰舟車曰盤盂曰棺槨金之器也曰方器斧鉞曰印節曰矩曰弓矢曰簡冊曰械校水之器也曰平器權衡曰輪磨曰準曰鏡匳曰研椎曰厠圂逆順者事之幾也吉凶者事之著也順而吉者木爲徴召爲科名爲赦恩爲婚姻爲產孕爲財帛火爲燕集爲朝覲爲文書爲言語爲歌舞爲燈燭土爲工役爲循常爲盟約爲田宅爲福壽爲墳墓金爲賜予爲按察爲更革爲軍旅爲錢貨爲刑法水爲交易爲遷移爲徵行爲酒食爲田獵爲祭祀逆而凶者木爲杌爲驚憂爲醜惡爲壓墜爲夭折爲產死火爲公訟爲顚狂爲口舌爲炙灸爲災焚爲震燬土爲反覆爲欺詐爲離散爲貧窮爲疾病爲死亡金爲徵役爲罷免爲責降爲爭闘爲傷損爲殺戮水爲盜賊爲囚獄爲徒流爲淫亂爲咒咀爲浸溺

筮者神之所爲乎其蓍五十虛一分二掛一以三揲之左右手歸余於扐兩奇爲一【初揲三一再揲三三】兩偶爲二【初揲二二再揲四二】奇偶爲三【初揲四三再揲二一】初揲綱也再揲目也綱一函三以虛待目目一爲一以實從綱兩揲而九數具八操而六千五百六十一之數備矣分合變化如環無端天命人事由是較焉吉凶禍福由是彰焉大人得之而申福小人得之而避禍君子曰筮者神之所爲乎大事用年其次用月其次用日其次用時【十二木徑九分厚一分陽刻一陰刻二者四陽刻二陰刻三者四陽刻三陽刻一者四雜取其八自上而下自左而右縦二橫四縦者九也橫者一十百千也餘四不用者不用之用也前後相乘而數備矣】

數者理之時也辭者數之義也吉凶者辭之防也恵迪從逆者吉凶之決也气有醇漓故數有失得一成於數天地不能易之能易之者人也

一吉而九凶三祥而七災八休而二咎四吝而六悔八數周流推類而求五中則平四害不親厥或是攖雜而不純承平之世視主廢置凶咎災吝有命不摯

性理大全書卷二十四﹤子部﹐儒家類﹐性理大全書﹥

欽定四庫全書

性理大全書卷二十五

洪範皇極內篇二

【天臺謝氏無楙曰圖出河書出洛圖爲易書爲範易以象範以數象以偶數以奇知有數奇而不知有象偶是有書而無圖池知是象偶而不知有數奇是有圖而無書也易更四聖其象已著範錫神禹其數不於是有以數爲象而奇零無用矣於是有以象爲數而多偶難通矣夫推其極則卦與疇象與數相因爲用固也原其初則卦自卦疇自疇象自象數自數其可混而一之乎九峯先生廣西山之家學暢考亭之師著皇極內篇與大易並行嘗卽之而求其數矣始於一參於三究於九成於八十一備於六千五百六十一散之無外捲之無內體諸造化而不可遺其變化無窮未易以綱舉而條列也然其吉凶其悔吝其災祥休咎莫不粲然具見於八十有一章大抵以性命爲端以禮義爲準因占設教卽事示戒欲正而不欲邪欲中而不欲偏爲君子謀而不爲小人謀凡所以掲天理敍民彛袪世迷障人欲者𨿽不與易同象而未嘗不與易同歸也其言曰天地所以肇人物所以生萬事所以得失皆數也數之體著於形數之用妙乎理非窮神知化獨立物表者曷足以與此嗚呼窮神知化獨立物表未易言也九峯先生其防是歟不然將不知而作爲元包爲洞極爲潛虛程子謂有之無所補無之靡所闕矣其何以閘範數配易象補前古之闕文垂將來之大法乎享數弗遐輝數未備尙不能無俟於後之君子是則猶有遺恨焉耳】

皇極內篇數總名

【丨丨】原

【�丨】潛

【�丨】守

【�丨】信

【�丨】直

【丅丨】防

【�丨】閒

【�丨】須

【�丨】厲

【丨�】成

【��】衝

【��】振

【��】祈

【��】常

【丅�】柔

【��】易

【��】親

【��】華

【丨�】見

【��】獲

【��】從

【��】交

【��】育

【��】壯

【��】興

【��】欣

【��】舒

【丨�】比

【��】開

【��】晉

【��】公

【��】益

【丅�】章

【��】盈

【��】錫

【��】靡

【丅�】庶

【��】決

【��】豫

【��】升

【��】中

【丅�】伏

【��】過

【��】疑

【��】寡

【丨丅】飾

【�丅】戾

【�丅】虛

【�丅】昧

【�丅】損

【丅丅】用

【�丅】卻

【�丅】翕

【�丅】逺

【丨�】迅

【��】懼

【��】除

【��】弱

【��】疾

【丅�】競

【��】分

【��】訟

【��】収

【丨�】實

【��】賓

【��】危

【��】堅

【��】革

【丅�】報

【��】止

【��】戎

【��】結

【丨�】養

【��】遇

【��】勝

【��】囚

【��】壬

【丅�】固

【��】移

【��】墮

【��】終

今列八十一圖於後

﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥﹤子部﹐儒家類﹐性理大全書﹐卷二十五﹥

古者包犠氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情

易有太極是生兩儀兩儀生四象四象生八卦八卦定吉凶吉凶生大業

天地定位山澤通气雷風相薄水火不相射八卦相錯數往者順知來者逆是故易逆數也

天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行神也

﹤子部﹐儒家類﹐性理大全書﹐卷二十五﹥

昔者天錫禹洪範九疇也彞倫攸敍初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徵次九曰向用五福威用六極

沖漠無眹萬象具矣動靜無端後則先矣器根於道道著器矣一實萬分萬復一矣混兮辟兮其無窮矣是故數者計乎此者也疇者等乎此者也行者運乎此者也微而顯費而幽神應不測所以妙乎此者也

一者九之祖也九者八十一之宗也圓之而天方之而地行之而四時天所以覆物也地所以載物也四時所以成物也散之無外捲之無內體諸造化而不可遺者乎

性理大全書卷二十五﹤子部﹐儒家類﹐性理大全書﹥

欽定四庫全書

性理大全書卷二十六

理气一

總論

程子曰有形總是气無形只是道○離陰陽則無道陰陽气也形而下也道太虛也形而上也

朱子曰天地之間有理有气理也者形而上之道也生物之本也气也者形而下之器也生物之具也是以人物之生必稟此理然後有性必稟此气然後有形○有是理後生是气自一陰一陽之謂道推來此性自有仁義○天下未有無理之气亦未有無气之理○先有个天理了卻有气气積爲質而性具焉○人之所以爲人其理則天地之理其气則天地之气理無迹不可見故於气觀之○問先有理抑先有气曰理未甞離乎气然理形而上者气形而下者自形而上下言豈無先後理無形气便粗有查滓○理气本無先後之可言然必欲推其所從來則須說先有是理然理又非別爲一物卽存乎是气之中無是气則是理亦無掛搭處气則爲金木水火理則爲仁義禮智○問理與气曰伊川說得好曰理一分殊合天地萬物而言只是一个理及在人則又各自有一个理又曰有是理便有是气但理是本而今且從理上說气如雲太極動而生陽動極而靜靜而生陰不成動已前便無靜程子曰動靜無端蓋此亦是且自那動處說起若論著動以前又有靜靜以前又有動如雲一陰一陽之爲道繼之者善也這繼字便是動之端若只一開一闔而無繼便是闔殺了又問繼是動靜之間否曰是靜之終動之始也且如四時到得冬月萬物都歸窠了若不生來年便都息了蓋是貞復生元無窮如此○問有是理而後有是气未有人時此理何在曰也只在這里如一海水或取得一杓或取得一擔或取得一椀都是這海水但是他爲主我爲客他較長久我得之不久耳○問理在气中發見中如何曰如陰陽五行錯綜不失條緒便是理若气不結聚時理亦無所附著○問先有理後有气之說曰不消如此說而今知得他合下是先有理後有气邪後有理先有气邪皆不可得而推究然以意度之則疑此气是依傍這理行及此气之聚則理亦在焉蓋气則能凝結造作理卻無情意無計度無造作只此气凝聚處理便在其中且如天地間人物艸木禽獸其生也莫不有種定不會無種了白地生出一个物事這个都是气若理則只是个淨潔空闊底世界無形迹他卻不會造作气則能醖釀凝聚生物也○問有是理便有是气似不可分先後曰要之也先有理只不可說是今日有是理明日卻有是气也須有先後○問未有天地之先畢竟是先有理如何曰未有天地之先畢竟也只是理有此理便有此天地若無此理便亦無天地無人無物都無該載了有理便有气流行發育萬物曰發育是理髮育之否曰有此理便有此气流行發育理無形體曰所謂體者是彊名否曰是曰理無極气有極否曰論其極將那處做極○所謂理與气決是二物但在物上看則二物渾淪不可分開各在一處然不害而物之各爲一物也若在理上看則𨿽未有物而已有物之理然亦但有其理而已未甞實有是物也○問天地之間有理有气理常不移而气不常足大徳必得名位壽理固如此然孔子無位顏子夭死豈非气使之然耶竊疑气𨿽不同然聖人在上以和召和則气亦醇正而隨於理春秋戰國刑殺慘酷則气亦隨之而變而理反不能勝此處亦當關於人事否曰𨿽是所感不同亦是元气薄了○問理气先後曰有此理後方有此气旣有此气然後此理有安頓處大而天地細而螻蟻其生皆是如此又何慮天地之生無所付受耶要之理之一字不可以有無論未有天地之時便已如此了也

勉齋黃氏曰天道是理陰陽五行是气合而言之气卽是理一陰一陽之謂道也分而言之理自爲理气自爲气形而上下是也○理無迹而气有形理無際而气有限理一本而气萬殊故言理之當先乎气深思之則無不通也○天地生出人物如大芋頭生出小芋頭大底有理與气一下生出無限小底卻都與他去

北溪陳氏曰二气流行萬古生生不息不成只是个空气必有主宰之者曰理是也理在其中爲之樞紐故大化流行生生未甞止息所謂以理言者非有離乎气只是就气上指出个理不離乎气而爲言耳○理不外乎气若說截然在陰陽五行之先及在陰陽五行之中便成理與气爲二物矣

太極

朱子曰太極只是一个理字問太極不是未有天地之先有个渾成之物是天地萬物之理總名否曰太極只是天地萬物之理在天地言則天地中有太極在萬物言則萬物中各有太極未有天地之先畢竟是先有此理動而生陽亦只是理靜而生陰亦只是理○萬物四時五行只是從那太極中來太極只是一个气迆邐分做兩个气裏面動底是陽靜底是陰又分做五气又散爲萬物○問太極解何以先動後靜先用而後體先感而後寂曰在陰陽言則用在陽而體在陰然動靜無端陰陽無始不可分先後今只就起處言之畢竟動前又是靜用前又是體感前又是寂陽前又是陰而寂前又是感靜前又是動將何者爲先後不可只道今日動便爲始而昨日靜更不說也如鼻息言呼吸則辭順不可道吸呼畢竟呼前又是吸吸前又是呼○太極非是別爲一物卽陰陽而在陰陽卽五行而在五行卽萬物而在萬物只是一个理而已因其極至故名曰太極若無太極便不翻了天地○太極理也動靜气也气行則理亦行二者常相依而未甞相離也當初元無一物只有此理有此理便會動而生陽靜而生陰靜極復動動極復靜循環流轉其實理無窮气亦與之無窮自有天地便是這物事在這里流轉一日有一日之運一月有一月之運一歲有一歲之運只是這个物事衮將去○太極未動之前便是陰陰靜之中自有陽之根陽動之中又有陰之根動之所以必靜者根乎陰故也靜之所以必動者根乎陽故也○太極者象數未形而其理已具之稱形器已具而其理無眹之目○太極自是函動靜之理卻不可以動靜分體用蓋靜卽太極之體也動卽太極之用也○太極之有動靜是天命之流行也或疑靜處如何流行曰惟是一動一靜所以流行如秋冬之時謂之不流行可乎若謂不能流行何以謂之靜而生陰也觀生之一字可見○自太極至萬物化生只是一个道理包括非是先有此而後有彼但統是一个大原由體而達用從防而至著○動靜無端陰陽無始本不可以先後言然就中間截斷言之則亦不害其有先後也觀周子所言太極動而生陽則其未動之前固已甞靜矣又言靜極復動則己靜之後固必有動矣如春秋冬夏元亨利貞固不能無先後然不冬則何以爲春而不貞又何以爲元就此看之又自有先後也

節齋蔡氏曰主太極而言則太極在陰陽之先主陰陽而言則太極在陰陽之內時旣不同所主皆異不可執一而廢一也蓋自陰陽未生之時而言則所謂太極者卽在乎陰陽之中也

西山眞氏曰萬物各具一理萬理同出一原所謂萬物一原者太極也太極者乃萬理統會之名有理卽有气分而爲二則爲陰陽分而爲五則爲五行萬物萬事皆原於此人與物得之則爲性性者卽太極也仁義卽陰陽也仁義禮智信卽五行也萬物各具一理是物物一太極也萬理同出一原是萬物統體一太極也太極非有形有器之物只是理之至者故曰無極而太極

北溪陳氏曰太極之所以爲極至者言此理至中至正至精至粹至神至妙至矣盡矣不可以復加矣故彊名曰極○太極只是以理言也理緣何又謂之極極至也以其在中有樞極之義如皇極北極等皆有在中之義不可便訓極爲中蓋極之爲物常在物之中四面到此都極至都去不得如屋脊梁謂之屋極者亦只是屋之眾材四面湊合到此處皆極其中就此處分出去布爲眾材四面又皆停勻無偏剰偏欠之處如塔之尖處便是極如北極四面星宿皆運轉惟此不動所以爲天之樞若太極云者乃是就理論天之所以萬古常運地之所以萬古常存人物之所以萬古生生不息不是各各自恁地都是理在其中爲之主宰便自然如此就其爲天地萬物主宰處論恁地渾淪極至故以太極名之蓋總天地萬物之理到此湊合更無去處及散而爲天地爲人爲物又皆一一停勻無少虧欠所以謂之太極○太極只是總天地萬物之理而言不可離天地萬物之外而別爲之論才說離天地萬物而有个理便成兩截去了○未有天地萬物先有是理然此理不是懸空在那里才有天地萬物之理便有天地萬物之气才有天地萬物之气則此理便全在天地萬物之中周子所謂太極動而生陽靜而生陰是有這動之理便能動而生陽才動而生陽則是理便已具於陽動之中有這靜之理便能靜而生陰才靜而生陰則是理便已具於陰靜之中然則才有理便有气才有气理便全在這气裏面那相接處全無些子縫罅如何分得孰爲先孰爲後所謂動靜無端陰陽無始若分別得先後便偏在一邊非渾淪極至之物

臨川吳氏曰太極本無體用之分其流行變化者皆气機之闔辟有靜時有動時當其靜也太極在其中以其靜也因以爲太極之體及其動也太極亦在其中以其動也因以爲太極之用太極之沖漠無朕聲臭泯然者無時而不然不以動靜而有間而亦何體用之分哉○開物之前渾沌太始混元之如此者太極爲之也開物之後有天地有人物如此者太極爲之也閉物之後人銷物盡天地又合爲渾沌者亦太極爲之也太極常常如此始終一般無增無減無分無合故以未判巳判言太極者不知道之言也【此類詳見周子太極圖下】

天地

程子曰凡有气莫非天凡有形莫非地○天地之中理必相直則四邊常有空闕處空闕處如何地之下豈無天今所謂地者特於【一作爲】天中一物爾如雲气之聚以其久而不散也故爲對凡地動者只是气動凡所指地者【一作損闕處】只是土土亦一物爾不可言地更須要知坤元承天是地之道也○天地動靜之理天圜則須轉地方則須安靜南北之位豈可不定下所以定南北者在坎離也坎離又不是人安排得來莫非自然也○天地之化一息不畱疑其速也然寒暑之變甚漸○冬至之前天地閉塞可謂靜矣日月運行未甞息也則謂之不動可乎故曰動靜不相離○天只主施成之者地也○天地生物之气象可見而不可言善觀於此者必知道也○道則自然生萬物今夫春生夏長了一畨皆是道之生後來生長不可道卻將旣生之气後來卻要生長道則自然生生不息○天理生生相續不息無爲故也使竭智巧而爲之未有能不息也○地气不上騰則天气不下降天气降而至於地地中生物者皆天气也惟無成而代有終者地之道也○萬物始生也鬱結未通則實塞於天地之間至於暢茂則塞意亡矣○天之所以爲天本何爲哉蒼蒼焉耳矣其所以名之曰天蓋自然之理也○詩書中凡有个主宰意思者皆言帝有一个包函偏覆底意思則皆言天○天地之化𨿽蕩然無窮然陰陽之度寒暑晝夜之變莫不有常久之道所以爲中庸也○天地所以不已有常久之道也人能常於可久之道則與天地合○天地以虛爲徳至善者虛也虛者天地之祖天地從虛中來○或問天帝之異曰以形體謂之天以主宰謂之帝以至妙謂之神以功用謂之鬼神以性情謂之幹其實一而已所自而名之者異也夫天専言之則道也○以气明道气亦形而下者耳○萬物之始气化而已旣形气相禪則形化長而气化消○天地之化旣是二物必動已不齊譬之兩扇磨行便其齒齊不得齒齊旣動則物之出者何可得齊轉則齒更不復得齊從此參差萬變巧歷不能窮也○气之所鐘有偏正故有人物之殊有淸濁故有智愚之等○造化不窮蓋生气也近取諸身於出入息气見闔辟往來之理呼气旣往往則不反非吸旣往之气而後爲呼也○凡物之散其气遂盡無復歸本原之理天地間如紅鑪𨿽生物銷鑠亦盡況旣散之气豈有復在天地造化又焉用此旣散之气其造化者自是生气此气之終始開辟便是易一闔一辟謂之變○時所以有古今風气人物之異者何也气有淳漓自然之理有盛則必有衰有終則必有始有晝則必有夜譬之一片地始開荒田則其收谷倍及其久也一嵗薄於一嵗气有盛衰故也至如東西漢以來人才文章皆別所尙異也尙所以異亦由心所以爲心所以然者只爲生得來如此至如春夏秋冬所生之物各異其栽培澆灌之宜亦須各以其時不可一也只如均是春生之物春初生得又別春中又別春盡時所生又別○西北與東南人才不同气之厚薄異也○問太古之時人物同生乎曰然純气爲人繁气爲物乎曰然其所生也無所從受則气之所化乎曰然

致堂胡氏曰夫天非若地之有形也自地而上無非天者昔人以積气名其象以倚蓋名其形皆非知天者莊周氏曰天之蒼蒼其正色邪言天無色也無色則無聲無臭皆舉之矣日月星辰之系乎天非若山川艸木之麗乎地也著明森列躔度行止皆气機自運莫使之然而然者無所托也若其有托則是以形相屬一麗乎形能無壊乎

朱子曰天地初間只是陰陽之气這一个气運行磨來磨去磨得急了便拶許多查滓裏面無處出便結成个地在中央气之淸者便爲天爲日月爲星辰只在外常周環運轉地便只在中央不動不是在下○天運不息晝夜輥轉故地在中間使天有一息之停則地須防下惟天運轉之急故凝結得許多查滓在中間地者气之查滓所以道輕淸者爲天重濁者爲地○問天有形質否曰只是个旋風下輭上堅道家謂之剛風人常說天有九重分九處爲號非也只是旋有九耳但下面气較濁而暗上面至髙處則至淸至明耳○天地始初混沌未分時想只有水火二者水之滓腳便成地今登髙而望羣山皆爲波浪之狀便是水泛如此只不知因甚麼時凝了初間極輭後來方凝得硬問想得如潮水湧起沙相似曰然水之極濁便成地火之極淸便成風霆雷電日星乏屬○問自開辟以來至今未萬年不知已前如何曰已前亦須如此一畨明白來又問天地會壊否曰不會壊只是相將人無道極了便一齊打合混沌一畨人物都盡又重新起又問生第一个人時如何曰以气化二五之精合而成形釋家謂之化生如今物之化生者甚多如虱然○方渾淪未判陰陽之气混合幽暗及其旣分中間放得寛闊光朗而兩儀始立邵康節以十二萬九千六百年爲一元則是十二萬九千六百年之前又是一个大闔辟更以上亦復如此直是動靜無端陰陽無始小者大之影只晝夜便可見五峯所謂一气大息震蕩無垠海宇變動山勃川湮人物消盡舊迹大滅是謂鴻荒之世嘗見髙山有螺蚌殻或生石中此石卽舊日之土螺蚌卽水中之物下者卻變而爲髙柔者卻變而爲剛此事思之至深有可驗者○問天地未判時下面許多都已有否曰只是都有此理天地生物千萬年古今只不離許多物○地卻是有空缺處天卻四方上下都周匝無空缺逼塞滿皆是天地之四向底下卻靠著那天天包地其气無不通恁地看來渾只是天了气卻從地中迸出又見地廣處○天包乎地天之气又行乎地之中故橫渠云地對天不過○問晉志論渾天以爲天外是水所以浮天而載地是如何曰天外無水地下是水載○問天地之所以髙深曰天只是气非獨是髙只今人在地上便只見如此髙要之連地下亦是天又云世間無一个物事大故地恁地大地只是气之查滓故厚而深也○天地但陰陽之一物依舊是陰陽之气所生也○康節言天依形地附气所以重復而言不出此意者惟恐人於天地之外別尋去處故也天理無外所以其形有涯而其气無涯也爲其气極故能扛得他住不然則墜矣气外更須有軀殻甚厚所以固此气也若夫地動只是一處動動亦不至逺也古今歷家只是推得个陰陽消長界分爾如何得似康節說得那天依地地附天天地自相依附天依形地附气底幾句○問天依地地附气曰恐人道下面有物天行急地閣在中○問康節天地自相依附之說某以爲此說與周子太極圖程子動靜無端陰陽無始之義一致非歷家所能窺測曰康節之說大體固如是矣然歷家之說亦須考之方見其細密處如禮記月令疏及晉天文志皆不可不讀也○天明則日月不明天無明夜半黒淬淬地天之正色○天只是一个大底物須是大著心腸看他始得以天運言之一日固是轉一匝然又有大轉底時不可如此偏滯求也○天轉也非自東而西也非旋環磨轉卻是側轉○伊川云測景以三萬里爲準若有窮然有至一邊已及一萬五千里者而天地之運蓋如初也此言蓋誤所謂升降一萬五千里中者謂冬夏日行南陸北陸之間相去一萬五千里耳非謂周天只三萬里○天之外無窮而其中央空處有限天左旋而星拱極仰觀可見四逰之說則未可知然歷家之說乃以算數得之非鑿空而言也若果有之亦與左旋拱北之說不相妨如虛空中一圓毬自內而觀之其坐向不動而常左旋自外而觀之則又一面四逰以薄四表而止也○問康節論六合之外恐無外否曰理無內外六合之形須有內外日從東畔升西畔沈明日又從東畔升這上面許多下面亦許多豈不是六合之內歷家算气只算得到日月星辰運行處上去更算不得安得是無內外○問天地之心亦靈否還只是漠然無爲曰天地之心不可道是不靈但不如人恁地思慮伊川曰天地無心而成化聖人有心而無爲○問天地之心天地之理理是道理心是主宰底意否曰心固是主宰底意然所謂主宰者卽是理也不是心外別有个理理外別有个心又問此心字與帝字相似否曰人字似天字心字似帝字○問天地無心仁便是天地之心若使其有心必有思慮有營爲天地曷嘗有思慮來然其所以四時行百物生者蓋以其合當如此便如此不待思惟此所以爲天地之道曰如此則易所謂復其見天地之心正大而天地之情可見又如何如所說祗說得他無心處耳若果無心則須牛生出馬桃樹上發李花他又卻自定程子曰以主宰謂之帝以性情謂之幹他這名義自定心便是他个主宰處所以謂天地以生物爲心○天地之間品物萬形各有所事惟天確然於上地隤然於下一無所爲只以生物爲事故易曰天地之大徳曰生而程子亦曰天只是以生爲道其論復見天地之心又以動之端言之其理亦已明矣然所謂以生爲道者亦非謂將生來做道也○天地別無勾當只是以生物爲心一元之气運轉流通略無停間只是生出許多萬物而已問程子謂天地無心而成化聖人有心而無爲曰這是說天地無心處且如四時行百物生天地何所容心至於聖人則順理而已復何爲哉所以明道雲天地之常以其心普萬物而無心聖人之常以其情順萬事而無情說得最好問普萬物莫是以心周徧而無私否曰天地以此心普及萬物人得之遂爲人之心物得之遂爲物之心艸木禽獸接著遂爲艸木禽獸之心只是一个天地之心爾今須要知得他有心處又要見得他無心處只恁定說不得○萬物生長是天地無心時枯槁欲生是天地有心時○造化之運如磨上面常轉而不止萬物之生似磨中撒出有粗有細自是不齊又曰天地之形如人以兩盌相合貯水於內以手常常掉開則水在內不出稍住手則水漏矣○或問大鈞播物還是一去便休也還有去而復來之理曰一去便休耳豈有散而復聚之气

西山眞氏曰按楊倞注荀子有曰天無實形地之上空虛者皆天也

庸齋許氏曰天地之大乃陰陽自虛自實前無始後無終者也大槪有時而混沌有時而開辟耳伏羲之前吾不知其防混沌防開辟矣所爲混沌而開辟者以陰陽之運有泰否陰陽之气有通塞方其泰而通也天以淸而浮於上地以凝而塡於下人物生息繁滋於其中復有英君誼辟相繼爲主而人極以立以兩間之開辟者如此宜不至於再爲混沌矣然陰陽之運不能以常泰陰陽之气不能以常通上下或歷千萬百年或歷數萬年泰者有時而否通者有時而塞至於否塞之極也則天之淸以浮者濁而低地之凝以塡者裂而泄人物之生息繁滋者亦歇滅而萎敗當此之時五行之用皆廢而水火之性獨悖逆焉火不爲離虛之明而偏於沈伏水不爲坎防之滿而偏於沸騰二者𨿽皆反常而成天地之混沌者水也前日之開辟者至此又成一混沌矣天地每成一混沌所不死者有元气焉惟其元气不死故陰陽之否者終以泰陰陽之塞者終以通或歷數百年或歷數千年天之低以濁者又復淸而浮地之裂以泄者又復凝而塡人物之歇滅萎敗者又復生息而繁滋此陰陽之運气已泰而通則前日之混沌者復爲之開辟矣然天地由開辟而混沌者固以其漸由混沌而開辟者亦以其漸方開辟之初又必有聰明神聖者繼天爲主而人極以復立伏羲蓋當一開辟之初也

魯齋許氏曰天道常於不足處行將去亦屈伸消長乘除對待之理天之道損有餘補不足人則不能合天道也○天有寒暑晝夜物有生榮枯瘁人有富貴貧賤風露雷無非教也富貴福澤貧賤憂戚亦無非教也此天地所以造化萬物日新無敝者也○天道二气此一气消縮彼一气便發達此一气來彼一气便往無俱往並發之理陰气方長陽便伏又嚴霜以肅之使陽气必伏

天度【歷法附】

朱子曰天有三百六十度只是天行得過處爲度天之過處便是日之退處日月會爲辰○天道與日月五星皆是左旋天道日一周天而常過一度日亦日一周天起度端終度端故比天道常不及一度月行不及十三度十九分度之七今人卻雲月行速日行遲此錯說也但歷家以右旋爲說取其易見日月之度耳○天行健一日一夜一周天過一度日稍遲一度月又遲十三度有奇耳因舉陳元滂云只似在圓地上走一人過急一步一人差不及一步又一人甚緩差數步也天行只管差過故歷法亦只管差堯時昏旦星中於午月令差於未漢晉以來又差今比堯時似差及四分之一古時冬至日在牽牛今卻在斗○辰天壤也每一辰各有防度謂如日月宿於角防度卽所宿處爲辰○日月所防是謂辰注云一嵗日月十二會所會爲辰十一月辰在星紀十二月辰在元枵之類是也然此獨在天之位耳若以地而言之則南面而立其前後左右亦有四方十二辰之位焉但在地之位一定不易而在天之象運轉不停惟天之鶉火加於地之午位乃與地合而得天運之正耳○或問天道左旋自西而東日月右行則如何曰橫渠說日月皆是左旋說得好蓋天行甚健一日一夜周三百六十五度四分度之一又進過一度日行速健次於天一日一夜周三百六十五度四分度之一正恰好比天進一度則日爲退一度二日天進二度則日爲退二度積至三百六十五日四分日之一則天所進過之度又恰周得本數而日所退之度亦恰退盡本數遂與天會而成一年月行遲一日一夜三百六十五度四分度之一行不盡比天爲退了十三度有奇進數爲順天而左退數爲逆天而右歷家以進數難算只以退數算之故謂之右行且曰日行遲月行速然則日行卻得其正○問天道左旋日月星辰右轉曰自疏家有此說人皆守定某看天上日月星不曾右轉只是隨天轉天行健這个物事極是轉得速且如今日日與月星都在這度上明日旋一轉天卻過了一度日遲些便欠了一度月又遲些又欠了十三度如嵗星須一轉爭了三十度要看歷數子細只是璇璣玊衡數中載王蕃渾天說一叚極精密便是說一个現成天地了其說曰天之形狀似鳥卵地居其中天包地外猶殻之裹黃圓如彈丸故曰渾天言其形體渾渾然也其術以爲天半覆地上半在地下其天居地上見者一百八十二度半彊地下亦然北極出地上三十六度南極入地下亦三十六度而嵩髙正當天之中極南五十五度當嵩髙之上又其南十二度爲夏至之日道又其南二十四度爲春秋分之日道又其南二十四度爲冬至之日道南下去地三十一度而已是夏至日北去極六十七度春秋分去極九十一度冬至去極一百一十五度此其大率也南北極持其兩端其天與日月星宿斜而廻轉也○問或以爲天是一日一周日則不及一度非天過一度也曰此說不是若以爲天是一日一周則四時中星如何解不同更是如此則日日一般卻如何紀嵗把甚麼時節做定限若以爲天不過而日不及一度則防來防去將次午時便打三更矣因取禮記月令疏指其中說早晚不同及更行一度兩處曰此說得甚分明其他曆書都不如此說蓋非不曉但習而不察更不去子細檢防而今若就天裏看時只是行得三百六十五度四分度之一若把天外來說則是一日過了一度蔡季通嘗有言論日月則在天裏論天則在太虛空裏若去太虛空裏觀那天自是日月衮得不在舊時處了天無體只二十八宿便是天體日月皆從角起天亦從角起日則一日運一周依舊只到那角上天則一周了又過角些子日日累上去則一年便與日會蔡仲黙天說亦雲天體至圓周圍三百六十五度四分度之一繞地左旋常一日一周而過一度日麗天而少遲故日行一日亦繞地一周而在天爲不及一度積三百六十五日九百四十分日之二百三十五而與天會是一嵗日行之數也月麗天而尢遲一日常不及天十三度十九分度之七積二十九日九百四十分日之四百九十九而與日會十二防得全日三百四十八餘分之積又五千九百八十八如日法九百四十而一得六不盡三百四十八通計得日三百五十四九百四十分日之三百四十八是一歲月行之數也嵗有十二月月有三十日三百六十日者一嵗之常數也故日與天會而多五日九百四十分日之二百三十五者爲气盈月與日會而少五日九百四十分日之五百九十二者爲朔虛合气盈朔虛而閏生焉故一嵗閏率則十日九百四十分日之八百二十七三嵗一閏則三十二日九百四十分日之六百單一五嵗閏則五十四日九百四十分日之三百七十五十有九嵗七閏則气分分齊是爲一章也此說也分明○問周天之度是自然之數是彊分曰天左旋一晝一夜行一周而又過了一度以其行過處一日作一度三百六十五度四分度之一方是一周只將南北表看今日恁地看時有甚星在表邊明日恁時看這星又差逺或別是一星了○問同度同道曰天有黃道有赤道天正如一圓匣相似赤道是那匣子相合縫處在天之中黃道一半在赤道之內一半在赤道之外東西兩處與赤道相交度卻是將天橫分爲許多度數會時是日月在那黃道赤道十字路頭相交處廝撞著朢時是月與日正相向如一个在子一个在午皆同一度謂如月在畢十一度日亦在畢十一度𨿽同此一度卻南北相向日所以蝕於朔者月常在下日常在上旣是相防被月在下面遮了日故日蝕朢時月蝕固是陰敢與陽敵然歷家又謂之暗虛蓋火日外影其中實暗到朢時恰當著其中暗虛故月蝕○或言嵩山本不當天之中爲是天形欹側遂當其中耳曰嵩山不是天之中乃是地之中黃道赤道皆在嵩山之北南極北極天之樞紐只有此處不動如磨臍然此是天之中至極處如人之臍帶也○問天有黃赤二道沈存中云非天實有之特歷家設色以記日月之行耳夫日之所由謂之黃道史家又謂月有九行黒道二出黃道北赤道二出黃道南白道二出黃道西靑道二出黃道東並黃道而九如此卽日月之行其道各異況陽用事則日進而北晝進而長陰用事則日退而南晝退而短月行則春東從靑道夏南從赤道秋西從白道冬北從黒道日月之行其不同道又如此然每月合朔不知何以同度而會於所會之辰又有或蝕或不蝕及其行或髙而出黃道之上或低而出黃道之下或相近而偪或差逺而不相值則皆不蝕如何曰日月道之說所引皆是日之南北𨿽不同然皆隨黃道而行耳月道𨿽不同然亦常隨黃道而出其旁耳其合朔時日月同在一度其朢日則日月極逺而相對其上下則日月近一而逺三【如日在午則月或在卯或在酉之類是也】故合朔之時日月之東西𨿽同在一度而月道之南北或差逺於日則不蝕或南北𨿽亦相近而日在內月在外則不蝕此正如一人秉燭一人執扇相交而過一人自內觀之其兩人相去差逺則𨿽扇在內燭在外而扇不能掩燭或秉燭者內而而執扇者在外則𨿽近而扇亦不能掩燭以此推之大略可見○問北辰之爲天樞何也曰天圓而動包乎地外地方而靜處乎天中故天之形半覆地上半繞地下而左旋不息其樞紐不動之處則爲南北極謂之極者猶屋脊謂之屋極也然南極低入地三十六度故周圍七十二度常隠不見北極髙出地三十六度故周圍七十二度常見不隠北極之星正在常見不隠七十二度之中常居其所而不動其傍則諸星隨天左旋更疊隠見皆若環繞而歸向之知此則知天樞之說矣○問經星左旋緯星與日月右旋是否曰今諸家是如此說橫渠說天左旋日月亦左旋看來橫渠之說極是只恐人不曉所以詩傳只載舊說或曰此亦易見如以一大輪在外一小輪載日月在內大輪轉急小輪轉慢𨿽都是左轉只有急有慢便覺日月似右轉了曰然但如此則歷家逆字皆著攺做順字退字皆著攺做進字

象山陸氏曰書疏云周天三百六十有五度四分度之一天體圓如彈丸北髙南下北極出地上三十六度南極入地下三十六度南極去北極直徑一百八十二度彊天體隆曲正當天之中央南北二極中等之處謂之赤道去南北極各九十一度春分日行赤道從此漸北夏至行赤道之北二十四度去北極六十七度去南極一百一十五度從夏至以後日漸南至秋分還行赤道與春分同冬至行赤道之南去南極六十七度去北極一百一十五度其日之行處謂之黃道又有月行之道與日相近交路而過半在日道之裏半在日道之表其當交則兩道相合去極逺處兩道相去六度此其日月行道之大略也○黃道者日所行也冬至在斗出赤道南二十四度夏至在井出赤道北二十四度秋分交於角春分交於奎月有九道其出入黃道不過六度當交則合故曰交蝕交蝕者月道與黃道交也

或問晦翁嘗疑日月右轉不是以爲天行至健一日一夜一周卻剰一度日一日一夜恰好月則不及十三度有奇與歷家所推大叚相反不知何所見而云爾潛室陳氏曰天行日剰一度出鄭康成日月俱左旋聞橫渠有此語但歷家用簡防超徑法巧算須用作右旋卻取他背後欠天零數起算故日只作行一度月作行十三度有奇庶乎簡防超徑易布算也

臨川吳氏曰天與七政八者皆動今人只將天做硬盤卻以七政之動在天盤上行古來歷家蓋非不知七政亦左行但順行不可數隻得將其逆退與天度相直處算之因此後遂謂日月五星逆行也譬如兩船使風皆趨北其一船行緩者見前船之快但覺自己之船如倒退南行然其實只是行緩趕前船不著故也今當以太虛中作一空盤卻以八者之行較其遲速天行最速一日過了太虛空盤一度鎭星之行比天稍遲於太虛盤中𨿽略過了些子而不及於天積二十八个月則不及天三十度嵗星之行比鎭星尢遲其不及於天積十二个月與天爭差三十度熒惑之行比嵗星更遲其不及於天積六十日爭差三十度太陽之行比熒惑又遲但在太虛之盤中一日行一周匝無餘無欠比天之行一日不及天一度積一月則不及天三十度太白之行稍遲於太陽但有疾時遲疾相準則與太陽同辰星之行又稍遲於太白但有疾時遲速相準則與太白同太陰之行最遲一日所行比天爲差十二三四度其行遲故退度最多今人不曉以爲逆行則謂太陰之行最疾也今次其行之疾遲天一土二木三火四日五金六水七月八天土木火其行之速過於日金水月其行之遲又不及日此其大率也

程子曰歷象之法大抵主於日日一事正則其他皆可推落下閎作歷言數百年後當差一日其差理必然何承天以其差遂立嵗差法其法以所差分數攤在所歷之年看一嵗差著防分其差後亦不定獨邵堯夫立差法冠絕古今卻於日月交感之際以陰陽虧盈求之遂不差大抵陰常虧陽常盈故只於這【一作漲】裏差了歷上若是通理所通爲多堯夫之學大抵似楊雄然亦不盡如之嘗窮味有二萬八千六百此非人所合和是自然也色有二萬八千六百又非人所染畫得亦是自然也獨聲之數隻得一半數不行蓋聲陽也只是於日出地上數得到日入地下遂數不行此皆有理譬之有形斯有影不可謂今日之影卻收以爲來日之影【此以下論歷法】

元城劉氏與馬永卿論歷法曰古今歷法各不同其閏法亦從而異秦用顓帝之歷水徳王天下以十月爲嵗首故遇閏年卽閏九月而謂之後九月蓋取左氏歸余於終之意至於漢初因而不攺永卿曰書云以閏月定四時成嵗謂之定四時則是四時之間有閏也曰非也蓋謂無閏月則以春爲夏以夏爲秋矣故曰定四時非謂四時之間有閏月也

朱子曰古今歷家只推算得个陰陽消長界分耳○太史公曆書是說太初然卻是顓頊分四歷劉歆作三統歷唐一行大衍歷最詳備五代王朴司天考亦簡嚴然一行王朴之歷皆止用之二三年卽差王朴歷是七百二十加去蔡季通所用卻依康節三百六十數○今之造歷者無定法只是趕趂天之行度以求合或過則損不及則益所以多差因言古之鐘律細算寸分毫釐絲忽皆有定法如合符契皆自然而然莫知所起古之聖人其思之如是之巧然皆非私意撰爲之也意古之曆書亦必有一定之法而今亡矣三代而下造歷者紛紛莫有定議愈精愈密而愈多差由不得古人一定之法也蔡季通嘗言天之運無常日月星辰積气皆動物也其行度遲速或過不及自是不齊使我之法能運乎天而不爲天之所運則其疎密遲速或過不及之間不出乎我此虛寛之大數縱有差忒皆可推而不失矣何者以我法之有定而律彼之無定自無差也季通言非是天運無定乃其行度如此其行之差處亦是常度但後之造歷者其爲數窄狹而不足以包之爾○閏餘生於朔不盡周天之气周天之气謂二十四气也月有大小朔不得盡此气而一嵗日子足矣故置閏○中气只在本月若防得中气在月盡後月便當置閏○歷法蔡季通說當先論天行次及七政此亦未善要當先論太虛以見三百六十五度四分度之一一一定位然後論天行以見天度加損虛度之嵗分嵗分旣定然後七政乃可齊耳○或說歷四廢日曰只是言相勝者春是庚辛日秋是甲乙日溫公潛虛亦是此意○問歷所以數差古今豈無人考得精者曰便是無人考得精細而不易所以數差若考得精密有个定數永不會差伊川說康節歷不會差或問康節何以不造歷曰他安肯爲此古人歷法疎濶而差少今歷愈密而愈差因以兩手量卓邊云且如這許多闊分作四叚被他界限濶便有差不過只在一叚界限之內縱使極差出第二三叚亦只在此四界之內所以容易推測便有差容易見今之歷法於這四界內分作八界內又分作十六界界限愈密則差數愈逺何故以界限愈密而逾越多也其差則一而古今歷法疎密不同故爾看來都只是不曾推得定只是移來湊合天之運行所以當年合得不差明後年便差元不曾推得天運定只是旋將歷去合那天之行不及則添些過則減些以合之所以一二年又差如唐一行大衍歷當時最謂精密只一二年後便差只有季通說得好當初造歷便合並天運所蹉之度都算在裏防年後蹉防分防年後蹉防度將這蹉數都算在正數直推到盡頭如此庶防歷可以正而不差今人都不曾得个大統正只管說天之運行有差造歷以求合乎天而歷愈差元不知天如何會有差自是天之運行合當如此此說極是不知當初因甚不曾算在裏但堯舜以耒歷至漢都喪失了不可考緣如今是這大總紀不正所以都無是處蔡季通算得康節歷康節歷十二萬九千六百分大故密今歷家所用只是萬分歷萬分歷已自是多了他如何肯用十二萬分只是今之歷家又說季通底用不得不知如何又曰一行大衍歷比以前歷他只是做得个頭勢大敷衍得闊其實差數隻一般正如百貫錢修一料藥其不能治病一也○問歷法何以推月之大小曰只是以毎月二十九日半九百四十分日之二十九計之觀其合朔爲如何如前月大則後月初二日月生明前月小則後月初三日月生明

象山陸氏曰歷家所謂朔虛气盈者蓋以三十日爲準朔虛者自前合朔至後合朔不滿三十日其不滿之分曰朔虛气盈者一節一气共三十日有餘分而爲中分中卽气也

潛室陳氏曰左傳正義曰周天三百六十五度四分度之一日一日行一度月一日行十三度十九分度之七計二十七日有餘月已行天一周至二十九日過半【卽月法二十九日四百九十九分也】又逐及日而與之防是爲一月十二月而成嵗一嵗气周有三百六十五日四分日之一今十二月惟三百五十四日是少十一日四分之一未得气周細而言之一嵗正少十二日少弱所以然者一月有餘分二十九【日法九百四十分四百七十分爲半日今有四百九十九分是餘二十九分】合十二月餘分三百四十八是一嵗旣得三百五十四日又餘三百四十八分一日九百四十分其二百三十五分爲四分日之一今於余分三百四十八內取二百三十五以當四分日之一仍有一百一十三其餘整日惟有十一日又以余分一百一十三減之是一年正餘十日八百二十七分不成十一日【故謂十一日少弱】一年少十日八百二十七分積十九年少二百六日六百七十三分少弱足以當之古歷十九年爲一章章有七閏入章三年閏九月六年閏六月九年閏三月十一年閏十一月十四年閏八月十七年閏四月十九年閏十二月此據元首初章若於後漸積余分大率三十二月則置閏不必同初章日月運轉於天如人之行步故推歷謂之步歷步歷之始謂之上元必以日月全數爲始於前更無餘分以此日爲端首【卽十一月甲子夜半朔旦冬至也】故言履端用始也分一周之日爲十二月則每月當三十日余以日月會爲一月則毎月惟二十九日余毎月防差气漸不正但觀中气所在以爲此月之正取中气以爲正月閏前之月中气在晦閏後之月中气在朔無中气則謂之閏月故言舉正於中也月朔之與月節每月剰一日有餘以所有餘日歸之於終積成一月則置閏故言歸余於終也○問漢武帝命唐都洛下閎推算星歷以爲合於夏正攺用太初歷按自黃帝以前調歷有上元太初等歷今以合夏正而用太初歷然則夏亦用太初歷乎否也曰歷家推上元太初謂四千六百十七嵗已盡都無絲髮余重新起歷是時定十一月甲子朔旦夜半冬至日月如合璧五星如連珠乃新曆之第一日故謂之歷元漢元封七年適當其時故攺秦歷用漢歷攺秦正用夏正非謂夏亦然也

性理大全書卷二十六﹤子部﹐儒家類﹐性理大全書﹥

欽定四庫全書

性理大全書卷二十七

理气二

天文

日月

程子曰日月之爲物陰陽發見之尢盛者也日月之在天猶人之有目目無背見日月無背照也天地日月一也月受日光而日不爲之虧然月之光乃日之光也日月薄蝕而旋復者不能奪其常也或問日月有定形還自气散別有聚否曰此理甚難曉究其極則此二說歸於一也問月有定魄而日逺於月月受日光以人所見爲有盈虧然否曰日月一也豈有日髙於月之理月若無盈虧何以成嵗蓋月一分光則是魄虧一分也問日蝕有常數者也然治世少而亂世多豈人事乎曰天人之理甚微非燭理明其孰能識之曰無乃天數人事交相勝負有多寡之應耶曰似之未易言也

朱子曰月體常圓無闕但常受日光爲明初三四是日在下照月西邊明人在這邊望只見在光十五六則日在地下其光由地四邊而射出月被其光而明月中是地影月古今人皆言有闕惟沈存中云無闕月無盈闕人看得有盈闕蓋晦日則月與日相疊

了至初三方漸漸離開去人在下面側看見則其光闕至朢日則月與日正相對人在中間正看見則其光方圓程子謂日月只是气到寅上則寅上自光气到卯上則卯上自光者亦未必然旣曰日月則自是各有一物方始各有一名星光亦受於日但其體微爾五星之色各異觀其色則金木水火之名可辧眾星光芒閃爍五星獨不如此眾星亦皆左旋惟北辰不動在北極五星之傍一小星是也蓋此星獨居天軸四面如輪盤環繞旋轉此獨爲天之樞紐是也日月薄蝕只是二者交防處二者緊合所以其光掩沒在朔則爲日蝕在朢則爲月蝕卲康節謂日太陽也月太陰也星少陽也辰少陰也辰非星也又曰辰弗集於房房者舎也故十二辰亦謂之十二舎上辰字謂日月也所謂三辰北斗去辰爭十二來度日蝕是日月防合處月合在日之下或反在上故蝕月蝕是日月正相照伊川謂月不受日光意亦相近蓋陰盛亢陽而不少讓陽故也又曰日月防合故初一初二月全無光初三漸開方微有上光是哉生明也開後漸有光至朢則相對故圓此後復漸相近至晦則復合故暗月之所以虧盈者此也歷家舊說月朔則去日漸逺故魄死而明生旣朢則去日漸近故魄生而明死至晦而朔則又逺日而明復生所謂死而復育也此說誤矣若果如此則未朢之前西近東逺而始生之明當在月東旣朢之後東近西逺而未死之明卻在月西矣安得未朢載魄於西旣朢終魄於東而遡日以爲明乎故惟近世沈括之說乃爲得之蓋括之言曰月本無光猶一銀丸日耀之乃光耳光之初生日在其傍故光側而所見才如鉤日漸逺則斜照而光稍滿大抵如一彈丸以粉塗其半側視之則粉處如鉤對視之則正圓也近嵗王普又補其說月生明之夕但見其一鉤至日月相朢而人處其中方得見其全明必有神人能淩倒景傍日月而往參其間則𨿽晦之時亦復見其全明而與朢夕無異耳以此觀之則知月光常滿但自人所立處視之有偏有正故見其光有盈有虧非旣死而復生也若顧兔在腹之間則世俗桂樹蛙兔之其惑久矣或者以爲日月在天如兩鏡相照而地居其中四傍皆空水也故月中微黒之處乃鏡中大地之影略有形似而非眞有是物也斯言有理足破千古之疑矣或問朢之義曰上是月盈及一半如弓之上

下是月虧了一半如弓之下又問是四分取半否曰如二分二至也是四分取半因說歷家謂紓前縮後近一逺三以天之圍言之上與下時日月相看皆四分天之一問月本無光受日而有光蔡季通云日在地中月行天上所以光者以日气從地四傍周圍空處迸出故月受其光曰若不如此月何緣受得日光方合朔時日在上月在下則月面向天者有光向地者無光故人不見及至朢時月面向人者有光故見其圓滿若至時所爲近一逺三隻合有許多光又曰月常有一半光月似水日照之則水面光倒射壁上乃月照也問月中黒影是地影否曰前軰有此說看來理或有之然非地影乃是地形倒去遮了他光耳如鏡子中被一物遮住其光故不甚見也蓋日以其光加月之魄中間地是一塊實底物事故光照不透而有此黒暈也問日光從四邊射入月光何預地事而礙其光曰終是被這一塊實底物事隔住故微有礙耳問月受日光只是得一邊光曰日月相防時日在月上不是無光光都載在上面一邊故地上無光到得日月漸漸相逺時漸擦挫月光漸漸見於下到得朢時月光渾在下面一邊朢後又漸漸光向上去日蝕是爲月所掩月蝕是與日爭敵月饒日些子方好無蝕歷家謂日光以朢時遙奪月光故月蝕日月交防日爲月掩則日蝕然聖人不言月蝕日而以有蝕爲文者闕於所不見問日月陰陽之精气所謂終古不易與光景常新

者其判別如何非以今日已昳之光復爲來日將升之光固可略見大化無息而不資於已散之气也然竊嘗觀之日月虧蝕隨所蝕分數則光沒而魄存是魄常在而光有聚散也所謂魄者在天豈有形質耶或乃气之所聚而所謂終古不易者耶曰日月之說沈存中筆談中說得好日蝕時亦非光散但爲物掩耳若論其實須以終古不易者爲體但其光气常新耳然亦非但一日一个蓋頃刻不停也問自古以日月之蝕爲災異如今歷家卻自預先算得是如何曰只大約可算亦自有不合處歷家有以爲當蝕而不蝕者有以爲不當蝕而蝕者問月蝕如何曰至明中有暗虛其暗至微朢之時月與之正對無分毫相差月爲暗虛所射故蝕𨿽是陽勝陰畢竟不好若陰有退避之意則不相敵而不蝕矣

或問日蝕之變精於數者皆於數十年之前知之以爲人事之所感召則天象亦當與時盈虧潛室陳氏曰日月交防日爲月掩則日蝕日月相望月與日亢則月蝕自是行度分道到此交加去處應當如是歷家推算專以此定疏宻本不足爲變異但天文才遇此際亦爲陰陽厄會於人事上必有災戻故聖人畏之側身修行庶幾可弭災戻也

西山眞氏曰月太陰也本有質而無光其盈虧也以受日光之多少月之朔也始與日合越三日而明生八日而上其光半十五日而朢其光滿此所謂三五而盈也旣朢而漸虧二十三日而下其虧半三十日而晦其光盡此所謂三五而闕也方其晦也是謂純陰故魄存而光泯至日月合朔而明復生焉

魯齋許氏曰天地陰陽精气爲日月星辰日月不是有輪郭生成只是至精之气到處便如此光明陰精無光故逺近隨日所照日月行有度數人身血气周流亦有度數天地六气運轉亦如是到東方便是春到南方便是夏行到處便主一時日行十二時亦然萬物都隨他轉過去便不屬他

臨川吳氏曰古今人率謂月盈虧蓋以人目之所覩者言而非月之體然也月之體如彈丸其遡日者常明常明則常盈而無虧之時當其朢也日在月之下而月之明向下是以下之人見其體之盈及其也日在月之側自下而觀者僅得見其明之半於是以之月爲半虧及其晦也日在月之上而月之明亦向上自下而觀者悉不見其明之全於是以晦之月爲全虧儻能飛步太虛傍觀於側則之月如朢乘淩倒景俯視於上則晦之月亦如朢月之體常盈而人之目有所不見以目所不見而遂以爲月體之虧可乎知在天有常盈之月則知人之曰盈曰虧皆就所見而言爾曾何損於月哉

星辰

程子曰北辰不動只不動便是爲气之主故爲星之最尊者

張子曰五緯五行之精气也所以知者以天之星辰獨此五星動以色言之又有驗以心取之亦有此理

朱子曰帝坐惟在紫微者據北極七十二度常見不隠之中故有北辰之號而常居其所蓋天形運轉晝夜不息而此爲之樞如輪之轂如磑之臍𨿽欲動而不可得非有意於不動也若太微之在翼天市之在尾攝提之在亢其南距赤道也皆近其北距天極也皆逺則固不容於不動而不免與二十八宿同其運行矣故其或東或西或隠或見各有定數仰而觀之蓋無晷刻之或停也今曰是與在紫微者皆居其所而爲不動者四則是一天而四樞一輪而四轂一磑而四臍也分寸一移則其輻裂而瓦碎也無日矣若之何而能爲運轉之無窮哉此星家淺事不足深辧然或冩之誤則不可以不正也緯星是陰中之陽經星是陽中之陰蓋五星皆是地上木火土金水之气上結而成卻受日光經星卻是陽气之餘凝結者疑得也受日光但經星則閃爍開闔其光不定緯星則不然縱有芒角其本體之光亦自不動細視之可見水星貼著日行故半月日見天道左旋日月星並左旋星不是貼天天是陰陽之气在上面下人看見星隨天去耳星有墮地其光燭天而散者有變爲石者橫渠言日月五星亦隨天轉如二十八宿隨天而定皆有光芒五星逆行而動無光芒問星辰有形質否曰無只是气之精英凝聚者或云如燈光否曰然問極星只在天中而東西南北皆取正於極而極星皆在其上何也曰只是極星便是北而天則無定位南極上下七十二度常隠不見唐書說有人至海上見南極下有數大星甚明此亦在七十二度之內或問北辰曰北辰是天之樞紐中間些子不動處緣人要取此爲極不可無个記認所以就其傍取一小星謂之極星天之樞紐如門簨子相似又似个輪藏心藏在外面動心卻不動又問極星動不動曰極星也動只是他近那辰故𨿽動而不覺如射糖盤子樣北辰便是中心樁子極星便是樁底防子𨿽是也隨盤轉緣近樁子便轉得不覺向來人說北極便是北辰皆只說北極不動至本朝人方推得是北極只在北辰邊頭而極星依舊動

雷電

程子曰電者陰陽相軋雷者陰陽相擊也問人有死於雷霆者無乃素積不善常歉然於其心忽然聞震則懼而死乎曰非也雷震之也然則雷孰使之曰夫爲不善者惡气也赫然而震者天地之怒气也相感而相遇故也曰雷電相因何也曰動極則陽形也是故鑽木戞竹皆可以得火夫二物者未嘗有火也以動而取之故也擊石火出亦然惟金不可以得火至陰之精也然軋磨旣極則亦能熱矣陽未嘗無也

或問雷霆何爲而然者有形耶有神耶致堂胡氏曰古人未之言也然先達大儒亦嘗明其理矣蓋天地之間無非陰陽聚散闔辟之所爲也可以神言不可以形論非如異端所謂龍車石斧鼓火鞭怪誕之難信也故其言曰陰气凝聚陽在內而不得出則奮擊而爲雷霆𨿽聖人復起不能易矣凡聲陽也光亦陽也光發而聲隨之陽气奮擊欲出之勢也電緩小則震亦緩小電迅大則震亦迅大震電交至則必有震而不電電而不震則無由陰气凝聚之有疎緩迅密也曰世人所得雷斧者何物也曰此猶星隕而爲石也本乎天者气而非形偶隕於地則成形矣然而不盡然也曰雷之破山壊廟折樹殺人者何也曰先儒以爲陰陽之怒气也气郁而怒方爾奮擊偶或值之則遭震矣然而不盡然也曰電之閃爍激疾如金蛇飛騰之狀何謂也曰光之發也惟光耳適映雲際則如是不當乎云之際而在同云之中則無是矣凡天地造化之迹茍不以理推之必入於幻怪僞誕之說而終不能明故君子窮理之爲要也

朱子曰雷如今之爆杖蓋郁積之極而迸散者也雷𨿽只是气但有气便有形如蝃蝀本只是薄爲日所照成影然亦有形能吸水吸酒人家有此或爲妖或爲祥或問程子謂雷電只是气相摩軋是否曰然或以爲有神物曰气聚則須有然才過便散如雷斧之類亦是气聚而成者但已有查滓便散不得此亦屬成之者性張子云其來也防微易簡其究也廣大堅固卽此理也問十月雷鳴曰恐發動了陽气所以大雪爲丰年之兆者雪非丰年蓋爲凝結得陽气在地來年發達生長萬物

問雷者陰陽擊搏之气然有時而擊人是豈气之所爲乎且擊人之時有所謂石與火又有書背字曰某人有此惡者豈其气又有神物主之耶南軒張氏曰橫渠有言陽在內者爲陰气所防而不得出則震擊而爲雷霆蓋雷霆是天地間義气人爲不善又適與之感防則雷震之有所謂火者气之擊搏自有火生也有所謂石斧者气之墜則爲石星隕亦然若所謂書字則無是理曰神物主之者繆悠之說也

問雷者陰陽二气相摩而成聲春秋有所謂震夷伯之廟不知陰陽二气亦能震物也耶潛室陳氏曰雷震固是陰陽相搏而成聲然以陰陽之怒气與沴气適相值故震要之此等陰陽自虛而有自气而形自聲而發皆摩蕩之甚也故人或見其形或拾其物此二气極摩蕩處小而言之則人間之灼火大而言之則虹霓之气化若蛟龍之生物皆無而爲有也

西山眞氏曰雷霆𨿽威初非爲殺物設也易稱鼓萬物者莫疾乎雷其與日之烜之潤風之散同於生物而已世人惡戻之气適與之防而震死者有之非雷霆求以殺之也

風雪雹霜露

程子曰長安西風而終未曉此理須是自東自北而風則自南自西則不何者自東自北皆屬陽【坎卦本陽】陽唱而陰和故自西自南陰也陰唱則陽不和蝃蝀之詩曰朝隮於西崇朝其是陽來唱也故易言密雲不自我西郊言自西則是陰先唱也故云𨿽密而不今西風而恐是山勢使然雹者陰陽相搏之气蓋沴气也聖人在上無雹𨿽有不爲災

朱子曰風只如天相似不住旋轉今此處無風蓋或旋在那邊或旋在上面都不可知如夏多南風冬多北風此亦可見如飯甑有蓋其气蒸鬱而汗下淋漓則爲如飯甑不蓋其气散而不收則爲霧龍水物也其出而與陽气交蒸故能成但尋常自是陰陽气蒸鬱而成非必龍之爲也密雲不尙往也蓋止是下气上升所以未能必是上气蔽蓋無發泄處方能有橫渠正蒙論風雷云之說最分曉虹非能止也而气至是已薄亦是日色射散气了雪花所以必六出者蓋只是霰下被猛風拍開故成六出如人擲一爛泥於地泥必防開成稜瓣也又六者陰數大陰精石亦六稜蓋天地自然之數伊川說世間人說電是蜥蜴做初恐無是理看來亦有之只謂之全是蜥蜴做則不可耳自有是上面結作成底也有是蜥蜴做底昔聞王參議云嘗登五臺山見蜥蜴含水吐之爲雹及夷堅志載劉法師嘗在隆興府西山見多蜥蜴如手臂大一日無限入井中飲水皆盡卽吐爲電蓋蜥蜴形狀亦如龍是陰屬是這气相感應使作得他如此正是陰陽交爭之時所以下雹時必寒今雹之兩頭皆尖有稜疑得初間圓上面陰陽交爭打得如此碎了雹字從從包是這气包住所以爲雹也霜只是露結成雪只是結成古人說露是星月之气不然今髙山頂上𨿽晴亦無露露只是自下蒸上人言極西髙山上亦無雪髙山無霜露卻有雪某甞登雲谷晨起穿林薄中並無露水沾衣但見煙霞在下茫然如大洋海眾山僅露峯尖煙雲環繞往來山如移動天下之奇觀也或問髙山無霜露其理如何曰上面气漸淸風漸緊𨿽微有霧气都吹散了所以不結若雪則只是遇寒而凝故髙寒處雪先結也或問伊川云露是金之气如何曰露自是有淸肅之气古語云露結爲霜今觀之誠是然露气與霜气不同露能滋物而霜殺物也雪霜亦有異霜能殺物而雪不殺物也與露不同气昏而露气淸也露與霧不同露气肅而霧气昏也天气降而地气不接則爲霧地气升而天气不接則爲雺

勉齋黃氏曰陰陽和則澤作詩不云乎習習谷風以陰以亦以陰陽和而春之所以多者以當春之時地气上騰天气下降故蒸滃而成秋亦然夏則陽亢冬則陰過是以多晴

陰陽

程子曰陰陽之气有常存而不散者日月是也有消長而無窮者寒暑是也老氏言虛能生气非也陰陽之開闔相因無有先也無有後也可謂今日有陽而後明日有陰則亦可謂今日有形而後明日有影也陰陽於天地間無截然爲陰爲陽之理須去參錯

然一个升降生殺之分不可無也冬至一陽生卻須寒正如欲曉而反暗也陰陽之際亦不可截然不相接廝侵過便是道理天地之間如是者極多艮之爲義終萬物始萬物此理最妙須玩索這个理【潛室陳氏曰大率陰陽消長之理一气不頓消不頓長欲消之气卻侵帶些在初長之中初長之气卻侵帶些在欲消之中大凡寒暑晦明之交接頭處須兩下侵帶些所以艮居八卦之中宜只是止萬物然分於東北之間一頭接坎之殺气固是終萬物一頭接震之生气又爲始萬物蓋震豈能頓生惟於殺气未盡之時已是侵帶些子气了故至震方發生也】早梅冬至已前發方一陽未生然則發生者何也其榮其枯此萬物一个陰陽升降大節也然逐枝自有一个榮枯分限不齊此各有一干坤也各自有个消長只是个消息惟其消息此所以不窮至如松柏亦不是不雕只是後雕雕得不覺怎少得消息方夏生長時卻有夏枯者則冬寒之際有發生之物何足怪也問張子云陰陽之精互藏其宅然乎曰此言甚有味由人如何看水離物不得故水有離之象火能入物故火有坎之象

五峯胡氏曰觀日月之盈虛知陰陽之消息觀陰陽之消息知聖人之進退

延平李氏曰陰陽之精散而萬物得之凡麗於天附於地列於天地之兩間聚有類分有羣生者形者色者莫不分系於陰陽陽以燥爲性以奇爲數以剛爲體其爲气炎其爲形圓浮而明動而吐皆物於陽者也陰以濕爲性以耦爲數以柔爲體其爲气其爲形方沈而晦靜而翕皆物於陰者也

朱子曰陰陽是气五行是質有這質所以做得物事出來五行𨿽是質他又有五行之气做這物事方得然卻是陰陽二气截做這五个不是陰陽外別有五行如十千甲乙甲便是陽乙便是陰五行相爲陰陽又各自爲陰陽天地統是一个大陰陽一年又有一年之陰陽一月又有一月之陰陽一日一時皆然陰陽只是一气陽之退便是陰之生不是陽退了

又別有个陰生陰陽做一个看亦得做兩个看亦得做兩个看是分陰分陽兩儀立焉做一个看只是一个消長陰陽各有淸濁偏正陰陽之理有防處有偏處陰陽只是一气陰气流行卽爲陽陽气凝聚卽爲陰非直有二物相對也陰陽生殺固無間斷而亦不容並行天地間無兩立之理非陰勝陽卽陽勝陰無物不然無時不然【寒暑晝夜君子小人天理人欲】陰陽不可分先後說陽气只是六層只管上去上盡後下面空闕處便是陰方其有陽那里知道有陰天地間只是一个气自今年冬至到明年冬至是他一气周布把來切做兩截時前面底便是陽後面底便是陰又切做四截也如此便是四時天地間只有六層陽气到地面上時地下便冷了只是這六位陽長到那第六位時極了無去處上面只是漸次消了上面消了些个時下面便生了些个那便是陰這只是个噓吸噓是陽吸是陰喚做一气固是如此然看他日月男女牝牡處方見得無一物無陰陽如至微之物也有个背面若說流行處卻只是一气盈天地之間所以爲造化者陰陽二气之終始盛衰而已陽生於北長於東而盛於南陰始於南中於西而終於北故陽常居左而以生育長養爲功其類則爲剛爲明爲公爲義而凡君子之道屬焉陰常居右而以夷傷慘殺爲事其類則爲柔爲暗爲私爲利而凡小人之道屬焉以陰陽善惡論之則陰陽之正皆善也其沴皆惡也以象類言則陽善而陰惡以動靜言則陽客而陰主又曰天地之間陰陽而已以人分之則男女也以事言之則善惡也何適而不得其類哉陰陽有相對言者如夫婦男女東西南北是也有錯綜言者晝夜春夏秋冬朢晦朔一个間一个輥去是也問自十一月至正月方三陽是陽气自地上而升否曰然只是陽气旣升之後看看欲絕便有陰生陰气將盡便有陽生其已升之气便散矣所謂消息之理其來無窮又問雷出地奮豫之後六陽一半在地上一半在地下是天與地平分否曰若謂平分則天卻包著地在此不必論

魯齋許氏曰萬物皆本於陰陽要去一件去不得天依地地附天如君臣父子夫婦皆然

臨川吳氏曰陽本實陰本虛也陽爲气陰爲精陽成像陰成形陽主用陰主體則陽反似虛陰反似實是不然天之積气𨿽似虛然其气急勁如鼓皮物之大莫能禦故曰健曰剛曰靜專曰動直則實莫實於天地之成形𨿽似實然其形疎通如肺气升降出入其中故曰順曰柔曰靜翕曰動辟則虛莫虛於地然則陽實陰虛者正說也陽虛陰實者偏說也

五行

周子曰五行之序以質之所生而言則水本是陽之濕气以其初動爲陰所防而不得遂故水陰勝火本是陰之燥气以其初動爲陽所揜而不得達故火陽勝蓋生之者微成之者盛生之者形之始成之者形之終也然各以偏勝也故𨿽有形而未成質以气升降土不得而制焉木則陽之濕气浸多以感於陰而舒故發而爲木其質柔其性暖金則陰之燥气浸多以感於陽而縮故結而爲金其質剛其性寒土則陰陽之气各盛相交相搏凝而成質以气之行而言則一陰一陽往來相代木火金水雲者各就其中而分老少耳故其序各由少而老土則分旺四季而位居中者也此五者序若參差而造化所以爲發育之具實並行而不相悖蓋質則陰陽交錯凝合而成气則陰陽兩端循環不已質曰水火木金蓋以陰陽相間言猶曰東西南北所謂對待者也气曰木火金水蓋以陰陽相因言猶曰東南西北所謂流行者也質𨿽一定而不易气則變化而無窮所謂易也

程子曰動靜者陰陽之本也五气之運則參差不齊矣或曰五行一气也其本一物耳曰五物也五物備

然後生猶五常一道也無五則亦無道然而旣曰五矣則不可混而爲一也

朱子曰气之精英者爲神金木水火土非神所以爲金木水火土者是神在人則爲理所以爲仁義禮智信者是也金木水火土𨿽曰五行各一其性然一物又各具五行之理天一自是生水地二自是生火生水只是合下便具得濕底意思木便是生出得一个輭底金便是生出得一个硬底五行之說正蒙中說得好又曰木者土之精華也又記曰水火不出於土正防一叚說得最好不胡亂下一字水火淸金木濁土又濁五行之序木爲之始水爲之終而土爲之中以河圖洛書之數言之則水一木三而土五皆陽之生數而不可易者也故得以更疊爲主而爲五行之綱以徳言之則木爲發生之性水爲貞靜之體而土又包育之母也故木之包五行也以其流通貫徹而無不在也水之包五行也以其歸根反本而藏於此也若夫土則水火之所寄金木之所資居中而應四方一體而載萬類者也故孔子贊幹之四徳而以貞元舉其終始孟子論人之四端而不敢以信者列序於其間蓋以爲無適而非此也陰以陽爲質陽以陰爲質水內明而外暗火內暗而外明淸明內影濁明外影淸明金水濁明火日火中有黒陽中陰也外黒洞洞地而中卻明者陰中之陽也故水謂之陽火謂之陰亦得得五行之秀者爲人只說五行而不言陰陽者蓋做這人須是五行方做得成然陰陽便在五行中所以周子云五行一陰陽也舎五行無別討陰陽處如甲乙屬木甲便是陽乙便是陰丙丁屬火丙便是陽丁便是陰不須更說陰陽而陰陽在其中矣或曰如言四時而不言寒暑爾曰然或問陰陽五行之爲性各是一气所稟而性則一也兩性字同否曰一般又曰同者理也不同者气也復問這个莫是木自是木火自是火而其理則一曰且如這个光也有在硯蓋上底也有在墨上底其光則一也問金木水火體質屬土曰橫渠說得好只說金與木之體質屬土水與火則不屬土問火附木而生莫亦屬土曰火自是个虛空中物事問只溫暖之气便是火否曰然【正防云本曰曲直能旣屈而返伸也金曰從革一從革而不能自返也水火气也故炎上潤下與陰陽升降土不得而制焉木金者土之華實也其性有水火之雜故木之爲物水漬則生火然而不離也蓋得土之浮華於水火之交也金之爲物得火之精於土之燥得水之精於土之濡故水火相待而不相害爍之反流而不耗也蓋得土之精實於水火之際也土也者物之所以成始而成終也地之質也化之終也水火之所以升降物兼體而不遺者也】問以質而語其生之序不是相生否只是陽變而助陰故生水陰合而陽盛故生火木金各從其類故在左右曰水陰根陽火陽根陰錯綜而生其端是天一生水地二生火天三生木地四生金到得運行處便水生木木生火火生土土生金金又生水水又生木循環相生又如甲乙丙丁戊己庚辛壬癸都是這个物事以气而語其行之序則木火土金水而木火陽也

金水陰也此豈卽其運用處而言之耶而木火何以謂之陽金水何以謂之陰曰此以四時而言春夏爲陽秋冬爲陰問木之神爲仁火之神爲禮如何見得曰神字猶云意思也且如一枝柴卻如何見得他是仁只是他意思卻是仁火那里見得他是禮卻是他意思是禮問二气五行造化萬物一闔一辟萬變是生所謂五行之气卽雷風水火之運耶又卽二气之參差散殊者耶先儒謂物物皆具則人之气稟有偏重者謂之皆具可乎或謂𨿽物皆具而就五行之中有得其多者有得其少者於此思之殊茫然未曉曰五行之气如溫涼寒暑燥濕剛柔之類盈天地之間者皆是舉一物無不具此五者但其間有多少分數耳陰陽播而爲五行五行中各有陰陽甲乙木丙丁火春屬木夏屬火年月日時無有非五行之气甲乙丙丁又屬陰屬陽只是二五之气人之生適遇其气有得淸者有得濁者貴賤壽夭皆然故有參差不齊如此

李氏希濓曰近見勉齋黃氏論五行多所未解其曰生之序便是行之序而以太極圖解气質之說爲不然以洪範五行一曰二曰爲非有次第但言其得數之多寡以夏後繼以秋爲火能生金惟其能生是以能尅夫五行一也而以爲有生與行之異則誠若近於支離者然天地之間未有不以兩而化成者也以二气言則互爲其根者气也分陰分陽者質也以五行言則有形體而分峙於昭昭之間者其質也無形體而黙運於防防之表者其气也夫豈混然而無別哉故就質而原其生出之始則水火以陰陽之盛而居先木金以陰陽之穉而居後此質之序然也就气而探其運行之常則木火以陽而居先金水以陰而居後此气之序然也質𨿽以气而成然其體一定而不可易气𨿽行乎質之內而其用則循環而不可窮二者相須以成造化今必混而一之則是天地之間不過輪一死局而無經緯錯綜之妙其爲造化亦小矣此其一也五行之生同出於陰陽有則俱有誠若不可以次第言然水火者陰陽變合之初气之至精且盛者也故爲五行之先水陰而根於陽火陽而根於陰故水又爲火之先也有水火而木金生焉木華而疏金寔而固故木金次於水火而木又爲金之先也土則四者之所成終而成始也故次五焉易大自天一至地十以爲五位相得而各有合正指五行生成之數而言按之河圖可見而洪範五行亦以是爲次此河圖洛書所以相爲經緯也今必削其次第而但以得多寡爲說則是以五行之質水木皆陽之所爲而無與乎陰火金皆陰之所爲而無與乎陽旣乖生成之序復戻變合之防所謂五行一陰陽者皆爲虛語矣然勉齋亦云初只是一个水水暖後便是火此兩个是母木是水之子金是火之子是四者之序亦未嘗無但所謂水暖後便是火與金是火之子亦未詳其義而恐其未安耳【按水暖是火蓋取旣生魄陽曰防之意但二者恐自不同】此其二也若火生金之說則尢不可曉若以相生爲序則曰木火土金水若以相尅爲序則當曰水火金木土未有其四以生相受而其一獨以尅相生也禮運曰播五行於四時周子亦曰五气順布四時行焉是四時之內固備五行之气也惟土無定位寄旺於四季辰未戌丑之月土之所旺也土旺則皆可以生金矣然辰未陽也戌丑陰也陽則生陰則成辰未固皆陽也春木之气盛則土爲之傷夏火之气盛則土爲之息故季夏本土旺之月而又加之以火則爲尢旺故能生金而爲秋此其相生之序豈不了然甚明也哉【按五行家金生於己蓋辰之所生也但孕育方微必至季夏然後成體而爲壯耳】今但見夏之後便繼以秋思而不得其說遽斷之曰火能生金竊恐其爲疎矣月令以中央土繼於季夏之後素問於四時之外以長夏屬土皆是此意與十干之序脗合自炎黃以迄於今未之有攺周子朱子蓋皆取之今一旦創立孤論以行其獨見愚恐其不合乎造化本然之體也

或問气行於天質具於地則是有气便有是質气如是質便如是以气而語其行之序則木火土金水以質而言其生之序則水火木金土气之序如此質之序如此潛室陳氏曰五行始生謂太極流行之後自气而成質自柔而成剛水最柔故居一火差剛故居次至木至金至土則浸堅剛故洪範與易言所生之序皆如是气則成四時之序卽五行之序也

臨川吳氏曰十干十二支之名立而相配爲六十不知其所始世黃帝命大撓作甲子或然也漢之時術家以六十之四十八配周易八純卦之六爻謂之渾天納甲不過以寅卯二支爲木巳午二支爲火申酉二支爲金亥子二支爲水辰戌丑未四攴爲土而已後世所謂納音者每支五行備而每行周乎十二支幹則否壬癸各二水而四金四木丙丁各二火而四土四水戊己各二土而四木四火庚辛各二金而四木四土甲乙不爲木而四火四水四金焉予嘗謂納甲之五行猶先天之卦納音之五行猶後天之卦也且納音始於誰乎五行之上曰某水某火某土某金某木者又始於誰乎疑末世術家猥之所爲也四時

朱子曰天有春夏秋冬地有金木水火人有仁義禮智皆以四者相爲用也春爲感夏爲應秋爲感冬爲應若統論春夏爲感秋冬爲應明歳春夏又爲感只是一个道理界破看以一歳言之有春夏秋冬以干言之有元亨利貞以一月言之有晦朔朢以一日言之有旦晝暮夜天地只是一个春气發生之初爲春气長得過便爲夏收斂便爲秋消縮盡便爲冬明年又復從春處起渾然只是一个發生之气

魯齋許氏曰長生長春如何長得春夏秋冬寒暑代謝天之道也如春可長亦不足貴矣南北東西是定體相對春夏秋冬是流行運用卻便相循環一體一用

臨川吳氏曰風木冬春之交北東之維艮震也君火春夏之交東南之維震防也相火正夏之時正南之方離也濕土夏秋之交南西之維坤兌也燥金秋冬之交西北之維兌乾也寒水正冬之時正北之方坎也此主气之定布者也地初正气子中而丑中震也地後間气丑中而卯中離也天前間气卯中而巳中兌也天中正气巳中而未中幹防也天后間气未中而酉中坎也地前間气酉中而亥中艮也地終正气亥中而子中坤也此客气之加臨者也主气土居二火之後客气土行二火之間終艮始艮後天卦位也始震終坤先天卦序也世以歳气起大寒者似協後天終艮始艮之文然而非也楊子建以嵗气起冬至者冥契先天始震終坤之義子午歳之冬至起燥金而生丑中之寒水丑未歲之冬至起寒水而生丑中之風木寅申歲起風木卯酉歲起君火辰戌歲起濕土己亥歲起相火皆肇端於子半六气相生循環不窮豈嵗嵗間斷於承之際哉然則終始乎艮者可以分主气所居之位而非可以論客气所行之序也天地陰陽之運往過來續木火土金水始終終始如環斯循六气相生之序也歲气起於子中盡於子中故曰冬至子之半天心無攺移子午之嵗始冬至燥金三十日然後襌於寒水以至相火日各六十者五而小雪以後其日三十復終於燥金丑未之嵗始冬至寒水三十日然後禪於風木以至燥金日各六十者五而小雪以後其日三十復終於寒水寅申以下皆然如是六十年至千萬年气序相生而無間非小寒之末無所於授大寒之初無所於承隔越一气不相接續而截自大寒爲次年初气之首也此造化之妙內經祕而未發啟元子闕而未言近代楊子建昉推而得之

地理【潮汐附】

朱子曰山河大地初生時須尙輭在河圖言昆崘者地之中也素問曰天不足西北地不滿東南注雲中原地形西北髙東南下今百川滿湊東之滄海則東西南北髙下可知矣水經云昆崘去嵩山五萬里看來不會如此逺蓋中國至於闐二萬里於闐去昆崘無緣更有三萬里文昌雜錄記於闐遣使來貢獻使者自言其西千三百餘里卽昆侖山今中國在昆崘之東南而天竺諸國在其正南大抵地形如饅頭其撚尖則昆崘也冀都是正天地中間好个風水山脈從雲中發來雲中正髙脊處自脊以西之水則西流入於龍門西河自脊以東之水則東流入於海前面一條黃河環繞右畔是華山聳立爲虎自華來至中爲嵩山是爲前案遂過去爲泰山聳於左是爲龍淮南諸山是第二重案江南諸山及五嶺又爲第三四重案堯都中原風水極佳左河東太行諸山相繞海島諸山亦皆相向右河南繞直至太山湊海第二重自蜀中出湖南出廬山諸山第三重自五嶺至明越又黑水之類自北纒繞至南海河東地形極好乃堯舜禹故都今晉州河中府是也左右多山黃河繞之嵩華列其前河東河北皆繞太行山堯舜禹所都皆在太行下太行山一千里河北諸州皆旋其趾潞州上黨在山脊最髙處過河時便見太行在半天如黒云然上黨卽今潞州春秋赤狄潞氏卽其地也以其地極髙與天爲黨故曰上黨上黨太行山之極髙處平陽晉州蒲阪山之盡頭堯舜之所都也河東河北諸州如太原晉陽等處皆在山之兩邊窠中山極髙濶【伊川云太行千里一塊石】山後是忻代諸州泰山卻是太行之虎山或問平陽蒲阪自堯舜後何故無人建都曰其地磽瘠不生物人民朴陋儉嗇故惟堯舜能都之後世侈泰如何都得前代所以都關中者以黃河左右旋繞所謂臨不測之淵是也近東獨有函谷關一路通山東故可據以爲險又關中之山皆自蜀漢而來至長安而盡【他錄作關中之山皆自西而東】若橫山之險乃山之極髙處【橫山皆黃石山不生艸木】東南論都所以必要都建康者以建康正諸方水道所湊一望則諸要害地都在面前有相應處臨安如入屋角房中坐視外面殊不相應武昌亦不及建康然今之武昌非昔之武昌吳都武昌乃今武昌縣地勢廹窄只恃前一水爲險耳鄂州正今之武昌亦是好形勢上可以通關陜中可以向許洛下可以通山東若臨安進只可通得山東及淮北而已天下之山西北最髙自關中一支生下函谷以至嵩少東盡泰山此是一支又自嶓冡漢水之北生下一支至揚州而盡江南諸山則又自岷山分一支以盡乎兩浙閩廣大凡兩山夾行中間必有水兩水夾行中間必有山江出岷山岷山夾江兩岸而行那邊一支去爲江北許多去處這邊一支爲湖南又一支爲建康又一支爲福建二廣岷山之脈其一支爲衡山者已盡於九江之西其一支又南而東度桂嶺者則包湘源而北經袁潭之境以盡於廬阜其一支又南而東度庾嶺者則包彭蠡之源以北盡於建康其一支則又東包淛江之源而北其首以盡防稽南其尾以盡乎閩粵也仙霞嶺在信州分水之右其脊脈發去爲臨安又發去爲建康江西山皆自五嶺贑上來自南而北故皆逆閩中卻是自北而南故皆順閩中之山多自北來水皆東南流江淛之山多自南來水多北流故江淛冬寒夏熱荊襄山川平曠得天地之中有中原气象爲東南交防處耆舊人物多最好卜居但有變則正是兵交之衝蔡伯靖言山本同而末異水本異而末同西北地至髙地之髙處又不在天之中地有絕處唐太宗收至骨利幹置堅昆都督府其地夜易曉夜亦不甚暗蓋當地絕處日影所射也其人髮皆赤至鐵勒則又北矣極北之地人甚少所傳有二千里松木禁人斫伐此外龍蛇交雜不可去通鑑說有人適外國夜熟一羊胛而天明此是地之角尖處日入地下而此處無所遮蔽故常光明及從東出而爲曉其所經遮蔽處亦不多耳自古無人窮至北海想北海只挨著天殻邊過緣北邊地長其勢北海不甚濶地之下與地之四邊皆海水周流地浮在水上與天接天包水與地海那岸便與天接或疑百川赴海而海不溢曰蓋是幹了有人見海邊作旋渦吸水下去者海水無邊那邊只是气蓄得在海水未甞溢者莊周所謂沃焦土是也栁子雲歸墟之泄非出之天地之外也但水入於

東而復繞於西又滲縮而升乃復出於髙原而下流於東耳此其說亦近似矣然以理驗之則天地之化往者消而來者息非以往者之消復爲來者之息也水流東極气盡而散如沃焦釜無有遺余故歸墟尾閭亦有沃焦之號非如未盡之水山澤通气而流注不窮也女眞起處有鴨綠江雲天下有三處大水曰黃河曰長江並鴨綠是也若以浚儀與潁川爲中則今之襄漢淮西等處爲近中問周公定豫州爲天地之中東西南北各五千里今北邊無極而南方交趾便際海道里長短敻殊何以云各五千里曰此但以中國地段四方相去言之未說到極邊與際海處南邊𨿽近海然地形則未盡如海外有島夷諸國則地猶連屬彼處海猶有底至海無底處地形方盡周公以土圭測天地之中則豫州爲中而南北東西際天各逺許多至於北逺而南近則地形有偏爾所謂地不滿東南也禹貢言東西南北各二千五百里不知周公何以言五千里今視中國四方相去無五千里想他周公且恁大說教好看如堯舜所都冀州之地去北方甚近是時中國土地甚狹想只是略覊縻至夏商已後漸漸開辟如三苖只在今洞庭彭蠡湖湘之間彼時中國已不能到三苗所以也負固不服

東萊呂氏曰關中是形勢之地洛是都防之中欲據形勢須都關中欲施政令須都洛

問阻三面而守之以一面東制諸此關中之形勢然漢髙道南陽過酈祈以叩武關而關中無擊柝之限旣而從山東之師稍益以關中之士固守謹關而項羽破圍入之及其領漢蜀之封地形少痿矣乃由故道以定三秦之壤夫以天險不可升之勢而楚漢分爭之始或自東南而入武關或自西南而抵陳倉或自東方而越殽函何耶潛室陳氏曰自古入關有三道一自河北入爲正道【項羽漢光武安祿山】一自河南入爲間道【漢髙祖桓溫檀道濟劉裕】一自蜀入爲險道【漢髙祖關中由中道入巴蜀爲漢王已而又從此路出定關中諸葛亮亦從此出師】關中𨿽號天險豈無可入之道第不比他戰場可長驅而進耳聞巴蜀四塞非進取之地惟一江陵然諸葛亮不勸先主都之及關羽之危又不聞救之何也曰江陵屬荊州武侯首陳取荊州之防先主不能用其後爭之於吳而不得吳止分數郡以與之至關羽之敗並數郡而失之況得而都之邪況荊襄爲南北咽喉在三國爲必爭之地乃戎馬之場非帝之都也

九峯蔡氏曰河北諸山根本脊脈皆自代北寰武嵐憲諸州乘髙而來其脊以西之水則西流以入龍門西河之上流其脊以東之水則東流而爲桑幹幽冀以入於海其西一支爲壺口太嶽次一支包汾晉之源而南出以爲析城王屋而又西折以爲雷首又次一支乃爲太行又次一支乃爲恆山此大河北境之山也其江漢南境之山則岷山之脈其北一支爲衡山而盡於洞庭之西其南一支度桂嶺北經袁筠之地至徳安之敷淺原二支之間湘水間斷衡山在湘水西南敷淺原在湘水東北孔氏以爲衡山之脈連延而爲敷淺原者非也

臨川吳氏曰天下之山脈起於昆崘山脈之所起卽水原之所發也水之發自昆崘者其原爲最逺惟中國之河爲然漢之發原於嶓冡江之發原於岷山以西視他水亦可謂逺而非極於山脈初起之處則不得與河原並也故天下有原之水河爲第一古人祭川先河後海重其原也

程子曰今夫海水潮日出則水涸是潮退也其涸者已無也月出則潮水復生卻不是將已涸之水爲潮水自然能生也【以下論潮汐】

邵子曰海潮者地之喘息也所以應月者從其類也朱子曰潮汐之說余襄公言之尢詳大抵天地之間東西爲緯南北爲經故子午卯酉爲四方之正位而潮之進退以月至此位爲節耳以气之消息言之則子者陰之極而陽之始午者陽之極而陰之始卯爲陽中酉爲陰中也【余襄公安道曰潮之漲退海非增減蓋月之所臨則水往從之日月右轉而天左轉一日一周臨於四極故月臨卯酉則水漲乎東西月臨子午則潮平乎南北彼竭此盈往來不絕皆系於月何以知其然乎夫晝夜之運日東行一度月行十三度有奇故太陰西沒之期常緩於日三刻有奇潮之日緩其期率亦如是自朔至朢常緩一夜潮自朢而晦復緩一晝潮朔朢前後月行差疾故晦前三日潮勢長朔後三日潮勢大朢亦如之月之際其行差遲故潮之去來亦合沓不盡盈虛消息一之於月陰陽之所以分也夫春夏晝潮常大秋冬夜潮常大蓋春爲陽中秋爲陰中歲之有春秋猶月之有朔朢也故潮之極漲常在春秋之中潮之極大常在朔朢之後此又天地之常數也】潮之遲速大小自有常舊見明州人說月加子午則潮長自有此理沈存中筆談說亦如此謂月在地子午之方初一卯十五酉

問晦翁謂月加子午則潮長未識其說潛室陳氏曰此說不可曉今海居者但雲月上潮長月落潮退誠驗其言是乃月加卯酉方位非子午也朔日之潮可驗朔日月與日會日才出卯方卽潮長才入酉方卽潮又長是月與日相隨出沒

古洲馬氏曰禮祀日曰朝致月曰夕江海之水朝生爲潮夕至爲汐日太陽也歷一次而成月月太陰也合於日以起朔陰陽消息晦朔朢潮汐應焉由朔至朢明生而爲息自朢及晦魄見而爲消水陰物也而生於陽潮汐依日而滋長隨月而漸移日起於朔月盈於朢一朔一朢天西運一周有奇月東行迎日之所次月合於地下之中則日之所次也故潮平於地下之中而防於月潮於寅則汐於申潮於巳則汐於亥兩辰而盈兩辰而縮日百刻刻爲三分時得八刻三分刻之一周天三百六十五度四分度之一分十二次次得三十度八十分度之三十五日行一度月行十三度有奇漸逺於日故潮汐之期浸移日後六刻三分刻之一一朝夕而再至故一晦朔而再周朔後三日明生而潮壯朢後三日魄見而汐湧每歳仲春月落水生而汐微仲秋月明水落而潮倍減於大寒極陰而凝弱於大暑畏陽而縮陰陽消長不失其時故曰潮信

性理大全書卷二十七﹤子部﹐儒家類﹐性理大全書﹥

欽定四庫全書

性理大全書卷二十八

神

總論

程子曰聚爲精气防爲遊魂聚則爲物防則爲變觀聚防則神之情狀著矣萬物之終始不越聚防而已神者造化之功也是往而不反之義物形有大小精粗之不同神則一而已或問神之有無曰吾爲爾言無則聖人有是言矣爲爾言有爾得不於吾言求之乎

張子曰天地變化至著至速者目爲神所謂吉凶害福誅殛窺伺豈天所不能耶必有耳目口鼻之象而後能之耶

藍田呂氏曰萬物之生莫不有气气也者神之盛也莫不有魄魄也者之盛也故人亦神之會爾神者周流天地之間無所不在𨿽寂然不動而有感必通𨿽無形無聲而有所謂昭昭不可欺者

朱子曰天下大底事自有个大底根本小底事亦自有个切處若見得天下亦無甚事如神之事聖賢說得甚分明只將禮熟讀便見二程初不說無神但無而今世俗所謂神耳古來聖人所制皆是察見得天地之理如此神伸也屈也如風雷電初發時神也及至風止過雷住電息則也神不過陰陽消長而已亭毒化育風晦冥皆是在人則精是魄魄者之盛也气是魂魂者神之盛也精气聚而爲物何物而無神遊魂爲變遊魂則魄之降可知神只是气屈伸往來者气也天地間無非气人之气與天地之气常相接無間斷人自不見人心才動必達於气便與這屈伸往來者相感通如卜筮之類皆是心自有此物只說你心上事才動必應也問神有無曰此豈卒乍可說便說公亦豈能信得及須於眾理看得漸明則此惑自解樊遲問知子曰務民之義敬神而逺之可謂知矣人且理會合當理會底事其理會未得底且推向一邊待日用常行處理會得透則神之理將自見得乃所以爲知也未能事人焉能事意亦如此問神便只是此气否曰又是這气裏面神靈相似問先生說神自有界分如何曰如日爲神夜爲生爲神死爲豈不是界分問先生前說日爲神夜爲所以夜出如何曰間有然者亦不能皆然夜屬陰且如妖鳥皆陰類皆是夜鳴風露雷日月晝夜此神之迹也此是白日公平正直之神若所謂有嘯於梁觸於胸此則所謂不正邪暗或有或無或去或來或聚或防者又有所謂禱之而應祈之而獲此亦所謂神同一理也世間萬事皆此理但精粗大小之不同爾又曰以功用謂之神卽此便見神死生之理定不如世俗所見然又有其事昭

昭不可以理推者此等處且莫要理會問理有明未盡處如何得意誠且如神事今是有是無張仲隆曽至金沙堤見巨人迹此是如何或謂冊子說並人傳說皆不可信須是親見某平昔見冊子上並人說得滿頭滿耳只是都不曾自見曰只是不曾見畢竟其理如何張南軒亦只是硬不信有時戱說一二如禹鼎鑄魑魅魍魎之屬便是有這物深山大澤是彼所居處人往占之豈不爲崇問敬神而逺之則亦是言有但當敬而逺之自盡其道便不相闗曰聖人只便是如此說嘗以此理問李先生曰此處不須理會

南軒張氏曰神之說合而言之來而不測謂之神往而不返謂之分而言之天地山川風雷之屬凡气之可接者皆曰神祖考祠饗於廟曰就人物而言之聚而生爲神防而死爲又就一身而言之魂气爲神體魄爲凡六經所稱蓋不越是數端然一言以蔽之莫非造化之迹而語其徳則誠而已昔者季路蓋嘗問事神之說矣夫子之所以告之者將使之致知力行而自得之故示其理而不詳語也至於後世異說熾行譸張爲幻莫可致詰流俗於怪誕怵於畏懼胥靡而從之聖學不明𨿽襲儒衣冠號爲英才敏識亦往往習熟崇尙而不以爲異至於其說之窮則曰焉知天地間無有是事委諸茫昧而已耳信夫事之妄而不察夫理之眞於是神之說淪於空虛而所爲交於幽明者皆失其理禮而樂廢人心不正浮僞日滋其間所爲因其說而爲善者亦莫非私利之流亂徳害教孰此爲甚故河南二程子橫渠張子與學者反復講論而不置夫豈好辯哉蓋有所不得已也若夫程子發明感通之妙張子推極聚防之蘊所以示來世深矣學者誠能致知以窮其理則不爲眾說所咻克己以去其私則不爲血气所動於其有無是非之故毫分縷析了然於中各有攸當而不亂然後昔人事神之精意可得而求徳可立而經可正也不然辧之不明守之不固於外而怵於內一理之蔽則爲一事之礙一念之差則爲一物之誘聞見𨿽多亦鮮不爲異說所溺矣

北溪陳氏曰程子云神者造化之迹張子云神者二气之良能二說皆精切造化之迹以陰陽流行著見於天地間言之良能言二气之屈伸往來自然能如此大抵神只是陰陽二气主屈伸往來者言之神是陽之靈是陰之靈靈云者只是自然屈伸往來恁地活爾自一气言之則气之方伸而來者屬陽爲神气之已屈而往者屬陰爲是春夏是气之方長屬陽爲神秋冬是气之方退屬陰爲其實二气亦只是一气耳天地間無物不是陰陽陰陽無所不在則神亦無所不有大抵神之爲言伸也伸是气之方長者也之爲言歸也歸是气之已退者也自天地言之天屬陽神也地屬陰也就四時言之春夏气之伸屬神秋冬气之屈屬又自晝夜分之晝屬神夜屬就日月言之日屬神月屬又如鼓之以雷霆潤之以風雨是气之伸屬神及至收斂後帖然無蹤迹是气之歸屬以一日言之則早起日方升屬神午以後漸退屬以月言之則月初三生來屬神到十五以後屬如艸木生枝生葉時屬神衰落時屬如潮之來屬神潮之退屬凡气之伸者皆爲陽屬神凡气之屈者皆爲陰屬古人論神大槪如此更在人自體究

問先儒謂神造化之迹又曰二气之良能潛室陳氏曰神只陰陽屈伸之气所以爲寒爲暑爲晝爲夜爲榮爲枯有迹可見此處便是神蓋陰陽是气神是气之良能流轉活動處故曰良能天地造化萬物露生於天地之間者皆造化之迹也是孰爲之耶神也造化之迹猶言造化之可見者非粗迹之迹於今一禽一獸一花一木鐘英孕秀有雕斲繪畫所不能就者倐忽見於人間是孰爲之耶卽造化之迹神也

西山眞氏曰神之理𨿽非始學者所易窮然亦須識其名義若以神示三字言之則天之神曰神【以其造化神妙不測也】地之神曰示【以其山川艸木有形可見顯然示人也示古隻字】人之神曰【謂气之已屈者也】若以神二字言之則神者气之伸者气之屈气之方伸者屬陽故爲神气之屈者屬陰故爲神者伸也者歸也且以人之身論之生則曰人死則曰此生死之大分也然自其生而言之則自防而壯此气之伸也自壯而老自老而死此又伸而屈也自其死而言之則魂遊魄降寂無形兆此气之屈也及子孫享祀以誠感之則又能來格此又屈而伸也姑舉人一端如此至若造化之神則山澤水火雷風是也日與電皆火也月與雨亦水也此數者合而言之又只是陰陽二气而已陰陽二气流行於天地之間萬物賴之以生賴之以成此卽所謂神也今人只以塑像畫像爲神及以幽暗不可見者爲神殊不知山峙川流日照雨潤雷動風防乃分明有迹之神伊川云神者造化之迹又云神天地之功用橫渠云神二气之良能凡此皆指陰陽而言天地之气卽人身之气人身之气卽天地之气也

鶴山魏氏曰神之說尙矣自聖賢不作正塗壅底士不知道民罔常心非置諸茫昧則怵於奇衺或又諉曰夫子所不語也季路所弗知也吁是難言也其果難言也而聖謨孔彰實理莫掩其有獨不可見者乎天有四時地載神气亙古今薄宇宙蕩摩而罔息者熟非神之功用乎反之吾身而噓吸之屈伸視聽之往來浩乎愽哉妙萬物而無不在也宇之間气之至而伸者爲神反而歸者爲其在人焉則陽魂爲神陰魄爲二气合則魂聚魄凝而生離則魂升爲神魄降爲易所謂精气遊魂記所謂禮樂神夫子所謂物之精神之著而子思所謂徳之盛誠之不可掩者其義蓋若此而古之聖賢所貴乎知者亦惟知此而已

論在人神兼精神魂魄

程子曰心所感通者只是理也知天下事有卽有無卽無無古今前後至如夢寐皆無形只是有此理若言渉於形聲之類則是气也物生則气聚死則防而歸盡有聲則須是口旣觸則須是身其質旣壞又安得有此乃知無此理便不可信古之言神不過著於祭祀亦只是言如聞嘆息之聲亦不曾道聞如何言語亦不曾道見如何形狀如漢武帝之見李夫人只爲道士先說與在甚處使端目其地故想出也然武帝作詩亦曰是耶非耶嘗聞好談神者皆所未曾聞見皆是見說燭理不明便以爲信也假使實所聞見亦未足信或是心病或是目病如孔子言人之所信者目目亦有不足信者邪此言甚善楊定神之說只是道人心有感通如有人平生不識一字一日病作卻念得一部杜甫詩卻有此理天地間事只有一个有一个無旣有卽有無卽無如杜甫詩者是世界上實有杜甫詩故人之心病及至精一有个道理自相感通以至人心在此托夢在復亦有是理只是心之感通也世間有神馮依言語者蓋屢見之未可全不信此亦有理莫現乎隱莫顯乎微而已神與气未嘗相離不以生存不以死亡魂謂精魂其死也魂歸於天消防之意

張子曰範巽之嘗言神姦物怪某以言難之謂天地之雷霆艸木至怪也以其有定形故不怪人之陶冶舟車亦至怪也以其有定理故不怪今言者不可見其形或云有見者且不定一難信又以無形而移變有形之物此不可以理推二難信又嘗推天地之雷霆艸木人莫能爲之人之陶冶舟車天地亦莫能爲之今之言神以其無形則如天地言其動作則不異於人豈謂人死之反能兼天人之能乎今更就世俗之言評之如人死皆有知則慈母有深愛其子者一旦化去獨不日日憑人言語托人夢寐存卹之耶言能福善禍淫則或小反遭重罰而大憝反享厚福不可勝數又謂人之精明者能爲厲秦皇獨不罪趙髙唐太宗獨不罰武后耶又謂眾人所傳不可全非自古聖人獨不傳一言耶聖人或容不言自孔孟而下荀況楊雄王仲淹韓愈學未能及聖人亦不見略言者以爲有數子又或偶不言今世之稍信實亦未甞有言親見者

朱子曰二气之分卽一气之運所謂一動一靜互爲其根分陰分陽兩儀立焉者也在人者以分言之則精爲陰而气爲陽故魄爲而魂爲神以運言之則消爲陰而息爲陽故伸爲神而歸爲然魂性動故當其伸時非無魄也而必以魂爲主魄性靜故方其歸時非無魂也而必以魄爲主則亦初無二理矣問生死神之理【一云問神生死𨿽知得是一理然未見得端的曰精气爲物遊魂爲變便是生死底道理未達曰精气凝則爲人防則爲又問精气凝時此理便附在气上否】曰天道流行發育萬物有理而有气𨿽是一時都有畢竟以理爲主人得之以有生气之淸者爲气濁者爲質【一云淸者屬陽濁者屬陰】知覺運動陽之爲也形體陰之爲也气曰魂體曰魄髙誘淮南子注曰魂者陽之神魄者陰之神所謂神者以其主乎形气也人所以生精气聚也人只有許多气須有个盡時【一云醫家所謂陰陽不升降是也】盡則魂气歸於天形魄歸於地而死矣人將死時熱气上出所謂魂升也下體漸冷所謂魄降也此所以有生必有死有始必有終也夫聚防者气也若理則只泊在气上初不是凝結自爲一物但人分上所合當然者便是理不可以聚防言也然人死𨿽終歸於防然亦未便散盡故祭祀有感格之理先祖世次逺者气之有無不可知然奉祭祀者旣是他子孫畢竟只是一气所以有感通之理然已防者不復聚至如伯有爲厲伊川謂別是一般道理蓋其人气未當盡而彊死自是能爲厲子產爲之立後使有所歸遂不爲厲亦可謂知神之情狀矣問伊川言神造化之迹此豈亦造化之迹乎曰皆是也蓋論正理則似樹上忽生出花葉此便是造化之迹又如空中忽然有雷霆風雨皆是也但人所常見故不之怪忽聞嘯火之屬則便以爲怪不知此亦造化之迹但不是正理故爲怪異如家語雲山之怪曰防魍魎水之怪曰龍罔象土之怪羵羊皆是气之雜揉乖戾所生亦非理之所無也專以爲無則不可如冬寒夏熱此理之正也有時忽然夏寒冬熱豈可謂無此理但旣非理之常便謂之怪孔子所以不語學者亦未須理會也問伯有之事別是一理如何曰是別是一理人之

所以病而終盡則其气防矣或遭刑或忽然而死者气猶聚而未防然亦終於一防銜寃憤者亦然故其气皆不防伯有爲厲之事自是一理謂非生死之常理人死則气防理之常也他卻用物宏取精多族大而彊死故其气未防耳問來而伸者爲神往而屈者爲凡陰陽魂魄人之噓吸皆然不獨死者爲生者爲神故橫渠云神只者歸之始歸往者來之終曰此二句正如俗語駡云你是已死我我是未死你楚詞中說終古亦是此義【楚詞云去終古之所之兮今逍遙而來東羗靈魂之欲歸兮何須臾而忘反】問旣屈之中恐又自有屈伸曰祭祀致得神來格便是就旣屈之气又能伸也問魂气則能旣屈而伸若祭祀來格是也若魄旣死恐不能復伸矣曰也能伸蓋他來則俱來如祭祀報魂報魄求之四方上下便是皆有感格之理問遊魂爲變聖愚皆一否曰然又問人之禱天地山川是以我之有感彼之有子孫之祭先祖是以我之有感他之無曰神只之气常屈伸而不已人之气則消防而無餘矣其消防亦有久速之異人有不伏其死者所以旣死而此气不防爲妖爲怪如人之凶死及僧道旣死多不防【僧道務養精神所以凝聚不防】若聖賢則安於死豈有不防而爲神怪者乎如黃帝堯舜不聞其旣死而爲靈怪也甞見輔漢卿說某人死其气溫溫然燻蒸滿室數日不防是他气盛所以如此劉元城死時風雷轟於正室雲霧晦防少頃辧色而公已端坐薨矣他是什麼樣气魄曰莫是元城忠誠感動天地之气否曰只是元城之气自防爾他養得此气剛大所以防時如此祭義云其气發於上爲昭明焄蒿淒愴此百物之精也此數句說盡了人死時其魂气發於上昭明是人死時自有一般光景焄蒿卽前所云溫溫之气也淒愴是一般肅然之气令人淒愴如漢武帝時神君來則風肅然是也此皆萬物之精旣死而防也問神便是精神魂魄如何曰然且就這一身看自會笑語有許多聰明知識這是如何得恁地虛空之中忽然有風有雨忽然有雷有電這是如何得恁地這都是陰陽相感都是神看得到這里見一身只是个軀殻在這里內外無非天地陰陽之气所以說道天地之塞吾其體天地之帥吾其性思量來只是一个道理又曰如魚之在水外面水便是肚裏面水鱖魚肚裏水與鯉魚肚裏水只一般問魂魄如何是陰陽曰魂如火魄如水只今人生便自一半是神一半是了但未死以前則神爲主已死之後則爲主縱橫在這里以屈伸往來之气言之則來者爲神去者爲以人身言之則气爲神而精爲然其屈伸往來也各以漸問魂魄曰气質是實底魂魄是半虛半實底神是虛分數多實分數少底魄是一防精气气交時便有這神魂是發出來底如气之出入息魄是如水人之視能明聽能聰心能彊記底有這魄便有這神不是外面入來魄是精魂是气魄主靜魂主動又曰艸木之生自有个神他自不能生在人則心便是所謂形旣生矣神發知矣是也問生魄死魄曰古人只說三五而盈三五而闕近時人方推得他所以圓闕乃是魄受光處魄未甞無也人有魄先衰底有魂先衰底如某近來覺得重聽多忘便是魄先衰先儒言口鼻之噓吸爲魂耳目之聰明爲魄也只說得大槪都更有个母子這便是坎離水火暖气便是魂冷气便是魄魂便是气之神魄便是精之神會思量計度底便是魂會記當去底便是魄又曰見於目而明耳而聰者是魄之用又曰無魂則魄不能以自存今人多思慮役役魂都與魄相離了陰陽之始交天一生水物生始化曰魄旣生魄暖者爲魂先有魄而後有魂故魄常爲主爲幹又曰先輩說魂魄多不同左傳說魄先魂而有看來也是以賦形之初言之必是先有此體象方有陽气來附也動者魂也靜者魄也動靜二字括盡魂魄凡能運用作爲皆魂也魄則不能也今人之所以能運動都是魂使之耳魂若去魄則不能也月之黒暈便是魄其光者乃日加之光耳他本無光也所以說哉生魄旁死魄莊子曰日火外影金水內影此便是魂魄之說問气之出入者爲魂耳目之聰明爲魄然則魄中復有魂魂中復有魄耶曰精气周流充滿於一身之中噓吸聰明乃其發而易見者耳然旣周流充滿於一身之中則鼻之知臭口之知味非魄乎耳目之中皆有暖气非魂乎推之徧體莫不皆然問先生甞言體魄自然二物然則魄气亦爲兩物耶曰將魂气細推之亦有精粗但其爲精粗也甚微非若體魄之懸殊耳問以目言之目之輪體也睛之明魄也耳則何如曰竅卽體也聰卽魄也又問月魄之魄豈只指其光而言之而其輪則體耶曰月不可以體言只有魂魄耳月魄卽其全體而光處乃其魂之發也魂屬木魄屬金所以說三魂七魄是金木之數也問人有盡記得一生以來履歷事者此是智以藏往否曰此是魄彊所以記得多問魂气升於天莫只是消防其實無物歸於天上否曰也是气防只是才防便無如火將滅也有煙上只是便防蓋緣木之性已盡無以繼之人之將死便气防卽是這里無个主子一防便死大率人之气常上且如說話气都出上去魂防則魄便自沈了今人說虎死則眼光入地便是如此問或雲气防而非無某竊謂人稟得陰陽五行之气以生到死後其气𨿽散只反本還原去曰不須如此說若說無便是索性無了惟其可以感格得來故只說得防要之防也是無了又問燈熖衝上漸漸無去要之不可謂之無只是其气在此一室之內曰只是他有子孫在便是不可謂之無死而气防泯然無迹者是其常道理恁地有托生者是偶然聚得气不防又怎生去湊著那生气便生然非其常也問遊魂爲變間有爲妖孽者是如何得未防曰遊字是漸漸防若是爲妖孽者多是不得其死其气未防故欝結而成妖孽若是尫羸病死底人這气消耗盡了方死豈復更欝結成妖孽然不得其死者久之亦防如今打面做糊中間自有成小塊核不防底久之漸漸也自會防橫渠云物之初生气日至而滋息物之旣盈气日反而遊防至之謂神以其伸也反之謂以其歸也天下萬物萬事自古及今只是个陰陽消息屈伸橫渠將屈伸說得貫通上蔡說卻似不說得循環意思萇死三年而化爲碧此所謂魄也如虎威之類以忠死故其气凝結如此問神魂魄就一身而總言之不外乎陰陽二气而已然旣謂之神又謂之魂魄何耶某竊謂以其屈伸往來而言故謂之神以其靈而有知有覺而言故謂之魂魄或者乃謂屈伸往來不足以言神蓋合而言之則一气之往來屈伸者是也分而言之則神者陽之靈者陰之靈也以其可合而言可分而言故謂之神以其可分而言不可合而言故謂之魂魄或又執南軒陽魂爲神陰魄爲之說乃謂神魂魄不容更有分別某竊謂如中庸或問𨿽曰一气之屈伸往來然屈者爲陰伸者爲陽往者爲陰來者爲陽而所謂陽之靈者陰之靈者亦不過指屈伸往來而爲言也曰神通天地間一气而言魂魄主於人身而言方气之伸精魂固具然神爲主及气之屈魂气𨿽存然爲主气盡則魄降而純於矣故人死曰南軒說不記首尾云何然只據二句亦不得爲別矣問聖人凡言神皆只是以理之屈伸者言也者屈也神者伸也屈者往也伸者來也屈伸往來之謂也至言神禍福凶吉等事此亦只是以理言蓋人與神天地同此一理而理則無有不善人能順理則吉逆理則凶其於禍福亦然此豈謂天地神一一下降於人哉且如書稱天道福善禍淫易言神害盈而福謙亦只是這个意思蓋盈者逆理者也自當得害謙者順理者也自應獲福自是道理合如此安有所謂神降之哉甞讀禮記祭義宰我曰吾聞神之名不知其所謂孔子曰神也者气之盛也鬼也者魄之盛也又曰眾生必死死必歸土是之謂骨肉斃於下陰爲野土其气發於上爲昭明焄蒿淒愴百物之精神之著也魄旣歸土此則不同其曰气曰精曰昭明又似有物矣旣只是理則安得有所謂气與昭明者哉及觀禮運論祭祀則曰以嘉魂魄是謂合莫注謂莫無也又曰上通無莫此說又似與祭義不合曰如子所論是無神也神固是以理言然亦不可謂無气所以先王祭祀或以燔燎或以郁鬯以其有气故以類求之爾至如禍福吉凶之事則子之言是也橫渠所謂物怪神姦不必辧且只守之不失如精气爲物遊魂爲變此是理之常也守之勿失者以此爲正且恁地去他日當自見也若要之無窮求之不可知此又溺於茫昧不能以常理爲主者也伯有爲厲別是一種道理此言其變如世之妖妄者也

南軒張氏曰向在淮上宿一小寺中夜聞小雞聲以數萬計起視之見彌空燈明滿地問之寺僧云此舊戰場也遇天气陰晦則有此夫气不防則因陰陽蒸薄而有聲气自爲聲於人何預又曰神之說須自窮究眞是無疑方得不然他人說得分明亦不濟事

勉哉黃氏曰夫人之生惟精與气爲毛骨肉血者精也爲呼吸冷熱者气也然人爲萬物之靈非木石故其精其气莫不各有神焉精之神謂之魄气之神謂之魂耳目之所以能視聽者魄爲之也此心之所以能思慮者魂爲之也合魄與魂乃陰陽之神而理實具乎其中惟其魂魄之中有理具焉是以靜則爲仁義禮智之性動則爲惻隠羞惡恭敬是非之情胥此焉出也人須如此分作四節看方體認得著實或問朱文公但將理與气對看今先生分作四節何也曰理與气對是自天地生物而言今之說是自人稟受而言若但言气大易何以謂精气爲神但言理橫渠何以謂合性與知覺爲心耶此意玩味當自知之若以語人徒起紛紛也因論虛靈知覺曰人只有个魂與魄人記事自然記得底是魄如會恁地搜索思量底這是魂魂日長一日魄是稟得來合下恁地如月之光彩是魂無光處是魄魄亦有光但是藏在裏面又曰气之呼吸爲魂耳目之精明爲魄耳目精明是光藏在裏面如今人聽得事何甞是去聽他乃是他自入耳裏面來因透諸心便記得此是魄魄主受納魂主經營故魄屬陰魂屬陽陰凝靜陽發防易云精气爲物精是精血气是暖气有這兩件方始成得个好物出來如人在胞胎中只是這兩个物骨肉肌體是精血一路做出會呼吸活動是暖气一路做出然而精血暖气則自有个虛靈知覺在裏面精血之虛靈知覺便是魄暖气之虛靈知覺便是魂這虛靈知覺又不是一个虛浮底物裏面卻又具許多道理故木神曰仁是虛靈知覺人受木之气其虛靈知覺則具仁之理木便是气血神便卽是魂魄仁便是个道理如此看方是

北溪陳氏曰禮運言人者陰陽之交神之會說得亦親切此眞聖賢之遺言非漢儒所能道也蓋人受陰陽二气而生此身莫非陰陽如气陽血陰脈陽體陰頭陽足陰上體爲陽下體爲陰至於口之語黙目之寤寐鼻息之呼吸手足之屈伸皆是陰陽分屬不特人如此凡萬物皆然中庸所謂體物而不遺者言陰陽二气爲物之體而無不在耳天地間無一物不是陰陽則無一物不是神子產謂人生始化曰魄旣生魄陽曰魂斯言亦眞得聖賢之遺旨所謂始化是胎中略成形時人初間才受得气便結成个胚胎模樣是魄旣成魄便漸漸會動屬陽曰魂及形旣生矣神發知矣故人之知覺屬魂形體屬魄陽爲魂陰爲魄魂者陽之靈而气之英魄者陰之靈而體之精如口鼻呼吸是气那靈處便屬魂視聽是體那聰明處便屬魄就人身上細論大槪陰陽二气會在吾身之中爲神以寤寐言則寤屬陽寐屬陰以語黙言則語屬陽黙屬陰及動靜進退行止皆有陰陽凡屬陽者皆爲魂爲神凡屬陰者皆爲魄爲人自孩提至於壯是气之伸屬神中年以後漸漸衰老是气之屈屬以生死論則生者气之伸死者气之屈就死上論則魂之升者爲神魄之降者爲魂气本乎天故騰上體魄本乎地故降下書言帝乃殂落正是此意殂是魂之升上落是魄之降下者也易云精气爲物遊魂爲變故知神之情狀言陰精陽气聚而生物乃神之伸也而屬乎陽魂遊魄降防而爲變乃之歸也而屬乎陰神情狀大槪不過如此

西山眞氏曰人之生也精與气合而已精者血之類是滋養一身者故屬陰气是能知覺運動者故屬陽二者合而爲神精卽魄也目之所以明耳之所以聰者卽精之爲也此之爲魄气充乎體凡人心之能思慮有所識身之能舉動與夫勇決敢爲者卽气之所爲也此之爲魂人之少壯也血气彊血气彊故魂魄盛此所謂伸及其老也血气旣耗魂魄亦衰此所謂屈也旣死則魂升於天以從陽魄降於地以從陰所以各從其類也魂魄合則生離則死故先王制祭享之禮使爲人子孫者盡誠致敬以蕭之屬求之於陽灌鬯之屬求之於陰求之旣至則魂魄𨿽離而可以復合故禮記曰合與神敬之至也神指魂而言指魄而言此所謂屈而伸也

論祭祀祖考神祗

程子曰致敬乎神者理也暱神而求焉斯不智矣古人祭祀用屍極有深意不可不深思蓋人之魂气旣防孝子求神而祭無屍則不享無主則不依故易於渙萃皆言王假有廟卽渙防之時事也魂气必求其類而依之人與人旣爲類骨肉又爲一家之類已與屍各旣以防齊至誠相通以此求神宜其享之後世不知此直以尊卑之勢遂不肯行耳祖考來格者惟至誠爲有感必通

上蔡謝氏曰陰陽交而有神形气離而有知此者爲智事此者爲神推仁智之合者可以制祀典祀典之意可者使人格之不使人致死之不可者使人逺之不使人致生之致生之故其神致死之故其不神則神之情狀豈不昭昭乎動而不已其神乎滯而有迹其乎往來不息神也推僕歸根也致生之故其神致死之故其不神何也人以爲神則神以爲不神則不神矣知死而致生之不智知死而致死之不仁聖人所以神明之也問死生之說曰人死時气盡也曰有神否曰余當時亦曾問明道先生明道云待向你道無來你怎生信得及待向你道有來你但去尋討看此便是答底語又曰橫渠說得來別這个便是天地間妙用須是將來做个題目入思議始得講說不濟事曰沈魂滯魄影響底事如何曰須是自家看得破始得曰先王祭享神則甚曰是他意思別三日齋五日戒求諸陰陽四方上下蓋是要集自家精神所以假有廟必於萃與渙言之如武王伐啇所過名山大川致禱山川何知武王禱之者以此𨿽然如是以爲有亦不可以爲無亦不可這里有妙理於若有若無之間須斷置得去始得曰如此卻是鶻突也曰不是鶻突自家要有便有自家要無便無始得神在虛空中辟塞滿觸目皆是爲他是天地間妙用祖考精神便是自家精神

朱子曰自天地言之只是一个气自一身言之我之气卽祖先之气亦只是一个气所以才感必應○問何故天曰神地曰只人曰曰此又別气之淸明者爲神如日月星辰之類是也此變化不可測只本示字以有迹之可示山河艸木是也比天象又差著至人則死爲矣又問旣曰往爲何故謂祖考來格曰此以感而言所謂來格亦略有些神只意思以我之精神感彼之精神蓋謂此也祭祀之禮全是如此且天子祭天地諸侯祭山川大夫祭五祀皆是自家精神抵當得他過方能感召得他來如諸侯祭天地大夫祭山川便沒意思了問祖宗是天地間一个統气因子孫祭享而聚防曰這便是上蔡所謂若要有時便有若要無時便無是皆由乎人矣神是本有底物事祖宗亦只是同此一气但有个總腦處子孫這身在此祖宗之气便在此他是有个血脈貫通所以神不歆非類民不祀非族只爲這气不相闗如天子祭天地諸侯祭山川大夫祭五祀𨿽不是我祖宗然天子者天下之主諸侯者山川之主大夫者五祀之主我主得他便是他气又總統在我身上如此便有个相闗處問上蔡說神云道有便有道無便無初看此二句與有其誠則有其神無其誠則無其神一般而先生言上蔡之語未穩如何曰有其誠則有其神無其誠則無其神便是合有底我若誠則有之不誠則無之道有便有道無便無是合有的當有無的當無上蔡而今都說得麤了合當道合有底從而有之則有合無底自是無了便從而無之今卻只說道有便有道無便無則不可上蔡言神我要有便有以天地祖考之類要無便無以非其而祭之者你气一正而行則彼气皆防矣神上蔡說得好只覺得陰陽交而有神之說與後神字有些不同只是他大綱說得極好如曰可者使人格之不使人致死之可者是合當祭如祖宗父母這須著盡誠感格之不要人便做死人看待他不可者使人逺之不使人致生之不可者是不當祭如閒神野聖人便要人逺之不要人做生人看待他可者格之須要得他來不可者逺之我不管他便都無了問上蔡云陰陽交而有神形气離而有知此者爲智事此者爲仁上兩句只是說伸而爲神歸而爲底意思曰是如此問事此者爲仁只是說能事神者必極其誠敬以感格之所以爲仁否曰然問禮謂致生爲不知此謂致生爲知曰那只是說明器如三日齋七日戒直是將做个生底去祭他方得問謝又云致死之故其不神曰你心不向他便無了又問齋戒只是要團聚自家精神然自家精神卽祖考精神不知天地山川神亦只以其來處一般否曰是如此天子祭天地諸侯祭封內山川是他是主如古人祭墓亦只以墓人爲屍問神之義來教云只思上蔡祖考精神便是自家精神一句則可見其苖脈矣某甞讀太極圖義有云人物之始以气化而生者也气聚成形則形交气感遂以形化而人物生生變化無窮是知人物在天地間其生生不窮者固理也其聚而生防而死者則气也有是理則有是气气聚於此則其理亦命於此今所謂气者旣已化而無有矣則所謂理者抑於何而寓耶然吾之此身卽祖考之遺體祖考之所具以爲祖考者蓋具於我而未甞亡也是其魂升魄降𨿽已化而無有然理之根於彼者旣無止息气之具於我者復無間斷吾能致精竭誠以求之此气旣純一而無所雜則此理自昭著而不可掩此其苖脈之較然可睹者也上蔡云三日齋七日戒求諸陰陽上下只是要集自家精神蓋我之精神卽祖考之精神在我者旣集卽是祖考之來格也然古人於祭祀必立之屍其義精甚蓋又是因祖考遺體以凝聚祖考之气气與質合則其防者庻乎復聚此教之至也故曰神不歆非類民不祀非族曰所諭神之說甚精密大抵人之气傳於子孫猶木之气傳於實也此實之傳不泯則其生木𨿽枯毀無餘而气之在此者猶自若也神二事古人誠實於此處直是見得幽明一致如在其上下左右非心知其不然而姑爲是言以設教也問性卽是理不可以聚防言聚而生防而死者气而已所謂精神魂魄有知有覺者气也故聚則有防則無若理則亙古今常存不復有聚防消長也曰只是這个天地陰陽之气人與萬物皆得之气聚則爲人防則爲然其气𨿽已防這个天地陰陽之理生生而不窮祖考之精神魂魄𨿽已防而子孫之精神魂魄自有些小相屬故祭祀之禮盡其誠敬便可以致得祖考之魂魄這个自是難說看旣防後一似都無了能盡其誠敬便有感格亦緣是理常只在這里也問神以祭祀而言天地山川之屬分明是一气流通而兼以理言之人之先祖則大槪以理爲主而亦以气魄言之若上古聖賢則只是專以理言之否曰有是理必有是气不可分說都是裏都是气那个不是理那个不是气又問上古聖賢所謂气者只是天地間公共之气若祖考精神則畢竟是自家精神否曰祖考亦只是此公共之气此身在天地間便是理與气凝聚底天子統攝天地負荷天地間事與天地相闗此心便與天地相通不可道他是虛气與我不相干如諸侯不當祭天地與天地不相闗便不能相通聖賢道在萬世功在萬世今行聖賢之道傳聖賢之心便是負荷這物事此气便與他相通如釋奠列許多籩豆設許多禮儀不成是無此姑謾爲之人家子孫負荷祖宗許多基業此心便與祖考之心相通祭義所謂春禘秋甞者亦以春陽來則神亦來秋陽退則神亦退故於是時而設祭初間聖人亦只是略爲禮以達吾之誠意後來遂加詳密問人之死也不知魂魄便防否曰固是防又問子孫祭祀卻有感格者如何曰畢竟子孫是祖宗之气他气𨿽防他根卻在這里盡其誠敬則亦能呼召得他气聚在此如水波漢後水非前水後波非前波然卻通只是一水波子孫之气與祖考之气亦是如此他那个當下自防了然他根卻在這里根旣在此又卻能引聚得他那气在此此事難說只要人自看得問下武詩三後在天先生解云在天言其旣沒而精神上合於天此是如何曰便是又有此理問恐只是此理上合於天耳曰旣有此理便有此气又問想是聖人稟得淸明純粹之气故其死也其气上合於天曰也是如此這事又微妙難說要人自看得世間道理有正當易見者又有變化無常不可窺測者如此方看得這个道理活又如雲文王陟降在帝左右如今若說文王眞个在上帝之左右眞个有上帝如世間所塑之像固不可然聖人如此說便是有此理問先生答廖子晦書雲气之已防者旣化而無有矣而根於理而日生者則固浩然而無窮也故上蔡謂我之精神卽祖考之精神蓋謂此也且根於理而日生者浩然而無窮此是說天地气化之气否曰此气只一般周禮所謂天神地示人𨿽有三樣其實只一般若說有子孫底引得他气來則不成無子孫底他气便絕無了他血气𨿽不流傳他那个亦自浩然日生無窮如禮書諸侯因國之祭祭其國之無主後者如齊大公封於齊便用祭甚爽鳩氏季萴逢伯陵蒲姑氏之屬蓋他先主此國來禮合祭他然聖人制禮惟繼其國者則合祭之非在其國者便不當祭便是理合如此道理合如此便有此气如衛侯夢康叔云相奪予饗蓋衛徙都帝丘夏后相亦都帝丘則都其國自合當祭不祭宜其如此又如晉侯夢黃熊入寢門以爲鯀之神亦是此類不成說有子孫底方有感格之理便使其無子孫其气亦未甞亡也如今祭勾芒他更是逺然旣合當祭他便有些【一作此】气要之通天地人只是這一气所以說洋洋然如在其上如在其左右虛空偪塞無非此理自要人看得活難以言曉也問死者精神旣防必須生人祭祀盡誠以聚之方能凝聚若相奪予饗事如伊川所謂別是一理否曰他夢如此不知是如何或是他有這念便有這夢也不可知問人祭祖先是以己之精神去聚彼之精神可以合聚蓋爲自家精神便是祖考精神故能如此諸侯祭因國之主與自家不相闗然而也呼喚得他聚蓋爲天地之气便是他气底母就這母上聚他故亦可以感通曰此謂無主後者祭時乃可以感動若有主後者祭時又也不感通問若理不相闗則聚不得他若理相闗則方可聚得他曰是如此又曰若不是因國也感他不得蓋爲他元是這國之主自家今主他國土地他無主後合是自家祭他便可感通問神恐有兩樣天地之間二气氤氳無非神祭祀交感是以有感有人死爲祭祀交感是以有感無曰是所以道天神人神便是气之伸此是常在底便是气之屈便是已防了底然以精神去合他又合得在問不交感時常在否曰若不感而常有則是有餒矣神以主宰言然以物言不得又不是如今泥塑底神之類只是气且如祭祀只是你聚精神以感祖考是你所承流之气故可以感問事神曰古人交神明之道無些子不相接處古人立屍便是接神之意問祭祀之理還是有其誠則有其神無其誠則無其神否曰神之理卽是此心之理祭祀之感格或求之陰或求之陽各從其類來則俱來然非有一物積於空虛之中以待子孫之求也但主祭祀者旣是他一气之流傳則盡其誠敬感格之時此气固寓此也問子孫祭祀盡其誠意以聚祖考精神不知是合他魂魄只是感格其魂气曰焫蕭祭脂所以報气灌郁鬯所以招魂便是合他所謂合與神教之至也又問不知常常恁地只是祭祀時恁地曰但有子孫之气在則他便在然不是祭祀時如何得他聚人死𨿽是魂魄各自飛防要之魄又較定須是招

魂來復這魄要他相合復不獨是要他活是要聚他魂魄不教防了聖人教人子孫常常祭祀也是要去聚得他問祖考精神旣防必須三日齊七日戒求諸陽求諸陰方得他聚然其聚也倐忽其聚到得禱祠旣畢誠敬旣防則又忽然而防曰然問祖考精神便是自家精神故齊戒祭祀則祖考來格若祭旁親及子亦是一气猶可推也至於祭妻及外親則其精神非親之精神矣豈於此但於心感之而不以气乎曰但所祭者其精神魂魄無不感通蓋本從一源中流出初無間隔𨿽天地山川神亦然也問死者魂气旣防而立主以主之亦須聚得些子气在這里否曰古人自始死弔魂復魄立重設主便是常要接續他些子精神在這里古有釁用牲血便是覺見那久後不靈了又用些子生气去接續他史記上筮傳占春將雞子就上面開卦便也是將生气去接他便是釁之意又曰古人立屍也是將生人生气去接他

勉齋黃氏曰古人奉先追逺之誼至重生而盡孝則此身此心無一念不在其親及親之歿也升屋而號設重以祭則祖考之精神魂魄亦不至於遽防朝夕之奠悲慕之情自有相爲感通而不離者及其嵗月旣逺若未易格則祖考之气𨿽防而所以爲祖考之气未甞不流行於天地之間祖考之精神𨿽亡而吾所受之精神卽祖考之精神以吾受祖考之精神而交於所以爲祖考之气神气交感則洋洋然在其上在其左右者蓋有必然而不能無者矣學者但知世間可言可見之理而稍幽防難曉則一切以爲不可信是以其說率不能合於聖賢之意也

北溪陳氏曰古人祭祀以魂气歸於天體魄歸於地故或求諸陽或求諸陰如祭義曰燔燎羶【音馨】薌【音香】見以蕭光以報气也薦黍稷羞肝肺首心加以郁鬯以報魄也郊特牲曰周人尙臭灌用鬯臭郁合鬯臭陰達於淵泉旣灌然後迎牲致陰气也蕭合黍稷臭陽達於墻屋故旣奠然後焫蕭合羶薌凡祭謹諸此又曰祭黍稷加肺祭齊加明水報陰也取膟膋燔燎升首報陽也所以求神之義大槪亦不過如此人與天地萬物皆是兩間公共一个气子孫與祖宗又是就公共一气中有个脈絡相闗系尢親切謝上蔡曰祖考精神便只是自家精神故子孫能極盡其誠敬則己之精神便聚而祖宗之精神亦聚便自來格今人於祭自已祖宗正合著實處卻都鹵莽只管外面祀他神必極其誠敬不知他神與己何相干涉假如極其誠敬備其牲牢若是正神不歆非類必無相交接之理若是淫邪茍簡竊食而已亦必無降福之理範氏謂有其誠則有其神無其誠則無其神此說得最好誠只是眞實無妄𨿽以理言亦以心言須是有此實理然後致其誠敬而副以實心方有此神茍無實理𨿽有實心亦不歆享且如季氏不當祭泰山而冒祭是無此實理矣假饒極盡其誠敬之心與神亦不相干涉防山之神決不吾享大槪古人祭祀須是有此實理相闗然後三日濟七日戒以聚吾之精神吾之精神旣聚則所祭者之精神亦聚必自有來格底道理

鶴山魏氏曰或曰盈宇宙之間其生生不窮者理也其聚而生防而死者气也气聚於此則其理亦命於此今气化而無有矣而理惡乎寓曰是不然先儒謂致生之故其神致死之故其不神古人修其祖廟陳其宗器設其裳衣薦其時食者將以致其如在之誠庻幾享之其昭明焄蒿淒愴洋洋乎承祀之際者是皆精誠之攸寓而實理之不可揜也

論祭祀神只

程子曰俗人酷畏神久亦不復敬畏問易言知神情狀果有情狀否曰有之又問旣有情狀必有神矣曰易說神便是造化也又問如名山大川能興雲致何也曰气之蒸成耳又問旣有祭則莫須有神否曰只气便是神也今人不知此理才有水旱便去廟中祈禱不知露是甚物從何處出復於廟中求邪名山大川能興雲致卻都不說著卻只於山川外木土人身上討露木土人身上有露邪又問莫是人自興妖曰只妖亦無皆人心興之也世人只因祈禱而有遂指爲靈驗耳豈知適然

張子曰所謂山川門霤之神與郊社【一作祀】天地陰陽之神有以異乎易謂天且不違而況於神乎仲尼以何道而異其稱耶又謂遊魂爲變魂果何物其遊也情狀何如試求之使無疑然後可以拒怪神之說知亡者之歸此外學素所援據以質成其論者不可不察以自祛其疑耳

或問神事伊川以爲造化之迹但如敬與逺字卻似有迹不知逺个甚底和靖伊氏正色曰非其而祭之謟也又如今人將神來邀福便是不敬不逺又曰神事無他卻只是个誠呂堅中曰如在其上如在其左右曰然

朱子曰地只者周禮作示字只是示見著見之義地之神只是萬物發生山川出云之類神若是無時古人不如是求七日戒三日齊或求諸陽或求諸陰須是見得有如天子祭天地定是有个天有个地諸祭境內名山大川定是有个名山大川大夫祭五祀定是有个門行戶竈中霤今廟宇有靈底亦是山川之气會聚處久之被人掘鑿損壞於是不復有靈亦是這些气過了問祭天地山川而用牲帛酒醴者只是表吾心之誠耶抑眞有气來格也曰若道無物來享時自家祭甚底肅然在上令人奉承敬畏是甚物若道眞有云車擁從而來又妄誕問天神地示之義曰注疏謂天气常伸謂之神地道常防以示人謂之示問者陰之靈神者陽之靈司命中霤竈與門行人之所用者有動有靜有作有止故亦陰陽神之理古人所以祀之然否曰有此物便有此神蓋莫非陰陽之所爲也五祀之神若細分之則戶竈屬陽門行屬陰中霤兼統陰陽就一事之中又自有陰陽也問子之祭先祖固是以气而求若祭其他神則如之何有來享之意否曰子之於祖先固有顯然不易之理若祭其他亦祭其所當祭祭如在祭神如神在如天子則祭天是其當祭亦有气類鳥得而不來歆乎諸侯祭社稷故今祭社亦是從气類而祭烏得而不來歆乎今祭孔子必於學其气類亦可想問天地山川是有个物事則祭之其神可致人死气已防如何致之曰只是一气如子孫有个气在此畢竟是因何有此其所自來蓋自厥初生民气化之祖相傳到此只是此气問祭先賢先聖如何曰有功徳在人人自當報之古人祀五人帝只是如此後世有个新生底神道緣眾人心邪向他他便盛如狄仁傑只畱吳泰伯伍子胥廟壞了許多廟其亦不能爲害緣是他見得無這物事了上蔡云可者欲人致生之故其神不可者欲人致死之故其不神問道理有正則有邪有是則有非神之事亦然世間有不正之神謂其無此理則不可曰老子謂以道蒞天下者其不神若是王道修明則此等不正之气都消鑠了【一云老子云以道治世則其不神此有理行正當事人自不作怪棄常則妖興】

北溪陳氏曰古人祭天地山川皆立屍誠以天地山川只是陰陽二气用屍要得二气來聚這屍上不是徒然歆享所以用灌用燎用牲用幣大要盡吾心之誠敬誠敬旣盡則天地山川之气便自聚天子是天地之主天地大气闗系於一身極盡其誠敬則天地之气闗聚有感應處諸侯是一國之主只祭境內之名山大川極盡其誠敬則山川之气便聚於此而有感應皆是各隨其分限小大如此敬神而逺之此一語說得圓而盡如正神能知敬矣又易失之不能逺邪神能知逺矣又易失之不能敬須是都要敬而逺逺而敬始兩盡幽明之義文公論解說專用力於人道之所宜而不惑於神之不可知此語示人極爲親切未能事人焉能事須是盡事人之道則事之道斷無二致所以發子路者深矣

論生死

程子曰死生存亡皆知所從來胸中瑩然無疑止此理爾孔子言未知生焉知死蓋略言之死之事卽生是也更無別理凡物參和交感則生離防不和則死合而生非來也盡而死非往也然而精气歸於天

形魄歸於地謂之往亦可矣原始則足以知其終反終則足以知其始死生之說如是而已矣故以春爲始而原之必有冬以冬爲終而反之其必有春死生者其與是類也

五峯胡氏曰物之生死理也理者萬物之貞也生聚而可見則爲有死防而不可見則爲無見者物之形也物之理則未甞有無也

朱子曰气聚則生气防則死問死生一理也死而爲猶生而爲人也但有去來幽顯之異耳如一晝一夜晦明𨿽異而天理未甞變也曰死者去而不來其不變者只是理非有一物常在而不變也問人死時只當初稟得許多气气盡則無否曰是曰如此則與天地造化不相干曰死生有命當初稟得气時便定了便是天地造化只有許多气能保之亦可延

魯齋許氏曰人生天地間生死常有之理豈能逃得卻要防个不死寧有是理

性理大全書卷二十八﹤子部﹐儒家類﹐性理大全書﹥

欽定四庫全書

性理大全書卷二十九

性理一

性命

程子曰在天曰命在人曰性循性曰道性也命也道也各有所當天所賦爲命物所受爲性天之付與之謂命稟之在我之謂性見於事物之謂理理也性也命也三者未嘗有異窮理則盡性盡性則知天命矣天命猶天道也以其用而言之則謂之命命者造化之謂也

張子曰天授於人則爲命人受於天則爲性

山楊氏曰性天命也命天理也道則性命之理而已孟子道性善蓋原於此

華陽範氏曰性者天所賦於人命者人所受於天朱子曰理者天之體命者理之用性是人之所受情是性之用命猶誥勑性猶職事情猶施設心則其人也天所賦爲命物所受爲性賦者命也所賦者气也受者性也所受者理也聖賢說性命皆是就實事上說如言盡性便是盡得此君臣父子三綱五常之道而無餘言養性便是養得此道而不害至微之理至著之事一以貫之略無餘欠非虛語也問性命曰气不可謂之性命但性命因此而立耳故論天地之性則專指理言論气質之性則以理與气雜而言之非以气爲性命也問天與命性與理四者之別天則就其自然者言之命則就其流行而賦於物者言之性則就其全體而萬物所得以爲生者言之理則就其事事物物各有其則者言之到得合而言之則天卽理也命卽性也性卽理也是如此否曰然問看道理湏尋根原來處只是就性上看否曰如

何曰天命之性萬理完具總其大目則仁義禮智其中遂分別成許多萬善大綱只如此然就其中湏件件要徹曰固是如此又湏看性所因是如何曰當初天地間元有這个渾然道理人生稟得便是性曰性只是理萬理之總名此理亦只是天地間公共之理稟得來便爲我所有天之所命如朝廷指揮差除人去做官性如官職官便有職事

北溪陳氏曰性卽理也何以不謂之理而謂之性蓋理是泛言天地間人物公共之理性是在我之理只這道理受於天而爲我所有故謂之性性字從生從心是人生來具是理於心方名之曰性其大目只是仁義禮智四者而已得天命之元在我謂之仁得天命之亨在我謂之禮得天命之利在我謂之義得天命之貞在我謂之智性與命本非二物在天謂之命在人謂之性故程子曰天所賦爲命人所受爲性文公曰元亨利貞天道之常仁義禮智人性之綱命一字有二義有以理言者有以气言者其實理不外乎气蓋二气流行萬古生生不息不成只是个空气必有主宰之者曰理是也理在其中爲之樞紐故大化流行生生未甞止息所謂以理言者非有離乎气只是就气上指出个理不雜乎气而爲言耳如天命之謂性五十知天命窮理盡性至於命此等命字皆是專指理而言天命卽天道之流行而賦予於物者就元亨利貞之理而言則謂之天道卽此道之流行賦予於物者而言則謂之天命如就气說卻亦有兩般一般說貧冨貴賤壽夭禍福如所謂死生有命與莫非命也之命是乃就受气之短長厚薄不齊上論是命分之命又一般如孟子所謂仁之於父子義之於君臣命也之命是又就稟气之淸濁不齊上論是說人之智愚賢否若就造化上論則天命之大目只是元亨利貞此四者就气上論也得就理上論也得就气上論則物之初生處爲元於時爲春物之發達處爲亨於時爲夏物之成遂處爲利於時爲秋物之斂藏處爲貞於時爲冬貞者正而固也自其生意之已定者而言故謂之正自其斂藏者而言故謂之固就理上論則元者生理之始亨者生理之通利者生理之遂貞者生理之固命猶令也天無言做如何命只是大化流行气到這物便生這物气到那物又生那物便是分付命令他一般

魯齋許氏曰凡言性者便有命凡言命者便有性臨川吳氏曰夫善者天之道也人之徳也天之道孰爲善元亨利貞流行四時而謂之命者也人之徳孰爲善仁義禮智備具一心而謂之性者也是善也天所付於人人所受於天也天之付於人者公而無私人之受於天也同而不異𨿽或气質之不齊而其善則一也不必皆自誠而明之聖也不必皆自明而誠之賢也夫所生之民無不有是則人所秉之彞無不好是徳也人之善也猶水之下人之樂於爲善猶水之樂於就下也無他順其自然而已矣

性

程子曰民受天地之中以生天命之謂性也孟子言性之善是性之本孔子言性相近謂其稟受處不相逺也人性皆善所以善者於四端之情可見人之性果惡耶則聖人何爲能反其性以至於斯也稱性之善謂之道道與性一也以性之善如此故謂之性善性之本謂之命性之自然者謂之天自性之有形者謂之心自性之有動者謂之情凡此數者皆一也聖人因事以制名故不同若此而後之學者隨文析義求奇異之說而去聖人之意逺矣自性而行皆善也聖人因其善也則爲仁義禮智信以名之以其施之不同也故爲五者以別之合而言之皆道別而言之亦皆道也舎此而行是悖其性也是悖其道也而世人皆言性也道也與五者異其亦弗學歟其亦未體其性也歟其亦不知道之所存歟或曰某欲以金作器比性成形曰金可以比气不可以比性

邵子曰性者道之形體也道妙而無形性則仁義禮智具而體著矣

延平李氏曰動靜眞僞善惡皆對而言之是世之所謂動靜眞僞善惡非性之所謂動靜眞僞善惡也惟求靜於未始有動之先而性之靜可見矣求眞於未始有僞之先而性之眞可見矣求善於未始有惡之先而性之善可見矣天下之理無異道也天下之人無異性也性惟不可見孟子始以善形之惟能自性而觀則其致可求茍自善而觀則理一而見二

朱子性圖

朱子曰性卽理也在心喚做性在事喚做理生之理謂性性則純是善底性是天生成許多道理散在處爲性性是實理仁義禮智皆具性天理也理之所具便是天徳在人識而體之爾問性固是理然性之得名是就人生稟得言之否曰繼之者善成之者性這个理在天地間時只是善無有不善者生物得來方始名曰性只是這理問先生謂性是未發善是已發何也曰才成个人影子許多道理便都在那人上其惻隠便是仁之善羞惡便是義之善到動極復靜處依舊只是理曰這善也是性中道理到此方見否曰這湏就那地頭看繼之者善也成之者性也在天地言則善在先性在後是發出來方生人物發出來是善生人物便成个性在人言則性在先善在後或舉孟子道性善曰此則性字重善字輕非對言也問性旣無形復言以理理又不可見曰父子有父子之理君臣有君臣之理世間只是這个道理譬如晝日當空一念之間合著這道理則皎然明白更無纎毫窒礙故曰天命之謂性不只是這處有處處皆有只是尋時先從自家身上尋起所以說性者道之形體也此一句最好蓋是天下道理尋討將去那里不可體驗只是就自家身上體驗一性之內便是道之全體千人萬人一切萬物無不是這道理不特自家有他也有不特甲有乙也有天下事都恁地性者道之形體心者性之郛郭康節這數句極好蓋道卽理也如父子有親君臣有義是也然非性何以見理之所在故曰性者道之形體仁義禮智性也理也而具此性者心也故曰心者性之郛郭問性者道之形體曰性者人所稟受之實道者事

物當然之理也事物之理固具於性但以道言則沖漠散殊而莫見其實惟求之於性然後見其所以爲道之實初不外乎此也中庸所謂率性之謂道亦以此而言耳因言性如何是道之形體陳淳曰道是性中之理曰道是泛言性是就自家身上說道在事物之間如何見得只就這里驗之【一作反身而求】性之所有則道之所在也道是在物之理性是在己之理然物之理都在我此理之中道之骨子便是性劉砥問性物我皆有恐不可分在己在物否曰道𨿽無所不在湏是就己驗之而後見如父子有親君臣有義若不就已驗之如何知得是本有天敍有典典是天底自我驗之方知得五典五惇天秩有禮禮是天底自我驗之方知得五禮有庸陳淳問心是郛郭便包了性否曰是也如橫渠心統性情一句乃不易之論孟子說心許多皆未有似此語端的子細看便見其他諸子等書皆無依稀似此問所謂道之形體如何曰諸先生說這道理卻不似邵子說得最著實這个道理才說出只是虛空更無形影惟是說性者道之形體卻見得實有不湏談空說逺只反諸吾身求之是實有這个道理還是無這个道理故甞曰欲知此道之實有者當求之吾性分之內邵子忽地自說出幾句最說得好又曰天之付與其理本不可見其總要卻在此蓋人得之於天地元無欠闕只是其理卻無形象不於性上體認如何知得程子謂其體謂之道其用謂之神而其理屬之人則謂之性其體屬之人則謂之心其用屬之人則謂之情又曰道是發用處見於行者方謂之道性是那道骨子性是體道是用如雲率性之謂道亦此意答張敬夫曰性不可以善惡名蓋善者無惡之名夫其所以有好有惡者特以好善而惡惡耳初安有不善哉然則名之以善又何不可之有答胡廣仲曰天命之性只以仁義禮智四字言之最爲端的率性之道便是率此之性無非是道亦離此四字不得如程子所謂仁性也孝弟是用也性中只有仁義禮智而已曷甞有孝弟來此語亦可見矣蓋父子之親兄弟之受固性之所有然在性中只謂之仁而不謂之父子兄弟之道也君臣之分朋友之交亦性之所有然在性中只謂之義而不謂之君臣朋友之道也推此言之曰禮曰智無不然者又曰伊川雲天地儲精得五行之秀者爲人其本也眞而靜其未發也五性具焉曰仁義禮智信形旣生矣外物觸其形而動於中矣其中動而七情出焉曰喜恕哀樂愛惡欲情旣熾而益蕩其性鑿矣詳味此數語與樂說之說指意不殊所謂靜者亦指未感時言耳當此之時心之所存渾是天理未有人欲之僞故曰天之性及其感物而動則是非眞妄自此分矣然非性則亦無自而發故曰性之欲動字與中庸發字無異而其是非眞妄特決於有節與無節中節與不中節之間耳來教所謂正要此處識得眞妄是也至謂靜字所以形容天性之妙不可以動靜眞妄言卻有疑焉蓋性無不該動靜之理具焉若專以靜字形容則反偏卻性字矣旣以靜爲天性只謂未感物之前私欲未萌渾是天理耳不必以靜字爲性之妙也眞妄又與動靜不同性之爲性天下莫不具焉但無妄耳今乃欲並與其眞而無之此韓公道無眞假之言所以見譏於明道也伊川所謂其本眞而靜者眞靜兩字亦自不同蓋眞則指本體而言靜但言其初未感乎物明道云人生而靜之上不容說才說性時便已不是性矣蓋人生而靜只是靜之未發但於此可見天性之全非眞以靜狀性也書槁後復補其意曰如廣仲之言旣以靜爲天地之妙又論性不可以眞妄動靜言是知言所謂嘆羙之善而不與惡對者云爾應之宜曰善惡也眞妄也動靜也一先一後一彼一此皆以對待而得名者也不與惡對則不名爲善不與動對則不名爲靜矣旣非妄又非眞則亦無物之可指矣今不知性之善而未始有惡也眞而未始有妄也主乎靜而涵乎動也顧曰善惡眞妄動靜凡有對待皆可以言性而對待之外別有無對之善與靜焉然後可以形容天性之妙不亦異乎當時酬對旣不出此而他所自言亦多曠闕如論性無不該不可專以靜言此固是也然其說當云性之分𨿽屬乎靜而其蘊則該動靜而不偏故樂記以靜言性則可如廣仲遂以靜字形容天性之妙則不可如此則語意圓矣如論程子眞靜之說以眞爲本體靜爲未感此亦是也然當云下文所謂未發卽靜之謂也所謂五性卽眞之謂也然則仁義禮智信云者乃所謂未發之蘊而性之眞也歟如此則文義備矣人生而靜天之性者言人生之初未有感時便是

渾然天理也感物而動性之欲者言及其有感便是此理之發也人生而靜天之性未甞不善感物而動性之欲此亦未是不善至於物至知知然後好惡形焉好惡無節於內知誘於外不能反躬天理滅矣方是惡故聖賢說得惡字煞遲答林擇之曰靜字乃指未感本然言蓋人生之初未感於物一性之眞湛然而已豈非當體本然未甞不靜乎惟感於物是以有動然所感旣息則未有不復其常者故甞以爲靜者性之眞也諸儒論性不同非是於善惡上不明乃性字安頓不著聖人只是識得性百家紛紛只是不識性字子鶻鶻突突荀子又所謂隔靴爬癢韓子說所以爲性者五而今之言性者皆雜佛老而言之所以不能不異在諸子中最爲近理蓋如吾儒之言則性之本體便只是仁義禮智之實如老佛之言則先有个虛空底性後方旋生此四者出來不然亦說性是一个虛空底物裏面包得四者今人卻爲不曾曉得自家道理只見得他說得熟故如此不能無疑又才見說四者爲性之體便疑實有此四塊之物磊塊其間皆是錯看了也湏知性之爲體不離此四者而四者又非有形象方所可撮可摩也但於渾然一理之中識得个意思情狀似有界限而實亦非有墻壁遮欄分別處也然此處極難言故孟子亦只於發處言之如言四端又言乃若其情則可以爲善之是於發處教人識取不是本體中元來有此如何用處發得此物出來但本體無著摸處故只可於用處看便省力耳

南軒張氏答胡伯逄曰性善之說詳程子之言謂人生而靜以上更不容說才說性時便已不是性繼之曰凡人說性只是說繼之者善也孟子言人性善是也但請詳味此語意自可見大抵性固難言而惟善可得而名之此孟子之言所以爲有根底也但所謂善者要人能明之耳若曰難言而遂不可言曰不容說而遂不可說卻恐渺茫而無所止也

東萊呂氏曰惟皇上帝降衷於下民天命之謂性也若有恆性率性之謂道也

或問性中具仁義禮智道徳如何潛室陳氏曰行是四者卽爲道得是四者卽爲徳

北溪陳氏曰孟子道性善從何而來孔子系辭曰一陰一陽之謂道繼之者善也成之者性也所以一陰一陽之理者爲道此是統說个太極之本體繼此者爲善乃是就其間說造化流行生育賦予更無別物只是个善而已此是太極之動而陽時所謂善者以實理言卽道之方行者也到成此者爲性是說人物受得此善底道理去各成个性耳是太極之靜而陰時此性字與善字相對是卽所謂善而理之已定者也繼成字與陰陽字相應是指气而言性善字與道字相應是指理而言此夫子所謂善是就人物未生之前造化原頭處說善乃重字爲實物若孟子所謂性善則是就成之者性處說是人生以後事善乃輕字言此性之純粹至善耳其實由造化原頭處有是繼之者善然後成之者性時方能如是之善則孟子之所謂善實淵源於夫子所謂善者而來而非有二本也易三言周子通書及程子說已明備矣至明道又謂孟子所謂性善者只是說繼之者善也此又是借易語移就人分上說是指四端之發處言之而非易之本防也

西山眞氏曰仁義禮智信之性古人謂之五常君臣父子夫婦昆弟朋友之道古人亦謂之五常以性之體而言則曰仁義禮智信以性之用而言則曰君臣之義父子之仁夫婦之別長防之序朋友之信其實則一而已天下豈有性外之理哉

人物之性

程子曰天降之謂性率性之謂道者天降是於下萬物流形各正性命是所謂性也各正性命而不失是所謂道也此亦通人物而言循性者馬則爲馬之性又不做牛底性牛則爲牛之性又不爲馬底性此所謂率性也人在天地之間與萬物同流天幾時分別出是人是物無妄天性也萬物各得其性一毫不加損矣禽獸與人絕相似只是不能推然禽獸之性卻自然不待學不待教如營巢養子之類是也人𨿽是靈卻斲喪處極多只有一件嬰兒飲乳是自然非學也其他皆誘之也孟子言性當隨文看不以告子生之謂性爲不然者此亦性也被命受生之後謂之性爾故不同繼之以犬之性猶牛之性牛之性猶人之性歟然不害爲一若乃孟子之言善者乃極本窮源之性鉛鐡性殊防化爲金則不辧鉛鐡之性人之於性猶器之受光於日日本不動之物

張子曰天下凡謂之性者如言金性剛火性熱牛之性馬之性也莫非固有凡物莫不有是性由通蔽開塞所以有人物之別由蔽有厚薄故有智愚之別塞者牢不可開厚者可以開而開之也難薄者開之也易開則逹於天道與聖人一

藍田呂氏曰人受天地之中其生也具有天地之徳柔彊昏明之質𨿽異其心之所然者皆同特蔽有淺深故別而爲昏明稟有多寡故分而爲彊柔至於理之所同然𨿽聖愚有所不異盡己之性則天下之性皆然故能盡人之性蔽有淺深故爲昏明蔽有開塞故爲人物稟有多寡故爲彊柔稟有偏正故爲人物故物之性與人異者幾希惟塞而不開故知不若人之明偏而不正故才不若人之羙然人有近物之性者物有近人之性者亦系乎此於人之性開塞偏正無所不盡則物之性未有不能盡也己也人也物也莫不盡其性則天地之化成矣

河東侯氏曰萬物資始於天天所賦與者爲命命天之所命也物受命於天者爲性性物之自有也艸木之不齊飛走之異稟然而動者動植者植天機自完豈非性乎馬之性健而健牛之性順而順犬吠盜雞司晨不待教而知之豈非率性乎

朱子曰天之生物也一物與一無妄天下無無性之物蓋有此物則有此性無此物則無此性問性具仁義禮智曰此猶是說成之者性上面更有一陰一陽繼之者善只一陰一陽之道未知做人做物已具是四者𨿽尋常昆虫之類皆有之只偏而不全濁气間隔人物之生其賦形偏正固自合下不同然隨其偏正之中又自有淸濁昏明之異性者物之所受言物生則有性而各具是道也物物運動蠢然若與人無異而人之仁義禮智之粹然者物則無也【當時所記攺人之之字爲性字姑兩存之】問人物之性一源何以有異曰人之性論明暗物之性只是偏塞暗者可使之明也偏塞者不可使之通也橫渠言凡物莫不有是性由通蔽開塞所以有人物之別而卒謂塞者牢不可開厚者可以開而開之也難薄者開之也易是也又問人之習爲不善其溺已深者終不可復反矣曰勢極重者不可反亦在乎識之淺深與其用力之多寡耳論萬物之一原則理同而气異觀萬物之異體則气猶相近而理絕不同或問理同而气異此一句是說方付與萬物之初以其天命流行只是一般故理同以其二五之气有淸濁純駁故气異下句是就萬物已得之後說以其𨿽有淸濁之不同而同此二五之气故气相近以其昏明開塞之甚逺故理絕不同中庸是論其方付之初集注是看其已得之後曰气相近如知寒暖識饑飽好生惡死趨利避害人與物都一般理不同如蜂蟻之君臣只是他義上有一防子明虎狼之父子只是他仁上有一防子明其他更推不去恰似鏡子其他處都暗了中間只有一兩防子光大凡物事稟得一邊重便占了其他底如慈愛底人少斷制斷制之人多殘忍蓋仁多便遮了義義多便遮了那仁問所以婦人臨事多怕亦是气偏了曰婦人之仁只流從愛上去問人物皆稟天地之理以爲性皆受天地之气以爲形若人品之不同固是气有昏明厚薄之異若在物言之不知是所稟之理便有不全耶亦是緣气稟之昏蔽故如此耶曰惟其所受之气只有許多故其理亦只有許多如犬馬他這形气如此故只防得如此事又問物物具一太極則是理無不全也曰謂之全亦可謂之偏亦可以理言之則無不全以气言之【一作以不能推言之】則不能無偏故呂與叔謂物之性有近人之性者【如貓相乳之類】人之性有近物之性者【如世上昏愚人】問性爲萬物之一源曰所謂性者人物之所同得非惟已有是而人亦有是非惟人有是而物亦有是問呂與叔云性一也流形之分有剛柔昏明者非性也有三人焉皆一目而別乎色一居乎密室一居乎帷箔之下一居乎廣廷之中三人所見昏明各異豈目不同乎隨其所居蔽有厚薄爾竊謂此言分別得性气甚明若移此語以諭人物之性亦好頃甞以日爲諭以爲大明當天萬物咸覩亦此日耳蔀屋之下容光必照亦此日耳日之全體未甞有小大只爲隨其所居而小大不同耳不知亦可如此諭人物之性否曰亦善問气質有昏濁不同則天命之性有偏全否曰非有偏全謂如日月之光若在露地則盡見之若在蔀屋之下有所蔽塞有見有不見昏濁者是气昏濁了故自蔽塞如在蔀屋之下然在人則蔽塞有可通之理至於禽獸亦是此性只被他形體所拘生得蔽隔之甚無可通處至於虎狼之仁豺獺之祭蜂蟻之義卻只通這些子譬如一隙之光至於獼猴形狀類人便最靈於他物只不防說話而已到得夷狄便在人與禽獸之間所以終難攺性如日光人物所受之不同如隙竅之受光有大小也人物被形質局定了也是難得開廣如螻蟻如此小便只知得君臣之分而已或說人物性同曰人物性本同只气稟異如水無有不淸傾放白椀中是一般色及放黑椀中又是一般色放靑椀中又是一般色又曰性最難說要說同亦得要說異亦得如隙中之日隙之長短大小自是不同然卻只是此日人物之生天賦之以此理未甞不同但人物之稟受自有異耳如一江水你將杓去取只得一杓將椀去取只得一椀至於一桶一缸各自隨器量不同故理亦隨以異問人則能推物則不能推曰謂物無此理不得只是气昏一似都無了或問人物之性有所謂同者又有所謂異者知其所以同又知其所以異然後可以論性矣夫太極動而二气形二气形而萬化生人與物俱本乎此則是其所謂同者而二气五行絪縕交感萬變不齊則是其所謂異者同者其理也異者其气也必得是理而後有以爲人物之性則其所謂同然者固不得而異也必得是气而後有以爲人物之形則所謂異者亦不得而同也是以先生於大學或問因謂以其理而言之則萬物一原固無人物貴賤之殊以其气而言之則得其正且通者爲人得其偏且塞者爲物是以或貴或賤而有所不能齊者蓋以此也然其气𨿽有不齊而得之以有生者在人物莫不皆有理𨿽有所謂同而得之以爲性者人則獨異於物故爲知覺爲運動者此气也爲仁義爲禮智者此理也知覺運動人能之物亦能之而仁義禮智則物固有之而豈能全之乎告子乃欲指其气而遺其理梏於其同者而不知其所謂異者此所以見辟於孟子而先生於集注則亦以爲以气言之則知覺運動人物若不異以理言之則仁義禮智之稟非物之所能全也於此則言气同而理異者所以見人之爲貴非物之所能並於彼則言理同而气異者所以見太極之無虧欠而非有我之所得私也以是觀之尙何疑哉有以集注或問異同爲疑者答之如此未知是否曰此論得甚分明且有條理二气五行交感萬變故人物之生有精粗之不同自一气而言之則人物皆受是气而生自精粗而言則人得其气之正且通者物得其气之偏且塞者惟人得其正故是理通而無所塞物得其偏故是理塞而無所知且如人頭圓象天足方象地平正端直以其受天地之正气所以識道理有知識物受天地之偏气所以禽獸橫生艸木頭生向下尾反在上物之間有知者不過只通得一路如烏之知孝獺之知祭犬但能守禦牛但能畊而已人則無不知無不能人所以與物異者所爭者此耳問虎狼之父子蜂蟻之君臣豺獺之報本雎鳩之有別物𨿽得其一偏然徹頭徹尾得義理之正人合下具此天命之全體乃爲物欲气稟所昏反不能如物之能通其一處而全盡何也曰物只有這一處通便卻專人卻事事理防得些便卻泛泛所以易昏問人與物以气稟之偏全而不同不知艸木如何曰艸木之气又別他都無知了或問通蔽開塞張橫渠呂與叔說孰爲親切曰與叔倒分明似橫渠之說看來塞中也有通處如猿狙之性卽靈豬則全然蠢了便是通蔽不同處本乎天者親上本乎地者親下如人頭向上所以最靈艸木頭向下所以最無知禽獸之頭橫了所以無知猿狙稍靈爲他頭有時也似人故稍向得上問程子云人與物共有此理只是气昏推不得此莫只是大綱言其本同出若論其得此理莫己不同而曰同曰旣同則以分人物之性者卻是於通塞上別如人𨿽气稟異而終可同物則終不可同然則謂之理同則可謂之性同則不可曰固然但隨其光明發見處可見如螻蟻君臣之類但其稟形旣別則無復與人通之理如獼猴形與人略似則便有能解野狐能人立故能爲怪如豬則極昏如艸木之類荔枝牡丹乃發出許多精英此最難曉一艸一木皆天地和平之气答徐子融曰程子言性卽理也此一句自古無人敢如此道心則知覺之在人而具此理者也張子又言由太虛有天之名由气化有道之名合虛與气有性之名合性與知覺有心之名其名義亦甚密皆不易之至論也蓋天之生物其理固無差別但人物所稟形气不同故其心有明暗之殊而往有全不全之異耳若所謂仁則是性中四徳之首非在性外別爲一物而與性並行也然惟人心至靈故能全此四徳而發爲四端物則气偏駁而心昏蔽固有所不能全矣然其父子之相親君臣之相統間亦有僅存而不昧者然欲其克己復禮以爲仁善善惡惡以爲義則有所不能矣然不可謂無是性也若生物之無知覺者則又其形气偏中之偏者故理之在是物者亦隨其形气而自爲一物之理𨿽若不可復論仁義禮智之彷佛然亦不可謂無是性也此理甚明無難曉者又謂枯槁之物只有气質之性而無本然之性此語猶可笑若果如此則是物只有一性而人卻有兩性矣此語非常醜差蓋由不知气質之性只是此性墮在气質之中故隨气質而自爲一性正周子所謂各一其性者向使元無本然之性則此气質之性又從何處得來耶況亦非獨周程張子之言爲然如孔子言成之者性又言各正性命何甞分別某物是有性底某物是無性底孟子言山之性水之性山水何甞有知覺耶若於此看得通透卽知天下無無性之物除是無物方無此性若有此物卽如來諭木燒爲灰灰陰爲土亦有此灰土之气旣有灰土之气卽有灰土之性安得謂枯槁無性也徐子融謂枯槁之中有性有气故附子熱大黃寒此性是气質之性陳才卿謂卽是本然之性曰子融認知覺爲性故以此爲气質之性性卽是理有性卽有气是他稟得許多气故亦只有許多理才卿謂有性無仁此說亦是是他元不曾稟得此道理惟人則得其全如動物則又近人之性矣故呂與叔云物有近人之性人有近物之性蓋人亦有昏愚之甚者然動物𨿽有知覺才死其形骸便腐壊植物𨿽無知覺然其質卻堅久難壊問曾見答徐方叔書以爲枯槁有理不知枯槁瓦礫如何有理曰且如大黃附子亦是枯槁然大黃不可爲附子附子不可爲大黃問枯槁之物亦有性是如何曰是他合下有此理故雲天下無性外之物因行街云階磚便有磚之理因坐云竹椅便有竹椅之理枯槁之物謂之無生意則可謂之無生理則不可如朽木無所用止可付之防竈是無生意矣然燒甚麼木則是甚麼气亦各不同這是理元如此問竊謂仁義禮智信元是一本而仁爲統體故天下之物有生气則五者自然完具無生气則五者一不存焉只是說及本然之性先生以爲枯槁之物亦皆有性有气此又是以气質之性廣而備之使之兼體洞照而不偏耳曰天之生物有有血气知覺者人獸是也有無血气知覺而但有生气者艸木是也有生气已絕而但有形質臭味者枯槁是也是𨿽其分之殊而其理則未甞不同但以其分之殊則其理之在是者不能不異故人爲最靈而備有五常之性禽獸則昏而不能備艸木枯槁則又並與其知覺者而亡焉但其所以爲是物之理則未甞不具耳若如所謂才無生气便無此理則是天下乃有無性之物而理之在天下乃有空闕不滿之處也而可乎問理是人物同得於天者如物之無情者亦有理

否曰固是有理如舟只可行之於水車只可行之於陸艸木都是得陰气走飛都是得陽气各分之艸是得陰气木是得陽气木堅走獸是得陰气飛鳥是得陽气故獸伏艸而鳥棲木然獸又有得陽气者如猿猴之類是也鳥又有得陰气者如雉雕之類是也惟艸木都是得陰气然卻有陰中陽陽中陰者問動物有知植物無知何也曰動物有血气故能知植物𨿽不可言知然一般生意亦可黙見若戕賊之便枯悴不復悅懌【他本作澤】亦似有知者甞觀一般花樹朝日照耀之時欣欣向榮有這生意皮包不住自迸出來若枯枝老葉便覺憔悴蓋气行已過也問此處見得仁意否曰只看戕賊之便雕悴亦是義底意思看茄子內一粒是一生性

樂庵李氏曰天地之性人爲貴宇宙之間一切所有之物皆具天地之性虎狼有父子之仁螻蟻有君臣之義雎鳩有夫婦之別鴻鴈有兄弟之序鶬鶊有朋友之情若此者豈非天地之性而人獨爲貴者何哉物得其偏人得其全也

南軒張氏曰太極動而二气形二气形而萬物化生人與物俱本乎此者也原物之始亦豈有不善者哉其善者天地之性也而孟子道性善獨歸之人者何哉蓋人稟二气之正而物則其繁气也人之性善非被命受生之後而其性旋有是善也性本善而人稟夫气之正初不隔其全然者耳若物則爲气所昏而不能以自通也惟人全夫天地之性故有所主宰而爲人之心所以異乎庻物者獨在於此也

北溪陳氏曰人物之生不出乎陰陽五行之气本只是一气分來有陰陽陰陽又分來爲五行二與五則管分合運行便有參差不齊有淸有濁有厚有薄且以人物合論同是一气但人得气之正物得气之偏人得气之通物得气之塞且如人形骸卻與天地相應頭圓居上象天足方居下象地北極爲天中央卻在北故人百防穴在頂心卻向後日月來往只在天之南故人之兩眼皆在前海咸水所歸在南之下故人之小便亦在前下此所以爲得气之正如物則禽獸頭橫植物頭向下枝葉卻在上此皆得气之偏處人气通明物气壅塞人得五行之秀故爲萬物之靈物气塞而不通如火煙郁在里許所以理義皆不通性命只是一个道理不分看則不分曉只管分看不合看又離了不相干渉湏是就渾然一理中看得有界分不相亂所以謂之命謂之性者何故大抵性只是理然人之生不成只空得个理湏有个形骸方載得此理其實理不外乎气得天地之气成這形得天地之理成這性所以橫渠張子曰天地之塞吾其體天地之帥吾其性塞字只就孟子浩然之气塞乎天地句掇一字來說气帥字只就孟子志气之帥句掇一字來說理人與物同得天地之气以生天地之气只一般因人物受去各不同人得五行之秀正而通所以仁義禮智粹然都與物異物得气之偏爲形骸所拘所以其理閉塞而不通人物所以爲理只一般只是气有偏正故理隨之而有通塞耳

性理大全書卷二十九

欽定四庫全書

性理大全書卷三十

性理二

气質之性

程子曰生之謂性性卽气气卽性生之謂也人生气稟理有善惡然不是性中原有此兩物相對而生也有自防而善有自防而惡【后稷之克岐克嶷食我始生人知其必滅若敖氏之類】是气稟有然也善固性也然惡亦不可不謂之性也蓋生之謂性人生而靜以上不容說才說性時便已不是性也凡人說性只是說繼之者善也孟子言人性善是也夫所謂繼之者善也者猶水流而就下也皆水也有流而至海終無所污此何煩人力之爲也有流而未逺固已漸濁有出而甚逺方有所濁有濁之多者有濁之少者淸濁𨿽不同然不可以濁者不爲水也如此則人不可以不加澄治之功故用力敏勇則疾淸用力緩怠則遲淸及其淸也則卻只是元初水也亦不是將淸來換卻濁亦不是取出濁來置在一隅也水之淸則性善之謂也固不是善與惡在性中爲兩物相對各自出來此理天命也順而循之則道也循此而修之各得其分則教也自天命以至於教我無加損焉此舜有天下而不與焉者也問生之謂性與天命之謂性同乎曰性字不可一槪論生之謂性止訓所稟受也天命之謂性此言性之理也今人言天性柔緩天性剛急皆生來如此此訓所稟受也若性之理也則無不善曰天者自然之理也气之所鐘有偏正故有人物之殊有淸濁故有智

愚之等形易則性易性非易也气使之然也問人性本明其有蔽何也曰性無不善其偏蔽者由气稟淸濁之不齊也韓退之說叔向之毋聞食我之生知其必滅宗此無足怪其始便稟得惡气便有滅宗之理所以聞其聲而知之也使其能學以勝其气復其性可無此患

廣平遊氏曰气之所值有全有偏有邪有正有粹有駁有厚有薄然後有上智下愚中人之不同也猶之大塊噫气其名爲風風之所出無異气也而呼者吸者叫者號者其聲若是不同以其所托者物物殊形爾因其聲之不同而謂有異風可乎

山楊氏曰人所資稟固有不同者若論其本則無不善然而善者其常也亦有時而惡矣猶人之生也气得其和則爲安樂人及其有疾也以气不和而然也然气不和非其常治之而使其和則反常矣其常者性也此孟子所以言性善也橫渠說气質之性亦云人之性有剛柔緩急彊弱昏明而已非謂天地之性然也今夫水之淸者其常然也至於湛濁則沙泥渾之矣沙泥旣去其淸者自若也是故君子於气質之性必有以變之其澄濁而求淸之義歟

或問人有智愚之品不同何也上蔡謝氏曰气稟異耳聖人不忿疾於頑者憫其所遇气稟偏駁不足疾也然則可變歟曰其性本一安不可變之有

朱子曰有天地之性有气質之性天地之性則太極本然之妙萬殊之一本也气質之性則二气交運而生一本而萬殊也天命之謂性命便是誥札之類性便是合當做底職事如主簿銷注縣尉巡捕心便是官人气質便是官人所習尙或寛或猛情便是當防處斷事性只是仁義禮智所謂天命之與气質亦相衮同才有天命便有气質不能相離若闕一便生物不得旣有天命湏是有此气方能承當得此理若無此气則此理如何頓放天命之性本未嘗偏但气質所稟卻有偏處气有昏明厚薄之不同然仁義禮智亦無闕一之理但若惻隱多便流爲始息柔懦若羞惡多便有羞惡其所不當羞惡者且如言光必有鏡然後有光必有水然後有光光便是性鏡水便是气質若無鏡與水則光亦散矣謂如五色若頓在黑多處便都黑了入在紅多處便都紅了卻看你稟得气如何然此理卻只是善旣是此理如何得惡所謂惡者卻是气也天命之性若無气質卻無安頓處且如一勺水非有物盛之則水無歸著程子云論性不論气不備論气不論性不明二之則不是所以發明千古聖賢未盡之意甚爲有功問天命之謂性只是主理言才說命則气亦在其間矣非气則何以爲人物理何所受曰是人之所以生理與气合而已天理固浩浩不窮然非是气則𨿽有是理而無所湊泊故必二气交感凝結生聚然後是理有所附著凡人之能言語動作思慮營爲皆气也而理存焉故發而爲孝弟忠信仁義禮智皆理也然就人之所稟而言又有昏明淸濁之異故上智生知之資是气淸明純粹而無一毫昏濁所以生知安行不待學而能如堯舜是也其次則亞於生知必學而後知必行而後至又其次者資稟旣偏又有所蔽湏是痛加工夫人一已百人十已千然後方能及亞於生知者及進而不已則成功一也性只是理然無那天地气質則此理沒安頓處但得气之淸明則不蔽固此理順發出來蔽固少者發出來天理勝蔽固多者則私欲勝便見得本原之性無有不善孟子所謂性善周子所謂純粹至善程子所謂性之本與夫反本窮源之性是也只被气質有昏濁隔了故气質之性君子有弗性者焉學以反之則天地之性存矣故說性湏兼气質說方備又曰臯陶謨中所論寛而栗等九徳皆是論反气質之意只不曾說破气質耳或問寛而栗等而下一字便是工夫曰然性非气質則無所寄气非天性則無所成問气質之性曰才說性時便有些气質在裏若無气質則這性亦無安頓處所以繼之者只說得善到成之者便是性論天地之性則專主理言論气質之性則以理與气雜而言之未有此气已有此性气有不存而性卻常在𨿽其方在气中然气自是气性自是性亦不相夾雜至論其徧體於物無處不在則又不論气之精粗莫不有是理若論本原旣有理然後有气若論稟賦則有是气而後理隨以具故有是气則有是理無是气則無是理性卽理也當然之理無有不善者故孟子之言性

指性之本而言然必有所依而立故气質之稟不能無淺深厚薄之別孔子曰性相近也兼气質而言問天理變易無窮由一陰一陽生生不窮繼之者善全是天理安得不善孟子言性之本體以爲善者是也二气相軋相取相合相乖有平易處有傾側處自然有善有惡故稟气形者有惡有善何足怪語其本則無不善也曰此卻無過問人之徳性本無不備而气稟所賦鮮有不偏將性對气字看性卽是此理理無不善者因墮在形气中故有不同所謂气質之性者是如此否曰固是但气稟偏則理亦欠闕了气質之性生而知者气極淸而理無蔽也學知以下則气之淸濁有多寡而理之全闕系焉問气質有淸濁不同曰气稟之殊其類不一非但淸濁二字而已今人有聰明事事曉者其气淸矣而所爲未必皆中於理則是其气不醇也有謹厚忠信者其气醇矣而所知未必皆達於理則是其气不淸也推此求之可見人所稟之气𨿽皆是天地之正气但衮來衮去便有昏明厚薄之異蓋气是有形之物才是有形之物便自有美有惡也問所謂美惡恐卽通書所謂剛柔善惡竊疑淸濁以气言剛柔美惡以气之爲質言淸濁恐屬天剛柔美惡恐屬地淸濁屬知美惡屬才淸濁分智愚美惡分賢不肖上智則淸之純而無不美大賢則美之全而無不淸上智恐以淸言大賢恐以美言其實未嘗有偏若中庸稱舜智回賢是也下此則所謂智者是得淸之多而或不足於美所謂賢者是得剛柔一偏之善而或不足於淸於是始有賢智之偏故其智不得爲上智其賢不得爲大賢𨿽愚不肖恐亦自有差等蓋淸濁美惡似爲气質中陰陽之分陽淸陰濁陽善陰惡故其气錯糅萬變而大要不過此四者但分數參互不齊遂有萬殊曰陳了翁雲天气而地質前軰已有此說矣又問气之始有淸無濁有美無惡濁者淸之變惡者美之變以其本淸本美故可易之以反其本然則所謂變化气質者似亦所以復其初也曰气之始固無不善然騰倒到今日則其雜也久矣但其運行交錯則其善惡卻各自有防處此上智下愚之所以分也气升降無時止息理只附气惟气有昏濁理亦隨而間隔人之气稟有淸濁偏正之殊故天命之性亦有淺深厚薄之異要亦不可不謂之性問气稟在於人身旣復天理气稟還去得否曰天理明則彼如何著得問理無不善則气稟胡爲有淸濁之殊曰才說著气便自有寒有熱有香有臭气質之性便只是天地之性只是這个天地之性卻從那里過好底性如水气質之性如著些醬與防便是一般滋味性譬之水本皆淸也以淨器盛之則淸以不淨器盛之則臭以污泥之器盛之則濁本然之淸未嘗不在但旣臭濁猝難得便淸故𨿽愚必明𨿽柔必彊也煞用气力然後能至有是理而後有是气有是气則必有是理但气稟之淸者爲聖爲賢如寶珠在淸泠水中稟气之濁者爲愚爲不肖如珠在濁水中所謂明明徳者是就濁水中揩拭此珠也物亦有是理又如寶珠落在至污濁處然其所稟亦間有些明處就上面便自不昧問物之塞得甚者𨿽有那珠如在深泥裏面更取不出曰也是如此問性如日月气濁者如雲霧曰然人性如一團火煨在灰裏撥開便明人性𨿽同稟气不能無偏重有得木气重者則惻隠之心常多而羞惡辭讓是非之心爲其所塞而不發有得金气重者則羞惡之心常多而惻隠辭讓是非之心爲其所塞而不發水火亦然惟陰陽合徳五性全備然後中正而爲聖人也問人有敏於外而內不敏又有敏於內而外不敏莫是稟气彊弱曰不然淮南子雲金水內明日火外明气偏於內故內明气偏於外則外明气稟所拘只通得一路極多樣或厚於此而薄於彼或通於彼而塞於此有人能盡通天下利害而不識義理或工於百工技藝而不解讀書或知孝於親而薄於他人如明皇友愛諸弟長枕大被終身不變然而爲君則殺其臣爲父則殺其子爲夫則殺其妻便是有所通有所蔽是他性中只通得一路故於他處皆礙也是气稟也是利害昏了問以堯爲父而有丹朱以鯀爲父而有禹如何曰這个又是二气五行交際運行之際有淸濁人適逢其防所以如此問天地之气當其昏明駁雜之時則其理亦隨而昏明駁雜否曰理卻只恁地只是气自如此又問若气如此理不如此則是理與气相離矣曰气𨿽是理之所生然旣生出則理管他不得如這理寓於气了日用間運用都由這个气只是气彊理弱理管攝他不得沈僴問或謂性所發時無有不善𨿽气稟至惡者亦然但方發之時气一乘之則有善有不善耳僴以爲人心初發有善有惡所謂幾善惡也初發之時本善而流入於惡者此固有之然亦有气稟昏愚之極而所發皆不善者如子越椒之類是也且以中人論之其所發之不善者固亦多矣安得謂之無不善邪曰不當如此說如此說得不是此只當以人品賢愚淸濁論有合下發得善底也有發得不善底也有發得善而爲物欲所奪流入於不善底極多般樣今有一樣人𨿽無事在這里坐他心裏也只思量要做不好事如蛇虺相似只欲咬人他有甚麼發得善明道說水處最好皆水也有流而至海終無所污有流而未遠固已漸濁有流而甚遠方有所濁有濁之多者濁之少者只可如此說人之性皆善然而有生下來善底有生下來便惡底此是气稟不同且如天地之運萬端而無窮其可見者日月淸明气和正之時人生而稟此气則爲淸明渾厚之气湏做个好人若是日月昏暗寒暑反常皆是天地之戾气人若稟此气則爲不好底人何疑人之爲學卻是要變化气稟然極難變化如孟子道性善不言气稟只言人皆可以爲堯舜若勇猛直前气稟之偏自消功夫自成故不言气稟看來吾性旣善何故不能爲聖賢卻是被這气稟害如气稟偏於剛則一向剛暴偏於柔則一向柔弱之類人一向推托道气稟不好不向前又不得一向不察气稟之害只昏昏地去又不得湏知气稟之害要力去用功克治裁其勝而歸於中乃可濓溪云性者剛柔善惡中而已故聖人立教俾人自易其惡自至其中而止矣問蔡季通主張气質太過曰形質也是重且如水之气如何似長江大河有許多洪流金之气如何似一塊鐡恁地硬形質也是重被此生壊了後理終是拗不轉來又曰孟子言人所以異於禽獸者幾希不知人何故與禽獸異又言犬之性猶牛之性牛之性猶人之性與不知人何故與犬羊異此兩處似欠中間一轉語湏著說是形气不同故性亦少異始得恐孟子見得人性同處自是分曉直截卻於這些子未甚察又曰陳了翁雲气質之用狹道學之功大與季通說正相反若論其至不可只靠一邊如了翁之說則何故自古只有許多聖賢如季通之說則人皆委之於生質更不修爲湏是看人工夫多少如何若工夫未到則气質之性不得不重若工夫至則气質豈得不聽命於義理也湏著如此說方盡孔孟言性之異略而論之則夫子雜乎气質而言之孟子乃專言其性之理也雜乎气質而言之故不曰同而曰近蓋以爲不能無善惡之殊但未至如其所習之遠耳以理而言則上帝之降衷人心之秉彛初豈有二理哉但此理在人有難以指言者故孟子之告公都子但以其才與情者明之譬如欲觀水之必淸而其源不可到則亦觀諸流之未逺者而源之必淸可知矣此二義皆聖賢所罕言者而近世大儒如河南程先生橫渠張先生嘗發明之其說甚詳問孟子言性與伊川如何曰不同孟子是剔出而言性之本伊川是兼气質而言要之不可離也邵浩問曰趙書記嘗問浩如何是性浩對以伊川云孟子言性善是極本窮原之性孔子言性相近是气質之性趙雲安得有兩樣只有中庸說天命之謂性自分明曰公當初不曾問他旣謂之善固無兩般才說相近湏有兩樣便自說不得因問天命之謂性還是極本窮原之性抑气質之性曰是極本窮原之性天之所以命只是一般緣气質不同遂有差殊孟子分明是於人身上挑出天之所命者說與人要見得本原皆善孟子言性只說得本然底論才亦然荀楊韓諸人𨿽是論性其實只說得气荀子只見得不好人底性便說做惡楊子見半善半惡底人便說善惡混韓子見天下有許多般人所以立爲三品之說就三子中韓子說又較近他以仁義禮智爲性以喜怒哀樂爲情只是中間過接處少个气字問气質之說起於何人曰此起於張程某以爲極有功於聖門有補於後學讀之使人深有所感前此未曾有人說到此如韓退之原性中說三品說得也是但不曾分明說是气質之性耳性那里有三品來孟子說性善但說得本原處下靣卻不曾說得气質之性所以亦費分防諸子說性惡與善惡混使張程之說早出則這許多說話自不用紛爭故張程之說立則諸子之說泯矣因舉橫渠形而後有气質之性善反之則天地之性存焉故气質之性君子有弗性者焉又舉明道云論性不論气不備論气不論性不明二之則不是且如只說个仁義禮知是性世間卻有生出來便無狀底是如何只是气稟如此若不論那气這道理便不周匝所以不備若只論气稟這个善這个惡卻不論那一原處只是這个道理又卻不明此自孔子曾子子思孟子理防得後都無人說這道理程子云生之謂性性卽气气卽性生之謂也蓋天之付與萬物者謂之命物之稟受於天者謂之性然天命流行必二气五行交感凝聚然後能生物也性命形而上者也气則形而下者也形而上者一理渾然無有不善形而下者則紛紜雜糅善惡有所分矣故人物旣生則卽此所稟以生之气而天命之性有焉此程子所以發明告子生之謂性之說而以性卽气气卽性者言之也又曰生之謂性是生下來喚做性底便有气稟夾雜便不是理底性了如椀盛水後人便以椀爲水水卻本淸椀卻有淨有不淨問生之謂性他這一句且是說稟受處否曰是性卽气气卽性他這且是衮說性便是理气便是气是未分別說其實理無气亦無所附又問性卽气气卽性此言人生性與气混合者曰有此气爲人則理具於身方可謂之性又曰性者渾然天理而已才說性時則已帶气矣所謂離了陰陽更無道此中最宜分別程子云人生气稟理有善惡然不是性中元有此兩物相對而生也有自防而善有自防而惡是气稟有然也善固性也然惡亦不可不謂之性也蓋所稟之气所以必有善惡之殊者亦性之理也气之流行性爲之主以其气之或純或駁而善惡分焉故非性中本有二物相對也然气之惡者其性亦無不善故惡亦不可不謂之性也故先生嘗云善惡皆天理謂之惡者本非惡但或過或不及便如此蓋天下無性外之物本皆善而流於惡耳又曰人生气稟理有善惡此理字不是說實理猶云理當如此只作合字看問善固性也固是若云惡亦不可不謂之性則此理本善因气而鶻突𨿽是鶻突然亦是性也曰他原頭處都是善因气偏這性便偏了然此處亦是性如人渾身都是惻隠而無羞惡都羞惡而無惻隠這个便是惡徳這个喚做性邪不是如墨子之心本是惻隠孟子推其獘到得無父處這个便是惡亦不可不謂之性也又問惡是气稟如何云亦不可不謂之性曰旣是气稟惡便牽引得那性不好蓋性只是搭附在气稟上旣是气稟不好便和那性壊了又曰性本善而今乃惡亦是此性爲惡所汩如水爲泥沙所混不成不喚做水程子云蓋生之謂性人生而靜以上不容說才說性時便已不是性也凡人說性只是說繼之者善也孟子言人性善是也夫所謂繼之者善也者猶水流而就下也蓋性則性而已矣何言語之可形容哉故善言性者不過卽其發見之端而言之而性之韞因可黙識矣如孟子之論四端是也觀水之流而必下則水之性下可知觀性之發而必善則性之韞善亦可知也又曰人生而靜以上卽是人物未生時人物未生時只可謂之理說性未得此所謂在天曰命也才說性時便已不是性者言才謂之性便是人生以後此理已墮在形气之中不全是性之本體矣故曰便已不是性也此所謂在人曰性也大抵人有此形气則是此理始具於形气之中而謂之性才是說性便已渉乎有生而兼乎气質不得爲性之本體也然性之本體亦未嘗雜要人就此上面見得其本體元未嘗離亦未嘗雜耳又曰性湏是个气質方說得个性字若人生而靜以上只說得个天道下性字不得所以子貢曰夫子之言性與天道不可得而聞也便是如此所謂天命之謂性者是就人身中指出這个是天命之性不雜气稟者而言爾若才說性時則便是夾气稟而言所以說時便已不是性也濓溪說性者剛柔善惡中而已矣濓溪說性只是此五者他又自有說仁義禮智底性時若論气稟之性則不出此五者然气稟底性便是那四端底性非別有一種性也然所謂剛柔善惡中者天下之性固不出此五者然細推之極多般樣千般萬種不可窮究但不離此五者爾問人生而靜以上不容說人生而靜是說那初生時更說向上去便只是天命了曰所以大哉乾元萬物資始只說是誠之源也至乾道變化各正性命方是性在凡人說性只是說繼之者善也便兼气質了問恐只是兼了情曰情便兼質了所以孟子答告子問性卻說乃若其情則可以爲善矣說仁義禮智卻說惻羞惡恭敬是非去蓋性無形影情卻有實事只得從情上說入去又曰夫所謂繼之者善也者猶水流而就下也此繼之者善指發處而言之也性之在人猶水之在山其淸不可得而見也流出而見其淸然後知其本淸也所以孟子只就見孺子入井皆有怵惕惻隠之心處指以示人使知性之本善者也易所謂繼之者善也在性之先此所引繼之者善也在性之後蓋易以天道之流行者言此以人性之發見者言惟天道流行如此所以人性發見亦如此若水之就下處當時只是衮說了蓋水之就下便是諭性之善如孟子所謂過顙在山𨿽不是順水之性然不謂之水不得這便是前面惡亦不可不謂之性之說程子雲皆水也有流而至海終無所污此何煩人力之爲也有流而未遠固已漸濁有出而甚遠方有所濁有濁之多者有濁之少者淸濁𨿽不同然不可以濁者不爲水也如此則人不可以不加澄治之功故用力敏勇則疾淸用力緩怠則遲淸及其淸也則卻只是元初水也亦不是將淸來換卻濁亦不是取出濁來置在一隅也水之淸則性善之謂也固不是善與惡在性中爲兩物相對各自出來此又以水之淸濁譬之水之淸者性之善也流至海而不污者气稟淸明自防而善聖人性之而全其天者也流未遠而已濁者气稟偏駁之甚自防而惡者也流旣遠而方濁者長而見異物而遷焉失其赤子之心者也濁有多少气之昏明純駁有淺深也不可以濁者不爲水惡亦不可不謂之性也然則人𨿽爲气所昏流於不善而性未嘗不在其中特謂之性則非其本然謂之非性則初不離是以其如此故人不可以不加澄治之功惟能學以勝气則知此性渾然初未嘗壊所謂元初水也𨿽濁而淸者存固非將淸來換濁旣淸則本無濁固非取濁置一隅也如此則其本善而已矣性中豈有兩物對立而並行也哉問以水諭性謂天道純然一理便是那水本來淸陰陽五行交錯雜糅而有昏濁便是那水被泥污了昏濁可以復淸者只因他母子淸曰然那下愚不移底人卻是那臭穢底水問也湏可以澄治曰也減得些分數因言舊時人嘗裝惠山泉去京師或時臭了京師人會洗水將沙石在筧中上靣傾水從筧中下去如此十數畨便漸如故問物如此更推不去卻是那臭泥相似曰是如此程子云此理天命也順而循之則道也循此而修之各得其分則教也自天命以至於教我無加損焉此舜有天下而不與焉者也蓋此理天命也該始終本末而言也修道𨿽以人事而言然其所以修者莫非天命之本然非人私智所能爲也然非聖人有不能盡故以舜明之問此理天命也他這處方提起以此理說則是純指上靣天理而言不雜气說曰固是又曰理離气不得而今講學用心著力卻是用這气去尋个道理又問水之淸則性善之謂也至於舜禹有天下而不與焉者也一節是言學者去求道不是外靣添聖人之教人亦不是彊人分外做曰此理天命也一句亦可見又曰程子生之謂性一叚當作三節看其間有言天命者有言气質者生之謂性是一節水流就下是一節淸濁又是一節橫渠云形而後有气質之性善反之則天地之性存焉將此兩个性字分別自生之謂性以下凡說性字者孰是天地之性孰是气質之性則其理自明矣

性理大全書卷三十﹤子部﹐儒家類﹐性理大全書﹥

欽定四庫全書

性理大全書卷三十一

性理三

气質之性【命才附】

南軒張氏曰原性之理無有不善人物所同也論性之存乎气質則人稟天地之精五行之秀固與禽獸艸木異然就人之中不無淸濁厚薄之不同而實亦未嘗不相近也學者湏是變化气質或偏於剛或偏於柔必反之如禽獸是其气質之偏不能反也人若不知自反則去本性日以逺矣若變化得過來只是本性所有初未嘗增添故言性者湏分別出气質之性問人之性其气稟有淸濁何也曰二气疊運參差萬端而萬物各正性命夫豈物物而與之哉气稟之不同也𨿽其气稟之不同而其本莫不善故人貴於能反也太極無不善故性亦無不善人欲初無體也傳曰人生而靜天之性也感物而動性之欲也直至物至知知好惡形焉然後有流而爲惡者非性所本有也

或問自孟子言性善而荀卿言性悪雄言善惡混韓文公言三品及至橫渠張子分爲天地之性气質之性然後諸子之說始定性善者天地之性也余則所謂气質者也然嘗疑之張子所謂气質之性形而後有則天地之性乃未受生以前天理之流行者故又以爲極本窮源之性又以爲萬物一源如此則可以謂之性而不可以謂之性也程子又有人生而靜以上不容說之語又於好學論言性之本而後言形旣生矣則疑若天地之性指命而言命固善矣於人性果何預乎勉齋黃氏曰程張之論非此之謂也蓋自其理而言之不雜乎气質而爲言則是天地賦與萬物之本然者而寓乎气質之中也故其言曰善反之則天地之性存焉蓋謂天地之性未嘗離乎气質之中也其以天地爲言特指其純粹至善乃天地賦予之本然也曰形而後有气質之性其所以有善惡之不同何也曰气有偏正則所受之理隨而偏正气有昬明則所受之理隨而昬明木之气盛則金之气衰故仁常多而義常少金之气盛則木之气衰故義常多而仁常少若此者气質之性善善惡也曰旣言气質之性有善惡則不復有天地之性矣子思子又有未發之中何也曰性固爲气質所雜矣然方其未發也此心湛然物欲不生則气𨿽偏而理自正气𨿽昏而理自明气𨿽有贏乏而理則無勝負及其感物而動則或气動而理隨之或理動而气挾之由是至善之理聴命於气善惡由之而判矣此未發之前天地之性純粹至善而子思之所謂中也記曰人生而靜天之性也程子曰其本也眞而靜其未發也五性具焉則理固有寂感而靜則其本也動則有萬變之不同焉愚嘗以是而質之先師矣答曰未發之前气不用事所以有善而無惡至哉此言也气有淸濁譬如著些物蔽了發不出如柔弱之人見義不爲爲義之意卻在裏面只是發不出如燈火使紙罩了光依舊在裏面只是發不出來折去了紙便自是光天地之間只是个陰陽五行其理則爲健順五常貫徹古今充塞宇宙捨此之外別無一物亦無一物不是此理以人心言之未發則無不善已發則善惡形焉然原其所以爲惡者亦自此理而發非是別有个惡與理不相干也若別有个惡與理不相干卻是有性外之物也易以陰陽分君子小人周子謂性者剛柔善惡君子小人不同而不出於陰陽善惡不同而不出於剛柔蓋天下未有性外之物也人性本善气質之稟一昏一明一偏一正故有善惡之不同其明而正者則發無不善昏而偏者則發有善惡然其所以爲惡者亦自此理而發也故曰惡亦不可不謂之性也然人性本善若自一條直路而發則無不善故孟子不但言性善𨿽才與情亦皆只謂之善及其已發而有善有惡者气稟不同耳然其所以爲惡者亦自此理而發故惡亦不可不謂之性孟子所謂莫非命也程子所謂思慮動作皆天也張子所謂莫非天也陽明勝則徳性用陰濁則物欲行亦是此意天命之謂性是天分付與人底謂之性惟皇上帝降於民是也所降之何嘗不善此性本無不善天將个性與人便夾了气與人气褁這性性才入气裏面去便有善有惡有淸有濁有偏有正淸濁偏正𨿽气爲之然著他夾了則性亦如此譬如一之水本淸流在沙石上去其淸自若流在濁泥中去這淸底也濁了不可以濁底爲不是水

北溪陳氏曰天所命於人以是理本只善而無惡故人所受以爲性亦本善而無惡孟子道性善是専就大本上說來說得極親切只是不曽發出气稟一段所以啟後世紛紛之論蓋人之所以有萬殊不齊只緣气稟不同這气只是陰陽五行之气如陽性剛陰性柔火性燥水性潤金性寒木性溫土性遲重七者夾雜便有參差不齊所以人間所值便有許多般樣然這气運來運去自有个眞元之防如歷法算到本數湊合所謂日月如合璧五星如連珠時相似聖人便是稟得這眞元之防來然天地間參差不齊之時多眞元防合之時少如一嵗間極寒極暑陰晦之時多不寒不暑光風霽月之時極少最難得恰好時節人生多是值此不齊之气如有一等人非常剛烈是值陽气多有一等人極是軟弱是值陰气多有人躁暴忿厲是又值陽气之惡者有人狡譎姦陰此又值陰气之惡者有人性圓一撥便轉也有一等極愚抝𨿽一句善言亦說不入與禽獸無異都是气稟如此陽气中有善惡陰气中亦有善惡如通書所謂剛善剛惡柔善柔惡之類不是陰陽气本惡只是分合轉移齊不齊中便自然成粹駁善惡耳因气有駁粹便有賢愚气𨿽不齊而大本則一𨿽下愚亦可變而爲善然工夫最難非百倍其功者不能故子思曰人一能之已百之人十能之已千之果能此道𨿽愚必明𨿽柔必彊正爲此耳自孟子不說到气稟所以荀子便以性爲惡楊子便以性爲善惡混韓文公又以爲性有三品都只是說得气近世東坡蘇氏又以爲性未有善惡五峯胡氏又以爲性無善惡都只含糊就人與天相接處捉摸說个性是天生自然底物更不曽說將性端的指定是甚底物直至二程得濓溪先生太極圖發端方始說得分明極至更無去處其言曰性卽理也理則自堯舜至於塗人一也此語最是簡切端的如孟子說善善亦只是理但不若指認理字下得較確定胡氏防不徹便謂善者只是贊嘆之辭又誤了旣是贊嘆便是那个是好物方贊嘆豈有不好物而贊嘆之邪程子於本性之外又發出气稟一段方見得善惡所由來故其言曰論性不論气不備論气不論性不明二之則不是也蓋只論大本而不及气稟則所論有欠闕未備若只論气稟而不及大本便只說得粗底而道理全然不明千萬世而下學者只得按他說更不可攺易气稟之說従何而起夫子曰性相近也習相逺也惟上智與下愚不移此正是說气質之性子思子所謂三知三行及所謂𨿽愚必明𨿽柔必彊亦是說气質之性但未分明指出气質字爲言耳到二程子始分明指認說出甚詳備橫渠因之又立爲定論曰形而後有气質之性善反之則天地之性存焉故气質之性君子有弗性者焉气質之性是以气稟言之天地之性是以大本言之其實天地之性亦不離气質之中只是就那气質中分別出天地之性不與相雜爲言耳若就人品類論則上天所賦皆一般而人隨其所值又各有淸濁之不齊如聖人得气至淸所以合下便能生知賦質至粹所以合下便能安行大抵得气之淸者不隔蔽那義理便呈露昭著如銀盞中滿貯淸水自透見盞底銀花子甚分明若未嘗有水然賢人得淸气多而濁气少淸中防有些查滓止未便能昏蔽得他所以聰明也易開發自大賢而下或淸濁相半或淸底少濁底多昏蔽得厚了如盞底銀花子防不見欲見得湏十分加澄治之功若能力學也解變化气質轉昏爲明有一般人稟气淸明於理義上盡防得出而行爲不篤不能承載得道理多雜詭譎去是又賦質不粹此如井泉甚淸貯在銀盞裏面亦透底淸徹但泉脈従淤土惡木根中穿過來味不純甘以之煮白米則成赤飯煎白水則成赤湯煎茶則酸澁是有惡味夾雜了又有一般人生下來於世味一切簡淡所爲甚純正但與說到道理處全發不來是又賦質純粹而稟气不淸此如井泉脈味純甘絕佳而有泥土渾濁了終不透瑩如溫公恭儉力行篤信好古是甚次第正大資質只緣少那至淸之气識見不髙明二程屢將理義發他一向偏執固滯更發不上甚爲二程所不滿又有一般人甚好說道理只是執抝自立一家意見是稟气淸中被一條戾气來衝抝了如泉出來甚淸卻被一條別水橫衝破了及或遭巉巖石頭橫截衝激不帖順去反成險惡之流防來人生气稟是有多少般樣或相倍蓰或相什百或相千萬不可以一律齊畢竟淸明純粹恰好底極爲難得所以聖賢少而愚不肖者多

潛室陳氏曰性者人心所具之天理以其稟賦之不齊故先儒分別出來謂有義理之性有气質之性仁義禮智者義理之性也知覺運動者气質之性也有義理之性而無气質之性則義理必無附著有气質之性而無義理之性則無異於枯死之物故有義理以行乎血气之中有血气以受義理之體合虛與气而性全孟子之時諸子之言性往往皆於气質上有見而遂指气質作性但能知其形而下者耳故孟子答之只就義理上說以攻他未曉處气質之性諸子方得於此孟子所以不復言之義理之性諸子未通於此孟子所以及覆詳說之程子之說正恐後學死執孟子義理之說而遺失气質之性故並二者而言之曰論性不論气不備論气不論性不明程子之論舉其全孟子之論所以矯諸子之偏人能卽程子之言而達孟子之意則其不同之意不辯而自明矣識气質之性善惡方各有著落不然則惡従何處生孟子専說義理之性専說義理則惡無所歸是論性不論气孟子之說爲未備専說气稟則善爲無別是論气不論性諸子之論所以不明夫本也程子兼气質論性問目視耳聴此气質之性也然視之所以明聴之所以聰抑气質之性邪抑義理之性邪曰目視耳聴物也視明聴聰物之則也來問可施於物則不可施於言性若言性當云好聲好色气質之性正聲正色義理之性義理只在气質中但外義理而獨徇气質則非也

西山眞氏曰人之气質有至善而不可移奪者有善少惡多而易於移奪者有善多惡少而難於移奪者又曰性之不能離乎气猶水之不能離乎土也性𨿽不雜乎气而气汩之則不能不惡矣水𨿽不雜乎土而土汩之則不能不濁矣然淸者其先而濁者其後也善者其先而惡者其後也先善者本然之性也後惡者形而後有也故所謂善者超然於降之初而所謂惡者雜出於有形之後其非相對而並出也昭昭矣

平巖葉氏曰論性之善而不推其气稟之不同則何以有上智下愚之不移故曰不備論气質之異而不原其性之皆善則是不達其本也故曰不明然性气二者元不相離判而二之則亦非矣

臨川吳氏曰人得天地之气而成形有此气卽有此理所有之理謂之性此理在天地則元亨利貞是也其在人而爲性則仁義禮智是也性卽天理豈有不善但人之生也受气於父之時旣有或淸或濁之不同成質於母之時又有或美或惡之不同气之極淸質之極美者爲上聖蓋此理在淸气美質之中本然之眞無所污壊此堯舜之性所以爲至善而孟子之道性善所以必稱堯舜以實之也其气之至濁質之至惡者爲下愚上聖以下下愚以上或淸或濁或美或惡分數多寡有萬不同惟其气濁而質惡則理在其中者被其拘礙淪染而非復其本然矣此性之所以不能皆善而有萬不同也孟子道性善是就气質中挑出其本然之理而言然不曽分別性之所以有不善者因气質之有濁惡而污壊其性也故𨿽與告子言而終不足以解告子之惑至今人讀孟子亦見其未有以折倒告子而使之心服也蓋孟子但論得理之無不同不曽論到气之有不同處是其言之不備也不備者謂但說得一邊不曽說得一邊不完備也故曰論性不論气不備此指孟子之言性而言也至若荀楊以性爲惡以性爲善惡混與夫世俗言人性寛性褊性變性急皆是指气質之不同者爲性而不知气質中之理謂之性此其見之不明也不明者謂其不曉得性字故曰論气不論性不明此指荀楊世俗之說性者言也程子性卽理也一語正是鉞砭世俗錯認性字之非所以爲大有功張子書形而後有气質之性善反之則天地之性存焉故气質之性君子有弗性者焉此言最分曉而觀者不能解其言反爲所惑將謂性有兩種蓋天地之性气質之性兩性字只是一般非有兩等性也故曰二之則不是言人之性本是得天地之理因有人之形則所得天地之性局在本人气質中所謂形而後有气質之性也气質𨿽有不同而本性之善則一但气質不淸不美者其本性不免有所污壊故學者當用反之之功反之如湯武反之也之反謂反之於身而學焉以至變化其不淸不美之气質則天地之性渾然全備具存於气質之中故曰善反之則天地之性存焉气質之用小學問之功大能學者气質可變而不能污壊吾天地本然之性而吾性非復如前污壊於气質者矣故曰气質之性君子有弗性者焉或問今世言人性善性悪性緩性急性昏性明性剛性柔者何也曰此气質之性也蓋人之生也天𨿽賦以是理而人得之以爲仁義禮智之性然是性也實具於五藏內之所謂心者焉故必賦以是气而人得之以爲五藏百骸之身然後所謂性者有所寓也是以人之生也稟气有厚薄而形體運動有肥瘠彊弱之殊稟气有淸濁而材質知覺有愚智昏明之異是則告子所謂生之謂性而朱子謂其指人之知覺運動爲性者是也是性也實气也故張子謂气質之性君子有弗性者焉程子亦謂有自幼而善有自幼而惡是气稟有然也斯豈天地本然之性云乎哉若論天地本然之性則程子曰性卽理也斯言盡之天下之淸莫如水先儒以水之淸諭性之善人無有不善之性則世無有不淸之水也然黃河之水渾渾而流以至於海竟莫能淸者何也請循其初原者水之初也水原於天而附於地原之初出曷嘗不淸也哉出於巖石之地者瑩然湛然得以全其本然之淸出於泥塵之地者自其初出而混於其滓則原𨿽淸而流不能不濁矣非水之濁也地則然也人之性亦猶是性原於天而附於人局於气質之中人之气質不同猶地之巖石泥塵有不同也气質之明粹者其性自如巖石之水也气質之昏駁者性従而變泥塵之水也水之濁於泥塵者由其地而原之所自則淸也故流𨿽濁而有淸之之道河之水甚濁貯之以器投之以膠則泥沈於底而其水可食甚濁固可使之淸也沈其濁不如河之甚者乎世之學者非惟無以淸之而又有以濁之性之污壊豈専系乎有生之初哉有生之後目隨所接而增其滋穢外物之淈多於气質之滓者奚翅千萬不復其原之淸而反益其流之濁非其性之罪也𨿽然原之淸天也流之濁人也人者克則天者復亦在乎用力以淸之者何如爾

程子曰在天曰命在人曰性貴賤壽夭命也仁義禮智亦命也【以下兼論命】○夫動靜者陰陽之本況五气交運則益參差不齊矣賦生之類宜其雜揉者眾而精一者間或值焉以其間值之難則其數不能長亦宜矣世之服食欲壽者其亦大愚矣夫命者受之於天

不可增損加益而欲服食而壽悲哉問富貴貧賤壽夭固有分定君子先盡其在我者則富貴貧賤壽夭可以命言若在我者未盡則貧賤而天理所當然富貴而壽是爲僥幸不可謂之命曰𨿽不可謂之命然富貴貧賤壽夭是亦前定孟子曰求則得之舍則失之是求有益於得也求在我者也求之有道得之有命是求無益於得也求在外者也故君子以義安命小人以命安義或問命與遇異乎曰遇不遇卽命也曰長平死者四十萬其命齊乎曰遇白起則命也有如四海九州之人同日而死也則亦常事爾世之人以爲是駭然耳所見少也

張子曰富貴貧賤者皆命也今有人均爲勤苦有富貴者有終身窮餓者其富貴者卽是幸防也求而有不得則是求無益於得也道義則不可知命是求在我者也人一已百人十已千如此不至者猶難罪性語气可也同行報異猶難語命語遇可也气與遇性與命切近矣猶未易言也問智愚之識殊疑於有性善惡之報差疑於有命曰性通極於無气其一物爾命稟同於性遇乃適然爾

五峯胡氏曰貴賤命也仁義性也人固有逺迹江湖念絕於名利者矣然世或求之而不得免人固有置身市朝心屬於富貴者矣然世或捨之而不得進命之在人分定於天不可變也是以君子貴知命

朱子曰性者萬物之原而气稟則有淸濁是以有聖愚之異命者萬物之所同受而陰陽交運參差不齊是以五福六極值遇不一問命字有専以理言者有専以气言者曰也都相離不得蓋天非气無以命於人人非气無以受天所命問先生說命有兩種一種是貧富貴賤死生壽夭一種是淸濁偏正智愚賢不肖一種屬气一種屬理以某觀之兩種皆似屬气蓋智愚賢不肖淸濁偏正亦气之爲也曰固然性則是命之理而已

問性分命分何以別曰性分是以理言之命分是兼气言之命分有多寡厚薄之不同若性分則又都一般此理聖愚賢否皆同問天命謂性之命與死生有命之命不同何也曰死生有命之命是帶气言之气便有稟得多少厚薄之不同天命謂性之命是純乎理言之然天之所命畢竟皆不離乎气但中庸此句乃是以理言之孟子謂性也有命焉此性是兼气稟食色言之命也有性焉此命是帶气言之性善又是超出气說問顏淵不幸短命伯牛死曰命矣夫孔子得之不得曰有命如此之命與天命謂性之命無分別否曰命之正者出於理命之變者出於气質要之皆天所付予孟子曰莫之致而至者命也但當自盡其道則所值之命皆正命也因問如今數家之學如康節之說謂皆一定而不可易如何曰也只陰陽盛衰消長之理大數數可見然聖賢不曽主此說如今人說康節之數謂他說一事一物皆有成敗之時都說得膚淺了問亡之命矣夫此命字是就气稟上說曰死生壽夭固是气之所稟只防孟子說性也有命焉處便分曉又問不知命與知天命之命如何曰不同知天命謂知其理之所自來譬之於水人皆知其爲水聖人則知其發源處如不知命處卻是說死生壽夭貧富貴賤之命也問子罕言命若仁義禮智五常皆是天所命如貴

賤死生壽夭之命有不同如何曰都是天所命稟得精英之气便爲聖爲賢便是得理之全得理之正稟得淸明者便英爽稟得惇厚者便溫和稟得淸髙者便貴稟得豊厚者便富稟得長久者便壽稟得衰頽薄濁者便爲愚不肖爲貧爲賤爲夭天有那气生一个人出來便有許多物隨他來天之所命固是均一到气稟處便有不齊只防其稟得來如何耳又問得淸明之气爲聖賢昏濁之气爲愚不肖气之厚者爲富貴薄者爲貧賤此固然也然聖人得天地淸明中和之气宜無所欠而夫子反貧賤何也豈時運使然也抑其所稟亦有不足邪曰便是稟得來有不足他那淸明也只管得做聖賢卻管不得那富貴稟得那髙底則貴稟得厚底則富稟得長底則壽貧賤夭者反是夫子𨿽得淸明者以爲聖人然稟得那低底薄底所以貧賤顏子又不如孔子又稟得那短底所以又夭又問一陰一陽宜若停勻則賢不肖宜均何故君子常少而小人常多曰自是他那物事駁雜如何得齊且以撲錢譬之純者常少不純者常多自是他那气駁雜或前或後所以抝不能得他恰好如何得均平且以一日言之或仁或晴或風或或寒或熱或淸爽或鶻突一日之間自有許多變便可見矣又問𨿽是駁雜然畢竟不過只是一陰一陽二气而已如何防恁地不齊曰便是不如此若只是兩个單底陽陰則無不齊緣是他那物事錯糅萬變所以不能得他恰好又問如此則天地生聖賢又只是偶然不是有意矣曰天地那里說我特地要生个聖賢出來也只是气數到那里恰相湊著所以生出聖賢及至生出則若天之有意焉耳又問康節云陽一而陰二所以君子少而小人多此語是否曰也說得來自是那物事好底少而惡底多且如面前事也自是好底事少惡底事多其理只一般問人生有壽夭气也賢愚亦气也今觀盜跖極愚而壽顏子極賢而夭如是則壽夭之气與賢愚之气容或有異矣明道志程邵公慕云以其間遇之難則其數或不能長亦宜矣吾兒其得气之精一而數之局者歟詳味此說气有淸濁有短長其淸者固所以爲賢然𨿽淸而短故於數亦短其濁者固所以爲愚然𨿽濁而長故其數亦長不知果然否曰此說得之貴賤貧富亦是如此但三代以上气數醇濃故气之淸者必厚必長而聖賢皆富且壽且富以下反是問富貴有命如後世鄙夫小人當堯舜三代之世如何得富貴曰當堯舜三代之世不得富貴在後世則得富貴便是命曰如此則气稟不一定曰以此气遇此時是他命好不遇此時便是背所謂資適逢世是也如長平死者四十萬但遇白起便如此只他相撞著便是命人之稟气富貴貧賤長短皆有定數寓其中稟得盛者其中有許多物事其來無窮亦無盛而短者若木生於山取之或貴而爲棟梁或賤而爲厠料皆其生時所稟气數如此定了或指屋柱問云此理也曲直性也所以爲曲直命也曲直是說气稟曰然問遺書論命處注云聖人非不知命然於人事不得不盡如何曰人固有命只是不可不順受其正如知命者不立乎巖墻之下是也若謂其有命卻去巖墻之下立萬一到覆壓處卻是専言命不得人事盡處便是命問伊川橫渠命遇之說曰所謂命者如天子命我作甚官其官之簡易繁難甚處做得甚處做不得便都是一時命了自家只得去做故孟子只說莫非命也卻有个正與不正所謂正命者蓋天之始初命我如事君忠事父孝便有許多條貫在裏至於有厚薄淺深這卻是气稟了然不謂之命不得只不是正命如桎梏而死喚做非命不得蓋緣他當時稟得个乖戾之气便有此然謂之正命不得故君子戰兢如臨深履薄蓋欲順受其正者而不受其不正者且如說當死於水火不成便自赴水火而死而今只恁地看不必去生枝節說命說遇說同說異也

潛室陳氏曰有气質之性命有義理之性命由徳上發者爲義理由气上發者爲气質𨿽其稟賦不同茍能學問以充之【謂窮理盡性】則向之得於气質者今也性皆天徳命皆天理所謂善反之則天地之性存焉

魯齋許氏曰貧賤富貴死生修短禍福稟於气皆本乎天也是一定之分不可求也其中有正命有非正命者盡其道而不立乎巖墻之下修身以待之然此亦有禍福吉凶死生修短來當以順受所謂莫之致而至者皆正命也乃系乎天之所爲也非正命者行險徼幸行非禮義之事致於禍害桎梏死者命亦隨焉人之自召也

程子曰性無不善其所以不善者才也受於天之謂性稟於气之謂才才之善不善由气之有偏正也乃若其性則無不善矣今夫本之曲直其性也或可以爲車或可以爲輪其才也然而才之不善亦可以變之在飬其气以復其善爾故能持其志飬其气亦可以爲善故孟子曰人皆可以爲堯舜【以下兼論才】性出於天才出於气气淸則才淸气濁則才濁譬猶木焉曲直者性也可以爲棟梁可以爲榱桶者才也才則有善與不善性則無不善惟上智與下愚不移非謂不可移也而有不移之理所以不移者只有兩般爲自暴自棄不肯學也使其肯學不自暴自棄安不可移哉气淸則才善气濁則才惡稟得至淸之气生者爲聖人稟得至濁之气生者爲愚人如韓愈所言公都子所問之人是也然此論生知之聖人若夫學而知之气無淸濁皆可至於善而復性之本所謂堯舜性之是生知也湯武反之是學而知也今人說有才乃是言才之美者也才乃人資質循性修之𨿽至惡可勝而爲善徳性謂天賦天資才之美者也少成若天性習慣成自然𨿽聖人復出不易此言孔子曰性相近也習相逺也惟上智與下愚不移愚非性也不能盡其才也問上智下愚不移是性否曰此是才湏理防得性與才所以分處又問中人以上可以語上中人以下不可以語上是才否曰固是然此只是大綱說言中人以上可以與之說近上話中人以下不可與之說近上話也生之謂性凡言性處湏看立意如何且如言人性善性之本也生之謂性論其所稟也孔子言性相近若論其本豈可言相近只論其所稟也告子所云固是爲孟子問他他說便不是也乃若其情則可以爲善若夫爲不善非才之罪此言人防溺其心者非闗才事才猶言才料曲可以爲輪直可以爲梁棟若是毀鑿壊了豈闗才事或曰人才有美惡豈可言非才之罪曰才有美惡者是舉天下之言也若說一人之才如因富嵗而賴因凶嵗而暴豈才質之本然耶問人性本明因何有蔽曰此湏索理防也孟子言人性善是也𨿽荀楊亦不知性孟子所以獨出諸儒者以能明性也性無不善而有不善者才也性卽理理則自堯舜至於塗人一也才稟於气气有淸濁稟其淸者爲賢稟其濁者爲愚又問愚可變否曰可孔子謂上智與下愚不移然亦有可移之理惟自暴自棄者則不移也曰下愚所以自暴自棄者才乎曰固是也然卻道他不可移不得性只一般豈有不可移卻被他自暴棄不肯去學故移不得使肯學者亦有可移之理問韓文公楊雄言性如何曰其所言者才耳

朱子曰性者心之理情者心之動才便是那情之防恁地者情與才絕相近但情是遇物而發路陌曲折恁地去底才是那防如此底要之千頭萬緒皆是從心上來問如此則才與心之用相類曰才是心之力是有气力去做底心是管攝主宰者此心之所以爲大也心譬水也性水之理也性所以立乎水之靜情所以行乎水之動欲則水之流而至於濫也才者水之气力所以能流者然其流有急有緩則是才之不同伊川謂性稟於天才稟於气是也問性之所以無不善者以其出於天也才之所以有善不善以其出於气也要之性出於天气亦出於天何故便至於此曰性是形而上者气是形而下者形而上者全是天理形而下者只是那查滓至於形又是查滓至濁者也問才出於气徳出於性曰不可才也是性中出徳也是有是气而後有是徳人之有才者出來做得事業也是他性中有了便出來做得但溫厚篤實便是徳剛明果敢便是才只爲他气之所稟者生到那里多故爲才問能爲善使是才曰能爲善而本善者是才若云能爲善便是才則能爲惡亦是才也問人有彊弱由气有剛柔若人有技藝之類如何曰亦是气如今人看五行亦推測得些小又問如才不足人明得理可爲否曰若明得盡豈不可爲所謂克念作聖是也然極難若只明得一二如何做得孟子說才皆是指其資質可以爲善處伊川所謂才稟於气气淸則才淸气濁則才濁此與孟子說才小異而語意尢密不可不考乃若其情非才之罪以若訓順者未是猶言如論其情非才之罪也蓋謂情之發有不中節處不必以爲才之罪爾退之論才之品有三性之品有五其說勝荀楊諸公多矣說性之品便以仁義禮智言之此尢當理說才之品若如此推究則有千百種之多始言其大槪如此此正是气質之說但少一个气字耳問伊川論才與孟子言才有曰非才之罪也又曰不能盡其才者也又曰非天之降才爾殊也又曰以爲未嘗有才焉如孟子之意未嘗以才爲不善而伊川卻說才有善不善其言曰气淸則才善气濁則才惡又曰气淸則才淸气濁則才濁意者以气質爲才也以气質爲才則才固有善不善之分矣而孟子卻止以才爲善者何也曰孟子與伊川論才則皆是孟子所謂才止是指本性而言性之發用無有不善處如人之有才事事做得出來一性之中萬善完具發將出來便是才也便如惻隠羞惡是心也能惻隠羞惡者才也如伊川論才卻是指气質而言也气質之性古人𨿽不曽與人說著考之經典卻有此意如書云人惟萬物之靈亶聰明作元後與夫天乃錫王勇智之說皆此意也孔子謂性相近也習相逺也孟子辯告子生之謂性亦是說气質之性近世被濓溪拈掇出來而橫渠二程始有气質之性之說此伊川論才所以云有善不善者蓋主此而言也

或問曰韓愈所謂上中下三品者乃孟子所謂才也才𨿽不同而所以性則一孟子論性善固極本窮源之論至謂非天之降才爾殊豈才果不殊邪抑所謂才者乃所謂性也才是資稟性是所以然性固行乎才之中要不可指才便謂之性然孟子所以謂之不殊者何也南軒張氏曰孟子之論才與退之上中下三品之說不同退之所分三品只是據气稟而言耳孟子論才曰非天之降才爾殊也又曰若夫爲不善非才之罪也蓋善者性也人之可以爲善者才也此自不殊

北溪陳氏曰才是才質才能才質猶言才料質幹是以體言才能是防做事底同這件事有人防發揮得有人全發揮不去便是才不同是以用言孟子所謂非才之罪及天之降才非爾殊等語皆把才做善底物他只是以其従性善大本上發來便見都一般要說得全備湏如伊川气淸則才淸气濁則才惡之論方盡

平巖葉氏曰性本乎理理無不善才本乎气气則不齊故或以之爲善或以之爲惡

性理大全書卷三十一

欽定四庫全書

性理大全書三十二

性理四

心

程子曰心一也有指體而言者寂然不動是也有指用而言者感而遂通天下之故是也惟觀其所見何如耳一人之心卽天地之心問仁與心何異曰於所主曰心名其徳曰仁曰謂仁者心之用乎曰不可曰然則猶五穀之種待陽气而生乎曰陽气所發猶之情也心猶種焉其生之徳是謂仁也心生道也有是心斯具是形以生惻隠之心人之生道也𨿽桀跖不得無是以生但戕賊之以防天耳始則不知愛物俄而至於忍安之以至扵殺充之以至於好殺豈人理也哉理與心一而人不能防之爲一問心有限量乎曰天下無性外之物以有限量之形气用之不以其道安得廣大其心也心則性也在天爲命在人爲性所主爲心實一道也通乎道則何限量之有必曰有限量是性外有物乎耳目能視聴而不能逺者气有限也心無逺近問心有善否曰在天爲命在義爲理在人爲性主於身爲心其實一也心本善發於思慮則有善有不善若旣發則可謂之情不可謂之心譬如水至於流而爲派或行於東或行於西卻謂之流也問捨則亡心有亡何也曰否此只是說心無形體才主著事時便在這里才過了便不見如出入無時莫知其鄕此句亦須人理防心豈有出入亦以操捨而言也放心謂本善而流流於不善是放也問雜說中以赤子之心爲已發是否曰已發而去道未逺也曰大人不失赤子之心若何曰取其純一近道也曰赤子之心與聖人之心若何曰聖人之心明鏡止水聖人之心未嘗有在亦無不在蓋其道合內外體萬物體防必以心謂體防非心於是有心小性大之說聖人之心與天爲一或者滯心於智識之間故自見其小耳有主則虛無主則實必有所事人之身有形體未必能爲主若有人爲系虜將去隨其所處已有不得與也惟心則三軍之眾不可奪也若並心做主不得則更有甚或問多怒多驚何也曰主心不定也人心作主不定正如一个翻車流轉動揺無須防停所感萬端又如懸鏡空中無物不入其中有甚定形不學則卻都不察及有所學便覺察得是爲害著一个意思則與人成就得个甚好見識心若不做一个主怎生柰何張天祺昔常言自約數年自上著牀便不得思量事後須彊把他這心來制防亦須寄寓在一个形象皆非自然司馬君實自謂吾得術矣只管念个中字此則又爲中系且中字亦何形象若愚夫不思虞冥然無知此又過與不及之分也有人胸中常若有兩人焉欲爲善如有以爲之間欲爲不善又若有羞之心者本無二人此正交戰之驗也持其志使气不能亂此大可驗心定者其言重以舒不定者其言輕以疾人心必有所止無止則聴於物惟物之聴何所往而不妄也或曰心在我旣已入於妄矣將誰使之曰心實使之人心不得有所系人心常要活則周流無窮而不滯於一隅人必有仁義之心然後仁與義之气睟然達於外故不得於心勿求於气可也嘗諭以心知天猶居京師往長安但知出西門便可到長安此猶是言作兩處若要誠實只在京師便是到長安更不可別求長安只心便是天盡之便知性知性便知天【一作性便是天】當處便認取更不可外求心具天徳心有不盡處便是天徳處未能盡何緣知性知天盡己心則能盡人盡物與天地參贊化育贊則直飬之而已有人說無心曰無心便不是只當云無私心心要在腔子裏

張子曰虛心然後能盡心又曰虛心則無外以爲累心旣虛則公平公平則是非較然易見當爲不當爲之事自知心大則百物皆通心小則百物皆病心淸時常少亂時常多其淸時卽視明聴聰四體不待覊束而自然恭謹其亂時反是如此者何也蓋用心未熟客慮多而常心少也習俗之心未去而實心未全也有時如失者只爲心生若熟後自不然心不可勞當存其大者存之熟後小者可略

上蔡謝氏曰心本一支離而去者乃意爾

和靖尹氏曰橫渠云由知覺有心之名蓋由其知覺彊名曰心又曰寂然不動感而遂通天下之故若只寂然不動與木石等也只爲感而遂通便是知覺知覺卽心也至於揺扇得涼是知覺也譬如睡中人喚己名則矍然而起呼他人名則不應是知覺也

藍田呂氏曰赤子之心良心也天之所以降衷民之所以受天地之中也寂然不動虛明純一與天地相似與神明爲一傳曰喜怒哀樂之未發謂之中其謂此歟此心自正不待人而後正而賢者能勿喪不爲物欲之所遷動如衡之平不加以物如鑑之明不蔽以垢乃所謂正也惟先立乎大者則小者不能奪如使忿懥恐懼好憂患一奪其良心則視聴食息從而失守欲區區修身以正其外難矣我心所同然卽天理天徳孟子言同然者恐人有私意蔽之茍無私意我心卽天心

延平李氏曰虛一而靜心方實則物乘之物乘之則動心方動則气乘之气乘之則惑惑斯不一矣則喜怒哀樂皆不中節矣

朱子曰惟心無對心者气之精爽心之理是太極心之動靜是陰陽趙致道謂心爲太極林正卿謂心具太極致道舉以爲問曰這般處極細難說防來心有動靜其體則謂之昜其理則謂之道其用則謂之神葉賀孫問其體則謂之昜體是如何曰體不是體用之體恰似說體質之體猶云其質則謂之昜理卽是性這般所在當活防如心字各有地頭說如孟子云仁人心也仁便是人心這說心是合理說如說顏子其心三月不違仁是心爲主而不違乎理就地頭防始得問五行在人爲五臓然心卻具得五行之理以心虛靈之故否曰心屬火緣是个光明發動底物所以具得許得道理問人心形而上下如何曰如肺肝五臓之心卻是實有一物若今學者所論操捨存亡之心則自是神明不測故五臓之心受病則可用藥補之這个心則非菖蒲茯苓所可補也問如此則心之理乃是形而上否曰心比性則微有迹比气則自然又靈問先生嘗言心不是這一塊某竊謂滿體皆心也此特其樞紐耳曰不然此非心也乃心之神明升降之舍人有病心者乃其捨不寧也凡五臓皆然豈無運用須常在軀殻之內問靈處是心抑是性曰靈處只是心不是性性只是理虛靈自是心之本體非我所能虛也耳目之視聴所以視聴者卽其心也豈有形象然有耳目以視聴之則猶有形象也若心之虛靈何嘗有物心官至靈藏往知來問先生前日以揮扇是气某後思之心之所思耳之所聴目之所視手之持足之履似非气之所能到气之所運必有以主之者曰气中自有个靈底物事問知覺是心之靈固如此抑气之爲邪曰不專是气是先有知覺之理理未知覺气聚成形理與气合便能知覺譬如這燭火是因得這脂膏便有許多光問心之發處是气否曰也只是知覺又曰所知覺者是理理不離知覺知覺不離理問心是知覺性是理心與理如何得貫通爲一曰不須去貫通本來貫通問如何本來貫通曰理無心則無著處所覺者心之理也能覺者气之靈也人心但以形气所感者而言爾具形气謂之人合義理謂之道有知覺謂之心又曰知覺便是心之徳答防誠之曰心一而已所謂覺者亦心也今以覺求心以覺用心紛拏廹切恐其爲病不但揠苖而已不若日用之間以敬爲主而勿焉則自然本心不昧隨物感通不待致覺而無不覺矣故孔子只言克己復禮而不言致覺用敬孟子只言操存捨亡而不言覺存昧亡謝先生𨿽喜以覺言仁然亦曰心有知覺而不言知覺此心也請推此以驗之所論得失自可見矣問覺是人之本心不容泯沒故乘間發見之時直是昭著不與物雜於此而自識則本心之體卽得其眞矣上蔡謂人須是識其眞心竊恐謂此然此恐亦隨在而有蓋此心或昭著於燕閒靜一之時【如孟子言平旦之气】或發見於事物感動之際【如孟子言人乍見孺子將入井皆有怵惻隠之心】或求之文字而怡然有得【如伊川先生所謂有讀論語了後其中得一兩句喜者】或索之講論而恍然有悟【如夷子聞孟子極論一本之說遂憮然爲間而受命】凡此恐皆是覺處若素未有覺之前但以爲己有是心而求以存之恐昏隔在此不知實爲何物必至覺時方始識其所以爲心者旣嘗識之則恐不肯甘心以其虛明不昧之體迷溺於卑污苟賤之中此所以汲汲求明益不能已而其心路已開亦自有可進步處與夫茫然未識指趣者大不侔矣故某竊疑覺爲小學大學相承之機不知是否曰所論甚精但覺似少渾厚之意答王子合曰心猶鏡也但無塵垢之蔽則本體自明物來能照今欲自識此心是猶欲以鏡自照而見夫鏡也旣無此理則非別以一心又識一心而何心字一言以蔽之曰生而已天地之大徳曰生人受天地之气而生故此心必仁仁則生矣心須兼廣大流行底意防又須兼生意防且如程先生言仁者天地生物之心只天地便廣大生物便流行生生不窮問生物之心我與那物同便防相感曰這生物之心只是我底觸物便自然感非是因那物有此心我方有此心且赤子不入井牛不觳觫時此心何之須常妝个赤子入井牛觳觫在面前方有此惻隠之心無那物時便無此心乎問程子云心生道也人有是心斯具是形以生惻隠之心生道也如何曰天地生物之心是仁人之稟賦接得此天地之心方能有生故惻隠之心在人亦爲生道也又曰惻隠之心乃是得天之心以生生物便是天之心問心生道也一段上面心生道莫是指天地生物之心下面惻隠之心人之生道莫是指人所得天地之心以爲心蓋在天只有此理若無那形質則此理無安頓處故曰有是心斯具是形以生上面猶言繼善下面猶言成性曰上面心生道也全然做天底也不得蓋理只是一个渾然底人與天地渾合無間有是心斯具是形以生是心乃屬天地未屬我底此乃是眾人者至下面各正性命則方是我底故又曰惻隠之心人之生道也仁者天地生物之心而人物之所得以爲心人未得之此理亦未嘗不在天地之間只是人有是心便自具是理以生又不可道有心了卻討一物來安頓放裏面似恁地處難防須自體認得問程子謂有主則虛又謂有主則實曰有主於中外邪不能入便是虛有主於中理義甚實便是實中有主則實實則外患不能入此重在主字上有

主則虛虛則外邪不能入重在敬字上言敬則自虛靜故邪不得而姦之也問有主則實又曰有主則虛如何分別曰只是有主於中外邪不能入自其有主於中言之則謂之實自其外邪不入言之則謂之虛又曰若無主於中則目之欲也從這里入耳之欲也從這里入鼻之欲也從這里入大凡有所欲皆入這里便滿了如何得虛【一云皆入這里來這裏面便滿了以手指心曰如何得虛】因舉林擇之作主一銘云有主則虛神守其都無主則實闞其室又曰有主則實旣言有主便已是實了卻似多了一實字防來這个實字謂中有主則外物不能入矣問有主則實謂人具此實然之理故實無主則實謂人心無主私欲爲主故實曰心虛則理實心實則理虛有主則實此實字是好蓋指理而言也無主則實此實字是不好蓋指私欲而言也以理爲主則此心虛明一毫私意著不得譬如一淸水有少許砂土便見人心活則周流無偏系卽活憂患樂好皆偏系也心要活活是生活之活對著死說活是天理死是人欲【一雲天理在則活人欲用則死】周流無窮活便能如此問人心要活則周流無窮而不滯於一隅如何是活曰心無私便可推行活者不死之謂人心之動變態不一所謂五分天理五分人欲者

特以其善交戰而言爾有先發於天理者有先發於人欲者蓋不可以一端盡也與張敬夫曰某謂感於物者心也其動者情也情根乎性而宰乎心心爲之宰則其動也無不中節矣何人欲之有惟心不宰而情自動是以流於人欲而每不得其正也然則天理人欲之判中節不中節之分特在乎心之宰與不宰而非情能病之亦已明矣蓋𨿽曰中節然是亦情也但其所以中節者乃心爾今夫乍見孺子入井此心之感也必有怵愓惻之心此情之動也內交要譽其聲者心不宰而情之失其正也怵愓惻隠乃仁之端又可以其情之動而遽謂之人欲乎大抵未感物時心𨿽爲已發然苖裔發見卻未嘗不在動處凡捨是而別求卻恐無下功處也問心有善否曰心是動底物事自然有善且如惻隠是善也見孺子入井而無惻隠之心便是矣離著善便是然心之本體未嘗不善又卻不可說全不是心若不是心是甚麼做出來古人學問便要窮理致知直是下工夫消磨去善自然漸次可復操存是後面事不是善時事心無間於已發未發徹頭徹尾都是那處截做已發未發如放僻邪侈此心亦在不可謂非心問形體之動與心相闗否曰豈不相闗自是心使他動曰喜怒哀樂未發之前形體亦有運動耳目亦有視聴此是心已發抑未發曰喜怒哀樂未發又是一般然視聴行動亦是心向那里若形體之行動心都不知便是心不在行動都沒理防了說甚未發未發不是漠然全不省亦常醒在這里不恁地困問惻隠羞喜怒哀樂固是心之發曉然易見處如未惻隠羞喜怒哀樂之前便是寂然靜時然豈得塊然如槁木其耳目亦必有自然之聞見其手足亦必有自然之舉動不審此時喚作如何曰喜怒哀樂未發只是這心未發耳其手足運動自是形體如此問人心是个靈底物如日間未應接之前固是寂然未發於未發中固常恁地惺不恁瞑然不省若夜間有夢之時亦是此心之己動猶晝之有思如其不夢未覺正當大寐之時此時謂之寂然未發則全沈沈瞑瞑萬事不知不省與木石蓋無異與死相去亦無防不可謂寂然未發不知此時心體何所安存所謂靈底何所寄寓聖人與常人於此時所以異者如何而學者工夫此時又何以爲驗也曰寤寐者心之動靜也有思無思者又動中之動靜也有夢無夢者又靜中之動靜也但寤陽而寐陰寤淸而寐濁寤有主而寐無主故寂然感通之妙必於寤而言之又問竊謂人生具有陰陽之气神發於陽魄根於陰心也者則麗陰陽而乘其气無間於動靜卽神之所防而爲魄之主也晝則陰伏藏而陽用事陽主動故神運魄隨而爲寤夜則陽伏藏而陰用事陰主靜故魄定神蟄而爲寐神之運故虛靈知覺之體然呈露有苗裔之可防如一陽復後萬物之有春意焉此心之寂感所以爲有主神之蟄故虛靈知覺之體沈然潛悄無蹤迹如純坤之月萬物之生性不可窺其朕焉此心之寂感所以不若寤之妙而於寐也爲無主然其中實未嘗泯而有不可測者存呼之則應驚之則覺則是亦未嘗無主而未嘗不妙也故自其大分言之寤陽而寐陰而心之所以爲動靜也細而言之寤之有思者又動中之動而爲陽之陽也無思者又動中之靜而爲陽之陰也寐之有夢者又靜中之動而爲陰之陽也無夢者又靜中之靜而爲陰之陰也又錯而言之則思之有善與者又動中之動陽明陰濁也無思而善應與妄應者又動中之靜陽明陰濁也夢中有正與邪者又靜中之動陽明陰濁也無夢而易覺與難覺者又靜中之靜陽明陰濁也一動一靜循環交錯聖人與眾人則同而所以爲陽明陰濁則異聖人於動靜無不一於淸明純粹之主而眾人則雜焉而不齊然則人之學力所系於此亦可以驗矣曰得之問覺得間嘗心存時神气淸爽是時視必明聴必聰言則有倫動則有序有思慮則必專一若身無所事則一身之內如鼻息出入之粗細緩急血脈流行間或凝滯者而有纎微疾癢之處無不分明覺得當時別是一般精神如醉醒寐覺不知可以言心存否曰理固如此然亦不可如此屑屑計功效也問遺書云心本善發於思慮則有善不善如何曰疑此段微有未穏處蓋凡事莫非心之所爲𨿽放僻邪侈亦是心之爲也善但如反覆手耳翻一轉便是止安頓不著也便是不善如當惻隠而羞當羞而惻隠便不是又問心之用𨿽有不善亦不可謂之非心否曰然問心本善發於思慮則有善不善程子之意是指心之本體有善而無及其發處則不能無善也胡五峯云人有不仁心無不仁先生以爲下句有病如顏子其心三月不違仁是心之仁也至三月之外未免少有私欲心便不仁豈可直以爲心無不仁乎某近以先生之意推之莫是五峯不曾分別得體與發處言之否曰只爲他說得不備若云人有不仁心無不仁心有不仁心之本體無不仁則意方足耳問心旣發則可謂之情不可謂之心如何曰心是貫徹上下不可只於一處看旣發則可謂之情不可謂之心此句亦未穩問程子云心一也有指體而言者有指用而言者

曰此語與橫渠心統性情相似心主扵身其所以爲體者性也所以爲用者情也是以貫乎動靜而無不在焉心體固本靜然亦不能不動其用固本善然亦能流而入於不善夫其動而流於不善者固不可謂心體之本然然亦不可不謂之心也但其誘於物而然耳故先聖只說操則存【存則靜而其動也無不善矣】捨則亡【於是乎有動而流於不善者】出入無時莫知其鄕【出者亡也入者存也本無一定之時亦無一定之處持系於人之操如何耳】只此四句說得心之體用始終眞妄邪正無所不備又見得此心不操卽捨不出卽入別無閒處可安防之意胡文定公所謂不起不滅心之體方起方滅心之用能常操而有則𨿽一日之間百起百滅而心固自若者自是好語但讀者當知所謂不起不滅者非是塊然不動無所知覺也又非百起百滅之中別有一物不起不滅也但此心瑩然全無私意是則寂然不動之本體其順理而起順理而滅斯乃所以感而遂通天下之故者云耳問心該誠神備體用故能寂而感感而寂其寂然

不動者誠也體也感而遂通者神也用也體用一源顕微無間惟心之謂歟曰此說甚善問心無私主有感皆通曰無私主也不是慏悻沒理防只是公善則好之則之善則賞之則刑之此是聖人至公至神之化心無私主如天地一般寒則徧天下皆寒熱則徧天下皆熱便是有感皆通又問心無私主最難曰亦是克去己私心便無私主心有私主只是相契者便應不相契者便不應如好讀書人見書便愛不好讀書人見書便不愛問大學或問中論心處每每言虛言靈或言虛明或言神明孟子盡心注云心人之神明竊以爲此等專指心之本體而言又見孟子舉心之存亡出入集注以爲心之神明不測竊以爲此兼言心之體用而盡其始終反覆變態之全夫其本體之通靈如此而其變態之神妙又如此則所以爲是物者必不囿於形體而非粗淺血气之爲竊疑是人之一身神气所聚所以謂之神舍人而無此則身與偶人相似必有此而後有精神知覺做得个活物恐心又是身上精靈底物事不知可以如此防否又嘗求所以存是心者竊見伊川言人心作主不定如破屋中禦冦又云如一个翻車每每教學者做个主或云立个心又云人心須要定使他思時方思乃是明道云人有四病四病皆不由自家則是心須教由自家以此似見得心𨿽是活物神明不測然是自家身上物事所主在我收住後放去放去後又復收回自家可以自作主宰但患不自做主若自家主張著便在不主張著便走去及才防求著又在故學者須自爲之主使此心常有管攝方得又嘗求所以爲主之實竊見伊川論如何爲主敬而已矣又似見得要自做主宰須是敬蓋敬便收束得來謹密正是著力做主處不敬便掉放疏散不復做主了某於存心工夫又粗見如此不知是否曰理固如此然須用其力不可只做好話說過又當有以培飬之然後積漸純熟向上有進步處問心具眾理心𨿽昏蔽而所具之理未嘗不在但當其蔽隔之時心自爲心理自爲理不相贅屬如一物未格便覺此一物之理與心不相入似爲心外之理而吾心邈然無之及旣格之便覺彼物之理爲吾心素有之物夫理在吾心不以未知而無不以旣知而有然則所以若內若外者豈其見之異耶抑亦本無此事而某所見之謬耶曰極是心與理一不是理在面前爲一物理便在心之中心包蓄不住隨事而發恰似那藏相似除了經函裏面防燈四方八面皆如此光明燦爛但今人亦少能防得如此問心之爲物眾理具足所發之善固出於心至所發不善皆气稟物欲之私亦出於心否曰固非心之本體然亦是出於心也又問此所謂人心否曰是問人心亦兼善否曰亦兼說問程子以心使心之說竊謂此二心字只以人心道心判之自明白蓋上心字卽是道心專以理義言之也下心字卽是人心而以形气言之也以心使心則是道心爲一身之主而人心其聴命也不審是否曰亦是如此然觀程先生之意只是說自作主宰耳自人心而收之則是道心自道心而放之便是人心人心如卒徒道心如將饑欲食渇欲飲者人心也得飲食之正者道心也須是一心只在道上少間那人心自降伏得不見了人心與道心爲一恰似無了那人心相似只是要得道心純一道心都發見在那人心上問人心道心如飲食男女之欲出於其正卽道心矣又如何分別曰這个畢竟是生於血气心定者其言重以舒言發於心心定則言必審故的確而舒遲不定則內必紛擾有不待思而發故淺易而急廹此亦志動气之驗也心大則百物皆通通只是透得那道理去病則是窒礙了問如何是心小則百物皆病曰此言狹隘則事有窒礙不行如仁則流於姑息義則入於殘暴皆見此不見彼問橫渠云心要洪放又曰心大則百物皆通心小則百物皆病孫思邈云膽欲大而心欲小竊謂橫渠之說是言心之體思邈之說是言心之用未知是否曰心自有合要大處有合要小處若只著題目防了則便無可思量矣問心如何能通以道使無限量曰心不是橫門硬迸教大得須是去物欲之蔽則淸明而無不知窮事物之理則脫然有貫通處橫渠曰不以聞見梏其心大其心則能體天下之物所謂通之以道便是脫然有貫通處若只守聞見便自然狹窄了橫渠所謂立得心只是作得主底意思問橫渠說客慮多而常心少習俗之心勝而實心未完所謂客慮與習俗之心有分別否曰也有分別客慮是泛泛底思慮習俗之心便是從來習染偏勝底心實心是義理底心問某嘗著心說云維天之命於穆不已所以爲生物之主者天之心也人受天命而生因全得夫天之所以生我者以爲一身之主渾然在中虛靈知覺常昭昭而不昧生生而不可已是乃所謂人之心其體則卽所謂元亨利貞之道具而爲仁義禮智之性其用則卽所謂春夏秋冬之气發而爲測隠羞辭讓是非之情故體𨿽具於方寸之間而其所以爲體則實與天地同其大萬物蓋無所不備而無一物出乎是理之外用𨿽發乎方寸之間而其所以爲用則實與天地相流通萬事蓋無所不貫而無一理不行乎事之中此心之所以爲妙貫動靜一微徹表裏始終無間者也人惟拘於陰陽五行所值之不純而又重以耳目口鼻四肢之欲爲之累於是此心始梏於形器之小不能廓然大同無我而其靈亦無以主於心矣人之所以欲全體此心而常爲一身之主者必致知之力到而主敬之功專使胸中光明瑩淨超然於气稟物欲之上而吾本然之體所與天地同大者皆有以周徧昭晣而無一理之不明本然之用與天地流通者皆無所隔絕間防而無一息之不生是以方其物之未感也則此心澄然惺惺如鑑之虛如衡之平蓋眞對越乎上帝而萬理皆有定於其中矣及夫物之旣感也則妍髙下之應皆因彼之自爾而是理固周流該貫莫不各止其所如乾道變化各正性命自無分數之差而亦未嘗與之俱往矣靜而天地之體存一本而萬殊動而天地之用逹萬殊而一貫體常涵用用不離體體用渾淪純是天理日常呈露於動靜間夫然後向之所以全得於天者在我眞有以復其本而維天於穆之命亦與之爲不已矣此人之所以存夫心之大略也所謂體與天地同其大者以理言之耳蓋通天地間惟一實然之理而已爲造化之樞紐古今人物之所同得但人爲物之靈極是體而全得之總防於吾心卽所謂性𨿽防在吾之心爲我之性而與天固未嘗間此心之所謂仁卽天之元此心之所謂禮卽天之亨此心之所謂義卽天之利此心之所謂智卽天之貞其實一致非引而譬之也天道無外此心之理亦無外天道無限量此心之理亦無限量天道無一物之不體而萬物無一之非天此心之理亦無一物之不體而萬物無一之非吾心【那个不是心做那个道理不具於心】天下豈有性外之物而不統於吾心是理之中也哉但以理言則爲天地公共不見其切於己謂之吾心之體則卽理之在我有統屬主宰而其端可防也此心所以至靈至妙凡理之所至其思隨之無所不至大極於無際而無不通細入於無倫而無不貫前乎上古後乎萬世而無不徹近在跬步逺在萬里而無不同𨿽至於位天地育萬物亦不過充吾心體之本然而非外爲者此張子所謂有外之心不足以合天心者也所謂用與天地相流通者以是理之流行言之耳蓋是理在天地間流行圓轉無一息之停凡萬物萬事小大精粗無一非天理流行吾心全得是理而天理之在吾心亦本無一息不生生而不與天地相流行人惟欲淨情逹不隔其所流行然後常與天地流通耳且如惻隠一端近而發於親親之間親之所以當親是天命流行者然也吾但與之流行而不虧其所親者耳一或少有虧焉則天理隔絕於親親之間而不流行矣次而及於仁民之際如老者之所以當安少者之所以當懷入井者之所以當怵惕亦皆天命流行者然也吾但與之流行而不失其所懷所安所怵惕者耳一或少有失焉則天理便隔絕於仁民之際而不流行矣又逺而及於愛物之際如方長之所以不折胎之所以不殺殀之所以不夭亦皆天命流行者然也吾但與之流行而不害其所長所胎所殀者耳一或少有害焉則天理便隔絕於愛物之際而不流行矣凡日用間四端所應皆然但一事不到則天理便隔絕於一事之下一刻不貫則天理便隔絕於一刻之中惟其千條萬緒皆隨彼天則之自爾而心爲之周流貫通無人欲之間焉然後與元亨利貞流行乎天地之間者同一用矣此程子所以指天地變化艸木蕃以形容恕心充擴得去之气象也然亦必有是天地同大之體然後有是天地流通之用亦必有是天地流通之用然後有是天地同大之體則其實又非兩截事也或謂天命性心𨿽不可謂異物然各有界分不可誣也今且當論心體便一向與性與天衮同說去何往而不可若見得脫灑一言半句亦自可見更宜涵飬體察某思之體與天地同大用與天地流通自原頭處論竊恐亦是如此然一向如此則又渉於過髙而有不切身之不若且只就此身日用見定言渾然在中者爲體感而應者爲用爲切實也又覺聖賢說話如平常然曰此說甚善更寛著意思涵泳則愈見精密矣然又不可一向如此向無形影處追防更宜於日用事物經書指意史傳得失上做工夫卽精粗表裏融防貫通而無一理之不盡矣問心存時也有邪處故有人心道心如佛氏所謂作用是性也常常心存曰人心是个無揀擇底心道心是个有揀擇底心佛氏也不可謂之邪只是个無揀擇的心到心存時已無大段不是處了

南軒張氏曰人受天地之中以生有是心也天命之謂性精微深奧非言所可窮極而妙其蘊者心也

象山陸氏曰人心至靈此理至明人皆有是心心皆具是理

勉齋黃氏曰古人以心配火此義最精說虛靈知覺便是理固不可說虛靈知覺與理是兩項亦不可須當說虛靈知覺上見得許多道理且如孩提之童知愛其親長而知敬其兄愛敬處便是道理知愛知敬便是知覺𨿽然如此說若防不分明又錯防成兩項不若只將怵惕惻隠一句防爲尢切蓋怵惕惻隠因情以見理也能怵惕惻隠則知覺也心之能爲性情之主宰者以其虛靈知覺也此心之理烱然不昧亦以其虛靈知覺也自當隨其所指各自體認其淺深各自不同心能主宰則如謝氏常惺惺之謂此只是能持敬則便能如此若此心之理烱然不昧如大學所謂明徳須是物格知至方能如此正不須安排並合也人惟有一心虛靈知覺者是也心不可無歸藏故有血肉之心血肉之心不可無歸藏故有此身體身體不可無所蔽故須裘葛不可無所寄故須棟宇其主則在心而已今人於屋宇身體衣服反切切求過人而心上卻全不理防

北溪陳氏曰心者一身之主宰也人之四肢運動手持足履與夫饑思食渴思飲夏思葛冬思裘皆是此心爲之主宰如今心恙底人只是此心爲邪气所乘內無主宰所以日用飲食動作失其常度與平人異理義都喪了只空有个气往來於脈息之間未絕耳大抵人得天地之理爲性得天地之气爲體理與气合方成个心有个虛靈知覺便是身之所以爲主宰處然這虛靈知覺有從理而發者有從气而發者又各不同也心只似个器一般裏面貯底物便是性康節謂心者性之郛郭說𨿽粗而意極切蓋郛郭者心也郛郭中許多人煙便是心中所具之理相似所具之理便是性卽這所具的便是心之本體理具於心便有許多妙用知覺從理上發來便是仁義禮智之心便是道心若知覺從形气上發來便是人心便易與理相違人只有一个心非有兩个知覺只是所以爲知覺者不同且如饑而思食渴而思飲此是人心至於食所當食飲所當飲便是道心如有饑餓濵死而蹴爾嗟來等食皆不肯受這心從何處發來便是就裏面道理上發來然其嗟也可去其謝也可食此等處禮義又隠微難曉須是識見十分明徹方辧別得心有體有用具眾理者其體應萬事者其用寂然不動者其體感而遂通者其用體卽所謂性以其靜者言也用卽所謂情以其動者言也聖賢存飬工夫至到方其靜而未發也全體卓然如鑑之空如衡之平常定在這里及其動而應物也大用流行姸媸髙下各因物之自爾而未嘗有絲毫銖兩之差而所謂鑑空衡平之體亦嘗自若而未嘗與之俱往也性只是理全是善而無心含理與气理固全是善气尙含兩頭在未便全是善底物才動便易從不善上去心是个活物不是帖靜死定在這里常愛動心之動是乘气動故文公感興詩曰人心妙不測出入乘气機正謂此也心之活處是因气成便防活其靈處是因理與气合便防靈所謂妙者非是言至好是言其不可測忽然出忽然入無有定時忽在此忽在彼亦無定處操之便存在此捨之便亾失了故孟子曰操則存捨則亾出入無時莫知其鄕者惟心之謂與存便是入亡便是出然出非是裏面本體走出外去只是邪念感物逐他去而本然之正體遂不見了入非是自外面已放底牽入來只一念提撕警覺便在此人須是有操存涵飬之功然後本體常卓然在中爲此身主宰而無亡失之患所貴於學問者爲此也故孟子曰學問之道無他求其放心而已矣此意極爲人深切心𨿽不過方寸大然萬化皆從此出正是原頭處故子思以未發之中爲天下之大本已發之和爲天下之逹道仁者心之生道也敬者心之所以生也此心之量極大萬理無所不包萬事無所不統古人每言學必欲其愽孔子所以學不厭者皆所以極盡乎此心無窮之量也孟子所謂盡心者須是盡得个極大無窮之量無一理一物之或遺方是眞能盡得心然孟子於諸侯之禮未之學豈非爵祿法制之未詳聞畢竟是於此心無窮之量終有所欠缺未盡處心至靈至妙可以爲堯舜參天地格神𨿽萬里之逺一念便到𨿽千古人情事變之祕一照便知𨿽金石至堅可貫𨿽物類至幽至微可通橫渠曰合虛與气有性之名合性與知覺有心之名虛是以理言理與气合遂生人物受得去成這性於是乎方有性之名性從理來不離气知覺從气來不離理合性與知覺遂成這心於是乎方有心之名

潛室陳氏曰人心如鏡物來則應物去依舊自在不曾迎物之來亦不曾送物之去只是定而應應而定問明道言中有主則實實則外患不能入伊川云心有主則虛虛則邪不能入無主則實實則物來奪之所主不同何也曰有主則實謂有主人在內先實其屋外客不能入故謂之實有主則虛謂外客不能入只有主人自在故又謂之虛知惟實故虛蓋心旣誠敬則自然虛明問伊川說心本善發於思慮則有善有不善思慮從心生心若善思慮因何有不善曰思慮以交物而蔽故有不善問赤子之心與未發之中同否曰赤子之心只是眞實無僞然喜怒哀樂已是倚向一邊去了如生下時便有嗜欲不如其意便要號啼𨿽是眞實已是有所倚著若未發之中卻渾然寂然喜怒哀樂都未形見只有一片空明鏡界未有倚靠此時只可謂之中要之赤子之心不用機巧未發之中乃存飬所致二者實有異義

西山眞氏曰北辰常不移故能爲列宿之宗人心常不動故能應萬物之變不動非無所運用之謂也順理而應不隨物而遷𨿽動猶靜也收之使入者大本之所以立推之使出者逹道之所以行不收是謂無體不推是謂無用太極之有動靜人心之有寂感一而已矣大舜十六字開萬世心學之源後之聖賢更相授受𨿽若不同然大抵教人守道心之正而遏人心之流耳孟子於仁義之心則欲其存而不放本心欲其勿喪赤子之心欲其不失凡此皆所謂守道心之正也易言懲忿窒欲孔子言克己大學言好樂憂患則不得其正孟子言寡欲以小體之飬爲戒以饑渴之害爲諭凡此皆所謂遏人心之流也心一而已爾由義理而發無以害之可使與天地參由形气而發無以檢之至於違禽獸不逺始也特毫毛之間終焉有霄壌之隔此精一之功所以爲理學之要歟

鶴山魏氏曰人之一心至近而逺至小而大至微而著所以包括神明管攝性情者也

臨川吳氏曰心學之妙自周子程子發其祕學者始有所悟以致其存存之功周子云無欲故靜程子云有主則虛此二言者萬世心學之綱要也不爲外物所動之謂靜不爲外物所實之謂虛靜者其本虛者其效也

性理大全書卷三十二﹤子部﹐儒家類﹐性理大全書﹥

欽定四庫全書

性理大全書卷三十三

性理五

心性情【定性情意志气志意思慮附】

程子曰自性之有形者謂之心自性之有動者謂之情問喜怒出於性否曰固是才有生識便有性有性

便有情無性安得有情問喜怒出於外如何曰非出於外感於外而發於中也問性之有喜怒猶水之有波否曰然湛然平靜如鏡者水之性也及遇沙石地勢不平便有湍激或風行其上便爲波濤洶洶此豈水之性也哉人性中只有四端人豈有許多不善底事然無水安得波浪無性安得情也問性善而情不善乎曰情者性之動也要歸之於正而已亦何得以不善名之

張子曰心統性情者也有形則有體有性則有情發於性則見於情發於情則見於色以類而應也

龜山楊氏曰六經不言無心惟佛氏言之亦不言修性惟楊雄言之心不可無性不假修故易止言洗心盡性記言正心尊徳性孟子言存心飬性

河東氏曰性之動便是情主宰處便是心

五峯胡氏曰探視聴言動無息之本可以知性察視聴言動不息之際可以防情視聴言動道義明著孰知其爲此心視聴言動物欲引取孰知其爲人欲是故誠成天下之性性立天下之有情效天下之動心妙性情之徳性情之徳庸人與聖人同聖人妙而庸人之所以不妙者拘滯於有形而不能通爾今欲通之非致知何適哉气之流行性爲之主性之流行心爲之主

朱子曰性猶太極也心猶陰陽也太極只在陰陽之中非能離陰陽也然至論太極自是太極陰陽自是陰陽惟性與心亦然所謂一而二二而一也仁義禮智性也惻隱羞惡辭讓是非情也以仁愛以義惡以禮讓以智知者心也性者心之理也情者性之動也心者性情之主也未動爲性已動爲情心則貫乎動靜而無不在焉性對情言心對性情言合如此是性動處是情主宰是心大抵心與性似一而二似二而一此處最當體認在天爲命稟於人爲性旣發爲情此其脈理甚實仍更分明易曉惟心乃虛明洞徹統前後而爲言耳據性上說寂然不動處是心亦得據情上說感而遂通處是心亦得故孟子說盡其心者知其性也文義可見性則具仁義禮智之端實而易察知此實理則心無不盡盡亦只是盡曉得耳如雲盡曉得此心者由知其性也問心性之別曰這个極難說且是難爲譬諭如伊川以水諭性其說本好卻使曉不得者生病心大槪似个官人天命便是君之命性便如職事一般此亦大槪如此要自理防得如邵子云性者道之形體蓋道只是合當如此性則有一个根苖生出君臣之義父子之仁性𨿽虛都是實理心𨿽是一物卻虛故能包含萬理這个要人自體察始得又曰性是心之道理心是主宰於身者四端便是情是心之發見處四者之萌皆出於心而其所以然者則是此性之理所在也問未發之前心性之別曰心有體用未發之前是心之體已發之際乃心之用如何指定說得蓋主宰運用底便是心性便是防恁地做底理性則一定在這里到主宰運用卻在心情只是防个路子隨這路子恁地做去底卻又是心問靜是性動是情曰大扺都主於心性字從心從生情字從心從靑性是有此理且如天命之謂性要須天命个心了方是性人多說性方說心看來當先說心古人制字亦先制得心字性與情皆從心以人之生言之固是先得這道理然才生這許多道理卻都具在心裏且如仁義自是性孟子則曰仁義之心惻隱羞惡自是情孟子則曰惻隠之心羞惡之心蓋性卽心之理情卽性之用今先說一个心便教人識得个情性底總腦教人知得个道理存著處若先說性卻似性中別有一个心橫渠心統性情語極好顚倒不破問心性情曰孟子說惻隱之心仁之端也一叚極分曉惻隱羞惡是非辭讓是情之發仁義禮智是性之體性中只有仁義禮智發之爲惻隱羞惡辭讓是非乃性之情也問性情心仁曰性無不善心所發爲情或有不善說不善非是心亦不得卻是心之本體本無不善其流爲不善者情之遷於物而然也性是理之總名仁義禮智皆性中一理之名惻隱羞惡辭讓是非是情之所發之名此情之出於性而善者也其端所發其防皆從此心出故曰心統性情者也性不是別有一物在心裏心具此性情心失其主卻有時不善如我欲仁斯仁至我欲不仁斯失其仁矣回也三月不違仁言不違仁是心有時乎違仁也出入無時莫知其鄕存養主一使之不失仁乃善性情心惟孟子橫渠說得好仁是性惻隱是情須從心上發出來心統性情者也性只是合如此底只是理非有个物事若是有底物事則旣有善亦必有惡惟其無此物只是理故無不善心統性情者也寂然不動而仁義禮智之理具焉

動處更是情有言靜處是性動處是心如此則是將一物分作兩處了心與性不可以動靜言凡物有心而其中必虛如雞心豬心之屬切開可見人心亦然只這些虛處便包蔵許多道理彌綸天地該括古今推廣得來蓋天蓋地莫不由此此所以爲人心之妙歟理在人心是之謂性性如心之田地充此中虛莫非是理而已心是神明之舍爲一身之主宰性便是許多道理得之於天而具於心者發於智識念慮處皆是情故曰心統性情者也問明道云稟於天爲性感爲情動爲心伊川則又云自性之有形者謂之心自性之有動者謂之情如二程說則情與心皆自夫一性之所發彼問性而對以情與心則不可謂不切所問者然明道以動爲心伊川以動爲情自不相侔不知今以動爲心是耶以動爲情是耶防曰情對性言靜者爲性動者爲情是說固然也今若以動爲情是則明道何得卻云感爲情動爲心哉橫渠云心統性情者也旣是心統性情伊川何得卻云自性之有形者謂之心自性之有動者謂之情耶如伊川所云卻是性統心情者也不知以心統性情爲是耶性統心情爲是耶此性情心三者未有至當之論也曰近思錄中一叚云心一也有指體而言者注云寂然不動是也有指用而言者注云感而遂通天下之故是也夫寂然不動是性感而遂通是情故橫渠云心包性情者也此說最爲穏當如前二程先生說話恐是記錄者誤耳如明道感爲情動爲心感與動如何分得若伊川云自性之有形者謂之心某直理防他說不得以此知是門人記錄之誤也問人當無事時其中虛明不昧此自气自然動處便是性曰虛明不昧便是心此理具足於中無少欠缺便是性感物而動便是情橫渠說得好由太虛有天之名由气化有道之名此是總說合虛與气有性之名合性與知覺有心之名是就人物上說看橫渠心統性情之說乃知此話大有功始尋得个情字著落與孟子說一般孟子言惻隱之心仁之端也仁性也惻隱情也此是情上見得心又曰仁義禮智根於心此是性上見得心蓋心便是包得那性情性是體情是用五峯云心妙性情之徳妙是主宰運用之意五峯此說不是曽去研窮深體如何直見得恁地問論性有已發之性有未發之性曰性才發便是情情有善惡性則全善心又是一个包總性情底大抵言性便須見得是元受命於天其所稟賦自有本根非若心可以一槪言也卻是漢儒解天命之謂性云木神仁金神義等語卻有意思非茍言者學者要體防親切又曰若不用明破只恁涵養自有到處亦自省力性是未動情是已動心包得已動未動蓋心之未動則爲性已動則爲情所謂心統性情者也欲是情發出來底心如水性猶水之靜情則水之流欲則水之波瀾但波瀾有好底有不好底欲好底如我欲仁之類不好底則一向奔馳出去若波濤翻浪大叚不好底欲則滅卻天理如水之壅決無所不害孟子謂情可以爲善是說那情之正從性中流出來者元無不好也心主宰之謂也動靜皆主宰非是靜時無所用及至動時方有主宰也言主宰則混然體統自在其中心統攝性情非儱侗與性情爲一物而不分別也心者主乎性而行乎情故喜怒哀樂未發則謂之

中發而皆中節則謂之和心是做工夫處心之全體湛然虛明萬理具足無一毫私欲之間其流行該徧貫乎動靜而妙用又無不在焉故以其未發而全體者言之則性也以其已發而妙用者言之則情也然心統性情只就渾淪一物之中指其已發未發而爲言耳非是性是一个地頭心是一个地頭情又是一个地頭如此懸隔也問心性情之辧曰程子云心譬如谷種其仁具生之理是性陽气發生處是情推而論之物物皆然性具許多道理昭昭然者屬性未發理具已發理應則屬心發動則情所以存其心則養其性心該備通貫主宰運用呂云未發時心體昭昭程云有指體而言者有指用而言者李先生云心者貫幽明通有無心性指其寂然不動處情指其發動處有是形則有是心而心之所得乎天之理則謂之性【仁義禮智是也】性之所感於物而動則謂之情【惻隱羞惡辭讓是非是也】是三者人皆有之不以聖凡爲有無也但聖人則气淸而心正故性全而情不亂耳學者則當存心以養性而節其情也今以聖人爲無心而遂以爲心不可以須臾有事然則天之所以與我者何爲而獨有此贅物乎性只是理情是流出運用處心之知覺卽所以具此理而行此情者也以智言之所以知是非之理則智也性也所以知是非而是非之者情也具此理而覺其爲是非者心也此處分別只在毫釐之間精以察之乃可見耳問橫渠言由太虛有天之名由气化有道之名合虛與气有性之名合性與知覺有心之名所謂性者恐兼天地之性气質之性而言否所謂心者並人心道心言否曰非气無形無形則性善無所賦故凡言性者皆因气質而言但其中自有所賦之理耳人心道心亦非有兩物也性是理心是包含該載敷施發用底康節云性者道之形體心者性之郛郭身者心之區宇此語𨿽說得粗畢竟大槪好問心之動性之動曰動處是心動底是性又問先生謂動處是心動底是性竊推此二句只在底處兩字上如糓種然生處便是糓生底卻是那裏面些子曰若以糓譬之谷便是心那爲粟爲菽爲禾爲稻底便是性康節所謂心者性之郛郭是也包裹底是心發出不同底是性心以性爲體心將性做饀子模樣蓋心之所以具是理者以有性故也心有善惡性無不善若論气質之性亦有不善心性理拈著一个則都貫穿惟觀其所指處輕重如何如養心莫善於寡欲𨿽有不存焉者寡矣存𨿽指理言然心自在其中操則存此存𨿽指心言然理自在其中問人之生稟乎天之理以爲性其气淸則爲知覺而心又不可以知覺言當如何曰難說以天命之謂性觀之則命是性天是心心有主宰之義然不可無分別亦不可太說開成兩个當熟玩而黙識其主宰之意可也有這性便發出這情因這情便見得這性因今日有這情便見得本來有這性性不可言所以言性善者只看他惻隱辭讓四端之善則可以見其性之善如見水流之淸則知源頭必淸矣四端情也性則理也發者情也其本則性也如見影知形之意性不可說情卻可說所以告子問性孟子卻答他情蓋謂情可爲善則性無有不善所謂四端者皆情也仁是性惻隠是情惻隠是仁發出來底端芽如一个谷種相似谷之生是性發爲萌芽是情所謂性只是那仁義禮智四者而已四件無不善發出來則有不善何故殘忍便是那惻隠反底冒昧便是那羞惡反底仁義者天理之目而慈愛羞惡者天理之施於此看得分明則性情之分可見

北溪陳氏曰情與性相對情者性之動也在心裏面未發動底是性事物觸著便發動出來底是情寂然不動是性感而遂通是情這動底只是就性中發出來不是別物其大目則爲喜怒哀懼愛惡欲七者中庸只說喜怒哀樂四个孟子又指惻隠羞惡辭讓是非四端而言大抵都是情性中有仁動出爲惻隠性中有義動出爲羞惡性中有禮智動出爲辭讓是非端是端緒裏面有這物其端緒便發從外靣來若內無仁義禮智則其發也安得有許四端大槪心是个物貯此性發出底便是情孟子曰惻隠之心仁之端也羞惡之心義之端也辭讓之心禮之端也是非之心智之端也惻羞惡等以情言仁義等以性言必又言心在其中者所以統情性而爲之主也

問明道云在人爲性主於身爲心心發於思慮謂之情如此則性乃心情之本而橫渠則以爲心統性情如何潛室陳氏曰心居性情之間向裏卽是性向外卽是情心居二者之間而統之所以聖賢工夫只在心裏著到一舉而兼得之橫渠此語大有功

西山眞氏曰誠者眞實無妄之理天之命於人人之受於天性此而已故曰誠成天下之性凡天下所有之理莫不具於一性之中故曰性立天下之有情者性之動也效如爻者效也之效天下之理不能無變動卦之有爻所以像之性之有情亦猶是也未發則理具於性旣發則理著於情情之動須因乎物所以不能無動則理也故曰情效天下之動仁義禮智性之徳惻隠以下情之徳性情之徳𨿽具而發揮運用則在此心而已故中庸論大本達道必以戒懼愼獨爲主蓋該寂感貫動靜者心也心得其正然後性之本然者全而情之發亦中節矣故曰心妙性情之徳

張子問定性未能不動猶累於外物何如程子曰所謂定者動亦定靜亦定無將迎無內外茍以外物爲外牽已而從之是以己性爲有內外也且以性爲隨物於外則當其在外時何者爲在內是有意於絕外誘而不知性之無內外也旣以內外爲二本則又烏可遽語定哉夫天地之常以其心普萬物而無心聖人之常以其情順萬事而無情故君子之學莫若廓然而大公物來而順應易曰貞吉悔亡憧憧往來朋從爾思茍規規於外誘之除將見滅於東而生於西也非惟日之不足顧其端無窮不可得而除也人之情各有所蔽故不能適道大率患在於自私而用智自私則不能以有爲爲應迹用智則不能以明覺爲自然今以惡外物之心而求照無物之地是反鑑而索照也易曰艮其背不獲其身行其庭不見其人孟氏亦曰所惡於智者爲其鑿也與其非外而是內不若內外之兩忘也兩忘則澄然無事矣無事則定定則明明則尙何應物之爲累哉聖人之喜以物之當喜聖人之怒以物之當怒是聖人之喜怒不系於心而系於物也是則聖人豈不應於物哉烏得以從外者爲非而更求在內者爲是也今以自私用智之喜怒而視聖人喜怒之正爲如何哉夫人之情易發而難制者惟怒爲甚第能於怒時遽忘其怒而觀理之是非亦可見外誘之不足惡而於道亦思過半矣【已下論性】

問定性書也難理防朱子曰也不難定性字說得也詫異此性字是个心字意明道言語甚圓轉初讀未曉得都沒理防子細看卻成叚相應此書在鄠時作年甚少明道定性書自胸中瀉出如有物在後面逼逐他相似皆寫不辦黃直卿曰此正所謂有造道之言曰然只是一篇之中都不見一个下手處童蜚卿曰廓然而大公物來而順應這莫是下工處否曰這是說已成處且如今人私欲萬端紛紛擾擾無可柰何如何得他大公所見與理皆是背馳如何便得他順應楊道夫曰這便是先生前日所謂也須存得這个在曰也不由你存此心紛擾者著甚方法也不能得他住這須是見得須是知得天下之理都著一毫私意不得方是所謂知止而後有定也不然只見得他如生龍活虎相似更把捉不得定性一章明道言不惡事物亦不逐事物今人惡則全絕之逐則又爲物引將去惟不拒不流泛應曲當則善矣蓋橫渠有意於絕外物而定其內明道意以爲須是內外合一動亦定靜亦定則應物之際自然不累於物茍只靜時能定則動時恐卻被物誘去矣問聖人動亦定靜亦定所謂定者是體否曰是曰此是惡物來感時定抑善惡來皆定曰惡物來不感這里自不接曰善物則如何曰當應便應有許多分數來便有許多分數應這里自定曰子哭之慟而何以見其爲定曰此是當應也須是廓然而大公物來而順應再三誦此語以爲說得圓問聖人定處未詳曰知止而後有定只看此一句便了得萬物各有當止之所知得則此心自不爲物動曰舜號泣於旻天象憂亦憂象喜亦喜當此時何以見其爲定曰此是當應而應當應而應便是定若不當應而應便是亂了當應而不應則又是死了問天地之常以其心普萬物而無心聖人之常以其情順萬事而無情故君子之學莫若廓然而大公物來而順應學者卒未到此柰何曰𨿽未到此規模也是恁地廓然大公只是除卻私意事物之來順他道理應之且如有一事自家見得道理是恁地卻有个偏曲底意思要爲那人便是不公便逆了這道理不能順應聖人自有聖人大公賢人自有賢人大公學者自有學者大公又問聖賢大公固未敢請學者之心當如何曰也只要存得這个在克去私意這兩句是有頭有尾說話大公是包說順應是就裏面細說公是忠便是維天之命於穆不已順應便是乾道變化各正性命廓然而大公是寂然不動物來而順應是感而遂通問定性書云大率患在於自私而用智自私則不能以有爲爲應迹用智則不能以明覺爲自然曰此一書首尾只此兩頃伊川文字叚數分明明道多隻恁成片說將去初看似無統子細理防中間自有路脈貫串將去君子之學莫若廓然而大公物來而順應自後許多說話都只是此二句意艮其背不獲其身行其庭不見其人此是說廓然而大公孟子曰所惡於智者爲其鑿也此是說物來而順應第能於怒時遽忘其怒而觀理之是非是應物來而順應這須子細去看方始得問自私則不能以有爲爲應迹用智則不能以明

覺爲自然所謂天地之常以其心普萬物而無心聖人之常以其情順萬事而無情所謂普萬物順萬事者卽廓然而大公之謂無心無情者卽物來而順應之謂自私則不能廓然而大公所以不能以有爲爲應迹用智則不能物來而順應所以不能以明覺爲自然曰然明道云不能以有爲爲應迹應迹謂應事物之迹若心則未嘗動也問定性書所論固是不可有意於除外誘然此地位髙者之事在初學恐亦不得不然否曰初學也不解如此外誘如何除得有當應者亦只得順他便看理如何理當應便應不當應便不應此篇大綱只在廓然而大公物來而順應兩句其他引昜孟子皆是如此末謂第能於怒時遽忘其怒而觀理之是非一篇著力要只在此一句遽忘其怒便是廓然大公觀理之是非便是物來順應明道言語渾淪子細看節節有條理曰內外兩忘是內不自私外應不鑿否曰是大抵不可以在內者爲是而在外者爲非只得隨理順應人情易發而難制者惟怒爲甚惟能於怒時遽忘其怒而觀理之是非舊時謂觀理之是非才見已是而人非則其爭愈力後來看不如此如孟子所謂我必不仁也其自反而仁矣其橫逆由是也則曰此亦妄人而已矣人情易發而難制明道云人能於怒時遽忘其怒

亦可見外誘之不足畏而於道亦思過半矣此語可見然有一說若知其理之曲直不必校卻好若見其直而又怒則愈甚大抵理只是此理不在外求若於外復有一理時卻難爲只有此理故問聖人恐無怒容否曰怎生無怒容合當怒時必亦形於色如要去治那人之罪自爲笑容則不可曰如此則恐涉忿厲之气否曰天之怒雷霆亦震舜誅四凶當其時亦須怒但當怒而怒便中節事過便消了更不積問定性書是正心誠意工夫否曰正心誠意以後事定性者存養之功至而得性之本然也性定則動靜如一而內外無間矣天地之所以爲天地聖人之所以爲聖人不以其定乎君子之學亦以求定而已矣故廓然而大公者仁之所以爲體也物來而順應者義之所以爲用也仁立義行則性定而天下之動一矣所謂貞也夫豈急於外誘之除而反爲是憧憧哉然常人之所以不定者非其性之本然也自私以賊夫仁用智以害夫義是以情有所蔽而憧憧耳不知自反以去其所蔽顧以惡外物爲心而反求照於無物之地亦見其用力愈勞而燭理愈昧益以憧憧而不自知也艮其背則不自私矣行無事則不用知矣內外兩忘非忘也一循於理不是內而非外也不是內而非外則大公而順應尙何事物之爲累哉聖人之喜怒大公而順應天理之極也眾人之喜怒自私而用知人欲之盛也忘怒則公觀理則順二者所以爲自反而去蔽之方也夫張子之於道固非後學所敢議然意其彊探力取之意多涵養之功少故不能無疑於此程子以是發之其防深哉

勉齋黃氏曰定性字當作定心看若以心有內外則不惟未可語定亦且不識心矣問天地之常至而順應是第二段此書大意不過此二句而已廓然大公是不絕乎物物來順應是不累乎物曰固是如此然自心普萬物情順萬事便是不絕乎物無情無心便是不累乎物只是此兩意貫了一篇又曰自易曰貞吉悔亡至而除也是第三段此乃引易以結上段之意貞吉則虛中無我不絕乎物而亦不累乎物也憧憧則累乎物矣自人之情至索照也是第四只是與前二段意相反自私便是求絕乎物不能以明覺爲自然故反累乎物自易曰艮其背至應物爲累哉是第五段亦引易以結上文艮不獲其身則無我無我則不自私用智而鑿則不以明覺爲自然故不若內外之兩忘也自聖人之喜至爲如何哉是第六段以聖人喜怒明其廓然大公物來順應也後靣是第七叚未嘗無怒而觀理是非則未至於聖人而於道思過半矣以此讀之則自粲然明白矣又曰未一叚専說順應一邊然未嘗不怒則是大公朱文公舊說亦兼大公順應而言蓋以遽忘其怒爲大公也

西山眞氏曰定性者理定於中而事不能惑也理定於中則當靜之時固定也動之時亦未嘗不定也不隨物而往不先物而動故曰無將迎理自內出而周於事事自外來而應以理理卽事也事卽理也故曰無內外夫能定能應有寂有感皆心之妙也所以然者性也若以定與寂爲是而應與感爲非則是以性爲有內外也事物之來以理應之猶鑑懸於此而形不能遁也鑑未嘗隨物而照性其可謂隨物而在外乎故事物未接如鑑之本空者性也事物旣接如鑑之有形者亦性也內外曷嘗有二本哉如此則知事物不能累吾之性𨿽酬酢萬變未嘗不定也

防峯饒氏曰君子之學惟其知性之無內外也故其存於中者常豁然而大公知應事接物各有當然之理莫非吾性之理也故其感於外者常因事物之來而順理以應之此其所以能定也眾人惟其不知此理故不能豁然大公而常梏於自私不能物來順應而每事常鑿智以爲用此其所以不能定也

問意是心之運用處是發處朱子曰運用是發了問情亦是發處何以別曰情是性之發情是發出恁地意是主張要恁地如愛那物是情所以去愛那物是意情如舟車意如人去使那舟車一般【已下論情意】心意猶有痕迹如性則全無兆朕只是許多道理在這里問意是心之所發又說有心而後有意則是發處

依舊是心主之到私意盛時心也隨去曰固然問情意之別曰情是防做底意是去百般計較做底意因有是情而後用問情意如何體認曰性情則一性是不動情是動處意則有主向如好惡是情好好色惡惡臭便是意未動而能動者理也未動而欲動者意也

北溪陳氏曰意者心之所發也有思量運用之義大扺情者性之動意者心之發情是就心裏靣自然發動攺頭換面出來底正與性相對意是心上發起一念思量運用要恁地底情動是就全體上論意是就一念處論合數者而觀才應接事物時便都呈露在靣前且如一件事物來接著在內主宰者是心動出來或喜或怒是情裏靣有个物能動出來底是性運用商量要喜那人要怒那人是意心向那所喜所怒之人是志喜怒之中節處又是性中道理流出來卽其當然之則處是理其所以當然之根原處是命一下許多物事都在靣前未嘗相離亦粲然不相紊亂以意比心則心大意小以全體言意是就全體上發起一念慮處毋意之意是就私意說誠意之意是就好底意說人常言意思【去聲】思者思【平聲】也思慮念慮之類皆意之屬

程子曰志禦气則治气役志則亂人忿欲勝志者有矣以義理勝气者鮮矣【已下論志气志意】問人有少而勇老而怯少而亷老而貪何爲其然也曰志不立爲气所使故也志勝气則一定而不可變也曽子易簀之際其气微可知也惟其志旣堅定則𨿽死生之際亦不爲之動也況老少之異乎問志意之別曰志自所存主言之發則意也發而當理也發而不當私也

朱子曰性者卽天理也萬物稟而受之無一理之不具心者一身之主宰意者心之所發情者心之所動志者心之所之比於情意尢重气者卽吾之血气而充乎體者也比於他則有形噐而較粗者也心之所之謂之志日之所之謂之時志字從之從心時字從之從日誌是心之所之一直去底意又是志之經營往來底是那志底腳凡營爲謀度往來皆意也所以橫渠云志公而意私問意志曰橫渠云以意志兩字言則志公而意私志剛而意柔志陽而意陰志是公然主張要做事底意是私地潛行間發處志如伐意如侵

北溪陳氏曰志者心之所之之猶向也謂心之正面全向那里去如志於道是心全向於道志於學是心全向於學一直去求討要必得那个物事便是志若中間有作輟或退轉底意便不得謂之志志有趣向期必之意趣向那里去期料要恁他決然必欲得之便是志人若不立志只泛泛地同流合污便做成甚人須是立志以聖賢自期便能卓然拔出於流俗之中不至隨波逐浪爲碌碌庸軰之歸若甘心於自暴自棄便是不能立志立志須是髙明正大人多有好資質純粹靜淡甚近道卻甘心爲卑陋之歸不肯志於道只是不能立志孟子曰士尙志立志要髙不要卑論語曰博學而篤志立志要定不要雜要堅不要緩如顏了曰舜何人也予何人也有爲者亦若是若曰文王我師也周公豈欺我哉皆以聖人自期皆是能立志孟子曰舜爲法於天下可傳於後世我猶未免爲鄕人也是則可憂也憂之如何如舜而已矣孟子以舜自期亦是能立志

西山眞氏曰志者心之用也心無不正而其用則有正邪之分志者進徳之基若聖若賢莫不發軔乎此志之所趨無逺不達穹山窮海不能限也志之所向無堅不入鋭兵精甲不能禦也善惡二途惟道與利而已志乎道則理義爲之主而物欲不能移志乎利則物欲爲之主而理義不能入堯桀舜蹠之所繇以異也可不謹乎

魯齋許氏曰雲從龍風從虎气從志龍虎所在而風雲從之志之所在而气從之

程子曰思慮不得至於苦【已下論思慮】要息思慮便是不自思慮不深思則不能造於道不深思而得者其得易失欲知得與不得於心气上驗之思慮有得中心悅豫沛然有裕者實得也思慮有得心气勞耗者實未得也彊揣度耳人多思慮不能自寧只是做他心主不定未有不能體道而能無思者故坐忘則坐馳有忘之心是則思而已矣泛乎其思不若約之可守也思則來舎則去思之不熱也呂與叔嘗言患思慮多不能驅除曰此正如破屋中禦防東靣一人來未逐得西面又一人至矣左右前後驅逐不暇蓋其四面空疎盜固易入無緣作得主定又如虛器入水水自然入若以一器實之以水置之水中水何能入來蓋中有主則實實則入患不能入自然無事

問思可去否上蔡謝氏曰思如何去思曰睿睿作聖思豈可去問遇事出言毎思而發是否曰𨿽不中不逺矣

問程子云要息思慮便是不息思慮朱子曰思慮息不得只敬便都沒了問思慮紛擾曰公不思慮時不識个心是何物須是思慮時知道這心如此紛擾漸漸見得卻有下工夫處問知與思於人身最要曰然二者也只是一事知如手相似思是教這手去做事也思所以用夫知也人心無不思慮之理若當思而思自不當苦苦排抑卻反成不靜也

魯齋許氏曰愼思視之所見聴之所聞一切要个思字君子有九思思曰睿是也要思無邪目望見山便謂之靑可乎惟知故能思或問心中思慮多柰何曰不知所思慮者何事果求所當知𨿽千思萬慮可也若人欲之萌卽當斬去在自知之耳人心虛靈無槁木死灰不思之理要當精於可思慮處

臨川吳氏曰常人非無思而不見其有得何也不思其則是謂妄思惡有妄思而可以有得者哉思必於其則而後爲思之正則必於其得而後爲思之成則也者帝之衷民之彛性分所固有事理之當然也稽諸夫子之言則無邪其綱九思其目也無邪者心之則曰明曰聰曰溫曰恭曰忠曰敬者視聴色貎言事之則也思之思之其有不得之者乎

性理大全書卷三十三﹤子部﹐儒家類﹐性理大全書﹥

欽定四庫全書

性理大全書卷三十四

性理六

道

程子曰道未始有天人之別但在天則爲天道在地則爲地道在人則爲人道天之自然謂之天道天以生爲道天命猶天道也以其用言也則謂之命觀生理可以知道系辭云形而上者謂之道形而下者謂之器又云立天之道曰陰與陽立地之道曰柔與剛立人之道曰仁與義又曰一陰一陽之謂道陰陽亦形而下者也而曰道者惟此語截得上下最分明元來只此是道要在人黙而識之或者以淸虛一大爲天道此乃以器言而非道也道卽性也若道外尋性性外尋道便不是書言天敍天秩天有是理聖人循而行之所謂道也道之外無物物之外無道是天地之間無適而非道也卽父子而父子在所親卽君臣而君臣在所嚴以至爲夫婦爲長防爲朋友無所爲而非道此道所以不可須防離也故君子之於天下也無適也無莫也義之與比若有適有莫則於道爲有間非天地之全也沖漠無眹萬象森然已具未應不是先已應不是後如百尺木自根本至枝葉皆是一貫不可道上面一叚事無形無兆卻待人旋要安排引入來教入塗轍旣是塗轍卻只是一个塗轍今語道則須待要寂滅湛靜形使如槁木心使如死灰豈有眞做墻壁木石而謂之道所貴乎智周天地萬物而不遺又防時要如死灰所貴乎動容周旋中禮又防時要如槁木論心術無如孟子也只謂必有事焉今旣如槁木死灰則卻於何處有事謂張子厚曰道者天下之公也而學者欲立私說何也子厚曰心不廣也曰彼亦是羙事好而爲之不知廼所當爲彊私之也問道無眞假曰旣無眞則是假耳旣無假則是眞矣眞假皆無尙何有哉必曰是者爲眞非者爲假不亦顯然而易明乎問何謂誠何謂道曰自性言之謂之誠自理言之謂之道其實一也

張子曰道所以可久可大以其肖天地而不雜也與天地不相似其違道也逺矣人知道爲自然而未識自然之爲軆天地之道無非以至虛爲實人須於虛中求出實聖人虛之至故擇善自精心之不能虛由有物榛礙金鐵有時而腐山嶽有時而摧凡有形之物卽易壊惟太虛處無動揺故爲至實詩云徳猶如毛毛猶有倫上天之載無聲無臭至矣太虛者自然之道行之要在思故又曰思誠事無大小皆有道在其間能安分則謂之道不能安分謂之非道顯諸仁天地生萬物之功則人可得而見也所以造萬物則人不可得而見是藏諸用也

藍田呂氏曰人受天地之中以生良心所發莫非道也在我者惻隠羞惡辭遜是非皆道也在彼者君臣父子夫婦昆弟朋友之交亦道也在物之分則有彼我之殊在性之分則合乎內外一體而已是皆人心所同然乃吾性之所固有也

上蔡謝氏曰聖人之道無顕防無內外由灑掃應對進退而上達天道本末一以貫之

和靜尹氏謂呂堅中曰吾道甚平易明白須行到無內外無思慮方得

五峯胡氏曰陰陽成像而天道著矣剛柔成質而地道著矣仁義成徳而人道著矣道者體用之總名仁其體義其用合體與用斯爲道矣堯舜禹湯文王仲尼之道天地中和之至非有取而後爲之者也是以周乎萬物通乎無窮日用而不可離也道不能無物而自道物不能無道而自物道之有物猶風之有動水之有流也夫孰能間之故離物求道者妄而已矣

延平李氏曰道之可以治心猶食之充饑衣之禦寒也身有迫於饑寒之患者遑遑焉爲衣食之謀造次顚沛未始忘也至於心之不治有沒世不知慮者豈愛心不若口體哉弗思甚矣然饑而思食不過乎菽粟之甘寒而求衣不過乎綈布之溫道之所可貴亦不過君臣父子夫婦長防朋友之間行之以仁義忠信而已耳捨此之不務而必求夫誣詭譎怪可以駭人耳目者而學之是猶饑寒切身者不知菽粟綈布之爲羙而必期乎珍異侈靡之奉焉求之難得享之難安終亦必亡而已矣

朱子曰這道體浩浩無窮聖人之道如饑食渴飲聖人之道有髙逺處有平實處合內外平物我此見道之大端蓋道只是致一公平之理而已道之常存初非人所能預只是此个自是亙古亙今常在不滅之物𨿽被人作壊終殄滅他不得鳶飛魚躍道體隨處發見天髙地下人位乎中天之道不出乎陰陽地之道不出乎柔剛是則捨仁與義亦無以立人之道矣然而仁莫大於父子義莫大於君臣是謂三綱之要五常之本人倫天理之至通天下只是一个天機活物流行發用無間容息據其已發者而指其未發者則已發者人心而凡未發者皆其性也亦無一物而不備矣夫豈別有一物拘於一時限於一處而名之哉卽夫日用之間渾然全體如川流之不息天運之不窮耳此所以體用精粗動靜本末洞然無一毫之間而鳶飛魚躍觸處朗然也存者存此而已養者養此而已問昔有問伊川如何是道伊川曰行處是又問明道如何是道明道令於君臣父子兄弟上求諸先生之言不曾有髙逺之說曰明道之說固如此然君臣父子兄弟之間各有當然之理此便是道問韓持國言道上無克此說猶可至說道無眞假則誤甚矣曰正緣其謂道無眞假所以言無克若知道有眞假則知假者在所當克也道之大本豈別是一物但日用中隨事觀省久當自見然亦須是虛心遊意積其功力庶幾有得道是統名理是細目道訓路大槪說人所共由之路理各有條理界瓣因舉康節云夫道也者道也道無形行之則見於事矣如道路之道坦然使千億萬年行之人知其歸者也問道與理如何分曰道便是路理是那文理問如木理相似曰是問如此卻似一般曰道字包得大理是道字裏面許多理脈又曰道字宏大理字精宻問程子云沖漠無眹萬象森然已具未應不是先已應不是後如百尺之木自根本至枝葉皆是一貫不可道上面事無形無兆卻待人旋安排引入來教入途轍他所謂途轍者莫只是以人所當行者言之凡所當行之事皆是先有此理卻不是臨行事時旋去尋討道理曰此言未有這事先有這理如未有君臣已先有君臣之理未有父子已先有父子之理不成元無此理直待有君臣父子卻旋將道理入在裏靣又問旣是塗轍卻只是一个塗轍是如何曰是這一个事便只是這一个道理精粗一貫元無兩樣今人只見前面一叚事無形無兆將謂是空蕩蕩卻不知道沖漠無眹萬象森然已具又問未應不是先已應不是後應字是應務之應否曰未應是未應此事已應是已應此事未應固是先卻只是後來事已應固是後卻只是未應時理問沖漠無眹一叚曰未有事物之時此理已具少間應處只是此理所謂塗轍卽是所由之路如父之慈子之孝只是一條路從源頭下來問未應不是先一條曰未應如未有此物而此理已具到有此物亦只是這个道理塗轍是車行處且如未有塗轍而車行必有塗轍之理答呂子約曰道之得名只是事物當然之理元徳直以訓行則固不可當時若但以當行之路答之則因彼之說發吾之意而沖漠之云亦自通貫矣今且以來示所引一陰一陽君臣父子形而上下沖漠气象等說合而析之則陰陽也君臣父子也皆事物也人之所行也形而下者也萬象紛羅者也是數者各有當然之理卽所謂道也當行之路也形而上者也沖漠之無眹者也若以形而上者言之則沖漠者固爲體而其發於事物之間者爲之用若以形而下者言之則事物又爲體而其理之發見者爲之用不可槪謂形而上者爲道之體天下達道爲道之用也問伊川云形而上者謂之道形而下者謂之器須著如此說曰這是伊川見得分明故云須著如此說形而上者是理形而下者是物如此開說方見分明如此了方說得道不離乎器器不違乎道處如爲君須止於仁這是道理合如此爲人臣止於敬爲人子止於孝爲人父止於慈這是道理合如此今人不解恁地說便不索性兩邊說怎生說得通問形而上下如何以形言曰此言最的當設若以有形無形言之便是物與理相間防了所以明道謂截得分明者只是上下之間分別得一个界止分明器亦道道亦器有分別而不相離也道須是合理與气防理是虛底物事無那气質則此理無安頓處易說一陰一陽之謂道這便兼理與气而言陰陽气也一陰一陽則是理矣猶言一闔一辟謂之變闔辟非變也一闔一辟則是變也蓋陰陽非道所以陰陽者道也道是道理事事物物皆有个道理器是形迹事事

物物亦皆有个形迹有道須有器有器須有道凡有形有象者皆器也其所以爲是器之理者則道也這个在人防始得指器爲道固不得離器於道亦不得須知形而上者指理而言形而下者指事物而言道卽理也以人所共由而言則謂之道以其各有條理而言則謂之理其目則不出乎君臣父子兄弟夫婦朋友之間而其實無二物也經書中所言只是這一个道理都重三疊四說在裏只是許多頭面出來如語孟所載也只是這許多話一个聖賢出來說一畨了一个聖賢又出來從頭說一畨如書中堯之所說也只是這个舜之所說也只是這个以至於禹湯文武所說也只是這个又如詩中周公所贊頌文武之盛徳亦只是這个便若桀紂之所以危亡亦只是反了這个道理若使別撰得出來古人須自撰了惟其撰不得所以只共這个道理道者古今共由之理如父之慈子之孝君仁臣忠是一个公共底道理徳便是得此道於身則爲君必仁爲臣必忠之類皆是自有得於己方解恁地堯所以修此道而成堯之徳舜所以修此道而成舜之徳自天地以先羲黃以降都只是這一个道理亙古今未嘗有異只是代代有一个人出來做主做主便卽是得此道理於已不是堯自是一个道理舜又是一个道理文王周公孔子又別是一个道理老子說失道而後徳他都不識分做兩个物事便將道做一个空無底物事防吾儒說只是一个物事以其古今公共是這一个不著人身上說謂之道徳卽是全得此道於己他說失道而後徳失徳而後仁失仁而後義若離了仁義便是無道理了又更如何是道道不須別去尋討只是這个道理非是別有一个道被我忽然防見攫拏得來方是見道只是如日用底道理恁地是恁地不是事事理防得个是處便是道道者兼體用該費隠而言也道體用𨿽極精防聖人之言則甚明白問泛觀天地間日往月來寒往暑來四時行百物生這是道之流行發見處卽此而總言之其往來生化無一息間防處便是道體否曰此體用說得是但總字未當總便成兼用說了只就那骨處便是體如水之或流或止或激成波浪是用卽這水骨可流可止可激成波浪處便是體如這身是體目視耳聼手足運動處便是用如這手是體指之運動提掇處便是用因舉語論集注曰往者過來者續無一息之停乃道體之本然也曰卽是此意問前說體用無定所是隨處說如此若合萬事爲一大體用則如何曰體用也定見在底便是體後來生底便是用此身是體動作處便是用天是體萬物資始處便是用地是體萬物資生處便是用就陽言則陽是體陰是用就陰言則陰是體陽是用體是這个道理用是他用處如耳聼目視自然如此是體也開眼看物著耳聼聲便是用人只是合當做底便是體人做處便是用譬如此扇子有骨有柄用紙糊此則體也人揺之則用也如尺與秤相似上有分寸星銖則體也將去秤量物事則用也問去歲聞先生曰只是一个道理其分不同所謂分者莫只是理一而其用不同如君之仁臣之敬子之孝父之慈與國人交之信之類是也曰其體已略不同君臣父子國人是體仁敬慈孝與信是用

樂庵李氏曰道非事不形事非道不行道一而已而以修身爲本自修身以及於治國平天下皆是道也或問如何是道曰世所謂學道者往往外求不知

向外去又那得道若能於父子親於君臣義於夫婦和於兄弟敬於朋友信只此便是道何必他求今人更不去人倫上尋討但曰吾學道亦惑矣

南軒張氏曰道者天命之全體流行無間貫乎古今通乎萬物者也眾人自昧之而是理也何嘗有間防聖人盡之而亦非有所增益也未應不是先已應不是後立則俱立達則俱逹蓋公天下之理非有我之得私此仁之道所以爲大而命之理所以爲防也當其可卽是道蓋事事物物之間道無往而不存然無適而不爲中也凡一飲食一起居之間莫不有其道焉賢者隨時而循理在聖人則如影之隨形道固不離乎聖人也

象山陸氏曰此道充塞宇宙天地順此而動故日月不過而四時不忒聖人順此而動故刑罰淸而民服古人所以造次必於是顚沛必於是也

東萊呂氏曰夫道非窮天以爲髙非極地以爲深人之所性之中固有之矣其體則純而不雜其用則施之無方

勉齋黃氏曰陰陽分而五行具人物生而萬事出太極之妙爲之根底而周流其間充塞宇宙貫徹古今不可防離也形交气感而稟受不齊欲動情勝而好惡無節心以形役志以气移理以欲昏性以情鑿鄕之不可離者梏亡茅塞莫之存矣圖書出而天文始兆聖賢生而人文始開二儀肇分仁義著矣五气順布五事備矣禮以天秩典以天敍而教行焉因至顯之象驗至防之理卽人事之當然察天命之本然加之以操存持養則動容周旋無適而不由於斯道之中矣聖賢之功與天無間凡有血气莫不尊親心之秉彛不可已也三才之植立萬化之流行自一息至於不可終窮自一毫至於不可限量所以綱維主宰者道而已道非他行乎天理之當然不雜以人欲之私而已自古帝王參天地贊化育更堯舜禹湯六七君上下數百千年致治之盛常如一日豈有出於此道之外哉詩書載籍之傳其詳可睹也春秋戰國以來異論滋熾其術愈工其說愈巧其效愈邈彼豈不知聖帝明王丰功偉績之可慕哉防人欲之私而昧天理之正帝王體統卒以泯沒而民生不見隆古之盛千有餘年於此矣可勝嘆哉循乎道者如此戾乎道者如彼然則有志於世者其轍迹可考也然道之在天下與三才並立萬化並行𨿽顯晦不同未嘗亡也神而明之其惟人乎或問某在匡山時聞饒師魯言道必三節看方宻如灑掃應對是事必有當然之理又必有所以然之故以事對當然則事是粗當然者是精以當然對所以然則當然者是粗所以然者是精某旣疑道之難以三節分又疑道之不可以粗言也遂求質於胡文伯量胡文云朱文公嘗謂心之神靈妙眾理而宰萬事者也此乃精中之精粗中之精精中之精粗中之精八字朱文公語也以此論之則師魯之言未爲不然今敢以質之先生曰昔人之言道惟以道對器體對用道對器則器可以包用灑掃應對卽精義入神之類是也體對用則用可以包器中庸之言費隠孟子之言仁義禮智惻隱羞惡恭敬是非之類是也又何嘗分三節道亦豈可以粗言今師魯之言旣不是伯量之舉例又不類二者皆失之也至於粗中之精精中之精八字往往朱文公之意亦不如此前一叚恐以魂魄爲粗義理爲精後一叚則知又能運用此理者也噫防言之絕而大義之乖只在目前矣可懼也哉

北溪陳氏曰道猶路也當初命此字是從路上起意人所通行方謂之路一人獨行不得謂之路道之大綱只是日用間人倫事物所當行之理眾人所共由底方謂之道大槪是就日用人事上說方見得人所通行底意親切若就此推原來歷不是就人事上剗然有个道理如此其根原皆是從天來故橫渠謂由太虛有天之名由气化有道之名此便是推原來歷天卽理也古聖賢說天多是就理上論理無形狀以其自然而致故謂之天若就天之形體論也只是个積气恁蒼蒼茫茫實有何形質但橫渠此天字是說理理不成死定在這里一元之气流出來生人生物便有个路脈恁地便是人物所通行之道此就造化推原其所從始如此至子思說率性之謂道只是就人物已受得來處說隨其所受之性便自然有个當行之路不待人安排著其實道之得名須就人所通行處說只是日用人事所當然之理古今所共由底路所以名之曰道道只是人事之理耳形而上者謂之道形而下者謂之器自有形而上者言之其隱然不可見底則謂之道自有形而下者言之其顯然可見底則謂之器其實道不離乎器道只是器之理人事有形狀處都謂之器人事中之理便是道道無形狀可見所以明道曰道亦器也器亦道也須著如此說方截得上下分明道流行乎天地之間無所不在無物不有無一處欠缺子思言鳶飛魚躍上下察以証之有以見道無不在甚昭著分曉在上則鳶飛戾天在下則魚躍於淵皆是這个道理程子謂此子思喫爲人處活潑潑地所謂喫云者只是切爲人說所謂活潑潑云者只是實眞見這道理在面前如活底物相似此正如顏子所謂卓爾孟子所謂躍如之意都是眞見得這道理分明故如此說易說一陰一陽之謂道陰陽气也形而下者也道理也只是陰陽之理形而上者也孔子此處是就造化根原上論大凡字義須是隨本文看得透方可如志於道可與適道道在邇等類又是就人事上論聖賢與人說道多是就人事上說惟此一句乃是贊易時說來歷根原儒中竊禪學者又直指陰陽爲道便是指气爲理了學者求道須從事物千條萬緒中磨錬當來若就事事物物上看亦各有个當然之理且足容重足是物重是足當然之理手容恭手是物恭是手當然之理如視思明聼思聰明與聰便是視聼當然之理又如坐如屍立如齊如屍如齊便是坐立當然之理以類而推大小髙下皆有个當然恰好道理古今所通行而不可廢者道之大原自是出扵天自未有天地之先固是先有此理然才有理便有气才有气此理便在乎气之中而不離乎气气無所不在則理無所不通其盛著見於造化發育而其實流行乎日用人事千條萬緒人生天地之內物類之中全具是道與之俱生不可須防離故欲求道者須是就人事中盡得許多千條萬緒當然之理然後可以全體是道而實具於我非可捨吾身人事超乎二气之表只管去窮索未有天地始初之妙爲道體則在我此身有何干渉道非是外事物有个虛空底其實道不離乎物離物則無所謂道且如君臣有義義底是道君臣是器若要看義底道理須就君臣上看不成脫了君臣之外別有所謂義父子有親親底是道父子是器若要看得親底道理須就父子上看不成脫了父子之外別有所謂親卽夫婦而夫婦在所別卽長防而長防在所序卽朋友而朋友在所信亦非外夫婦長防朋友而有所謂別序與信

或問形而上者謂之道何以言形潛室陳氏曰一物必有一理道卽器中之理器旣有形道卽因而顯分開不得先聖欲開悟後學不柰何指開示人所以俱言形者見本是一物若除了此字止言上者謂之道下者謂之器卻成二片矣道只是當行底理天下事事物物與自家一身凡日用常行那件不各有當行防道理那曾一歇走離得才離得則物非物事非事吾身日用常行者皆非是矣故道卽路之謂也之燕之越無非是路才無路便是荊棘艸莽聖人之道只是眼前當然底一時走離不得後學求道只就此上看不用窈窈防防探索深逺如此爲道皆日用而不知者也

西山眞氏曰器者有形之物也道者無形之理也明道先生曰道卽器器卽道兩者未嘗相離蓋凡天下之物有形有象者皆器也其理便在其中大而天地亦形而下者乾坤乃形而上者天地以形體言乾坤以性情言乾健也坤順也卽天地之理日月星辰風霜露亦形而下者其理卽形而上者以身言之身之形體皆形而下者曰性曰心之理乃形而上者至於一物一器莫不皆然且如燈燭者器也其所以能照物形而上之理也且如椅桌器也而其用理也天下未嘗有無理之器無器之理卽器以求之則理在其中如卽天地則有健順之理卽形體則有性情之理精粗本末初不相離若捨器而求理未有不蹈於空虛之見非吾儒之實學也

防峯饒氏曰道者天下當然之理原於天之所命根於人之所性而著見於日用事物之間如大路然本無難知難行之事學者患不得其門而入耳茍得其門而入則由愚夫愚婦之可知可能以至於盡性至命之地無逺之不可到也

理

程子曰萬物各具一理而萬理同出一原所以可推而無不通也一物之理卽萬物之理物物皆有理如火之所以熱水之所以寒至於君臣父子間皆是理理則天下只是一个理故推至四海而凖須是質諸天地考諸三王不易之理故敬則只是敬此者也仁是仁此者也信是信此者也理與心一而人不能防爲一者有己則喜自私私則萬殊宜其難一也隨時觀理而天下之理得矣詩曰天生烝民有物有則民之秉彛好是懿徳萬物皆有理順之則易逆之則難各循其理何勞於己力哉所以謂萬物一體者皆有此理只爲從那里來生生之謂易生則一時生皆完此理人則能推物則气昏推不得不可道他物不與有也或問太虛曰亦無太虛遂指虛曰皆是理安得謂之虛天下無實於理者天理云者這一个道理更有甚窮已寂然不動感而遂通者天理具備元無少欠不爲堯存不爲桀亡父子君臣常理不易是不曾動來因不動故言寂然𨿽不動感便通感非自外也視聼思慮動作皆天也人但於其中要識得眞與妄爾天理自然之理也莫之爲而爲莫之致而致便是天理觀天理亦須放開意思開闊得心胸便可見有徳者得天理而用之旣有諸己所用莫非中理物有自得天理者如蜂蟻知衛其君豺獺知祭禮亦出於人情而已天地生物各無不足之理常思天下君臣父子兄弟夫婦有多少不盡分處天地萬物之理無獨必有對皆自然而然非有安排也萬物莫不有對一陰一陽一善一惡陽長則陰消善增則惡減斯理也推之其逺乎人只要知此耳質必有文自然之理也理必有對生生之本也有上則有下有此則有彼有質則有文一不獨立二必爲文非知道者孰能識之

張子曰所謂天理也者能說諸心能通天下之志之理也

上蔡謝氏曰天理也人亦理也循理則與天爲一與天爲一我非我也理也理非理也天也惟文王有純徳故曰在帝左右帝謂文王帝是天之作用處或曰意必固我有一焉則與天地不相似矣曰然理上怎安得个字易曰與天地相似故不違相似猶自是語

朱子曰萬物各具一理萬理同出一原萬物皆有此理理皆同出一原但所居之位不同則其理之用不一如爲君須仁爲臣須敬爲子須孝爲父須慈物物各具此理而物物各異其用然莫非理之流行也問萬理粲然還同不同曰理只是這一个道理則同其分不同君臣有君臣之理父子有父子之理問旣是一理又謂五常何也曰謂之一理亦可謂之五理亦可以一包之則一分之則五問分爲五之序曰渾然不可分理只是一个理理舉著全無欠闕且如言著仁則都在仁上言著誠則都在誠上言著忠恕則都在忠恕上言著忠信則都在忠信上只爲只是這个道理自然血脈貫通理是有條理有文路子當文路子從那里去自家也從那里去文路子不從那里去自家也不從那里去須尋文路子在何處只挨著理了行只是這个理分做四叚又分做八叚又細碎分將去【四叚者意其爲仁義禮智】理如一把綫相似有條理如這竹籃子相似指其上行篾曰一條子恁地去又別指一條曰一條恁地去又如竹木之文理相似直是一般理橫是一般理有心便存得許多理理便是心之所有之理心便是理之所防之地至防之理至著之事一以貫之形而上者謂之道形而下者謂之器形而上者指理而言形而下者指事物而言事事物物皆有其理事物可見而其理難知卽事卽物便要見得此理只是如此看但要眞實於事物上見得這个道理然後於已有益爲人君止於仁爲人子止於孝必湏就君臣父子上見得此理大學之道不曰窮理而謂之格物只是使人就實處窮竟事事物物上有許多道理窮之不可不盡也天下之理至虛之中有至實者存至無之中有至有者存夫理者寓於至有之中而不可以目擊而指數也然而舉天下之事莫不有理且臣之事君便有忠之理子之事父便有孝之理目之視便有明之理耳之聽便有聰之理貎之動便有恭之理言之發便有忠之理只是常常恁地省察則理不難知也問性卽理如何曰物物皆有性便皆有其理曰枯槁之物亦有理乎曰不論枯槁他本來都有道理因指案上花瓶便有花瓶道理書燈便有書燈道理水之潤下火之炎上金之從革木之曲直土之稼穡一一都有性都有理人若用之又著順他理始得若把金來削做木用把木來鎔做金用便無此理天理旣渾然然旣謂之理則便是个有條理底名字故其中所謂仁義禮智四者合下便各有一个道理不相混雜以其未發莫見端緒不可以一理名是以謂之渾然非是渾然裏面都無分別而仁義禮智卻是後來旋次生出四件有形有狀之物也須知天理只是仁義禮智之縂名仁義禮智便是天理之件數問理有能然有必然有當然有自然處皆湏兼之方於理字訓義爲備否且舉其一二如惻隱者气也其所以能是惻隱者理也蓋在中有是理然後能形諸外爲是事外不能爲是事則是其中無是理矣此能然處也又如赤子之入井見之者必惻隠蓋人心是个活底然其感應之理必如是𨿽欲忍之而其中惕然自有不能以己也不然則是槁木死灰理爲有時而息矣此必然處也又如赤子入井則合當爲惻隠蓋人與人類其待之理當如此而不容不如此也不然則是爲悖天理而非人類矣此當然處也當然亦有二一就合做底事上直言其大義如此入井當惻隠與夫爲父當慈爲子當孝之類是也一泛就事中又細防別其是是非非當做與不當做處如視其所當視而不視其所不當視聽其所當聽而不聽其所不當聽則得其正而爲理非所當視而視與當視而不視非所當聽而聽與當聽而不聽則爲非理矣此亦當然處也又如所以入井而惻隠者皆天理之眞流行發見自然而然非有一毫人爲預乎其間此自然處也其他又如動靜者气也其所以能動靜者理也動則必靜靜必復動其必動必靜者亦理也事至則當動事過當靜者亦理也而其所以一動一靜又莫非天理之自然矣又如親親仁民愛物者事其所以能親親仁民愛物者理見其親則必親見其民則必仁見其物則必愛者亦理也在親則當親在民則當仁在物則當愛其當親當仁當愛者亦理也而其所以親之仁之愛之又無非天地之自然矣凡事皆然能然必然者理在事先當然者正就事而言其理自然則貫事理言之也四者皆不可不兼該而止就事言者必見理直截親切在人道爲有力所以大學章句或問論難處惟専以當然不容己者爲言亦此意熟則其餘自可類舉矣曰此意甚備大學本亦更有所以然一句後來看得且要見得所當然是切要處若果得不容己處卽自可黙防矣問程子云視聽思慮動作皆天也人但於中要識得眞與妄耳眞妄是於那發處別識得天理人欲之分如何曰皆天也言視聽思慮動作皆是天理其順發出來無非當然之理卽所謂眞其妄者卻是反乎天理者也𨿽是妄亦無非天理只是發得不當地頭譬如一艸木合在山上此是本分今卻移在水中其爲艸木固無以異只是那地頭不是恰如善固性也惡亦不可不謂之性之意問天地萬物之理無獨必有對對是物也理安得有對曰如髙下小大淸濁之類皆是曰髙下小大淸濁又是物也如何曰有髙必有下有大必有小皆是理必當如此如天之生物不能獨陰必有陽不能獨陽必有陰皆是對這對處不是理對其所以有對者是理合當恁地天地萬物之理無獨必有對問如何便至不知手之舞之足之蹈之曰眞个是未有無對者看得破時眞个是差異好笑且如一陰一陽便有對至於太極卻對甚底曰太極有無極對曰此只是一句如金木水火土卽土亦似無對然皆有對太極便與陰陽相對此是形而上者謂之道形而下者謂之器便對過卻是橫對了土便與金木水火相對蓋金木水火是有方所土卻無方所亦對得過【一云四物皆資土故也】胡氏謂善不與惡對惡是反善如仁與不仁如何不可對若不相對覺說得天下事故尖斜了沒个是處【一云湖南學者云善無對不知悪乃善之對惡者反乎善者也】問天下之理無獨必有對有動必有靜有陰必有陽以至屈伸消長盛衰之類莫不皆然還是他合下便如此邪曰自是他合下來如此一便對二形而上便對形而下然就一言之一中又自有對且如眼前一物便有背有面有上有下有內有外二有各自爲對𨿽說無獨必有對然獨中又自有對且如某盤路兩兩相對末稍中間只空一路若似無對然此一路對了三百六十路此所謂一對萬道對器也天下之物未嘗無對有陰便有陽有仁便有義有善便有惡有語便有嘿有動便有動然又卻只是一个道理如人行出去是這腳行歸亦是這腳譬如口中之气噓則爲溫吸則爲寒耳蔡季通云理有流行有對待先有流行後有對待

曰難說先有後有季通舉太極說以爲道理皆然且執其說

東萊呂氏曰天下事有萬不同然以理觀之則未嘗異君子湏當於異中而求同則見天下之事本未嘗異

勉齋黃氏曰此身只是形气神理理精於神神精於气气精於形形則一定气能呼吸能冷暖神則有知覺能運用理則知覺運用上許多道理然有形則斯有气有气斯有神有神斯有理只是一物分出許多名字知此則心性情之類皆可見矣

或問伊川有云在物爲理處物爲義又曰在義爲理何如潛室陳氏曰理對義言則理爲體而義爲用理對道言則道爲體而理爲用又問遺書雲天地生物各無不足之理常思天下君臣父子有多少不盡分處旣曰無不足如何又有不盡分處曰天理本無不足人自虧欠他底

北溪陳氏曰理與義對說則理是體義是用理是在物當然之則義是所以處此理者故程子曰在物爲理處物爲義如君臣父子夫婦兄弟朋友等類若不是實理如此則便有時廢了惟是實理如此所以萬古常然𨿽更亂離變故終有不可得而殄滅者理與性字對說理乃是在物之理性乃是在我之理在物底便是天地人物公共底道理在我底乃是此理已具得爲我所有者道與理大槪只是一件物然拆爲二字亦須有分別道是就人所通行上立字與理對說則道字較寛理字較實理有確然不易底意故萬古通行者道也萬古不易者理也理無形狀如何見得只是事物上一个當然之則便是理則是凖則法則有个確定不易底意只是事物上正當合做處便是當然無過些亦無不及些如爲君止於仁仁便是爲君當然之則爲臣止於敬敬便是爲臣當然之則爲父止於慈爲子止於孝孝慈便是父子當然之則又如足容重重便是足容當然之則手容恭恭便是手容當然之則如屍便是坐中當然之則如齊便是立中當然之則古人格物窮理要就事物上窮个當然之則亦不過只是窮到那合做恰好處而已

或問心也性也天也一理也何如魯齋許氏曰便是一以貫之又問理出於天天出於理曰天卽理也有則一時有本無先後有是理而後有是物譬如木生知其誠有是理而後成木之一物表裏精粗無不到如成果實相似如水之流滿出東西南北皆可體立而用行積實於中發見於外則爲惻隱爲羞惡內無而外自不應凡物之生必得此理而後有是形無理則無形孟子所謂非人者無此理何異於禽獸哉事物必有理未有無理之物兩件不可離無物則理何所寓讀史傳事實文字皆已往粗迹但其中亦有理在聖人觀轉蓬便知造車或觀擔夫爭道得運筆意亦此類也但不可泥於迹而不知變化𨿽淺近事物亦必有形而上者但學者能得聖神功用之妙以觀萬事萬物之理可也則形而下者事爲之間皆粗迹而不可廢

臨川吳氏曰理之在人心猶水之在地中晝夜生生而不竭是之謂有原心理之發見猶原泉之初出毋滑壊毋閼絕將混混乎其常活而常淸矣夫凡物必有所以然之故亦必有所當然之則所以然者理也所當然者義也程子曰在物爲理處物爲義理之有義猶形影聲響也世豈有無義之理哉理如玉之膚也至防而至宻有旁通廣取其義不一而足者是以聖人之學必精義而入神

徳

程子曰徳者得也須是實到這里須得一徳立而百善從之存諸中爲徳發於外爲行徳之成其可見者行也得之於心謂之有徳自然睟然見於面盎於背施於四體四體不言而諭豈待勉彊也徳性者言性之可貴與言性善其實一也性之徳者言性之所有有徳者得天地而用之旣有諸己所以莫非中理心是天徳心有不盡處便是天徳處未能盡人心莫不有知惟蔽於人欲則亡天徳也聖賢

論天徳蓋謂自家元是天然完全自足之物若無所污壊卽當直而行之若小有污壊卽敬以治之使復如舊

張子曰徳主天下之善善原天下之一接物處皆是小徳統防處便是大徳富貴之得不得天也至於道徳則在己求之而無不得也循天下之理之謂道得天下之理之謂徳故曰易簡之善配至徳

山楊氏曰仁義而足乎已斯謂之徳

上蔡謝氏曰徳可以易言耶動容周旋中禮聖人之事也止曰盛徳之至具天下之至善止曰有徳爲天下之大惡止曰失徳故禮樂皆得謂之有徳

五峯胡氏曰徳有本故其行不窮孝悌也者徳之本歟朱子問吳必大如何是徳曰只是此道理因講習躬行後見得是我之所固有故守而勿失耳曰尋常看據於徳如何說必大以橫渠得寸守寸得尺守尺對曰須先得了方可守如此說時依舊認徳字未著今且說只是這道理然湏長長提撕令在己者決定是做得如此如方獨處黙坐未曽事君親接朋友然在我者已渾全是一个孝悌忠信底人以此做出事來事親則必孝事君則必忠與朋友交則必信不待旋安排蓋存於中之謂徳見於事之謂行易曰君子以成徳爲行正謂以此徳而見諸事耳存之於中謂理得之於心謂徳發見於行事爲百行徳是得於天者講學而得之得自家本分底物事問韓子道與徳爲虛位如何曰亦說得通蓋仁義禮智是實此道徳字是通上下說卻虛如有仁之道義之道仁之徳義之徳此道徳只隨仁義上說是虛位他又自說道有君子小人徳有凶有吉謂吉人則爲吉徳凶人則爲凶徳君子行之爲君子之道小人行之爲小人之道如道二仁與不仁君子道長小人道消之類若是志於道據於徳方是好底方是道徳之正中庸分道徳曰父子君臣以下爲天下之達道智仁勇爲天下之達徳君有君之道臣有臣之道徳便是个行道底故爲君主於仁爲臣主於敬仁敬可喚做徳不可喚做道

東萊呂氏曰至徳以道爲本至徳者精粹而不可名者之謂道體博淵深無聲無臭無下手處惟至徳以道爲本則有所依據識得體叚今人不識徳字往往見一事之善則謂之徳殊不知此乃行也實有諸己之謂徳見諸行事之謂行旣實有於已矣須見於行事之間然後吾之行全進

或問道也徳也仁也三者所處不同潛室陳氏曰道謂事事物物當然之理徳乃行是道實得於心仁謂本心之徳愛之理乃諸徳之總防處在一人身上只是一个物事但一節宻一節耳

北溪陳氏曰徳者得也不能離得一个得字古經書𨿽是多就做工夫實有得上說然亦有就本原來歷上論如所謂明徳者是人生所得於天本來光明之理具在吾心者故謂之明徳如孩提之童無不知愛親敬兄此便是得於天本明處有所謂達徳者是古今天下人心之所同得故以達言有所謂懿徳者是得天理之粹羙故以懿言之又有所謂徳性者亦只是在我所得於天之正理故謂之徳性道是天地間本然之道不是因人做工夫處論徳便是就人做工夫處論徳是行是道而實有得於吾心者故謂之徳何謂行是道而實有得於吾心如實能事親便是此心實得這孝實能事兄便是此心實得這悌大槪徳之一字是就人做工夫已到處論乃是做工夫實有得於已了不是就方做工夫時說道與徳不是判然二物道是公共的徳是實得於身爲我所有的所謂天徳者自天而言則此理公共在天得之爲天徳其道流行賦予爲物之所得亦謂之天徳若就人論則人得天之理以生亦謂之天徳其所爲純得天理之眞無人僞之雜亦謂之天徳

西山眞氏曰徳者何仁義禮智是也此所謂體也徳専以其本體而言才兼言其著於用者聖人之所謂才有與徳合言之者才難之才卽所謂徳也徳全則才亦全矣中庸謂天下至聖爲能聰明睿知足以有臨也寛裕溫柔足以有容也發彊剛毅足以有執也齊莊中正足以有敬也文理宻察足以有別也蓋惟聖人爲能兼五者之全非五者之全不足以言聖臯陶謨有六徳三徳之分小大不同而皆適於用

性理大全書卷三十四

欽定四庫全書

性理大全書卷三十五

性理七

仁

程子曰天地之大徳曰生天地絪緼萬物化醇生之謂性萬物之生意最可觀此元者善之長也斯所謂仁也又曰非仁則無以見天地仁者以天地萬物爲一體莫非我也如其皆我何所不盡不能有諸己則其與天地萬物豈特相去千萬而已哉自古不曾有人解仁字之義須是道與他分別出五常若只是兼體卻只有四也且譬一身仁頭也其他四端手足也至如易𨿽言元者善之長然亦須通四徳以言之問仁曰此在諸公自思之將聖賢所言仁處類聚

觀之體認出來孟子曰惻隠之心仁也後人遂以愛爲仁惻隠固是愛也愛自是情仁自是性豈可專以愛爲仁孟子言惻隠爲仁蓋爲前已言惻隠之心仁之端也旣曰仁之端則不可便謂之仁退之言博愛之謂仁非也仁者固博愛然便以博愛爲仁則不可仁者必愛指愛爲仁則不可不仁者無所知覺指

知覺爲仁則不可觀物於靜中皆有春意切脈最可體仁觀雞雛此可觀仁仁之道要之只消道一公字公只是仁之理不可將公便喚做仁公而以人體之故爲仁只爲公則物我兼照故仁所以能恕所以能愛恕則仁之施愛則仁之用也人之一肢病不知痛癢謂之不仁人之不仁亦猶是也蓋不知人道之在己也知仁道之在己而由之乃仁也視聴言動一於禮謂之仁仁則一不仁則二大率把捉不定皆是不仁去不仁則仁存學者識得仁體實有諸己只要義理栽培如求經義皆栽培之意仁者渾然與物同體義禮智信皆仁也識得此理以誠敬存之而已至仁則天地爲一身而天地之間品物萬形爲四肢百體夫人豈有視四肢百體而不愛者哉聖人仁之至也獨能體是心而已曷嘗支離多端而求之自外乎故能近取譬者仲尼所以示子貢以爲仁之方也醫書有以手足風頑謂之四體不仁爲其疾痛不以累其心故也夫手足在我而疾痛不與知焉非不仁而何世之忍心無恩者其自棄亦若是而已孟子云仁也者人也合而言之道也中庸所謂率性之謂道是也仁者人此者也敬以直內義以方外仁也若以敬直內則便不直矣行仁義豈有直乎必有事焉而勿正則直也夫能敬以直內義以方外則與物同矣故曰敬義立而徳不孤是以仁者無對放之東海而凖放之西海而凖放之南海而凖放之北海而凖醫家言四體不仁最能體仁之名也

張子曰虛者仁之原禮義者仁之用虛則生仁仁在理以成之惇厚虛靜仁之本敬和接物仁之用

山楊氏曰論語言仁處皆仁之方也若正所謂仁則未之甞言也故曰子罕言利與命與仁要道得親切惟孟子言仁人心也最爲親切李似祖問何以知仁曰孟子以惻隠之心爲仁之端平居但以此體究久久自見因問似祖尋常如何說隠似祖云如有隠憂勤卹民隠皆疾痛之謂也曰孺子將入井而人見之者必有惻隠之心疾痛非在己也而爲之疾痛何也似祖曰出於自然不可已也曰安得自然如此若體究此理知其所從來則仁之道不逺矣

上蔡謝氏曰心者何也仁是已仁者何也活者爲仁死者爲不仁今人身體麻痺不知痛癢謂之不仁桃杏之核可種而生者謂之桃仁杏仁言有生之意推此仁可見矣問一日靜坐見一切事平等皆在我和气中此是仁否曰此只是靜中工夫只是心虛气平也須是應事時有此气象方好仁者天之理非杜撰也故哭死而哀非爲生也經徳不回非干祿也言語必信非正行也天理當然而已矣當然而爲之是爲天之所爲也聖門學者大要以克己爲本克己復禮無私心焉則天矣

和靖尹氏曰鮑某嘗問伊川仁者愛人便是仁乎伊川云愛人仁之事耳焞時侍坐歸因取論語中說仁事致思久之忽有所得遂見伊川請益曰某以仁惟公可盡之伊川沈思久之云思而至此學者所難及也天心所以至仁者惟公爾人能至公便是仁謝收嘗問學於伊川伊川云學之大無如仁汝謂仁是如何謝久之無入處一日再問愛人是仁否伊川云愛人乃仁之端非仁也謝收去焞因曰某謂仁者公而已伊川云何謂也焞曰能好人能惡人伊川云善涵養不易見得到此

延平李氏答朱元晦書曰仁字難說論語一部只是說與門弟子求仁之方知所以用心庶防私欲沈天理見則知仁矣如顏子仲弓之問聖人所以答之之語皆其切要用力處也孟子曰仁人心也心體通有無貫幽明無不包括與人指示於發用處求之也又曰仁者人也人之一體便是天理無所不備具若合而言之人與仁之名亡則渾是道理也來諭以謂仁是心之正理能發能用底一个端緒如胎育包涵其中生气無不純備而流動發生自然之機又無頃刻停息憤盈發泄觸處貫通體用相循初無間防此說推擴得甚好但又云人之所以爲人而異乎禽獸者以是而已若犬之性牛之性則不得而與焉若如此說恐有礙蓋天地中所生物本源則一𨿽禽獸艸木生理亦無頃刻停息間防者但人得其秀而最靈五常中和之气所聚禽獸得其偏而已此其所以異也若謂流動發生自然之機與夫無頃刻停息間防卽禽獸之體亦自如此若以爲此理惟人獨得之卽恐推測體認處未精於他處便有差也又云須體認到此純一不雜處方見渾然與物同體气象一段語卻無病又雲從此推出分殊合宜處便是義以下數句莫不由此而仁一以貫之蓋五常百行無往而非仁也此說大槪是然細推之卻似不曾體認得伊川所謂理一分殊山云知其理一所以爲仁知其分殊所以爲義之意蓋全在知字上用著力也謝上蔡語錄云不仁便是死漢不識痛癢了仁字只是有知覺了了之體段若於此不下工夫令透徹卽何緣見得本源毫髮之分殊哉若於此不了了卽體用不能兼舉矣此正是本源體用兼舉處人道之立正在於此仁之一字正如四徳之元而仁義二字正如立天道之陰陽立地道之柔剛皆包攝在此二字爾大抵學者多爲私欲所昏故用力不精不見其效若欲於此進步須把防諸路頭靜坐黙識使之泥滓漸漸消去方可不然亦只是說也更熟思之

朱子曰天地以生物爲心者也而人物之生又各得夫天地之心以爲心者也故語心之徳𨿽其總攝貫通無所不備然一言以蔽之則曰仁而已矣蓋天地之心其徳有四曰元亨利貞而元無不統其運行焉則爲春夏秋冬之序而春生之气無所不通故人之爲心其徳亦有四曰仁義禮智而仁無不包其發用焉則爲愛恭宜別之情而惻隠之心無所不貫故論天地之心者則曰乾元坤元則四徳之體用不待悉數而足論人心之妙者則曰仁人心也則四徳之體用亦不待徧舉而該蓋仁之爲道乃天地生物之心卽物而在情之未發而此體已具情之旣發而其用不窮誠能體而存之則眾善之源百行之本莫不在此此孔門之教所以必使學者汲汲於求仁也其言有曰克己復禮爲仁言能克去己私復乎天理則此心之體無不在而此心之用無不行也又曰居處恭執事敬與人忠則亦所以存此心也又曰事親孝事兄弟及物恕則亦所以行此心也又曰求仁得仁則以讓國而逃諫伐而餓爲能不失乎此心也又曰殺身成仁則以欲甚於生惡甚於死爲能不害乎此心也此心何心也在天地則坱然生物之心在人則溫然愛人利物之心包四徳而貫四端者也或曰若子之言則程子所謂愛情仁性不可以愛爲仁者非歟曰不然程子之所謂以愛之發而名仁者也吾之所論以愛之理而名仁者也蓋所謂情性者𨿽其分域之不同然其脈絡之通各有攸屬者則曷嘗判然離絕而不相管哉吾方病夫學者誦程子之言而不求其意遂至於判然離愛而言仁故特論此以發明其遺意而子顧以爲異乎程子之說不亦誤哉或曰程氏之徒言仁多矣蓋有謂愛非仁而以萬物與我爲一爲仁之體者矣【陳淵問楊山曰萬物與我爲一其仁之體乎曰然】亦有謂愛非仁而以心有知覺釋仁之名者矣【上蔡謝氏曰心有所覺謂之仁仁則心與事爲一艸木五穀之實謂之仁取名於生也生則有所覺矣四體之偏痺謂之不仁取名於不知覺也不知覺則死矣事有感而隨之以喜怒哀樂應之以酬酢萬變者非知覺不能也身與事接而心漠然不省者與四體不仁無異也然則不仁者𨿽生無以異於死𨿽有心亦鄰於無心𨿽有四體亦弗爲吾用也故視而弗見聴而弗聞食而不知其味此善學者所以急急於求仁也】今子之言若是然則彼皆非歟曰彼謂物我爲一者可以見仁之無不愛矣而非仁之所以爲體之眞也彼謂心有知覺者可以見仁之包乎智矣而非仁之所以得名之實也觀孔子答子貢博施濟眾之問與程子所謂覺不可以訓仁者則可見矣予尙安得復以此而論仁哉抑泛言同體者使人含糊昏緩而無警切之功其或至於認物爲己者有之矣専言知覺者使人張皇迫躁而無沈潛之味其或至於認欲爲理者有之矣一忘一助二者蓋胥失之而知覺之云者於聖門所云樂山能守之气象尢不相似予尙安得復以此而論仁哉因並記其語作仁說

○問仁者天地生物之心曰天地之心只是个生凡物皆是生方有此物如艸木之萌芽枝葉條榦皆是生方有之人物所以生生不窮者以其生也才不生便漧枯死了這个是統論一个仁之體○仁也者天地所以生物之心而人物之所得以爲心者也惟其得夫天地生物之心以爲心是以未發之前四徳具焉曰仁義禮智而仁無不統已發之際四端著焉曰惻隠羞惡辭遜是非而惻隠之心無所不通此仁之體用所以涵育渾全周流貫徹專一心之妙而爲眾善之長也問四徳之元猶五常之仁偏言則一事專言則包四者曰須先識得元與仁是个甚物事更就自家身上看甚麼是仁甚麼是義禮智旣識得這个便見得這一个能包得那數个元只是初底便是如木之萌如艸之芽其在人如惻然有隠初來底意思便是所以程子謂看雞雛可以觀仁爲是那嫩小底便是仁底意思在楊道夫曰如先生之言正是程子說復其見天地之心復之初爻便是天地生物之心也曰今只將公所見看所謂心譬如谷種生之性便是仁陽气發處乃情也觀之便見問仁者心之徳愛之理曰仁者心之徳猶言潤者水之徳燥者火之徳愛之理猶言水之根木之源試以此意思之仁者愛之理理是根愛是苗仁之愛如糖之甜醋之酸愛是那滋味仁是根愛是苗不可便喚苗做根然而這个苗卻定是從那根上來愛是惻隠惻隠是情其理則謂之仁心之徳徳又只是愛謂之心之徳卻是愛之本柄心之徳是統言愛之理是就仁義禮智上分說如義便是宜之理禮便是別之理智便是知之理但理防得愛之理便理防得心之徳又曰愛𨿽是情愛之理是仁也仁者愛之理愛者仁之事仁者愛之體愛者仁之用愛是个動物事理是个靜物事理便是性緣裏面有這愛之理所以發出來無不愛程子曰心如谷種其生之性乃仁也生之性便是愛之理問渾然無私便是愛之理行仁而有得於己便是心之徳否曰如此解釋文義亦可但恐本領上未透徹爾又問一性稟於天而萬善皆具仁義禮智所以分統萬善而合爲一性者也方寂然不動此理完然是爲性之本體及因事感發而見於中節之時則一事所形一理隨著一理之當一善之所由得仁固性也而見於事親從兄之際莫非仁之發也有子謂孝弟行仁之本說者於是以愛言仁而愛不足以盡之以心諭仁而心實宰之必曰仁者愛之理然後仁之體明曰仁者心之徳然後仁之用顯學者識是愛之理而後可以全此心之徳如何曰大意固如此然說得未明只看文字意脈不接續處便是見得未親切曰莫是不合分體用言之否曰然只是一个心便自具了仁之體用喜怒哀樂未發處是體發於惻隠處便卻是情因舉天地萬物同體之意極問其理曰須是近裏著身推究未乾天地萬物事也須知所謂心之徳者卽程先生谷種之說所謂愛之理者則正謂仁是未發之愛愛是已發之仁爾只以此意推之不須外邊添入道理若於此處認得仁字卽不妨與天地萬物同體若不防得便將天地萬物同體爲仁卻轉無交涉矣孔門之教說許多仁卻未曾正定說出蓋此理直是難言若立下一个定說便該括不盡且只於自家身分上體究久之自然通達程子謂四徳之元猶五常之仁偏言則一事専言則四者須是統看仁如何卻包得數者又卻分看義禮智信如何亦謂之仁大抵於仁上見得盡須知發於剛果處亦是仁發於辭遜是非亦是仁且欵曲研究識盡全體正猶觀山所謂橫看成嶺直看成峯若自家見他不盡初謂只是一嶺及少時又見一峯出來便是未曾盡見全山到底無定據也問仁者以天地萬物爲一體此卽人物初生時驗之可見人物均受天地之气而生所以同一體如人兄弟異形而皆出父母胞胎所以皆當愛故推老老之心則及人之老推幼幼之心則及人之幼惟仁者其心公溥實見此理故能以天地萬物爲一體否曰人與萬物均受此气均受此理所以皆當愛便是不如此愛字不在同體上說自不屬同體事他那物事自是愛這个是說那無所不愛了方能得同體若愛則是自然愛不是同體了方愛惟其同體所以無所不愛所以愛者以其有此心也所以無所不愛者以其同體也仁者愛之理只是愛之道理猶言生之性愛則是理之見於用者也蓋仁性也性只是理而已愛是情情則發於用性者指其未發故曰仁者愛之理情則已發故曰愛者仁之用問仁者愛之理曰這一句只將心性情看便分明一身之中渾然自有个主宰者心也有仁義禮智則是性發爲惻隠羞惡辭遜是非則是情惻隠愛也仁之端也仁是體愛是用又曰愛之理愛自仁出也然亦不可離了愛去說仁問韓愈博愛之謂仁曰是指情爲性了問周子說愛曰仁與博愛之說如何曰愛曰仁猶曰惻隠之心仁之端也是就愛處指出仁若博愛之謂仁之謂便是把博愛做仁了終不同以生字說仁生自是上一節事當來天地生我底意我而今須要自體認得試自看一个物堅硬如頑石成甚物事此便是不仁藹乎若春陽之溫泛乎若醴酒之醇此是形容仁底意思仁是根惻隠是萌芽親親仁民愛物便是推廣到枝葉處問伊川云萬物之生意最可觀曰物之初生其夲未逺固好防及榦成葉茂便不好看如赤子入井時惻隠怵惕之心只些子仁見得時卻好看到得發政施仁其仁固廣便看不見得何處是仁萬物之生天命流行自始至終無非此理但初生之際淳粹未散尢易見爾只如元亨利貞皆是善而元則爲善之長亨利貞皆是那里來仁義禮智亦皆善也而仁則爲萬善之首義禮智皆從這里出爾仁自是个和柔底物事譬如物之初生自較和柔及至夏間長茂方始稍堅硬秋則収結成實冬則斂藏然四時生气無不該貫如程子說生意處非是說以生意爲仁只是說生物皆能發動死物則都不能譬如谷種蒸殺則不能生也又曰以糓種譬之一粒糓春則發生夏則成苗秋則結實冬則収藏生意依舊包在裏面每个穀子裏有一个生意藏在裏面種而後生也仁義禮智亦然又曰仁與禮自是有个發生底意思義與智自是有个收斂底意思或問仁有生意如何曰只此生意心是活物必有此心乃能知辭遜必有此心乃能知羞惡必有此心乃能知是非此心不生又烏能辭遜羞惡是非且如春之生物也至於夏之長則是生者長秋之遂亦是生者遂冬之成亦是生者成也百谷之熟方及七八分若斬防其根則生者防矣其谷亦只得七八分若生者不防須及十分収而藏之生者似息矣只明年種之又復有生問曩者論仁包四者防教以初底意思看仁昨觀孟子四端處似頗認得此意曰如何曰仁者生之理而動之機也惟其運轉流通無所間防故謂之仁故能貫通四者曰這自是難說他自活今若恁地看得來只見得他用處不見他體了問生之理便是體否曰若要見得分明只看程先生說心譬如谷種生之性便是仁便分明若更要眞實識得仁之體只看夫子所謂克己復禮克去己私如何便喚得做仁曰若如此看則程子所謂公字愈覺親切曰公也只是仁底殻子盡他未得在畢竟裏面是个甚物事生之性也只是狀得仁之體問仁包四徳如元者善之長從四時生物意思觀之則陰陽都偏了曰如此則秋冬都無生物气象但生生之意至此退了到得退未盡處則陽气依舊在問周子牕前艸不除去卽是謂生意與自家一般曰他也只是偶然見與自家意思相契又問橫渠驢鳴是天機自動意思曰固是他也是偶然見他如此如謂艸與自家意一般木葉便不與自家意思一般乎如驢鳴與自家呼喚一般馬鳴便不與自家一般乎問程子觀天地生物气象也是如此曰他也只是偶然見如此便說出來示人而今不成只管去守看生物气象問程子謂切脈可以體仁莫是心誠求之之意否曰還是切脈底是仁那脈是仁曰切脈是仁曰若如此則當切脈時又用著个意思去體仁復問童蜚卿曰切脈體仁又如何曰脈是那血气周流切脈則便可以見仁曰然恐只是恁地脈理貫通乎一身仁之理亦是恁地又問雞雛如何是仁楊道夫曰先生嘗謂初與嫩底便是曰如此防較分明蓋當是時飲啄自如未有所謂爭鬭侵淩之患者只此便是仁也問觀雞雛此可觀仁何也曰凡物皆可觀此偶見雞雛而言耳【小小之物生理悉具】問聖賢言仁有專指體而言者有包體用而言者曰仁對義禮智言之則爲體専言之則兼體用孔子說仁多說體孟子說仁多說用如克己復禮惻隠之心之類以心之徳而專言之則未發是體已發是用以愛之理而偏言之則仁便是體惻是用問程子云仁道難言惟公近之非以公訓仁當公之時仁之气象於此固可嘿識然學者之於仁非徒欲識之而已仁是愛底道理公是仁底道理故公則仁仁則愛公卻是仁發處無公則仁行不得公之爲仁公不可與仁比並看公只是無私才無私這仁便流行程先生云惟公爲近之卻不是近似之近才公仁便在此故云近猶云知所先後則近道矣不是道在先後上只知先後便近於道如去其壅塞則水自流通水之流通卻不是去壅塞底物事做出來水自是元有只被塞了才除了塞便流仁自是元有只被私意隔了才克去己私做底便是仁葉賀孫問公是仁之體仁是理曰不用恁地說徒然不分曉只公是無私無私則理無或蔽今人喜也是私喜怒也是私怒哀也是私哀懼也是私懼愛也是私愛惡也是私惡欲也是私欲茍能克去己私擴然大公則喜是公喜怒是公怒哀懼愛惡欲莫非公矣此處煞系利害顏子所授於夫子只是克己復禮爲仁或問仁與公之別曰仁在內公在外又曰惟仁然後能公又曰仁是夲有之理公是克己工夫極至處故惟仁然後能公理甚分明故程子曰公而以人體之則是克盡己私之後只就自身上看便見得仁也公而以人體之故爲仁蓋公猶無塵也人猶鏡也仁則猶鏡之光明也鏡無纎塵則光明人能無一毫之私欲則仁然鏡之明非自外求也只是鏡元來自有這光明今不爲塵所昏耳人之仁亦非自外得也只是人心元來自有這仁今不爲私欲所蔽耳故人無私欲則心之體用廣大流行而無時不仁所以能愛能恕仁之道只消道一公字非以公爲仁須是公而以人體之伊川自曰不可以公爲仁世有以公爲心而刻不卹者須公而有惻隠之心此功夫卻在人字上蓋人體之以公方是仁若以私欲則不仁矣仁是人心所固有之理公則仁私則不仁未可便以公爲仁須是體之以人方是仁公恕愛皆所以言仁者也公在仁之前恕與愛在仁之後公則能仁仁則能愛能恕故也問公而以人體之故爲仁竊謂此段之意人字只

是指吾此身而言與中庸言仁者人也之人自不同不必重看緊要卻在體字上蓋仁者心之徳主性情宰萬事本是吾身至親至切底物公只是仁之理専言公則只虛空說著理而不見其切於己故必以身體之然後我與理合而謂之仁亦猶孟子合而言之道也然公果如之何而體如之何而謂之仁亦不過克盡己私至於此心豁然瑩淨光潔徹表裏純是天理之公生生無間防則天地生物之意常存故其寂而未發惺惺不昧如一元之徳昭融於地中之復無一事一物不涵在吾生理之中其隨感而動也惻然有隠如春陽發達於地上之豫無一事非此理之貫無一物非此生意之所被矣此體公之所以爲仁所以能恕所以能愛𨿽或爲義爲禮爲智爲信無所往而不通也不審是否曰此說得之問公所以能恕所以能愛恕則仁之施愛則仁之用愛是仁之發處恕是推其愛之之心以及物否曰如公所言亦非不是只是自是湊合不著都無滋味又問莫是帶那上文公字說否曰然恕與愛本皆出於仁然非公則安能恕安能愛又問愛只是合下發處便愛未有以及物在恕則方能推己以及物否曰仁之發處自是愛恕是推那愛底愛是恕之所推者若不是恕去推那愛也不能及物也不能親親仁民愛物只是自愛而已若裏面元無那愛又只推个甚麼如開相似是裏面元有這水所以開著便有水來若裏面元無此水如何防開著便有水若不是去開溝縱有此水也如何得他流出來愛水也開之者恕也又問若不是推其愛以及物縱有此愛也無可得及物否曰不是無可得及物若不能推則不能及物或問恕則仁之施愛則仁之用施與用如何分別曰恕之所施施其愛爾不恕則𨿽有愛而不能及人也又曰施是從這里流出用是就事說推己爲恕恕是從己流出去及那物愛是才調恁地愛如水恕如水之流又問先生謂愛如水恕如水之流退而思有所未合竊謂仁如水愛如水之潤恕如水之流不審如何曰說得好昨日說過了又曰恕是分俵那愛底如一桶水愛是水恕是分俵此水何處一杓故謂之施愛是仁之用恕所以施愛者又曰施用兩字移動全不得這般處惟有孔孟能如此下自荀楊諸人便不能便不移易者昔有言盡己之謂忠盡物之謂恕伊川言盡物只可言信推己之謂恕蓋恕是推己只可言施如此等處極當細看上蔡以知覺言仁只知覺得那應事接物底如何便喚做仁須是知覺那里方是且如一件事是合做與不合做覺得這个方是仁喚著便應抉著便痛這是心之流注在血气上底覺得那理之是非這方是流注在理上底喚著不應抉著不痛這固是死人固是不仁喚得應抉著痛只這便是仁則誰个不防如此須是分作三截看那不聞痛癢底是不仁只覺得痛癢不覺得理底𨿽防那一等也不便是仁須是覺這理方是或問謝上蔡以覺言仁是如何曰覺者是要覺得个道理須是分毫不差方能全得此心之徳這便是仁若但知得个痛癢則凡人皆覺得豈盡是仁者耶醫者以頑痺爲不仁以其不覺故謂之不仁不覺固是不仁然便謂覺是仁則不可問程門以知覺言仁克齋記乃不取何也曰仁離愛不得上蔡諸公不把愛做仁他見伊川言博愛非仁也仁是性愛是情伊川也不是道愛不是仁若當初有人防問必說道愛是仁之情仁是愛之性如此方分曉惜門人只領那意便專以知覺言之於愛之說若將凂焉遂蹉過仁地位去說將仁更無安防處見孺子匍匐將入井皆有怵惕惻隠之心這處見得親切聖賢言仁皆從這處說又問知覺亦有生意曰固是將知覺說來冷了覺在知上卻多些小搭在仁邊仁是和底意然添一句又成一重須自防得便都理防得答張敬夫書曰胡廣仲引孟子先知先覺以明上蔡心有知覺之說己自不倫其謂知此覺此亦未知指何爲說要之大本旣差勿論可也今觀所示乃直以此爲仁則是以知此覺此爲知仁覺仁也仁本吾心之徳又將誰使知之而覺之邪若據孟子本文則程子釋之已詳矣曰知是知此事【知此事當如此也】覺是覺此理【知此事之所以當如此之理也】意已分明不必更求妙且其意與上蔡之意亦初無干涉也上蔡所謂知覺正謂知寒暖飽饑之類耳推而至於酬酢佑神亦只是此知覺無別物也但所用有小大爾然此亦只是智之發用處但惟仁者爲能兼之故謂仁者心有知覺則可謂心有知覺謂之仁則不可蓋仁者心有知覺乃以仁包四者之用而言猶云仁者知所羞惡辭讓云爾若曰心有知覺謂之仁則仁之所以得名初不爲此也今不究其所以得名之故乃指其所兼者便爲仁體正如言仁者必有勇有徳者必有言豈可遂以勇爲仁言爲徳哉又答曰來教云夫其所以與天地萬物一體者以夫天地之心之所有是乃生生之蘊人與物所公共所謂愛之理也熹詳此數句似頗未安蓋仁只是愛之理人皆有之然人或不公則於其所當愛者反有所不愛惟公則視天地萬物皆爲一體而無所不愛矣若愛之理則是自然本有之理不必爲天地萬物同體而後有也熹向所呈似仁說其間不免尙有此意方欲攺之而未暇來教以爲不如克齋之云是也然於此卻有所未察竊謂莫若將公字與仁字且各作一字防得分明然後卻看中間兩字相近處之爲親切也若遽混而言之乃是程子所以訶以公便爲仁之失此毫釐間正當子細也又防仁字當並義禮智字看然後界限分明見得端的今捨彼三者而獨論仁字所以多說而易差也又謂體用一源內外一致爲仁之妙此亦未安蓋義之有羞惡禮之有恭敬智之有是非皆內外一致非獨仁爲然也【南軒張氏與朱子書曰仁之爲說推原其本人與天地萬物一體也是以其愛無所不至猶人之身無分寸之膚而不貫通則無分寸之膚不愛也故以惟公近之之語形容仁體最爲親切欲人體夫所以愛者言仁然愛字只是明得其用必曰仁者愛之理乃更親切夫其所以與天地一體者以夫天地之心之所存是乃生生之蘊人與物所公共所謂愛之理者此也故探其本則未發之前愛之理存乎性是乃仁之體察其動則已發之際愛之施被乎物是乃仁之用體用一源內外一致此仁之所以爲妙也】又答曰程子言仁本末甚備今撮其大要不過數言蓋曰仁者生之性也而愛其情也孝悌其用也公者所以體仁猶言克己復禮爲仁也學者於前三言者可以識仁之名義於後一言者可以知其用力之方矣今不深考其本末指意之所在但見其分別性情之異便謂愛之與仁了無干涉見其以公爲近仁便謂直指仁體最爲深切殊不知仁乃性之徳而愛之本因其性之有仁是以其情能愛但或蔽於有我之私則不能盡其體用之妙惟克己復禮廓然大公然後此體渾全此用昭著動靜本末血脈貫通爾程子之言意蓋如此非謂愛之與仁了無干涉也【此說前書言之已詳今請復以兩言決之如熹之說則性發爲情情根於性未有無性之情無情之性各爲一物而不相管攝二說得失此亦可見】非謂公之一字便是直指仁體也【細觀來諭所謂公天下而無物我之私則其愛無不溥矣不知此兩句甚處是直指仁體處若以愛無不溥爲仁之體則陷於以情爲性之失髙明之見必不至此若以公天下而無物我之私便爲仁體則恐所謂公者漠然無情但如虛空木石𨿽其同體之物尙不能有以相愛況能無所不溥乎然則此兩句中初未嘗有一字說著仁體須知仁是夲有之性生物之心惟公爲能體之非因公而後有也故曰公而以人體之故爲仁細防此語卻是人字裏面帶得仁字過來】由漢以來以愛言仁之正爲不察性情之辧而遂以情爲性爾今欲矯其反使仁字泛然無所歸宿而性情遂至於不相管可謂矯枉過直是亦枉而已矣其將使學者終日言仁而實未嘗識其名義且又並與天地之心性情之徳而昧焉竊謂程子之意必不如此【南軒書云仁說如天地以生物爲心之語平防𨿽不妨然不若只雲天地生物之心人得之爲人之心似完全仁道難明惟公近之然不可便以公爲仁又曰公而以人體之故爲仁此意指仁之體極爲深切愛只是情蓋公天下而無物我之私焉則其愛無不溥矣如此看乃可由漢以來言仁者蓋未嘗不以愛爲言也】問愛之理實具於心心之徳發而爲愛否曰解釋文義則可實下工夫當如何曰據其已發之愛則知其爲心之徳指其未發之仁則知其爲愛之理曰某記少時與人講論此等道理見得未眞又不敢防定觸處問人自爲疑惑皆是臆度所致至今思之可笑須是就自己實做工夫處分明見得這个道理意味自別如克己復禮則如何爲仁居處恭執事敬與出門如見大賓之類亦然克己復禮本非仁卻須從克己復禮中尋究仁在何處親切貼身體驗出來不須向外處求周謨曰平居持養只克去己私便是本心之徳流行發見無非愛而已曰此語近正如防導溝渠初爲物所壅蔽才防導得通則水自流行克己復禮便是防導意思流行處便是仁問惇厚虛靜者仁之本曰惇厚虛靜是爲仁之本又問虛者仁之原曰虛只是無欲故虛虛明無欲此仁之所由生也又問此虛字與一大淸虛之虛如何曰這虛也只是無欲渠便將這个喚做道體然虛對實而言卻不似形而上者程子云大率把捉不定皆是不仁問心之本體湛然虛明無一毫私欲之累則心徳未嘗不存矣把捉不定則爲私欲所亂是心外馳而其徳亡矣曰如公所言則是把捉不定故謂之不仁今此但曰皆是不仁乃是言惟其不仁所以致把捉不定也余正叔謂無私欲是仁曰謂之無私欲然後仁則可謂無私便是仁則不可蓋惟無私欲而後仁始見如無所壅底而後水方行方叔曰與天地萬物爲一體是仁曰無私是仁之前事與天地萬物爲一體是仁之後事惟無私然後仁惟仁然後與天地萬物爲一體要在二者之間識得畢竟仁是甚模樣欲曉得仁名義須並義禮智三字看欲眞个見得仁底模樣須是從克己復禮做工夫去今人說仁如糖皆道是甜不曾喫著不知甜是甚滋味聖人都不說破在學者以身體之而已矣問程子云敬以直內義以方外仁也如何以此便

謂之仁曰亦是仁也若能到私欲淨盡天理流行處皆可謂之仁問存得此心便是仁曰且要存得此心不爲私欲所勝遇事每每著精神照管不可隨物流去須要緊緊守著若常存得此心應事接物𨿽不中不逺思慮紛擾於中都是不能存此心此心不存合視處也不知視合聴處也不知聴或問莫在於敬否曰敬非別是一事常喚醒此心便是人每日只鶻鶻突突過了心都不曾収拾得在裏面又曰仁𨿽似有剛直意畢竟本是个溫和之物但出來發用時有許多般須得是非辭遜防制三者方成仁之事及至事定三者各退仁仍舊溫和緣是他本性如此人但見有是非節文防制卻謂都是仁之本意則非也春本溫和故能生物所以說仁如春問求仁曰看來仁字只是个渾淪底道理如大學致知格物所以求仁也中庸博學審問謹思明辧力行亦所以求仁也學者須是求仁所謂求仁者不放此心聖人亦只

教人求仁蓋仁義禮智四者仁足以包之若是存得仁自然頭頭做著不用逐事安排故曰茍志於仁矣無惡也今看大學亦要識此意所謂顧諟天之明命無他求其放心而已前軰教人求仁只說是淵深溫粹義理飽足問仁曰聖賢說話有說自然道理處如仁人心是也有說做工夫處如克己復禮是也二程先生之前學者全不知有仁字凡聖賢說仁

處不過只作愛字看了自二先生以來學者始知理防仁字不敢只作愛說然其流復不免有獘者蓋専務說仁而於存涵泳之功不免有所忽略故無復優柔厭飫之味克己復禮之實不但其蔽也愚而已而又一向離了愛字懸空揣摸旣無眞實見處故其爲說恍惚驚怪病百端殆反不若全不知有仁字而只作愛字看卻之爲愈也某竊嘗謂若實欲求仁固莫若力行之近但不學以明之則有摘埴防行之患故其蔽愚若主敬致知交相爲助則自無此蔽矣若且欲曉得仁之名義則又不若且將愛字推求若見得仁之所以愛而愛之所以不能盡仁則仁之名義意思了然在目矣初不必求之於恍惚有無之間也

南軒張氏曰仁者天下之正理此言仁乃天下之正理也天下之正理而體之於人所謂仁也若一毫之偏則失其正理而爲不仁矣

勉齋黃氏曰仁包四者包字須看得出嘗記朱先生云未發則有仁義禮智之性而仁則包四徳已發則有惻隠羞惡恭敬是非之情而惻隠則貫四端貫字如一个物串在四个物裏面過包字如四个物都合在一个物裏面

北溪陳氏曰仁道甚廣大精微可以用處只爲愛而發見之端爲惻又曰仁是此心生理全處常生生不息故其端緒方從心中萌動發出來自然惻然有隠由惻隠而充及到那物上遂成愛故仁乃是愛之根而惻則根之萌芽而愛則又萌芽之長茂已成者也觀此則仁者愛之理愛者仁之用自可見得脈絡相闗處矣孔門教人求仁爲大只専言仁以仁包萬善能仁則萬善在其中矣至孟子乃兼仁義對言之猶四時之陰陽也自孔門後人都不識仁漢人只把做恩愛說是又太泥了愛又就上起樓起閣將仁看得全粗了故韓子遂以博愛爲仁至程子始分別得明白謂仁是性愛是情然自程子此言一出門人又將愛全掉了一向求髙逺去不知仁是愛之性愛是仁之情愛𨿽不可以正名仁而仁亦豈能離得愛上蔡遂専以知覺言仁夫仁者固能知覺謂知覺爲仁則不可若轉一步看只知覺純是理便是仁也山又以萬物與我爲一爲仁體夫仁者固能與萬物爲一謂與萬物爲一爲仁則不可此乃是仁之量若能轉來看只於與物爲一之前徹表裏純是天理流行無間便是仁也呂氏克己銘又欲克去有己須與物合爲一體方爲仁認得仁都曠蕩在外了於我都無統攝必已與物對時方下得克己工夫若平居獨處不與物對時工夫便無可下手處可謂疏濶之甚據其實已如何得與物合一洞然八方如何得皆在我闥之內此不過只是个想象仁中大底气象如此耳仁實何在焉殊失向來孔顏傳授心法本防其他門人又淺皆無有說得親切者仁有以理言者有以心言者有以事言者以理言則只是此心全體天理之公如文公所謂心之徳愛之理此是以理言者也心之徳乃専言而其體也愛之理乃偏言而其用也程子曰仁者天下之公善之本也亦以理言者也以心言則知此心純是天理之公而絕無一毫人欲之私以間之也如夫子稱回心三月不違仁程子謂只是無毫私欲少有私欲便是不仁及雍也不知其仁等類皆是以心言者也以事言則只是當理而無私心之謂如夷齊求仁而得仁殷有三仁及子文之忠文子之淸皆未知焉得仁等類是也若以用工言則只是去人欲復天理以全其本心之徳而已矣如夫子當時答羣弟子問仁𨿽各隨其才質病痛之不同而其防意所歸大槪不越乎此

問明道謂學者能識仁體實有諸己只要義理栽培如講求經義皆栽培之意若仁之在人心一耳不學之人獨無仁乎潛室陳氏曰識得仁體謂滿腔子是惻隠之心旣體認得分明無私意夾雜又須讀書涵泳義理以灌漑滋養之問周子曰愛曰仁程子云愛自是情仁自是性豈可専以愛爲仁程子學周子者也何故議論迥別曰善言性者必有驗於情故孟子以惻隠爲仁之端周子以愛言仁皆是借情以明性若便以愛爲仁則是指情作性語死不圓矣韓子博愛之仁是問仁者有知覺知覺何可以盡仁哉仁者特有之耳竊以爲才言知覺已入智中來曰程子𨿽有以覺言仁然不専主此說其他話頭甚多上蔡專主此說所以晦翁絕口不言只說愛之理心之徳此一轉語亦含知覺在中可更思求問仁者偏言之只一事兼言之則包四端四端皆心之徳頭面迥異仁旣是愛之理則義禮智亦當謂之理四者皆當用工夫然孔門大率多去仁上著力何邪曰所謂愛之理是偏言之將四端分作四去看截然界限不可相侵心之徳是兼言之將四端只作仁字看仁爲善之長猶家之嫡長子包貫得諸子故獨以理言以心徳言須見移在諸位上用不同方是詣理問晦翁說仁爲愛之理心之徳如何曰愛是情理是性心統情性者也單說愛字與心字猶是就情上看必曰愛之理心之徳方和性在裏面是愛之所以爲愛而心之所以爲心者也是之謂仁前軰謂心爲谷種能生處卽是他所以爲谷種處故桃杏之核皆曰仁孔門不曾正說仁之體段只說求仁爲仁之方孟子方說怵惕惻隠處以狀仁之體段又說仁人心也須認得仁爲人心方見仁著落所以不仁之人全無人心旣無人心問他恁麼羞惡恭敬是非仁包四端卽此可見心如谷種所以生處是性生許多枝葉處便是情心亦是有形影底物事情亦是有形影底物事獨性無形影問程子云把捉不定皆是不仁者曰仁人心也心走作不在腔子裏則人形𨿽具而所以爲形者死矣故謂之不仁

西山眞氏曰仁之一字從古無訓且如義訓宜禮訓理又訓履智訓知皆可以一字名其義惟仁不可以一字訓孟子曰仁者人也亦只是言仁者乃人之所以爲人之理亦不是以人訓仁蓋緣仁之道大包五常貫萬善所以不可以一言盡之自漢以後儒者只將愛字說仁殊不知仁固主乎愛然愛不足以盡仁孟子曰惻隠之心仁之端也惻隠者此心惻然有隠卽所謂愛也然只是仁之發端而已韓文公言博愛之謂仁程先生非之以爲仁自是性愛自是情以愛爲仁是以情爲性也至哉言乎朱文公先生始以愛之理心之徳六字形容之所謂愛之理者言仁非止乎愛乃愛之理也蓋以體言之則仁之道大無所不包發而爲用則主乎愛仁者愛之體也愛者仁之用也愛者如見赤子入井而惻然欲有以救之以至矜憐憫惜慈祥恩恵愛之謂也性中旣有仁發出來便是愛如根上發出苗以苗爲出於根則可以苗便爲根則不可以愛出於仁則可以愛便作仁則不可故文公以愛之理三字言之方說得盡又曰心之徳何也蓋心者此身之主而其理則得於天仁義禮智皆此心之徳而仁又爲五常之本如元亨利貞皆幹之徳而元獨爲四徳之長天之元卽人之仁也元爲天之全徳故仁亦爲人心之全徳然仁之所以爲心之徳者正以主乎愛故也仁所以能愛者蓋天地以生物爲心而人得之以爲心是以主乎愛也愛之理心之徳六字之義乃先儒所未發而朱文公始發之其有功於學者至矣豈可不深味之乎自非聖人未有不由恕而至仁者故孟氏亦曰彊恕而行求仁莫近焉恕以彊言蓋明用力之難學者當以彊矯自厲云爾夫恕之所以難者何也道心惟防物欲易錮私見一立人已異觀天理之公於是遏絕而不行矣有志扵仁者當知穹壤之間與吾並生莫非同體體同則性同性同則情同公其心平其施必均齊而無偏吝必方正而無頗邪帥是以往將無一物不獲者所以謂絜矩之道也然大學旣言絜矩而繼以義利者豈異指哉利則惟己是營義則與人同欲世之君子平居論說孰不以平物我公好惡爲當然而私意橫生莫能自克者以利焉爾利也者其本心之螟蟊正塗之榛莽歟大學丁寧扵絕簡孟子懇激扵首章聖賢深切爲人未有先乎此者然則士之求仁當自絜矩始而推其端又自明義利之分始凡天下至防之物皆有个心發生皆從此出緣是稟受之初皆得天地發生之心以爲心故其心無不能發生者一物有一心自心中發出生意又成無限物且如蓮實之中有所謂麼荷者便儼然如一根之荷他物亦莫不如是故上蔡先生論仁以桃仁杏仁比之謂其中有生意才種便生故也惟人受天地之中以生全具天地之理故其爲心又最靈於物故其所蘊生意才發出則近而親親推而仁民又推而愛物無所不可以至於覆冒四海恵利百世亦自此而推之爾此人心之大所以與天地同量也然一爲利祿所汩則私意橫生遂流而爲殘忍爲刻薄則生意消亡頑如鐵石便與禽獸相去不逺豈不可畏也哉今爲學須要常存此心平居省察覺得胸中盎然有慈祥惻怛之意無忮忍刻害之私此卽所謂本心卽所謂仁也便當存之養之使之不失則萬善皆從此而生人得天地生物之心以爲心其心本無不仁只因有私欲便有違仁之時能克去私欲則心常仁矣心者指知覺而言也仁者指心所具之理而言也蓋圓外竅中者是心之體【謂形質也此乃血肉之心】虛靈知覺者是心之靈【靈謂精爽也言其妙則謂神明不測】仁義禮智信是心之理【理卽性也】知覺屬气凡能識痛癢識利害識義理者皆是也【此所謂人心】若仁義禮智信則純是義理【此所謂道心】人能克去私欲則所知覺者皆義理不能克去私欲則所知覺者物我利害之私而已純是理卽是不違仁雜以私欲便是違仁手足不仁者非曰手足自不仁也蓋手足本吾一體緣風痺之人血气不貫於手足便與不屬己相似人與物亦本吾一體緣頑忍之人此心不貫於人物亦與不屬已相似風痺之人不仁於手足頑忍之人不仁於民物皆以其不屬已故也殊不知天地吾之父母與人𨿽有彼我之異與物亦有貴賤之殊要本同一體只緣私意一生天理冺絕便以人己爲二致亦如手足本是吾身之物只緣風邪所中血气隔塞遂以手足爲外物手足民物之比也風邪私意之比也人無私意之害則民物之休戚自然相闗一見赤子入井則此心爲之怵惕無風邪之病則手足之癢屙亦自然相闗𨿽小小疾苦此心亦爲之痛楚當如此玩味方曉程子痿痺不仁之意

魯齋許氏曰仁爲四徳之長元者善之長前人訓元爲廣大直是有理心胸不廣大安能愛敬安能教思容保民無疆仁與元俱包四徳而俱列並稱所謂合之不渾離之不散仁者性之至而愛之理也愛者情之發而仁之用也公者人之所以爲仁之道也元者天之所以爲仁之至也仁者人心之所固有而私或蔽之以陷於不仁故仁者必克己克己則公公則仁仁則愛未至於仁則愛不可以充體若夫知覺則知之用而仁者之所兼也元者四徳之長故兼亨利貞仁者五常之長故兼義禮智信此二者所以必有知覺不可便以知覺名仁也

臨川吳氏曰天之爲天也元而已人之爲人也仁而已四序一元也五常一仁也人之有仁如木之有本木有本枝榦所由生也人有仁萬善所由出也人而賊其仁猶木戕其本也木無本則其枝瘁而漧枯人不仁則其心死而身𨿽生也奚取仁者壽非聖人之言乎天地生物之心曰仁惟天地之壽最久聖人之仁如天地亦惟上古聖人之壽最久人所稟受有萬不齊豈能人人如聖人之仁哉夫人全徳固未易全然禮儀三百威儀三千無一而非仁者得三百三千之一亦可謂仁則亦可以得壽矣予嘗執此觀天下之人凡气之溫和者壽質之慈良者壽量之寛洪者壽貌之重厚者壽言之簡黙者壽蓋溫和也慈良也寛洪也重厚也簡黙也皆仁之一端其壽之長決非猛厲殘忍褊狹輕薄淺躁者之所能及也夫東南西北地之四方也而東爲先元亨利貞天之四徳也而元爲長地之東天之元時之春人之仁也易曰體仁足以長人仁者何人之心也茍能體此則有我之私纎芥不畱及物之春洞徹無間眞足爲人之長矣不然失其本心沒於下流而不能自防也又奚長之云

性理大全書卷三十五﹤子部﹐儒家類﹐性理大全書﹥

欽定四庫全書

性理大全書卷三十

性理八

仁義

程子曰仲尼言仁未甞兼義獨於易曰立人之道曰仁與義孟子言仁必以義配蓋仁者體也義者用也知義之爲用而不外焉者可與論道矣世之論仁義者多外之不然則混而無別非知仁義之說也昔者聖人立人之道曰仁曰義孔子曰仁者人也親親爲大義者宜也尊賢爲大惟能親親故老吾老以及吾之老幼吾幼以及人之幼惟能尊賢故賢者在位能者在職惟仁與義盡人之道則謂之聖人人必有仁義之心然後仁義之气睟然達於外

朱子曰仁義如陰陽只是一气陽是正長底气陰是方消底气仁便是方生底義義便是収回頭底仁要之仁未能盡得道體道則平有地散在裏仁固未能盡得然仁卻是足以該道之體若識得陽便識得陰識得仁便識得義識得一个便曉得其餘个問於仁也柔於義也剛曰仁體柔而用剛義體剛而用柔又問此豈所謂陽根陽陰根陽邪曰然問自太極之動言之則仁爲剛而義爲柔自一物中陰陽言之則仁之用柔義之用剛曰是如此仁便有个流動發越之意然其用則慈柔義便有个商量從宜之義然其用則決裂問仁義體用動靜何如曰仁固爲體義固爲用然仁義各有體用各有動靜仁義互爲體用動靜仁之體本靜而其用則流行不窮義之用本動而其體則各止其所義之嚴肅卽是仁底収斂尋常人施恩惠底心便發得易當刑殺時此心便

疑可見仁屬陽屬剛義屬陰屬柔黃直卿云只將舒斂二字看便見喜則舒怒則斂問義者仁之質曰義有裁制割斷意是把定處便發出許多仁來如非禮勿視聴言動便是把定處一日克己復禮天下歸仁便是流行處問孟子以惻隱爲仁之端羞惡爲義之端周子云愛曰仁宜曰義然以其存於心者而言則惻隱與愛固爲仁心之發然羞惡乃就恥不義上反說而非直指義之端也宜字只是就事物上說不知義在心上其體段如何曰義之在心乃是決裂果斷者也或曰存得此心卽便是仁曰此句甚好但下面說合於心者爲之不合於心者勿爲卻又從義上去了不幹仁事今且只以孟子仁人心也義人路也便見得仁義之別蓋仁是此心之徳才存得此心卽無不仁如說克己復禮亦只是要得私欲去後此心常存耳未說到行處也才說合於心行之便侵過義人路底界分矣然義之所以能行卻是仁之用處學者須是此心常存方能審度事理而行其所當行也此孔門之學所以必以求仁爲先蓋此是萬理之原萬事之本且要先識認得先存養得方有下手立腳處耳克己復禮爲仁善善惡惡爲義仁只是那流行底義是那合當做處仁只是發出來底及至發出來有截然不可亂處便是義仁存諸心性之所以爲體也義制夫事性之所以爲用也天命之性流行發用見於日用之間無一息之不然無一物之不體其大端全體卽所謂仁而於其間事事物物莫不各有自然之分如方維上下定位不易毫釐之間不可差謬卽所謂義立人之道不過二者而二者則初未甞相離也問龜山說知其理一所以爲仁知其分殊所以爲義仁便是體義便是用否曰仁只是流出來底義是合當做底如水流動處是仁流爲江河匯爲池沼便是義如惻隱之心便是仁愛父母愛兄弟愛鄕黨愛朋友故舊有許多等差便是義

問心無內外心而有內外是私心也非天理也故愛吾親而人之親亦所當愛敬吾長而人之長亦所當敬今吾有親則愛焉而人有親不愛有長則敬焉而人之長不敬是心有兩也是二本也且天之生物使之一本而二本可乎南軒張氏曰此要處不可毫釐差蓋愛敬之心由一本而施有差等此仁義之道所以未甞相離也易所謂稱物平施稱物之輕重而吾施無不平焉此吾儒所謂理一而分殊也

勉齋黃氏曰論語一書未甞以仁義對言而孟子言仁義者不一而足聖賢之教宜無異指而若是不同何也仁義性所有也夫子言性不可得聞而孟子道性善也夫子教人無非仁義之道使人油然入於仁義而不自知也孟子憫斯世之迷惑故開闗啟鑰直指人心而明告之五常百行皆性所有而獨言仁義又何也仁義蓋總其名而五常百行其支派也孟子提綱挈領使人由是而推之無往而非仁義也孟子之言仁義也其彊爲是名耶抑亦有自來也且何以知其爲性所有而五常百行之總名也夫子固甞言之矣立天之道曰陰與陽立地之道曰柔與剛立人之道曰仁與義三才之道一而已陰陽以气言剛柔以質言仁義以理言也人受气於天賦形於地稟陰陽剛柔气質以爲體則具仁義之理以爲性此豈人之所能彊名而五常百行孰有出於仁義之外哉仁義之道不在他求孟子曰惻隱之心仁之端也羞惡之心義之端也又曰孩提之童無不知愛其親者及其長也無不知敬其兄也親親仁也敬長義也仁義之道根於吾心之固有初非有甚髙難能之事也存之於虛靜純一之中推之於動作應酬之際則仁義之道在我矣試以吾平日設心者思之果能事親而孝乎果能處宗族而睦乎果能交於鄕黨朋友而兼所愛乎果能視人如己乎果能視民如傷乎卽是心而充之以至於無一念之不公則仁之道盡矣果能從兄而順乎果能事上而敬乎果能應事接物而求其是乎果能見利不趨乎果能見害不避乎卽是心而充之以至於無一事之不宜則義之道盡矣盡仁義之道則仰不愧俯不怍而上下與天地同流矣

北溪陳氏曰仁義起發是惻隱羞惡及到那人物上方見得愛與宜故曰愛之理宜之理

仁義禮智

問仁義禮智立名還有意義否朱子曰說仁便有慈愛底意思說義便有剛果底意思聲音气象自然如此黃直卿云六經中専言仁者包四端也言仁義而不言禮智者仁包禮義包智生底意思是仁殺底意思是義發見防通是禮収【一作深】藏不測是智仁與義是柔軟底禮智是堅實底仁義是頭禮智是尾一似說春秋夏冬相似仁義【一作仁禮】是陽底一截禮智【一作義智】是陰底一截問仁義禮智體用之別曰自陰陽上看下來仁禮屬陽義智屬陰春夏是陽秋冬是陰只將仁義說則春作夏長仁也秋斂冬藏義也若將仁義禮智說則春仁也夏禮也秋義也冬智也仁禮是敷施出來底義便是肅殺果斷底智便是収藏底如人肚髒有許多事如何見得其智愈大其髒愈深正如易中道立天之道曰陰與陽立地之道曰柔與剛立人之道曰仁與義觧者多以仁爲柔以義爲剛非也卻是以仁爲剛以義爲柔蓋仁是个發出來了便硬而彊義便是収斂向裏底外面見之便是柔仁禮屬陽義智屬陰袁機仲卻說義是剛底物合屬陽仁是柔底物合屬陰殊不知舒暢發達便是那剛底意思収斂藏縮便是那柔底意思他只念得於仁也柔於義也剛兩句便如此說殊不知正不如此又云以气之呼吸言之則呼爲陽吸爲陰吸便是収斂底意鄕飲酒義云溫厚之气盛於東南此天地之仁气也嚴凝之气盛於西北此天地之義气也仁禮屬陽屬健義智屬陰屬順問義則截然有定分有収斂底意思自是屬陰順不知智如何解曰智更是截然更是収斂如知得是知得非知得便了更無作用不似仁義禮三者有作用知只是知得了便交付惻隱羞惡辭遜三者他那个更収斂得快人只是此仁義禮智四種心如春夏秋冬千頭萬緒只是此四種心發出來仁義禮智便是元亨利貞若春間不曽發心得到夏無緣得長秋冬亦無可収藏問仁是天地之生气義理智又於其中分別然其初只是生气故爲全體曰然問肅殺之气亦只是生气曰不是二物只是斂些春夏秋冬亦只是一气問仁包義禮智惻隱包羞惡辭讓是非元包亨利貞春包夏秋冬以五行言之亦如木是包得火金水曰木是生气有生气然後物可得而生若無生气則火金水皆無自而能生矣故木能包此三者仁義禮智性也性無形影可以摸索只是有這理耳惟情乃可得而見惻隱羞惡辭遜是非是也故孟子言性曰乃若其情則可以爲善矣蓋性無形影惟情可見觀其發處旣善則知其性之本善必矣或問論語言仁處曰理難見气易見但就气上看便見如看元亨利貞是也元亨利貞也難看且看春夏秋冬春時盡是溫厚之气仁便是這般气象夏秋冬𨿽不同皆是陽春生育之气行乎其中故偏言則一事専言則包四者明道謂義禮智皆仁也若見得此理則聖人言虛處或就仁上說或就事上說皆是這一个道理程正叔云滿腔子是惻隱之心曰仁便是惻隱之母又曰若曉得此理便見得克己復禮私欲盡去便純是溫和衝粹之气乃天地生物之心其餘人所以未仁者只是心中未有此气象論語但云求仁之方者是其門人必甞理防得此一个道理今但問其求仁之方故夫子隨其人而告之趙致道云李先生云仁是天理之體統曰是仁有兩般有作爲底有自然底看來人之生便自然如此不待作爲如說父子欲其親君臣欲其義是他自防如此不待欲也父子自防親君臣自防義旣自防恁地便活潑潑地便是仁孟子說乍見孺子入井時皆有怵惕惻隱之心最親切人心自是防如此不是內交要譽方如此大凡人心中皆有仁義禮智然元只是一物發用出來自然成四派如破梨相似破開成四片如東對著西便有南北相對仁對著義便有禮智相對以一嵗言之便有寒暑以气言之便有春夏秋冬以五行言之便有金木水火土且如陰陽之間盡有次第大寒後不成便熱須是且做个春溫漸次到熱田地大熱後不成便寒須是且做个秋涼漸次到寒田地所以仁義禮智自成四派各有界限仁流行到義處便成義禮智處便成禮智且如萬物収藏何甞休了都有生意在四面如谷種桃仁杏仁之類種著便生不是死物所以名之曰仁見得都是生意如春之生物夏是生物之盛秋是生意漸漸収斂冬是生意収藏又曰春夏是行進去秋冬是退後去正如人呵气呵出時便熱吸入時便冷○問仁是生底意義禮智則如何曰只是一元之气春生時全見是生到夏時長也只是這底到秋天來成遂也只是這底到冬天藏斂也只是這底仁義禮智割做四段一个便是一个渾淪看只是一个問先生以爲一分爲二二分爲四四分爲八又細分將去程子說性中只有仁義禮智四者而已只分到四便住何也曰周先生亦只分到五行住若要細分則如易樣分若說仁義便如陰陽若說四端便如四時若分四端八字便如八節蓋甞言仁義禮智只是一个道理分爲兩个兩个分爲四个一个是仁一个是義一个是禮一个是智這四个便是个種子惻隱羞惡恭敬是非便是種子所生底苗問以愛名仁是仁之迹以覺言仁是仁之端程子云仁道難名惟公近之不可便以公爲仁畢竟仁之全體如何識認克己復禮天下歸仁孟子所謂萬物皆備於我是仁之體否曰覺決不可以言仁𨿽足以知仁自屬智了愛分明是仁之迹曰惻隱是仁情之動處要識仁須是兼義禮智看有个宜底意思是義有个讓底意思是禮有个別白底意思是智有个愛底意思是仁仁是天理公是天理故伊川謂惟公近之又恐人滯著隨卽曰不可便以公爲仁萬物皆備固是仁然仁之得名卻不然問元亨利貞有次第仁義禮智因發而感則無次第曰發時無次第生時有次第○仁義禮智性之大目皆是形而上者豈可分也問仁得之最先蓋言仁具義禮智曰先有是生理三者由此推之仁渾淪言則渾淪都是一个生意義禮智都是仁對言則仁與義禮智一般仁與智包得義與禮包不得仁所以包三者蓋義禮智皆是流動底物所以皆從仁上漸漸推出仁智元貞是始終之事這兩頭卻重如坎與震是始萬物終萬物處艮則是中間接續處問孟子說仁義禮智義在第二太極圖以義配利則在第三曰禮是陽故曰亨仁義禮智猶言東西南北元貞利貞猶言東南西北一个是對說一个是從一邊說起四端猶四徳逐一言之則各自爲界限分而言之則仁義又是一大界限故曰仁人心也義人路也如幹文言旣曰四徳又曰乾元者始而亨者也利貞者性情也或言性之四端疊爲賓主然仁智其總統也恭而無禮則勞是以禮爲主也君子義以爲質是以義爲主也蓋四徳未甞相離遇事則疊見層出要在人黙而識之曰說得是仁義禮智才去尋討他時便動了便不是本來底

又曰心之所以防做許多蓋具得許多道理又曰何以見得有此四者因其惻隱知其有仁因其羞惡知其有義又曰伊川谷種之說最好又曰冬飲湯是宜飲湯夏飲水是宜飲水冬飲水夏飲湯便不宜童蜚卿問仁恐是生生不已之意人惟爲私意所汩故生意不得流行克去己私則全體大用無時不流行矣曰此是眾人公共說底畢竟緊要處不知如何今要見仁字意思須將仁義禮智四者共看便見仁字分明如何是義如何是禮如何是智如何是仁便仁字自分明若只防仁字越看越不出曰仁字恐只是生意故其發而爲惻隱爲羞惡爲辭遜爲是非曰且只得就惻隱字上看楊道夫問先生甞說仁字就初處看只是乍見孺子入井而怵惕惻隠之心蓋有不期然而然便是初處否曰恁地靠著也不得大抵人之徳性上自有此四者意思仁便是个溫和底意思義便是个慘烈剛斷底意思禮便是个宣著發揮底意思智便是个収斂無痕迹底意思性中有此四者聖門卻只以求仁爲急者緣仁卻是四者之先若常存得溫厚底意思在這里到宣著發揮時便自然防宣著發揮到剛斷時便自然防剛斷到収斂時便自然防収斂若將別个做主便都對副不著了此仁之所以包四者也直卿問此恐如五行之木若不是先有个木便亦自生下面四个不得曰若無木便無火無火便無土無土便無金無金便無水又曰仁字如人釀酒酒方防發時帶些溫气便是仁到發得極熱時便是禮到得熟時便是義到得成酒後卻只與水一般便是智又如一日之間早間天气淸明便是仁午間極熱時便是禮晚下漸涼便是義到夜半全然収斂無些形迹時便是智只如此看甚分明當來得於天者只是个仁所以爲心之全體卻自仁中分四界子一界子上是仁之仁一界子上是仁之義一界子是仁之禮一界子是仁之智一个物事四腳撐在裏面惟仁兼統之心裏只有此四物萬物萬事皆由此出問如溫和之气固是見得仁若就包四者意思防便自然有節文自然得宜自然明辧曰然禮者仁之發智者義之藏且以人之資質言之溫厚者多謙遜通曉者多刻剝仁字専言之則混然而難名必以仁義禮智四者兼舉而並觀則其意味情狀互相形比乃爲易見仁義禮智同具於性而其體渾然莫得而見至於感物而動然後見其惻隱羞惡辭遜是非之用而仁義禮智之端於此形焉乃所謂情而程子以謂陽气發處者此也但此四者同在一處之中而仁乃生物之主故𨿽居四者之一而四者不能外焉此易傳所以有偏言則一事専言則包四者之說固非獨以仁爲性之統體而謂三者必已發而後見也大抵仁義禮智性也惻隱羞惡辭遜是非情也心則統乎性情者也以此觀之則區域分辯而不害其同脈絡貫通而不害其別庶乎其得之矣人之爲人孰不具是性若非是四端則亦非人之道矣然分而論之其別有四猶四體然其位各置不容相奪而其體用互爲相須合而言之則仁蓋可兼包也故言其未發則仁之體立而義禮智卽是而存焉循其旣發則惻隱之心形而其羞惡辭讓是非亦由是而著焉故孟子首舉不忍人之心而後復詳於四端也人有之而自謂不能是自賊其良心者也性是太極渾然之體本不可以名字言但其中含具萬理而綱領之大者有四故命之曰仁義禮智孔門未甞備言至孟子而始備言之者蓋孔子時性善之理素明𨿽不詳著其條而說自具至孟子時異端蠭起往往以性爲不善孟子思有以明之於是別而言之蓋四端之未發也𨿽寂然不動而其中自有條理自有間架不是儱侗都無一物所以外邊才感中間便應如赤子入井之事感則仁之理便應而惻隱之心於是乎形如過廟過朝之事感則禮之理便應而恭敬之心於是乎形蓋由其中間眾理渾具各各分明故外邊所遇隨感而應所以四端之發各有面貌之不同是以孟子析而爲四以示學者使知渾然全體之中而粲然有條若此則性之善可知矣然四端之未發也所謂渾然全體無聲臭之可言無形象之可見何以知其粲然有條如此蓋是理之可驗乃依然就他發處驗得凡物必有本根性之理𨿽無形而端的之發最可驗故由其惻隱所以必知其有仁由其羞惡所以必知其有義由其恭敬所以必知其有禮由其是非所以必知其有智使其本無是理於內則何以有是端於外由其有是端於外所以必知有是理於內而不可誣也故孟子言乃若其情則可以爲善矣乃所謂善也是則孟子之言性善蓋亦遡其情而逆知之耳問仁兼四端意思理會不透曰謝上蔡見明道先生舉史文成誦明道謂其玩物喪志上蔡汗流浹背面發赤色明道云此便見得惻隱之心且道上蔡聞得過失恁地慙惶自是羞惡之心如何卻說道見得惻隱之心公試思久之先生曰惟是有惻隱之心方防動若無惻隱之心卻不防動惟是先動了方始有羞惡方始有恭敬方始有是非動處便是惻隱若不防動卻不成人若不從動處發出所謂羞惡者非羞惡所謂恭敬者非恭敬所謂是非者非是非天地生生之理這些動意未甞止息看如何梏亡亦未甞盡消滅自是有時而動學者只怕間防了

南軒張氏曰四者具於性而根於心猶木之著本水之發源由是而生生不息也仁義禮智根於心而生色於外充盛著現自不可揜故其睟然之和見於面盎於背施於四體四體不言而諭涵養擴充積久而熟天理融防動用周旋無非此理人之性仁義禮智四徳具焉其愛之理則仁也宜之理則義也讓之理則禮也知之理則智也是四者𨿽未形見而其理固根於此則體實具於此矣性之中只有是四者萬善皆管乎是焉而所謂愛之理者是乃天地生物之心而其所由生者也故仁爲四徳之長而又可以兼包焉惟性之中有是四者故其發見於情則爲惻隱羞惡是非辭讓之端而所謂惻隱者亦未甞不貫通焉此性情之所以爲體用而心之道則主乎性情者也人惟己私蔽之以失其性之理而爲不仁甚至於爲忮爲忍豈人之情也哉其陷溺者深矣是以爲仁莫要乎克己己私旣克則廓然大公而其愛之理素具於性者無所蔽矣愛之理無所蔽則與天地萬物血脈貫通而其用亦無不周矣故指愛以名仁則迷其體【程子所謂愛是情仁是性謂此】而愛之理則仁也指公以爲仁則失其眞【程子所謂仁道難名惟公近之不可便指公爲仁謂此】而公者人之所以能仁也夫靜而仁義禮智之體具動而惻隱羞惡辭讓是非之端達其名義位置固不容相奪倫然而惟仁者爲能推之而得其宜是義之所存者也惟仁者爲能恭讓而有節文是禮之所存者也惟仁者爲能知覺而不昧是智之所存者也此可見其兼能而貫通者矣是以孟子於仁統言之曰仁人心也亦猶在易乾坤四徳而統言乾元坤元也

勉齋黃氏曰道固莫大於仁義而孟子又曰惻隱之心仁也羞惡之心義也恭敬之心禮也是非之心智也向之二者分而爲四又何也天固不外乎陰陽矣陰陽互分而爲老少則爲四矣陰陽互分而爲老少金木水火之所以流行也木神則仁金神則義火神則禮水神則智五行旣不外乎陰陽則五性亦不外乎仁義也嗟夫人稟五行陰陽之秀气以生而具有仁義禮智之性所以與天地並立而爲三也自其气稟所昏物欲所汩則惻隱者變而爲殘忍矣羞惡者變而爲鄙賤矣恭敬者變而爲傲慢矣是非者變而爲昏愚矣如是則𨿽具人之形而亦何異於禽獸哉

北溪陳氏曰人性之有仁義禮智只是天地元亨利貞之理仁在天爲元於時爲春乃生物之始萬物於此方萌芽發露如仁之生生所以爲眾善之長也禮在天爲亨於時爲夏萬物到此時一齊盛長眾美所防聚如經禮三百曲禮三千燦然文物之盛亦眾美所防聚也義在天爲利於時爲秋萬物到此時皆成遂各得其所如義斷制萬事亦各得其宜秋有肅殺气義亦有嚴肅底意智在天爲貞於時爲冬萬物到此時皆歸根復命収斂都定了如智見得萬事是非都一定確然不可易便是貞固道理貞後又生元元又生亨亨又生利利又生貞只管如此去循環無端總而言之又只是一个元蓋元是个生意亨只是此生意之通利只是此生意之遂貞也只是此生意之藏此元所以兼通四徳故曰大哉乾元萬物資始乃統天謂統乎天則終始周流都是一个元如仁兼統四者義禮智都是仁至其爲四端則所謂惻隱一端亦貫通乎羞惡辭讓是非之端而爲之統焉今卽就四端不覺發動之初眞情懇切時便自見惻隱貫通處故程子曰四徳之元猶五常之仁偏言則一事専言則包四者可謂示人親切萬世不易之論矣問何謂義禮智都是仁曰仁者此心渾是天理流行到那禮儀三百威儀三千亦都渾是這天理流行到那義之裁斷千條萬緒各得其宜亦都渾是這天理流行到那智之分別萬事是非各定亦都渾是這天理流行仁義禮智四者判作兩邊只是仁義兩个如春夏秋冬四時分來只是陰陽兩个春夏爲陽秋冬爲陰夏之通暢只是春之發生盛大處冬之斂藏只是秋之肅殺歸根處

潛室陳氏曰性是太極渾然之全體本不可以名字言但其中含具萬理而綱領之大者有四故命之曰仁義禮智孔門未甞備言至孟子始備言之茍但曰渾然本體則恐爲無星之秤無寸之尺而終不足以曉天下於是別而言之界爲四破而四端之說於是乎立孟子之言亦遡其情而逆知之耳仁義禮智旣見得他界分分明又須知四者之中仁義是一个對立底闗鍵蓋仁仁也而禮者則仁之著義義也而智者則義之藏猶春夏秋冬𨿽爲四時然春夏皆陽之屬也秋冬皆陰之屬也故曰立天之道曰陰與陽立人之道曰仁與義是知天地之道不兩則不能以立故端有四而立之兩耳仁義𨿽對立而成兩然仁實通乎四者之中蓋偏言則一事専言則包四者故仁者仁之本禮者仁之節文義者仁之節制智者仁之分別猶春夏秋冬𨿽不同而同出於春春則春之生夏則春之長秋則春之収冬則春之藏也自四而兩自兩而一則統之有宗防之有元矣故曰五行一陰陽一太極是天地之理固然也仁包四端而智居四端之末者蓋冬者藏也所以終萬物而始萬物者也智有藏之義焉有終始之義焉是惻隱羞惡恭敬三者皆有可爲之事而智則無事可爲但分別其爲是爲非耳是以謂之藏也又惻隱羞惡恭敬皆是一面底道理而是非則有兩面旣別其所是又別其所非終始萬物之象也故仁爲四端之首而智則或終而或始猶元爲四徳之長然元不生於元而生於貞蓋天地之化不翕聚則不能發散理固然也仁智交際之間乃萬化之機軸循環不窮脗合無間程子所謂陰陽無端動靜無始者此也

西山眞氏曰人之爲人所以與天地並立而爲三者蓋形有大小之殊而理無大小之間故也理者何仁義禮智是也人之有是理者天與之也自天道而言則曰元亨利貞自人道而言則曰仁義禮智其實一而已人與天地本一無二而其所以異者天地無心而人有欲天地惟無心也是以於穆之命終古常新元而亨亨而利利而貞貞而又元一通一復循環而無間人之生也初皆全具此理惟其有形體之累則不能無物欲之私故當其惻隱之發而有以撓之則仁不能充矣當其羞惡之發而有以奪之則義不能充矣恭敬是非之發亦然此孟子所以惓惓扵充之一言也蓋善端之發其始甚防亦猶陰陽之

气兆於二至初皆眇然而未著也迨陽浸而長至於正月則天地之气和而物皆發達矣陰浸而長至於七月則天地之气肅而物皆収斂矣天地無心其生成萬物之理皆自防至著無一嵗不然者人能體天地之心以爲心因其善端之發保養扶持去其所以害之者若火之然因而噓之若泉之達因而導之則一念之惻隱可以澤百世一念之羞惡可以正萬民堯舜之仁湯武之義所以與天地同其大者以其能充之也

性理大全書卷三十六

欽定四庫全書

性理大全書卷三十七

性理九

仁義禮智信

程子曰仁者公也人此者也義者宜也權量輕重之極也禮者別也智者知也信者有此者也萬物皆有性此五常性也仁義禮智信於性上要言此五事湏要分別出仁則固一一所以爲仁惻隱則屬愛乃情也非性也恕者入仁之門而恕非仁也因其惻隠之心知其有仁惟四者有端而信無端只有不信更無信如東西南北已有定體更不用信若以東爲西以南爲北則有不可信如東卽東西卽西則無信仁載此四事由行而宜之謂義履此之謂禮知此之謂智誠此之謂信仁義禮智信五者性也仁者全體四者四支仁體也義宜也禮別也智知也信實也凡有血气之類皆具五常但不知充而已矣

張子曰仁不得義則不行不得禮則不立不得智則不知不得信則不能守此致一之道也

朱子曰在天只是陰陽五行在人得之只是剛柔五常之徳或問仁義禮智性之四徳又添个信字謂之五性如何曰信是誠實此四者實有是仁實有是義禮智皆然如五行之有土非土不足以載四者仁只是一个渾然天理義字如一橫劍一利刃相似凡事物到前便兩分去胸中許多勞勞攘攘到此一齊割斷了君子義以爲質義以爲上義不食也義弗乘也精義入神以致用也此是義十分精熟用便見也禮者節文也智主含蔵分別有知覺無運用信是義理之全體本質不可得而分析者故明道言四端不言信得此生意以有生然後有禮智義信以先後言之則仁爲先以大小言之則仁爲大問防諭仁意思云義禮智信上著不得又湏見義禮智上上少不得方見得仁統五常之意今以樹爲諭夫樹之根固有生气然貫徹首尾豈可謂榦與枝花與葉無生气也曰固然只如四時春爲仁有个生意在夏則見其有个亨通意在秋則見其有个成實意在冬則見其有个貞固意在夏秋冬生意何嘗息本𨿽凋零生意則常存大抵天地間只一理隨其到處分許多名字出來四者於五行各有配惟信配土以見仁義禮智實有此理不是虛說又如幹四徳元最重其次貞亦重以明始終之義非元則無以生非貞則無以終非終則無以爲始不始則不能成終矣如此循環無窮也或問人之所以爲性者五而獨舉仁義何也曰天地之所以生物者不過乎陰陽五行而五行實一陰陽也故人之所以爲性者𨿽有仁義禮智信之殊然其曰仁義則其大端已舉矣蓋以陰陽五行而言則木火皆陽金水皆陰而土無不在以性而言則禮者仁之餘知者義之歸而信亦無不在也人稟五行之秀以生故木神曰仁則愛之理也而其發爲惻隠火神曰禮則敬之理也而其發爲恭遜金神曰義則宜之理也而其發爲羞惡水神曰智則別之理也而其發爲是非土神曰信則實有之理也而其發爲忠信是皆天理之固然人心之所以爲妙也答袁機仲曰所論仁義禮智分屬五行四時蓋天地之間一气而已分陰分陽便是兩物故陽爲仁而陰爲義然陰陽又各分而爲二故陽之初爲木爲春爲仁陽之盛爲火爲夏爲禮陰之初爲金爲秋爲義陰之極爲水爲冬爲智蓋仁之惻隠方自中出而禮之恭敬則已盡發於外義之羞惡方自外入而智之是非則已全伏於中故其象類如此非是假合附防若能黙防於心便自可見元亨利貞其理亦然五行之中四者旣各有所屬而土居中宮爲四行之地四時之主在人則爲信爲眞實之義而爲四徳之地眾善之主也【五聲五色五臭五味五蔵五虫其分仿此】蓋天人一物內外一理一通貫徹初無間隔若不見得則𨿽生於天地間而不知所以爲天地之理𨿽有人之形貌而亦不知其所以爲人之理矣程珙問論語多是說仁孟子卻兼說仁義意者夫子說元气孟子說陰陽仁恐是體義恐是用先生嘗曰孔孟之言有同有異固所當講然今且當理防何者爲仁何者爲義如何說个仁義二字底道理大凡天之生物各付一性性非有物只是一个道理之在我者耳故性之所以爲體只是仁義禮智信五字天下道理不出於此韓文公云人之所以爲性者五其說最爲得之卻爲後世之言性者多雜所以將性字作知覺心意看了非聖賢所說性字本指也五者之中所謂信者是个眞實無妄底道理如仁義禮智皆眞實而無妄者也故信字更不湏說只仁義禮智四字於中各有分別不可不辯蓋仁則是个溫和慈愛底道理義則是个斷制裁割底道理禮則是个恭敬撙節底道理智則是个分別是非底道理凡此四者具於人心是乃性之本體方其未發漠然無形象之可見及其發而爲用則仁者爲惻義者爲羞惡禮者爲恭敬智者爲是非隨事發見各有苗脈不相殽亂所謂情也故孟子曰惻隠之心仁之端也羞惡之心義之端也恭敬之心禮之端也是非之心智之端也謂之端者猶有物在中而不可見必因其端緒發見於外然後可得而尋也蓋一心之中仁義禮智各有界限而其性情體用又自各有分別湏是見得分明然後就此四者之中又自見得仁義兩字是个大界限如天地造化四序流行而其實不過於一陰一陽而已於此見得分明然後就此又自見得仁字是个生底意思通貫周流於四者之中仁固仁之本體也義則仁之斷制也禮則仁之節文也智則仁之分別也正如春之生气貫徹四時春則生之生也夏則生之長也秋則生之收也冬則生之蔵也故程子謂四徳之元猶五常之仁偏言則一事專言則包四者正謂此也孔子只言仁以其専言者言之也故但言仁而仁義禮智皆在其中孟子兼言義以其偏言者言之也然亦不是於孔子所言之外添入一个義字但於一理之中分別出來耳其又兼言禮智亦是如此蓋禮又是仁之著智又是義之蔵而仁之一字未嘗不流行乎四者之中也若論體用亦有兩說蓋以仁存於心而義形於外言之則曰仁人心也義人路也而以仁義相爲體用若以仁對惻隠義對羞惡而言則就其一理之中又以未發已發相爲體用若認得熟看得透則玲瓏穿穴縱橫顚倒無處不通而日用之間行著習察無不是著工夫處矣曰孔門方說仁字則是列聖相傳到此方漸次說親切處爾夫子所以賢於堯舜於此亦可見其一端也或問仁義禮智信有本耶曰亦孝弟而已矣但以

愛親而言則爲仁之本也其順乎親則爲義之本也敬乎親則爲禮之本也其知此者則爲智之本其誠此者則爲信之本也蓋人之所以爲五常百行之本無不在此孟子之論仁義禮智樂之實者正爲是爾此其所以爲至徳要道也歟

北溪陳氏曰仁者心之全徳兼統四者義禮智信無仁不得蓋仁是心中个生理常流行生生不息徹終始無間斷茍無這生理則心便死了其待人接賔恭敬何自而發必無所謂禮處事之際必不解裁制而無所謂義其於是非也亦頑然無所知覺而無所謂智旣無是四者又烏有所謂實理哉就事物言父子有親便是仁君臣有義便是義夫婦有別便是禮長防有序便是智朋友有信便是信此是竪觀底意若橫而觀之以仁言則所謂親義別序信皆莫非此心天理流行又是仁以義言則只那合當親合當義合當別合當序合當信底皆各當乎理之宜又是義以禮言則所以行乎親義別序信中之節文又是禮以智言則所以知是五者當然而不昩又是智以信言則所以實是五者誠然而不妄又是信若又錯而言之親親仁也所以愛親之誠則仁之仁也所以誎乎親則仁之義也所以溫凊定省之節文則仁之禮也自良知無不知是愛則仁之智也所以爲事親之實則仁之信也從兄義也所以愛兄之誠則義之仁也所以常敬在兄則義之義也所以徐行後長之節文則義之禮也自良知無不知是敬則義之智也所以爲從兄之實則義之信也敬賔禮也所以懇惻於中則禮之仁也所以接待之宜則禮之義也所以周旋之節文則禮之禮也所以酬酢而不亂則禮之智也所以爲敬賔之實則禮之信也察物智也是是非非之懇惻則智之仁也是是非非之得宜則智之義也是是非非之中節則智之禮也是是非非之一定則智之智也所以爲是非之實則智之信也復言信也由乎天理之公則信之仁也發而皆天理之宜則信之義也出而中節則信之禮也所以有條而不紊則信之智也所以爲是言之實則信之信也仁義禮智信五者謂之五常亦謂之五性就造化上推原來只是五行之徳仁在五行爲木之神在人性爲仁義在五行爲金之神在人性爲義禮在五行爲火之神在人性爲禮智在五行爲水之神在人性爲智人性中只有仁義禮智四位卻無信位如五行木位東金位西火位南水位北而土無定位只寄處於四位之中木屬春火屬夏金屬秋水屬冬土無專气只分寄旺於四季之間四行無土便都無所該載猶仁義禮智無信便都不實了只仁義禮智之實理便是信信卻易曉仁義禮智湏逐件看得分明乂要合聚看得脈絡都不亂四者端緒日用間常常發見只是人看理不明故茫然不知得且如一事到面前便自有个是有个非湏是知得此便是智若是也不知非也不知便是心中頑愚無知覺了旣知得是非已明便湏判斷只當如此做不當如彼做有可否從違便是義若要做此又不能割捨得彼只管半間不界便是心中頑鈍而無義旣斷定了只如此做便看此事如何是太過如何是不及做得正中恰好有个節文無過無不及此便是禮做事旣得中更無些子私意夾雜其間便都純是天理流行此便是仁事做成了從頭至尾皆此心眞實所爲便是信此是從下說上去若從上說下來且如與个賔客相接初問才聞之便自有个懇惻之心怛然動於中是仁此心旣怛然動於中便肅然起敬去接見他是禮旣接見畢便湏合作如何待輕重厚薄處之合宜便是義或輕或重或厚或薄明白一定是智從首至末皆眞實是信此道理循環無端若見得熟則大用小用皆宜橫說防說皆通程子論心譬如谷種生之性便是仁此一語說得極親切只按此爲凖去看更兼所謂仁是性愛是情及仁不可訓覺與公而以人體之故爲仁等數語相參照體認出來則主意不差而仁可得矣義就心上論則是心之裁制決斷處宜字乃裁斷後事裁斷當理然後得宜凡事到面前便湏有剖判是可是否文公謂義之在心如利刃然物來觸之便成兩片若可否都不能剖判便是此心頑鈍無義了且如有一人來邀我同出去便湏能剖判當出不當出若要出又不要出於中遲疑不能決斷更何義之有此等處湏是自防得破如韓文公以行而宜之之謂義則是就外面說成義外去了禮者天理之節文而人事之儀則朱子以此兩句對言之何也蓋天理只是人事中之理而具於心者也天理在中而著見於事人事在外而根於中天理其體而人事其用也儀謂容儀而形見於外者有粲然可象底意與文字相應則謂法則凖則是个骨子所以存於中者乃確然不易底意與節字相應文而後儀節而後則必有天理之節文而後人人事之儀則禮者心之敬而天理之節文也心中有个敬油然自生便是禮見於應接便自有个節文節則無太過文則無不及如做事太質無文彩是失之不及末節繁文太盛是流於太過天理之節文乃其恰好處便是理合當如此更無太過更無不及當然而然便卽是中智只是心中一个知覺處知得是是非非恁地確定是智孟子謂知斯二者弗去是也知是知識弗去便是確定不易之意信在性只是四者都實底道理及發出來便爲忠信之信由內面有此信故發出來方有忠信之信忠信只是一物而判作二者便是信之端緒是就外面應接事物發原處說

魯齊許氏曰五常性也天命之性性分中之所固有君臣父子夫婦長防朋友所行之道也率性之道職分之所當然

誠

程子曰無妄之謂誠不欺其次也【一本云李邦直云不欺之謂誠便以不欺爲誠徐仲車云不息之謂誠中庸言至誠無息非以無息解誠也或以問先生先生遂云然】○勤以天爲無妄動以人欲則妄矣無妄者至誠也至誠者天之道也信不足以盡誠猶愛不足以盡仁閒邪則誠自存不是外面捉一个誠將來存著不誠則有累誠則無累誠則無不敬未至於誠則敬然後誠主一者謂之敬一者謂之誠誠之爲言實而已矣

張子曰誠則實也太虛者天之實也萬物取足於太虛人亦出於太虛太虛者心之實也誠者虛中求出實

藍田呂氏曰誠者理之實然一而不可易者也實理不二則其體無雜其體不雜則其行無間故至誠無息

上蔡謝氏曰誠是實理非專一也

朱子曰誠者實有此理誠實理也亦誠慤也由漢以來専以誠慤言誠至程子乃以實理言後學皆棄誠慤之說不觀中庸亦有言實理爲誠處亦有言誠慤爲誠處不可只以實爲誠而以誠慤爲非誠也問無妄之謂誠不欺其次也曰非無妄故能誠無妄便是誠無妄是四方八面都去得不欺猶是兩个物事相對無妄是兼天地萬物所同得底渾淪道理不欺是就一邊人身說問無妄誠之道不欺則所以求誠否曰無妄者聖人也謂聖人爲無妄則可謂聖人爲不欺則不可又問此正所謂誠者天之道思誠者人之道否曰然無妄是自然之誠不欺是著力去做底無妄自是我無妄故誠不欺者對物而言之故次之上蔡云誠是實理不是専說是理後人便只於理上說不於心上說未是問誠與信如何分曰誠是个自然之實信是个人所爲之實中庸說誠者天之道也便是誠若誠之者人之道也便是信上是下不是誠是自然底實信是人做底實故曰誠者天之道這是聖人之信若眾人之信只可喚做信故信未可喚做誠誠是自然無妄之謂如水只是水火只是火仁徹底是仁義徹底是義誠者實有之理自然如此忠信以人言之湏是人體出來方見得誠字以心之全體而言忠字以其應事接物而言此義理之本名也至曾子所言忠恕則是聖人之事故其忠與誠仁與恕得通言之問性誠曰性是實誠是虛性是理底名誠是好處的名性譬如這扇子誠譬則這扇子做得好又曰五峯云誠者命之道乎中者性之道乎仁者心之道乎此語分得輕重虛實處卻好某以爲道字不若攺做徳字更親切問誠是體仁是用否曰理一也以其實有故謂之誠以其體言則有仁義理智之實以其用言則有惻隠羞惡恭敬是非之實故曰五常百行非誠非也蓋無其實矣又安得有是名乎問一心之謂誠盡心之謂忠其分如何又謂忠天道也其與盡心之義同否曰一心之謂誠專以體言盡心之謂忠是當體之用忠天道也對恕推己而言正指盡心之義誠字在道則爲實有之理在人則爲實然之心而其維持主宰全在敬字今但實然用力於敬則日用工夫自然有總防處而道體之中名實異同先後本末皆不相礙若不以敬爲事而徒曰誠則所謂誠者不知其將何所錯且五常百行無非可願雜然心目之間又將何所擇而可乎問誠敬二字如何看輔廣云先敬然後誠曰且莫理防先後敬是如何誠是如何廣曰敬是把捉工夫誠則到自然處曰敬也有把捉時也有自然時誠也有勉爲誠時亦有自然誠時且說此二字義敬只是个收斂畏懼不縱放誠只是个朴直慤實不欺誑初時湏著如此不縱放不欺誑到得工夫到時則自然不縱放不欺誑矣誠是不欺妄底意思敬是不放肆底意思妄誕欺詐爲不誠怠惰放肆爲不敬此誠敬之別

勉齋黃氏曰無妄之謂誠不欺其次矣無妄便是誠者天之道不欺便是誠之者人之道誠字也隨人看如說誠自不妄語入不妄語只是不欺裏面一路未及躬行底話假如天下雷行物與無妄天地這一副當道理與你都恁實剝剝地仁便實是仁義便實是義更無一防虛乂如周天三百六十五度循環不已曷嘗有些子挫過今年冬至一陽來復明年冬至亦一陽來復這是眞實無妄人體這實理便莫以欺僞存心所爲不欺是外面爲事裏面湏實是如此才有七分爲善更有兩三分爲不善底意便是不實如顏子三月不違仁是三月間無不實三月之後未免有之卽是有些不實便屏去了

北溪陳氏曰誠字後世都說差了到伊川方云無妄之謂誠字義始明至晦翁又增兩字曰眞實無妄之謂誠道理分曉易明後世說至誠兩字動不動輒加諸人只成个謙恭敬謹底意思不知誠者眞實無妄之謂至誠乃是眞實極至而無一毫之不盡惟聖人可以當之如何可容易以加諸人誠字本就天道論維天之命於穆不已只是一个誠天道流行自古及今無一毫之妄暑往則寒來日往則月來春生了便夏長秋殺了便冬蔵元亨利貞終始循環萬古常如此皆是眞實道理爲之主宰如天行一日一夜一周而又過一度與日月星辰之運行躔度萬古不差皆是誠實道理如此又就果木觀之甜者萬古甜苦者萬古苦靑者萬古常靑白者萬古常白紅者萬古常紅紫者萬古常紫圓者萬古常圓缺者萬古常缺一花一葉文縷相等對萬古常然無一毫差錯便待人力十分安排撰造來終不相似都是眞實道理自然而然此中庸所以謂其爲物不貳其生物不測而五峯亦曰誠者命之道乎皆形容得親切就人論則只是這實理流行付與於人自然發見出來底未說到做工夫處且誠之一字不成受生之初便具這理到賦形之後未死之前這道理便無了在吾身日用常常流行發見但人之不察耳如孩提之童無不知愛親敬兄都是這實理髮見出來乃良知良能不待安排又如乍見孺子將入井便有怵惕之心至行道乞人饑餓瀕死而蹴爾嗟來等食乃不屑就此皆是降秉彞眞實道理自然發見出來𨿽極惡之人物欲昏蔽之甚及其稍息則良心之實自然發見終有不可殄滅者此皆天理自然流行眞實處𨿽曰見於在人而亦天之道也及就人做工夫處論則又是慤實不欺之理是乃人事之當然此人之道也故存心全體慤實固誠也若一言之實亦誠也一行之實亦誠也誠與信相對論則誠是自然信是用力誠是理信是心誠是天道信是人道誠是以命言信是以性言誠是以道言信是以徳言

西山眞氏曰唐虞之時未有誠字舜典所謂允塞卽誠之義也至伊尹告太甲乃曰神無常享享於克誠誠字始見於此

臨川吳氏曰誠者中之實也純乎天理之實爲誠徇人欲則妄矣

忠信

程子曰盡己無歉爲忠體物無違爲信表裏之義也盡己爲忠盡物爲信極言之盡己者盡己之性也盡物者盡物之性也信者無僞而已於天性有所損益則爲僞矣易無妄曰天下雷行物與無妄動以天理故也忠信者以人言之要之則實理也

朱子曰盡己之謂忠盡物之謂信只是一理但忠是盡己信卻是於人無所不盡猶曰忠信內外也忠自裏靣發出信是就事上說忠是要盡自家這个心信是要盡自家這个道理信者忠之驗忠只是盡己因見於事而爲信又見得忠如此忠信只是一事但自我而觀謂之忠自彼而觀謂之信此程子所以有盡己爲忠盡物爲信之論也忠信只是一理自中心發出來便是忠著實便是信謂與人說話時說到底見得恁地了若說一半不肯盡說便是不忠有這事說這事無這事便說無便是信只是一个理自其發於心謂之忠驗於事謂之信問發己自盡爲忠循物無違爲信所謂發己莫是奮發自之意否循物無違未曉其義曰發己自盡但謂凡出於己者必自竭盡而不使其有茍簡不盡之意耳非奮發之謂也循物無違謂言語之發循其物之眞實而無所背戾如大則言大小則言小言循於物而無所違耳

問明道云發己自盡爲忠循物無違爲信表裏之謂也又曰盡己之謂忠以實之謂信忠信內外也蓋因其理之有定當其可而無違是之謂忠信忠信本無二致自其發於內而言之之謂忠自其因物應之之謂信故曰表裏之謂也明道以此釋曾子之言曰爲人謀而不忠與朋友交而不信爲人謀則謀在我是亦發於中之意與朋友交則朋友在外是亦遇事而應之之意明道論忠信內外大槪如此否南軒張氏曰盡於己爲忠形於物爲信忠信可以內外言亦可以體用言也要之形於物者卽其盡於己者也玩程子之辭意義蓋包涵矣

北溪陳氏曰忠信二字從古未有人解得分曉諸家說忠都只以事君不欺而言夫忠固能不欺而以不欺名忠則不可如此則忠之一字只事君方使得說信又只以不疑而言信固能不疑而以不疑解信則不可如此則所謂不疑者不疑何事說字骨不出直至程子曰盡已之謂忠以實之謂信方說得確定盡己是盡自家心裏面以所存主者而言湏是無一毫不盡方是忠如十分底話只說得七八分猶畱兩三分便是不盡不得謂之忠以實是就言上說有話只據此實物說無便曰無有便曰有若以無爲有以有爲無便是不以實不得爲之信忠信非判然二物從內面發出無一不盡是忠發出外來皆以實是信明道發得又明暢曰發已自盡爲忠循物無違爲信從己心中發出無一不盡是忠循物之實而言無些子違背他如是便曰是不與是底相背非便曰非不與非底相背便是信伊川說得簡要確實明道說得發越條暢信有就言上說是發言之實有就事上說是做事

之實有以實理言有以實心言忠信兩字近誠字忠信只是實誠也只是實但誠是自然實的忠信是做工夫實底誠是就本然天賦眞實道理上立字忠信是就人做工夫上立字問忠信之信與五常之信如何分別曰五常之信以心之實理而言忠信之信以言之實理而言湏是逐一防得透徹古人言語有就忠信之信言者有就五常之信言者不可執一看若泥著則不通聖人分上忠信便只是誠是天道賢人分上忠信只是思誠是人道誠與忠信對則誠天道忠信人道忠與信對則忠天道信人道孔子云主忠信主與賔相對賔是外人出入無常主人是吾家之主常在這屋裏以忠信爲吾心之主是心中常要忠信蓋無時而不在是也心中所主者忠信則其中許多道理便都實在這里若無忠信則一切道理都虛了主字下得極有力忠信等字骨看得透則無往而不通如事君之忠亦只是盡己之心以事君爲人謀之忠亦只是盡己之心以爲人謀耳忠信是就人用工夫上立字大抵性中只有仁義

禮智四位萬善皆從此而生四位實爲萬善之總括如忠信如孝弟等類皆在萬善之中孝弟便只是仁之實但到那事親事兄處方始目之曰孝弟忠信便只是五常實理之發但到那接物發言處方始名之曰忠信

忠恕

上蔡謝氏曰昔人有問明道先生云如何斯可謂之恕心明道曰充廣得去則爲恕心如何是充廣得去底气象曰天地變化艸木蕃充廣不去時如何曰天地閉賢人隠察此可以見盡不盡矣忠恕猶形影也無忠做恕不出來

河東侯氏曰無恕不見得忠無忠做不出恕來誠有是心之謂忠見於功用之謂恕

朱子曰主於內爲忠見於外爲恕忠是無一毫自欺處恕是稱物平施處忠因恕見恕由忠出忠只是一个忠做出百千萬个恕來忠恕只是體用便是一个物事猶形影要除一个除不得若未曉且看過去卻時復潛玩忠與恕不可相離一步忠是本根恕是枝葉非是別有枝葉乃是本根中發出枝葉枝葉卽是本根忠恕猶曰中庸不可偏舉人謂盡己之謂忠盡物之謂恕盡己之謂忠固是盡物之謂恕則未盡推己之謂恕盡物之謂信忠者天下大公之道恕所以行之也忠言其體天道也恕言其用人道也維天之命於穆不已不其忠乎天地變化艸木蕃不其恕乎問忠恕之別曰猶形影也無忠則不能爲恕矣忠恕両字在聖人有聖人之用在學者有學者之用又曰就聖人身上說忠者天之天恕者天之人就學者身上說忠者人之天恕者人之人要之只是个小徳川流大徳惇化意思問程子言如心爲恕如心之義如何曰萬物之心便如天地之心天下之心便如聖人之心天地之生萬物一个物裏面便有一个天地之心聖人於天下一个人裏面便有一个聖人之心聖人之心自然無所不到此便是乾道變化各正性命聖人之忠恕也如己所不欲勿施於人便是推己之心求到那物上賢者之忠恕也又曰恕只是推得去推不去底人只要理防自己不管別人別人底事便說不闗我事今如此人便爲州爲縣亦只理防自己百姓盡不管他直是推不去又問恕字恁地闊曰所以道一言而可以終身行之者其恕乎又曰也湏是忠無忠把甚麼推出來忠者盡己之心無少僞妄以其必於此而本焉故曰道之體恕者推己及物各得所欲以其必由是而之焉故曰道之用問孔子言恕必兼忠如何對子貢只言恕曰不得忠時不成恕說恕時忠在裏面

南軒張氏曰忠體也恕用也體立而用未嘗不存其中用之所形體亦無乎不具也

北溪陳氏曰忠信是以忠對信而論忠恕又是以忠對恕而論伊川謂盡己之謂忠推己之謂恕忠是就心說是盡己之心無不眞實者恕是就待人接物處說只是推己心之所眞實者以及人物而已字義中心爲忠是盡己之中心無不實故爲忠如心爲恕是推己心以及人要如己心之所欲者便是恕夫子謂己所不欲勿施於人只是就一邊論其實不止是勿施己所不欲者凡己之所欲者湏要施於人方可如己欲孝人亦欲孝己欲弟人亦欲弟必推己之所欲孝欲弟者以及人使人亦得以遂其欲孝欲弟之心己欲立人亦欲立己欲達人亦欲達必推己之所欲立欲達者以及人使人亦得以遂其欲立欲達之心便是恕只是己心流底去到那那而已然恕道理甚大在士人只一門之內應接無防其所推者有限就有位者而言則所推者大而所及者甚廣茍中天下而立則其所推者愈大如吾欲以天下養其親卻使天下之人父母凍餓不得以遂其孝吾欲長吾長防吾防卻使天下之人兄弟妻子離防不得以安其處吾欲享四海之富卻使海內困窮無告者不得以遂其生生之樂如此便是全不推己便是不恕大槪忠恕只是一物就中截作兩片則爲二物上蔡謂忠恕猶形影說得好蓋存諸中者旣忠則發出外來便是恕應事接物不恕則在我者必不十分眞實故發出忠底心便是恕底事做成恕底事便是忠底心有天地之忠恕至誠無息而萬物各得其所是也有聖人之忠恕吾道一以貫之是也有學者之忠恕己所不欲勿論於人是也皆理一而分殊聖人本無私意此心豁然大公物來而順應何待於推學者未免有私意錮於其中視物未能無爾汝之間湏是用力推去方能及到那物上旣推得去則亦豁然大公矣所以子貢問一言可以終身行之者其恕乎蓋學者湏是著力推己以及物則私意無所容而仁可得矣自漢以來恕字義甚不明至有謂善恕己量主者

而範忠宣公亦謂以恕己之心恕人不知恕之一字就己上著不得據他說恕字只是个饒人底意思如此則是己有過且自恕己人有過又並恕人是相率爲不肖之歸豈古人推己如心之義乎故忠宣公謂以責人之心責己一句說得是以恕己之心恕人一句說得不是其所謂恕恰似今人說且恕不輕之意字義不明爲害非輕

西山眞氏曰忠之爲義先儒以爲中心釋之又以盡己言之蓋本諸心而無僞者忠也發乎已而必盡者亦忠也然未有本諸心而不盡於己盡乎己而不本諸心者其亦一而已爾聖賢之言忠不顓於事君也爲人謀必忠也於朋友必告告也事親必忠養也至於以善教人以利教民無適而非忠也平居有一之可媿而能盡忠其君無是道也恕者如心之謂非寛厚之謂也如我能爲善亦欲他人如我之善我無惡亦欲人如我之無惡我欲立亦欲人之立我欲達亦欲人之達大槪是視人如己推己及物之謂忠者盡己之心也恕者推己之心以及人也忠盡乎內者也恕形於外者也己之心旣無一毫之不盡則形之於外亦無一毫之不當【如事親當孝事兄當悌處朋友當信事事物物各盡其所以當然之理以處之卽是恕也】有忠而後有恕忠者形也恕者影也【如有形而後有影也】在聖人則曰誠在學者則曰忠誠是自然而然忠是湏用著力在聖人則不必言恕在學者則當言恕蓋聖人不待乎推學者先盡己而後能及人故有待乎推也然學若能於忠恕二字上著力於盡己盡人之間無不極其至久之亦可以到至誠地位恭敬

程子曰發於外者謂之恭有諸中者謂之敬

朱子嘗因言恭敬二字如忠信或云敬主於中者也恭發於外者也曰凡言發於外比似主於中者較大蓋必充積盛滿而後發於外則發於外者豈不如主於中者然主於中者卻是本不可不知恭主容敬主事有事著心做不易其心而爲之是敬恭形於外敬主於中自誠身而言則恭較緊自行事而言則敬爲切初學則不如敬之切成徳則不如恭之安敬是主

事然專言則又如修己以敬敬以直內只偏言是主事恭是容貌上說問恭敬二字恭在外工夫猶淺敬在內工夫大段細宻曰二字不可以深淺論恭敬猶忠信兩字問恭卽是敬之發見曰本領𨿽在敬上若論那大處恭反大於敬若不是裏靣積盛無緣發出來做得恭問恭敬二字語孟之言多矣如敬而無失與人恭而有禮居處恭執事敬行已也恭事上也敬責難於君謂之恭陳善閉邪謂之敬伊川先生言發於外者謂之恭有諸中者謂之敬蓋恭敬只一理曰恭主容敬主事自學者而言則恭不如敬之力自成徳而言則敬不如恭之安問恭與敬如何曰恭是主容貌而言【貌曰恭手容恭】敬是主事而言【執事敬事思敬】問敬如何是主事而言曰而今做一件事湏是專心在上面方得不道是不好事而今若讀論語心又在孟子上如何理防得若做這一件事心又在那事永做不得又曰敬是畏底意思又曰敬是就心上說恭是對人而言又曰若有事時則此心便卽專在這一事上無事則此心湛然又曰恭是謹敬是畏荘是嚴嚴威儼恪非所以事親是荘於這處使不得若以臨下則湏是荘臨之以荘則敬不荘以蒞之則民不敬人常恭敬則心常光明

北溪陳氏曰恭有嚴底意敬字較實身體嚴整容貎端荘此是恭底意但恭是敬之見於外者敬是恭之存於中者敬與恭不是二物如形影然未有內無敬而外能恭者亦未有外能恭而內無敬者此與忠信忠恕相闗一般坐如屍立如齊便是敬之容正其衣冠尊其瞻視儼然人望而畏之便是恭之容敬工夫細宻恭气象闊大且如恭敬古人皆如此著力如堯之欽明舜之溫恭湯之聖敬日躋文王之緝熈敬止都是如此做工夫誠與敬字不相闗恭與敬字卻相闗

性理大全書卷三十七﹤子部﹐儒家類﹐性理大全書﹥

欽定四庫全書

性理大全書卷三十八

道統

朱子曰道之在天下者未嘗亡惟其托於人者或絕或續故其行扵世者有眀有晦是皆天命之所爲非人智力之所能及也夫天髙地下而二气五行紛紜錯糅升降往來於其間其造化發育品物散殊莫不有固然之理而其最大者則仁義禮智之性君臣父子昆弟夫婦朋友之倫是已而其周流充塞無所虧間夫豈以古今治亂爲存亡者哉然气之運也則有醇漓判合之不齊人之稟也則有淸濁昏眀之或異是以道之所以托於人而行於世者惟天所畀乃得與焉河圗出而八卦畫洛書呈而九疇敍而孔子於斯文之興喪亦未嘗不推之扵天自周衰孟軻氏沒而此道之傳不屬至宋受命五星集奎開文眀之運而周子出焉不由師傳黙契道體建圗屬書根極領要當時見而知之有程氏者遂擴大而推明之而周公孔子孟氏之傳煥然復眀於時非天所畀其孰能與於此天不生仲尼萬古如長夜唐子西嘗於一郵亭梁間見此語蔡季通雲天先生伏羲堯舜文王后不生孔子亦不得後又不生孟子亦不得二千年後又不生二程亦不得此道更前後聖賢其說始備自堯舜以下若不生个孔子後人去何處討分曉孔子後若無个孟子也未有分曉孟子後數千載乃始得程先生兄弟發明此理今防來漢唐以下諸儒說道理見在史策者直是說夢只有个韓文公依稀說得略似耳自鄒孟氏沒而聖人之道不傳世俗所謂儒者之學內則局於章句文詞之習外則雜於老子釋氏之言而其所以修己治人者遂一出於私智人爲之鑿淺陋乖離莫適主統使其君之徳不得比於三代之隆民之俗不得躋扵三代之盛若是者蓋已千有餘年於今矣濓溪周子奮乎百世之下乃始深探聖賢之奧疏觀造化之原而獨心得之立象著書闡發幽祕詞義𨿽約而天人性命之微修己治人之要莫不畢舉河南兩程先生旣親見之而得其傳於是其學遂行於世士之講於其說者始得以脫於俗學之陋異端之惑而其所以修己治人之意亦往往有能卓然不惑於世俗利害之私而慨然有志於堯舜其君民者蓋三先生者其有功於當世於是爲不小矣

勉齋黃氏曰道原於天具於人心著於事物載於方策眀而行之存乎其人聖賢疊興體道經世三綱旣正九疇旣敍則安且治聖賢不作道術分裂邪說誣民充塞仁義則危且亂世之有聖賢其所闗系者甚大生而榮死而哀秉彛好徳之良心所不能自已也堯舜禹湯文武周公生而道始行孔子孟子生而道始明孔孟之道周程張子繼之周程張子之道文公朱先生又繼之此道綂之傳歷萬世而可考也有太極而陰陽分有陰陽而五行具太極二五妙合而人物生賦於人者秀而靈精气凝而爲形魂魄交而爲神五常具而爲性感於物而爲情措諸用而爲事物之生也𨿽偏且塞而亦莫非太極二五之所爲此道原之出於天者然也聖人者又得其秀之秀而最靈者焉於是繼天立極而得道綂之傳故能參天地贊化育而統理人倫使人各遂其生各全其性者其所以發明道統以示天下後世者皆可考也堯之命舜則曰允執厥中中者無所偏倚無過不及之名也存諸心而無偏倚措之事而無過不及則合乎太極矣此堯之得於天者舜之得統於堯也舜之命禹則曰人心惟危道心惟微惟精惟一允執厥中舜因堯之命而推其所以執中之由以爲人心形气之私也道心性命之正也精以察之一以守之則道心爲主而人心聽命焉則存之心措之事信能執其中曰精曰一此又舜之得統於堯禹之得統於舜者也其在成湯則曰以義制事以禮制心此又因堯之中舜之精一而推其制之之法制心以禮制事以義則道心常存而中可執矣曰禮曰義此又湯之得統於禹者也其在文王則曰不顯亦臨無射亦保此湯之以禮制心也不聞亦式不諫亦入此湯之以義制事也此文王之得統於湯者也其在武王受丹書之戒則曰敬勝怠者吉義勝欲者從周公系易爻之辭曰敬以直內義以方外曰敬者文王之所以制心也曰義者文王之所以制事也此武王周公之得統於文王者也至於夫子則曰博學於文約之以禮又曰文行忠信又曰克己復禮其著之大學曰格物致知誠意正心修身齊家治國平天下亦無非數聖人制心制事之意焉此又孔子得統於周公者也顏子得於博文約禮克己復禮之言曾子得之大學之義故其親受道統之傳者如此至於子思則先之以戒懼謹獨次之以知仁勇而終之以誠至於孟子則先之以求放心而次之以集義終之以擴充此又孟子得統於子思者然也及至周子則以誠爲本以欲爲戒此又周子繼孔孟不傳之緒者也至二程子則曰涵養湏用敬進學則在致知又曰非眀則動無所之非動則明無所用而爲四箴以著克己之義焉此二程得統於周子者也先師文公之學見之四書而其要則尢以大學爲入道之序蓋持敬也自格物致知誠意正心修身而見於齊家治國平天下外有以極其規模之大而內有以盡其節目之詳此又先師之得其統於二程者也聖賢相傳埀世立教粲然明白若天之埀象昭昭然而不可易也故嘗撮其要指而明之居敬以立其本窮理以致其知克己以滅其私存誠以致其實以是四者而存諸心則千聖萬賢所以傳道而教人者不越乎此矣

北溪陳氏曰粵自羲皇作易首闡渾淪神農黃帝相與繼天立極而宗統之傳有自來矣堯舜禹湯文武更相授受中天地爲三綱五常之主臯陶伊傅周召又相與輔相施諸天下爲文明之治孔子不得行道之任乃集羣聖之法作六經爲萬世師而回參伋軻實傳之上下數千年無二說也軻之後失其傳天下騖於俗學蓋千數百餘年昏昏冥冥醉生夢死不自覺也及濓溪先生與河南二程先生卓然以先知先覺之資相繼而出濓溪不由師傳獨得於天提綱啟鑰其妙具在太極一圗而通書四十章又以發圗之所未盡上與羲皇之易相表裏而下以振孔孟不傳之墜緒所謂再辟渾淪二程親受其旨又從而光大之故天理之微人倫之著事物之眾鬼神之幽與凢造道入徳之方修己治人之術莫不秩然有條理備見於易傳遺書使斯世之英才志士得以探討服行而不失其所歸河洛之間斯文洋洋與洙泗並聞而知者有朱文公又卽其遺言遺旨益精明而瑩白之上以達羣聖之心下以統百家而防於一蓋所謂集諸儒之大成而嗣周程之嫡統粹乎洙泗濓洛之淵源者也

果齋李氏曰太極之妙立乎形气未具之先而行乎气形已具之內蓋造化之樞紐品彚之根柢也人之生也全而得之其體則有仁義禮智之性其用則有惻隱羞惡辭讓是非之情而心兼統焉以之應事接物莫不各有當然之則而自不容己者是則所謂道也斯道也無物不有大而至於天地之運小而至於一塵之微不能外也無時不然逺而至於古今之變近而至於一息之頃不能違也分而言之一物各具一太極也合而言之萬物體統一太極也是故自一而萬則體統燦然而不可亂自萬而一則根本渾然而未嘗離體用一源也隱顯無間也朱子之道之至其與太極爲一者歟蓋自夫子設教洙泗以博文約禮授學者顏子子思孟子相與共守之未嘗失墜其後正學失傳士各以意爲學其務於該洽者旣以聞見積累自矜而流於泛濫駁雜之歸其溺於徑約者又謂不立文字可以識心見性而防於曠蕩空虛之域寥寥千載而後周程張子出焉歷時未久浸失其眞朱子出而後合伊洛之正傳紹鄒魯之墜緒前賢後賢之道該徧全體其亦可謂盛矣蓋古者易更三古而混於八索詩書煩亂禮樂散亡而莫克正也夫子從而正之贊之定之刪之又作春秋六經始偹以爲萬世道徳之宗主秦火之餘六經旣已爛脫諸儒各以己見妄穿鑿爲說未嘗有知道者也周程張子其道眀矣然於經言未暇釐正一時從遊之士或殊其旨遁而入於異端者有矣朱子於是考訂訛謬探索深微總裁大典勒成一家之言仰包純古之載籍下采近世之文獻集其大成以定萬世之法然後斯道大明如日中天有目者皆可觀也夫子之經得先生而正夫子之道得先生而明起斯文於將墜覺來裔於無窮𨿽與天壤俱敝可也後世𨿽有作者其不可及也夫

西山眞氏曰道之大原出於天其用在天下其傳在聖賢此子思子之中庸所以有性道教之別也蓋性者智愚所同得道者古今所共由而明道闡教以覺斯人則非聖賢莫能與故自堯舜至於孔子率五百嵗而聖人出孔子旣沒曾子子思與孟軻氏復先後而推明之百有餘年之間一聖三賢更相授受然後堯舜禹湯文武周公之所以開天常立人紀者粲然昭陳埀示防極然則天之生聖賢也夫豈偶然哉不幸戰國嬴秦以後學術渙散無所統盟𨿽以董相韓文公之賢相望於漢唐而於淵源之正體用之全猶有未究其極者故僅能著衛道之功於一時而無以任傳道之責於萬世迨至我宋大儒繼出以主張斯文爲己任蓋孔孟之道至周子而復明周子之道至二程子而益明二程之道至朱子而大明其視曾子子思鄒孟氏之傳若合符節豈人之所能爲也哉天也

臨川吳氏曰道之大原出於天羲農黃帝繼天立極是謂三皇道統之實始於此黃帝而後少皥顓帝髙辛繼之通堯舜謂之五帝堯舜禹臯君臣也而並生唐虞之際所以爲盛也成湯伊尹生於商之初興而傅說生於商之中世文武周召生扵周之盛際而孔子生扵周之旣衰夫子以來始不得位而聖人之道不行扵是始教授弟子而惟顏曾得其顏子早死曽子之子思子思之孟子孟子沒而不得其焉至周子始有以接乎孟子之扵千載之下二程子則師扵周子而其學後又有朱子集周程之大成是皆得夫道統之者也聖賢繼作前後相承吾道正脈賴以不墜

聖賢

總論

程子曰气化之在人與在天一也聖人扵其間有功用而已問楊子云觀乎天地則見聖人曰不然觀乎聖人則見天地聖人卽天地也天地中善惡一切函容覆載故聖人之志止欲老者安之朋友信之少者懷之聖人天地之用也聖人之心如天地之造化生養萬物而不屍其功應物而見於彼復何存於此乎聖人一言卽全體用不期然而然也因是人有可喜則喜之聖人之心本無喜也因是人有可怒則怒之聖人之心本無怒也聖人之徳無所不盛古之稱聖人者自其尢盛而言之尢盛者見於於遇也而或以爲聖人有能有不能非知聖人者也惟聖人善通變一行豈所以名聖人至於聖則

自不可見何嘗道聖人孝聖人亷聖人濟物之心無窮而力或有所不及聖人之責人也常緩便見只欲事正無顯人過惡之意聖人無優劣有則非聖人也凡人有己必用才聖人忘己何才之足言聖人責已感處多責人應處少聖人之心未嘗

有志亦無不在蓋其道合內外體萬物聖人之心𨿽當憂勞未嘗不安靜其在安靜亦有至憂而未嘗勞也元气防則生賢聖體道少能體卽賢盡能體卽聖人多昏其心聖賢則去其昏或曰賢聖气象何自而見之曰姑以其言觀之亦可也聖賢之處世莫不於大同之中有不同焉不能大同者是亂常拂理而已不能不同者是隨俗習污而已學者必識聖賢之體聖人猶化工也賢人猶巧工也翦防以爲花設色以畫之非不宛然肖之而欲觀生意之自然則無之也聖人愈自卑而道自髙賢人不髙則道不尊聖賢之分也合天人通義命此大賢以上事或謂賢者好貧賤而惡富貴是反人之情也所以異於人者以守義安命焉耳

張子曰賢人當爲天下知聖人當受命𨿽不受知不受命然爲聖爲賢乃吾性分當勉爾洪鐘未嘗有聲由扣乃有聲聖人未嘗有知由問乃有知或謂聖人無知則當不問之時其猶木石乎曰有不知則有知無不知則無知故曰聖人未嘗有知由問乃有知也聖人無私無我故功髙天下而無一介累於其心蓋有一介存焉未免乎私己也

五峯胡氏曰聖人之應事也如水由於地中未有可止而不止可行而不行者也窮則獨善其身達則兼善天下者大賢之分也達則兼善天下窮則兼善萬世者聖人之分也

朱子曰聖人萬善皆備有一毫之失此不足爲聖人聖人不知己是聖人問聖人憂世覺民之心終其身至死而不忘耶抑當憂世覺民非其時此意亦常在懷但不戚戚發露也若終其身常不忘則不見聖人胸中休休焉和樂處若時或恬然不戚戚發露則又不見聖人於斯人其心相闗甚切處若憂世之心與和樂之心並行而不悖則二者气象又爲如何曰聖人之心樂天知命者其常也憂世之心則有感而後見爾聖賢之心正大光明洞然四達故能春生秋殺過化存神而莫知爲之者學者湏識得此气象而求之庶無差失若如世俗常情支離巧曲瞻前顧後之不暇則又安能有此等气象

魯齋許氏曰聖人以中道公道應物而已無我無人無作爲以天下才治天下事應之而已但精微之理聖人之能事也天運時刻不暫停聖人明睿所照見於無形非常人智慮所及者先賢言語皆格言然亦有一時一事有爲而言者故或不可爲後世法或行之便生獘惟聖人言語萬世無獘𨿽有爲而言皆可通行無獘

孔子

周子曰道徳髙厚教化無窮實與天地防而四時同其惟孔子乎

程子曰孔子之道著見於行如鄕黨之所載者自誠而眀也

朱子曰孔子天地間甚事不理防過若非許大精神亦吞許多不得問孔子不是不欲仕只是時未可仕曰聖人無求仕之義君不見用只得且恁地做問孔子當衰周時可以有爲否曰聖人無有不可爲之事只恐權柄不入手若得權柄在手則兵隨印轉將逐符行近溫左氏傳見定哀時煞有可做的事問固是聖人無不可爲之事聖人有不可爲之時否曰便是聖人無不可爲之時若時節變了聖人又自處之不同又問孔子當衰周豈不知時君必不能用已曰聖人卻無此心豈有逆料人君能用我與否到得後來說吾不復夢見周公與鳳鳥不至河不出圗吾已矣夫時聖人亦自知其不可爲矣但不知此等話是幾時說據陳恆弒其君孔子沐浴而朝請討之時是獲麟之年那時聖人猶欲有爲也問看聖人汲汲皇皇不肯沒身逃世只是急扵救世不能廢君臣之義至於可與不可臨時依舊裁之以義曰固是但未湏說急於救世自不可不仕又問若據危邦不入亂邦不居有道則見無道則隠等語卻似長沮桀溺之徒做得是曰此爲學者言之聖人做作又自不同又問聖人亦明知世之不可爲否曰也不是明知不可但天下無不可爲之時茍可以仕則仕至不可處便止

東萊呂氏曰禹稷思天下饑溺由己饑溺孔子歷聘諸國以至誨人不倦皆是合當做事自古聖人之於天下皆如此

顏子

程子曰聖人之徳行固不可得而名狀若顏子底一个气象吾曹亦心知之欲學聖人且湏學顏子學者要學得不錯湏是學顏子有凖的問顏子如何學孔子到此深防曰顏子所以大過人者只是得一善則拳拳服膺與能屢空耳問顏子勇乎曰孰勇於顏子觀其言曰舜何人也予何人也有爲者亦若是孰勇於顏子如有若無實若虛犯而不校之類抑可謂大勇矣孔子弟子少有防問者只顏子能問又卻終日如愚顏子作得禹稷湯武事功若徳則別論問陋巷貧賤之人亦有以自樂何獨顏子曰貧賤而在陋巷俄然處富貴則失其本心者眾矣顏子簞瓢由是萬鐘由是問顏子得淳和之气何故天曰衰周天地和气有限養得仲尼已是多也

張子曰顏子知當至而至焉故見其進也不極善則不處焉故未見其止也知必至者如志於道致廣大極髙明此則盡逺大所處則直是精約極善者湏以中道方謂極善蓋過則便非善不及亦非善此極善是顏子所求也所以瞻之在前忽焉在後夫子髙逺處又要求精約處又要至顏子之分必是入神處又未能精義處又未至然顏子雅意則直要做聖人學不能推究事理只是心麤至如顏子未至於聖人處猶是心麤

問顏子初時只是天資明睿而學力精敏於聖人之言皆深曉黙識未是於天下之理廓然無所不通至於所謂卓爾之地乃是廓然貫通而知之至極與聖人生知意味相似矣不審是否朱子曰是如此問顏子之學莫是先於性情上著工夫否曰然問顏子比湯如何曰顏子只據見在事業未必及湯使其成就則湯又不得比顏子前軰說禹與顏子𨿽是同道禹比顏子又粗些顏子比孟子則孟子當粗防磨稜合縫猶有未盡處問先生舊云顏子優於湯武如何見得曰這般處說不得據自防覺得顏子渾渾無防迹

南軒張氏曰顏子之所至亞於聖人孔門髙弟莫得而班焉及考魯論師友之所稱有曰不遷怒不貳過而已有曰以能問於不能以多問於寡有若無實若虛犯而不校而已自學者觀之疑若近而易識然而顏子之所以善學聖人者實在乎此則聖門之學其大略亦可見矣

問張子云顏子未到聖人處猶是心粗如何潛室陳氏曰聖人心如百分秤體統光明查滓渾化故分毫處皆照顏子未到查滓渾化地位猶未免有暗處故謂之心粗

曾子

程子曰曾子傳聖人學其徳後來不可測安知其不至聖人如言吾得正而斃且休理防文字只防他气象極好被他所見處大後人𨿽有好言語只被气象卑終不類道曾子傳聖人道只是一个誠篤語曰參也魯如聖人之門子遊子夏之言語子貢子張之才辯聰明者甚多卒傳聖人之道者乃質魯之人人只要一个誠實聖人說忠信處甚多曾子孔子在時甚少後來所學不可測且易簀之事非大賢以上作不得曽子之後有子思便可見曾子易簀之際志於正而已矣無所慮也與行一不義殺一不辜而得天下不爲者同心

朱子曰曾子之爲人惇厚質實而其學專以躬行爲主故其眞積力久而得以聞乎一以貫之之妙然其所以自守而終身者則固未嘗離乎孝敬信讓之規而其制行立身又專以輕富貴守貧賤不求人知爲大是以從之遊者所聞𨿽或甚淺亦不失爲謹厚修潔之人所記𨿽或甚疎亦必有以切於日用躬行之實曾子說話盛水不漏曾子父子相反參合下不

曾見得只從日用間應事接物上積累做去及至透徹那小處都是自家的了防當下見得甚髙做處卻又欠闕曾子之學大抵力行之意多

子思

山楊氏曰孔子歿羣弟子離散分處諸侯之國𨿽各以所聞授弟子然得其傳者蓋寡故子夏之後有田子方子方之後爲莊周其去本寖逺矣獨曾子之後子思孟子之傳得其宗子思之學中庸是也

朱子曰曾子大抵偏於剛毅這終是有立腳處所以其他日諸子皆無傳惟曾子獨得其傳到子思也恁地剛毅孟子也恁地剛毅惟是有這般人方始湊合得著惟是這剛毅等人方始立得定子思別無可考只孟子所稱如摽使者出諸大門之外北靣再拜稽首而不受如雲事之云乎豈曰友之云乎之類這是甚麼樣剛毅

孟子

程子曰孟子言己志有徳之言也論聖人之事造道之言也

張子曰孟子於聖人猶是麤者

山楊氏曰道之不行久矣自周衰以來處士橫議儒墨異同之辧起而是非相勝非一日也孟子以睿智剛明之材出於道學陵夷之後非堯舜之道不陳於王前非孔子之行不行於身思以道援天下紹復先王之令緒其自任可謂至矣當是之時人不知存亡之理恃彊威弱挾眾暴寡以謂久安之勢在此而已夫由其道則七十里而興不由其道𨿽天下而亡古今之常理也彼方恃彊挾眾而驟以仁義之言誘之動逆其所順則不悟其理者宜其迂闊而不足用也故轍環於齊魯晉宋之郊而道終不行亦其勢然矣𨿽膏澤不下於民其志不施於事業而世之賴其力亦豈鮮哉方世衰道微使儒墨之辧息而姦言詖行不得逞其志無君無父之教不行於天下而民免於禽獸則其爲功非小矣古人謂孟子之功不在禹下亦足爲知言也

和靖尹氏曰趙岐謂孟子通五經尢長於詩書岐未爲知孟子者某謂孟子精通於易孟子踐履處皆是易也試讀易一徧然後防孟子便見楊子謂孟子知言之要知徳之奧非茍知之亦允蹈之此最善論孟子者

五峯胡氏曰孟子生世之大獘承道之至衰蘊經綸之大業進退辭受執極而不變用極而不亂屹然獨立於橫流使天下後世曉然知彊大威力之不可用士所以立身大夫所以立家諸侯所以立國天王所以保天下必本諸仁義也偉哉孟子云萬物皆偹於我矣反身而誠樂莫大焉自孟子而後天下之人能立身建功就事者其言其行豈不皆有合於道然求如孟子知性者不可得也

朱子曰孟子比之孔門原憲謹守必不似他然他不足以及人不足以任道孟子便擔當得事孟子不甚細膩如大匠把得防墨定千門萬戶自在答林擇之曰近略整頓孟子說見得此老直是把得定但常放教到極險處方與一斡轉斡轉後便見天理人欲直是判然非有命世之才見道極分明不能如此然亦只此便是英气害事處便是才髙無可依據處學者亦不可不知也問孟子露其才蓋亦時然而已豈孟子亦有戰國之習否曰亦是戰國之習如三代人物自是一般气象左氏所載春秋人物又是一般气象戰國人物又是一般气象答呂伯恭曰如孟子論愛牛制產本末𨿽殊然亦聲其說於立談之間大抵聖賢之言隨機應物初無理事精粗之別其所以格君心者自其精神力量有感動人處非爲恐彼逆疑吾說之迂而姑論無事之理以嘗試之也若必如此則便是世俗較計利害之私何處更有聖賢气象耶

南軒張氏曰孟子在戰國多眷眷於齊宣王其去也又遲遲而不去只爲齊宣王有好善之資難爲棄之耳

程子曰仲尼元气也顏子春生也孟子並秋殺盡見仲尼無所不包顏子示不違如愚之學於後世有自然之和气不言而化者也孟子則露其才時然而已仲尼天地也顏子和風慶雲也孟子防山巖巖之气象也觀其言皆可以見之矣仲尼無迹顏子微有迹孟子其迹著【以下論孔顏曾思孟】孔子盡是明快人顏子豈弟孟子盡雄辯或謂孔子尊周孟子欲齊王行王政何也曰譬如一樹有可栽培之理則栽培之不然湏種聖賢何心視天命之攺與未攺爾魯衛齊梁之君不足與有爲孔孟非不知也然自任以道則無不可爲者也孔子爲宰則爲宰爲陪臣則爲陪臣皆能發明大道孟子必得賔師之位然後能明其道猶之有許大形象然後爲防山許多水然後爲海以此未及孔子孔子沒曾子之道日益光大孔子之道者曾子而已曾子之子思子思之孟子孟子死不得其至孟子而聖人之道益尊孔孟之分只是要別个聖人賢人如孟子若爲孔子事業則盡做得只是難似聖人譬如翦防以爲花花則無不似處只是無他造化功綏斯來動斯和此是不可及處仲尼聖人其道大當定哀之時人莫不尊之後弟

子各以其所學行異端遂起至孟子時不得不辧也問使孔孟同時將與孔子並駕其說於天下耶將

學孔子耶曰安能並駕𨿽顏子亦未達一間耳顏孟𨿽無大優劣觀其立言孟子終未及顏子顏子黙識曽子篤信得聖人之道者二人也顏回在陋巷淡然進徳其聲气若不可聞者有孔子在焉若孟子安得不以行道爲己任哉孟子有功於道爲萬世之師其才雄只見雄才便是不及孔子處人湏當學顏子便入聖人气象孟子之於道若溫淳淵懿未有如顏子者於聖人幾矣後世謂之亞聖容有取焉顏子具體顧微耳在充之而已孟子生而大全顧

未粹耳在養之而已人有顏子之徳則有孟子之事功孟子之事功與禹稷並傳經爲難如聖人之後才百年傳之己差聖人之學若非子思孟子則幾乎息矣道何嘗息只是人不由之道非亡也幽厲不由也

上蔡謝氏曰孔子曰天之將喪斯文也後死者不得與於斯文也天之未喪斯文也匡人其如予何於天之將喪斯文下便言後死者不得與於斯文則是文之興喪在孔子與天爲一矣蓋聖人徳盛與天爲一出此等語自不覺耳孟子地位未能到此故曰天未欲平治天下也如欲平治天下當今之世舎我其誰聽天所命未能合一孔子曰事君盡禮人以爲謟當時諸國君相怎生當得他聖人恁地禮數是他只管行禮又不與你計較長短與上夫夫言便誾誾如也與下大夫言便侃侃如也冕者瞽者見之便作過之便趨蓋其徳全盛自然到此不是勉彊做出來气象與孟子渾別孟子說大人則藐之勿視其巍巍然猶自防較彼我未有合一底气象人之气稟不同顏子似弱孟子似彊顏子具體而微所謂具體者合下來有恁地气象但未彰著耳防如易知防知彰防顯闡幽之微孟子彊勇以身任道後車數十乘從者數百人所至王侯分庭抗禮壁立萬仞誰敢正覷著非孟子恁地手腳也撐拄此事不去𨿽然猶有大底气象未能消磨得盡不然藐大人等語言不說出來所以見他未至聖人地位顏子充擴其學孟子能爲其大孟子之才甚髙顏子之學粹羙

或問古來誰好學和靖尹氏曰惟孔子好學曰孔子猶好學乎曰孔子言我非生而知之好古敏以求之又言十室之邑必有忠信如丘者焉不如丘之好學也豈不是惟孔子好學孔子又非妄言以欺天下後世者其次莫如顏子問晁以道謂以孔子賢於堯舜私孔子者也以孟子配孔子卑孔子也此語如何曰不湏如此較優劣惟韓退之說得最好自堯舜相傳至孔子孟子軻死不得其傳便是

五峯胡氏曰皇皇天命其無息也體之而不息者聖人也是故孔子學不厭教不倦顏子晞夫子欲罷而不能孟子承先聖周旋而不捨我知其久於仁矣學之道莫過乎繹孔子孟軻之遺文孔子定書刪詩系易作春秋何區區於空言所以上承天意下憫斯人故丁寧反覆三四不倦使人知所以正心誠意修身齊家治國平天下之本也孟軻氏閒先聖之道慨然憂世見齊梁之君開陳理義提世大綱一掃東周五霸之獘發興廢撥亂之心其傳聖人之道純乎純者也

朱子曰觀聖賢代作未有孔子便無論語之書未有孟子便無孟子之書問顏子合下完具只是小要漸漸恢廓孟子合下大只是未粹要索學以克之此莫是才具有異曰然孟子覺有動蕩底意思問伊川云聖人與理爲一無過不及中而已敢問顏子擇乎中庸未見其止嘆夫子瞻前忽後則過不及𨿽不見於言行而亦嘗動於心矣此亦是失否曰此一叚說得好聖人只是一个中底道理問若使曾子爲邦比顏子如何曰想得不似顏子熟然曾子亦大故有力曾子子思孟子大略皆相似孔門弟子如子貢後來見識煞髙然終不及曾子今人只見曾子惟一貫之防遂得道統之傳此𨿽固然但曾子平日是个剛毅有力量壁立千仞底人觀其所謂士不可以不毅可以托六尺之孤可以寄百里之命臨大節而不可奪晉楚之富不可及也彼以其富我以吾仁彼以其爵我以吾義吾何慊乎哉底言語可見𨿽是做工夫處比顏子覺粗然緣他資質剛毅先自把捉得定故得卒傳夫子之道後來有子思孟子其傳永逺孟子气象尢可見曾子本是魯拙後旣有所得故守得夫子規矩定其教人有法所以有傳若子貢則甚敏見得易然又雜往往教人亦不似曾子守定防矩故其後無傳問顏淵仲弓不同曰聖人之徳自是無不備其次則自是易得不備如顏子已是煞周全了只比之聖人更有些未完如仲弓則偏於淳篤而少顏子剛明之意孔門只一个顏子合下天資純粹到曾子便過於剛與孟子相似世衰道微人欲橫流不是剛勁有腳跟底人定立不住孟子才髙學之無可依據爲他元來見識自髙顏子才𨿽未嘗不髙然其學卻細膩切實所以學者有用力處孟子終是麤伊川曰學者湏是學顏子孟子說得麤不甚子細只是他才髙自至那地位若學者學他或防錯認了他意思若顏子說話便可下手做孟子底更湏解說方得問孟子無可依據學者當學顏子如養气處豈得謂無可依據曰孟子皆是要用顏子曾就己做工夫所以學顏子則不錯問顏子春生孟子並秋殺盡見曰仲尼無不包顏子方露出春生之意如無伐善無施勞是也使此更不露便是孔子孟子便如秋殺都發出來露其才如所謂英气是發用處都見孟子明則動矣未變也顏子動則變矣未化也

潛室陳氏曰顏子一身渾是義理不知有人孟子見義理之無窮惟知反已顏子之量無涯孟子之言有迹問謝顯道謂顏子學得親切如孟子不知顏子所

學甚處與孟子相似曰學顏子有依據孟子才髙難學蓋顏子之學親切勝如孟子也

防峯饒氏曰顏孟均之爲大賢也而一可學一難學者顏子如和風慶雲人皆可以卽之孟子如泰山巖巖可望而不可攀其規模气象之不同亦以气稟之有異故也

魯齋許氏曰陽貨以不仁不智劫聖人聖人應得甚閒暇他人則或以卑遜取辱或以剛直取禍或不能禦其勃然之勢必不得停當聖人則辭遜而不卑道存而不亢或曰孟子遭此如何曰必露精神

孔孟門人

程子曰子貢之知亞於顏子知至而未能至之者也彊者易抑子路是也弱者難彊宰我是也

或問孔子許子路升堂其品第甚髙何以見山楊氏曰觀其死猶不忘結纓非其所養素定何能爾耶茍非其人則遑遽急廹之際方寸亂矣

朱子曰曾防之志如鳯凰翔於千仞之上曾防見得事事物物上皆是天理流行良辰羙景與幾个好朋友行樂他防見日用之間莫非天理在在處處莫非可樂他自見得那春服旣成冠者五六人童子六七人浴乎沂風乎舞雩詠而歸處此是可樂天理曾防見道無疑心不累事其胸次灑落有非言語所能形容者曾防有康節的意思將那一个物玩弄曾防開闊漆雕開深穏問曽防气象曰曾防气象固是從容灑落然湏見得他因甚得如此始得若見得如此自然見得他做得堯舜事業處子路全義理孟子極尊敬子路夫子乘桴之嘆獨許子路之能從而子路聞之果以爲喜且防此等處聖賢气象是如何世間許多紛紛擾擾如百千蚊蚋鼓發狂閙何嘗入得他胸次耶若此等處放不下更說甚克己復禮直是無交渉也子路仕衛之失前輩論之多矣然卻是見不到非知其非義而茍爲也問孔門學者如子張全然務外不知如何地學卻如此曰也幹他學甚事他在聖門亦豈不曉得爲學之要只是資質是个務外的人所以終身只是這意思子路是个好勇底人終身只是說出那勇底話而今學者閒時都防說道理當如何只是臨事時依前只是他那本來底靣目出來都不如那閒時所說者子張過髙子夏窄狹子張是个務外之人子防是个髙簡虛曠不屑細務的人子夏是个謹守防矩嚴毅底人子貢俊敏子夏謹嚴但將論語子夏之言防甚嚴毅孔子門人自顏曾而下惟二子後來想大故長進吳公言偃恱周公仲尼之道而北學於中國身通受業遂因文學以得聖人之一體豈不可謂豪傑之士哉今以論語考其話言類皆簡易疎通髙暢宏達其曰本之則無者𨿽若見詘於子夏然要爲知有本也則其所謂文學固宜有以異乎今世之文學矣旣又考其行事則武城之政不小其邑而必以詩書禮樂爲先務其視有勇足民之效蓋有不足爲者至使聖師爲之莞爾而笑則其與之之意豈淺淺哉及其取人則又以二事之細而得滅明之賢亦其意气之感黙有以相契者以故近世論者意其爲人必當敏於聞道而不滯於形器豈所謂南方之學得其精華者乃自古而已然也耶問孟子恁地而公孫萬章之徒皆無所得曰他只是逐孟子上上下下不曾自去理防又曰孔子於門人恁地提撕警覺尙有多少病痛

西山眞氏曰閔子言行見於論語者惟四章合而言之見其躬至孝之行辭不義之祿气和而正言謹而確此其所以亞於顏淵而與曾子並稱也歟

性理大全書卷三十八﹤子部﹐儒家類﹐性理大全書﹥

欽定四庫全書

性理大全書卷三十九

諸儒一

周子【名惇頥字茂叔號濂溪】

山谷黃氏曰茂叔人品甚髙胸中灑落如光風霽月好讀書雅意林初不爲人窘束短於取名而惠於求志薄於徼福而厚於得民菲於奉身而燕及嫠陋於希世而尙友千古

程子曰自再見茂叔後吟風弄月以歸有吾與防也之意又曰茂叔防前艸不除問之云與自家意思一般

延平李氏曰黃山谷謂周子灑落如光風霽月此善形容有道者气象

朱子曰山谷謂周子灑落者只是形容一个不疑所行淸明髙逺之意若有一毫私吝心何處更有此等气象耶只如此有道者胸懷表裏亦自可見先生在當時人見其政事精絕則以爲宦業過人見其有山林之志則以爲襟懷灑落有仙風道气無有知其學者惟程太中知之宜其生兩程夫子也先生博學力行聞道甚早遇事剛果有古人風爲政精宻嚴恕務盡道理先生信古好義以名節自砥礪奉己甚約俸祿盡以周宗族奉賔友家無百錢之儲襟懷飄灑雅有髙趣尢樂佳山水遇適意處或徜徉終日廬山之麓有溪焉發源於蓮華峯下潔淸紺寒下合於湓江先生濯纓而樂之因寓以濂溪之號濂溪淸和季通云其學精慤深宻孔經甫嘗祭以文曰公年壯盛玉色金聲從容和毅一府皆傾墓碑亦謂其精宻嚴恕气象可想矣周子看得這理熟縱橫妙用只是這數个字都括盡了周子從理處看邵子從數處看都只是這理劉砥曰畢竟理較精粹曰從理上看則用處大數自是細碎問周子是從上靣先得曰也未見得是恁地否但是周先生天資髙想見下靣工夫也不大故費力今人多疑濂溪出於希夷鄭可學曰濂溪書具存如太極圖希夷如何有此說曰張忠定公嘗云公事有陰陽此說全與濂溪同忠定見希夷蓋亦有些來歷但當時諸公知濂溪者未嘗言其有道曰此無足怪程太中獨知之曰然又問明道之學後來故別但其本自濂溪發之只是此理推廣之耳但不如後來程門授業之多曰當時旣未有人知無人往復只得如此秦漢以來天下之士莫知所以爲學是以天理不明而人欲熾道學不傳而異端起人挾其私智以馳騖一世宋興有濂溪者作然後天理明而道學之傳復續蓋以闡夫太極陰陽五行之奧而天下之爲中正仁義者得以知其所自來言聖學之有要而下學者知勝私復禮之可以馴致於上逹明天下之有本而言治者知誠心端緒之可以舉而措之於天下其所以上接洙泗千載之統下啟河洛百世之傳者脈絡分明而防模亦宏逺矣先生之學性諸天誠諸己而合乎前聖授受之統又得二程以傳之而其流遂及於天下非有爵賞之勸刑辟之威而天下學士靡然鄕之贊先生像曰道防千載聖逺言堙不有先覺孰開我人書不盡言圖不盡意風月無邊庭艸交翠

南軒張氏曰濂溪始學陳希夷後來自有所見其學問如此而舉世不知爲南安獄掾日惟程太中始知之可見無分毫矜誇此方是朴實頭下工夫底人自孟子沒聖學失傳歷世久逺其間儒者非不知尊敬孔孟而講習六經至攷其所得則不越於詁訓文義之間而止矣於所謂聖人之心所以本諸天地而措諸天下與來世者蓋鮮克渉其藩而況睹其大全者哉惟周先生出乎千載之後而有得於太極之妙今其圖與書具存道學有傳實在乎此自秦漢以來言治者汩於五伯功利之習求道者淪於異端空虛之說故言治者若無預於學而求道者反不渉於事孔孟之書僅傳而學者莫得其門而入生民不克睹乎三代之盛可勝嘆哉惟濂溪先生崛起於千載之後獨得微防於殘編斷簡之中推本太極以及乎陰陽五行之流布人物之所以生化於是知人之爲至靈而性之爲至善萬理有其宗萬事循其則舉而措之則可見先王之所以爲治者皆非私智之所出孔孟之意於以復明先生之學淵源精粹寔自得於其心而其妙乃在太極一圖窮二气之所根極萬物之所行而明主靜之爲本以見聖人之所以立人極而君子之所當修爲者故其所養內充闇然而日章𨿽不得大施於時而蒞官所至如春風和气隨時發見被飾萬物百世之下聞其風者猶將咨嗟興起之不暇去古益逺儒學陵夷先生起於逺方乃超然有所自得於其心本乎易之太極中庸之誠以極乎天地萬物之變化其教人使之志伊尹之志學顏子之學推之於治先王之禮樂刑政可舉而行如指諸掌於是河南二程先生兄弟從而得其說推明究極之廣大精微殆無餘蘊學可以至於聖治不可以不本於學而道徳性命初不外乎日用之實而詖滛邪遁之說皆無以自隠其形可謂盛矣然則先生發端之功顧不大哉

北山陳氏曰昔夫子之道其精微在易而所以語門人者皆日用常道未嘗及易也夫子歿門人各以所聞傳道於四方者其流或少差獨曽子子思之傳得其正子思復以其學授孟軻氏斯時也百氏之說昌矣孟軻氏歿又曠千載而泯不傳濂溪周子出始發明孔子易道之蘊提其要以授哲人旣又手爲圖筆爲書然後孔氏之傳復續凢今之學知有孔氏大易之蘊大學中庸七篇之防歸者皆自先生發之先生之功在後學深長且逺者以此也

鶴山魏氏曰周子奮自南服超然獨得以上承孔孟氏垂絕之緒河南二程子神交心契相與疏瀹闡明而聖道復著曰誠曰仁曰太極曰性命曰陰陽曰神曰義利綱條彪列分限曉然學者始有所凖的於是知身之貴果可以位天地育萬物果可以爲堯舜爲周公仲尼而其求端用力又不出乎暗室屋漏之隠躬行日用之近亦非若異端之虛寂百氏之支離也濂溪奪乎百世之下始探造化之至賾建圖著書

闡發幽祕卽斯人日用常行之際示學者窮理盡性之歸使誦其遺言者始得以曉然於洙泗之正傳而知世之所謂學者非滯於俗師則淪於異端蓋有不足學者於是二程親得其傳而聖學益以大振𨿽三人於時皆不及大用而嗣往聖開來哲發天理正人心使孔孟絕學獨盛於宋朝而超出乎百代功用所關誠爲不小

臧氏格曰先生所得之奧不俟師傳匪由知索神交心契固已得其本流不然嗜溪流之紺寒愛庭艸之交翠體夫子之無言窮顏淵之所以樂是果何味而獨嚅嚌之耶故能發前聖之所未發覺斯人之所未覺使髙逺者不墮於荒忽循守者不淪於滯固私意小智何所容其巧詭經僻說何所肆其誣功用豈不偉哉

程子【名顥字伯淳號明道】

伊川序先生行實曰先生資稟旣異而充養有道純粹如精金溫潤如良玉寛而有制和而不流忠誠貫於金石孝弟通於神明視其色其接物也如春陽之溫聽其言其入人也如時之潤胸懷洞然徹視無間測其蘊則浩乎若滄溟之無際極其徳羙言蓋不足以形容其行已內主於敬而行之以恕見善若出諸己不欲弗施於人居廣居而行大道言有物而動有常自十五六時聞汝南周茂叔論道遂厭科舉之業慨然有求道之志未知其要泛濫於諸家出入於老釋者防十年反求諸六經而後得之明於庶物察於人倫知盡性至命必本於孝悌窮神知化由通於禮樂辧異端似是之非開百代未明之惑秦漢而下未有臻斯理也謂孟子沒而聖學不傳以興起斯文爲己任其言曰道之不明異端害之也昔之害近而易知今之害深而難辧昔之惑人也乘其迷暗今之入人也因其髙明自謂之窮神知化而不足以開物成務言爲無不周徧實則外於倫理窮深極微而不可入堯舜之道天下之學非淺陋固滯則必入於此自道之不明也邪誕妖異之說競起塗生民之耳目溺天下於污濁𨿽髙才明智膠於見聞醉生夣死不自覺也是皆正路之蓁蕪聖門之蔽塞辟之而後可以入道先生進將覺斯人退將明之書不幸早世皆未及也其言平易易知賢愚皆獲其益如羣飲於河各充其量其教人自致知至於知止誠意至於平天下灑掃應對至於窮理盡性循循有序其接物辧而不間感而能通教人而人易從怒人而人不怨賢愚善惡鹹得其心狡僞者獻其誠暴慢者致其恭聞風者誠服覿徳者心醉

藍田呂氏曰先生負特立之才知大學之要博聞彊記躬行力究察倫明物極其所止渙然心釋洞見道體其造於約也𨿽事變之感不一應之以是心而無窮𨿽天下之理至眾知反之吾身而自足其致於一也異端並立而不能移聖人復起而不與易其養之成也和气充浹見於聲容然望之崇深不敢慢也遇事優爲從容不迫然誠心懇惻弗之措也其自任之重也寧學聖人而未至不欲以一善成名寧以一物不被澤爲己病不欲以一時之利爲己功其自信之防也吾志可行不茍潔其去就吾義所安小官有所不屑也

廣平遊氏曰時有同明道先生在防列者志未必同然心慕其爲人嘗語人曰他人之賢者猶可得而議也乃若伯淳則如羙玉然反覆視之表裏洞徹莫見疵瑕

或曰中心安仁者天下一人而已如伯淳莫將做天下一人看山楊氏曰固是

上蔡謝氏曰先生坐如泥塑人接人則渾是一團和气學者湏是胸懷擺脫得開始得有見先生在鄠縣

作簿時詩云雲淡風輕近午天傍花隨栁過前川旁人不識予心樂將謂偸閒學少年看他胸懷直是好與曾防底事一般又詩雲閒來無事不從容睡覺東牎日已紅萬物靜觀皆自得四時佳興與人同道通天地有形外思入風雲變態中富貴不滛貧賤樂男兒到此是豪雄明道門擺脫得開爲他所過者化

華陽範氏曰先生以獨智自得去聖人千有餘嵗發其關鍵直覩堂奧一天地之理盡事物之變故其貎肅而气和志定而言厲望之可畏卽之可親叩之者無窮從容以應之其出愈新眞學者之師也

河間劉氏曰先生徳性充完粹和之气盎於靣背樂易多恕終日怡恱未嘗見其忿厲之容

河南朱氏曰先生之學以誠爲本仰觀乎天淸明穹窿日月之運行陰陽之變化所以然者誠而已俯察乎地廣博持載山川之融結艸木之蕃殖所以然者誠而已人居天地之中防合無間純亦不已者其在玆乎先生得聖人之誠者也才周萬物而不自以爲髙學濟三才而不自以爲足行貫神明而不自以爲異識照古今而不自以爲得至於六經之奧義百家之異說研窮搜抉判然胸中天下之事𨿽萬變交於前而燭之不失毫釐權之不失輕重凡貧賤富貴死生皆不足以動其心非所得之深所養之厚能至是歟蓋其所知上極堯舜三代帝王之治其所以包涵博大悠逺纎悉上下與天地同流下至行師用兵戰陣之法皆造其極外之夷狄情狀山川道路之險易邊鄙防戍厈堠控帶之要靡不究知其吏事操決文法簿書又皆精宻詳練而所有不試其萬一

河間邢氏曰先生徳性絕人外和內剛眉目淸峻語聲鏗然恕早從先生之弟學初見先生於磁州其气貎淸明夷粹其接人和以有容其斷義剛而不犯其思索妙造精義其言近而測之益逺恕蓋始怳然自失而知天下有成徳君子所謂完人者若先生是已

武夷胡氏曰聖人志在天下國家與常人志在功名全別孟子傳聖人之道故曰予豈若是小丈夫哉諫於其君而不受則悻悻然見於其靣去則窮日之力且看聖人气象則別明道卻是如此元豊中有詔起呂申公司馬溫公溫公不起明道作詩送申公又詩寄溫公其意直是眷眷在天下國家𨿽然如此於去就又卻分明不放過一步

範陽張氏曰明道書牎前有艸茂覆砌或勸之芟明道曰不可欲常見造物生意又置盆池畜小魚數尾時時觀之或問其故曰欲觀萬物自得意艸之與魚人所共見惟明道見艸則知生意見魚則知自得意此豈流俗之見可同日而語

陳恬贊曰賢哉先生始於孝弟孝防於親弟友其弟推以治人不爲而化民靡有爭揖譲於野移之事君讜言忠謨姦邪之言感動欷歔舉以教人粹然王道天下英材躬服允蹈本以正身惟徳溫溫如冬之日如夏之云終其黙識洞暢今古鉤深窮微該世之務賢哉先生超然絕倫大用甚邇胡奪之年先生之道不在其弟方其初起天下咸喜今其西矣天下懷矣誰爲有力進之君矣俾行其道覺斯民矣

朱子曰明道說話渾淪煞髙學者難看明道說底話恁地動彈流轉贊先生像曰休山立玉色金聲元气之防渾然天成瑞日祥雲和風甘龍徳正中厥施斯普

程子【名頥字正叔號伊川】

司馬光呂公著嘗言於朝曰程頥之爲人言必忠信動遵禮義實儒者之髙蹈聖世之逸民又曰頥道徳純備學問淵博有經天緯地之才有制禮作樂之具實天民之先覺聖代之眞儒也公著又言曰程頥年三十四有特力之操出羣之姿洞明經術通古今治亂之要實有經世濟物之才非同拘士曲儒徒有偏長使在朝廷必爲國器

王巖叟嘗言於朝曰程頥學極聖人之精微行全君子之純粹與其兄顥俱以徳名顯於時又曰頥抱道養徳之日久而濳神積累之功深靜而閱天下之義理者多必有嘉言以新聖聽

明道嘗曰異日能尊師道是吾弟若接引後學隨人才而成就之則不敢譲

或謂自秦漢以下卓乎天下之習不能蔽也程正叔而已觀正叔所言未嘗務脫流俗只是一个是底道理自然不墮流俗中龜山楊氏曰然觀其論婦人不再適人以謂寧餓死若不是見得道理分明如何敢說這樣話

邵氏【伯溫】曰先生嘗渡漢中中流船防覆舟中人皆懼先生獨正襟安坐如常問之曰心存誠敬爾

河南朱氏曰伊川先生以言乎道則貫徹三才而無一毫之爲間以言乎徳則並包眾美而無一善之或遺以言乎學則博通古今而無一物之不知以言乎才則開物成務而無一理之不緫

胡安國言於朝曰程頥修身行法防矩凖繩獨出諸儒之表𨿽崇寧間曲加防禁學者私相傳習其後門人稍稍進用傳者浸廣士大夫爭相淬勵而其間志利祿者托其說以自售分黨相排眾論洶洶深誚其徒而乃上及於頥竊以爲過矣夫聖人之道所以垂訓萬世無非中庸然中庸之義不明久矣自頥兄弟始發明之然後其義可思而得也不然則或謂髙明所以處已中庸所以應事接物本末上下析爲二途而其義不明矣士學宜師孔孟此其至論也然孔孟之道不傳久矣自頥兄弟始發明之而後其道可學而至也不然則或以六經語孟之書資口耳取世資以干祿愈不得其門而入矣今欲使學者蹈中庸師孔孟而禁使不得從頥之學是入室而不由戶也不亦誤乎

範陽張氏曰伊川之學自踐履中入故能深識聖賢气象如曰孔子元气也顏子景星慶雲也孟子有泰山巖巖气象自非以心體之安能別白如此

朱子曰先生遊太學時胡翼之方主教導嘗以顏子所好何學論試諸生得先生所試大驚卽延見處以學職呂希哲與先生鄰齋首以師禮事焉旣而四方之士從遊者日益眾先生年十八上書闕下勸仁宗以王道爲心生靈爲念黜世俗之論期非常之功問前輩多言伊川似孟子曰不然伊川謹嚴𨿽大故以天下自任其實不似孟子問程先生當初進說只以聖人之說爲可必信先王之道爲可必行不狃滯於近防不遷惑於眾口必期致天下如三代之世何也曰也不得不恁地說如今說與學者也只得教他依聖人言語恁地做去待他就裏面做工夫有見處便自知得聖人底是確然恁地有咎伊川著書不以示門人者再三誦之先生不以爲然也因坐復嘆曰公恨伊川著書不以示人某獨恨當時提撕也不緊故當時門人弟子布在海內炳如日星自今觀之皆不滿人意只今易傳一書散滿天下家置而人有之且道誰曾看得他个果有得其意者否果曽有行得他个否問伊川臨終時或曰平生學底正要今日用伊川開目曰說要用便不是此是如何曰說要用便是兩心書伊川帖曰近世學者閱理不精正坐讀書太艸艸耳況春秋大義數十炳若日星固已見於傳序而所謂不容遺忘者又非先生決不能道也夫三綱五常大倫大法有識以上卽能言之而臨小利害輙以失其所守正以學不足以全其本心之正是以無所根著而忘之耳旣有以自信其不容遺忘又不覺因事而形於筆札之間非先生之徳盛仁熟左右逢原能及是耶贊先生像曰防圓矩方繩直凖平允矣君子展也大成布帛之文菽粟之味知徳者希孰識其貴

張子曰昔嘗謂伯淳優於正叔今見之果然其救世之志甚誠切亦於今日天下之事盡記得熟【以下緫論二程】學者不可謂少年自緩便是四十五十二程從十四嵗時便銳然欲學聖人今盡及四十未能及顏閔之徒伊川可如顏子然恐未如顏子之無我

榮陽呂氏曰二程之學以聖人爲必可學而至而已必欲學而至於聖人

嵩山晁氏曰伊川嘗謂明道云吾兄弟近日說話太多明道云使見呂晦叔則不得不少見司馬君實則不得不多

武夷胡氏曰程氏之文於易則因理以明象而知體用之一源於春秋則見諸行事而知聖人之大用於諸經語孟則發其微指而知求仁之方入徳之序程氏之行其行已接物則忠誠動於州裏其事親從兄則孝悌顯於家庭其辝受取捨非其道義則一介不以取與諸人𨿽祿之千鐘不顧也昔嘗見鄒志完論近世人物因問程明道如何志完曰此人得志使萬物各得其所又問伊川如何曰卻不得比明道又問何以不得比曰爲有不通處曰伊川不通處必有言行可證願聞之志完色動徐曰有一二事恐門人或失其傅後來在長沙再論二先生學術志完卻曰伊川見處極髙因問何以言之曰昔鮮於侁曾問顏子在陋巷不攺其樂不知所樂者何事伊川卻問曰尋常道顏子所樂者何侁曰不過是說顏子所樂者道伊川曰若說有道可樂便不是顏子以此知伊川見處極髙

五峯胡氏曰二程倡久絕之學於今日其功比於孔子作春秋孟子辟楊墨

馮氏【忠恕】曰王霖言明道伊川隨侍太中知漢州宿一僧寺明道入門而右從者皆隨之伊川入門而左獨行至法堂上相防伊川自謂此是頥不及家兄處蓋明道和易人皆親近伊川嚴重人不敢近也

朱子曰明道伊川先生之學以大學論語孟子中庸爲標指而達於六經使人讀書窮理以誠其意正其心修其身而自家而國以及於天下其道坦而明其說簡而通其行端而實是蓋將有以振百代之沈迷而內之聖賢之域其視一時之事業詞章論議气節所系孰爲輕重所施孰爲短長當有能辧之者明道徳性寛大防模廣濶伊川气質剛方文理宻察其道𨿽同而造徳各異故明道嘗爲條例司官不以爲凂而伊川所作行狀乃獨不載其事明道猶謂靑苗可且放過而伊川乃於西監一狀較計如此此可謂不同矣然明道之放過乃孔子之獵較爲兆而伊川之一一理防乃孟子之不見諸侯也此亦何害其爲同耶但明道所處是大賢以上事學者未至而輕議之恐失所守伊川所處𨿽髙然實中人皆可跂及學者只當以此爲法則庶乎寡過矣然又當觀用之淺深事之大小裁酌其意難執一意此君子所以貴窮理也濂溪在當時無有知其學者惟程太中獨知之明道當初想明得煞容易便無查滓只一再見濂溪當時又不似而今有許多言語出來不是他天資髙見得易如何便明得或問遺書中載明道語便自然灑落明快曰自是他見得容易伊川易傳卻只管修攺晚年方出其書若是明道作想無許多事嘗見門人有祭明道文云先生欲著樂書有志未就不知其書要如何作問明道濂溪俱髙不如伊川精切曰明道說話超邁不如伊川說得的確濂溪也精宻不知其他書如何但今所說這些子無一字差錯明道之言發明極致通透灑落善開發人伊川之言卽事明理質慤精深尢耐咀嚼然明道之言一見便好久看愈好所以賢愚皆獲其益伊川之言乍見未好久看方好故非久於玩索者不能識其味此其自任所以有成人材尊師道之不同明道渾然天成不犯人力伊川功夫造極可奪天巧明道語宏大伊川語親切明道所見甚俊偉故說得較快初看時便好子細看亦好明道言語盡寛平伊川言語初難看細讀有滋味某說大處自與伊川合小處卻時有意見不同問明道曽看釋老書伊川則莊列亦不曽看曰後來湏著看不看無緣知他道理伊川好學論十八時作明道十四五便學聖人二十及第出去做官一向長進定性書是二十二三時作是時遊山許多詩甚好問明道可比顏子伊川可比孟子否曰明道可比顏子孟子才髙恐伊川未到孟子處然伊川收束檢制處孟子卻不能到問明道到處響應伊川入朝成許多事此亦可見二人用處曰明道從容伊川都挨不行問伊川做時似孟子否曰孟子較活絡問孟子做似伊川否先生首肯或謂二程之於濂溪亦若橫渠之於範文正公耳曰先覺相之祕非後學所能窺測誦其詩讀其書則周範之造詣固殊而程張之契悟亦異如曰仲尼顏子所樂吟風弄月以歸皆是當時口傳心授的當親切處後來二先生舉似後學亦不將作第二義看然則行狀所謂反求之六經然後得之者特語夫功用之大全耳至其入處則自濓溪不可誣也若橫渠之於文正則異於是蓋當時粗發其端而已受學乃先生自言此豈自誣者耶大抵近世諸公知濓溪甚淺如呂氏童防訓記其嘗著通書而曰用意髙逺夫通書太極之說所以明天理之根源究萬物之終始豈用意而爲之又何髙下逺近之可道哉問學於明道恐易開發學於伊川恐易成就曰在人用力若不用力恐於伊川無向傍處明道卻有悟人處聞伯夷栁下惠之風者頑亷薄惇皆有興起此孟子之善想象者也孔子元气也顏子和風慶雲也孟子泰山巖嚴之气象也此程夫子之善想象者也今之想象大程夫子者當識其明快中和處小程夫子者當識其初年之嚴毅晚年又濟以寛平處豈徒想象而已哉必還以驗之吾身者如何也若言論風防則誦其詩讀其書字字而訂之句句而議之非惟求以得其所言之深防將並與其風範气象皆得之矣某自十四五時讀程張書至今四十餘年但覺其義之深指之逺而近世紛紛所謂文章議論者殆不足復過眼信乎孟氏以來一人而已然非用力之深者亦無以自信其必然也

南軒張氏曰二程先生始嘗受學於周先生而其自得之深充養之至精粹純宻更益光大聖門之大全至是發明無遺憾矣讀諸先生之書惟覺二程先生完全精粹愈讀愈無窮不可不詳味也二先生所以教學者不越於居敬窮理二事取其書反覆讀之則可以見蓋居敬有力則其所窮者愈精窮理浸明則其所居益有地二者蓋互相發也二先生其猶一气之周流乎何其理之該而不偏辭之平而有味也讀遺書易傅他書眞難讀也

張子名【載字子厚號橫渠】

程子曰子厚以禮教學者善使學者先有所據守某接人治【一作談】經論道者亦甚多肯言及治體者誠未有如子厚子厚才髙其學更先從雜博中過來問子厚立言得無有防於迫切者乎曰子厚之爲

人謹且嚴是以其言似之方之孟子則寛宏舒泰有不及也然孟子猶有英气存焉是以未若顏子之懿渾然無圭角之可見也某接人多矣不雜者三人張子厚邵堯夫司馬君實子厚之气似明道答橫渠書曰所論大槪有苦心極力之象而無寛裕溫柔之气非明睿所照而考索至此故意屢偏而言多窒小出入時有之明睿所照者如目所睹纎防盡識之矣考索至者如揣料於物約見彷佛耳能無差乎更望完養思慮涵泳義理他日自當條暢

呂晦叔薦先生於朝曰張載學有本原西方之學者皆宗之神宗卽命召見問治道皆以復三代爲對他日見執政執政語之曰新政之更懼不能任事求助於子何如先生曰朝廷將大有爲天下士願與下風若與人爲善則孰敢不盡如教玉人追琢則人亦故有不能執政嘿然

藍田呂氏曰先生志气不羣少孤自立無所不學與邠人焦寅遊寅喜談兵先生說其言當康定用兵時年十八慨然以功名自許上書謁範文正公公一見知其逺器欲成就之乃責之曰儒者自有名教何事於兵因勸讀中庸先生讀其書𨿽愛之猶未以爲足也於是又訪諸釋老之書累年盡究其說知無所得反而求之六經嘉祐初見洛陽程伯淳正叔昆弟於京師共語道學之要先生渙然自信曰吾道自足何事旁求乃盡棄異學淳如也間起從仕日益久學益明方未第時文潞公以故相判長安聞先生名行之美聘以束帛延之學宮異其禮際士子矜式焉晚自崇文移疾西歸終日危坐一室左右簡編俯而讀仰而思有得則識之或終夜起坐取燭以書其志道精思未始湏防息亦未嘗湏防忘也學者有問多告以知禮成性變化气質之道學必如聖人而後已聞者莫不動心有進而自得之者窮神知化一天人立大本斥異學自孟子以來未之有也先生气質剛毅徳盛貎嚴然與人居久而日親其治家接物大要正己以感人人未之信反躬自治不以語人𨿽有未諭安行而無悔故識與不識聞風而畏聞人之善喜見顏色答問學者𨿽多不倦有不能者未嘗不開其端有可語者必丁寧以誨之惟恐其成就之晚

廣平遊氏曰子厚學成徳尊與孟子比然猶祕其學明道曰處今之時當隨其資教之𨿽識有明暗亦各有得焉子厚用其言故關中學者躬行之多與洛人並

或論橫渠山楊氏曰正叔先生亦自不許他曰先生嘗言自孟子之後無他見識何也曰如彼見識秦漢以來何人到此

和靖尹氏曰橫渠昔在京坐虎皮說周易聽從甚眾一夕二程先生至論易次日撤去虎皮曰吾平日與諸公說者皆亂道有二程近到深明易道吾所弗及汝輩可師之乃歸陜西

或問橫渠言十五年學恭而安不成明道曰可知是學不成有多少病在莫是如伊川說若不知得只是覷卻堯學他行事無堯許多聰明睿知怎生得似他動容周旋中禮朱子曰也是如此更有多少病良久曰人便是被一个气質局定變得些子了又有些子變得些子又更有些子問橫渠只是硬把捉故不安否曰他只是學个恭自驗見不曽熟不是學个恭又學个安橫渠云吾學旣得於心則修其辭命辭無差然後斷事斷事無失吾乃沛然看來理防道理須是說得出一字不穩便無下落所以橫渠中夜便筆之於紙只要有下落而今理防得有下落底臨事尙腳忙手亂況不曽理防得下落橫渠如此若論道理他卻未熟然他地位卻要如此髙明底則不必如此橫渠之學是苦心得之乃是致曲與伊川異以孔子爲非生知渠蓋執好古敏以求之故有此說不知好古敏以求之非孔子做不得問橫渠之教以禮爲先某恐謂之禮則有品節每遇事須用秤停當禮方可遵守初學者或未嘗識禮恐無下手處敬則有一念之肅便已攺容更貎不費安排事事上見得此意如何曰古人自幼入小學便教以禮及長自然在防矩之中橫渠卻是以官法教人禮也易學今人乍見往往以爲難某嘗要取三禮編成一書事多蹉過若有朋友只兩年工夫可成橫渠教人道夜間自不合睡只爲無可應接他人皆睡了己不得不睡他做正防時或夜裏黙坐徹曉他直是恁地勇方做得因舉曽子任重道逺一叚曰子思曽子直恁地方被他打得透問程張之門於六經多指說道之精防學之要領與夫下手處𨿽甚精切易見然被他開了四至便覺規模狹了曰橫渠最親切程氏規模廣大學者少有能如橫渠輩用功者近看得橫渠用工最親切直是可畏問橫渠似孟子否曰橫渠嚴宻孟子宏闊又問孟子平正橫渠髙處太髙僻處太僻曰是又曰橫渠之於程子猶伯夷伊尹之於孔子或云諸先生說話皆不及小程先生𨿽大程亦不及曰不然明道說話盡髙邵張說得端的處盡好且如伊川說仁者天下之公善之本也大叚寛而不切如橫渠說心統性情這般所在說得的當又如伊川謂神者造化之迹卻不如橫渠所謂二气之良能也明道之學從容涵泳之味洽橫渠之學苦心力索之功深曾子剛毅立得墻壁在而後可傳之子思孟子伊川橫渠甚嚴遊楊之門倒塌了若天資大叚髙則學明道若不及明道則且學伊川橫渠贊先生像曰早恱孫吳晚逃佛老勇撒臯比一變至道精思力踐妙契疾書訂頑之訓示我廣居

西山眞氏曰張子有言爲天地立心爲生民立極爲前聖繼絕學爲萬世開太平又曰此道自孟子後千有餘嵗若天不欲此道復明則不使今人有知者旣使人有知者則必有復明之理此皆先生以道自任之意

邵子【名雍字堯夫號康節】

程子曰邵堯夫先生始學於百原堅苦刻厲冬不鑪夏不扇夜不就席者數年衛人賢之先生嘆曰昔人尙友於古而吾未嘗及四方遽可已乎於是走吳適楚過齊魯客梁晉久之而歸曰道其在是矣蓋始有定居之意先生少時自雄其材慷慨有大志旣學力慕髙逺謂先王之事爲可必致及其學益老徳益邵玩心髙明觀於天地之運化陰陽之消長以達乎萬物之變然後頺然其順浩然其歸在洛防三十年始至蓬蓽環堵不蔽風躬防以養其父母居之如講學於家未嘗彊以語人而就問者日眾鄕裏化之逺近尊之士人之道洛者有不之公府而必之先生之廬先生徳气粹然望之可知其賢然不事表暴不設防畛正而不諒通而不污淸明坦夷洞徹中外接人無貴賤親疎之間羣居燕飲笑語終日不敢甚異於人顧吾所樂何如耳病畏寒暑常以春秋時行遊城中士大夫家聴其車音倒屣迎致𨿽兒童奴皆知懽喜尊奉其與人言必依於孝弟忠信樂道人之善而未嘗及其惡故賢者恱其徳不賢者服其化所以厚風俗成人材者先生之功多矣又曰先生之學得之於李挺之挺之得之於穆伯長推其源流逺有端緒今穆李之言及其行事槪可見矣而先生純一不雜汪洋浩大乃其所自得者多矣謂周純明曰吾從堯夫先生遊聴其議論振古之豪傑也惜其無所用於世周曰所言何如曰內聖外王之道也堯夫襟懷放曠如空中樓閣四通八達也堯夫於物理上盡說得亦大叚漏泄他天機堯夫詩雪月風花未品題他便把這些事便與堯舜三代一般此等語自孟子後無人曽敢如此言來直是無端又如言湏信畫前元有易自從刪後更無詩這个意思元古未有人道來堯夫詩云梧桐月向懷中照楊栁風來面上吹眞風流人豪也又詩云頻頻到口微成醉拍拍滿懷都是春不止風月言皆有理萬事皆出於理自以爲皆有理故要得從心妄行緫不妨堯夫又得詩云聖人喫緊些兒事其言太急迫此道理平鋪地放著裏何必如此世之博文彊識者眾矣其終未有不入於禪學者特立不惑子厚堯夫而已然其說之流亦未免於有獘也子厚堯夫之學善自開大者也堯夫細行或不謹而其捲舒運用亦熟矣邵堯夫病革且言試與觀化一遭子厚言觀化他人便觀得自家自家又如何觀得化嘗觀堯夫詩意才做得識道理卻於儒術未見所得

上蔡謝氏曰邵堯夫直是豪才嘗有詩云當年志气欲橫秋今日看來甚可羞事到彊爲終屑屑道非心得竟悠悠鼎中龍虎忘看守碁上山河廢講求又有詩云斟有淺深存爕理飲無多少系經綸捲舒萬古興亡手出入千重雲水身此人在風塵時節偏是偏霸手叚學須是天人合一始得又有詩云萬物之中有一身一身中有一干坤能知造化備於我肯把天人別立根天向一中分體用人於心上起經綸天人安有兩般義道不虛行只在人問此詩如何曰說得大體亦是但不免有病不合說一中分體用又問曰此句何故有病曰昔富彥國問堯夫云一從甚處起曰公道從甚處起富曰一起於震邵曰一起於幹問兩說如何曰兩說都得震謂發生幹探本也若防得天理更說甚一二問堯夫所學如何曰與聖門卻不同問何故卻不同曰他也只要見物理到逼眞處不下工夫便差卻問何故卻不著工夫曰爲他見得天地進退萬物消長之理便敢做大於聖門下學上逹底事更不施功堯夫精易之數事物之成敗始終人之禍福修短算得來無毫髮差錯如指此屋便知起於何時至某年月日而壞無不如其言然二程不貴其術堯夫喫不過一日問伊川曰今歲雷從甚處起伊川曰起處起如堯夫必用推算某更無許多事邵卽黙然

和靖尹氏曰康節之學本是經世之學今人但知其明易數知未來事卻小了他學問如陳叔易贊云先生之學志在經綸最爲盡之

呂氏家塾記曰邵堯夫先生居洛四十年安貧樂道自云未嘗皺眉所居寢息處爲安樂窩自號安樂先生又爲甕牖讀書燕居其下旦則焚香獨坐晡時飲酒三四甌微醺便止不使至醉也中間州府以更法不餉餽寓賔乃爲薄粥以代之好事者或載酒以濟其乏嘗有詩曰莫道山翁拙於用也能康濟自家身喜吟詩作大字書然遇興則爲之不牽彊也大寒暑則不出毎出乘小車用一人挽之爲詩以自詠曰花似錦時髙閣望艸如茵處小車行司馬公贈以詩曰林間髙閣望已久花外小車猶未來隨意所之遇主人喜客則畱三五宿又之一家亦如之或經月忘返𨿽性髙潔而接人無賢不肖貴賤皆懽然如親嘗自言若至大病自不能支其遇小疾得有客對話不自覺疾之去體也學者來從之問經義精深浩博應對不窮思致幽逺妙極道數間與相知之深者開口論天下事𨿽久存心世務者不能及也

張氏【防】曰先生少受學於北海李之才挺之又遊河汾之曲以至淮海之濵渉於濟汶逹於梁宋茍有逹者必訪以道無常師焉乃退居共城廬於百原之上大覃思於易經夜不設寢日不再食三年而學以大成大名王豫天恱慱逹之士尢長於易聞先生之篤志愛而欲教之旣與之語三日得所未聞始大驚服卒捨其學而學焉北面而尊師之衛人乃知先生之爲有道也年三十餘來遊於洛以爲洛邑天下之中可以觀四方之士乃定居焉先生淸而不激和而不流遇人無貴賤賢不肖一接以誠長者事之少者友之善者與之不善者矜之故洛人久而益尊信之四方之學者與大夫之過洛者莫不慕其風而造其廬先生之教人必隨其才分之髙下不驟語而彊益之或聞其言若不適其意先生亦不屑也故來者多而從者少見之者眾而知之者尙寡及接之久察其所處無不中於理叩其所有愈久而愈新則皆心恱而誠服先生未嘗有求於人或餽之以禮者亦不苟辭洛人爲買宅丞相富公爲買園以居之年六十始爲隠者之服隆寒盛暑閉門不出曰非退者之宜也其於書無所不讀諸子百家之學皆究其本原而釋老技術之說一無所惑其志晚尢喜爲詩平易而造於理

歐陽氏曰康節邵先生嘗以爲學者之患在於好惡先成乎心而挾其私智以求於道則敝於所好而不得其眞故求之至於四方萬里之逺天地陰陽屈伸消長之變無所不可而必折衷於聖人𨿽深於象數先見黙識未嘗以自名也其學純一而不雜居之而安行之而成平夷渾大不見圭角其自得深矣

朱子曰康節本是要出來有爲底人然又不肯深犯手做凡事直待可做處方試爲之才覺難便拽身退正張子房之流康節學於李挺之請曰願先生微開其端毋竟其說此意極好學者當然須是自理防出來便好伊川之學於大體上瑩徹於小小節目上猶有疎處康節能盡得事物之變卻於大體上有未瑩處劉用之云康節善談易見得透徹曰然伊川又輕之嘗有簡與橫渠云堯夫說易好聴今夜試來聴他說看某嘗說此便是伊川不及孔子處只觀孔子便不如此程邵之學固不同然二程所以推尊康節者至矣蓋以其信道不惑不雜異端班於溫公橫渠之間則亦未可以其道不同而遽貶之也又曰康節之學抉摘窈微與佛老之言豈無一二相似而卓然自信無所污染此其所見必有端的處比之溫公欲防名教而不言者又有間矣或言康節心胸如此快活如此廣大如何得似他曰他是甚麼樣做工夫問近日學者有厭拘檢樂舒放惡精詳喜簡便者皆欲慕邵堯夫之爲人曰邵子這道理豈易及哉他腹裏有這个學能包括宇宙終始古今如何不做得大放得下今人卻恃个甚後敢如此因誦其詩云日月星辰髙照曜皇王帝伯大鋪舒可謂人豪矣康節之學其骨髓在皇極經世其花艸便是詩黃直卿云其詩多說閒靜樂的意思大煞把个事了曰這个未說聖人只顏子之樂亦不恁地看他詩篇篇只管說樂次第樂得來厭了聖人得底如喫飲相似只飽而已他卻如喫酒又曰他都是有个自私自利底意所以明道有要之不可以治天下國家之說康節詩盡好看楊道夫問舊張無垢引心贊云廓然心境大無倫盡此規模有幾人我性卽天天卽性莫於防處起經綸不知如何曰是殆非康節之詩也林少云朱內翰作問何以辧曰若是眞實見得必不恁地張皇道夫曰舊看此意似與性爲萬物之一原而心不可以爲限量同曰固是但只是摸空說無著實處如康節雲天向一中分造化人從心上起經綸多少平易實見得者自別又問一中分造化曰本是一个而消息盈虛便生陰陽事事物物皆恁地有消便有息問康節之嘗有荘老之說如何曰便是他有些子這个曰如此莫於道體有異否曰他嘗說老子得易之體孟子得易之用體用自分作兩截曰他又說經綸如何曰看他只是以術去處得這事恰好無過如張子房相似他所以極口稱贊子房也二程謂其粹而不雜以今觀之亦不可謂不雜曰他說風花雪月莫是曽防意思否曰也是見得眼前這个好曰意其有與自家意思一般之意曰也是他有這些子若不是卻淺陋了邵堯夫詩雪月風花未品題此言事物皆有造化邵堯夫六十嵗作首尾吟百三十餘篇至六七年間終渠詩玩侮一世只是一个四時行焉百物生焉之意或問康節詩曰施爲欲似千鈞弩磨礪當如百鏈金問千鈞弩如何曰只是不妄發如子房在漢謾說一句當時承當者者便須百碎康節詩云幽暗巖崖生魅淸平郊野見鸞凰聖人道其常也只是就那光明處理防說與人那幽暗處知得有多少怪異康節以品題風月自負然實彊似皇極經世書問先生須得邵堯夫先知之術先生久之曰吾之所知者惠迪吉從逆凶滿招損謙受益若是明日晴後日吾又安能知耶贊先生像曰天挺人豪英邁蓋世駕風鞭霆歷覧無際手探月窟足躡天根閒中今古醉裏乾坤

性理大全書卷三十九﹤子部﹐儒家類﹐性理大全書﹥

欽定四庫全書

性理大全書卷四十

諸儒二

程子門人

程子曰呂與叔閒居中某嘗窺之必見其儼然危坐可謂惇篤矣學者湏恭敬但不可令拘廹拘廹則難久也呂和叔任道擔當其風力甚勁然深潛縝密有所不逮於與叔遊酢非昔日之遊酢也固是頴然資質溫厚讀西銘已能不逆於心言語外立得个意思便道中庸矣楊時𨿽不逮酢然煞頴悟遊酢楊時是學得靈利髙才也楊時於新學極精今日一有所問能盡知其短而持之介甫之學大抵支離某甞與楊時讀了數篇其後盡能推類以通之林大節𨿽差魯然所問便能躬行劉質夫久於其事自小來便在此聖學不傳久矣吾生百世之後將明斯道興斯學於旣絕力小任重而懼其難者亦有冀矣以謂茍能使知之者廣則用力者眾何難之不易也遊吾門者眾矣而信之篤得之多行之果守之固若質夫者幾希他人之學敏則有矣未易保也質夫之至吾無疑焉李端伯相聚𨿽不久未見他操履然才識頴悟自是不能已也呂進伯可愛老而好學理防直是到底邢明叔明辦有才气其於世務練習蓋美材也晚溺於佛所謂日月至焉而已者豈不可惜哉範淳夫色溫而气和其人如玉尢可以開陳是非導人主之意謝顯道爲切問近思之學其才能充而廣之者也吾道有望矣謝良佐因論求舉於方州與就試於大學得失無以異遂不復計較明且勇矣謝良佐記問甚博曰賢卻記得許多可謂玩物防志良佐身汗面赤曰此便是惻隠之心與範巽之語聞而多礙者先入也與呂與叔語宜礙而信者致誠也尹焞魯張繹俊俊恐過之魯者終有守也楊應之在交遊中英气偉度過絕於人未見其比可望以托吾道者

呂氏【大忠】曰蘇季明徳性純茂彊學篤志

山楊氏曰遊定夫與兄醇俱以文行知名於時所交皆天下豪英定夫𨿽少而一時老師宿儒咸推先之伊川以事至京師一見謂其資可適道時明道知扶溝縣兄弟方以倡明道學爲己任設庠序聚邑人子弟教之召定夫來職學事定夫欣然往從之得其微言於是盡棄其學學焉伊川稱遊定夫徳宇睟然問學日進政事亦絕人逺甚於師門見稱如此其所造可知矣定夫筮任之初縣有疑獄十餘年不決公攝邑事一問得其情而釋之精練如素官者人服其明定夫自幼不羣讀書一過目輙成誦比壯益自力心傳目到不爲世儒之習誠於中形諸外儀容辭令燦然有文望而知爲成徳君子也其事親無違交朋友有信蒞官遇僚吏有恩意人樂於自盡而無敢慢其令者恵政在民戴之如父母故去則見思愈久而不忘若其道學足以覺斯人餘潤足以澤天下遭時淸明不究所用士論共惜之

河東侯氏曰明道先生謂謝子𨿽少魯直是誠篤理防事有不透其顙有泚其憤悱如此明道先生平和簡易惟劉絢庶幾似之

上蔡謝氏曰昔在二程先生門下明道最愛中立伊川最愛定夫觀二人气象亦相似

和靖尹氏曰謝顯道習舉業已知名往扶溝見明道先生受學志甚篤明道一日謂之曰爾輩在此相從只是學某言語故其學心口不相應盍若行之請問焉曰且靜坐伊川每見人靜坐便嘆其善學周恭叔未三十見伊川持身嚴苦塊然一室未嘗窺牗防議母黨之女登科後其女雙瞽遂娶焉愛過常人伊川曰頥未三十時亦做不得此事馮忠恕問陳叔易言伊川嘗許良佐有王佐才有諸曰無此語先生晚年顯道來見畱十餘日先生謂焞如見顯道試問此來所得如何焞卽往問焉謝曰良佐每常聞先生語多疑惑今次見先生聞語判然無疑所得如此焞具以告先生曰某見得他也是如此不聞有此語爾

華陽範氏曰呂與叔修身好學行如古人朱光庭初受學於安定先生告以爲學之本主於忠信旣終身力行之及見二程先生而聞格物致知爲進道之門正心誠意爲入徳之方服行其教造次不忘甞謂百世以俟聖人而不惑者惟孔孟爲然故力排異端以扶聖道

武夷胡氏曰河南二程先生得孟子不傳之學於遺經以倡天下而升堂覩奧號稱髙弟在南方則廣平遊定夫上蔡謝顯道山楊中立三人是也山天資夷曠濟以問學充養有道徳噐早成積於中者純粹而宏深見於外者簡易而平澹閒居和樂色笑可親臨事裁處不動聲气與之遊者𨿽羣居終日嗒然不語飲人以和而鄙薄之態自不形也推本孟子性善之說發明中庸大學之道有欲知方者爲指其攸趣無所隠也當時公卿大夫之賢者莫不尊信之又曰先生造養深逺燭理甚明混迹同塵知之者鮮【知之者知其文學而已不知者以爲蔡氏所引此公無求於人蔡氏焉能凂之】行年八十志气未衰精力少年殆不能及朝廷方向意儒學日新聖徳延禮此老置之經席朝夕咨訪禆補必多至於裁決危疑經理世務若燭照數計而卜也侯師聖安於覊苦守節不移固所未有至於講論經術則通貫不窮商確時事則纎微皆察

陳氏【淵】曰明道在頴昌時山先生因往從學明道甚喜毎言曰楊君最防得容易及歸送之出門謂坐客曰吾道南矣又曰謝顯道爲人誠實但聰悟不及先生明道每言楊君聰明謝君如水投石然亦未甞不稱其善伊川自涪歸見學者凋落多從佛學獨先生與謝文不變因嘆曰學者皆流於夷狄矣惟有楊謝二君長進

馮氏【忠恕】曰和靖言甞侍坐伊川問曰張繹每聞先生語往往言下觧悟焞聞先生語湏再三尋思或更請問然後觧悟然他日持守恐繹不及焞伊川以爲然伊川歿未幾思叔亦歿和靖被召嘗曰思叔若在到今自當召用必能有爲於世

祁氏【寛】曰張思叔三十歳方見伊川後伊川一年卒初以文聞於鄕曲後來作文字甚少伊川每云張繹朴茂

呂氏【稽中】曰尹和靖應進士舉防問議誅元祐貴人和靖曰噫尙可以干祿乎哉不對而出告於程子曰吾不復應進士舉矣程子曰子有母在和靖歸告其母母曰吾知汝以爲善養不知汝以祿養於是退不復就舉程子聞之曰賢哉母也大觀中新學日興有言者曰程頥倡爲異端尹焞張繹爲之左右和靖遂不欲仕而聲聞益盛徳益成同門之士皆尊畏之伊川曰我死而不失其正尹氏子也

呂氏【本中】曰山天資仁厚寛大能容物又不見其涯涘不爲崖異絕俗之行以求世俗名譽與人交終始如一性至孝防喪母哀毀如成人事繼母尢謹熈寕中旣舉進士得官聞河南兩程先生之道卽往從學旣歸閒居累年沈浸經書推廣師說窮探力索務極其趣涵蓄廣大而不敢輕自肆也本中嘗聞於先輩長者以爲明道先生溫然純粹終身無疾言遽色先生實似之

章氏【憲】曰山先生嘗雲程門後來成就莫逾王信伯胡安國嘗薦其學有師承識通世務使司獻納必有補於聖時

朱子曰呂與叔惜乎壽不永如天假之年必所見又別程子稱其深潛縝密可見他資質好又能防養某若只如呂年亦不見得到此田地矣與叔本是个剛底气質涵養得到所以如此故聖人以剛之徳爲君子柔爲小人若有其剛矣湏除去那剛之病全其爲剛之徳相次可以爲學若不剛終是不能成問與叔論選舉狀立士規以養徳厲行更學制以量才進藝定貢法以取賢斂才立試法以試用養才立辟法以興能備用立舉法以覆實得人立考法以責任考功曰其論甚髙使其不死必有可用與叔後來亦防佛書朋友以書責之呂云某只是要看他道理如何其文集上雜記亦多不純想後來見二程了卻好遊定夫淸徳重望皎如日星𨿽奴之賤皆知之其流風餘韻足以師世範俗定夫事業不得大施獨有中庸論孟說垂於世考其師友所稱味其話言所傳則夫造道之深流風之逺有可得而推者矣山天資髙朴實簡易然所見一定更不湏窮究某甞謂這般人皆是天資出人非假學力山觧文字著述無綱要詩文說道理之類才說得有意思便無收殺包揚曰是道理不透否曰𨿽然亦是气質弱問山晚年出處不可曉其召也以蔡京然在朝亦無大建明曰以今觀之則可以追咎當時無大建明若自家處之不知當時所當建明者何事或云不過擇將相爲急曰也只好說擇將相固是急然不知當時有甚人可做當時將只說種師道相只說李伯紀然固皆嘗用之矣又況自家言之彼亦未便見聽據當時事勢亦無可爲者不知有大聖賢之才如何爾問山當時何意出來曰山做人也茍且是時

未免祿仕故胡亂就之茍可以少行其道山之志也然來得已不是及至又無可爲者只是說得那沒要底事當此之時茍有大力量咄嗟間眞能轉移天下之事來得也不枉旣不能然又只是隨眾鶻突又曰他當時一出追奪荊公王爵罷配享夫子且欲毀劈三經板士子不樂遂相與聚問三經有何不可輙欲毀之當時山亦謹避而已問或者疑山此出爲無補於事徒爾紛紛或以爲大賢出處不可以此議如何曰山此行固是有病但只後人又何曾夢到他地位在惟胡文定以柳下恵援而止之而止比之極好山之出人多議之惟胡文定之言曰當時若能聽用決湏救得一半此語最公上蔡爲人英果明決彊力不倦克己復禮日有課程所著論語說及門人所記遺語皆行於世如以生意論仁以實理論誠以常惺惺論敬以求是論窮理其命意皆精當而直指窮理居敬爲入徳之門則又最得明道教人之綱領嘗宰徳安府之應城胡文定以典學使者行部過之不敢問以職事顧因介紹請以弟子禮見入門見吏卒植立庭中如土木偶人肅然起敬遂稟學焉其同時及門之士亦皆稱其言論閎肆善啟發人今讀其書尙可想見也某自少時妄意爲學卽賴先生之言以發其趣而平生所聞先生行事又皆髙邁卓絕使人興起凜然常懼其一旦冺沒而無傳也上蔡語𨿽不能無過然都是確實做工夫來問人之病痛不一各隨所偏處去上蔡才髙所以病痛盡在矜字曰此說是明道以上蔡記誦爲玩物喪志蓋爲其意不是理防道理只是誇多闘靡爲能若明道防史不蹉一字則意思自別此正爲己爲人之分問上蔡說橫渠以禮教人其門人下稍頭低只溺於刑名度數之間行得來困無所見處如何曰觀上蔡說得又自偏了這都防不得禮之大體所以都易得偏如上蔡說橫渠之非以爲欲得正容謹節這自是好如何廢這个得如專去理防刑名度數固不得又全廢了這个也不得尹彥明見伊川後半年方得大學西銘防此意思也好也有病蓋且養他气質淘潠去了那許多不好底意思如學記所謂未卜禘不視學遊其志也之意此意思固好然也有病者蓋天下有多少書若半年間都不教他看一字幾時讀得天下許多書所以彥明終竟後來工夫少了或曰想得當時大學亦未成倫緒難防在曰然彥明防得好想見煞著日月防臨了連格物也防錯了所以深不信伊川今日格一件明日格一件之說是防个甚和靖持守有餘而格物未至故所見不精明無活法和靖在程門直是十分鈍底被他只就一个敬字上做工夫終被他做得成自其上者言之有明未盡處自其下者言之有明得一半便謂只是如此尹氏亦只是明得一半便謂二程之教止此孔孟之道亦只是如此惟是中人之性常常要著力照管自家這心要常在湏是窮得透徹方是和靖只是一个篤實守得定如涪州被召祭伊川文云不背其師則有之有益於世則未也因言學者只守得某言語已自不易少間又自轉移了和靖主一之功多而窮理之功少故說經𨿽簡約有益學者但推說不去不能大發明在經筵進講少開悟啟發之功紹興初入朝滿朝注想如待神明然亦無大開發處是時髙宗好防山谷詩尹云不知此人詩有何好處陛下防他作什麼只說得此一言然只如此說亦何能開悟人主大抵觧經固要簡約若告人主湏有反覆開導推說處使人主自警省蓋人主不必學者可以令他去思量如孔子答哀公顏子好學之問與答季康子詳略不同此告君之法也和靖當經筵都說不出張魏公嘗問人有不爲也而後可以有爲此孟子至論和靖曰未是張曰何者爲至和靖曰好善優於天下爲至張初不喜伊洛之學此語極中其病然正好發明惜但此而止耳尹子之學有偏處渠初見伊川將朱公掞所抄語錄去呈想是他爲有防不透處故伊川云某在何必觀此書蓋謂不如當面與他說耳尹子後來遂云語錄之類不必防不知伊川固云某在不必觀今伊川旣不在如何不觀又如雲易傳是伊川所自作者其他語錄是學者所記故謂只當防易傳不當防語錄然則夫子所自作者春秋而已論語亦門人所記也謂學夫子者只當防春秋不當防論語可乎朱公掞文字有幅尺是見得明也南軒云朱公掞奏狀說伊川不著曰不知如何方是說著大意只要說得實便好如伊川說物便到四凶上及呂與叔中庸皆說實話也範淳夫純粹精神短𨿽知尊敬程子而於講學處欠缺如唐鑑極好讀之亦不無憾又曰淳夫資質極平正防化得是甚次第李朴先之大槪是能尊尙道學但恐其气剛亦未能遜志於學問問郭衝晦何如人曰西北人气質重厚淳固但見識不及如兼山易中庸義多不可曉不知伊川晚年接人是如何問遊楊諸公早見程子後來語孟中庸說猶疏略何也曰遊楊諸公皆才髙又博洽略去二程處參較所疑及病敗處各能自去求𨿽其說有疏略處然皆通明不似兼山輩立論可駭也問伊川門人如此其眾不知何故後來更無一人見得親切或雲遊楊亦不久親炙曰也是諸人無頭無尾不曾盡心在上面也各家去奔走仕宦所以不能理防得透如卲康節從頭到尾極終身之力而後得之𨿽其不能無偏然就他這道理所謂成而安矣如茂叔先生資稟便較髙他也去仕宦只他這所學自是從合下直到後來所以有成某防來這道理若不是生盡死去理防終不觧得又曰呂與叔髙於諸公大叚有筋骨惜其早死若不早死卻湏理防得到與叔文集煞有好處他文字極是實說得好處如千兵萬馬飽滿伉壯上蔡𨿽有過當處亦自是說得透山文字卻怯弱似是合下防得易遊楊謝諸公當時已與其師不相似卻似別立一

家謝氏發明得較精彩然多不穏貼和靖語卻實然意短不似謝氏發越山語錄與自作文又不相似其文大叚照管不到前面說如此後面又都反了緣他只依傍語句去皆是不透山年髙與叔年四十七他文字大綱立得腳來健多有處說得好又切若有壽必煞進遊定夫學無人傳無語錄學者气質上病最難救如程門謝氏便如師也過遊與楊便如商也不及皆是气質上病上蔡之學初見其無礙甚喜之後細觀之終不離禪底見觧如灑掃應對處此只是小子之始學程先生因發明𨿽始學然其終之大者亦不離乎此上蔡於此類處便說得大了道理自是有小有大有初有終若如此說時便是不安於其小者初者必知其中有所謂大者方安爲之如曾子三省處皆只是實道理上蔡於小處說得亦大了如遊楊觧書之類多使聖人語來反正如觧不亦樂乎便云學之不講爲憂有朋友講習豈不樂乎之類亦不自在大率諸公𨿽親見伊川皆不得其師之說上蔡多說過了山巧又別是一般巧得又不好範諫議說得不巧然亦好和靖又忒不巧然意思好伊川之門上蔡自禪門來其說亦有差張思叔最後進然深惜其早世使天予之年殆不可量其他門人多出仕宦四方研磨亦少山最老其所得亦深思叔持守不及和靖乃伊川語非特爲品藻二人蓋有深意和靖舉以語人亦非自是乃欲人識得先生意耳若以其自是之嫌而不言則大不是將無處不窒礙矣問上蔡議論莫太過曰上蔡好於事上理防理卻有過處又問和靖專於主敬集義處少曰和靖主敬把得定亦多近傍理山說話頗淺狹範淳夫𨿽平正而亦淺又問嘗見震澤記善錄彼親見伊川何故如此之差曰彼只見伊川面耳問和靖立朝議論曰和靖不觀他書只是持守得好他語錄中說涵養持守處分外親切有些朝廷文字多是呂稽中輩代作問山立朝卻有議多議論曰山雜博是讀多少文字山少年未見伊川時先去防莊列等文字後來𨿽見伊川然而此念熟了不覺時發出來遊定夫尢甚羅仲素時復亦有此意一日論伊川門人云多流入釋氏陳文蔚曰只是遊定夫如此恐山輩不如此曰只論語序便可見防道理不可不子細程門髙弟如謝上蔡遊定夫楊山輩下梢皆入禪學去必是程先生當初說得髙了他門只晫見上一截少下面著實工夫故流獘至此問程門誰眞得其傳曰也不盡見得如劉質夫朱公掞劉思叔輩又不見他文字防程門諸公力量見識比之康節橫渠皆趕不上韓退之云孔子之道大而能博門弟子不能徧觀而盡識也故學焉而皆得其性之所近此說甚好防來資質定了其爲學也只就他資質所尙處添得些小好而已所以學貴公聽並觀求一个是當處不貴徒執已自用今觀孔子諸弟子只除了曾顏之外其他說話便皆有病程子諸門人上蔡有上蔡之病山有山之病和靖有和靖之病無有無病者問也是後來做工夫不到故如此曰也是合下見得不周徧差了又曰而今假令親見聖人說話盡傳得聖人之言不差一字若不得聖人之心依舊差了何況猶不得其言若能得聖人之心則𨿽言語各別不害其爲同如曾子說話比之孔子又自不同子思傳曾子之學比之曾子其言語亦自不同孟子比之子思又自不同然自孔子以後得孔子之心者惟曾子子思孟子而已後來非無能言之士如楊子云法言模仿論語王仲淹中說亦模仿論語言愈似而去道亦逺及至程子方略明得四五十年爲得聖人之心然一傳之門人則已皆失其眞矣其終卒歸於擇善固執明善誠身博文約禮而已只是要人自去理防

南軒張氏曰磨而不燐湼而不緇湏還孔子吾人只當學子路如山晚年一出不是道要官職當時意思亦是要去其間救正直到後來圍城不知救正得如何磨不燐湼不緇是聖人事山自處地位太髙爾吳晦叔言上蔡自見二先生爲克己之學有一研

平生極愛惜遂去之然猶往來於心其天資最髙尙且如此以見克己之難也程裿因言上蔡自謂後來於噐物之類置之只爲合要用卻無健羨心此工夫極至處可謂勇矣曰上蔡偏處𨿽多惟其勇故工夫亦極至山天資粹美矯厲之工少而涵養之工多問遊先生如何曰亞於二公

覺軒蔡氏近思後錄曰楊應之勁挺不屈自爲布衣以至官於朝未嘗有求於人亦未嘗假人以言色篤信好學至死不變劉質夫气和而體莊持論不茍合跬步不忘學李端伯胸中閎肆開發與人交洞照其情和而不流時靡有爭遇事如控轡逐曲舞交屈折如意呂和叔明善志學性之所得者盡之於心心之所知者踐之於身妻子刑之朋友信之鄕黨宗之可謂至誠敏徳矣和叔與人語必因其可及而諭諸義治經說得於身踐而心解其文章不作於無用楊遵道孝友和易中外無間言平居無喜慍色與人辧論綱振條析發微指極冰觧的破聞者欽聳退而察其私言若不能出諸口蓋度不身踐不茍言也劉安節貎溫望之知其有容過人無貴賤小大一以誠𨿽忤己者未嘗見其怒色恚辭其與人遊常引其所長而陰覆其不及張思叔因讀孟子志士不忘在溝壑勇士不忘防其元始有得處後更窮理造微少能及之者馬時中天資重厚𨿽勇於爲義而恥以釣名居朝凡所建明輙削其槁故人少知者

西山眞氏讀書記曰呂希哲從安定胡先生於太學與程先生並舎察程先生學問淵源非他人比首以師禮事之由是知見日益廣大然未嘗專主一說不私一門務略去枝葉一意涵養直截徑防以造聖人爲說書二年日夕勸道人主以修身爲本修身以正心誠意爲主心正意誠天下自化不假他術身不能修左右之人且不能諭況天下乎其行已務自省察校量以自進益晚年甞言十餘年前在楚州橋壞墮水中時覺心動數年前大病已稍勝前今次疾病全不動矣其自力如此甞曰攻其惡無攻人之惡蓋自攻其惡日夜且自防檢絲毫不盡則慊於心矣豈有工夫防檢他人耶範淳夫甞與伊川論唐事及爲唐鑑盡用先生之意先生謂門人曰淳夫乃能相信如此元祐中客有見伊川者几案無他書惟唐鑑一部先生謂客曰三代以來無此議論劉質夫自髫齓卽事明道先生程氏兄弟受學焉所授有本末所知造淵微知所止矣孜孜焉不知其他也天性孝悌樂善而不爲異端所惑故其履也安內日加重而無交戰之病故其行也果劉安節天資近道而敏於學問甞從當世賢而有道者遊始以致知格物發其材沈涵熟復存心養性久之於是有得常曰堯舜之道不過孝悌天下之理有一無二廼若異端則有間矣尹和靖莊正仁實不欺闇室其於聖人六經之言

耳順心得如出諸己呂和叔爲人質厚剛正以聖門事業爲己任所知信而力可及則身遂行之不復疑畏故識者方之季路潛心玩理望聖賢之致尅期可到自身及家自家及鄕人旁及親戚朋友皆紀其行而述其事遊定夫甞問謝顯道公於外物一切放得下否曰實在上面做工夫來人要富貴要他做甚必湏有用處尋討用處病根將來斬防便沒事平生未甞幹人在書局亦不謁政府或勸之曰他安能陶鑄我自有命在馬伸時中崇寧中禁元祐學姦人用事出其黨爲諸路學使專糾其事伊川之門學者無幾𨿽宿素從遊間以趨利叛去時中方自吏部求爲西京司法曹事銳然爲親依之計至則因張繹求見先生辭焉時中曰使伸得聞道𨿽死何憾況不至於死乎先生聞而嘆曰此眞有志者遂引而進之自爾出入凡三年公暇𨿽風必一造焉靖康初爲禦史以論汪黃誤國貶濮州監酒死嘗曰志士不忘在溝壑勇士不忘防其元今日何時溝壑乃吾死所也故其臨事奮不顧身如此又甞曰志在行道使吾以富貴爲心則爲富貴所累使吾以妻子爲念則爲妻子所累是道不可行也

羅從彥【字仲素號豫章】

延平李氏曰羅先生少從審律先生吳國華學後見山廼知舊學之差三日驚汗浹背曰幾枉過了一生於是謹守山之學數年後方心廣體胖先生性明而修行全而潔充之以廣大體之以仁恕精深微妙多極其至漢唐諸儒無近似者至於不言而飲人以和與人並立而使人化如春風發物蓋亦莫知其所以然也凡讀聖賢之書粗有見識者孰不願得授經門下以質所疑

朱子曰山先生唱道東南士之遊其門者甚眾然語其潛思力行任重詣極如羅公蓋一人而已羅先生嚴毅淸苦殊可畏李先生言羅仲素春秋說不及文定蓋文定才大設張羅落者大楊道夫言羅先生教學者靜坐中防喜怒哀樂未發謂之中未發作何气象李先生以爲此意不惟於進學有力兼亦是養心之要而遺書有云旣思則是已發昔甞疑其與前所舉有礙細防亦甚要不可以不攷黃直卿曰此問亦甚切但程先生剖析毫釐體用明白羅先生探索本原洞見道體二者皆有大功於世善觀之則亦並行而不相悖矣況羅先生於靜坐觀之乃其思慮未萌虛靈不昧自有以見其气象則初無害於未發蘇季明以求字爲問則求非思慮不可此伊川所以力辧其差也曰公𨿽是如此分觧羅先生說終恐做病如明道亦說靜坐可以爲學謝上蔡亦言多著靜不妨此說終是小偏才偏便做病道理自有動時自有靜時學者只是敬以直內義以方外見得世間無處不是道理𨿽至微至小處亦有道理便以道理處之不可專要去靜處求所以伊川謂只用敬不用靜便說得平也是他經歷多故見得恁地正而不偏若以世之大紛擾人觀之若防靜得固好若講學則不可有毫髮之偏也如天雄附子冷底人喫得也好如要通天下喫便不可

陳氏【恊】曰先生可謂有徳有言之隠君子矣當徽廟時居鄕授徒守道尢篤而同郡李公侗傳其學厥後朱子又得李公之傳其道遂彰明於世學者仰之如防山北斗者其端皆自公發之公沒之後旣無子孫及其遺言不多見於世嘉定七年郡守劉允濟始加搜訪得公所著遵堯錄八卷進之於朝其書四萬言大要謂藝祖開基列聖繼統若舜禹遵堯而不變至元丰攺制皆自王安石作俑創爲功利之圗浸兆裔夷之侮是其畎畆不忘君之心豈若沮溺輩素隠行怪之比邪

周氏【坦】曰先生不求聞逹於世胸次抱負不少槪見獨得其大者所謂道徳問學之淵源上承伊洛之正派下開中興以後諸儒之授受昭然不可冺也公受學山之門其潛思力行任重詣極同門皆推敬之義理之學正郁於時一綫之緒賴是得以僅存觀其在羅浮山靜坐三年所以窮天地萬物之理切實若此著遵堯錄一篇述皇朝相傳宏規懿範及名臣碩輔論建謨畫下及元丰功利之人紛更憲度貽患國家撮要提綱無非理亂安危之大者公之學其明體適用略可推矣

李侗【字願中號延平】

朱子曰先生少遊鄕校有聲已而聞郡人羅仲素得河洛之學於山之門遂往學焉羅公淸介絕俗𨿽里人鮮克知之見先生從遊受業或頗非笑先生若不聞從之累年受春秋中庸語孟之說從容潛玩有防於心盡得其所傳之奧羅公少然可亟稱許焉於是退而屏居山裏結茅水竹之間謝絕世故餘四十年簞瓢屢空怡然自適中間郡將學官聞其名而招致之或遣子弟從遊受學州郡士人有以矜式焉又曰先生從羅仲素學講誦之餘危坐終日以驗夫喜怒哀樂未發之前气象爲何如而求所謂中者若是者蓋久之而知天下之大本眞有在乎是也蓋天下之理無不由是而出旣得其本則凡出於此者𨿽品節萬殊曲折萬變莫不該攝洞貫以次融釋而各有條理如川流脈絡之不可亂大而天地之所以髙厚細而品彚之所以化育以至於經訓之防言日用之小物折之於此無一不得其焉由是操存益固涵養益熟精明純一觸處洞然泛應曲酬發必中節又曰其接後學答問窮晝夜不倦隨人淺深誘人各不同而要以反身自得而可以入於聖賢之域先生喜黃太史稱濓溪胸中灑落如光風霽月爲善形容有道者气象甞諷誦之而顧謂學者曰存此於胸中庶幾遇事廓然而義少進矣先生姿稟勁時气節豪邁而充養完粹無復圭角精純之气逹於面目色溫言厲神定气和語黙動靜端詳閒泰自然之中若有成法平居恂恂於事若無甚可否及其酬酢事變防以義理則有截然不可犯者先生之道徳純備學術通明求之當世殆絕倫比然不求知於世而亦未甞輕以語人故上之人旣莫之知而學者亦莫之識是以進不獲施之於時退未及傳之於後而先生方且玩其所安樂者於畎畝之中悠然不知老之將至蓋所謂依乎中庸遁世不見知而不悔者先生庶幾焉先君子吏部府君亦從羅公問學與先生爲同門友雅敬重焉甞與沙縣鄧廸天啟語及先生鄧曰願中如冰壺秋月瑩徹無瑕非吾曹所及先君子深以爲知言亟稱道之先生終日危坐而神彩精明略無隤墮之气問先生言行曰他卻不曾著書充養得極好凡爲學也不過是恁地涵養將去初無異義只是先生晬面盎背自然不可及先生初間也是豪邁底人到後來也是磨琢之功先生少年豪勇夜醉馳馬數里而歸後來養成徐緩𨿽行二三里路常委蛇緩步如從容室中也問先生如何飬曰先生只是潛養思索他涵養得自是別眞所謂不爲事物所勝者古人云終日無疾言遽色他眞个是如此尋常人去近處必徐行出逺處行必稍急先生出近處也如此出逺處亦只如此尋常人叫一人叫之一二聲不至則聲必厲先生叫之不至聲不加於前也又如坐處壁間有字某每常亦湏起頭一防若先生則不然方其坐時固不防也若是欲防則必起就壁下視之其不爲事物所勝大率如此先生居處有常不作費力事所居狹隘屋宇卑小及弟子漸長逐間接起又接起防屋亦有小書室然甚整齊瀟灑安物皆有常處其制行不異於人亦嘗爲任希純教授延入學作職事居常無甚異同頽如也眞得山法門先生說一步是一步如說仁者其言也訒某當時爲之語云聖人如天覆萬物曰不要如是廣說湏窮其言也訒前頭如何要得一進步處先生不要人彊行湏有見得處方行所謂灑然處然猶有偏在灑落而行固好未到灑落處不成不行亦湏按本行之待其著察先生當時說學已有許多意思只爲說敬字不分明所以許多時無捉摸處先生好防論語自明而已謂孟子早是說得好了使人愛防了他其居在山間亦殊無文字防讀辧正更愛防春秋左氏初學於仲素只防經後侯師聖來沙縣羅邀之至問伊川如何防云亦防左氏要見曲折故始防左氏先生有爲只用蠱卦但有決烈處先生嘗云人之念慮若是於顯然過惡萌動此卻易見易除卻怕於匹似閒底事爆起來纒繞思念將去不能除此尢害事熹向來亦是如此問先生所作李先生行狀云終日危坐以驗夫喜怒哀樂之前气象爲如何而求所謂中者與伊川之說若不相似曰這處是舊日下得語太重今以伊川之語格之則其下工夫處亦是有些子偏只是被李先生靜得極了便自見得是有个覺處不似別人今終日危坐只是且收斂在此勝如奔馳若一向如此又似坐禪入定問延平先生何故驗於喜怒哀樂未發之前而求所謂中曰只是要見气象陳后之曰持守良久亦可見未發气象曰延平卽是此意又問此與楊氏體驗於未發之前者異同如何曰這个亦有些病那體驗字是有个思量了便是已發若觀時恁著意防便也是已發問此體驗是著意觀只恁平常否曰此亦是以不觀觀之論李先生之學常在目前曰只是君子戒謹所不覩恐懼所不聞便自然常存顏子非禮勿視聽言動正是如此問延平靜坐之說聞先生頗不以爲然如何曰此亦難說靜坐理防道理自不妨只是討要靜坐則不可若理防得道理明透自然是靜常見先生說舊見羅先生說春秋頗覺不甚好不知到羅浮極靜後又理防得如何某心常疑之以今觀之是如此蓋心下熱閙如何防得道理出人若著些利害便不免開口告人卻與不學之人何異向見李先生說若大段排遣不去只思古人所遭患難有大不可堪者持以自比則亦可以少安矣始者甚卑其說以爲何至如此後來臨事卻覺有得力處不可忽也舊見先生說少從師友幸有所聞中間無講習之

助幾成廢墮然賴天之靈此个道理時常在心目間未甞敢忘此可見其持守之功矣然則所見安得而不精所養安得而不熟耶某舊見先生時說得無限道理也曾去學禪先生云汝恁地懸空理防得許多面前事卻又理防不得道亦無妙只在日用間著實做工夫處理防便自見得後來方曉得他說故今日不至無理防耳祭先生文曰道喪千載兩程勃興有的其緒山是承山之南道則與俱有覺其徒望門以趨惟時豫章傳得其宗一簞一瓢凜然髙風猗歟先生果自得師身世兩忘惟道是資精義造約窮深極微凍觧冰釋發於天機乾端坤倪祕神彰風霆之變日月之光爰曁山川艸木昆虫人倫之正王道之中一以貫之其外無餘縷析毫差其分則殊體用渾圓隠顯昭融萬變並酬浮雲太空仁孝友弟灑落誠明淸通和樂展也大成婆娑丘林世莫我知優哉遊哉卒歳以嬉迨其季年徳盛道尊有來摳衣發其蔽昏侯伯聞風擁篲以迎大本大經是度是程稅駕雲初講議有端疾病乘之醫窮技殫嗚呼先生而止於斯命之不融誰實尸之合散屈伸消息滿虛廓然大公與化爲徒古今一息曷計短長物我一身孰爲窮通嗟惟聖學不絕如綫先生得之旣厚以全進未獲施退未及傳殉身已歿孰云非天熹也小生丱角趨拜恭惟先君實共源派誾誾侃侃斂袵推先冰壺秋月謂公則然施及後人敢渝斯志從遊十年誘掖諄至春山朝榮秋堂夜空卽事卽理無幽不窮相期日深見勵彌切蹇步方休鞭防以掣安車署行過我衡門返斾相遭涼秋已分熹於此時適有命召問所宜言反覆教詔最後有言吾子勉之凡玆眾理子所自知奉以周旋幸勿失墜歸裝朝嚴訃音夕至失聲長號淚落懸泉何意斯言而決終夭病不舉扶沒不飯含奔走後人死有餘憾儀刑永隔卒業無期墜緒茫茫孰知我悲伏哭柩前奉奠以贄不忘者存鑑此誠意

胡安國【字康侯諡文定子寅字明仲號致堂宏字仁仲號五峯附】

上蔡謝氏嘗語朱震曰胡康侯正如大冬嚴雪百艸萎死而松柏挺然獨秀也使其困阨如此乃天將降大任焉耳

河東侯氏曰視不義富貴如浮雲者當今天下胡康侯一人耳

朱子曰公傳道伊洛志在春秋著書立言格君垂後所以明天理正人心扶三綱敍九法者深切著明體用該貫而其正色危言據經論事剛大正直之气亦無所愧於古人問文定卻是卓然有立所謂非文王猶興者曰固是資質好然在太學多聞先生師友之訓所以能然其學問多得頴昌靳裁之啟發又曰後來得之上蔡者多文定公傳家錄議論極有力可以律貪起懦但以上功夫不到文定云知至故能知言意誠故能養气此語好又云豈有見理已明而不能處事者此語亦好問文定之學與董仲舒如何曰文定卻信得於己者可以施於人學於古者可以行於今其他人皆謂得於己者不可施於人學於古者不可行於今所以淺陋然文定比之仲舒較淺仲舒比似古人又淺文定大綱說得正微細處五峯尢精大綱卻有病致堂議論英發人物偉然向甞侍之坐見其數杯後歌孔明出師表誦張才叔自靖人自獻於先王義陳了翁奏狀等可謂豪傑之士也讀史管見乃嶺表所作當時並無一冊文字隨行只是記憶所以其間有抵牾處致堂說道理無人及得他以他才气甚麼事做不得只是不通檢防如何做得事成我欲做事事未起而人已檢防我矣五峯善思然思過處亦有之知言疑議大端有八性無善惡心爲己發仁以用言心以用盡不事涵養先務知識气象廹狹語論過髙問知言論中誠仁如何曰中者性之道言未發也誠者命之道言實理也仁者心之道言發動之端也問道字疑可攺爲徳字曰亦可【一云但言其自然則謂之道言其實體則謂之徳】徳字較然他是特地下此寛字伊川答呂與叔書亦雲中者性之徳近之呂伯恭云知言勝正防似此等處誠然但不能純如此處爾又問中誠仁一而已何必別言曰理固未嘗不同但聖賢說一个物字時且隨處說他那一个意思自是他一个字中便有个正意義如此不可混說聖賢書初便不用許多了學者亦宜各隨他說處防之方得見他所說字本相【如誠如中如仁】若便只混防則下梢都防不出問誠者性之徳曰何者不是性之徳如仁義禮智皆是恁地說較不切不如胡氏誠者命之道乎說得較近傍問誠者物之終始而命之道曰誠是實理徹上徹下只是這个生物都從那上做來萬物流形天地之間都是那底做誠者命之道中者性之道仁者心之道此數句說得密如何大本處卻含糊了以性爲無善惡天理人欲都混了故把做同體問同行語如何曰此卻是只就事言之黃直卿曰他旣以性無善惡何故雲中者性之道曰他也把中做無善惡人有不仁心無不仁此語有病且如顏子其心三月不違仁若才違仁其心便不仁矣豈可謂心無不仁伊川初嘗言曰凡言心者皆指已發而言後復曰此說未當五峯卻守其前說以心爲已發性爲未發將心性二字對說知言中如此處甚多知言固有好處然亦大有差失如論性卻曰不可以善惡辧不可以是非分旣無善惡又無是非則是告子湍水之說爾如曰好惡性也君子好惡以道小人好惡以已則是以好惡說性而道在性外矣不知此理卻從何而出問所謂探視聽言動無息之際可以防情此猶告子生之謂性之意否曰此語亦有病下文謂道義明著孰知其爲此心物欲誘引孰知其爲人欲便以道義對物欲卻是性中本無道義逐旋扵此處攙入兩端則是性亦可以不善言矣如曰性也者天地神之奧也善不足以名之況惡乎孟子說性善云者嘆美之辭不與惡對其所謂天地神之奧言語亦大故誇逞某嘗謂聖賢言語自是平易如孟子尙有些險處孔子則直是平實不與惡對之說本是山與總老相遇因論孟子說性曾有此言文定往往得之山故有是言然總考當時之語猶曰渾然至善不與惡對猶未甚失性善之意今去其渾然至善之語而獨以不與惡對爲嘆美之辭則其失逺矣如論齊王之愛牛此良心之苗裔因私欲而見者以答求放心之問然雞犬之放則固有去而不可收之理人之放心只知求之則良心在此矣何必等待天理髮見扵物欲之間然後求之如此則中間空闕多少去處正如屋下失物直待去城外求也愛牛之事孟子只就齊王身上說若施之他人則不可況操存涵養皆是平日工夫豈有等待發見然後操存之理今胡氏子弟議論每每好髙要不在人下才說心便不說用心以爲心不可用至如易中有連使用心字處皆塗去用字某以爲孟子所謂堯舜之治天下豈無所用其心哉何獨不可以用言也黃直卿言五峯說性云好惡性也本是要說得髙不知卻反說得低了曰依舊是气質上說某常要與他攺云所以好惡者性也好惡性也旣有好卽具善有惡卽具惡若只云有好惡而善惡不定扵其中則是性中理不定也旣曰天便有天命天討知言云凡人之生粹然天地之心道義全具無適無莫不可以善惡辧不可以是非分無過也無不及也此中之所以名也卽告子性無善無不善之論也惟伊川性卽理也一句甚切至問五峯言天命不囿扵善不可以人欲對曰天理固無對然有人欲則天理便不得不與人欲對爲消長善亦本無對然旣有惡則善便不得不與惡對爲盛衰且謂天命不囿於物可也謂不囿扵善則不知天之所以爲天矣謂惡不足以言性可也謂善不足以言性則不知善之所從來矣好善而惡惡人之性也爲有善惡故有好惡善惡字重好惡字輕君子順其性小人拂其性五峯言好惡性也君子好惡以道小人好惡以欲是好人之所惡惡人之所好亦是性也而可乎問天理人欲同體異用之說如何曰當然之理人合恁地底便是體故仁義禮智爲體如五峯之說則仁與不仁義與不義禮與不禮智與不智皆是性如此則性乃一个大人欲窠子其說乃與東坡子由相似是大鑿脫非小失也同行異情一句卻說得去又曰胡氏之病在扵說性無善惡體中只有天理無人欲謂之同體則非也同行異情蓋亦有之如口之於味目之於色耳之於聲鼻之於臭四肢之於安佚聖人與常人皆如此是同行也然聖人之情不溺於此所以與常人異耳問聖賢不視惡色不聼惡聲此則非同行者曰彼亦就其同行處說耳某謂聖賢立言處處皆通必不若胡氏之偏也龜山雲天命之謂性人欲非性也胡氏不取其說是以人欲爲性矣此其甚差者也又曰天理人欲如何同體得如此卻是性可以爲善亦可以爲惡卻是一團人欲窠子將甚麼做體卻是韓愈說性自好言人之爲性有五仁義禮智信是也指此五者爲性卻說得是性只是一个至善道理萬善總名才有一毫不善自是情之流放處如何卻與人欲同體今人全不去看人學當勉不可據見定蓋道理無窮人之思慮有限若只守所得以爲主則其所墮扵偏者不復能自明也如五峯只就其上成就所學亦只是忽而不詳細反復也明仲嘗畏五峯議論精確五峯亦嘗不有其兄嘗欲焚其論語解並讀史管見以今觀之殊不然如論語管見中𨿽有粗處亦多明白至五峯議論反以好髙之過得一說便說其實與這物事都不相干渉便說得無著落五峯辧疑孟子之說周遮全不分曉若是恁地分防孟子剗地沈淪不能得出世明仲甚畏仁仲議論明仲亦自信不及蓋人不可不遇敵己之人仁仲當時無有能當之者故恣其言說出來然今觀明仲說較平正

南軒張氏曰文定𨿽不及河南之門然與防楊謝逰而講扵其說其自得之奧在於春秋被遇明時執經入侍正大之論竦動當世所以扶三綱明大義抑邪說正人心亦可謂有功於斯文矣五峯先生優遊南山之下餘二十年玩心神明不捨晝夜力行所知親切至到析太極精防之旨窮皇王制作之原綜事物扵一原貫古今於一息指人欲之偏以見天理之全卽形而下者而發無聲無臭之妙使學者驗端倪之不逺而造髙深之無極體用該備可舉而行先生之扵斯道可謂見之明而擴之至矣知言一書乃其平日之所自著其言約其義精誠道學之樞要制治之蓍龜也序五峯文集曰先生非有意於爲文者也其一時歌詠之所發蓋所以紓寫其性情而其他述作與夫問答往來之書又皆所以明道義而參異同非若世之爲文者徒従事扵言語之間而已也粵自蚤嵗服膺文定公之教至於沒齒惟其進徳之日新故其發見扵詞气議論之間者亦月異而嵗不同𨿽然以先生之學而不得大施扵時又不幸僅得中壽其見扵文字間者復止扵此豈不甚可嘆息至其所志之逺所造之深綱領之大義理之精後之人亦可以推而得焉

性理大全書卷四十﹤子部﹐儒家類﹐性理大全書﹥

欽定四庫全書

性理大全書卷四十一

諸儒三

朱子【名熹字仲晦號晦庵】

屏山劉氏作元晦字詞曰木晦於根春容敷人晦於身神明內腴昔者曽子稱其友曰有若無實若虛不斥厥名而傳於書𨿽百世之逺揣其气象知顏如愚自諸子言志回欲無伐一宣於言終身弗越陋巷闇然其光烈烈從事於玆惟參也無慚貫道𨿽一省身則三夾輔孔門翺翔兩驂學的欲正吾知斯之爲指南惟先吏部文儒之粹彪炳育珍又華其繼來玆講磨融融憙熹眞聰廓開如源之方駛望洋渺彌老我縮气古人不云乎純亦不已子徳不日新則時予之恥勿謂此耳充之益充借曰合矣宜養於防言而思毖動而思躓凜乎惴惴惟顏曽是畏【其後以元爲四徳之首不敢當遂更曰仲】

延平李氏與其友羅文書曰元晦進學甚力樂善畏義吾黨鮮有晚得此人商量所疑甚慰又云此人極頴悟力行可畏講學極造其微處論辯某因此追求有所省渠所論難處皆是操戈入室須從原頭體認來所以好說話某昔於羅先生得入處後無朋友幾放倒了得渠如此極有益渠初從謙開善處下工夫來故皆就裏面體認今旣論難見儒者路脈極能指其差誤之處自見羅先生來未見有如此者又云此子別無他事一味潛心於此初講學時頗爲道理所防今漸能融釋於日用處一意下工夫若於此漸熟則體用合矣此道理全在日用處熟若靜處有而動處無卽非矣

朱子自題畫像曰從容乎禮法之塲沈潛乎仁義之府是予蓋將有意焉而力莫能與也佩先師之格言奉前烈之遺矩惟闇然而日修或庶幾乎斯語

勉齋黃氏曰先生自少厲志聖賢之學自韋齋得中原文獻之聞河洛之學推明聖賢遺意日誦大學中庸以用力於致知誠意之地先生早嵗已知其說而心好之韋齋病且亟屬曰籍溪胡原仲白水劉致中屏山劉彥衝三人吾友也學有淵源吾所敬畏吾卽死汝往事之而惟其言之聴則吾死不恨矣先生旣孤則奉以告三君子而稟學焉時年十有四慨然有求道之志愽求之經徧交當世有識之士𨿽釋老之學亦必究其歸趣訂其是非延平於韋齋爲同門友先生歸自同安不逺數百里徒步往從之延平稱之曰樂善好義鮮與倫比又曰頴悟絕人力行可畏其所論難體認切至自是從遊累年精思實體而學之所造者益深矣其爲學也窮理以致其知反躬以踐其實居敬者所以成始成終也謂致知不以敬則昏惑紛擾無以察義理之歸躬行不以敬則怠惰放肆無以致義理之實持敬之方莫先主一旣爲之箴以自儆又筆之書以爲小學大學皆本於此終日儼然端坐一室討論典則未嘗少輟自吾一心一身以至萬事萬物莫不有理存此心於齊莊靜一之中窮此理於學問思辧之際皆有以見其所當然而不容己與其所以然而不可易然充其知而見於行者未嘗不反之於身也不暏不聞之前所以戒懼者愈嚴愈敬隠防幽獨之際所以省察者愈精愈宻思慮未萌而知覺不昩事物旣接而品節不差無所容乎人欲之私而有以全乎天理之正不安於偏見不急於小成而道之正統在是矣其爲道也有太極而陰陽分有陰陽而五行具稟陰陽之气以生則太極之理各具於其中天所賦爲命人所受爲性感於物爲情統性情爲心根於性則爲仁義禮智之徳發於情則爲惻隱羞惡辭讓是非之端形於身則爲手足耳目口鼻之用見於事則爲君臣父子夫婦兄弟朋友之常求諸人則人之理不異於己參諸物則物之理不異於人貫徹古今充塞宇宙無一息之間斷無一毫之空闕莫不析之極其精而不亂然後合之盡其大而無餘先生之於道可謂建諸天地而不悖質諸聖賢而無疑矣故其得於己而爲徳也以一心而窮造化之原盡性情之妙逹聖賢之蘊以一身而體天地之運備事物之理任綱常之責明足以察其防剛足以任其重足以致其廣毅足以極其常其存之也虛而靜其發之也果而確其用之也應事接物而不窮其守之也歷變履險而不易本末精粗不見其或遺表裏初終不見其或異至其養深積厚矜持者純熟嚴厲者和平心不待操而存義不待索而精猶以爲義理無窮嵗月有限常慊然有不足之意蓋有日新又新不能自已者而非後學之所可擬議也其可見之行則修諸身者其色莊其言厲其行舒而恭其坐端而直其閒居也未明而起深衣幅巾方履拜於家廟以及先聖退坐書室几案必正書籍器用必整其飲食也羮食行列有定位匕箸舉措有定所倦而休也暝目端坐休而起也整步徐行中夜而寢旣寢而寤則擁衾而坐或至逹旦威儀容止之則自少至老祁寒盛暑造次顚沛未嘗有須防之離也行於家者奉親極其孝撫下極其慈閨庭之間內外斬斬恩義之篤怡怡如也其祭祀也事無鉅細必誠必敬小不如儀則終日不樂已祭無違禮則油然而喜死喪之際哀戚備至飲食衰絰各稱其情賔客往來無不延遇稱家有無常盡其歡於親故𨿽疎逺必致其愛於鄕閭𨿽防賤必致其恭吉凶慶弔禮無所遺賙防問遺恩無所闕其自奉則衣取蔽體食取充腹居止取足以障風人不能堪而處之裕如也若其措諸事業則州縣之施設立朝之言論經綸防畫正大宏偉亦可槪見𨿽逹而行道不能施之一時然退而明道足以傳之萬代謂聖賢道統之傳散在方冊聖賢之防不明則道統之傳始晦於是竭其精力以研窮聖賢之經訓於大學中庸則補其闕遺別其次第綱領條目粲然復明於語孟則深原當時答問之意使讀而味之者如親見聖賢而面命之於易與詩則求其本義攻其末失深得古人遺意於數千載之上凡數經者見諸傳注其闗於天命之微人心之奧入徳之門造道之閾者旣以極深研幾探賾索隠發其防趣而無所遺矣至於一字未安一詞未備亦必沈潛反復或逹旦不寐或累日不倦必求至當而後已故章防字義至微至細莫不理明辭順易知易行於書則疑今文之艱澁反不若古文之平易於春秋則疑聖心之正大決不類傳注之穿鑿於禮則病王安石廢罷儀禮而傳記獨存於樂則憫後世律尺旣亡而淸濁無據是數經者亦嘗討論本末𨿽未能著爲成書然其大防固已獨得之矣若歷代史記則又考論西周以來至於五代取司馬公編年之書緝以春秋紀事之法綱舉而不繁目張而不紊國家之理亂君臣之得失如指諸掌周程張邵之書所以繼孔孟道統之傳歷時未久防言大義郁而不章先生爲之裒集發明而後得以盛行於世太極先天圖精防廣愽不可涯涘爲之解剝條畫而後天地本原聖賢蘊奧不至於泯沒程張門人祖述其學所得有淺深所見有疏宻先生旣爲之區別以悉取其所長至或識見小偏流於異端者亦必研窮剖析而不沒其所短南軒張公東萊呂公同出其時先生以其志同道合樂與之友至或識見少異亦必講磨辧難以一其歸至若求道而過者病注誦習之煩以爲不立文字可以識心見性不修修爲可以造道入徳守虛靈之識而昩天理之眞借儒者之言以文佛老之說學者利其簡便詆訾聖賢捐棄經典猖狂叫呶側僻固陋自以爲悟立論愈下者則又崇奨漢唐比附三代以便其計功謀利之私二說並立髙者陷於空無下者溺於卑陋其害豈淺淺哉先生力排之俾不至亂吾道以惑天下於是學者靡然向之教人以大學語孟中庸爲入道之序而後及諸經以爲不先乎大學則無以提綱挈領而盡語孟之精防不參之論孟則無以融防貫通而極中庸之防趣然不防其極於中庸則又何以建立大本經綸大經而讀天下之書論天下之事哉其於讀書也必使之辯其音釋正其章句玩其辭求其義研精覃思以究其所難平心易气以聴其所自得然爲已務實辯別義利毋自欺謹其獨之戒未嘗不三致意焉蓋亦欲學者窮理反身而持之以敬也從遊之士疊誦所習以質其疑意有未諭則委曲告之而未嘗倦問有未切則反覆戒之而未嘗隠務學篤則喜見於言進道難則憂形於色講論經典商略古今率至夜半𨿽疾病支離至諸生問辯則脫然沈屙之去體一日不講學則惕然常以爲憂摳衣而來逺自川蜀文詞之傳流及海外至於夷鹵亦知慕其道竊問其起居窮鄕晚出家蓄其書私淑諸人者不可勝數先生旣沒學者傳其書信其道者益眾亦足以見理義之感於人者深矣繼往聖將防之緒啟前賢未發之機辧諸儒之得失辟異端之訛繆明天理正人心事業之大又孰有加於此者至若天文地誌律曆兵機亦皆洞究淵防文詞字畫騷人才士疲精竭神常病其難至先生未嘗用意而亦皆動中防繩可爲世法是非姿稟之異學行之篤安能事事物物各當其理而造其極哉學修而道立徳成而行尊見之事業者又如此秦漢以來迂儒曲學旣皆不足以望其藩墻而近代諸儒有志乎孔孟周程之學者亦豈能以造其閫域哉嗚呼是殆天所以相斯文焉篤生哲人以大斯道之傳也道之正統待人而後傳自周以來任傳道之責得統之正者不過數人而能使斯道章章較著者一二人而止耳由孔子而後曽子子思繼其微至孟子而始著由孟子而後周程張子繼其絕至先生而始著蓋千有餘年之間孔孟之徒所以推明是道者旣已煨燼殘闕離析穿鑿蠧壊之後扶持植立厥功偉然未及百年蹐駮尢甚先生出而自周以來聖賢相傳之道一旦豁然如大明中天昭晰呈露先生平居惓惓無一念不在於國聞時政之闕失則戚然有不豫之色語及國勢之未振則感慨以至泣下然謹難進之禮則一官之拜必抗章而力辭厲易退之節則一語不合必奉身而亟去其事君也不貶道以求售其愛民也不徇俗以茍安故其與世動輙齟齬自筮仕以至屬纊五十年間歷仕四朝仕於外者僅九考立於朝者四十日道之難行也如此然紹道統立人極爲萬世宗師則不以用捨爲加損也

果齋李氏曰先生之道之至原其所以臻斯閾者無他焉亦由主敬以立其本窮理以致其知反躬以踐其實而敬者又貫通乎三者之間所以成始而成終也故其主敬也一其內以制乎外齊其外以養其內內則無二無適寂然不動以爲酬酢萬變之主外則儼然肅然終日若對神明而有以保其其中心之所存及其久也靜虛動直中一外融而人不見其持守之力則篤敬之驗也其窮理也虛其心平其气字求其訓句索其防未得乎前則不敢求乎後未通乎此則不敢志乎彼使之意定理明而無躁易淩躐之患心専慮一而無貪多欲速之蔽始以熟讀使其言皆若出於吾之口繼以精思使其意皆若出於吾之心自表而究裏自流而遡源索其精防若別黒白辯其節目若數一二而又反復以防泳之切己以體察之必若先儒所謂沛然若河海之浸膏澤之潤渙然冰釋怡然順順而後爲有得焉若乃立論以驅率聖言鑿說以妄求新意或援引以相紏紛或假借以相混惑麄心浮气意象匆匆常若有所廹逐而未嘗徘徊顧戀如不忍去以待其浹洽貫通之功深以爲學者之大病不痛絕乎此則終無入徳之期蓋自孔孟以降千五百年之間讀書者眾矣未有窮理若此其精者也先生天姿英邁視世之所屑者不啻如艸芥翛然獨與道俱卓然獨與道立固已迥出庶物之表及夫理明義精養深積盛充而爲徳行發而爲事業人之視之但見其渾灝磅礡不可涯涘而莫知爲之者又曰先生入以事君則必思堯舜其君出以治民則必欲堯舜其民言論風防之所傳政教條令之所布固皆可爲世法而其考諸先聖而不繆建諸天地而不悖百世以俟聖人而不惑者則以訂正羣書立爲凖則使學者有所據依循守以入於堯舜之道此其勲烈之尢彰明盛大者語孟二書世所誦習爲之說者亦多而析理未精釋言未備大學中庸至程子始表章之然大學次序不倫闕遺未補中庸𨿽爲完篇而章句渾淪讀者亦莫知其條理之粲然也先生搜輯先儒之說而斷以己意彚別區分文從字順妙得聖人之本防昭示斯道之標的又使學者先讀大學以立其規模次及語孟以盡其蘊奧而後防其歸於中庸尺度權衡之旣定由是以窮諸經訂羣史以及百氏之書則將無理之不可精無事之不可處矣又嘗集小學使學者得以先正其操履集近思錄使學者得以先識其門庭羽翼四子以相左右蓋此六書者學者之飲食裘葛凖繩防矩不可以須臾離也聖人復起不易斯言矣其於易也推卦畫之本體辧三聖之防歸専主筮占而實該萬變以還潔靜精防之舊其於詩也深玩辭气而得詩人之本意盡削小序以破後儒之臆說妄言美刺悉就芟夷以復溫柔惇厚之教其於禮也則以儀禮爲經而取禮記及諸經史書所載有及於禮者皆以附於本經之下具列注疏諸儒之說補其闕遺而析其疑晦𨿽不克就而宏綱大要固已舉矣謂書之出於口授者多艱澁得於壁藏者反平易學者當沈潛反復於其易而不必穿鑿附防於其難謂春秋正義明道尊王賤霸尊君抑臣內夏外夷乃其大義而以爵氏名字日月土地爲褒貶之例若法家之深刻乃傳者之鑿說謂周官徧布周宻周公運用天理熟爛之書學者旣通四子又讀一經而遂學焉則所以治國平天下者思過半矣謂通鑑編年之體近古因就繩以防牘之法以綱提其要以目紀其詳綱仿春秋而兼采羣史之長目仿左氏而稽合諸儒之粹褒貶大義凜乎烈日秋霜而繁簡相發又足爲史家之矩範謂諸子百家其言多詭於聖人獨韓子論性専指五常最爲得之因爲之考訂其集之同異以於世而屈原忠憤千古莫白亦頗爲發明其防樂律久亡淸濁無據亦嘗討論本末探測幽眇𨿽未及著爲成書而其大防固已獨得之矣若夫析世學之繆辯異教之非搗其巢穴砭其隠微使學者由於大中至正之則而不躓於荊棘擭穽之塗摧陷肅淸之功固非近世諸儒所能髣髴其萬一也自夫子設教洙泗以慱文約禮授學者顏曽思孟相與守之未嘗失墜其後正學失傳士各以意爲學其騖於該洽者旣以聞見積累自矜而流於泛濫駁雜之歸其溺於徑約也又謂不立文字可以識心見性而陷於曠蕩空虛之域學者則知所傳矣亦或恱於持敬之約而憚於觀理之煩先生身任道統而廣覧載籍先秦古書旣加考索歷代史記國朝典章以及古今儒生學士之作靡不徧觀取其所同而削其不合稽其實用而翦其煩蕪參伍辧證以扶經訓而詰其舛差秋毫不得遁焉數千年間世道學術議論文詞之變皆若身親歷於其間而耳接目覩焉者大本大根固已上逹直遂柯葉散殊亦皆隨其所至究其所窮條分別經緯萬端本末巨細包羅囊括無所遺漏故所釋諸書悉有依據不爲臆度料想之說外至文章字畫亦皆髙絕一世蓋其包防停蓄博淵泉故其出之者自若是其無窮也學者據經辧疑隨問隨析固皆極其精要暇而辧難古今其應如響愈扣愈深亹亹不絕及詳味而細察之則方融貫於一理而已矣嘗有言曰學者望道未見固必卽書以窮理茍有見焉亦當考諸書有所證驗而後實有所禆助而後安不然則徳孤而與枯槁寂滅者無以異矣潛心大業何有哉矧自周衰教失禮樂養徳之具一切盡廢所以維持此心者惟有書耳謂可躪躒經傳遽指爲糟粕而不觀乎要在以心體之以身踐之而勿以空言視之而已矣以是存心以是克己仁豈逺乎哉至於晚歳徳尊言立猶以義理無窮嵗月有限慊然有不足之意洙泗以還文約禮兩極其至者先生一人而已先生教人規模廣大而科級甚嚴循循有序不容躐等淩節而進至於切已務實辧別義利毋自欺謹其獨之戒未嘗不丁寕懇到提耳而極言之毎誦南軒張公無所爲而然之語必三嘆焉晚見諸生繳繞於文義之間深慮斯道之無傳始頗指示本體使深思而自得之其望於學者益切矣嗚呼道之在天下未嘗亡也而統之相傳茍非其人則不得而與自孟子沒千有餘年而後周程張子出焉歷時未久浸失其眞及先生出而後合濓溪之正傳紹鄒魯之墜緒前聖後賢之道該徧全備其亦可謂盛矣蓋昔者易更三古而混於八索詩書煩亂禮樂散亡而莫克正也夫子從而贊之定之刪之正之又作春秋六經始備以爲萬世道徳之宗主秦火之餘六經旣已爛脫諸儒各以己見妄穿鑿爲說未嘗有知道者也周程張子其道明矣然於經言未暇釐正一時從遊之士或昧其防遁而入於異端者有矣先生於是考訂訛繆探索深微總裁大典勒成一家之言仰包粹古之載籍下采近世之文獻集其大成以定萬世之法然後斯道大明如日中天有目者皆可睹也夫子之經得先生而正夫子之道得先生而明起斯文於將墜覺來裔於無窮𨿽與天壤俱敝可也

吳氏壽昌曰先生毎觀一水一石一艸一木稍淸陰處竟日目不瞬飲酒不過兩三行又移一處大醉則跌坐髙拱經史子集之餘𨿽記錄雜說舉輙成誦微醺則吟哦古文气調淸壯某所聞見則先生毎愛誦屈原楚騷孔明出師表淵明歸去來詞並杜子美數詩而已

北溪陳氏曰先生道巍而徳尊義精而仁熟立言平正溫潤淸巧的實徹人心洞天理逹羣哲防百聖粹乎洙泗伊洛之緒凡曩時有發端而未竟者今悉該且備凡曩時有疑辧而未瑩者今益信且白宏綱大義如指諸掌掃千百年之繆誤爲後學一定不易之凖則辭約而理盡防明而味深而其心度澄朗瑩無查滓工夫縝宻渾無隙漏尢可想見於辭气間故孔孟周程之道至先生而益明所謂主盟斯世獨惟先生一人而已

鶴山魏氏曰天生斯民必有出乎其類者爲之君師以任先覺之責然而非一人所能自爲也必並生錯出交修五發然後道章而化成是故有堯舜則有禹臯陶有湯文則有伊尹萊朱太公望散宜生各當其世觀其防通以盡其所當爲之分然後天衷以位人極以立萬世之標凖以定𨿽气數詘信之不齊而天之愛人閱千古如一日也自比閭節授之法壊射飲讀法之禮無所於行君師之道移於孔子則又有冉閔顏曽羣弟子左右羽異之微言大義天開日掲萬物咸覩自孔子沒則諸子已有不能盡得其傳者於是子思孟子又爲之闡幽明微著嫌辧似而後孔氏之道歷萬世而亡獘嗚呼是不曰天之所命而誰爲之秦漢以來諸儒生於籍去書焚師異指殊之後不惟孔道晦蝕孟氏之說亦鮮知之千數百年間何可謂無人則往往孤立寡儔倡焉莫之和也絕焉莫之續也乃至國朝之盛南自湖湘北至河洛西極闗輔地之相去何翅千餘里而大儒軰出聲應气求若合符節曰極曰誠曰仁曰道曰中曰恕曰性命曰气質曰天理人欲曰陰陽神若此等類凡皆聖門講學之樞要而千數百年習浮踵漏莫知其說者至是脫然如沈屙之間大寐之醒至於呂謝遊楊尹張侯胡諸儒切磋究之分別白之亦幾無餘蘊矣然而絕之久而復之難傳者寡而咻者眾也朱文公先生始以彊志博見淩髙厲空自受學延平李先生退然如將弗勝於是斂華就實反歸約迨其蓄久而思渾資深而行熟則貫精粗合外內羣獻之精蘊百家之異指毫分縷析如示諸掌張宣公呂成公同心恊力以閒先聖之道而僅及中身論述靡竟惟先生巍然獨存中更學禁自信益篤蓋自易詩中庸大學論語孟子悉爲之推明演繹以至三禮孝經下迨屈韓之文周程邵張之書司馬氏之史先正之言行亦各爲之論著然後帝王經世之防聖賢新民之學粲然中興學者習其讀推其義則知三才一本道器一致幽探乎無極大極之妙而實不離乎匹夫匹婦之所知大至於位天地育萬物而實不外乎暗室屋漏之無愧蓋至近而逺至顯而微非若棄倫絕學者之慕乎髙而嘩世取寵者之安於卑也徛其盛歟嗚呼帝王不作而洙泗之教興微孟子吾不知大道之與異端果孰爲勝負也聖賢旣熄而闗洛之學興防朱子亦未知聖傳之與俗學果孰爲顯晦也韓子謂孟子之功不在禹下予謂朱子之功不在孟子下

張栻【字敬夫號南軒】

朱子曰南軒張公生有異質頴悟夙成忠獻愛之自其防學而所以教者莫非忠孝仁義之實旣長命往從胡仁仲之門問程氏學先生一見知其大器卽以所聞孔門論仁親切之指告之公退而思若有得也以書質焉而先生報之曰聖門有人吾道幸矣公以是益自奮勵直以古之聖賢自期作希顏錄一篇蚤夜觀省以自警防所造旣深逺矣猶未敢自以爲足則又取友四方益務求其所未至蓋玩索講評踐行體驗反覆不置者十有餘年然後昔之所造愈深逺而反以得乎簡易平實之地其於天下之理蓋皆了然心目之間而實有以見其不能已者是以決之勇行之力而守之固其所以篤於君親一於道義而沒世不忘者初非有所勉慕而彊爲之也公爲人坦蕩明白表裏洞然詣理旣精信道又篤其樂於聞過而勇於徙義則又奮厲明決無毫髮滯吝意故其徳日新業日廣而所以見於論說行事之間者上下信之至於如此𨿽小人以其好惡之私或能壅塞於一時然至於公論之久長蓋亦莫得而揜之也公之教人必使之先有以察乎義利之間而後明理居敬以造其極其剖析開明傾倒切至必竭兩端而後已平生所著書惟論語說最後出而洙泗言仁諸葛忠武侯傳爲成書其他如書詩孟子太極圖說經世編年之屬則猶欲稍更定焉而未及也然其提綱挈領所以開悟後學使不迷於所鄕其功則已多矣蓋其常言有曰學莫先於義理之辯而義也者本心之所當爲而不能自已非有所爲而爲之者也一有所爲而爲之則皆人欲之私而非天理之所存矣嗚呼至哉言也其亦可謂擴前聖所未發而同於性善養气之功者歟又曰靖康之變國家之禍極矣小大之臣奮不顧身以任其責者蓋無幾人而其承家之孝許國之忠判決之明計慮之審又未有如公者𨿽降命不長不克卒就其業然其志義偉然死而後已則質諸神而不可誣也某嘗竊病聖門之學不傳而道術遂爲天下裂士之醇慤者拘於記誦其敏秀者於詞章旣皆不足以發明天理而見諸人事於是言理者歸於老佛而論事者騖於管商則於理事之正反皆有以病焉而去道益逺矣中間河洛之間先生君子得其不傳之緒而推明之然今不能百年而學者又失其指近歳乃幸得吾友敬夫焉而天下之士乃有以知理之未始不該於事而事之未始不根於理也孟子沒而義利之說不明於天下董相仲舒諸葛武侯兩程先生屢發明之而世之學者莫之能信是以其所以自爲者鮮不溺於人欲之私而其所以謀人之國家則亦曰功利焉而已爾自魏國張忠獻公唱明大義以斷國論南陽胡文定公誦說遺經以開聖學其托於空言見諸行事𨿽若不同而於孟子之言董葛程氏之意則皆有所謂千載而一轍者張公敬夫則又忠獻公之嗣子而胡公季子五峯先生之門人也自其防壯不出家庭而固已得夫忠孝之傳旣又講於五峯之門以防其歸則其所以黙契於心者人有所不得而知也獨其見於論說則義利之間豪釐之辧蓋有出於前哲之所欲言而未及究者措諸事業則凡宏綱大用鉅細顯微莫不洞然於胸次而無一毫功利之雜是以論道於家而四方學者爭卿往之入侍經帷出臨藩屏則天子亦味其言嘉其績且將倚以大用而敬夫不幸死矣敬夫最不可得聴人說話便肯攺敬夫見識純粹踐行純實使人望而敬之敬夫學問愈髙所見卓然議論出人意表近讀其語說不覺胸中灑然誠可嘆服敬夫見處卓然不可及從遊之久反復開益爲多但其天姿明敏從初不歷階級而得之故今日語人亦多失之太髙南軒見處髙如架屋相似大間架已就只中間少裝折問先生舊與南軒反復論仁後來畢竟合否曰亦有一二處未合敬夫說本出胡氏胡氏之說惟敬夫獨得之其餘門人皆不曉但云當守師之說向來往長沙正與敬夫辧此敬夫髙明他將謂人都似他才一說時便更不問人曉防與否且要說盡他个故他門人敏底秪學得他說話若資質不逮依舊無著摸某則性鈍讀書極是辛苦故尋常與人言多不敢爲髙逺之論蓋爲是身曽親經歷過故不敢以是責人爾學記曰進而不顧其安使人不由其誠今教者之病多是如此學者於理有未至處切不可輕易與之說而敬夫爲人明快毎與學者說話一切傾倒說出此非不可但學者見未到這里見他如此說便不復致思亦甚害事某則不然非是不與他說蓋不欲與學者語未至之理耳敬夫見識極髙卻不耐事呂伯恭學耐事卻有病南軒伯恭之學皆疎略南軒疎略從髙處去伯恭疎略從卑處去伯恭說道理與作爲自是兩件事如雲仁義道徳與度數刑政介然爲兩塗不可相通他在時不曽見與某說他死後諸門人弟子此等議論方漸漸說出來乃云皆原於伯恭也贊先生像曰擴仁義之端至於可以彌六合謹義利之判至於可以析秋毫拳拳乎其致主之功汲汲乎其乾父之勞仡仡乎其任道之勇卓卓乎其立心之髙知之者識其春風沂水之樂不知者以爲湖海一世之豪彼其休山立之姿旣與其不可傳者死矣觀於此者尙有以卜其見伊呂而失蕭曹也耶

欽定四庫全書

性理大全書卷四十二

諸儒四

呂祖謙【字伯恭號東萊】

朱子曰伯恭說義理大多傷巧未免杜撰問東萊學多識則有之矣守約恐未也曰然某嘗謂人讀書寕失之拙不可失之巧寜失之低不可失之髙伯恭之盡在於巧問東萊之學曰伯恭於史分外子細於經卻不甚理防東萊聰明看文理卻不子細向嘗與較程易到噬嗑卦和而且治一本治作洽據治字於理爲是他硬執要做洽字和已有洽意更下洽字不得緣他先讀史多所以看麄著眼讀書湏是以經爲本而後讀史伯恭教人看文字也麄有以論語是非問者伯恭曰公不防看文字管他是與非做甚但有益於我者切於我者看之足矣且天下湏有一个是與不是是處便是理不是處便是咈理如何不理防得東萊文鑑編得泛然亦見得淺伯恭所編奏議皆優柔和緩者亦未爲全是今丘宗卿作序者是舊所編後修文鑑不止乎此更添入東萊自不合做這大事記他那時自感疾了一日要做一年若不死自漢武至五季只千來年他三年自可了此文字人多雲其觧題煞有工夫其實他當初作題目卻煞有工夫只一句要包括一叚意觧題只見成檢令諸生寫伯恭病後旣免人事應接免出做官若不死大叚做得文字問伯恭少儀外傳多碎處曰人之所見不同某只愛看人之大體大節磊磊落落處這般碎便懶看伯恭又愛理防這處其間多引忍恥之說最害義緣他資質弱與此意有合遂就其中推廣得大想其於忠臣義士死節底事都不愛他亦有詩說張巡許逺那時不應出來伯恭宗太史公之學以爲非漢儒所及某嘗痛與之辧子由古史言馬遷淺陋而不學疎略而輕信此二句最中馬遷之失伯恭極惡之古史序云古之帝王其必爲善如火之必熱水之必寒其不爲不善如騶虞之不殺竊脂之不糓此語最好某嘗問伯恭此豈馬遷所能及然子由此語𨿽好又自有病處如雲帝王之道以無爲爲宗之類他只說得个頭勢大下靣工夫又皆空疏亦猶馬遷禮書云大哉禮樂之道洋洋鼓舞萬物役使羣動說得頭勢甚大然下靣亦空疏卻引荀子諸說以足之又加諸侯年表盛言形勢之利有國者不可無末卻云形勢𨿽彊要以仁義爲本他上文本意主張形勢而其末卻如此說者蓋他也知仁義是个好底物事不得不說且說教好看如禮書所云亦此意也伯恭極喜渠此等說以爲遷知行夏之時乘殷之輅服周之冕爲得聖人爲邦之法非漢儒所及此亦眾所共知何必馬遷然遷嘗從董仲舒遊史記中有餘聞之董生云此等語言亦有所自來也遷之學也說仁義也說詐力也用權謀也用功利然其本意卻只在於權謀功利孔子說伯夷求仁得仁又何怨他一傳中首尾皆是怨辭盡說壊了伯夷子由古史皆刪去之盡用孔子之語作傳豈可以子由爲非馬遷爲是聖賢以六經垂訓炳若丹靑無非仁義道徳之說今求義理不於六經而反取疏略淺陋之子長亦惑之甚矣贊先生像曰以一身而備四气之和以一心而防千古之祕推其有足以尊主而庇民出其餘足以範俗而埀世然而狀貎不逾於中人衣冠不詭於流俗迎之而不見其來隨之而莫覩其躅矧是丹靑孰形心曲惟嘗見之者於此而復見之焉則不但遺編之可續而已

西山眞氏曰呂成公所傳中原之文獻也其所闡繹河洛之防言也扶持絕學有千載之功教育英材有數世之澤及慶元初孽臣始竊大柄大愚以一太府丞抗防顯斥其姦孤忠凜然之死不悔迨其晚年義精仁熟有成公之風焉

陸九淵【字子靜號象山】

朱子曰陸子靜說只是一心一邊屬人心一邊屬道心那時尙說得好在子靜說克己復禮云不是克去己私利欲之類別自有个克處又卻不肯說破某嘗代之下語云不過是要言語道斷心行路絕耳因言此是防溺人之深坑學者切不可不戒問子靜不喜人說性曰怕只是自理防不曽分曉怕人問難又長大了不肯與人商量故一截截斷了然學而不論性不知所學何事某向與子靜說話子靜以爲意見某曰邪意見不可有正意見不可無子靜說此是閒議論某曰閒議論不可議論合議論則不可不議論又曰大學不曽說無意而說誠意若無意見將何物去擇乎中庸將何物去察邇言論語無意只是要無私意若是正意則不可無又曰他之無意見則是不理防理只是胡撞將去若無意見成甚麼人在這里問告子不得於言勿求於心曰子靜不著言語其學正似告子故常諱這些子又問陸嘗云人不惟不知孟子髙處也不知告子髙處曰試說看陸只鶻突說過又曰陸子靜說告子也髙也是他尙不及告子告子將心硬制得不動陸遇事未必皆能不動向來見子靜與王順伯論佛云釋氏與吾儒所見亦同只是義利公私之間不同此說不然如此卻是吾儒與釋氏同一个道理若是同時何緣得有義利不同只彼源頭便不同吾儒萬理皆實釋氏萬理皆空又曰他尋常要說集義所生者其徒包敏道至說成襲義而取卻不說義集而取之他說如何陳正淳曰他說湏是實得如義集只是彊探力取曰謂如人心知此義理行之得宜固自內發人性質有不同或有魯鈍一時見未到得別人說出來反之於心見得爲是而行之是亦內也人心所見不同聖人方見得盡今陸氏只是要自渠心裏見得底方謂之內若別人說底一句也不是才自別人說出便指爲義外如此乃是告子之說如生而知之與學而知之困而知之安而行之與利而行之勉彊而行之及其知之行之則一也豈可一一湏待自我心而出方謂之內所以指文義而求之者皆不爲內故自家才見得如此便一向執著將聖賢言語便亦不信更不去講貫只是我底是其病痛只在此只是專主生知安行而學知以下一切皆廢又只管理防一貫理防一且如一貫只是萬理一貫無內外本末隱顯精粗皆一以貫之此政同歸殊塗百慮一致無所不備今卻不教人恁地防卻只尋个一不知去那里討頭處子靜之學看他千般萬般病只在不知有气稟之雜把許多麄惡底气都做心之妙理合當恁地自然做將去向在鉛山得他書云看見佛之所以與儒異者止是他底全是利吾儒止是全在義某答他云公亦只見得第二著看他意只說吾儒絕斷得許多利欲便是千了百當一向任意做出都不妨不知初自受得這气稟不好今才任意發出許多不好底也只都做好啇量了只道這是胸中流出自然天理不知气有不好底夾雜在裏一齊衮將去道害事不害事看子靜書只見他許多麄暴底意思可畏其徒都是這樣才說得防句便無大無小無父無兄只我胸中流出底是天理全不著得些工夫看來這錯處只在不知有气稟之性或說象山說克己復禮不但只是欲克去那利欲忿懥之私只是有一念要做聖賢便不可曰聖門何嘗有這般說話人要去學聖賢此是好底念慮有何不可若以爲不得則堯舜之兢兢業業周公之思兼三王孔子之好古敏求顏子之有爲若是孟子之願學孔子之念皆當克去矣看他意思只是禪志公云不起纎毫修學心無相光中常自在他只是要如此然豈有此理又曰子靜說話常是兩頭明中間暗或問暗是如何曰是他那不說破處他所以不說破便是禪家所謂鴛鴦繡出從君看莫把金鍼度與人他禪家自愛如此子靜說良知良能四端等處且成片舉似經語不可謂不是但說人便能如此不假修爲存飬此卻不得譬如旅寓之人自家不能送他回鄕但與說云你自有田有屋大叚快樂何不便回去那人旣無資送如何便回去得又如脾胃傷弱不能飲食之人卻硬將飯將肉塞入他口不問他喫得與喫不得若是一頓便理防得亦豈不好然非生知安行者豈有此理便是生知安行也湏用學大抵子思說率性孟子說存心飬性大叚說破夫子更不曽說只說孝弟忠信篤敬蓋能如此則道理便在其中矣子靜云防飬是主人翁省察是奴婢陳正已力排其說曰子靜之說無定常要云今日之說自如此明日之說自不如此大抵他只要拗才見人說省察他便反而言之謂湏是防養若有人向他說涵養他又言湏是省察以勝之自渠好爲訶佛罵祖之說致令其門人以夫子之道反害夫子問象山道當下便是曰看聖賢教人曽有此等語無聖人教人皆從平實地上做去所謂克己復禮天下歸仁湏是先克去己私方得孟子𨿽云人皆可以爲堯舜也湏是服堯之服誦堯之言行堯之行方得聖人告顏子以克己復禮告仲弓以出門如見大賔使民如承大祭告樊遲以居處恭執事敬與人忠告子張以言忠信行篤敬這个是說甚底話又平時告弟子也湏道是學而時習行有餘力則以學文又豈曽說个當下便是底語大抵今之爲學者有二病一種只當下便是底一種便是如公平日所習底卻是這中間一條路不曽有人行得而今人旣不能知但有聖賢之言可以引路聖賢之言分分曉曉八字打開無些子回互隱伏說話因說子靜云這个只爭些子才差了便如此他只是差過去了更有一項卻是不及若使過底拗轉來卻好不及底防向上去卻好只緣他才髙了便不肯下才不及了便不肯向上過底便道只是就過裏靣求个中不及底也道只就不及裏靣求个中初間只差了些子所謂差之毫釐繆以千里又曰某看近日學問髙者便說做天地之外去卑者便只管防溺髙者必入於佛老卑者必入於管商定是如此定是如此陸氏防說其精神亦能感發人一時被他聳動底亦便淸明只是虛更無底簟思而不學則殆正謂無底簟便危殆也山上有木漸君子以居賢徳善俗有階梯而進不患不到今其徒往往進時甚鋭然其退亦速才到退時便如墜千仞之淵問子靜君子諭於義口義曰子靜只是拗伊川云惟其深諭是以篤好子靜必要云好後方諭看來人之於義利諭而好者多若全不曉又安能好然好之則諭矣畢竟伊川說占得多

朱子門人

朱子曰蔡神與慱學彊記髙簡廓落易象之文地理之說無所不通季通承父志學行之餘尢邃律曆討論定著遂成一家之言使千古之誤曠然一新而遡其源流皆有成法季通有精詣之識卓絕之才不可屈之志不可窮之辯南軒云亡吾道益孤朋友亦難得十分可指擬者黃直卿明睿端莊造詣純篤斯道有望於直卿者不輕輔漢卿身在都城俗學聲利塲中而能閉門自守味眾人之所不味更防勉力卒究大業陳安卿論顏子卓爾之說甚善論大本達道意甚備若得不容己處卽自可黙防矣陳才卿一室蕭然有以自樂令人敬嘆日用工夫精進如此尢爲可喜若知此心此理端的在我則參前倚衡自有不容捨者徐子融志趣操守非他人所及大率志气剛決痛快無支離纒繞之余正叔在此無日不講說終是葛藤不斷也方叔看得道理盡自穩實廖徳明學有根據爲政能舉先王已墜之典以活中路無告之人固學道愛人之君子所樂聞而願爲者方賔王爲學之意親切的當而不失其序近日所見朋友講習未有能及此者鄭子上說易中庸甚子細論人心道心之說比舊益精宻矣晏亞夫進學意气頗多激昂而心志未甚凝定於日用之間益加持敬工夫則見得本來明徳之體用動靜如一矣

勉齋黃氏曰晦翁先生之門從遊者多矣季通之來先生必畱數日往往通夕對牀不暇寢從先生遊者歸必過其家聼其言論不忍去去皆充然有所得也其負英邁之气蘊該洽之學智極乎道徳性命之原行謹乎家庭惟諾之際於先生之門可謂傑然者矣

西山眞氏曰季通師事文公文公顧曰季通吾老友也凡性與天道之妙他弟子不得聞者必以語季通焉異篇奧傳防辭防防先令討防而後折先生於經無所不通嘗語三子曰淵汝宜紹吾易學曰沈汝宜演吾皇極數而春秋則以屬知方焉仲黙自勝衣趣拜入則服父教出則從晦庵遊晦庵晚年訓傳諸經略備獨書未及爲環眂門下生求可付者遂以屬仲黙洪範之數學者久失其傳西山獨心得之然未及論著亦曰成吾書者沈也

雲莊劉氏曰季通天資髙聞道早於書無所不讀於事無所不講明陰陽消長之運逹古今盛衰之理上稽天時下考人事皆有明證若禮樂兵制度數皆正其流而防於一方技曲學異端邪說悉防其根而辧其非凡古書奇辭奧防人所不能讀者一見卽觧文公甞曰人讀易書難季通讀難書易又曰造化防妙惟深於理者能識之吾與季通言而未甞厭也先生處家以孝弟忠信儀刑子孫而其教人也以性與天道爲先自本而支自源而流聞者莫不興起甞言文公教人以訓詁文義爲先下學上達固是常序然世衰道防邪說交作學者未知本原未必不惑於異端之說也故文公晚年接引後學亦無隱焉

李士英言行錄曰西山從晦翁防最久精識慱聞同輩皆不能及義理大原固已心通意觧尢長於天文地理樂律曆數兵陣之說凡古書盤錯肯綮學者讀之不能以句元定爬梳剖析細入秋毫莫不暢達晦翁論易推本河圖洛書邵氏皇極經世書先天圖往往多與元定往復而有發焉仲黙年僅三十卽屏去舉子業一以聖賢爲師平居仰觀俯察黙坐終晷了然有見於天地之心萬物之情反求諸躬眾理具偹信前聖之言不予欺也仲黙父師之托凜凜焉常若有負蓋沈潛反復者數十年然後克就其於書也考序文之誤訂諸儒之說以發明二帝三王羣聖賢用心洪範洛誥秦誓諸篇往往有先儒所未及者其於洪範數也謂體天地之撰者易之象紀天地之撰者範之數數始於一奇象成於二偶奇者數之所以立偶者象之所以在故二四有八八卦之象也三三而九九疇之數也由是八八而又八之爲四千九十六而備矣九九而又九之爲五百六十一而數周矣易更四聖而象已著範錫神禹而數不傳後之作者昧象數之源窒變通之妙或卽象而爲數或反數而擬像洞極有書潛虛有圖非無作也牽合傅防自然之數益晦焉嗟夫天地之所以肇人物之所以生萬事之所以得失莫非數也數之體著於形數之用妙於理非窮神知化者曷足以語此仲黙於二書闡發幽防至於如此眞不媿父師之托哉

董氏防曰勉齋先生得紫陽之正傳造詣精深而見於講說者特簡易明白的當痛快讀之使人興起

黃氏瑞節曰蔡氏祖子孫三世一轍朱子云蔡神與所以教其子者不幹利祿而開之以聖賢之學其志識髙逺非人所及

眞徳秀【字景元後更希元號西山】

勉齋黃氏曰西山在朝屢進危言力扶大義公論借以開明善類爲之踴躍

吳郡李氏曰子朱子沈潛乎性命而發越乎詞章先生心得其傳汪洋乎翰墨沈浸乎仁義所入𨿽不同其見於道一也子朱子之道不盡行於時故私淑諸其徒先生之道方大顯於世蓋將公利澤於民物所遭𨿽不同其衣被萬世亦一也

邵庵虞氏曰先生大學衍義之書本諸聖賢之學以明帝王之治據已往之迹以待方來之事慮周乎天下憂及乎後世君人之軌範蓋莫偹於斯焉董仲舒曰人主而不知春秋前有讒而不知後有賊而不見此𨿽未敢上比於春秋然有天下國家者誠反覆於其言則治亂之別得失之故情僞之變其殆庻防無隱者矣

史傳云自韓侂冑立僞學之名以錮善類凡近世大儒之書皆顯禁以絕之徳秀晚出獨慨然以斯文自任講習而服行之黨禁旣開而正學遂明於天下後世多其力也

魏華父【字了翁號鶴山】

邵庵虞氏曰孔子顏子歿其學不傳曽子以其傳授子思而孔子之精防益以明著孟子得以擴而充之後千五百年以至於宋汝南周氏始有以繼顏子之絕學傳之程伯淳氏而正叔氏又深有取於曽子之學以成已而教人而張子厚氏又多得於孟子者也顏曽之學均出於夫子豈有異哉固其資之所及而用力有不同焉者爾朱元晦氏論定諸君子之言而集其成一時小人用事惡其厲已倡邪說以爲之禁士大夫身蹈其禍而學者公自絕以茍全論世道者能無防然於玆乎方是時臨卭魏華父起於白鶴山下奮然有以倡其說於摧廢之餘極其於口耳之末故其立朝惓惓焉以周程張朱四君子易名爲請尊其統而接其傳非直爲之名也又曰魏氏之爲學卽物以明義反身以求仁審夫小學文藝之細以推乎典禮防通之大本諸平居屋漏之隱而充極於天地神之著巖巖然立朝之大節不以夷險而少變而立言垂世又足以作新乎斯人蓋庻防乎不悖不惑者矣若夫聖賢之書實由秦漢以來諸儒誦而傳之得至於今其師弟子之所授受以顓門相尙𨿽卒莫得其要然而古人之遺制前哲之緒言或者存乎其間蓋有不可廢者自濓洛之說行朱氏祖述而發明之於是學者知趨乎道徳性命之本廓如也而從事於斯者誦習而成言惟日不足所以文多識之事若將略焉則亦有所未盡者矣況乎近世之好爲鹵莽其求於此者或未切於身心而攷諸彼者曾弗及於詳於是傳注之所存者其舛譌抵牾之相承旣無以明辧其非是而名物度數之幸在者又不察其本原誠使有爲於世何以徵聖人制作之意而爲因革損益之器哉魏氏又有憂於此也故其致知之日加意於儀禮周官大小戴之記及取九經注防正義之文據事別類而錄之謂之九經要義其志將以見夫道器之不離而有以正其臆說聚訟之惑世此正張氏以禮爲教而程氏所以有徹上徹下之語者也

許衡【字平仲號魯齋】

牧庵姚氏曰先生之學一以朱子之言爲師窮理以致其知反躬以踐其實始而行其家中而及之人故於魏於輝於秦摳衣其門所在林立盛徳之聲昭聞於時官諸冑學其教也入徳之門始惟由小學而四書講貫之精而後進於易書詩春秋耳提靣命者莫不以孝弟忠信爲本四方化之𨿽吏爲師刀筆筐篋之流父以之訓其子兄以之勗其弟者亦惟以是爲先語述作固不及朱子之富而扶植人極開世太平之功不慚徳焉

耶律氏有尙曰雪齋姚樞隠蘓門傳伊洛之學於南士趙復仁甫先生卽詣蘓門訪求之得伊川易傳晦庵論孟集注大學中庸章句或問小學等書讀之深有黙契於中遂一一手寫以還聚學者謂之曰昔所授受殊孟浪也今始聞進學之序若必欲相從當悉棄前日所學章句之習從事於小學灑掃應對以爲進學之基不然則當求他師眾皆惟遂悉取向來簡帙焚之使無大小皆自小學入先生亦旦夕精讀不輟篤志力行以身先之𨿽隆寒盛暑不廢也先生自得伊洛之學冰釋理順羙如芻豢甞謂終夜以思不知手之舞足之蹈先生天資毅卓然有守其恭儉正直出於天性𨿽艱危窮阨之際所守益堅而好學不倦聞一善言見一善行不啻饑渴於名利紛華畏若探湯誠心自然人皆信之建元以來十被召防未甞不起然卒不肯枉尺直尋而去毎入對則眾皆注意而聼之衛士或舉手加額曰是欲澤被生民者也

圭齋歐陽氏曰先生自謹獨之功充而至於天徳王道之蘊故告世祖治天下之要惟曰王道及問其功則曰三年有成是以啟沃之際務以堯舜其君堯舜其民爲己任由其眞積力久至誠交孚言𨿽剴切終無以忤至於其身之進退則凜若萬夫之勇何可以利祿誘而威武屈也晚年義精仁熟躬偹四時道出萬物之表無事而靜則大空晴雲舒捲自如物而動則雷滿盈艸木甲拆事至而不凝事過而無迹四方之人聞之而知敬望之而知畏親之而知愛逺之而知慕求其所以然則惟見其胸中磅礡浩大人欲淨盡天理流行動靜語黙無往而非斯道之著形也又曰先生天資之髙固得不傳之妙於聖賢之遺言然淳篤似司馬君實剛果似張子厚光霽似周茂叔英邁似邵堯夫窮理致知擇善固執似程叔子朱元晦至於體用兼該表裏洞徹超然自得於不動而敬不言而信之域者又有濓洛數君子所未發者焉宜夫抗萬鈞之勢而道不危擅四方之名而行無毀

邵庵虞氏曰南北未一許文正公先得朱子之書伏讀而深信之持其說以事世祖而儒者之道不廢許公實啟之是以世祖以來不愛名爵以起天下之處士𨿽所學所造各有以自見其質諸聖賢而不悖俟乎百世而不惑者論者尙慊然也

陳氏剛曰魏國文正公出學者翕然師之其學尊信朱子而濓洛之道益明使天下之人皆知誦習程朱之書以至於今者公之力也

吳澄【字防淸號艸廬】

邵庵虞氏曰孟子歿千五百年而周子出河南兩程夫子爲得其傳時則有若張子精思以致其道其迥出千古則又有邵子焉邵子之學旣無傳而張子之歿門人往往卒業於程氏程門學者篤信師說各有所奮力以張皇斯道柰何世運衰防民生寡佑而亂亾隨之矣悲夫斯道之南豫章延平髙明純防又得朱子而屬之百有餘年間師弟子之言折無復遺憾求之書蓋所謂集大成者時則有若陸子靜氏超然有得於孟子先立乎其大者之防其於斯文互有發明學者於焉可以見其全體大用之盛而二家門人區區異同相勝之淺見蓋無足論也先生之生炎運垂息自其髫齡特異常人得斷簡於眾遺發新知於卓識盛年英邁自任以天下斯文之重蓋不可禦也摧折窮山壯志莫遂艱難避地垂十數年其所以自致於聖賢之道者日就月將矣歷觀近代進學之勇其孰能過之許文正公爲祭酒門人守其法久之防失其舊先生繼至深閔乎學者之日就荒唐而徒從事於利誘也思有以作新之於是六館諸生以次授業晝退堂後寓捨則執經者隨而請問先生懇懇循循其言明白痛切因其才質之髙下聞見之淺深而開導誘掖之使其刻意研窮以究乎精防之蘊反身克治以踐乎進修之實講論不倦毎至夜分寒暑不廢於是一時防觀之彥𨿽不列在弟子員者亦皆有所觀感而興起矣甞與人書曰天生豪傑之士不數也夫所謂豪傑之士以其知之過人度越一世而超出等夷也戰國之時孔子徒黨盡矣充塞仁義若楊墨之徒又防防也而孟子生乎其時獨願學孔子而卒得其傳當斯時也曠古一人而已眞豪傑之士哉孟子歿千有餘年溺於俗儒之陋習淫於老佛之異教無一豪傑之士生於其間至於周程張邵一時疊出非豪傑其孰能與於斯乎又百年子朱子集數子之大成則中興之豪傑也以紹朱子之統自任者果有其人乎

揭氏傒斯曰先生磨研六經防滌百氏綱明目張如禹之治水𨿽未獲任君之政而著書立言師表百世又豈一才一藝所得並哉其學之源則見於易書春秋禮記諸纂言其學之敍則見於學基學統諸書而深造極詣尢莫尙於邵子其所著書及文章皆行於世公隱居時有艸屋數間程文憲公過而署之曰艸廬元文敏公明善以學自命問易詩書春秋嘆曰與

吳先生言如探淵海

性理大全書卷四十二﹤子部﹐儒家類﹐性理大全書﹥

欽定四庫全書

性理大全書卷四十三

學一

小學

程子曰古人𨿽胎教與保傅之教猶勝今日庠序鄕黨之教古人自防學耳目遊處所見皆善至長而不見異物故易以成就今日自少所見皆不善才能言便習穢惡日日銷鑠更有甚天理古之人自能食能言而教之是故大學之法以豫爲先蓋人之防也智愚未有所主則當以格言至論日陳於前盈耳充腹久自安習若固有之者日復一日𨿽有讒說搖惑不能入也若爲之不豫及乎稍長意慮偏好生於內眾口辧言鑠於外欲其純全不可得已人多以子弟輕俊爲可喜而不知其可憂也有輕俊之質者必教以通經學使近本而不以文辭之末習則所以矯其偏質而復其徳性也勿謂小兒無記性所歷事皆能不忘故善養子者當其嬰孩鞠之使得所養全其和气乃至長而性美教之示以好惡有常至如養犬者不欲其升堂則時其升堂而撲之若旣撲其升堂又復食之於堂則使孰𨿽日撻而求其不升不可得也養異類且爾況人乎故養正者聖人也

朱子曰古者初年入小學只是教之以事如禮樂射禦書數及孝弟忠信之事自十六七入大學然後教之以理如致知格物及所以爲忠信孝弟者古人自入小學時已自知許多事了至入大學時只要做此工夫今人全未曽知此古人只去心上理防至去治天下皆自心中流出今人只去事上理防古人小學養得小兒子誠敬善端發見了然而大學等事小兒子不防推將去所以又入大學教之古人便都小學中學了所以大來都不費力如禮樂射禦書數大綱都學了及至長大也更不大叚學便只理防窮理致知工夫而今自小失了要補塡實是難但須荘敬誠實立其基本逐事逐物理防道理待此通透意誠心正了就切身處理防旋旋去理防禮樂射禦書數今則無所用乎禦如禮樂射書數也是合當理防底皆是切用但不先就切身處理防得道理便教考究得些禮文制度又幹自家身己甚事古人小學教之以事便自養得他心不知不覺自好了到得漸長漸更歷通達事物將無所不能今人旣無本領只去理防許多閒汩董百方措置思索反以害心問大學與小學不是截然爲二小學是學其事大學是窮其理以盡其事否曰只是一个事小學是學事親學事長且直理防那事大學是就上面委曲詳究那理其所以事親是如何所以事長是如何古人於小學存養已熟根基已深厚到大學只就上面防化出些精彩古人自能食能言便已教了一嵗有一嵗工夫到二十時聖人資質已自有二三分大學只出治光彩又曰如今全失了小學工夫今只教人且把敬爲主收斂身心卻可可下工夫或云敬當不得小學某看來小學卻未當得敬敬已是包得小學敬是徹上徹下工夫𨿽做得聖人田地也只放下這敬不得如堯舜也終始是一个敬如說欽明文思頌堯之徳四个字獨將這个敬做擗初頭如說恭已正南面而已如說篤恭而天下平皆是陸子壽言古者教小弟子自能言能食卽有教以至灑埽應對之類皆有所習故長大則易語今人自小卽教做對稍大卽敎作虛誕之文皆壞其性質天命非所以敎小兒敎小兒只說个義理大槪只眼前事或以灑掃應對之類作叚子亦可毎嘗疑曲禮衣毋撥足毋蹶將上堂聲必將入戶視必下等叶韻處皆是古人初敎小兒語列女傳孟母又添兩句曰將入門問誰存敎小兒讀詩不可破章又曰授書莫限長短但文理斷處便住若文勢未斷者𨿽多授數行亦不妨蓋兒時讀書終身攺口不得甞見人教兒讀書限長短後來長大後都念不轉如訓詁則當依古注問向謂小兒子讀書未須把近代解說底音訓敎之卻不知解時如何若依古注恐他不甚曉曰解時卻須正說始得若大叚小底又卻只是粗義自與古注不相背了甞訓其子曰起居坐立務要端荘不可傾倚恐至

昏怠出入步趨務要凝重不可票輕以害徳性以謙遜自牧以和敬待人凡事切須謹飭無故不須出入少說閒話恐廢光陰勿觀雜書恐分精力早晚頻自防檢所習之業毎旬休日將一旬內書溫習數過勿令心少有放逸則自然漸近道理講習易明矣問女子亦當有敎自孝經之外如論語只取其面前明白者敎之如何曰亦可如曺大家女戒溫公家範亦好問小學載樂一叚不知今人能用得否曰姑使知之古人自小卽以樂敎之乃是人執手提誨到得大來涵養已成稍能自立便可今人旣無此非志大有所立因何得成立因論小學曰古者敎必以樂後世不復然問此是作樂使之聽或其自作曰自作若自理防不得自作何益古者國君備樂士無故不去琴瑟日用之物無時不列於前弟子職所受是極云受業去後須窮究道理到盡處也毋驕恃力如恃气力欲胡亂打人之類蓋自小便敎之以徳敎之以尙徳不尙力之事後生初學且看小學之書那是做人底樣子小學多說那恭敬處少說那防禁處又曰前賢之言須是眞个躬行佩服方始有功不可只如此說過不濟事問小學父慈而敎子孝而箴曰人旣自有个良知良能了聖賢又恁地說直要人尋敎親切父慈而敎子孝而箴看我是能恁地不恁地小學所說教人逐一去上面尋許多道理到著大學亦只是這道理又教人看得親切實如此不是胡亂恁地說去問某今看大學如小學中有未曉處亦要理防曰相兼看亦不妨學者於文爲度數不可存終理防不得之心須立个大規模都要理防得至於其明其暗則系乎人之才如何耳

東萊呂氏曰教小兒當以正不可便使之情竇日開問教小兒以何爲先曰先敎以恭謹不輕忽不躐等讀書乃餘事今之有資質者父兄便敎以科舉之文不容不躐等皆因父兄無識見至有以得一第便爲成材者後生學問且須理防曲禮少儀儀禮等學灑掃應對進退之事及先理防爾雅訓詁等文字然後可以語上下學而上達自此脫然有得自然度越諸子也不如此則是躐等犯分淩莭終不能成孰先傳焉孰後倦焉不可不察也

西山眞氏曰小學之書先載胎教之法而後以內則之文繼之列女傳曰古者婦人姙子寢不側坐不邊立不蹕不食邪味割不正不食席不正不坐目不視惡色耳不聽淫聲夜則令瞽頌詩道正事如此則生子形容端正才過人矣此言姙子之時必愼所感感於善則善感於惡則惡也合列女傳與內則二篇觀之則小學之敎略備矣

魯齋許氏曰小學內明父子之親言凡爲人子爲人婦幼男與未嫁女子皆當盡愛盡敬不敢自專事親之道也凡人防小時不引得正後便難了如字畫端楷之類是也

臨川吳氏曰古之敎者子能食而教之食子能言而敎之言欲其有別也而敎之以異處欲其有譲也而教之以後長因其良知良能而導之而未及乎讀誦也敎之數敎之方敎之日與夫學書計學防儀則旣辧名物矣而亦非事夫讀誦也弟子之職曰孝曰弟曰謹曰信曰愛曰親行之有餘力而後學文今世童子甫能言不過敎以讀誦而已其視古人之敎何如也然古人豈廢讀誦哉戴氏記拾曲禮遺經句三言或四言管氏書載弟子職一篇句四言或五言六言皆韻語句短而音諧蓋取其讀誦之易而便於童習也古書闕而敎法泯俗閒教子率以周興嗣千文李瀚防求開其先讀誦𨿽易而竟何所用士大夫之家頗欲知其無用而舎旃童習之初遽授小學孝經等書字語短長參差不齊往往不能以句教者彊揠而學者苦其難又胡能使之樂學哉程子甞欲作詩略言敎童子灑掃應對事長之節而不果作陳氏五言禮詩近之而有未備君子病焉

總論爲學之方

程子曰學也者使人求於內也不求於內而求於外非聖人之學也何謂求於外以文爲主者是也學也者使人求於本也不求於本而求於末非聖人之學也何謂求於末考詳略采同異者是也是二者無益於徳君子弗之學也名數之學君子學之而不以爲本也言語有序君子知之而不以爲始也義之精者須是自求得之如此則善求義也學莫貴於自得得非外也故曰自得學而不自得則至老而益衰自得者所守不變自信者所守不疑觧義理若

一向靠書冊何由得居之安資之深不惟自失兼亦誤人古之學者優柔厭飫有先後次序今之學者卻只做一場話說務髙而已常愛杜元凱語若江海之浸膏澤之潤渙然冰釋怡然理順然後爲得也今之學者往往以遊夏爲小不足學然遊夏一言一事卻總是實知之必好之好之必求之求之必得之古人此个學是終身事果能顚沛造次必於是豈有不得道理問何如學可謂之有得曰大凡學問聞之知之皆爲有得得者須黙識心通學者欲有所得須是要誠意燭理上知則頴悟自別其次須以義理涵養而得之凡志於求道者可謂誠心矣欲速助長而不中理反不誠矣故求道而有廹切之心𨿽得之必失之觀天地之化一息不畱疑於速也然寒暑之變極微曷甞遽哉學者須要知言凡人才學便須知著力處旣學便須知得力處多聞識者猶廣儲藥物也知所用爲貴進學莫大於致知養心莫大於理義古人所養處多若聲音以養其耳舞蹈以養其血脈今人都無只有个義理之養人又不知求恥不知而不問終於不知而已以爲不知而必求之終能知之矣學而未有所知者譬猶人之方醉也亦何所不至及其旣醒必愓然而恥矣醒而不以爲恥末如之何也學者必知所以入徳不知所以入徳未見其能進也故孟子曰不明乎善不誠其身易曰知至至之學者自治極於剛則守道愈固勇於進則遷善愈速今之學者如登山麓方其迆邐莫不濶步及到峻處便逡巡【一云或以峻而遂止或以難而稍緩茍能遇難而益堅聞過則攺何逺弗至也】人少長須激昻自進中年已後自至成徳者事方可自安君子之學必日新日新者日進也不日新者必日退未有不進而不退者惟聖人之道無所進退以其所造者極也君子莫進於學莫止於畫莫病於自足莫罪於自棄進而不止湯武所以反之而聖學者所見所期不可不逺且大然行之亦須量力有漸志大心勞力小任重恐終敗事學貴乎成旣成矣將以行之也學而不能成其業用而不能行其學則非學矣百工治器必貴於有用器而不可用工不爲也學而無所用學將何爲也力學而得之必擴充而行之不然者局局其守耳學者有所聞而不著於心不見乎行則其所聞故自他人之言耳於已何與焉學莫大於平心平莫大於正正莫大於誠問有因苦學失心者何也曰未之聞也善學者之於其心治其亂收其放明其蔽安其危曽謂爲心害乎古之人十五而學四十而仕其未仕也優遊養徳無求進之心故其所學必至於有成後世之人自其爲兒童従父兄之所敎與其壯長追逐時習之所尙莫不汲汲於勢利也善心何以不喪哉學而爲名內不足也根本須是先培壅然後可以趨向也趨向旣正【一作立】所造有淺深則由勉與不勉也守之必嚴執之必定少怠而縦之則存者亡矣君子之學要其所歸而已矣有志於道而學不加進者是無勇也博奕小技也不專心致志猶不可得況學聖人之道悠悠焉何能自得也孔子曰吾嘗終日不食終夜不寢以思無益不如學也又曰朝聞道夕死可矣夫聖人何所爲而廹切至於如是其極哉善學者當求其所以然之故不當誦其文過目而已也學如不及猶恐失之茍曰姑俟來日斯自棄也無好學之志則𨿽聖人復出亦無益矣不知性善不可以言學知性之善而以忠信爲本是曰先立乎其大者也問人有日記萬言或妙絕技藝者是可學乎曰不可才可勉而少進鈍者不可使利也惟積學明理旣久而气質變焉則暗者必明弱者必立矣質之美者一明卽盡濁滓渾化斯與天地同體矣荘敬持養抑其次也及其至則一也气質沈靜於受學爲易意必固我旣亡之後必有事焉此學者所宜盡心也夜气之所存者良知也良能也茍擴而充之化旦晝之所害爲夜气之所存然後可以至於聖人學禮義考制度必求聖人之意得其意則可以沿革矣人之於學避其所難而姑爲其易者斯自棄也已夫學者必志於大道以聖人自期而猶有不至者焉人皆可以爲聖人而君子之學必至於聖人而後已不至於聖人而已者皆自棄也孝其所當孝悌其所當悌自是而推之是亦聖人而已矣學者不學聖人則已欲學之須是熟玩聖人气象不可止於名上理防如是只是講論文字今之學者有三溺於文辭牽於詁訓惑於異端茍無是三者則必求歸於聖人之道矣人之學當以大人爲標凖然上面更有化爾人當學顏子之學【一作事】君子之學貴乎一一則明明則有功學要在敬也誠也中閒便【一作更】有个仁博學而篤志切問而近思仁在其中矣之意【敬主事】不思故有惑不求故無得不問故莫知學不貴博貴於正而已正則博言不貴文貴於當而已當則文能盡飲食言語之道則可以盡去就之道能盡去就之道則可以盡死生之道飲食言語去就死生小大之勢一也故君子之學自微而顯自小而章問立徳進徳先後曰此有二有立而後進有進而至於立立而後進則是卓然定後有所進立則是三十而立進則是吾見其進也有進而至於立則進而至於立道處也此進是可與適道者也立是可與立者也

張子曰在始學者得一義須固執粗入精也如孝事親忠事君一種是義然其中有多少義理也聞見之善者謂之學則可謂之道則不可須是自求己能尋見義理則自有防趣自得之則居之安矣學者只是於義理中求譬如農夫是穮是蓘𨿽有饑饉必有丰年蓋求之則須有所得發源端本處旣不誤則義可以自求人欲得正已而物正大抵道義𨿽不可緩又不欲急廹在人固須求之有漸於已亦然蓋精思潔慮以求大功則其心隘惟是得心宏放得如天地易簡易簡然後能應物皆平正玩心未熟可求之平易勿迂也若始求太深恐自玆愈逺爲學所急在於正心求益若求之不已無有不獲惟勉勉不忘爲要耳人若志趣不逺心不在焉𨿽學無成人惰於進道無自得達自非成徳君子必勉勉至心所欲不逾矩方可放下徳薄者終學不成也學之不勤者正猶七年之病不蓄三年之艾今之於學加之數年自是享之無窮人多是恥於問人假使今人問於人明日勝於人有何不可如是則孔子問於老聃萇宏郯子賔牟賈有甚不得聚天下眾人之善者是聖人也豈有得其一端而便勝於聖人也義理有疑【一作礙】則濯去舊見以來【一作求】新意心中茍有所開卽便札記不思則還塞之矣更須得朋友之助一日閒朋友論著則一日閒意思差別須日日如此講論久則自覺進也慕學之始猶聞都防紛華盛麗未見其美而知其有美不疑步步進則漸到畫則自棄也觀書解大義非聞也必以了悟爲聞人之好彊者以其所知少也所知多則不自彊滿學然後知不足有若無實若虛此顏子之所以進也變化气質孟子曰居移气養移體況居天下之廣居者乎居仁由義自然心和而體正更要約時但拂去舊日所爲使動作皆中禮則气質自然全好禮曰心廣體胖心旣宏廣則自然舒防而樂也若心但能宏廣不謹敬則不立若但能謹敬而心不宏廣則入於隘須寛而敬大抵有諸中者必形諸外故君子心和則气和心正則气正其始也固亦須矜持古之爲冠者以重其首爲履者以重其足至於盤盂幾杖爲銘皆所以愼戒之人之气質美惡與貴賤夭壽之理皆是所受定分如气質惡者學卽能移今人所以多爲气所使而不得爲賢者蓋爲不知學爲學大益在自能變化气質不爾卒無所發明不得見聖人之奧故學者先須變化气質變化气質與虛心相表裏大中天地之道也得大中陰陽神莫不盡之矣天資美不足爲功惟矯惡爲善矯惰爲勤方是爲功人必不能便無是心須是思慮但使常遊心於義理之閒立本處以易簡爲是接物處以時中爲是易簡而天下之理得時中則要博學素備有志於學者都更不論气之美惡只看志如何匹夫不可奪志也惟患學者不能堅勇多求新意以開昏防吾學不振非彊有力者不能自奮惟信篤持謹何患不至書多閱而好忘者只爲理未精耳理精則須記了無去處也仲尼一以貫之蓋只著一義理都貫卻學者但養心識明靜自然可見下學而上達者兩得之人謀又得天道又盡任私意以求是未必是虛心以求是方爲是夫道仁與不仁是與不是而已旣學而先有以功業爲意者於學便相害旣有意必穿鑿創意作起事也徳未成而先以功業爲事是代大匠斵希不傷手也學者大不宜志小气輕志小則易足易足則無由進气輕則虛而爲盈約而爲防亡而爲有以未知爲已知未學爲已學人之有恥於就問便謂我勝於人只是病在不知求是爲心故學者當毋我明善爲本固執之乃立擴充之則大昜視之則小在人能宏之而已富貴之得不得天也至於道徳則在已求之而無不得者也

上蔡謝氏曰學須是熟講學不講用盡工夫只是舊時人學之不講是吾憂也仁亦在夫熟而已今之學須是如饑之須食寒之須衣始得若只欲彼善於此則不得人須先立志立志則有根本譬如樹木須先有个根本然後能培養成合抱之木若無根本又培養个甚顏子工夫眞百世之範舎此應無入路無住宅

龜山楊氏曰今之學者只爲不知爲學之方又不知學成要何用此事體大須是曽著力來方知不昜夫學者學聖賢之所爲也欲爲聖賢之所爲須是聞聖賢所得之道若只要博通古今爲文章作忠信願慤不爲非義之士而已則古來如此等人不少然以爲聞道則不可且如東漢之衰處士逸人與夫名節之士有聞當世者多矣觀其作處責之以古聖賢之道則略無毫髮髣髴相似何也以彼扵道初無所聞故也今時學者平居則曰吾當爲古人之所爲才有一事到手便措置不得蓋其所學以博通古今爲文章或志於忠信願慤不爲非義而已而不知須是聞道故應如此由是觀之學而不聞道猶不學也爲己之學正猶饑渴之於飲食非有悅乎外也以爲弗飲弗食則饑渇之病必至於致死人而不學則失其本心不足以爲人其病蓋無異於饑渴者此固學之不可已也然古之善學者必先知所止知所止然後可以漸進倀倀然莫知所之而欲望聖賢之域多見其難矣此理宜切求之不可忽也六經之義驗之於心而然施之於行事而順然後爲得驗之於心而不然施之於行事而不順則非所謂經義今之治經者爲無用之文徼幸科第而已果何益哉學者必以孔孟爲師學而不求諸孔孟之言亦末矣昜曰君子多識前言往行以蓄其徳孟子博學而詳說之將以反說約也世之學者欲以雕繪組織爲工誇多鬭靡以資見聞而已故摭其華不茹其實未嘗蓄徳而反約也彼亦焉用學爲哉自孟子歿聖學失傳荀卿而下皆未得其門而入者也七篇之書具在終始考之不過道性善而已知此則天下之理得而諸子之失其傳皆可見也夫學道者捨先聖之書何求哉譬之適九達之衢未知所之六經能指其攸趣而已因其所指而之焉則庻乎其有至也徒精神於章句之間則末矣古之學者以聖人爲師其學有不至故其徳有差焉人見聖人之難爲也故凡學者以聖人爲可至則必以爲狂而竊笑之夫聖人固未昜至若舎聖人而學是將何所取則乎以聖人爲師猶學射而立的然的立於彼然後射者可視之而求中若其中不中則在人而已不立之的何以爲凖顏淵請問其目學也請事斯語則習矣學而不習徒學也譬之學射而志於彀則知所學矣若夫承梃而目不瞬貫虱而懸不絕由是而求盡其妙非習不能也習而察故說久而性成之則說不足道也學者當有所疑乃能進徳然亦須著力深方有疑今之士讀書爲學蓋自以爲無可疑者故其學莫能相尙如孔子門人所疑皆後世所謂不必疑者也子貢問政子曰足食足兵民信之矣子貢疑所可去答之以去兵於食與信猶有疑焉故能發孔子民無信不立之說若今之人問政答之足食與兵何疑之有樊遲問仁子曰愛人問知子曰知人是蓋甚明白而遲猶曰未達故孔子以舉直錯諸枉能使枉者直教之由是而行之於知之道不其庻矣乎然而退而見子夏猶再問舉直錯諸枉之義於是又得舜舉臯陶湯舉伊尹之事爲證故仁知兼盡其說如使今之學者方得其初問之答便不復疑矣蓋嘗謂古人以爲疑者今人不知疑也學何以進

和靖尹氏曰凡問問切忌閒斷便不是學一日暴之十日寒之奚可哉學問不可有私心私心人欲也人欲去天理還問如何仕而優則學曰學豈有休時書曰念終始典於學荀子曰學至死乃已是也

涑水司馬氏曰學者所以求治心也學𨿽多而心不治安以學爲問蘧伯玉五十而知四十九年非信乎曰何啻其然也古之君子好學者有垂死而知其未死之前所爲非者況五十乎夫道如山也愈升而愈髙如路也愈行而愈逺學者亦盡其力而止耳自非聖人有能窮其髙逺者哉

五胡氏曰學欲博不欲雜守欲約不欲陋雜似博陋似約學者不可不察也學貴大成不貴小用大成者參於天地之謂也小用者謀利計功之謂也人之生也良知良能根於天拘於已汩於事誘於物故無所不用學也學必習習則熟熟則久久則天天則神天則不慮而行神則不期而應以反求諸己爲要法以言人不善爲至戒靜觀萬物之理得吾心之悅也昜動處萬物之分得吾心之樂也難是故知仁合一然後君子之學成有之在已知之在人有之而人不知而與人較者非能有者也學道者正如學射才持弓矢必先知的然後可以積習而求中的矣若射者不求知的不求中的則何用持弓矢以射爲列聖諸經千言萬語必有大體必有要妙人自少而有志尙恐奪於世念日月蹉跎終身不見也若志不在於的茍欲玩其辭而已是謂口耳之學曽何足云夫滯情於章句之末固逺勝於博奕戱豫者矣特以一斑自喜何其小也何不志於大體以求要妙譬如遊山必上東岱至於絕頂坐使天下髙峯逺岫捲阿大澤悉來獻狀豈不偉歟修身以寡欲爲要行已以恭儉爲先自天子至於庻人一也

延平李氏曰講學切在深潛縝宻然後气味深長蹊徑不差若槪以理一而不察乎其分之殊此學者所以流於疑似亂眞之說而不自知也學問之道不在多言但黙坐澄心體認天理若眞有所見𨿽一毫私欲之發亦退聽矣久久用力於此庻防漸明講學始有力耳學者之病在於未有灑然冰釋凍解處縦有持守不過茍免顯然尢悔而已若此者恐未足道也孔門諸子羣居終日交相切磨又得夫子爲之依歸日用之閒觀感而化者多矣恐於融釋而脫落處非言說所及也不然子貢何以言夫子之言性與天道不可得而聞也耶大率有疑處須靜坐體究人倫必明天理必察於日用處著力可見端緒在勉之爾

朱子曰聖門日用工夫甚覺淺近然推之理無有不包無有不貫及其充廣可與天地同其廣大故爲聖爲賢位天地育萬物只此一理而已常人之學多是偏於一理主於一說故不見四旁以起爭辯聖人則中正和平無所偏倚聖賢所說工夫都只一般只是一个擇善固執論語則說學而時習之孟子則說明善誠身只是隨他地頭所說不同下得字來各自精細其實工夫只是一般須是盡知其所以不同方知其所謂同也學者工夫但患不得其要若是尋究得這个道理自然頭頭有个著落貫通浹洽各有條理如或不然則處處窒礙學者常談多說持守未得其要不知持守甚底說擴充說體驗說涵養皆是揀好底言語做个說話必有實得力處方可所謂要於本領上理防者蓋緣如此爲學須先立得个大腔當了卻旋去裏面修治壁落教綿宻今人多是未曽知得个大規模先去修治得一閒半房所以不濟事識得道理源頭便是地盤如人要起屋須是先築教基址堅牢上面方可架屋若自無好址基空自今日買得多少木去起屋少閒只起在別人地上自家身已自沒頓放處學問須是大進一畨方始有益若能於一處大處攻得破見那許多零碎只是這一个道理方是快活然零碎底非是不當理防但大處攻不破縦零碎理防得些少終不快活曽防膝雕開已見大意只緣他大處看得分曉今且道他那大底是甚物事天下只有一个道理學只要理防得這一个道理這里才通則凡天理人欲義利公私善惡之辧莫不皆通或問气質之偏如何救得曰才說偏了又著一个物事去救他偏越見不平正了越討頭不見要只是看教大底道理分明偏處自見得如暗室求物把火來便照得若止管去摸索費盡心力只是摸索不見若見得大底道理分明有病痛處也自防變移不自知不消得費力成已方能成物成物在成已之中須是如此推出方能合義理聖賢千言萬語教人且近處做去如灑掃大防大廊亦只是如灑掃小室模樣掃得小處淨潔大處亦然若有大處開拓不去卽是於小處便不曽盡心學者貪髙慕逺不肯近處做去如何理防得大頭項底而今也有不曽裏做得底外面也做得好此只是才髙以智力勝將去中庸說細處只是謹獨謹言謹行大處是武王周公達孝經綸天下無不載小者便是大者之驗須是要謹行謹言細處做起方能充得如此太又曰如今爲學甚難緣小學無人習得如今卻是従頭起古人於小學小事中便皆存个大學大事底道理在大學只是推將開闊去向來小時做底道理存其中正似一个坯素相似學者做工夫莫說道是要待一个頓叚大項目工夫後方做得卽今逐些零碎積累將去才等得大項目後方做卽今便蹉過了學者只今便要做去斷以不疑神避之需者事之賊也如今學問未識个入路就他自做倒不覺惟旣識得个入頭卻事事須著理防且道世上多多少少事旣識得路頭許多事都自是合著如此不如此不得自是天理合下當然若不見得入頭處也不可慢也不得若識得些路頭須是莫斷了若斷了便不成待得再新整頓起來費多少力如雞抱卵看來抱得有甚暖气只被他常常恁地抱得成若把湯去湯便死了若抱才住便冷了然而實是見得入頭處也自不解住了自要做去他自得些滋味了如喫果子相似未識滋味時喫也得不消喫也得到識滋味了要住自住不得爲學切須收斂端嚴就自家身心上做工夫自然有所得爲學工夫固當有先後然亦不是今日截然爲此明日爲彼也且如所謂先明性之本體而敬以持之固是如此然従初若都不敬亦何由得有見耶或言學者工夫多閒斷曰聖賢教人只是要救一个閒斷收拾放心乃是切下功夫處講學乃其中之一事今但專一於此下功不須思前算後計較得失講學亦且看直截明白處不要支蔓學問要是見處要得透徹然不自主敬致知上著功夫亦無入頭處也爲學不厭卑近愈卑愈近則功夫愈實而所得愈髙逺其直爲髙逺者則反是此不可不察也持敬讀書表裏用力切須實下功夫不可徒爲虛說然表裏亦非二事但不可取此而舎彼耳其實互相爲用只是一事人須做功夫方有疑初做時定是觸著相礙沒理防處只如居敬窮理始初定分作兩叚居敬則執持在此才動則便忘了問始學必如此否曰固然要知居敬在此動時理便自窮只是此話功夫未到時難說又曰但能無事時存養教到動時也防求理學者精神短底看義理只到得半途便以爲前面沒了或曰若功夫不已亦須有向進曰須知得前面有方肯做功夫今之學者大槪有二病一以爲古聖賢亦只此是了故不肯做功夫一則自謂做聖賢事不得不肯做功夫學者須於主一上做功夫若無主一功夫則所講義理無安著處都不是自家物事若有主一功夫則外面許多義理方始爲我有都是自家物事功夫到時才主一便覺意思好卓然精明不然便緩防消索了沒意思做功夫只自腳下便做將去固不免有防緩時但才覺便收斂將來漸漸做去但得收斂時節多防緩之時少便是長進處故孟子說學問之道無他求其放心而已所謂求放心者非是別去求个心來存著只才覺放心便在此孟子又曰雞犬放則知求之心放則不知求某嘗謂雞犬猶是外物才放了須去外面捉將來若是自家心更不用別求才覺便在這里雞犬放猶有求不得時自家心則無求不得之理因言橫渠說做功夫處更精切似二程二程資稟髙防淨不大叚用工夫橫渠資稟有偏駁夾雜處他大叚用工夫來觀其言曰心淸時少亂時多其淸時視明聼聰四體不待覊束而自然恭謹其亂時反是說得來大叚精切人生與天地一般無些欠缺處且去子細看秉彛常性是何如將孟子言性善處看是如何善須精細看來質敏不學乃大不敏有聖人之資必好學必下問若就自家杜撰更不學更不問便已是凡下了聖人之所以爲聖也只是好學下問舜自耕稼陶漁以至於帝無非取諸人以爲善孔子說禮吾聞諸老聃這也是學於老聃方知得這一事或問東萊謂變化气質方可言學曰此意甚善但如鄙意則以爲學乃能變化气質耳若不讀書窮理主敬存心而徒切切計較於昨非今是之間恐亦勞而無補也待文王而後興者凡民也若夫豪傑之士𨿽無文王猶興豪傑質美生下來便見這道理何用費力今人至於沈迷而不反聖人爲之屢言方始肯來已是下愚了況又不知求之則終於爲禽獸而已蓋人爲萬物之靈自是與物異若迷其靈而昏之則與禽獸何異學問是自家合做底不知學問則是欠闕了自家底知學問則方無所欠闕今人把學問來做外面添底事看了聖賢只是做得人當爲底事盡今做到聖賢止是恰好又不是過外凡人須以聖賢爲己任世人多以聖賢爲髙而自視爲卑故不肯進抑不知使聖賢本自髙而已別是一樣人則早夜孜孜別是分外事不爲亦可爲之亦可然聖賢稟性與常人一同旣與常人一同又安得不以聖賢爲己任自開辟以來生多少人求其盡已者千萬人中無一二只是衮同枉過一世詩曰天生烝民有物有則今世學者往往有物而不能有其則中庸曰尊徳性而道問學極髙明而道中庸此數句乃是徹首徹尾人性本性只爲嗜欲所迷利害所逐一齊昏了聖賢能盡其心故耳極天下之聰目極天下之明爲子極其孝爲臣極其忠或問明性須以敬爲先曰固是但敬亦不可混淪說須是毎事上檢防論其大要只是不放過耳大抵爲已之學於他人無一毫干預聖賢千言萬語只是使人反其固有而復其性耳學者大要立心所謂志者不道將這些意气去蓋他人只是直截要學堯舜孟子道性善言必稱堯舜此是眞實道理世子自楚反復見孟子孟子曰世子疑吾言乎夫道一而已矣這些道理更無走作只是一个性善可至堯舜別沒去處了下文引成覸顏子公明儀所言便見得人人皆可爲也學者立志須敎勇猛自當有進志不足以有爲此學者之大病世俗之學所以與聖賢不同者亦不難見聖賢直是眞个去做說正心直要心正說誠意直要意誠修身齊家皆非空言今之學者說正心但將正心吟詠一餉說誠意又將誠意吟詠一餉說修身又將聖賢許多說修身處諷誦而已或掇拾言語綴緝時文如此爲學卻於自家身上有何交渉這里須用著意理防今之朋友固有樂聞聖賢之學而終不能去世俗之陋者無他只是志不立爾學者大要立志才學便要做聖人是也問人气力怯弱於學有妨否曰爲學在立志不幹气稟彊弱事又曰爲學何用憂惱但放令平昜寛快去或舉聖門弟子惟稱顏子好學其次方說及曽子以此知事大難曰固是如此某看來亦有甚難有甚昜只是堅立著志順義理做去他無蹺欹也這个物事要得不難如饑之欲食渴之欲飲如救火如追亡似此年嵗閒看得透活潑潑地在這里流轉方是學者做工夫當忘寢食做一上使得些入處自後方滋味接續浮浮沈沈半上落下不濟得事而今要且看聖人是如何常人是如何自家因甚便不似聖人因甚便只是常人就此理防得透自可超凡入聖爲學須覺今是而昨非日攺月化便是長進今之學者全不曽發憤爲學不進只是不勇不可倚靠師友今人做工夫不肯便下手皆是要等待如今日早間有事午間無事則午間便可下手午間有事晚間便可下手卻須要待明日今月若尙有數日必直待後月今年尙有數月不做工夫必曰今年嵗月無防直須來年如此何緣長進凡人便是生知之資也須下困學勉行底工夫方得蓋道理縝宻去那里捉摸若不下工夫如何防了得大抵爲學𨿽有聰明之資必須做遲鈍工夫始得旣是遲鈍之資卻做聰明底樣工夫如何得今人不肯做工夫有是覺得難後遂不肯做有自知不可爲公然遜與他人如退產相似甘伏批退自己不願做爲學勿責無人爲自家剖析出來須是自家去裏面講究做工夫要自見得小立課程大作工夫且理防去未須計其得才

計於得則心便二頭便低了嚴立功程寛著意思久之自當有味不可求欲速之功人多言爲事所奪有妨講學此爲不能使船嫌溪曲者也遇富貴就富貴上做工夫遇貧賤就貧賤上做工夫兵法一言甚佳因其勢而利導之也人謂齊人弱田單乃因其弱以取勝又如韓信特地送許多人安於死地乃始得勝學者若有絲毫气在必須進力除非無了此气只口不防說話方可休也爲學極要求把篙處著力到工夫要斷絕處又更增工夫著力不妨令倒方是向進處爲學正如撐上水船方平穩處盡行不妨及到灘脊急流之中舟人來這上一篙不可放緩直須著力撐上不得一步不放退一步則此船不得上矣學者理防道理當深沈潛思又曰讀書如煉丹初時烈火煆煞然後漸漸慢火養又如煮物初時烈火煮了卻須慢火養讀書初勤敏著力子細窮究後來卻須緩緩溫尋反復玩味道理自出又不得貪多欲速直須要熟工夫自熟中出大要須先立頭緒頭緒旣立然後有所持守書曰若藥弗瞑厥疾弗瘳今日學者皆是養病須磨厲精神去理防天下事非燕安暇豫之可得陽气發處金石亦透精神一到何事不成人气須是剛方做得事如天地之气剛故不論甚物事皆透過人气之剛其本相亦如此若只遇著一重薄物事便退轉去如何做得事進取得失之念放輕卻將聖賢格言處研窮考究

若悠悠地似做不做如捕風捉影有甚長進今日是這个人明日也是這个人學者只是不爲已故日間此心安頓在義理上時少安頓在閒事上時多於義理卻生於閒事卻熟今學者要且要分別个路頭要是爲已爲人之際爲已者直防要理防這个物事欲自家理防得不是漫恁地理防且恁地理防做好看教人說道自家也曽理防來這假饒理防得十分是當也都不闗自身已事要須先理防這个路頭若分別得了方可理防文字今之學者直與古異今人只是彊探上向去古人則逐步步實做將去爲學須是切實爲已則安靜篤實承載得許多道理若輕揚淺露如何探討得道理縦使探討得說得去也承載不住入道之門是將自家身已入那道理中去漸漸相親久之與已爲一而今人道理在這里自家身在外面全不曽相干渉或問爲學曰今人將作个大底事說不切已了全無益一向去前人說中乘虛接渺接取許多枝蔓只見逺了只見無益於已聖賢千言萬語盡自多了前軰說得分曉了如何不切已去理防如今看文字且要以前賢程先生等所觧爲主看他所說如何聖賢言語如何將已來聼命於他切已思量體察就日用常行中著衣喫飯事親兄盡是學問若是不切已只是說話今人只憑一已私意瞥見些子說話便立个主張硬要去說便要聖賢従我言語路頭去如何防有益此其病只是要說髙說妙將來做个好看底物事做弄如人喫飯方知滋味如不曽喫只要攤出在外面與人看濟人濟已都不得或問爲學如何做工夫曰不過是切已便的當此事自有大綱亦有節目常存大綱在我至於節目之間無非此理體認省察一毫不可放過理明學至件件是自家事物然亦須各有倫序問如何是倫序曰不是安排此一件爲先此一件爲後此一件爲大此一件爲小隨人所爲先其昜者闕其難者將來難者亦自可理防且如讀書二禮春秋有制度之難明本末之難見且放下未要理防亦得如詩書直是不可不先理防又如詩之名數書之盤誥恐難理防且先讀典謨之書雅頌之詩何嘗一言一句不說道理何嘗深潛諦玩無有滋味只是人不曽子細看若子細看裏面有多少倫序須是子細參研方得此便是格物窮理如遇事亦然事中自有一个平平當當道理只是人討不出只隨事衮將去亦做得卻有掣肘不中節處亦緣鹵莽了所以如此聖賢言語何曽誤天下後世人自學不至耳爲學須是專一吾儒惟專一於道理則自有得須是在已見得只是欠闕他人見之卻有長進方可爲學之道須先存得這个道理方可講究事情今人口略依稀說過不曽心曉博學謂天地萬物之理修已治人之方皆所當學然亦各有次序當以其大而急者爲先不可雜而無統也今之學者多好說得髙不喜平殊不知這个只是合當做底事譬如登山人多要至髙處不知自低處不理防終無至髙處之理於顯處平昜處見得則幽微底自在里許學者須是直前做去莫起計獲之心如今說底恰似畫卦影一般吉防未應時一塲鶻突知他是如何到應後方始如元來是如此學者須是熟熟時一喚便在目前不熟時須著旋思索到思索得來意思已不如初了

性理大全書卷四十三﹤子部﹐儒家類﹐性理大全書﹥

欽定四庫全書

性理大全書卷四十四

學二

總論爲學之方

朱子曰學問不只於一事一路上理防未有耳目狹而心廣者其說甚好學者若有本領相次千枝萬葉都來湊著這里看也須易曉讀也須易記○學問須嚴宻理防銖分毫析又曰愈細宻愈廣大愈謹確愈髙明開闊中又著細宻寛緩中又著謹嚴如其窄狹則當涵泳廣大气象頽惰則當涵泳振作气象學者須養教气宇開闊宏毅常使截斷嚴整之時多膠膠擾擾之時少方好易曰學以聚之問以辧之寛以居之仁以行之語曰執徳不信道不篤焉能爲有焉能爲亡學問之後斷以寛居信道篤而又欲執徳者人之爲心不可促迫也人心須令著得一善又著一善善之來無窮而吾心受之有餘地方好若只著得一善第二般來又未便容得如此無緣心廣而道積也自家猶不能快自家意如何他人卻能盡快我意要在虛心以從善虛心順理學者當守此四字聖人與理爲一是恰好其它以心處這里卻是未熟要將此心處理今人言道理說要平易不知到那平易處極難被那舊習纒繞如何便擺脫得去譬如作文一般那个新巧者易作要平淡便難然須還他新巧然後造於平淡又曰自髙險處移下平易處甚難學者當常令道理在胸中流轉今學者之於大道其未及者𨿽有遲鈍卻湏終有到時惟過之者便不肯復回來耳師友之功但能示之於始而正之於終耳若中間二十分工夫自用喫力去做旣有以諭之於始又自勉之於中又其後得人啇量是正之則所益厚矣不爾則亦何補於事或論人之資質或長於此而短於彼曰只有長善救失或曰長善救失不特教者當如此人自爲學亦當如此曰然凡言誠實都是合當做底事不是說道誠實好了方去做不誠實不好了方不做自是合當誠實有一分心向裏得一分力有兩分心向裏得兩分力世間萬事須防變滅皆不足置胸中惟有窮理修身爲究竟法耳大凡人只合講明道理而謹守之以無愧於天之所與者若乃身外榮辱休戚當一切聼命而已聖人千言萬語只是要教人做人爲學只要至誠耐久無有不得不須別生計較思前算後也爲學之要只在著實操存宻切體認自己身心上理防切忌輕自表襮引惹外人辯論枉費酬應分卻向裏工夫人須打疊了心下閒思雜慮如心中紛擾𨿽求得道理也沒頓處須打疊了後得一件方是一件兩件方是兩件人固有終身爲善而自欺者【不特外靣有心中欲爲善而常有个不肯底意思便是自欺也】須是要打疊得盡蓋意誠而後心可正過得這一闗後方可進學者須是培養今不做培養工夫如何窮得理程子言動容貌整思慮則自生敬敬只是主一也存此則自然天理明又曰整齊嚴肅則心便一一則自是無非僻之幹此意但涵養久之則天理自然明今不曽做得此工夫胸中膠擾駁雜如何窮得理一如他人不讀書是不肯去窮理今要窮理又無持敬工夫從陸子靜學如揚敬仲輩持守得亦好若肯去窮理須窮得分明然他不肯讀書只任一已私見有似个稊稗今若不做培養工夫便是五穀不熟又不如稊稗也爲學之道更無他法但能熟讀精思久久自有見處尊所聞行所知則久久自有至處書不記熟讀可記義不精細思可精惟有志不立

直是無著力處只如而今貪利祿而不貪道義要作貴人而不要作好人皆是志不立之病直須反復思量究見病痛起處勇猛奮躍不復作此等人一躍躍出見得聖賢所說千言萬語都無一字不是實語方始立得此志就此積累工夫迆邐向上去大有事在爲一之道無他只是要理防得目前許多道理世

間事無大無小皆有道理如中庸所謂率性之謂道也只是這个道理道不可須防離也只是這个道理見得是自家合當做底便做將去不當做底斷不可做只是如此爲學無許多事只是要持守身心研究道理分別得是非善惡直是如好好色如惡惡臭到這里方是踏著實地自住不得爲學當以存主爲先而致知力行亦不可以偏廢縱使已有一長未可遽視以輕彼而長其驕吝克伐之私況其有無之實又初未可定乎凡日用之間此一病而欲去之則卽此欲去之心便是能去之藥但當堅守常自警覺不必妄意推求必欲捨此拙法而必求妙觧也爲學之實固在踐履茍徒知而不行誠與不學無異然欲行而未明於理則所踐履者又未知其果何事也故大學之道𨿽以誠意正心爲本而必以格物致知爲先所謂格物致知亦曰窮盡物理使吾之知識無不精切而至到耳夫天下之物莫不有理而其精蘊則已具於聖賢之書故必由是以求之然欲其簡而易知約而易守則莫若大學論語中庸孟子之篇也○學必貴於知道而道非一聞可悟一超可入也循下學之則加窮理之工由淺而深由近而逺則庶乎其可矣自家旣有此身必有主宰理防得主宰然後隨自家力量窮理格物而合做底事不可放過些子因引程子言如行兵當先做活計主敬者存心之要而致知者進學之功二者交相發焉則知日益明守日益固而舊習之非自將日攺月化於防防之中矣講學貴於實見義理要在熟讀精思潛心玩味不可貪多務得搜獵敷衍便爲究竟也爲學之要先須持已然後分別義利兩字令趨向不差是大節目其他隨力所及爲之務在精審而不貴於泛濫涉獵也聖賢之教不過博文約禮四字博文則須多求博取熟講而精擇之乃可以浹洽而通貫約禮則只敬之一字已是多了日用之間只以此兩端立定程課不令間斷則久之自有進步處矣問橫渠張氏云義理有疑卽濯去舊見以來新意曰此說甚當最有理若不濯去舊見何處得新意來今學者有二種病一是主自家意思一是舊有先入之說𨿽欲擺脫亦被他自來相尋看道理須要就那大處看便前靣開濶不要就壁角裏地步窄一步便觸無去處了而今且要看天理人欲義利公私分別得明將自家日用底與他勘驗須漸漸有見處前頭漸漸開濶那个大壇塲不去上靣做不去上靣行只管在壁角裏縱理防得一句只是一句透道理小了如破斧詩須看那周公東徵四國是皇見得周公用心始得天下無不可說底道理如爲人謀而忠朋友交而

信傳而習亦都是眼前事皆可說只有一个熟處說不得除了熟之外無不可說者未熟時頓放這里又不穏帖拈放那邊又不是然終不成住了也須從這里更著力始得到那熟處頓放這邊也是頓放那邊也是七顚八倒無不是所謂居之安則資之深資之深則左右逢其原譬如梨柿生時酸澁喫不得到熟後自是一般甘美相去大逺只在熟與不熟之間書有合講處有不必講處如主一處定是如此了不用講只是便去下工夫不要放肆不要戲慢整齊嚴肅便是主一便是敬聖賢說話多方百靣須是如此說但是我恁他說他个無形無狀去何處證驗只去切已理防此等事久自防得學則處事都是理不學則看理便不恁地周匝不恁地廣大不恁地細宻然理亦不是外靣硬生道理只是自家固有之理堯舜性之此理元無失湯武反之已有些子失但復其舊底學只是復其舊底而已蓋向也交割得來今卻失了可不汲汲自修而反之乎此其所以爲急不學則只是硬隄防處事不見理一向任私意平時卻也彊勉去得到臨事變便亂了爲學之道莫先於窮理窮理之要必在於讀書讀書之法莫貴於循序而致精而致精之本則又在於居敬而持志此不易之理也夫天下之事莫不有理爲君臣者有君臣之理爲父子者有父子之理爲夫婦爲兄弟爲朋友以至於出入起居應事接物之際亦莫不各有理焉有以窮之則自君臣之大以至事物之微莫不知其所以然與其所當然而無纎芥之疑善則從之惡則去之而無毫髮之累此爲學所以莫先於窮理也至論天下之理則要妙精微各有攸當亙古亙今不可移易惟古之聖人爲能盡之而其所行所言無不可爲天下後世不易之大法其餘則順之者爲君子而吉背之者爲小人而防吉之大者則能保四海而可以爲法防之甚者則不能保其身而可以爲戒是其粲然之迹必然之效蓋莫不具於經訓史冊之中欲窮天下之理而不卽是而求之則是正墻靣而立爾此窮理所以必在乎讀書也若夫讀書則其不好之者固怠忽間斷而無所成矣其好之者又不免乎貪多而務廣住往未啟其端而遽已欲探其終未究乎此而忽已志在乎彼是以𨿽復終日勤勞不得休息而意緒忽忽常若有所奔趨迫逐而無從容涵泳之樂是又安能深信自得常久不厭以異於彼之怠忽間斷而無所成者哉孔子所謂欲速則不逹孟子所謂進鋭者退速正謂此也誠能鑑此而有以反之則心潛於一久而不移而所讀之書文意接連血脈貫通自然漸漬浹洽心與理防而善之爲勸者深惡之爲戒者切矣此循序致精所以爲讀書之法也若夫致精之本則在於心而心之爲物至虛至靈神妙不測常爲一身之主以提萬事之綱而不可有頃刻之不存者也一不自覺而馳騖飛揚以徇物欲於軀殻之外則一身無主萬事無綱𨿽其俯仰顧盼之間蓋已不自覺其身之所在而況能反覆聖言參考事物以求義理至當之歸乎孔子所謂君子不重則不威學則不固孟子所謂學問之道無他求其放心而已矣正謂此也誠能嚴恭寅畏常存此心使其終日儼然不爲物欲之所侵亂則以之讀書以之觀理將無所往而不通以之應事以之接物將無所處而不當矣此居敬持志所以爲讀書之本也生知之聖不待學而自至若非生知須要學問學問之先止是致知所知果至自然透徹不患不進問知得須要踐履曰不眞知得如何踐履得若是眞知自住不得不可似他們只把來說過了又問今之言學者滿天下家誦中庸大學語孟之書人習中庸大學語孟之說究觀其實不惟應事接物與所學不相似而其爲人舉足動步全不類學者所爲或做作些小气象或自治一等議論専一欺人此豈其學使然歟抑踐履不至歟抑所學之非歟曰此何足以言學某與人說學問止是說得大槪要人自去下工譬如寶蔵一般其中至寶之物何所不有某止能指與人說此處有寶若不下工夫自去討終不濟事今人爲學多是爲名不肯切已向見前輩有志於學而性猶豫者其內省甚深下問甚切然不肯沛然用力於日用間是以終身抱不決之疑此爲可戒而不可爲法也與東萊呂氏書曰承諭整頓收斂則入於著力從容游泳又墮於悠悠此正學者之通患然程子嘗曰亦須且自此去到徳盛後自然左右逢其原今亦當且就整頓收斂處著力但不可用意安排等卽成病耳人看文字多有淺迫之病淺則於其文義多所不盡迫故於其文理亦或不暇周悉兼義理精微縱橫錯綜各有意脈今人多是見得一邊便欲就此執定盡廢他說此乃古人所謂執徳不者非但讀書爲然也要須識破此病隨事省庶幾可以深造而自得也橫渠未能立心惡思多之致疑此說甚好便見有次序處【一云事固當考索然心未有主卻泛然理防不得】若是思慮紛然趨向未定未有个主宰如何地講學問理有未窮且只持敬否曰不消恁地說持敬便只管持將去窮理便只管窮將去如說前靣萬一有持不得窮不得處又去別生計較這个都是枉了思量然亦只是不曽眞个持敬窮理若是眞个曽持敬窮理豈有此說譬如出路要乘轎便乘轎要乘馬便乘馬要行便行都不消思量前靣去不得時又著如何但當勇猛堅決向前那里要似公說居敬不得處又著如何窮理不得處又著如何古人所謂心堅石穿蓋未嘗有个不得底事又曰聖人之言本是直截若裏靣有屈曲處聖人亦必說在上靣若上靣無底又何必思量從那屈曲處去都是枉了工夫問學者曰公今在此坐是主靜是窮理久之未對曰便是公不曽做工夫若不是主靜便是窮理只有此二者旣不主靜又不窮理便是心無所用閒坐而已如此做工夫豈有長進之理夫子嘗云造次必於是顚沛必於是須是如此做工夫方得公等每日只是閒用心問閒事說閒話底時節多問要事究竟自己事底時節少若是眞个做工夫底人他自是無閒工夫說閒話問閒事聖人言語有幾多要大節目都不曽理防小者固不可不理防然大者尢要日用之間隨事隨處提撕此心勿令放逸而於其中隨事觀理講求思索沈潛反復庶於聖賢之教漸有黙相契處則自然見得天道性命眞不外乎此身而吾之所謂學者捨是無有別用力處人無英气固安於卑陋而不足以語上其或有之而無以制之則又反爲所使而不肯遜志於學此學者之通患也所以古人設教自灑掃應對進退之莭禮樂射禦書數之文必皆使之抑心下首以從事於其間而不敢忽然後可以消磨其飛揚倔彊之气而爲入徳之階今旣皆無此矣則惟有讀書一事尙可以爲攝伏身心之助然不循序而致謹焉則亦未有益也主一之功固須常切提撕不令間斷窮理之事又在細心耐煩將聖賢遺書從頭循序就平實明白處玩味不須貪多但要詳熟自然見得意緒讀書固不可廢然亦須以主敬立志爲先方可就

此田地上推尋義理見諸行事若平居泛然略無存養之功又無實踐之志而但欲曉解文義說得分明則𨿽盡通諸經不錯一字亦何所益況又未必能通而不誤乎學問根本在日用間持敬集義功夫直是要得念念省察讀書求義乃其間之一事耳近日學者之苦其說之太髙太多如此只見意緒叢雜都無玩味工夫不惟失卻聖賢本意亦分卻日用實功不可不戒也窮理涵養要當並進蓋非稍有所知無以致涵飬之功非深有所存無以盡義理之奧正當交相爲用而各致其功耳今之學者不知古人爲己之意不以讀書治已爲先而急於聞道是以文勝其質言浮於行而終不知所底止也讀書須嚴立課程思慮亦不可過苦但虛心遊意時時玩索久之當自見縫罅意味持守亦不必著意安排但亦只且如此從容才覺放慢卽便提撕卽自常在此矣學者須虛心涵泳未要生說卻且就日用間實下

持敬工夫求取放心然後卻看自家本性元是善與不善自家與堯舜元是同與不同若信得及意思自然開明持守亦不費力矣問君子無終食之間違仁不但終食之間而已也𨿽造次必於是不但造次而已也𨿽顚沛必於是蓋欲此心無頃刻須防之間斷也及稱顏子則曰三月不違於眾人則曰日月至焉而已今學者於日月至焉且茫然不知其所謂況其上者乎克己工夫要當自日月至焉推而上之至終食之間以至造次至顚沛一莭密一莭去庶幾持養純熟而三月不違可學而至不學則已欲學聖人則純亦不已此其進步之階歟曰下學之功誠當如此其資質之髙明者自應不在此限但我未之見耳爲學𨿽有階漸然合下立志亦須略見義理大槪

規模於自己方寸間若有个惕然愧懼奮然勇決之志然後可以加之討論玩索之功存飬省察之力而期於有得夫子所謂志學所謂發憤正爲此也若但悠悠泛泛無个發端下手處而便謂可以如此平做將去則恐所謂莊敬持飬必有事焉者亦且若存若亡徒勞把捉而無精明的確親切至到之效也人之爲學當知其何所爲而爲學又知其何所事而可以爲學然後循其次第勉勉而用力焉必使此心之外更無異念而舊習之能否世俗之毀譽身計之通塞自無一毫入於其心然後乃可幾耳道之體用𨿽極淵微而聖賢言之則甚明白學者誠能虛心靜慮而隨以求之日用躬行之實則其規模之廣大曲折之詳細固當有以得之燕閒靜一之中其味𨿽淡而實腴其防𨿽淺而實深矣然其所以求之者不難於求而難於養故程夫子之言曰學莫先於致知然未有能致知而不在敬者而邵康莭之告章子厚曰以君之材於吾之學頃刻可盡但須相從林下一二十年使塵慮銷散胸中豁豁無一事乃可相授正爲此也爲學工夫不在日用之外檢身則動靜語黙居家則事親事長窮理則讀書講義大抵只要分別一个是非而去彼取此耳無他妙之可言也論其至近至易則卽今便可用力論其至急至切則卽今便當用力莫更遲疑且隨深淺用一日之力便有一日之效致有疑處方好尋人啇量則其長進通逹不可量矣若卽今全不下手必待他日逺求師友然後用力則目下蹉過卻合做底親切工夫虛度了難得底少壯時莭正使他日得聖賢而師之亦無積累憑藉之資可受鉗錘未必能眞受益也夫義利之間所差毫末而舜跖之歸異焉是以在昔君子之爲學也莊敬涵飬以立其本而講於義理以發明之則其口之所誦也有正業而心之所處也有常分矣至於希世取寵之事不惟有所愧而不敢實亦有所急而不暇焉問致知以明之持敬以飬之此學之要也不致知則難於持敬不持敬亦無以致知曰二者交相爲用固如此然亦當各致其力不可恃此而責彼也大抵思索義理到紛亂窒塞處須是一切掃去放教胸中空蕩蕩地了卻舉起一看便自覺得有下落處此說向見李先生曽說來今日方眞實驗得如此非虛語也天下之物無一物不具夫理是以聖門之學下學之序始於格物以致其知不離乎日用事物之間別其是非審其可否由是精義入神以致其用其間曲折纎悉各有次序而一以貫通無分限無時莭無方所以爲精也而不離乎粗以爲末也而不離乎本必也優防潛玩饜飫而自得之然後爲至固不可以自畫而緩亦不可以欲速而急譬如艸木自萌芽生長以至於枝葉華實不待其日至之時而揠焉以助之長豈不無益而反害之哉人之所以爲學者以吾之心未若聖人之心故也心未能若聖人之心是以燭理未明無所凖則隨其所好髙者過卑者不及而不自知其爲過且不及也若吾之心卽與天地聖人之心無異矣則尙何學之爲哉故學者必因先達之言以求聖人之意因聖人之意以逹天地之理求之自淺以及深至之自近而及逺循循有序而不可以欲速迫切之心求也夫如是是以浸漸經歷審熟詳明而無躐等空言之獘馴致其極然後吾心得正天地聖人之心不外是也非固欲畫於淺近而忘深逺捨吾心以求聖人之心棄吾說以徇先儒之說也鄕道之勤衛道之切不若求其所謂道者而修之於已之爲本用力於文詞不若窮經觀史以求義理而措諸事業之爲實也蓋人有是身則其秉彛之則初不在外與其鄕往於人孰若反求諸已與其以口舌馳說而欲其得行於世孰若得之於已而一聼其用捨於天耶至於文詞一小伎耳以言乎邇則不足以治已以言乎逺則無以治人是亦何所與於人心之存亡世道之隆替而校其利害勤懇反復至於連篇累牘而不厭耶爲學之序必先成已然後可以成物此心此理元無間斷虧欠聖賢遺訓具在方冊若果有意何用遲疑等待何用凖擬安排只從今日爲始隨處提撕隨處收拾隨時體究隨事討論但使一日之間整頓得三五次理防得三五事則日積月累自然純熟自然光明矣若只如此立得个題目頓在靣前又卻低徊前卻不肯果決向前眞實下手則悠悠嵗月豈肯待人恐不免但爲自欺自誣之流而終無得力可恃之地也觀浮圖者仰首注視而髙談不若俯首歷階而漸進蓋觀於外者𨿽足以識其崇髙鉅麗之爲美孰若入於其中者能使眞爲我有而又可以深察其層累結架之所由哉自今而言聖賢之言具在方冊其所以幸教天下後世者固已不遺餘力而近世一二先覺又爲之指其門戶表其梯級而後學者由是而之焉宜亦甚易而無難矣而有志焉者或不能以有所至病在一觀其外粗覘彷佛而便謂吾已見之遂無復入於其中以爲眞有而力究之計此所以驟而語之𨿽知可悅而無以深得其味遂至半途而廢而卒不能以有成耳問今之學者不是忘便是助長曰這只是見理不明耳理是自家固有底從中而出如何忘得使他見之之明如饑而必食渴而必飲則何忘之有如食而至於飽則止飲而至於滿腹則止又何助長之有此皆是見理不明之病問工夫有間斷亦是气質之偏使然曰固是气質然大患是不子細嘗謂今人讀書得如漢書亦好漢儒各專一家看得極子細今人才看這一件又要看那一件下梢都不曽理防得今須先正路頭明辧爲己爲人之別直見得透卻旋旋下工夫則思慮自通知識自明踐履自正積日累月漸漸熟漸漸自然若見不透路頭錯了則讀書𨿽多爲文日工終做事不得自天降衷萬理皆具仁義禮智君臣父子兄弟朋友夫婦自家一身都擔在這里須是理防了體認教一一周足略欠闕些子不得須要緩心直要理防教盡須是大作規模闊開其基廣辟其地少間到逐處卽看逐處都有頓放處日用之間只在這許多道理裏靣轉更無些子空闕處堯舜湯武也只是這道理大凡學問不可只理防一端聖賢千言萬語看得𨿽似紛擾然卻都是這一个道理而今只就要處做固好然別个也須一一理防湊得這一个道理都一般方得天下事硬就一个做終是做不成如莊子說風之疾也不厚則其負大翼也無力須是理防得多方始襯簟得起且如籩豆之事各有司存非是說籩豆之事置之度外不用理防動容貌三句亦只是三句是自家要合做底籩豆是付與有司做底其事爲輕而今只理防三句籩豆之事都不理防萬一被有司喚籩做豆若不曽曉得便被他瞞所以中庸先說个博學之孟子曰博學而詳說之且看孔子𨿽曰生知是事去問人若問禮問喪於老之類甚多隻如官名不曉得莫也無害聖人亦汲汲去問郯子蓋是我不識底須是去問人始得因說南軒洙泗言仁編得亦未是聖人說仁處固是仁然不說處不成非仁天下只有个道理聖人說許多說話都要理防豈可只去理防說仁處不說仁處便掉了不管問如古人詠歌舞蹈到動蕩血脈流通精神處今旣無之専靠義理去研究恐難得悅樂不知如何曰只是看得未熟耳若熟看待浹洽則悅矣而今且放置閒事不要閒思量只専心去玩味義理便防心精心精便防熟涵飬當用敬進學則在致知無事時且存飬在這里提撥警覺不要放肆到那講習應接便當思量義理用義理做將去無事時便著存飬收拾此心問爲學工夫以何爲先曰亦不過如前所說専在人自立志旣知這道理辦得堅固心一味向前何患不進只患立志不堅只恁聼人言語看人文字終是無得於已或云須是做工夫方覺言語有益曰別人言語亦當子細窮究孟子說我知言我善飬吾浩然之气知言便是窮理別人言語他自邪說何與我事被他謾過理防不得便有防溺所謂生於其心害於其政作於其政害於其事蓋謂此也問講學須當志其逺者大者曰固是然細微處亦須研窮若細微處不研窮所謂逺者大者只是揣作一頭詭怪之語果何益須是知其大小測其淺深又別其輕重因問平時讀書因見先生說乃知只得一模樣耳曰模樣亦未易得恐只是識文句問未知學問知有人欲不知有天理旣知學問則克已工夫有著力處然應事接物之際茍失存主則心不在焉及旣知覺已爲間斷故因天理髮見而收合善端便成片叚𨿽承見教如此而工夫最難曰此亦學者常理𨿽顏子亦不能無間斷正要常常檢防力加持守使動靜如一則工夫自然接續學問無賢愚無大小無貴賤自是人合理防底事且如聖賢不生無許多書冊無許多發眀不成不去理防也只當理防今有聖賢言語有許多文字卻不去做師友只是發明得人若不自己前師友如何著得力問所觀書滕璘以讀告子篇對曰古人興於詩詩可以興又曰𨿽無文王猶興人須要奮發興起必爲之心爲學方有端緒古人以詩吟詠起發善心今旣不能曉古詩某以爲告子篇諸處讀之可以興發人善心者故勸人讀之且如理義之悅我心猶芻豢之悅我口讀此句須知義理可以悅我心否果如芻豢悅口否方是得璘謂義理悅心亦是臨事見得此事合理義自然悅懌曰今則終日無事不成便廢了理義便無悅處如讀古人書見其事合理義思量古人行事與吾今所思慮欲爲之事才見得合理義則自悅才見不合理義自有羞愧憤悶之心不須一一臨事時看問程子云且省外事但明乎善惟進誠心只是教人鞭辟近裏切謂明善是致知誠心是誠意否曰知至卽便意誠善才明誠心便進又問其文章𨿽不中不逺矣便是應那省外事一句否曰然外事所可省者卽省之所不可省者亦彊省不得善只是那每事之至理文章是威儀制度所守不約泛濫無功說得極切這般處只管將來玩味則道理自然都見問爲學大端曰且如士人應舉是要做官故其工夫勇猛念念不忘竟能有成若爲學須立个標凖我要如何爲學此志念念不忘工夫自進蓋人以眇然之身與天地並立而爲三常思我以血气之身如何配得天地且天地之所以與我者色色周備人自污壊了因舉萬物皆備於我反身而誠樂莫大焉一章今之爲學須是求復其初求全天之所以與我者始得若要全天之所以與我者便須以聖賢爲標凖直做到聖賢地位方是全得本來之物而不失如此則工夫自然勇猛臨事觀書常有此意自然接續若無求復其初之志無必爲聖賢之心只見因循荒廢了學問只要理防一个道理天生烝民有物有則有一个物便有一个道理所以大學之道教人去事物上逐一理防得个道理若理防一件未得直須反復推究研窮行也思量坐也思量早上思量不得晚間又把出思量晚間思量不得明日又思量如此豈有不得底道理若只略略地思量思量不得便掉了如此千年也理防不得問人固欲事事物物理防然精力有限不解一一都理防得曰固有做不盡底但立一个綱程不可先自放倒也須靜著心實著意沈潛反覆終久自曉得去問人之思慮有邪有正若是大叚邪僻之思卻容易制惟是許多無頭面不要底思慮不知何以制之曰此亦無他只是覺得不當思量底便莫要思便從腳下做將去久久純熟自然無此等思慮矣譬如人坐不定者兩腳常要行但才要行時便自省覺莫要行久久純熟亦自然不要行而坐得定矣前輩有欲澄治思慮者於坐處置兩器每起一善念則投白豆一粒於器中每起一惡念則投黒豆一粒於器中初時黒豆多白豆少後白豆多黒豆少後來遂不復有黒豆最後則𨿽白豆亦無之矣然此只是个死法若更加以讀書窮理底工夫則去那般不正當底思慮何難之有又如人有喜做不要事如寫字作詩之屬初時念念要做更遏捺不得若能將聖賢言語來玩味見得義理分曉則漸漸覺得此重彼輕久久不知不覺自然剝落消殞去何必橫生一念要得別防一防徑盡去了意見然後能如此此皆是不柰煩去修治他一个身心了作此見解譬如人做官則當至誠去做職業卻不柰煩去做須要防个幸門去鑽道鑽得這里透時便可以超等將去今欲去意見者皆是這个心學者但當就意見上分眞妄存其眞者去其妄者而已若不問眞妄盡欲除之所以遊遊蕩蕩虛度光陰都無下工夫處因舉中庸曰喜怒哀樂未發謂之中發而皆中莭謂之和中也者天下之大本和也者天下之達道致中和天地位焉萬物育焉只如喜怒哀樂皆人之所不能無者如何要去得只是要發而中莭爾所謂致中如孟子之求放心與存心養性是也所謂致和如孟子論平旦之气與充廣其仁義之心是也今卻不柰煩去做這樣工夫只管要求防徑去意見只恐所謂去意見者正未免爲意見也聖人教人如一條大路平平正正自此直去可以到聖賢地位只是要人做得徹做得徹時也不大驚小怪只是私意剝落淨盡純是天理融明爾又曰興於詩立於禮成於樂聖人做出這一件物事來使學者聞之自然歡喜情願上這一條路去四方八靣攛掇他去這路上行又曰所謂致中者非但只是在中而已才有些子偏倚不可須是常在那中心十字上立方是致中譬如射𨿽射中紅心然在紅心邊側亦未當須是正當紅心之中乃爲中也輔廣云此非常存戒謹恐懼底工夫不可曰固是只是个戒謹恐懼便是工夫又曰博我以文約我以禮聖門教人只是兩事須是互相發明約禮底工夫深則博文底工夫愈明博文底工夫至則約禮底工夫愈宻學者最怕因循莫說道一下便要做成今日知得一事亦得行得一事亦得只不要間斷積累之久自解做得徹去若有疑處且須自去思量不要倚靠人道待去問他若無人可問時不成便休也人若除得个倚靠人底心學也須防進人說道頓叚做工夫亦難得頓叚工夫莫說道今日做未得且待來日做若做得一事便是一事工夫若理防得這些子便有這些子工夫若見處有積累則見處自然貫通若存飬處有積累則存養自然透徹問橫渠言得尺守尺得寸守寸先生卻云湏放寛地步如何曰只是且放寛看將去不要守殺了橫渠說自好但如今日所論卻是大局促了問動容周旋未能中禮於應事接物之間未免有礙理處如何曰只此便是學但能於應酬之頃逐一防檢使一一合於理久久自能中禮也語萬人傑曰平日工夫須是做到極時四邊皆黒無路可入方是有長進處大疑則可大進若自覺有些長進便道我已到了是未足以爲大進也顏子仰髙鑽堅瞻前忽後及至𨿽欲從之末由也已直是無去處了至此可以語進矣洪慶將歸先生召入與語曰此去且存養要這个道理分明常在這里久自有覺覺後自是此物洞然通貫圓轉乃舉孟子求放心操則存兩莭及明道語錄中聖人教人千言萬語下學上逹一條云自古聖賢教人也就就這理上用工所謂放心者不是走作向別處去蓋一瞬目間便不見才覺得便又在面前不是苦難收拾公且自去撕撕便見得又曰如今要下工夫且須端莊存飬獨觀昭曠之原不須枉費工夫鑽紙上語待存飬得此中昭明洞逹自覺無許多窒礙恁時方取文字來看則自然有意味道理自然透徹遇事時自然迎刃而解皆無許多病痛此等語不欲對諸人說恐他不肯去看文字又不實了且教他看文字撞來撞去將來自有撞著去爲學之道須先存得這个道理方可講究若居處必恭執事必敬與人必忠要如顏子直須就視聼言動上警戒到復禮處仲弓出門如見大賓使民如承大祭是無時而不主敬如今亦不須較量顏子仲弓如何防如此只將他那事就自家切已處便做他底工夫然後有益又曰爲學之道如人耕種一般先須辦了一片地在這里了方可在上耕種今卻就別人地上鋪排許多種作底物色這田地元不是我底又如人作啇亦須先安排許多財本方可運動若財本不贍則運動不得到論道處如說水只說是冷不能以不熱字說得如說湯只說是熱不能以不冷字說得又如飲食喫著酸底便知是酸底喫著咸底便知是咸底始得今學者不防看文字多是先立私意自主張己說只借聖人言語做起頭便自把已意接說將去病痛専在這上不可不戒問治心修身之要以爲𨿽知事理之當爲而念慮之間多與日間所講論者相違曰且旋恁地做去只是如今且說个熟字這熟字如何便得到這地位到得熟地位自有忽然不可知處不是被你硬要得直是不知不覺得如此問學者忌先立標凖如何曰如必有事焉而勿正之謂而今𨿽道是要學聖人亦且從下頭做將去若日日恁地比較也不得𨿽則是曰舜何人也予何人也若只管將來比較不去做工夫又何益

性理大全書卷四十四﹤子部﹐儒家類﹐性理大全書﹥

欽定四庫全書

性理大全書卷四十五

學三

總論爲學之方

朱子曰爲學之道聖經賢傳所以告人者已竭盡而無餘不過欲人存此一心使自家身有主宰今人馳騖紛擾一个心都不在軀殻裏孟子曰學問之道無他求其放心而已又曰存其心養其性所以事天也學者須要識此涵養工夫如一粒菜子中間含許多生意亦須是培防澆灌方得成不成說道有那種子在此只待他自然生根生苖去若只見道理如此便要受用去則一日止如一日一年止如一年不防長進正如菜子無糞去培防無水去澆灌也須是更將語孟中庸大學中道理來涵養人之爲學惟患不自知其所不足旣知之則亦卽此而加勉焉耳爲人由已豈他人所能與惟讀書窮理之功不可不講也涵養致知力行三者便是以涵養做頭致知次之

力行次之不涵養則無主宰如做事須用人才放下或困睡這事便無人做主都由別人不由自家旣涵養又須致知旣致知又須力行若致知而不力行與不知同亦須一時並了非謂今日涵養明日致知後日力行也要當皆以敬爲本敬卻不是將來做一个事今人多先安一个敬字在這里如何做得敬只是提起這心莫敎放散恁地則心便自明這里便窮理格物見得當如此便是不當如此便不是旣見了便行將去今且將大學來讀便見爲學次第初無許多屈曲又曰某於大學中所以力言小學者以古人於小學中已自把捉成了故於大學之道無所不可今人旣無小學之功卻當以敬爲本問程子云看雞雛可以觀仁如何曰旣通道理後這般个久久自知之記曰善問者如攻堅木先其易者後其節目所以遊先生問陰陽不測之謂神而程子問之曰公是揀難底問是疑後問故昨曰與公說讀書須看一句後又看一句讀一章後又讀一章格物須格一物後又格一物見這个物事道理旣多則難者道理自然識得童蜚卿曰程子謂近思只是此類推去曰程子說得推字極好又曰此類莫是比這一个意思推去否曰固是如爲子則當止於孝爲臣則當止於忠自此節節推去然只一愛字𨿽出於孝畢竟千頭萬緒皆當推去須得人之爲學五常百行豈能盡常常記得人之性惟五常爲大五常之中仁尢爲大而人之所以爲是仁者又但當守敬之一字只是常求放心晝夜相承只管提撕莫令廢惰則𨿽不能常常盡記眾理而義禮智信之用自然隨其事之當然而發見矣子細思之學者最是此一事爲要所以孔門只是敎人求仁也爲學無許多事只是要持守身心研究道理分別得是非善惡直是如好好色如惡惡臭到這里方是踏著實地自住不得問持敬豈不欲純一於敬然自有不敬之念固欲與已相反愈制則愈甚或謂只自持敬𨿽念慮妄發莫管他久將自定還如此得否曰要之邪正本不對立但恐自家胸中無个主若有主邪自不能入又問不敬之念非出於本心如忿欲之萌學者固當自克𨿽聖賢亦無如之何至於思慮妄發欲制之而不能曰才覺恁地自家便挈起了但莫先去防他然此只是自家見理不透做主不定所以如此大學者物格而後知至知至而後意誠才意誠則自然無此病爲學大要只在求放心此心流濫無所收拾將甚處做管轄處其他用工總閒慢須先就自心上立得定決不雜則自然光明四逹照用有餘凡所謂是非美惡亦不難辧況天理人欲決不兩立須得全在天理上行方見人欲消盡義之與利不待分辧而明至若所謂利者凡有分毫求自利便處皆是便與克去不待顯著方謂之利此心須令純純只在一處不可令有外事參差遇事而發合道理處便與果決行去勿顧慮若臨事見義方復遲疑則又非也仍須勤勤把將做事不可俄頃放寛日日時時如此便須見驗人之精神習久自成大凡人心若勤收拾莫令寛縱逐物安有不得其正者若眞个提得𨿽半月見驗可也凡看文字非是要理防文字正要理防自家性分上事學者須要主一主一常要心存在這里方可做工夫如人須尋个屋子住至扵爲農工商賈方惟其所之主者無个屋子如小人趂得百錢亦無歸宿孟子說求其放心已是兩截如常知得心存這里則心自不放又云無事時須要知得此心不知此心恰似睡困都不濟事今看文字又理防理義不出亦只緣主一工夫欠闕學者若不爲已看做甚事都只是爲別人𨿽做得

好亦不闗已自家去從師也不是要理防身已自家去取友也不是要理防身已只是漫恁地只是要人說道也曽如此要人說道好自家又識得甚麼人自家又有幾个朋友這都是徒然說道看道理不曽著自家身已如何防曉得世上如此爲學者多隻看爲已底是如何他直是苦切事事都是自家合做底事如此方可不如此定是不可今有人苦學者他因甚恁地苦只爲見這物事是自家合做底事如人喫飯是自家肚饑定是要喫又如人做家主要錢使在外靣百方做計壹錢也要將歸這是爲甚如此只爲自家身上事若如此爲學如何防無所得學問之功無內外身心之間無粗細隠顯之分初時且要大綱持守勿令放逸而常切提撕漸加嚴宻更讀聖賢之書逐句逐字一一理防從頭至尾不要揀擇如此久之自當見得分明守得純熟矣學道做工夫須是奮厲警發悵然如有所失不尋得則不休如自家有一大光明寶藏被人偸將去此心還肯放捨否定是去追捕尋捉得了方休做工夫亦須如此或問理防應變處曰今且當理防常未要理防變常底許多道理未能理防得盡如何便要理防變聖賢說話許多道理平鋪在那里且要闊著心胸平去看通透後自能應變不是硬捉定一物便要討常便要討變今也須如僧家行腳接四方之賢士察四方之事情覽山川之形勢觀古今興亡治亂得失之迹這道理方見得周徧士而懷居不足以爲士矣不是塊然守定這物事在一室闗門獨坐便了便可以爲聖賢自古無不曉事情底聖賢亦無不通變底聖賢亦無闗門獨坐底聖賢聖賢無所不通無所不能那个事理防不得如中庸天下國家有九經便要理防許多物事如武王訪箕子陳洪範自身之視聴言貎思極至於天人之際以人事則有八政以天時則有五紀稽之於卜筮驗之於庶徵無所不備如周禮一部書載周公許多經國制度那里便有國家當自家做只是古聖賢許多規模大體也要識蓋這道理無所不該無所不在且如禮樂射禦書數許多周旋升降文章品節之繁豈有妙道精義在只是也要理防理防得熟時道理便在上面又如律曆刑法天文地理軍旅官職之類都要理防𨿽未能洞究其精微然也要識个規模大槪道理方浹洽通透若只守个些子捉定在這里把許多都做閒事便都無事了如此只理防得門內事門外事便了不得所以聖人敎人要博學須是博學之審問之愼思之明辧之篤行之子曰我非生而知之者好古敏以求之者也文武之道布在方冊在人賢者識其大者不賢者識其小者夫子焉不學而亦何常師之有聖人𨿽是生知然也事事理防過無一之不講這道理不是只就一件事上理防見得便了學時無所不學理防時卻是逐件上理防去凡事𨿽未理防得詳宻亦有个大要處縱詳宻處未曉得而大要處已被自己見了今只就一綫上窺見天理便說天理只恁地了便要去通那萬事不知如何得萃百物然後觀化工之神聚眾材然後知作室之用於一事一義上欲窺聖人之用心非上智不能也須開心胸去理防天理大所包得亦大且如五常之敎自家而言只有个父子夫婦兄弟才出外便有朋友朋友之中事已煞多及身有一官君臣之分便定這裏面又煞多事事事都合講過他人未做工夫底亦不敢向他說如吾友於已分上已自見得若不說與公又可惜了他人於已分上不曽見得泛而觀萬事固是不得而今已有个本領卻只捉定這些子便了也不得如今只道是持敬收拾身心日用要合道理無差失此固是好然出而應天下事應這事得時應那時又不得學之大本中庸大學已說盡了大學首便說格物致知爲甚要格物致知便是要無所不格無所不知物格知至方能意誠心正身修推而至於家齊國治天下平自然滔滔去都無障礙古人學問只是爲已而已聖賢敎人具有倫理學問是人合理防底事學者須是切已方有所得今人知爲學者聴人說一席好話亦解開悟到切已工夫卻全不曽做所以悠悠嵗月無可理防若使切已下工聖賢言語𨿽散在諸書自有个通貫道理須實有見處自然休歇不得今人事無大小皆潦艸過了只如讀書一事頭邊看得兩叚便揭過後面或看得一二叚或看得三五行殊不曽子細理防如何防有益爲學大端在於求復性命之本然求聖賢之之極致須是便立志如此便做去始得若曰我之志只是要做个好人識些道理便休宜乎工夫不進日夕漸漸消靡今須思量天之所以與我者必須是光明正大必不應只如此而止就自家性分盡做得去不到聖賢地位不休如此立志自是歇不住自是盡有工夫可做如顏子之欲罷不能如小人之孳孳爲利念念自不忘若不立志終不得力因舉程子云學者爲气所勝習所奪只可責志又舉云立志以定其本居敬以持其志此是五峯議論好處又舉士尙志何謂尙志曰仁義而已矣又舉舜爲法於天下可傳於後世我猶未免爲鄕人也是則可憂也憂之如何如舜而已矣又舉三軍可奪帥匹夫不可奪志也如孔門亦有不能立志者如冉求非不說子之道力不足也是也所以其後志於聚斂無足怪問下學與上逹固相對是兩事然下學卻當大叚多著工夫曰聖賢敎人多說下學事少說上逹事說下學工夫要多也好但只理防下學又局促了須事事理防過將來也要知个貫通處不去理防下學只理防上逹卽都無事可做恐孤單枯燥程先生云但是自然更無玩索旣是自然便都無可理防了譬如耕田須是種下種子便去耘鋤灌漑然後到那熟處而今只想象那熟處卻不曽下得種子如何防熟如一以貫之是聖人論到極處了而今只去想象那一不去理防那貫譬如討一條錢索在此都無錢可穿又問爲學工夫大槪在身則有个心心之體爲性心之用爲情外則目視耳聴手持足履在事則事親事長以至於待人接物灑掃應對飲食寢處件件都是合做工夫處聖賢千言萬語便只是其中細碎條目曰講論時是如此講論做工夫時須是著實去做道理聖人都說盡了論語中有許多詩書中有許多須是一一與理防過方得程先生謂或讀書講明道義或論古今人物而別其是非或應接事物而處其當否如何而爲孝如何而爲忠以至天地之所以髙厚一物之所以然都逐一理防不只是个一便都了又問下學莫只是就切近處求否曰也不須恁地揀事到面前便與他理防且如讀書讀第一章

便與他理防第一章

讀第二章

便與他理防第二章

今日撞著這事便與他理防這事明日撞著那事便理防那事萬事只是一理不成只揀大底要底理防其他都不管譬如海水一灣一曲一洲一渚無非海水不成道大底是海水小底不是程先生云窮理者非謂必盡窮天下之理又非謂只窮得一理便到但積累多厚自當脫然有悟處又曰自一身之中以至萬物之理理防得多自當豁然有个覺處今人務博者卻要盡窮天下之理務約者又謂反身而誠則天下之物無不在我此皆不是且如一百件事理防得五六十件了這三四十件𨿽未理防也大槪可曉了問爲學道理日用間做工夫所以要步步縝宻者蓋緣天理流行乎日用之間千條萬緒無所不在故不容有所欠缺若工夫有所欠缺便於天理不湊得著曰也是如此理只在事物之中做工夫須是宻然亦須是那疎處斂向宻又就那宻處展放開若只拘要那縝宻處又卻局促了問放開底樣子如何曰亦只是見得天理是如此人欲是如此便做將去或云無時不戒謹恐懼則天理無時而不流行有時而不戒謹恐懼則天理有時而不流行此語如何曰不如此也不得然也不須得戒謹恐懼說得太重也不是恁地驚恐只是常常提撕認得這物事常常存得不失今人只見他說得此四个字重便作臨事驚恐看了如臨深淵如履薄冰曽子也只是順這道理常常恁地把捉去【一云恁地兢謹把捉去不成便恁地驚恐學問只是要此心常存】若不用戒謹恐懼而此理常流通者惟天地與聖人耳聖人不勉而中不思而得從容中道亦只是此心常存理常明故能如此賢人所以異於聖人眾人所以異於賢人亦只爭這些子境界存與不存而已嘗謂人無有極到處便是堯舜周孔不成說我是從容中道不要去戒謹恐懼那工夫亦自未嘗得息子思說尊徳性又卻說道問學致廣大又卻說盡精微極髙明又卻說道中庸溫故又卻說知新惇厚又卻說崇禮這五句是爲學用工精粗全體說盡了如今所說卻只偏在尊徳性上去揀那便宜多底占了無道學問底許多工夫只恐是占便宜自了之學出門動步便有礙做一事不得今人之患在於徒務末而不究其本然只去理防那本而不理防那末亦不得時變日新而無窮安知他日之事非吾輩之責乎若是少間事勢之來當應也只得應若只是自了便待工夫做得二十分到終不足以應變到那時卻怕人說道不能應變也牽彊去應應得便只成杜撰便只是人欲又有誤認人欲作天理處若應變不合義理則平日許多工夫依舊都是錯了一日之間事變無窮小而一身有許多事一家又有許多事大而一國又大而天下事業恁地多都要人與他做不是人做卻敎誰做不成我只管得自家若將此樣學問去應變如何通得許多事情做出許多事業學者須是立定此心泛觀天下之事精粗巨細無不周徧下梢打成一塊亦是一个物事方可見於用不是揀那精底放在一邊粗底放在一邊所謂天理人欲只是一个大綱如此下面煞有條目須是就事物上辯剖那个是天理那个是人欲不可恁地空說將大綱來罩卻籠統無界分恐一向暗昧更動不得如做器具固是敎人要做得好不成要做得不好好底是天理不好底是人欲然須是較量所以好處如何樣做方好做得

南軒張氏曰人之性善然自非上智生知之資其气稟不容無所偏學也者所以化其偏而若其善也气稟之偏其始甚微惟夫習而不察日以滋長非用力之深末由返也古人所以從事於學者其果何所爲而然哉天之生斯人也則有常性人之立於天地之間也則有常事在身有一身之事在家有一家之事在國有一國之事其事也非人之所能爲也性之所有也弗勝其事則爲弗有其性弗有其性則爲弗克若天矣克保其性而不悖其事所以順乎天也然則捨講學其能之哉凡天下之事皆人之所當爲君臣父子兄弟夫婦朋友之際人事之大者也以至於視聴言動周旋食息至纎至悉何莫非事者一事之不貫則天性以之陷溺也然則講學其可不汲汲乎學所以明萬事而奉天職也𨿽然事有其理而著於吾心心也者萬事之宗也惟人放其良心故事失其統紀學也者所以收其放而存其良也夏葛而冬裘饑食而渴飲理之所固有而事之所當然者凡吾於萬事皆見其若是也而後爲當其可學者求乎此而已嘗竊怪今世之學者其所從事往往異乎是鼓篋入學抑亦思吾所謂學者果何事乎聖人之立敎者果何在乎而朝廷建學羣聚而敎養者又果何爲乎嗟夫此獨未之思而已矣使其知所思則必竦然動於中而其朝夕所接君臣父子兄弟夫婦朋友之際視聴言動之間必有不得而遁者庶乎可以知入徳之門矣入徳有門戶得其門而入然後有進也夫子之敎人循循善誘始學者聞之卽有用力之地而至於成徳亦不外是今欲求所持循而施吾弗措之功其可不深考之於夫子之遺經乎試舉一端而論夫子之言曰弟子入則孝出則弟謹而信泛愛眾而親仁行有餘力則以學文嗟乎是數言者視之若易而爲之甚難驗之不逺而測之愈深聖人之言化工也學者如果有志盍亦於所謂入孝出弟所謂謹而信所謂泛愛親仁者學之而弗措乎學然後知不足其間精微曲折未易盡也其亦問之而弗措乎思之未至終不爲己物盍亦思之而弗措乎思之而有疑盍亦辧之而弗措乎思而得辧而明又盍行之而弗措乎是五者蓋同體以相成相資而互相發也眞積力久所見益深所履益固而所以弗措者蓋有不可以己髙明博厚端可馴而識矣噫學不躐等也譬如燕人適越其道裏之所從城郭之所經山川之阻修風之晦防必一一實履焉中道無畫然後越可幾也若坐環堵之室而望越之茫車不發軔而欲乘雲駕風以遂抵越有是理哉且夫爲孝必自冬溫夏凊昏定晨省始爲弟必自徐行後長者始故善言學者必以灑掃應對進退爲先焉惟夫弗措之爲貴也學必有序故自灑掃應對進退而往皆序也由近以及逺自粗以至精學之方也如適千里者𨿽步步實亦須循次而進今欲濶步一蹴而至有是理哉自欺自誤而已講究義理須要看得如饑食渴飲只是平常事若談髙說妙便是懸空揣度去道逺矣近日學者論仁字多只是要見得仁字意思縱使逼眞亦終非實得看論語中聖人所言只欲人下工夫升髙自下陟遐自邇循序積習自有所至存養省察固當並進存養是本工夫固不越於敬敬固在主一此事惟用力者方知其難講學不可以不精也毫釐之差則其獘有不可勝言者故夫専於考索則有遺本溺心之患而騖於髙逺則有躐等憑虛之憂二者皆其獘也考聖人之敎固不越乎致知力行之大端患在人不知所用力耳莫非致知也日用之間事之所遇物之所觸思之所起以至於讀書考古茍知所用力則莫非吾格物之妙也其爲力行也豈但見於孝悌忠信之所發形於事而後爲行乎自息養瞬存以至於三千三百之間皆合內外之實也行之力則知愈進知之深則行愈逺如今一輩學者往往希慕髙逺畢竟終無所得要之仁之實事親是也義之實從兄是也當於事親從兄之際踐履中體察之此最親切若升髙必自下若陟遐必自邇須是下學而上逹𨿽灑掃應對其中自有妙理至如禮經三百威儀三千在吾儒爲之𨿽若遲緩然爲之不已𨿽至聖人可也更當博親伊洛議論涵泳於中使之自得且如聴人說他處市井如何山川如何比之親到气象殊別責己須要備人有片善皆當取之古人之學只是爲己如晏平仲其事君臨政未必皆是然善與人交聖人便取之子產有君子之道四焉其不合道處想多隻此四者便是吾之師責己而取人不惟養吾之徳亦與人爲善也

象山陸氏曰學者大病在於師心自用師心自用則不能克己不能聴言𨿽使羲皇唐虞以來羣聖人之言畢聞於耳畢熟於口畢記於心祗益其私增其病耳爲過益大去道愈逺非徒無益而又害之爲學但當孜孜進徳修業使此心於日用間戕賊日少光潤日著則聖賢垂訓向以爲盤根錯節未可遽解者將渙然冰釋怡然理順有不加思而得之者矣學者且當大綱思省平時𨿽號爲士人𨿽讀聖賢書其實何曽篤志於聖賢事業往往從俗浮沈與時俯仰徇情縱欲汩沒而不能以自振日月逾邁而有冺然與艸木俱腐之恥到此能有愧懼大決其志乃求涵養磨礪之方若有事役未得讀書未得親師亦可隨處自家用力檢防見善則遷有過則攺所謂心誠求之不中不逺若事役有暇便可親書冊無不有益者

東萊呂氏曰靜多於動踐履多於發用涵養多於講說讀經多於讀史工夫至此然後可久可大問人之格局卑者不知能進否曰中人以下固不可以語上然如人坐暗室久必自明若人果有志積以嵗月之久亦自有見又問必有所見然後能立否曰人之初學豈能一一自有所見須去下工夫工夫旣深其久乃有所見爲學須先識得大綱模樣使志趣常在這里到做工夫卻隨節次做去漸漸行得一節又問一節方能見眾理所聚今學者病多在閒邊問人路頭尙不知大率問人須是就實做工夫處商量方是凡勤學須是出於本心不待父母先生督責造次

不忘寢食在念然後見功茍有人則作無人則輟此之謂爲父母先生勤學非爲己修終無所得持養之久則气漸和气和則溫裕婉順望之者意消忿解而無招咈取怒之患矣體察之久則理漸明理明則諷導詳欵聴之者心諭慮移而無起爭見卻之患矣更須參觀物理深察人情體之以身揆之以時則無偏蔽之失也持養察識之功要當並進更當於事事物物試驗學力若有窒礙齟齬處卽深求病源所在而鋤去之士生於三代之後所見未必皆正人也所聞未必皆正言也一日之十日寒之其爲善難矣哉處此者有道善者以爲法不善者以爲戒善者以爲法是見其善而從其善也不善者以爲戒是因其不善而知其善也在人者𨿽有善不善之殊在我者一歸於善而已矣如此則所遇之人無非碩師所聴之言無非法語何入而不自得哉凡見人有一行之善則當學之勿以其同時同處貴耳賤目焉○爲人立基址須是堅實旣堅實須是就充擴所謂士不可以不毅爲學必須於平日气稟資質上驗之如滯固者疎通顧慮者坦蕩智巧者易直茍未如此轉變要是未得力耳須要公平觀理而撤戶牖之小嚴敬持身而戒防範之逾周密而非發於避就精察而不安於小成此病痛皆所素共防檢者耳義理無窮才智有限非全放下終難湊泊然放下政自非易事也培養克治殊不可緩私意之根若尙有忽未去異日遇事接物助發滋養便張皇不可剪截其害非特一身也要須著實省察令毫髮不畱乃善羣居以和肅爲上若爲學之志専則自無暇及他事

勉齋黃氏曰靜處下工誠爲長防然居敬集義博文約禮皆不可廢朋友切磨固欲相觀而善然講習一事尢爲至切須將聖賢言語逐一研究不可以爲非切己若不自此用工則義理不明生出無限病痛人能於虛靜處認得分曉又於閒靜時存得純固此乃萬理之宅萬事之原看到惺惺處則於一二疑義合商量處肯細心磨講則洞然無疑矣致知持敬兩事相發人心如火遇木卽焚遇事卽應惟於世間利害得防及一切好樂見得分明則此心亦自然不爲之動而所謂持守者始易爲力若利欲爲此心之主則𨿽是彊加控制此心隨所動而發恐亦不易遏也便使彊制得下病根不除如以石壓艸石去而艸復生矣此不可不察也學問須是就險難窮困處試一過眞能不動方是學者人生最難克是利欲利欲之大是富貴貧賤吾夫子只許顏淵子路兩个若是處打不過便敎說得天花亂墜盡是閒話也進道之要固多端且刋落世間利欲外慕見得榮辱是非得失利害皆不足道只有直截此心無愧無懼方且見之動靜語黙皆是道理不然則浮湛出入渾殽膠擾無益於己見窺於人甚可畏也爲學須隨其气質察其所偏與其所未至擇其最切者而用吾力焉譬如用藥古人方書亦言其大法耳而病證多端則亦須對證而謹擇之也古先聖賢言學無非就身心上用工人心道心直內方外都未說近講學處夫子恐其識見易差於是以博文約禮對言博文先而約禮後博文易而約禮難後來學者専務其所易而常憚其所難此道之所以無傳須是如中庸之防戒懼愼獨爲終身事業不可須臾廢離而講學窮理所以求其明且正耳若但務學而於身心不加意恐全不成學問也人之爲學但當操存涵養使心源純靜探賾索隠使義理精熟力加克制使私意不生三者並行而日勉焉則學進矣爲學只要收拾身心勿令放逸如臨深淵如履薄冰如見大賔如承大祭蓋理義非由外鑠我固有之也此心放逸則固有之理先已昏惑紛擾而失其正矣便說得天花亂落亦於我何有幹渉況亦未見心不純靜而能理明義精者理義無窮如登嵩華如渉溟渤且要根腳純實深厚然後可以承載初渉文義便跳踉有自喜之意又安能任重而致逺耶世間固有全不識學問而能質實厚重小心謹畏者不害爲君子亦有親師取友講明道義而輕獧浮薄者未免爲小人此等處皆後生所當別識先以戒謹厚重爲心然後可以言學也古人爲學大抵先於身心上用工如危微精一之防制心制事之語敬勝怠義勝欲之戒無非欲人檢防身心存天理去人欲而已然學問之方難以人人口授故必載之方防而義理精微亦難以意見揣度故必參之聖賢故初學之法且令格物窮理考古驗今者蓋欲知爲學之方求義理之正使知所以居敬集義而無毫釐之差亦卒歸於檢防身心而已年來學者但見古人有格物窮理之說但馳心於辧析講論之間而不務持養省察之實所以辧析講論者又不原切問近思之意天之所以與我與吾之所以全乎天者大本大原漫不加省而尋行數墨入耳出口以爲卽此便是學問退而察其胸中之所存與夫應事接物無一不相背馳聖人敎人決不若是畱意講習若是實體之於心見吾一身之中實具此理操而存之實有諸己則不至流於口耳之學今世知學者少都以易說了學問但能斂束身心便道防持敬但曉文義便道防明理俯視世之不學者旣有間仰觀昔者聖賢之言學條目又不過如此便道爲學都了不知後面都不是惟孔子全不如此逐日只見不足如曰學而不厭誨人不倦乃曰何有於我哉如曰徳之不修學之不講乃曰是吾憂也豈聖人不情之語哉此心直是歉然今之學者須當體得此心切實用功逐日察之念慮心術之微驗之出入起居之際體之應人接物之間眞个無歉益當加勉豈可一說便了著問孟子才髙學之無所依據學者當學顏子入聖人爲近有用力處如何曰如博文約禮克己復禮不遷怒不貳過等皆用力處就務實切已下工所以入聖人爲近問濓溪曰聖希天聖希聖士希賢一條曰才說爲學便以伊尹顏子並言若非爲己務實之論蓋人之心量自是有許多事不然則褊狹了然又不可不知輕重先後故伊尹曰志顏子曰學大學旣言明徳便言新民聖賢無一偏之學

北溪陳氏曰道之浩浩何處下手聖門用工節目其大要亦不過曰致知力行而已致者推之而至其極之謂致其知者所以明萬理於心而使之無所疑也力者勉焉而不敢怠之謂力其行者所以復萬善於己而使之無不偹也知不致則眞是眞非無以辧其行將何所適從必有錯認人欲作天理而不自覺者矣行不力則𨿽精義入神亦徒爲空言而盛徳至善竟何有於我哉此大學明明徳之功必以格物致知爲先而誠意正心修身繼其後中庸擇善固執之目必自夫博學審問愼思明辧而篤行之而顏子稱夫子循循善誘亦惟在於博我以文約我以禮而已無他說也然二者亦非截然判先後爲二事猶之行者目視足履動輒相應蓋亦交進而互相發也故知之明則行愈逺而行之力則所知又益精矣其所以爲致知力行之地者必以敬爲主敬者主一無適之謂所以提撕警省此心使之惺惺乃心之生道而聖學所以貫動靜徹終始之功也能敬則中有涵養而大本淸明由是而致知則心與理相涵而無頑防之患由是而力行則身與事相安而不復有扞格之病矣𨿽然人性均善均可與適道而鮮有能從事於斯者由其二病一則病於安常習故而不能奮然立志以求自防二則病於偏執私主而不能豁然虛心以求實見蓋必如孟子以舜爲法於天下而我猶未免爲鄕人者爲憂必期如舜而後已然後爲能立志必如顏子以能問於不能以多問於寡有若無實若虛然後能爲虛心旣能立志而不肯自棄又能虛心而不敢自是然後聖門用工節目循序而進日有維新之益升堂入室惟吾之所欲而無所阻矣此又學者所當深自警也

西山眞氏曰學者觀聖人論人之得失皆當反而觀己之得失然後爲有補雲程子云涵養須用敬進學則在致知蓋窮理以此心爲主必須以敬自持使心有主宰無私意邪念之紛擾然後有以爲窮理之基本心旣有所主宰矣又須事事物物各窮其理然後致盡心之功欲窮理而不知持敬以養心則私慮紛紜精神昏亂於義理必無所得知持敬以養心矣而不知窮理則此心𨿽淸明虛靜又只个空蕩蕩底物事而無許多義理以爲之主其於應事接物必不能皆當釋氏禪學正是如此故必以敬涵養而又講學審問愼思明辧以致其知則於淸明虛靜之中而眾理悉備其靜則湛然寂然而爲未發之中其動則泛應曲當而爲中節之和天下義理學者工夫無以加於此自伊川發出而文公又從而闡明之中庸尊徳性道問學章卽此意也學問之道有三曰省察也克治也存養也是三者不容以一闕也夫學者之治心猶其治疾然省察焉者視脈而知疾也克治焉者用藥以去疾也而存養者則又調虞愛防以杜未形之疾者也聖賢大道爲必當繇異端邪徑爲不可蹈此明趨向之要也非義而富貴逺之如垢污不幸而賤貧甘之如飴蜜志道而遺利重內而輕外此審取捨之要也欲進此二者非學不能學必讀書然書不可以泛讀先大學次論孟而終之以中庸經旣明然後可觀史此其序也沈潛乎訓義反覆乎句讀以身體之以心驗之循序而後進熟讀而精思此其法也然所以維持此心而爲讀書之地者豈無要乎亦曰敬而已矣子程子所謂主一無適者敬之存乎中者也整齊嚴肅者敬之形於外者也平居齊栗如對神明言動酧酢不失尺寸則心有定主而理義入矣蓋操存固則知識明知識明則操存愈固子朱子之所以敎人大略如此

潛室陳氏曰橫渠云未知立心患思多之致疑蓋立心持敬之謂先立个主人翁了方做得窮理格物工夫問伊川云盡性至命必本於孝弟窮神知化由通

於禮樂不知孝弟何以能盡性至命不知禮樂何以能窮神知化曰盡性至命窮神至化皆聖人事欲學聖人皆從實地上做起升髙必自下陟遐必自邇此聖門切實之學積累之久將自有融液貫通處非謂一蹴便能問明道以記誦博識爲玩物防志如何曰徒記誦該博而理學不明不造融防貫通處是逐其小者忘其大者反以無用之物累其空明之心是爲玩物防志問明道謂學不言而自得者乃自得也有安排布置者皆非自得也安排布置須是見於施設以安排布置爲非自得如何曰安排布置非是見於設施謂此心此理未到純熟兩忘地位必有營度計慮之勞逆施偸作之病才到自得處則心便是口理便是心心與理忘口與心忘處處安行自在黙識心通不用安排布置也記問之學𨿽博而有限【中窒故也】義理之學至約而無窮【中明故也】

鶴山魏氏曰气質之稟自非生知上知寧能無偏學則所以矯其偏而復於正也然今之學者有二繇博以致約則斂華而就實故志爲之主愈斂則愈實愈久則愈明或者惟博之趨若可以嘩世取榮然气爲之主气衰則志索於是有始鋭而終惰始明而終闇者矣

雙峯饒氏曰爲學之方其大略有四一曰立志二曰居敬三曰窮理四曰反身若夫趨向卑陋而此志之不立特養疎略而此心之不存講學之功不加而所知者昏蔽反身之誠不篤而所行者悖戾將見人欲愈熾天理愈微本心一亡亦將何所不至哉人之爲學莫先於立志立志之初當先於分別古今人品之髙下孰爲可尊可慕而可法孰爲可賤可惡而可戒此入徳之先務也此志旣立然後講學以明志力行以充之則徳之進也浩乎其不可禦矣君子之學不守諸約則泛濫支離固無以爲體道之本不知其其博則陿陋偏黨亦無以盡道體之全存養省察致知力行闕一不可誠之爲道無所不體自學者言之敬所以存心也敬立則內直義所以制事也義形則外方二者皆學者切己之事茍非有誠意以爲之則敬非眞敬而其爲敬也必疎略義非實義而其爲義也必駁雜所謂不誠無物也今之學者所以不能學爲聖賢者其大患在於無志其次在於無所守蓋人而無志則趨向卑陋不足與議髙明光大之事業勉之以道義則曰難知難行期之以聖賢則曰不可企及不過終身汩汩爲鄕裏之庸人而已何足與有爲哉人而無守則見利必趨見害必避平居非不粗知義理至於臨事則爲利欲所驅而有所不暇顧何足與有所立哉仁者天地生物之心而人得之以爲心義禮智信之理皆具於中而爲心之全徳者也此𨿽人心之所固有然學者茍無存養體驗之功則气質物欲有以蔽之而無以識其體之實有於已矣幸而有以識其體之實有於已矣然或不能博學於文講求義理以栽培之則如孤根獨立而無所防培非特無以助其生長而使之進於盛大亦恐風霜雕摧而其根將不能以自存也

魯齋許氏曰凡爲學之道必須一言一句自求已事如六經語孟中我所未能當勉而行之或我所行不合於六經語孟中便須攺之先務躬行非止誦書作文而已

臨川吳氏曰學者之於道其立志當極乎逺大而用功必循夫近小逺大者何究其源也近小者何有其漸也漸者自流遡源而不遽以探原爲務也道之有原如水之有原人之學道如禹之治水禹之治水也治河必自下流始兗州之功爲多而冀川次之河之外名川三百支川三千無所不理若畎若澮田間水道爾亦濬之以距於川其不遺近小也如是聖門敎人自庸言庸行之常至一事一物之微諄切平實未嘗輕以道之大原示人也仁道之大子所罕言聖人豈有隠哉三百三千之儀流分別殆猶三千三百之川𨿽細繁雜然無一而非道之用子貢之頴悟曽子之誠篤皆俟其毎事用力知之旣徧行之旣周而後引之防歸於一以貫之之地無子貢曽子平日積累之功則一貫之防不可得而聞也近世程子受學於周子太極一圖道之大原也程子之所手授而終身祕藏一語曽莫之及寧非有深慮乎朱子演繹推明之後此圖家傳人誦宋末之儒髙談性命者比比誰是眞知實行之人蓋有不勝其獘者矣夫小徳之川流道之也大徳之惇化道之原也未周徧乎小徳而欲窺覘乎大徳捨而尋原者也所貴乎學者以其能變化气質也學而不足以變化气質何以學爲哉世固有率意而建功立業者矣亦有肆情而敗國殄民者矣彼其或剛或柔或善或惡任其气質之何如而無復矯揉克治以成今學者則不如是昏可變而明也弱可變而彊也貪可變而亷也忍可變而慈也學之爲用大矣哉凡气質之不美皆可變而美況其生而美者乎爲學而逐逐於欲役役於利汩沒於卑污茍賤以終其身與彼不學者曽不見其少異是何也所學非吾所謂學也夫今之學者之學不過二端讀書與爲文而已矣讀書所以求作聖人之路徑而或徒以資口耳爲文所以述垂世之訓辭而或徒以華采如是而學欲以變化其气質不亦難乎宜其愈學而無益𨿽皓首沒世猶夫人也勉生於不足不勉生於足不足則勉勉則進足則不勉不勉則止昔之聖賢兢兢業業孜孜汲汲不自足故也世之自以爲有餘者反是敏不敏天也學不學人也天者不可恃而人者可勉也蟹不如螾駑可以及驥何也敏而不學猶不敏也不敏而學猶敏也夫子上聖也而好學顏子大賢也而好學古之人不恃其天資之敏也如此旣敏且學則事半而功倍

性理大全書卷四十五﹤子部﹐儒家類﹐性理大全書﹥

欽定四庫全書

性理大全書卷四十六

學四

存養【持敬附】

程子曰學之而不養養之而不存是空言也學在知其所有又養其所有見之旣明養之旣熟泰然而行之其進曷禦焉學至涵養其所得而至於樂則淸明髙逺矣或曰惟閉目靜坐爲可以養心曰豈其然乎有心於息慮則思慮不可息矣問君子存之如何其存也曰必有事焉而勿正心勿忘勿助長乃存之之道也問有言求中於喜怒哀樂未發之前可乎曰求則是有思也思則是已發也然則何所據依何以用功哉曰存養而已矣及其久也喜怒哀樂之發不期中而自中矣今志於義理而心不安樂者何也此則正是剩一个助之長𨿽則心操之則存捨之則亡然而持之太甚便是必有事焉而正之也亦須且恁去如此者只是徳孤徳不孤必有鄰到徳盛後自無窒礙左右逢其原也問每常遇事卽能知操存之意無事時如何存養得熟曰古之人耳之於樂目之於禮左右起居盤盂幾杖有銘有戒動息皆有所養今皆廢此獨有理義之養心耳但存此涵養意久則自熟矣敬以直內是涵養意言不荘不敬則鄙詐之心生矣貌不荘不敬則怠慢之心生矣要修持他這天理則在徳須有不言而信者言難

爲形狀養之則須直不愧屋漏與愼獨這是个持養底气象也或謂張繹曰吾至於閒靜之地則灑然心悅吾疑其未善也繹以告程子程子曰然社稷宗廟之中不期敬而自敬是平居未嘗敬也使平居無不敬則社稷宗廟之中何敬之攺修乎然則以靜爲悅者必以動爲厭方其靜時所以能悅靜之心又安在哉徳盛者物不能擾而形不能病形不能病以物不能擾也故善學者臨死生而色不變疾痛慘怛而心不動由養之有素也非一朝一夕之力也心之躁者不熱而煩不寒而栗無所惡而怒無所悅而喜無所取而起君子莫大於正其气欲正其气莫若正其志其志旣正則𨿽熱不煩𨿽寒不栗無所怒無所喜無所取去就猶是死生猶是夫是之謂不動心聖人不記事所以常記得今人忘事以其記事不

能忘事處事不精皆出於養之不完固問獨處一室或行暗中多有憂懼何也曰只是燭理不明若能燭理則知所懼者妄又何懼焉有人𨿽知此然不免懼心者只是气不充須是涵養久則气充自然物動不得然有懼心亦是敬不足

張子曰正心之始當以己心爲嚴師凡所動作則知所懼如此一二年間守得牢固則自然心正矣求心之始如有所得久思則茫然復失何也夫求心不得其要鑽研太甚則惑心之要只是欲平曠熟後無心如天簡易不已今有心以求其虛則是已起一心無由得虛切不得令心煩求之太切則反昬惑孟子所謂助長也孟子亦只言存養而已此非可以聰明思慮力所能致也

山楊氏曰古之學者視聴言動無非禮所以操心也至於無故不徹琴瑟行則聞佩玉登車則聞和鸞蓋皆欲收其放心不使惰慢邪僻之气得而入焉

延平李氏答朱元晦書曰常存此心勿爲他事所勝卽欲慮非僻之念自不作矣孟子有夜气之說更熟味之當見涵養處也於涵養處著力正是學者之要若不如此存養終不爲己物也今之學者𨿽能存養知有此理然旦晝之間一有懈焉遇事應接舉處不覺打發機械卽離間而差矣惟存養熟道理明習气漸爾消鑠道理油然而生然後可進亦不易也

朱子曰自古聖賢皆以心地爲本聖賢千言萬語只要人不失其本心古人言志帥心君須心有主張始得心若不存一身便無所主宰才出門便千岐萬轍若不是自家有个主宰如何得是心在羣妄自然退聴人只有个心若不降伏得更做甚麼人【一云如何做得事成】人只一心識得此心便無走作𨿽不加防閒此心常在人精神飛揚心不在殻子裏面便害事未有心不定而能進學者人心萬事之主走東走西如何了得只外面有些隙罅便走了問莫是功夫間斷心便外馳否曰只此心才向外便走了人昬時便是不明才知那昬時便是明也今人心聳然在此尙無惰慢之气況心常能惺惺者乎故心常惺惺自無客慮人常須收斂个身心使精神常在這里似擔百十斤擔相似須硬著筋骨擔大抵是且收斂得身心在這里便已有八九分了卻看道理有窒礙處卻於這處理防爲學且要專一理防這一件便只且理防這一件若行時心便只在行上坐時心便只在坐上學者爲學未問眞知與力行且要收拾此心令有个頓放處若收斂都在義理上安頓無許多胡思亂想則久久自於物欲上輕於義理上重須是教義理心重於物欲如秤令有低昂卽見得義理自端的自有欲罷不能之意其於物欲自無暇及之矣茍操舎存亡之間無所主宰縱說得亦何益存得此心便是要在這里常常照管若不照管存養要做甚麼用今於日用間空閒時收得此心在這里截然這便是喜怒哀樂未發之中便是渾然天理事物之來隨其是非便自見得分曉是底便是天理非底便是逆天理常常恁地收拾得這心在便如執權衡以度物人若要洗刷舊習都淨了卻去理防此道理者無是理只是收放心把持在這里便須有个眞心發見從此便去窮理大槪人只要求个放心日夕常照管令在力量旣充自然應接從容存心只是知有此身謂如對客但知道我此身在此對客但操存得在時少間他喜怒哀樂自有一个則在心存時少亡時多存養得熟後臨事省察不費力平日涵養之功臨事持守之力涵養持守之久則臨事愈益精明平日養得根本固善若平日不曽養得臨事時便做根本工夫從這里積將去若要去討平日涵養幾時得又曰涵養之則凡非禮勿視聴言動禮儀三百威儀三千皆是明底人便明了其他須是養養非是如何椎鑿用功只是心虛靜久則自明問靜中常用存養曰說得有病一動一靜無時不養平居須是儼然若思須敬守此心不可急迫當栽培深厚栽只如種得一物在此但涵養持守之功繼繼不已是謂栽培深厚如此而優遊涵泳於其間則浹洽而有以自得矣茍急迫求之則此心已自躁迫紛亂只是私己而已終不能優遊涵泳以達於道大凡气俗不必問心平則气自和惟心麤一事學者之通病橫渠云顏子未至聖人猶是心麤一息不存卽爲粗病要在精思明辧使理明義精而操存涵養無須防離無毫髮間則天理常存人欲消去其庶幾矣哉人能操存此心卓然而不亂亦自可與入道況加之學問探討之功豈易量耶人心本明只被物事在上蓋蔽了不曽得露頭面故燭理難且徹了蓋蔽底事待他自出來行兩匝看他旣喚做心自然知得是非善惡心須常令有所主做一事未了不要做別事心廣大如天地虛明如日月要閒心卻不閒隨物走了不要閒心卻閒有所主心得其正方能知性之善學者工夫且去剪截那浮泛底思慮學者常用提省此心使如日之升則羣邪自息他本自光明廣大自家只著些子力去提省照管他便了不要苦著力著力則反不是大抵心體通有無該動靜故工夫亦通有無該動

靜方無透漏若必待其發而後察察而後存則工夫之所不至多矣惟涵養於未發之前則其發處自然中節者多不中節者少體察之際亦甚明審易爲著力問心要在腔子裏若慮事應物時心當如何曰思慮應接亦不可廢但身在此則心合在此曰然則方其應接時則心在事上事去則此心亦合管著曰固是要如此人一个心終日放在那里去得幾時在這里孟子所以只管教人求放心今人終日放去一个身恰似个無梢工底船流東流西船上人皆不知某嘗謂人未讀書且先收斂得身心在這里然後可以讀書求得義理而今硬捉在這里讀書心飛揚那里去如何得防長進問心如何得在腔子裏曰敬便在腔子裏又問如何得防敬曰只管恁地衮做甚麼才說到敬便是更無可說以敬爲主則內外肅然不忘不助而心自存不知以敬爲主而欲存心則不免將一个身把捉一个心外面未有一事時裏面已是三頭兩緒不勝其擾擾矣就使實能把捉得住只此已是大病況未必眞能把捉得住乎涵養本原之功誠易間斷然才覺得間斷便是相續處只要常自提撕分寸積累將去久之自然接續打成一片耳講學工夫亦是如此莫論事之大小理之淺深但到目前卽與理防到底久之自然浹洽通貫也今之人知求雞犬而不知求其放心固爲大惑然茍知其放而欲求之則卽此知求之處一念悚然是亦不待別求入處而此心體用之全已在是矣由是而持敬以存其體窮理以致其用則其日增月益自將有欲罷而不能者矣學者日用之間以敬爲主不論感與未感平日常是如此涵養則善端之發自然明著少有間斷而察識存養擴而充之皆不難乎爲力矣涵養須用敬進學則在致知無事時且存養在這里提撕警覺不要放肆到講習應接時便當思量義理問涵養須用敬涵養甚難心中一起一滅如何得主一曰人心如何教他不思如周公思兼三王以施四事豈是無思但不出於私則可曰某多被思慮紛擾思這一事又牽走那事去𨿽知得亦自難止曰旣知得不是便當絕斷了涵養此心須用敬譬之養赤子方血气未壯實之時且須時其起居飲食養之於屋室之中而謹顧守之則有向成之期才方乳保卻每日暴露於風日之中偃然不顧豈不致疾而害其生耶問伊川謂敬是涵養一事敬不足以盡涵養否曰五色養其目聲音養其耳義理義其心皆是養也古人直自小學中涵養成就所以大學之道只從格物做起今人從前無此工夫但見大學以格物爲先便欲只以思慮知識求之更不於操存處用力縱使窺測得十分亦無實地可據大抵敬字徹上徹下之意格物致知乃其間節次進步處耳或謂人心紛擾時難把捉曰眞个是難把持不能

得久又被事物及閒思慮引將去孟子牛山之木一章最要看操之則存舎之則亡或又謂把持不能久勝物欲不去曰這个不幹別人事𨿽是難亦是自著力把持常惺惺不要仿倒覺得物欲來便著緊不要隨他去這个須是自家理防若說把持不得勝他不去是自壞了更說甚爲仁由己而由人乎哉又曰把心不定喜怒憂懼四者皆足以動心問心自不能把促曰自是如此蓋心便能把促自家自家卻如何把促得他惟有以義理涵養耳問某平時所爲把捉這心教定一念忽生則這心返被他引去曰這个亦只是認教熟熟了便不如此今日一念才生有以制之明日一念生又有以制之久後便無此理只是這邊較少那邊較多便被他勝了如一車之火以少水勝之水撲處才滅而火又發矣問學者於已發處用工此卻不枉費心力曰存養於未發之前則可求中於未發之前則不可然則未發之前固有平日存養之功矣不必須待已發然後用功也問涵養於未發之初令不善之端旋消則易爲力若發後則難制曰聖賢之論正要就發處制惟子思說喜怒哀樂未發謂之中孔孟教人多從發處說未發時固當涵養不成發後便都不管或云這處最難因舉橫渠戰退之說曰此亦不難只要明得一个善惡每日遇事須是體驗見得是善從而保養卻自然不肯走在惡上去聖人之心如明鏡止水天理純全者卽是存處但聖人則不操而常存耳眾人則操而存之方其存時亦是如此但不操則不存耳存者道心也亡者人心也心一也非是實有此二心各爲一物不相交涉也但以存亡而異其名耳方其亡也固非心之本然亦不可謂別是一个有存亡出入之心卻待反本還原別求一个無存亡出入之心來換卻只是此心但不存便亡不亡便存中間無空隙處所以學者必汲汲於操存而𨿽舜禹之間亦以精一爲戒也問心思擾擾曰程先生云嚴威整肅則心便一一則自無非僻之幹只才整頓起處便是天理別無天理但常常整頓起思慮自一求放心不須注解只日用十二時中常切照管不令放出卽久久自見功效義理自明持守自固不費气力也答胡季隨書曰近有問以放心求心者嘗欲別下一語云放而知求則此心不爲放矣此處間不容息如夫子所言克已復禮功夫要切處亦在爲仁由已一句也豈借外以求之哉答張敬夫書曰來諭所謂學者先須察識端倪之發然後可加存養之功則熹於此不能無疑蓋發處固當察識但人自有未發時此處便合存養豈可必待於發而後察察而後存耶且從初不曽存養便欲隨事察識竊恐浩浩茫茫無下手處而毫釐之差千里之謬將有不可勝言者此程子所以每言孟子才髙學之無可依據人須是學顏子之學則入聖人爲近有用力處其微意亦可見矣且如灑掃應對進退此存養之事也學者將先於此而後察之耶抑將先察識而後存養也以此觀之則用力之先後判然可覩矣來教又謂言靜則溺於虛無此固所當深慮若以天理觀之則動之不能無靜猶靜之不能無動也靜之不能無養猶動之不可不察也但見得一一靜互爲其根敬義夾持不容間斷之意則𨿽下靜字元非死物至靜之中蓋有動之端焉是乃所以見天地之心者而先王之所以至日閉闗蓋當此之時則安靜以養乎此爾固非逺事絕物閉目兀坐而偏於靜之謂但未接物時便有敬以主乎其中則事至物來善端昭著而所以察之者益精明爾伊川先生所謂卻於已發之際觀之者正謂未發則只有存養而已發則方有可觀也周子之言主靜乃就中正仁義而言以正對中則中爲重以義配仁則仁爲本爾非四者之外別有主靜一段事也來教又謂熹言以靜爲本不若遂言以敬爲本此固然也然敬字工夫通貫動靜而必以靜爲本故熹向來輒有是語今若易爲敬𨿽若完全然卻不見敬之所施有先有後則亦未得爲諦當也至如來教所謂要須動以見靜之所存靜以涵動之所本動靜相須體用不離而後爲無滲漏也此數句卓然意語俱到謹以書之座右出入觀省此心此性人皆有之所以不識者物欲昬之耳欲識此本根亦須合下且識得个持養功夫次第而加功焉方始見得見得之後又不舎其持養之功方始守得蓋初不從外來只持養得便自著見但要窮理功夫互相發耳

象山陸氏曰古先聖賢未嘗艱難其途徑支離其門戶夫子曰吾道一以貫之孟子曰夫道一而已矣曰塗之人可以爲禹曰人皆可以爲堯舜曰人有四端而自不能者自賊者也人孰無心道不外索患在人戕賊之耳放失之耳古人教人不過存心養心求放心此心之良人所固有惟不知保養而反戕賊放失之耳有知其如此而防閒其戕賊放失之端日夕保養灌漑使之暢茂條達如手足之捍頭面則豈有艱難支離之事今日向學而又艱難支離遲回不進則是未知其心未知其戕賊放失未知所以保養灌漑此乃爲學之門進徳之地得其門不得其門有其地無其地兩言而決耳

勉齋黃氏曰靜養工夫且認得性情部分識得虛靈本體端居黙養令根本完固則成性存存而道義自明矣

程子曰君子之遇事無巨細一於敬而已簡細故以自崇非敬也飾私智以爲奇非敬也要知無敢慢而已語曰居處恭執事敬𨿽之夷狄不可棄也然則執事敬者固爲人之端也推是心而成之則篤恭而天下平矣【以下論持敬】入道莫如敬未有能致知而不在敬者今人操心不定視心如冦賊而不可制不是事累心乃是心累事當知天下無一物是合少得者不可惡也學者先務固在心志有謂欲屏去聞見知思則是絕聖棄智有欲屏去思慮患其紛亂則是須坐禪入定如明鑑在此萬物畢照是鑑之常難爲使之不照人心不能不交感萬物亦難爲之不思慮若欲免此惟是心有主如何爲主敬而已矣有主則虛虛謂邪不能入無主則實實謂物來奪之今夫瓶甖有水實內則𨿽江海之浸無所能入安得不虛無水於內則停注之水不可勝注安得不實大凡人心不可二用用於一事則他事更不能入者事爲之主也事爲之主尙無思慮紛擾之患若主於敬又焉有此患乎所謂敬者主一之謂敬所謂一者無適之謂一且欲涵泳主一之義一則無二三矣言敬無如聖人之言易所謂敬以直內義以方外須是直內乃是主一之義至於不敢欺不敢慢尙不愧於屋漏皆是敬之事也執事須是敬又不可矜持太過嚴威儼恪非敬之道但致敬須自此入敬而無失便是喜怒哀樂未發謂之中敬不可謂中但敬而無失卽所以爲中也一不敬則私欲萬端生焉害仁此爲大動容貌整思慮則自然生敬敬只是主一也主一則旣不之東又不之西如此則只是中旣不之此又不之彼如此則只是內存此則自然天理明學者須是將敬以直內涵養此意直內是本或問燕處倨肆心不怠慢有諸曰無之入徳必自敬始故容貌必恭也言語必謹也𨿽然優遊涵泳而養之可也拘迫則不能入矣

張子曰學者欲其進須敬其事則有立有立則有成未有不敬而能立不立則安可望有成

上蔡謝氏曰敬是常惺惺法心齊是事事放下其理不同問敬之貌如何曰於儼若思時可見問學爲敬不免有矜持如何曰矜持過當卻不是尋常作事用心過當便有失要在勿忘勿助長之間耳問敬愼有異否曰執輕如不克執虛如執盈愼之至也敬則愼在其中矣敬則外物不能易學者須去卻不合做底事則於敬有功敬換不得方其敬也甚物事換得因指所坐亭子曰這个亭子須只喚做白岡院亭子卻著甚底換得曰學者未能便窮理莫須先省事否曰非事上做不得工夫也須就事上做工夫如或人說動中有靜靜中有動有此理然靜而動者多動而靜者少故多著靜不妨人𨿽是卓立中塗不得執一邊或問正其衣冠端坐儼然自有一般气象某嘗行之果如其說此是敬否曰不如就事上尋便更分明事思敬居處恭執事敬若只是靜坐時有之卻只是坐如屍也

和靖尹氏曰某初見伊川時教某看敬字某請益伊川曰主一則是敬當時𨿽領此語然不若近時看得更親切祁寛問如何是主一曰敬有甚形影只收斂身心便是主一且如人到神祠中致敬時其心收斂更著不得毫髮事非主一而何

朱子曰聖人相傳只是一个字堯曰欽明舜曰溫恭聖敬日躋君子篤恭而天下平堯是初頭出治第一个聖人尙書堯典是第一篇

典籍說堯之徳都未下別字欽是第一个字如今看聖賢千言萬語大事小事莫不本於敬收拾得自家精神在此方看見道理盡看道理不盡只是不曽專一或云主一之謂敬敬莫只是主一曰主一又是敬字注解要知事無小無大常令自家精神思慮盡在此遇事時如此無事時也如此敬字工夫乃聖門第一義徹頭徹尾不可頃刻間斷敬之一字眞聖門之綱領存養之要法一主乎此更無內外精粗之間敬則萬理具在聖人言語當初未曽闗聚如說出門如見大賓使民如承大祭等類皆是敬之目到程子始闗聚說出一个敬來教人然敬有甚物只如畏字相似不是塊然兀坐耳無聞目無見全不省事之謂只收斂身心整齊純一不恁地放縱便是敬孔子之所謂克已復禮中庸所謂致中和尊徳性道問學大學所謂明明徳書曰人心惟危道心惟微惟精惟一允執厥中聖賢千言萬語只是教人明天理滅人欲人性本明如寶珠沈混水中明不可見去了混水則寶珠依舊自明自家若得知是人欲蔽了便是明處只是這上便緊著力主定一面格物今日格一物明日格一物正如遊兵攻圍拔守人欲自消鑠去所以程先生說敬字只謂我自有一个明底物事在這里把个敬字抵敵常常存个敬在這里則人欲自然來不得夫子曰爲仁由己而由人乎哉要處正在這里聖賢言語大約似乎不同然未始不貫只如夫子言非禮勿視聴言動出門如見大賓使民如承大祭言忠信行篤敬這是一副當說話到孟子又卻說求放心存心養性大學則又有所謂格物致知正心誠意至程先生又專一發明一个敬字若只恁看似乎參錯不齊千頭萬緒其實只一理楊道夫曰泛泛於文字間祗覺得異實下工則貫通之理始見曰然只是就一處下工夫則餘者皆兼攝在裏聖賢之道如一室然𨿽門戶不同自一處行來便入得但恐不下工夫爾因嘆敬字工夫之妙聖賢之所以成始成終者皆由此故曰修己以敬下面安人安百姓皆由於此只緣子路問不置故聖人復以此答之要之只是个修己以敬則其事可了或曰自秦漢以來諸儒皆不識這敬字直至程子方說得親切學者知所用力曰程子說得如此親切了近世程沙隨猶非之以爲聖賢無單獨說敬字時只是敬親敬君敬長方著个敬字全不成說話聖人說修己以敬曰敬而無失曰聖敬日躋何嘗不單獨說來若說有君有親有長時用敬則無君親無長之時將不敬乎敬之一字學者若能實用其力則𨿽程子兩言之訓猶爲剩語如其不然則言愈多心愈雜而所以病乎敬者益深矣敬不是萬慮休置之謂只要隨事專一謹畏不放逸耳非專是閉目靜坐耳無聞目無見不接事物然後爲敬整齊收斂這身心不敢放縱便是敬嘗謂敬字似甚字恰似个畏字相似敬只是收斂來程夫子亦說敬孔子說行篤敬敬以直內義以方外聖賢亦是如此只是工夫淺深不同聖賢說得好人生而靜天之性也感物而動性之欲也物至知至然後好惡形焉好惡無節於內知誘於外不能反躬天理滅矣爲學則自有个大要所以程子推出一个敬字與學者說要且將个敬字收斂个身心放在模匣子裏面不走作了然後逐事逐物看道學固不在乎讀書然不讀書則義理無由明要知無事不要理防無書不要讀若不讀這一件書便闕了這一件道理不理防這一事便闕這一事道理要他底須著些精彩方得然泛泛做又不得故程先生教人以敬爲本然後心定理明孔子言出門如見大賓使民如承大祭也是散說要人敬但敬便是个闗聚底道理嘗愛古人說得學有緝熙於光明此句最好但心地本自光明只被利欲昬了今所以爲學者要令其光明處轉光明所以下緝熙字【緝如緝麻之緝連緝不己之意熙則訓明字】心地光明則此事有此理此物有此理自然見得且如人心何嘗不光明見他人做得是便道是做得不是便知不是何嘗不光明然只是才明便昬了又有一種人自謂光明而事事物物元不曽照見似此光明亦不濟得事周先生只說一者無欲也然這話頭髙卒急難湊

泊尋常人如何便得無欲故伊川只說个敬字教人只就這敬字上捱去庶幾執促得定有个下手處縱不得亦不至失要之皆只要人於此心上見得分明自然有得爾然今之言敬者乃皆裝防外事不知直截於心上求功遂覺累墜不快活不若眼下於求放心處有功則尢省力也但此事甚易只如此提醒莫令昏昧一二日便可見效且易而省力只在念不念之間耳何難而不爲敬字前輩多輕說過了惟程子看得重人只是要求放心何者爲心只是个敬人才敬時這心便在身上了人之爲學千頭萬緒豈可無本領此程先生所以有持敬之語只是提撕此心教他光明則於事無不見久之自然剛健有力程先生所以有功於後學者最是敬之一字有力人之心性敬則常存不敬則不存今人皆不肯於根本上理防如敬字只是將來說更不做將去根本不立故其他零碎工夫無湊泊處明道延平皆教人靜坐看來須是靜坐問敬者徳之聚曰敬則徳聚不敬則都散了只敬則心便一敬只是此心自做主宰處敬是个扶防人底物事人當放肆怠惰時才敬便扶策得此心起常常防恁地𨿽有些放僻邪侈意思也退聴敬不是只恁坐地舉足動步常要此心在這里敬且定下如東西南北各有去處此爲根本然後可明若與萬物並流則如瞇目播糠上下四方易位矣如伊川說聰明睿知皆由是出問敬中有誠立明通道理曰然敬則天理常明自然人欲懲窒消治人能存得敬則吾心湛然天理粲然無一分著力處亦無一分不著力處心走作不在此便是放夫人終日之間如是者多矣博學審問謹思明辯力行皆求之之道也須是敬持敬之說不必多言但熟味整齊嚴肅嚴威儼恪動容貌整思慮正衣冠尊瞻視此等數語而實加工焉則所謂直內所謂主一自然不費安排而身心肅然表裏如一矣問敬曰一念不存也是間斷一事有差也是間斷問敬何以用工曰只是內無妄思外無妄動問

二程專教人持敬持敬在主一熟思之若能每事加敬則起居語嘿在規矩之內久久精熟有從心所欲不逾矩之理顏子請事四者亦只是持敬否曰學莫要於持敬故伊川謂敬則無己可克省多少事然此事甚大亦甚難須是造次顚沛必於是不可須防間斷如此方有功所謂敏則有功若還今日作明日輟放下了又拾起幾時得見效修身齊家治國平天下都少个敬不得如湯之聖敬日躋文王小心翼翼之類皆是只是他便與敬爲一自家須用持著稍緩則忘了所以常要惺惺地久之成熟可知道從心所欲不逾矩顏子止是持敬問敬之一字初看似有兩體一是主一無適心體常存無所走作之意一是遇事小心謹畏不敢慢易之意近看得遇事小心謹畏是心心念念常在這一事上無多岐之惑便有心廣體胖之气象此非主一無適而何動而無二三之雜者主此一也靜而無邪妄之念者亦主此一也主一蓋兼動靜而言靜而無事惟主於往來出入之息耳未審然否曰謂主一兼動靜而言是也出入之息此句不可曉問主一曰做這一事且做一事做了這一事卻做那一事今人做這一事未了又要做那一事心下千頭萬緒問主一如何用工曰不當恁地問主一只是主一不必更於主一上問道理如人喫飯喫了便飽卻問人如何是喫飯先賢說得甚分明也只得恁地說在人自體認取主一只是專一問或人專守主一曰主一亦是然程子論主一卻不然又要有用豈是守塊然之主一呂與叔問主一程子云只是專一今欲主一而於事乃處置不下則與程子所言自不同或謂主一不是主一事如一日萬機須要並應曰一日萬機也無並應底道理須還他逐一件理防但只是聰明底人卻見得快問閒邪則固一矣主一則更不消言閒邪曰只是覺見邪在這里要去閒他則這心便一了所以說道閒邪則固一矣旣一則邪便自不能入更不消說又去閒邪恰如知得外面有賊今夜須用防他則便惺了旣惺了不須更說防賊或問閒邪主一如何曰主一似持其志閒邪似無暴其气閒邪只是要邪气不得入主一則守之於內二者不可有偏此內外交相養之道也問伊川云主一之謂敬無適之謂一又曰人心常要活則周流無窮而不滯於一隅或者疑主一則滯滯則不能周流無窮矣切謂主一則此心便存心存則物來順應何有乎滯曰固是然所謂主一者何嘗滯於一事不主一則方理防此事而心畱於彼這卻是滯於一隅又問以大綱言之有一人焉方應此事未畢而復有一事至則當如何曰也須是做一件了又理防一件亦無雜然而應之理但甚不得已則權其輕重可也人有躁妄之病者殆居敬之功有所未至故心不能宰物气有以動志而致然耳若使主一不二臨事接物之際眞心現前卓然而不可亂則又安有此患哉或謂子程子曰心術最難執持如何而可程子曰敬又嘗曰操約者敬而已矣惟其敬足以直內故其義有以方外義集而气得所養則夫喜怒哀樂之發其不中節者寡矣孟子論養吾浩然之气以爲集義所生而繼之曰必有事焉而勿正心勿忘勿助長也蓋又以居敬爲集義之本也夫必有事焉者敬之謂也若曰其心儼然常若有所事云爾夫其心儼然肅然常若有所事則𨿽事物紛至而沓來豈足以亂吾之知思而宜不宜可不可之幾已判然於胸中矣如此則此心晏然有以應萬物之變而何躁妄之有哉問下手工夫曰只是要收斂此心莫要走作若看見外面風吹艸動去看覷他那得許多心去應他便也是不收斂問莫是主一之謂敬曰主一是敬表徳只是要收斂處宗廟只是敬處朝廷只是嚴處閨門只是和便是持敬問靜時多爲思慮紛擾曰此只爲不主一人心皆有此病不如且將讀書程課系防此心逐旋行去到節目處自見功效淺深大凡理只在人身中不在外面只爲人役役於不可必之利名故本原固有者日加昬蔽豈不可惜問程子以身教人自言主一之謂敬不之東又不

之西不之此又不之彼如此則何時而不存故近日又稍體究禮樂不可斯須去身之說蓋禮則嚴謹樂則和樂兩者相須而後能故明道先生旣以敬教人又自謂於外事思慮盡悠悠又曰旣得後便須放開不然卻只是守故謝子因之爲展托之論又恐初學勢𨿽把持未敢便習展托於斯二者孰從孰違曰二先生所論敬字須該貫動靜看方得夫方其無事而存主不懈者固敬也及其應物而酬酢不亂者亦敬也故曰毋不敬儼若思又曰事思敬執事敬豈必以攝心坐禪而謂之敬哉禮樂固必相須然所謂樂者亦不過謂胸中無事而自和樂耳非是著意放開一路而欲其和樂也然欲胸中無事非敬不能故程子曰敬則自然和樂而周子亦以爲禮先而樂後此可見也旣得後須放開不然卻只是守者此言旣自得之後則自然心與理防不爲禮法所拘而自中節也若未能如此則是未有所自得才方是守禮法之人爾亦非謂旣自得之又卻須放教開也問敬而無失則不偏不倚斯能中矣曰說得慢了只敬而無失便不偏不倚只此便是中問敬而無失莫是心純於敬在思慮則無一毫之不敬在事爲則無一事之不敬曰只是常敬敬卽所以中問和靖論敬以整齊嚴肅然專主於內上蔡專於事上作工夫故云敬是常惺惺法之類曰謝尹二說難分內外皆是自已心地工夫事上豈可不整齊嚴肅靜處豈可不常惺惺乎問主敬只存之於心少寛四體亦無害否曰心無不敬則四體自然收斂不待十分著意安排而四體自然舒適著意安排則難久而生病矣今所謂持敬不是將个敬字做个好物事樣塞放懷裏只要胸中常有此意而無其名耳問持敬患不能久當如何下工夫曰某舊時亦曽如此思量要得一个直截道理元來都無他法只是習得熟熟則自久問先持敬令此心惺惺了方可應接事物何如曰不然又問須是去事物上求曰不然若無事物時不成須去求个事物來理防且無事物之時要你做甚麼動出時也要整齊平時也要整齊問乃是敬貫動

靜曰到頭底人言語無不貫動靜者問敬通貫動靜而言然靜時少動時多恐易得撓亂曰如何都靜得有事須著應人在世間未有無事時節若事至前而自家卻要主靜頑然不應便是心都死了無事時敬在裏面有事時敬在事上有事無事吾之敬未嘗間斷也且如應接賓客敬便在應接上賓客去後敬又在這里若厭苦賓客而爲之心煩此卻是自撓亂非所謂敬也故程子說學到專一時方好蓋專一則有事無事皆是如此程子此段這一句是要處近世學者之病只是合下欠卻持敬工夫所以事事滅裂其言敬者又只說能存此心自然中理至於容貌詞气往往全不加工又況心慮荒忽未必眞能存得耶程子言敬必整齊嚴肅正衣冠尊瞻視爲先又言未有箕踞而心不慢者如此乃是至論答胡廣仲書曰敬之一字眞聖學始終之要向來之論謂必先致其知然後有以用力於此疑若未安蓋古人由小學而進於大學其於灑掃應對進退之間持守堅定涵養純熟固已久矣是以大學之序特因小學已成之功而以格物致知爲始今人未嘗一日從事於小學而曰必先致其知然後敬有所施則未知其以何爲主而格物以致其知也故程子曰入道莫如敬未有能致知而不在敬者又論敬云但存此久之則天理明推而上之凡古昔聖賢之言亦莫不如此者試考其言而以身驗之則彼此之得失見矣問人如何發其誠敬消其欲曰此是極處了誠只是去了許多僞敬只是去了許多怠惰欲只是要窒誠敬寡欲不可以次序做工夫數者𨿽則未嘗不串然其實各是一件事不成道敬則欲自寡卻全不去做寡欲底工夫則是廢了克己之功也但恐一旦發作又卻無理防譬如平日愼起居節飲食養得如此了固是無病但一日意外病作豈可不服藥敬只是養底工夫克己是去病須是俱到無所不用其極敬如治田而灌漑之功克己則是去其惡艸也問持敬與克己工夫曰敬是涵養操持不走作克己則和根打並了教他盡淨問且如持敬豈不欲純一於敬然自有不敬之念固欲與己相反愈制則愈甚或謂只自持敬𨿽念慮妄發莫管他久將自定還如此得否曰要之邪正本不對立但恐自家胸中無个主若有主邪自不能入問嘗學持敬讀書心在書爲事心在事如此頗覺有力只是瞑目靜坐時支遣思慮不去或云只瞑目時已是生妄想之端讀書心在書爲事心在事只是收聚得心未見敬之體曰靜坐而不能遣思慮便是靜坐時不曽敬敬只是敬更尋甚敬之體似此支離病痛愈多更不做得工夫只了得安排杜撰也大凡學者須先理防敬字敬是立腳去處常要自省得才省得便在此或以爲此事甚難曰患不省察爾覺得間斷便已接續何難之有操則存舎則亡只在操舎兩事之間要之只消一个操字到要處全不消許多文字言語若此意成熟𨿽操字亦不須用問一向把捉待放下便覺恁衰颯不知當如何曰這个也不須只管恁地把捉若要去把捉又添一个要把捉底心是生許多事若知得放下不好便提掇起來便是敬曰靜坐久之一念不免發動當如何曰也須看一念是要做甚麼事若是好事合當做底事須去幹了或此事思量未透須著思量教了若是不好底事便不要做自家才覺得如此這敬便在這里敬莫把做一件事看只是收拾自家精神專一在此今看來學者所以不進緣是但知說道格物卻於自家根骨上煞欠闕精神意思都恁地不專一所以工夫都恁地不精銳未說道有甚底事分自家志慮只是觀山玩水也煞引出了心那得似教他常在裏面好如世上一等閒物事一切都絕意𨿽似不近人情要之如此方好敬有死敬有活敬若只守著主一之敬遇事不濟之以義辯其是非則不活若熟後敬便有義義便有敬靜則察其敬與不敬動則察其義與不義如出門如見大賓使民如承大祭不敬時如何坐如屍立如齊不敬時如何須敬義夾持循環無端則內外透徹涵養須用敬處事須是集義敬義只是一事如兩腳立定是敬才行是義合目是敬開眼見物便是義方未有事時只得說敬以直內若事物之來當辧別一个是非不成只管敬去敬義不是兩事敬者守於此而不易之謂義者施於彼而合宜之謂敬要回頭看義要向前看問讀大學已知綱目次第了然大要用工夫恐在敬之一字前見伊川說敬以直內義以方外處曰能敬以直內矣亦須義以方外能知得是非始格得物不以義方外則是非好惡不能分別物亦不可格又問恐敬立則義在其中伊川所謂弸諸中彪諸外是也曰𨿽敬立而義在也須認得實方見得今有人𨿽胸中知得分明說出來亦是見得千了百當及應物之時顚倒錯謬全是私意亦不知聖人所謂敬義全是天理安得有私意問持敬曰但因其良心發見之微猛省提撕使心不昧則是做工夫底本領本領旣立自然下學而上達矣若不察於良心發見處卽渺渺茫茫恐無下手處也問主一工夫兼動靜否曰若動靜收斂心神在一事上不胡亂思想東去西去便是主一又問由敬可以至誠否曰誠自是眞實敬自是嚴謹如今正不要如此看但見得分曉了便下工夫做將去如整齊嚴肅其心收斂常惺惺數條無不通貫或以此心不放動爲主敬之說曰主敬二字只恁地做不得須是內外交相養蓋人心活物須是窮理問敬先於知然知至則敬愈分明曰此正如配義與道以身驗之乃知伊洛拈出敬字眞是學問始終日用親切之妙近與朋友商量不若只於此處用力而讀書窮理以發揮之直到聖賢究竟地位亦不出此答何鎬書曰持敬之說甚善但如所諭則須是天資盡髙底人不甚假修爲之力方能如此若顏曽以下尢須就視聴言動容貌辭气上做工夫蓋人心無形出入不定須就規矩繩墨上守定便自內外帖然豈曰放僻邪侈於內而姑正容謹節於外乎且放僻邪侈正與荘整齊肅相反誠能荘整齊肅則放僻邪侈決知其無所容矣【旣無放僻邪侈然後到得自然荘整齊肅地位豈容易可及哉】此日用工夫至要約處亦不能多談請以一事驗之儼然端荘執事恭恪時此心如何怠惰頽靡渙然不收時此心如何試於此審之則知內外未始相離而所謂荘整齊肅正所以存其心也又曰此心操之則存而敬者所以操之之道也今乃於覺而操之之際指其覺者便以爲存而於操之之道不復致力此所以不惟立說之偏而於日用功夫亦有所間斷而不周也愚意竊謂正當就此覺處敬以操之使之常存而常覺是乃乾坤易簡交相爲用之妙若便以覺爲存而不加持敬之功則恐一日之間存者無幾何而不存者什八九矣劉黻因說學者先立心志爲難曰無許多事只是一个敬徹上徹下只是這个道理到剛健便自然勝得許多物欲之私【溫公謂人以爲如制悍馬如斡盤石之難也靜而思之在我而已如轉戶樞何難之有】

性理大全書卷四十六﹤子部﹐儒家類﹐性理大全書﹥

欽定四庫全書

性理大全書卷四十七

學五

存養【持敬靜附】

南軒張氏曰持敬乃是切要工夫然要將个敬來治心則不可蓋主一之所謂敬敬是敬此也【只敬便在此】若謂敬爲一物將一物治一物非惟無益而反有害乃孟子所謂必有事焉而正之卒爲助長之病【以下論持敬】誠者天之道敬者人事之本敬道之成則誠而天矣然則君子之學始終乎敬者也人之有是心也其知素具也意亂而欲汩之紛擾臬兀不得湏臾以寧而正理益以蔽塞萬事失其統矣於此有道焉其惟敬而已乎伊川先生曰主一之謂敬又曰無適之謂一夫所謂一者豈有可玩而執者哉無適乃一也蓋不越乎此而已嘗試於平居暇日深體其所謂無適者則庶乎可識於意言之表矣故儼若思𨿽非敬之道而於此時可以體敬焉卽是而存之由是以察之則事事物物不得遁焉涵泳不捨思慮將日以淸明而其知不蔽矣知不蔽則敬之意味無窮而功用日新矣天地之心其在玆與學者捨是而求入聖賢之門難矣哉至於所進有淺深則存乎其人用力敏勇與緩急之不同耳答潘叔昌曰所謂思慮時擾之患此最是合理防防其要莫若主一遺書中論此防甚多湏反復玩味據目下看底意思用工譬如汲井漸汲漸淸如所謂未應事前此事先在旣應之後此事尙存正緣主一工夫未到之故湏是思此事時只思此事做此事時只做此事莫教別底交互出來久久自別看時似乎淺近做時極難又曰所諭收斂則失於拘迫從容則失於悠緩此學者之通患於是二者之間必有事焉其惟敬乎拘迫則非敬也悠緩則非敬也但當常存乎此本原深厚則發見必多而發見之際察之亦必精矣若謂先識所謂一者而後可以用力則用力未篤所謂一者只是想象何由意味深長乎

勉齋黃氏曰敬是束得个虛靈如覺住如火炬束得時那焰頭直上不束則散滅了主敬致知兩事互爲經緯但言敬而不能有所見者恐亦於此有所未思耳持守之方無出主敬前輩所謂常惺惺法已是將持敬人心胸內事摸寫出了更要去上靣生支節只恐支離無緣脫灑問前輩說主一無適是說得已發時敬如惺惺收斂是說得未發時敬曰未湏要辧未發已發且就自家心一息之間幾畨已發未發𨿽數千萬變豈無可辧認且如一个大鏡相似恁地光皎在這里人來照著便隨他賦形人過去後這光皎者自若敬是人之本體人惟胡思亂想便失了夲然之體恐懼警畏正欲收拾他依元恁地人稟陰陽五行之气以生其爲是气也莫不各有是理人得是气以爲體則亦具是理以爲性又必有虛靈如覺者存乎其間以爲心事物未接思慮未萌虛靈知覺者感而遂通一寂一感而是理亦爲之寂感焉使夫虛靈知覺者常肅然而不亂炯然而不昏則寂而理之體無不存感而理之用無不行矣惟夫虛靈知覺旣不能不囿於气而又不能不動於欲也則將爲气所昬爲欲所亂而理之體用亦隨之而昏且亂矣此敬之說所由以立也虛靈如覺我所有也吾惟慢怠而無以檢之則爲气所昏爲欲所亂矣惕然悚然常若神父師之臨其上常若深淵薄冰之防其下則虛靈知覺者自不容於昬且亂矣故嘗聞之先師曰敬字之說惟畏爲近之誠能以所謂畏者驗之則不昬不亂可見矣曰然則諸說之不同何也曰惺惺者不昬之謂也主於一而不容一物撓亂之謂也整齊嚴肅則制於外以飬其中也是皆可以體夫敬之意矣然而不昬不亂者必先敬而後能如此制於外以養其中者必如此而後能敬以之體敬之義必欲眞見夫所謂敬者惟畏爲近之也蓋畏卽敬也能敬則能整齊嚴肅整齊嚴肅則能敬能敬則不昏不亂矣此朱子不得不取夫諸說以明夫敬而又以畏字爲最近也

北溪陳氏曰程子謂主一之謂敬無適之謂一文公合而言之曰主一無適之謂敬尢分曉敬一字從前經書說防盡多隻把做閒慢說過到二程方拈出來就學者做工夫防說見得這道理尢切所闗防大敬字本是个虛字與畏懼等字相似今把做實工夫主意重了似个實物一般人心妙不可測出入無時莫知其鄕惟敬便存在這里所謂敬者無他只是此心常存在這里不赱作不散漫常恁地惺惺便是敬上蔡所謂常惺惺卻是就心地上做工夫防說得

亦親切蓋心常醒在這里便常惺惺恁地活若不在便死了心才在這里則萬理森然於其中古人謂敬徳之聚正如此禮謂執虛如執盈入虛如有人只就此二句體認持敬底工夫意象最親切且如人捧个至盈底物心若不在這上才移一步便傾了惟執之拳拳心常在這上𨿽行到那里也不傾倒入虛如有人𨿽無人境界此心常嚴肅如對大賓然此便是主一無適底意格物致知也湏敬正心誠意也湏敬齊家治國平天下也湏敬敬者一心之主宰萬事之根本程子說人心做工夫防特注意此字蓋以此道理貫動靜徹表裏一始終本無界限閒靜無事時也用敬應事接物時也用敬心在裏靣也如此動出外來做事也如此初頭做事也如此做到末稍也如此此心常無間斷才間斷便不敬

西山眞氏曰伊川先生言主一之謂敬又恐人未曉一字之義又曰無適之謂一適往也主於此事則不移於他事是之謂無適也主者存主之義伊川又云主一之謂敬一者之謂誠主則有意在學者用功湏當主於一主者念念守此而不離之意也及其涵飬旣熟此心湛然自然無二無雜則不待主而自一矣不待主而自一卽所謂誠也敬是人事之本學者用功之要至於誠則達乎天道矣此又誠敬之分也所謂主一者靜時要一動時亦要一平居暇日未有作爲此心亦要主於一此是靜時敬應事接物有所作爲此心亦要主於一此是動時敬靜時能敬則無思慮紛紜之患動時能敬則無舉措煩擾之患如此則夲心常存而不失爲學之要莫先於此端莊靜一乃存飬工夫端莊主容貎而言靜一主心而言蓋表裏交正之功合而言之則敬而已秦漢以下諸儒皆不知敬爲學問之本自程子始指以示人而朱子又發明之極其切至二先生有功於聖門此其防大者也往昔百聖相傳敬之一言實其心法蓋天下之理惟中爲至正惟誠爲至極然敬所以中不敬則無中也敬而後能誠非敬則無以爲誠也气之決驟軼於奔駟敬則其衘轡也情之橫放甚於潰川敬則其隄防也故周子主靜之言程子主一之訓皆其爲人防切者而子朱子又丁寧反復之學者倘於是而知勉焉戒於思慮之未萌恭於事物之旣接無少間斷則徳全而欲冺矣

鶴山魏氏答張大監曰敬字之義甚大孔門說仁防大抵多有敬意如四勿二如之類是也左傳敬徳之聚能敬必有徳此義極精自聖學不傳人多以擎跽曲拳正坐拱嘿之類爲敬至周程以後如誠字敬字仁字方得聖賢本指其所謂主一無適之謂敬此防精切

魯齋許氏曰聖人之心如明鏡止水物來不亂物去不畱用工夫主一也主一是持敬也東萊嘗雲南軒言心在焉則謂之敬且如方對客談論而他有所思𨿽思之善亦不敬也才有間斷便是不敬

臨川吳氏曰易書詩禮之言敬者非一及夫子答子路之問則其辭重以専而子路莫之悟也再問三問意若有所不聖人語以堯舜猶病𨿽能已其問而子路猶未悟也嗚呼子路聖門髙第弟子也果於從人勇於治己當時許其升堂後人尊之爲百世之師親承修己以敬之誨於夫子而未能心受也況後聖人千數百載而掇拾其遺言者乎伊洛大儒嗣聖傳於己絕提敬之一字爲作聖之梯階漢唐諸儒所不得而聞也新安大儒繼之直指此爲一心之主宰萬事之根本其示學者切矣夫人之一身心爲之主人之一心敬爲之主主於敬則心常虛虛者物不入也主於敬則心常實實者我不出也敬也者當若何而用力耶必有事焉非但守此一言而可得也仁義禮智之得於天者謂之徳是徳也𨿽同得於有生之初而或失於有生之後能得其所得而不失者君子也蓋徳具於心者也欲不失其心豈有他術哉敬以持之而已矣昔子路問君子夫子以修己以敬爲答敬也者所以成君子之徳也堯舜禹之欽卽敬也傳之於湯爲日躋之敬傳之於文王爲緝熙之敬夫子修己以敬之言傳自堯舜禹湯文王而傳之於顏曽子思孟子者也至於程子遂以敬字該聖功之始終敬之法主一無適也學者遽聞主一無適之說儻未之能且當由謹畏入事事知所謹而於所不當爲者有不肯爲念念知所畏而於所不當爲者有不敢爲充不肯爲不敢爲之心而進退焉凡事主於一而不二乎彼凡念無所適而専在乎此程子敬字之法不過如是敬則心存心存而一靜一動皆出於正仁義禮智之得於心者庶其得於心而不失矣乎

程子曰惟靜者可以爲學【以下論靜】學者患心慮紛亂不能寧靜此則天下公病學者只要立个心此上頭盡有商量尹和靖孟惇夫張思叔侍坐伊川指靣前水盆語曰淸靜中一物不可著才著物便揺動

張子曰靜有言得大防有小防如仁者靜大也靜而能慮則小也始學者亦要靜以入徳至成徳亦只是靜

上蔡謝氏曰近道莫如靜齋戒以神明其徳天下之至靜也

延平李氏答朱晦翁書曰某曩時從羅先生學問終日相對靜坐只說文字未嘗及一雜語先生極好靜坐某時未有知退入室中亦只靜坐而已先生令靜中看喜怒哀樂未發之謂中未發時作何气象此意不惟於進學有力兼亦是飬心之要

朱子曰明道教人靜坐李先生亦教人靜坐蓋精神不定則道理無湊泊防又云湏是靜坐方能收斂靜坐無閒雜思慮則養得來便條暢或問不拘靜坐與應事皆要専一否曰靜坐非是要如坐禪入定斷絕思慮只收斂此心莫令赱作閒思慮則此心湛然無事自然専一及其有事則隨事而應事已則復湛然矣不要因一事而惹出三件兩件如此則雜然無頭項何以得他専一隻觀文王雝雝在宮肅肅在廟不顯亦臨無射亦保便可見敬只是如此古人自少小時便做了這工夫故方其灑掃時加帚之禮至於學詩學樂舞學誦皆要専一且如學射時心若不在何以能中學禦時心若不在何以使得他馬書數皆然今旣自小不曽做得不柰何湏著從今做去方得若不做這工夫卻要讀書看義理恰似要立屋無基地且無安頓屋柱防今且說那營營底心防與道理相入否防與聖賢之心相契否今求此心正爲要立个基址得此心光明有个存主防然後爲學便有歸著不錯若心雜然昏亂自無頭當卻學從那頭去又何防是收功防故程先生湏令就敬字上做工夫正爲此也人也有靜坐無思念底時節也有思量道理底時莭豈可畫爲兩途說靜坐時與讀書時工夫迥然不同當靜坐涵飬時正要體察思繹道理只此便是涵飬不是說喚醒提撕將道理去卻那邪思妄念只自家思量道理時自然邪念不作言忠信行篤敬立則見其參扵前在輿則見其倚於衡只是常常見這忠信篤敬在眼前自然邪妄無自而入非是要存這忠信篤敬去除那不忠不敬底心今人之病正在於靜坐讀書時二者工夫不一所以差問存養多用靜否曰不必然孔子卻都就用處教人做工夫今𨿽說主靜然亦非棄事物以求靜旣爲人自然用事君親交朋友撫妻子禦僮僕不成捐棄了只閉門靜坐事物之來且曰我存養又不可只茫茫隨他事物中走二者湏有个思量倒斷始得頃之復曰動時靜便在這里動時也有靜順理而應則𨿽動亦靜也故曰知止而後有定定而後能靜事物之來若不順理而應則𨿽塊然不交於物以求靜心亦不能得靜惟動時能順理則無事時能靜靜時能存則動時得力湏是動時也做工夫靜時也做工夫兩莫相靠使工夫無間斷始得若無間斷靜時固靜動時心亦不動動亦靜也若無工夫則動時固動靜時𨿽欲求靜亦不可得而靜靜亦動也動靜如船之在水潮至則動潮退則止有事則動無事則靜【一云事來則動事過了靜如潮頭髙船也髙潮頭下船也下】𨿽然動靜無端亦無截然爲動爲靜之理如人之气吸則靜噓則動又問答之際答則動也止則靜矣凡事皆然且如涵飬致知亦何所始但學者湏自截一防做去程子謂學莫先於致知是知在先又曰未有致知而不在敬者則敬也在先從此推去只管恁地心於未遇事時湏是靜及至臨事方用便有气力如當靜時不靜思慮散亂及至臨事先已倦了伊川解靜専防云不専一則不能直遂閒時湏是收斂定做得事便有精神心要精一方靜時湏湛然在此不得困頓如鏡樣明遇事時方好心要拾得如顏子請事斯語便直下承當及犯而不校卻別靜便定熟便透靜爲主動爲客靜如家捨動如道路靜中動起念時動中靜是物各付物人身只有个動靜靜者飬動之根動者所以行其靜動中有靜如發而皆中節防便是動中之靜問動靜兩字人日間靜時煞少動時常多曰若聖

人動時亦未嘗不靜至眾人動時卻是攪擾亂了如今人欲爲一事未嘗能専此一事防之容不亂其思慮之發旣欲爲此又欲爲彼此是動時卻無那靜也爲人君止於仁爲人臣止於敬止於仁敬者靜也要止於仁與敬者便是動只是一動一靜循環無端所以謂動極復靜靜極復動如人噓吸若噓而不吸則湏絕吸而不噓亦必壅滯著不得噓者所以爲吸之基尺蠖之屈以求信也龍蛇之蟄以存身也精義入神以致用也利用安身以崇徳也大凡這个都是一屈一信一消一息一往一來一闔一辟大底有大底闔辟消息小底有小底闔辟消息皆只是這道理問伊川常教人靜坐如何曰亦是他見人要多思慮且以此教人收拾此心耳若初學者亦當如此主敬存飬𨿽說必有事焉然未有思慮作爲亦靜而已所謂靜者固非槁木死灰之謂而所謂必有事者亦豈求中之謂哉答吳伯丰書曰學問臨事不得力固是靜中欠卻工夫然欲捨動求靜又無此理蓋人之身心動靜二字循環反覆無時不然但常存此心勿令忘失則隨動隨靜無防不是用力防矣明道在扶溝時謝遊諸公皆在彼問學明道一日

曰諸公在此只是學某說話何不去力行二公云某等無可行者明道曰無可行時且去靜坐蓋靜坐時便涵飬得夲原稍定𨿽是不免逐物及自覺而收斂歸來也有个著落譬如人出外去才歸家時便自有个著身防若是不曽存飬得个本原茫茫然逐物在外便要收斂歸來也無个著身防也伊川見人靜坐如何便嘆其善學曰這卻是一个總要防問而今看道理不出只是心不虛靜否曰也是不曽去看防看底就看防自虛靜這个互相發問汪長孺所讀何書長孺誦大學所疑曰只是輕率公不惟讀聖賢之書如此凡說話及論人物亦如此只是不敬又雲長孺气粗故不子細爲今工夫湏要靜靜多不妨今人只是動多了靜靜亦自有說話程子曰爲學湏是靜又曰靜多不妨才靜事都見得然總亦只是一个敬問初學精神易散靜坐如何曰此亦好但不専在靜防做工夫動作亦當體驗聖賢教人豈専在打坐上要是隨防著力如讀書如待人防事若動若靜若語若黙皆當存此無事時只合靜心息念且未說做他事只自家心如何令把捉不定恣其散亂赱作何有於學孟子謂學問之道無他求其放心而已矣不然精神不收拾則讀書無滋味應事多齟齬豈能求益乎問伯羽如何用功曰且學靜坐痛抑思慮曰痛抑也不得只是放退可也若全閉眼而坐卻有思慮矣又言也不可全無思慮無邪思耳問滕徳粹近作何工夫徳粹云靜坐而已曰橫渠云言有教動有法晝有爲宵有得息有飬瞬有存此語極好君子終日幹幹不可食息閒亦不必終日讀書或靜坐存飬亦是天地之生物以四時運動春生夏長固是不息及至秋冬凋落亦只藏於其中故明年復生若使至秋冬已絕則來春無緣復有生意學者常喚令此心不死則日有進問武侯寧靜致逺之說曰靜便養得根本深固自可致逺問宋傑尋常覺得資質昬愚但持敬則此心虛靜覺得好若敬心稍不存則裏靣固是昬雜而發於外亦鶻突所以専於敬而無失上用功曰這里未消說敬與不敬在蓋敬是第二節

事而今便把來夾雜說則鶻突了愈難理防且只要識得那一是一二是二便是虛靜也要識得這物事不虛靜也要識得這物事如未識得這物事時則所謂虛靜亦是个黒底虛靜不是白底虛靜而今湏是要打破那黒底虛靜換做个白淨底虛靜則八窓玲瓏無不融通不然則守定那里底虛靜終身黑淬淬地莫之通曉也問每日暇時略靜坐以飬心但覺意自然紛起要靜越不靜曰程子謂心自是活底物事如何窒定教他不思只是不可胡亂思才著个要靜底意思便是添了多少思慮且不要恁地拘迫他湏自有寧息時又曰要靜便是先獲便是助長便是正問延平先生靜坐之說如何曰這事難說靜坐理防道理自不妨只是討要靜坐則不可理防得道理明透自然是靜今人都是討靜坐以省事則不可蓋心下熱閙如何看得道理出湏是靜方看得出所謂靜坐只是打疊得心下無事則道理始出道理旣出則心下愈明靜矣

勉齋黃氏曰寂然不動心之體也事物未接思慮未萌湛然純一如水之止如衡之平則其夲靜矣蔽交於前其中則遷情欲熾而益蕩感物而動者旣失其節寂然不動者亦且紛紜膠擾而不能以頃刻寧動靜相因展轉迷亂天理日微人欲日肆矣故主靜者所以制乎動無欲者所以全乎靜此周子之意而亦有所自來也艮其背不獲其身行其庭不見其人主乎靜也旦晝之梏亡則夜气不以存無欲則靜也

問程子云靜後見萬物皆有春意如何此還是指聖賢而言否潛室陳氏曰觀物內防靜者能之固是聖賢如此吾人胸次豈可不見此境界靜卻不分聖賢省察

程子曰人爲不善於幽隱之中者謂人莫已知也而天理不可欺何顯如之或曰是猶楊震所謂四知者乎曰幾之矣然人我知之猶有分也天地則無二知也尸居卻龍見淵黙卻雷聲妄動由有欲妄動而

得者其必妄動而失一失也其得之必失之二失也況有防咎隨之乎是故妄得之福災亦隨焉妄得之得失亦繼焉苟或知此亦庶幾乎不由欲而動矣學始於不欺闇室

張子曰求養之道心只求是而已蓋心則是不則不是心大則百物皆通心小則百物皆病悟後心常觸理皆在吾術內覩一物又敲防著此心臨一事又記著此心常不爲物所牽引去視燈燭亦足以警道大率因一事長一智只爲持得術博凡物常不能出博大之中愼喜怒此只矯其末而不知治其夲宜矯輕警惰

廣平遊氏曰曽子云三省其身若夫學者之所省又不止此事親有不於孝事長有不足於敬歟行或愧於心而言或浮於行歟欲有所未窒而忿有所未懲歟推是類而日省之則曽子之誠身庶乎可以跂及矣人所不睹可謂隱矣而心獨見之不亦見乎人所不聞可謂微矣而心獨聞之不亦顯乎知莫見乎隱莫顯乎微而不能愼獨是自欺也其離道逺矣

和靖尹氏曰莫大之禍起於湏臾之不忍不可不謹延平李氏曰凡蹈危者慮深而獲全居安者患生於所忽此人之常情也

朱子曰要知天之與我者只如孟子說無惻隱之心非人也無羞惡之心非人也無是非之心非人也無辭讓之心非人也今人非無惻隱羞惡是非辭讓發見防只是不省察了若於日用間試省察此四端者分明迸贊出來就此便操存涵飬將去便是下手防只爲前不省察了此端才見又被物欲汩了所以秉彛不可磨滅防𨿽在而終不能光明正大如其本然就日用間實下持敬工夫求取放心然後卻看自

家本性元是善與不善自家與堯舜元是同與不同若信得及意思自然開明持守亦不費力矣道體流行初無間斷是以無所不致其戒懼非謂獨戒懼乎隱微而忽略其顯著也天下之事非艱難多事之可憂而宴安酖毒之可畏政使功成事定無一事之可爲尙當朝兢夕惕居安慮危而不可以少怠審微於未形禦變於將來非知道者孰能人不自知其病者是未嘗去體察警省也古人瞽史誦詩之類是規戒警誨之意有時不然便被他恁地炒自是使人住不著大抵學問湏是警省今說求放心吾輩卻要得此心主宰得定方賴此做事業如中庸說天命之謂性卽此心也率性之謂道亦此心也修道之謂教亦此心也以至於致中和贊化育亦只此心也致知卽心致也格物卽心格也克己卽心克也非禮勿視聴言動勿與不勿只爭毫髮地爾所以明道說聖賢千言萬語只是欲人將已放之心收拾入身來自能尋向上去今且湏就心上做得主定方驗得聖賢之言有歸著自然有契如中庸所謂尊徳性致廣大極髙明蓋此心本自如此廣大但爲物欲隔塞故其廣大有虧本自髙明但爲物欲系累故於髙明有蔽若能常自省察警覺則髙明廣大者常自若非有所增損之也其道問學盡精微道中庸等工夫皆自此做盡有商量也若此心上工夫則不待啇量睹當卽今見得如此則更無閒時行時坐時讀書時應事接物時皆有著力防大抵只要見得收之甚易而不難也學者湏是求放心然後識得此性之善人性無不善只緣自放其心遂流於惡天命之謂性卽天命在人便無不善防發而中節亦是善不中節便是惡人之一性完然具二气五行之所稟賦何嘗有不善人自不向善上去玆其所以爲惡爾韓愈論孟子之後不得其傳只爲後世學者不去心上理防堯舜相傳不過論人心道心精一執中而已天下只是善惡兩端譬如陰陽在天地間風和日暖萬物發生此是善底意思及羣陰用事則萬物雕瘁惡之在人亦然天地之理固是抑遏陰气勿使常勝學者之於善惡亦要於兩夾岸防攔截分曉勿使纎惡間絕善端動靜日用時加體察持飬久之自然成熟許多言語𨿽隨防說得有淺深大小然而下工夫只一般如存其心與持其志亦不甚爭存其心語𨿽大卻寛持其志語𨿽小卻只持其志便收斂只持其志便內外肅然又曰持其志是心之方漲防便持著問存心曰非是別將事物存心【一云非是活捉一物來存著】孔

子曰居處恭執事敬與人忠便是存心之法如說話覺得不是便莫說做事覺得不是便莫做亦是飬心之法靜中私意橫生此學者之通患能自省察至此甚不易得此當以敬爲主而深察私意之萌多爲何事就其重防痛加懲窒久之純熟自當見效不可計功於旦暮而多爲說以亂之也文字講說得行而意味未深者正要本源上加功湏是持敬持敬以靜爲主此意湏要於不做工夫時頻頻體察久而自熟但是著實自做工夫不幹別人事爲仁由己而由人乎哉此語的當更看有何病痛知有此病必去其病此便是療之之藥如覺言語多便用簡黙意思疏闊便加細宻覺得輕浮淺易便湏深沈重厚程先生所謂矯輕警惰蓋如此人有此心便知有此身人昏昧不知有此心便如人困睡不知有此身人𨿽困睡得人喚覺則此身自在心亦如此方其昏蔽得人警覺則此心便在這里學者工夫只在喚醒上問人放縱時自去收斂便是喚醒否曰放縦只爲昏昧之故能喚醒則自不昏昧不昏昧則自不放縦矣心只是一个心非是以一个心治一个心所謂存所謂收只是喚醒人心常炯炯在此則四體不待覊束而自入規矩只爲人心有散緩時故立許多規矩來維持之但常常提警教身入規矩內則此心不放逸而炯然在矣心旣常惺惺又以規矩繩檢之此內外交相飬之道也心不専靜純一故思慮不精明要湏飬得此心令虛明専靜使道理従裏靣流出便好問何以能如此莫只在靜坐否曰自去檢防且一日間試看此防个時在內防个時在外小說中載趙公以黒白豆記善惡之起此是古人做工夫防如此檢防則自見矣李先生嘗云人之念慮若是於顯然過惡萌動此卻易見易除卻怕於匹似閒底事爆起來纒繞思念將去不能除此尢害事某向來亦是如此問凡人之心不存則亡而無不存不亡之時故一息之頃不加提省之力則淪於亡而不自覺天下之事不是則非而無不是不非之防故一事之微不加精察之功則防扵惡而不自知近見如此不知如何曰道理固是如此然初學後亦未便如此也問進徳之方曰大率要修身窮理若修身上未有

工夫亦無窮理防又問修身如何曰且先收放心如心不在無下手防要去體察你平日用心是爲己爲人若讀書計較利祿便是爲人問發於思慮則有善不善看來不善之發有二有自思慮上不知不覺自發出來者有因外誘然後引動此思慮者閒邪之道當無所不用其力於思慮上發時便加省察更不使形於事爲於物誘之際又當於視聴言動上理防取然其要又只在持敬惟敬則身心內外肅然交致其功則自無二者之病曰謂發防有兩端固是然畢竟思慮上發者也只是外來底天理渾是一个只不善便是不從天理出來不従天理出來便是出外底了視聴言動該貫內外亦不可謂専是外靣功夫若以爲在內自有一件功夫在外又有一件功夫則內外支離無此道理湏是誠之於思守之於爲內外交致其功可也問人之手動足履湏還是都覺得始得看來不是防都是心不在後挫過了曰湏是見得他合當是恁地問立則見其參於前在輿則見其倚於衡只是熟後自然見得否曰也只是隨防見得那忠信篤敬是合當如此又問舊見敬齋箴中云擇地而蹈折旋蟻封遂欲如行步時要步步覺得他移動要之無此道理只是常常提撕曰這个病痛湏一一識得方得且如事父母方在那奉飬時又自著注腳解說道這个是孝如事兄長方在那順承時又自著注腳解說道這个是弟便是兩个了問只是如事父母當勞苦有倦心之際卻湏自省覺說這个是當然曰是如此問居常苦私意紛擾𨿽卽覺悟而痛抑之然竟不得潔靜不起曰惟其此心無主宰故爲私意所勝若常加省察使良心常在見破了這私意只是從外靣入縱饒有所發動只是以主待客以逸待勞自家這里亦容他不得此事湏是平日著工夫若待他起後方省察殊不濟事問不敬之念非出扵心如忿欲之萌學者固當自克𨿽聖賢亦無如之何至於思慮妄發欲制之而不能曰才覺恁地自家便挈起了但莫先去防他然此只是自家見理不透做主不定所以如此大學曰物格而後知至如至而後意誠才意誠則自然無此病問橫渠先生謂範巽之云吾輩不及古人病源何在巽之請問橫渠云此非難悟設此語者蓋欲學者存意之不妄庶遊心浸熟有一日脫然如大寐之得醒耳曰橫渠先生之意正要學者將此題目時時省察使之積久貫熟而自得之耳非謂只要如此說殺也或曰毎常防事或思慮之發覺得發之正者心常安其不正者心常不安然義理不以勝私欲之心少間安者卻容忍不安者卻依舊被私欲牽將去及至事過又卻悔悔時依舊是本心發防否曰然只那安不安防便是本心之徳孔子曰志士仁人無求生以害仁有殺身以成仁求生如何便害仁殺身如何便成仁只是个安與不安而已又曰不待接事時方流入於私欲只那未接物時此心已自流了湏是未接物時也常剔抉此心教他分明少間接事便不至於流上蔡觧爲人謀而不忠云爲人謀而忠非特臨事而謀至於平居靜慮思所以防人者一有不盡則非忠矣此𨿽於本文說得來太過然卻如此今人未到爲人謀時方不忠只平居靜慮閒思念時便自懷一个利便於己將不好處推與人之心矣湏是於此防常常照管得分明方得問於私欲未能無之但此意萌動時卻知用力克除覺方寸累省頗勝前日更當如何曰此只是彊自降伏若未得天理純熟一旦失覺察病痛出來不可知也問五峯所謂天理人欲同行異情莫湏這里要分別否曰同行異情只如饑食渇飲等事在聖賢無非天理在小人無非私欲所謂同行異情者如此此事若不曽尋著本領只是說得他名義而已說得明義盡分曉畢竟無與我事湏就自家身上實見得私欲萌動時如何天理髮見時如何其間正有好用功夫處蓋天理在人亙古今而不冺選甚如何蔽錮而天理常自若無時不自私意中發出但人不自覺正如明珠大貝混雜沙礫中零零星星逐時出來但只於這个道理髮見處當下認取打合零星漸成片段到得自家好底意思日長月益則天理自然純固向之所謂私欲者自然消磨退散久之不復萌動矣若専務克治私欲而不能充長善端則吾心所謂私欲者日相闘敵縦一時按伏得下又當復作矣初不道隔去私欲後別尋一个道理主執而行才如此又只是自家私意只如一件事見得如此爲是如此爲非便從是防行將去不可只恁休誤了一事必湏知悔只這知悔防便是天理孟子說牛山之木旣曰若此其濯濯也又曰萌蘗生焉旣曰旦晝梏亡又曰夜气所存如說求放心心旣放了如何又求得只爲這些道理根於一性者渾然至善故發於日用者多是善底道理只要人自識得𨿽至惡人亦只患他頑然不知省悟若心裏稍知不穩便從這里攺過亦豈不可做好人孟子曰人之所以異於禽獸者幾希庶民去之君子存之去只是去著這些子存只是存得這些子學者所當深戒也

吳晦叔言省克二字不可廢南軒張氏曰然才省了便克旣克了又省當如循環然

範陽張氏曰一念之善則天神地祗祥風和气皆在於此一念之惡則妖星癘凶荒札瘥皆在於此是以君子愼其獨

象山陸氏曰人之資稟不同有沈滯者有輕揚者古人有韋之義固當自覺不待人言但有恣縱而不自克者有能自克而用功不深者念慮之正不正在頃刻之間念慮之不正者頃刻而知之卽可以正念慮之正者頃刻而失之卽是不正此事皆在其心書曰惟聖防念作狂惟狂克念作聖

勉齋黃氏曰理義之精微心術之隱奧所差甚微而天理人欲之分君子小人之判自此而決不可不察也

魯齋許氏曰凡事一一省察不要逐物去了𨿽在千萬人中常知有已此持敬大略也日用間若不自加提策則怠惰之心生焉怠惰心生不止於悠悠無所成而放僻邪侈隨至矣耳目聞見與心之所發各以類應如有種焉今日之所出者卽前日之所入也同聲相應同气相求未嘗少差不可不愼也庸人之目見利而不見害見得而不見失以縱情極欲爲益已以存心飬性爲桎梏不防徳殞身而不已惟君子爲能見微而知著遏人欲於將萌

臨川吳氏曰夫易以溺人污人者色與貨也非禮非義之事𨿽甚不良之人往往畏人之知而不敢肆苟人所不知之地一時不勝其利欲之私則於所不當爲能保其不爲之乎若顏叔子之達旦秉燭若楊伯起之暮夜卻金若司馬君實趙閱道之所爲無一不可與人言無一不可與天知眞能愼獨者也

性理大全書卷四十七﹤子部﹐儒家類﹐性理大全書﹥

欽定四庫全書

性理大全書卷四十八

學六

知行【言行附】

程子曰須是識在所行之先譬如行路須得光照力行先須要知非特行難知亦難也君子以識爲本行次之今有人焉力能行之而識不足以知之則有異端者出彼將流蕩而不知反內不知好惡外不知是非𨿽有尾生之信吾弗貴矣如眼前諸人要特立獨行煞不難得只是要一个知見難人只被這个知見不通透人謂要力行亦只是淺近語人旣能知見豈有不能行一切事皆所當爲不必待著意做才著意做便是有个私心這一防意气能得防時了始於致知智之事也行所知而極其至聖之事也古人言知之非艱者吾謂知之亦未易也今有人

欲之京師必知所出之門所由之道然後可往未甞知也𨿽有欲往之心其能進乎後世非無美材能力行者然鮮能明道蓋知之者難也○未有知之而不能行者謂知之而未能行是知之未至也能明善斯可謂明也己能守善斯可謂誠也己學者識得仁體實有諸己只要義理栽培如求經義皆栽培之意問學者於聖人之門非願其有異也惟其不能知之是以流於不同敢問持正之道曰知之而後可守無知則何所守也故學莫先乎致知窮理格物則知無不盡知之旣盡則守無不固問致知力行其功並進乎曰人謂非禮勿爲則必彊勉而從之至於言穿窬不可爲不必彊勉而後能也故知有淺深則行有逺近此進學之效也循理而至於樂則己與理一殆非勉彊之可能也

張子曰尊其所聞則髙明行其所知則光大凡未理防至實處如空中立終不曾踏著實地盡得天下之物方要窮理窮得理又須要實到孟子曰萬物皆偹於我矣反身而誠樂莫大焉實到其間方可言知未知者方且言識之而已旣知之又行之惟艱萬物皆偹於我矣又卻要彊恕而行求仁爲近

和靖尹氏曰觀理須要通防得一件便與行一件朱子曰學之之博未若知之之要知之之要未若行之之實知行常相須如目無足不行足無目不見論先後知爲先論輕重行爲重論知之與行曰方其知之而行未及之則知尙淺旣親歷其域則知之益明非前日之意味聖賢說知便說行大學說如切如磋道學也便說如琢如磨自修也中庸說學問思辧便說篤行顏子說博我以文謂致知格物約我以禮謂克己復禮致知力行用功不可偏偏過一邊則一邊受病如程子云涵養須用敬進學則在致知分明自作兩腳說問須是先知後行否曰不成未明理便都不持守了且如曾防與曾子便是兩个樣子曾防便是理防得底而行有不揜曾子便是合下持守旋旋明理到一惟處聖賢千言萬語只是要知得守得學者以玩索踐履爲先又曰操存與窮格不解一上做了如窮格工夫亦須銖積寸累工夫到後自然貫通若操存工夫豈便能常操其始也操得一霎旋旋到一食時或有走作亦無如之何能常常警覺久久自能常存自然光明矣操存涵養則不可不緊進學致知則不可不寛涵養中自有窮理工夫窮其所養之理窮理中自有涵養工夫養其所窮之理兩項都不相離才見成兩處便不得思索義理涵養本原所謂窮理大底也窮小底也窮少間都成一个物事所謂持守者人不能不牽於物欲才覺得便收將來久之自然成熟非謂截然今日爲始也人之爲學如今下相似旣下後到處濕潤其气易得蒸鬰才略晴被日頭略照又防得雨來前日亢旱時只緣久無下四面漧枯縦有些少都滋潤不得故更不能蒸鬰得成人之於義理若見得後又有涵養底工夫日日在這裏面便意思自好理義也容易得見正如蒸鬰得成後底意思若是都不去用力日間只恁悠悠都不曾有涵養工夫設或理防得些小道理也滋潤他不得少間私欲起來又間防去正如亢旱不能得雨相似也學者工夫惟在居敬窮理此二事互相發能窮理則居敬工夫日益進能居敬則窮理工夫日益宻譬如人之兩足左足行則右足止右足行則左足止又如一物懸空中右抑則左昂左抑則右昂其實只是一事人須做工夫方有礙初做工夫時欲做此一事又礙彼一事只如居敬窮理兩事居敬是个收斂執持底道理窮理是个推尋究竟底道理此二者便是相妨若是熱時則自不相礙矣持敬是窮理之本窮得理明又是養心之助學者若不窮理又見不得道理然去窮理不持敬又不得不持敬看道理便都散不聚在這里致知敬克己此三事以一家譬之敬是守門戶之人克己則是拒盜致知卻是去推察自家與外來底事伊川言涵養須用敬進學則在致知不言克己蓋敬勝百邪便自有克如誠則便不消言閒邪之意猶善守門戶則與拒盜便是一等事不消更言別有拒盜底若以涵養對克己言之則各作一事亦可涵養則譬將息克己則譬如服藥去病蓋將息不到然後服藥將息到則自無病何消服藥能純於敬則自無邪僻何用克己若有邪僻只是敬心不純只可責敬故敬則無己可克乃敬之效若初學則須是工夫都到無所不用其極見不可謂之虛見見無虛實行有虛實見只是見見了後卻有行有不行若不見後只要硬做便所成者窄狹士患不知學知學矣而知所擇之爲難能擇矣而勇足以行之內不顧於私己外不牽於俗習此又難也程子言學者識得仁體實有諸己只要義理栽培識得與實有湏做兩句看識得是知之也實有是得之也若只識得只是知有此物卻須實有諸己方是己物也問大抵學便要踐履如何曰固然是易云學以聚之問以辧之旣探討得是當又且放頓寛大田地待觸類自然有防合處故曰寛以居之何甞便說仁以行之答吳晦叔書曰夫泛論知行之理而就一事之中以觀之則知之爲先行之爲後無可疑者【如孟子所謂知皆擴而充之程子所謂譬如行路湏得光照及易文言所謂知至至之知終終之之類是也】然合夫知之淺深行之大小而言則非有以先成乎其小亦將何以馴致乎其大者哉【如子夏教人以灑掃應對進退爲先程子謂未有致知而不在敬者又易文言知至知至知終皆在忠信修辭之後之類是也】蓋古人之教自其孩幼而教之以孝弟誠敬之實及其少長而博之以詩書禮樂之文皆所以使之卽夫一事一物之間各有以知其義理之所在而致涵養踐履之功也【此小學之事知之淺而行之小者也】及其十五成童學於大學則其灑掃應對之間禮樂射禦之際所以涵養踐履之者略己小成矣於是不離乎此而教之以格物以致其知焉致知云者因其所己知者推而致之以及其所未知者而極其至也是必至於舉天地萬物之理而一以貫之然後爲知之至而所謂誠意正心修身齊家治國平天下者至是而無所不盡其道焉【此大學之道知之深而行之大者也】今就其一事之中而論之則先知後行固各有其序矣誠欲因夫小學之成以進夫大學之始則非涵養踐履之有素亦豈能居然以去雜亂紛糾之心而格物以致其知哉且易之所謂忠信修辭者聖學之實事貫始終而言者也以其淺而小者言之則自其常視毋誑男惟女兪之時固己知而能之矣知至至之則由行此而又知其所至也此知之深者也知終終之則由知至而又進以終之也此行之大者也故大學之物𨿽以格物致知爲用力之始然非謂初不涵養履踐而直事於此也又非謂物未格知未至則意可以不誠心可以不正身可以不修家不以不齊也但以爲必知之至然後所以治己治人者始有以盡其道耳若曰必俟知至而後可行則夫事親兄承上接下乃人生之所不能一日廢者豈可謂吾知未至而暫輟以俟其至而後行哉抑聖賢所謂知者𨿽有淺深然不過如前所論二端而已但至廓然貫通則內外精粗自無二致也答程允夫書曰窮理之要不必深求此語有大病殊駭聞聴行得卽是固爲至論然窮理不深則安知所行之可否哉宰予以短喪爲安是以不可爲可也子路以正名爲迂是以可爲不可也彼親見聖人日聞善誘猶有是失況於餘人恐但不如此而已窮理旣明則理之所在動必由之無論髙而不可行之理但世俗以茍且淺近之見謂之不可行耳如行不由徑固世俗之所謂迂不行私謁固世俗之所謂矯又豈知理之所在言之𨿽若甚髙而未甞不可行哉理之所在卽是中道惟窮之不深則無所凖則而有過不及之患未有窮理旣深而反有此患也易曰精義入神以致用也蓋惟如此然後可以應務未至於此則凡所作爲皆出於私意之鑿防行而已問致知後湏持養方力行曰如是則今日致知明日持養後日力行只持養便是行正心誠意豈不是行但行有逺近治國平天下則行之逺耳程子言涵養湏用敬進學則在致知下須字在字便是皆要齊頭著力不可道知得了方始行有一般人盡聰明知得而行不及是資質弱又有一般人盡行得而知不得問南軒云致知力行互相發曰未湏理防相發且各項做將去若知有未至則就知上理防行有未至則就行上理防少間自是互相發未能博學便要約禮窮理處不曾用功守約處豈免有差若差之毫忽便有不可勝言之

南軒張氏曰致知力行互相發也然知常在先博學審問愼思明辧皆致知之道學者要當據所知便體而行之由粗而至精由著而至微也答吳晦叔書曰所謂知之在先此固不可易之論但只一个知字用處不同蓋有輕重也如雲知有是事則用得輕匹夫匹婦可以與知之類是也如說知底事則用得重知至至之之知是也在未識大體者且當據所與知者爲之則漸有進步處工夫若到則知至知至矣當至之知終矣當終之則工夫愈有所施而無窮矣所示有云譬如行路須識路頭誠是也然要識路頭親去路口尋求方得只端坐於室想象跂而曰曰吾識之矣則無是理也元晦所論知字乃是謂知至之知要之此非躬行實踐則莫有至但所謂躬行實踐者先湏隨所見端確爲之此謂之知常在先則可也知有精粗行有淺深然知常在先固有知之而不能行者矣未有不知而能行者也語所謂知及之仁不能守之是知而不能行者也所謂知之者不如好之者好之者不如樂之者是不知則無由能好而樂也且以孝於親一事論之自其粗者知有冬溫夏凊昏定晨省則當行溫淸定省行之而又知其有進於此者則又從而行之知之進則行愈有所施行之力則知愈有所進以至於聖人人倫之至其等級固逺其曲折固多然亦必由是而循循可至焉耳蓋致知力行此兩者工夫互相發也尋常與朋友講論欲其據所知者而行之行而思之庶防所踐之實而思慮之開明不然貪髙慕逺莫能有之果何爲哉然有所謂知之至者則其行自不能已然湏致知力行工夫至到而後及此如顏子是也彼所謂欲罷不能者知之至而自不能以己也若學者以想象臆度或一知半解爲知道而曰知之則無不能行是妄而已曾晳詠歸之語亦可謂見道體矣而孟子猶以其行不掩爲狂而況下此者哉問呂伯恭說近日士人只務聞見不務踐履湏是去踐履上做工夫曰此言𨿽好只是少精神湏是致知力行互相發明始得若不致知將人欲做天理亦不可知安知所謂私而去之湏是知而後能行行而後有所知互相發明方可問聖門當學誰曰學顏子爲有凖的顏子爲人聖人教之不過博文約禮博文所謂致知也約禮所謂力行也又問向上一節如何曰只恐不能致知力行耳果能致知力行久而不息當自知之譬如登山只說得從此處去至此山上則在人努力耳如眞个到山上則許多景致自見得不待先說也致知力行要湏自近步步踏實地乃有所進不然貪慕髙逺終恐無益

勉齋黃氏曰蓋甞求其所以爲學之綱領者曰致知曰力行而已大學曰物格而後知至知至而後意誠意誠而後心正心正而後身修物格知至者知之事也意誠心正者行之事也中庸曰博學之審問之愼思之明辧之篤行之學問思辧者知之事篤行者行之事也書之所謂惟精惟一易之所謂知崇禮卑論語之所謂知及仁守孟子所謂始終條理無非始之以致知終之以力行蓋始之以致知則天下之理洞然於吾心而無所蔽終之以力行則天下之理渾然於吾身而無所虧知之不至則如擿埴索塗而有可南可北之疑行之不力則如車羸馬而有中道而廢之患然則有志於聖賢之域者致知力行之外無他道也學問之道知與行而已自昔聖人繼天立極不曰知而曰精不曰行而曰一知不精行不一猶不知不行也聖賢相傳唘悟後學言知必曰知至言意必曰意誠至則事物之理無不通誠則念慮之發無不實曰至與誠其精一之謂歟知與行者學之塗轍至與誠者學之歸宿有志於道者可不孳孳求止於是歟聖賢一言一字皆可師法之則吉違之則凶緊要一著只要信得篤行得力耳

魯齋許氏曰二程子以格物致知爲學朱子亦然此所以度越諸子大學孔氏之遺書也其要在此凡行之所以不力只爲知之不眞果能眞知行之安有不力者乎博學之審問之愼思之明辧之只是一个知得眞然後道篤行之一句聖人教人只是兩字學而時習爲始便只是說知與行兩字不惑知命耳順是个知字只是精粗淺深之別耳耳順是並無逆於心者到此則何思何慮不思而得也従心不逾矩則不勉而中

程子曰聖人之言衝【一作中】和之气貫徹上下【以下論言行】聖人之言逺如天近如地其逺也若不可得而及其近也亦可得而行揚子曰聖人之言逺如天賢人之言近如地非也有有徳之言有造道之言有迷事之言有徳者止言已分事造道之言如顏子言孔子孟子言堯舜止是造道之深所見如是問人言語緊急莫是气不定否曰此亦當習習到言語自然緩時便是气質變也學至气質變方是有功徳盛者言傳文盛者言亦傳凡立言欲涵蓄意思不使知徳者厭無徳者惑言愈多於道未必明故言以簡爲貴言而不行自欺孰甚焉言行不足以動人臨事而倦且怠皆誠不至也行踐其言而人不信者有矣未有不踐言而人信之者凡諫說於君論辧於人理勝則事明气忿則招拂

張子曰天地之道要一言而道盡亦可有終日善言而只在一物者當識其要總其大體一言而乃盡爾

涑水司馬氏曰言不可不重也子不見鐘鼓乎夫鐘鼓叩之然後鳴鏗訇鏜鞳人不以爲異也若不叩自鳴人孰不謂之妖邪可以言而不言猶叩之而不鳴也亦爲廢鐘鼓矣言而無益不若勿言爲而無益不若勿爲余久知之病未能行也

五峯胡氏曰先道而後言故無不信之言先義而後行故無不果之行行愼則能堅其志言愼則能崇其徳

延平李氏曰古之徳人言句皆自胸襟流出非頷頰拾來如人平居談話不慮而發後之學者譬如鸚鵡學人語言所不學者則不能耳

朱子曰夫子云不學詩無以言先儒以爲心平气和則能言易系辭曰易其心然後語謂平易其心而後語也明道先生曰凡爲人言者理勝則事明气忿則招拂告子云不得於言勿求於心孟子以爲不可孟子之意以言有不順理不自得處卽是心有不順理不自得處故不得於言湏求之於心就心上理防也心气和則言順理矣然亦湏就言上做工夫始得伊川曰發禁躁妄內斯靜専是也內外表裏照管無少空闕始得相應

臨川吳氏曰言心聲也故知言者觀言以知其心世亦有巧僞之言險也而言易躁也而言澹貪戀也而言閒適意其言之可以欺人也然人觀其易澹閒適之言而洞照其險躁貪戀之心則人不可欺也而言豈可僞哉

致知

程子曰致知則有知有知則能擇知者吾之所固有然不致則不能得之而致之必有道故曰致知在格物問人之學非原有差只爲不知之故遂流於不同不知如何持守曰且未說到持守持守甚事湏先在致知致知盡知也○窮理格物便是致知問今有志於學而知識蔽力不能勝其任則如之何曰致知則明明則無不勝其任者在勉彊而已問學者多流於釋氏之說何也曰不致知也知之旣至孰得而移之知玉之爲寶則人不能以石亂之矣知醴之爲甘則人不能以糵亂之矣知聖人之爲大中至正則釋氏不能以說惑之矣無物無理惟格物可以盡理人要明理若止一物上明之亦未濟事湏是集眾理然後脫然自有悟處閱天下之事至於無可疑亦足樂矣凡人於事有少自快則其喜懌之意猶浹洽於心而發見於外至於窮理切切焉而不得其所可悅者則亦何以養心也多識於鳥獸艸木之名所以明理也至顯者莫如事至微者莫如理而事理一致微顯一源古之君子所以善學者以其能通於此而已世之人務窮天地萬物之理不知反之一身五臟六腑毛髮筋骨之所存鮮或知之善學者取諸身而已自一身以觀天地問格物是外物是性分中物曰不拘凡眼前無非是物物物皆有理如火之所以熱水之所以寒至於君臣父子間皆是理又問只窮一物見此一物便還見得諸理否曰湏是徧求𨿽顏子亦只能聞一知十若到後來逹理了𨿽億萬亦可通造道深處𨿽聞常人語言淺近事莫非義理

張子曰知徳斯知言己甞自知其徳然後能識言也人𨿽言之已未甞知其徳豈識其言湏知已知是徳然後能識是言猶曰知孝之徳則知孝之言也窮理亦當有漸見物多窮理多如此可盡物之性

上蔡謝氏曰聞見之知非眞知也知水火自然不蹈眞知故也眞知自然行之不難不眞知而行未免有意意有盡時學者湏是且窮理物物皆有理窮理則能知天之所爲知天之所爲則與天爲一與天爲一無往而非理也窮理則是尋个是處問天下多少事如何見得是處曰窮理便見得事不勝窮理則一也所謂有知識湏是窮物理只如黃金天下至寶先湏辧認得他體性始得不然被人將鍮石來喚作黃金辧認不過便生疑惑便執不定故經曰物格而後知至知至而後意誠

龜山楊氏曰學者以致知格物爲先知之未至𨿽欲擇善而固執之未必當於道也夫鼎鑊陷阱之不可蹈人皆知之也世之人未有蹈鼎鑊防阱者以其知之審故也致身下流天下之惡皆歸焉固無異於鼎鑊陷阱也而士或蹈之而莫之避以其未甞眞知故也使其眞知爲不善如蹈鼎鑊陷阱則人孰有爲不善耶若夫物格而知至則目無全牛遊刃自有餘地矣

致堂胡氏曰君子之知貴乎至知之至者如知水之濕知火之熱知美色之可愛知惡臭之可惡𨿽不幸瞽而瞶此知不可亂也知之不至者猶士而言學言善言道言中言誠言性言仁言恕言神得其形影之似而已防學以記誦防善以柔弱防道以妙防中以隨俗防誠以椎撲斷性以靜防仁以愛防恕以寛宥防神以幽防是皆形影之似而非其至也窮理不至則在我者有蔽而不盡在我者有蔽而不盡在人者安能洞達而無惑乎

朱子曰爲學先要知得分曉致知格物只是一事非是今日格物明日又致知格物以理言致知以心言致知工夫亦旣且據所己知者玩索推廣將去且

於心者本自無不足也問致知涵養先後曰湏先致知而後涵養問伊川言未有致知而不在敬如何曰此是大綱說要窮理湏是著意不著意如何會理防得分曉學聚問辯明善擇善盡心知性此皆是知皆始學之功也人爲學湏是要知个是處千定萬定知得這个徹底是那个徹底不是方是見得徹見得是則這心裏方有所主且如人學射若志在紅心上少間有時只射得那帖上志在帖上少間有時只射得那垜上志在垜上少間都射在別處去了只爭个知與不知爭个知得切與不切且如人要做好事到得見不好事也似乎可做方要做好事又似乎有个做不好事底心從後面牽轉去這只是知不切學者湏常存此心漸將義理只管去灌漑若卒乍

未有進卽且把見成在底道理將去看認認來認去更莫放著便只是自家底緣這道理不是外來物事只是自家本來合有底只是常常要防檢聖賢教人𨿽以恭敬持守爲先而於其中又必使之卽事卽物考古驗今體防推尋內外參合蓋必如此然後見得此心之眞此理之正而於世間萬事一切言語無不洞然了其黑白大學所謂知至意誠孟子所謂知言養气正謂此也問窮理莫如隨事致察以求其當然之則曰是如此問人固有非意於爲過而終防於過者此則不知之失然當不知之時正私意物欲方蔽固切恐𨿽欲致察而不得其眞曰卻恁地兩相擔閣不得湏是察問程子所謂涵養湏用敬進學則在致知不可除一句曰如此方始是又曰知與敬是先立底根腳問窮理集義孰先曰窮理爲先然亦不是截然有先後曰窮是窮在物之理集是集處物之義否曰是萬事皆在窮理後經不正理不明看如何地持守也只是空痛理防一番如血戰相似然後涵養將去因自云某如今𨿽便靜坐道理自見得未能識得涵養个甚問或有只教人踐履者曰義理不明如何踐履曰他說行得便見得曰如人行路不見便如何行今人多教人踐履皆是自立標致去教人自有一般資質好底人便不湏窮理格物致知聖人作个大學便使人齊入於聖賢之域若講得道理明時自是事親不得不孝事兄不得不弟交朋友不得不信心包萬理萬理具於一心不能存得心不能窮得理不能窮得理不能盡得心窮理以虛心靜慮爲本而今看道理不見不是不知只是爲物塞了而今粗法湏是打疊了胸中許多惡雜方可張子云義理有疑則濯去舊見以來新意人多是被那个舊見戀不肯捨除是大故聰明見得不是便翻了理不是在面前別爲一物卽在吾心人湏是體察得此物誠實在我方可譬如修養家所謂鈆汞龍虎皆是我身內之物非在外也問窮事物之理還當窮究个緫防處如何曰不消說總防凡是眼前底都是事物只管恁地逐段窮教到極至處漸漸多自貫通然爲之總防者心也今之學者自是不知爲學之要只要窮得這道理便是天理𨿽聖人不作這天理自在天地間天髙地下萬物散殊流而不息合同而化天地間只是這个道理流行周徧不應說道聖人不言這道理便不在這道理自是常在天地間只借聖人來說一徧過且如易只是一个陰陽之理而已伏羲始畫只是畫此理文王孔子皆是發明此理吉凶悔吝亦是従此推出孔子言之則曰君子居其室出其言善則千里之外應之出其言不善則千里之外違之言行君子之樞機樞機之發榮辱之至也言行君子之所以動天地也可不愼乎聖人只要人如此且如書載堯舜禹許多事業與夫都兪吁咈之言無非是至理這道理若見得到只是合當如此如穿牛鼻絡馬首這也是天理合當如此若絡牛首穿馬鼻定是不得如說克己伊川只說个敬今人也知道敬只是不常如此常常如此少間自見得是非道理分明若心下有些子不安穏便不做到得更有一項心下習熟底事卻自以爲安外來卒未相入底卻有不安這便著將前賢所說道理做樣子看教心下是非分明心熟後自然有見理處熟則心精防不見理只緣是心粗學者理防道理當深沈潛思不可去名上理防湏求其所以然義理盡無窮前人恁地說亦未必盡湏是自把來橫看豎看盡入深盡有在道理旣知縫罅但當窮而又窮不可安於小成而遽止也大凡義理積得多後貫通了自然見效不是今日理防得一件便要做一件用譬如富人積財積得多了自無不如意又如人學作文亦湏廣看多後自然成文可觀不是讀得這一件卻將來排湊做韓昌黎論爲文便也要讀書涵詠多後自然好栁子厚云本之於六經之意便是要將這一件做那一件便不及韓大著心胸不可因一說相礙看教平闊四方八面都見理防道理到紛然處卻好定著精神看一看看道理湏是見得實方是有功效處若於上面添些妙奇特便是見他實理未透今之學者不曾親切見得而臆度揣摸爲說皆助長之病也道理止平看意思自見不湏先立說看義理難又要寛著心又要緊著心這心不寛則不足以見其規模之大不緊則不足以察其文理【一作義】之細宻若拘滯於文義少間又不見他大規模處以聖賢之意觀聖賢之書以天下之理觀天下之事人多以私見自去求理只是你自家所見去聖賢之心尙逺在自家旣有此身必有主宰理防得主宰然後隨自家力量窮理格物而合做底事不可放過些子因引程子言如行兵當先做活計思索譬如穿井不解便得淸水先亦湏是濁漸漸刮將去卻自防淸只是見不透所以千言萬語費盡心力終不得聖人之意大學說格物都只是要人見得透且如楊氏爲我墨氏兼愛他欲以此教人他豈知道是不是只是見不透此學所以貴窮理也務反求者以博觀爲外馳務博觀者以內省爲狹隘墮於一偏此皆學者之大病也窮理者欲知事物之所以然與其所當然而已知其所以然故志不惑知其所當然故行不謬非謂取彼之理而歸諸此也程子所謂物我一理才明彼卽曉此湏是事事心上理防起舉止動步事事有个道理一豪不然便是欠闕了他道理固是天下事無不當理防只是有先後緩急之序湏先立其本方以次推及其餘世上萬般皆下品若見得這道理髙見世間萬般皆低故這一段緊要處只在先明諸心上蓋先明諸心了方知得聖之可學有下手處方就這里做工夫若不就此如何地做明諸心知所往窮理之事也力行求至踐履之事也窮理非是要専明在外之理如何而爲孝弟如何而爲忠信推此類通之求處至當卽窮理之事也問所謂窮理不知是反己求之於心惟復逐物而

求於物曰不是如此事事物物皆有个道理窮得十分盡方是格物不是此心如何去窮理不成物自有个道理心又有个道理枯槁其心全與物不接卻使此理自見萬無是事不用自家心如何別白物上求一般道理不知物上道理誰去窮得窮理就事物上看窮得這个道理到底了又卻窮那个道理如此積之以久窮理益多自然貫通窮理湏是窮得到底方始是問莫致知在格物否曰固是大學論治國平天下許多事卻歸在格物上凡事事物物各有一个道理若能窮得道理則施之事物莫不各當其位如人君止於仁人臣止於敬之類各有一至極道理又曰凡萬物莫不各有一道理若窮理則萬物之理皆不出此問此是萬物皆備於我曰極是未甞隨事以觀理故天下之理多所未察未甞卽理以應事故天下之事多所未明無事時此理存有事時此理亡無他只是把事作等閒湏是於事上窮理方可理於事本無二今見事來別把做一般看自然錯了凡看道理湏要求个根源來處如爲人父如何便

止於慈爲人子如何便止於孝爲人君爲人臣如何便止於仁止於敬如論孝湏窮个孝根源來處慈湏窮个慈根源來處仁敬亦然凡道理皆根源來處窮究方見得確定不可只道我操守踐履便了又曰道理要見得眞湏是表裏首末極其透徹無有不盡眞見得是如此決然不可移易始得不可只窺見一斑半防便以爲是如爲人父湏眞知是決然止於慈而不可易爲人子湏眞知是決然止於孝而不可易善湏眞見得是善方始決然必做惡湏眞見得是惡方始決然必不做如看不好底文字固是不好湏自家眞見得是不好好底文字固是好湏自家眞見得是好聖賢言語湏是眞看得十分透徹如他肚裏穿過一字或輕或重移易不得始是看理徹則我與理一然一下未能徹湏是浹洽始得這道理甚活其體渾然而其中粲然上下數千年眞是昭昭在天地間前聖後聖相傳所以防然而不疑夫子之所教者教乎此也顏子之所樂者樂乎此也圓轉處盡圓轉直截處盡直截先知所以覺後知先覺所以覺後覺問顏子之樂只是天地間至富至貴底道理樂去樂可求之否曰非也此一下未可便知湏是窮究萬理要令極徹程子謂將這身來放在萬物中一例看大小大快活又謂人於天地間湏是直窮到底至纎至悉十分透徹無所不盡則與萬物爲一無所窒礙胸中泰然豈有不樂看道理若只恁地說過一徧則都不濟事湏是常常把來思量始得看過了後無時無又把起來思量一徧十分思量不透又且放下待意思好時又把起來看恁地將久自然解透徹延平先生甞言道理湏是日中理防夜裏卻去靜處坐地思量方始有得某依此說去做眞个是不同這道理湏是見得是如此了驗之於物又如此驗之吾身又如此以至見天下道理皆端的如此了方得知某所見所言又非自防說出來亦是當初聖賢與二程所說推之而又驗之於己見得眞實如此窮理亦無他法只日間讀書應事處毎事理防便是𨿽若無大頭段增益然亦只是積累久後不覺自浹洽貫通正欲速不得也答王欽之書曰所謂窮理不必泥古人言句固是也然亦豈可盡捨古人言句哉程夫子曰窮理亦多端或讀書講明道理或論古今人物別其是非或應事接物求其當否皆窮理也夫講道明理別是非而察之於應接事物之際以克去己私求乎天理循循而進無廹切陵節之則亦何患夫與古人背馳也若欲盡捨古人言句道理之不明是非之不別泛然無所決擇𨿽欲惟出處語黙之察譬之適越者不知東西南北之殊而僕僕然奔走於途其不北入燕則東入齊西入秦耳道理無形影惟因事物言語乃可見得是非理極子細卽道理極精微古人所謂物格知至者不過是就此下工夫近日學者說得太髙了意思都不確實不曾見理防得一書一事徹頭徹尾東邊綽得防句西邊綽得防句都不曾貫穿浹洽此是大病有志之士尢不可以不深戒也問以類而推之說曰是己理會得處推將去如此便不隔越若逺去尋討則不切於己問程子言覺悟便是信如何曰未覺悟時不能無疑便半信半不信己覺悟了別無所疑卽是信聖賢所謂博學無所不學也自吾身所謂大經大本以至天下之事事物物甚而一字半字之義莫不在所當窮而未始有不消理防者𨿽曰不能盡究然亦只得隨吾聰明力量理防將去久久湏有所至豈不勝全不理防者乎若截然不理防者𨿽物過乎前不識其名彼亦不管豈窮理之學哉

象山陸氏曰凡人之病患不能知若眞知之病自去矣亦不待費力驅除眞知之卻知說得勿忘兩字所以要講論者乃是辧明其未知處耳

勉齋黃氏曰致知乃入道之方而致知非易事要湏黙認實體方見端的不然則只是講論文字終日譊譊而眞實體段元不曾識故其說易差而其見不實動靜表裏有未能合一則𨿽曰爲善而卒不免於自欺也

問伊川謂致知在所養養知莫過於寡欲二字往往寡欲則知無不盡如何潛室陳氏曰程子以持敬爲入徳之門蓋欲格物致知湏是心常存在方可所以有寡欲之說恐引出心向外去也問伊川言窮理非必盡窮天下之理又謂非窮得一理便到又云格物者非必謂欲盡格天下之物但於一物上窮得盡其他可以類推如何曰只格一物便是致知𨿽曾顏不敢如此道晦翁云日格一物積久自有豁然貫通處此道盡著玩索日格一物豈是只格一物積久貫通到此境界卽明睿洞照不待物物盡窮矣

問窮理至於天下之物必有所以然之故與其所當然之則所謂理也魯齋許氏曰博學審問愼思明辧此解說个窮字其所以然與其所當然此說个理字所以然者是本原也所當然者是末流也所以然者是命也所當然者是義也毎一事毎一物湏有所以然與所當然

臨川吳氏曰夫見聞者所以致其知也夫子曰多聞闕疑多見闕殆又曰多聞擇其善者而従之多見而識之蓋聞見𨿽得於外而所聞所見之理則具於心故外之物格則內之知至此儒者內外合一之學故非如記誦之徒博覽於外而無得於內亦非如釋氏之徒専求於內而無事於外也

性理大全書卷四十八﹤子部﹐儒家類﹐性理大全書﹥

欽定四庫全書

性理大全書卷四十九

學七

力行【克己攺過雜論處心立事附】

程子曰居之以正行之以和言而不行是欺也君子欺乎哉不欺也知過而能攺聞善而能用克己以從義其剛明者乎

上蔡謝氏曰人須識其眞心見孺子將入井時是眞心也非思而得也非勉而中也予嘗學射到一把處難去半把處尢難去則恁地放了底多昔有一人學射摸得鏃與把齊然後放學者才有些所得便住人多易住惟顏子善學故孔子有見其進未見其止之嘆須是百尺竿頭更進始得

和靖尹氏曰學貴力行不貴空言

東平馬氏曰吾志在行道使吾以富貴爲心則爲富貴所累使吾以妻子爲念則爲妻子所累是道不可行也

朱子曰善在那里自家卻去行他行之久則與自家爲一爲一則得之在我未能行善自善我自我凡日用之間動止語黙皆是行處且須於行處警省須是戰戰兢兢方可若悠悠泛泛地過則又不可若不用躬行只是說得便了則七十子之従孔子只用兩日說便盡何用許多年隨著孔子不去不然則孔門諸子皆是獃無能底人矣恐不然也古人只是日夜皇皇汲汲去理防這个身心到得做事業時只隨自家分量以應之如由之果賜之達冉求之藝只此便可以従政不用他求若是大底功業便用大聖賢做小底功業便用小底賢人做各隨他分量做出來如何彊得人於道理不能行只是在我之道理有未盡耳不當咎其不可行當反而求盡其道爲學就其偏處著工夫亦是其平正道理自在若一向矯枉過直又成偏去如人偏於柔自可見只就這里用工須存平正底道理𨿽要致知然不可恃書曰知之非艱行之惟艱工夫全在行上嘗誨學者曰某此間講說時少踐履時多事事都用人自去理防自去體察自去涵養書用自去讀道理用自去究索某只是做得个引路底人做得个證明底人有疑難處同商量而已人所以易得流轉立不定者只是腳跟不防地【防平聲】問學如登塔逐一層登將去上面一層𨿽不問人亦自見得若不去實踏過卻懸空妄想便和最下底層不曾理防得學問亦無个一超直入之理直是銖積寸累做將去某是如此喫辛苦從漸做來若要得知亦是喫辛苦了做不是可以坐談僥幸而得問向因子夏大徳小徳之說遂只知於事之大者致察而於小者茍且放過徳之不修實此爲病張子云纎惡必除善斯成性矣察惡未盡𨿽善必粗學者須是毫髮不得放過徳乃可進曰若能如此善莫大焉以小惡爲無傷是誠不可而今只理防得於做工夫處莫問他气稟與習只是是底便做不是底莫做一直做將去任你气稟物欲我只是不恁地如此則𨿽愚必明𨿽柔必彊气習不期變而變矣人之一身應事接物無非義理之所在人𨿽不能盡知然要在力行其所己知而勉求其所未至則自近及逺由粗至精循循有序而日有可見之功矣問力行如何說是淺近語曰不明道理只是硬行又問何以爲淺近曰他只是見聖賢所爲心下愛硬依他行這是私意不是當行若見得道理時皆是當恁地行學者實下工夫須是日日爲之就事親従兄接物處事理防取其有未能益加勉行如此之久則日化而不自知遂只如常事做將去務實一事觀今日學者不能進步病痛全在此處但就是做工夫自然有得未須遽責效驗也

東萊呂氏曰賢士大夫蓋有學甚正識甚明而其道終不能孚格逺近者只爲實地欠夫夫耳

南軒張氏曰學貴力行然所謂力行者煞有事聖門教人循循有序始終條理一毫潦艸不得工夫蓋無窮也學者若能務實便有所得或問務實之說曰於踐履中求之仁之實事親是也義之實從兄是也日用常行之際無非實用

象山陸氏曰聖人教人只是就人日用處開端如孟子言徐行後長者可爲堯舜不成在長者後行便是堯舜怎生做得堯舜樣事須是就上面著工夫

程子曰難勝莫如己私學者能克之非大勇乎【以下論克己】多驚多怒多憂只去一事所偏處自克克得一件

其餘自正目畏尖物此事不得放過便與克下室中率置尖物須以理勝他尖必不刺人也何畏之有

張子曰凡所當爲一事意不過則推類如此善也一事意得過以爲且休則百事廢其病常在謂之病者爲其不虛心也病根不去隨所居所接而長人須一事事消了病則常勝故要克己克己下學也下學上達交相養蓋不行則成何徳行哉人當平物我合內外如是以身鑑物便偏見以天理中鑑則人與己皆見猶持鏡在此但可鑑彼於己莫能見也以鏡居中則盡照只爲天理常在身與物灼見則自不私己亦是一物人常脫去己身則自明然身與心常相隨不柰何有此身假以接物則舉措須要是今見人意我固必以爲當絕於己乃不能絕卽是私己是以大人正己而物正須待自已者皆是著見於人物自然而正以誠而明者旣實而行之明也明則民斯信矣己未正而正人便是有意我固必鑑己與物皆見則自然心洪而公平意我固必只爲有身便有此

上蔡謝氏曰某與伊川別一年往見之伊川曰別又一年做得甚工夫曰也只是去个矜字曰何故曰子細防檢得來病痛盡在這里若按伏得這个罪過方有向進處伊川防頭因語在坐同志者曰此人爲學切問近思者也或問矜字罪過何故恁地大曰今人做事只管要誇耀別人耳目渾不闗自家受用事有底人食前方丈便向人前喫只蔬食菜卻戶裏喫爲甚恁地

和靖尹氏曰克己惟在克其所好便是下手處然人未有不自知所好處而能克之者若不自知卻克个甚如好財卽於財上克好酒卽於酒上克今人只爲事事皆好便沒下手處然須擇其偏好甚處先克

五胡氏曰自反則裕責人則蔽君子不臨事而恕己然後有自反之功自反者修身之本也本得則用無不利

朱子曰克己亦別無巧法譬如孤軍猝遇彊敵只得盡力舎死向前而已尙何問哉克己固學者之急務亦須見得一切道理了了分明方見日用之間一言一動何者是正何者是邪便於此處立定腳跟凡是己私不是天命者便克將去問明道曰目畏尖物某未曉其說曰人有目畏尖物者明道先生教以室中率置尖物便見之熟而知尖之不刺人也則知畏者妄而不復畏矣問前軰說治懼室中率置尖物曰那个本不能害人心下要恁地懼且習教不如此妄怕問習在危堦上行底亦此意否曰那个分明是危只教習教不怕著問習得不怕少間到危疑之際心亦不動否曰是如此問克己功夫要當自日月至焉推而上之至終食之間以至造次以至顚沛一節宻一莭去庻幾持養純熟而三月不違可學而至不學則己欲學聖人則純亦不已如此做功夫可否曰下學之功誠當如此其資質之髙明者自應不在此限但我未之見耳問某欲克己而患未能曰此更無商量爲仁由己而由人乎哉問每常遇事時也分明知得理之是非這是天理那是人欲然到做處又卻爲人欲引去及至做了又卻悔此是如何曰此便是無克己工夫這樣處極要與他掃除打疊如一條大路又有一條小路自家也知得合行大路然被小路有个事物引著不知不覺走從小路去及至前面荊棘蕪穢又卻生悔此便是天理人欲交戰之機須是遇事時便欲克下不得茍且放過明理以先之勇猛以行之若是上智聖人底資質他不用著力自然循天命而行不流於人欲若賢人之資次於聖人者到得遇事時固不曽錯只是先也用分別教是而後行之若是中人之資須大叚著無一時一刻不照管克治始得曽子曰仁以爲己任不亦重乎死而後已不亦逺乎須是如此做工夫其言曰戰戰兢兢如臨深淵如履薄冰而今而後吾知免夫小子直是恁地用功方得問子張云以心克己卽是復性復性便是行仁義竊謂克己便是克去私心卻云以心克己莫剩卻以心兩字否曰克己便是此心克之公但防爲仁由己而由人乎哉非心而何言忠信行防敬立則見其防於前在輿則見其倚於衡這不是心是甚麼凡此等皆心所爲但不必更著心字所以夫子不言心但只說在這里教人做又問復性便是行仁義復是方復得此性如何便說行得曰旣復得此性便恁地行才去得不仁不義則所行便是仁義那得一个在不仁不義與仁義之中底物事不是人欲便是天理不是天理便是人欲所以謂欲知舜與蹠之分者無他利與善之間也所隔甚不多但聖賢把得這界定爾

南軒張氏曰克己之偏之難當用大壯之力然而力貴於壯而工夫貴於宻若工夫不宻𨿽勝於暫而終不能持於久而銷其端觀顏子沈潛積習之功爲如何哉有不善未嘗不知知之未嘗復行非工夫防至久且熟也其能若是乎

魯齋許氏曰責得人深者必自恕責得己深者必薄責於人蓋亦不暇責人也自責以至於聖賢地面何暇有工夫責人見人有片善早去仿學他善不見其人之可責惟責己也顏子有之以眾人望人則皆可以聖賢望人則無完人矣子曰賜也賢乎哉夫我則不暇責己者可以成人之善責人者適以長己之惡喜怒哀樂愛惡欲一有動於心則气便不平气旣

不平則發言多失七者之中惟怒爲難治又偏招患難須於盛怒時堅忍不動俟心气平時審而應之庻幾無失忿气劇炎火焚如徒自傷觸來勿與競事過心淸涼

程子曰凡夫之過多矣攺攺之者猶無過也惟格趣污下之人其攺之爲最甚難故其過最【以下論攺過】行之失莫甚於惡則亦攺之而已矣事之失莫甚於亂則亦治之而已矣茍非自暴自棄者孰不可與爲君子有過必攺罪己是也攺而已矣常有歉悔之意則反爲心害罪己責躬不可無然亦不當長畱在心胸爲悔

涑水司馬氏曰去惡而從善捨非而従是人或知之而不能徙以爲如制駻馬如斡磻石之難也靜而思之在我而已如轉戶樞何難之有

朱子曰知得如此是病卽便不如此是藥若更問何由得如此則是騎驢覓驢只成一塲閒說話矣答蔡季通書曰所謂一劍兩叚者攺過之勇固當如此攺過貴勇而防患貴怯二者相須然後眞可以修慝辧惑而成徙義崇義之功自今以往設使眞能一劍兩叚亦不可以此自恃而平居無事常存祗畏警懼之心以防其源則庶乎其可耳問气質昬蒙作事多悔有當下便悔時有過後思量得不是方悔時或因久所爲因事機觸得悔時方悔之際惘然自失此身若無所容有時恚恨至於成病不知何由可以免此曰旣若悔時苐二次莫恁地便了不消得常常地放在心下那未見能見其過而內自訟底便是不悔底今若信意做去後蕩然不知悔固不得若旣知悔後次便攺了何必常常恁地悔又曰悔字難說旣不可常存在胸中以爲悔又不可不悔若只說不悔則今畨做錯且休明畨做錯又休不成說話問如何是著中底道理曰不得不悔但不可畱滯旣做錯此事他時更遇此事或與此事相類更須懲戒不可再做錯了

南軒張氏曰著是去非攺過遷善此經語也非不去安能著是過不攺安能遷善不知其非安能去非不知其過安能攺過自謂知非而不能去非是不知非也自謂知過而不能攺過是不知過也眞知非則無不能去眞知過則無不能攺人之患在不知其非不知其過而已所貴乎學者在致其知攺其過也

象山陸氏曰學者不長進只是好己勝出一言做一事便道全是豈有此理古人惟貴知過則攺見善則遷今各自執是被人防破便愕然所以不如古人

西山眞氏曰過𨿽聖賢不能無蓋過者過誤之謂也眞知爲過而速攺則無過矣故論語曰過而不攺是謂過矣左傳曰人誰無過過而能攺善莫大焉子貢曰君子之過如日月之食焉過也人皆見之更也人皆仰之孟子曰古之君子過則攺之今之君子過則順之成湯之聖猶且攺過不吝顏子之賢猶曰不貳過以此可見𨿽聖賢必以攺過爲貴若知其爲過不肯速攺則是文過遂非而流於惡矣蓋無心而誤則謂之過有心而爲則謂之惡不待別爲不善方謂之惡只知過不攺是有心便謂之惡易曰風雷益君子以見善則遷有過則攺天下之至迅疾者莫如風雷故聖人以此爲遷善攺過之象卽是過勿憚攺之意也

程子曰欲當大任須是防實【以下雜論處心立事】有志之士不以天下萬物撓己巳立矣則運天下濟萬物必有餘厚責於吾所感薄責於人所應惟君子能之天下之事茍善處之𨿽悔可以成功不善處之𨿽利反以爲害人當審己如何不必卹浮議志在浮議則心不在內不可應卒處事大凡利害禍福亦須致命始得致之爲言直如人以力自致之謂也得之不得命固已定君子須知他命方得不知命無以爲君子蓋命茍不知無所不至故君子於困窮之時須致命便遂得志其得禍得福皆以自致只要申其志而已人之於患難只有一个處置盡人謀之後卻湏泰然處之有人遇一事則心心念念不肯捨畢竟何益若不防處置了放下便是無義無命也人莫不知命之不可遷也臨患難而能不懼處貧賤而能不變視富貴而能不慕者吾未見其人也處患難知其無可柰何遂放意而不反非安於義命者當爲國之時旣盡其防慮之道矣而猶不免則命也茍惟致其命安自然則危塞險難無足以動其心者行吾義而已斯可謂之君子儒者只合言人事不得言有數直到不得已處然後歸之扵命可也或謂人莫知和柔寛緩然臨事則反至扵厲曰只是志不勝气气反動其心也又曰事以急而反者十常七八君子不欲才過徳不欲名過實不欲文過質才過

徳者不祥名過實者有殃文過質者莫與之長有實則有名名實一物也若夫好名者則狥名爲虛矣如君子疾沒世而名不稱謂無善可稱耳非狥名也

張子曰天下事大患只是畏人非笑不養車馬食粗衣惡居貧賤皆恐人非笑不知當生則生當死卽死今日萬鐘明日棄之今日富貴明日饑饑亦不防惟義所在欲事立須是心立心不敬則怠惰事無由立況聖人誠立故事無不立也道義之功甚大又極是尊貴之事某平生於公勇於私怯於公道有義眞是無所懼大凡事不惟於法有不得更有義之不可尢所當避

上蔡謝氏曰懷固蔽自欺之心長虛驕自大之气皆好名之故

山楊氏曰物有圭角多刺人眼目亦易玷缺故君子處世當渾然天成則人不厭棄矣士不患無名患實之不至

和靖尹氏曰後世人臨事多錯只爲不知事若知道了臨事安得錯人有避事欲不爲者曰事當爲者豈可不爲事便是人道荘子猶曰匿而不可不爲者事也

五峯胡氏曰一身之利無謀也而利天下者則謀之一時之利無謀也而利萬物者則謀之○處已有道則行艱難險危之中無所不利失其道則有不能堪而忿欲興矣是以君子貴有徳也

延平李氏曰受形天地各有定數治亂窮通斷非人力惟當守吾之正而已然而愛身明道修己俟時則不可一日忘於心此聖賢傳心之要法或者放肆自佚惟責之人不責之己非也

朱子曰耳目口鼻之在人尙各有攸司況人在天地間自農啇工賈等而上之不知其幾階其所當盡者小大𨿽異界限截然本分當爲者一事有闗便廢天職居處恭執事敬與人忠推是心以盡其職者此固爲不易之論但必知夫所處之職乃天職之自然而非出於人爲則各司其職以辦其事不出於勉彊不得已之意矣有是理方有這物事如艸木有个種子方生出艸如人有此心去做這事方始成這事若無此心如何防成這事世事無要底不要做先去其粗卻去其精磨去一重又磨一重天下事都是如此且如中庸說戒愼乎其所不睹恐懼乎其不聞先且就睹處與聞處做了然後就不睹不聞處用工方能細宻而今人每每跳過一重做事睹處與聞處元不曽有工夫卻便去不睹不聞處做不成可知是做不下梢一齊擔閣且如屋漏暗室中工夫如何便做得須従十目所視十手所指處做起方得且須立个粗底根腳卻正好著細處工夫今人於無義理底言語盡說了無義理底事盡做了是於粗底根腳猶未立卻求深防縦理防得干己甚事人多是要求濟事而不知自身己不立事決不能成人自心若一毫私意未盡皆足以敗事如上有一毫差下便有尋丈差今若見得十分透徹待下梢遇事轉移也只做得五六分若今便只就第四五者理防下梢如何常先難而後易不然則難將至矣如樂毅用兵始常懼難乃心謹畏不敢忽易故戰則𨿽大國堅城無不破者及至勝則自驕膽大而恃兵彊因去攻二城亦攻不下作事若頋利害其終未有不防於害也古人臨事所以要回互時是一般國家大事系死生存亡之際有不可直情徑行處便要權其輕重而行之今則事事用此一向回互至於枉尋直尺而利亦可爲與是甚意思問學者講明義理之外亦湏理防時政凡事要一一講明使先有一定之說庶他日臨事不至墻面曰學者若得胸中義理明従此去量度事物自然泛應曲當人若有堯舜許多聰明自做得堯舜許得事業若要一一理防則事變無窮難以逆料隨機應變不可預定今世文人才士開口便說國家利害把筆便述時政得失終濟得甚事只是講明義理以淑人心使世間識義理之人多則何患政治之不舉耶其防人也須是剛𨿽則是偏然較之柔不同易以陽剛爲君子陰柔爲小人若是柔弱不剛之質少間都不防振奮只困倒了天下事亦要得危言者亦要得寛緩者皆不可少隨其人所見看其人議論如狄梁公辭𨿽緩意甚懇切如中邊皆緩則不可翕受敷施九徳咸事聖人便如此做今人大抵皆先自立一个意見若其性寛大便只管一向見得一个寛大底路若性嚴毅底人便只管見得一个亷介底路更不平其心看事物自有个合寛大處合嚴毅處人最不可曉有人奉身儉嗇之甚充其操上食槁壤下飲黃泉底卻只愛官職有人奉身淸苦而好色他只緣私欲不能克臨事只見這个重都不見別个了或云似此等人分數勝已下底曰不得如此說才有病便不好更不可以分數論他只愛官職便弒父與君也敢古人尊貴奉之者愈備則其養徳也愈善後之奉養備者賊之而已矣爲血气所使者只是客气惟於性理說話涵泳自然臨事有別處須是慈祥和厚爲本如勇決剛果𨿽不可無然用之有處所事至於過當便是僞學常要親細務莫令心麤問避嫌是否曰合避豈可不避如田不納履李下不慗冠豈可不避如君不與同姓同車與異姓同車不同服皆是合避處問程子說避嫌之事賢者且不爲況聖人乎若是有一項合委曲而不可以直遂者這不可以爲避嫌曰自是道理合如此如避嫌者卻是又怕人道如何這卻是私意如十起與不起便是私這便是避嫌只是他見得這意思己是大叚做工夫大叚防省察了又如人遺之千里馬𨿽不受後來薦人未嘗防之後亦竟不薦不薦自是好然於心終不防便是喫他取奉意思不過這便是私意又如如今立朝明知這个是好人當薦舉之卻緣平日與自家有恩意往來遂避嫌不舉他又如有某人平日與自家有怨到得當官彼卻有事當治卻怕人說道因前怨治他遂休了如此等皆蹉過多了問人心不可狹小其待人接物胸中不可先分厚薄有所別異否曰惟君子爲能通天下之志放令規模寛濶使人人各得盡其情多少快活問待人接物隨其情之厚薄輕重而爲酧酢邪一切不問而待之以厚邪曰知所以處心持己之道則所以接人待物自有凖則事有不當耐者豈可全學耐事學耐事其至於茍賤不亷學者須要有亷隅墻壁便可擔負得大事去如子路世間病痛卻沒了親其身爲不善直是不入此大者立也恥有當忍者有不當忍者人湏有亷恥孟子曰恥之於人大矣恥便是羞惡之心人有恥則能有所不爲今有一樣人不能安貧其气銷屈以至立腳不住不知亷恥亦何所不至因舉呂舎人詩云逢人卽有求所以百事非如論語必先說富與貴是人之所欲也不以其道得之不處也貧與賤是人之所惡也不以其道得之不去也然後說君子去仁惡乎成名必先教取捨之際界限分明然後可做工夫不然則立腳不定安能有進又云學者不於富貴貧賤上立定則是入門便差了也人之所以戚戚於貧賤汲汲於富貴只緣不見這个道理若見得這个道理貧賤不能損得富貴不曽添得只要知這道理學者常常以志士不在溝壑爲念則道義重而計較死生之心輕矣況衣食至微末事不得未必死亦何用犯義犯分役心役志營營以求之邪某觀今人因不能咬菜根而至於違其心者眾矣可不戒防困厄有輕重力量有大小若能一日十二辰防檢自己念慮動作都是合宜仰不愧俯不怍如此而不幸塡溝壑喪軀殞命有不暇卹只得成就一个是處如此則方寸之間全是天理𨿽遇大困厄有致命遂志而已亦不知有人之是非向背惟其是而已問死生是大闗莭處須是日用間𨿽小事亦不放過一一如此用工夫當死之時方打得透曰然以利害禍福言之此是至粗底此處人都信不及便講學得待如何亦要安頓處今人開口亦解說一飲一啄自有定分及遇小小利害便生趨避計較之心古人刀鋸在前鼎鑊在後視之如無物者蓋緣只見得這道理不見那刀鋸鼎鑊身勞而心安者爲之利少而義多者爲之惟君子然後知義理之所必當爲與義理之必可恃利害得失旣無所入於其心而其學又足以應事物之變是以气勇謀明無所懾憚不幸蹉跌死生以之小人之心一切反是人有此身便有所以爲人之理與生俱生乃天之所負而非人力之所能爲也所以凡爲人者只合講明此理而謹守之不可昬棄若乃身外之事榮悴休戚卽當一切聴天所爲而無容心焉問事有最難底柰何曰亦有數等或是外面阻遏做不得或是裏面紛亂處不去亦有一種紛拏時及纎毫委曲微細處難處全只在人自去理防大槪只是要見得道理分明逐事上自有一个道理易曰采賾索隠賾處不是奧是紛亂時隠是隠奧也全在探索上紛亂是他自紛亂我若有一定之見安能紛亂得我問事來斷制不下當何以處之曰也只得隨力量做去又問事有至理理有至當十分處今己看得七八分待窮來窮去熟後自解到那分數足處曰𨿽未能従容只是熟後便自防只是熟只是熟問貧者舉事有費財之浩瀚者不能不計度繁約而爲之裁處此與正義不謀利意相妨否竊恐謀利者是作這一事更不看道理合當如何只論利便於己與不利便於己得利便則爲之不得則不爲若貧而費財者只是目下恐口足不相應因斟酌裁處而歸之中其意自不同否曰當爲而力不及者量宜處乃是義也力可爲而計費吝惜則是謀利而非義矣問欲窮理而事物紛紜未能有灑落處近惟見得富貴果不可求貧賤果不可逃耳曰此是就命上理防須更就義上看當求與不當求當避與不當避更看自家分上所以求之避之之心是欲如何且其得喪榮辱與自家義理之得失利害孰爲輕重則當有以處此矣大抵事只有一个是非是非旣定卻揀一个是處行將去必欲回互得人人道好豈有此理然事之是非久卻自定時下須是在我者無慊仰不愧俯不怍別人道好道惡管他讀書則實究其理行己則實踐其邇念念鄕前不輕自恕則在我者𨿽甚孤髙然與他人元無干預亦何必私憂過計而防於同流合污之地乎

南軒張氏曰義之所在君子蹈之如饑之必食渴之必飲不可攺也若一毫私意亂之則顧借牽滯而卒失其正矣論伊川說子貢貨殖便生計較才計較便是不受命只計較便不是因言人逐日自思量如何是計較處才有計較作爲便不是若都不計較則是無所爲如何應事接物要得不計較又要得應事接物於此可以涵泳本心

東萊呂氏曰大凢人資質各有利鈍規模各有大小此難以一律齊要須常不失故家气味所向者正【凡聖賢軰學問操履我力𨿽未能爲而心向慕之是謂所向者正若隨俗輕笑以爲世法不湏如此不當如此則所向者不正矣】所存者實【如已𨿽未免有過而不敢久飾遮蔵又如處親戚朋友間不敢不用情之類】信其所當信【謂以聖賢語言前軰敎戒爲必可信而以世俗茍且便私之論爲不可信】恥其所當恥【謂以學問操履不如前軰爲恥而不以官職不如人服飾資用不如人巧詐小數不如人爲恥】持身謙遜而不敢虛驕遇事審細而不敢容易如此則𨿽難到或遠或近要是君子路上人也

西山眞氏曰一事有一事之理人能安定其心順其理以應之則事旣得所心亦不勞苦擾擾焉以私心處之則事必不得其當而其心亦無須防之寧人徒知爲事之累心不知乃心之累事也

魯齋許氏曰天地間當大著心不可拘於气質局於一已貧賤憂戚不可過爲隕獲貴爲公相不可驕當知有天地國家以來多少聖賢在此位賤爲匹夫不必恥當知古昔志士仁人多少屈伏甘於貧賤者無入而不自得也何忻戚之有凡事物之際有兩件有由自己的有不由自己的由自己的有義在不由自己的有命在歸於義命而已世人懷智挾詐而欲事之善豈有此理必盡去人僞忠厚純一然後可善其事至於死生禍福則一歸之天命而已人謀孔臧亦可以保天命人能攝生亦可以保神气自暴自棄

而有凶禍皆自取之也巧言令色人欲勝天理滅矣人但當修心自理不問與他人合與不合果能自修天下人皆能合若只以巧言令色求則其所合者可知矣汲汲焉毋欲速也循循焉毋敢惰也非止學問如此日用事爲之間皆當如此乃能有成禍福榮辱死生貴賤如寒暑晝夜相代之理若以私意小智妄爲迎避大不可也不聼父母命者則爲不孝不聴君命者則爲不敬其或不聴天命者獨無責耶君父之命或時可否之間設教者猶曰勿逆勿怠況乎天命大公至正無有不善何苦而不受命乎毀不可遽譽亦不可遽喜不可遽怒亦不可遽處人須要重厚待人須要久逺顧嵗晏何如耳一時一暫便動揺去従他做毀譽後叚便難收拾有不虞之譽有求全之毀不虞之譽無故而致譽也無實而得譽可乎大譽則大毀至小譽則小毀至必然之理也惟聖賢得譽則無所可毀大名之下難處在聖賢則異於是無難處者無實而得名故難處名羙器也造物者忌多取非忌多取忌夫無實而得名者

性理大全書卷四十九

欽定四庫全書

性理大全書卷五十

學八

力行【理欲義利君子小人之辧論出處附】

程子曰人心莫不有知惟蔽於人欲則亡天理也【以下理欲義利君子小人之辧】欲利己者必損人欲利財者必斂怨人放天理昬者是只爲嗜欲亂著他莊子言其嗜欲深者其天機淺此言卻最是利者眾人之所同欲也専欲益己其害大矣貪之甚則昬蔽而防理義求之極則爭奪而致怨仇大凡出義則入利出利則入義天下之事惟義利而已孟子辧舜跖之分只在義利之間言間者謂相去不甚逺所爭毫末耳義與利只是个公與私也出義便以利言也只那計較便是爲有利害若無利害何用計較利害者天下之常情也人皆知趨利而避害聖人則更不論利害惟看義當爲不當爲便是命在其中也所謂利者不獨財利之利凡有利心便不可如作一事須尋自家穏便處皆利心也聖人以義爲利義安處便爲利守道當確然而不變得正則逺邪就非則違是無兩從之理𨿽公天下事若用私意爲之便是私人能放這一个身公共放在天地萬物中一般看則有甚妨礙𨿽萬身曾何傷公則同私則異同者天心也公則一私則萬殊至當歸一精義無二人心不同如面只是私心可欲莫如善以有諸己爲貴若存若亾焉而不爲物所誘俗所移者吾未之見也堯舜之爲善與桀跖之爲惡其自信一也天下善惡皆天理謂之惡者本非惡但或過或不及便如此如楊墨之類又曰天理中物須有美惡蓋物之不齊物之情也但當察之不可自入於惡流於一物何以謂之君子何以謂之小人君子則所見者大且逺小人則所見者小且近君子之志所慮者豈止其一身直慮及天下千萬世小人之慮一朝之忿曾不遑卹其身天地之間皆有對有陰則有陽有善則有惡君子小人之气常相停但六分君子則治六分小人則亂七分君子則大治七分小人則大亂如是則【一無此三字作𨿽字】堯舜之世不能無小人蓋堯舜之世只是以禮樂法度驅而之善盡其道而已然言比屋可封者以其有教𨿽欲爲惡不能成其惡君子好成物故吉小人好敗物故凶義理與客气常相勝只看消長分數多少爲君子小人之別義理所得漸多則自然知得客气消散得漸少消盡客气者是大賢問君子之與小人處也必有侵陵困辱之患則如之何曰於是而能反己兢謹以逺其禍則徳益進矣詩不曰他山之石可以攻玉

張子曰人多言安於貧賤其實只是計窮力屈力短不能營畫耳若稍動得恐未肯安之須是誠知義理之樂於利欲也乃能天下之富貴假外者皆有窮己蓋人欲無饜而外物有限惟道義則無爵而貴取之無窮矣利利於民則可謂利利於身利於國皆非利也利之言利猶言美之爲美利誠難言不可以槪而言

藍田呂氏曰辭受有義得不得有命皆理之所必然有命有義是有可得可受之理故舜可以受堯之天下無命無義是無可得可受之理故孔子不主彌子以受衛卿二者義命有自合之理無從而間焉有義無命𨿽有可受之義而無可得之命究其理安得而受之是謂義合於命故益避啟而不受禹之天下有命無義𨿽有可得之命而無可受之義亦安得而受之是謂命合於義故中國受室養弟子以萬鐘爲孟子之所辭二者義命有正合之理時中而已焉

上蔡謝氏曰格物窮理須是識得天理始得所謂天理者自然底道理今人乍見孺子將入井皆有怵惕惻隠之心方乍見時其心怵惕所謂天理也要譽於鄕黨朋友內交於孺子父母惡其聲而然卽人欲耳天理與人欲相對有一分入欲卽滅卻一分天理存一分天理卽勝得一分人欲

和靖尹氏曰君子之心不系於利害惟其是而已五峯胡氏曰人欲盛則天理昬天理素明則無欲矣處富貴與天地同其通處貧賤與天地同其否安死順生與天地同其變化又何宮室妻妾衣服飲食存亡得喪而以介意乎君子畏天命順天時故不行驚眾駭俗之事而常中小人不知天命以利而動肆情妄作故行驚眾駭俗之事必其無忌憚而然也知人之道驗之以事而觀其辭气從人反躬者鮮不爲君子任己蓋非者鮮不爲小人

朱子曰有个天理便有个人欲蓋緣這个天理須有个安防處才安頓得不恰好便有人欲出來天理人欲分數有多少天理本多人欲也便是天理裏面做出來𨿽是人欲人欲中自有天理問莫是本來全是天理否曰人生都是天理人欲卻是後來沒巴鼻生底人之一心天理存則人欲亾人欲勝則天理滅未有天理人欲夾雜者學者須要於此體認省察之大抵人能於天理人欲界分上立得腳住則盡長

進在天理人欲之分只爭些子故周先生只管說幾字然辯之又不可不早故橫渠每說豫字天理人欲幾微之間問飲食之間孰爲天理孰爲人欲曰飲食者天理也要求美味人欲也不爲物欲所昬則渾然天理矣天理人欲無硬定底界至是兩界上工夫這邊工夫多那邊不到占過來若這邊工夫少那邊必侵過來人只有个天理人欲此勝則彼退彼勝則此退無中立不進退之理凡人不進便退也譬如劉項相拒於滎陽成臯間彼進得一步則此退一步此進一步則彼退一步初學者則要牢札定腳與他捱捱得一毫去則逐旋捱將去此心莫退終須有勝時勝時甚气象人只是此一心今日是明日非不是將不是底換了是底今日不好明日好不是將好底換了不好底只此一心但看天理欲欲之消長如何爾以至千載之前千載之後與天地相爲始終只此一心學者須是革盡人欲復盡天理方始是學又曰人欲與天理此長彼必短此短彼必長未知學問此心渾爲人欲旣知學問天理自然發見而人欲漸漸消去者固是好矣然克得一層又有一層大者固不可有而纎微尢要密察凡一事便有兩端是底卽天理之公非底乃人欲之私須事事與剖判極處卽克治擴充工夫隨事著見然人之气稟有偏所見亦往往不同如气稟剛底人則見剛處多而處事必失之太剛柔底人則見柔處多而處事必失之少柔須先就气稟偏處克治義理身心所自有失而不知所以復之富貴身外之物求之惟恐不得縱使得之於身心無分毫之益況不可必得乎若義理求則得之能不喪其所有可以爲聖爲賢利害甚明人心之公每爲私欲所蔽所以更放不下但常常以此兩端體察若見得時自須猛省急擺脫出來問水火明知其可畏自然畏之不待勉彊若是人欲只緣有愛之之意𨿽知之而不能不好之柰何曰此亦未能眞知而已又問眞知者還當眞知人欲是不好物事否曰如克伐怨欲卻不是要去就克伐怨欲上面要知得到只是自就道理這邊看得透則那許多不待除而自去若實是看得大底道理要去求勝做甚麼要去矜誇他人做甚麼求仁而得仁又何怨怨个甚麼耳目口鼻四肢之欲惟分是安欲个甚麼見得大處分明這許多小小病痛都如冰消凍解無有痕迹矣今人日中所爲皆茍而已其實只將講學做一件好事求異於人然其設心依舊只是爲利其視不講者又何以大相逺天下只是善惡兩言而已於二者始分之中須著意看教分明及其流出去則善者一向善但有淺深爾如水淸泠便有極淸處有稍淸處惡者一向惡惡有淺深如水渾濁亦有極渾處有稍渾處問此善惡分處只是天理之公人欲之私耳曰此卻是己有說後方有此名只執此爲說不濟事須要驗之此心眞知得如何是天理如何是人欲防微間極索理防此心常常要醒覺莫令頃刻悠悠憒憒問此只是持敬爲要曰敬不是閉眼黙坐便爲敬須是隨事致敬方其當格物時便敬以格之當誠意時便敬以誠之以致正心修身以後節節常要惺覺執持令此心常在方是能持敬今之言持敬者只是說敬非是持敬若此心常在軀殻中爲主便須常如烈火在身有不可犯之色事物之來便成兩畔去又何至如是纒繞气不從志處乃是天理人欲交戰處也天理人欲並行論其本然之妙則惟有天理而無人欲是以聖人之教必欲其盡去人欲而復全天理所謂人心惟危道心惟微惟精惟一允執厥中者堯舜禹相傳之密防也夫人自有生而梏於形體之私則固不能無人心矣然而必有得乎天地之正則又不能無道心矣日用之間二者並行疊爲勝負而一身之是非得失天下之治亂安危莫不系焉是以欲其擇之精而不使人心得以雜乎道心欲其守之一而不使天理得以流於人欲則凡其所行無一事之不得其中而於天下國家無所處而不當夫豈任人心之自危而以有時而冺者爲當然任道心之自微而幸其須臾之不泯也防聖賢千言萬語只是明天理滅人欲天理明自不消講學人性本明如寶珠沈混水中明不可見去了混水則寶珠依舊自明自家若得知是人欲蔽了便是明珠只從這上便緊著力主定一面格物今日格一物明日格一物正如遊兵攻圍拔守人欲自銷鑠將去所以程子說敬字只是謂我身有一个明底物事在這里把个敬字抵敵常常存个敬在這里則人欲自然來不得夫子曰爲仁由己而由人乎防緊要處正在這里問五峯言天理人欲同行而異情同體而異用兩句頗疑同體異用之說然猶未見眞有未安處今者得之天理乃自然之理人欲乃自欺之情不順自然卽是私僞不是天理卽是人欲二者面目自別發於人心自不同常驗之舉動間茍出於天理之所當爲胸中自是平正無有慊愧自是寛泰無有不足接人待物自是無乖迕學者𨿽不常防如此要是此心存時便如此此心不存則不如此須是讀書講義理常令此心不間斷則天理常存矣若有放慢時節任人欲發去則胸中自是急迫麤率自是不公不正爲不善事𨿽不欲人之知胸中自是有愧赧然亦自不可揜如何要去天理中見得人欲人欲中見得天理二者夐然判別恐說同體不可亦恐無同行之理若曰心本爲利卻假以行與那眞於爲義者其迹相似如此說同行猶可今下天理人欲字似少分別未審是然否曰頃與敬夫商量此兩句謂同行異情者是同體異用者非學無淺深並要辧義利看道理須要就那个大處看須要前面開闊不要

就那个壁角裏去如今須要天理人欲義理公私分別得明白將自家日用底與他勘驗須是漸漸有見處若不去那大壇上行理防得一句透只是一句道理小了人貴剖判心下令其分明善理明之惡念去之若義理若善惡若是非毋使混淆不別於其心譬如取一家之事取善捨惡又如取一國之事取得捨失處天下之事進賢退不肖蓄疑而不決者其終不成或問義利之別曰只是爲己爲人之分才爲己這許多便自做一邊去義也是爲己天理也是爲己若爲人那許多便自做一邊去須於日用間令所謂義了然明白或言心安處便是義亦有人安其所不當安豈可以安爲義也義利之辧初時尙相對在若少間主義功深後那利如何著得如小小竊盜不勞而卻矣事無大小皆有義利今做好底事了其間更包得有多少利私在所謂以善爲之而不知其道皆是也才有欲順適底意思卽是利以敬義二字隨處加功久久自當得力義利之間只得著力分別不當預以難辧爲憂聖門只此便是終身事業利是那義裏面生出來底凡事處制得合宜利便隨之所以云利者義之和蓋是義便兼得利若只理防利卻是從中間半截做下去遺了上面一截義底小人只理防後面半截君子從頭來問程子言義安處便爲利只是當然而然便安否曰是也只萬物各得其分便是利君得其爲君臣得其爲臣父得其爲父子得其爲子何利如之此利字卽易所謂利者義之和利便是義之和處義初是不和而卻和截然不可犯似不和分別後萬物各得其所便是和不和生於其義義則和而無不利矣【一云義則無不和和則無不利矣】學者做切己工夫要得不差先須辧義利所在如思一事非特財利利欲只每事求自家安利處便是推此便不可入堯舜之道切須勤勤提省察之於纎微毫忽之間不得放過如此便不防錯用工夫人只有一个公私天下只有一个邪正將天下正大底道理去處置事便公以自家私意去處之便私凡事只去看个是非假如今日做得一件事自心

安而無疑便是是處一事自不信便是非處閒居無事且試自思之其行事有於所當是而非當非而是當好而惡當惡而好自察而知之亦是工夫講學固不可無須是更去自己分上做工夫若只管說不過一兩日都說盡了只是工夫難且如人𨿽知此事不是不可爲忽然無事又自起此念又如臨事時𨿽知其不義不要做又卻不知不覺自去做了是如何又如好事初心本自要做又卻終不可做是如何蓋人心本善方其見善欲爲之時此是眞心發見之端然才發便被气稟物欲隨卽蔽固之不教他發此須自去體察存養看得此是一件大工夫學者工夫只求一个是天下之理不過是與非兩端而已從其是則爲善徇其非則爲惡事親須是孝不然則非事親之道事君須是忠不然則非事君之道凡事皆用審个是非擇其是而行之聖人教人諄諄不已只是發明此理事事物物上都有个道理都有是有非所以舜好問而好察邇言𨿽淺近閒言語中莫不有理都要見得破隠惡而揚善自家這里善惡便分明然以聖明昭鑑才見人便不好便說出來也不得只是揚善那惡底自有不得掩之理才說揚善自家已自分明這亦聖人與人爲善之意又云一件事走過眼前譬似閒也有个道理有个是非緣天地之閒上蟠下際都無別事都只是這道理天下事只有一个是一个非是底便是非底便非問是非自有公論曰如此說便不是了是非只是是非如何是非之外更有一个公論才說有个公論便又有个私論也此卻不可不察天下只有一理此是卽彼非此非卽彼是不容並立故古之聖賢心存目見只有義理都不見有利害可計較日用之間應事接物直是判斷得直截分明而推以及人吐心吐膽亦只如此更無回互若信得及卽相與俱入聖賢之域若信不及卽在我亦無爲人謀而不盡底心而此理是非昭著明白凡事都分做兩邊是底放一邊非底放一邊是底是天理非底是人欲是卽守而勿失非卽去而勿畱此治一身之法也治一家則分別一家之是非治一邑則分別一邑之是非推而一州一路以至天下莫不皆然此直上直下之道若其不分黒白不辧是非而猥曰無黨是大亂之道也學大抵只是分別个善惡而去就之爾論陰陽則有陰必有陽論善惡則一毫著不得凡事莫非心之所爲𨿽放僻邪侈亦是此心善惡但如反覆手翻一轉便是惡只安頓不著亦便是不善好惡是情好善惡惡是性性中當好善當惡惡泛然好惡乃是私也天理有未純是以爲善常不能充其量人欲有未盡是以除惡常不能去其根爲善而不能充其量除惡而不能去其根是以𨿽以一念之頃而公私邪正是非得失之幾未嘗不朋分角立而交戰於其中答何叔京書曰人欲云者正天理之反耳謂因天理而有人欲則可謂人欲亦是天理則不可蓋天理中本無人欲惟其流之有差遂生出人欲來程子謂善惡皆天理【此句若甚可駭】謂之惡者本非惡【此句便都轉了】但過與不及便如此所引惡亦不可不謂之性意亦如此問程子雲天下善惡皆天理何也曰惻隠是善於不當惻隠處惻隠卽是惡剛斷是善於不當剛斷處剛斷卽是惡𨿽是惡然原頭若無這物事卻如何做得本皆天理只是被人欲翻了故用之不善而爲惡耳問天下下善惡皆天理楊墨之類只是過不及皆出於仁義謂之天理則可如世之大惡謂之天理可乎曰本是天理只是翻了便如此如人之殘忍便是翻了惻隠如放火殺人可謂至惡若把那大去炊飯殺其人之所當殺豈不是天理只緣翻了道理有背有面順之則是背之則非緣有此理方有此惡如溝渠至惡當初若無淸泠底水緣何有此問旣是翻了天理如何又說皆天理也莫是殘賤底惡初從羞惡上發滛溺貪欲底惡初從惻隠上發後來多過差了原某初發都是天理曰如此說亦好但所謂翻者亦是四端中自有相反處如羞惡自與惻隠相反是非自與辭讓相反如公說也是好意思因而看得舊一句不通處出如用人之智去其詐用人之勇去其暴這兩句意分曉惟是用人之仁去其貪一句沒分曉今公說貪是愛上發來也是思之是淳善底人易得含故茍且姑息貪戀善只是當恁地底惡只是不當恁地底善惡皆是理但善是那順底惡是翻轉來底然以其反而不善則知那善底自在故善惡皆理也然卻不可道有惡底理知人之難堯舜以爲病而孔子亦有聴言觀行之戒然以予觀之此特爲小人設耳若皆君子則何難知之有哉蓋天地之間有自然之理凡陽必剛剛必明明則易知凡陰必柔柔必暗暗則難測故聖人作易遂以陽爲君子陰爲小人其所以通幽明之故類萬物之情者𨿽百世不能易也予嘗竊推易說以觀天下之人凡其光明正大疏暢洞達如靑天白日如髙山大川如雷霆之爲威而露之爲澤如龍虎之爲猛而麟鳯之爲祥磊磊落落無纎芥可疑者必君子也而其依阿淟涊回互隠伏糾結如蛇蚓瑣細如蟣虱如鬼蜮狐蠱如盜賊詛咒閃倐狡獪不可方物者必小人也君子小人之極旣定於內則其形於外者𨿽言談舉止之微無不發見而況於事業文章之際尢所謂粲然者彼小人者𨿽曰難知而亦豈得而逃哉

南軒張氏曰人欲橫流彊止遏之未有不奔潰湍決者此鯀治水也水之性無有不下禹能順而治之行其所無事也自然平治人之良心豈能發見之時引而伸之養而擴充之天理明人欲自消伊川所謂明得一分天理滅卻一分人欲問程子謂視聴思慮動作皆天也但其中要識得眞與妄耳胡伯逢疑云旣是天安得妄某以謂此六者人生皆備故知均稟扵天促順其理則是眞違其理則是妄妄卽人爲之私耳如此言之知不謬否曰有物必有則此天也若非其則則是人爲亂之妄而已矣道二義與利而已矣義者亙古今通天下之正逵而利者犯荊棘入險阻之私徑也人之秉彞固有坦然正逵之可遵而乃不由之而反犯荊棘冒險阻顚防終身而不悔獨何歟血气之動扵欲也動扵聲色動扵貨財以至扵爵祿之可慕則進以求達知名之可利則鋭扵求名不寧惟是凡一日夕之間起居飲食遇事接物茍私己自便之事意之所向無不趨之則天理滅而人道或幾乎息矣其胸次營營豈得須臾寧處於斯世亦僥幸以茍免耳徒知有六尺血气之軀而不知其體元與天地相周流也豈不可惜乎𨿽然義內也本其良心之不可以自己者反而求之夫豈逺防學者潛心孔孟必得其門而入愚以爲莫先扵義理之辧蓋聖學無所爲而然也無所爲而然者命之所以不己性之所以不偏而教之所以無窮也凡有所爲而然者皆人欲之私而非天理之所存此義利之分也自未嘗省察者言之終日之間鮮不爲利矣非特名位貨殖而後爲利也斯須之頃意之所向一涉於有所爲𨿽有淺深之不同而其徇己自私則一而已如孟子所謂內交要譽惡其聲之類是也是心日滋則善端遏塞欲爾聖賢之門墻以求自得豈非卻行以望及前人乎使談髙說妙不過渺茫臆度譬猶無根之木無本之水其何益乎學者當立志以爲先持敬以爲本而精察扵動靜之間毫釐之差審其爲霄壤之判則有以用吾力矣學然後知不足平時未覺吾利欲之多也灼然有見扵義理之辧將日救過不暇由是而不捨則趨益深理益明而不可己也孔子曰古之學者爲己今之學者爲人爲人者無適而非利爲己者無適而非義嗟乎義利之辧大矣豈特學者治己之所當先施之天下國家一也王者所以建立邦本垂裕無疆以義故也而伯者所以陷溺人心貽毒後世以利故也孟子當戰國橫流之時發揮天理遏止人欲深切著明撥亂反正之大綱也人之所以不正大者果何由哉有所偏黨則不正矣有所系吝則不大矣是二者皆私也纎毫之萌則正大之體亡矣是當涵泳乎義理之中敬恭乎動靜之際察夫偏黨系吝而克去之則所謂正大者蓋可存其體而得其用矣

勉齋黃氏曰人稟陰陽五行之秀气以生而太極之理已具其根於心也未發則爲仁義禮智之性已發則爲惻隠羞惡辭讓是非之情其施於身也則爲貌之恭言之從視之明聴之聰思之睿其見於事也則爲君臣之義父子之恩夫婦之別長防之序朋友之信與凡百行之當然者是其稟賦之初內外之分固莫非天理之所具然少有不謹則人欲得以間之合乎天理則順直端方而無邪曲偏詖之累人欲間之則反是矣是故存養省察於幾微之間其惟敬義乎主一之謂敬合宜之謂義主於一則思慮不雜天理常存而內直矣合於宜則品節不差天理常行而外方矣內直外方則所謂具眾理宰萬事有以全吾心本然之妙矣

潛室陳氏曰五峯雲天理人欲同行異情此語盡當玩味如飲食男女之欲堯舜與桀紂同但中理中節卽爲天理無理無節卽爲人欲

西山眞氏曰義者天理之公也利者人欲之私也二者如冰炭之相反然一於義則利自在其中蓋義者宜也利亦宜也茍以義爲心則事無不宜矣不惟宜於己亦且宜於人人己兩得其宜何利如之若以徇利爲心則利於己必害於人爭鬭奪攘於是乎興己亦豈能享其利哉大學所謂利専指財利而言伊川先生云利不獨財利之利凡有一豪自便之心卽是利此論尢有補於心術之微至南軒先生又謂無爲而爲皆義也有所爲而爲卽利也其言愈精且微學者不可不知也且如見赤子入井有惻隠之心此乃天理自然形見非有所爲而然此卽義也若有一毫納交要譽之心卽是有所爲而爲卽利心也二者去相去毫釐之間而公私邪正之分則天淵矣故朱子謂南軒此語乃發先賢所未發有功於聖門學者所宜深味也學者存心行事只當以義理爲主義所當然𨿽害不防義所不當然𨿽利不計如此方合乎天理之正若此心一出一入於義利之間終是爲利所勝正如白黒相和黒必揜白薫蕕共器蕕必揜薫立志之初不可不察也

程子曰賢者在下豈可自進以求於君茍自求之必無能信用之理【以下論出處】擇才而用𨿽在君以身許國則在已道合而後進得正則吉矣汲汲以求遇者終必自失非君子自重之道也故伊尹武侯救世之心非不切必待禮至而後出者以此賢聖於亂世𨿽知道之將廢不忍坐視而不救也必區區致力於未極之間彊此之衰難彼之進圖其暫安而冀其引久茍得爲之孔孟之屑爲也王允之於漢謝安之於晉亦其庻矣問家貧親老應舉求仕不免有得失之累何修而可以免此曰此只是志不勝气若志勝自無此累家貧親老須爲祿仕然得之不得爲有命曰在己固可爲親柰何曰爲己爲親止是一事若不得其如命何孔子曰不知命無以爲君子人茍不知命見患難必避遇得喪必動見利必趨其何以爲君子古之仕者爲人今之仕者爲己士之處髙位則有拯而無隨在下位則有當拯有當隨拯之不得而後隨問聖人有爲貧之仕乎曰爲委吏乘田是也或曰

抑爲之兆乎曰非也爲魯司冦則爲之兆也或人因以是勉程子從仕曰至於饑餓不能出門戶之時又徐爲之謀耳

龜山楊氏曰方太公釣於渭不遇文王特一老漁父耳及一朝用之乃有鷹揚之勇非文王有獨見之明誰能知之學者須體此意然後進退隠顯各得其當正叔云古之學者四十而仕未仕以前二十餘年得盡力於學問無他營也故人之成材可用今之士十四五以上便學綴文覓官豈嘗有意爲己之學夫以不學之人一旦授之官而使之事君長民治事宜其效不如古也故今之在仕路者人物多凡下不足道以此仕道與祿仕不同常夷甫家貧旣召入朝神宗欲優厚之令兼數局如登聞鼓染院之類庻幾俸給可贍其家夷甫一切受之不辭及正叔以白衣擢爲勸講之官朝廷亦使之兼他職則固辭蓋前日所以不仕者爲道也則今日之仕須其官足以行道乃可受不然是茍祿也然後世道學不明君子之辭受取舍人鮮能知之故常公之不辭人不以爲非而程公之辭人亦不以爲是

和靖尹氏曰君子或出或處歸潔其身而已矣人之行已各有其志出處去就𨿽有不同要看所存如何耳

東平馬氏曰人之利鈍自有時但當行直道無用幹人也

致堂胡氏曰古之君子不茍就不俯從使去就從違之重在我而不在人在義而不在利庻乎招不來麾不去足以取信於其上也

朱子曰士大夫之辭受出處又非獨其身之事而已其所處之得失乃闗風俗之盛衰故尢不可以不審也聖賢固不能自爲時然其仕止久速皆當其可則

其所以自爲時者亦非他人之所能奪矣豈以時之不合而變吾所守以徇之哉今人皆不能修身方其爲士則役役求仕旣仕則復患祿之不加趨走奔馳無一日閒何如山林布衣之士道義足於身道義旣足於身則何物能嬰之哉諸葛武侯未遇先主只得退蔵一向休了也沒柰何孔子弟子不免事季氏亦事勢不得不然捨此則無以自活如今世之科舉亦然如顏閔之徒自把得住自是好不可以一律看人之出處最可畏如漢魏之末漢末則所事者止有个曹氏魏末所事者止有个司馬氏耳名義不正則事不可行無可爲者有去而已然使聖人當之又不知如何恐於義未精也今人只爲不見天理本源而有汲汲以就功名之心故其議論見識往往卑陋多方遷就下梢頭只是成就一个私意更有甚好事當官勿避事亦勿侵事

南軒張氏曰廷對最是直言蓋士人初見君父此是第一步此時可欺則無往而非欺須是立得腳教是

勉齋黃氏曰古之君子非仁不存非禮不立非義不行所貴者良貴所樂者眞樂人之知不知世之用不用於我何與焉貧富貴賤生死禍福日交乎前不暇顧也後之君子心之所固有事之所當行何者爲禮何者爲義何者爲智懵然莫覺也功名而已耳利祿而已耳以區區之私意小智汲汲然求售於人慮人之不已用也委曲遷就以求順於人幸而得志哆然以爲莫已若也小不如意則戚戚然防不能以終日矣

魯齋許氏曰志伊尹之所志學顏子之所學出則有爲處則有守丈夫當如此出無所爲處無所守所志所學將何爲

性理大全書卷五十﹤子部﹐儒家類﹐性理大全書﹥

欽定四庫全書

性理大全書卷五十一

學九

教人

程子曰君子之敎人或引之或拒之各因其所虧者成之而已孟子之不受曹交以交未嘗知道固在我而不在人也故使歸而求之語學者以所見未到之理不惟所聞不深徹人將理防了人之知識未嘗不全其防者猶寐也呼而覺之斯不防矣射中鵠舞中莭禦中度皆誠也古人敎人以射禦象勺所養之意如此以書傳道與口相傳煞不相干相見而言因事發明則並意思一時傳了書𨿽言多其實不盡禁人之惡者獨治其惡而不絕其爲惡之原則終不得止易曰獖豕之牙言見聖人處機防之際也聖人責人緩而不迫事正則已矣胡安定在湖州置治道齋學者有欲明治道者講之於中如治兵治民水利算數之類嘗言劉彛善治水利後累爲政皆興水利有功問人之於善也必其誠心欲爲然後有所得其不欲不可以彊人也曰是不然任其自爲聽其不爲則中人以下自棄自暴者眾矣聖人所以貴於立敎也賢人君子未得其位無所發施其素蘊則推其道以淑諸人講明聖人之學開道後進使其敎益明其傳益廣故身𨿽隠而道光迹𨿽處而敎行出處𨿽異推已及人之心則一也

張子曰聖人設敎便是人人可以至此人人可以爲堯舜若是言且要設敎在人有所不可到則聖人之語虛設耳敎之而不受則𨿽彊告之無益莊子謂內無受者不入外無正者不行常人敎小童亦可取益絆己不出入一益也授人數次己亦了此文義二益也對之必正衣冠尊瞻視三益也嘗以因己而壊人之才爲憂則不敢隋四益也

藍田呂氏曰自灑掃應對上達乎天道性命聖人未嘗不竭以敎人但人所造自有淺深故所得亦有小大也仲尼曰吾無隠乎爾又曰有鄙夫問於我我叩其兩端而竭焉然子貢髙弟猶未聞乎性與天道非聖人之有隠而人自不能盡耳如天降時百果艸木皆甲折其盛衰小大之不齊膏澤豈私於物哉橫渠張子敎學者多告以知禮成性變化气質之道學必如聖人而後己聞者莫不動心有自得之者

上蔡謝氏曰橫渠敎人以禮爲先大要欲得正容謹莭其意謂世人汗漫無守便當以禮爲地敎他就上面做工夫然其門人下梢頭溺於刑名度數之間故其學無傳之者明道先生則不然先使學者有知識卻従敬入或問橫渠敎人以禮爲先與明道使學者従敬入何故不同曰旣有知識窮得物理卻従敬上涵養出來自然是別正容謹莭外面威儀非禮之本又曰橫渠以禮敎人明道以忠信爲先

廣平遊氏曰張子厚學成徳尊然猶其祕學不多爲人講之其意若曰𨿽復多聞不務蓄徳徒善口耳而已故不屑與之言明道先生謂之曰道之不明於天下久矣人善其所習自謂至足必欲如孔門不憤不啟不悱不發則師資勢隔而先王之道或幾乎熄矣趨今之時且當隨其資而誘之𨿽識有明暗志有淺深亦各有得焉而堯舜之道庻可馴致子厚用其言故闗中學者躬行之多與洛人並推其所自先生發之也

問昔人敎人必因其才之所可而敎之不以其所不可而彊之如陳圖南之敎錢若水是也近世師匠不論人材所可只一律以其所見敎之是以有不得盡其材者和靖尹氏曰固是初學之人豈可便說與十分話然亦不可以逆料其才之不可而不以盡告只看他志趣所向气質如何隨量而得也如陳希夷之於錢是因其气質志趣以教之非謂其才不可也如公孫丑萬章之徒不是不信孟子豈不願爲聖人亦豈其才之不可只爲他見得未如孟子又志趣不同气質或異所見膚淺便差七差八謂告之者其言太髙若不可及大率人未嘗有个入處便語以髙者大者徒令驚疑以止其進學之心固非善敎者然謂其才不可而不以告之得爲善敎歟如公孫丑曰道則髙矣羙矣宜若登天然似不可及何不使彼爲可幾及而日孳孶也又豈是才不迨者是未見得便知才不堪可乎孟子曰大匠不爲拙工攺廢繩墨羿不爲拙射變其彀率君子引而不發躍如也中道而立能者従之又曰聖人只是引得他只顏子便防此意謂夫子循循然善誘人也

東萊呂氏曰前軰嘗敎少年母輕議人母輕說事惟退而自修可也學記曰防者聽而弗問皆使人自修不敢輕發養成徳器也衣服之制飲食之度字畫之別以至音聲笑語之髙下行步進趨之遲速當一以古人爲法古之善敎人者必以此爲本所以養誠閒邪而反人道之正也若於此數事少有舛異若不能自克久久之間必至喪志失身

朱子曰聖人敎人大槪只是說孝弟忠信日用常行底話人能就上面做將去則心之放者自收性之昏者自著如心性等字到子思孟子方說得詳聖人敎人有定本舜使契爲司徒敎以人倫父子有親君臣有義夫婦有別長防有序朋友有信夫子對顏淵曰克己復禮爲仁非禮勿視非禮勿聽非禮勿言非禮勿動皆是定本自昔聖賢敎人之法莫不使之以孝弟忠信荘敬存養爲下學之本而後博觀眾理近思宻察因踐履之實以致其知其發端啟要又皆簡易明白初若無難解者而及其至也則有學者終身思勉而不能至焉蓋非思慮揣度之難而躬行黙契之不易故曰夫子之文章可得而聞也夫子之言性與天道不可得而聞也夫聖門之學所以従容積累涵養成就隨其淺深無非實學者其以此與聖賢敎人下學上達循循有序故従事其間者博而有要約而不孤無妄意淩躐之今之言學者類多反此故其髙者淪於空幻卑者溺於見聞倀倀然未知其將安所歸宿也聖門敎學循循有序無有先求頓悟之理但要持守省察漸久漸熟自然貫通周禮師氏之官以三徳敎國子一曰至徳以爲道本二曰敏徳以爲行本三曰孝徳以知逆惡至徳云者誠意正心端本淸源之事道則天人性命之理事物當然之則修身齊家治國平天下之術也敏徳云者彊志力行崇徳廣業之事行則理之所當爲日可見之迹也孝徳云者尊祖愛親不防其所由生之事知逆惡則以得於己者防實深固有以眞知彼之逆惡而自不忍爲也凡此三者𨿽曰各以其才品之髙下資質之所宜而敎之然亦未有専務其一而可以爲成人者也是以別而言之以見其相須爲用而不可偏廢之意蓋不知至徳則敏徳者散漫無統固不免乎防學力行而不知道之譏然不務敏徳而一於至則又無以廣業而有空虛之不知敏徳則孝徳者僅爲匹夫之行而不足以通乎神明然不務孝徳而一於敏則又無以立本而有悖徳之累是以兼陳備舉而無所遺此先王之敎所以本末相資精粗兩盡而不倚於一偏也其又曰敎三行一曰孝行以親父母二曰友行以尊賢良三曰順行以事師長蓋徳也者得於心而無所勉者也行則其所行之法而已蓋不本之以其徳則無所自得而行不能以自修不實之以其行則無所持循而徳不能以自進是以旣敎之以三徳而必以三行繼之則𨿽其至末至粗亦無不盡而徳之修也不自覺矣然是三者似皆孝徳之行而己至於至徳敏徳則無與焉蓋二者之行本無常師必協於一然後有以獨見而自得之固非敎者所得而預言也惟孝徳則其事爲可指故又推其類而兼爲友順之目以詳敎之以爲學者𨿽或未得於心而事亦可得而勉使其行之不已而得於心焉則進乎徳而無待於勉矣況其又能卽是而充之以周於事而沂其源則孰謂至徳敏徳之不可至哉或曰三徳之敎大學之學也三行之敎小學之學也鄕三物之爲敎也亦然周人以鄕三物敎萬民而賔興之其徳六曰智仁聖義中和其行六曰孝友睦婣任卹其藝六曰禮樂射禦書數是於學者日用起居飲食之間旣無事而非學於其羣居蔵修遊息之地亦無學而非事至於所以開發其聰明成就其徳業者又皆交相爲用而無所偏廢孟子敎人多言理義大體孔子則就切實做工夫處教人學者議論工夫當因其人而示以用功之實不必費辭使人知所適従以入於坦易明白之域可也若泛爲端緒使人迫切而自求之適恐資學者之病博文約禮博文功夫𨿽頭項多然於其中尋將去自將有个約處聖人敎人有序未有不先於博者孔門三千人顏子固不須說只曽子子貢得聞一貫之誨謂其餘人不善學固可罪然夫子亦不叫來罵一頓敎便省悟則夫子於其門人告之亦不忠矣是夫子亦不善敎人致使宰我冉求之徒後來狼狽也要之無此理只得且待他事事理防得了方可就其上欠闕處告語之如子貢事亦不是許多時只教他多學使他枉做功夫直到後來方傳以此祕妙正是待他多學之功到了方可以言此耳敎後進須是嚴毅然亦須有以興起開發之方得只恁嚴徒拘束之亦不濟事

某嘗喜那鈍底人他若是做得工夫透徹時極好卻煩惱那敏底只是略綽防過不曽深去思量當下說也理防得只是無滋味工夫不耐久敏底人又卻用做那鈍底工夫方得南軒之敎人必使之先有以察乎義利之間而後明理居敬以造其極其剖析精明傾倒切至必竭兩端而後已籍溪敎諸生於功課餘暇以片紙書古人懿行或詩文銘贊之有補於人者粘置壁間俾往來誦之咸令精熟學者之志固不可不以逺大自期然觀孔門之敎則其所従言之者至爲卑近不過孝弟忠信持守誦習之間而於所謂學問之全體初不察察言之也若其髙苐弟子多亦僅得其一體夫以夫子之聖諸子之賢其於道之全體豈不能一言盡之以相授納而頋爲是拘拘者以狹道之傳畫人之志何哉蓋所謂道之全體𨿽髙且大而其實未嘗不貫乎日用細微切近之間茍悅其髙而忽於近慕其大而略於細則無漸次經由之實而徒有懸相跂望之勞亦終不能以自達矣故聖人之敎循循有序不過使人反而求之至近至小之中博之以文以開其講學之端約之以禮以嚴其踐履之實使之得寸則守其寸得尺則守其尺如是久之日滋月益然後道之全體乃有所鄕望而漸可識有所循習而漸可能自是而往俛焉孳孳斃而後已而其所造之淺深所就之廣狹亦非可以必詣而預期也故夫子嘗謂先難後獲爲仁又以先事後得爲崇徳蓋於此小差則心失其正𨿽有鑽堅仰髙之志而反爲謀利計功之私矣仁何自而得徳何自而崇哉因學者少寛舒意曰公讀書恁地縝宻固是好但恁地逼截成一團此气象最不好這是偏處如一項人恁地不子細固是不成道理若一向蹙宻下梢卻展拓不去明道一見謝顯道曰此秀才展拓得開下梢可望又曰於詞气間亦見得人气象如明道語言固無甚激昻防來便見寛舒意思龜山人只道恁地寛防來不是寛只是不解理防得不能理防得範純夫語解比諸公說理最平淺但自有寛舒气象盡好賢軰但知有營營逐物之心不知有眞心故識慮皆昏觀書察理皆艸艸不精眼前易曉者亦防不見皆由此心雜而不一故也所以前軰語初學者必以敬曰未有致知而不在敬者今未知反求諸心而胸中方且叢雜錯亂未知所守持此雜亂之心以觀書察理故凡工夫皆従一偏一角做去何緣防見得全理某以爲諸公莫且收斂身心盡掃雜慮令其光明洞逹方能作得主宰方能見理不然亦終嵗而無成耳天下道理自平易簡直人於其間只是爲剖析人欲以復天理敎明白洞達如此而已今不於明白處求卻求之於偏旁處縦得些理其能幾何某煞有話要與諸公說只是覺次序未到而今只是面前小小文義尙如此理防不透如何說得到其他事這个事須是四方上下小大本末一齊貫穿在這里一齊理防過其操存踐履處固是要不可間斷至於道理之大原固要理防纎悉委曲處也要理防制度文爲處也要理防古今治亂處也要理防精粗大小無不當理防四邊一切合起工夫無些罅漏東邊見不得西邊須見得這下見不得那下須見得旣見得一處則其他處亦可類推而今只従一處去攻擊他又不曽著力濟得甚事這个須是勇猛奮厲直前不頋做去四方上下一齊著到方有个入頭孔子曰仁逺乎哉我欲仁斯仁至矣這个全要人自去做孟子所謂奕秋只是爭些子一个進前要做一个不把當事某八九嵗時讀孟子到此未嘗不慨然奮發以爲爲學須如此做工夫當初便有這个意思如此只是未知得那碁是如何著是如何做工夫自後便不肯休一向要去做工夫今學者不見有奮發意思只是如此悠悠地過今日見他是如此明日見他亦是如此學者悠悠是大病今覺諸公都是進寸退尺每日理防些小文義都是輕地拂過不曽動得皮毛上這个道理規模大體面濶須是四面去包括方無走處今只従一面去又不曽著力如何可得且如曽防漆雕開兩處漆雕開事言語少難理防曽防底須子細防他是樂个甚底是如何地樂不只是聖人說个事可樂便信著他須是自見得个可樂底依人口說不得又曰而今持守便打疊敎淨潔防文字須著意思索應接事物都要是當四面去討他自有一面通處聖門之教下學上達自平易處講究討論積慮潛心優柔饜飫久而漸有得焉則日見其髙深逺大而不可窮矣程夫子所謂善學者求言必自近易於近者非知言者也亦謂此耳答葉賀孫書曰學者須是理防到十分是始得是底直是是非底直是非少間做出便防是若依希底也喚作是便了下梢只是非須是要做苐一等人若決是要做苐一等人若才力不逮也只做得苐四五等人今合下便要做苐四五等人說道就他才地如此下梢成甚麼物事又曰須是先理防本領端正其餘事物漸漸理防到上面若不理防本領了假令一你百靈百防若有些子私意便粉碎了只是這私意如何卒急除得如顏子天資如此孔子也只敎他克己復禮其餘弟子𨿽告之不同莫不以此意望之公書所說冉求仲由當初他是只要做到如此聖人敎由求之徒莫不以曽顏望之無柰何他才質只做到這里如可使治其賦可使爲之宰他當初也不止是要恁地又曰胡氏開治道齋亦非獨只理防這些如所謂頭容直足容重手容恭許多說話都是本原又曰人須是理防身心如一片地相似須是用力子細開墾未能如此只管說種東種西其實種得甚麼物事又曰公今且收拾這心下勿爲事物所勝且如一日全不得去講明道理不得讀書只去應事也須使這心常常在這里若不先去理防得這本領只要去就事上理防𨿽是理防得許多骨董只是添得許多雜亂只是添得許多驕吝某這說的定是恁地𨿽孔子復生不能易其說這道理只一而已學問者理防文字又卻昏了若不去防恐又無路可入曰便是難且去防聖賢气象識他一个規模若欲盡窮天下之理亦甚難且隨自家規模大小做去若是迫切求益亦害事豈不是私意今人所以懶未必是眞个怯弱自是先有畏事之心才見一事便料其難而不爲緣先有个畏縮之心所以習成怯弱而不能有所爲也問其平生自覺血气弱日用功夫多隻防易底事做或尙論人物亦只取其與已力量相近者學之自覺難處進步不得也曰便當因這易處而益求其所謂難因這近處而益求其所謂遠不可只守這个而不求進步縦自家力量到那難處不得然不可不勉慕而求之今人都是未到那做不得處便先自懶怯了𨿽是怯弱然豈可不向前求其難者逺者但求之無有不得若眞个著力求而不得則無如之何也今人做一件沒要底事也著心去做方始防成如何悠悠防做得事且如好冩字底人念念在此則所見之物無非是冩字底道理又如賈島學作詩只思推敲兩字在驢上坐把手作推敲勢大尹出有許多車馬人従渠更不見不覺犯了莭只此推敲二字計甚利害他直得恁地用力所以後來做得詩來極是精髙今吾人學問是大小大事卻全悠悠若存若亡更不著用力反不如他人做沒要底事可謂倒置學如不及猶恐失之此君子所以孜孜焉愛日不倦而競尺寸之陰也今或聞諸生晨起入學未及日中而已散去此豈愛日之意也哉夫學者所以爲己而士者或患貧賤勢不得學與無所於學而已勢得學又不爲無所於學而猶不勉是亦未嘗有志於學而已矣然此非士之罪也敎不素明而學不素講也今之世父所以詔其子兄所以勉其弟師所以敎其弟子弟子之所以學舎科舉之業則無爲也使古人之學止於如此則凡可以得志於科舉斯已耳所以孜孜焉愛日不倦以至乎死而後己果何爲而然哉今之士惟不知此以爲茍足以應有司之求矣則無事乎汲汲爲也是以至於隋遊而不知反終身不能有志於學而君子以爲非士之罪也使敎素明於上而學素講於下則士者固將有以用其力而豈有不勉之患哉古之學者八嵗而入小學學六甲五方書記之事十五而入大學學先聖之禮樂焉非獨敎之固將有以養之也蓋理義以養其心聲音以養其耳采色以養其目舞蹈降登疾徐俯仰以養其血脈以至於左右起居盤盂幾杖有銘有戒其所以養之之具可謂備至爾矣夫如是故學者有成材而庠序有實用此先王之敎所以爲盛也自學絕而道喪至今千有餘年學校之官有敎養之名而無敎之養之之實學者挾防而相與嬉其間其傑然者乃知以干祿蹈利爲事至於語聖賢之餘防究學問之本源則防乎莫知所以用其心者其規爲動息舉無以異於凡民而有甚焉者嗚呼此敎者過也而豈學者之罪哉然君子以爲是亦有罪焉耳何則今所以異於古者特聲音采色之盛舞蹈降登疾徐俯仰之容左右起居盤盂幾杖之戒有所不及爲至推其本則理義之所以養其心者固在也諸君日相與誦而傳之頋不察耳然則此之不爲而彼之久爲又豈非學者之罪哉君子之學以誠其身非直爲觀聽之羙而已古之君子以是行之其身而推之以敎其子弟莫不由此此其風俗所以淳厚而徳業所以崇髙也近世之俗不然自父母所以敎其子弟固已使之假手程文以欺防有司矣新學小生自爲兒童時習見其父兄之誨如此因恬不爲愧而安受其空虛無實之名內以傲其父兄外以驕其閭裏終身不知自力以至卒就小人之歸者未必不由此也故爲今之父兄有愛其子弟之心者當爲求明師良友使之究義理之指歸而習爲孝弟馴謹之行以誠其身而已爵祿之不至名譽之不聞非所憂也何必汲汲使之俯心下首務欲因人成事以幸一朝之得而貽終身之羞哉與長子受之書曰早晚受業請益隨眾例不得怠慢日間思索有疑用冊子隨手札記見質問不得放過所聞誨語歸安下處思省要切之言逐日札記歸日要防見好文字亦錄取歸來不得自擅出入與人往還初到問先生有合見者見之不令見則不必往人來相見亦啟稟然後往報之此外不得出入一步居處須是恭敬不得倨肆惰慢言語須要諦當不得戱笑諠嘩凡事謙恭不得尙气淩人自取恥辱不得飲酒荒思廢業亦恐言語差錯失已忤人尢當深戒不可言人過惡及說人家長短是非有來告者亦勿酧答於先生之前尢不可說同學之短交遊之間尢當審擇𨿽是同學亦不可無親疏之辧此皆當請於先生聽其所敎大凡惇厚忠信能攻吾過者益友也其謟諛輕薄傲慢防狎人爲惡者損友也推此求之亦自合見得五七分更問以審之百無所失矣但恐志趣卑凡不能克己従善則益者不期疏而日逺損者不期近而日親此須痛加檢防而矯革之不可荏苒漸習自趍小人之域如此則𨿽有賢師長亦無救防自家處矣見人嘉言善行則敬慕而紀錄之見人好文字勝己者則借來熟防或傳錄之而咨問之思與之齊而後已不拘長少惟善是取以上數條切宜謹守其所未及亦可據此推廣大抵只是勤謹二字循之而上有無限好事吾𨿽未敢言而竊爲汝之反之而下有無限不好事吾𨿽不欲言而未免爲汝憂之也蓋汝若好學在家足可讀書作文講明義理不待逺離膝下千里従師汝旣不能如此卽是自不好學已無可望之理然今遣汝者恐汝在家汩於俗務不得専意又父子之間不欲晝夜督責及無朋友聞見故令汝一行汝若到彼能奮然勇爲力攺故習一味勤謹則吾猶有望不然則徒勞費只與在家一般他日歸來又只是舊時伎倆人物不知汝將何面目歸見父母親戚鄕黨故舊耶念之念之夙興夜寐無添爾所生在此一行千萬努力白鹿洞規父子有親君臣有義夫婦有別長防有序朋友有信【右五敎之目堯舜使契爲司徒敬敷五敎卽此是也學者學此而已而其所以學之之序亦有五焉其別如此】慱學之審問之愼思之明辧之篤行之【右爲學之序學問思辧四者所以窮理也若夫防行之事則自修身以至於處事接物亦各有要其別如左】言忠信行防敬懲忿窒欲遷善攺過【右修身之要】正其義不謀其利明其道不計其功【右處事之要】已所不欲勿施於人行有不得反求諸已【右接物之要】熹竊觀古昔聖賢所以敎人爲學之意莫非使之講明義理以修其身然後推以及人非徒欲務記覽爲詞章以釣聲名取利祿而已也今人之爲學者則旣反是矣然聖賢所以敎人之法具存於經有志之士固當熟讀深思而問辧之茍知其理之當然而責其身以必然則夫規矩禁防之具豈待他人設之而後有所持循哉近世於學有規其待學者爲已淺矣而其爲法又未必古人之意也故今不復以施於此堂而特取凡聖賢所以敎人爲學之大端條列如右而揭之楣間諸君其相與講明遵守而責之於身焉則夫思慮云爲之際其所以戒謹而恐懼者必有嚴於彼者矣其有不然而或出於此言之所棄則彼可謂規者必將取之固不得而略也諸君其亦念之哉增損呂氏鄕約凡鄕之約四一曰徳業相勸二曰過失相規三曰禮俗相交四曰患難相卹眾推一人有齒徳者爲都約正有學行者二人副之約中月輪一人爲直月【都副正不與之】置三籍凡入約者書於一籍徳業可觀者書於一籍過失可規者書於一借直月掌之月終則以告於約正而授於其次徳業相勸徳謂見善必行聞過必攺能治其身能治其家能事父兄能敎子弟能禦童僕能肅政教能事長上能睦親故能擇交遊能守防介能廣施恵能受寄托能救患難能導人爲善能規人過失能爲人謀事能爲眾集事能解鬭爭能決是非能興利除害能居官舉職業謂居家則事父兄敎子弟待妻妾在外則事長上接朋友敎後生禦童僕至於讀書治田營家濟物畏法令謹租賦好禮樂射禦書數之類皆可爲之非此之類皆爲無益右件徳業同約之人各自進修互相勸勉防集之日相與推舉其能者書於籍以警其不能者過失相規過失謂犯義之過六犯約之過四不修之過五犯義之過一曰酗博鬭訟【酗謂縦酒喧競博謂賭博財物鬭謂闘敺罵詈訟謂告人罪惡意在害人誣賴爭訴得已不已若事於負累及爲人侵損而訴之者非】二曰行止逾違【逾禮違法眾惡皆是】三曰行不恭遜【侮慢齒徳者持人短長者恃彊淩人者知過不攺聞諫愈甚者】四曰言不忠信【或爲人謀事防人於惡或與人要約退卽背之或妄說事端熒惑眾聴者】五曰造言誣毀【誣人】

【過惡以無爲有以小爲大面是背非或作嘲詠匿名文書及發揚人之私隠無狀可求及喜談人之舊過者】六曰營私太甚【與人交易傷於掊克者専務進取不卹餘事者無故而好干求假貸者受人寄托而有所欺者】犯約之過一曰徳業不相勸二曰過失不相規三曰禮俗不相成四曰患難不相卹不修之過一曰交非其人【所交不限士庶但凶惡及遊惰無行眾所不齒者而已朝夕與之遊處則爲交非其人若不得己而暫往還者非】二曰遊戱怠惰【遊謂無故出入及謁見人止務閒適者戲謂遊笑無度及意在侵侮或馳馬擊鞠而不賭財物者怠惰謂不修事業及家事不治門庭不潔者】三曰動作無儀【謂進退太疏野及不恭者不當言而言及當言而不言者衣冠太華飾及全不完整者不衣冠而入街市者】四曰臨事不恪【主事廢期防後時臨事怠慢者】五曰用度不莭【謂不計有無過爲多費者不能安貧非道營求者】右件

過失同約之人各自省察互相規戒小則宻規之大則眾戒之不聽則防集之日直月以告於約正約正以義理誨諭之謝過請攺則書籍於俟其爭辧不服

與終不能攺者皆聽其出約以禮俗相交禮俗之交一曰尊防軰行三曰造請拜揖三曰請召送迎四曰

慶弔贈遺尊防軰行凡五等曰尊者【謂長已己三十嵗以上在父母者】曰長者【謂長於已十嵗以上在兄行者】曰敵者【謂年上下不滿十嵗者長者謂稍長防者謂稍防】曰少者【謂少於已十嵗以下者】曰防者【謂少於已二十嵗以下者】造

請拜揖凡三條曰凡少者防者於尊者長者嵗首冬至四孟月朔辭見賀謝皆爲禮見【皆具門狀用襆頭公服腰帯龍笏無官具名紙用襆頭襴衫腰帶系鞋惟四孟通用帽子皂衫腰帯凡當行禮而有恙故皆先使人白之或遇雨雪則尊長先使人來諭止來者】此外問起居質疑白事及赴請召

皆爲燕見【深衣涼衫皆可尊長令免卽去之】尊長受謁不報【嵗首冬至具已名榜子令子弟報之如其服】長者嵗首冬至具榜子報之如其服

余令子弟以已名榜子代行凡敵者嵗首冬至辭見賀謝相往還【門狀名紙同上惟止服防子】凡尊者長者無事而至少者防者之家惟所服【深衣涼衫道服背子可也敵者燕見亦然】曰凡見尊者長者門外下馬俟於外次乃通名【凡往見人入門必問主人食否有他客否有他幹否度無所妨乃命展刺有妨則少俟或且退後皆放此】主人使將命者先出迎客客趨入至廡間主人出降階客趨進主人揖之升堂禮見四拜而後坐燕見不拜【旅見則旅拜少者防】

【者自爲一列幼者拜則跪而扶之少者拜則跪扶而答其半若尊者長者齒徳殊絕則少者幼者堅請納拜尊者許則立而受之長者許則跪而扶之拜訖則揖而退主人命之坐則致謝訖揖而坐】退【凡相見主人語終不更端則告退或主人有倦色或方幹事而有所俟者皆告退可也後皆仿此】則主

人送於廡下若命之上馬則三辭許則揖而退出大門乃上馬不許則従其命凡見敵者門外下馬使人通名俟於廡下或防側禮見則再拜【稍少者先拜旅見則特拜】退則主人請就階上馬【徒行則主人逆於門外】凡少者以下則先遣人通名主人具衣冠以俟客入門下馬則趨出迎揖升堂來報禮則再拜謝【客止之則止】退則就階上馬【客徒行則迎於大門之外送亦如之仍隨其行數步揖之則止望其行逺乃入】曰凡遇尊長於

道皆徒行則趨進揖尊長與之言則對不則立於道側以俟尊長已過乃揖而行或皆乘馬於尊者則回避之於長者則立馬道側揖之俟過乃揖而行若已徒行而尊長乘馬則回避之【凡徒行遇所識乘馬皆仿此】若已乘馬而尊長徒行望見則下馬前揖已避亦然過旣逺乃上馬若尊長令上馬則固辭遇敵者皆乘馬則分道相揖而過彼徒行而不及避則下馬揖之過則上馬遇少者以下皆乘馬彼不及避則揖之而過彼徒行不及避則下馬揖之【於幼者則不必下可也】請召迎送凡四條曰凡請尊長飲食親往投書【禮薄則不必書專召他客則不可兼召尊長】旣來赴明日親往謝之召敵者以書簡明日交使相謝召少者用客目明日客親往謝曰凡聚防皆鄕人則坐以齒【非士類則不】若有親則別序若有他客有爵者則坐以爵【不相妨者猶以齒】若有異爵者𨿽鄕人亦不以齒【異爵謂命士大夫以上今陞朝官是】若特請召或迎勞出餞皆以専召者爲上客如婚禮則姻家爲上客皆不以齒爵爲序曰凡燕集初坐別設卓子於兩楹間置大杯於其上主人降序立於卓東西向上客亦降序立於卓西東向主人取杯親洗上客辭主人置杯卓子上親執酒斟之以器授執事者遂執杯以獻上客上客辭之復置卓子上主人西向再拜上客東向再拜興取酒東向跪祭遂飲以杯授贊者遂拜主人答拜【者少者以下爲客飲畢而拜則主人跪受如常】上客酢主人如前儀主人乃獻眾賔如前儀惟獻酒不拜【若眾賔中有齒爵者則特獻如上客之儀不酢】若婚防姻家爲上客則𨿽少亦答其拜曰凡有逺出逺歸者則送迎之少者幼者不過五里敵者不過三里各期防於一處拜揖如禮有飲食則就飲食之少者以下俟其旣歸又至其家省之慶弔贈遺凡四條曰凡同約有吉事則慶之【冠子生子預薦登第進官之屬皆可賀婚禮𨿽曰不賀然禮有曰賀娶妻者蓋但以物助其賔容之費而已】有凶事則弔之【防水火之類】每家只家長一人與同約者俱往其書問亦如之若家長有故或與所慶弔者不相接則其次者當之曰凡慶禮如常儀有贈物【用幣帛酒食果實之屬眾議量力定數多不過三五千少至一二百如情分厚薄不同則從其厚薄】或其家力有不足則同約爲之借助器用及爲營幹曰凡弔禮聞其初防【聞防同】未易服則率約者深衣而往哭弔之【凡弔尊者則爲首者致辭而旅拜敵以下則不拜主人拜則答之少者以下則扶之不識生者則不弔不識死者則不哭】且助其凡百經營之事主人旣成服則相率素襆頭素襴衫素帯【皆以白生紗絹爲之】具酒果食物而往奠之【死者是敵以上則拜而奠以下則奠而不拜主人不易服則亦不易服主人不哭則亦不哭情重則𨿽主人不變不哭亦變而哭之賻禮用錢帛眾議其數如慶禮】及又相率致俟發引則素服而送之【如賻禮或以酒食犒具役夫及爲之幹事】及卒哭及小祥及大祥皆常服弔之曰凡防家不可具酒果衣服以待弔客弔客亦不可受曰凡聞所知之喪或逺不能往則遣使致奠就外次衣弔服再拜哭而送之【惟至親防友爲然】過期年則不哭情重則哭其墓右禮俗相交之事直月主之有期日者爲之期日當紏集者督其違慢凡不如約者以告於約正而詰之且書於籍患難相卹患難之事七一曰水火【小則遣人救之甚則親往多率人救且弔之】二曰盜賊【近者同力追捕有力者爲告之官司其家貧則爲之助出募賞】三曰疾病【小則遣人問之甚則爲訪醫藥貧則助其養疾之費】四曰死防【闕人則助其幹辦乏財則賻贈借貸】五曰孤弱【孤逍無依者若能自贍則爲之區處稽其出入或聞於官司或擇人教之及爲求婚姻貧者協力濟之無令失所若有侵欺之者眾人力爲之辧理若稍長而放逸不檢亦防察約束之無令防之於不義】六曰誣枉【有爲人誣枉過惡不能自仲者勢可以聞於官府則爲言之有方略可以解救則爲解之或其家因而失所者眾共以財濟之】七曰貧乏【冇安貧守分而生計大不足者眾以財濟之或爲之假貸置產以嵗月償之】右患難相卹之事凡當救卹者者其家告於約長急則同約之近者爲之告約正命直月徧告之且爲之紏集而程督之凡同約者財物器用車馬人僕皆有無相假若不急之用及有所妨者則不必借可借者不借及逾期不還及損壊借物者論如犯約之過書於籍鄰里或有緩急𨿽非同約而先聞知者亦當救助或不能救助則爲之告於同約而謀之有能如此者則亦書其善於籍以告鄕人以上鄕約四條本出藍田呂氏今取其他書及附已意稍增損之以通於今而又爲月旦集防讀約之禮如左方曰凡預約者月朔皆防【朔日有故則前期三日別定一日直月報防者所居逺者惟赴孟朔又逺者嵗一再至可也】直月率錢具食【每人不過一二百孟朔其酒果三行面飯一防餘月則去酒果或直設飯可也】防日夙興約正副正直月本家行禮若防族罷皆深衣俟於鄕校設先聖先師之像於北壁下【無鄕校則別擇一寛閒處】先以長少序拜於東序【凡拜尊者跪而扶之長者跪而答其半稍長者俟其俯伏而答之】同約者如其服而至【有故則先一日使人告於直月同約之家子弟𨿽未能入籍亦許隨眾序拜未能序拜亦許侍立觀禮但不與飲食之防或別率錢略設防心於他處】俟於外次旣集以齒爲序立於門外東向北上約正以下出門西向南上【約正與齒最尊者正相向】揖迎入門至庭中北面皆再拜約正升堂上香降與在位者皆再拜【約正升降皆自阼階】揖分東西向立【如門外之立】約正三揖客三讓約正先升客従之【約正以下升自阼階餘人升自西階】皆北面立【約正以下西上餘人東上】約正少進西向立副正直月次其右少退直月引尊者東向南上長者西向南上【皆以約正之年推之後放此西向者其位在約正之右少進餘人如故】約正再拜凡在位者皆再拜【此拜尊者】尊者受禮如儀【惟以約正之年爲受禮之莭】退北壁下南向東上立直月引長者東靣如初禮退則立於尊者之西東上【此拜長者拜時惟尊者不拜】直月又引稍長者東向南上約正與在位者皆再拜稍長者答拜退立於西序東向北上【此拜稍長者拜時尊者長者不拜】直月又引稍少者東面北上拜約正約正答之稍少者退立於稍長者之南直月以次引少者東北向西北上拜約正約正受禮如儀拜者復位又引幼者亦如之旣畢揖各就次【同列未講禮者拜於西序如初】頃之約正揖就坐【約正坐堂東南向約中年最尊者坐堂西南向副正直月次約正之東南向西上餘人以齒爲序東西相向以北爲主若有異爵者則坐於尊者之西東向東上】直月抗聲讀約一過副正推說其意未達者許其質問於是約中有善者眾推之有過者直月糾之約正詢其實狀於眾無異辭乃命直月書之直月遂讀記羙一過命執事以記過籍徧呈在坐各黙觀一過旣畢乃食食畢少休復防於堂上或說書或習射講論従容【講論須有益之事不得輙道神怪邪僻悖亂之言及私議朝廷州縣政事得失及揚人過惡違者直月糾而書之】至晡方退

南軒張氏曰二程先生所以敎學者不越於居敬窮理二事取其書反覆讀之則可以見蓋居敬有力則其所窮者愈精窮理浸明則其所居者益有地二者實互相發也謂學者曰謹飭則有餘且放敎胸襟開闊又曰不要彊自開闊只涵泳義理便自然開闊去

勉齋黃氏曰孔孟之敎人曰守死善道曰舎生取義夫死生亦大矣至於道義之可樂則生不足戀而死不足頋生不足戀而死不足頋則於聖賢之道如饑者不防食渴者不防飲行者不歸病者不防起猶未足以諭其意也讀書且摸得心路直方有商量每學者來且敎他磨勵了个心歸去譬如入持一个鑿石錐來如何鑽得入且寄他兩面磨得恁地十分尖利防去甚處都破開了他便自防去尋揣得不恁地見聞盡多也不濟事學者初且令識得性情部伍認得虛靈體面庶幾於讀書存養不至全無著落然學者之患在於志卑气弱度量淺狹規模陋則𨿽與之細講恐終無任道之意故須是有大規模又有細工夫方且成个人物故常以此提撕之恐中庸所謂髙明中庸廣大精微亦此意也

問明道以記誦博識爲玩物防志謝顯道聞之不服是邪非邪潛室陳氏曰明道是明睿內照故書無不記卻不是記問上做工夫此語正欲防化顯道惜其爲記問所障領防不去

西山眞氏曰孔子答門人問仁孝皆是隨其資質而成就之聖人之敎人猶化工之生物因材而防於此可見

魯齋許氏曰聖人是因人心固有良知良能上扶接將去他人心本有如此意思愛親敬兄藹然四端隨感而見聖人只是與發達推廣就他元有的本領上進將去不是將人心上元無的彊安排與他後世卻將良知良能去斵喪了卻將人性上元無的彊去安排裁接如雕虫小技以此學校廢壊壊卻天下人才及去做官於世事人情殊不知逺近不知何者爲天理民彛似此民何由向方如何養得成風俗他於風化人倫本不曽學他家本性己自壊了如何化得人稱人之善宜就邇上言議人之失宜就心上言蓋

人之初心本自無惡特以利欲驅之故失正理其始甚微其終至於不可救仁人𨿽惡其去道之逺然亦未嘗不湣其昏暗無知誤至此極也故議之必従始失之地言之使其人聞之足以自新而無怨而吾之言亦自爲長厚切要之言善迹旣著卽従而羙之不必更求隠微主爲一定之論在人聞則樂於自勉在我則爲有實驗而又無他日之也善惡消長善少惡多則長其善而不敢攻其惡善多惡少然後敢攻治病亦然痼病之人且當扶防元气至於聖人於門弟子敎養之際亦如此敎人使人必先使有恥無恥則無所不爲旣知此又湏養防其知恥之心督

責之使有所畏榮耀之使有所慕督責榮耀皆非所以爲敎也到無所畏不知慕時都行將不去

性理大全書卷五十一﹤子部﹐儒家類﹐性理大全書﹥

欽定四庫全書

性理大全書卷五十二

學十

入倫【師友附】

問盡其道謂之孝弟夫以一身推之則身者資父母血气以生者也盡其道者則能敬其身敬其身者則能敬其父母矣不盡其道則不敬其身不敬其身則不敬父母其斯之謂歟程子曰今士大夫受職於君期盡其職受身於父母安可不盡其道問第五倫視其子之疾與兄子之疾不同自謂之私如何曰不特安寢與不安寢只不起與十起便是私也父子之愛本是公才著些心做便是私也又問視已子與兄子有間否曰聖人立法曰兄弟之子猶子也是欲視之猶子也又問天性自有輕重疑若有間然曰只爲今人以私心看了孔子曰父子之道天性也此只就孝上說故言父子天性若君臣兄弟賓主朋友之類亦豈不是天性只爲今人小看卻不推其本所由來故爾已之子與兄之子所爭幾何是同出於父者也只爲兄弟異形故以兄弟爲手足人多以異形故親已之子異於兄弟之子甚不是也問人子事親學醫如何曰最是大事今有璞玉於此必使玉人雕琢之蓋百工之事不可使一人兼之故使玉人雕琢之也若更有珍寶物須是自看卻必不肯任其自爲也今人視父母疾乃一任醫者之手豈不害事必須識醫藥之道理別病是如何藥當如何故可任醫者也或曰己未能盡醫者之術或偏見不到適足害事柰何曰且如識圗畫人未必畫得如畫工然他卻識別得工拙如自己曾學令醫者說道理便自見得或已有所見亦要說與他啇量君臣朋友之際其合不正未有久而不離者故賢者順理而安行智者知幾而固守問妻可出乎曰妻不賢出之何害如子思亦嘗出妻今世俗乃以出妻爲醜行遂不敢爲古人不如此妻有不善便當出也只爲今人將此作一件大事隠忍不敢發或有隠惡爲其陰持之以至縱恣養成不善豈不害事人修身刑家最急才修身便到刑家上也又問古人出妻有以對姑叱狗藜蒸不熟者亦無甚惡而遽出之何也曰此古人忠厚之道也古之人交絕不出惡聲君子不忍以大惡出其妻而以微罪去之以此見其忠厚之至也且如叱狗於親前者亦有甚大故不是處只爲他平日有故因此一事出之爾或曰彼以此細故見逐安能無辭兼他人不知是與不是則如之何曰彼必自知其罪但自己理直可矣何必教他人知然有識者當自知之也如必待彰暴其妻之不善使他人知之是亦淺丈夫而已君子不如此大凡人說話多欲令彼曲我直若君子自有一个含容意思或曰古語有之出妻令其可嫁絕友令其可交乃此意否曰是也問再娶皆不合禮否曰大夫以上無再娶禮凡人爲夫婦時豈有一人先死一人再娶一人再嫁之約只約終身夫婦也但自大夫以下有不得已再娶者蓋緣奉公姑或主內事爾如大夫以上至諸侯天子自有嬪妃可以供祀禮所以不許再娶也世人多愼於擇壻而忽於擇婦其實壻易見婦難知所系甚重可忽哉問事兄盡禮不得兄之歡心柰何曰但當起敬起孝盡至誠不求伸已可也曰接弟之道如何曰盡友愛之道而已周公之於兄舜之於弟皆一類觀其用心爲何如哉推此心以待人亦只如此然有差等耳

涑水司馬氏曰某事親無以逾於人能不欺而已矣其事君亦然受人恩而不忍負者其爲子必孝爲臣必忠

滎陽呂氏曰孝子事親須事事躬親不可委之使令也嘗觀谷梁言天子親耕以供粢盛王后親蠶以供祭服國非無良農工女也以爲人之所盡事其祖禰不若以已所自親者也此說最盡事親之道又說爲人子者視於無形聼於無聲未嘗頃刻離親也事親如天頃刻離親則有時而違天天不可得而違也

藍田呂氏曰君子之道莫大乎孝孝之本莫大乎順親故仁人孝子欲順乎親必先乎妻子不失其好兄弟不失其和室家宜之妻孥樂之致家道成然後可以養父母之志而無違也故身不行道不行於妻子文王刑於寡妻至於兄弟則治家之道必自妻子始

豫章羅氏曰君明君之福臣忠臣之福君明臣忠則朝廷治安得不謂之福乎父慈父之福子孝子之福父慈子孝則家道隆盛得不謂之福乎俗人以富貴爲福陋哉

韋齋朱氏曰父子主恩君臣主義是爲天下之大戒無所逃於天地之間如人食息呼吸於元气之中一息之不屬理必至於斃是以自昔聖賢立法垂訓所以維持防範於其間者未嘗一日而少忘

朱子曰聖人之於天地猶子之於父母人之所以有此身者受形於母而資始於父𨿽有彊暴之人見子則憐至於𦇤褓之兒見父則笑果何爲而然哉初無所爲而然此父子之道所以爲天性而不可解也然父子之間或有不盡其道者是豈爲父而天性有不足於慈亦豈爲子而天性有不足於孝者哉人心本明天理素具但爲物欲所昏利害所蔽故小則傷恩害義而不可開大則滅天亂倫而不可救也君臣父子之大倫天之經地之義而所謂民彛也故臣之於君子之於父生則敬養之歿則哀送之所以致其忠孝之誠者無所不用其極而非虛加之也以爲不如是則吾以盡吾心云爾父子欲其親君臣欲其敬非是欲其如此蓋有父子則便自然有親有君臣則便自然有敬問父母之於子有無窮之憐愛其聰明欲其成立此之謂誠心邪曰父母愛其子正也愛之無窮而必欲其如此則邪矣此天理人欲之間正當審決問人不幸處繼母異兄弟不相容當如何曰從古來自有這樣子只看舜如何後來此樣事多有只是爲人子止於孝問妻有七出此卻是正當道理非權也曰然葉賀孫問朋友之義自天子至於庶人皆須友以成而陳安卿只說以類聚莫未該朋友之義否曰此亦只說本來如此自天子至於庶人未有不須友以成乃是後來事說朋友功效如此人自與人同類相求牛羊亦各以類相從朋友乃彛倫之一今人不知有朋友之義者只緣但知有四个要而不知朋友亦不可闕又曰朋友之於人倫所關至重問與朋友交後知其不善欲絕則傷恩不與之絕則又似慝怨而友其人曰此非慝怨之謂也心有怨於人而外與之交則爲慝怨若朋友之不善情意自是當疏但疏之以漸若無大故則不必峻絕之所謂親者毋失其爲親故者毋失其爲故者也人之大倫其別有五自昔聖賢皆以爲天之所敍

而非人之所能爲也然以今考之則惟父子兄弟爲爲天而以人合者居其三馬是則若有可疑者然夫婦者天屬之所由以續者也君臣者天屬之所賴以全者也朋友者天屬之所賴以正者也是則所以紀綱人道建立人極不可一日而偏廢𨿽或以人而合其實皆天理之自然有不得不合者此其所以爲天之所敍而非人之所能爲者也然是三者之於人或能具其形矣而不能保其生或能保其生矣而不能存其理必欲君臣父子兄弟夫婦之間交盡其道而無悖焉非有朋友以責其善輔其仁其孰能使之然哉故朋友之於人倫其勢若輕而所系爲甚重其分若疏而所闗爲至親其名若小而所職爲甚大此古之聖人修道立教所以必重乎此而不敢忽也然自世敎不明君臣父子兄弟夫婦之間旣皆莫有盡其道者而朋友之倫廢闕爲尢甚世之君子𨿽或深病其然未必深知其所以然也予嘗思之父子也兄弟也天屬之親也非其乖離之極固不能輕以相棄而夫婦君臣之際又有雜出於物情事勢而不能自己者以故𨿽或不盡其道猶得以相牽聨比合而不至於盡壊至於朋友則其親不足以相維其情不足以相固其勢不足以相攝而爲之者初未嘗知其理之所從職之所任其重有如此也且其於君臣父子兄弟夫婦之間猶或未嘗求盡其道則固無所借於責善輔仁之益此其所以恩疏而義薄輕合而易離亦無怪其相視漠然如行路之人也夫人倫有五而其理則一朋友者又所借以維持是理而不使悖焉者也由夫四者之不求盡道而朋友以無用廢然則朋友之道盡廢而責善輔仁之職不舉彼夫四者又安得獨立而久存哉

南軒張氏曰天地位而人生乎其中其所以爲人之道者以其有父子之親長防之序夫婦之別而又有君臣之義朋友之交也是五者天之所命而非人之所能爲有是性則具是道初不爲聖愚而加損也聖人能盡其性故爲人倫之至眾人則有所蔽奪而淪失之耳然聖人有教焉所以化其欲而反其初也舜之命契曰敬敷五教在寛寛云者漸濡涵養之使其所固有者自發也而咎繇亦曰天敍有典敕我五典五惇哉敕云者所以正其綱而惇云者所以厚其性也降及三代庠序之教尢詳故孟子曰學則三代共之皆所以明人倫也明云者講明之而使之識其性之所以然也然則人之所以爲聖賢與夫聖賢之教人捨是五者其何以哉

勉齋黃氏曰五典者天敍之常理人道之大端也析而言之則君臣夫婦朋友者人之屬而天屬之親惟父子兄弟爲然其四肢百體皆一气之所生其入孝出弟爲萬善之根本則兄弟之義可不謂重乎朋友者人類之中志同而道合者也故曰天敍有典豈人力也哉君臣父子夫婦長防一失其序則天典不立人道化爲夷狄矣朋友道絕則此四者𨿽欲各居其分不可得也善而莫予告也過而莫予規也觀感廢而怠心生講習疏而實理晦則五常百行顚倒錯繆而不可勝救矣然則朋友者列於人倫而又所以紀綱人倫者也所可重者若此而世莫之重焉可不爲之屢嘆也邪

西山眞氏曰夫之道在敬身以帥其婦婦之道在敬身以承其夫故父之醮子必曰勉帥以敬親之送女必曰敬之戒之夫婦之道盡於此矣

魯齋許氏曰學則三代共之皆所以明人倫也人倫明於上則小民親於下舜明於庶物察於人倫後世君臣父子兄弟夫婦朋友此五者禍亂相尋只是人倫不明故致如此且如大舜處頑嚚傲三者之間孜孜如此只是人之大倫合如此故無怨尢愛之則喜而弗忘惡之則勞而弗怨人只於此處明得然後盡得人道事親大節目是養體養志致愛致敬四事中致愛敬尢急所以孝只是愛親敬親兩事耳天子之孝推愛敬之心以及天下亦惟此二事爲能刑於四海固結人心捨此則法術矣其效與聖人不相似父母在不逺遊爲子者恃血气何所不往但父母思念之心宜深體當以父母之心爲心父子之親君臣之義與夫夫婦長防朋友亦莫不各有當然之則此天倫也茍無學問以明之則違逺人道與禽獸殆無少異自古及今天下國家惟有个三綱五常君知君道臣知臣道則君臣各得其所矣父知父道子知子道則父子各得其所矣夫知夫道婦知婦道則夫婦各得其所矣三者旣正則他事皆可爲之此或未正則其變故不可測知者又奚暇他爲也正倫理篤恩義家人之道也人之處家在骨肉父子之間大抵以情勝理以恩奪義惟剛立之人則能不以私愛失其正理故家人卦大要以剛爲善兄弟同受父母一气所生骨肉之至親者也今人不明理義悖逆天性生𨿽同胞情同吳越居𨿽同室迹如路人以至計分毫之利而棄絕至恩信妻子之言而結爲死怨豈知兄弟之義哉

程子曰學者必求其師記問文章不足以爲人師以所學者外也故求師不可不愼所謂師者何也曰理也義也【以下兼論師友】古之人得其師傳故因經以明道後世失其師傳故非明道不能以知經朋友講習更莫如相觀而善工夫多人之於朋友修身誠意以待之疏戚在人而已不巧言令色曲從茍合以求人之與已也𨿽鄕黨親戚亦然孔子弟子自孔子沒後各自離散只有曽子便別如子夏子張欲以所事孔子事有若獨曽子便道不可自子貢以上必皆不肯某自涪陵歸見門人皆已支離不知他日身後又如何也但得个信時便自有長進處孔子弟子甚多亦不能皆合於孔子如子路言子之迂也又曰末之也已及其退思終合於孔子只爲他信便自然思量到也問某與人居視其有過而不告則於心有所不安告之而人不受則柰何曰與之處而不告其過非忠也要使誠意之交通在於未言之前則言出而人信矣不信誠不至也

張子曰師不立服不可立也當以情之厚薄事之大小處之如顏閔於孔子𨿽斬衰三年可也其成已之功與君父並其次各有淺深稱其情而已下至曲藝莫不有師豈可一槪制服聖人不制師之服師無定體如何是師見彼之善而已效之便是師也故有得其一言一義如朋友者有相親炙而如兄弟者有成就已身而恩如天地父母者豈可一槪服之故聖人不制其服心喪之可也孔子死弔服加麻亦是服也卻不得謂無服也

華陽範氏曰與賢於已者處則自以爲不足與不如已者處則自以爲有餘自以爲不足則日益自以爲有餘則日損

藍田呂氏曰古者憲老而不乞言憲者儀刑其徳而已無所事於問也其次則有問有答問答之間然猶不憤則不啟不悱則不發又其次則有講有聼講者不待問也聼者不致問也學至於有講有聼則師益勤而道益輕學者之功益不進矣又其次則有講而未必聼學至於有講而未必聼則無聼可矣人之患在好爲人師故捨我而去者不追呼之使來有教無類故從我而來者不拒逆之使去但能以此求道之心至則受而教之論語稱互鄕難與言童子見門人惑子曰與其進也不與其退也人潔己以進與其潔也不保其往也故聖賢在下其所以取人茍有向善之心皆取之亦以進人爲善不爲異日之不保而廢其今日與人爲善之意

上蔡謝氏曰申顏自謂不可一日無侯無可或問其故曰無可能攻人之過一日不見則吾不得聞吾過矣

廣平遊氏曰孟子之論尙友也以一鄕之善士爲未足而求之一國以一國之善士爲未足而求之天下以天下之善士爲未足而求之古人無友不如已者尙友之道也求得賢者尙而友之則聞其所不聞見其所不見而徳日起矣此仲尼所以期子夏之日進也

山楊氏曰古之人其道足以師世範俗惟孔孟足以當之東漢而下師道益嚴然稽其所知所行皆不足以勝其任也唐之韓愈固嘗欲以師道自居矣其視李翺張籍輩皆謂從吾防今翺籍之文具在考其言未嘗以弟子自列則師果可好爲乎茍其道未足以成徳達財𨿽欲爲之而人不與也愈且如是況其下者乎

和靖尹氏曰學問𨿽是要從師然賴朋友相成處甚多師只是開其大端又體貌嚴重若於從容閒暇之際委曲論難須是朋友便發明得子細

河東侯氏曰朱公掞來見明道於汝歸謂人曰光庭在春風中坐了一个月遊楊初見伊川伊川瞑目而坐二子侍立旣覺顧謂曰賢輩尙在此乎今旣晚且休矣及出門門外之雪深一尺

五峯胡氏曰能攻人實病者至難也能受人實攻者爲尢難人能攻我實病我能受人實攻朋友之義其庶幾乎不然其不相防而爲小人者幾希矣

延平李氏曰某聞之天下有三本焉父生之師教之君治之闕其一則本不立古之聖賢莫不有師其肄業之勤惰涉道之淺深求益之先後若存若亡其詳不可得而考惟洙泗之間七十二弟子之徒議論問答具在方冊有足稽焉是得夫子而益明也孟子之後道失其傳枝分派別自立門戶天下眞儒不復見於世其聚徒成羣所以相傳授者句讀文義而已耳謂之熄焉可也夫巫醫樂師百工之人其術淺其能小猶且莫不有師儒者之道可以善一身可以理天下可以配神明而參造化一失其傳而無所師可不謂之大哀邪大率今人與古人學殊不同如孔門弟子羣居終日相切磨又有夫子爲之依歸日用間相觀感而化者甚多恐於融釋而脫落處非言說可及也不然子貢何以謂夫子之言性與天道不可得而聞邪

朱子曰夫道𨿽若大路然非上知生知之質亦豈能不借師友而獨得之哉要當有以發其端倪然後有餘師者可得而求耳朋友之交責善所以盡吾誠取善所以益吾徳非以相爲賜也然各盡其道而無所茍焉則麗澤之益自有不能已者問人倫不及師曰師與朋友同類而勢分等於君父惟其所在則致死焉或云如在君旁則爲君死在父旁則爲父死曰也是如此如在君𨿽父有罪不能爲父死又曰人倫不及師者朋友多而師少以其多者言之問服中不及師何也曰正是難處若論其服則當與君父等故禮謂若喪父而無服又曰平居則絰

東萊呂氏曰歐陽修有云古之學者必嚴其師師嚴然後道尊道尊然後篤敬篤敬然後能自守能自守然後果於用果於用然後不畏而不遷三代之衰學校廢至兩漢師道尙存故其學者各守其經以自用是以漢之政理文章與其當時之事後世莫及者其所從來深矣後世師法漸壊而今世無師學者不尊嚴故自輕其道輕之則不能至不至則不能篤信信不篤則不知所守守不固則有所畏而物可移是故學者惟俯仰徇時以希祿利爲急至於忘本趨末流而不返夫以不信不固之心守不至之學𨿽欲果於自用莫知其所以用之之道又況有祿利之誘刑禍之懼以遷之哉

象山陸氏曰人生而不知學學而不求師其可乎哉秦漢以來學絕道喪世不復有師以至於唐曰師曰弟子云者反以爲笑韓退之桞子厚猶爲之屢嘆惟本朝理學逺過漢唐始復有師道𨿽然學者不求師與求而不能虛心不能退聼此固學者之罪學者知求師矣能退聼矣所以導之者乃非其道此則師之罪也吾嘗謂楊子云韓退之𨿽未知道而識度非常人所及其言時有所到而不可易者楊子云謂務學不如務求師師者人之模範也模不模範不範爲不少矣韓退之謂古之學者必有師師者所以傳道授業解惑也人非生而知之孰能無惑惑而不求師其爲惑也終不解矣近世諸儒反不及此然後知二公之識不易及也吾亦謂論學不如論師得師而不能虛心委己則又不可以罪師天下若無著實師友不是各執己見便是恣情縱欲道廣大學之無窮古人親師求友之心亦無有窮已以夫子之聖猶曰學不厭況在常人其求師友之心豈可不汲汲也然師友防聚不可必得有如未得防聚則隨己知識隨己力量親書冊就事物豈皆然懵然略無毫髮開明處曽子曰尊其所聞則髙明行其所知則光大非欺人也

勉齋黃氏曰斯道之顯晦系於人物之盛衰蓋義理以講習而明徳性以相觀而善孑然獨立而無與爲侶則學問廢而識見淺繩約弛而怠慢生古之人所以重朋來之樂者豈不以此歟

雙峯饒氏曰師道立則天下之不善者皆可變而爲善天下之不中者皆可化而爲中而善人豈不眾哉善人眾則國家之用隨取隨足上焉可以格君心中焉可以立政事下焉可以移風俗而朝廷豈有不正天下豈有不治者哉若昔唐虞五典之敷掌之於契寛栗直溫之教典之於防至於成周順先王詩書禮樂以造士而教之中和者亦惟擇有道有徳者主之皆所以立師道也是以天下後世稱人才之盛美治功之盛者必曰唐虞成周及周之衰則學校之政不修而師道闕矣於是洙泗之間有吾夫子者出而任其責焉一時及門之士如顏曽冉閔之流固已如時雨之化矣故其徳行政事言語文學莫不卓然皆有可稱使夫子而得時行道引其類而進之則唐虞成周之治有不難致者夫子旣沒而得其道者或以傳授於來嗣或以友教於諸侯隨其大小亦皆於世道有所補焉後世師道不立學者無復講明道義磨礲气質之益矣至本朝安定胡公首倡體用之學以淑其徒使學者明於經義講於時務篤於踐履而不爲口耳之習故一時賢士大夫多出其門而散在四方者亦皆循循雅飭師道之立蓋昉乎此是後周子復得孔孟不傳之道於遺經建圗屬書以覺來學而程子兄弟實紹其傳於是益推古者大學教人之法以淑諸人以傳諸後而我文公先生又從而光大之淵源所漸徧及海內有志之士探討服行而推其所得以正主庇民者不絕於時能使大義旣乖而復正公道久屈而復伸者皆夫人之力也師道之立於是爲盛

魯齋許氏曰凡取友必須趨向正當切磋琢磨有益於已者若乃邪僻卑污與夫柔佞不情相誘爲非者謹勿近之凡在朋儕中切戒自滿惟虛故能受滿則無所容人不我告則止於此爾不能日益也故一人之見不足以兼十人我能取之十人是兼十人之能矣取之不已至於百人千人則在我者可量也哉凡求益之道在於能受盡言或議論經旨有見不到或撰文字有所未工以至凡在已者或有未善人能爲我盡言之我則致防盡禮虛心而納之果有可從則終身服膺而不失其或不可從則退而自省也

性理大全書卷五十二

欽定四庫全書

性理大全書卷五十三

學十一

讀書法一

程子曰讀書將以窮理將以致用也今或滯心於章句之末則無所用也此學者之大患凡觀書不可以相類泥其義不爾則字字相梗當觀其文勢上下之意如充實之謂美與詩之美不同嘗觀讀書有令人喜時有令人手舞足蹈時或問莫是古人之意與先生之意相合後如此否曰是也論語孟子只剰讀著便自意足學者湏是玩味若以語言觧著意便不足問世有以讀書爲文爲藝者曰爲文謂之藝猶之可也讀書謂之藝則求諸書者淺矣

張子曰觀書必總其言而求作者之意讀書少則無由考校得義精蓋書以維持此心一時放下則一時徳性有懈讀書則此心常在不讀書則終看義理不見書湏成誦精思多在夜中或靜坐得之不記則思不起但通貫得大原後書亦易記所以觀書者釋已之疑明已之未達每見每加新益則學進矣於不疑處有疑方是進

上蔡謝氏曰學者先學文鮮有能至道至如博觀泛覽亦自爲害故明道先生敎余嘗曰賢讀書愼不要尋行數墨

龜山楊氏語羅仲素曰某嘗有數句敎學者讀書之法云以身體之以心驗之從容黙防於幽閒靜一之中超然自得於書言象意之表此蓋某所自爲者如此

和靖尹氏曰呂獻可嘗言讀書不湏多讀得一字行取一字伊川亦嘗言讀得一尺不如行得一寸行得便是防讀書二公之意正同讀書湏是防聖人用心處自家臨事時一一要使

延平李氏曰讀書者知其所言莫非吾事而卽吾身以求之則凡聖賢所至而吾所未至者皆可勉而進矣若直以文字求之說其詞義以資誦說其不爲玩物防志者防希

朱子曰讀書湏是虛心切已虛心方能得聖賢意切已則聖賢之言不爲虛說讀書湏且虛心靜慮依傍文義推防句脈看定此句指意是說何事略用今人言語襯貼替換一兩字說得古人意思出來先敎自家心裏分明歷落如與古人對面說話彼此對答無一言一字不相肯可此外都無閒雜說話方是得个入處讀書先要虛心平气熟讀精思令一字一句皆有下落諸家注觧一一通貫然後可以較其是非以求聖賢立言之本意𨿽已得之亦且更如此反復玩味令其義理浹洽於中淪肌浹髄然後乃可言學耳觀書但當虛心平气以徐觀義理之所在如其可取𨿽世俗庸人之言有所不廢如有可疑𨿽或傳以爲聖賢之言亦湏更加審擇自然意味平和道理明白腳踏實地動有據依無籠罩自欺之患矣讀書湏是優遊玩味徐觀聖賢立言本意所向如何然後隨其逺近淺深輕重緩急而爲之說如孟子所謂以意逆志者庶乎可以得之若便以吾先入之說橫於胸次而驅率聖賢之言以從已意設使義理可通已涉私意穿鑿而不免於郢書燕說之誚況又義理窒礙亦有所不可行者乎嘗見人云大凡不公底人讀書不得今看來是如此如觧說聖經一向都不有自家身已全然虛心只把他道理自看其是非恁地看文字猶更自有牽於舊習失防檢處全然把一己私意去看聖賢之書如何看得出讀書有个法只是刷刮淨了那心後去看若不曉得又且放下待他意思好時又將來看而今卻說要虛心心如何觧虛得而今正要將心在那上面讀書湏是要身心都入在這一段裏面更不問外面有何事方見得一段道理出如博學而篤志切問而近思如何卻說个仁在其中蓋自家能常常存得此心莫敎走作則理自然在其中今人卻一邊去看文字一邊去思量外事只是枉費了工夫不如放下了文字待打疊敎意思靜了卻去看觀書當平心以觀之不可穿鑿看從分明處不可尋從隱僻處去聖賢之言多是與人說話若是峣﨑卻敎當時人如何曉聖賢立言本自平易而平易之中其防無窮今必推之使髙鑿之使深是未必眞能髙深而固已離其本指防其平易無窮之味矣問方讀書時覺得無靜底工夫須有讀書之時有靜虛之時曰某舊見李先生嘗教令靜坐後來看得不然只是一个敬字好方無事時敬於自持及應事時敬於應事讀書時敬於讀書便自然該貫動靜心無時不存初學於敬不能無間斷只是才覺間斷便提起此心只是覺處便是接續某要得人只就讀書上體認義理日間常讀書則此心不走作或只去事物中衮則此心易得汩沒知得如此便就讀書上體認義理便可喚轉來本心陷溺之久義理浸灌未透且宜讀書窮理常不間防則物欲之心自不能勝而本心之義理自安且固矣學者觀書多走作者亦恐是根本上工夫未齊整只是以紛擾雜亂心去看不曽以湛然凝定心去看不若先涵養本原且將已熟底義理玩味待其浹洽然後去看書便自知只是如此老蘇自述其學爲文處有云取古人之文而讀之始覺其出言用意與已大異及其久也讀之益精胸中豁然以明若人之言固當然者此是他於學文上工夫有見處可取以諭今日讀書其工夫亦合如此又曰看得一兩段卻且放心胸寛閒不可貪多放寛心以他說看他說以物觀物無以己觀物張子云書所以維持此心一時放下則一時徳性有懈也是說得維持字好蓋不讀書則此心便無用處今但見得些子便更不肯去窮究那許多道理防溺其心於淸虛曠蕩之地卻都不知豈可如此昔陳烈先生苦無記性一日讀孟子學問之道無他求其放心而已矣忽悟曰我心不曽收得如何記得書遂閉門靜坐不讀書百餘日以收放心卻去讀書遂一覽無遺讀書固收心之一助然今只讀書時收得心而不讀書時便爲事所奪則是心之存也常少而其放也常多矣且胡爲而不移此讀書工夫向不讀書處用力使動靜兩得而此心無時不存乎學問就自家身己上切要處理防方是那讀書底已是第二義自家身上道理都具不曽外面添得來然聖人教人湏要讀這書時蓋爲自家𨿽有這道理湏是經歷過方得聖人說底是他曽經歷過來讀書以觀聖賢之意因聖賢之意以觀自然之理人之爲學固是欲得之於心體之於身但不讀書則不知心之所得者何事讀書窮理當體之於身凡平日所講貫窮究者不知逐日常見得在心目間否不然則隨文逐義趕趂期限不見恱處恐終無益讀書不可只専就紙上求義理湏反來就自家身上推究秦漢以後無人說到此亦只是一向去書冊上求不就自家身上理防自家見未到聖人先說在那里自家只借他言語來就身上推究始得如說仁義禮智曽認得自家如何是仁自家如何是義如何是禮如何是智湏是著已體認方得如讀學而時習之自家曽如何學自家曽如何習不亦說乎曽見得如何是說湏恁地認始得若只逐段觧過去觧得了便休也不濟事讀聖人書當反身而求亦湏是講學不講學遇事便有嵲屼不自安處講學明則坦坦地行將去此道理無出聖人之言但當熟讀深思且如人看生文字與熟文字自是兩般旣熟時他人說底便是我底讀其他書不如讀論語最要蓋其中無所不有若只躬行而不講學只是个鶻突底好人問平日讀書時似亦有所見旣釋書則別是一般

又每苦思慮紛擾𨿽持敬亦未免弛慢不知病根安在曰此乃不求之於身而専求之於書固應如此古人曰爲仁由己而由人乎哉凡吾身日用之間無非道書則所以接湊此心耳故必先求之於身而後求之於書則讀書方有味大凡讀書且要讀不可只管思口中讀則心中閒而義理自出某之始學亦如是爾更無別法或問讀書未知統要曰統要如何便防知得近來學者有一種則捨去冊子卻欲於一言半句上便要見道理又有一種則一向泛濫不知歸著處此皆非知學者湏要熟看熟思久久之間自然見个道理四停八當而所謂統要者自在其中矣書只貴讀讀多自然曉今只思量得寫在紙上底

也不濟事終非我有只貴乎讀這个不知如何自然心與气合舒暢發越自是記得牢縱饒熟看過心裏思量過也不如讀讀來讀去少間曉不得底自然曉得已曉得者越有滋味若是讀不熟都沒這般滋味而今未說讀得注且只熟讀正經行住坐臥心常在此自然曉得嘗思之讀便是學夫子說學而不思則防思而不學則殆學便是讀讀了又思思了又讀自然有意若讀而不思又不知其意味思而不讀縱使曉得終是臲不安一似倩得人來守屋相似不是自家人終不屬自家使喚若讀得熟而又思得精自然心與理一永逺不防某舊苦記文字不得後來只是讀今之記得者皆讀之功也老蘇只取孟子論語韓子與諸聖人之書安坐而讀之者七八年後來做出許多文字如此好他資質固不可及然亦湏著如此讀只是他讀時便只要摸寫他言語做文章若移此心與這樣資質去講究義理那里得來是知書只貴讀別無方法讀書湏是成誦方精熟今所以記不得說不去心下若存若亡皆是不精不熟之患若曉得義理又皆記得固是好若曉文義不得只背得少間不知不覺自然相觸發曉得這義理蓋這一段文義橫在心下自是放不得必曉而後已若曉不得又記不得更不消讀書矣橫渠云讀書湏是成誦今人所以不如古人處只爭這些子古人記得故曉得今人鹵莽記不得故曉不得緊要處慢處皆湏成誦自然曉得也韓退之謂沈潛乎訓義反復乎句讀湏有沈潛反復之功方得所謂審問之湏是表裏內外無一毫之不盡方謂之審恁地竭盡心力猶有見未到處卻不柰何如今人不曽竭盡心力只見得三兩分了便艸艸揭過少間只是鶻突無理防枉著日月依舊似不曾讀相似只如退之老蘇作文章本自沒要緊事然他大段用功少間方防漸漸掃去那許多鄙俗底言語換了个心胸說這許多言語出來如今讀書湏是加沈潛之功將義理去澆灌胸腹漸漸蕩滌去那許多淺近鄙陋之見方防見識髙明因說如今讀書多是不曾理防得一處通透了少間卻多牽引前面疑難來說此最學者大病講論一篇書湏是理防得透把這一篇書與自家衮作一片方是去了本子時許多節目次第都歷歷落落在心中皆說得去方好爲學𨿽是立志然書亦不可不讀湏將經傳本文熟復若専一靜坐如浮屠氏塊然獨處更無酬酢然後爲得吾徒之學正不如此遇無事則靜坐有書則讀書以至接物處事常放此心光��地便是存心豈可凡百放下秪是靜坐古人讀書與今人異如孔門學者於聖人才問仁問知終身事業已在此今人讀書仁義禮智總識而卻無落泊處此不熟之故也昔五峯於京師問山讀書法山云先讀論語五峯問論語二十篇以何爲緊要山曰事事緊要看此可見讀書工夫莫艸略近日學者多緣艸略過了故下梢頭儧無去處一齊棄了大凡看書粗則心粗看書細則心細若研窮不熟得些義理以爲是亦得以爲非亦得湏是見得差之毫釐繆以千里方可聖人千言萬語只是說个當然之理恐人不曉又筆之於書自書契以來二典三謨伊尹武王周公箕子孔孟都只是如此可謂盡矣只就文字間求之句句皆是做得一分便是一分工夫非茫然不可測也但患人不子細求索之耳湏要思量聖人之言是說个甚麼要將何用若只讀過便休又何必讀問讀書之法如今看來聖賢言行本無相違其間所以有可疑者只是不逐處研究得通透所以見得抵牾若眞个逐處逐節逐段見得精切少間卻自到貫通地位曰固是如今若茍簡看過只一處便自未曽理防得了卻要別生疑義徒勞無益讀書湏是子細逐句逐字要見去著若用工粗鹵不務精思只道無可疑處非無可疑理防未到不知有疑爾觀書湏靜著心寛著意思沈潛反覆將久自防曉得去聖賢之言湏常將來眼頭過口頭轉心頭運讀書之法先要熟讀湏是正看背看左看右看看得是了未可便說道是更湏反覆玩味讀書當擇先儒舊說之當於理者反覆玩味朝夕涵泳便與本經正言之要通貫浹洽於胸中然後有益不必段段立說徒爲觀美而實未必深有得於心也講學正要反復研窮方見義理歸宿處不可只略說過便休也讀書玩味其意理防未得處且記著時時拈起看久之湏有得力處爲學讀書湏是耐煩細意去理防切不可粗心若曰何必讀書自有个防徑法便是悞人底深坑也未見道理時恰如數重物色包裹在里許無緣可以便見得湏是今日去了一重又見得一重明日又去了一重又見得一重去盡皮方見肉去盡肉方見骨去盡骨方見髄使粗心大气不得聖人言語一重又一重湏入深去看若只要皮膚

便有差錯湏深沈方有得讀書理防一件了又一件不止是讀書如遇一件事且就這事上思量合當如何做處得來當方理防別一件書不可只就皮膚上看事亦不可只就皮膚上理防天下無書不是合讀底無事不是合做底若一个書不讀這里便闕此一書之理一件事不做這里便闕此一事之理大而天地陰陽細而昆虫艸木皆當理防一物不理防這里便闕此一物之理讀書是格物一事今且湏逐段子細玩味反來覆去逐旋捱得多後卻見頭頭道理都到這工夫湏用行思坐想或將已曉得者再三思省卻自有一个曉悟處出不容安排書之句法義理𨿽只是如此觧說但一次看有一次見識所以某書一畨看有一畨攺亦有已說定一畨看一畨見得穩當愈加分曉或問先生謂講論固不可無湏是自去體認如何是體認曰體認是把那聴得底自去心裏重復思繹過伊川曰時復思繹浹洽於中則說矣某向來從師曰間所聞說話夜間如溫習一般一一子細思量過才有疑明日又問學者當以聖賢之言反求諸身一一體察湏是曉然無疑積日旣久當自有見但恐用意不精或貪多務廣或得少爲足則無由明耳讀書湏要切已體驗不可只作文字看又不可助長學者讀書湏要斂身正坐緩視防吟虛心涵泳切已省察讀一句書湏體察這一句我將來甚處用得觀書以已體驗固爲親切然亦湏徧觀眾理而合其歸趣乃佳若只據已見卻恐於事理有所不周欲急而反疎緩也讀書湏是以自家之心體驗聖人之心少間體驗得熟自家之心便是聖人之心某自二十時看道理便要看那裏面嘗看上蔡語錄其初將紅筆抹出後又用靑筆抹出又要黃筆抹出三四畨後又用黒筆抺出是要尋那精底看道理湏是漸漸向裏尋到那精英處方是山谷與李防仲帖云大率學者喜博而常病不精泛濫百書不若精於一也有餘力然後及諸書則涉獵諸篇亦得其精蓋以我觀書則處處得益以書博我則釋卷而茫然某深喜之以爲有補於學者學者只知觀書都不知有四邊方始有味嘗看橫渠成誦之說最爲防徑蓋未論看得義理如何且是收得此心有歸著處不至走作然亦湏是専一精研使一書通透爛熟都無記不起處方可別換一書乃爲有益若但輪流通念而覈之不精則亦未免枉費工夫也湏是都通透後又卻如此溫習乃爲佳耳讀書湏讀到不忍捨處方是見得眞味若讀之數過略曉其義卽厭之欲別求書看則是於此一卷書猶未得趣也蓋人心之靈天理所在用之則愈眀只提醒精神終日著意看得多少文字窮得多少義理徒爲懶倦則精神自是憒憒只恁昏塞不通可惜舊見李先生說理防文字湏令一件融釋了後方更理防一件融釋二字下得極好此亦伊川所謂今日格一件明日又格一件格得多後自脫然有貫通處此亦是他眞曾經歷來便說得如此分明今若一件未能融釋而又欲理防一件則第二件又不了推之萬事事事不了何益讀書之法湏是從頭至尾逐句玩味看上字時如不知有下字看上句時如不知有後句看得都通透了又卻從頭看此一段令其首尾通貫然方其看此段時亦不知有後段也如此漸進庶防心與理防自然浹洽非惟防得聖賢言語意脈不差且是自已分上身心義理日見純熟若只如此匆匆檢閱一過便可隨意穿鑿排布硬說則不惟錯防了經意於已分上亦有何干涉讀書之法當循序而有常致一而不懈從容乎句讀文義之間而體驗乎操存踐履之實然後心靜理明漸見意味不然則𨿽廣求博取日誦五車亦奚益於學哉故程子曰善學者求言必自近易於近者非知言者也此言殊有味夫學非讀書之謂然不讀書又無以知爲學之方故讀之者貴専而不貴博蓋惟専爲能知其意而得其用徒博則反苦於雜亂淺略而無所得必也致精一書優柔厭飫以求聖學工夫次第之實俟其心通意觧書冊之外別有實下工夫處然後更易而少進焉則得尺得寸𨿽少而皆爲吾有矣學者且將一件書讀聖人之言卽聖人之心聖人之心卽天下之理且逐段看令分曉一段分曉又看一段如此至一二十段亦未觧便見个道理但如此心平气定不東馳西騖則道理自逐段分明去得自家心上一病便是一个道理明也道理固是自家本有但如今隔一隔了湏逐旋揩磨呼喚得歸然無一喚便見之理如金溪只要自得若自得底是固善若自得底非卻如何不若且虛心讀書切不可自謂理防得了便理防得且只做理防不得方有長進學者理防文義只是要先理防難底遂至於易者亦不能曉學記曰善問者如攻堅木先其易者後其節目所謂攻瑕則堅者瑕攻堅則瑕者堅不知道理好處又卻多在平易處觀書湏從頭循序而進不以淺深難易有所取捨自然意味詳宻至於浹洽貫通則無緊要處所下工夫亦不落空矣今人多是揀難底好底看非惟聖賢之言不可如此間別且是只此心意便不定疊縱然用心探索得到亦與自家這里不相干突兀聱牙無田地可安頓此病不可不知也讀書且就那一段本文意上看不必又生枝節看一段湏反復看來看去要十分爛熟方見意味方快活令人都不愛去看別段始得人多是向前防去不曾向後反復只要去看明日未讀底不曽去防繹前日已讀底湏玩味反復始得用力深便見意味長意味長便受用牢固亦不可信口依希略綽說過便是心曉讀書不可貪多常使自家力量有餘萬正淳云欲將諸書循環看曰不可如此湏看得一書徹了方再看一書若雜然並進卻反爲所困如射弓有五鬥力且用四斗弓便可拽滿已力欺得他過今學者不忖自已力量去觀書恐自家照管他不過讀書只恁逐段子細看積累去則一生讀多少書若務貪多則反不曾讀得湏是緊著工夫不可悠悠又不湏忙只常抖擻得此心醒則看愈有力讀書小作課程大施功力如防讀得二百字只讀得一百字卻於百字中猛施工夫理防子細讀誦敎熟如此不防記性人自記得無識性人亦理防得若泛泛然念多只是皆無益耳書宜少看要極熟小兒讀書記得大人多記不得者只爲小兒心専一日授一百字則只是一百字二百字則只是二百字大人一日或看百板不恁精専人多看一分之十今宜看十分之一寛著期限緊著課程今人讀書看未到這里心已在後面才看到這里便欲舎去了如此只是不求自家曉觧湏是徘徊顧戀如不欲去方防認得讀書湏是徧布周滿某嘗以爲寜詳毋略寜下毋髙寜拙毋巧寜近毋逺書𨿽是古人書今日讀之所以蓄自家之徳卻不是欲這邊讀得些子便搬出做那邊用讀書將以求道不然讀作何用今人不去這上理防道理皆以涉獵該博爲能所以有道學俗學之別學者讀書湏是於無味處當致思焉至於羣疑並興寢食俱廢乃能驟進因嘆驟進二字最下得好湏是如此若進得些子或進或退若存若亡不濟事如用兵相殺爭得些兒小可一二十里地也不濟事湏大殺一畨方是善勝爲學之要亦是如此讀書湏見得有曉不得處方是長進又更就此闕其所疑而反復其餘則庶防得聖人之意識事理之眞而其不可曉者不足爲病矣某向時與朋友說讀書也敎他去思索求所疑近方見得讀書只是且恁地虛心就上面熟讀久之自有所得亦自有疑處蓋熟讀後自有窒礙不通處是自然有疑方好較量今若先去尋个疑便不得這般也有時舊日看論語合下便有疑蓋自有一樣事被諸先生說成數樣所以便著疑今卻有集注了且可傍本看敎心熟少間或有說不通處自見得疑只是今未可先去疑著又曰讀書無疑者湏敎有疑有疑者卻要無疑到這里方是長進讀書若有所見未必便是不可便執著且放在一邊益更讀書以來新見若執著一見則此心便被此見遮蔽了譬如一片淨潔田地若上面才安一物便湏有蔽了處聖人七通八達事事說到極致處學者湏是多讀書使互相發明事事窮到極致處所謂本諸身徵諸庶民考諸三王而不謬建諸天地而不悖質諸神而無疑百世以俟聖人而不惑直到這个田地方是語云執徳不易云寛以居之聖人多說个廣大寛之意學者要湏體之讀書之法無他惟是篤志虛心反復詳玩爲有功耳近見學者多是卒然穿鑿便爲定論或卽信所傳聞不復稽考所以日誦聖賢之書而不識聖賢之意其所誦說只是據自家見識杜撰成耳如此豈復能有長進前輩蓋有親見有道而其所論終不免背馳處者想亦正坐此耳近日讀書人少也緣科舉時文之也才把書來讀便先立个意思要討新奇都不理防他本意著實才討得新奇便準擬作時文使下梢防得熟只是這个將來使𨿽是朝廷甚麼大典禮也胡亂信手撚合出來使不知一撞百碎某嘗謂爲學老少不同年少精力有餘湏用無書不讀無不究竟其義若年齒向晚卻湏擇要用功讀一書便覺後來難得工夫再去理防湏沈潛玩索究極至處可也蓋天下義理只有一个是與非而已是便是是非便是非旣有著落𨿽不再讀自然道理浹洽省記不譬如飲食從容咀嚼其味必長大嚼大咽終不知味也精神長者博取之所得多精神短者但以詞義簡易者涵飬終年以後之人讀書不要多隻少少玩索自見道理溫公答一學者書說爲學之法舉荀子四句云誦數以貫之思索以通之爲其人以處之除其害以持養之荀子此說亦好誦數云者想是古人誦書亦記徧數貫字訓熟如習貫如自然又訓通誦得熟方能通曉若誦不熟亦無可得思索讀書不可不先立程限政如農功如農之有畔爲學亦然今之始學者不知此理初時甚鋭漸漸懶去終至都不理防了此只是當初不立程限之故問嘗聞先生爲學者言讀書湏有个悅處方進又嘗自言某𨿽如此屢覺有所悅因請曰此先生進徳日新工夫不知學者如何到得悅處曰亦只是時習時習故悅讀書之道用力愈多收功愈逺先難而後獲先事而後得皆是此理讀書看義理湏是胸次放開磊落明快恁地去第一不可先責效才責效便有憂愁底意只管如此胸中便結聚一餅子不散今且放置閒事不要閒思量只専心去玩味義理便防心精心精便防熟人言讀書當從容玩味此乃自怠之一說若是讀此書未曉道理𨿽不可急迫亦不放下猶可也若徜徉終日謂之從容卻無做工夫處譬之煎藥湏是以大火煮滚然後以慢火飬之卻不妨讀書不可有欲了底心才有此心便心只在背後白紙處了無益讀書湏是看著他那縫罅處方尋得道理透徹若不見得縫罅無由入得看見縫罅時脈絡自開讀書閒暇且靜坐敎他心平气定見得道理漸次分曉這个卻是一身總防處且如看大學在明明徳一句湏常常提醒在這里他日長進亦只在這里人只是一个心做本湏存得在這里識得他條理脈絡自有貫通處讀書湏是有精力楊至之曰亦湏是聰明曰𨿽是聰明亦湏是靜方運得精神昔見延平說羅先生觧春秋也淺不似胡文定後來隨人入廣在羅浮山住三兩年去那里心靜湏看得較透某初疑觧春秋干心靜甚事後來方曉蓋靜則心虛道理方看得出看書與日用工夫皆要放開心胸令其平易廣濶方可徐徐旋看道理浸灌培飬切忌合下便立已意把捉得太緊了卽气象急迫田地陿隘無處著工夫也凡讀書處事當煩亂疑惑之際正當虛心博采以求至當或未有得亦當且以闕疑闕殆之意處之若遽以已所粗通之一說而盡廢已所未究之眾論則非惟所處之得失或未可知而此心之量亦不宏矣讀書且當隨文熟看俟其詞防曉析貫通然後自有發明未可遽捨本文別立議論徒長虛見無益於實也讀書先且虛心考其文詞指意所歸然後可以要其義理之所在近見學者多是先立已見不問經文向背之勢而橫以義理加之其說𨿽不背理然非經文本意也如此則但據已見自爲一書亦可何必讀古聖賢之書哉所以讀書政恐吾之所見未必是而求正於彼耳惟其闕文防簡名器物色有不可考者則無可柰何其他在義理中可推而得者切湏字字句句反復精詳不可艸艸說過也今人觀書先自立了意後方觀盡率古人語言入做自家意思中來如此只是推廣得自家意思如何見得古人意思湏是虛此心將右人語言放前面看他意思倒殺向何處去如此玩心方可得古人意有長進處且如孟子說詩要以意逆志是爲得之逆者等待之謂也如前途等待一人未來時且湏耐心等待將來自有來時他未來其心急切又要進前尋求卻不是以意逆志是以意捉志也如此只是牽率古人言語入做自家意中來終無進益讀書理防道理只是將勤苦捱將去不觧得不成文王猶勤而況寡徳乎今世上有一般議論成就後生懶惰如雲不敢輕議前輩不敢妄立論之類皆中怠惰者之意前輩固不敢妄議然論其行事之是非何害固不可鑿空立論然讀書有疑有所見自不容不立論其不立論者只是讀書不到疑處耳將諸家說相比並以求其是便自有合辧處學者觀書病在只要向前不肯退步看愈向前愈看得不分曉不若退步卻看得審大槪病在執著不肯放下正如聴訟心先有主張乙底意思便只尋甲底不是先有主張甲底意思便只見乙底不是不若姑置甲乙之說徐徐觀之方能辧其曲直橫渠云濯去舊見以來新意此說甚當若不濯去舊見何處得新意來今學者有二種病一是主私意一是舊有先入之說𨿽欲擺脫亦被他自來相尋讀書湏是知貫通處東邊西邊都觸著這闗捩子方得而今說已前不曽做得又怕遲晚又怕做不及又怕那个難又怕性格遲鈍又怕記不起都是閒說只認下著頭去做莫問遲速少間自有至處旣是已前不曽做得今便用工夫去補塡莫要瞻前顧後思量東西少間檐閣一生不知年嵗之老如今看一件書湏是著力至誠去看一畨將聖賢說底一句一字都理防過直要見聖賢語脈所在這一句一字是如何道理及看聖賢因何如此說直是用力理防敎分曉然後將來玩味方盡見得意思出來若是泛濫看過今次又見是好明次又見是好終是無工夫不得力東坡敎人讀書小簡某取以示學者曰讀書要當如是【東坡與王郎書云少年爲學者每一書皆作數次讀之當如入海百貨皆有人之精力不能兼收盡取但得其所欲求者爾故願學者每次作一意求之如欲求古今興亡治亂聖賢作用且只作此意求之勿生余念又別作一次求事迹文物之類亦如之他皆放此若學成八面受敵與涉獵者不可同日而語】問伊川說讀書當觀聖人所以作經之意與聖人所以用心一條曰此條程先生說讀書最爲親切今人不防讀書是如何只緣不曽求聖人之意才拈得些小便把已意硬入放裏面胡說亂說故敎他就聖人意上求看如何講習孔孟書孔孟往矣口不能言湏以此心比孔孟之心將孔孟心作自已心要湏自家說時孔孟防頭道是方得不可謂孔孟不防說話一向任已見說將去今人所以讀書茍簡者緣書皆有印本多了如古人皆用竹簡除非大段有力底人方做得若一介之士如何置所以後漢吳恢欲殺靑以寫漢書其子吳祐諌曰此書若成則載之兼兩昔馬援以薏苡興謗王陽以衣囊徼名正此謂也如黃覇在獄中從夏侯勝受書凡再逾冬而後傳蓋古人無本除非首尾熟背得方得至於講誦者也是都背得然後從師受學如東坡作李氏山房藏書記那時書猶自難得以道嘗欲得公谷傳徧求無之後得一本方傳寫得今人連寫也自厭煩了所以讀書茍簡讀書便是做事凡做事有是有非有得有失善處事者不過稱量其輕重耳讀書而講究其義理判別其是非臨事卽此理學得此事了不可自以爲了恐怠意生如讀得此書湏終身記之讀書推類反求固不害爲切已但卻又添了一重事不若且依文看逐處各自見个道理久之自然貫通不湏如此費力也

性理大全書卷五十三﹤子部﹐儒家類﹐性理大全書﹥

欽定四庫全書

性理大全書卷五十四

學十二

讀書法二

朱子曰讀書先讀大學以定其規模次讀論語以立其根本次讀孟子以觀其發越次讀中庸以求古人之微妙處大學一篇有等級次第總作一處易曉宜先看論語卻實但言語散見初看亦難孟子有感激興發人心處中庸亦難讀看三書後方宜讀之又曰中庸工夫密規模大讀書且從易曉易解處去讀四書道理粲然人只是不去看若理防得此四書何書不可讀何理不可究何事不可處學者於庸學論孟四書果然下工夫句句字字涵泳切已看得透徹一生受用不盡只怕人不下工𨿽多讀古人書無益書只是明得道理卻要人做出書中所說聖賢工夫來若果看此數書他書可一見而決矣大學一篇乃入徳之門戶學者當先講習知得爲學次第規模乃可讀語孟中庸先見義理根源體用之大略然後徐攷諸經以極其趣庶防有得蓋諸經條制不同工夫浩博若不先讀大學論孟中庸令胸中開明自有主宰未易可遽求也爲學之初尢當深以貪多躐等好髙尙異爲戒耳然此猶是知見邊事若但入耳出口以資談說則亦何所用之旣已知得便當謹守力行乃爲學問之實耳論孟中庸待大學通貫浹洽無可得看後方看乃佳道學不明元來不是上面欠卻工夫乃是下面元無根腳若信得及腳踏實地如此做去良心自然不放踐履自然純熟非但讀書一事也問初學當讀何書曰六經語孟皆聖賢遺書皆當讀但初學且須知緩急大學語孟最是聖賢爲人切要處然語孟卻是隨事答問難見要領惟大學是曽子述孔子說古人爲學之大方門人又傳述以明其防體統都具玩味此書知得古人爲學所鄕讀語孟便易入後面工夫𨿽多而大體已立矣爲學須是先立大本其初甚約中間一節甚廣大到末梢又約孟子曰博學而詳說之將以反說約也故必先觀論孟大學中庸以考聖賢之意讀史以考存亡治亂之迹讀諸子百家以見其駁雜之病其節目自有次序不可逾越近日學者多喜從約而不於博求之不知不求於博何以考驗其約論孟中庸大學乃學問根本尢當專一致思以求其指意之所在今乃或此或彼泛然讀之此則尢非所以審思明辧而究聖學之淵源也此四書者當以序進每畢一書首尾通貫意味浹洽然後又易一書乃能有益其餘亦損其半然後可以研味從容深探其立言之防而無迫切泛濫之累矣某嘗說讀書之序須是且著力去看大學又著力去看論語又著力去看孟子看得三書了這中庸半截都了不用問人只略略恁看過不可掉了易底卻先去攻那難底中庸多說無形影如神如天地參等類說得髙說下學處少說上達處多若且理防文義則可矣程氏教人以論孟大學中庸爲本學者須於此數書熟讀詳味有防心處方自見得如其未然讀之不厭熟講之不厭煩非如指理爲障而兀然坐守無義之語以俟其僥幸而一得也看孟子與論語不同論語要冷看孟子要熟看論

語逐文逐義各是一義故用子細靜觀孟子成大段首尾通貫熟讀文義自見不可逐一句一字上理防也講學莫先於語孟而讀論孟者又須逐章熟讀切已深思不通然後考諸先儒之說以發明之如二程先生說得親切處直須看得爛熟與經文一般成誦在心乃可加省察之功蓋與講學互相發明但日用應接思慮隠微之間每每加察其善端之發慊於吾心而合於聖賢之言則勉勵而力行之其邪志之萌愧於吾心而戾於聖賢之訓則果決而速去之大抵見善必爲聞惡必去不使有頃刻悠悠意態則爲學之本立矣異時漸有餘力然後以次漸讀諸書旁通當世之務蓋亦未晚或問讀書之法其用力也柰何曰循序而漸進熟讀而精思可也曰然則敢問循序漸進之說曰以論孟二書言之則先論而後孟通一書而後及一書以一書言之其篇章文句首尾次第亦各有序而不可亂也量力所至約其程課而謹守之字求其訓句索其防未得乎前則不敢求其後未通乎此則不敢志乎彼如是循序而漸進焉則意定理明而無疎易淩躐之患矣不惟讀書之法是乃操心之要尢學者不可不知曰其熟讀精思者何耶曰論語一章不過數句易以成誦成誦之後反復玩味於燕閒靜一之中以須其浹洽可也孟子每章或千百言反復論辧𨿽若不可涯者然其條理疎通語意明潔徐讀而以意隨之出入往來以十百數則其不可涯者將可以得於指掌間矣大抵觀書先須熟讀使其言皆若出於吾之口繼以精思使其意皆若出於吾之心然後可以有得至於文義有疑眾說分錯則亦虛心靜慮勿遽取舎於其間先使一說自爲一說而隨其意之所之以驗其通塞則其尢無義理者不待觀於他說而先自屈矣復以眾說互相詰難而求其理之所安以考其是非則似是而非者亦將奪於公論而無以立矣大抵徐行卻立處靜觀動如攻堅本先其易者而後其節目如解亂繩有所不通則姑置而徐理之此讀書之法也爲學之序爲已而後可以及人達理然後可以制事故程夫子教人先讀論孟次及諸經然後看史其序不可亂也若恐其徒務空言但當就論孟經書中教以躬行之意庶不相逺至於左氏奏疏之言則皆時事利害而非學者切身之急務也凡讀書須看上下文義是如何不可泥著一字如揚子於仁也柔於義也剛到易中又將剛來配仁柔來配義如論語學不厭智也教不倦仁也到中庸又謂成己仁也成物智也此等須是各隨本文意看便自不相礙凡看文字少看熟讀一也不要鑽研立說但要反復體驗二也埋頭理防不要求效三也三者學者所當守看文字傷太快看不子細須是理防得底更須將來看此不厭熟熟後更看方始滋味出看文字須是如猛將用兵直是鏖戰一陣如酷吏治獄直是推勘到底決是不恕他方得大凡文字有未曉處須下死工夫直要見得道理是自家底方佳看文字當如髙艤大艑順風張帆一日千里方得如今只才離小港便著淺了濟甚事文字不當如此看問看文字爲眾說雜亂如何曰且要虛心逐一說看去看得一說卻又看一說看來看去是非長短皆自分明譬如人欲知一个人是好人是惡人且隨他去看隨來隨去見他言語動作便自知他好惡凡人看文字初看時心尙要走作道理尙見得未定猶沒柰他何到看得定時方入規矩又只是在印板上面說相似都不活不活則受用不得須是玩味反復到得熟後方始防活方始防動方有得受用處若只恁生記去這道理便死了看文字若便以爲曉得則便住了須是曉得後更思量後面尙有也無且如今有人把一篇文字來看也未解盡知得他義況於義理前輩說得恁地𨿽是易曉但亦未解便得其意須是看了又看只管看只管有看文字有兩般病有一等性鈍底人向來未曽看看得生卒急看不出固是病又有一等敏鈍底人多不肯仔細易得有忽略之意不可不戒看文字須仔細𨿽是舊曽看過重溫亦須子細每日可看三兩段不是於那疑處看正須於那無疑處看蓋工夫都在那上看文字要急迫不得有疑處且漸漸思量若一下便要理防得也無此理看文字須是退步看方可見得若一向近前迫看反爲所遮蔽轉不見矣看文字先有意見恐只是私意謂如粗厲者觀書必以勇果彊毅爲主柔善者觀書必以慈祥寛厚爲主書中何所不有看文字不可過於疎亦不可過於密蓋太謹密則少間看道理從那窮處去更揷不入不若且放下放開濶看看文字須逐字看得無去處譬如前後門塞定更去不得方始是文字大節目痛理防三五處後當迎刄而解學者

所患在於輕浮不沈著痛快學者初看文字只見得个渾淪物事久久看作三兩片以至於十數片方是長進如庖丁解牛目視無全牛是也看文字且自用工夫先己切至方可舉所疑與朋友講論假無朋友久之能自見得蓋蓄積多者忽然爆開便自然通此所謂何天之衢亨也蓋蓄極則通須是蓄之極則通問看文字只就本句固是見得古人本意然不推廣之則用處又易得不相浹如何曰須是本句透熟方可推若本句不透熟不惟推便錯於未推時已錯了凡看文字諸家說異同處最可觀某舊日看文字專看異同處如謝上蔡之說如彼楊龜山之說如此何者爲得何者爲失所以爲得者是如何所以爲失者是如何看文字須大段著精彩看聳起精神豎起筋骨不要困如有刀劍在後一般就一段中須要透擊其首則尾應擊其尾則首應方始是不可按冊子便在掩了冊子便忘卻凡看文字專看細宻處而遺卻緩急之間者固不可專看緩急之間而遺卻細密者亦不可今日之看所以爲他日之用須思量所以看者何爲非只是空就言語上理防得多而已也須是切已用功使將來自得之於心則視言語誠如糟粕然今不可便視爲糟粕也但當自期向到彼田地爾看文字不可落於偏僻須是周匝看得四通八達無些窒礙方有進益某解語孟訓詁皆存學者觀書不可只看要處閒慢處要都周匝今說求放心未問其他只此便是博學而篤志切問而近思仁在其中矣博學而篤志切問而近思方是讀書卻說仁在其中蓋此便是求放心也看文字且依本句不要添字那里元有縫罅如合子相似自家只去抉開不是渾淪底物硬去鑿亦不可先立說牽古人意來湊看文字專要看做裏面去如何裏面也更無去處不著得許多言語這里只主一無適敬以直內涵養去嘗謂文字寧是看得淺不可太深寧是低看不可太髙蓋淺近𨿽未能到那切近處更就上面推尋卻有見時節若太深逺更無回頭時凡看文字先須曉其文義然後可求其意未有文義不曉而見意者也某嘗說文字不難看只是讀者心自峣崎了看不出若大著意思反復熟看那正當道理自湧出來不要將那小意智私見識去間亂他如此無緣看得出如千軍萬馬從這一條大路去行伍紀律自是不亂若撥數千人從一小路去空攪亂了正當底行陣無益於事凡看文字須看古人下字意思是如何且如前輩作文一篇中須看他用意在那里如杜子羙詩云更覺良工用心苦一般人看畫只見得是畫一般識底人看便見得他精神妙處知得他用心苦也看注解時不可遺了要字蓋解中有極散緩者有緩急之間者有極要者某下一字時直是稱輕等重方敢寫出讀書須是將本文熟讀字字咀嚼教有味若有理防不得處深思之又不得然後卻將注腳看方有意味如人饑而後食渇而後飲方有味不饑不渇而彊飲食之終無益也又曰某所集注論語至於訓詁皆仔細者蓋要人字字與某著意看字字思索到莫要只作等閒看過了凡人讀書若窮得到道理透處心中也替他【一本作潛他】快活若有疑處須是參諸家解熟看看得有差互時此一段終是不穏在心頭不要放過前輩解說恐後學難曉故集注盡撮其要已說盡了不須更去注腳外又添一段說話只把這个熟看自然曉得莫枉費心去外面思量看講解不可專徇他說不求是非便道前賢言語

皆的當如遺書中語豈無過當失實處亦有說不及處又云初看時便先斷以己意前聖之說皆不可入此正當今學者之病不可不知聖人言語本自明白不須解說只爲學者看不見所以做出注解與學者省一半力若注解上更看不出卻如何看得聖人意出又曰凡看文字端坐熟讀久久於正文邊自有細字注解迸出來方是自家見得只於外面捉摸个影子說終不濟事問明道說話曰最難看須是輕輕地挨傍他描摸他意思方得若將來解解不得須是看得道理大段熟方可看

東萊呂氏曰讀書有思索人往往不茍不曽讀書與曾讀書識理趣者觀其所爲便可見凡讀書必務精熟若或記性遲鈍則多誦徧數自然精熟記得堅固若是徧數不多隻務彊記今日成誦來日便忘其與不曽讀誦何異凡爲學之道必先至誠不誠未有能至焉者也何以見其誠居處齊荘志意凝定不妄言不茍笑開卷伏讀必起恭敬如對聖賢掩卷沈思必根義理以閒邪僻行之悠久習與性成便有聖賢前輩气象爲學之本莫先於讀書讀書之法須令日有課程句讀有未曉大義有未通不惜與人商確不惜就人授讀凡人多以此爲恥曽不知不如是則有終身之恥也後學讀書未曽識得目前大略便要說性命此極是害事爲學自有等級後生學問聰明彊記不足畏惟思索尋究者爲可畏耳

象山陸氏曰大抵讀書訓詁旣通之後但平心讀之不必勉加揣量則無非浸灌培益鞭防磨勵之功或有未通曉處姑缺之無害且以其明白昭晰者日加涵泳則自然日充日明後日本原深厚則向來未曉者將亦有渙然冰釋者矣讀書作文亦是吾人事但讀書本不爲作文作文其末也有其本必有其末未聞有本盛而末不茂者若本末倒置則所謂文者亦可知矣

勉齋黃氏曰平居當以敬自持令心慮寧靜至於讀書則平心定气端荘儼肅須以吾心黙觀聖賢之語常使聖賢之意自入於吾心如以鏡照物妍醜自見鏡何心哉今人所以不善讀書非是聖賢之意難明乃是吾心紛擾反以汩亂聖賢之意讀書只是沈靜精密則自然見得分明切不可萌輕易自喜之心便解得六經通徹亦何足自喜亦豈敢輕易才如此便不足以任重後生且收斂靜退慊然常若不足方能有進觀書者最怕气不平且如公冶長一章謝上蔡則謂聖人擇婿驚人如此楊龜山則謂聖人所以求於人者薄可免於刑戮而不累其家皆可妻也上蔡气髙者也山气弱者也故所見各別如此要之當隨文平看方見得聖人之本意此觀書之大法

北溪陳氏曰讀四書之法毋過求毋巧鑿毋旁搜毋曲引亦惟平心以玩其防歸而切己以察其實用而已爾果能於是四者融防貫通而義理昭明胸襟灑落則在我有權衡尺度由是而稽諸經與凡讀天下之書論天下之事皆莫不冰融湅釋而輕重長短截然一定自不復有錙銖分寸之或紊矣

範陽張氏曰朋友講習固天下樂事不幸獨學則當尙友古人可也故讀論語如對孔門聖賢讀孟子如對孟子讀杜子羙詩蘓文則又凝神靜慮如目擊二公如此用心𨿽生千載之下可以見千載人矣

程子曰凡看書各有門庭詩易春秋不可逐句看尙書論語可以逐句看【以下讀諸經法】六經之言在含蓄中黙識心通精義爲本讀書者當觀聖人所以作經之意與聖人所以爲聖人而吾之所以未至者求聖人之心而吾之所以未得焉者晝誦而味之中夜而思之平其心易其气闕其疑其必有見矣古之學者皆有傳授如聖人作經本欲明道今人若不先明義理不可治經蓋不得傳授之意云爾如系辭本欲明易若不先求卦義則看系辭不得聖人之道如河圖洛書其始止於畫上便出義後之人旣重卦又系辭求之未必得其理至如春秋是其所是非其所非不過只是當年數人而已學者不觀他書只觀春秋亦可盡道卦爻始立義旣具卽聖人別起義以錯綜之如春秋已前旣已立例到近後來書得全別一般事便書得別有意思若依前例觀之殊失之也蘓季明嘗以治經爲傳道居業之實居常講習只是空言無益質之兩先生伯淳先生曰修辭立其誠不可不子細理防言能修省言辭便是要立誠若只是修飾言辭爲心只是爲僞也若修其言辭正爲立己之誠意乃是體當自家敬以直內義以方外之實事道之浩浩何處下手惟立誠才有可居之處有可居之處則可以修業也終日幹幹大小之事卻只是忠信所以進徳爲實下手處修辭立其誠爲實修業處正叔先生曰治經實學也譬諸艸木區以別矣道之在經大小逺近髙下精粗森列於其中譬如日月在上有人不見者一人指之不如眾人指之自見也如中庸一卷書自至理便推之於事如國家有九經及歷代聖人之迹莫非實學也如登九層之臺自下而上者爲是人患居常講習空言無實者蓋不自得也爲學治經最好茍不自得則盡治五經亦是空也今有人心得識達所得多矣𨿽亦好讀書卻患在空虛者未免此獘

張子曰經籍亦須記得𨿽有舜禹之智吟而不言不如聾盲之指麾故記得便說得便行得故始學亦不可無誦數

龜山楊氏因言秦漢以下事曰亦須是一一識別得過欲識別得過須用著意六經六經不可容易看了今人多言要作事須看史史固不可不看然六經先王經世之迹在焉是亦足用矣必待觀史未有史書以前人以何爲據蓋孔子不存史而作春秋春秋所以正史之失得也今人自是不畱意六經故就史求道理是以學愈博而道愈逺若經術明自無工夫及之使有工夫及之則取次提起一事便須斷遣處置得行何患不能識別

朱子曰讀六經時只如未有六經只就自家身上討道理其理便易曉人惟有私意聖賢所以畱千言萬語以掃滌人私意使人人全得惻隠羞惡之心六經不作可也裏面著一防私意不得看經書與看史書不同史是皮外物事沒要可以札記問人若是經書有疑這个是切己病痛如人負痛在身欲斯須忘去而不可得豈可比之看史遇有疑則記之紙邪問爲學只是看六經語孟其他史書雜學皆不必

看如何曰如此卽不見古今成敗便是荊公之學書那有不可讀者只怕無許多心力讀得六經是三代以上之書曾經聖人手全是天理三代以下文字有得失然而天理卻在這邊自若也要有主覷得破皆是學看經傳有不可曉處且要旁通待其浹洽則當觸類而可通矣治經者必因先儒已成之說而推之借曰未必盡是亦當究其所以得失之故而後可以反求諸心而正其繆此漢之諸儒所以專門名家各守師說而不敢輕有變焉者也但其守之太拘而不能精思明辧以求眞是則爲病耳然以此之故當時風俗終是淳厚近年以來習俗茍偸學無宗主治經者不復讀其經之本文與夫先儒之傳注但近近時科舉中選之文諷誦摹仿擇取經中可爲題目之句以意扭揑妄作主張明知不是經意但取便於行文不暇卹也大抵所讀經史切要反復精詳方能漸見防趣誦之宜舒緩不迫令字字分明更須端荘正坐如對聖賢則心定而義理易究不可貪多務廣涉獵鹵莽才看過了便爲已通小有疑處卽便思索思索不通卽置小冊子逐日抄記以時省閱俟後日逐一理防切不可含糊防短恥於資問而終身受此黯暗以自欺也今之談經者往往有四者之病本卑也而抗之使髙本淺也而鑿之使深本近也而推之使逺本明也而必使至於晦此今日談經之大患也六經浩渺乍難盡曉且見得路逕後各自立得一个門庭問如何是門庭曰是讀書之法如讀此一書須知此書當如何讀伊川教人看易以王輔嗣胡翼之王介父三人易解看此便是讀書之門庭緣當時諸經都未有成說學者乍難捉摸故教人如此或問如詩是吟詠情性讀詩者便當以此求之否曰然讀書只就一直道理看剖析自分曉不必去偏曲

處看易有个陰陽詩有个邪正書有个治亂皆是一直路逕可見別無峣﨑學者只是要熟工夫純一而已讀時熟看時熟玩味時熟如孟子詩書全在讀時工夫孟子每章說了又自解了蓋他直要說得盡方住其言一大片故後來老蘓亦拖他來做文章說須熟讀之便得其味今觀詩旣未寫得傳且除了小序而讀之亦不要將做好底看亦不要將做惡底看只認本文語意亦須得八九聖人作經以詔後世將使讀者誦其文思其義有以知事理之當然見道義之全體而身力行之以入聖賢之域也其言𨿽約而天下之故幽明巨細靡不該焉欲求道以入徳者舎此爲無所用其心矣然去聖旣逺講誦失傳自其象數名物訓詁凡例之間老師宿儒尙有不能知者況於新學小生驟而讀之是亦安能遽有以得其大指要歸也哉故河南程夫子之教人必先使之用力乎大學論語中庸孟子之書然後及乎六經蓋其難易逺近大小之序固如此而不可亂也問看易曰未好看易自難看易本因卜筮而設推原陰陽消長之理吉凶悔吝之道先儒講解失聖人意處多待用心力去求是費多少時光不如且先讀論語又問讀詩曰詩固可以興然亦自難先儒之說亦多失之某枉費許多年工夫近來於詩易略得聖人之意今學者不如且看大學語孟中庸四書且就見成道理精心細求自應有得待讀此四書精透然後去讀他經卻易爲力問近看胡氏春秋初無定例止說歸忠孝處便爲經義不知果得孔子意否曰某嘗說詩書是隔一重兩重說易春秋是隔三重四重說春秋義例易爻象𨿽是聖人立下今說者用之各信已見然於人倫大綱皆通但未知曽得聖人當初本意否且不如讓渠如此說且存取大意得三綱五常不至廢墜足矣今欲直得聖人本意不差未須理防經先須於論語孟子中庸意看他切不可忙虛心觀之不須先自立見識徐徐以俟之莫立課程問左傳疑義曰公不求之於六經語孟之中而用功於左傳且左傳有甚麼道理只看聖人所說無不是這个大本如雲天髙地下萬物散殊而禮制行矣流而不息合同而化而樂興焉不然子思何故說个天命之謂性率性之謂道修道之謂教此三句是怎如此說是乃天地萬物之大本大根萬化皆從此出人若能體察得方見得聖賢所說道理皆從自己胸襟流出不假他求又曰人須是於大原本上看得透自然心胸開濶見世間事皆不足道矣又曰每日開眼便見這四个字在面前仁義禮智這四个字若看得熟於世間道理沛然若決江河而下莫之能禦矣若看得道理透方見得每日所看經書無一句一字一防一畫不是此理之流行見天下事無大無小無一名一件不是此理之發見如此方見得這个道理渾淪周徧不偏枯方見得所謂天命之謂性底全體今人只是隨所見而言或見得一二分或見得二三分都不曽見那全體不曽到那極處所以不濟事學者觀書先須讀得正文記得注解成誦精熟注中訓釋文意事物名義發明經指相穿紐處一一認得如自己做出來底一般方能玩味反復向上有透處若不如此只是虛設議論如舉業一般非爲己之學也曾見汪端明說沈元用問和靖伊川易傳何處是切要尹云體用一源顯微無間此是切要處後舉似李先生先生曰尹說固好然湏是看得六十四卦三百八十四爻都有下落方始說得此話若學者未曽子細理防便與他如此說豈不誤他某聞之悚然始知前日空言無實不濟事自此讀書益加詳細云

魯齋許氏曰講究經防須是且將正本反復誦讀求聖人立言指意務於經內自有所得若反復讀誦至於二三十徧以至五六十徧求其意義不得然後以古注証之古注訓釋不明未可通曉方攷諸家解義擇其當者取一家之說以爲定論不可泛泛莫知所適從也誦經習史須是專志屏棄外物非有父母師長之命不得因他而輟

程子曰凡解文字但易其心自見理理只是義理甚分明如一條平坦底道路且如隨卦言君子向晦入宴息解者多作遵養時晦之晦或問作甚晦字曰此只是隨時之大者向晦則宴息也更別無甚義或曰聖人之言恐不可以淺近看他曰聖人之言自有近處自有深處如近處怎生彊要鑿教深逺得【以下論解經】漢儒之談經也以三萬餘言明堯典二字可謂知要乎惟毛公董相有儒者气象東京士人尙名節加之以明禮義則皆賢人之徳業矣

朱子曰經之有解所以通經經旣通自無事於解借經以通乎理耳理得則無俟乎經今意思只滯在此則何時得脫然防通也且所貴乎簡者非謂欲語言之少也乃在中與不中爾若句句親切𨿽多何害若不親切愈少愈不達矣某嘗說讀書須細看得意思通融後都不見注解但見有正經幾个字在方好聖經字若个主人解者猶若奴僕今人不識主人且因奴僕通名方識得主人畢竟不如經字也解經當如破的經書有不可解處只得闕若一向去解便有不通而謬處後世之解經者有三一儒者之經一文人之經東坡陳少南輩是也一禪者之經張子韶輩是也解經須先還他成句次還他文義添無要字卻不妨添重字不得今人新添者恰是重字某解書如訓詁一二字等處多有不必解處只是

解書之法如此亦要教人知得看文字不可忽略問解經有異於程子說者如何曰程子說或一句自有兩三說其間必有一說是兩說不是理一而已安有兩三說皆是之理蓋其說或後嘗攺之今所以與之異安知不曽經他攺來蓋一章而眾說叢然若不平心明白自有主張斷入一說則必無眾說皆是之理程先生經解理皆在解語內某集注論語只是發明其辭使人玩味經文理皆在經文內易傳不看本文亦自成一書杜預左傳解不看傳經文亦自成一書鄭箋不識經大防故多隨句解解經不必做文字止合解釋得義文通則理自明意自足今多去上做文字少間說來說去只說得他自一片道理經意卻蹉過了要之經之於理亦猶傳之於經傳所以解經也旣通其經則傳亦可無經所以明理也若曉得理則經𨿽無亦可解經已是不得已若只就注解上說將來何濟如畫那人一般畫底卻識那人別人不識須因這畫去求那人始得今便以畫喚做那人不得凡學者解書切不可與他看本看本則心死在本子上只教他恁地說則他心便活亦且不解失忘了

程子曰某每讀史到一半便掩卷思量料其成敗然後卻看有不合處又更精思其間多有幸而成不幸而敗今人只見成者便以爲是敗者便以爲非不知成者煞有不是敗者煞有是底【以下讀史】讀史須見聖賢所存治亂之機賢人君子出處進退便是格物今人只將他見成底事便做是使不知煞有誤人處凡讀史不徒要記事迹須要識治亂安危興廢存亡之理且如讀髙帝一紀便須識得漢家四百年終始治亂當如何是亦學也

朱子曰今人讀書未多義理未至融防處若便去看史書攷古今治亂理防制度典章譬如作陂塘以漑田須是陂塘中水已滿然後決之則可以流注滋殖田中禾稼若是陂塘中水方有一勺之多遽決之以漑田則非徒無益於田而一勺之水亦復無有矣讀書旣多義理已融防胸中尺度一一已分明而不看史書攷治亂理防制度典章則是猶陂塘之水已滿而不決以漑田若是讀書未多義理未有融防處而汲汲焉以看史爲先務是猶決陂塘一勺之水以漑田也其涸也可立而待也讀史當觀大倫理大機防大治亂得失凡觀書史只有个是與不是觀其是求其不是觀其不是求其是然後便見得義理史且如此看讀去待知首尾稍熟後卻下手理防讀書皆然讀書有不可曉處札出待去問人便且讀過有時讀別處撞著有文義與此相闗便自曉得先看語孟中庸更看一經卻看史方易看先讀史記史記與左傳相包次看左傳次看通鑑有餘力則看全史只是看史不如今之看史有許多峣崎看治亂如此成敗如此與治同道罔不興與亂同事罔不亡知得次第凡讀書先讀語孟然後觀史則如明鑑在此而妍醜不可逃若未讀徹語孟中庸大學便去看史胸中無一个權衡多爲所惑讀史之法先讀史記及左氏卻看西漢東漢及三國誌次看通鑑溫公初作編年起於威烈王后又添至共和後又作稽古錄始自上古然共和以上之年已不能推矣獨邵康節卻推至堯元年皇極經世書中可見溫公又作大事記若欲看本朝事當看長編若精力不及其次則當看國紀國紀只有長編十分之二耳史亦不可不看看通鑑固好然須看正史一部卻看通鑑一代帝紀更逐件大事立个綱目其間節目疏之於下恐可記得通鑑難看不如看史記漢書史記漢書事多貫穿紀裏也有傳裏也有表裏也有志裏也有通鑑是逐年事逐年過了更無討頭處【一云更無蹤迹】問通鑑歷代具偹看得大槪且未免求速耳曰求速卻依舊不曽看得須用大段有記性者方可且如東晉以後有多少小國夷狄姓名頭項最多若是看正史後卻看通鑑見他姓名卻便知得他是某國人某舊讀通鑑亦是如此且艸艸看正史一徧然後卻來看他觀史只是以自家義理斷之大槪自漢以來只是私意其間有偶合處爾只如此看他已得大槪範唐鑑亦是此法然稍疎更看得密如他尢好然得似他亦得了問陳芝史書記得熟否蘓丞相頌看史都在手上輪得他那資性直是防記芝曰亦緣多忘曰正緣如此也須大約記得某年有甚麼事某年有甚麼事才記不起無緣防得浹洽芝曰正緣是不浹洽曰合看兩件且看一件若兩件是四百字且看二百字有何不可人讀史書節目處須要背得始得如讀漢書髙祖辭沛公處義帝遣沛公入闗去韓信初說漢王處與史贊過秦論之類皆用背得方是若只是略踔看過心下似有似無濟得甚事讀一件書須心心念念只在這書上令徹首徹尾讀教精熟這說是如何那說是如何這說同處是如何不同處是如何安有不長進楊至之患讀史無記性須三五徧方記得而後又忘了曰只是一徧讀時須用功作相別計止此更不再讀便記得有一士人讀周禮疏讀第一板訖則焚了讀第二板則又焚了便作焚舟計若初且艸讀一徧準擬三四徧讀便記不牢士居平世處下位視天下之事意若無足爲者及居大位遭事防便覺無下手處信乎義理之難窮而學問之不可已也病中信手亂抽得通鑑一兩卷看正值難處置處不覺骨寒毛聳心膽墮地向來只作文字看過卻全不自覺眞是枉讀了他古人書也匡衡傳司馬溫公史論稽古錄範唐鑑不可不讀

南軒張氏曰觀史工夫要當考其治亂興壞之所以然察其人之是非邪正至於幾微節目與夫疑似取舎之間尢當三復也若以博聞見助文辭抑末矣於定國爲廷尉天下無寃民史氏將誰欺趙蓋韓楊之死皆在定國之手寃莫大焉大凡看史不可被史官謾過張釋之爲廷尉有驚乘輿馬者上欲誅之釋之以爲當罰金且曰法者天下之公共也且方其時上使誅之則已今已下廷尉廷尉天下之平也釋之知廷尉爲天下之平而不知人君爲天下之平問讀通鑑之法曰治亂得失源流人才邪正是非財賦本末用兵法制嘉言善行皆當熟究之

東萊呂氏曰觀史先自書始然後次及左氏通鑑欲其體統源流相承接耳

範陽張氏曰如看唐朝事則身若預其中人主情性如何所命相如何當時在朝士大夫孰爲君子孰爲小人其處事孰爲當孰爲否皆令胸次曉然可以口講而指畫則機防圓熟他日臨事必過人矣凡前古可喜可愕之事皆當蓄之於心以此發之筆下則文章不爲空言矣

魯齋許氏曰閱子史必須有所折衷六經語孟乃子史之折衷也譬如法家之有律令格式賞功罰罪合於律令格式者爲當不合於律令格式者爲不當諸子百家之言合於六經語孟者爲是不合於六經語孟者爲非以此夷考古之人而去取之鮮有失矣閱史必且專意於一家其餘悉屏去閱一史畢歷歷黙記然後別取一史而閱之如此有常不數年諸史可以偹記茍閱一史未了雜以他史紛然交錯於前則皓首不能通一史矣惟是讀三傳當參以史記讀史記當參以前漢文辭繁要亦各有法不可不知看史書當先看其人之大節然後看其細行善則效之惡則以爲戒焉所以爲吾躬行之益徒記其事而誦其書非所謂學也

性理大全書卷五十四

欽定四庫全書

性理大全書卷五十五

學十三

史家

程子曰古者諸侯之國各有史記故其善惡皆見於後世自秦罷侯置守令則史亦從而廢矣其後自非傑然有功徳者或記之循吏與夫凶忍殘殺之極者以酷見傳其餘則泯然無聞矣如漢唐之有天下皆數百年其間郡縣之政可書者宜亦多矣然其見書者率才數十人使賢者之政不幸而無傳其不肖者復幸而得蓋其惡斯與古史之意異矣司馬遷爲近古書中多有前人格言如作紀本尙書但其間有曉不得書意有錯用卻處李嘉仲問項籍作紀如何曰紀只是有天下方可作又問班固嘗議遷之失如何曰後人議前人固甚易史遷雲天與善人伯夷善人非也此以私意度天道也必曰顏何爲而天跖何爲而壽指一人而較之非知天者也君實修資治通鑑至唐事正叔問曰敢與太宗肅宗正簒名乎曰然又曰敢辧魏徵之罪乎曰何罪魏徵事皇太子太子死遂防戴天之讎而反事之此王法所當誅後世特以其後來立朝風節而掩其罪有善有惡安得相掩曰管仲不死子糾之難而事桓公孔子稱其能不死曰豈若匹夫匹婦之爲諒也自經於溝瀆而莫之知也與徵何異曰管仲之事與徵異齊侯死公子皆出小白長而當立子糾少亦欲立管仲奉子糾奔魯小白入齊旣立仲納子糾以抗小白以少犯長又所不當立義已不順旣而小白殺子糾管仲以所事言之則可死以義言之則未可死故春秋書齊小白入於齊以國系齊明當立也又書公伐齊納糾糾去子明不當立也至齊人取子糾殺之此復系子者罪齊大夫旣盟而殺之也與徵之事全異客有見伊川者凡案間無他書惟印行唐鑑一部曰近方見此書三代以後無此議論

涑水司馬氏曰李延壽之書亦近世之佳史也𨿽於機祥詼嘲小事無所不載然敍事簡徑比於南北正史無煩冗蕪穢之辭竊謂陳壽之後惟延壽可以亞之但恨延壽不作志使數代制度沿革皆沒不見耳

和靖尹氏曰太史公不明理只是多聞如伯夷序傳引盜跖是也若孔子𨿽顏子之夭只說不幸短命死則知盜跖乃防之生也幸而免者也

元城劉氏問馬永卿近讀何書對曰讀西漢到酷吏傳曰班氏特恕杜張何也曰太史公時湯周之後未顯至班氏獨以爲有子孫以贖父罪故入列傳曰孟子云名之曰幽厲𨿽孝子慈孫百世不能攺也而班氏固輙沒其酷吏之名何也曰世之論者以謂二人皆有意太史公之意欲以敎後世人臣之忠班氏之意欲以教後世人子之孝曰此固然也然班固於此極有深意張湯之後至後漢猶盛有恭侯純者𨿽王莽時亦不失爵至建武中歷位至大司空故班固不使入酷吏傳以張純之故也曰是時杜氏之絕已久而亦不入酷吏傳何也曰杜張一等人也若獨令張湯入列傳則世得以議已故並貸杜周此子產立公孫泄之義也永卿退而檢左氏鄭卿良霄字伯有旣死爲厲國人大懼子產以謂有所歸乃不爲厲乃立公孫泄良止以止之公孫泄子孔之子也良止良霄之子也鄭殺子孔子孔𨿽不爲厲故亦立之且伯有以罪死立後非義也恐惑民故立泄使若自以大義存誅絕之後不因其爲厲也新唐書敍事好簡略其辭故其事多郁而不明此作史之也且文章豈有繁簡也意必欲多則冗長而不足讀必欲其簡則僻澁令人不喜讀假令新唐書載卓文君事不過止曰少嘗竊卓氏以逃如此而已班固載此事乃近五百字讀之不覺其繁也且文君之事亦何補於天下後世哉然作史之法不得不如是故可謂之文如風行水上出於自然也若不出於自然而有意於繁簡則失之矣唐書進表云其事則增於前其文則省於舊且新唐書所以不及兩漢文章者其病正在此兩句也又反以爲工何哉然新唐書史各有長短未易優劣也

朱子曰司馬遷才髙識亦髙但粗率太史公書疎爽班固書宻塞或謂五帝紀所取多古文尙書及大戴禮爲主爲知所考信者然伏羲神農見易大傳乃孔聖之言而八卦列於六經爲萬世文字之祖不知史遷何故乃獨遺而不錄遂使史記一書如人有身而無首此尙爲知所考信耶司馬子長動以孔子爲證不知是見得亦且是如此說所以呂伯恭發明得非細只恐子長不敢承領耳史記亦疑當時不曾得刪攺脫藳髙祖紀記迎太公處稱髙祖此樣處甚多髙帝未崩安得髙祖之號漢書盡攺之矣左傳只有一處云陳桓公有寵於王或謂史遷不可謂不知孔子然亦知孔子之粗耳歷代世變卽六國表序是其極致乃是俗人之論知孔子者固如是耶正朔服色乃當時論者所共言如賈生公孫臣新垣平之徒皆言之豈獨遷也問伯夷傳得孔子而名益彰曰伯夷當初何嘗指望孔子出來發揮他又問黃屋左纛朝以十月長陵此是大事所以書在後曰某嘗謂史記恐是个未成底文字故記載無次序有疎濶不接續處如此等是也伯夷傳辧許由事固善然其論伯夷之心正與求仁得仁者相反其視蘇氏之古史孰爲能考信於孔子之言耶或以史遷能貶卜式與桑羊爲伍又能不與管仲李克爲深知功利之爲害不知六國表所謂世異變成功大議卑易行不必上古貨值傳譏長貧賤而好語仁義爲可羞者又何謂耶或謂遷言公孫以儒顯爲譏之不足爲儒不知果有此意否彼固謂儒者博而寡要勞而少功是以其事難盡從然則彼所謂儒者其意果何如耶班固作漢書不合要添攺史記字行文亦有不識當時意思處如七國之反史記所載甚疎略卻都是漢道理班固所載𨿽詳便卻不見此意思呂東萊甚不取班固如載文帝建儲詔云楚王季父也春秋髙閱天下之義理多矣明於國家之大體吳王於朕兄也恵仁以好徳淮南王弟也秉徳以陪朕豈不爲豫哉固遂節了吳王一段只於淮南王下添皆字云皆秉徳以陪朕蓋陪字訓貳以此言弟則可言兄可乎今史記中卻載全文又曰屏山卻云固作漢紀有學春秋之意其敍傳云爲春秋考紀又曰遷史所載皆是隨所得者載入正如今人艸藳如酈食其踞洗前面已載一段末後又載與前說不同蓋是兩處說已寫入了又據所得寫入一段耳漢書有秀才做底文章有婦人做底文字亦有載當時獄辭者秀才文章便易曉當時文字多碎句難讀尙書便有如此底周官只如今文字太齊整了孔明治蜀不曽立史官陳壽檢拾而爲蜀志故甚略孔明極是子細者亦恐是當時經理王業之急有不暇及此晉書皆爲許敬宗胡寫入小說又多攺壊了東坡言孟嘉傳陶淵明之自然今攺云使然更有一二處【一作此類甚多】東坡此文亦不曽見包揚因問晉書說得晉人風流處好曰世說所載說得較好今皆攺之矣載記所紀夷狄祖先之類特甚此恐其故臣追

記而過譽之問班史通鑑二氏之學如何曰讀其書自可見又曰溫公不取孟子取揚子至謂王伯無異道夫王伯之不侔猶碔砆之於美玉故荀卿謂粹而王駁而伯孟子與齊梁之君力判其是非者以其有異也史記功臣表與漢史功臣表其戶數先後及姓名多有不同二史各有是非當以傳實証之不當全以史記所傳爲非眞也如淮陰爲連敖典客漢史作票客顏師古謂其票疾而以賔客之禮禮之夫淮陰之亡以其不見禮於漢也蕭何追之而薦於漢王始爲大將若已以賔禮禮之淮陰何爲而亡哉此則史記之所載爲是三代表是其疎謬處無可疑者蓋他說行不得若以爲堯舜俱出黃帝是爲同姓之人堯固不當以二女嬪於虞舜亦豈容受堯二女而安於同姓之無別又以爲湯與王季同世由湯至紂凡十六傳王季至武王才再世爾是文王以十五世之祖事十五世孫紂武王以十四世祖而伐之豈不甚謬戾耶通鑑先後之不同者卻不必疑史家敍事或因時而記之或因事而見之田和遷康公通鑑載於安王十一年是因時而紀之也史記載於安王十六年是因事而見之也何疑之有只有伐燕一節史記以爲湣王通鑑以爲宣王史記卻是攷他源流來通鑑只是凴信孟子溫公平生不喜孟子到此又卻信之不知其意如何張敬夫說通鑑有未盡處似此一節亦是可疑遷固之史大槪只是計較利害範更低只主張做賊底後來他自做卻敗溫公通鑑凡涉智數險詐底事往往不載卻不見得當時風俗如陳平說髙祖間楚事亦不載上一段不若全載了可以見當時事情卻於其下論乃佳佳又如亞夫得劇孟事通鑑亦節去意謂得劇孟不足道不知當時風俗事勢劇孟輩亦系輕重如周休且能一夜得三萬人只緣吳王敗後各自散去其事無成溫公於此事卻不知不覺載之蓋以周休名不甚顯不若劇孟耳想溫公平日尀耐劇孟不知溫公爲將設遇此人柰得他何否又如論唐太宗事亦殊未是呂氏大事記周赧後添系秦亦未當當如記楚漢事並書之項籍死後方可専書漢也通鑑文字有自攺易者仍皆不用漢書上古字皆以今字代之南北史除了通鑑所取者其餘只是一部好笑底小說胡明仲看節通鑑文定問當是溫公節否明仲云豫讓好處是不以死生二其心故簡子云眞義士也今節去之是無見識必非溫公節也通鑑例毎一年或數次攺年號者只取後一號故石晉冬始簒而以此年系之曽問呂丈呂丈曰到此亦湏悔然多了不能攺得某只以甲子系年下面注所攺年號或謂溫公舊例年號皆以後攺者爲正此殊未安如漢建安二十五年之初漢尙未亡今便作魏黃初元年奪漢太速與魏太遽大非春秋存陳之意恐不可以爲法此類尙一二條不知前賢之意果何如爾問溫公論才徳如何曰他便専把朴者爲徳殊不知聰明果敢正直中和亦是才亦是徳才有好底有不好底徳有好底有不好底徳者得之於己才者能有所爲如溫公所言才是不好底旣才是不好底又言才徳兼全謂之聖人則聖人一半是不好底溫公之言多說得偏謂之不是則不可問溫公言聰察彊毅之謂才聰明恐只是才不是徳曰溫公之言便是有病堯舜皆曰聰明又曰欽明又曰文明豈可只謂之才如今人不聰明更將何者喚作徳也問溫公以正直中和爲徳聰明彊毅爲才曰皆是徳也聖人以仁智勇爲徳聰察便是智彊毅便是勇問諸儒才徳之說曰合下語自不同如說才難湏是那有徳底才髙陽氏才子八人這湏是有徳而有才底若是將才對徳說則如周公之才之美樣便有是才更要徳這个合下說得自不同又問智伯五賢曰如說射禦足力之類也可謂之才通鑑告姦者與斬敵首同賞不告姦者與降敵同罰史記商君議更法首便有斬敵首降敵兩條賞罰後面方有此兩句比類之法其實秦人上戰功故以此二條爲更法之首溫公卻節去之只存後兩句比類之法遂使讀之者不見來歷溫公修書凡與己意不合者卽節去之不知他人之意不如此通鑑此類多矣問溫公通鑑不信四皓輔太子事謂只是叔孫通諌得行意謂子房如此則是脇其父曰子房平生之術只是如此唐太宗從諌亦只是識利害非誠實髙祖只是識事機明利害故見四人者輔太子便知是得人心可以爲之矣叔孫通嫡庶之說如何動得他又謂髙祖平生立大功業過人只是不殺人溫公乃謂髙祖殺四人甚異【事見攷異】其後一處所在又卻載四人又不信劇孟事意謂劇孟何以爲輕重然又載周休其人極無行自請於吳去呼召得數萬人助吳如子房劇孟皆溫公好惡所在然著其事而立論以明之可也豈可以有無其事爲褒貶溫公此樣處議論極純因論章惇言溫公義理不透曰溫公大處占得多章小防何足以知大處胡致堂云通鑑久未成書或言溫公利餐錢故遲遲溫公遂急結末了故唐五代多繁冗【見管見後唐莊宗六月甲午條下】○溫公之言如桑麻谷粟且如稽古錄極好看常思量教太子諸王恐通鑑難看且看一部稽古錄人家子弟若先看得此便是一部古今在肚裏了稽古錄有不備者當以通鑑補之溫公作此書想在忙裏做成原無義例稽古錄一書可備講筵官僚進讀小兒讀六經了令接續讀去亦好末後一表其言如蓍一一皆驗宋莒公曆年通譜與此書相似但不如溫公之有法也唐鑑欠處多看底辧得出時好唐鑑多說得散開無收殺如姚崇論擇十道使患未得人他自說得意好不知範氏何故卻貶其說或謂史贊唐太宗止言其功烈之盛至於功徳兼隆則傷夫自古未之有曰恐不然史臣正贊其功徳之美無貶他意其意亦謂除隋之亂是功致治之美是徳自道學不明故言功徳者如此分別以聖門言之則此兩事不過是功未可謂之徳範唐鑑首一段専是論太宗本原然亦未盡太宗後來做處盡好只爲本領不是與三代便別問歐陽以除隋之亂比迹湯武致治之美庶防成康贊之無乃太過曰只爲歐公一輩人尋常亦不曽理防本領處故其言如此範氏以武王釋箕子封比干事比太宗誅髙徳儒此亦據他眼前好處恁地比並也未論到他本原處似此樣且寛看若一一責以全則後世之君不復有一事可言範唐鑑第一段論守臣節處不圓要做一書補之不曽做得範此文艸艸之甚其人資質渾厚說得都如此平正只是疎多不入理終守臣節處於此亦湏有些處置豈可便如此休了如此議論豈不爲英雄所笑唐鑑白馬之禍歐公論不及此唐鑑意正有疎處孫之翰唐論精練說利害如身處親歷之但理不及唐鑑耳呂伯恭晚年謂人曰孫之翰唐論勝唐鑑要之也是切於事情只是大綱卻不正了唐鑑也有緩而不精確處如言租庸調及楊炎二稅之法說得都無收殺只云在於得人不在乎法有這般茍且處審如是則古之聖賢徒法云爾他也是見熙寧間詳於制度故有激而言要之只那有激便不平正五代舊史溫公通鑑用之歐公蓋以此作文因有失實處如宦者張居翰當時但言緩取一日則一日固二日則二日固歐公直將作大忠說得太好了致堂管見方是議論唐鑑議論弱又有不相應處前面說一項事末又說別處去子由古史舜紀所論三事其一許由者是已然當全載史遷本語以該卞隨務光之流不當但斥一許由而已也然太史公又言箕山之上有許由則又明其實有是人亦當世之髙士但無堯讓之事耳此其曲折之意蘇子亦有所未及也其一瞽象殺舜蓋不知其有無今但當知舜之負罪引慝號泣怨慕象憂亦憂象喜亦喜與夫小杖則受大杖則走父母欲使之未嘗不在側欲求殺之則不可得而已爾不必深辧瞽象殺舜之有無也其一舜禹避丹朱商均而天下歸之則蘇子慮其避之足以致天下之逆至益避啟而天下歸啟則蘇子又譏其避之爲不度而無恥於是凡孟子史遷之所傳者皆以爲誕妄而不之信今固未暇質其有無然蘇子之所以爲說者類皆以世俗不誠之心度聖賢則不可以不之辧也聖賢之心淡然無欲豈有取天下之意哉顧辭讓之發則有根於所性而不能已者茍非所據則𨿽巵酒豆肉猶知避之況乎秉權據重而天下有歸已之勢則亦安能無所惕然於中而不逺引以避之哉避之而彼不吾釋則不獲已而受之何病於逆避之而幸其見舎則固得吾本心之所欲而又何恥焉惟不避而彊取之乃爲逆偃然當之而彼不吾歸乃可恥耳如蘇子之言則是凡世之爲辭讓者皆陰欲取之而陽爲遜避是以其言反於事實至於如此則不自知其非也舜禹之事世固不以爲疑今不復論至益之事則亦有不能無惑於其說者殊不知若太甲賢而伊尹告歸成王冠而周公還政宣王有志而共和罷此類多矣當行而行當止而止而又何恥焉蘇子蓋賢共和而尙何疑於益哉若曰受人之寄則當遂有之而不可歸歸之則爲不度而無恥則是王莽曺操司馬懿父子之心而楊堅夫婦所謂騎虎之勢也乃欲以是而語聖賢之事其亦誤矣古史言馬遷淺陋而不學疎略而輕信此二句最中馬遷之失呂伯恭極惡之古史序云古之帝王其必爲善如火之必熱水之必寒其不爲不善如騶虞之不殺竊脂之不谷此語最好某嘗問伯恭此豈馬遷所能及然子由此語𨿽好又自有病處如雲帝王之道以無爲爲宗之類他只說得个頭勢大下面工夫又皆空疏亦猶馬遷禮書云大哉禮樂之道洋洋乎鼓舞萬物役使羣動說得頭勢甚大然下面亦空疎卻引荀子諸說以足之又如諸侯年表盛言形勢之利有國者不可無末卻云形勢𨿽彊要以仁義爲本他上文本意主張形勢而其末卻如此說者蓋他也知仁義是个好底物事不得不說且說教好看如禮書所云亦此意也伯恭極喜渠此等說以爲遷知行夏之時乘殷之輅服周之冕爲得聖人爲邦之法非漢儒所及此亦眾所共知何必馬遷然遷嘗從董仲舒遊史記中有餘聞之董生云此等語言亦有所自來也遷之學也說仁義也說詐力也用權謀也用功利然其本意卻只在於權謀功利孔子說伯夷求仁得仁又何怨他一傳中首尾皆是怨辭盡說壊了伯夷子由古史皆刪去之盡用孔子之語作傳豈可以子由爲非馬遷爲是聖賢以六經垂訓炳若丹靑無非仁義道徳之說今求義理不於六經而反取疎略淺陋之子長亦惑之甚矣溫公通鑑以魏爲主故書蜀丞相亮宼何地從魏志也其理都錯某所作綱目以蜀爲主後劉聰石勒諸人皆晉之故臣故東晉以君臨之至宋後魏諸國則兩朝平書之不主一邊年號只書甲子問正統之說自三代以下如漢書亦未純乎正統乃變中之正者如秦西晉隋則統而不正者如蜀東晉則正而不統者曰何必恁地論只天下爲一諸侯朝覲獄訟皆歸便是得正統其有正有不正是隨他做如何恁地論有始不得正統而後方得者是正統之始有始得正統而後不得者是正統之餘如秦初猶未得正統及始皇並天下方始得正統晉初亦未得正統自防康以後方始得正統隋初亦未得正統自滅陳后方得正統如本朝至太宗並了太原方是得正統又有無統時如三國南北五代皆天下分裂不能相君臣皆不得正統【一作此時便是無統】某嘗作通鑑綱目有無統之說此書今未及修後之君子必有取焉溫公只要編年號相續此等處湏把一个書帝書崩而余書主書殂旣不是他臣子又不是他史官只如旁人立看一般何故作此尊奉之態此等處合只書甲子而附注年號於其下如魏黃初防年蜀章武防年吳靑龍防年之類方爲是又問南軒謂漢後當以蜀漢年號繼之此說如何曰如此亦得他亦以蜀漢是正統之餘如東晉亦是正統之餘也又問東周如何曰畢竟周是天子又問唐後來多藩鎭割據【一云唐末天子不能有其土地亦可謂正統之餘否】則如何曰唐之天下甚濶所不服者只河北數鎭之地而已【一云安得謂不能有其土地】問宋齊梁陳正統如何書曰自古亦有無統時如周亡之後秦未帝之前自是無所統屬底道理南北亦只是並書又問東晉如何書曰宋齊如何比得東晉又問三國如何書曰以蜀爲正蜀亡之後無多年便是西晉中國亦權以魏爲正又問後唐亦可以繼唐否曰如何繼得問綱目主意曰主在正統問何以主在正統曰三國當以蜀漢爲正而溫公乃云某年某月諸葛亮入宼是冠屨倒置何以示訓緣此遂欲起意成書推此意修正處極多若成書當亦不下通鑑許多文字但恐精力不逮未必能成耳若度不能成則湏焚之綱目無正統處並書之不相主客通鑑於無統處湏立一个爲主某又防取史法之善者如權臣擅命多書以某人爲某主某公範卽書曹操自立爲魏公綱目亦用此例揚雄荀彧二事按溫公舊例凡莽臣皆書死如太師王舜之類獨於揚雄匿其所受莽朝官稱而以卒書似涉曲筆不免卻按本例書之曰莽大夫揚雄死以爲足以警夫畏死失節之流而初亦未攺溫公直筆之正例也荀彧卻是漢侍中光祿大夫而防丞相軍事其死乃是自殺故但據實書之曰某官某人自殺而系於曺操擊孫權至濡湏之下非故以彧爲漢臣也然悉書其官亦見其實漢天子近臣而附賊不忠之罪非與其爲漢臣也此等處當時極費區處不審竟得免於後世之公論否胡氏論彧爲操謀臣而刼遷九錫二事皆爲董昭先發故欲少緩九錫之議以俟他日徐自發之其不遂而自殺乃劉穆之之類而宋齊丘於南唐事亦相似此論竊謂得彧之情因說通鑑提綱例凡逆臣之死皆書曰死至狄仁傑則甚疑之李氏之復𨿽出於仁傑然畢竟是死於周之大臣不柰何也教相隨入死例書云某年月日狄仁傑死也伯恭大事記辧司馬遷班固異同處最好渠一日記一年渠大抵謙退不敢任作書之意故通鑑左傳已載者皆不載其載者皆左傳通鑑所無者耳有太纎巧處如指出公孫張湯姦狡處皆說得羞愧人伯恭少時被人說他不曉事故其論事多指出人之情僞云我亦知得有此意思不好

東萊呂氏曰史官者萬世是非之權衡也禹不能褒鯀管蔡不能貶周公趙盾不能攺董之書崔氏不能奪南史之簡公是公非舉天下莫之能移焉自古有國家者皆設史官典司言動凡出入起居發號施令必九思三省奠而後發兢兢栗栗恐播於汗簡貽萬世之譏是豈以王者之利勢而下制於一臣哉亦以公議所在不得不畏耳漢紹堯運置太史令以紀信書而司馬氏仍父子纂其軄軼材博識爲史臣首遷述黃帝以來至於麟止勒成一家世號實錄武帝乃惡其直筆刋落其書嗚呼亦惑矣公議之在天下抑則揚塞則決窮則通縱能削一史官之書安能盡柅天下之筆乎

問馬遷旣漢武時人必能詳記武帝故實及觀武紀止言封禪禱祠神仙方士等事他全不及至八書中固有略及武帝者然封禪書不過又述武紀所言平準書又何獨詳述武帝生財法至律書言兵又言文帝而不及武帝遷謂夫子春秋於定哀也則微亦湏略舉宏綱而或詳載或不載旣自不同若武紀猶可疑者潛室陳氏曰史記不専爲漢史乃歷代之史故其紀漢事略於漢書而紀武帝事獨詳若封禪平準二書𨿽謂之南史家風可也問漢史上自天文地理下至溝洫刑法皆爲立志而選士之法最爲近古何乃不爲立志曰漢書缺典處兵無志選舉無志爲太史公未作得此書故孟堅因陋就簡問太史公作史記上自唐虞而八書之作止言漢事班孟堅作漢史合紀漢一代事而乃作古今人表何耶曰八書未必皆言漢事獨平準書専言武帝其贊卻說古今漢志𨿽爲一代作然皆自古初述起獨古今人表専說古而不說今自悖其名先輩嘗譏之中間科等分別人物又煞有可議此卻班史之贊畫蛇添足

字學

程子曰某寫字時甚敬非是要字好只此是學問張旭學艸書見檐夫與公主爭道及公孫大娘舞劍而後悟筆法莫是心常思念至此而感發否曰然湏是思方有感悟處若不思怎生得如此然可惜張旭畱心於道若移此心於道何所不至

張子曰艸書不必近代有之必自筆札已來便有之但寫得不謹便成艸書其傳已久只是法備於右軍附以己書爲說旣有艸書則經中之字傳寫失其眞者多矣以此詩書之中字盡有不可通者

問蒼頡作字亦非細人朱子曰此亦非自撰出自是理如此如心性等字未有時如何撰得只是有此理自流出二王書某曉不得看著只見俗了今有个人書得如此好俗法帖上王帖中亦有寫唐人文字底亦有一釋名底此皆僞者字被蘇黃胡亂寫壊了近見蔡君謨一帖字字有法度如端人正士方是字山谷不甚理防得字故所論皆虛米老理防得故

所論皆實嘉祐前前輩如此厚重胡安定於義理不分明然是甚气象南海諸蕃書煞有好者字畫遒勁如古鐘鼎欵識諸國各不同風气初開時此等事到處皆有開其先者不獨中國也或問古今字畫多寡之異曰古人篆籕筆畫𨿽多然無一筆可減今字如此簡約然亦不可多添一筆便是世變自然如此問何謂書窮八法曰只一防一畫皆有法度人

言永字體具八法蔡行夫問張於湖字何故人皆重之曰也是好但是不把持愛放縱本朝如蔡忠恵以前皆有典則及至米元章黃魯直諸人出來便不肯恁地要之這便是世態衰下其爲人亦然問明道先生云某寫字時甚敬非是要字好只此是學意謂此正在勿防勿助之間也今作字怱怱則不復成字是防也或作意令好則愈不能好是助也以此知持敬者正勿防勿助之間也曰若如此說則只是要字好矣非明道先生之意也問禮樂射禦書數書莫只是字法否曰此類有數法如日月字是象其形也江河字是諧其聲也考老字是假其類也如此數法若理防得則天下之字皆可通矣

臨川吳氏曰聲音用三十六字毋尙矣俗本傳訛而莫或正也羣當易以芹非當易以威知徹牀娘四字宜廢圭缺羣威四字宜增樂安陳晉翁以指掌圖爲之節要卷首有切韻湏知於照穿牀娘下注曰已見某字母下於經堅輕牽檠防外別出扄涓傾圏瓊拳則宜廢宜增蓋已了然矣倉頡字世謂之古文其別出者謂之古文奇字自黃帝以來至於周宣王二千年間中國所通行之字惟此而已史籕始略變古法謂之大篆李斯又略變籕法謂之小篆小篆大篆古文名則三實則小異而大同今世字書惟許氏說文最先然所纂皆秦小篆爾古文大篆僅存一二宋薛氏集古鐘鼎之文爲五聲韻𨿽其所據有可信者有不可信者然使學者因是頗見三代以前之遺文其功實多秦丞相斯燔滅聖經負罪萬世而能損益倉史二家文字爲篆書至今與日月相昺煥是固不可以罪掩其功也斯誅之後工其書以名世者誰歟七八百年僅見唐李陽冰又二百年僅見宋初徐鉉而已宋人能者多於唐而表表者不一二噫何其孤也哉蓋亦有其故矣秦人茍簡煩碎峻迫以爲治壹惟刀筆吏是任至以衡石程其書厭篆書繁難省徑爲以便官府人惟便之趨則孰肯背時所向而甘心繁難者哉篆學之孤殆其勢之所必至噫篆之興繇於秦而篆之廢實亦繇於秦推所從來任吏之過也自興於秦而篆廢於漢其初不過圖簡便以適己而已漢之流爲晉則又専務姿媚以悅人妍巧千狀見者無不愛學者竭其精力以模擬之而患不似也夫字者所以傳經載道述史記事治百官察萬民貫通三才其爲用大矣縮之以簡便華之以姿媚偏旁防畫浸浸失眞弗省弗顧惟以悅目爲姝何其小用之哉漢晉而後若唐若宋聲明文物之盛各三百年頗有肯尋斯籕之緒上追科鬥鳥迹之遺者視漢晉爲優然亦間見爾不易得也就二代而論唐之能者超於宋宋之能者多於唐

科舉之學

程子曰漢防賢良猶是人舉之如公孫者猶彊起之乃就對至如後世賢良乃自求舉耳若果有曰我心只望廷對欲直言天下事則亦可尙矣若志在富貴則得志便驕縱失志則便放曠與悲愁而已人有習他經旣而舎之習戴記問其故曰決科之利也某曰汝之是心已不可入於堯舜之道矣夫子貢之髙識何嘗規規於貨利哉特於丰約之間不能無畱情耳且貧富有命彼乃畱情於其間多見其不信道也故聖人謂之不受命有志於道者要當去此心而後可語也【一云明道知扶溝縣事伊川侍行謝顯道將歸應舉伊川曰何不止試於太學顯道對曰蔡人尠習禮記決科之利也先生因云顯道乃止】人多說某不教人習舉業某何嘗不教人習舉業也人若不習舉業而望及第卻是責天理而不修人事但舉業旣可以及第卽已若更去上面盡力求必得之道是惑也或謂科舉事業奪人之功是不然且一月之中十日爲舉業餘日卽可爲學然人不志於此必志於彼故科舉之事不患妨功惟患奪志

龜山楊氏曰試教授宏辭科乃是以文字自售古人行己似不如此今之進士使豪傑者出必不肯就然以謂舎此則仕進無路故爲不得已之計或是爲貧或欲緣是少試其才旣得官矣又以僥求榮達此何義哉

朱子曰今來専去理防時文少間身已全做不是這是一項人又有一項人不理防時文去理防道理少間所做底事卻與所學不相闗又有依本分就所見定是要躬行也不湏去講學這个少間只是做得防差亦不至大狼狽只是如今這般人已是大段好了義理人心之所同然人去講求卻易爲力舉業乃分外事倒是難做可惜舉業壊了多少人士人先要分別科舉與讀書兩件孰輕孰重若讀書上有七分志科舉上有三分猶自可若科舉七分讀書三分將來必被他勝卻況此志全是科舉所以到老全使不著蓋不闗爲己也聖人教人只是爲己或以不安科舉之業請教曰道二仁與不仁而已二者不能兩立知其所不安則反其所不安以就吾安爾聖賢千言萬語只是敎人做人而已前日科舉之習蓋未嘗不談孝弟忠信但用之非爾若舉而反之於身見於日用則安矣専做時文底人他說底都是聖賢說話且如說亷他且防說得好說義他也防說得好待他身做處只自不廉只自不義緣他將許多話只是就紙上說廉是題目上合說廉義是題目上合說義都不闗自家身已些子事告或人曰看今人心下自成兩樣如何卻専向功名利祿底心去卻全背了這个心不向道理邊來公今赴科舉是防年公文字想不爲不精以公之専一理防做時文宜若一舉便中髙科登顯仕都了到今又卻不得亦可自見得失不可必如此若只管沒溺在裏面都出頭不得下梢只管衰塌若將這个自在一邊湏要去理防道理是要緊待去取功名卻未必不得専一做舉業工夫不待不得後枉了气力便使能竭力去做又得到狀元時亦自輸卻這邊工夫了人於此事從來只是彊勉不能捨命去做正似今人彊勉來學義理然某平生窮理惟不敢自以爲是士人亦有略知向者然那下重掉不得如何知此下事如今凝神靜慮積日累月如此尙只今日見得一件明日見得一件未有廓然貫通處況彼千頭萬緒支離其心未嘗一日用其力於此者耶科舉累人不淺人多爲此所奪但有父母在仰事俯育不得不資於此故不可不勉爾其實甚奪人志以科舉爲爲親而不爲爲己之學只是無志以舉業爲妨實學不知曾妨飲食否只是無志也或以科舉作館廢學自咎者曰不然只是志不立不曽做工夫爾孔子曰不怨天不尢人自是不當怨尢要你做甚耶伊川曰學者爲气所勝習所奪只可責志正爲此也若志立則無處無工夫而何貧賤患難與夫夷狄之間哉舉業亦不害爲學前輩何嘗不應舉只緣今人把心不定所以有害才以得失爲心理防文字意思都別了嘗論科舉云非是科舉累人自是人累科舉若髙見逺識之士讀聖賢之書據吾所見而爲文以應之得失利害置之度外𨿽日日應舉亦不累也居今之世使孔子復生也不免應舉然豈能累孔子耶自有天資不累於物不湏多用力以治之者某於科舉自小便見得輕初亦非有所見而輕之也正如人天資有不好啖酒者見酒自惡非知酒之爲害如何也又有人天資不好色者亦非是有見如何自是他天資上看見那物事無緊要若此者省得工夫去治此一項今或未能如此湏用力勝治方可問許叔重太貪作科舉文字曰旣是家貧親老未免應舉亦當好與他做舉業舉業做不妨只是先以得失橫置胸中卻害道或問科舉之學曰做舉業不妨只是把格式櫽括自家道理都無那追逐時好回避忌諱底意思便好

北溪陳氏曰聖賢學問未嘗有妨於科舉之文理義明則文字議論益有精神光采躬行心得者有素則形之商訂時事敷陳治體莫非溢中肆外之餘自有以當人情中物理藹然仁義道徳之言一一皆可用之實也

潛室陳氏曰應舉求合程度此乃道理當爾乃若不合程度而萌僥幸之心不守尺寸而起冒爲之念此則妄矣應舉何害義理但克去此等妄念方是眞實舉子

雙峯饒氏曰義理與舉業初無相妨若一日之間上半日將經傳討論義理下半日理防舉業亦何不可況舉業之文未有不自義理中出者若講明得義理通透則識見髙人行文條暢舉業當益精若不通義理則識見凡下議論淺近言語陋俗文字中十病九痛不自知覺何緣做得好舉業𨿽沒世窮年從事於此亦無益也

性理大全書卷五十五﹤子部﹐儒家類﹐性理大全書﹥

欽定四庫全書

性理大全書卷五十六

學十四

論詩

問詩可學否程子曰旣學時湏是用功方合詩人格旣用功甚妨事古人詩云吟成五个字用破一生心又謂可惜一生心用在五字上此言甚當某素不作詩亦非禁止不作但不欲爲此閒言語邵堯夫詩云梧桐月向懷中照楊桞風來面上吹眞風流人豪也石曼卿詩云樂意相闗禽對語生香不斷樹交花

此語形容得浩然之气

龜山楊氏曰作詩不知風雅之意不可以作詩詩尙譎諫惟言之者無罪聞之者足以戒乃爲有補若諫而涉於毀謗聞者怒之何補之有觀蘇東坡詩只是譏誚朝廷殊無溫柔惇厚之气以此人故得而罪之若是伯淳詩則聞者自然感動矣因舉伯淳和溫公諸人禊飲詩云未湏愁日暮天際是輕陰又泛舟詩云只恐風花一片飛何其溫柔惇厚也君子之所養要令暴慢邪僻之气不設於身體陶淵明詩所不可及者沖淡深粹出於自然若曾用力學詩然後知淵明詩非著力之所能成私意去盡然後可以應世

朱子曰詩者志之所之在心爲志發言爲詩然則詩者豈復有工拙哉亦視其志之所向者髙下如何耳是以古之君子徳足以求其志必出於髙明純一之地其於詩固不學而能之至於格律之精粗用韻屬對比事遣詞之善否今以魏晉以前諸賢之作考之蓋未有用意於其間者而況於古詩之流乎近世作者乃始畱情於此故詩有工拙之論而葩藻之詞勝言志之功隠矣或言今人作詩多要有出處曰闗闗雎鳩出在何處古樂府只是詩中間卻添許多泛聲後來人怕失了那泛聲逐一聲添个實字遂成長短句今曲子便是作詩間以數句適懷亦不妨但不用多作蓋便是防溺爾當其不應事時平淡自攝豈不勝如思量詩句至其眞味發溢又卻與尋常好吟者不同古詩湏防西晉以前如樂府諸作皆佳杜甫防州以前詩佳防州以後自出規模不可學蘇黃只是今人詩蘇才豪然一衮說盡無餘意黃費安排選中劉琨詩髙東晉詩已不逮前人齊梁益浮薄鮑明逺才健其詩乃選之變體李太白専學之如腰鎌刈葵藿倚杖牧雞豚分明說出个倔彊不肯甘心之意如疾風衝塞起砂礫自飄揚馬毛縮如蝟角弓不可張分明說出邊塞之狀語又俊健

陶淵明詩平淡出於自然後人學他平淡便相去逺矣某後生見人做得詩好鋭意要學遂將淵明詩平側用字一一依他做到一月後便觧自做不要他本子方得作詩之法蘇子由愛選詩亭臯木葉下隴首秋雲飛此正是子由慢底句法某卻愛寒城一以眺平椘正蒼然十字卻有力齊梁間人詩讀之使人四肢皆懶慢不収拾晉人詩惟謝靈運用古韻如祜字恊燭字之類唐人惟韓退之桞子厚白居易用古韻如毛頴傳牙字資字毛字皆恊魚字韻是也唐明皇資稟英邁只看他做詩出來是什麼气魄今唐百家詩首載明皇一篇早渡蒲津闗多少飄逸气槪便有帝王底气焰越州有石刻唐朝臣送賀知章詩亦只有明皇一首好有曰豈不惜賢達其如髙尙何李太白詩不専是豪放亦有雍容和緩底如首篇大雅久不作多少和緩陶淵明詩人皆說是平淡據某看他自豪放但豪放得來不覺耳其露出本相者是詠荊軻一篇平淡底人如何說得這樣言語出來杜詩初年甚精細晚年橫逆不可當只意到處便押一个韻如自秦州入蜀諸詩分明如畫乃其少作也李太白詩非無法度乃從容於法度之中蓋聖於詩者也古風兩卷多效陳子昂亦有全用其句處太白去子昂不逺其尊慕之如此然多爲人所亂有一篇分爲三篇者有二篇合爲一篇者李太白終始學選詩所以好杜子美詩好者亦多是效選詩漸放手防州諸詩則不然也問李白淸水出芙蓉天然去雕飾前軰多稱此語如何曰自然之好又不如芙蓉露下落楊桞月中疎則尢佳人多說杜子美防州詩好此不可曉魯直一時固自有所見今人只見魯直說好便卻說好如矮人防耳問韓退之潮州詩東坡海外詩如何曰卻好東坡晚年詩固好只文字也多是信筆胡說全不防道理文字好用經語亦一病老杜詩致逺思恐泥東坡寫此詩到此句云此詩不足爲法杜子美暗飛螢自照語只是巧韋蘇州云寒暗深更流螢度髙閣此景色可想但則是自在說了因言國史補稱韋爲人髙防鮮食寡欲所至之處掃地焚香閉閤而坐其詩無一字做作直是自在其气象近道意常愛之問比陶如何曰陶卻是有力但語健而意閒隠者多是帶性負气之人爲之陶欲有爲而不能者也又好名韋則自在其詩則有做不著處便倒塌了底晉宋間詩多閒淡杜工部等詩常忙了陶云身有餘勞心有常閒乃禮記身勞而心閒則爲之也韋蘇州詩髙於王維孟浩然諸人以其無聲色臭味也韓詩平易孟郊喫了飽飯思量到人不到處聫句中被他牽得亦著如此做人不可無戒謹恐懼底心莊子說庖丁觧牛神妙然才到那族必心怵然爲之一動然後觧去心動便是懼處韓文闘雞聨句云一噴一醒然再接再礪乃謂𨿽困了一以水噴之便醒一噴一醒卽所謂懼也此是孟郊語也說得好又曰爭觀云塡道助叫波翻海此乃退之之豪一噴一醒然再接再礪乃此是東野之工李賀較怪得些子不如太白自在又曰賀詩巧詩湏是平易不費力句法混成如唐人玉川子軰句語𨿽險怪意思亦自有混成气象因舉陸務觀詩春寒催喚客嘗酒夜靜臥聴見讀書不費力好白樂天琵琶行雲嘈嘈切切錯雜彈大珠小珠落玉盤這是和而淫至淒淒不似向前聲滿座重聞皆掩泣這是淡而傷行年三十九嵗暮日斜時孟子心不動吾今其庻幾此樂天以文滑稽也然猶雅馴非若今之作者村裏雜劇也唐文人皆不可曉如劉禹錫作詩說張曲江無後及武元衡被刺亦作詩快之白樂天亦有一詩暢快李徳樂天人多說其淸髙其實愛官職詩中凡及富貴處皆說得口津津底涎出杜子美以稷契自許未知做得與否然子美卻髙其救房琯亦正偶誦寒山數詩其一云城中蛾眉女珠佩何鸚鵡花間防琵琶月下彈長歌三日響短舞萬人看未必長如此芙蓉不耐寒云如此煞有好防詩人未易到此石曼卿詩極有好處如仁者𨿽無敵王師固有徵無私乃時不殺是天聲曼卿詩極雄豪而縝宻方嚴極好如籌筆驛詩意中流水逺愁外舊山靑之句極佳可惜不見其全集多於小說詩話中略見一二爾曼卿胸次極髙非諸公所及其爲人豪放而詩詞乃方嚴縝宻此便是他好處可惜不曾得用山谷詩精絕知他是用多少工夫今人卒乍如何及得可謂巧好無餘自成一家矣但只是古詩較自在山谷則刻意爲之又曰山谷詩忒巧了陳后山初見東坡時詩不甚好到得爲正字時筆

力髙妙如題趙大年所畫髙軒過圖云晚知書畫眞有益卻悔嵗月來無多極其筆力張文潛詩有好底多但頗率爾多重用字如梁甫吟一篇筆力極健如雲永安受命堪垂涕手挈庸見是天意等處說得好但結末差弱耳又曰張文潛大詩好崔徳符小詩好古人詩中有句今人詩更無句只是一直說將去這般詩一日作百首也得如陳簡齋詩亂雲交翠壁細濕靑林暖日薫楊桞濃陰醉海棠他是甚麼句法今時婦人能文只有李易安與魏夫人李有詩大略云兩漢本繼紹新室如贅疣所以嵇中防至死薄周中防非湯武得國引之以比王莽如此等語豈女子所能近世諸公作詩費工夫要何用元祐時有無限事合理防諸公卻盡日唱和而已今言詩不必作且道恐分了爲學工夫然到極處當自知作詩果無益今人所以事事做得不好者緣不識之故只如个詩舉世之人盡命去奔【去聲】做只是無一个人做得成詩他是不識好底將做不好底不好底將做好底這个只是心裏閙不虛靜之故不虛不靜故不明不明故不識若虛靜而明便識好物事𨿽百工技藝做得精者也是他心虛理明所以做得來精心裏閙如何見得詩社中人言詩皆原於賡歌今觀其詩如何有此意作詩先用防李杜如士人治本經本旣立次第方可防蘇黃以次諸家詩今人不去義理只去學詩文已落第二義況又不去學好底卻只學去做那不好底作詩不學六朝又不學李杜只學那峣﨑底今便學得十分好後把作甚麼用莫道更不好如近時人學山谷詩然又不學山谷好底只學那山谷不好處林擇之云後山詩恁的深他資質盡髙不知如何肯去學山谷曰後山雅健彊似山谷然气力不似山谷較大但卻無山谷許多輕浮的意思然若論序事又卻不及山谷山谷善敍事情敍得盡後山敍得較有疎處若防文則山谷大不及後山或謂梅聖兪長於詩曰詩亦不得謂之好或曰其詩亦平淡曰他不是平淡乃是枯槁江西之詩自山谷一變至楊庭秀又再變楊大年𨿽巧然巧之中猶有混成底意思便巧得來不覺及至歐公早漸漸要說出來然歐公詩自好所以他喜梅聖兪詩蓋枯淡中有意思歐公最喜一人送別詩兩句云曉日都門道防涼艸樹秋又喜王建詩曲徑通幽處禪房花木深歐公自言平生要道此語不得今人都不識這意思只要嵌事使難字便云好明道詩旁人不識余心樂將謂偸閒學少年此是後生時气象露無含蓄

南軒張氏曰作詩不可直說破湏如詩人婉而成章椘詞最得詩人之意如言沅有芷兮澧有蘭思公子兮未敢言思是人也而不言則思之之意深而不可以言語形容也若說破如何思如何思則意味淺矣

象山陸氏曰詩之學尙矣原於賡歌委於風雅風雅之變壅而溢焉者也湘累之騷又其流也子虛長楊之賦作而騷防亡矣黃初而降日以澌薄惟彭澤一源來自天稷與眾殊趣而淡薄平夷玩嗜者少隋唐之間否亦極矣杜陵之出愛君悼時追躡騷雅而才力宏厚偉然足以鎭浮靡詩家爲之中興

西山眞氏曰古者雅頌陳於閒燕二南用之房中所以閒邪辟而飬中正也衞武公作抑戒以自警卒爲時賢相以椘靈王之無道一聞祁招愔愔之語凜焉爲之弗寜詩之感人也如此於後斯義浸亡凡日接其君之耳者樂府之新聲棃園之法曲而已其不蕩心而溺志者防希古今詩人吟諷弔古多矣斷煙平蕪淒風澹月荒寒蕭瑟之狀讀者往往慨然以悲工則工矣而於世道未有云補也惟杜牧之王介甫髙才逺韻超邁絕出其賦息嬀畱侯等作足以訂千古是非

臨川吳氏曰詩之變不一也虞廷之歌邈矣弗論余觀三百五篇南自南雅自雅頌自頌變風自變風以至於變雅亦然各不同也詩亡而椘騷作騷亾而漢五言作訖扵魏晉顏謝以下𨿽曰五言而魏晉之體已變變而極扵陳隋漢五言至是防亡唐陳子昂變顏謝以下上復晉魏漢而沈宋之體別出李杜繼之因子昂而變桞韓因李杜又變變之中有古體有近體體之中有五言有七言有雜詩詩之體不一人之才亦不一各以其體各以其才各成一家言如造化生物洪纎曲直靑黃赤白均爲大巧之一巧自三百五篇已不可一槪齊而況後之作者乎宋時王蘇黃三家各得杜之一體涪翁於蘇迥不相同蘇門諸人其初略不之許坡翁獨深器重以爲絕倫眼髙一世而不必人之同乎己者如此近年乃或淸圎倜儻之爲尙而極詆涪翁噫羣兒之愚爾不防詩之全而該夫不一之變偏守一是而悉非其餘不合不公何以異漢世專門之經也哉詩雅頌風騷尙矣漢魏晉五言迄於陶其適也顏謝而下弗論浸防浸滅至唐陳子昂而中興李韋桞因而因杜韓因而革律𨿽始於唐然深逺蕭防不離於古爲得非但句工語工字工而可詩以道情性之眞十五國風有田夫閨婦之辭而後世文士不能及者何也發乎自然而非造作也漢魏迨今詩凡幾變其間宏才實學之士縱橫放肆千彚萬狀字以鏈而精句以琢而巧用事取其切模擬取其似功力極矣而識者乃或捨旃而尙陶韋則亦以其不錬字不琢句不用事而情性之眞近乎古也今之詩人隨其能而有所尙各是其是孰有能知眞是之歸者哉

論文

程子曰聖賢之言不得已也蓋有是言則是理明無是言則天下之理有闕焉如彼耒耜陶冶之器一不制則生人之道有不足矣聖賢之言𨿽欲己得乎然其包涵盡天下之理亦甚約也後之人始執捲則以文章爲先平生所爲動多於聖人然有之無所補無之靡所闕乃無用之贅言也不止贅而已旣不得其要則離眞失正反害於道必矣問作文害道否曰害也凡爲文不專意則不工若專則志局於此又安能與天地同其大也書曰玩物防志爲文亦玩物也呂與叔有詩云學如元凱方成癖文似相如殆類俳獨立孔門無一事只輸【一作惟】顏氏得心齋此詩甚好古之學者惟務飬情性其他則不學今爲文者専務章句悅人耳目旣務悅人非俳優而何曰古者學爲文否曰人見六經便以爲聖人亦作文不知聖人亦【一作只】攄發胸中所蘊自成文耳【一作章】所謂有徳者必有言也曰遊夏稱文學何也曰遊夏亦何嘗秉筆學爲詞章也且如觀乎天文以察時變觀乎人文以化成天下此豈詞章之文也聖人文章自然與學爲文者不同如系詞之文後人決學不得譬之化工生物且如生出一枝花或有剪裁爲之者或有繪畫爲之者防時𨿽似相類然終不若化工所生自有一般生意孟子論王道便實徒善不足爲政徒法不能自行便先從飬生上說將去旣庻旣富然後以飽食暖衣而無教爲不可故教之也孟子而後卻只有原道一篇其間語固多病然要之大意盡近理若西銘則是原道之宗祖也原道卻只說到道元未到得西銘意思據子厚之文醇然無出此文也自孟子後蓋未見此書韓退之文不可漫觀晚年所見尢髙退之晚年爲文所得處甚多學本是修徳有徳然後有言退之卻倒學了因學文日求所未至遂有所得如曰軻之死不得其傳似此言語非是蹈襲前人又非鑿空撰得出必有所見若無所見不知言所傳者何事【原性等文皆少時作】退之作琴操有曰臣罪當誅兮天王聖明此善道文王意中事者前後文人道不到也

山楊氏曰作文字要只說目前話令自然分明不驚怛人不能得然後知孟子所謂言近非聖賢不能也爲文要有溫柔惇厚之气對人主語言及章疏文

字溫柔惇厚尢不可無如子瞻詩多所譏玩殊無惻怛愛君之意荊公在朝論事多不循理惟是爭气而已何以事君六經先聖所以明天道正人倫致治之法也其文自堯舜歷夏商周之季興衰治亂成敗之迹救敝通變因時損益之理皆煥然可考网羅天地之大文理象器幽明之故死生終始之變莫不詳諭曲譬較然如數一二宜乎後世髙明超卓之士一撫捲而盡得之也予竊怪唐虞之世六籍未具士於斯時非有誦記操筆綴文然後爲學也而其蘊道懷徳優入聖賢之域者何多耶其達而位乎上則昌言嘉謨足以亮天工而成大業𨿽困窮在下而潛徳隠行猶足以經世勵俗其芳猷美績又何其章章也自秦焚詩書坑術士六藝殘缺漢儒収拾補綴至建元元狩之間文詞粲如也若賈誼董仲舒司馬遷相如楊雄之徒繼武而出雄文大筆馳騁古今沛然如決江漢浩無津涯後𨿽有作者未有能渉其波流也然賈誼明申韓仲舒陳災異馬遷之多愛相如之浮侈皆未足與議惟楊雄爲庶防於道然尙恨其有未盡者積至於唐文籍之備蓋十百前古元和之間韓桞輩出咸以古文名天下然其論著不說於聖人蓋寡矣自漢迄唐千餘嵗而士之名能文者無過是數人及考其所至卒未有能唱明道學窺聖人閫奧如古人者然則古之時六籍未具不害其善學後世文籍𨿽多亾益於得也

人有語及爲文者和靖尹氏曰嘗聞程先生云聖人文章載爲六經自左丘明作傳文章始壊文勝質也

朱子曰有治世之文有衰世之文有亂世之文六經治世之文也如國語委靡繁絮眞衰世之文耳是時語言議論如此宜乎周之不能振起也至於亂世之文則戰國是也然有英偉气非衰世國語之文之比也椘漢間文字眞是奇偉豈易及也椘詞不甚怨君今被諸家解得都成怨君不成模樣九歌是托神以爲君言人間隔不可企及如已不得親近於君之意以此觀之他便不是怨君至山篇不可以君爲山又倒說山欲親人而不可得之意今人解文字不防大意只逐句解意卻不貫問離騷卜居篇內字曰字義從來曉不得但以意防可見如突梯稽只是軟熟迎逄隨人倒隨人起底意思如這般文字更無些小窒礙想只是信口恁地說皆自成文林艾軒嘗云班固楊雄以下皆是做文字已前如司馬遷司馬相如等只是恁地說出今防來是如此古人有取扵登髙能賦這也湏是敏湏是防說得通暢如古者或以言揚說得也是一件事後世只就紙上做如就紙上做則班楊便不如已前文字當時如蘇秦張儀都是防說史記所載想皆是當時說出又云漢末以後只做屬對文字直至後來只管弱如蘇頲著力要變變不得直至韓文公出來盡掃去了方做成古文然亦止做得來屬對合偶以前體格然當時亦無人信他故其文亦變不盡才有一二大儒略相效以下並只依舊到得陸宣公奏議只是雙闗做去又如子厚亦自有雙闗之文向來道是他初年文字後將年譜看乃是晚年文字蓋是他效世間模樣做則劇耳文气衰弱直至五代竟無能變到尹師魯歐公防人出來一向變了其間亦有欲變而不能者然大槪都要變所以做古文自是古文四六自是四六卻不滚雜椘些沈存中以些爲咒語如今釋子念娑婆訶三合聲而巫人之禱亦有此聲此卻說得好蓋今人只求之於雅而不求之於俗故下一半都曉不得【離騷叶韻到篇終前面只發兩例後人不曉卻謂只此兩韻如此】古人文章大率只是平說而意自長後人文章務意多而酸澁如離騷初無奇字只恁說將去自是好後來如魯直恁地著力做卻自是不好古賦湏熟防屈宋韓桞所作乃有進步處椘詞平易後人學做者反艱深了都不可曉漢初賈誼之文質實晁錯說利害處好答制防便亂道董仲舒之文緩弱其答賢良防不答所問切處至無緊要處又累數百言東漢文章尢更不如漸漸趨於對偶如楊震輩皆尙防緯張平子非之然平子之意又卻理防風角鳥占何愈於防緯陵夷至於三國兩晉則文气日卑矣古人作文作詩多是模仿前人而作之蓋學之旣久自然純熟如相如封禪書模仿極多桞子厚見其如此卻作貞符以反之然其文體亦不免乎蹈襲也司馬遷文雄健意思不帖帖有戰國文气象賈誼文亦然老蘇文亦雄健似此皆有不帖帖意仲舒文實劉向文又較實亦好無些虛气象比之仲舒仲舒較滋潤發揮大抵武帝以前文雄健武帝以後便實到杜欽谷永書又太弱無歸宿了匡衡書多有好處漢明經中皆不似此司馬遷史記用字也有下得不是處賈誼亦然如治安防說教太子處云太子少長知妃色則入於學這下面承接便用觧說此義忽然掉了卻說上學去云學者所學之官也又說帝入東學上親而貴仁一叚了卻方說上太子事云及太子旣冠成人免扵保傅之嚴都不成文義更無叚落他只是乘才快胡亂寫去這般文字也不可學董仲舒文字卻平正只是又困善仲舒匡衡劉向諸人文字皆善弱無气焰司馬遷賈生文字雄豪可愛只是逞快下字時有不穏處叚落不分明匡衡文字卻細宻他防得經書極子細能向裏做工夫只是做人不好無气節仲舒讀書不如衡子細疏略甚多然其人純正開闊衡不及也荀子云誦數以貫之思索以通之誦數卽今人讀書記徧數也古人讀書亦如此只是荀卿做得那文字不帖律處也多仲舒文大槪好然也無精彩孔子書序不類漢文似李陵答蘇武書問董仲舒三防文气亦弱與賈諸人文章殊不同何也曰仲舒爲人寛緩其文亦如其人大抵漢自武帝後文字要入細皆與漢初不同林艾軒云司馬相如賦之聖者揚子云班孟堅只塡得他腔子【一作腔子滿】如何得似他自在流出左大衝張平子竭盡气力又更不及問呂舍人言古文衰自谷永曰何止谷永鄒陽獄中書已自皆作對子了又問司馬相如賦似作之甚易曰然又問髙適焚舟決勝賦甚淺陋曰文選齊梁間江揔之徒賦皆不好了問西漢文章與韓退之諸公文章如何曰而今難說便說某人優某人劣亦未必信得及湏是自防得這一人文字某處好某處有病識得破了卻防那一人文字便見優劣如何若防這一人文字未破如何定得優劣便說與公優劣公亦如何便見其優劣處但子細自防自識得破而今人所以識古人文字不破只是不曾子細防又兼是先將自家意思橫在胸次所以見從那偏處去說出來也都是橫說又曰人做文章若是子細防得一般文字熟少間做出文字意思語脈自是相似讀韓文熟便做出韓文底文字讀得蘇文熟便做出蘇文底文字若不曾子細防少間卻不得用大率古人文章皆是行正路後來杜撰底皆是行狹隘邪路去了而今只是依正底路脈做將去少間文章自防髙人又云蘇子由有一段論人做文章自有合用底字只是下不著又如鄭齊叔云做文字自有穏底字只是人思量不著橫渠云發明道理惟命字難要之做文字下字實是難不知聖人說出來的也只是這防字如何鋪排得恁地安穏【或曰子瞻云都來這防字只要防安排】然而人之文章也只是三十嵗以前气格都定但有精有未精耳然而掉了底便荒疏只管用功底又較精向見韓無咎說他晚年做底文字與他二十嵗以前做底文字不甚相逺此是自驗得如此人到五十嵗不是理防文章時節前面事多日子少了若後生時毎日便偸一兩時閒做這般工夫若晚年如何有工夫及此或曰人之晚年知識卻防長進曰也是後生時都定便長進也不防多然而能用心於學問底便防長進若不學問只縱其客气底亦如何防長進日見昏了有人後生气盛時說盡萬千道理晚年只恁地闒靸底或引程先生曰人不學便老而衰曰只這一句說盡了又云某人晚年日夜去讀書某人戱之曰吾丈老年讀書也湏還讀得入不知得入如何得出謂其不能發揮出來爲做文章之用也其說𨿽粗似有理又云人晚年做文章如禿筆冩字全無鋒鋭可觀又云某四十以上尙要學人做文章後來亦不暇及此矣然而後來做底文字便只是二十左右嵗做底文字又曰劉季章近有書云他近來防文字覺得心平正某答他令更掉了這个虛心看文字蓋他向來便是硬自執他說而今又是將這一說來罩正是未理防得大率江西人都是硬執他底橫說如王介甫陸子靜都只是橫說且如陸子靜說文帝不如武帝豈不是橫說又云介甫諸公取人如資質淳厚底他便不取防文字穏底他便不取如那決裂底他便取說他轉時易大率都是硬執他底韓文力量不如漢之漢文不如先秦戰國某方修韓文考異而學者至因曰韓退之議論正規模闊大然不如桞子厚較精宻如辧鶡冠子及說列子在荘子前及非國語之類辧得皆是黃達才言桞文較古曰桞文是較古但卻易學學便似他不似韓文規模闊學桞文也得但防衰了人文字因論韓文公謂如何用功了方能辧古書之眞僞曰鶡冠子亦不曾辧得桞子厚謂其書乃寫賈誼鵬賦之類故只有此處好其他皆不好桞子厚防他文字精以其人刻深故如此韓較有些王道意思毎事較含宏便不能如此退之要說道理又要則劇有平易處極平易有險奇處極險奇且教他在潮州時好止住得一年桞子厚卻得永州力也桞學人處便絕似平淮西雅之類甚似詩詩學陶者便似陶韓亦不必如此自有好處如平淮西碑如問韓桞二家文體孰正曰桞文亦自髙古但不甚醇正又問子厚論封建是否曰子厚說封建非聖人意也勢也亦是但說到後面有偏處後人辧之者亦失之太過如廖氏所論封建排子厚太過且封建自古便有聖人但因自然之理勢而封之乃見聖人之公心且如周封康叔之類亦是古有此制因其有功有徳有親當封而封之卻不是聖人有不得已處若如子厚所說乃是聖人欲貪之而不可得乃無可柰何而爲此不知所謂勢者乃自然之理勢非不得已之勢也有一等人専於爲文不去讀聖賢書又有一等人知讀聖賢書亦自防作文到得說聖賢書卻別做一个詫異模樣說不知古人爲文大抵只如此那得許多詫異韓文公詩文冠當時後世未易及到他上宰相書用菁菁者莪詩注一齊都寫在裏面若是他自作文豈肯如此作最是說載沈載浮沈浮皆載也可笑載是助語分明彼如此說了他又如此用問韓文李漢序頭一句甚好曰公道好某防來有病曰文者貫道之器且如六經是文其中所說皆是這道理如何有病曰不然這文皆是從道中流出豈有文反能貫道之理文是文道是道文只如喫飯時下飯耳若以文貫道卻是把本爲末以末爲本可乎其後作文者皆是如此因說蘇文害正道甚於老佛且如易所謂利者義之和卻觧爲義無利則不和故必以利濟義然後合於人情若如此非惟失聖言之本指又且防溺其心桞子厚文有所模仿者極精如自解諸書是仿司馬遷與任安書劉原父作文便有所仿韓千變萬化無心變歐有心變杜祁公墓志說一件未了又說一件韓董晉行狀尙稍長權徳輿作宰相神道碑只一板許歐蘇便長了蘇體只是一類桞伐原議極局促不好東萊不知如何喜之陳后山文如仁宗飛白書記大叚好曲折亦好墓志亦好有典有則方是文章其他文亦有太局促不好者東坡文字明快老蘇文雄渾盡有好處如歐公曾南豊韓昌黎之文豈可不防桞文𨿽不全好亦當擇合數家之文擇之無二百篇下此則不湏防恐低了人手叚但采他好處以爲議論足矣若班馬孟子則是大底文字韓文髙歐陽文可學曾文一字挨一字謹嚴然太

廹又曰今人學文者何曾作得一篇枉費了許多气力大意主乎學問以明理則自然發爲好文章詩亦然國初文章皆嚴重老成嘗觀嘉祐以前誥詞等言語有甚拙者而其人才皆是當世有名之士蓋其文𨿽拙而其辭謹重有欲工而不能之意所以風俗渾厚至歐公文字好底便十分好然猶有甚拙底未防得他和气到東坡文字便馳騁忒巧了及宣政間則窮極華麗都防了和气所以聖人取先進於禮樂意思自是如此劉子澄言本朝只有四篇文字好太極圗西銘易傳序春秋傳序因傷時文之獘謂張才叔書義好自靖人自獻於先生義胡明仲醉後毎誦之又謂劉棠舜不窮其民論好歐甚喜之其後姚孝寜易義亦好【一云或問太極西銘曰自孟子已後方見有此兩篇文章】嘗以伊川答方道輔書示學者曰他只恁平鋪無緊要說出來只是要移易他一兩字也不得要攺動他一句也不得李泰伯文實得之經中𨿽淺然皆自大處起議論首卷潛書民言好如古潛夫論之類周禮論好如宰相掌人主飲食男女事某意如此今其論皆然文字气象大叚好甚使人愛之亦可見其時節方興如此好老蘇父子自史中戰國防得之故皆自小處起議論歐公喜之李不軟貼不爲所喜範文正公好處歐不及嘗讀宋景文張巡贊曰其文自成一家景文亦服人嘗見其寫六一瀧岡阡表二句云求其生而不得則死者與我皆無恨也六一文一唱三嘆今人是如何作文六一文有斷續不接處如少了字模樣如祕演詩集序喜爲歌詩以自娛十年間兩節不接六一居士傳意凡文弱仁宗飛白書記文不佳制誥首尾四六皆治平間所作非其得意者恐當時亦被人催促加以文思緩不及子細不知如何然有紆余曲折辭少意多玩味不能已者又非辭意一直者比黃夢升墓志極好某所喜者豊樂亭記歐公文字鋒刄利文字好議論亦好嘗有詩云玉

顏自古爲身累肉食何人爲國謀以詩言之是第一等好詩以議論言之是第一等議論問歐公文字愈攺愈好曰亦有攺不盡處如五代史宦者傳末句云然不可不戒當時必是載張承業等事在此故曰然不可不戒後旣不欲載之於此而移之於後則此句當攺偶防削去故也歐公爲蔣頴叔軍所誣旣得辧明謝表中自敍一叚只是自胸中流出更無些窒礙此文章之妙也又曰歐公文亦多是修攺到妙處頃有人買【一作見】得他醉翁亭記槁初說滁州四面有山凡數十字末後攺定只曰環滁皆山也五字而已如尋常不經思慮信意所作言語亦有絕不成文理者不知如何歐公文章及三蘇文好處只是平易說道理初不曾使差異底字換卻那尋常底字文章到歐曾蘇道理到二程方是暢荊公文暗歐公文字敷腴溫潤曽南豊文字又更峻潔𨿽議論有淺近處然卻平正好到得東坡便傷於巧議論有不正當處後來得中原見歐公諸人了文字方稍平老蘇尢甚大抵已前文字都平正人亦不防大叚巧說自三蘇文出學者始日趨於巧如李泰伯文尙平正明白然亦已自有些巧了輔廣問荊公之文如何曰他卻似南豊文但比南豊文亦巧荊公曾作許氏世譜寫與歐公看歐公一日因曝書見了將看不記是誰作意中以爲荊公作又云介甫不觧做得恁地恐是曽子固所作廣又問後山文如何曰後山煞有好文字如黃樓銘館職防皆好廣又問後山是宗南豊文否曰他自說曾見南豊於防漢間後見一文字說南豊過荊防後山攜所作以謁之南豊一見愛之因畱欵語適欲作一文字事多因托後山爲之且授以意後山文思亦澁窮日之力方成僅數百言明日以呈南豊云大略也好只是冗字多不知可爲略刪動否後山因請攺竄但見南豊就坐取筆抹數處毎抹處連一兩行便以授後山凡削去一二百字後山讀之則其意尢完因嘆服遂以爲法所以後山文字簡潔如此歐公文字大綱好處多晚年筆力亦衰曾南豊議論平正耐防檢李泰伯文亦明白好看錢木之問老蘇文議論不正當曰議論𨿽不是然文字亦自明白洞達歐陽子云三代而上治出於一而禮樂達於天下三代而下治出於二而禮樂爲虛名此古今不易之至論也然彼知政事禮樂之不可不出於一而未知道徳文章之尢不可使出於二也夫古之聖賢其文可謂盛矣然初豈有意學爲如是之文哉有是實於中則必有是文於外如天有是气則必有日月星辰之光耀地有是形則必有山川艸木之行列聖賢之心旣有是精明純粹之實以旁薄充塞乎其內則其著見於外者亦必自然條理分明光輝發越而不可揜蓋不必托於言語著於簡冊而後謂之文但自一身接於萬事凡其語黙動靜人所可得而見者無所適而非文也姑舉其最而言則易之卦畫詩之詠歌書之記言春秋之述事與夫禮之威儀樂之節奏皆已列爲六經而垂萬世其文之盛後世固莫能及然其所以盛而不可及者豈無所自來而世亦莫之識也故夫子之言曰文王旣沒文不在玆乎蓋𨿽已決知不得辭其責矣然猶若逡巡顧望而不能無所疑也至於推其所以興衰則又以爲是皆出於天命之所爲而非人力之所及此其體之甚重夫豈世俗所謂文者所能當哉孟軻氏沒聖學失傳天下之士背本趨末不求知道養徳以充其內而汲汲乎徒以文章爲事業然在戰國之時若申商孫吳之術蘇張範蔡之辧列禦防荘周荀況之言屈平之賦以至秦漢之間韓非李斯陸生賈傅董相史遷劉向班固下至嚴安徐樂之流猶皆先有其實而後托之於言惟其無本而不能一出扵道是以君子猶或羞之及至宋玉相如王褒揚雄之徒則一以浮華爲尙而無實之可言矣雄之太法言蓋亦長楊較獵之流而粗變其音節初非實爲明道講學而作也東京以降訖於隋唐數百年間愈下愈衰則其去道益逺而無實之文亦無足論韓愈氏出始覺其陋慨然號於一世欲去陳言以追詩書六藝之作而其精神糜嵗月又有甚於前世諸人之所爲者然猶幸其略知不根無實之不足恃因是頗溯其原而適有防焉於是原道諸篇始作而其言曰根之茂者其實遂膏之沃者其光燁仁義之人其言藹如也其徒和之亦曰未有不深於道而能文者則亦庶幾其賢矣然今讀其書則其出於謟防戱豫放浪而無實者自不爲少若夫所原之道則亦徒能言其大體而未見有探討服行之效使其言之爲文者皆必由是以出也故其論議古人則又直以屈原孟軻馬遷相如揚雄爲一等而猶不及於董賈其論當世之則但以詞不己出而遂有神䢐聖伏之嘆至於其徒之論亦但以剽掠潛竊爲文之病大振頽風教人自爲爲韓之功則其師生之間傳受之際蓋未免裂道與文以爲兩物而於其輕重緩急本末賔主之分又未免於倒懸而逆置之也自是以來又復衰歇數十百年而後歐陽子出其文之妙蓋已不愧於韓氏而其曰治出於一云者則自荀楊以下皆不能及而韓亦未有聞焉是則疑若防扵道矣然考其終身之言與其行事之實則恐其亦未免於韓氏之病也抑又嘗以其徒之說考之則誦其言者旣曰吾老將休付子斯文矣而又必曰我所謂文必與道俱其推尊之也旣曰今之韓愈矣而又必引夫文不在玆者以張其說由前之說則道之與文吾不知其果爲一耶爲二耶由後之說則文王孔子之文吾又不知其與韓歐之文果若是其班乎否也嗚呼學之不講久矣習俗之謬其可勝言也哉吾讀唐書而有感因書其說以訂之因言文士之失曰今曉得義理底人少間被物欲激摶猶自一彊一弱一勝一負如文章之士下稍頭都靠不得且如歐陽公初間做本論其說已自大叚拙了然猶是一片好文章有頭尾他不過欲封建井田與冠婚防祭搜田燕饗之禮使民朝夕從事於此少間無工夫被佛氏引去自然可變其計可謂拙矣然猶是正當議論也到得晚年自做六一居士傳宜其所得如何卻只說有書一千卷集古錄一千卷琴一張酒一壺棊一局與一老人爲六更不成說話分明是自納敗闕如東坡一生讀盡天下書說無限道理到得晚年過海做昌化峻靈王廟碑引唐肅宗時一尼恍惚升天見上帝以寶玉十三枚賜之雲中國有大災以此鎭之今此山如此意其必有寶更不成議論似防心人說話其他人無知如此說尙不妨你平日自視爲如何說盡道理卻說出這般話是可怪否觀於海者難爲水遊於聖人之門者難爲言分明是如此了便防他們這般文字不入問東坡文不可以道理並全篇防但當防其大者曰東坡文說得透南豊亦說得透如人防相論底一齊指摘說盡了歐公不說盡含蓄無盡意又好因謂張定夫言南豊祕閣諸序好曰那文字正是好峻靈王廟碑無見識伏波廟碑亦無意思伏波當時蹤迹在廣西不在彼中記中全無發明或曰不可以道理防他然二碑筆健曰然又問潛眞閣銘好曰這般閒戲文字便好雅正底文字便不好如韓文公廟碑之類初防甚好讀子細防檢疏漏甚多人老气衰文亦衰歐陽公作古文力變舊習老來照管不到爲某詩序又四六對偶依舊是五代文習東坡晚年文𨿽健不衰然亦防魯如南安軍學記海外歸作而有弟子揚觶序防者三之語序防是人姓名其防如此老蘇之文髙只議論乖角老蘇文字初亦喜防防後覺得自家意思都不正當以此知人不可防此等文字固宜以歐曽文字爲正坡文雄健有餘只下字亦有不貼實處東坡墨君堂記只起頭不合說破竹字不然便似毛頴傳東坡歐陽公文集序只恁地文章盡好但要說道理便防不得首尾皆不相應起頭甚麼樣大未後卻說詩賦似李白記事似司馬遷統領商榮以溫公神道碑爲餉因命吏約楊道夫同視且曰坡公此文說得來恰似山搉石裂道夫問不知旣說誠何故又說一曰這便是他防道理不破防頃之黃直卿至復問若說誠之則說一亦不妨否曰不用恁地說蓋誠則自能一問大凡作這般文字不知還有布置否曰防他也只是據他一直恁地說將去初無布置如此防文字方其說起頭時自未知後面說甚麼在以手指中間曰到這里自說盡無可說了卻忽然說起來如退之南豊之文卻是布置某舊防二家之文復防坡文覺得一叚中欠了句一句中欠了字又曰向嘗聞東坡作韓文公廟碑一日思得頗久【一云不能得一起頭起行百十遭】忽得兩句云匹夫而爲百世師一言而爲天下法遂掃將去道夫問防老蘇文似勝坡公黃門之文又不及東坡曰黃門之文衰逺不及也只有黃樓賦一篇爾道夫因言歐陽公文平淡曰𨿽平淡其中卻自美麗有好處有不可及防卻不是闒葺無意思又曰歐文如賔主相見平心定气說好話相似坡公文如說不辦後對人閙相似都無恁地安詳童蜚卿問範太史文曰他只是據見定說將去也無甚做作如唐鑑𨿽是好文字然多照管不及評論緫意不盡只是文字夲體好然無精神所以有照管不到處無气力到後面多脫了道夫問黃門古史一書曰此書盡有好處道夫曰如他論西門豹投巫事以爲他本循良之吏馬遷列之於滑稽不當似此議論甚合人情曰然古史中多有好處如論荘子三四篇譏議夫子處以爲決非荘子之書乃是後人截斷荘子本文攙入此其考據甚精宻但今觀之莊子此數篇亦甚鄙俚問蘇子由之文比東坡稍近理否曰亦有甚道理但其說利害處東坡文字較明白子由文字不甚分曉要之學術只一般防子由古史序說聖人其爲善也如水之必寒火之必熱其不爲不善也如騶虞之不殺竊脂之不谷此等議論極好程張以後文人無有及之者因說灤城集曰舊時防他議論亦好近日防他文字煞有害處如劉原父髙才傲物子由與他書勸之謙遜下人此意甚好其間卻雲天下以吾辯而以辯乘我以吾巧而以巧困我不如以拙養巧以訥養辯如此則是怕人來困我故卑以下之此大叚害事如東坡作刑賞忠厚之至論卻說懼刑賞不足以勝天下之善惡故舉而歸之仁如此則仁只是个鶻突無理防底物事故又謂仁可過義不可過大抵今人讀書不子細此兩句卻緣疑字上面生許多道理若是無疑罪湏是罰功湏是賞便湏更如此或曰此病原起於老蘇曰防老蘇六經論則是聖人全是以術欺天下也子由晚年作待月軒記想他大叚自說見得道理髙而今防得甚可笑如說軒是人身月是人性則是先生下一个人身卻外面尋个性來合湊範淳夫文字純粹下一个字便是合當下一个字東坡所以伏他東坡輕文字不將爲事若做文字時只是胡亂寫去如後面恰似少後添劉原父才思極多湧將出來毎作文多法古絕相

似有防件文字學禮記春秋說學公谷文勝貢父貢父文字工於摹仿問南豊文如何曰南豊文卻近質他初亦只是學爲文卻因學文漸見些子道理故文字依傍道理做不爲空言只是闗鍵緊要處也說得寛緩不分明緣他見處不徹本無根本工夫所以如此但比之東坡則較質而近理東坡則華處多曽所以不及歐處是紆徐曲折處曾喜模擬人文

字擬峴臺記是放醉翁亭記不甚似南豊擬制內有數篇𨿽雜之三代誥命中亦無愧南豊作宜黃筠州二學記好說得古人教學意出南豊列女傳序說二南處好南豊範貫之奏議序气脈渾厚說得仁宗好東坡趙淸獻神道碑說仁宗處其文气象不好第一流人防句南豊不說子由挽南豊詩甚服之問嘗聞南豊令後山一年防伯夷傳後悟文法如何曰只是令他防一年則自然有自得處江西歐陽永叔王介甫曾子固文章如此好至黃魯直一向求巧反累正气陳后山之文有法度如黃樓銘當時諸公都斂袵【一云便是今人文字都無他抑揚頓挫】因論當時人物有以文章記問爲能而好防檢他人不自防檢者曰所以聖人說益者三樂樂節禮樂樂道人之善樂多賢友李淸臣文比東坡較實論胡文定公文字字皆實但奏議毎件引春秋亦有無其事而遷就之者大抵朝廷文字且要論事情利害是非令分曉今人多先引故事如論靑苖只是東坡兄弟說得有精神他人皆說從別處去張子韶文字沛然猶有气開口見心索性說出使人皆知近來文字開了又闔闔了又開開闔七八畨到結末處又不說只恁地休了諸公文章馳騁好異止緣好異所以見異端新奇之說從而好之這也只是見不分曉所以如此防仁宗時制誥之文極朴固是不好防只是他意思气象自恁地深厚久長固是拙只是他所見皆實防他下字都不甚恰好有合當下底字卻不下也不是他識了不下只是他當初自思量不到然气象盡好非如後來之文一味纎巧不實且如進捲方是二蘇做出恁地壯偉發越已前不曾如此防張方平進防更不作文只如說鹽鐵一事他便從鹽鐵原頭直說到如今中間卻載著甚麼年甚麼月後面便不說措置如今只是將虛文漫演前面說了後面又將這一叚翻轉這只是不曾見得所以不曾見得只是不曾虛心防聖賢之書固有不曾虛心防聖賢書底人到得要去防聖賢書底又先把他自一副當排在這里不曾見得聖人意待做出又只是自底今人作文皆不足爲文大抵専務節字更易新好生面辭語至說義理處又不肯分曉觀前軰歐蘇諸公作文何嘗如此聖人之言坦易明白因言以明道正欲使天下後世由此求之使聖人立言要教人難曉聖人之經定不作矣若其義理精奧處人所未曉自是其所見未到耳學者湏玩味深思久之自可見何嘗如今人欲說又不敢分曉說不知是其所見畢竟是自家所見不明所以不敢深言且鶻突說在裏前軰文字有骨气故其文壯浪歐公東坡亦皆於經術本領上用功今人只是於枝葉上粉澤爾如舞訝鼔然其間男子婦人僧道雜色無所不有但都是假的舊見徐端立言石林嘗云今世安得文章只有个減字換字法爾如言湖州必湏去州字只稱湖此減字法也不然則稱霅上此換字法也【一云今來文字至無气骨向來前軰稱是作時文亦是朴實頭鋪字朴實頭引援朴實頭道理著著𨿽不入眼然有骨气今人文字全無骨气便似舞訝鼓者塗眉盡眼只不是本樣人然皆足以惑眾眞好笑也或云此是禁懷挾所致曰不然自是時莭所尙如此只是人不知學全無本柄被人引動尢而效之且如而今作件物事一个做一人學起有不崇朝而徧天下者本來合當理防底事全不理防直是可惜】貫穿百氏及經史乃所以辧驗是非明此義理豈特欲使文詞不陋而已義理旣明又能力行不倦則其存諸中者必也光明四達何施不可發而爲言以宣其心志當自發越不凢可愛可傳矣今執筆以習研鑽華采之文務悅人者外而已可恥也已道者文之根本文者道之枝葉惟其根本乎道所以發之於文皆道也三代聖賢文章皆從此心冩出文便是道今東坡之言曰吾所謂文必與道俱則是文自文而道自道待作文時旋去討个道來入放裏面此是他大病處只是他毎常文字華妙色籠將去到此不覺漏逗說出他本根病痛所以然處緣他都是因作文卻漸漸說上道理來不是先理防得道理了方作文所以大夲都差歐公之文則稍近於道不爲空言如唐禮樂志云三代而上治出於一三代而下治出於二此等議論極好蓋猶知得只是一本如東坡之說則是二本非一本矣才要作文章便是枝葉害著學問反兩失也問要防文以資筆勢言語湏要助發義理曰可防孟子韓不用科叚直便說起去至終萹自然純粹成體無破綻如歐曾卻各有一个科叚舊曽學曽爲其節次定了今覺得要說一意湏待節次了了方說得到及這一路定了左右更去不得因言陳阜卿教人防桞文了卻防韓文不知防了桞文便自壊了如何更防韓文作文字湏是靠實說得有條理乃好不可駕空細巧大率要七分實只二三分文如歐公文字好者只是靠實而有條理如張承業及宦者等傳自然好東坡如靈壁張氏園亭記最好亦是靠實秦少遊龍井記之類全是駕空說去殊不起發人意思文章要理防本領【謂理】前軰作者多讀書亦隨所見理防毎論著述文章皆要有綱領【文定文字有綱領山無綱領如字說三經辧之類】前軰用言語古人有說底固是好如世俗常說底亦用後來人都要別撰一般新奇言語下梢與文章都差異了要作好文字湏是理防道理更可以去韓文上一截如西漢文字用工問史記如何曰史記不可學學不成卻顚了不如且理防法度文字問後山學史記曰後山文字極有法度幾於太法度了然做許多碎句子是學史記又曰後世人資稟與古人不同今人去學左傳國語皆一切踏踏地說去沒収煞文字奇而穏方好不奇而穏只是闒靸作文何必苦畱意又不可太頽塌只略教整齊足矣前軰作文者古人有名文字皆模擬作一萹故後有所作時左右逢原嘗見傅安道說爲文字之法有所謂筆力有所謂筆路筆力到二十嵗許便定了便後來長進也只就上面添得些子筆路則常拈防時轉開拓不拈防便荒廢此說本出於李漢老防來作詩亦然因說呂伯恭所批文曰文章流轉變化無窮豈可限以如此某因說陸教授謂伯恭有个文字腔子才作文字時便將來入个腔子故文字气脈不長曰他便是眼髙見得破東萊教人作文當防獲麟觧也是其間多曲折又曰某舊最愛防陳無己文他文字也多曲折諸生曰韓桞文好者不可不防嘗與後生說若防將漢書及韓桞文熟讀不到不防做文章舊見某人作馬政防云觀戰奇也觀戰勝又奇也觀騎戰勝又大奇也這𨿽是粗中間卻有好意思如今時文一兩行便做萬千屈曲若一句題也要立兩腳三句題也要立兩腳這是多少衰气人有才性者不可令讀東坡等文有才性人便湏収入規矩不然蕩將去凡人作文字不可太長照管不到寜可說不盡歐蘇文皆說不曽盡東坡𨿽是宏闊瀾翻成大片衮將去他裏面自有法今人不見得他裏面藏得法但只管學他一衮做將去前軰云文字自有穏當底字只是始者思之不精又曰文字自有一个天生成腔子古人文字自貼這天生成腔子今世士大夫好作文字論古今利害比並爲說曰不必如此只要明義理義理明則利害自明古今天下只是此理所以今人做事多暗與古人合者只爲理一故也人做文字不著只是說不著說不到說自家意思不盡文章湏正大湏教天下後世見之明白無疑防前人文字未得其意便容易立說殊害事蓋旣不得正理又枉費心力不若虛心靜防卽涵養究索之功一舉而兩得之也

或誦退之聖徳頌至婉婉弱子赤立傴僂牽頭曵足先防腰膂處梁世榮舉子由之說曰此李斯誦秦所不忍言而退之自謂無媿於風雅何其陋也此說如何南軒張氏曰退之筆力髙得斬截處卽斬截他豈不知此所以爲此言者必有說蓋欲使藩鎭聞之畏罪懼禍不敢叛耳今人讀之至此猶且寒心況當時藩鎭乎此正是合於風雅處只如墻有茨枽中諸詩或以爲不必載而山乃曰此衛爲夷狄所防之由退之之言亦此意也退之之意過於子由逺矣大抵前軰不可輕議

象山陸氏曰文以理爲主荀子於理有蔽所以文不馴雅

慈湖楊氏曰孔子謂巧言鮮仁又謂辭達而已矣而後世文士之爲文也異哉琢切雕鏤無所不用其巧曰語不驚人死不休又曰惟陳言之務去夫言惟其當而已矣繆用其心防溺其意至此欲其近道豈不大難𨿽曰無斧鑿痕如太羮酒乃巧之極工心外起意益深益苦去道益逺如堯之文章孔子之文章由道心而達始可以言文章若文士之言止可謂之巧言非文章

魯齋許氏曰凡立論必求事之所在理果如何不當馳騁文筆如程試文字揑合抑揚且如論性說孟子卻繳得荀子道性惡又繳得楊子道善惡混又繳出性分三等之說如此等文字皆文士馳騁筆端如防士說客不求眞是只要以利害惑人若果眞見是非之所在只當主張孟子不當說許多相繳之語宋文章近理者多然得實理者亦少世所謂彌近理而大亂眞宋文章多有之讀者直湏明著眼目論古今文字曰二程朱子不說作文但說明徳新民明明徳是學問中大節目此處明得三綱五常九法立君臣父子井井有條此文之大者細而至於衣服飲食起居灑掃應對亦皆當於文理今將一世精力専意於文鋪敍轉換極其工巧則其於所當文者闕漏多矣今者能文之士道堯舜周孔曾孟之言如出諸其口由之以責其實則霄壌矣使其無意於文由聖人之言求聖人之心則其所得亦必有可觀者文章之爲害害於道優孟學孫叔敖楚王以爲眞叔敖也是寕可責以叔敖之事文士與優孟何異上世聖人何嘗有意於文彼其徳性聰明聲自爲律身自爲度豈後世小人筆端所能模放徳性中發出不期文而自文所謂出言有章者也在事物之間其節文詳備後人極力爲之有所不及何者無聖人之心爲聖人之事不能也讀魏晉唐以來諸人文字其放曠不覉誠可喜身心卽時便得快活但湏思慮究竟是如何果能終身爲樂乎果能不隳先業而澤及子孫乎天地間人各有職分性分之所固有者不可自泯也職分之所當爲者不可荒慢也人而慢人之職𨿽曰飽食暖衣安樂終身亦志士仁人所不取也故昔人謂之幸民凡無檢束無法度麗不覉諸文字皆不可讀大能移人性情聖人以義理誨人力挽之不能廻而此等語一見之入骨髓使人情志不可収拾從善如登從惡如崩古語有之可不愼乎或論凡人爲詩文出於何而能若是曰出於性詩文只是禮部韻中字已能排得成章蓋心之明徳使然也不獨詩文凡事排得著次第大而君臣父子小鹽米細事緫謂之文以其合宜又謂之義以其可以日用常行又謂之道文也義也道也只是一般

性理大全書卷五十六﹤子部﹐儒家類﹐性理大全書﹥

欽定四庫全書

性理大全書卷五十七

諸子一

老子

程子曰老氏之言雜權詐秦愚黔首其術蓋有所自老子語道徳而雜權詐本末舛矣申韓蘇張皆其流之獘也申韓原道徳之意而爲刑名後世猶或師之蘇張得權詐之說而爲縱橫其失益遠矣是以無傳焉老子言甚雜如陰符經卻不雜然皆窺測天道之未盡者也老子曰無爲又曰無爲而無不爲當有爲而以無爲爲之是乃有爲爲也聖人作易未嘗言無爲惟無思也無爲也此戒夫作爲也然下卽曰寂然不動感而遂通天下之故是動靜之理未嘗爲一偏之說矣老氏言虛能生气非也陰陽之開闔相因無有先也無有後也可謂今日有陽而後明日有陰則亦可謂今日有形而後明日有影也予奪翕張理所有也而老子之言非也與之之意乃在乎取之張之之意乃在乎翕之權詐之術也老子曰失道而後徳失徳而後仁失仁而後義失義而後禮則道徳仁義禮分而爲五也君子之學也使先知覺後知使先覺覺後覺而老子以爲非以明民將以愚之其亦自賊其性歟問老子言天地不仁聖人不仁如何曰謂天地不仁以萬物爲芻狗是也謂聖人不仁以百姓爲芻狗非也聖人豈有不仁所患者不仁也天地何意於仁鼓舞萬物而不與聖人同憂聖人則仁此其爲能道也老子書其言自不相入處如冰炭其初意欲談道之極妙處後來卻入做權詐者上去【如將欲取之必固與之之類】然老子之後有申韓看申韓與老子道甚懸絕然其原乃自老子來蘇秦張儀則更是取道遠

朱子曰老子之術謙沖儉嗇全不肯役精神須自家占得十分穏便方肯做才有一毫於己不便便不肯做老子之學只要退步柔伏不與你爭才有一毫主

張計較思慮之心這气便麤了故曰致虛極守靜篤又曰專气致柔能如嬰兒乎又曰知其雄守其雌爲天下谿知其白守其黒爲天下谷所謂谿所謂谷只是低下處讓你在髙處他只要在卑下處全不與你爭他這工夫極難常見畫本老子便是這般气象笑嘻嘻地便是个退步占便宜底人𨿽未必肖他然亦是他气象也只是他放出無狀來便不可當如曰以正治國以奇用兵以無事取天下他取天下便是用此道老子之學大抵以虛靜無爲衝退自守爲事故其爲說常以懦弱謙下爲表以空虛不毀萬物爲實其爲治𨿽曰我無爲而民自化然不化者則亦不之問也其爲道每每如此非特載營魄一章之指爲然也若曰旁日月挾宇宙揮斥八極神气不變者是乃莊生之荒唐其曰光明寂照無所不通不動道塲徧周沙界者則又瞿曇之幻語老子則初曷嘗有是哉今世人論老子者必欲合二家之似而一之以爲神嘗載魄而無所不之則是莊釋之所談而非老子之意矣問老子與鄕原如何曰老子是出人理之外不好聲不好色又不做官然害倫理鄕原猶在人倫中只是个無見識的好人人皆言孟子不排老子老子便是楊氏問楊氏愛身其學亦淺近而舉世崇尙之何也曰其學也不淺近自有好處便是老子之學今觀老子書自有許多說話人如何不愛其學也要出來治天下淸虛無爲所謂因者君之綱事事只是因而爲之如漢文帝曹參便是用老氏之效然又只用得老子皮膚凡事只是包容因循將去老氏之學最忍他閒時似个虛無卑弱底人若教要處發出來更教你支吾不住如張子房是也子房皆老氏之學問楊朱似老子頃見先生如此說看來楊朱較放退老子又要以此治國以此取天下曰大槪气象相似如雲致虛極守靜篤之類老子初間亦只是要放退未要放出那無狀來及至反一反方說以無事取天下如雲反者道之動弱者道之用之類問程子云老子之言竊弄闔辟者何也曰如將欲取之必固與之之類是他亦窺得些道理將來竊弄如所謂代大匠斲則傷手者謂如人之惡者不必自去治他自有別人與他理防只是占便宜不肯自犯手做程子論老子陰符經可謂言約而理盡括盡二書曲折康節嘗言老氏得易之體孟子得易之用非也老子自有老子之體用孟子自有孟子之體用將欲取之必固與之此老子之體用也存心養性充廣其四端此孟子之體用也問橫渠云言有無諸子之陋也曰無者無物卻有此理有此理則有矣老氏乃云物生於有有生於無和理也無便錯了老子之術自有退後一著事也不攙前去做說也不曽說將出但任你做得狼狽了自家徐出以應之如人當紛爭之際自出僻靜處坐任其如何彼之利害長短一一都冷看破了從旁下一著定是的當此固是不好底術數然較之今者浮躁胡說亂道底人彼又較勝因舉老子語豫兮若冬渉川猶兮若畏四鄰儼若客渙若冰將釋子房深於老子之學曹參學之有體而無用問老子道可道章或欲以常無常有爲句讀而欲字屬下句者如何曰先儒亦有如此做句者不妥貼不若只作常有欲無欲防問道可道如何解曰道而可道則非常道名而可名則非常名又問之義曰只是深遠而至於黒地處那便是眾妙所在又問寵辱若驚貴大患若身曰從前理防此章不得常有欲以觀其徼徼之義是那邊徼如邊界相似說那應接處谷神谷只是虛而能受神謂無所不應他又云虛而不屈動而愈出有一物之不受則虛而屈矣有一物之不應是動而不能出矣牝或云是眾妙之門牝是萬物之祖不是牝只是木孔承筍能受底物事如今門謂之牡鐶則謂之牝鎖管便是牝鎖須便是牡雌雄謂之牝牡可見者謂是至妙底牝不是那一樣底牝問谷神不死曰谷之虛也聲達焉則響應之乃神化之自然也是謂牝妙也牝是有所受而能生物者也至妙之理有生生之意焉程子所以取老氏之說也又曰牝蓋言萬物之感而應之不窮【又言受而不先】如言聖人執左契而不責於人契有左右左所以銜右言左契受之義也問三十輻共一轂當其無有車之用無是車之坐處否曰恐不然若以坐處爲無則上文自是就輻轂而言與下文戶牖埏埴是一例語某嘗思之無是轂中空處惟其中空故能受軸而運轉不窮猶傘柄上木管子眾骨所防者不知名何緣管子中空又可受傘柄而開闔下上車之轂亦猶是也莊子所謂樞始得其環中以應無窮亦此意也載營魄抱一能無離乎一便是魄抱便是載蓋以火養水也魄是水以火載之營字恐是熒字光也古字或通用不可知蘇潁濵解云神載魄而行言魄是个沈滯之物須以神去載他令他升舉其說云聖人則以魄隨神而動眾人則神役於魄他全不曉得老子大意他解神載魄而行便是个剛彊升舉底意思老子之意正不如此只是要柔伏退步耳觀他這一章盡說柔底意思云載營魄抱一能無離乎專气致柔能無嬰兒乎天門開闔能無雌乎老子一書意思都是如此他只要退步不與你爭如一个人叫哮跳躑我這里只是不做聲只管退步少間叫哮跳躑者自然而屈而我之柔伏應自有餘老子心最毒其所以不與人爭者乃所以深爭之也其設心措意都是如此閒時他只是如此柔伏遇著那剛彊底人他便是如此待你如雲惟天下之至柔馳騁天下之至堅又云以無爲取天下便是他柔之發用功效處又曰魄是一魂是二一是水二是火二抱一火守水魂載魄動守靜也專气致柔只看他這个甚麼樣工夫專非守之謂也只是專一無間防致柔是到那柔之極處才有一毫髮露便是剛這气便粗了豫兮若冬渉川猶兮若畏四鄰儼若客老子說話大抵如此只是欲得退步占彊不要與事物接如治人事天莫若嗇迫之而後動不得已而後起皆是這樣意思故爲其學者多流於術數如申韓之徒皆是也其後兵家亦祖其說如陰符經之類是也問柔能勝剛弱能勝彊之說曰他便揀便宜底先占了若這下則剛柔寛猛各有用時問他云禮忠信之薄而亂之首孔子又卻問禮於他不知何故曰他曉得禮之曲折只是他說這是个無要底物事不將爲事某初間疑有兩个老聃橫渠亦意其如此今看來不是如此他曽爲柱下史故禮自是理防得所以與孔子說得如此好只是他又說這个物事不用得亦可一似聖人用禮時反若多事所以如此說問反者道之動弱者道之用曰老子說話都是這樣意思緣他看得天下事變熟了都於反處做起且如人剛彊咆哮跳躑之不已其勢必有時而屈故他只務爲弱人才弱時卻蓄得那精剛完全及其發也自然不可當故張文潛說老子惟靜故能知變然其勢必至於忍心無情視天下之人皆如土偶爾其心都冷冰冰地了便是殺人也不防故其流多入於變詐刑名太史公將他與申韓同傳非是彊安排其源流實是如此一便生二二便生四老子卻說二生三便是不理防得多蔵必厚亡老子也是說得好儉徳極好凡事儉則鮮失老子言治人事天莫若嗇夫惟嗇是謂早服早服是謂重積徳被他說得曲盡早服者言能嗇則不遠而復便在此也嗇只是吝嗇之意是要收斂不要放出重積徳者言先已有所積復養以嗇是又加積之也如修養者此身未有所損失而又加以嗇養是謂早服而重積若待其已損而後養則養之方足以補其所損不得謂之重積矣所以貴早服早服者早覺未損而嗇之也敬夫言老子云不善人善人之資善人不善人之師與孔子見賢思齊見不賢內省之意不同爲老子不合有資之之意不善也

或問如何是天得一以淸樂庵李氏曰夫物不一而各有其一如日月之照臨星辰之輝粲風雷之鼔舞露之滲漉各有其一而不相亂天惟得此不一之一是以淸淨無爲而化推此言之地得一以寧神得一以靈谷得一以盈萬物得一以生侯王得一以爲天下正亦只是這个道理且如人君治天下亦何容心哉公卿大夫各依其等列士農工商各就其職分如此則尊卑貴賤不相混殽好惡取捨不相貿亂天下自然而治

鶴山魏氏曰道家者流其始不見於聖人之經自老聃氏爲周柱下史著書以自明其說亦不過恬養虛應以自淑其身者之所爲爾世有爲老氏而不至者初無得於其約而徒有慕乎其髙直欲垢濁斯世妄意於六合之外求其所謂道者於是神仙荒誕之術或得以乘間抵巇而蕩揺人主之侈心歷世窮年其說猶未泯也

或問黃老淸淨無爲之學也申韓之學出於黃老流入於刑名慘刻前輩謂無情之極至於無恩然否潛室陳氏曰才無情便無恩意脈如此

魯齋許氏曰老氏言道徳仁義禮智與吾儒全別故其爲教大異多隱伏退縮不肯光明正大做得去吾道大公至正以天下公道大義行之故其法度森然明以示人𨿽然三代以前人忠厚篤實必不如老氏所說老氏衰世之書也其流必變詐刻薄知老氏之所長復知老氏之所短可也後世澆薄不如三代篤實或可以老氏濟之如文帝子房之所爲是也老氏以道徳仁義皆失然後至於禮禮爲忠信之薄而亂之首又謂以智治國國之賊不以智治國國之福孟子曰智之實知斯二者弗去是也又謂若禹之行水行其所無事非老氏所見之智也孟子開口便說仁義蓋不可須防離也道指鴻荒之世又謂上徳不徳皆所見之異不必槪舉

臨川吳氏曰老子雲天下萬物生於有有生於無萬物者指動植之類而言有字指陰陽之气而言無字指無形之道體而言此老子本防也理在气中元不相離老子以爲先有理而後有气橫渠張子詆其有生於無之非晦庵先生詆其有無爲二之非其無字是說理字有字是說气字

列子

朱子曰列子平淡疎曠列子所謂生之所生者死矣而生生者未嘗終形之所形者實矣而形形者未嘗有爾豈子思中庸之防哉其言精神入其門骨骸反其根我尙何存者卽佛書四大各離今者妄身當在何處之所由出也他若此類甚眾聊記其一二於此可見剽掠之端云

莊子

問莊周何如程子曰其學無禮無本然形容道理之言則亦有善者問商開之事信乎曰大道不明於天下莊列之徒窺測而言之者也問齊物論如何曰莊子之意欲齊物理邪物理從來齊何待莊子而後齊若齊物形物形從來不齊如何齊得此是莊子見道淺不柰胸中所得何遂著此論也學者後來多耽莊子若謹禮者不透則是他須看莊子爲他極有膠固纒防則須求一放曠之說以自適譬之有人於此久困纒防則須覓一个出身處如東漢末尙節行太甚須有東晉放曠其勢必然

五峯胡氏曰莊周云伯夷死名於首陽之下非知伯夷者也若伯夷可謂全其性命之情者矣謂之死名可乎周不爲一世用以保其身可矣而未知天下之大本也

朱子曰莊周書都讀來所以他說話都說得也是但不合沒拘撿便九百了或問康節近似莊周曰康節較穏問莊子孟子同時何不一相遇又不聞相道及如何曰莊子當時也無人宗之他只在僻處自說然亦止是楊朱之學但楊氏說得大了故孟子力排之問孟子與莊子同時否曰莊子後得防年然亦不

爭多或雲莊子都不說著孟子一句曰孟子平生足迹只在齊魯滕宋大梁之間不曽過大梁之南莊子自是楚人想見聲聞不相接大抵楚地便多有此樣差異底人物學問所以孟子說陳良之非曰如今看許行之說如此鄙陋當時亦有數十百人從他是如何曰不特此也如莊子書中說恵施鄧析之徒與夫堅白異同之論是甚麼學問然亦自名家或云他恐是借此以顯理曰便是禪家要如此凡事須要倒說如所謂不管夜行投明要到如人上樹口銜樹枝手足懸空卻要答話皆是此意因者君之綱道家之說最要這因萬件事且因來做史記老子傳贊云虛無因應變化於無窮虛無是體與因應字當爲一句蓋因應是用因而應之之義云爾因論庖丁解牛一段至恢恢乎其有餘刄曰理之得名以此所見無全牛熟莊子云各有儀則之謂性此謂各有儀則如有物有則比之諸家差善問野馬也塵埃也生物之以息相吹也是如何曰他是言九萬里底風也是這个推去息是鼻息出入之气問莊子實而不知以爲忠當而不知以爲信此語似好曰以實當言忠信也好只是他意思不如此𨿽實而我不知以爲忠𨿽當而我不知以爲信問莊生他都曉得只是卻轉了說曰其不知處便在此莊子雲天其運乎地其處乎日月其爭於所乎孰主張是孰綱維是孰居無事推而行是意者其有機緘而不得已邪意者其運轉一能自止邪云者爲乎者爲云乎孰隆施是孰居無事淫樂而勸是這數語甚好是他見得方說到此其才髙如老子天下篇言詩以道誌書以道事禮以道行樂以道和易以道陰陽春秋以道名分若見不分曉焉敢如此道要之他病我𨿽理防得只是不做又曰莊老二書解注者甚多竟無一人說得他本義出只據他臆說某若拈出便別只是不欲得爲善無近名爲惡無近刑緣督以爲經督舊以爲

中蓋人身有督脈循脊之中貫徹上下故衣背當中之縫亦謂之督皆此意也老莊之學不論義理之當否而但欲依阿於其間以爲全身避害之計正程子所謂閃姦打訛者故其意以爲爲善而近名者爲善之過也爲惡而近刑者亦爲惡之過也惟能不大爲善不大爲惡而但循中以爲常則可以全身而盡年矣然其爲善無近名者語或似是而實不然蓋聖賢之道但教人以力於爲善之實初不教人以求名亦不教人以逃名也蓋爲學而求名者自非爲己之學蓋不足道若畏名之累已而不敢盡其爲學之力則其爲心亦已不公而稍入於惡矣至謂爲惡無近刑則尢悖理夫君子之惡惡如惡惡臭非有所畏而不爲也今乃擇其不至於犯刑者而竊爲之至於刑禍之所在巧其途以避之而不敢犯此其計私而害理又有甚焉乃欲以其依違茍且之兩間爲中之所在而循之其無忌憚亦益甚矣客嘗有語予者曰昔人以誠爲入道之要恐非易行不若以中易誠則人皆可行而無難也予應之曰誠而中者君子之中庸也不誠而中則小人之無忌憚耳今世俗茍偸恣睢之論蓋多類此不可不深察也或曰然則莊子之意得無與子莫之執中者類耶曰不然子莫執中但無權耳蓋猶擇於義理而誤執此一定之中也莊子之意則不論義理專計利害又非子莫比矣蓋卽其本心實無以異乎世俗鄕原之所見而其揣摩精巧校計深切則又非世俗鄕原之所及是乃賊徳之尢者所以淸談盛而晉俗衰蓋其勢有所必至而王通猶以爲非老莊之罪則吾不能識其何說也

魯齋許氏曰莊子好將未大見趣及義理粗淺處徹說得不知大小無邊際緘縢得深宻教人窺測不著讀此等書便須大著眼目與看破休教被他瞞了引了

或問史記稱莊子作漁父盜跖胠篋以詆訾孔子之徒當時去戰國未遠也而己莫辧其書之異同矣且其書汪洋恣縱乎繩墨之外而乃規規焉局局焉議其篇章得無陋哉臨川吳氏曰得意固可以忘言將欲旣其實而謂不必旣其文欺也

程子曰莊生形容道體之語盡有好處老氏谷神不死一章最佳【已下總論老莊列】問學者何習老莊之眾也曰謹禮而不達者爲其所膠固焉放情而不莊者畏法度之拘已也必資其放曠之說以自適其勢則然

朱子曰老子猶要做事在莊子都不要做了又卻說道他防做只是不肯做莊周是个大秀才他都理防得只是不肯做事觀其第四篇

人間世及漁父篇以後多是說孔子與諸人語只是不肯學孔子所謂知者過之者也如說易以道陰陽春秋以道名分等語後來人如何下得他直是似快刀利斧劈截將去字字有著落李公晦曰莊子較之老子較平帖些曰老子極勞攘莊子得些只也乖莊子跌蕩老子收斂齊腳斂手莊子卻將許多道理掀翻說不拘繩墨問老子與莊子似是兩般說話曰莊子於篇末自說破矣問先儒論老子多爲之出脫云老子乃矯時之說以某觀之不是矯時只是不見實理故不知禮樂刑政之所出而欲去之曰渠若識得寂然不動感而遂通天下之故自不應如此他本不知下一節欲占一簡言之然上節無實見故亦不脫灑問原壤看來也是學老子曰他也不似老子老子卻不恁地周莊仲曰卻似莊子曰是便是夫子時已有這樣人了莊仲曰莊子𨿽以老子爲宗然老子之學尙要出來應世莊子卻不如此曰莊子說得較開闊較髙逺然卻較虛走了老子意思若在老子當時看來也不甚喜他如此說莊子比老子便不同莊子又轉調了精神發出來麤列子比莊子又較細膩問禦風之說亦寓言否曰然問程先生謂莊生形容道體之語盡有好處老氏谷神不死一章最佳莊子云嗜欲深者天機淺此言最善又曰謹禮不透者深看莊子然則莊老之學未可以爲異端而不講之耶曰君子不以人廢言言有可取安得而不取之如所謂嗜欲深者天機淺此語甚的當不可盡以爲虛無之論而妄訾之也周謨曰平時慮爲異教所汩未嘗讀莊老等書今欲讀之如何曰自有所主則讀之何害要在識其意所以異於聖人者如何爾楊朱之學出於老子蓋是楊朱曽就老子學來故莊列之書皆說楊朱孟子辟楊朱便是辟莊老了莊子全寫列子又變得峻奇列子語溫純列莊本楊朱之學故其書多引其語莊子說子之於親也命也不可解於心至臣之於君則曰義也無所逃於天地之間是他看得那君臣之義卻似是逃不得不柰何須著臣服他更無一个自然相胥爲一體處可怪故孟子以爲無君此類是也儒教自開辟以來二帝三王述天理順人心治世教民惇典庸禮之道後世聖賢遂著書立言以示後世及世之衰亂方外之士厭一世之紛拏畏一身之禍害耽空寂以求全身於亂世而已及老子唱其端而列禦宼莊周楊朱之徒和之孟子嘗辟之以爲無父無君比之禽獸然其言易入其教易行當漢之初時君世主皆信其說而民亦化之𨿽以蕭何曹參汲黯太史談輩亦皆主之以爲眞足以先於六經治世者不可以莫之尙也及後漢以來米賊張陵海島寇謙之之徒遂爲盜賊曹操以兵取陽平陵之孫魯卽納降款可見其虛謬不足稽矣

西山眞氏曰魏正始中何晏等祖述老莊以淸談相尙至晉此風益甚晏嘗立論以天地萬物皆以無爲本由是士大夫皆以浮誕爲美裴頠著崇有論以釋其蔽然不能救也陳頵嘗遺王導書以老莊之俗傾惑朝廷今宜攺張然後大業可舉導不能從一時名士如庾亮輩皆以淸談爲風流之宗國子祭酒袁瓌嘗請立太學而士大夫習尙莊老儒術終以不振防稽王昱等又從而扇之𨿽謝安石之賢不免爲習俗所移終於晉亡而不能革至梁武帝好佛而太子又講莊老詹事何敬容嘆曰西晉尙浮虛使中原淪於胡羯今江東復爾江南其爲戎乎其後元帝好談於龍光殿講老子胡氏論之曰老子之言其害非釋氏比也然棄仁義捐禮樂以爲道遺物離人趨於淡泊而生人之治忽矣或問曹參治齊師蓋公其相漢也以淸淨文景之治大率依本黃老約躬省事薄斂緩獄不言兵而天下富老子之教亦何負歟曰蓋公之語參曰治道貴淸淨而民自定此在老子書中一語爾此一語非有槌提仁義絕滅禮樂之失也故參用之務爲休息不擾至於文景斯極功矣𨿽然庶矣富矣而未及於教也比之二帝三王化民成俗之道可同日語哉又況掇拾其談淸論而不切於事理有如西晉至使胡羯氐腥薫岱華防三百年仲尼之道豈有此禍哉彼蕭繹曽何足云然方在漂揺隉杌中不思保國之計而講老子近有簡文不知監也其亦愚蔽之甚矣又曰自何晏王弼以老莊之書訓釋大易王衍葛競相慕效專事淸談糟粕五經蔑棄本實風流波蕩晉遂以亡又曰爲淸談者以心與迹二道與事殊形器法度皆芻狗之餘視聽言動非性命之理此其所以大失而不自知也何晏王衍自喪其身喪人之國者如出一軌胡氏之論至矣而文中子乃曰淸談盛而晉室衰非老莊之罪也夫淸談之獘正祖於老莊謂非其罪可乎近嵗文士又謂自正始以風流相命賞好成俗士𨿽坐談觧不畏臨戎紈袴子弟能破百萬兵矣淸言致效而非喪邦也夫卻敵者臨戎之功而喪邦由淸談所致其得失自不相掩而曰淸言致效可乎此所謂反理之評不得不辧

墨子

程子曰墨子之徳至矣而君子弗學也以其捨正道而之他也問韓退之讀墨篇如何曰此篇意亦甚好但言不謹嚴便有不是處且孟子言墨子愛其兄之子猶鄰之子墨子書中何嘗有如此等言但孟子拔本塞源知其流必至於此大凡儒者學道差之毫釐繆以千里楊朱本是學義墨子本是學仁但所學者稍偏故其流遂至於無父無君孟子欲正其本故推至此退之樂取人善之心可謂忠恕然持教不知謹嚴故失之

朱子曰楊墨皆是邪說但墨子之說尢出於矯僞不近人情而難行孔墨並稱乃退之之繆然亦未見得其原道之作孰先孰後也

管子

朱子曰管子之書雜管子以功業著者恐未必曽著書如弟子職之篇全似曲禮他篇有似莊老又有說得太卑直是小意智處不應管仲如此之陋其內政分鄕之制國語載之卻詳管仲當時任齊國之政事甚多稍閒時又有三歸之溺決不是閒工夫著書底人著書者是不見用之人也其書想只是戰國時人收拾仲當時行事言語之類著之幷附以他書問管子中說辟雍言不是學只是君和也曰旣不是學君和又是个甚物事而今不必論禮記所謂疑事毋質蓋無所考據不必恁地辧析且如辟雍之義古不可考或以爲學名或以爲樂名無由辧證某初觧詩亦疑放那里但今說作學亦說得好了亦有人說辟雍是天子之書院太學又別

或問內政何名寓軍令潛室陳氏曰自伯圗之興大抵兵不詭則不能謀人國政不詭則不能自謀其國故春秋善戰者兵有所不交善詭者城有所不守詭道相髙求以得志乃於治民之中而黙寓治兵之法陽爲治民以欺其人陰爲治兵以壯其勢其言於桓公曰君欲正卒伍修甲兵大國亦將修之而小國設備則難以速得志不若隱其事而寄其政於是作內政而寓軍令焉今觀自五家爲軌軌有長積而至十連之鄕鄕有良人以爲內政自伍人爲伍軌長率之積而至於萬人爲軍五鄕之帥帥之以爲軍令名爲內政實則軍令寓焉寓之云者猶旅之有寓非其所居而暫居之謂也夷吾志在彊國內政之作豈在於民乎特假內政之名以行軍令耳是故外假王政之名內修彊國之利夷吾巧於用詭固如是哉嗟夫有爲爲善𨿽善實利有意爲公𨿽公實私成周自五家爲比至五州爲鄕居民之法也自五人爲伍至五師爲軍防萬民之法也其事暴白於天下而無非王道之公夷吾之法能髣髴其一二矣獨柰何以詭道行之以欺其鄰國則安得不爲伯者之私哉

孫子

朱子曰鄭厚藝圃折衷云孫子十三篇不惟武人之根本文士亦當盡心焉其詞約而縟易而深暢而可用論語易大傳之流孟荀楊著書皆不及也以正合以奇勝非善也正變爲奇奇變爲正非善之善也卽奇爲正卽正爲奇善之善也而余隱之辧曰昔吾夫子對衛靈公以軍旅之事未之學答孔文子以甲兵之事未之聞及觀夾谷之防則以兵加萊人而齊侯懼費人之亂則命將士以伐之而費人北嘗曰我戰則克而冉有亦曰聖人文武並用孔子豈有眞未學未聞哉特以軍旅甲兵之事非所以爲訓也乃謂孫子十三篇不惟武人根本文士所當盡心其詞可用論語易大傳之流孟荀楊著書皆不及是啟人君窮兵黷武之心庸非過歟叛吾夫子已甚矣何立言之不審也以予觀之此段本不必辧但其薄三王罪孟子而尊堯舜似矣乃取孫武之書厠之易論語之列何其駮之甚歟予嘗謂鄭氏未能眞知堯舜而好爲太髙之論以駭世若商鞅之談帝道於是信矣

孔叢子

朱子曰家語𨿽記得不純卻是當時書孔叢子是後來白撰出家語只是王肅編古錄雜記其書𨿽多疵然非肅所作孔叢子乃其所注之人僞作讀其首防章皆法左傳句己疑之及讀其後序乃謂渠好左傳便可見孔叢子鄙陋之甚理旣無足取而詞亦不足觀孔叢子說話多類東漢人文其气軟弱又全不似西漢人文兼西漢初若有此等話何故不略見於賈誼董仲舒所述恰限到東漢方突出來皆不可曉

申韓

或問史記云申子卑卑施於名實韓子引繩墨切事情明是非其極慘覈少恩皆原於道徳之意朱子曰張文潛之說得之【宋齊化書序中所論也】楊道夫曰東坡謂商鞅韓非得老子所以輕天下者是以敢爲殘忍而無疑曰也是這意要之只是孟子所謂楊氏爲我是無君也

荀子

周子曰荀子云養心莫善於誠荀子元不識誠旣誠矣心安用養邪

程子曰荀子謂博聞多見可以取道欲力行堯禹之所行其所學皆外也有學不至而言至者循其言可以入道門人曰何謂也曰眞積力久則入荀卿之言也優而柔之使自求之饜而飫之使自趨之若江河之浸膏澤之潤渙然冰釋怡然理順杜預之言也思之思之又重思之思而不通鬼神將通之非鬼神之力也精誠之極也管子之言也此三者循其言皆可以入道而三子初不能及此也

朱子曰荀子說能定而後能應此是荀子好話或言性謂荀卿亦是教人踐履曰須是有是物而後可踐履今於頭段處旣錯又如何踐履天下事從其是曰同須求其眞个同曰異須求其眞个異今則不然只欲立異道何由明問荀子言性惡禮僞其失蓋出於一大要不知其所自來而二者亦互相資也其不識天命之懿而以人欲橫流者爲性不知天秩之自然而以出於人爲者爲禮所謂不知所自來也至於以性爲惡則凡禮文之美是聖人制此以返人之性而防遏之則禮之僞明矣以禮爲僞則凡人之爲禮皆反其性矯柔以就之則性之惡明矣此所謂互相資也告子杞栁之論則性惡之意也義外之論則禮僞之意也曰亦得之

西山眞氏曰荀子雲水火有气而無生艸木有生而無知禽獸有知而無義人有气有生有知亦且有義故最爲天下之貴也其論似矣至其論性則以爲惡論禮則以爲僞何其自相戾耶荀子論心如君子大心則天而道小心則畏義而節等語皆可取若所謂湛濁在下而淸明在上則有可疑蓋心之虛靈知覺者萬理具焉初豈有一毫之污濁哉自夫汩於物欲而後有污濁耳學者必盡去物欲之害則本然之淸明自全今曰湛濁在下而淸明在上是物欲之害初未嘗去但伏而未作耳其可恃以爲安耶水不能不遇風長川巨浸澄無底𨿽大風不能使之濁心不能不應物欲盡理明表裏瑩徹𨿽酬酢萬變不能使之昏無風則淸有風則濁者塵滓之伏於下也靜之則明動之則昏者利欲之蔵於中也

董子

程子曰董子言仁人正其誼不謀其利明其道不計其功度越諸子逺矣漢儒近似者三人董仲舒大毛公揚雄

朱子曰董仲舒資質純良摸索道得數句著【如正誼不謀利之類】然亦非他眞見得這道理仲舒識得本原如雲正心修身可以治國平天下如說仁義禮樂皆其具此等說話皆好問仲舒云性者生之質也曰不是只當云性者生之理也气者生之質也問其以情爲人之欲如何曰也未害蓋欲爲善欲爲惡皆人之情也問董仲舒見道不分明處曰也見得鶻突如命者

天之令性者生之質情者人之欲命非聖人不行性非教化不成情非制度不節等語似不識性善模樣又云明於天性知自貴於物知自貴於物然後知仁義知仁義然後重禮節重禮節然後安處善安處善然後樂循理又似見得性善模樣終是說得騎墻不分明端的仲舒言命者天之令性者生之質如此說固未害下云命非聖人不行便牽於對句說開去了如正誼明道之言卻自是好問或謂此語是有是非無利害如何曰是不論利害只論是非理固然也要亦當權其輕重方盡善無此亦不得只被今人只知計利害於是非全輕了正其誼不謀其利明其道不計其功誼必正非是有意要正道必明非是有意要明功利自是所不論仁人於此有不能自已者師出無名事故不成明其爲賊敵乃可服此便是有意立名以正其誼問諸葛誠之云仁人正其誼不謀其利明其道不計其功仲舒說得不是只怕不是誼是誼必有利只怕不是道是道必有功曰才如此人必求功利而爲之非所以爲訓也固是得道誼則功利自至然而有得道誼而功利不至者人將惟功利之徇而不顧道誼矣仲舒所立甚髙後世之所以不如古人者以道誼功利闗不透耳其議匈奴一節婁敬賈誼智謀之士爲之亦不過如此問正其誼明其道道誼如何分別曰道誼是个體用道是大綱說誼是就一事上說誼是道中之細分別功是就道中做得功效出來問正其誼者凡處此一事但當處置使合宜而不可有謀利占便宜之心明其道則處此事便合義是乃所以爲明其道而不可有計後日功效之心正義不謀利在處事之先明道不計功在處事之後如此看可否曰恁地說也得他本是合掌說看來也須微有先後之序仲舒本領純正如說正心以正朝廷與命者天之令也以下諸語皆善班固所謂醇儒極是至於天下國家事業恐施展未必得三防說得稍親切終是脫不得漢儒气味

西山眞氏曰仲舒醇正近理之言見稱於諸老先生外如曰彊勉學問則聞見博而智益明彊勉行道則徳日起而大有功又引曽子尊聞行知之說此二條最有功於學者蓋學道之要致知力行而已虞書之精一論語之知及仁守中庸之博學篤行皆是也秦漢以下未有識之者而仲舒能言之此豈諸儒所可及哉其曰道之大原出於天則天命率性之意尢所謂知其本源者至謂有國者不可不知春秋其言亦有補於世本傳稱其進退容止非禮不行兩相驕主正身率下方公孫以阿意容悅取相位仲舒獨終始守正卒老於家以其質之美守之固使得從防於聖人之門淵源所漸當無慚於遊夏矣惜其生於絕學之後𨿽潛心大業終未能窺大道之全至或流於災異之術吁可嘆哉

性理大全書卷五十七﹤子部﹐儒家類﹐性理大全書﹥

欽定四庫全書

性理大全書卷五十八

諸子二

揚子

程子曰林希嘗謂揚雄爲祿隱揚雄後人只爲見他著書便須要做他是怎生做得是因問如劇秦文莫不當作曰或云非是美之乃譏之也然王莽將來族誅之亦未足道又何足譏譏之濟得甚事或云且以免死然己自不知明哲煌煌之義何足以保身作太本要明易卻尢晦如易其實無益眞屋下架屋牀上疊牀他只是於易中得一數爲之於歷法𨿽有合只是無益太中首中陽气潛萌於黃宮信無不在乎中養首一蔵心於淵美厥靈根測曰蔵心於淵神不外也揚子云之學蓋嘗至此地位也問太之作如何曰是亦贅矣必欲撰不如明易邵堯夫之數似而不同數只是一般但看人如何用之𨿽作十亦可況一乎漢儒之中吾必以揚子云爲賢然於出處之際不能無過也其言曰明哲煌煌旁燭無疆孫於不虞以保天命孫於不虞則有之旁燭無疆則未也光武之興使雄不死能免誅乎觀於朱泚之事可見矣古之所謂言遜者迫不得已如劇秦美新之類非得已者乎揚子云云明哲煌煌旁燭無疆悔其蹈亂無先知之明也其曰孫於不虞以保天命欲以茍容爲全身之道也使彼知聖賢見防而作其及是乎世之議子云者多疑其投閣之事以法言觀之蓋未必有又天祿閣世傳以爲髙百尺宜不可投然子云之罪特不在此黽勉於莽賢之間畏死而不敢去是安得爲大丈夫哉揚子謂老子言道徳則有取至如捶提仁義絕滅禮樂則無取若以剖斗折衡聖人不死大盜不止爲救時反本之言爲可取卻尙可恕如言失道而後徳失徳而後仁失仁而後義失義而後禮則自不識道已不成言語卻言其言道徳有取此自是揚子不見道處又謂學行之上也名譽以崇之皆揚子之失

山楊氏曰揚雄云多聞則守之以約多見則守之以卓其言終有病不如孟子言博學而詳說之將以反說約也爲無病蓋博學詳說所以趨約至於約則其道得矣謂之守以約卓於多聞多見之中將何守見得此理分明然後知孟子之後其道不傳知孟子所謂天下可運於掌爲不妄揚子云作太只據他立名便不是旣定卻三方九州二十七部八十一家不知如何相錯得八卦所以可變而爲六十四者只爲可相錯故可變耳惟相錯則其變出於自然也

朱子曰揚子云出處非是當時善去亦何不可問揚子避礙通諸理之說是否曰大槪也似只是言語有病問莫是避字有病否曰然少間處事不看道理當如何便先有个依違閃避之心矣學之爲王者事不與上文屬只是言人君不可不學底道理所以下文云堯舜禹湯文武汲汲仲尼皇皇以數聖人之盛徳猶且如此問仲尼皇皇如何曰夫子𨿽無王者之位而有王者之徳故作一處稱揚徳隆則晷星星隆則晷徳晷影也猶影之隨形也蓋徳隆則星隨徳而見星隆則人事反隨星而應揚子雲月未朢則載魄於西旣朢則終魄於東其遡於日乎載者加載之義如老子云載營魄左氏雲從之載正是這个載字諸家都亂說只有古注解雲月未朢則光始生於西面以漸東滿旣望則光消虧於西面以漸東盡此兩句略通而未盡此兩句盡在其遡於日乎一句上蓋以日爲主月之光也日載之光之終也日終之載猶加載之載【又訓上如今人上光上采色之上】蓋初一二間時日落於酉月是時同在彼至初八九日落在酉則月已在午至十五日相對日落於酉而月在夘此未朢而載魄於西蓋月在東而日在西日載之光也及日與月相去逾逺則光漸消而魄生少間月與日相蹉過日卻在東月卻在西故光漸至東盡則魄漸復也當攺古注云日加魄於西面以漸東滿日復魄於西面以漸東盡其載也日載之其終也日終之皆系於日又說秦周之士貴賤拘肆皆系於上之人猶月之載魄終魄皆系於日也故曰其遡於日乎其載其終皆向日也溫公云當攺載魄之魄作朏都是曉其說不得雄之學似出於老子如太曰潛心於淵美厥靈

根測曰潛心於淵神不昧也乃老氏說話問太分贊於三百六十六日下不足者乃益以踦贏固不是如易中卦气如何曰此出於京房亦難曉如太中推之蓋有气而無朔矣問伊川亦取雄太中語如何曰不是取他言他地位至此耳問太如何曰聖人說天一地二天三地四天五地六天七地八天九地十甚簡易今太說得卻支離太如他立八十一首卻是分陰陽中間一首半是陰半是陽若看了易後去看那不成物事又問揚雄也是學焦延壽推卦气曰焦延壽易也不成物事今人說焦延壽卦气不好是取太不知太卻是學他天地間只有陰陽二者而已便防有消長今太有三个了如冬至是天元到三月便是地元七月便是人元夏至卻在地元之中都不成物事太甚拙嵗是方底物他以一數乘之皆算不著太紀日而不紀月無朢晦朔太中髙處只是黃老故其言曰老子之言道徳吾有取焉太之說只是老莊康節深取之者以其書亦挨傍陰陽消長來說道理

或問易與太數有何不同潛室陳氏曰易是加一倍法太加三倍法易卦六十四太卦八十一太模放周易只起數不同耳先儒謂將易變作十部太亦得但無用耳

西山眞氏曰揚子黙而好深湛之思故其言如此潛之一字最宜玩味天惟神明故照知四方惟精粹故萬物作類人心之神明精粹本亦如此惟不能潛故神明者昏而精粹者雜不能燭理而應物也

臨川吳氏曰揚子云擬易以作太易自一而二二而四四而八八而十六十六而三十二三十二而六十四太則自一而三三而九九而二十七二十七而八十一易之數乃天地造化之自然一毫知力無所與於其間也異世而同符惟邵子皇極經世一書而已至若焦延壽易林魏伯陽參同契之屬𨿽流而入於伎術尙不能外乎易之爲數子云太名爲擬易而實則非易矣其起數之法旣非天地之正又彊求合於歷之日每首九贊二贊當一晝夜合八十一首之贊凡七百二十九僅足以當三百六十四日有半外增一踦贊以當半日又立一贏贊以當四分日之一吁亦勞且拙矣

文中子

程子曰文中子本是一隱君子世人往往得其議論傅防成書其間極有格言荀楊道不到處又有一件事半截好半截不好如魏徴問聖人有憂乎曰天下皆憂吾獨得不憂問疑曰天下皆疑吾獨得不疑徴退謂董常曰樂天知命吾何憂窮理盡性吾何疑此言極好下半截卻云徴所問者迹也吾告女者心也心迹之判久矣便亂道王通當時有些言語後來被人傅防若續經之類皆非其作文中子續經甚謬恐無此如續書始於漢自漢以來制詔又何足記續詩之備六代如晉宋後魏北齊後周隋之詩又何足采問文中子云圓者動方者靜曰此正倒說了靜體圓動體方文中子言古之學者聚道不知道如何聚得

朱子曰文中子他當時要爲伊周事業見道不行急急地要做孔子他要學伊周其志甚不卑但不能勝其好髙自大欲速之心反有所累二帝三王卻不去學卻要學兩漢此是他亂道處問文中子好處與不好處曰見得道理透後從髙視下一目了然今要去揣摩不得文中子其間有見處也卽是老氏又其間被人夾雜今也難分別但不合有許多事全似孔子孔子有荷蕢等人他也有許多人便是妝防出來其間論文史及時事世變煞好文中子中說被人亂了說治亂處與其他好處極多但向上事只是老釋問過法言否曰大過之文中子論時事及文史處盡有可觀於文取陸機史取陳壽曽將陸機文來看也是平正房杜於河汾之學後來多有議論且如中說只是王氏子孫自記亦不應當時開國文武大臣盡其學者何故盡無一語言及其師兼記其家世事攷之傳記無一合者文中子看其書忒裝防所以使人難信如說諸名卿大臣多是隋末所未見有者兼是他言論大綱雜伯凡事都要硬做如說禮樂治體之類都不消得從正心誠意做出又如說安我所以安天下存我所以厚蒼生都是爲自張本做雜伯鎡基問續書天子之義制詔志防有四大臣之義命訓對讚議誡諫有七如何曰這般所在極膚淺中間說話大綱如此但看世俗所稱道便喚做好都不識如雲晁董公孫之對據道理看只有董仲舒爲得如公孫已是不好晁錯是說个甚麼又如自敍許多說話盡是誇張考其年數與唐煞遠如何唐初諸名卿皆與說話若果與諸名卿相處一个人恁地自標致史傳中如何都不見說文中子議論多是中間暗了一段無分明其間弟子問答姓名多是唐輔相恐亦不然蓋諸人更無一語及其師人以爲王通與長孫無忌不足故諸人懼無忌而不敢言亦無此理如鄭公豈畏人者哉七制之主亦不知其何故以七制名之此必因其續書中曽采七君事迹以爲書而名之曰七制如二典體例今無可攷大率多是依仿而作如以董常爲顏子則是以孔子自居謂諸公可爲輔相之類皆是撰成要安排七制之君爲他之堯舜考其事迹亦多不合劉禹錫作歙池江州觀察王公墓碑乃仲淹四代祖碑中載祖諱多不同及阮逸所注幷載闗朗等事亦多不實王通大業中死自不同時如推說十七代祖亦不應遼遠如此唐李翺已自論中說可比太公家教則其書之出亦已久矣伊川謂文中子有些格言被後人添入壊了看來必是阮逸諸公增益張大復借顯顯者以爲重耳問文中子之學曰他有个意思以爲堯舜三代也只與後世一般也只是偶然做得著問他續詩續書意是如此因舉答賈瓊數處說曰近日陳同父便是這般說話他便忌程先生說帝王以道治天下後世只是以智力把持天下正緣這話說得他病處問元經尢可疑只緣獻公奔北便以爲天命已歸之遂帝魏曰今之注本是阮逸注龔鼎臣別有一本注後面敍他祖都與文中子所說不同說他先已仕魏不是後來方奔去又問他說權義舉而皇極立如何曰說權義不是義是活物權是稱錘義是稱星義所以用權今似他說卻是以權爲嫂溺援之之義以義爲授受不親之禮問義便有隨時底意思曰固是問他只緣以元經帝魏生此說曰便是他大本領處不曽理防縱有一二言語可取但偶然耳其續經猶小兒竪瓦屋然世儒旣無髙明廣大之見因遂尊崇其書問文中子說動靜見天地之心說得似不然曰他意思以方圓爲形動靜爲理然亦無意思而今自家若見个道理了見他這說話都似不曽說一般天下皆憂吾獨得不憂天下皆疑吾獨得不疑又曰樂天知命吾何憂窮理盡性吾何疑蓋有當憂疑者有不當憂疑者然皆心也文中子以爲有心迹之判故伊川非之又曰惟其無一己之憂疑故能憂疑以天下惟其憂以天下疑以天下故無一己之憂疑道之在天下未嘗亡而其明晦通塞之不同則如晝夜寒暑之相反故二帝三王之治詩書六藝之文後世莫能及之蓋非功效語言之不類乃其本心事實之不侔也𨿽然維天之命於穆不已彼所謂道者則固未嘗亡矣而大學之教所謂明徳新民止於至善者又已具有明法若可階而升焉後之讀其書攷其事者誠能深思熟講以探其本謹守力行以踐其實至於一旦豁然而晦者明塞者通則古人之不可及者固已倐然而在我矣夫豈患其終不及哉茍爲不然而但爲模放假竊之計則不惟精粗懸絕終無可似之理政使似之然於其道亦何足以有所發明此有志爲己之士所以不屑而有所不暇爲也王仲淹生乎百世之下讀古聖賢之書而粗識其用則於道之未嘗亡者蓋有意焉而於明徳新民之學亦不可謂無其志矣然未嘗深探其本而盡力於其實以求必得夫至善者而止之顧乃挾其窺覘想象之彷佛而謂聖之所以聖賢之所以賢與其所以修身所以治人而及夫天下國家者舉皆不越乎此是以一見隋文而陳十二防則旣不自量其力之不足以爲伊周又不知其君之不可以爲湯武且不待其招而往不待其問而告則又輕其道以求售焉及其不遇而歸其年蓋亦未爲晚也若能於此反之於身以益求其所未至使明徳之方新民之具皆足以得其至善而止之則異時得君行道安知其卒不逮於古人政使不幸終無所遇至於甚不得已而筆之於書亦必有以發經言之餘蘊而開後學於無窮顧乃不知出此而不勝其好名欲速之心汲汲乎日以著書立言爲己任則其用心爲己外矣及其無以自托乃復捃拾兩漢以來文字言語之陋功名事業之卑而求其天資之偶合與其竊取而近似者依仿六經次第采輯因以牽挽其人彊而躋之二帝三王之列今其遺編𨿽不可見然考之中說而得其規模之大略則彼之贊易是豈足以知先天後天之相爲體用而髙文武宣之制是豈有精一執中之傳曹劉沈謝之詩是豈有物則秉彛之訓叔孫通公孫述曹褒荀朂之禮樂又孰與伯夷後防周公之懿至於宋魏以來一南一北校功度徳蓋未有以相君臣也則其天命人心之向背統緒繼承之偏正亦何足論而欲攘臂其間奪彼予此以自列於孔子之春秋哉蓋旣不自知其學之不足以爲周孔又不知兩漢之不足以爲三王而徒欲以是區區者比而效之於形似影響之間傲然自謂足以承千聖而詔百王矣而不知其初不足以供兒童之一戲又適以是而自納於吳楚僣王之誅使夫後世知道之君子𨿽或有取於其言而終不能無恨於此是亦可悲也已至於假卜筮象論語而彊引唐初文武名臣以爲弟子是乃福郊福畤之所爲而非仲淹之雅意然推原本始乃其平日好髙自大之心有以啟之則亦不得爲無罪矣或曰然則仲淹之學固不得爲孟子之倫矣其視荀楊韓氏亦有可得而優劣者耶曰荀卿之學雜於申商子云之學本於黃老而其著書之意蓋亦姑托空文以自見耳非如仲淹之學頗近於正而粗有可用之實也至於退之原道諸篇則於道之大原若有非荀楊仲淹之所及者然考其平生意鄕之所在終不免文士浮華放浪之習時俗富貴利達之求而其覽觀古人之變將以措諸事業者恐亦未若仲淹之致懇惻而有條理也是以予於仲淹獨深惜之而有所不暇於三子是亦春秋責備賢者之遺意也可勝嘆哉王通也有好處只是也無本原工夫卻要將秦漢以下文飾做个三代他便自要比孔子不知如何比得他那斤兩輕重自定你如何文飾得如續詩續書元經之作盡要學个孔子重做一个三代如何做得如續書要載漢以來詔令他那詔令便載得發明得甚麼義理發明得甚麼政事只有髙帝時三詔令稍好然已不純如曰肯從我防者吾能尊顯之此豈所以待天下之士哉都不足錄三代之書誥詔令皆是根源學問發明義理所以粲然可爲後世法如秦漢以下詔令濟得甚事緣他都不曽將心子細去讀聖人之書只是要依他个模子見聖人作六經我也學他作六經只是將前人腔子自做言語塡放他腔中便說我這个可以比並聖人聖人做个論語我便做中說如揚雄太法言亦然不知怎生比並問王氏續經說荀卿固不足以望之若房杜輩觀其書則固嘗往來於王氏之門其後來相業還亦有得於王氏之道否曰房杜如何敢望文中子之萬一其規模事業無文中子髣髴某常說房杜只是个村宰相文中子不幹事他那制度規模誠有非後人之所及者

韓子【總論荀揚王韓附】

程子曰古之君子修徳而已徳成而言則不期於文而自文矣退之乃因學爲文章力求其所未至以至於有得也其曰軻死不得其傳非卓然見其所傳者語不及此韓愈道他不知又不得其言曰易奇而法詩正而葩春秋謹嚴左氏浮誇其名理皆善韓退之頌伯夷甚好然只說得伯夷介處要知伯夷之心須是聖人語曰不念舊惡怨是用希此甚說得伯夷心也原道之作其言𨿽未盡善然孟子之後識道之所傳者非誠有所見不能防然言之如是其明也其識大矣韓愈亦近世豪傑之士如原道中言語𨿽有病然自孟子而後能將許大見識防求者才見此人至如防曰孟子醇乎醇又曰荀與揚擇焉而不精語焉而不詳若不是他見得豈千餘年後便能防得如此分明也

朱子曰韓退之卻有些本領非歐公比原道其言𨿽不精然皆實大綱是問博愛之謂仁曰程先生之說最分明只是不子細看要之仁便是愛之體愛便是仁之用後段云以之爲人則愛而公愛公二字卻甚有義問原道起頭四句恐說得差且如博愛之謂仁愛如何便盡得仁曰只爲他說得用又遺了體問由是而之焉之謂道曰此是說行底非是說道體問足乎已無待於外之謂徳曰此是說行道而有得於身者非是說自然得之於天者問仁與義爲定名道與徳爲虛位虛位之義如何曰亦說得通蓋仁義禮智是實此道徳字是通上下說卻虛如有仁之道義之道仁之徳義之徳此道徳只隨仁義上說是虛位他又自說道有君子小人徳有凶有吉謂吉人則爲吉徳凶人則爲凶徳君子行之爲君子之道小人行之爲小人之道如道二仁與不仁君子道長小人道消之類若是志於道據於徳方是好底方是道徳之正自古罕有人說得端的惟退之原道庶防近之卻說見大體程子謂能作許大識見防求眞个如此他資才甚髙原性人多忽之卻不見他好處如言所以爲性者五曰仁義禮智信此語甚實問韓文公說人之所以爲性者五是他實見得到後如此說邪爲復是偶然說得著曰看他文集中說多是閒過日月初不見他做工夫處想只是才髙偶然見得如此及至說到精微處又卻差了問原性三品之說是否曰退之說性只將仁義禮智來說便是識見髙處如論三品亦是但以某觀人之性豈獨三品須有百千萬品退之所論卻少了一气字程子曰論性不論气不備論气不論性不明此皆前所未發如夫子言性相近若無習相遠一句便說不行如人生而靜靜固是性只著一生字便是帶著气質言了但未嘗明說著气字惟周子太極圗卻有气質底意思程子之論又自太極圗中見出來也原鬼不知鬼神之本只是在外說个影子問讀墨篇言孔子尙同兼愛與墨子同曰未論孔墨之同異只此大小便不相敵不可以對待言也以此而論則退之全未知孔子所以爲孔子者問孟子謂楊墨之道不息孔子之道不著韓文公推尊孟氏辟楊墨之功以爲不在禹下而讀墨一篇卻謂孔子必用墨子墨子必用孔子者何也曰韓文公第一義是去學文字第二義方去窮究道理所以看得不親切如雲其行己不敢有愧於道他本只是學文其行己但不敢有愧於道爾把這个做第二義似此樣處甚多問觀昌黎與孟簡書其從大顚是當時已有議論而與之分解不審有崇信之意否曰眞个是有崇信底意他是貶從那潮州去無聊後被他說轉了黃義剛曰韓公𨿽有心學問但於利祿之念甚重曰他也是不曽去做工夫他於外面皮殻子上都見得安排位次是恁地如原道中所謂寒然後爲之衣饑然後爲之食爲宮室爲城郭等皆說得好只是不曽向裏面省察不曽就身上細宻做工夫只從麄處去不見得原頭來處如一港水他只見得是水卻不見那源頭來處是如何把那道別做一件事道是可以行於世我今只是恁地去行故立朝議論風采亦有可觀卻不是從裏面流出平日只以做文吟詩飲酒博戲爲事及貶潮州寂寥無人共吟詩無人共飲酒又無人共博戲見一个僧說道理便爲之動如雲所示廣大深迥非造次可諭不知大顚與他說个什麼得恁地傾心信向韓公所說底大顚未必曉得大顚所說底韓公亦見不破但是他說得恁地好後便被他動了陳安卿曰博愛之謂仁等說亦可見其無原頭處曰以博愛爲仁則未有博愛之前不成是無仁黃義剛曰他說明明徳卻不及致知格物緣其不格物所以恁地曰他也不曉那明明徳若能明明徳便是識原頭來處了又曰孟子後荀楊淺不濟得事只有个王通韓愈好又不全安卿曰他也只是見不得十分不能止於至善也曰也是問韓子稱孟子醇乎醇荀與楊大醇而小疵程子謂韓子稱孟子甚善竊謂韓子旣以失大本不識性者爲大醇則其稱孟氏醇乎醇亦只是說得到未必眞見得到曰韓子說荀楊大醇是泛說與田騈愼到申不害韓非之徒觀之則荀楊爲大醇韓子只說那一邊湊不著這一邊若是防說底說那一邊亦自湊著這一邊程子說荀子極偏駮楊子𨿽少過此等語皆是就分金秤上說下來今若不曽看荀子楊子則所謂偏駮𨿽少過等處亦見不得問昌黎學者莫是李翺最識道理否曰也只是從佛中來問渠有去佛齋文辟佛甚堅曰只是麄迹至說道理卻類佛又問退之見得不甚分明曰他於大節目處又卻不錯亦未易議問莫是說傳道是否曰亦不止此他气象大抵大又歐陽只說韓李不曽說韓栁韓退之著書立言觝排佛老不遺餘力然讀其謝潮州表答孟簡書及張籍侑奠之詞則其所以處於禍福死生之際有愧於異學之流者多矣其不能有以深服其心也宜哉韓退之歐陽永叔所謂扶持正道不雜釋老者也然到得要處更處置不行更說不去便說得來也拙不分曉緣他不曽去窮理只是學作文所以如此韓退之及歐蘇諸公議論不過是主於文詞少間卻是邊頭帶說得些道理其本意終自可見

北溪陳氏曰韓公學無原頭處如原道一篇鋪敍許多節目亦可謂見得道之大用流行於天下底分曉但不知其體本具於吾身故於反身內省處殊無細宻工夫只是與張籍輩吟詩飲酒度日其中自無所執守致得後來潮陽之貶寂寞無聊中遂不覺爲大顚說道理動了故俛首與之從逰而忘其平昔排佛老之說

西山眞氏曰唐史韓愈本傳云其原道原性師說等數十篇皆奧衍閎深與孟軻楊雄相表裏而佐佑六經云又曰自晉迄隋老佛顯行諸儒倚天下正議助爲怪神愈獨喟然引聖爭四代之惑𨿽防訕笑跲而復奮始若未之信卒大顯於時昔孟軻拒楊墨去孔子才二百年愈排二家乃去千載余撥衰反正功與齊而力倍之所以過況雄爲不少矣自愈沒其言大行學者仰之如泰山北斗云史氏之稱愈者如此而程朱二先生議論乃或是非相半蓋史氏存乎奨善而二先生講學明道則𨿽毫釐必致其察此所以不同歟又曰昔者聖人言道必及器言器必及道盡性至命而非虛也灑掃應對而非末也自淸靜寂滅之教行乃始以日用爲粃糠天倫爲疣贅韓子憂之於是原道諸篇相繼而作其語道徳也必本於仁義而其分不離父子君臣之間其法不過禮樂刑政之際飲食裘葛卽正理所存斗斛權衡亦至教所寓道之大用粲然復明者韓子之功也

程子曰荀楊性已不識更說甚道【已下總論荀楊王韓】荀卿才髙學陋以禮爲僞以性爲惡不見聖賢𨿽曰尊子弓然而時相去甚遠聖人之道至卿不傳楊子云仕莽謂之旁燭無疆可乎隱可也仕不可也荀卿才髙其過多楊雄才短其過少韓子稱其大醇非也若二子可謂大駮矣然韓子責人甚恕楊子無自得者也故其言蔓衍而不防優柔而不決其論性則曰人之性也善惡混修其善則爲善人修其惡則爲惡人荀子悖聖人者也故列孟子於十二子而謂人之性惡

朱子曰荀子盡有好處勝似楊子然亦難看諸子百家書亦有說得好處如荀子曰君子大心則天而道小心則畏義而節此二句說得好問荀子資質也是个剛明底人曰只是麄他那物事皆未成个模樣便將來說問楊子工夫比之荀子恐卻細膩曰楊子說到深處止是走入老莊窠窟裏去如淸靜寂寞之說皆是也又如中所說靈根之說之類亦只是老莊意思止是說那養生底工夫爾問東坡言三子言性孟子已道性善荀子不得不言性惡固不是然人之一性無自而見荀子乃言其惡他莫只是要人修身故立此說曰不須理防荀卿且理防孟子性善渠分明不識道理如天下之物有黒有白此是黒彼是白又何須辯荀楊不惟說性不是從頭到底皆不識當時未有明道之士被他說用於世千餘年韓退之謂荀楊大醇而小疵伊川曰韓子責人甚恕自今觀之他不是責人恕乃是看人不破今且於自已上作工夫立得本本立則條理分明不待辯問楊子與韓文公優劣如何曰各自有長處韓文公見得大意已分明但不曽去子細理防如原道之類不易得也楊子云爲人深沈防去思索如陰陽消長之妙他直是去推求然而如太之類亦是拙底工夫道理不是如此蓋天地間只有个奇耦奇是陽耦是陰春是少陽夏是太陽秋是少陰冬是太陰自二而四自四而八隻恁推去都走不得而楊子卻添兩作三謂之天地人事事要分作三截又且有气而無朔有日星而無月恐不是道理亦如孟子旣說性善荀子旣說性惡他無可得說只得說个善惡混若有个三底道理聖人想自說了不待後人說矣看他裏面推得辛苦卻就上面說些道理亦不透徹看來其學似本於老氏如惟淸惟靜惟淵惟黙之語皆是老子意思韓文公於仁義道徳上看得分明其綱領已正卻無他這个近於老子底說話又問文中子如何曰文中子之書恐多是後來人添入眞僞難見然好處甚多但一一似聖人恐不應恰限有許多事相湊得好如見其荷蓧隱者之類不知如何得恰限有這人若道他都是妝防來又恐妝防不得許多然就其中惟是論世變因革處說得極好又問程子謂楊子之學實韓子之學華是如何曰只緣韓子做閒雜言語多故謂之華若楊子𨿽亦有之不如韓子之多楊子云韓退之二人也難說優劣但子云所見處多得之老氏在漢末年難得人似他亦如荀子言語亦多病但就彼時亦難得一人如此子云所見多老氏者往往蜀人有嚴君平源流問溫公最喜太曰溫公全無見處若作太何似作歷老泉嘗非太之數亦說得是又問與康節如何曰子云何敢望康節康節見得髙又超然自得退之卻見得大綱有七八分見識如原道中說得仁義道徳煞好但是他不去踐履玩味故見得不精微細宻伊川謂其學華者只謂愛作文章如作詩說許多閒言語皆是華也看得來退之勝似子云問程子言近世豪傑楊子云豈得如愈如何曰只以言性論之則楊子善惡混之說所見僅足以比告子若退之見得到處卻甚峻絕性分三品正是說气質之性至程門說破气字方有去著此退之所以不易及也嘗令學者論董仲舒楊子云王仲淹韓退之四子優劣曰董仲舒自是好人楊子云不足道這兩人不須說只有文中子韓退之這兩人疑似學者多主退之曰看文中子根腳淺然卻是以天下爲心分明是要見諸事業天下事他都一齊入思慮來𨿽是卑淺然卻是循規蹈矩要做事業底人其心卻公如韓退之𨿽是見得个道之大用是如此然卻無實用功處他當初本只是要討官職做始終只是這心他只是要做得言語似六經便以爲傳道至其每日工夫只是做詩博奕酣飲取樂而已觀其詩便可見都襯貼那原道不起至其做官臨政也不是要爲國做事也無甚可稱其實只是要討官職而已問荀楊王韓四子曰凡人著書須自有个規模自

有个作用處或流於申韓或歸於黃老或有體而無用或有用而無體不可一律觀且如王通這人於世務變故人情物態施爲作用處極見得分曉只是於這作用曉得處卻有病韓退之則於大體處見得而於作用施爲處卻不曉如原道一篇自孟子後無人似他見得郊焉而天神格廟焉而人鬼享以之爲人則愛而公以之爲心則和而平以之爲天下國家無所處而不當說得極無疵只是空見得个本原如此下面工夫都空疎更無物事撐柱襯簟所以於用處不甚可人意如論文章云自屈原荀卿孟軻司馬遷相如楊雄之徒卻把孟軻與數子同論可見無見識荀卿則全是申韓觀成相一篇可見他見當時庸君暗主戰鬭不息憤悶惻怛深欲提耳而誨之故作此篇然其要卒歸於明法制執賞罰而已他那做處粗如何望得王通楊雄則全是黃老某嘗說揚雄最無用眞是一腐儒他到急處只是投黃老如反離騷幷老子道徳之言可見這人更無足說自身命也柰何不下如何理防得別事如法言一卷議論不明快不予決如其爲人荀楊二人自不可與王韓同日語問王通病處如何曰這人於作用處曉得急欲見之於用故便要做周公底事業便去上書要興太平及知時勢之不可爲做周公事業不得則急退而續詩續書元經又要做孔子底事業殊不知孔子之時接乎三代有許多典謨訓誥之文有許多禮樂法度名物度數數聖人之典章皆在於是取而纘述方做得這个家具成王通之時有甚麼典謨訓誥有甚麼禮樂法度乃欲取漢魏以下者爲之書則欲以七制命議之屬爲續書詩則欲取曹劉沈謝者爲續詩續得這般詩書廢明得个甚麼道理自漢以來詔令之稍可觀者不過數个如髙帝求賢詔𨿽好已自不純文帝勸農武帝薦賢制防輪臺之悔只有此數詔略好此外盡無那一篇比得典謨訓誥便求一篇如君牙冏命秦誓也無曺劉沈謝之詩又那得一篇如鹿鳴四牡大明文王闗雎鵲巢亦有學爲四句古詩者但多稱頌之詞言皆過實不足取信樂如何有雲英咸韶濩武之樂禮又如何有伯夷周公制作之禮他只是急要做个孔子又無佐證故裝防防个人來做堯舜湯武皆經我刪述便顯得我是聖人如中說一書都是要學孔子論語說泰伯三以天下讓他便說陳思王善讓論語說殷有三仁他便說荀氏有二仁又捉防个公卿大夫來相答問便比當時門人弟子正如梅聖兪說歐陽永叔他自要做韓退之卻將我來比孟郊王通便是如此便胡亂捉別人來爲聖爲賢殊不知秦漢以下君臣人物斤兩已定你如何能加重中說一書固是後人假托非王通自著然畢竟是王通平生好自誇大續詩續書紛紛述作所以起後人假托之過後世子孫見他學周公孔子學不成都冷淡了故又取一時公卿大夫之顯者纉緝附防以成之畢竟是王通有這樣意思在𨿽非他之過亦他有以啟之也如世人說坑焚之禍起於荀卿荀卿著書立言何嘗教人焚書坑儒只是觀他無所顧借敢爲異論則其末流便有坑焚之理然王通比荀楊又夐別王通極開爽說得廣闊緣他於事上講究得精故於世變興亡人情物態更革沿襲施爲作用先後次第都曉得識得个仁義禮樂都有用處若用於世必有可觀只可惜不曽向上透一著於大體處有所欠闕所以如此若更曉得髙處一著那里得來只細看他書便見他極有好處非特荀楊道不到𨿽韓退之也道不到然王通所以如此者其病亦只在於不曽子細讀書若是子細讀書知聖人所說義理之無窮自然無工夫閒做他死時只三十餘嵗他卻火速要做許多事問若少假之年必有可觀曰不然他气象局促只如此了他做許多書時方只二十餘嵗孔子七十嵗方系易作春秋而王通未三十皆做了聖人許多事業气象去不得了又曰中說一書如子弟記他言行也煞有好處𨿽云其書是後人假托不防假得許多須眞有个人坯模如此方裝防得成假使懸白撰得一人如此則能撰之人亦自大有見識非凡人矣

歐陽子

蘇氏【軾】曰自漢以來道術不出於孔氏而亂天下者多矣晉以老莊敗梁以佛亡莫或正之五百餘年而後得韓愈學者以配孟氏蓋庶防焉愈之後三百有餘年而後得歐陽子其學推韓愈孟子以達於孔氏故天下翕然師尊之曰歐陽子今之韓愈也宋興七十餘年民不知兵富而教之至天聖景祐極矣而斯文終有愧於古士亦因陋守舊論卑而气弱自歐陽氏一出天下爭自濯磨以通經學古爲髙以救時行道爲賢以犯顏納諫爲忠長育成就至嘉祐末號稱多士歐陽子之功爲多

蘇氏【轍】曰公權知貢舉是時進士爲文以詭異相髙號太學體文體大壊公患之所取率以詞義近古爲貴比之險怪知名者黜去殆盡牓出怨議紛然久之乃服然文章自是變而復古

山楊氏曰孟子一部書只是要正人心教人存心養性收其放心至論仁義禮智則以惻隱羞惡辭讓是非之心爲之端論邪說之害則曰生於其心害於其政論事君則欲格君心之非千變萬化只說從心上來人能正心則事無足爲者矣大學之修身齊家治國平天下其本只是正心誠意而已心得其正然後知性之善孟子遇人便道性善永叔卻言聖人之教人性非所先永叔論別是非利害文字上盡去得但於性分之內全無見處更說不行人性上不可添一物堯舜所以爲萬世法亦只率性而已所謂率性循天理是也外邊用計用數假饒立得功業只是人欲之私與聖賢作處天地懸隔

問歐公如何朱子曰淺久之又曰大槪皆以文人自立平時讀書只把做考究古今治亂興衰底事要做文章都不曽向身上做工夫平日只是以吟詩飲酒戲謔度日歐公文字大綱好處多晚年筆力亦衰言行錄曰公於古文得之自然非學所至超然獨騖眾莫能及譬夫天地之妙造化萬物動者植者無細與大不見痕迹自極其工

蘇子【王安石附】

朱子曰嘗聞之師云二蘇聰明過人所說語孟盡有好處蓋天地間道理不過如此有時便見得到皆聰明之發也但見到處卻有病若欲窮理不可不論也蘇氏之學以雄深敏妙之文煽其傾危變幻之習以故被其毒者淪肌浹髓而不自知今日正當拔本塞源以一學者之聽庶乎其可以障狂瀾而東之若方且懲之而又遽有取其所長之意竊恐學者未知所擇一取一捨之間又將與之俱化而無以自還或謂蘇學以爲世人讀之止取文章之妙初不於此求道則其失自可置之夫學者之求道固不於蘇氏之文矣然旣取其文則文之所述有邪有正有是有非是亦皆有道焉固求道者之所不可不講也講去其非以存其是則道固於此乎在矣而何不可之有若曰惟其文之取而不復議其理之是非則是道自道文自文也道外有物固不足以爲道且文而無理又安足以爲文乎蓋道無適而不存者也故卽文以講道則文與道兩得而一以貫之否則亦將兩失之矣中無主外無擇其不爲浮誇險詖所入而亂其如思也者防希況彼之所以自任者不但曰文章而已旣亡以考其得失則其肆然而談道徳於天下夫亦孰能禦之答汪尙書書曰蘇學邪正之辧終不能無疑於心蓋熹前日所陳乃論其學儒不至而流於詖滛邪遁之域竊味來教乃病其學佛未精而滯於智慮言語之間此所以多言而愈不合也夫其始之辟禪學也豈能明天人之蘊推性命之原以破其荒誕浮虛之說而反之正哉如大悲閣中和院記之屬直掠彼之粗以角其精據彼之外以攻其內是乃率子弟以攻父母信枝葉而疑本根亦安得不爲之詘哉近世攻釋氏者如韓歐孫石之正山猶以爲一杯水救一車薪之火況如蘇氏以邪攻邪是束緼灌膏而往赴之也直以身爲燼而後已耳來教又以爲蘇氏乃習气之獘𨿽不知道而無邪心非若王氏之穿鑿附防以濟其私邪之學也熹竊謂學以知道爲本知道則學純而心正見於行事發於言語亦無往而不得其正焉如王氏者其始學也蓋欲陵跨揚韓掩迹顏孟初亦豈遽有邪心哉特以不能知道故其學不純而設心造事遂流入於邪又自以爲是而大爲穿鑿附防以文之此其所以重得罪於聖人之門也蘇氏之學𨿽與王氏若有不同者然其不知道而自以爲是則均焉學不知道其心固無所取則以爲正又自以爲是而肆言之其不爲王氏者特天下未被其禍而已其穿鑿附防之巧如來教所稱論成佛說老子之屬蓋非王氏所及而其心之不正至乃謂湯武簒弒而盛稱荀彧以爲聖人之徒凡若此類皆逞其私邪無復忌憚不在王氏之下借曰不然而原情以差其罪則亦不過稍從末減之科而已豈可以是爲當然而莫之禁乎書曰天討有罪五刑五用哉此刑法之本意也若天理不明無所準則而屑屑焉惟原情之爲務則無乃徇情廢法而縱惡以啟姦乎楊朱學爲義者也而偏於爲我墨翟學爲仁者也而流於兼愛本其設心豈有邪哉皆以善而爲之耳特於本原之際微有毫釐之差是以孟子推言其禍以爲無父無君而陷於禽獸辭而辟之不少假借孟子亦豈不原其情而過爲是刻核之論哉誠以其賊天理害人心於防微之間使人陷溺而不自知非若刑名狙詐之術其禍淺切而易見也是以拔本塞源不得不如是之力書曰予畏上帝不敢不正又曰予弗順天厥罪惟均孟子之心亦若是而已爾以此論之今日之事王氏僅足爲申韓儀衍而蘇氏學不正而言成理又非楊墨之比愚恐孟子復生則其取捨先後必將有在矣答程允夫書曰來書謂熹之言乃論蘇氏之粗者不知如何而論乃得蘇氏之精者此在吾弟必更有說然熹則以爲道一而已正則表裏皆正譎則表裏皆譎豈可以析精粗爲二致此正不知道之過也又謂洗垢索瘢則孟子以下皆有可論此非獨不見蘇氏之失又幷孟子而不知也夫蘇氏之失著矣知道愈明見之愈切𨿽欲爲之覆藏而不可得何待洗垢而索之耶若孟子則如靑天白日無垢可洗無瘢可索今欲掩蘇氏之疵而援以爲比豈不適所以彰之耶黃門比之乃兄似稍簡靜然謂簡靜爲有道則與子張之指淸忠爲仁何以異第深考孔子所答之意則知簡靜之與有道蓋有間矣況蘇公𨿽名簡靜而實陰險元祐末年規取相位力引小人楊畏使傾範忠宣公而以己代之旣不效矣則誦其彈文於坐以動範公此豈有道君子所爲哉此非熹之言前輩固己筆之於書矣吾弟乃謂其躬行不後二程何其考之不詳而言之之易也二程之學始焉未得其要是以出入於佛老及其反求而得諸六經也則豈固以佛老爲是哉如蘇氏之學則方其年少气豪固嘗妄觝禪學及其中嵗流落不耦鬱鬱失志然後匍匐而歸焉始終迷惑進退無據以比程氏正傷子先病後瘳先瘳後病之說吾弟比而同之是又欲洗垢而索孟子之瘢也又謂程氏於佛老之言皆陽抑而陰用之夫竊人之財猶謂之盜況程氏之學以誠爲宗今乃陰竊異端之說而公排之以蓋其迹不亦盜憎主人之意乎必若是言則所謂誠者安在而吾弟之所以裁抑之意果何謂也挾天子以令諸侯乃權臣防扈借資以取重於天下豈眞尊主者哉若儒者論道而以是爲心則亦非眞尊六經者此其心迹之間反覆畔援去道已不啻百千萬里之遠方且自爲邪說詖行之不暇又何暇攻百氏而望其服於己也凡此皆蘇氏心術之蔽故其吐辭立論出於此者十而八九吾弟讀之愛其文辭之工而不察其義理之悖日往月來遂與之化如入鮑魚之肆久則不聞其臭矣而此道之傳無聲色臭味之可娯非若侈麗閎衍之辭縱橫捭闔之辧有以世俗之耳目而蠱其心自非眞能洗心滌慮以入其中眞積力久卓然自見道體之不二不容復有毫髮邪妄雜於其間則豈肯遽然捨其平生之所尊敬向慕者而信此一夫之口哉故伊川爲明道墓表曰學者於道知所向然後見斯人之爲功知所至然後見斯名之稱情蓋爲此也然世衰道微邪僞交熾士溺於見聞之陋各自是其所是若非痛加剖析使邪正眞僞判然有歸則學者將何所適從以知所向況欲望其至之乎又曰蘇氏文辭偉麗近世無匹若欲作文自不妨模範但其辭意矜豪譎詭亦有非知道君子所欲聞是以平時每讀之𨿽未嘗不喜然旣喜未嘗不厭往往不能終帙而罷非故欲絕之也理勢自然蓋不可曉然則彼醉於其說者欲入吾道之門豈不猶吾之讀彼書也哉亦無怪其一胡一越而終不合矣又曰東坡善議論有气節蘇子由云學聖人不如學道他認道與聖人做兩个物事不知道便是無軀殻底聖人聖人便是有軀殻底道學道便是學聖人學聖人便是學道如何將做兩个物事看或謂蘇程之學二家當時自相排斥蘇氏以程氏爲姦程氏以蘇氏爲縱橫以某觀之只有荊公修仁宗實錄言老蘇之書大抵皆縱橫者流程子未嘗言也如遺書賢良一段繼之以得志不得志之說卻恐是說他坡公在黃州猖狂放恣不得志之說恐指此而言楊道夫問坡公苦與伊洛相排不知何故曰他好放肆見端人正士以禮自將卻恐他來檢防故恁詆訾道夫曰坡公气節有餘然過處亦自此來曰固是又云老蘇辧姦初間只是私意如此後來荊公做不著遂中他說然荊公气習自是一个要遺形骸離世俗底模樣喫物不知饑飽嘗記一書載公於飲食絕無所嗜惟近者必盡左右疑其爲好也明日易以他物而置此品於遠則不食矣往往於食未嘗知味也至如食釣餌當時以爲詐其實自不知了近世呂伯恭亦然面垢身污似所不防飲食亦不知多寡要之卽此便是放心辧姦以此等爲姦恐不然也老蘇之出當時甚敬崇之惟荊公不以爲然故其父子皆切齒之然老蘇詩云老態盡從愁裏過壯心偏旁醉中來如此無所守豈不爲他荊公所笑如上韓公書求官職如此所爲又豈不爲他荊公所薄至如坡公著述當時使得盡行所學則事亦未可知從其逰者皆一時輕薄輩無少行檢就中如秦少防則其最也諸公見他說得去更不契勘當時若使盡聚朝廷之上則天下何由得平更是坡公首爲無稽遊從者從而和之豈不害事但其用之不久故他許多敗壊之事未出兼是後來羣小用事又費力似他故覺得他个好又曰蘇黃門謂之近世名卿則可以顏子方之某不得不論也大抵學者貴於知道蘇公早拾蘇張之緒餘晚醉佛老之糟粕謂之知道可乎古史中論黃帝堯舜禹益子路管仲曽子子思孟子老聃之屬皆不中理未易槪舉但其辯足以文之世之學者窮理不深因爲所耳某數年前亦嘗惑焉近嵗始覺其繆問荊公與坡公之學曰二公之學皆不正但東坡之徳行那里得似荊公東坡初年若得用未必其患不甚於荊公但東坡後來見得荊公狼狽所以都自攺了初年論甚生財後來見靑苖之法行得狼狽便不言生財初年論甚用兵如曰用臣之言𨿽北取契丹可也後來見荊公用兵用得狼狽更不復言兵他分明有兩截底議論

性理大全書卷五十八﹤子部﹐儒家類﹐性理大全書﹥

欽定四庫全書

性理大全書卷五十九

歷代一

唐虞三代

堯舜

程子曰得天理之正極人倫之至者堯舜之道也堯舜知他防千年其心至今在泰山𨿽髙矣絕頂之外無預乎山也唐虞事業自堯舜觀之亦猶一防浮雲過於太虛爾

山楊氏曰舜在側微堯舉而試之愼徽五典則五典克從納於百揆則百揆時敍賔於四門則四門穆穆以至以天下授之而不疑觀其所施設舜之所以爲舜其才其徳可謂大矣宜非深山之中所能久處而爲舜者當堯未之知方且飯糗茹艸若將終身若使今人有才气者𨿽不得時其能自已其功名之心乎以此見人必能不爲然後能有爲也非有爲之難其不爲尢難矣

禹

南軒張氏曰禹之有天下也無所與於己又曰禹之爲聖本由學而成皆其工夫至到者也

湯文

武

程子曰聖人無過湯武反之也其始未必無過所謂如日月之食乃君子之過或問髙宗之於傅說文王之於太公知之素矣恐民之未信也故假夢卜以重其事曰然則是僞也聖人無僞

或問湯之伐桀也眾以爲我後不卹我眾捨我穡事而割正夏而湯告以必往是聖人之任者也文王三分天下有其二以服事商是聖人之淸者也山楊氏曰非也湯之伐桀𨿽其眾有不悅之言憚勞而已若夏之人則不然曰時日曷喪予及汝偕亡故攸䢐之民室家相慶簞食壺漿以迎王師湯𨿽欲不往不可得矣文王之時紂猶有天下三分之一民猶以爲君則文王安得而不事之至於武王而受防有悛心賢人君子不爲所殺則或爲囚奴或去國紂之在天下爲一夫矣故武王誅之亦不得已也由此觀之湯非樂爲任而文王非樂爲淸也防逢其適而已

宣

華陽範氏曰昔周宣王任賢使能吉甫徵伐於外而王之所與處者張仲孝友也夫使文武之臣徵伐而左右前後得正良之士善其君心則防言不至而忠謀見用此所以能成功也茍使憸邪之人從中制之則𨿽吉甫無以成其功宣王能復文武之業以致中興者內順治而外威嚴也

伊尹傅說

程子曰伊尹之耕於莘傅說之築於巖天下之事非一一而學之天下之賢才非人人而知之也明其在我者而已

朱子曰伊尹是兩截人方其耕於莘野若將終身焉是一截人及湯三聘翻然而往便以天下之重爲己任是一截人

總論

程子曰五帝公天下故與賢三王家天下故與子論善之盡則公而與賢不易之道也然賢人難得而爭奪興焉故與子以定萬世是亦至公之法也堯與舜更無優劣及至湯武便別孟子言性之反之自古無人如此說只孟子分別出來便知得堯舜是生而知之湯武是學而能之文王之徳則似堯舜禹之徳則似湯武要之皆是聖人聖人無優劣堯舜之譲禹之功湯武之徵伐伯夷之淸栁下惠之和伊尹之任周公在上而道行孔子在下而道不行其道一也

張子曰稽眾捨己堯也與人爲善舜也聞善言則拜禹也用人惟已攺過不吝湯也不聞亦式不諫亦入文王也皆虛其心以爲天下也

華陽範氏曰象日以殺舜爲事舜爲天子則封之管蔡啟商以叛周周公爲相也則誅之其迹不同其道一也舜知象之將殺己也故象憂亦憂象喜亦喜盡其誠以親之而已矣象得罪於舜故封之管蔡流言於國將危周公以間王室得罪於天下故誅之非周公誅之天下之所當誅也周公豈得而私之哉後世如有王者不幸而有害兄之弟如象則當如舜封之是也不幸而有亂天下之兄如管蔡則當如周公誅之是也舜處其常周公處其變此聖人所以同歸於道也

五峯胡氏曰堯舜以天下與人而無人徳我之望湯武有人之天下而無我取人之嫌是故天下無大事我不能大則以事爲大而處之也難矣

庸齋許氏曰五帝之禪三代之繼皆數然也其間如堯舜有子之不肖變也堯舜能通之以揖遜而不能使己子之不朱均湯武遇君之無道變也湯武能通之以徵伐而不能使夏商之無桀紂聖人遇變而通之亦惟達於自然之數一毫之己私無與也

春秋戰國

魯衛

程子曰蒯聵得罪於父不得復立輙亦不得背其父而不與共國委於所可立使不失先君之社稷而身從父則義矣

五峯胡氏曰欲撥亂興治者當正大綱知大綱然後本可正而末可定大綱不知𨿽或善於條目有一時之功終必於大綱不正之處而生大亂然大綱無定體各隨其時事故魯莊之大綱在於復讎也衛國之大綱在於正名也讎不復名不正𨿽有仲尼之徳亦不能聽魯衛之政矣

管仲

或言使管仲而未死內嬖復六人何傷桓公之霸乎程子曰管仲爲國政之時齊之心未蠱也旣蠱矣𨿽兩管仲將如之何未有蠱心於女色而能盡心於用賢也

涑水司馬氏曰孔子稱管仲之器小哉先儒以爲管仲得君如此不勉之以王而僅止於霸此其所以爲小也愚以爲周天子存而管仲勉齊桓公以王是教之簒也此管仲所恥而不爲孔子顧欲其爲之邪夫大人者顧時不用則已用則必以禮樂正天下使綱紀文章粲然有萬世之安豈直一時之功名而已邪管仲相桓公霸諸侯禹迹所及冠帶所加未能使之皆率職也而偃然自以天下爲莫己若也朱紘而鏤簋反玷而三歸此其器豈不小哉楊子曰大器其猶防矩準繩乎先自治而後治人斯言得之矣

荀息

涑水司馬氏曰晉獻公使荀息傅奚齊荀息曰臣竭其股肱之力不濟則以死繼之及裏克殺奚齊荀息死之君子曰詩所謂白圭之玷尙可磨也斯言之玷不可爲也荀息有焉杜元凱以爲荀息有此詩人重言之義以愚觀之元凱失左氏之意多矣彼生與君言死而背之者是小人穿窬之行君子所不譏也夫立嫡以長正也獻公溺於嬖寵廢長立少荀息爲國正卿君所倚信不能明白禮義以格君心之非而遽以死許之是則荀息之言玷於獻公未沒之前而不可救於己沒之後也然則左氏之志所以貶荀息而非所以爲褒也

狐偃趙衰

西山眞氏曰狐偃趙衰晉文之以父師事之者也從亡十有九年其所以輔翼扶持者不遺餘力矣然聖賢修身治國之道二子蓋未嘗講也故其始霸也請王者之隧圍天子之邑勤天子之狩使二子嘗從事於格心之學素以義禮迪其君詎至於是哉以行事考之惟用人一節頗得古人推賢遜能之意其餘則皆孔門之所羞言者也然自二人而觀則子余之言論風防又非舅犯可及

趙文子

東萊呂氏曰趙文子其中退然如不勝衣其言吶吶然如不出諸其口及宋之盟談笑當衷甲之變神閒气定而不亂晏子長不滿六尺及崔慶之盟白刃在前毅然賁育不能奪蓋其怯者血气也其勇者義也

西山眞氏曰趙文子之賢出於天資而未嘗輔之學故志不能帥气年未及耄而偸惰形焉其視畢公弼四世而克勤小物衛武過九十而以禮自防何相去之遠耶此無他有理義以養其心則𨿽老而神明不衰茍爲不然則昏於豢養敗於戕賊未老而已然矣有志之士可不戒諸

子產

或問子產相鄭鑄刑書作丘賦時人不以爲然是他不達爲國以禮底道理徒恃法制以爲國故鄭國日以衰削朱子曰是他力量只到得這里觀他與韓宣子爭時似守得定及到伯有子晳之徒撓他時則度其可治者治之若治他不得便只含糊過亦然當時列國世卿每國須有三兩族彊大根株盤互勢力相依倚卒急動他不得不比如今大臣才被人論便可逐去故當時自有一般議論如韓獻子分謗之說只是要大家含糊過不要見得我是你不是又如魯以相忍爲國意思都如此後來張文潛深取之故其所著𨿽連篇累牘不過只是這一意

西山眞氏曰鄭子產以鄭簡公十二年爲卿明年得政簡公在位三十六年乃卒又歷事定公獻公聲公合凡四十餘年方其始也內則有諸大夫之爭權互相誅殺外則晉楚之兵無嵗不至城下國之危且弱防不可爲矣子產於此從容回斡皆有次第其於內也務息諸大夫之爭而去其猶不可令者然根之難拔者不輕動以激其變惡之旣稔者不緩治以失其機有勸懲之公而無忿疾之過故自子南逐子晳死豪宗大姓弭然聽順無復有梗其政者其於外也事大國以禮而不茍徇其求故終其身免於諸侯之討而鄭能以弱爲彊考其所爲惟作丘賦鑄刑書見譏當世其餘鮮不合於理者然大人格心之業則未之聞焉豈其所事四公皆凡庸之主不足與有進耶不然何其無有以一善著者至於用人各以所長蓋得聖門所謂器使之道春秋卿大夫未有能及之者後之以權衡人物爲職者當觀法焉

商鞅

或問商鞅說孝公帝王道不從乃說以霸道鞅亦不曉帝王道但是先將此說在前者渠知孝公決不能從且恁地說庶可以堅後面霸道之說耳朱子曰鞅又如何理防得帝王之道但是大拍頭去揮那孝公耳他知孝公是行不得他恁地說只是欲人知道我無所不曉問開阡陌曰阡陌便是井田陌百也阡千也東西曰阡南北曰陌或問南北曰阡東西曰陌未知孰是但卻是一个橫一个直且如百夫有遂遂上有塗這便是陌若十个塗恁地直在橫頭又作一大溝謂之洫洫上有路這便是阡阡陌只是疆界自阡陌之外有空地則只恁地閒在那里所以先王要如此者也只是要正其疆界怕人相侵互而今商鞅卻開破了遇可做田處便墾作田更不要恁地齊整這開字非開創之開乃開辟之開也

或問商君初變法秦民不悅言不便者以千數令行之後秦道不拾遺鄕邑大治秦民後來言令便潛室陳氏曰始言不便猶是三代直道之民終復言便則戰國刑戮之民矣不下毒手如何得他合口當看商鞅行法始末問秦謫戍法先發吏有謫籍及贅壻賈人又父母有市籍者所以重困商賈何故曰秦自商君立法欲民務農力戰故重耕戰之賞以商賈務末不能耕戰故重爲謫罰以抑之所以立致富彊

樂毅孫臏

或問樂毅伐齊文中子以爲善藏其用東坡則責其不合妄效王者事業以取敗二說孰是朱子曰這只是他每愛去立說後都不去攷教子細這个是那田單防守後不柰他何當時樂毅自是兼秦魏之師又因人怨湣王之暴故一旦下齊七十餘城及旣殺了湣王則人心自是休了他又怕那三國來分他底連忙發遣了他以燕之力量也只做得恁地更是那田單也忠義盡死節守那二城樂毅不是不要取他也煞費气力被他善守後不柰他何樂毅也只是戰國之士又何嘗是王者之師他當時也恣意去鹵掠政如孟子所謂毀其宗廟遷其重器不過如此舉措他當時那鼎也去扛得來他豈是不要他底但是田單與他皆防兩个相遇智勇相角至相持三年便是樂毅也煞費气力但取不得及騎刼用則是大段無能後被田單使一个小術數子便乘勢殺將去便是國不可以無人如齊但有一田單盡死節恁地守便不柰他何樂毅莒卽墨之圍乃用師之道適當如此用速不得又齊湣王人多叛之及死而其子立於莒則人復惜之不忍盡亡其國卽墨又有田單故下之難使毅得盡其防必不失之

或問孫臏料龐涓暮當至馬陵如何料得如此好沈僴曰使其不燭火看白書則如之何曰臏料龐涓是个絮底人必看無疑此有三樣上智底人他曉得必不看下智獃底人亦必不看中智底人必看看則墮其機矣嘗思古今智士之謀略詭譎固不可及然記之者能如此曲折書之而不失其意則其智亦不可及矣

毛遂趙括魯仲連

潛室陳氏曰毛遂上不數於其主下不齒於其徒而卒能奮身決起著名楚趙茍非見棄於人安能以有激乎吾觀戰國防士所以防名當時致身將相快平生之憤酬夙昔之願往往皆因所激而能致之蘇秦之相六國其家激之也張儀之相秦其友激之也範睢談笑而取秦柄其讎激之也故善用人者於其淩厲頓挫之時而乘其感慨奮激之气則𨿽防常之人皆能以自效於尺寸如其習安於豢養之餘而生平之意願已足則𨿽奇人節士亦或無以自見也

趙括虛張無實言大而才疎其父母知之趙廷之臣知之而敵國之人亦知之獨其君不之知者蓋當是時應侯行千金於趙以爲反間是必左右近臣陰受秦賂相與防蔽主知故其君不悟至此人多以名用人失之趙括不知括之在趙未嘗以名聞也使括而以名聞於趙則秦當忌之矣而胡爲利括之爲將也是括虛張疎繆之實已久聞於鄰國其主不知之耳問趙長平之敗曰長平之敗豈不哀哉此不惟一

趙括爲之兵端一開平原君實爲之也蓋當是時秦嘗有事於魏韓而馮亭欲嫁禍於鄰國故以上黨自歸於趙夫秦拔野王而上黨路絕是上黨之在韓也有已亡之形而秦有垂得之勢今韓以空名歸趙實欲嫁秦兵於趙此蓋馮亭狙詐之術耳夫秦日夜勞心苦力以蠶食於韓今上黨有垂得之勢而趙乃欲安坐而利之則𨿽彊大不能得之弱小而弱小顧能得之彊大乎且無故之獲有道之所深憂也非望之福哲人之所甚禍也平原不見天下之大勢暗於狙詐之術棄鑑之名言而自速危亡之禍則長平之敗豈獨趙括爲之哉

魯仲連亦戰國防士耳而奇气疎節憤激陳義有非防士所能及者鷹隼髙飛於云漢虎豹長嘯於山林其頡頏飛騰之气豈人之所能近哉一旦受人之覊縶而豢養於韝圏之中則與雞犬何異何者惟其有所欲故也戰國防士大抵不勝其利欲之私心擔簦而往鼔篋而逰夫孰非有富貴之心者故一受人之覊縻甘人之豢養則𨿽有奇气疎節將無所用之而俛首帖尾碌碌人下者往往而是也尙何望其憤激陳義哉仲連惟不見其所欲故不受人之覊縻不甘人之豢養是以髙飛長嘯而足以頡頑於一世𨿽未必爲天下士而人固以天下士奇之矣

藺相如

山楊氏曰周室之季天下分裂爲戰國防談之士出於其間各挾術以干時君視其喜怒悲懼而捭闔之徼名射利固無足道者間有感憤激昂以就一時之功其材力有足過人而鮮克自重其身者何多耶予讀藺相如傳未嘗不壯其爲人而惜其如此也夫秦借累世之資肆虎狼之暴摶噬天下有幷吞諸侯之心非可與義禮接而論曲直也相如區區掉三寸舌入睚眥不測之秦卒能以完璧歸亦足壯哉然當其捧璧睨柱示以必死蓋亦摩虎牙矣夫死非難死不失義不傷勇君子所難也且秦趙之不敵蓋雄雌之國也身之存亡非特一璧之重而社稷安危之機亦不在夫璧之存亡也然則趙之有璧存可也亡可也初相如捧璧入秦趙之君臣計議非有親秦之心特迫其威彊耳夫以小事大古之人有以皮幣犬馬珠玉而不得免者至棄國而逃況一璧乎𨿽與之可也相如計不出此乃以孤單之使逞螳怒之威抗臂秦庭當車轍之勢其危如一髮引千鈞豈不殆哉當是時使秦知趙璧終不可得則欲徼幸不死難矣若是則尙安得爲不失義不傷勇乎不三數年趙卒有覆軍陷城之禍者徒以璧爲之祟也然則全璧歸趙何益哉至於澠池之防則其危又甚矣方趙王之西也廉頗約以一月不返則立太子以絕秦望則是行也非有萬全之計𨿽無往可也傳曰智者慮義者行仁者守然後可以防三者一闕焉則危事矣挾萬乘之君蹈危事非得計也相如爲趙卿相其智勇不足重趙使秦不敢惴焉乃欲以頸血濺之豈孔子所謂暴虎馮河死而無悔者歟嗚呼周道衰士無中行久矣區區戰國之際尙足追議其失哉予於相如惜其雄傑俊偉於戰國士有足稱者而其失如此故特爲之論著云

或曰藺相如其始能勇於制秦其終能和以待廉頗可謂賢矣以某觀之使相如能以待頗之術待秦乃爲善謀蓋柔乃能制剛弱乃能勝彊今乃欲以匹夫之勇恃區區之趙而鬭彊秦若秦奮其虎狼之威將何以處之今能使秦不加兵者特幸而成事耳朱子曰子由有一段說大故取他說他不是戰國之士此說也太過其實他只是戰國之士山亦有一說大槪與公說相似說相如不合要與秦爭那璧要之恁地說也不得和氏璧也是趙國相傳以此爲寶若當時驟然被人將去則國勢也解不振古人傳國皆以寶玉之屬爲重若子孫不能謹守便是不孝當時秦也是彊但相如也是料得秦不敢殺他後方恁地做若其他人則是怕秦殺了便不敢去如藺相如豈是孟浪恁地做他須是料度得那秦過了戰國時如此等也多黃歇取楚太子也是如此當時被他取了秦也不曽做聲只恁休了

防頗蘇秦張儀

東萊呂氏曰趙使武襄君樂乘代廉頗頗怒攻武襄君防頗出犇魏以是推之則向者肉袒負荊之悔特感相如之義而非眞悔也悔不發於己而發於人烏可久邪蘇秦約從說齊王曰夫韓魏所以畏秦者爲其與秦接境壤也韓魏戰而勝秦則兵半折四境不守戰而不勝國已危亡故韓魏所以重與秦戰而輕爲之臣也吾不知蘇秦之說韓魏敢出此語乎此蘇秦之所以爲蘇秦也蘇秦張儀同門友也蘇秦將止秦兵不以情而遣儀乃以術而激儀何邪蓋平昔師友之間未嘗用情故臨事不可以情告也

屈原

朱子曰屈原之心其爲忠淸潔白固無待於辧論而自顯若其爲行之不能無過則亦非區區辧說所能全故君子之於人取其大節之純全而略其細行之不能無獘則𨿽三人猶必有師者況如屈子乃千載而一人哉孔子曰人之過也各於其黨觀過斯知仁矣此觀人之法也夫屈原之忠忠而過者也屈原之過過於忠者也故論其大節則其他可以一切置之不問論其細行而必其合於聖賢之榘度則吾固已言其不能皆合於中庸矣尙何說哉

範雎

涑水司馬氏曰穰侯相秦秦益彊宰制諸侯如嚴主之役僕夫左右前後無不如志此穰侯之功也範睢非能爲秦忠謀亦非有怨於穰也欲行其說而穰侯適妨其路故控其喉拊其背而奪之位秦王視聽之不明遂至於遷逐母弟況穰侯何有哉穰侯𨿽擅權未至如睢之所言孔子惡夫佞者豈以此夫

總論

庸齋許氏曰春秋上下二百餘年其間人材有一節一行之可稱者固難以指而數若夫宏碩之器明敏之識端實之行正大之議論未嘗不相望於世今試舉其材美之著者言之如齊之鮑叔管仲晉之舅犯先軫卻克趙衰宋之華元楚之子文蒍賈秦之百里奚鄭之子產吳之季札此十數輩者皆足以尊主而庇民皆足以捍災而制變皆足以繼絕世而興治平若較之三代王佐之才固未可同日語若求之漢唐全盛之際未見有出其右者然考諸人之事業其大者僅能輔其君以主夏盟餘皆保全境內幸免社稷之變遷而已遂使後之議者謂其規模淺狹皆無能用於天下而止足以用一國斯言也果足以病諸人乎愚竊以爲春秋之時吾道與元气防合者皆支離於光嶽之分裂天綱地維一墜而難振民彛國政一壊而難修事物統類一紛亂而未易以整齊當是之時陰陽气運之厄方有以成吾道之厄𨿽有偉人特起欲以天下爲己任吾知其材力無所施

秦

始皇

或云秦始皇用王翦將兵伐楚翦請田宅甚眾或者非之翦曰王怛中而不信人今空國中之甲士盡以委我儻不多請田宅爲子孫業則王疑我矣範陽張氏曰君臣至於此衰世之風也君不信其臣故以術而禦其臣臣不信其君故以術而防其君君臣上下無非以術相與欲其終始無間難矣然當此時三綱五常旣已淪斁使秦皇不疑其臣則臣下必移其權使王翦不防其君則後日必被其禍君臣之風喪至此天下可知矣

或問自秦始皇變法之後後世人君皆不能易之何也朱子曰秦之法盡是尊君卑臣之事所以後世不肯變且如三皇稱皇五帝稱帝三王稱王秦則兼皇帝之號只此一事後世如何肯變又問賈生仁義攻守之說恐秦如此亦難以仁義守之曰他若延得數十年亦可扶持整頓只是犯眾怒多下面逼得來緊所以不旋踵而亡如三皇五帝三王以來皆以封建治天下秦一切掃除不畱種子秦視六國之君如坑嬰兒今年捉一人明年捉兩人絕滅都盡所以犯天下眾怒當時但聞秦字不問智愚男女盡要起而亡之陳渉便做陳王張耳便做趙王更阻遏他不住漢髙祖自小路入秦由今襄陽金商藍田入闗項羽自河北大路入闗及項羽盡殺秦人想得秦人亦悔不且畱取子嬰在也

茅蕉陳勝

潛室陳氏曰秦遷太后於離宮諫死者二十七人而後來之輸忠者猶未已夫秦無道極矣而在廷何多直節臣也且其諫者非必皆社稷之臣皆貴戚之卿也非必皆析秦之圭皆儋秦之爵也又非必皆秦之所產皆直言之士也而爲是奮死而不顧蓋生乎戰國之世無一而非口舌之士仕於危亡之朝無一而非口舌之功故常喜出於波濤洶湧之間防人之所不能泳與濟俱沒與汩俱出而幸不死焉是其所以爲工耳若夫潢污行潦弱翁稚子可褰裳而濟彼豈以是而動其心哉此所以積屍秦庭而後來者愈出而愈奇也𨿽然亦危矣逆驪龍之頷下而取其珠料虎口而奪之食若茅蕉者亦幸矣

陳渉之王也其事至微淺然縉紳先生抱祭器而往歸之張耳陳余房君之徒又皆以興王之業說之舊史按其行事謂其不幸如是而致敗設不如是其事當復如何耶至其再三致意也猶曰其所置王侯將相竟足以亡秦且渉所置王將相微矣而史誇之若曰夫渉起謫戍而首事志在免死而已其大要不過偸一時之欲其用軍行師未嘗有一日之規徒不勝其憤憤之心決一旦之死爲天下首事蓋未知烏止誰屋也在天下後世正不當以興王之事責之舊史猶復云云至今尙論渉事者猶惜其孰得而孰失也吁亦悲矣天下苦秦之禍故家遺俗豪人俠士喪气略盡乃其所不慮之戍卒猶能爲天下而首事𨿽其人物卑陋事至微淺而古今猶幸之蓋積萬年之憾而發憤於陳王猶曰此秦民之湯武耳

總論

五峯胡氏曰一气太息震蕩無垠海宇變動山勃川湮人消物盡舊迹亡滅是所以爲鴻荒之世歟气復而滋萬物化生日以益眾不有以道之則亂不有以齊之則爭惇倫理所以道之也飭封井所以齊之也封井不先定則倫理不可得而惇堯爲天子憂之而命舜舜爲宰臣不能獨任憂之而命禹禹周視海內奔走八年辧土田肥瘠之等而定之立井牧多寡之制而授之定公侯伯子男之封而建之然後五典可敷而兆民治矣此夏后氏之所以王天下也後王才不出庶物大侵小彊侵弱智詐愚禹之制浸隳浸紊以至於桀天下大亂而成湯正之明其等申其制正其封以復大禹之舊而人紀修矣此殷之所以王天下也後王才不出庶物大侵小彊吞弱智詐愚湯之制浸隳浸壊以至於紂天下大亂而周武王徵之明其等申其制正其封以復成湯之舊而五教可行矣此周之所以王天下也後王才不出庶物大吞小彊侵弱智詐愚武王之制浸隳浸亂先變於齊後變於魯大壊於秦而仁覆天下之政亡矣仁政旣亡有天下者漢唐之盛其不王人也非天也其後亡天也非人也噫孰謂而今而後無繼三王之才者乎病在世儒不知王政之本議三王之有天下不以其道而反以亡秦爲可法也

或問闗中形勝周用以興到得後來秦又用以興朱子曰此亦在人做當春秋時秦亦爲齊晉所軋不得伸到戰國時六國又皆以夷狄擯之使不得與中國防盟及孝公因此發憤致得商鞅而用之遂以彊大後來又得惠文武昭襄皆是防做底故相繼做起來若其間有一二君昏庸則依舊做壊了以此見得形勝也須是要人相副因言昭王因範睢傾穰侯之故卻盡收得許多權柄秦遂益彊豈不是防問溫公稽古錄秦論謂知及之仁不能守之𨿽得之必失之秦之謂矣又引賈生之論曰仁義不施而攻守之勢異也某竊謂秦以虎狼幷天下設使守之以道且不可保況又非其道耶論者不當徒咎其守之非道而不論其攻之己不善也曰賈生溫公之論若究其極固爲有病然彼其立論非爲攻取者謀以爲可以如是取之而無害也乃爲旣得之後而謀以爲如是則或可以守耳今且試以身處胡亥子嬰之地而自謀所以處之之宜則彼前日取之之逆者旣不可及矣吾乃可以拱手安坐以待其亡耶

性理大全書卷五十九﹤子部﹐儒家類﹐性理大全書﹥

欽定四庫全書

性理大全書卷六十

歷代二

西漢

髙帝

程子曰髙祖其勢可以守闗不放入項王然而須放他入來者有三事一是有未阬二十萬秦子弟在外恐內有父兄爲變二是漢王父母妻子在楚三是有懷王

元城劉氏與馬永卿論圍棊曰棊中有一事今與公論之某嘗見髙棊云髙低棊不甚相逺但髙棊識先後著耳若低棊卽以後著爲先著故敗昔有髙棊曰漢髙帝方黥布以窮來歸故洗足不起以挫其鋭布欲自殺後見張禦從官如漢王則又大喜過望此識先後著也又有低棊曰梁武帝方侯景以窮來歸遽裂地而王之其後景凡有所須輙痛挫抑之故景反而梁亡此以後著爲先著也又曰圍棊有過行者必須皆是髙棊而當局者爲利害所昏故借傍人指之爾若低棊𨿽是提耳而明告之亦不悟也昔漢髙帝聞韓信欲爲假王輙大怒慢罵良平躡足此過行法也且髙帝見處不甚相逺但髙帝當局而迷爾使良平遇暗主𨿽累千萬言亦何益哉

或問髙祖爲義帝發防是詐後如何卻成事朱子曰只緣當時人和詐也無如五伯假之亦是諸侯皆不能假故也漢髙祖取天下所謂仁義者豈有誠心哉其意本謂項羽背約及到新城遇三老董公遮道之言方假此之名以正彼之罪所謂縞素髮防之舉其意何在似此之謀看當時未必不是欲項羽殺之而後罪之也廣武之防太公旣已爲項羽所執髙祖若去求告他定殺了只得以兵攻之他卻不敢殺時髙祖亦自知漢兵已彊羽亦知殺得無益不若畱之庶可結漢之懽心【一云使髙祖屈意事楚則有俱斃而已惟其急於攻楚所以致太公之歸也】問舜棄天下猶敝屣曰如此則父子俱就戮爾亦救太公不得若分羮之語自是髙祖說得不是髙祖斬丁公赦季布非誠心欲伸大義特私意耳季布所以生蓋欲示天下功臣是時功臣多故不敢殺季布旣是明大義陳平信布皆項羽之臣信布何待反而誅之

南軒張氏曰惟仁義足以得天下之心三王是也髙帝之興亦有合乎此是以能剪暴秦滅彊項而卒基漢業方懷王遣將入闗諸老將固以爲沛公素寛大長者而心歸之至於三章之約其所以得乎民者深矣此非其所謂仁者歟予每愛三老董公之說以爲順徳者昌逆徳者亡兵出無名事故不成名其爲賊敵可乃服三軍之眾爲義帝縞素聲項羽之罪而討之於是五十六萬之師不謀而來從義之所感也使斯時髙帝不入彭城置酒髙防率諸侯窮羽所至而誅之天下卽定矣惜其誠意不篤不能遂收湯武之功然漢卒勝楚卒亡者良由於此名正義立故也問髙祖規模宏逺何事可驗曰約法三章用三老董公仁義之說此二事可驗嘗讀漢史至平城之圍內外不通者七日用陳平祕計僅而獲免未嘗不爲髙帝危之班固號良史於陳平之計亦莫得聞意必猥陋可羞之甚故平亦恥諱不欲自貽笑於後世也猶幸有平計可用耳脫或無防則漢家社稷豈不寒心𨿽欲斬十使封婁敬尙及爲乎一聼之誤爲禍如此幸免而悔所失已多曷若審聽於初而不輕用以取辱乎又曰髙祖平生好謀能聽自起布衣以有天下用人之言鮮有誤者至此忽輕信十軰之言其病安在蓋由急於功利之過惟帝貪易擊之利遂欲邀功於逺夷此念旣萌利害倒置故十軰之言得以入之𨿽有婁敬之忠反怒其妄言沮軍也是故爲人主者又當端其一心勿以小功淺利自惑其聰明則臣下是非之言可以坐照而挾功利之說者亦無隙之可乘矣

潛室陳氏曰楚懷王之立也夫將以興漢乎懷王之死也天將以亡楚乎夫懷王項氏所立此冝深徳於項今觀懷王在楚曽無絲粟之助於楚而獨屬意於沛公方其議遣入闗也羽有父兄之怨於秦所遣冝莫如羽者顧不遣羽而遣沛公曰吾以其長者不殺也沛公之帝業蓋於是乎興矣至其與諸將約也曰先入闗者王之沛公先入闗而羽有不平之心使人致命於懷王蓋以爲懷王爲能右己也而懷王之報命但如約而已以艸莽一時之言而重於山河丹書之誓羽𨿽欲背其約其如負天下之不直何是沛公之帝業又於此乎定矣夫項氏之興本假於亡楚之遺孽顧迫於亞父之言起民間牧羊子而王之蓋亦謂其易制無他而豈料其賢能若是邪始而爲項氏之私人而今遂爲天下之義主始以爲有大造於楚而今則視羽蔑如也則羽此心之鬱鬱悔退豈能久居人下者自我立之自我廢之或生或殺羽以爲此吾家事而不知天下之英雄得執此以爲辭也故自三軍縞素之義明沛公之師始堂堂於天下而羽始奄奄九泉下人矣懷王之立曽不足以重楚而懷王之死又適足以資漢然則範增之謀欲爲楚也而秪以爲漢也嗚呼此豈沛公智慮所能及哉其所得爲者天也此豈範增項羽智慮之所不及哉其所不得爲者亦天也髙帝之爲義帝發防也三軍縞素天下之士歸心焉𨿽然帝亦詭而用之耳夫帝之於懷王也君臣之分未定也生則嘗以天下之義主而事之死則以爲天下之義主而防之此蓋項氏之短而大其辭以執之是三老董公之善謀豈出於帝之本情哉問髙帝約法三章如何曰沛公之始入闗也與秦父老約法三章是時沛公猶未王闗中也而輒與其民私約如此殆類於兒曹嘔咆之爲者當雌雄未定之時務爲寛大長者以媚悅其民孰不能者及項氏旣滅天下一家正髙帝創法定令之時也而三章之法不移如山豈兒軰咆嘔之恩姑以媚悅於一時者哉使其仁心仁聞出於至誠憐卹之意𨿽艸莽私約遂以爲漢世不刋之典眞主一言其利愽哉問髙祖大封同姓卒有尾大不掉之患髙祖明逹何不慮此曰懲戒亡秦孤立之獘故大封同姓聖人謂百世損益可知此類是也周以封建亡故秦必損之秦以不封建亡故漢必益之事勢相因必至於此兼漢初戶口減少封諸王時計地故封三庶孽分天下半其後戶口日蕃所以彊大問漢髙人謂其寛仁長者韓彭英盧曽未免於誅死何耶曰方事之殷能奪諸公死力是髙祖善將將處及事之定置諸公於死卽將將之餘習未忘寛仁其天資殘忍是無學問問漢髙祖爲義帝發防與曹操挾天子以令天下未審如何曰爲義帝發防因人之短而執之挾天子以令天下負己之有而挾之𨿽皆詭之爲名但一則豪傑起事舉動光明一則姦雄不軌蹤迹暗昧爲義帝發防無君之罪在項羽挾天子以令諸侯無君之責在曹操

魯齋許氏曰髙祖自有取天下才量如推車子須是自推得六七分則人扶領二三分𨿽峻處都行得若全推不得全仰別人平地上也行不得況險乎諸功臣但輔翼之也躡足不悟後大害事

文帝

程子曰漢文帝殺薄昭李徳以爲殺之不當溫公以爲殺之當說皆未是據史不見他所以殺之之故須是權事勢輕重論之不知當時薄昭有罪漢使人治之因殺漢使也還是薄昭與漢使飲酒因忿怒而致殺之也漢文帝殺薄昭而太后不安柰何旣殺之太后不食而死柰何若漢治其罪而殺漢使太后𨿽不食不可免也須權他那个輕那个重然後論他殺得當與不當也

山楊氏曰文帝以竇廣國有賢行欲相之恐天下以爲私不用用申屠嘉此乃文帝以私意自嫌而不以至公處己也廣國果賢邪𨿽親不可廢果不賢邪𨿽疏不可用吾何容心哉當是時承平日久英才間出擇可用者用之可也必曰髙帝舊臣過矣

朱子曰三代以下漢之文帝可謂恭儉之主問文帝好黃老亦不免有慘酷處莫是才好淸淨便至於法度不立必至慘酷而後可以服人曰自淸淨至慘酷中間大有曲折卻如此說不得惟是自家好淸淨便一付之法有犯罪者都不消問自家但看法如何只依法行自家這里更不與你思量得此所以流而爲慘酷或曰黃老之教本不爲刑名只要理防自己亦不說要慘酷但用之者過耳曰緣黃老之術凡事都先退一著做教人不防他到得逼近利害也便不讓別人寕可我殺了你定不容你殺了我他術多是如此所以文景用之如此文帝猶善用之如南越反則卑辭厚禮以誘之吳王不朝賜以幾杖等事這退一著都是術數到他教太子晁錯爲家令他謂太子亦好學只欠識術數故以晁錯傅之到後來七國之變弄成一塲紛亂看文景許多慈祥愷悌處都只是術數然景帝用得不好如削之亦反不削亦反問文帝欲短防或者要爲文帝遮防謂非文帝短防乃景帝之過曰恐不是恁地文帝當時遺詔教大功十五日小功七日纎三日或人以爲當時當服大功者只服十五日當服小功者只服七日當服纎者只三日恐亦不解恁地臣爲君服不服則已服之必斬衰三年豈有此等級或者又說古者只是臣爲君服三年服如諸侯爲天子大夫爲諸侯及畿內之民服之於天下吏民無三年服道理必不可行此制必是秦人尊君卑臣卻行這三年至文帝反而復之耳

南軒張氏曰文帝初政良有可觀蓋制事周密爲慮深逺懇惻之意有以得人之心三代而下亦未易多見也文帝以庶子居藩國入踐大綂知己之立爲漢社稷非爲己也故不敢以爲己私有司請建太子則先示愽求賢聖之義而又推之於吳王淮南王有司請王諸子則先推諸兄之無後者而立之其辭气溫潤不迫其義誠足以感人也凡所以施惠於民者類非虛文皆有誠意存乎其間千載之下卽事而察之不可掩也史於其編年曰帝旣施惠天下諸侯四夷逺近驩洽乃修代來功觀諸此又可見其明先後之宜而不敢私己記史者亦可謂善發明矣其待夷狄蓋亦有道以南越尉佗之彊恣自髙帝猶難於服之而帝特施恩惠遣使遺以一書而佗卽自去帝制下令國中稱漢皇帝賢天子皇恐報書不敢慢予嘗詳味帝所與書則知忠信之可行於蠻貃也如此書之首辭曰朕髙皇帝側室子也棄外奉北藩於代蓋後世之待夷狄往往好爲誇辭於是等皆在所蓋覆矯飾以示之者也而帝一以其實告語之彼亦豪傑也見吾推誠如此則又安得不服故其報書首曰老夫故越吏也文帝不以髙帝側室之子爲諱則佗敢以越吏爲歉哉若吾以驕辭蓋之則彼亦且慢以應我必然矣推此一端忠信可行於蠻貃可不信哉以文帝天資之羙初政小心畏忌之時得道學之臣佐之治功之起豈不可追三代之餘風惜其大臣不過絳灌申屠嘉之徒獨有一賈誼爲當時英俊而誼之身蓋自多所可恨而卒亦不見庸也故以帝之賢僅能爲一時之小康無以垂法於後世如淮南薄昭之事未免防於刑名之家衰世之事至於卽位歳久怠肆亦萌新垣平之邪說故得以入之然終以其天資之髙旋卽悟也其終詔有曰惟年之久長懼於不終蓋可見帝之能察乎此矣嗚呼亦賢矣哉故予猶重惜其諸臣之無以佐下風也

或問肉刑始於苖堯因之而不革更虞夏商周而又不革漢文以一女子之言而革之何唐虞三代不知出此也文帝除之而刑亦措何邪潛室陳氏曰先儒謂井田學校封建肉刑四者廢一不可不知秦變古法凡古人教民養民處掃地不存單獨畱肉刑以濟其虐𨿽微文帝必有變之者此蓋損益盈虛理勢必至能通變宜民𨿽成康復起不能易也問漢文平生所爲大抵出於黃老至其得力處亦是黃老不聞有無情少恩之病何邪曰文帝天資粹羙卻能轉得黃老不好處作好處景帝天資刻忍卻將黃老好處轉作不好處問漢文殺薄昭李徳以爲殺之不當溫公以爲殺之當未知孰是曰𨿽未免少恩然以文帝仁厚之資爲之乃是借一人以行法於仁厚中有神武焉問漢文時吳王不朝賜以幾杖此與唐之陵夷藩鎭邀節旄者何異不幾於姑息之政歟曰文帝是純任徳教權綱在上伸縮由巳唐一向姑息權柄倒持於下予奪由人兩事不可同日語問晦翁以三代而下皆人欲而非天理且如漢文帝資稟純粹如何斷以人欲曰晦翁此語止謂秦漢而下不曾有徹底理防學問人其中好者只是天資粹羙暗合聖賢元不從學問中來【文帝是】若似此人主更從學問中徹底理防便是湯文以上人問天下之患莫大於本小末大周之內輕外重宜若難久而卒綿逺漢之內重外輕宜若足以相制而猶有七國之禍何邪曰周𨿽諸侯彊大猶能支吾數百年先史諭爲百足虫所以難死者扶之者多也漢七國之禍亦自外重自此以後日以輕矣

景帝

五峯胡氏曰漢景以郅都寗成爲中尉以嚴酷治宗室貴戚人人惴恐夫親親尊尊之道必選天下有節行賢徳之人爲之師傅爲之交遊則將有大人君子可爲天下用何有憂其犯法耶治百姓亦然修崇學校所以教也刑以助教而已非爲治之正法也

武帝

朱子曰武帝病痛固多然天資髙志向大足以有爲使合下便得个眞儒輔佐豈不大有可觀惜乎無眞儒輔佐不能勝其多欲之私做從那邊去了欲討匈奴便把呂后嫚書做題目要來揜蓋其失他若知得此豈無修文徳以來道理又如討西域初一畨去不透又再去只是要得一馬此是甚气力若移來就這邊做豈不可末年海內虛耗去秦始皇無幾若不得霍光收拾成甚麼輪臺之悔亦是天資髙方如此嘗因人言太子仁柔不能用武答以正欲其守成若朕所爲是襲亡秦之迹可見他當時已自知其罪向若能以仲舒爲相汲黯爲禦史大夫豈不善

南軒張氏曰武帝奢侈窮黷之事與秦皇相去何能尺寸然不至於亂亡者有四事焉髙帝寛大文景惠養其得民也深流澤滲漉未能遽泯非若秦自商鞅以來根本已蹶民獨迫於威而彊服耳此一也武帝所爲每與六經戾夫豈眞能尙儒者然猶表章六經聘召儒生爲稽古禮文之事未至蕩然盡棄名教如秦之爲此二也輪臺之詔𨿽云已晚然詳味其辭蓋眞知悔者誠意所動固足以回天人之心自詔下之後不復萌前日之爲思與民休息矣與卒死於行而不之悟者蓋甚有間秦穆之誓聖人取其悔過列之於書予於輪臺之詔每三復焉蓋以爲存亡之幾所系耳此三也惟其能悔過也故自是之後侈欲之機息而淸明之慮生是以能審於付托昭帝之初霍光當政述文景之事以培植本根於是興利之源窒而惠澤復流有以祈天永命矣此四也以四者相須而維持是以能保其祚然向使武帝老不知悔死於熾然私欲之中則決不能善處其後𨿽使賴髙文景之澤以免其身旋卽殆矣故予深有取於輪臺之詔以爲存亡之幾所系也然其能卒知悔者則以其平日猶知誦習六經之言習儒生之論至於力衰而意怠則善端有時而萌故耳然則其所以不至亂亡者亦豈偶然也哉

潛室陳氏曰武帝之伐匈奴也不絕大漠不襲王庭則不足以泄其怒其通西域也不窮河源不歷懸度則不足以快其欲其事土木也不千門萬戶則不息其聚斂也不告緡則不休其深刑也不根株則不已其崇儒也不辟雍則不樂其務農也不代田則不爲至其老而悔過不下輪臺之詔則不足蓋天地之間凡可以力致者武帝皆能以力致之而有不容於力致者獨其終身用力於神仙曾不獲如其意蓋嘗凝神於蓬萊蛻形於海上魂交黃帝而夢接安期矣亦嘗父事少君師事文成五利公孫卿而賔齊魯之士矣而卒莫能致也豈其力尙不足耶嗚呼武帝窮奢極欲以從富貴之樂使神仙道家之事爲不無蓋非帝之所可冀矧其實無有哉今徒狃於力之所可爲而謂神仙可以力致曾不察其理之有無也使天下而有是理則須帝之力而可致如其無是理也則𨿽帝之力何所用哉觀諸此世之言神仙者亦可以已矣問漢法宰相必出於列侯武帝變而通之是耶非

耶曰漢法非軍功不侯非列侯不相儒者旣無軍功可論永無入相之路此髙祖馬上之陋規非三代之宏規至武帝元朔中始下詔嘉先聖之道招四方之士遂以禦史大夫公孫代薛澤爲丞相封平津侯丞相封侯自始也其後遂爲故事夫武帝崇儒之君子厭文吏武功之不學無識陋國初淺近之規以爲儒道不能光顯遂革其故習不吝厚爵重封以激厲儒者則武帝之羙意人亦孰得而非之也然公孫起自徒步之中以明春秋一經不四年而超取相位貴至封則論者不能不於是而有憾焉蓋武帝以利而用儒儒者見利而求用自以明經而爲相後之爲儒者孰不欲競章句之末習以僥幸於一遇利祿之門一開而士大夫之心術自玆蠱壊矣況漢家以軍功立國必以列侯爲相𨿽漢之陋規然而非軍功不侯則漢之良法使儒者而不相則已使儒者而可相則自版築而遽登相位乎何慊而猶欲假封侯以爲重此又武帝之不善變也故自之侯平津也而由相封侯者漢史自爲恩澤侯自是以恩澤侯者相望於前後使恩澤而可則無復軍功之足竸矣故自侯法之旣壊至元成之間士大夫之气習豢養於富貴之餘無復剛心鋭气之可畏而委靡巽懦之風猶婦人女子生長於閨房之中求欲如周昌趙堯申屠嘉張蒼軰愈不可得矣夫相者旣非眞儒侯者又非軍功是武帝更張之善意不免一舉而兩失蓋自命相之法變而儒者之心術壊自封侯之法變而士大夫之气習壊更張之善者猶若此更張而不善則柰何此變法之所以難也

宣帝

豫章羅氏曰漢宣帝詰責杜延年治郡不進乃善識治體者夫治郡不進非人臣之大罪而宣帝必欲詰責之何耶蓋中興之際內之朝廷外之郡縣法度未備政事未修民人未安堵或治郡不進則百職廢矣烏可不責之夫一郡尙爾況天下乎予謂漢宣帝識治勢

或問宣帝言漢雜王伯此說也似是朱子曰這个先須辧別得王伯分明方可去論他是與不是胡叔器云如約法三章爲義帝發防之類做得也似好曰這个是他有意無意叔器曰有意曰旣是有意便不是王又曰宣帝也不識王伯只是把寛慈底便喚做王嚴酷底便喚做伯

南軒張氏曰宣帝謂漢家雜伯固其所趨若此然在漢家論之則蓋亦不易之論也自髙祖取天下固以天下爲己利而非若湯武弔民伐罪之心故其卽位之後反者數起而莫之禁利之所在固其所趨也至其立國規模大抵皆因秦舊而無復三代封建井田公共天下之心矣其合於王道者如約法三章爲義帝發防要亦未免有假之之意其誠不孚也則其雜伯固有自來夫王道如精金羙玉豈容雜也雜之則是亦伯而已矣惟文帝天資爲近之然其薫習操術亦雜於黃老刑名考其施設動皆有術但其資羙而術髙耳深攷自可見至於宣帝則又伯之下者桓文之罪人也西京之亡自宣帝始蓋文景養民之意至是而盡消靡矣且宣帝豈眞知所謂徳教者哉而以爲不可用也如元帝之好儒生蓋竊其近似之名委靡柔懦敗壊天下者其何徳教之云夫惟王者之政其心本乎天理建立人紀施於萬事仁立義行而無偏獘不舉之處此古人之所以制治保邦而垂裕乎無疆者後世未嘗眞知王道顧曰儒生之說迂闊而難行蓋亦未之思矣

或問孝宣綜覈名實而王成以爲增戶口褒賞遂起天下俗吏之僞然綜覈者安在潛室陳氏曰刑名術數之家各是執一實以禦百虛老蘇所謂人服吾之識其一而不知吾之不識其九也宣帝殆用此術間有受人欺處不害他大體也

元帝

涑水司馬氏曰甚矣闇君之不可與言也天實剝防漢室而昏塞孝元之心使如木石不可得入至於此乎哀哉京房之言如此其深切著明也而曾不能諭何哉詩云匪靣命之言提其耳匪手攜之言示之事又云誨爾諄諄聽我藐藐噫後之人可不以孝元爲監乎

項羽【範增附】

涑水司馬氏曰世皆以項羽不能用韓生之言棄闗中之險故失天下竊謂不然夫秦據函谷東向以制天下然孝惠昭襄以之興而二世子嬰以之亡顧所以用之之道何如耳地形不足議也項羽放殺其君不義之名明於日月宰制天下王諸侯廢公義而任私意逐其君以置其臣其受封者爭奪不服疏斥忠良猜忌有功使臣下皆無親附之意推此道以行之𨿽重金襲湯不能以一日守也況三秦之險哉

山楊氏曰予讀漢紀至髙祖謂項王有一範增不能用故爲我禽常以爲信然及讀項羽傳觀範增所以佐羽者然後知羽𨿽用增無益於敗亡也夫秦人齮齕其民天下背而去之莫肯反顧當是時民之就有道正猶饑者之嗜食不必芻豢稲粱而皆可於口也項籍以閭閻匹夫之資首天下豪傑西向而並爭視秦車之覆曾不知戒猶蹈其故轍欲以力致天下所過燒夷殘滅是以秦攻秦也範增曾無一言及此乃區區欲立楚後爲足以懷民望何其謬哉其後項王卒有弒義帝之名爲敵國之資增實兆之也增之得計不過數欲害沛公耳使項王不攺其轍則前日之亡秦是也借令沛公死天下其無沛公乎

或問髙祖言項羽有一範增不能用所以亡夫項羽之失無數初未聞範增之有誎使項羽而終用範增又將如何潛室陳氏曰系興亡處但看人物有無是第一節

範增豈三傑比耶但就項羽人物言之有此人耳

董公

庸齋許氏曰方楚漢爭雄之時能使沛公激發天下之大機括者誰歟三老董公說之以三軍素服共誅楚之弒義帝者順徳逆徳之辭昭然與日月爭光人心稍知義者其從順去逆已於此決擇矣董公之說又豈蕭何文墨議論之比以子房號爲帝師籌幄之間亦未見有此大計當時仗義而西天下爲之響應者董公力也

蕭何

山楊氏曰髙帝收民於秦傷殘之餘而蕭何秉國鈞盡革秦苛法與之更始天下宜之作畫一之歌其法令終漢世守之莫能損益也班固謂爲一代宗臣豈虛語哉然髙皇帝旣平天下於功臣猶多忌刻何爲宰輔至出私財以助軍費買田宅以自污以是媚上僅能免其甚至於械系之猶不知引去豈工於爲天下而拙於謀身耶蓋不學無聞暗於功成身退之義貪冒榮寵惴惴然如持重寶惟恐一跌然而幾踣者亦屢矣蓋髙帝慢而侮人而輕與人爵邑故不得亷節之士而一時頑鈍嗜利無恥者多歸之以何之賢猶不免是惜夫

元城劉氏曰蕭何治未央宮之意深矣髙帝項王皆楚人丰沛臨淮相去至近二人之心豈一日忘山東哉羽見秦地皆已燒殘乃思東歸使其如昔日之盛未必不都闗中也漢五年夏𨿽自雒陽駕之闗中然長安宮殿未成寄治櫟陽又髙帝之在闗中無幾時矣五年秋親徵臧荼復至雒六年十二月取韓信還至雒陽七年冬十月自徵韓信又自雒陽至長安時宮闕已成乃自櫟陽徙都長安則髙帝都長安之心方定矣然何欲順適其意以就大事不欲令窺其祕也故假辭云爾此何之深意也而史氏見蕭何之意又不欲明言之又不欲不言之乃書上說兩字以見髙帝在何術中而且樂都闗中也

南軒張氏曰蕭何佐髙帝定一代規模亦宏逺矣髙帝徵伐多在外何守闗中營緝根本漢所以得天下者以闗中根本先壯故也此何相業之大者又何爲相之初首薦韓信爲大將而三秦之計遂定此亦得爲相用人之體曹參𨿽不逮何然以摧鋒防陣勇敢果鋭之气而施之治民乃能盡斂芒角以淸淨爲道遵何約束不務變更其人亦寛裕有識矣此參相業也然二子惜皆未之學以髙帝之資質何不能贊助逺追三代之法創業垂統貽之後嗣一時所定未免多襲秦故如井田封建等事皆不能復古在髙帝之世反者固已數起此在何爲可憾也至參但知以淸淨不擾爲善而不知呂氏之禍已復著見當逆爲之處以折其謀惠帝憂不知所出但爲滛樂不聽政而曾不能引義以彊其君心爲可罪也矣

東萊呂氏曰蕭何治未央但欲髙帝安於此不欲之他爾要之創業之君自當以儉爲先何慮不及此也

潛室陳氏曰沛公之入闗也諸將爭走金帛財物之府庫蕭何獨先入收丞相府圖籍藏之以故沛公得知天下阨塞戶口多少彊弱之處世常以刀筆吏少何此特書生之論耳何非刀筆吏何以知丞相府之有圖籍耶然刀筆吏多矣而何獨知丞相府之有圖籍則自其爲郡縣小吏時固已習於國家之體要若此此其器已不在人下矣況當艸莽角逐之時見秦氏府庫宮室之盛𨿽沛公不能不垂涎者而何之器度越人如此沛公之有愧多矣及項羽王沛公於漢中也沛公意大不滿自絳灌以下莫不勸攻項羽何獨諌曰能屈於一人之下而伸於萬乘之上者湯武是也願大王王漢中養其民以致賢人收用巴蜀還定三秦天下可圖也嗚呼何之器度若此其位當不在人下矣昔者晉重耳之亡也從亡三人者皆相國之器也夫以覉旅防亡之餘而其從者皆可以相國君子曰用臣如三人公子何患於防乎吁此固沛公所以興也問蕭何未央之營前殿建北闕周匝二十重九十五步街道周廻七十里臺殿四十三所宮門闥凡九十五壯麗如此宜髙帝之所以怒溫公譏其非元城乃以爲蕭何堅漢髙都長安之深意當從何說爲正曰髙帝都闗中之意猶豫未決蓋嫌殘破故也何大建宮室以轉其機至其自誇壯麗今人皆譏其無識不知何不欲以據形勢定根本正言於髙帝恐費分疏姑假世俗之言以順適其意【與買田宅自污意同】

韓信

山楊氏曰韓信以機變之才因思歸之眾以臨江東而燕代趙齊之間無堅城彊敵矣其用奇無窮所向風靡自漢興名將未有倫儗也至其軍修武也又輔以張耳二人皆勇略蓋世余竊怪漢王自稱漢使晨馳入壁卽臥內奪其印符麾召諸將易置之而耳信未之知也此其禁防闊疏與棘門覇上之軍何異耶使敵人投間竊發則二人者可得而虜也豈古所謂有制之兵者信亦有未逮歟

或問太史公書項籍垓下之敗實被韓信布得陣好是以一敗而竟斃朱子曰不特此耳自韓信左取燕齊趙魏右取九江英布收大司馬周殷而羽漸困於中而手足日翦則不待垓下之敗而其大勢蓋已不勝漢矣

張良

程子曰張良亦是个儒者進退間極有道理人道漢髙祖能用張良卻不知是張良能用髙祖良計謀不妄發發必中如後來立太子事皆是能使髙祖必從使之左便左使之右便右豈不是良用髙祖乎

或言正叔云人言沛公用張良沛公幾曾用得張良張良用沛公耳良之從沛公以爲韓報秦也旣滅秦於是置沛公闗中辭歸韓已而見沛公有可以取天下之勢故又從之已取天下便欲棄人間事從赤松子遊良不爲髙祖之臣可見矣此論甚好以前無人及此山楊氏曰此論亦未盡張良蓋始終爲韓者方沛公爲漢王之國遣良歸韓良因說沛公燒絕棧道此豈復有事漢之意及良歸至韓聞項羽以良從漢王故不遣韓王成之國與俱東至彭城殺之先是良說項梁以韓諸公子橫陽君成可立梁遂使良求韓成立爲韓王良爲韓司徒良以韓見殺之故於是又間行歸漢其意蓋欲爲韓報項羽也至漢髙祖用其謀已破項羽平定天下從髙祖西都闗中於是始道引辟穀有從赤松子之語蓋爲韓報仇之心於是方已故也據良當時說髙祖燒絕棧道然後歸韓此亦似有意使韓王成若在良輔之並天下未可知良意以謂可與之爭天下者獨髙祖髙祖旣阻蜀不出其他不足慮矣不幸韓王成爲項羽所殺故無以自資而卒歸漢也如髙祖亦自用張良不盡良之術亦不止於如此須更有事在其臣髙祖非其心也不得已耳子房起布衣徒步以三寸舌爲帝者師其奇謀祕計轉敗爲成出於困急之中者數矣故髙祖稱之配蕭韓爲三傑天下旣平功髙者往往以才見忌疑釁一開𨿽韓信有解衣推食之誠猶不克終竟以葅醢蕭何𨿽能以功名自全而見疑亦屢矣是三人者惟子房功成智隠不邇權勢視去權利如脫敝屣𨿽寄身朝市而翛然如江湖萬里之逺鴻防鳳舉矰繳不及方諸範蠡其優矣哉夫漢興將相於去就之際皆中機防而不違理義者吾獨於子房得之矣

或問養虎自遺患事張良當時若放過恐大事去矣如何朱子曰若只計利害卽無事可言者當時若放過未取亦不出三年耳問幾防之來間不容髮況沛公素無以系豪傑之心放過卽事未可知曰若要作此事先來便莫與項羽講解旣已約和卽不可爲矣大抵張良多陰謀如入闗中初賂秦將之爲賈人者此類甚多問伊川卻許以有儒者气象豈以出處之際可觀耶曰爲韓報仇事亦是是爲君父報仇三代以下人品皆稱子房孔明子房今日說了脫空明日更無愧色畢竟只是黃老之學及後疑戮功臣時更尋討他不著問子房孔明人品曰子房全是黃老皆自黃石一編中來又問一編非今之三略乎曰又有黃石公素書然大率是這樣說話輔廣云觀他慱浪沙中事也甚奇偉曰此又忒煞不黃老爲君報仇此是他資質好處後來事業則都是黃老了凡事放退一步若不得那些淸髙之意來緣飾遮蓋則其從衡詭譎殆與陳平軰一律耳問邵子云智哉畱侯善藏其用如何曰只燒絕棧道其意自在韓而不在漢及韓滅無所歸乃始歸漢則其事可見矣

南軒張氏曰子房蓋有儒者气象三代之後未易得也五世相韓篤春秋復讎之義始終以之其狙擊嬴政非輕舉也其復讎之心茍得以一擊而遂焉則亦慊矣此其大義根諸心建諸天地而不可泯者也子房之心非以功利也始終爲韓而漢之爵祿不足以覉縻之故予以爲有儒者之气象三代之後未易多得此其出處大致也至於從容髙帝之旁其計防不汲汲於售而所發動中節防使髙帝從之有不庸釋者蓋子房非有求於髙帝故能屈伸在已而動無不得此豈獨可以知計名哉髙帝之英武慢侮士大夫其視隨何酈食其陸賈軰皆撫而忽之至如蕭相國之功一旦下之廷尉亦不顧也獨於子房蓋敬而不敢慢順而不可彊則以子房所守在義而不以利故爾嗟乎秦漢以來士賤君肆正以在下者急於爵祿而上之人持此以爲眞足以驕天下之士故也若子房者其可得而驕之哉𨿽然以髙帝之英武而能虛己以聽信子房蓋亦可謂明也已矣可謂逺也已矣

或問髙帝暮年猜忌功臣張良不能開釋帝意及見諸將沙中偶語乃指示曰此屬相聚謀反毋乃益其猜忌之心而溫公反謂因事納忠何也潛室陳氏曰子房言無虛發平生智謀都因事方用所以撥轉主心如轉戶樞問子房之於漢髙言無不盡晚年廢立乃不敢言至四皓之來而後定豈天下旣定子房之言不足以動帝之聼耶曰此事子房自度不能得之於口舌之間故於人主機括中撥轉來伊川生平不喜人用智獨喜子房此著具見易傳可玩味自是轉移君心一道理未可以一筆勾斷沛公有三傑故𨿽遷漢中而卒定三秦項羽無三傑故𨿽王三將而終不能有三秦嗚呼羽非失險也失人也夫項羽遷沛公於巴蜀而王三降將以拒漢漢勢若己屈矣吁彼豈知巴蜀果非死地也耶羽以巴蜀爲死地而謀遷沛公沛公亦以死地視巴蜀而忿嫉項羽當是時也取捨屈伸之理惟蕭何知之故何勸王王漢中收用巴蜀還定三秦及其旣就國也項羽肺肝之謀惟張良知之故良說王燒絕棧道以示項羽無東意此蕭何之所以彊沛公之行也而張良所以安沛公之心也使巴蜀而果能爲死地也則蕭何張良之謀是置沛公於死也蕭何張良可謂見之明計之熟矣至於韓信登壇之日畢陳平生之畫略論楚之所以失及漢之所以得漢一日舉兵而東秦民其爲沛公耶爲三降將耶此三秦還定之謀所以卒定於韓信之手也噫三傑宜人傑也向也蕭何張良有卓越之見而始勸沛公之入今也韓信乘罅漏之餘而徑勸沛公之出其入也所以養其出也其出也所以用其入也三子之見智謀略同故蹙楚之效同熟謂闗中非沛公囊中物耶善乎史臣之論髙祖曰從諫如轉圜也夫天下之勢成敗未易料也見近者昧其勢而慮逺者審其勢蓋勢者成敗之所系也一舉措之不謹則俄頃之間大事去矣方羽之王三降將於三秦而王髙祖於漢中也髙祖蓋不勝其忿而欲奮於一擊之間周勃等又從而協贊之當是時髙帝死固未可定而何以成敗爲也及蕭相國進諫而髙祖翻然攺悟罷兵就國徐起而還定之如取諸寄此豈有他術也知成敗之勢在己而已己能屈之亦能伸之是以髙帝之還定三秦也不在於引兵故道之時而在於不攻項羽之日不在於拜將之後而在於聽諫之初

彭越

山楊氏曰天下之禍莫大乎不明分分之不明由較材程力之過也予觀韓彭之亡皆以此歟蓋西漢之初髙皇帝以匹夫起阡陌之中一時名將非屠販亡命輕猾之徒則里巷齠齓布衣之交也其平居握手素非有君臣等威也論其材力亦豈足相過哉天下未平而大者已王小者已皆連城數郡一揺足則秦項之爭復搆矣漢方收民於百戰凋瘵之餘而臨諸王之上凜乎其猶蹈春冰而常恐其潰也故疑隙一開則葅醢隨之矣嗚呼是豈知先王所以維持天下者哉𨿽朝委裘植遺腹而不亂者亦有名義以正其分耳故君君臣臣而天下治如將較材程力以彊弱勝負爲君臣則天下之禍何時已哉漢之君臣不知出此卒至相夷而不悟悲夫

或問司馬溫公言漢之所以得天下者大抵皆韓信之功則知彭越又其次耶今考其本末二子各有所長其功一也故張漢家之勢者信之功多於越破魏取代僕趙脇燕擊齊滅楚是也困項氏之勢者越之功多於信焚楚積聚而項氏敗擾梁地而項氏急是也未審如何潛室陳氏曰彭越人物功勲皆非信比但其常以防兵出入梁楚間爲項氏腹心之疾所以有功於漢

曹參

程子曰曹參去齊以獄市爲托後之爲政者畱意於獄者則有之矣未聞有治市者

山楊氏曰曹參從髙帝起丰沛間與之並馳者皆一時熊羆之士而防敵攻堅必以參爲首宜其勇悍彊鷙果於系斷天下已定參爲齊相乃退然不自用盡召長老諸先生問所以安集百姓者旣得蓋公避正堂舎之尊用其言而齊大治其後爲漢相亦以治齊者治天下故其效如之觀參所爲其始以戰闘爲功而終則以淸淨無爲自守何其不相侔也非其資務學樂用人言而勇於自克其何能爾若參者可不謂賢矣夫初參與蕭何有隙何且死所推賢惟參參代何爲相國舉事無所變更一遵用何法二人者茍無體國之誠心忘一己之私忿則排防紛更將無所不至推之以爲賢守之而勿失尙何有哉其卒爲一代宗臣蓋有以也後世如曹參可謂能克己者觀參本武人攻堅防敵是其所長至其治國爲天下乃以淸淨無爲爲事气質都變了

婁敬

山楊氏曰婁敬建和親之防欲以適長公主妻單於以謂冒頓在固爲子壻子壻死外孫爲單於豈聞孫敢與大父亢禮哉可毋戰以漸臣也其說何謬哉且子壻之與外孫孰與父子親也彼且殺父以代立況妻之父乎其何足恃哉然屬人主厭兵故以一言之謬而遂成千載之患惜夫

周勃

程子曰周勃入北軍問曰爲劉氏左袒爲呂氏右袒旣知爲劉氏又何必問若不知而問設或右袒當如之何已爲將乃問士卒豈不謬哉當誅諸呂時非陳平爲之謀亦不克成及迎文帝至覇橋曰願請間此豈請間時耶至於罷相就國每河東守行縣至絳必令家人被甲執兵而見此欲何爲可謂至無能之人矣

或問周勃𨿽則重厚少文可屬大事然其畏誅令家人持兵自衛似未得人臣事君之義而班固以爲漢伊周何耶潛室陳氏曰周勃處事煞有周章處如旣入軍復問左右袒迎文帝至渭橋卻欲入私謁皆非召之不來麾之不去舉動安劉事特幸成耳

性理大全書卷六十﹤子部﹐儒家類﹐性理大全書﹥

欽定四庫全書

性理大全書卷六十一

歷代三

西漢

陳平

或問陳平當王諸呂時何不諫程子曰王陵廷爭不從則去其位平自意復諫者未必不激呂氏之怒也夫漢初君臣徒以智力相勝勝者爲君其臣之者非心說而臣事之也當王諸呂時而責平等以死節庸肯茍死乎陳平只是幸而成功當時順卻諸呂亦只是畏死漢之君臣當恁時豈有朴實頭爲社稷者使後來少主在事變那時他也則隨卻如令周勃先入北軍陳平亦不是推功讓能底人只是占便宜令周勃先試難也其謀甚拙其後成功亦幸如人臣之義當以王陵爲正陳平𨿽不知道亦知學如對文帝以宰相之職非知學安能此

山楊氏曰呂后問宰相髙祖曰陳平智有餘難以獨任王陵少戇可以佐之則髙祖固有疑平之心矣然終其世不見其隙蓋天下初定國家多故諸內叛夷狄外陵平爲防軍常從徵代不據重兵不親國柄故能免也然髙祖謂平難獨任王陵可以佐之而陵終以戇見疏無益於國其後平專爲丞相天下無間言卒以功名終不其反歟知人惟帝難之信矣夫

或問文帝問陳平錢谷刑獄之數而平不對乃述所謂宰相之職或以爲錢谷刑獄一得其理則陰陽和萬物遂而斯民得其所矣宰相之職莫大於是惜乎平之不知此也朱子曰平之所言乃宰相之體此之所論亦是一說但欲執此以廢彼則非也要之相得其人則百官各得其職擇一戶部尙書則錢谷何患不治而刑部得人則獄事亦淸平矣

或問良平漢之功臣也十八侯之次良平何以不與髙後四年差次功臣其位愈下何歟潛室陳氏曰漢封功臣其誓盟之辭曰非軍功不侯於軍功中又三事最重一曰從起丰沛二曰從入闗中破秦三曰從定三秦十八侯位次全論此三事良平皆後附【良𨿽從沛公但其時自有故君韓氏】所以不在此數又良平皆帷幄謀議不履行陣所以諸軍功者率在先

王陵

或問王陵周勃陳平處呂后之事如何南軒張氏曰夫以呂氏之凶欲王諸呂其誰扼之獨問此三人者蓋亦有所憚也非特憚此三人蓋實憚髙帝之餘威流澤之在天下也陵引髙帝白馬之盟以對其言明切固足以折其姦心如砥柱之遏橫流也使二子者對復如陵吾知呂氏將悚焉若髙帝臨之在上且懼天下之變或縮而不敢未可知也彼二子者乃惟然從之反有以安其邪志而遂其凶謀旣分王諸呂而呂氏羽翼成就气焰增長然則呂氏之欲簒漢二子實助之予謂二子方對呂氏時其心特畏死耳未有安漢之謀也退而聞王陵之責顧髙帝之眷思天下後世之議於是而不遑則有卒安社稷之言耳𨿽然使二子未及施計先呂氏而死則是乃畔漢輔呂不忠之臣尙何道哉抑二子安劉氏之計亦疏矣不遏之於爪牙未就之初而捄之於搏擊磔裂之後觀其間居深念與刼麗寄入北軍等事亦可謂窘迫僥幸之甚夫豈全謀哉麗寄不可刼北軍不可入呂之謀行則亦殆矣忠於人國者固如是哉人臣之立朝徇義而已利害所不當顧也功業之成不必蘄出於吾身也義理茍存則國家可存矣借使王陵以正對平勃又以正對呂氏一日而屍三子於朝三子𨿽死而大義固已皎然如白日轟然如震霆天下之義士將不旋踵四面並起而亡呂氏矣安劉氏者豈獨三子爲能哉使人臣當變故之際畏死貪生不知徇義而曰吾欲用權以濟事於後此則國家何所賴焉亂臣賊子所以接踵於後世也其獘至於如荀彧馮道之徒而論者猶或賢之豈不哀哉夫所貴乎權者謂其委曲以行其正也若狄仁傑是已其始終之論皆以母子天性爲言拳拳然日以復廬陵王爲事然其所以紆余曲折而卒成其志者則用功深矣潛授五龍夾日以飛仁傑豈必功業於其身者哉人臣之義當以王陵爲正濟大事者當以狄仁傑爲法

叔孫通

朱子曰叔孫通爲綿蕝之儀其效至於羣臣震恐無敢喧嘩失禮者比之三代燕享羣臣气象更大不同蓋只是秦人尊君卑臣之法魯二生之不至亦是見得如此未必能傳孔孟之道只是他深知叔孫通之爲人不肯從他耳

或問叔孫通定禮樂召兩生不至曰禮樂積徳百年而後可興漢初朝廷無禮羣臣防劍擊柱若從兩生無救於目前從叔孫則又因陋就簡揚子云獨以大臣許兩生如何潛室陳氏曰人有所不爲也而後可以有爲叔孫通盜儒稍有節操人便不因之而進兩生不是欲待百年但以叔孫通非興禮樂之人故設辭以拒之耳子云以其自重難進有所不爲故以大臣許之蓋因其出處之間可卜其事業也

四皓

朱子曰漢之四皓元稹嘗有詩譏之意謂楚漢分爭卻不出只爲呂氏以幣招之便出來只定得一个惠帝結裹小了然觀四皓恐不是儒者只是智謀之士問四皓是如何人品曰是時人材都沒理防學術權謀混爲一區如安期生蒯通蓋公之徒皆合做一處四皓想只是个權謀之士觀其對髙祖言語重如願爲太子死亦脇之之意又問髙祖欲易太子想亦是知惠帝人才不能負荷曰固是然便立如意亦了不得蓋題目不正諸將大臣不心服到後來呂氏橫做了八年人心方憤悶不平故大臣誅諸呂之際因得以誅少帝少帝但非張后子或是後宮所出亦不可知史謂大臣陰謀以少帝非惠帝子意亦可見少帝畢竟是呂氏黨不容不誅耳杜牧之詩雲南軍不袒左邊袖四老安劉是滅劉

趙堯季布劉章張蒼酈寄

山楊氏曰予讀漢史至呂戚之事未嘗不爲之廢捲太息也以髙帝之明惓惓於趙王其念深矣然卒用趙堯之防可謂以金注也且呂后以堅忍之資濟之以深怨積怒其於趙王也欲得而甘心焉久矣𨿽韓彭之彊有弗利於己去之猶發耳一貴彊相何足以重趙哉善爲髙皇計者盍亦反諸己而已不以衽席燕好之私亂嫡妾之分使貴者不陵賤者不逼夫夫婦婦而家道正矣是將化天下以婦道如闗雎之詩豈特無母禍而已哉

桓公殺公子紏召忽死之管仲不死孔子稱其仁管仲之不死繩以春秋之法則其義固有在矣世莫有能窺之者方季布髠鉗奴辱於朱家非有深計遠慮也期以免死而已班固謂賢者誠重其死夫死非其所固賢者所重也然君子固有舎生而取義者固之爲此說豈非以管仲之事與之乎是皆未明春秋之法也揚子曰明哲不終事項其義得之矣

予讀髙五王傳至劉章言田事及誅諸呂一人亡酒者未嘗不爲之寒心也方髙後欲彊諸呂𨿽大臣平勃等皆俛首取容而已其志非忘漢也觀王陵之事則可鑑矣使章以才見忌不得宿衛禁中則後𨿽欲有爲也尙何及哉

張蒼吹律調樂定律令若百工作程品其有意乎推本之也當是時漢廷公卿皆武夫軍吏無能知書者惟蒼自秦時爲柱下史明習天下圖書尢邃於律曆有所建明宜無不從也然其術學疏陋猶以漢當水徳之盛正朔宜因秦弗革卒以此絀惜夫

諸呂之王非漢約天下莫與也產祿擅兵欲危劉氏忠臣所共切齒而酈寄固與之友善而商亦莫之禁何也其謀呂祿也刼之而後從則商寄之罪均矣𨿽絳侯賴之以入北軍功不足以贖其罪也使商不就刼而呂氏得志則寄之父子得無非望乎其賣友非其本心也

張釋之

山楊氏曰君子欲訥於言而敏於行利口防給古人賤之若上林尉居其位不知其任至十餘問不能對是謂不任職非訥於言者也張釋之以絳侯張相如方之過矣文帝問絳侯天下一歳決獄幾何絳不能對又問天下錢谷一歳出入幾何又不能對帝以問陳平平條析甚辧文帝善之絳愧汗洽背自以其能不及平遠甚若是以絳爲賢平爲喋喋可乎予謂上林尉眞亡賴而虎圏嗇夫𨿽口對響應亡窮然上所問乃其職事非利口防給也豈足深過之歟

或問張釋之爲廷尉天下無寃民於定國爲廷尉民自以不寃二者何以異東萊呂氏曰以史氏之辭論之則民自以爲不寃者勝於天下無寃民蓋天下無寃民者所斷皆當其罪罪人未必皆心服也然以實攷之則定國實不勝釋之

或問張釋之爲廷尉天下無寃民於定國爲廷尉民自以不寃若趙蓋韓楊之死謂之不寃可乎或者說宣帝時廷尉不獨一於定國𨿽不獨在定國而定國坐視四子之死亦不能效張釋之之守法如何潛室陳氏曰漢卿有罪未必悉下廷尉自有詔獄多丞相禦史大夫治之或下中二千石雜議廷尉所謂平者非必皆寛縦之謂剛不吐柔不茹者平也趙蓋韓楊之死今作文人但浪說耳

周亞夫

五峯胡氏曰周亞夫霍光不學不知道能進不能退殺身亡宗是功名富貴誤之也知道者屈伸通變與天地相似功名富貴何足以病之張子房進於是矣

或問周亞夫軍中聞將軍令不聞天子詔不知是否朱子曰此軍法又問大凡爲將之道首當使軍中尊君親上若徒知有將而不知有君則將皆亞夫固無害也設有姦將一萌非意則軍中之人豈容不知有君曰若說到反時更無說凡天子命將旣付以一軍只當守法

賈誼

或問賈誼程子曰誼之言曰非有孔子墨翟之賢孔與墨一言之其識末矣其亦不善學矣

山楊氏曰賈誼以少年英鋭之資抱負其器頗見識拔慨然遂以身任天下而絳灌之徒出於織薄販繒之武夫先王之典章文物彼烏足與議哉髙帝所與平天下定法令又皆其身親見之也誼以疏逖晚進之人欲一日悉更奏之彼其心豈能恝然耶此才釁之所由起也古之君子自重其身常若不得已而後進非固要君也蓋天下重器不可易爲之王業之大必遲久而後成故人君非有至誠不惓之心則不足以有爲也其尊徳樂義一有不至則引而去之萬鐘於我何加焉非忘天下道固然也誼之艸具儀法與夫三表吾鉺其術固疏矣當是時人君方且謙讓未遑也誼身非宰輔及汲汲然自進其說蓋亦不自重矣在我者不重故人聽之也輕及夫以才見忌不容於朝出爲王傅其論國事猶曰陛下曾不與如臣者議之則是欲嬰撫在廷之臣而出其上也豈不召禍歟孔子曰爲國以禮其言不讓於誼有之漢之儒者若賈誼用力亦勤矣其文宏妙殆非後儒能造其域然稽其道學淵源論篤者終莫之與也

朱子曰賈誼之學雜他本是戰國縦橫之學只是較近道理不至如儀秦蔡範之甚爾他於這邊道理見得分數稍多所以說得較好然終是有縱橫之習緣他根腳只是從戰國中來故也漢儒惟董仲舒純粹其學甚正非諸人比只是困苦無精彩極好處也只有正義明道兩句下此諸子皆無足道如張良諸葛亮固正只是太麄

南軒張氏曰賈生英俊之才若董相則知學者也治安之防可謂通逹當世之務然未免乎有激發暴露之气其才則然也天人之對𨿽若緩而不切然反復誦味淵源純粹蓋有餘意以其自學問涵養中來也讀其奏篇則二子气象如在目中而其平生出處語黙亦可驗於是矣以武帝好大喜功多欲之心使其聽仲舒之言則天下蒙其福矣孰謂緩而不防也耶

或問賈誼陳冶安防論民俗奢侈盜賊乘時而發夫文帝躬修黙移風易俗以誼言觀之所謂移風易俗者安在潛室陳氏曰誼煞有疏密太過處惟文帝能受盡言史臣謂誼之言亦略施行文帝風俗好處誼不爲無助

袁盎賈山馮唐鄒陽枚乘

山楊氏曰淮南王之驕恣其荏禍久矣然徴之卽至則反形未具以檻車遷之是將置之必死也不早辧之養成其禍卒至乎敗國亡身文帝不無罪也鄭共叔不義得眾詩人以刺莊公而春秋交譏之正謂此也然則人君不幸有弟如淮南者冝柰何若舜之於象放之有庳可也袁盎不能明義以正其君乃以無稽之言謂之不亦過乎若七國之反聞晁錯之欲治已也反以奇禍中之此戰國防士之常也然二人之相賊其志一也特系其發之先後耳不念國家之大計乃欲因禍以釋一己之私怨若二人又何足誅哉而班固謂盎仁心爲質誤矣

孝文之恭儉仁慈而賈山乃借秦爲諭盛言其侈靡貪狠虐冝若過矣然君臣儆戒正在無虞之時故舜之臣猶以丹朱戒其君則山之借秦不爲過也後世驕君諛臣恃天下無虞而不知儆戒有聞斯言必以爲訕矣其取禍敗不亦冝乎

馮唐謂文帝不能用頗牧其言𨿽有激然亦深中其病也夫李牧之爲趙將也軍市之租皆自用賞賜皆決於外不從中覆故能有成功魏尙守雲中上功首虜差六級文吏卽以法繩之以是較之文帝不能用李牧信矣揚雄謂文帝親詘帝尊以信亞夫之軍爲不能用頗牧夫孫武斬吳王之寵姫穰苴斬齊君之寵臣與其使者僕車之左駙馬之左驂皆在軍不受君令也古之爲將者皆然豈獨亞夫乎然則文帝未嘗詘而亞夫之軍未嘗信也謂之有激云爾則得矣

吳王怨望陰有邪謀鄒陽枚乘之徒不能明義以導其君而區區以利說之宜乎其無益也及吳兵西向而枚乘猶以民之輕重國之大小爲言則是使吳重大而漢輕小則吳兵可得而進也吳亡乘不及禍而卒以取重於世幸矣夫

田叔

山楊氏曰班固謂田叔隨張敖赴死如歸彼誠知所處予謂田叔之隨王𨿽以身死之何益於趙此與婢妾賤人感慨自殺者何以異哉烏在其爲知所處孟舒爲雲中守而士爭臨城死敵此誠長者而田叔乃以隨張王事首稱之斯言豈特爲舒而發抑亦自賢耳夫譽人以自賢是豈長者之言乎

五峯胡氏曰田叔悉燒梁獄詞空手來見可謂善處人子母兄弟之間者也漢景忌刻之君也而能賢田叔有過人之聰明越人之度量者何歟以太后在上不敢肆故也天理存亡在敬肆之間耳孔子作春秋必記災異警乎人君萬世不死也

晁錯

山楊氏曰晁錯云人君必知術數又云五帝神聖其臣莫能及而自親事操是說蓋未嘗知治體也夫天下大器非智力所能勝也舜之惇五典庸五禮用五刑皆因天而已未嘗自爲也𨿽股肱耳目付之臣而不自用況以術數而自親事乎使後世懷謟者誤其君挾術以自用必資是言也其爲禍豈淺哉若吳楚之反不在錯天下戶知之矣景帝用防邪之謀以誅錯其失計不已甚乎當是時兵之勝負國之安危未可知也而誅其謀首豈不殆哉而在廷之臣無一人爲錯言者蓋變起倉卒各欲僥幸於無事而莫敢以身任之也然而錯亦有以取之矣夫漢之有七國未若魯之三家也孔子墮三都之城而三家無敢不受命者則其處之必有道矣孟子曰子以爲有王者作則魯在所損乎在所益乎使孟子而得志固將損之也錯無碩徳重望以鎭服其心而彊爲之謀其召亂而取禍蓋無足怪者武帝時淮南王欲反獨畏汲黯之節義視公孫軰如發防耳則天下果非智力可爲也以一汲黯猶足以寢淮南之謀況不爲黯者乎

南軒張氏曰晁錯在當時只合使居論思獻納之職觀其言之是者行之不是者置之而使之爲禦史大夫則過其才矣至如馬謖不是孔明錯看他亦是用過其才謖平生防軍事煞有籌畫一但使之自將兵所以敗耳使防謀爲都綂如何做得

竇嬰灌夫田蚡

山楊氏曰景帝燕兄弟欲以天位傳梁王竇嬰以漢約直之忤大後防可謂不阿矣及爲丞相推轂士類尊用儒術𨿽籍福之辧不能遷惑其所守直己以往不撓權貴其節義有足稱者至晚節末路失位不得志而與灌夫相爲引重二人者並位公侯顯名當世其平生意气何其壯哉田蚡以外戚進顯滛奢無度尊己以下人壯夫義士宜恥出其門而二人者乃幸其臨況以爲名髙其志慕又何其污也蓋騖勢榮者勢窮則辱而气隨以奪其理然矣若灌夫者勇悍不遜有死之道焉終以一朝之忿亡其身非自取歟竇嬰區區復鋭於爲救果何益哉故卒與俱滅是亦不知量也田蚡規利賣國其不族幸矣

卜式

潛室陳氏曰漢方事匈奴而卜式願輸助邊方事南越而式願父子俱死天下方事匿財而式猶欲就助公家之費凡式之所樂爲者皆眾人之所難爲而武帝之所欲爲者式輒揣其意而逆爲之故天下因式獲罪者十室而九而式之褒寵眷遇自以爲有用於天下及武帝當封禪而式獨以不習文章見棄式乎式乎何不先眾人而爲之乎

公孫

程子曰觀武帝問賢良禹湯水旱厥咎何由公孫曰堯遭洪水不聞禹世之有洪水也而不對所由姦人也

元城劉氏曰公孫姦詐人也亦有長處諫罷西南夷不用卜式郭解是也且武帝之好徵伐天下皆欲諫而止之而式身爲庶人乃願以家財助邊以迎合人主其後又欲父子死南越帝由是移怒列侯不肯從軍坐酎金失侯者百六人實式激其怒也故以式爲非人情不軌之臣不可以爲化而亂法且郭解以匹夫而奪人主死生之權且聖人之作五刑固有輕重今一言不中意而立殺之此何理也考其唱此悖亂之風解實爲之魁故之言解布衣爲任俠行權以睚眥殺人解不知此罪甚於解知此二事得大臣之體

張湯

涑水司馬氏曰或稱張湯矯僞刻薄而後嗣顯榮七葉不絕意者積善餘慶積惡餘殃近虛語耶應之曰不然所謂積者繼世相因之謂也故傳稱八元八凱世濟其美饕餮三族世濟其凶此非積善積惡之謂耶欒書有惠於晉晉人思之黶𨿽剛愎猶得保其宗廟至盈無徳卿族遂亡然則黶之所以存書之餘慶也盈之所以亡黶之餘殃也祖父有徳子孫爲不善未免禍敗慶何有焉祖父不善而子孫有徳福祿將集殃何有焉祖父爲不善而子孫又無徳以蓋前人之愆則餘殃被之是以堯舜𨿽至徳朱均不能免其災瞽鯀𨿽大惡舜禹無所虧其聖若張湯者𨿽險詖人也而有子安世保輔漢室寔有大功子孫嗣之率皆忠格信厚恭儉周密邦有道不廢邦無道免於刑戮以是光顯於後彌歷永世固其宜矣又何異焉

霍光

朱子曰霍光臨大節亦有大虧欠處問君臣之變不可不講且如霍光廢昌邑正與伊尹同然尹能使太甲自怨自艾而卒復辟光當時被昌邑說天子有爭臣七人兩句後他更無轉側萬一被他更咆勃時也惡模樣曰到這里也不解卹得惡模樣了又問光畢竟是做得未宛轉曰做到這里也不解得宛轉了良久又曰人臣也莫願有此萬一有此時也十分使那宛轉不得問霍光小心謹厚而許後之事不可以爲不知馬援戒諸子以口過而裹尸之禍乃口過之所致二人之編在小學無亦取其一節耶曰采葑采菲無遺下體取人之善爲己師法正不當如此論也

南軒張氏曰霍光天資重厚如朝謁進止常不差尺寸似乎知學者後人往往輕加詆毀使之當大事必不能然立君豈易事呂氏之難或言齊王可立大臣以爲王舅駟鈞虎而冠卽立齊王復爲呂氏矣遂定議立文帝須謹擇於其初至如昌邑王在國素狂縱光不能察知而輕立之豈得無罪其後幸而能立宣帝劉元城謂取其無黨此則未然霍光天資重厚故可以當大事而其所以失則由於不學之故也人臣之功至於周公無以加矣而詩人形容其盛徳則曰公孫碩膚赤舄幾幾夫何其溫恭謙厚也是則𨿽以天子叔父之尊處人臣之極位有蓋世之功業而玩其气象豈有一毫權勢之居而人之視之也但見其道徳之可尊而亦豈覺權勢之可憚哉孟子曰事親若曾子可也而後之君子亦曰事君若周公可也如曾子之事親適爲人子之能盡其分者耳非有加也如周公之事君亦然蓋在其身所當爲者而何一毫有於己也周公惟無一毫有於己也是故徳盛而愈恭事業爲無窮也光之所建立想負於其身橫於其心而不能以弭忘惟其不能以弭忘故其气焰不可掩威勢日以盛權利之途人爭趨之非惟家人子弟門生故吏馴習驕縱而不可戢光之身亦不自知其安且肆矣此凶於乃國敗於乃家之原也可不畏哉故其一時用舎進退例出於私意以蘇武之忠節進不由己僅得典屬國而大司馬長史𨿽如楊敞之庸謬亦得爲宰相至於如魏相蕭望之之才皆擯不用田千秋小不當意則其壻卽論死作威作福蓋如此陰妻之邪謀未論其不能白髮於後使其妻邪謀至此而人敢爲之助而無復言其姦則履霜堅冰馴致其道夫豈一日之故哉光至此亦無全理矣原其始皆由於其心以寵利居成功不知爲人臣之分故曰不學之過也𨿽然後之儒生如班固軰蓋知以不學病光矣然使其當小利害僅如毫髮鮮不防其所守望其如光凜然當大事屹如山嶽其可得哉然則光𨿽有不學之病而其自得於天資者蓋有不可及後之儒生𨿽自號爲學者譏議前人而反無以自立則亦何貴乎學哉子謂人才如光軰學者要當觀其大節先取其所長而後議其所蔽反身而察焉則庶幾爲蓄徳之要不然所論𨿽似髙亦爲虛言而已矣

或問周勃霍光在漢均有擁立之功優劣如何潛室陳氏曰霍光仗忠義舉動光明平勃任智術蹤迹疏昧

汲黯

山楊氏曰周勃起布衣蓋椎朴鄙人以其重厚故可屬大事則天下重任固非狷忿褊迫者所能勝也武帝時淮南王欲反獨畏汲黯之節義至論公孫軰若發防爾夫汲黯之直爲天下敬憚如此予獨疑其狷忿迫臨大事不能無輕重輕重則失事機難與成功故武帝謂古有社稷臣黯近之矣其有得於此乎

防廣受

或論二防不合徒享爵位而去又不合不薦引剛直之士代已輔導太子朱子曰防廣父子亦不必苛責之𨿽未盡出處之正然在當時親見元帝懦弱不可輔導他只得去亦是避禍而已觀渠自云不去懼貽後悔亦自是省事恬退底世間自有此等人他性自恬退又見得如此只得去若不去蕭望之便是樣子望之卽剛直之士

魏相趙充國

南軒張氏曰魏相所存不得爲正觀其有許史之累則可見矣夫欲其說之行而假許史以爲重此詭遇獲禽之心君子不道也然其爲相亦有可取者四方有異聞或有逆賊災變輙奏言之此誠宰相事也其諫伐匈奴書有曰今郡國守相多不實選風俗猶薄水旱不時按今年子弟殺父兄妻殺夫者凡二百二十二人臣愚以此非小變也凡此在他人不知爲憂者而相獨知憂之亦槪乎有聞矣故予甚惜其進之不能以正也進不以正則牽制徇從之事必多而感格正捄之風或鮮矣

漢將誠當以趙充國爲最凡將之病患於勇而不詳也充國蓋更軍事多矣及聞西羗之事則不敢以遽而曰兵難遙度願馳至金城圖上方略其不敢忽如此蓋思慮之深經歷之多孔子所謂臨事而懼好謀而成者也將之病在於急近功也充國則圖其萬全陳屯田十二利持久而爲不可動之計其規模與孔明渭上之師何以異哉將之病在果於殺而不卹百姓也充國任閫外之寄而爲國家根本之慮要使百姓安邊圉彊而西戎坐消焉此殆三代之將非戰國以來摧鋒折敵者所可班也反覆究其規模味其風防逺大周密拔出倫軰予謂充國在宣帝時且不獨爲賢將殆可相也使其爲相必能爲國家圖回制度爲後世慮安養百姓爲邦本計如魏相軰皆當在其下風耳

丙吉

涑水司馬氏曰丙吉爲丞相出逢羣盜格鬭死傷橫道過之不問見牛喘而問之以爲詰禁盜賊守令之事陰陽不調此乃宰相職耳談者羙之愚竊以爲不然夫宰相所以治陰陽者豈拱手端冕無所施設而陰陽自調蓋亦佐人主治庶政安四海使和气洋洋薄於宇宙旁暢周逹浸潤滲漉明則百姓洽幽則神諧然後寒暑時至萬物阜安𨿽古昔聖人之治天下至於陰陽和寒暑時而至治極矣豈庸人所能致哉當丙吉爲政之時政治之不得刑罰之失中不肖之未去忠賢之未進可勝紀哉釋此不慮而慮於牛喘以求陰陽不亦疏乎且京邑之內盜賊縱橫政之不行孰甚於此詩云商邑翼翼四方之極近不能正如遠人何若曰守令之職守令不賢當責何人非執政者之過而又誰歟昔士防爲政晉國之盜逃奔於秦子產爲政桃李垂於街者莫援若盜賊不禁而曰長安令之職風俗不和而曰三老之職刑罰不當而曰廷尉之職衣食不足而曰司農之職推而演之天下之事各有其官則宰相居於其間悉無所與而曰主調陰陽陰陽固可坐而調耶愚以爲丙吉自知居其位而無益於世飾智譎問以揜其迹抑亦自欺而已矣

南軒張氏曰丙吉深厚不伐在他人亦無所難者其徳厚可稱也其爲相若寛緩者𨿽天資則然意亦以宣帝之政尙猛而有矯之之意歟然抑亦太甚矣至於韓延壽楊惲之死則亦莫能救也吉見謂不親小事知大體二卿之死夫豈事之小者耶濫刑若是其於大體何有若語其才識蓋不逮魏相逺矣

黃覇

象山陸氏曰黃覇爲頴川守鰥寡孤獨死無以葬者覇爲區處曰某所木可爲棺某亭豬可以祭吏往皆如其言遣吏司察事旣還而勞其食於道傍爲烏所攫肉事毎得實人無敢欺皆以爲神史家載其得之之由以爲語次尋繹問他陰伏以相防考後世儒者乃以爲鉤距而鄙之此在黃覇𨿽未盡善而後儒非之者猶爲無知蓋不論其本而論其末不觀其心而遽議其行事則皆不足以論人原覇之心本欲免人之欺求事之實而已

匡衡

朱子曰嘗見一人云匡衡做得相業全然不是只是所上防議論甚好恐是收得好懷挾又云如答淮陽王求史遷書其詞甚好又曰如宣元間詔令及戒諸侯王詔令皆好不知是何人做漢初時卻無此議論漢初卻未曾講貫得恁地又曰匡衡說詩闗雎等處甚好亦是有所師授講究得到

劉向蕭望之

山楊氏曰漢武元鼎元封之間燕齊之士爭言神仙祭祀致福之術者以萬數故滛祠於漢世爲多𨿽當時名儒碩徳繼登宰輔莫有能是正之者元成之際衡譚用事始奮然欲盡去滛祠正以古義又幸世主從之其志行矣未防以劉向一言而廢祠復興豈不惜哉蓋人情狃於禍福而易動神隠於無形而難知以易動之情稽難知之理而欲正百年之謬宜乎其難矣以劉向之賢猶溺於習見況餘人乎自孟子沒王道不傳故世無王佐之才旣無王佐之才故其治效終不如古若要行道才說做計較要行便不是何故自家先負一个不誠了安得事成劉向多少忠於漢只爲做計較大甚才被見破手足俱露是甚模樣初孝宣循武帝故事招置名儒劉更生以通逹善屬文與選中可謂遇主矣其後上復興神仙方術之士而更生得淮南枕中鴻寶祕書獻之言黃金可成其所爲未免長君之過也豈其逢世希合而爲之歟抑年少學猶未能無惑於異端歟其後與望之堪猛軰並立於朝爲羣小側目更生乃令外親上變事其義安在哉夫君子小人相爲盛衰蓋天地之大義也消息盈虛天地且不能不以其漸況於人乎且許史恭顯之於漢也憑藉私暱寵嬖之恩非一日矣其培根深其滋蔓逺非所以朝升而暮罷而君子之去小人又非智謀之足恃也亦有吾之仁義而已彼方欲肆欺以罔吾之信爲數以敗吾之義而吾且欲決而去之而自爲不信其見乘也不亦宜乎子讀更生傳見其惓惓於其君未嘗不爲之嘆息也惜其不知義命之歸故一蹶而不振悲夫

南軒張氏曰蕭望之劉更生輔元帝初政以元帝天資之弱而外有史髙總朝廷之事內有恭顯制樞機之權二子居其間可謂孤弱之勢危疑之時矣所以處之之道要當艱深其慮正固其守誠意懇惻以廣上心人才兼收以彊國勢謹其爲勿使有差密其機勿使或露積之以久上心開明人才眾多羣心歸而理勢順庶幾有可爲者此在易屯膏小貞之義也而二子處之蓋甚疏矣其綢繆經理未嘗有一日之功也遽白罷中書宦官其機蓋已盡露而無餘防旣不防信用而中外小人並起而乘之身之死逐不足道而當時之事遂不可復救甚矣二子之疏也況其所爲自多不正用人要當公天下之選而二子者不惟其賢惟其附己不知小人迎合於外者詎可保耶故以鄭朋之傾邪而使之待詔至於華龍之污穢亦欲入其黨彼蓋有以召之也在易有之君子以逺小人不惡而嚴所謂嚴者嚴其在我者也二子處羣小之間而不嚴如是其可得乎袁安任隗當梁冀彊橫之時非惟不能加害而卒能去之以安隗所處之嚴故也故史稱安隗素行髙冀未有以害之斯言誠有味也二子曾不知此耶至於使外親上變事與子上書則又其甚矣子觀二子所執𨿽正然懇誠之心不篤勢利之念相交以天下之公義而行之以一己之私蓋不知學之獘也吁可惜哉然而昔人未可以一失斷其平生若更生經歷憂患晚歳气象殊勝於前處王氏之際庶幾爲憂國惇篤者矣

龔勝

涑水司馬氏曰王莽慕龔君賔之名訹以尊爵厚祿刼以滛威重勢而必致之君賔不勝逼迫絕食而死班固以薰膏之語譏焉未聞有爲辧之者也可不大哀歟昔者紂爲不道毒痡四海武王不忍天下困窮而徵之斯則有道天子誅一亂正之匹夫爾於何不可而伯夷叔齊深非之義不食周粟而餓死狷隘如此仲尼猶稱之曰仁以爲不殞其節而已況於王莽憑漢累世之恩因其繼嗣衰絕飾詐僞而盜之又欲誣洿淸士以其臭腐之爵祿甘言諛禮期於必致不可以智免不可以義攘則志行之士舎死何以全其道哉或者謂其不能黜芳棄明保其天年然則虎豹之鞹何以異於犬羊之鞹庸人之行孰不如此又責其不詭辭曲對若薛方然然則將未免於謟豈曰能賢故君賔遭遇無道及此窮矣失節之徒排毀忠正以遂已非不察者又從而和之太史公稱伯夷叔齊不有孔子則西山之餓夫誰識知之信矣哉

王莽

潛室陳氏曰莽拔於族屬繼四父而輔政時人未之信也於是刻心厲行以著其節禮賢下士以釣其名分布黨與以承其意謟事母后以市其權延見吏民以致其恩意上下之勢旣成而人皆知有莽矣於是力爲險異之行以焜耀當時封邑不受位號不居視天下爵祿若將凂焉天下之人見其苦心如此遂以其無他而謂伊周復出故其避丁傅也莫不稱其賢其罷歸也天下莫不訟其寃一辭采女而詣闕上書者千數辭益封而吏民上書者八千人辭新野田而前後上書者至四十八萬蓋當時惟恐莽之一日去漢舉國以授之惟恐其不受夫莽斗筲之才賈孺之智兒曹之恩妾婦之行徒以驅委庸人籠絡小孺媚事婦人女子可也而乃掩竊大物豈非厄會然歟

總論

朱子曰漢興之初人未甚繁气象剗地較好到武宣極盛時便有衰底意思周人繁密秦人盡掃了所以賈誼謂秦專用茍簡自恣之行秦又太茍簡自恣不曾竭其心思太史公董仲舒論漢事皆欲用夏之忠不知漢初承秦掃去許多繁文已是質了董仲舒才不及陸宣公而學問過之張子房近黃老而隠晦不露

南軒張氏曰西漢末世風節不競居位大臣號爲有正論者不過王嘉何武師丹耳在波蕩風靡之中誠亦可取比之光禹則甚有間矣然西漢末年正如病者元气先敗幾疾皆得以入之而皆得以亡之爲當時大臣者要當力陳國勢根本之已蹶勸人主以自彊於徳多求賢才以自輔庶可以扶助元气消靡沈痼若不循其本而姑因一事之謬一人之進而指陳之縱使一事之正一人之去亦將有繼其後者終無益也故哀帝之末董賢𨿽去而王氏卽起遂以亡漢矣自成帝以來受病之痼且大者乃在王氏如丁傅董賢之徒又特一時乘間之疾耳在位者當深以王氏爲慮以王氏爲慮當如予所言先勸人主以自彊於徳自彊於徳則不冝少有差失顧反尊傅氏寵董賢以重失天下之心是益自削而增助王氏之勢耳故莽得以拱手而乘其後惜當時論者皆不知及此也可勝嘆哉

性理大全書卷六十一﹤子部﹐儒家類﹐性理大全書﹥

欽定四庫全書

性理大全書卷六十二

歷代四

東漢

光武

南軒張氏曰光武之不任功臣爲三公蓋鑑髙帝之而欲保全之前史莫不以爲美談以予觀之光武之保全功臣使皆得以福祿終身是固美矣然於用人之道則有未盡也蓋用人之道先以一說橫於胸中則爲私意非立賢無方之義矣髙帝之待功臣誠非也如韓彭黥布之徒𨿽有大功要皆天資小人在易之師開國承家小人勿用蓋於用師旣終成功之後但當寵之以富貴而不可使之有國家而爲政也髙帝正犯此義是以不能保功臣之終爲光武者要當察吾大臣有如韓彭之徒者乎則當以是待之若光武之功臣則異於是至冦鄧賈復則又識明而行修量洪而器逺以光武時所用之大臣論之若三子者類過之逺甚與共圖政豈不可乎顧乃執一槪之嫌廢大公之義是反爲私意而已矣抑光武之所責於大臣者特爲吏事大臣之職顧如是乎惟其不知大臣所當任之職故不知用大臣之道而獨以吏事之督責爲憂抑亦末矣方當亂定之後正冝登用賢才與共圖紀綱以爲垂世長久之計而但知吏事責三公其貽謀之不競亦冝矣

東萊呂氏曰光武治天下規模不及髙帝其禮嚴光用卓茂所以養得後來許多名節光武罷郡縣材官等事其識見與秦皇相去不逺

或問光武之失正在攬權而史乃稱其總攬權綱舉無過事何耶潛室陳氏曰光武再造於僵僕之後如何不總攬權綱但末流之至不任三公乃矯枉過正非謂全不是

和帝

致堂胡氏曰和帝防衝能誅竇憲自是威權不失無大過舉尊信儒術友愛兄弟禮賢納諌中國乂安方之章帝實過之矣

鄧禹吳漢

朱子曰古人年三十時都理防得了便受用行將去如鄧禹十三嵗學於京師已識光武爲非常人後來杖防謁軍門只以數年定天下大計

古之名將能立功名者皆是謹重周宻乃能有成如吳漢朱然終日欽欽常如對陳湏學這樣底方可如劉琨恃才傲物驕恣奢侈卒至父母妻子皆爲人所屠今人率以才自負自待以英雄以至恃气傲物不能謹嚴以此臨事卒至於敗而已要做大功名底人越要宻未聞粗魯闊略而能有成者

嚴光

南軒張氏曰嘗怪嚴子陵竟不爲帝少屈何邪攷子陵之言論風防亦非素隠行怪必欲長往而不反者彼與光武少而相從知其心度爲防詳也以謂光武欲爲當時之治則當時之人才固足辦之而無待乎己若欲進乎兩漢之事則又懼有未能信從者不然徒受其髙位饗其尊禮之虛名則非子陵之本心也故寧不就之然而以子陵爲光武之故人名髙一世而竟髙臥不屈光武亦不敢屈之其所以激頑起懦扶植風化助成東京風俗之美人才之盛其爲力固亦多矣豈不美哉

黃憲

龜山楊氏曰黃叔度學充其徳𨿽顏子可至矣

或問黃憲不得似顏子朱子曰畢竟是資稟好又問若得聖人爲之依歸想是煞好曰又不知他志向如何顏子不是一个衰善底人看他多少聰明便敢問爲邦孔子便告以四代禮樂

李固杜喬

南軒張氏曰李杜二公精忠勁節不憚殺身百世之下凜乎猶有生气其視胡廣趙戒軰眞不翅如糞土也但恨於幾防節目之間處之未盡要是於春秋提綱之法講之不素耳李固方舉於朝卽就梁商之辟商𨿽未有顯過然如固之志業其進也將以正邦殆不可以茍也一爲之屬卽渉梁氏賔客事必有牽制者矣此其失之於前也方質帝之弒也固爲首相又質帝忍死有語之以被毒之事則任是責者非固而誰質帝旣不幸固便當召尙書發冀姦正大義顯言於朝則忠臣義士孰不應固冀𨿽勢盛然名其爲賊逆順理殊蓋可誅也此間不容髮之時而固昧夫大幾獨推究侍醫等舉動迂緩使冀得以措手大義不白人心日以懈防其幾旣失固身據大位當大權持大義而反聴命受制於賊豈不惜哉此其失之於後也夫以冀之悖逆而固且奏記與議所立固豈不知冀心之所存哉失太阿之柄而陵遲至此耳度固之不白髮冀罪非黨梁氏也恐事之不成無益故欲隠忍以待淸河王之立庻幾可扶社稷而不知天下大變已爲冢宰理當明義以正之事之成與不成蓋非所問況如前所論逆順之理冀決無以逭死邪固之隠忍乃所以成冀姦謀殺身不足道而社稷重受害矣若固者盡其忠國之心而無克亂之才可勝惜哉杜喬在九卿中若懷是見必贊固爲之矣及繼固爲相已制命於冀矣相與就死嗚呼悲夫

朱穆

龜山楊氏曰蔡邕謂朱穆貞而孤有羔羊之節觀其立朝論議有足稱者然乃從梁冀之辟何也孟子曰觀近臣以其所爲主觀逺臣以其所主以穆之賢而主梁冀烏在其爲貞孤哉然邕之從董卓無異於梁冀冝其不以朱穆爲過也

荀淑

朱子曰近防溫公論東漢名節處覺得有未盡處但知黨錮諸賢趨死不避爲光武明章之烈而不知建安以後中州士大夫只知有曹氏不知有漢室卻是黨錮殺戮之禍有以敺之也且以荀氏一門論之則荀淑正言於梁氏用事之日而其子爽已濡迹於董卓専命之朝及其孫彧則遂爲唐衡之壻曹操之臣而不知以爲非蓋剛大直方之气折於凶虐之餘而漸圖所以全身就事之計故不覺其淪胥而至此耳想其當時父兄師友之間亦自有一種議論文飾蓋覆使驟而聴之者不覺其爲非而眞以爲是必有深謀奇計可以活國救民於萬分有一之中也邪說橫流所以甚於洪水猛獸之害孟子豈欺予哉

陳寔

勉齋黃氏曰陳太丘送張讓父之防人以爲善類賴以全活者甚眾前軰亦以爲太丘道廣嘗竊疑之如此則枉尺直尋而可爲歟士君子行己立身自有法度有義有命豈冝以此爲法天地如此其廣古今如此其逺人物如此其眾便使東漢善類盡爲宦官所殺世亦曷嘗無善類哉若使是眞丈夫又豈畏宦官之禍而借太丘如此之屈辱以全其身哉吾人於此等處直湏見得分明不然未有不墮坑落塹者也

竇武何進陳蕃

龜山楊氏曰桓靈之間昬弱相仍女後臨朝權移近習久矣王甫曹節以臺廝之賤便嬖寵暱之私竊弄神器固天下之所同疾也竇武倚元舅之親操國重柄招集天下名儒碩徳布在王庭相與仗義恊謀勦絕凶類正猶因迅風之勢以揚稃粃耳豈不易哉然而身敗功頽貽國後患者幾事不宻而禍成於猶豫也方武之不受詔馳入步軍營召防北軍五校士數千人勢猶足以有爲也張奐北州人豪素非中人之黨可以義動也不能乘機決防収爲己用而乃遲回逹旦使逆賊得與奐等合豈不惜哉何進親見竇氏之敗而不用陳琳鄭公業之諫躬蹈覆轍引姦凶而授之柄卒成移鼎之禍進實兆之也範乃引天廢商之言豈不謬哉

朱子曰東漢誅宦官事前軰多論之然嘗細考其事恐禍根不除終無可安之理後人據紙上語指防前人甚易爲力不知事到手頭實要處防毫髮之間便有成敗不是容易事若使陳竇只誅得首惡一二人後來未必不取王允五王之禍也

南軒張氏曰竇武陳蕃𨿽據權處位而事當至難主弱一也政在房闥二也宦者盤錯其勢已成三也武等𨿽漸引類於朝而植根未固上則太后之心未明禍亂之原下則中外之情未識朝廷之尊而武等之謀但欲速決爲誅小人之計夫當時宦者𨿽有罪然豈無輕重先後之倫乃一槪欲施之舉動艸艸今日誅數軰明日誅數軰輕重失其權先後失其序非天討矣且使之人人自疑反締其黨與而速其姦謀善處大事者顧如是邪觀朱瑀所謂中官放縱者自可誅耳我曹何罪而當盡族滅使蕃武施之有道行之有序則𨿽此曹蓋亦有心服者矣殱厥渠魁脇從罔治此待盜與小人之法而亦天心也況其所自處者又自有失方是時非眾志允從其何以濟事宦者竊柄已久人知有此曹而已爲大臣者要當深自刻苦至誠惻怛舉動無失而後人有以孚信而趨向於我人心向信則勢立而形成然後可以消弭禍亂而武於靈帝踐位之初一門三侯妄自封殖如此其誰心服乎故王甫後來亦得以借口則可見此曹平日之所竊議而眾志之所不平者矣及難之作𨿽曰忠義而無或應之以張奐之賢猶且被紿而莫知逆順之所在則以武平日所爲未有以慰士大夫故也蕃𨿽亂爵而不能力止武之封是亦潔身之爲耳任天下之重顧止如是哉然予每讀蕃辭爵之疏未嘗不三覆嘆息其辭逹其義正東京之文若此者蓋鮮亦足以見其忠義之气也可勝惜哉

趙苞

程子曰東漢趙苞爲邊郡守虜奪其母招以城降苞遽戰而殺其母非也以君城降而求生其母固不可然亦當求所以生母之方柰何遽戰乎不得已身降之可也王陵母在楚而使楚質以招陵陵降可也徐庻得之矣

臧洪

龜山楊氏曰洪初爲張超功曹后遇袁紹以爲靑州刺史二人之遇洪其義均矣而洪之報二人者何其異哉方曹公圍超於雍丘也洪欲赴難而請兵於紹袁曹方睦而紹之與超素無一日之觀則雍丘之圍非切於己也欲其背好用師以濟不切之難則紹之不聴未爲過而洪之絕紹豈亦不重彼已歟其不屈而死也蓋亦匹夫匹婦之爲諒也已

總論

或有問寗武子邦有道則智邦無道則愚其智可及其愚不可及初理防不得武子當衞成公無道失國之時周旋其間盡心竭力而不去及成公囚京師武子求掌槖饘賂醫薄酖免衞侯於死終以復國及元咺之訟武子又獨以忠而獲免其能保身以濟其君如此𨿽謂之知可也而夫子曰其愚不可及又嘗曰君子哉蘧伯玉邦有道則仕邦無道則可捲而懷之以伯玉之事責武子𨿽謂之愚不識時亦可也然惓惓忠君不避險艱能爲人所不能爲抑亦難矣故謂之愚蓋閔之也其稱南容曰邦有道則仕邦無道則免於刑戮武子之免亦幸矣然武子仕衞兩世其君信任之義不可棄之而去其幾於東漢王允乎允又不免被害伊尹以天下爲己任治亦進亂亦進使成湯不興聘幣不至𨿽五就桀其志曷施陳蕃漢代人豪驅馳險阨之中與刑人腐夫同朝爭衡屢退而不去者以仁爲己任非人倫莫相防也卒以謀疏見殺亦昧於夫子免刑戮之戒然陳蕃王允猶是當時朝廷倚任身居鼎軸義當與國存亡故程子曰亦有不當愚者比干是也若無言責官守則如東漢逄萌當先漢之亂憤三綱之旣絕掛冠東都門浮海而去惟恐其或緩也君子之道詎可不識時幾朱子曰所疑寗武子事大槪得之但爲蘧伯玉南容之愚則易爲武子之愚則難所以聖人有不可及之嘆陳蕃王允固不得爲伯玉南容之愚然蕃事未成而謀已泄允功未就而志已驕則又不能爲寗武子之愚此其所以取禍也然爲逄萌則甚易爲二公則甚難又不可以彼而責此但當問其時義之如何與其所處之當否可也

南軒張氏曰髙祖洪模大略非光武所及也髙祖起匹夫提三尺取天下光武則以帝室之冑因人心之思漢而復舊業其難易固有間矣而髙祖之對乃項籍亦蓋世之豪也光武所與周旋者獨張步隗囂公孫述軰其去籍蓋萬萬相逺矣至於韓信彭越之徒皆如泛駕之馬實難駕禦而盡在髙祖掌握之中指麾使令無不如意使光武有臣如此未必能用也然而創業之難光武固不及髙祖而至於光武之善守則復非髙祖所及也大抵髙祖天資極髙所不足者學爾卽位之後所以維持經理者類皆疎略雄傑之气不能自斂卒至平城之辱一時功臣處之不得其道類皆赤族此則由其學不足之故也光武天資𨿽不逮髙祖而自其少時從諸生講儒學謹行義故天下旣定則知兵之不可不戢審黃石存包桑閉玉闗以謝西域之質安南定北以爲單於久逺之計處置功臣假以爵寵而不使之任事卒保全其始終凡此皆思處縝宻要自儒學中來至於尊禮隠逸褒崇風節以振起士气後之人君尢未易及此非特髙祖也嗟乎以髙祖之天資使之知學爲當務則湯武之聖亦豈不可至哉是尢可嘆息也名節之稱起於衰世昔之儒者學問素克其施於用隨時著見不蘄於立節而其節不可奪不蘄乎徇名而其名隨之在己初無一毫加意也至於世衰道微於陵遲委靡之中而其能防然自立者則世以名節歸之而士君子道學未至則亦以此自負吁亦小矣然而名節之稱𨿽起於衰世而於衰世之中實亦有賴乎此使並與是焉而俱亡則亦無以爲國矣西漢之儒者予甚病之蓋自董相申公數人之外其餘往往以占畢詁訓爲儒無復气象上焉旣不能推尋問學之源流而其次又不能以名節立於衰世其亦何所貴於儒也考其所自亦由上之人有以致之自髙帝鄙薄儒生文景則尙黃老武帝𨿽號爲表章然徇其文而不究其實適足以爲害至宣帝則又明示所以不崇尙之意矣則其挫抑摧沮之餘不復自振固宜然儒者之學豈必爲一時貴向而後勉邪待文王而後興者凡民也漢之儒者自叔孫通師弟子固皆以利祿爲事至於公孫丞相取相印封侯學士皆歆慕之其流如夏侯勝之剛果猶有明經取靑紫之言況他人乎蓋其習俗胥靡之陋一至於此冝乎王莽簒竊之日貢符獻瑞一朝成羣而能自潔者班班僅有見於史也故光武中興力矯斯獘尊徳義貴隠逸以變其風而中世以後人才軰出𨿽視昔之儒者有愧然在衰世之中守義不變蓋有足尙者矣至於桓靈之後國勢奄奄羣狡並起睥睨神器未敢卽取者亦一時君子維持之力也然則名節之稱在君子則爲未盡而於國家亦何負哉蓋不可不思也人言東漢之亡黨錮趣之也曽不知東漢若無數君子其亡也尢速譬如羸病者之服丹一旦死則歸罪於丹不知其所以能延數日之命者丹之力使其不服丹則其死必速矣東京黨錮諸君子蓋嘉其志气之美而惜其所處之未盡重其天資之髙而嘆其於學有所未足也方是時乾綱觧紐陰邪得路天下之勢日入於頽敗矣而諸君子曽不少貶以徇於世慷慨所激視死如歸至於患難得防寜復肯顧其志气可謂美矣𨿽然昔之君子其出處屈伸之際蓋各有義故當困之時則有居困之道當屯之時則有亨屯之法時不我用則晦處自修危行而言遜其進不可茍也若乃居位則思其艱而慮其周扶持根本漸以圖濟其爲不可驟也黨錮諸君子在下則噓枯吹生自爲題榜圭角露昧夫處困之道矣及其有位於朝不過奮袂正色搏擊毫彊數軰以爲事業在是矣又進而居髙位則果於有爲直欲一施之而不復顧身死非所問而國勢愈傾是又失亨屯之法矣是豈非有所未盡爲可恨歟若諸君子之不爲死生禍福易操其間如李膺杜宻陳蕃軰卓然一時其天資可謂剛特不羣矣然惟其未知從事於聖門也故所行𨿽正立節𨿽嚴未免發於意气之所動而非循乎義理之安出於惡其聲之所感而未盡夫惻隠之實處之有未盡固其冝也豈非於學有不足歟使其在聖門則當入於仲由之科聖人抑揚矯揉之其必有道矣或以爲陳太丘之事爲得其中以予觀之太丘在諸君子之中持心最平蓋天資又加美焉耳而其所處張讓之事亦非中節在當時隠迹自晦豈無其方何至送宦者之葬此又爲矯失之過以此免禍君子亦不貴也不然則郭有道乎識髙而量洪才優而處逺足爲當時人物之領防然収斂之功猶未之盡要亦於學有欠也不然則黃叔度乎言論風防𨿽不盡見然其气象溫厚圭角渾然見之者有所感於心其爲最髙乎使在聖門作成之當居顏氏之科矣

或問髙帝不免韓彭之誅而光武乃能全功臣之世何耶潛室陳氏曰此大有說一則逐鹿之勢外相臣服事定難制一則髙祖之業名位素定事已相安一則艸昧功臣豪傑難収一則中興功臣謹守規矩一則大度中有嫚罵之失人心素疑一則大度中能動如節度人心素定一則定其死力封爵過度不計後患一則赤心在人監戒覆轍務在保全問髙帝只因請苑事便疑蕭何欲置之辟光武於馮異或譛其威權太重百姓歸心而帝信之愈篤何髙帝之介介於其小而光武乃釋然於其大曰髙帝因諸將而疑元臣光武鑑往事而全功臣

三國

漢昭烈

或云昭烈知有權而不知有正朱子曰先主見幾不明經權諸失當劉琮迎降之際不能取荊州烏在其知權耶至於狼狽失據乃不得已而出於盜竊之計善用權者正不如此若聲罪致討以義取之乃是用權之善蓋權不離正正自有權二者初非二物也劉備之敗於陸遜𨿽言不合輕敵亦是自不合連營七百餘里先自做了敗形是時孔明在成都督運餉後云法孝直若在不使主上有此行孔明先不知曽諫止與否今皆不可考但孔明𨿽正然盆【去聲】法孝直輕快必有術以止之先主不忍取荊州不得已而爲劉璋之圖若取荊州𨿽不爲當然劉表之後君弱勢孤必爲他人所取較之取劉璋不若得荊州之爲愈也學者皆知曹氏爲漢賊而不知孫權之爲漢賊也若孫權有意興復漢室自當與先主協力並謀同正曹氏之罪如何先主才整頓得起時便與壊倒如襲取闗羽之類是也權自知與操同是竊據漢土之人若先主事成必滅曺氏且復滅吳矣權之姦謀蓋不可掩平時所與先主交通姑爲自全計爾或曰孔明與先主俱畱益州獨令闗羽在外遂爲陸遜所襲當時只先主在內孔明在外如何曰正當經理西向宛洛孔明如何可出此特闗羽恃才疏鹵自取其敗據當時處置如此若無意外齟齬曺氏不足平兩路進兵何可當也此亦漢室不可復興天命不可再續而已深可惜哉

或問蜀先主以國委孔明無言不聴伐吳之役先主誠失計也而孔明曽不以爲非及其旣敗乃曰法孝直若在必能制主上東行何孔明不能諫於知己之主而猶有待於孝直也潛室陳氏曰只緣孔明規模在據荊益方成伯業以荊州爲必爭之地爭而不得後方悔耳

魏曹操吳孫權

元城劉氏謂馬永卿曰溫公退居洛一日語某曰昨夕防三國誌識破一事因令取三國誌及文選示某乃理防武帝遺令也公曰遺令之意如何某曰曹公平生姦至此盡矣故臨死諄諄作此令也公曰不然此乃操之微意也遺令者世所謂遺囑也必擇要言語付囑子孫至若纎細不要之事則或不暇矣且操身後之事有大於禪代者乎令操之遺令諄諄百年下至分香賣履之事家人婢妾無不處置詳盡無一語語及禪代之事其意若曰禪代之事自是子孫所爲吾未嘗教爲之是實以天下遺子孫而身享漢臣之名此遺令之意歷千百年無人識得昨夕偶窺破之公似有喜色且戒某曰非有識之士不足以語之或云非溫公識髙不能至此曰此無他也乃一誠字爾惟以誠意讀之且誠之至者可以開金石況此虛僞之事一看卽觧散也某因此歷觀曹操平生之事無不如此夜臥枕圓枕噉野葛至尺許飲鴆酒至一盞皆此意也操之負人多矣恐人報已故先揚此聲以誑時人使人無害己意也然則遺令之意亦揚此聲以誑後世耳

或論三國形勢朱子曰曹操合下便知據河北可以爲取天下之資旣被袁紹先說了他又不成出他下故爲大言以誑之胡致堂說史臣後來代爲文辭以欺後世看來只是一時無說了大言耳此著被袁紹先下了後來﨑嶇萬狀尋得个獻帝來爲挾天子令諸侯之舉此亦是第二大著若孫權據江南劉備據蜀皆非取天下之勢僅足以自保耳曹操用兵煞有那幸而不敗處卻極能料如徵烏桓便能料得劉表不從其後來孫權與劉備同禦曹操亦是其勢不得不合孫權若不與劉備卽當迎降於操然此兩人終非好相識到利害處便不相顧劉備才得荊州權便遣呂防去擒闗羽人謂曹操父子爲漢賊以某觀之孫權眞漢賊耳先主孔明正做得好時被孫權來戰兩陣到這里便難向前了權又結托曹氏父子權之爲人正如偸去劉氏一物知劉氏之興必來取此物不若結托曹氏以賊托賊使曹氏勝我不害守得一隅曹氏亡則吾亦初無利害

諸葛亮

程子曰孔明有王佐之心道則未盡王者如天地之無私心焉行一不義而得天下不爲孔明必求有成而取劉璋聖人寜無成耳此不可爲也若劉表子琮將爲曹公所並取而興劉則可也孔明不死三年可以取魏且宣王有英气久不得伸必沮死不久也孔明營五丈原宣王言無能爲此僞言安三軍耳兵自髙地來可勝先主嘗自觀五丈原曰此地不可據英雄欺人不可盡信問文中子謂諸葛亮無死禮樂其有興乎諸葛亮可以當此否曰禮樂則未敢望他只是諸葛亮已近王佐又問如取劉璋事如何曰只有這一事大不是便是計較利害當時只爲不得此則無以爲資然豈有人特地出迎他卻於座上執之大叚害事只是个爲利君子則不然只一个義不可便休豈可茍爲又問如湯兼弱攻昧如何曰弱者兼之非謂並兼取他只爲助他與之相兼也昧者乃攻亂者乃取亡者乃侮諸葛亮近王佐之才或問亮果王佐才何爲僻守一蜀而不能有爲於天下曰孔明固言明年欲取魏幾年定天下其不及而死則命也某嘗謂孫覺曰諸葛武侯有儒者气象孫覺曰不然聖賢行一不義殺一不辜𨿽得天下不爲武侯區區保完一國不知殺了多少人邪某謂之曰行一不義殺一不辜以利一己則不可若以天下之力誅天下之賊殺戮𨿽多亦何害陳恆弒君孔子請討孔子豈保得討陳恆時不殺一人耶蓋誅天下之賊則有所不得顧爾曰三國之興孰爲正曰蜀志在興復漢室則正也

元城劉氏曰淮陰武侯二人不同若論人品則淮陰不及孔明逺甚若論功業而武何寥寥也馬永卿曰西南者漢始終之地也故漢起於西南而卒終於此而淮陰當漢之初興故能卓卓如此而武侯之時火將燼矣故無所成也曰此固然矣然淮陰所以得便冝者以平日名太卑而武侯所以無成者以平日名太髙也淮陰有乞食胯下之辱也而武侯卽隠於隆中而當時謂之臥龍此一事也又淮陰旣從項梁又事項羽又歸漢而武侯則必待三顧而後起此又一事也又楚漢之時用兵者皆非淮陰之敵而嘗易之故淮陰能取勝也三國之時若司馬仲逹軰乃武侯等軰人也而又素畏孔明故武侯不能取勝也譬知奕碁有二國手一國手未有名而對之乃低碁不知其爲國手而嘗易之故狼狽大敗有一國手已有名對局者亦國手而差弱焉謹以待之故勝敗未分也且淮陰旣平魏趙而功業如此其卓犖也而龍且尙且輕之曰吾平生知韓信爲人易與耳寄食於漂母無資身之防受辱於胯下無兼人之勇以淮陰平日名素卑也孔明與司馬宣王對壘不能取尺寸地宣王受其中幗之辱而不敢出兵至其已死按行軍壘猶曰天下奇材也故當時有死諸葛走生仲逹之嘲以孔明平日名素髙故也人品髙下不同而其功業反相去之逺者由此

豫章羅氏曰西漢人才可與適道東漢人才可與立三國人才可與權杜欽谷永可與適道而不可與立故附王氏陳蕃竇武可與立而不可與權故困於宦官至於諸葛孔明然後可與權夫人才至可與權而不可以有加張良近太公之材略諸葛近伊尹之出處然良佐髙祖論其時則冝語其徳則合亮處三國則材大任小惜哉

朱子曰孔明天資甚美气象宏大但所學不盡純正故亦不能盡善取劉璋一事或以爲先主之謀未必是孔明之意然在當時多有不可盡曉處如先主東徵之類不見孔明之語議論後來壊事卻追恨法孝直若在則能制主上東行孔明得君如此猶有不能盡言者乎南軒言孔明體正大問學未至此語也好但孔明本不知學全是駁雜了然卻有儒者气象後世誠無他比程先生云孔明有王佐之心然其道則未盡其論極當魏延請從間道出闗中侯不聴侯意中原已是我底物事何必如此故不從不知先主當時只從孔明不知孔明如何取荊取蜀若更從魏延間道出闗中所守者只是庸人從此一出是甚聲勢如拉朽然後竟不肯爲之問孔明出處曰當時只有蜀先主可與有爲耳如劉表劉璋之徙皆了不得曹操自是賊旣不可從孫權又是兩間底人只有先主名分正故只得從之問孔明殺劉璋是如何曰這只是不是初間教先主殺劉璋先主不從到後來先主見事勢廹也打不過便從他計要知不當恁地行計殺了他若明大義聲罪致討不患不服防劉璋欲從先主之招傾城人民願畱之那時郡國久長能得人心如此孔明之事其於荊蜀亦合取當日艸廬亦是商量凖擬在此但此時不當恁地若是恁地取時全不成舉措如二人視魏而不伐自合當取兼在是時捨此無以爲資若能聲其罪用兵而取之卻正但當時劉焉父子亦得人情恐亦未易取或問聖人處此合如何曰亦湏別有个道理若是如此寜可事不成只爲後世事欲茍成功欲茍就便有許多事孔明大綱卻好只爲如此便有班駁處義利之大分武侯知之有非他人所及者亦其天資有過人處若其細微之間則不能無未察處豈其學有未足故耶觀讀書之時他人務爲精熟而已則獨觀大防此其大者固非人所及而不務精熟亦豈得無欠闕耶或論孔明事以爲天民之未粹者此論甚當然以爲略數千戶而歸不肯徙還乃常人之態而孔明於此亦未能免俗者則熹竊疑之夫孔明之出祁山三郡響應旣不能守而歸則魏人復取三郡必齮齕首事者墳墓矣防眾而歸蓋所以全之非賊人諱空手之謂也近年南北交兵淮漢之間數有防附而吾力不能守虜騎復來則委而去之使忠義遺民爲我死者肝腦塗地而莫之収省此則孔明之所不忍也故其言曰國家威力未舉使赤子困於豺狼之吻蓋傷此耳此見古人忠誠仁愛之心招徠懷附之略恐未必如或者之論也孔明失三郡非不欲盡徙其民意其倉卒之際力之所及止是而已若其心則豈有窮哉以其所謂困於豺狼之吻者觀之則亦安知前日魏人之暴其邊境之民不若今之胡虜哉孔明非急近功見小利詭眾而自欺者徙民而歸殆亦昭烈不肯棄民之意歟問孔明興禮樂如何曰也不見得孔明都是禮樂中人也只是粗底禮樂孔明擇父正得醜女奉身調度人所不堪彼其正大之气經綸之蘊固已得於天資然竊意其智慮之所以日益精明威望之所以日益隆重者則寡欲養心之助與爲多焉防史防自有該載不盡處如後人多說武侯不過子午谷路往往那時節必有重兵守這處不可過今只見子午谷易過而武侯自不過史只載魏延之計以爲夏侯楙是曹操壻怯而無謀守長安甚不足畏這般所在只是該載不盡亮以爲此危計不如安從坦道又揚聲曰斜谷又使人據箕谷此可見未易過問孔明出師每乏糧古人做事湏有道理湏先主些根本曰孔明是殺賊不得不急如人有个大家被賊來占了趕出在外墻下住殺之豈可緩一才緩人便一切都忘了孔明亦自言一年死了幾多人不得不急爲之意司馬懿甚畏孔明便使得辛毗來遏令不出兵眞實是不敢出也諸葛公是忠義的司馬懿司馬懿是無狀底諸葛公劉禪備位而已

南軒張氏曰諸葛武侯左右昭烈父子立國於蜀明討賊之義不以彊弱利害一其心蓋凜凜乎三代之佐也侯之言曰漢賊不兩立王業不偏安又曰臣鞠躬盡力死而後已至於成敗利鈍非臣之明所能逆睹嗟乎誦味斯言則侯之心可見矣𨿽不幸功業未究中道而殞然其扶皇極正人心挽回先王仁義之風垂之萬世與日月同其光明可也夫有天地則有三綱中國之所以異於夷狄人類之所以別無庻物者以是故耳若汩於利害之中而亡夫天理之正則𨿽有天下不能一朝居此侯所以不敢斯湏而忘討賊之義盡其心力至死不悔者也方天下云擾之初獨髙臥昭烈以帝室之冑三顧其廬而後起從之則夫出處之際固已有大過人者其治國立經陳紀而不爲近圖其用兵正義明律而不以詭計凡其所爲悉本大公曽無纎毫姑息之意類皆非後世所可及至讀其將沒自表之辭則知天下物欲舉不足以動之所養者深則所發者大理固然也曽子曰士不可以不毅若侯者其所謂且毅者歟孟子曰冨貴不能滛貧賤不能移威武不能屈此之謂大丈夫若侯者所謂大丈夫非耶問孔明不死能取中原否曰屯田渭上根本已固必能取中原司馬懿亦是能者常不敢與戰又問蔣琬特守常之才乎曰誠不可以應變馬謖議論與孔明略相似其才非不可用但置之帷幄則可以之爲將帥則違其才孔明使之領眾爲前鋒於此小有差爾

或問魯兩生謂禮樂必百年可興文中子輕許孔明何也潛室陳氏曰叔孫通人物污下故兩生卻之孔明人物正大故文中子許之問文中子曰諸葛亮而無死禮樂其有興乎近思錄程子亦以此許之敢問孔明自比管樂使果能興復漢室恐未必便能興禮樂如三代曰孔明是天資帶得又從學問中攛出來據他用事行師調度若當升平之時做出必湏光明不止漢唐人物問巴蜀四塞非進取之地惟一江陵然諸葛亮不勸先主都之及闗羽之危又不聞救之何也曰江陵屬荊州武侯首陳取荊州之防先主不能用其後爭之於吳而不得吳止分數郡以與之至闗羽之敗並數郡而失之況得而都之耶況荊襄爲南北咽喉在三國爲必爭之地乃戎馬之塲非帝之都也

魯齋許氏曰不問利害只求義理孔明見得眞當時只有復漢討賊爲當然至於成敗利鈍非臣之明所能逆睹歸之於天而已只得如此做便是聖賢之心常人則必計其成敗利害也

臨川吳氏曰開誠心布公道集眾思廣忠益諸有忠慮於國但勤攻吾之闕漢丞相諸葛忠武侯語也可以爲萬世相天下者之法矣孔明豈不知爲相之體哉於主簿楊顒之諌也生旣謝之死又哀之孔明豈不知其言之忠哉然而罰二十以上皆親覽食少事繁至爲敵國所窺而慶幸其不久孔明豈不知愛重其身哉其若是者何也嗚呼是未可以常情度淺識議也夫知相之體而未免自勞知言之忠而未見樂取知一身系國之存亡而竟取敵國慶幸之計茍非甚愚者或有所不爲而謂蓋世絕人之智者爲之乎予故曰是未可以常情度淺識議也且當時事勢如何耶以一木支大廈之傾事君而致其身盡瘁於國遑卹其他夫豈可已而不已者楊顒之諫謂之愛孔明則可謂之知孔明則未也杜子美詩云三分割據紆籌防萬里雲霄一羽毛又云運移漢祚難恢復志決身殱軍務勞此詩字字有意細味之庻乎知孔明之心而豈常情淺識之所能測度擬議者哉

荀彧

龜山楊氏曰議者謂曹公非取天下於漢其說非也方曹公以彊忍之資因亂假義挾主威以利諸侯其包蔵禍心天下庸人知之矣而荀彧間闗河冀擇其所歸卒從曹氏志欲扶義奮謀以舒倒懸之急迹其行事可謂勇智兼人矣乃獨不知曹氏之無君乎其拒董昭之議何也夫豈誠有忠貞之節歟抑欲以晚節蓋之歟由前則不智由後則不忠不智不忠而求免於亂臣冝乎其難矣嗚呼荀君安得無罪歟觀其臨大義防大謀操弄彊敵於股掌之間輔成曹氏之霸業至其威加海內下陵上逼乃欲潛杜其不軌是猶揚瀾潰堤以成防天之勢而後徐以一葦障之尙可得乎而範猶謂彧有殺身成仁之美吾不知其說也東坡謂荀文若其才似子房其道似伯夷予以謂其才似子房則有之矣伯夷不事非君不立於惡人之朝寜忍事操乎以爲其道似伯夷吾不知其說

朱子曰荀彧之死胡文定引宋景文說以爲劉穆之宋齊丘之比最爲得其情狀之實無復攺評矣考其議論本末未見其有扶漢之心其死亦何足悲又據本傳彧乃唐衡之壻則彧之失其本心久矣

性理大全書卷六十二﹤子部﹐儒家類﹐性理大全書﹥

欽定四庫全書

性理大全書卷六十三

歷代五

晉

元帝

或問晉元帝所以不能中興者其病安在朱子曰元帝與王導元不曽有中原志収拾吳中人情惟欲宴安

南軒張氏曰爲國有大幾大幾一失則其隨起而不可禁所謂大幾三綱之所存是也晉元帝初以懷帝之命來臨江左當時之意固以時事艱難分建賢王以爲屏翰庻幾增國家之勢折姦宄之心緩急之際實賴其糾率義旅入衞王室其責任蓋不輕矣而瑯琊之入建業考觀其規模以原其心度之所安蓋有自爲封殖之意而無慷慨謀國之誠懷帝卒以塵迄不聞勤王之舉湣帝之立增重寄委制詔深切而亦自若也祖逖擊楫渡江聊復以兵應其請反從而制之使不得有爲則其意不在中原也審矣坐視神州板蕩戎馬縱橫不以動其心不過欲因時自利云耳湣再防塵懼天下之議己則楊爲出師之勢遷延顧望終歸罪於運餉稽緩斬一無辜令史以塞責赤之異亦深切矣吾誰欺欺天乎夫受君父之委托而坐視其禍變因時事之艱難而覬幸以自利三綱淪矣惟其大幾旣失故其所以見國防模亦復不竸亂臣賊子如王惇軰不旋踵而起蓋其有以致之也使元帝痛懷湣之難篤君臣之義念家國之讎率江東英俊鼓忠義之气北向討賊名正理順安知中原無響應者以區區一祖逖倔彊自立於羣雄之間猶幾以自振況肺腑之親總督之任數路之勢何所不濟哉惟其不以大公爲心而私意蔽之甚可嘆息也

溫嶠

南軒張氏曰溫太眞忠義慷慨風節表著足以爲晉室名臣古今所共推不待詳言然吾獨有所恨者絕之事也太眞少時常以孝友篤至稱一旦奉劉琨之檄將命江左母崔固止之不可至於絕裾而行噫太眞有母在此身固不得以許琨矣獨不見徐元直之事乎元直所謂方寸亂矣蓋其天性不可已者也而太眞獨忍於此乎若旣以委質爲人之臣當危難而無避可也將命之舉豈無他人太眞念母獨不得辭乎度其意不過以江左將興奉檄勸進徼幸投富貴之機赴功名之防耳而其所防不過甚乎或曰使太眞不來江左則寜復有後世之事業太眞固不得以兩全矣此殆不然昔人之事業皆非有所爲而爲之事理至前因而有成之耳若懷希慕求必之心則其私欲而已茍可以就異日之事則凡背親賊性皆可以屑爲此三綱之所由壊而之所由生也故伯夷叔齊不受其國夫子以爲求仁而得仁商之三臣微子不得不去箕子不得不爲奴比干不得不死皆素其位而行也豈直太眞之事業爲不足道就使太眞能佐晉室克復神州一正天下勲烈如此浮雲之過太虛耳豈足以塞其天性之傷也夫太眞順母之心而終其身𨿽泯滅無聞於後顧其所全者大於身無愧烏能以此易彼哉故予謂太眞稱爲功名之士則可尙論古人則可憾矣

顧榮賀循

朱子曰東晉時所用人才皆中州浮誕者之後惟顧榮賀循有人望不得已而用之

王導謝安殷浩

或云庾亮欲移鎭石城興兵討趙王導許之郤鑑蔡謨等皆以爲不可也範陽張氏曰晉以寡弱之師一旦討彊暴之冦是無異驅羣羊以攻猛虎不格明矣使王道不知利害則導爲不智知而許之則導爲不忠不智不忠何以爲導予竊料其意蓋當是時導與庾亮有隙亮欲起兵以廢導於此復沮其謀適所以激彼之怒故不若陽且許之以快其情陰使郤鑑等拒之以絕其議此乃君子之待小人不得不然耳觀史者當逆其意可也

或問老子之道曹參文帝用之皆有效何故以王謝之力量反做不成朱子曰王導謝安又何曽得老子妙處然謝安又勝王導石林說王導只是隨波逐流底人謝安卻較有建立也煞有心於中原王導自渡江來只是恁地都無取中原之意此說也是但謝安也被這淸虛絆了都做不得謝安之待桓溫本無防溫之來廢了一君幸而要討九錫要理資序未至太甚猶是半和秀才若他便做个二十分賊如朱全忠之類更進一步安亦無如之何王儉平日自比謝安王儉是已敗闕底謝安謝安特幸未疏脫底王儉耳安比王儉只是有些英气苻堅之來亦無措置前軰云非晉人之善乃苻堅之不善耳然堅只不合擁眾來謝安必有以料之兼秦人國內自亂晉亦必知之故安得以鎭靜待之堅之來在安亦只得發兵去迎敵當來苻堅若不以大眾來只以輕兵時擾晉邊便坐見狼狽因問萬正淳曰桓溫移晉祚時安能死節否曰必不能卻湏逃去曰逃將安往若非死節卽北面事賊耳到這里是築底處中閒更無空地因說韋孝寛智略如此當楊堅簒周時尉遲迥等皆死孝寛乃獻金熨斗始嘗疑之旣不與他爲異亦何必如此結附之元來到這地位便不與辧亦不免死旣不能死便只得失節耳又曰謝安之於符堅如近世陳魯公之於完顏亮幸而推得他死耳又曰如前代多有幸而不敗者如謝安桓溫入朝已自無防從其廢立九錫已成但故爲遷延以俟其死不幸而病小蘇則將何以處之擁重兵上流而下何以當之於此防謝安果可當伏節死義之資乎或曰坦之倒持手板而安從容閒雅似亦有執者曰世間自有一般心膽大底人如廢海西公時他又不能挋廢也得不廢也得大節在那里

南軒張氏曰符堅掃境入冦方是時晉室之勢亦甚殆矣梁益旣非吾有而襄沔復爲所破在他人宜恐懼失措之不暇而謝安方且從容應敵不過以江北軍事付之謝及劉之軰軰卒以成功蓋其方略素定非僥幸茍然也安明於用人考察旣精不以親疏而廢有謀慮善使人而牢之勇鋭出眾安所施置各得其宜蓋用兵之道當以奇正相須使將重兵於後此正也使牢之將精兵迎擊於前此奇也秦兵旣近洛澗牢之攖其鋒直搏而勝之固以奪其心矣淝水之戰其勝算已在目中故秦兵一退風聲鶴唳以至山川艸木皆足以懼之惟牢之先奪其心故也安之方略可謂素定矣惟其素定故安靜而不撓其矯情鎭物豈固爲是哉夫有所恃故耳至於卻上流之兵又其一奇也得上流之兵不足以助益而適足以銷薄聲勢揺動人心桓沖是舉亦無謀矣吾慮旣定一卻其兵而戰士之心益固國內之情舉安安見之明且審矣嗟乎國之所恃者人才耳以當時晉室之勢獨任一謝安足以當符秦百萬之師以予觀之非特安方略之妙抑其所存忠義純固負荷國事直欲與晉室同存亡故能運用英豪克成勲業誠與才合故也大抵立大事者非誠與才合不足以濟若安者其在東晉人物中傑出者哉

或問晉殷浩謝安少有重名方其隠而未用也人皆以公輔期之或曰淵源不起如蒼生何或曰謝安不起當如蒼生何及其旣用也謝安卻符秦安晉室功業亦可無負而殷浩舉兵北伐師徒屢敗桓溫因朝野之怨而廢之如棄艸芥夫人之擬二子則同而二子事業何其相逺潛室陳氏曰東晉諸賢大抵務養民節不務實用幸而成功則爲謝安如其無成則爲殷浩然安能矯情鎭物浩則遇事周章較是輸他一著也

符堅

程子曰符堅養民而用之一敗不復振無本故也或問符堅立國之勢亦堅牢治平許多年百姓愛戴何故一敗塗地更不可救朱子曰他是掃土而來所以一敗更救不得又問他若欲滅晉遣一良將提數萬之兵以臨之有何不可何必掃境而來曰他是急要做正統恐後世以其非正統故急欲亡晉此人性也急躁初令王猛滅燕猛曰旣委臣陛下不必親臨及猛入燕忽然堅至蓋其心又恐猛之功大故親來分其功也便是他器量小所以後來如此孔明臨陣對敵意思安閒如不欲戰而符堅踴躍不寐而興師此其敗不待至淝水而決矣

桓溫

朱子曰桓溫入三秦王猛來見眼中不識人卻謂三秦豪傑未有至何也三秦豪傑非猛而誰可笑

陶潛

朱子曰陶淵明有髙志逺識不能俯仰時俗故作歸去來詞以見志抑以其自謂晉臣恥事二姓自劉將移晉祚遂不復仕則其意亦不爲不悲矣然其詞義夷曠蕭散𨿽托楚聲而無其尢怨切蹙之病云張子房五世相韓韓亡不愛萬金之產弟死不爲韓報讎𨿽博浪之謀不遂橫陽之命不延然卒借漢滅秦誅項以攄其憤然後棄人間事導引辟穀托意寓言將與古之形觧銷化者相期於八紘九垓之外使千載之下聞其風者想象嘆息不知其心胸面目爲何如人其志可謂壯哉陶元亮自以晉世宰輔子孫恥復屈身後代自劉簒奪勢成遂不肯仕𨿽其功名事業不少槪見而其髙情逸想播於聲詩者後世能言之士皆自以爲莫能及也蓋古之君子其於天命民彛君臣父子大倫大法之所在惓惓如此是以大者旣立而後節槪之髙語言之妙乃有可得而言者如其不然則紀逡唐林之節非不苦王維儲光羲之詩非不翛然淸逺也然一失身於新莽祿山之朝則其平生之所辛勤而僅得以傳世者適足爲後人嗤笑之資耳

鶴山魏氏曰世之辯證陶氏者曰前後名字之互變也死生嵗月之不同也彭澤退休之年史與集所載之各異也然是所當考而非其要也其稱美陶公者曰榮利不足以易其守也聲味不足以累其眞也文詞不足以溺其志也然是亦近之而公之所以悠然自得之趣則未之深識也風雅以降詩人之詞樂而不滛哀而不傷以物觀物而不牽於物吟詠性情而不累於情孰有能如公者乎有謝康之忠而勇退過之有阮嗣宗之逹而不至於放有元次山之漫而不著其迹此豈小小進退所能窺其際耶先儒所謂經道之餘因閒觀時因靜照物因時起志因物寓言因志發詠因言成詩因詠成聲因詩成音者陶公有焉

臨川吳氏曰靖節先生髙志逺識超越古今而設施不少槪見其令彭澤也不過一時牧伯辟舉扳授俾得公田之利以自養如古人不得已而爲祿者爾非受天子命而仕也曽幾何時不肯屈於督郵而去克此志節異時詎肯忍恥於二姓哉觀述酒荊軻等作殆欲爲漢相孔明之事而無其資責子有詩與子有防志趣之同苦樂之安一家父子夫婦又如此夫人道三綱爲首先生一身而三綱舉無愧焉忘言於眞意委運於大化則幾於同道矣誰謂漢魏以降而有斯人者乎

崔浩

或問崔浩如何朱子曰也是个博洽的人他𨿽自比子房然卻學得子房獃了子房之辟穀姑以免禍耳他卻眞个要做

總論

五峯胡氏曰桀紂秦政皆窮天下之惡百姓之所同惡故商周劉漢因天下之心伐而代之百姓親附居之安久所謂仁義之兵也魏晉以來莫不假人之柄而有隳三綱之罪仁義不立綱紀不張無以締固民心而欲居之安久可乎

象山陸氏曰燕昭王之於樂毅漢髙帝之於蕭何蜀先主之於孔明符秦之於王猛相知之深相信之篤這般處所不可不理防讀其書不知其人可乎

臨川吳氏曰楚三閭大夫竭其忠志欲彊宗國懷王信防疏之國事日非竟客死於秦襄王又信防放之江南原不忍見宗國駸駸趨於亡遂沈江而死韓爲秦所滅韓臣之子子房自以五世相韓散財結客爲韓報讎博浪之椎不中則匿身下邳以俟時山東兵起從沛公入闗立韓公子成續韓後秦亡而楚霸王沛公於漢又殺韓成良乃輔漢滅楚而從隠去諸葛孔明初見昭烈已知賊之必亡漢而勸昭烈跨有荊益圖霸業復帝室後卒償其所言晉陶淵明自其髙祖長沙桓公爲晉忠臣及桓簒逆劉起自布衣誅又滅秦滅燕挾震主之威晉祚將易旣無昭烈可輔以興復又無髙皇可倚以報復志願莫伸其憤悶之情往往發見於詩蓋四賢者其遇時不同其爲人不同而君臣之義重則其心一也

唐

髙祖

或問劉武周兵勢甚鋭闗中震駭上出手敕曰賊勢如此難與爭鋒宜棄大河以東謹守闗西而已秦王世民上表請行如何範楊張氏曰髙祖可謂謬而無防矣且唐所以能守闗西者以河東爲之障蔽也今舉而棄之則賊兵深入是棄闗西也豈不謬哉以此推之髙祖之取天下賴有世民耳不然事未可知也問李密據洛口倉流民就食日以萬數何也曰隋

失其鹿豪傑並起而逐之李密據洛口王世充據東都竇建徳據山東以至蕭銑薛軌之徒莫不各據險要以爭進取惟唐髙祖用秦王防獨決計入闗闗中旣定遂尊立代王以號令天下除隋苛法以陰結民心収攬豪傑以經營四方則天下之柄已在唐掌握中矣彼李密軰𨿽橫騖於外果何益哉

朱子曰唐髙祖辭得九鍚卻是

太宗

或問貞觀之治不幾於三代之盛乎程子曰闗雎麟趾之意安在

或問範祖禹唐鑑譏太宗曰防父之罪脇以起兵古人行一不義而得天下弗爲也太宗終守臣節可也愚歷觀唐史隋煬帝旣遣江都之使唐髙祖不宜坐處夷滅況大業之末生民塗炭太宗茍不爲此必無以濟蒼生之困範氏正大之說果可用否使聖賢處此當守臣節乎將權以濟事乎潛室陳氏曰孤隋之暴何止桀紂若欲行湯武之事但當正名弔伐不當自防於盜賊之地而脇以起兵以斯舉事是以亂易亂也大桀小桀也惜乎太宗有濟世之志傷於欲速廹切反以堂堂禮義之師自防於亂臣賊子之倫世上有理明義直之事只爲學術不正舉動不明便壊了事體問唐太宗誅髙徳儒之謟防薄宇文士及之不忠豈不知姦邪防謟之士不可厠文墨議論之臣而定十八學士之選而許敬宗之姦獨錄而不棄何耶曰知人甚難太宗不但失於許敬宗以李勣可任大事此失之尢者

中宗【武后附】

朱子曰唐中宗事致堂南軒皆謂五王合並廢中宗因誅武氏別立宗英然當事勢中宗卻未有過正緣無罪被廢又是太宗孫髙宗子天下之心思之爲他不憤五王亦因此易於成功耳中宗後來所爲固是謬然當時便廢他不得問狄梁公𨿽復正中宗然大義終不明做得似鶻突曰當此時做得到恁地狄梁公終死於周然薦得張柬之迄能反正又問呂後事勢倒做得只如此然武后卻可畏曰呂后只是一个村婦人因滅姬遂迆邐做到後來許多不好武后乃是武功臣之女合下便有無稽之心自爲昭儀便鴆殺其子以傾王后中宗無罪而廢之則武后之罪已定只可便以此廢之拘於子無廢母之義不得胡文定謂武后之罪當告於宗廟社稷而誅之問武后之禍曰前軰云當廢武后所出別立太宗子孫曰此論固善但當時宗室爲武后殺盡存者皆愚暗豈可恃

南軒張氏曰致堂胡氏論武王不誅武後事曰武氏誠當誅但旣立其子難誅其母或者以爲子奪輕重之間不過告於唐家宗廟廢置幽處之耳然以中宗之昏庸其復之如反手耳亦豈是長防以愚觀之五王若有伊周之見則當時復唐家社稷何必湏立中宗中宗𨿽爲武后所廢然嘗欲傳位與後父是其得罪宗廟不可負荷已自著見五王若正大義於唐家見存子孫中公選一人以承天序告於宗廟誅此老媼則義正理順唐祚有泰山之安矣

宗

元城劉氏嘗與馬永卿論唐史及明皇信任姚宋事曰此二人與張說乃天后時相也非已自用故敬憚之至於張九齡軰乃己所自用故於進退輕也永卿曰人主用相必要専一明皇用二相専故能成開元之治曰明皇仰面不對除吏𨿽是好事然未也明皇之任用宰相是也其以情告宦官者非也使力士以誠告崇固可若加以誕謾之語則崇何從質之曷若以語力士之言面諭崇則君臣之情洞然無疑矣又曰以明皇之任韓休一事觀之信忠臣之難遇而佞臣之難去也借使令知其人曰某人忠某人姦亦未必能任且去之也明皇分明知韓休之忠乃速去之分明知蕭嵩之佞乃久任之後來任李林甫又更好笑分明知其姦至用之二十來年至死乃罷人主惟患不能分別忠佞今分明知之乃如此欲天下不亂可乎又曰𨿽大無道之君亦惡亂亡而明皇中材之主知姦邪而用之何也曰此蔽於左右之佞幸耳蓋所謂佞幸者嬪禦也內臣也戚裏也幸臣也此皆在人主左右而可以進言者也賢相不與佞幸交結彼有所幸求則執法而抑之人人與之爲讎必旦旦而譛之而人主之眷日衰矣姦臣則交結佞幸彼有所僥求則謹奉而行之人人感其私恩必旦旦而譽之則人主之眷日深矣人主𨿽欲用忠臣而去佞臣不可得也李林甫所以作相二十年不去者正緣得髙力士安祿山陳希烈等內外贊助之也

或問唐明皇開元天寶之治何始之不克終耶潛室陳氏曰開元之世乃無妄之時𨿽四夷時有不靖乃無妄之疾緣小人以邊功動之致令邊釁一開生出萬端病痛乃無病服藥之故

肅宗

致堂胡氏曰宗旣有傳位之命大子非眞叛也其失在宗命不亟行而裴冕諸人急於榮貴是以致其咎也使肅宗著於父子君臣之義豈爲諸人所移得以移之則其心有以來之爾唐髙祖睿之逼不見幾故也而太宗明肅之惡欲速見小利故父不父子不子豈非後世之大鑑歟

朱子曰肅宗之収復京師其功過可稱至不待父命而卽位分明是簒功過當作兩項說不以相揜可也

憲宗

朱子曰退之云凡此蔡功惟斷乃成今湏要知他防得是與不是古今煞有以防而敗者如唐徳宗非不防卻生出事來要之只是任私意帝剛愎不明理不納人言惟憲宗知蔡之不可不討知裴度之不可不任若使他理自不明胸中無所見則何以知裴公之可任若只就防字上防而遺其左右前後殊不濟事

王珪魏徵

程子曰天下寜無魏公之忠亮而不可無君臣之義昔事建成而今事太宗可乎

或云王魏事後世人不當盡繩以古人禮法畢竟髙祖不當立建成朱子曰建成旣如此王魏何故不見得又何故不知太宗如此便須莫事建成亦只是望僥幸問二人如此機敏何故不見得曰王魏亦只是直

馬周禇遂良狄仁傑

龜山楊氏曰馬周言事每事湏開人主一綫路終是不如魏徴之正如諫太宗避暑論事親之道甚善然又云鑾輿之出有日不可遽止願示還期若事非是卽從而止之何用如此此正孟子所謂月攘一雞者豈是以堯舜望其君乎

禇遂良修起居注唐太宗曰朕有不善卿亦當記之乎或爲之言曰借使遂良不記天下亦記之曰此語亦善但人主好名則可以此動之耳未盡也夫君子居室出其言善則千里之外應之出其言不善則千里之外違之故言行君子之樞機不可不謹縱使史官不記而民之應違如此𨿽欲自掩其不善其可得乎

狄仁傑在武后時能撥亂反正謂之社稷之臣可也然亦何嘗挾數任術觀史氏所載其議論未嘗不以正當時但以母子天性之論告武后其濵於死者亦屢矣卒至武后怒而言曰還汝太子夫豈嘗姑務柔從以陰幸事之成乎孟子曰君子創業垂統爲可繼也若夫成功則天也人臣之事君或逺或近或去或不去歸潔其身而已可也豈可枉己以求難必之功乎

陸贄

龜山楊氏曰陸宣公當擾攘之際說其君未嘗用數觀其奏議可見欲論天下事當以此爲法宣公在朝自以不卹其身知無不言言無不盡至於遷貶惟杜門集古方書而已可謂知進退者

或問陸宣公旣貶避謗闔戶不著書秪爲古今集驗方朱子曰此亦未是豈無聖經賢傳可以玩索可以討論終不成和這个也不得理防陸宣公奏議末數卷論稅事極盡纎悉是他都理防來此便是經濟之學史以陸宣公比賈誼誼才髙似宣公宣公諳練多學更純粹大抵漢去戰國近故人才多是不粹問陸宣公比諸葛武侯如何曰武侯气象較大恐宣公不及武侯當面便說得如說孫權一叚𨿽辯士不及其細密處不知比宣公如何只是武侯也密如橋梁道路井龜圊混無不修繕市無醉人更是密只是武侯密得來嚴其气象剛大嚴毅

楊綰

朱子曰楊綰用而大臣損音樂減騶禦則人豈可不有以養素自重耶

東萊呂曰楊綰爲吏部欲去科舉後世皆以爲不可但未之知耳及爲相半年而死志遂不及施唐時如陸贄楊綰論治道皆有規模

陽城

或論及陽城事謂永叔不取純夫取之其言曰陽城蓋有待而爲者也後世猶責之無已其不成人之美亦甚哉此論似近厚龜山楊氏曰陽城固可取然以爲可法則不可裴延齡之欲相其來非一朝一夕何不救之於漸乎至於陸贄之貶然後論延齡之姦佞無益矣觀古人退小人之道不然易之姤卦曰女壯勿用取女夫姤一陰生未壯也而曰壯者生而不用固有壯之理也取女則引而與之齊也引而與之齊則則難制矣陰者小人之象也小人固當制之於漸也故當陰之生則知其有壯之理知其有壯之理則勿用娶女可也是以姤之初爻曰系於金柅貞吉有攸往見凶金柅止車之行也陰之初動必有以柅之其制之於漸乎蓋小人之惡制之於未成則易制之於己成則難延齡之用事權傾宰相𨿽不正名其爲相其惡自若也何更云待其爲相然後取白麻壊之耶然城之所爲當時所難能也取之亦是但不可以爲法耳

朱子曰說者謂陽城居諌職與屠沽出沒果然則豈能使其君聴其言哉

張巡

涑水司馬氏曰天授之謂才人從而成之之謂義發而著之事業之謂功精敏辯博拳捷趫勇非才也驅市井數千之眾摧胡虜百萬之師戰則不可勝守則不可防斯可謂之才矣死黨友存孤兒非義也明君臣之大分識天下之大義守死而不變斯可謂之義矣攻城防邑之眾斬首捕虜之多非功也控扼天下之咽喉蔽全天下之大半使其國家定於已傾存於旣亡斯可謂之功矣嗚呼以巡之才如是義如是功如是而猶不免於流俗之毀況其瞹瞹者邪

總論

或問百世可知之道程子曰以三代而後觀之秦以反道暴政亡漢興尙徳行崇經術鑑前失也學士大夫𨿽未必知道然背理甚者亦鮮矣故賊莽之時多伏節死義之士世祖興而褒尙之勢當然也節久而苦視死如歸而不明乎理義之中也故魏晉一變而爲曠蕩浮虛之習人紀不立相胥爲夷五胡亂華行之獘也陰極則陽生亂極則治形隋驅除之唐混一之理不可易也唐室三綱不立由太宗啟之故後世𨿽子弟不用父兄之命宗使其子簒肅宗使其弟反選武才人以刺王妃入也納壽王妃以武才人進也終唐之世夷狄數爲中國患而藩鎭陵犯卒以亡唐及乎五季之甚人爲而致也

元城劉氏曰嘗考前世已然之事蓋有眞朋黨而不能去亦有非朋黨而不能辧者此實治亂消長之機不可不察也東漢之衰姦人先以黨事誅戮禁錮天下之賢者而在朝皆小人也故漢以之亡此所謂非朋黨而不能辧者也唐之季世牛李之徒疊進相毀巧相傾覆而善人君子廢斥無餘其所用者皆庸鄙不肖也故唐以之亂此所謂眞朋黨而不能去者也蓋君子之進則至公引類以報國小人之進則狥私立黨以固寵𨿽世主深疾臣下之背公成朋而小人窺見間隙鄕原上意閉匿其私陽若可信反指君子引類之功以爲有黨黨之與類相似而不同是非虛實間不容髮辧之不早遂生亂階此正人所以常被誣而小人所以常得志也

五峯胡氏曰漢唐以來天下旣定人君非因循自怠則沈溺聲色非沈溺聲色則開拓邊境非開拓邊境則崇飾虛文其下乃有惑於神仙眞空之術者曷若講明先王之道存其心正其情大其徳新其政光其國爲萬世之大君乎後世必有髙於漢唐賢君之聰明者然後能行之矣而漢唐賢君志趣識量亦未易及也可輕棄哉又況三代之盛王行一不義殺一不辜而得天下不爲者其仁何可及乎

豫章羅氏曰漢武帝知汲黯之賢而不用唐太宗知宇文士及之佞而不去何其誤也夫人主知賢而不能用未若不知之爲善知佞而不能去未若不知之爲愈茍知賢而不能用則善無所勸知佞而不能去則惡無所懲𨿽然武帝知賢而不用猶愈於元帝知蕭望之之賢而反罪焉太宗知佞而不去猶愈於徳宗知盧杞之姦而復用焉觀元帝徳宗之與武帝太宗豈不相寥絕哉石守道采摭唐史中女後姦臣宧官事各以其類作三卷目之曰唐鑑而言曰巍巍巨唐女後亂之於前姦臣壊之於中宧官覆之於後考其所論可爲萬世鑑惜乎不推其本而言之故人主欲懲三者之患其本不過有二以內則淸心以外則知人能淸心則女後不能亂之能知人則姦臣不能壊之宦官不能覆之請借明皇一君而論開元能淸心矣能知人矣武恵妃蕭嵩楊思勉豈能易其志及天寶之際不能淸心矣不能知人矣而楊貴妃李林甫髙力士遂亂其心淸心知人其人主致治之本歟人主欲明而不察仁而不懦蓋察常累明而懦反害仁也漢昭帝明而不察章帝仁而不懦孝宣明矣而失之察孝元仁矣而失之懦若唐徳宗則察而不明髙宗則懦而不仁兼二者之長其惟漢文乎

樂庵李氏曰人讀書湏是識字固有讀書而不識字者如漢之孔光張禹唐之許敬宗栁宗元非不讀書但不識字或問其說曰孔光不識進退字張禹不識剛正字許敬宗不識忠孝字栁宗元不識節義字

朱子曰漢髙祖取天下卻正當爲他直截恁地做去無許多委曲唐初隋大亂如此髙祖太宗因羣盜之起直截如此做去只是誅獨夫爲他心中打不過又立恭帝假援回防委曲如此亦何必耳所以不及漢之創業也漢髙祖私意分數少唐太宗一切假仁借義以行其私劉漢而下髙祖太宗亦是如此都是自智謀功力中做來不是自聖賢門戶中來不是自自家心地義理中流出使髙祖太宗當湯武固自不得若當桓文尙未可知問使二君與桓文同時還在其上還在其下曰桓公精宻做工夫多年若文公只是六年以自甚快但管仲作內政盡從腳底做出所以獨盛於諸侯漢髙從初起至入秦只是虜掠將去與項羽何異但寛大不甚殺人耳秦以苛虐亡故髙祖不得不寛大隋以拒諫失國故太宗不得不聴人言皆是他天資髙見得利害分明稍不如此則天下便判而去之如太宗從諫甚不得已然當時只有這一處服得人太宗從魏鄭公仁義之說只是利心意謂如此便可以安居民上漢文帝資質較好然皆老氏術也太宗功髙天下所系屬亦自無安頓處只髙祖不善處置了又建成乃欲立功蓋之如宗誅韋氏有功睿宗欲立宋王成器宋王成器便理防得事堅不受論三代而下以義爲之只有一个諸葛孔明若魏鄭公全只是利漢唐之興皆是爲利湏是有湯武之興始做得太宗亦只是爲利亦做不得曰漢髙祖見始皇出謂丈夫當如此耳項羽謂彼可取而代也其利心一也問唐宦官與東漢末如何曰某嘗說唐時天下尙可爲唐時猶有餘防東漢末直是無著手處且是無主了如唐昭宗文宗直要除許多宦官那時若有人似尙可爲那時只宣宗便度得事勢不能誅便一向不問他也是老練了如此伊川易解也失契勘說屯其膏云又非恬然不爲若唐之僖昭也這兩人全不同一人是要做事一人是不要做與小黃門防果食度日呼田令孜爲阿父不知東漢時若一向盡引得忠賢布列在內不知如何只那都無主可立天下大勢如人衰老之極百病交作略有些少變動便成大病如乳母也聒噪一塲如單超徐璜也作怪一如張讓趙忠之徒才有些小權柄便作怪一塲這是甚麼時節或曰從那時直到唐太宗天下大勢方定疊曰這許多時節直是無著手處然亦有幸而不亡者東晉是也汪萃作詩史以爲竇武陳蕃誅宦者不合前収鄭颯而末収曹節王甫侯覽若一時便収卻四个便了陽球誅宦者不合前誅王甫叚煩而末誅曹節朱瑀若一時便誅卻四个亦自定矣此說是

東萊呂氏曰自古以來𨿽經太康之亂三代之季只是一變其罪皆由商君𨿽漢文帝唐太宗出來扶持天下然此骨子終不換得井田最先壊其次封建其他亦未盡壊府兵尙存古制及張說方壊盡兩稅壊於楊炎自然有此等人來兩漢以來明君良臣屬意於邦本者多矣賈誼治安之防言𨿽忠而道則疏義府承華之箴言𨿽切而心則詐元稹教本之書言𨿽華而要則寡用智嚢爲家令則輔之非其人開博望延賔客則處之非其地養之無術無惑乎其治效之卑污蹇淺也

潛室陳氏曰漢髙祖事事不能只有一个帝王器度本不擬到此地位自是天人推出來所以規模比三代太宗事事了得本是唐之第一君爲其必欲做帝王不待天人自安排所以只做得魏晉規模問髙祖之興計謀有人光武之起旣身爲之謀又身爲之戰遂復故物馬援乃以爲光武不及髙帝意者用人者大自用者小邪曰光武太宗身經百戰眞千古英雄之將所以不似漢髙者蓋漢髙不能爲將而善將將此光武太宗所以見容於漢髙也問漢宣帝之麒麟閣明帝之雲臺二十八將及唐太宗之十八學士淩煙閣皆所以圖畫功臣也湏觀漢之人主務實不務名唐太宗務名而無實以許敬宗之姦佞而與十八學士之選以侯君集之小人而與淩煙之數皆失實也不然漢唐之世皆有得失否曰此未免以成敗論所可論處者亦多卻不只在二子二子不足爲輕重唐學士之選卽淮南王安之招致賔客羽翼旣多便有相軋之勢淩煙𨿽祖麒麟雲臺然漢時卻有教化之意寓其間如以蘇武而與麒麟以馬援而不與雲臺此殆有深意唐則無之問唐太宗恭儉不若孝文而功烈過之何耶曰三代而下英主無出文帝太宗止做得創業功臣君徳上可議處甚多不止恭儉文帝不是無功但當守文時故不以徵伐顯耳太宗只是削平蕩定之功而徳在人心處少問漢七制景帝昭帝何爲不與唐三宗宣宗武宗何爲不錄願聞其說曰景帝天資刻薄無人君之度但以不失文帝之恭儉故史人之辭稱曰文景昭帝𨿽聰明早成而享國不永所以不在七制之數唐三宗已不似漢更添宣武何爲

庸齋許氏曰髙祖天資本明而將之以寛大太宗識見固髙而將之以詳審惟其寛大故事爲常暗與道合而間失之疏帷其詳審故事爲每闗於念慮而或過於宻

性理大全書卷六十三

欽定四庫全書

性理大全書卷六十四

歷代

五代

後唐明宗

致堂胡氏曰明宗美善頗多過舉亦不至甚求於漢唐之間蓋亦賢主也其尢足稱者內無聲色外無遊畋不任宦官廢內蔵庫賞亷吏治臧蠧若輔相得賢則其過舉當又損矣其焚香祝天之言發於誠心天旣厭亂遂生聖人用是觀之天人交感之理不可誣矣後周世宗

朱子曰周世宗規模𨿽大然性迫無甚寛大气象做好事亦做教顯顯地都無些含洪之意亦是數短而然晉悼公防年聰慧似周世宗只是世宗卻得太祖

接續他做將去𨿽不是一家人以公天下言之畢竟是得人接續所做許多規模不枉卻且如周武帝一時也自做得好只是後嗣便如此弱了後來𨿽得一个隋文帝終是不甚濟事周世宗亦可謂有天下之量才見元稹均田圖便慨然有意周世宗天資髙於人才中尋得个王朴來用不數年間做了許多事業且如禮樂律曆等事想見他都防得故能用其說成其事

馮道

程子曰馮道更相數主皆其讐也安定以爲當五代之季生民不至於肝腦塗地者道有力焉𨿽事讐無傷也荀彧佐曹操誅伐而卒死於操君實以爲東漢之衰彧與攸視天下無足與安劉氏者惟操爲可依故俯首從之方是時未知操有他志也君子曰在道爲不忠在彧爲不智如以爲事固有輕重之權吾方以天下爲心未暇防人議己也則枉己者未有能直人者也

涑水司馬氏曰忠臣不二君賢女不二夫防名委質有死無二天之制也彼馮道者存則何心以臨前代之民死則何面以見前代之君自古人臣不忠未有如此比者然而尊官重祿老以沒齒何哉夫爲國家者明理義奨忠良褒義烈誅姦回以厲羣臣猶愛死而忘其君況相印節以寵叛臣其不能永享天命宜矣然庸愚之人往往猶稱其智蓋五代披攘人主嵗昜羣臣失節比踵於朝因而譽之欲以自釋余恐後世以道所爲爲合於理君臣之道將大壊矣臣而不臣𨿽云其智安所用哉

宋

太祖

元城劉氏司太祖極好讀書每夜於寢殿中防歷代史或至夜分但人不知及口不言耳至與大臣論事時出一語往往盡利害之實又曰太祖旣平孟蜀而兩淛錢王入朝羣臣自趙普以下爭欲畱之聖意不允一日趙相拉晉王於後殿奏事畢晉王從容言錢王事太祖曰我平生不曾欺善怕惡不容昜畱住這漢捉得河東薛王令納土於後數日錢王陛辭太祖封一軸文字與錢王曰到杭州開之錢王至杭防其下開視乃滿朝臣僚乞畱錢王表札君臣北靣再拜謝恩至太平興國四年河東已平乃令錢王納土太祖此意何也馬永卿對曰此所謂不欺善也曰此固然也錢氏久據兩淛李氏不能侵借使錢王納土使大將鎭之未必能用其民湏本朝兵去鎭服又未必能守兩淛必不敢附李氏李氏旣平則兩淛安歸乎此聖模之宏逺也

或言太祖受命盡除五代獘法用能昜亂爲治朱子曰不然只是去其甚者其他法令條目多仍其舊大凡做事底人多是先其大綱其他節目可因則因此方是英雄手段問藝祖平定天下如破竹而河東獨難取何耶以爲兵彊則一時政事所爲皆有敗亡之勢不知何故如此曰這卻本是他家底郭威乘其主防而奪之劉氏遂據有並州若使柴氏得天下則劉氏必不服所以太祖以書諭之謂本與他無讐隙渠答云不忍劉氏之不血食也此其意可見矣被他辭直理順了所以難取

太宗眞宗仁宗

朱子曰太宗眞宗之朝可以有爲而不爲太宗每日防太平廣記數卷若能推此心去講學那里得來不過冩字作詩君臣之間以此度日而已眞宗東封西祀糜費巨萬計不曾做得一事仁宗有意於爲治不肯安於小成要做極治之事只是資質慈仁卻不甚通曉用人驟進驟退終不曾做得一事然百姓戴之如父母契丹初陵中國後來卻服仁宗之徳也是慈仁之效緣他至誠惻怛故能動人如此

神宗

朱子曰神宗鋭意爲治用人便一向傾信他初用富鄭公甚傾信及論兵鄭公曰願陛下二十年不可道著用兵二字神宗只要做鄭公只要不做說不合後來傾信王介甫終是坐此病只管好用兵用得又不著費了無限財糓殺了無限人殘民蠧物之政皆從此起神宗極聰明於天下事無不通曉眞不世出之主只是頭頭做得不中節拍如王介甫爲相亦是不世出之資只緣學術不正當遂悞天下使神宗得一眞儒而用之那里得來此亦气數使然天地生此人便有所偏了

欽宗

朱子曰欽宗勤儉慈仁出於天資當時親出詔答所論事理皆是但於臣下賢否邪正辧別不分明又無剛健勇決之操才說著用兵便恐懼遂致播遷之禍言之使人痛心

孝宗

問或言孝宗於內殿置禦屏書天下監司帥臣郡守姓名作掲帖於其上果否朱子曰有之孝宗是甚次第英武劉恭甫奏事便殿嘗見一馬在殿庭間不動疑之一日問王公明公明曰此刻木爲之者上萬機之暇卽禦之以習據鞍騎射故也孝宗小年極鈍髙宗一日出對廷臣云夜來不得睡或問何故云防小兒讀書念不得甚以爲憂某人進云帝王之學只要知興亾治亂初不在記誦上意方少解後來卻恁地聰明

寜宗

寜宗卽位逾月畱揆以一二事忤防特批逐之人方服其英斷朱子被召至上饒聞之有憂色曰人心昜驕如此某今方知可懼或問曰某人専恣當逐何懼之有曰大臣進退亦當存其體貌豈宜如此又問恐是廟堂諸公難其去故以此勸上逐之曰亦不可如此何不使其徒諭之以物論不佳恐丞相久勞機務或欲均佚俟其請去而後許之則善矣防主新立豈可之以輕遂大臣耶

向敏中

王隨

程子曰本朝向敏中號有度量至作相卻與張齊賢爭取一妻爲其有一萬囊槖故也王隨亦有徳行仁宗嘗稱王隨徳行李淑文章至作相肅端公欲得作三路運使及退隨語堂中人曰何不以溺自照看做得三路運使無皆量所動也今人何嘗不動只得綾冩一卷便動又幹他身分甚事

楊億

朱子曰楊億工於纎麗浮巧之文已非知道者所爲然資稟淸介立朝獻替略有可觀而釋子特以爲知道者以其有八角磨盤之句耳然旣謂之知釋氏之道則於死生之際宜亦有過人者而方丁謂之逐萊公也以他事召億至中書億乃恐懼至於便液俱下靣無人色當此時也八角磨盤果安在哉

範仲淹

程子曰張橫渠謂範文正才气老成

朱子曰範文正傑出之才近得周益公書論呂範解仇事曰初範公在朝大臣多忌之及爲開封府又爲百官圖以獻因指其遷進遲速次序曰某爲超遷某爲左遷如是而爲公如是而爲私意頗在呂相呂不樂由是落職出知饒州未防呂亦罷相後呂公再入元昊方犯邊乃以公經略西事公亦樂爲之用嘗奏記呂公云相公有汾陽之才之徳仲淹無臨淮之才之力後歐陽公爲範公神道碑有懽然相得戳力平賊之語正謂是也公之子堯夫乃以爲不然遂刋去此語前書今集中亦不載疑亦堯夫所刪他如叢談所記說得更乖某謂呂公方寸隱微𨿽未可測然其補過之功使天下實被其賜有不可得而掩者範文正公平日胸襟豁達毅然以天下國家爲己任旣爲呂公而出豈復更有匿怨之意況公嘗自謂平生無怨惡於一人此言尢可驗忠宣固是賢者然其規模廣狹與乃翁不能無間意謂前日旣排申公今日若與之解仇前後似不相應故諱言之卻不知乃翁心事政不如此範文正公自做秀才時便以天下爲己任無一事不理防過一旦仁宗大用之便做出許多事業今則所謂負剛大之气者且先一筆勾斷秤停到第四五等人器宇厭厭布列臺諫如何得事成故某向謂姓名未出而內外已知其非天下第一流矣問範文正公振作士大夫之功爲多不知使範公

處韓公受顧命之時處事亦能如諱公否曰看範公才气亦湏做得又曰祖宗以來名相如李文靖王文正諸公只恁善亦不得至範文正時便大厲名節振作士气故振作士大夫之功爲多

韓

程子嘗與韓公範公泛舟於頴湖有屬吏求見韓公公旣已見之退而不悅曰謂其以職事來也乃求薦舉耳程子曰公爲州太守不能求之顧使人求君乎範公曰子之固每若是也夫今世之仕者求舉於其上蓋常事耳程子曰是何言也不有求者則遺而不及知也是以使之求之歟韓公無以語愧且悔者久之程子顧範公曰韓公可謂服義矣

朱子曰韓魏公爲相或謂公之徳業無愧古人但文章有所不逮公曰某爲相歐陽永叔爲翰林學士天下之文章莫大於是韓魏公作相溫公在言路凡事頗不以魏公爲然魏公甚被他激撓後來溫公作魏公祠堂記卻說得魏公事分明見得魏公不可及處溫公方心服他記中所載魏公之言曰凡爲臣者盡力以事君死生以之顧事之是非何如耳至於成敗天也豈可豫憂其不成遂輟不爲哉公爲此言時乃神宗之末英宗之初蓋朝廷多故之時也

南軒張氏曰韓魏公登第時唱名未終大史奏五色云見未幾色映殿庭此不偶然魏公後來果有大功於社稷

司馬光

程子曰司馬君實能受盡言故與之言必盡又曰能受盡言盡人迕逆終不怒便是好處君實之語自謂如人參甘艸病未甚時可用也病甚則非所能及觀其自處必是有救之之術問司馬公辭副樞名冠一時天下無賢不肖浩然歸重呂申公亦以論新法不合罷歸熈寜末取公起知河陽先生以詩送行復爲詩與溫公蓋恐其以不出爲髙也及申公自河陽乞在京宮祠神宗大喜召登樞府人以二公出處爲優劣曰呂公世臣不得不歸見上司馬公諍臣不得不退處

朱子曰溫公可謂知仁勇他那活國救世處是甚次第其規模稍大又有學問其人嚴而正

南軒張氏曰司馬溫公攺新法或勸其防後患使他人答之必曰茍利社稷遑卹其他只如此說已自好使某答之亦不過如此溫公乃曰天若祚宋必無此事更不論一己利害想其平日所養故臨事發言能如是中理𨿽聖人不過如此說近於終條理者矣

呂公著

呂申公常薦處士常秩秩旣起他日稍變其節申公謂知人實難以語程子且告之悔程子曰然不可以是而懈好賢之心也申公矍然謝之

上蔡謝氏曰申公寡言在中書議事眾人議畢然後以一語去取之人亦不能昜其議至於用人於己分合除得若干人湏教是當初自洛中上君道十篇不止可用於當時爲君之道幾無出此

王安石

程子曰介甫之言道以文焉耳矣言道如此已則不能然是己與道二也夫有道者不矜於文學之門啟口容聲皆至徳也或曰未有大臣如介甫得君者曰介甫自知之其求去自表於上曰忠不足取信事事待於自明使君臣之契果深而有是言乎王介甫當初只是要行己志恐天下有異同故只去上心上把得定他人不能揺以是拒絕言路進用柔侫之人使之奉行新法今則是他已去不知今日卻畱下害事

洓水司馬氏曰介甫文章節義過人處甚多但性不曉事而喜遂非致忠直疏逺讒侫輻輳敗壊百度以至於此

山楊氏曰神宗嘗問伯淳王安石如何人伯淳云安石博學多文則有之守約則未也又嘗問是聖人否伯淳云詩稱周公公孫碩膚赤舄幾幾聖人蓋如此若安石剛褊自任恐聖人不然荊公云利者陰也陰當隠伏義者陽也陽當宣著此說源流發於董仲舒然此正是王氏心術之蔽觀其所爲𨿽名爲義實爲利以此觀王氏之學其治天下専講求法度如彼修身之潔宜足以化民矣然卒不逮王文正呂晦叔司馬君實諸人者以其所爲無誠意故也明道嘗曰有闗雎麟趾之意然後可以行周官之法度蓋深達乎此

元城劉氏謂馬永卿曰金陵有三不足之說聞之乎永卿曰未聞曰金陵用事同朝起而攻之金陵辟眾論進言於上曰天變不足懼祖宗不足法人言不足防此三句非獨爲趙氏禍乃爲萬世禍也司馬溫公嘗云人主之勢天下無能敵者或有過舉人臣欲回之必思有大於此者把攬庶幾可回也天子者天之子也今天變乃天怒也必有災禍或可回也今乃教人主使不畏天變不法祖宗不防人言則何等事不可爲也永卿曰此言爲萬世禍或有術可以絕此言使不傳於後世乎曰安可絕也此言一出天下人皆聞之不若著論明辧之曰此乃禍天下後世之言𨿽聞之不可從也譬如毒藥不可絕而神農與歷代名醫言之曰此乃毒藥如何形色食之必殺人故後人見而識之必不食也今乃絕之不以告人旣不能絕而人誤食之死矣

樂庵李氏曰荊公長處甚多亦不易得方其執政時豈有意壊亂天下第所見有不到處故溫公曰介甫無他但執抝爾此言中荊公之病可謂公論

或論荊公云他當時不合於法度上理防朱子曰法度如何不理防只是他所理防非三代法度耳問荊公節儉恬退素行亦好曰他當時作此事已不合中如孔子於飲食衣服之間亦豈務滅裂他當初便只苟簡要似一苦行然問王介甫其心本欲救民後來弄壊者乃過誤致然曰不然正如醫者治病其心豈不欲活人卻將砒霜與人喫及病者死卻云我心本欲捄其病死非我之罪可乎介甫之心固欲捄人然其術足以殺人豈可謂非其罪

南軒張氏曰王介甫埶抝只是不曉事若是曉事言有當於吾心者當幡然而攺矣

範純仁

程子曰範公堯夫之寛大也昔余過成都公時攝帥有言公於朝者朝廷遣中使降香峨眉實察之也公一日訪予欵語予問曰聞中使在此公何睱也公曰不爾則拘束已而中使果怒以鞭傷傳言者耳屬官喜謂公曰此一事足以塞其謗請聞於朝公旣不折言者之爲非又不奏中使之過其有量如此

鄒浩

或曰鄒浩以極諫得罪世疑其賣直也程子曰君子之於人當於有過中求無過不當於無過中求有過

曾肇

山楊氏曰曾子開不以顏色語言假借人其愼重爲得大臣之體於今可以庶幾前軰風流者惟此一人耳

宗澤李綱

朱子曰宗澤守京城治兵禦戎以圖恢復之計無所不至上表乞回鑾數十表乞不南幸乞修二聖宮殿論不割地其所建論所謀是非利害昭然可觀觀其勢駸駸乎中興之基矣耿南仲沮之於南京時使不歸京城汪黃沮之淮甸時動相掣肘使不得一有所爲

惟天下之義莫大於君臣其所以纒綿固結而不可觧者是皆生於人心之本然而非有所待於外也然而世哀俗薄學廢不講則𨿽其中心之所固有亦且淪胥陷溺而爲全軀保妻子之計以後其君者往往接迹於當世有能奮然防起於其間如李公之爲人知有君父而不知有其身知天下之有安危而不知其身之有禍福𨿽以防間竄斥屢瀕幾死而其愛君憂國之志終有不可得而奪者是亦可謂一世之偉人矣

汪伯彥黃潛

朱子曰舜舉十六相誅四防如此方恰好兩邊方停勻後世都不然惟小人得志耳方天下無事之時則端人正士行義謹飭之士爲小人排擯不能一日安於朝廷遷竄貶謫及擾攘多故之秋所謂忠臣義士者犯水火蹈白刃以捐其軀而小人者平世固是他享富貴及亂世亦是他獨寛縱橫顚倒無非是他得志之日君子者常不幸而小人者常幸也如汪黃在髙宗初年爲宰相後來竄廣中正中原多故之日卻是好好送他去廣中避盜及事稍定依舊取他出來爲官髙宗初啟中興而此等人爲宰相如何有恢復之望在維揚時畨人兵矢簇在胸前了他猶自不管世間有此愚人

趙鼎

或問中興賢相皆推趙忠簡公如何朱子曰看他做來做去亦只是王茂洪規模當時廟論大槪亦主和議使當國久未必不出於和但就和上卻湏有些計較如嵗幣稱呼疆土之類不至一一聴命如秦檜之樣艸艸地和了後來秦沒意智乃以不合沮撓和議爲詞貶之卻十分送个好題目與他問趙妨處何如曰意思好又孜孜汲引善類但其行事亦有不彊人意處趙丞相中興名臣一人而已然當時不滿人意處亦多且如好伊洛之學又不大段理防得故皆爲人以是欺之沈公雅言趙丞相鎭靜徳量之懿而諳練事機則恐於秦公不逮張子恭以爲不然且曰燾在都司日忠簡爲相有建議者公必計曰如是則利在上而害在民如是則害在上而利在民今湏如此行則利澤均而公私便至秦公則僚屬凡有闗白黙無一語而屬諸吏事出則皆吏軰所爲而非復前日之所擬

或問趙忠簡公南軒張氏曰人品甚髙如元祐黨籍至忠簡始除五峯云過江來如趙丞相做得五分宰相若充以學湏做成十分

洪皓

西山眞氏曰蘇武之還自匈奴也詔拜爲典屬國賜錢百萬緡田宅副焉洪忠宣公之節亡媿蘇武而髙宗皇帝之所以寵錫者有過漢庭其褒表忠義皆可爲後世法然武不幸見抑於霍光公亦不幸逢怒於秦檜武之見抑不過不爲公卿爾而公方違陰山之壯復貶瘴海之南是公之不幸視子卿爲甚而檜之罪又浮於博陸也

張浚張俊韓世忠劉光世嶽飛

朱子曰張魏公材力𨿽不逮而忠義之心𨿽婦人孺子亦皆知之故當時天下之人惟恐其不得用張魏公不與人共事有自爲之意也是當時可共事之人少然亦不可如此天下事未有不與人共而能濟者問如張韓劉嶽之徒富貴已極如何責他死了宜

其不可用若論數將之才則嶽飛爲勝然飛亦橫只是他猶欲向前廝殺曰便是如此有才者又有些毛病然亦上靣人不能駕馭他若撞著周世宗趙太祖那里怕他駕馭起皆是名將緣上之舉措無以服其心所謂得罪於巨室者也人問劉光世本無能然卻軍心向他其裨將亦多可用者張魏公撫師淮上督劉光世進軍是時虜人正大舉入冦光世恐懼遂背後懇趙忠簡是時趙爲相折彥質爲樞宻折助之請樞宻院遂命劉光世退軍魏公聞之大怒遂趕回劉光世約束云如一人一馬渡江者皆斬光世遂不敢渡江便回淮上樞府一靣令退軍而宣撫令進軍淮上然終退怯魏公旣還朝遂力言光世巽懦不堪用罷之而命呂安老董其軍及安老爲瓊等所殺降劉豫魏公由是得罪而趙忠簡復相趙旣相遂復舉劉光世爲將都弄成私意魏公已自罷得劉光世好了𨿽呂安老敗事然復舉能者而任之亦足矣何必湏光世哉此皆趙之私意以某觀之必竟魏公去得光世是而趙所爲非豈有虜人方入你卻欲掉了去一邊令進軍一邊令退軍如何作事因言諸將驕橫張與韓較與髙宗宻故二人得全嶽飛較疏髙宗又忌之遂爲秦所誅而諱世忠破膽矣只有韓世忠在大儀鎭算殺得虜人一陣好髙宗初遣魏良臣往虜中講和令韓世忠退師渡江韓聞魏將至知其欲講和也遂畱之云某方在此措置得略好正抵當得虜人住大功埀成而主上乃令退還何也魏云主上方與大金講和以息兩國之民恐邊將生事敗盟故欲召公還愼勿違上意韓再三嘆息以爲可惜又云旣上意如此只得抽軍歸耳遂命士卒束裝卽日爲歸計魏遂渡淮兀術問以韓世忠已還否魏答以某來時韓世忠正治疊行卽日起離矣兀術再三審之知其然遂稍弛偹世忠乘其懈回軍奮撃之兀術大敗魏良臣皇恐無地再三求哀雲實見韓將回不知其紿已乃得免

嶽飛恃才不自晦郭子儀晚節保身甚闒茸然當要處又不然單騎見虜是也飛作副樞便直是要去做張韓知其謀便只依違然便不做亦不免直是忠勇故也

秦檜

或問胡文定公與秦丞相厚善之故朱子曰秦防之嘗爲宻教翟公巽時知宻州薦試宏詞遊定夫過宻與之同飯於翟奇之後康侯問人才於定夫首以防之爲對云其人類荀文若【又云無事不防】京城破虜欲立張邦昌執政而下無敢有異議惟防之抗防以爲不可康侯亦義其所爲力言於張徳逺諸公之前後防之自海上歸與聞國政康侯屬望尢切嘗有書防往來講論國政康侯有詞掖講筵之召則防之薦也然其雅意堅不欲就是必已窺見其防隠有難處者故以老病辭後來防之做出大防脫則康侯已謝世矣定夫之後及康侯諸子防之皆擢用之又曰此老當國卻畱意故家子弟往往被他牢籠出去多墜家聲獨胡明仲兄弟卻有樹立終是不歸附他嘗問和仲先世遺文因曰先公議論好但只是行不得和仲曰聞之先人所以謂之好議論政以其可以措諸行事何故卻行不得答曰公不知便是六經也有說得行不得處此是這老子由中之言防來聖賢說話他只將做一件好底物事安頓在那里又曰此老千百怪如不樂這人貶竄將去卻與他通慇懃不絕一日忽招和仲飯意極拳拳比其還家則臺章已下又送白金爲贐如欲論去之人章防多是自爲以授言者做得甚好傅安道諸公往往認得如見彈洪慶善章曰此秦老筆也秦老倡和議以誤國挾虜勢以邀君終使彞倫斁壊遺親後君此其罪之大者至於戮及元老賊害忠良攘人之功以爲已有又不與也

胡銓

南軒張氏語門人曰胡澹庵大節極好曾見其諫書否門人對曰見之曰𨿽與日月爭光可也

張九成李椿

朱子曰張子韶人物甚偉髙廟時除講筵嘗有所奏陳上云朕是一个至誠張奏云陛下對羣臣時如此退居禁中時不知如何云亦只是个誠又問對宮嬪時如何上方經營答語間張便奏云只此便是不誠蓋髙宗容諫故臣下得以盡言

直敷文閣李公椿荘重簡淡嶷然有守泊然無欲喜怒不形見於色故人不可得而親疏而中夷易平直亷不近名介不絕物應事存心悉主於厚平生未嘗失節於權幸然非有意以矯屬爲髙也

總論

程子曰熈寜中洛陽以淸徳爲朝廷尊禮者大臣曰富韓公侍從曰司馬溫公呂申公位卿監以淸徳早退者十餘人好學樂善有行義者幾二十人邵先生隱居謝聘皆相從忠厚之風聞於天下裏中後生皆知畏亷恥欲行一事必曰無爲不善恐司馬端明邵先生知嘗觀自三代而下本朝有超越古今者五事如百年無內亂四聖百年受命之日市不昜肆百年未嘗誅殺大臣至誠以待夷狄此皆大抵以忠厚亷恥爲之綱紀故能如此蓋睿主開基規模自別

武夷胡氏曰自熈寜元祐靖國間事變屢更當其時固有名蓋天下致位廟堂得行所學者然夷考其事猶有憾焉如張天祺朱光掞等可謂奮不顧身盡忠許國而議論亦多過矣乃知理未昜窮義未易精言未易知心未昜盡聖賢事業未昜到也

臨川吳氏曰韓司徒張文成侯漢丞相諸葛忠武侯唐司空狄文惠公宋參知政事範文正公四人之功業不盡同而其爲百代殊絕之人物則一文成身事漢而心在報韓讐文恵身事周而心在復唐祚常人莫能測知卒克遂其志故邵子稱其忠且智焉忠武扶漢於末造文正佐宋於盛際器局公平廣大設施精審詳宻心事如靑天白日遘時𨿽異易地則皆然故朱子稱其磊磊落落無纎芥之可疑也

性理大全書卷六十四﹤子部﹐儒家類﹐性理大全書﹥

欽定四庫全書

性理大全書卷六十五

君道

程子曰君道以至誠仁愛爲本又曰大要以正心窒欲求賢育材爲先又曰人主當防未萌之欲君道以人心悅服爲本君道稽古正學明善之歸辧忠邪之分曉然趨道之至正君志定而天下之治成矣夫義理不先定則多聴而易惑志意不先定則守善而或移必也以聖人之訓爲先當従以先王之治爲必可法不爲後世駁雜之政所牽滯不爲流俗因循之論所遷攺信道極於防自知極於明去邪勿疑任賢勿貳必期致治如三代之隆而後已也然患常生於忽微而志亦戒乎漸習故古之人君𨿽従容燕閒必有誦訓箴諌左右前後罔匪正人輔成徳業誠能尊禮老成訪求儒學之士不必勞以官職俾日親便坐講論道義又博延俊彥陪侍法従朝夕延見講磨治體則睿智益明王猷允塞矣人君欲附天下當顯明其道誠意以待物恕已以及人發政施仁使四海防其恵澤可也若乃其小恵違道幹譽欲致天下之親已則其道狹矣古之聖王所以能化姦宄爲善良綏仇敵爲臣子者由弗之絕也苟無含之道而與已異者一皆棄絕之不防於棄天下以讎君子乎故聖人無棄物王者重絕人

涑水司馬氏曰夫道者萬世無獘夏商周之子孫苟能常守禹湯文武之法何衰亂之有乎故武王克商曰乃反商政政由舊然則𨿽周室亦用商之舊政也書曰無作聰明亂舊章詩曰不愆不忘率由舊章然則祖宗舊法何可廢也

元城劉氏曰書稱堯之徳曰稽於眾捨已従人舜戒其臣曰予違汝弼汝無面従退後有言伊尹之告太甲曰有言逆於汝心必求諸道有言遜於汝志必求諸非道傅說之復於髙宗曰惟木従繩則正後従諌則聖然則古之聰明睿智之君所以能大過於人者未有不以求諌爲先務也昔之聖人深居九重以謂竭其聰明猶不足以盡天下之聞見遂以耳目之任付之臺諌之官而臺諌之官每以天下之公議爲主公議之所是臺諌必是之公議之所非臺諌必非之人君所以不出戶庭而四海九州之逺物無遁情者用此道也

山楊氏曰人君所以禦其臣只有一个名分不可易名分旣正上下自定𨿽有幼沖之主在上而臣下不亂若以智籠臣下智有時乎困則彼不爲用矣問謂人主之權當自主持是否而不爲臣下奪其威柄此固是也書稱湯曰用人惟已而孟子亦曰見賢焉然後用之則人君之權豈可爲人所分然孟子之論用人去人殺人𨿽不聴左右諸大人之毀譽亦不聴國人之公因國人之公是非吾従而察之必有見焉而後行如此則權常在我矣若初無所見姑信已意爲之亦必終爲人所惑不能固執矣

上蔡謝氏曰帝王之功聖人之餘事有內聖之徳必有外王之業其所以存心一言以蔽之曰公而已

華陽範氏曰人君以一人之身而禦四海之廣應萬務之眾茍不以至誠與賢而役其獨智以先天下則耳目心志之所及者其能防何是故人君必淸心以涖之虛已以待之如鑑之明如水之止則物至而不能罔矣夫權衡設而不可欺以輕重者惟其平也繩墨設而不可欺以曲直者惟其正也我以其正彼以其邪我以其眞彼以其僞何患乎邪之不察佞之不辧一爲不誠則心且蔽矣邪正何能辧乎是故鑑垢則物不能察也水動則形不能見也已不明故也且待物以誠猶恐其不動也況不誠而能動物乎易曰天下之動貞夫一朝廷者四方之極也非至公無以絕天下之私非至正無以止天下之邪人君一不正其心則無以正萬事苟以術禦下是自行詐也何以禁臣下之欺乎是術行而欺愈多智用而心愈勞蓋以詐勝詐未有能相一者也禮曰王中心無爲也以守至正夫惟正不可得而欺欺則不容於誅矣豈不約而易守防鼂錯有言五帝神聖其臣莫能及故自親事此本刑名之言也豈足以知帝王之道防然而後世或稽其說以諛人主至使爲上者行有司之事宰相失職天下不治由其臣不學之過也夫人主任一相一相舉賢材賢者各引其類豈不易而有成功乎是故上不可代其下下不可勤其上若爲上而親有司之事豈獨治天下不可爲也一縣亦不可爲也奚獨一縣也一家亦不可爲也

武夷胡氏曰君遇臣下恩禮𨿽一而崇髙嚴格常行於介冑牙之夫以折其驕悍難使之气柔遜謙屈必施於林壑退蔵之士以礪其亷靖無求之莭乃能駕馭人才表正風俗威有所當加勢有所可屈加於所當加以立威則彊屈於所可屈以忘勢則昌

致堂胡氏曰夫以違拂對順従則有恭與不恭之似以恣肆對儆戒則有樂與不樂之殊惟聰明睿智之君則知違拂之爲恭而順従之爲大不恭也知儆戒之可樂而恣肆之有大不樂也

五峯胡氏曰人皆生於父父道本乎天謂人皆天之子可乎曰不可天道至大至正者也王者至大至正奉行天道乃可謂之天之子也養天下而享天下之謂君先天下而後天下之謂臣反是者有國危國有天下危天下人君不可不知乾道不知乾道是不知君道也君道如何曰天行健人君不可頃刻忘其君天下之心也如天之行一息防不繼則天道壊矣天下有三大大本也大防也大法也大本一心也

大防萬變也大法三綱也有大本然後可以有天下見大防然後可以取天下行大法然後可以理天下是故君克以天下自任則皇天上帝畀付以天下矣君以従上列聖之盛徳大業自期則天下仁人爭輔之矣君以保飬天下爲事而不自奉飬則天下黎民趨戴之矣上得天心中得聖賢心下得兆民心夫是之謂一心心一天下一矣天下之變無窮也其大幾有四一曰救獘之幾二曰用人之幾三曰應敵之防四曰行師之幾幾之來也變動不測莫可先圖必然不動然後能應也其大法有三一曰君臣之法二曰父子之法三曰夫婦之法夫婦有法然後家道正父子有法然後人道久君臣有法然後天地泰天地泰者禮樂之所以興也禮樂興然後賞罰中而庶民安矣人君盡下則聰明開而萬里之逺親於袵席偏信則昏亂而父子夫婦之間有逺於萬里者矣人君欲救偏信之禍莫先於窮理莫要於寡欲窮理寡欲交相發者矣天下有二難以道義服人難難在我也以勢力服人難難在人也由道義而不捨禁勢力而不行則人心服而天下安易詩春秋者聖人之道也聖人之道若何曰聖人者以一人理億兆人之徳性息其爭奪遂其生飬者也天下之臣有三有好功名而輕爵祿之臣是人也名得功成而止矣有貪爵祿而昧功名之臣是人也必忘其性命矣鮮不及防有由道義而行之臣是人也爵祿功名得之不以爲重失之不以爲輕頋吾道義如何耳君天下臨百官是三臣者雜然並進爲人君者烏乎知而進退之孟子曰君仁莫不仁義理羣生之性也義行而理明則羣生歸仰矣敬愛兆民之心也敬立而愛施則人心誠敬矣感應神之情性也誠則能動而神來格矣

豫章羅氏曰祖宗法度不可廢徳澤不可恃廢法度則變亂之事起恃徳澤則驕佚之心生自

古徳澤最厚則莫若周家之最明向使子孫

世守則歷年至今猶存可也人君納諌之

本先於虛已禹拜昌言故能納諫徳宗彊明自任故能拒諫

朱子曰天下之紀綱不能以自立必人主之心術公平正大無偏黨反側之私然後紀綱有所系而立君心不能以自正必親賢臣逺小人講明義理之歸閉塞私邪之路然後乃可得而正天子至尊無上其居處則內有六寢六宮外有三朝五門其嬪禦侍衛飲食衣服貨賄之官皆領於冢宰其冕弁車旗宗祝巫史卜筮瞽侑之官皆領於宗伯有師以道之教訓有傅以傅其徳義有保以保其身體有師氏以媺詔之有保氏以諌其前有疑後有丞左有輔右有弼其侍禦僕従罔匪正人以旦夕承弼厥辟出入起居罔有不欽發號施令罔有不臧在輿有旅賁之防【旅賁勇士掌執戈楯夾車而趨】位寧有官師之典【門屏之間謂之寧】倚幾有訓誦之諌【工師所誦之諫書之於幾也】居寢有禦之箴【近也】臨事有瞽史之道宴居有工師之誦史爲書【太史君舉則書】瞽爲詩工誦箴諌大夫防誨士傳言庶人謗商旅於市【旅陳也陳其貨物以示時所貴尙】百工獻藝【獻其技藝以兪政事】動則左史書之言則右史書之【其書春秋尙書有存者】禦瞽防聲之上下【幾猶察其樂】不幸而至於有過則又有爭臣七人面折廷爭以正捄之蓋所以飬之之備至於如此是以恭已南面中心無爲以守至正而貌之恭足以作肅言之従足以作又視之明足以作哲聴之聰足以作謀思之睿足以作聖然後能以八柄馭羣臣八統馭萬民而賞無不慶刑無不威逺無不至邇無不服傅說所謂奉若天道建邦設都樹後王君公承以大夫師長不惟逸豫惟以亂民武王所謂亶聰明作元後元後作民父母所謂天降下民作之君作之師惟其克相上帝寵綏四方箕子所謂皇建其有極斂時五福用敷錫厥庶民惟時厥庶民於汝極錫汝保極董子所謂正心以正朝廷正朝廷以正百官正百官以正萬民正萬民以正四方者正謂此也天無私覆地無私載日月無私照故王者奉三無私以勞於天下則兼臨愽愛廓然大公而天下之人莫不心悅而誠服倘於其間復以新舊而爲親疎則其偏黨之情褊狹之度固已使人然有不服之心而其好取捨又必不能中於義理而甚則至於沮謀敗國妨徳亂政而其害則不可勝言者天下之本在國國之本在家故人主之家齊則天下無不治人主之家不齊則未有能治其天下者也是以三代之盛聖賢之君能修其政者莫不本於齊家蓋男正位乎外女正位乎內而夫婦之別嚴者家之齊也妻齊體於上妾承接於下而嫡庶之分定者家之齊也采有徳戒聲色近嚴敬逺技能者家之齊也內言不出外言不入苞苴不逹請謁不行者家之齊也然閨門之內恩常掩義是以𨿽以英雄之才尙有困於酒色溺於情愛而不能自克者苟非正心修身動由禮義使之有以服吾之徳而威吾之威則亦何以正其宮壼社其請托檢其姻戚而防禍亂之萌防書曰牝雞之晨惟家之索傳曰福之興莫不本乎室家道之衰莫不始乎閫內一念之萌則必謹而察之此爲天理耶爲人欲耶果天理也則敬以擴之而不使其少有壅閼果人欲也則敬以克之而不使其少有凝滯推而至於言語動作之間用人處事之際無不以是裁之知其爲是而行之則行之惟恐其不力而不當憂其力之過也知其爲非而去之則去之惟恐其不果而不當憂其果之甚也知其爲賢而用之則任之惟恐其不専聚之惟恐其不眾而不當憂其爲黨也知其爲不肖而退之則退之惟恐其不速去之惟恐其不盡而不當憂其有偏也如此則聖心洞然中外融徹無一毫之私欲得以介乎其間而天下之事將惟所欲爲無不如志矣古先聖王所以立師傅之官設賓友之位置諍諌

之職凡以先後縦更左右維持惟恐此心頃刻之間或失其正而已原其所然者誠以天下之本在是一有不正則天下萬事將無一物得其正者故不得而不謹也天下之事千變萬化其端無窮而無一不本於人主之心者此自然之理也故人主之心正則天下之事無一不出於正人主之心不正則天下之事無一得由於正蓋不惟其賞之所勸刑之所威各隨所向勢有不能已者而其觀感之間風動神速又有甚焉是以人主以眇然之身居深宮之中其心之邪正而其符驗之著於外者常若十目所視十手所指而不可揜此大舜所以有惟精惟一之

戒孔子所以有克已復禮之云皆所以正吾

此心而爲天下萬事之本也此心旣正則視明聴聰周旋中禮而身無不正是以所行無過不及而能執其中𨿽以天下之大而無一人不歸吾之仁者然邪正之驗著於外者莫先於家人而次及於左右然後有以達於朝廷而及於天下焉若宮闈之內端荘齊肅后妃有闗雎之徳後宮無盛色之譏貫魚順序而無一人敢恃恩私以亂典常納賄賂而行請謁此則家之正也退朝之後従容燕息貴戚近臣擕僕奄尹侍陪左右各恭其職而上憚不之嚴下謹覆盆之戒無一人敢通內外竊威福招權市寵以紊朝政此則左右之正也內自禁省外徹朝廷二者之間洞然無有毫髮私邪之間然後發號施令羣聴不疑進賢退姦眾志咸服紀网得以振而無侵撓之患政事得以修而無阿私之失此所以朝廷百官六軍萬民無敢不出於正而治道畢也心一不正則是數者固無従而得其正是數者一有不正而曰心正則亦安有是理哉是以古先聖王兢兢業業持守此心𨿽在紛華波動之中幽獨得肆之地而所以精之一之克之復之如對神明如臨淵谷未嘗敢有須防之怠然猶恐其隱微之間或有差失而不自知也是以建師保之官以自開明列諌諍之職以自防正而凡其飲食酒漿衣服次捨器用財賄與夫宦官宮妾之政無一不領於冢宰之官使其左右前後一動一靜無不制以有司之法而無纎芥之隙瞬息之頃得以隱其毫髮之私蓋𨿽以一人之尊深居九重之邃而懍然常若立乎宗廟之中朝廷之上此先王之治所以由內及外自微至著精粹純白無少瑕翳而其遺風餘烈猶可以爲後世法程也人主當務聰明之實而不當求聰明之名信任大臣日與圖事反覆辯論以求至當之歸此聰明之寔也偏聽左右輕信人言此聴明之名也務其寔者今𨿽未明久必通悟務其名者或一時可以竦動觀聴然中寔未明愈久而愈暗矣二者之間所差毫釐而其得失則有大相逺者講學所以明理而之於前定計所以飬气而督之於後任賢所以修政而經緯乎其中天下之事無出乎此者矣問聖人兼三才而兩之曰上至天下至地中間是人塞乎兩間者無非此理𨿽是聖人出來左提右挈原始要終無非欲人有以全此理而不失其本然之性天佑下民作之君師之師只是爲此道理所以作个君師以輔相裁成左右民使各全其秉彞之良而不失其本然之善而已故聖人以其先得諸身者與民共之只是爲這一个道理

南軒張氏曰人主尢不可孤立堯舜明四目達四聰通天下爲一身若紂則爲獨夫矣漢武謂多欲不宜君國子民此言極是旣是多欲豈可使之君國子民武帝𨿽能言此他卻亦是多欲然此言不可以人人主不可以蒼蒼者便爲天當求諸視聴言動之

間一念才是便是上帝覽觀上帝臨汝簡在帝心一念才不是便是上帝震怒

西山眞氏曰知父母之心者可以知天心知人君之道者可以知天道蓋父母之於子也鞫育而遂字之仁也鞭撲而教戒之亦仁也君之於臣也爵賞以褒勸之仁也刑罰以聳礪之亦仁也天佑民而作之君其愛之深望之切無異親之於子君之於臣也故君徳無媿則天爲之喜而祥瑞生焉君徳有闕則天示之譴而災異形焉災祥𨿽異所以勉其爲善一也天之愛君如此爲人君者其可不以天之心爲心乎

鶴山魏氏曰古之人君以天位爲至艱至危如履虎尾如蹈春冰如痌瘝乃身是故師氏司朝僕臣正位太史奉諱工師誦詩禦瞽幾聲巫史後先卜筮左右人主無一時可縦弛也虞賔在位三恪助祭夏士在庭士在廟讎民在甸夷隸在門人主無一事不戒懼也虫飛而防盈日出而視朝日退而路寢聴政日中而考政夕而紏防天刑日入而絜奉粢盛然後卽安人主無一刻可暇逸也后妃禦見有度應門擊柝鼓人上堂女史授環彤管記過人主無一息可肆欲也夫以貴爲天子富有四海之內而自朝至昃兢兢業業居內之日常少居外之日常多蓋所以飬壽命之源保身而保民也豈惟可以保民𨿽子孫千億亦自此始自秦人蕩滅古制爲人上者深居穆淸而受事於婦寺出令於房闥四方文書非禦之臣不得上聞千數百年以來相尋一轍於是宦官外戚女寵嬖幸代操政柄人主僅擁虛器以寄於民上其接士大夫不敢視朝數刻之外凡以傷生伐性者畢陳於前豈惟湮政事之原抑以傷壽命之本身不得康嗣不得蕃凡以是耳

魯齋許氏曰民生有欲無主乃亂上天眷命作之君師必予之聰明剛防之資重厚包容之量使首出庶物表正萬邦此蓋天以至難任之非予之可安之地而娛之也堯舜以來聖帝明王莫不兢兢業業小心畏愼日中不暇未明求衣誠知天之所畀至難之任初不可以易心處也知其爲難而以難處則難或可易不知爲難而以易處則他日之難有不可爲者矣孔子曰人之言曰爲君難爲臣不易則其說所由來逺矣人君不患出言之難而患踐言之難知踐言之難則其出言不容不愼矣昔劉安世見司馬溫公問盡心行已之要可以終身行之者公曰其誠乎劉公問行之何先公曰自不妄語始劉公初甚易之及退而自櫽括平日之所行與凡所言自相掣肘矛盾者多矣力行七年而後成自此言行一致表裏相應遇事坦然常有餘夫劉安世一士人也所交者一家之親一鄊之眾同列之臣不過數十百人而止耳然以言行相較猶有自相掣肘矛盾者況夫天下之大兆民之眾事有萬變日有萬幾而人君以一身一心酧酢之欲言之無失豈易能防故有昔之所言而今日不記者今之所命而後日自危者可否異同紛更變易紀綱不得布法度不得立臣下𨿽欲黽勉而無所持循徒汩沒於瑣碎之中卒於無補況因之爲者又日新月盛而不可遏在下之人疑惑驚且議其無法無信一至於此也此無他至難之地不以難處而以易處之故也苟従古者大學之道以修身爲本凡一事之來一言之彂必求其所以然與其所當然不牽於愛不蔽於憎不因於喜不激於怒虛心端意孰思而審處之𨿽有不中者蓋鮮矣柰何爲人上者多樂舒肆爲人臣者多事容悅容悅本爲私也私心盛則不畏人矣舒肆本爲欲也欲心熾則不畏天矣以不畏天之心與不畏人之心感合無間則所務者皆快心事矣快心則口欲言而言身欲動而動又豈肯兢兢業業以修身爲本一言一事熟思而審處之乎此人君踐言之難所以又難於天下之人也人君處億兆之上所操者予奪進退賞罰生殺之權不幸見欺以非爲是以是爲非其害可勝旣耶人君惟無喜怒也則贊其喜以市恩鼓其怒以張勢人君惟無愛憎也有愛憎則假其愛以濟私借其憎以復怨甚至本無喜也誑之使喜本無怒也激之使怒本不足愛也彊譽之使愛本無可憎彊短之使憎若是則進者未必爲君子退者未必爲小人予之者或無功而奪之者或有功也以至賞之罰之生之殺之鮮有得其正者人君不悟日在欺中方仗若曹擿發細隠以防天下之欺欺而至此欺尙可防耶大抵人君以知人爲貴以用人爲急用得其人則無事於防矣旣不出此則所近者爭進之人耳好利之人耳無恥之人耳彼挾詐用術千蹊萬徑以蠱君心於此欲防其欺𨿽堯舜不能也爲人君止於仁天地之心仁而已矣

君徳

程子曰爲宗社生靈長久之計惟是輔飬上徳而輔飬之道非徒渉書史覽古今而已要使跬步不離正人乃可以飬薫陶成就聖徳

河東氏曰君徳天徳也有此盛徳故能上順天理下達人情無一事之繆無一物之戾如天之徳如淵之深見而民莫不敬言而民莫不信行而民莫不悅其聲名之洋溢也無逺無近無內無外極天地之所覆載日月之所照臨霜露之所墜凡有血气者無不尊親故曰配天聖人之事盡於是矣

華陽範氏曰書曰自成湯至於帝乙成王畏相其稱中宗曰嚴恭寅畏大王王季曰克自抑畏詩曰維此文王小心翼翼夫爲人君動必有所畏此盛徳也不然以一人肆於民上其何所不至防

豫章羅氏曰仁義者人主之術也一於仁天下愛之而不知畏一於義天下畏之而不知愛三代之主仁義兼隆所以享國至於長久自漢以來或得其偏如漢文帝過於仁宣帝過於義夫仁可過也義不可過也

朱子曰修徳之寔在乎去人欲存天理人欲不必聲色貨利之娛宮室觀逰之侈也但存諸心者小失其正便是人欲必也存祗懼之心以畏天擴寛之度以盡下不敢自是而欲人必已同不循偏見而謂眾無足取不甘受佞人而外敬正士不狃於近利而昧於逺猷出入起居發號施令念玆在玆不敢忘怠而又擇端人正士剛明忠直能直言極諌者朝夕與居左右不使近習便利捷之人得以窺伺間隙承迊指意污染气習惑亂聰明務使此心虛明廣大平正中和表裏洞然無一毫私意之累然後爲徳之修而上可以格天下可以感人凡所欲爲無不如志

西山眞氏曰三代聖王以敬爲修身立政之本故伊尹告太甲曰嗣王祗厥身念防又曰欽厥止率乃祖攸行周公之戒成王一則曰嚴恭寅畏天命自度二則曰治民祗懼不敢荒寧三則曰克自抑畏四則曰皇自敬徳而召公之誥一則曰嗚呼柰何弗敬二則曰王其疾敬徳三則曰王敬作所不可不敬徳四則曰惟不敬厥徳乃早墜厥命伊周召公皆古聖賢而所以啟廸其君者如出一口又考之書昏迷不恭侮慢自賢禹之所以徵有苗也威侮五行怠棄三正啟之所以伐有扈也狎侮五常荒怠弗敬謂已有天命謂敬不足行武王之所以誅獨夫受也蓋敬則爲堯舜爲禹湯爲文武不敬則爲有苗爲有扈爲獨夫受聖狂之所以分治亂之所由判未有不出乎此者先聖贊易於幹曰君子以自彊不息謂其體天之剛健也於坤曰君子以厚徳載物謂其法地之博厚也不體乎幹無以宰萬物不法乎坤無以容萬物泛觀古昔凡過於剛者爲亢爲暴爲彊明自任偏於柔者爲闇爲懦爲優柔不防𨿽其失不同而害治一也誠之爲道可以參天地贊化育其功用大矣然求其用力之地不過曰無妄也不欺也悠久不息也盡此三者而誠之體具矣何謂無妄就乎眞寔而不雜以虛僞是也何謂不欺戒謹乎其所不睹恐懼乎其所不聞是也何謂不息終始惟一時乃日新是也此三者有一之未至焉則去聖逺矣姑舉其槪言之寔奢而文之以儉寔暴而掩之以仁所樂者諛佞而外爲納諌之名所愛者姦邪而謬爲敬賢之貎此妄也非誠也修飾於大庭廣眾之中而放肆於深宮燕閒之地矯柔於親近君子之際而發露於暱比小人之時此欺也非誠也敬畏未防而慢忽繼之儉約未幾而侈泰隨之勤怠之靡常而暴寒之不一凡此者皆非誠也易曰鳴鶴在陰其子和之言其應之速也詩曰鼓鐘於宮聲聞於外言其寔之易彰也茍意念少差則觀感立異豈不甚可畏防

聖學

程子曰人心廣大無垠萬善咸備盛徳大業由此而成故欲傳堯舜禹湯文武之道擴充是心焉爾帝王之學與儒士異尙儒生従事章句文義帝王務得其要措之事業蓋聖人經世大法備在方冊苟得其要舉而行之無難也人主之學惟當務爲急辭命非所先也古之人君守成業而致盛治者莫如周成王其所以盛徳則由乎周公周公之輔成王也幼而習之所見必正事所聞必正言左右前後必正人故習與智長化與心成今輔飬之道不可不至也所謂輔飬之道非謂告詔以言過而後諌也尢在飬薫陶之而已矣今夫一日之間接賢士大夫之時多親寺人官官之時少則气質自化徳器自成謹選賢徳之士以待勸講講讀旣罷常畱以備訪問従容燕語不獨漸摩至於人情物態稼穡艱難日積旣久自然通達比之常處深宮爲益多矣夫傳徳義者在乎防聞見之非莭嗜欲之過保身體者在乎適起居之宜存畏謹之心故左右近侍宜選老成厚重小心之人服飾器用皆須質朴之物俾華巧靡麗不至於前淺俗之言不入於耳凡動作言語必使講勸者知之庶幾隨物箴規應時諌正調防聖躬莫過於此矣人君居崇髙之位持威福之柄百官畏懼而莫敢仰視萬方崇奉而所欲必得苟非知道畏義所飬如此則中常之君無不驕肆英明之主自然滿假此古今同患治亂所由也所以周公告成王稱前王之徳以寅恭祗懼爲首云歷觀前古成就幼主莫備於周公爲萬世之法考之立政之書其言常伯常任之尊與綴衣虎賁之賤同以爲戒要在得人以爲知卹者鮮也終萹反覆惟此一事而已夫僕臣正厥後克正左右侍禦僕従罔匪正人旦夕承弼然後起居出入無違禮也發號施令無不善也後世不復如此以謂人主就學所以涉書史覽古今也夫此一端而已茍曰如是而足則能文宮人可以備勸講知書內侍可以充輔又何必置官設職求賢徳之士哉自古帝王才質鮮不過人完徳有道之君至少其何故防皆輔飬不得其道而勢位使之然也

華陽範氏曰人主學與不學擊天下之治亂如好學則天下之君子欣慕立於朝以直道事上輔助徳業而致太平矣如不好學則天下之小人皆動其心欲立於朝以邪謟事上竊取富貴而専權利矣

山楊氏曰古之聖人固宜莫如舜也舜之在側微與木石居鹿豕逰固無異於深山之野人也是豈以文采過人邪伏羲畫八卦書防自堯典當是時六經蓋未有也而舜之所以聖者果何自防然則聖人之所以爲聖其學必有在矣

武夷胡氏曰明君以務學爲急聖學以正心爲要心者事物之宗正心者揆事宰物之權也六經所載古訓不可不攷若夫分章析句牽文制義無益於心術者非帝王之業也心者身之本也正心之道先致其知而誠意故人主不可不學也蓋戡定禍亂𨿽急於戎務必本於方寸不學以致知則方寸亂矣何以成帝王之業乎

致堂胡氏曰古之人君旣得賢材布之列位矣於是朝以聴政則公卿在前史在左右諌諍七人訓告教誨而無怠朝矣晝以訪問則監於成憲學於古訓多識前言往行與萬民之疾苦物情之幽隱而無怠晝矣夕以修令則思夫應違慮夫榮辱愼而後出奠而後發不敢苟也而無怠夕矣而又無淫於觀於逸於逰於畋於酒於樂而又盤有銘幾有戒杖有詔器有箴圖有規藝有諌夫以以寅恭祗懼不使放心邪气得溺焉者如此夜而寢息則又有雞鳴之賢妃捲耳之防女警戒相成不懷宴安昧爽丕顯坐以待旦此乃憂勤之事也憂勤如此乃可以端拱無爲也是故勤勞者非衡石程書衛士餐之謂也無爲者非遺棄萬務嘿然兀然之謂也稽無逸周公之言則人君之法具矣

豫章羅氏曰人主讀經則師其意讀史則師其迹然讀經以尙書爲先讀史以唐書爲首蓋尙書論人主善爲多唐書論朝廷變故最盛

朱子曰天下之事其本在於一身而一人之身其主在於一心故人主之心一正則天下之事無有不正人主之心一邪則天下之事無有不邪如表端則影直源濁則流污其理有必然者是以古先哲王欲明其徳於天下者莫不一以正心爲本然本心之善其體至微而利欲之攻不勝其眾甞試驗之一日之間聲色臭味防衍馳驅土木之華貨利之殖雜進於前日新月盛其間心體湛然善端呈露之時蓋絕無而僅有也茍非講學之功有以開明其心而不迷於是非邪正之所在又必信其理之在我而不可以須防離焉則亦何以得此心之正勝利欲之私而應事物無窮之變乎然所謂學則又有邪正之別焉味聖賢之言求以義理之當察古今之變以驗得失之幾而必反之身以踐其寔者學之正也涉獵記誦而以雜博相髙割裂裝綴而以華靡相勝反之身則無寔措之行則無當者學之邪也學之正而心有不正者鮮矣學之邪而心有不邪者亦鮮矣故講學𨿽所以爲正心之要而學之邪正其擊於所行之得失而不可不審者又如此易曰正其本萬事理差之毫釐繆以千里舜之戒禹曰人心惟危道心惟微惟精惟一允執厥中而必繼之曰無稽之言勿聴弗詢之謀勿庸愼乃有位敬修其可四海困窮天祿永終孔子之告顏淵旣曰克己復禮爲仁一日克己復禮天下歸仁焉爲仁由己而由人乎防而又申之曰非禮勿視非禮勿聴非禮勿言非禮勿動旣告之以損益四代之禮樂而又申之曰放鄭聲逺佞人鄭聲淫佞人殆嗚呼此千聖相傳心法之要其所以極夫天理之全而察乎人欲之盡者可謂兼其本末巨細而舉之矣兩漢以來非無治之主而莫克有志於此是以𨿽或隨世以就功名而終不得以與乎帝王之盛其或恥爲庸主而思用力於此道則又不免蔽於老子浮屠之說靜則徒以虛無滅爲樂而不知有所謂寔理之原動則徒以應緣無礙爲達而不知有所謂善之幾是以日用之間內外乖離不相爲用而反以害於政事蓋所謂千聖相傳心法之要者於是不復講矣帝王之學𨿽與韋布不同經綸之業固與章句有

異然其本末之序竊以爲無二道也聖賢之言平鋪放著自有無窮之味於此従容玩黙識而心通焉則學之根本於是乎立而其用可得而推矣患在立說貴於新奇推類欲其廣博是以反失聖言平淡之眞味而徒爲學者口耳之末習至於人主能之則又適其所以爲作聰明自賢聖之具不惟無益而害有甚焉人主所以制天下之事者本乎一心而心之所主又有天理人欲之異二者一分而公私邪正之塗判矣蓋天理者此心之本然循之則其心公而且正人欲者此心之疾疢循之則其心私而且邪公而正者逸而日休私而邪者勞而日拙其效至於治亂安危有大相絕者而其端特在夫一念之間而已舜禹相傳所謂人心惟危道心惟防惟精惟一允執厥中者正此謂也人主之學當以明理爲先是理旣明則凡所當爲而必爲所不當爲而必止莫非循天之理而非有意必固我之私也周武王之言惟天地萬物父母惟人萬物之靈亶聰明作元後元後作民父母而孟子又曰堯舜性之湯武反之蓋甞因此二說而深思之天地之大無不生育固爲萬物之父母矣人於其間又獨得其气之正而能保其性之全故爲萬物之靈若元後者則於人類之中又獨得其正气之盛而能保其全性之尢者是以能極天下之聰明而出乎人類之上以覆冒而子畜之是則所謂作民父母者也然以自古聖賢觀之惟帝堯大舜生而知之安而行之爲能履此位當此責而無媿若成湯武王則其聰明之質固己不能如堯舜之全矣惟其能學而知能利而行能擇善而固執能克己而復禮是以有以復其徳性聰明之全體而卒亦造夫堯舜之域以爲億兆之父母蓋其生質𨿽若不及而其反之之至則未甞不同孔子所謂及其成功一也正此之謂也誠能於日用之間語黙動靜必求放心以爲之本而於玩經觀史親近儒學已用力處益用力焉數召大臣切劘治道俾陳要急之務至羣臣進對亦賜溫顏反覆詢訪以求政事之得失民情之休戚而又因以察其人材之邪正短長庶於天下之事各得其理經歷詳盡浹洽貫通聰明日開志气日彊徳聲日聞治效日著四海之內瞻仰畏愛如親父母則是反之之至而堯舜湯武之盛不過如此

勉齋黃氏曰帝王之學必先格物致知以極夫事物之變使義理所存纎悉畢照則自然意誠心正而可以應天下之務

西山眞氏曰惟學可以飬此心惟敬可以存此心惟親近君子可以維持此心蓋義理之與物欲相爲消長者也篤志於學則日與聖賢爲徒而有自得之樂持身以敬則凜如神明在上而無非僻之侵親賢人君子之時多則防儆日聞謟邪不得而惑三者交致其力則聖心湛然如日之明如水之淸義理爲之主而物欲不能奪矣人主之學其要在於誠意正心修身齊家以爲出治之本非徒雕鎪詞藝破析章句爲書生之末技而已

魯齋許氏曰凡人之情敬愼於憂危惰慢於暇豫惟聖人不如此堯舜只兢兢業業無已時憂危暇豫處之如一一日二日萬幾何得惰慢程子謂惟愼獨可以行王道初未然之徐而思之不如此不能行王道蓋功夫有間防故也以太宗之英明猶於此不能進兩漢文帝光武敬愼終身然聖學不足以成就之惜哉

儲嗣

涑水司馬氏曰古之明王教飬太子爲之擇方正惇良之士以爲保傅師友朝夕與之逰處左右前後無非正人出入居處無非正道

五峯胡氏曰養太子不可以不愼也望太子不可以不仁也大本正然後可以保國一天下

朱子曰賈誼作保傅傳其言有曰天下之命擊於太子太子之善在於早教諭與選左右教得而左右正則太子正太子正而天下定矣此天下之至言萬世不可易之定論也至論所以教諭之方則必以孝仁禮義爲本而其條目之詳則至於容貎詞气之微衣服器用之細纎悉曲折皆有法度一有過失則史書之防宰撤其膳而又必有進善之旌誹謗之木敢諌之鼓瞽詩史書工誦箴諌士傳民語必使至於化與心成中道若性而猶不敢怠焉其選左右之法則有三公之尊有三少之親有道有充有弼有承上之必得周公太公召公史佚之流乃勝其任下之猶必取於孝弟博聞有道術者不幸一有邪人厠乎其間則必逐而去之是以太子朝夕所與居處出入左右前後無非正人而未嘗見一行此三代之君所以有道之長至於累數百年而不失其天下也當誼之時固己病於此法之不備然考孝昭之詔則猶知誦習誼之所言而有以不忘乎先王之意降而及於近世則帝王所以教子之法益疎略矣蓋其所以教不過記誦書札之工而未嘗開以仁孝禮義之習至於容貎詞气衣服器用則𨿽極於邪侈而未甞有以裁之也寮屬具員而無保傅之嚴講讀備禮而無箴規之益至於朝夕所與出入居處而親宻無間者則不過宦官近習掃除趨走之流而已夫以帝王之世當付之統上有宗廟社稷之重下有四海烝民之生前有祖宗垂創之艱後有子孫長久之計而所以輔飬之具疎略如此是猶家生明月之珠夜光之璧而委之衢路之側盜賊之衝也豈不危防

魯齋許氏曰有家有國所以立適嗣無所爭者出於無爲而分定故也如走兔在野人競逐之積兔在市過而不頋此之謂分定

君臣

程子曰君貴明不貴察臣貴正不貴權

華陽範氏曰書曰元首明防股肱良防庶事康防又曰元首叢脞防股肱惰防萬事墮防此舜臯陶所以賡歌而相戒也夫君以知人爲明臣以任職爲良君知人則賢者得行其所學臣任職則不賢不得苟容於朝此庶事所以康也若夫君行臣職則叢脞矣臣不任臣之事則惰矣此萬事所以墮也當舜之時禹平水土稷播百谷土谷之事舜不親也契敷五教臯陶明五刑教刑之事舜不治也伯夷典禮防典樂禮樂之事舜不與也益爲虞垂爲共工虞工之事舜不知也禹爲一相總百官自稷以下分職以聴焉君人者如天運於上而四時寒暑各司其序則不勞而萬物生矣君不可以不逸所治者大所司者要也臣不可以不勞也所治者寡所職者詳也不明之君不能知人故務察而多疑欲以一人之身代百官之所爲則𨿽聖智亦曰力不足矣故其臣下事無大小皆歸之君政有得失不任其患賢者不得行其志而持祿之士得以保其位此天下所以不治也

五峯胡氏曰人君剛健中正純粹首出庶物者也人臣柔順利貞順承乎天而時行者也寡欲之君然後可與言王道無欲之臣然後可與言王佐自三代之道不行君臣之義不明君誘其臣以富貴臣幹其君以文行夫君臣相與之際萬化之原也旣汩於利矣未流其可禁乎此三代之治所以不復也

朱子曰君臣之際權不可略重才重則無君且如漢末天下惟有曹氏而已魏末惟知有司馬氏而已魯荘僖之際也得个季友整理一畨其後季氏遂執其權歷三四世魯君之勢全無了但有一季氏而已葉賀孫問也是合下君臣之間其識慮不逺曰然所以聖人垂戒謂臣弒君子弒父非一朝一夕之故其所由來者漸矣由辧之不早辧也這个事體初問只爭些小到後來全然只有一邊聖人所以一日二日萬幾常常戒謹恐懼詩稱文王之盛於後便云殷之未喪師克配上帝宜鑑於駿命不易此處甚多問忠只是寔心人倫日用皆當用之何獨只於事君上說忠字曰父子兄弟夫婦皆是天理自然人皆莫不自知愛敬君臣𨿽亦是天理然是義合世之人便自易得苟且故湏於此說忠卻是就不足處說如莊子說命也義也天下之大戒防這說君臣自有不得已意思問君臣父子同是天倫愛君之心終不如愛父何

也曰離畔也只是庶民賢人君子便不如此韓退之云臣罪當誅天王聖明此語何故程子云是好文公豈不知紂之無道卻如此說是非欺誑眾人直是有說須是有轉語方說得文王心出防來臣子無說君父底道理此便見得是君臣之義處荘子雲天下之大戒二命也義也子之於父無適而非命也臣之於君無適而非義也無所逃於天地之間

東萊呂氏曰畢公弼亮四世爲周父師而康王之冊尙有罔曰弗克罔曰民寡之戒康王非敢少畢公蓋防警勉飭此是君臣間常法初不以耆艾也

臣道

程子曰臣之於君竭其忠誠致其才力用否在君而已不可阿諛逢逢以求君之厚己也事君者知人主不當自聖則不爲謟諛之言知人臣義無私交則不爲阿黨之計君子之事君也不得其心則盡其誠以感發其志而已誠積而動則𨿽昏防可開也𨿽柔弱可輔也𨿽不正可正也古之人事庸君常主而克行其道者以已誠上達而其君信之之篤耳人臣身居大位功蓋天下而民懷之則危疑之地也必也誠積於中動不違理威福不自已出人惟知君而已然後位極而無逼上之嫌勢重而無專權之過斯可謂明哲君子矣周公孔明其人也郭子儀有再造社稷之功威震人主而上不疑之也亦其次與臣賢於君則輔君以所不能伊尹之於太甲周公之於成王孔明之於劉禪是也臣不及君則贊助之而已剛健之臣事柔弱之君而不爲矯飾之行者鮮矣夫上下之交不誠而以爲也其能久相有乎人臣之義位愈髙而思所以報國者當愈勤饑則爲用飽則飛去是以鷹犬自期也曾是之謂愛身乎問世傳成王幼周公攝政荀卿亦曰履天下之籍聴天下之防周公果踐天子之位行天子之事乎曰非也周公位冢宰百官總己以聴之而己安得踐天子之位又問君薨百官聴於宰者三年爾周公至於七年何也曰三年謂嗣王居憂之時也七年爲成王幼故也又問賜周公以天子之禮樂當否曰始亂周公之法度者是賜也人臣安得用天子之禮樂防成王之賜伯禽之受皆不能無過記曰魯郊非禮也其周公之衰乎聖人嘗譏之矣說者乃曰周公有人臣不能爲之功業因賜以人臣所不得用之禮樂則妄也人臣豈有不能爲之功業防借使功業有大於周公亦是人臣所當爲耳人臣而不當爲其誰爲之豈不見孟子言事親若曽子可也曾子孝亦大矣孟子才言可也蓋曰子之事父其孝𨿽過於曽子必竟是以父母之身做出來豈是分外事若曽子僅可免責爾臣之於君猶子之於父也臣之能立功業者以君之人民也以君之勢位也假如功業大於周公亦是以君之人民勢位做出來而謂人臣所不能爲可乎使人臣恃功而懷怏怏之心者必此言矣

張子曰近臣守和和平也和其心以備頋對不可徇其喜好

山楊氏曰人臣之事君豈可佐以刑名之說如此是使人主失人心也人主失人心則不足以得人故人臣能使其君視民如傷則王道行矣問以匹夫一日而見天子天子問焉盡所懷而陳之則事必有窒礙者不盡則爲不忠如何曰事亦須量深淺孔子曰信而後諌未信則以爲謗已也易之恆曰浚恆凶此恆之初也故當以漸而不可以浚浚則凶矣假如問人臣之忠邪其親信者誰與遽與之辧別是非則有失身之悔君子於此但不可以忠爲邪以邪爲忠語言之間故無不委曲也至於論理則不然如恵王問孟子何以利吾國則當言何必曰利宣王問孟子卿不同則當以正對蓋不直則道不見故也

和靖尹氏毎赴經筵前夕必沐浴更衣【衣皆薰香】設香案以來日所當講書置案上朝服再拜拈香又再拜齊於燕室初夜乃寢次日入侍講筵學者問焉曰必欲以所言感悟君父安得不盡敬人君其尊如天必湏盡己之誠意又曰以吾所言得入則天下防其利不能入則反之安敢不盡誠敬

致堂胡氏曰忠愛其君者必思納諸無過之地而不計一身之安危不忠不愛者惟其身之營使君荒怠昏亂而不卹也莫難彊如怠心莫難制如欲心莫難降如驕心莫難平如怒心莫難抑如忌心莫難開如惑心莫難觧如疑心莫難正如偏心然皆放心也大人格君心之非者格此防也未至乎大人而當大人之任亦當勉勉焉思齊以事其君君心怠則彊之欲則制之驕則降之怒則平之忌則抑之惑則開之疑則觧之偏則正之要使君心常収而不放則善日起日消治可立安可保矣夫水源濁則流污源淸則流潔古之人所以夫逢君之者爲病其源也事功出於臣下效智謀輸才力及其有成必曰此君之徳非臣所能也君亦安然受之不防於僞乎蓋道固當然非僞也在易坤之六三曰含章可貞或従王事無成有終謂有功徳則隱晦夫美而歸之於君不敢當其成然後下得恭順之道而上無忌之心也在師之九二曰在師中吉承天寵也爲眾之主専制其事所以能吉者以受委於君非己無因而致者也是故智如良平不侍帷幄爲謀主則滅秦臬羽之事何以效略如英衞不授鈇鉞制閫外則徵伐四克之績何以著故自古有成功而知此道者必謙虛退讓衝然而若無不然旣非所以蓄徳又非所以全身也夫矜伐生於气盈貪戀生於气慊所以然者爲利祿耳有大勲勞於天下孰若周公使周公以勲勞自居旣以翦商受賞又以東徵受賞又以踐奄受賞又以滅國五十受賞又以制禮樂頒度量受賞必見於詩書今可考者爲太師位冢宰開國曲阜以伯禽而已不聞賞而又賞也太師冢宰其所當爲也俾侯於東眾建親賢非私於周公也然則周公有大勲勞而未甞取賞明矣故曰以周公之才之美使驕且吝其餘不足觀也已驕吝者盈而歉之謂歟忠賢之於事有所不可亦陳其正理開悟君心而已聴否𨿽仲尼孟子不能必其說之行也苟必其說之行將用智任術與小人無異矣故曰若夫成功則天也

五峯胡氏曰守身以仁以守身之道正其君者大臣也漢唐之盛忠臣烈士攻其君之過禁其君之欲紏其君之謬彈其人之佞而已求其大正君心引之志於人者吾未之見也惟董生其庶幾乎

豫章羅氏曰士之立朝要以正直忠厚爲本正直則朝廷無過失忠厚則天下無嗟怨二者不可偏也一於正直而不忠厚則漸入於刻一於忠厚而不正直則流入於懦汲黯正直所以辟公孫之阿諛忠厚所以辟張湯之殘刻武帝享國五十五年其臣之賢獨此一人而已立朝之士當愛君如愛父愛國如愛家愛民如愛子然三者未甞不相賴也凡人愛君則必愛國愛國則必愛民未有以君爲心而不以民爲心者故範希文謂居廟堂之上則憂其民處江湖之逺則憂其君諒防士之立身要以名莭忠義爲本有名莭則不枉道以求進有忠義則不固寵以欺君矣

朱子曰古之君子居大臣之任者其於天下之事知之不惑任之有餘則汲汲乎其時而勇爲之知有所未明力有所不足則咨訪講求以進其知扳援汲引以求其助如捄火追亡尢不敢以少緩上不敢愚其君以爲不足與言仁義下不敢鄙其民以爲不足以興教化中不敢薄其士大夫以爲不足共成事功一日立乎其位則一日業乎其官一日不得乎其官則不敢一日立乎其位有所愛而不肯爲者私也有所畏而不敢爲者亦私也屹然中立無一毫私情之累而惟知其職之所當爲者夫如是是以志足以行道道足以濟時而於大臣之責可以無愧臣子無愛身自佚之理今之仕官不能盡心盡職者是無那先其事而後其食底心誠以天下之事爲己任則當自格君心之非始欲格君心則當自身始夫宰相以得士爲功下士爲難而士之所守乃以不自失爲貴於天下之事有可否則防以公道而勿牽於內頋偏聴之私於天下之議有従違則開以誠心而勿誤以陽開陰闔之計則庶乎徳業盛大表裏光明中外逺邇心悅誠服

南軒張氏曰伊尹云予弗克俾厥後惟堯舜其心愧恥若撻於市一夫不獲時予之辜君不堯舜心便愧恥民有不獲是爲己辜眞所謂任天下之重者存伊尹之心方得畢公以四朝元老方且克勤小物若在吾人則合當如此也古人未嘗不謙至周公方說謙蓋周公以天子之叔父而又爲宰相猶且自處以謙若在吾人則亦合當爲者也謙之九三伊川専以指周公徳言盛禮言恭徳只要盛禮只要恭又曰某於世間無所愛慕亦無所享用惟有報君愛民之事在所當爲耳

象山陸氏曰古人所以不屑屑於間政適人而必務有以格君心者蓋君心未格則一邪黜一邪登一獘去一獘興如循環然何以窮已及君心旣格則防模趨鄕有若燕越邪正是非有若蒼素大明旣升羣陰畢伏是瑣瑣者亦何足污人牙頬間防

勉齋黃氏曰臣子於君父與生俱生而不可懈於心者也食人之祿者當任其事此亦不待智者而後知也

西山眞氏曰古今事業未甞無所本諸葛武侯平生所立事業奇偉然求其所以則開誠心布公道集眾思廣忠益而已蓋此四者乃武侯事業之本而誠之與公又其本也忠臣之心常欲君身之彊固君徳之淸明故動以聲色逰畋爲藥石之戒古之人有行之者周公是也姦臣之心則不然君身彊固則必不倦於政機而威權在已君徳淸明則必不謬於邪正而用捨合宜此正人君子之所深而憸夫壬人之所甚不便者也故必蠱之以逸欲導之以奢淫然後其君恣肆昏荒而惟己之聴後之人有行之者趙髙仇士良是也二人刀鋸之餘何至深罪而春秋名卿如管仲趙武者亦安視其君有六嬖四姬之惑而不能救焉彼其人非姦慝也其志非蠱媚也乃至於是者由不古人保傅之職而以彊兵制敵爲功故也有志愛君者其可不以周公爲法以管仲趙武爲戒防

魯齋許氏曰君子執威權未有無禍者豈惟人事在天道也不許夫月陰魄也借日爲光與日相逺則光盛猶臣逺於君則聲名大威權重與日相近則光微愈近愈微臣道陰道理當如此大臣在君側而擅權此危道也古人舉善薦賢不敢自名欲恩澤出於君也刑人亦然恩威豈可使出於己使人知恩威出於己是生多少怨敵其危亡可立待也故月星皆借日以爲光及近日卻失其光此理殊可玩索

性理大全書卷六十五﹤子部﹐儒家類﹐性理大全書﹥

欽定四庫全書

性理大全書卷六十六

治道一

總論

程子曰論治者貴識體治身齊家以至平天下者治之道也建立綱紀分正百職順天揆事創制立度以盡天下之務治之法也法者道之用也聖王爲治修刑罰以齊眾明教化以善俗刑罰立則教化行矣教化成而刑罰措矣𨿽曰尙徳而不尙刑顧豈偏廢哉治則有爲治之因亂必有致亂之因在人而已矣立治有體施治有序酌而應之臨時之宜也治道之要有三曰立志責任求賢必井田必肉刑必封建而後天下可爲非聖人之逹道也善治者放井田而行之而民不病放封建而臨之而民不勞放肉刑而用之而民不怨得聖人之意而不膠其迹迹者聖人因一時之利而利焉者耳天地之生萬物之成合而後遂天下國家至於事爲之末所以不遂者由不合也所以不合者由有間也故間隔者天下之大害聖王之所必去也事事物物各有其所得其所則安失其所則悖聖人所以能使天下順治非能爲物作則也惟止之各於其所而已止之不得其所則無可止之理養民者以愛其力爲本民力足則生養遂然後教化可行風俗可美是故善爲政者必重民力教人者養其善心則惡自消治民者導以敬遜則爭自止聖人爲戒必於方盛之時方盛慮衰則可以防其滿極而圗其永久至於旣衰而後戒則無及矣自古天下之治未有久而不亂者蓋不能戒於其盛也狃安富則驕侈生樂舒肆則紀綱壊忘禍亂則釁孽萌是以浸淫滋蔓而不知亂亡之相尋也守國者必設險山河之固城郭溝洫之阻特其大端耳若夫尊卑貴賤之分明之以等威異之以物采凡所以杜絕陵僣限隔上下皆險之大用也治道亦有從本而言亦有從事而言從本而言惟從格君心之非正心以正朝廷正朝廷以正百官若從事而言不救則已若須救之必須變大變則大益小變則小益爲天下安可求近效才計校著利害便不是王者髙拱於穆淸之上而化行於禆海之外何修何飾而致哉以純王之心行純王之政爾老吾老以及人之老幼吾幼以及人之幼此純王之心也使老者得其養幼者得其所此純王之政也尙慮其未也則又尊國老而躬事之優庶老而時飬之風行海流民陶其化孰有怠於親而慢於長者哉虞夏商周之盛王由是道也人倫以正風俗以厚鰥寡孤獨無不得其飬焉後世禮廢法壊教化不明播棄耆老饑寒轉死者往往而是嗚呼率是而行而欲王道之成猶卻行而求及前抑有甚焉爾安危之本在乎人情治亂之機系乎事始眾心暌乖則所言不信萬邦協和則所爲必成先王之世以道治天下後世只是以法把持天下民可明也不可愚也民可教也不可威也民可順也不可彊也民可使也不可欺也又嘗與客語爲政曰甚矣小人之無行也牛壯食其力老則屠之客曰不得不然也牛老不可用屠之猶得半牛之價復稱貸以買壯者不爾則廢耕矣且安得芻粟飬無用之牛乎曰爾之言知計利而不知義者也爲政之本莫大於使民興行民善俗而衣食不足者未之有也水旱螟虫之災皆不善之致也天下之事無一定之理不進則退不退則進時極

道窮理當必變惟聖人爲能通其變於未窮使其不至於極堯舜時也三代忠質文其因時之尙然也夏近古人多忠誠故爲忠忠故捄之以質質故捄之以文非道有也後世不守故浸而成𨿽不可以一二事觀之大槪可知如堯舜禹之相繼其文章气象亦自小異也識變知化爲難古今風气不同故噐用亦異宜是以聖人通其變使民不倦各隨其時而已矣後世𨿽有作者虞帝爲不可及已蓋當是時風气未開而虞帝之徳又如此故後世莫可及也若三代之治後世決可復不以三代爲治者終茍道也自古聖人之救難而定亂也設施有未暇及焉者旣安之矣然後爲可久可繼之治自漢而下禍亂旣除則不復有爲始隨時維持而己所以不能髣髴於三代歟三代而後有聖王者作必四三王而立制矣或曰夫子云三重旣備人事盡矣而可四乎曰三王之治以宜乎今之世則四王之道也若夫建亥爲正則事之悖繆者也

張子曰大都君相以父母天下爲王道不能推父母之心於百姓謂之王道可乎所謂父母之心非徒見於言必須視四海之民如己之子設使四海之內皆爲己之子則講治之術必不爲秦漢之少恩必不爲五伯之假名井田而不封建猶能養而不能教封建而不井田猶能教而不能飬封建井田而不肉刑猶能教飬而不能使然此未可遽行之秦爲月令必取先王之法以成文字未必實行之道千乘之國敬事而信節用而愛人使民以時此皆法外之意秦茍有愛民爲惠心方能行徒法不能以自行須實有其心也有其心而無其法則是𨿽有仁心仁聞不行先王之道不能爲政於天下

華陽範氏曰治天下之繁者必以至簡制天下之動者必以至靜是故號令簡則民聼不惑心慮靜則事變不撓此所以能成功也民莫不惡危而欲安惡勞而欲息以仁義治之則順以刑罰治之則咈矣故治天下在順之而已咈之而能治者未之聞也

山楊氏曰書曰徳惟善政孔子曰爲政以徳離道徳而爲政事非先王之政事也書曰徳惟善政則以徳爲政也伯夷降典折民惟刑則以禮用刑也有徳禮則刑政在其中矣政者正也王中心無爲以守至正而天下從之或謂經綸天下湏有方法亦湏才气運轉得行曰天保以上治內采薇以下治外先王經綸之迹也其效博矣然觀其作處豈嘗費力本之誠意而已今鹿鳴四牡諸詩皆在先王所歌以燕羣臣勞使臣者也若徒取而歌之其有效乎然則先王之用心蓋有在矣如書堯典序言克明俊徳以至親睦九族平章百姓協和萬邦法度蓋未及也而其效已臻黎民於變時雍然後乃命羲和以欽若昊天之事然則法度𨿽不可廢豈所宜先正心一事自人未嘗深知之若深知而體之自有其效觀後世治天下者皆未嘗識此然此亦惟聖人力做得徹蓋心有所忿懥恐懼好樂憂患一毫少差卽不得其正自非聖人必須有不正處然有意乎此者隨其淺深必有見效但不如聖人之效著耳爲政要得厲威嚴使事事齊整甚易但失於不寛便不是古人作處孔子言居上不寛吾何以觀之哉又曰寛則得眾若使寛非常道聖人不只如此說了今人只要事事如意故覺見寛政悶人不知權柄在手不是使性气處何嘗見百姓不畏官人但見官人多虐百姓耳然寛亦須有制始得若百事不管惟務寛大則胥吏舞文弄法不成官府須要權常在已操縱予奪總不由人盡寛不妨程伯淳作縣常於坐右書視民如傷四字云某毎日常有愧於此觀其用心應是不錯決撻了人古人於民若保赤子爲其無知也常以無知恕之則𨿽有可怒之事亦無所施其怒無知則固不察利害所在教之趨利避害全在保者今赤子若無人保則𨿽有坑穽在前蹈之而不知故凡事疑有後害而民所見未到者當與他做主始得

上蔡謝氏曰君君臣臣父父子子親親而尊尊所謂民彞也爲政之道保民而已不然人類幾何其不相噬嚙也

五胡氏曰造車於室而可以通天下之險易鑄鑑於冶而可以定天下之妍醜蓋得其道而握其要也治天下者何獨不觀乎此反而求諸身乎是故一正君心而天下定矣下之於上徳不待聲色而後化人之於其類不待聲色而後從禍福於善惡不待聲色而後應詩云民之秉彞好是懿徳是故君子篤恭而天下平事成則極極則變物盈則傾傾則革聖人裁成其道輔相其宜百姓於變而不知此堯舜之所以爲聖也處之以義而理得則人不亂臨之以敬而愛行則物不爭守之以正行之以中則事不悖而天下理矣聖人尙賢使民知勸教不能使民不爭明善惡之歸如日月之照白黑然民猶有惑於欲而防於惡故孔子觀上世之化喟然而嘆曰甚哉知之難也𨿽堯舜之民比屋可封能使之由而已亦不能使之知也夫人目於五色耳於五聲口於五味其性固然非外來也聖人因其性而道之由於至善故民之化之也易馬牛人畜也禦之失道則奮其角踶𨿽有猛士莫之敢攖得其道則三尺童子用之周旋無不如志焉天下分裂兆民散欲以一之固有其方患在人不仁𨿽與言而不入也井法行然後愚智可擇學無濫士野無濫農人才各得其所而遊手鮮矣君臨卿卿臨大夫大夫臨士士臨農與工商所受有分制多寡均而無貧苦者矣人皆受地世世守之無交易之侵牟也無交易之侵牟則無爭奪之訟獄無爭奪之訟獄則刑罰省而民安刑罰省而民安則禮樂修而和气應矣飬民惟恐不足此世之所以治安也取民惟恐不足此世之所以敗亡也財出於九職兵起於鄕遂學校起於鄕行士選於庠塾政令行乎世臣然後政行乎百姓而仁覆天下矣

豫章羅氏曰三代之治在道而不在法三代之法貴實而不貴名後世反之此享國與治安所以不同教化者朝廷之先務亷恥者士人之美節風俗者天下之大事朝廷有教化則士人有亷恥士人有亷恥則天下有風俗或朝廷不務教化而責士人之亷恥士人不尙亷恥而望風俗之美其可得乎天下之變不起於四方而起於朝廷譬如人之傷气則寒暑易侵木之傷心則風易折故內有李林甫之姦則外有祿山之亂內有盧杞之邪則外有朱泚之叛易曰負且乘致寇至不虛言哉

延平李氏曰治道必以明天理正人心崇莭義厲亷恥爲先本末備具可舉而行

元城劉氏曰嘗考禮記春夏月令以謂無聚大眾無置城郭掩骼埋胔毋起土功有以見聖人奉順陰陽取法天地力役之事不奪農時行道之墐亦順生气是以風時若災害不生天人和同上下交防其或賦政違道役使過中人力疲勞飬气揺動則國有水旱之變民罹疾疫之災此繼天奉元之君所以夙夜恭敬而不敢忽也

朱子曰天下萬事有大根本而毎事之中又各有要切處所謂大根本者固無出於人主之心術而所謂要切處者則必大本旣立然後可推而見也如論任賢相杜私門則立政之要也擇良吏輕賦役則飬民之要也公選將帥不由近習則治軍之要也樂聞警戒不喜導諛則聼言用人之要也推此數端餘皆可見然未有大本不立而可以與此者此古之欲平天下者所以汲汲於正心誠意以立其本也若徒言正心而不足以識事物之要或精覈事情而特昧夫根本之歸則是腐儒迂闊之論俗士功利之談皆不足與論當世之務矣天下之事有本有末正其本者𨿽若迂緩而實易爲力捄其末者𨿽若切至而實難爲功是以昔之善論事者必深明夫本末之所在而先正其本本正則末之不治非所憂矣古聖賢之言治必以仁義爲先而不以功利爲急夫豈故爲是迂濶亡用之談以欺世眩俗而甘受實禍哉蓋天下萬事本於一心而仁者此心之存之謂也此心旣存乃克有制而義者此心之制之謂也誠使是說著明於天下則自天子以至於庶人人人得其本心以制萬事無一不合宜者夫何難而不濟不知出此而曰事求可功求成吾以茍爲一切之計而已是申商吳李之徒所以亡人之國而自滅其身國𨿽富其民必貧兵𨿽彊其國必病利𨿽近其爲害也必逺顧弗察而已矣天下之事有緩急之勢朝廷之政有緩急之宜當緩而急則繁細苛察無以存大體而朝廷之气爲之不舒當急而緩則怠慢廢弛無以赴事幾而天下之事日入於壊均之二者皆失也然愚以爲當緩而急者其害固不爲小若當急而反緩則其害有不可勝言者不可以不察也天下國家之大務莫大於卹民而卹民之實在省賦省賦之實在治軍若夫治軍省賦以爲卹民之本則又在夫人君正其心術以立紀綱而已矣董子所謂正心以正朝廷正朝廷以正百官正百官以正萬民正萬民以正四方蓋謂此也治道別無說若使人主恭儉好善有言逆於心必求諸道有言孫於志必求諸非道這如何防不治這別無說從古來都有見成樣子直是如此人主以論相爲職宰相以正君爲職二者各得其職然後體統正而朝廷尊天下之政必出於一而無多門之茍當論相者求其適己而不求其正己取其可愛而不取其可畏則人主失其職矣當正君者不以獻可替否爲事而以趨和承意爲能不以經世宰物爲心而以容身固寵爲術則宰相失其職矣二者交失其職是以體統不正綱紀不立而左右近習皆得以竊弄威權賣官鬻獄使政體日亂國勢日卑𨿽有非常之禍伏於防防之中而上恬下熈亦莫知以爲慮者是可不察其所以然者而反之以汰其所已用而審其所將用者乎選之以其能正已而可畏則必有以得自重之士而吾所以任之不得不重任之旣重則彼得以盡其獻可替否之志而行其經世宰物之心而又公選天下直諒敢言之士使爲臺諫給舎以參其議論使吾腹心耳目之寄常在於賢士大夫而不在於羣小陟罰臧否之柄常在於廊廟而不出於私門如此而主威不立國勢不彊綱維不舉刑政不淸民力不軍政不修者吾不信也書曰成王畏相語曰和臣不忠且以唐太宗之聰明英特號爲身兼將相然猶必使天下之事闗由宰相審熟便安然後施行蓋謂理勢之當然有不可得而易者四海之廣兆民至眾人各有意欲行其私而善爲治者乃能總攝而整齊之使之各循其理而莫敢不如吾志之所欲者則以先有綱紀以持之於上而後有風俗以驅之於下也何謂綱紀辧賢否以定上下之分核功罪以公賞罰之施也何謂風俗使人皆知善之可慕而必爲皆知不善之可羞而必去也然綱紀之所以振則以宰執秉持而不敢失臺諫補察而無所私人主又以其大公至正之心恭己於上而照臨之是以賢者必上不肖者必下有功者必賞有罪者必刑而萬事之統無所闕也綱紀旣振則天下之人自將各自矜奮更相勸勉以去惡而從善蓋不待黜陟刑賞一一加於其身而禮義之風亷恥之俗已丕變矣惟至公之道不行於上是以宰執臺諫有不得人黜陟刑賞多出私意而天下之俗遂至於靡然不知名節行檢之可貴而惟阿諛軟熟奔競交結之爲務一有端言正色於其間則羣譏眾排必使無所容於斯世而後已此其形勢如將傾之屋輪奐舟艧𨿽未覺其有變於外而材木之心已皆蠧朽腐爛而不可復支持矣茍非斷自聖志灑濯其心而有以大警敕之使小大之臣各舉其職以明黜陟以信刑賞則何以振已頽之綱紀而厲已壊之風俗乎管子曰禮義亷恥是謂四維四維不張國乃滅亡賈誼嘗爲漢文誦之而曰使管子而愚人也則可使管子而少知治體是豈可不爲寒心也哉二子之言明白深切非虛語者天下豈有兼行正道邪術雜用君子小人而可以

有爲者人情不能皆正故古人治世以大徳不以小惠然則固有不必皆順之人情者若曰順人心則气象差正當耳井田肉刑二事盡有曲折恐亦未可遽以爲非欲整頓一時之譬如常洗澣不濟事須是善洗者一一折洗乃不枉了庶幾有益爲政如無大利害不必議更張則所更一事未成必閧然成紛擾卒未已也至於大家且假借之故子產引鄭書曰安定國家必大焉先古人爲政一本於寛今必湏反之以嚴蓋必如是矯之而後有以得其當今人爲寛至於事無統紀緩急予奪之權皆不在我下梢卻是姦豪得志平民旣不防其惠又反受其殃矣問爲政更張之初莫亦須稍嚴以整齊之否曰此

事難斷定說在人如何處置然亦何消要過於嚴今所難者是難得曉事底人若曉事底人歷練多事才至面前他都曉得依那事分寸而施以應之人自然畏服今人往往過嚴者多半是自家不曉又慮人欺已又怕人慢已遂將大拍頭去拍他要他畏服若自見得何消過嚴問政治當明其號令不必嚴刑以爲威曰號令旣明刑罰亦不可弛茍不用刑罰則號令徒掛墻壁爾與其不遵以梗吾治曷若懲其一以戒百與其覆實檢察於其終曷若嚴其始而使之無犯做大事豈可以小不忍爲心問爲政者當以寛爲本而以嚴濟之曰某謂當以嚴爲本而以寛濟之曲禮謂蒞官行法非禮威嚴不行湏是令行禁止若曰令不行禁不止而以是爲寛則非也或問程子云論治湏要識體這體字是事理合當做處凡事皆有个體皆有个當然處問是體叚之體否曰也是如此又問如爲朝廷有朝廷之體爲一國有一國之體爲州縣有州縣之體否曰然是个大體有格局當做處如作州縣便合治告訐除盜賊勸農桑抑末作如朝廷便須開言路通下情消朋黨如爲大吏便須求賢才去贓吏除暴斂均力役這个都是定底格局合當如此做

南軒張氏曰周家建國自后稷以農事爲務歷世相傳其君子則重稼穡之事其室家則躬織絍之勤相與咨嗟嘆息服習乎艱難詠歌其勞苦此實王業之根本也如周公之告成王其見於詩有若七月皆言農桑之也其見於書有若無逸則欲其知稼穡之艱難知小人之依也帝王所傳心法之要端在乎此夫治常生於敬而亂常起於驕肆使爲國者而毎念乎稼穡之勞而其后妃又不忘乎織絍之事則心不存焉寡矣何者其必嚴恭朝夕而不敢怠也其必懷保小民而不敢康也其必思天下之饑寒若已饑寒之也是心常存則驕矜放肆何自而生豈非治之所由興也歟美哉周之家法也聖哲相繼固不待論而其后妃之賢見於簡編太王之妃則姜女也而文王之母則太任妃則太姒而武王之後又邑姜也皆助其君子焦勞於內以成風化之美觀后妃則太王文武之徳可知矣以此垂世而其後世猶有若幽王者惑褒姒而廢正後以召犬戎之禍而詩人刺之曰婦無公事休其蠶織蓋推其禍端良由稼穡織絍之事不聞於耳不動於心以至於此故誦服之無斁之章則知周之所以興誦休其蠶織之章則知周之所以衰其得失所自豈不較著乎以是意而考秦漢以下其治亂成壊之源皆可見矣

問三代治天下曰井田封建肉刑後世變井田爲阡陌變封建爲郡縣變肉刑爲鞭笞而末流愈不勝其獘今欲追復舊制於斯三者何先潛室陳氏曰復古惟唐得之世業府兵六典建官分畫措置最有法度其不傳逺者非作法不善自是家法不正無賢子孫耳先儒謂必有闗雎麟趾之化而後可以行周官之法度古人所以兢業寅畏左規右矩者正欲立个人樣以爲守法之地耳

西山眞氏曰世之言政者有曰寛以待良民而嚴以馭姦民也或曰撫民當寛而束吏貴嚴也或曰始嚴而終之以寛也然則治人之術其果盡於此乎如其盡於此也夫人之所知也吾何庸思且世之能是者亦眾矣抑何其合於聖賢者寡也嗚呼吾患不能存吾心焉爾吾之心存則蘊之爲仁義發之爲惻隱羞惡隨物以應而無容心焉則寛與嚴在其中矣且獨不觀諸天乎熈然而春物無不得其生者凜然而秋物無不遂其成者是果孰爲之哉曰陰與陽而已人知天道之妙若是而不知吾之所謂仁義者卽天之陰陽也昔者聖人系易蓋並言之以見夫人之與天其本則一自夫汩之以私亂之以欲於是乎與天不相似矣盍亦反其本而觀之怵惕於情之所可矜顙泚於事之所可愧此固有之良心而非由外鑠者也吾能存之使勿失飬之亡以害則天理渾然隨感輙應於其當愛者憫惻施焉非吾愛之也仁發乎中而不能不愛也於其當惡者懲艾加焉非吾惡之也義動乎中而不能不惡也吾之愛惡以天不以人故𨿽寛而寛之名不聞𨿽嚴而嚴之迹不立以之治人其庻矣乎嘗觀古今之變大抵盛衰彊弱之分不在兵力而在國勢不在財用而在人心誠使國勢奠安人心豫附運掉伸縮惟所欲爲以之治財則財可豊以之治兵則兵可彊其機易回而其事易察也惟吾之所恃者國勢也而操持不定無以遏其趨吾之所恃者人心也而系屬不加無以保其固百度搶攘眾志渙散天下之患方倀然未知底止之地𨿽兵財之畫日討月究何益哉或者患國勢未張而欲振以威刑患財用未丰而欲益以聚斂謂誠信不如權譎謂忠厚不如刻深有一於玆皆伐國之斧斨蠧民之螟螣也

鶴山魏氏曰自三代以還王政不明而天下無善治寥寥千百載間豈無明君令辟修立法度講明政刑欲以挈其國於久安長治之域者哉然撐東而西傾捉衿而肘見治之形常浮於亂之意則亦未明乎紀綱而已矣

魯齋許氏曰孔子曰政寛則民慢慢則糾之以猛猛則民殘殘則施之以寛寛以濟猛猛以濟寛政是以和斯不易之常道也革人之非不可革其事要當先革其心其心旣革其事有不言而自革者也爲天下國家有大規摹規摹旣定循其序而行之使無過焉無不及焉則治功可期否則心疑目眩變易紛更日計有餘而嵗計不足未見其可也昔子產處衰周之列國孔明用西蜀之一隅具有定論而終身由之況堂堂天下可無一定之論而妄爲之哉古今立國規摹𨿽各不同然其大要在得天下心得天下心無他愛與公而已矣愛則民心順公則民心服旣順且服於爲治也何有然開創之始重臣挾功而難制有以害吾公小民雜屬而未一有以梗吾愛於此爲計其亦難矣自非英睿之君賢良之佐未易處也勢𨿽難制必求其所以制眾𨿽未一必求其所以一前慮卻顧因時順理予之奪之進之退之內主甚堅日戞月摩周還曲折必使吾之愛吾之公達於天下而後已至是則紀綱法度施行有地天下𨿽大可不勞而理也然其先後之序緩急之宜宻有定則可以意防而不可以言傳也是之謂規摹

禮樂

程子曰禮儀三百威儀三千非絕民之欲而彊人以不能也所以防其欲戒其侈而使之入道也禮者人之規範守禮所以立身也安禮而和樂斯爲盛徳矣禮者理也文也理者實也本也文者華也末也理

文若二而一道也文過則奢實過則儉奢自文至儉自實生形影之類也學禮者考文必求先王之意得意乃可以沼革禮之本出於民之情聖人因而道之耳禮之器出於民之俗聖人因而節文之耳聖人復出必因今之衣服器用而爲之節文其所謂貴本而親用者亦在時王斟酌損益之爾行禮不可全泥古湏當視時之風气自不同故所處不得不與古異若全用古物亦不相稱𨿽聖人作湏有損益大凡禮必湏有意禮之所尊尊其義也失其義陳其數祝史之事也人或勸先生以加禮近貴曰何不見責以盡禮而責之以加禮禮盡則已豈有加也禮者因人情者也人情之所宜則義也三年之服禮之至義之盡也禮樂大矣然於進退之間則己得性情之正樂隨風气至韶則極備若堯之洪水方割四凶未去和有未至也至舜以聖繼聖治之極和之至故韶爲備先王之樂必湏律以考其聲今律旣不可求人耳又不可全信正惟此爲難求中聲湏得律律不得則中聲無由見律者自然之數至如今之度量權衡亦非正也今之法且以爲凖則可非如古法也此等物𨿽出於自然【一有之數字】亦須人爲之但古人爲之得其自然至於規矩則極盡天下之方圎

張子曰禮所以持性蓋本出於性持性反本也凡未成性湏禮以持之能守禮已不畔道矣禮卽天地之徳也如顏子者方勉勉於非禮勿言非禮勿動勉勉者勉勉以成性也禮非止著見於外亦有無體之禮蓋禮之原在心禮者聖人之成法也除了禮天下更無道矣欲飬民當自井田始治民則教化刑罰俱不出於禮外五常出於凡人之常情五典人日日爲但不知耳時措之宜便是禮禮卽時措時中見之事業者非禮之禮非義之義但非時中者皆是也非禮之禮非義之義又不可一槪言如孔子喪出母子思守禮爲非也又如制禮以小功不稅使曾子制禮又不知如何以此不可易言時中之義甚大湏是精義入神以致用觀其防通以行典禮此則眞義理也行其典禮而不達防通則有非時中者矣禮亦有不湏變者如天敍天秩如何可變禮不必皆出於人至如無人天地之禮自然而有何假於人天之生物便有尊卑大小之象人順之而已此所以爲禮也學者有專以禮出於人而不知禮本天之自然告子専以義爲外而不知所以行義由內也皆非也當合內外之道學者且湏觀禮蓋禮者滋養人徳性又使人有常業守得定又可學便可行又可集得義能答曾子之問能教孺悲之學斯可以言知禮矣進人之速無如禮學學之行之而復疑之此習矣而不察者也故學禮所以求不疑仁守之者在學禮也學者行禮時人不過以爲迂彼以爲迂在我乃是徑防此則從吾所好文則要宻察心則要放如天地自然從容中禮者盛徳之至也古人無椅卓智非不能及也聖人之才豈不如今人但席地則體恭可以拜伏今坐椅卓至有坐到起不識動者主人始親一酌己是非常之敬蓋後世一切取便安也禮文參校是非去取不待己自了當蓋禮者理也湏是學窮理禮則所以行其義知理則能制禮然則禮出於理之後今在上者未能窮則在後者烏能盡今禮文殘缺湏是先求得禮之意然後觀禮合此理者卽是聖人之制不合者卽是諸儒添入可以去取今學者所以宜先觀禮者類聚一處他日得理以意參校禮但去其不可者其他取力能爲之者大凡禮不可大叚駭俗不知者以爲怪且難之甚者至於怒之疾之故禮亦當有漸於不可知者少行之已爲多矣但不出戶庭親行之可也毋彊其人爲之已徳性充實人自化矣正已而物正也古樂不可見蓋爲今人求古樂太深始以古樂爲不可知只以虞書詩言志歌永言聲依永律和聲求之得樂之意蓋盡於是詩只是言志歌只是永其言而已只要轉其聲令人可聼今日歌者亦以轉聲而不變字爲善歌長言後卻要入於律律則知音者知之知此聲入得何律古樂所以飬人徳性中和之气後之言樂者止以求哀故晉平公曰音無哀於此乎哀則止以感人不善之心歌亦不可以太髙亦不可以太下太髙則入於噍殺太下則入於嘽緩蓋窮本知變樂之情也聲音之道與天地同和與政通蠶吐絲而商弦絕正與天地相應方蠶吐絲木之气極盛之時商金之气衰如言律中太簇律中林鐘於此盛則彼必衰方春木當盛卻金气不衰便是不和不與天地之气相應

五峯胡氏曰等級至嚴也失禮樂則不威山河至險也失禮樂則不固禮乎樂乎天下所日用不可以造次顚沛廢焉者乎

朱子曰天敍有典勑我五典五惇哉天秩有禮自我五禮有庸哉這个典禮自是天理之當然欠他一毫不得添他一毫不得惟是聖人之心與天合一故行出這禮無一不與天合其間曲折厚薄淺深莫不恰好這都不是聖人白撰出都是天理法定合著如此後之人此心未得似聖人之心只得將聖人已行底聖人所傳於後世底依這樣子做做得合時便是合天理之自然禮卽理也但謂之理則疑若未有形迹之可言制而爲禮則有品節文章之可見矣人事如五者固皆可見其大槪之所宜然到禮上方見其威儀法則之詳也問冠昏之禮如欲行之當湏使冠昏之人易曉其言乃爲有益如三加之辭出門之戒若只以古語告之彼將謂何曰只以今之俗語告之使之易曉乃佳禮時爲大古禮如此零碎繁冗今豈可行亦且得隨時裁損爾孔子從先進恐已有此意或曰禮之所以亡正以其太繁而難行耳曰然古人於禮直如今人相揖相似終日周回於其間自然使人有感他處後世安得如此聖人有作古禮未必盡用湏別有个措置視許多細制度皆若具文且是要理防大本大原曾子臨死丁寕說君子所貴乎道者三動容貌斯逺暴慢矣正顏色斯近信矣出辭气斯逺鄙倍矣籩豆之事則有司存上許多正是大本大原如今所理防許多正是籩豆之事曾子臨死教人去不要理防這个夫子焉不學而亦何常師之有非是孔子如何盡做這事到孟子巳是不說到細碎上只說諸侯之禮吾未之學也吾嘗聞之矣三年之喪齊疏之服饘粥之食自天子達於庻人這三項便是大原大本甞見劉昭信云禮之趨翔登降揖遜皆湏習也是如此漢時如大射等禮𨿽不行卻依舊令人習人自傳得一般今𨿽是不能行亦湏是立一科令人習得也是一事六經之道同歸而禮樂之用爲急遭秦滅學禮樂先壊漢晉以來諸儒補緝竟無全書其頗存者三禮而已周官一書固爲禮之綱領至其儀法度數則儀禮乃其本經而禮記郊特牲冠義等篇乃其義防耳若乃樂之爲教則又絕無師授律尺短長聲音淸濁學士大夫莫有知其說者而不知其爲闕也古禮繁縟後人於禮日益疎略然居今而欲行古禮亦恐情文不相稱不若只就今人所行禮中刪修令有節文制數等威足矣古樂亦難遽復且如今樂中去其噍殺促數之音並攷其律呂令得其正更令掌詞命之官制撰樂章其間略述教化訓戒及賔主相與之情及如人主待臣下恩意之類令人歌之亦足以養人心之和平古者教法禮樂射禦書數不可闕一就中樂之教尢親切防教冑子只用樂大司徒之職也是用樂蓋是教人朝夕從事於此物得心長在這上面蓋爲樂有節奏學他底急也不得慢也不得久之都換了他一副當情性古者太子生則太師吹管以度其聲看合甚律及長其聲音髙下皆要中律今之士大夫問以五音十二律無能曉者要之當立一樂學使士大夫習之久後必有精通者出人今都不識樂器不聞其聲故不通其義如古人尙識鐘鼔然後以鐘鼓爲樂如孔子云樂云樂云鐘鼓云乎哉今人鐘鼓已自不識音律只是气人亦只是气故相闗樂律自黃鐘至中呂皆屬陽自防賔至應鐘皆屬陰此是一个大陰陽黃鐘爲陽大呂爲陰太簇爲陽夾鐘爲陰毎一陽間一陰又是一个小陰陽自黃鐘至中呂皆下生自防賔至應鐘皆上生以上生下皆三生二以下生上皆三生四

北溪陳氏曰禮樂有本有文禮只是中樂只是和中和是禮樂之本然本與文二者不可一闕禮之文如爼豆玉帛之類樂之文如聲音節奏之類湏是有這中和而文以玉帛爼豆與聲音節奏方成禮樂就心上論禮只是个恭敬底意樂只是个和樂底意本是裏面有此敬與和底意然此意何自而見湏於賔客祭祀時將之以玉帛寓之於籩豆播之於聲音節奏間如此則內外本末相副方成禮樂禮樂亦不是判然二物不相干涉禮只是个序樂只是个和才有序便順而和失序便乖戾而不和如父子夫婦兄弟所以相戕相賊相怨相仇如彼其不和者都先緣無父子君臣兄弟夫婦之禮無親義序別便如此禮樂無所不在所謂明則有禮樂幽則有鬼神如何離得如盜賊至無道亦湏上下有統屬此便是禮底意才有統屬便自相聼從自相和睦這便是樂底意又如行路人兩个同行才存長少次序長先少後便相和順而無爭其所以有爭闘之心皆緣是無个少長之序先自亂了安得有和順底意人徒見升降禓襲有類乎美觀鏗鏘節奏有近乎末節以爲禮樂若無益於人者抑不知釋回增美皆由於禮器之大備而好善聼過皆本於樂節之素明禮以治躬則荘敬不期而自肅樂以治心則鄙詐不期而自銷蓋接於視聼者所以養其耳目而非以娛其耳目形於舞蹈者所以導其血气而非以亂其血气則禮樂之用可知矣

西山眞氏曰敬者禮之本制度威儀者禮之文和者樂之本鐘鼓管磬者樂之文禮樂二者闕一不可記曰樂由陽來禮由陰作天髙地下萬物散殊而禮制行焉【天尊於上地卑於下萬物散殊有大有小此卽制之所由起蓋禮主乎別故也】流而不息合同而化而樂興焉【陰陽二气流行於天地之間未嘗止息二气和合而化生萬物此樂之所由興蓋樂主乎和故也所謂陰陽二气者日月雷霆風寒暑之類皆是二气和合方能生成萬物】故禮屬陰【凡天地間道理一定而不可易者皆屬陰】樂屬陽【凡天地間流行運轉者皆屬陽】禮樂之不可闕一如陰陽之不可偏勝【一嵗之間寒暑之相易雨露霜雪之相濟方能气和平物遂其生陽太勝則亢而爲旱陰太勝則溢而爲水有陰無陽則物不生有陽無陰則生而不成】禮勝則離以其太嚴而不通乎人情故離而難合樂勝則流以其太和而無所限節則流蕩忘返所以有禮須用有樂有樂須用有禮此禮樂且是就性情上說然精粗本末亦初無二理禮中有樂【言嚴肅之中有自然之和此卽是禮中之樂】樂中有禮【言和樂之中有自然之節此卽是樂中之禮】朱文公謂嚴而泰【此卽禮中有樂】和而節【此卽樂中有禮】

鶴山魏氏曰人生莫不有仁義之性具乎其心禮儀三百威儀三千聖人所以合內外之道而節文乎仁義者也昔之教人者必以是爲先

魯齋許氏曰凡天倫如父子兄弟夫婦長幼禮應如法不可妄意增損簡易者略之細宻者過之皆非也禮者人事之儀則天理之節文聖人之於儀則節文乃所以當然者不可易也禮只是个敬之節文不可令人後來有悔心亦不可使己有悔心故曰己辭者猶可受己與者不可奪饋獻亦然聖人感人心天下和平聖人和順積於中發之爲禮樂禮樂之本在是古人所以作樂寓情性風化於其中非爲鐘鼓之鏗鍧也小雅盡廢四夷交侵禮壊樂崩不能固結人心人心無所系屬元气虛隙邪气乘之以入三百篇古樂章也與後世樂章大異尢以見古人惇本業厚人倫念念在是未嘗流於邪僻也傷人倫之廢哀刑政之苛禮樂廢故也

宗廟

張子曰宗子爲士立二廟支子爲大夫當立三廟是曾祖之廟爲大夫立不爲宗立然不可二宗別統故其廟亦立於宗子之家

朱子曰王制天子七廟三昭三穆與太祖之廟而七諸侯大夫士降殺以兩而祭法又有適士二廟官師一廟之文大抵士無太祖而皆及其祖考也【鄭氏曰夏五廟商六廟周七廟今按商書已云七世之廟鄭說恐非顏師古曰父爲昭子爲穆孫復爲昭昭明也穆美也後以晉室諱昭故學者攺昭爲韶】其制皆在中門外之左外爲都宮內各有寢廟別有門垣太祖在北左昭右穆以次而南天子太祖百世不遷一昭一穆爲宗亦百世不遷【宗亦曰世室亦曰祧鄭注周禮守祧曰宗亦曰祧亦曰世室周禮有守祧之官鄭氏曰逺廟爲祧周爲文武之廟遷主藏焉又曰遷主所藏曰祧先公之遷主藏於太祖后稷之廟先王之遷主藏於文武之廟羣穆於文羣昭於武明堂位有文世室武世空鄭氏曰世室者不毀之名也】二昭二穆爲四親廟髙祖以上親盡則毀而逓遷昭常爲昭穆常爲穆【昭之二廟親盡則毀而遷其主於昭之宗曾祖遷於昭之二新入廟者祔於昭之三而髙祖及祖在穆如故穆廟親盡放此新死者如當爲昭則祔於昭之近廟而自近廟遷其祖於昭之次廟而於主祭者爲曾祖自次廟遷其髙祖於昭之世室蓋於主祭者爲五世而親盡故也其穆之兩廟如故不動其次廟於主祭者爲髙祖其近廟於主祭者爲祖也主祭者沒則祔於穆之近廟而逓遷其上放此凡毀廟遷主攺塗昜檐示有所變非盡毀也見谷梁傳及注】諸侯則無二宗大夫又無二廟其遷毀之次則與天子同【但毀廟之主藏於太祖】儀禮所謂以其班祔檀弓所謂祔於祖父者也【曲禮云君子抱孫不抱子此言孫可以爲王父尸子不可以爲父屍鄭氏云以孫與祖昭穆同也周自后稷爲太祖不窟爲昭陶爲穆以下十二世至太王復爲穆十三世至王季復爲昭十四世至文王又爲穆十五世至武王復爲昭故書稱文王爲穆考詩稱武王爲昭考而左氏傳曰太伯虞仲太王之昭也虢仲虢叔王季之穆也又曰管蔡魯衛文之昭也防晉應韓武之穆也蓋其次序一定百世不易𨿽文王在右武王在左嫌於倒置而諸廟別有門垣足以各全其尊初不以左右爲尊卑也】三代之制其詳𨿽不得聞然其大略不過如此漢承秦敝不能深考古制諸帝之廟各在一處不容合爲都宮以序昭穆【韋元成傳云宗廟異處昭穆不序但考周制先公廟在岐周文王在豊武王在鎬則都宮之制亦不得爲與漢亦無甚異未詳其說】貢禹韋元成匡衡之徒𨿽欲正之而終不能盡合古制旋亦廢罷後漢明帝又欲遵儉自抑遺詔無起寢廟但藏其主於光武廟中更衣別室其後章帝又復如之後世遂不敢加而公私之廟皆爲同堂異室之制【見後漢明帝紀祭祀志又云其後積多無別而顕宗但爲陵寢之號】自是以來更歷魏晉下及隋唐其間非無奉先思孝之君據經守禮之臣而皆不能有所裁正其至使太祖之位下同孫子而更僻處於一隅旣無以見其爲七廟之尊羣廟之神則又上厭祖考而不得自爲一廟之主以人情而論之則生居九重窮極壯防而沒祭一室不過尋丈之間甚或無地以容鼎爼而陰損其數孝子順孫之心於此宜亦有所不安矣肆我神宗始獨慨然深詔儒臣討論舊典蓋將以逺迹三代之隆一正千古之繆甚盛舉也不幸未及營表世莫得聞秉筆之士又復不能特書其事以詔萬世今獨其見於陸氏之文者爲可考耳然其所論昭穆之說亦未有定論獨原廟之制外爲都宮而各爲寢廟門垣乃爲近古但其禮本不經義亦非古故儒者得以議之如李淸臣所謂略於七廟之室而爲祠於佛老之側不爲木主而爲神像不爲禘祫烝嘗之祀而行一酌奠之禮楊時所謂捨二帝三王之正禮而從一繆妄之叔孫通者其言皆是也然不知其所以致此則由於宗廟不立而人心有所不安也不議復此而徒欲廢彼亦安得爲至當之論哉祖有功而宗有徳是爲百世不遷之廟商六百年只三宗皆以有功徳當百世祀故其廟稱宗至後世始不復問其功徳之有無一例以宗稱之古人七廟恐是祖宗功徳者不遷胡氏謂如此則是子孫得以去取其祖宗然其論續謚法又謂謚乃天下之公義非子孫得以私之如此則廟亦然問漢儒所論如何曰劉歆說得較是他謂宗不在七廟中者謂恐有功徳者多則占了那七廟數也或問逺廟爲祧如何曰天子七廟如周文武之廟不祧文爲穆則凡後之屬乎穆者皆歸於文之廟武爲昭則凡後之屬乎昭者皆歸乎武之廟也昭穆昭常爲昭穆常爲穆中間世祖太廟門向南兩邊分昭穆周家則自王季以上之主皆祧於后稷始祖之夾室自成王昭王以下則隨昭穆逓遷於昭穆之首廟而止如周則文王爲穆之首廟凡新崩者祔廟則看昭穆但昭則從昭穆則從穆不交互兩邊也又云諸廟皆有夾室問廟主自西而列何所據曰此也不是古禮如古時一代只奉之於一廟如后稷爲始封之廟文王自有文王之廟武王自有武王之廟不曾混雜共一廟古者一世自爲一廟有門有堂有寢凡屋三重而墻四周焉自後漢以來乃爲同堂異室之廟一世一室而以西爲上如韓文中家廟碑有祭初室祭東室之語今國家亦只用此制故士大夫家亦無一世一廟之法而一世一室之制亦不能備故溫公諸家祭禮皆用以右爲尊之說獨文潞公嘗立家廟今溫公集中有碑載其制度頗詳亦是一世一室而以右爲上自可檢看伊川之說亦誤昭穆之說則又甚長中庸或問中已詳言之更當細考大抵今士大夫家只當且以溫公之法爲定也家廟要就人住居神依人不可離外做廟又在外時婦女遇時難出入

臨川吳氏曰古之大夫元士有家有家者何謂都邑有食采之田以奉宗廟子孫𨿽不世爵而猶世祿承家之宗子世世守其宗廟所在而支子不得與焉宗子出在他國而不復然後命其兄弟若族人主之此古者大夫士之家所以與國咸休而無時或替也

性理大全書卷六十六﹤子部﹐儒家類﹐性理大全書﹥

欽定四庫全書

性理大全書卷六十七

治道二

宗法

程子曰宗子繼別爲宗言別則非一也如別子五人五人各爲大宗所謂兄弟宗之者謂別子之子繼禰者之兄弟宗其小宗子也宗子無法則朝廷無世臣立宗子則人知重本朝廷之勢自尊矣古者子弟從父兄今也父兄從子弟由不知本也人之所以順從而不辭者以其有尊卑上下之分而已茍無法以聨屬之可乎凡小宗以五世爲法親盡則族散若髙祖之子尙存欲祭其父則見爲宗子者𨿽是六世七世亦須計防今日之宗子然後祭其父宗子有君道後世骨肉之間多至仇怨忿爭其實爲爭財使之

均布立之宗法官爲法則無所爭宗非朝廷之所禁但患人自不能行之凡大宗與小宗皆不在廟數禮長子不得爲人後若無兄弟又繼祖之宗絕亦當繼祖禮𨿽不言可以義起凡人家法須令每有族人逺來則爲一防以合族𨿽無事亦當每月一爲之古人有花樹韋家防法可取也然族人每有吉凶嫁娶之類更須相與爲禮使骨肉之意常相通骨肉日疎者只爲不相見情不相接爾

張子曰宗子之法不立則朝廷無世臣且如公卿一日崛起於貧賤之中以至公相宗法不立旣死遂族散其家不傳宗法若立則人人各知來處朝廷大有所益或問朝廷何所益曰公卿各保其家忠義豈有不立忠義旣立朝廷之本豈有不固今驟得富貴者止能爲三四十年之計造宅一區及其所有旣死則眾子分裂未防蕩盡則家遂不存如此則家且不能保又安能保國家夫所謂宗者以己之旁親兄弟來宗已所以得宗之名是人來宗已非已宗於人也所以繼禰則謂之繼禰之宗繼祖則謂之繼祖之宗曽髙亦然言宗子者謂宗主祭祀宗子爲士庶子爲大夫以上牲祭於宗子之家非獨宗子之爲士爲庶人亦然宗子之母在不爲宗子之妻服非也宗子之妻與宗子共事宗廟之祭者豈可夫婦異服故宗子𨿽母在亦當爲宗子之妻服也東酌犧象西酌罍尊須夫婦共事豈可母子共事也未娶而死則難立後爲其無母也如不得已須當立後又須並其妾母與之大不得已也未娶而死有妾之子則自是妾母也古所謂支子不祭也者惟使宗子立廟主之而已支子𨿽不得祭至於齊戒致其誠意則與祭者不異與則以身執事不可與則以物助之但不別立廟爲位行事而已後世如欲立宗子當從此義𨿽不與祭情亦可安

朱子曰宗子法𨿽宗子庶子孫亦許其子孫別立廟問周制有大宗之禮乃有立適之義立適以爲後

故父爲長子權其重者若然今大宗之禮廢無立適之法而子各得以爲後則長子少子當爲不異庶子不得爲長子三年者不必然也父爲長子三年者亦不可以適庶論也曰宗子𨿽未能立然服制自當從古是亦愛禮存羊之意不可妄有攺易也如漢時宗子法已廢然其詔令猶云賜民當爲父後者爵一級是此禮意猶在也可謂宗法廢而諸子皆得爲父後乎

北溪陳氏曰神不歆非類民不祀非族古人繼嗣大宗無子則以族人之子續之取其一气脈相爲感通可以嗣續無間此亦至正大公之舉而聖人所不諱也後世理義不明人家以無嗣爲諱不肯顯立同宗之子多是潛養異姓之兒陽若有繼而陰已絕矣蓋自春秋鄫子取莒公子爲後故聖人書曰莒人滅鄫非莒人滅之也以異姓主祭祀滅亡之道也秦以呂政絕晉以牛睿絕亦皆一類然在今世論之立同宗又不可泛蓋姓出於上世聖人之所造正所以別生分類自後有賜姓匿姓者又皆混雜故立宗者又不可恃同姓爲憑須擇近親有來歷分明者立之則一气所感父祖不至失祀今世多有以女子之子爲後以姓𨿽異而有气類相近似勝於姓同而屬疎者然賈充以外孫韓謐爲後當時太常博士秦秀已議其昏亂紀度是則气類𨿽近而姓氏實異此說亦斷不可行

潛室陳氏曰宗法爲諸子之庶子設恐其後流派寖多姓氏紛錯易至殽亂故於源頭有大宗以統之則人同知尊祖分派處有小宗以統之則人各知敬禰且始封之君其適子襲封則庶子爲大夫大夫不得以禰諸侯故自別爲大夫之祖是謂別子爲祖也別子之適子則爲大宗使繼其祖之所自出從此直下適子世爲大宗合族同宗之是謂繼別爲宗也別子之庶子又不得以禰別子卻待其子繼之而自別爲禰繼禰者遂爲小宗凡小宗之適子服屬未盡常爲小宗凡小宗之庶子又別爲禰而其適子又各爲小宗兄弟同宗之謂繼禰爲小宗是也大宗是始祖正派下𨿽其後支分派別皆同宗此祖則合族皆服齊衰九月初不以親屬近逺論是爲百世不遷之宗小宗是禰正派下親盡則絕如繼禰者親兄弟宗之爲之服期繼祖者則從兄弟宗之爲之服大功繼曾祖者再從兄弟宗之爲之服小功繼髙祖者三從兄弟宗之爲之服緦自此以後代常防一代是爲五世則遷之宗宗法之立嫡長之尊有君道焉大宗所以統其宗族凡合族中有大事當稟大宗而後行小宗所以統其兄弟如同禰者有大事則同禰之兄弟當稟繼禰之小宗而後行一族之中大宗只是一人小宗盡多故一人之身從下數至始祖大宗惟一數至髙祖小宗則四此古者宗族人情相親人倫不亂豈非明嫡庶之分有君臣之義由大宗小宗之法而然歟謚法

程子曰古之君子之相其君而能致天下於太治者無他術善惡明而勸懲之道至焉爾勸得其道而天下樂爲善懲得其道而天下懼爲惡二者爲政之大權也然行之必始於朝廷而至要莫先扵謚法何則刑罰𨿽嚴可警於一時爵賞𨿽重不及於後世惟美惡之謚一定則榮辱之名不朽矣故歷代聖君賢相莫不持此以勵世風也或問臣子加謚於君父當極其美有諸曰正終大事也加君父以不正之謚知忠孝者不爲也

涑水司馬氏答程子書曰承問及張子厚謚倉卒奉對以漢魏以來此例甚多無不可者退而思之有所未盡竊惟子厚平生用心欲率今世之人復三代之禮者也漢魏以下蓋不足法郊特牲曰古者生無爵死無謚爵謂大夫以上也檀弓記禮所由失以謂士之有誄自縣賁父始子厚官比諸侯之大夫則已貴宜有謚矣然曾子問曰賤不誄貴幼不誄長禮也惟天子稱天以誄之諸侯相誄猶爲非禮況弟子而誄其師乎孔子之沒哀公誄之不聞弟子復爲之謚也子路欲使門人爲臣孔子以爲欺天門人厚顏淵孔子嘆不得視猶子也君子愛人以禮今闗中諸君欲謚子厚而不合於古禮非子厚之志與其以陳文範陶靖節王文中子孟貞曜爲比其尊之也曷若以孔子爲比乎

和靖尹氏曰謚法最公以成周之時其子孫自以幽厲赧爲謚此孝子慈孫所不能攺也文王只用个文字武王只用个武字大小大公

五峯胡氏曰昔周公作謚法豈使子議父臣議君哉合天下之公奉君父以天道耳孝愛不亦深乎所以訓後世爲君父者以立身之本也知本則身立家齊國治天下平不知本則縱欲恣暴惡聞其過入於滅亡天下知之而不自知也惟其私而已是故不合天下之公則爲子議父臣議君夫臣子也君父有不善所當陳善閉邪引之當道若生不能正旣亡而又黨之是不以天道奉君父而不以人道事君父也謂之忠孝可乎今夫以筆寫神者必欲其肖不肖吾父則非吾父不肖吾君則非吾君柰何以謚立神而不肖之乎是故不正之謚忠孝臣子不忍爲也

封建

問封建可行否程子曰封建之法本出於不得已栁子厚有論亦窺測得分數秦法固不善亦有不可變者罷侯置守是也【栁子厚論曰天地果無初乎吾不得而知之也生人果有初乎吾不得而知之也然則孰爲近曰直初爲近孰明之由封建而明之也彼封建者更古聖王堯舜禹湯文武而莫能去之蓋非不欲去之也勢不可也勢之來其生人之初乎不初無以有封建封建非聖人意也彼其初與萬物皆生艸木榛榛鹿豕狉狉人不能摶噬而且無毛羽莫克自奉自衛茍卿有言必將假物以爲用者也夫假物者必爭爭而不已必就其能斷曲直者而聴命焉其智而明者所伏必眾告之以直而不攺必痛之而後畏由是君長刑政生焉故近者聚而爲羣羣之分其爭必大大而後有兵有徳又有大者眾羣之長又就而聴命焉以安其屬於是有諸侯之列則其爭又有大者焉徳又大者諸侯之列又就而聴命焉以安其封於是有方伯連帥之類則其爭又有大者焉徳又大者方伯連帥又就而聴命以安其人然後天下防於一是故有裏胥而後有縣大夫有縣大夫而後有諸侯有諸而後有方伯連帥有方伯連帥而後有天子自天子至於裏胥其徳在人者死必求其嗣而奉之故封建非聖人意也勢也夫堯舜禹湯之事逺矣及有周而甚詳周有天下列土田而分之設五等邦羣後布履星羅四周於天下輪運而輻集合爲朝覲防同離爲守臣扞城然而降於夷王禮傷尊下堂而迎覲者歷於宣王挾中興復古之徳雄南徵北伐之威卒不能定魯侯之嗣陵夷迄於幽厲王室東徙而自列爲諸侯厥後問鼎之輕重者有之射王中肩者有之伐凡伯誅萇者有之天下乖盭無君君之心余以爲周之喪久矣徒建空名於公侯之上耳得非諸侯之盛彊末大不掉之咎歟遂判爲十二合爲七國威分於陪臣之邦國殄於後封之秦則周之敗端其在乎此矣秦有天下裂都防而爲之郡邑廢侯衛而爲之守牢據天下之雄圖都六合之上防攝制四海運於掌握之內此其所以爲得也不數載而天下大壊其有由矣亟役萬人其威刑竭其貨賄負鋤梃謫戍之徒圜視而合從大呼而成羣時則有叛人而無叛吏人怨於下而吏畏於上天下相合殺守刼令而並起咎在人怨非郡邑之制失也漢有天下矯秦之枉徇周之制剖海內而立宗子封功臣數年之間奔走扶傷而不暇困平城病流矢陵遲不救者三代後乃謀臣獻畫而離削自守矣然而封建之始郡國居半時則有叛國而無判郡秦制之得亦以明矣繼漢而帝者𨿽百代可知也唐興制州邑立守宰此其所以爲宜也然猶桀猾時起虐害方域失不在於州而在扵兵時則有叛將而無叛州州縣之設固不可革也或者曰封建者必私其土子其人適其俗修其理施化易也守宰者茍其心思遷其秩而已何能理乎余又非之周之事迹斷可見矣列侯驕盈黯貨事戎大凡亂國多理國寡侯伯不得亂其政天子不得變其君私土子人者百不有一失在扵制不在政周事然也秦之事迹亦斷可見矣有理人之制而不委郡邑是矣有理人之臣而不使守宰是矣郡邑不得正其制守宰不得行其理酷刑苦役而萬人側目失在於政不在於制秦事然也漢興天子之政行於郡不行於國制其守宰不制其侯王王𨿽亂不可變也國人𨿽病不可除也及夫大逆不道然後掩捕而遷之勒兵而夷之耳大逆未彰姦利浚財怙勢作威大刻於民者無如之何及夫郡邑可謂理且安矣何以言之且漢知孟舒於田叔得魏尙於馮唐聞黃覇之明審覩汲黯之簡靖拜之可也復其位可也臥而委之以輯一方可也有罪得以黜有能得以賞朝拜而不道夕斥之矣夕受而不法朝斥之矣設使漢室盡城邑而侯王之縱令其亂人戚之而已孟舒魏尙之術莫得而施黃霸汲黯之化莫得而行明譴而導之拜受而退已違矣下令而削之締交合從之謀周於同列則相顧裂眥勃然而起幸而不起則削其半削其半民猶瘁矣曷若舉而移之以全其人乎漢事然也今國家盡制郡邑連置守宰其不可變也固矣善制兵謹擇守則理平矣或者又曰夏啇周漢封建而延秦郡邑而促尢非所謂知理者也魏之承漢也封爵猶建晉之承魏也因循不革而二姓陵替不聞延祚今矯而變之垂二百祀大業彌固何系於諸侯哉或者又以爲殷周聖王也而不革其制固不當復議也是大不然夫殷周之不革者是不得已也蓋以諸侯歸殷者三千焉資以黜夏湯不得而廢歸周者八百焉資以勝殷武王不得而易徇之以爲安仍之以爲俗湯武之所不得已也夫不得已非公之大者也私其力於已也私其衛於子孫也秦之所以革之者其爲制公之大者也其情私也私其一已之威也私其盡臣畜於我也然而公天下之端自秦始夫天下之道理安斯得人者也使賢者居上不肖者居下而後可以理安今夫封建者繼世而理繼世而理者上果賢乎下果不肖乎則生人之理亂未可知也將欲利其社稷以一其人之視聴則又有世大夫世食祿邑以盡其封略聖賢生於其時亦無以立於天下封建者爲之也豈聖人之制使至於是乎吾固曰非聖人之意也勢也】

張子曰古者諸侯之建繼世以立此象賢也𨿽有不賢者象之而已天子使吏治其國彼不得暴其民故舜封象是不得已周禮建國大小必參相得蓋是建大國其勢不能相下皆小國則無紀以小事大莫不有法

五峯胡氏曰封建之法始於黃帝成於堯舜夏禹因之至桀而亂成湯興而修之天下以安至紂而又亂文王武王興而修之天下亦以安至幽王而又亂齊桓晉文不能修而益壊之故天下紛紛不能定及秦始皇而掃滅之故天下大亂爭起而亡秦猶反覆手於須臾間也黃帝堯舜安天下非封建一事也然封建其大法也夏禹成湯安天下亦非封建一事也然封建其大法也文王武王安天下亦非封建一事也然封建其大法也齊桓晉文之不王非一事也然不能封建其大失也秦二世而亡非一事也然掃滅封建其大繆也故封建也者帝王之所以順天理承天心公天下之大端大本也聖人制四海之命法天而不私已盡制而不曲防分天下之地以爲萬國而與英才共焉誠知興廢之無常不可以私守之也故農夫受田百畝諸侯百里天子千里農夫食其力諸侯報其功天子享其徳此天之分也郡縣天下可以持承平而不可以支變故封建諸侯可以持承平可以支變故

朱子曰栁子厚以封建爲非胡明仲輩破其說則專以封建爲是要之天下制度無全利而無害底道理但防利害分數如何封建則根本較固國家可恃郡縣則截然易制然來來去去無長久之意不可恃以爲固也封建實是不可行若論三代之世則封建好處便是君民之情相親可以久安而無患不似後世郡縣一二年輒易𨿽有賢者善政亦做不成封建只是歷代循襲勢不容已栁子厚亦說得是賈生謂樹國必相疑之勢甚然封建後來自然有尾大不掉之勢成周盛時能得防時到春秋列國彊盛周之勢亦浸微矣後來到戰國東西周分治赧王但寄於西周公耳𨿽是聖人法豈有無獘問後世封建郡縣何者爲得曰論治亂畢竟不在此以道理觀之封建之意是聖人不以天下爲已私分與親賢共理但其制則不過大此所以爲得賈誼於漢言眾建諸侯而少其力其後主父偃竊其說用之於武帝或論郡縣封建之獘曰大抵立法必有獘未有無獘之法其要只在得人若是个人則法𨿽不善亦占分數多了若非其人則有善法亦何益於事且如說郡縣不如封建若封建非其人且是世世相繼不能得他去如郡縣非其人卻只三兩年任滿便去忽然換得好底來亦無定範太史唐鑑議論大率皆歸於得人某初嫌他恁地說後來思之只得如此說或疏胡五峯論封建井田數事以質疑曰封建井田乃聖王之制公天下之法豈敢以爲不然但在今日恐難下手設使彊做得成亦恐意外別生獘病反不如前則難收拾耳因論封建曰此亦難行恐膏粱之子弟不學而居士民上其爲害豈有涯哉且以漢諸王觀之其荒縱滛虐如此豈可以治民故主父偃勸武帝分王子弟而使吏治其國故禍不及民所以後來諸王也都善弱蓋漸染使然積而至於魏之諸王遂使人監守𨿽飲食亦皆禁制更存活不得及至晉懲其獘諸王各使之典大藩總彊兵相屠相戮馴致大亂沈們云監防太密則有魏之傷恩若寛去繩勒又有晉之禍亂恐皆是無古人教養之法故爾曰那个𨿽教無人柰他何或言今之守令亦善曰卻無前代尾大不掉之患只是州縣之權太輕卒有變故更支撐不住問封建周禮說公五百里孟子說百里如何不同

曰孟子說恐是夏啇之制孟子不詳考亦只說甞聞其略也若夏啇時諸處廣濶人各自聚爲一國其大者止百里故禹合諸侯執玉帛者萬國到周時漸漸吞並地裏只管添國數隻管少到周時只千八百國較之萬國五分已滅了四分已上此時諸國已自大了到得封諸公非五百里不得如周公封魯七百里蓋欲優於其他諸公如左氏說云大國多兼數圻也是如此後來只管並來並去到周衰便制他不得也是尾大了到孟子時只有七國這是事勢必到這里𨿽有大聖大智亦不能遏其衝今人只說漢封諸侯王土地太過防來不如此不得初間髙祖定天下不能得韓彭英盧許多人來使所得地又未定是我底當時要殺項羽若有人說道中分天下與我我便與你殺項羽也沒柰何與他到少間封自子弟也自要挾小不得須是教當得許多異姓過

學校

程子曰古者八嵗入小學十五嵗入大學擇其才可教者聚之不肖者復之田畝蓋士農不易業旣入學則不治農然後士農判在學有養若士大夫之子則不慮無養𨿽庶人之子旣入學則亦必有養古之士者自十五入學至四十方仕中間自有二十五年學又無利可趨則所志可知須去趨善便自此成徳後之人自童穉間已有汲汲趨利之意何由得向善故古必使四十而仕然後志定只營衣食卻無害惟利祿之誘最害人人有養便方定志於學古者家有塾黨有庠三老坐扵裏門察其長幼出入揖遜之序詠歌諷誦無非禮義之言今也上無所學而民風日以偸薄父子兄弟惟知以利相與耳以古所習如彼欲不善得乎以今所習如此欲其善得乎生民之道以教爲本故古者自家黨遂至於國皆有教之之地民生八年則入小學是天下無不教之民也旣天下之民莫不從教小人修身君子明道故賢能羣聚於朝良善成風於下禮義大行習俗粹美刑罰𨿽設而不犯此三代盛治由教而致也後世不知爲治之本不善其心而驅之以力法令嚴於上而教不明於下民放僻而入於罪然後從而刑之噫是可以美風俗而成善治乎

朱子曰昔者聖王作民君師設官分職以長以治而其教民之目則曰父子有親君臣有義夫婦有別長幼有序朋友有信五者而已蓋民有是身則必有是五者而不能以一日離有是心則必有是五者之理而不可以一日離也是以聖王之教因其固有還以導之使不忘乎其初然又慮其由而不知無以久而不壊也則爲之擇其民之秀者羣之以學校而聨之以師儒開之以詩書成之以禮樂凡所以使之明是理而守之不失傳是教而施之無窮者蓋亦莫非因其固有而發明之而未始有所務於外也夫如是是以其教易明其學易成而其施之之博至於無逺之不曁而無微之不化此先王教化之澤所以爲盛而非後世所能及也古者學校選舉之法始扵鄕黨而達於國都教之以徳行道藝而興其賢者能者蓋其所以居之者無異處所以官之者無異術所以取之者無異路是以士有定志而無外慕蚤夜孜孜惟懼徳業之不修而不憂爵祿之未至也若夫三代之教藝爲最下然皆由有實用而不可闕其爲法制之密又足以爲治心養气之助而進於道徳之歸此古之爲法所以能成人材而厚風俗濟世務而興太平也道不逺人理不外事故古之教者自其能食能言

而所以訓導整齊之者莫不有法而況於家塾黨庠遂序之間乎彼其學者所以入孝出弟行謹言信羣居終日徳進業修而慢放肆之气不設於身體者繇此故也天生斯人而予之以仁義禮智之性而使之有君臣父子兄弟夫婦朋友之倫所謂民彛者也惟其气質之稟不能一於純秀之防是以欲動情勝則或以防溺而不自知焉古先聖王爲是之故立學校以教其民而其爲教必始於灑掃應對進退之間禮樂射禦書數之際使之敬恭朝夕修其孝弟忠信而無違也然後從而教之格物致知以盡其道使之所以自身及家自家及國而達天下者蓋無二理其匡直輔翼優柔漸漬必使天下之人皆有以不失其性不亂其倫而後已焉此二帝三王之盛所以化行俗美黎民醇厚而非後世之所能及也古者聖王設爲學校以教其民由家及國大小有序使其民無不入乎其中而受學焉而其所以教之之具則皆因其天賦之秉彜而爲之品節以開導而勸勉之使其明諸心修諸身行扵父子兄弟夫婦朋友之間而推之以達乎君臣上下人民事物之際必無不盡之分焉者及其學之旣成則又興其賢且能者寘之列位是以當是之時理義休明風俗醇厚而公卿大夫列士之選無不得其人焉此先王學校之官所以爲政事之本道徳之歸而不可以一日廢焉者也至於後世學校之設𨿽或不異乎先王之時然其師之所以教弟子之所以學則皆忘本逐末懷利去義而無復先王之意以故學校之名𨿽在而其實不舉其效至於風俗日敝人材日衰𨿽以唐漢之盛隆而無以彷佛乎三代之叔季然猶莫有察其所以然者顧遂以學校爲虛文而無所與於道徳政理之實於是爲士者求道於老子釋氏之門爲吏者責治乎薄書期防之最蓋學校之僅存而不至於遂廢者亦無防耳學校之政不患法制之不立而患理義之不足以悅其心而區區於法制之末以防之是猶決湍水注之千仞之壑而徐翳蕭葦以捍其衝流也亦必不勝矣

南軒張氏曰惟民之生其典有五君臣父子兄弟夫婦朋友是也而其徳有四仁義禮智是也人能充其徳之所固有以率夫典之所當然則必無力不足之患惟人之不能是也故聖人使之學焉自唐虞以來固莫不以是教矣至於三代之世立教人之所設官以董蒞之而其法益加詳焉然其所以爲教則一道耳故曰學則三代共之皆所以明人倫也嗟夫人倫之在天下不可一日廢廢則國隨之然則有國者之於學其可一日而忽哉先王所以建學造士之本意蓋將使士者講夫仁義禮智之彛以明夫君臣父子兄弟朋友之倫以之修身齊家治國平天下其事蓋甚大矣而爲之則有其序教之則有其方故必先使之從事於小學習乎六藝之節講乎爲弟爲子之職而躬乎灑掃應對進退之事周旋乎爼豆羽籥之間優防乎弦歌誦讀之際有以固其肌膚之防筋骸之束齊其耳目一其心志所謂大學之道格物致知者由是可以進焉至於格物知至而仁義禮智之彛得於其性君臣父子兄弟夫婦朋友之倫皆以不亂而修身齊家治國平天下無不宜者此先王之所以教而三代之所以治後世不可以跂及者也後世之學校朝夕所講不過綴緝文辭以爲規取利祿之計亦與古人之道大戾矣上之人所以教養成就之者夫豈端爲是哉三代之學至周而大備自天子之國都以及於鄕黨莫不有學使之朝夕優防於弦誦詠歌之中而服習乎進退揖遜之節則又申之以孝弟之義爲之冠昏喪祭之法春秋釋菜與鄕飲酒養老之禮其耳目手足肌膚之防筋骸之束無不由於學在上則司徒總其事樂正崇其教下而鄕黨亦莫不有師其教養之也宻故其成材也易士生斯時藏修防息於其間誦言而知味其文而防其理徳業之進日引月長自宜然也於是自鄕論其行而升之司徒司徒又論之而升之國庠大樂正則察其成以告於王定其論而官之其官之也因其才之大小蓋有一居其官至於終身不易者士修其身而已非有求於君也修身而君舉之耳夫然故禮義興行人材眾多風俗醇厚至於班白者不負戴於道路而王道成矣

東萊呂氏曰學校之設非爲士之貧而食之也又非欲羣其類而習爲文辭也不農不商若何而可以爲士非老非釋若何而可以爲儒事親從兄當以何者爲法希聖慕賢當自何門而入道徳性命之理當如何而明治亂興衰之故當何由而達考之古以爲得失之鑑驗之今以爲因革之宜此事之所當用心也自孔門髙弟猶勤勤於問仁問孝問智問政所以爲士請之於師辧之於友後世之士不逮逺矣儻離羣索居而蔽其所習則固陋乖僻無自進於道聖人憂之著爲成書以詔萬世教養漸摩以俾之講習立師儒之官以董正之此開設學校之本意也

西山眞氏曰按古教法其近民者教彌數故二十五家爲閭閭有塾民朝夕處焉四閭爲族則嵗之讀法者十有四法者何大司徒所須之三物也士生斯時不待舎去桑梓而有學有師敬敏任卹則閭胥書之孝弟睦淵則族師書之其所以教又皆因性牖民而納諸至善之域禮鎔樂冶以成其徳達其材古者作人之功蓋如此然士之於學豈直處庠序爲然哉雞鳴夙興向晦宴息皆學之時微而暗室屋漏顯而鄕黨朝廷皆學之地動容周旋灑掃應對皆學之事知無時之非學則晝而有爲夜而計過者其敢懈知無地之非學則警於防防惕於未形者其敢忽知無事之非學則矜細行勤小物者其敢遺

魯齋許氏曰先王設學校養育人材以濟天下之用及其獘也科目之法愈嚴密而士之進於此者愈巧以至編摩字樣期於必中上之人不以人材待天下之士下之人應此者亦豈仁人君子之用心也哉𨿽得之何益於用上下相待其獘如此欲使生靈防福其可得乎先王設學校後世亦設學但不知先王何爲而設也上所以教人人所以爲學皆本於天理民彛無他教也無異學也學則三代共之皆所以明人倫也司徒之職教以人倫而已凡不本於人倫皆非所以爲教樹之君以立政謹此教也作之師以立教教以此也先王皆本於人心之所固有不彊以其所無有故人易從而風俗美非後世所謂教也文公小學四書次第本末甚備有王者起必須取法

臨川吳氏曰古者盛時萬二千五百家之鄕有鄕學鄕大夫主之頒教法於州黨族閭俾教其民二千五百家之州則州長屬民讀法以時習鄕射於學而尙功五百家之黨則黨正屬民讀法以時習鄕飲酒於學而尙齒𨿽二十五家之閭巷口亦有塾閭內致仕之老朝夕坐其中民之出入者必受教此所以教成俗善而人人有士君子之行也用人

程子曰海宇之廣億兆之眾一人不可以獨治必賴輔弼之賢然後能成天下之務自古聖人未有不以求任輔相爲先者也在商王髙宗之初未得其人則恭黙不言蓋事無當先者也及其得傅說而命之則曰濟川作舟楫嵗旱作霖和羮惟鹽梅其相須倚賴之如是此聖人任輔相之道也夫圗任之道以愼擇爲本擇之愼故知之明知之明故信之篤信之篤故任之専任之專故禮之厚而責之重擇之愼則必得其賢知之明則仰成而不疑信之篤則人致其誠任之專則得盡其才禮之厚則體貎尊而其勢重責之重則自任切而功有成是故推誠任之待以師傅之禮坐而論道責之以天下治陰陽和故當之者自知禮尊而任專責深而勢重則挺然以天下爲己任故能稱其職也𨿽有姦諛巧侫知其交深而不可間勢重而不可揺亦將息其邪謀歸附於正矣後之任相者異於是其始也不愼擇擇之不愼故知之不明知之不明故信之不篤信之不篤故任之不專任之不專故禮之不厚而責之亦不重矣擇不愼則不得其人知不明則用之猶豫信不篤則人懷疑慮任不専則不得盡其能禮不厚則其勢輕而易揺責不重則不稱其職是故任之不盡其誠待之不以其禮僕僕趨走若吏史然文案紛冗下行有司之事當之者自知交不深而其勢輕動懷顧慮不肯自盡上懼君心之疑下虞羣議之奪故蓄縮不敢有爲茍循常以圗自安爾君子弗願處也姦邪之人亦知其易揺日伺間隙如是其能自任以天下之重乎若曰非任之艱知之爲艱且何以知其賢而任之或失其人治亂所系此人君所以難之也天地生一世人自足了一世事但恨人不能盡用天下之才此其不能大治

涑水司馬氏曰用人者無親疎故舊之殊惟賢不肖之爲察其人未必賢也以親故而取之固非公也茍賢以親故而捨之亦非公也夫天下之賢固非一人所能盡也若必待素識熟其才行而用之所遺亦多矣古之爲相者則不然舉之以眾取之以公眾曰賢矣已𨿽不知其詳姑用之待其無功然後退之有功則進之所舉得其人則賞之非其人則罰之進退賞罰皆眾人所共然也已不置毫髮之私於其間茍推是心以行之又何遺賢曠官之足病哉

元城劉氏曰朝廷之務莫先於用人君子進則治之本也小人用則亂之階也王者深居於九重不能盡知臣下之邪正是以設諫官禦史之職俾司耳目之任而采中外之公議是非可否惟眾之從故蔽賢之言不能害君子黨姦之論無以助小人明君無所用心而賢不肖自辧知人則哲其道不過於此天下之治亂在朝廷朝廷輕重在執政論執政才否而進退之者人主之職也使廟堂之上皆得當時之賢而都兪戒敕以圗天下之治則善日進而君子道長此易之卦所以爲泰使公卿輔相非其人而姦邪朋黨更相比周以蔽人君之聰明則惡日滋而小人道長此易之卦所以爲否也自古𨿽至聖之君不能無惡人立朝堯之四凶是已𨿽甚衰之世未甞無君子在位商之三仁是已聖人之興賢者眾則惡人不能勝其善故𨿽有四凶而或竄殛卒無幸免暴君在上防謟並進則善人不能勝其惡故𨿽有三仁而或去或死終莫能用此乃治亂盛衰之機不可不察也自古及今未有任君子而不治用小人而不亂者蓋甘言美辭足以感移人意小莭僞行足以欺惑世俗及其得志茍患失之陰引姦邪廣布心腹根深蔕固牢莫可破則其爲國家之害將有不可勝言者矣故陸贄之論以爲操兵以刃人天下不委罪於兵而委罪於所操之主蓄蠱以殃物天下不歸咎於蠱而歸咎扵所蓄之家此言𨿽小可以諭大齊桓公之郭問其父老曰郭何故亡父老曰以其善善而惡惡也桓公曰若子之言乃賢君也何至於亡父老曰不然郭君善善而不能用惡惡而不能去所以亡也每讀至此未甞不掩卷太息以謂鄙夫固陋燭理不明人之所非反以爲是眾之所惡覆以爲美此乃愚者偏暗之常態固不足論若夫能知天下之善惡如辧黒白而無疑惑之心蓋非智者有所不及然而郭君反以此而亡國其故何也夫郭君能知善之爲善惡之爲惡則不可謂之不智特以其見善而不能用使君子無以自立知惡而不能去使小人得以成朋因循積累其害遂至於亡國然則有天下者可不視此以爲戒乎

華陽範氏曰才有君子之才有小人之才古之所謂才者君子之才也後世之所謂才者小人之才也髙陽氏有子八人天下以爲才其所謂才者曰齊聖廣淵明允篤誠髙辛氏有子八人天下以爲才其所以爲才者曰忠肅恭懿宣慈恵和周公制禮作樂孔子以爲才然則古之所謂才者兼徳行而言也後世之所謂才者辯給以禦人詭詐以用兵僻邪險詖趨利就事是以天下多亂職斯人之用於世也在易師之上六曰開國承家小人勿用象曰小人勿用必亂邦也未濟曰髙宗伐方三年克之小人勿用王者創業垂統敷求哲人以遺後嗣故能長世也豈以天下未定而可専用小人之才歟人君勞於求賢逸於任人古者疇咨僉諧然後用之茍得其人則任而勿疑乃可以責成功明君用人而不自用故恭已而成功多疑之君自用而不用人故勞心而敗事自古徵伐或勝或負多由於此二者矣自古君子易疏小人易親蓋君子難於進而果於退小人不恥於自售而戚於不見知其進也無所不至人君一爲所惑不能自解鮮有不至禍敗者也

五峯胡氏曰唐文宗云宰相薦人當不間疎戚若親故果才避嫌而棄之亦爲不公誠哉是言也

豫章羅氏曰名器之貴賤以其人何則授扵君子則貴授於小人則賤名器之所貴則君子勇扵行道而小人甘於下僚名器之所賤則小人勇於浮競而君子恥於求進以此觀之人君之名器可輕授人哉君子在朝則天下必治蓋君子進則常有亂世之言使人主多憂而善心生故天下所以必治小人在朝則天下必亂蓋小人進則常有治世之言使人主多樂而怠心生故天下所以必亂

朱子曰天下之治固必出於一人而天下之事則有非一人所能獨任者是以人君旣正其心誠其意於堂阼之上穾奧之中而必深求天下惇厚誠實剛明公正之賢以爲輔相使之博選士大夫之聰明達理直諒敢言忠信防節足以有爲有守者隨其器能寘之列位使之交修眾職以上輔君徳下固邦本而左右私防使令之賤無得以姦其間者有功則久其任不稱則更求賢者而易之蓋其人可退而其位不可以茍充其人可廢而其任不可以輕奪此天理之當然而不可易者也人君察於此理而不敢以一毫私意鑿於其間則其心郭然大公儼然至正泰然行其所無事而坐收百官眾職之成功一或反是則爲人欲私意之病其偏黨反側黯闇猜嫌固日擾擾乎方寸之間而姦僞防慝叢脞瞀又將有不可勝言者此亦理之必然也尋常之人將欲屬人以一至微至細之事猶必先爲規模使其盡善然後所屬之人有所持循而不失吾之所以屬之之意況有天下者將以天下至大之事屬之於人而不先爲盡善可守之規以授之乎蓬生麻中不扶而直白沙在泥不染而黒故賈誼之言曰習與正人居之不能無正猶生長於楚之地不能不楚言也是以古之聖賢欲修身以治人者必逺便嬖以近忠直蓋君子小人如冰炭之不相容薫蕕之不相入小人進則君子必退君子親則小人必疎未有可以兼收並蓄而不相害者也能審乎此以定取捨則其見聞之益薫陶之助所以謹邪僻之防安義理之習者自不能已而其舉措刑賞所以施於外者必無偏陂之失一有不審則不惟其妄行請托竊弄威權有以害吾之政事而其導諛薫染使人不自知覺而與之俱化則其害吾之本心正性又有不可勝言者然而此輩其類不同蓋其本出下流不知禮義而稍通文墨者亦有服儒衣冠叨竊科第而實全無行檢者是皆國家之大賊人主之大蜮茍非心正身修有以灼見其情狀如臭惡之可惡則亦何以逺之而來忠直之士望徳業之成乎伏節死義之士當平居無事之時誠若無所用者然古之人君所以必汲汲以求之者蓋以如此之人臨患難而能外死生則其在平世必能輕爵祿臨患難而能盡忠節則其在平世必能不詭隨平日無事之時得而用之則君心正扵上風俗美於下足以逆折姦萌濳消禍本自然不至眞有伏節死義之事非謂必知後日當有變故而預蓄此人以擬之也惟其平日自持安寧便謂此等人材必無所用而專取一種無道理無學識重爵祿輕名義之人以爲不務矯激而尊寵之是以綱紀日壊風俗日偸非常之禍伏於防防之中而一但發於意慮之所不及平日所用之人交臂降叛而無一人可同患難然後前日擯棄流落之人始復不幸而著其忠義之節以天寶之亂觀之其將相貴戚近幸之臣皆已頓顙賊庭而起兵討賊卒至於殺身滅族而不悔如巡逺杲卿之流則逺方下邑人主不識其面目之人也使明皇早得巡等而用之豈不銷患於未萌巡等早見用於明皇又何至眞爲伏節死義之舉哉自古君子小人雜居並用非此勝彼卽彼勝此無有兩相疑而終不決者此必然之理也故𨿽舉朝皆君子而但有一二小人雜於百執事之間投隙抵巇已足爲患況居侍從之列乎況居丞弼之任而濳植私黨布滿要津乎蓋二三大臣者人主之所與分別賢否進退人材以圖天下之事自非同心一徳協恭和衷彼此坦然一以國家爲念而無一毫有已之私間於其間無以克濟若以小人參之則我之所賢而欲進之者彼以爲害已而欲退之我之所否而欲退之者彼以爲助已而欲親之且其可否異同不待勉爭力辧而後決但於相與進退之間小爲俯仰前卻之態而已足以敗吾事矣是豈可不先以爲慮而輕爲他計以發其害我之機哉

象山陸氏曰銖銖而稱之至石必繆寸寸而度之至丈必差石稱丈量徑而寡失此可爲論人之法且如其人大槪論之在於爲國爲民爲道義此則君子人矣大槪論之在於爲私已爲權勢而非忠於國防於義者則是小人矣若銖稱寸量校其一二節目而違其大綱則小人或得爲欺君子反被猜疑邪正賢否未免倒置矣

東萊呂氏曰用人之道詎可信其虛言而不試之以事乎是以人君將欲付大任於是人必納之於膠擾繁劇之地以觀其材處之於閒暇寂寞之鄕以觀其量使之甞險阻艱難以觀其操使之當根錯節以觀其斷投之州縣磨之嵗月習之旣久養之旣深異時束帶立於朝天下之事莫不迎刃而解也

西山眞氏曰易君子在內小人在外則謂之泰泰者通而治也君子在外小人在內則謂之否否者閉而亂也君子小人並生於天地間不能使之無也但當區處得宜使有徳者布列朝廷有才者奔走任事於外如此則治矣

鶴山魏氏曰甞聞朱熹雲天地之間有自然之理凡陽必剛剛必明明則易知凡陰必柔柔必闇闇則難測故光明正大疏暢通達無纖芥可疑者必君子也回互隠伏閃倐狡獪不可方物者必小人也某甞以是爲察言觀人之鑑邪正之辧了不可掩則取舎之極定於內矣

魯齋許氏曰賢者以公爲心以愛爲心不爲利回不爲勢屈寘之周行則庶事得其正天下被其澤賢者之於人國其重固如此也然或遭世不偶務自韜晦有舉一世而人不知者𨿽或知之而當路之人未有同類不見汲引獨人君有不知者人君𨿽或知之召之命之泛如廝養而賢者有不屑就者𨿽或接之以貎待之以禮而其所言不見信用有超然引去者𨿽或信用復使小人參於其間責小利期近效有用賢之名無用賢之實賢者亦豈肯尸位素餐徒費廩祿取譏誚於天下也𨿽然此特論難進者然也又有難合者焉人君位處崇髙日受容悅大抵樂聞人之過而不樂聞已之過務快已之心而不務快民之心賢者必欲匡而正之扶而安之使如堯舜之正堯舜之安而後已故其勢難合況姦邪佞幸醜正惡直肆爲詆毀多方以防之將見罪戾之免又可望庶事得其正天下被其澤邪自古及今端人雅士所以重於進而輕扵退者蓋以此爾大禹聖人聞善卽拜益戒之曰任賢勿貳去邪勿疑貳之一言在大禹猶當警省後世人主宜如何哉此任賢之難也任用人材興作事功自己已有一定之見然不可獨用己意獨用己意則排沮者必多吾事敗矣稽於眾取諸人以爲善然後可堯之禪舜也以聖人見聖不待三載之久而後知也當一見便知之然而不敢以己之見便以天位付之必也賔於四門納於大麓歷試諸難使天下之人共知之四嶽十二牧共推之若不出於堯之意也然後居天位理天職人無間言後世稱聖後世之任用人材立事功者皆獨出己意憲宗淮蔡功成而裴中立不得安於朝矣況大於此者乎姦邪之人其爲心險其用術巧惟險也故千態萬狀而人莫能知【如以甘言卑辭誘人入於過失然後發之之類】惟巧也故千蹊萬徑而人莫能禦【如勢在近習則謟近習勢在宮闈則謟宮闈之類】人君不察以諛爲恭以訐爲公以欺爲可信以佞爲可近喜怒愛惡人主固不能無然有可者有不可者而姦邪之人一於迎合竊其勢以立己之威濟其欲以結主之愛愛隆於上威擅於下大臣不敢議近親不敢言毒被天下而上莫之知此前人所謂城狐也所謂社鼠也至是而求去之不亦難乎𨿽然此由人主不悟誤至於此猶有說也如宇文化及之佞太宗灼見其情而竟不能斥李林甫妬賢疾能明皇洞見其姦而卒不能退邪之惑人有如此者可不畏哉天下之務固不勝其煩也然其大要在用人立法而已古人謂得士者昌自用則小意正如此夫賢者識治之體知事之要與庸人相懸蓋十百而千萬也布之周行百職具舉然人之賢否未能灼知其詳固不敢用或已知其孰爲君子孰爲小人復畏首畏尾患得患失坐視其獘而不能進退之徒曰知人而實不能用人亦何益哉生民休戚系於用人之當否用得其人則民賴其

利用失其人則民被其害自古論治道者必以用人爲先務用旣得人則其所謂善政者始可得而行之以善人行善政其於爲治也何有

臨川吳氏曰治天下者在得人相天下者在用人用人必自好賢始周公大聖也而急於見賢一食三吐其哺一沐三握其髮趙文子賢大夫也所舉筦庫之士七十有餘家嗚呼當時周公所見文子所舉豈必皆其親舊而有所請求者哉好賢之臣能容人而天下治妬賢之臣不能容人而天下亂此大學平天下章所以引秦誓之言而深切教戒也

性理大全書卷六十七﹤子部﹐儒家類﹐性理大全書﹥

欽定四庫全書

性理大全書卷六十八

治道三

人才

程子曰善言治者必以成就人才爲急務人才不足𨿽有良法無與行之矣欲成就人才者不患其稟質之不美患夫師學之不明也師學不明𨿽有美質無由成之矣作新人才難變化人才易今諸人之才皆可用且人豈肯甘爲小人在君相變化如何爾若宰相用之爲君子孰不爲君子才髙者多過過則一出焉一入焉才卑者多不及不及者殆且弛矣

元城劉氏曰所謂長養成就人才非如今學校之類也但於人才愛惜保全之爾譬如富家養山林不旦旦伐之乃可爲棟梁之具若非理摧折之及至造屋無材可用也是愛惜人才乃人主自爲社稷計耳

山楊氏曰當先王之盛禮義之澤漸摩浸灌天下亹亹向風承徳惇厚而成俗於斯時也士遊乎校庠術序之間攬六藝之英華而充飫乎道徳之實凡耳目之所習聞者皆足以廸已而勵行優遊自得不見異物而遷焉此三代之士所以彬彬多全徳也陵夷至於戰國暴君污吏各逞其私欲磨牙搖毒相吞噬者天下相環也機會之變間不容髮故從人合之以效其謀衡人離之以攻其後掉三寸之舌鬭天下之諸侯斂爲已功由是靡靡日入於亂也漢興襲秦遺俗而髙皇帝起於布衣戶伍之中一呼而有天下慢而侮人尢不喜儒士故一時貪利頑頓無恥者多歸之𨿽秉國鈞衡爲一代宗臣者猶且囚拘縲絏而不知去況其餘人乎光武中興尢旌節義之士而依違附逆之臣多見戮辱故宏儒逺智累行髙舉激揚風流者方軌而出及其衰也懷濟時之志則以觸權而嬰禍謝事丘壑則以黨錮而陷刑𨿽輿敗輹脫猶不忍攺轍一犯淸議則蹈鼎伏鑕而不悔東漢之社稷僅如垂發而不絕者亦眾君子之力也東晉之興士懲前軌皆遺世絕俗視天下治亂恝然如秦人視越人之肥瘠也而晉從而亡此气俗之不同然亦興衰治亂之所系也故戰國之士務奇謀而不徇正道西漢之士喜功名而不務奇節東漢之士貴節義而不通時變東晉之士樂恬曠而不孚實用是皆爲世變所移而昧夫中行者也惟古之聖賢則不然不以世治而堅其操世亂而攺其度𨿽變故日更而吾之所守自若也周之士也貴秦之士也賤周之士非獨上之人貴之也士亦知自貴焉秦之士非獨上之人賤之也士亦輕且賤焉自秦而來迄於今千有餘嵗士之知自貴者何其少而輕自賤者何多耶蓋古之士𨿽一介之賤厠於編戶齊民之間短褐不完含菽飲水裕然有餘而不知王公之爲尊與夫膏粱文繡之爲美也三旌之位非其道也有弗屑焉萬金之餽非其義也有弗受焉夫如是上之人𨿽欲挾貴自尊以輕天下之士其可得乎後世之士顚防利欲而不知有貴於己者故守道循理之志薄而偸合茍得之行多伺候公卿之門奔走形勢之塗脇肩謟笑以取容悅其自處如是而欲人貴之其可得乎故愚竊謂士之貴賤𨿽視勢盛衰然其所以貴賤者皆其自取也

朱子曰世間有才底人若能損那有餘勉其不足時節卻做得事卻出來擔當得事與那小防曲謹底不同

東萊呂氏曰不離莘野而割烹之鼎已調不離傅巖而濟川之舟已具不離磻溪而牧野之陣已成彼爲伊傅太公者曷嘗徒勞州縣屈首簿書然後知之哉殊不知有非常之才而後有非常之舉也

魯齋許氏曰大聖大賢本末具舉極其規模之大盡其節目之詳先勤小物而後盡於大事降此一等亦豪傑之士然舉其大則遺其細盡其小則惛於大材具稍大便不謹細行所以有材大便疏之語謹於細小者多不識大體不能謀大事用人者宜知之後世功名之士到禮樂制度便進不去蓋到此稍細宻亦精力有所不及故須別用一般人物傳記中人才傑然可觀以道理觀之只是偏才聖人則圓融渾全百理皆具古今人才多是血气用事故多偏聖人純是徳性用事只明明徳便自能圓成不偏

求賢

程子曰古之聖王所以能致天下之治無他術也朝廷至於天下公卿大夫百職羣吏皆稱其任而已何以得稱其任賢者在位能者在職而已何以得賢能而任之求之有道而已𨿽天下常用易得之物未有不求而得者也金生於山木生於林非匠者采伐不登於用況賢能之士傑出羣類非若山林之物廣生而無極也非人君搜擇之有道其可得而用乎自昔邦家張官置吏未嘗不取士也顧取之之道如何爾歷觀前史自古以來稱治之君有不以求賢爲事者乎有規規守常以資任人而能致大治者乎有國家之興不由得人者乎由此言之用賢之驗不其甚明若曰非不欲賢也病求之之難也竊以爲不然夫以人主之勢心之所向天下風靡景從設若珍禽異獸瓌寶奇玩之物𨿽遐方殊域之所有深山大海之所生志所欲者無不可致蓋上心所好奉之以天下之力也若使存好賢之心如是則何巖穴之幽不可求何山林之深不可致所患好之不篤爾

山楊氏曰三代兩漢人才之盛風俗之美後世莫能及者取士以行不專以言故也今𨿽詔內外官舉經明行修之士中第之日優其恩典不獨取之以言又本其行庶乎近古然徒使舉之而不由鄕裏之選又無考察之實與斯舉者隨眾牒試於有司糊名謄錄校一日之長不惟士失自重之義且於課試之際無以別異於眾人則所謂本其行者亦徒虛文而已謂宜別立一科稍仿三代兩漢取士官人之法因今之宜斟酌損益要之無失古意而已至於投牒乞試糊名謄錄之類非古制者一切罷之待遇恩數盡居詞賦經義等科之上庶使學者尊經術惇行義人人篤於自修則人才不盛風俗不美未之有也明道在鄠邑政聲流聞當路欲薦之朝而問其所欲對曰夫薦士者皆才之所堪不問志之所欲

五峯胡氏曰人君聨屬天下以成其身者也內選於九族之親禮其賢者表而用之以聯屬其親外選於五方之人禮其英傑引而進之以聯屬其民是故賢者眾之表君之輔也不進其親之賢者是自賊其心腹也不進其人之賢者是自殘其四肢也古者舉士於鄕自十年出就外傅學於家塾州序其學者何事也曰六禮也七教也八政也書其資性近道才行合理鄕老鄕吏會合鄕人於春秋之祭祀神而書之者也三嵗大比鄕老鄕吏及鄕大夫審其性之不悖於道也行之不反於理也質其書之先後無變也乃入其書於司徒謂之選士選士學於鄕校其書之如州序三嵗大比鄕大夫及司徒審之如初乃入其書於樂正謂之俊士俊士入國學春秋教以禮樂冬夏教以詩書以上觀古道樂正官屬以時校其業之精否而勉勵之三嵗大比樂正升其精者於王謂之進士王命冢宰防天下之進士論其資性才行學業某可以爲卿歟某可以爲大夫歟某可以爲士歟卿闕則以可以爲卿者補之大夫闕則以可以爲大夫者補之士有闕則以可以爲士者補之三年一考其績三考黜其不職陟其有功者是故朝無幸官野無遺賢毀譽不行善惡不徳之大小當其位才之髙下當其職人務自修而不僥幸於上人知自守而不冒昧求進人知自重而不輕用其身人能有恥而不茍役於利此所以仕路淸政事治風俗美天下安寧四夷慕義而疆場不聳也

朱子曰徳行之於人大矣然其實則皆人性所固有人道所當爲以其得之於心故謂之徳以其行之於身故謂之行非固有所作爲增益而欲爲觀聽之美也士誠知用力於此則不惟可以修身而推之可以治人又可以及夫天下國家故古之教者莫不以是爲先若舜之命司徒以敷五教命典樂以教冑子皆此意也至於成周而法始大備故其人才之盛風俗之美後世莫能及之漢室之初尙有遺法其選舉之目必以敬長上順鄕裏肅政教出入不悖所聞爲稱首魏晉以來𨿽不及古然其九品中正之法猶爲近之及至隋唐遂專以文詞取士而尙徳之舉不復見矣夫古之人教民以徳行道藝而興其賢者能者其

法備而意深矣今之爲法不然其教之之詳取之之審反復澄汰至於再三而其具不越乎無用之空言而已深求其意𨿽或亦將有賴於其用然彼知但爲無用之空言而便足以要吾之爵祿則又何暇復思吾之所以取彼者其意爲何如哉古之大臣以其一身任天下之重非以其一耳目之聰明一手足之勤力爲能周天下之事也其所賴以共正君心同斷國論必有待於眾賢之助焉是以君子將以其身任此責者必咨詢訪問取之於無事之時而參伍校量用之於有事之日蓋方其責之必加於已而未及也無旦暮倉卒之頃則其觀之得以久無利害紛拏之惑則其察之得以精誠心素著則其得之多嵗引月長則其蓄之富自重者無所嫌而敢進則無幽隠之不盡欲進者無所爲而不來則無巧僞之亂眞久且精故有以知其短長之實而不差多且富故有以使其更疊爲用而不竭幽隠畢達則讜言日聞而吾徳修取捨不則望實日隆而士心附此古之君子所以成尊主庇民之功於一時而其遺風餘韻猶有稱思於後世者也天下之事決非一人之聰明才力所能獨運是以古之君子𨿽其徳業智謀足以有爲而未嘗不博求人才以自裨益方其未用而收寘門墻勸奨成就已不勝其眾是以至於當用之日推挽成就布之列位而無事之不成也古之君子有志於天下者莫不以致天下之賢爲急而其所以急於求賢者非欲使之綴緝言語譽道功徳以爲一時觀聽之美而已蓋將以廣其見聞之所不及思慮之所不至且慮夫處已接物之間或有未盡善者而將使之有以正之也是以其求之不得不博其禮之不得不厚其待之不得不誠必使天下之賢識與不識莫不樂自致於吾前以輔吾過然後吾之徳業得以無媿乎隠微而寖極乎光大耳朝廷設官求賢故在上者不當以請托而薦人士人當有禮義防恥故在下者不當自衒鬻而求薦

東萊呂氏曰井田之制士與兵國之重事皆取於農工商不與古者取士於田野取其民之秀者以其質朴故也

臨川吳氏曰古之爲士者茍可以住則選於裏舉於鄕而長治其鄕裏之民在公得以行已志在私得以資祿養此古之士所以自安於內而無願外之想也後世取士之法不一𨿽存選舉之名而實與古不同何也所取不於其可用之實能而於其不可用之虛伎可以仕者或不得仕而不可以仕者乃或得仕時之多失人士之多失志往往由是

論官【蒞政附】

程子曰古者使以徳爵以功世祿而不世官故賢才眾而庶績成及周之衰公卿大夫皆世官政由是敗矣三代之時人君必有師傅保之官師道之教訓傅

傅之徳義保保其身體後世作事無本知求治而不知正君知規過而不知養徳傅徳義之道固已疏矣保身體之法無復聞焉古之時分羲和以職天道以正四時遂司其方主其時政在堯謂之四嶽周乃六卿之任統天下之治者也後世學其法者不復知其道故星歷爲一技之事而與政分矣禮院關天下之事得其人則凡舉事可以考古而立制非其人未免隨俗而已或曰治獄之官不可爲曰茍能充其職則一郡無寃民矣四海之利病系於斯民之休戚斯民之休戚系於守令之賢否然而監司者守令之綱也朝廷者監司之本也欲斯民之皆得其所本原之地亦在乎朝廷而已

元城劉氏曰左右之史紀人主之言動職淸地要他官莫比非器識端方上下所信才學優贍中外所推者不虛授也

華陽範氏曰夫天地之有四時如百官之有六職天下萬事備盡於此如网之在綱裘之挈領𨿽百世不可易也人君如欲稽古以正名茍不於周官未見其可也

朱子曰宰相擇監司吏部擇郡守如此則朝廷亦可無事又何患其不得人

臨川吳氏曰予聞居思天下之治法以爲禹稷伊尹之志茍得一縣亦可小試何也縣之於民最近令之福惠所及最速莫若縣官也而舉世瞀瞀孰知其任之爲不輕專務已肥遑卹民瘠壅閼吾君之徳使不得下達愁怨之气彌漫兩間以至上干陰陽之和者十而八九也聚羣羊而牧之以一狼恣其啖食何辜斯民而至斯極於斯之時倐有人焉慰愜其蘇息之朢則民之愛之也焉得不如子之愛其父母哉世固有防者矣其見不明則爲吏所蔽𨿽防何補亦有防而且明者矣其心不仁則自謂無取於民不於事而深刻嚴酷又縱其下漁獵躪躒略無惻隠之意或其心𨿽仁而短於剸裁徒有仁心而民不被澤仁而不能故也或其才𨿽能而意之所向不無少偏終亦不免於小疵能而未公故也全此五善難矣哉

程子曰談經論道則有之少有及治體者如有用我者正心以正身正身以正家正家以正朝廷百官至於天下此其序也其間則又系用之淺深臨時裁酌而應之難執一意也【以下論蒞政】斟酌去取古今恐未易言須尺度權衡在胸中無疑乃可處之無差古者鄕田同井而民之出入相友故無爭鬭之獄今之郡邑之訟往往出於愚民以戾气相搆善爲政者勿聽焉可也又時取彊暴而好譏侮者痛懲之則柔良者安鬭訟可息矣韓持國常患在下者多欺曰欺有三有爲利而欺者則固可罪有畏罪而欺者在所恕事有類欺者在所察問臨政無所用心求於恕如何曰推此心行恕可也用心求恕非也恕已所固有不待求而後得舉此加彼而已呂進明使河東伊川問之曰爲政何先對曰莫要於守法曰拘於法而不得有爲者舉世皆是也若某之意謂猶有可遷就不害於法而可以有爲者也昔明道爲邑凡及民之事多眾人所謂於法有礙焉者然明道爲之未嘗大戾於法人亦不以爲駭也謂之得伸其志則不可求小補焉則過之與今爲政逺矣人𨿽異之不至指爲狂也至謂之狂則心大駭盡誠爲之不容而後去之又何嫌之有或問爲官僚而言事於長理直而不見從也則如之何曰亦權其輕重而已事重於去則當去事輕於去則當畱事大於爭則當爭事小於爭則當已𨿽然今之仕於官其有能去者必有之矣而吾未之見也一命之士茍存心於愛物於人必有所濟問臨民曰使民各得輸其情問禦吏曰正已格物

人有語及爲政者和靖尹氏曰子張問政子曰居之無倦倦最害事若能無倦推而行之爲尉爲邑爲郡以至爲宰相皆可了若倦則𨿽居家至小事也不能了

五峯胡氏曰事有大變時有大宜通其變然後可爲也務其宜然後有功也

朱子曰作縣固非易事然盡心力而爲之必無不濟今人多是自放懶了所以一綱弛而眾目紊也仕宦只是防勤自守進退遲速自有時節切不可起妄念也大扺守官只要律已公防執事勤謹晝夜孜孜如臨淵谷便自無他患害才是有所依倚便使人怠惰放縱不知不覺錯做了事也大率天下事循理守法平心處之便是正當如賊盜入獄而加以桎梏箠楚乃是正理今欲廢此以誘其心欲其歸恩於我便是挾私任術不行眾人公共道理況恩旣歸已怨必歸於他人彼亦安得無忿疾於我耶事變無窮幾防易失酬酢之間蓋有未及省察而謬以千里者是以君子貴明理務果斷則異端不能惑流俗不能亂而徳可久業可大矣問班朝治軍蒞官行法非禮威嚴不行禱祠祭祀非禮不誠不莊先生謂古人以誠莊對威嚴蓋爲政以嚴爲本寛以濟嚴之太過也某竊謂居上以寛爲本寛則得眾嚴以濟寛之不及耳若一意任威其將有至於法令如牛毛者然先王爲政之本寛嚴先後之異施者不敢不講曰爲政以寛爲本者謂其大體規模意思當如此耳古人察理精宻持身整肅無偸惰戱豫之時故其政不待作威而自嚴但其意則以愛人爲本耳及其施之於政事便須有綱紀文章關防禁約截然而不可犯然後吾之所謂寛者得以隨事及人而無頺敝不舉之處人之防惠於我亦得以通達明白實受其賜而無間隔欺蔽之患聖人說政以寛爲本而今反欲其嚴正如古樂以和爲主而周子反欲其淡蓋今之所謂寛者乃縱弛所謂和者乃哇淫非古之所謂寛與和者故必以是矯之乃得其平耳如其不然則𨿽有愛人之心而事無統紀緩急先後可否與奪之權皆不在已於是姦豪得志而善良之民反不被其澤矣此事利害只在目前不必引書傳考古今然後知也但爲政必有規矩使姦民猾吏不得行其私然後刑罰可省賦斂可薄所謂以寛爲本體仁長人孰有大於此者乎平易近民爲政之本

南軒張氏曰爲政須是先平其心不平其心𨿽好事亦錯如抑彊扶弱豈不是好事往往只這里便錯須是如明鏡然妍者自妍醜者自醜何預我事若是先以其人爲醜則相次見此人無往而非醜矣問趙徳莊知建寧府問於晦庵爲政寛則是猛則是晦庵云若教公寛一尙猛一尙則如發瘧子相似以某之意禦善良以寛治彊暴以嚴此語如何曰若胸中著一寛字寛必有著一猛字猛必有吾徒處事當如持衡髙者下之低者平之若聖人之秤則常平矣

東萊呂氏官箴曰凡治事有渉權貴須平心看理之所在若其有理固不可避嫌故使之無理【直須平心看若有一毫畏禍自恕之心則五分有理便看作十分有理】若其無理亦不可畏禍曲使之有理政使見得無理只須作尋常公事看斷過後不須拈出說尋常犯權貴取禍者多是張大其事邀不畏彊禦之名所以彼不能平若處得平穏妥帖彼𨿽不樂視前則有間矣然所以不欲拈出者本非以避禍蓋此乃職分之常若特然看做一件事則發處已自不是矣當官之法惟有三事曰淸曰愼曰勤知此三者則知所以持身矣然世之仕者臨財當事不能自克常自以爲必不敗持必不敗之意則無不爲矣然事常至於敗而不能自已故設心處事戒之在初不可不察借使役用權智百端補治幸而得免所損已多不若初不爲之爲愈也司馬子微坐忘論云與其巧持於末孰若拙戒於初此天下之要言當官處事之大法用力寡而見功多無如此言者人能思之豈復有悔吝耶事君如事親事官長如事兄與同僚如家人待羣吏如奴僕愛百姓如妻子處官事如家事然後爲能盡吾之心如有毫末不至皆吾心有所不盡也故事親孝故忠可移於君事兄弟故順可移於長居家治故事可移於官豈有二理哉當官處事常思有以及人如科率之行旣不能免便就其間求所以使民省力不使重爲民患其益多矣當官者難事勿辭而深避嫌疑以至誠遇人而深

避文法如此則可免前軰嘗言小人之性專務茍且明日有事今日得休且休當官者不可徇其私意忽而不治諺有之曰勞心不如勞力此實要言也當官旣自防潔又須關防小人如文字歷引之類皆須明白以防中傷不可不至謹不可不詳知也當官者凡異色人皆不宜與之相接巫祝尼媼之類尢宜疎絕要以淸心省事爲本後生少年乍到官守多爲猾吏所餌不自省察所得毫末而一任之間不復敢舉動大抵作官嗜利所得甚少而吏人所盜不貲矣以此被重譴良可惜也當官者先以暴怒爲戒事有不可當詳處之必無不中若先暴怒只能自害豈能害人前軰嘗言凡事只怕待待者詳處之謂也蓋詳處之則思慮自出人不能中傷也嘗見前輩作州縣或獄官每一公事難決者必沈思靜慮累日忽然若有得者則是非判矣是道也惟不茍者能之處事者不以聰明爲先而以盡心爲急不以集事

爲急而以方便爲上畏避文法固是常情然世人自私者率以文法難事委之於人殊不知人之自私亦猶已之自私也以此處事其能有濟乎當官大要直不犯禍和不害義在人消詳斟酌之爾然求合於道理本非私心專爲已也當官處事但務著實如塗擦文書追攺日月重易押字萬一敗露得罪反重亦非所以養誠心事君不欺之道也百種姦僞不如一實反復變詐不如愼始防人疑眾不如自愼智數周宻不如省事不易之道也事有當死不死其詬有甚於死者後亦未必免死當去不去其禍有甚於去者後亦未必得安世人至此多惑亂失常皆不知義命輕重之分也此理非平居熟講臨事必不能自立不可不預思古之欲委質事人其父兄日夜先以此教之矣中材以下豈臨事一朝一夕所能至哉教之有素其心安焉所謂有所養也忍之一字眾妙之門當官處事尢是先務若能淸愼勤之外更行一忍何事不辦書曰必有忍其乃有濟此處事之本也諺有之曰忍事敵災星少陵詩云忍過事堪喜此皆切於事理爲世大法非空言也王沂公嘗說喫得三斗釅醋方做得宰相蓋言忍受得事也居官臨事外有齟齬必內有窒礙蓋內外相應毫髮不差只有反已兩字更無別法也

魯齋許氏曰恐害於已者必思所以害人也豈知利人則未有不利於已者也至於推勘公事已得大情適當其法不旁求深入是亦利人之一端也彼俗吏不達此理專以出罪爲心謂之陰徳子曰不然履正奉公嫉惡舉善人臣之道也有違於此則惡者當害之而反利之善者當利之而反害之顯不能逃其刑責幽不能欺於神明顧陰徳何有焉每臨事且勿令人見喜旣令見喜必是偏於一處隨後便有蓋喜悅非久長之理旣不令人喜亦不令人怒便是得中諫諍

程子曰有翦桐之戲則隨事箴規違養生之戒則卽時諫止人臣以忠信善道事其君者須體納約自牖之意必違其所蔽而皆其所明乃能入矣𨿽有所蔽亦有所明未有防然而皆蔽者也古之善諫者必因君心所明而後見約是故訐直彊果者其說多忤溫厚明辯者其說多行愛戚姬將易嫡庶是其所蔽也素重四老人之賢而不能致是其所明也四老人之力孰與夫公卿及天下之心其言之切孰與周昌叔孫通也髙祖不從彼而從此者畱侯不攻其蔽而就其明也趙王太后愛其少子長安君不使爲質於齊是其蔽也愛之欲其富貴久長於齊是其所明也左師觸龍所以導之者亦因其明爾故其受命如響夫教人者亦如此而已

元城劉氏曰嘗讀國語以謂天子聴政使公卿至於列士獻詩瞽獻曲史獻書師箴瞍賦蒙誦百工諫庶人傳語近臣盡規親戚補察瞽史教誨耆艾修之而後王斟酌焉是三代之前上則公卿大夫朝夕得以納忠下則百工庶民猶執藝事以諫故忠言嘉謀日聞於上而天下之情無幽不燭無逺不通所爲必成所舉必當者諫諍之效也後世之士不務獻納於君而多爲自全之謀正論逺猷鮮有入告於是設員置職而責之以諫矣夫進言者日益少而聽言者不加勤此天下之治所以終愧於先王之盛時也

華陽範氏曰人臣諫而不聽則當去位茍不能彊諫而視其君之過舉至於天下咸怨其臣則曰非我不諫君不能用我也始則擇利以處其身終則引謗以歸於君此不忠之大者也國之將興必賞諫臣國之將亡必殺諫臣故諫而受賞者興之祥也諫而被殺者亡之兆也天下如人之一身夫身必气血周流無所壅底而後能存焉諫者使下情得以上通上意得以下達如气血之周流於一身也故言路開則治言路塞則亂治亂者系乎言路而已

五峯胡氏曰事物之情以成則難以毀則易足之行也亦然升髙難就卑易舟之行也亦然沂流難順流易是故雅言難入而淫言易聽正道難從而小道易用伊尹之訓太甲曰有言逆於汝心必求諸道有言遜於汝志必求諸非道蓋本天下事物之情而戒之耳非謂太甲質凡而故吿之以如是也英明之君能以是自戒則徳業日新可以配天矣

朱子曰內自臣工外及甿庶有能開寤聖心指陳闕政者無間疎賤使咸得以自通然後差擇近臣之通明正直者一二人使各引其所知有識敢言之士三數人寓直殿門凡四方之言有來上者悉令省閱舉其盡忠不隠者日以聞於聰聴則夫天人之際將有粲然畢陳於前者然後兼總條貫稱制臨決畫爲科品以次施行問淵源錄折栁事【程伊川在經筵一日講罷未退哲宗忽起憑楹戲折栁枝進曰方春發生無故不可摧折】曰有無不可知但劉公非妄語人而春秋有傳疑之法不應遽削之也且伊川之諫其至誠惻怛防微慮逺旣發乎愛君之誠其涵養善端培植治本又合乎吿君之道皆可以爲後世法而於輔導少主尢所當知至其餘味之無窮則善學者𨿽以自養可也

南軒張氏曰某每登對必先自盟其心曰切不可見上喜便隨順將去恐一時隨順後來收拾不得上嘗曰伏節死義之臣難得某對曰陛下未得所以求之之道上曰何如曰當於犯顏敢諫中求則臨事可以得伏節死義之士矣若平時不能犯顏敢諫他日安能望其伏節死義乎武昭儀稱制長孫無忌欲諫褚遂良曰公國之元舅諫而得罪使上有殺元舅之名不如遂良先諫諫而不從公卻繼之遂諫至於棄笏此非不美也然費了多少气力終亦不成事孰若髙宗初幸尼寺取才人入宮之時大臣一言可去矣大凡事豈可不辧於幾微小處放過卻來大處旋爭無益矣

東萊呂氏曰自古進言於君者必以責難爲恭蓋宴安之適聲色之娯瓌麗之玩畋遊之佚實爲治之大蠧其樂難捨其惑難移忠臣義士乃冒萬死而欲奪其君之所嗜此自古及今所共謂之責難也大凡爲人須識綱目辭气是綱言事是目言事𨿽正辭气不和亦無益自古亂亡之國非無敢言之臣旣殺其身國亦從之政坐此耳諫之道有三難焉曰逺曰疎曰驟逺則勢不接疎則情不通驟則理不究其言之不行也固也彼周設師氏之官淵乎其用意之深乎師氏之官實居虎門之左而詔王以媺者也其勢近其情親其言漸若江海之浸膏澤之潤日加益而不知焉周公之設官三百六十官必掌一事事必寓一意而師氏獨列地官之屬實周公致意之深者想夫成周之隆出入起居同歸於欽發號施令同歸於臧者師氏抑有助焉昔周太史辛甲命百官箴王闕而虞人之箴獨傳竊意師氏之所獻必反復防繹辭順意篤足以爲百代箴規之法然求之於蠧書漆簡之中𨿽斷章片辭邈不可得是可嘆已

西山眞氏曰天下之務至廣也軍國之機至要也𨿽明主聽斷賢相謀議思慮之失亦不能免一失則爲害不細必借忠良之士諫正夫忠良之士論治體補國事乃其志爾能宻有所助則亦志伸而道行豈必彰君過而取髙名哉當君相議事之際使諫官預聞得以闗說或有闗失從而正之天下但覩朝政之得宜不知諫者之何言上下誠通國體豈不美乎況大臣論事以諫官規正於人君之前安有不公之議玆亦制禦大臣使之無過之術爾若以諫官小臣不可預聞國議必眾知闕失方許諫正事或已行而不可救過或已彰而不可言故剛直之臣有激訐不顧以爭之者君從之猶掩其過君或不從則君之過大臣之罪愈大矣君子小人之分義利而已矣君子之心純乎爲義故其得位也將以行其道小人之心純乎爲利故其得位也將以濟其欲二者操術不同故所以道其君者亦異夫爲人君者受諫則明拒諫則昏明則君子得以自盡昏則小人得以爲欺故爲君子者惟恐其君之不受諫爲小人者惟恐其君之不拒諫彼小人者豈以受諫爲不美哉蓋正論勝則邪說不容公道行則私意莫逞故其術不得不出諸此欲諫其君者必先能受人之諫儻在已則知盡言以諫君而於人則不欲盡言以諫我是以善責君而未嘗以善責已也其可乎哉故爲大臣必以羣下有言爲救已之過而不以爲形已之短以爲愛已而不以爲輕已以爲助已而不以爲異已然後可稱宰相之度矣

魯齋許氏曰後世臣子謀於君只說利害有如此以利害相恐動則利害不應時都不信了或者於君前說旱災可畏稅課害人爲害不細後皆無損再有便難說後來𨿽因此壊了天下也說不得唐懿宗爲諫驪山事曰彼叩頭何足信此其驗也人只當言義理可與不可當與不當且如天道福善禍淫有時而差是禍福亦不足信也人只得當於義理而已利害一切不卹也

法令

程子曰三王之法各是一王之法故三代損益文質隨時之宜若孔子所立之法乃通萬世不易之法孔子於他處亦不見說獨答顏回云行夏之時乘殷之輅服周之冕樂則韶舞此是於四代中舉這一个法式其詳細𨿽不可見而孔子但亦言其大法使後人就上修之二千年來亦無一人識者居今之時不安今之法令非義也若論爲治不爲則已如復爲之須於今之法度內處得其當方爲合義若須更攺而後爲則何義之有古之人重攺作變政易法人心始以爲疑者有之矣久而必信乃其攺作之善者也始旣疑之終復不信而能善治者未之有也爲政必立善法俾可以垂久而傳逺若後世變之則末如之何矣

龜山楊氏曰立法要使人易避而難犯至於有犯則必行而無赦此法之所以行也

元城劉氏曰嘗考載籍以推先王之道𨿽禮樂刑政號爲治具而所以行之者特在於命令而已昔之善觀人之國者不視其勢之盛衰而先察其令之弛張未論其政之醇疵而先審其令之繁簡惟其慮之旣熟謀之已臧發之不妄而持以必行則堅如金石信如四時敷天之下莫不傾耳承聴聳動厭服此聖人所恃以鼓舞萬民之術也書曰愼乃出令令出惟行弗惟反易曰渙汗其大號傳曰令重則君尊又曰國之安危在出令凡此皆聖人愼重之意也人君命令𨿽在必行苟處之得其理則執之不可變惟其不合眾望違咈人情闗天下之盛衰系朝廷之輕重所宜擇善何憚攺爲

五峯胡氏曰荀子云有治人無治法竊譬之欲撥亂反之正者如越江湖法則舟也人則操舟者也若舟破楫壊𨿽有若神之技人人知其弗能濟矣故乘大亂之時必變法法不變而能成治功者未之有也法制者道徳之顯爾道徳者法制之隠爾天地之心生生不窮者也必有春秋冬夏之節風霜露之變然後生物之功遂有道徳結於民心而無法制者爲無用無用者亡【劉虞之類】有法制縶於民身而無道徳者爲無體無體者滅【暴秦之類】是故法立制定茍非其人亦不可行也

朱子曰古人立法只是大綱下之人得自爲後世法皆詳宻下之人只是守法法之所在上之人亦進退下之人不得朝廷紀綱尢所當嚴上自人主以下至於百執事各有職業不可相侵蓋君𨿽以制命爲職然必謀之大臣參之給捨使之熟議以求公議之所在然後揚於王庭明出命令而公行之是以朝廷尊嚴命令詳審𨿽有不當天下亦皆曉然知其謬之出於某人而人主不至獨任其責臣下欲議之者亦得以極意盡言而無所憚此古今之常理也

賞罰

程子曰聖人所知宜無不至也聖人所行宜無不盡也然而書稱堯舜不曰刑必當罪賞必當功而曰罪疑惟輕功疑惟重與其殺不辜寧失不經異乎後世刻核之論矣萬物皆只是一个天理已何與焉至如言天討有罪五刑五用哉天命有徳五服五章哉此都只是天理自然當如此人幾時與與則便是私意有善有惡善則理當喜如五服自有一个次第以章顯之惡則理當惡彼自絕於理故五刑五用曷嘗容心喜怒於其間哉舜舉十六相堯豈不知只以他善未著故不自舉舜誅四凶堯豈不察只爲他惡未著那誅得他舉與誅曷嘗有毫髮厠於其間哉只有一个義理義之與比

元城劉氏曰人主所以鼓動天下制馭臣民之柄莫大於賞罰使賞必及於有功罰必加於有罪則四海之內竦然向風而無不心服者矣惟其無功者虛受有罪者幸免遂容僣濫而其將至於無所勸懲然則爲天下者安可不以至公而愼用之乎

華陽範氏曰人君賞一人而天下莫不勸罰一人而天下莫不懼豈其力足以勝億兆之眾哉處之中理而能服其心也用一不肖而四方莫不解體殺一無罪而百姓莫不怨怒豈必人人而害之哉處之不中理而不能服其心也

武夷胡氏曰人主以天下爲度者也所好當遵王道不可以私勞行賞所惡當遵王路不可以私怨用刑其喜怒則當發必中節和气絪緼而育萬物也

呂氏本中曰賞必賞功罰必當罪刻核之論也罪疑惟輕功疑惟重君子長者之心也以君子長者之心爲心則自無刻核之論如君子不盡人之不竭人之忠去其臣也必可使復仕去其妻也必可使復嫁如此等論上下薰蒸則太平之功可立致也芝艸生甘露降醴泉出皆是此等和气薰蒸所生

朱子曰古之欲爲平者必稱其物之大小髙下而爲其施之多寡厚薄然後乃得其平若不問其是非曲直而待之如一則是善者常不得伸而惡者反幸而免以此爲平是乃所以爲大不平也故𨿽堯舜之治旣舉元凱必放共兜此又易象所謂遏惡揚善順天休命者也蓋善者天理之本然惡者人欲之邪妄是以天之爲道旣福善而禍淫又以賞罰之權寄之司牧使之有以補助其禍福之所不及然則爲人君者可不謹執其柄而務有以奉承之哉

性理大全書卷六十八﹤子部﹐儒家類﹐性理大全書﹥

欽定四庫全書

性理大全書卷六十九

治道四

王伯

程子曰得天理之正極人倫之至者堯舜之道也用其私心依仁義之偏者伯者之事也王道如砥本乎人情出乎禮義若履大路而行無復回曲伯者﨑嶇反側於曲徑之中而卒不可與入堯舜之道故誠心而王則王矣假之而伯則伯矣二者其道不同在審其初而已易所謂差若毫釐繆以千里者其初不可不審也故治天下者必先立其志志先立則邪說不能移異端不能惑故力進於道而莫之禦也茍以伯王之心而求王道之成是衒石以爲玉也故仲尼之徒無道桓文之事而曽西恥比管仲者義所不由也況下於伯者乎王道奉若天道動無非天者故稱天王命則天命也討則天討也蓋天道者王道也後世以智力持天下者伯道也

涑水司馬氏曰合天下而君之之謂王王者必立三公二公分天下而治之曰二伯一公處乎內皆王官也周衰二伯之職廢齊桓晉文紏合諸侯以尊天子天子因命之爲侯伯修舊職也伯之語轉而爲覇覇之名自是興

問如管仲之才使孔子得志行乎天下還用之否山楊氏曰管仲髙才自不應廢但綱紀法度不出自他盡有用處曰若不使他自爲或不肯退聼時如何曰如此則聖人廢之不問其才又曰王道本於誠意觀管仲亦有是處但其意別耳如伐楚事責之以包茅不貢其言則是若其意豈爲楚不勤王然後加兵但欲楚尊齊耳尊齊而不尊周管仲亦莫之詰也若實尊周專封之事仲豈宜爲之故孟子曰五伯假之也蓋言其不以誠爲之也又曰自孟子後人不敢小管仲只爲見他不破近世儒者如荊公𨿽知卑管仲其實亦識他未盡況於餘人人若知王良羞與嬖奚比比而得禽獸𨿽若丘陵弗爲之意則管仲自然不足道又曰管仲只爲行詐故與王者別若王者純用公道而已問或謂衞於王室爲近懿公爲狄所滅齊桓公攘戎狄而封之當是時戎狄橫而中國微桓公獨能如此故孔子曰微管仲吾其被髮左祍矣爲其功如此也觀晉室之亂胡羯猖獗於中原當是時只爲無一管仲故顚沛如此然則管仲之功後世信難及也曰若以後世論之其功不可謂不大自王道觀之則不可以爲大也今人只爲見管仲有此故莫敢輕議不知孔孟有爲規模自別見得孔孟作處則管仲自小曰孔孟如何曰必也以天保以上治內以采薇以下治外𨿽有夷狄安得遽至中原乎如小雅盡廢則政事所以自治者俱亡四夷安得而不交侵中國安得而不微方是時縱能救之於已亂𨿽使中國之人不至被髮左祍蓋猶賢乎周衰之列國耳何足道哉如孟子所以敢輕鄙之者蓋以非王道不行故也曰然則孔子何爲深取之曰聖人之於人𨿽有毫末之善必錄之而況於仲乎若使孔子得君如管仲則管仲之事蓋不暇爲矣

問管仲之功孔子與之其曰如其仁何也和靖尹氏曰如似也與其功而不與其仁問何故不與其仁曰只爲大本錯了問如何是大本錯曰且如初相子糾其錯亦大矣問如何是錯曰觀春秋所書莊公九年夏公伐齊納子糾齊小白入於齊九月齊人取子糾殺之可見也管仲功髙豈可補過但只是忍恥能就其功故孔子與其功也其於仁也何有若夫舎王道而行伯道以富國彊兵爲本則更不待論也如責包茅不入昭王不返亦謂假仁以行其伯孟子𨿽說久假而不歸然怎生謂之假並能久而不歸若到得不歸處時則是假之以成功也然桓公尙在五伯中爲盛者也孟子責管仲功烈如此其卑者以其不能行王道以至於仁也孔子謂九合諸侯一正天下以其功也孔孟之意則同舎此皆穿鑿也問孔孟羞稱五伯何也曰七十子之徒皆未必能作得管仲之功然所以羞稱者只爲錯了大本不知學者也學者不可不知此也

五峯胡氏曰三王正名興利者也故其利大而流長五伯假名爭利者也故其利小而流近

豫章羅氏曰王者富民伯者富國富民三代之世是也富國齊晉是也至漢文帝行王者之道欲富民而告戒不嚴民反至於奢武帝行伯者之道欲富國而費用無節國反至於耗

南軒張氏曰學者要須先明王伯之辧而後可論治體王伯之辧莫明於孟子大抵王者之政皆無所爲而爲之伯者則莫非有爲而然也無所爲者天理義之公也有所爲者人欲利之私也考左氏所載齊桓晉文之事其間豈無可喜者要莫非有所爲而然考其迹而其心術之所存固不可掩也

問王伯如何分別潛室陳氏曰司馬溫公無王伯之辧要之源頭至是王伯兩字以其爲天下王故謂之王以其爲方伯故謂之伯以王天下言之謂之王猶伯之爲伯也未見其羙玉碔砆之辧後來制字有不備故伯字有覇字王字只是王字防發爲之然伯字亦無詐力之意故言三王以其王天下也言五伯以其伯諸侯也自其有三王之至公有五伯之智力而後有王伯是非誠僞之分故今之言王伯之分者當以孟子徳行仁力假仁爲正

西山眞氏曰義信禮爲國之本不可一日離古之王者動必由之非有所爲而爲之也子犯之爲晉文公謀必曰示之義示之信示之禮則皆有爲而爲之矣王伯粹駁之異其不以此哉

田賦

或問井田今可行否程子曰豈古可行而今不可行者或謂今人多地少不然譬諸艸木山上著得許多便生許多天地生物常相稱豈有人多地少之理問古者百畝今四十一畝餘若以土地計之所收似不足以供九人之食曰百畝九人固不足通天下計之則亦可家有九人只十六已別受田其餘皆老少也故可供有不足者又有補助之政又有鄕黨賙捄之義故亦可足又嘗與張子厚論井田曰地形不必寛平可以畫方只可用算法折計地畝以授民子厚謂必先正經界經界不正則法終不定地有坳垤不管只觀四標竿中間地𨿽不平饒與民無害就一夫之間所爭亦不多又側峻處田亦不甚羙又經界必湏正南北假使地形有寛狹尖斜經界則不避山河之曲其田則就井田處爲井不能就成處或五七或四三或一夫其實四數則在又或就不成一夫處亦可計百畝之數而授之無不可行者如此則經界隨山隨河皆不害於畫之也茍如此畫定𨿽便使暴君污吏亦數百年壊不得經界之壊亦非專在秦時其來亦逺漸有壊矣又曰井田令取民田使貧富均則願者眾不願者寡正叔言亦未可言民情怨怒正論可不可爾湏使上下都無怨怒方可行

藍田呂氏曰古之取民貢助徹三法而已較數嵗之中以爲常是爲貢一井之地八家八家皆私百畝同治公田百畝是爲助不爲公田俟嵗之成通以十一之法取於百畝是爲徹

山楊氏曰先王爲比閭族黨州鄕以立軍政居則爲力耕之農出則爲敵愾之士蓋當是時天下無不受田之夫故均無貧焉而人知食力而已防惰姦凶不軌之民無所容於其間也

五峯胡氏曰仁心立政之本也均田爲政之先也田裏不均𨿽有仁心而民不被其澤矣井田者聖人均田之要法也防義聫屬姦宄不容少而不散多而不亂農賦旣定軍制亦明矣三王之所以王者以其能制天下之田裏政立仁施𨿽匹夫匹婦一衣一食如觧衣充之如推食食之其於萬物誠有調燮之法以佐贊乾坤化育之功

華陽範氏曰自井田廢而貧富不均後世未有能制民之產使之養生送死而無憾者也立法者未嘗不欲抑富而或益助之不知富者所以能兼並由貧者不能自立也貧者不能自立也貧者賦斂重而力役繁也爲國者必曰財用不足故賦役不可以省盍亦反其本矣昔哀公以年饑用不足問於有若有若曰盍徹乎夫徹非所以裕用然欲百姓與君皆足必徹而後可也後之爲治者三代之治𨿽未能復惟省其力役薄其賦斂務本抑末尙儉去奢占田有限困窮有養使貧者足以自立而富者不得兼之此均天下之本也不然𨿽有法令徒文具而已何益於治哉

問橫渠爲世之病井田難行者以亟奪富人之田爲辭然處之有術期以數年不刑一人而可復不審井議之行於今果何如朱子曰講學時且恁講若欲行之

湏有機防經大亂之後天下無人田盡歸官方可給與民如唐口分世業是從魏晉積亂之極至元魏及北齊後周乘此機方做得荀悅漢紀一叚正說此意甚好若平世誠爲難行

東萊呂氏曰孔子言王道曰道千乘之國敬事而信節用而愛人使民以時孟子言王道湏說百畝之田八口之家及材木不可勝用之類何故湏說許多以此見得春秋時井田尙在戰國時已自大廢故湏要人整頓如史記說決裂阡陌以靜天下之業又以此見得井田亦不易廢

理財

山楊氏曰古之制國用者量入以爲出故以九賦斂之而後以九式均節之使用財無偏重不足之處所謂均節也取之有藝用之有節然後足以服邦國致其用先王所謂理財者亦均節之使當理而已周官泉府之官以市之徵布斂市之不售貨之滯於民用以其價買之物掲而書之以待不時而買者夫物貨之有無民用之贏乏常相因而至也不售者有以斂之蓋將使行者無滯貨非以其賤故買之也不時買者有以待之蓋將使居者無乏用非以其貴故賣之蓋所以阜通貨賄也此商賈所以願藏於王之市而有無贏乏皆濟矣先王所謂理財者非盡籠天下之利而有之也取之以道用之有節各當於義之謂也取之不以其道用之不以其節而不當於義則非理矣故周官以九職任之而後以九賦斂之其取之可謂有道矣九賦之入各有所待如闗市之賦以待王者之膳服邦中之賦以待賔客之類是也邦之大用內府待之邦之小用外府受焉有司不得而侵紊之也冢宰以九式均節之下至工事芻秣之微匪頒好用皆有式焉𨿽人主不得而逾之也所謂惟王及後世子不防特膳服之類而已有不如式𨿽有司不防冢宰得以式論之矣什一天下之中制自堯舜以來未之有攺也取其所當取則利卽義矣故曰國不以利爲利以義爲利則義利初無二致焉

朱子曰古者荒嵗方鑄錢周禮所謂國凶荒札防則市無徵而作布旣可因此以養饑民又可以權物之重輕蓋古人錢闕方鑄錢以益之

節儉

程子曰仁宗一日問折米折防分曰折六分怪其太甚也有防只令折五分次供進偶覺藏府痛曰習使然也卻令如舊又一日思生荔枝有司言已供盡近侍曰有鬻者請買之上曰不可令買來嵗必增上供之數流禍百姓無窮又一日夜中甚饑思燒羊頭近侍乞宣取上曰不可今次取之後必常備日殺三羊暴殄無窮竟夕不食

元城劉氏曰仁宗恭儉出於天性故四十二年如一日也易所謂有始有卒者世以明皇初節儉後奢侈疑相去遼絕此說非也此正是一个見識耳夫錦繡珠玉世之所有也已不好之則不用何至焚之焚之必於前殿是欲人知之此好名之也夫恭儉不出於天性而出於好名好名之心衰則其奢侈必甚此必至之理也故當時識者見其焚珠玉知其必有末年之若仁宗則不然若非大臣問疾則無由見其黃絁被漆唾壺

五峯胡氏曰上侈靡而細民皆衣帛食肉此饑寒之所由生盜賊之所由作也天下如是上不知禁又益甚焉然而不亡者未之有也

朱子曰先聖之言治國而有節用愛人之說蓋國家財用皆出於民如有不節而用度有闕則橫賦暴斂必將有及於民者𨿽有愛人之心而民不被其澤矣是以將愛人者必先節用此不易之理也

東萊呂氏曰古人自奉簡約類非後人所能及如飲食髙下自有制度諸侯無故不殺牛大夫無故不殺羊士無故不殺犬豕此猶是極盛時制度也大抵古人得食肉者至少如食肉之祿冰皆與焉肉食者謀之肉食無墨此言貴者方得肉食也比之後人簡約甚矣

魯齋許氏曰地力之生物有大數人力之生物有大限取之有度用之有節則常足取之無度用之無節則常不足生物之丰歉由天用物之多少由人天地間爲人爲物皆有分限分限之外不可過求亦不得過用殄天物得罪於天

賑卹

元城劉氏曰昔堯有九年之水湯遇七年之旱而國無捐瘠之民者蓋備之有素而已聖王爲國必有九年之蓄故𨿽遇旱漧水溢之災民無菜色今嵗一不登人且狼狽若有司不度事勢拘執故常必俟春夏之交方行祈禱之理民已艱食旋爲賑貸之計所謂大寒而後索衣裘亦無及矣

山楊氏曰先王之時三年耕有一年之積故凶年饑嵗民免於死亡以其豫備故也不知爲政乃欲髠其人而取其資以爲賑饑之術正孟子所謂𨿽得禽獸若丘陵弗爲也

朱子曰夫先王之世使民三年耕者必有一年之蓄故積之三十年則有十年之蓄而民不病於凶饑此可謂萬世之良法矣其次則漢之所謂常平者其法亦未嘗不善也救荒之政蠲除賑貸蓋當汲汲於其始而撫存休養尢在謹之於始終譬如傷寒大病之人方其病時湯劑砭炙固不可以少緩而其旣愈之後飲食起居之間所以將防節宣少失其宜則勞復之證百死一生尢不可以不深畏也自古救荒自有兩說第一是感召和气以致丰穰其次只有儲蓄之計若待他餓時理防更有何防或說救荒賑濟之意固善而取出之數不節不可黃直卿云制度𨿽只是這个制度用之亦在其人如糴米賑饑此固是但非其人則做這事亦將有不及事之患曰然嘗謂爲政者當順五行修五事以安百姓若曰賑濟於凶荒之餘縱饒措置得善所惠者淺終不濟事賑饑無奇防不如講求水利到賑濟時成甚事

象山陸氏曰社倉固爲農之利然年常丰田常熟則是利可久茍非常熟之田一遇歉嵗則有散而無斂來嵗闕種糧時乃無以賑之莫若兼置平糴一倉丰時糴之使無價賤傷農之患闕時糴之以摧富民閉廩騰價之計析所糴爲二每存其一以備歉嵗代社倉之匱實爲長利也

禎異

程子曰陰陽運動有常而無忒凡失其度皆人爲感之也故春秋災異必書漢儒傳其說而不得其理是以所言多矣或問鳯鳥不至河不出圖不知符瑞之事果有之否曰有之國家將興必有禎祥人有喜事气見靣目聖人不貴祥瑞者蓋因災異而修徳則無損因祥瑞而自恃則有害也問五代多祥瑞何也曰亦有此理譬如盛冬時發出一花相似和气致祥乖气致異此常理也然出不以時則是異也如麟是太平和气所生然後世有以麟駕車者卻是怪也譬如水中物生於陸陸中物生於水豈非異乎又問漢文多災異漢宣多祥瑞何也曰且譬如小人多行不義人卻不說至君子未有一事便生議論此是一理也至白者易污此是一理也詩中言幽王大惡爲小惡宣王小惡爲大惡此是一理又問日食有常數何治世少而亂世多豈人事乎曰理防此到極處煞燭理明也天人之際甚微宜更思索曰莫是天數人事看那邊勝否曰似之然未易言也又問魚躍於王舟火復於王室流爲烏有之否曰魚與火則不可知若兆朕之先應亦有之或問東海殺孝婦而旱豈國人寃之所致也曰國人寃固是然一人之意自足以感動天地不可道殺孝婦不能致旱也或曰殺姑而是眾人寃釋否曰固是眾人寃釋然孝婦寃亦釋也其人𨿽亡然寃之之意自在不可道殺姑不能釋婦寃而致也

五峯胡氏曰變異見於天者理極而通數窮而更勢盡而反气滋而息興者將廢成者將敗人君者天命之主所宜盡心也徳動於气吉者成凶者敗大者興小者廢夫豈有心於彼此哉謂之譴告者人君覩是宜以自省也若以天命爲恃遇災不懼肆淫心而出暴政未有不亡者也

朱子曰商中宗時有桑谷並生於朝一莫大拱中宗能用巫咸之言恐懼修徳不敢荒寧而商道復興享國長久至於七十有五年髙宗祭於成湯之廟有飛雉升鼎耳而鳴髙宗能用祖已之言克正厥事不敢荒寧而商用嘉靖享國亦久至於五十有九年古之聖王遇災而懼修徳正事故能變災爲祥其效如此

象山陸氏曰昔之言災異者多矣如劉向董仲舒李尋京房翼奉之徒皆通乎陰陽之理而陳於當時者非一事矣然君子無取焉者爲其著事應之說也孔子書災異於春秋以爲後王戒而君子有取焉者爲其不著事應之故也夫旁引物情曲指事類不能無偶然而合者然一有不合人君將忽焉而不懼孔子於春秋著災異不著事應者實欲人君無所不謹以答天戒而已

西山眞氏曰祥多而恃未必不危異眾而戒未必不安顧人主應之者何如耳

魯齋許氏曰三代而下稱盛治者無若漢之文景然考之當時天象數變如日食地震山崩水潰長星彗星孛星之類未易遽數前此後此凡若是者小則有水旱之應大則有亂亡之應未有徒然而已者獨文景克承天心消弭變異使四十年間海內殷富黎民樂業猗歟偉歟未見其比也秦之苦天下久矣加以椘漢之戰生民糜滅戶不過萬文帝承諸呂變故之餘入繼正統專以養民爲務其憂也不以已之憂爲憂而以天下之憂爲憂其樂也不以已之樂爲樂而以天下之樂爲樂今年下詔勸農桑也恐民生之不遂明年下詔減租稅也慮民用之或乏懇愛如此宜其民心得而和气應也或問天變曰胡氏一說好如父母嗔怒或是子婦有所觸凟而怒亦有父母別生憂惱時爲子者皆當恐懼修省此言殊有理

論兵

程子曰兵以正爲本動眾以毒天下而不以正則民不從而怨敵生亂亡之道也是以聖王重焉東徵西怨義正故也又曰行師之道以號令節制行師無法幸而不敗且勝者時有之矣聖人之所戒也用兵以能聚散爲上兵陣湏先立定家計然後以防騎旋旋量力分外靣與敵人合此便是合內外之道若防騎太逺則卻歸不得至如聼金鼓聲亦不忘卻自家如何如符堅一敗使不可支持無本故也技擊不足以當節制節制不足以當仁義使人人有子弟衛父兄之心則制挺以撻秦楚之兵矣韓信多多益辦分數明而已管轄人亦湏有法徒嚴不濟事今帥千人能使千人依時及節得飯喫只如此者能有防人嘗謂軍中夜驚亞夫堅臥不起不起善矣然猶夜驚何也亦是未盡善善兵者有二萬人未必死彼十萬人亦以未必能勝二萬人古者以少擊眾而取勝者多蓋兵多亦不足恃昔者袁紹以十萬阻官渡而曺操只以萬卒取之王莽百萬之眾而光武昆陽之眾有八千仍有在城中者然則只是數千人取之符堅下淮百萬而謝才二萬人一麾而亂以此觀之兵眾則易老適足以資敵人一敗不支則自相蹂踐至如聞風聲鶴唳皆以爲晉軍之至則是自相殘也譬之一人軀榦極大一人輕防兩人相當則擁腫者遲鈍爲輕防者出入左右之則必困矣餽運之術𨿽自古亦無不煩民不動搖而足者然於古則有兵車其中載糗糧百人破二十五人然古者行兵在中國又不逺敵若是深入逺處則決無省力且如秦運海隅之粟以饋邊率三十鐘而致一石是二百倍以來今日行師一兵行一夫饋只可供七日其餘日必俱乏食也且計之湏三夫而助一兵仍湏十五日便回一日不回則一日乏食以此校之無善術故兵也者古人必不得已而後用者知此耳

山楊氏曰自黃帝立丘乘之法以寓軍政歷世因之未之有攺也至周爲尢詳居則爲比閭族黨州鄕出則爲伍兩軍師之制使之相保相愛刑罰慶賞相及用一律也天子無事嵗三田以供祭祀賔客充君之庖而已其事宜若緩而不切也而王執路鼓親臨之教以坐作進退有不用命者則刑戮隨之其教習之嚴如此故六鄕之兵出則無不勝以其威令素行故也丘井之廢久矣兵農不可以復合而伍兩軍師之制不可不講無事之時使之相保相愛刑罰慶賞相及用矣於有事之際則申之以卒伍之令督之旌旗指揮之節臨難而不相敵見敵而不用命必戮無赦使士卒畏我而不畏敵然後可用若夫伍法不修𨿽有百萬之師如養驕子不可用也傳曰秦之鋭士不可當齊晉之節制齊晉之節制不可以當湯武之仁義某竊謂𨿽有仁義之兵茍無節制亦不可以取勝甘誓曰左不攻於左汝不恭命右不攻於右汝不恭命弗用命則孥戮之牧誓曰不愆於六步七步乃止齊焉不愆於四伐五伐六伐乃止齊焉其節制之嚴蓋如此故聖人著之於經以爲後世法也故諸葛孔明曰有制之兵無能之將不可以敗無制之兵有能之將不可以勝此之謂也韓信用兵在楚漢之間則爲善矣考之五伯自己不及以無節制故也如信之軍修武髙祖卽其臥內奪之印易置諸將信尙未知此與棘門覇上之軍何異但信用兵能以術驅人使自爲戰當時亦無有以節制之兵當之者故信數得以取勝也王者之兵未嘗以術勝人然亦不可以計敗後世惟諸葛亮李靖爲知兵如諸葛亮已死司馬仲逹觀其行營軍壘不覺嘆服而李靖惟以正出奇此爲得法制之意而不務僥幸者也古人未嘗不知兵如周官之法𨿽坐作進退之末莫不有節若平時不學一旦緩急何以應敵如此則學者於行師禦眾戰陣營壘之事不可不講或問今之爲將帥者不必用狙詐固是乃兵官武人之有智略者莫非狙詐之流若無狙詐如何使人曰君子無所往而不以誠但至誠惻怛則人自感動曰至誠惻怛可也然今之置帥朝除暮易若以至誠爲務湏是積久上下相諳其效方見卒然施之未必有補曰誠動於此物應於彼速於影響豈必在久如郭子儀守河陽李光弼代之一號令而金鼓旗幟爲之精明此特其號令各有體耳

華陽範氏曰古之明王天下有不順者必諄諄而告戒之至於再至於三告之不可然後徵之則其民知罪而用兵有辭矣

朱子曰先王之制內有六鄕六遂都鄙之兵外有方伯連帥之兵內外相維緩急相制本彊則精神折衝不彊則招殃致凶兵法以能分合爲變不獨一陣之間有分合天下之兵皆然兵之勝負全在勇怯又曰用兵之要敵勢急則自家當委曲以纒繞之敵勢緩則自家當勁直以衝突之廝殺無巧妙只是死中求生兩軍相拄一邊立得腳住不退卽贏矣湏是死中求生方勝也晝戰聼金皷夜戰看火侯嘗疑夜間不解戰蓋只是設火侯防備敵來刼寨之屬古人屯營其中盡如井形於巷道十字處置火侯如有間諜一處舉火則盡舉更走不得管仲內政士鄕十五乃戰士也所以教之孝悌忠信尊君親上之義夫子曰以不教民戰是謂棄之故𨿽伯者之道亦必如此五代時兵甚驕矣周世宗髙平一戰旣敗卻忽然誅不用命者七十餘人三軍大振遂復合而克之故凡事都要人有志或言古人之兵當如子弟之衛父兄而孫吳之徒必曰與士卒同甘苦而後可是子弟必待父兄施恩而後報也曰巡而拊之三軍之士皆如挾纊此意也少不得陣者定也八陣圖中有奇正前靣𨿽未整猝然遇敵次列便已成正軍矣或問史記所書髙祖垓下之戰季通以爲正合八陣之法曰此亦後人好奇之論大凡有兵湏有陣不成有許多兵馬相戰鬭只衮作一團又只排作一行必湏左右前後部伍行陣各有條理方得今且以數人相撲言之亦湏擺布得所而後相角今人但見史記所書甚詳漢書則略之便以司馬遷爲曉兵法班固爲不曉此皆好奇之論不知班固以爲行陣乃用兵之常故略之從省文爾看古來許多陣法遇徵戰亦未必用得所以張巡用兵未嘗仿古兵法不過使兵識將意將識士情蓋未論臨機應變方略不同只如地圓則湏布圓陣地方則湏布方陣亦豈容槪論也又曰常見老將說大要臨陣又在畨休逓上分一軍爲數替將戰則食第一替人旣飽遣之入陣便食第二替人覺第一替人力將困卽調發第二替人往代第三替人亦如之只管如此更畨則士常飽健而不至困乏問選擇將帥之術曰當無事之時欲識得將湏是具大眼力如蕭何識韓信方得

南軒張氏曰君子於天下之事無所不當究況於兵者世之興廢生民之大本存焉其可忽而不講哉夫兵政之本在於仁義其爲教根乎三綱然至於法度紀律機謀權變其條不可紊其端爲無窮非素考索烏能極其用一有所未極則於酬酢之際其失將有間不容髮者可不畏哉

東萊呂氏曰後世用兵者以爲黃石一書無與比者不知黃石公未出之前三代之兵一舉而無敵於天下兵書何在黃石公有一祕法在人間人自不識三代得天下亦不過此道惟仁一字爾

西山眞氏曰古之用武者不急於治兵而急於擇將將之勇怯兵實系焉故天下無必勝之兵而有不可敗之將昔人未嘗不用民兵也然旣募之後則有紀律焉馬燧之練戍精卒是也方募之始則有差擇焉馬隆之立標防試是也

鶴山魏氏曰余少讀書於十三卦制作之象見所謂門析以待客矢以威天下每嘆風气旣開人情昜動𨿽黃帝堯舜有不容不先事而爲慮者及觀古制之詳莫備於周有井牧之田有伍兩之兵有溝樹之固有郊闗之限有巡鼜之警有壼之守不得已而用民也則鄕遂三邑三等采地以次召發不止則諸侯又不止也則有徧境出之法乃知古人𨿽以禮義亷恥爲域民固國之道然未嘗不設險用師以輔之也

論刑

山楊氏曰文帝之去肉刑其用志固善也夫紂作炮烙之刑其甚至於刳剔孕婦則𨿽秦之用刑不慘於是矣而啇之頑民亦非素教不聞周繼之而廢肉刑也豈武王周公皆忍人哉若文帝之承秦蓋亦務爲厚養而素教之耳不思所以教養之而去肉刑是以圖其末也則王通謂其傷於義恐未爲過論及夫廢之已久而崔鄭之徒乃驟議復之則其不知本末也甚矣或曰特防乃人君威福之權不可無也曰不然古者用刑王三宥之若案法定罪而不敢赦則在有司夫惟有司守法而不移故人主得以養其仁心今也法不應誅而人主必以特防誅之是有司之法不必守而使人主失仁心矣因論特防曰此非先王之道先王只是好生故書曰好生之徳洽於民心爲天子豈應以殺人爲己任孟子曰國人皆曰可殺然後殺之故曰國人殺之也謂國人殺之則殺之者非一人之私意不得已也古者司寇以獄之成告於王王命三公參聴之三公以獄之成告於王三宥然後致刑夫宥之者天子之徳而刑之者有司之公天子以好生爲徳有司以執法爲公則刑不濫矣若罪不當刑而天子必刑之寧免於濫乎然此事其漸有因非獨人主之過使法官得其人則此可去矣舜爲天子若瞽防殺人臯陶得而執之舜猶不能禁也且法者天下之公豈宜徇一人之私意嘗怪張釋之渭橋犯蹕事謂宜罰金文帝怒釋之對曰法者天子所與天下公共也今法如是更重之是法不信於民也此說甚好然而曰方其時使人誅之則己以謂爲後世人主開殺人之端者必此言也夫旣曰法天子與天下公共則得罪者天子必付之有司安得擅殺使當時可使人誅之今𨿽下廷尉越法而誅之亦可也

五峯胡氏曰生刑輕則易犯是教民以無恥也死刑重則難悔是絕民自新之路也死刑生刑輕重不相懸然後民知所避而風化可興矣

豫章羅氏曰朝廷立法不可不嚴有司行法不可不恕不嚴則不足以禁天下之惡不恕則不足以通天下之情漢之張防之唐之徐有功以恕求情者也常衮一切用法四方奏請莫有獲者彼庸人哉天下後世典獄之官當以有功爲法以衮爲戒

朱子曰昔者帝舜以百姓不親五品不避而使契爲司徒之官教以人倫父子有親君臣有義夫婦有別長幼有序朋友有信又慮其教之或不從也則命臯陶作士明五刑以弼五教而期於無刑焉蓋三綱五常天理民彞之大節而治道之本根也故聖人之治爲之教以明之爲之刑以弼之𨿽其所施或先或後或緩或急而其丁寕深切之意未嘗不在乎此也乃若三代王者之制則亦有之曰凡聴五刑之訟必原父子之親立君臣之義以權之蓋必如此然後輕重之序可得而論淺深之量可得而測而所以悉其聰明致其忠愛者亦始得其所施而不悖此先王之義刑義殺所以𨿽或傷民之肌膚殘民之軀命然刑一人而天下之人聳然不敢肆意於爲惡則是乃所以正直輔翼而若其有常之性也後世之論刑者不知出此其陷於申啇之刻薄者旣無足論矣至於鄙儒姑息之論異端報應之說俗吏便文自營之計則又以輕刑爲事然刑愈輕而愈不足以厚民之俗往往反以長其悖逆作亂之心而使獄訟之愈繁則不講乎先王之法之過也以舜命臯陶之辭考之士官所掌惟象流二法而已【鞭撲以下官府學校隨事施行不領於士官事之宜也】其曰惟明克允則或刑或宥亦惟其當而無以加矣又豈一於宥而無刑哉今必曰堯舜之世有宥而無刑則是殺人者不死而傷人者不刑也是聖人之心不忍於元惡大憝而反忍於銜寃抱痛之良民也是所謂怙終賊刑刑故無小者皆爲空言以誤後世也其必不然也亦明矣夫刑𨿽非先王所恃以爲治然以刑弼教禁民爲非則所謂傷肌膚以懲惡者亦旣竭心思而繼之以不忍人之政之一端也今徒流之法旣不足以止穿窬滛放之姦而其過於重者則又有不當死而死如彊贓滿之防者茍采陳羣之議一以宮剕之辟當之則𨿽殘其支體而實全其軀命且絕其爲亂之本而使後無以肆焉豈不仰合先王之意而下適當世之宜哉況君子得志而有爲則養之之術亦必隨力之所至而汲汲焉固不應因循茍且直以不養不教爲當然而熟視其爭奪相殺於前也獄事人命所系尢當盡心近世流俗或於陰徳之

論多以縱出有罪爲能而不思善良之無告此最事不可不戒然哀矜勿喜之心則不可無也今人說輕刑者只見所犯之人爲可憫而不知被傷之人尢可念也如刼盜殺人者人多爲之求生殊不念死者之爲無辜是知爲盜賊計而不爲良民計也若如饑荒竊盜之猶可以情原其輕重大小而處之今人獄事只管理防要從厚不知不問是非善惡只務從厚豈不長姦惠惡大凡事付之無心因其所犯考其實情輕重厚薄付之當然可也若從薄者固不是只云我只要從厚則此病所系亦不輕今之法家惑於罪福報應之說多喜出人罪以求福報夫使無罪者不得直而有罪者得幸免是乃所以爲惡耳何福報之有書曰欽哉欽哉惟刑之卹哉所謂欽卹者欲其詳愼曲直令有罪者不得免而無罪者不得濫刑也今之法官惑於欽卹之說以爲當寛人之罪而出其死故凡罪之當殺者必多爲可出之塗以俟奏裁則率多減等當斬者配當配者徒當徒者杖當杖者笞是乃賣防條貫舞法而受賕者耳何欽卹之有罪之疑者從輕功之疑者從重所謂疑者非法令之所能決則罪從輕而功從重惟此一條爲然耳非謂凡罪皆可以從輕而凡功皆可以從重也

南軒張氏曰治獄所以多不得其平者蓋有數說吏與利爲市固所不論而或矜智巧以爲聰明持姑息以爲恵姦慝上則視大官之趨向而輕重其手下則惑胥吏之浮言而二三其心不盡其情而一以威怵之不原其初而一以法防之如是而不得其平者抑多矣無是數者之患郵罰麗於事而深存哀矜勿喜之意其庶矣乎在上者又當端其一心勿以喜怒好惡一毫先之聴獄之成而審度其中隱於吾心竭忠愛之誠明教化之端以期無訟爲本則非性可以臻政平訟理之效而收輯人心感召和气其於邦本所助豈淺也哉

象山陸氏曰獄訟惟得情爲難唐虞之朝惟臯陶見道甚明羣聖所宗舜乃使之爲士周書亦曰司宼蘓公式敬爾由獄賁象亦曰君子以明庶政無敢折獄賁乃山下有火火爲至明然猶言無敢折獄此事正是學者用工處噬嗑離在上則曰利用獄丰離在下則曰折獄致刑蓋貴其明也夫五刑五用古人豈樂施此於人哉天討有罪不得不然耳是故大舜有四裔之罰孔子有兩觀之誅善觀大舜孔子寛仁之實者於四裔兩觀之間而見之矣近時之言寛仁者則異於是蓋不究夫寛仁之實而徒欲爲容姦廋慝之地殆所謂以不禁姦邪爲寛大縱釋有罪爲不苛者也罪疑惟輕罪而有疑固疑惟輕與其殺不辜寕失不經謂罪疑者也使其不輕甚明而不疑則天討所不容釋豈可失也宥過無大刑固無小使在趨走使令之間簿書期防之際偶有過誤宥之可也若其貪黷姦宄出於其心而至於傷民蠧國則何以宥爲於其所不可失而失之於其所不可宥而宥之則爲傷善爲長惡爲悖理爲不順天殆非先王之政也

夷狄

或問蠻狄猾夏處之若何而後宜程子曰諸侯方伯明大義以攘卻之義也其餘列國謹固封疆可也若與之和好以茍免侵則亂華之道也是故春秋謹華夷之辧

元城劉氏曰中國與夷狄爲鄰正如富人與貧人爲鄰居待之以禮結之以恩髙其墻垣威以刑法待之以禮則國家每有使命往來有立定條貫禮數束縛之也結之以恩則嵗時嘗以遺余之物厭飽之也髙其墻垣則平日講和而不失邊備也威以刑法待其先犯邊然後當用兵也

山楊氏曰邊事之興多出於饕功幸利之人黷武玩防不以朝廷大計爲念視生靈荼毒若非己事恬不以爲戚夫蠻獠猖獗自古然也緩之則豺噬豨勇干紀而不受命急之則鳥驚魚散依限以自匿蓋其常態也不務撫馴之使恩威兩行乃欲幸其有事艸薙而獸狝之以求有功一有失律則敗衂不支上貽朝廷憂此邊吏之大也觀戰國用兵中原之戰也若今之用兵禦夷狄耳力可以戰則戰勢利於守則守來則拒之去則勿追則邊鄙自然無事蓋夷狄之戰與中原之戰異夷狄難與較曲直是非惟恃力耳但以禽獸待之可也以禽獸待之如前所爲是矣

五峯胡氏曰中原無中原之道然後夷狄入中原也中原復行中原之道則夷狄歸其地矣制井田所以制國也制侯國所以制王畿也王畿安彊萬國親附所以保衛中原禁禦四夷也先王建萬國親諸侯髙城深池徧天下四夷𨿽虎猛狼貪安得肆其欲而逞其志乎此三王爲後世慮禦四夷之上防也王公設險以守其國孔子之所以書於習坎之彖也城郭溝池以爲固孔子之所以答言偃之問也

朱子曰益之戒舜曰儆戒無虞罔失法度罔防於逸罔淫於樂任賢勿貳去邪勿疑而終之曰無怠無荒四夷來王周之文武亦以天保以上治內采薇以下治外始於憂勤終於逸樂其後中微小雅盡廢四夷交侵中國衰削宣王承之側身修行任賢使能內修政事外攘夷狄而周道粲然復興某嘗以是觀之然後知古先聖王所以制禦夷狄之道其本不在乎威彊而在乎徳業其備不在乎邊境而在乎朝廷其具不在乎兵食而在乎紀綱蓋決然矣

西山眞氏曰爲國者當示人以難犯之意不可示人以昜窺之形昔春秋時晉師入齊齊使國佐求盟於晉其勢亟矣一聞齊之封內盡東其畝之言𨿽僨軍之餘不肯茍從以紓一旦之禍蓋敵國之相與有以折其謀則爲和也昜有以啟其嫚則爲和也難況戎狄狼變詐百端又非可以中國常理待之乎中國有道夷狄𨿽盛不足憂內治未修夷狄𨿽微有足畏蓋昔者五胡之紛擾與單於爭立之事同而拓拔氏之東西與匈奴之分南北亦無以異然宣帝因呼韓之朝而益彊其國劉石符姚之變晉迄不能以成寸功光武因南單於之歸拓地千里而侯景內附適以兆蕭梁之釁所遇略同而成敗以異者豈固有幸不幸哉蓋光武之政修而晉梁之政失也

魯齋許氏曰天下事當是兩件相勝負從古至今如此大抵只是陰陽剛柔相勝前人謂如兩人角力相拒彼勝則此負此勝則彼負但勝者不能止於其分必過其分然後止負者必極甚然後復各不得其分所以相報復到今不已如中國與夷狄中國勝窮兵四逹臣伏戎夷夷狄勝必潰裂中原極其慘酷如此報復何時能已三代盛時分別中夏夷狄君子小人各安其分所以大治後世不能及也且如周成康漢文景世所謂大治者然土宇廣狹可見彼四君者未嘗事逺略也治吾所當治者而已不取其勝夷狄也故亦不至爲夷狄所敗

性理大全書卷六十九﹤子部﹐儒家類﹐性理大全書﹥

欽定四庫全書

性理大全書卷七十

詩

古選

乾坤吟

邵子

用九見羣龍首能出庻物用六利永貞因幹以爲利四象以九成遂爲三十六四象以六成遂成二十四如何九與六能盡人間事

皇極經世一元吟

天地如蓋軫覆載何髙極日月如磨蟻往來無休息上下之歳年其數難窺測且以一元言其理尙可識一十有二萬九千餘六百中間三千年迄今之陳迹治亂與廢興著見於方防吾能一貫之皆如身所歷

觀物詩

地以靜而方天以動而圓旣正方圓體還明動靜權靜久必成潤動極遂成然潤則水體具然則火用全水體以器受火用以薪傳體在天地後用起天地先【熊氏剛大曰此用字妙用之用如所謂沖漠無朕萬象森然已具也此篇論陰陽動靜之理】

偶得吟

日爲萬象精人爲萬物靈萬象與萬物由天然後生言由人而信月由日而明由人與由日何嘗不太平

心安吟

心安身自安身安空自寛心與身俱安何事能相干誰謂一身小其安若泰山誰謂一室小寛如天地間

答人書意

仲尼言正性子輿言踐形二者能自得殆不爲虛生所交若以道所感若以誠𨿽三軍在前而莫得之淩

此日不再得示學者

龜山楊氏

此日不再得頺波注扶桑【熊氏剛大曰此言光陰之易過也】蹮蹮黃小羣【唐食貨志云人始生爲黃四嵗爲小】毛髮忽已蒼願言媚學子共惜此日光術業貴及時勉之在靑陽行矣愼所之戒哉畏迷方舜跖善利間所差亦毫芒富貴如浮雲茍得非所臧貧賤豈吾羞逐物乃自戕胼胝奏艱食一瓢甘糟糠所逄義適然未殊行與藏【熊氏剛大曰道行則爲禹不行則爲顏所異者時不異者理】斯人已云沒簡編有遺芳晞顏亦顏徒要在用心剛譬猶千里馬駕言勿彷徨驅馬日云逺誰謂阻且長末流學多岐倚門誦韓荘出入四寸間雕鐫事辭章學成欲何用奔趨利名塲挾防博簺遊異趣均亡羊【熊氏剛大曰挾簡防以讀書志在圖名之人與博奕爲事以圖利之人其志趣𨿽不同均爲失其所守言臧谷二人牧羊臧貪書谷貪博俱亡其羊】我懶心意衰撫事多遺忘念子方妙齡壯圖宜自彊至寶在髙深不憚勤梯航【熊氏剛大曰天理髙深湏彊力以求之也】芒芒定何求所得安能常萬物偹吾身求得舎卽亡雞犬猶知尋自棄良可傷欲爲君子儒勿謂予言狂【熊氏剛大曰此篇論爲學當在少年能擇向方】

送元晦

南軒張氏

君侯起南服豪气蓋九州頃登文石陛忠言動宸旒坐令聲利塲縮頸仍包羞卻來臥衡門無愧自日休盡收湖海气仰希洙泗遊不逺闗山阻爲我再月畱遺經得防繹心事兩綢繆超然防太極眼防無全牛惟玆斷金友出處寧殊謀南山對牀語匪爲林壑幽白雲正在望歸風颼颼朝來出別語已抱離索憂妙質貴彊矯精微更窮搜毫釐有不察體用豈周流驅車萬里道中途可停輈勉哉共無斁邈矣追前修【熊氏剛大曰此篇述朋友相得之情】

感興二十首

朱子

昆侖大無外磅礡下深廣陰陽無停機寒暑互來往皇羲古聖神妙契一俯仰不待窺馬圖人文已宣朗渾然一理貫昭晰非象罔珍重無極翁爲我重指掌【熊氏剛大曰此篇論天地陰陽寒署運行之气有理融貫其間以爲之王】

吾觀陰陽化升降八紘中前瞻旣無始後際那有終至理諒斯存萬世與今同誰言混沌死幻語驚盲聾【熊氏剛大曰此篇論陰陽一太極】

人心妙不測出入乘气機凝冰亦焦火淵淪復天飛至人秉元化動靜體無違珠藏澤自媚玊韞山含輝神光燭九垓思徹萬微塵編今寥落嘆息將安歸【熊氏剛大曰此篇論人心出入之機】

靜觀靈防妙萬化從此出云胡自蕪穢反受眾形役厚味分朶頥【熊氏剛大曰朶垂貎頥口旁也言欲食】妍姿坐傾國崩奔不自悟馳騖靡終日君看穆天子萬里窮轍迹不有祈招詩徐方禦宸極【熊氏剛大曰此篇論人心防溺之過所舉穆天子之事特借此以諭人心之馳騖流蕩若不知止則心失主宰而物欲反據而爲之主矣此六經之比也】

涇舟膠楚澤【熊氏剛大曰此言周室衰替之由蓋由昭王無道南遊於楚濟漢船人惡之卽涇水之舟膠合以進至中流而膠液遂沈沒於楚江焉】周綱己陵夷況復王風降故宮黍離離聖作春秋哀傷實在玆祥麟一以踣反袂空漣洏漂淪又百年僣侯荷爵珪王章久矣喪何復嗟嘆爲馬公述孔業托始有餘悲拳拳信忠厚無乃迷先機【熊氏剛大曰此篇論周室君臣之失】

東京失其禦刑臣弄天綱西園植姦穢五族沈忠良靑靑千里艸乘時起陸梁當途轉凶悖炎精遂無光桓桓左將軍仗鉞西南彊伏龍一奮躍鳯雛亦飛翔祀漢配彼天出師驚四方天意竟莫回王圖不偏昌晉史自帝魏後賢盍更張世無魯連子千載徒悲傷【熊氏剛大曰此萹論漢室君臣之失秉史筆者不能黜魏而尊蜀】

晉陽啟唐王明紹巢封垂統己如此繼體宜昏風塵聚瀆天倫牝晨司禍凶乾綱一以墜天樞復崇崇淫毒穢宸極虐熖燔蒼穹向非狄張徒誰辦取日功云何歐陽子秉筆迷至公唐經亂周紀凡例孰豈容侃侃範太史受說伊川翁春秋二三策萬古開羣防【熊氏剛大曰此萹論唐室君臣之失秉史筆者不能黜武后而尊唐】

朱光徧炎宇防陰眇重淵寒威閉九野陽徳昭窮泉文明昧謹獨昏迷有開先幾防諒難忽善端本綿綿掩身事齋戒及此防未然閉闗息商旅絕彼柔道牽【熊氏剛大曰此萹論姤乃陰之始復乃陽之始】

防月墜西嶺爛然眾星光明河斜未落斗柄復昂感此南北極樞軸遙相當太一有常居仰瞻獨煌煌中天照萬國三宸環侍旁人心要如此寂感無邊方【熊氏剛大曰此萹論天之北極則人心之太極】

放勲始欽明南面亦恭已大哉精一傳萬世立人紀猗歟嘆日躋穆穆歌敬止戒獒光武烈待旦起周禮恭惟千載心秋月照寒水魯叟何常師刪述存聖軌【熊氏剛大曰此萹言堯舜禹湯文武周公傳心之法在乎敬】

吾聞庖羲氏爰初辟乾坤干行配天徳坤布恊地文仰觀渾周一息萬里奔俯察方儀靜頺然千古存悟彼立象意契此入徳門勤行當不息敬守思彌惇【熊氏剛大曰此萹論易首乾坤庖羲畫此以示後世君子當體乾坤以進徳】

大易圖像隠詩書簡編訛禮樂矧交喪春秋魚魯多瑤琴空寶匣弦絕將如何興言理餘韻龍門有遺歌【熊氏剛大曰此萹論六經散失已久千載之下惟有程伊川能繼孔子六經之絕學】

顏生躬四勿防子日三省中庸首謹獨衣錦思尙防偉哉鄒孟氏雄辧極馳騁操存一言要爲爾挈裘領丹靑著明訓今古垂煥炳何事千載余無人踐斯境【熊氏剛大曰此萹論顏曾思孟傳孔子之道亦惟能潛其心又重嘆後人之不能】

元亨播羣品利貞固靈根非誠諒無有五性實斯存世人逞私見鑿智道彌昏未若林居子幽探萬化原【熊氏剛大曰此篇言異端詞章之學害道妨教故先發此以明吾道之本原也】

飄飄學仙侶遺世在雲間盜啟命祕竊當生死闗金鼎蟠龍虎三年飬神丹刀圭一入口白日生羽翰我欲往從之脫屣諒非難但恐逆天理倫生詎能安【熊氏剛大曰此萹論仙學之失】

西方論緣業卑卑諭羣愚流傳世代久梯接淩空虛顧瞻指心性名言超有無防徑一以開靡然世爭趨號空不踐實躓彼荊榛塗誰哉繼三聖爲我焚其書【熊氏剛大曰此篇論佛學之非】

聖人司教化黌序育羣材因心有明訓善端得深培天序旣昭陳人文亦褰開云何百代下學絕教養乖羣居競葩藻爭先冠倫魁淳風久淪喪擾擾胡爲哉【熊氏剛大曰此萹論大學之教蓋道者文之本文者道之末古人當於本者加意故設學教育惟以天理人倫爲重文藝之間特餘力遊意云耳後世於末者用工故設學教育惟以文詞葩藻爲尙天理人倫曾不講明此朱子所以深嘆也】

童防貴養正遜弟乃其方雞鳴咸盥櫛問訊謹暄涼奉水勤播灑擁篲周室堂進趨極防恭退息常端荘劬書劇嗜炙見惡逾探湯庸言戒麤誕時行必安詳聖途𨿽云逺發軔且勿忙十五志於學及時起髙翔【熊氏剛大曰此萹論小學之教】

哀哉牛山木斧斤日相尋豈無萌蘗生牛羊復來侵恭惟皇上帝降此仁義心物欲互攻奪孤根孰能任反躬艮其背肅容正冠襟保養方自此何年秀穹林【熊氏剛大曰此萹借牛山之木形容仁義之心所當保養】

天幽且黙仲尼欲無言動植各生遂徳容自淸溫彼哉誇毗子呫囁徒啾喧但騁言辭好豈知神鑑昏曰予昧前訓坐此枝葉繁發憤永刋落奇功收一原【熊氏剛大曰此萹論天道不言聖人無言後世多言之獘】

酬南軒

昔我抱冰炭從君識乾坤始知太極蘊要眇難名論謂有寧有迹謂無復何存惟應酬酢處特達見本根萬化自此流千聖同玆源曠然逺莫禦愓若初不煩云何學力微未勝物欲昏涓涓始欲達已被黃流吞豈知一寸膠救此千丈渾勉哉共無斁此語期相惇【熊氏剛大曰此篇論太極之理萬化自出】

觀物二首

魯齋許氏

物產天地間精粗據両偏両偏互倚伏一气常周旋善善不可緩安安貴能遷人心諭此意自當心幹幹事物形𨿽同中間勢各異推遷無寧期倐忽防易位智者識防微安焉處平昜人生貴無私莫使聞見累

律

復卦詩

邵子

冬至子之半天心無攺移一陽方動處萬物未生時酒味方淡大音聲正希此言如不信更請問庖犧【熊氏剛大曰此萹論陰剝於坤陽萌於復坤復中間爲無極天之心尙未變動】

天道吟

天道不難知人情未易窺𨿽聞言語處更看作爲時隠幾功夫大揮戈事業卑春秋賴乘興出用小車兒

爲善吟

人之爲善事善事義當爲金石猶能動鬼神其可欺事須安義命言必道肝脾莫問身之外人知與不知

閒吟

忽忽閒拈筆時時樂性靈何嘗無對景未始便忘情句會飄然得詩因偶爾成天機難狀處一防自分明

觀物

萬物偹吾身身貧道未貧觀時見物理主敬得天眞心爽星辰夜情忻艸木春自憐斲喪後能作太平人

仁術

在昔賢君子存心毎欲仁求端從有術及物豈無因惻隠求何自虛明覺處眞擴充從此念福澤徧斯民入井愴惶際牽牛觳觫辰向來看楚越今日偹吾身

聞善決江河

大舜深山日靈襟保太和一言分善利萬里決江河可欲非由外惟聰不在他勇如爭赴壑進豈待盈科學海功難並防川患益多何人親祖述耳順肯同波

秋日

程子

閒來無事不從容睡覺東窻日已紅萬物靜觀皆自得四時佳興與人同道通天地有形外思入風雲變態中富貴不淫貧賤樂男兒到此是豪雄【熊氏剛大曰此萹形容心體廣大超乎天地萬物之上外物不足爲累】

和堯夫打乖吟

打乖非是要安身道大方能混世塵陋巷一生顏氏樂淸風千古伯夷貧客求墨妙多攜捲天爲詩豪剩借春盡把笑談親俗子徳言猶足畏鄕人【熊氏剛大曰此萹形容堯夫居貧樂道𨿽混處塵俗而至徳之容自使人畏】

和堯夫首尾吟

先生非是愛吟詩爲要形容至樂時醉裏乾坤都寓物閒來風月更輸誰死生有命人何與消長隨時我不悲直到希夷無事處先生非是愛吟詩

龍門道中

邵子

物理人情自可明何嘗慼慼向平生捲舒在我有成算用舎隨時無定名滿目雲山俱是樂一毫榮辱不湏驚侯門見說深如海三十年前掉臂行【熊氏剛大曰此篇言觀物逹理泰然自處是非榮辱不足爲吾累】

天意

天意無他只自然自然之外更無天不欺誰怕居暗室絕利湏求在一源未喫力時猶有說到收功處更何言【熊氏剛大曰此乃無聲無臭防意】聖人能事人難繼無價明珠止在淵【熊氏剛大曰此篇言天道自然人當絕利欲之心以求造聖人之極致】

極論

下有黃泉上有天人人許住百來年還知虛過死萬徧卻似不曾生一般要識明珠湏巨海如求良玊必名山【熊氏剛大曰此言欲求眾理當求之此心】先能了盡世間事【熊氏剛大曰此卽三綱五常四端萬善也】然後方言出世間【熊氏剛大曰此篇言人生天地間只有百年必湏反己以求至貴而爲出人之事】

觀易

一物其來有一身一身還有一干坤能知萬物偹於我肯把三才別立根天向一中分造化【熊氏剛大曰一卽太極】人於心上起經綸【熊氏剛大曰一與心卽上文所謂立根也】天人焉有兩般義道不虛行只在人【熊氏剛大曰此篇言天以一爲太極人以心爲太極天人之理則一當充而廣之】

觀物

耳目聰明男子身洪鈞賦予不爲貧湏探月屈方知物未躡天根豈識人乾遇巽時爲月屈地逄雷處見天根天根月屈閒來往三十六宮都是春【熊氏剛大曰三十六宮乾一兌二則三宮也離三震四合三與四則爲七則以三乘七十宮也巽五坎六合五與六爲十一以十乘十一則二十一宮也艮七坤八合七與八則十五以二十一乘十五則三十六宮也三十六宮此就先天八卦圖看以八卦圓圖言之乾三畫坤六畫則數九也震坎艮各五畫則數十五也巽離兌各四畫則數十二也合之爲三十六此篇言垢復陰陽及八卦之數】

首尾吟三首

堯夫非是愛吟詩詩是堯夫可愛時寶鑑造形難隠髮鸞刀迎刃豈容絲風埃若不來侵路塵土何由上得衣欲論誠明是難事堯夫非是愛吟詩【熊氏剛大曰此篇借物形容本體淸明纎毫人欲不能惑】

堯夫非是愛吟詩詩是堯夫不彊時事到彊爲湏渉迹人能知止是先機靣前自有好田地天下豈無平路岐省力事多人不做堯夫非是愛吟詩【熊氏剛大曰此篇言凡事不可彊爲當知所止況吾身自有寛平田地天下亦有平坦路岐正不消如此】

堯夫非是愛吟詩詩是堯夫喜老時明著衣冠爲士子髙談仁義作男兒敢於世上明眼肯向人間浪皺眉六十七年無事客堯夫非是愛吟詩【熊氏剛大曰此篇言其平生修身窮理所見髙所處泰不爲物欲昏撓】

先天吟示邢和叔

一片先天號太虛當其無事見眞腴胸中羙物肯自衒天下英才敢厚誣理順是言皆可放義安何地不能居直從宇泰收功後始信人間有丈夫

仁者吟

仁者難逄思有常平居愼勿恃無傷爭先徑路機闗惡近後語言滋味長爽口物多湏作疾快心事過必爲殃與其病後能求藥不若病前能自防

安樂窩中自貽

物如善得終爲羙事到巧圖安有公不作風波於世上自無冰炭到胸中災殃秋葉霜前墜冨貴春花後紅造化分明人莫防枯榮消得防何功

次十掌書落成白鹿佳句

朱子

重營舊館喜初成要共羣賢聼鹿鳴三爵何妨奠蘋藻一編詎敢議明誠深源定自閒中得妙用元從樂處生莫問無窮庵外事此心聊與此山盟

白鹿講防次卜丈韻

宮墻蕪沒防經年秖有寒煙鎖澗泉結屋幸容追舊觀題名未許續遺編靑雲白石聊同趣霽月風光更別傳珍重个中無限樂諸郎莫苦羨騰騫

蒼蒼吟寄答曹州李審言龍圖

邵子

一般顏色正蒼蒼今古人曾望斷膓日月往來無以異陽舒陰慘不相妨迅雷震後山川裂甘露零時艸木香幽暗巖崖生鬼魅淸平郊野見鸞凰千花爛爲三春萬木凋因一夜霜此意分明難理防直湏賢者入消詳

絕句

書舂陵門扉

周子

有風還自掩無事晝常闗開闔從方便乾坤在此間

月到梧桐上吟

邵子

月到梧桐上風來楊柳邊院深人復靜此景共誰言【熊氏剛大曰此篇借物形容聖人淸溫之徳蓋月到梧桐天光瑩也風來楊柳天气溫也必聖人徳性昭融方足語此故末復云此景共誰言厥有防哉】

淸夜吟

月到天心處風來水面時一般淸意味料得少人知【熊氏剛大曰此篇借物形容聖人本體淸明人欲淨盡蓋月到天心則云翳盡掃風來水面則波濤不興此正人欲淨盡天理流行時也】

安分吟

安分身無辱知機心自閒𨿽居人世上卻是出人間【熊氏剛大曰此篇論安分知機乃是出人之事】

天聼吟

天聼寂無音蒼蒼何處尋非髙亦非逺都只在人心【熊氏剛大曰此篇論上天之道只是人心之理】

感事吟

芝蘭種不榮荊棘剪不去二者無柰何徘徊歳將暮【熊氏剛大曰此篇言善根難培惡習難克因循荏苒老捋至矣堯夫詠此以警後學也】

至靈吟

至靈之謂人至貴之謂君明則有日月幽則有鬼神

人鬼吟

旣不能事人又焉能事鬼人鬼𨿽不同其理何嘗異

仁聖吟

盡道之謂聖如天之謂仁如何仁與聖天下莫敢倫

心耳吟

意亦心所至言湏耳所聞誰雲天地外別有好乾坤

偶成

程子

雲淡輕風近午天【熊氏剛大曰此篇陽明勝陰濁消之時也】傍花隨柳過前川【熊氏剛大曰取其生意春融與己一也】時人不識予心樂將來偸閒學少年【熊氏剛大曰此篇借物形容陽勝陰消生意春融】

謝王佺寄丹

至誠通聖藥通靈逺寄衰翁濟病身我亦有丹君信否【熊氏剛大曰此指儒道言也】用時還解壽斯民【熊氏剛大曰此篇言丹藥之丹不如吾道之丹能壽一也】

酬韓資政湖上獨酌見贈

對花酌酒公能樂飯糗藜我自貧若語至誠無內外卻因分別更迷眞

恍惚吟

邵子

恍惚陰陽初變化氤氳天地乍回旋中間些子好光景安得功夫入語言

誠明吟

孔子生知非假習孟軻先覺亦湏修誠明本屬吾家事自是今人好外求

暮春吟

林下居常睡起遲那堪車馬近來稀春深晝永簾垂地【熊氏剛大曰此可見其靜定气象】庭院無風花自飛【熊氏剛大曰此可見其天理行流從容灑落气象】

芭蕉

芭蕉心盡展新枝【熊氏剛大曰猶人之爲學已有新益矣】新捲新心暗已隨【熊氏剛大曰猶人心之義理無窮方其得新益之時又有新益存於其間也】願學新心養新徳旋隨新葉起新知【熊氏剛大曰此篇借物形容人心生生之理無窮細玩此四句上兩句是狀物下兩句是體物新心養新徳尊徳性功夫也新葉起新知道問學功夫也橫渠先生觀物性之生生不窮以明義理之源源無盡學者當深味之毋徒以詩句觀也】

和陳中了齋自警五首

山楊氏

畫前有易方知易歷上求恐未白首紛如成底事蠧魚徒自老靑編

八荒同宇混車書一視那知更有渠憑軾自應由砥道徑蹊無處問歸愚

行藏湏信執中難時措應容道屢遷一目全牛無肯綮驍然投刃用方安

聖門事業學湏彊俚耳從來笑折楊詭遇得禽非我事但知無有是吾鄊

盈科日進防時休到海方能止眾流只恐達多狂未歇坐馳還愛鏡中頭

水口行舟

昨夜扁舟一蓑滿江風浪夜如何今朝試掲孤蓬看依舊靑山綠樹多【熊氏剛大曰此篇形容人欲之波自在泛溢天理常常昭著】

詠開

昨夜土墻當面立今朝竹牖向陽此心若道無通塞明暗如何有去來【熊氏剛大曰此篇詠塞者旣去明者自來】

克己

寶鑑當年照膽寒向來埋沒太無端秖今垢盡明全見還得當年寶鑑看

觀書有感二首

半畆方塘一鑑開天光云影共徘徊問渠那得淸如許爲有源頭活水來

昨夜江邊春水生衝巨艦一毛輕向來枉費推移力此日中流自在行

公濟和詩見閔耽書勉以教外之樂以詩請問二首

至理無言絕淺深塵塵剎剎不相侵如雲教外傳眞的卻是瞿曇有兩心

未必瞿曇有兩心莫將此意擾儒林欲知陋巷憂時樂只向韋編絕處尋

石子重兄示詩畱別次韻爲謝三首

此道知君著意深不嫌枯淡苦難禁更湏涵養鑽研力彊矯無忘此日心

克己功夫日用間知君此意久晞顏摛文妄意輸朋益何以書紳有訂頑

喜見薫成百里春更慚謙誨極諄諄願言勉盡精防蘊風俗期君使再淳

送林熈之二首

仁體難明君所疑欲求直截轉支離聖言妙蘊無窮意涵泳從容只自知

天理生生本不窮要從知覺驗流通若知體用元無間始笑前來說異同

春日

勝日尋芳泗水濱無邊光景一時新等閒識得東風靣萬紫千紅總是春

春日偶成

聞道西園春色深急穿芒屩去登臨千葩萬蕋爭紅紫誰識乾坤造化心

敬義堂

髙臺巨牓意何如住此知非小丈夫浩气擴充無內外肯誇心月夜同孤

答袁機仲論啟防

忽然半夜一聲雷萬古千門次第開若識無心含有象許君親見伏羲來

易二首

立卦生爻事有因兩儀四象已前陳湏知三絕韋編者不是尋行數墨人

心𨿽出重爻後著眼何妨未畫前識得兩儀根太極此時方好絕韋編

文

贊

原象贊

朱子

太一肇判陰降陽升陽一以施陰兩而承惟皇昊羲仰觀俯察奇耦旣陳兩儀斯設旣幹乃支一各生兩陰陽交錯以立四象奇加以奇曰陽之陽奇而加耦陰陽以章耦而加奇陰內陽外耦復加耦陰與陰防兩一旣分一復生兩三才在目八卦指掌奇奇而奇初一曰幹奇奇而耦兌次二焉奇耦而奇次三曰離奇耦而耦四震以隨耦奇而奇巽居次五耦奇而耦坎六斯睹耦耦而奇艮居次七耦耦而耦八坤以畢初畫爲儀中畫爲象上畫成卦人文斯朗因而重之一貞八悔六十四卦由內逹外交易爲體往此來彼變易爲用時靜而動降帝而王傳夏曆商有占無文民用弗彰文王系彖用公系爻視此八卦二純六交乃幹斯父乃坤斯母震坎艮男巽離兌女離南坎北震東兌西乾坤艮巽位以四維建官立師命曰周易孔聖傳之是爲十翼遭秦弗燼及宋而明邵傳羲畫程演周經象陳數列言盡理得彌億萬年永著常式

述防贊

昔在上古世質民淳是非莫判利害不分風气旣開乃生聖人聰明睿知出類超羣仰觀俯察始畫奇耦教之卜筮以斷可否作爲君師開鑿戶牖民用不迷以有常守降及中古世變風移淳澆質喪民僞日滋穆穆文王身防大難安土樂天惟世之患乃本卦義系此彖辭爰及周公六爻是資因事設教丁寧詳密必中必正乃亨乃吉語子惟孝語臣則忠鉤深闡微如日之中爰曁末流淫於術數僂句成欺黃裳亦誤大哉孔子晚好是書韋編旣絕八索以袪乃作彖象十翼之篇専用義理發揮經言居省象辭動察變占存亡進退陟降飛曰毫曰釐匪差匪謬假我數年庶無大咎恭惟三古四聖一心垂象炳明千載是臨惟是學者不本其初文辭象數或肆或拘嗟予小子旣微且陋鑽仰沒身奚測奚究匪警滋荒匪識滋陋維用存疑敢曰垂後

明筮贊

倚數之元參天兩地衍而極之五十乃偹是曰大衍虛一無爲其爲用者四十九蓍信手平分置右於幾取右一蓍掛左小指乃以右手揲左之策四四之餘歸之於扐初扐左手旡名指間右防左揲將指是安再扐之奇通掛之算不五則九是謂一變置此掛扐再用存防分掛揲歸復凖前式三亦如之奇皆四八三變旣備數斯可察數之可察其辧伊何四五爲少八九爲多三少爲九是曰老陽三多爲六老陰是當一少兩多少陽之七孰八少陰少兩多一旣得初爻復合前蓍四十有九如前之爲三變一爻通十八變六爻揮發卦體可見老極而變少守其常六爻皆守彖辭是當變視其爻兩兼首尾變及三爻占兩卦體或四或五視彼所存四二五一二分一専皆變而化新成舊毀消息盈虛舎此視彼幹占用九坤占用六泰匪人姤喜來復

稽類贊

八卦之象說卦已全考之於經其用弗專彖以情言象以像告惟是之求斯得其要幹健天行坤順地從震動爲雷巽入木風坎險水泉亦云亦離麗文明電日而火艮止爲山兌說爲澤以是舉之其要斯得凡卦六虛奇耦殊位奇陽耦陰各以其類得位爲正二五爲中二臣五君初始上終貞悔體分爻以位應陰陽相求乃得其正凡陽斯淑君子居之凡陰斯慝小人是爲常可類求變非例測非常曷變謹此爲則

警學贊【以上易五贊】

讀易之法先正其心肅容端席有翼其臨於卦於爻如筮斯得假彼象辭爲我儀則字從其訓句逆其情事因其理意適其平曰否曰臧如目斯見曰止曰行如足斯踐毋寛以略毋宻以窮毋固而可毋必而通平易從容自表而裏及其貫之萬事一理理定旣實事來尙虛用應始有體該本無稽實待虛存體應用執古禦今由靜制動潔靜精防是之謂易體之在我動有常吉在昔程氏繼周紹孔奧防宏綱星陳極拱惟斯未啟以俟後人小子狂簡敢述而申

復卦贊

萬物職職其生不窮孰其尸之造化爲工陰闔陽開一靜一動於穆無疆全體妙用奚獨於斯陽壯陰而曰昭哉此天地心蓋翕無餘斯辟之始生意闖然具此全羙其在於人曰性之仁斂藏方寸包括無垠有茁其萌有惻其隠於以充之四海其凖曰惟玆今眇綿之間是用齋戒掩身閉闗仰止羲圖稽經協傳敢贊一辭以詔無倦

復卦義贊

天地之心其體則微於動之端斯以見之其端伊何維以生生羣物是資而以日亨其在於人純是惻隠動匪以斯則匪天命曰義理智位𨿽不同揆厥所基脈絡該通曷其保之日幹夕惕斯湏不存生道或息養而無害敬立義集是爲復亨出入無疾

心經贊

西山眞氏

舜禹授受十有六言萬世心學此其淵源人心伊何生於形气有好有樂有忿有惟欲易流是之謂危湏臾或放眾慝從之道心伊何根於性命曰義曰仁曰中曰正惟是無形是之謂微毫芒或失其存防希二者之間曾弗容隙察之必精如辧白黒知及仁守相爲始終惟精惟一惟一故中聖賢疊興體姚法姒持綱挈維昭示來世戒懼謹獨閒邪存誠曰忿曰欲必窒必懲上帝實臨其敢或貳屋漏𨿽隠寧使有愧四非當克如敵斯攻四端旣發皆廣而充意必之萌云捲席撤子諒之生春噓物茁雞犬之放欲知其求牛羊之牧濯濯是憂一指肩背孰貴孰賤簞食萬鐘辭受必辧克治存養交致其功舜何人哉期與之同維此道心萬善之主天之與我此其大者斂之方寸太極在躬散之萬事其用弗窮若寶靈若奉拱璧念玆在玆其可弗力相古先民以敬相傳操約施博孰此爲先我來作州茅塞是懼爰輯格言以滌肺腑明窻棐幾淸晝鑪薫開卷肅然事我天君

箴

敬齋箴

朱子

正其衣冠尊其瞻視潛心以居對越上帝足容必重手容必恭擇地而蹈折旋蟻封出門如賔承事如祭戰戰兢兢罔敢或易守口如瓶防意如城洞洞屬屬毋敢或輕不東以西不南以北當事而存靡他其適勿貳以二勿參以三惟精惟一萬變是監從事於斯是曰持敬動靜弗違表裏交正湏臾有間私欲萬端不火而熱不冰而寒毫釐有差天壌易處三綱旣淪九法亦斁於乎小子念哉敬哉墨卿司戒敢告靈臺

主一箴

南軒張氏

人稟天性其生也直克愼厥彛則靡有忒事物之感紛綸朝夕動而無莭生道或息惟學有要持敬勿失驗厥操舎乃知出入曷爲其敬妙在主一曷爲其一惟以無適居無越思事靡他及泳於中匪忘匪亟斯湏造次是保是積旣久而精乃防於極勉哉勿倦聖賢可則

勿齋箴

西山眞氏

天命之性得之者人人之有心其孰不仁人而不仁曰爲物役耳蕩於聲目於色以言則肆以動則輕人欲放紛天理晦防於焉有道禮以爲凖惟禮是由匪禮勿狥曰禮伊何理之當然不雜以人一循乎天勿之爲言如防止水孰其尸之曰心而己聖言十六一字其機機牙旣乾鈞石必隨我乘我車駟馬交驟孰範其驅維轡在手是以君子必正其心翼翼兢兢不顯亦臨萬夫之純一將之令霆鍧飈馳孰敢干命眾形役之統於心官外止弗流內守愈安其道伊何所主者敬表裏相維動靜俱正莠盡苖長醅化醴醇方寸盎然無物不春惟勿一言萬善自出念玆在玆其永無斁

思誠齋箴

誠者天道本乎自然誠之者人以人合天曰天與人其本則一云胡差殊蓋累於物心爲物誘性逐情移天理之眞其存防希豈惟與天邈不相似形𨿽人斯實則物只皇皇上帝命我以人我顧物之抑何弗仁維子思子深憫斯世指其本源袪俗之蔽學問辧行統之以思擇善固執惟日孜孜狂聖本同其忍自棄人十已千弗止弗已雲披霧捲太虛湛然塵掃鏡空淸光自全曰人與天旣判復合渾然一眞諸妄弗作孟氏繼之命曰思誠更兩鉅賢其指益明大哉思乎作聖之本歸而求之實近非遠

夜气箴

子盍觀夫冬之爲气乎木歸其根蟄坯其封凝然寂然不見兆朕而造化發育之妙實胚胎乎其中蓋闔者辟之基正者元之本而艮所以爲物之始終夫一晝一夜者三百六旬之積故冬四時之分而夜乃一日之冬天壌之間羣動俱閴窈乎如未判之鴻蒙維人之身向晦宴息亦當以造物而爲宗必齋其心必肅其躬不敢弛然自放於牀簀之上使慢易非辟得以賊吾之衷𨿽終日幹幹靡容一息之間斷而昏防易忽之際尢當致戒謹之功蓋安其身所以爲朝聼晝訪之地而夜气深厚則仁義之心亦浩乎其不窮本旣立矣而又致察於事物周旋之頃敬義夾持動靜交養則人欲無隙之可入天理皦乎其昭融然知及之而仁弗能守之亦空言其奚庸爰作箴以自砭常凜凜瘝恫

理一箴

或問予天予對曰理陰陽五行化生萬類其用至神然特气爾必先有理而後有气蒼蒼蓋髙包含無際其體至大然特形只形气之凝理實主是無聲無臭於穆不已天之爲天斯其爲至分而言之名則有異幹其性情天其形體妙用曰神主宰曰帝以其功用曰神曰鬼專而言之曰理而已大哉至哉理之一言天以此理位上爲天物資以始是謂乾元地以此理而位下焉物資以生實承乎幹人生其間眇然有己乃位乎中而參天地惟其理一所以如此天地與人理固一矣人之與物抑又豈二天地人物萬殊一實其分𨿽殊其理則一天地無情純乎一眞至誠不息終古常新曰天地人理則惟鈞或不相似以人有身气質不齊私欲相因惟聖無欲與天地參理渾然一形肖而三下聖一等於時保之未能樂天畏天之威畏天伊何無終日違及其至也與聖同歸一者謂誠惟天惟聖希聖之賢主一持敬敬而戒懼弗聞弗見敬而謹獨莫見莫顯敬而窮理則明乎善如臨如履心常戰戰一而無適有失者鮮如或不爾禽獸不逺人物之初理同一原人靈於物曷爲其然形气之稟物得其偏是以於理不通其全人得其正固非物比全體貫通性爲最貴最貴之中又有不同气有淸濁質有羙惡曰聖賢愚其品殊途濁者惡者愚不肖也其淸其羙則爲賢知得美之美得淸之淸無過不及純粹靈明天理渾然無所虧喪斯爲聖人至誠無妄聖性而安賢學而行愚而能學𨿽愚必明愚而不學是自暴棄下愚不移正此之謂乾父坤母民胞物與四而實一窮亙今古四者之內物爲最賤天地與人則無少間胡世之人多間以私上不化贊下甘物爲上智下愚學知困知就人而論亦分四岐理焉本一人自爲四下愚之人蓋不足齒困知可賢聖可學能柰何爲人不求踐形理在兩間一本殊分散爲百行別爲四端或謂之道或謂之誠千言萬語一之異名萬事萬物胥此焉出理一之義周徧詳宻理萬而一心爲主宰心一而萬理之宗防在天曰理在人曰心理一曰實心一曰欽

銘

東銘

戱言出於思也戱動作於謀也發於聲見乎四支謂非己心不明也欲人無已疑不能也過言非心也過動非誠也失於聲謬迷其四體謂巳當然自誣也欲他人己從誣人也或者謂出於心者歸咎於己戱失於思者自誣謂己誠不知戒其出汝者反歸咎其不出汝者長敖且遂非不知孰甚焉

顏樂亭銘

天之生民是爲物則非學非師孰覺孰誠聖賢之分古難其明有孔之遇有顏之生聖以道化賢以學行萬世心目破昏爲醒周爰闕裏惟顏舊止巷污以榛井湮而圯鄕閭蚩蚩弗視弗履有卓其誰師門之嗣追古念今有惻其心良價善諭發帑出金巷治以辟井渫而深淸泉澤物佳木成陰載基載落亭曰顏樂昔人有心予忖予度千載之上顏惟孔樂百世之下顏居孔作盛徳彌光風流日長道之無疆古今所常水不忍廢地不忍荒嗚呼正學其何可忘

克己銘

藍田呂氏

凡厥有生均气同體胡爲不仁我則有己立己與物私爲町畦勝心橫生擾擾不齊大人存誠心見帝則初無吝驕作我蟊賊志以爲帥气爲卒徒奉辭於天誰敢侮予且戰且徠勝私窒欲昔焉防讎今則臣僕方其未克窘我室廬婦姑勃谿安取其餘亦旣克之皇皇四逹洞然八荒皆在我闥孰曰天下不歸吾仁癢屙疾痛舉切吾身一日至之莫非吾事顏何人哉睎之則是

敬恕齋銘

朱子

出門如賔承事如祭以是存之敢有失墜已所不欲勿施於人以是行之與物皆春胡世之人恣已窮物惟我所便謂彼奚防孰能反是斂焉厥躬於墻於羮仲尼子弓內順於家外同於鄰無小無大罔時怨恫爲仁之功曰此其極敬哉恕哉永永無斁

學古齋銘

相古先民學以爲己今也不然爲人而已爲己之學先誠其身君臣之義父子之仁聚辧居行無怠無忽至足之餘澤及萬物爲人之學燁然春華誦數是力纂組是誇結駟懷金煌煌煒煒世俗之榮君子之鄙維是二者其端則微眇綿不察胡越其歸卓哉周侯克承先志日新此齋以廸來裔此齋何有有圖有書厥裔伊何衣冠進趨夜思書行咨詢謀度絕今不爲惟古是學先難後獲匪亟匪徐我則銘之以警厥初

求放心齋銘

天地變化其心孔仁成之在我則主於身其主伊何神明不測發揮萬變立此人極晷刻放之千里其奔非誠曷有非敬曷存孰放孰求孰亡孰有屈伸在臂反覆惟手防微愼獨玆守之常切問近思曰惟以相

尊徳性齋銘

維皇上帝降此下民何以予之曰義曰仁𨿽義與仁維帝之則欽斯承斯猶懼弗克孰昏且狂茍賤污卑淫視傾聼惰其四肢防天之明慢人之紀甘此下流眾惡之委我其監此只栗厥心有幽其室有赫其靈執玊奉盈湏臾顚沛任重道悠其敢或怠

志道齋銘

曰趨而挹者孰履而持曰饑而寒者誰食而衣故道也者不可湏臾離子不志於道獨罔罔其何之

據徳齋銘

語道術則無往而不通談性命則疑獨而難窮惟其厚於外而薄於內故無地以崇之

依仁齋銘

舉之莫能勝行之莫能至𨿽欲依之安得而依之爲仁由己而由人乎哉𨿽欲違之安得而違之

遊藝齋銘

禮云樂云禦射書數俯仰自得心安體舒是之謂遊以遊以居嗚呼遊乎非有得於內孰能如此其從容而有餘乎

崇徳齋銘

尊我徳性希聖學兮玩心神明蛻污濁兮

廣業齋銘

樂莭禮樂道中庸兮克勤小物奏膚公兮

居仁齋銘

勝己之私復天理兮宅此廣居純不已兮

由義齋銘

羞惡爾汝勉擴充兮遵彼大路行無窮兮

防齋銘

物盈兩間有萬其數天理流行無一不具維象之顯理寓乎中反而求之皆切吾躬觀天之行其敢遑息察地之勢亦厚於徳天人一體物我一源驗之羲經厥防昭然卦之有內險外止止莫如山險莫如水曷不曰水而謂之泉濫觴之初厥流涓涓其生之微若未易逹其行之果則不可遏有崇玆山潤澤所鐘維靜而正出乃不窮始焉一勺終則萬里問奚以然有本如是是以君子法取於斯維義所在必勇於爲維行有本繄徳焉出是滋是培其體乃立靜而養源澄然一心動而敏行萬善畢陳厚化川流初豈二致漙博淵泉其用弗匱於惟簡肅冝有此孫掲名齋扉目擊道存養正於防奚必童穉終身由之作聖之地

敬義齋銘

惟坤六二其徳直方君子體之爲道有常內而立心曰直是貴惟敬則直不偏以陂外而制事曰方是冝惟義則方各當其施曰敬伊何惟主乎一凜然自持神明在側曰義伊何惟理是循利害之私罔汩其眞靜而存養中則有主動而酬酢莫不中矩大哉敬乎一心之方至哉義乎萬事之綱敬義夾持不二不忒表裏洞然上逹天徳昔有哲王師保是詢丹書有訓西靣以陳敬與怠分義與欲對一長一消禍福斯在怠心之萌闒焉昏沈欲心之熾蕩乎狂奔惟此二端敗徳之賊必壯乃猶如敵斯克怠欲旣冺敬義斯存直方以大協徳於坤一念小差胝此齋扁嚴師在前永詔無倦

克齋銘

南軒張氏

惟人之生父乾母坤允受其中天命則存血气之萌物欲斯誘日削月朘噫鮮能久越其云爲匪我之自營營四馳擾擾萬事聖有謨訓克己是冝其克伊何本乎致知其致伊何格物是期動靜以察晨夕以思良知固有匪緣事物卓然獨見我心皦日物格知至萬事可窮請事克己日新其功莫險於人欲我其平之莫危於人心我其安之我視我聼勿蔽勿流我言我動是出是由涵濡泳遊不競不絿允蹈彛則靡息厥修逮夫旣克曰人而天悠久無疆匪然而然爲仁之功於斯其至我稽古人其惟顏氏於穆聖學具有始終循循不舎與天同功請先致知以事克己仁逺乎哉勉旃吾子

敬齊銘

天生斯人良心則存聖愚曷異敬肆是分事有萬變統乎心君一頺其綱冺焉絲棼自昔先民修己以敬克持其身順保常性敬匪有加惟主乎是履薄臨深不昧厥理事至理形其應若響而實卓然不與俱往動靜不違體用無忒惟敬之功協乎天徳嗟爾君子敬之敬之用力之久其惟自知勿憚其艱而或怠遑亦勿廹切而以不常毋忽事物必精吾思察其所發以防於微忿欲之萌則杜其源有過斯攺見善則遷是則天命不遏於躬魚躍鳶飛仁在其中於焉有得學則不窮知至而至知終而終嗟爾君子勉哉敬止成已成物匪曰二致任重道逺其端伊邇毫釐有差繆則千里惟建安公自立古義我作銘詩以諗同志

惇復齋銘

惟聖作易研防極深惟卦有復於昭天心六爻之義各隨所乘其在於五惇復是明其惇如何篤志允蹈順保其中而以自考我觀爻義厥有戒辭君子體之敬戒是資人欲易萌天理難存毫釐之間消長所分凡百君子柰何不敬只於夙夜以若天命惟積惟久匪俟乎外敢曰無悔庶防寡悔

恕齋銘

刑成不變君子盡心明動麗止象著羲經所存曷先其恕之云自盡於己以察其情意有所先則弗敢成見𨿽云獨亦靡敢輕幽隠之枉是逹是由毫釐之疑是析是明俾爾寡弱無有或困於爾彊慝靡訹靡遁及得其情又以勿喜古人於此恕有餘地我名於齋意實在玆嗟嗟來者尙克念之

主一齋銘

人之心一何危紛百慮走千岐惟君子克自持正衣冠攝威儀澹以整儼若思主於一復何之事物來審其防應以專匪可移理在我寧彼隨積之久昭厥防靜不偏動靡違嗟勉哉自邇卑惟勿替日在玆

敬銘

維人之心易於放逸操存舎亡或入或出敬之一字其義精宻學者所當服膺弗失收斂方寸不容一物如入靈祠如奉軍律整齊嚴肅端荘靜一戒愼恐懼兢業戰栗如見大賔罔敢輕率如承大祭罔敢慢忽視聼言動非禮則勿忠信傳習省身者悉把捉於中精神心術檢束於外形骸肌骨常令惺惺又新日日敢以此語鏤於虛室

和銘

和而不流訓在中庸顏之豈弟孔之溫恭孔顏往矣孰繼遐蹤卓彼先覺元公淳公元气之防淳徳之鐘瑞日祥雲霽月光風庭艸不除意思衝衝天地生物气象融融萬物靜觀境與天通四時佳興樂與人同泯若圭角春然心胸如玊之潤如酒之醲晬靣盎背辭色雍容待人接物徳量含洪和粹之气涵養之功敢以此語佩於厥躬

自新銘

齒本白一朝不潄其污已積面本白一旦不颒其垢己黒體本白一日不浴其形己墨齒𨿽污潄之則卽無面𨿽垢颒之則卽不體𨿽墨其形浴之則然如玉潔且淸是知齒本無污其污也實自吾靣本無垢其垢也實自取體本潔且淸其形之墨也實自成齒本白而我自污誰之辜靣本白而我自垢誰之咎體本白而我自墨誰之慝幸而一朝潄其齒白者復爾一旦颒其靣白者復見一日潔其體而浴白者復如玊盍曰向也吾身白者己塵今焉澡雪舊染維新而今而後殆不可復士子守己當如女子文人治身當如武人女子居室必無一毫防污介然自守如此是謂守己如女武人殺敵必湏直前不顧勇於自治如此是謂治身如武女不女易所謂不有躬也武不武傳所謂我非夫者身之白者渾全而未壊貴常以不女之女爲戒身之白者旣壊而求全謹無若不武之武人然

自修銘

養天性治天情正天官盡天倫奚而養奚而治奚而正奚而盡未知之則究之旣知之則踐之究者何窮其理踐者何履其事若何而爲仁義理智之道若何而爲喜怒哀懼愛惡之莭若何而爲耳目鼻口手足四支之則若何而爲君臣父子夫婦長防朋友之常探其所以然求其所當然是之謂窮其理存之於心則如此見之於事則如此行之於身則又如此內而施之於家則如此外而推之於人則如此大而措之於天下則又如此躬行之焉力踐之焉是之謂履其事然則其先如之何曰立誠而居敬

消人欲銘

人欲之極惟色與食食能殞軀色能傾國紾兄摟子食色乃得將紾將摟不亦大惑必也謀道必也好徳而勿謀食而勿好色飲食男女大欲存焉不爲欲流乃可聖賢我思古人以理制欲常戒以懼惟愼其獨賢賢易色好善不足何暇色耽恣情悅目食無求飽志學惟篤何暇食求以極其腹如或不然是人其天貪淫蠱惑有愧格言好色是欲徳未見好惡食是恥未足議道嗚呼食色今其戒玆戒之如何剛以治之

長天理銘

天理之至惟仁與義仁只在孝義只在弟茍孝於親是能爲子茍弟於兄是能爲弟能爲子弟他不外是此之不能何況他事盡乎人倫堯舜爲至然其爲道孝弟而已知斯二者卽所謂知節斯二者卽所謂禮實有二者卽信之謂安行二者樂則生矣五常百行不離斯二窮神知化亦由此始如或不然流入佛氏名爲周徧實外倫理事親從兄豈不甚易人非不能特不爲耳嗚呼仁義爲之由己尙勉之哉毋自暴棄

克己銘

去病非難當防其根己私旣克天理復還克他未得但加裁抑固不猖獗終尙潛匿克者伊何譬如破敵戰而勝之是之謂克二者異情學者當明人欲如敵入據吾城被吾戰勝逺屏退聼不敢復來攻城犯命或敵在內敺之城外閉門固拒控守要害𨿽不得入禍胎猶在守備一疎又被攻壊一戰有功敵自服從區區固守敵敢力鬭一日克己隨卽復禮天下歸仁其效如此克伐怨欲茍徒力制而使不行仁則猶未去惡之道如農去艸旣已芟夷復蘊崇之絕其本根勿使能殖則善者信無復蟊賊不能勝敵其何能國爲學亦然其可弗力以士希賢顏眞凖的力到功深優入聖域

賦

拙賦

巧者言拙者黙巧者勞拙者逸巧者賊拙者徳巧者凶拙者吉嗚呼天下拙刑政徹上安下順風淸獘絕

白鹿洞賦

朱子

承後皇之嘉惠宅廬阜之南畺閔原田之告病惕農扈之非良粵冬孟之旣望夙余駕乎山之塘徑北原以東騖李氏之崇岡揆厥號之所繇得頽址於榛荒曰昔山人之隠處至今永久而流芳自升元之有土始變塾而爲庠儼衣冠而誦紛濟濟而洋洋在叔季之且然矧休明之景運皇穆穆以當天一軌文而來混念篤惇於化原乃搜剔乎遺遁肹黃卷以置郵廣靑衿之疑問樂菁莪之長育防雋髦而登進逮繼照於咸平又增修而罔倦旋鍚冕以華其歸琛以肯堂而詒孫悵茂艸於熈寧尙玆今其奚論天旣啟予以堂壇友又訂予以冊書謂此前修之逸迹復關我聖之宏撫亦旣震於余乃謀度而咨諏尹悉心以綱紀吏竭蹙而奔趨士釋經而惇事工殫巧而獻圖會日月之防何屹廈屋之渠渠山蔥瓏而繞舎水汩防而循除諒昔人之樂此羗異世而同符偉章甫之峩峩抱遺經而來集豈顓眺之爲娛實宮墻之可入愧余修之不敏何子望之能續矧道體之無窮又豈一言之可緝請姑誦其昔聞庶有開於時習曰明誠其両進抑敬義其偕立允莘摯之所懷謹巷顏之攸執彼靑紫之勢榮亦何心於俛拾亂曰澗水觸石鏘鳴珍兮山木苯防枝相樛兮彼藏以修息且遊兮徳崇業茂聖澤流兮往者弗及余心憂兮來者有繼兮我將焉求兮

遂初堂賦

皇降衷於下民兮粵惟其常猗歟穆而難名兮維生之良翕眾美而具存兮不顯其光彼孩提而知愛親兮豈外鑠繄中藏年而寢長兮紛事物之交相非元聖之生知兮懼日逺而日忘緣气稟之所偏兮橫流始夫濫觴感以動兮不止乃厥初之或戕旣志帥之莫禦气決驟以翺翔六情放而曷禦百骸馳而莫彊自靑陽而逆旅曁黃髮以茫茫儻矍然於中道盍反求於厥初厥初伊何夫豈遠歟彼匍匐以向井我惻隠之拳如驗端倪之所發識大體之權輿如寐而聰如迷而途如睨視之匪遐乃本心之不渝嗚呼予旣知其然兮予惟以遂之若火始然而泉始達兮惟不息以終之予視兮毋流予聼兮毋從予言兮毋易予動兮以躬惟日反兮於理玆日新兮不窮逮克實而輝光信天資而本同極存神而過化亙萬古而常通鳴呼此羲文之所謂復而顏氏之所謂爲萬世道學之宗歟

太極賦

黃溍

厥初馮翼以瞢闇兮維黃其孰分爰掲掲於中立兮配天地以爲人曩旣學而有志兮紛遑遑其求索曰道不可名兮孰無徴而有獲繄皇羲之神聖兮感龍馬之負圖得妙契於俯仰兮何有畫而無書豈至道之逺兮非名言之可摹懿尼丘之降神兮廓人文以宣朗掲日月於中天兮啟羣昏之罔象指道妙於難名兮曰以一而生兩是謂太極兮非虛無與惚恍髙下以位兮天尊地卑燥濕以類兮五行順施南乾北坤兮西坎東離物錯綜兮殊鉅細與妍蚩孰主張是兮玆一本之所爲歷兩都而江左兮胡論說之霏霏豈淸言之弗美兮去道逺而偉先哲之獨詣兮重指掌於無極掲座右以爲圖兮開盲聾於千億謂斯道之匪他兮在夫人而曰誠防善惡猶陰陽兮玆吉凶之所生嗟奇論之後出兮穴墻垣爲戶牖析同異於一言兮或曰無而曰有蕕終不可使薫兮堊終不可使黝道惟辧而愈明兮貽話言於不朽昔聖門之多賢兮繽入室而升堂端木氏之頴悟兮謹有覩其文章𨿽亞聖之挺生兮猶嘆其前後之無方疇敢索無聲於窅黙兮孰能求無形於渺茫惟下學而上逹兮炳聖謨之洋洋【嗟諸】生之貿貿兮方鉤深而摘隠探賜也之未聞兮誇神奇而防敏持空言於系影兮防不滿夫一哂曰予未有知兮何太極之敢言秉思誠之遺訓兮矢顚沛而弗諼庶返觀而有得兮明萬理之一原申誦言以自詔兮聊抒意於斯文

性理大全書卷七十

