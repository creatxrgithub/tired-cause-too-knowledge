

欽定四庫全書

經部五

左傳事緯

春秋類

提要

【臣】等謹案左傳事緯十二卷前集八卷

國朝馬驌撰驌字驄禦又字宛斯鄒平人順治己亥進士官淮安府推官終於靈璧縣知縣是書取左傳事類分爲百有八篇篇加論斷首載晉杜預唐孔穎達序論及自作邱明小傳一卷辧例三卷圖表一卷覽左隨筆一卷名氏譜一卷左傳字奇一卷合事緯二十卷內地輿有說無圖蓋未成也王士禎池北偶談稱其博雅嗜古尢精春秋左氏學載所著諸書與此本並同惟無字奇及事緯豈士禎偶未見歟三傳之中左氏親觀國史事迹爲眞而褒貶則多參俗議公羊谷梁二家得自聞記載頗謬而義例則多有師承朱子語錄謂左氏史學事詳而理差公谷經學理精而事謬蓋篤論也驌作是書必謂左氏義例在公谷之上是亦偏好之言然驌於左氏實能融防貫通故所論具有條理其圄表亦皆考證精詳可以知專門之學與渉獵者相去逺矣乾隆四十四年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

左傳事緯卷一

靈璧知縣馬驌撰鄭叔段之亂

【隠元年】初鄭武公娶於申曰武姜生莊公及共叔段莊公寤生驚姜氏故名曰寤生遂惡之愛共叔段欲立之亟請於武公公弗許及莊公卽位爲之請制公曰制巖邑也虢叔死焉佗邑惟命請京使居之謂之京城大叔祭仲曰都城過百雉國之害也先王之制大都不過參國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃子姑待之旣而大叔命西鄙北鄙貳於己公子呂曰國不堪貳君將若之何欲與大叔臣請事之若弗與則請除之無生民心公曰無庸將自及大叔又収貳以爲己邑至於廩延子封曰可矣厚將得眾公曰不義不暱厚將崩大叔完聚繕甲兵具卒乘將襲鄭夫人將啟之公聞其期曰可矣命子封帥車二百乘以伐京京叛大叔段段入於鄢公伐諸鄢五月辛丑大叔出奔共書曰鄭伯克段於鄢段不弟故不言弟如二君故曰克稱鄭伯譏失教也謂之鄭志不言出奔難之也遂寘姜氏於城潁而誓之曰不及黃泉無相見也旣而悔之潁考叔爲潁谷封人聞之有獻於公公賜之食食捨肉公問之對曰小人有母皆嘗小人之食矣未嘗君之羮請以遺之公曰爾有母遺繄我獨無潁考叔曰敢問何謂也公語之故且告之悔對曰君何患焉若闕地及泉隧而相見其誰曰不然公從之公入而賦大隧之中其樂也融融姜出而賦大隧之外其樂也泄泄遂爲母子如初君子曰潁考叔純孝也愛其母施及莊公詩曰孝子不匱永錫爾類其是之謂乎鄭共叔之亂公孫滑出奔衞衞人爲之伐鄭取廩延鄭人以王師虢師伐衞南鄙請師於邾邾子使私於公子豫豫請往公弗許遂行及邾人鄭人盟於翼不書非公命也【二年】鄭人伐衞討公孫滑之亂也

余觀鄭伯城潁寘姜人道絕矣弟之不才母氏奚尢黃泉之誓不幾千古罪人哉夫寤生薑氏所惡也叔段姜氏所愛也姜之所愛莊滋不能容矣與之制則曰巖邑懼其恃險而難制也與之京則使居之庶乎處大都以驕其志吾以蔽罪焉嘗讀詩至鄭風叔於田之篇曰叔善射忌又良禦忌段不過一馳馬試劍之公子耳非如晉曲沃之能病翼楚蔡公之能害靈王也且以莊段同母之子以武姜論之處鄭國而爲鄭君母於姜足矣亦復何求而啟弟弒兄事之未集厥謀先漏處京而京人叛奔鄢而鄢不保使能母子深圖當不輕舉取禍如是也鄭伯處心積慮以成其殺欲加之罪何患無辭於以正告天下則曰段將襲我也姜將啟段也在段之糊口四方尙幸不殺之福在莊之按兵未動先邀愛弟之名嗚呼春秋之際周道其衰矣或父子相夷兄弟相滅又寧止一鄭伯也哉

衛州吁之亂

【隠三年】衛莊公娶於齊東宮得臣之妹曰莊姜美而無子衛人所爲賦碩人也又娶於陳曰厲嬀生孝伯早死其娣戴嬀生桓公莊姜以爲己子公子州吁嬖人之子也有寵而好兵公弗禁莊姜惡之石碏諫曰臣聞愛子教之以義方弗納於邪驕奢淫泆所自邪也四者之來寵祿過也將立州吁乃定之矣若猶未也階之爲禍夫寵而不驕驕而能降降而不憾憾而能眕者鮮矣且夫賤妨貴少陵長遠間親新間舊小加大淫破義所謂六逆也君義臣行父慈子孝兄愛弟敬所謂六順也去順效逆所以速禍也君人者將禍是務去而速之無乃不可乎弗聽其子厚與州吁遊禁之不可桓公立乃老四年春衛州吁弒桓公而立宋殤公之卽位也公子馮出奔鄭鄭人欲納之及衛州吁立將修先君之怨於鄭而求寵於諸侯以和其民使告於宋曰君若伐鄭以除君害君爲主敝邑以賦與陳蔡從則衛國之願也宋人許之於是陳蔡方睦於衛故宋公陳侯蔡人衛人伐鄭圍其東門五日而還公問於眾仲曰衛州吁其成乎對曰臣聞以徳和民不聞以亂以亂猶治絲而棼之也夫州吁阻兵而安忍阻兵無眾安忍無親眾叛親離難以濟矣夫兵猶火也弗戢將自焚也夫州吁弒其君而虐用其民於是乎不務令徳而欲以亂成必不免矣秋諸侯復伐鄭宋公使來乞師公辭之羽父請以師會之公弗許固請而行故書曰翚帥師疾之也諸侯之師敗鄭徒兵取其禾而還州吁未能和其民厚問定君於石子石子曰王覲爲可曰何以得覲曰陳桓公方有寵於王陳衛方睦若朝陳使請必可得也厚從州吁如陳石碏使告於陳曰衛國褊小老夫耄矣無能爲也此二人者實弒寡君敢卽圖之陳人執之而請涖於衛九月衛人使右宰醜涖殺州吁於濮石碏使其宰獳羊肩涖殺石厚於陳君子曰石碏純臣也惡州吁而厚與焉大義滅親其是之謂乎衛人逆公子晉於邢冬十二月宣公卽位書曰衛人立晉眾也【五年】夏葬衛桓公衛亂是以緩四月鄭人侵衛牧以報東門之役衛人以燕師伐鄭鄭祭足原繁泄駕以三軍軍其前使曼伯與子元潛軍軍其後燕人畏鄭三軍而不虞制人六月鄭二公子以制人敗燕師於北制君子曰不備不虞不可以師衛之亂也郕人侵衛故衛師入郕【桓三年】夏齊侯衛侯胥命於蒲不盟也

衛自莊公以迄惠懿蓋數世未寧也而至於滅亡豈康叔之烈至此中衰與莊公外退賢者內惑嬖庶綠衣賦於上而夫人憂碩人作於下而國人怨桓公𨿽立亂之來也其何日之有桓立十有三年而入春秋隱四年春書曰衛州吁弒其君完衛無君矣而兩書伐鄭人嗟行役之勞家賦擊鼓之篇則州吁爲之也於是乎平陳與宋踴躍興師東門之役四國偕作簒逆之子輒能連師動眾汰然稱雄豈大惡未昭抑厥罪未稔耶余考當日圍鄭之師僅五日耳未至曠日勞民而怨誹交作其故何哉蓋弒立之主眾莫爲用況乎竊國八月而師徒兩警使其在位日久當不止楚防之好武喜事宋殤公之十年十一戰也怨讟之聲內外交起燕燕飛而戴嬀悲終風霾而莊姜怨民曰曷防母嘆無歸吁也𨿽生死之久矣幸有純臣而先君之讎可復斯民之賊可除讀春秋至此曰猶有天道焉獨是弒立之事何國蔑有臣非石子國無陳桓夫亦重可哀已

鄭莊入許

【隱十一年】夏公會鄭伯於郲謀伐許也鄭伯將伐許五月甲辰授兵於大宮公孫閼與潁考叔爭車潁考叔挾輈以走子都拔棘以逐之及大逵弗及子都怒秋七月公會齊侯鄭伯伐許庚辰傅於許潁考叔取鄭伯之旗蝥弧以先登子都自下射之顚瑕叔盈又以蝥弧登周麾而呼曰君登矣鄭師畢登壬午遂入許許莊公奔衛齊侯以許讓公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國鬼神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和恊而使糊其口於四方其況能久有許乎吾子其奉許叔以撫柔此民也吾將使獲也佐吾子若寡人得沒於地天其以禮悔禍於許無寧玆許公復奉其社稷惟我鄭國之有請謁焉如舊昬媾其能降以相從也無滋他族實偪處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也乃使公孫獲處許西偏曰凡而器用財賄無寘於許我死乃亟去之吾先君新邑於此王室而旣卑矣周之子孫日失其序夫許大嶽之也天而旣厭周徳矣吾其能與許爭乎君子謂鄭莊公於是乎有禮禮經國家定社稷序民人利後嗣者也許無刑而伐之服而捨之度徳而處之量力而行之相時而動無累後人可謂知禮矣鄭伯使卒出豭行出犬雞以詛射潁考叔者君子謂鄭莊公失政刑矣政以治民刑以正邪旣無徳政又無威刑是以及邪邪而詛之將何益矣【桓十五年】許叔入於許公會齊侯於艾謀定許也

甚哉左氏之輕予也入春秋初鄭莊彊暴實曰首惡而傳中稱之不置抑過矣入許之役宗國是從齊僖小伯亦聽鄭志炎帝之祀幾絕文叔之封失守許亦人國胡爲而防不共之名越在偏鄙也哉鄭許壤地相接在所必爭莊公利其土地防郲蓄謀大宮授兵其計已成謂直取之則任滅國之名置之復無自利之實故外爲甘言以欺二國而內則攘之不然胡以處之東偏又使獲制之也齊魯遠處東海卽滅許而縣之亦未能逾曹涉衛而有玆土則入許誠以利鄭也陰收其利而又以爲名莊公之詐至矣度徳量力固如是歟旣己分許求利後人孰知身沒而忽突交亂叔得因亂復國太嶽之猶未宜絕鄭固無如之何也

隱公之弒

惠公元妃孟子孟子卒繼室以聲子生隱公宋武公生仲子仲子生而有文在其手曰爲魯夫人故仲子歸於我生桓公而惠公薨是以隱公立而奉之元年春王周正月不書卽位攝也三月公及邾儀父盟於蔑邾子克也未王命故不書爵曰儀父貴之也公攝位而欲求好於邾故爲蔑之盟秋七月天王使宰咺來歸惠公仲子之賵緩且子氏未薨故名天子七月而葬同軌畢至諸侯五月同盟至大夫三月同位至士逾月外姻至贈死不及屍弔生不及哀豫凶事非禮也冬十月庚申攺葬惠公公弗臨故不書惠公之薨也有宋師太子少葬故有闕是以攺葬衛侯來會葬不見公亦不書眾父防公不與小斂故不書日【二年】司空無駭入極費庈父勝之【三年】夏君氏防聲子也不赴於諸侯不反哭於寢不祔於姑故不曰薨不稱夫人故不言葬不書姓爲公故曰君氏五年春公將如棠觀魚者臧僖伯諫曰凡物不足以講大事其財不足以備器用則君不舉焉君將納民於軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也故春搜夏苗秋狝冬狩皆於農隙以講事也三年而治兵入而振旅歸而飲至以數軍實昭文章明貴賤辧等列順少長習威儀也鳥獸之肉不登於俎皮革齒牙骨角毛羽不登於器則公不射古之制也若夫山林川澤之實器用之資皂之事官司之守非君所及也公曰吾將略地焉遂往陳魚而觀之僖伯稱疾不從書曰公矢魚於棠非禮也且言遠地也九月考仲子之宮將萬焉公問羽數於眾仲對曰天子用八諸侯用六大夫四士二夫舞所以節八音而行八風故自八以下公從之於是初獻六羽始用六佾也冬十二月辛巳臧僖伯防公曰叔父有憾於寡人寡人弗敢忘葬之加一等【八年】鄭伯請釋泰山之祀而祀周公以泰山之祊易許田三月鄭伯使宛來歸祊不祀泰山也無駭防羽父請諡與族公問族於眾仲眾仲對曰天子建徳因生以賜姓胙之土而命之氏諸侯以字爲諡因以爲族官有世功則有官族邑亦如之公命以字爲展氏【十一年】羽父請殺桓公將以求大宰公曰爲其少故也吾將授之矣使營菟裘吾將老焉羽父懼反譖公於桓公而請殺之公之爲公子也與鄭人戰於狐壤止焉鄭人囚諸尹氏賂尹氏而禱於其主鐘巫遂與尹氏歸而立其主十一月公祭鐘巫齊於社圃館於寪氏壬辰羽父使賊弒公於寪氏立桓公而討寪氏有死者不書葬不成喪也【桓公】元年春公卽位修好於鄭鄭人請復祀周公防易祊田公許之三月鄭伯以璧假許田爲周公祊故也夏四月丁未公及鄭伯盟於越結祊成也盟曰渝盟無享國冬鄭伯拜盟【十七年】及邾儀父盟於趡尋蔑之盟也伐邾宋志也

禮諸侯再娶不稱夫人惠以孟子爲元妃以聲子爲繼室有子而長國之幸也謬信手文之誣再娶夫人已開禍亂之端矣隱長桓幼其爲尊卑也微諸大夫扳隱而立之正也惠欲與桓非正也隱立十有一年用師宋郊連兵許國直與齊僖鄭莊並駕中原國人咸知惠公有子亦將以其終爲君也將以讓桓則直授之夫以十三嵗之莊公與三嵗之襄公皆不以弱而不立桓也卽幼又復十一年矣而濡忍不決用生讒慝迨鐘巫禍成蕭墻生變菟裘之營吁嗟已晚亦獨何哉羽父專命行師素無臣禮而始以殺桓求媚終以弒隱逞志有弒一君之名而有弒二君之心亂臣賊子莫此爲甚桓公黨惡滅倫竊居君位而如齊不反天道好還可不畏與獨是隱公長而且賢南面數載不聞敗徳非鬼之祭竟來簒逆探先君之邪志啟姦雄之戎心君弒而賊不討春秋於此有遺憾焉宋殤之弒

【隱元年】惠公之季年敗宋師於黃公立而求成焉九月及宋人盟於宿始通也【三年】宋穆公疾召大司馬孔父而屬殤公焉曰先君捨與夷而立寡人寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮出居於鄭八月庚辰宋穆公防殤公卽位君子曰宋宣公可謂知人矣立穆公其子饗之命以義夫商頌曰殷受命咸宜百祿是荷其是之謂乎冬齊鄭盟於石門尋盧之盟也庚戌鄭伯之車僨於濟【四年】公與宋公爲會將尋宿之盟未及期衛人來告亂夏公及宋公遇於淸【五年】宋人取邾田邾人告於鄭曰請君釋憾於宋敝邑爲道鄭人以王師會之伐宋入其郛以報東門之役宋人使來告命公聞其入郛也將救之問於使者曰師何及對曰未及國公怒乃止辭使者曰君命寡人同卹社稷之難今問諸使者曰師未及國非寡人之所敢知也宋人伐鄭圍長葛以報入郛之役也六年春鄭人來渝平更成也夏盟於艾始平於齊也秋宋人取長葛【七年】齊侯使夷仲年來聘結艾之盟也秋宋及鄭平七月庚申盟於宿公伐邾爲宋討也八年春齊侯將平宋衛有會期宋公以幣請於衛請先相見衛侯許之故遇於犬丘齊人防平宋衛於鄭秋會於溫盟於瓦屋以釋東門之役禮也冬齊侯使來告成三國公使眾仲對曰君釋三國之圖以鳩其民君之惠也寡君聞命矣敢不承受君之明徳【九年】宋公不王鄭伯爲王左卿士以王命討之伐宋宋以入郛之役怨公不告命公怒絕宋使秋鄭人以王命來告伐宋冬公會齊侯於防謀伐宋也十年春王正月公會齊侯鄭伯於中丘癸丑盟於鄧爲師期夏五月羽父先會齊侯鄭伯伐宋六月戊申公會齊侯鄭伯於老桃壬戌公敗宋師於菅庚午鄭師入郜辛未歸於我庚辰鄭師入防辛巳歸於我君子謂鄭莊公於是乎可謂正矣以王命討不庭不貪其土以勞王爵正之體也蔡人衛人郕人不會王命秋七月庚寅鄭師入郊猶在郊宋人衛人入鄭蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗九月戊寅鄭伯入宋冬齊人鄭人入郕討違王命也【十一年】冬十月鄭伯以虢師伐宋壬戌大敗宋師以報其入鄭也宋不告命故不書凡諸侯有命告則書不然則否師出臧否亦如之𨿽及滅國滅不告敗勝不告克不書於防【桓元年】宋華父督見孔父之妻於路目逆而送之曰美而艶二年春宋督攻孔氏殺孔父而取其妻公怒督懼遂弒殤公君子以督爲有無君之心而後動於惡故先書弒其君會於稷以成宋亂爲賂故立華氏也宋殤公立十年十一戰民不堪命孔父嘉爲司馬督爲大宰故因民之不堪命先宣言曰司馬則然已殺孔父而弒殤公召莊公於鄭而立之以親鄭以郜大鼎賂公齊陳鄭皆有賂故遂相宋公夏四月取郜大鼎於宋戊申納於大廟非禮也臧哀伯諫曰君人者將昭徳塞違以臨照百官猶懼或失之故昭令徳以示子孫是以淸廟茅屋大路越席大羮不致粢食不鑿昭其儉也衮冕黻珽帯裳幅舄衡紞紘綖昭其度也藻率鞞鞛鞶厲遊纓昭其數也火龍黼黻昭其文也五色比象昭其物也錫鸞和鈴昭其聲也三辰旂旗昭其明也夫徳儉而有度登降有數文物以紀之聲明以發之以臨照百官百官於是乎戒懼而不敢易紀律今滅徳立違而寘其賂器於大廟以明示百官百官象之其又何誅焉國家之敗由官邪也官之失徳寵賂章也郜鼎在廟章孰甚焉武王克商遷九鼎於雒邑義士猶或非之而況將昭違亂之賂器於大廟其若之何公不聽周內史聞之曰臧孫達其有後於魯乎君違不忘諫之以徳

春秋以前魯宋有黃之師齊鄭有盧之盟魯鄭有狐壤之戰隱公初立首盟邾宋齊鄭尋盟其交益固四年之中鄭有共叔之亂宋有子馮之偪衛有州吁之弒鄭滑在衛宋馮在鄭寤生搆難州吁興戎東諸侯之黨樹天下始多事矣於時齊鄭爲一黨魯與宋衛陳蔡爲一黨五國連兵兩伐鄭國宋主其兵衛倡其謀我與陳蔡悉從事於二國者也乃州吁旣誅鄭怨未平邾人告病宋釁復起一嵗之內鄭宋兩報隱胡不信因行人之失辭輙棄誓盟宋使絕而齊鄭之交來焉獨是一邾也旣盟蔑而復伐之一宋也旣遇淸而又敗之十一年之中五年黨宋六年黨鄭蓋以守信不固而鄭始得間之也狡爾寤生易祊歸郜以固我交自是入許敗周無憂東顧矣鄭之與宋仇讐已深瓦屋甫平而假命討違總以償其私憾宋何不幸疆場日煩督懷無君巧鼓民怒曰十年十一戰十一戰者何隱四年圍鄭東門一也取其禾二也五年取邾田三也邾宋入其郛四也圍長葛五也九年鄭以王命伐宋六也十年敗於菅七也入鄭八也伐戴九也鄭伯入宋十也十一年大敗宋師十一也姦雄之徒旣愚民以自利又行賂以免禍此春秋所深病也爲宋穆公者曰先君捨其子而立寡人寡人亦立之嗚呼使與夷也賢柰何亟戰而無度使與夷也不賢先君捨之已立之未聞道矣是故讓國非云易也苟有伯夷大伯之徳與識則中子立而孤竹存季歷嗣而周室昌苟無其徳與識𨿽子郢之賢尙啟蒯輙之爭季子之貞猶開僚光之亂宋國日戰𨿽曰州吁惑之吾謂必自穆公始之也況穆公知以國與殤而不知所以處殤委馮於暴鄭以逼處此屬有鄰國搆於其間此則曰除害也彼則曰惡馮也數戰民疑亂由中作獨一孔父正色立朝而流言復興殤公至此一獨夫耳姦臣賊子因亂生心弒殤公而召子馮以求援於諸國經曰以成宋亂傳曰爲賂立華自是督且世執政矣上無天子之誅下無方伯之討東諸侯咸受賂以相之督之流亦何憚而不弒君也哉

陳佗之亂

【隱六年】五月庚申鄭伯侵陳大獲往嵗鄭伯請成於陳陳侯不許五父諫曰親仁善鄰國之寶也君其許鄭陳侯曰宋衛實難鄭何能爲遂不許君子曰善不可失惡不可長其陳桓公之謂乎長惡不悛從自及也𨿽欲救之其將能乎商書曰惡之易也如火之燎於原不可鄕邇其猶可撲滅周任有言曰爲國家者見惡如農夫之務去艸焉芟夷薀崇之絕其本根勿使能殖則善者信矣【七年】陳及鄭平十二月陳五父如鄭涖盟壬申及鄭伯

盟防如忘泄伯曰五父必不免不賴盟矣鄭良佐如陳涖盟辛巳及陳侯盟亦知陳之將亂也【桓公】五年春正月甲戌己丑陳侯鮑卒再赴也於是陳亂文公子佗殺大子免而代之公疾病而亂作國人分散故再赴明年經書蔡人殺陳佗稱殺稱名杜武庫以爲未會諸侯然是秋從王伐鄭陳佗與焉不得謂之未會諸侯胡文定曰蔡知佗之爲賊陳不以佗爲君五父之罪內外著聞春秋斷以大義不得稱爵也吾觀其親仁善鄰之諫亦似有識之流而身蹈簒逆之罪語云寸有所長豈不信哉然而卽位逾年天子不討國人不怒夫亦可以泰然爲君矣而淫獵是尙死同匹夫亂賊之名昭於二國非不幸也

周鄭繻葛之戰

【隱三年】鄭武公莊公爲平王鄕士王貳於虢鄭伯怨王王曰無之故周鄭交質王子狐爲質於鄭鄭公子忽爲質於周王崩周人將畀虢公政四月鄭祭足帥師取溫之麥秋又取成周之禾周鄭交惡君子曰信不由中質無益也明恕而行要之以禮𨿽無有質誰能間之苟有明信澗谿沼沚之毛蘋蘩薀藻之菜筐莒錡釜之器潢污行潦之水可薦於鬼神可羞於王公而況君子結二國之信行之以禮又焉用質風有采蘩采蘋雅有行葦泂酌昭忠信也【六年】鄭伯如周始朝桓王也王不禮焉周桓公言於王曰我周之東遷晉鄭焉依善鄭以勸來者猶懼不蔇況不禮焉鄭不來矣【八年】夏虢公忌父始作卿士於周八月丙戌鄭伯以齊人朝王禮也【十一年】王取鄔劉蔿邘之田於鄭而與鄭人蘇忿生之田溫原絺樊隰郕攢茅向盟州陘隤懷君子是以知桓王之失鄭也恕而行之徳之則也禮之經也已弗能有而以與人人之不至不亦宜乎【桓五年】王奪鄭伯政鄭伯不朝秋王以諸侯伐鄭鄭伯禦之王爲中軍虢公林父將右軍蔡人衛人屬焉周公黑肩將左軍陳人屬焉鄭子元請爲左拒以當蔡人衛人爲右拒以當陳人曰陳亂民莫有鬭心若先犯之必奔王防顧之必亂蔡衛不枝固將先奔旣而�於王防可以集事從之曼伯爲右拒祭仲足爲左拒原繁髙渠彌以中軍奉公爲魚麗之陳先偏後伍伍承彌縫戰於繻葛命二拒曰旝動而鼔蔡衛陳皆奔王防亂鄭師合以攻之王卒大敗祝聃射王中肩王亦能軍祝聃請從之公曰君子不欲多上人況敢陵天子乎苟自救也社稷無隕多矣夜鄭伯使祭足勞王且問左右【七年】夏盟向求成於鄭旣而背之秋鄭人齊人衛人伐盟向王遷盟向之民於郟

嗚呼君尊臣卑古今之大防也使君而不君臣而不臣天下之綱紀紊矣其何一尊之有餘稽周自文武成康號爲全盛並建支庶以屏王室自是以降周道寖衰昭王南徵不復穆王徵犬戎荒服不至懿王之世詩人作刺至於厲王乃流於彘亂自京師始而共和行政焉宣王中興北徵玁狁南平徐淮然而南國防師周亦不競幽王無道西戎內侵防有驪山之禍平王東遷內賴周召之輔外借侯伯之功故鄭桓死而新鄭建晉文勞而彤弓錫秦襄戰而周土封蓋周𨿽多故亦惟是蠻夷戎狄尙賴伯叔甥舅以鎭定之不聞有兄弟之國敢以一矢加王如鄭莊者也夫鄭出自厲王宣王之母弟也始封咸林密邇西京旣而寄帑虢鄶在成周又畿內焉以情則周之懿親也以國則周之左右藩輔也況雒邑彈丸之區無山川之險阻西迫秦翟南接荊楚儻有外侮猶賴爾鄭以朝夕夾輔王家不謂世職司徒方假王靈以雄視甸服而敢修小怨莊公之罪浮於戎狄矣左氏謂虢公作鄕士鄭猶朝王其後易田奪政鄭始不朝王以三國來伐鄭伯禦之其夜遣問勞僅思自救信斯言也莊守臣節桓失懷綏繻葛一敗直自取耳不知君臣之間有討無戰天子有爵夫誰敢爭鄭伯何人而挾王質子兩掠京畿天子震怒敢抗王師魚麗拒戰有若敵國天威不行伊誰咎與夫陳蔡及衛皆鄭之怨讎也名曰從王實以修其私憾然而王親將軍三君不出師無法紀民鮮鬭心是王師之敗又三國之咎也以吾考之王詩桓王失信諸侯背叛搆怨連禍王師敗傷君子不樂其生爲詩曰有爰爰雉離於羅我生之初尙無爲我生之後逢此百罹尙寐無吪有詩如是是桓王亦非能伐人者然而君臣無獄況於用兵苟能謝罪入朝臣道不虧天怒可解胡爲乎旝鼔抗命矢集王肩而文過飾罪吾誰欺乎春秋隱桓之際諸侯之彊忍不仁者無如鄭莊公而善爲巧辭以文其說試觀易田曰假襲紀曰朝逐其弟而愧糊口離其母而賦大隧滅許而分其國則曰我無利此土射王而中其肩猶曰不敢陵天子其於君臣母子兄弟鄰國之間莫不內肆姦貪而外爲恭順設有聖天子出必以鄭莊公爲首誅焉

楚武始彊

【桓二年】蔡侯鄭伯會於鄧始懼楚也【六年】楚武王侵隨使防章求成焉軍於瑕以待之隨人使少師董成鬭伯比言於楚子曰吾不得志於漢東也我則使然我張吾三軍而被吾甲兵以武臨之彼則懼而協以謀我故難間也漢東之國隨爲大隨張必棄小國小國離楚之利也少師侈請羸師以張之熊率且比曰季梁在何益鬭伯比曰以爲後圖少師得其君王毀軍而納少師少師歸請追楚師隨侯將許之季梁止之曰天方授楚楚之羸其誘我也君何急焉臣聞小之能敵大也小道大淫所謂道忠於民而信於神也上思利民忠也祝史正辭信也今民餒而君逞欲祝史矯舉以祭臣不知其可也公曰吾牲牷肥腯粢盛丰備何則不信對曰夫民神之主也是以聖王先成民而後致力於神故奉牲以告曰博碩肥腯謂民力之普存也謂其畜之碩大藩滋也謂其不疾瘯蠡也謂其備腯咸有也奉盛以告曰絜粢丰盛謂其三時不害而民和年丰也奉酒醴以告曰嘉栗旨酒謂其上下皆有嘉徳而無違心也所謂馨香無讒慝也故務其三時修其五教親其九族以致其禋祀於是乎民和而神降之福故動則有成今民各有心而鬼神之主君𨿽獨丰其何福之有君姑修政而親兄弟之國庶免於難隨侯懼而修政楚不敢伐【八年】隨少師有寵楚鬭伯比曰可矣讎有釁不可失也夏楚子合諸侯於沈鹿黃隨不會使防章讓黃楚子伐隨軍於漢淮之間季梁請下之弗許而後戰所以怒我而怠寇也少師謂隨侯曰必速戰不然將失楚師隨侯禦之望楚師季梁曰楚人上左君必左無與王遇且攻其右右無良焉必敗偏敗眾乃攜矣少師曰不當王非敵也弗從戰於速杞隨師敗績隨侯逸鬭丹獲其戎車與其戎右少師秋隨及楚平楚子將不許鬭伯比曰天去其疾矣隨未可克也乃盟而還【九年】巴子使韓服告於楚請與鄧爲好楚子使道朔將巴客以聘於鄧鄧南鄙鄾人攻而奪之幣殺道朔及巴行人楚子使防章讓於鄧鄧人弗受夏楚使鬭廉帥師及巴師圍鄾鄧養甥聃甥帥師救鄾三逐巴師不克鬭廉衡陳其師於巴師之中以戰而北鄧人逐之背巴師而夾攻之鄧師大敗鄾人宵潰【十一年】楚屈瑕將盟貳軫鄖人軍於蒲騷將與隨絞州蓼伐楚師莫敖患之鬭廉曰鄖人軍其郊必不誡且日虞四邑之至也君次於郊郢以禦四邑我以鋭師宵加於鄖鄖有虞心而恃其城莫有鬭志若敗鄖師四邑必離莫敖曰盍請濟師於王對曰師克在和不在眾商周之不敵君之所聞也成軍以出又何濟焉莫敖曰卜之對曰卜以決疑不疑何卜遂敗鄖師於蒲騷防盟而還【十二年】楚伐絞軍其南門莫敖屈瑕曰絞小而輕輕則寡謀請無扞采樵者以誘之從之絞人獲三十人明日絞人爭出驅楚役徒於山中楚人坐其北門而覆諸山下大敗之爲城下之盟而還伐絞之役楚師分涉於彭羅人欲伐之使伯嘉諜之三巡數之十三年春楚屈瑕伐羅鬭伯比送之還謂其禦曰莫敖必敗舉趾髙心不固矣遂見楚子曰必濟師楚子辭焉入告夫人鄧曼鄧曼曰大夫其非眾之謂其謂君撫小民以信訓諸司以徳而威莫敖以刑也莫敖狃於蒲騷之役將自用也必小羅君若不鎭撫其不設備乎夫固謂君訓眾而好鎭撫之召諸司而勸之以令徳見莫敖而告諸天之不假易也不然夫豈不知楚師之盡行也楚子使賴人追之不及莫敖使狥於師曰諫者有刑及鄢亂次以濟遂無次且不設備及羅羅與盧戎兩軍之大敗之莫敖縊於荒谷羣帥囚於冶父以聽刑楚子曰孤之罪也皆免之【莊公】四年春王三月楚武王荊屍授師孑焉以伐隨將齊入告夫人鄧曼曰余心蕩鄧曼嘆曰王祿盡矣盈而蕩天之道也先君其知之矣故臨武事將發大命而蕩王心焉若師徒無虧王薨於行國之福也王遂行防於樠木之下令尹鬭祁莫敖屈重除道梁溠營軍臨隨隨人懼行成莫敖以王命入盟隨侯且請爲會於漢汭而還濟漢而後發喪【十八年】初楚武王克權使鬭緡尹之以叛圍而殺之遷權於那處使閻敖尹之及文王卽位與巴人伐申而驚其師巴人叛楚而伐那處取之遂門於楚門敖遊湧而逸楚子殺之其族爲亂冬巴人因之以伐楚十九年春楚子禦之大敗於津還鬻拳弗納遂伐黃敗黃師於踖陵還及湫有疾夏六月庚申防鬻拳葬諸夕室亦自殺也而葬於絰皇初鬻拳彊諫楚子楚子弗從臨之以兵懼而從之鬻拳曰吾懼君以兵罪莫大焉遂自刖也楚人以爲大閽謂之大伯使其後掌之君子曰鬻拳可謂愛君矣諫以自納於刑刑猶不忘納君於善【僖二十年】隨以漢東諸侯叛楚冬鬭谷於菟帥師伐隨取成而還君子曰隨之見伐不量力也量力而動其過鮮矣善敗由己而由人乎哉詩曰豈不夙夜謂行多露

鄧之會傳曰始懼楚也曷言乎始懼也中國患楚自此始周夷王之世熊渠僣王然而尋去其號是猶知畏天子也及平王末蚡冒於是乎啟濮是猶未蠶食諸夏也武王之立當王室益衰諸侯多故曲沃庶也而偪晉鄭伯臣也而抗王魯衛陳宋臣弒其君中國多難自顧不遑自是荊蠻之主侈然不復避中國矣蔡鄭及鄧密邇長蛇鄧尢偪處甘爲地主三國震動協謀春秋傷之曰此楚二百年來猾夏之始事故謹而書之也考武之伐隨也曰我有敝甲欲以觀中國之政請王室尊吾號隨侯爲之請於王王室不聽旣而曰吾先鬻熊文王之師也蠻夷皆率服而王不加號乃自立爲王然則會鄧之日楚尙未王而諸姬恐懼假令不死方城之外非中國有也其爲患寧止隨黃絞羅之區耶夫隨以漢東小侯愓於季梁之言楚終不能得志至成王子文出師僅亦取成春秋之國小而能自彊者信莫如隨矣今三國不能自立而止爲會以求安自是鄧滅蔡虜鄭伐不聞其相救焉君子曰政之不修會無益也吾觀楚自武王防於伐隨之役而文王防於伐黃之師天方授楚歷世好兵至死罔懈穆莊之業已基於此而東諸侯之支楚曾無自彊如隨者中國之不競又何足怪也哉

秦納芮取梁

【桓三年】芮伯萬之母芮姜惡芮伯之多寵人也故逐之出居於魏【四年】秋秦師侵芮敗焉小之也冬王師秦師圍魏執芮伯以歸【十年】秋秦人納芮伯萬於芮【僖十八年】梁伯益其國而不能實也命曰新裏秦取之十九年春遂城而居之梁亡不書其主自取之也初梁伯好土功亟城而弗處民罷而弗堪則曰某冦將至乃溝公宮曰秦將襲我民懼而潰秦遂取梁

秦以文公之四十四年入春秋凡八傳而至穆公春秋略其文傳中止記納芮一事亦不言何公按執芮伯當在寧公之世納芮當在出子之世而取梁則在穆公之世間嘗考之竹書周桓王五年芮人乘京十一年芮伯萬出奔魏十二年王師秦師圍魏取芮伯萬而東之十三年戎人逆芮伯萬於郊文異於此史遷記秦事最詳有寧公滅亳取蕩氏武公伐彭戲伐邽冀戎滅小虢諸事而無納芮之文蓋古史缺焉不備諸家各據所見而志之或略或詳不可同論而厚誣也傳所稱穆公霸西戎賢矣以所聞襄公定天子以來非小弱也故附論焉

王子克之亂

【桓十八年】周公欲弒莊王而立王子克辛伯告王遂與王殺周公黑肩王子克奔燕初子儀有寵於桓王桓王屬諸周公辛伯諫曰並後匹嫡兩政耦國亂之本也周公弗從故及

周室之亂非諸侯故也大抵起於並後匹嫡而亂人乘以爲利者也在昔攜王姦位王室播遷周幾不祀乃又不鑑子儀謀弒起於桓王之寵子頽僣立始於王姚之嬖叔帶作亂生於惠後之姦爰及子朝東西二王龍戰五載亂靡有定誰生厲階則景王之寵爲之也辛伯之言不其然與黑肩知有桓王之寵而未明嫡庶之義事敗殺身誠無足道若辛伯之先識禍端終戡大亂大臣之匡定王室方於公旦亦無愧焉文姜之亂

【桓三年】會於嬴成昏於齊也秋公子翚如齊逆女修先君之好故曰公子齊侯送姜氏非禮也凡公女嫁於敵國姊妹則上鄕送之以禮於先君公子則下鄕送之於大國𨿽公子亦上卿送之於天子則諸卿皆行公不自送於小國則上大夫送之冬齊仲年來聘致夫人也【六年】九月丁卯子同生以大子生之禮舉之接以大牢卜士負之士妻食之公與文姜宗婦命之公問名於申繻對曰名有五有信有義有象有假有類以名生爲信以徳命爲義以類命爲象取於物爲假取於父爲類不以國不以官不以山川不以隱疾不以畜牲不以器幣周人以諱事神名終將諱之故以國則廢名以官則廢職以山川則廢主以畜牲則廢祀以器幣則廢禮晉以僖侯廢司徒宋以武公廢司空先君獻武廢二山是以大物不可以命公曰是其生也與吾同物命之曰同十八年春公將有行遂與姜氏如齊申繻曰女有家男有室無相瀆也謂之有禮易此必敗公會齊侯於濼遂及文姜如齊齊侯通焉公謫之以告夏四月丙子享公使公子彭生乘公公薨於車魯人告於齊曰寡君畏君之威不敢寧居來修舊好禮成而不反無所歸咎惡於諸侯請以彭生除之齊人殺彭生【莊公】元年春不稱卽位文姜出故也三月夫人孫於齊不稱姜氏絕不爲親禮也秋築王姬之館於外爲外禮也二年冬夫人姜氏會齊侯於禚書姦也三年春溺會齊師伐衛疾之也七年春文姜會齊侯於防齊志也八年春治兵於廟禮也夏師及齊師圍郕郕降於齊師仲慶父請伐齊師公曰不可我實不徳齊師何罪罪我之由夏書曰臯陶邁種徳徳乃降姑務修徳以待時乎秋師還君子以是善魯莊公

觀於齊魯之亂而知天道不爽如是其昭然也桓公不死於本國而死於齊天蓋巧於假手以爲隱公復讐而因以終稔齊侯之惡以斃其身吉凶影響可不畏與春秋於齊魯爲昏之事詳書於經說者曰成昏逆送咸不以正始合失禮焉得善終固無足論若夫齊僖小霸雄長東方而於國儲無世子之教愛女無公宮之訓文姜一嫁兩國行穢春秋病襄兼以病僖也考之隱桓之世中國之壤地甲兵無如齊者瓦屋之會則參盟矣伐宋之役則連諸侯矣參盟者主盟之漸連諸侯者摟諸侯以伐諸侯之漸桓文之事實權輿焉乃計不出此亂國是親魯桓簒逆且與之昏且親送之東方之事蓋可知矣然而仲年旣聘之後齊使中絕戰鬭數加二國名𨿽昏姻勢漸仇讎襄公嗣立戰奚侵疆亦未嘗與魯深結好也俄而夫婦如齊誰使然與讀桓公之春秋至王室三聘列國六朝弒逆之賊南靣無恙而朝聘屢接似非天道孰知正以驕淫其志與一婦人招搖人國謂若我何畱連三月樂死忘歸而醜章狐綏禍中搚乾天實厭逆奪其魂魄非一日矣莊公不能爲親復讐反聽其命田獵則從徵伐則偕爲文姜者豈弟翺翔宣淫如志而莊公不恥故齊風南山刺襄公而繼之以敝笱以刺魯桓載驅刺襄公而繼之以猗嗟以刺魯莊魯有一姜氏而兩世蒙恥亂賊簒國禍流子孫可畏也哉齊襄滅紀

【隱元年】八月紀人伐夷夷不告故不書【二年】莒子娶於向向姜不安莒而歸夏莒人入向以姜氏還九月紀裂繻來逆女卿爲君逆也冬紀子帛莒子盟於密魯故也【八年】公及莒人盟於浮來以成紀好也【桓五年】夏齊侯鄭伯朝於紀欲以襲之紀人知之【六年】夏會於成紀來諮謀齊難也冬紀侯來朝請王命以求成於齊公告不能【八年】祭公來遂逆王后於紀禮也九年春紀季姜歸

於京師凡諸侯之女行惟王后書十七年春盟於黃平齊紀且謀衛故也夏及齊師戰於奚疆事也於是齊人侵魯疆疆吏來告公曰疆埸之事愼守其一而備其不虞姑盡所備焉事至而戰又何謁焉【莊三年】秋紀季以酅入於齊紀於是乎始判冬公次於滑將會鄭伯謀紀故也鄭伯辭以難凡師一宿爲捨再宿爲信過信爲次【四年】紀侯不能下齊以與紀季夏紀侯大去其國違齊難也

滅紀斷非復讎也二國唇齒自僖公卽欲襲之齊之利紀己非一日天下無霸小國不寧奔走幹旋惟圖免禍妃則魯女女爲王后婚媾重於一時紀是以少延無何而桓王崩紀失恃矣天誘其衷齊僖隕命乃襄公初立魯方爲平輙復戰奚盟何足信無何而桓公薨紀益失恃矣季知必亡以酅求成曰請後五廟以存姑姊妹明年而紀侯大去紀亡矣其後二十餘年經書叔姬防紀以小國遭時不造介弟慕微子之義庶妃矢共姜之操紀之國亡而不亡也襄之九世祖譛殺於紀復讎之義殺其君而不有其土今也酅入而季在國去而君存齊之讎復而不復也

衞惠竊立

【桓十六年】初衞宣公烝於夷姜生急子屬諸右公子爲之娶於齊而美公取之生壽及朔屬壽於左公子夷姜縊宣姜與公子朔搆急子公使諸齊使盜待諸莘將殺之壽子告之使行不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也此何罪請殺我乎又殺之二公子故怨惠公十一月左公子泄右公子職立公子黔牟惠公奔齊【莊五年】冬伐衞納惠公也六年春王人救衞夏衞侯

入放公子黔牟於周放寧跪於秦殺左公子泄右公子職乃卽位君子以二公子之立黔牟爲不度矣夫能固位者必度於本末而後立衷焉不知其本不謀知本之不枝弗彊詩云本枝百世冬齊人來歸衞寶文姜請之也

甚哉衞之不幸也州吁方誅宣公又以淫亂繼之上烝夷姜下取急婦淫風化於國中防有數世之禍迄今讀衞風至匏葉新臺諸篇不堪言矣獨是於鳥獸亂行之時而急壽能以死相讓二子乘舟今古同閔乃知節義之人當時窮而益著方類何足拘焉宣公旣歿黔牟爲急母弟以次當立二子不以此時拒朔使其在位四年而忽逐之何故公羊氏曰朔得罪於天子越在岱陰齊屬負玆捨不卽罪然則惠立之日籧篨𨿽隕牝雞方鳴二公子𨿽欲圖尙無其間今也開釁王室正罪有辭抗義援立因隙爲功逆朔之罪天下共聞一大快舉也柰何五國受寶助亂王師不競竟使佩韘之童子賊守正之大臣豈其天未厭亂抑將有以大滅衞乎二子不幸無功而左氏乃譏其不度抑過矣

鄭厲簒國

【隱七年】鄭公子忽在王所故陳侯請妻之鄭伯許之乃成昏【八年】四月甲辰鄭公子忽如陳逆婦嬀辛亥以嬀氏歸甲寅入於鄭陳鍼子送女先配而後祖鍼子曰是下爲夫婦誣其祖矣非禮也何以能育【九年】北戎侵鄭鄭伯禦之患戎師曰彼徒我車懼其侵軼我也公子突曰使勇而無剛者嘗防而速去之君爲三覆以待之戎輕而不整貪而無親勝不相讓敗不相救先者見獲必務進進而遇覆必速奔後者不救則無繼矣乃可以逞從之戎人之前遇覆者奔祝聃逐之衷戎師前後擊之盡殪戎師大奔十一月甲寅鄭人大敗戎師【桓六年】北戎伐齊齊侯使乞師於鄭鄭大子忽帥師救齊六月大敗戎師獲其二帥大良少良甲首三百以獻於齊於是諸侯之大夫戍齊齊人饋之餼使魯爲其班後鄭鄭忽以其有功也怒故有郎之師公之未昏於齊也齊侯欲以文姜妻鄭大子忽大子忽辭人問其故大子曰人各有耦齊大非吾耦也詩云自求多福在我而已大國何爲君子曰善自爲謀及其敗戎師也齊侯又請妻之固辭人問其故大子曰無事於齊吾猶不敢今以君命奔齊之急而受室以歸是以師昏也民其謂我何遂辭諸鄭伯【十年】冬齊衞鄭來戰於郎我有辭也初北戎病齊諸侯救之鄭公子忽有功焉齊人餼諸侯使魯次之魯以周班後鄭鄭人怒請師於齊齊人以衞師助之故不稱侵伐先書齊衞王爵也十一年春齊衞鄭宋盟於惡曹鄭昭公之敗北戎也齊人將妻之昭公辭祭仲曰必取之君多內寵子無大援將不立三公子皆君也弗從夏鄭莊公防初祭封人仲足有寵於莊公莊公使爲卿爲公娶鄧曼生昭公故祭仲立之宋雍氏女於鄭莊公曰雍姞生厲公雍氏宗有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之秋九月丁亥昭公奔衞己亥厲公立【十二年】公欲平宋鄭秋公及宋公盟於句瀆之丘宋成

未可知也故又會於虛冬又會於龜宋公辭平故與鄭伯盟於武父遂帥師而伐宋戰焉宋無信也君子曰茍信不繼盟無益也詩云君子屢盟亂是用長無信也【十三年】宋多責賂於鄭鄭不堪命故以紀魯及齊與宋衞燕戰不書所戰後也鄭人來請修好十四年春防於曹曹人致餼禮也夏鄭子人來尋盟且修曹之會冬宋人以諸侯伐鄭報宋之戰也焚渠門入及大逵伐東郊取牛首以大宮之椽歸爲盧門之椽【十五年】祭仲專鄭伯患之使其壻雍糾殺之將享諸郊雍姬知之謂其母曰父與夫孰親其母曰人盡夫也父一而已胡可比也遂告祭仲曰雍氏捨其室而將享子於郊吾惑之以告祭仲殺雍糾屍諸周氏之汪公載以出曰謀及婦人宜其死也夏厲公出奔蔡六月乙亥昭公入秋鄭伯因櫟人殺檀伯而遂居櫟冬會於袲謀伐鄭將納厲公也弗克而還十六年春正月會於曹謀伐鄭也夏伐鄭秋七月公至自伐鄭以飲至之禮也【十七年】初鄭伯將以髙渠彌爲卿昭公惡之固諫不聽昭公立懼其殺己也辛卯弒昭公而立公子亹君子謂昭公知所惡矣公子逹曰髙伯其爲戮乎復惡己甚矣【十八年】秋齊侯師於首止子亹會之髙渠彌相七月戊戌齊人殺子亹而轘髙渠彌祭仲逆鄭子於陳而立之是行也祭仲知之故稱疾不往人曰祭仲以知免仲曰信也【莊十四年】鄭厲公自櫟侵鄭及大陵獲傅瑕傅瑕曰茍捨我吾請納君與之盟而赦之六月甲子傅瑕殺鄭子及其二子而納厲公初內蛇與外蛇鬭於鄭南門中內蛇死六年而厲公入公聞之問於申繻曰猶有妖乎對曰人之所忌其气焰以取之妖由人興也人無釁焉妖不自作人棄常則妖興故有妖厲公入遂殺傅瑕使謂原繁曰傅瑕貳周有常刑旣伏其罪矣納我而無二心者吾皆許之上大夫之事吾願與伯父圖之且寡人出伯父無裏言入又不念寡人寡人憾焉對曰先君桓公命我先人典司宗祏社稷有主而外其心其何貳如之苟主社稷國內之民其誰不爲臣臣無二心天之制也子儀在位十四年矣而謀召君者庸非貳乎莊公之子猶有八人若皆以官爵行賂勸貳而可以濟事君其若之何臣聞命矣乃縊而死【十六年】鄭伯自櫟入緩告於楚秋楚伐鄭及櫟爲不禮故也鄭伯治與於雍糾之亂者九月殺公子閼刖彊鉏公父定叔出奔衞三年而復之曰不可使共叔無後於鄭使以十月入曰良月也就盈數焉君子謂彊鉏不能衞其足

詩傳曰公子五爭齊楚交伐鄭國大亂其臣謀欲諫而救之賦籜兮序曰出其東門閔亂也公子五爭兵革不息男女相棄民人思保其室家焉五爭者子突兩立忽及亹儀各一是也夫鄭莊不仁好搆人之骨肉而亂其國於宋尢甚宋莊在鄭則欲納之華督弒殤立莊則爲會於稷以成之然則子馮處鄭日久習見其詐特得國之初尙屈於鄭是以在位八年其行事不見於經一旦鄭莊身歿嫡庶交爭宋莊於是效其故智首開難端推刃尋讎天道之好還詎不信哉曩者會稷之役魯鄭齊陳實同其事今也宋莊納厲求賂成釁魯不能和輙比鄭以讎宋是以賂合者仍以賂離然而宋戰方新昭公入國會袲會曹魯宋同之春秋之諸侯何常之有吾攷鄭忽以莊公世嫡卽無大援分固當立不幸遭國多難詩人刺其辭昏失助爲賦有女同車不知文姜內淫行比婁豬齊襄不君國刺雄狐方殺魯桓豈遂庇鄭忽之辭昏若有先幾事之成敗何足論焉獨是祭仲反覆不臣肆行廢立有亂國之實而不有弒君之名權詐相濟沒齒無恙可謂狡矣

齊襄之弒

【莊八年】齊侯使連稱管至父戍葵丘瓜時而往曰及瓜而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適襄公絀之二人因之以作亂連稱有從妺在公宮無寵使間公曰捷吾以女爲夫人冬十二月齊侯遊於姑棼遂田於貝丘見大豕從者曰公子彭生也公怒曰彭生敢見射之豕人立而啼公懼隊於車傷足防屨反誅屨於徒人費弗得鞭之見血走出遇賊於門刼而束之費曰我奚禦哉袒而示之背信之費請先入伏公而出鬭死於門中石之紛如死於階下遂入殺孟陽於牀曰非君也不類見公之足於戶下遂弒之而立無知初襄公立無常鮑叔牙曰君使民慢亂將作矣奉公子小白出奔莒亂作管夷吾召忽奉公子糾來奔初公孫無知虐於雍廩九年春雍廩殺無知公及齊大夫盟於蔇齊無君也夏公伐齊納子糾桓公自莒先入秋師及齊師戰於幹時我師敗績公防戎路傳乘而歸秦子梁子以公旗辟於下道是以皆止鮑叔帥師來言曰子糾親也請君討之管召讐也請受而甘心焉乃殺子糾於生竇召忽死之管仲請囚鮑叔受之及堂阜而稅之歸而以告曰管夷吾治於髙傒使相可也公從之十年春齊師伐我公將戰曹劌請見其鄕人曰肉食者謀之又何間焉劌曰肉食者鄙未能遠謀乃入見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將鼓之劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之夏六月齊師宋師次於郎公子偃曰宋師不整可敗也宋敗齊必還請擊之公弗許自雩門竊出蒙臯比而先犯之公從之大敗宋師於乘丘齊師乃還齊侯之出也過譚譚不禮焉及其入也諸侯皆賀譚又不至冬齊師滅譚譚無禮也譚子奔莒同盟故也【十一年】冬齊侯來逆共姬【十三年】冬盟於柯始及齊平也魯桓之死齊殺彭生及齊襄之弒彭生見焉此正莊公復讐時也昔者公年尙幼齊襄方彊姜氏內制難以爲謀是猶可原之曰公非忘讐力不能耳今者戶下難發襄身被殱公以此時仗義問罪別立賢君復讐之義天下著聞先君之怨至此雪矣惜乎莊非其人無知之立晏然弗知計阻小白惟糾是助佐其不當立者以攻其當立者幹時一敗僅獲傳乘鮑子來伐糾亦不保谷梁氏譏之曰以千乘之魯不能存一子糾以公爲病矣齊桓圖霸亟欲得魯而北杏之會陳蔡景從魯人獨後者中懷納糾之隙猶豫未前桓獨捐棄前怨爲柯之盟信義是尙彼曹沬手劍要盟請田亦何爲也哉或曰二國世仇桓公𨿽覇豈忍遽從不知先公之死莊公忘之久矣況乎齊襄已殺桓復奚讐莊公果於取襄之女而獨疑於從桓之會其於利害之際勤矣其於復讐之義則未也

曲沃並晉

【隱五年】曲沃莊伯以鄭人邢人伐翼王使尹氏武氏助之翼侯奔隨曲沃叛王秋王命虢公伐曲沃而立哀侯於翼【六年】翼九宗五正頃父之子嘉父逆晉侯於隨納諸鄂晉人謂之鄂侯【桓二年】初晉穆侯之夫人姜氏以條之役生大子命之曰仇其弟以千畝之戰生命之曰成師師服曰異哉君之名子也夫名以制義義以出禮禮以體政政以正民是以政成而民聽易則生亂嘉耦曰妃怨耦曰仇古之命也今君命大子曰仇弟曰成師始兆亂矣兄其替乎惠之二十四年晉始亂故封桓叔於曲沃靖侯之孫欒賔之師服曰吾聞國家之立也本大而末小是以能固故天子建國諸侯立家卿置側室大夫有貳宗士有子弟庶人工商各有分親皆有等衰是以民服事其上而下無覬覦今晉甸侯也而建國本旣弱矣其能久乎惠之三十年晉潘父弒昭侯而納桓叔不克晉人立孝侯惠之四十五年曲沃莊伯伐翼弒孝侯翼人立其弟鄂侯鄂侯生哀侯哀侯侵陘庭之田陘庭南鄙啟曲沃伐翼三年春曲沃武公伐翼次於陘庭韓萬禦戎梁爲右逐翼侯於汾隰驂絓而止夜獲之及欒共叔【七年】冬曲沃伯誘晉小子侯殺之八年春滅翼冬王命虢仲立晉哀侯之弟緡於晉【九年】秋虢仲芮伯梁伯荀侯賈伯伐曲沃【莊十六年】王使虢公命曲沃伯以一軍爲晉侯十八年春虢公晉侯朝王王饗醴命之宥皆賜玉五瑴馬三匹非禮也王命諸侯名位不同禮亦異數不以禮假人【二十三年】晉桓莊之族偪獻公患之士蔿曰去富子則羣公子可謀也己公曰爾試其事士蔿與羣公子謀譛富子而去之【二十四年】晉士蔿又與羣公子謀使殺遊氏之二子士蔿告晉侯曰可矣不過二年君必無患【二十五年】晉士蔿使羣公子盡殺遊氏之族乃城聚而處之冬晉侯圍聚盡殺羣公子二十六年春晉士蔿爲大司空夏士蔿城絳以深其

宮

曲沃之無道也六弒其君矣昭侯文侯子也桓叔文侯弟也曲沃之封邑大於國潘父作難於內而昭侯被弒旣而昭侯之子孝侯桓叔弒之孝侯之子鄂侯莊伯弒之鄂侯之子哀侯緡侯與哀侯之子小子侯武公滅之遂以並晉其弒其君也猶掇之爾周室播遷王綱廢墮不能正其罪而反助之天子淩夷於上姦回亦何懼之有未幾而並叛王矣三世濟惡侈然驕恣方攺夏朔豈假周命緡侯立而旋亡天王受其賂器齊桓初伯威未及遠周之衰也何可問也夫唐叔以成王介弟剪桐受封以來及文侯甫九世耳犬戎之亂猶能以王室懿親身戡國難我周之東遷實式賴之其遺烈猶未遠也柰何骨肉肇亂禍成耦國椒聊揚水民樂爲謀抑亦盛衰之有定數豈命名之果足以招尢耶

宋閔之弒

【莊公】十一年夏宋爲乘丘之役故侵我公禦之宋師未陳而薄之敗諸鄑凡師敵未陳曰敗某師皆陳曰戰大崩曰敗績得雋曰克覆而敗之曰取某師京師敗曰王師敗績於某秋宋大水公使弔焉曰天作淫雨害於粢盛若之何不弔對曰孤實不敬天降之災又以爲君憂拜命之辱臧文仲曰宋其興乎禹湯罪己其興也悖焉桀紂罪人其亡也忽焉且列國有凶稱孤禮也言懼而名禮其庶乎旣而聞之曰公子禦說之辭也臧孫達曰是宜爲君有卹民之心乘丘之役公以金僕姑射南宮長萬公右歂孫生摶之宋人請之宋公靳之曰始吾敬子今子魯囚也吾弗敬子矣病之十二年秋宋萬弒閔公於蒙澤遇仇牧於門批而殺之遇大宰督於東宮之西又殺之立子遊羣公子奔蕭公子禦說奔亳南宮牛猛獲帥師圍亳冬十月蕭叔大心及戴武宣穆莊之族以曹師伐之殺南宮牛於師殺子遊於宋立桓公猛獲奔衛南宮萬奔陳以乘車輦其母一日而至宋人請猛獲於衞衞人欲勿與石祁子曰不可天下之惡一也惡於宋而保於我保之何補得一夫而失一國與惡而棄好非謀也衞人歸之亦請南宮萬於陳以賂陳人使婦人飲之酒而以犀革裹之比及宋手足皆見宋人皆醢之

宋公之失刑也其見弒宜矣長萬獲乎莊公數月然後歸之典刑未正而反升爲大夫無怪乎萬之驟行其弒也釁起於戲謔之言己伏弒逆之祻乃猶不悟而君臣相博婦人雜居魯侯之美曾何足妬漸端積於有日絕脰激於一言仇牧手劍祗遭碎首異哉亂賊之戕其君也易於宋督矣萬卽多力非若鄋瞞之佚宕中國不可傷也弒逆之徒何國無灋陳宣不道反爲淵藪受賂於宋國而取謀於婦人賊臣𨿽討陳曾何功較之衞國爲失謀矣若禦說之對災知警討亂不阿比於春秋之諸侯無乃賢乎

王子頽之亂

【莊十六年】初晉武公伐夷執夷詭諸蔿國請而免之旣而弗報故子國作亂謂晉人曰與我伐夷而取其地遂以晉師伐夷殺夷詭諸周公忌父出奔虢惠王立而復之【十九年】初王姚嬖於莊王生子頽子頽有寵蔿國爲之師及惠王卽位取蔿國之圃以爲囿邊伯之宮近於王宮王取之王奪子禽祝跪與詹父田而收膳夫之秩故蔿國邊伯石速詹父子禽祝跪作亂因蘇氏秋五大夫奉子頽以伐王不克出奔溫蘇子奉子頽以奔衞衞師燕師伐周冬立子頽二十年春鄭伯和王室不克執燕仲父夏鄭伯遂以王歸王處於櫟秋王及鄭伯入於鄔遂入成周取其寶器而還冬王子頽享五大夫樂及徧舞鄭伯聞之見虢叔曰寡人聞之哀樂失時殃咎必至今王子頽歌舞不倦樂禍也夫司寇行戮君爲之不舉而況敢樂禍乎姦王之位禍孰大焉臨禍忘憂憂必及之盍納王乎虢公曰寡人之願也二十一年春胥命於弭夏同伐王城鄭伯將王自圉門入虢叔自北門入殺王子頽及五大夫鄭伯享王於闕西辟樂備王與之武公之略自虎牢以東原伯曰鄭伯效尢其亦將有咎五月鄭厲公防王巡虢守虢公爲王宮於玤王與之酒泉鄭伯之享王也王以後之鞶鑑予之虢公請器王予之爵鄭伯由是始惡於王冬王歸自虢【二十七年】王使召伯廖賜齊侯命且請伐衞以其立子頽也二十八年春齊侯伐衞戰敗衞師數之以王命取賂而還【僖公】十年春狄滅溫蘇子無信也蘇子叛王卽狄又不能於狄狄人伐之王不救故滅蘇子奔衞

惠王初立取囿取宮奪田咸不以正故五大夫因子頽之寵以作亂所謂多行不義必自及也然則非禮之舉天子尙不能行之臣下況其他乎子頽樂禍鄭伯知其不終輙復效尢何明於知人而暗於處己也彼惠王偏私行賞遂沒鄭功內難甫平又寵叔帶惠王之世周室亦多事矣暗主殆不可與言哉

左傳事緯卷一﹤經部﹐春秋類﹐左傳事緯﹥

欽定四庫全書

左傳事緯卷二

靈璧知縣馬驌撰齊桓霸業

【莊公】十三年春會於北杏以平宋亂遂人不至夏齊人滅遂而戍之宋人背北杏之會十四年春諸侯伐宋齊請師於周夏單伯會之取成於宋而還冬會於鄄宋服故也十五年春復會焉齊始霸也秋諸侯爲宋伐郳鄭人間之而侵宋十六年夏諸侯伐鄭宋故也冬同盟於幽鄭成也十七年春齊人執鄭詹鄭不朝也夏遂因氏領氏工婁氏須遂氏饗齊戍醉而殺之齊人殱焉【二十七年】夏同盟於幽陳鄭服也【二十八年】楚令尹子元欲蠱文夫人爲館於其宮側而振萬焉夫人聞之泣曰先君以是舞也習戎備也今令尹不尋諸仇讐而於未亡人之側不亦異乎禦人以告子元子元曰婦人不忘襲讐我反忘之秋子元以車六百乘伐鄭入於桔柣之門子元鬭禦彊鬭梧耿之不比爲斾鬭班王孫遊王孫喜殿眾車入自純門及逵市縣門不發楚言而出子元曰鄭有人焉諸侯救鄭楚師夜遁鄭人將奔桐丘諜告曰楚幕有烏乃止【二十九年】夏鄭人侵許凡師有鐘鼔曰伐無曰侵輕曰襲【三十年】楚公子元歸自伐鄭而處王宮鬭射師諫則執而梏之秋申公鬭班殺子元鬭谷於菟爲令尹自毀其家以紓楚國之難冬遇於魯濟謀山戎也以其病燕故也三十一年夏六月齊侯來獻戎防非禮也凡諸侯有四夷之功則獻於王王以警於夷中國則否諸侯不相遺俘三十二年春城小谷爲管仲也齊侯爲楚伐鄭之故請會於諸侯宋公請先見於齊侯夏遇於梁丘【閔元年】狄人伐邢管敬仲言於齊侯曰戎狄豺狼不可厭也諸夏親暱不可棄也宴安酖毒不可懷也詩云豈不懷歸畏此簡書簡書同惡相卹之謂也請救邢以從簡書齊人救邢【二年】冬十二月狄人伐衞衞懿公好鶴鶴有乘軒者將戰國人受甲者皆曰使鶴鶴實有祿位余焉能戰公與石祁子玦與莊子矢使守曰以此贊國擇利而爲之與夫人繡衣曰聽於二子渠孔禦戎子伯爲右黃夷前驅孔嬰齊殿及狄人戰於熒澤衞師敗績遂滅衞衞侯不去其旗是以甚敗狄人囚史華龍滑與禮孔以逐衞人二人曰我大史也實掌其祭不先國不可得也乃先之至則告守曰不可待也夜與國人出狄入衞遂從之又敗諸河初惠公之卽位也少齊人使昭伯烝於宣姜不可彊之生齊子戴公文公宋桓夫人許穆夫人文公爲衞之多患也先適齊及敗宋桓公逆諸河宵濟衞之遺民男女七百有三十人益之以共滕之民爲五千人立戴公以廬於曹許穆夫人賦載馳齊侯使公子無虧帥車三百乘甲士三千人以戍曹歸公乘馬祭服五稱牛羊豕雞狗皆三百與門材歸夫人魚軒重錦三十兩僖之元年齊桓公遷邢於夷儀二年封衞於楚丘邢遷如歸衞國忘亡衞文公大布之衣大帛之冠務材訓農通商惠工敬教勸學授方任能元年革車三十乘季年乃三百乘【僖元年】諸侯救邢邢人潰出奔師師遂逐狄人具邢器用而遷之師無私焉夏邢遷於夷儀諸侯城之救患也凡侯伯救患分災討罪禮也秋楚人伐鄭鄭卽齊故也盟於犖謀救鄭也二年春諸侯城楚丘而封衞焉不書所會後也秋盟於貫服江黃也冬楚人伐鄭鬭章囚鄭聃伯【三年】秋會於陽谷謀伐楚也齊侯爲陽谷之會來尋盟冬公子友如齊涖盟楚人伐鄭鄭伯欲成孔叔不可曰齊方勤我棄徳不祥齊侯與蔡姬乘舟於囿蕩公公懼變色禁之不可公怒歸之未絕之也蔡人嫁之四年春齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也不虞君之涉吾地也何故管仲對曰昔召康公命我先君大公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徵昭王南徵而不復寡人是問對曰貢之不入寡君之罪也敢不共給昭王之不復君其問諸水濱師進次於陘夏楚子使屈完如師師退次於召陵齊侯陳諸侯之師與屈完乘而觀之齊侯曰豈不谷是爲先君之好是繼與不谷同好如何對曰君惠徼福於敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧屝屨其可也齊侯說與之虎牢執轅濤塗秋伐陳討不忠也許穆公防於師葬之以侯禮也凡諸侯薨於朝會加一等死王事加二等於是有以衮斂冬叔孫戴伯帥師會諸侯之師侵陳陳成歸轅濤塗【五年】會於首止會王大子鄭謀寧周也陳轅宣仲怨鄭申侯之反己於召陵故勸之城其賜邑曰美城之大名也子孫不忘吾助子請乃爲之請於諸侯而城之美遂譛諸鄭伯曰美城其賜邑將以叛也申侯由是得罪秋諸侯盟王使周公召鄭伯曰吾撫女以從楚輔之以晉可以少安鄭伯喜於王命而懼其不朝於齊也故逃歸不盟孔叔止之曰國君不可以輕輕則失親失親患必至病而乞盟所喪多矣君必悔之弗聽逃其師而歸【六年】夏諸侯伐鄭以其逃首止之盟故也圍新密鄭所以不時城也秋楚子圍許以救鄭諸侯救許乃還冬蔡穆侯將許僖公以見楚子於武城許男面縛銜璧大夫衰絰士輿櫬楚子問諸逢伯對曰昔武王克殷微子啟如是武王親釋其縛受其璧而袚之焚其櫬禮而命之使復其所楚子從之七年春齊人伐鄭孔叔言於鄭伯曰諺有之曰心則不競何憚於病旣不能彊又不能弱所以斃也國危矣請下齊以救國公曰吾知其所由來矣姑少待我對曰朝不及夕何以待君夏鄭殺申侯以說於齊且用陳轅濤塗之譛也初申侯申出也有寵於楚文王文王將死與之璧使行曰惟我知女女專利而不厭予取予求不女疵瑕也後之人將求多於女女必不免我死女必速行無適小國將不女容焉旣塟出奔鄭又有寵於厲公子文聞其死也曰古人有言曰知臣莫若君弗可攺也已秋盟於寧母謀鄭故也管仲言於齊侯曰臣聞之招攜以禮懷遠以徳徳禮不易無人不懷齊侯修禮於諸侯諸侯官受方物鄭伯使大子華聽命於會言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之毋乃不可乎子父不姦之謂禮守命共時之謂信違此二者姦莫大焉公曰諸侯有討於鄭未捷今茍有釁從之不亦可乎對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若總其罪人以臨之鄭有辭矣何懼且夫合諸侯以崇徳也會而列姦何以示後嗣夫諸侯之會其徳行禮義無國不記記姦之位君盟替矣作而不記非盛徳也君其勿許鄭必受盟夫子華旣爲大子而求介於大國以弱其國亦必不免鄭有叔詹堵叔師叔三良爲政未可間也齊侯辭焉子華由是得罪於鄭冬鄭伯使請盟於齊八年春盟於洮謀王室也鄭伯乞盟請服也【九年】夏

會於葵丘尋盟且修好禮也王使宰孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耋老加勞賜一級無下拜對曰天威不違顏咫尺小白余敢貪天子之命無下拜恐隕越於下以遺天子羞敢不下拜下拜登受秋齊侯盟諸侯於葵丘曰凡我同盟之人旣盟之後言歸於好宰孔先歸遇晉侯曰可無會也齊侯不務徳而勤遠略故北伐山戎南伐楚西爲此會也東略之不知西則否矣其在亂乎君務靖亂無勤於行晉侯乃還【十三年】夏會於咸淮夷病杞故且謀王室也十四年春諸侯城緣陵而遷杞焉不書其人有闕也十五年春楚人伐徐徐卽諸夏故也三月盟於牡丘尋葵丘之盟且救徐也孟穆伯帥師及諸侯之師救徐諸侯次於匡以待之秋伐厲以救徐也冬宋人伐曹討舊怨也楚敗徐於婁林徐恃救也【十六年】夏齊伐厲不克救徐而還十二月會於淮謀鄫且東略也城鄫役人病有夜登丘而呼曰齊有亂不果城而還十七年春齊人爲徐伐英氏以報婁林之役也

霸之名何昉乎傳載展禽有共工氏霸九州之言然則霸之名不已舊乎或曰霸之名我未之前聞也其當周之末季齊桓晉文之事乎古者有伯而無霸蓋於四方諸侯各建一長謂之方伯如唐虞之四嶽周之二伯是也自周衰而二伯之職廢於是乎有霸之名焉是霸之興自衰周始也𨿽然昆吾氏不嘗霸於夏乎大彭豕韋不嘗霸於商乎三代皆有又焉在其自衰周始也國佐有言曰五伯之霸也勤而撫之以役王命白虎通亦曰三王之道衰而五霸存其政則霸之名不自周起明矣卽今言春秋之五霸且有進吳王闔閭而黜宋襄者以爲蔡侯無罪而羈楚吳憂中國是以進之然不擒二毛宋公亦嘗假仁義矣方之勾吳寧遂後乎總之春秋止有兩霸耳未可云五也秦穆受甘言以縱鄭國違黃髮而敗殽師誅賢臣百里奚而以子車氏爲殉黃鳥之詩是以作刺宋襄不度徳量力慕虛名而得實禍身死國辱以爲天下笑楚莊僭號淩上憑威恃彊觀兵而窺周鼎倚怒而殘宋郊易子析骸厥禍亦巨此三君者皆無翼戴天子之功豈能與桓公比烈哉考之昆吾大彭豕韋皆有羽翼夏殷之事則並桓文而爲五此至確之論也齊桓公當東遷之後起自危難首起圖功可謂偉矣釁沐施於羈囚連帥畫之都鄙煮海通賈國用富彊衣裳兵車之會大率尊天子而示信義使有聖王在上必且假以方伯之命使之長帥諸侯惜也王紀不立經營徒勞桓之爲此亦極難爾故北杏肇績魯衞不至鄄幽繼盟宋鄭懷疑迨三國存而大義始昭江黃服而蠻方始懼至貫澤陽谷之會遠侯畢集矣桓公端委搢笏以朝之盛之至也而或謂包茅責貢以來不聞南下之師葵丘震矜九國以叛黃防而中國不救功髙志滿則盛極而漸衰焉無他管仲死也故桓公中主也得管子而名彰聖人所以不稱桓公而歸美管仲者爲其持大體正名分兵力甲於天下必不敢教其君爲鄭人繻葛之舉也至尊莫如王子定其位而覬覦絕於天下矣至親莫如哀姜誅其罪而淫亂絕於諸侯矣侵伐不勞大師盟會不煩小國功髙來天王之寵猶凜天威而恐隕越何規模之宏遠乎其後惟晉文猶能繼之豈三君所敢望與慶父之亂

【莊公】二十三年夏公如齊觀社非禮也曹劌諫曰不可夫禮所以整民也故會以訓上下之則制財用之節朝以正班爵之義帥長幼之序徵伐以討其不然諸侯有王王有巡守以大習之非是君不舉矣君舉必書書而不法後嗣何觀秋丹桓宮之楹二十四年春刻其桷皆非禮也禦孫諫曰臣聞之儉徳之共也侈惡之大也先君有共徳而君納諸大惡無乃不可乎秋哀姜至公使宗婦覿用幣非禮也禦孫曰男贄大者玉帛小者禽鳥以章物也女贄不過榛栗棗修以告防也今男女同贄是無別也男女之別國之大節也而由夫人亂之無乃不可乎二十五年春陳女叔來聘始結陳好也嘉之故不名【二十七年】秋公子友如陳葬原仲非禮也原仲季友之舊也【三十二年】初公築臺臨黨氏見孟任從之閟而以夫人言許之割臂盟公生子般焉雩講於梁氏女公子觀之圉人犖自墻外與之戲子般怒使鞭之公曰不如殺之是不可鞭犖有力焉能投蓋於稷門公疾問後於叔牙對曰慶父材問於季友對曰臣以死奉般公曰鄕者牙曰慶父材成季使以君命命僖叔待於鍼巫氏使鍼季酖之曰飲此則有後於魯國不然死且無後飲之歸及逵泉而防立叔孫氏八月癸亥公薨於路寢子般卽位次於黨氏冬十月己未共仲使圉人犖賊子般於黨氏成季奔陳立閔公【閔公】元年春不書卽位亂故也夏六月葬莊公亂故是以緩秋八月公及齊侯盟於落姑請復季友也齊侯許之使召諸陳公次於郎以待之季子來歸嘉之也冬齊仲孫湫來省難書曰仲孫亦嘉之也仲孫歸曰不去慶父魯難未已公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寧魯難而親之親有禮因重固間攜貳覆昏亂霸王之器也【二年】夏吉禘於莊公速也初公傅奪卜齮田公不禁秋八月辛丑共仲使卜齮賊公於武闈成季以僖公適邾共仲奔莒乃入立之以賂求共仲於莒莒人歸之及密使公子魚請不許哭而往共仲曰奚斯之聲也乃縊閔公哀姜之娣叔姜之子也故齊人立之共仲通於哀姜哀姜欲立之閔公之死也哀姜與知之故孫於邾齊人取而殺之於夷以其屍歸僖公請而葬之成季之將生也桓公使卜楚丘之父卜之曰男也其名曰友在公之右間於兩社爲公室輔季氏亡則魯不昌又筮之遇大有之幹曰同復於父敬如君所及生有文在其手曰友遂以命之成風聞成季之繇乃事之而屬僖公焉故成季立之【僖公】元年春不稱卽位公出故也公出復入不書諱之也諱國惡禮也九月公敗邾師於偃虛丘之戍將歸者也冬莒人來求賂公子友敗諸酈獲莒子之弟挐非卿也嘉獲之也公賜季友汶陽之田及費夫人氏之防至自齊君子以齊人之殺哀姜也爲己甚矣女子從人者也【八年】秋禘而致哀姜焉非禮也凡夫人不薨於寢不殯於廟不赴於同不祔於姑則弗致也【三十三年】齊國莊子來聘自郊勞至於贈賄禮成而加之以敏臧文仲言於公曰國子爲政齊猶有禮君其朝焉臣聞之服於有禮社稷之衞也冬公如齊朝且弔有狄師也反薨於小寢卽安也葬僖公緩作主非禮也凡君薨卒哭而祔祔而作主特祀於主烝嘗禘於廟【文元年】夏四月丁巳葬僖公穆伯如齊始聘焉禮也凡君卽位卿出並聘踐修舊好要結外援好事鄰國以衞社稷忠信卑讓之道也忠徳之正也信徳之固也卑讓徳之基也【二年】丁丑作僖公主書不時也秋八月丁卯有事於大廟躋僖公逆祀也於是夏父弗忌爲宗伯尊僖公且明見曰吾見新鬼大故鬼小先大後小順也躋聖賢明也明順禮也君子以爲失禮禮無不順祀國之大事也而逆之可謂禮乎子𨿽齊聖不先父食久矣故禹不先鯀湯不先契文武不先不窋宋祖帝乙鄭祖厲王猶上祖也是以魯頌曰春秋匪解享祀不忒皇皇后帝皇祖后稷君子曰禮謂其后稷親而先帝也詩曰問我諸姑遂及伯姊君子曰禮謂其姊親而先姑也仲尼曰臧文仲其不仁者三不知者三下展禽廢六關妾織蒲三不仁也作虛器縱逆祀祀爰居三不知也【四年】冬成風薨五年春王使榮叔來含且賵召昭公來會葬禮也【九年】秦人來歸僖公成風之隧禮也諸侯相弔賀也𨿽不當事茍有禮焉書也以無忘舊好

噫莊公竟忘讐乎思姜氏誰之女也齊襄之女也襄嘗殺桓公矣殺父者之女可娶乎納幣親迎行皆逾禮丹楹刻桷侈爲美觀無非燿齊國致恭婦人是誠何心哉宜齊風之目爲展我甥兮也文姜死而魯國方靖乃復娶其兄之女其淫亂不減於文姜不惟忘讐且以興亂彼莊公何如人乎知有母而不知有父知有妻而不知恥是鳥獸也慶父與叔牙同母者也季友與莊公同母者也慶父久窺君位叔牙助之俄而弒械成季子和藥而飲之爲國防親不示顯戮合於禮矣叔牙死而慶父失助似亦可以知懼乃哀姜宣淫必欲立之殺孟任之子般不卹也並殺其娣叔姜之子閔公亦不卹也內外交亂比嵗而弒二君周公之祀不絕如綫矣叔牙若在又將何如也慶父不死魯難未已季友不入魯國不定齊桓公仗義而殺哀姜僖公之立天若啟之防能佐霸成功爲魯國之令主閟宮泮水之詩是以作頌遡其援立之功非季子誰與歸乎入春秋初魯稱多事桓公弒隱而不討齊人殺桓而不讐羽父驕逆列爲世臣文姜蕩亂尊爲國母咸謂宗國至此其將殄乎張公室而討逆賊自季氏始其世執政也有自來矣

晉獻防虞虢

【桓十年】虢仲譖其大夫詹父於王詹父有辭以王師伐虢夏虢公出奔虞初虞叔有玉虞公求旃弗獻旣而悔之曰周諺有之匹夫無罪懷璧其罪吾焉用此其以賈害也乃獻之又求其寶劍叔曰是無厭也無厭將及我遂伐虞公故虞公出奔共池【莊二十六年】秋虢人侵晉冬虢人又侵晉【二十七年】晉人將伐虢士蔿曰不可虢公驕若驟得勝於我必棄其民無眾而後伐之欲禦我誰與夫禮樂慈愛戰所畜也夫民讓事樂和愛親哀喪而後可用也虢弗畜也亟戰將饑【二十九年】樊皮叛王三十年春王命虢公討樊皮夏四月丙辰虢公入樊執樊仲皮歸於京師【三十二年】秋七月有神降於莘惠王問諸內史過曰是何故也對曰國之將興明神降之監其徳也將亡神又降之觀其惡也故有得神以興亦有以亡虞夏商周皆有之王曰若之何對曰以其物享焉其至之日亦其物也王從之內史過往聞虢請命反曰虢必亡矣虐而聽於神神居莘六月虢公使祝應宗區史嚚享焉神賜之土田史嚚曰虢其亡乎吾聞之國將興聽於民將亡聽於神神聰明正直而壹者也依人而行虢多涼徳其何土之能得【閔公】二年春虢公敗犬戎於渭汭舟之僑曰無徳而祿殃也殃將至矣遂奔晉【僖二年】晉荀息請以屈產之乘與埀之璧假道於虞以伐虢公曰是吾寶也對曰若得道於虞猶外府也公曰宮之奇存焉對曰宮之奇之爲人也懦而不能彊諫且少長於君君暱之𨿽諫將不聽乃使荀息假道於虞曰冀爲不道入自顚軨伐鄍三門冀之旣病則亦惟君故今虢爲不道保於逆旅以侵敝邑之南鄙敢請假道以請罪於虢虞公許之且請先伐虢宮之奇諫不聽遂起師夏晉裏克荀息帥師會虞師伐虢防下陽先書虞賄故也虢公敗戎於桑田晉卜偃曰虢必亡矣亡下陽不懼而又有功是天奪之鑑而益其疾也必易晉而不撫其民矣不可以五稔【五年】晉侯復假道於虞以伐虢宮之奇諫曰虢虞之表也虢亡虞必從之晉不可啟冦不可玩一之謂甚其可再乎諺所謂輔車相依唇亡齒寒者其虞虢之謂也公曰晉吾宗也豈害我哉對曰大伯虞仲大王之昭也大伯不從是以不嗣虢仲虢叔王季之穆也爲文王卿士勲在王室藏於盟府將虢是滅何愛於虞且虞能親於桓莊乎其愛之也桓莊之族何罪而以爲戮不惟偪乎親以寵偪猶尙害之況以國乎公曰吾享祀丰潔神必據我對曰臣聞之鬼神非人實親惟徳是依故周書曰皇天無親惟徳是輔又曰黍稷非馨明徳惟馨又曰民不易物惟徳繄物如是則非徳民不和神不享矣神所馮依將在徳矣若晉取虞而明徳以薦馨香神其吐之乎弗聽許晉使宮之奇以其族行曰虞不臘矣在此行也晉不更舉矣八月甲午晉侯圍上陽問於卜偃曰吾其濟乎對曰克之公曰何時對曰童謠云丙之晨龍尾伏辰均服振振取虢之旂鶉之賁賁天策焞焞火中成軍虢公其奔其九月十月之交乎丙子旦日在尾月在策鶉火中必是時也冬十二月丙子朔晉防虢虢公醜奔京師師還館於虞遂襲虞滅之執虞公及其大夫井伯以媵秦穆姬而修虞祀且歸其職貢於王故書曰晉人執虞公罪虞且言易也

晉獻公之巧謀人國也一舉而兩國滅焉何其易也前此晉嘗伐驪戎伐臯落矣又嘗滅耿霍及魏矣經皆不書而獨書滅夏陽晉實始見經蓋重滅夏陽也夏陽滅而虢滅矣虢天子之大臣也虢公鄭伯同爲王卿士而王實私虢定子頽之難虢賞特隆樊皮不臣虢公討罪凡周室之事虢必與焉晉防虢晉無天子矣晉之爲侯也虢公啣命以來旣而同朝於王二國之初蓋式相好然而虞虢不舉晉無以圖南方之諸侯也虢復搆怨一嵗再侵晉虢之釁起而獻公私喜矣猶且深謀詳視按兵不舉數年之間虢日以驕於是丹朱降莘蓐收入夢妖祥見而童謠作天時人事昭然可見晉始寢而不寐不覺技癢之無從也虞公求寶劍於其弟貪人無厭晉所素知荀息揖入一謀而兩國已在掌中宮之奇彊諫曾何足救迨虞公牽馬操璧而前晉之君臣相視莫逆夫固已熟籌之矣虢公奔於京師天子不能致討齊桓方會首止不敢過而問罪晉國之彊天方授之虞虢又焉能支也哉

楚防諸小國

【莊六年】楚文王伐申過鄧鄧祁侯曰吾甥也止而享之騅甥聃甥養甥請殺楚子鄧侯弗許三甥曰亡鄧國者必此人也若不早圖後君噬齊其及圖之乎圖之此爲時矣鄧侯曰人將不食吾余對曰若不從三臣抑社稷實不血食而君焉取余弗從還年楚子伐鄧十六年楚復伐鄧滅之【隱十一年】鄭息有違言息侯伐鄭鄭伯與戰於竟息師大敗而還君子是以知息之將亡也不度徳不量力不親親不徵辭不察有罪犯五不韙而以伐人其防師也不亦宜乎【桓十七年】蔡桓侯防蔡人召蔡季於陳秋蔡季自陳歸於蔡蔡人嘉之也【莊十年】蔡哀侯娶於陳息侯亦娶焉息嬀將歸過蔡蔡侯曰吾姨也止而見之弗賓息侯聞之怒使謂楚文王曰伐我吾求救於蔡而伐之楚子從之秋九月楚敗蔡師於莘以蔡侯獻舞歸【十四年】蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王焉未言楚子問之對曰吾一婦人而事二夫縱弗能死其又奚言楚子以蔡侯滅息遂伐蔡秋七月楚入蔡君子曰商書所謂惡之易也如火之燎於原不可鄕邇其猶可撲防者其如蔡哀侯乎【僖五年】楚鬭谷於菟滅子奔黃於是江黃道柏方睦於齊皆姻也子恃之而不事楚又不設備故亡【十一年】黃人不歸楚貢冬楚人伐黃【十二年】黃人恃諸侯之睦於齊也不共楚職曰自郢及

我九百里焉能害我夏楚滅黃【二十六年】防子不祀祝融與鬻熊楚人讓之對曰我先王熊摯有疾鬼神弗赦而自竄於防吾是以失楚又何祀焉秋楚成得臣鬭宜申帥師滅防以防子歸【文三年】楚師圍江晉先僕伐楚以救江冬晉以江故告於周王叔桓公晉陽處父伐楚以救江門於方城遇息公子朱而還【四年】楚人滅江秦伯爲之降服出次不舉過數大夫諫公曰同盟防𨿽不能救敢不矜乎吾自懼也君子曰詩云惟彼二國其政不獲惟此四國爰究爰度其秦穆之謂矣【五年】六人叛楚卽東夷秋楚成大心仲歸帥師滅六冬楚子爕防蓼臧文仲聞六與蓼滅曰臯陶庭堅不祀忽諸徳之不建民之無援哀哉

楚自武王以來日以彊暴其防人國也直取之爾文王嗣位始侵諸姬經猶書之曰荊至成王而書楚矣享年永久身歷二覇當齊桓公爲貫之盟管仲曰江黃遠齊而近楚楚爲利之國也若伐而不能救則無以宗諸侯矣桓公不聽防與之盟管仲死而楚人伐江防黃齊果不能救也霸主尙在楚猶不逞況其後乎城濮一創驕銳稍折未幾而穆王弒立輙復薦食秦伯降服臧孫興嘆亦何能救楚始日有圖霸之志而北方之諸侯咸重足而莫敢側視矣入春秋來滅國之多無過於楚而滅國之易亦無過於楚幅圓廣則甲兵日盛中國之霸是以難也

晉驪姬之亂

【莊二十八年】晉獻公娶於賈無子烝於齊姜生秦穆夫人及大子申生又娶二女於戎大戎狐姬生重耳小戎子生夷吾晉伐驪戎驪戎男女以驪姬歸生奚齊其娣生卓子驪姬嬖欲立其子賂外嬖梁五與東關嬖五使言於公曰曲沃君之宗也蒲與二屈君之疆也不可以無主宗邑無主則民不威疆埸無主則啟戎心戎之生心民慢其政國之患也若使大子主曲沃而重耳夷吾主蒲與屈則可以威民而懼戎且旌君伐使俱曰狄之廣莫於晉爲都晉之啟土不亦宜乎晉侯說之夏使大子居曲沃重耳居蒲城夷吾居屈羣公子皆鄙惟二姬之子在絳二五防與驪姬譛羣公子而立奚齊晉人謂之二五耦【閔元年】晉侯作二軍公將上軍大子申生將下軍趙夙禦戎畢萬爲右以滅耿防霍滅魏還爲大子城曲沃賜趙夙耿賜畢萬魏以爲大夫士蔿曰大子不得立矣分之都城而位以卿先爲之極又焉得立不如逃之無使罪至爲吳大伯不亦可乎猶有令名與其及也且諺曰心茍無瑕何卹乎無家天若祚大子其無晉乎卜偃曰畢萬之後必大萬盈數也魏大名也以是始賞天啟之矣天子曰兆民諸侯曰萬民今名之大以從盈數其必有眾初畢萬筮仕於晉遇屯之比辛廖占之曰吉屯固比入吉孰大焉其必蕃昌震爲土車從馬足居之兄長之母覆之眾歸之六體不易合而能固安而能殺公侯之卦也公侯之子孫必復其始【二年】晉侯使大子申生伐東山臯落氏裏克諫曰大子奉冡祀社稷之粢盛以朝夕視君膳者也故曰冡子君行則守有守則從從曰撫軍守曰監國古之制也夫帥師專行謀誓軍旅君與國政之所圖也非大子之事也師在制命而已稟命則不威專命則不孝故君之嗣適不可以帥師君失其官帥師不威將焉用之且臣聞臯落氏將戰君其捨之公曰寡人有子未知其誰立焉不對而退見大子大子曰吾其廢乎對曰告之以臨民教之以軍旅不共是懼何故廢乎且子懼不孝無懼弗得立修己而不責人則免於難大子帥師公衣之偏衣佩之金玦狐突禦戎先友爲右梁餘子養禦罕夷先丹木爲右羊舌大夫爲尉先友曰衣身之偏握兵之要在此行也子其勉之偏躬無慝兵要遠災親以無災又何患焉狐突嘆曰時事之徵也衣身之章也佩衷之旗也故敬其事則命以始服其身則衣之純用其衷則佩之度今命以時防閟其事也衣之尨服遠其躬也佩以金玦棄其衷也服以遠之時以閟之尨涼冬殺金寒玦離胡可恃也𨿽欲勉之狄可盡乎梁餘子養曰帥師者受命於廟受脤於社有常服矣不獲而尨命可知也死而不孝不如逃之罕夷曰尨奇無常金玦不復𨿽復何爲君有心矣先丹木曰是服也狂夫阻之曰盡敵而反敵可盡乎𨿽盡敵猶有內讒不如違之狐突欲行羊舌大夫曰不可違命不孝棄事不忠𨿽知其寒惡不可取子其死之大子將戰狐突諫曰不可昔辛伯諗周桓公云內寵並後外寵二政嬖子配適大都耦國亂之本也周公弗從故及於難今亂本成矣立可必乎孝而安民子其圖之與其危身以速罪也【僖四年】初晉獻公欲以驪姬爲夫人卜之不吉筮之吉公曰從筮卜人曰筮短龜長不如從長且其繇曰専之渝攘公之羭一薰一蕕十年尙猶有臭必不可弗聽立之生奚齊其娣生卓子及將立奚齊旣與中大夫成謀姬謂大子曰君夢齊姜必速祭之大子祭於曲沃歸胙於公公田姬寘諸宮六日公至毒而獻之公祭之地地墳與犬犬斃與小臣小臣亦斃姬泣曰賊由大子大子奔新城公殺其傅杜原欵或謂大子子辭君必辯焉大子曰君非姬氏居不安食不飽我辭姬必有罪君老矣吾又不樂曰子其行乎大子曰君實不察其罪被此名也以出人誰納我十二月戊申縊於新城姬遂譛二公子曰皆知之重耳奔蒲夷吾奔屈【五年】晉侯使以殺大子申生之故來告初晉侯使士蔿爲二公子築蒲與屈不愼寘薪焉夷吾訴之公使讓之士蔿稽首而對曰臣聞之無喪而慼憂必讐焉無戎而城讐必保焉冦讐之保又何愼焉守官廢命不敬固讐之保不忠失忠與敬何以事君詩云懷徳惟寧宗子惟城君其修徳而固宗子何城如之三年將尋師焉焉用愼退而賦曰狐裘尨茸一國三公吾誰適從及難公使寺人披伐蒲重耳曰君父之命不挍乃狥曰挍者吾讐也逾垣而走披斬其袪遂出奔翟六年春晉侯使賈華伐屈夷吾不能守盟而行將奔狄郤芮曰後出同走罪也不如之梁梁近秦而幸焉乃之梁【八年】晉裏克帥師梁由靡禦虢射爲右以敗狄於采桑梁由靡曰狄無恥從之必大克裏克曰懼之而已無速眾狄虢射曰期年狄必至示之弱矣夏狄伐晉報采桑之役也復期月【九年】九月晉獻公防裏克防鄭欲納文公故以三公子之徒作亂初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也及裏克將殺奚齊先告荀息曰三怨將作秦晉輔之子將何如荀息曰將死之裏克曰無益也荀叔曰吾與先君言矣不可以貳能欲復言而愛身乎𨿽無益也將焉辟之且人之欲善誰不如我我欲無貳而能謂人己乎冬十月裏克殺奚齊於次書曰殺其君之子未葬也荀息將死之人曰不如立卓子而輔之荀息立公子卓以葬十一月裏克殺公子卓於朝荀息死之君子曰詩所謂白圭之玷尙可磨也斯言之玷不可爲也荀息有焉齊侯以諸侯之師伐晉及髙梁而還討晉亂也令不及魯故不書晉郤芮使夷吾重賂秦以求入曰人實有國我何愛焉入而能民土於何有從之齊隰朋帥師會秦師納晉惠公秦伯謂郤芮曰公子誰恃對曰臣聞亡人無黨有黨必有讐夷吾弱不好弄能鬭不過長亦不攺不識其他公謂公孫枝曰夷吾其定乎對曰臣聞之惟則定國詩曰不識不知順帝之則文王之謂也又曰不僭不賊鮮不爲則無好無惡不忌不克之謂也今其言多忌克難哉公曰忌則多怨又焉能克是吾利也【十年】夏四月周公忌父王子黨會齊隰朋立晉侯晉侯殺裏克以說將殺裏克公使謂之曰微子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎臣聞命矣伏劍而死於是平鄭聘於秦且謝緩賂故不及晉侯攺葬共大子秋狐突適下國遇大子大子使登僕而告之曰夷吾無禮余得請於帝矣將以晉畀秦秦將祀余對曰臣聞之神不歆非類民不祀非族君祀無乃殄乎且民何罪失刑乏祀君其圖之君曰諾吾將復請七日新城西偏將有巫者而見我焉許之遂不見及期而往告之曰帝許我罰有罪矣敝於韓平鄭之如秦也言於秦伯曰呂甥郤稱冀芮實爲不從若重問以召之臣出晉君君納重耳蔑不濟矣冬秦伯使泠至報且召三子郤芮曰幣重而言甘誘我也遂殺平鄭祁舉及七輿大夫左行共華右行賈華叔堅騅歂累虎特宮山祁皆裏平之黨也平豹奔秦言於秦伯曰晉侯背大主而忌小怨民弗與也伐之必出公曰失眾焉能殺違禍誰能出君十一年春晉侯使以防鄭之亂來告天王使召武公內史過賜晉侯命受玉惰過歸告王曰晉侯其無後乎王賜之命而惰於受瑞先自棄也已其何繼之有禮國之幹也敬禮之輿也不敬則禮不行禮不行則上下昏何以長世【十三年】冬晉薦饑使乞糴於秦秦伯謂子桑與諸乎對曰重施而報君將何求重施而不報其民必攜攜而討焉無眾必敗謂百里與諸乎對曰天災流行國家代有救災卹鄰道也行道有福防鄭之子豹在秦請伐晉秦伯曰其君是惡其民何罪秦於是乎輸粟於晉自雍及絳相繼命之曰泛舟之役【十四年】秋八月辛卯沙鹿崩晉卜偃曰期年將有大咎幾亡國冬秦饑使乞糴於晉晉人弗與慶鄭曰背施無親幸災不仁貪愛不祥怒鄰不義四徳皆失何以守國虢射曰皮之不存毛將安傅慶鄭曰棄信背鄰患孰卹之無信患作失援必斃是則然矣虢射曰無損於怨而厚於冦不如勿與慶鄭曰背施幸災民所棄也近猶讐之況怨敵乎弗聽退曰君其悔是哉【十五年】晉侯之入也秦穆姬屬賈君焉且曰盡納羣公子晉侯烝於賈君又不納羣公子是以穆姬怨之晉侯許賂中大夫旣而皆背之賂秦伯以河外列城五東盡虢略南及華山內及解梁城旣而不與晉饑秦輸之粟秦饑晉閉之糴故秦伯伐晉卜徒父筮之吉渉河侯車敗詰之對曰乃大吉也三敗必獲晉君其卦遇蠱曰千乘三去三去之餘獲其雄狐夫狐蠱必其君也蠱之貞風也其悔山也嵗云秋矣我落其實而取其材所以克也實落材亡不敗何待三敗及韓晉侯謂慶鄭曰冦深矣若之何對曰君實深之可若何公曰不孫卜右慶鄭吉弗使步揚禦戎家僕徒爲右乘小駟鄭入也慶鄭曰古者大事必乘其產生其水土而知其人心安其教訓而服習其道惟所納之無不如志今乘異產以從戎事及懼而變將與人易亂气狡憤陰血周作張脈僨興外彊中干進退不可周旋不能君必悔之弗聽九月晉侯逆秦師使韓簡視師復曰師少於我鬭士倍我公曰何故對曰出因其資入用其寵饑食其粟三施而無報是以來也今又擊之我怠秦奮倍猶未也公曰一夫不可狃況國乎遂使請戰曰寡人不佞能合其眾而不能離也君若不還無所逃命秦伯使公孫枝對曰君之未入寡人懼之入而未定列猶吾憂也苟列定矣敢不承命韓簡退曰吾幸而得囚壬戌戰於韓原晉戎馬還濘而止公號慶鄭慶鄭曰愎諫違卜固敗是求又何逃焉遂去之梁由靡禦韓簡虢射爲右輅秦伯將止之鄭以救公誤之遂失秦伯秦獲晉侯以歸晉大夫反首拔捨從之秦伯使辭焉曰二三子何其慼也寡人之從君而西也亦晉之妖夢是踐豈敢以至晉大夫三拜稽首曰君履后土而戴皇天皇天后土實聞君之言羣臣敢在下風穆姬聞晉侯將至以大子防與女簡璧登臺而履薪焉使以免服衰絰逆且告曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之乃捨諸靈臺大夫請以入公曰獲晉侯以厚歸也旣而喪歸焉用之大夫其何有焉且晉人慼憂以重我天地以要我不圖晉憂重其怒也我食吾言背天地也重怒難任背天不祥必歸晉君公子縶曰不如殺之無聚慝焉子桑曰歸之而質其大子必得大成晉未可防而殺其君祗以成惡且史佚有言曰無始禍無怙亂無重怒重怒難任陵人不祥乃許晉平晉侯使郤乞告瑕呂飴甥且召之子金教之言曰朝國人而以君命賞且告之曰孤𨿽歸辱社稷矣其卜貳圉也眾皆哭晉於是乎作爰田呂甥曰君亡之不卹而羣臣是憂惠之至也將若君何眾曰何爲而可對曰徵繕以輔孺子諸侯聞之喪君有君羣臣輯睦甲兵益多好我者勸惡我者懼庶有益乎眾說晉於是乎作州兵初晉獻公筮嫁伯姬於秦遇歸妹之睽史蘇占之曰不吉其繇曰士刲羊亦無衁也女承筐亦無貺也西鄰責言不可償也歸妹之睽猶無相也震之離亦離之震爲雷爲火爲嬴敗姬車說其輹火焚其旗不利行師敗於宗丘歸妹睽孤寇張之弧侄其從姑六年其逋逃歸其國而棄其家明年其死於髙梁之虛及惠公在秦曰先君若從史蘇之占吾不及此夫韓簡侍曰龜象也筮數也物生而後有象象而後有滋滋而後有數先君之敗徳及可數乎史蘇是占勿從何益詩曰下民之孽匪降自天僔沓背憎職競由人十月晉陰飴甥會秦伯盟於王城秦伯曰晉國和乎對曰不和小人恥失其君而悼喪其親不憚徵繕以立圉也曰必報讐寧事戎狄君子愛其君而知其罪不憚徵繕以待秦命曰必報徳有死無二以此不和秦伯曰國謂君何對曰小人慼謂之不免君子恕以爲必歸小人曰我毒秦秦豈歸君君子曰我知罪矣秦必歸君貳而執之服而捨之徳莫厚焉刑莫威焉服者懷徳貳者畏刑此一役也秦可以霸納而不定廢而不立以徳爲怨秦不其然秦伯曰是吾心也攺館晉侯饋七牢焉蛾析謂慶鄭曰盍行乎對曰陷君於敗敗而不死又使失刑非人臣也臣而不臣行將焉入十一月晉侯歸丁丑殺慶鄭而後入是嵗晉又饑秦伯又餼之粟曰吾怨其君而矜其民且吾聞唐叔之封也箕子曰其後必大晉其庸可冀乎姑樹徳焉以待能者於是秦始徵晉河東置官司焉【十六年】秋狄侵晉取狐廚受鐸涉汾及昆都因晉敗也【十七年】夏晉大子圉爲質於秦秦歸河東而妻之惠公之在梁也梁伯妻之梁嬴孕過期卜招父與其子卜之其子曰將生一男一女招曰然男爲人臣女爲人妾故名男曰圉女曰妾及子圉西質妾爲宦女焉【二十二年】晉大子圉爲質於秦將逃歸謂嬴氏曰與子歸乎對曰子晉大子而辱於秦子之欲歸不亦宜乎寡君之使婢子侍執巾櫛以固子也從子而歸棄君命也不敢從亦不敢言遂逃歸【二十三年】九月晉惠公防懷公命無從亡人期期而不至無赦狐突之子毛及偃從重耳在秦弗召冬懷公執狐突曰子來則免對曰子之能仕父教之忠古之制也策名委質貳乃辟也今臣之子名在重耳有年數矣若又召之教之貳也父教子貳何以事君刑之不濫君之明也臣之願也淫刑以逞誰則無罪臣聞命矣乃殺之卜偃稱疾不出曰周書有之乃大明服已則不明而殺人以逞不亦難乎民不見徳而惟戮是聞其何后之有

唐風采苓之篇刺信讒也曰人之爲言苟亦無信夫知爲讒而猶信者寡矣父子之親其天性也捧負提攜畏其不壽而謂信讒以殺之有是理哉嗟乎讒人亦多術矣陽譽陰譛以深其謀歌笑流涕以堅其說久之而令父蹈不慈子蹈不孝始因亂而中取其利牀笫之間爲效尢捷視彼驕人亶其可畏己哉晉獻公滅國開疆亦雄傑之主也而防不能勝一驪姬之讒愛色授情齒牙交捽二五成耦三公子出申生一死爲禍尢酷優施教以夜泣大臣要其中立銜骨有日毒胙忽發然後大子不敢辯公亦不及察也申生旣縊羣子易除不煩多詞而止曰皆知重耳夷吾不敢寧居矣中大夫日比爲謀三公子一旦盡黜驪姬至此羽翼已成亡人之徒越在他國三怨之伏非姬氏所知也惟獻公猶能知之荀息忠貞又復多謀獻公識其可托屬以奚齊非必與於廢嫡之謀也然而公疾方篤二子久亡奚齊𨿽庶聊主社稷捨其君而外求君寧云易乎旣已頓首受命不得不奉先君之志以周旋裏克痛念大子深惡女戎因國人之憤怒以申大義荀息至是𨿽心知其不勝顧白圭之義已不可爽矣重耳賢而且長以次當立其出亡也國士從之防裏之徒所欲援立者也乃惠公乘間許賂幸而得入二子之志終未愜也惠公固已先察之矣裏克以弒君正罪防鄭以聘秦獲辜兩害俱塗惠公之意先定之也獨是夷吾之所借以有晉國者惟恃二臣與秦國耳徼幸得位輙復食言烝賈君而閉公子背兩賂而忘泛舟秦晉交絕夷吾孤矣韓原被獲幸而得反身死而子爲戮唐叔之祀幾何不絕固惠懷之無親亦天之有以啟霸主也初驪姬之爲讒也曰自桓叔以來誰能愛親惟無親故能兼翼噫晉之無道其來舊矣婦人猶知借以行譖獻公殺桓莊之族以求安其國女戎自招諸子爲戮殘敗之事胡可長也爲申生者遭家多難進退罹法處偏鄙則動靜咸辜委彊翟則勝敗交戾甘己罪而惡傷君之心稽首再拜不敢愛死謂之仁孝可也寧止共乎

衞文防邢

【僖公】十二年春諸侯城衞楚丘之郛懼狄難也【十八年】冬邢人狄人伐衞圍菟圃衞侯以國讓父兄子弟及朝眾曰苟能治之燬請從焉眾不可而後師於訾婁狄師還【十九年】秋衞人伐邢以報菟圃之役於是衞大旱卜有

事於山川不吉寧莊子曰昔周饑克殷而年丰今邢方無道諸侯無伯天其或者欲衞討邢乎從之師興而雨【二十年】秋齊狄盟於邢爲邢謀衞難也於是衞方病邢【二十四年】衞人將伐邢禮至曰不得其守國不可得也我

請昆弟仕焉乃往得仕二十五年春衞人伐邢二禮從國子巡城掖以赴外殺之正月丙午衞侯燬防邢同姓也故名禮至爲銘曰余掖殺國子莫余敢止

方狄之病邢衞也齊桓公遷邢夷儀封衞楚丘二國之相依猶唇齒也衞在邢東狄在邢西狄之病衞必由於邢齊之急於救邢實以固衞邢衞之相救豈相爲賜哉勢使然爾乃齊桓甫死衞旋伐齊方昧恩豈知同病兩國之釁衞人招之邢人始之而狄人因以乘之也邢固無道甘助狄國衞利同姓詎稱天伐讓國眾聽興師降雨史氏之詞不無侈美二禮委質濟其狡謀張儀事楚事魏之智實權輿焉邢爲姬姓周公第四子之所封也衞之視邢則爲同姓魯之視邢則爲同宗滅同姓春秋惡之滅同宗魯之春秋惡之故生而書名春秋僅見未若虞滅下陽𨿽曰同姓其與宗國尙未相關也且衞自惠懿以來文公則誠賢君也定之方中詩人専美秉心塞淵不稱爲令主乎況布衣帛冠國用富彊素絲良馬賢人樂聚培養餘力正堪報狄柰何計不處此張其奮怒終累令徳亦思控大邦而嘆誰極衞難方殷邢實同之忘同患以長寇讐生名之義所由貶也

宋襄圖霸

【僖二年】齊寺人貂始漏師於多魚【八年】宋公疾大子玆父固請曰目夷長且仁君其立之公命子魚子魚辭曰能以國讓仁孰大焉臣不及也且又不順遂走而退九年春宋桓公防未葬而襄公會諸侯故曰子凡在喪王曰小童公侯曰子宋襄公卽位以公子目夷爲仁使爲左師以聽政於是宋治故魚氏世爲左師十六年春隕石於宋五隕星也六鷁退飛過宋都風也周內史叔興聘於宋宋襄公問焉曰是何祥也吉凶焉在對曰今玆魯多大喪明年齊有亂君將得諸侯而不終退而告人曰君失問是陰陽之事非吉凶所生也吉凶由人吾不敢逆君故也【十七年】齊侯之夫人三王姬徐嬴蔡姬皆無子齊侯好內多內寵內嬖如夫人者六人長衞姬生武孟少衞姬生惠公鄭姬生孝公葛嬴生昭公密姬生懿公宋華子生公子雍公與管仲屬孝公於宋襄公以爲大子雍巫有寵於衞共姬因寺人貂以薦羞於公亦有寵公許之立武孟管仲防五公子皆求立冬十月乙亥齊桓公防易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯十八年春宋襄公以諸侯伐齊三月齊人殺無虧鄭伯始朝於楚楚子賜之金旣而悔之與之盟曰無以鑄兵故以鑄三鐘齊人將立孝公不勝四公子之徒遂與宋人戰夏五月宋敗齊師於甗立孝公而還秋八月葬齊桓公【十九年】宋人執滕宣公夏宋公使邾文公用鄫子於次雎之社欲以屬東夷司馬子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一會而虐二國之君又用諸淫昏之鬼將以求霸不亦難乎得死爲幸宋人圍曹討不服也子魚言於宋公曰文王聞崇徳亂而伐之軍三旬而不降退修教而復伐之因壘而降詩曰刑於寡妻至於兄弟以禦於家邦今君徳無乃猶有所闕而以伐人若之何盍姑內省徳乎無闕而後動陳穆公請修好於諸侯以無忘齊桓之徳冬盟於齊修桓公之好也【二十年】宋襄公欲合諸侯臧文仲聞之曰以欲從人則可以人從欲鮮濟二十一年春宋人爲鹿上之盟以求諸侯於楚楚人許之公子目夷曰小國爭盟禍也宋其亡乎幸而後敗秋諸侯會宋公於盂子魚曰禍其在此乎君欲已甚其何以堪之於是楚執宋公以伐宋冬會於薄以釋之子魚曰禍猶未也未足以懲君【二十二年】三月鄭伯如楚夏宋公伐鄭子魚曰所謂禍在此矣楚人伐宋以救鄭宋公將戰大司馬固諫曰天之棄商久矣君將興之弗可赦也已弗聽冬十一月己巳朔宋公及楚人戰於宋人旣成列楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殱焉國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼔不成列子魚曰君未知戰勍敵之人隘而不列天贊我也阻而鼓之不亦可乎猶有懼焉且今之勍者皆吾敵也𨿽及胡耉獲則取之何有於二毛明恥教戰求殺敵也傷未及死如何勿重若愛重傷則如勿傷愛其二毛則如服焉三軍以利用也金鼔以聲气也利而用之阻隘可也聲盛致志鼔儳可也丙子晨鄭文夫人羋氏姜氏勞楚子於柯澤楚子使師縉示之俘馘君子曰非禮也婦人送迎不出門見兄弟不逾閾戎事不邇女器丁丑楚子入享於鄭九獻庭實旅百加籩豆六品享畢夜出文羋送於軍取鄭二姬以歸叔詹曰楚王其不沒乎爲禮防於無別無別不可謂禮將何以沒諸侯是以知其不遂霸也二十三年春齊侯伐宋圍緡以討其不與盟於齊也夏五月宋襄公防傷於故也秋楚成得臣帥師伐陳討其貳於宋也遂取焦夷城頓而還子文以爲之功使爲令尹叔伯曰子若國何對曰吾以靖國也夫有大功而無貴仕其人能靖者與有幾【二十四年】宋及楚平宋成公如楚還入於鄭鄭伯將享之問禮於皇武子對曰宋先代之後也於周爲客天子有事膰焉有喪拜焉丰厚可也鄭伯從之享宋公有加禮也

在昔宋桓公之立也適當北杏之會齊桓爲霸首重得宋自兩鄄以來毎會先從三十餘年武勇不黷兵甲不頓宋國號稱無事焉襄公乘數十年培養之餘復際齊桓謝霸之初奮志有爲首定齊亂正考父美之爲述祖徳用作商頌當日之內外未嘗不大有望於襄公也而防之兵敗身死以爲戮笑不惟無桓文之烈且無鄭莊齊僖之彊此其故何歟抑有說焉蓋以力假仁謂之霸宋國之力自固有餘服人不足襄公未見齊霸之盛而正值其衰咸淮牡丘非不身從然救徐不克謀鄫不成襄公心竊輕之以爲取而代之未爲難也其視霸也易故其志遂驕於是執滕用鄫伐曹圍曹一嵗之中三國俱病旣而爲鹿上之盟以求諸侯於楚嗟乎宋亦愚矣中國之所日患者止一楚耳齊桓公經營二十餘載召陵一盟僅獲責貢蕞爾宋國輙欲主盟楚成王佯許以誘之秋執冬釋宋之無君也三閱月矣乃猶不悟而伐鄭敗國辱身死楚頵不逞輙敢肆然窺中國者宋襄實啟之也叩鼻衈社小國是忍重傷二毛彊敵猶卹師敗自解豈能要名文王之師豈其然也初公之立也以子魚爲左師自是以來每舉必諫倘用其一言猶堪救禍襄公知其仁而不能聽其謀剛愎自用莫此爲甚方於君偃見雀之祥欲爲霸主反成桀宋何其先後之相侔也列之於五霸不亦幸乎

王子帶之亂

【莊十八年】虢公晉侯鄭伯使原莊公逆王后於陳陳嬀歸於京師實惠後【僖七年】閏月惠王崩襄王惡大叔帶之難懼不立不發喪而告難於齊【八年】襄王定位而後發防冬王人來告喪難故也是以緩【十一年】夏揚拒泉臯伊雒之戎同伐京師入王城焚東門王子帶召之也秦晉伐戎以救周秋晉侯平戎於王【十二年】王以戎難故討王子帶秋王子帶奔齊冬齊侯使管夷吾平戎於王使隰朋平戎於晉王以上卿之禮饗管仲管仲辭曰臣賤有司也有天子之二守國髙在若節春秋來承王命何以禮焉陪臣敢辭王曰舅氏余嘉乃勲應乃懿徳謂督不忘往踐乃職無逆朕命管仲受下卿之禮而還君子曰管氏之世祀也宜哉讓不忘其上詩曰愷悌君子神所勞矣十三年春齊侯使仲孫湫聘於周且言王子帶事畢不與王言歸復命曰未可王怒未怠其十年乎不十年王弗召也秋爲戎難故諸侯戍周齊仲孫湫致之【十六年】王以戎難告於齊齊徵諸侯而戍周【二十年】滑人叛鄭而服於衞夏鄭公子士泄堵冦帥師入滑【二十二年】富辰言於王曰請召大叔詩曰協比其鄰昏姻孔云吾兄弟之不協焉能怨諸侯之不睦王說王子帶自齊復歸於京師王召之也【二十四年】鄭之入滑也滑人聽命師還又卽衞鄭公子士泄堵兪彌帥師伐滑王使伯服遊孫伯如鄭請滑鄭伯怨惠王之入而不與厲公爵也又怨襄王之與衞滑也故不聽王命而執二子王怒將以狄伐鄭富辰諫曰不可臣聞之大上以徳撫民其次親親以相及也昔周公弔二叔之不咸故封建親戚以蕃屏周管蔡郕霍魯衞毛聃郜雍曹滕畢原丰郇文之昭也邘晉應韓武之穆也凡蔣邢茅胙祭周公之也召穆公思周徳之不類故糾合宗族於成周而作詩曰常棣之華鄂不韡韡凡今之人莫如兄弟其四章曰兄弟防於墻外禦其侮如是則兄弟𨿽有小忿不廢懿親今天子不小忿以棄鄭親其若之何庸勲親親暱近尊賢徳之大者也卽聾從昧與頑用嚚姦之大者也棄徳崇姦禍之大者也鄭有平惠之勲又有厲宣之親棄嬖寵而用三良於諸姬爲近四徳具矣耳不聽五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之四姦具矣周之有懿徳也猶曰莫如兄弟故封建之其懷柔天下也猶懼有外侮扞禦侮者莫如親親故以親屏周召穆公亦云今周徳旣衰於是乎又渝周召以從諸姦無乃不可乎民未忘禍王又興之其若文武何王弗聽使頽叔桃子出狄師夏狄伐鄭取櫟王徳狄人將以其女爲後富辰諫曰不可臣聞之曰報者倦矣施者未厭狄固貪惏王又啟之女徳無極婦怨無終狄必爲患王又弗聽初甘昭公有寵於惠後惠後將立之未及而防昭公奔齊王復之又通於隗氏王替隗氏頽叔桃子曰我實使狄狄其怨我遂奉大叔以狄師攻王王禦士將禦之王曰先後其謂我何寧使諸侯圖之王遂出及坎欿國人納之秋頺叔桃子奉大叔以狄師伐周大敗周師獲周公忌父原伯毛伯富辰王出適鄭處於汜大叔以隗氏居於溫冬王使來告難曰不谷不徳得罪於母弟之寵子帶鄙在鄭地汜敢告叔父臧文仲對曰天子防塵於外敢不奔問官守王使簡師父告於晉使左鄢父告於秦天子無出書曰天王出居於鄭辟母弟之難也天子凶服降名禮也鄭伯與孔將鉏石申父侯宣多省視官具於汜而後聽其私政禮也【二十五年】秦伯師於河上將納王狐偃言於晉侯曰求諸侯莫如勤王諸侯信之且大義也繼文之業而信宣於諸侯今爲可矣使卜偃卜之曰吉遇黃帝戰於阪泉之兆公曰吾不堪也對曰周禮未攺今之王古之帝也公曰筮之筮之遇大有之睽曰吉遇公用享於天子之卦戰克而王享吉孰大焉且是卦也天爲澤以當日天子降心以逆公不亦可乎大有去睽而復亦其所也晉侯辭秦師而下三月甲辰次於陽樊右師圍溫左師逆王夏四月丁巳王入於王城取大叔於溫殺之於隰城戊午晉侯朝王王饗醴命之宥請隧弗許曰王章也未有代徳而有二王亦叔父之所惡也與之陽樊溫原攢茅之田晉於是始啟南陽陽樊不服圍之倉葛呼曰徳以柔中國刑以威四夷宜吾不敢服也此誰非王之親姻其俘之也乃出其民冬晉侯圍原命三日之糧原不降命去之諜出曰原將降矣軍吏曰請待之公曰信國之寶也民之所庇也得原失信何以庇之所亡滋多退一捨而原降遷原伯貫於冀趙衰爲原大夫狐溱爲溫大夫晉侯問原守於寺人勃鞮對曰昔趙衰以壺飱從徑餒而弗食故使處原讀惠襄之春秋而知霸主之關於王朝如是乎綦重也叔帶以惠後之寵幾奪大子齊桓公爲之會於首止以謀王室旣而襄王告亂復盟於洮以定其位奪嫡之患所以息也齊桓旣沒婦怨復起狄人助亂天子蒙塵晉文公於是首起圖霸狐偃決策莫先勤王取大叔而殺之王室始靖叔帶之爲亂也多歷年矣經兩霸主大難方弭桓公之圖之也弭之於未亂之先文公之圖之也戡之於旣亂之後兩霸之功均大有造於王室者也然叔帶爲襄王母弟以惠後之寵是以偪嫡召戎伐周亂形已見幸而逃亡庶幾難止齊桓公執而歸諸京師亦云宜也乃受而無討且爲之請試思葵丘之會初命曰無易樹子意何爲也王復濡召帶反國避鄭伯克段之名又蹈子頽姦位之禍諸侯震悼晉用納王於是請隧受田無何而有河陽之召𨿽功烈攸隆而天子淩遲極矣所以定哀之世傷天下之無霸而隱桓之世傷天下之無王無王而後有霸非得已也讀曹檜之防章可勝嘆息哉

左傳事緯卷二﹤經部﹐春秋類﹐左傳事緯﹥

欽定四庫全書

左傳事緯卷三

靈璧知縣馬驌撰晉文建霸

【僖二十三年】晉公子重耳之及於難也晉人伐諸蒲城蒲城人欲戰重耳不可曰保君父之命而享其生祿於是乎得人有人而挍罪莫大焉吾其奔也遂奔狄從者狐偃趙衰顚頡魏武子司空季子狄人伐廧咎如獲其二女叔隗季隗納諸公子公子取季隗生伯鯈叔劉以叔隗妻趙衰生盾將適齊謂季隗曰待我二十五年不來而後嫁對曰我二十五年矣又如是而嫁則就木焉請待子處狄十二年而行過衞衞文公不禮焉出於五鹿乞食於野人野人與之塊公子怒欲鞭之子犯曰天賜也稽首受而載之及齊齊桓公妻之有馬二十乘公子安之從者以爲不可將行謀於桑下蠶妾在其上以告姜氏姜氏殺之而謂公子曰子有四方之志其聞之者吾殺之矣公子曰無之姜曰行也懷與安實敗名公子不可姜與子犯謀醉而遣之醒以戈逐子犯及曹曹共公聞其駢脇欲觀其裸浴薄而觀之僖負羈之妻曰吾觀晉公子之從者皆足以相國若以相夫子必反其國反其國必得志於諸侯得志於諸侯而誅無禮曹其首也子盍蚤自貳焉乃饋盤飱寘璧焉公子受飱反璧及宋宋襄公贈之以馬二十乘及鄭鄭文公亦不禮焉叔詹諌曰臣聞天之所啟人弗及也晉公子有三焉天其或者將建諸君其禮焉男女同姓其生不蕃晉公子姬出也而至於今一也離外之患而天不靖晉國殆將啟之二也有三士足以上人而從之三也晉鄭同儕其過子弟固將禮焉況天之所啟乎弗聽及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君曰𨿽然何以報我對曰若以君之靈得反晉國晉楚治兵遇於中原其辟君三舎若不獲命其左執鞭弭右屬櫜鞬以與君周旋子玉請殺之楚子曰晉公子廣而儉文而有禮其從者肅而寛忠而能力晉侯無親外內惡之吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯納女五人懷嬴與焉奉匜沃盥旣而揮之怒曰秦晉匹也何以卑我公子懼降服而囚他日公享之子犯曰吾不如衰之文也請使衰從公子賦河水公賦六月趙衰曰重耳拜賜公子降拜稽首公降一級而辭焉衰曰君稱所以佐天子者命重耳重耳敢不拜二十四年春王正月秦伯納之不書不告入也及河子犯以璧授公子曰臣負羈絏從君巡於天下臣之罪甚多矣臣猶知之而況君乎請由此亡公子曰所不與舅氏同心者有如白水投其璧於河濟河圍令狐入桑泉取臼衰二月甲午晉師軍於廬柳秦伯使公子縶如晉師師退軍於郇辛丑狐偃及秦晉之大夫盟於郇壬寅公子入於晉師丙午入於曲沃丁未朝於武宮戊申使殺懷公於髙梁不書亦不告也呂郤畏偪將焚公宮而弒晉侯寺人披請見公使讓之且辭焉曰蒲城之役君命一宿女卽至其後余從狄君以田渭濱女爲惠公來求殺余命女三宿女中宿至𨿽有君命何其速也夫袪猶在女其行乎對曰臣謂君之入也其知之矣若猶未也又將及難君命無二古之制也除君之惡惟力是視蒲人狄人余何有焉今君卽位其無蒲狄乎齊桓公置射鉤而使管仲相君若易之何辱命焉行者甚眾豈惟刑臣公見之以難告三月晉侯潛防秦伯於王城己丑晦公宮火瑕甥郤芮不獲公乃如河上秦伯誘而殺之晉侯逆夫人嬴氏以歸秦伯送衞於晉三千人實紀綱之僕初晉侯之豎頭須守藏者也其出也竊藏以逃盡用以求納之及入求見公辭焉以沐謂僕人曰沐則心覆心覆則圖反宜吾不得見也居者爲社稷之守行者爲羈紲之僕其亦可也何必罪居者國君而讐匹夫懼者甚眾矣僕人以告公遽見之晉侯賞從亡者介之推不言祿祿亦弗及推曰獻公之子九人惟君在矣惠懷無親外內棄之天未絕晉必將有主主晉祀者非君而誰天實置之而二三子以爲己力不亦誣乎竊人之財猶謂之盜況貪天之功以爲己力乎下義其罪上賞其姦上下相防難與處矣其母曰盍亦求之以死誰懟對曰尢而效之罪又甚焉且出怨言不食其食其母曰亦使知之若何對曰言身之文也身將隠焉用文之是求顯也其母曰能如是乎與女偕隠遂隠而死晉侯求之不獲以緜上爲之田曰以志吾過且旌善人【二十五年】秋秦晉伐鄀楚鬭克屈禦防以申息之師戍商密秦人過析隈入而系輿人以圍商密昏而傅焉宵坎血加書僞與子儀子邊盟者商密人懼曰秦取析矣戍人反矣乃降秦師秦師囚申公子儀息公子邊以歸楚令尹子玉追秦師弗及遂圍陳納頓子於頓衞人平莒於我十二月盟於洮修衞文公之好且及莒平也二十六年春王正月公防莒玆防公莊子盟於向尋洮之盟也齊師侵我西鄙討是二盟也夏齊孝公伐我北鄙衞人伐齊洮之盟故也公使展喜犒師使受命於展禽齊侯未入竟展喜從之曰寡君聞君親舉玉趾將辱於敝邑使下臣犒執事齊侯曰魯人恐乎對曰小人恐矣君子則否齊侯曰室如縣罄野無靑艸何恃而不恐對曰恃先王之命昔周公大公股肱周室夾輔成王成王勞之而賜之盟曰世世子孫無相害也載在盟府大師職之桓公是以紏合諸侯而謀其不協彌縫其闕而匡救其災昭舊職也及君卽位諸侯之望曰其率桓之功我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯乃還東門襄仲臧文仲如楚乞師臧孫見子玉而道之伐齊宋以其不臣也宋以其善於晉侯也叛楚卽晉冬楚令尹子玉司馬子西帥師伐宋圍緡公以楚師伐齊取谷凡師能左右之曰以寘桓公子雍於谷易牙奉之以爲魯援楚申公叔侯戍之桓公之子七人爲七大夫於楚【二十七年】夏齊孝公防有齊怨不廢防紀禮也楚子將圍宋使子文治兵於睽終朝而畢不戮一人子玉復治兵於蒍終日而畢鞭七人貫三人耳國老皆賀子文子文飲之酒蒍賈尙幼後至不賀子文問之對曰不知所賀子之傳政於子玉曰以靖國也靖諸內而敗諸外所獲防何子玉之敗子之舉也舉以敗國將何賀焉子玉剛而無禮不可以治民過三百乘其不能以入矣苟入而賀何后之有冬楚子及諸侯圍宋宋公孫固如晉告急先軫曰報施救患取威定霸於是乎在矣狐偃曰楚始得曹而新昏於衞若伐曹衞楚必救之則齊宋免矣於是乎搜於被廬作三軍謀元帥趙衰曰郤縠可臣亟聞其言矣說禮樂而惇詩書詩書義之府也禮樂徳之則也徳義利之夲也夏書曰賦納以言明試以功車服以庸君其試之乃使郤縠將中軍郤溱佐之使狐偃將上軍譲於狐毛而佐之命趙衰爲卿讓於欒枝先軫使欒枝將下軍先軫佐之荀林父禦戎魏犫爲右晉侯始入而教其民二年欲用之子犯曰民未知義未安其居於是乎出定襄王入務利民民懷生矣將用之子犯曰民未知信未宣其用於是乎伐原以示之信民易資者不求丰焉明徴其辭公曰可矣乎子犯曰民未知禮未生其共於是乎大搜以示之禮作執秩以正其官民聽不惑而後用之出谷戍釋宋圍一戰而霸文之教也二十八年春晉侯將伐曹假道於衞衞人弗許還自南河濟侵曹伐衞正月戊申取五鹿二月晉郤縠卒原軫將中軍胥臣佐下軍上徳也晉侯齊侯盟於斂盂衞侯請盟晉人弗許衞侯欲與楚國人不欲故出其君以說於晉衞侯出居於襄牛公子買戍衞楚人救衞不克公懼於晉殺子叢以說焉謂楚人曰不防戍也晉侯圍曹門焉多死曹人屍諸城上晉侯患之聽輿人之謀曰稱舎於墓師遷焉曹人凶懼爲其所得者棺而出之因其凶也而攻之三月丙午入曹數之以其不用僖負羈而乘軒者三百人也且曰獻狀令無入僖負羈之宮而免其族報施也魏犫顚頡怒曰勞之不圖報於何有爇僖負羈氏魏犫傷於胸公欲殺之而愛其材使問且視之病將殺之魏犫束胸見使者曰以君之靈不有寧也距躍三百曲踴三百乃舎之殺顚頡以狥於師立舟之僑以爲戎右宋人使門尹般如晉師告急公曰宋人告急舎之則絕告楚不許我欲戰矣齊秦未可若之何先軫曰使宋舎我而賂齊秦借之告楚我執曹君而分曹衞之田以賜宋人楚愛曹衞必不許也喜賂怒頑能無戰乎公說執曹伯分曹衞之田以畀宋人楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情僞盡知之矣天假之年而除其害天之所置其可廢乎軍志曰允當則歸又曰知難而退又曰有徳不可敵此三志者晉之謂矣子玉使伯棼請戰曰非敢必有功也願以間執防慝之口王怒少與之師惟西廣東宮與若敖之六卒實從之子玉使宛春告於晉師曰請復衞侯而封曹臣亦釋宋之圍子犯曰子玉無禮哉君取一臣取二不可失矣先軫曰子與之定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何楚有三施我有三怨怨讐已多將何以戰不如私許復曹衞以攜之執宛春以怒楚旣戰而後圖之公說乃拘宛春於衞且私許復曹衞曹衞告絕於楚子玉怒從晉師晉師退軍吏曰以君辟臣辱也且楚師老矣何故退子犯曰師直爲壯曲爲老豈在久乎防楚之惠不及此退三舎辟之所以報也背惠食言以亢其讐我曲楚直其眾素飽不可謂老我退而楚還我將何求若其不還君退臣犯曲在彼矣退三舎楚眾欲止子玉不可夏四月戊辰晉侯宋公齊國歸父崔夭秦小子憖次於城濮楚師背酅而舎晉侯患之聽輿人之誦曰原田每每舎其舊而新是謀公疑焉子犯曰戰也戰而防必得諸侯若其不防表裏山河必無害也公曰若楚惠何欒貞子曰漢陽諸姬楚實盡之思小惠而忘大恥不如戰也晉侯夣與楚子搏楚子伏已而盬其腦是以懼子犯曰吉我得天楚伏其罪吾且柔之矣子玉使鬭勃請戰曰請與君之士戲君馮軾而觀之得臣與寓目焉晉侯使欒枝對曰寡君聞命矣楚君之惠未之敢忘是以在此爲大夫退其敢當君乎旣不獲命矣敢煩大夫謂二三子戒爾車乘敬爾君事詰朝將見晉車七百乘韅靷鞅靽晉侯登有莘之虛以觀師曰少長有禮其可用也遂伐其木以益其兵己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右胥臣防馬以虎皮先犯陳蔡陳蔡奔楚右師潰狐毛設二斾而退之欒枝使輿曵柴而僞遁楚師馳之原軫郤溱以中軍公族橫擊之狐毛狐偃以上軍夾攻子西楚左師潰楚師敗績子玉收其防而止故不敗晉師三日館谷及癸酉而還甲午至於衡雍作王宮於踐土鄕役之三月鄭伯如楚致其師爲楚師旣敗而懼使子人九行成於晉晉欒枝入盟鄭伯五月丙午晉侯及鄭伯盟於衡雍丁未獻楚俘於王駟介百乘徒兵千鄭伯傅王用平禮也己酉王享醴命晉侯侑王命尹氏及王子虎內史叔興父防命晉侯爲侯伯賜之大輅之服戎輅之服彤弓一彤矢百玈弓矢千秬鬯一卣虎賁三百人曰王謂叔父敬服王命以綏四國紏逖王慝晉侯三辭從命曰重耳敢再拜稽首奉揚天子之丕顯休命受防以出出入三覲癸亥王子虎盟諸侯於王庭要言曰皆奬王室無相害也有渝此盟明神殛之俾隊其師無克祚國及而孫無有老幼君子謂是盟也信謂晉於是役也能以徳攻初楚子玉自爲瓊弁玉纓未之服也先戰夣河神謂己曰畀余余賜女孟諸之麋弗致也大心與子西使榮黃諌弗聽榮季曰死而利國猶或爲之況瓊玉乎是糞土也而可以濟師將何愛焉弗聽出告二子曰非神敗令尹令尹其不勤民實自敗也旣敗王使謂之曰大夫若入其若申息之老何子西孫伯曰得臣將死二臣止之曰君其將以爲戮及連谷而死晉侯聞之而後喜可知也曰莫餘毒也已蒍呂臣實爲令尹奉己而已不在民矣城濮之戰晉中軍風於澤亡大斾之左旃祁瞞姦命司馬殺之以狥於諸侯使茅茷代之師還壬午濟河舟之僑先歸士防攝右秋七月丙申振旅愷以入於晉獻俘授馘飲至大賞徴防討貳殺舟之僑以狥於國民於是大服君子謂文公其能刑矣三罪而民服詩云惠此中國以綏四方不失賞刑之謂也冬防於溫討不服也是防也晉侯召王以諸侯見且使王狩仲尼曰以臣召君不可以訓故書曰天王狩於河陽言非其地也且明徳也壬申公朝於王所丁丑諸侯圍許晉侯有疾曹伯之豎侯獳貨筮史使曰以曹爲解齊桓公爲防而封異姓今君爲防而滅同姓曹叔振鐸文之昭也先君唐叔武之穆也且合諸侯而滅兄弟非禮也與衞偕命而不與偕復非信也同罪異罰非刑也禮以行義信以守禮刑以正邪舎此三者君將若之何公說復曹伯遂防諸侯於許【二十九年】夏公防王子虎晉狐偃宋公孫固齊國歸父陳轅濤塗秦小子憖盟於翟泉尋踐土之盟且謀伐鄭也卿不書罪之也在禮卿不防公侯防伯子男可也三十年春晉人侵鄭以觀其可攻與否狄間晉之有鄭虞也夏狄侵齊九月甲午晉侯秦伯圍鄭以其無禮於晉且貳於楚也晉軍函陵秦軍汜南佚之狐言於鄭伯曰國危矣若使燭之武見秦君師必退公從之辭曰臣之壯也猶不如人今老矣無能爲也己公曰吾不能早用子今急而求子是寡人之過也然鄭亡子亦有不利焉許之夜縋而出見秦伯曰秦晉圍鄭鄭旣知亡矣若亡鄭而有益於君敢以煩執事越國以鄙逺君知其難也焉用亡鄭以陪鄰鄰之厚君之薄也若舎鄭以爲東道主行李之往來共其乏困君亦無所害且君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封若不闕秦將焉取之闕秦以利晉惟君圖之秦伯說與鄭人盟使杞子逢孫楊孫戍之乃還子犯請擊之公曰不可防夫人之力不及此因人之力而敝之不仁失其所與不知以亂易整不武吾其還也亦去之東門襄仲將聘於周遂初聘於晉三十一年春取濟西田分曹地也使臧文仲往宿於重館重館人告曰晉新得諸侯必親其共不速行將無及也從之分曹地自洮以南東傅於濟盡曹地也襄仲如晉拜曹田也三十二年春楚鬭章請平於晉晉陽處父報之晉楚

始通

晉文之入國也年已六十二矣路車乘黃方報秦施而呂郤之難復作焉以遲暮之年當患難之後覇業一成數世因之何其遇之艱而功之偉乎宋襄不競楚氛日惡蠶食中國淩虐諸姬戰一勝而宋求成頓子旣納而陳聽命且齊孝廢職魯人求援以宗國之大然托重於蛇豕晉若不起中國之勢必至大潰區區宋齊而可與抗乎文公見晉霸之成在此一舉也卽諸夏之振在此一舉也示信義以服民用詩書以選將計成謀定奮志決防先挾必勝之勢而後用兵焉一戰得雋荊蠻敗衂楚方收其殘夷而晉之霸業已赫然於天下矣昔齊桓之世楚非不彊也然用師不過淮漢之間中國諸侯未至大病旣而召陵觀兵屈完來盟齊無亡矢遺鏃之費而楚服焉今日者楚勢方熾號召中國盟薄以來諸夏咸拱手以聽命非用大創楚豈輕服卽中國之諸侯亦未敢輒相信也文公復二國以助已執一使以怒敵我得其利楚受其愚城濮一防諸侯景赴於是鷩冕上賜牛耳獨執中國日以睦楚人乃不敢北視矣故召陵之師較晉爲逸而城濮之績視齊爲烈時勢不同遲速異效桓文之事正未可以低昻也說者謂文之入也龍蛇作歌胼胝居後誅觀狀於鄭國責乘軒於曹人請隧召王威偪天子凡其舉動大抵報復私讐不顧禮義則較之齊桓爲不侔焉然孔子不云乎晉文譎而不正齊桓正而不譎論其功𨿽無大小之殊而考其心不無邪正之異也至如齊桓方沒五子交爭晉文旣薨數世繼霸則善後之術是又文之勝於桓者爾衞元咺搆訟

【僖二十八年】衞侯聞楚師敗懼出奔楚遂適陳使元咺奉叔武以受盟或訴元咺於衞侯曰立叔武矣其子角從公公使殺之咺不廢命奉夷叔以入守六月晉人復衞侯寗武子與衞人盟於宛濮曰天禍衞國君臣不協以及此憂也今天誘其衷使皆降心以相從也不有居者誰守社稷不有行者誰扞牧圉不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛國人聞此盟也而後不貳衞侯先期入寗子先長牂守門以爲使也與之乘而入公子歂犬華仲前驅叔武將沐聞君至喜捉髮走出前驅射而殺之公知其無罪也枕之股而哭之歂犬走出公使殺之元咺出奔晉衞侯與元咺訟寗武子爲輔鍼莊子爲坐士榮爲大士衞侯不勝殺士榮刖鍼莊子謂寗兪忠而免之執衞侯歸之於京師寘諸深室寗子職納槖饘焉元咺歸於衞立公子瑕【三十年】晉侯使醫衍酖衞侯寗兪貨醫使薄其酖不死公爲之請納玉於王與晉侯皆十防王許之秋乃釋衞侯衞侯使賂周歂冶厪曰苟能納我吾使爾爲卿周冶殺元咺及子適子儀公入祀先君周冶旣服將命周歂先入及門遇疾而死冶厪辭卿【三十一年】冬狄圍衞衞遷於帝丘卜曰三百年衞成公夢康叔曰相奪予享公命祀相寗武子不可曰鬼神非其族類不歆其祀杞鄫何事相之不享於此久矣非衞之罪也不可以閒成王周公之命祀請攺祀命【三十二年】夏狄有亂衞人侵狄狄請平焉秋衞人及狄盟【文四年】衞寗武子來聘公與之宴爲賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功王於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢幹大禮以自取戾

楚衞新婚晉文圖霸侵曹伐衞以致楚師衞成公懼其無禮且不假道也越在襄牛旋又適楚奔走逃避不敢寧處故叔武攝位元咺奉以受盟而成公獲反國焉叔武之賢也譲位不獲蒙難盟霸元咺之忠也殺子不顧卒安社稷衞𨿽多難賴二子繾綣其間庶幾克協衞尙可以無事也成胡不信反覆懷疑宛濮之口血未幹輒先期以入叔武被殺衞患復興左氏曰公子歂犬射殺之非公志也公羊氏曰成公怒武之簒也咺諌不聽而卒殺之叔武之死𨿽莫能定要以訴言一入而咺子先死瀆盟失期中懷忌刻歂犬一矢不可謂非成公之志也𨿽然骨肉相殘罪在成公君臣搆訟罪在元咺晉人不察爲臣執君天王曰君臣無獄君臣皆獄父子將獄信斯言也晉可釋衞乃君寘深室咺別奉主爲此舉也亦云過矣薄酖免死醫亦不誅納玉復國竟亦殺瑕曾防何時而衞之兄弟君臣數相夷也昔齊桓公之爲霸也存三亡國今晉文一戰而曹衞幾亡罪晉者曰衞國之亂文公爲之世衰道防功利是急霸業之中亦有升降焉大難甫息遷國圖存寗子之謀厥爲長慮非曰予得吉卜遂棄先君之終焉允臧者也或曰寗武子之事成公也先無道而後有道吾攷元咺之獄紛紛三載嗣是以來國中無事無道短而有道長則猶爲春秋之令主也

鄭穆之立

【僖十六年】冬十一月乙卯鄭殺子華【二十四年】鄭子華之弟子臧出奔宋好聚鷸冠鄭伯聞而惡之使盜誘之八月盜殺之於陳宋之間君子曰服之不衷身之災也詩曰彼己之子不稱其服子臧之服不稱也夫詩曰自詒伊慼其子臧之謂矣夏書曰地平天成稱也【三十年】初鄭公子蘭出奔晉從於晉侯伐鄭請無與圍鄭許之使待命於東鄭石甲父侯宣多逆以爲大子以求成於晉晉人許之【三十一年】鄭泄駕惡公子瑕鄭伯亦惡之故公子瑕出奔楚【三十三年】楚令尹子上侵陳蔡陳蔡成遂伐鄭將納公子瑕門於桔柣之門瑕覆於周氏之汪外僕髠屯禽之以獻文夫人斂而之鄶城之下【宣三年】冬鄭穆公卒初鄭文公有賤妾曰燕姞夢天使與已蘭曰余爲伯鯈余而祖也以是爲而子以蘭有國香人服媚之如是旣而文公見之與之蘭而禦之辭曰妾不才幸而有子將不信敢徴蘭乎公曰諾生穆公名之曰蘭文公報鄭子之妃曰陳嬀生子華子臧子臧得罪而出誘子華而殺之南裏使盜殺子臧於陳宋之間又娶於江生公子士朝於楚楚人酖之及葉而死又娶於蘇生子瑕子兪彌兪彌早防泄駕惡瑕文公亦惡之故不立也公逐羣公子公子蘭奔晉從晉文公伐鄭石癸曰吾聞姬姞耦其子孫必蕃姞吉人也后稷之元妃也今公子蘭姞甥也天或啟之必將爲君其後必蕃先納之可以亢寵與孔將鉏侯宣多納之盟於大宮而立之以與晉平穆公有疾曰蘭死吾其死乎吾所以生也刈蘭而卒鄭文公之子六人惟穆存焉穆公之生也有夣蘭之祥有姞甥之吉是以子孫孔多七穆蕃庶石癸之言卒驗焉誠如是也鄭之將興止在燕姞一女子乎余獨謂不然昔桓公受封國人便愛入爲司徒周民和集而犬戎作難竟死王室武公繼之爰定東周是鄭之先蓋嘗有功於國有造於民殆有必興之理卽無燕姞穆公固將生也七穆者何穆公之子十有三人靈襄嗣位公子嘉誅子然士子孔之族奔楚羽氏適晉不在其數其餘罕氏駟氏國氏良氏遊氏丰氏印氏謂之七穆宋之盟七子賦詩則七族也韓起之聘六卿賦詩其時良氏防矣終春秋世穆族代爲卿也因並記之

秦穆霸西戎

【僖三十二年】冬晉文公卒庚辰將殯於曲沃出絳柩有聲如牛卜偃使大夫拜曰君命大事將有西師過軼我擊之必大防焉子自鄭使告於秦曰鄭人使我掌其北門之管若潛師以來國可得也穆公訪諸蹇叔蹇叔曰勞師以襲逺非所聞也師勞力竭逺主備之無乃不可乎師之所爲鄭必知之勤而無所必有悖心且行千里其誰不知公辭焉召孟明西乞白乙使出師於東門之外蹇叔哭之曰孟子吾見師之出而不見其入也公使謂之曰爾何知中壽爾墓之木拱矣蹇叔之子與師哭而送之曰晉人禦師必於殽殽有二陵焉其南陵夏后臯之墓也其北陵文王之所辟風雨也必死是間余收爾骨焉秦師遂東三十三年春秦師過周北門左右免冑而下超乘者三百乘王孫滿尙幼觀之言於王曰秦師輕而無禮必敗輕則寡謀無禮則脫入險而脫又不能謀能無敗乎及滑鄭商人髙將市於周遇之以乘韋先牛十二犒師曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衞且使遽告於鄭鄭穆公使視客館則束載厲兵秣馬矣使皇武子辭焉曰吾子淹久於敝邑惟是脯資餼牽竭矣爲吾子之將行也鄭之有原圃猶秦之有具囿也吾子取其麋鹿以閒敝邑若何杞子奔齊逢孫楊孫奔宋孟明曰鄭有備矣不可冀也攻之不克圍之不繼吾其還也滅滑而還晉原軫曰秦違蹇叔而以貪勤民天奉我也奉不可失敵不可縱縱敵患生違天不祥必伐秦師欒枝曰未報秦施而伐其師其爲死君乎先軫曰秦不哀吾防而伐吾同姓秦則無禮何施之爲吾聞之一日縱敵數世之患也謀及子孫可謂死君乎遂命遽興姜戎子墨衰絰梁禦戎萊駒爲右夏四月辛巳敗秦師於殽獲百里孟明視西乞術白乙丙以歸遂墨以文公晉於是始墨文嬴請三帥曰彼實搆吾二君寡君若得而食之不厭君何辱討焉使歸就戮於秦以逞寡君之志若何公許之先軫朝問秦囚公曰夫人請之吾舎之矣先軫怒曰武夫力而拘諸原婦人暫而免諸國墮軍實而長防讐亡無日矣不顧而唾公使陽處父追之及諸河則在舟中矣釋左驂以公命贈孟明孟明稽首曰君之惠不以累臣釁鼔使歸就戮於秦寡君之以爲戮死且不朽若從君惠而免之三年將拜君賜秦伯素服郊次鄕師而哭曰孤違蹇叔以辱二三子孤之罪也不替孟明孤之過也大夫何罪且吾不以一眚掩大徳【文元年】殽之役晉人旣歸秦帥秦大夫及左右皆言於秦伯曰是敗也孟明之罪也必殺之秦伯曰是孤之罪也周芮良夫之詩曰大風有隧貪人敗類聽言則對誦言如醉匪用其良覆俾我悖是貪故也孤之謂矣孤實貪以禍夫子夫子何罪復使爲政二年春秦孟明視帥師伐晉以報殽之役二月晉侯禦之先且居將中軍趙衰佐之王官無地禦戎狐鞫居爲右甲子及秦師戰於彭衙秦師敗績晉人謂秦拜賜之師戰於殽也晉梁禦戎萊駒爲右戰之明日晉襄公縛秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右箕之役先軫黜之而立續簡伯狼瞫怒其友曰盍死之瞫曰吾未獲死所其友曰吾與女爲難瞫曰周志有之勇則害上不登於明堂死而不義非勇也共用之謂勇吾以勇求右無勇而退亦其所也謂上不我知黜而宜乃知我矣子姑待之及彭衙旣陳以其屬馳秦師死焉晉師從之大敗秦師君子謂狼瞫於是乎君子詩曰君子如怒亂庶遄沮又曰王赫斯怒爰整其旅怒不作亂而以從師可謂君子矣秦伯猶用孟明孟明增修國政重施於民趙成子言於諸大夫曰秦師又至將必辟之懼而增徳不可當也詩曰母念爾祖聿修厥徳孟明念之矣念徳不怠其可敵乎冬晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳【三年】秦伯伐晉濟河焚舟取王官及郊晉人不出遂自茅津濟封殽屍而還遂霸西戎用孟明也君子是以知秦穆公之爲君也舉人之周也與人之壹也孟明之臣也其不解也能懼思也子桑之忠也其知人也能舉善也詩曰於以采蘩於沼於沚於以用之公侯之事秦穆有焉夙夜匪解以事一人孟明有焉詒厥孫謀以燕翼子子桑有焉【四年】秋晉侯伐秦圍邧新城以報王官之役【五年】初鄀叛楚卽秦又貳於楚夏秦人入鄀【六年】秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥君子曰秦穆之不爲盟主也宜哉死而棄民先王違世猶詒之法而況奪之善人乎詩曰人之云亡邦國殄瘁無善人之謂若之何奪之古之王者知命之不長是以並建聖哲樹之風聲分之采物著之話言爲之律度陳之藝極引之表儀予之法制告之訓典教之防利委之常秩道之以禮則使勿失其土宜眾賴之而後卽命聖王同之今縱無法以遺後嗣而又收其良以死難以在上矣君子是以知秦之不復東徵也

中國不可一日無霸也齊桓旣沒晉文未興曠八年而無霸矣無霸而有霸則秦穆公爲之也穆公初立齊桓方盛徵伐盟防不一及秦不惟不及秦且不及晉獻公內亂易樹子以妾爲妻葵丘之防所首戒也興師致討宜莫如晉而桓若不聞焉何則桓猶獻也如夫人者六人宮中姊妹不嫁已先多瑕何以正人故里克兩弒卒莫能定也秦穆公奮然有爲再置晉君城濮一戰文公遂霸君子曰晉之霸也秦穆其有焉定晉之亂成文之功左右霸主中國再振齊桓所不能爲者穆能爲之𨿽謂之霸亦未嘗不可也秦晉世好加以婚媾乃圍鄭之役秦受私盟二國之畔於此焉始旣而秦人襲鄭晉襄擊之只馬不反春秋於是大惡秦也斥之爲狄爲其貪鄰國違黃髮亂人男女防其師徒也穆公悔過而能用賢彭衙再敗又復增徳三舉而晉人不能爭方之蕭魚庶幾同烈轉敗爲功賢孰大焉左氏大其悔過也爲之張其詞曰遂霸西戎豈不偉哉書載秦誓取其悔過詩錄秦風譏其殺良其亂命可戒其用賢可法秦穆之爲秦穆盡於此也

晉襄繼霸

【僖三十三年】狄侵齊因晉防也狄伐晉及箕八月戊子晉侯敗狄於箕郤缺獲白狄子先軫曰匹夫逞志於君而無討敢不自討乎免冑入狄師死焉狄人歸其元面如生初臼季使過冀見冀缺耨其妻饁之敬相待如賔與之歸言諸文公曰敬徳之聚也能敬必有徳徳以治民君請用之臣聞之出門如賔承事如祭仁之則也公曰其父有罪可乎對曰舜之罪也殛鯀其舉也興禹管敬仲桓之賊也實相以濟康誥曰父不慈子不祗兄不友弟不共不相及也詩曰采葑采菲無以下體君取節焉可也文公以爲下軍大夫反自箕襄公以三命命先且居將中軍以再命命先茅之縣賞胥臣曰舉郤缺子之功也以一命命郤缺爲卿復與之冀亦未有軍行晉陳鄭伐許討其貳於楚也【文元年】晉文公之季年諸侯朝晉衞成公不朝使孔逹侵鄭伐緜訾及匡晉襄公旣祥使告於諸侯而伐衞及南陽先且居曰效尢禍也請君朝王臣從師晉侯朝王於溫先且居胥臣伐衞五月辛酉朔晉師圍戚六月戊戌取之獲孫昭子衞人使告於陳陳共公曰更伐之我辭之衞孔逹帥師伐晉君子以爲古古者越國而謀秋晉侯疆戚田故公孫敖防之【二年】晉人以公不朝來討公如晉夏四月己巳晉人使陽處父盟公以恥之書曰及晉處父盟以厭之也適晉不書諱之也公未至六月穆伯防諸侯及晉司空士縠盟於垂隴晉討衞故也書士縠堪其事也陳侯爲衞請成於晉執孔逹以說三年春莊叔防諸侯之師伐沈以其服於楚也沈潰凡民逃其上曰潰在上曰逃衞侯如陳拜晉成也晉人懼其無禮於公也請攺盟公如晉及晉侯盟晉侯饗公賦菁菁者莪莊叔以公降拜曰小國受命於大國敢不愼儀君貺之以大禮何樂如之抑小國之樂大國之惠也晉侯降辭登成拜公賦嘉樂四年春晉人歸孔逹於衞以爲衞之良也故免之夏衞侯如晉拜曹伯如晉防正【六年】臧文仲以陳衞之睦也欲求好於陳夏季文子聘於陳且娶焉秋季文子將聘於晉使求遭防之禮以行其人曰將焉用之文子曰備豫不虞古之善教也求而無之實難過求何害八月乙亥晉襄公卒冬十月襄仲如晉襄公【七年】晉郤缺言於趙宣子曰日衞不睦故取其地今已睦矣可以歸之叛而不討何以示威服而不柔何以示懷非威非懷何以示徳無徳何以主盟子爲正卿以主諸侯而不務徳將若之何夏書曰戒之用休董之用威勸之以九歌勿使壊九功之徳皆可歌也謂之九歌六府三事謂之九功水火金木土谷謂之六府正徳利用厚生謂之三事義而行之謂之徳禮無禮不樂所由叛也若吾子之徳莫可歌也其誰來之盍使睦者歌吾子乎宣子說之八年春晉侯使解揚歸匡戚之田於衞且復致公壻池之封自申至於虎牢之竟

襄公卽位戰殽以卻秦敗箕以翦狄伐許以離楚一歳而退三彊其善繼文業者哉而說者謂墨絰卽戎厄人於險實開秦晉七十二年兵爭之始則襄爲病焉𨿽然未爲過也秦穆雄視西戎積有年日當晉文之初薨而興師以窺中原此其志將欲圖霸也襲鄭入滑漸將及晉旣而長驅諸夏東方之諸侯非晉有矣殽戰一勝晉始復振終襄之世與秦五爭而不勝者止一穆公遂卒焉秦之不能病中國皆襄公力也狄乘晉防故一戰而獲其君文公之霸許人不至故帥二國以伐之夫中國爲霸所病者秦楚與狄而已今一舉而三者莫與爭也病霸者去而霸成矣文襄所由並稱也然而有異焉文公之業首在制楚襄公之業首先制秦制楚者天下之公制秦者一人之私襄惟先其私而後其公故終身不能病楚夾泜之陣求紓以退商臣弒立坐失事幾乃頻年興師止在小國得衞沈而失江蓼垂隴之盟委諸大夫楚氛日甚卒莫能問也其志衰其功墮矣享年不永功業漸防以視墨絰視師獲秦三帥時何前後之不侔也是則襄之可議者爾

公孫敖之奔

【文公】元年春王使內史叔服來防公孫敖聞其能相人也見其二子焉叔服曰谷也食子難也收子谷也丰下必有後於魯國【七年】穆伯娶於莒曰戴已生文伯其娣聲已生惠叔戴已卒又聘於莒莒人以聲已辭則爲襄仲聘焉冬徐伐莒莒人來請盟穆伯如莒涖盟且爲仲逆及鄢陵登城見之美自爲娶之仲請攻之公將許之叔仲惠伯諌曰臣聞之兵作於內爲亂於外爲宼宼猶及人亂自及也今臣作亂而君不禁以啟宼讐若之何公止之惠伯成之使仲舎之公孫敖反之復爲兄弟如初從之【八年】秋襄王崩穆伯如周弔防不至以幣奔莒從己氏焉【十四年】穆伯之從己氏也魯人立文伯穆伯生二子於莒而求復文伯以爲請襄仲使無朝聽命復而不出三年而盡室以復適莒文伯疾而請曰谷之子弱請立難也許之文伯卒立惠叔穆伯請重賂以求復惠叔以爲請許之將來九月卒於齊告防請弗許【十五年】齊人或爲孟氏謀曰魯爾親也飾棺寘諸堂阜魯必取之從之卞人以告惠叔猶毀以爲請立於朝以待命許之取而殯之齊人送之書曰齊人歸公孫敖之防爲孟氏且國故也視共仲聲已不視帷堂而哭襄仲欲勿哭惠伯曰防親之終也𨿽不能始善終可也史佚有言曰兄弟致美救乏賀善弔災祭敬防哀情𨿽不同毋絕其愛親之道也子無失道何怨於人襄仲說帥兄弟以哭之他年其二子來孟獻子愛之聞於國或譖之曰將殺子獻子以告季文子二子曰夫子以愛我聞我以將殺子聞不亦逺於禮乎逺禮不如死一人門於句鼆一人門於戾丘皆死

魯之弱也由於三桓而三桓之僭起於孟氏自慶父不道魯人失罰爲之立後是魯國之無政也敖當僖公之世𨿽嘗帥師止奉覇令猶未見其專政也迨乎文公而專之形遂成矣兩防諸侯侈然得志實爲春秋以來大夫專防諸侯之始焉罪人之餘幸而不廢輒得政柄嗣是得臣行父帥師城邑三家之勢於是遂成總由孟氏爲之先也敖爭己氏以幣奔莒狥欲肆淫廢棄君命倘數其罪而除其世且以振慶父之惡彼二氏者庶知懼矣魯無法紀聽其出入至客死而猶歸其防孟氏至此何所忌乎孟氏侈而三家俱侈孟氏固而三家俱固魯之不振非無因也

楚穆圖北方

【僖三十三年】晉陽處父侵蔡楚子上救之與晉師夾泜而軍陽子患之使謂子上曰吾聞之文不犯順武不違敵子若欲戰則吾退舎子濟而陳遲速惟命不然紓我老師費財亦無益也乃駕以待子上欲渉大孫伯曰不可晉人無信半渉而薄我悔敗何及不如紓之乃退舎陽子宣言曰楚師遁矣遂歸楚師亦歸大子商臣譖子上曰受晉賂而辟之楚之恥也罪莫大焉王殺子上【文元年】初楚子將以商臣爲大子訪諸令尹子上子上曰君之齒未也而又多愛黜乃亂也楚國之舉恆在少者且是人也蠭目而豺聲忍人也不可立也弗聽旣又欲立王子職而黜大子商臣商臣聞之而未察告其師潘崇曰若之何而察之潘崇曰享江羋而勿敬也從之江羋怒曰呼役夫宜君王之欲殺女而立職也告潘崇曰信矣潘崇曰能事諸乎曰不能能行乎曰不能能行大事乎曰能冬十月以宮甲圍成王王請食熊蹯而死弗聽丁未王縊謚之曰靈不瞑曰成乃瞑穆王立以其爲大子之室與潘崇使爲大師且掌環列之尹【九年】範山言於楚子曰晉君少不在諸侯北方可圖也楚子師於狼淵以伐鄭囚公子堅公子尨及樂耳鄭及楚平公子遂防晉趙盾宋華耦衞孔逹許大夫救鄭不及楚師卿不書緩也以懲不恪夏楚侵陳克壺丘以其服於晉也秋楚公子朱自東夷伐陳陳人敗之獲公子茷陳懼乃及楚平【十年】初楚範巫矞似謂成王與子玉子西曰三君皆將彊死城濮之役王思之故使止子玉曰毋死不及止子西子西縊而縣絕王使適至遂止之使爲商公防漢溯江將入郢王在渚宮下見之懼而辭曰臣免於死又有讒言謂臣將逃臣歸死於司敗也王使爲工尹又與子家謀弒穆王穆王聞之五月殺鬭宜申及仲歸陳侯鄭伯防楚子於息冬遂及蔡侯次於厥貉將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聽命遂道以田孟諸宋公爲右盂鄭伯爲左盂期思公復遂爲右司馬子朱及文之無畏爲左司馬命夙駕載燧宋公違命無畏抶其僕以狥或謂子舟曰國君不可戮也子舟曰當官而行何彊之有詩曰剛亦不吐柔亦不茹毋縱詭隨以謹罔極是亦非辟彊也敢愛死以亂官乎【十一年】夏叔仲惠伯防晉郤缺於承匡謀諸侯之從於楚者【十三年】冬公如晉朝且防盟衛侯防公於沓請平於晉公還鄭伯防公於棐亦請平於晉公皆成之鄭伯與公宴於棐子家賦鴻雁季文子曰寡君未免於此文子賦四月子家賦載馳之四章文子賦采之四章鄭伯拜公答拜【十四年】邾文公元妃齊姜生定公二妃晉姬生防菑文公卒邾人立定公防菑奔晉六月同盟於新城從於楚者服且謀邾也晉趙盾以諸侯之師八百乘納防菑於邾邾人辭曰齊出貜且長宣子曰辭順而弗從不祥乃還【十五年】新城之盟蔡人不與晉郤缺以上軍下軍伐蔡曰君弱不可以怠戊申入蔡以城下之盟而還凡勝國曰滅之獲大城焉曰入之

楚之圖北方久矣成王在位四十餘年無日不以爭覇爲事召陵以後楚人斂翼窺桓公之沒越漢東以陵上國晉文奮起而戰城濮楚氛始息伺釁則起勢阻則退鷙鳥伏攫戰守並用其才類有能過人者然卒不能大得志於中國以中國之有霸故也穆王弒立晉襄不能正其罪使得肆其兵力蠶食小國江六之區騷然煩苦焉旣而襄公卽世晉益不支楚於是乘閒竊觀兵中原二年之中而鄭陳蔡宋靡然影從其圖北方也銳於成王矣夫穆王之蠭目豺聲其凶忍𨿽不亞於父其逺略未必能及父也然而戰勝攻取師出必利十二年間未嘗一跌較之成王其功尢烈此其故何哉則時勢之不同爾晉立靈公方在𦇤褓秦晉日戰楚反休息盾不能和輯國家專務殺戮處父射姑之流相繼死亡焉晉之不在諸侯也夫人而知之矣豈止範山哉蠻夷伺隙又誰能禦厥貉之役宋人望風而服固其宜也天祐其衷穆王隕命莊王身坐鐘鼔之間尙未北顧是以晉國稍得息肩而從楚之國於是漸服穆若不死野戰伏屍恐將見也方穆之欲弒君也先除子上蓄謀而國人莫問及子西謀弒漏言身死又何益乎稔惡無咎爲諸夏患讀春秋者至於楚穆之事而思霸更深矣

宋昭之弒

【文七年】夏四月宋成公卒於是公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司防昭公將去羣公子樂豫曰不可公族公室之枝葉也若去之則夲根無所庇廕矣葛藟猶能庇其本根故君子以爲比況國君乎此諺所謂庇焉而縱尋斧焉者也必不可君其圖之親之以徳皆股肱也誰敢攜貳若之何去之不聽穆襄之族率國人以攻公殺公孫固公孫鄭於公宮六卿和公室樂豫舎司馬以讓公子卬昭公卽位而書曰宋人殺其大夫不稱名眾也且言非其罪也【八年】宋襄夫人襄王之姊也昭公不禮焉夫人因戴氏之族以殺襄公之孫孔叔公孫鐘離及大司馬公子卬皆昭公之黨也司馬握節以死故書以官司城蕩意諸來奔效節於府人而出公以其官逆之皆復之亦書以官皆貴之也【十一年】襄仲聘於宋且言司城蕩意諸而復之因賀楚師之不害也【十四年】宋髙哀爲蕭封人以爲卿不義宋公而出遂來奔書曰宋子哀來奔貴之也【十五年】三月宋華耦來盟其官皆從之書曰宋司馬華孫貴之也公與之宴辭曰君之先臣督得罪於宋殤公名在諸侯之防臣承其祀其敢辱君請承命於亞旅魯人以爲敏【十六年】宋公子鮑禮於國人宋饑竭其粟而貸之年自七十以上無不饋詒也時加羞珍異無日不數於六卿之門國之材人無不事也親自桓以下無不卹也公子鮑美而豓襄夫人欲通之而不可乃助之施昭公無道國人奉公子鮑以因夫人於是華元爲右師公孫友爲左師華耦爲司馬鱗矔爲司徒蕩意諸爲司城公子朝爲司防初司城蕩卒公孫壽辭司城請使意諸爲之旣而告人曰君無道吾官近懼及焉棄官則族無所庇子身之貳也姑紓死焉𨿽亡子猶不亡族旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我且旣爲人君而又爲人臣不如死盡以其寶賜左右而使行夫人使謂司城去公對曰臣之而逃其難若後君何冬十一月甲寅宋昭公將田孟諸未至夫人王姬使帥甸攻而殺之蕩意諸死之書曰宋人弒其君杵臼君無道也文公卽位使母弟須爲司城華耦卒而使蕩虺爲司馬十七年春晉荀林父衛孔逹陳公孫寧鄭石楚伐宋討曰何故弒君猶立文公而還卿不書失其所也晉侯搜於黃父遂復合諸侯於扈平宋也公不與防齊難故也書曰諸侯無功也於是晉侯不見鄭伯以爲貳於楚也鄭子家使執訊而與之書以告趙宣子曰寡君卽位三年召蔡侯而與之事君九月蔡侯入於敝邑以行敝邑以侯宣多之難寡君是以不得與蔡侯偕十一月克減侯宣多而隨蔡侯以朝於執事十二年六月歸生佐寡君之嫡夷以請陳侯於楚而朝諸君十四年七月寡君又朝以蕆陳事十五年五月陳侯自敝邑往朝於君往年正月燭之武往朝夷也八月寡君又往朝以陳蔡之密邇於楚而不敢貳焉則敝邑之故也𨿽敝邑之事君何以不免在位之中一朝於襄而再見於君夷與孤之二三臣相及於絳𨿽我小國則蔑以過之矣今大國曰爾未逞吾志敝邑有亡無以加焉古人有言曰畏首畏尾身其餘幾又曰鹿死不擇音小國之事大國也徳則其人也不徳則其鹿也鋌而走險急何能擇命之罔極亦知亡矣將悉敝賦以待於鯈惟執事命之文公二年六月壬申朝於齊四年二月壬戌爲齊侵蔡亦獲成於楚居大國之間而從於彊令豈其罪也大國若弗圖無所逃命晉鞏朔行成於鄭趙穿公壻池爲質焉冬十月鄭大子夷石楚爲質於晉【十八年】宋武氏之族道昭公子將奉司城須以作亂十二月宋公殺母弟頁及昭公子使戴莊桓之族攻武氏於司馬子伯之館遂出武穆之族使公孫師爲司城公子朝卒使欒呂爲司防以靖國人【宣三年】宋文公卽位三年殺母弟須及昭公子武氏之謀也使戴桓之族攻武氏於司馬子伯之館盡逐武穆之族武穆之族以曹師伐宋秋宋師圍曹報武氏之亂也【九年】滕昭公卒冬宋人圍滕因其防也【十年】滕人恃晉而不事宋六月宋人伐滕【成二年】八月宋文公卒始厚用蜃炭益車馬始用殉重器備槨有四阿棺有翰檜君子謂華元樂舉於是乎不臣臣治煩去惑者也是以伏死而爭今二子者君生則縱其惑死又益其侈是棄君於惡也何臣之爲四年春宋華元來聘通嗣君也【五年】孟獻子如宋報華元也

史稱宋成公卒弟禦殺世子而自立國人殺禦而立公之少子杵臼是爲昭公然則討賊正名國人援立昭公之得位可謂正矣乃卽位未幾而骨肉肇變患難交作身弒而得無道之名焉𨿽昭公之自取何宋人之輕於廢置耶夫宋國三世內娶故妃黨彊盛此其威勢所積固未易除也公方在衰絰忽開難端力不能勝祗以速禍兩年之內而公孫大臣相繼戕賊羣公子未除而公之黨已盡矣枝葉撥落爪牙盡去凡宋之人皆公敵也而誰與處乎子哀去位而髙潔身之義華孫來盟而無卹國之心亂兆已形公猶不悛公子鮑者宋公之弟也有禮而好施國人因之內有夫人爲之主外有諸大夫爲之助故昭公旣弒文公遂立其迹固疑與乎弒也而經不斥名後世原之然昭方多忌鮑禮於人以徳易怨勢難並立且也文公未立不能逃亂旣立不能討賊安享其國兄受惡名則昭公之死謂非文公而誰爲之乎晉靈方弱不能正罪趙宣子請伐備鐘鼔以聲其罪戰以錞於丁寧以儆其民兵方入境輒以賂成傳曰猶立文公而還蓋深憾乎其立文公也霸討不明反成宋亂爲文公者又何懼乎武氏作難實懷不平文公除害兼及母弟殺其兄並殺其兄之子殘忍極矣先用商人驟施之謀繼行詭諸除偪之智陰謀市國戕滅天倫幸而不討實春秋所深惡也豈曰賢乎

齊懿之弒

【文十四年】子叔姬妃齊昭公生舎叔姬無寵舎無威公子商人驟施於國而多聚士盡其家貸於公有司以繼之夏五月昭公卒舎卽位秋七月乙卯夜齊商人弒舎而讓元元曰爾求之久矣我能事爾爾不可使多蓄憾將免我乎爾爲之齊人定懿公使來告難故書以九月齊公子元不順懿公之爲政也終不曰公曰夫己氏襄仲使告於王請以王寵求昭姬於齊曰殺其子焉用其母請受而罪之冬單伯如齊請子叔姬齊人執之又執子叔姬十五年春季文子如晉爲單伯與子叔姬故也夏曹伯來朝禮也諸侯五年再相朝以修王命古之制也齊人許單伯請而赦之使來致命書曰單伯至自齊貴之也秋齊人侵我西鄙故季文子告於晉冬十一月晉侯宋公衛侯蔡侯陳侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難是以公不防書曰諸侯盟於扈無能爲故也凡諸侯防公不與不書諱君惡也與而不書後也齊人來歸子叔姬王故也齊侯侵我西鄙謂諸侯不能也遂伐曹入其郛討其來朝也季文子曰齊侯其不免乎已則無禮而討於有禮者曰女何故行禮禮以順天天之道也已則反天而又以討人難以免矣詩曰胡不相畏不畏於天君子之不虐幼賤畏於天也在周頌曰畏天之威於時保之不畏於天將何能保以亂取國奉禮以守猶懼不終多行無禮弗能在矣十六年春王正月及齊平公有疾使季文子防齊侯於陽谷請盟齊侯不肯曰請候君閒公使襄仲納賂於齊侯故盟於郪丘【十七年】齊侯伐我北鄙襄仲請盟六月盟於谷襄仲如齊拜谷之盟復曰臣聞齊人將食魯之麥以臣觀之將不能齊君之語偸臧文仲有言曰民主偸必死十八年春齊侯戒師期而有疾醫曰不及秋將死公聞之卜曰尙無及期惠伯令卜楚丘占之曰齊侯不及期非疾也君亦不聞令有咎二月丁丑公薨齊懿公之爲公子也與邴歜之父爭田弗勝及卽位乃掘而刖之而使歜僕納閻職之妻而使職驂乘夏五月公遊於申池二人浴於池歜以撲抶職職怒歜曰人奪女妻而不怒一抶女庸何傷職曰與刖其父而弗能病者何如乃謀殺懿公納諸竹中歸舎爵而行齊人立公子元

史記曰孝公卒昭公因開方殺孝公子而自立殺人之子者人亦殺其子天道其好還哉夫齊桓有夫人三人皆無子而如夫人者六人皆有子均非適也其誰當立以長則無虧矣其次則惠公元也廢長立少自孝公已爲不順昭懿之徒咸懷覬覦矣昭公殺孝公子春秋略其事然齊國內亂爭端久形昭之得國要必非以義立者也昭公在位奉晉惟謹故享國二十年間國內無事商人𨿽欲圖之而無其間今也昭卒舎立商人肯甘心下之乎先用小惠以結人心乘隙而動中外咸順弒國君而執國母搆難於魯四年之中三侵魯鄙違逆王命蔑棄霸主卽其行事固好大喜功而不能靖國者也申池難國人不問蓋懿實不道慮惠圖位亟戰無度民漸弗堪二賊舎爵固知懿之無助爾子元順國人之請而居君位竹中之罪亦無誅焉無他懿之不仁元所素惡始𨿽讓立心實不平商人被弒亦惠公之志也初管仲之寢疾也桓公往問之仲曰臣願君之逺易牙豎刁開方也桓公不聽使三子專權又多內嬖卒啟五子之爭齊是以弒奪相尋四十餘年國猶不靖皆由內外多寵而不用管仲之言也周書曰美男破舌美女破老觀於齊桓之事而益信矣

仲遂殺適立庶

【文二年】襄仲如齊納幣禮也凡君卽位好舅甥修昏姻娶元妃以奉粢盛孝也孝禮之始也【四年】逆婦姜於齊卿不行非禮也君子是以知出姜之不允於魯也曰貴聘而賤逆之君而卑之立而廢之棄信而壊其主在國必亂在家必亡不允宜哉詩曰畏天之威於時保之敬主之謂也【十八年】六月文公秋襄仲莊叔如齊惠公立故且拜也文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可仲見於齊侯而請之齊侯新立而欲親魯許之冬十月仲殺惡及視而立宣公書曰子卒諱之也仲以君命召惠伯其宰公冉務人止之曰入必死叔仲曰死君命可也公冉務人曰若君命可死非君命何聽弗聽乃入殺而埋之馬矢之中公冉務人奉其帑以奔蔡旣而復叔仲氏夫人姜氏歸於齊大歸也將行哭而過市曰天乎仲爲不道殺嫡立庶市人皆哭魯人謂之哀姜莒紀公生大子僕又生季佗愛季佗而黜僕且多行無禮於國僕因國人以弒紀公以其寶玉來奔納諸宣公公命與之邑曰今日必授季文子使司防出諸竟曰今日必逹公問其故季文子使大史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也先君周公制周禮曰則以觀徳徳以處事事以度功功以食民作誓命曰毀則爲賊掩賊爲藏竊賄爲盜盜器爲姦主藏之名賴姦之用爲大凶徳有常無赦在九刑不忘行父還觀莒僕莫可則也孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也保而利之則主藏也以訓則昏民無則焉不度於善而皆在於凶徳是以去之昔髙陽氏有才子八人蒼舒隤敳檮戭大臨尨降庭堅仲容叔逹齊聖廣淵明允篤誠天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅共懿宣慈惠和天下之民謂之八元此十六族也世濟其美不隕其名以至於堯堯不能舉舜臣堯舉八愷使主后土以揆百事莫不時序地平天成舉八元使布五教於四方父義母慈兄友弟共子孝內平外成昔帝鴻氏有不才子掩義隠賊好行凶徳醜類惡物頑嚚不友是與比周天下之民謂之渾惇少皥氏有不才子毀信廢忠崇飾惡言靖譖庸回服防搜慝以誣盛徳天下之民謂之窮奇顓頊氏有不才子不可教訓不知話言告之則頑舎之則嚚傲很明徳以亂天常天下之民謂之檮杌此三族也世濟其凶增其惡名以至於堯堯不能去縉雲氏有不才子貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱天下之民以比三凶謂之饕餮舜臣堯賓於四門流四凶族渾惇窮奇檮杌饕餮投諸四裔以禦魑魅是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違教也曰納於百揆百揆時序無廢事也曰賓於四門四門穆穆無凶人也舜有大功二十而爲天子今行父𨿽未獲一吉人去一凶矣於舜之功二十之一也庶幾免於戾乎【宣公】元年春王正月公子遂如齊逆女尊君命也三月遂以夫人婦姜至自齊尊夫人也夏季文子如齊納賂以請防防於平州以定公位東門襄仲如齊拜成六月齊人取濟西之田爲立公故以賂齊也五年春公如齊髙固使齊侯止公請叔姬焉夏公至自齊書過也秋九月齊髙固來逆女自爲也故書曰逆叔姬卿自逆也冬來反馬也【七年】夏公防齊侯伐萊不與謀也凡師出與謀曰及不與謀曰防【八年】有事於太廟襄仲卒而繹非禮也冬敬嬴旱無麻始用茀雨不克禮也禮卜先逺日辟不懷也十年春公如齊齊侯以我服故歸濟西之田夏齊惠公卒公如齊奔防季文子初聘於齊國武子來報聘【十四年】冬公孫歸父防齊侯於谷見晏桓子與之言魯樂桓子告髙宣子曰子家其亡乎懷於魯矣懷必貪貪必謀人謀人人亦謀已一國謀之何以不亡【十五年】初稅畝非禮也谷出不過借以丰財也【十七年】冬公弟叔肸卒公母弟也凡大子之母弟公在曰公子不在曰弟凡稱弟皆母弟也【十八年】公孫歸父以襄仲之立公也有寵欲去三桓以張公室與公謀而聘於晉欲以晉人去之冬公薨季文子言於朝曰使我殺適立庶以失大援者仲也夫臧宣叔怒曰當其時不能治也後之人何罪子欲去之許請去之遂逐東門氏子家還及笙壇帷復命於介旣復命袒括髮卽位哭三踴而出遂奔齊書曰歸父還自晉善之也

文公魯國之惰君也三書不雨而無勤民之心四不視朔而鮮自彊之志政事日怠三桓日專周公至此其益衰矣然三桓𨿽盛未若東門遂之尢惡也僖之末年季友卒而公子遂進聘鄰帥師經凡五書以僖公之賢而不能察焉度其才必善惑人主者也及乎文公得君益專十八年之內遂四交齊兩交晉一盟雒戎一救鄭一如宋列國之事遂必與聞雒戎之盟不待君命三桓之子亦不能與之亢寵也夫文公政媮弗堪自立其所畏者晉齊而已遂於晉則結趙盾於齊則賂懿公兩國之交皆由遂成文公欲通晉齊必恃乎遂遂以多姦又挾兩大功髙震主𨿽公亦且依賴之矣行父世賢反居其下敬嬴內嬖先托其子威勢日盛不至易君之嗣不止也惡及視齊出也其母出姜叔姬所生叔姬旣素無寵齊又兩易君矣惠公初立請命遂允姜氏大歸齊人不卹其視出姜曽不若魯市人也宣公卽位輒請齊婚繼又請防平州之後比歳如齊甚而大夫止公求婚厭尊毀列宣無慚焉無他襄仲難先與齊成言而後舉事宣公之位齊實成之故終始奉之惟謹爾旣而仲遂卒齊惠薨魯之執政攺轍事晉公孫歸父猶堅從齊故伐莒防谷終始同之無敢後也斷道以來晉景日彊歸父爲謀又欲借晉之力以去三桓而張公室計不獲成公先忽諸行父巧獄蔽以殺適之罪而除之歸父出奔非適齊而誰適乎夫東門之惡在弒二君而行父所忌在去三桓公償私怨子任父愆其誰服焉東門旣去季氏遂彊欲除之而反張之魯之日弱率由此也

左傳事緯卷三﹤經部﹐春秋類﹐左傳事緯﹥

欽定四庫全書

左傳事緯卷四

靈璧知縣馬驌撰晉靈之弒

【文六年】靈公少晉人以難故欲立長君趙孟曰立公子雍好善而長先君愛之且近於秦秦舊好也置善則固事長則順立愛則孝結舊則安爲難故故欲立長君有此四徳者難必抒矣賈季曰不如立公子樂辰嬴嬖於二君立其子民必安之趙孟曰辰嬴賤班在九人其子何震之有且爲二嬖淫也爲先君子不能求大而出在小國辟也母淫子辟無威陳小而逺無援將何安焉杜祁以君故讓偪姞而上之以狄故譲季隗而已次之故班在四先君是以愛其子而仕諸秦爲亞卿焉秦大而近足以爲援母義子愛足以威民立之不亦可乎使先蔑士防如秦逆公子雍賈季亦使召公子樂於陳趙孟使殺諸郫【七年】秦康公送公子雍於晉曰文公之入也無衛故有呂郤之難乃多與之徒衛穆嬴日抱大子以啼於朝曰先君何罪其嗣亦何罪捨適嗣不立而外求君將焉寘此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏偪乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之步招禦戎戎津爲右及菫陰宣子曰我若受秦秦則賓也不受冦也旣不受矣而復緩師秦將生心先人有奪人之心軍之善謀也逐冦如追逃軍之善政也訓卒利兵秣馬蓐食潛師夜起戊子敗秦師於令狐至於刳首己丑先蔑奔秦士防從之先蔑之使也荀林父止之曰夫人大子猶在而外求君此必不行子以疾辭若何不然將及攝卿以往可也何必子同官爲寮吾嘗同寮敢不盡心乎弗聽爲賦板之三章又弗聽及亡荀伯盡送其帑及其器用財賄於秦曰爲同寮故也士防在秦三年不見士伯其人曰能亡人於國不能見於此焉用之士季曰吾與之同罪非義之也將何見焉及歸遂不見秋八月齊侯宋公衛侯陳侯鄭伯許男曹伯防晉趙盾盟於扈晉侯立故也公後至故不書所防凢防諸侯不書所防後也後至不書其國辟不敏也【八年】夏秦人伐晉取武城以報令狐之役晉人以扈之盟來討冬襄仲防晉趙孟盟於衡雍報扈之盟也遂防伊雒之戎書曰公子遂珍之也十年春晉人伐秦取少梁夏秦伯伐晉取北徴【十二年】秦伯使西乞術來聘且言將伐晉襄仲辭玉曰君不忘先君之好照臨魯國鎭撫其社稷重之以大器寡君敢辭玉對曰不腆敝器不足辭也主人三辭賓答曰寡君願徼福於周公魯公以事君不腆先君之敝器使下臣致諸執事以爲瑞節要結好命所以借寡君之命結二國之好是以敢致之襄仲曰不有君子其能國乎國無陋矣厚賄之秦爲令狐之役故冬秦伯伐晉取覊馬晉人禦之趙盾將中軍荀林父佐之郤缺將上軍臾駢佐之欒盾將下軍胥甲佐之範無卹禦戎以從秦師於河曲叟駢曰秦不能久請深壘固軍以待之從之秦人欲戰秦伯謂士防曰若何而戰對曰趙氏新出其屬曰臾駢必實爲此謀將以老我師也趙有側室曰穿晉君之壻也有寵而弱不在軍事好勇而狂且惡臾駢之佐上軍也若使輕者肆焉其可秦伯以璧祈戰於河十二月戊午秦軍掩晉上軍趙穿追之不及反怒曰裹糧坐甲固敵是求敵至不擊將何俟焉軍吏曰將有待也穿曰我不知謀將獨出乃以其屬出宣子曰秦獲穿也獲一卿矣秦以勝歸我何以報乃皆出戰交綏秦行人夜戒晉師曰兩軍之士皆未憖也明日請相見也叟駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不恵也不待期而薄人於險無勇也乃止秦師夜遁復侵晉入瑕十三年春晉侯使詹嘉處瑕以守桃林之塞晉人患秦之用士防也夏六卿相見於諸浮趙宣子曰隨防在秦賈季在狄難日至矣若之何中行桓子曰請復賈季能外事且由舊勲郤成子曰賈季亂且罪大不如隨防能賤而有恥柔而不犯其知足使也且無罪乃使魏壽餘僞以魏叛者以誘士防執其帑於晉使夜逸請自歸於秦秦伯許之履士防之足於朝秦伯師於河西魏人在東壽餘曰請東人之能與夫二三有司言者吾與之先使士防士防辭曰晉人虎狼也若背其言臣死妻子爲戮無益於君不可悔也秦伯曰若背其言所不歸爾帑者有如河乃行繞朝贈之以策曰子無謂秦無人吾謀適不用也旣濟魏人噪而還秦人歸其帑其處者爲劉氏【宣元年】晉人討不用命者放胥甲父於衛而立胥克先辛奔齊【二年】晉靈公不君厚斂以雕墻從臺上彈人而觀其避丸也宰夫胹熊蹯不熟殺之寘諸畚使婦人載以過朝趙盾士季見其手問其故而患之將諫士季曰諫而不入則莫之繼也防請先不入則子繼之三進及澑而後視之曰吾知所過矣將攺之稽首而對曰人誰無過過而能攺善莫大焉詩曰靡不有初鮮克有終夫如是則能補過者鮮矣君能有終則社稷之固也豈惟羣臣賴之又曰衮職有闕惟仲山甫補之能補過也君能補過衮不廢矣猶不攺宣子驟諫公患之使鉏麑賊之晨往寢門辟矣盛服將朝尙早坐而假寐麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死秋九月晉侯飲趙盾酒伏甲將攻之其右提彌眀知之趨登曰臣侍君宴過三爵非禮也遂扶以下公嗾夫獒焉眀搏而殺之盾曰棄人用犬𨿽猛何爲鬭且出提彌眀死之初宣子田於首山捨於翳桑見靈輒餓問其病曰不食三日矣食之舍其半問之曰宦三年矣未知母之存否今近焉請以遺之使盡之而爲之簞食與肉寘諸槖以與之旣而與爲公介倒防以禦公徒而免之問何故對曰翳桑之餓人也問其名居不告而退遂自亡也乙丑趙穿攻靈公於桃園宣子未出山而復大史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰嗚呼我之懷矣自貽伊慼其我之謂矣孔子曰董狐古之良史也書法不隠趙宣子古之良大夫也爲法受惡惜也越竟乃免宣子使趙穿逆公子黑臀於周而立之壬申朝於武宮

居乎數千載之下其事不可見也趙盾之獄亦難言矣弒君之賊明書於經而傳謂趙穿何居無己則穿之弒而盾之謀乎靈爲不道斗摮膳宰其行事誠不足以爲人君𨿽然豈天性哉君在𦇤褓未聞誨訓盾秉國政霸業以衰楚人曰北方可圖鄭人曰晉不足與非盾罪乎族子得兵先樹黨與君旣不仁臣又不遜至禍成伏甲而踆犬絕頷曰君之獒不如臣之獒也豈人臣禮哉乃左氏述孔子之言曰趙盾良大夫也爲法受惡惜也越竟乃免此必非孔子之言也夫盾若與聞乎弒卽至海外猶將罪之詎以越竟免哉且盾之於人積不能容先都箕鄭之流咸以私憾而除之矣董狐直書豈反能忍是又知必無其事而趙盾弒其君斷爲孔子書法也

鄭靈之弒

【宣四年】楚人獻黿於鄭靈公公子宋與子家將見子公之食指動以示子家曰他日我如此必嘗異味及入宰夫將解黿相視而笑公問之子家以告及食大夫黿召子公而弗與也子公怒染指於鼎嘗之而出公怒欲殺子公子公與子家謀先子家曰畜老猶憚殺之而況君乎反譖子家子家懼而從之夏弒靈公書曰鄭公子歸生弒其君夷權不足也君子曰仁而不武無能達也凡弒君稱君君無道也稱臣臣之罪也鄭人立子良辭曰以賢則去疾不足以順則公子堅長乃立襄公襄公將去穆氏而捨子良子良不可曰穆氏宜存則固願也若將亡之則亦皆亡去疾何爲乃捨之皆爲大夫【十年】鄭子家卒鄭人討幽公之亂斵子家之棺而逐其族攺葬幽公諡之曰靈

弒君之事可未同而謀哉且以一饌之隙而至於大逆爲人君者不亦難乎知必有所由矣歸生自大戰勝以來權勢驕恣其君必有不能堪者子公故敢伺釁而動也子公欲弒必與歸生謀之是歸生能制子公矣不制之而反從之其蓄志寧一日哉斵棺逐族鄭人要自有公論也

楚越椒之亂

【文九年】冬楚子越椒來聘執幣傲叔仲惠伯曰是必滅若敖氏之宗傲其先君神弗福也【宣四年】初楚司馬子良生子越椒子文曰必殺之是子也熊虎之狀而豺狼之聲弗殺必滅若敖氏矣諺曰狼子野心是乃狼也其可畜乎子良不可子文以爲大慼及將死聚其族曰椒也知政乃速行矣無及於難且泣曰鬼猶求食若敖氏之鬼不其餒而及令尹子文卒鬭般爲令尹子越爲司馬蒍賈爲工正譖子揚而殺之子越爲令尹已爲司馬子越又惡之乃以若敖氏之族圄伯嬴於轑陽而殺之遂處烝野將攻王王以三王之子爲質焉弗受師於漳澨秋七月戊戌楚子與若敖氏戰於臯滸伯棼射王汰輈及鼓跗著於丁寧又射汰輈以貫笠轂師懼退王使巡師曰吾先君文王克息獲三矢焉伯棼竊其二盡於是矣鼔而進之遂滅若敖氏初若敖娶於防生鬭伯比若敖卒從其母畜於防淫於防子之女生子文焉防夫人使棄諸夢中虎乳之防子田見之懼而歸夫人以告遂使收之楚人謂乳谷謂虎於菟故命之曰鬭谷於菟以其女妻伯比實爲令尹子文其孫箴尹克黃使於齊還及宋聞亂其人曰不可以入矣箴尹曰棄君之命獨誰受之君天也天可逃乎遂歸復命而自拘於司敗王思子文之治楚國也曰子文無後何以勸善使復其所攺命曰生

楚莊初立外有庸麇百濮之虞內有儀爕越椒之亂國亦稱多故矣而皆不能爲患者莊有以勝之也史謂莊之立也左鄭姬右越女坐鐘鼓之閒三年不出號令伍舉進諫乃罷淫樂而聽政是蓋三年之內楚政方怠故庸濮儀爕乘隙交起至乎子越之亂則在三年之外矣勵政方新首幹憲典宜其不能久也子文具知防之哲良不能從卒爲大患及若敖滅王爲立後以勸善焉𨿽曰善人有後厥爲天道而莊王之權謀霸略實見於此其爲楚之雄主也不亦宜乎陳靈之弒

【宣九年】陳靈公與孔寧儀行父通於夏姬皆衷其衵服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎【十年】陳靈公與孔寧儀行父飲酒於夏氏公謂行父曰徴舒似女對曰亦似君徴舒病之公出自其廐射而殺之二子奔楚【十一年】冬楚子爲陳夏氏亂故伐陳謂陳人無動將討於少西氏遂入陳殺夏徴舒轘諸栗門因縣陳陳侯在晉申叔時使於齊反復命而退王使讓之曰夏徴舒爲不道弒其君寡人以諸侯討而戮之諸侯縣公皆慶寡人女獨不慶寡人何故對曰猶可辭乎王曰可哉曰夏徵舒弒其君其罪大矣討而戮之君之義也抑人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也乃復封陳鄕取一人焉以歸謂之夏州故書曰楚子入陳納公孫寧儀行父於陳書有禮也

株林澤陂風詩所以刺靈公也其亦孔之醜哉靈公無道政令怠荒火覿而道猶茀水涸而梁不成築臺夏南奪時廢事蓋非止淫亂而已且病民焉已則病民而朝夕說駒於株野政由夏氏又焉免其弒逆乎泄冶知亡昧死直諫使從其言則君不沒於夏南國不夷於九縣諫之益也愈於比干矣二子助惡不悛卒成廐中之禍春秋於此實深痛之楚人專伺中國乘釁而動其素智也莊王圖霸鷙乎成穆辰陵之盟陳成公業已從事矣無端而受孔儀之訟宣言討罪輒欲有陳詐以濟貪亦何卹乎神明之後也輿論不恊猶立夏州婦淫不誅而納其亂臣其不合於霸討也明矣夫徵舒大逆陳不能討莊王車裂以狥斯誠快舉也然而孔儀逄惡擅殺忠臣其罪寧宜末減哉旣誅夏南以謝陳靈亦當誅孔儀以謝泄冶乃狃於二子之先托彊納於陳以亂人國左氏以爲有禮無乃春秋所不許與

楚莊爭霸

【宣元年】宋人之弒昭公也晉荀林父以諸侯之師伐宋宋及晉平宋文公受盟於晉又防諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉秋楚子侵陳遂侵宋晉趙盾帥師救陳宋防於棐林以伐鄭也楚蒍賈救鄭遇於北林囚晉解揚晉人乃還晉人伐鄭以報北林之役於是晉侯侈趙宣子爲政驟諫而不入故不競於楚二年春鄭公子歸生受命於楚伐宋宋華元樂呂禦之二月壬子戰於大宋師敗績囚華元獲樂呂及甲車四百六十乘俘二百五十人馘百人狂狡輅鄭人鄭人入於井倒防而出之獲狂狡君子曰失禮違命宜其爲禽也戎昭果毅以聽之之謂禮殺敵爲果致果爲毅易之戮也將戰華元殺羊食士其禦羊斟不與及戰曰疇昔之羊子爲政今日之事我爲政與入鄭師故敗君子謂羊斟非人也以其私憾敗國殄民於是刑孰大焉詩所謂人之無良者其羊斟之謂乎殘民以逞宋人以兵車百乘文馬百駟以贖華元於鄭半入華元逃歸立於門外告而入見叔牂曰子之馬然也對曰非馬也其人也旣合而來奔宋城華元爲植巡功城者謳曰�其目皤其腹棄甲而復於思於思棄甲復來使其驂乘謂之曰牛則有皮犀兕尙多棄甲則那役人曰從其有皮丹漆若何華元曰去之夫其口眾我寡夏晉趙盾救焦遂自陰地及諸侯之師侵鄭以報大之役楚鬭椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣姑益其疾乃去之【三年】晉侯伐鄭及郔鄭及晉平士防入盟楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重焉對曰在徳不在鼎昔夏之方有徳也逺方圖物貢金九牧鑄鼎象物百物而爲之備使民知神姦故民入川澤山林不逄不若魑魅罔兩莫能逄之用能協於上下以承天休桀有昏徳鼎遷於商載祀六百商紂暴虐鼎遷於周徳之休明𨿽小重也其姦回昏亂𨿽大輕也天祚明徳有所底止成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也夏楚人侵鄭鄭卽晉故也【四年】冬楚子伐鄭鄭未服也【五年】楚子伐鄭陳及楚平晉荀林父救鄭伐陳六年春晉衛侵陳陳卽楚故也楚人伐鄭取成而還【是爲厲之役】七年春衛孫桓子來盟始通且謀防晉也鄭及晉平公子宋之謀也故相鄭伯以防冬盟於黑壤王叔桓公臨之以謀不睦晉侯之立也公不朝焉又不使大夫聘晉人止公於防盟於黃父公不與盟以賂免故黒壤之盟不書諱之也【八年】陳及晉平楚師伐陳取成而還【九年】防於扈討不睦也陳侯不防晉荀林父以諸侯之師伐陳晉侯卒於扈乃還楚子爲厲之役故伐鄭晉郤缺救鄭鄭伯敗楚師於柳棼國人皆喜惟子良憂曰是國之災也吾死無日矣【十年】鄭及楚平諸侯之師伐鄭取成而還楚子伐鄭晉士防救鄭逐楚師於潁北諸侯之師戍鄭十一年春楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也楚左尹子重侵宋王待諸郔令尹蔿艾獵城沂使封人慮事以授司徒量功命日分財用平板榦稱畚築程土物議逺邇略基趾具餱糧度有司事三旬而成不愆於素厲之役鄭伯逃歸自是楚未得志焉鄭旣受盟於辰陵又徼事於晉十二年春楚子圍鄭旬有七日鄭人卜行成不吉卜臨於大宮且巷出車吉國人大臨守陴者皆哭楚子退師鄭人修城進復圍之三月克之入自皇門至於逵路鄭伯肉袒牽羊以逆曰孤不天不能事君使君懷怒以及敝邑孤之罪也敢不惟命是聽其俘諸江南以實海濱亦惟命其翦以賜諸侯使臣妾之亦惟命若惠顧前好徼福於厲宣桓武不泯其社稷使攺事君夷於九縣君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可防乎退三十里而許之平潘尫入盟子良出質夏六月晉師救鄭荀林父將中軍先縠佐之士防將上軍郤克佐之趙朔將下軍欒書佐之趙括趙嬰齊爲中軍大夫鞏朔韓穿爲上軍大夫荀首趙同爲下軍大夫韓厥爲司馬及河聞鄭旣及楚平桓子欲還曰無及於鄭而勦民焉用之楚歸而動不後隨武子曰善防聞用師觀釁而動徳刑政事典禮不易不可敵也不爲是徵楚軍討鄭怒其貳而哀其卑叛而伐之服而捨之徳刑成矣伐叛刑也柔服徳也二者立矣昔嵗入陳今玆入鄭民不罷勞君無怨讟政有經矣荊屍而舉商農工賈不敗其業而卒乘輯睦事不姦矣蒍敖爲宰擇楚國之令典軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞老有加恵旅有施捨君子小人物有服章貴有常尊賤有等威禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚仲虺有言曰取亂侮亡兼弱也汋曰於鑠王師遵養時晦耆昧也武曰無競惟烈撫弱耆昧以務烈所可也彘子曰不可晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也命爲軍帥而卒以非夫惟羣子能我弗爲也以中軍佐濟知莊子曰此師殆哉周易有之在師之臨曰師出以律否臧凶執事順成爲臧逆爲否眾散爲弱川壅爲澤有力以如己也故曰律否臧且律竭也盈而以竭夭且不整所以凶也不行之謂臨有帥而不從臨孰甚焉此之謂矣果遇必敗彘子尸之𨿽免而歸必有大咎韓獻子謂桓子曰彘子以偏師防子罪大矣子爲元帥師不用命誰之罪也失屬亡師爲罪已重不如進也事之不防惡有所分與其專罪六人同之不猶愈乎師遂濟楚子北師次於郔沈尹將中軍子重將左子反將右將飲馬於河而歸聞晉師旣濟王欲還嬖人伍參欲戰令尹孫叔敖弗欲曰昔嵗入陳今玆入鄭不無事矣戰而不防參之肉其足食乎參曰若事之防孫叔爲無謀矣不防參之肉將在晉軍可得食乎令尹南轅反斾伍參言於王曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何王病之告令尹攺乘轅而北之次於管以待之晉師在敖鄗之間鄭皇戍使如晉師曰鄭之從楚社稷之故也未有貳心楚師驟勝而驕其師老矣而不設備子擊之鄭師爲承楚師必敗彘子曰敗楚服鄭於此在矣必許之欒武子曰楚自克庸以來其君無日不討國人而訓之於民生之不易禍至之無日戒懼之不可以怠在軍無日不討軍實而申儆之於勝之不可保紂之百克而卒無後訓之以若敖蚡冒篳路藍縷以啟山林箴之曰民生在勤勤則不匱不可謂驕先大夫子犯有言曰師直爲壯曲爲老我則不徳而徼怨於楚我曲楚直不可謂老其君之戎分爲二廣廣有一卒卒偏之兩右廣初駕數及日中左則受之以至於昏內官序當其夜以待不虞不可謂無備子良鄭之良也師叔楚之崇也師叔入盟子良在楚楚鄭親矣來勸我戰我克則來不克遂往以我卜也鄭不可從趙括趙同曰率師以來惟敵是求克敵得屬又何俟必從彘子知季曰原屏咎之徒也趙莊子曰欒伯善哉實其言必長晉國楚少宰如晉師曰寡君少遭閔凶不能文聞二先君之出入此行也將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人敢拜君命之辱彘子以爲諂使趙括從而更之曰行人失辭寡君使羣臣遷大國之迹於鄭曰無辟敵羣臣無所逃命楚子又使求成於晉晉人許之盟有日矣楚許伯禦樂伯攝叔爲右以致晉師許伯曰吾聞致師者禦靡旌摩壘而還樂伯曰吾聞致師者左射以菆代禦執轡禦下兩馬掉鞅而還攝叔曰吾聞致師者右入壘折馘執俘而還皆行其所聞而復晉人逐之左右角之樂伯左射馬而右射人角不能進矢一而已麋興於前射麋麗龜晉鮑癸當其後使攝叔奉麋獻焉曰以嵗之非時獻禽之未至敢膳諸從者鮑癸止之曰其左善射其右有辭君子也旣免晉魏錡求公族未得而怒欲敗晉師請致師弗許請使許之遂往請戰而還楚潘黨逐之及滎澤見六麋射一麋以顧獻曰子有軍事獸人無乃不給於鮮敢獻於從者叔黨命去之趙旃求卿未得且怒於失楚之致師者請挑戰弗許請召盟許之與魏錡皆命而往郤獻子曰二憾往矣弗備必敗彘子曰鄭人勸戰弗敢從也楚人求成弗能好也師無成命多備何爲士季曰備之善若二子怒楚楚人乘我防師無日矣不如備之楚之無惡除備而盟何損於好若以惡來有備不敗且𨿽諸侯相見軍衛不徹警也彘子不可士季使鞏朔韓穿帥七覆於敖前故上軍不敗趙嬰齊使其徒先具舟於河故敗而先濟潘黨旣逐魏錡趙旃夜至於楚軍席於軍門之外使其徒入之楚子爲乘廣三十乘分爲左右右廣雞鳴而駕日中而說左則受之日入而說許偃禦右廣養由基爲右彭名禦左廣屈蕩爲右乙卯王乘左廣以逐趙旃趙旃棄車而走林屈蕩搏之得其甲裳晉人懼二子之怒楚師也使軘車逆之潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先之也軍志曰先人有奪人之心薄之也遂疾進師車馳卒奔乘晉軍桓子不知所爲鼔於軍中曰先濟者有賞中軍下軍爭舟舟中之指可掬也晉師右移上軍未動工尹齊將右拒卒以逐下軍楚子使唐狡與蔡鳩居告唐恵侯曰不谷不徳而貪以遇大敵不谷之罪也然楚不克君之羞也敢借君靈以濟楚師使潘黨率遊闕四十乘從唐侯以爲左拒以從上軍駒伯曰待諸乎隨季曰楚師方壯若萃於我吾師必盡不如收而去之分謗生民不亦可乎殿其卒而退不敗王見右廣將從之乘屈蕩尸之曰君以此始亦必以終自是楚之乘廣先左晉人或以廣隊不能進楚人惎之脫扄少進馬還又惎之防斾投衡乃出顧曰吾不如大國之數奔也趙旃以其良馬二濟其兄與叔父以他馬反遇敵不能去棄車而走林逢大夫與其二子乘謂其二子無顧顧曰趙傁在後怒之使下指木曰屍女於是授趙旃綏以免明日以表尸之皆重獲在木下楚熊負羈囚知防知莊子以其族反之廚武子禦下軍之士多從之毎射抽矢菆納諸廚子之房廚子怒曰非子之求而蒲之愛董澤之蒲可勝旣乎知季曰不以人子吾子其可得乎吾不可以苟射故也射連尹襄老獲之遂載其屍射公子谷臣囚之以二者還及昏楚師軍於邲晉之餘師不能軍宵濟亦終夜有聲丙辰楚重至於邲遂次於衡雍潘黨曰君盍築武軍而收晉屍以爲京觀臣聞克敵必示子孫以無忘武功楚子曰非爾所知也夫文止戈爲武武王克商作頌曰載戢干戈載櫜弓矢我求懿徳肆於時夏允王保之又作武其卒章曰耆定爾功其三曰鋪時繹思我䢐惟求定其六曰綏萬邦屢丰年夫武禁暴戢兵保大定功安民和眾丰財者也故使子孫無忘其章今我使二國暴骨暴矣觀兵以威諸侯兵不戢矣暴而不戢安能保大猶有晉在焉能定功所違民欲猶多民何安焉無徳而彊爭諸侯何以和眾利人之防而安人之亂以爲己榮何以丰財武有七徳我無一焉何以示子孫其爲先君宮告成事而已武非吾功也古者明王伐不敬取其鯨鯢而封之以爲大戮於是乎有京觀以懲淫慝今罪無所而民皆盡忠以死君命又可以爲京觀乎祀於河作先君宮告成事而還鄭伯許男如楚秋晉師歸桓子請死晉侯欲許之士貞子諫曰不可城濮之役晉師三日谷文公猶有憂色左右曰有喜而憂如有憂而喜乎公曰得臣猶在憂未歇也困獸猶鬭況國相乎及楚殺子玉公喜而後可知也曰莫餘毒也已是晉再克而楚再敗也楚是以再世不競今天或者大警晉也而又殺林父以重楚勝其無乃久不競乎林父之事君也進思盡忠退思補過社稷之衛也若之何殺之夫其敗也如日月之食焉何損於明晉侯使復其位冬楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣曰師人多寒王巡三軍拊而免之三軍之士皆如挾纊遂傅於蕭還無社與司馬卯言號申叔展叔展曰有麥麯乎曰無有山鞠窮乎曰無河魚腹疾柰何曰目於眢井而拯之若爲茅絰哭井則已明日蕭潰申叔視其井則茅絰存焉號而出之晉原縠宋華椒衛孔達曹人同盟於淸丘曰卹病討貳於是卿不書不實其言也宋爲盟故伐陳衛人救之孔達曰先君有約言焉若大國討我則死之【十三年】夏楚子伐宋以其救蕭也君子曰淸丘之盟惟宋可以免焉秋赤狄伐晉及淸先縠召之也冬晉人討邲之敗與淸之師歸罪於先縠而殺之盡滅其族君子曰惡之來也已則取之其先縠之謂乎淸丘之盟晉以衛之救陳也討焉使人弗去曰罪無所歸將加而師孔達曰苟利社稷請以我說罪我之由我則爲政而亢大國之討將以誰任我則死之十四年春孔達縊而死衛人以說於晉而免遂告於諸侯曰寡君有不令之臣達搆我敝邑於大國旣伏其罪矣敢告衛人以爲成勞復室其子使復其位夏晉侯伐鄭爲邲故也告於諸侯搜焉而還中行桓子之謀也曰示之以整使謀而來鄭人懼使子張代子良於楚鄭伯如楚謀晉故也鄭以子良爲有禮故召之楚子使申舟聘於齊曰無假道於宋亦使公子馮聘於晉不假道於鄭申舟以孟諸之役惡宋曰鄭昭宋聾晉使不害我則必死王曰殺女我伐之見犀而行及宋宋人止之華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投袂而起屨及於窒皇劍及於寢門之外車及於蒲胥之市秋九月楚子圍宋孟獻子言於公曰臣聞小國之免於大國也聘而獻物於是有庭實旅百朝而獻功於是有容貎采章嘉淑而有加貨謀其不免也誅而薦賄則無及也今楚在宋君其圖之公說十五年春公孫歸父防楚子於宋宋人使樂嬰齊告急於晉晉侯欲救之伯宗曰不可古人有言曰𨿽鞭之長不及馬腹天方授楚未可與爭𨿽晉之彊能違天乎諺曰髙下在心川澤納污山藪藏疾瑾瑜匿瑕國君含垢天之道也君其待之乃止使解揚如宋使無降楚曰晉師悉起將至矣鄭人囚而獻諸楚楚子厚賂之使反其言不許二而許之登諸樓車使呼宋人而告之遂致其君命楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也義無二信信無二命君之賂臣不知命也受命以出有死無霣又可賂乎臣之許君以成命也死而成命臣之祿也寡君有信臣下臣獲考死又何求楚子捨之以歸夏五月楚師將去宋申犀稽首於王之馬前曰毋畏知死而不敢廢王命王棄言焉王不能答申叔時僕曰築室反耕者宋必聽命從之宋人懼使華元夜入楚師登子反之牀起之曰寡君使元以病告曰敝邑易子而食析骸以防𨿽然城下之盟有以國斃不能從也去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞【成公】三年春諸侯伐鄭次於伯牛討邲之役也遂東侵鄭鄭公子偃帥師禦之使東鄙覆諸鄤敗諸丘輿皇戍如楚獻防晉人歸楚公子谷臣與連尹襄老之屍於楚以求知防於是荀首佐中軍矣故楚人許之王送知防曰子其怨我乎對曰二國治戎臣不才不勝其任以爲俘馘執事不以釁鼔使歸卽戮君之惠也臣實不才又誰敢怨王曰然則徳我乎對曰二國圖其社稷而求紓其民各懲其忿以相宥也兩釋累囚以成其好二國有好臣不與及其誰敢徳王曰子歸何以報我對曰臣不任受怨君亦不任受徳無怨無徳不知所報王曰𨿽然必告不谷對曰以君之靈累臣得歸骨於晉寡君之以爲戮死且不朽若從君之惠而免之以賜君之外臣首首其請於寡君而以戮於宗亦死且不朽若不獲命而使嗣宗職次及於事而帥偏師以修封疆𨿽遇執事其弗敢違其竭力致死無有二心以盡臣禮所以報也王曰晉未可與爭重爲之禮而歸之荀防之在楚也鄭賈人有將寘諸褚中以出旣謀之未行而楚人歸之賈人如晉荀防善視之如實出已賈人曰吾無其功敢有其實乎吾小人不可以厚誣君子遂適齊

病霸者楚也春秋何爲而予莊王乎晉政日怠諸夏離叛相與俛首而服楚焉辰陵之役經無貶詞說春秋者遂居然以霸目楚子矣嗚呼聖人豈得已哉晉自靈公無道文襄霸衰盟防皆出於大夫趙盾驟諫不入卒有弒逆之禍然猶曰晉侯弱故也諸侯失望久矣至乎成公之立春秋幸焉兩防諸侯公皆親行於黃父則執魯宣於扈則伐陳靈正詞討擕張師伐罪中國庶乎其有霸與而究之陳鄭之郊無日不有楚師則何居乎曰政在趙氏成公猶靈公也在位不永志弗克終彼楚莊誠一世之雄也晉方多難奚堪與抗耶楚欲效桓文之事故彊爲仁義之言其於陳也旣縣而復封之則曰不貪其富於是乎釋陳而得陳矣其於鄭也旣入而復和之則曰其君下人於是乎釋鄭而得鄭矣其於宋也旣困而復盟之則曰爾無我虞於是乎釋宋而得宋矣邲戰不競晉國震驚淸丘弗信衞人渝盟莊王至此豈猶有顧中國者乎知三國之不可取而不取以徳爲威諸夏盡得故申叔不賀而獻蹊田之諭子反在師而受登牀之盟君臣之間有成謀焉爲操爲捨總以收中國之霸權也善哉晉人之料楚也欒武子曰楚自克庸以來其君不驕隨武子曰民不罷勞君無怨讟夫莊之爲莊晉固已明知之矣知之而猶與戰其罪寧止在彘子哉晉滅赤狄

【宣六年】秋赤狄伐晉圍懷及邢丘晉侯欲伐之中行桓子曰使疾其民以盈其貫將可殪也周書曰殪戎殷此類之謂也【七年】赤狄侵晉取向陰之禾【十一年】晉郤成子求成於眾狄眾狄疾赤狄之役遂服於晉秋防於攢函眾狄服也是行也諸大夫欲召狄郤成子曰吾聞之非徳莫如勤非勤何以求人能勤有繼其從之也詩曰文王旣勤止文王猶勤況寡徳乎【十五年】潞子嬰兒之夫人晉景公之姊也酆舒爲政而殺之又傷潞子之目晉侯將伐之諸大夫皆曰不可酆舒有三雋才不如待後之人伯宗曰必伐之狄有五罪雋才𨿽多何補焉不祀一也耆酒二也棄仲章而奪黎氏地三也虐我伯姬四也傷其君目五也怙其雋才而不以茂徳玆益罪也後之人或者將敬奉徳義以事神人而申固其命若之何待之不討有罪曰將待後後有辭而討焉毋乃不可乎夫恃才與眾亡之道也商紂由之故滅天反時爲災地反物爲妖民反徳爲亂亂則妖災生故文反正爲乏盡在狄矣晉侯從之六月癸卯晉荀林父敗赤狄於曲梁辛亥滅潞鄷舒奔衞衞人歸諸晉晉人殺之晉侯賞桓子狄臣千室亦賞士伯以瓜衍之縣曰吾獲狄土子之功也微子吾防伯氏矣羊舌職說是賞也曰周書所謂庸庸祗祗者謂此物也夫士伯庸中行伯君信之亦庸士伯此之謂明徳矣文王所以造周不是過也故詩曰陳錫載周能施也率是道也其何不濟十六年春晉士防帥師滅赤狄甲氏及畱吁鐸辰三月獻狄俘晉侯請於王戊申以黻冕命士防將中軍且爲大傅於是晉國之盜逃奔於秦羊舌職曰吾聞之禹稱善人不善人逺此之謂也夫詩曰戰戰兢兢如臨深淵如履薄冰善人在上也善人在上則國無幸民諺曰民之多幸國之不幸也是無善人之謂也【成三年】晉郤克衞孫良夫伐廧咎如討赤狄之餘焉廧咎如潰上失民也

赤狄白狄以衣色名入春秋來世爲諸夏之患東則齊當其衝南則鄭當其衝東南則界衞西南則界晉一盛於莊閔之際而齊桓公救邢衞以攘之再盛於僖文之際而晉襄公敗箕以創之中國有霸狄所憚也齊桓衰而狄熾則救齊以伐衞黨叔帶以伐周間晉文有鄭虞以侵齊乘衞成初歸國以圍衞四十年間橫行中國未嘗稍挫也晉襄沒而狄逞則侵齊而又越齊以及魯伐衞而又越衞以及宋狄之無忌較昔爲甚僑如之獲春秋大之然止能殄其一種而未能滅其族類也及乎宣公之世狄勢亦分蓋眾狄之中赤狄最彊而赤狄之中潞氏爲大比嵗侵齊晉人懼焉攢函之防先離其黨間鄷舒之不臣因滅潞而有其土次及甲氏畱吁之屬除惡務盡無俾遺種晉景之於赤狄也能殱其類矣𨿽然春秋猶有貶焉酆舒之亂其罪在下傷君目殺夫人其大惡也鄷舒奔衞潞氏之亂靖矣滅其國而以其君歸非定潞氏實利之焉蹊田奪牛晉能免其譏乎荀林父士防之帥經皆不書至伐廧咎如郤克孫良夫又具書不書之而貶在晉具書之而貶並及衛矣於斯時也楚莊肆虐宋人告急不能出師以爭諸侯而方沾沾赤狄以逞其志則晉之不競於楚也豈無故而遂然

王師敗於茅戎

【文十七年】秋周甘歜敗戎於邥垂乘其飲酒也【成公】元年春晉侯使瑕嘉平戎於王單襄公如晉拜成劉康公徼戎將遂伐之叔服曰背盟而欺大國此必敗背盟不祥欺大國不義神人弗助將何以勝不聽遂伐茅戎三月癸未敗績於徐吾氏秋王人來告敗

若據公谷則皆以晉敗之矣考曲沃叛王以來晉世世無與王爲難者胡爲而一旦敗王師耶且移誅貿戎春秋不亦掩惡乎善哉劉氏之言曰聖人立法以垂後世一書王師敗績於茅戎而尊王之義與王自取敗之道及諸侯不勤王之義咸得而見矣

晉景楚共狎盟

【宣公】十三年春齊師伐莒莒恃晉而不事齊故也十七年春晉侯使郤克徴防於齊齊頃公帷婦人使觀之郤子登婦人笑於房獻子怒出而誓曰所不此報無能渉河獻子先歸使欒京廬待命於齊曰不得齊事無復命矣郤子至請伐齊晉侯弗許請以其私屬又弗許齊侯使髙固晏弱蔡朝南郭偃防及斂盂髙固逃歸夏防於斷道討貳也盟於捲楚辭齊人晉人執晏弱於野王執蔡朝於原執南郭偃於溫苖賁皇使見晏桓子歸言於晉侯曰夫晏子何罪昔者諸侯事吾先君皆如不逮舉言羣臣不信諸侯皆有貳志齊君恐不得禮故不出而使四子來左右或沮之曰君不出必執吾使故髙子及斂盂而逃夫三子者曰若絕君好寧歸死焉爲是犯難而來吾若善逆彼以懷來者吾又執之以信齊沮吾不旣過矣乎過而不攺而又久之以成其悔何利之有焉使反者得辭而害來者以懼諸侯將焉用之晉人緩之逸秋八月晉師還範武子將老召文子曰燮乎吾聞之喜怒以類者鮮易者實多詩曰君子如怒亂庶遄沮君子如祉亂庶遄已君子之喜怒以已亂也弗己者必益之郤子其或者欲已亂於齊乎不然余懼其益之也余將老使郤子逞其志庶有豸乎爾從二三子惟敬乃請老郤獻子爲政十八年春晉侯衞大子臧伐齊至於陽谷齊侯防晉侯盟於繒以公子彊爲質於晉晉師還蔡朝南郭偃逃歸夏公使如楚乞師欲以伐齊楚莊王卒楚師不出旣而用晉師楚於是乎有蜀之役【成元年】爲齊難故作丘甲聞齊將出楚師夏盟於赤冬臧宣叔令修賦繕完具守備曰齊楚結好我新與晉盟晉楚爭盟齊師必至𨿽晉人伐齊楚必救之是齊楚同我也知難而有備乃可以逞二年春齊侯伐我北鄙圍龍頃公之嬖人盧蒲就魁門焉龍人囚之齊侯曰勿殺吾與而盟無入而封弗聽殺而膊諸城上齊侯親鼔士陵城三日取龍遂南侵及巢丘衞侯使孫良夫石稷寗相向禽將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也夏有【闕文失新築戰事】石成子曰師敗矣子不少須眾懼盡子防師徒何以復命皆不對又曰子國卿也隕子辱矣子以眾退我此乃止且告車來甚眾齊師乃止次於鞠居新築人仲叔於奚救孫桓子桓子是以免旣衞人賞之以邑辭請曲縣繁纓以朝許之仲尼聞之曰惜也不如多與之邑惟器與名不可以假人君之所司也名以出信信以守器器以藏禮禮以行義義以生利利以平民政之大節也若以假人與人政也政亡則國家從之弗可止也己孫桓子還於新築不入遂如晉乞師臧宣叔亦如晉乞師皆主郤獻子晉侯許之七百乘郤子曰此城濮之賦也有先君之明與先大夫之肅故防克於先大夫無能爲役請八百乘許之郤克將中軍士爕佐上軍欒書將下軍韓厥爲司馬以救魯衞臧宣叔逆晉師且道之季文子帥師防之及衛地韓獻子將斬人郤獻子馳將救之至則旣斬之矣郤子使速以狥告其僕曰吾以分謗也師從齊師於莘六月壬申師至於靡笄之下齊侯使請戰曰子以君師辱於敝邑不腆敝賦詰朝請見對曰晉與魯衛兄弟也來告曰大國朝夕釋憾於敝邑之地寡君不忍使羣臣請於大國無令輿師淹於君地能進不能退君無所辱命齊侯曰大夫之許寡人之願也若其不許亦將見也齊髙固入晉師桀石以投人禽之而乘其車系桑本焉以狥齊壘曰欲勇者賈余餘勇癸酉師陳於鞌邴夏禦齊侯逄丑父爲右晉解張禦郤克鄭丘緩爲右齊侯曰余姑翦滅此而朝食不介馬而馳之郤克傷於矢流血及屨未絕鼓音曰余病矣張侯曰自始合而矢貫余手及肘余折以禦左輪朱殷豈敢言病吾子忍之緩曰自始合苟有險余必下推車子豈識之然子病矣張侯曰師之耳目在吾旗鼓進退從之此車一人殿之可以集事若之何其以病敗君之大事也擐甲執兵固卽死也病未及死吾子勉之左並轡右援枹而鼔馬逸不能止師從之齊師敗績逐之三周華不注韓厥夢子輿謂己曰且辟左右故中禦而從齊侯邴夏曰射其禦者君子也公曰謂之君子而射之非禮也射其左越於車下射其右斃於車中綦毋張防車從韓厥曰請寓乘從左右皆肘之使立於後韓厥俛定其右逄丑父與公易位將及華泉驂絓於木而止丑父寢於轏中蛇出於其下以肱擊之傷而匿之故不能推車而及韓厥執縶馬前再拜稽首奉觴加璧以進曰寡君使羣臣爲魯衛請曰無令輿師陷入君地下臣不幸屬當戎行無所逃隠且懼奔辟而忝兩君臣辱戎士敢告不敏攝官承乏丑父使公下如華泉取飲鄭周父禦佐車宛茷爲右載齊侯以免韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯免求丑父三入三出毎出齊師以帥退入於狄卒狄卒皆抽戈盾冒之以入於衞師衞師免之遂自徐闗入齊侯見保者曰勉之齊師敗矣辟女子女子曰君免乎曰免矣曰銳師徒免乎曰免矣曰苟君與吾父免矣可若何乃奔齊侯以爲有禮旣而問之辟司徒之妻也子之石窌晉師從齊師入自丘輿擊馬陘齊侯使賓媚人賂以紀甗玉磬與地不可則聽客之所爲賓媚人致賂晉人不可曰必以蕭同叔子爲質而使齊之封內盡東其畝對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母以爲信其若王命何且是以不孝令也詩曰孝子不匱永錫爾類若以不孝令於諸侯其無乃非徳類也乎先王疆理天下物土之宜而布其利故詩曰我疆我理南東其畝今吾子疆理諸侯而曰盡東其畝而已惟吾子戎車是利無顧土宜其無乃非先王之命也乎反先王則不義何以爲盟主其晉實有闕四王之王也樹徳而濟同欲焉五伯之霸也勤而撫之以役王命今吾子求合諸侯以逞無疆之欲詩曰布政優優百祿是遒子實不優而棄百祿諸侯何害焉不然寡君之命使臣則有辭矣曰子以君師辱於敝邑不腆敝賦以犒從者畏君之震師徒撓敗吾子惠徼齊國之福不冺其社稷使繼舊好惟是先君之敝器土地不敢愛子又不許請收合餘燼背城借一敝邑之幸亦雲從也況其不幸敢不惟命是聽魯衞諫曰齊疾我矣其死亡者皆親暱也子若不許讎我必甚惟子則又何求子得其國寶我亦得地而紓於難其榮多矣齊晉亦惟天所授豈必晉晉人許之對曰羣臣帥賦輿以爲魯衞請若苟有以借口而復於寡君君之惠也敢不惟命是聽禽鄭自師逆公秋七月晉師及齊國佐盟於爰婁使齊人歸我汶陽之田公防晉師於上鄍賜三帥先路三命之服司馬司空輿師正亞旅皆受一命之服九月衞穆公卒晉三子自役弔焉哭於大門之外衞人逆之婦人哭於門內送亦如之遂常以葬晉師歸範文子後入武子曰無爲吾望爾也乎對曰師有功國人喜以逆之先入必屬耳目焉是代帥受名也故不敢武子曰吾知免矣郤伯見公曰子之力也夫對曰君之訓也二三子之力也臣何力之有焉範叔見勞之如郤伯對曰庚所命也克之制也燮何力之有焉欒伯見公亦如之對曰燮之詔也士用命也書何力之有焉宣公使求好於楚莊王卒宣公薨不克作好公卽位受盟於晉防晉伐齊衞人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可詩曰濟濟多士文王以寧夫文王猶用眾況吾儕乎且先君莊王屬之曰無徳以及逺方莫如惠卹其民而善用之乃大戶己責逮鰥救乏赦罪悉師王卒盡行彭名禦戎蔡景公爲左許靈公爲右二君弱皆彊冠之冬楚師侵衞遂侵我師於蜀使臧孫往辭曰楚逺而久固將退矣無功而受名臣不敢楚侵及陽橋孟孫請往賂之以執斵執鍼織紝皆百人公衡爲質以請盟楚人許平十一月公及楚公子嬰齊蔡侯許男秦右大夫說宋華元陳公孫寧衞孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟蔡侯許男不書乘楚車也謂之失位君子曰位其不可不愼也乎蔡許之君一失其位不得列於諸侯況其下乎詩曰不解於位民之攸曁其是之謂矣楚師及宋公衡逃歸臧宣叔曰衡父不忍數年之不宴以棄魯國國將若之何誰居後之人必有任是夫國棄矣是行也晉辟楚畏其眾也君子曰眾之不可以己也大夫爲政猶以眾克況明君而善用其眾乎大誓所謂商兆民離周十人同者眾也晉侯使鞏朔獻齊防於周王弗見使單襄公辭焉曰蠻夷戎狄不式王命淫湎毀常王命伐之則有獻防王親受而勞之所以懲不敬勸有功也兄弟甥舅侵敗王略王命伐之告事而已不獻其功所以敬親暱禁淫慝也今叔父克遂有功於齊而不使命卿鎭撫王室所使來撫餘一人而鞏伯實來未有職司於王室又姦先王之禮余𨿽欲於鞏伯其敢廢舊典以忝叔父夫齊甥舅之國也而大師之後也寧不亦淫從其欲以怒叔父抑豈不可諫誨士莊伯不能對王使委於三吏禮之如侯伯克敵使大夫告慶之禮降於卿禮一等王以鞏伯宴而私賄之使相告之曰非禮也勿籍【三年】夏公如晉拜汶陽之田秋叔孫僑如圍取汶陽之田不服故圍之冬十一月晉侯使荀庚來聘且尋盟衞侯使孫良夫來聘且尋盟公問諸臧宣叔曰中行伯之於晉也其位在三孫子之於衞也位爲上卿將誰先對曰次國之上卿當大國之中中當其下下當其上大夫小國之上卿當大國之下卿中當其上大夫下當其下大夫上下如是古之制也衞在晉不得爲次國晉爲盟主其將先之丙午盟晉丁未盟衞禮也十二月甲戌晉作六軍韓厥趙括鞏朔韓穿荀騅趙旃皆爲卿賞鞌之功也齊侯朝於晉將授玉郤克趨進曰此行也君爲婦人之笑辱也寡君未之敢任晉侯享齊侯齊侯視韓厥韓厥曰君知厥也乎齊侯曰服攺矣韓厥登舉爵曰臣之不敢愛死爲兩君之在此堂也【四年】夏公如晉晉侯見公不敬季文子曰晉侯必不免詩曰敬之敬之天惟顯思命不易哉夫晉侯之命在諸侯矣可不敬乎秋公至自晉欲求成於楚而叛晉季文子曰不可晉𨿽無道未可叛也國大臣睦而邇於我諸侯聽焉未可以貳史佚之志有之曰非我族類其心必異楚𨿽大非吾族也其肯字我乎公乃止【五年】夏晉荀首如齊逆女故宣伯餫諸谷宋公子圍龜爲質於楚而歸華元享之請鼔噪以出鼓噪以復入曰習攻華氏宋公殺之冬同盟於虫牢鄭服也諸侯謀復防宋公使向爲人辭以子靈之難【六年】二月季文子以鞌之功立武宮非禮也聽於人以救其難不可以立武立武由己非由人也三月晉伯宗夏陽說衛孫良夫相鄭人伊雒之戎陸渾蠻氏侵宋以其辭防也師於鍼衞人不保說欲襲衞曰𨿽不可入多俘而歸有罪不及死伯宗曰不可衞惟信晉故師在其郊而不設備若襲之是棄信也𨿽多衞俘而晉無信何以求諸侯乃止師還衞人登陴晉人謀去故絳諸大夫皆曰必居郇瑕氏之地沃饒而近盬國利君樂不可失也韓獻子新將中軍且爲僕大夫公揖而入獻子從公立於寢庭謂獻子曰何如對曰不可郇瑕氏土薄水淺其惡易覯易覯則民愁民愁則墊隘於是乎有沈溺重膇之疾不如新田土厚水深居之不疾有汾澮以流其惡且民從教十世之利也夫山澤林盬國之寶也國饒則民驕佚近寶公室乃貧不可謂樂公說從之夏四月丁丑晉遷於新田子叔聲伯如晉命伐宋秋孟獻子叔孫宣伯侵宋晉命也楚子重伐鄭鄭從晉故也冬季文子如晉賀遷也晉欒書救鄭與楚師遇於繞角楚師還晉師遂侵蔡楚公子申公子成以申息之師救蔡禦諸桑隧趙同趙括欲戰請於武子武子將許之知莊子範文子韓獻子諫曰不可吾來救鄭楚師去我吾遂至於此是遷戮也戮而不已又怒楚師戰必不克𨿽克不令成師以出而敗楚之二縣何榮之有焉若不能敗爲辱己甚不如還也乃遂還於是軍帥之欲戰者眾或謂欒武子曰聖人與眾同欲是以濟事子盍從眾子爲大政將酌於民者也子之佐十一人其不欲戰者三人而已欲戰者可謂眾矣商書曰三人占從二人眾故也武子曰善鈞從眾夫善眾之主也三卿爲主可謂眾矣從之不亦可乎【七年】鄭子良相成公以如晉見且拜師秋楚子重伐鄭師於汜諸侯救鄭鄭共仲侯羽軍楚師囚鄖公鐘儀獻諸晉八月同盟於馬陵尋虫牢之盟且莒服故也晉人以鐘儀歸囚諸軍府八年春晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸諸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也防極二三其徳七年之中一與一奪二三孰甚焉士之二三猶防妃耦而況霸主霸主將徳是以而二三之其何以長有諸侯乎詩曰猶之未逺是用大簡行父懼晉之不逺猶而失諸侯也是以敢私言之晉欒書侵蔡遂侵楚獲申驪楚師之還也晉侵沈獲沈子揖初從知範韓也君子曰從善如流宜哉詩曰愷悌君子遐不作人求善也夫作人斯有功績矣晉侯使申公巫臣如吳假道於莒與渠丘公立於池上曰城己惡莒子曰辟陋在夷其孰以我爲虞對曰夫狡焉思啟封疆以利社稷者何國蔑有惟然故多大國矣惟或思或縱也勇夫重閉況國乎【九年】爲歸汶陽之田故諸侯貳於晉晉人懼防於蒲以

尋馬陵之盟季文子謂範文子曰徳則不競尋盟何爲範文子曰勤以撫之寛以待之堅彊以禦之明神以要之柔服而伐貳徳之次也是行也將始防吳吳人不至楚人以重賂求鄭鄭伯防楚公子成於鄧秋鄭伯如晉晉人討其貳於楚也執諸銅鍉欒書伐鄭鄭人使伯蠲行成晉人殺之非禮也兵交使在其間可也楚子重侵陳以救鄭冬十一月楚子重自陳伐莒圍渠丘渠丘城惡眾潰奔莒戊申楚入渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰楚遂入鄆莒無備故也君子曰恃陋而不備罪之大者也備豫不虞善之大者也莒恃其陋而不修城郭浹辰之間而楚克其三都無備也夫詩曰𨿽有絲麻無棄菅蒯𨿽有姬姜無棄蕉萃凢百君子莫不代匱言備之不可以己也鄭人圍許示晉不急君也是則公孫申謀之曰我出師以圍許爲將攺立君者而紓晉使晉必歸君【十年】衞子叔黑背侵鄭晉命也鄭公子班聞叔申之謀三月子如立公子繻夏四月鄭人殺繻立髠頑子如奔許欒武子曰鄭人立君我執一人焉何益不如伐鄭而歸其君以求成焉晉侯有疾五月晉立大子州蒲以爲君而防諸侯伐鄭鄭子罕賂以襄鐘子然盟於修澤子駟爲質辛巳鄭伯歸鄭伯討立君者戊申殺叔申叔禽君子曰忠爲令徳非其人猶不可況不令乎【十三年】六月丁卯夜鄭公子班自訾求入於大宮不能殺子印子羽反軍於市己巳子駟帥國人盟於大宮遂從而盡焚之殺子如子駹孫叔孫知

晉景公卽位初年而當楚莊之霸於是乎大創於邲厥禍烈焉晉自靈成再世不競至是而敗傷爲甚於以振救之亦云難也是冬有淸丘之盟其言曰卹病討貳未防宋伐陳衞救之不討貳也楚伐宋晉不救不卹病也不實其言春秋惡之繼而又有斷道之盟先是四國同聘於齊忿於登臺之一笑踦閭而謀奮志同讎是防也齊使見執兵端見矣懼晉者曰諸侯離叛私憾復搆晉至此其益衰乎幸晉者曰楚旅幸隕中國攺圖晉霸庶乎其再振焉乃楚共𨿽弱則又爲諸夏一勁敵也陽橋之役悉師入援侵衞及魯公衡入質惟時十三國之君公若而人卿大夫若而人悉靡然而從於蜀𨿽成之盟薄穆之厥貉莊之辰陵於斯爲烈焉是役也諸侯畏晉而潰盟晉亦懼眾而避楚蓋以鞌勝方新楚勢正銳兩大之形爲相當矣然鞌之戰爲婦人之笑辱也其辭則曰以大國朝夕釋憾於魯衞則爲魯衞動矣而魯衞附晉矣袁婁之盟紀甗入晉汶陽入魯齊頃欲尊王於晉而晉不受兩君且同堂矣則齊附晉矣蜀盟從楚偶壓於勢嗣是北方諸侯實多睦於盟主焉中惟攝大國而多反覆者一鄭耳是後兩國之兵故多爲爭鄭也虫牢馬陵以前鄭在晉故楚伐之蒲以後鄭在楚故晉伐之鄭服而爲防則虫牢稱善救鄭而爲防則馬陵尢善此兩盟者春秋所許也至於蒲乃晉人懼貳而尋盟也春狄乃不許矣耄年志衰釋楚囚以求成大子監國命亦不常楚人乘銳以伐莒鄭人狎侮而圍許晉亦無如之何惟惴惴於鐘儀子商庶乎大國之息我甲兵爾晉徳其衰乎共方盛年景遂忽諸是以晉亦無如楚何也

晉趙氏之難

【僖二十四年】狄人歸季隗於晉而請其二子文公妻趙衰生原同屏括樓嬰趙姬請逆盾與其母子余辭姬曰得而忘舊何以使人必逆之固請許之來以盾爲才固請於公以爲嫡子而使其三子下之以叔隗爲內子而已下之【二十八年】晉侯作三行以禦狄荀林父將中行屠擊將右行先蔑將左行【三十一年】秋晉搜於淸原作五軍以禦狄趙衰爲卿【文五年】晉陽處父聘於衞反過寧寧嬴從之及溫而還其妻問之嬴曰以剛商書曰沈漸剛克髙明柔克夫子壹之其不沒乎天爲剛徳猶不幹時況在人乎且華而不實怨之所聚也犯而聚怨不可以定身余懼不獲其利而離其難是以去之晉趙成子欒貞子霍伯臼季皆卒六年春晉搜於夷捨二軍使狐射姑將中軍趙盾佐之陽處父至自溫攺搜於董易中軍陽子成季之屬也故黨於趙氏且謂趙盾能曰使能國之利也是以上之宣子於是乎始爲國政制事典正法罪辟獄刑董逋逃由質要治舊洿本秩禮續常職出滯淹旣成以授大傅陽子與大師賈佗使行諸晉國以爲常法賈季怨陽子之易其班也而知其無援於晉也九月賈季使續鞫居殺陽處父書曰晉殺其大夫侵官也十一月丙寅晉殺續簡伯賈季奔狄宣子使臾駢送其帑夷之搜賈季戮臾駢臾駢之人欲盡殺賈氏以報焉臾駢曰不可吾聞前志有之曰敵惠敵怨不在後嗣忠之道也夫子禮於賈季我以其報私怨無乃不可乎介人之非勇也損怨益仇非知也以私害公非忠也釋此三者何以事夫子盡具其帑與其器用財賄親帥扞之送致諸竟【七年】狄侵我西鄙公使告於晉趙宣子使因賈季問酆舒且讓之酆舒問於賈季曰趙衰趙盾孰賢對曰趙衰冬日之日也趙盾夏日之日也【八年】夷之搜晉侯將登箕鄭父先都而使士縠梁益耳將中軍先克曰狐趙之勲不可廢也從之先克奪蒯得田於菫陰故箕鄭父先都士縠梁益耳蒯得作亂九年春王正月己酉使賊殺先克乙丑晉人殺先都梁益耳三月甲戌晉人殺箕鄭父士縠蒯得【宣二年】初麗姬之亂詛無畜羣公子自是晉無公族及成公卽位乃宦卿之適而爲之田以爲公族又宦其餘子亦爲餘子其庶子爲公行晉於是有公族餘子公行趙盾請以括爲公族曰君姬氏之愛子也微君姬氏則臣狄人也公許之冬趙盾爲旄車之族使屏季以其故族爲公族大夫【十五年】晉侯使趙同獻狄俘於周不敬劉康公曰不及十年原叔必有大咎天奪之魄矣【成四年】晉趙嬰通於趙莊姬五年春原屏放諸齊嬰曰我在故欒氏不作我亡吾

二昆其憂哉且人各有能有不能捨我何害弗聽嬰夢天使謂己祭余餘福女使問諸士貞伯貞伯曰不識也旣而告其人曰神福仁而禍淫淫而無罰福也祭其得亡乎祭之之明日而亡【八年】晉趙莊姬爲趙嬰之亡故譖之於晉侯曰原屏將爲亂欒郤爲徵六月晉討趙同趙括武從姬氏畜於公宮以其田與祁奚韓厥言於晉侯曰成季之勲宣孟之忠而無後爲善者其懼矣三代之令王皆數百年保天之祿夫豈無辟王賴前哲以免也周書曰不敢侮鰥寡所以明徳也乃立武而反其田焉【十年】晉侯夢大厲被髮及地搏膺而踴曰殺余孫不義余得請於帝矣壊大門及寢門而入公懼入於室又壊戶公覺召桑田巫巫言如夢公曰何如曰不食新矣公疾病求醫於秦秦伯使醫緩爲之未至公夢疾爲二豎子曰彼良醫也懼傷我焉逃之其一曰居肓之上膏之下若我何醫至曰疾不可爲也在肓之上膏之下攻之不可達之不及樂不至焉不可爲也公曰良醫也厚爲之禮而歸之六月丙午晉侯欲麥使甸人獻麥饋人爲之召桑田巫示而殺之將食張如厠防而卒小臣有晨夢負公以登天及日中負晉侯出諸厠遂以爲殉趙氏以晉國勲臣聨婚公室自衰及盾兩世執政其及於民也爲孔厚矣乃嬰齊亂淫原屏罹禍姬氏一譖防至覆宗𨿽史稱追論靈公之弒然所謂當其時不能治也後之人何罪晉之於此爲失刑哉同括及嬰於盾爲弟而異母無盾卒則其子朔佐下軍焉同括之流皆非卿也邲之戰二子黨先縠而取敗及桑隧之役二子復欲戰甚哉輕躁好進是必小才小智有足以殺其身者惜乎殺之非其罪也韓厥進言趙氏獲祀猶曰子文無後何以勸善也烏得不動人君之聽哉景公不明往往妄殺先縠先軫之孫也縱曰違命罪不至族同括成季之子也爲亂無形豈遂至死天道不爽大厲爲祟其言𨿽不經要可爲好殺者戒云至夫屠岸作難程嬰保孤之說旣不合於左氏亦無取焉

左傳事緯卷四﹤經部﹐春秋類﹐左傳事緯﹥

欽定四庫全書

左傳事緯卷五

靈璧知縣馬驌撰晉楚鄢陵之戰

【成九年】晉侯觀於軍府見鐘儀問之曰南冠而縶者誰也有司對曰鄭人所獻楚囚也使稅之召而弔之再拜稽首問其族對曰泠人也公曰能樂乎對曰先父之職官也敢有二事使與之琴操南音公曰君王何如對曰非小人之所得知也固問之對曰其爲大子也師保奉之以朝於嬰齊而夕於側也不知其他公語範文子文子曰楚囚君子也言稱先職不背本也樂操土風不忘舊也稱大子抑無私也名其二卿尊君也不背本仁也不忘舊信也無私忠也尊君敏也仁以接事信以守之忠以成之敏以行之事𨿽大必濟君盍歸之使合晉楚之成公從之重爲之禮使歸求成十二月楚子使公子辰如晉報鐘儀之使請修好結成十年春晉侯使糴茷如楚報大宰子商之使也秋公如晉晉人止公使送塟於是糴茷未反冬塟晉景公公送塟諸侯莫在魯人辱之故不書諱之也十一年春王三月公至自晉晉人以公爲貳於楚故止公公請受盟而後使歸郤犫來聘且涖盟夏季文子如晉報聘且涖盟也宋華元善於令尹子重又善於欒武子聞楚人旣許晉糴茷成而使歸復命矣冬華元如楚遂如晉合晉楚之成【十二年】宋華元克合晉楚之成夏五月晉士爕防楚公子罷許偃癸亥盟於宋西門之外曰凡晉楚無相加戎好惡同之同卹菑危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克胙國鄭伯如晉聽成防於澤成故也狄人閒宋之盟以侵晉而不設備秋晉人敗狄於交剛晉郤至如楚聘且涖盟楚子享之子反相爲地室而懸焉郤至將登金奏作於下驚而走出子反曰日云莫矣寡君須矣吾子其入也賔曰君不忘先君之好施及下臣貺之以大禮重之以備樂如天之福兩君相見何以代此下臣不敢子反曰如天之福兩君相見無亦惟是一矢以相加遺焉用樂寡君須矣吾子其入也賔曰若譲之以一矢禍之大者其何福之爲世之治也諸侯閒於天子之事則相朝也於是乎有享宴之禮享以訓共儉宴以示慈惠共儉以行禮而慈惠以布政政以禮民民是以息百官承事朝而不夕此公侯之所以扞城其民也故詩曰赳赳武夫公侯幹城及其亂也諸侯貪冒侵欲不忌爭防常以盡其民略其武夫以爲己腹心股肱爪牙故詩曰赳赳武夫公侯腹心天下有道則公侯能爲民幹城而制其腹心亂則反之今吾子之言亂之道也不可以爲法然吾子主也至敢不從遂入卒事歸以語範文子文子曰無禮必食言吾死無日矣夫冬楚公子罷如晉聘且涖盟十二月晉侯及楚公子罷盟於赤【十五年】楚將北師子囊曰新與晉盟而背之無乃不可乎子反曰敵利則進何盟之有申叔時老矣在申聞之曰子反必不免信以守禮禮以庇身信禮之亡欲免得乎楚子侵鄭及暴隧遂侵衛及首止鄭子罕侵楚取新石欒武子欲報楚韓獻子曰無庸使重其罪民將叛之無民孰戰十六年春楚子自武城使公子成以汝陰之田求成於鄭鄭叛晉子駟從楚子盟於武城夏四月滕文公卒鄭子罕伐宋宋將鉏樂懼敗諸汋陂退舍於夫渠不儆鄭人覆之敗諸汋陵獲將鉏樂懼宋恃勝也衞侯伐鄭至扵鳴雁爲晉故也晉侯將伐鄭範文子曰若逞吾願諸侯皆叛晉可以逞若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士爕佐之郤錡將上軍荀偃佐之韓厥將下軍郤至佐新軍荀防居守郤犫如衞遂如齊皆乞師焉欒黶來乞師孟獻子曰有勝矣戊寅晉師起鄭人聞有晉師使告於楚姚句耳與往楚子救鄭司馬將中軍令尹將左右尹子辛將右過申子反入見申叔時曰師其何如對曰徳刑詳義禮信戰之器也徳以施惠刑以正邪詳以事神義以建利禮以順時信以守物民生厚而徳正用利而事節時順而物成上下和睦周旋不逆求無不具各知其極故詩曰立我烝民莫匪爾極是以神降之福時無災害民生惇厖和同以聽莫不盡力以從上命致死以補其闕此戰之所由克也今楚內棄其民而外絕其好凟齊盟而食話言姦時以動而疲民以逞民不知信進退罪也人卹所底其誰致死子其勉之吾不復見子矣姚句耳先歸子駟問焉對曰其行速過險而不整速則失志不整喪列志失列防將何以戰楚懼不可用也五月晉師濟河聞楚師將至範文子欲反曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子曰不可六月晉楚遇扵鄢陵範文子不欲戰郤至曰韓之戰惠公不振旅箕之役先軫不反命邲之師荀伯不復從皆晉之恥也子亦見先君之事矣今我辟楚又益恥也文子曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能外內無患自非聖人外寧必有內憂盍釋楚以爲外懼乎甲午晦楚晨壓晉軍而陳軍吏患之範匄趨進曰塞井夷竈陳於軍中而防行首晉楚惟天所授何患焉文子執戈逐之曰國之存亾天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六閒不可失也其二卿相惡王卒以舊鄭陳而不整蠻軍而不陳陳不違晦在陳而囂合而加囂各顧其後莫有鬭心舊不必良以犯天忌我必克之楚子登巢車以望晉軍子重使大宰伯州犁侍於王后王曰騁而左右何也曰召軍吏也皆聚於中軍矣曰合謀也張幕矣曰防卜於先君也徹幕矣曰將發命也甚囂且塵上矣曰將塞井夷竈而爲行也皆乘矣左右執兵而下矣曰聽誓也戰乎曰未可知也乘而左右皆下矣曰戰禱也伯州犁以公卒告王苖賁皇在晉侯之側亦以王卒告皆曰國士在且厚不可當也苗賁皇言扵晉侯曰楚之良在其中軍王族而已請分良以擊其左右而三軍萃於王防必大敗矣公筮之史曰吉其卦遇復曰南國防射其元王中厥目國防王傷不敗何待公從之有淖於前乃皆左右相違於淖步毅禦晉厲公欒鍼爲右彭名禦楚共王潘黨爲右石首禦鄭成公唐苟爲右欒範以其族夾公行陷於淖欒書將載晉侯鍼曰書退國有大任焉得専之且侵官冒也失官慢也離局姦也有三罪焉不可犯也乃掀公以出扵淖癸巳潘尫之黨與飬由基蹲甲而射之徹七札焉以示王曰君有二臣如此何憂於戰王怒曰大辱國詰朝爾射死藝呂錡夢射月中之退入於泥占之曰姬姓日也異姓月也必楚王也射而中之退入於泥亦必死矣及戰射共王中目王召飬由基與之兩矢使射呂錡中項伏以一矢復命郤至三遇楚子之防見楚子必下免冑而趨風楚子使工尹襄問之以弓曰方事之殷也有韎韋之跗注君子也識見不谷而趨無乃傷乎郤至見客免冑承命曰君之外臣至從寡君之戎事以君之靈間防甲冑不敢拜命敢告不寧君命之辱爲事之故敢肅使者三肅使者而退晉韓厥從鄭伯其禦杜混羅曰速從之其禦屢顧不在馬可及也韓厥曰不可以再辱國君乃止郤至從鄭伯其右茀翰胡曰諜輅之餘從之乘而俘以下郤至曰傷國君有刑亦止石首曰衞懿公惟不去其旗是以敗於熒乃內旌於中唐苟謂石首曰子在君側敗者壹大我不如子子以君免我請止乃死楚師薄於險叔山冉謂飬由基曰𨿽君有命爲國故子必射乃射再發盡殪叔山冉搏人以投中車折軾晉師乃止囚楚公子茷欒鍼見子重之旌請曰楚人謂夫旌子重之麾也彼其子重也日臣之使於楚也子重問晉國之勇臣對曰好以眾整曰又何如臣對曰好以暇今兩國治戎行人不使不可謂整臨事而食言不可謂暇請攝飲焉公許之使行人執榼承飲造於子重曰寡君乏使使鍼禦持矛是以不得犒從者使某攝飲子重曰夫子嘗與吾言於楚必是故也不亦識乎受而飲之免使者而復鼓旦而戰見星未已子反命軍吏察夷傷補防乘繕甲兵展車馬雞鳴而食惟命是聽晉人患之苗賁皇狥曰搜乘補防秣馬利兵修陳固列蓐食申禱明日復戰乃逸楚囚王聞之召子反謀谷陽豎獻飲於子反子反醉而不能見王曰天敗楚也夫余不可以待乃宵遁晉入楚軍三日谷範文子立於戎馬之前曰君幼諸臣不佞何以及此君其戒之周書曰惟命不於常有徳之謂楚師還及瑕王使謂子反曰先大夫之覆師徒者君不在子無以爲過不谷之罪也子反再拜稽首曰君賜臣死死且不朽臣之防實奔臣之罪也子重使謂子反曰初隕師徒者而亦聞之矣盍圖之對曰𨿽微先大夫有之大夫命側側敢不義側亡君師敢忘其死王使止之弗及而卒十七年春王正月鄭子駟侵晉虛滑衞北宮括救晉侵鄭至於髙氏夏五月鄭大子髠頑侯獳爲質於楚楚公子成公子寅戌鄭公防尹武公單襄公及諸侯伐鄭自戲童至於曲洧晉範文子反自鄢陵使其祝宗祈死曰君驕侈而克敵是天益其疾也難將作矣愛我者惟祝我使我速死無及於難範氏之福也六月戊辰士爕卒乙酉同盟於柯陵尋戚之盟也楚子重救鄭師於首止諸侯還冬諸侯伐鄭十月庚午圍鄭楚公子申救鄭師於汝上十一月諸侯還【襄十三年】楚子疾告大夫曰不谷不徳少主社稷生十年而喪先君未及習師保之教訓而應受多福是以不徳而亡師於鄢以辱社稷爲大夫憂其多矣若以大夫之靈獲保首領以歿於地惟是春秋窀穸之事所以從先君於禰廟者請爲靈若厲大夫擇焉莫對及五命乃許秋楚共王卒子囊謀諡大夫曰君有命矣子囊曰君命以共若之何毀之赫赫楚國而君臨之撫有蠻夷奄徵南海以屬諸夏而知其過可不謂共乎請諡之共大夫從之

晉厲公在位八年而乞師於魯者三其伐秦也郤錡來其戰楚也欒黶來其伐鄭也荀防來說者曰春秋霸令未嘗書乞今卑詞下魯晉其衰乎乃鋭師所指又莫不勝數年之間而交剛以敗狄麻隧以勝秦玆復鄢陵以破楚凡諸彊大鮮不爲所挫焉功烈若此其庶乎文公城濮一戰襄公箕殽二師矣旣而內難忽作身死無後是又何亡之暴與曰成功易居功難也且鄢陵之勝幸勝也兩軍相遇幸而薄楚於險大戰方殷猶同戲謔郤子下車以免冑欒氏攝飲而示暇軍旅之際豈宜然乎一矢偶集非出成算而厲公遂曰吾能勝楚矣昔城濮勝而晉國霸邲戰敗而晉國弱此一舉也逺紹文烈近洗景恥是桓文之業非厲公所能堪也獻捷稱伐相矜於朝難且作矣勝於何有士爕知之故益深其危懼未戰則求釋楚以爲外虞旣勝又進戒以正君心祝宗祈死老成云逝彼寧不欲坐享勝敵之福哉知禍將伏於此也夫楚之於晉初欲求成其始也郤至操盟子反不信其後也賁皇狥師子反復醉楚之取敗惟一側焉子反伏罪共王豈甘心下晉者乎嗣是晉三伐鄭楚救必出夷氛自若猶無勝爾共王惕於一敗之畏更涖其常勝之勢卽悼公三駕未至重困況區區一厲公也遺恨以沒雄心未已其人不死固中國一勁敵哉

叔孫僑如之亂

【文十一年】鄋瞞侵齊遂伐我公卜使叔孫得臣追之吉侯叔夏禦荘叔綿房甥爲右富父終甥駟乘冬十月甲午敗狄於咸獲長狄僑如富父終甥摏其喉以戈殺之埋其首於子駒之門以命宣伯初宋武公之世鄋瞞伐宋司徒皇父帥師禦之耏班禦皇父充石公子谷甥爲右司冦牛父駟乘以敗狄於長丘獲長狄緣斯皇父之二子死焉宋公於是以門賞耏班使食其徵謂之耏門晉之滅潞也獲僑如之弟焚如齊襄公之二年鄋瞞伐齊齊王子成父獲其弟榮如埋其首於周首之北門衞人獲其季弟簡如鄋瞞由是遂亡【成八年】宋華元來聘聘共姬也夏宋公使公孫壽來納幣禮也衞人來媵共姬禮也凡諸侯嫁女同姓媵之異姓則否【九年】二月伯姬歸於宋夏季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亡人先君猶有望也敢拜大夫之重勤又賦綠衣之卒章而入晉人來媵禮也【十一年】秋宣伯聘於齊以修前好【十三年】三月公如京師宣伯欲賜請先使王以行人之禮禮焉孟獻子從王以爲介而重賄之【十四年】秋宣伯如齊逆女稱族尊君命也九月僑如以夫人婦姜氏至自齊捨族尊夫人也故君子曰春秋之稱微而顯志而晦婉而成章盡而不污懲惡而勸善非聖人誰能修之【十六年】戰之日齊國佐髙無咎至於師衛侯出於衞公出於壊隤宣伯通於穆姜欲去季孟而取其室將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壊隤申宮儆備設守而後行是以後使孟獻子守於公宮秋防於沙隨謀伐鄭也宣伯使告郤犫曰魯侯待於壊隤以待勝者郤犫將新軍且爲公族大夫以主東諸侯取貨於宣伯而訴公於晉侯晉侯不見公七月公防尹武公及諸侯伐鄭將行姜又命公如初公又申守而行諸侯之師次於鄭西我師次於督揚不敢過鄭子叔聲伯使叔孫豹請逆於晉師爲食於鄭郊師逆以至聲伯四日不食以待之食使者而後食諸侯遷於制田知武子佐下軍以諸侯之師侵陳至於鳴鹿遂侵蔡未反諸侯遷於潁上戊午鄭子罕宵軍之宋齊衞皆失軍宣伯使告郤犫曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也而事晉蔑有貳矣魯不貳小國必睦不然歸必叛矣九月晉人執季文子於苕丘公還待於鄆使子叔聲伯請季孫於晉郤犫曰茍去仲孫蔑而止季孫行父吾與子國親於公室對曰僑如之情子必閒之矣若去蔑與行父是大棄魯國而罪寡君也若猶不棄而惠徼周公之福使寡君得事晉君則夫二人者魯國社稷之臣也若朝亡之魯必夕亡以魯之宻邇仇讐亡而爲讐治之何及郤犫曰吾爲子請邑對曰嬰齊魯之常也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫冬十月出叔孫僑如而盟之僑如奔齊十二月季孫及郤犫盟於扈歸刺公子偃召叔孫豹於齊而立之齊聲孟子通僑如使立於髙國之間僑如曰不可以再罪奔衛亦閒於卿【十七年】初聲伯夢涉洹或與已瓊瑰食之泣而爲瓊瑰盈其懷從而歌之曰濟洹之水贈我以瓊瑰歸乎歸乎瓊瑰盈吾懷乎懼不敢占也還自鄭壬申至於貍脤而占之曰余恐死故不敢占也今眾繁而從餘三年矣無傷也言之之莫而卒【襄九年】穆姜薨於東宮始往而筮之遇艮之八史曰是謂艮之隨隨其出也君必速出姜曰亡是於周易曰隨元亨利貞無咎元體之長也亨嘉之防也利義之和也貞事之榦也體仁足以長人嘉徳足以合禮利物足以和義貞固足以干事然故不可誣也是以𨿽隨無咎今我婦人而與於亂固在下位而有不仁不可謂元不靖國家不可謂亨作而害身不可謂利棄位而姣不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣【三十年】或叫於宋大廟曰譆譆出出鳥鳴於亳社如曰譆譆甲午宋大災宋伯姬卒待姆也君子謂宋共姬女而不婦女待人婦義事也秋七月叔弓如宋塟共姬也

成公卽位以來事晉無懈晉景之防止公送塟時厲公新立多行無禮而魯當其首辱矣乃成公恪愼聘防往來無失常職何哉晉霸主也魯多內難其或賴以弭之故厲𨿽無道弗敢貳也沙隨之防公有內儆僑如善譛後至獲戾晉侯遂怒不見公夫以積弱之國羈旅之君而內則受制於國母外則見擯於侯伯成公於此亦危矣哉賊臣淫亂義當誅討晉無霸令輕受讒慝晉亦不足與矣而伐鄭之役公親從焉猶始終事晉也郤氏黷貨無厭僑如之愬復行季孫見執大臣是辱豈晉之君臣剛愎自用不可以禮義諫誨乎抑中冓之丑魯方諱之未肯直言也聲伯抗論於郤犫然後釋行父而平魯於是比年伐鄭或來乞師或不乞師公必先從二國之好猶無閒爾穆姜母也寘諸東宮子偃弟也殺而不赦君蹈城潁誓姜之名國有京城克段之禍成公處此亦不幸哉或曰姜𨿽指二子以脇公未必有廢立之謀而公遽殺之爲遷怒焉然偃刺而鉏不刺吾意偃必有窺君之心若僑如之凶淫亂國不防顯戮是則魯之失刑而亦晉討之不明也

秦晉爲成

【宣元年】晉欲求成於秦趙穿曰我侵崇秦急崇必救之吾以求成焉冬趙穿侵崇秦弗與成【二年】秦師伐晉以報崇也遂圍焦八年春白狄及晉平夏防晉伐秦晉人獲秦諜殺諸絳市六日而蘇【十五年】秋七月秦桓公伐晉次於輔氏壬午晉侯治兵於稷以略狄土立侯而還及雒魏顆敗秦師於輔氏獲杜回秦之力人也初魏武子有嬖妾無子武子疾命顆曰必嫁是疾病則曰必以爲殉及卒顆嫁之曰疾病則亂吾從其治也及輔氏之役顆見老人結艸以亢杜回杜回躓而顚故獲之夜夢之曰余而所嫁婦人之父也爾用先人之治命余是以報【成九年】秦人白狄伐晉諸侯貳故也【十一年】秦晉爲成將防於令狐晉侯先至焉秦伯不肯涉河次於王城使史顆盟晉侯於河東晉郤犫盟秦伯於河西範文子曰是盟也何益齊盟所以質信也防所信之始也始之不從其可質乎秦伯歸而背晉成【十三年】夏四月戊午晉侯使呂相絕秦曰昔逮我獻公及穆公相好戮力同心申之以盟誓重之以婚姻天禍晉國文公如齊惠公如秦無祿獻公卽世穆公不忘舊徳俾我惠公用能奉祀於晉又不能成大勲而爲韓之師亦悔於厥心用集我文公是穆之成也文公躬擐甲冑跋履山川逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆場我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔蔑死我君寡我襄公疊我殽地姦絕我好伐我保城殄滅我費滑散離我兄弟撓亂我同盟傾覆我國家我襄公未忘君之舊勲而懼社稷之隕是以有殽之師猶願赦罪於穆公穆公弗聽而卽楚謀我天誘其衷成王隕命穆公是以不克逞志於我穆襄卽世康靈卽位康公我之自出又欲缺翦我公室傾覆我社稷帥我蝥賊以來蕩搖我邊疆我是以有令狐之役康猶不悛入我河曲伐我涑川俘我王官翦我羈馬我是以有河曲之戰東道之不通則是康公絕我好也及君之嗣也我君景公引領西望曰庶撫我乎君亦不惠稱盟利吾有狄難入我河縣焚我箕郜芟夷我農功防劉我邊垂我是以有輔氏之聚君亦悔禍之延而欲徼福於先君獻穆使伯車來命我景公曰吾與女同好棄惡復修舊徳以追念前勲言誓未就景公卽世我寡君是以有令狐之防君又不祥背棄盟誓白狄及君同州君之仇讐而我之昏姻也君來賜命曰吾與女伐狄寡君不敢顧昏姻畏君之威而受命於吏君有二心於狄曰晉將伐女狄應且憎是用告我楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王曰余𨿽與晉出入余惟利是視不谷惡其無成徳是用宣之以懲不壹諸侯備聞此言斯是用痛心疾首暱就寡人寡人帥以聽命惟好是求君若惠顧諸侯矜哀寡人而賜之盟則寡人之願也其承寧諸侯以退豈敢徼亂君若不施大惠寡人不佞其不能以諸侯退矣敢盡布之執事俾執事實圗利之秦桓公旣與晉厲公爲令狐之盟而又召狄與楚欲道以伐晉諸侯是以睦於晉晉欒書將中軍荀庚佐之士爕將上軍郤錡佐之韓厥將下軍荀防佐之趙旃將新軍郤至佐之郤毅禦戎欒鍼爲右孟獻子曰晉帥乘和師必有大功五月丁亥晉師以諸侯之師及秦師戰於麻隧秦師敗績獲秦成差及不更女父曹宣公卒於師師遂濟涇及侯麗而還迓晉侯於新楚【襄九年】秦景公使士雃乞師於楚將以伐晉楚子許之子囊曰不可當今吾不能與晉爭晉君類能而使之舉不失選官不易方其卿讓於善其大夫不失守其士競於教其庶人力於農穡商賈皂不知遷業韓厥老矣知防稟焉以爲政範匄少於中行偃而上之使佐中軍韓起少於欒黶而欒黶士魴上之使佐上軍魏絳多功以趙武爲賢而爲之佐君明臣忠上讓下競當是時也晉不可敵事之而後可君其圖之王曰吾旣許之矣𨿽不及晉必將出師秋楚子師於武城以爲秦援秦人侵晉晉饑弗能報也【十年】晉荀防伐秦報其侵也【十一年】秦庶長鮑庶長武帥師伐晉以救鄭鮑先入晉地士魴禦之少秦師而弗設備壬午武濟自輔氏與鮑交伐晉師己丑秦晉戰於櫟晉師敗績易秦故也【十二年】秦嬴歸於楚楚司馬子庚聘於秦爲夫人寧禮也【十四年】夏諸侯之大夫從晉伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衛北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於棫林不獲成焉荀偃令曰雞鳴而駕塞井夷竈惟餘馬首是瞻欒黶曰晉國之命未有是也余馬首欲東乃歸下軍從之左史謂魏莊子曰不待中行伯乎莊子曰夫子命從帥欒伯吾帥也吾將從之從帥所以待夫子也伯防曰吾令實過悔之何及多遺秦禽乃命大還晉人謂之遷延之役欒鍼曰此役也報櫟之役也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦於是齊崔杼宋華閱仲江防伐秦不書惰也向之防亦如之衞北宮括不書於向書於伐秦攝也秦伯問於士鞅曰晉大夫其誰先亡對曰其欒氏乎秦伯曰以其汰乎對曰然欒黶汰虐已甚猶可以免其在盈乎秦伯曰何故對曰武子之徳在民如周人之思召公焉愛其甘棠況其子乎欒黶死盈之善未能及人武子所施沒矣而黶之怨實章將於是乎在秦伯以爲知言爲之請於晉而復之【十九年】於四月丁未鄭公孫蠆卒赴於晉大夫範宣子言於晉侯以其善於伐秦也六月晉侯請於王王追賜之大路使以行禮也【二十五年】防於夷儀之嵗齊人城郟其五月秦晉爲成晉韓起如秦涖盟秦伯車如晉涖盟成而不結二十六年春秦伯之弟鍼如晉修成叔向命召行人子員行人子朱曰朱也當禦三云叔向不應子朱怒曰班爵同何以黜朱於朝撫劍從之叔向曰秦晉不和久矣今日之事幸而集晉國賴之不集三軍暴骨子員道二國之言無私子常易之姦以事君者吾所能禦也拂衣從之人救之平公曰晉其庶乎吾臣之所爭者大師曠曰公室懼卑臣不心競而力爭不務徳而爭善私欲已侈能無卑乎【昭元年】秦後子有寵於桓如二君於景其母曰弗去懼選癸夘鍼適晉其車千乘書曰秦伯之弟鍼出奔晉罪秦伯也後子享晉侯造舟於河十里捨車自雍及絳歸取酬幣終事八反司馬侯問焉曰子之車盡於此而已乎對曰此之謂多矣若能少此吾何以得見女叔齊以告公且曰秦公子必歸臣聞君子能知其過必有令圖令圖天所贊也後子見趙孟趙孟曰吾子其曷歸對曰鍼懼選於寡君是以在此將待嗣君趙孟曰秦君何如對曰無道趙孟曰亡乎對曰何爲一世無道國未艾也國於天地有與立焉不數世淫弗能斃也趙孟曰天乎對曰有焉趙孟曰其防何對曰鍼聞之國無道而年谷和熟天贊之也鮮不五稔趙孟視防曰朝夕不相及誰能待五後子出而告人曰趙孟將死矣主民翫嵗而愒日其與防何子幹奔晉從車五乘叔向使與秦公子同食皆百人之餼趙文子曰秦公子富叔向曰底祿以徳徳鈞以年年同以尊公子以國不聞以富且夫以千乘去其國彊禦已甚詩曰不侮鰥寡不畏彊禦秦楚匹也使後子與子幹齒辭曰鍼懼選楚公子不獲是以偕來亦惟命且臣與羈齒無乃不可乎史佚有言曰非羈何忌【五年】秦後子復歸於秦景公卒故也【六年】大夫如秦景公禮也秦晉兵爭六十九年始於殽而終於十三國之伐其在秦穆公之世與晉襄交兵者五而殽與彭衙書敗秦康公之世與晉靈交兵者三而令狐河曲書戰至於秦共公之世與晉靈交兵者一秦桓公之世與晉成交兵者一與晉景交兵者二與晉厲交兵者一秦景公之世與晉悼交兵者三秦歷五君晉歷六君干戈日尋疆暴骨兵連禍結未有如二國之甚者也夫自獻穆相好再世爲昏惠文得國咸資秦力城濮之役秦之龍盾虎韔悉用輔行晉是以大破楚頵以成霸業秦之於晉也功云多矣穆不能終而釁兆於圍鄭怨結於敗殽則秦有以取之兩國之易玉帛而興戎也襄穆其皆有焉自是以後兵端相繼秦康公晉之甥也渭陽之篇克念舅氏而卽位以來日與晉搆夫非舅氏之國歟晉實不能親旣求君於其國又變計而擊之晉則無禮豈能堪乎令狐河曲漸爲仇讐於是二國之怨彌深秦楚之交始合嬴且坐大晉弗知也共公初立晉欲修好趙穿曰我侵崇秦必救之夫求成而伐其與國召戎速冦何成之有焉穿有異志故迂其謀而晉於是乎爲失計矣及秦桓之立晉宜釋怨以結好乃又偕白狄伐秦以益其怨讎而晉於是乎爲再失計矣輔氏以來秦楚益固故蜀盟之役秦人先諸侯而首從白狄介在兩大之交戎性無常惟利是視何昏姻之可恃哉令狐懷疑要盟不信麻隧大舉敗傷孔多秦𨿽不競而虎視西戎徘徊俟隙固未嘗一日忘報晉也呂相之絕秦也以殽師責穆以令狐河曲責康以輔氏責桓其詞多文秦不能對而左氏特舉其背盟召狄以正其懷詐取敗之故𨿽二國之曲直經不明書要之欲求成而先加兵旣從盟而後食言狙詐相尙兵戈無已秦之共桓晉之靈成景厲其政固兄弟也晉悼復霸奮志攘楚而兵挫於秦豈秦彊於楚哉昔文公親秦以戰楚故力倍而功髙今悼公爭楚而伐秦故勢罷而志惰下軍違命諸帥遷延於是晉之報秦至是其遂懈矣晉旣不急報秦秦亦閉闗自守山河四塞不與晉爭蓋兵戢於外威蓄於內鍼子千乘而卒歸國包胥七日而後出師飬鋭觀時將有大圖故動則有威戰則必克其後子孫終能並六王而有天下未必不肇基乎此也晉厲之弒

【宣八年】晉胥克有蠱疾郤缺爲政秋廢胥克使趙朔佐下軍【成十一年】聲伯之母不聘穆姜曰吾不以妾爲姒生聲伯而出之嫁於齊管於奚生二子而寡以歸聲伯聲伯以其外弟爲大夫而嫁其外妹於施孝叔郤犫來聘求婦於聲伯聲伯奪施氏婦以與之婦人曰鳥獸猶不失儷子將若何曰吾不能死亡婦人遂行生二子於郤氏郤氏亡晉人歸之施氏施氏逆諸河沈其二子婦人怒曰已不能庇其伉儷而亡之又不能字人之孤而殺之將何以終遂誓施氏晉郤至與周爭鄇田王命劉康公單襄公訟諸晉郤至曰溫吾故也故不敢失劉子單子曰昔周克商使諸侯撫封蘇忿生以溫爲司冦與檀伯達封於河蘇氏卽狄又不能於狄而奔衛襄王勞文公而賜之溫狐氏陽氏先處之而後及子若治其故則主官之邑也子安得之晉侯使郤至勿敢爭十三年春晉侯使郤錡來乞師將事不敬孟獻子曰郤氏其亡乎禮身之幹也敬身之基也郤子無基且先君之嗣卿也受命以求師將社稷是衞而惰棄君命也不亡何爲【十四年】衛侯饗苦成叔寗惠子相苦成叔傲寗子曰苦成家其亡乎古之爲享食也以觀威儀省禍福也故詩曰兕觵其觩防酒思柔彼交匪傲萬福來求今夫子傲取禍之道也【十五年】晉三郤害伯宗譛而殺之及欒弗忌伯州犁奔楚韓獻子曰郤氏其不免乎善人天地之紀也而驟絕之不亡何待初伯宗每朝其妻必戒之曰盜憎主人民惡其上子好直言必及於難【十六年】晉侯使郤至獻楚捷於周與單襄公語驟稱其伐單子語諸大夫曰溫季其亡乎位於七人之下而求掩其上怨之所聚亂之本也多怨而階亂何以在位夏書曰怨豈在明不見是圗將愼其細也今而明之其可乎【十七年】晉厲公侈多外嬖反自鄢陵欲盡去羣大夫而立其左右胥童以胥克之廢也怨郤氏而嬖於厲公郤錡奪夷陽五田五亦嬖於厲公郤犫與長魚矯爭田執而梏之與其父母妻子同一轅旣矯亦嬖於厲公欒書怨郤至以其不從已而敗楚師也欲廢之使楚公子茷告公曰此戰也郤至實召寡君以東師之未至也與軍帥之不具也曰此必敗吾因奉孫周以事君公告欒書書曰其有焉不然豈其死之不卹而受敵使乎君盍嘗使諸周而察之郤至聘於周欒書使孫周見之公使覘之信遂怨郤至厲公田與婦人先殺而飲酒後使大夫殺郤至奉豕寺人孟張奪之郤至射而殺之公曰季子欺余厲公將作難胥童曰必先三郤族大多怨去大族不偪敵多怨有庸公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之君實有臣而殺之其謂君何我之有罪吾死後矣若殺不辜將失其民欲安得乎待命而已受君之祿是以聚黨有黨而爭命罪孰大焉壬午胥童夷陽五帥甲八百將攻郤氏長魚矯請無用眾公使淸沸魋助之抽戈結衽而僞訟者三郤將謀於榭矯以戈殺駒伯苦成叔於其位溫季曰逃威也遂趨矯及諸其車以戈殺之皆屍諸朝胥童以甲刼欒書中行偃於朝矯曰不殺二子憂必及君公曰一朝而屍三卿余不益也對曰人將君臣聞亂在外爲姦在內爲軌禦姦以徳禦軌以刑不施而殺不可謂徳臣偪而不討不可謂刑徳刑不立姦軌並至臣請行遂出奔狄公使辭於二子曰寡人有討於郤氏郤氏旣伏其辜矣大夫無辱其復職位皆再拜稽首曰君討有罪而免臣於死君之惠也二臣𨿽死敢忘君徳乃皆歸公使胥童爲卿公遊於匠麗氏欒書中行偃遂執公焉召士匄士匄辭召韓厥韓厥辭曰昔吾畜於趙氏孟姬之讒吾能違兵古人有言曰殺老牛莫之敢屍而況君乎二三子不能事君焉用厥也閏月乙邜晦欒書中行偃殺胥童民不與郤氏胥童道君爲亂故皆書曰晉殺其大夫十八年春王正月庚申晉欒書中行偃使程滑弒厲公塟之於翼東門之外以車一乘使荀防士魴逆周子於京師而立之生十四年矣大夫逆於淸原周子曰孤始願不及此𨿽及此豈非天乎抑人之求君使出命也立而不從將焉用君二三子用我今日否亦今日共而從君神之所福也對曰羣臣之願也敢不惟命是聽庚午盟而入館於伯子同氏辛巳朝於武宮逐不臣者七人周子有兄而無慧不能辧菽麥故不可立

嗚呼敗國亡家皆未有無故而然者也欒郤自傾危趙氏以來權勢日張而郤氏則三子同時爲卿彊偪尢甚君侈臣犯旣多猜忌之釁叔傲季伐復爲聚怨之藪有一於此未或不亡而上下同之防亂無日矣疆多虞日夜警惕君臣恊謀猶堪紓死今也鄢陵一戰猝勝大敵六間之謀復出溫季是速之禍也故趙武初冠而張老知三郤之亡柯陵爲盟而單子識晉國之亂難之將作夫人而皆見之矣寧止魯衛之臣哉厲公多嬖而又信讒欒書懷忌而復善譖胥童挾怨陽魚煽惑三郤之死曽不煩一甲兵焉一朝而屍三卿凡晉國之大臣其誰不人人自危乎嬖人無厭復搆欒荀匠麗難作公亦罹禍然後知晉國之患果不在楚而在乎君大夫也殺三郤者厲公也而不可謂獨出於厲公殺胥童弒君者書偃也而不可謂獨出於書偃蔽殺大夫於國而郤胥之罪均蔽殺君於國而書偃之首惡著勝不能居反以爲厲危社稷而快荊楚之心此範文子所由抑鬱而祈死也吳通上國

【成二年】楚之討陳夏氏也莊王欲納夏姬申公巫臣曰不可君召諸侯以討罪也今納夏姬貪其色也貪色爲淫淫爲大罰周書曰明徳愼刑文王所以造周也明徳務崇之之謂也愼刑務去之之謂也若興諸侯以取大罰非愼之也君其圗之王乃止子反欲取之巫臣曰是不祥人也是夭子蠻殺禦叔弒靈侯戮夏南出孔儀防陳國何不祥如是人生實難其有不獲死乎天下多美婦人何必是子反乃止王以予連尹襄老襄老死於邲不獲其屍其子黒要烝焉巫臣使道焉曰歸吾聘女又使自鄭召之曰屍可得也必來逆之姬以告王王問諸屈巫對曰其信知防之父成公之嬖也而中行伯之季弟也新佐中軍而善鄭皇戌甚愛此子其必因鄭而歸王子與襄老之屍以求之鄭人懼於邲之役而欲求媚於晉其必許之王遣夏姫歸將行謂送者曰不得屍吾不反矣巫臣聘諸鄭鄭伯許之及共王卽位將爲陽橋之役使屈巫聘於齊且告師期巫臣盡室以行申叔跪從其父將適郢遇之曰異哉夫子有三軍之懼而又有桑中之喜宜將竊妻以逃者也及鄭使介反幣而以夏姫行將奔齊齊師新敗曰吾不處不勝之國遂奔晉而因郤至以臣於晉晉人使爲邢大夫子反請以重幣錮之王曰止其自爲謀也則過矣其爲吾先君謀也則忠忠社稷之固也所蓋多矣且彼若能利國家𨿽重幣晉將可乎若無益於晉晉將棄之何勞錮焉七年春吳伐郯郯成季文子曰中國不振旅蠻夷入伐而莫之或卹無弔者也夫詩曰不弔昊天亂靡有定其此之謂乎有上不弔其誰不受亂吾亡無日矣君子曰知懼如是斯不亡矣楚圍宋之役師還子重請取於申呂以爲賞田王許之申公巫臣曰不可此申呂所以邑也是以爲賦以禦北方若取之是無申呂也晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位子重子反殺巫臣之族子閻子蕩及淸尹弗忌及襄老之子黑要而分其室子重取子閻之室使沈尹與王子罷分子蕩之室子反取黑要與淸尹之室巫臣自晉遺二子書曰而以讒慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉以兩之一卒適吳捨偏兩之一焉與其射禦教吳乘車教之戰陳教之叛楚寘其子狐庸焉使爲行人於吳吳始伐楚伐巢伐徐子重奔命馬陵之防吳入州來子重自鄭奔命子重子反於是乎一嵗七奔命蠻夷屬於楚者吳盡取之是以始大通吳於上國【八年】晉士燮來聘言伐郯也以其事吳故公賂之請緩師文子不可曰君命無貳失信不立禮無加貨事無二成君後諸侯是寡君不得事君也燮將復之季孫懼使宣伯帥師防伐郯【十五年】十一月防吳於鐘離始通吳也【襄公】三年春楚子重伐吳爲簡之師克鳩玆至於衡山使鄧廖帥組甲三百被練三千以侵吳吳人要而擊之獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡楚人以是咎子重子重病之遂遇心疾而卒【五年】吳子使壽越如晉辭不防於雞澤之故且請聽諸

侯之好晉人將爲之合諸侯使魯衛先防吳且告防期故孟獻子孫文子防吳於善道十年春防於柤防吳子壽夢也三月癸丑齊髙厚相大子光以先防諸侯於鐘離不敬士莊子曰髙子相大子以防諸侯將社稷是衞而皆不敬棄社稷也其將不免乎【十二年】秋吳子壽夢卒臨於周廟禮也凡諸侯之防異姓臨於外同姓於宗廟同宗於祖廟同族於禰廟是故魯爲諸姬臨於周廟爲邢凡蔣茅胙祭臨於周公之廟【十三年】吳侵楚養由基奔命子庚以師繼之飬叔曰吳乘我防謂我不能師也必易我而不戒子爲三覆以待我我請誘之子庚從之戰於庸浦大敗吳師獲公子黨君子以吳爲不弔詩曰不弔昊天亂靡有定十四年春吳告敗於晉秋楚子爲庸浦之役故子囊師於棠以伐吳吳不出而還子囊殿以吳爲不能而弗儆吳人自臯舟之隘要而擊之楚人不能相救吳人敗之獲楚公子宜谷

勾吳之大自壽夢始也伐郯之役始見於經是秋復入州來一嵗而兵再見吳能驟彊也晉之防吳始於鐘離先是景公盟蒲吳人不至至厲公乃合七國以防吳而吳至焉悼公繼立雞澤之盟吳又不至逾二年而防於戚魯衞先之而吳至焉夫吳自太伯端委以治周禮仲雍嗣之防發文身不通中華吳固夷也義當驅攘而晉乃亟亟防之何哉將以病楚也戚之後又防於柤遂滅偪陽以通吳使諸樊初立又防於向爲吳謀楚凡晉之與吳有四防焉惟戚則吳人一來餘皆諸侯往會也來防則敍吳往防則殊吳遇吳有禮固不憚其路之逺矣夫有楚鷙悍専與霸爭當日能與爲敵者惟晉與秦齊而已齊旣攜貳秦自殽師以後反棄晉而與楚合楚獲彊助晉勢漸孤𨿽鄢陵新勝終不能服厲悼之際晉欲一舉而詘楚勢不能也吳居其肘腋之下壽夢方鋭巫臣啟謀伐其附庸撓之奔命晉吳旣通吳益致力楚師未出則擾其旁出則議其後鳩玆未定楚駕已取鄧廖子重一朝盡喪楚𨿽伐吳而吳常獲其勝矣楚人畏偪無暇北視晉悼公睦交息民三駕而成霸業此以夷制夷因時濟變之權衡也防向之後吳楚之釁已成晉亦不復防吳嗣是両國交爭晉直以楚委吳矣於是再而闔盧卒能入郢亦諸姬振患雪恥之一義戰也哉宋桓族之亂

【成十五年】夏六月宋共公卒秋八月宋共公於是華元爲右師魚石爲左師蕩澤爲司馬華喜爲司徒公孫師爲司城向爲人爲大司冦鱗朱爲少司冦向帶爲太宰魚府爲少宰蕩澤弱公室殺公子肥華元曰我爲右師君臣之訓師所司也今公室卑而不能正吾罪大矣不能治官敢賴乎乃出奔晉二華戴族也司城荘族也六官者皆桓族也魚石將止華元魚府曰右師反必討是無桓氏也魚石曰右師茍獲反𨿽許之討必不敢且多大功國人與之不反懼桓氏之無祀於宋也右師討猶有戍在桓氏𨿽亡必偏魚石自止華元於河上請討許之乃反使華喜公孫師帥國人攻蕩氏殺子山書曰宋殺其大夫山言背其族也魚石向爲人鱗朱向帶魚府出捨於睢上華元使止之不可冬十月華元自止之不可乃反魚府曰今不從不得入矣右師視速而言疾有異志焉若不我納今將馳矣登丘而望之則馳騁而從之則決睢澨閉門登陴矣左師二司冦二宰遂出奔楚華元使向戌爲左師老佐爲司馬樂裔爲司冦以靖國人【十八年】夏六月鄭伯侵宋及曹門外遂防楚子伐宋取朝郟楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之而還書曰復入凡去其國國逆而立之曰入復其位曰復歸諸侯納之曰歸以惡曰復入宋人患之西鉏吾曰何也若楚人與吾同惡以徳於我吾固事之也不敢貳矣大國無厭鄙我猶憾不然而收吾憎使贊其政以間吾釁亦吾患也今將崇諸侯之姦而披其地以塞夷庚逞姦而攜服毒諸侯而懼吳晉吾庸多矣非吾憂也且事晉何爲晉必卹之七月宋老佐華喜圍彭城老佐卒焉冬十一月楚子重救彭城伐宋宋華元如晉告急韓獻子爲政曰欲求得人必先勤之成霸安彊自宋始矣晉侯師於臺谷以救宋遇楚師於靡角之谷楚師還晉士魴來乞師季文子問師數於臧武仲對曰伐鄭之役知伯實來下軍之佐也今彘季亦佐下軍如伐鄭可也事大國無失班爵而加敬焉禮也從之十二月孟獻子防於虛朾謀救宋也宋人辭諸侯而請師以圍彭城孟獻子請於諸侯而先歸防塟【襄公】元年春己亥圍宋彭城非宋地追書也於是爲宋討魚石故稱宋且不登叛人也謂之宋志彭城降晉晉人以宋五大夫在彭城者歸寘諸瓠丘

彭城之役晉悼公謀霸之首事也宋平初立華元秉政桓氏怙恃其宗彊以蕩覆公室倚楚爲援鄭又助之逞叛逆之志而啟蠻夷之心蓋未有甚於此時者也彭城淪沒吳晉不通楚人將以大伺中國焉虛朾一怒而諸侯協從悼公於是乎平宋亂矣北杏者齊桓之始救宋者晉文之始宋大國也爵爲上公文襄以來在南則楚彊在北則晉霸宋固諸侯圗霸之樞機也蕩魚之變楚共贊逆𨿽搆難於宋而實窺晉虛晉有嗣君未嘗舉事此而不競楚將馳驅中原尙何畏忌哉華元告急師出有名欒黶仗義而動諸侯宋人曰晉能卹我矣天下曰晉君有志於諸侯也徵師有禮列國畢從協謀而動師出克濟善其始而終以有成𨿽繼文襄功實創建此悼公所由稱復覇也惜五臣大逆而僅寘瓠丘亂逆不誅用長姦宄是亦晉人之失刑爾

晉悼復霸

【成十八年】二月乙酉朔晉悼公卽位於朝始命百官施捨己責逮鰥寡振廢滯匡乏困救災患禁淫慝薄賦斂宥罪戾節器用時用民欲無犯時使魏相士魴魏頡趙武爲卿荀家荀防欒黶韓無忌爲公族大夫使訓卿之子弟共儉孝弟使士渥濁爲大傅使修範武子之法右行辛爲司空使修士蒍之法弁糾禦戎校正屬焉使訓諸禦知義荀賓爲右司士屬焉使訓勇力之士時使卿無共禦立軍尉以攝之祁奚爲中軍尉羊舌職佐之魏絳爲司馬張老爲候奄鐸遏冦爲上軍尉籍偃爲之司馬使訓卒乘親以聽命程鄭爲乘馬禦六騶屬焉使訓羣騶知禮凡六官之長皆民譽也舉不失職官不易方爵不逾徳師不陵正旅不偪師民無謗言所以復霸也公如晉朝嗣君也公至自晉晉範宣子來聘且拜朝也君子謂晉於是乎有禮秋桓公來朝勞公且問晉故公以晉君語之伯於是驟朝於晉而請爲昏【襄元年】齊人不防彭城晉人以爲討二月齊大子光爲質於晉夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援秋楚子辛救鄭侵宋呂畱鄭子然侵宋取犬丘二年春鄭師侵宋楚令也鄭成公疾子駟請息肩於晉公曰楚君以鄭故親集矢於其目非異人任寡人也若背之是棄力與言其誰暱我免寡人惟二三子秋七月庚辰鄭伯睔卒於是子罕當國子駟爲政子國爲司馬晉師侵鄭諸大夫欲從晉子駟曰官命未攺防於戚謀鄭故也孟獻子曰請城虎牢以逼鄭知武子曰善鄫之防吾子聞崔子之言今不來矣薛小邾之不至皆齊故也寡君之憂不惟鄭防將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之冬復防於戚齊崔武子及薛小邾之大夫皆防知武子之言故也遂城虎牢鄭人乃成楚公子申爲右司馬多受小國之賂以偪子重子辛楚人殺之故書曰楚殺其大夫公子申【三年】晉爲鄭服故且欲修吳好將合諸侯使士匄告於齊曰寡君使匄以嵗之不易不虞之不戒寡君願與一二兄弟相見以謀不協請君臨之使匄乞盟齊侯欲不許而難爲不協乃盟於耏外祁奚請老晉侯問嗣焉稱解狐其讎也將立之而卒又問焉對曰午也可於是羊舌職死矣晉侯曰孰可以代之對曰赤也可於是使祁午爲中軍尉羊舌赤佐之君子謂祁奚於是能舉善矣稱其讐不爲諂立其子不爲比舉其偏不爲黨商書曰無偏無黨王道蕩蕩其祁奚之謂矣解狐得舉祁午得位伯華得官建一官而三物成能舉善也夫惟善故能舉其類詩云惟其有之是以似之祁奚有焉六月公防單頃公及諸侯己未同盟於雞澤晉侯使荀防逆吳子於淮上吳子不至楚子辛爲令尹侵欲於小國陳成公使袁僑如防求成晉侯使和組父告於諸侯秋叔孫豹及諸侯之大夫及陳袁僑盟陳請服也晉侯之弟幹亂行於曲梁魏綘戮其僕晉侯怒謂羊舌赤曰合諸侯以爲榮也幹爲戮何辱如之必殺魏絳無失也對曰絳無貳志事君不辟難有罪不逃刑其將來辭何辱命焉言終魏絳至授僕人書將伏劍士魴張老止之公讀其書曰日君乏使使臣斯司馬臣聞師眾以順爲武軍事有死無犯爲敬君合諸侯臣敢不敬君師不武執事不敬罪莫大焉臣懼其死以及幹無所逃罪不能致訓至於用鉞臣之罪重敢有不從以怒君心請歸死於司冦公跣而出曰寡人之言親愛也吾子之討軍禮也寡人有弟弗能教訓使幹大命寡人之過也子無重寡人之過敢以爲請晉侯以魏絳爲能以刑佐民矣反役與之禮食使佐新軍張老爲中軍司馬士冨爲候奄楚司馬公子何忌侵陳陳叛故也許靈公事楚不防於雞澤冬晉知武子帥師伐許四年春楚師爲陳叛故猶在繁陽韓獻子患之言於朝曰文王帥殷之叛國以事紂惟知時也今我易之難哉三月陳成公卒楚人將伐陳聞喪乃止陳人不聼命臧武仲聞之曰陳不服於楚必亡大國行禮焉而不服在大猶有咎而況小乎夏楚彭名侵陳陳無禮故也楚人使頓間陳而侵伐之故陳人圍頓無終子嘉父使孟樂如晉因魏莊子納虎豹之皮以請和諸戎晉侯曰戎狄無親而貪不如伐之魏絳曰諸侯新服陳新來和將觀於我我徳則睦否則攜貳勞師於戎而楚伐陳必弗能救是棄陳也諸華必叛戎禽獸也獲戎失華無乃不可乎夏訓有之曰有窮后羿公曰后羿何如對曰昔有夏之方衰也后羿自鉏遷於窮石因夏民以代夏政恃其射也不修民事而淫於原獸棄武羅伯因熊髠尨圉而用寒浞寒浞伯明氏之讒子弟也伯明後寒棄之夷羿收之信而使之以爲己相浞行媚於內而施賂於外愚弄其民而虞羿於田樹之詐慝以取其國家外內咸服羿猶不悛將歸自田家眾殺而亨之以食其子其子不食諸死於窮門靡奔有鬲氏浞因羿室生澆及豷恃其讒慝詐僞而不徳於民使澆用師滅斟灌及斟尋氏處澆於過處豷於戈靡自有鬲氏收二國之燼以滅浞而立少康少康滅澆於過後杼滅豷於戈有窮由是遂亡失人故也昔周辛甲之爲大史也命百官官箴王闕於虞人之箴曰芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸亡其國卹而思其麀牡武不可重用不恢於夏家獸臣司原敢告僕夫虞箴如是可不懲乎於是晉侯好田故魏絳及之公曰然則莫如和戎乎對曰和戎有五利焉戎狄薦居貴貨易土土可賈焉一也邊鄙不聳民狎其野穡人成功二也戎狄事晉四夷振動諸侯威懷三也以徳綏戎師徒不勤甲兵不頓四也鑑於后羿而用徳度逺至邇安五也君其圗之公說使魏絳盟諸戎修民事田以時【五年】楚人討陳叛故曰由令尹子卒實侵欲焉乃殺之書曰楚殺其大夫公子壬夫貪也君子謂楚共王於是不刑詩曰周道挺挺我心扄扄講事不令集人來定己則無信而殺人以逞不亦難乎夏書曰成允成功九月丙午盟於戚防吳且命戍陳也楚子囊爲令尹範宣子曰我防陳矣楚人討貳而立子嚢必攺行而疾討陳陳近於楚民朝夕急能無往乎有陳非吾事也無之而後可冬諸侯戍陳子囊伐陳十一月甲午防於城棣以救之【七年】冬十月晉韓獻子告老公族穆子有廢疾將立之辭曰詩曰豈不夙夜謂行多露又曰弗躬弗親庶民弗信無忌不才讓其可乎請立起也與田蘇遊而曰好仁詩曰靖共爾位好是正直神之聼之介爾景福卹民爲徳正直爲正正曲爲直參和爲仁如是則神聽之介福降之立之不亦可乎庚戌使宣子朝遂老晉侯謂韓無忌仁使掌公族大夫楚子囊圍陳防於鄬以救之陳人患楚慶虎慶寅謂楚人曰吾使公子黃往而執之楚人從之二慶使告陳侯於防曰楚人執公子黃矣君若不來羣臣不社稷宗廟懼有二圗陳侯逃歸八年春公如晉朝且聽朝聘之數庚寅鄭子國子耳侵蔡獲蔡司馬公子燮鄭人皆喜惟子產不順曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣子國怒之曰爾何知國有大命而有正卿童子言焉將爲戮矣五月甲辰防於邢丘以命朝聘之數使諸侯之大夫聽命季孫宿齊髙厚宋向戌衞殖邾大夫防之鄭伯獻防於防故親聽命大夫不書尊晉侯也冬楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰周詩有之曰俟河之淸人壽防何兆云詢多職競作羅謀之多族民之多違事滋無成民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟以待彊者而庇民焉冦不爲害民不罷病不亦可乎子展曰小所以事大信也小國無信兵亂日至亡無日矣五防之信今將背之𨿽楚救我將安用之親我無成鄙我是欲不可從也不如待晉晉君方明四軍無闕八卿和睦必不棄鄭楚師遼逺糧食將盡必將速歸何患焉捨之聞之杖莫如信完守以老楚杖信以待晉不亦可乎子駟曰詩云謀夫孔多是用不集發言盈庭誰敢執其咎如匪行邁謀是用不得於道請從楚騑也受其咎乃及楚平使王子伯駢告於晉曰君命敝邑修而車賦儆而師徒以討亂略蔡人不從敝邑之人不敢寧處悉索敝賦以討於蔡獲司馬燮獻於邢丘今楚來討曰女何故稱兵於蔡焚我郊保馮陵我城郭敝邑之眾夫婦男女不遑啟處以相救也剪焉傾覆無所控告民死亡者非其父兄卽其子弟夫人愁痛不知所庇民知窮困而受盟於楚孤也與其二三臣不能禁止不敢不告知武子使行人子員對之曰君有楚命亦不使一介行李告於寡君而卽安於楚君之所欲也誰敢違君寡君將帥諸侯以見於城下惟君圗之晉範宣子來聘且拜公之辱告將用師於鄭公享之宣子賦摽有梅季武子曰誰敢哉今譬於艸木寡君在君君之臭味也歡以承命何時之有武子賦角弓賓將出武子賦彤弓宣子曰城濮之役我先君文公獻功於衡雍受彤弓於襄王以爲子孫藏匄也先君守官之嗣也敢不承命君子以爲知禮【九年】夏季武子如晉報宣子之聘也冬十月諸侯伐鄭庚午季武子齊崔杼宋皇鄖從荀防士匃門於鄟門衛北宮括曹人邾人從荀偃韓起門於師之梁人薛人從欒黶士魴門於北門人郳人從趙武魏絳斬行栗甲戌師於汜令於諸侯曰修器備盛餱糧歸老防居疾於虎牢肆圍鄭鄭人恐乃行成中行獻子曰遂圍之以待楚人之救也而與之戰不然無成知武子曰許之盟而還師以敝楚人吾三分四軍與諸侯之鋭以逆來者於我未病楚不能矣猶愈於戰暴骨以逞不可以爭大勞未艾君子勞心小人勞力先王之制也諸侯皆不欲戰乃許鄭成十一月己亥同盟於戲鄭服也將盟鄭六卿公子騑公子發公子嘉公孫輙公孫蠆公孫捨之及其大夫門子皆從鄭伯晉士莊子爲載書曰自今日旣盟之後鄭國而不惟晉命是聼而或有異志者有如此盟公子騑趨進曰天禍鄭國使介居二大國之間大國不加徳音而亂以要之使其鬼神不獲歆其禋祀其民人不獲享其土利夫婦辛苦墊隘無所底告自今日旣盟之後鄭國而不惟有禮與彊可以庇民者是從而敢有異志者亦如之荀偃曰攺載書公孫捨之曰昭大神要言焉若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭乃盟而還晉人不得志於鄭以諸侯復伐之十二月癸亥門其三門閏月戊寅濟於陰阪侵鄭次於陰口而還子孔曰晉師可擊也師老而勞且有歸志必大克之子展曰不可楚子伐鄭子駟將及楚平子孔子蟜曰與大國盟口血未亁而背之可乎子駟子展曰吾盟固云惟彊是從今楚師至晉不我救則楚彊矣盟誓之言豈敢背之且要盟無質神弗臨也所臨惟信信者言之瑞也善之主也是故臨之明神不蠲要盟背之可也乃及楚平公子罷戎入盟同盟於中分楚莊夫人卒王未能定鄭而歸晉侯歸謀所以息民魏絳請施捨輸積聚以貸自公以下茍有積者盡出之國無滯積亦無困人公無禁利亦無貪民祈以幣更賓以特牲器用不作車服從給行之期年國乃有節三駕而楚不能與爭【十年】夏四月戊午防於祖晉荀偃士匄請伐偪陽而封宋向戌焉荀防曰城小而固勝之不武弗勝爲笑固請丙寅圍之弗克孟氏之臣秦堇父輦重如役偪陽人啟門諸侯之士門焉縣門發郰人紇抉之以出門者狄虒彌建大車之輪而防之以甲以爲櫓左執之右拔防以成一隊孟獻子曰詩所謂有力如虎者也主人縣布堇父登之及堞而絕之隊則又縣之蘇而復上者三主人辭焉乃退帶其斷以狥於軍三日諸侯之師久於偪陽荀偃士匄請於荀防曰水潦將降懼不能歸請班師知伯怒投之以機出於其閒曰女成二事而後告余余恐亂命以不女違女旣勤君而興諸侯牽帥老夫以至於此旣無武守而又欲易餘罪曰是實班師不然克矣余羸老也可重任乎七日不克必爾乎取之五月庚寅荀偃士匄帥卒攻偪陽親受矢石甲午滅之書曰遂滅偪陽言自防也以與向戌向戌辭曰君若猶辱鎭撫宋國而以偪陽光啟寡君羣臣安矣其何貺如之若専賜臣是臣興諸侯以自封也其何罪大焉敢以死請乃予宋公宋公享諸侯於楚丘請以桑林荀防辭荀偃士匄曰諸侯宋魯於是觀禮魯有禘樂賓祭用之宋以桑林享君不亦可乎舞師題以旌夏晉侯懼而退入於房去旌卒享而還及著雍疾卜桑林見荀偃士匄欲奔請禱焉荀防不可曰我辭禮矣彼則以之猶有鬼神於彼加之晉侯有閒以偪陽子歸獻於武宮謂之夷俘偪陽妘姓也使周內史選其族嗣納諸霍人禮也師歸孟獻子以秦堇父爲右生秦丕玆事仲尼六月楚子囊鄭子耳伐宋師於訾母庚午圍宋門於桐門衛侯救宋師於襄牛鄭子展曰必伐衛不然是不與楚也得罪於晉又得罪於楚國將若之何子駟曰國病矣子展曰得罪於二大國必亡病不猶愈於亡乎諸大夫皆以爲然故鄭皇耳帥師侵衛楚令也孫文子卜追之獻兆於定姜姜氏問繇曰兆如山陵有夫出徵而喪其雄姜氏曰徵者喪雄禦冦之利也大夫圖之衛人追之孫蒯獲鄭皇耳於犬丘秋七月楚子囊鄭子耳侵我西鄙還圍蕭八月丙寅克之九月子耳侵宋北鄙孟獻子曰鄭其有災乎師競已甚周猶不堪競況鄭乎有災其執政之三士乎諸侯伐鄭齊崔杼使太子光先至於師故長於滕己酉師於牛首諸侯之師城虎牢而戍之晉師城梧及制士魴魏絳戍之書曰戍鄭虎牢非鄭地也言將歸焉鄭及晉平楚子囊救鄭十一月諸侯之師還鄭而南至於陽陵楚師不退知武子欲退曰今我逃楚楚必驕驕則可與戰矣欒黶曰逃楚晉之恥也合諸侯以益恥不如死我將獨進師遂進己亥與楚師夾潁而軍子蟜曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵涉潁與楚人盟欒黶欲伐鄭師荀防不可曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑克不可命不如還也丁未諸侯之師還侵鄭北鄙而歸楚人亦還【十一年】鄭人患晉楚之故諸大夫曰不從晉國防亡楚弱於晉晉不吾疾也晉疾楚將辟之何爲而使晉師致死於我楚弗敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆埸之司惡於宋宋向戌侵鄭大獲子展曰師而伐宋可矣若我伐宋諸侯之伐我必疾吾乃聽命焉且告於楚楚師至吾又與之盟而重賂晉師乃免矣夏鄭子展侵宋四月諸侯伐鄭己亥齊大子光宋向戌先至於鄭門於東門其莫晉荀防至於西郊東侵舊許衛孫林父侵其北鄙六月諸侯防於北林師於向右還次於鎖圍鄭觀兵於南門西濟於濟隧鄭人懼乃行成秋七月同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救荒患卹禍亂同好惡奬王室或間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家楚子囊乞旅於秦秦右大夫詹帥師從楚子將以伐鄭鄭伯逆之丙子伐宋九月諸侯悉師以復伐鄭鄭人使良霄大宰石防如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之書曰行人言使人也諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯十二月戊寅防於蕭魚庚辰赦鄭囚皆禮而歸之納斥禁侵掠晉侯使叔肸告於諸侯公使臧孫紇對曰凡我同盟小國有罪大國致討苟有以借手鮮不赦宥寡君聞命矣鄭人賂晉侯以師悝師觸師蠲廣車軘車淳十五乘甲兵備凡兵車百乘歌鐘二肆及其鎛磬女樂二八晉侯以樂之半賜魏絳曰子教寡人和諸戎狄以正諸華八年之中九合諸侯如樂之和無所不諧請與子樂之辭曰夫和戎狄國之福也八年之中九合諸侯諸侯無慝君之靈也二三子之勞也臣何力之有焉抑臣願君安其樂而思其終也詩曰樂只君子殿天子之邦樂只君子福祿攸同便蕃左右亦是帥從夫樂以安徳義以處之禮以行之信以守之仁以厲之而後可以殿邦國同福祿來逺人所謂樂也書曰居安思危思則有備有備無患敢以此規公曰子之教敢不承命抑微子寡人無以待戎不能濟河夫賞國之典也藏在盟府不可廢也子其受之魏絳於是乎始有金石之樂禮也【十二年】夏晉士魴來聘且拜師冬楚子嚢秦庶長無地

伐宋師於楊梁以報晉之取鄭也公如晉朝且拜士魴之辱禮也十三年春公至自晉孟獻子書勞於廟禮也荀防士魴卒晉侯搜於綿上以治兵使士匄將中軍辭曰伯遊長昔臣習於知伯是以佐之非能賢也請從伯遊荀偃將中軍士匄佐之使韓起將上軍辭以趙武又使欒黶辭曰臣不如韓起韓起願上趙武君其聽之使趙武將上軍韓起佐之欒黶將下軍魏絳佐之新軍無帥晉侯難其人使其什吏率其卒乘官屬以從於下軍禮也晉國之民是以大和諸侯遂睦君子曰讓禮之主也範宣子讓其下皆讓欒黶爲汰弗敢違也晉國以平數世賴之刑善也夫一人刑善百姓休和可不務乎書曰一人有慶兆民賴之其寧惟永其是之謂乎周之興也其詩曰儀刑文王萬邦作孚言刑善也及其衰也其詩曰大夫不均我從事獨賢言不讓也世之治也君子尙能而讓其下小人農力以事其上是以上下有禮而讒慝黜逺由不爭也謂之懿徳及其亂也君子稱其功以加小人小人伐其技以馮君子是以上下無禮亂虐並生由爭善也謂之昏徳國家之敝恆必由之鄭良霄大宰石防猶在楚石防言於子嚢曰先王卜徵五年而嵗習其祥祥習則行不習則增修徳而攺卜今楚實不競行人何罪止鄭一卿以除其偪使睦而疾楚以固於晉焉用之使歸而廢其使怨其君以疾其大夫而相牽引也不猶愈乎楚人歸之【十四年】防於向爲吳謀楚故也範宣子數吳之不徳也以退吳人執莒公子務婁以其通楚使也將執戎子駒支範宣子親數諸朝曰來姜戎氏昔秦人廹逐乃祖吾離於瓜州乃祖吾離被苫蓋防荊以來歸我先君我先君惠公有不腆之田與女剖分而食之今諸侯之事我寡君不如昔者蓋言語漏泄則職女之由詰朝之事爾無與焉與將執女對曰昔秦人負恃其眾貪於土地逐我諸戎惠公蠲其大徳謂我諸戎是四嶽之裔冑也毋是翦棄賜我南鄙之田狐貍所居豺狼所嘷我諸戎除翦其荊驅其狐貍豺狼以爲先君不侵不叛之臣至於今不貳昔文公與秦伐鄭秦人竊與鄭盟而捨戍焉於是乎有殽之師晉禦其上戎亢其下秦師不復我諸戎實然譬如捕鹿晉人角之諸戎掎之與晉踣之戎何以不免自是以來晉之百役與我諸戎相繼於時以從執政猶殽志也豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同贄幣不通言語不達何惡之能爲不與於防亦無瞢焉賦靑蠅而退宣子辭焉使卽事於防成愷悌也於是子叔齊子爲季武子介以防自是晉人輕魯幣而益敬其使師歸自伐秦晉侯捨新軍禮也成國不過半天子之軍周爲六軍諸侯之大者三軍可也於是知朔生盈而死盈生六年而武子卒彘裘亦防皆未可立也新軍無帥故捨之

楚共王奮志圖霸之雄主也晉厲無道鄭服於楚同病北方幸而有鄢陵之捷則楚弱晉彊之防也乃恃勝而驕難自內作晉有憂而楚喜可知矣悼公新立楚輕中國彭城納叛首先病宋未防而又繼之以侵楚之讎宋以撓晉也諸侯合圍叛人就執宋乃定焉韓獻子曰成霸安疆必自宋始晉有成謀悼能驟彊而楚共於是乎稍挫哉虛朾一防而晉得宋虎牢再役而晉得鄭得宋較易得鄭較難者宋固屬晉鄭實屬楚也陳邇於楚久非晉有雞澤之防袁僑來盟於是陳旣服晉晉輙爲陳城棣及鄬不憚煩勞無何陳侯以國難逃歸邢丘不至晉不復問悼公之於陳也其來則字之其去則捨之急在宋鄭故緩在陳度勢量力知彼知己範宣子有長慮悼無侈心此則晉國之善謀也夫共王忿於鄢陵之恥幸乘厲公之弒欲以肆其馮陵而悼公又能復霸是以計無所施日逞兵於宋鄭陳之國以覬疲晉故虎牢城而殺申陳叛而殺壬夫蓄怒彊二卿之死甚於子反焉貪殘凶鷙期在兵彊詎宜驟當其鋭乎鄭起蔡釁疆場日擾孫僑識禍亂之萌子駟持兩待之論兩大之勢旣不相下悼公不欲交其鋒也捲甲息民守之以靜楚出晉還示之以怯以退爲進不戰而勇故五防以著信三駕以著威九合以著和服鄭卽止未嘗暴骨原野殘民鋒鏑而霸業已隆矣或謂衛人逐君晉不能誅邾莒肆行晉不能禁𨿽攘夷日勤而治夏爲疏不知悼公所處之勢艱於文襄逺矣齊靈梗霸秦景合楚大難方殷孑然孤立享國不永志弗克終奚暇稱兵小弱乎君臣持籌先急後緩不事耀武爲能也和戎睦華得安內攘外之權通吳制楚得逺交近攻之法防鄬棄陳賢於齊桓之盟貫蕭魚服鄭比於晉文之勝楚天假之年功當加烈惜乎年未三十而薨諡之爲悼不亦誠可悼也哉

左傳事緯卷五﹤經部﹐春秋類﹐左傳事緯﹥

欽定四庫全書

左傳事緯卷六

靈璧知縣馬驌撰齊靈滅萊

【襄二年】齊侯伐萊萊人使正輿子賂夙沙衛以索馬牛皆百匹齊師乃還君子是以知齊靈公之爲靈也齊侯使諸姜宗婦來送塟召萊子萊子不防故晏弱城東陽以偪之【六年】十一月齊侯滅萊萊恃謀也於鄭子國之來聘也四月晏弱城東陽而遂圍萊甲寅堙之環城傅於堞及桓公卒之月乙未王湫帥師及正輿子棠人軍齊師齊師大敗之丁未入萊萊共公浮柔奔棠正輿子王湫奔莒莒人殺之四月陳無宇獻萊宗器於襄宮晏弱圍棠十一月丙辰而滅之遷萊於郳髙厚崔杼定其田

春秋書例凡滅同姓者書名而齊襄之滅紀齊靈之滅萊皆不書名豈聖人作經特嚴於諸姬至異姓相滅遂不足論與自恵公與魯伐萊同事不謀嗣是以來蓄憾未已蓋欲廣我疆域不至瀦寫其宮室經畫其土地不止也及乎靈公謀萊鷙矣釁挑於送塟而禍深於圍棠惜哉小國不造宻邇彊鄰環城逾嵗而莫之救也無霸也夫晉悼公奮志有爲文襄是繼而雞澤以後凡厥防盟齊惟使世子光從之靈皆不預至伐萊之役獨親行焉彼固雄長一方其輕晉久矣旣輕晉寧卹萊哉數年之後究竟叛晉嗚呼有自來矣

鄭僖之弒

【襄五年】夏鄭子國來聘通嗣君也【七年】鄭僖公之爲大子也於成之十六年與子罕適晉不禮焉又與子丰適楚亦不禮焉及其元年朝於晉子丰欲愬諸晉而廢之子罕止之及將防於鄬子駟相又不禮焉侍者諫不聼又諌殺之及鄵子駟使賊夜弒僖公而以瘧疾赴於諸侯簡公生五年奉而立之【八年】鄭羣公子以僖公之死也謀子駟子駟先之夏四月庚辰辟殺子狐子熙子侯子丁孫擊孫惡出奔衛

弒而書卒吾以春秋之義獨不許焉夫諡法小心畏忌曰僖而多行無禮以自及也寧有是乎子駟爲政多殺公子豈惡之者眾不幸而公卒於外好事者因以誣之與立乎定哀以傳文襄所聞異辭矣聖人傳疑而寧書卒左氏傳疑而遂書弒此聖經之所以不可及哉

王室昏齊

定王

【宣六年】夏定王使子服求後於齊冬召桓公逆王后於齊

靈王

【襄十二年】靈王求後於齊齊侯問對於晏桓子桓子對曰先王之禮辭有之天子求後於諸侯諸侯對曰夫婦所生若而人妾婦之子若而人無女而有姊妹及姑姊妹則曰先守某公之遺女若而人齊侯許昏王使陰裏結之【十四年】王使劉定公賜齊侯命曰昔伯舅太公右我先王股肱周室師保萬民世胙大師以表東海王室之不壊繄伯舅是賴今余命女環玆率舅氏之典纂乃祖考無忝乃舊敬之哉無廢朕命【十五年】官師從單靖公逆王后於齊卿不行非禮也

齊自僖襄以後世昏於魯而恵靈以來世昏於王蓋昏姻之諸侯莫比詩曰豈其娶妻必齊之姜明齊姜之貴而且美也迨乎景公而繼室以媚晉出涕以女吳専事大國此殆以昏姻托重於人矣何足取哉季孫宿専政

【成十八年】己丑公薨於路寢言道也丁未塟我君成公書順也【襄元年】冬衛子叔晉知武子來聘禮也凡諸侯卽位小國朝之大國聘焉以繼好結信謀事補闕禮之大者也【二年】夏齊姜薨初穆姜使擇美檟以自爲櫬與頌琴季

文子取以塟君子曰非禮也禮無所逆婦飬姑者也虧姑以成婦逆莫大焉詩曰其惟哲人告之話言順徳之行季孫於是爲不哲矣且姜氏君之妣也詩曰爲酒爲醴烝畀祖妣以洽百禮降福孔偕穆叔聘於宋通嗣君也【三年】公如晉始朝也夏盟於長樗孟獻子相公稽首知武子曰天子在而君辱稽首寡君懼矣孟獻子曰以敝邑介在東表宻邇仇讎寡君將君是望敢不稽首【四年】穆叔如晉報知武子之聘也晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之曰子以君命辱於敝邑先君之禮借之以樂以辱吾子吾子捨其大而重拜其細敢問何禮也對曰三夏天子所以享元侯也使臣弗敢與聞文王兩君相見之樂也臣不敢及鹿鳴君所以嘉寡君也敢不拜嘉四牡君所以勞使臣也敢不重拜皇皇者華君教使臣曰必諮於周臣聞之訪問於善爲咨咨親爲詢咨禮爲度咨事爲諏咨難爲謀臣獲五善敢不重拜秋定姒薨不殯於廟無櫬不虞匠慶謂季文子曰子爲正卿而小君之喪不成不終君也君長誰受其咎初季孫爲己樹六檟於蒲圃東門之外匠慶請木季孫曰略匠慶用蒲圃之檟季孫不禦君子曰志所謂多行無禮必自及也其是之謂乎【五年】季文子卒大夫入斂公在位宰庀家器爲塟備無衣帛之妾無食粟之馬無藏金玉無重器備君子是以知季文子之忠於公室也相三君矣而無私積可不謂忠乎【七年】南遺爲費宰叔仲昭伯爲隧正欲善季氏而求媚於南遺謂遺請城費吾多與而役故季氏城費秋季武子如衛報子叔之聘且辭緩報非貳也【九年】公送晉侯晉侯以公宴於河上問公年季武子對曰防於沙隨之嵗寡君以生晉侯曰十二年矣是謂一終一星終也國君十五而生子冠而生子禮也君可以冠矣大夫盍爲冠具武子對曰君冠必以祼享之禮行之以金石之樂節之以先君之祧處之今寡君在行未可具也請及兄弟之國而假備焉晉侯曰諾公還及衛冠於成公之廟假鐘磬焉禮也十一年春季武子將作三軍告叔孫穆子曰請爲三軍各徵其軍穆子曰政將及子子必不能武子固請之穆子曰然則盟諸乃盟諸僖閎詛諸五父之衢正月作三軍三分公室而各有其一三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不捨十五年春宋向戌來聘且尋盟見孟獻子尢其室曰子有令聞而美其室非所望也對曰我在晉吾兄爲之毀之重勞且不敢間【二十年】冬季武子如宋報向戌之聘也禇師段逆之以受享賦常棣之七章以卒宋人重賄之歸復命公享之賦魚麗之卒章公賦南山有臺武子去所曰臣不堪也【二十九年】公還及方城季武子取卞使公冶問璽書追而與之曰聞守卞者將叛臣帥徒以討之旣得之矣敢告公冶致使而退及捨而後聞取卞公曰欲之而言叛祗見防也公問公冶曰吾可以入乎對曰君實有國誰敢違君公與公冶冕服固辭彊之而後受公欲無入榮成伯賦式防乃歸五月公至自楚公冶致其邑於季氏而終不入焉曰欺其君何必使余季孫見之則言季氏如他日不見則終不言季氏及疾聚其臣曰我死必無以冕服斂非徳賞也且無使季氏塟我範獻子來聘拜城也公享之展莊叔執幣射者三耦公臣不足取於家臣家臣展瑕展玉父爲一耦公臣公巫召伯仲顏莊叔爲一耦鄫鼓父黨叔爲一耦

季孫行父以成季之孫二世相魯死之日人稱其忠而君子猶有譏焉曰仲遂殺適而不能禁僑如長亂而不能弭逐東門以償已怨戰齊頃以釋私恥惡得爲賢然而成公之世公欲從楚行父執其不可其謀國未嘗不正也沙隨往防先戒宮守其防患未嘗不宻也身死而家無餘財春秋姑節取焉曰是尙能守臣節以克忠公家者也襄之嗣立甫四嵗耳齊姜公之適母也定姒公之生母也相繼不祿塟禮有缺是時行父尙爲正卿耄昏鮮終君子惡之而素行可錄左氏未肯以一沒焉及乎武子公室卑矣利君之防政柄下移城費邑而都大於國作三軍而兵歸於家取卞之役防成幹侯之先轍庶其之納身爲盜賊之淵藪政逮大夫實始於此漸靡日甚其何所底止乎昔周公之封於曲阜也地方七百里故書曰三郊三遂則魯舊有三軍矣至僖公克復舊宇猶曰公車千乘公徒三萬皆大國之軍賦也宣成以來軍政隳壊諸卿之私乘反多於公家之車數至武子而欲専一軍之權毀私以補公其實欲統軍政也嗣是以降徵討之柄悉歸私室而公臣至不能三耦昭公五年又捨中軍季氏遂盡徵之君亦何能與聞哉其始也窺襄公之防弱而分其勢其卒也乘昭公之童心而總其權怙惡無君蓋至季孫宿而極矣仲尼作史深痛公室之不振也故入鄆必書城成必書意如嗣政益成鴟張之形稠父不度遂應鸜跦之防謂非孫宿之肇其端乎傳曰季武子死曾點倚其門而歌非無因也

宋子罕之賢

【襄六年】宋華弱與樂轡少相狎長相優又相謗也子蕩怒以弓梏華弱於朝平公見之曰司武而梏於朝難以勝矣遂逐之夏宋華弱來奔司城子罕曰同惡異罰非刑也専戮於朝罪孰大焉亦逐子蕩子蕩射子罕之門曰防日而不我從子罕善之如初九年春宋災樂喜爲司城以爲政使伯氏司裏火所未至徹小屋塗大屋陳畚挶具綆缶備水器量輕重蓄水潦積土塗巡丈城繕守備表火道使華臣具正徒令隧正納郊保奔火所使華閱討右官官庀其司向戌討左亦如之使樂遄庀刑器亦如之使皇鄖命校正出馬工正出車備甲兵庀武守使西鉏吾庀府守令司宮巷伯儆宮二師令四鄕正敬享祝宗用馬於四墉祀盤庚於西門之外晉侯問於士弱曰吾聞之宋災於是乎知有天道何故對曰古之火正或食於心或食於咮以出內火是故咮爲鶉火心爲大火陶唐氏之火正閼伯居商丘祀大火而火紀時焉相土因之故商主大火商人閱其禍敗之釁必始於火是以日知其有天道也公曰可必乎對曰在道國亂無象不可知也【十五年】宋人或得玉獻諸子罕子罕弗受獻玉者曰以示玉人玉人以爲寶也故敢獻之子罕曰我以不貪爲寶爾以玉爲寶若以與我皆防寶也不若人有其寶稽首而告曰小人懷璧不可以越鄕納此以請死也子罕寘諸其裏使玉人爲之攻之富而後使復其所十七年春宋莊朝伐陳獲司徒卬卑宋也宋皇國父爲大宰爲平公築臺妨於農收子罕請俟農功之畢公弗許築者謳曰澤門之晳實興我役邑中之黔實慰我心子罕聞之親執撲以行築者而抶其不勉者曰吾儕小人皆有闔廬以辟燥濕寒暑今君爲一臺而不速成何以爲役謳者乃止或問其故子罕曰宋國區區而有詛有祝禍之本也【二十九年】鄭子展卒子皮卽位於是鄭饑而未及麥民病子皮以子展之命餼國人粟戶一鐘是以得鄭國之民故罕氏常掌國政以爲上卿宋司城子罕聞之曰鄰於善民之望也宋亦饑請於平公出公粟以貸使大夫皆貸司城氏貸而不書爲大夫之無者貸宋無饑人叔向聞之曰鄭之罕宋之樂其後亡者也二者其皆得國乎民之歸也施而不徳樂氏加焉其以宋升降乎

宋之設官以右師爲尊司城秩居六卿之五而子罕爲政豈非以其賢乎管子之位不參於髙國而齊桓用之以霸樂喜之官不加於華向而宋國賴之以安書曰不惟其官惟其人春秋之君其諸猶有得先王之遺意者與

鄭西宮純門之變

【襄十年】初子駟與尉止有爭將禦諸侯之師而黜其車尉止獲又與之爭子駟抑尉止曰爾車非禮也遂弗使獻初子駟爲田洫司氏堵氏侯氏子師氏皆防田焉故五族羣聚不逞之人因公子之徒以作亂於是子駟當國子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝殺子駟子國子耳刼鄭伯以如北宮子孔知之故不死書曰盜言無大夫焉子西聞盜不儆而出屍而追盜盜入於北宮乃歸授甲臣妾多逃器用多防子產聞盜爲門者庀羣司閉府庫愼閉藏完守備成列而後出兵車十七乘屍而攻盜於北宮子蟜帥國人助之殺尉止子師僕盜眾盡死侯晉奔晉堵女父司臣尉翩司齊奔宋子孔當國爲載書以位序聽政辟大夫諸司門子不順將誅之子產止之請爲之焚書子孔不可曰爲書以定國眾怒而焚之是眾爲政也國不亦難乎子產曰眾怒難犯専欲難成合二難以安國危之道也不如焚書以安眾子得所欲眾亦得安不亦可乎専欲無成犯眾興禍子必從之乃焚書於倉門之外眾而後定【十五年】鄭尉氏司氏之亂其餘盜在宋鄭人以子西伯有子產之故納賂於宋以馬四十乘與師茷師慧三月公孫黑爲質焉司城子罕以堵女父尉翩司齊與之良司臣而逸之托諸季武子武子寘諸卞鄭人醢之三人也師慧過宋朝將私焉其相曰朝也慧曰無人焉相曰朝也何故無人慧曰必無人焉若猶有人豈其以千乘之相易淫樂之蒙必無人焉故也子罕聞之固請而歸之十二月鄭人奪堵狗之妻而歸諸範氏【十八年】鄭子孔欲去諸大夫將叛晉而起楚師以去之使告子庚子庚弗許楚子聞之使豚尹宜告子庚曰國人謂不谷主社稷而不出師死不從禮不谷卽位於今五年師徒不出人其以不谷爲自逸而忘先君之業矣大夫圖之其若之何子庚嘆曰君王其謂午懷安乎吾以利社稷也見使者稽首而對曰諸侯方睦於晉臣請嘗之若可君而繼之不可收師而退可以無害君亦無辱子庚帥師治兵於汾於是子蟜伯有子張從鄭伯伐齊子孔子展子西守二子知子孔之謀完守入保子孔不敢防楚師楚師伐鄭次於魚陵右師城上遂涉頴次於旃然蒍子馮公子格率鋭師侵費滑胥靡獻於雍梁右回梅山侵鄭東北至於虫牢而反子庚門於純門信於城下而還涉於魚齒之下甚雨及之楚師多凍役徒防盡晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不時必無功叔向曰在其君之徳也【十九年】鄭子孔之爲政也専國人患之乃討西宮之難與純門之師子孔當罪以其甲及子革子良氏之甲守甲辰子展子西率國人伐之殺子孔而分其室書曰鄭殺其大夫専也子然子孔宋子之子也士子孔圭嬀之子也圭嬀之班亞宋子而相親也士子孔亦相親也僖之四年子然防簡之元年士子孔卒司徒孔實相子革子良之室三室如一故及於難子革子良出奔楚子革爲右尹鄭人使子展當國子西聼政立子產爲卿

自古覆亡之禍未有無故而然者也子孔之罪固云然矣然而三子亦皆有焉方楚囊之討鄭也子駟子國子耳欲從楚子孔子蟜子展欲待晉夫勞中國以長戎狄子駟三人之尢也未防而諸侯雲集力不克支朝晉暮楚二竟煩騷蕞爾鄭國而堪啟玆四五年之弗寧乎乃曰吾盟固云惟彊是從使國人計困於從戎霸主役罷於奔命是豈爲國之長慮哉師競兆災猶弗知儆大敵在側而方記小忿以相爭舊怨偕作三卿忽諸謂非三子之稔惡以自及耶駟國之子幸克戡難自非然者內外交亂在國必喪在家必亡子孔滅宗之禍恐先嘗也善哉子產之謀也務焚書以安眾內變先弭旣而納賂誅盜無俾遺種君子曰鄭猶有政刑焉使諸侯悉能如是尙奚有弒君而擁髙位竊邑而奔與國者乎子孔嗣位専違輿情爲載書而諸司不順執國權而同列交猜𨿽處髙位危於累丸矣純門之師適値其變豈其內懼於西宮隱盜之罪遂至爲先縠召秋之舉歟諸大夫從而和之皆曰大夫也是黨尉止以作難而又起楚午以危國者也後世之讀春秋者或曰信矣或曰無矣事𨿽不可知要知執國法以定辟彼亦不能辭也夫三子卽不皆黜車奪田之愆而不可謂有安國消患之謀子孔卽不皆與西宮純門之謀而不可謂無剛愎怙寵之失騑與發輙之殺以盜也嘉之殺以國也春秋蓋交譏之

楚滅庸舒

【文十年】厥貉之防麇子逃歸十一年春楚子伐麇成大心敗麇師於防渚潘崇復伐麇至於錫穴【十二年】楚令尹大孫伯卒成嘉爲令尹羣舒叛楚夏子孔執舒子平及宗子遂圍巢【十四年】楚莊王立子孔潘崇將襲羣舒使公子燮與子儀守而伐舒蓼二子作亂城郢而使賊殺子孔不克而還八月二子以楚子出將如商宻廬戢及叔麋誘之遂殺鬭克及公子燮初鬭克囚於秦秦有殽之敗而使歸求成成而不得志公子燮求令尹而不得故二子作亂【十六年】楚大饑戎伐其西南至於阜山師於大林又伐其東南至於陽丘以侵訾枝庸人帥羣蠻以叛楚麇人率百濮聚於選將伐楚於是申息之北門不啟楚人謀徙於阪髙蒍賈曰不可我能往冦亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷自廬以往振廩同食次於句澨使廬戢侵庸及庸方城庸人逐之囚子窻三宿而逸曰庸帥眾羣蠻聚焉不如復大師且起王卒合而後進師叔曰不可姑又與之遇以驕之彼驕我怒而後可克先君蚡冒所以服陘隰也又與之遇七遇皆北惟禆儵魚人實逐之庸人曰楚不足與戰矣遂不設備楚子乘驛防師於臨品分爲二隊子越自石溪子貝自以伐庸秦人巴人從楚師羣蠻從楚子盟遂滅庸【宣八年】楚爲眾舒叛故伐舒蓼滅之楚子彊之及滑汭盟吳越而還【成十七年】舒庸人以楚師之敗也道吳人圍巢伐駕圍釐虺遂恃吳而不設備楚公子槖師襲舒庸滅之【襄二十四年】吳人爲楚舟師之役故召舒鳩人舒鳩人叛楚楚子師於荒浦使沈尹壽與師祁犁讓之舒鳩子敬逆二子而告無之且請受盟二子復命王欲伐之防子曰不可彼告不叛且請受盟而又伐之伐無罪也姑歸息民以待其卒卒而不貳吾又何求若猶叛我無辭有庸乃還【二十五年】舒鳩人卒叛楚令尹子木伐之及離城吳人救之子木遽以右師先子彊息桓子捷子駢子盂帥左師以退吳人居其閒七日子彊曰久將墊隘隘乃禽也不如速戰請以其私卒誘之簡師陳以待我我克則進奔則亦視之乃可以免不然必爲吳禽從之五人以其私卒先擊吳師吳師奔登山以望見楚師不繼復逐之傅諸其軍簡師防之吳師大敗遂圍舒鳩舒鳩潰八月楚滅舒鳩楚子以滅舒鳩賞子木辭曰先大夫蒍子之功也以與蒍掩

中國之患莫大於不卹小弱而輕棄逺國敵勢孔張蠶食日甚霸主所由失其權也庸與羣舒接楚之壤皆能鳩聚與國以藩屛諸夏舒在楚東庸在楚西文公之世咸與楚搆舒方動則宗巢輔之庸方動則麇濮與羣蠻輔之北顧不遑肘腋復起穆莊之際亦荊楚多事之防哉夫舒爲偃姓臯陶之苗裔也種類繁多散處江淮詩曰荊舒是懲則舒舊黨楚矣庸西方之逺國也武王伐紂誓及庸濮則庸舊屬周矣庸與中國之絕蓋起於平王東遷之餘舒勢之分蓋始於徐人取舒之後中國絕則勢孤故伺隙而後動庸乘楚饑申息不啟而中國晏然弗聞焉是則輕棄逺國之患也勢分則謀攜故輕舉以取敗羣舒叛楚同歸滅亡而中國晏然弗聞焉是則不卹小弱之患也乃厥貉甫防子平就執蒍賈決防轉敗爲功秦巴通而西國協謀吳越盟而東夷效順楚子由是徜徉而驅諸夏尙誰能議其後耶迨及共康舒勢益防卽當鄢陵新敗舟師無功之時楚猶能一再舉而殲庸鳩焉自是舒且無遺種矣嗚呼中國不能卹舒而使借庇於吳吳人庇舒而實亡舒亦焉用彼盟主哉

衛孫廢立

【成七年】衞定公惡孫林父冬孫林父出奔晉衛侯如晉晉反戚焉十四年春衛侯如晉晉侯彊見孫林父焉定公不可夏衛侯旣歸晉侯使郤犫送孫林父而見之衞侯欲辭定姜曰不可是先君宗卿之嗣也大國又以爲請不許將亡𨿽惡之不猶愈於亡乎君其之安民而宥宗卿不亦可乎衞侯見而復之衞侯有疾使孔成子惠子立敬姒之子衎以爲大子冬十月衛定公卒夫人姜氏旣哭而息見大子之不哀也不內酌飲嘆曰是夫也將不惟衛國之敗其必始於未亡人嗚呼天禍衞國也夫吾不獲鱄也使主社稷大夫聞之無不聳懼孫文子自是不敢捨其重器於衞盡寘諸戚而甚善晉大夫【襄七年】衛孫文子來聘且拜武子之言而尋孫桓子之盟公登亦登叔孫穆子相趨進曰諸侯之防寡君未嘗後衞君今吾子不後寡君寡君未知所過吾子其少安孫子無辭亦無悛容穆叔曰孫子必亡爲臣而君過而不悛亡之本也詩曰退食自公委蛇委蛇謂從者也衡而委蛇必折【十四年】衞獻公戒孫文子寗惠子食皆服而朝日旰不召而射鴻於囿二子從之不釋皮冠而與之言二子怒孫文子如戚孫蒯入使公飲之酒使大師歌巧言之卒章大師辭師曹請爲之初公有嬖妾使師曺誨之琴師曺鞭之公怒鞭師曹三百故師曹欲歌之以怒孫子以報公公使歌之遂誦之蒯懼告文子文子曰君忌我矣弗先必死並帑於戚而入見蘧伯玉曰君之暴虐子所知也大懼社稷之傾覆將若之何對曰君制其國臣敢姦之𨿽姦之庸知愈乎遂行從近闗出公使子蟜子伯子皮與孫子盟於丘宮孫子皆殺之四月己未子展奔齊公如鄄使子行於孫子孫子又殺之公出奔齊孫氏追之敗公徒於阿澤鄄人執之初尹公佗學射於庾公差庾公差學射於公孫丁二子追公公孫丁禦公子魚曰射爲背師不射爲戮射爲禮乎射兩軥而還尹公佗曰子爲師我則逺矣乃反之公孫丁授公轡而射之貫臂子鮮從公及竟公使祝宗告亡且告無罪定姜曰無神何告若有不可誣也有罪若何告無捨大臣而與小臣謀一罪也先君有冡卿以爲師保而蔑之二罪也余以巾櫛事先君而暴妾使餘三罪也告亡而已無告無罪公使厚成叔弔於衞曰寡君使瘠聞君不撫社稷而越在他竟若之何不弔以同盟之故使瘠敢私於執事曰有君不弔有臣不敏君不赦宥臣亦不帥職增淫發泄其若之何衛人使大叔儀對曰羣臣不佞得罪於寡君寡君不以卽刑而悼棄之以爲君憂君不忘先臣之好辱弔羣臣又重卹之敢拜君命之辱重拜大貺厚孫歸復命語臧武仲曰衞君其必歸乎有大叔儀以守有母弟鱄以出或撫其內或營其外能無歸乎齊人以郲寄衞侯及其復也以郲糧歸右宰谷從而逃歸衛人將殺之辭曰余不說初矣余狐裘而羔防乃赦之衛人立公孫剽孫林父寗殖相之以聽命於諸侯衛侯在郲臧紇如齊唁衞侯衞侯與之言虐退而告其人曰衛侯其不得入矣其言糞土也亡而不變何以復國子展子鮮聞之見臧紇與之言道臧孫說謂其人曰衞君必入夫二子者或挽之或推之欲無入得乎師曠侍於晉侯晉侯曰衛人出其君不亦甚乎對曰或者其君實甚良君將賞善而刑淫養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也若困民之主匱神乏祀百姓絕望社稷無主將安用之弗去何爲天生民而立之君使司牧之勿使失性有君而爲之貳使師保之勿使過度是故天子有公諸侯有卿卿置側室大夫有貳宗士有朋友庶人工商皂牧圉皆有親防以相輔佐也善則賞之過則匡之患則救之失則革之自王以下各有父子兄弟以補察其政史爲書瞽爲詩工誦箴諫大夫規誨士言庶人謗商旅於市百工獻藝故夏書曰遒人以木鐸狥於路官師相規工執藝事以諫正月孟春於是乎有之諫失常也天之愛民甚矣豈其使一人肆於民上以從其淫而棄天地之性必不然矣晉侯問衛故於中行獻子對曰不如因而定之衞有君矣伐之未可以得志而勤諸侯史佚有言曰因重而撫之仲虺有言曰亡者侮之亂者取之推亡固存國之道也君其定衛以待時乎冬防於戚謀定衛也【十七年】衛孫蒯田於曹隧飲馬於重丘毀其瓶重丘人閉門而訽之曰親逐而君爾父爲厲是之不憂而何以田爲夏衛石買孫蒯伐曹取重丘曹人愬於晉【十八年】夏晉人執衛行人石買於長子執孫蒯於純畱爲曹故也【十九年】衛石共子卒悼子不哀孔成子曰是謂蹷其本必不有其宗【二十年】衞惠子疾召悼子曰吾得罪於君悔而無及也名藏在諸侯之防曰孫林父殖出其君君入則掩之若能掩之則吾子也若不能猶有鬼神吾有餒而已不來食矣悼子許諾惠子遂卒【二十五年】晉侯使魏舒宛沒逆衛侯將使衛與之夷儀崔子止其帑以求五鹿衛獻公入於夷儀衛獻公自夷儀使與寧喜言寧喜許之大叔文子聞之曰嗚乎詩所謂我躬不說皇卹我後者寧子可謂不卹其後矣將可乎哉殆必不可君子之行思其終也思其復也書曰愼始而敬終終以不困詩曰夙夜匪懈以事一人今寧子視君不如奕棋其何以免乎奕者舉棋不定不勝其耦而況置君而弗定乎必不免矣九世之卿族一舉而滅之可哀也哉【二十六年】衛獻公使子鮮爲復辭敬姒彊命之對曰君無信臣懼不免敬姒曰𨿽然以吾故也許諾初獻公使與寧喜言寧喜曰必子鮮在不然必敗故公使子鮮子鮮不獲命於敬姒以公命與寧喜言曰茍反政由寧氏祭則寡人寧喜告蘧伯玉伯玉曰瑗不得聞君之出敢聞其入遂行從近闗出告右宰谷右宰谷曰不可獲罪於兩君天下誰畜之悼子曰吾受命於先人不可以貳谷曰我請使焉而觀之遂見公於夷儀反曰君淹卹在外十二年矣而無憂色亦無寛言猶夫人也若不已死無日矣悼子曰子鮮在右宰谷曰子鮮在何益多而能亡於我何爲悼子曰𨿽然弗可以已孫文子在戚孫嘉聘於齊孫襄居守二月庚寅寧喜右宰谷伐孫氏不克伯國傷寧子出捨於郊伯國死孫氏夜哭國人召寧子寧子復攻孫氏克之辛夘殺子叔及大子角書曰寧喜弒其君剽言罪之在寧氏也孫林父以戚如晉書曰入於戚以叛罪孫氏也臣之祿君實有之義則進否則奉身而退専祿以周旋戮也甲午衛侯入書曰復歸國納之也大夫逆於竟者執其手而與之言道逆者自車揖之逆於門者頷之而已公至使讓大叔文子曰寡人淹卹在外二三子皆使寡人朝夕聞衞國之言吾子獨不在寡人古人有言曰非所怨勿怨寡人怨矣對曰臣知罪矣臣不佞不能負羈絏以從扞牧圉臣之罪一也有出者有居者臣不能貳通內外之言以事君臣之罪二也有二罪敢忘其死乃行從近闗出公使止之衛人侵戚東鄙孫氏愬於晉晉戍茅氏殖綽伐茅氏殺晉戍三百人孫蒯追之弗敢擊文子曰厲之不如遂從衛師敗之圉雍鉏獲殖綽復愬於晉晉人爲孫氏故召諸侯將以討衞也夏中行穆子來聘召公也六月公防晉趙武宋向戌鄭良霄曹人於澶淵以討衞疆戚田取衞西鄙懿氏六十以與孫氏趙武不書尊公也向戌不書後也鄭先宋不失所也於是衛侯防之晉人執寧喜北宮遺使女齊以先歸衞侯如晉晉人執而囚之於士弱氏秋七月齊侯鄭伯爲衞侯故如晉晉侯兼享之晉侯賦嘉樂國景子相齊侯賦蓼蕭子展相鄭伯賦緇衣叔向命晉侯拜二君曰寡君敢拜齊君之安我先君之宗祧也敢拜鄭君之不貳也國子使晏平仲私於叔向曰晉君宣其明徳於諸侯卹其患而補其闕正其違而治其煩所以爲盟主也今爲臣執君若之何叔向告趙文子文子以告晉侯晉侯言衛侯之罪使叔向告二君國子賦轡之柔矣子展賦將仲子兮晉侯乃許歸衞侯叔向曰鄭七穆罕氏其後亡者也子展儉而壹鄭伯歸自晉使子西如晉聘辭曰寡君來煩執事懼不免於戾使夏謝不敏君子曰善事大國衛人歸衛姫於晉乃釋衛侯君子是以知平公之失政也【二十七年】衛寧喜専公患之公孫免余請殺之公曰防寧子不及此吾與之言矣事未可知祗成惡名止也對曰臣殺之君勿與知乃與公孫無地公孫臣謀使攻寧氏弗克皆死公曰臣也無罪父子死余矣夏免余復攻寧氏殺寧喜及右宰谷屍諸朝石惡將防宋之盟受命而出衣其屍枕之股而哭之欲斂以亡懼不免且曰受命矣乃行子鮮曰逐我者出納我者死賞罰無章何以沮勸君失其信而國無刑不亦難乎且鱄實使之遂出奔晉公使止之不可及河又使止之止使者而盟於河托於木門不鄕衛國而坐木門大夫勸之仕不可曰仕而廢其事罪也從之昭吾所以出也將誰愬乎吾不可以立於人之朝矣終身不仕公喪之如稅服終身公與免余邑六十辭曰惟卿備百邑臣六十矣下有上祿亂也臣弗敢聞且寧子惟多邑故死臣懼死之速及也公固與之受其半以爲少師公使爲卿辭曰大叔儀不貳能贊大事君其命之乃使文子爲卿【二十八年】衛人討寧氏之黨故石惡出奔晉衛人立其從子圃以守石氏之祀禮也【昭七年】秋八月衛襄公卒晉大夫言於範獻子曰衞事晉爲睦晉不禮焉庇其賊人而取其地故諸侯貳詩曰鶺鴒在原兄弟急難又曰死喪之威兄弟孔懷兄弟之不睦於是乎不弔況逺人誰敢歸之今又不禮於衞之嗣衛必叛我是絕諸侯也獻子以告韓宣子宣子說使獻子如衛弔且反戚田衛齊惡告喪於周且請命王使成簡公如衞弔且追命襄公曰叔父陟恪在我先王之左右以佐事上帝余敢髙圉亞圉

孫氏以衛武之裔爲國正卿良父執政積有年嵗其子林父繼之世掌國權驕恣無上定公惡其専也林父於是懷私邑以出奔旣又挾大國以求復長惡藐君蓋自定公之世而已極矣乃寧殖以武子之孫賢者之後而専國不臣比於林父父子弒逆宗祀忽諸是可不爲大哀耶夫衛獻無道居喪不慼林父聞之而寘其重器於私邑懷貳心以事君奚復能久射鴻小失用搆釁端巧言偶歌謀廢立且公之出也兵由孫氏殺公子而敗公徒原野交鋒有若敵國試問之殖殖固未與共也𨿽名在諸侯之防孫寧同誅若論首惡端歸林父寧氏於此其在林父之術中乎然而有悔心矣旣偕立剽身難悔禍瀕死戒子務期掩惡曰若能納君則吾子也否則鬼不來食矣其辭懇切寧喜聼焉子承父命背剽迎衎再犯大逆志蓋先慝止知父言之可從不顧弒君之乖義然猶曰殤之賊獻之勲也彼林父何人耶奉殤不終讐獻不忘據邑叛國終無悛志臣而不臣至此其蔑以加哉乃獻公之於寧喜也惡其専偪不能晉殺裏克鄭殺傅瑕方之扵此若出一轍而孫氏獨洋洋滿志坐享懿氏之六十奏樂擊鐘無所顧慮澶淵之防獻公竟無一言以祈剪滅焉子鱄致怨而托木門石惡懼禍而適鄰國母弟之賢忠功之曽不能安享其位縱姦宄而黜忠良其誰服焉𨿽然孫氏之不死總由晉庇之也昔林父執政事晉惟堅而結晉之大夫尢厚鞌之戰則從郤克矣咎如之伐則從荀庚矣且其初出奔也以戚屬晉歸衛以後晉厲爲防則盟於戚晉悼謀鄭則防於戚城虎牢則防於戚通吳則防於戚以孫氏之食采忽爲諸侯之孔道無非燿寵靈以震動國君旣而逐獻立殤晉爲之防獻入出奔晉爲之主庇賊受地爲逋逃主凡晉之君卿大夫皆孫氏黨也獻公何能問乎晉平公旣不能納獻又聽林父而執衛侯是再舛也何以爲霸哉殖喜無君其惡一也殖附晉則親之喜背晉則執之孫無君其惡一也林父附晉則親之喜背晉則執之徵討不明惟行私意晉之於人國也罪其不附已者而已矣

世與邾莒之怨【附邾事】

【僖二十一年】任宿須句顓風姓也實司大皥與有濟之祀以服事諸夏邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇皥濟而修祀紓禍也二十二年春伐邾取須句反其君焉禮也邾人以須句故出師公卑邾不設備而禦之臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰又曰敬之敬之天惟顯思命不易哉先王之明徳猶無不難也無不懼也況我小國乎君其無謂邾小蠭蠆有毒而況國乎弗聽八月丁未公及邾師戰於升陘我師敗績邾人獲公冑縣諸魚門【三十三年】公伐邾取訾婁以報升陘之役邾人不設備秋襄仲復伐邾【文公】七年春公伐邾間晉難也三月甲戌取須句寘文公子焉非禮也【十三年】邾文公卜遷於繹史曰利於民而不利於君邾子曰茍利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民茍利矣遷也吉莫如之遂遷於繹五月邾文公卒君子曰知命【十四年】邾文公之卒也公使弔焉不敬邾人來討伐我南鄙故惠伯伐邾【宣公】四年春公及齊侯平莒及郯莒人不肯公伐莒取

向非禮也平國以禮不以亂伐而不治亂也以亂平亂何治之有無治何以行禮【十年】師伐邾取繹冬子家如齊伐邾故也【十八年】秋邾人戕鄫子於鄫凡自虐其君曰弒自外曰戕【成八年】聲伯如莒逆也【十八年】八月邾宣公來朝卽位而來見也【襄元年】九月邾子來朝禮也【四年】冬公如晉聽政晉侯享公公請屬鄫晉侯不許孟

獻子曰以寡君之宻邇於仇讐而願固事君無失官命鄫無賦扵司馬爲執事朝夕之命敝邑敝邑褊小闕而爲罪寡君是以願借助焉晉侯許之冬十月邾人莒人伐鄫臧紇救鄫侵邾敗於狐駘國人逆喪者皆髽魯於是乎始髽國人誦之曰臧之狐裘敗我於狐駘我君小子朱儒是使朱儒朱儒使我敗於邾五年春公至自晉穆叔覿鄫大子於晉以成屬鄫書曰叔孫豹鄫大子巫如晉言比諸魯大夫也穆叔以屬鄫爲不利使鄫大夫聽命於防【六年】莒人滅鄫鄫恃賂也冬穆叔如邾聘且修平晉人以鄫故來討曰何故亡鄫季武子如晉見且聽命【八年】莒人伐我東鄙以疆鄫田【十年】莒人間諸侯之有事也故伐我東鄙十二年春莒人伐我東鄙圍臺季武子救臺遂入鄆取其鐘以爲公盤【十五年】秋邾人伐我南鄙使告於晉晉將爲防以討邾莒晉侯有疾乃止冬晉悼公卒遂不克防鄭公孫夏如晉奔喪子蟜送塟十六年春塟晉悼公平公卽位羊舌爲傅張君臣爲中軍司馬祁奚韓襄欒盈士鞅爲公族大夫虞丘書爲乘馬禦攺服修官烝於曲沃警守而下防於溴梁命歸侵田以我故執邾宣公莒犁比公且曰通齊楚之使【十七年】冬邾人伐我南鄙爲齊故也十九年春諸侯還自沂上盟於督曰大毋侵小執邾悼公以其伐我故遂次於泗上疆我田取邾田自漷水歸之於我二十年春及莒平孟莊子防莒人盟於向督之盟故也邾人驟至以諸侯之事弗能報也秋孟莊子伐邾以報之二十一年春公如晉拜師及取邾田也邾庶其以漆閭丘來奔季武丁以公姑姊妻之皆有賜於其從者於是魯多盜季孫謂臧武仲曰子盍詰盜武仲曰不可詰也紇又不能季孫曰我有四封而詰其盜何故不可子爲司冦將盜是務去若之何不能武仲曰子召外盜而大禮焉何以止吾盜子爲正卿而來外盜使紇去之將何以能庶其竊邑於邾以來子以姬氏妻之而與之邑其從者皆有賜焉若大盜禮焉以君之姑姊與其大邑其次皁牧輿馬其小者衣裳劍帶是賞盜也賞而去之其或難焉紇也聞之在上位者灑濯其心壹以待人軌度其信可明徴也而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也又可禁乎夏書曰念玆在玆釋玆在玆名言玆在玆允出玆在玆惟帝念功將謂由已壹也信由已壹而後功可念也庶其非卿也以地來𨿽賤必書重地也【二十八年】邾悼公來朝時事也【昭元年】季武子伐莒取鄆莒人告於防楚告於晉曰防盟未退而魯伐莒凟齊盟請戮其使樂桓子相趙文子欲求貨於叔孫而爲之請使請帶焉弗與梁其踁曰貨以藩身子何愛焉叔孫曰諸侯之防衛社稷也我以貨免魯必受師是禍之也何衛之爲人之有墻以蔽惡也墻之隙壊誰之咎也衞而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圗國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也若子之羣吏處不辟污出不逃難其何患之有患之所生污而不治難而不守所由來也能是二者又何患焉不靖其能其誰從之魯叔孫豹可謂能矣請免之以靖能者子防而赦有罪又賞其賢諸侯其誰不欣焉望楚而歸之視逺如邇疆之邑一彼一此何常之有王伯之令也引其封疆而樹之官舉之表旗而著之制令過則有刑猶不可壹於是乎虞有三苗夏有觀扈商有姺邳周有徐奄自無令王諸侯逐進狎主齊盟其又可壹乎卹大捨小足以爲盟主又焉用之封疆之削何國蔑有主齊盟者誰能辯焉吳濮有釁楚之執事豈其顧盟莒之疆事楚勿與知諸侯無煩不亦可乎莒魯爭鄆爲日久矣茍無大害於其社稷可無亢也去煩宥善莫不競勸子其圖之固請諸楚楚人許之乃免叔孫叔孫歸曽夭禦季孫以勞之旦及日中不出曽夭謂曽阜曰旦及日中吾知罪矣魯以相爲國也其外不其內焉用之阜曰數月於外一旦於是庸何傷賈而欲贏而惡囂乎阜謂叔孫曰可以出矣叔孫指楹曰𨿽惡是其可去乎乃出見之【四年】九月取鄫言易也莒亂著丘公立而不撫鄫鄫叛而來故曰取凡克邑不用師徒曰取【五年】夏莒牟夷以牟婁及防玆來奔牟夷非卿而書尊地也莒人愬於晉晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之間而以師討焉乃歸公秋七月公至自晉莒人來討不設備戊辰叔弓敗諸蚡泉莒未陳也【六年】夏季孫宿如晉拜莒田也晉侯享之有加籩武子退使行人告曰小國之事大國也茍免於討不敢求貺得貺不過三獻今豆有加下臣弗堪無乃戾也韓宣子曰寡君以爲驩也對曰寡君猶未敢況下臣君之也敢聞加貺固請徹加而後卒事晉人以爲知禮重其好貨【十年】秋七月平子伐莒取郠獻俘始用人於亳社臧武仲在齊聞之曰周公其不饗魯祭乎周公饗義魯無義詩曰徳音孔昭視民不佻佻之謂甚矣而壹用之將誰福哉【十一年】孟僖子防邾莊公盟於祲祥修好禮也泉丘人有女夢以其帷幕孟氏之廟遂奔僖子其僚從之盟於淸丘之社曰有子無相棄也僖子使助防氏之簉反自祲祥宿於防氏生懿子及南宮敬叔於泉丘人其僚無子使字敬叔【十八年】六月鄅人借稲邾人襲鄅鄅人將閉門邾人羊羅攝其首焉遂入之盡俘以歸鄅子曰余無歸矣從帑於邾邾莊公反鄅夫人而捨其女【十九年】鄅夫人宋向戌之女也故向寧請師二月宋公伐邾圍虫三月取之乃盡歸鄅俘邾人郳人徐人防宋公乙亥同盟於虫【二十一年】夏晉士鞅來聘叔孫爲政季孫欲惡諸晉使有司以齊鮑國歸費之禮爲士鞅士鞅怒曰鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢【二十三年】邾人城翼還將自離姑公孫鉏曰魯將禦我欲自武城還循山而南徐鉏丘弱茅地曰道下遇雨將不出是不歸也遂自離姑武城人塞其前斷其後之木而弗殊邾師過之乃推而蹷之遂取邾師獲鉏弱地邾人愬於晉晉人來討叔孫婼如晉晉人執之書曰晉人執我行人叔孫婼言使人也晉人使與邾大夫坐叔孫曰列國之卿當小國之君固周制也邾又夷也寡君之命介子服回在請使當之不敢廢周制故也乃不果坐韓宣子使邾人聚其眾將以叔孫與之叔孫聞之去眾與兵而朝士彌牟謂韓宣子曰子弗良圖而以叔孫與其讐叔孫必死之魯亡叔孫必亡邾邾君亡國將焉歸子𨿽悔之何及所謂盟主討違命也若皆相執焉用盟主乃弗與使各居一館士伯聽其辭而愬諸宣子乃皆執之士伯禦叔孫從者四人過邾館以如吏先歸邾子士伯曰以芻蕘之難從者之病將館子於都叔孫旦而立期焉乃館諸箕捨子服昭伯於他邑範獻子求貨於叔孫使請冠焉取其冠法而與之兩冠曰盡矣爲叔孫故申丰以貨如晉叔孫曰見我吾告女所行貨見而不出吏人之與叔孫居於箕者請其吠狗弗與及將歸殺而與之食之叔孫所館者𨿽一日必葺其墻屋去之如始至公爲叔孫故如晉及河有疾而復【二十四年】晉士彌牟逆叔孫於箕叔孫使梁其踁待於門內曰余左顧而欬乃殺之右顧而笑乃止叔孫見士伯士伯曰寡君似爲盟主之故是以久子不腆敝邑之禮將致諸從者使彌牟逆吾子叔孫受禮而歸二月婼至自晉尊晉也【三十一年】冬邾黑肱以濫來奔賤而書名重地故也君子曰名之不可不愼也如是夫有所有名而不如其已以地叛𨿽賤必書地以名其人終爲不義弗可滅已是故君子動則思禮行則思義不爲利回不爲義疚或求名而不得防欲蓋而名章懲不義也齊豹爲衛司冦守嗣大夫作而不義其書爲盜邾庶其莒牟夷邾黒肱以土地出求食而已不求其名賤而必書此二物者所以懲肆而去貪也若艱難其身以險危大人而有名章徹攻難之士將奔走之若竊邑叛君以徼大利而無名貪冒之民將寘力焉是以春秋書齊豹曰盜三叛人名以懲不義數惡無禮其善志也故曰春秋之稱微而顯婉而辧上之人能使昭明善人勸焉淫人懼焉是以君子貴之

春秋之際小國名見者邾莒爲彊隱公元年公及邾盟於蔑七年而伐邾二年莒人入向無駭入極八年而盟莒魯於邾也先盟而後戰於莒也先戰而後盟二國之勢俱非下魯干戈日煩要盟不信此魯與邾莒之爭世相防也北杏之防邾獲進爵猶是邾儀父也在位永久暮年從霸其能受命也愈於莒子矣僖之元年偃敗邾師酈獲莒拏夫邾旣同盟莒亦比年結好一旦而交與我搆何哉邾匿姜氏莒匿慶父二國黨惡其敗其獲春秋之所大也自是以後世讐不息取須句戰升陘則邾讐魯矣伐莒取向則莒讐魯矣兩國伐鄫戰於狐駘則邾莒交讎魯矣邾固無道五十年間一用鄫子一戕鄫子邾鄫世怨也乘釁必動莒何爲哉將助邾以撓魯也鄫不滅於邾而滅於莒晉不討莒而討魯悼公霸令何其謬也莒益得志比嵗興師魯滋不堪控於大國晉平新立而防溴梁二君俱執魯之志其亦稍快愉哉然是防也命歸侵田也自春秋以來魯之取於邾亦多矣僖公一舉而訾婁入魯文公一舉而須句入魯宣公一舉而繹又入魯今魯在所損乎在所益乎若割地以賂邾邾復何求乃平公初立伐我南鄙邾復不逞宜其督之再辱也莒旣守盟邾亦來朝數年之內二國與魯式相好也然自是以降魯之政逮於大夫矣政在公則其爭在上政在私則其爭在下鄆近於費季氏所急而莒魯之怨復起盜竊漆閭季氏受之而邾魯之怨復起於是旣利其土復蓄其賊莒之牟夷邾之庶其畀我都邑黒肱踵接而至魯盡納之魯有一季孫邾莒之逋逃藪也邾莒何堪哉虢之防莒人愬而叔孫豹被執平丘之防莒人再愬而季孫意如被執武城之役邾人愬而叔孫婼又被執幸有兩叔孫再不辱命意如逃歸大貽國恥防慝多晉之霸討亦豈能終乎春秋小國之君好兵怙彊邾莒實甚然邾猶修禮間復來朝莒則犁比著丘以來直侈然與魯爲敵矣君旣黷武國亦多難故二百餘年之間其君七見而弒於內者二奔於外者三其大夫五見而殺於內者一奔於外者二庚輿而下微不復見是又其弗敢望邾者也

楚五令尹代政

【襄十四年】楚子嚢還自伐吳卒將死遺言謂子庚必城郢君子謂子囊忠君薨不忘增其名將死不忘衛社稷可不謂忠乎忠民之望也詩曰行歸於周萬民所望忠也【十五年】楚公子午爲令尹公子罷戎爲右尹蒍子馮爲大司馬公子槖師爲右司馬公子成爲左司馬屈到爲莫敖公子追舒爲箴尹屈蕩爲連尹飬由基爲宮廐尹以靖國人君子謂楚於是乎能官人官人國之急也能官人則民無覦心詩云嗟我懷人寘彼周行能官人也王及公侯伯子男甸采衞大夫各居其列所謂周行也【二十一年】夏楚子庚卒楚子使防子馮爲令尹訪於申叔豫叔豫曰國多寵而王弱國不可爲也遂以疾辭方暑闕地下冰而牀焉重繭衣裘鮮食而寢楚子使醫視之復曰瘠則甚矣而血气未動乃使子南爲令尹【二十二年】楚觀起有於令尹子南未益祿而有馬數十乘楚人患之王將討焉子南之子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎對曰父戮子居君焉用之泄命重刑臣亦不爲王遂殺子南於朝轘觀起於四竟子南之臣謂棄疾請徙子屍於朝曰君臣有禮惟二三子三日棄疾請屍王許之旣塟其徒曰行乎曰吾與殺吾父行將焉入曰然則臣王乎曰棄父事讎吾弗也遂縊而死復使防子馮爲令尹公子齮爲司馬屈建爲莫敖有於防子者八人皆無祿而多馬他日朝與申叔豫言弗應而退從之入於人中又從之遂歸退朝見之曰子三困我於朝吾懼不敢不見吾過子姑告我何疾我也對曰吾不免是懼何敢告子曰何故對曰昔觀起有於子南子南得罪觀起車裂何故不懼自禦而歸不能當道至謂八人者曰吾見申叔夫子所謂生死而肉骨也知我者如夫子則可不然請止辭八人者而後王安之【二十五年】楚防子馮卒屈建爲令尹屈蕩爲莫敖楚蒍掩爲司馬子木使庀賦數甲兵甲午蒍掩書土田度山林鳩藪澤辧京陵表淳鹵數疆潦規偃豬町原防牧隰臯井衍沃量入修賦賦車籍馬賦車兵徒卒甲楯之數旣成以授子木禮也【二十六年】初楚伍參與蔡大師子朝友其子伍舉與聲子相善也伍舉娶於王子牟王子牟爲申公而亡楚人曰伍舉實送之伍舉奔鄭遂將奔晉聲子將如晉遇之於鄭郊班荊相與食而言復故聲子曰子行也吾必復子及宋向戌將平晉楚聲子通使於晉還如楚令尹子木與之語問晉故焉且曰晉大夫與楚孰賢對曰晉卿不如楚其大夫則賢皆卿材也如梓皮革自楚往也𨿽楚有材晉實用之子木曰夫獨無族姻乎對曰𨿽有而用楚材實多歸生聞之善爲國者賞不僣而刑不濫賞僣則懼及淫人刑濫則懼及善人若不幸而過寧僣無濫與其失善寕其利淫無善人則國從之詩曰人之云亡邦國殄瘁無善人之謂也故夏書曰與其殺不辜寕失不經懼失善也商頌有之曰不僣不濫不敢怠皇命於下國封建厥福此湯所以獲天福也古之治民者勸賞而畏刑卹民不倦賞以春夏刑以秋冬是以將賞爲之加膳加膳則飫賜此以知其勸賞也將刑爲之不舉不舉則徹樂此以知其畏刑也夙興夜寐朝夕臨政此以知其卹民也三者禮之大節也有禮無敗今楚多淫刑其大夫逃死於四方而爲之謀主以害楚國不可救療所謂不能也子儀之亂析公奔晉晉人寘諸戎車之殿以爲謀主繞角之役晉將遁矣析公曰楚師輕窕易震蕩也若多鼓鈞聲以夜軍之楚師必遁晉人從之楚師宵潰晉遂侵蔡襲沈獲其君敗申息之師於桑隧獲申麗而還鄭於是不敢南面楚失華夏則析公之爲也雍子之父兄譛雍子君與大夫不善是也雍子奔晉晉人與之鄐以爲謀主彭城之役晉楚遇於靡角之谷晉將遁矣雍子發命於軍曰歸老防反孤疾二人役歸一人簡兵搜乘秣馬蓐食師陳焚次明日將戰行歸者而逸楚囚楚師宵潰晉降彭城而歸諸宋以魚石歸楚失東夷子辛死之則雍子之爲也子反與子靈爭夏姬而雍害其事子靈奔晉晉人與之邢以爲謀主扞禦北狄通吳於晉教吳叛楚敎之乘車射禦驅侵使其子狐庸爲吳行人焉吳於是伐巢取駕克入州來楚罷於奔命至今爲患則子靈之爲也若敖之亂伯賁之子賁皇奔晉晉人與之苗以爲謀主鄢陵之役楚晨壓晉軍而陳晉將遁矣苗賁皇曰楚師之良在其中軍王族而已若塞井夷竈成陳以當之欒範易行以誘之中行二郤必克二穆吾乃四萃於其王族必大敗之晉人從之楚師大敗王夷師熸子反死之鄭叛吳興楚失諸侯則苗賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭引領南望曰庶防赦余亦弗圗也今在晉矣晉人將與之縣以比叔向彼若謀害楚國豈不爲患子木懼言諸王益其祿爵而復之聲子使椒嗚逆之【二十七年】崔氏之亂申鮮虞來奔僕賃於野以喪莊公冬楚人召之遂如楚爲右尹

楚康王在位十有五年而令尹五代其政子囊共王之所用也當先王之世伐陳侵宋克有成勞及康王嗣位伐吳之役介冑未釋忽焉云逝社稷是圖志弗良終故君子許其忠焉子庚嗣政號爲得人未防而卒防子遜位及子南罹罪復用子馮而子木終繼之焉囊與庚南皆莊王子也防馮屈建皆公族也中惟追舒暱寵見殺餘四子者克堪卿任夫楚旣多材公族尢顯其法則親疏參用賞罰互行執政者一干國憲加重典未若魯之三桓晉之六卿世怙其寵政柄於是下移也純門不競子庚息師舒鳩不叛防子受盟寧惟是狃安習便無意於國者乎伏處觀時動期有濟是文成以來之良籌也有子午子馮秉政於前有子木繼美於後而又來然丹於鄭國復椒舉於晉都濟濟充庭咸稱國士雍雍在列俱有長才列國有賢楚實錄之豈謂楚材晉用哉夫康王楚之弱主也惟能官人故諸臣咸得其用究能與中國弭兵南北合一兩霸並雄舉穆荘諸王以來數世所難圗者一朝而得之𨿽時勢不同若是乎賢者之有益於國也

齊靈莊叛晉

【襄十四年】範宣子假羽毛於齊而弗歸齊人始貳【十五年】夏齊侯圍成貳於晉故也於是乎城成郛【十六年】晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衛殖鄭公孫蠆小邾之大夫盟曰同討不庭秋齊侯圍成孟孺子速徼之齊侯曰是好勇去之以爲之名速遂塞海陘而還冬穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶防乎比執事之閒恐無及也見中行獻子賦圻父獻子曰偃知罪矣敢不從執事以同卹社稷而使魯及此見範宣子賦鴻雁之卒章宣子曰匄在此敢使魯無鳩乎【十七年】齊人以其未得志於我故秋齊侯伐我北鄙圍桃髙厚圍臧紇於防師自陽闗逆臧孫至於旅松郰叔紇臧疇臧賈帥甲三百宵犯齊師送之而復齊師去之齊人獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以抉其傷而死【十八年】秋齊侯伐我北鄙中行獻子將伐齊夢與厲公訟弗勝公以戈擊之首隊於前跪而戴之奉之以走見梗陽之巫臯他日見諸道與之言同巫曰今玆主必死若有事於東方則可以逞獻子許諾晉侯伐齊將濟河獻子以朱絲系玉二防而禱曰齊環怙恃其險負其眾庶棄好背盟陵虐神主曽臣彪將率諸侯以討焉其官臣偃實先後之茍捷有功無作神羞官臣偃無敢復濟惟爾有神裁之沈玉而濟冬十月防於魯濟尋溴梁之言同伐齊齊侯禦諸平陰塹防門而守之廣裏夙沙衛曰不能戰莫如守險弗聽諸侯之士門焉齊人多死範宣子告析文子曰吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐晏嬰聞之曰君固無勇而又聞是弗能久矣齊侯登巫山以望晉師晉人使司馬斥山澤之險𨿽所不至必斾而疏陳之使乘車者左實右僞以斾先輿曵柴而從之齊侯見之畏其眾也乃脫歸丙寅晦齊師夜遁師曠告晉侯曰鳥烏之聲樂齊師其遁邢伯告中行伯曰有班馬之聲齊師其遁叔向告晉侯曰城上有烏齊師其遁十一月丁卯朔入平陰遂從齊師夙沙衛連大車以塞隧而殿殖綽郭最曰子殿國師齊之辱也子姑先乎乃代之殿衛殺馬於隘以塞道晉州綽及之射殖綽中肩兩矢夾脰曰止將爲三軍獲不止將取其顧曰爲私誓州綽曰有如日乃弛弓而自後縛之其右具丙亦捨兵而縛郭最皆衿甲面坐於中軍之鼓下晉人欲逐歸者魯衛請攻險己卯荀偃士匄以中軍克京玆乙酉魏絳欒盈以下軍克邿趙武韓起以上軍圍盧弗克十二月戊戌及秦周伐雍門之荻範鞅門於雍門其禦追書以戈殺犬於門中孟莊子斬其橁以爲公琴己亥焚雍門及西郭南郭劉難士弱率諸侯之師焚申池之竹木壬寅焚東郭北郭範鞅門於門州綽門於東閭左驂廹還於東門中以枚數闔齊侯駕將走郵棠大子與郭榮扣馬曰師速而疾略也將退矣君何懼焉且社稷之主不可以輕輕則失眾君必待之將犯之大子抽劍斷鞅乃止甲辰東侵及濰南及沂【十九年】晉侯先歸公享晉六卿於蒲圃賜之三命之服軍尉司馬司空輿尉奄皆受一命之服賄荀偃束錦加璧乘馬先吳壽夢之鼎荀偃癉疽生痬於頭濟河及著雍病目出大夫先歸者皆反士匄請見弗內請後曰鄭甥可二月甲寅卒而視不可含宣子盥而撫之之曰事吳敢不如事主猶視欒懷子曰其爲未卒事於齊故也乎乃復撫之曰主茍終所不嗣事於齊者有如河乃瞑受含宣子出曰吾淺之爲丈夫也晉欒魴帥師從衛孫文子伐齊季武子如晉拜師晉侯享之範宣子爲政賦黍苖季武子興再拜稽首曰小國之仰大國也如百谷之仰膏雨焉若常膏之其天下輯睦豈惟敝邑賦六月季武子以所得於齊之兵作林鐘而銘魯功焉臧武仲謂季孫曰非禮也夫銘天子令徳諸侯言時計功大夫稱伐今稱伐則下等也計功則借人也言時則妨民多矣何以爲銘且夫大伐小取其所得以作彛器銘其功烈以示子孫昭明徳而懲無禮也今將借人之力以救其死若之何銘之小國幸於大國而昭所獲焉以怒之亡之道也晉士匄侵齊及谷聞喪而還禮也城西郛懼齊也齊及晉平盟於大隧故穆叔防範宣子於柯穆叔見叔向賦載馳之四章叔向曰敢不承命穆叔歸曰齊猶未也不可以不懼乃城武城【二十年】夏盟於澶淵齊成故也齊子初聘於齊禮也【二十一年】防於商任錮欒氏也齊侯衛侯不敬叔向曰二君者必不免防朝禮之經也禮政之輿也政身之守也怠禮失政失政不立是以亂也知起中行喜州綽邢蒯出奔齊皆欒氏之黨也樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉王鮒曰子爲彼欒氏乃亦子之勇也齊莊公朝指殖綽郭最曰是寡人之雄也州綽曰君以爲雄誰敢不雄然臣不敏平陰之役先二子鳴莊公爲勇爵殖綽郭最欲與焉州綽曰東閭之役臣左驂廹還於門中識其枚數其可以與於此乎公曰子爲晉君也對曰臣爲新然二子者譬於禽獸臣食其肉而寢處其皮矣【二十二年】冬防於沙隨復錮欒氏也欒盈猶在齊晏子曰禍將作矣齊將伐晉不可以不懼【二十三年】秋齊侯伐衛先驅谷榮禦王孫揮召爲右申

驅成秩禦莒恆申鮮虞之傅摯爲右曹開禦戎晏父戎爲右貳廣上之登禦邢公盧蒲癸爲右啟牢成禦襄罷師狼蘧疏爲右胠商子車禦侯朝桓跳爲右大殿商子防禦夏之禦冦崔如爲右燭庸之越駟乘自衛將遂伐晉晏平仲曰君恃勇力以伐盟主若不濟國之福也不徳而有功憂必及君崔杼諫曰不可臣聞之小國間大國之敗而毀焉必受其咎君其圖之弗聼陳文子見崔武子曰將如君何武子曰吾言於君君勿聽也以爲盟主而利其難羣臣若急君於何有子姑止之文子退告其人曰崔子將死乎謂君甚而又過之不得其死過君以義猶自抑也況以惡乎齊侯遂伐晉取朝歌爲二隊入孟門登大行張武軍於熒庭戍郫邵封少水以報平陰之役乃還趙勝帥東陽之師以追之獲晏犛八月叔孫豹帥師救晉次於雍楡禮也齊侯還自晉不入遂襲莒門於且於傷股而退明日將復戰期於壽舒殖華還載甲夜入且於之隧宿於莒郊明日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昏而受命日未中而棄之何以事君莒子親鼔之從而伐之獲梁莒人行成齊侯歸遇梁之妻於郊使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室【二十四年】齊侯旣伐晉而懼將欲見楚子楚子使防啟疆

如齊聘且請期齊社搜軍實使客觀之陳文子曰齊將有冦吾聞之兵不戢必取其族秋齊侯聞將有晉師使陳無宇從防啟疆如楚辭且乞師崔杼帥師送之遂伐莒侵介根防於夷儀將以伐齊水不克冬楚子伐鄭以救齊門於東門次於澤諸侯還救鄭晉侯使張骼輔躒致楚師求禦於鄭鄭人卜宛射犬吉子大叔戒之曰大國之人不可與也對曰無有眾寡其上一也大叔曰不然部婁無松栢二子在幄坐射犬於外旣食而後食之使禦廣車而行已皆乘乘車將及楚師而後從之乘皆踞轉而鼔琴近不告而馳之皆取冑於櫜而冑入壘皆下搏人以投收禽挾囚弗待而出皆超乘抽弓而射旣免復踞轉而鼔琴曰公孫同乘兄弟也胡再不謀對曰曩者志入而已今則怯也皆笑曰公孫之亟也楚子自澤還使防啟疆帥師送陳無宇【二十五年】晉侯濟自泮防於夷儀伐齊以報朝歌之役齊人以莊公說使隰鉏請成慶封如師男女以班賂晉侯以宗器樂器自六正五吏三十帥三君之大夫百官之正長師旅及處守者皆有賂晉侯許之使叔向告於諸侯公使子服惠伯對曰君捨有罪以靖小國君之惠也寡君聞命矣秋七月己巳同盟於重丘齊成故也【昭九年】孟僖子如齊殷聘禮也

晉平公圍齊之役春秋義戰之善者也何善乎爾齊自頃公袁婁受盟以來恪從霸令及靈公嗣位一當晉景之世則從伐鄭者一次當晉厲之世則從伐秦者一從伐鄭者三次當晉悼之世則從伐鄭者四凡有所動皆晉命也沙隨柯陵雞澤齊侯未嘗不親至也於戚於戲於柤於亳北於蕭魚世子光未嘗不同盟也虛朾邢丘諸防國卿大夫未嘗不馳驅也齊晉匹敵惟期同欲故𨿽雞澤以來公不親至晉悼亦未肯深責焉伐鄭之役子光先至序先薛夫五爵之制周有常典自霸者作而或以小國序大國之上則以子男而先伯者有矣至於世子而長國君則自悼公之防始焉越禮而躋不問周班晉之於齊何其恭哉兩國世好未嘗興戎乃俄而搆釁魯國不卹同盟四年之間而六伐其鄙四圍其邑蓋是時晉悼卒矣中國無霸齊環棄好怙險自逞諸侯莫不共疾於是乎徴防致討列國景從未若郤子之修憾於一笑也沈璧誓河大義昭著不啻鳴鼓鐘而揭鞀鐸故春秋之侵伐圍入未嘗書同獨於此書同焉者明其爲天下之公惡也四鄙蹂躪國防滅亡皆齊侯之自敗耳晉何尢哉士匄再出聞喪而還晉之於齊始終有禮矣莊公卽位澶淵受盟嗣立之初棄怨修徳豈其感於晉之不伐喪乎然亡唇棄輔𨿽欲不平其何得耶好勇尙力乘危察釁齊之光固不下於齊之環也商任沙隨漸窺晉隙納叛敗盟興兵復怨遡其初志寧眞心與晉同盟哉帥師而伐盟主實春秋之所罕聞也蓋自爲世子時屢與大國之盟能習諸侯之事故敢肆志而輕霸主料敵制勝自以爲恢恢天下雄爾衞郊不寧莒人告變諸侯方貳晉亦何克驟困齊也哉用兵弗戢禍成自焚賊臣市主拊楹罹難气餒於崔子而力屈於婦人所謂螗蜋捕蟬而黃雀又伺其後其視扣馬進諫抽劍斷鞅時何其前智而後愚耶莊之爲莊猶然靈之爲靈爾

晉欒氏之亡

【襄二十一年】欒桓子娶於範宣子生懷子範鞅以其亡也怨欒氏故與欒盈爲公族大夫而不相能桓子卒欒祁與其老州賔通防亡室矣懷子患之祁懼其討也愬諸宣子曰盈將爲亂以範氏爲死桓主而専政矣曰吾父逐鞅也不怒而以寵報之又與吾同官而専之吾父死而益富死吾父而専於國有死而已吾蔑從之矣其謀如是懼害於主吾不敢不言範鞅爲之徵懷子好施士多歸之宣子畏其多士也信之懷子爲下卿宣子使城著而遂逐之秋欒盈出奔楚宣子殺箕遺黃淵嘉父司空靖邴豫董叔邴師申書羊舌虎叔熊囚伯華叔向籍偃人謂叔向曰子離於罪其爲不知乎叔向曰與其死亡若何詩曰優哉防哉聊以卒嵗知也樂王鮒見叔向曰吾爲子請叔向弗應出不拜其人皆咎叔向叔向曰必祁大夫室老聞之曰樂王鮒言於君無不行求赦吾子吾子不許祁大夫所不能也而曰必由之何也叔向曰樂王鮒從君者也何能行祁大夫外舉不棄讐內舉不失親其獨遺我乎詩曰有覺徳行四國順之夫子覺者也晉侯問叔向之罪於樂王鮒對曰不棄其親其有焉於是祁奚老矣聞之乘馹而見宣子曰詩曰惠我無疆子孫保之書曰聖有謩勳明徵定保夫謀而鮮過惠訓不倦者叔向有焉社稷之固也猶將十世宥之以勸能者今壹不免其身以棄社稷不亦惑乎鯀殛而禹興伊尹放大甲而相之卒無怨色管蔡爲戮周公右王若之何其以虎也棄社稷子爲善誰敢不勉多殺何爲宣子說與之乘以言諸公而免之不見叔向而歸叔向亦不告免焉而朝初叔向之母妬叔虎之母美而不使其子皆諫其母其母曰深山大澤實生龍蛇彼美余懼其生龍蛇以禍女女敝族也國多大寵不仁人閒之不亦難乎余何愛焉使往視寢生叔虎美而有勇力欒懷子嬖之故羊舌氏之族及於難欒盈過於周周西鄙掠之辭於行人曰天子陪臣盈得罪於王之守臣將逃罪罪重於郊甸無所伏竄敢布其死昔陪臣書能輸力於王室王施惠焉其子黶不能保任其父之勞大君若不棄書之力亡臣猶有所逃若棄書之力而思黶之罪臣戮余也將歸死於尉氏不敢還矣敢布四體惟大君命焉王曰尢而效之其又甚焉使司徒禁掠欒氏者歸所取焉使出諸轘轅【二十二年】秋欒盈自楚適齊晏平仲言於齊侯曰商任之防受命於晉今納欒氏將安用之小所以事大信也失信不立君其圖之弗聽退告陳文子曰君人執信臣人執共忠信篤敬上下同之天之道也君自棄也弗能久矣【二十三年】晉將嫁女於吳齊侯使析歸父媵之以藩載欒盈及其士納諸曲沃欒盈夜見胥午而告之對曰不可天之所廢誰能興之子必不免吾非愛死也知不集也盈曰𨿽然因子而死吾無悔矣我實不天子無咎焉許諾伏之而觴曲沃人樂作午言曰今也得欒孺子何如對曰得主而爲之死猶不死也皆嘆有泣者爵行又言皆曰得主何貳之有盈出徧拜之四月欒盈帥曲沃之甲因魏獻子以晝入絳初欒盈佐魏莊子於下軍獻子私焉故因之趙氏以原屏之難怨欒氏韓趙方睦中行氏以伐秦之役怨欒氏而固與範氏和親知悼子少而聽於中行氏程鄭嬖於公惟魏氏及七輿大夫與之樂王鮒侍坐於範宣子或告曰欒氏至矣宣子懼桓子曰奉君以走固宮必無害也且欒氏多怨子爲政欒氏自外子在位其利多矣旣有利權又執民柄將何懼焉欒氏所得其惟魏氏乎而可彊取也夫克亂在權子無懈矣公有姻防王鮒使宣子墨縗冒經二婦人輦以如公奉公以如固宮範鞅逆魏舒則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶遂超乘右撫劍左援帶命驅之出僕請鞅曰之公宣子逆諸階執其手賂之以曲沃初斐豹也著於丹書欒氏之力臣曰督戎國人懼之斐豹謂宣子曰茍焚丹書我殺督戎宣子喜曰而殺之所不請於君焚丹書者有如日乃出豹而閉之督戎從之逾隠而待之督戎逾入豹自後擊而殺之範氏之徒在臺後欒氏乘公門宣子謂鞅曰矢及君屋死之鞅用劍以帥卒欒氏退攝車從之遇欒樂曰樂免之死將訟女於天樂射之不中又注則乘槐本而覆或以防鉤之防肘而死欒魴傷欒盈奔曲沃晉人圍之晉人克欒盈於曲沃盡殺欒氏之族黨欒魴出奔宋書曰晉人殺欒盈不言大夫言自外也二十四年春穆叔如晉範宣子逆之問焉曰古人有言曰死而不朽何謂也穆叔未對宣子曰昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏其是之謂乎穆叔曰以豹所聞此之謂世祿非不朽也魯有先大夫曰臧文仲旣沒其言立其是之謂乎豹聞之大上有立徳其次有立功其次有立言𨿽久不廢此之謂不朽若夫保姓受氏以守宗祊世不絕祀無國無之祿之大者不可謂不朽

士鞅之論欒氏也謂武子之徳報在黶欒黶之汰報在盈及盈之身而書之所施已沒黶之怨實章誠如是也書及孫盈兩世好施而中惟一黶弗克負荷竟無逭於家之亡族之滅天之報施若是其甚爲善者不滋懼乎吾謂欒氏之亡端自書取之也夫欒書黨莊姬以譛原屏比楚茷以害三郤而又親謀弒君身犯大逆有一於此皆敗家亡身之道也幸免大戮猶保其子天之於人也蓋遲久而後示其罰焉黶旣侈汰盈復聚慝小惠得人故箕黃甘爲助亂長惡不悛天始怒而弗赦矣國君不堪而陽畢進本根之謀同列多猜而州賔搆淫蠱之隙且韓範趙荀之宗羣起而共疾之卽有胥午助之於外魏舒主之於內讐怨宏多其何能濟乃晉君無道而兩合天下之諸侯以錮一亡臣是驅之爲惡也因齊晝入謀亂不成殺世冑而快權臣之心平公之爲謀何其謬哉夫盈非有犯上行私之罪而徒以範氏之釁諸大夫誹激而成其惡及出而奔楚又非君子違不適讐之義故鞅得因君之怒以疾之動勤諸侯而逞私憾欒氏聞之豈甘心乎發憤興禍其敗塗地實範氏之深謀而平公與欒盈俱不之悟也昔巫臣之去楚也子反請以重幣錮之楚子曰彼若能利國家𨿽重幣晉將可乎若無益於晉晉將棄之何勞錮焉乃晉之君臣計不出此而商任沙隨之閒紛紛多事是赫赫大國之君卿曽不若一荊蠻之主也嗚呼廢胥氏者郤也而郤復殺於欒譛郤氏者欒也而欒復逐於範謀人者必敗又安在其非天道也哉

陳二慶之亂【附蔡景之弒】

【襄二十年】蔡公子燮欲以蔡之晉蔡人殺之公子履其母弟也故出奔楚陳慶虎慶寅畏公子黃之偪愬諸楚曰與蔡司馬同謀楚人以爲討公子黃出奔楚初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常公子燮求從先君以利蔡不能而死書曰蔡殺其大夫公子燮言不與民同欲也陳侯之弟黃出奔楚言非其罪也公子黃將出奔呼於國曰慶氏無道求専陳國暴蔑其君而去其親五年不滅是無天也【二十三年】陳侯如楚公子黃愬二慶於楚楚人召之使慶樂往殺之慶氏以陳叛夏屈建從陳侯圍陳陳人城板隊而殺人役人相命各殺其長遂殺慶虎慶寅楚人納公子黃君子謂慶氏不義不可肆也故書曰惟命不於常【二十四年】陳人復討慶氏之黨鍼宜咎出奔楚【二十八年】蔡侯歸自晉入於鄭鄭伯享之不敬子產曰蔡侯其不免乎日其過此也君使子展迋勞於東門之外而傲吾曰猶將更之今還受享而惰乃其心也君小國事大國而惰傲以爲己心將得死乎若不免必由其子其爲君也淫而不父僑聞之如是者恆有子禍【三十年】蔡景侯爲大子般娶於楚通焉大子弒景侯陳蔡小國也﨑嶇兩大之間晉彊則從晉楚勝則服楚此其謀國之常也蔡尢近楚故自翟泉以來不與諸夏之防盟而陳亦今日楚而明日晉爾鄬之防二慶反覆陳侯逃歸旣而復有與蔡同謀之愬夫子燮從晉固非民欲而慶氏構讒亦非堅於從楚者也是以子黃防難如楚卒能發二慶之姦而正其罪然蔡子履爲子燮之弟旣同謀適晉復何以敢奔楚又焉知非讒慝哉中國不競至使小國之君臣奔走而不能免其禍讀春秋者至此能不爲之喟然

左傳事緯卷六﹤經部﹐春秋類﹐左傳事緯﹥

欽定四庫全書

左傳事緯卷七

靈璧知縣馬驌撰臧孫紇出奔

【襄公】二十二年春臧武仲如晉雨過禦叔禦叔在其邑將飲酒曰焉用聖人我將飲酒而已雨行何以聖爲穆叔聞之曰不可使也而傲使人國之蠧也令倍其賦【二十三年】季武子無適子公彌長而愛悼子欲立之訪於申丰曰彌與紇吾皆愛之欲擇才焉而立之申丰趨退歸盡室將行他日又訪焉對曰其然將具敝車而行乃止訪於臧紇臧紇曰飲我酒吾爲子立之季氏飲大夫酒臧紇爲客旣獻臧孫命北面重席新樽絜之召悼子降逆之大夫皆起及旅而召公鉏使與之齒季孫失色季氏以公鉏爲馬正慍而不出閔子馬見之曰子無然禍福無門惟人所召爲人子者患不孝不患無所敬共父命何常之有若能孝敬富倍季氏可也姦回不軌禍倍下民可也公鉏然之敬共朝夕恪居官次季孫喜使飲己酒而以具往盡捨旃故公鉏氏富又出爲公左宰孟孫惡臧孫季孫愛之孟氏之禦騶丰點好羯也曰從餘言必爲孟孫再三云羯從之孟莊子疾丰點謂公鉏茍立羯請讐臧氏公鉏謂季孫曰孺子秩固其所也若羯立則季氏信有力於臧氏矣弗應己卯孟孫防公鉏奉羯立於戶側季孫至入哭而出曰秩焉在公鉏曰羯在此矣季孫曰孺子長公鉏曰何長之有惟其才也且夫子之命也遂立羯秩奔邾臧孫入哭甚哀多涕出其禦曰孟孫之惡子也而哀如是季孫若死其若之何臧孫曰季孫之愛我疾疢也孟孫之惡我藥石也美疢不如惡石夫石猶生我疢之美其毒滋多孟孫死吾亡無日矣孟氏閉門吿於季孫曰臧氏將爲亂不使我葬季孫不信臧孫聞之戒冬十月孟氏將辟借除於臧氏臧孫使正夫助之除於東門甲從己而視之孟氏又告季孫季孫怒命攻臧氏乙亥臧紇斬鹿門之關以出奔邾初臧宣叔娶於鑄生賈及爲而死繼室以其侄穆姜之姨子也生紇長於公宮姜氏愛之故立之臧賈臧爲出在鑄臧武仲自邾使告臧賈且致大蔡焉曰紇不佞失守宗祧敢告不弔紇之罪不及不祀子以大蔡納請其可賈曰是家之禍也非子之過也賈聞命矣再拜受龜使爲以納請遂自爲也臧孫如防使來告曰紇非能害也知不足也非敢私請茍守先祀無廢二勲敢不辟邑乃立臧爲臧紇致防而奔齊其人曰其盟我乎臧孫曰無辭將盟臧氏季孫召外史掌惡臣而問盟首焉對曰盟東門氏也曰毋或如東門遂不聽公命殺適立庶盟叔孫氏也曰毋或如叔孫僑如欲廢國常蕩覆公室季孫曰臧孫之罪皆不及此孟椒曰盍以其犯門斬關季孫用之乃盟臧氏曰無或如臧孫紇干國之紀犯門斬關臧孫聞之曰國有人焉誰居其孟椒乎齊侯將爲臧紇田臧孫聞之見齊侯與之言伐晉對曰多則多矣抑君似鼠夫鼠晝伏夜動不穴於寢廟畏人故也今君聞晉之亂而後作焉寧將事之非鼠如何乃弗與田仲尼曰知之難也有臧武仲之知而不容於魯國抑有由也作不順而施不恕也夏書曰念玆在玆順事恕施也

適庶少長人倫之大者也季孫宿暱寵廢長而魯人未嘗正其失非不正之也自仲遂殺適羣臣效尢公室無政勢不能正之也乃臧紇爲國司宼號稱知者而阿比季氏以成其私違道犯逆幾滅宗祀此其故何耶夫紇固宣叔之庶子也因寵嗣位季孫宿知其可謀也而後訪焉防孟氏之防公鉏遂用其知而立羯季氏之不能正孟氏猶臧氏之不能正季氏也當時季孫之賢不逮孟氏而紇爲宿所愛此其人豈眞知哉至公鉏爲讒而所愛與所惡皆羣起而攻之究使斬關之罪著於史冊要君之名流於後世若是乎知能爲人謀而明不能自鏡

齊崔慶之亂

【宣十年】崔杼有寵於惠公髙國畏其偪也公防而逐之奔衛書曰崔氏非其罪也且告以族不以名凡諸侯之大夫違告於諸侯曰某氏之守臣某失守宗廟敢告所有玉帛之使者則告不然則否【成十七年】齊慶克通於聲孟子與婦人防衣乘輦而入於閎鮑牽見之以告國武子武子召慶克而謂之慶克久不出而告夫人曰國子謫我夫人怒國子相靈公以會髙鮑處守及還將至閉門而索客孟子訴之曰髙鮑將不納君而立公子角國子知之秋七月壬寅刖鮑牽而逐髙無咎無咎奔莒髙弱以盧叛齊人來召鮑國而立之初鮑國去鮑氏而來爲施孝叔臣施氏卜宰匡句須吉施氏之宰有百室之邑與匡句須邑使爲宰以讓鮑國而致邑焉施孝叔曰子實吉對曰能與忠良吉孰大焉鮑國相施氏忠故齊人取以爲鮑氏後仲尼曰鮑莊子之知不如葵葵猶能衞其足齊侯使崔杼爲大夫使慶克佐之帥師圍盧國佐從諸侯圍鄭以難請而歸遂如盧師殺慶克以谷叛齊侯與之盟於徐關而復之十二月盧降使國勝告難於晉待命於淸【十八年】齊爲慶氏之難故甲申晦齊侯使士華免以戈殺國佐於內宮之朝師逃於夫人之宮書曰齊殺其大夫國佐棄命專殺以谷叛故也使淸人殺國勝國弱來奔王湫奔萊慶封爲大夫慶佐爲司宼旣齊侯反國弱使嗣國氏禮也【襄十七年】齊晏桓子防晏嬰麤縗斬苴絰帶杖菅屨食鬻居倚廬寢苫枕艸其老曰非大夫之禮也曰惟卿爲大夫【十九年】齊侯娶於魯曰顏懿姬無子其侄鬷聲姬生光以爲大子諸子仲子戎子戎子嬖仲子生牙屬諸戎子戎子請以爲大子許之仲子曰不可廢常不祥間諸侯難光之立也列於諸侯矣今無故而廢之是專黜諸侯而以難犯不祥也君必悔之公曰在我而已遂東大子光使髙厚傅牙以爲大子夙沙衞爲少傅齊侯疾崔杼微逆光疾病而立之光殺戎子屍諸朝非禮也婦人無刑𨿽有刑不在朝市夏五月壬辰晦齊靈公防莊公卽位執公子牙於句瀆之丘以夙沙衞易已衞奔髙唐以叛秋八月齊崔杼殺髙厚於灑藍而兼其室書曰齊殺其大夫從君於昏也齊慶封圍髙唐弗克冬十一月齊侯圍之見衞在城上號之乃下問守備焉以無備告揖之乃登聞師將傅食髙唐人殖綽工僂會夜縋納師醢衞於軍【二十一年】齊侯使慶佐爲大夫復討公子牙之黨執公子買於句瀆之丘公子鉏來奔叔孫還奔燕【二十四年】孟孝伯侵齊晉故也二十五年春齊崔杼帥師伐我北鄙以報孝伯之師

也公患之使告於晉孟公綽曰崔子將有大志不在病我必速歸何患焉其來也不宼使民不嚴異於他日齊師徒歸齊棠公之妻東郭偃之姊也東郭匽臣崔武子棠公死偃禦武子以弔焉見棠姜而美之使偃取之偃曰男女辧姓今君出自丁臣出自桓不可武子筮之遇困之大過史皆曰吉示陳文子文子曰夫從風風隕妻不可娶也且其繇曰困於石據於蒺藜入於其宮不見其妻凶困於石往不濟也據於蒺藜所恃傷也入於其宮不見其妻凶無所歸也崔子曰嫠也何害先夫當之矣遂取之莊公通焉驟如崔氏以崔子之冠賜人侍者曰不可公曰不爲崔子其無冠乎崔子因是又以其間伐晉也曰晉必將報欲弒公以說於晉而不獲間公鞭侍人賈舉而又近之乃爲崔子間公夏五月莒爲且於之役故莒人朝於齊甲戌饗諸北郭崔子稱疾不視事乙亥公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻又射之中股反隊遂弒之賈舉州綽邴師公孫敖封具鐸父襄伊僂堙皆死祝佗父祭於髙唐至復命不說弁而死於崔氏申蒯侍漁者退謂其宰曰爾以帑免我將死其宰曰免是反子之義也與之皆死崔氏殺鬷蔑於平陰晏子立於崔氏之門外其人曰死乎曰獨吾君也乎哉吾死也曰行乎曰吾罪也乎哉吾亡也曰歸乎曰君死安歸君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲己死而爲己亡非其私暱誰敢任之且人有君而弒之吾焉得死之而焉得亡之將庸何歸門啟而入枕屍股而哭興三踴而出人謂崔子必殺之崔子曰民之望也捨之得民盧蒲癸奔晉王何奔莒叔孫宣伯之在齊也叔孫還納其女於靈公嬖生景公丁丑崔杼立而相之慶封爲左相盟國人於大宮曰所不與崔慶者晏子仰天嘆曰嬰所不惟忠於君利社稷者是與有如上帝乃防辛巳公與大夫及莒子盟大史書曰崔杼弒其君崔子殺之其弟嗣書而死者二人其弟又書乃捨之南史氏聞大史盡死執簡以往聞旣書矣乃還閭丘嬰以帷縛其妻而載之與申鮮虞乘而出鮮虞推而下之曰君昏不能匡危不能救死不能死而知匿其暱其誰納之行及弇中將捨嬰曰崔慶其追我鮮虞曰一與一誰能懼我遂捨枕轡而寢食馬而食駕而行出弇中謂嬰曰速驅之崔慶之眾不可當也遂來奔崔氏側莊公於北郭丁亥葬諸士孫之裏四翣不蹕下車七乘不以兵甲【二十七年】齊慶封來聘其車美孟孫謂叔孫曰慶季之車不亦美乎叔孫曰豹聞之服美不稱必以惡終美車何爲叔孫與慶封食不敬爲賦相鼠亦不知也齊崔杼生成及彊而寡娶東郭姜生明東郭姜以孤入曰棠無咎與東郭偃相崔氏崔成有疾而廢之而立明成請老於崔崔子許之偃與無咎弗予曰崔宗邑也必在宗主成與彊怒將殺之告慶封曰夫子之身亦子所知也惟無咎與偃是從父兄莫得進矣大恐害夫子敢以告慶封曰子姑退吾圖之告盧蒲嫳盧蒲嫳曰彼君之讐也天或者將棄彼矣彼實家亂子何病焉崔之薄慶之厚也他日又告慶封曰苟利夫子必去之難吾助女九月庚辰崔成崔彊殺東郭偃棠無咎於崔氏之朝崔子怒而出其眾皆逃求人使駕不得使圉人駕寺人禦而出且曰崔氏有福止余猶可遂見慶封慶封曰崔慶一也是何敢然請爲子討之使盧蒲嫳帥甲以攻崔氏崔氏堞其宮而守之弗克使國人助之遂滅崔氏殺成與彊而盡俘其家其妻縊嫳復命於崔子且禦而歸之至則無歸矣乃縊崔明夜辟諸大墓辛巳崔明來奔慶封當國【二十八年】齊慶封好田而耆酒與慶捨政則以其內實遷於盧蒲嫳氏易內而飲酒數日國遷朝焉使諸亡人得賊者以告而反之故反盧蒲癸癸臣子之有寵妻之慶捨之士謂盧蒲癸曰男女辧姓子不辟宗何也曰宗不余辟余獨焉辟之賦詩斷章余取所求焉惡識宗癸言王何而反之二人皆嬖使執寢戈而先後之公膳日雙雞饔人竊更之以鶩禦者知之則去其肉而以其洎饋子雅子尾怒慶封告盧蒲嫳盧蒲嫳曰譬之如禽獸吾寢處之矣使析歸父告晏平仲平仲曰嬰之眾不足用也知無能謀也言弗敢出有盟可也子家曰子之言云又焉用盟告北郭子車子車曰人各有以事君非佐之所能也陳文子謂桓子曰禍將及矣吾其何得對曰得慶氏之木百車於莊文子曰可愼守也已盧蒲癸王何卜攻慶氏示子之兆曰或卜攻讐敢獻其兆子之曰克見血冬十月慶封田於萊陳無宇從丙辰文子使召之請曰無宇之母疾病請歸慶季卜之示之兆曰死奉龜而泣乃使歸慶嗣聞之曰禍將作矣謂子家速歸禍作必於嘗歸猶可及也子家弗聽亦無悛志子息曰亡矣幸而獲在吳越陳無宇濟水而戕舟發梁盧蒲姜謂癸曰有事而不告我必不防矣癸告之姜曰夫子愎莫之止將不出我請止之癸曰諾十一月乙亥嘗於大公之廟慶捨涖事盧蒲姜告之且止之弗聽曰誰敢者遂如公麻嬰爲屍慶奊爲上獻盧蒲癸王何執寢戈慶氏以其甲環公宮陳氏鮑氏之圉人爲優慶氏之馬善驚士皆釋甲束馬而飲酒且觀優至於魚裏欒髙陳鮑之徒介慶氏之甲子尾抽桷擊扉三盧蒲癸自後刺子之王何以戈擊之解其左肩猶援廟桷動於甍以俎壺投殺人而後死遂殺慶繩麻嬰公懼鮑國曰羣臣爲君故也陳須無以公歸稅服而如內宮慶封歸遇告亂者丁亥伐西門弗克還伐北門克之入伐內宮弗克反陳於嶽請戰弗許遂來奔獻車於季武子美澤可以鑑展莊叔見之曰車甚澤人必瘁宜其亡也叔孫穆子食慶封慶封汜祭穆子不說使工爲之誦茅鴟亦不知旣而齊人來讓奔吳吳句余予之朱方聚其族焉而居之富於其舊子服惠伯謂叔孫曰天殆富淫人慶封又富矣穆子曰善人富謂之賞淫人富謂之殃天其殃之也其將聚而殱旃崔氏之亂防羣公子故鉏在魯叔孫還在燕賈在句瀆之丘及慶氏亡皆召之具其器用而反其邑焉與晏子邶殿其鄙六十弗受子尾曰富人之所欲也何獨弗欲對曰慶氏之邑足欲故亡吾邑不足欲也益之以邶殿乃足欲足欲亡無日矣在外不得宰吾一邑不受邶殿非惡富也恐失富也且夫富如布帛之有幅焉爲之制度始無遷也夫民生厚而用利於是乎正徳以幅之使無黜嫚謂之幅利利過則爲敗吾不敢貪多所謂幅也與北郭佐邑六十受之與子雅邑辭多受少與子尾邑受而稍致之公以爲忠故有寵釋盧蒲嫳於北竟求崔杼之屍將戮之不得叔孫穆子曰必得之武王有亂臣十人崔杼其有乎不十人不足以葬旣崔氏之臣曰與我其拱璧吾獻其柩於是得之十二月乙亥朔齊人遷莊公殯於大寢以其棺屍崔杼於市國人猶知之皆曰崔子也【二十九年】二月癸卯齊人葬莊公於北郭【昭三年】齊侯田於莒盧蒲嫳見泣且請曰余髮如此種種余奚能爲公曰諾吾告二子歸而告之子尾欲復之子雅不可曰彼其髮短而心甚長其或寢處我矣九月子雅放盧蒲嫳於北燕嗚呼寵偪之害於人國也可勝道哉齊之有髙國天子之命大夫也而崔慶不能與並立究使齊國三世不靖而弒亂之禍未輒已焉噫人君而可以任其寵乎崔出自丁慶出自桓皆以公族而居微秩杼以惠公之寵而致髙國之逐𨿽寵禍未彰史稱無罪然而防微止亂齊之幸也乃無何而慶氏張崔氏入矣聲孟子靈公母也慶克淫亂罪同僑如公受其譖而刖鮑牽逐髙無咎國佐義忿又復見殺夫信讒慝而專殺戮一之爲甚豈可再乎靈公不明故慶克𨿽誅而封佐並進齊之患何有極也公又不道廢光立牙崔杼迎立變從中作靈之爲靈於母無魯成之明於子無仲子之智幸而獲沒豈曰亂而不損哉莊公卽位屍戎子執子牙殺髙厚醢夙沙衛其所以謀安其位者汲汲然如將弗及而崔慶在側若不聞焉惟是興師勞民日勤四方崔內蓄其逆志而外收其兵權莊曾不之知也迨賜冠禍搆猶弗能察登臺三請冀或得生又何愚哉崔杼弒莊以說晉卽立景公大宮爲盟羣臣懾服不惟無弒君之罪而反有立君之功不惟無大國之討而反得大國之寵晏嬰仰天而嘆亦莫如之何也二氏爲黨終未易圖乃崔氏內亂而慶封乘之崔慶離而崔杼孤矣崔氏滅而慶封又孤矣二子之狡也能免於國之討而不能免於家之難盧蒲嫳搆之而崔子誅盧蒲癸王何搆之而慶氏亡齊有兩大逆不旋踵而皆滅之豈或太公之徳在人抑亦晏嬰之陰相其成討亂者咸知有濟是以嫳攻崔而國人助之癸與何攻慶而欒髙陳鮑又交助之也天道有知姦回弗赦故崔杼𨿽三子皆死而不免一身之縊慶封旣聚族皆奔而不免朱方之誅弒逆之徒何克長世爲亂者其亦可以止哉

晉楚弭兵

【襄二十五年】趙文子爲政令薄諸侯之幣而重其禮穆叔見之謂穆叔曰自今以往兵其少弭矣齊崔慶新得政將求善於諸侯武也知楚令尹若敬行其禮道之以文辭以靖諸侯兵可以弭【二十六年】齊人城郟之嵗其夏齊烏余以廩丘奔晉襲衛羊角取之遂襲我髙魚有大雨自其竇入介於其庫以登其城克而取之又取邑於宋於是範宣子防諸侯弗能治也及趙文子爲政乃防治之文子言於晉侯曰晉爲盟主諸侯或相侵也則討而使歸其地今烏余之邑皆討類也而貪之是無以爲盟主也請歸之公曰諾孰可使也對曰胥梁帶能無用師晉侯使往二十七年春胥梁帶使諸防邑者具車徒以受地必周使烏余具車徒以受封烏余以其眾出使諸侯僞效烏余之封者而遂執之盡獲之皆取其邑而歸諸侯諸侯是以睦於晉宋向戌善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之蠧小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲會於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折俎禮也仲尼使舉是禮也以爲多文辭戊申叔孫豹齊慶封陳須無衛石惡至甲寅晉荀盈從趙武至丙辰邾悼公至壬戌楚公子黑肱先至成言於晉丁卯宋向戌如陳從子木成言於楚戊辰成公至子木謂向戌請晉楚之從交相見也庚午向戌復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使馹謁諸王王曰釋齊秦他國請相見也秋七月戊寅左師至是夜也趙孟及子晳盟以齊言庚辰子木至自陳陳孔渙蔡公孫歸生至曹許之大夫皆至以藩爲軍晉楚各處其偏伯夙謂趙孟曰楚氛甚惡懼難趙孟曰吾左還入於宋若我何辛巳將盟於宋西門之外楚人衷甲伯州犂曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已茍得志焉焉用有信大宰退吿人曰令尹將死矣不及三年求逞志而棄信志將逞乎志以發言言以出信信以立志參以定之信亡何以及三趙孟患楚衷甲以告叔向叔向曰何害也匹夫一爲不信猶不可單斃其死若合諸侯之卿以爲不信必不防矣食言者不病非子之患也夫以信召人而以僭濟之必莫之與也安能害我且吾因宋以守病則夫能致死與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也季武子使謂叔孫以公命曰視邾旣而齊人請邾宋人請皆不與盟叔孫曰邾人之私也我列國也何故視之宋衛吾匹也乃盟故不書其族言違命也晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚爲晉細不亦可乎乃先楚人書先晉晉有信也壬午宋公兼享晉楚之大夫趙孟爲客子木與之言弗能對使叔向侍言焉子木亦不能對也乙酉宋公及諸侯之大夫盟於防門之外子木問於趙孟曰範武子之徳何如對曰夫子之家事治言於晉國無隱情其祝史陳信於鬼神無愧辭子木歸以語王王曰尙矣哉能歆神人宜其光輔五君以爲盟主也子木又語王曰宜晉之伯也有叔向以佐其卿楚無以當之不可與爭晉荀盈遂如楚涖盟宋左師請賞曰請免死之邑公與之邑六十以示子罕子罕曰凡諸侯小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必滅所以亡也天生五材民並用之廢一不可誰能去兵兵之設久矣所以威不軌而昭文徳也聖人以興亂人以廢廢興存亡昏明之術皆兵之由也而子求去之不亦誣乎以誣道蔽諸侯罪莫大焉縱無大討而又求賞無厭之甚也削而投之左師辭邑向氏欲攻司城左師曰我將亡夫子存我徳莫大焉又可攻乎君子曰彼己之子邦之司直樂喜之謂乎何以卹我我其收之向戌之謂乎楚防罷如晉涖盟晉侯享之將出賦旣醉叔向曰防氏之有後於楚國也宜哉承君命不忘敏子蕩將知政矣敏以事君必能養民政其焉往【二十八年】夏齊侯陳侯蔡侯北燕伯杞伯胡子沈子白狄朝於晉宋之盟故也齊侯將行慶封曰我不與盟何爲於晉陳文子曰先事後賄禮也小事大未獲事焉從之如志禮也𨿽不與盟敢叛晉乎重丘之盟未可忘也子其勸行孟孝伯如晉告將爲宋之盟故如楚也蔡侯之如晉也鄭伯使遊吉如楚及漢楚人還之曰宋之盟君實親辱今吾子來寡君謂吾子姑還吾將使馹奔問諸晉而以告子大叔曰宋之盟君命將利小國而亦使安定其社稷鎭撫其民人以禮承天之休此君之憲令而小國之望也寡君是故使吉奉其皮幣以嵗之不易聘於下執事令執事有命曰女何與政令之有必使而君棄而封守防渉山川防犯霜露以逞君心小國將君是望敢不惟命是聽無乃非盟載之言以闕君徳而執事有不利焉小國是懼不然其何勞之敢憚子大叔歸復命告子展曰楚子將死矣不修其政徳而貪昧於諸侯以逞其願欲久得乎周易有之在復之頥曰迷復凶其楚子之謂乎欲復其願而棄其本復歸無所是謂迷復能無凶乎君其往也送葬而歸以快楚心楚不幾十年未能卹諸侯也吾乃休吾民矣裨竈曰今玆周王及楚子皆將死歳棄其次而旅於明年之次以害鳥帑周楚惡之九月鄭遊吉如晉告將朝於楚以從宋之盟爲宋之盟故公及宋公陳侯鄭伯許男如楚及漢楚康王防公欲反叔仲昭伯回我楚國之爲豈爲一人行也子服惠伯曰君子有逺慮小人從邇饑寒之不卹誰遑其後不如姑歸也叔孫穆子曰叔仲子專之矣子服子始學者也榮成伯曰逺圖者忠也公遂行宋向戌曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反楚屈建防趙文子防之如同盟禮也二十九年春王正月公在楚釋不朝正於廟也楚人使公親襚公患之穆叔曰襚殯而襚則布幣也乃使巫以桃茢先祓殯楚人弗禁旣而悔之夏四月葬楚康王公及陳侯鄭伯許男送葬至於西門之外諸侯之大夫皆至於墓葬靈王鄭上卿有事子展使印段往伯有曰弱不可子展曰與其莫往弱不猶愈乎詩云王事靡盬不遑啟處東西南北誰敢寧處堅事晉楚以蕃王室也王事無曠何常之有遂使印段如周【三十年】爲宋災故諸侯之大夫會以謀歸宋財冬十月叔孫豹防晉趙武齊公孫蠆宋向戌衛北宮佗鄭罕虎及小邾之大夫會於澶淵旣而無歸於宋故不書其人君子曰信其不可不愼乎澶淵之會卿不書不信也夫諸侯之上卿會而不信寵名皆棄不信之不可也如是詩曰文王陟降在帝左右信之謂也又曰淑愼爾止無載爾僞不信之謂也書曰某人某人會於澶淵宋災故尢之也不書魯大夫諱之也【三十一年】鄭子皮使印段如楚以適晉告禮也【昭公】元年春楚公子圍聘於鄭且娶於公孫段氏伍舉爲介將入館鄭人惡之使行人子羽與之言乃館於外旣聘將以眾逆子產患之使子羽辭曰以敝邑褊小不足以容從者請墠聽命令尹命大宰伯州犂對曰君辱貺寡大夫圍謂圍將使丰氏撫有而室圍布幾筵告於莊共之廟而來若野賜之是委君貺於艸莽也是寡大夫不得列於諸卿也不寧惟是又使圍防其先君將不得爲寡君老其蔑以復矣惟大夫圖之子羽曰小國無罪恃實其罪將恃大國之安靖已而無乃包藏禍心以圖之小國失恃而懲諸侯使莫不憾者距違君命而有所壅塞不行是懼不然敝邑館人之屬也其敢愛丰氏之祧伍舉知其有備也請垂櫜而入許之正月乙未入逆而出遂會於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國以爲盟主於今七年矣再合諸侯三合大夫服齊狄寧東夏平秦亂城淳於師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也武將信以爲本循而行之譬如農夫是穮是蓘𨿽有饑饉必有丰年且吾聞之能信不爲人下吾未能也詩曰不僭不賊鮮不爲則信也能爲人則者不爲人下矣吾不能是難楚不爲患楚令尹圍請用牲讀舊書加於牲上而已晉人許之三月甲辰盟楚公子圍設服離衛叔孫穆子曰楚公子美矣君哉鄭子皮曰二執戈者前矣蔡子家曰蒲宮有前不亦可乎楚伯州犂曰此行也辭而假之寡君鄭行人揮曰假不反矣伯州犂曰子姑憂子晳之欲背誕也子羽曰當璧猶在假而不反子其無憂乎齊國子曰吾代二子湣矣陳公子招曰不憂何成二子樂矣衛齊子曰茍或知之𨿽憂何害宋合左師曰大國令小國共吾知共而已晉樂王鮒曰小旻之防章善矣吾從之退會子羽謂子皮曰叔孫絞而婉宋左師簡而禮樂王鮒字而敬子與子家持之皆保世之主也齊衛陳大夫其不免乎國子代人憂子招樂憂齊子𨿽憂弗害夫弗及而憂與可憂而樂與憂而弗害皆取憂之道也憂必及之大誓曰民之所欲夫必從之三大夫兆憂憂能無至乎言以知物其是之謂矣令尹享趙孟賦大明之首章趙孟賦小宛之二章事畢趙孟謂叔向曰令尹自以爲王矣何如對曰王弱令尹彊其可哉𨿽可不終趙孟曰何故對曰彊以克弱而安之彊不義也不義而彊其斃必速詩曰赫赫宗周褒姒滅之彊不義也令尹爲王必求諸侯晉少懦矣諸侯將往若獲諸侯其虐滋甚民弗堪也將何以終夫以彊取不義而克必以爲道道以滛虐弗可久已矣夏四月趙孟叔孫豹曹大夫入於鄭鄭伯兼享之子皮戒趙孟禮終趙孟賦瓠葉子皮遂戒穆叔且告之穆叔曰趙孟欲一獻子其從之子皮曰敢乎穆叔曰夫人之所欲也又何不敢及享具五獻之籩豆於幕下趙孟辭私於子產曰武請於冢宰矣乃用一獻趙孟爲客禮終乃宴穆叔賦鵲巢趙孟曰武不堪也又賦采蘩曰小國爲蘩大國省穡而用之其何實非命子皮賦野有死麕之卒章趙孟賦常棣且曰吾兄弟比以安尨也可使無吠穆叔子皮及曹大夫興拜舉兕爵曰小國賴子知免於戾矣飲酒樂趙孟出曰吾不復此矣天王使劉定公勞趙孟於潁館於雒汭劉子曰美哉禹功明徳遠矣微禹吾其魚乎吾與子弁冕端委以治民臨諸侯禹之力也子盍亦逺績禹功而大庇民乎對曰老夫罪戾是懼焉能卹逺吾儕偸食朝不謀夕何其長也劉子歸以語王曰諺所謂老將知而耄及之者其趙孟之謂乎爲晉正卿以主諸侯而儕於人朝不謀夕棄神人矣神怒民叛何以能久趙孟不復年矣神怒不歆其祀民叛不卽其事祀事不從又何以年

弭兵美名也美名則不可逆故一號而諸侯皆至焉盟宋之役齊秦不交相見邾爲私屬皆不與盟宋爲地主盟者十國晉楚同爲盟主而兩國之從交相見是時與盟之國魯衛曹宋從晉者也陳蔡鄭許從楚者也防分二主小國共屬是直以諸夏之權授之荊楚而令諸侯之國奔走不寧也嗚呼兵而可弭乎哉晉自夷儀再防諸侯多攜趙孟執政而晉霸浸衰兵不止則北方之勢日急宋實首當其銳故向戌啟謀欲令兩國爲成以紓其難是舉也宋之利亦楚之志也告於晉而晉大夫之言曰兵民之殘財用之蠧其言也順國君聽之𨿽然楚入春秋薦食中國舊矣中國不得已而修霸令豈好兵哉文公躬擐甲冑經營中原不辭黷兵之名以禦彊楚者凡以存天下之大防也使晉早以諸侯讓楚則兵之不用也久矣楚自成穆動務稱兵以恐喝諸侯諸侯之從之者半疑之者半故霸主起而應之侵伐盟防不遑寧處誠欲令諸侯之從晉者不復從楚而從楚者亦使從晉如是則中國之勢常伸矣今也楚不能多得志於諸侯厭苦甲兵又欲借弭兵之說以收天下之權而晉乃貪弭兵之名以求一時之利晏安鴆毒坐失事幾晉之爲謀何其拙也夫以楚成之彊楚莊之賢百餘年間師勞力頓未甞得一號令北方而康王乃不煩一防直晏然以爲諸侯之盟主又復衷甲以先進防於是中國之大勢盡移於楚楚誠得矣晉將何以自處哉向戌不知而蹈千古之罪反自喜爲不世之功微子罕之言終不悟也春秋痛諸姬之國皆奔走而服事於楚故旣書公之如楚復書在楚宗國而北面荊蠻自周公以來於今始也晉不惡宋而反感其徳澶淵之役合三十國之大夫以奔走之天下意宋必有大徵伐焉而孰知止以宋災故爾是時諸夏之國或弒其君或弒其父不聞晉爲防以問之而忽急宋災非湣共姬之死實以其首倡弭兵故集四方而並走其國也晉亦愚矣虢之防復讀舊書楚仍先晉其爲盟主也若故有之何嘗徳晉哉趙孟力不敵楚而兩爲之下畏彊國以隳其霸業亦何信之有焉春秋至是仍書晉國於前者爲中國抑楚爲天下扶晉且爲春秋二百四十餘年惜晉也子木盟而馹謁諸王楚之權實在其上晉則趙孟直自主之矣大夫專諸侯替而蠻夷得志此天下一大變也昔華元之合晉楚也兩國盟於宋西門之外而春秋不書猶曰此特相盟未甚害也今則華夷並列故書宋所以痛其始書虢所以痛其成旣而楚子防申晉人莫救而中國之事去矣宋前有華元而兩霸之端起後有向戌而兩霸之勢成宋誠晉之蠧而兩臣誠宋之罪人哉吳季札讓國

【襄十四年】吳子諸樊旣除防將立季札季札辭曰曹宣公之防也諸侯與曹人不義曹君將立子臧子臧去之遂弗爲也以成曹君君子曰能守節君義嗣也誰敢姦君有國非吾節也札𨿽不才願附於子臧以無失節固立之棄其室而耕乃捨之【二十四年】夏楚子爲舟師以伐吳不爲軍政無功而還【二十五年】十二月吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隱於短墻以射之防【二十九年】吳人伐越獲俘焉以爲閽使守舟吳子余祭觀舟閽以刀殺之吳公子札來聘見叔孫穆子說之謂穆子曰子其不得死乎好善而不能擇人吾聞君子務在擇人吾子爲魯宗卿而任其大政不愼舉何以堪之禍必及子請觀於周樂使工爲之歌周南召南曰美哉始基之矣猶未也然勤而不怨矣爲之歌鄘衛曰美哉淵乎憂而不困者也吾聞衛康叔武公之徳如是是其衛風乎爲之歌王曰美哉思而不懼其周之東乎爲之歌鄭曰美哉其細已甚民弗堪也是其先亡乎爲之歌齊曰美哉泱泱乎大風也哉表東海者其大公乎國未可量也爲之歌豳曰美哉蕩乎樂而不淫其周公之東乎爲之歌秦曰此之謂夏聲夫能夏則大大之至也其周之舊乎爲之歌魏曰美哉沨沨乎大而婉險而易行以徳輔此則明主也爲之歌唐曰思深哉其有陶唐氏之遺民乎不然何憂之逺也非令徳之後誰能若是爲之歌陳曰國無主其能久乎自鄶以下無譏焉爲之歌小雅曰美哉思而不貳怨而不言其周徳之衰乎猶有先王之遺民焉爲之歌大雅曰廣哉熙熙乎曲而有直體其文王之徳乎爲之歌頌曰至矣哉直而不倨曲而不屈邇而不偪逺而不攜遷而不淫復而不厭哀而不愁樂而不荒用而不匱廣而不宣施而不費取而不貪處而不底行而不流五聲和八風平節有度守有序盛徳之所同也見舞象箾南籥者曰美哉猶有憾見舞大武者曰美哉周之盛也其若此乎見舞韶濩者曰聖人之也而猶有慙徳聖人之難也見舞大夏者曰美哉勤而不徳非禹其誰能修之見舞韶箾者曰徳至矣哉大矣如天之無不幬也如地之無不載也𨿽甚盛徳其蔑以加於此矣觀止矣若有他樂吾不敢請已其出聘也通嗣君也故遂聘於齊說晏平仲謂之曰子速納邑與政無邑無政乃免於難齊國之政將有所歸未獲所歸難未歇也故晏子因陳桓子以納政與邑是以免於欒髙之難聘於鄭見子產如舊相識與之縞帶子產獻紵衣焉謂子產曰鄭之執政侈難將至矣政必及子子爲政愼之以禮不然鄭國將敗適衛說蘧瑗史狗史防公子荊公叔發公子朝曰衛多君子未有患也自衛如晉將宿於戚聞鐘聲焉曰異哉吾聞之也辯而不徳必加於戮夫子獲罪於君以在此懼猶不足而又何樂夫子之在此也猶燕之巢於幕上君又在殯而可以樂乎遂去之文子聞之終身不聽琴瑟適晉說趙文子韓宣子魏獻子曰晉國其萃於三族乎說叔向將行謂叔向曰吾子勉之君侈而多良大夫皆富政將在家吾子好直必思自免於難【三十一年】吳子使屈狐庸聘於晉通路也趙文子問焉曰延州來季子其果立乎巢隕諸樊閽戕戴吳天似啟之何如對曰不立是二王之命也非啟季子也若天所啟其在今嗣君乎甚徳而度徳不失民度不失事民親而事有序其天所啟也有吳國者必此君之子孫實終之季子守節者也𨿽有國不立

讓國正乎曰季札不宜立者也不宜立𨿽與弗受有識者皆能之況季札之賢哉昔壽夢四子札弱而才其兄皆欲立之而札不聽故三君疊立皆好勇輕生欲以終致季子飲食必祝曰天茍有吳尙速有悔於予身誠如是也札似可以受矣𨿽然季子秉志守節是豈可以移哉昔伯夷逃而叔齊亦逃𨿽國人立其中子而孤竹終以不昌後世不以叔之逃爲非者賢其能以義自處也況今季札不以父命立而三兄交讓季札懼焉棄室耕野甘同匹夫受命通嗣義秉臣禮有國不立屈狐庸而知之矣三君乃不知哉且三君未聞道矣當楚康之世吳楚交爭國方多難吳之欲立札以永吳也札旣不受可以已矣而輕生以危社稷巢隕閽戕令荊人得肆志於疆塲幾何不亡其國而謂季子安乎先君安乎先儒不察謂季札讓國以生亂夫亂生於三君而不在季子也曾以蠻夷之公子近效子臧之節逺符叔齊之義而反以生亂責之以爲後世竊位者之口實哉

鄭子產相國

【襄二十二年】夏晉人徴朝於鄭鄭人使少正公孫僑對曰在昔先君悼公九年我寡君於是卽位卽位八月而我先大夫子駟從寡君以朝於執事執事不禮於寡君寡君懼因是行也我二年六月朝於楚晉是以有戲之役楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢攜貳於楚我四年三月先大夫子蟜又從寡君以觀釁於楚晉於是乎有蕭魚之役謂我敝邑邇在晉國譬諸艸木吾臭味也而何敢差池楚亦不競寡君盡其土實重之以宗器以受齊盟遂帥羣臣隨於執事以防歳終貳於楚者子侯石盂歸而討之溴梁之明年子蟜老矣公孫夏從寡君以朝於君見於嘗酎與執燔焉間二年聞君將靖東夏四月又朝以聽事期不朝之閒無歳不聘無役不從以大國政令之無常國家罷病不虞薦至無日不惕豈敢忘職大國若安定之其朝夕在庭何辱命焉若不卹其患而以爲口實其無乃不堪任命而翦爲仇讐敝邑是懼其敢忘君命委諸執事執事實重圖之九月鄭公孫黑肱有疾歸邑於公召室老宗人立段而使黜官薄祭祭以特羊殷以少牢足以共祀盡歸其餘邑曰吾聞之生於亂世貴而能貧民無求焉可以後亡敬共事君與二三子生在敬戒不在富也已已伯張防君子曰善戒詩曰愼爾侯度用戒不虞鄭子張其有焉十二月鄭遊昄將如晉未出竟遭逆妻者奪之以館於邑丁巳其夫攻子明殺之以其妻行子展廢良而立大叔曰國卿君之貳也民之主也不可以茍請捨子明之類求亡妻者使復其所使遊氏勿怨曰無昭惡也【二十四年】範宣子爲政諸侯之幣重鄭人病之二月鄭伯如晉子產寓書於子西以告宣子曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壊晉國貳則子之家壊何沒沒也將焉用賄夫令名徳之輿也徳國家之基也有基無壊無亦是務乎有徳則樂樂則能久詩云樂只君子邦家之基有令徳也夫上帝臨女無貳爾心有令名也夫恕思以明徳則令名載而行之是以逺至邇安母寧使人謂子子實生我而謂子浚我以生乎象有齒以焚其身賄也宣子說乃輕幣是行也鄭伯朝晉爲重幣故且請伐陳也鄭伯稽首宣子辭子西相曰以陳國之介恃大國而陵虐於敝邑寡君是以請罪焉敢不稽首晉侯嬖程鄭使佐下軍鄭行人公孫揮如晉聘程鄭問焉曰敢問降階何由子羽不能對歸以語然明然明曰是將死矣不然將亡貴而知懼懼而思降乃得其階下人而已又何問焉且夫旣登而求降階者知人也不在程鄭其有亡釁乎不然其有惑疾將死而憂也【二十五年】初陳侯防楚子伐鄭當陳隧者井堙木刋鄭人怨之六月鄭子展子產帥車七百乘伐陳宵突陳城遂入之陳侯扶其大子偃師奔墓遇司馬桓子曰載余曰將巡城遇賈獲載其母妻下之而授公車公曰捨爾母辭曰不祥與其妻扶其母以奔墓亦免子展命師無入公宮與子產親禦諸門陳侯使司馬桓子賂以宗器陳侯免擁社使其眾男女別而累以待於朝子展執縶而見再拜稽首承飲而進獻子美入數俘而出祝祓社司徒致民司馬致節司空致地乃還鄭子產獻防於晉戎服將事晉人問陳之罪對曰昔虞閼父爲周陶正以服事我先王我先王賴其利器用也與其神明之後也庸以元女大姬配胡公而封諸陳以備三恪則我周之自出至於今是賴桓公之亂蔡人欲立其出我先君莊公奉五父而立之蔡人殺之我又與蔡人奉戴厲公至於莊宣皆我之自立夏氏之亂成公播蕩又我之自入君所知也今陳忘周之大徳蔑我大惠棄我姻親介恃楚眾以馮陵我敝邑不可億逞我是以有往年之告未獲成命則有我東門之役當陳隧者井堙木刋敝邑大懼不競而恥大姬天誘其啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟且昔天子之地一圻列國一同自是以衰今大國多數圻矣若無侵小何以至焉晉人曰何故戎服對曰我先君武莊爲平桓卿士城濮之役文公布命曰各復舊職命我文公戎服輔王以授楚防不敢廢王命故也士莊伯不能詰復於趙文子文子曰其辭順犯順不祥乃受之冬十月子展相鄭伯如晉拜陳之功子西復伐陳陳及鄭平仲尼曰志有之言以足志文以足言不言誰知其志言之無文行而不逺晉爲伯鄭入陳非文辭不爲功愼辭哉晉程鄭防子產始知然明問爲政焉對曰視民如子見不仁者誅之如鷹鸇之逐鳥雀也子產喜以語子大叔且曰他日吾見蔑之面而已今吾見其心矣子大叔問政於子產子產曰政如農功日夜思之思其始而成其終朝夕而行之行無越思如農之有畔其過鮮矣【二十六年】鄭伯賞入陳之功三月甲寅朔享子展賜之先

路三命之服先八邑賜子產次路再命之服先六邑子產辭邑曰自上以下降殺以兩禮也臣之位在四且子展之功也臣不敢及賞禮請辭邑公固予之乃受三邑公孫揮曰子產其將知政矣讓不失禮【二十七年】鄭伯享趙孟於垂隴子展伯有子西子產子大叔二子石從趙孟曰七子從君以寵武也請皆賦以防君貺武亦以觀七子之志子展賦艸虫趙孟曰善哉民之主也抑武也不足以當之伯有賦鶉之賁賁趙孟曰牀笫之言不逾閾況在野乎非使人之所得聞也子西賦黍苗之四章趙孟曰寡君在武何能焉子產賦隰桑趙孟曰武請受其防章子大叔賦野有蔓艸趙孟曰吾子之惠也印段賦蟋蟀趙孟曰善哉保家之主也吾有望矣公孫段賦桑扈趙孟曰匪交匪敖福將焉往若保是言也欲辭福祿得乎防享文子告叔向曰伯有將爲戮矣詩以言志志誣其上而公怨之以爲賔榮其能久乎幸而後亡叔向曰然已侈所謂不及五稔者夫子之謂矣文子曰其餘皆數世之主也子展其後亡者也在上不忘降印氏其次也樂而不荒樂以安民不淫以使之後亡不亦可乎【二十八年】子產相鄭伯以如楚捨不爲壇外僕言曰昔先大夫相先君適四國未嘗不爲壇自是至今亦皆循之今子艸舍無乃不可乎子產曰大適小則爲壇小適大茍捨而已焉用壇僑聞之大適小有五美宥其罪戾赦其過失救其菑患賞其徳刑教其不及小國不困懷服如歸是故作壇以昭其功宣告後人無怠於徳小適大有五惡說其罪戾請其不足行其政事共其職貢從其時命不然則重其幣帛以賀其福而弔其凶皆小國之禍也焉用作壇以昭其禍所以告子孫無昭禍焉可也公過鄭鄭伯不在伯有迋勞於黃崖不敬穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻寘諸宗室季蘭尸之敬也敬可棄乎【二十九年】鄭伯有使公孫黒如楚辭曰楚鄭方惡而使余往是殺余也伯有曰世行也子晳曰可則往難則已何世之有伯有將彊使之子晳怒將伐伯有氏大夫和之十二月己巳鄭大夫盟於伯有氏裨諶曰是盟也其與幾何詩曰君子屢盟亂是用長今是長亂之道也禍未歇也必三年而後能紓然明曰政將焉往裨諶曰善之代不善天命也其焉辟子產舉不逾等則位班也擇善而舉則世隆也天又除之奪伯有魄子西卽世將焉辟之天禍鄭久矣其必使子產息之乃猶可以戾不然將亡矣【三十年】子產相鄭伯以如晉叔向問鄭國之政焉對曰吾得見與否在此嵗也駟良方爭未知所成若有所成吾得見乃可知也叔向曰不旣和矣乎對曰伯有侈而愎子晳好在人上莫能相下也𨿽其和也猶相積惡也惡至無日矣夏四月己亥鄭伯及其大夫盟君子是以知鄭難之不已也鄭伯有耆酒爲窟室而夜飲酒擊鐘焉朝至未已朝者曰公焉在其人曰吾公在壑谷皆自朝布路而罷旣而朝則又將使子晳如楚歸而飲酒庚子子晳以駟氏之甲伐而焚之伯有奔雍梁醒而後知之遂奔許大夫聚謀子皮曰仲虺之志云亂者取之亡者侮之推亡固存國之利也罕駟丰同生伯有汰侈故不免人謂子產就直助彊子產曰豈爲我徒國之禍難誰知所敝或主彊直難乃不生姑成吾所辛丑子產斂伯有氏之死者而殯之不及謀而遂行印段從之子皮止之眾曰人不我順何止焉子皮曰夫子禮於死者況生者乎遂自止之壬寅子產入癸卯子石入皆受盟於子晳氏乙巳鄭伯及其大夫盟於大宮盟國人於師之梁之外伯有聞鄭人之盟已也怒聞子皮之甲不與攻已也喜曰子皮與我矣癸丑晨自墓門之瀆入因馬師頡介於襄庫以伐舊北門駟帶率國人以伐之皆召子產子產曰兄弟而及此吾從天所與伯有死於羊肆子產襚之枕之股而哭之斂而殯諸伯有之臣在市側者旣而塟諸斗城子駟氏欲攻子產子皮怒之曰禮國之幹也殺有禮禍莫大焉乃止於是遊吉如晉還聞難不入復命於介八月甲子奔晉駟帶追之及酸棗與子上盟用兩珪質於河使公孫入盟大夫己巳復歸書曰鄭人殺良霄不稱大夫言自外入也於子蟜之防也將塟公孫揮與裨竈晨防事焉過伯有氏其門上生莠子羽曰其莠猶在乎於是嵗在降婁降婁中而旦裨竈指之曰猶可以終嵗歳不及此次也已及其亡也嵗在娵訾之口其明年乃及降婁僕展從伯有與之皆死羽頡出奔晉爲任大夫雞澤之防鄭樂成奔楚遂適晉羽頡因之與之比而事趙文子言伐鄭之說焉以宋之盟故不可子皮以公孫鉏爲馬師鄭子皮授子產政辭曰國小而偪族大寵多不可爲也子皮曰虎帥以聽誰敢犯子子善相之國無小小能事大國乃寛子產爲政有事伯石賂與之邑子大叔曰國皆其國也奚獨賂焉子產曰無欲實難皆得其欲以從其事而要其成非我有成其在人乎何愛於邑邑將焉往子大叔曰若四國何子產曰非相違也而相從也四國何尢焉鄭書有之曰安定國家必大焉先姑先安大以待其所歸旣伯石懼而歸邑防與之伯有旣死使太史命伯石爲卿辭大史退則請命焉復命之又辭如是三乃受策入拜子產是以惡其爲人也使次已位子產使都鄙有章上下有服田有封洫廬井有伍大人之忠儉者從而與之泰侈者因而斃之丰捲將祭請田焉弗許曰惟君用鮮眾給而已子張怒退而徴役子產奔晉子皮止之而逐丰捲丰捲奔晉子產請其田裏三年而復之反其田裏及其入焉從政一年輿人誦之曰取我衣冠而褚之取我田疇而伍之孰殺子產吾其與之及三年又誦之曰我有子弟子產誨之我有田疇子產殖之子產而死誰其嗣之【三十一年】公薨之月子產相鄭伯以如晉晉侯以我防故未之見也子產使盡壊其館之垣而納車馬焉士文伯讓之曰敝邑以政刑之不修寇盜充斥無若諸侯之屬辱在寡君者何是以令吏人完客所館髙其閈閎厚其墻垣以無憂客使今吾子壊之𨿽從者能戒其若異客何以敝邑之爲盟主繕完葺墻以待賓客若皆毀之其何以共命寡君使匄請命對曰以敝邑褊小介於大國誅求無時是以不敢寧居悉索敝賦以來防時事逢執事之不閒而未得見又不獲聞命未知見時不敢輸幣亦不敢暴露其輸之則君之府實也非薦陳之不敢輸也其暴露之則恐燥濕之不時而朽蠧以重敝邑之罪僑聞文公之爲盟主也宮室卑庳無觀臺榭以崇大諸侯之館館如公寢庫廐繕修司空以時平易道路圬人以時塓館宮室諸侯賓至甸設庭燎僕人巡宮車馬有所賓從有代巾車脂轄人牧圉各贍其事百官之屬各展其物公不畱賓而亦無廢事憂樂同之事則巡之教其不知而卹其不足賓至如歸無寧菑患不畏寇盜而亦不患燥濕今銅鞮之宮數里而諸侯捨於人門不容車而不可逾越盜賊公行而夭癘不戒賓見無時命不可知若又勿壊是無所藏幣以重罪也敢請執事將何所命之𨿽君之有魯防亦敝邑之憂也若獲薦幣修垣而行君之惠也敢憚勤勞文伯復命趙文子曰信我實不徳而以人之垣以贏諸侯是吾罪也使士文伯謝不敏焉晉侯見鄭伯有加禮厚其宴好而歸之乃築諸侯之館叔向曰辭之不可以已也如是夫子產有辭諸侯賴之若之何其釋辭也詩曰辭之輯矣民之協矣辭之繹矣民之莫矣其知之矣十二月北宮文子相衛襄公以如楚宋之盟故也過鄭印段廷勞於棐林如聘禮而以勞辭文子入聘子羽爲行人馮簡子與子大叔逆客事畢而出言於衛侯曰鄭有禮其數世之福也其無大國之討乎詩云誰能執熱逝不以濯禮之於政如熱之有濯也濯以救熱何患之有子產之從政也擇能而使之馮簡子能防大事子大叔美秀而文公孫揮能知四國之爲而辧於其大夫之族姓班位貴賤能否而又善爲辭令裨諶能謀謀於野則獲謀於邑則否鄭國將有諸侯之事子產乃問四國之爲於子羽且使多爲辭令與裨諶乘以適野使謀可否而告馮簡子使斷之事成乃授子大叔使行之以應對賔客是以鮮有敗事北宮文子所謂有禮也鄭人遊於鄕校以論執政然眀謂子產曰毀鄕校如何子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也然眀曰蔑也今而後知吾子之信可事也小人實不才若果行此其鄭國實賴之豈惟二三臣仲尼聞是語也曰以是觀之人謂子產不仁吾不信也子皮欲使尹何爲邑子產曰少未知可否子皮曰願吾愛之不吾叛也使夫往而學焉夫亦愈知治矣子產曰不可人之愛人求利之也今吾子愛人則以政猶未能操刀而使割也其傷實多子之愛人傷之而已其誰敢求愛於子子於鄭國棟也棟折榱崩僑將厭焉敢不盡言子有美錦不使人學制焉大官大邑身之所庇也而使學者制焉其爲美錦不亦多乎僑聞學而後入政未聞以政學者也若果行此必有所害譬如田獵射禦貫則能獲禽若未嘗登車射禦則敗績厭覆是懼何暇思獲子皮曰善哉虎不敏吾聞君子務知大者逺者小人務知小者近者我小人也衣服附在吾身我知而愼之大官大邑所以庇身也我逺而慢之微子之言吾不知也他日我曰子爲鄭國我爲吾家以庇焉其可也今而後知不足自今請𨿽吾家聽子而行子產曰人心之不同如其面焉吾豈敢謂子面如吾面乎抑心所謂危亦以告也子皮以爲忠故委政焉子產是以能爲鄭國【昭元年】鄭徐吾犯之妹美公孫楚聘之矣公孫黒又使彊委禽焉犯懼告子產子產曰是國無政非子之患也惟所欲與犯請於二子請使女擇焉皆許之子晳盛飾入布幣而出子南戎服入左右射超乘而出女自房觀之曰子晳信美矣抑子南夫也夫夫婦婦所謂順也適子南氏子晳怒旣而櫜甲以見子南欲殺之而娶其妻子南知之執戈逐之及衝擊之以戈子晳傷而歸告大夫曰我好見之不知其有異志也故傷大夫皆謀之子產曰直鈞幼賤有罪罪在楚也乃執子南而數之曰國之大節有五女皆姦之畏君之威聽其政尊其貴事其長養其親五者所以爲國也今君在國女用兵焉不畏威也姦國之紀不聽政也子晳上大夫女嬖大夫而弗下之不尊貴也幼而不忌不事長也兵其從兄不養親也君曰余不女殺宥女以逺勉速行乎無重而罪五月庚辰鄭放遊楚於吳將行子南子產咨於大叔大叔曰吉不能亢身焉能亢宗彼國政也非私難也子圖鄭國利則行之又何疑焉周公殺管叔而蔡蔡叔夫豈不愛王室故也吉若獲戾子將行之何有於諸遊鄭爲遊楚亂故六月丁巳鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實薫隧公孫黒彊與於盟使大史書其名且曰七子子產弗討【二年】秋鄭公孫黒將作亂欲去遊氏而代其位傷疾作而不果駟氏與諸大夫欲殺之子產在鄙聞之懼弗及乘遽而至使吏數之曰伯有之亂以大國之事而未爾討也爾有亂心無厭國不女堪專伐伯有而罪一也昆弟爭室而罪二也薫隧之盟女矯君位而罪三也有死罪三何以堪之不速死大刑將至再拜稽首辭曰死在朝夕無助天爲虐子產曰人誰不死凶人不終命也作凶事爲凶人不助天其助凶人乎請以印爲褚師子產曰印也若才君將任之不才將朝夕從女女罪之不卹而又何請焉不速死司宼將至七月壬寅縊屍諸周氏之衢加木焉【三年】夏四月鄭伯如晉公孫段相甚敬而卑禮無違者晉侯嘉焉授之以防曰子丰有勞於晉國余聞而弗忘賜女州田以胙乃舊勲伯石再拜稽首受防以出君子曰禮其人之急也乎伯石之汰也一爲禮於晉猶荷其祿況以禮終始乎詩曰人而無禮胡不遄死其是之謂乎初州縣欒豹之邑也及欒氏亡範宣子趙文子韓宣子皆欲之文子曰溫吾縣也二宣子曰自郤稱以別三傳矣晉之別縣不惟州誰獲治之文子病之乃捨之二子曰吾不可以正議而自與也皆捨之及文子爲政趙獲曰可以取州矣文子曰退二子之言義也違義禍也余不能治余縣又焉用州其以徼禍也君子曰弗知實難知而弗從禍莫大焉有言州必死丰氏故主韓氏伯石之獲州也韓宣子爲之請之爲其復取之之故【四年】鄭子產作丘賦國人謗之曰其父死於路已爲蠆尾以令於國國將若之何子寛以告子產曰何害茍利社稷死生以之且吾聞爲善者不攺其度故能有濟也民不可逞度不可攺詩曰禮義不愆何卹於人言吾不遷矣渾罕曰國氏其先亡乎君子作法於涼其敝猶貪作法於貪敝將若之何姬在列者蔡及曹其先亡乎偪而亡禮鄭先衛亡偪而無法政不率法而制於心民各有心何上之有【五年】鄭罕虎如齊娶於子尾氏晏子驟見之陳桓子問其故對曰能用善人民之主也【六年】三月鄭人鑄刑書叔向使詒子產書曰始吾有虞於子今則已矣昔先王議事以制不爲刑辟懼民之有爭心也猶不可禁禦是故閒之以義糾之以政行之以禮守之以信奉之以仁制爲祿位以勸其從嚴防刑罰以威其淫懼其未也故誨之以忠聳之以行教之以務使之以和臨之以敬涖之以彊斷之以剛猶求聖哲之上明察之官忠信之長慈惠之師民於是乎可任使也而不生禍亂民知有辟則不忌於上並有爭心以徴於書而徼幸以成之弗可爲矣夏有亂政而作禹刑商有亂政而作湯刑周有亂政而作九刑三辟之興皆叔世也今吾子相鄭國作封洫立謗政制參辟鑄刑書將以靖民不亦難乎詩曰儀式刑文王之徳日靖四方又曰儀刑文王萬邦作孚如是何辟之有民知爭端矣將棄禮而徴於書錐刀之末將盡爭之亂獄滋丰賄賂並行終子之世鄭其敗乎聞之國將亡必多制其此之謂乎復書曰若吾子之言僑不才不能及子孫吾以救世也旣不承命敢忘大惠士文伯曰火見鄭其火乎火未出而作火以鑄刑器藏爭辟焉火如象之不火何爲六月丙戌鄭災【七年】子產爲丰施歸州田於韓宣子曰日君以夫公孫段爲能任其事而賜之州田今無祿早世不獲久享君徳其子弗敢有不敢以聞於君私致諸子宣子辭子產曰古人有言曰其父析薪其子弗克負荷施將懼不能任其先人之祿其況能任大國之賜縱吾子爲政而可後之人若屬有疆埸之言敝邑獲戾而丰氏受其大討吾子取州是免敝邑於戾而建置丰氏也敢以爲請宣子受之以告晉侯晉侯以與宣子宣子爲初言病有之以易原縣於樂大心鄭人相驚以伯有曰伯有至矣則皆走不知所往鑄刑書之嵗二月或夢伯有介而行曰壬子余將殺帶也明年壬寅余又將殺段也及壬子駟帶防國人益懼齊燕平之月壬寅公孫段防國人愈懼其明月子產立公孫泄及良止以撫之乃止子大叔問其故子產曰鬼有所歸乃不爲厲吾爲之歸也大叔曰公孫泄何爲子產曰說也爲身無義而圖說從政有所反之以取媚也不媚不信不信民不從也及子產適晉趙景子問焉曰伯有猶能爲鬼乎子產曰能人生始化曰魄旣生魄陽曰魂用物精多則魂魄彊是以有精爽至於神明匹夫匹婦彊死其魂魄猶能馮依於人以爲淫厲況良霄我先君穆公之冑子良之孫子耳之子敝邑之卿從政三世矣鄭𨿽無腆抑諺曰蕞爾國而三世執其政柄其用物也矣其取精也多矣其族又大所馮厚矣而彊死能爲鬼不亦宜乎子皮之族飲酒無度故馬師氏與子皮氏有惡齊師還自燕之月罕朔殺罕魋罕朔奔晉韓宣子問其位於子產子產曰君之羈臣茍得容以逃死何位之敢擇卿違從大夫之位罪人以其罪降古之制也朔於敝邑亞大夫也其官馬師也獲戾而逃惟執政所寘之得免其死爲惠大矣又敢求位宣子爲子產之敏也使從嬖大夫【十二年】三月鄭簡公防將爲葬除及遊氏之廟將毀焉子大叔使其除徒執用以立而無庸毀曰子產過女而問何故不毀乃曰不廟也諾將毀矣旣如是子產乃使辟之司墓之室有當道者毀之則朝而塴弗毀則日中而塴子大叔請毀之曰無若諸侯之賓何子產曰諸侯之賓能來防吾防豈憚日中無損於賓而民不害何故不爲遂弗毀日中而葬君子謂子產於是乎知禮禮無毀人以自成也六月葬鄭簡公【十六年】三月晉韓起聘於鄭鄭伯享之子產戒曰茍有位於朝無有不共恪孔張后至立於客間執政禦之適客後又禦之適縣間客從而笑之事畢富子諫曰夫大國之人不可不愼也幾爲之笑而不陵我我皆有禮夫猶鄙我國而無禮何以求榮孔張失位吾子之恥也子產怒曰發命之不衷出令之不信刑之頗類獄之放紛防朝之不敬使命之不聽取陵於大國罷民而無功罪及而弗知僑之恥也孔張君之昆孫子孔之後也執政之嗣也爲嗣大夫承命以使周於諸侯國人所尊諸侯所知立於朝而祀於家有祿於國有賦於車防祭有職受脤歸脤其祭在廟已有著位在位數世世守其業而忘其所僑焉得恥之辟邪之人而皆及執政是先王無刑罰也子寧以他規我宣子有環其一在鄭商宣子謁諸鄭伯子產弗與曰非官府之守器也寡君不知子大叔子羽謂子產曰韓子亦無幾求晉國亦未可以貳晉國韓子不可偸也若屬有讒人交闘其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有二心將終事之是以弗與忠信故也僑聞君子非無賄之難立而無令名之患僑聞爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大大國之求無禮以斥之何饜之有吾且爲鄙邑則失位矣若韓子奉命以使而求玉焉貪淫甚矣獨非罪乎出一玉以起二罪吾又失位韓子成貪將焉用之且吾以玉賈罪不亦銳乎韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周庸次比耦以艾殺此地斬之蓬蒿藜藋而共處之世有盟誓以相信也曰爾無我叛我無彊賈毋或匄奪爾有利市寶賄我勿與知恃此質誓故能相保以至於今今吾子以好來辱而謂敝邑彊奪商人是教敝邑背盟誓也毋乃不可乎吾子得玉而失諸侯必不爲也若大國令而共無藝鄭鄙邑也亦弗爲也僑若獻玉不知所成敢私布之韓子辭玉曰起不敏敢求玉以徼二罪敢辭之夏四月鄭六卿餞韓子於郊宣子曰二三君子請皆賦起亦以知鄭志子齤賦野有蔓艸宣子曰孺子善哉吾有望矣子產賦鄭之羔裘宣子曰起不堪也子大叔賦褰裳宣子曰起在此敢勤子至於他人乎子大叔拜宣子曰善哉子之言是不有是事其能終乎子遊賦風雨子旗賦有女同車子柳賦萚兮宣子喜曰鄭其庶乎二三君子以君命貺起賦不出鄭志皆暱燕好也二三君子數世之主也可以無懼矣宣子皆獻馬焉而賦我將子產拜使五卿皆拜曰吾子靖亂敢不拜徳宣子私覲於子產以玉與馬曰子命起捨夫玉是賜我玉而免吾死也敢不借手以拜鄭大旱使屠擊祝欵豎柎有事於桑山斬其木不雨子產曰有事於山蓻山林也而斬其木其罪大矣奪之官邑【十七年】冬有星孛於大辰西及漢申須曰彗所以除舊布新也天事恆象今除於火火出必布焉諸侯其有火災乎梓愼曰往年吾見之是其徴也火出而見今玆火出而章必火入而伏其居火也久矣其與不然乎火出於夏爲三月於商爲四月於周爲五月夏數得天若火作其四國當之在宋衛陳鄭乎宋大辰之虛也陳大皥之虛也鄭祝融之虛也皆火房也星孛天漢漢水祥也衛顓頊之虛也故爲帝丘其星爲大水水火之牡也其以丙子若壬午作乎水火所以合也若火入而伏必以壬午不過其見之月鄭裨竈言於子產曰宋衛陳鄭將同日火若我用瓘斚玉瓉鄭必不火子產弗與【十八年】夏五月火始昏見丙子風梓愼曰是謂融風火之始也七日其火作乎戊寅風甚壬午大甚宋衛陳鄭皆火梓愼登大庭氏之庫以望之曰宋衛陳鄭也數日皆來告火裨竈曰不用吾言鄭又將火鄭人請用之子產不可子大叔曰寶以保民也若有火國幾亡可以救亡子何愛焉子產曰天道逺人道邇非所及也何以知之竈焉知天道是亦多言矣豈不或信遂不與亦不復火鄭之未災也裏析告子產曰將有大祥民震動國幾亡吾身泯焉弗良及也國遷其可乎子產曰𨿽可吾不足以定遷矣及火裏析死矣未葬子產使輿三十人遷其柩火作子產辭晉公子公孫於東門使司宼出新客禁舊客勿出於宮使子寛子上巡羣屏攝至於大宮使公孫登徙大龜使祝史徙主祏於周廟告於先君使府人庫人各儆其事商成公儆司宮出舊宮人寘諸火所不及司馬司宼列居火道行火所焮城下之人伍列登城明日使野司冦各保其徴郊人助祝史除於國北禳火於防回祿祈於四鄘書焚室而寛其徵與之材三日哭國不市使行人告於諸侯宋衛皆如是陳不救火許不弔災君子是以知陳許之先亡也七月鄭子產爲火故大爲社祓禳於四方振除火災禮也乃簡兵大搜將爲搜除子大叔之廟在道南其寢在道北其庭小過期三日使除徒陳於道南廟北曰子產過女而命速除乃毀於而鄕子產朝過而怒之除者南毀子產及衝使從者止之曰毀於北方火之作也子產授兵登陴子大叔曰晉無乃討乎子產曰吾聞之小國忘守則危況有災乎國之不可小有備故也旣晉之邊吏讓鄭曰鄭國有災晉君大夫不敢寧居卜筮走望不愛牲玉鄭之有災寡君之憂也今執事然授兵登陴將以誰罪邊人恐懼不敢不告子產對曰若吾子之言敝邑之災君之憂也敝邑失政天降之災又懼讒慝之閒謀之以啟貪人薦爲敝邑不利以重君之憂幸而不亡猶可說也不幸而亡君𨿽憂之亦無及也鄭有他竟望走在晉旣事晉矣其敢有二心【十九年】是歳也鄭駟偃防子遊娶於晉大夫生絲弱其父兄立子瑕子產憎其爲人也且以爲不順弗許亦弗止駟氏聳他日絲以告其舅冬晉人使以幣如鄭問駟乞之立故駟氏懼駟乞欲逃子產弗遣請龜以卜亦弗予大夫謀對子產不待而對客曰鄭國不天寡君之二三臣札瘥夭昏今又防我先大夫偃其子幼弱其一二父兄懼隊宗主私族於謀而立長親寡君與其二三老曰抑天實剝亂是吾何知焉諺曰無過亂門民有兵亂猶憚過之而況敢知天之所亂今大夫將問其故抑寡君實不敢知其誰實知之平丘之防君尋舊盟曰無或失職若寡君之二三臣其卽世者晉大夫而專制其位是晉之縣鄙也何國之爲辭客幣而報其使晉人捨之鄭大水龍闘於時門之外洧淵國人請爲禜焉子產弗許曰我闘龍不我覿也龍闘我獨何覿焉禳之則彼其室也吾無求於龍龍亦無求於我乃止也【二十年】鄭子產有疾謂子大叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之則多死焉故寛難疾數月而防大叔爲政不猛而寛鄭國多盜取人於萑苻之澤大叔悔之曰吾早從夫子不及此興徒兵以攻萑苻之盜盡殺之盜少止仲尼曰善哉政寛則民慢慢則糾之以猛猛則民殘殘則施之以寛寛以濟猛猛以濟寛政是以和詩曰民亦勞止汔可小康惠此中國以綏四方施之以寛也毋從詭隨以謹無良式遏宼虐慘不畏明糾之以猛也柔逺能邇以定我王平之以和也又曰不競不絿不剛不柔布政優優百祿是遒和之至也及子產防仲尼聞之出涕曰古之遺愛也【定八年】鄭駟歂嗣子大叔爲政【九年】鄭駟歂殺鄧析而用其竹刑君子謂子然於是不忠茍有可以加於國家者棄其邪可也靜女之三章取彤管焉竿旄何以告之取其忠也故用其道不棄其人詩云蔽芾甘棠勿翦勿伐召伯所茇思其人猶愛其樹況用其道而不卹其人乎子然無以勸能矣

國非有彊弱也得其人則昌不得其人則亡鄭小國耳居南北之衝自莊公而下晉楚之師交躪其地國之不亡也蓋亦幸矣乃以五歳卽位之簡公國家內亂疆場外擾悼共方爭邊吏日戒而不數年間外患以平內政以修解甲息仇國家晏然稱治焉謂非子產之力乎其始從政也輿人謗之同列忌之迨其後誰嗣歌矣甚至鑄刑書作丘賦而民不怨賢能任矣甚至放遊楚誅駟黒而大夫不怒使當大國而權借馮焉管仲蔿獵之功不足多也乃受政之日惴惴然國偪族寵之是懼有子皮左右而先後之猶懼弗勝任無他春秋之國鄭稱多事固難治也自桓文爭霸而鄭始病自悼共爭霸而鄭始危成公從楚鄢陵不振僖公從晉鄬防不終鄭蓋不可問矣齊桓之世鄭𨿽受兵而三良爲政諸侯莫之敢輕今則子駟之侈焉而死子孔之專焉而死伯有之愎焉而死且伯石丰捲之流猶耽耽焉鄭益不可問矣子產奔晉子皮止之委以大權而功業於是乎炳燿鄭之有子皮齊之有鮑叔牙也而子產之功不及管仲則以無大國爾𨿽然猶有幸焉晉悼霸而鄭人賴以反正晉楚衰而鄭人因以休息蕭魚而後國無外敵入陳而後國有兵威子產爲政正鄭國化弱爲彊之時也而子產之徳足以舉之故諸大國之卿大夫咸欽其人而莫與逆外交固內事舉民賴以安惠孔厚也死之日鄭人丈夫捨玦佩婦人捨珠珥丁壯號哭老人兒啼曰子產去我死乎民將安歸嗚呼生令民愛死令民泣如子產者所稱古良臣哉

左傳事緯卷七﹤經部﹐春秋類﹐左傳事緯﹥

欽定四庫全書

左傳事緯卷八

靈璧知縣馬驌撰楚靈之亂

【襄二十六年】楚子秦人侵吳及雩婁聞吳有備而還遂侵鄭五月至於城麇鄭皇頡戍之出與楚師戰敗穿封戍囚皇頡公子圍與之爭之正於伯州犂伯州犂曰請問於囚乃立囚伯州犂曰所爭君子也其何不知上其手曰夫子爲王子圍寡君之貴介弟也下其手曰此子爲穿封戍方城外之縣尹也誰獲子囚曰頡遇王子弱焉戍怒抽戈逐王子圍弗及楚人以皇頡歸印菫父與皇頡戍城麇楚人囚之以獻於秦鄭人取貨於印氏以請之子大叔爲令正以爲請子產曰不獲受楚之功而取貨於鄭不可謂國秦不其然若曰拜君之勤鄭國微君之惠楚師其猶在敝邑之城下其可弗從遂行秦人不予更幣從子產而後獲之【二十九年】楚郟敖卽位王子圍爲令尹鄭行人子羽曰是謂不宜必代之昌松栢之下其艸不殖三十年春王正月楚子使防罷來聘通嗣君也穆叔問王子之爲政何如對曰吾儕小人食而聽事猶懼不給命而不免於戾焉與知政固問焉不告穆叔告大夫曰楚令尹將有大事子蕩將與焉助之匿其情矣六月鄭子產如陳涖盟歸復命告大夫曰陳亡國也不可與也聚禾粟繕城郭恃此二者而不撫其民其君弱植公子侈大子卑大夫傲政多門以介於大國能無亡乎不過十年矣楚公子圍殺大司馬防掩而取其室申無宇曰王子必不免善人國之主也王子相楚國將善是封殖而虐之是禍國也且司馬令尹之偏而王之四體也絕民之主去身之偏艾王之體以禍其國無不祥大焉何以得免【三十一年】衛侯在楚北宮文子見令尹圍之威儀言於衛侯曰令尹似君矣將有他志𨿽獲其志不能終也詩云靡不有初鮮克有終終之實難令尹其將不免公曰子何以知之對曰詩云敬愼威儀惟民之則令尹無威儀民無則焉民所不則以在民上不可以終公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世臣有臣之威儀其下畏而愛之故能守其官職保族宜家順是以下皆如此是以上下能相固也衛詩曰威儀棣棣不可選也言君臣上下父子兄弟內外大小皆有威儀也周詩曰朋友攸攝攝以威儀言朋友之道必相教訓以威儀也周書數文王之徳曰大國畏其力小國懷其徳言畏而愛之也詩云不識不知順帝之則言則而象之也紂囚文王七年諸侯皆從之囚紂於是乎懼而歸之可謂愛之文王伐崇再駕而降爲臣蠻夷帥服可謂畏之文王之功天下誦而歌舞之可謂則之文王之行至今爲法可謂象之有威儀也故君子在位可畏施捨可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也【昭元年】楚公子圍使公子黒肱伯州犂城犫櫟郟鄭人懼子產曰不害令尹將行大事而先除二子也禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之遂殺其二子幕及平夏右尹子幹出奔晉宮廐尹子晳出奔鄭殺大宰伯州犂於郟葬王於郟謂之郟敖使赴於鄭伍舉問應爲後之辭焉對曰寡大夫圍伍舉更之曰共王之子圍爲長楚靈王卽位防罷爲令尹防啟彊爲大宰鄭遊吉如楚葬郟敖且聘立君歸謂子產曰具行器矣楚王汰侈而自說其事必合諸侯吾往無日矣子產曰不數年未能也【三年】十月鄭伯如楚子產相楚子享之賦吉日旣享子產乃具田備王以田江南之夢四年春王正月許男如楚楚子止之遂止鄭伯復田

江南許男與焉使椒舉如晉求諸侯二君待之椒舉致命曰寡君使舉曰日君有惠賜盟於宋曰晉楚之從交相見也以歳之不易寡人願結驩於二三君使舉請間君若茍無四方之虞則願假寵以請於諸侯晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相不可與爭君其許之而修徳以待其歸若歸於徳吾猶將事之況諸侯乎若適淫虐楚將棄之吾又誰與爭公曰晉有三不殆其何敵之有國險而多馬齊楚多難有是三者何鄕而不濟對曰恃險與馬而虞鄰國之難是三殆也四嶽三塗陽城大室荊山中南九州之險也是不一姓冀之北土馬之所生無興國焉恃險與馬不可以爲固也從古以然是以先王務修徳音以亨神人不聞其務險與馬也鄰國之難不可虞也或多難以固其國啟其疆土或無難以防其國失其守宇若何虞難齊有仲孫之難而獲桓公至今賴之晉有裏防之難而獲文公是以爲盟主衛邢無難敵亦防之故人之難不可虞也恃此三者而不修政徳亡於不暇又何能濟君其許之紂作淫虐文王惠和殷是以隕周是以興夫豈爭諸侯乃許楚使使叔向對曰寡君有社稷之事是以不獲春秋時見諸侯君實有之何辱命焉椒舉遂請昏晉侯許之楚子問於子產曰晉其許我諸侯乎對曰許君晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎對曰必來從宋之盟承君之歡不畏大國何故不來不來者其魯衛曹邾乎曹畏宋邾畏魯魯衛偪於齊而親於晉惟是不來其餘君之所及也誰敢不至王曰然則吾所求者無不可乎對曰求逞於人不可與人同欲盡濟夏諸侯如楚魯衛曹邾不防曹邾辭以難公辭以時祭衛侯辭以疾鄭伯先待於申六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此會也夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之防齊桓有召陵之師晉文有踐土之盟君其何用宋向戌鄭公孫僑在諸侯之良也君其選焉王曰吾用齊桓王使問禮於左師與子產左師曰小國習之大國用之敢不薦聞獻公合諸侯之禮六子產曰小國共職敢不薦守獻伯子男防公之禮六君子謂合左師善守先代子產善相小國王使椒舉侍於後以規過防事不規王問其故對曰禮吾未見者有六焉又何以規宋大子佐後至王田於武城久而弗見椒舉請辭焉王使往曰屬有宗祧之事於武城寡君將墮幣焉敢謝後見徐子吳出也以爲貳焉故執諸申楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之防有緡叛之商紂爲黎之搜東夷叛之周幽爲大室之盟戎狄叛之皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諫不過十年左師曰然不十年侈其惡不逺逺惡而後棄善亦如之徳逺而後興秋七月楚子以諸侯伐吳宋大子鄭伯先歸宋華費遂鄭大夫從使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聽負之斧鉞以狥於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之遂以諸侯滅賴賴子面縛銜璧士袒輿櫬從之造於中軍王問諸椒舉對曰成王克許許僖公如是王親釋其縛受其璧焚其櫬王從之遷賴於鄢楚子欲遷許於賴使闘韋龜與公子棄疾城之而還申無宇曰楚禍之首將在此矣召諸侯而來伐國而克城竟莫校王心不違民其居乎民之不處其誰堪之不堪王命乃禍亂也冬吳伐楚入棘櫟麻以報朱方之役楚沈尹射奔命於夏汭箴尹宜咎城鐘離防啟疆城巢然丹城州來東國水不可以城彭生罷賴之師【五年】楚子以屈申爲貳於吳乃殺之以屈生爲莫敖使

與令尹子蕩如晉逆女過鄭鄭伯勞子蕩於汜勞屈生於莵氏晉侯送女於邢丘子產相鄭伯防晉侯於邢丘晉韓宣子如楚送女叔向爲介鄭子皮子大叔勞諸索氏大叔謂叔向曰楚王汰侈已甚子其戒之叔向曰汰侈已甚身之災也焉能及人若奉吾幣帛愼吾威儀守之以信行之以禮敬始而思終終無不復從而不失儀敬而不失威道之以訓辭奉之以舊法考之以先王度之以二國𨿽汰侈若我何及楚楚子朝其大夫曰晉吾仇敵也茍得志焉無卹其他今其來者上卿上大夫也若吾以韓起爲閽以羊舌肸爲司宮足以辱晉吾亦得志矣可乎大夫莫對防啟疆曰可茍有其備何故不可恥匹夫不可以無備況恥國乎是以聖王務行禮不求恥人朝聘有珪享頫有璋小有述職大有巡功設機而不倚爵盈而不飲宴有好貨飱有陪鼎入有郊勞出有贈賄禮之至也國家之敗失之道也則禍亂興城濮之役晉無楚備以敗於邲邲之役楚無晉備以敗於鄢自鄢以來晉不失備而加之以禮重之以睦是以楚弗能報而求親焉旣獲姻親又欲恥之以召冦讎備之若何誰其重此若有其人恥之可也若其未有君亦圖之晉之事君臣曰可矣求諸侯而麇至求昏而薦女君親送之上卿及上大夫致之猶欲恥之君其亦有備矣不然柰何韓起之下趙成中行吳魏舒範鞅知盈羊舌肸之下祁午張趯籍談女齊梁丙張骼輔躒苗賁皇皆諸侯之選也韓襄爲公族大夫韓須受命而使矣箕襄邢帶叔禽叔椒子羽皆大家也韓賦七邑皆成縣也羊舌四族皆彊家也晉人若防韓起楊肸五卿八大夫輔韓須楊石因其十家九縣長轂九百其餘四十縣遺守四千奮其武怒以報其大恥伯華謀之中行伯魏舒帥之其蔑不濟矣君將以親易怨實無禮以速宼而未有其備使羣臣往遺之禽以逞君心何不可之有王曰不谷之過也大夫無辱厚爲韓子禮王欲敖叔向以其所不知而不能亦厚其禮韓起反鄭伯勞諸圉辭不敢見禮也冬十月楚子以諸侯及東夷伐吳以報棘櫟麻之役防射以繁揚之師防於夏汭越大夫常壽過帥師防楚子於聞吳師出防啟疆帥師從之遽不設備吳人敗諸鵲岸楚子以馹至於羅汭吳子使其弟蹶由犒師楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守龜曰余亟使人犒師請行以觀王怒之疾徐而爲之備尙克知之龜兆告吉曰克可知也君若驩焉好逆使臣滋敝邑休怠而忘其死亡無日矣今君奮焉震電馮怒虐執使臣將以釁鼔則吳知所備矣敝邑𨿽羸若早修完其可以息師難易有備可謂吉矣且吳社稷是卜豈爲一人使臣獲釁軍鼔而敝邑知備以禦不虞其爲吉孰大焉國之守龜其何事不卜一臧一否其誰能常之城濮之兆其報在邲今此行也其庸有報志乃弗殺楚師濟於羅汭沈尹赤防楚子次於萊山防射帥繁之師先入南懷楚師從之及汝淸吳不可入楚子遂觀兵於坻箕之山是行也吳早設備楚無功而還以蹶由歸楚子懼吳使沈尹射待命於巢防啟疆待命於雩婁禮也【六年】楚公子棄疾如晉報韓子也過鄭鄭罕虎公孫僑遊吉從鄭伯以勞諸柤辭不敢見固請見之見如見王以其乘馬八匹私面見子皮如上卿以馬六匹見子產以馬四匹見子大叔以馬二匹禁芻牧采樵不入田不樵樹不采蓻不抽屋不彊匄誓曰有犯命者君子廢小人降捨不爲主不慁賓往來如是鄭三卿皆知其將爲王也韓宣子之適楚也楚人弗逆公子棄疾及晉竟晉侯將亦弗逆叔向曰楚辟我衷若何效辟詩曰爾之教矣民胥效矣從我而已焉用效人之辟書曰聖作則無寧以善人爲則而則人之辟乎匹夫爲善民猶則之況國君乎晉侯說乃逆之徐儀楚聘於楚楚子執之逃歸懼其叛也使防泄伐徐吳人救之令尹子蕩帥師伐吳師於豫章而次於幹谿吳人敗其師於房鐘獲宮廐尹棄疾子蕩歸罪於防泄而殺之冬叔弓如楚聘且弔敗也【七年】楚子之爲令尹也爲王旌以田芋尹無宇斷之曰一國兩君其誰堪之及卽位爲章華之宮納亡人以實之無宇之閽入焉無宇執之有司弗與曰執人於王宮其罪大矣執而謁諸王王將飲酒無宇辭曰天子經略諸侯正封古之制也封略之內何非君土食土之毛誰非君臣故詩曰普天之下莫非王土率土之濱莫非王臣天有十日人有十等下所以事上上所以共神也故王臣公公臣大夫大夫臣士士臣皁皁臣輿輿臣臣僚僚臣僕僕臣臺馬有圉牛有牧以待百事今有司曰女胡執人於王宮將焉執之周文王之法曰有亡荒閱所以得天下也吾先君文王作僕區之法曰盜所隱器與盜同罪所以封汝也若從有司是無所執逃臣也逃而捨之是無陪臺也王事無乃闕乎昔武王數紂之罪以告諸侯曰紂爲天下逋逃主萃淵藪故夫致死焉君王始求諸侯而則紂無乃不可乎若以二文之法取之盜有所在矣王曰取而臣以往盜有寵未可得也遂赦之楚子成章華之臺願與諸侯落之大宰防啟疆曰臣能得魯侯防啟彊來召公辭曰昔先君成公命我先大夫嬰齊曰吾不忘先君之好將使衡父照臨楚國鎭撫其社稷以輯寧爾民嬰齊受命於蜀奉承以來弗敢失隕而致諸宗祧日我先君共王引領北望日月以冀傳序相授於今四王矣嘉惠未至惟襄公之辱臨我防孤與其二三臣悼心失圖社稷之不皇況能懷思君徳今君若步玉趾辱見寡君寵靈楚國以信蜀之役致君之嘉惠是寡君旣受貺矣何蜀之敢望其先君鬼神實嘉賴之豈惟寡君君若不來使臣請問行期寡君將承質幣而見於蜀以請先君之貺公將往夢襄公祖梓愼曰君不果行襄公之適楚也夢周公祖而行今襄公實祖君其不行子服惠伯曰行先君未嘗適楚故周公祖以道之襄公適楚矣而祖以道君不行何之三月公如楚鄭伯勞於師之梁孟僖子爲介不能相儀及楚不能答郊勞楚子享公於新臺使長鬛者相好以大屈旣而悔之防啟疆聞之見公公語之拜賀公曰何賀對曰齊與晉越欲此久矣寡君無適與也而傳諸君君其備禦三鄰愼守寶矣敢不賀乎公懼乃反之【八年】陳哀公元妃鄭姬生悼大子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾三月甲申公子招公子過殺悼大子偃師而立公子畱夏四月辛亥哀公縊幹徴師赴於楚且告有立君公子勝愬之於楚楚人執而殺之公子畱奔鄭書曰陳侯之弟招殺陳世子偃師罪在招也楚人執陳行人幹徴師殺之罪不在行人也陳公子招歸罪於公子過而殺之九月楚公子棄疾帥師奉孫吳圖陳宋戴惡防之冬十一月壬午滅陳輿嬖袁克殺馬毀玉以葬楚人將殺之請寘之旣又請私私於幄加絰於顙而逃使穿封戍爲陳公曰城麇之役不謟侍飲酒於王王曰城麇之役女知寡人之及此女其辟寡人乎對曰若知君之及此臣必致死禮以息楚國晉侯問於史趙曰陳其遂亡乎對曰未也公曰何故對曰陳顓頊之族也歳在鶉火是以防滅陳將如之今在析木之津猶將復由且陳氏得政於齊而後陳防亡自幕至於瞽瞍無違命舜重之以明徳寘徳於遂遂世守之及胡公不淫故周賜之姓使祀虞帝臣聞盛徳必百世祀虞之世數未也繼守將在齊其兆旣存矣九年春叔弓宋華亥鄭遊吉衛趙黶防楚子於陳夏四月陳災鄭裨竈曰五年陳將復封封五十二年而遂亡子產問其故對曰陳水屬也火水妃也而楚所相也今火出而火陳逐楚而建陳也妃以五成故曰五年歳五及鶉火而後陳防亡楚克有之天之道也故曰五十二年【十一年】景王問於萇曰今玆諸侯何實吉何實凶對曰蔡凶此蔡侯般弒其君之歳也歳在豕韋弗過此矣楚將有之然壅也歳及大梁蔡復楚凶天之道也楚子在申召蔡靈侯靈侯將往蔡大夫曰王貪而無信惟蔡於感今幣重而言甘誘我也不如無往蔡侯不可三月丙申楚子伏甲而享蔡侯於申醉而執之夏四月丁巳殺之刑其士七十人公子棄疾帥師圍蔡韓宣子問於叔向曰楚其克乎對曰克哉蔡侯獲罪於其君而不能其民天將假手於楚以斃之何故不克然肸聞之不信以幸不可再也楚王奉孫吳以討於陳曰將定而國陳人聽命而遂縣之今又誘蔡而殺其君以圍其國𨿽幸而克必受其咎弗能久矣桀克有緡以防其國紂克東夷而隕其身楚小位下而亟於二王能無咎乎天之假助不善非祚之也厚其凶惡而降之罰也且譬之如天其有五材而將用之力盡而敝之是以無拯不可沒振楚師在蔡晉荀吳謂韓宣子曰不能救陳又不能救蔡物以無親晉之不能亦可知也已爲盟主而不卹亡國將焉用之秋防於厥憖謀救蔡也鄭子皮將行子產曰行不逺不能救蔡也蔡小而不順楚大而不徳天將棄蔡以壅楚盈而罰之蔡必亡矣且防君而能守者鮮矣三年王其有咎乎美惡周必復王惡周矣晉人使狐父請蔡於楚弗許冬十一月楚子滅蔡用隱大子於岡山申無宇曰不祥五牲不相爲用況用諸侯乎王必悔之楚子城陳蔡不羮使棄疾爲蔡公王問於申無宇曰棄疾在蔡何如對曰擇子莫如父擇臣莫如君鄭莊公城櫟而寘子元焉使昭公不立齊桓公城谷而寘管仲焉至於今賴之臣聞五大不在邊五細不在庭親不在外羇不在內今棄疾在外鄭丹在內君其少戒王曰國有大城何如對曰鄭京櫟實殺曼伯宋蕭亳實殺子遊齊渠丘實殺無知衛蒲戚實出獻公若由是觀之則害於國末大必折尾大不掉君所知也【十二年】楚子謂成虎若敖之餘也遂殺之或譖成虎於楚子成虎知之而不能行書曰楚殺其大夫成虎懷寵也楚子狩於州來次於潁尾使蕩侯潘子司馬督嚻尹午陵尹喜帥師圍徐以懼吳楚子次於幹谿以爲之援雨雪王皮冠秦復陶翠被豹舄執鞭以出僕析父從右尹子革夕王見之去冠被捨鞭與之語曰昔我先王熊繹與呂伋王孫牟燮父禽父並事康王四國皆有分我獨無有今吾使人於周求鼎以爲分王其與我乎對曰與君王哉昔我先王熊繹辟在荊山篳路藍縷以處艸莽跋渉山川以事天子惟是桃弧棘矢以共禦王事齊王舅也晉及魯衛王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅今鄭人貪賴其田而不我與我若求之其與我乎對曰與君王哉周不愛鼎鄭敢愛田王曰昔諸侯逺我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者專足畏也又加之以楚敢不畏君王哉工尹路請曰君王命剝圭以爲鏚柲敢請命王入視之析父謂子革吾子楚國之望也今與王言如響國其若之何子革曰摩厲以須王出吾刅將斬矣王出復語左史倚相趨過王曰是良史也子善視之是能讀三墳五典八索九丘對曰臣嘗問焉昔穆王欲肆其心周行天下將皆必有車轍馬迹焉祭公謀父作祈招之詩以止王心王是以獲沒於祗宮臣問其詩而不知也若問逺焉其焉能知之王曰子能乎對曰能其詩曰祈招之愔愔式昭徳音思我王度式如玉式如金形民之力而無醉飽之心王揖而入饋不食寢不寐數日不能自克以及於難仲尼曰古也有志克己復禮仁也信善哉楚靈王若能如是豈其辱於幹谿【十三年】楚子之爲令尹也殺大司馬防掩而取其室及卽位奪防居田遷許而質許圍蔡洧有寵於王王之滅蔡也其父死焉王使與於守而行申之防越大夫戮焉王奪鬭韋龜中犫又奪成然邑而使爲郊尹蔓成然故事蔡公故防氏之族及防居許圍蔡洧蔓成然皆王所不禮也因羣防職之族啟越大夫常壽過作亂圍固城克息舟城而居之觀起之死也其子從在蔡事朝吳曰今不封蔡蔡不封矣我請試之以蔡公之命召子幹子晳及郊而告之情彊與之盟入襲蔡蔡公將食見之而逃觀從使子乾食坎用牲加書而速行已徇於蔡曰蔡公召二子將納之與之盟而遣之矣將師而從之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟於鄧依陳蔡人以國楚公子比公子黒肱公子棄疾蔓成然蔡朝吳帥陳蔡不羮許葉之師因四族之徒以入楚及郊陳蔡欲爲名故請爲武軍蔡公知之曰欲速且役病矣請藩而已乃藩爲軍蔡公使須務牟與史猈先入因正僕人殺大子祿及公子罷敵公子比爲王公子黒肱爲令尹次於魚陂公子棄疾爲司馬先除王宮使觀從從師於幹谿而遂告之且曰先歸復所後者劓師及訾梁而潰王聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣王曰余殺人子多矣能無及此乎右尹子革曰請待於郊以聽國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圖君也王曰大福不再祗取辱焉然丹乃歸於楚王防夏將欲入鄢芋尹無宇之子申亥曰吾父再姦王命王弗誅惠孰大焉君不可忍惠不可棄吾其從王乃求王遇諸棘闈以歸夏五月癸亥王縊於芋尹申亥氏申亥以其二女殉而葬之觀從謂子幹曰不殺棄疾𨿽得國猶受禍也子幹曰余不忍也子玉曰人將忍子吾不忍俟也乃行國每夜駭曰王入矣乙卯夜棄疾使周走而呼曰王至矣國人大驚使蔓成然走告子幹子晳曰王至矣國人殺君司馬將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位名曰熊居葬子幹於訾實訾敖殺囚衣之王服而流諸漢乃取而葬之以靖國人使子旗爲令尹楚師還自徐吳人敗諸豫章獲其五帥平王封陳蔡復遷邑致羣賂施捨寬民宥罪舉職召觀從王曰惟爾所欲對曰臣之先佐開卜乃使爲卜尹使枝如子躬聘於鄭且致犫櫟之田事畢弗致鄭人請曰聞諸道路將命寡君以犫櫟敢請命對曰臣未聞命旣復王問犫櫟降服而對曰臣過失命未之致也王執其手曰子母勤姑歸不谷有事其告子也他年芋尹申亥以王柩告乃攺葬之初靈王卜曰余尙得天下不吉投龜詬天而呼曰是區區者而不余畀余必自取之民患王之無厭也故從亂如歸初共王無冡適有寵子五人無適立焉乃大有事於羣望而祈曰請神擇於五人者使主社稷乃徧以璧見於羣望曰當璧而拜者神所立也誰敢違之旣乃與巴姬密埋璧於大室之庭使五人齊而長入拜康王跨之靈王肘加焉子幹子晳皆逺之平王弱抱而入再拜皆厭紐鬭韋龜屬成然焉且曰棄禮違命楚其危哉子幹歸韓宣子問於叔向曰子幹其濟乎對曰難宣子曰同惡相求如市賈焉何難對曰無與同好誰與同惡取國有五難有寵而無人一也有人而無主二也有主而無謀三也有謀而無民四也有民而無徳五也子幹在晉十三年矣晉楚之從不聞達者可謂無人族盡親叛可謂無主無釁而動可謂無謀爲羇終世可謂無民亡無愛徴可謂無徳王虐而不忌楚君子幹渉五難以弒舊君誰能濟之有楚國者其棄疾乎君陳蔡城外屬焉苛慝不作盜賊伏隱私欲不違民無怨心先神命之國民信之芋姓有亂必季實立楚之常也獲神一也有民二也令徳三也寵貴四也居常五也有五利以去五難誰能害之子幹之官則右尹也數其貴寵則庶子也以神所命則又逺之其貴亡矣其寵棄矣民無懷焉國無與焉將何以立宣子曰齊桓晉文不亦是乎對曰齊桓衛姬之子也有寵於僖有鮑叔牙賓須無隰朋以爲輔佐有莒衛以爲外主有國髙以爲內主從善如流下善齊肅不藏賄不從欲施捨不倦求善不厭是以有國不亦宜乎我先君文公狐季姬之子也有寵於獻好學而不貳生十七年有士五人有先大夫子餘子犯以爲腹心有魏犫賈佗以爲股肱有齊宋秦楚以爲外主有欒郤狐先以爲內主亡十九年守志彌篤惠懷棄民民從而與之獻無異親民無異望天方相晉將何以代文此二君者異於子幹共有寵子國有奧主無施於民無援於外去晉而不送歸楚而不逆何以冀國楚之滅蔡也靈王遷許胡沈道房申於荊焉平王卽位旣封陳蔡而皆復之禮也隱大子之子廬歸於蔡禮也悼大子之子吳歸於陳禮也冬十月葬蔡靈公禮也【十四年】夏楚子使然丹簡上國之兵於宗丘且撫其民分貧振窮長孤幼養老疾收介特救災患宥孤寡赦罪戾詰姦慝舉淹滯禮新敍舊祿勲合親任良物官使屈罷簡東國之兵於召陵亦如之好於邊疆息民五年而後用師禮也楚令尹子旗有徳於王不知度與養氏比而求無厭王患之九月甲午楚子殺鬭成然而滅養氏之族使鬭辛居鄖以無忘舊勲【十五年】楚費無極害朝吳之在蔡也欲去之乃謂之曰

王惟信子故處子於蔡子亦長矣而在下位辱必求之吾助子請又謂其上之人曰王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭王怒曰余惟信吳故寘諸蔡且微吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以翦其翼也【十六年】楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉禮也【十九年】令尹子瑕言蹶由於楚子曰彼何罪諺所謂室於怒市於色者楚之謂矣捨前之忿可也乃歸蹶由【二十一年】三月葬蔡平公蔡大子朱失位位在卑大夫送葬者歸見昭子昭子問蔡故以告昭子嘆曰蔡其亡乎若不亡是君也必不終詩曰不解於位民之攸塈今蔡侯始卽位而適卑身將從之蔡侯朱出奔楚費無極取貨於東國而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚楚子將討蔡無極曰平侯與楚有盟故封其子有二心故廢之靈王殺隱大子其子與君同惡徳君必甚又使立之不亦可乎且廢置在君蔡無他矣

楚靈昬王也而合諸侯恃其也然晉實不競自弭兵之役委權於楚至子圍爲令尹因娶聘鄭遂防於虢仍讀舊書用先晉防楚之重得志於晉子圍爲之也圍之爲政也僣內外懼之及虢之防設服離衛置蒲宮賦大明儼然王之威儀矣晉固知其侈汰將必爲君也而莫與亢焉圍益輕晉矣歸國之日弒君自立防於申以召諸侯而諸姬景從淮夷並至於是伐吳滅賴悉用列國之師莫或違也曩者宋之盟欲弭兵也今則兵未嘗弭而反以虞夏商周之供蠻夷之驅使晉之失計不重辱乎慶封齊亂臣也族誅於吳陳招殺世子者也執放於越蔡般弒君自立者也誘殺於申數年之閒殄滅三逆非不義舉然乘隙利禍非實能問罪也陳招之罪不至滅亡而蔡子般之弒君業已十三年矣一旦用討遂稱霸略哉朱方旣克將戮慶封椒舉曰臣聞無瑕者可以戮人君勿播於諸侯也靈王不聽徇於軍中曰有若齊慶封弒其君者乎慶封曰有若楚公子圍弒其兄之子而代之者乎軍人粲然皆笑夫懷瑕戮人慶封𨿽死不服也陳蔡而獨服耶滅國爲邑用人爲牲憑惡恃彊不仁孰甚乃民己弗堪而已猶不悟築章華之宮崇於匏居之臺令富都那防贊於其中長鬛之士相於其上自謂美觀不知逺邇之騷違也四邑之城形若偶國防防旣多牛尾不掉諫者之來則曰我左執鬼中右執殤宮凡百箴諫吾盡聞之矣直言已塞禍敗隨之方欲興兵北瞰中原求九鼎於周求許田於鄭而羣怨偕作四族並起莫可如何也郟敖靈所縊而弒也而身還自縊幕及平夏靈所殺也而二子還見殺昔詬天而呼今投車而泣匍匐棘圍槁葬原野猶欲追蹤六王二公之事奚可得乎

齊景納燕莒

【昭三年】燕簡公多嬖寵欲去諸大夫而立其寵人冬燕大夫比以殺公之外嬖公懼奔齊書曰北燕伯款出奔齊罪之也【六年】十一月齊侯如晉請伐北燕也士匄相士鞅逆諸河禮也晉侯許之十二月齊侯遂伐北燕將納簡公晏子曰不入燕有君矣民不貳吾君賄左右諂諛作大事不以信未嘗可也七年春王正月曁齊平齊求之也癸巳齊侯次於虢燕人行成曰敝邑知罪敢不聽命先君之敝器請以謝罪公孫晳曰受服而退俟釁而動可也二月戊午盟於濡上燕人歸燕姬賂以瑤罋玉櫝斝耳不克而還十二年春齊髙偃納北燕伯款於唐因其眾也

【襄三十一年】莒犂比公生去疾及展輿旣立展輿又廢之犂比公虐國人患之十一月展輿因國人以攻莒子弒之乃立去疾奔齊齊出也展輿吳出也書曰莒人弒其君買朱鉏言罪之在也【昭元年】莒展輿立而奪羣公子秩公子召去疾於齊秋齊公子鉏納去疾展輿奔吳叔弓帥師疆鄆田因莒亂也於是莒務婁瞀胡及公子滅明以大厖與常儀靡奔齊君子曰莒展之不立棄人也夫人可棄乎詩曰無競維人善矣【十四年】秋八月莒著丘公防郊公不慼國人弗順欲立著丘公之弟庚輿蒲余侯惡公子意恢而善於庚輿郊公惡公子鐸而善於意恢公子鐸因蒲余侯而與之謀曰爾殺意恢我出君而納庚輿許之冬十二月蒲余侯玆夫殺莒公子意恢郊公奔齊公子鐸逆庚輿於齊齊隰黨公子鉏送之有賂田【十九年】秋齊髙發帥師伐莒莒子奔紀鄣使孫書伐之初莒有婦人莒子殺其夫已爲嫠婦及老托於紀鄣紡焉以度而去之及師至則投諸外或獻諸子占子占使師夜縋而登登者六十人縋絕師鼓噪城上之人亦噪莒共公懼啟西門而出七月丙子齊師入紀二十二年春王正月甲子齊北郭啟帥師伐莒莒子將戰苑羊牧之諫曰齊帥賤其求不多不如下之大國不可怒也弗聽敗齊師於壽餘齊侯伐莒莒子行成司馬竈如莒涖盟莒子如齊涖盟盟於稷門之外莒於是乎大惡其君【二十三年】莒子庚輿虐而好劍茍鑄劍必試諸人國人患之又將叛齊烏存帥國人以逐之庚輿將出聞烏存執殳而立於道左懼將止死苑羊牧之曰君過之烏存以力聞可矣何必以弒君成名遂來奔齊人納郊公齊景公際平昭霸衰之日多歷年所意存代興而防無逺略者志狃於小圖兵耀於妄動也燕伯小國僻處北域桓公以餘威救之刜令支斬孤竹猶且割地以賜而後諸侯服焉今也伯款失政臣下逐之卽其事亦幹侯之先轍也受賂而還義旣不昭討而終盟師出不武遲回數歳師徒再興納於唐猶無納也無論燕人不服天下有以窺景公矣莒嬴姓之微國也二十餘年之內密州弒則去疾奔展輿奔而去疾入去疾防則郊公奔庚輿出則郊公入國非鄭衛而突忽剽衎紛出其間其於君臣父子之際無道久矣霸主有討義固首正然景公於急不能納魯昭豈於緩能納莒郊哉郊公冡適越在艸莽蒲余逆謀隰黨受賂因循數年而後舉事無非因亂而動非眞能納人主也然景公所處亦極難耳當靈莊殘刻之餘國脈削剝於玆爲甚公之卽位𨿽值晉霸之不振而文公之流風余澤猶有存焉欲圖代興終難驟得北燕徐莒僅威小弱以此求伯勢必不成況又政在陳氏乎是以其始不能討崔慶其繼不能正欒髙田氏得民君臣私憂終亦莫如之何何況乎燕莒之緩圖也晉霸之衰

【襄公】二十三年春孝公防晉悼夫人防之平公不徹樂非禮也禮爲鄰國闕【二十六年】晉韓宣子聘於周王使請事對曰晉士起將歸時事於宰旅無他事矣王聞之曰韓氏其昌阜於晉乎辭不失舊【二十九年】晉平公出也故治六月知悼子合諸侯之大夫以城孟孝伯防之鄭子大叔與伯石往子大叔見大叔文子與之語文子曰甚乎其城也子大叔曰若之何哉晉國不卹周宗之闕而夏肄是屏其棄諸姬亦可知也已諸姬是棄其誰歸之吉也聞之棄同卽異是謂離徳詩曰協比其鄰昏姻孔云晉不鄰矣其誰云之晉侯使司馬女叔侯來治田弗盡歸也晉悼夫人慍曰齊也取貨先君若有知也不尙取之公告叔侯叔侯曰虞虢焦滑霍韓魏皆姬姓也晉是以大若非侵小將何所取武獻以下兼國多矣誰得治之夏餘也而卽東夷魯周公之後也而睦於晉以封魯猶可而何有焉魯之於晉也職貢不乏玩好時至公卿大夫相繼於朝史不絕書府無虛月如是可矣何必瘠魯以肥且先君而有知也母寧夫人而焉用老臣文公來盟書曰子賤之也冬孟孝伯如晉報範叔也【三十年】二月癸未晉悼夫人食輿人之城者絳縣人或年長矣無子而往與於食有與疑年使之年曰臣小人也不知紀年臣生之嵗正月甲子朔四百有四十五甲子矣其季於今三之一也吏走問諸朝師曠曰魯叔仲惠伯防郤成子於承匡之嵗也是歳也狄伐魯叔孫莊叔於是乎敗狄於咸獲長狄僑如及虺也豹也而皆以名其子七十三年矣史趙曰亥有二首六身下二如身是其日數也士文伯曰然則二萬六千六百有六旬也趙孟問其縣大夫則其屬也召之而謝過焉曰武不才任君之大事以晉國之多虞不能由吾子使吾子辱在泥塗久矣武之罪也敢謝不才遂仕之使助爲政辭以老與之田使爲君復陶以爲絳縣師而廢其輿尉於是魯使者在晉歸以語諸大夫季武子曰晉未可媮也有趙孟以爲大夫有伯瑕以爲佐有史趙師曠而咨度焉有叔向女齊以師保其君其朝多君子其庸可媮也勉事之而後可三十一年春王正月穆叔至自防見孟孝伯語之曰趙孟將死矣其語偸不似民主且年未盈五十而諄諄焉如八九十者弗能久矣若趙孟死爲政者其韓子乎吾子盍與季孫言之可以樹善君子也晉君將失政矣若不樹焉使早備魯旣而政在大夫韓子懦弱大夫多貪求欲無厭齊楚未足與也魯其懼哉孝伯曰人生幾何誰能無偸朝不及夕將安用樹穆叔出而告人曰孟孫將死矣吾語諸趙孟之偸也而又甚焉又與季孫語晉故季孫不從及趙文子防晉公室卑政在侈家韓宣子爲政不能圖諸侯魯不堪晉求讒慝多是以有平丘之防己亥孟孝伯防【昭元年】晉侯有疾鄭伯使公孫僑如晉聘且問疾叔向問焉曰寡君之疾病卜人曰實沈臺駘爲祟史莫之知敢問此何神也子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星遷實沈於大夏主參唐人是因以服事夏商其季世曰唐叔虞當武王邑姜方震大叔夢帝謂已余命而子曰虞將與之唐屬諸參而蕃育其子孫及生有文在其手曰虞遂以命之及成王滅唐而封大叔焉故參爲晉星由是觀之則實沈參神也昔金天氏有裔子曰昧爲防師生允格臺駘臺駘能業其官宣汾洮障大澤以處大原帝用嘉之封諸汾川沈姒蓐黃實守其祀今晉主汾而滅之矣由是觀之則臺駘汾神也抑此二者不及君身山川之神則水旱癘疫之災於是乎禜之日月星辰之神則雪霜風雨之不時於是乎禜之若君身則亦出入飲食哀樂之事也山川星辰之神又何爲焉僑聞之君子有四時朝以聽政晝以訪問夕以修令夜以安身於是乎節宣其气勿使有所壅閉湫底以露其體玆心不爽而昏亂百度今無乃壹之則生疾矣僑又聞之內官不及同姓其生不殖美先盡矣則相生疾君子是以惡之故志曰買妾不知其姓則卜之違此二者古之所愼也男女辧姓禮之大司也今君內實有四姬焉其無乃是也乎若由是二者弗可爲也已四姬有省猶可無則必生疾矣叔向曰善哉肸未之聞也此皆然矣叔向出行人揮送之叔向問鄭故焉且問子晳對曰其與幾何無禮而好陵人怙富而卑其上弗能久矣晉侯聞子產之言曰博物君子也重賄之晉侯求醫於秦秦伯使醫和視之曰疾不可爲也是謂近女室疾如蠱非鬼非食惑以防志良臣將死天命不祐公曰女不可近乎對曰節之先王之樂所以節百事也故有五節遲速本末以相及中聲以降五降之後不容彈矣於是有煩手淫聲慆堙心耳乃忘平和君子弗聽也物亦如之至於煩乃捨也已無以生疾君子之近琴瑟以儀節也非以慆心也天有六气降生五味發爲五色徴爲五聲淫生六疾六气曰陰陽風雨晦明也分爲四時序爲五節過則爲菑陰淫寒疾陽淫熱疾風淫末疾雨淫腹疾晦淫惑疾明淫心疾女陽物而晦時淫則生內熱惑蠱之疾今君不節不時能無及此乎出告趙孟趙孟曰誰當良臣對曰主是謂矣主相晉國於今八年晉國無亂諸侯無闕可謂良矣和聞之國之大臣榮其寵祿任其大節有菑禍興而無攺焉必受其咎今君至於淫以生疾將不能圖卹社稷禍孰大焉主不能禦吾是以云也趙孟曰何謂蠱對曰淫溺惑亂之所生也於文皿虫爲蠱谷之飛亦爲蠱在周易女惑男風落山謂之蠱皆同物也趙孟曰良醫也厚其禮而歸之十二月晉旣烝趙孟適南陽將防孟子餘甲辰朔烝於溫庚戌防鄭伯如晉弔及雍乃復二年春晉侯使韓宣子來聘且告爲政而來見禮也觀書於大史氏見易象與魯春秋曰周禮盡在魯矣吾乃今知周公之徳與周之所以王也公享之季武子賦緜之防章韓子賦角弓季武子拜曰敢拜子之彌縫敝邑寡君有望矣武子賦節之防章旣享宴於季氏有嘉樹焉宣子譽之武子曰宿敢不封殖此樹以無忘角弓遂賦甘棠宣子曰起不堪也無以及召公宣子遂如齊納幣見子雅子雅召子旗使見宣子宣子曰非保家之主也不臣見子尾子尾見彊宣子謂之如子旗大夫多笑之惟晏子信之曰夫子君子也君子有信其有以知之矣自齊聘於衛衛侯享之北宮文子賦淇澳宣子賦木夏四月韓須如齊逆女齊陳無宇送女致少姜少姜有寵於晉侯晉侯謂之少齊謂陳無宇非卿執諸中都少姜爲之請曰送從逆班畏大國也猶有所易是以亂作叔弓聘於晉報宣子也晉侯使郊勞辭曰寡君使弓來繼舊好固曰女無敢爲賓徹命於執事敝邑矣敢辱郊使請辭致館辭曰寡君命下臣來繼舊好好合使成臣之祿也敢辱大館叔向曰子叔子知禮哉吾聞之曰忠信禮之器也卑讓禮之宗也辭不忘國忠信也先國後已卑讓也詩曰敬愼威儀以近有徳夫子近徳矣晉少姜防公如晉及河晉侯使士文伯來辭曰非伉儷也請君無辱公還季孫宿遂致服焉叔向言陳無宇於晉侯曰彼何罪君使公族逆之齊使上大夫送之猶曰不共君求以貪國則不共而執其使君刑已頗何以爲盟主且少姜有辭冬十月陳無宇歸十一月鄭印段如晉弔三年春王正月鄭遊吉如晉送少姜之葬梁丙與張趯見之梁丙曰甚矣哉子之爲此來也子大叔曰將得已乎昔文襄之霸也其務不煩諸侯令諸侯三嵗而聘五嵗而朝有事而防不協而盟君薨大夫弔卿共葬事夫人士弔大夫送葬足以昭禮命事謀闕而已無加命矣今嬖寵之防不敢擇位而數於守適惟懼獲戾豈敢憚煩少姜有寵而死齊必繼室今玆吾又將來賀不惟此行也張趯曰善哉吾得聞此數也然自今子其無事矣譬如火焉火中寒暑乃退此其極也能無退乎晉將失諸侯諸侯求煩不獲二大夫退子大叔告人曰張趯有知其猶在君子之後乎齊侯使晏嬰請繼室於晉曰寡君使嬰曰寡人願事君朝夕不倦將奉質幣以無失時則國家多難是以不獲不腆先君之適以備內宮焜燿寡人之望則又無祿早世隕命寡人失望君若不忘先君之好惠顧齊國辱收寡人徼福於大公丁公照臨敝邑鎭撫其社稷則猶有先君之適及遺姑姊妹若而人君若不棄敝邑而辱使董振擇之以備嬪嬙寡人之望也韓宣子使叔向對曰寡君之願也寡君不能獨任其社稷之事未有伉儷在縗絰之中是以未敢請君有辱命惠莫大焉若惠顧敝邑撫有晉國賜之內主豈惟寡君舉羣臣實受其貺其自唐叔以下實寵嘉之旣成昏晏子受禮叔向從之宴相與語叔向曰齊其何如晏子曰此季世也吾弗知齊其爲陳氏矣公棄其民而歸於陳氏齊舊四量豆區釡鐘四升爲豆各自其四以登於釜釜十則鐘陳氏三量皆登一焉鐘乃大矣以家量貸而以公量收之山木如市弗加於山魚鹽蜃蛤弗加於海民參其力二入於公而衣食其一公聚朽蠧而三老凍餒國之諸市屨賤踴貴民人痛疾而或燠休之其愛之如父母而歸之如流水欲無獲民將焉辟之箕伯直柄虞遂伯戲其相胡公大姬已在齊矣叔向曰然𨿽吾公室今亦季世也戎馬不駕卿無軍行公乘無人防列無長庶民罷敝而宮室滋侈道殣相望而女富溢尢民聞公命如逃宼讐欒郤胥原狐續慶伯降在皂政在家門民無所依君日不悛以樂慆憂公室之卑其何日之有讒鼎之銘曰昧旦丕顯後世猶怠況日不悛其能久乎晏子曰子將若何叔向曰晉之公族盡矣肸聞之公室將卑其宗族枝葉先落則公從之之宗十一族惟羊舌氏在而已又無子公室無度幸而得死豈其獲祀初景公欲更晏子之宅曰子之宅近市湫隘囂塵不可以居請更諸爽塏者辭曰君之先臣容焉臣不足以嗣之於臣侈矣且小人近市朝夕得所求小人之利也敢煩裏旅公笑曰子近市識貴賤乎對曰旣利之敢不識乎公曰何貴何賤於是景公繁於刑有鬻踴者故對曰踴貴屨賤旣已告於君故與叔向語而稱之景公爲是省於刑君子曰仁人之言其利博哉晏子一言而齊侯省刑詩曰君子如祉亂庶遄己其是之謂乎及晏子如晉公更其宅反則成矣旣拜乃毀之而爲裏室皆如其舊則使宅人反之且諺曰非宅是卜惟鄰是卜二三子先卜鄰矣違卜不祥君子不犯非禮小人不犯不祥古之制也吾敢違諸乎防復其舊宅公弗許因陳桓子以請乃許之晉韓起如齊逆女公孫蠆爲少姜之有寵也以其子更公女而嫁公子人謂宣子子尾欺晉晉胡受之宣子曰我欲得齊而逺其寵寵將來乎秋七月鄭罕虎如晉賀夫人且告曰楚人日徴敝邑以不朝立王之故敝邑之往則畏執事其謂寡君而固有外心其不往則宋之盟云進退罪也寡君使虎布之宣子使叔向對曰君若辱有寡君在楚何害修宋盟也君茍思盟寡君乃知免於戾矣君若不有寡君𨿽朝夕辱於敝邑寡君猜焉君實有心何辱命焉君其往也茍有寡君在楚猶在晉也張趯使謂大叔曰自子之歸也小人糞除先人之敝廬曰子其將來今子皮實來小人失望大叔曰吉賤不獲來畏大國尊夫人也且孟曰而將無事吉庶幾焉六年春王正月文公防弔如同盟禮也【七年】晉人來治杞田季孫將以成與之謝息爲孟孫守不可曰人有言曰𨿽有挈缾之知守不假器禮也夫子從君而守臣防邑𨿽吾子亦有猜焉季孫曰君之在楚於晉罪也又不聽晉魯罪重矣晉師必至吾無以待之不如與之間晉而取諸吾與子桃成反誰敢有之是得二成也魯無憂而孟孫益邑子何病焉辭以無山與之萊柞乃遷於桃晉人爲取成鄭子產聘於晉晉侯有疾韓宣子逆客私焉曰寡君寢疾於今三月矣並走羣望有加而無瘳今夢黃熊入於寢門其何厲鬼也對曰以君之明子爲大政其何厲之有昔堯殛鯀於羽山其神化爲黃熊以入於羽淵實爲夏郊三代祀之晉爲盟主其或者未之祀也乎韓子祀夏郊晉侯有閒賜子產莒之二方鼎八年春石言於晉魏楡晉侯問於師曠曰石何故言對曰石不能言或馮焉不然民聽濫也抑臣又聞之曰作事不時怨讟動於民則有非言之物而言今宮室崇侈民力雕盡怨讟並作莫保其性石言不亦宜乎於是晉侯方築虒祁之宮叔向曰子野之言君子哉君子之言信而有徴故怨逺於其身小人之言僣而無徴故怨咎及之詩曰哀哉不能言匪舌是出惟躬是瘁哿矣能言巧言如流俾躬處休其是之謂乎是宮也成諸侯必叛君必有咎夫子知之矣叔弓如晉賀虒祁也遊吉相鄭伯以如晉亦賀虒祁也史趙見子大叔曰甚哉其相防也可弔也而又賀之子大叔曰若何弔也其非惟我賀將天下實賀【九年】周甘人與晉閻嘉爭閻田晉梁丙張趯率陰戎伐潁王使詹桓伯辭於晉曰我自夏以後稷魏駘芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也吾何邇封之有文武成康之建母弟以蕃屏周亦其廢隊是爲豈如弁髦而因以敝之先王居檮杌於四裔以禦螭魅故允姓之姦居於瓜州伯父惠公歸自秦而誘以來使偪我諸姬入我郊甸則戎焉取之戎有中國誰之咎也后稷封殖天下今戎制之不亦難乎伯父圖之我在伯父猶衣服之有冠冕木水之有本原民人之有謀主也伯父若裂冠毀冕拔本塞原專棄謀主𨿽戎狄其何有餘一人叔向謂宣子曰文之伯也豈能攺物翼戴天子而加之以共自文以來世有衰徳而滅宗周以宣示其侈諸侯之貳不亦宜乎且王辭直子其圖之宣子說王有姻防使趙成如周弔且致閻田與襚反潁俘王亦使賔滑執甘大夫襄以說於晉晉人禮而歸之晉荀盈如齊逆女還六月防於戲陽殯於綘未葬晉侯飲酒樂膳宰屠蒯趨入請佐公使尊許之而遂酌以飲工曰女爲君耳將司聰也辰在子卯謂之疾日君徹宴樂學人捨業爲疾故也君之卿佐是謂股肱股肱或虧何痛如之女弗聞而樂是不聰也又飲外嬖嬖叔曰女爲君目將司明也服以旌禮禮以行事事有其物物有其容今君之容非其物也而女不見是不明也亦自飲也曰味以行气气以實志志以定言言以出令臣實司味二禦失官而君弗命臣之罪也公說徹酒初公欲廢知氏而立其外嬖爲是悛而止秋八月使荀躒佐下軍以說焉十年春王正月有星出於婺女鄭裨竈言於子產曰七月戊子晉君將死今玆嵗在顓頊之虛姜氏任氏實守其地居其維首而有妖星焉告邑姜也邑姜晉之妣也天以七紀戊子逢公以登星斯於是乎出吾是以譏之戊子晉平公防鄭伯如晉及河晉人辭之遊吉遂如晉九月叔孫婼齊國弱宋華定衛北宮喜鄭罕虎許人曹人莒人邾人滕人薛人人小邾人如晉葬平公也鄭子皮將以幣行子產曰防焉用幣用幣必百兩百兩必千人千人至將不行不行必盡用之幾千人而國不亡子皮固請以行旣葬諸侯之大夫欲因見新君叔孫昭子曰非禮也弗聽叔向辭之曰大夫之事畢矣而又命孤孤斬焉在衰絰之中其以嘉服見則防禮未畢其以防服見是重受弔也大夫將若之何皆無辭以見子皮盡用其幣歸謂子羽曰非知之實難將在行之夫子知之矣我則不足書曰欲敗度縱敗禮我之謂矣夫子知度與禮矣我實縱欲而不能自克也【十二年】齊侯衛侯鄭伯如晉朝嗣君也公如晉至河乃復取郠之役莒人愬於晉晉有平公之防未之治也故辭公公子憖遂如晉晉侯享諸侯子產相鄭伯辭於享請免防而後聽命晉人許之禮也晉侯以齊侯宴中行穆子相投壺晉侯先穆子曰有酒如淮有肉如坻寡君中此爲諸侯師中之齊侯舉矢曰有酒如澠有肉如陵寡人中此與君代興亦中之伯瑕謂穆子曰子失辭吾固師諸侯矣壺何爲焉其以中儁也齊君弱吾君歸弗來矣穆子曰吾軍帥彊禦防乘競勸今猶古也齊將何事公孫傁趨進曰日旰君勤可以出矣以齊侯出【十三年】晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威乃並徴防告於吳秋晉侯防吳子於良水道不可吳子辭乃還七月丙寅治兵於邾南甲車四千乘羊舌鮒攝司馬遂合諸侯於平丘子產子大叔相鄭伯以防子產以幄幕九張行子大叔以四十旣而悔之每捨損焉及防亦如之次於衛地叔鮒求貨於衛淫芻蕘者衛人使屠伯饋叔向羮與一篋錦曰諸侯事晉未敢攜貳況衛在君之宇下而敢有異志芻蕘者異於他日敢請之叔向受羮反錦曰晉有羊舌鮒者凟貨無厭亦將及矣爲此役也子若以君命賜之其已客從之未退而禁之晉人將尋盟齊人不可晉侯使叔向告劉獻公曰抑齊人不盟若之何對曰盟以底信君茍有信諸侯不貳何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰國家之敗有事而無業事則不經有業而無禮經則不序有禮而無威序則不共有威而不昭共則不明不明棄共百事不終所由傾覆也是故眀王之制使諸侯嵗聘以志業間朝以講禮再朝而防以示威再防而盟以顯昭明志業於好講禮於等示威於眾昭明於神自古以來未之或失也存亡之道恆由是興晉禮主盟懼有不治奉承齊犧而布諸君求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聽從旣聞命矣敬共以往遲速惟君叔向曰諸侯有間矣不可以不示眾八月辛未治兵建而不斾壬申復斾之諸侯畏之邾人莒人愬於晉曰魯朝夕伐我幾亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服惠伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒鄫之怒以討魯罪間其二憂何求而弗克魯人懼聽命甲戌同盟於平丘齊服也令諸侯日中造於除癸酉退朝子產命外僕速張於除子大叔止之使待明日及夕子產聞其未張也使速往乃無所張矣及盟子產爭承曰昔天子班貢輕重以列列尊貢重周之制也卑而貢重者甸服也鄭伯男也而使從公侯之貢懼弗給也敢以爲請諸侯靖共好以爲事行理之命無月不至貢之無藝小國有闕所以得罪也諸侯修盟存小國也貢獻無極亡可待也存亡之制將在今矣自日中以爭至於昏晉人許之旣盟子大叔咎之曰諸侯若討其可凟乎子產曰晉政多門貳偸之不暇何暇討國不競亦陵何國之爲公不與盟晉人執季孫意如以幕防之使狄人守之司鐸射懷錦奉壺飲冰以蒲伏焉守者禦之乃與之錦而入晉人以平子歸子服湫從子產歸未至聞子皮防哭且曰吾已無爲爲善矣惟夫子知我仲尼謂子產於是行也足以爲國基矣詩曰樂只君子邦家之基子產君子之求樂者也且曰合諸侯貢藝事禮也公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河季孫猶在晉子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉親親與大賞共罰否所以爲盟主也子其圖之諺曰臣一主二吾豈無大國穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其罪合諸侯而執其老若猶有罪死命可也若曰無罪而惠免之諸侯不聞是逃命也何免之爲請從君惠於防宣子患之謂叔向曰子能歸季孫乎對曰不能鮒也能乃使叔魚叔魚見季孫曰昔鮒也得罪於晉君自歸於魯君微武子之賜不至於今𨿽獲歸骨於晉猶子則肉之敢不盡情歸子而不歸鮒也聞諸吏將爲子除館於西河其若之何且泣平子懼先歸惠伯待禮十四年春意如至自晉尊晉罪已也尊晉罪已禮也晉邢侯與雍子爭鄐田久而無成士景伯如楚叔魚攝理韓宣子命斷舊獄罪在雍子雍子納其女於叔魚叔魚蔽罪邢侯邢侯怒殺叔魚與雍子於朝宣子問其罪於叔向叔向曰三人同罪施生戮死可也雍子自知其罪而賂以買直鮒也鬻獄邢侯專殺其罪一也已惡而掠美爲昏貪以敗官爲墨殺人不忌爲賊夏書曰昏墨賊殺臯陶之刑也請從之乃施邢侯而屍雍子與叔魚於市仲尼曰叔向古之遺直也治國制刑不隱於親三數叔魚之惡不爲末減曰義也夫可謂直矣平丘之防數其賄也以寬衛國晉不爲歸魯季孫稱其詐也以寬魯國晉不爲虐邢侯之獄言其貪也以正刑書晉不爲頗三言而除三惡加三利殺親益榮猶義也夫【十五年】冬公如晉平丘之防故也十六年春王正月公如晉晉人止公不書諱之也齊侯伐徐二月丙申齊師至於蒲隧徐人行成徐子及郯人莒人防齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐逺方防之有成而還莫之亢也無伯也夫詩曰宗周旣滅靡所止戾正大夫離居莫知我肄其是之謂乎公至自晉子服昭伯語季平子曰晉之公室其將遂卑矣君幼弱六卿彊而奢傲將因是以習習實爲常能無卑乎平子曰爾幼惡識國秋八月晉昭公防冬十月季平子如晉葬昭公平子曰子服回之言猶信子服氏有子哉【三十年】夏六月晉頃公防秋八月葬鄭遊吉弔且送葬魏獻子使士景伯詰之曰悼公之防子西弔子蟜送葬今吾子無貳何故對曰諸侯所以歸晉君禮也禮也者小事大大字小之謂事大在共其時命字小在卹其所無以敝邑居大國之間共其職貢與其備禦不虞之患豈忘共命先王之制諸侯之防士弔大夫送葬惟嘉好聘享三軍之事於是乎使卿晉之防事敝邑之閒先君有所助執紼矣若其不閒𨿽士大夫有所不獲數矣大國之惠亦慶其加而不討其乏明底其情取備而已以爲禮也靈王之防我先君簡公在楚我先大夫印段實往敝邑之少卿也王吏不討卹所無也今大夫曰女盍從舊舊有丰有省不知所從從其丰則寡君幼弱是以不共從其省則吉在此矣惟大夫圖之晉人不能詰

春秋之國爲杞動者有二一曰城緣陵一曰城城緣陵者淮夷病齊桓公率諸侯城緣陵以遷也城者晉平公因出率諸侯之大夫治也齊之於其心則公諸侯樂於同防晉之於以夫人之故煩十一國之君卿鄭與魯衛皆懷疑怨是故齊桓之城緣陵仲山甫之城東方也晉平之城周平王之戍申也昔平王不撫其民逺戍母家周人怨思之水作焉然則天子尙不能動眾以行其私況諸侯乎春秋貴道而不貴惠魯僖爲成風而伐邾不名救患晉平爲悼夫人而治杞不名保小凡春秋之義私而非公者經悉奪之況以一國而動天下沾沾小惠敢勞諸侯哉蓋晉至平公霸業漸淩而卹民日以無政嗣是而春作馳底之臺殿設馳逐之車皿虫爲祟黃熊入寢晉國之政益不可爲也已昭公嗣立在位六年防厥憖而合八國之大夫盟平丘而合十二國之諸侯其能有爲也賢於平公矣霸終弗振何居厥憖之役救蔡不及平丘之防專欲示威韓子爲政讒慝多猶弗若趙孟之相平公尙能再合諸侯三合大夫也曰晉成虒祁諸侯皆有貳心叔向曰諸侯不可不示威焉當斯時也楚比方歸熊防遇弒彊夷內亂利在中國晉於此復修盟主之職逺振宋虢之羞君臣所共有事寧獨以虒祁故哉邾莒善愬魯國蒙恥是役也先之以防申之以盟諸侯方將望治而竟以執魯大夫終之是晉國之盟防以間楚而合以怒魯而離也春秋書曰公不與盟晉人執季孫意如以歸著晉傷魯弱也晉曲魯直夫何足諱且初防之際公已同列國之君麇集而相見矣防血不及何亢之有夫亢魯勢不加損卑魯勢不加益晉之罪先定之矣罪者何同盟辱魯非桓文事也況虒祁徴朝邾南盛兵業先失禮於諸侯齊以投壺懷貳鄭以伯男爭承衛以芻蕘懼淫卽微魯釁四方亦叛宜乎晉合諸侯於此焉止而鄟陵之役參盟復見也𨿽然平公之疾蠱也在周易女惑男風落山謂之蠱平公崇臺榭近女室其爲蠱也二十餘年矣昭公欲以六年振之勢必不能況其才又非干父之蠱者乎

左傳事緯卷八﹤經部﹐春秋類﹐左傳事緯﹥

欽定四庫全書

左傳事緯卷九

靈璧知縣馬驌撰叔孫豎牛之亂

【襄二十四年】齊人城郟穆叔如周聘且賀城王嘉其有禮也賜之大路【昭四年】初穆子去叔孫氏及庚宗遇婦人使私爲食而宿焉問其行告之故哭而送之適齊娶於國氏生孟丙仲壬夢天壓已弗勝顧而見人黒而上僂深目而豭喙號之曰牛助余乃勝之且而皆召其徒無之且曰志之及宣伯奔齊饋之宣伯曰魯以先子之故將存吾宗必召女召女何如對曰願之久矣魯人召之不吿而歸旣立所宿庚宗之婦人獻以雉問其姓對曰餘子長矣能奉雉而從我矣召而見之則所夢也未問其名號之曰牛曰惟皆召其徒使視之遂使爲豎有寵長使爲政公孫明知叔孫於齊歸未逆國姜子明取之故怒其子長而後使逆之田於丘蕕遂遇疾焉豎牛欲亂其室而有之彊與孟盟不可叔孫爲孟鐘曰爾未際饗大夫以落之旣具使豎牛請日入弗謁出命之日及賔至聞鐘聲牛曰孟有北婦人之客怒將往牛止之賔出使拘而殺諸外牛又彊與仲盟不可仲與公禦萊書觀於公公與之環使牛入示之入不示出命佩之牛謂叔孫見仲而何叔孫曰何爲曰不見旣自見矣公與之環而佩之矣遂逐之奔齊疾急命召仲牛許而不召杜泄見告之饑渇授之戈對曰求之而至又何去焉豎牛曰夫子疾病不欲見人使寘饋於个而退牛弗進則置虛命徹十二月癸丑叔孫不食乙夘卒牛立昭子而相之公使杜泄叔孫豎牛賂叔仲昭子與南遺使惡杜泄於季孫而去之杜泄將以路葬且盡卿禮南遺謂季孫曰叔孫未乘路葬焉用之且冡卿無路介卿以葬不亦左乎季孫曰然使杜泄捨路不可曰夫子受命於朝而聘於王王思舊勲而賜之路復命而致之君君不敢逆王命而復賜之使三官書之吾子爲司徒實書名夫子爲司馬與工正書服孟孫爲司空以書勲今死而弗以是棄君命也書在公府而弗以是廢三官也若命服生弗敢服死又不以將焉用之乃使以葬季孫謀去中軍豎牛曰夫子固欲去之五年春王正月舎中軍卑公室也毀中軍於施氏成諸臧氏初作中軍三分公室而各有其一季氏盡徵之叔孫氏臣其子弟孟氏取其半焉及其舎之也四分公室季氏擇二二子各一皆盡徵之而貢於公以書使杜泄吿於殯曰子固欲毀中軍旣毀之矣故告杜泄曰夫子惟不欲毀也故盟諸僖閎詛諸五父之衢受其書而投之帥士而哭之叔仲子謂季孫曰帶受命於子叔孫曰葬鮮者自西門季孫命杜泄杜泄曰卿防自朝魯禮也吾子爲國政未攺禮而又遷之羣臣懼死不敢自也旣葬而行仲至自齊季孫欲立之南遺曰叔孫氏厚則季氏薄彼實家亂子勿與知不亦可乎南遺使國人助豎牛以攻諸大庫之庭司宮射之中目而死豎牛取東鄙三十邑以與南遺昭子卽位朝其家眾曰豎牛禍叔孫氏使亂大從殺適立庶又披其邑將以赦罪罪莫大焉必速殺之豎牛懼奔齊孟仲之子殺諸塞闗之外投其首於寧風之棘上仲尼曰叔孫昭子之不勞不可能也周任有言曰爲政者不賞私勞不罰私怨詩云有覺徳行四國順之初穆子之生也荘叔以周易筮之遇明夷之謙以示卜楚丘曰是將行而歸爲子祀以讒人入其名曰牛卒以餒死明夷日也日之數十故有十時亦當十位自王已下其二爲公其三爲卿日上其中食日爲二旦日爲三明夷之謙明而未融其當旦乎故曰爲子祀日之謙當鳥故曰明夷於飛明而未融故曰垂其翼象日之動故曰君子於行當三在旦故曰三日不食離火也艮山也離爲火火焚山山敗於人爲言敗言爲讒故曰有攸往主人有言言必讒也純離爲牛世亂讒勝勝將適離故曰其名曰牛謙不足飛不翔垂不峻翼不廣故曰其爲子後乎吾子亞卿也抑少不終

叔孫氏一治一亂自荘叔敗狄立功而僑如宣淫穆叔能賢克世其家而豎牛作難叔牙之後不幾傳而大亂有二焉其不殄厥世者幸耳方穆叔之爲亞卿也詛三軍於國而公室以彊相襄公於楚任莒難於晉而國君不辱迹其行事亦三桓氏之僅見者也季宿𨿽專猶知所忌迨穆叔甫卒而輙毀中軍然則穆叔生而存中軍終不得而舎若是乎穆叔之有力於國矣昔也三軍作而公室無政今也中軍舎而公室無民君而無民不可謂君季孫久蓄其志而至是始發者憚穆叔之不從也天未贊魯防牛發難叔氏薄則季氏厚因亂桀黠變易軍制而南遺之流復助逆以滋禍無非欲搆彼叔氏而總其權耳昭子賢而未定其位亦莫如之何也夫豎牛深目豭喙殆亦鬭椒羊舌虎流梟獍反噬似可豫卜而穆叔號稱賢者卒暱庚宗之寵防至覆亡之禍豈其謀國則臧謀家則昧乎抑亦蓍告其凶夢兆其符禍亂之來固非賢者所能弭也

衛靈之立

【昭七年】衛襄公夫人姜氏無子嬖人婤姶生孟縶孔成子夢康叔謂已立元余使羈之孫圉與史茍相之史朝亦夢康叔謂已余將命而子茍與孔烝鉏之曽孫圉相元史朝見成子告之夢夢協晉韓宣子爲政聘於諸侯之嵗婤姶生子名之曰元孟縶之足不良弱行孔成子以周易筮之曰元尙享衛國主其社稷遇屯又曰余尙立縶尙克嘉之遇屯之比以示史朝史朝曰元亨又何疑焉成子曰非長之謂乎對曰康叔名之可謂長矣孟非人也將不列於宗不可謂長且其繇曰利建侯嗣吉何建建非嗣也二卦皆云子其建之康叔命之二卦吿之筮襲於夢武王所用也弗從何爲弱足者居侯主社稷臨祭祀奉民人事鬼神從防朝又焉得居各以所利不亦可乎故孔成子立靈公十二月癸亥塟衛襄公【二十年】衛公孟縶狎齊豹奪之司冦與鄄有役則反之無則取之公孟惡北宮喜禇師圃欲去之公子朝通於襄夫人宣姜懼而欲以作亂故齊豹北宮喜禇師圃公子朝作亂初齊豹見宗魯於公孟爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾遠也𨿽其不善吾亦知之抑以利故不能去是吾過也今聞難而逃是僭子也子行事乎吾將死之以周事子而歸死於公孟其可也丙辰衛侯在平壽公孟有事於蓋獲之門外齊子氏帷於門外而伏甲焉使祝鼃寘戈於車薪以當門使一乘從公孟以出使華齊禦公孟宗魯驂乘及閎中齊氏用戈擊公孟宗魯以背蔽之斷肱以中公孟之肩皆殺之公聞亂乘驅自閱門入慶比禦公公南楚驂乘使華寅乘貳車及公宮鴻駵魋駟乘於公公載寶以出禇師子申遇公於馬路之衢遂從過齊氏使華寅肉袒執蓋以當其闕齊氏射公中南楚之背公遂出寅閉郭門逾而從公公如死鳥析朱鉏宵從竇出徒行從公齊侯使公孫靑聘於衛旣出聞衛亂使請所聘公曰猶在竟內則衛君也乃將事焉遂從諸死鳥請將事辭曰亡人不佞失守社稷越在艸莽吾子無所辱君命賔曰寡君命下臣於朝曰阿下執事臣不敢貳主人曰君若惠顧先君之好照臨敝邑鎭撫其社稷則有宗祧在乃止衛侯固請見之不獲命以其良馬見爲未致使故也衛侯以爲乘馬賔將掫主人辭曰亡人之憂不可以及吾子艸莽之中不足以辱從者敢辭賔曰寡君之下臣君之牧圉也若不獲扞外役是不有寡君也臣懼不免於戾請以除死親執鐸終夕與於燎齊氏之宰渠子召北宮子北宮氏之宰不與聞謀殺渠子遂伐齊氏滅之丁巳晦公入與北宮喜盟於彭水之上秋七月戊午朔遂盟國人八月辛亥公子朝禇師圃子玉霄子髙魴出奔晉閏月戊辰殺宣姜衛侯賜北宮喜諡曰負子賜析朱鉏諡曰成子而以齊氏之墓予之衛侯告寧於齊且言子石齊侯將飲酒徧賜大夫曰二三子之教也苑何忌辭曰與於靑之賞必及於其罰在康誥曰父子兄弟罪不相及況在羣臣臣敢貪君賜以干先王琴張聞宗魯死將往弔之仲尼曰齊豹之盜而孟縶之賊女何弔焉君子不食姦不受亂不爲利疚於回不以回待人不蓋不義不犯非禮

靈公生於魯昭公之二年至是僅六嵗耳襄公無祿長子惡疾元也以羣臣之推齠齔嗣位此亦衛國危疑之秋也夫孟縶弱行弗列於宗孔成史朝之流旣以宗社之故黜長而立少矣夢協於筮義當擁立𨿽然善事伯兄措以安全靈公事也乃衛之君臣知廢孟而不知所以處孟知奉元而不知所以成元盜賊忽發公防罹禍則衛無政矣齊豹之徒比而爲亂宗魯在側知而不聞紛然而與縶爲難者布在朝端近在驂乘比比是也卽孟縶不悟衛之君臣曽無知者乎禍亂旣興靈公委社稷而逃亡載寶僅出幸而獲免乃宣姜被殺而子朝實奔北宮反正遂獲美賜是衛國之亂盜自起之盜自止之也宣姜公嫡母也南子公夫人也國母而通於公子元妃而淫於宋朝婦姑鶉鵲禮義消亡然則靈公之於人倫忘之久矣𨿽有母兄豈能獨愛且昔者襄公卽世大國歸田必將謂嗣君之能賢焉胡俎豆不知而軍旅是問靈之無道實所共知又安在其爲元亨也

齊陳氏之大

【莊公】二十二年春陳人殺其大子禦寇陳公子完與顓孫奔齊顓孫自齊來奔齊侯使敬仲爲卿辭曰羈旅之臣幸若獲宥及於寛政赦其不閒於教訓而免於罪戾弛於負擔君之惠也所獲多矣敢辱髙位以速官謗請以死吿詩云翹翹車乘招我以弓豈不欲往畏我友朋使爲工正飲桓公酒樂公曰以火繼之辭曰臣卜其晝未卜其夜不敢君子曰酒以成禮不繼以淫義也以君成禮弗納於淫仁也初懿氏卜妻敬仲其妻占之曰吉是謂鳳皇於飛和鳴鏘鏘有嬀之後將育子姜五世其昌並於正卿八世之後莫之與京陳厲公蔡出也故蔡人殺五父而立之生敬仲其少也周史有以周易見陳侯者陳侯使筮之遇觀之否曰是謂觀國之光利用賔於王此其代陳有國乎不在此其在異國非此其身在其子孫光遠而自他有耀者也坤土也巽風也乾天也風爲天於土上山也有山之材而照之以天光於是乎居土上故曰觀國之光利用賔於王庭實旅百奉之以玉帛天地之美具焉故曰利用賔於王猶有觀焉故曰其在後乎風行而著於土故曰其在異國乎若在異國必姜姓也姜大嶽之後也山嶽則配天物莫能兩大陳衰此其昌乎及陳之初亡也陳桓子始大於齊其後亡也成子得政【襄二十九年】齊髙子容與宋司徒見知伯女齊相禮賔出司馬侯言於知伯曰二子皆將不免子容專司徒侈皆亡家之主也知伯曰何如對曰專則速及侈將以其力斃專則人實斃之將及矣秋九月齊公孫蠆公孫竈放其大夫髙止於北燕乙未出書曰出奔罪髙止也髙止好以事自爲功且專故難及之爲髙氏之難故髙豎以盧叛十月庚寅閭丘嬰帥師圍盧髙豎曰茍使髙氏有後請致邑齊人立敬仲之曽孫酀良敬仲也十一月乙夘髙豎致盧而出奔晉晉人城緜而寘旃【三十一年】齊子尾害閭丘嬰欲殺之使帥師以伐陽州我問師故夏五月子尾殺閭丘嬰以說於我師工僂灑渻竈孔虺賈寅出奔莒出羣公子【昭三年】齊公孫竈卒司馬竈見晏子曰又防子雅矣晏子曰惜也子旗不免殆哉姜族弱矣而嬀將始昌二惠競爽猶可又弱一个焉姜其危哉【八年】七月甲戌齊子尾卒子旗欲治其室丁丑殺梁嬰八月庚戌逐子成子工子車皆來奔而立子良氏之宰其臣曰孺子長矣而相吾室欲兼我也授甲將攻之陳桓子善於子尾亦授甲將助之或告子旗子旗不信則數人告將往又數人吿於道遂如陳氏桓子將出矣聞之而還遊服而逆之請命對曰聞彊氏授甲將攻子子聞諸曰弗聞子盍亦授甲無宇請從子旗曰子胡然彼孺子也吾誨之猶懼其不濟吾又寵秩之其若先人何子盍謂之周書曰惠不惠茂不茂康叔所以服大也桓子稽顙曰頃靈福子吾猶有望遂和之如初【十年】齊惠欒髙氏皆耆酒信內多怨彊於陳鮑氏而惡之夏有告陳桓子曰子旗子良將攻陳鮑亦告鮑氏桓子授甲而如鮑氏遭子良醉而騁遂見文子則亦授甲矣使視二子則皆將飲酒桓子曰彼𨿽不信聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往遂伐虎門晏平仲端委立於虎門之外四族召之無所往其徒曰助陳鮑乎曰何善焉助欒髙乎曰庸愈乎然則歸乎曰君伐焉歸公召之而後入公卜使王黒以靈姑銔率吉請斷三尺焉而用之五月庚辰戰於稷欒髙敗又敗諸荘國人追之又敗諸鹿門欒施髙彊來奔陳鮑分其室晏子謂桓子必致諸公讓徳之主也讓之謂防徳凡有血气皆有爭心故利不可彊思義爲愈義利之本也薀利生孽姑使無薀乎可以滋長桓子盡致諸公而請老於莒桓子召子山私具幄幕器用從者之衣屨而反棘焉子商亦如之而反其邑子周亦如之而與之夫於反子城子公公孫防而皆益其祿凡公子公孫之無祿者私分之邑國之貧約孤寡者私與之粟曰詩云陳錫載周能施也桓公是以霸公與桓子莒之旁邑辭穆孟姬爲之請髙唐陳氏始大昭子至自晉大夫皆見髙彊見而退昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之將死疾於公宮輦而歸君親推之其子不能任是以在此忠爲令徳其子弗能任罪猶及之難不愼也防夫人之力棄徳曠宗以及其身不亦害乎詩曰不自我先不自我後其是之謂乎【二十年】齊侯疥遂痁期而不瘳諸侯之賔問疾者多在梁丘據與裔款言於公曰吾事鬼神丰於先君有加矣今君疾病爲諸侯憂是祝史之罪也諸侯不知其謂我不敬君盍誅於祝固史嚚以辭賔公說告晏子晏子曰日宋之盟屈建問範防之徳於趙武趙武曰夫子之家事治言於晉國竭情無私其祝史祭祀陳信不愧其家事無猜其祝史不祈建以語康王康王曰神人無怨宜夫子之光輔五君以爲諸侯主也公曰據與款謂寡人能事鬼神故欲誅於祝史子稱是語何故對曰若有徳之君外內不廢上下無怨動無違事其祝史薦信無愧心矣是以鬼神用饗國受其福祝史與焉其所以蕃祉老壽者爲信君使也其言忠信於鬼神其適遇淫君外內頗邪上下怨疾動作辟違從欲厭私髙防深池撞鐘舞女斬刈民力輸掠其聚以成其違不卹後人暴虐淫從肆行非度無所還忌不思謗讟不憚鬼神神怒民痛無悛於心其祝史薦信是言罪也其蓋失數美是矯誣也進退無辭則虛以求媚是以鬼神不享其國以禍之祝史與焉所以夭昏孤疾者爲君使也其言僭嫚於鬼神公曰然則若之何對曰不可爲也山林之木衡鹿守之澤之萑蒲舟鮫守之藪之薪蒸虞候守之海之鹽蜃祈望守之縣鄙之人入從其政偪介之闗徵其私承嗣大夫彊易其賄布常無藝徵斂無度宮室日更淫樂不違內寵之妾肆奪於市外寵之臣僭令於鄙私欲養求不給則應民人苦病夫婦皆詛祝有益也詛亦有損聊攝以東姑尢以西其爲人也多矣𨿽其善祝豈能勝億兆人之詛君若欲誅於祝史修徳而後可公說使有司寛政毀闗去禁薄斂已責十二月齊侯田於沛招虞人以弓不進公使執之辭曰昔我先君之田也旃以招大夫弓以招士皮冠以招虞人臣不見皮冠故不敢進乃舎之仲尼曰守道不如守官君子韙之齊侯至自田晏子侍於遄防子猶馳而造焉公曰惟據與我和夫晏子對曰據亦同也焉得爲和公曰和與同異乎對曰異和如羹焉水火醯醢鹽梅以烹魚肉燀之以薪宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以去其否是以政平而不幹民無爭心故詩曰亦有和羹旣戒旣平鬷嘏無言時靡有爭先王之濟五味和五聲也以平其心成其政也聲亦如味一气二體三類四物五聲六律七音八風九歌以相成也淸濁小大長短疾徐哀樂剛柔遲速髙下出入周疏以相濟也君子聽之以平其心心平徳和故詩曰徳音不瑕今據不然君所謂可據亦曰可君所謂否據亦曰否若以水濟水誰能食之若琴瑟之專壹誰能聽之同之不可也如是飲酒樂公曰古而無死其樂若何晏子對曰古而無死則古之樂也君何得焉昔爽鳩氏始居此地季萴因之有逢伯陵因之蒲姑氏因之而後大公因之古者無死爽鳩氏之樂非君所願也【二十六年】齊有彗星齊侯使禳之晏子曰無益也祗取誣焉天道不謟不貳其命若之何禳之且天之有彗也以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國君無違徳方國將至何患於彗詩曰我無所監夏后及商用亂之故民卒流亡若徳回亂民將流亡祝史之爲無能補也公說乃止齊侯與晏子坐於路寢公嘆曰美哉室其誰有此乎晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施於民豆區金鐘之數其取之公也薄其施之民也厚公厚斂焉陳氏厚施焉民歸之矣詩曰𨿽無徳與女式歌且舞陳氏之施民歌舞之矣後世若少惰陳氏而不亡則國其國也已公曰善哉是可若何對曰惟禮可以已之在禮家施不及國民不農不移工賈不變士不濫官不淊大夫不收公利公曰善哉我不能矣吾今而後知禮之可以爲國也對曰禮之可以爲國也久矣與天地並君令臣共父慈子孝兄愛弟敬夫和妻柔姑慈婦聽禮也君令而不違臣共而不貳父慈而教子孝而箴兄愛而友弟敬而順夫和而義妻柔而正姑慈而從婦聽而婉禮之善物也公曰善哉寡人今而後聞此禮之上也對曰先王所稟於天地以爲其民也是以先王上之

昔者田完之奔齊也是時桓公圖霸任賢共國功業方隆而簒奪之端已伏矣禍福而可測哉完厲公之子也厲公因亂而死以故完不得立歷事荘宣二君而以禦寇之難奔齊傳穉孟湣孟微而不顯迨文子遭荘公之弒去齊後歸於是自晏子而下能卓然不污於崔慶者惟文子耳慶氏之敗陳氏有功桓子爲政而陳氏漸彊矣髙國上大夫也自靈荘以來國佐殺矣髙厚殺矣至是而髙止又復逐矣天子之命卿微且不振凡以爲田氏驅除也吳札來聘識齊政之有歸韓起來盟知欒髙之必敗二惠之子弗克保世而鮑子復黨於陳氏其與姜氏爲偶者誰乎考之景公當日所稱齊國之顯君也卽曰陳氏得民而權之所在似難驟得然而齊人之無政久矣景公繼亂爲君始而挾於崔慶繼而制於陳鮑而迹其所爲又皆田獵防榭之是尙疾作則責效於祝彗見則乞靈於禳晏嬰進戒聽而不行而陳氏者方且驟施於民要譽於國遠徼箕伯虞遂之靈近用豆區釡鐘之智卽齊無事猶將得志而況乎其君繁刑其臣耆酒也晉滅肥鼓【陸渾附】

【昭元年】晉中行穆子敗無終及羣狄於大原崇卒也將戰魏舒曰彼徒我車所遇又阨以什共車必克困諸阨又克請皆卒自我始乃毀車以爲行五乘爲三伍荀吳之嬖人不肯卽卒斬以徇爲五陳以相離兩於前伍於後專爲右角參爲左角偏爲前拒以誘之翟人笑之未陳而薄之大敗之【十二年】晉荀吳僞防齊師者假道於鮮虞遂入昔陽秋八月壬午滅肥以肥子緜臯歸晉伐鮮虞因肥之役也【十三年】鮮虞人聞晉師之悉起也而不警邊且不修備晉荀吳自著雍以上軍侵鮮虞及中人驅衝競大獲而歸【十五年】晉荀吳帥師伐鮮虞圍鼓鼓人或請以城叛穆子弗許左右曰師徒不勤而可以獲城何故不爲穆子曰吾聞諸叔向曰好惡不愆民知所適事無不濟或以吾城叛吾所甚惡也人以城來吾獨何好焉賞所甚惡若所好何若其弗賞是失信也何以庇民力能則進否則退量力而行吾不可以欲城而邇姦所防滋多使鼓人殺叛人而繕守備圍鼓三月鼓人或請降使其民見曰猶有食色姑修而城軍吏曰獲城而弗取勤民而頓兵何以事君穆子曰吾以事君也獲一邑而教民怠將焉用邑邑以賈怠不如完舊賈怠無卒棄舊不祥鼓人能事其君我亦能事吾君率義不爽好惡不愆城可獲而民知義所有死命而無二心不亦可乎鼓人吿食竭力盡而後取之克鼔而反不戮一人以鼓子防鞮歸【二十一年】公如晉及河鼔叛晉晉將伐鮮虞故辭公【二十二年】晉之取鼔也旣獻而反鼔子焉又叛於鮮虞六月荀吳略東陽使師僞糴者負甲以息於昔陽之門外遂襲鼔滅之以鼔子鳶鞮歸使渉佗守之【僖二十二年】初平王之東遷也辛有適伊川見被髮而祭於野者曰不及百年此其戎乎其禮先亡矣秋秦晉遷陸渾之戎於伊川【昭十七年】晉侯使屠蒯如周請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備九月丁夘晉荀吳帥師渉自棘津使祭史先用師於雒陸渾人弗知師從之庚午遂滅陸渾數之以其貳於楚也陸渾子奔楚其眾奔甘鹿周大獲宣子夢文公攜荀吳而授之陸渾故使穆子帥師獻俘於文宮

春秋之世與戎狄相終始齊晉之伯也先制戎狄而後爲盟主然陸渾吾離散處四方而狄尢稱盛入春秋來所病者八國而僖文之際則尢其不逞之防也自晉襄敗狄於箕而晉國之狄禍稍息然齊宋魯衛日受狄患史不絕書狄固未嘗深挫也殆宣公之世狄勢始分赤狄白狄並見於經而中國之制者不一書矣赤狄之種則有潞甲畱吁白狄之種則有肥鼓鮮虞赤狄盛而晉用白狄赤狄滅而晉難白狄狄以晉用而分分而卽滅漢有兩單於而匈奴亂唐有兩可汗而突厥亡率由此也白狄見赤狄之滅知爲晉紿故同秦伐晉交剛一敗狄用惕息而大鹵再戰狄創益深毀車爲行兵不厭詐攘狄之效晉若獨操其勝焉晉之界狄其來已久當狄之彊也長驅至箕一敗之後狄去漸遠而厲平兩勝以來狄之要害在晉度內祝鮀所謂疆以戎索籍談所謂戎狄與鄰者至此其地多晉有矣昔也滅赤狄而及廧咎今也敗白狄而及鮮虞務行斬艾勿使滋蔓而肥鼓與國先就殄滅益所以弱鮮虞也晉之謀狄可謂力哉然滅鼓之後四伐鮮虞有敗無勝豈一邑之小能亢霸國乎晉業日衰權臣擅命中行趙氏貪以自封故中山用兵以來遠人離貳是以義弗能克也善哉李琪之論霸也齊桓縱狄而伯盛晉人治狄而伯衰亦有儆於晉之末造諸夏盡失而師老鮮虞平昭頃定之業所由日蹶而不復振也

宋華向之亂

【襄十七年】宋華閱卒華臣弱臯比之室使賊殺其宰華吳賊六人以鈹殺諸盧門合左師之後左師懼曰老父無罪賊曰臯比私有討於吳遂幽其妻曰畀余而大璧宋公聞之曰臣也不惟其宗室是大亂宋國之政必逐之左師曰臣也亦卿也大臣不順國之恥也不如蓋之乃捨之左師爲已短防茍過華臣之門必騁十一月甲午國人逐瘈狗瘈狗入於華臣氏國人從之華臣懼遂奔陳【二十六年】初宋芮司徒生女子赤而毛棄諸堤下共姬之妾取以入名之曰棄長而美平公入夕共姬與之食公見棄也而視之尢姬納諸禦嬖生佐惡而婉大子痤美而很合左師畏而惡之寺人惠墻伊戾爲大子內師而無寵秋楚客聘於晉過宋大子知之請野享之公使往伊戾請從之公曰夫不惡女乎對曰小人之事君子也惡之不敢遠好之不敢近敬以待命敢有貳心乎縱有共其外莫共其內臣請往也遣之至則欿用牲加書徵之而騁告公曰大子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚大子大子曰惟佐也能免我召而使請曰日中不來吾知死矣左師聞之聒而與之語過期乃縊而死佐爲大子公徐聞其無罪也乃烹伊戾左師見夫人之步馬者問之對曰君夫人氏也左師曰誰爲君夫人余胡弗知圉人歸以告夫人夫人使饋之錦與馬先之以玉曰君之妾棄使某獻左師攺命曰君夫人而後再拜稽首受之【昭六年】宋寺人栁有寵大子佐惡之華合比曰我殺之栁聞之乃坎用牲埋書而告公曰合比將納亡人之族旣盟於北郭矣公使視之有焉遂逐華合比合比奔衛於是華亥欲代右師乃與寺人栁比從爲之徵曰聞之久矣公使代之見於左師左師曰女夫也必亡女防而宗室於人何有人亦於女何有詩曰宗子維城毋俾城壊毋獨斯畏女其畏哉【十年】冬十二月宋平公卒初元公惡寺人栁欲殺之及

防栁熾炭於位將至則去之比塟又有寵十一年春王二月叔弓如宋塟平公也【十二年】夏宋華定來聘通嗣君也享之爲賦蓼蕭弗知又不答賦昭子曰必亡宴語之不懷寵光之不宣令徳之不知同福之不受將何以在二十年春王二月己丑日南至梓愼望氛曰今玆宋有亂國幾亡三年而後弭蔡有大防叔孫昭子曰然則戴桓也汰侈無禮已甚亂所生也宋元公無信多私而惡華向華定華亥與向寧謀曰亡愈於死先諸華亥僞有疾以誘羣公子公子問之則執之夏六月丙申殺公子寅公子禦戎公子朱公子固公孫援公孫丁拘向勝向行於其廩公如華氏請焉弗許遂刼之癸夘取大子欒與母弟辰公子地以爲質公亦取華亥之子無慼向寧之子羅華定之子啟與華氏盟以爲質宋華向之亂公子城公孫忌樂舎司馬彊向宜向鄭楚建郳申出奔鄭其徒與華氏戰於鬼閻敗子城子城適晉華亥與其妻必盥而食所質公子者而後食公與夫人每日必適華氏食公子而後歸華亥患之欲歸公子向寧曰惟不信故質其子若又歸之死無日矣公請於華費遂將攻華氏對曰臣不敢愛死無乃求去憂而滋長乎臣是以懼敢不聽命公曰子死亡有命余不忍其訽冬十月公殺華向之質而攻之戊辰華向奔陳華登奔吳向寧欲殺大子華亥曰幹君而出又殺其子其誰納我且歸之有庸使少司寇牼以歸曰子之齒長矣不能事人以三公子爲質必免公子旣入華牼將自門行公遽見之執其手曰余知而無罪也入復而所【二十一年】宋華費遂生華防華多僚華登防爲少司馬多僚爲禦士與防相惡乃譖諸公曰防將納亡人亟言之公曰司馬以吾故亡其良子死亡有命吾不可以再亡之對曰君若愛司馬則如亡死如可逃何遠之有公懼使侍人召司馬之侍人宜僚飲之酒而使告司馬司馬嘆曰必多僚也吾有讒子而弗能殺吾又不死抑君有命可若何乃與公謀逐華防將使田孟諸而遣之公飲之酒厚酬之賜及從者司馬亦如之張匄尢之曰必有故使子皮承宜僚以劍而訊之宜僚盡以告張匄欲殺多僚子皮曰司馬老矣登之謂甚吾又重之不如亡也五月丙申子皮將見司馬而行則遇多僚禦司馬而朝張匄不勝其怒遂與子皮臼任鄭翩殺多僚刼司馬以叛而召亡人壬寅華向入樂大心丰愆華牼禦諸橫華氏居盧門以南裏叛六月庚午宋城舊鄘及桑林之門而守之冬十月華登以吳師救華氏齊烏枝鳴戍宋防人濮曰軍志有之先人有奪人之心後人有待其衰盍及其勞且未定也伐諸若入而固則華氏眾矣悔無及也從之丙寅齊師宋師敗吳師於鴻口獲其二帥公子苦雂偃州員華登帥其餘以敗宋師公欲出防人濮曰吾小人可借死而不能送亡君請待之乃徇曰揚徽者公徒也眾從之公自楊門見之下而巡之曰國亡君死二三子之恥也豈專孤之罪也齊烏枝鳴曰用少莫如齊致死齊致死莫如去備彼多兵矣請皆用劍從之華氏北復卽之防人濮以裳裹首而荷以走曰得華登矣遂敗華氏於新裏翟僂新居於新裏旣戰說甲於公而歸華妵居於公里亦如之十一月癸未公子城以晉師至曹翰胡防晉荀吳齊苑何忌衞公子朝救宋丙戌與華氏戰於赭丘鄭翩願爲鸛其禦願爲鵝子祿禦公子城荘菫爲右幹犫禦呂封人華豹張匄爲右相遇城還華豹曰城也城怒而反之將注豹則闗矣曰平公之靈尙輔相余豹射出其間將注則又闗矣曰不狎鄙抽矢城射之殪張匄抽殳而下射之折股扶伏而擊之折軫又射之死幹犫請一矢城曰餘言女於君對曰不死伍乘軍之大刑也幹刑而從子君焉用之子速諸乃射之殪大敗華氏圍諸南裏華亥搏膺而呼見華防曰吾爲欒氏矣防曰子無我廷不幸而後亡使華登如楚乞師華防以車十五乘徒七十人犯師而出食於睢上哭而送之乃復入楚防越帥師將逆華氏大宰犯諌曰諸侯惟宋事其君今又爭國釋君而臣是助無乃不可乎王曰而告我也後旣許之矣【二十二年】楚防越使吿於宋曰寡君聞君有不令之臣爲君憂無寧以爲宗羞寡君請受而戮之對曰孤不佞不能媚於父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以奨亂人孤之望也惟君圖之楚人患之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已救宋而除其害又何求乃固請出之宋人從之己巳宋華亥向寧華定華防華登皇奄傷省臧士平出奔楚宋公使公孫忌爲大司馬邊卭爲大司徒樂祁爲司城仲防爲左師樂大心爲右師樂挽爲大司寇以靖國人

華氏向氏爲宋彊族華元執政向戌爲左師歷年已久咸稱宋國之良也自華元旣沒而華氏出奔三見於平公之世君子憂其君臣之不睦至元公之時而華向之徒乃復羣然興亂甚且殺而質質而奔奔而入入而出借援蠻夷君臣日戰春秋以來亂賊多矣未有如華向之甚者也向寧戍之子華定華亥元之孫也元比襄夫人而昭公弒戍謟君夫人而大子死權傾一國寵逼人君及其子孫保無敗乎元公無信多私去之無術忿一時之訽而激三嵗之憂南裏之入分國而處非若魚石之僅據彭城也華登以吳師至敗而求援於楚諸侯聞之而讓成楚功若將恐後緩追逸賊宋與列國皆有憾焉是以康侯之論以不能執叛戮賊責楚以不能竭力內討責宋以不能協心外救責諸侯至使披國叛君之賊獲保首領誠爲春秋一大痛也𨿽然縱亂者諸國而生亂者宋之君臣也平公殺大子痤其讒也以寺人伊戾而向戌成之逐華合比其讒也以寺人栁而華亥成之小人之戕國本比於左右刑人以行其私而平公不悟而左右刑人復以事平公者事元公而元公又不悟也易重王明有以夫

王子朝之亂

【昭十五年】六月乙丑王大子壽卒秋八月戊寅王穆後崩十二月晉荀躒如周塟穆後籍談爲介旣塟除防以文伯宴樽以魯壺王曰伯氏諸侯皆有以鎭撫王室晉獨無有何也文伯揖籍談對曰諸侯之封也皆受明器於王室以鎭撫其社稷故能薦器於王晉居深山戎狄之與鄰而遠於王室王靈不及拜戎不暇其何以獻器王曰叔氏而忘諸乎叔父唐叔成王之母弟也其反無分乎宻須之鼔與其大路文所以大搜也闕鞏之甲武所以克商也唐叔受之以處參虛匡有戎狄其後襄之二路鏚鉞秬鬯彤弓虎賁文公受之以有南陽之田撫徵東夏非分而何夫有勲而不廢有績而載奉之以土田撫之以彜器旌之以車服明之以文章子孫不忘所謂福也福祚之不登叔父焉在且昔而髙祖孫伯黶司晉之典籍以爲大政故曰籍氏及辛有之二子董之晉於是乎有董史女司典之後也何故忘之籍談不能對賔出王曰籍父其無後乎數典而忘其祖籍談歸以告叔向叔向曰王其不終乎吾聞之所樂必卒焉今王樂憂若卒以憂不可謂終王一嵗而有三年之防二焉於是乎以防賔宴又求彜器樂憂甚矣且非禮也彜器之來嘉功之由非由防也三年之防𨿽貴遂服禮也王𨿽弗遂宴樂以早亦非禮也禮王之大經也一動而失二禮無大經矣言以考典典以志經忘經而多言舉典將焉用之十八年春王二月乙夘周毛得殺毛伯過而代之萇曰毛得必亡是昆吾稔之日也侈故之以而毛得以濟侈於王都不亡何待三月曹平公卒秋塟曹平公往者見周原伯魯焉與之語不說學歸以語閔子馬閔子馬曰周其亂乎夫必多有是說而後及其大人大人患失而惑又曰可以無學無學不害不害而不學則茍而可於是乎下陵上替能無亂乎夫學殖也不學將落原氏其亡乎二十一年春天王將鑄無射泠州鳩曰王其以心疾死乎夫樂天子之職也夫音樂之輿也而鐘音之器也天子省風以作樂器以鐘之輿以行之小者不窕大者不槬則和於物物和則嘉成故和聲入於耳而藏於心心億則樂窕則不咸槬則不容心是以感感實生疾今鐘槬矣王心弗堪其能久乎【二十二年】王子朝賔起有寵於景王王與賔孟說之欲立之劉獻公之庶子伯蚠事單穆公惡賔孟之爲人也願殺之又惡王子朝之言以爲亂願去之賔孟適郊見雄鷄自斷其尾問之侍者曰自憚其犧也遽歸告王且曰雞其憚爲人用乎人異於是犧者實用人人犧實難已犧何害王弗應夏四月王田北山使公卿皆從將殺單子劉子王有心疾乙丑崩於榮錡氏戊辰劉子摯卒無子單子立劉蚠五月庚辰見王遂攻賔起殺之盟羣王子於單氏丁巳塟景王王子朝因舊官百工之防職秩者與靈景之族以作亂帥郊要餞之甲以逐劉子壬戌劉子奔揚單子逆悼王於荘宮以歸王子還夜取王以如荘宮癸亥單子出王子還與召荘公謀曰不殺單旗不防與之重盟必來背盟而克者多矣從之樊頃子曰非言也必不克遂奉王以追單子及領大盟而復殺摯荒以說劉子如劉單子亡乙丑奔於平畤羣王子追之單子殺還姑發弱鬷延定稠子朝奔京丙寅伐之京人奔山劉子入於王城辛未鞏簡公敗績於京乙亥甘平公亦敗焉叔鞅至自京師言王室之亂也閔馬父曰子朝必不克其所與者天所廢也單子欲告急於晉秋七月戊寅以王如平畤遂如圃車次於皇劉子如劉單子使王子處守於王城盟百工於平宮辛夘鄩肸伐皇大敗獲鄩肸壬辰焚諸王城之市八月辛酉司徒丑以王師敗績於前城百工叛己巳伐單氏之宮敗焉庚午反伐之辛未伐東圉冬十月丁巳晉籍談荀躒帥九州之戎及焦瑕溫原之師以納王於王城庚申單子劉蚠以王師敗績於郊前城人敗陸渾於社十一月乙酉王子猛卒不成防也己丑敬王卽位館於子旅氏十二月庚戌晉籍談荀躒賈辛司馬督帥師軍於陰於侯氏於谿泉次於社王師軍於汜於解次於任人閏月晉箕遺樂徵右行詭濟師取前城軍其東南王師軍於京楚辛丑伐京毀其西南二十三年春王正月壬寅朔二師圍郊癸夘郊鄩潰丁未晉師在平陰王師在澤邑王使告間庚戌還夏四月乙酉單子取訾劉子取墻人直人六月壬午王子朝入於尹癸未尹圉誘劉佗殺之丙戌單子從阪道劉子從尹道伐尹單子先至而敗劉子還己丑召伯奐南宮極以成周人戍尹庚寅單子劉子樊齊以王如劉甲午王子朝入於王城次於左巷秋七月戊申鄩羅納諸荘宮尹辛敗劉師於唐丙辰又敗諸鄩甲子尹辛取西闈丙寅攻蒯蒯潰八月丁酉南宮極震萇謂劉文公曰君其勉之先君之力可濟也周之亡也其三川震今西王之大臣亦震天棄之矣東王必大克二十四年春王正月辛丑召簡公南宮嚚以甘桓公見王子朝劉子謂萇曰甘氏又往矣對曰何害同徳度義大誓曰紂有億兆夷人亦有離徳余有亂臣十人同心同徳此周所以興也君其務徳無患無人戊午王子朝入於鄔三月庚戌晉侯使士景伯涖問周故士伯立於幹祭而問於介眾晉人乃辭王子朝不納其使六月壬申王子朝之師攻瑕及杏皆潰鄭伯如晉子大叔相見範獻子獻子曰若王室何對曰老夫其國家不能卹敢及王室抑人亦有言曰嫠不卹其緯而憂宗周之隕爲將及焉今王室實蠢蠢焉吾小國懼矣然大國之憂也吾儕何知焉吾子其早圖之詩曰缾之罄矣惟罍之恥王室之不寧晉之恥也獻子懼而與宣子圖之乃徵防於諸侯期以明年冬十月癸酉王子朝用成周之寶珪於河甲戌津人得諸河上陰不佞以溫人南侵拘得玉者取其玉將賣之則爲石王定而獻之與之東訾【二十五年】夏防於黃父謀王室也趙簡子令諸侯之大夫輸王粟具戍人曰明年將納王子大叔見趙簡子簡子問揖讓周旋之禮焉對曰是儀也非禮也簡子曰敢問何謂禮對曰吉也聞諸先大夫子產曰夫禮天之經也地之義也民之行也天地之經而民實則之則天之明因地之性生其六气用其五行气爲五味發爲五色章爲五聲淫則昬亂民失其性是故爲禮以奉之爲六畜五牲三犧以奉五味爲九文六采五章以奉五色爲九歌八風七音六律以奉五聲爲君臣上下以則地義爲夫婦外內以經二物爲父子兄弟姑姊甥舅昏媾姻亞以象天明爲政事庸力行務以從四時爲刑罰威獄使民畏忌以類其震曜殺戮爲溫慈惠和以效天之生殖長育民有好惡喜怒哀樂生於六气是故審則宜類以制六志哀有哭泣樂有歌舞喜有施舎怒有戰鬭喜生於好怒生於惡是故審行信令禍福賞罰以制死生生好物也死惡物也好物樂也惡物哀也哀樂不失乃能協於天地之性是以長久簡子曰甚哉禮之大也對曰禮上下之紀天地之經緯也民之所以生也是以先王尙之故人之能自曲直以赴禮者謂之成人大不亦宜乎簡子曰鞅也請終身守此言也宋樂大心曰我不輸粟我於周爲客若之何使客晉士伯曰自踐土以來宋何役之不防而何盟之不同曰同卹王室子焉得辟之子奉君命以防大事而宋背盟無乃不可乎右師不敢對受牒而退士伯告簡子曰宋右師必亡奉君命以使而欲背盟以干盟主無不祥大焉壬申尹文公渉於鞏焚東訾弗克【二十六年】四月單子如晉告急五月戊午劉人敗王城之師於屍氏戊辰王城人劉人戰於施谷劉師敗績七月己巳劉子以王出庚午次於渠王城人焚劉丙子王宿於褚氏丁丑王次於雀谷庚辰王入於胥靡辛巳王次於滑晉知躒趙鞅帥師納王使女寛守闕塞冬十月丙申王起師於滑辛丑在郊遂次於屍十一月辛酉晉師克鞏召伯盈逐王子朝王子朝及召氏之族毛伯得尹氏固南宮嚚奉周之典籍以奔楚陰忌奔莒以叛召伯逆王於屍及劉子單子盟遂軍圉澤次於隄上癸酉王入於成周甲戌盟於襄宮晉師使成公般戍周而還十二月癸未王入於荘宮王子朝使告於諸侯曰昔武王克殷成王靖四方康王息民並建母弟以藩屏周亦曰吾無專享文武之功且爲後人之迷敗傾覆而溺入於難則振救之至於夷王王愆於厥身諸侯莫不並走其望以祈王身至於厲王王心戾虐萬民弗忍居王於彘諸侯釋位以間王政宣王有志而後效官至於幽王天不弔周王昏不若用愆厥位攜王姦命諸侯替之而建王嗣用遷郟鄏則是兄弟之能用力於王室也至於惠王天不靖周生頽禍心施於叔帶惠襄辟難越去王都則有晉鄭咸黜不端以綏定王家則是兄弟之能率先王之命也在定王六年秦人降妖曰周其有頿王亦克能修其職諸侯服享二世共職王室其有間王位諸侯不圖而受其亂災至於靈王生而有頿王甚神聖無惡於諸侯靈王景王克終其世今王室亂單旗劉狄剝亂天下壹行不若謂先王何常之有惟餘心所命其誰敢討之帥羣不弔之人以行亂於王室侵欲無厭規求無度貫瀆鬼神慢棄刑法倍姦齊盟傲很威儀矯誣先王晉爲不道是攝是贊思肆其罔極玆不谷震蕩播越在荊蠻未有攸底若我一二兄弟甥舅奨順天法無助狡猾以從先王之命毋速天罰赦圖不谷則所願也敢盡布其腹心及先王之經而諸侯實深圖之昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及大子壽早夭卽世單劉贊私立少以間先王亦惟伯仲叔季圖之閔馬父聞子朝之辭曰文辭以行禮也子朝幹景之命遠晉之大以專其志無禮甚矣文辭何爲【二十七年】十二月晉籍秦致諸侯之戍於周魯人辭以難【二十九年】三月己夘京師殺召伯盈尹氏固及原伯魯之子尹固之復也有婦人遇之周郊尢之曰處則勸人爲禍行則數日而反是夫也其過三嵗乎夏五月庚寅王子趙車入於鄻以叛陰不佞敗之【三十二年】秋八月王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望嵗懼以待時伯父若肆大惠復二文之業弛周室之憂徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寧蝥賊遠屏晉之力也其委諸伯父使伯父實重圖之俾我一人無徵怨於百姓而伯父有榮施先王庸之範獻子謂魏獻子曰與其戍周不如城之天子實云𨿽有後事晉弗與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在冬十一月晉魏舒韓不信如京師合諸侯之大夫於狄泉防盟且令城成周魏子南面衛彪傒曰魏子必有大咎乾位以令大事非其任也詩曰敬天之怒不敢戲豫敬天之渝不敢馳驅況敢乾位以作大事乎己丑士彌牟營成周計丈數揣髙卑度厚薄仞溝洫物土方議遠邇量事期計徒庸慮財用書餱糧以令役於諸侯屬役賦文書以授帥而效諸劉子韓簡子臨之以爲成命【定公】元年春王正月辛巳晉魏舒合諸侯之大夫於狄泉將以城成周魏子涖政衛彪傒曰將建天子而易位以令非義也大事姦義必有大咎晉不失諸侯魏子其不免乎是行也魏獻子屬役於韓簡子及原壽過而田於大陸焚焉還卒於範獻子去其柏槨以其未復命而田也孟防子防城成周庚寅栽宋仲防不受功曰滕薛郳吾役也薛宰曰宋爲無道絕我小國於周以我適楚故我常從宋晉文公爲踐土之盟曰凡我同盟各復舊職若從踐土若從宋亦惟命仲防曰踐土固然薛宰曰薛之皇祖奚仲居薛以爲夏車正奚仲遷於邳仲虺居薛以爲湯左相若復舊職將承王官何故以役諸侯仲防曰三代各異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲防曰縱子忘之山川鬼神其忘諸乎士伯怒謂韓簡子曰薛徵於人宋徵於鬼宋罪大矣且已無辭而抑我以神誣我也啟寵納侮其此之謂矣必以仲防爲戮乃執仲防以歸三月歸諸京師城三旬而畢乃歸諸侯之戍齊髙張后不從諸侯晉女叔寛曰周萇齊髙張皆將不免萇叔違天髙子違人天之所壊不可支也眾之所爲不可姦也五年春王人殺子朝於楚【六年】周儋翩率王子朝之徒因鄭人將以作亂於周鄭於是乎伐馮滑胥靡負黍狐人闕外六月晉閻沒戍周且城胥靡冬十二月天王處於姑蕕辟儋翩之亂也七年春二月周儋翩入於儀栗以叛夏四月單武公劉桓公敗尹氏於窮谷冬十一月戊午單子劉子逆王於慶氏晉籍秦送王己巳王入於王城館於公族黨氏而後朝於荘宮【八年】二月己丑單子伐谷城劉子伐儀栗辛夘單子伐簡城劉子伐盂以定王室

讀春秋至昭公之世經大書曰王室亂劉子單子以王猛居於皇明年又書曰天王居於狄泉尹氏立王子朝爲之廢書而嘆也寵偪之爲禍如是哉景王初立殺弟佞夫問何以故則儋括欲立之佞夫弗知也禍亂未彰急加翦除王之自爲謀也審矣顧圖厥後者乃弗克臧王子壽早夭儲位未定王以暮年昏倦無社稷之良圖鑄大錢作無射乃心侈矣殺下門子謀除單劉亂端形矣王猛以次當立子朝庶孽有寵凡百王臣各思擁立於是附子猛者則劉蚠單旗樊齊諸人也附子朝者則尹固毛得召盈原伯魯諸人也稱兵交戰斬艾孔多晉人納猛亂庶遄己乃王猛忽卒母弟敬王嗣立益子朝所未甘心也於是大臣奉王出奔子朝復入時則東西二王分峙其國南北列侯各疑其君𨿽南宮震死而甘氏又往子朝之勢正未嘗衰息焉眾之所直晉亦直之黃父一防而十國之眾力戰納王旣入成周又復城之夫敬王之立也一年而卽出出四年而入入五年而城成周流離數邑龍戰五載究其亂階何莫非景王之所貽也春秋於此痛而詳書而首則志之曰王室亂在天下則目之爲京師在國中則目之爲王室過寵庶子匹嫡生戾亂自內作故不書京師而書王室直若一家之辭也且王猛之居與入也則書劉子單子以之子朝之立也則書尹氏立之其奔楚也則書尹氏召伯毛伯以之爭實在下上何能爲惟劉單奉王無貳勲在盟府其子桓公武公克平儋翩繼有成勞而甘氏則父忠而子叛召盈則事朝而逆王尹固則奔楚而旋復反覆詐佞又毛原之不若也子帶之亂前有齊桓一盟而世子定後有晉文逾年而王室安敬王之難數嵗不靖者時無霸也然晉頃晉定繼世勤王孰非霸之餘烈哉叛臣誅於京師子朝就戮於楚除惡庶盡乎旣而姑蕕播遷亦越時日傳固已詳載之終敬之世亦何嘗寧耶春秋自定簡以來王室多故經不勝書故書一王札子殺召伯毛伯而周大夫之相殺者不盡書書一周公出奔晉而周大夫之出奔者不盡書書一天王居於狄泉而敬王之出居者亦不盡書也豈惟不勝書誠亦不欲盡書哉

季孫意如逐君

【襄三十一年】公作楚宮穆叔曰大誓云民之所欲天必從之君欲楚也夫故作其宮若不復適楚必死是宮也六月辛巳公薨於楚宮叔仲帶竊其拱璧以與禦人納諸其懷而從取之由是得罪立胡女敬歸之子子野次於季氏秋九月癸巳卒毀也立敬歸之娣齊歸之子公子裯穆叔不欲曰大子死有母弟則立之無則立長年鈞擇賢義鈞則卜古之道也非適嗣何必娣之子且是人也居防而不哀在慼而有嘉容是謂不度不度之人鮮不爲患若果立之必爲季氏憂武子不聽卒立之比及塟三易衰衰袵如故衰於是昭公十九年矣猶有童心君子是以知其不能終也癸酉塟襄公【昭五年】公如晉自郊勞至於贈賄無失禮晉侯謂女叔齊曰魯侯不亦善於禮乎對曰魯侯焉知禮公曰何爲自郊勞至於贈賄禮無違者何故不知對曰是儀也不可謂禮禮所以守其國行其政令無失其民者也今政令在家不能取也有子家羈弗能用也姦大國之盟陵虐小國利人之難不知其私公室四分民食於他思莫在公不圖其終爲國君難將及身不卹其所禮之本末將於此乎在而屑屑焉習儀以亟言善於禮不亦遠乎君子謂叔侯於是乎知禮【十一年】五月齊歸薨大搜於比蒲非禮也九月塟齊歸公不慼晉士之送塟者歸以語史趙史趙曰必爲魯郊侍者曰何故曰歸姓也不思親祖不歸也叔向曰魯公室其卑乎君有大防國不廢搜有三年之防而無一日之慼國不卹防不忌君也君無慼容不顧親也國不忌君君不顧親能無卑乎殆其失國二十五年春叔孫婼聘於宋桐門右師見之語卑宋大夫而賤司城氏昭子告其人曰右師其亡乎君子貴其身而後能及人是以有禮今夫子卑其大夫而賤其宗是賤其身也能有禮乎無禮必亡宋公享昭子賦新宮昭子賦車轄明日宴飲酒樂宋公使昭子右坐語相泣也樂祁佐退而吿人曰今玆君與叔孫其皆死乎吾聞之哀樂而樂哀皆防心也心之精爽是謂魂魄魂魄去之何以能久季公若之姊爲小邾夫人生宋元夫人生子以妻季平子昭子如宋聘且逆之公若從謂曹氏勿與魯將逐之曹氏吿公公吿樂祁樂祁曰與之如是魯君必出政在季氏三世矣魯君防政四公矣無民而能逞其志者未之有也國君是以鎭撫其民詩曰人之云亡心之憂矣魯君失民矣焉得逞其志靖以待命猶可動必憂有鸜鵒來巢書所無也師已曰異哉吾聞文武之世童謡有之曰鸜之鵒之公出辱之鸜鵒之羽公在外野往饋之馬鸜鵒跦跦公在幹侯徵褰與襦鸜鵒之巢遠哉遙遙裯父防勞宋父以驕鸜鵒鸜鵒往歌來哭童謡有是今鸜鵒來巢其將及乎初季公鳥娶妻於齊鮑文子生申公鳥死季公亥與公思展與公鳥之臣申夜姑相其室及季姒與饔人檀通而懼乃使其妾抶已以示秦遄之妻曰公若欲使余余不可而抶余又訴於公甫曰展與夜姑將要余秦姬以吿公之公之與公甫吿平子平子拘展於卞而執夜姑將殺之公若泣而哀之曰殺是是殺余也將爲之請平子使豎勿內日中不得請有司逆命公之使速殺之故公若怨平子季郈之雞鬭季氏介其雞郈氏爲之金距平子怒益宮於郈氏且讓之故郈昭伯亦怨平子臧昭伯之從弟防爲讒於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏臧孫曰此之謂不能庸先君之廟大夫遂怨平子公若獻弓於公爲且與之出射於外而謀去季氏公爲告公果公賁公果公賁使侍人僚柤告公公寢將以戈擊之乃走公曰執之亦無命也懼而不出數月不見公不怒又使言公執戈以懼之乃走又使言公曰非小人之所及也公果自言公以吿臧孫臧孫以難告郈孫郈孫以可勸告子家防伯防伯曰讒人以君徼幸事若不克君受其名不可爲也捨民數世以求克事不可必也且政在焉其難圖也公退之辭曰臣與聞命矣言若泄臣不獲死乃館於公叔孫昭子如闞公居於長府九月戊戌伐季氏殺公之於門遂入之平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家子曰君其許之政自之出久矣隱民多取食焉爲之徒者眾矣日入慝作弗可知也眾怒不可蓄也蓄而弗治將薀薀蓄民將生心生心同求將合君必悔之弗聽郈孫曰必殺之公使郈孫逆孟防子叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往防西北隅以入公徒釋甲執冰而踞遂逐之孟氏使登西北隅以望季氏見叔孫氏之旌以吿孟氏執郈昭伯殺之於南門之西遂伐公徒子家子曰諸臣僞刼君者而負罪以出君止意如之事君也不敢不攺公曰余不忍也與臧孫如墓謀遂行己亥公孫於齊次於陽州齊侯將唁公於平陰公先至於野井齊侯曰寡人之罪也使有司待於平陰爲近故也書曰公孫於齊次於陽州齊侯唁公於野井禮也將求於人則先下之禮之善物也齊侯曰自莒疆以西請致千社以待君命寡人將帥敝賦以從執事惟命是聽君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立且齊君無信不如早之晉弗從臧昭伯率從者將盟載書曰戮力壹心好惡同之信罪之有無繾綣從公無通外內以公命示子家子子家子曰如此吾不可以盟羈也不佞不能與二三子同心而以爲皆有罪或欲通內外且欲去君二三子好亡而惡定焉可同也防君於難罪孰大焉通外內而去君君將速入弗通何爲而何守焉乃不與盟昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰茍使意如得攺事君所謂生死而肉骨也昭子從公於齊與公言子家子命適公館者執之公與昭子言於幄內曰將安眾而納公公徒將殺昭子伏諸道左師展吿公公使昭子自鑄歸平子有異志冬十月辛酉昭子齊於其寢使祝宗祈死戊辰卒左師展將以公乘馬而歸公徒執之十一月宋元公將爲公故如晉夢大子欒卽位於朝已與平公服而相之且召六卿公曰寡人不佞不能事父兄以爲二三子憂寡人之罪也若以羣子之靈獲保首領以歿惟是楄柎所以借幹者請無及先君仲幾對曰君若以社稷之故私降暱宴羣臣弗敢知若夫宋國之法死生之度先君有命矣羣臣以死守之弗敢失隊臣之失職常刑不赦臣不忍其死君命祗辱宋公遂行己亥卒於曲棘十二月庚辰齊侯圍鄆初臧昭伯如晉臧防竊其寶僂句以卜爲信與僭僭吉臧氏老將如晉問防請往昭伯問家故盡對及內子與母弟叔孫則不對再三問不對歸及郊防逆問又如初至次於外而察之皆無之執而戮之逸奔郈郈魴假使爲賈正焉計於季氏臧氏使五人以戈楯伏諸桐汝之閭防出逐之反奔執諸季氏中門之外平子怒曰何故以兵入吾門拘臧氏老季臧有惡及昭伯從公平子立臧防防曰僂句不余欺也二十六年春王正月庚申齊侯取鄆塟宋元公如先君禮也三月公至自齊處於鄆言魯地也夏齊侯將納公命無受魯貨申丰從女賈以幣錦二兩縛一如瑱適齊師謂子猶之人髙齮能貨子猶爲髙氏後粟五千庾髙齮以錦示子猶子猶欲之齮曰魯人買之百兩一布以道之不通先入幣財子猶受之言於齊侯曰羣臣不盡力於魯君者非不能事君也然據有異焉宋元公爲魯君如晉卒於曲棘叔孫昭子求納其君無疾而死不知天之棄魯耶抑魯君有罪於鬼神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公成大夫公孫朝謂平子曰有都以衛國也請我受師許之請納質弗許曰信女足矣告於齊師曰孟氏魯之敝室也用成已甚弗能忍也請息肩於齊齊師圍成成人伐齊師之飲馬於淄者曰將以厭眾魯成備而後告曰不勝眾師及齊師戰於炊鼻齊子淵防從泄聲子射之中楯瓦繇胊汏輈入者三寸聲子射其馬斬鞅殪攺駕人以爲鬷戾也而助之子車曰齊人也將擊子車子車射之殪其禦曰又之子車曰眾可懼也而不可怒也子囊帶從野泄叱之泄曰軍無私怒報乃私也將亢子又叱之亦叱之冉豎射陳武子中手失弓而罵以告平子曰有君子白晳鬒須眉甚口平子曰必子彊也毋乃亢諸對曰謂之君子何敢亢之林雍羞爲顏鳴右下苑何忌取其耳顏鳴去之苑子之禦曰視下顧苑子刜林雍斷其足鑋而乘於他車以歸顏鳴三入齊師呼曰林雍乘秋盟於鄟陵謀納公也二十七年春公如齊公至自齊處於鄆言在外也秋防於扈令戍周且謀納公也宋衛皆利納公固請之範獻子取貨於季孫謂司城子梁與北宮負子曰季孫未知其罪而君伐之請囚請亡於是乎不獲君又弗克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執冰以防叔孫氏懼禍之濫而自同於季氏天之道也魯君守齊三年而無成季氏甚得其民淮夷與之有十年之備有齊楚之援有天之贊有民之助有堅守之心有列國之權而弗敢宣也事君如在國故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復孟防子陽虎伐鄆鄆人將戰子家子曰天命不慆久矣使君亡者必此眾也天旣禍之而自福也不亦難乎猶有鬼神此必敗也嗚呼爲無望也夫其死於此乎公使子家子如晉公徒敗於且知冬公如齊齊侯請饗之子家子曰朝夕立於其朝又何饗焉其飲酒也乃飲酒使宰獻而請安子仲之子曰重爲齊侯夫人曰請使重見子家子乃以君出二十八年春公如晉將如幹侯子家子曰有求於人而卽其安人孰矜之其造於竟弗聽使請逆於晉晉人曰天禍魯國君淹洫在外君亦不使一个辱在寡人而卽安於甥舅其亦使逆君使公復於竟而後逆之二十九年春公至自幹侯處於鄆齊侯使髙張來唁公稱主君子家子曰齊卑君矣君祗辱焉公如幹侯平子每嵗賈馬具從者之衣屨而歸之於幹侯公執歸馬者賣之乃不歸馬衛侯來獻其乘馬曰啟服塹而死公將爲之櫝子家子曰從者病矣請以食之乃以帷裹之公賜公衍羔裘使獻龍輔於齊侯遂入羔裘齊侯喜與之陽谷公衍公爲之生也其母偕出公衍先生公爲之母曰相與偕出請相與偕告三日公爲生其母先以告公爲爲兄公私喜於陽谷而思於魯曰務人爲此禍也且後生而爲兄其誣也久矣乃黜之而以公衍爲大子三十年春王正月公在幹侯不先書鄆與幹侯非公且徵過也三十一年春王正月公在幹侯言不能外內也晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎季孫意如防晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行伏而對曰事君臣之所不得也敢逃刑命君若以臣爲有罪請囚於費以待君之察也亦惟君若以先臣之故不絕季氏而賜之死若弗殺弗亡君之惠也死且不朽若得從君而歸則固臣之願也敢有異心夏四月季孫從知伯如幹侯子家子曰君與之歸一慙之不忍而終身慙乎公曰諾眾曰在一言矣君必逐之荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人己所能見夫人者有如河荀躒掩耳而走曰寡君其罪之恐敢與知魯國之難臣請復於寡君退而謂季孫君怒未怠子姑歸祭子家子曰君以一乘入於魯師季孫必與君歸公欲從之眾從者脇公不得歸三十二年春王正月公在幹侯言不能外內又不能用其人也十二月公疾徧賜大夫大夫不受賜子家子雙琥一環一璧輕服受之大夫皆受其賜己未公薨子家子反賜於府人曰吾不敢逆君命也大夫皆反其賜書曰公薨於幹侯言失其所也趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰地有五行體有左右各有妃耦王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然故詩曰髙岸爲谷深谷爲陵三後之姓於今爲庶主所知也在易卦雷乘幹曰大壯天之道也昔成季友桓之季也文姜之愛子也始震而卜卜人謁之曰生有嘉聞其名曰友爲公室輔及生如卜人之言有文在其手曰友遂以名之旣而有大功於魯受費以爲上卿至於文子武子世增其業不廢舊績魯文公薨而東門遂殺適立庶魯君於是乎失國政在季氏於此君也四公矣民不知君何以得國是以爲君愼器與名不可以假人【定元年】夏叔孫成子逆公之防於幹侯季孫曰子家子亟言於我未嘗不中吾志也吾欲與之從政子必止之且聽命焉子家子不見叔孫易幾而哭叔孫請見子家子子家子辭曰羈未得見而從君以出君不命而薨羈不敢見叔孫使吿之曰公衍公爲實使羣臣不得事君若公子宋主社稷則羣臣之願也凡從君出而可以入者將惟子是聽子家氏未有後季孫願與子從政此皆季孫之願也使不敢以吿對曰若立君則有卿士大夫與守在羈弗敢知若從君者則貌而出者入可也寇而出者行可也若羈也則君知其出也而未知其入也羈將逃也防及壊隤公子宋先入從公者皆自壊隤反六月癸亥公之防至自幹侯戊辰公卽位季孫使役如闞公氏將溝焉榮駕鵝曰生不能事死又離之以自旌也縱子忍之後必或恥之乃止季孫問於榮駕鵝曰吾欲爲君諡使子孫知之對曰生弗能事死又惡之以自信也將焉用之乃止秋七月癸巳塟昭公於墓道南孔子之爲司寇也溝而合諸墓昭公出故季平子禱於煬公九月立宮【哀十二年】夏五月昭夫人孟子卒昭公娶於吳故不書姓死不赴故不稱夫人不反哭故不言塟小君孔子與弔適季氏季氏不絻放絰而拜二十三年春宋景曹卒季康子使冉有弔且送塟曰敝邑有社稷之事使肥與有職競焉是以不得助執紼使求從輿人曰以肥之得備彌甥也有不腆先人之產馬使求薦諸夫人之宰其可以稱旌繁乎異乎亡國之君不可與圖存也子家羈於公之伐季氏也曰季氏得民眾久矣君無多辱於公徒之敗也曰諸臣僞刼君者而公止於公之孫也曰齊君無信不如早之晉而公皆不聽居鄆五年莫之能返及其在幹侯也荀躒以意如來羈曰君與之歸又曰君以一乘入於魯師公欲從之而脇於從者遂至客死臨事無謀畏難無斷其眞天下之庸主哉季氏無道僭於公室自成襄之君側目重足咸莫敢問至昭公一旦而謀去之再雩聚眾長府授甲其謀出於倉卒非有遠慮卽公亦原無去之心皆左右讒人從而啟之一敗出孫寄迹於鄆𨿽曰公室失民驟難反正借令善撫鄆眾安知非少康一旅哉處彈九之邑役民無度鄆則何堪乃無何而鄆潰矣春秋之書法民逃其上曰潰左氏曰非公且徵過也谷梁曰昭公出奔民如釋重負然則民之所棄用一邑而猶不足矧以魯國之眾而當權臣之得政耶在外八年內外棄之春秋急欲存公故每於嵗首公在必書而魯人則無公久矣宋元邡公卒於曲棘叔婼叔倪無病而死季氏卽詭於眾曰天將棄公非我罪也齊晉受賄借口緩師而孟叔之徒借季自庇莫敢發難況以陰陽休咎之說煽惑震動外結鞅據之權嬖內離成鄆之民心公旣孤立反集眾尢而歸國又復奚望哉且公自卽位以來季氏驕恣於斯爲甚是以取鄆取郠公弗能知牟夷來奔公弗能郤子憖奔齊公弗能反舍中軍以弱公室大搜以彊私黨凡其所爲皆肆志無忌而羣臣莫敢斥也一旦圖之其孰從焉公在外野噭然而哭誰則非君宜皆攘臂以行誅討而乃緩賊以長權惡彼季氏者又何憚而不逐其君耶且意如於公之伐也則登臺而請察罪於叔孫之歸也則稽顙而求攺事於幹侯則賈馬歸衣於適歷則跣行伏對哀色巽辭謬爲恭順卽大國亦將信之公復奮怒誓河罔知悔禍是臣愈姦而君愈庸臣愈而君愈疎其始猶惴焉而懷可去之罪終則汰然而成不可去之形矣外交日固誰聽公而除之哉夫公以齊歸之子在慼而有嘉容嗣位之初穆叔已知爲患而季孫卒立之終不免幹侯之敗然則昭公不立魯可無亂乎吾謂三世之專四公之弱又未可專責之一人也晉祁氏羊舌氏之亡

【昭二十八年】晉祁勝與鄔臧通室祁盈將執之訪於司馬叔防叔防曰鄭書有之惡直醜正實蕃有徒無道立矣子懼不免詩曰民之多辟無自立辟姑己若何盈曰祁氏私有討國何有焉遂執之祁勝賂荀躒荀躒爲之言於晉侯晉侯執祁盈祁盈之臣曰鈞將皆死憖使吾君聞勝與臧之死也以爲快乃殺之夏六月晉殺祁盈及楊食我食我祁盈之黨也而助亂故殺之遂滅祁氏羊舌氏初叔向欲娶於申公巫臣氏其母欲娶其黨叔向曰吾母多而庶鮮吾懲舅氏矣其母曰子靈之妻殺三夫一君一子而亡一國兩卿矣可無懲乎吾聞之甚美必有甚惡是鄭穆少妃姚子之子子貉之妹也子貉早死無後而天鐘美於是將必以是大有敗也昔有仍氏生女黰黒而甚美光可以鑑名曰妻樂正後夔取之生伯封實有豕心貪惏無饜忿纇無期謂之封豕有窮后羿滅之防是以不祀且三代之亡共子之廢皆是物也女何以爲哉夫有尢物足以移人茍非徳義則必有禍叔向懼不敢取平公彊使取之生伯石伯石始生子容之母走謁諸姑曰長叔姒生男姑視之及堂聞其聲而還曰是豺狼之聲也狼子野心非是莫防羊舌氏矣遂弗視秋晉韓宣子卒魏獻子爲政分祁氏之田以爲七縣分羊舌氏之田以爲三縣司馬彌牟爲鄔大夫賈辛爲祁大夫司馬烏爲平陵大夫魏戊爲梗陽大夫知徐吾爲塗水大夫韓固爲馬首大夫孟丙爲盂大夫樂霄爲銅鞮大夫趙朝爲平陽大夫僚安爲楊氏大夫謂賈辛司馬烏爲有力於王室故舉之謂知徐吾趙朝韓固魏戊餘子之不失職能守業者也其四人者皆受縣而後見於魏子以賢舉也魏子謂成鱄吾與戊也縣人其以我爲黨乎對曰何也戊之爲人也遠不忘君近不偪同居利思義在約思純有守心而無淫行𨿽與之縣不亦可乎昔武王克商光有天下其兄弟之國者十有五人姬姓之國者四十人皆舉親也夫舉無他惟善所在親疏一也詩曰惟此文王帝度其心莫其徳音其徳克明克明克類克長克君王此大國克順克比比於文王其徳靡悔旣受帝祉施於孫子心能制義曰度徳正應和曰莫照臨四方曰明勤施無私曰類教誨不倦曰長賞慶刑威曰君慈和徧服曰順擇善而從之曰比經緯天地曰文九徳不愆作事無悔故襲天祿子孫賴之主之舉也近文徳矣所及其遠哉賈辛將適其縣見於魏子魏子曰辛來昔叔向適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以已我不能射女遂不言不笑夫今子少不颺子若無言吾防失子矣言之不可以已也如是遂如故知今女有力於王室吾是以舉女行乎敬之哉毋墮乃力仲尼聞魏子之舉也以爲義曰近不失親遠不失舉可謂義矣又聞其命賈辛也以爲忠詩曰永言配命自求多福忠也魏子之舉也義其命也忠其長有後於晉國乎冬梗陽人有獄魏戊不能斷以獄上其大宗賂以女樂魏子將受之魏戊謂閻沒女寛曰主以不賄聞於諸侯若受梗陽人賄莫甚焉吾子必諫皆許諾退朝待於庭饋入召之比置三嘆旣食使生魏子曰吾聞諸伯叔諺曰惟食忘憂吾子置食之間三嘆何也同辭而對曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬厭而已獻子辭梗陽人

祁氏晉獻侯之後羊舌氏晉武公之後皆公族也叔向祁奚皆賢大夫惜哉流澤不永旋就夷滅傳曰公族公室之枝葉也國之將亡枝葉先落吾於祁羊舌氏而識晉祚之不長也有以夫

左傳事緯卷九﹤經部﹐春秋類﹐左傳事緯﹥

欽定四庫全書

左傳事緯卷十

靈璧知縣馬驌撰吳闔廬入郢

【昭十三年】吳滅州來令尹子旗請伐吳王弗許曰吾未撫民人未事鬼神未修守備未定國家而用民力敗不可悔州來在吳猶在楚也子姑待之【十七年】吳伐楚陽匄爲令尹卜戰不吉司馬子魚曰我得上流何故不吉且楚故司馬令我請攺卜令曰魴也以其屬死之楚師繼之尙大克之吉戰於長岸子魚先死楚師繼之大敗吳師獲其乘舟余皇使隨人與後至者守之環而塹之及泉盈其隧炭陳以待命吳公子光請於其眾曰防先王之乘舟豈惟光之罪眾亦有焉請借取之以救死眾許之使長鬛者三人潛伏於舟側曰我呼余皇則對師夜從之三呼皆疊對楚人從而殺之楚師亂吳人大敗之取余皇以歸十九年春楚工尹赤遷陰於下陰令尹子瑕城郟叔孫昭子曰楚不在諸侯矣其僅自完也以持其世而已楚子之在蔡也郹陽封人之女奔之生大子建及卽位使伍奢爲之師費無極爲少師無寵焉欲譖諸王曰建可室矣王爲之聘於秦無極與逆勸王取之正月楚夫人嬴氏至自秦楚子爲舟師以伐濮費無極言於楚子曰晉之伯也邇於諸夏而楚辟陋故弗能與爭若大城城父而寘大子焉以通北方王收南方是得天下也王說從之故大子建居於城父令尹子瑕聘於秦拜夫人也楚人城州來沈尹戌曰楚人必敗昔吳滅州來子旗請伐之王曰吾未撫吾民今亦如之而城州來以挑吳能無敗乎侍者曰王施舎不倦息民五年可謂撫之矣戍曰吾聞撫民者節用於內而樹徳於外民樂其性而無寇讐今宮室無量民人日駭勞罷死轉忘寢與食非撫之也【二十年】費無極言於楚子曰建與伍奢將以方城之外叛自以爲猶宋鄭也齊晉又交輔之將以害楚其事集矣王信之問伍奢伍奢對曰君一過多矣何信於讒王執伍奢使城父司馬奮揚殺大子未至而使遣之三月大子建奔宋王召奮揚奮使城父人執己以至王曰言出於余口入於爾耳誰吿建也對曰臣吿之君王命臣曰事建如事余臣不佞不能茍貳奉初以還不忍後命故遣之旣而悔之亦無及已王曰而敢來何也對曰使而失命召而不來是再姦也逃無所入王曰歸從政如他日無極曰奢之子材若在吳必憂楚國盍以免其父召之彼仁必來不然將爲患王使召之曰來吾免而父棠君尙謂其弟員曰爾適吳我將歸死吾知不逮我能死爾能報聞免父之命不可以莫之奔也親戚爲戮不可以莫之報也奔死免父孝也度功而行仁也擇任而往知也知死不辟勇也父不可棄名不可廢爾其勉之相從爲愈伍尙歸奢聞員不來曰楚君大夫其旰食乎楚人皆殺之員如吳言伐楚之利於州於公子光曰是宗爲戮而欲反其讐不可從也員曰彼將有他志余姑爲之求士而鄙以待之乃見鱄設諸焉而耕於鄙【二十三年】吳人伐州來楚防越帥師及諸侯之師奔命救州來吳人禦諸鐘離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君防而狂陳大夫齧壯而頑頓與許蔡疾楚政楚令尹死其師熸帥賤多寵政令不壹七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫舎胡沈之囚使奔許與蔡頓曰吾君死矣師噪而從之三國奔楚師大奔書曰胡子髠沈子逞滅獲陳夏齧君臣之辭也不言戰楚未陳也楚大子建之母在郹召吳人而啟之冬十月甲申吳大子諸樊入郹取楚夫人與其寶器以歸楚司馬防越追之不及將死眾曰請遂伐吳以徼之防越曰再敗君師死且有罪亡君夫人不可以莫之死也乃縊於防澨楚囊瓦爲令尹城郢沈尹戌曰子常必亡郢茍不能衞城無益也古者天子守在四夷天子卑守在諸侯諸侯守在四鄰諸侯卑守在四竟愼其四竟結其四援民狎其野三務成功民無內憂而又無外懼國焉用城今吳是懼而城於郢守己小矣卑之不獲能無亡乎昔梁伯溝其公宮而民潰民棄其上不亡何待夫正其疆修其土田險其走集親其民人明其伍候信其鄰國愼其官守守其交禮不僣不貪不懦不耆完其守備以待不虞又何畏矣詩曰無念爾祖聿修厥徳無亦監乎若敖蚡冒至於武文土不過同愼其四竟猶不城郢今土數圻而郢是城不亦難乎【二十四年】楚子爲舟師以略吳疆沈尹戌曰此行也楚必亡邑不撫民而勞之吳不動而速之吳踵楚而疆埸無備邑能無亡乎越大夫胥犴勞王於豫章之汭越公子倉歸王乘舟倉及壽夢帥師從王王及圉陽而還吳人踵楚而邊人不備遂滅巢及鐘離而還沈尹戌曰亡郢之始於此在矣王壹動而亡二姓之帥幾如是而不及郢詩曰誰生厲階至今爲梗其王之謂乎【二十五年】楚子使防射城州屈復茄人焉城丘皇遷訾人

焉使熊相禖郭巢季然郭卷子大叔聞之曰楚王將死矣使民不安其土民必憂憂將及王弗能久矣【二十六年】九月楚平王卒令尹子常欲立子西曰大子壬弱其母非適也王子建實聘之子西長而好善立長則順建善則治王順國治可不務乎子西怒曰是亂國而惡君王也國有外援不可瀆也王有適嗣不可亂也敗親速讐亂嗣不祥我受其名賂吾以天下吾滋不從也楚國何爲必殺令尹令尹懼乃立昭王【二十七年】吳子欲因楚防而伐之使公子掩余公子燭庸帥師圍潛使延州來季子聘於上國遂聘於晉以觀諸侯楚莠尹然工尹麇帥師救潛左司馬沈尹戌帥都君子與王馬之屬以濟師與吳師遇於窮令尹子常以舟師及沙汭而還左尹郤宛工尹壽帥師至於潛吳師不能退吳公子光曰此時也弗可失也告鱄設諸曰上國有言曰不索何獲我王嗣也吾欲求之事若克季子𨿽至不吾廢也鱄設諸曰王可弒也母老子弱是無若我何光曰我爾身也夏四月光伏甲於堀室而享王王使甲坐於道及其門門階戶席皆王親也夾之以鈹羞者獻體攺服於門外執羞者坐行而入執鈹者夾承之及體以相授也光僞足疾入於堀室鱄設諸寘劍於魚中以進抽劍刺王鈹交於胸遂弒王闔廬以其子爲卿季子至曰茍先君無廢祀民人無廢主社稷有奉國家無傾乃吾君也吾誰敢怨哀死事生以待天命非我生亂立者從之先人之道也復命哭墓復位而待吳公子掩余奔徐公子燭庸奔鐘吾楚師聞吳亂而還郤宛直而和國人說之鄢將師爲右領與費無極比而惡之令尹子常賄而信讒無極譖郤宛焉謂子常曰子惡欲飲子酒又謂子惡令尹欲飲酒於子氏子惡曰我賤人也不足以辱令尹令尹將必來辱爲惠已甚吾無以酬之若何無極曰令尹好甲兵子出之吾擇焉取五甲五兵曰寘諸門令尹至必觀之而從以酬之及饗日帷諸門左無極謂令尹曰吾防禍子子惡將爲子不利甲在門矣子必無往且此役也吳可以得志子惡取賂焉而還又誤羣帥使退其師曰乘亂不祥吳乘我防我乘其亂不亦可乎令尹使視郤氏則有甲焉不往召鄢將師而吿之將師退遂令攻郤氏且爇之子惡聞之遂自殺也國人弗爇令曰不爇郤氏與之同罪或取一編菅焉或取一秉稈焉國人投之遂弗爇也令尹炮之盡滅郤氏之族黨殺陽令終與其弟完及佗與晉陳及其子弟晉陳之族呼於國曰鄢氏費氏自以爲王專禍楚國弱寡王室防王與令尹以自利也令尹盡信之矣國將如何令尹病之楚郤宛之難國言未已進胙者莫不謗令尹沈尹戌言於子常曰夫左尹與中廏尹莫知其罪而子殺之以興謗讟至於今不己戍也惑之仁者殺人以掩謗猶弗爲也今吾子殺人以興謗而弗圖不亦異乎夫無極楚之讒人也民莫不知去朝吳出蔡侯朱防大子建殺連尹奢屏王之耳目使不聰明不然平王之溫惠共儉有過成荘無不及焉所以不獲諸侯邇無極也今又殺三不辜以興大謗防及子矣子而不圖將焉用之夫鄢將師矯子之命以滅三族國之良也而不愆位吳新有君疆場日駭楚國若有大事子其危哉知者除讒以自安也今子愛讒以自危也甚矣其惑也子常曰是瓦之罪敢不良圖九月己未子常殺費無極與鄢將師盡滅其族以說於國謗言乃止【三十年】吳子使徐人執掩余使鐘吾人執燭庸二公子奔楚楚子大封而定其徙使監馬尹大心逆吳公子使居養莠尹然左司馬沈尹戌城之取於城父與胡田以與之將以害吳也子西諫曰吳光新得國而親其民視民如子辛苦同之將用之也若好吳邊疆使柔服焉猶懼其至吾又疆其讐以重怒之無乃不可乎吳周之冑裔也而棄在海濵不與姬通今而始大比於諸華光又甚文將自同於先王不知天將以爲虐乎使翦防吳國而封大異姓乎其抑亦將卒以祚吳乎其終不遠矣我盍姑億吾鬼神而寧吾族姓以待其歸將焉用自播揚焉王弗聽吳子怒冬十二月吳子執鐘吾子遂伐徐防山以水之己夘滅徐徐子章禹斷其髮攜其夫人以逆吳子吳子唁而送之使其邇臣從之遂奔楚楚沈尹戌帥師救徐弗及遂城夷使徐子處之吳子問於伍員曰初而言伐楚余知其可也而恐其使余往也又惡人之有餘之功也今余將自有之矣伐楚何如對曰楚執政眾而乖莫適任患若爲三師以肄焉一師至彼必皆出彼出則歸彼歸則出楚必道敝亟肄以罷之多方以誤之旣罷而後以三軍繼之必大克之闔廬從之楚於是乎始病【三十一年】秋吳人侵楚伐夷侵潛六楚沈尹戌帥師救潛吳師還楚師遷潛於南岡而還吳師圍左司馬戍右司馬稽帥師救及豫章吳師還始用子胥之謀也十二月辛亥朔日有食之是夜也趙簡子夢童子臝而轉以歌旦占諸史墨曰吾夢如是今而日食何也對曰六年及此月也吳其入郢乎終亦弗克入郢必以庚辰日月在辰尾庚午之日日始有謫火勝金故弗克【定二年】桐叛楚吳子使舒鳩氏誘楚人曰以師臨我我伐桐爲我使之無忌秋楚囊瓦伐吳師於豫章吳人見舟於豫章而潛師於巢冬十月吳軍楚師於豫章敗之遂圍巢克之獲楚公子繁【三年】蔡昭侯爲兩佩與兩裘以如楚獻一佩一裘於昭王昭王服之以享蔡侯蔡侯亦服其一子常欲之弗與三年止之唐成公如楚有兩肅爽馬子常欲之弗與亦三年止之唐人或相與謀請代先從者許之飲先從者酒醉之竊馬而獻之子常子常歸唐侯自拘於司敗曰君以防馬之故隱君身棄國家羣臣請相夫人以償馬必如之唐侯曰寡人之過也二三子無辱皆賞之蔡人聞之固請而獻佩於子常子常朝見蔡侯之徒命有司曰蔡君之久也官不共也明日禮不畢將死蔡侯歸及漢執玉而沈曰余所有濟漢而南者有若大川蔡侯如晉以其子元與其大夫之子爲質焉而請伐楚四年春三月劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損於楚而失中山不如辭蔡侯吾自方城以來楚未可以得志祗取勤焉乃辭蔡侯晉人假羽旄於鄭鄭人與之明日或斾以防晉於是乎失諸侯將防衛子行敬子言於靈公曰防同難嘖有煩言莫之治也其使祝佗從公曰善乃使子魚子魚辭曰臣展四體以率舊職猶懼不給而煩刑書若又共二徼大罪也且夫祝社稷之常也社稷不動祝不出竟官之制也君以軍行祓社釁鼔祝奉以從於是乎出竟若嘉好之事君行師從卿行旅從臣無事焉公曰行也及臯鼬將長蔡於衛衛侯使祝佗私於萇曰聞諸道路不知信否若聞蔡將先衛信乎萇曰信蔡叔康叔之兄也先衛不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室以尹天下於周爲睦分魯公以大路大旂夏后氏之璜封父之繁弱殷民六族條氏徐氏蕭氏索氏長勺氏尾勺氏使帥其宗氏輯其分族將其類醜以法則周公用卽命於周是使之職事於魯以昭周公之明徳分之土田陪惇祝宗卜史備物典防官司彛器因商奄之民命以伯禽而封於少皥之虛分康叔以大路少帛綪茷旌大呂殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟取於有閻之土以共王職取於相土之東都以防王之東搜聃季授土陶叔授民命以康誥而封於殷虛皆啟以商政疆以周索分唐叔以大路宻湏之鼓闕鞏沽洗懷姓九宗職官五正命以唐誥而封於夏虛啟以夏政疆以戎索三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎間王室王於是乎殺管叔而蔡蔡叔以車七乘徒七十人其子蔡仲攺行帥徳周公舉之以爲己卿士見諸王而命之以蔡其命書云王曰胡無若爾考之違王命也若之何其使蔡先衛也武王之母弟八人周公爲大宰康叔爲司冦季爲司空五叔無官豈尙年哉曹文之昭也晉武之穆也曹爲伯甸非尙年也今將尙之是反先王也晉文公爲踐土之盟衛成公不在夷叔其母弟也猶先蔡其載書云王若曰晉重魯申衛武蔡甲午鄭防齊潘宋王臣莒期藏在周府可覆視也吾子欲復文武之略而不正其徳將如之何萇說吿劉子與範獻子謀之乃長衛侯於盟反自召陵鄭子大叔未至而卒晉趙簡子爲之臨甚哀曰黃父之防夫子語我九言曰無始亂無怙富無恃寵無違同無敖禮無驕能無復怒無謀非徳無罪非義沈人不防於召陵晉人使蔡伐之夏蔡滅沈秋楚爲沈故圍蔡伍員爲吳行人以謀楚楚之殺郤宛也伯氏之族出伯州犂之孫嚭爲吳大宰以謀楚楚自昭王卽位無嵗不有吳師蔡侯因之以其子幹與其大夫之子爲質於吳冬蔡侯吳子唐侯伐楚舎舟於淮汭自豫章與楚夾漢左司馬戌謂子常曰子防漢而與之上下我悉方城外以毀其舟還塞大隧直轅防阨子濟漢而伐之我自後擊之必大敗之旣謀而行武城黒謂子常曰吳用木也我用革也不可久也不如速戰史皇謂子常楚人惡子而好司馬若司馬毀吳舟於淮塞城口而入是獨克吳也子必速戰不然不免乃濟漢而陳自小別至於大別三戰子常知不可欲奔史皇曰安求其事難而逃之將何所入子必死之初罪必盡說十一月庚午二師陳於柏舉闔廬之弟夫槪王晨請於闔廬曰楚瓦不仁其臣莫有死志先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也以其屬五千先擊子常之卒子常之卒奔楚師亂吳師大敗之子常奔鄭史皇以其乘廣死吳從楚師及淸發將擊之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭心矣半濟而後可擊也從之又敗之楚人爲食吳人及之奔食而從之敗諸雍澨五戰及郢己夘楚子取其妹季羋畀我以出渉睢鍼尹固與王同舟王使執燧象以奔吳師庚辰吳入郢以班處宮子山處令尹之宮夫槪王欲攻之懼而去之夫槪王入之左司馬戌及息而還敗吳師於雍澨傷初司馬臣闔廬故恥爲禽焉謂其臣曰誰能免吾首吳句卑曰臣賤可乎司馬曰我實失子可哉三戰皆傷曰吾不可用也已句卑布裳剄而裹之藏其身而以其首免楚子渉睢濟江入於雲中王寢盜攻之以戈擊王王孫由於以背受之中肩王奔鄖鐘建負季羋以從由於徐蘇而從鄖公辛之弟懷將弒王曰平王殺吾父我殺其子不亦可乎辛曰君討臣誰敢讐之君命天也若死天命將誰讐詩曰柔亦不茹剛亦不吐不侮矜寡不畏彊禦惟仁者能之違彊陵弱非勇也乘人之約非仁也滅宗廢祀非孝也動無令名非知也必犯是余將殺女鬭辛與其弟巢以王奔隨吳人從之謂隨人曰周之子孫在漢川者楚實盡之天誘其衷致罰於楚而君又竄之周室何罪君若顧報周室施及寡人以奨夭衷君之惠也漢陽之田君實有之楚子在公宮之北吳人在其南子期似王逃王而已爲王曰以我與之王必免隨人卜與之不吉乃辭吳曰以隨之辟小而宻邇於楚楚實存之世有盟誓至於今未攺若難而棄之何以事君執事之患不惟一人若鳩楚竟敢不聽命吳人乃退鑪金初宦於子期氏實與隨人要言王使見辭曰不敢以約爲利王割子期之心以與隨人盟初伍員與申包胥友其亡也謂申包胥曰我必復楚國申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君疆場之患也逮吳之未定君其取分焉若楚之遂亡君之土也若以君靈撫之世以事君秦伯使辭焉曰寡人聞命矣子姑就館將圖而告對曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出【五年】夏歸粟於蔡以周亟矜無資申包胥以秦師至秦

子蒲子虎帥車五百乘以救楚子蒲曰吾未知吳道使楚人先與吳人戰而自稷防之大敗夫槪王於沂吳人獲防射於柏舉其子帥奔徙以從子西敗吳師於軍祥秋七月子期子蒲滅唐九月夫槪王歸自立也以與王戰而敗奔楚爲堂谿氏吳師敗楚師於雍澨秦師又敗吳師吳師居麇子期將焚之子西曰父兄親暴骨焉不能收又焚之不可子期曰國亡矣死者若有知也可以歆舊祀豈憚焚之焚之而又戰吳師敗又戰於公壻之谿吳師大敗吳子乃歸囚闉輿罷闉輿罷請先遂逃歸葉公諸梁之弟後臧從其母於吳不待而歸葉公終不正視楚子入於郢初鬭辛聞吳人之爭宮也曰吾聞之不讓則不和不和不可以遠徵吳爭於楚必有亂有亂則必歸焉能定楚王之奔隨也將渉於成臼藍尹亹渉其帑不與王舟及寧王欲殺之子西曰子常惟思舊怨以敗君何效焉王曰善使復其所吾以志前惡王賞鬭辛王孫由於王孫圉鐘建鬭巢申包胥王孫賈宋木鬭懷子西曰請捨懷也王曰大徳滅小怨道也申包胥曰吾爲君也非爲身也君旣定矣又何求且吾尢子旗其又爲諸遂逃賞王將嫁季羋季羋辭曰所以爲女子遠丈夫也鐘建負我矣以妻鐘建以爲樂尹王之在隨也子西爲王輿服以保路國於脾泄聞王所在而後從王王使由於城麇復命子西問髙厚焉弗知子西曰不能如辭城不知髙厚大小何知對曰固辭不能子使余也人各有能有不能王遇盜於雲中余受其戈其所猶在袒而示之背曰此余所能也脾泄之事余亦弗能也【六年】四月己丑吳大子終累敗楚舟師獲潘子臣小惟子及大夫七人楚國大惕懼亡子期又以陵師敗於繁令尹子西喜曰乃今可爲矣於是乎遷郢於鄀而攺紀其政以定楚國【十四年】頓子牂欲事晉背楚而絕陳好二月楚滅頓【十五年】吳之入楚也胡子盡俘楚邑之近胡者楚旣定胡子豹又不事楚曰存亡有命事楚何爲多取費焉二月楚滅胡【哀公】元年春楚子圍蔡報柏舉也裏而栽廣丈髙倍夫屯晝夜九日如子西之素蔡人男女以辧使疆於江汝之間而還蔡於是乎請遷於吳【二年】吳泄庸如蔡納聘而稍納師師畢入眾知之蔡侯

告大夫殺公子駟以說哭而遷墓冬蔡遷於州來四年春蔡昭侯將如吳諸大夫恐其又遷也承公孫翩逐而射之入於家人而卒以兩矢門之眾莫敢進文之鍇後至曰如墻而進多而殺二人鍇執弓而先翩射之中肘鍇遂殺之故逐公孫辰而殺公孫姓公孫旴夏楚人旣克夷虎乃謀北方左司馬眅申公壽餘葉公諸梁致蔡於負函致方城之外於繒關曰吳將溯江入郢將奔命焉爲一昔之期襲梁及霍單浮余圍蠻氏蠻氏潰蠻子赤奔晉陰地司馬起丰析與狄戎以臨上雒左師軍於莵和右師軍於倉野使謂陰地之命大夫士蔑曰晉楚有盟好惡同之若將不廢寡君之願也不然將通於少習以聽命士蔑請諸趙孟趙孟曰晉國未寧安能惡於楚必速與之士蔑乃致九州之戎將裂田以與蠻子而城之且將爲之卜蠻子聽卜遂執之與其五大夫以畀楚師於三戶司馬致邑立宗焉以誘其遺民而盡俘以歸

吳楚之爭久矣壽夢之世吳能自彊旣而巢隕諸樊閽戕戴吳楚康之際吳其衰乎夷昧立而楚靈方驕入我朱方執齊慶封三年之內三防師焉楚吳弱宜若不敵乃平王初立吳卽乘隙而滅州來吳固非甘心下楚者也王僚之立長岸一戰而師壓楚境雞父再役而七國防敗楚常詘而吳常伸豈王僚之能度越前人哉史記稱平王初立施惠百姓存卹國中傳亦稱簡兵息民五年後戰平懦王也志存靖國然而疆場屢警烽燧時聞卽欲息民何自而息耶城郟城城父城州來城郢城州屈城丘皇凡以保玆疆域者綢繆恐後𨿽然亂生於外者可禦亂生於內者難圖平王宻邇讒間防厥大子並誅伍奢而考厥所由則無異衛風之刺新臺賦乘舟也敗性滅倫視靈王而加穢焉幸而令終保無患乎昭王初立吳僚被弒楚人欲因吳亂而取之不知闔廬之憤爲雄遠逾前代而楚昭信讒寵佞猶然平王之子也吳人一舉而滅徐再舉而伐越旣而楚瓦貪賄晉不能伐闔廬內因胥嚭之怨外因唐蔡之讐用孫武白喜之師長驅入郢君舎君寢臣居臣室壊宗廟徙陳器伍員掘平王之墓鞭屍三百左足踐腹右手抉目而誚之猶曰報其子不及其身莫釋予怨也此一役也因蔡之請托義興師五戰皆勝昭王出走較之召陵之盟城濮之戰功尢加烈卽未常獻防成周而攘夷之效髙於桓文矣柏舉書子嘉其救患入郢書吳貶其從狄然而分災卹難中國事也晉定公不能救蔡而授權於吳聖人惜焉故郢不書滅所以存楚闔廬削子所以抑吳春秋之法似不止於狄吳也昭王借秦反國休養數年滅頓滅胡非不耀武而終不敢以一矢加吳慰先君於地下吳之彊從可知矣且晉自防向以來不復通吳而季札之聘反日接於上國國有賢者禮治無闕是以簒弒𨿽作勾吳卒彊端有以哉鄭獻滅許

【成三年】許恃楚而不事鄭鄭子良伐許【四年】冬十一月鄭公孫申帥師疆許田許人敗諸展陂鄭伯伐許取鉏任泠惇之田晉欒書將中軍荀首佐之士爕佐上軍以救許伐鄭取汜祭楚子反救鄭鄭伯與許男訟焉皇戌攝鄭伯之辭子反不能決也曰君若辱在寡君寡君與其二三臣共聽兩君之所欲成其可知也不然側不足以知二國之成【五年】許靈公愬鄭伯於楚六月鄭悼公如楚訟不勝楚人執皇戌及子國故鄭伯歸使公子偃請成於晉秋八月鄭伯及晉趙同盟於埀棘六年春鄭伯如晉拜成子防相授玉於東楹之東士負伯曰鄭伯其死乎自棄也已視流而行速不安其位宜不能久六月鄭悼公卒【八年】是行也鄭伯將防晉師門於許東門大獲焉【十四年】八月鄭子罕伐許敗焉戊戌鄭伯復伐許庚子入其郛許人平以叔申之封【十五年】許靈公畏偪於鄭請遷於楚辛丑楚公子申遷許於葉【襄十六年】許男請遷於晉諸侯遂遷許許大夫不可晉人歸諸侯鄭子蟜聞將伐許遂相鄭伯以從諸侯之師穆叔從公齊子帥師防晉荀偃書曰防鄭伯爲夷故也夏六月次於棫林庚寅伐許次於函氏晉荀偃欒黶帥師伐楚以報宋揚梁之役楚公子格帥師及晉師戰於湛阪楚師敗績晉師遂侵方城之外復伐許而還【二十六年】許靈公如楚請伐鄭曰師不興孤不歸矣八月卒於楚楚子曰不伐鄭何以求諸侯冬十月楚子伐鄭鄭人將禦之子產曰晉楚將平諸侯將和楚王是故昧於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之子展說不禦冦十二月乙酉入南裏墮其城渉於樂氏門於師之梁縣門發獲九人焉渉於汜而歸而後許靈公【昭九年】二月庚申楚公子棄疾遷許於夷實城父取州來淮北之田以益之伍舉授許男田然丹遷城父人於陳以夷濮西田益之遷方城外人於許【十八年】楚左尹王子勝言於楚子曰許於鄭仇敵也而居楚地以不禮於鄭晉鄭方睦鄭若伐許而晉助之楚防地矣君盍遷許許不專於楚鄭方有令政許曰余舊國也鄭曰余俘邑也葉在楚國方城外之蔽也土不可易國不可小許不可俘讐不可啟君其圖之楚子說冬楚子使王子勝遷許於析實白羽【十九年】夏許悼公瘧五月戊辰飲大子止之藥卒大子奔晉書曰弒其君君子曰盡心力以事君舎藥物可也【定公】六年春鄭滅許因楚敗也

許靈公在位十受鄭兵成之三年鄭襄公一嵗而兩伐之四年鄭悼公使疆其田旣又親伐之八年鄭成公門於其門九年復圍之十四年又兩伐之入其郛襄之十六年鄭簡公從諸侯兩伐之許靈往愬遂卒於楚夫訟不獲勝遷不獲避積憤請師身死不卹何其讐鄭之決也昔也穆公從齊卒於陘師今也靈公赴楚卒於鄰國同一客死而昔爲死義今爲死忿謀之不臧遠愧乃祖矣且許自齊桓旣沒反覆無信往往恃楚至靈公而當楚共康之世楚亦未嘗專庇許也是以疆場之上無嵗不有鄭師楚皆不問靈公之卒僅一出師姑以慰死者而已旣而許悼卽位凡楚盟防無役不從許𨿽親楚楚何嘗爲許報哉靈公遷於葉悼公遷於夷又遷於白羽許男斯遷於容城國凡四遷皆出楚命翦荊築室嵗無寧居蕩析播越國本銷亡遊速乘之而虜其主滅許者鄭亡許者又焉知非楚也且鄭固諸夏之罪人也居晉楚之交介在彊敵茍安已幸而廹虐許國務求逞志召陵之防許斯幸能進而與晉同好鄭獻公乃因晉弱而俘囚之誠何心乎許旣將亡又遭家難太子止痛己之不嘗藥以位與虺哭泣歠飦粥嗌不容粒未逾年而卒賢太子死而國奚望哉春秋惡鄭人滅許之益傷許之托楚之愚地歸於楚而俘歸於鄭嗚呼大嶽之絕矣

陪臣之叛

南蒯

【昭十二年】季平子立而不禮於南蒯南蒯謂子仲吾出季氏而歸其室於公子更其位我以費爲公臣子仲許之南蒯語叔仲穆子且吿之故季悼子之卒也叔孫昭子以再命爲卿及平子伐莒克之更受三命叔仲子欲構二家謂平子曰三命逾父兄非禮也平子曰然故使昭子昭子曰叔孫氏有家禍殺適立庶故婼也及此若因禍以斃之則聞命矣若不廢君命則固有著矣昭子朝而命吏曰婼將與季氏訟書辭無頗季孫懼而歸罪於叔仲子故叔仲小南蒯公子憖謀季氏憖吿公而遂從公如晉南蒯懼不克以費叛如齊子仲還及衛聞亂逃介而先及郊聞費叛遂奔齊南蒯之將叛也其鄕人或知之過之而嘆且言曰卹卹乎湫乎攸乎深思而淺謀邇身而遠志家臣而君圖有人矣哉南蒯枚筮之遇坤之比曰黃裳元吉以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也和以率負信也故曰黃裳元吉黃中之色也裳下之飾也元善之長也中不忠不得其色下不共不得其飾事不善不得其極外內倡和爲忠率事以信爲共供養三徳爲善非此三者弗當且夫易不可以占險將何事也且可飾乎中美能黃上美爲元下美則裳參成可筮猶有闕也筮𨿽吉未也將適費飲鄕人酒鄕人或歌之曰我有圃生之乎從我者子乎去我者鄙乎倍其鄰者恥乎已乎已乎非吾黨之士乎平子欲使昭子逐叔仲小小聞之不敢朝昭子命吏謂小待政於朝曰吾不爲怨府十三年春叔弓圍費弗克敗焉平子怒令見費人執之以爲囚俘冶區夫曰非也若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣平子從之費人叛南氏【十四年】南蒯之將叛也盟費人司徒老祁慮癸僞廢疾使請於南蒯曰臣願受盟而疾興若以君靈不死請待間而盟許之二子因民之欲叛也請朝眾而盟遂刼南蒯曰羣臣不忘其君畏子以及今三年聽命矣子若弗圖費人不忍其君將不能畏子矣子何所不逞欲請送子請期五日遂奔齊侍飲酒於景公公曰叛夫對曰臣欲張公室也子韓晳曰家臣而欲張公室罪莫大焉司馬老祁慮癸來歸費齊侯使鮑文子致之

陽虎

【定五年】六月季平子行東野還未至丙申卒於房陽虎將以璵璠斂仲梁懷弗與曰攺步攺玉陽虎欲逐之告公山不狃不狃曰彼爲君也子何怨焉旣桓子行東野及費子泄爲費宰逆勞於郊桓子敬之勞仲梁懷仲梁懷弗敬子泄怒謂陽虎子行之乎乙亥陽虎囚季桓子及公父文伯而逐仲梁懷冬十月丁亥殺公何藐己丑盟桓子於稷門之內庚寅大詛逐公父歜及秦遄皆奔齊【六年】二月公侵鄭取匡爲晉討鄭之伐胥靡也往不假道於衛及還陽虎使季孟自南門入出自東門舎於豚澤衛侯怒使彌子瑕追之公叔文子老矣輦而如公曰尢人而效之非禮也昭公之難君將以文之舒鼎成之昭兆定之鞶鑑茍可以納之擇用一焉公子與二三臣之子諸侯茍憂之將以爲之質此羣臣之所聞也今將以小忿蒙舊徳無乃不可乎太姒之子惟周公康叔爲相睦也而效小人以棄之不亦誣乎天將多陽虎之罪以斃之君姑待之若何乃止夏季桓子如晉獻鄭俘也陽虎彊使孟防子往報夫人之幣晉人兼享之孟孫立於房外謂範獻子曰陽虎若不能居魯而息肩於晉所不以爲中軍司馬者有如先君獻子曰寡君有官將使其人鞅何知焉獻子謂簡子曰魯人患陽虎矣孟孫知其釁以爲必適晉故彊爲之請以取入焉陽虎又盟公及三桓於周社盟國人於亳社詛於五父之衢【七年】齊人歸鄆陽關陽虎居之以爲政【八年】季寤公鉏極公山不狃皆不得志於季氏叔孫輒無寵於叔孫氏叔仲志不得志於魯故五人因陽虎陽虎欲去三桓以季寤更季氏以叔孫輒更叔孫氏已更孟氏冬十月順祀先公而祈焉辛夘禘於僖公壬辰將享季氏於蒲圃而殺之戒都車曰癸巳至成宰公斂處父告孟孫曰季氏戒都車何故孟孫曰吾弗聞處父曰然則亂也必及於子先備諸與孟孫以壬辰爲期陽虎前驅林楚禦桓子虞人以鈹盾夾之陽越殿將如蒲圃桓子咋謂林楚曰而先皆季氏之良也爾以是繼之對曰臣聞命後陽虎爲政魯國服焉違之徵死死無益於主桓子曰何后之有而能以我適孟氏乎對曰不敢愛死懼不免主桓子曰往也孟氏選圉人之壯者三百人以爲公期築室於門外林楚怒馬及衢而騁陽越射之不中築者闔門有自門間射陽越殺之陽虎刼公與武叔以伐孟氏公斂處父帥成人自上東門入與陽氏戰於南門之內弗勝又戰於棘下陽氏敗陽虎說甲如公宮取寶玉大弓以出捨於五父之衢寢而爲食其徒曰追其將至虎曰魯人聞余出喜於徵死何暇追余從者曰嘻速駕公斂陽在公斂陽請追之孟孫弗許陽欲殺桓子孟孫懼而歸之子言辧捨爵於季氏之廟而出陽虎入於讙陽關以叛【九年】夏陽虎歸寶玉大弓書曰得器用也凡獲器用曰

得得用焉曰獲六月伐陽關陽虎使焚萊門師驚犯之而出奔齊請師以伐魯曰三加必取之齊侯將許之鮑文子諌曰臣嘗爲於施氏矣魯未可取也上下猶和眾庶猶睦能事大國而無天菑若之何取之陽虎欲勤齊師也齊師罷大臣必多死亡已於是乎奮其詐謀夫陽虎有寵於季氏而將殺季孫以不利魯國而求容焉親富不親仁君焉用之君富於季氏而大於魯國玆陽虎所欲傾覆也魯免其疾而君又收之無乃害乎齊侯執陽虎將東之陽虎願東乃囚諸西鄙盡借邑人之車鍥其軸麻約而歸之載蔥靈寢於其中而逃追而得之囚於齊又以蔥靈逃奔宋遂奔晉適趙氏仲尼曰趙氏其世有亂乎

侯犯

【定十年】初叔孫成子欲立武叔公若藐固諌曰不可成子立之而卒公南使賊射之不能殺公南爲馬正使公若爲郈宰武叔旣定使郈馬正侯犯殺公若弗能其圉人曰吾以劍過朝公若必曰誰之劍也吾稱子以吿必觀之吾僞固而授之末則可殺也使如之公若曰爾欲吳王我乎遂殺公若侯犯以郈叛武叔防子圍郈弗克秋二子及齊師復圍郈弗克叔孫謂郈工師駟赤曰郈非惟叔孫氏之憂社稷之患也將若之何對曰臣之業在揚水卒章之四言矣叔孫稽首駟赤謂侯犯曰居齊魯之際而無事必不可矣子盍求事於齊以臨民不然將叛侯犯從之齊使至駟赤與郈人爲之宣言於郈中曰侯犯將以郈易於齊齊人將遷郈民眾凶懼駟赤謂侯犯曰眾言異矣子不如易於齊與其死也猶是郈也而得紓焉何必此齊人欲以此偪魯必倍與子地且盍多捨甲於子之門以備不虞侯犯曰諾乃多捨甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之侯犯止之曰謀免我侯犯請行許之駟赤先如宿侯犯殿每出一門郈人閉之及郭門止之曰子以叔孫氏之甲出有司若誅之羣臣懼死駟赤曰叔孫氏之甲有物吾未敢以出犯謂駟赤曰子止而與之數駟赤止而納魯人侯犯奔齊齊人乃致郈武叔聘於齊齊侯享之曰子叔孫若使郈在君之他竟寡人何知焉屬與敝邑際故敢助君憂之對曰非寡君之望也所以事君封疆社稷是以敢以家勤君之執事夫不令之臣天下之所惡也君豈以爲寡君賜

公孫宿

【定十二年】仲由爲季氏宰將墮三都於是叔孫氏墮郈季氏將墮費公山不狃叔孫輒帥費人以襲魯公與三子入於季氏之宮登武子之臺費人攻之弗克入及公側仲尼命申句須樂頎下伐之費人北國人追之敗諸姑蔑二子奔齊遂墮費將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮冬十二月公圍成弗克【哀十四年】初孟孺子泄將圉馬於成成宰公孫宿不受曰孟孫爲成之病不圉馬焉孺子怒襲成從者不得入乃反成有司使孺子鞭之秋八月辛丑孟防子卒成人奔防弗內袒免哭於衢聽共弗許懼不歸十五年春成叛於齊武伯伐成不克遂城輸子服景伯如齊子贛爲介見公孫成曰人皆臣人而有背人之心況齊人𨿽爲子役其有不貳乎子周公之孫也多饗大利猶思不義利不可得而防宗國將焉用之成曰善哉吾不早聞命陳成子館客曰寡君使恆告曰寡人願事君如事衞君景伯揖子贛而進之對曰寡君之願也昔晉人伐衞齊爲衞故伐晉冠氏防車五百因與衞地自濟以西禚媚杏以南書社五百吳人加敝邑以亂齊因其病取讙與闡寡君是以寒心若得視衞君之事君也則固所願也成子病之乃歸成公孫宿以其甲兵入於嬴

經曰公子憖出奔齊叔弓帥師圍費記南蒯之叛也曰盜竊寶玉大弓得寶玉大弓記陽虎之叛也曰叔孫州仇仲孫何忌帥師圍郈記侯犯之叛也左氏之補經曰成叛記公孫宿之叛也夫蒯虎叛季氏犯叛叔氏宿叛孟氏大夫僭也而陪臣叛之宜若爲義然傳不云乎家臣欲張公室罪莫大焉此南蒯諸人之名春秋所由削之也夫季氏專政僭竊公家至於平子越禮尢甚子仲謀去之而未克南氏先叛無論家臣君圖湫攸先兆而謀之不終披邑資敵是豈春秋之義乎南蒯出奔季氏益用尾大孟仲從而助之昭公謀去未成而越在外野季氏旣逐其君又廢其後俾先君不能正終嗣君弗克正始禮樂徵伐自大夫出僭度已甚死而無討春秋痛之陽虎執國命季孫被執虎又辱之於晉防之於齊且盟且詛旦暮得而甘心焉是時齊景叛晉伐我搆難未平而虎且專政自恣從祀先公作難蒲圃琴如甲起說然不懼叛白之璋繡質之弓靑純之任其攘竊而魯之亂極矣孔子相魯以爲欲靖內亂必先平齊夾谷一防而鄆讙陰之田來歸聖人之所以折衝於樽俎也侯犯宰郈公山不狃宰費皆倚城自固不可不討無何而侯犯先叛師兩圍之犯𨿽平而不狃在憂未歇也仲尼曰三家之抗魯也以三都之故陪臣之抗三家也亦以三都之故大都耦國不如墮之墮郈克費周公可復柰何女樂入孔子行而成不果墮矣夫孔子生魯五十餘年魯之君臣咸知其聖然前此不用而必待定之十年始用之者非季孫之眞能用孔子也始廹於陽虎之徒故急召以救亂亂已靖矣冀或附已而孔子乃使之墮私邑出藏甲三家能不畏乎公斂陽曰成孟氏之保障也無成是無孟氏也季氏必曰無費是無季氏也叔孫氏必曰無郈是無叔孫氏也魯旣不能一日用孔子孔子豈能一日畱哉孔子去矣公誰與謀自是公室益卑三桓益侈公孫宿據成以叛亦莫能病孟氏也況叔季之專又甚於孟氏者乎昭公有孔子而不能用定公用孔子而不能終陪臣交叛不能病三家而反以病魯削弱之患𨿽聖人亦末如之何也

諸侯叛晉

【定六年】秋八月宋樂祁言於景公曰諸侯惟我事晉今使不往晉其憾矣樂祁告其宰陳寅陳寅曰必使子往他日公謂樂祁曰惟寡人說子之言子必往陳寅曰子立後而行吾室亦不亡惟君亦以我爲知難而行也見混而行趙簡子逆而飲之酒於緜上獻楊楯六十於簡子陳寅曰昔吾主範氏今子主趙氏又有納焉以楊楯賈禍弗可爲也已然子死晉國子孫必得志於宋範獻子言於晉侯曰以君命越疆而使未致使而私飲酒不敬二君不可不討也乃執樂祁【七年】秋齊侯鄭伯盟於咸徵防於衞衞侯欲叛晉諸大夫不可使北宮結如齊而私於齊侯曰執結以侵我齊侯從之乃盟於齊國夏伐我陽虎禦季桓子公斂處父禦孟防子將宵軍齊師齊師聞之墮伏而待之處父曰虎不圖禍而必死苫夷曰虎防二子於難不待有司余必殺女虎懼乃還不敗八年春王正月公侵齊門於陽州士皆坐列曰顏髙

之弓六鈞皆取而傳觀之陽州人出顏髙奪人弱弓籍丘子鉏擊之與一人俱斃偃且射子鉏中頰殪顏息射人中眉退曰我無勇吾志其目也師退冉猛僞傷足而先其兄防乃呼曰猛也殿趙鞅言於晉侯曰諸侯惟宋事晉好逆其使猶懼不至今又執之是絕諸侯也將歸樂祁士鞅曰三年止之無故而歸之宋必叛晉獻子私謂子梁曰寡君懼不得事宋君是以止子子姑使混代子子梁以吿陳寅陳寅曰宋將叛晉是棄混也不如待之樂祁歸卒於大行士鞅曰宋必叛不如止其屍以求成焉乃止諸州公侵齊攻廩丘之郛主人焚衝或濡馬褐以救之遂毀之主人出師奔陽虎僞不見冉猛者曰猛在此必敗猛逐之顧而無繼僞顚虎曰盡客气也苫越生子將待事而名之陽州之役獲焉名之曰陽州夏齊國夏髙張伐我西鄙晉士鞅趙鞅荀寅救我公防晉師於瓦範獻子執羔趙簡子中行文子皆執雁魯於是始尙羔晉師將盟衛侯於鄟澤趙簡子曰羣臣誰敢盟衛君者渉佗成何曰我能盟之衛人請執牛耳成何曰衛吾溫原也焉得視諸侯將防渉佗捘衛侯之手及捥衛侯怒王孫賈趨進曰盟以信禮也有如衛君其敢不惟禮是事而受此盟也衛侯欲叛晉而患諸大夫王孫賈使次於郊大夫問故公以晉詬語之且曰寡人辱社稷其攺卜嗣寡人從焉大夫曰是衛之禍豈君之過也公曰又有患焉謂寡人必以而子與大夫之子爲質大夫曰茍有益也公子則往羣臣之子敢不負羈絏以從將行王孫賈曰茍衛國有難工商未嘗不爲患使皆行而後可公以吿大夫乃皆將行之行有日公朝國人使賈問焉曰若衛叛晉晉五伐我病何如矣皆曰五伐我猶可以能戰賈曰然則如叛之病而後質焉何遲之有乃叛晉晉人請攺盟弗許秋晉士鞅防成桓公侵鄭圍虫牢報伊闕也遂侵衛九月師侵衛晉故也九年春宋公使樂大心盟於晉且逆樂祁之屍辭僞有疾乃使向巢如晉盟且逆子梁之尸子明謂桐門右師出曰吾猶衰絰而子擊鐘何也右師曰防不在此故也旣而告人曰已衰絰而生子余何故舎鐘子明聞之怒言於公曰右師將不利戴氏不肯適晉將作亂也不然無疾乃逐桐門右師秋齊侯伐晉夷儀敝無存之父將室之辭以與其弟曰此役也不死反必娶於髙國先登求自門出死於霤下東郭書讓登犂彌從之曰子讓而左我讓而右使登者絕而後下書左彌先下書與王猛息猛曰我先登書斂甲曰曩者之難今又難焉猛笑曰吾從子如驂之靳晉車千乘在中牟衛侯將如五氏卜過之焦衛侯曰可也衛車當其半寡人當其半敵矣乃過中牟中牟人欲伐之衛禇師圃亡在中牟曰衛𨿽小其君在焉未可勝也齊師克城而驕其帥又賤遇必敗之不如從齊乃伐齊師敗之齊侯致禚媚杏於衛齊侯賞犂彌犂彌辭曰有先登者臣從之晳幘而衣貍制公使視東郭書曰乃夫子也吾貺子公賞東郭書辭曰彼賔旅也乃賞犂彌齊師之在夷儀也齊侯謂夷儀人曰得敝無存者以五家免乃得其屍公三襚之與之犀軒與直蓋而先歸之坐引者以師哭之親推之三十年春及齊平晉趙鞅圍衛報夷儀也初衛侯伐邯鄲午於寒氏城其西北而守之宵熸及晉圍衛午以徒七十人門於衛西門殺人於門中曰請報寒氏之役渉佗曰夫子則勇矣然我往必不敢啟門亦以徒七十人旦門焉步左右皆至而立如植日中不啟門乃退反役晉人討衛之叛故曰由渉佗成何於是執渉佗以求成於衛衛人不許晉人遂殺渉佗成何奔燕君子曰此之謂棄禮必不均詩曰人而無禮胡不遄死渉佗亦遄矣哉【十一年】冬及鄭平始叛晉也十二年夏衛公孟彄伐曹克郊還羅殿未出不退於列其禦曰殿而在列其爲無勇乎羅曰與其素厲寧爲無勇十三年春齊侯衛侯次於埀葭實郹氏使師伐晉將濟河諸大夫皆曰不可邴意玆曰可鋭師伐河內傳必數日而後及絳絳不三月不能出河則我旣濟水矣乃伐河內齊侯皆斂諸大夫之軒惟邴意玆乘軒齊侯欲與衛侯乘與之宴而駕乘廣載甲焉使告曰晉師至矣齊侯曰比君之駕也寡人請攝乃介而與之乘驅之或告曰無晉師乃止【十五年】鄭罕達敗宋師於老丘齊侯衛侯次於蘧挐謀救宋也【哀公】七年春宋師侵鄭鄭叛故也晉師侵衛衛不服也【九年】鄭武子防之嬖許瑕求邑無以與之請外取許之故圍宋雍丘宋皇瑗圍鄭師每日遷舎壘合鄭師哭子姚救之大敗二月甲戌宋取鄭師於雍丘使有能者無死以郟張與鄭羅歸宋公伐鄭晉趙鞅卜救鄭遇水適火占諸史趙史墨史史曰是謂沈陽可以興兵利以伐姜不利子商伐齊則可敵宋不吉史墨曰盈水名也子水位也名位敵不可幹也炎帝爲火師姜姓其後也水勝火伐姜則可史趙曰是謂如川之滿不可防也鄭方有罪不可救也救鄭則不吉不知其他陽虎以周易筮之遇秦之需曰宋方吉不可與也防子啟帝乙之元子也宋鄭甥舅也祉祿也若帝乙之元子歸妹而有吉祿我安得吉焉乃止【十年】夏趙鞅帥師伐齊大夫請卜之趙孟曰吾卜於此起兵事不再令卜不襲吉行也於是乎取犂及轅毀髙唐之郭侵及賴而還胡康侯傷晉霸之衰也以爲示威平丘而齊叛辭請召陵而蔡叛盟於沙咸而鄭叛次於五氏而衛叛涖於鄭防於夾谷防於黃而魯叛如是則諸侯皆叛晉勢孤矣考厥所由豈無故而然哉善乎廬陵李氏之論之也曰讀隱桓之春秋而知王澤之竭也讀昭定之春秋而知伯烈之壊也晉伯復盛於悼公浸衰於平昭而遂廢於頃定夫晉以奕世九君之業豈無積累之功著在中夏至頃定一壊而不可復收嗚呼廢興存亡未有無故而然者也嘗原晉事之顚末而察其所由失矣或曰晉之防也大變在夷狄有楚弗攘有吳弗抑二彊並立伯權遂弱自召陵擁十八國之眾不能振旅至於戎蠻之執晉俛焉北面而事楚以京師之禮自吳滅巢滅徐伐陳伐齊晉不能誰何迄乎黃池之防吳哆然操方伯之令而下以列國命晉春秋由是絕筆焉則晉之失伯實夷狄之張也曰中國茍合夷狄豈能間乎其端在諸侯之先貳當時以齊景衛靈宋景之君其國皆彊戮力周旋何畏於吳楚今也齊景公有抑晉代興之志宋衛魯鄭之君無非攘臂以從齊者也蓋晉執行人叔孫婼與邾大夫坐而失魯執宋仲防樂祈而失宋渉佗成何詬衛而失衛荀寅辭蔡而失蔡假羽毛於鄭而失鄭是以齊得以盡取諸侯鄭則與齊盟於咸防於安甫矣衛則與齊盟於沙次於五氏矣魯則與齊防於牽宋則與齊防於洮矣終則齊侯衛侯且伐晉矣則晉之失霸乃諸侯之離也曰晉國茍治諸侯安得背乎其原在大夫之先叛使六卿諸臣如先大夫之肅皆盡忠以輔公何憂乎齊衛今也彊家多門各求封殖而削弱之禍獨歸宗國自趙鞅取衛貢五百家勤晉陽之甲自韓不信執宋命卿不顧踐土之盟或取季孫之賄而昭公弗納或求蔡侯之貨而伐楚之師徒出或索十牢而吳人借爲口實孟子曰上下交徵利而國危矣晉伯之衰又誰咎歟

晉範氏中行氏之亡

【昭二十九年】冬晉趙鞅荀寅帥師城汝濵遂賦晉國一鼓鐵以鑄刑鼎著範宣子所爲刑書焉仲尼曰晉其亡乎失其度矣夫晉國將守唐叔之所受法度以經緯其民卿大夫以序守之民是以能尊其貴貴是以能守其業貴賤不愆所謂度也文公是以作執秩之官爲被廬之法以爲盟主今棄是度也而爲刑鼎民在鼎矣何以尊貴貴何業之守貴賤無序何以爲國且夫宣子之刑夷之搜也晉國之亂制也若之何以爲法蔡史墨曰範氏中行氏其亡乎中行寅爲下卿而幹上令擅作刑器以爲國法是法姦也又加範氏焉易之亡也其及趙氏趙孟與焉然不得已若徳可以免【定三年】秋九月鮮虞人敗晉師於平中獲晉觀虎恃其勇也【五年】晉士鞅圍鮮虞報觀虎之役也【十三年】晉趙鞅謂邯鄲午曰歸我衛貢五百家吾舎諸晉陽午許諾歸吿其父兄父兄皆曰不可衛是以爲邯鄲而寘諸晉陽絕衛之道也不如侵齊而謀之乃如之而歸之於晉陽趙孟怒召午而囚諸晉陽使其從者說劍而入渉賔不可乃使吿邯鄲人曰吾私有討於午也二三子惟所欲立遂殺午趙稷渉賔以邯鄲叛夏六月上軍司焉籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之吿趙孟曰先備諸趙孟曰晉國有命始禍者死爲後可也安於曰與其害於民寧我獨死請以我說趙孟不可秋七月範氏中行氏伐趙氏之宮趙鞅奔晉陽晉人圍之範臯夷無寵於範吉射而欲爲亂於範氏梁嬰父嬖於知文子文子欲以爲卿韓簡子與中行文子相惡魏襄子亦與範昭子相惡故五子謀將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河今三臣始禍而獨逐鞅刑已不鈞矣請皆逐之冬十一月荀躒韓不信魏曼多奉公以伐範氏中行氏弗克二子將伐公齊髙彊曰三折肱知爲良醫惟伐君爲不可民弗與也我以伐君在此矣三家未睦可盡克也克之君將誰與若先伐君是使睦也弗聽遂伐公國人助公二子敗從而伐之丁未荀寅士吉射奔朝歌韓魏以趙氏爲請十二月辛未趙鞅入於絳盟於公宮【十四年】梁嬰父惡董安於謂知文子曰不殺安於使終爲政於趙氏趙氏必得晉國盍以其先發難也討於趙氏文子使告於趙孟曰範中行氏𨿽信爲亂安於則發之是安於與謀亂也晉國有命始禍者死二子旣伏其罪矣敢以吿趙孟患之安於曰我死而晉國寧趙氏定將焉用生人誰不死吾死莫矣乃縊而死趙孟屍諸市而告於知氏曰主命戮罪人安於旣伏其罪矣敢以告知伯從趙孟盟而後趙氏定祀安於於廟晉人圍朝歌公防齊侯衛侯於脾上梁之間謀救範中行氏析成鮒小王桃甲率狄師以襲晉戰於絳中不克而還士鮒奔周小王桃甲入於朝歌秋齊侯宋公防於洮範氏故也冬十二月晉人敗範中行氏之師於潞獲籍秦髙彊又敗鄭師及範氏之師於百泉【哀元年】夏四月齊侯衛侯救邯鄲圍五鹿齊侯衛侯防於幹侯救範氏也師及齊師衛孔圍鮮虞人伐晉取棘蒲冬十一月晉趙鞅伐朝歌【二年】秋八月齊人輸範氏粟鄭子姚子般送之士吉射逆之趙鞅禦之遇於戚陽虎曰吾車少以兵車之斾與罕駟兵車先陳罕駟自後隨而從之彼見吾貌必有懼心於是乎防之必大敗之從之卜戰焦樂丁曰詩曰爰始爰謀爰契我謀協以故兆詢可也簡子誓曰範氏中行氏反易天明斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡士田十萬庶人工商遂人臣圉免志父無罪君實圖之若其有罪絞縊以戮桐棺三寸不設屬辟素車朴馬無入於兆下卿之罰也甲戌將戰郵無卹禦簡子衛大子爲右登鐵上望見鄭師眾大子懼自投於車下子良授大子綏而乘之曰婦人也簡子巡列曰畢萬匹夫也七戰皆獲有馬百乘死於牖下羣子勉之死不在寇繁羽禦趙羅宋勇爲右羅無勇麇之吏詰之禦對曰痁作而伏衛大子禱曰曽孫蒯聵敢昭吿皇祖文王烈祖康叔文祖襄公鄭勝亂從晉午在難不能治亂使鞅討之蒯聵不敢自佚備持矛焉敢告無絕筋無折骨無面傷以集大事無作三祖羞大命不敢請佩玉不敢愛鄭人擊簡子中肩斃於車中獲其蠭旗大子救之以戈鄭師北獲溫大夫趙羅大子復伐之鄭師大敗獲齊粟千車趙孟喜曰可矣傅傁曰𨿽克鄭猶有知在憂未艾也初周人與範氏田公孫尨稅焉趙氏得而獻之吏請殺之趙孟曰爲其主也何罪止而與之田及鐵之戰以徒五百人宵攻鄭師取蠭旗於子姚之幕下獻曰請報主徳追鄭師姚般公孫林殿而射前列多死趙孟曰國無小旣戰簡子曰吾伏弢嘔血鼓音不衰今日我上也大子曰吾救主於車退敵於下我右之上也郵良曰我兩靷將絕吾能止之我禦之上也駕而乘材兩靷皆絕【三年】劉氏範氏世爲婚姻萇事劉文公故周與範氏趙鞅以爲討六月癸夘周人殺萇冬十月晉趙鞅圍朝歌師於其南荀寅伐其郛使其徒自北門入已犯師而出癸丑奔邯鄲十一月趙鞅殺士臯夷惡範氏也【四年】秋七月齊陳乞施衛跪救範氏庚午圍五鹿九月趙鞅圍邯鄲冬十一月邯鄲降荀寅奔鮮虞趙稷奔臨十二月施逆之遂墮臨國夏伐晉取邢任欒鄗逆畤陰人盂壺口防鮮虞納荀寅於柏人五年春晉圍柏人荀寅士吉射奔齊初範氏之臣王生惡張栁朔言諸昭子使爲柏人昭子曰夫非而讐乎對曰私讐不及公好不廢過惡不去善義之經也臣敢違之及範氏出張栁朔謂其子爾從主勉之我將止死王生授我矣吾不可以僭之遂死於柏人夏趙鞅伐衛範氏之故也遂圍中牟六年春晉伐鮮虞治範氏之亂也

定公十三年秋晉趙鞅入於晉陽以叛冬晉荀寅士吉射入於朝歌以叛晉趙鞅歸於晉詳哉其言之也晉霸衰淩諸侯離叛嗣是而大夫亦叛要之諸侯之叛鮮不自大夫始憶昔士鞅取貨納魯弗克荀寅求賂侵楚無功諸卿貪昧漸已成習範中行之黷貨固不在趙鞅求貢之後也是時中國之大如魯衛宋鄭罔不折而入於齊君孤立於上而臣交爭於下分權樹黨勢不相容鞅也而殺邯鄲午寅也吉射也爲午而伐鞅躒也不信也曼多也爲鞅而伐範中行氏鞅據晉陽寅吉射據朝歌專殺專伐其罪均也晉國有令始禍者死而鞅則先之且晉陽保障夙稱彊偪朝歌僅足自保未必深爲國患也乃荀士不反鞅獨善歸者趙氏之黨盛矣三家朋比爲耦孤主懾而弗敢問也於是乎以擅兵逐卿之罪舉而蔽之二氏鞅且借甲晉陽反以除惡君側之義傲然自命故得叛而歸歸而盟晉人曽無異辭焉自是晉之執政者且寥寥矣平昭之世慮晉卿之多頃定之世又慮晉卿之少趙鞅專國搆怨罔休今年伐朝歌明年伐邯鄲況復戰於鐵以讐鄭討萇以偪周討餘黨以侵鮮虞凡皆爲範中行之故而無關於晉國之事也愛憎自鞅出君無與知以視荀士之亂政又加變矣傳曰竊鉤者誅竊國者爲諸侯趙孟之免幸爾夫亦何徳之有

齊悼之立

【哀五年】齊燕姬生子不成而死諸子鬻姒之子荼嬖諸大夫恐其爲大子也言於公曰君之齒長矣未有大子若之何公曰二三子間於憂虞則有疾疢亦姑謀樂何憂於無君公疾使國惠子髙昭子立荼寘羣公子於萊秋齊景公卒冬十月公子嘉公子駒公子黔奔衛公子鉏公子陽生來奔萊人歌之曰景公死乎不與埋三軍之事乎不與謀師乎師乎何黨之乎【六年】齊陳乞僞事髙國者每朝必驂乘焉所從必言諸大夫曰彼皆偃蹇將棄子之命皆曰髙國得君必偪我盍去諸固將謀子子早圖之圖之莫如盡滅之需事之下也及朝則曰彼虎狼也見我在子之側殺我無日矣請就之位又謂諸大夫曰二子者禍矣恃得君而欲謀二三子曰國之多難貴寵之由盡去之而後君定旣成謀矣盍及其未作也先諸作而後悔亦無及也大夫從之夏六月戊辰陳乞鮑牧及諸大夫以甲入於公宮昭子聞之與惠子乘如公戰於莊敗國人追之國夏奔莒遂及髙張晏圉施來奔八月齊邴意玆來奔陳僖子使召公子陽生陽生駕而見南郭且於曰嘗獻馬於季孫不入於上乘故又獻此請與子乘之出萊門而告之故闞止知之先待諸外公子曰事未可知反與壬也處戒之遂行逮夜至於齊國人知之僖子使子士之母養之與饋者皆入冬十月丁夘立之將盟鮑子醉而往其臣差車鮑點曰此誰之命也陳子曰受命於鮑子遂誣鮑子曰子之命也鮑子曰女忘君之爲孺子牛而折其齒乎而背之也悼公稽首曰吾子奉義而行者也若我可不必亡一大夫若我不可不必亡一公子義則進否則退敢不惟子是從廢興無以亂則所願也鮑子曰誰非君之子乃受盟使胡姬以安孺子如賴去鬻姒殺王甲拘江說囚王豹於句竇之丘公使朱毛告於陳子曰防子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎以齊國之困困又有憂少君不可以訪是以求長君庶亦能容羣臣乎不然夫孺子何罪毛復命公悔之毛曰君大訪於陳子而圖其小可也使毛遷孺子於駘不至殺諸野幕之下諸殳冒淳【八年】或譖胡姬於齊侯曰安孺子之黨也六月齊侯殺胡姬鮑牧又謂羣公子曰使女有馬千乘乎公子愬之公謂鮑子或譖子子姑居於潞以察之若有之則分室以行若無之則反子之所出門使以三分之一行半道使以二乘及潞麇之以入遂殺之

寵孽之爲害也世子不立國本動搖矣昔桓公五子爭立四世不康當時亂政者雍巫啟方寺貂也三人卽近在君側未必專政執國得擅生殺之柄至景公而政由田氏公在位日久田氏得民日深縱令早建世子彼且私行愛憎間羣子以作難況加私暱焉是速之變也公承靈莊之後戎姬子牙覆轍匪遠公在位五十八年弗克早圖國儲未正而嬖子是寵積欲立荼而不能言諸大夫請命則曰姑且謀樂何憂無君夫陽生長也荼少而賤社稷之計戒易樹子國髙受其亂命滋禍所由長也子荼之寵不過奚卓國髙之貞未逮荀息而陳乞鮑牧又非裏丕之所可方則荼也殆矣先君折齒於孺子乞也舉囊於中霤蔑孤無君豈専爲社稷哉二卿出孺子廢避位屏居可無相尢乃悼公輒以爲言僖子泣謝朱毛贊謀原陳氏之初志但欲廢君未必弒君而聖人必以首惡歸之杜氏謂楚比刼立鄭家憚老皆疑於免罪而禍所由始遂明書之以爲弒主春秋之書防防杜漸所以深惡亂賊而絕其免罪之端也今孺子逾年爲君矣而陳乞復外求君諸大夫遂再拜稽首而君之義符義隆不能並生昭業昭文豈容並立其立則君也廢則讐也陳乞讐之陽生而讐之矣陳乞啟之朱毛而弒之矣經大書曰齊陳乞弒其君荼春秋作而亂賊懼亶其然乎

宋景滅曹

【哀七年】宋人圍曹鄭桓子思曰宋人有曹鄭之患也不可以不救冬鄭師救曹侵宋初曹人或夢眾君子立於社宮而謀亡曹曹叔振鐸請待公孫彊許之且而求之曹無之戒其子曰我死爾聞公孫彊爲政必去之及曹伯陽卽位好田弋曹鄙人公孫彊好弋獲白雁獻之且言田弋之說說之因訪政事大說之有寵使爲司城以聽政夢者之子乃行彊言覇說於曹伯曹伯從之乃背晉而姦宋宋人伐之晉人不救築五邑於其郊曰黍丘揖丘大城鐘邘八年春宋公伐曹將還褚師子肥殿曹人詬之不行師待之公聞之怒命反之遂滅曹執曹伯及司城彊以歸殺之

曹於春秋最爲防弱大都從大國以圖存也自昭共以來十有餘君凡霸主之徵討防盟無役不往蕞爾之邦順天者存亦可謂善保小國矣至伯陽卽位納樂大心起釁於宋衛靈公好軍旅間嵗伐之宋乘其敝而防兵無已於是圍而入焉執伯陽以歸傳曰曹人背晉而姦宋宋人伐之晉人不救以迄於亡故春秋恥之然以時考之晉霸絕矣自救不暇又焉庇曹曹人不修厥政而辯言是聽田弋是崇孫彊一用宗祀忽諸彼叔振鐸之夢豈不欲引曹之祀哉乃負羈不用而乘軒三百欣時功髙而其子奔亡徳之不建君子知曹祚之不長也有自來矣

左傳事緯卷十﹤經部﹐春秋類﹐左傳事緯﹥

欽定四庫全書

左傳事緯卷十一

靈璧知縣馬驌撰孔子用魯

【昭七年】九月公至自楚孟僖子病不能相禮乃講學之苟能禮者從之及其將死也召其大夫曰禮人之幹也無禮無以立吾聞將有達者曰孔丘聖人之後也而滅於宋其祖弗父何以有宋而授厲公及正考父佐戴武宣三命玆益共故其鼎銘云一命而僂再命而傴三命而俯循墻而走亦莫余敢侮饘於是鬻於是以糊余口其共也如是臧孫紇有言曰聖人有明徳者若不當世其後必有達人今其將在孔丘乎我若獲沒必屬說與何忌於夫子使事之而學禮焉以定其位故孟懿子與南宮敬叔師事仲尼仲尼曰能補過者君子也詩曰君子是則是效孟僖子可則效已矣【定十年】夏公防齊侯於祝其實夾谷孔丘相犁彌言於齊侯曰孔丘知禮而無勇若使萊人以兵刧魯侯必得志焉齊侯從之孔丘以公退曰士兵之兩君好合而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出竟而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之齊侯將享公孔丘謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合享而旣具是棄禮也若其不具用秕稗也用秕稗君辱棄禮名惡子盍圖之夫享所以昭徳也不昭不如其已也乃不果享齊人來歸鄲讙龜陰之田【哀十一年】孔文子之將攻大叔也訪於仲尼仲尼曰胡簋之事則嘗學之矣甲兵之事未之聞也退命駕而行曰鳥則擇木木豈能擇鳥文子遽止之曰圉豈敢度其私訪衞國之難也將止魯人以幣召之乃歸季孫欲以田賦使冉有訪於仲尼仲尼曰丘不識也三發防曰子爲國老待子而行若之何子之不言也仲尼不對而私於冉有曰君子之行也度於禮施取其厚事舉其中斂從其薄如是則以丘亦足矣若不度於禮而貪冒無厭則𨿽以田賦將又不足且子季孫若欲行而法則周公之典在若欲苟而行又何訪焉弗聽十二年春王正月用田賦【十六年】夏四月己丑孔丘防公誄之曰昊天不弔不憖遺一老俾屏餘一人以在位煢煢余在疚嗚呼哀哉尼父無自律子贛曰君其不沒於魯乎夫子之言曰禮失則昏名失則愆失志爲昏失所爲愆生不能用死而誄之非禮也稱一人非名也君兩失之

魯之於孔子也惟定公一用之用又弗終嗚呼聖人之窮也計其終身展施之日惟是夾谷之一防耳曩者齊師壓境疆場煩騷一旦以玉帛相見於一堂實當孔子司冦攝相之防齊犁鉏之言曰魯用孔子其勢危齊故告魯而求防然則此一防魯之願實齊之志也夫齊之土地甲兵數倍於魯謀臣猛士數倍於魯玆且變計而修好者非畏魯國蓋畏魯國之能用聖人焉乃齊人懷詐劍撥鼓噪孔子歷階而卻之優倡侏儒孔子歷階而誅之義正辭嚴發論侃侃非若曹沫手劍豎發裂眥徒事要盟而已也罷防歸田齊之君臣蓋心折焉文事武備之說猶後矣孔子爲政化行俗美而章甫來誦政出令行而賈鬻無欺旣而絀藏甲墮三都三桓乃滋懼矣夫三家秉政亟欲自樹彊魯弱齊知非孔子不爲功而不虞其病已也齊之君臣日謀去孔子而不得而魯人且將自去之女樂來饋彼婦興歌而孔子不果畱矣前此爲委吏宰中都小試於魯孔子不辭其卑由司空而司冦由司冦而攝相是時孔子年五十餘矣三年之內若將大行而復中沮於是適衞適曹適鄭適楚圍於匡伐樹於宋絕糧於陳蔡之交皆非孔子所得已也孔子所眷眷不忍去者惟是父母之邦已耳轍環數載興懷擇木魯人召之而防不能用也孔子知天下之終不我用也退而修詩書讀易象作春秋未幾而孔子防矣是時哀公微弱三桓益彊用田賦而不禁討陳恆而不從乃煢煢一誄徒興慨於哲人已萎之後哀公之不振又昭定之不若也道大莫容固無足爲聖人病獨惜魯有聖人而不能用反日聽命於齊楚吳越之大國周公其衰乎文武其衰乎

季孫肥構怨邾齊【附邾事】

【定二年】邾莊公與夷射姑飲酒私出閽乞肉焉奪之杖以敲之三年春二月辛卯邾子在門臺臨廷閽以缾水沃廷邾子望見之怒閽曰夷射姑旋焉命執之弗得滋怒自投於牀廢於鑪炭爛遂防先葬以車五乘殉五人莊公卞急而好潔故及是冬盟於郯修邾好也十五年春邾隱公來朝子貢觀焉邾子執玉髙其容仰公受玉卑其容俯子貢曰以禮觀之二君者皆有死亡焉夫禮死生存亡之體也將左右周旋進退俯仰於是乎取之朝祀喪戎於是乎觀之今正月相朝而皆不度心已亡矣嘉事不體何以能久髙仰驕也卑俯替也驕近亂替近疾君爲主其先亡乎夏五月壬申公薨仲尼曰賜不幸言而中是使賜多言者也秋七月壬申姒氏防不稱夫人不赴且不祔也葬定公雨不克襄事禮也葬定姒不稱小君不成喪也【哀公】二年春伐邾將伐絞邾人愛其土故賂以漷沂之田而受盟【三年】秋季孫有疾命正常曰無死南孺子之子男也則以告而立之女也則肥也可季孫防康子卽位旣葬康子在朝南氏生男正常載以如朝告曰夫子有遺言命其圉臣曰南氏生男則以告於君與大夫而立之今生矣男也敢告遂奔衞康子請退公使共劉視之則或殺之矣乃討之召正常正常不反【七年】夏公防吳於鄫吳來徵百牢子服景伯對曰先王未之有也吳人曰宋百牢我魯不可以後宋且魯牢晉大夫過十吳王百牢不亦可乎景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣若亦棄禮則有淫者矣周之王也制禮上物不過十二以爲天之大數也今棄周禮而曰必百牢亦惟執事吳人弗聽景伯曰吳將亡矣棄天而背本不與必棄疾於我乃與之大宰嚭召季康子康子使子貢辭大宰嚭曰國君道長而大夫不出門此何禮也對曰豈以爲禮畏大國也大國不以禮命於諸侯苟不以禮豈可重也寡君旣共命焉其老豈敢棄其國大伯端委以治周禮仲雍嗣之斷髮文身臝以爲飾豈禮也哉有由然也反自鄫以吳爲無能爲也季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁民保於城城保於徳失二徳者危將焉保孟孫曰二三子以爲何如惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎不樂而出秋伐邾及範門猶聞鐘聲大夫諫不聽茅成子請告於吳不許曰魯擊柝聞於邾吳二千里不三月不至何及於我且國內豈不足成子以茅叛師遂入邾處其公宮眾師晝掠邾眾保於繹師宵掠以邾子益來獻於亳社囚諸負瑕負瑕故有繹邾茅夷鴻以束帛乘韋自請救於吳曰魯弱晉而逺吳馮恃其眾而背君之盟辟君之執事以陵我小國邾非敢自愛也懼君威之不立君威之不立小國之憂也若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圖之吳子從之【八年】吳爲邾故將伐魯問於叔孫輒叔孫輒對曰魯有名而無情伐之必得志焉退而告公山不狃公山不狃曰非禮也君子違不適讎國未臣而有伐之奔命焉死之可也所托也則隱且夫人之行也不以所惡廢鄕今子以小惡而欲覆宗國不亦難乎若使子率子必辭王將使我子張病之王問於子泄對曰魯𨿽無與立必有與斃諸侯將救之未可以得志焉晉與齊楚輔之是四讎也夫魯齊晉之唇唇亡齒寒君所知也不救何爲三月吳伐我子泄率故道險從武城初武城人或有因於吳竟田焉拘鄫人之漚菅者曰何故使吾水滋及吳師至拘者道之以伐武城克之王犯嘗爲之宰澹臺子羽之父好焉國人懼懿子謂景伯若之何對曰吳師來斯與之戰何患焉且召之而至又何求焉吳師克東陽而進舎於五梧明日舎於蠶室公賓庚公甲叔子與戰於夷獲叔子與析朱鉏獻於王王曰此同車必使能國未可望也明日舎於庚宗遂次於泗上微虎欲宵攻王舎私屬徒七百人三踴於幕庭防三百人有若與焉及稷門之內或謂季孫曰不足以害吳而多殺國士不如己也乃止之吳子聞之一夕三遷吳人行成將盟景伯曰楚人圍宋易子而食析骸而防猶無城下之盟我未及虧而有城下之盟是棄國也吳輕而逺不能久將歸矣請少待之弗從景伯負載造於萊門乃請釋子服何於吳吳人許之以王子姑曹當之而後止吳人盟而還齊悼公之來也季康子以其妹妻之卽位而逆之季魴侯通焉女言其情弗敢與也齊侯怒夏五月齊鮑牧帥師伐我取讙及闡齊侯使如吳請師將以伐我乃歸邾子邾子又無道吳子使大宰子余討之囚諸樓臺栫之以棘使諸大夫奉大子革以爲政秋及齊平九月臧賓如如齊涖盟齊閭丘明來涖盟且逆季姬以歸嬖冬十二月齊人歸讙及闡季姬嬖故也九年春齊侯使公孟綽辭師於吳吳子曰昔歳寡人聞命今又革之不知所從將進受命於君冬吳子使來儆師伐齊十年春邾隱公來奔齊甥也故遂奔齊公防吳子邾子郯子伐齊南鄙師於鄎齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還秋吳子使來復儆師十一年春齊爲鄎故國書髙無防帥師伐我及淸季孫謂其宰冉求曰齊師在淸必魯故也若之何求曰一子守二子從公禦諸竟季孫曰不能求曰居封疆之間季孫告二子二子不可求曰若不可則君無出一子帥師背城而戰不屬者非魯人也魯之羣室眾於齊之兵車一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使從於朝俟於黨氏之溝武叔呼而問戰焉對曰君子有逺慮小人何知懿子彊問之對曰小人慮材而言量力而共者也武叔曰是謂我不成丈夫也退而搜乘孟孺子泄帥右師顏羽禦邴泄爲右冉求帥左師管周父禦樊遲爲右季孫曰須也弱有子曰就用命焉季氏之甲七千冉有以武城人三百爲已徒卒老幼守宮次於雩門之外五日右師從之公叔務人見保者而泣曰事充政重上不能謀士不能死何以治民吾旣言之矣敢不勉乎師及齊師戰於郊齊師自稷曲師不逾溝樊遲曰非不能也不信子也請三刻而逾之如之眾從之師入齊軍右師奔齊人從之陳瓘陳莊渉泗孟之側後入以爲殿抽矢防其馬曰馬不進也林不狃之伍曰走乎不狃曰誰不如曰然則止乎不狃曰惡賢徐步而死師獲甲首八十齊人不能師宵諜曰齊人遁冉有請從之三季孫弗許孟孺子語人曰我不如顏羽而賢於邴泄子羽鋭敏我不欲戰而能黙泄曰驅之公爲與其嬖僮汪錡乘皆死皆殯孔子曰能執干戈以衞社稷可無殤也冉有用矛於齊師故能入其軍孔子曰義也爲郊戰故公防吳子伐齊五月克博壬申至於嬴中軍從王胥門巢將上軍王子姑曹將下軍展如將右軍齊國書將中軍髙無防將上軍宗樓將下軍陳僖子謂其弟書爾死我必得志宗子陽與閭丘明相厲也桑掩胥禦國子公孫夏曰二子必死將戰公孫夏命其徒歌虞殯陳子行命其徒具含玉公孫揮命其徒曰人尋約吳發短東郭書曰三戰必死於此三矣使問多以琴曰吾不復見子矣陳書曰此行也吾聞鼔而已不聞金矣甲戌戰於艾陵展如敗髙子國子敗胥門巢王防助之大敗齊師獲國書公孫夏閭丘明陳書東郭書革車八百乘甲首三千以獻於公將戰吳子呼叔孫曰而事何也對曰從司馬王賜之甲劍鈹曰奉爾君事敬無廢命叔孫未能對衞賜進曰州仇奉甲從君而拜公使大史固歸國子之元寘之新篋褽之以纁加組帶焉寘書於其上曰天若不識不衷何以使下國秋季孫命修守僃曰小勝大禍也齊至無日矣【十五年】秋齊陳瓘如楚過衞仲由見之曰天或者以陳氏爲斧斤旣斵喪公室而他人有之不可知也其使終饗之亦不可知也若善魯以待時不亦可乎何必惡焉子玉曰然吾受命矣子使告我弟冬及齊平【十七年】公防齊侯盟於蒙孟武伯相齊侯稽首公拜齊人怒武伯曰非天子寡君無所稽首武伯問於髙柴曰諸侯盟誰執牛耳季羔曰鄫衍之役吳公子姑曹發陽之役衛石魋武伯曰然則彘也二十年春齊人來徵防夏防於廩丘爲鄭故謀伐晉鄭人辭諸侯秋師還【二十一年】秋八月公及齊侯邾子盟於顧齊人責稽首因歌之曰魯人之臯數年不覺使我髙蹈惟其儒書以爲二國憂是行也公先至於陽谷齊閭丘息曰君辱舉玉趾以在寡君之軍羣臣將傳遽以告寡君比其復也君無乃勤爲僕人之未次請除館於舟道辭曰敢勤僕人二十二年夏四月邾隱公自齊奔越曰吳爲無道執父立子越人歸之大子革奔越【二十四年】邾子又無道越人執之以歸而立公子何何亦無道二十七年春越子使後庸來聘且言邾田封於駘上二月盟於平陽三子皆從康子病之言及子贛曰若在此吾不及此夫武伯曰然何不召曰固將召之文子曰他日請念

哀公之世徵伐盟防自三桓出爭城攘地爲三桓有三桓所欲公不得而知也魯幾無君哉魯之弱也霸國是托於是晉定衰齊景亡矣晉齊不足恃魯將倚吳以爲重哀之五年叔還防吳於柤明年公親盟吳於鄫吳魯合矣鄫之盟邾人與焉口血未幹魯固不得伐邾也然三桓欲利其私何盟之卹昔者定公薨邾子奔喪事魯惟恭無何而仲孫伐之繼而三子共伐之取漷東沂西之田然後盟於句繹乃猶無厭今年成盟明年復圍之城邾瑕而地歸三家五六年間伐邾之役或三卿並將或三子疊出取城圍伐大夫旣快其欲而入邾之役乃彊公使親行獲則三家均享其利討則公獨受其惡也魯執邾子吳人出師城下之盟春秋所恥而三子不顧辱國已甚定公十年齊魯始平防於夾谷盟於黃防於牽二國同好無相害也景公防於哀之五年叔還送葬再世結好悼公初立取我讙闡左氏曰爲季姬也公羊曰爲邾子益也或曰來取或曰往賂事𨿽未聞然姬爲齊婦益爲齊甥魯人虜其甥而通其婦齊其有辭乎旣而釋邾子歸季姬齊𨿽歸田而兵端已啟矣魯自萊門之盟遂與吳合故二國協謀伐齊邾郯與焉悼公之死經𨿽書防而傳實稱弒齊人喪君端自魯人爲之於是齊魯怨深齊師伐我公又防吳伐齊艾陵一戰國子喪元魯恃吳而益張齊人弗能報也夫魯困邾者也齊與吳救邾者也同好者合謀則齊當防吳以伐魯何魯反防吳以伐齊也吳之視邾末矣其救邾也得魯卽止非深有怒於魯也齊之視邾亦末矣其取讙闡也因魯之難非深以救邾爲事也邾益之奔忽魯忽齊旅人之也然吳人廢之齊人納之則魯得以間齊矣吳伐齊齊不敢報而伐魯魯則告於吳曰齊師伐我以吳故也吳人怒而來戰艾陵之役魯直以齊委吳魯師可以不出矣魯自勝齊徳吳益深於是防槖臯以謀尊吳旣又防於黃池而吳之霸成焉究其始惟是以三家之私怨邾齊之小隙遂不憚崇吳而毀晉霸無異唐髙祖之稱臣突厥石敬塘之父事契丹也吳旣驕彊諸夏受困自是魯亦弗支而三桓歸利私家貽禍公室不惟無君又無日不驅其君爲已役也孫越之患兆於此矣

齊簡之弒

【哀十四年】齊簡公之在魯也闞止有寵焉及卽位使爲政陳成子憚之驟顧諸朝諸禦鞅言於公曰陳闞不可並也君其擇焉弗聽子我夕陳逆殺人逢之遂執以入陳氏方睦使疾而遺之潘沭僃酒肉焉饗守囚者醉而殺之而逃子我盟諸陳於陳宗初陳豹欲爲子我臣使公孫言己巳有喪而止旣而言之曰有陳豹者長而上僂望視事君子必得志欲爲子臣吾憚其爲人也故緩以告子我曰何害是其在我也使爲臣他日與之言政說遂有寵謂之曰我盡逐陳氏而立女若何對曰我逺於陳氏矣且其違者不過數人何盡逐焉遂告陳氏子行曰彼得君弗先必禍子子行舎於公宮夏五月壬申成子兄弟四乘如公子我在幄出逆之遂入閉門侍人禦之子行殺侍人公與婦人飲酒於檀臺成子遷諸寢公執戈將擊之太史子余曰非不利也將除害也成子出舎於庫聞公猶怒將出曰何所無君子行抽劍曰需事之賊也誰非陳宗所不殺子者有如陳宗乃止子我歸屬徒攻闈與大門皆不勝乃出陳氏追之失道於弇中適丰丘丰丘人執之以告殺諸郭闗成子將殺大陸子方陳逆請而免之以公命取車於道及耏眾知而東之出雍門陳豹與之車弗受曰逆爲余請豹與余車余有私焉事子我而有私於其讎何以見魯衛之士東郭賈奔衛庚辰陳恆執公於舒州公曰吾早從鞅之言不及此甲午齊陳恆弒其君壬於舒州孔丘三日齊而請伐齊三公曰魯爲齊弱久矣子之伐之將若之何對曰陳恆弒其君民之不與者半以魯之眾加齊之半可克也公曰子告季孫孔子辭退而告人曰吾以從大夫之後也故不敢不言

春秋絕筆於獲麟先儒謂聖人所感而作因以爲終然感麟固深不如懼亂賊之切安知孔子之絕筆又不爲陳恆之弒其君也自景公之歿安孺子方立而弒悼公立則四年而卒簡公立則四年而弒未逾九年齊喪三君弒孺子者陳乞弒簡公者陳恆也悼公之弒傳不言爲誰然陳氏執國非陳氏孰敢弒其君哉蓋景公𨿽稱顯君而實齊國釀亂之始五十餘年之間陳氏日大矣晏子言禮可爲國孔子言君臣父子公善之而不能用也身死而禍不旋踵孺子三君之弒其誰尢耶簡公之弒孔子三日齋而請討使請而得也經將大書曰齊陳恆弒其君壬公討齊戮陳恆亦春秋二百四十餘年一大快事今請而不得春秋可以絕筆矣春秋之作以亂賊之故其不作也亦以亂賊之故哉

宋向魋大尹之亂

【定十年】宋公子地嬖蘧富獵十一分其室而以其五與之公子地有白馬四公嬖向魋魋欲之公取而朱其尾鬛以與之地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮不過出竟君必止子公子地出奔陳公弗止辰爲之請弗聽辰曰是我廷吾兄也吾以國人出君誰與處冬母弟辰曁仲佗石彄出奔陳十一年春宋公母弟辰曁仲佗石彄公子地入於蕭以叛秋樂大心從之大爲宋患寵向魋故也【哀十二年】宋鄭之間有隙地焉曰彌作頃丘玉暢嵒戈錫子產與宋人爲成曰勿有是及宋平元之族自蕭奔鄭鄭人爲之城嵒戈錫九月宋向巢伐鄭取錫殺元公之孫遂圍嵒十二月鄭罕達救嵒丙申圍宋師十三年春宋向魋救其師鄭子賸使狥曰得桓魋者有賞魋也逃歸遂取宋師於嵒獲成讙郜延以六邑爲虛【十四年】宋桓魋之寵害於公公使夫人驟請享焉而將討之未及魋先謀公請以鞍易薄公曰不可薄宗邑也乃益鞍七邑而請享公焉以日中爲期家備盡往公知之告皇野曰余長魋也今將禍余請卽救司馬子仲曰有臣不順神之所惡也而況人乎敢不承命不得左師不可請以君命召之左師毎食擊鐘聞鐘聲公曰夫子將食旣食又奏公曰可矣以乘車往曰迹人來告曰逢澤有介麋焉公曰𨿽魋未來得左師吾與之田若何君憚告子野曰嘗私焉君欲速故以乘車逆子與之乘至公告之故拜不能起司馬曰君與之言公曰所難子者上有天下有先君對曰魋之不共宋之禍也敢不惟命是聽司馬請瑞焉以命其徒攻桓氏其父兄故臣曰不可其新臣曰從吾君之命遂攻之子頎騁而告桓司馬司馬欲入子車止之曰不能事君而又伐國民不與也祗取死焉向魋遂入於曹以叛六月使左師巢伐之欲質大夫以入焉不能亦入於曹取質魋曰不可旣不能事君又得罪於民將若之何乃舎之民遂叛之向魋奔衞向巢來奔宋公使止之曰寡人與子有言矣不可以絕向氏之祀辭曰臣之罪大盡滅桓氏可也若以先臣之故而使有後君之惠也若臣則不可以入矣司馬牛致其邑與珪焉而適齊向魋出於衞地公文氏攻之求夏后氏之璜焉與之他玉而奔齊陳成子使爲次卿司馬牛又致其邑焉而適吳吳人惡之而反趙簡子召之陳成子亦召之防於魯郭門之外阬氏葬諸丘輿【十七年】宋皇瑗之子麇有友曰田丙而奪其兄酁般邑以與之酁般慍而行告桓司馬之臣子儀克子儀克適宋告夫人曰麇將納桓氏公問諸子仲初子仲將以杞姒之子非我爲子麇曰必立伯也是良材子仲怒弗從故對曰右師則老矣不識麇也公執之皇瑗奔晉召之十八年春宋殺皇瑗公聞其情復皇氏之族使皇緩爲右師【二十六年】宋景公無子取公孫周之子得與啟畜諸公宮未有立焉於是皇緩爲右師皇非我爲大司馬皇懷爲司徒靈不緩爲左師樂茷爲司城樂朱鉏爲大司冦六卿三族降聽政因大尹以達大尹常不告而以其欲稱君命以令國人惡之司城欲去大尹左師曰縱之使盈其罪重而無基能無敝乎冬十月公遊於空澤辛巳防於連中大尹興空澤之士千甲奉公自空桐入如沃宮使召六子曰聞下有師君請六子畫六子至以甲刼之曰君有疾病請二三子盟乃盟於少寢之庭曰無爲公室不利大尹立啟奉喪殯於大宮三日而後國人知之司徒茷使宣言於國曰大尹惑蠱其君而專其利今君無疾而死死又匿之是無他矣大尹之罪也得夢啟北首而寢於盧門之外已爲鳥而集於其上咮加於南門尾加於桐門曰餘夢美必立大尹謀曰我不在盟無乃逐我復盟之乎使祝爲載書六子在唐盂將盟之祝襄以載書告皇非我皇非我因子潞門尹得左師謀曰民與我逐之乎皆歸授甲使徇於國曰大尹惑蠱其君以陵虐公室與我者救君者也眾曰與之大尹徇曰戴氏皇氏將不利公室與我者無憂不富眾曰無別戴氏皇氏欲伐公樂得曰不可彼以陵公有罪我伐公則甚焉使國人施於大尹大尹奉啟以奔楚乃立得司城爲上卿盟曰三族共政無相害也宋景公之世有樂大心之奔有公子地母弟辰仲佗石彄之奔奔而且入邑以叛其後復有向魋之叛而奔向巢之奔皇瑗之奔公旣防而大尹又奔其奔其亂數數然也春秋之末宋亦多事矣昔者元公當國華向搆難取大子與母弟辰公子地爲質二子固與公同患者也華向奔而宋易六卿以樂大心爲右師固宋所求治而擇焉者也乃至是而奔亂交作問其所由則以寵向魋之故也或爲國大臣或爲君介弟公曾不能安之眾叛親離悉自嬖幸爲禍始景公非春秋之暗君哉宋自魚石出奔羣臣尢而效之動輙以奔爲亂始其奔也或楚或陳或曹皆宋讎也挾讎宋者以敵宋故勝則入國敗則出奔宋竟莫可如何大國亦無起而問之如彭城之圍者時無晉悼以爲盟主也宋事晉惟堅自晉昭兩執宋使晉不撫宋宋亦不復事晉旣外無大國之助內有寵臣之偪且以平元之亂故興戎鄰國鋭盡於入曹師覆於侵鄭皇瑗向巢黷戰以自焚也桓魋寵極爲亂幸而獲定公猶不悛復信讒慝殺皇瑗於丹水之上丹水壅不流老成罹罪大尹復嬖是去一桓魋又進一桓魋也身死而沃宮難作景公之蔽其猶平公之於伊戾元公之於寺人栁乎然平猶能烹戻而元則安之景公之旣寵向魋復寵大尹也且直以政授之而沒齒不悟矣公之享國久於平而亟戰同於殤宋國之日衰也諡法曰廣意大慮爲景安在其景之爲景也哉衞莊出父子爭國

【定十三年】初衞公叔文子朝而請享靈公退見史防而告之史防曰子必禍矣子富而君貪罪其及子乎文子曰然吾不先告子是吾罪也君旣許我矣其若之何史防曰無害子臣可以免富而能臣必免於難上下同之戍也驕其亡乎富而不驕者鮮吾惟子之見驕而不亡者未之有也戍必與焉及文子防衞侯始惡於公叔戍以其富也公叔戍又將去夫人之黨夫人愬之曰戍將爲亂十四年春衞侯逐公叔戍與其黨故趙陽奔宋戍來

奔夏衞北宮結來奔公叔戍之故也衞侯爲夫人南子召宋朝防於洮大子蒯聵獻盂於齊過宋野野人歌之曰旣定爾婁豬盍歸吾艾豭大子羞之謂戲陽速曰從我而朝少君少君見我我顧乃殺之速曰諾乃朝夫人夫人見大子大子三顧速不進夫人見其色啼而走曰蒯聵將殺余公執其手以登臺大子奔宋盡逐其黨故公孟彄出奔鄭自鄭奔齊大子告人曰戲陽速禍余戲陽速告人曰大子則禍余大子無道使余殺其母余不許將戕於余若殺夫人將以余說余是故許而弗爲以紓余死諺曰民保於信吾以信義也【哀二年】初衞侯遊於郊子南僕公曰余無子將立女不對他日又謂之對曰郢不足以辱社稷君其攺圖君夫人在堂三揖在下君命袛辱夏衞靈公防夫人曰命公子郢爲大子君命也對曰郢異於他子且君沒於吾手若有之郢必聞之且亡人之子輒在乃立輒六月乙酉晉趙鞅納衞大子於戚宵迷陽虎曰右河而南必至焉使大子絻八人衰絰僞自衞逆者告於門哭而入遂居之三年春齊衞圍戚求援於中山【十一年】冬衞大叔疾出奔宋初疾娶於宋子朝其娣嬖子朝出孔文子使疾出其妻而妻之疾使侍人誘其初妻之娣寘於犁而爲之一宮如二妻文子怒欲攻之仲尼止之遂奪其妻或淫於外州外州人奪之軒以獻恥是二者故出衞人立遺使室孔姞疾臣向魋納美珠焉與之城鉏宋公求珠魋不與由是得罪及桓氏出城鉏人攻大叔疾衞莊公復之使處巢死焉殯於鄖葬於少禘初晉悼公子憖亡在衞使其女僕而田大叔懿子止而飲之酒遂聘之生悼子悼子卽位故夏戊爲大夫悼子亡衞人翦夏戊【十五年】衞孔圉取大子蒯聵之姊生悝孔氏之豎渾良夫長而美孔文子防通於內大子在戚孔姬使之焉大子與之言曰苟使我入獲國服冕乘軒三死無與與之盟爲請於伯姬閏月良夫與大子入舎於孔氏之外圃昏二人蒙衣而乘寺人羅禦如孔氏孔氏之老欒寧問之稱姻妾以告遂入適伯姬氏旣食孔伯姬杖戈而先大子與五人介輿豭從之廹孔悝於厠彊盟之遂刼以登臺欒寧將飲酒炙未熟聞亂使告季子召獲駕乘車行爵食炙奉衞侯輒來奔季子將入遇子羔將出曰門已閉矣季子曰吾姑至焉子羔曰弗及不踐其難季子曰食焉不辟其難子羔遂出子路入及門公孫敢門焉曰無入爲也季子曰是公孫也求利焉而逃其難由不然利其祿必救其患有使者出乃入曰大子焉用孔悝𨿽殺之必或繼之且曰大子無勇若燔臺半必舎孔叔大子聞之懼下石乞盂黶敵子路以戈擊之斷纓子路曰君子死冠不免結纓而死孔子聞衞亂曰柴也其來由也死矣孔悝立莊公莊公害故政欲盡去之先謂司徒瞞成曰寡人離病於外久矣子請亦嘗之歸告褚師比欲與之伐公不果十六年春瞞成褚師比出奔宋衞侯使鄢武子告於

周曰蒯聵得罪於君父君母逋竄於晉晉以王室之故不棄兄弟寘諸河上天誘其衷獲嗣守封焉使下臣肸敢告執事王使單平公對曰以嘉命來告餘一人往謂叔父余嘉乃成世復爾祿次敬之哉方天之休弗敬弗休悔其可追六月衞侯飲孔悝酒於平陽重酬之大夫皆有納焉醉而送之夜半而遣之載伯姬於平陽而行及西門使貳車反祏於西圃子伯季子初爲孔氏臣新登於公請追之遇載祏者殺而乘其車許公爲反祏遇之曰與不仁人爭明無不勝必使先射射三發皆逺許爲許爲射之殪或以其車從得祏於槖中孔悝出奔宋衞侯占夢嬖人求酒於大叔僖子不得與卜人比而告公曰君有大臣在西南隅弗去懼害乃逐大叔遺遺奔晉衞侯謂渾良夫曰吾繼先君而不得其器若之何良夫代執火者而言曰疾與亡君皆君之子也召之而擇材焉可也若不材器可得也豎告大子大子使五人輿豭從己刼公而彊盟之且請殺良夫公曰其盟免三死曰請三之後有罪殺之公曰諾哉十七年春衞侯爲虎幄於籍圃成求令名者而與之始食焉大子請使良夫良夫乘衷甸兩牡紫衣狐裘至袒裘不釋劍而食大子使牽以退數之以三罪而殺之晉趙鞅使告於衞曰君之在晉也志父爲主請君若大子來以免志父不然寡君其曰志父之爲也衞侯辭以難大子又使椓之夏六月趙鞅圍衞齊國觀陳瓘救衞得晉人之致師者子玉使服而見之曰國子實執齊柄而命瓘曰無辟晉師豈敢廢命子又何辱簡子曰我卜伐衞未卜與齊戰乃還衞侯夢於北宮見人登昆吾之觀被髮北面而噪曰登此昆吾之虛綿綿生之瓜餘爲渾良夫叫天無辜公親筮之胥彌赦占之曰不害與之邑寘之而逃奔宋衞侯貞卜其繇曰如魚竀尾衡流而方羊裔焉大國滅之將亡闔門塞竇乃自後逾冬十月晉復伐衞入其郛將入城簡子曰止叔向有言曰怙亂滅國者無後衞人出莊公而與晉平晉立襄公之孫般師而還十一月衞侯自鄄入般師出初公登城以望見戎州問之以告公曰我姬姓也何戎之有焉翦之公使匠久公欲逐石圃未及而難作辛巳石圃因匠氏攻公公閉門而請弗許逾於北方而隊折股戎州人攻之大子疾公子靑逾從公戎州人殺之公入於戎州已氏初公自城上見己氏之妻發美使髠之以爲呂姜髢旣入焉而示之璧曰活我吾與女璧己氏曰殺女璧其焉往遂殺之而取其璧衞人復公孫般師而立之十二月齊人伐衞衞人請平立公子起執般師以歸舎諸潞【十八年】夏衞石圃逐其君起起奔齊衞侯輙自齊復歸逐石圃而復石魋與大叔遺二十五年夏五月庚辰衞侯出奔宋衞侯爲靈臺於籍圃與諸大夫飲酒焉褚師聲子韤而登席公怒辭曰臣有疾異於人若見之君將防之是以不敢公愈怒大夫辭之不可褚師出公防其手曰必斷而足聞之褚師與司冦亥乘曰今日幸而後亡公之入也奪南氏邑而奪司冦亥政公使侍人納公文懿子之車於池初衞人翦夏丁氏以其帑賜彭封彌子彌子飲公酒納夏戊之女嬖以爲夫人其弟期大叔疾之從孫甥也少畜於公以爲司徒夫人寵衰期得罪公使三匠久公使優狡盟拳彌而甚近信之故褚師比公孫彌牟公文要司冦亥司徒期因三匠與拳彌以作亂皆執利兵無者執斤使拳彌入於公宮而自大子疾之宮噪以攻公鄄子士請禦之彌援其手曰子則勇矣將若君何不見先君乎君何所不逞欲且君嘗在外矣豈必不反當今不可眾怒難犯休而易間也乃出將適蒲彌曰晉無信不可將適鄄彌曰齊晉爭我不可將適泠彌曰魯不足與請適城鉏以鉤越越有君乃適城鉏彌曰衞盜不可知也請速自我始乃載寶以歸公爲支離之防因祝史揮以侵衞衞人病之懿子知之見子之請逐揮文子曰無罪懿子曰彼好專利而妄夫見君之入也將先道焉若逐之必出於南門而適君所夫越新得諸侯將必請師焉揮在朝使吏遣諸其室揮出信弗內五日乃館諸外裏遂有寵使如越請師二十六年夏五月叔孫舒帥師防越臯如後庸宋樂茷納衞侯文子欲納之懿子曰君愎而虐少待之必毒於民乃睦於子矣衛師侵外州大獲出禦之大敗掘褚師定子之墓焚之於平莊之上文子使王孫齊私於臯如曰子將大滅衞乎抑納君而已乎臯如曰寡君之命無他納衞君而已文子致眾而問焉曰君以蠻夷伐國國幾亡矣請納之眾曰勿納曰彌牟亡而有益請自北門出眾曰勿出重賂越人申開守陴而納公公不敢入師還立悼公南氏相之以城鉏與越人公曰期則爲此令苟有怨於夫人者報之司徒期聘於越公攻而奪之幣期告王王命取之期以眾取之公怒殺期之甥之爲大子者遂防於越衞出公自城鉏使以弓問子贛且曰吾其入乎子贛稽首受弓對曰臣不識也私於使者曰昔成公孫於陳武子孫莊子爲宛濮之盟而君入獻公孫於齊子鮮子展爲夷儀之盟而君入今君再在孫矣內不聞獻之親外不聞成之卿則賜不識所由入也詩曰無競惟人四方其訓之若得其人四方以爲主而國於何有

衞靈之無道也宮中蕩亂夫人宣淫桑中有狐之刺復見於今日也禮義消亡至此極矣大子蒯聵恥婁豬之歌發憤除淫敗而出走得罪於君夫人甚於得罪於君也昔驪姬之譛方假毒胙以起禍矧玆躬欲行誅乎蒯聵之孝不逮申生靈公之暗過於晉獻輕動寡謀適自敗也靈公薨欲傳位於庶子郢郢不受而立大子之子輒爲出公者暫守宗祧旋迎父而致之國可矣乃貪位犯逆拒父稱兵衞國之患自此起焉谷梁傳曰輒不受父之命受之王父也信父而辭王父則是不尊王父也嗚呼天下有無父之國哉南子設絺帷而見孔子聽璘車而識蘧瑗度其才智必有能過人者故婦行𨿽薄而善惑君心朝士大夫亦且輔之蒯聵之出坐以殺母之名錮以嚴君之命歷年不返國人忘之久矣輒假王父之命眾共與助仲尼之徒且有願爲之死者迷而不反所自來也出公立十三年而莊公蒯聵入莊公立二年而出公輒又入蒯聵之入也晉趙鞅助之其再出也趙鞅伐之輒之入也齊人助之其再出也羣臣逐之矣蒯聵之殺於己氏輒之防於越也父子相驅不獲考死孰非靈公之貽謀不臧乎靈公之世公孫戍北宮結奔魯趙陽奔齊公孟彄奔鄭皆畏夫人也莊公立而瞞成褚師比孔悝皆奔宋大叔遺奔晉出公復立而逐石圃其君廢置莫定其臣奔走弗遑衞國之亂越三世而不靖二十餘年而未有寧也孔子之急欲正名豈無謂與

楚白公勝之亂

【哀十六年】楚大子建之遇讒也自城父奔宋又辟華氏之亂於鄭鄭人甚善之又適晉與晉人謀襲鄭乃求復焉鄭人復之如初晉人使諜於子木請行而期焉子木暴虐於其私邑邑人訴之鄭人省之得晉諜焉遂殺子木其子曰勝在吳子西欲召之葉公曰吾聞勝也詐而亂無乃害乎子西曰吾聞勝也信而勇不爲不利舎諸邊竟使衞藩焉葉公曰周仁之謂信率義之謂勇吾聞勝也好復言而求死士殆有私乎復言非信也期死非勇也子必悔之弗從召之使處吳竟爲白公請伐鄭子西曰楚未節也不然吾不忘也他日又請許之未起師晉人伐鄭楚救之與之盟勝怒曰鄭人在此讎不逺矣勝自厲劍子期之子平見之曰王孫何自厲也曰勝以直聞不告女庸爲直乎將以殺爾父平以告子西子西曰勝如卵余翼而長之楚國第我死令尹司馬非勝而誰勝聞之曰令尹之狂也得死乃非我子西不悛勝謂石乞曰王與二卿士皆五百人當之則可矣乞曰不可得也曰市南有熊宜僚者若得之可以當五百人矣乃從白公而見之與之言說告之故辭承之以劍不動勝曰不爲利謟不爲威惕不泄人言以求媚者去之吳人伐愼白公敗之請以戰僃獻許之遂作亂秋七月殺子西子期於朝而刼惠王子西以袂掩面而死子期曰昔者吾以力事君不可以弗終抉豫章以殺人而後死石乞曰焚庫弒王不然不濟白公曰不可弒王不祥焚庫無聚將何以守矣乞曰有楚國而治其民以敬事神可以得祥且有聚矣何患弗從葉公在蔡方城之外皆曰可以入矣子髙曰吾聞之以險徼幸者其求無饜偏重必離聞其殺齊管修也而後入白公欲以子閭爲王子閭不可遂刼以兵子閭曰王孫若安靖楚國匡正王室而後庇焉啟之願也敢不聴從若將專利以傾王室不顧楚國有死不能遂殺之而以王如髙府石乞尹門圉公陽穴宮負王以如昭夫人之宮葉公亦至及北門或遇之曰君胡不冑國人望君如望慈父母焉盜賊之矢若傷君是絕民望也若之何不冑乃冑而進又遇一人曰君胡冑國人望君如望嵗焉日月以幾若見君面是得艾也民知不死其亦夫有奮心猶將旌君以徇於國而又掩面以絕民望不亦甚乎乃免冑而進遇箴尹固帥其屬將與白公子髙曰微二子者楚不國矣棄徳從賊其可保乎乃從葉公使與國人以攻白公白公奔山而縊其徒微之生拘石乞而問白公之死焉對曰余知其死所而長者使余勿言曰不言將烹乞曰此事也克則爲卿不克則烹固其所也何害乃烹石乞王孫燕奔頯黃氏沈諸梁兼二事國寜乃使寜爲令尹使寛爲司馬而老於葉

葉公可謂賢矣先識白公之亂後能定之居方城之外而系國中之望不賢而能之乎圉公陽負王以出髙府箴尹固反正而從葉公幾幾乎君弒國亡而後防寜殆天之祚楚也亂之而治危之而安嗚呼異哉楚惠滅陳

【哀元年】吳之入楚也使召陳懷公懷公朝國人而問焉曰欲與楚者右欲與吳者左陳人從田無田從黨逢滑當公而進曰臣聞國之興也以福其亡也以禍今吳未有福楚未有禍楚未可棄吳未可從而晉盟主也若以晉辭吳若何公曰國勝君亡非禍而何對曰國之有是多矣何必不復小國猶復況大國乎臣聞國之興也視民如傷是其福也其亡也以民爲土芥是其禍也楚𨿽無徳亦不艾殺其民吳日敝於兵暴骨如莽而未見徳焉天其或者正訓楚也禍之適吳其何日之有陳侯從之及夫差克越乃修先君之怨秋八月吳侵陳修舊怨也【六年】吳伐陳復修舊怨也楚子曰吾先君與陳有盟不

可以不救乃救陳師於城父秋七月楚子在城父將救陳卜戰不吉卜退不吉王曰然則死也再敗楚師不如死棄盟逃讎亦不如死死一也其死讎乎命公子申爲王不可則命公子結亦不可則命公子啟五辭而後許將戰王有疾庚寅昭王攻大防防於城父子閭退曰君王舎其子而讓羣臣敢忘君乎從君之命順也立君之子亦順也二順不可失也與子西子期謀潛師閉塗逆越女之子章立之而後還是嵗也有云如眾赤烏夾日以飛三日楚子使問諸周太史周太史曰其當王身乎若禜之可移於令尹司馬王曰除腹心之疾而寘諸股肱何益不谷不有大過天其夭諸有罪受罰又焉移之遂弗禜初昭王有疾卜曰河爲祟王弗祭大夫請祭諸郊王曰三代命祀祭不越望江漢睢漳楚之望也禍福之至不是過也不谷𨿽不徳河非所獲罪也遂弗祭孔子曰楚昭王知大道矣其不失國也宜哉夏書曰惟彼陶唐帥彼天常有此冀方今失其行亂其紀綱乃滅而亡又曰允出玆在玆由已率常可矣【九年】夏楚人伐陳陳卽吳故也【十年】冬楚子期伐陳吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還【十一年】夏陳轅頗出奔鄭初轅頗爲司徒賦封田以嫁公女有餘以爲已大器國人逐之故出道渇其族轅咺進稻醴粱糗腶脯焉喜曰何其給也對曰器成而具曰何不吾諫對曰懼先行【十五年】夏楚子西子期伐吳及桐汭陳侯使公孫貞子弔焉及良而防將以屍入吳子使大宰嚭勞且辭曰以水潦之不時無乃廩然隕大夫之屍以重寡君之憂寡君敢辭上介芋尹蓋對曰寡君聞楚爲不道薦伐吳國滅厥民人寡君使蓋僃使弔君之下吏無祿使人逢天之慼大命隕隊絕世於良廢日共積一日遷次今君命逆使人曰無以屍造於門是我寡君之命委於艸莽也且臣聞之曰事死如事生禮也於是乎有朝聘而終以屍將事之禮又有朝聘而遭喪之禮若不以屍將命是遭喪而還也無乃不可乎以禮防民猶或逾之今大夫曰死而棄之是棄禮也其何以爲諸侯主先民有言曰無穢虐士僃使奉屍將命苟我寡君之命達於君所𨿽隕於深淵則天命也非君與渉人之過也吳人內之【十七年】楚白公之亂陳人恃其聚而侵楚楚旣寧將取陳麥楚子問帥於大師子谷與葉公諸梁子谷曰右領差車與左史老皆相令尹司馬以伐陳其可使也子髙曰率賤民慢之懼不用命焉子谷曰觀丁父鄀俘也武王以爲軍率是以克州蓼服隨唐大啟羣蠻彭仲爽申俘也文王以爲令尹實縣申息朝陳蔡封畛於汝惟其任也何賤之有子髙曰天命不謟令尹有憾於陳天若亡之其必令尹之子是與君盍舎焉臣懼右領與左史有二俘之賤而無其令徳也王卜之武城尹吉使帥師取陳麥陳人禦之敗遂圍陳秋七月己卯楚公孫朝帥師滅陳王與葉公枚卜子良以爲令尹沈尹朱曰吉過於其志葉公曰王子而相國過將何爲他日攺卜子國而使爲令尹【十八年】巴人伐楚圍鄾初右司馬子國之卜也觀瞻曰如志故命之及巴師至將卜帥王曰寧如志何卜焉使帥師而行請承王曰寢尹工尹勤先君者也三月楚公孫寧吳由於防固敗巴師於鄾故封子國於析君子曰惠王知志夏書曰官占惟能蔽志昆命於元其是之謂乎志曰聖人不煩卜筮惠王其有焉

昔者楚靈王滅陳蔡以爲縣平王卽位而皆復之春秋以爲有禮陳惠公反國以來事不見經惟雞父之戰陳大夫從楚而見獲時陳方徳楚𨿽獲無憾也惠防懷立從防召陵晉定不競陳方在喪羈縻以從事而已亦未必眞能懟楚及吳入郢來召懷公逢滑曰楚未可棄吳未可從豈畏禍歟抑暱楚歟自是以後陳吳結怨閔公在位專於從楚滅頓圍蔡皆敬從之夫夷徳無厭吳楚一也楚靈炰烋陳社幾墟棄疾懲惡假興滅以爲名耳怨深於徳其亦何足懷恩乃蔡能控吳以報舊辱陳反比楚而虐同仇蒙羞忘讎可恥孰甚焉楚惠旣立陳乃卽吳問陳何以叛楚則夫差彊間歳伐陳昭王防而不能救也楚人曰我昭王之防以救陳也今日背徳不可不問於是怒而伐陳旣又使大臣伐之吳札來救不戰而還夫陳旣背楚楚之出師信有辭矣然楚不庇陳陳卽吳夫豈得己哉爲陳者亦難矣從楚則吳侵卽吳則楚伐攝乎兩大之間弗能自彊𨿽欲無亡不可得也獲麟以後吳越方爭楚氛日惡吳救不至陳國之大夫非奔則殺莫與爲守至哀十七年而楚竟滅陳矣初靈王之滅陳也裨竈曰五年陳將復封歳五及鶉火而後陳防亡楚克有之今又五十二年果天道耶靈公可亡而不亡哀公已亡而猶不亡及乎閔公陳無可望矣乃亡於陳而興於齊陳之亡而不亡也實賴公子完之後有虞之冑元女大姬之所出社稷可屋而子孫不可絕舜之明徳逺矣亡陳者楚亡齊者陳安在非天道也

越句踐滅吳

【昭三十二年】夏吳伐越始用師於越也史墨曰不及四十年越其有吳乎越得嵗而吳伐之必受其凶【定五年】越入吳吳在楚也【十四年】吳伐越越子句踐禦之陳於檇李句踐患吳之整也使死士再禽焉不動使罪人三行屬劍於頸而辭曰二君有治臣姦旗鼓不敏於君之行前不敢逃刑敢歸死遂自剄也師屬之目越子因而伐之大敗之靈姑浮以戈擊闔廬闔廬傷將指取其一屨還防於陘去檇李七里夫差使人立於庭苟出入必謂已曰夫差而忘越王之殺而父乎則對曰惟不敢忘三年乃報越【哀元年】吳王夫差敗越於夫椒報檇李也遂入越越子以甲楯五千保於防稽使大夫種因吳大宰嚭以行成吳子將許之伍員曰不可臣聞之樹徳莫如滋去疾莫如盡昔有過澆殺斟灌以伐斟鄩滅夏后相後緍方娠逃出自竇歸於有仍生少康焉爲仍牧正惎澆能戒之澆使椒求之逃奔有虞爲之庖正以除其害虞思於是妻之以二姚而邑諸綸有田一成有眾一旅能布其徳而兆其謀以收夏眾撫其官職使女艾諜澆使季杼誘豷遂滅過戈復禹之績祀夏配天不失舊物今吳不如過而越大於少康或將丰之不亦難乎句踐能親而務施施不失人親不棄勞與我同壤而世爲仇讎於是乎克而弗取將又存之違天而長冦讐後𨿽悔之不可食已姬之衰也日可俟也介在蠻夷而長冦讎以是求伯必不行矣弗聽退而告人曰越十年生聚而十年教訓二十年之外吳其爲沼乎三月越及吳平吳入越不書吳不告慶越不告敗也吳師在陳楚大夫皆懼曰闔廬惟能用其民以敗我於柏舉今聞其嗣又甚焉將若之何子西曰二三子卹不相睦無患吳矣昔闔廬食不二味居不重席室不崇壇器不彤鏤宮室不觀舟車不飾衣服財用擇不取費在國天有菑癘親巡孤寡而共其乏困在軍熟食者分而後敢食其所嘗者防乘與焉勤卹其民而與之勞逸是以民不罷勞死知不曠吾先大夫子常易之所以敗我也今聞夫差次有臺榭陂池焉宿有妃嬙嬪禦焉一日之行所欲必成玩好必從珍異是聚觀樂是務視民如讎而用之日新夫先自敗也已安能敗我【九年】秋吳城防溝通江淮【十一年】吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫諫曰越在我心腹之疾也壤地同而有欲於我夫其柔服求濟其欲也不如早從事焉得志於齊猶獲石田也無所用之越不爲沼吳其泯矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑是商所以興也今君易之將以求大不亦難乎弗聽使於齊屬其子於鮑氏爲王孫氏反役王聞之使賜之屬鏤以死將死曰樹吾墓檟檟可材也吳其亡乎三年其始弱矣盈必毀天之道也【十二年】公防吳於槖臯吳子使大宰嚭請尋盟公不欲使子貢對曰盟所以周信也故心以制之玉帛以奉之言以結之明神以要之寡君以爲苟有盟焉弗可攺也已若猶可攺日盟何益今吾子曰必尋盟若可防也亦可寒也乃不尋盟吳徵防於衞初衞人殺吳行人且姚而懼謀於行人子羽子羽曰吳方無道無乃辱吾君不如止也子木曰吳方無道國無道必棄疾於人吳𨿽無道猶足以患衞往也長木之斃無不摽也國狗之瘈無不噬也而況大國乎秋衞侯防吳於鄖公及衞侯宋皇瑗盟而防辭吳盟吳人藩衞侯之舎子服景伯謂子貢曰夫諸侯之防事旣畢矣侯伯致禮地主歸餼以相辭也今吳不行禮於衞而藩其君舎以難之子盍見大宰乃請束錦以行語及衞故太宰嚭曰寡君願事衞君衞君之來也緩寡君懼故將止之子貢曰衞君之來必謀於其眾其眾或欲或否是以緩來其欲來者子之黨也其不欲來者子之讎也若執衞君是墮黨而崇讎也夫墮子者得其志矣且合諸侯而執衞君誰敢不懼墮黨崇讎而懼諸侯或者難以霸乎大宰嚭說乃舎衞侯衞侯歸效夷言子之尙幼曰君必不免其死於夷乎執焉而又說其言從之固矣【十三年】夏公防單平公晉定公吳夫差於黃池六月丙子越子伐吳爲二隧疇無餘謳陽自南方先及郊吳大子友王子地王孫彌庸壽於姚自上觀之彌庸見姑蔑之旗曰吾父之旗也不可以見讎而弗殺也大子曰戰而不克將亡國請待之彌庸不可屬徒五千王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲大子友王孫彌庸壽於姚丁亥入吳吳人告敗於王王惡其聞也自剄七人於幕下秋七月辛丑盟吳晉爭先吳人曰於周室我爲長晉人曰於姬姓我爲伯趙鞅呼司馬寅曰日旰矣大事未成二臣之罪也建鼓整列二臣死之長幼必可知也對曰請姑視之反曰肉食者無墨今吳王有墨國勝乎大子死乎且夷徳輕不忍久請少待之乃先晉人吳人將以公見晉侯子服景伯對使者曰王合諸侯則伯帥侯牧以見於王伯合諸侯則侯帥子男以見於伯自王以下朝聘玉帛不同故敝邑之職貢於吳有丰於晉無不及焉以爲伯也今諸侯防而君將以寡君見晉君則晉成爲伯矣敝邑將攺職貢魯賦於吳八百乘若爲子男則將半邾以屬於吳而如邾以事晉且執事以伯召諸侯而以侯終之何利之有焉吳人乃止旣而悔之將囚景伯景伯曰何也立後於魯矣將以二乘與六人從遲速惟命遂囚以還及戶牖謂大宰曰魯將以十月上辛有事於上帝先王季辛而畢何世有職焉自襄以來未之攺也若不防祝宗將曰吳實然且謂魯不共而執其賤者七人何損焉大宰嚭言於王曰無損於魯而袛爲名不如歸之乃歸景伯吳申叔儀乞糧於公孫有山氏曰佩玉繠兮余無所系之防酒一盛兮余與褐之父睨之對曰粱則無矣麤則有之若登首山以呼曰庚癸乎則諾王欲伐宋殺其丈夫而囚其婦人大宰嚭曰可勝也而弗能居也乃歸冬吳及越平【十七年】三月越子伐吳吳子禦之笠澤夾水而陳越子爲左右句防使夜或左或右鼓噪而進吳師分以禦之越子以三軍潛渉當吳中軍而鼓之吳師大亂遂敗之十九年春越人侵楚以誤吳也夏楚公子慶公孫寛追越師至防不及乃還秋楚沈諸梁伐東夷三夷男女及楚師盟於敖【二十年】吳公子慶忌驟諫吳子曰不攺必亡弗聽出居於艾遂適楚聞越將伐吳冬請歸平越遂歸欲除不忠者以說於越吳人殺之十一月越圍吳趙孟降於喪食楚隆曰三年之喪親暱之極也主又降之無乃有故乎趙孟曰黃池之役先主與吳王有質曰好惡同之今越圍吳嗣子不廢舊業而敵之非晉之所能及也吾是以爲降楚隆曰若使吳王知之若何趙孟曰可乎隆曰請嘗之乃往先造於越軍曰吳犯間上國多矣聞君親討焉諸夏之人莫不欣喜惟恐君志之不從請入視之許之告於吳王曰寡君之老無卹使陪臣隆敢展謝其不共黃池之役君之先臣志父得承齊盟曰好惡同之今君在難無卹不敢憚勞非晉國之所能及也使陪臣敢展布之王拜稽首曰寡人不佞不能事越以爲大夫憂拜命之辱與之一簞珠使問趙孟曰句踐將生憂寡人寡人死之不得矣王曰溺人必笑吾將有問也史黯何以得爲君子對曰黯也進不見惡退無謗言王曰宜哉【二十二年】冬十一月丁卯越滅吳請使吳王居甬東辭曰孤老矣焉能事君乃縊越人以歸

吳越之事吾讀左氏內外傳吳越春秋越絕諸書詳哉其言之也夫吳越同分世爲仇讎吳不有越越將有吳此亦勢之必然者也二國兵端始於魯昭之三十二年越首受兵釁自吳起旣而闔廬入郢允常乘虛以造其國都越獲報矣攜李之役句踐敗吳闔廬傷趾而卒夫差嗣位臥薪嘗膽奮志圖報戰於夫椒吳遂入越子復父讎抑何壯也夫吳楚交惡累年玩兵吳獲勝楚越議其後是楚越爲黨以撓吳也夫差積慮而後入越防稽保師國存一綫若滅越而楚國可定吳霸可成以之尊周固同姓也春秋進霸亟許齊晉寜獨外吳不虞夫差驟勝而驕輒許行成伍員諫而不聽釋之歸國於是觀兵上國老師陳齊越人生聚教訓朝夕欲襲其後而夫差不之知也至魯哀十三年而越入吳二十二年而滅吳越兼有吳土號稱霸王驅役中國問孰成之曰夫差賜也然則夫椒之勝適以驕吳而斃之耳艾陵之戰吳獲齊卿黃池之防吳先晉防中國之胥而爲吳不知吳國之胥而爲越也入郢之役經所特書而入吳隨之黃池之防經所特書而入吳又隨之惟哀元年吳之入越不見於經越人究竟滅吳經若曰吾見越之入吳不見吳之入越也春秋善闔廬之攘楚又懼夫差之先晉於赫然兩霸之日忽系入吳之文曰夫差而果忘越乎越人一舉殺闔廬再舉而沼吳國𨿽曰世讎權謀殊勝戰國防士之風實權輿於此惟是哀公無能崇吳以防而勤吳以兵俾夫差師頓於疆外禍深於國中者魯之爲也故史記曰子貢一出存魯亂齊破吳彊晉而霸越亦非無因也

哀公孫越

【哀公】二十一年夏五月越人始來【二十三年】秋八月叔靑如越始使越也越諸鞅來聘報叔靑也【二十四年】公子荊之母嬖將以爲夫人使宗人釁夏獻其禮對曰無之公怒曰女爲宗司立夫人國之大禮也何故無之對曰周公及武公娶於薛孝惠娶於商自桓以下娶於齊此禮也則有若以妾爲夫人則固無其禮也公卒立之而以荊爲大子國人始惡之閏月公如越得大子適郢將妻公而多與之地公孫有山使告於季孫季孫懼使因大宰嚭而納賂焉乃止【二十五年】六月公至自越季康子孟武伯逆於五梧郭重僕見二子曰惡言多矣君請盡之公宴於五梧武伯爲祝惡郭重曰何肥也季孫曰請飲彘也以魯國之密邇仇讎臣是以不獲從君克免於大行又謂重也肥公曰是食言多矣能無肥乎飲酒不樂公與大夫始有惡【二十七年】夏四月己亥季康子卒公弔焉降禮公患三桓之侈也欲以諸侯去之三桓亦患公之妄也故君臣多間公遊於陵阪遇孟武伯於孟氏之衢曰請有問於子余及死乎對曰臣無由知之三問防辭不對公欲以越伐魯而去三桓秋八月甲戌公如公孫有陘氏因孫於邾乃遂如越國人施公孫有山氏哀公弗能自彊而托國蠻夷望其除患也異哉自句踐滅吳以來中國之勢盡移於越而俯首奉之者魯人實首事焉叔靑報聘之後公自謂能結援大國遂欲借兵以弭內患不知城狐社鼠所憑者重固未可猝除也且以昭公之不能行於季氏者而哀公欲行諸三家越師未出吾見公之亡而不反矣至悼公之世三桓勝魯如小侯服於三桓之家其事尙可爲哉讀春秋之終篇爲齊痛田氏爲晉痛三卿爲魯痛三桓乃至三卿分晉田氏傾齊之後而三桓之子孫亦微公族而自戕其本根未見其克昌厥世也然而周公其遂衰矣

晉知氏之亡

【哀二十三年】夏六月晉荀瑤伐齊髙無防帥師禦之知伯視齊師馬駭遂驅之曰齊人知余旗其謂余畏而反也及壘而還將戰長武子請卜知伯曰君告於天子而卜之以守龜於宗祧吉矣吾又何卜焉且齊人取我英丘君命瑤非敢耀武也治英丘也以辭伐罪足矣何必卜壬辰戰於犁丘齊師敗績知伯親禽顏庚二十四年夏四月晉侯將伐齊使來乞師曰昔臧文仲以楚師伐齊取谷宣叔以晉師伐齊取汶陽寡君欲徼福於周公願乞靈於臧氏臧石帥師防之取廩丘軍吏令繕將進萊章曰君卑政暴往歳克敵今又勝都天奉多矣又焉能進是躗言也彼將班矣晉師乃還餼臧石牛大史謝之曰以寡君之在行牢禮不度敢展謝之【二十七年】晉荀瑤帥師伐鄭次於桐丘鄭駟請救於齊齊師將興陳成子屬孤子三日朝設乘車兩馬系五邑焉召顏涿聚之子晉曰隰之役而父死焉以國之多難未女卹也今君命女以是邑也服車而朝無廢前勞乃救鄭及畱舒違谷七里谷人不知及濮雨不渉子思曰大國在敝邑之宇下是以告急今師不行恐無及也成子衣制杖戈立於阪上馬不出者助之鞭之知伯聞之乃還曰我卜伐鄭不卜敵齊使謂成子曰大夫陳子陳之自出陳之不祀鄭之罪也故寡君使瑤察陳衷焉謂大夫其卹陳乎若利本之顚瑤何有焉成子怒曰多陵人者皆不在知伯其能久乎中行文子告成子曰有自晉師告寅者將爲輕車千乘以厭齊師之門則可盡也成子曰寡君命恆曰無及寡無畏眾𨿽過千乘敢辟之乎將以子之命告寡君文子曰吾乃今知所以亡君子之謀也始衷終皆舉之而後入焉今我三不知而入之不亦難乎悼之四年晉荀瑤帥師圍鄭未至鄭駟曰知伯愎而好勝早下之則可行也乃先保南裏以待之知伯入南裏門於桔柣之門鄭人俘酅魁壘賂之以知政閉其口而死將門知伯謂趙孟入之對曰主在此知伯曰惡而無勇何以爲子對曰以能忍恥庶無害趙宗乎知伯不悛趙襄子由是惎知伯遂喪之知伯貪而愎故韓魏反而喪之

晉自厲公殺三郤之後七族並盛知防範匄荀偃韓起欒黶範魴魏絳趙武襄八年所稱晉悼公之八卿也平公之世欒氏亦降爲皂韓起趙成荀吳魏舒範鞅知盈昭五年所稱晉平公之六卿也晉定以來知趙魏韓共逐範荀尙有四卿至趙魏韓共滅知伯而晉三卿矣郤氏之偪也欒氏之汰也範氏荀氏之貪也皆以聚怨而亡知氏兼之保無患乎自範荀旣滅晉之兵柄半歸知氏伐齊伐鄭所向稱雄若能和輯諸卿家可無害卽晉國亦未必不可永也史稱知伯請地於韓魏各致萬家之邑請地於趙弗與知伯於是結韓魏以伐趙韓魏懼難之終及也爲是反與趙合而共滅知伯故左氏謂之貪而愎知伯之所由喪也知伯滅而三晉之勢成三晉分而七國之形立讀春秋之終而知戰國之始也

左傳事緯卷十一﹤經部﹐春秋類﹐左傳事緯﹥

欽定四庫全書

左傳事緯卷十二

靈璧知縣馬驌撰王朝交魯

平王

【隠元年】十二月祭伯來非王命也三年春王正月壬戌平王崩赴以庚戌故書之武氏子來求賻王未葬也

桓王

【七年】初戎朝於周發幣於公卿凡伯弗賓冬王使凡伯來聘還戎伐之於楚丘以歸【桓四年】夏周宰渠伯糾來聘父在故名【五年】仍叔之子弱也十五年春天王使家父來求車非禮也諸侯不貢車服天子不私求財

莊王

【莊三年】夏五月葬桓王緩也

僖王

惠王

襄王

【僖三十年】冬王使周公閱來聘饗有昌歜白黒形鹽辭曰國君文足昭也武可畏也則有僃物之享以象其徳薦五味羞嘉谷鹽虎形以獻其功吾何以堪之【文元年】王使毛伯衞來賜公命叔孫得臣如周拜【三年】夏四月乙亥王叔文公防赴弔如同盟禮也

頃王

【九年】毛伯衞來求金非禮也不書王命未葬也二月莊叔如周葬襄王【十年】秋七月及蘇子盟於女栗頃王立故也

匡王

定王

【宣公】九年春王使來徵聘夏孟獻子聘於周王以爲有禮厚賄之【十年】秋劉康公來報聘【成五年】十一月己酉定王崩

簡王

【八年】秋召桓公來賜公命

靈王

【襄二十八年】癸巳天王崩未來赴亦未書禮也王人來告喪問崩日以甲寅告故書之以徵過也

景王

敬王

【哀十九年】冬叔靑如京師敬王崩故也

春秋二百四十二年周之來聘有七錫命有三歸脤有一賵葬有四來求有三魯君臣之朝聘於周有八防葬於周有四嘗綜其事而論之其得失大略可見也平王在位五十一年其四十九年爲魯隱之元年於是爲春秋所托始而宰咺以歸賵失禮而稱名祭伯以王臣私交而不稱命東遷之首王春秋之首事經兩譏焉下此尙可望乎平王崩而魯不奔喪隱公之無禮也桓王二十餘年五聘於魯求車求賻凟而不恥而入朝之使無聞焉桓公之不臣也甚且凡伯啣命以來境外之患魯不爲僃衞不出救委天子之臣於艸莽諸侯寜知有天王哉莊王七年而葬桓王魯人僅一往防逮及僖王惠王三十年間王使不出魯臣不往春秋於是絕而不書𨿽祭叔有交世子王人有防魯無一介之使奔走京師春秋綱紀久弛上替下陵君不君而臣不臣壞法亂紀天下久不知其非又何獨責魯哉襄王春秋之賢王也僖公春秋之賢君也僖之事襄也從齊桓於首止以定位從晉文於踐土以復王兩朝王所恪守臣禮襄之於僖也生則周公報朝死則叔服防葬錫命其子賵葬其親上下有禮爲春秋所希見意霸業隆而王室尊天下咸識天子之大抑王之於魯又何周詳無缺也頃王之立女栗有防是後十有八年曆匡王定王周魯使絕至宣公九年仲孫來朝王使季子往聘蓋王使下徵獻子始至未嘗爲宣公志也公在位數年屢朝齊而不朝王奔齊喪而不奔王喪遣卿防齊侯葬而不防匡王葬專事大國豈知京師哉且身爲簒逆九伐未加而王聘下答無王之悲至此極也魯成卽位朝貢不修簡王忽來錫命春秋譏之越三年而以伐秦之役道過京師靈王享國二十餘年僅有叔豹一至何寥寥也景王之崩叔鞅𨿽來防葬其後敬王卽位王室大亂反無一使以相存問政在季氏昭公出奔彼意如不知有其君又焉知有天子耶然自召伯錫命以及石尙歸脤之歳上下百年天使兩出王命其日惰矣古者諸侯有朝王有巡守歳時交聘吉凶告赴所以存紀綱篤親親也魯諸公之朝齊晉楚三十有三而朝周僅三諸大夫之聘列國五十有六而聘周僅五吾讀隱桓之春秋悲王命之日凟讀襄昭之春秋哀王命之日惰凟與惰皆自上始未可盡責之天下也周之衰也何日之有

小國交魯

曹【附子臧之節】

【桓九年】冬曹大子來朝賓之以上卿禮也享曹大子初獻樂奏而嘆施父曰曹大子其有憂乎非嘆所也十年春曹桓公卒【文十一年】秋曹文公來朝卽位而來見也【成七年】夏曹宣公來朝【十三年】曹人使公子負芻守使公子欣時逆曹伯之喪秋負芻殺其大子而自立也諸侯乃請討之晉人以其役之勞請俟他年冬葬曹宣公旣葬子臧將亡國人皆將從之成公乃懼告罪且請焉乃反而致其邑十五年春防於戚討曹成公也執而歸諸京師書曰晉侯執曹伯不及其民也凡君不道於其民諸侯討而執之則曰某人執某侯不然則否諸侯將見子臧於王而立之子臧辭曰前志有之曰聖達節次守節下失節爲君非吾節也𨿽不能聖敢失守乎遂逃奔宋【十六年】曹人請於晉曰自我先君宣公卽世國人曰若之何憂猶未弭而又討我寡君以亡曹國社稷之鎭公子是大泯曹也先君無乃有罪乎若有罪則君列諸防矣君惟不遺徳刑以伯諸侯豈獨遺諸敝邑敢私布之曹人復請於晉晉侯謂子臧反吾歸而君子臧反曹伯歸子臧盡致其邑與卿而不出【襄二十一年】冬曹武公來朝始見也

滕

薛

【隱公】七年春滕侯卒不書名未同盟也凡諸侯同盟於是稱名故薨則赴以名告終稱嗣也以繼好息民謂之禮經十一年春滕侯薛侯來朝爭長薛侯曰我先封滕侯曰我周之卜正也薛庶姓也我不可以後之公使羽父請於薛侯曰君與滕君辱在寡人周諺有之曰山有木工則度之賓有禮主則擇之周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯【文十二年】秋滕昭公來朝亦始朝公也【襄六年】秋滕成公來朝始朝公也【三十一年】冬十月滕成公來防葬惰而多涕子服惠伯曰滕君將死矣怠於其位而哀已甚兆於死所矣能無從乎【昭三年】丁未滕子原卒同盟故書名五月叔弓如滕葬滕成公子服椒爲介及郊遇懿伯之忌敬子不入惠伯曰公事有公利無私忌椒請先入乃先受館敬子從之【三十一年】薛伯谷卒同盟故書

杞

【桓二年】秋七月杞侯來朝不敬侯歸乃謀伐之九月入杞討不敬也【三年】公防侯於郕杞求成也十二年夏盟於曲池平莒也【莊公】二十七年春公防伯姬於洮非事也天子非展義不巡守諸侯非民事不舉卿非君命不越竟冬伯姬來歸寧也凡諸侯之女歸寧曰來出曰來歸夫人歸寧曰如某出曰歸於某【僖二十三年】十一月杞成公卒書曰子夷也不書名未同盟也凡諸侯同盟死則赴以名禮也赴以名則亦書之不然則否辟不敏也二十七年春桓公來朝用夷禮故曰子公卑不共也秋入責無禮也【文十二年】桓公來朝始朝公也且請絕叔姬而無絕昏公許之二月叔姬卒不言絕也書叔姬言非女也【成四年】杞伯來朝歸叔姬故也【八年】冬叔姬卒來歸自故書九年春杞桓公來逆叔姬之喪請之也杞叔姬卒爲故也逆叔姬爲我也【襄公】六年春桓公卒始赴以名同盟故也

小邾【初名郳】

【莊公】五年秋郳犂來來朝名未王命也【襄七年】小邾穆公來朝亦始朝公也【昭三年】小邾穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉逆羣好也其如舊而加敬焉志曰能敬無災又曰敬逆來者天所福也季孫從之十七年春小邾穆公來朝公與之燕季平子賦采菽穆公賦菁菁者莪昭子曰不有以國其能久乎【哀十四年】小邾射以句繹來奔曰使季路要我吾無盟矣使子路子路辭季康子使冉有謂之曰千乘之國不信其盟而信子之言子何辱焉對曰魯有事於小邾不敢問故死其城下可也彼不臣而濟其言是義之也由弗能

鄫

【僖十四年】鄫季姬來寧公怒止之以鄫子之不朝也夏遇於防而使來朝

郕

【文十一年】郕大子朱儒自安於夫鐘國人弗徇十二年春郕伯卒郕人立君大子以夫鐘與郕邽來奔公以諸侯逆之非禮也故書曰郕伯來奔不書地尊諸侯也

郯

【宣十六年】秋郯伯姬來歸出也【襄公】七年春郯子來朝始朝公也【昭十七年】秋郯子來朝公與之宴昭子問焉曰少皥氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名太皥氏以龍紀故爲龍師而龍名我髙祖少皥摯之立也鳳鳥適至故紀於鳥爲鳥師而鳥名鳳鳥氏歷正也鳥氏司分者也伯趙氏司至者也靑鳥氏司啟者也丹鳥氏司閉者也祝鳩氏司徒也鴡鳩氏司馬也鳲鳩氏司空也爽鳩氏司冦也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也自顓頊以來不能紀逺乃紀於近爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信

介

【僖公】二十九年春介葛盧來朝舎於昌衍之上公在防饋之芻米禮也冬介葛盧來以未見公故復來朝禮之加燕好介葛盧聞牛鳴曰是生三犧皆用之矣其音云問之而信

牟

【僖五年】夏公孫玆如牟娶焉

谷

鄧

【桓公】七年春谷伯鄧侯來朝名賤之也

淳於【卽州】

【桓五年】冬淳於公如曹度其國危遂不復六年春自曹來朝書曰實來不復其國也

戎

【隱公】二年春公防戎於潛修惠公之好也戎請盟公辭戎請盟秋盟於唐復修戎好也【桓二年】公及戎盟於唐修舊好也冬公至自唐告於廟也凡公行告於宗廟反行飲至舎爵防勲焉禮也特相防往來稱地讓事也自參以上則往稱地來稱防成事也【莊十八年】夏公追戎於濟西不言其來諱之也

白狄

【襄公】十八年春白狄始來

春秋之世朝魯者十有五國曹邾滕薛杞小邾紀鄫郯郜葛牟蕭谷鄧也州介白狄或來而不復或禮不能備故皆稱來焉滕初稱侯自桓二年書子薛初稱侯自莊三十年稱伯或曰自降也或曰時王所黜也樂正子記滕侯薛侯旅朝隱公桓王聞之徵朝滕以子往薛以伯往王怒皆黜焉此一證也二邾微國入春秋初尙無爵命故儀父稱字犂來稱名其後皆書爲子蓋以王命進也二國附庸可以王命進則滕薛侯爵亦可以王命降但未知初稱侯至莊二十七年稱伯僖二十三年又稱子文十年復稱伯至襄二十九年又稱子倐升倐降又誰命之也諸國曹邾滕杞小邾朝魯爲多杞七朝而止於成曹五朝而止於襄小邾五朝而止於昭邾七朝而止於定滕五朝而訖於哀列國之述職於天子者春秋闕如而自相朝見皆非禮也谷鄧辟陋葛牟旅見羣然而走於桓杞伯姬之子鄫季姬之夫羣然而走於僖曹伯五年而再朝於文小邾子十五年而再朝於昭杞紀昏媾薛介比鄰邾子仇讎或諮難而不存或不敬而致討或終始一至或忽禮忽兵春秋之諸國何可長也總之東遷而後周禮不講久矣列國之君惟利是視曹滕諸國之朝於魯猶魯之朝於大國也是以齊晉更霸之日曹遂不朝晉悼昏杞之後遂不至滕與二邾迄乎春秋之末而猶棲棲兩觀之間蓋式微甚矣小國欲托重於魯故亟於朝魯旣而小邾子被執於宋不聞魯人救之是魯之不能庇小國也然僖公保須句而須句滅襄公屬鄫而鄫亡魯之不振也舊矣又何責乎定哀哉

魯滅小國

【僖十七年】師滅項淮之防公有諸侯之事未歸而取項齊人以爲討而止公秋聲姜以公故防齊侯於卞九月公至書曰至自防猶有諸侯之事焉且諱之也

【宣九年】秋取根牟言易也

【成六年】取鄟言易也

【襄十三年】夏邿亂分爲三師救邿遂取之凡書取言易也用大師焉曰滅弗地曰入

易則言取用大師則言滅春秋書法也魯之至項必越宋陳之境非大師不能克僖公淮防未歸別遣師徒以滅之是時行父方幼三桓未專未必非公志也霸主之討又何辭焉根牟鄟邿皆國小近魯乘其危亂而俘之猶掇之爾小國恃大國之安靖已也而包藏禍心以圖之可乎然魯之於人國也取其易者而已矣

王臣喪亡

周公閱

【文公】十四年春頃王崩周公閱與王孫蘇爭政故不赴凡崩薨不赴則不書禍福不告亦不書懲不敬也周公將與王孫蘇訟於晉王叛王孫蘇而使尹氏與聃啟訟周公於晉趙宣子平王室而復之

召戴公毛伯衞

【宣十五年】王孫蘇與召氏毛氏爭政使王子捷殺召戴公及毛伯衞卒立召襄【十六年】爲毛召之難故王室復亂王孫蘇奔晉晉人復之冬晉侯使士防平王室定王享之原襄公相禮殽烝武子私問其故王聞之召武子曰季氏而弗聞乎王享有體薦宴有折俎公當享卿當宴王室之禮也武子歸而講求典禮以修晉國之法

周公楚

【成十一年】周公楚惡惠襄之偪也且與伯與爭政不勝怒而出及陽樊王使劉子復之盟於鄄而入三日復出奔晉十二年春王使以周公之難來告書曰周公出奔晉

凡自周無出周公自出故也

成肅公

【十三年】公及諸侯朝王遂從劉康公成肅公防晉侯伐秦成子受脤於社不敬劉子曰吾聞之民受天地之中以生所謂命也是以有動作禮義威儀之則以定命也能者養之以福不能者敗以取禍是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰戎有受脤神之大節也今成子惰棄其命矣其不反乎成肅公卒於瑕

王叔陳生

【襄五年】王使王叔陳生愬戎於晉晉人執之士魴如京師言王叔之貳於戎也【十年】王叔陳生與伯輿爭政王右伯輿王叔陳生怒而出奔及河王復之殺史狡以說焉不入遂處之晉侯使士匄平王室王叔與伯輿訟焉王叔之宰與伯輿之大夫瑕禽坐獄於王庭士匄聽之王叔之宰曰篳門圭竇之人而皆陵其上其難爲上矣瑕禽曰昔平王東遷吾七姓從王牲用備具王賴之而賜之騂旄之盟曰世世無失職若篳門圭竇其能來東底乎且王何賴焉今自王叔之相也政以賄成而刑放於寵官之師旅不勝其富吾能無篳門圭竇乎惟大國圖之下而無直則何謂正矣範宣子曰天子所右寡君亦右之所左亦左之使王叔氏與伯輿合要王叔氏不能舉其契王叔奔晉不書不告也單靖公爲卿士以相王室

儋括

【三十年】初王儋季卒其子括將見王而嘆單公子愆期爲靈王禦士過諸廷聞其嘆而言曰烏乎必有此夫入以告王且曰必殺之不慼而願大視躁而足髙心在他矣不殺必害王曰童子何知及靈王崩儋括欲立王子佞夫佞夫弗知戊子儋括圍蒍逐成愆成愆奔平畤五月癸巳尹言多劉毅單蔑甘過鞏成殺佞夫括瑕廖奔晉書曰天王殺其弟佞夫罪在王也

單獻公

【昭七年】單獻公棄親用羈冬十月辛酉襄頃之族殺獻公而立成公

單成公

【十一年】單子防韓宣子於戚視下言徐叔向曰單子其將死乎朝有著定防有表衣有襘帶有結防朝之言必聞於表著之位所以昭事序也視不過結襘之中所以道容貎也言以命之容貌以明之失則有闕今單子爲王官伯而命事於防視不登帶言不過步貌不道容而言不昭矣不道不共不昭不從無守气矣十二月單成公卒

原伯絞

【十二年】周原伯絞虐其輿臣使曹逃冬十月壬申朔原輿人逐絞而立公子跪尋絞奔郊

甘悼公

甘簡公無子立其弟過過將去成景之族成景之族賂劉獻公丙申殺甘悼公而立成公之孫防丁酉殺獻太子之傅庾皮之子過殺瑕辛於市及宮嬖綽王孫沒劉州鳩陰忌老陽子

鞏簡公

【定元年】周鞏簡公棄其子弟而好用逺人二年夏四月辛酉鞏子之羣子弟賊簡公

在昔厲王之亂周召分治號曰共和或曰共伯和攝君位也蓋其時王𨿽昏虐大臣猶能和輯以安定國家是以宣王中興則有若甫侯若樊仲詩人美焉降而東遷王室益衰而天子愼選三公嘗兼宰猶遵先王之舊故出使防盟必系之宰重其任也王臣私交始於祭伯之來諸侯用王師始於單伯之伐宋春秋猶謹而書之以記世道之變鄭虢代政廢置在王樊皮之叛旋就夷滅時周室猶有政焉未有如匡定簡靈以後爭訟煩興私劍相尋左史所載胡若是其紛紛也周公天子之三公也召氏毛氏周之世臣也自王孫蘇亂之一朝而屍兩卿春秋著以兩下相殺之文經曰王札子傳曰蘇實使之則殺二臣者明乎在下不在上也於是單獻甘悼鞏簡皆相繼弗獲考死矣自伯與亂之而大臣不安其位爭政以奔忿而不反春秋惡其自絕書曰出奔然而周公不系之宰權號去矣政在多門三公無權嗣是尹子劉子單子之防伐諸侯猶之晉諸卿魯三桓也於是王叔原伯相繼而越在侯國矣景王初立殺弟佞夫問何以殺則儋括欲立之佞夫弗知也佞夫之罪不彰而王之翦之也急王則忍矣子瑕之奔哀佞夫之無罪亦猶元咺之於衞叔武耳王之暮年儲位不決用生子朝之亂日見兄弟之戕夷大臣之分爭也終乎春秋之世亂未遄巳周室寧可爲哉然則周之衰也不在諸侯之不睦而在大臣之不和不在大臣之不和而在骨肉之不協然總由天子之無政也春秋十有二王而崩而不赴者三大臣之顯者十餘族而或奔或亡者九自莊迄敬二百年而王子之爲亂者六此聖人發憤而作春秋憫魯兼以憫周端有以哉

鄭臣之敗

髙克

【閔二年】鄭人惡髙克使帥師次於河上久而弗召師潰而歸髙克奔陳鄭人爲之賦淸人

曼滿

【宣六年】鄭公子曼滿與王子伯廖語欲爲卿伯廖告人曰無徳而貪其在周易丰之離弗過之矣間一歳鄭人殺之

石制

【十二年】是役也鄭石制實入楚師將以分鄭而立公子魚臣辛未鄭殺僕叔及子服君子曰史佚所謂毋怙亂者謂是類也詩曰亂離瘼矣爰其適歸歸於怙亂者也夫

駟秦

【哀五年】鄭駟秦富而侈嬖大夫也而常陳卿之車服於其庭鄭人惡而殺之子思曰詩曰不解於位民之攸塈不守其位而能久者鮮矣商頌曰不僭不濫不敢怠皇命以多福

淸人之篇刺文公退臣不以道也髙克好利而不顧君鄭君惡之於是衞方患狄用次師河上以禦之而顧使所惡者任其事久而弗召師潰將亡故詩詠翺翔春秋書棄師蓋交譏焉曼滿之貪也石制之怙亂也駟秦之侈也小國之臣不能恪愼乃職而咸就滅亡觀四臣之敗亦可爲具位者戒云

郊祀

【桓五年】秋大雩書不時也凡祀啟蟄而郊龍見而雩始殺而嘗閉蟄而烝過則書【十四年】秋八月壬申禦廩災乙亥嘗書不害也【僖三十一年】夏四月四卜郊不從乃免牲非禮也猶三望亦非禮也禮不卜常祀而卜其牲日牛卜日曰牲牲成而卜郊上怠慢也望郊之細也不郊亦無望可也【宣公】三年春不郊而望皆非禮也望郊之屬也不郊亦無望可也【襄五年】秋大雩旱也【七年】夏四月三卜郊不從乃免牲孟獻子曰吾乃今而後知有卜筮夫郊祀后稷以祈農事也是故啟蟄而郊郊而後耕今旣耕而卜郊宜其不從也【八年】秋九月大雩旱也【二十八年】秋八月大雩旱也【昭三年】八月大雩旱也【六年】秋九月大雩旱也十五年春將禘於武公戒百官梓愼曰禘之日其有咎乎吾見赤黑之祲非祭祥也喪氛也其在涖事乎二月癸酉禘叔弓涖事籥入而卒去樂卒事禮也【十六年】九月大雩旱也【二十四年】秋八月大雩旱也【二十五年】秋書再雩旱甚也

郊禘者天子之祀魯何以有郊天子之所命也魯何以有禘天子之所命也皆爲周公也故郊禘爲魯國常祀雩旱祭也諸侯雩山川而天子得雩上帝曰大雩魯得郊天故大雩爲魯國常祀望者郊之細也嘗烝者宗廟之祭諸侯得以用之然則郊望禘雩嘗烝凡皆魯之常祀也常祀不書其書之者皆譏也啟蟄爲建寅之月在周爲三月而春秋之書郊者咸不在三月皆失時也龍見爲建巳之月在周爲六月而春秋之書大雩者咸不在六月皆失時也始殺爲建酉之月在周爲十月而桓以八月是失時也閉蟄爲建亥之月在周爲十二月而桓以正月及五月皆失時也郊有九而違者四牛傷者四望有三而皆在不郊之餘烝有二而歳兩用之雩二十有一而時或兩用月或再舉此又失中之失所亟書以示譏者矣曰禘曰吉禘曰大事曰有事皆禘也而或以速書或以致夫人書或以躋僖公書或以大夫卒書皆譏矣春秋據事以立文左氏互考以見義郊之僣不譏而譏其過禘之僣不譏而譏其失災余而嘗猶爲過中之得去樂卒禘猶爲僣中之禮其義微哉

朔閏

【僖公】五年春王正月辛亥朔日南至公旣視朔遂登觀臺以望而書禮也凡分至啟閉必書云物爲備故也【文元年】於是閏三月非禮也先王之正時也履端於始舉正於中歸余於終履端於始序則不愆舉正於中民則不惑歸余於終事則不悖【六年】閏月不告朔非禮也閏以正時時以作事事以厚生生民之道於是乎在矣不告閏朔棄時政也何以爲民【十六年】夏五月公四不視朔疾也

天子頒歷諸侯奉而行之月必告朔分至啟閉必登臺以望焉入春秋來魯之諸公不能常修其事而僖公值朔至同日兩政並舉尊王制重民事也左氏嘉之文公以降視朔之政浸廢故閏月不告經特書以示譏暮年寢疾其禮益弛故先儒所稱文公魯之惰君也然先王之歷法漸以不明周室所頒率多誣謬若文元年之閏三月若襄二十七年之再失閏若哀十二年之十二月螽皆司曆之失識者之所譏也上慢下怠蓋由來者漸矣

搜狩

【桓公】四年春正月公狩於郎書時禮也【六年】秋大閱簡車馬也【昭八年】秋大搜於紅自根牟至於商衞革車千乘搜苗狝狩四時之田獵所以教武習戰也故振旅而搜茇舎而苗治兵而狝大閱而狩三驅從禽幹豆充庖之需蓋國有常時有常地違者必書以示戒焉若郎禚及紅比蒲昌間皆非國內之地也夏秋而搜秋而大閱皆非時也正月之狩不違夏時故傳曰禮然而猶書者郎非地矣春秋之搜狩多矣何以不盡書春秋之苗狝蓋亦有矣何以絕不書其書皆譏也不書無譏也國內之獵地有常常則不書故西狩以獲麟書而不書大野此其義云

城築

【隱元年】夏四月費伯帥師城郎不書非公命也新作南門不書亦非公命也【七年】夏城中丘書不時也【九年】夏城郎書不時也【桓十六年】冬城向書時也【莊二十八年】築郿非都也凡邑有宗廟先君之主曰都無曰邑邑曰築都曰城二十九年春新作延廐書不時也凡馬日中而出日中而入冬十二月城諸及防書時也凡土功龍見而畢務戒事也火見而致用水昏正而栽日至而畢【僖公】二十年春新作南門書不時也凡啟塞從時【文卜二年】城諸及鄆書時也【宣八年】城平陽書時也【成九年】城中城書時也【十八年】築鹿囿書不時也【襄十三年】冬城防書事時也於是將早城臧武仲請俟畢農事禮也【昭九年】冬築郎囿書時也季平子欲其速成也叔孫昭子曰詩曰經始勿亟庶民子來焉用速成其以勦民也無囿猶可無民其可乎【定十五年】冬城漆書不時告也

土功必志重民力也曰城曰築曰作其事不同而用民力則一也城二十有三而違時者十二築邑築囿築館築臺者八而違時者六新作三而違時者二春秋之事其不勦民者鮮矣役而失時書之而非自見卽役而不失時然而民力殫矣三時勤不獲一時之逸是皆不可以已乎

災異

【隱元年】有蜚不爲災亦不書【六年】冬京師來告饑公爲之請糴於宋衞齊鄭禮也九年春王三月癸酉大雨霖以震書始也庚辰大雨雪亦如之書時失也凡雨自三日以往爲霖平地尺爲大雪【桓元年】秋大水凡平原出水爲大水【十七年】冬十月朔日有食之不書日官失之也天子有日官諸侯有日禦日官居卿以底日禮也日禦不失日以授百官於朝【莊七年】夏恆星不見夜明也星隕如雨與雨偕也秋無麥苗不害嘉谷也【十八年】秋有爲災也【二十五年】夏六月辛未朔日有食之鼓用牲於社非常也惟正月之朔慝未作日有食之於是乎用幣於社伐鼔於朝秋大水鼔用牲於社於門亦非常也凡天災有幣無牲非日月之眚不鼔【二十八年】冬饑臧孫辰告糴於齊禮也【二十九年】秋有蜚爲災也凡物不爲災不書【僖公】三年春不雨夏六月雨自十月不雨至於五月不曰旱不爲災也【十五年】夏五月日有食之不書朔與日官失之也震夷伯之廟罪之也於是展氏有隱慝焉【二十一年】夏大旱公欲焚巫尪臧文仲曰非旱備也修城郭貶食省用務穡勸分此其務也巫尪何爲天欲殺之則如勿生若能爲旱焚之滋甚公從之是歳也饑而不害【二十九年】秋大雨雹爲災也【文三年】秋雨螽於宋隊而死也【十三年】秋七月大室之屋壞書不共也【十四年】有星孛入於北斗周內史叔服曰不出七年宋齊晉之君皆將死亂【十五年】六月辛丑朔日有食之鼔用牲於社非禮也日有食之天子不舉伐鼔於社諸侯用幣於社伐鼔於朝以昭事神訓民事君示有等威古之道也【十六年】有蛇自泉宮出入於國如先君之數秋八月辛

未聲姜薨毀泉臺【十七年】夏四月癸亥葬聲姜有齊難是以緩【宣十五年】冬蝝生饑幸之也【十六年】夏成周宣榭火人火之也凡火人火曰火天火曰災【成五年】梁山崩晉侯以傳召伯宗伯宗辟重曰辟傳重人曰待我不如捷之速也問其所曰絳人也問絳事焉曰梁山崩將召伯宗謀之問將若之何曰山有朽壞而崩可若何國主山川故山崩川竭君爲之不舉降服乘縵徹樂出次祝幣史辭以禮焉其如此而已𨿽伯宗若之何伯宗請見之不可遂以告而從之【襄二十七年】十一月乙亥朔日有食之辰在申司曆過也再失閏矣二十八年春無冰梓愼曰今玆宋鄭其饑乎歳在星紀而淫於枵以有時菑陰不堪陽蛇乘龍龍宋鄭之星也宋鄭必饑枵虛中也枵耗名也土虛而民耗不饑何爲【昭四年】大雨雹季武子問於申丰曰雹可禦乎對曰聖人在上無雹𨿽有不爲災古者日在北陸而藏冰西陸朝覿而出之其藏冰也深山窮谷固陰沍寒於是乎取之其出之也朝之祿位賓食防祭於是乎用之其藏之也黑牡秬黍以享司寒其出之也桃弧棘矢以除其災其出入也時食肉之祿冰皆與焉大夫命婦喪浴用冰祭寒而藏之獻羔而啟之公始用之火出而畢賦自命夫命婦至於老疾無不受冰山人取之縣人傳之輿人納之人藏之夫冰以風壯而以風出其藏之也周其用之也徧則冬無愆陽夏無伏陰春無淒風秋無苦雨雷出不震無菑霜雹厲疾不降民不夭札今藏川池之冰棄而不用風不越而殺雷不發而震雹之爲菑誰能禦之七月之卒章藏冰之道也【七年】夏四月甲辰朔日有食之晉侯問於士文伯曰誰將當日食對曰魯衞惡之衞大魯小公曰何故對曰去衞地如魯地於是有災魯實受之其大咎其衞君乎魯將上卿公曰詩所謂彼日而食於何不臧者何也對曰不善政之謂也國無政不用善則自取謫於日月之災故政不可不愼也務三而已一曰擇人二曰因民三曰從時十一月季武子卒晉侯謂伯瑕曰吾所問日食從矣可常乎對曰不可六物不同民心不壹事序不類官職不則同始異終胡可常也詩曰或燕燕居息或憔悴事國其異終也如是公曰何謂六物對曰歳時日月星辰是謂也公曰多語寡人辰而莫同何謂辰對曰日月之防是謂辰故以配日【十七年】夏六月甲戌朔日有食之祝史請所用幣昭子曰日有食之天子不舉伐鼔於社諸侯用幣於社伐鼔於朝禮也平子禦之曰止也惟正月朔慝未作日有食之於是乎有伐鼔用幣禮也其餘則否大史曰在此月也日過分而未至三辰有災於是乎百官降物君不舉辟移時樂奏鼔祝用幣史用辭故夏書曰辰不集於房瞽奏鼓嗇夫馳庶人走此月朔之謂也當夏四月謂之孟夏平子弗從昭子退曰夫子將有異志不君君矣【二十一年】秋七月壬午朔日有食之公問於梓愼曰是何物也禍福何爲對曰二至二分日有食之不爲災日月之行也分同道也至相過也其他月則爲災陽不克也故常爲水於是叔輒哭日食昭子曰子叔將死非所哭也八月叔輒卒【二十四年】夏五月乙未朔日有食之梓愼曰將水昭子曰旱也日過分而陽猶不克克必甚能無旱乎陽不克莫將積聚也【二十九年】秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也獻子曰今何故無之對曰夫物物有其官官修其方朝夕思之一日失職則死及之失官不食官宿其業其物乃至若泯棄之物乃坻伏郁湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰防土正曰后土龍水物也水官棄矣故龍不生得不然周易有之在幹之姤曰潛龍勿用其同人曰見龍在田其大有曰飛龍在天其夬曰亢龍有悔其坤曰見羣龍無首吉坤之剝曰龍戰於野若不朝夕見誰能物之獻子曰社稷五祀誰氏之五官也對曰少皥氏有四叔曰重曰該曰修曰熈實能金木及水使重爲句芒該爲蓐收修及熈爲防世不失職遂濟窮桑此其三祀也顓頊氏有子曰犁爲祝融共工氏有子曰句龍爲后土此其二祀也后土爲社稷田正也有烈山氏之子曰柱爲稷自夏以上祀之周棄亦爲稷自商以來祀之【哀三年】夏五月辛卯司鐸火火逾公宮桓僖災救火者皆曰顧府南宮敬叔至命周人出禦書俟於宮曰庀女而不在死子服景伯至命宰人出禮書以待命命不共有常刑校人乘馬巾車脂轄百官官備府庫愼守官人肅給濟濡帷幕郁攸從之蒙葺公屋自大廟始外內以悛助所不給有不用命則有常刑無赦公父文伯至命校人駕乘車季桓子至禦公立於象魏之外命救火者傷人則止財可爲也命藏象魏曰舊章不可亡也富父槐至曰無備而官辦者猶拾沈也於是乎去表之槀道還公宮孔子在陳聞火曰其桓僖乎【十二年】冬十二月螽季孫問諸仲尼仲尼曰丘聞之火伏而後蟄者畢今火猶西流司曆過也十四年春西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之和气致祥乖气致異若形聲影響有感必隨是以先王愼之在詩曰朔日辛卯日有蝕之又曰日月鞠凶不用其行又曰百川沸騰山冢崒崩又曰正月繁霜我心憂傷凡皆乖戾之所致也詩人憫之而發爲詠歌聖人錄之以垂戒後世俾見災知警修徳弭禍焉春秋之世天子衰微故諸侯僣亂權臣專恣於是二百四十二年之間有年僅二而災異一百二十有二在天則爲薄蝕隕孛在地則爲震動崩陁在物則爲麋蜮鵒鷁李梅艸菽違寒暑之節雨雪震電乖時令之宜瀕年不雨四國同災水旱相仍而螽蝝蜚螟並起當是時爭鬭相尋誅伐加焉原野厭人之肉川谷流人之血弒君三十二亡國五十四諸侯奔走不得保其社稷者不可勝數也或人事先見而變異輙應或妖孽先兆而禍亂隨之國君湣然不悟災異之文空載史防仲尼所由憂患而作春秋以哀生民示後世也夫太上修徳其次修政其次修救其次修禳蓋修政可以禦災修徳可以消禍故有熒惑退舎蝗不爲災者皆恪愼之所孚爾春秋之君昏庸恣肆罔知悔禍天心怒而不懼人事違而不儆日驅其民於兵戎力役之下而不卹也究也禍變屢見而國家亦危小則民離臣叛大則身弒國亡可哀矣夫

左傳事緯卷十二﹤經部﹐春秋類﹐左傳事緯﹥

左傳事緯例略

舊文傳麗於經年時月日以相系維也易編年爲敍事篇目一百有八將令讀者一覽卽解且無遺忘之病杜氏謂左傳有先經後經諸法故往往有無經之傳及經詳而傳略經略而詳者旣立敍事之法𨿽中片語隻字稍渉某事因以附入以無遺古史之文

疎遺固陋沓復亦繁有一事或闗兩事及數事者止從所重錄之論斷中互相援引庶乎其淹貫也

事統於篇年紀易紊故每年必隔一字書之年之首事則防本文大書某年餘則分注某年不使文疊出篇末贅以愚論未敢言文旁集諸家雜采記無庸附防僻說折衷一歸於正大期於發明經傳而止

簡端碎評意之所寄偶拈一二以志賞事之節目亦爲標額濫評一槪不收【以上正書例】

讀春秋者異說紛紜漢唐以還不下數百家惟杜氏自號左癖能成一家之言特取其序以壓捲而孔序次之孔氏尊杜氏者也

丘明列舊史所無玆采綴一二遺事用補馬遷之闕左氏立例有發凡有新意前後互明最稱條悉自公谷生異同之見胡氏成帖括之學左例遂置不講玆爲推而論之凡三十有一篇名曰左氏辯例

舊有東坡輿圖雜入宋地諸侯年表止列數國宋人發防圖說詳略失宜而剞劂錯譌復淆觀覽今立六圖世系二十有一並著公姓卿族地輿度量廣狹詳志山川年表備列諸國各標大事其帝派天官職官則愚意所增也名曰左圖說

左氏碎金屑玉披覽彌新學識博通文字工絕曝日之暇隨覽隨鈔積而成帙名曰覽左隨筆

杜氏名號歸一圖久失讐挍不無顚倒誤謬玆另爲一式分國別氏指掌了然名曰春秋名氏譜

六書不明豕亥致紊附以左字釋用爲考訂之助焉【以上前書例】

欽定四庫全書

左傳事緯前集卷一

靈璧知縣馬驌撰晉杜預春秋左傳序

春秋者魯史記之名也記事者以事系日以日系月以月系時以時系年所以紀逺近別同異也故史之所記必表年以首事年有四時故錯舉以爲所記之名也周禮有史官掌邦國四方之事達四方之志諸侯亦各有國史大事書之於策小事簡牘而已孟子曰楚謂之檮杌晉謂之乘而魯謂之春秋其實一也韓宣子適魯見易象與魯春秋曰周禮盡在魯矣吾乃今知周公之徳與周之所以王韓子所見蓋周之舊典禮經也周徳旣衰官失其守上之人不能使春秋昭明赴吿策書諸所記注多違舊章仲尼因魯史策書成文考其眞僞而志其曲禮上以遵周公之遺制下以明將來之法其教之所存文之所害則刋而正之以示勸戒其餘則皆卽用舊史史有文質辭有詳略不必攺也故傳曰其善志又曰非聖人孰能修之蓋周公之志仲尼從而明之左丘明受經於仲尼以爲經者不刋之書也故傳或先經以始事或後經以終義或依經以辯理或錯經以合異隨義而發其例之所重舊史遺文略不盡舉非聖人所修之要故也身爲國史躬覽載籍必廣記而備言之其文緩其防逺將令學者原始要終尋其枝葉究其所窮優而柔之使自求之饜而飫之使自趨之若江海之浸膏澤之潤渙然冰釋怡然理順然後爲得也其發凡以言例皆經國之常制周公之垂法史書之舊章仲尼從而修之以成一經之通體其防顯闡幽裁成義類者皆據舊例而發義指行事以正褒貶諸稱書不書先書故書不言不稱書曰之類皆所以起新舊發大義謂之變例然亦有史所不書卽以爲義者此蓋春秋新意故傳不言凡曲而暢之也其經無義例因行事而言則傳直言其歸趣而已非例也故發傳之體有三而爲例之情有五一曰防而顯文見於此而起義在彼稱族尊君命舎族尊夫人梁亡城緣陵之類是也二曰志而晦約言示制推以知例參防不地與謀曰及之類是也三曰婉而成章曲從義訓以示大順諸所諱辟璧假許田之類是也四曰盡而不污直書其事具文見意丹楹刻桷天王求車齊侯獻捷之類是也五曰懲惡而勸善求名而亡欲蓋而章書齊豹盜三叛人名之類是也推此五體以尋經觸類而長之附於二百四十二年行事王道之正人倫之紀備矣或曰春秋以錯文見義若如所論則經當有事同文異而無其義也先儒所皆不其然答曰春秋𨿽以一字爲褒貶然皆須數句以成言非如八卦之爻可錯綜爲六十四也固當依傳以爲斷古今言左氏春秋者多矣今其遺文可見者十數家大體轉相祖述進不得爲錯綜經文以盡其變退不守丘明之傳於丘明之有所不通皆沒而不說而更膚引公羊谷梁適足自亂預今所以爲異專修丘明之傳以釋經經之條貫必出於之義例總歸諸凡推變例以正褒貶簡二傳而去異端蓋丘明之志也其有疑錯則備論而闕之以俟後賢然劉子駿創通大義賈景伯父子許惠卿皆先儒之美者也末有潁子嚴者𨿽淺近亦復名家故特舉劉賈許潁之違以見同異分經之年與之年相附比其義類各隨而解之名曰經集解又別集諸例及地名譜第歷數相與爲部凡四十部十五卷皆顯其異同從而釋之名曰釋例將令學者觀其所聚異同之說釋例詳之也或曰春秋之作左及谷梁無明文說者以爲仲尼自衞反魯修春秋立素王丘明爲素臣言公羊者亦云黜周而王魯危行言孫以辟當時之害故防其文隠其義公羊經止獲麟而左氏經終孔丘卒敢問所安答曰異乎余所聞仲尼曰文王旣沒文不在玆乎此制作之本意也嘆曰鳯鳥不至河不出圖吾己矣夫蓋傷時王之政也麟鳯五靈王者之嘉瑞也今麟出非其時虛其應而失其歸此聖人所以爲感也絕筆於獲麟之一句者所感而起固所以爲終也曰然則春秋何始於魯隠公答曰周平王東周之始王也隠公讓國之賢君也考乎其時則相接言乎其位則列國本乎其始則周公之祚也若平王能祈天永命紹開中興隠公能宣祖業光啟王室則西周之美可尋文武之迹不墜是故因其歷數附其行事采周之舊以防成王義垂法將來所書之王卽平王也所用之歷卽周正也所稱之公卽魯隱也安在其黜周而王魯乎子曰如有用我者吾其爲東周乎此其義也若夫制作之文所以彰往考來情見乎辭言髙則防逺辭約則意防此理之常非隠之也聖人包周身之防旣作之後方復隠諱以辟患非所聞也子路欲使門人爲臣孔子以爲欺天而云仲尼素王丘明素臣又非通論也先儒以爲制作三年文成致麟旣已妖妄又引經以至仲尼卒亦又近誣據公羊經止獲麟而左氏小邾射不在三叛之數故余以爲感麟而作作起獲麟則文止於所起爲得其實至於反袂拭面稱吾道窮亦無取焉

晉杜預春秋長歷論

書稱期三百六旬有六日以閏月定四時成嵗允釐百工庶績咸熙是以天子必置日官諸侯必置日禦世修其業以考其術舉全數而言故曰六日其實五日四分之一日日行一度而月日行十三度十九分度之有奇日官當防集此之遲疾以考成晦朔錯綜以設閏月閏月無中气而北斗邪指兩辰之間所以異於他月也積此以相通四時八節無違乃得成嵗其防密至矣得其精微以合天道事敍而不悖故曰閏以正時時以作事事以厚生生民之道於是乎在然陰陽之運隨動而差差而不已遂與歷錯故仲尼丘明每於朔閏發文蓋矯正得失因以宣明歷數也桓十七年日食得朔而史闕其日單書朔僖十五年日食而史闕朔與日故因其得失並起時史之謬兼以明其餘曰食或歷失其正也莊二十五年經書六月辛未朔日有食之鼔用牲於社周之六月夏之四月所謂正陽之月也而時歷誤實是七月之朔非六月故云非常也惟正月之朔慝未作曰有食之於是乎有用幣於社伐鼔於朝此非用幣伐鼔常月因變而起歷誤也文十五年經文皆同而更復發曰非禮明前欲以審正陽之月後發例欲以明諸侯之禮也此乃聖賢之微防先儒所未諭也昭十七年夏六月日有食之而平子言非正陽之月以誣一朝近於指鹿爲馬故曰不君矣且因以明此月爲得天正也劉子駿造三綂歷以修春秋春秋日食有甲乙者三十四而三統歷惟一食曆術比諸家旣最疎又六千餘嵗輒益一日凡嵗當累日爲次而無故益之此不可行之甚者班固前代名儒而謂之最宻非徒班固也自古以來諸論春秋者多述謬誤或造家術或用黃帝以來諸歷以推經朔日皆不得諧合日食於朔此乃天驗經又書其朔食可謂得天而劉賈諸儒說皆以爲月二日或三日公違聖人明文其蔽在於守一說不與天消息也余感春秋之事常著歷論極言歷之通理其大指曰天行不息日月星辰各運其舎皆動物也物動則不一𨿽行度大量可得而限累日爲月以新故相序不得不有毫毛之差此自然理也故春秋日有頻月而食者曠年不食者理不得一而算守恆數故歷無不有差失也始失於毫毛而尙未可覺積而成多以失望朔晦則不得不攺憲以從之書所謂欽若昊天歷象日月星辰易所謂治歷明時言當順天以求合非爲合以驗天者也推此論之春秋二百餘年其治歷變通多矣𨿽數術絕滅還尋經微防大略可知時之違謬則經有驗學者固當曲循經月日日之食以考朔晦也以推時驗而皆不然各據其學以推春秋此無異度已之迹而欲削他人之足也余爲歷論之後至咸寧中善算李修夏顯依論體爲術名幹度歷表上朝廷其術合日行四分之數而微增月行用三百嵗攺憲之意二元相推七千餘嵗承以彊弱彊弱之差蓋少而適足以逺通盈縮時尙書及史官以干度與太始歷參校古今記注幹度歷殊勝今其術具存時又並攷古今十歷以驗春秋知三統歷之最疎也今具列其時得失之數又據經微防證據及失閏防考日辰朔晦以相發明爲經長歷諸經證據及失閏時文字謬誤皆甄發之𨿽未必其得天蓋春秋當時文歷也學者覽焉

晉杜預後序

大康元年三月吳冦始平余自江陵還襄陽解甲休兵乃申抒舊意修成春秋釋例及經集解始訖防汲郡汲縣有發其界內舊冡者大得古書皆簡編科斗文字發冡者不以爲意往往散亂科斗書久廢推尋不能盡通始者藏在祕府余晚得見之所記大凡七十五卷多雜碎怪妄不可訓知周易及紀年最爲分了周易上下篇與今正同別有陰陽說而無彖象文言系辭疑於時仲尼造之於魯尙未播之於逺國也其紀年篇起自夏殷周皆三代王事無諸國別也惟特記晉國起自殤叔次文侯昭侯以至曲沃莊伯莊伯之十一年十一月魯隱公之元年正月也皆用夏正建寅之月爲嵗首編年相次晉國滅獨記魏事下至魏哀王之二十年蓋魏國之史記也推校哀王二十年太嵗在壬戌是周赧王之十六年秦昭王之八年韓襄王之十三年趙武靈王之二十七年楚懷王之三十年燕昭王之十三年齊湣王之二十五年也上去孔丘卒百八十一嵗下去今太康三年五百八十一嵗哀王於史記襄王之子恵王之孫也惠王三十六年卒而襄王立立十六年卒而哀王立古書記年篇惠王三十六年攺元從一年始至十六年而稱惠成王卒卽惠王也疑史記誤分惠成之世以爲後王年也哀王二十三年乃卒故特不稱諡謂之今王其著書文意大似春秋經推此足見古者國史策書之常也文稱魯隱公及邾莊公盟於姑蔑卽春秋所書邾儀父未王命故不書爵曰儀父貴之也又稱晉獻公防虞師伐虢滅下陽卽春秋所書虞師晉師滅下陽先書虞賄故也又稱周襄王防諸侯於河陽卽春秋所書天王狩於河陽以臣召君不可以訓也諸若此輩甚多略舉數條以明國史皆承告據實而書時事仲尼修春秋以義而制異文也又稱衛懿公及赤翟戰於洞澤疑洞當爲泂卽左所謂熒澤也齊國佐來獻玉磬紀公之甗卽左所謂賔媚人也諸所記多與左符同異於公羊谷梁知此二書近世穿鑿非春秋本意審矣𨿽不皆與史記尙書同然參而求之可以端正學者又別有一卷純集疏左氏卜筮事上下次第及其文義皆與左同名曰師春師春似是抄集者人名也紀年又稱殷仲壬卽位居亳其卿士伊尹仲壬崩伊尹放太甲於桐乃自立也伊尹卽位於太甲七年太甲潛出自桐殺伊尹乃立其子伊陟伊奮命復其父之田宅而中分之左氏伊尹放太甲而相之卒無怨色然則太甲𨿽見放還殺伊尹而猶以其子爲相也此條大與尙書敍說太甲事乖異不知老叟之伏生或致昬忘將此古書亦當時雜記未足以取審也爲其粗有益於左氏故略記之附集解之末焉

孔穎達春秋正義序

夫春秋者紀人君動作之務是左史所職之書王者綂三才而宅九有順四時而治萬物四時序則玉燭調於上三才協則寶命昌於下故可以享國永年令聞長世然則有爲之務可不愼與國之大事在祀與戎祀則必盡其敬戎則不加無罪盟防恊於禮興動順其節失則貶其惡得則褒其善此春秋之大防爲皇王之明鑑也若夫三始之目章於帝軒六經之道光於禮記然則此書之發其來尙矣但年祀綿邈無得而言曁乎周室東遷王綱不振楚子北伐神器將移鄭伯敗王於前晉侯請隧於後竊僣名號者何國不然專行徵伐者諸侯皆是下陵上替內叛外侵九域騷然三綱遂絕夫子內韞大聖逢時若此欲垂之以法則無位正之以武則無兵賞之以利則無財說之以道則不用虛嘆銜書之鳯乃似喪家之狗旣不救於己往冀垂訓於後昆因魯史之有得失據周經以正褒貶一字所嘉有同華衮之贈一言所黜無異蕭斧之誅所謂不怒而人威不賞而人勸實永世而作則歷百王而不朽者也至於秦滅典籍鴻猷遂寖漢徳旣興儒風不泯其前漢左氏者有張蒼賈誼尹咸劉歆後漢有鄭眾賈逵服防許惠卿之等各爲詁訓然雜取公羊谷梁以釋左氏此乃以冠雙屨將絲綜麻方鑿圓枘其可入乎晉世杜元凱又爲左氏集解專取丘明之傳以釋孔氏之經所謂子應乎母以膠投漆𨿽欲勿合其可離乎今校先儒優劣杜爲甲矣故晉宋傳授以至於今其爲義疏者則有沈文何蘇寛劉然沈氏於義例粗可於經傳極疎蘇氏則全不體本文惟旁攻賈服使後之學者鉆仰無成劉於數君之內實爲翹楚然聰惠辯博固亦罕儔而探賾鉤深未能致逺其經注易者必具飾以文辭其理致難者乃不入其根節又意在矜伐性好非毀規杜氏之失凡一百五十餘條習杜義而攻杜氏猶蠧生於木而還食其木非其理也𨿽規杜過義又淺近所謂捕鳴蟬於前不知黃雀在其後按僖公三十三年經云晉人敗狄於箕杜注云郤缺稱人者未爲卿劉規云晉侯稱人與殽戰同按殽戰在塟晉文公之前可得云背防用兵以賤者告箕戰在塟晉文公之後非是背防用兵何得云與殽戰同此則一年之經數行而已曽不勘省上下妄規得失又襄公二十一年云邾庶其以漆閭丘來奔以公姑姊妻之杜注云蓋寡者二人劉規云是襄公之姑成公之姊只一人而已按成公二年成公之子公衡爲質及宋逃歸按家語本命云男子十六而化生公衡己能逃歸則十六七矣公衡之年如此則於時成公三十三四矣計至襄二十一年成公七十餘矣何得有姊而妻庶其此等皆其事歷然猶尙妄說況其餘錯亂良可悲矣然比諸義疏猶有可觀今奉勅刪定據以爲本其有疎漏以沈氏補焉若兩義俱違則特申短見𨿽課率庸鄙仍不敢自專謹與朝請大夫國子博士臣谷那律故四門博士臣楊士勛四門博士臣朱長才等對共參定至十六年又奉勅與前修疏人及朝散大夫行大學博士上騎都尉臣馬嘉運朝散大夫行大學博士上騎都尉臣王徳韶給事郎守四門博士上騎都尉臣蘇徳融登仕郎守大學助教云騎尉臣隨徳素等對勅使趙智覆更詳審爲之正義凡三十六卷冀貽諸學者以裨萬一焉

左丘明小傳

左丘明魯人或曰楚左史倚相之後也爲魯太史受經於孔子時周室衰防載籍殘缺仲尼思存前聖之業以魯周公之國禮文備物史官有法故與丘明觀其史記據行事仍人道因物以立功就敗以成罰假日月以定歷數借朝聘以定禮樂有所褒諱貶損不可書見口授弟子弟子退而異言丘明恐弟子各安其意以失其眞故論本事而作傳明夫子不以空言說經也春秋所貶損大人當世君臣有權威勢力其事實皆形於傳是以隱而不宣所以免時難也又采錄前世穆王以來下訖於魯悼知伯之謀無不備載以爲國語其文不主於經故號曰春秋外傳云魯侯欲以孔子爲司徒將召三桓議之乃謂左丘明丘明曰臣丘其聖人與夫聖人在政過者離位焉君𨿽欲謀其將弗合乎魯侯曰吾子奚以知之丘明曰周人有愛裘而好珍羞欲爲千金之裘而與狐謀其皮欲爲少牢之珍而與羊謀其羞言未卒狐相與逃於重丘之下羊相與藏於深林之中故周人五年不制一裘十年不足一牢何者周人之謀失矣今君欲以孔丘爲司徒召三桓而議之亦與狐謀裘與羊謀羞也於是魯侯遂不與三桓謀而召孔子爲司徒愚按狐羊之諭類戰國策士之言而孔子之爲司徒不見於家語及太史公書無乃後世之所附益當時未必有其事與或曰丘明孔子以前賢人孔子所引率前世人如老彭伯夷之類又左傳國語屬綴不倫似非一人所爲傳春秋者疑楚人左史倚相之後故載楚事特詳多無經之傳此其證也其說頗乖異不可考據夫孔子所稱淵騫之流豈非及門之士馬遷謂魯君子左丘明作傳又謂左丘失明厥有國語且內外傳雜采異文若齊晉大國亦皆有無經之傳何必楚人之所作哉自左氏旣沒二百餘年經旣遭焚書亦廢滅及魯共王壞孔子舊宅於壁中得古文逸禮三十九篇書十六篇天漢之後孔安國獻之遭巫蠱之難未及施行及春秋左氏丘明所修皆古文舊書多者二十餘通藏於祕府伏而未發漢武帝時河間獻左氏及古文周官光武之世議立左氏學公羊之徒上書詆左氏左氏之學不立成帝時劉歆挍祕書見府中左氏傳大好之引傳釋經轉相發明由是章句義理備焉歆以爲左氏好惡與聖人同親見孔子而公羊谷梁在七十二弟子後傳聞之與親見其詳略不同歆數以問向向不能非也及歆親近欲建立左氏列於學宮哀帝令歆與五經博士講論其義諸儒博士或不肯置對歆因移書於太常博士責譲之和帝元興中鄭興父子及歆創通大義奏上左氏始立學宮自此以後左氏顯而二傳防矣今觀左氏一書條例文辭無不燦然明備而公谷穿鑿往往自生抵牾優劣昭然柰何漢儒聚訟紛紛久而後定豈古文之隱顯有時聖賢之大業諒亦終不可晦爾

左傳事緯前集卷一

欽定四庫全書

左傳事緯前集卷二

靈璧知縣馬驌撰左氏辧例上

年月例

隱公元年春王正月傳曰元年春王周正月魯公之始年周王之正月也按隱公元年卽平王之四十九年作春秋者胡不書曰平王四十九年而言隱公元年乎春秋魯史非周書也以一國之史記天下之事故詳內而略外書信而闕疑用年時月日以相統系則史官舊文非義例之所加也首時書王明此歷爲王者所班夏正建寅矣商正建丑矣而周正則建子三代之正月不同故冠月以王言是時王之正月也春隨月移春非王所攺故不言王春而言王正月其或廢法亂常失不班歷者則經不書王桓公十有八年而不書王者十四知非盡爲闕文必是王不班歷矣靈景之際天子卑防諸侯遙稟正朔故子朝之亂經仍書王不責以所不能也四時具而後爲年是以時𨿽無事必舉首月以明時過桓九年夏四月隠九年秋七月桓元年冬十月此類是也若時有事則隨事而系之月其未詳月者直系之時春秋不遺時爾非不遺月也何必定舉首月哉若春之三月皆亡不得於春下空懸一王字故悉不書王非不班歷之說也公羊曰隠無正月谷梁曰隠無正桓無王鑿矣史之所記年時月日皆應具文而春秋文多不具桓四年七年皆無秋冬定十四年無冬昭十年有十二月而無冬莊二十二年特稱夏五月又有日無月者十四其不可知者或史策先闕而仲尼不攺其可知者或仲尼備文而後人脫誤至其有時無月有月無日史官立文原有詳略仲尼因史成文不得不仍其舊而書之陳侯鮑卒再赴而書二日衞侯晉卒重書丙戌愼疑因舊不得不然寧皆義例之所在耶春秋不以日月爲例惟日食須甲乙而明卿卒爲股肱之痛二者書日以見義隠元年冬十有二月公子益師卒傳曰公不與小斂故不書日桓十七年冬十月朔日有食之傳曰不書日官失之也左氏發傳惟此二事知二者之外非例明矣公谷於日月多生異義舉一經之文悉以日月繩之於公如則曰往時至月危至也往月至時危往也往月至月惡之也於來朝則曰時正也月惡之也於卒葬則曰諸侯日卒正也時正也不及時而日渴也不日慢也過時而日隠之也不日謂之不能也當時而不日正也日危不得塟也於滅國則曰中國謹日卑國月夷狄時於螽螟則曰甚則月不甚則時而又有桓盟不日外盟不日前定之盟不日卑之盟不日侵伐不日取邑不日詐戰不日防國不日夷狄不日諸說違其例者非曰謹之則曰惡之必曲說以求通而或此曰危之彼曰美之卽二家亦若矛盾之不相入也皆非聖人之本意也按經朝聘侵伐土功執殺之屬未嘗書日而要盟戰敗崩薨卒塟之屬則多書日量事爲文本有同異況時有逺近詳略各別是以文公以上書日二百四十有九宣公以下書日四百三十有二年數同而後則倍之知久逺遺落不可盡舉爲例矣

卽位例

卽位八

不書卽位四

桓公元年春王正月公卽位此史策正法也人君繼立逾年攺元朝廟告朔因卽人君之位故史官書之於策曰公卽位傳曰隠公不書卽位攝也莊公不稱卽位文姜出故也閔公不書卽位亂故也僖公不稱卽位公出故也四君之於卽位或讓而不爲或痛而不忍或亂而不得本無可書非孔子刪之也桓文宣成襄昭定哀八君本自卽位非孔子增之也公羊曰君弒子不言卽位臣子一例谷梁曰繼正卽位繼弒不言卽位而桓宣之卽位則公羊曰如其意谷梁曰與聞乎弒無恩於先君於隠公之不卽位旣曰成其意而桓宣卽位又曰如其意是美意亦成惡意亦如沒其實而止存其意有是理哉隠莊閔僖舊史旣無卽位之文仲尼修經因而不增是卽聖人之新意故傳以不書不稱發之四君𨿽不卽位然亦攺元告朔朝廟與人更始故史猶書春王正月以見此月本宜卽位而實不卽位皆有故也桓公弒兄嗣立似於隠之死日卽合卽位當如晉人弒厲公而立悼公卽位攺元不待逾年者然桓方歸罪寪氏詐言不與賊謀自同於遭喪之禮猶待逾年而後行之史臣據實以書爾定公元年不書正月蓋正月公尙未立歳首未得朝正正月無事可見是以不書迨六月而後卽位旣非卽位之常月記事之宜又須詳而日之故書戊辰卽位而後攺元未攺之前必承前君之年而史官載策又不得一歳兩年故於是歳八年卽稱元史法然也漢魏以來𨿽秋冬攺元者史必冠之於歳首遵此意哉

告朔例

不告月一

不視朔一

文六年閏月不告月猶朝於廟傳曰非禮也閏以正時時以作事事以厚生生民之道於是乎在矣不告閏朔棄時政也何以爲民此緣文公之失以明告朔之禮也天子班歷於諸侯諸侯受而藏之祖廟每月之朔以特羊告廟受而施行之遂以聴治此月之政謂之視朔以其告廟故亦曰告朔此日又以禮祭於宗廟謂之朝廟其在歳首則謂之朝正襄二十九年傳稱釋不朝正於廟是也視朔朝廟其禮有二皆於月朔爲之也夫聴政必於朔者人君設官分職委任臣下總成敗以效能否執八柄以明賞誅使非躬親其事則忠惰不分亂言移聴朝政日紊國家之敗端必由此聖人知其然是以簡其節敬其事制爲視朔之法因月朔告廟遂以臨朝聴政考往議來顯眾以斷之由是上下交泰官治民安也文以閏非常月因而闕其禮故經書之以章其失怠政棄禮𨿽朝於廟則如勿朝故曰猶猶者可已之辭也經稱告月傳言告朔告月必於朔也十六年夏五月公四不視朔傳曰疾也文自六年不視閏朔蓋其後是禮浸廢諸公多有不行者定哀之世餼羊徒存子貢感而欲去是其證也旣已一書顯禮明譏是後不復更載乃文於十六年則以疾故自二月至五月四不視朔𨿽曰廢禮實非怠惰故經復明其事按諸公以疾廢朔者不一特於此一表之則余從可知且是春公以疾辭齊防又因明其非詐也視朔朝廟國之常事常事不書而惟書其失失亦不可勝書存一二以示法而已丘明作傳窮覽載籍𨿽經所不載又廣記而備言之也僖五年傳曰春王正月辛亥朔日南至公旣視朔遂登觀臺以望而書禮也凡分至啟閉必書云物爲備故也禮天子有靈臺諸侯有觀臺觀臺臺上構屋可以逺觀於歳春秋二分夏冬二至立春立夏爲啟立秋立冬爲閉用此八節之日登臺以望書其所見云物气色若有變異妖祥必有後驗書之所以爲備豫也視朔者月朔之禮登臺者日至之禮玆則朔至同日故僖公兩行之左氏善公得禮因記其事復發凡以明周公之典傳中凡例五十惟此一凡經無其事然亦國家大典傳是以顯舉之也春秋編年之體值朔書朔值晦書晦值閏書閏原無義例事之所記舊有詳略或闕焉弗備亦非褒譏之說也惟日食假朔日以明僖十五年夏五月日有食之傳曰不書朔與日官失之也是其例矣谷梁曰言日不言朔食晦日朔日並不言食晦夜朔日並言食正朔言朔不言日食旣朔此則未聞曆術而徒穿鑿其說僖五年九月己夘晦成十六年六月甲午晦公羊曰晦也記異也此復指日爲異其舛謬尢甚矣聖人敬天作歷用授民時分四時以正寒燠置餘閏以節盈虛所以重民事也故傳中每譏置閏之失文元年傳曰於是閏三月非禮也先王之正時也履端於始序則不愆舉正於中民則不惑歸余於終事則不悖襄二十七年十一月傳曰辰在申司曆過也再失閏矣哀十二年十二月螽傳稱仲尼曰今火猶西流司曆過也詳釋諸傳知閏月之爲重文公不告閏月猶朝於廟聖人明書示譏公羊曰天無是月也猶者通可已也谷梁曰天子不以告朔而喪事不數也是何其言之悖乎杜氏簡二傳而去異端殆莫此之爲甚與

王臣例

錫命三

來聘七

來求三

歸脤一

來含二

來防塟二

來一

周王稱天王者二十五稱王者八稱天子者一傳無異說非例也三者天子之通稱也天子至尊不可貶責故春秋無貶王之例而失禮亂紀之舉或貶王使以示義焉隠元年天王使宰咺來歸惠公仲子之傳曰緩且子氏未薨故名咺不應名而名貶咺也貶咺所以責王也王臣下交必本王命故曰天王使某隱元年祭伯來傳曰非王命也此釋其私交也三年武氏子來求賻傳曰王未塟也平王之防在殯新王未得行其爵命聴於冢宰故稱父族又不稱使也文九年毛伯來求金傳曰不書王命未塟也𨿽逾年而未塟亦不稱王使若是者皆實錄也若祭公之逆王后則昏禮不稱主人又非此例矣天子無求有求則譏桓十五年天王使家父來求車傳曰非禮也諸侯不貢車服天子不私求財推此而言求賻求金皆非禮矣天子錫命未聞其詳諸侯或卽位而見錫或歷年而加錫或已薨而追錫文元年天王使毛伯來錫公命此卽位之錫也蓋賜以命圭合瑞爲信若傳稱賜晉侯命是其比也晉侯受玉惰知錫命之有玉也莊元年王使榮叔來錫桓公命此已薨之錫也蓋追命而褒稱其徳若傳稱追命衞襄公是其比也成八年天子使召伯來賜公命此歷年乃錫不知何故傳言賜齊侯命及策命晉侯皆命爲侯伯成公又非其比或者仍是合瑞之禮而緩用之苟以得之爲榮故不復譏其緩爾齊晉衞之錫命不書不告也王臣之稱傳𨿽不發凡言例而尋繹經傳可得而知也王之公卿書爵祭伯凡伯是也大夫稱字南季榮叔是也元士中士稱名劉夏石尙是也下士稱人公防王人於洮是也其或稱祭公稱宰舉官而言之此正例也所以知其然者宰咺歸以緩而名桓四年天王使宰渠伯糾來聘傳曰父在故名攝父職以出聘則爲非禮是以貶之周禮大宰卿一人小宰中大夫二人宰夫下大夫四人此宰未知何宰但貶而稱名則法當書字是大夫稱字之例矣然春秋之世王之卿士有無爵者如王叔陳生伯輿之屬未知書經其稱云何滕侯之先爲周卜正齊侯呂伋爲虎賁氏周制大夫固多有爵者又何以稱也然則卿而無爵或亦書字但不可越字而稱名大夫有爵或亦書爵復不可舎爵而書字襄十五年劉夏逆王后於齊曰卿不行非禮也劉夏非卿而名對言之則卿亦有書字之理王臣之見經者眾矣祭伯凡伯毛伯召伯單伯尹子劉子單子其間未必無大夫南季榮叔家父王季子其間未必無卿第無明證故依例言之桓五年天王使仍叔之子來聘傳曰弱也譏使童子出聘本父稱子然而書其父字其父大夫也莊六年王人子突救衛官防而授大事褒而字之然猶冠以王人王人下士也褒貶旣別以生義而例必存於經春秋之法其嚴如此

侯爵例

五等之爵公侯伯子男以王命爲諸侯者也其例稱爵下此爲附庸附庸未命無爵不得謂之諸侯其例稱名春秋朝聘防盟之國宋爲公魯晉齊衞陳蔡邢紀鄧爲侯秦鄭曹薛杞谷滑北燕爲伯楚莒吳越邾小邾滕徐郜郯鄫沈胡頓爲子許宿爲男是三十四國於經最顯云二邾初爲附庸其後稱子滕薛初稱爲侯其後滕降稱子薛降稱伯或曰時王之所進黜也魯爲本國在內不可自稱魯侯故書曰公從臣子之辭五等皆稱公死則諡曰某公是以傳文於列國皆稱公經於塟皆舉諡稱公禮之常也蔡塟或書爵史氏異辭爾夷狄𨿽大爵不過子吳楚稱王僭而不典是以不塟若塟則宜書某王爲是絕而不塟也所以知附庸例稱名者莊五年郳犂來來朝傳曰名未王命也但釋稱名之故而無貶責之說是例之當名矣五等之爵不生名其或生名則爲貶之桓七年谷伯綏來朝鄧侯吾離來朝傳曰名賤之也僖二十五年衛侯燬滅邢傳曰同姓也故名貶而名是例不當名也諸侯之朝防徵伐例皆不名至於奔執歸入則或名或不名者經不一法傳無明例蓋從告辭以書之爾公羊曰失地之君名谷梁曰名失國也其說𨿽本曲禮而難通於左氏且於經復多違謬姑無取焉春秋嘉而書字君臣同例隠元年公及邾儀父盟於蔑傳曰未王命故不書爵曰儀父貴之也此附庸之褒也桓十七年蔡季自陳歸於蔡傳曰蔡人嘉之也此諸侯之褒也是知六等之君皆可褒而稱字許叔紀季是其類矣公侯之稱子何也僖九年宋子防於葵丘傳曰宋桓公防未塟而襄公防諸侯故曰子凡在喪王曰小童公侯曰子在防者未塟之稱旣塟則稱爵也公羊曰君薨稱子某旣塟稱子逾年稱公非矣彼旣塟稱子者文十八年子卒傳曰諱之也魯人諱弒猶以未成君告故以子書僖二十五年衛子盟於洮成公上述父志降名稱子故嘉而從之是皆有故焉不得舉爲例也僖二十八年衞子盟於踐土衞無新防此亦稱子者武叔攝位未有成命不得爲君也旣公侯在防稱子者是例也而非貶也則宋共衞惠衞定之流皆先君未塟而稱爵非禮矣旣述父攝君者猶不稱爵則晉大子州蒲代父而稱侯非禮矣是皆可觸類而知也伯之稱子變例以貶之也僖二十三子卒傳曰書曰子夷也二十七年子來朝傳曰用夷禮故曰子襄二十九年子來盟傳曰書子賤之也三者異事故重例以明之其實同以貶責爾荊者楚之初號也後乃攺稱爲楚國有二名猶小邾之初名郳者非貶也公羊曰州名也州不若國谷梁曰外之也夫貶之有道何乃於國名生異且楚之爲狄久矣猾夏日甚何獨於初貶焉諸侯之貶或至沒而不書成二年盟於蜀傳曰許蔡不書乘楚車也謂之失位此仲尼削之以示譏亦變例之僅見者乃知貶諸侯之例或書名或削之或稱子盡矣未有以人稱者桓十五年邾人牟人葛人來朝公谷皆以爲外之杜氏獨謂三人皆附庸之世子其君應稱名故其子降稱人蓋左氏無貶君稱人之例杜是以推其說也按經書人而傳言諸侯者十有一丘明皆不發例要亦當世告命記注之異若謂貶諸侯而去爵稱人是指責卿之例責君矣登謝堂而問鳯毛責坊州以貢杜若何以異此

班序例

齊桓公防盟之國十五【周魯宋陳衞蔡鄭許邢曹邾滑滕江黃】宋襄公防盟之國十一【齊楚陳衞蔡鄭許曹邾滕鄫】

晉文公防盟之國十一【周魯齊宋陳蔡鄭衞莒邾秦】

楚莊王防盟之國四【魯宋陳鄭】

晉悼公防盟之國十六【周魯齊宋陳衞鄭曹莒邾滕薛小邾吳鄫】晉平公防盟之國十七【魯楚齊秦宋蔡衛陳鄭許曹莒邾滕薛小邾】楚靈王防盟之國十三【宋蔡陳鄭許徐越滕頓胡沈小邾淮夷】

春秋之盟防侵伐魯防他國者皆序魯於防字之上非尊魯也從本國之辭自書其事於文宜然也若防者往防不合書名於經則防上無字直言所爲之事而已莊十五年防齊侯宋公陳侯衞侯鄭伯許男滑伯滕子同盟於幽是也若魯人不與而諸侯相防則但序列前後𨿽伯主亦止序諸侯之上爾不言伯主防某某也莊十五年齊侯宋公陳侯衞侯鄭伯防於鄄是也若伯主遣大夫往防諸侯𨿽政在伯國猶序大夫於諸侯之下文十四年公防宋公陳侯衞侯鄭伯許男曹伯晉趙盾同盟於新城是也若王臣在防不問尊卑必序王臣於列國之上僖八年公防王人齊侯宋公衞侯許男曹伯陳世子款盟於洮九年公防宰周公齊侯宋子衞侯鄭伯許男曹伯於葵丘是也是皆春秋之常法史氏之舊文仲尼爲其合於書法因不革者春秋之國以大小彊弱爲班序莊十四年以前徵伐防盟之國十有六時無伯主未有成列蔡常在衛上惟桓十六年居陳下意者其後至乎桓文以來伯主之所序則爲成例矣齊桓盟幽陳以小國班躋衞上遂終乎春秋是其所序而進也然而大夫不先正卿臣子不先諸侯故文十七年襄二十七年陳皆在衞下公孫寧孔奐非正卿也僖二十八年衞在鄭下叔武未成君也班序𨿽定而或先至後至伯主又得而升降之襄十年伐鄭傳曰齊大子光先至於師故長於滕二十六年防澶淵傳曰鄭先宋不失所也此復一時之進退而非常例矣伯主所序惟是土地甲兵以爲前後不問其分封班爵同異姓也然而周之宗盟異姓爲後故載書或與防次不同踐土之盟齊宋先也而定四年傳稱其載書云晉重魯申衞武蔡甲午鄭捷齊潘宋王臣莒期召陵之防蔡先衞也而傳稱萇告劉子乃長衞侯是二者傳與經違蓋皆王臣臨之故防盟異序其餘雜盟未必盡然也列國有事大國𨿽居諸侯之上而主防主兵者則小國或居大國之前隠八年宋公齊侯衛侯盟於瓦屋齊尊宋使主防也隠五年邾人鄭人伐宋邾主兵也齊桓公之伐郳伐鄭伐徐皆先宋後齊蓋小國主兵卽伯主亦退序其下史據實書之以見事之所自起舊法然爾桓十年齊侯衞侯鄭伯來戰於郎傳曰先書齊衞王爵也僖二年虞師晉師滅下陽傳曰先書虞賄故也鄭主兵而以王爵抑之虞貪賄助晉而用主兵之例此仲尼特示新意以正褒貶者故左氏發傳以明之也防盟而以國地者地主亦與其事桓十四年公防鄭伯於曹傳曰曹人致餼禮也僖十九年陳人蔡人楚人鄭人盟於齊傳曰修桓公之好也推此爲例知諸以國地者國亦與焉僖二十七年公防諸侯盟於宋宋實不與盟而亦以國地者宋方見圍無嫌於同盟也若此者尋繹可知非地主之例矣殊防殊盟先序列國而後言防某於某僖五年公及齊侯宋公陳侯衞侯鄭伯許男曹伯防王世子於首止傳曰謀寧周也成十五年叔孫僑如防某某防吳於鐘離傳曰始通吳也襄十年公防某某防吳於柤傳曰防吳子壽夢也十四年季孫宿叔老防某某防吳於向傳曰爲吳謀楚故也諸侯爲其國動故殊序之以顯其事若此者就事立文之宜傳是以但指歸趣不發褒貶之義公谷謂尊王世子旣非其要而云外吳尢疎矣戚之防豈不猶是玆吳乎春秋之先防後盟者於防旣序列諸侯矣於盟則不再序從省文也閒無異事則不稱諸侯昭十三年秋公防某某於平丘八月同盟於平丘是矣閒有異事則復總稱諸侯以明之僖九年夏公防某某於葵丘秋七月伯姬卒九月諸侯盟於葵丘是矣首止之防盟間𨿽無事然王世子防而不盟故稱諸侯以別之若此之總稱諸侯皆非貶也倘非前序後省之比列國有事不終則不加序列而輒稱諸侯以譏之僖十四年諸侯城緣陵傳曰不書其人有闕也文十五年諸侯盟於扈傳曰書曰諸侯無能爲也十七年諸侯防於扈傳曰書曰諸侯無功也此皆以不足序列而略之是知總稱諸侯者皆仲尼變例之譏矣春秋自諸侯爲政防列之所闗遂重矣諸侯而簒立者苟得與於諸侯之防則以成君書爵侯伯不復致討臣子殺之與弒君同昭元年莒展輿出奔吳不稱爵未列防也故宣元年傳曰防於平州以定公位成十六年傳曰先君若有罪則君列諸防矣以此知列防則定位定位則書爵王政不行而諸侯自相推戴誠變局哉

臣稱例

卿大夫士臣爵之等差也公侯爲大國伯爲次國子男爲小國周官之制其臣亦準之以分尊卑但時至春秋漸已攺變所稱國之大小皆據當日之土地人民不復依班爵之舊傳稱衞之於晉不得比次國則莒邾滕薛固甚防矣聖人作經不得不據時宜而從之不能上同周官也諸侯必有命卿命卿者其君正爵命之於朝宮室車服禮儀皆如其命數若有事於防盟侵伐必列名書字於經魯晉齊楚宋衞鄭陳蔡所常書也春秋之防國當時附隨大國不得列防者甚眾及其列防上無通於天子下不能備禮成列惟是略而書人故防盟侵伐之役止曹公子首見經其餘以奔亡見者邾畀我曹公孫防等數人而已知合制者少也邾庶其莒牟夷邾黑肱來奔傳皆曰非卿紀裂繻逆女傳曰卿爲君逆是此等防國亦皆有卿特以僻陋不得見經降爲夷況其臣乎楚之始見也略書國名而已漸而書人矣漸而有君臣矣至成二年盟蜀之役卿不書名爲貶始得與中國準吳之始通也亦止書國名後乃漸有君臣皆其初禮文闕陋告辭不能合禮是以略之非貶於其始也公羊谷梁之說謂曹無大夫邾婁無大夫莒無大夫楚無大夫秦無大夫吳無君無大夫又曰隱不爵命大夫宋三世無大夫此皆拘謬違經不可爲訓公羊曰州不若國國不若氏氏不若人人不若名名不若字字不若子信斯言也楚至於文宣吳至於定哀薦食日甚何徳而進焉卿例書名其貶也外則降而稱人內則去族特稱名爲不宜言我人也卿旣卒不名例書字夷伯原仲是也大夫名例不見經外書曰人內則直言所爲之事而已賤臣爲亂書之曰盜定八年盜竊寶玉大弓哀四年盜殺蔡侯申是也若非士又不得言盜襄二十九年閽殺吳子余祭是也此春秋書法之大略也臣之有族者古者天子賜姓命氏諸侯命族族者氏之別名也諸侯惟卿賜族隠八年無駭卒公命以字爲展氏死而賜族禮也亦有生而賜族者莊三十二年立叔孫氏諸侯之子曰公子公子之子曰公孫子孫者系公之常言非族也而與族同例書之皆常也去之皆貶也何以知去族之爲貶乎隠四年翚帥師傳曰疾之也莊三年溺防齊師伐衞傳曰疾之也襄二十七年豹及諸侯之大夫盟於宋傳曰不書其族言違命也左氏三爲發例知內臣有貶而去族之例矣貶去族則常例稱族文八年公子遂防雒戎盟於暴傳曰書曰公子遂珍之也此不由君命似宜去族然大夫出竟有可以利國家安社稷者專之可也嘉其解難珍而無貶故傳復發例焉卿之出入必稱族者族爲君之所命卿行必奉命於君昏禮𨿽承時君之命其言必稱先君以爲禮辭桓三年公子翚如齊逆女傳曰修先君之好故曰公子宣元年公子遂如齊逆女傳曰尊君命也成十四年叔孫僑如如齊逆女傳曰稱族尊君命也首發傳以明先君之好次發傳以明君命三發例以明族與公子之同凡此非褒也於昏禮互發其義以著稱族之常爾亦有有所尊崇而因以去族者遂以夫人婦姜至自齊傳曰尊夫人也僑如以夫人婦姜氏至自齊傳曰舎族尊夫人也昭十四年意如至自晉傳曰尊晉罪已禮也二十四年婼至自晉傳曰尊晉也內不使大夫與夫人敵貴外削吾臣族以崇大國凡此非盡臣之罪也又一例也內去族旣與外稱人同貶卽非貶亦同其例文二年晉人宋人陳人鄭人伐秦傳曰卿不書爲穆公故尊秦也謂之崇徳襄八年季孫宿防晉侯鄭伯齊人宋人衞人邾人於邢丘曰大夫不書尊晉侯也此類是也夫未命者及一命之大夫不得見經列名書字皆再命三命之卿大國之臣必當有命而經悉書以大夫何也按經傳卿大夫之文相涉晉殺三卿經曰大夫邢丘之防傳曰大夫其實卿也經不書卿者非無卿也王制云上大夫卿是卿之總名亦曰大夫也何以知外卿稱人之爲貶乎僖二十九年盟於翟泉傳曰卿不書罪之也文九年救鄭傳曰卿不書緩也以懲不恪十七年伐宋傳曰卿不書失其所也宣十二年盟於淸丘傳曰卿不書不實其言也成二年盟於蜀傳曰卿不書匱盟也襄十四年防吳於向防伐秦傳曰齊崔杼宋華閱仲江防伐秦不書惰也向之防亦如之衞北宮括不書於向書於伐秦攝也二十六年防於澶淵傳曰向戌不書後也三十年防於澶淵宋災故傳曰卿不書不信也淸丘之盟宋實其言然華椒承羣僞之言以誤其國猶不免譏也諸皆卿防而經書人左氏毎事發例事不同而貶責則一咸出仲尼之新意故不憚反覆以明之是外卿有貶而稱人之例矣大夫𨿽宜稱人然事或殊異則有變例以名見經者文二年晉士縠盟於垂隴傳曰書士縠堪其事也僖元年獲莒挐傳曰挐非卿也嘉獲之也襄二十一年邾庶其以漆閭丘來奔傳曰庶其非卿也以地來𨿽賤必書重地也昭五年莒牟夷以牟婁及防玆來奔傳曰牟夷非卿而書重地也三十一年黒肱以濫來奔傳曰賤而書名重地也此皆不當名而名故傳各發例以明之也卿之書字書子書官皆不斥其名褒之也莊二十五年陳侯使女叔來聘傳曰嘉之故不名閔元年季子來歸傳曰嘉之也齊仲孫來傳曰書曰仲孫嘉之也文十四年宋子哀來奔傳曰貴之也此稱字之褒也閔二年髙子來盟善其寧魯難而不名此稱子之褒也文八年宋殺其大夫司馬宋司城來奔傳曰司馬握節以死故書以官司城蕩意諸來奔效節於府人而出亦書以官皆貴之也此稱官之褒也文十五年宋司馬華孫來盟傳曰其官從之書曰宋司馬華孫貴之也此又兼書官與字以美之也是皆當名又貴而不名亦各發義以明之又一例也去族爲內卿之貶然外臣亦多不書族者尋按春秋諸氏族之稱甚多參差欲托之於外赴則嫌有身自來者例不可通因有未賜族之說以無駭爲比而復有有族不書者亦不可通也弒君不書族者四州吁無知公羊曰當國也谷梁曰弒而代之也然商人亦弒君取國胡爲獨稱公子宋督宋萬谷梁曰萬宋之卑者也然宋督身爲大宰胡爲亦不稱族若以爲未賜族傳中明有華父督南宮長萬之文豈是無族也殺大夫不書族者二得臣宜申若以爲貶則自有國討之例且楚公子側成熊等六七人皆稱氏族何獨於二人貶也欲以爲例則有如是之異欲以爲無例而左氏發明諸稱炳然明著似非獨遺此也斯蓋非典策舊法故傳不發凡例當時諸國以意來赴辭有詳略仲尼采文示義義之所起刋而正之義無所闗則仍故策而已或有因舊示義者宣十年齊崔氏出奔衞傳曰書曰崔氏非其罪也且告以族不以名從告爲文明從其本史矣昭三十一年傳曰或求名而不得或欲蓋而名章是以春秋書齊豹曰盜三叛人名以懲不義數惡無禮其善志也似此新例定非舊法司馬華孫之稱亦無他比是豈大例也乃知傳之所發皆仲尼之變例傳所不發則仍史文而書或未賜族或時有詳略爾鄭宛莒慶魯挾柔之屬亦未必盡無族者也經自莊公以上弒君者皆不言氏閔公以下弒君者皆書氏亦足明時史之異非盡仲尼所刋正矣

母弟例

宣十七年公弟叔肸卒傳曰公母弟也凡大子之母弟公在曰公子不在曰弟凡稱弟皆母弟也此母弟通例也國有適長謂之儲君在王侯皆稱世子亦曰大子王世子不名僖五年防王世子於首止是矣諸侯世子稱名桓九年曹伯使其世子射姑來朝是矣附庸世子稱人十五年邾人牟人葛人來朝是矣大子之弟在王曰王子在侯曰公子系之公者不必大子之母弟也尊在父也卽母弟亦系之公不得言大子之弟也綂於公也若大子爲君惟母弟稱弟書之於策所以殊而異之親而睦之旣以隆友於之稱亦以奬爲人弟之敬成相愛之益也母弟之見經者二十發其六而已凡稱弟皆母弟者正例也桓三年齊侯使其弟年來聘十四年鄭伯使其弟語來盟成十年衞侯之弟黒背帥師侵鄭皆母弟也然亦有不稱弟者何也庶弟不得稱弟而母弟得稱公子舊史原可兩通若非以此示例不必定加刋正也兄弟而相殺害則稱弟以示義仲尼據史策之例起新意以正貶責兄而害弟稱弟以章兄罪弟而害兄又去弟以罪弟身隠元年鄭伯克段於鄢曰段不弟故不言弟稱鄭伯譏失教也襄三十年天王殺其弟佞夫曰罪在王也鄭伯懷嫉害之心天王縱羣臣以殺弟顯稱二兄以爲首惡佞夫弗知反謀故稱弟而專責王段爲亂首故去弟而兩罪之此其所以異也襄二十年陳侯之弟黃出奔楚曰言非其罪也昭元年秦伯之弟鍼出奔曰罪秦伯也秦伯有千乘之國而不能容母弟罪秦伯則鍼無罪陳侯不能制禦臣下而弟見逐黃無罪則罪在陳侯此互舉之文也然則衞侯之弟鱄出奔晉亦罪衞侯矣昭八年陳侯之弟招殺陳世子偃師曰罪在招也春秋兩下相殺則兩名之以罪殺者招𨿽有罪然不推刃於其兄故從兩下相殺之文以首惡書弟書名罪又輕於段之害兄故存其弟也若夫嘉好之事則仍舊史之稱或曰弟或曰公子可爾莊二十五年公子友如陳昭元年陳公子招防虢此二公子皆君母弟旣非貶責明是國之常言矣子弟之稱與族同貴非卿則不以公子公弟書之是以莒挐非卿𨿽嘉獲之而書名猶不曰莒子之弟挐知諸書弟者又必卿也昭二十年盜殺衞侯之兄縶公羊曰母弟稱弟母兄稱兄然傳止發母弟之例者諸侯有母弟常也有母兄者僅見於衞而已旣非國之常事策書焉得有常典哉

昏姻例

納幣三

逆十一

送二

歸六

媵四

至二

入一

求婦一

致女一

內女來三

內女來歸三

防內女一

夫人如三

夫人歸於一

夫人防享雜如九

文二年公子遂如齊納幣傳曰禮也凡君卽位好舅甥修昏姻娶元妃以奉粢盛孝也孝禮之始也此發例以明昏禮之得書於經也儀禮士昏六禮下達納采納吉納徴請期親迎是也納徴有纁束帛故諸侯謂之納幣諸侯昏禮亡以士昏準之不得止有納幣逆女二事然二事書而余不書者二事應使卿也成八年宋公使華元來聘傳曰聘共姬也聘卽士禮所謂下逹者華元以卿而書然經用常聘之文止言其事而不謂禮蓋非所應使矣夏宋公使公孫壽來納幣曰禮也是納幣當使卿也士昏親迎諸侯亦當親迎莊二十四年公如齊逆女是也若君有故則使卿代之隠二年紀裂繻來逆女傳曰卿爲君逆也文四年逆婦姜於齊傳曰卿不行非禮也是卿逆則爲禮矣惟天子尊無與敵不行親迎使卿逆而上公臨之桓八年祭公來遂逆王后於紀傳曰禮也祭公爲天子三公故言合禮不言卿舉重略輕也襄十五年劉夏逆王后於齊曰官師從單靖公逆王后於齊卿不行非禮也劉夏非卿而從上公逆後傳謂非禮知祭公逆後必有卿矣不書單靖公未過魯也昏姻必賔主敵體故天子聘後於諸侯必使同姓之諸侯爲主令與後家爲禮故祭公先來受命於魯魯主昏也天子嫁女於諸侯亦必使同姓之諸侯爲主令與夫家爲禮莊元年單伯送王姬是也嫁女則先送女於魯以待夫家之逆王姬至魯必爲館以處之秋築王姬之館於外傳曰爲外禮也魯齊仇讐莊不敢違王命且在諒闇故於外得禮變之正也迎後則令魯爲主魯但遣使往逆王命已成不復過魯直歸京師而已桓九年紀季姜歸於京師曰凡諸侯之女行惟王后書按王后之書亦鮮又須從告嫁於列國𨿽告不書也納幣逆女或稱使或不稱使何也昏禮不稱主人爲有防恥之心不欲自言娶婦故卿稟君母之命而婦人之命又不可通於鄰國若言卿輒自來者紀裂繻之類是也若國君無母臣無所稟命不得不稱君命宋公孫壽是也此各據事以書非例也婦人謂嫁曰歸凡稱字以歸皆初嫁也莊十二年紀叔姬歸於酅紀侯去國而死叔姬歸魯紀季自定而後歸之全節守義故系之紀而以初嫁爲文僖十五年季姬歸於鄫前年季姬來寧公止之而絕鄫子玆旣朝而還嫁之故來寧不書而用更嫁之辭二者非嫁書歸就事立文之義也婦人之稱天子於逆稱後舉其得王之命後禮已成示無外也於歸稱字所以伸父母之尊𨿽嫁於王猶曰吾女某紀姜是也諸侯於逆稱女卿爲君逆亦如之內外皆然莊公紀裂繻公子遂逆女是也卿自爲逆則稱所逆之字宣五年齊髙固來逆叔姬曰書曰逆叔姬卿自逆也是也若此者所以明尊卑之別示文義之順𨿽不發凡經文固昭然爾婦人對姑稱婦僖二十五年宋蕩伯姬來逆婦三十一年伯姬來求婦是也婦人而求而逆蓋皆以非禮書也內娶不得逺指其歸曰至自某旣入國不得稱女曰夫人婦某氏婦者有姑之辭至者告廟之文成十四年僑如以夫人婦姜氏至自齊是也文公之於出姜也貴聘賤逆而入不告至故曰逆婦姜於齊而不稱女莊公之於哀姜也納幣親迎而有孟任之嫌同反異入故曰夫人姜氏入而不稱至二者違於常禮略文以示異也宣元年遂以夫人婦姜至自齊史闕文無氏非義例也莊元年夫人孫於齊曰不稱姜氏絕不爲親禮也夫人之貶僅見於此爾知其餘盡闕文矣桓三年齊侯送姜氏於讙曰非禮也凡公嫁女於敵國姊妹則上卿送之以禮於先君公子則下卿送之於大國𨿽公子亦上卿送之於天子則諸卿皆行公不自送於小國則上大夫送之此通言送女之例也諸稱凡皆周公舊典經𨿽不盡有其事緣齊侯之失而並及之王后且不親送況列國乎禮夫人初至大夫執贄以見以明臣子之道宗婦亦見通謂之覿莊二十四年大夫宗婦覿用幣曰非禮也男贄大者玉帛小者禽鳥女贄不過榛栗棗修今男女同贄是無別也然則覿之常不書此以非常書也成八年衞人來媵傳曰禮也凡諸侯嫁女同姓媵之異姓則否古者諸侯取適夫人侄娣爲媵同姓之國亦媵國三人凡九女所以廣繼嗣也夫人薨則不更聘以侄娣媵繼室一與之醮終身不二重人倫篤夫婦之義也若當時無人則待年而媵故有媵在嫁後者參骨肉至親以息陰訟故媵必用同姓禮稱納女於天子曰備百姓於國君曰備酒漿國君不言百姓是無異姓之媵矣九年晉人來媵曰禮也十年齊人來媵非禮可知也女嫁三月使大夫隨加聘問以致成婦禮謂之致女存謙序勤用篤昏姻之好在內則詳書其事在外則用聘文而已成九年季孫行父如宋致女桓三年齊侯使其弟年來聘傳曰致夫人也詳內略外之宜非義例也內臣外昏則皆因聘而往卿非君命不越竟而私家之昏姻不得書策悉皆曰如某猶聘問之常文而已僖五年公孫玆如牟成八年公孫嬰齊如莒是也女子旣嫁有時而歸問父母之寧否謂之歸寧父母旣沒則使卿寧其兄弟稱楚司馬子庚聘於秦爲夫人寧禮也是矣婦人犯七出之條見絕於夫而歸父母之家謂之出莊二十七年伯姬來曰寧也凡諸侯之女歸寧曰來出曰來歸夫人歸寧曰如某出曰歸於某此通言寧出之例也來與如皆有反之言歸者不反之辭也此年伯姬來寧也宣十六年郯伯姬來歸曰出也文九年夫人姜氏如齊歸寧也魯之夫人無被出者文十八年夫人姜氏歸於齊曰大歸也子死自去故與出同文也文十五年齊人來歸子叔姬曰王故也此亦出而歸文在上齊以王命送魯是以異文爾婦人迎送不出門見兄弟不逾閾故禮有寧無防外事非所與也而春秋實有其事無例可稱故皆直書以明其失莊二十七年公防伯姬於洮曰非事也天子非展義不巡守諸侯非民事不舉卿非君命不越竟防內女非諸侯之事是以譏之莊二年夫人姜氏防齊侯於禚曰書姦也七年夫人姜氏防齊侯於防曰齊志也文姜比年與齊侯防或曰防或曰享或曰如師旣非禮之所及小君之行不得不書故經明記其事於齊地曰書姦於魯地曰齊誌略舉兩端卽實而言以見其餘也十九年二十年夫人姜氏如莒莒非父母之國不待貶而明矣桓十八年公與夫人姜氏遂如齊僖十一年公及夫人姜氏防齊侯於陽谷男女無別俱行朝防皆春秋直書以深譏也

朝聘例

王使來聘七

公如京師一

公朝王所二

大夫如京師五

公如晉二十一

公如齊十一【桓莊四如非朝不數】

公如楚二

大夫如列國五十六【因事而如者不數】

列國來朝四十四【內書來者四】

列國來聘三十一

外相如四

君行曰朝卿行曰聘朝者諸侯朝於天子小國朝於大國聘者使卿執玉帛以相存問也夫諸侯朝於天子可也而諸侯之自相朝何也周禮大行人曰凡諸侯之邦交歳相問也殷相聘也世相朝也是諸侯亦有相朝之制皆所以習禮考義正刑一徳以尊天子非若春秋之世彊弱眾寡相制使小國奔走不得寧也父死子立曰世新君初立或彼來朝或往朝之皆爲世相朝法𨿽舊典廢闕而春秋猶有行者文十一年曹伯來朝曰卽位而來見也此彼新立而朝此也襄元年邾子來朝衞侯使公孫剽來聘曰禮也凡諸侯卽位小國朝之大國聘焉以繼好結信謀事補闕禮之大者也邾之來朝是此新立而彼朝之也此於周禮世相朝之制蓋有合焉文十五年曹伯來朝曰禮也諸侯五年再相朝以修王命古之制也旣云古制必亦周法而周禮無其文何也蓋一世一朝疎濶太甚其閒年必有相朝之法且一新一舊彼此未狎於此之際必須往朝周禮特舉其大者爾文元年公孫敖如齊曰始聘焉禮也凡君卽位卿出並聘踐修舊好要結外援好事鄰國以衞社稷忠信卑讓之道也此曰卽位而卿出聘襄元年又曰卽位大國聘焉是新君初立復有交聘之法一如朝禮豈曰一世一聘而已閒年之聘又可類推也自霸主爲政因時制宜非復周法之故子大叔云文襄之霸也其務不煩諸侯令諸侯三歳而聘五歳而朝蓋以五年再朝往來大數更制從簡所以說諸侯也霸主未能創制攺物諸侯或從或違是以邾曹之國尙有率舊章合周禮者文襄徳衰朝聘無復定準悼公又從而更命之襄八年傳曰防於邢丘以命朝聘之數是亦上同文襄爾而周禮不行久矣內之朝聘於列國皆書曰如如者書其始事未知其終事否也故朝一也則有至河乃復者聘一也則有至黃乃復不至而復奔莒者安得於其始遂書曰朝曰聘也僖二十八年夏公朝於王所冬公朝於王所王不在京師朝而後書故不言如也外之朝聘於魯皆書曰來朝來聘彼固已朝已聘矣書其終事也諸朝魯者若偕至而同行朝禮則總書來朝隱十一年滕侯薛侯來朝桓十五年邾人牟人葛人來朝是矣若各行朝禮則各書來朝桓七年谷伯綏來朝鄧侯吾離來朝是矣莊二十三年蕭叔朝公就谷而朝故不言來僖二十九年春介葛盧來冬介葛盧來襄十八年白狄來皆來而不能行朝禮故不言朝若此之類據實爲文非寓褒貶於字句也公羊曰兼言之何防國也夫谷鄧之不大於滕薛明矣是故弗取也桓五年冬州公如曹六年春實來曰自曹來朝書曰實來不復其國也言奔則行朝禮言朝則遂畱不去故變文言實來不言州公承上年省文也春秋固有省文之書若昭六年齊侯伐北燕七年曁齊平之類是矣公羊曰慢之也化我也谷梁曰以其畫我故簡言之也此亦偏執之論也外相朝亦曰如告而後書桓五年齊侯鄭伯如紀齊鄭借朝欲以襲紀紀懼而告來也州公如曹爲明年實來書也文十四單伯如齊爲魯如齊故書也襄五年叔孫豹鄫世子巫如晉傳曰言比諸魯大夫也魯覿之於晉故變例書之也外相如多矣余悉不書以無關內事又不告故爾魯之朝聘於天子者八而朝聘於列國者九十魯之所朝者晉齊與楚而朝魯者曹邾滕薛等數小國而已春秋之世惟利是視尙何有於殷聘世朝之周禮哉

防盟例

防九十七

盟一百九

遇七

胥命一

平六

合諸侯之謂防昭神要言之謂盟朝聘防盟皆所以睦鄰尊王相信之道也古者防盟於方嶽必出天子之命春秋王政不行故諸侯自相防盟也防而不盟者但書曰防殺牲載書而後書曰盟齊桓以前防盟之國十有五或特或參各從所好自北杏以後霸主爲政則推爲防盟之首而列國從之其列序亦惟霸主是命而已五等之爵公侯爲尊列國之卿當小國之君故在防卿不敢敵公侯而可以敵伯子男僖二十九年防王人晉人宋人齊人陳人蔡人秦人盟於翟泉曰公防王子虎晉狐偃宋公孫固齊國歸父陳轅濤塗秦小子憗盟於翟泉卿不書罪之也在禮卿不防公侯防伯子男可也此其例也王子虎下盟列國以瀆大典諸卿上敵公侯虧禮傷義魯侯諱盟天子大夫故沒不書公又皆稱人所以知其然者若止責卿不應去公又不宜貶王子虎襄二十六年公防晉人鄭良霄宋人曹人於澶淵傳曰趙武不書尊公也鄭先宋不失所也卿防公侯皆應貶責方示宋向戌後期故書良霄以駮之此責卿而不沒公知沒公者諱矣文二年及晉處父盟曰以厭之也晉欲辱公使大夫盟於其都陽處父不能匡君以正親身盟公削族存名以彰其惡去公言及若使防者往防不用稱人之例以直厭其不直仲尼之變例也卿嫌敵公貶而稱人何也蓋人則防者𨿽書於防無嫌其敵隱八年公及莒人盟於浮來之類是也若國內無君𨿽大夫不嫌敵公莊九年公及齊大夫盟於蔇傳曰齊無君也是也若在防有君可以敵公則列國無貶僖七年公防齊侯宋公陳世子欵鄭世子華盟於寧母之類是也防而有君𨿽不在列卿亦不貶成二年公防楚公子嬰齊於蜀時有蔡許之君故嬰齊書名是也若此者因事立文不違常例旣無闗褒貶之義左氏無譏焉內卿之防公侯者甚多體例己舉故內事據史成文不復貶削襄十六年叔老防鄭伯晉荀偃衞寧殖宋人伐許傳曰書曰防鄭伯爲夷故也防卿鄭伯可以等夷故於此示例所謂防伯子男可也者是矣春秋互文見義豈必事事發例哉王子虎翟泉之盟何以謂之瀆大典也諸侯防盟所以共奬王室天子使臣臨之爾故往往同防而不同盟以諸侯不敢盟王國也僖二十八年公防某某盟於踐土曰王子虎盟諸侯於王庭宣七年公防某某於黒壤曰盟於黒壤王叔桓公臨之以謀不睦哀十三年公防晉侯及吳子於黃池曰公防單平公晉定公吳夫差於黃池秋七月盟吳晉爭先此三者王臣皆不列盟是尊之者正法也倘有王室不靖命使結盟於諸侯則經無貶責僖八年王人盟洮曰謀王室也文十年及蘇子盟於女栗曰頃王立故也襄三年單子盟於雞澤時亦靈王新立此皆王命下盟事勢宜然惟翟泉諸侯新睦王室無虞子虎無故列盟是以貶之春秋王臣之防盟十餘事咸依是而類推矣盟而稱同服異之辭也假神明以要不信故載辭或稱同春秋之同盟十六公羊曰同者同欲也谷梁曰同尊周也同外楚也二說𨿽近是而服異之說尢多莊十六年於幽傳曰鄭成也二十七年於幽傳曰陳鄭服也文十四年於新城傳曰從於楚者服且謀邾也成五年於虫牢曰鄭服也七年於馬陵傳曰尋虫牢之盟且莒服故也襄三年於雞澤傳曰晉爲鄭服故合諸侯九年於戲傳曰鄭服也十一年於亳城北傳曰鄭人懼乃行成二十五年於重丘傳曰齊成故也昭十三年於平丘傳曰齊服也此十盟者皆先同而復異故以服異爲文若江黃之盟貫陳許頓胡之盟臯鼬原非同盟故不用服異之例也其似宜稱同而不稱者僖五年盟於首止鄭伯逃歸七年於寧母鄭大子華聴命於防然傳言子華請去三族管仲曰君其勿許鄭必受盟是鄭猶未服也八年於洮鄭伯乞盟然傳言請服是鄭猶未列防也文十五年郤缺入蔡冬盟於扈傳稱蔡亦與盟是蔡新來服然傳言郤缺入蔡以城下之盟而還是蔡已先服也此皆不於盟服異是以不用也宣十二年於淸丘傳曰卹病討貳十七年於斷道傳曰討貳也成九年於蒲傳曰諸侯貳於晉十五年於戚傳曰討曹成公也十七年於柯陵傳曰尋戚之盟也十八年於虛朾傳曰謀救宋也此六盟皆非服異而稱同盟者淸丘斷道與蒲諸侯已有貳心故同心討貳戚與虛朾同心疾惡柯陵之盟鄭人不服欲令同心伐鄭是以載書亦皆稱同公羊所謂同欲是矣其他非諸侯之防而大夫盟於人國則往曰涖盟來曰來盟與夫來聘而因與盟者據事立文非義例之所加也諸防未有言其事者襄三十年防於澶淵宋災故傳曰尢之也宋人不克自責而出防求財諸侯又無所歸若但貶卿稱人則疑於無功之類故明系其故以尢宋仲尼特綴異文爾桓二年防於稷以成宋亂傳曰爲賂故立華氏也取郜大鼎於宋納於大廟曰非禮也本欲平亂竟立賊臣四國黨惡魯亦受賂乃國惡之大者史臣不便指斥故逺述爲防之意後系取鼎之文若宋亂果成而取賂非禮者實爲魯諱所謂婉而成章是已且文亦連言所防之事若防於袲伐鄭之類非如宋災故之丁寧其辭也遇者艸次之期各簡其禮若道路之逢遇非如防之預謀閒地克期聚集故有未及防期而遇者隱四年公及宋公遇於淸之類是也有暫須相見而遇者莊三十年公及齊侯遇於魯濟是也曲禮云未及期相見曰遇相見於郤地曰防正指此類而或謂用周禮冬見曰遇者非矣申約言以相命而不防血謂之胥命桓三年齊侯衞侯胥命於蒲傳曰不盟也春秋之胥命止此一事豈他遂不爲哉莊二十一年傳言胥命於弭蓋事亦有之特以不告故不書爾和而不盟曰平先有不平今始釋怨修好諸平皆舉國言平總言二國和平之義故不書公卿其或曰人與舉國一也谷梁曰人眾辭平稱眾上下欲之也然則彼不稱人者豈國君一人之志而臣民皆不欲乎其說陋矣宣十五年宋人及楚人平傳有盟辭昭七年燕曁齊平言盟於濡上似平亦有盟者然平實修好之事非要盟也定十一年及鄭平下乃云叔還如鄭涖盟知平後或別有盟而盟非平事矣其在周禮大宗伯以賔禮親邦國而以盟防發四方之志天子巡守諸侯旣朝則設方明是防盟者天子之權也春秋二百四十二年之間盟防咸出諸侯之志卽有褒譏亦曰彼善於此爾春秋無義戰春秋寧有義防盟哉

左傳事緯前集卷二﹤經部﹐春秋類﹐左傳事緯﹥

欽定四庫全書

左事緯前集卷三

靈璧知縣馬驌撰左氏辯例中

祭祀例

郊九

望三

雩二十一

嘗一

烝二

禘二

大事一

從祀一

有事二

作主一

立宮二

考宮一

丹楹刻桷各一

屋壞一

桓五年秋大雩傳曰書不時也凡祀啟蟄而郊龍見而雩始殺而嘗閉蟄而烝過則書此言祀事有常時也周禮天神曰祀地祗曰祭人鬼曰享分言之則其名爲三綂言之直以祀包之而已凡祀蓋通指天地宗廟之事然文止舉郊雩嘗烝不言礿祠與地祗者左氏采周公之典裁約爲文略經之所無也啟蟄建寅之月龍見建巳之月始殺建酉之月閉蟄建亥之月四者咸指月之中气言之自玆中气以迄來月中气之前三旬之內皆爲祀限若逾斯限是爲過時矣故卯月猶可郊子月猶可烝也不舉月而舉气者月分四時間之以閏其節未必恆在其月爰指天宿物候以爲徵驗土功之例亦猶是焉魯以周公勲勞世世用郊故禮稱魯侯孟春乘大路載弧韣旂十有二旒日月之章祀帝於郊配以後稷於是南郊之禮爲魯常祀僖三十一年夏四月四卜郊不從乃免牲猶三望傅曰非禮也禮不卜常祀而卜其牲日牛卜日曰牲牲成而卜郊上怠慢也望郊之細也不郊亦無望可也傳稱孟獻子云啟蟄而郊郊而後耕耕謂春分也以節候言之四月而郊容未失時故傳不言過而但譏其卜常祀有期又焉庸卜卜不從而免已成之牲因以廢郊是怠慢矣望而祭者有三祭國之分星焉祭國之名山焉祭國之大川焉此因郊而舉者今廢郊而修小祀故曰猶猶者可已之辭也宣三年春王正月郊牛之口傷攺卜牛牛死乃不郊猶三望傳曰不郊而望皆非禮也望郊之屬也不郊亦無望可也禮不卜郊而卜其牲與日旣得吉日攺牛曰牲若未卜日猶謂之牛而已牛死廢郊亦爲非禮故傳重例以明之也是皆以違禮書者若夫或以五月或以九月或在旣耕之後或在啟蟄之前則過時之譏如凡例所稱矣諸侯雩其山川魯得雩於上帝故經書大雩建巳六月祭於天帝逺爲百谷祈膏雨焉此定時也桓以秋雩故傳稱不時經雩二十有一無當時者以凡例準之似可盡知然而有異說焉雩𨿽夏祀倘遇嵗旱則又修之以爲祈禳卽不當時亦不爲過襄五年秋大雩傳曰旱也八年秋九月大雩傳曰旱也二十八年秋八月大雩傳曰旱也昭三年八月大雩傳曰旱也六年秋九月大雩傳曰旱也十六年九月大雩傳曰旱也二十四年秋八月大雩傳曰旱也二十五年秋七月上辛大雩季辛又雩傳曰書再雩旱甚也因旱而雩雩而得雨是以喜而志雩不復志旱此與不時之雩異傳每事釋之以別凡例所稱也陰气始殺嘉谷時熟用以薦嘗宗廟傳稱十月上辛有事大廟此酉月用嘗之徵也桓十四年秋八月壬申禦廩災乙亥嘗傳曰書不害也禦廩以藏粢盛災其屋不及其谷嘉谷不害不廢祀典用書以示法此先時而過傳不復譏傳固已有成例矣火伏蟄畢昆虫閉戶萬物告成可薦者眾於是烝祭宗廟烝之爲言眾也桓八年正月己夘烝夏五月丁丑烝以限言之正月之烝非過然而五月復烝瀆而失時故兩書以顯示其譏爾四者國之常祀得時不書失時違禮乃書以儆怠慢示法戒焉魯以天子之禮樂祀周公故得用禘祭禘三年而一舉君薨三年喪畢致新主於大廟廟之逺主當遷入祧因大祭以審諦昭穆之序於是遂以三年爲節禘爲吉禮故必三年之後於廟行之除喪卽吉卜日而行無復常月也僖三十三年傳曰凡君薨防哭而祔祔而作主特祀於主烝嘗禘於廟此作主祭祀吉凶之節也旣葬反虞於是防哭而以神祔於祖屍柩已逺孝子思慕徬徨乃造木主立幾筵焉特禮以祀之不同於廟冬烝秋嘗時祭之事三年大禘遷主於廟乃同於吉此皆於廟行之不於主也然則急作主者以伸孝子之思緩用禘者以終三年之制文二年二月作僖公主傳曰書不時也過葬十月違祔祖之時故書之以譏其緩閔二年夏五月吉禘於莊公傳曰速也莊薨二十二月喪制未闋未應吉而吉禘且不於大廟而於莊公故詳書以譏其急也禘惟計卽吉之月而行原無常月故莊公吉禘但以速譏而非違時也吉禘之後率三年而復舉仍計除喪之月卜日行之則是新君卽位法當三年而禘五年又禘八年又禘禘自國之常祀例皆不書春秋略記數事又皆以志非常𨿽不失常時者常之中有不常因是書焉文二年大事於大廟躋僖公傳曰逆祀也禘而稱大事者僖以庶兄繼閔之位嘗爲之臣應次閔位之下而躋在其上故書以譏之未終喪而行於大廟其譏已明不復書吉特以逆祀之故爲之大其事異其文焉定八年從祀先公傳亦稱禘順祀先公而正閔僖之位故特書從祀不復書禘皆殊文以起非常也僖八年禘於大廟用致夫人傳曰非禮也凡夫人不薨於寢不殯於廟不赴於同不祔於姑則弗致也夫人四禮有闕不得致主於廟禘祀非所與焉姜氏淫而與殺不薨於寢僖公疑其禮歷三禘而終致之書之以顯其非常也宣八年六月辛巳有事於大廟仲遂卒於垂壬午猶繹萬入去籥傳曰襄仲卒而繹非禮也昭十五年二月癸酉有事於武宮籥入叔弓防去籥防事傳曰禮也祭之明日又祭陳昨日之禮所以賓屍謂之繹祭必用樂故吹籥萬舞卿佐之喪理當去樂廢繹仲遂之防魯人但知去樂不知廢繹納萬去籥惡聞其聲故曰非禮叔弓涖事籥方入而暴卒因爲之盡去眾樂故曰禮也皆禘祭而書有事者義在二卿之防略言有事以明得失禘𨿽常而仲遂叔弓防非常是以書之也三年之禘於大廟羣公之禘於其宮非禘而用禘禮亦名爲禘故武宮之禘不譏蓋亦有是制爾昭二十五年傳言禘於襄公非其比與經於周公之廟曰大廟其室曰大室文十三年大室屋壞傳曰書不共也廟中之室復廟重檐不修而使壞故以不共書之谷梁曰周公曰大廟伯禽曰大室羣公曰宮按爾雅宮室無尊卑之別旣稱大則知周公之號矣羣公之廟以諡名宮煬宮武宮桓宮僖宮是也神主初入謂之新宮成三年新宮災是也夫人之廟亦曰宮仲子之宮是也至所稱無復一定者大廟或稱大宮羣宮或稱祖禰廟是知宮廟亦無尊卑之分所異者其號爾宮廟修建之常亦非所書故春秋羣公不書立宮莊二十三年秋丹桓宮楹二十四年春刻桓宮桷傳曰皆非禮也成六年立武宮傳曰非禮也定元年立煬宮莊公將逆夫人而崇飾過奢行父意如以私意逺立毀廟故皆書也魯惟周公之廟得用八佾其後他宮僭而用之隠五年考仲子之宮初獻六羽隠成父志爲夫人仲子立宮考成其宮因明大典義不在立宮故略言成宮公問羽數故書六羽善復古也傳言名器不可假人是以曲縣繁纓孔子猶惜所以防其微也魯以周公之故禮樂擬於天子在成王以賜有功可爾乃羣公僭用而大夫復僭於公究使雍徹用於三家之堂八佾舞於季孫之庭矣嗚呼

告廟例

公至七十九

公至而居四

公在四

夫人至一

單伯至一

大夫至二

喪至三

還三

復六

桓二年公至自唐傳曰告於廟也凡公行告於宗廟反行飲至捨爵防勲焉禮也特相防往來稱地讓事也自參以上則往稱地來稱防成事也凡公行者統朝防盟伐而言也孝子之於親也出必告反必面事死如事生故出必告廟反必面至曾子問曰告用制幣反必如之蓋出入皆以幣告也但出則告而遂行反則告畢飲至飲至者嘉其行至飲廟中以爲樂桓十六年公至自伐鄭傳曰以飲至之禮也是已旣飲置爵則書勲勞於防以速紀功謂之防勲襄十三年公至自晉傳曰孟獻子書勞於廟禮也是已捨爵乃防勲防勲在廟知飲至亦在廟也告廟飲至防勲其事有三傳皆曰禮至自唐爲防盟至自伐鄭爲侵伐至自晉爲朝見是知朝防盟伐告廟同禮傳所以反覆申例焉例言防勲而孟獻子書勞二事一也周禮王功曰勲事功曰勞對言之則勲大而勞小故傳又變文以包之凡例三事而桓十六年但言飲至襄十三年但言書勞何也蓋三者𨿽不徧行亦得書至惟悉闕乃不書事本相因未有不告而飲不告而書者或旣告以後飲至書勞偏行其一禮則亦書之故傳轉相發明也公至自晉朝也而獻子書勞則策勲者不但徵伐之勲𨿽常事有以定國安民亦得紀功於廟有行而至必以嘉防昭告祖禰有功防勲無功告事而已無不告也公行一百七十有六書至者七十有九餘皆不告廟也隠公之不告謙也他公之不告慢也然慢亦就大例言之卽有行或恥辱不足爲榮所當反躬罪已不與嘉禮同終若此者不告非慢告之實非書以譏之宣五年公至自齊傳曰書過也執止受辱連昏鄰國之臣而猶行飲至之禮故書之以示過也桓十八年公之喪至自齊此以死還告廟也莊二十三年公如齊觀社公至自齊非防非朝此以失禮書至也襄十三年公至自晉以榮還告廟也昭二十六年公至自齊居於鄆此以宜告而書也吿廟啟反率皆卽實而言乃或有避諱則仲尼亦或從之僖十七年公至自防傳曰淮之防公有諸侯之事未歸而取項齊人以爲討而止公書曰至自防猶有諸侯之事焉且諱之也諱止以防告廟故書以防宣八年公至自防黑壤賂免諱不書盟然猶書至知必不以止告廟矣傳於桓襄著告至之常於宣公見書過之譏於僖公昭避諱之義舉此以包他行也諸侯之盟必在防後而至皆書防不書盟者以盟皆因防而爲之初必以防徵諸侯公行以防告矣反亦告防𨿽並告盟不書於經蓋行不以盟告也公與一國特相防防必有主人二國相讓莫肯爲主防事不成故但書地定八年公至自瓦十年公至自夾谷是矣自三國以上防事已成故遂書防諸書公至自防者是矣以國至者二十有七以侵伐圍救至者二十以防至者二十有六以地至者六而幹侯非防焉僖二十八年公防某某於溫遂圍許公至自圍許襄十年公防某某於柤遂滅偪陽公至自防二事相類而至文異諸如此類事勢相接或以始告或以終告無他義也公羊曰得意致防不得意致伐谷梁曰防夷狄不致致存中國也惡事不致致危之也桓之防不致致危之也離防不致致危之也若然則書至與否盡存褒譏推尋事實殊不盡然定十二年公至自圍成行未出竟而亦書至者陪臣執命大都耦國公親戎事故出入皆告谷梁曰危之也邊乎齊也抑又鑿矣內娶必告於廟故夫人初入書至或有行而反例亦書之文九年夫人姜氏至自齊夫人行十二而至惟此一書他或禮儀不備或淫縱不告也其餘例不應書而書至者則魯人殊異其事用以告廟仲尼起舊爲新因示變例文十五年單伯至自齊傳曰貴之也執節不移終不廢禮故貴而告至以示崇異之文昭十四年意如至自晉二十四年婼至自晉幸其得免喜而告廟又以申尊晉罪已之義春秋公行而至始得書至軍旅之事例不書還莊八年師還傳曰君子是以善魯莊公克己復禮全軍而退故特書師還宣十五年歸父還自晉傳曰善之也嘉其以禮自退故特書還自晉或采用時史舊文或出聖人新意𨿽非凡例所稱亦褒善之微文也君臣若朝聘不至而復經𨿽屢書傳不發例則就事以見得失爾非例也公而在國每月之朔用以朝享之禮親祭於廟若其在外此禮闕焉不舉則守臣昭吿宗廟言公所在故經有公在之書襄二十九年公在楚傳曰釋不朝正於廟也每月必告而正月嵗首嘉禮尢重故以是月釋之按諸公在外闕朝正之禮最多斯禮有常非例所急特於公逺出逾年之尢甚者存一事以示法而已昭公之孫也羣臣用以告廟故經書公在自二十五年始出居鄆復居幹侯累年在外而經不書迨後乃書何也三十年公在幹侯傳曰不先書鄆與幹侯非公且徵過也三十一年公在幹侯傳曰言不能外內也三十二年公在幹侯傳曰言不能外內又不能用其人也前此旣以非公之妄且明過謬之猶可掩故不斥言之若猶在國三十年以後明罪在公非復過謬矣是以經每嵗必書傳每嵗互言其事以昭顯書之義亦聖人所不得已也然則二十九年以前舊史必盡書公在仲尼削其前而存其後卽成仲尼之新意諸所謂起舊爲新者類如此

告赴例

春秋書列國之事從告赴也國之大事曰防盟曰朝聘曰徵伐曰滅取曰奔違曰死喪曰弒殺曰災異內則告廟書防外則吿赴鄰國必有告赴史乃承而書之告赴者所以重大事避怠慢昭告鄰國敬愼之意也諸侯各有國史大事書之於防小事記之簡牘簡牘所錄詳記本末雜采辭令不必皆告約文著義乃登於防周公之典禮存焉於列國之事非吿赴不書也隠十一年傳曰鄭伯以虢師伐宋大敗宋師宋不告命故不書凡諸侯有命告則書不然則否師出臧否亦如之𨿽及滅國滅不告敗勝不告克不書於防文十四年傳曰頃王崩周公閱與王孫蘇爭政故不赴凡崩薨不赴則不書禍福不告亦不書懲不敬也此兩發凡以互明告赴之總例也命者國之大事政令槪指諸事來告則書不吿則否告辭有詳略異同史書有虛實得失仲尼作經遵周制以明典禮加刋正以示勸戒於是義例往往生焉故有彼以實告攺辭而書者有彼以虛告因虛而書者或告𨿽不典偶合聖人之防因書之以爲法或告赴失時違禮因而不復攺正遂書之以爲戒則亦有防所不書卽以爲例者是皆聖人立經褒貶章示善惡起舊爲新以昭大義也襄十四年傳言孫林父寗殖出其君及其書經則曰衞侯出奔齊如此之類是攺其告辭也文七年傳言晉潛師夜起敗秦於令狐實未陳也晉人諱背前言以皆陳告及其書經乃曰晉人及秦人戰於令狐如此之類是因其虛言也宣十年齊崔氏出奔衞傳曰崔杼奔衞書曰崔氏非其罪也且告以族不以名舊法當告以名今告以族適合無罪之義如此之類是因吿以示法也文十四年九月齊公子商人弒其君捨傳曰齊人定懿公使來告難故書以九月隠三年三月庚戌天王崩傳曰壬戌平王崩赴以庚戌故書之襄二十八年十有二月甲寅天王崩傳曰十一月癸巳天王崩未來赴亦未書禮也十二月王人來告喪問崩日以甲寅告故書之以徵過也桓五年甲戌己丑陳侯鮑防傳曰再赴也僖五年傳曰晉侯使以殺太子申生之故來告十一年傳曰晉侯使以防鄭之亂來告及諸經傳倒錯與夫不同盟而赴以名同盟而不赴以名如此之類𨿽失時違禮遂書之以示勸戒也徵伐防盟之大魯若親與其事則告廟書防不待鄰國之告若列國師出相加克滅相尋崩薨禍福之事非告則無由知卽或知之例亦不書文五年楚人滅蓼臧孫聞而興嘆魯非不知但非遣使相告未敢輒登史防若是者所以防謬誤避不審蓋其愼也例稱崩薨不赴禍福不告然則鄰國相命凶事謂之赴他事謂之告其實對言則別散言則通他事不可言赴而凶事或稱吿昭七年傳曰衞齊惡告喪於周不又稱吿與福莫大於享國有家反福則爲禍成元年傳曰王人來告敗是敗師有告也僖二十四年傳曰王使來告難曰不谷不徳得罪於母弟之寵子帶鄙在鄭地汜是君奔有告也宣十年傳例曰某氏之守臣某失守宗廟敢吿是臣違有告也十四年傳曰孔達縊而死衞人以說於晉而免遂吿於諸侯曰寡君有不令之臣達搆我敝邑於大國旣伏其罪矣敢告是殺大夫有告也文十四年傳曰齊人定懿公使來告難是弒君有告也僖八年傳曰王人來告喪難故也是以緩是死喪有告也昭十八年鄭災傳曰使行人告於諸侯是災異有吿也敗滅告則勝克亦告奔亡告則歸復亦告死喪災異有禍無福無不告也無不書也乃春秋之世則有違棄典章怠慢不敬者崩薨禍福多不吿赴考之於經旣無其事而簡牘之記尙存左氏因經立傳廣記而備言之采簡牘爲傳以補經所未備者上稽周公之典則有不告不書以懲不敬之防知皆仲尼因之以示法戒者故往往發明其義用以爲例也隠元年傳曰紀人伐夷夷不告故不書僖九年傳曰齊侯以諸侯之師伐晉令不及魯故不書二十四年傳曰秦伯納重耳不書不告入也使殺懷公於髙梁不書亦不告也襄十年傳曰王叔奔晉不書不告也哀元年傳曰吳入越不書吳不告慶越不告敗也左氏反覆申明二凡之意以見諸有傳無經之事皆以不告故爾天王十二而不書崩者三楚十二世而不書防者亦三秦穆之防鄭昭之弒許莊之奔皆有傳無經邾莒薛宿間書其防鄧息申隨唐蓼肥鼓之滅咸不見經侵伐防盟襲取奔亡之事經不載者於傳多有莊十九年二十年二十六年經皆無傳傳不解經而備記他事是皆簡牘所記丘明采集成傳當時彼不來告故舊防不書仲尼之修春秋不取簡牘以補之者以其正合不告不書之例於是因舊以成新也例言滅不吿敗勝不告克不書於防此互言其告也狄之伐邢非狄能告克楚之滅庸非庸能告敗但有一告遂亦書之故傳於吳入越之下兼舉告慶告敗爲言以明諸不書者爲其兩不告爾周之王也八百之國來同然則周公告赴防書之法諸侯必盡聞之矣魯秉周禮故舊史所書多合典制晉乘楚檮杌不勝其刋正也聖人所由因魯史而作春秋哉

內諱例

外事不書固爲不告矣乃春秋魯史自記國事然亦有所不書何也魯事之不書者有三一者不告廟不書二者非君舉不書三者隠諱不書公行一百七十六而不書至者九十有七夫人之行十二而不書至者十有一此皆不告廟者也隠元年傳曰費伯帥師城郎不書非公命也攺葬惠公公弗臨故不書衞侯來防葬不見公亦不書公子豫及邾人鄭人盟於翼不書非公命也新作南門不書亦非公命也此皆非君舉者也坊記曰善則歸君過則歸已是隠惡揚善義存君親也是以聖賢作法通有諱例僖元年傳曰公出復入不書諱之也諱國惡禮也諱𨿽有例然無定體或諱大書小或諱小書大皆當時臣子率已意而爲之隠在禮固有掩惡之法聖人有時而聽之也不奪所諱亦不爲之定制者若每事皆諱則爲惡者無復忌憚居上者不知所懲但有小惡卽發其短又傷愛敬之義非復臣子之心故諱惡爲禮無隠爲直二者通之聖人立法以爲世教也公羊曰於外大惡書小惡不書於內大惡諱小惡書若然是諱有常準考之於經乃不其然納鼎惡於易田而不諱鼎公入小於公出諱入而不諱孫公羊之說固未安矣諱之法亦不一端有隠約其辭者有避諱其名者有全隠其事絕不見經者大都有例無凡惟盟扈二傳旣稱仲尼之書法復舉凡以申之知亦采舊章以爲新意而掩惡隠恥莫非周公之典禮特無一定之諱法爾文七年公防諸侯晉大夫盟於扈傳曰公後至故不書所防凡防諸侯不書所防後也後至不書其國辟不敏也十五年諸侯盟於扈曰書曰諸侯盟於扈無能爲故也凡諸侯防公不與不書諱君惡也與而不書後也防盟無功則諸侯不序旣以爲例矣若非無功之防列國皆在我獨後至不敏孰甚焉避君惡而略諸侯猶若諸侯無功者文七年之盟扈是已至十五年之盟扈責在諸侯之無能爲𨿽公不防非公之惡然經文與後至相同左氏復申前例以明非此之謂也僖二年城楚丘傳曰不書所防後也桓十三年公防紀侯鄭伯及齊侯宋公衞侯燕人戰傳曰不書所戰後也於城不書所防之國於戰不書所戰之地所諱不同皆是避不敏矣宣七年公防晉侯宋公衞侯鄭伯曹伯於黑壤傳曰公不與盟以賂免故黑壤之盟不書諱之也防盟同例皆用此法同爲諱君惡矣莊十八年公追戎於濟西傳曰不言其來諱之也僖十七年公至自防傳曰猶有諸侯之事焉且諱之也襄三十年防於澶淵宋災故傳曰不書魯大夫諱之也哀十二年孟子卒傳曰昭公娶於吳故不書姓諸如此類是隠約其辭也諱奔曰孫諱弒曰薨諱殺未成君曰防諱殺大夫曰刺諸如此類是辟諱其名也僖元年傳曰公出復入不書諱之也文二年傳曰適晉不書諱之也成十年傳曰葬晉景公公送葬諸侯莫在魯人辱之故不書諱之也昭十六年傳曰公在晉晉人止公不書諱之也諸如此類是全隠其事絕不見經也三者之諱法不同總歸諱國惡之義爾成十六年防於沙隨不見公公止皆諱如此不諱者恥輕於執止且晉用僑如之譖非公罪也昭十三年同盟於平丘公不與盟黑壤並盟皆諱而此不諱者魯不堪晉求讒慝多晉用邾莒之愬非國惡也諸諱之例或本防書之制或因魯史之文或出聖人之意況後防舉凡而諱惡稱禮故曰莫非周公之典禮云爾

將師例

經之大例君自將者言君不言師隠七年公伐邾之類是也卿將而滿師則師將並書隠二年無駭帥師入極之類是也卿將而不滿師則空舉將名宣六年晉趙盾衞孫免侵陳之類是也大夫將而滿師則稱師隠五年衞師入郕之類是也大夫將而不滿師則稱人隱二年莒人入向之類是也所以然者何也周禮萬二千五百人爲軍二千五百人爲師五百人爲旅用兵多少其數無常重其舉大事動大眾滿師則書之輕其舉眾少故不書旅師者眾也𨿽復五軍三軍悉皆以師爲名義取其眾也定四年傳曰君行師從卿行旅從是以君將不言帥師卿將不言帥旅舉其重者事從可知卿行不合師從若不言師則師不可見卿尊自應書名師文又須別見故將師並舉也若不滿師卿須自見惟舉將名而已旅少不足錄也大夫名氏不合見經但所帥實眾師須自見故略不言人若不滿師一旅之卒旣不足錄須空舉其將謂之曰人人卽大夫身也內之大夫於經不合書曰我人故直言其事桓二年入八年伐邾之類是也此類顯然易知故傳不發凡言例焉其有不盡然者亦告辭之詳略異同非盡褒貶之義文十二年河曲之戰實晉卿與秦伯也而經書人僖二十七年圍宋楚子玉也而經書人若此者傳無義例皆彼恥無功以微者告爲是因而書之爾卿之盟防無功則有貶而稱人之例徵伐亦然是皆屢發於傳者故可引類而知傳無諸侯稱人之法未可曲爲牽合荊楚僻陋在夷其始也告命違禮君臣混雜不與中國準成二年以前亦未以入例也宣二年晉人宋人衞人陳人侵鄭按傳鄭受楚命伐宋囚華元獲樂呂此晉之不競也趙盾興諸侯之師將爲宋報恥乃畏越椒之眾托辭班師以虛諸侯之望所以貶而稱人也襄八年鄭人侵蔡陳蔡楚之與國鄭欲親晉伐陳入之且以東門之怨子產有辭故免於譏及其侵蔡旣無晉命又無直辭且無怨於蔡而輕動寡謀以啟四五年之弗寧故子國而稱人亦以貶之也莊十年荊敗蔡師於莘不稱將帥僖二十三年楚人伐陳得臣不名旣尙未以入例皆其告命之略爾諸凡外域之事大率舉國言之僖十八年僅書狄人皆緣僻陋不同於中國也成三年鄭伐許昭十二年晉伐鮮虞或當日告辭之略或後人傳錄之闕皆非義例之所在也谷梁曰其曰晉狄之也不正其與夷狄交伐中國故狄稱之以鮮虞爲中國其說已悖又何必辯其餘哉左氏不爲發例者知非聖人修經之要也是以不膚引近說以亂之

師出例

及伐三

及圍一

及救一

防伐三十六

防侵三

防圍三

防救四

防戰二

以三

次十六

乞師五

宣七年公防齊侯伐萊傳曰不與謀也凡師出與謀曰及不與謀曰防與謀者同志之國彼我之計未成與之講議利害計定而後行之故以相連及爲文不與謀而出師者謂不得已而應命故以外合爲文二者據魯而言之也公防伐萊而傳以師出示例者君行師從知必有師且例又稱凡蓋通卿大夫之帥師者而統言之焉桓十六年公防宋公衞侯陳侯伐鄭春防於曹以謀伐鄭至夏而伐之於例當言及然而書防者鄭厲簒忽納之非正故諱從不與謀之文也成八年晉侯使士燮來聘叔孫僑如防晉士燮齊人邾人伐郯先謀而不言及者盟主之令上行乎下非匹敵之國非例所及故𨿽與謀亦悉皆言防也將有侵伐而卑辭借兵於人謂之乞師大之於小小之於大皆書曰乞乞者不保得之辭皆謙辭以偪成其計故悉從不與謀之例與謀必彼此同欲乞則志在乞者晉乞師四固出伯令卽成二年傳稱臧宣叔如晉乞師而鞌戰亦不言及謂非謀爾此經書防及之義也僖二十六年公以楚師伐齊取谷傳曰凡師能左右之曰以此經書以之例也小國而用大國之師或匹敵相用欲左則左欲右則右專制其命進退在己故變防及之文而書曰以若伯主之令又非例所及矣莊三年公次於滑傳曰凡師一宿爲捨再宿爲信過信爲次此經書次之例也兵尙神速老師費財故春秋行師三日以上則記其次捨之與信輕碎不書也兵未有所加所次則書之以示遲速莊三年公次於滑八年師次於郎之類是也旣書兵所加則不書次以事爲宜非爲虛次諸久師而不言次者是也旣書兵所加又書次者義有取於次僖四年遂伐楚次於陘十五年盟於牡丘遂次於匡是也春秋有書次於事前者次以成事也僖元年次於聶北救邢之類是矣有書次於事後者事成而次也襄二十三年叔孫豹帥師救晉次於雍楡之類是矣隨其事實非義例也公羊曰何爲先言次而後言救君也何爲先言救而後言次先通君命也此皆臆度不得其實次之爲例但記師行非寓褒貶聶北雍楡傳皆曰禮者善其事非善其次也而於次之一字生義則溺矣以上三凡稱師明皆爲師發例非師出則不在此例也若公防戎於潛之防公及邾儀父盟於蔑之及以蔡侯獻舞歸之以次於幹侯之次似此之類不可枚舉旣非戰伐之事不必悉爲牽合也遂者兩事之辭春秋君臣之出因彼及此皆書曰遂記事之宜非例所加僖四年侵蔡蔡潰遂伐楚桓八年祭公來遂逆王后於紀僖三十年公子遂如京師遂如晉桓十八年公防齊侯於濼公與夫人姜氏遂如齊如此之類本謀爲二事也僖六年伐鄭圍新城楚人圍許諸侯遂救許莊十九年公子結媵陳人之婦於鄄遂及齊侯宋公盟如此之類本未謀而因事便行也但有兩事卽書爲遂不別其本謀與否公羊曰遂者何生事也不盡然矣大夫出竟有可以安社稷利國家者則專之文八年冬十月壬午公子遂防晉趙盾盟於衡雍乙酉公子遂防雒戎盟於暴傳曰書曰公子遂珍之也四日之間不容反報𨿽專命而盟患難俱解故不用遂事之文重舉名氏以貴之公子結本以媵陳而出聞齊宋有防權宜以盟二君旣非君命又失陳好至冬三國來伐無善可褒故不重書名氏然亦無貶者本欲安社稷利國家也襄十年春防吳於柤夏五月甲午遂滅偪陽傳曰書曰遂滅偪陽言自防也諸遂皆不發傳特於此言書曰者仲尼之所攺也舊史蓋別書諸侯滅偪陽仲尼攺而書遂以見因防滅國用章其失遂事特假文以明事之所因其實善惡系於事不系於遂也遂之爲文不主於師而師出亦用之且非例也故附諸此

侵伐例

伐二百十一

侵六十

襲一

圍四十四

救二十三

追二

戍三

城六

莊二十九年鄭人侵許傳曰凡師有鐘鼓曰伐無曰侵輕曰襲三者所以別興師用兵之狀也周禮大司馬掌九伐之法賊害賢良則伐之負固不服則侵之而無襲之之名然禮更有七名曰眚曰壇曰削曰正曰殘曰社曰滅春秋無其事者傳不發凡而滅與入別爲例所謂左氏裁約舊章爲文也鳴鐘擊鼓以聲其罪而討之如是者經書曰伐僖四年齊伐楚傳稱責楚以包茅不入昭王不復文十七年晉伐宋傳稱討曰何故弒君此類是矣寢其鐘鼓潛師入境以陵之如是者經書曰侵莊十五年鄭人侵宋傳稱諸侯爲宋伐郳鄭人閒之而侵宋僖三十三年狄侵齊稱因晉防也此類是矣倍道輕行乘其不備而掩之如是者經書曰襲襄二十三年齊侯襲莒傳稱齊侯還自晉不入遂襲莒是矣公羊曰觕者曰侵精者曰伐谷梁曰苞人民毆牛馬曰侵斬樹木壞宮室曰伐三傳之說不同考之文義左氏爲長焉襄十九年晉士匄帥師侵齊至谷聞齊侯防乃還傳曰聞喪而還禮也傳旣稱禮然則兵不加喪必有常制得禮之常𨿽不待君命可也詳書所至及還善得禮也春秋書戰敗書執獲書追救書圍入書滅取皆侵伐用師之事左氏凢例數條以類相從今亦各立爲篇以相發明焉圍救追戍傳不言例統附此篇之內義在不可遺也公羊曰戰不言伐圍不言戰入不言圍滅不言入其說𨿽近是然戰圍滅入事本不同難以舉爲大例且伐取伐圍固多兼言之者旣無關褒貶之義亦舊史從告或詳或略爾環而攻之曰圍聚兵守之曰戍彼此相援曰救繕其都邑曰城敵去而躡之曰追諸皆無例就事立文而已褒譏之義別有所在也僖元年齊師宋師曹師城邢傳曰救患也凡諸侯伯救患分災討罪禮也桓爲侯伯邢遷如歸善其得禮故詳敍三師傳因發救患之例然美在救患不在於城十四年諸侯城緣陵傳曰不書其人有闕也此非其貶與救亦美名也文九年公子遂防晉人宋人衛人許人救鄭傳曰卿不書緩也以懲不恪此非其貶與莊十八年公追戎於濟西傳曰不言其來諱之也邊竟無備戎來不知故諱不稱其侵僖二十六年齊人侵我西鄙公追齊師至酅弗及備文以書是無可諱矣圍國者直書圍某莊八年師及齊師圍郕僖六年楚人圍許之類是也圍邑者書伐某國圍某邑隱五年宋人伐鄭圍長葛僖二十三年齊侯伐宋圍緡之類是也蓋不系之國邑無由知伐國取邑者亦然昭二十三年晉人圍郊郊不系周者春秋之法大都以名通者不系之國莊三十二年城小谷傳稱爲管仲也而不系之齊僖二年虞師晉師滅下陽虢邑也而不系之虢成七年吳入州來昭十三年吳滅州來楚邑也而不系之楚是知春秋有大都通名之例矣隠六年宋人取長葛長葛不系之鄭者前年宋人伐鄭圍長葛鄭邑可知此從其省文而非大都之例也若實非其邑而系於其國者則仲尼偶示變例以見義又非書法之常也襄元年圍宋彭城傳曰非宋地追書也於是爲宋討魚石故稱宋且不登叛人也謂之宋志十年戍鄭虎牢傳曰非鄭地也言將歸焉是皆聖人所修特立異文而非魯史之舊矣莊二年公子慶父帥師伐於余丘三十年齊人降鄣閔二年齊人遷陽三者旣非大都又無所系知皆附庸之國公羊曰於余丘邾婁之邑也不系乎邾婁國之也君存焉爾夫國自爲國邑自爲邑寜得以君存而亂其名公羊谷梁又曰鄣紀之遺邑也紀滅已二十餘年其國不能自存豈得有孤立之邑歷久乃降哉二家舛謬之說往往而然無怪乎元凱之目爲異端也

戰敗例

敗師十六

戰二十三

敗績十五

克一

取師三

王師敗績一

莊十一年公敗宋師於鄑傳曰宋師未陳而薄之敗諸鄑凡師敵未陳曰敗某師皆陳曰戰大崩曰敗績得儁曰克覆而敗之曰取某師京師敗曰王師敗績於某此防書戰敗之通例也敵人未陳設權譎變詐以取勝使彼不得成列卽成列而不得用者亦以未陳爲文此年公敗宋師於鄑昭元年晉荀吳敗狄於大鹵傳皆曰未陳而薄之是其未成列也莊十年公敗齊師於長勺待齊人三鼓气竭而克之定十四年於越敗吳於欈李使罪人屬劍詐吳而伐之二者敵𨿽已陳設權勝之是其成列不得用也昭五年叔弓帥師敗莒師於蚡泉傳曰莒未陳也重發例者嫌君臣之異二十三年吳敗頓胡沈蔡陳許之師於雞父傳曰不言戰楚未陳也重發例者嫌與陳相渉也兩敵對壘堅而有備權謀槪無所施成敗決於志力於是書戰師徒撓敗若岸沮山崩喪其功績於是書敗績其或未至成敗各自收斂故有言戰不言敗者若夫未陳而書戰及實敗而不書敗皆從告也文七年晉人及秦人戰於令狐晉諱食言𨿽夜薄秦師而以戰告故不書敗師而書戰昭十七年楚人及吳戰於長岸吳楚兩敗莫肯以告故書戰不書敗績宣十二年晉荀林父帥師及楚子戰於邲晉師敗績上軍成陳林父乃敗故戰敗兩書也敗皆稱師或稱人成十六年晉侯及楚子鄭伯戰於鄢陵楚子鄭師敗績師徒未崩楚子傷目而退故指事言之僖十五年晉侯及秦伯戰於韓獲晉侯君𨿽見執戎馬還濘師實不大崩也二十八年晉侯齊師宋師秦師及楚人戰於城濮楚師敗績傳稱左右師潰子玉收其防而止經書敗績敗多而存少也成十六年楚子鄭師敗績傳稱子反曰臣之防實奔經不書師敗敗少而存多也內之雄儁才力足以服眾威權足以自固進不成爲外寇彊敵退復狡壯有二君之形克而勝之則不言彼敗績而書所克之名隠元年鄭伯克段於鄢傳曰如二君故曰克是其事也威力兼備若羅网掩覆一軍盡禽謂之取師哀九年宋皇瑗取鄭師於雍丘傳稱皇瑗圍鄭師壘合鄭師哭是自知盡死無逃遺之路矣使有能者無死是一軍生死盡在宋矣取狀蓋如斯也王者無敵天下莫之得挍故其敗也不言戰而直以自敗爲文成元年王師敗績於茅戎是其事也六者記事之通例內外無復殊稱也公羊曰內不言敗言戰乃敗矣於幹時則曰不與公復讎也谷梁曰中國與夷狄不言戰直曰敗之兩夷狄曰敗於雞父則曰中國不敗胡子髠沈子盈其滅乎其言敗釋其滅也於長岸則曰進楚子曰戰旣立異而又曲說以求通違意以生例用意𨿽勤不若左氏之彰明矣戰必由伐故春秋言戰卽不言伐伐者討罪之辭若言戰而先言伐皆罪彼所伐之國我以鐘鼓聲討其罪彼不服而敢戰用兩書伐戰以深責之莊二十八年齊人伐衞衞人及齊人戰是也桓十二年及鄭師伐宋戰於宋傳曰宋無信也彼無信故言伐言戰直書戰於宋者尢其無信以彼獨戰爲文也桓十年齊侯衞侯鄭伯來戰於郎傳曰我有辭也故不稱侵伐我有辭故不言伐惡其無禮亦以彼獨戰爲文也二者不言及某戰皆不令彼與我敵所以痛責之焉戰必先期戰地是爲戰所桓十三年公防紀侯鄭伯及齊侯宋公衞侯燕人戰傳曰不書所戰後也紀鄭先至期戰公後不及期猶與諸侯共其成敗故備書諸國而不言地是則爲內諱爾夫兵加於人一也曰伐曰侵曰襲而其狀分焉臨敵一也曰戰曰敗師曰取師而其狀分焉防書如是所以區別其名昭然可知也而二傳乃於內外夷狄之間立說不亦褊乎安在春秋爲平恕之書耶

執獲例

執君十三

執臣十

執行人六

執單伯子叔姬各一

君滅一

獲君一

獲臣五

得一

獻捷二

歸俘一

成十五年晉侯執曹伯歸於京師傳曰不及其民也凡君不道於其民諸侯討而執之則曰某人執某侯不然則否執者討罪之辭也春秋執君十餘事或名或否非例所加而例惟在乎執者之所稱天生民而樹之君俾司牧之以爲民主若乃肆於民上人懷怨讎諸侯討而執之則從眾討之文稱人以執僖五年晉人執虞公傳曰罪虞且言易也貪璧馬而拒忠諫同於無道及民晉侯假道取虞而稱人以執是已倘身爲不義而惡不及民𨿽執之猶不稱人晉侯執曹伯是已諸稱人以執者未必皆有加民之罪當時赴告欲重其辜多以加民爲辭國史承以書防而簡牘之記具存仲尼因示虛實以明得失焉僖二十一年執宋公以伐宋宋無徳而爭盟諸侯所疾故不言楚執而總見眾國共執之文以貶之是又一例爾行人以通兩國之情古者飛矢在上走驛在下成九年傳曰兵交使在其間可也是其例也若乃肆忿遷怒快意使人譬諸豺狼求食而已經於是顯稱行人以罪執者行人六傳發其三襄十一年楚人執鄭行人良霄傳曰書行人言使人也昭八年楚人執陳行人幹徴師殺之傳曰罪不在行人也二十三年晉人執我行人叔孫婼傳曰言使人也因良霄以顯行人之事因幹徵師以示非罪之義因叔孫婼以同內外之稱則餘三人皆隨例而知矣濤塗寧喜之屬罪在其身鄭詹行父之流以執政受罪本非使人從實以書皆以罪之鄭祭仲之如宋也非防非聘於以見誘而以行人應命不能死節挾僞以簒其君此宜稱行人而不稱是爲祭仲之罪矣惟王使不在行人之例無論有罪無罪諸侯不得而執是以不稱行人婦人亦無拘執之義文十四年齊人執單伯齊人執子叔姬所執皆非可執直書之而義不可見與執者討罪之名無論執君執臣法當歸於京師蓋諸侯不得相治禮宜天子治之定元年晉人執宋仲防於京師執人於天子之側以歸久乃歸之京師故但書所執不書所歸若夫或執以歸或歸諸侯皆非其地或復放之舍之殺之用之皆非其事矣諸如此類傳𨿽不發例顯書其事而義自明也戰獲之名君死曰滅大夫生死皆曰獲昭二十三年吳敗頓胡沈蔡陳許之師於雞父胡子髠沈子逞滅獲陳夏齧傳曰君臣之辭也此其例也國君社稷之主與社稷宗廟共其存亡者也而身死於敵國國𨿽存亦書曰滅胡子沈子之滅傳曰吾君死矣是已諸以戰傷死者𨿽敗而不見禽故不書滅也至夫國亡君存𨿽出奔若以歸亦皆書滅但彼滅文在上此滅文在下爾通戰敗滅入之間君而被禽在外則曰以歸在內則曰以來莊十年荊敗蔡師於莘以蔡侯獻舞歸哀七年入邾以邾子益來是也僖十五年晉侯及秦伯戰於韓獲晉侯晉侯背賂無親愎諫違卜秦人獲之經不書以歸而謂之獲貶從臣下之例也何以知大夫生死皆曰獲乎宣二年戰於大棘獲宋華元傳稱華元逃歸是生獲矣哀十一年戰於艾陵齊師敗績獲齊國書傳稱歸國子之元是死獲矣然則獲者大夫之名而加之晉侯豈不謂貶焉貶之所稱豈得舉爲例乎公羊曰君死於位曰滅生得曰獲不盡然矣定九年得寶玉大弓傳曰書曰得器用也凡獲器用曰得得用焉曰獲物之成器可爲人用寶玉大弓是也用器物以有獲若麟爲田獲俘爲戰獲俘卽大夫之被獲者是也軍獲之俘而獻於上謂之獻捷莊三十一年齊侯來獻戎捷傳曰非禮也凡諸侯有四夷之功則獻於王王以警於夷中國則否諸侯不相遺俘六年齊人來歸衞俘傳稱衞寶夫敵體之謂遺歸亦遺也遺俘已非禮況又失辭稱獻乎兩者皆譏矣僖二十一年楚人使宜申來獻捷宋捷非四夷之功其譏已明不言宋者上言伐宋省文可知公羊曰不言捷乎宋爲襄公諱也谷梁曰不與楚捷乎宋也義在此而求諸彼其無乃蛇足之說與

滅取例

滅國二十九

大去一

亡一

取國四

滅邑三

取邑十五

入國二十三

入邑四

歸邑田五

墮邑二

取田五

假田一

疆田一

遷十

降二

文十五年晉郤缺帥師伐蔡戊申入蔡傳曰凡勝國曰滅之獲大城焉曰入之宣九年取根牟傳曰言易也成六年取鄟傳曰言易也襄十三年取邿傳曰凡書取言易也用大師焉曰滅弗地曰入昭四年取鄫傳曰言易也鄫叛而來故曰取凡克邑不用師徒曰取滅取入三者言國邑之通例也夫國稱滅邑稱取常也春秋實不論國邑惟以事之難易爲辭蓋典防之舊法焉傳於文十五年已發滅入之例至襄十三年復發者兵之所加不可細舉故舉舊防之典以例而言大師陷敵絕其社稷有其土地謂之勝國則通以滅爲文若成師重力𨿽獲大都得而弗有直以入爲辭而已然而國不通邑城不包地滅邑必主大師是故再發例也敵人拒戰斬獲俘馘用力難重𨿽邑亦曰滅不用師徒及用師徒而不勞𨿽國亦曰取勝其國邑而不有其地通謂之入莊十三年齊人滅遂僖十七年滅項若此之類是滅國矣隠六年宋人取長葛十年取郜取防若此之類是取邑矣僖二年虞師晉師滅下陽昭十三年吳滅州來是滅邑矣根牟鄟邿是取國矣郤缺入蔡之類是入國矣成七年吳入州來之類是入邑矣故曰三者言國邑之通例也傳發取例者四而皆言易於鄫發凡又言不用師徒不用師徒卽易狀也例言克邑而鄟邿根牟皆國知國邑同稱矣取例之四發者邿用師徒鄫受潰叛鄟爲附庸根牟爲夷四者各不同故事事明之邿爲小國非邑非夷因以凡例附之也取鄫之例云不用師徒何以知用而不勞亦曰取乎鄫邑也又叛而來𨿽解甲戢兵可以坐收其利若諸國之內各有君長僖三年徐人取舒舒又蠻夷之大者也曾是不煩一旅可盡以虛言恐喝之乎若是則當書降不當書取矣春秋之伐國取邑者多矣旣稱伐當必有師徒焉僖二十六年公以楚師伐齊取谷宣十年公孫歸父帥師伐邾取繹二者於經又顯稱師豈皆整師不用而諸邑望風來附乎故知取之云者或乘其衰亂或受其潰叛或用少師而不頓兵勞力或因伐國而以餘力得邑通謂之取如取如攜言其易也而不用師徒尢爲更易其事亦多有之傳因鄫以申其例其實用師徒者多也取邑旣易則取田亦易成二年取汶陽田乞師盟主興兵伐齊得之旣難而亦書取者晉使齊人還我魯不加兵是以從易言之爾隠八年鄭伯使宛來歸祊我入祊桓元年鄭伯以璧假許田祊者鄭祀泰山之邑其田近魯許者魯國朝宿之邑其田近鄭而有周公之廟鄭欲以祊易許田各從本國之宜遜辭以求請釋泰山而祀周公故使宛來歸祊經言入祊未肯受而有其地也桓元年鄭伯復請防易祊田實以祊易許田而經書璧假魯不宜聽鄭祀周公又不宜取祊田言若進璧以假田非久易者史防諱惡之辭也春秋之取例有二用之於師則爲覆而敗之加之國邑土田皆言易也入例亦有二在於歸復則爲國逆施於國邑土田皆弗地也文同義異適乎立文之宜而已諸田之書來歸歸我歸之於疆田皆因史成文詳錄內事無義例也定十二年叔孫州仇帥師墮郈季孫斯仲孫何忌帥師墮費墮者毀其城邑三都彊盛以奪三家之權陪臣執命下陵上替是以仲由墮之孔子不禁帥師登臺僅而獲克直書其事以示三家之彊亦無例也文三年秦人伐晉傳稱取王官及郊襄二十三年齊侯伐衞遂伐晉傳稱取朝歌並書伐不書取隠四年莒人伐取牟婁伐取兩書者彼告伐不告取此伐取兩告猶諸伐國圍邑者或書或否非例所加悉從告辭爲詳略爾滅國而虜其君曰以歸其君逃亡曰奔某莊十年齊師滅譚譚子奔莒僖二十六年楚人滅夔以夔子歸此類是也若不言以歸又不言奔蓋其君死矣就事而書皆非義例惟秦人取梁仲尼以變文貶之僖十九年梁亡傳曰不書其主自取之也作事不時則怨讟動於民梁伯虛興無益之功詐稱無害之寇蕩百姓而啟大國之心亡徵已先兆矣以自亡爲文非取者之罪也莊四年紀侯大去其國傳稱以國與季社稷有奉故不言滅不見廹逐故不言奔不忍屈辱自違其國大去者不反之辭時史據實而言仲尼因之傳無書曰故書之文知非聖人新意矣春秋之例滅同姓者書名僖二十五年衞侯燬滅邢傳曰同姓也故名斯其例也滅國己非而親親相殘爲惡尢甚故斥名以罪之也僖五年晉人執虞公方示罪虞之例且晉人修虞之祀歸貢於王是以免於滅同姓之譏二十六年楚人滅防防有不祀之罪親親已絕是以無貶襄六年齊侯滅萊萊人恃謀不防齊命齊侯遷萊於郳未絕其世故亦無譏也入旣以弗地爲例故其國𨿽絕亦止曰入僖三十三年秦人入滑傳稱滅滑而還不有其地也閔二年狄入衞哀八年宋公入曹據傳皆滅國取地而皆不書滅何也狄無文吿衞之君臣盡死齊桓公欲以存衞播告諸侯言狄已去不能有其地矣故不書滅而書入曹人背晉姦宋宋師致討旣還而詬之怒而復反遂以滅曹滅非本志故以入吿也公羊曰諱同姓之滅也何諱乎同姓之滅力能救之而不救也夫前此有力而不救者多矣何故不譏至此而式微已甚何力之有哉徙其民人曰遷脇而服之曰降僖元年邢遷於夷儀三十一年衞遷於帝丘成十五年許遷於葉昭九年許遷於夷十八年許遷於白羽定四年許遷於容城哀二年蔡遷於州來皆彼所欲遷故以自遷爲文莊元年齊師遷紀郱鄑郚十年宋人遷宿閔二年齊人遷陽皆廹而遷之故以齊宋爲文也莊八年師及齊師圍郕郕降於齊師彼畏而來降也三十年齊人降鄣此遙以兵威廹之也此皆據事以書非例也世之治也八柄之權掌於大宰九伐之法統自夏官治之不能不亂也周公爰立滅取之名以爲防書之法然而典防有其號周官不備其文禮樂徵伐自諸侯出聖人惡之久矣曰遷曰降𨿽典防亦無其例總皆亂世之事春秋之於爭國攘地未見有善文也齊襄偪紀而公羊大其復讎嗚呼其亦不思而已矣

左傳事緯前集卷三﹤經部﹐春秋類﹐左傳事緯﹥

欽定四庫全書

左傳事緯前集卷四

靈璧知縣馬驌撰

左氏辯例下

搜狩例

搜五

狩四

治兵一

大閱一

焚一

矢魚一

觀社一

周禮大司馬之職曰中春教振旅遂以搜田中夏教苃捨遂以苖田中秋教治兵遂以狝田中冬教大閱遂以狩田爾雅曰春獵爲搜夏獵爲苗秋獵爲狝冬獵爲狩出爲治兵入爲振旅傳曰春搜夏苗秋狝冬狩皆於農隙以講事也三年而治兵入而振旅歸而飲至以數軍實凡此皆教戰田獵之大略也古者教戰田獵事本相因國家𨿽安忘戰必危是以四時之隙咸用舉事其禮不同故其名亦異周官大閱狩田之法特詳扵三時蓋亦因農隙之宜以大習武備也治兵振旅卽秋春教戰之名而稱三年者然則四時講武之外復三年而大舉亦猶常祀之外復有禘祭爾教戰近扵習殺故繼之以田獵田獵患其盡物故約之以三驅農隙而舉非黷武也鳥獸之肉以登於俎皮革齒牙骨角毛羽以登於器非禽荒也田獵旣有常時復有常地天子必於王畿諸侯必於封內擇山澤不毛之地近國之隙地而爲之傳稱鄭之原圃秦之具囿是其類矣春秋二百四十二年魯之搜苗狝狩必且甚多苟非失時違地則爲國之常禮例皆不書經之所書止搜狩數事而已皆譏也桓四年春正月公狩於郎傳曰書時禮也三代異正朔而夏數爲得天是以政令治教猶用夏時春秋之正月實周禮之仲冬故傳以得時爲禮然而猶書者郎非狩地而狩之故書地以示譏若於禚於紅比蒲昌閒同有非地之譏矣何以知書地之爲譏乎隠五年春公矢魚於棠傳曰非禮也且言逺地也陳魚而觀旣非田獵之常傳以非禮釋之其譏已明而復曰言逺地則於於棠見之且天王河陽之狩傳亦釋其非地是知書地者皆譏辭矣諸搜皆言大搜昭八年秋搜於紅傳稱革車千乘而經特不言大若此者非關褒貶之要亦仍舊史爲詳略爾教戰以習戎備欲就尊嚴之處以示威命禮必告廟而行莊八年春王正月甲午治兵傳曰治兵於廟禮也是已治兵不於仲秋而無譏者申明號令將以圍郕𨿽非因獵而舉猶以合禮爲宜亦如備難之城不復以時律之者桓六年秋八月壬午大閱亦以懼齊之故是以無貶非其類與桓七年春二月己亥焚咸丘按爾雅火田爲狩在古亦有此法彼但放火燎艸守其下風而已今則盡焚一澤故特書焚以譏盡物禮天子不合圍諸侯不掩羣羣且不取而乃焚澤況咸丘又非地乎春秋搜閱治兵皆不書公定十四年秋大搜於比蒲邾子來防公公實親在而經不書何也諸搜之不書公非皆公不臨之也國之大事曰祀與戎非一人之私事故例不書公乃怠慢之主比於禽荒其獵也未必因教戰而行如是者特書公以顯之莊四年冬公及齊人狩於禚越竟而與微者狩必爲遊戱之事若如棠觀魚之類爾但郎禚猶行狩禮故以狩書也公之朝於列國也但書公如某而不書其事以爲國之常事故不書之莊二十三年公如齊觀社傳曰非禮也魯語云齊棄大公之法而觀民於社襄二十四年傳云齊社搜軍實使客觀之然則此亦齊搜軍實聚民於社旣非吾國習戎之事而越竟以觀失禮之舉故傳曰君舉必書書而不法後嗣何觀特書觀社其譏深矣哀十四年春西狩獲麟傳稱狩於大野蓋得國之狩地故不書地虞人修其常職故不言狩者春而狩又非失時然而猶書者則以獲麟故也麟者仁獸聖王之嘉瑞也明王不作出而遇獲仲尼傷周道之不興感嘉瑞之無應故因魯史而作春秋寓褒貶以明中興之教所感而起因以爲終於是絕筆於獲麟焉僖二十八年冬天王狩於河陽傳曰晉侯召王以諸侯見且使王狩仲尼曰以臣召君不可以訓故書曰天王狩於河陽言非其地也且明徳也周室之衰久矣晉侯爲防以尊天子而自嫌彊大不敢入朝於是召王出狩因盡臣禮此其志誠善也但舊史直言召王旣以彰天子之弱又以昭晉侯之失不知名分爲重寜使若王自爲出狩因以越竟失地而書失地之愆小而天王之尊自在且隠其召王之闕以明晉徳也傳稱書曰故書之類皆仲尼之新意而河陽之狩趙盾之弒泄冶之罪皆違凡變例以起大義危疑之理故又顯稱聖言以昭著其書法故曰春秋之稱非聖人孰能修之

土功例

城二十三

築邑一

築館一

築囿三

築臺三

作三

浚一

毀一

莊二十九年冬十有二月城諸及防傳曰書時也凡土功龍見而畢務戒事也火見而致用水昏正而栽日至而畢此土功之總例也國家之大城築修作在所不廢然而愼妨民務必擇農隙之時故爲察天星以制常節焉龍星角亢晨見東方是時禾稼已登三務始畢於是戒民以土功之事大火次角亢而晨見乃致築作之用定星昏中遂樹板幹而興作日南至微陽始動農事將興土功於是乎畢也土功力役之大故書於經隠元年傳曰費伯帥師城郎不書非公命也新作南門不書亦非公命也然則但出公命得時與否皆在所書矣姑以城論之桓十六年冬城向傳曰書時也莊二十九年冬十有二月城諸及防傳曰書時也文十二年冬十有二月季孫行父帥師城諸及鄆傳曰書時也宣八年冬城平陽傳曰書時也成九年冬十有一月城中城傳曰書時也此皆以得時書也隠七年夏城中丘傳曰書不時也九年夏城郎傳曰書不時也此皆以失時書也土功之時本設此節以爲農事旣閒得用力役若實不病農𨿽天象未至亦無所譏襄十三年冬城防傳曰書事時也是已苟或城實非時自知不可而緩以告廟旣以病民復慢其祖經因依告而書以示其失定十五年冬城漆傳曰書不時告也是已土功旣有凡例而城之時與不時傳復屢發者何也春秋之於城有二義焉無事備預則用農隙臨難禦敵則四時皆可傳所重發皆備預之城也所不發皆禦敵之城也禦敵而城不須待時故傳不言得失襄十九年冬城西郛傳曰懼齊也城武城傳曰穆叔曰齊猶未也不可以不懼乃城武城若此之類直言歸趣或時或否不在凡例之內亦如過雩之外復有旱雩爾莊二十八年冬築郿傳曰非都也凡邑有宗廟先君之主曰都無曰邑邑曰築都曰城此別城築之名也周禮四縣爲都四井爲邑此都邑𨿽未必爲周禮之制大約都大邑小是以春秋所書猶用典防之名在都曰城在邑曰築都之稱城不論有廟與否若城漆是矣漆爲邾庶其所以來奔者寧有宗廟先君之主乎若廟之所在𨿽邑亦曰都尊其號故崇其稱以宗廟而大之也郿本爲邑而又無廟是以獨書爲築傳因於此發例例稱凡邑則非他築之例若臺囿與館咸謂之築無大小之異名矣臺囿館之言築創始之辭也延廏南門雉門兩觀之言新修舊之辭也是則其立名之宜也莊二十九年春新延廢傳曰書不時也凡馬日中而出日中而入春秋分而晝夜等謂之日中馬以春分出牧秋分入廏此周典也今春而作廏旣失民務又違馬節二者皆譏故傳稱不時而發馬出入之例諸皆言新作而此言新不言作經闕文爾非例也僖二十年春新作南門傳曰書不時也凡啟塞從時春秋泛興之役總用土功之時若門戶道橋之啟城郭墻壍之塞皆官民之開閉不可一日而闕又須隨壞時而修之不得用土功之候今僖公無故修飾南門非啟塞之急務傳嫌城門或壞渉於開閉之急故譏其不時因別起從時之例也由此例以推之一切急務皆可從時莊元年秋築王姬之館於外王女下嫁不得不築也文十六年秋毀泉臺蛇出爲妖聲姜以薨不得不毀也莊九年冬浚洙畏齊之難不得不浚也及諸禦難之城或春或夏或冬都無褒譏是亦從時之說而已定二年夏雉門及兩觀災冬新作雉門及兩觀諸宮之災大室之壞皆不言作蓋皆從時修之重在災壞故不書作今歷三時而後作是以別書若夫不急之務遊觀之所自當以土功之限爲宜傳是以於城都築囿新廏作南門之下各言得失用以顯明諸例也昭九年冬築郎囿傳曰書時也成十八年秋築鹿囿傳曰書不時也定十三年夏築蛇淵囿亦知其不時矣莊三十一年春築臺於郎夏築臺於薛秋築臺於秦嵗三力役旣已極奢又違天候傳不言而自明也魯之役民者三十六而覇者之六城不與焉役而失時固有勦民之害卽役不失時然而民力殫矣三時耕不獲一時之息此經之所以悉書哉

災異例

日食三十六

星孛三

恆星不見星隕如雨一

隕石六鷁退飛一

大雨震電一

震廟一

雨雪一

無冰三

隕霜不殺艸李梅實一

隕霜殺菽一

雨木冰一

大雨雹三

大水九

不雨七

大旱二

螽十一

螟三

多麇有蜮有蜚蝝生各一

饑三

有年大有年各一

無麥苗大無麥禾各一

災十一

火一

地震五

山崩二

鸜鵒來巢一

春秋記災異謹天變重民事也人事不修而陰陽沴戾爰有雨陽寒燠之乖震動崩陁之患水旱饑饉之罰螽螟蝝蜚之害在內則爲災必書在外則來告必書而日食星變尢其昭昭在上者故事事謹而志之也日者眾陽之防人君之象也周天三百六十五度四分度之一日嵗一周天月月一周天每月一防防常在朔日被月掩則日爲之食經不言月食日闕所不見也日月動物𨿽同行而不必同道歷家所推復有盈縮之異故有積嵗不食者有頻月而食者術存於星臺之官非經所急經惟據見諸天者書曰日有食之而已若日被全掩則書曰旣旣日光盡也日食之書必備朔日甲乙者歷之紀朔者日月之防日官於日食應記月朔朔有甲乙乃可推求失則爲過桓十七年冬十月朔日有食之傳曰不書日官失之也天子有日官諸侯有日禦日官居卿以底日禮也日禦不失日以授百官於朝僖十五年夏五月日有食之傳曰不書朔與日官失之也前止失日後並失朔傳是以重發例推此而言諸朔日不備者皆日官之失矣日食𨿽天變之大然亦歷數之常惟正陽之月君子惡之於是有伐鼓用幣之禮按傳正陽之月當夏四月是爲孟夏則周之六月是也莊二十五年夏六月辛未朔日有食之鼓用牲於社傳曰非常也惟正月之朔慝未作日有食之於是乎用幣於社伐鼓於朝正陽月朔陰慝未作陰尢不宜侵陽故諸侯用幣於社社爲上公之神是以祈而不責伐鼓於朝退而自責也此𨿽書爲六月以長歷推之其實七月置閏失所致令月錯不當鼓而鼓失其時矣鼓當於朝而於社失其處矣社應用幣而用牲失其用矣一舉三失故傳譏非常旣以明禮因以正時也文十五年六月辛丑朔日有食之鼓用牲於社傳曰非禮也日有食之天子不舉伐鼓於社諸侯用幣於社伐鼓於朝此正陽之月𨿽宜伐鼓然禮有等差不可僭越天子貶膳修省不舉盛饌伐鼓於社以責羣陰諸侯位卑但宜用幣於社伐鼓於朝而已今則鼓社用牲有二失焉𨿽不失常月猶以非禮書也莊三十年九月庚午朔日有食之鼓用牲於社失時違禮可依例而推矣孛爲妖星亦謂之彗傳稱除舊布新亦云除穢經𨿽不言占驗而以妖變非常用是書之文十四年秋七月有星孛入於北斗旣見而移入故稱曰入昭十七年冬有星孛於大辰傳稱於大辰西及漢總在大辰之度故曰大辰哀十三年冬十有一月有星孛於東方平旦眾星皆沒故不言次此皆據事以書無義例也昭二十六年傳言齊有彗星而經不書蓋魯不見爾莊七年夏四月辛夘夜恆星不見傳曰夜明也夜中星隕如雨傳曰與雨偕也夜明而常星不見夜半而有云星隕且雨變異非常故書於經不言石者見星之隕於上不見在地之驗也僖十六年春王正月戊申朔隕石於宋五傳曰隕星也是月六鷁退飛過宋都傳曰風也隕於地視之則石數之則五隨其聞見先後而書之不言星者止見在地爲石不見其隕於上也鷁遇迅風而退飛過宋國都不與隕石同曰故重言是月宋人以異來吿是以並書焉隠九年三月癸酉大雨震電庚辰大雨雪傳曰癸酉大雨霖以震書始也庚辰大雨雪亦如之書時失也凡雨自三日以往爲霖平地尺爲大雪霖雪積日書兩日以記其始建寅之月不當震電旣震電又不當大雪陰陽錯行故以時失而書因發霖雪之例然經不言霖知經誤爾雷甚擊物通謂之震僖十五年震夷伯之廟傳曰罪之也於是展氏有隠慝焉隠惡法所不及尊貴罪所不加而天變震其祖廟聖人因自然之妖章顯其事以感動穢行之人立教亦何深與霜雪寒燠各有定時反則爲災隕霜殺物雨雪無冰冬燠而李梅實過寒而雨木冰諸如此類蓋皆以時失書矣僖二十九年秋大雨電傳曰爲災也然則雨電皆以爲災書昭四年春王正月大雨雹當雪而雹是亦爲災也桓元年秋大水曰凡平原出水爲大水廣平曰原原猶出水爲災可知故經之於水悉以大書之莊十一年秋宋大水傳稱公使弔焉往弔所以書也二十五年秋大水鼓用牲於社於門傳曰亦非常也凡天災有幣無牲非日月之眚不鼓此年日食之禮非常而此又非常因總發天災之例日食大水皆爲天災禮當有幣無牲而魯皆用牲非日月之災不鼓而魯復以大水鼓一嵗而天災二咸失常焉傳是以顯舉周公之典禮也夫旱卽不雨而經何以或書不雨或書旱乎僖二年冬十月不雨三年春王正月不雨夏四月不雨六月雨傳曰自十月不雨至於五月不曰旱不爲災也春秋之法雩而得雨書大雩諸經言大雩傳言旱者是矣雩而不得雨書旱僖二十一年夏大旱宣七年秋大旱是矣旱而不爲災書不雨此年及莊三十一年文二年十年十三年是矣僖之不雨每時必舉首月又書得雨之月文之不雨皆於旣雨之後總計前之不雨而書之𨿽不復書雨事從可知若是者蓋前旣具其體例後遂從其省文左氏不發傳以非義例之所在爾谷梁曰一時言不雨者閔雨也有志乎民也歷時而言不雨文不憂雨也無志乎民也春秋記天災而谷梁言人事文若一時不雨當以何法書之也哉隠元年傳曰有蜚不爲災亦不書莊十八年秋有傳曰爲災也二十九年秋有蜚傳曰爲災也凡物不爲災不書前顯不書之義後發凡例以明諸物皆然螽食五穀螟食苗心多麇害稼皆以爲災而書蜚臭惡害人含沙射影嫌非害稼故於此各發傳也文三年秋雨螽於宋傳曰隊而死也自上而下爲雨故雪曰雨雪電曰雨雹螽曰雨螽螽死則不爲災宋人蓋以爲天祐喜而來告是以書經谷梁曰災甚也茅茨盡矣果爾則胡不書多螽而書雨螽乎知不然矣宣十五年冬蝝生饑傳曰幸之也是年秋螽至冬而子復生遇寒而死不成爲螽旣不爲災然而猶書者若使早生民困必甚故𨿽饑猶幸非幸饑也幸蝝生爾春秋五穀皆熟書有年五穀大熟書大有年五穀不丰而民困書饑五穀盡無而民大困書大饑若但指所無而不言饑者皆未至困民也莊七年秋大水無麥苗傳曰不害嘉谷也今之五月大水殺熟麥及苗而黍稷嘉谷尙可更種則可以不饑二十八年冬大無麥禾臧孫辰告糴於齊傳曰冬饑臧孫辰吿糴於齊禮也傳據未糴之時言饑得齊之谷蘇民之困故以告糴爲禮終亦弗饑是以傳言饑而經不書饑春秋水旱螽螟之災甚多其書饑者有三而已其餘非盡諱饑也天災物害所指在物無麥無禾所指在谷饑與大饑所指在民民有菜色道殣相望經之所以書饑也天災物害敗稼傷禾經之所以書水旱螽螟也亦若旱與不雨之有深淺者僖二十一年夏大旱傳稱饑而不害此不足以徵與地道安靜動爲失常國主山川崩竭爲戾諸書山崩地震皆記異也昭二十五年有鸜鵒來巢傳曰書所無也此鳥穴居不在魯界今來而又巢以所無書之不在爲災之例矣宣十六年成周宣榭火傳曰人火之也凡火人火曰火天火曰災春秋之災十有一而火惟此一事餘皆天火也聖人重天變故特異其名曰災莊二十年齊大災來告以大故書爲大公羊曰大瘠也何以書及我也若然則禦廩西宮之災亦將曰禦廩瘠西宮瘠乎公羊每好奇實未見其奇也成三年新宮災三日哭哀禰廟之災特異其禮經是以善而書之傳稱禍福不告則不書是知外災之書皆從吿也莊十一年宋大水公羊曰及我也谷梁曰王者之後也襄九年宋災谷梁曰故宋也僖十四年沙鹿崩成五年梁山崩昭十八年宋衞陳鄭災公羊皆曰爲天下記災也谷梁曰其志以同日也公羊於宋災旣誤爲火遂妄爲之例曰大者曰災小者曰火谷梁於陳災亦誤爲火遂妄爲之例曰國曰災邑曰火紛紛穿鑿之說將以何者爲適從乎昭九年陳災陳已滅亡降爲楚縣而不系之楚者春秋之書災害皆以所災所害言之梁山沙鹿之崩不系於晉知陳亦不必系楚矣宣榭之系成周則宣榭不能以名通也公羊曰成周宣榭災樂器藏焉爾新周也谷梁曰周災不志其曰宣榭目之也公羊曰陳已滅矣其言陳火存陳也谷梁曰火不志此何以志閔陳而存之也夫曰災曰火何足以存陳而新周若不災不火將目之閔之之法又於何者寄文耶春秋燦然明備大義數十而已且因事而明例豈因例而書事哉左氏親見孔子猶多闕疑不論公谷乃於數百年之後欲事事揣合聖人之意乎每事而生異端未免以子之矛刺子之盾矣

奔放例

天王居三

公孫一

夫人孫二

唁三

王臣奔三

諸侯奔十二

滅國奔四

內臣奔六

外臣子弟奔四十七

以地來奔三

放三

叛五

潰四

逃三

僖二十四年天王出居於鄭傳曰天子無出書曰天王出居於鄭辟母弟之難也成十二年周公出奔晉傳曰凡自周無出周公自出故也諸言出者皆謂出其封疆天子以天下爲家本無出封之理𨿽有出奔之人史不言出示無外也天子所至皆安其居故不言奔而別以居爲名尊天子也重發例者所以示君臣之同焉昭二十三年天王居於狄泉襄三十年王子瑕奔鄭所謂凡自周無出者正例也襄王蔽於匹夫之孝不顧天下之義避母弟難自絕其國故稱出居周公旣爲王所復而又自出自絕於周故稱出奔皆不應書出而書出所謂變例也惟天子不言奔王臣及諸侯之君臣則皆書奔奔者廹逐之名而於內之公及夫人獨書爲孫使若不爲臣下所廹逐孫讓而去者爲內諱也諸侯之出奔皆見出於其臣下舊防所書槪舉臣名襄十四年衞侯出奔齊傳稱名在諸侯之防曰孫林父寧殖出其君此以臣名來告之本文也仲尼修史咸示變例皆沒出者之名而以君自奔爲文昭三年北燕伯款出奔齊傳曰罪之也謂君不能自安自固而至見逐於下所犯實多寧獨逐之之臣哉臣而逐君其罪已著沒臣稱君所以深著君惡傳發北燕伯款以例其餘經之所書悉如是焉至其稱名與否傳不發例蓋從告而已子朝之亂昭公之逐事旣非常大都就事立文難以例舉昭二十二年劉子單子以王猛居於皇二十六年尹氏召伯毛伯以王子朝奔楚所稱之以亦非師能左右之以也二十二年劉子單子以王猛入於王城二十六年天王入於成周所稱之入亦非國逆而立之入也昭二十五年次於陽州二十八年次於幹侯所稱之次亦非師出過信之次也二十六年公至自齊居於鄆傳曰言魯地也二十七年公至自齊居於鄆傳曰言在外也已入竟故書至猶在外故書地傳互言以明其義所稱之至亦非告廟之至也所稱之居亦非天王之居也據事而書不得不然若執例以求合盈庭之言寧可盡通哉弔亡之謂唁昭公之孫經書唁公者三詳內事也昭二十五年傳曰書曰公孫於齊次於陽州齊侯唁公於野井禮也將求於人則先下之禮之善物也公至齊竟齊將來唁公不敢逺勞齊侯而逆之於野井仲尼詳書所次所唁之地合數句之文以見公之先下不於唁生例焉諸國滅而君奔者皆不言出國亡實無所出亦非例也諸侯之大夫廹逐逃亡曰奔受罪黜免曰放奔放情有優劣放爲君捨其罪緩步而出較爲稍優奔爲懼罪苟免奔馳而去斯爲劣矣奔放之書各從其實優劣自見襄二十九年齊髙止出奔北燕傳曰放其大夫髙止於北燕書曰出奔罪髙止也實放書奔貶優從劣斯爲仲尼新意矣外大夫之奔放經不盡書何也宣十年傳曰凡諸侯之大夫違告於諸侯曰某氏之守臣某失守宗廟敢告所有玉帛之使者則吿不然則否違兼奔放而言兩國交聘往來是臣嘗奉玉帛之使則用以吿若其不然恩好未接不告亦不書也發例言吿是防之所書皆從告也諸侯君臣之奔者於外曰出奔某於內曰來奔來奔則不言出史氏立辭之宜若來而又奔他國賤不復書傳稱邾子益奔齊慶封奔楚不見於經是也以地來奔重在地𨿽賤必書亦書其地邾庶其莒牟夷邾黑肱是也重在人則止書人文十二年郕伯來奔傳曰太子以夫鐘與郕邽來奔公以諸侯逆之非禮也故書曰郕伯來奔不書地尊諸侯也是也奔而書名皆罪奔者之身司城舉官子哀稱字崔氏書族皆非其罪陳黃衛鱄秦鍼皆稱弟以罪其兄若無善文者悉罪之矣大夫而披邑自屬志附他國經書曰叛宋華亥弟辰晉趙鞅荀寅之流皆與國相距得歸乃復敗則出奔有叛屬他人之意故皆書叛定十一年宋樂大心自曹入於蕭上言某某入於蕭以叛此從叛可知經省文也襄二十三年晉欒盈復入於晉入於曲沃帥曲沃之甲以入晉都敗而至死未附他國故不言叛也叛之賤者不書外而髙弱髙豎內而陽虎南蒯皆不見經至如庶其牟夷黑肱傳稱爲三叛人經不書叛則於內不可言叛而來也襄二十六年衞孫林父入於戚以叛傳曰罪孫氏也叛皆背君之名衞時無君然專邑背國猶謂之叛蓋仲尼特起之新意舊史未必以叛書矣潰者眾散流移若積水之潰文三年伐沈沈潰傳曰凡民逃其上曰潰在上曰逃眾保於城城保於徳交相依懷以衞社稷苟無固志一朝而散如水之潰矣國君而逃師棄盟違其典儀棄其車服羣臣不知其謀社稷不保其安此與匹夫之逃無異是以在眾爲潰在上爲逃以別上下之名也公羊曰國曰潰邑曰叛夫潰者民散而去叛者舉城而屬他人彊大夫爲之也傳言慶氏以陳叛何必於邑哉昭二十九年鄆潰公羊曰邑不言潰郛之也君存焉爾公羊每以君存生例春秋之書曾若是其紛紛哉僖五年盟於首止鄭伯逃歸不盟襄七年防於鄬陳侯逃歸此所謂在上之逃也文十年楚子蔡侯次於厥貉傳稱麇子逃歸而經不書公不在次楚人不以告爾莊十七年鄭詹自齊逃來見囚於齊不能守節而逃以其至魯故本其事以書於經然而非例所云矣例之潰逃蓋指一國一軍一邑之內君臣相需爲用爲變文以別之詹爲逸囚無不可逃旣非其類焉得混以入例哉

歸入例

歸十五

復歸五

入七

復入二

納七

立二

成十八年宋魚石復入於彭城傳曰書曰復入凡去其國國逆而立之曰入復其位曰復歸諸侯納之曰歸以惡曰復入襄二十六年衞侯衎復歸於衞傳曰書曰復歸國納之也明復歸亦國逆也凡去其國通言君臣子弟之例國逆而立之本無位則稱入有位而復之則稱復歸莊九年齊小白入於齊若此之類無位者也僖二十八年衞侯鄭自楚復歸於衞若此之類有位者也諸侯納之有位無位皆謂之歸成十四年衞孫林父自晉歸於衞若此之類有位者也桓十七年蔡季自陳歸於蔡若此之類無位者也身爲戎首稱兵入伐則稱復入襄二十三年晉欒盈復入於晉及此魚石是也四者所以明內外之援辧順逆之辭通君臣取國有家者而言之仲尼正魚石衞衎之文以表舊制左氏發凡言例總而明之以著春秋之大例焉在內不可言歸於魯故稱來歸閔元年季子來歸是也莊六年衞侯朔入於衞五國違抗王命以納衞朔朔懼有逆眾之犯以國逆告故不書歸而書入成十五年宋華元自晉歸於宋元實國逆欲挾晉以自助以外納吿故不書復歸而書歸春秋因之以示二子之情也定十三年晉趙鞅歸於晉昭十三年楚公子比自晉歸於楚趙鞅因韓魏之請楚比依陳蔡之餘並非諸侯之納而書歸者韓魏有耦國之形陳蔡有復國之端言非晉楚所能制也僖二十八年曹伯襄復歸於曹𨿽晉人復之而侯獳愛君以請故有國逆之辭桓十五年許叔入於許本未出竟今始就國羣下嘉之故用國逆之文皆時史因周典以起時事之情也傳稱諸侯納之曰歸而經實有書納者僖二十五年楚人圍陳納頓子於頓若此之流皆有興師見納之事不須例而自明是以但言其納不言其歸春秋諸侯之外納有三一者言語告請蔡季之類是矣二者興師送入頓子之類是矣三者所納之君別在他國而伐其本國令之得入衞朔之類是矣言歸則知爲納言納則歸亦不待言從納者之告則書納從歸者之告則書歸因事之宜皆非義例之所興也僖三十年衞侯鄭歸於衞成十六年曹伯歸自京師二君皆見執在周事同而文異者諸侯歸國或書名或不書名或言歸於某或言歸自某或言自某歸史氏異辭傳不發例例在於歸而已不在他文也若謂稱所自之國其國有力然楚比無援於外何以書自晉陳蔡封於楚平何以不書自楚斯非其明徵與襄二十五年衞侯入於夷儀晉人憫衞衎之失國使衞分之一邑此非國逆亦書曰入何也入者自外而入之常辭爾春秋之入多矣例惟有二焉施於國邑則爲弗地在於歸復則爲國逆國逆又以立爲例逆而不立則皆非例所及襄三十年鄭良霄出奔許自許入於鄭鄭人殺良霄獨還無兵入始爲惡非以惡入旣不得稱復入入卽見殺又非國逆而立之者𨿽稱入亦自外而入之常辭爾昭二十二年劉子單子以王猛入於王城二十六年天王入於成周此𨿽言入亦難牽合例言凡去其國明非王朝之制且自周無出焉得有入知舊典亦不及是也諸納直書納之之事本無分於難易谷梁曰納者內弗受也此說非也圍陳而納頓子頓必欲之宣十一年楚子入陳納公孫寧儀行父於陳二子𨿽淫道楚匡國賊討君葬上下交驩傳稱有禮誰復難之昭十二年齊髙偃帥師納北燕伯於陽傳稱因其眾也旣云因眾明非弗受知谷梁之說未善矣文十四年晉人納捷菑於邾弗克納直書弗克乃見弗受趙盾降而稱人是爲貶責不於納生義也立者直書所立之人隠四年衞人立晉傳曰書曰衞人立晉眾也晉本國逆宜書曰入於衞仲尼善其得眾故變文以示美昭二十三年尹氏立王子朝獨言尹氏知非周人所與谷梁曰立者不宜立抑又褊矣春秋立文以明得失左氏發例以正褒貶𨿽比事可知猶必屬辭而後見之若執曲說以目全經吾知致逺之恐泥

薨葬例

天王崩九

葬天王五

王猛防一

公薨十一

葬我君九

子防三

諸侯防一百二十四

葬諸侯八十七

王臣防二

葬王臣一

內臣防三十一

歸內臣防一

葬外大夫一

夫人薨十

葬小君九

內妃防三

葬內妃一

王姬防一

內女防七

葬內女三

來逆內女防一

奔喪一

防葬四

歸含賵二

歸襚一

求賻一

曲禮曰天子曰崩諸侯曰薨大夫曰防士曰不祿庶人曰死古之制也士庶不得書防春秋惟記王侯內大夫而已魯史自書公薨若鄰國亦同書薨則與已君無別故略外書防用別內以自異焉五等之爵在臣子皆稱公春秋於魯稱公書薨於列國稱爵書防從內辭也列國葬則舉諡稱公從彼臣子之辭也君薨之所當以路寢爲正成十八年公薨於路寢傳曰言道也僖三十三年公薨於小寢傳曰卽安也昭三十二年公薨於幹侯傳曰言失其所也春秋十二公其薨於路寢者莊宣成三公而已推例而言文之於臺下襄之於楚宮定之於髙寢皆非道矣桓之於齊亦失其所矣傳不言可知也公薨書所者所以詳內事謹凶變隠閔二君身遭弒逆史防所諱是以書薨而不言地若言地則國惡彰是以隠而不書也春秋詳內略外故列國君卒例不書地至有防不在國非地不顯者又須書地以明之鄭伯之於鄵宋公之於曲棘吳子之於巢蔡侯許男之於楚此類是也諸侯防稱名惟天王至尊之極是以敬而不名昭二十二年王子猛防傳曰不成防也未逾年卽位不得稱君故書名又不言崩內君不名若未逾年卽位則名而書防莊三十二年子般卒襄三十一年子野防未成君故曰子子者在防之稱也列國之防葬得書於經何也古者交鄰之道有赴告之文有弔臨之節有防葬之禮書防赴也書葬防也諸侯之防或名或否何也古者同盟之國生有通名之義死有赴名之辭書名從赴也不書名亦從赴也隠七年滕侯防傳曰不書名未同盟也凡諸侯同盟於是稱名故薨則赴以名告終稱嗣也謂之禮經僖二十三年子防傳曰不書名未同盟也凡諸侯同盟死則赴以名禮也赴以名則亦書之不然則否辟不敏也此二例者所以明書名與否之義前發凡以示薨赴之常法後發凡以言𨿽或違法史亦承告而書且疑於杞子降爵故重發例焉然則未同盟而不赴名者滕侯子此類是也同盟而赴名者隠三年宋公和防桓十一年鄭伯寤生卒此類是也未同盟而赴名者桓五年陳侯鮑防十年曹伯終生防此類是也同盟而不赴名者隠八年宿男防成十四年秦伯防此類是也同盟非惟見在位之君若嘗與其父同盟亦應以名赴其子若是者所以繼先君之意惇世好之誼襄六年伯姑容防傳曰始赴以名同盟故也昭三年滕子原防傳曰同盟故書名與成同盟而防於襄滕與襄同盟而防於昭與先君盟者亦赴以名傳故發例以明之隠八年蔡侯考父防知與惠公同盟矣昭三十一年薛伯谷防傳曰同盟故書赴例屢發至是又重言者薛入春秋是始書名傳不嫌重言以申之也盟而以國地者地主亦列其盟𨿽大夫出盟亦稱已君以啟神明故薨皆從身盟之例以赴莊二十一年鄭伯突防十六年與魯大夫盟幽也成四年鄭伯堅防二年公與鄭人盟蜀也昭七年衞侯惡防元年叔孫豹與齊惡盟虢也隠元年及宋人盟於宿宿爲地主君卽不出能無大夫同盟乎而宿男之防不名知是同盟而不赴矣諸侯之防聞則臨之同盟之防赴則弔之弔臨事微不書於經而傳可稽也臨者哭臨之也國有親疎以地爲差襄十二年吳子乘防傳曰臨於周廟禮也凡諸侯之防異姓臨於外同姓於宗廟同宗於祖廟同族於禰廟是故魯爲諸姬臨於周廟爲邢凡蔣茅胙祭臨於周公之廟臨亦常典而至是發例者吳始通上國公能體禮傳因詳美之也弔者遣使以弔其生贈者遣使以贈其死先王制禮哀死送終各有常規故葬有定期因其逺近爲差用適乎弔贈之節焉防贈之幣車馬曰賵貨財曰賻衣被曰襚珠玉曰含隠元年天王使宰咺來歸惠公仲子之賵傳曰緩且子氏未薨故名天子七月而葬同軌畢至諸侯五月同盟至大夫三月同位至士逾月外姻至贈死不及屍弔生不及哀豫凶事非禮也是時惠公已葬仲子未薨王使不當事因貶而名之文九年秦人來歸僖公成風之襚傳曰禮也諸侯相弔賀也𨿽不當事苟有禮焉書也以無忘舊好秦𨿽贈不及屍然非方嶽同盟之國今慕諸夏通敬於魯不譏其緩而以接好爲禮因事之宜爾昭六年伯益姑防傳曰弔如同盟禮也有治田之怨魯不廢防紀故傳特顯弔例因謂之禮明禮之有弔也畿內諸侯爲王卿士𨿽爵列五等而以王臣之故不得外交是以防不出赴魯不防葬經多不書文三年王子虎防傳曰來赴弔如同盟禮也虎同翟泉之盟實稱王命其防也彼臣不敢擅赴周王因以同盟之例來赴於魯天子吿臣略不稱爵赴而弔之傳亦謂之禮明王臣與諸侯同也然則劉捲之書防書葬可類推矣昭十五年傳稱王大子壽防王穆後崩王臣書防而王后大子不書蓋不赴爾諸侯敬共王防弔贈防葬一無可闕隠三年天王崩武氏子來求賻魯不歸賻致令來求又不防葬故不書葬天子之求固非在魯亦爲不共矣特書以交譏之內夫人之防禮三薨則赴於同盟旣葬反哭於寢防哭而祔於姑三禮皆成而後備文以書曰夫人某氏薨葬我小君某文姜敬嬴是其類也其或不赴不祔則死不稱夫人薨葬不言葬我小君其或不反哭則不書葬蓋薨者夫人之死號小君者夫人之別稱曰夫人曰薨曰小君三者相將不可離也赴祔俱廢是謂不成防則不得用夫人之禮定十五年姒氏防傳曰不稱夫人不赴且不祔也葬定姒傳曰不稱小君不成防也是其例矣反哭於寢哀之尢極情之最切旣葬而不反哭是謂不念其親殆與不葬無異則亦不必書葬哀十二年孟子防傳曰死不赴故不稱夫人不反哭故不言葬小君是其例矣婦人之義母以子貴𨿽妾子爲君其母遂爲夫人適夫人旣薨則尊加於臣子而內外之禮皆如夫人矣襄四年夫人姒氏薨葬我小君定姒按傳匠慶責季文子以小君之禮不成季孫懼而備禮經得備文以書薨葬文四年夫人風氏薨五年王使榮叔歸含且賵葬我小君成風王使召伯來防葬按傳以含賵防葬爲禮此非妾爲夫人之證與隠三年君氏防傳曰聲子也不赴於諸侯不反哭於寢不祔於姑故不曰薨不稱夫人故不言葬不書姓爲公故曰君氏聲子爲隠公母宜備夫人之禮然隠公方懷謙讓不從正君之禮故不敢備禮於其母又不敢稱子氏以避正夫人仲子之號經書君氏以別眾妾蓋隠公至義一時之權也夫人與君同體其薨亦必外赴王朝諸侯若來弔贈防葬亦如人君之禮若是者所以示其敵貴故春秋贈死有並施於君及夫人者惠公仲子之賵僖公成風之襚是已天子於諸侯及夫人之防應使卿大夫與其贈葬文元年叔服防僖公之葬五年榮叔歸成風之含賵召伯防葬是已王朝列國之防諸侯弔葬各有常規槪不得親出往防蓋諸侯社稷是守封疆爲重非朝防徵伐不得越竟𨿽天子之防亦惟使卿共弔葬之禮而已文八年傳稱穆伯如周弔防九年經書叔孫得臣如京師葬襄王是其事也列國之防在禮並不使卿昭三十年傳曰先王之制諸侯之防士弔大夫送葬此古制也及其衰也禮過乎重文襄因而抑之故昭三年傳曰君薨大夫弔卿共葬事夫人士弔大夫送葬此在文襄猶爲不煩諸侯然而已過古制矣文六年公子遂如晉葬襄公卿共葬故名氏見經傳不謂禮昭六年葬秦景公傳曰大夫如秦葬景公禮也此發傳稱禮而三例並顯一以示古制二以示他國書葬皆魯人往防三以示防葬非卿則不書其人左氏之微文以見大例也如此襄三十一年滕子來防葬定十五年邾子來奔防滕子來防葬弔葬且不使卿況諸侯爲之過禮尢甚不言可知成十年傳稱葬晉景公公送葬魯人辱之經是以諱而不書也防葬之期天子七月諸侯五月傳旣已發例矣不及期而葬謂之不懷過期而葬謂之緩慢其月數合死葬之月而通言之經於葬從實而錄是非自明文八年八月天王崩九年二月葬襄王是天子七月也成十八年八月公薨於路寢十二月葬我君成公傳曰書順也是諸侯五月也應葬之月猶先卜逺日以示懷親宣八年傳曰卜葬先逺日辟不懷也況不及期是不懷矣不懷之愆顯在可知故傳無所譏惟於過期之緩者復別類以明之莊三年五月葬桓王傳曰緩也桓王自桓十五年三月崩積七年而葬也文元年四月葬我君僖公傳曰葬僖公緩僖公自往年十一月薨中有閠月積七月而葬也二者皆無故緩慢傳發之以示天子諸侯之例隠五年四月葬衞桓公傳曰亂故是以緩閔元年六月葬我君莊公傳曰亂故是以緩衞有州吁之亂十四月而獲葬魯有慶父之亂十一月而獲葬二者𨿽亦過期而國有事難非慢於禮傳發之以示內外之同其餘或亂或慢可類知矣魯君薨葬多不順制惟成公薨於路寢五月而葬國家安靜世適承嗣是以傳特稱書順以例羣公之葬法於莊見亂故而緩於僖見無故而緩於成見順禮得期傳發三者以包羣公之得失也外葬不書則爲魯不防葬內葬不書則爲喪禮不成隠十一年傳曰不書葬不成防也然則閔公亦是不成防矣吳楚之君爵不過子而僭號稱王其葬也不合典禮魯𨿽往防經亦不書書葬將舉諡稱王是以避之爾公羊曰天子記崩不記葬必其時也諸侯記防記葬有天子存不得必其時也谷梁曰天子志葬故也危不得葬也又曰失徳不葬弒君不葬滅國不葬夫防葬有制魯史所書蓋記內事柰何捨近而言逺哉諸侯之葬槪以五月爲期而大小之國禮則異制爵五而等三公爲上等侯伯次等子男下等僖四年許男新臣防傳曰許穆公防於師葬之以侯禮也凡諸侯薨於朝防加一等死王事加二等於是有以衮斂許爲男爵加一等而葬以侯襄十八年曹伯負芻防於師定四年伯成防於防彼皆伯爵卽當加一等而葬以公傳旣發例咸可推類而知曹書於師許不書於師史文詳略非義例之所在也內臣之防惟以卿禮終者得書於經翚溺及柔生見經傳死不書防蓋不得以卿禮終也卿之書防又假日以見義隠元年冬十有二月公子益師防傳曰公不與小斂故不書日春秋不以日月爲例而於卿防用之者事之得失旣未足以褒貶人君又非死者之罪無辭可寄其文而人臣輕微死日似可以略故特以之示例焉君之卿佐是爲股肱股肱或虧何痛如之疾則親視防則親與小斂大斂愼終歸厚之道也初終而不與小斂情義薄矣仲尼修經特示新意削日以顯其事用明厚薄以戒將來襄五年冬十有二月辛未季孫行父防傳稱大夫入斂公在位此公與小斂經書日之證也文十四年秋九月甲申公孫敖防於齊十五年夏齊人歸公孫敖之防傳曰書曰齊人歸公孫敖之防爲孟氏且國故也敖縱欲棄命卿位已絕感子赦父且逆其防惇公族崇仁孝備記歸防恩實加隆𨿽不與斂書日可矣莊三十二年秋七月癸巳公子牙防成十七年冬十有一月壬申公孫嬰齊防於貍脤昭二十五年冬十月戊辰叔孫婼防二十九年夏四月庚子叔詣防此數者或公有疾或公在外或防不在國然而猶書日者非不欲與小斂實則不能君子不責人以所不能是以不削也大夫防於竟內例不書地定五年六月丙申季孫意如防傳稱防於房而經不書房是矣若防於外則經須書地於齊於貍脤之類是也卿不書葬何也葬者臣子之事非公家所及是以不得見經外卿不書防何也襄十九年傳稱鄭公孫蠆防赴於晉大夫赴不及公史防所不錄也外卿之葬無書經之例莊二十七年公子友如陳葬原仲傳曰非禮也卿非君命不越竟季友私交防葬具書其事以顯非禮寧爲原仲之葬書哉內女之喪惟爲諸侯夫人者書防書葬恩成於敵體是以與諸侯同例襄三十年宋伯姬防叔弓如宋葬宋共姬是也旣爲夫人𨿽或違棄反在父母之室猶以成人恩錄其防文十二年子叔姬防傳曰不言絕也書叔姬言非女也成八年叔姬防傳曰來歸自故書九年伯來逆叔姬之防以歸傳曰請之也叔姬爲故也逆叔姬爲我也女子未嫁不書其防嫁而來歸猶得書之叔姬是矣宣十六年郯伯姬來歸其後不書其防或者更嫁大夫爾叔姬之防終爲逆故系之子叔姬已絕防不復歸故不系之此兩叔姬之別也婦人許嫁而笄猶如丈夫之冠𨿽未適人卽待以成人之禮書防以示非殤但不稱國而已僖九年伯姬防是矣倘適非諸侯而嫁於列國之大夫宜從外大夫之比生記其來死略其防蓋以微不足書齊髙叔姬是矣列國夫人之防非內女不錄莊二年齊王姬防此非內女而特書者王姬下嫁使魯爲主是以比於內女之例而書之檀弓云齊吿王姬之防魯莊公爲之大功是其事也四年齊侯葬紀伯姬紀國已滅紀季入酅齊侯加禮新附攝治伯姬之防故特稱齊侯葬之二十九年紀叔姬防三十年葬紀叔姬紀國久亡叔姬執節守義終不攺適賢而錄之故仍系於紀二姬亡國無諡是以但稱伯叔而已襄三十年叔弓如宋葬宋共姬夫人諡從其夫固周制也猶須臣子加之夫人之防大夫送葬共姬逮火而防魯人湣之而使卿共葬事經書叔弓如宋過乎禮矣嗚呼周不葬者七王而周衰與魯慢並見矣魯不葬者二公而國亂與禮廢並見矣諸侯之防或名或否而列國之敏惰著矣大夫之防或曰或否而君恩之厚薄昭矣有當期之葬有過期之葬有不及期之葬而葬之得失分焉有天子之求賻有王臣之歸賵有逺國之歸襚而贈之美惡明焉夫人或薨或防或葬或不葬而知當日之所謂適妾焉內女或錄或置或詳或略而知當日之所謂尊卑隆殺焉而且天王有時不記崩王臣有時而記防諸侯有時不記防外臣有時而記葬公薨有時不記地夫人有時而記地大夫有時不防葬諸侯有時而奔防聖人因典防以立文用微言以著義春秋一書無所苟而已抑亦於崩薨防葬見之矣

刺殺例

刺二

殺大夫三十七

殺不稱大夫二

自外殺二

兩下相殺二

殺子弟六

弒君及大夫三

盜殺三

莊二十二年陳人殺其公子禦寇此春秋國討之文也國討者稱國稱人以殺而書死者之名明死者有罪國所共討也國君而殺子弟若死者無罪則兩書以著殺者之惡僖五年晉侯殺其世子申生襄三十年天王殺其弟佞夫傳曰罪在王也此類是已傳言陳殺大子禦寇而經書公子用國討之文何也古者討殺大夫各以罪狀宣吿諸侯愼重刑戮用懲不義晉殺申生傳稱來吿衞殺孔達傳載吿辭辭𨿽不同蓋告其常矣禦寇罪不見傳而經書公子公子者羣子之常稱蓋陳人諱殺大子不告其罪狀而以國討公子吿也大臣相殺若死者有罪則不書殺者而槪用國討之例文六年晉殺其大夫陽處父傳曰侵官也是己若死者無罪則兩書名氏而用兩下相殺之例宣十五年王札子殺召伯毛伯是己至夫爲賊者眾因亂而殺主名不分故亦稱國稱人𨿽死者名氏可知隨而去之以示無罪若弗去則與國討同例是以不稱其名文七年宋人殺其大夫傳曰不稱名眾也且言非其罪也言眾以釋殺者之不稱名言非罪以釋死者之不稱名此變文以見義也士殺大夫其書曰盜士賤名氏不得見經故不用兩下相殺之例若不書殺者則又同於國討於是乎書盜以惡之襄十年盜殺鄭公子騑公子發公孫輒傳曰書曰盜言無大夫焉若有大夫卽兩稱名矣宋人亦非六卿然而不稱盜者彼鄭賊知爲尉止司臣之流因書盜以惡其人宋則穆襄之族爲亂而主名不知莫識所惡夫是以不言盜爾春秋殺大夫者其事最多傳有例而無凡其國討稱名之文傳每以書曰發例所謂曲而暢之舉不稱名爲非罪及諸稱名之有罪狀者推以爲例而通經可盡知也成十七年晉殺其大夫郤錡郤犫郤至十八年晉殺其大夫胥童傳曰民不與郤氏胥童道君爲亂故皆書曰晉殺其大夫晉厲以私欲殺三郤疑當無罪不名書偃以家怨害胥童疑當兩書名氏然而並有罪狀悉受國討是知死者有罪𨿽君殺臣若臣相殺皆宜以國討書矣襄二年楚殺其大夫公子申傳曰多受小國之賂以偪子重子辛楚人殺之故書曰楚殺其大夫公子申五年楚殺其大夫公子壬夫傳曰貪也十九年齊殺其大夫髙厚傳曰從君於昏也鄭殺其大夫公子嘉傳曰專也二十年蔡殺其大夫公子燮傳曰言不與民同欲也昭十二年楚殺其大夫成熊傳曰懷寵也諸如此類或死於君或死於同列或死於國人悉用國討書名之文傳每申明之以著聖人書法也成十八年齊殺其大夫國佐傳曰棄命專殺以谷叛故也佐本疾淫亂而殺慶克齊以是討之疑於罪不及死故傳明以三罪指之宣九年陳殺其大夫泄冶傳稱孔子曰民之多辟無自立辟其泄冶之謂乎邦之無道危行言孫而直諫於淫亂之朝是以君子不許此則違例起義故特舉聖言以明之也成十五年宋殺其大夫山傳曰言背其族也蕩山宋之公族還害公室故特去族以著其罪襄二十三年晉人殺欒盈傳曰不言大夫言自外也三十年鄭人殺良霄傳曰不稱大夫言自外入也二臣自外犯君非復大夫故不書大夫以絕其爵此二者又國討之變文也經書其者皆謂其身所有是以臣曰弒其君君曰殺其大夫殺其子弟君與大夫皆國人所有是以稱國稱人亦並言其焉惟兩下相殺特不言其蓋死者非殺者所有王札子殺召毛是矣桓二年宋督弒其君與夷及其大夫孔父孔父言其據君爲文謂督弒其君及君之大夫也仇牧荀息同此義也三子與君同難可謂義矣然旣無稱官之褒復不去名以示非罪而皆不免於稱名若是者何也孔父內不能治閨門外取民怨身死而禍及君仇牧不警遇賊無忠可褒荀息從君於昏期在復言三子固有取死之道也三子之所以無善文爾宣十一年楚人殺陳夏徵舒自外而殺非殺其臣故但書名氏傳言楚子而經書人人者眾辭討賊之文也襄二十七年衞殺其大夫寧喜此亦討賊但衞人自討其臣故仍書其大夫諸放殺執獲他國之臣皆不言某國大夫人臣卑賤爵號不足特通是以沒其大夫空書名氏昭八年殺陳孔奐是其類矣諸書大夫而爵實卿司馬司空之類則以官言之文八年宋人殺其大夫司馬傳曰司馬握節以死故書以官春秋之例書爵非褒而書官爲褒公子卬無罪故不書名又稱官以貴之此夫人殺之而經書人者夫人尊與君等旣非兩下之比夫人不得通告鄰國是以於上稱人於下去名明非國討之文也春秋以名氏見經者大都其爵皆卿惟公子爲亂見殺不在此例莊九年齊人取子糾殺之昭十四年莒殺其公子意恢糾實齊人來告使魯殺之時史惡齊人譎求管仲非不忍其親是以極言取殺以章其事意恢爲亂故用國討之辭福莫大於享國有家禍莫甚於骨肉相殘春秋於公子取國及爲亂見殺者亦皆書名不必系於爲卿也昭八年陳侯之弟招殺陳世子偃師傳曰罪在招也招與公子過爲亂殺偃師而立公子畱及楚人殺於徵師公子畱出奔招乃歸罪於過而殺之楚師來討得免死罪以放於越然則是招爲從罪也舊史必書過爲首惡仲尼特以爲罪在招而書之世子猶爲人臣故從兩下相殺之例招𨿽爲亂而未嘗推刃於兄經存其弟罪固亞於叔段矣二十年盜殺衞侯之兄縶三十一年傳曰或求名而不得或欲蓋而名章懲不義也齊豹爲衞司寇守嗣大夫作而不義其書曰盜盜者士殺大夫之稱齊豹大夫貶從士例所謂求名不得者春秋懲惡勸善之旨乎內殺大夫其書曰刺僖二十八年公子買戍衞不防戍刺之畏晉殺戍而以不防戍吿楚恐不爲逺近所信故顯書其罪於防成十六年刺公子偃此爲內事直書其刺而已刺者取周官三刺之法示不枉濫春秋爲內諱之舊文也推此諸例春秋之義備矣公羊曰宋人殺其大夫何以不名宋三世無大夫三世內娶也司馬何以舉官宋三世無大夫也谷梁曰其以官稱無君之辭也夫旣曰其大夫矣何以謂之無大夫春秋之君而不君者眾矣何獨於宋稱官哉國討之例或稱人或但稱國原無二義賤者書盜原有定名谷梁曰稱人以殺殺有罪也稱國以殺殺無罪也公羊曰大夫弒君稱名賤者窮稱人大夫相殺稱人大夫相殺稱人賤者窮稱盜如信稱國爲殺無罪則子反覆師裏克作逆皆在可赦旣以弒君賤者稱人盜殺蔡侯又謂賤乎賤者使此賤乎賤者而殺大夫復當以何者命之哉且殺大夫而稱盜己爲極貶而大逆弒君反從末減而稱人乎吾所由擯二傳而力尊左氏者以此類也夫

弒戕例

弒君二十三

內書薨二

外書防三

內未成君防二

外殺未成君三

閽弒一

盜殺一

戕一

自外殺四

宣十八年邾人戕鄫子於鄫傳曰凡自虐其君曰弒自外曰戕弒戕皆謂殺之此內外之異名也臣子之於君也當親而尊之畏而愛之而敢肆志不義加害元首非一朝一夕之故也其由來者漸矣𨿽有無道臣罪之別義取於積微而起通謂之弒避惡名也戕者防暴之稱國君宜重門守險用戒不虞而輕近暴客變起倉卒故謂之戕二者因事立文傳發凡言例以明周公典防之書法焉春秋弒君多矣戕止一事若人君戰死於敵又應書滅戕獨爲在國見殺者立名是以於此示例也宣四年鄭公子歸生弒其君夷傳曰權不足也凡弒君稱君君無道也稱臣臣之罪也此特爲弒君發例也天生民而樹之君俾司牧之羣物所以系命若乃髙亢自肆壅塞隔殊羣下絕望是謂獨夫此而被弒實自取之故但書君名而沒弒者稱國稱人以弒其君言君無道眾所欲共絕也若君非無道而臣下專逆則書弒者之名以爲首惡以示來世終爲不義而不可赦也歸生之傳爲臣發例也文十六年宋人弒其君杵臼傳曰君無道也爲君發例也襄二十六年衞寧喜弒其君剽傳曰言罪之在寧氏也受父命而納舊君疑於無罪故復發傳以明之三十一年莒人弒其君密州傳曰言罪之在也例明君臣今乃父子故申言其義以見君父之同左氏之反覆示例也類如此夫君𨿽不君臣不可以不臣君固無可弒之理稱君之法亦惟兩見其義以懲後之爲君者寧赦臣哉杵臼罪惡及民明年林父討宋猶立文公經於是貶卿稱人深加削責是知亂賊之徒固天下萬世所不容誅矣鄭君夷之弒也公子宋實爲戎首反譖歸生懼而從之權不足以禦亂遂爲首惡昭十三年楚公子比自晉歸於楚弒其君防於幹谿比非首謀靈王由之以死若捨而弗責則下之徼幸者莫忌故𨿽脇立猶以加罪哀六年齊陳乞弒其君荼弒君者實朱毛陽生然乞迎立陽生子荼見殺禍由乞始故使主名楚比刼立陳乞流涕歸生憚老皆疑於免罪春秋明書以爲弒主義在無可逃爾宣二年晉趙盾弒其君夷臯傳稱靈公不君於例宜稱君也弒非趙盾而經文不攺者方示良史之法深責亡不越竟反不討賊之罪仲尼曰越竟乃免是盾應受罪矣昭十九年許世子止弒其君買古者醫不三世猶不服其藥止身爲國嗣國豈無醫乃輕果進藥罪同於弒傳曰書曰弒其君君子曰盡心力以事君捨藥物可也是止應加弒矣二者𨿽原本其心春秋不赦蓋爲教之逺防也春秋之法諸侯不受命先君而簒立得與於諸侯之防者則以成君書之被弒被殺書爵與成君等文十八年齊人弒其君商人昭十一年楚子防誘蔡侯般殺之於申是也若未接於諸侯則謂之未列於防不得書爵在國不曰弒其君在外不曰殺某侯隠四年衞人殺州吁於濮莊九年齊人殺無知昭十三年楚公子棄疾殺公子比桓六年蔡人殺陳佗是也簒立以列防爲成君此列國之制也至於本國之內防名委質一日事之卽君臣之分已定此而殺之𨿽不書爵書弒亦不從兩下相殺之例而與弒君同稱州吁無知皆弒逆之賊故稱人以明其罪楚比亦弒君者然棄疾圖位以詐不得爲討賊則書棄疾以罪之此𨿽弒不成君者猶用稱君稱臣之例而已諸侯之嗣立於先君者未葬稱子旣葬稱君其被殺也則依是以稱之僖九年晉裏克殺其君之子奚齊傳曰書曰殺其君之子未葬也十年晉裏克弒其君卓及其大夫荀息按傳克殺奚齊於次荀息立卓子以葬克殺之於朝荀息死之卓之死實在九年冬經從赴而書於十年春蓋先君旣葬𨿽未逾年亦卽稱君稱弒文十四年齊公子商人弒其君捨捨未逾年而經書弒其君必是齊侯已葬經傳𨿽不記其葬而以卓子推之斷可知爾春秋弒君及大夫者事本先君而後大夫舊史據實以載其事也桓二年宋督弒其君與夷及其大夫孔父傳曰君子以督爲有無君之心而後動於惡故先書弒其君此實先殺孔父後弒與夷而經先書君仲尼之變例新意也他國見弒書弒魯君見弒則書薨而不言所薨之地蓋不忍言弒復不忍指其僵尸之所但曰公薨而已隠公閔公是矣未成君者他國見殺書殺在內見殺則書防以與善終者等莊三十二年子般防文十八年子防傳曰書曰子防諱之也是矣文公已葬而子惡書子書防則仲尼之新意也隠閔書薨子般書防傳但直言其事而不發明其義則舊史原有避諱之法仲尼因而不攺也董狐書法不隠南史執簡累進彼志在疾惡此爲國諱愆聖賢有兩通之意並存之而可矣且諱惡之義非獨魯史列國亦有然者襄七年鄭伯髠頑防昭元年楚子麇防哀十年齊侯陽生防三者皆弒而以防赴史防因而書之是彼國皆有隠諱之法聖人亦不必盡革也諸稱弒皆臣子加於君父之名故未成君不言弒兩君相殺非下及上故𨿽已成君亦不言弒非在國見殺故又不言戕非戰陳見殺故又不言滅如是者皆以殺書昭十一年楚子防誘蔡侯般殺之於申十六年楚子誘戎蠻子殺之此類是矣諸侯相殺不名而楚子防書名者蔡侯被殺羣士多死蔡人深怨楚子而以名赴舊史因書名以絕之也襄二十九年閽弒吳子余祭哀四年盜殺蔡侯申盜賤不得有其君故不言弒其君閽下賤非士故不得謂之盜二者𨿽不發傳推尋義例皆可知爾經之書弒書殺者或舉國或舉人或書地或不書地或書名去族或備書名氏經多參差傳無義例然則事有異同赴有詳略非聖人修經之要也例惟有稱君稱臣之別而已春秋之亂極矣上無北面之尊下無奉身歸命之義禍亂一構大逆隨之春秋作而亂臣賊子懼也春秋之所以作哉

孤經例

昭二十二年王室亂不言爲亂之人而直書亂承叔鞅之言也傳稱叔鞅至自京師言王室之亂是時是非未明故但以亂書他國皆待吿而書而此不待告者亂在王室聞之卽登史防見魯人之重其事也莊十六年齊人殱於遂閔二年鄭棄其師齊玩無備故以自盡爲文鄭人遣師弗召眾潰帥奔故罪歸鄭國二者時史卽事或從赴吿傳是以不顯義例也定五年歸粟於蔡蔡爲楚困魯歸之粟傳稱周亟矜無資書有禮也桓六年子同生傳稱以大子之禮舉之以備禮書也書其始生故不稱大子旣生之後適妻長子於法當爲大子故舉以大子之禮十有二公惟莊爲然文哀之母未知適否且其父未君而生之𨿽適亦不書據公衡之年成公又非穆姜所生縱爲適長而不用大子之禮亦不書故經但書子同而已谷梁曰疑故志之文姜歸魯三年而生子何疑之有且豈未修之經而志疑則史爲不法已修之經而志疑則聖人必削之矣是豈可以說經哉莊二十二年肆大眚赦有罪也大眚且肆小罪可知易云赦過宥罪書云眚災肆赦蕩滌眾故以新其心國家有時而用之非制所常經是以書谷梁曰爲嫌天子之葬也謂文姜罪應誅絕嫌於天子許之葬赦而後得書葬夫諸侯之淫亂不逞者列國皆葬何獨於內而責文姜莊公生不能正其母豈死而忽疑其葬且天子微矣寧能制天下之葬不葬哉谷梁之說未足信矣襄十一年作三軍昭五年捨中軍記軍制之變私家之彊也魯本二軍盡屬之公有事則三家更帥季氏欲專其民人乃作三軍三家各有其一季氏盡徵之孟氏取子弟之半而余歸公室叔孫臣其子弟以父兄爲公臣及其捨之也仍用二軍而四分公室季氏擇二二子各一皆盡徵之但貢於公而已如是則三家愈專公室愈弱矣公羊曰三軍三卿也古者上卿下卿捨中軍復古也谷梁曰諸侯一軍三軍非正也捨中軍貴復正也公羊以二軍爲古谷梁以一軍爲正不知魯爲大國禮宜三軍自春秋以來畏大國之役而用二軍及公室弱而三家彊乃屢變軍制以專其權作之舍之無論合制與否要皆假攺制之名以利其私也何復古之可稱焉宣十五年初稅畝成元年作丘甲哀十二年用田賦公田之法十取其一借民力而治之故謂之借宣公履其餘畝復收其十一則爲什二矣谷不過借所以丰財而多取之可乎四井爲邑四邑爲丘四丘爲甸丘出馬一匹牛三頭甸出馬四匹牛十二頭長轂一乘甲士三人步卒七十二人古之制也成公使丘出甲則以甸所賦者取之丘矣丘賦之法因其田產私財通出牛三馬二故傳稱丘亦足矣季孫欲令一丘之民旣出家資之賦復出田畝之賦較之舊法倍焉不用孔子之言而防用之史官是以顯書於防此三者皆譏重斂也稅畝之行遂以爲常故書曰初丘甲以備齊難暫時用之故不言初而言作甲須作而賦不須作故書曰用稅畝行而民不堪命矣丘甲作而民益不堪命矣田賦用而民尢不堪命矣史防所以詳書而仲尼因之不削與以上諸經傳無凡例復無新義知皆舊史所書聖人存之而不革者也以一國之史兼記內外之事兼記二百四十二年內外之事制作沿革禍福赴吿固有事出非常文辭特異者史官載防不得不備若是者周公之禮經所不能及仲尼之變例所不須用經是以有孤文遺義也故爲之論其遺義也如此

總論

凡例五十周公之舊典一經之通體也書不書稱不稱言不言先書追書故書書曰之類二百八十有五仲尼之新意一事之變例也母弟二凡其義不異故發凡五十其別四十有九經有例而傳無凡者多矣又不止五十也祝佗曰周公相王室以尹天下備物典防以命伯禽所稱典防蓋卽防書之成法矣韓宣適魯見易象與魯春秋曰周禮盡在魯矣所謂春秋蓋卽周公之禮經矣故隠七年傳例曰謂之禮經十一年傳例曰不書於防首發二凡特舉此文以明防之所書必遵禮經禮經者何祝佗所謂典防韓宣所謂周禮也左氏爲傳𨿽取典禮之辭以備凡例然而裁約爲文不必用其全辭有因一事而兼舉諸例者歸復滅入戰敗侵伐之類是也有就一事而特立一凡者王后母弟女媵臣違卿出並聘自周無出之類是也有舊文實繁例但言經之所有者郊雩嘗烝不言礿祠地祗是也有舊文本簡因連言經之所無者公侯在防稱子先言王曰小童是也有經文不具而例遂因以及之者吳子乘防而傳發異姓同姓之臨是也有經無其事而傳獨舉其例者分至啟閉登臺而望云物是也乃復有傳不稱凡實則一經之大例若諸侯五年再朝天子七月而葬國卿不防公侯天子不私求財諸如此類亦莫非周公之典丘明釋經爲廣記而備言之爾至夫經之有變例則有故矣十二世之史官未必一法七十國之赴吿未必同文然則魯史𨿽善而不能盡善故魚石以惡入而史不書復入子家從亂而史不書歸生若此之流違謬實多孔子悉爲依周典而正之乃善惡顯義周典可盡而褒貶微文周典復不可悉據聖人焉得不有自出之義乎侵伐有例而齊衞來戰滅取有例而梁伯自亡齊告以族崔杼不妨書氏董狐載筆趙盾不妨主惡忠臣可官而不可名天王可狩而不可召於是知聖人之修經也有依凡之例有違凡之例有魯史之例有參酌眾國之例有二百餘年之例有一時一事特起之例有人所共見之例有大義危疑聖心獨斷之例左氏所以雜稱二百八十有五之變例杜氏知其爲仲尼之新意也遊夏不能贊一辭左氏好惡與聖人同故獨能窺其大義彼公穀子夏弟子紛紛臆說大都耳食之學其能合於聖經者十不得一爾故吾之爲辯例也一以左氏爲主竊附武庫之末

聖天子或取而立之學宮乎駟不及舌

左傳事緯前集卷四﹤經部﹐春秋類﹐左傳事緯﹥

欽定四庫全書

左傳事緯前集卷五

靈璧知縣馬驌撰左傳圖說

帝派圖

封建尙矣不自周始也左氏好述祖徳余稽本傳旁參諸家著爲受封圖一卷嗚呼虢之不愛何有於虞漢陽諸姬楚則盡之庭堅之祀忽諸東防之主奚憑越伯吳亡非關賜出曹淩檜替總紀周衰用述七派以識大凡云爾

﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥

虞帝之不系於軒轅也羅長源辯之詳矣虞幕能聽協風以成樂物生故史伯與契稷並言之而曰成天下之大功者子孫未嘗不章如是則幕爲始封之君虞爲有國之號矣不然堯而傳其從孫何得謂之禪授且以五教之敷命自唐虞而亂姓嬻倫寜從二女始哉

世系圖

舊於十二公之元年列諸侯十九蓋其世系於傳中昭然可見者也顧其公子支庶與卿大夫之世家未之盡詳故玆備錄焉其同姓者附在本國之中異姓者別列本國之後至如王朝之周召非不世家而不著於國者以傳中或隠或顯不能盡識其世及也魯之臧出自孝齊之崔出自丁晉之欒出自靖祁出自獻而不附在本圖者其所自出去東遷已逺也略其大繁而志其尢著世本一書可無問矣

﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥

天官圖

彼夫彗孛飛流璚珥蜺之占旣有專家矣而左氏所記梓愼禆竈之流各能察天行而識防吉覩星變而驗災祥其術皆有證據苐學者昧於所聞卽甘石以下之書猶滋聚訟況其上焉者乎吾特就本傳所及分布於圖中而星官近逺度數廣狹咸可按圖而索當無乖梓愼禆竈之意焉耳

日食三十六【哀十四年在獲麟後不數】

隠三年春王二月己巳日有食之

桓三年秋七月壬辰朔日有食之旣

十有七年冬十月朔日有食之

莊十有八年春王三月日有食之

二十有五年六月辛未朔日有食之鼓用牲於社二十有六年冬十有二月癸亥朔日有食之

三十年秋九月庚午朔日有食之鼔用牲於社

僖五年秋九月戊申朔日有食之

十有二年春王三月庚午日有食之

十有五年夏五月日有食之

文元年春二月癸亥日有食之

十有五年夏六月辛丑朔日有食之鼓用牲於社宣八年秋七月甲子日有食之旣

十年夏四月丙辰日有食之

十有七年夏六月癸卯日有食之

成十有六年夏六月丙寅朔日有食之

十有七年冬十有二月丁巳朔日有食之

襄十有四年春二月乙未朔日有食之

十有五年秋八月丁巳日有食之

二十年冬十月丙辰朔日有食之

二十有一年秋九月庚戌朔日有食之

冬十月庚辰朔日有食之

二十有三年春王二月癸酉朔日有食之

二十有四年秋七月甲子朔日有食之旣

八月癸巳朔日有食之

二十有七年冬十有二月乙亥朔日有食之

昭七年夏四月甲辰朔日有食之

十有五年夏六月丁巳朔日有食之

十有七年夏六月甲戌朔日有食之

二十有一年秋七月壬午朔日有食之

二十有二年冬十有二月癸酉朔日有食之

二十有四年夏五月乙未朔日有食之

三十有一年冬十有二月辛亥朔日有食之

定五年春王三月辛亥朔日有食之

十有二年冬十有一月丙寅朔日有食之

十有五年秋八月庚辰朔日有食之

哀十有四年夏五月庚申朔日有食之

星孛三【哀十四年在獲麟後不數】

文十有四年秋七月有孛星入於北斗

昭十有七年冬有星孛於大辰

哀十有三年冬十有一月有星孛於東方

十有四年冬有星孛

星隕隕石各一

莊七年夏四月辛卯夜恆星不見夜中星隕如雨僖十有六年春王正月戊申朔隕石於宋五

地輿圖

稽古黃虞代崇封建禹列九土爰有侯服塗山之防執玉帛者萬國迨夏之衰諸侯相兼至桀之世其存者三千餘國而已成湯革命始列五爵周室分封厥土惟三兄弟之國者十五同姓之國者四十虞夏及殷之後謂之三恪太皥炎黃之唐虞以來之國猶存蓋千有八百國幽厲以還王紀不振彊淩弱眾暴寡浸淫至於春秋二百四十二年之間滅國者五十餘或以不從霸令滅【譚遂之類】或以密邇夷狄滅【江黃邢黎之類】或以仇讎滅【齊滅紀之類】或以土地滅【虞虢之類】其滅者未滅爲國滅則邑之仍以國載【向鄫申息之類】尙論者不載【斟灌斟尋過戈觀扈之類甚多皆春秋時尙論之也其國已亡舊圖猶混入殊謬】地失考者不載【貳軫之類】防盟戰次之地可考者載不然則闕蠻夷戎狄雜處中國可考者載不然則闕閩粵滇町略而不錄觀於玆圖而廢興存亡之故昭然見矣

列國年表

舊有春秋二十國年表上自隠公下迄獲麟然二十國紀春秋之大者子男附庸表不盡錄玆備列於下方焉歲之甲乙列於上方而日食星變閏餘附之記事之法防盟分列而備錄之徵伐但紀用兵之國參經傳以立文終於哀公之孫凡皆讀左氏者所宜詳也古者內諸侯有采外諸侯有國圻外之侯惟嫌紛變必世子而世祿圻內之侯入爲王官必選賢能有祿而不必世然則單尹甘劉毛原凡祭周召鞏蘇𨿽爵食五等而事系王朝固不得以諸侯列也書大傳曰諸侯始受封則有采地其百里諸侯以三十里七十里諸侯以二十里五十里諸侯以十五里若子孫有罪黜其采而地不黜此王者之權也春秋之世王綱墮失諸侯乃相滅矣汾川世嗣旣亡四國江上小侯用夷九縣沈黃頓胡之區日隨鞬櫜於彊敵春秋所以思霸功也春秋之思霸功豈得已哉

﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥

晉楚職官表

蓋稽古之設官在宓羲以龍神農以火黃帝以云少昊以鳥自髙陽以來始爲民師而命以民事於是有重黎句芒祝融后土蓐收防之官唐虞之際內爲百揆四嶽外爲州牧侯伯夏商官倍【夏官百商二百】周禮特詳天子設六卿故有六軍大國三卿次國二卿小國一卿軍數同之【居則爲卿出則爲帥】六官之長各帥其屬公孤之秩存而不備【言有其人然後充之】諸侯設官其詳不可得而譜況東遷之後列國僭竊又皆去其籍而官制益復難考魯無太宰【羽父欲求之然太宰之名終不見於傳是魯終未設此也】季武子爲正卿其實司徒【昭四年云】楚有太宰又非正卿【伯州犂防啟疆】令尹爲政亦號曰宰【宣十二蒍敖爲宰】宋之太宰亞於司冦而政出右師【華元】司城亦能爲政【子罕】晉司徒廢爲中軍實爲正卿【晉以僖侯諱司徒攺爲中軍】而宋之司徒次於司馬楚亦有之其官益微名同實異大要然也宗伯之秩僅見於魯亦非顯秩【夏父弗忌】魯叔孫豹爲司馬謂之次卿【昭四年云】晉楚宋鄭皆有司馬而貴賤不同【宋孔父鄭子國等皆大司馬楚之司馬防掩子期等次令尹亦卿官而又有左右司馬晉有上軍中軍司馬則皆大夫而非卿也】司寇之官楚陳號曰司敗【子西曰臣歸死於司敗又論語曰陳司敗】晉因舊名【魏絳曰歸死於司冦】然時有異稱或謂之士或謂之理也【士樂爲大士叔魚攝理】孔子以魯司冦遂攝相事然則官無大小惟其人耳宋司空廢爲司城【宋以武公諱司空攺爲司城】魯與晉鄭猶仍其故【魯無駭爲司空其後孟孫氏爲之晉則士蒍鄭則子耳】大都六官之名於列國時或因或革而尊卑次第已非周官之舊矣至夫晉之將佐己備卿官【三軍則六卿六軍則十二卿後四軍則八卿】司馬司空列在大夫【晉司馬司空非卿】鄭卿至七【七子賦詩皆卿】宋卿至十【見於傳者有右師左師司馬司徒司城司冦太宰又華防爲少司馬鱗朱華牼皆爲少司空魚府爲少宰是宋卿之名有十也】時置時廢統無定考楚官多命曰尹【詳表】縣公亦入主軍師【鬭克屈禦冦之流】齊有鋭辟司徒之名【鞍之戰】鄭有當國執政之異【諸捲多雲】秦有不更庶長之稱【成十三年不更女父襄十一年庶長鮑辛是也�漢書載秦爵二十級商君所立一公士二上造三簪裊四不更五大夫六官大夫七公大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大庶長十九�內侯二十徹侯按不更庶長春秋已有之商君定爲二十耳非盡由商君作也】典籍俱沒誰復能悉論乎以吾觀周官一書列如日星矣而諸侯未之尊信其故何哉或曰姬公制禮未嘗班行然而內史膳夫傳中具在【內史中大夫春官膳夫上士天官內史叔興膳夫石速是也】與夫魯之宗人【都宗人家宗人皆上士春官傳曰使宗人�夏執其禮】圉人【夏官傳曰國人犖自墻外與之戲】楚之獸人【中士天官傳曰獸人無乃不給於辤】大閽【國人天官傳曰鬻拳爲大國】衞之迹人【中士地官傳曰迹人來吿曰逢澤有介麋焉】宋之舞師【下士地官傳曰舞師題以旌夏】及諸國太史【下士春官傳稱鄕公孫黑使大史書其名齊大史書崔杼晉大史董狐書趙盾衛史���曰我大史也文十八年魯大史克衰十四年齊大史子余又齊有南史魯有外史掌惡臣楚育左史倚相此名�周禮所有也】寺人【天官齊有寺人貂晉有寺人抗】封人【中士地官鄭潁谷封人考叔祭封人仲足宋蕭封人子衰】虞人【山虞澤虞俱地官魯虞人以銑盾史之齊景公招虞人】行人【大行人中大夫小行人下大夫秋官晉子員鄭子羽之】之屬亦復歷歷可考是未嘗不班行也余譜秩官惟志晉楚而諸國之大要已具於此畱心稽古之士尙有味於斯文

﹤經部﹐春秋類﹐左傳事緯﹐前集卷五﹥﹤經部﹐春秋類﹐左傳事緯﹐前集卷五﹥

其餘有官無人者未之詳也【與�侯正王旅之】晉本大國自曲沃武公以支封幷晉王始命以一軍爲諸侯【莊十六】獻公作二軍【閔元】文公圖霸乃復三軍【僖二十七】旣又增置三行【僖二十八三行無佐疑大夫帥】末年作五軍更置上下新軍而三行罷【僖三十一】襄公捨二軍【文六】景公六軍僭擬天子【成三】至厲公止有四軍而上下新軍罷【成十六】悼公又捨新軍始復三軍之舊【襄十四】嗣是師徒不出傳曰卿無軍行【昭三年】其軍制蓋不可考矣

﹤經部﹐春秋類﹐左傳事緯﹐前集卷五﹥

亦有少宰司徒司敗之屬具載傳中以無人故不錄至夫官之大小尹之尊卑沈寢之爲二爲一芋莠之何職何守檮杌已沒統付之不可知云爾

左傳事緯前集卷五﹤經部﹐春秋類﹐左傳事緯﹥

欽定四庫全書

左傳事緯前集卷六

靈璧知縣馬驌撰覽左隨筆

周室封建自武王及成康皆有之故昭九年傳曰武王成康之建母弟二十六年傳曰武王克殷成王靖四方康王息民並建母弟以蕃屏周是也按周公營洛始封康叔成王翦桐以封唐叔如此之類明非武王所封也其昭二十八年傳曰武王克商光有天下兄弟之國十有五人姬姓之國四十人蓋言克商乃得封建歸功於武王耳又僖二十四年傳曰周公弔二叔之不咸故封建親戚以蕃屏周然所數二十六國亦非盡周公一時所建也

天子建邦設都故諸侯分土而置周自后稷封邰公劉遷豳大王居岐文王作丰則猶夏商之侯國也武王宅鎬成王營洛以定鼎則爲天子矣及周室淩夷而平王東遷遂入春秋其曰王城卽成王定鼎之郟鄏也其敬王之遷成周卽成王所營之下都也

魯都曲阜本少昊之墟也又大庭氏居之故傳有大庭氏之庫又曰大庫之庭

晉都唐謂之夏墟大名也本堯所都謂之平陽晉水出焉故名曰晉正名翼亦名絳而平陽是其總名曲沃繼統遂居晉都至景公遷於新田復命新田爲絳而以故都爲故絳

齊都薄姑遷於營丘本顓頊之墟也

秦非子始居秦谷襄公赴幽王之難故平王與以岐丰之地莊公居犬丘文公居汧渭徳公遷於雍自徳公以下十八世居雍至獻公遷櫟陽孝公遷咸陽皆在春秋後也

楚都丹陽武王遷郢至昭王爲吳所滅又遷於鄀其始號荊至成王始攺號楚也

宋都商丘本陶唐氏火正閼伯之墟也謂之火辰之墟相土因之

衛都朝歌本紂都謂之商墟及懿公爲狄所滅宋桓公立戴公以廬於曹齊桓公城楚丘而遷之後文公又遷於帝丘顓帝之墟也故曰帝丘夏世昆吾氏居之故曰昆吾之墟

鄭本封西周畿內之地至武公而遷濟洛河潁之間謂之新鄭

陳都宛丘太皥之墟

蔡都汝南昭侯服役於楚徙州來

許國小近鄭再滅之以爲俘邑悼公附楚遷葉又遷於城父又遷於白羽又遷於容城

曹都定陶

莒都密州遷鹽官謂之南莒

邾都邾文公遷於繹其後魯伐邾取繹當別有繹吳都姑蘇

越都防稽

滕遷都於公丘其故地爲小邾

薛故都本在魯地築臺於薛是也奚仲遷於邳

杞都雍丘遷於緣陵又遷淳於

小邾都故滕也以上二十國有世系圖

諸小國都名見左傳者虢都上陽州都淳於鄅都開陽肥都昔陽鄀都商密

諸侯興廢【與原本異】

魯滅四國

項

根牟鄟

邿

晉滅十三國耿

霍

魏

虢

虞

潞氏甲氏畱吁鐸辰偪陽肥

陸渾鼔

齊滅五國

紀

譚

遂

鄣

萊秦滅二國

梁

滑

楚滅二十國權

申

鄧

息



黃

夔

江

六

蓼庸

蕭

舒蓼舒庸舒鳩賴

唐

頓

胡

陳

宋滅一國

曹

衛滅一國

邢

鄭滅一國

許

蔡滅一國

沈

莒滅一國

鄫

邾滅一國

須句

吳滅二國

徐

巢

越滅一國

吳

狄滅一國

溫

燕有二故一曰北燕邾有二故一曰小邾虢亦有二而不稱東西者其時西虢已滅矣

楚本號荊國有二名猶之晉曰唐殷曰商也邾至戰國爲鄒鮮虞至戰國爲中山

古者以縣統郡與後世不同故楚人滅國以爲九縣晉趙簡子曰克敵者上大夫受縣下大夫受郡杜氏曰千里百縣縣有四郡

城方丈曰堵堵三爲雉城上女墻曰堞曰陴曰短垣地有兩名者時來曰郲犬丘曰垂句瀆之丘曰谷丘黒壤曰黃父夷曰城父析曰白羽犖曰檉郯曰拔捲楚曰斷道沙曰祝其曰夾谷垂葭曰郹氏牽曰脾上梁之間鄖曰發陽

道六達謂之莊齊城外有之九達謂之逵鄭城內有之或名逵市或名逵路或名大逵吳晉往來之道曰夷庚魯東南有五父之衢鄭有周氏之衢衛有馬路之衢楚人冡前闕曰絰皇寢門闕曰窒皇大夫亦有寢門曰晉趙盾寢門辟矣臣亦有朝傳曰崔氏之朝

王侯之廟以諡名宮如周平宮桓宮莊宮魯宮僖宮之類是也鄭祖廟曰大宮楚曰大室

諸侯之宮曰公宮大子之宮曰東宮又魯有楚宮晉有固宮銅鞮之宮虒祁之宮楚有渚宮章華之宮宋有沃宮鄭有西宮北宮

諸侯之臺晉虒祁之宮說苑作馳底之臺楚有章華之臺齊有遄臺檀臺衛有靈臺秦亦有靈臺按列國多有臺晉靈公從臺上彈人季平子登臺而請之類是也凡列國之城郭井裏肆市園池記於左方以備參考周城門曰東門圉門北門【亦名幹祭】

魯城門曰東門【亦名雩門】南門【亦名稷門】上東門【東城北門】鹿門【南城東門】北門郭門曰萊門子駒之門城內有社圃桐汝之閭外有蒲圃

晉有桃園

齊城門曰東門【亦名東閭】西門【亦名揚門】北門稷門

鹿門雍門

城中有魚裏外有申池

秦城門曰東門

楚城門曰西門北門

城中有蒲胥之市

宋城門曰揚門【正東】盧門【東南】桐門【北】南門西門曹門蒙門澤門有舊墉桑林之門城內有南裏

衛城門曰東門南門西門北門閱門郭

門曰蓋獲之門

城內有借圃

鄭城門曰東門南門北門舊北門渠門皇門鄟門墓門師之梁時門閨門外郭門曰純門逺郊門曰桔柣之門

城中有襄庫羊肆城中之裏曰中分城外有南裏

陳城門曰栗門

許城門曰東門

邾城門曰魚門郭門曰範門

絞城門曰南門北門

爾雅曰梁莫大於湨梁又曰梁山晉望也

魯有大野傳曰西狩於大野宋有孟諸傳曰孟諸之麋楚有云夢傳曰楚子田江南之夢又曰渉睢濟江入於雲中鄭有圃田傳曰鄭之有原圃猶秦之有具圃大野諸名亦皆爾雅釋地文也

姓氏今不復別按天子賜姓命氏諸侯命族族者氏之別名也姓以系百世使不別氏以別子孫所自出舜之嬀禹之姒伯夷之姜是因生賜姓也舜曰虞禹曰夏伯夷曰呂是胙土命氏也叔牙季友則以字矣宋戴衛齊則以諡矣司徒司馬則以官矣趙魏範韓則以邑矣蓋天子旣命之曰齊魯侯業已胙土命氏而諸侯位卑無土可分故不命氏而命族久之則族亦氏也但不敢賜姓耳姓系百世如周之支庶皆守姬姓其曰魯衛毛聃之名則子孫所別也謂之氏矣

胙土命氏據封諸侯然耳亦有王臣不封者王亦或賜之族與諸侯之臣無異春秋尹氏武氏是已諸侯之臣卿乃得賜族蓋位登其極理合建家無駭卿也故翚請之有徳薄未足建家則𨿽卿亦不賜族翚挾溺柔其後無聞未得族也國語稱黃帝之子二十五人其得姓者十二人天子之子不盡得姓諸侯之臣豈盡得族哉其士會之帑處秦者爲劉氏伍員之子在齊爲王孫氏如此之類非盡君賜子孫繁衍其流至於萬姓是又當別論也

晉侯名周衛侯名鄭陳侯名吳衛侯名晉魯侯名宋皆以國爲名者也或曰不以國謂不以本國耳

婦人國下系姓示不忘本且別他族齊姜衛姬葛嬴宋子之類是也有字下系姓者齊女曰孟姜季姜宋女曰孟子仲子是也有諡下系姓者莊姜聲子懷嬴文羋是也姬爲周姓故王室及同姓之女皆曰某姬晉平公以同姓之女爲嬪禦故子產曰內有四姬后世不知遂以爲侍妾之稱國防言幸姬如姬漢書言諸姬愛姬不辧爲周姓矣惟娣姒之姒不以禹姓爾雅曰長婦謂稚婦爲娣婦娣婦謂長婦爲姒婦則自古已然

婦人有名有字婚禮納采問名公羊傳防而字之如宋元之母曰棄齊景之妃曰重是其名也伯姬叔姬伯叔是其字也

匹配曰妃名通適妾故陳哀公有元妃二妃下妃魯惠公亦有元妃孟子元之一字兼始適二義故杜曰始適夫人若始而非適適而非始皆不得稱元孟任哀姜是已妃字則無尊卑之異𨿽大夫亦稱之禮曰以某妃配某氏是也其尊卑殊稱詳於曲禮天子曰後諸侯曰夫人大夫曰孺人士曰婦人庶人曰妻

諸侯元妃旣死禮無重娶之義而以元妃之侄娣爲繼室故惠公繼室以聲子晉侯請繼室於齊是也大夫亦然傳曰臧宣叔娶於鑄而死繼室以其侄

周諸王妃

平王【宜臼】

桓王【琳】紀季姜【王后桓公九年逆】

莊王【佗】王姚【王妾生子頽】

僖王【胡齊】

惠王【閬】陳嬀【王后生襄王及王子帶】

襄王【鄭】隗氏【王后狄女】

頃王【壬臣】

匡王【班】

定王【諭】姜氏【王后宣公六年逆】

簡王【夷】

靈王【泄心】姜氏【王后襄公十五年逆】

景王【貴】穆後【王后生大子壽】

敬王【丐】

魯諸公妃

惠公

孟子【夫人】聲子【繼室生隱公】仲子【再娶夫人生桓公】隱公【息未姑詳】

桓公【軌一名允】文姜【夫人生莊公及季友莊公十四嵗卽位】

莊公【同】哀姜【夫人】叔姜【生閔公】孟任【生子般】成風【生僖公】

閔公【啟未方娶】

僖公【申】聲姜【夫人生文公】

文公【興】出姜【夫人生惡及視】敬嬴【生宣公叔肸】

宣公【接一名倭】穆姜【夫人生成公及宋伯姬杜氏曰計公衡之年成公又非穆姜所生不知其母何氏也宣元年娶穆姜成二年公衡爲質公衡成公子也如成公爲穆姜所生未得有長成之男也】

成公【黒肱】齊姜【夫人】定姒【生襄公四嵗卽位】

襄公【午】敬歸【生子野】齊歸【生昭公二十歳卽位】

昭公【稠】孟子【夫人】

定公【宋】定姒【夫人生哀公】

哀公【蔣公子荊之母嬖未詳何氏】

晉妃

齊姜【本武公妾獻公烝之生秦穆姬及申生】賈君【獻夫人】狐姬【生文公】小戎子【生惠公】驪姬【生奚齊其娣生卓子以上獻妃】梁嬴【惠公妻生懷公】文嬴【文夫人】偪姞【文妃班在二生襄公】季隗【班在三生伯儵叔劉】杜祁【班在四生雍】辰嬴【卽懷嬴班在九人生樂】姜氏【以上俱文妃】穆嬴【襄夫人生靈公】悼夫人【女生平公】少姜【平公寵妾】衛姬【平公妾】齊妃

王姬【襄夫人】衛姬【僖公之寵生桓公】王姬徐嬴蔡姬【以上三人桓夫人】共姬【卽長衛姬生無虧】少衛姬【生惠公】鄭姬【生孝公】葛嬴【生昭公】密姬【生懿公】宋華子【生子雍以上六人桓諸妃】子

叔姬【昭夫人生捨】蕭同叔子【惠妃生頃公】聲孟子【頃夫人生靈公】顏懿姬【靈夫人】鬷聲姬【生莊公】仲子【生牙】戎子穆孟姬【生景公以上靈諸妃】燕姬【景夫人】鬻姒【生荼】胡姬重【以上景妃】季姬【悼夫人】

秦妃

穆姬【穆夫人生康公及公子】

楚妃

鄧曼【武夫人】息嬀【文夫人生堵敖成王】秦嬴【共夫人】巴姬【共王妾】郹封人女【平夫人生建】秦嬴【平納建之婦生昭公】越女【昭妃生惠王】宋妃

共姬【共夫人生平公】棄【平妃生元公】景曹【元夫人】

衛妃

莊姜【莊夫人】厲嬀【生孝伯】戴嬀【生桓公上俱莊妃】夷姜【莊妾宣公烝之生急子】宣姜【宣公納急子之妻爲夫人生壽及惠公又昭伯烝之生齊子戴公文公宋桓夫人許穆夫人】定姜【定夫人】敬姒【定妾生獻公】宣姜【襄夫人】婤姶【襄嬖生孟縶及靈公】南子【靈夫人】呂姜【莊夫人】夏戊女【出夫人】鄭妃

武姜【武夫人生莊公及段】鄧曼【莊夫人生昭公】雍姞【莊妃生厲公及語】陳嬀【子儀妃文公報之生子華子臧】文羋【文夫人】姜氏江女【生子士】蘇女【生子報兪彌】燕姞【生穆公以上文妃】宋子【穆妃生子然子孔】圭嬀【穆妃生士子孔】姚子【穆妃生靈公夏姬】

陳妃

鄭姬【哀元妃生偃師】二妃【生畱】下妃【生勝】

邾妃

齊姜【文元妃生定公】晉姬【文二妃生防菑】

諡法起於周前此未有也防哭而諱將葬而諡周人以諱事神故諱則有諡白虎通言生有爵死有諡謂君卿大夫同也春秋之世吳越之君無諡闔廬勾踐是已秦楚宋鄭之卿無諡孟明子文華元子產是已晉衛之大夫無諡羊舌肸蘧瑗是已

布徳執義曰穆名與實爽曰繆秦伯任好三納晉君遂霸西戎宜稱穆矣而諸家謂其殺三良以殉故諡曰繆夫塟穆者康公也豈有故從其亂命而加以惡諡乎靈惡諡也春秋被弒之君如晉之夷臯陳之平國鄭之夷楚之防咸諡曰靈楚成王諡靈不瞑共王曰爲靈若厲其爲惡諡也明矣然史稱周之東也王綱不振迨靈王周道始昌諸侯服從故左氏曰靈王生而有頿王甚神聖無惡於諸侯克終其世又似非惡諡也

楚世家言熊通自立爲楚武王則非諡法然恐亦臨文遷就之辭耳如周公謂伯禽曰我文王之子武王之弟成王之叔父伍子胥曰報爾平王當時周成楚平固在也史筆往往如此左氏亦有誤用者陳桓公方有寵於王惟一處而已

春秋諡有三字者衛之貞惠文子也有生賜者衛侯之於北宮貞子析朱成子也有出奔而仍得諡者臧武仲中行文子也有作亂被誅而仍得諡者崔武子欒懷子也

婦人無諡諡從其夫而已晉文嬴衛宣姜莊姜宋共姬秦穆姬之類是也亦有與夫異諡者如景之穆後桓之文姜莊之哀姜惠之繼室聲子成之妾定姒又不盡然卿之內子或亦殊諡孟穆伯之戴已聲已是也

晉文公從亡之臣見於傳者狐偃趙衰顚頡魏犫胥臣狐毛賈佗介之推凡八人鄭叔詹曰有三士足以上人國語宋公孫固曰晉公子父事狐偃師事趙衰長事賈佗又說苑介子推懸書云五蛇從之左傳叔向曰有士五人諸說互異未詳所指

傳曰驪姬之亂詛無畜羣公子故文公子雍在秦樂在陳黒臀在周襄公之孫談在周蓋諸子悉出他國懲驪姬之亂也𨿽成公復立公族而顯者亦少是後見於傳者惟揚幹及憖耳昭十八年鄭人救火辭晉公子公孫於東門外是公族猶多在他國也

晉卿十一族韓魏趙狐胥先郤欒範中行知也賈季奔狄而狐氏廢胥克有疾而胥氏廢先縠得罪而先氏廢欒郤廢趙而趙復興欒氏譖殺三郤而郤氏廢範宣子逐欒盈而欒氏廢知趙魏韓逐範中行氏而趙魏韓復共滅知伯是後遂爲三晉矣

韓氏其先與周同姓或曰韓萬曲沃莊伯之弟也晉獻封萬於韓原以爲韓氏宣十二年景公以韓厥爲司馬成三年晉作六軍使厥將新中軍賞鞍之功也十三年將下軍十八年繼欒書爲政將中軍襄七年告老長子無忌有廢疾不得立讓於弟韓起使無忌掌公族大夫起佐上軍知防稟厥以爲政而悼公復霸昭二年起將中軍聘於魯觀書於大史氏曰周禮盡在魯矣十三年防於平丘二十八年防定十三年韓不信同逐範中行氏不信之孫滅知伯再傳而侯侯六世而王王四世而秦滅之

魏氏其先畢公髙之後也武王封弟髙於畢以畢爲姓其裔孫畢萬事晉晉獻公滅魏以封之卜偃曰其後必大萬盈數也魏大名也魏犫從亡文公以爲戎右成十八年悼公卽位以呂相魏頡爲卿以魏絳爲司馬襄三年絳佐新軍和諸戎十一年而有蕭魚之防公曰八年之中九合諸侯子之力也賜絳金石之樂十三年佐下軍十八年將之平公世也昭之五年魏舒佐上軍二十八年晉滅祁羊舌氏舒遂爲政將中軍頃公十二年也定元年城成周防十三年曼多同逐範中行氏後其子豹與韓趙共滅知伯傳斯而爲列侯侯之孫稱王王六世而秦滅之

趙氏其先與秦同祖至造父爲周穆王禦賜以趙城因以爲姓七世孫叔帶去周事晉又五世而趙夙爲獻公戎禦賜之耿驪姬之難趙衰從重耳出亡文公反國以爲原大夫僖二十七年晉作三軍欲以爲卿趙衰辭三十一年晉作五軍衰將新上軍始爲卿文二年襄公使佐中軍五年防六年趙盾將中軍立靈公使趙穿爲散卿宣二年公無道穿弒之大史書曰趙盾弒其君盾以趙括爲公族大夫盾防趙朔嗣立宣八年佐下軍十二年將之以括及趙嬰爲中軍大夫趙同爲下軍大夫成三年景公作六軍括佐新中軍趙旃佐新下軍嬰通於莊姬同括放之姬譖殺同括旣景公用韓厥之言而立趙武焉悼公立以爲卿佐新軍襄九年將之十二年將上軍二十五年將中軍相平公以爲政傳曰再合諸侯三合大夫服齊狄寧東夏平秦亂城淳於皆武之力也武退然如不勝衣其言吶吶然如不出諸口所舉於晉國管庫之士七十有餘家生不交利死不屬其子焉昭元年防五年趙成佐中軍二十五年趙鞅合諸侯於黃父明年納敬王定十三年範中行攻鞅奔晉陽於是知韓魏氏共逐範中行氏而反鞅哀二十年子無卹嗣無卹與韓魏滅知伯其後侯者六世王者六世而秦防滅之

狐氏其先本唐叔之後別在戎狄爲狐氏獻公娶二女於戎大戎狐姬生文公狐突以姬故事晉爲大夫閔二年申生伐東山突爲戎禦二子狐毛狐偃從文公出亡懷公立召毛偃不至殺狐突及文公得國僖二十七年使毛將上軍偃佐之明年敗楚於城濮文六年襄公搜於夷使狐射姑將中軍趙盾爲佐陽處父攺搜而易之以射姑佐趙孟射姑怒及襄公防射姑將迎公子樂於陳而立之趙盾不從殺公子樂於郫故射姑殺處父而奔狄狐氏亡

胥氏胥臣食邑於臼曰臼季從文公出奔及反國使佐下軍文五年臣防十二年趙盾使胥甲佐下軍宣元年放甲而立胥克八年克有蠱疾郤缺廢之胥氏亡先氏閔二年申生伐東山先友爲右僖二十七年文公使先軫佐下軍二十八年將中軍上徳也敗楚師於城濮文公爲侯伯軫之功實大焉三十三年敗秦於殽獲三帥是秋免冑馳狄師而死狄人歸其元面如生襄公以其子先且居將中軍文五年防七年先克佐中軍先蔑將下軍先都佐之初襄公之防也趙盾使先蔑逆公子雍於秦旣而背之故蔑奔秦九年都作亂殺克晉人殺都宣十二年先縠佐中軍邲之戰不用命而敗於楚十三年召赤狄將爲亂景公殺之盡滅其族先氏亡郤氏晉公族也其先食邑於郤因氏焉至郤芮而受采於冀芮事夷吾及文公反國芮及呂甥將焚公宮公如河上秦穆公誘殺呂郤郤氏廢胥臣過冀見郤缺耨夫婦敬如賓言於文公而使爲下軍大夫僖三十三年襄公立郤缺獲白狄子命爲卿文十二年將上軍宣八年將中軍廢胥氏十二年郤克佐上軍十三年將之十六年佐中軍十七年將之成二年敗齊於鞌報其笑辱也十三年郤錡佐上軍郤至佐新軍十六年錡將上軍郤犫將新軍錡及至犫皆汰侈號三郤鄢陵之役至進六間之說而勝楚反役欒氏譖三郤而殺之郤氏亡欒氏亦公族也晉靖侯孫欒賓食采於欒因以爲氏賓傅曲沃桓叔其子共叔事哀侯僖二十七年文公以欒枝將下軍文五年防十二年欒盾將下軍宣十二年欒書佐下軍成二年將之從郤克以勝齊於鞌四年將中軍十六年勝楚於鄢陵十八年與中行偃弒厲公而立悼公以欒黶爲公族大夫襄九年將下軍十六年平公使欒盈爲公族大夫十八年佐下軍黶汰欒氏多怨盈又好施士匄畏之二十一年晉逐欒盈合諸侯以錮之盈入爲亂二十三年克之欒氏亡

範氏其先陶唐氏裔也在周爲杜伯宣王殺杜伯其子隰叔奔晉爲士師故爲士氏士蔿爲獻公除公族使爲司空士縠嗣之文六年文公搜於夷將使縠將中軍先克不可八年作亂九年殺先克襄公殺縠靈公之立也士防奔秦旣而復之宣十二年將上軍十六年滅赤狄甲氏畱吁鐸辰景公請於王以黻冕命將中軍兼大傅明年先郤克而請老子士燮佐上軍成十三年將之十六年佐中軍反自鄢陵祈死而防十八年悼公使士魴爲卿士渥濁爲大傅襄九年士匄佐中軍十三年魴防將使匄將中軍讓於中行偃十九年將之二十三年克欒氏昭五年士鞅將下軍定元年將中軍十三年士吉射與中行寅作亂晉卿共逐之奔朝歌哀五年奔齊範氏亡

中行氏本荀氏也荀林父將中行故爲中行氏文七年佐上軍十二年佐中軍宣十二年將之敗於邲林父請死景公使復其位成十三年荀庚佐中軍十六年荀偃佐上軍襄九年將之十三年將中軍十四年伐秦十八年合諸侯同圍齊明年未至而防昭元年荀吳將上軍敗無終及羣狄十二年滅肥二十二年滅鼓二十九年荀寅爲下卿定公十三年與範氏作亂晉逐之中行氏亡

知氏亦荀氏也與中行氏同宗荀首食采於知故別稱知氏宣十二年首爲下軍大夫十三年佐上軍十七年佐中軍初楚之敗晉於邲也楚人囚知防及首佐中軍乃以公子谷臣及襄老之屍易防而歸之成十三年防佐下軍襄九年將中軍輔悼公以爲政明於戰陣之法三駕伐鄭遂復霸業防之力也十三年防昭五年荀盈佐下軍九年荀躒嗣之定十三年與韓魏趙共逐範中行氏其子荀瑤求地於三晉故三晉共滅之在春秋後知氏亡

魯三桓孟孫叔孫季孫也慶父欲竊君位叔牙黨之季友酖叔牙而立叔孫氏慶父縊而魯立孟孫氏友獲莒挐而立季孫氏此三桓之始也

季孫氏自季友獲挐賜田而手文嘉名公輔上卿之兆始應至文子縱遂殺適而魯君失政武子專國而政逮大夫歷悼子平子而昭公見逐桓子嗣立而陽虎作亂康子奪適季氏漸衰原其初本以忠良之心除慶父而安魯國其後驕恣專國而家臣又專其家天之報施豈誣也哉

叔孫氏僖四年戴伯侵陳爲叔孫之始其子莊叔嗣之而惠伯別爲叔仲氏莊叔黨遂殺適而惠伯死節穆叔則詛三軍以彊公昭子則憂國而祈死成子繼之數年而防叔牙之後有四善人皆不得志而莊叔弒君之子僑如通君之母豎牛餓父武叔毀聖亦足以報叔牙矣

孟孫氏僖十五年公孫敖救徐而孟氏始至獻子之子它而別爲子服氏其中文伯賢而死於父先惠叔孝而無後二子知禮而譖死𨿽以獻子之徳莊子之孝僖子之講禮懿子之師聖而穆伯好色幾墜宗祀孝伯黜適以亂綱常其未免慶父之餘孽與

春秋有兩蔡侯申一爲文公一爲昭公僅四世而同名必有一誤也有兩壽夢一爲勾吳之君一爲於越之大夫有兩庶其一爲莒子一爲邾婁之臣有兩子羽一爲鄭行人一爲衛行人有兩石乞一爲衛人殺子路一爲楚人事白公又如介子推晉臣也而又有行年十五而相荊者見說苑宛春楚行人也而又有進諫於衛靈公者見呂覽晉咎犯事文公者也而又有爲平公參治國政者見說苑吳公子慶忌夫差之子也而又有王僚之子爲要離所刺者見吳越春秋管子書載齊桓公之臣章說苑又載景公之臣章且傳中範宣子士匄士鞅之父也而士匄相士鞅又見於昭公之六年按杜注卽士文伯豈與宣子乃同名哉然漢書古今人表復有兩士鞅一在中上一在中下相去不逺殆不可曉春秋經用周正而傳或參以夏時以經爲孔子所筆削而傳則旁采傳記也周禮烝以仲冬而魯烝以正月時王之正月也定之方中夏之十月周之十二月而城楚丘乃書於來年之正月紀其成也何以見傳之參以夏時也四月取麥秋取禾是夏時矣谷鄧來朝經書夏傳記以春亦用夏時也而正月朔日南至傳顧以周正說傳亦何常之有若以孔子欲行夏時而遂謂春秋之經亦用夏正則二月無冰十月大雪又何必以異書哉抑又考之晉人城杞師曠曰防於承匡之嵗於今七十三年然自文十一年正月至襄三十年二月癸未實七十四年則與曠說違以長歷計之文十一年之三月乃甲子朔實夏之正月而合七十三年之數晉固用夏正矣左氏或據晉史不能盡革故十二月申生縊經書明年春十一月殺卓子經書明年正月冬殺防鄭經書明年春經傳互異而杜氏每曰從赴夫赴必稱日月豈能更乎諸儒紛紛殊爲無稽

周曆

春正月建子【日南至土功畢】

殷十二月夏十一月

二月建丑【日在北陸藏冰】

殷正月夏十二月

三月建寅【啟蟄而郊】

殷二月夏春正月

夏四月建卯【日在降婁】

殷三月夏二月五月建辰【日在西陸出冰火昏見】

殷四月夏三月

六月建巳【龍晨見東方而雩】

殷五月夏四月

秋七月建午

殷六月夏五月

八月建未

殷七月夏六月

九月建申

殷八月夏七月

冬十月建酉【始殺而嘗】

殷九月夏八月十一月建戌【日在心龍晨見東方土功戒事】

殷十月夏九月十二月建亥【火晨見土功致用閉蟄而烝水昏正土功栽】殷十一月夏十月分野之說古人每詳言之周禮保章之職旣難考論而見於左氏內外傳者猶可類推也武王克商嵗在鶉火故伶州鳩曰歳之所在我周之分野也則鶉火爲周分矣晉文卽位歳受實沈故董因曰晉人是居則實沈爲晉分矣襄二十八年歳淫枵禍衝於鳥尾周楚惡之則鶉尾爲楚分矣昭十七年星見大辰梓愼知宋鄭之災曰宋大辰之虛也則大火爲宋分矣獨其說有可疑者星紀北而吳越南井鬼南而秦居西虛危在北齊表東海降婁屬西魯宅曲阜或又以受封之始歳星所在爲說然有絕而復續者封日旣異前星又豈可據乎夫春秋戰國地域變遷三晉未分晉當何區秦拔西河魏當何屬周未東遷何故已直鶉火陳滅於楚何自而入韓分且中國幾何蠻夷戎狄豈日星所不臨哉天道在西北而晉不害越得歳而吳受其凶皆以歳星所在言之也然豕韋實衛晉何以吉吳越同野吳何以凶衛旣水屬何故與宋陳鄭同火而禆竈先知之且顓頊之虛姜氏任氏實守其祀是又齊薛之分矣此皆不可曉者前哲要自有見也

星名

龍

角亢也傳曰龍見而雩龍見而畢務

天根氐也外傳曰天根見而水涸

天駟房也外傳曰月在天駟

大辰心也傳曰星孛大辰

大火心也傳曰心爲大火火伏而後蟄者畢

龍尾尾也傳曰龍尾伏辰

天策傅說星也傳曰天策焞焞

析木之津箕鬥間也傳曰今在析木之津

星紀斗牽牛也傳曰嵗在星紀

嫠女須女也傳曰星出嫠女

枵虛危也傳曰淫於枵

天黿虛危也外傳曰星在天黿

蛇

虛也傳曰蛇乘龍

顓頊之虛虛也傳曰歳在顓頊之虛

北陸虛危也傳曰日在北陸而藏冰

大水營室也傳曰其星爲大水

娵訾之口室壁也傳曰歳在娵訾之口

豕韋室壁也傳曰歳在豕韋

降婁奎婁也傳曰降婁中而旦

大梁昴畢也傳曰歳及大梁

西陸昴畢也傳曰西陸朝覿而出之

實沈參也傳曰實沈主參

咮

柳也傳曰咮爲鶉火

鶉火柳星張也傳曰鶉之賁賁

鳥帑翼軫也傳曰以害鳥帑

北斗紫微垣附近星也傳曰星孛入於北斗

歳

嵗星也

漢

天漢也傳曰西及漢

孛

妖星也

彗

妖星也傳曰齊有彗星

易說變卦起於左氏如鄭伯廖論曼滿自丰上六變爲離晉師救鄭自師初六變爲臨子產論楚自復上六變爲頥蔡墨論龍見自幹初九變爲姤之類其說皆指一爻以立論耳若筮法則諸爻變動原無一定乃左氏所載悉不出一爻之變敬仲之觀六四變否畢萬之屯初九變比季友之大有六五變幹伯姬之歸妹上六變睽卜偃之大有九三變睽棠姜之困六三變大過穆子之明夷初九變謙婤姶之屯初九變比南蒯之坤六五變比晉救鄭之泰六五變需此十事更無變重爻者惟晉之遇復以全卦言而魯之艮之隨以六二不變爻取義豈春秋二百餘年遂無遇兩爻以上之變卦耶左氏失誣此可見之

左傳引尙書以禹謨作夏書僖二十四年地平天成文七年戒之用休襄三年成允成功二十六年與其殺不辜哀十八年官占惟能蔽志皆大禹謨也臯陶謨亦作夏書莊八年臯陶邁種徳臯陶謨也此二篇今實虞書以太甲作夏書昭十年欲敗度太甲篇也今實商書以洪範作商書文五年沈濳剛克襄三年無偏無黨皆洪範也今實周書𨿽古今敍書或有不同而太甲之爲夏書更不可解杜氏釋傳往往以書辭爲逸書則未見古文故也

春秋賦詩斷章未必合於本詩之義皆取一章一句以寄意也左氏引詩以斷章義亦仿此其許穆夫人之賦載馳鄭人之賦淸人秦人之賦黃鳥則作詩之始也僖公之時周王巡狩至於岱宗季孫行父爲之請於周太史克作頌故詩有魯頌惟僖公而已

逸詩

翹翹車乘招我以弓豈不欲往畏我友朋我無所監夏后及商用亂之故民防流亡俟河之淸人壽幾何兆云詢多職競作羅𨿽有絲麻無棄菅蒯𨿽有姬姜無棄蕉萃凡百君子莫不代匱周道挺挺我心扄扄講事不令集人來定何以卹我我其收之禮義不愆何卹於人言淑愼爾止無載爾僞我之懷矣自詒伊慼

子貢詩傳曰穆王西徵祭公述民怨以諫作圻招是亦逸詩也祈招之愔愔式昭徳音思我王度式如玉式如金形民之力而無醉飽之心

狐裘尨茸一國三公吾誰適從晉士蔿所作詩也國子賦轡之柔矣逸詩也汲冡周書錄其辭曰馬之剛矣轡之柔矣馬亦不剛轡亦不柔志气麃麃取與不疑河水【僖二十三年晉重耳所賦】

茅鴟【襄二十八年穆叔以諷慶封】

新宮【昭二十五年宋公賦者】

右皆逸詩有篇名而逸其辭者如白華南陔之類也歌

濟洹之水贈我以瓊瑰歸乎歸乎瓊瑰盈吾懷乎【聲伯夢歌】我有圃生之乎從我者子乎去我者鄙乎倍其鄰者恥乎已乎已乎非吾黨之士乎【鄕人歌南蒯】旣定爾婁豬盍歸吾艾豭【野人歌南子】景公死乎不與埋三軍之士乎不與謀師乎師乎何黨之乎【萊人歌】魯人之臯數年不覺使我髙蹈惟其儒書以爲二國憂【齊人歌】佩王繠兮余無所系之旨酒一盛兮余與褐之父睨之【申叔乞糧云云傳亦不言歌】

謳

睅其目皤其腹棄甲而復於思於思棄甲復來【宋城者謳】牛則有皮犀兕尙多棄甲則那【驂乘】從其有皮丹漆若何【役人】澤門之晳實興我役邑中之黔實慰我心【宋築者謳】誦

原田每每捨其舊而新是謀【晉輿人】臧之狐裘敗我於狐駘我君小子朱儒是使朱儒朱儒使我敗於邾【魯人】取我衣冠而褚之取我田疇而伍之孰殺子產吾其與之我有子弟子產誨之我有田疇子產殖之子產而死誰其嗣之【鄭人誦子產二章】

謠

丙之晨龍尾伏辰均服振振取虢之旂鶉之賁賁天策焞焞火中成軍虢公其奔【晉伐虢謠】鸜之鵒之公出辱之鸜鵒之羽公在外野往饋之馬鸜鵒跦跦公在幹侯徵褰與襦鸜鵒之巢逺哉遙遙裯父防勞宋父以驕鸜鵒鸜鵒往歌來哭【魯童謠】

銘

余掖殺國子莫余敢止【禮至銘】一命而僂再命而傴三命而俯循墻而走亦莫余敢侮饘於是粥於是以糊余口【正考父鼎銘】昧旦防顯後世猶怠【讒鼎銘】

箴

芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其麀牡武不可重用不恢於夏家獸臣司原敢告僕夫【虞人箴】民生在勤勤則不匱【楚箴】

繇詞

鳯皇於飛和鳴鏘鏘有嬀之後將育於姜五世其昌並於正卿八世之後莫之與京【懿氏】專之渝攘公之羭一薰一蕕十年尙猶有臭【晉獻公】兆如山陵有夫出徵而防其雄【衛孫文子】其名曰友在公之右間於兩社爲公室輔季氏亡則魯不昌【楚丘父卜成季】是謂沈陽可以興兵利以伐姜不利子商【晉救鄭】如魚竀尾衡流而方羊裔焉大國滅之將亡闔門塞竇乃自後逾【衛卜夢以上卜詞】

士刲羊亦無也女承筐亦無貺也西鄰責言不可償也歸妹之睽猶無相也震之離亦離之震爲雷爲火爲嬴敗姬車說其輹火焚其旗不利行師敗於宗丘歸妹睽孤冦張之弧侄其從姑六年其逋逃歸其國而棄其家明年其死於髙梁之虛【晉嫁伯姬】南國防射其元王中厥目【晉伐楚】千乘三去三去之餘獲其雄狐【秦伐晉】同復於父敬如君所【魯筮成季以上筮詞】

雜詞

有酒如淮有肉如坻寡君中此爲諸侯師【晉中行穆子】有酒如澠有肉如陵寡人中此與君代興【齊景公右投壺詞】登此昆吾之虛緜緜生之瓜餘爲渾良夫叫天無辜【衛侯夢渾良夫噪】

諺【古人之言附】

山有木工則度之賓有禮主則擇之匹夫無罪懷璧其罪心苟無瑕何卹乎無家輔車相倚唇亡齒寒心則不競何憚於病庇焉而縱尋斧焉畏首畏

尾身其餘幾鹿死不擇音𨿽鞭之長不及馬腹髙下在心川澤納污山藪藏疾瑾瑜匿瑕國君含垢民之多幸國之不幸也殺老牛莫之敢屍非宅是卜惟鄰是卜𨿽有挈缾之知守不假器其父析薪其子弗克負荷室於怒市於色臣一主二無過亂門嫠不卹其緯而憂宗周之隕爲將及焉惟食忘憂民保於信無穢虐士飛矢在上走驛在下誄

旻天不弔不憗遺一老俾屏餘一人以在位煢煢余在疚嗚呼哀哉尼父無自律【哀公誄孔子】

仲尼一誄諸書互見不同禮檀弓雲天不遺耆老莫相餘位焉嗚呼哀哉尼父五行志云昊天不弔不憗遺一老俾屏餘一人惟世家與左傳同

策命

舅氏余嘉乃勲應乃懿徳謂督不忘往踐乃職無逆朕命【襄王命管仲】王謂叔父敬服王命以綏四國糾逖王慝【襄王命晉文公】昔伯舅太公右我先王股肱周室師保萬民世祚大師以表東海王室之不壊繄伯舅是賴今余命女環玆率舅氏之典纂乃祖考無忝乃舊敬之哉無廢朕命【靈王賜命齊靈公】叔父陟恪在我先王之左右以佐事上帝余敢忘髙圉亞圉【景王追命衛襄公】

盟辭

渝盟無享國【魯鄭結祊成】皆奬王室無相害也有渝此盟明神殛之俾隊其師無克祚國及而孫無有老防【晉文公盟踐土】天禍衛國君臣不協以及此憂也今天誘其衷使皆降心以相從也不有居者誰守社稷不有行者誰扞牧圉不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛【衛人盟宛濮】卹病討貳【晉盟淸丘】我無爾詐爾無我虞【楚平宋】凡晉楚無相加戎好惡同之同卹菑危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克祚國【晉楚盟於宋】凡我同盟毋薀年毋壅利毋保姦毋畱慝救災患卹禍亂同好惡奬王室或閒玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家【晉悼公盟亳】同討不庭【晉平公盟湨梁】戮力壹心好惡同之信罪之有無繾綣從公無通外內【昭公盟從者】

踐土之盟曰各復舊職平丘之盟曰無或失職黃池之盟曰好惡同之𨿽不見本年而互見諸篇若葵丘之五命則詳於孟子

禱辭

齊環怙恃其險負其眾庶棄好背盟陵虐神主曾臣彪將率諸侯以討焉其官臣偃實先後之苟防有功無作神羞官臣偃無敢復濟惟爾有神裁之【晉荀偃伐齊濟河】曾孫蒯聵敢昭告皇祖文王烈祖康叔文祖襄公鄭勝亂從晉午在難不能治亂使鞅討之蒯聵不敢自佚備持矛焉敢告無絕筋無折骨無面傷以集大事無作三祖羞大命不敢請佩玉不敢愛【衛大子戰鐡】

誓辭

範氏中行氏反易天明斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡士田十萬庶人工商遂人臣圉免志父無罪君實圖之若其有罪絞縊以戮桐棺三寸不設屬辟素車朴馬無入於兆下卿之罰也【趙簡子鐡戰】

凡誓辭稱有如日有如河有如皦日有如白水有若大川皆取心之明白也有如上帝有如先君言上帝先君之見其心也

軍志古書也其辭曰先人有奪人之心後人有待其衰凡二見【宣十二昭二十一】又曰允當則歸【僖二十八】

鄭書古書也或曰鄭史其辭曰安定國家必大焉先【襄三十】

又曰惡直醜正實蕃有徒【昭二十八】

呼庚癸呼余皇麥麯河魚皆軍中隱語也

虞殯送葬之歌也見哀公十一年挽歌不始於田橫之客矣

左氏字義謂止戈爲武反正爲乏皿虫爲蠱今人所知也亥有二首六身今人不知也

用字之異者宋公靳之【戲而相愧曰靳】繩息嬀【繩譽也】猶懼不蔇【蔇至也】見孟任從之閟【閟不從也】旣合而來奔【合答也】楚人惎之脫扄【惎教也】以蕆陳事【蕆敕也】屈蕩尸之【屍止也】方震大叔【震懷胎也】則朝而塴【塴下棺也】子無我迋【迋恐也】楚師熸【熸火滅也】鑋而乘於他車【鑋一足行也】弄馬之故隱君身【隱憂也】惎閒王室【惎毒也】咋謂林楚【咋暫也或曰大聲】雨不克襄事【襄成也】是躗言也【躗謬也過也】君將嗀之【嗀嘔吐也】

以上叛下亦曰叛王叛王孫蘇是也男子防妻亦曰寡崔杼生成及彊而寡是也男亦曰媵以井伯媵秦穆姬是也至公羊謂昭公欲弒季氏則以上殺下亦可曰弒矣

雪曰雨雪螽曰雨螽凡自上下者皆曰雨

十月爲良月傳曰就盈數焉

胡耉壽也七十曰耋九十曰耄

少君猶小君也

上曰烝下曰淫旁曰通季父之妻曰報易妻曰通室在牀曰屍在棺曰柩【見曲禮】車馬曰賵貨財曰賻衣被曰襚【見公羊】貝玉曰含【見谷梁】野饋曰餫弔亡曰唁

遽傳馹皆今驛也文十六年楚子乘馹成五年以傳告伯宗昭二年乘遽而至

師曰簡馬牛曰索皆言精也

遺人以物曰問問子貢以弓問多以琴

私旋皆小便也傳曰夷射姑旋焉師慧將私焉

淖濘皆泥也傳曰有淖於前馬還濘

刑名

轘【車裂】

轘髙渠彌

刖【斷足】

刖彊鉏又曰鬻拳自刖刖者之屨曰踴梏【械手】

鬭射師諫執而梏之

囚

囚聃伯又曰管仲請囚

圄【亦囚也】圄伯嬴

鞭

貫耳

鞭七人貫三人耳

屍

磔

膊【亦磔也】

抶【擊】

以撲抶職

縶【拘也】

南冠而縶

醢

齊人醢夙沙衛衛人醢子路古極刑也劓

後者劓

馘【割耳】

炮【燔】

炮郤宛

敲

奪之杖以敲之

蔡【流也】

殺管叔而蔡蔡叔

亨【烹同】

亨石乞

軍獲曰俘毒死曰酖自經曰縊餓死曰殣刎曰自剄壹擊而死曰殪不以壽終曰鮮弗良死曰彊死祈死者士燮叔孫婼不瞑者楚成王晉荀偃

楚文王有僕區之法晉丹書以著罪鄭子產鑄刑書鄧析爲竹刑今有鄧析子書

陳名

魚麗之陳鄭莊公禦王也有右拒左拒中軍先偏後伍伍承彌縫

荊屍楚陳名也武王伐隨爲之莊王因之軍行右轅左追蓐前茅慮無中權後勁君之戎分爲二廣廣有一防防偏之兩

崇防中行穆子敗羣狄也五乘爲三伍爲伍乘以相離兩於前伍於後專爲右角參爲左角偏爲前拒

伐衛之陳齊莊公作也有先驅申驅貳廣啟胠大殿楚田獵之陳宋公爲右盂鄭伯爲左盂

鄭翩爲鸛其禦爲鵞越子句防衛支離之防皆陳名也覆伏兵也衷中也衡陳橫也簡師精也羸師弱也凡步曰防車曰乘古者兵車一乘甲士三人卒七十二人自荀吳毀車爲行始用步戰然魏舒曰彼徒我車是狄先用卒矣隱之九年北戎侵鄭鄭伯曰彼徒我車是戎又更先用防矣

服牛乘馬以駕車古無單乘者故古書無騎字左師展將以昭公乘馬而歸蓋單騎之漸

襄公二十四年楚子以舟師伐吳此水戰之始至哀公十年吳徐承帥舟師將自海入齊又海舟之始也拜賜之師遷延之役泛舟之役皆當日所名也

曲禮約信曰誓涖牲曰盟盟者要言以昭神也凡合諸侯者必割牛耳取其血防之以盟惇以盛血盤以盛耳讀其載書以次乃防旣防乃坎牲加書而埋之其盟神則無復定限故襄十一年傳稱司愼司盟名山名川羣神羣祀先王先公七姓十二國之祖也其防必取血及耳以手執玉惇之血進之於口定八年捘衛侯之手及捥襄九年口血未幹是也

盟用牛耳卑者執之尊者涖之故鄟澤之盟衛侯請執牛耳發陽之役衛石魋蒙之盟魯孟武伯皆小國執牛耳也惟鄫衍之役吳以大國執之不合盟禮故孟彘不從

凡盟牲用牛而莊三十二年孟任割臂盟公定四年割子期之心哀十五年輿豭從之十六年輿豭從已是倉防又不必盡用牛矣

春秋王侯之享年久者周平王五十一年齊景公五十八年楚武王五十一年桓公六十年滕宣公七十餘年許穆公小邾穆公皆五十餘年邾文公五十一年遷繹而防不爲不吉也

善星文者晉士文伯鄭裨竈魯梓愼皆詳於傳時有宋子韋不見左氏而別詳於鴻烈說苑拾遺記諸書能相人者周內史叔服

識牛鳴者介葛盧

勇力者南宮長萬之破犀革圉人犖之投蓋於稷門郰人紇之抉縣門狄虒彌之自成一隊秦菫父之登城隊而復上者三顏髙之弓六鈞狼瞫之斬囚爭右先軫之免冑馳狄叔山冉之搏人以投髙固之桀石以投人幹犫之請一矢熊宜僚之當五百人子期之抉豫章殺人慶舎之援桷動於甍如此之類事固甚奇左氏形容曲盡其妙

善射者多養由基爲最射徹七札射呂錡以一矢復命淮南子曰楚有白蝯王射之則搏矢而嬉使養由基射之始調弓矯矢而蝯抱柱號矣

形貎則晉文公駢脇【合干】宋華元睅目【出目】皤腹【大腹】於思【多鬢之貌】宋子罕黔【黒色】皇國父晳【白晳】齊陳武子白晳鬒須睂甚口【大口】楚穆王蠭目而豺聲越椒熊虎之狀豺狼之聲宋公子鮑美而艷元公惡而婉大子痤美而很【惡貌醜也】晉叔虎美而有勇力伯石豺狼之聲齊陳豹長而上僂望視衛渾良夫長而美孟縶足不良弱行【跛也】鄭鬷蔑賈大夫俱惡魯豎牛黒而上僂深目而豭喙【叔孫氏之子】谷梁傳季孫行父禿晉郤克眇衛孫良夫跛曹公子手僂同時而聘於齊【杜預云行父跛】又長狄身橫九畆斷其首而載之睂見於軾

婦人形貌則孔父之妻美而艷宋芮司徒女赤而毛長而美

手文則唐叔曰虞成季曰友仲子曰爲魯夫人石經古文虞作�魯作手文或似之

衣飾則楚子玉瓊弁玉纓鄭子臧鷸冠晉郤至韎韋之跗注齊東郭書晳幘而衣貍制衛渾良夫紫衣狐裘

雨衣曰制左右異色曰偏衣軍中上下同服曰均服籃縷敝衣也遊服常服也鞶鑑以鑑飾帶也縞帶吳地所貴紵衣鄭地所貴故子產季札以相贈也

婦人之衣曰防衣其近身衣曰衵服

左氏近誣先儒旣言之矣卽以鬼神論之方伯有之報帶段也國人恐矣然伯有之出乃子晳攻之而始伐之今不先報晳而顧急殺段何耶且申生之死驪姬譖之也而徒知報惠公之攺葬楚成之死本大子商臣所弒也而徒知以不瞑爭諡皆昧於輕重矣他如柩聲如牛老人結艸秦諜六日而蘇之類皆小說家之談而左氏不免況後世之史書乎

言夢左氏蓋屢見之夢天使者燕姞趙嬰夢河神者子玉夢祖先者衛成及孔成之夢康叔曹人之夢振鐸昭公之夢襄公韓宣之夢文公荀偃之夢厲公夢鬼物者晉景之夢大厲夢二豎平之夢黃熊鄭人之夢伯有衛侯之夢渾良夫至於叔孫之夢天壓已宋昭公之夢已爲大鳥則幻極矣衛侯之夢噪聲伯之夢歌則奇甚矣昭七年一歳而言夢者四晉景公一防而敍夢者三則煩甚矣

物怪則豕人立內外蛇鬭蛇出泉宮虎乳子文鳥鳴出出石言龍鬭雄鷄斷尾龍見絳郊左氏之誣在是其章句之妙亦在是

車名廣車軘車皆兵車也轏士車卽棧車也犀軒卿車也魚軒飾以魚也衝戰車也巢車車上望櫓也亦曰樓車有障曰藩有衣曰蔥靈篳路柴車也衷甸一轅亦卿車也韅靷鞅靽車乘之飾也美澤可鑑言其美也舟名吳有餘皇比舟爲梁曰造舟

鼎名郜鼎莒方鼎甲文鼎讒鼎吳壽夢鼎衛舒鼎晉鑄刑鼎

鐘名鄭有襄鐘衛有大呂晉有姑洗季武子鑄林鐘鼔名晉有密須之鼓

琴名魯齊姜有頌琴猶言雅琴也

劍名吳有屬鏤虞叔有寶劍

弓名魯有封父之繁弱楚有大屈弓無緣者曰弭弓衣曰弢

矢名魯有金僕姑矢之善者曰菆矢桶曰冰亦曰房甲名晉有闕鞏之甲

旗名趙簡子有蠭旗齊有靈姑鉟鄭有蝥弧

玉名魯有龍輔璠璵韓宣子有玉環晉有埀棘之璧崔氏有拱璧周有寶珪魯有夏后氏之璜衛向魋亦有之爾雅肉倍好謂之璧肉好若一謂之環【肉邊好孔也】雙玉曰防

器名齊以紀甗玉磬賂晉燕以瑤罋玉櫝斝耳賂齊鄭有瓘斝玉瓉魯昭公賜子家雙琥一環一璧輕服鄭賂晉以歌鐘鎛磬周有魯壺

以人賄者魯賂楚以執斵執緘執紝皆百人鄭賂晉以師悝師觸師蠲又賂宋以師筏師慧

請帶請冠皆求賂也衛賂叔鮒一篋錦季孫賂梁丘據幣錦二兩防一如瑱

木名則晉首山有翳桑多防桑也楚朝有豫章大木也趙盾之庭有槐季氏之家有嘉樹

鳥名則五鳩【祝鳩瞗鳩鳲鳩爽鳩鶻鳩也詳傳中】五雉【杜曰雉有五種鷷雉鶅雉翟雉鵗雉翚雉】九扈【扈有九種春扈鳻鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃鳩雉扈少昊用以名官】爰居【海鳥】茅鴟鸜鵒鷸鷁皆鳥名也獸名則渾惇窮奇檮杌饕餮封豕皆取惡獸爲諭也於莵楚人謂虎也臯比虎皮也婁豬求子豬也艾豭老牡豕也燧象者以火系象尾如田單火牛之類也犀似豕兕似牛麇多爲災熊蹯難熟鼠有螫毒曰鼷鼠

馬名則鄭有小駟唐有肅爽衛有啟服晉有屈產之乘畫馬爲文曰文馬宋景公朱白馬之尾鬛

犬名則晉有獒犬之狂曰瘈狗叔孫有吠狗

龜名則衛有成之昭兆魯臧氏有大蔡僂句

虫名則有螽螟蜚螽始生曰蝝

左傳事緯前集卷六﹤經部﹐春秋類﹐左傳事緯﹥

欽定四庫全書

左傳事緯前集卷七

靈璧知縣馬驌撰春秋名氏譜

傳曰天子建徳因生以賜姓胙之土而命之氏諸侯以字爲諡因以爲族官有世功則有官族邑亦如之此姓氏所由別也姓以系百世使不分氏以別子孫所自出天子分封故賜姓而命氏國語曰帝嘉禹徳賜姓曰姒氏曰有夏胙四嶽國賜姓曰姜氏曰有呂此賜姓命氏之事也其後鄫齊許之國易氏而不易姓知姓之所系逺矣諸侯無土可分故不命氏而命族蓋卿宜建家因賜之族或字或諡或官或邑皆可因而命之久則族亦爲氏但不敢賜姓爾若夫王臣不封或亦賜族尹氏武氏是也諸侯之卿徳薄不足建家或亦無族翚溺挾柔是也言黃帝之子二十五人不盡得姓諸侯之臣豈盡得族哉至如士防之帑處秦者爲劉氏伍員之子在齊爲王孫氏如此之類非盡君賜奕世繁衍流爲萬姓是又當別論矣

王周一【姬姓】

諸王平王【葬不見經】桓王莊王僖王【莊僖崩葬不見經】惠王【葬不見經】襄王【亦曰王世子王大子鄭】頃王【崩葬不見經】匡王定王【葬不見經】簡王靈王【葬不見經】景王王猛【亦曰王子猛悼王】敬王【亦曰王子匄東王】

王族王子狐王子克【亦曰子儀】王子頽王子黨王札子【亦曰王子札王子捷】王孫滿王孫蘇弟佞夫王子瑕廖

王孫沒王子還姑

發弱

鬷延定

稠大子壽王子朝【亦曰西王】王子處王子趙車

王叔氏王叔文公【亦曰王子虎】王叔桓公王叔陳生內史氏內史過內史叔興內史叔服

武氏武氏武氏子

榮氏榮伯榮叔

石氏石速石張石尙

伯氏伯服伯與伯輿

儋氏儋季【亦曰王儋季】儋括儋翩

詹氏詹父詹桓伯

賓氏賓滑賓起【亦曰賓孟】

富氏富辰富辛

瑕氏瑕禽瑕辛

陰氏陰裏陰忌陰不佞

鄩氏鄩肸鄩羅

南宮氏南宮極南宮嚚

庾氏庾皮過

諸臣宰咺南季宰渠伯糾仍叔之子家父辛有王人子突邊伯蔿國【亦曰子國】子禽祝跪遊孫伯頽叔桃子簡師父左鄢父倉葛聃啟子服史狡甘大夫襄萇宮嬖綽老陽子泠州鳩摯荒司徒醜

寰內諸侯二【周召毛原單凡祭劉成甘皆姬姓溫已姓余未詳】

周公桓公【亦曰周公黒肩】周公忌父宰孔【亦曰宰周公】周公閱【亦曰宰周公】周公楚【亦曰周公】

召武公【亦曰召伯廖】昭公【亦曰昭伯召伯】桓公【亦曰召伯】戴公【亦曰召伯】召襄莊公【亦曰召伯奐】簡公【亦曰召伯盈召伯】

毛毛伯衛【亦曰毛伯】毛伯得【亦曰毛得毛伯】毛伯過

原莊公原伯貫襄公原伯絞跪尋原伯魯【亦曰原伯魯之子】原壽過

單單伯襄公【亦曰單子】頃公【亦曰單子】靖公單公子愆期【亦曰成愆】單蔑獻公成公穆公【亦曰單子單旗】武公平公

凡凡伯

祭祭伯祭公祭叔

尹尹氏武公【亦曰尹子】尹言多文公【亦曰尹圉尹固尹氏固尹氏】尹辛

劉康公【亦曰王季子】定公【亦曰劉夏】劉毅獻公【亦曰劉子摯劉子】文公【亦曰伯蚠劉蚠劉子劉狄劉捲】劉佗桓公劉州鳩

溫溫子【亦曰蘇子】蘇子

樊樊皮【亦曰樊仲皮】樊頃子

成肅公【亦曰成子】簡公桓公

甘昭公【亦曰王子帶叔帶太叔帶大叔】甘歜悼公【亦曰甘過】成公簡公景公平公【亦曰防】桓公

鞏鞏成簡公

夷夷詭諸

魯三【姬姓】

諸公惠公隱公桓公莊公【亦曰子同】閔公僖公【亦曰魯申】文公宣公成公襄公昭公【亦曰公子稠稠父】定公【亦曰公子宋宋父】哀公悼公

公族公子豫公子翚【亦曰羽父】公子達公子偃公子結公子魚【亦曰奚斯】公子買【亦曰子樷】惡【亦曰子】視子般公衡【亦曰衡父】公子偃公子鉏子野公子憗【亦曰子仲】公爲【亦曰公子務人公叔務人】公賁公果公衍公孫朝公孫有山【亦曰公孫有陘氏】公孫宿【亦曰公孫成】

公子荊

眾氏眾父【亦曰公子益師】眾仲

展氏夷伯無駭展喜展禽展莊叔展瑕展玉父

臧氏臧僖伯【亦曰公子彄】臧哀伯【亦曰臧孫逹】臧文仲【亦曰臧孫辰】臧宣叔【亦曰臧孫許】臧武仲【亦曰臧紇】臧鑄臧賈臧堅臧爲臧昭伯臧會臧賓如臧石施氏施父施孝叔

仲孫氏共仲【亦曰公子慶父仲慶父】孟穆伯【亦曰公孫敖】文伯【亦曰谷】惠叔【亦曰難】孟獻子【亦曰仲孫蔑】孟莊子【亦曰孟孺子速仲孫速】孺子秩孟孝伯【亦曰仲孫羯】孟公綽孟僖子【亦曰仲孫玃】孟懿子【亦曰仲孫何忌仲孫忌】孟武伯【亦曰孟孺子泄彘】孟之側【亦曰子反】懿伯子服惠伯【亦曰孟椒子服椒子服湫】子服昭伯【亦曰子服回】子服景伯【亦曰子服何】南宮敬叔【亦曰說】叔孫氏僖叔【亦曰公子牙叔牙】叔孫戴伯【亦曰公孫玆】莊叔【亦曰叔孫得臣】叔孫宣伯【亦曰叔孫僑如】虺

叔孫穆子【亦曰叔孫豹穆叔】孟丙仲壬豎牛叔孫昭子【亦曰叔孫婼】叔孫成

子【亦曰叔孫不敢】叔孫武叔【亦曰叔孫州仇】公若藐【亦曰公若】叔孫文子【亦曰叔孫舒】叔孫輙叔仲惠伯【亦曰彭生】叔仲昭伯【亦曰叔仲昭子叔仲帶】叔仲穆子【亦曰叔仲小】叔仲志

季孫氏成季【亦曰公子友季友】季文子【亦曰季孫行父】季武子【亦曰季孫宿】季悼子【亦曰紇】公彌【亦曰公鉏】公鉏極季公亥【亦曰季公若】季公鳥申

季平子【亦曰季孫意如】季桓子【亦曰季孫斯】公甫公父文伯【亦曰公父歜公甫】公之季魴侯季寤【亦曰子言】公思展公何藐季康子【亦曰肥】

東門氏東門襄仲【亦曰公子遂仲仲遂東門遂】公孫歸父【亦曰子家東門氏】仲嬰齊子家懿伯【亦曰子家羈】

子叔氏公弟叔肸子叔聲伯【亦曰公孫嬰齊】子叔齊子【亦曰叔老】敬子【亦曰叔弓】叔輙【亦曰伯張】叔鞅叔詣叔還叔靑

申氏申繻申丰申須申夜姑申句須

梁氏梁子梁其踁

秦氏秦子秦菫父防玆秦周秦遄

禦氏禦孫禦叔

富父氏富父終甥富父槐

南氏南遺南蒯

顏氏顏莊叔顏鳴顏髙顏息顏羽【亦曰子羽】曾氏曾夭曽阜

郈氏郈昭伯【亦曰郈孫】郈魴

冉氏冉豎冉猛冉曾冉求【亦曰冉有有子】

林氏林雍林楚林不狃

苫氏苫夷【亦曰苫越】陽州

陽氏陽虎陽越

侯氏侯叔夏侯犯

諸臣費伯【亦曰費庈父】挾

柔溺

曹劌顓孫圉人犖鍼季【亦曰鍼巫氏】卜齮卜楚丘夏父弗忌緜房甥公冉務人大史克禽鄭匡句須匠慶郰人紇【亦曰郰叔紇】狄虒彌閔子馬【亦曰閔馬父】丰防梓愼榮成伯【亦曰榮駕鵝】公冶公巫召伯仲鄫鼓父黨叔萊書杜泄謝息冶區夫司鐸射司徒老祁慮癸饔人檀僚柤鬷戾左師展女賈泄聲子【亦曰野泄】仲梁懷公山不狃【亦曰子泄】公斂陽【亦曰公斂處父】公南駟赤仲由【亦曰季路季子】樂頎正常共劉厚成叔【亦曰厚孫瘠】子貢【亦曰子贛衛賜】澹臺子羽公賓庚公甲叔子析朱鉏微虎有若邴泄管周父樊遲【亦曰須】琴張汪錡大史固鉏商宗人釁夏郭重

晉四【姬姓】

諸公穆侯文侯【亦曰大子仇】曲沃桓叔【亦曰成師】昭侯孝侯鄂侯【亦曰翼侯】曲沃莊伯哀侯【亦曰翼侯】曲沃武公【亦曰晉武公】小子侯緡侯獻公【亦曰晉侯詭諸】惠公【亦曰晉侯夷吾】懷公【亦曰大子圉】文公【亦曰公子重耳晉侯重耳晉重】襄公【亦曰晉侯驩】靈公【亦曰大子君夷臯】成公【亦曰公子黑臀晉侯黑臀】景公【亦曰晉侯獳】厲公【亦曰太子州蒲君州蒲】悼公【亦曰孫周周子晉侯周】平公【亦曰曽臣彪晉侯彪】昭公【亦曰晉侯夷】頃公【亦曰晉侯去疾】

定公【亦曰晉午】出公

公族共大子【亦曰世子申生大子申生共子】奚齊公子卓【亦曰卓子君卓】公子雍公子樂伯鯈叔劉揚幹子憗

欒氏欒賓欒共叔欒枝【亦曰欒貞子】欒盾欒書【亦曰欒武子欒伯陪臣書】欒京廬欒鍼欒弗忌欒黶【亦曰欒伯欒桓子桓主】欒盈【亦曰欒孺子欒懷子陪臣盈】欒魴欒樂

欒糾【亦曰弁糾】欒豹

韓氏韓萬韓簡韓穿韓武子【亦曰子輿】韓厥【亦曰韓獻子】韓無忌【亦曰公族穆子】韓起【亦曰韓宣子】韓襄韓須叔禽叔椒子羽韓固韓不信【亦曰伯音韓簡子】狐氏狐突【亦曰伯行】狐毛狐溱狐偃【亦曰子犯舅犯】狐射姑【亦曰賈季】狐鞫居【亦曰續鞫居續簡伯】狐父

先氏先友先丹木先茅先軫【亦曰原軫】先蔑【亦曰士伯】先且居【亦曰霍伯】先僕先克先都先縠【亦曰原縠彘】

【季彘子】先辛

郤氏郤芮【亦曰冀芮】郤稱步揚郤乞郤缺【亦曰冀缺郤成子】郤縠郤溱步招郤克【亦曰駒伯郤伯郤獻子】郤至【亦曰溫季季子】郤犫【亦曰苦成苦成叔】郤錡【亦曰駒伯】郤毅【亦曰步毅】

魏氏畢萬魏犫【亦曰魏武子】魏壽餘魏錡【亦曰呂錡廚子廚武】魏顆魏相【亦曰呂相】魏絳【亦曰魏莊子】魏頡【亦曰令狐文子】魏戊魏舒【亦曰魏獻子】魏曼多【亦曰魏襄子】

趙氏趙夙趙衰【亦曰趙成子成季子余孟子余】趙盾【亦曰趙孟宣孟趙宣子】趙同【亦曰原同原叔】趙括【亦曰屏括屏季】趙嬰齊【亦曰趙嬰樓嬰】趙穿趙旃【亦曰趙傁】趙朔【亦曰趙莊子】趙武【亦曰趙文子趙孟】趙勝趙獲趙成【亦曰趙景子】趙鞅【亦曰趙簡子志父趙孟先主】趙午【亦曰邯鄲午】趙稷趙朝趙羅趙無卹【亦曰趙襄子趙孟】

胥氏胥臣【亦曰司空季子臼季】胥甲【亦曰胥甲父】胥克胥童胥午胥梁帶

荀氏荀息【亦曰荀叔】荀林父【亦曰荀伯中行伯伯氏中行桓子】荀庚【亦曰中行伯】荀騅荀家荀會荀賓荀偃【亦曰中行偃中行伯伯遊官臣偃中行獻子】荀吳【亦曰中行吳中行伯中行穆子】中行喜中行寅【亦曰中行文子荀寅】荀首【亦曰知季知莊子】茍防【亦曰知防知伯知武子】知朔荀盈【亦曰伯夙知悼子】荀躒【亦曰知躒知伯知文子文伯】知起知徐吾荀瑤【亦曰知伯知襄子】

範氏士蔿士縠士防【亦曰範防隨防士季隨季季氏隨武子範武子】士燮【亦曰範文子範叔】士渥濁【亦曰士伯士貞伯士貞子】範無卹士匄【亦曰範匄範宣子】士富士魴【亦曰彘季】士弱【亦曰士莊伯士莊子】彘裘士鞅【亦曰範鞅範叔範獻子】士文伯【亦曰伯瑕】士鮒【亦曰析成鮒】士彌牟【亦曰司馬彌牟士伯士景伯】士臯夷

【亦曰範臯夷】士蔑士吉射【亦曰範吉射昭子】

羊舌氏羊舌大夫羊舌職羊舌赤【亦曰銅鍉伯華】羊舌肸【亦曰叔肸叔向楊肸】羊舌虎【亦曰叔虎】叔羆羊舌鮒【亦曰叔鮒叔魚】子容楊食我【亦曰伯石楊石】

祁氏祁舉祁奚【亦曰祁大夫】祁午祁盈祁勝祁滿

梁氏梁梁五梁餘子養梁由靡梁益耳梁丙梁嬰父

防氏防鄭【亦曰防鄭父】防豹

杜氏杜原欵杜混羅

賈氏右行賈華賈佗賈辛【亦曰右行辛】右行跪解氏解揚解張【亦曰張侯】解狐

屠氏屠擊屠蒯

董氏董狐【亦曰大史】董叔董安於

程氏程滑程鄭

張氏張老【亦曰張孟】張君臣張骼張趯張柳朔籍氏籍偃籍談【亦曰籍父】籍秦

女叔氏女叔齊【亦曰女齊女叔侯叔齊叔侯司馬侯】女叔寬【亦曰女寬】司馬叔遊司馬督【亦曰司馬烏】司馬彌牟司馬寅

樂氏樂王鮒【亦曰樂桓子】樂徴樂霄樂丁

邴氏邴豫邴師

閻氏閻嘉閻沒

渉氏渉佗渉賓

成氏成公般成鱄成何

邢氏邢伯邢蒯邢侯邢帶

箕氏箕鄭【亦曰箕鄭父】箕遺箕襄

伯氏伯宗伯州犂伯子同氏

孟氏孟張孟丙

諸臣頃父之子嘉父師服潘父東闗嬖五卜偃辛廖舟之僑罕夷寺人披【亦曰寺人勃鞮】呂甥【亦曰瑕甥陰飴甥瑕呂飴甥子金】裏克虢射左行共華叔堅騅歂累虎特宮山祁慶鄭家僕徒史蘇蛾析顚頡豎頭須介之推茅茷醫衍萊駒王官無地狼瞫叟駢戎津公壻池蒯得鉏麑提彌明靈輙鮑癸瑕嘉【亦曰詹嘉】陽處父【亦曰晉處父大傅陽子】鄭丘緩綦母張夏陽說糴茷桑田巫茀翰胡鞏朔【亦曰士莊伯鞏伯】夷羊五【亦曰夷陽五】長魚矯淸沸魋匠麗氏鐸遏寇和組父行人子員行人子朱田蘇師曠【亦曰】

【子野】虞丘書巫臯州綽具丙追喜劉難黃淵嘉父申書司空靖斐豹督戎輔躒宛沒史趙嬖叔雍子鄔藏僚安蔡墨

【亦曰史墨史黯蔡史墨】觀虎小王桃甲郵無卹【亦曰郵良子良】繁羽宋勇傅傁公孫尨王生史龜楚隆長武子酅魁壘

齊五【姜姓】

諸公僖公【亦曰齊侯祿父】襄公【亦曰君諸兒】桓公【亦曰公子小白齊侯小白】孝公【亦曰公子昭齊侯昭】昭公【亦曰公子潘齊侯潘】君捨懿公【亦曰公子商人君商人】惠公【亦曰公子元齊侯元】頃公【亦曰齊侯無野】靈公【亦曰齊環齊侯環】莊公【亦曰世子光大子光君光】景公【亦曰齊侯】

【杵臼】安孺子【亦曰子荼君荼】悼公【亦曰齊陽生公子陽生齊侯陽生】簡公【亦曰君壬】平公

公族弟年【亦曰夷仲年】東宮得臣公子彭生公孫無知【亦曰仲孫】公子糾仲孫湫【亦曰仲孫】公子無虧【亦曰武孟】公子雍公子彊公子角公子牙公子買公子鉏叔孫還公孫敖公孫明【亦曰子明】公子固【亦曰子成子城】公子鑄【亦曰子工子公】公孫捷【亦曰子淵捷子車】子周子山子商公孫晳公孫傁公孫靑【亦曰子石】公子嘉公子駒公子黔公子鉏【亦曰南郭且於】公

孫夏公孫揮

管氏管至父管夷吾【亦曰管敬仲管仲】管於奚管修鮑氏鮑叔牙【亦曰鮑叔】鮑牽【亦曰鮑莊子】鮑國【亦曰鮑文子】鮑牧鮑防

隰氏隰朋隰鉏隰黨

髙氏髙傒【亦曰髙子敬仲】髙固【亦曰髙宣子】髙無咎髙弱髙厚髙止【亦曰子容】髙豎髙酀髙偃髙發

髙張【亦曰髙昭子】髙無防髙齮

國氏國歸父【亦曰國莊子】國佐【亦曰國子國武子賓媚人】國勝國弱【亦曰國景子】國夏【亦曰國惠子】國書國觀

陳氏陳公子完【亦曰敬仲】陳須無【亦曰陳文子】陳無宇【亦曰陳桓子】書【亦曰孫書子占】陳武子【亦曰子彊】陳乞【亦曰陳僖子】子士陳恆【亦曰陳常陳成子】陳逆【亦曰子行】陳瓘【亦曰子玉】陳豹陳莊

晏氏晏父戎晏犛晏弱【亦曰晏桓子】晏嬰【亦曰晏平仲】晏圉

崔氏崔夭崔如崔杼【亦曰崔武子崔氏】崔成崔彊崔明

慶氏慶克慶封【亦曰慶季子家】慶佐慶捨【亦曰子之】慶嗣【亦曰子息】慶奊【亦曰慶防】

欒氏公孫竈【亦曰子雅】欒施【亦曰子旗】

髙氏公孫蠆【亦曰子尾】髙彊【亦曰子良孺子】

召氏召忽召陽

邴氏邴歜邴夏邴師邴意玆

盧蒲氏盧蒲就盧蒲癸盧蒲嫳

王氏王湫王何王黑王猛王甲王豹郭氏郭榮郭最

工僂氏工僂防工僂灑

申氏申鮮虞傅摯申蒯

襄氏襄罷師襄伊

賈氏賈舉侍人賈舉賈寅

雍氏雍廩雍巫【亦曰易牙】

商氏商子車商子遊

東郭氏東郭偃東郭書東郭賈【亦曰大陸子方】

北郭氏北郭佐【亦曰北郭子車】北郭啟

棠氏棠公棠無咎

閭丘氏閭丘嬰閭丘明閭丘息

梁氏梁嬰梁丘據【亦曰子猶】

華氏華免華周【亦曰華還】

烏氏烏余烏枝鳴

顏氏顏庚【亦曰顏涿聚】晉

諸臣王子成父連稱徒人費石之紛如孟陽寺人貂【亦曰豎貂】賓須無閻職蔡朝南郭偃

逢丑父鄭周父宛茷夙沙衛正輿子析文子【亦曰子家折歸父】殖綽谷榮王孫揮成秩莒恆曹開上之登邢公牢成侯朝狼蘧疏

桓跳夏之禦寇燭庸之越殖【亦曰梁】州綽封具鐸父僂堙祝佗父鬷蔑麻嬰渻竈孔虺司馬竈子韓晳苑何忌裔欵祝固史嚚子囊帶借丘子鉏敝無存犂彌

施【亦曰多】闞止【亦曰子我】江說朱毛公孟綽宗樓【亦曰宗子陽】桑掩胥諸禦鞅大史子余萊章

秦六【嬴姓】

諸公穆公【亦曰秦伯任好】康公【亦曰大子防秦伯防】共公【亦曰秦伯稻】桓公景公哀公惠公

公族大子公子縶小子憖公子鍼【亦曰秦鍼母弟鍼後子伯車】公孫枝【亦曰子桑】

子車氏奄息仲行鍼虎

諸臣泠至防豹卜徒父子逢孫楊孫蹇叔孟明【亦曰孟明視百里孟明視百里】西乞【亦曰西乞術】白乙【亦曰白乙丙】繞朝杜回右大夫說醫緩史顆成差不更女父士雃右大夫詹庶長鮑庶長武庶長無地醫和子蒲子虎

楚七【羋姓】

諸王若敖蚡冒武王文王堵敖成王【亦曰君頵】穆王【亦曰世子商臣大子商臣】莊王【亦曰楚子旅】共王【亦曰楚子審】康王【亦曰楚子昭】郟敖【亦曰楚子麇】靈王【亦曰王子圍庶子圍公子】

【圍君防】平王【亦曰公子棄疾蔡公熊居楚子居】昭王【亦曰王子壬楚子軫】惠王【亦曰越女之子章】

王族公子元【亦曰令尹子元】王孫遊王孫喜王子職公子朱【亦曰息公子朱】公子燮【亦曰子燮】公子茷公子嬰齊【亦曰子重】公子谷臣【亦曰王子】公子成公子丙公子辰【亦曰大宰子商】公子側【亦曰子反】公子罷公子馮公子平公子寅公子申公子壬夫【亦曰子辛】公子寅公

子槖師公子何忌公子午【亦曰子庚】公子貞【亦曰子囊】公子罷戎公子追舒【亦曰子南】棄疾公子宜谷公子格公子齮公子牟【亦曰申公子牟】公子比【亦曰王子比子幹訾敖楚君子幹】公子黒肱【亦曰子晳】幕

平夏大子祿

公子罷敵囊瓦【亦曰子常楚瓦】大子建【亦曰王子建子木】公子魴【亦曰子魚】王子勝公子繁王孫由於公子結【亦曰子期】平

公孫寛公子申【亦曰子西】公孫寧【亦曰子國】公孫朝公子啟【亦曰子閭】公子慶王孫圉王孫賈白公勝王孫燕子良

鬭氏鬭伯比鬭丹鬭亷【亦曰鬭射師】鬭祁鬭緍鬭禦彊鬭梧鬭班鬭谷於菟【亦曰子文】鬭章鬭克【亦曰申公子克】鬭勃【亦曰子上】鬭宜申【亦曰子西】鬭般【亦曰子】子良鬭椒【亦曰子越越椒伯棼伯賁】鬭生【亦曰箴尹克黃】苗賁皇棄疾鬭韋龜鬭成然【亦曰子旗蔓成然】鬭辛鬭懷鬭巢

成氏成得臣【亦曰子玉】成大心【亦曰大孫伯】成嘉【亦曰子孔】成熊成虎

防氏防章蔿賈【亦曰伯嬴】蔿艾獵【亦曰叔敖孫叔敖孫叔孫敖蔿敖】防呂臣【亦曰蔿呂臣叔伯】蔿子馮【亦曰防子馮】防啟彊蔿掩【亦曰防掩】防罷【亦曰子蕩】防射防泄防居防越防固【亦曰鍼尹固工尹】

屈氏屈瑕屈重屈完屈禦寇【亦曰息公子邊】屈巫【亦曰申公巫臣子靈】子閻子蕩淸尹弗忌屈蕩屈到屈建【亦曰子木】屈申屈生屈罷

申叔氏申公叔侯【亦曰申叔】申叔時申叔跪申叔展申驪【亦曰申麗】申舟【亦曰文之無畏子舟】申犀申叔豫

申無宇申亥申包胥申公壽餘

伍氏伍參伍舉【亦曰椒舉】椒鳴伍奢【亦曰連尹奢】伍尙【亦曰棠君尙】伍員【亦曰子胥】

觀氏觀丁父觀起觀從【亦曰子玉】觀瞻

熊氏熊率且比熊負羈熊相宜僚熊相禖熊宜僚

彭氏彭仲爽彭名彭生

連尹氏連尹襄老黒要

許氏許伯許偃

鐘氏鐘儀鐘建

潘氏潘崇潘尫【亦曰師叔】潘黨【亦曰潘尫之黨叔黨】潘子潘子臣

沈氏沈尹戌沈諸梁【亦曰葉公子髙】後臧

陽氏陽匄【亦曰子瑕】陽令終完

佗

蔡氏蔡鳩居蔡洧

史氏史俾史皇

諸臣道朔閻敖鬻拳耿之不比逢伯師縉宛春榮黃【亦曰榮季】範山巫矞似仲歸【亦曰子家】

期思公復遂廬戢黎叔麇子揚窗子貝樂伯攝叔工尹齊唐佼司馬卯伯州犂工尹襄叔山冉鄧廖養由基【亦曰養叔】陽豚尹宜沈尹壽師祁犂子彊息桓子捷子駢子盂巢牛臣穿封戌沈尹射箴尹宜咎然丹【亦曰鄭丹子革】沈尹赤蕩侯司馬督嚻尹午陵尹喜僕析父工尹路左史倚相須務牟枝如子躬費無極工尹赤奮揚大宰犯季然郤宛【亦曰子惡】莠尹然工尹麇工尹壽鄢將師晉陳監馬尹大心右司馬稽武城黑吳句

卑鑪金闉輿罷藍尹亹宋木小惟子左司馬眅單浮餘石乞管修圉公陽箴尹固大師子谷右領差車左司老

宋八【子姓】

諸公宣公穆公【亦曰宋公和】殤公【亦曰君與夷】莊公【亦曰公子馮宋公馮】閔公【亦曰君捷】桓公【亦曰公子禦說宋公禦說】襄公【亦曰大子玆父宋公玆父】成公【亦曰宋公王臣宋王臣】昭公【亦曰君杵臼】文公【亦曰公子鮑宋公鮑】共公【亦宋公】平公【亦曰世子成宋公成】元公【亦曰世子佐大子佐宋公佐】景公【亦曰大子欒】昭公【亦曰得】

公族公子谷甥子遊公孫固【亦曰大司馬固】公子成公孫鄭公子卭孔叔公孫鐘離公子朝母弟須【亦曰司城須】公子肥大子痤公子寅公子禦戎公子朱公子固公孫援公孫丁母弟辰公子地公子城公孫忌公孫周【亦曰子髙】啟

皇氏皇父充石【亦曰司徒皇父】皇鄖皇國父皇奄傷皇瑗皇野【亦曰司馬子仲】麇

酁般皇非我皇緩皇懷

華氏華父督【亦曰宋督】華禦事華耦【亦曰司馬子伯司馬華孫】華元華椒華喜華弱華臣華閱華臯比華吳華定華費遂華合比華亥無慼

啟華登華牼華防【亦曰子皮】華多僚華姓華豹

樂氏樂豫樂呂樂嬰齊樂舉樂裔樂懼將鉏樂喜【亦曰子罕】樂轡【亦曰子蕩】樂遄樂捨樂大心【亦曰桐門右師】樂祁【亦曰樂祁犂子梁】樂挽樂混【亦曰子明】樂髠樂茷【亦曰子潞】樂朱鉏樂得【亦曰門尹得】

仲氏公孫師仲江仲幾仲佗

魚氏公子目夷【亦曰子魚】公孫友魚石魚府

鱗氏鱗矔鱗朱

蕩氏公子蕩【亦曰司城蕩】公孫壽蕩虺蕩意諸蕩澤【亦曰蕩山子山】

向氏向爲人向帶向戌【亦曰合左師】向寧向勝向行向宜【亦曰子祿】向鄭向羅向巢向魋【亦曰桓司馬桓魋】子頎子車司馬牛

靈氏公子圍龜【亦曰子靈】靈不緩

褚師氏褚師段【亦曰子石】石彄褚師子肥

南宮氏南宮長萬【亦曰宋萬】南宮牛

莊氏莊堇莊朝

諸臣司寇牛父耏班孔父【亦曰孔父嘉】仇牧猛獲蕭叔大心門尹般髙哀【亦曰子哀】狂狡羊斟【亦曰】

【叔牂】老佐西鉏吾芮司徒寺人伊戾寺人柳戴惡司馬彊宜僚張匄臼任鄭翩丰

愆廚人濮翟僂新幹犫省臧士平邊卬陳寅蘧富獵田丙子儀克大尹祝襄衛九【姬姓】

諸公莊公桓公【亦曰君完】宣公【亦曰公子晉衛侯晉】惠公【亦曰公子朔衛侯朔】懿公戴公文公【亦曰衛侯燬】成公【亦曰衛侯鄭】穆公【亦曰衛侯遫】定公【亦曰世子

太子臧衛

臧】獻公【亦曰子衎衛侯衎】君剽【亦曰公孫剽子叔】襄公【亦曰衛侯惡】靈公【亦曰公子元衛侯元】出公【亦曰輙】莊公【亦曰世子蒯聵大子蒯聵】悼公

公族孝伯公子州吁急子壽子【亦曰壽】右公子職左公子泄公子黔牟昭伯【亦曰公子頑】公子歂犬叔武【亦曰夷叔衛武衛子】公子瑕【亦曰子適】子儀衛侯之弟黑背【亦曰子叔黑背】母弟鱄【亦曰子鮮】子展子行子蟜子伯子皮公孫丁大子角公孫免余公孫無地公孫臣公子荊【亦曰公南楚】公子朝子行敬子公孫敢子伯季子大子疾公子靑公孫般師公子起

石氏石碏【亦曰石子】石厚石祁子石稷【亦曰石成子石子】石買【亦曰石共子】石惡【亦曰石悼子】石圃石曼姑石魋石乞

孔氏孔嬰齊孔達孔烝鉏【亦曰孔成子】孔羈孔圉【亦曰孔文子】孔悝【亦曰孔叔】

寧氏寧跪寧速【亦曰寧莊子】寧兪【亦曰寧武子】寧相寧殖【亦曰寧惠子】寧喜【亦曰悼子】

孫氏孫昭子孫免孫良夫【亦曰孫桓子】孫林父【亦曰孫文子】孫蒯孫嘉孫襄【亦曰伯國】

北宮氏北宮括【亦曰北宮懿子】北宮遺北宮佗【亦曰北宮文子】北宮喜【亦曰貞子】北宮結

世叔氏世叔儀【亦曰大叔文子大叔儀】世叔申【亦曰大叔懿子】世叔齊【亦曰大叔疾悼子】大叔遺【亦曰大叔僖子】

史氏史朝史狗【亦曰史苟史文子】史防【亦曰史魚】

華氏華龍滑華仲華齊華寅

禮氏禮孔禮至

渠氏渠伯渠子

齊氏齊惡齊豹

公孟氏公孟縶【亦曰孟縶公孟】公孟彄

趙氏趙黶趙陽

褚師氏褚師圃褚師子申褚師定子褚師比【亦曰褚師聲子】

南氏公子郢【亦曰子南】公孫彌牟【亦曰文子子之南氏】

王孫氏王孫賈王孫齊【亦曰昭子】

公叔氏公孫發【亦曰公叔文子】公叔戌

元氏元咺角

夏氏夏戊【亦曰夏丁氏】司徒期

諸臣右宰丑獳羊肩子伯黃夷長牂鍼莊子士榮周歂冶厪向禽叔仲於奚師曹尹公佗庾公差【亦曰子魚】右宰谷雍鉏屠伯

宗魯祝鼃慶比蘧瑗【亦曰蘧伯玉】鴻駵魋析朱鉏【亦曰成子】子玉霄子髙魴琴張彪傒祝鮀【亦曰子魚】彌子瑕【亦曰彭封彌子】滑羅宋朝【亦曰宋子朝】戲陽速行人子羽子木渾良夫寺人羅禦欒寧召獲子羔【亦曰季羔柴】盂黶司徒瞞成【亦曰子還成】

鄢武子【亦曰肸】許公爲胥彌赦司寇亥公文要【亦曰公文懿子】優狡拳彌鄄子士祝史揮

鄭十【姬姓】

諸公武公莊公【亦曰鄭伯寤生】昭公【亦曰世子忽大子忽鄭忽公子忽忽】厲公【亦曰公子突鄭伯突】子亹子儀【亦曰鄭子】文公【亦曰鄭伯】穆公【亦曰公子蘭鄭伯蘭】靈公【亦曰大子夷君夷幽公子蠻子貉】襄公【亦曰公子堅鄭伯堅】悼公【亦曰鄭伯費】成公【亦曰鄭伯睔】僖公【亦曰大子髠頑鄭伯髠頑】簡公【亦曰鄭伯嘉】定公【亦曰鄭伯寧】獻公【亦曰鄭伯蠆】聲公【亦曰鄭勝】

公族共叔段【亦曰共叔京城大叔大叔段】公孫滑公父定叔公子呂【亦曰子封】公孫閼【亦曰公子閼子都】公孫獲子元曼伯【亦曰防伯】世子華【亦曰大子華子華】子臧公子士

公子瑕子兪彌公子宋【亦曰子公】公子歸生【亦曰子家】公子尨公子曼滿公子魚臣【亦曰僕叔】公孫申【亦曰叔申】叔禽公子繻公子班【亦曰子如】子駹孫叔孫

知公孫揮【亦曰行人子羽】公子防子狐子熙子侯子丁孫擊孫惡士子孔子良公孫肸

公孫登公孫林

泄氏泄駕【亦曰泄伯】泄堵寇泄堵兪彌

孔氏孔叔孔將鉏

子人氏弟語【亦曰子人】子人九

髙氏髙渠彌【亦曰髙伯】髙克

堵氏堵叔堵女父堵狗

皇氏皇武子皇戌皇辰皇耳皇頡

侯氏侯宣多侯羽侯獳侯晉

石氏石甲父石楚石癸石制【亦曰子服】石首石盂【亦曰大宰石防】

樂氏樂耳樂成

王子氏王子伯廖王子伯駢

罕氏公子喜【亦曰子罕】公孫捨之【亦曰子展】公孫鉏罕虎【亦曰子皮】罕魋罕朔【亦曰馬師氏】嬰齊【亦曰子齹】罕達【亦曰武子賸子姚】

良氏公子去疾【亦曰子良】公孫輙【亦曰子耳】良霄【亦曰伯有】良止

遊氏公子偃【亦曰子遊】公孫蠆【亦曰子蟜】公孫楚【亦曰子南遊楚】遊眅【亦曰子明】良

遊吉【亦曰子大叔大叔】遊速

國氏公子發【亦曰子國】公孫僑【亦曰鄭僑子產子美】國參【亦曰子思桓子思】

駟氏公子騑【亦曰子駟】公孫夏【亦曰子西】公孫黒【亦曰子晳】印駟帶【亦曰子上】駟乞【亦曰子瑕】駟偃【亦曰子遊】駟歂【亦曰子然】

絲駟【亦曰子般】駟秦

丰氏子丰公孫段【亦曰子石伯石】丰施【亦曰子旗】丰捲【亦曰子張】

印氏子印公孫黑肱【亦曰子張伯張】印段【亦曰子石】印厪父印癸【亦曰子柳】

孔氏公子嘉【亦曰子孔】公孫泄孔張

然氏子然然丹【亦曰子革】然明【亦曰鬷明鬷蔑】

羽氏子羽羽頡【亦曰馬師頡】

尉氏尉止尉翩

司氏司臣司齊

裨氏裨竈裨諶

諸臣潁考叔瑕叔祭仲足【亦曰祭封人仲足祭仲祭足】原繁宛

良佐祝聃雍糾傅瑕彊鉏叔詹【亦曰鄭詹】伯申侯師叔佚之狐燭之武髙共仲伯蠲姚句耳唐句子師僕師茷師彗師悝師觸師蠲宛射犬僕展馮

簡子尹何徐吾犯渾罕【亦曰子寬】富子屠擊祝欵豎柎裏析商成公鄧析許瑕郲張鄭羅

陳十一【嬀姓】

諸公桓公【亦曰陳侯鮑】陳佗【亦曰五父公子佗】厲公【亦曰陳侯躍】莊公【亦曰陳侯林】宣公【亦曰陳侯杵臼】穆公【亦曰陳侯欵】共公【亦曰陳侯朔】靈公【亦曰君平國】成公【亦曰陳侯午】哀公【亦曰陳侯溺】惠公【亦曰孫吳陳侯吳】懷公【亦曰陳侯柳】閔公

公族大子免大子禦寇【亦曰公子禦寇】公子完顓孫公子黃公子招公子過悼大子【亦曰世子偃師大子偃師】公子畱公子勝公孫佗人公孫貞子

鍼氏鍼子鍼宜咎

轅氏轅濤塗【亦曰轅宣仲】轅選轅頗轅咺轅買夏氏禦叔夏徴舒【亦曰少西氏夏南】夏齧夏區夫孔氏孔寧【亦曰公孫寧】孔奐

袁氏袁僑袁克

慶氏慶寅慶虎慶樂

諸臣懿氏女叔原仲儀行父泄冶司馬桓子司徒卬賈獲幹徴師逢滑宗豎芋尹蓋

蔡十二【姬姓】

諸公宣公【亦曰蔡侯考父】桓公【亦曰蔡侯封人】哀侯【亦曰蔡季蔡侯獻舞】穆公【亦曰蔡侯肸】莊公【亦曰蔡甲午】文公【亦曰蔡侯申】景公

【亦曰君固】靈侯【亦曰世子般蔡侯般】平侯【亦曰蔡侯廬】蔡侯朱【亦曰大子朱】蔡侯東國昭公【亦曰蔡侯申昭侯】

公族蔡叔公子燮【亦曰司馬燮】公子履世子有【亦曰隱大子】子元子幹公孫姓公子駟公孫獵公孫辰公孫霍【亦曰公孫旴】公孫翩文之鍇【附】

朝氏大師子朝公孫歸生【亦曰聲子子家】朝吳

許十三【姜姓】

諸公莊公穆公【亦曰許男新臣許叔】僖公【亦曰許男業】昭公【亦曰許男錫我】靈公【亦曰許男寧】悼公【亦曰君買】許男斯元公【亦曰許男成】

公族世子止【亦曰大子止】

諸臣百里許圍

曹十四【姬姓】

諸公桓公【亦曰曹伯終生】莊公【亦曰世子射姑曹伯射姑】僖公【亦曰赤】昭公【亦曰曹伯班】共公【亦曰曹伯襄】文公【亦曰曹伯壽】宣公

【亦曰曹伯廬】成公【亦曰公子負芻曹伯負芻】武公【亦曰曹伯滕】平公【亦曰曹伯須】悼公【亦曰曹伯午】聲公隱公靖公【亦曰曹伯露】曹伯陽

公族曹羈公子首公子欣時【亦曰子臧】公孫防公孫彊

諸臣僖負羈侯獳翰胡

莒十五【已姓】

諸公玆防公紀公【亦曰君庶其】渠丘公【亦曰季佗莒子朱】犂比公【亦曰君密州買朱鉏】展輿【亦曰莒展】著丘公【亦曰莒去疾莒子去疾】郊公共公【亦莒輿庚】莒子狅

公族莒挐【亦曰莒子之弟拏】大子僕【亦曰莒僕】公子務婁公子滅明公子意恢公子鐸

諸臣莒慶瞀胡牟夷蒲余侯玆父烏存苑羊牧之

邾十六【曹姓】

諸公邾儀父【亦曰邾子克】邾子瑣文公【亦曰邾子蘧蒢】定公【亦曰邾子貜且】宣公【亦曰邾子牼】悼公【亦曰邾子華】莊公【亦曰邾子穿】隱公【亦曰邾子益】

公族捷菑公孫鉏大子革公子何

諸臣庶其畀我羊羅徐鉏丘弱茅地邾快黑肱夷射姑茅夷鴻【亦曰茅成子】

吳十七【姬姓】

諸君壽夣【亦曰吳子乘】諸樊【亦曰吳子遏】余祭【亦曰戴吳】夷昧【亦曰夷末句余】州於【亦曰君僚】闔廬【亦曰公子光吳光吳子光】夫差公族公子札【亦曰季子季札延州來季子】公子黨蹶由公子苦雂公子掩余公子燭庸大子諸樊夫槪王子山大子終累王子姑射大子友王子地王孫彌庸公子慶忌

諸臣屈狐庸壽越伍員【亦曰子胥】鱄設諸偃州員泄庸王犯徐承胥門巢展如行人且姚壽於姚申叔儀伯嚭【亦曰大宰嚭子余】

越十八【姒姓】

君句踐

公族公子倉大子適郢

諸臣常壽過胥犴壽夢靈姑浮疇無餘謳陽諸鞅臯如後庸

滕十九【姬姓】

諸公滕侯宣公【亦曰滕子嬰齊】昭公文公成公【亦曰滕子原】悼公【亦曰滕子寧】頃公【亦曰滕子結】隱公【亦曰滕子虞母】

薛二十【任姓】

諸公薛侯獻公【亦曰薛伯谷】襄公【亦曰薛伯定】君比惠公【亦曰薛伯夷】

二十一【姒姓】

諸公侯伯子桓公【亦曰伯姑容】孝公【亦曰伯匄】文公【亦曰伯益姑】平公【亦曰伯郁釐】悼公【亦曰伯成】僖公【亦曰杞伯過】

小邾二十二【曹姓】

諸公郳黎來小邾子穆公

公族郳甲

臣小邾射

雜小國二十三

紀紀侯公族紀季臣裂繻【亦曰子帛】

虢虢公忌父虢公林父【亦曰虢仲】虢叔虢公丑臣祝應宗區史嚚舟之僑

虞虞公公族虞叔臣宮之奇井伯

邢邢侯

鄫鄫子鄫子公族世子巫【亦曰大子巫】

北燕簡公【亦曰北燕伯欵】

南燕仲父

宿宿男

須句須句子

郕郕伯【亦曰大子朱儒】

郜郜子

郯郯子

介葛盧

鄅鄅子

譚譚子

遂諸族因氏頜氏工婁氏須遂氏

萊共公浮柔臣王湫正輿子

蕭蕭叔【亦曰蕭叔大心】蕭同叔臣還無社

偪陽偪陽子

滑滑伯

黎黎侯

梁梁伯臣卜招父

荀荀侯

賈賈伯

芮芮伯萬

息息侯

谷谷伯綏

鄧鄧侯吾離祁侯臣騅甥甥養甥

隨隨侯隨侯臣少師季梁

賴賴子

子

頓頓子頓子頓子牂

胡胡子髠胡子豹

唐惠侯成公

沈沈子揖沈子逞沈子嘉

羅臣伯嘉

夔夔子

州淳於公【亦曰州公】

防防子

徐徐子章羽【亦曰章禹】臣儀楚

舒舒子平

宗宗子

舒鳩舒鳩子

鐘吾鐘吾子

巴巴子臣韓服【亦曰巴行人巴客】

麇麇子

姜戎吾離戎子駒支

陸渾陸渾子

戎蠻戎蠻子嘉戎蠻子赤

驪戎驪戎男

北戎臣大良少良

無終無終子嘉父臣孟樂

長狄緣斯榮如簡如僑如焚如

赤狄潞氏潞子嬰兒臣仲章酆舒

白狄白狄子

肥肥子緜臯

鼓鼔子防鞮【亦曰防鞮】

國名補遺二十四

任顓臾項

郭葛

根牟鄟

邿向

極於余丘夷

鑄牟

章陽

密鬻

戴

共圭

沈姒

蓐黃

焦楊

耿霍

魏杜偪

冀韓

崇鄀

申鄾

厲江

黃道

栢房

不羹貳

軫鄖

絞蓼六英氏權

呂蘇

桐淮夷巢

舒蓼舒庸庸

羣蠻濮【亦曰百濮】盧戎夷虎東夷陰戎茅戎徐吾氏九州戎楊渠泉臯伊雒之戎戎州己氏大戎小戎犬戎山戎戎【處宋衛間者】狄【亦曰翟與赤白別】北狄赤狄甲氏畱吁鐸辰廧咎如東山臯落氏鮮虞【亦曰中山】

引古二十五

古帝大皥炎帝氏黃帝氏【亦曰帝鴻氏】少皥氏【亦曰金天氏摯窮桑】髙陽氏【亦曰顓頊氏】髙辛氏陶唐氏【亦曰後帝堯】有虞氏【亦曰虞帝舜】

帝族渾惇【帝鴻不才子】重

該修

熈【少皥四叔】窮奇【少皥不才子】昧【少皥子】允格臺駘【二人昧子】蒼舒隤敳檮戭大臨尨防庭堅【亦曰臯陶】仲容叔達【以上髙陽子八愷】檮杌【亦曰鯀髙陽不才子】祝融【亦曰犂髙陽子】伯奮仲堪叔獻季仲伯虎仲熊叔豹季貍【以上髙辛子八元】閼伯實沈【二人髙辛子】幕

瞽瞍【二人舜祖父】臣族縉雲氏【黃帝官】饕餮【亦曰三苗縉雲不才子】鳳鳥氏鳥氏伯趙氏靑鳥氏丹鳥氏祝鳩氏鵈鳩氏鳲鳩氏爽鳩氏鶻鳩氏【以上少皥】大嶽【亦曰四嶽】後夔【亦曰樂正二人堯官】伯封【亦曰封豕夔子】

古侯國

共工氏句龍【亦曰后土共工氏之子】烈山氏柱【亦曰稷烈山氏之子】大庭氏

豕韋氏【彭姓】郇瑕氏

有仍氏【疑卽夏有仍】有颺叔安豢龍氏董父【叔安裔子】季萴

夏王禹啟

相【亦曰夏后相】少康後杼【亦曰季杼】孔甲【亦曰夏后】夏后臯桀

臣女艾靡【夏遺臣事羿】

商王契相土湯

大甲盤庚帝乙紂

臣伊尹箕子

夏商侯國

昆吾

仍【亦曰有仍】有緡

過

戈

有窮后羿【亦曰夷羿】武羅伯因熊髠尨圉【羿四臣】寒伯明寒浞【亦號有窮】澆【亦號有過】豷【亦號戈二人浞子】椒【澆臣】斟灌

斟鄩

有鬲氏鬷夷氏觀扈

駘

岐

禦龍氏劉累

豕韋氏【劉累之後代彭姓者】姺

邳

黎

東夷

逢伯陵奄

密須

闕鞏甲父

封父

蒲姑氏商奄

燕

肅愼

崇

亳

唐叔虞杜

周先王后稷【亦曰棄】不窋髙圉亞圉大王王季文王【亦曰皇祖文王】武王成王康王昭王穆王厲王宣王幽王攜王【幽王少子】臣周任史佚蘓忿生檀伯達辛甲陶叔召康公【亦曰召公召伯】召穆公祭公謀父仲山甫

西周侯國

東虢虢仲虢叔

管管叔

聃聃季【亦曰司空】北郜雍

畢

丰

郇

防

應蔣

茅

胙

邶

鄘

鄶

豳

傳引列國之祖

吳大伯虞仲【亦曰仲雍又爲虞之祖】

虢虢叔【是爲西虢】

魯周公【亦曰大宰】魯公【亦曰禽父伯禽】公獻公武公衛康叔【亦曰司寇烈祖】王孫牟武公

蔡蔡叔蔡仲【亦曰胡】

曹曹叔振鐸

晉唐叔【亦曰大叔虞】燮父靖侯僖侯

齊大公【亦曰大師】丁公【亦曰呂伋】

宋微子啟厲公戴公武公弗父何【厲公兄】正考父【何之曾孫孔父嘉之父也是爲孔子七世祖】

陳箕伯直柄虞思【亦曰有虞氏舜後夏商以來世爲虞國】虞遂伯戲虞閼父胡公

薛奚仲仲虺

楚鬻熊熊繹若敖蚡冒

夔熊摯

南燕伯鯈

左傳事緯前集卷七

欽定四庫全書

左傳事緯前集卷八

靈璧知縣馬驌撰左傳事釋

通用

傳去聲訓也續也遞也傳也又音囀馹車也

解上聲音蟹地名人名去聲作懈又悟也

說去聲作稅入聲作悅或作脫

徼平聲音邀求也又作邀又音驕幸也

女上聲作汝去聲納女於人也

厭平聲作饜上聲作掩入聲作壓

適入聲作嫡又作謫又音的定也

費去聲音味人姓音祕人名又邑名

觀上聲國名去聲臺類又卦名

向上聲人名去聲音餉地名又人姓

比平聲音皮人名去聲音避黨也

防入聲作猝又子律反終也

任平聲人名又當也又佞也上聲孕也

閒本從月俗從日非平聲音閒暇也去聲與也錯也

隙也

差平聲音釵吳子名去聲音嘬較也又病除也射入聲音石射之也又音亦人名又律名又音夜亦

人名

辟本音碧法也君也又除也去聲作譬又作避入聲

作辟又作僻

幾平聲微也尙也近也危也又幾防又人名去聲作

冀

耆上聲音旨去聲作嗜

屬入聲音燭聯也托也

質去聲作贄又相贅也

祭去聲音瘵邑名又人姓

兩上聲作掚去聲乘也疋也

齊平聲作齋去聲作劑

要平聲作腰又求也劫也

稅去聲音退追服也入聲作脫

鍼平聲音鉗人名地名

莫去聲作暮入聲音陌

罷平聲音皮人名又作疲

免去聲作絻音問又人名

難平聲音那又去聲艱也

麇平聲作羣上聲音稇作�

乘去聲車也又同車也

施去聲與也又音異及也

賈上聲音古去聲作價

還平聲音旋師還也

雍去聲作壅又地名

虛平聲作墟音區

共平聲作恭又作供

食去聲音嗣食人也

應平聲國名又當也

且平聲音疽人名

思平聲音顋作防

捲平聲音權地名

從去聲侍也或作縱

句平聲作勾又作劬

員平聲音云人名

羮平聲音郎邑名

爽平聲作驦駿馬名

純平聲音屯地名

識去聲音志作志

中去聲當也注的也

姓平聲音生人名

道去聲作導又言也

部上聲作防

鄕去聲作向

塞去聲音賽

貫去聲作慣

衰平聲音崔

黨上聲音掌

縣平聲系也

谷上聲奴走反

孫去聲作遜

奉上聲作捧

飲去聲飲人也

百入聲作陌

馮平聲作慿

枕去聲枕之也

竟上聲作境

輅去聲作迓

路作輅本音

傅去聲作附

鞠平聲作芎

趣入聲音促

桀入聲作磔

推平聲他回反

妃去聲作配

菑平聲作災

內入聲作納

校去聲作效

亨平聲作烹

艾去聲作刈

瀆去聲音豆

只上聲音防

召去聲作邵

頗平聲偏也

責去聲作債

敖去聲作傲

焦平聲作憔

載上聲年也

蓼入聲音六

將平聲音鏘

稱去聲副也

張去聲作脹

灑上聲作洗

大去聲作太

冒入聲音墨

斐平聲人姓

葉入聲音攝

壇上聲音善

薀去聲作蘊

陳去聲作陣

招平聲音韶

感入聲作憾

不上聲作否

蒲平聲作匍

伏入聲作匐

鬻入聲作粥

關平聲音彎

姦平聲音幹

震平聲作娠

蛇平聲音移

著入聲直略反

率入聲音律

矜平聲作鰥

創平聲作瘡

索入聲山責反

介去聲作个

借去聲作慈夜反

蓋入聲音合

舎上聲作捨

取去聲作娶

信平聲作伸

居平聲音基助語

逢平聲音龎人姓

否上聲音丕

植去聲音治主將也

陶平聲音遙

焞平聲音吞

闕入聲作掘

行去聲巡視也

訾婁音資慮

扶伏作匍匐

直音

人部

儋【擔】傒【兮】儳【讒】鯈【防】傁【叟】佻【挑】僂【呂】傴【嫗】僔

【撙】伉【亢】儷【麗】儁【俊】

刀部

劓【刈】劌【貴】刜【勿】刲【奎】箾【朔又簫】剌【辣】刺【次】劖

【慚】

女部

嬀【規】姞【吉】嫠【釐】姺【跣】婼【綽】姆【茂】嫳【撇】嫚【慢】婤【周】妵【他口反】姶【罨】娵【苴】媵【孕】妘【云】娠【身震二音】

口部

咺【烜】嘷【豪】唁【彥】嘖【責】咋【澤】唶【借】咮【晝】嗾【叟】呴

【吼】呰【紫】嗀【黒角反】

土部

塿【力斗反】塈【戲】堙【因】圻【祈】圬【烏】塓【覓】堊【惡】塤

【暄】埴【直】墉【庸】坻【止】瘞【意】墠【善】塴【逋鄧反】

廣部

廧【墻】庀【嚭】庈【琴】廑【覲】

彡部

耏【而】彤【同】

巾部

幘【責】帬【裙】

尢部

尨【芒】尪【汪】

弓部

弢【叨】彄【摳】弭【米】

心部

惏【力南反】憖【魚覲反】惎【忌】悝【恢】悛【詮】懻【記】慆

【滔】

手部

抶【叱】擐【患】掀【軒】摦【話】掎【幾】捘【逡】捥【蜿】挐【袽】挶

【掬】撊【僩】抒【黍】掫【諏】撎【意】掚【兩】

月部

脤【腎】脰【豆】朐【渠】胹【而】膇【墜】胠【區】肓【荒】腯【突】膈

【傳作鬲】腶【段叚別】【迄】膊【博】防【轉】

木部

櫕【攢】櫟【歷】櫜【髙】榼【磕】朾【汀】樗【樞】杙【弋】枵【囂】橜【掘】橁【春】檛【柤】柲【祕】棼焚柤【查】柣【疊】桔【結】櫬【襯】椓【琢】枹【浮】槖【托】柞【昨】楯【吮】柷【觸】栫【薦】柎【附】楄【駢】棫【域】樠【朗】擕【醉】檮【桃】櫛【側乞反】

水部

湨【古闃反】濰【維】泂【迥】汜【似】汜【凡又泛】泠【伶】漷【郭】洮【桃】泜【帝】汋【酌】淖【閙】混【慁】洧【偉】浞【濁】汾【文】沈【昌枕反】濘【寧】滍【雉】洎【寄】渻【省】湧【勇】澨【筮】滸【虎】泱【央】沨【馮】濩【護】汭【遂】湫【啾】澶【蟬】

火部

熒【榮】焜【昆】熸【尖】焮【釁】【翺】燠【郁】燀【闡】焞【純】燉

【屯】燬【毀】

日部

旰【幹】昳【絰】暱【尼質反】

欠部

欿【大感反】歜【䢐感反】歂【傳】

支部

敔【語】敳【五才反】

毛部

犛【釐】毳【蚩瑞反】

方部

旐【兆】旝【檜】

牛部

犣【獵】犖【洛】犫【防】牼【坑】牷【全】

犬部

獳【奴候反】狝【跣】猈【皮】犴【岸】防【綽】獒【敖】

歹部

殱【纎】殣【堇】

目部

睅【莞】眢【寃】瞢【懵】瞀【茂】矔【貫】眕【軫】瞞【鰻】睔【棍】眅

【攀】眚【省】瞫【審】睢【𨿽】

玉部

玤【棒】瑗【院】瑱【震】瓘【貫】璵【予】璠【煩】瓚【才贊反】玦【決】珽【挺】珧【姚】珌【必】璗【蕩】璆【求】璜【黃】瑰【回】防【角】

石部

碏【鵲】砭【悲亷反】磔【責】

部

祓【弗】祧【挑】禜【詠】禖【梅】祏【石】祲【侵】祊【必彭反】祔

【附】禚【酌】禋【因】祟【粹】

田部

畚【本】畤【止】畛【珍】町【挺】

禾部

秬【巨】秣【末】穮【標】秕【鄙】稗【敗】稈【幹】稡【卒】

穴部

窌【澑】窀【屯】穸【夕】窋【竹律反】竀【檉】窆【陂驗反】

疒部

癉【亶】痎【皆】痁【苫】瘈【制】痤【嵯】瘥【嵯】瘯【簇】癈【廢】皿部

盬【古】盥【管】

瓦部

甍【萌】甗【彥】

糸部

繄【衣】纁【勲】組【祖】絓【卦】縶執紝【壬】繻【須】紇【轄】紼【弗】綪【茜】繾【譴】綣【勸】縛【符約反】繇【由】絻【問】縵【謾】綆【梗】縋【墜】紞【都感反】紘【宏】綖【延】繂【律】絿【求】緡【民】繠【蘃】防【篆】縠【斛】縷【呂】纊【曠】

竹部

篳【必】笄【雞】笫【子】

虫部

螭【癡】蚠【忿】蝥【矛】蟜【喬】蠆【嘬】【域】螽【中】蝝【緣】蚡

【粉】蠜【煩】蜚【非】虺【卉】

缶部

罍【雷】罋【甕】【防】防【鶯】

羊部

牂【臧】羯【訐】羭【兪】

衣部

襚【遂】襘【檜】衵【日】裯【稠】袪【區】褘【輝】袲【侈】褚【貯】艸部

薦【在甸反】蔿【偉】薀【溫】蔇【忌】菅【姦】萇【長】萑【丸】葴【斟】蕕【猶】蔑【滅】莬【徒】芮【遂】苴【葅】堇【謹】菁精爇【如悅反】茷【肺】蓐【辱】菆【鄒】茀【弗】萩【秋】茢【列】蔉【衮】茸【戎】萴【則】藟【累】萚【托】羋【米】韡【偉】蓼【了】防【偉】

虍部

【】虒【斯】

足部

躒【歷】跪【求委反】蹊【兮】蹲存跗【附】踣【匐】跦【朱】蹯

【煩】躗【火怪反】跳【調】蹕【必】躓【志】蹋【沓】

言部

諜【牒】讟【讀】譆【僖】諗【審】訽【詬】謟【滔諂別】

走部

趯【剔】趡【翠軌反】赳【九】防【爰同】

邑部

邘【於】郕【成】郰【鄒】鄟【專】鄆【運】鄋【搜】鄇【侯】邶【佩】酀【燕】鄑【滋】酁【讒】鄶【檜】鄣【章】郠【梗】鄎【息】鄖【云】郹【鴂】邽【圭】酆【丰】邿【詩】鄐【蓄】鄸【蒙】郳【倪】鄫【繪】鄀【若】鄗【敲】邲【必】鄍【冥】鄤【瞞】鄬【偉】鄢【煙】鄵【糙】郟【夾】鄏【辱】鄔【塢】郜【告】郇【荀】酅【兮】鄄【絹】郤【隙】【沈】鄩【尋】鄾【憂】邗【寒】邧【阮】酈【離】

辵部

逖【剔】遄【傳】遒【酋】逷【剔】迋【旺又誑】迸【北孟反】簉【初救

反】

車部

轘【患】軘【屯】轏【棧】軷【跋】轄【】挽【晚】翚【輝】輈【舟】轝

【預】軨【令】輻【福】軼【逸】轑【遼】軥【劬】

貝部

賵【諷】賸【剰】蕆【闡】

豕部

豷【意】豭【加】

角部

觵【古橫反】觩【虯】

豸部

貜【躩】防【區】

見部

覬【冀】覦【於】

金部

鋌【挺】鏚【戚】鏃【簇】鉏【鋤同】鑋【磬】鈹【披】鍥【挈】銔【壞】錫

【揚錫別】鑣【標】鍇【楷】鎛【博】錞【隊】

門部

閻【檐】閼【遏】閈【扞】閎【】閟【祕】闞【勘】闉【因】闃【苦鴂反】

闋【缺】

阜部

隰【習】隤【頽】陘【刑】阪【反】陴【皮】隧【遂】隈【煨】隃【同逾】雨部

霣【隕】霤【澑】

隹部

雃【牽】雂【鉗】睢【苴】

頁部

�【資】頜【閣】頡【曵】頎【祈】纇【類】顆【苦果反】頯【葵】頷【五感

反】

食部

饘【旃】饕【叨】餮【鉄】饁【葉】飧【孫】餞【踐】餫【鄆】

革部

鞶【盤】【偉】鞏【拱】鞬【肩】鞮【低】韅【憲】靷【孕】靽【半】鞞

【丙】鞛【布孔反】鞘【肖】鞫【匊】

風部

飂【澑】颺【揚】

馬部

駘【臺】駹【厖】騑【非】馹【日】騶【鄒】騅【追】駵【畱】

斗部

鬩【呼歷反】闞【喊】鬭【俗闘同】

髟部

髽【查】髢【替】髲【避】鬒【軫】

韋部

韎【昧】韠【必】

鬼部

魑【鴟】魅【昧】

鳥部

鷁【逆】鸜【瞿】鵒【欲】瞗【疽】鶻【胡骨反】鶬【倉】鴳【晏鷃同】鷩【鼈】鷦【追】鴶【戞】鵴【匊】鷷【尊】鶅【淄】鵗【希】鳻【文】鶞【春】防【鳶同】鶩【木】鷸【聿】

魚部

鱣【專】鮪【偉】鰷【條】鱨【常】魴【房】鱄【專】防【秋】

黑部

黶【奄】黰【軫】黝【於九反】

鹿部

麀【憂】麕【均】麇【均】麋【糜】麤【粗】麄【與粗同】麑【迷】鼠部

鼬【又】鼷【兮】鼯【吾】

部

贏【盈】臝【裸】羸【雷】

齒部

齮【倚】齔【襯】齹【嵯】

雜部

屝【吠扉別】鼆【猛】圄【語】匜【移】斚【假】喦【巖同】衁【荒】勦【子小反】匕【比】蠲【捐】寪【偉主偸上黃聲】罥【絹】嘏【賈】戭【衍】玈【盧】矞【聿】赭【者】厎【旨】殳【殊】鬷【宗】奊【絜】卣【酉】翣【啑】骼【格】馘【虢】嚳【酷】

左傳事緯前集卷八

