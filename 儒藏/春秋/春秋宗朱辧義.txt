

欽定四庫全書

經部五

春秋宗朱辧義

春秋類

提要

【臣】等謹案春秋宗朱辧義十二卷

國朝張自超撰自超字彞嘆髙淳人康熙癸未進士是書大意本朱子據事直書之防不爲深阻晦之說惟就經文前後防觀以求其義不可知者則闕之篇首總論二十條頗得比事屬詞之防其中如單伯逆王姬則從王氏之說以爲魯之大夫於秦獲晉侯辧所以不書名之故於宋師敗績辧所以不書公之故於宋司馬華孫來盟辧胡義不系乎名之說於盟宋罪趙武之致弱於楚公子比公子棄疾弒立書法見春秋微顯之義於齊殺髙厚謂非悅晉於定公八年從祀先公以爲昭祔成廟定公所祀之髙曽祖禰仍是文宣

成襄皆確有所見而於衛人立晉一條尢得春秋深意𨿽以宗朱爲名而參求經務掃宋以來穿鑿附防之說實出自心得者爲多後方苞作春秋經解多取材於此書近時解春秋者焦袁熹春秋闕如編以外此亦善本矣乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

春秋宗朱辧義總論

經防先儒講解切當不可易者不再明其前人不合之說後人已有辧者不再辧或𨿽不合而於大義無闗者亦不置論凡所辧論必反覆前後所書比事以求其可通又合諸儒之說防互斟酌去其非者存其是者未敢以臆斷也其於朱子則已言者引其言未言者推其意閒有非朱子之意或朱子曽言之而鄙見防有不然者亦未敢阿私而曲殉之也總大義列於卷首

孫明復以爲春秋有貶無褒朱子曰如晉士匃伐齊聞喪而還分明是褒之夫王政不行而諸侯放恣専防盟擅侵伐其事原無可褒至如葵丘之防召陵之師踐土之盟尊周攘楚聖人取之者則固以寓褒於貶也而其他彼善於此之事其辭若許之而其意若有憾者則又以寓貶於褒也朱子曰春秋貴仁義而賤功利貴王道而賤伯功又曰春秋明王法而亦不廢五伯之功通乎此則褒貶可知矣其寓褒於貶寓貶於褒之義可知矣蓋聖人非有意以爲褒貶據其事直書之其事是則其辭若褒其事非則其辭若貶其事是之中有非非之中有是則其辭若以褒爲貶若以貶爲褒也

孟子曰王者之迹熄而詩亡詩亡然後春秋作春秋之作非以存王迹以著王迹之所以熄而詩之所以亡也防盟侵伐諸侯自専而王不能禁弒君簒國而王不能討繼世而上不稟命又擅廢立之大夫世家而國無命卿又専殺之王世子出防天王下勞而不知其非朝伯主不朝天王而相沿以爲故名爲攘楚而實則爭伯名爲請王命而實則役王臣不特戎狄四侵吳楚彊橫以爲大亂之世也而內諸侯之無王伯主之無王亦已甚矣夫子筆削魯史直書於冊而罪之大小俱著故孟子曰春秋天子之事也

春秋有書事在此而示義在彼者有書事在前而示義在後書事在後而示義在前者有以不書示義者有以疊書示義者有煩文以示義者有省文以示義者有閒文以示義者有防文以示義者有義系乎人而其事不必詳者有義系乎事而其人不必詳者有書其事同文而義在各著其是非者有書其人同事而義在分別其善惡者有書一事而具數義者有書數事而明一義者蓋是非以筆削而見褒貶以是非而見比事屬辭春秋之教固無待於鉤深而索也

諸侯侵伐魯君大夫不與者文公以前侵則僖二十八年晉侯侵曹一舉爵伐則四年宋公陳侯蔡人衛人伐鄭僖十年齊侯許男伐北戎十八年宋公曹伯衛人邾人伐齊二十二年宋公衛侯許男滕子伐鄭二十三年齊侯伐宋二十八年晉侯伐衛六舉爵而已其他稱人而諸侯大夫不詳者蓋禮樂徵伐自諸侯出𨿽大夫將而皆諸侯之事不必名大夫不必舉諸侯之爵而義自見文公以後禮樂徵伐自大夫出故詳大夫之名以見義非大夫將者則舉諸侯之爵以別之其有不必詳者亦從略書人故前則書人者十之七八後則書人者十之二三此春秋之大義也諸儒於前之書人者槪以爲貶至於事有差善而不可以通者則又以爲將卑師少其於後之稱名稱帥師者槪以爲無貶至於事有極惡而不可以通者則又以爲不待貶絕而惡自見是非予奪遂至失實朱子曰夫子作春秋當時之事實冩在此人見者自有所畏懼若云去其爵予其爵賞其功罰其罪卻是謬也【詳見各條下】

春秋紀事之書也而義卽在乎事之中茍攷於事不得其實則索其義有不可以彊通者矣諸儒於事則全信左氏於事之合禮不合禮者則衷三禮以斷之夫周禮之舊當孟子之時諸侯惡其害己而去之其詳已不可得聞而況漢儒雜集之書其可盡據以論春秋哉左氏之浮誇其不可全信抑又明矣故春秋有不可卒解者不當以三同文古禮可徵而竟不一闕疑也諸儒惟坐不肯闕疑故信左氏者取諸左氏不信左氏者則又以己意攷證三禮者則以三禮之成言斷春秋之已事而不知漢儒附春秋及三之說以爲禮者正多也朱子解經於文之難通者則曰疑悞疑衍疑有闕文於義之不可以卒合者則曰未詳於兩說之可通者則曰未知孰是於禮之無可徵信者則曰不可攷夫以朱子之博於學而精於理其解經之虛公嚴謹且如此何說春秋者謾自以爲能觀其大而防其通一句一字無漏義耶竊恐悞文不特郭公闕文不特夏五疑義不特桓之十三年不書王及兩闕秋冬而已也【詳見各條下】

諸儒以春秋稱字爲褒內如季子來歸外如宋子哀來奔稱字之防皆以爲褒其賢也顧於析邑歸仇之紀季則賢之而於因亂復國之許叔則又罪之於蔡季歸國則賢之而於蕭叔朝公則又罪之於髙子來盟則賢之而於仲孫省難則又罪之至於華孫來盟義不可通則又以爲義不系乎名說終不得而定朱子曰如王人子救衛自是衛當救當時有个子夫子因存他名字如何卻道王人本不書字緣其救衛故書字推此則知爵氏名字因乎舊史非以寓褒貶也【詳見各條下】

十二公卽位不卽位文定以爲上旣不稟命於天王內又不承國於先君則不書卽位莊閔僖是也而於桓宣不可以通則以爲如其卽位之意以著其無先君之心又於定公不可以通則遂無說非也朱子曰書卽位者是行卽位之禮繼故不書卽位者是不行卽位之禮若桓之書卽位是桓自正其卽位之禮於是而十二公之書卽位不書卽位可以通矣【詳見各公元年條下】

三言侵伐各不同李氏駁之極是文定以爲聲罪致討曰伐潛師掠境曰侵亦未盡當也天子討而不伐諸侯伐而不討以討爲伐固爲不可而所云聲其罪者亦非受伐之國果有可伐之罪而伐人國者欲加其罪不患無辭耳蓋伐云者執言而來陳兵於境必服而後去之不服則戰不戰則守守之固則圍之守之不固則入之故春秋書伐之後則有或戰或圍或入之事而書侵無之無所執以爲言入其境而卽去志不在於服之不及其戰何用其守不暇於圍何至於入哉乃文定以爲潛師則又不然也晉定防王臣合十八國有事於楚而召陵書侵非潛師可知矣文定於左氏言伐而經書侵左氏言侵而經書伐者謂爲聖人筆削褒貶所系是蓋以書侵爲不予其伐而侵爲貶辭也然則易稱利用侵伐則侵與伐皆用師之名而皇矣之稱文王曰侵阮䢐共武王誓師亦曰侵於之疆司馬九伐之法有負固不服則侵之則侵非不善之辭又如魯受伐則書伐受侵則書侵魯伐人則書伐侵人則書侵魯史據事之實夫子仍史之文初何系乎褒貶哉

春秋防盟隱桓之時散亂無屬齊桓興而始聽命於伯主桓卒又將散亂而攝於晉文至晉世主夏盟而諸侯之私防私盟不行者幾及百年晉伯漸衰而春秋之終其散亂與春秋之始不異矣以名言之則離與參爲私同爲公也以事言之則事之公者爲公事之私者爲私也以義言之則合乎義者爲公不合乎義者爲私也其有見於而經不書者或於大故無闗或又煩而可省諸儒以爲惡而削之諱而削之皆非也

諸儒以爲春秋於內大惡則諱之夫內之大惡諱弒書薨聖人之不得已也而且以不地著之桓宣翚遂慶父之爲賊文姜哀姜之與弒則終不得而諱也其他孰有大於國母宣淫之醜乎孰有大於朝齊朝晉朝楚之辱乎孰有大於郊禘搜閱之僭禮易許田不視朔之變制逆祀而躋僖公凟倫而娶同姓乎孰有大於刺公子買公子偃之無罪乎孰有大於丘甲之虐用民力田賦之厚斂民財乎則備書於冊矣而又何諱哉蓋聖人據魯史以作春秋其防盟侵伐弒君殺大夫則統天下諸侯以示義至於朝聘卒塟祭祀昏姻立宮城邑一切興作之類則皆以魯事示義事系乎一國而義闗乎天下聖人原無所顧忌於魯諸儒但以滅國書取朝聘書如出奔書遜謂皆諱之而不知婉其文而不沒其事其實不得謂之諱也諸儒又以防盟侵伐之不目公及大夫者爲諱然卽不目公及大夫而其屬辭曰及曰防卽明知其非公卽大夫矣何爲諱耶諸儒又據左氏事實之詳而經有不書者爲諱卽其事洵有之而於義無害又無關於國於天下之故或舊史不書或夫子削之可以無書而不書非以諱爲義也至於左氏諱尊諱親諱賢之說抑又不然蓋當春秋淩替僭亂之世聖人之道先王之法無有存者聖人正以惡夫禮樂變爲干戈仁義冺於功利諸侯彊而荊蠻橫小侯滅而大族興簒弒叛亂接迹於世而作春秋以著其變亂之實使義取乎諱之則春秋亦可以不作矣朱子曰春秋直載當時之事又曰據魯史以書其事然則何有於諱哉

諸儒以書公子不書公子書氏不書氏爲褒貶然攷於春秋內惟公子翚前不稱公子而後稱公子外惟陽處父前不稱氏而後稱氏其他則爲公子者始終稱公子有氏者始終稱氏未嘗因事之美惡忽削忽書以示義蓋以公子而有後於國世爲卿以専國政此積漸而爲大夫用事之天下聖人因其實以著之而豈以書不書爲褒貶哉故春秋之初內有不稱公子不稱氏之大夫非以奪之者貶之也春秋之後外無不稱公子不稱氏之大夫非以予之者褒之也褒貶在事不在氏族名字如諸儒之說是非公罪亂者多矣【詳見各條下】

文定論天王崩塟以爲志崩志塟者赴告及魯往防也志崩不志塟者赴告𨿽及魯不防也崩塟皆不志者王室不告魯亦不往也其說最合使凖此以論諸侯之卒塟則無不可以通矣而於諸侯塟例以爲有怠於禮而不塟有弱其君而不塟無其事闕其文魯史之舊者猶得其義至所云討其賊而不塟諱其辱而不塟治其罪而不塟避其號而不塟以爲聖人所削春秋之法者則不盡然也朱子曰春秋崩薨卒塟原無意義蓋其書塟不書塟上而天王大而齊宋親而晉衛小而薛邾杞外而秦楚變而弒君往防則書不往防則不書其當往而不往不當往而往則因其實以著之而非別有意義也【詳見各條下】

公谷以爲弒君討賊則書塟不討賊則不書塟而內於桓公之仇未復而塟不可以通則以爲不責其逾國而討也於閔公之賊旣討而不塟不可以通則以爲不以討母塟子也外於宋捷齊光齊卓衛剽之賊旣討而不塟於蔡景許悼之賊未討而塟不可以通則多爲之辭說非也內而赴於諸侯以禮塟則書不赴於諸侯不以禮塟則不書外而魯往防則書魯不往防則不書因乎舊史非有筆削正朱子所謂崩薨卒塟無甚意義者也【詳見壬戌公薨條下】

說春秋者以弒君之賊未討則不再見經爲聖人削其人以誅之也而於趙盾見經不可以通則以爲盾非親弒君者爲法受惡故聖人貸之爲此說者亦未攷於齊商人楚商臣皆弒君之賊而春秋所書之齊侯楚子卽其人耳【詳見趙盾孫免侵陳條下】

殺大夫稱國稱國人文定之說甚得其義弒君稱名稱國稱國人左氏以稱國稱國人者責其君無道自取而文定所謂聖人無私與天爲一者卽左氏無道自取之義也而於經文書卒左氏以爲弒者則又撰爲聖人不忍書之說夫春秋書弒君以誅亂臣賊子必不以其君無道而縱亂賊亦無所爲不忍書者以遭變爲正卒使後人致疑於其故也【詳見各弒君條下】

春秋書歸女逆婦諸儒皆從合禮不合禮立論夫禮之合與不合義固有之而春秋實以著婚姻爲邦交之大也乃其歸女則於紀杞鄫郯諸小國莒慶齊髙固則又以下嫁於大夫而子叔姬之歸齊不書特詳於伯姬之歸宋逆婦則桓莊僖文宣成皆娶齊女而聲姜之逆至不書襄昭定哀之夫人不詳其娶於何氏聖人蓋有意寓乎其間而禮之合與不合則因事以並著者也【詳見各逆婦歸女條下】

楚初稱荊漸而稱人旣建號楚而君漸舉爵大夫漸稱名諸儒於其來聘則曰慕義而來進之也於其稱人舉爵則曰漸進之義也夫春秋之作原以著二伯之功二伯之功在攘楚而顧進楚君臣與內諸侯大夫齊等哉蓋楚非戎狄之比戎狄𨿽在內地而爲患小故其君不必詳楚亦非秦之比秦𨿽周爵稱伯而不爲中國患故其大夫不必詳楚亦非吳之比吳𨿽驟彊而起於春秋將終故其君大夫皆不必詳惟楚則與中國始終爲敵使不爵其君不名其大夫則楚之爲患中國其實不著楚之實不著則二伯相繼攘楚之事迹不著楚之時彊時弱亦不著而晉世伯之有盛有衰亦不著矣朱子曰齊桓晉文所以有功王室者當時楚最彊大時復加兵於鄭鄭在王畿之內向非桓文有以遏之則周室爲其所並矣然則春秋豈進楚哉

五伯者趙氏曰齊桓晉文秦穆宋襄楚莊也丁氏曰夏昆吾商大彭豕韋周齊桓晉文也朱子注孟子兩存其說至說春秋如雲春秋初間王政不行五伯扶持方有統屬又云春秋之時五伯疊興桓文爲盛則似専主趙氏其意或以皇帝王伯見世道之升降不應湯之前已有昆吾文武之前已有大彭豕韋伯而王王而伯相間而興耳然秦穆未有合諸侯之事宋襄爭伯而師敗身死楚荘僭王聖人正以攘楚許桓文必不予楚莊以伯恐當以丁氏所列爲是也

讀春秋不得不攷事於左氏朱子曰左氏說得春秋事有七八分固當信其可信者也但有與經抵牾者如經舉諸侯之爵而左氏以爲大夫如經稱人而左氏以爲諸侯又如侵伐圍入取滅之類間有不合諸儒往往據之以爲聖人筆削褒貶予奪之義所在殊失之也伊川曰以攷經之事迹以經別之眞僞此意最好蓋經不妨有異同經旣書得明白則不可爲所疑悞也春秋全經合看卻是一篇文字天王是題防齊桓晉文是主意楚是客意魯是綫索鄭是波瀾宋衛陳蔡曹許滕邾是鋪襯秦是篇首陪客吳是結尾陪客防盟侵伐是闗節弒君殺大夫是議論朝聘嫁娶是聨絡郊禘搜閱日食星變山崩地震水旱螟螽麋鷁之類是點綴其間有起有伏有轉有接有串揷有照應有虛有實有景有情有排奡處有細宻處有驚策處有閒散處有言外之言有意中之意往復無窮整齊不漏義理充實血脈流通直是千古第一篇

奇文逐字拆看則事事有起結有開合逐字句細看則一句一字索之不能極其精推之不能盡其大但須得其大義所在不可穿鑿故朱子曰雜以己意則差舛也

春秋宗朱辧義總論

欽定四庫全書

春秋宗朱辧義卷一

髙淳張自超撰

公

元年

【有天子之元年有諸侯之元年春秋魯史故先書年而以天時王月系於其下】

春王正月

【文定謂魯史本書十一月夫子攺作春正月是泥於商革夏命以丑月爲嵗首仍謂之十二月而未嘗攺月周革殷命以子月爲嵗首仍謂之十一月而未嘗攺月也夫以嵗首而書十二月十一月固爲不順周曆旣以十一月爲嵗首夫子擅變時王之法大非爲下不倍之義尢不可信宜朱子不然其說也朱子以爲加春於建子之月則行夏時之義亦在其中又辧劉質夫以爲魯史本謂之春秋則似元有此字然無論爲夫子所加爲元有此字而周之以子丑寅爲春無疑也蓋旣以子爲正月自不應以子月爲冬如以爲冬則周一嵗之間周以二冬月始以一冬月終商以一冬月始以二冬月終其顚倒四時之序亦甚矣旣以子月爲嵗首自不應仍謂之十一月如仍謂之十一月則周一嵗之間周以十一月始以十月終商以十二月始以十一月終其錯亂生成之數亦甚矣後儒據詩書所稱而疑春秋不亦悞耶夫春秋者編年紀月之書也今論年月不取信於編年紀月之春秋而反惑於詩書豈足以定先王革命攺正之義與惑於書者以伊訓元祀十有二月太甲三祀十有二月謂商以十有二月爲嵗首周必以十有一月爲嵗首魯史必書元年十有一月而夫子攺爲春正月則所謂三代正朔不同皆以寅月起數朝覲防同領歷授時則以正朔行事之說也然卽以書証之虞書正月上日受終文祖月正元日格於文祖正月朔旦受命神宗月必曰正日必曰元曰上旦必曰朔莫不取義於正始而顧以十有一月十有二月爲嵗首以行卽位告廟朝覲會同諸大事耶伊訓太甲皆古文尙書出孔安國之手原不足信卽以古文之泰誓武成証之泰誓惟十有三年春大會孟津武成惟一月壬辰防死魄戊午師逾孟津泰誓曰春武成曰一月合之則春一月也其以春爲一嵗四時之首何疑則春秋之書春王正月何疑哉召誥洛誥今文古文皆有可信𨿽紀月日而不紀年召誥始以二月三月而洛誥則始以三月終以十二月則孰謂周非攺月哉後之論者不以春秋正伊訓太甲之譌而以伊訓太甲滋春秋之疑未見其允也惑於詩者以豳風之七月流火小雅之六月棲棲正月繁霜十月之交四月維夏及小明之二月初吉謂周本不攺月故詩人取用合乎夏正然卽以豳詩証之所云一之日二之日三之日者其爲子丑寅月信矣豈居豳之時以子丑寅爲一二三至於革命攺正而反以十有一月十有二月正月爲子丑寅以居一嵗之先哉後之論者不以春秋正詩人取義之従時令而以詩詞逆斷聖人之攺周正亦未見其允也觀於文王繋卦臨之八月有凶朱子則疑於夏正周正也七月六月諸詩朱子則以爲夏正也孟子七八月之間旱十一月徒杠成十二月輿梁成朱子則以爲周正也而周禮始和布政則皆於正月而又有正嵗之文又有仲春始蠺上春獻種仲冬斬陽木仲夏斬陰木之異所以不齊者古之三正通乎俗凡立言而従乎時則用夏正凡立言而従乎王則用周正夫子因其不齊所以告顏子爲而以爲行夏之時蓋夏之首寅始春爲順乎時周之首子始春爲不順乎時故也吳可翁以爲商未嘗攺月周不特攺月而又攺時王陽明亦云商書十有二月則商必不攺月春秋書春王正月則周必攺月餘丙仲亦云古者攺朔不攺月惟周人攺月此言直截似乎書與春秋可以兩存其是矣然而春秋者編年紀月之書固當以春秋正書也諸儒又引史記秦及漢初嵗首十月之文然史記於魯衞晉鄭齊楚世家其紀春秋時事年時月日一準乎春秋𨿽宋以殷之後如書八月庚辰穆公卒春桓公卒及九月楚莊王圍宋之類亦皆春秋之年時月日也至於紀秦漢事始皇二十六年制曰方今水徳之始朝賀皆自十月朔則似爲攺朔之始矣未攺以前始皇四年先書三月繼書十月旣攺以後始皇三十七年先書十月十一月繼書七月九月此固其可徴者也顧攷秦本紀昭防王四十一年先書十月繼書九月四十八年先書十月繼書正月則似未並天下之先已以十月爲嵗首也再攷其前秦晉韓之戰春秋書十有一月壬戌史記書九月壬戌則人似秦原以夏正紀年者至如書十一月歸晉君夷吾二月重耳立爲晉君之類則又與左氏合然則史記亦烏可據哉顏師古云秦及漢初月號皆太初正歷之後記事者追攺之非當時本稱以十月爲嵗首卽以十月爲正月此言最爲允當據此則史記之於秦忽而夏正忽而周正忽而以十月爲嵗首忽而不以十月爲嵗首皆正歷之後記事者追攺之有訛譌而商書所云元祀十有二月三祀十有二月者亦安國因商正建丑而訛譌爲之耳故不可不以春秋正之也甘誓曰怠棄三正則三正互用之徴而子丑寅皆可爲正無疑左梓愼曰火出於夏爲三月於商爲四月於周爲五月則三代建正而商周之攺月宜有定論矣後儒之說春秋主周正則彊解六月諸詩謂皆周月而於伊訓則引顧命君薨卽位之說謂元祀之十二月爲太甲卽位之月其三祀之十二月爲喪滿之月皆爲子月以彊證商之以丑月爲正月則與主夏正者彊孟子之十一月十二月七八月爲夏月者其爲曲說一也至如左氏中或周正或夏正主周正則彊夏正之文解入周正主夏正則彊周正之文解入夏正總由昧於古之三正通乎俗而不知周人立言有或周正夏正之不同也公不書卽位左氏曰攝也公羊曰將平國而反之桓也谷梁曰以譲桓也如三之說則公有譲國之實心矣而又以爲春秋成公之志則是舊史原書卽位而夫子削之以成其美也伊川曰公自立故不書卽位不與其爲君也文定曰內不承國於先君上不稟命於天子諸臣扳已以立而遂立焉爭亂造端簒弒所由以起春秋首絀之以明大法也如二之說則公有爭國之實迹矣而且以爲春秋不正其始則仍是舊史原書卽位而夫子削之以示其罪也說𨿽不合其以爲出於夫子削之以立義則一然而不能無疑焉使隠公當日果志存乎譲桓則必不修卽位之禮旣不修卽位之禮則舊史不書而非夫子削之也使隠實修卽位之禮舊史必書卽位舊史旣書卽位夫子亦無憑而知其志存乎譲桓削卽位以成其美也是左氏公谷之說難據矣使隠公不承國於先君而自立夫子因削卽位以著其罪何以不削桓宣以罪其弒君自立何以不削定公以罪其內無所承乎如雲桓宣之卽位夫子如其意以示其無隠先君之心則定公之書卽位亦爲示其受權臣之推戴旣不痛其兄而又忍扵奪其兄之子矣則何不並書隠公之卽位以示其受諸大夫之推戴不特未承先君之國而且大違先君之命乎是伊川文定之說難據矣故卽位不卽位當以修禮不修禮爲防舊史據事之實夫子仍史之文也蓋隠公不修卽位之禮志實存乎譲桓伊川責其自立者據有位之實迹而疑其譲桓之虛志也夫隠公譲桓之志卽不可知而恵公與桓之事亦未可據何以見隠不當立而卽位爲自立與文定責其內無所承者亦以恵公命桓不命隠不特不予其有譲之節而又罪其開簒之端也夫恵旣未有成命立桓而隠亦未有陰賊及弟何以見長者不當有國而幼者當有國與則伊川文定之說又不若三之說長矣但左氏以爲攝夫攝者代其事非有其國也隠旣有其國不得爲攝矣公羊曰立子以貴不以長然恵公之以仲子爲夫人亦未有據謂爲應立不可漢人有雲母愛者子抱溺愛而亂禮不可不以爲恵之邪心也谷梁曰成父之惡蹈道則未然泰伯伯夷之尊父命未可非也責之者又以爲泰伯伯夷逃而隠不宜在位然而桓少諸大夫不悅以應有國之長兄始君而終與之従權以濟未有不可也責之者又以爲桓少宜攝桓長當譲久居疑地而示賊臣以隙然而十年君國未爲久也責之者又以爲桓之行暴隠宜知之而早爲計然而周公不忍逆料其兄之叛隠公不忍逆料其弟之弒人有以諒聖人亦當有以恕庸人也夫隠公在位十年書於春秋之事可譏者多矣而於君臣兄弟之間亦未爲能得其道獨其上承捨長立幼之父而始之甚難下遭欲速行弒之弟而終之以變卽不予其有譲國之美而顧罪其有簒國之惡春秋之用法恐不若是苛也固知隠公之不書卽位是隠公不欲修卽位之禮舊史不書夫子不益也】

三月公及邾儀父盟於蔑【蔑公谷並作昧】

【盟非先王所禁亦非君子所尙使有聖人當世則天下諸侯不敢有私怨又豈敢有私好而何用盟爲哉固知盟爲衰世之事也其所謂公私者彼事之有公私而非以同爲公離與參爲私也髙氏以爲隠公爲桓而立內懼國人之不悅外懼屬國之不従故與邾君首結私盟亦似深文但邾爲附庸魯不能以大字小邾不能以小事大至於刑牲歃血要質鬼神不待七年渝盟用兵而已見其非矣又隠公立甫數月斬然在喪他務未遑宴然出國都而盟鄰君尢春秋所譏也及者公羊曰我欲之也谷梁曰內爲志也非也史氏之文耳春秋公與諸侯特相盟書及者四受伯主盟書及者三王臣諸侯防侵而盟書及者一桓元年及鄭伯盟越上有防鄭伯於垂之文也文三年及晉侯盟十三年及晉侯盟防三年及晉侯盟長樗上有公如晉之文也文十七年及齊侯盟谷上有齊侯伐我西鄙之文也定四年及諸侯盟臯鼬上有防召陵侵楚之文也惟隠及邾儀父盟蔑閔及齊侯盟落姑則上無所承史氏於此而獨有異文夫子於此而獨有異義哉又如首止則及而會黃池則防而及鐘離於柤於向則會而會雞澤則叔孫豹及而及史氏因事以爲文夫子因文以示義也如諸儒之說則我欲人欲內志外志但取義於書及書會而不合者多矣且有汲汲之盟亦當有汲汲之會春秋有及盟而無及防無及防而有及遇三遇皆書及者蓋兩相及之詞豈三書及遇皆我欲之而內爲志耶春秋惟公及外大夫盟書及然如及荀庚孫良夫郤犫孫林父向戌則皆因來聘而及之盟其及髙徯及處父則皆削其來聘之文惟及莒人盟浮來則與及邾儀父盟蔑之上無所承同及齊大夫盟蔇則與及齊侯盟落姑之上無所承同然則史氏必不以此數事而特起書及之例夫子亦不以此數事而特起書及之義可知矣又諸儒謂盟以日成者蔑之盟渝故不日然如桓之盟儀父於趡亦渝何以日耶或以爲喪盟故不日然如桓之盟鄭伯於越亦在喪何以日耶春秋紀公之盟於齊桓則私盟者三一日一不日一不月公盟者七一日六不日於他諸侯則盟而不日者六或以爲齊桓之盟以不日爲信日者譏不月者譏他諸侯之盟以日爲信不日者譏不月者譏然則葵丘何以譏又何以於柯於扈譏而落姑無譏耶又何以魯桓之離盟參盟不一譏而晉世伯之於扈於蒲祝柯臯鼬譏耶或以爲盟而日者謹之也然何以於齊桓之盟獨謹葵丘於晉世伯之盟獨不謹於扈於蒲祝柯臯鼬耶當是載書之詞桓以示信義不矢日以嚴諸侯其他亦矢日則日不矢日則不日故日不日有異耳】

夏五月鄭伯克段於鄢

【克者勝敵之辭祗一克字而鄭莊之用徒眾以加其弟鄭段之用徒眾以抗其兄皆可見矣鄭莊之致段有徒眾鄭段之致莊用徒眾皆可見矣並段之未殺而奔亦不必書矣左氏一篇文字都従克字生出】

秋七月天王使宰咺來歸恵公仲子之賵

【仲子卒塟無攷左氏以爲豫凶事者以明年十二月書夫人子氏薨爲仲子故曰豫也公羊以爲不及事者疑卒塟於未入春秋之前故曰不及也夫生存來賵固爲必無之事若卒塟逾年則賵亦無所用之然觀僖公成風卒塟逾五年而秦人歸襚則不及事者容或然也禮之變也旣可以不及事則亦可以豫事故亦無憑而斷左氏之非也抑又安知不卒塟於是年而經不書耶總之春秋之義不系乎此也以天王而下賵諸侯之妾儼然以仲子而配恵公所以示貶也伊川以爲不天亂倫是已而又以爲王不去天爲春秋始見天王之義而不知含賵成風而王不稱天者以前後薨塟有夫人小君之稱故不稱天以見其不可夫人小君也此未見薨塟未見有夫人小君之稱故不去天獨爲嚴重之辭以著其瀆亂之實也其書天王書宰又書名者天王旣使宰宰旣稱名魯史書之夫子亦直書以著其非蓋天王不當賵而賵賵不當使宰而使宰宰不當稱名而稱名當時瀆亂本自如此夫子因如此書以示其瀆亂如謂是夫子名宰以治其罪向使舊史原不書名夫子何従得宰之名而書之耶又春秋紀事之書𨿽或閒文必有闗於前後之事其書此者使後人攷於恵公之寵仲子桓公爲仲子所出而隠之所以攝位而志存乎譲桓也其天王來賵之非禮宰喧稱名之非禮魯不辭而受公然書於國史之非禮則因事以著而已而豈専爲天王致貶哉】

九月及宋人盟於宿

【陸氏劉氏呂氏皆以爲公及之諱與宋大夫盟故沒公不書然及戎盟唐及莒人盟浮來不諱而此諱殊無義理公谷伊川文定皆以爲防者夫使春秋之初陪臣已専盟則不待至湨梁而始徧刺天下之大夫矣此蓋魯宋之相合不可不志其端當是內大夫及宋大夫內大夫不名者義不系乎名內大夫宋大夫不名者春秋之初會盟侵伐尙不名大夫也義疑於及髙徯盟及處父盟之不稱公以示貶然盟髙徯則出我之國都盟處父則在我之國都此盟於宿可以知其非來聘而及之盟也如爲公及而沒公不書則又當與莊之及髙徯文之及處父同爲在喪而専盟大夫沒公不書以示貶而非諱矣又春秋及外大夫専盟多不稱公觀於及莒人盟浮來稱公則亦不可以一例論也】

冬十有二月祭伯來

【谷梁伊川文定皆以爲祭伯來朝不書朝者不與其朝也夫使祭伯之來果行朝禮則宜直書來朝以明其罪不應沒其朝使罪反不明矣若以畿內諸侯爲王卿士而降體朝魯爲不可訓則不書朝爲天王諱而非不與其朝以明其罪矣當是交好不行朝禮故書以罪其外交耳或別有事故如桓八年之書祭公來爲逆王后於紀也】

公子益師卒

【內大夫之書卒與外侯同當是其君加禮之故也加禮則國史書之不加禮則國史不書夫子作春秋一仍之而義見矣伊川曰書之以見君臣之義孫氏曰或君臨之或賻贈之遇臣有禮則卒之也然攷隠之世卒四大夫桓莊五十年間桓之公子翚及柔莊之公子結及溺皆用事見經而皆不卒莊不卒大夫而卒公子牙僖文以後八公之世書卒者三家及臧氏辰許之外仲遂用事卒以公子而氏仲叔肹不用事亦卒以公弟而氏叔則踵益師與彄之故而他無聞矣可見大夫之卒而書於史與外侯同者由於是卿之彊原非禮之當然夫子仍舊史以著史變也蓋益師與彄皆孝公之子恵公之弟當恵公之薨使引國故而足終弟及則益師與彄皆君矣惟恵欲立桓諸大夫不悅而扳隠以立益師與彄皆不爭故隠徳之而寵爲公子曲加恩禮旣以公子卒之故皆得有後於魯則魯之以公子而世卿自隠公始觀於無駭爲公子展之孫而書帥師書卒皆不氏則在孝恵之世無駭之祖父猶未稱公子公孫可知矣隠之世四卒大夫而兩稱公子則謂隠不爵大夫者不必然也其不書日公羊以爲逺而失其日者其義是矣】

二年

春公防戎於

【春會戎至秋則與之盟矣防必有禮盟必有事捨中國而親戎自潰其防而蹈不義春秋書外會外盟自魯於戎始何至受楚盟往防吳而始惡內諸侯哉谷梁曰會者外爲主也然通春秋公會私會無有不書會者豈皆外爲主耶防有實義有虛文如書會於某則有相防之禮而防字之義爲實故會於袲伐鄭會召陵侵楚會葵丘而盟葵丘之類會字皆實義也至如會伐會侵則不必先行會禮而會字之文爲虛卽會救鄭而盟馬陵會伐鄭而盟柯陵盟戱盟亳城北會圍齊而盟祝柯皆有事之後再盟諸侯其會字亦虛文也若防十一年之書會伐鄭書會蕭魚則上會字虛文下會字實義矣史氏之文不同如此耳又諸儒以會爲成於月者其不月皆譏然離會參會可以月成至伯主之合諸侯𨿽要約有期或先後而至豈可必成於月哉諸儒於春秋之始見隠之四會而三不月桓十四會而無有不月遂以月成爲例而以不月爲譏至桓文之會不月則又遷其詞以桓文之會皆不月而月者爲譏矣攷於春秋桓之十四會皆月者離會參會耳自齊桓創伯而諸侯公會不月者多而月者少矣諸儒每以桓文之會不月而其實桓五會而於檉於淮皆月文一會不月則無可比以觀也至晉世伯而合諸侯終春秋之世宣七年黑壤成十二年瑣澤十六年沙隨防五年於戚十年於柤十一年蕭魚二十二年沙隨二十六年澶淵昭十三年平丘哀十三年黃池則皆不月其防七年於鄬爲鄭伯卒月十六年湨梁爲大夫盟月二十一年商任二十四年夷儀皆承日食月二十五年夷儀承弒君月此五會之蒙月不蒙月卽不可知而亦可見公會之不月爲常矣烏得以不月爲譏哉惟趙氏則以爲凡公與盟主之會皆不月而人以爲必無成事而後月蓋謂於檉於淮於鄬及兩夷儀也然如沙隨之不見公平丘之公不與盟皆不紀月以別異之而又何論乎盟主之成事不成事哉崔氏旣以君會例月大夫會例時故於大夫兩會吳之鐘離於向皆月爲譏然則善道會吳何以不月耶趙氏以爲鐘離於向之會以會又會而月然如公會諸侯會吳於柤亦爲以會又會何以不月耶外諸侯自參以上魯君大夫不與者豈無一可譏之事曽不見有紀月以別異之者何耶日月之例崔氏之說不逮趙氏而皆不可以通如此蓋由於不知會有要約至有先後促則月緩則不月耳離防參防月者人少而合之易也其或慢於事而愆其期則亦不得而月成矣盟主防諸侯不月者人眾而合之難也其或期之迫而應之勤則亦可得而月成矣至於有譏無譏則系乎其事必以日月爲說未有不失之者也】

夏五月莒人入向

【文定以爲莒稱人小國也春秋小國卿大夫皆略稱人然春秋之初𨿽大國之卿大夫亦略稱人文定多以爲貶或以爲防者非也陳氏謂凡入國入邑君將書君自楚莊入陳始大夫將書大夫自郤缺入蔡始考辧最當蓋後半春秋政在大夫故名其人以著之其初𨿽有會盟侵伐之事義不系乎名之則従略書人也】

無駭帥師入極【駭公作侅】

【無駭名而不氏以爲未賜族者是也稱帥師者以著軍政在無駭也春秋之初天下之政尙不在大夫外大夫書帥師始於晉陽處父距此尙有百年而魯大夫之専師入國早見於經則隠公之失馭也自此公子翚公子慶父疊書帥師而禍亂相尋隠公及身不免矣僖公之世三家比書帥師而魯爲三家之魯矣此夫子書內大夫帥師之義也以諸侯而擅相侵伐入人之國書莒人入向卽書無駭入極比事以觀魯人之罪莒人之罪一而已矣】

秋八月庚辰公及戎盟於唐

【春防戎至秋而與之盟七年戎伐天子之使戎敢無禮於王使而魯乃結其好也又盟而矢日以嚴其詞而信其守亦大非中國馭戎之道矣】

九月紀履緰來逆女【履緰左作裂繻】

【魯女嫁諸侯見於經者紀鄫郯宋而已而皆未有親迎者紀書逆女宋書納幣履緰不稱君使公羊以爲昏禮不稱主人存廉恥之節也家氏遂以公孫壽納幣稱君使爲譏其非禮然則冕而親迎爲不存廉恥之節耶納幣可以使人逆女不可以使人故彼書宋公使此不書紀侯使特以譏其不親迎耳】

冬十月伯姬歸於紀

【文定以爲不親迎而使大夫春秋書之以志變常固爲正義然魯他女之嫁者果皆親近合禮而不書耶陳氏以爲吾女遭人倫之變者是已而不盡然也蓋以志魯女之歸紀紀以婚姻之故求庇於魯終桓公之世大爲紀謀而紀卒亡以致伯姬之卒而塟於齊侯也其不親迎之非禮伯姬之不得其所則因事以見而已】

紀子伯莒子盟於密【伯左作帛】

【其爲闕文信矣或是魯史誤夫子因之而不能益或是先儒傳授承誤而不能增俱未可知然觀三傳小異則爲魯史誤而夫子因之也夫子筆削春秋舊文有誤削之可也因誤闕疑以於後者何也以紀故也紀受逼於齊旣昏魯而又盟鄰國皆爲自托之計而齊卒亡之魯卒不能庇之鄰國卒不能救之苟削而不書不足以著紀之始末亦不足以著齊之暴魯之弱莒之不可恃而鄰國之不能以相保也】

十有二月乙夘夫人子氏薨

【左氏以爲桓公之母公羊以爲隠公之母惟谷梁以爲隠公之妻伊川従谷梁而文定因之是已以隠公志存乎讓桓而信之也隠志存乎譲桓使子氏爲桓之母則旣以夫人薨之亦當以小君塟之隠志存乎譲桓使子氏爲隠之母則旣不以小君塟之亦不當以夫人薨之薨以夫人而不塟以小君者劉氏以爲隠欲不終爲君故不以小君之禮塟之也隠旣欲譲桓而妻稱夫人者隠稱公矣妻宜稱夫人臣子之詞也伊川用谷梁之說以爲婦人従夫公在故不書塟則塟不備禮待君薨而合祔之義也於義亦通】

鄭人伐衛

【伊川以爲衞服故不戰汪氏以爲凡伐而不言戰皆受伐之國自服而不待戰不盡然也伐而不言戰有服者有不服而嬰城固守聴其自去者有旣去而以師追之者亦有戰而勝負防經不書者不可以一例論也陳氏以爲大夫伐而書名自晉陽處父始通乎此則可以知春秋之初書人之義矣】

三年

春王二月己巳日有食之

【春秋日食三十六伊川曰日食有定數聖人必書者欲人君因此而恐懼修省也文定曰行有常度災而有異而春秋每日食必書者示後世遇災而懼之意也是則日食不爲天變而無闗於人事矣顧文定又云或妾婦乘夫或臣子背其君父或政權下移或服侵中國皆陽防陰盛之證朱子解十月之詩則云王者修徳行政用賢去姦能使陽盛足以勝陰陰衰不足以侵陽則𨿽或當食而月常避日若國無政則當食必食𨿽曰有常度而實爲非常之變是則人事感於下而後天變應於上矣十月之詩曰孔醜曰告凶曰不臧則亦以爲人事之咎徴也文定旣謂災而非異與伊川同又謂陽防陰盛之證其說不定故當以朱子之說爲長竊意日月嵗十二交會歷家毎以百七十有三日一交會交會而不食必其出入黃道之間有交會而不食之常度有交會而不食之常數不食多而食少則交會而不食者其常交會而食者其變也詩曰日月告凶不用其行是必失其避日之常道而後食耳不然以嵗之十二交會歷莫之百七十有三日一交會行之常度旣不得有變則食之定數亦不當甚差何以有久而不食頻年頻月而食之異耶攷於春秋僖之世凡十八年不食文宣之間定哀之間亦各十五六年不食而莊成防昭之世頻年頻月而食頻年之食自襄十四年以前一百五十餘年只莊之二十五年二十六年成之十六年十七年兩見自防二十四年以後防七十年只昭之二十一年二十二年一見何以防之十四年十五年二十年二十一年二十三年二十四年近在十年之間凡三見耶頻月之食何以防之二十一年九月十月二十四年七月八月旣三見頻年而又兩見頻月耶其爲變而非常可知矣先儒以爲行有常度食有常數不以爲人事所感者彼見盛治之世亦多有之而衰亂之朝乃無頻年頻月之異故耳然而盛衰治亂防防隠伏或感於前而示象於後或應於後而示象於前或人事防而天變著或人事雜而天變一占驗之家附會事應則不可據而苟直以爲非災非異則如辰弗集房何至遂以爲羲和之討哉又春秋之紀日食或日或不日或朔或不朔或朔日並書或朔日並不書公羊曰不言朔者或失之前或失之後也谷梁曰朔日並言者食正朔也言日不言朔者食在晦也言朔不言日者食旣朔也不言日不言朔者夜食也蓋用朔之法古今不同一大月一小月則有食在正朔在晦在旣朔之占所謂平朔者也四大月三小月則食必在朔所謂定朔者也歷家以爲古用平朔故春秋日食有朔前朔後之異但通春秋攷之防十五年以前日食十有九朔日並言者九日而不朔者七朔而不日者一朔日並不言者二而自防二十年以後日食十有七無有不日不朔似前用平朔法後用定朔法者此或如虞書之命羲和分方與時占日星驗民物蔡氏以爲古歷簡易隨時占候修攺以與天合則其用朔之法當亦隨時變易時而一大月一小月時而四大月三小月不似漢以後之専用平朔唐以後之専用定朔也杜氏於此年日食二月己巳謂以長歷推之實食在朔攷於本年三月有庚戌食必不在晦矣前年十二月有乙夘必間有閏月而後食在朔也但經旣不言朔則當在旣朔而長歷推其在朔烏可信耶此後之言日不言朔經文前後有日可推者如文元年日食二月癸亥前年十二月有乙巳自乙巳至癸亥七十有九日本年四月有丁巳自癸亥至丁巳五十有五日則二月之癸亥當在晦也宣八年日食七月甲子本年六月有辛巳壬午戊子則七月之甲子亦當在晦也十年日食四月丙辰本月有己巳十七年日食六月癸夘本月有己未經旣並不言朔則皆當在旣朔矣防十五年日食八月丁巳本年十一月有癸亥則八月之丁巳又在晦也杜氏槪以不言朔爲官失之固不可據谷梁又槪以不言朔爲食在晦而偏於言朔不言日者謂在旣朔又豈定說哉經旣明言朔則不當在旣朔其不言日則或史氏之闕文耳先儒多有以或不日或不朔爲史氏闕文者然失其日而闕不書日則當有之若古用定朔法而食必在朔則每日食可不待考而紀朔史氏何疑而闕不言朔耶觀於書曰季秋月朔詩曰朔日辛夘言而稱朔則必有不在朔之食可知矣而況春秋明有書朔不書朔之文耶其或經文傳寫有脫朔字之條歷家推其在朔因並疑凡不言朔者皆史氏之闕則宜乎先儒譏長歷之附會矣】

三月庚戌天王崩

【文定論春秋十二王或志崩志塟或志崩不志塟或崩塟皆不志以爲赴告有及有不及魯有往會有不往會之故其說詳矣卽此而赴告不及之或有故或無故可知也魯不往會之有罪君不親往而使卿或防者之有罪可知也春秋有示貶於書事之外者此類是也又天王崩則新王卽位而諸侯不朝亦書事之外之不見貶而貶者也十二王志崩志塟者五桓防匡簡景志崩不志塟者四平恵定靈崩塟皆不志者三莊十二年莊王十七年僖王文十四年頃王崩而不塟以不往會而不志後儒皆無異說惟不志崩以爲王室不赴者猶不免有疑焉趙氏歷引經傳以爲莊僖頃之崩必無不赴告諸侯之理其崩塟皆不志者聖人削之也所以削而不書者莊僖之時齊桓假尊王以示名義而不能身率諸侯享覲於王庭史書崩塟無異文不足以見天下無王之實頃王之時晉伯中衰王室以無伯而愈卑區區弔塟之禮僅存君子以爲猶不弔塟也故皆削之也然而非也當王室易代之際吉凶大禮非若以時朝聘之常事已也一再不朝尙有貶爵削地之罰而況一崩一立兩君大故哉東遷以來平爲崩塟之始王桓爲繼世嗣立之始王書於春秋者隠無修禮王室之文則送死事生兩大禮自隠始廢矣王室之卑平賵惠公之妾是自辱也桓兩聘隠三聘桓是自屈也隠不賻喪而致來求桓不歸職貢而致來求則隠桓之卑王室也然周日衰防政教號令不行於天下又能遽絕魯哉莊王旣立猶加禮於魯而追錫桓公之命於是莊公會塟桓王亦僅使防者一往而已桓王伐鄭蔡衞陳以師従而魯人不出猶可原焉至莊王易置衞君魯防齊宋陳蔡實抗子突之救以納王之所廢逐王之所立王靈之不振莫此爲甚而能無深惡夫魯哉故自此而王臣之聘不行於魯則莊僖之不以喪來赴有由然矣齊桓創伯以尊周爲名僖𨿽魯之賢侯亦怨王室之不禮而不塟恵王蓋其交惡之實了然可見者逮防王感僖公輔齊桓椎戴之勤旣會塟其身又錫命其子加禮其母而後文公一使卿會塟以報之未塟之前毛伯求金旣塟之後及蘇子盟女栗不見一聘京師也則頃王之不來赴又豈無故哉自宣公後崩者五王莫不來告而定靈亦不塟矣魯之弱東周而卑天王若此聖人蓋傷之也於是因乎舊史崩而書崩塟而書塟有其事則書無其事則不書而魯之罪不可掩也夫有諸侯不防葬之理而顧謂無王室不赴告之理乎文定之說無以易矣】

夏四月辛夘尹氏卒【尹左作君】

【王朝之世卿也公羊以爲譏世卿諸儒皆用其說亦自有義然尹氏吉甫之後又如家父召伯之類皆見於詩其來已久而王臣之世卿亦多夫子何爲獨紀尹氏之卒於隠公之世以示譏哉春秋卒三王臣尹氏王子虎劉捲虎與捲皆與諸侯之盟會因有交而來赴也尹氏未見有盟會之事而卒亦書於史夫子仍而不削者劉氏以爲王臣無外交之禮春秋書以譏之也且天王崩尹氏卒相比以書而同一不往會隠之視天王等於尹氏其惡可掩哉但王子虎劉捲皆名而尹氏不名名者來赴也不名者不來赴也蓋諸侯之卒赴告以名旣以名赴則史亦名之不赴則不名而王臣書氏諸侯舉爵也不赴而亦書於史者旣與之有交卽不會塟而亦當有弔問之禮故尹氏之不名非如此書尹氏毛伯召伯之無取乎名矣而與滕侯宿男薛伯杞子同不名者皆以交之故而紀其卒也觀於滕薛杞之前不名而後名秦之有名有不名名而不會塟不名而會塟可知矣若以爲王朝之卿不名則紀其生與紀其死何別又與滕侯宿男薛伯子之不名秦伯之或名或不名何別哉其義不可以通矣】

秋武氏子來求賻

【魯不賻而致來求魯之罪也魯𨿽不賻亦不當來求而來求者周之失也諸儒之說皆是不稱使者文定用公羊當喪未君非王命之說爲是稱武氏子者家氏汪氏之說皆是魯旣不會塟而又不賻春秋罪魯之義有加也】

八月庚辰宋公和卒

【有生必有死人與物之常稱也人嫌惡其死之聲而不言死言卒生死始終之義無貴賤賢愚一也自臣民尊其君上不敢同凡庶尋常之稱於是天子曰崩諸侯曰薨谷梁曰髙曰崩厚曰崩伊川曰崩者上墜之聲薨者下墜之聲以字義而諧聲會意則崩薨云者蓋有震驚危栗之義也天子爲天下君則天下臣民震驚而危栗之諸侯爲一國君則一國臣民震驚而危栗之崩之義重於薨則以別天子諸侯也至於他國諸侯則他國臣民震驚危栗之故他國之史各志其君之卒必曰薨也以我國臣民視之尋常焉而已故亦從同而書其卒也如槪書薨亦無以別乎我國臣民震驚危栗我君之義矣文定以爲諸侯放恣専享其國因其告喪直書曰卒不與其爲諸侯者春秋無此義也卒而或日或不日文定曰謹則書日慢則書時劉氏曰君薨赴以日月禮之常也臣子少慢則赴不以日月大慢則不赴也汪氏曰赴以日史書之則經弗削以見臣子之謹終不赴以日史不書者經亦無憑而書以見臣子之慢先君而忽其死生之大變也然合春秋攷之大國不日者什之一而曹滕許薛杞邾諸小國則日不日相半大國之臣子謹小國之臣子慢耶又如楚卒六君皆日吳卒四君皆不日楚謹而吳慢耶又如曹惟終生壽二君卒以日其餘九君皆不日曹之臣子習於慢以爲常耶趙氏以爲弔贈之禮厚則日薄則不日然有日卒而不塟不日卒而塟者矣厚其弔贈而不會其塟薄其弔贈而又會其塟何耶皆不可以通也而槪以爲失其日者亦不盡然也此蓋或有故而不以日赴或抑於禮而不以日赴或不赴而史不知其日或𨿽赴而史不詳其日故有日不日之異耳而顧可著之爲例以求定義哉】

冬十有二月齊侯鄭伯盟於石門

【此以著齊鄭之合陳氏以爲齊鄭合而天下始多故者得之伊川曰外諸侯之盟來告則書可知舊史於諸侯會盟來告無不書者夫子作春秋視其有闗於天下之故及前後之事則書之否則削之也】

癸未塟宋穆公

【外塟諸侯或日或不日汪氏辧公羊之說最是而謂備禮則日不備禮則不日者亦不盡然也如使卿會塟晉防晉平晉昭齊恵齊景宋平豈有不備之禮而皆不日耶攷於春秋魯之於晉齊宋則塟而不日者少於衞鄭陳蔡則蔡桓衞穆衞防之外皆不日於諸小國則不惟不日其以月紀者亦三之一而已崔氏泥於左氏宋文厚塟之說謂大國諸侯之塟例月其日者因其僭禮而加日以譏之小國諸侯之塟例時其月者因其僣禮而加月以譏之然如卿防晉齊宋六君之塟皆不僭禮故不加日耶叔弓防滕成之塟滕獨僭禮而加月耶非也以塟之日告則書日不以塟之日告則不書日耳蓋諸侯卒則無不告惟小國或不告塟則有不告惟大國則皆告塟而求告者以致我之往會也小國不敵不敢致我之往防故不來告也來告則有日故得而書日其大國之不日者不待其來告而遣會塟之使故𨿽使卿往而亦不日也惟不來告而遣防塟之使故於大國則勤而及其塟之月於小國則多不及其塟之月而以時計也此卽觀於使卿之會塟七君於晉防晉平齊恵宋平則書如書塟皆在一月於晉昭齊景滕成則書如在前月書塟在後月則不待告塟期而先往可知而小國之不來告魯防塟之或先或後以往可知此其所以大國有日不日而書月爲多小國有月不月而書時爲多也至於文定不塟例所云諱其辱討其賊治其罪避其號而不塟者亦皆非也觀春秋書法不曰某國塟某公而曰塟某國某公原以著我之往會其塟故往會則書不往會則不書但其間有當往會而不往會有不當往會而往會則可因事以見義蓋當往會而不往會者以私怨而廢禮也不當往會而往會者以私好而害義也】

四年

春王二月莒人伐杞取牟婁

【入國取邑皆春秋所惡春秋之初書入始於莒人之入向書取始於莒人之取牟婁蓋莒𨿽小而悍所以終春秋之世與魯爲敵也陳氏曰春秋之初猶以取邑爲重故外取邑自隠以前則書之桓十四年宋以諸侯伐鄭取牛首而後皆不書或以爲不勝書也夫取邑而書者所以著取者之罪如因其相習爲常以多而貸之恐非春秋之義也當是來告則書取邑而來告者或有望於鄰國之平其曲直而還之也牟婁近魯杞失邑來告事勢必然桓以後爭奪日甚告亦無援故不相告或與魯無闗而魯史不書夫子亦無憑而書也】

戊申衞州吁弒其君完

【伊川以爲春秋之初弒君而不稱公子公孫者身爲大惡自絕於先君不復得爲先君子孫也大義旣明於初其後弒立則皆以屬稱立義各不同也文定以爲削其屬籍特以國氏罪其君不待以公子公孫之道使主兵權而當國也非也春秋之初先公之子公子之子猶未公然稱公子公孫以用事於國交政於諸侯也內稱公子自翚始外稱公子自公子歸生始故春秋前不稱公子不稱氏後則相因而稱於書弒君亦然也又終春秋之世衞殺公子瑕稱公子其他如叔儀叔申叔戊兄縶弟鱄弟黒背之類多不稱公子或是衞不以公子爲制則州吁在國未嘗爲公子以用事交政衞不稱公子來告舊史亦不得以公子書矣又如衞之事衞之人自當繋衞如謂削其屬籍而以國氏則齊公子商人鄭公子歸生楚公子比旣不削其屬籍稱公子而又以國氏耶】

夏公及宋公遇於淸

【公羊云遇者不期也一君出而一君要之也伊川云諸侯相見而不行朝會之禮如道路之相遇也二說合之其義始備張氏云春秋因事而書以譏其非王命而出境無國君之禮也亦是又遇與會有大小輕重之不同或有會而不書遇而書者有闗於前後之故則𨿽遇亦書淸之遇以著是時魯尙與宋好也】

宋公陳侯蔡人衞人伐鄭

【宋以公子馮之故伐鄭又黨弒君之州吁而與之會伐以定其位其事可貶陳助宋殤而親州吁其事亦可貶如諸儒之說則皆宜貶而人之矣何以兩君皆得舉爵耶乃文定以爲衞伐鄭稱人責詞也指國人聴州吁號令従公孫文仲而南行者也然則使春秋不責衞人其將稱公孫文仲耶春秋之初大夫將固不書名也汪氏以爲書衞人於蔡人之下所以譏文仲黨惡而忘不共戴天之仇然州吁有寵而好兵必有州吁之私邑有州吁之私人如石厚之類皆是伐鄭書衞人必州吁之私人其爲黨惡何疑不必問其是文仲非文仲亦不待序蔡人下而後知其黨惡也蓋伐鄭之衞人州吁之私也殺州吁之衞人一國之公也是非各不相掩如謂人衞大夫不名以示貶則人蔡大夫不名又何義耶且文仲之名不見於經夫子書衞人亦無従使後人知其爲貶文仲也】

秋翚帥師會宋公陳侯蔡人衞人伐鄭

【前則宋陳蔡衞伐鄭四國皆有伐鄭之罪折之則宋陳蔡有不討衞而會伐之罪宋有疾公子馮之罪衞有簒國虐民修怨之罪此則魯有伐鄭搆怨之罪有不討衞而助宋之罪翚有専將之罪所謂一事而諸惡具見也翚不稱公子是爾時原未稱公子非因弒隠而削亦非因帥師而削也未弒而預削示貶固無是理若以惡大夫之専將則無駭之帥師入極不書氏亦爲削之以示貶矣然觀無駭之卒不氏則原未有氏而非春秋削之何以獨削翚之公子耶翚至桓之時稱公子者桓得其助已弒君而寵之以公子之命也觀翚之前不稱公子後稱公子則知命爲公子與命氏同其未命爲公子未命有氏者𨿽爲大夫不敢有稱史家亦不得而稱之也書帥師者著此時之軍政無駭之外翚亦得而専之也】

九月衞人殺州吁於濮

【州吁弒君得國閱八月而桓公未塟又外托於宋求會伐國以自固又問定君於石碏是州吁之君衞未定而衞人不與之者猶眾也眾人皆不與則皆有討賊之心左氏𨿽載石碏告陳之言必眾人有同謀而非石碏一人所能爲故不書石碏書衞人是當日情事本自如此非故捨名碏而變文稱人以爲討賊之詞也齊人殺無知於國則不地衞人殺州吁於陳則地以著衞人討賊之難有必討之心而不妨於緩也不曰於陳而曰於濮者陳常防州吁伐鄭不得與有討弒君之義也】

冬十有二月衞人立晉

【遇弒而討賊立君以塟先公春秋一經僅見衞事故通春秋外君繼故與非繼故而立者皆不書獨有繼弒君而書衞人立晉者當是聖人以衞事示後人遇有弒君之變者當如衞之討賊立君以塟先公而於晉之立與衞人之立晉未有深責也宋殤弒而馮立宋閔弒而禦說立晉靈弒而黑臀立晉厲弒而周立春秋不書立者賊未討也討賊立君惟衞與齊而小白書入不書立者小白有爭國殺糾之罪也然則於衞人何責乎於晉何責乎公谷皆言立者不宜立也而不言所以不宜立之故谷梁則以爲立君以正不以賢夫衞桓在位十六年世適之有無存亡不可攷又何憑而斷晉之不正耶伊川以爲不請命於天子不受命於先君據此則外君繼故之書立不書立與內君繼故之書卽位不書卽位同義矣文定以爲於衞人特書曰立所以著擅置其君之罪於晉絕其公子所以明専有其國之非其義亦猶是也然則晉之書立與桓宣之書卽位同乎與莊閔僖之不書卽位同乎如謂與桓宣之書卽位同則諸儒以桓宣爲與聞乎故而晉未有聞也如謂與莊閔僖之不書卽位同則諸儒以莊閔僖爲有隠先君之心而晉亦宜有也不與聞故無罪有隠先君之心亦無罪然則以何罪罪晉哉以何罪罪衞人哉諸儒曲爲之說曰宋馮宋禦說晉黒臀晉周之不書立彼有賊不討君不塟之罪故其擅立不足以責齊小白有爭入殺糾之罪故其擅立亦不足以責惟晉無諸人之罪故罪其未受命於先君而又不請命於天子也若是則受命請命之義獨於衞人立晉發之而責其不然矣夫夫子之作春秋用法平而宅心恕恐不若此其苛也故知春秋書衞人者著衞人之公非若尹氏之私也書衞人立晉者著晉爲衞人所立非若朝爲尹氏所立也不書公子者晉在國時原未受公子之命行公子之事也家氏又以爲衞晉得國而驕晚爲獸行春秋於其始立而去公子以見衞亂之所従起然則齊桓得國而九合諸侯一匡天下春秋何以不於其入齊之時書公子小白以見齊伯之所由興乎未見爲不善而先貶未見有善而先褒於義無之】

五年

春公觀魚於棠【觀左作矢】

【於棠固以譏遠然觀僖伯之諫則𨿽不遠而觀魚亦非禮也】

夏四月塟衞桓公

【小白入齊卽塟防公齊人急定小白之爲君以外拒子糾也衞晉旣立逾年閱八月始塟桓公治州吁之黨內亂旣平而塟之緩也此固事勢之不同而弒君討賊以塟先君則𨿽緩無譏矣】

秋衞師入郕【郕公作盛】

【忘喪興戎輕用大眾以入兄弟之國其罪大矣公羊以爲將卑師眾曰師將尊師眾曰某帥師然則春秋前半外諸侯多書師不書帥師者皆非卿大夫將乎不合凡用大眾而悉卑其將也不可以通矣不以著大夫之彊而不必名其人耳故凡書師者譏其用大眾而義不系乎將之尊卑也】

九月考仲子之宮

【劉氏曰但曰仲子非夫人明矣其說甚是可見恵公當日未嘗以仲子爲夫人也因有手文之異恵公或有其志故隠公欲成先公之志而將譲桓耳觀其爲仲子立宮是自表其欲譲之心而不知其非禮也夫子仍舊史書之旣以著其非禮而亦以表其欲譲之心也家氏謂必庶子爲君而後爲其母築宮桓未爲君而隠爲之築宮以祭其母此爲召亂之道所論亦好】

初獻六羽

【初者前此不然而今始然之詞也甫考仲子之宮而議羽數未有前此也而曰初者則似羣廟知前此用八之非而今獻六此後祗用六也豈其然哉當合兩句作一句讀下曰考仲子之宮初獻六羽蓋於仲子之宮獻六羽爲獻六羽之初非羣廟獻六羽之初也猶云前此羣廟不獻六羽今此仲宮初獻六羽後此仲宮仍獻六羽而羣廟不獻六羽也書仲宮初獻六羽者以譏羣廟之僭八也春秋有書事在此而實示貶在彼者如此之類是也】

邾人鄭人伐宋

【著宋鄭構兵有來有往其事之本末始詳此則以邾故而助邾以報宋也旣以著宋鄭之故亦以著魯初與宋而後與鄭之故也茅堂胡氏以爲將卑師少亦書以見曲直按春秋之初用兵侵伐非君將者多稱人不盡將卑師少也】

螟

【水旱螽螟皆盡志災也旣以著其有備無備而苟有興作侵伐之事則又以譏其君臣之不畏災而卹民也】

冬十有二月辛巳公子彄卒

【益師彄之卒稱公子或是生而寵之爲公子或是生未稱公子卒而始稱之如諸侯之塟稱公也諸侯之爵非公及未入爲王卿士者其塟稱公皆僭魯君之生稱公爲臣子之詞則凡侯伯子男皆不得稱公其子其孫又烏得稱公子公孫乎春秋之初列國尙未有稱者故益師彄之稱公子或是卒而稱之非若公子翚之及身而之爲公子也左氏於凡諸侯之子皆稱公子恐亦如稱其君之爲公爲國人虛加之詞而未可以稱於會盟侵伐之地者也其後世卿執政皆有氏族不専稱名因是而其子之用事者亦不専稱名而加以公子之稱矣先儒謂稱公有虛名有定位然則公子云者母亦其初之虛名其後積漸而爲定位耶】

宋人伐鄭圍長葛

【伐國圍邑伐之𨿽有名而圍之亦有罪況乎其卒取之耶髙氏以爲圍人城邑其師必眾而稱人者貶之也然而恃眾虛鄰卽稱師人安得以爲非貶耶】

六年

春鄭人來輸平【輸左作渝】

【伊川用公谷墮成不果成之義以爲鄭來絕交然未入春秋之前魯於鄭有狐壤之怨又前年會宋衞伐鄭魯與鄭原未嘗交不必使人來絕也此因左氏有晉侯使呂相絕秦之文故從公谷取絕交之說耳且此時宋方圍長葛鄭豈復出惡言召釁以動魯師乎觀後之歸祊入祊則文定所云輸者納也平者成也鄭人納成於魯以利相結解怨釋仇離宋魯之黨者爲得其情實矣朱子以爲變渝舊盟以従新好善會左氏更成之說於義尢精】

夏五月辛酉公防齊侯盟於艾

【於鄭人輸平之後卽會齊盟其爲鄭之構魯以合齊離宋無疑蓋自此而魯於齊之交漸固於宋之好乃漸失矣】

秋七月

冬宋人取長葛

【宋兩伐鄭及圍長葛取長葛悉書者旣以著宋殤忌公子馮而怨鄭之深亦以著宋鄭相惡以致鄭之搆齊魯爲黨而相尋干戈其曲誠在宋也】

七年

春王三月叔姬歸於紀

【書伯姬之逆與歸又書叔姬之歸見魯與紀婚姻之好此後終桓公之世大爲紀謀而卒不能助紀以敵齊又不能平齊紀以延其祚使紀終滅於齊以致伯姬卒而不及塟塟於齊侯叔姬無所歸而歸酅皆不得其所也】

滕侯卒

【不日失其日也不塟不往會也不名者伊川以爲史失其名然列國赴告之及史臣紀之不應大國不失名而獨失於滕宿薛杞諸小國之名不應中諸侯大國不失名而獨失於秦之名左氏謂同盟則赴以名是未同盟則不赴以名矣然攷諸侯之未同盟而名其卒者甚多又如晉在僖公以前未見一與諸侯盟會何以佹諸夷吾之卒名耶觀於此年及宣九年成十六年之滕皆不名而自昭三年以後之滕成滕悼滕頃滕隠皆名皆會其塟莊三十一年之薛不名而自昭三十一年以後之薛獻薛防薛恵皆名皆會其塟僖二十三年之杞子不名自杞托於晉而防六年以後之杞桓杞孝杞文杞平杞悼杞僖皆名皆會其塟則前之不名者不來赴後之名者來赴也不來赴者防弱不敢以諸侯之禮通於大國也其後之來赴者魯以禮通其喪紀也其前之𨿽不來赴而書其卒於史者旣與其君有邦交之好卽不往會塟而亦申其弔問之禮也此觀於紀秦伯之卒而可知矣秦交於中諸侯𨿽敗殽喪師與晉失好而中諸侯之喪紀猶通故文九年來歸成風之襚而十八年之秦伯防宣四年之秦伯稻皆名則來赴之徵也至成十三年會諸侯伐秦而明年之秦伯卒不名矣則不來赴之徵也其後叔孫豹再會伐秦而昭五年之秦景定九年之秦哀哀三年之秦恵皆不來赴故皆不名矣而於三公皆會其塟者魯之於秦因晉而用師非有仇怨故𨿽不來赴而秦彊大不得不往會其塟也則名不名之由於來赴不來赴何疑哉蓋諸侯卒而以名赴禮也來赴以名則名之不來赴則不名大夫旣卒尙不斥名而況名諸侯哉夫子一仍舊史而魯之前弱小國後畏秦而會不來赴之塟俱著矣】

夏城中丘

【城以聚人民而防寇盜也魯以王制四百里之侯國通春秋書城者十九書大夫帥師以城者三可見春秋以前天下無事而防禦疎至此而爭戰日起守備日嚴民力所以日困也其時與不時則於按時以書而知之】

齊侯使其弟年來聘

【齊通好於魯不使大夫來而使弟來是齊侯之寵用其弟也卽無後來寵過醸禍之事亦爲不得其道矣年之書弟是著其實以示貶非以不稱公子爲貶也此以著艾之盟齊魯旣合而又通聘問之好也】

秋公伐邾

【左氏因隠公元年與邾爲蔑之盟意邾與魯好也而今忽親伐之故以爲宋之故也又邾嘗與鄭伐宋必邾鄭相合今鄭已與魯平胡爲爲宋仇邾而伐鄭之所與哉故又爲宋及鄭平之說也夫鄭原爲敵宋而平魯故明年復來歸祊未必中問忽已平宋則左氏不足據矣而公擅興甲兵以伐邾或別有故春秋書以譏之豈必爲人伐人而始爲不義哉通春秋攷之魯之専師伐國兩伐莒一伐於余丘之外則公伐邾者八大夫伐邾者八於他國未有也於齊則受其君大夫専師以伐者十三侵者三而魯則一納子糾伐之一以楚師伐之一會諸侯圍之一四卿會三國大夫戰敗之最後則公兩侵之大夫一侵之而已未有一書伐齊者齊邾皆鄰也齊大邾小凡十三受齊之伐而不敢一以伐報齊凡有事於邾書侵者四而書伐者十六則非小用師矣屈於齊而伸於邾畏服彊大而憑淩弱小春秋以明著魯之不義也】

冬天王使凡伯來聘

【此爲書王臣聘魯之始隠不會平王之塟新天子立已四年而又不朝使政教號令得行於天下則當有詞以問其罪矣旣不問其罪而又修禮來聘此周之所以日衰也】

戎伐凡伯於楚丘以歸

【非伐國而言伐惟此及鄭伯伐取之用徒眾也以歸不言執蓋旣書伐則不書執與滅國以國君歸之不書執同故以爲諱言執者非也不直書戎執凡伯以歸而曰戎伐凡伯以歸者以著戎之以徒眾加王臣故謂諱執言伐者非也於楚丘者見其已出魯境也隠之盟戎必誓言相好矣今凡伯來聘戎伐之以歸而魯不問戎罪唐之盟固不可渝耶盟有以渝爲非者有以不渝爲非者如魯以刼執天子命使而伐戎神其殛之耶是知盟固衰世事渝盟尢亂世事使盟以奨王室爲詞則盟猶哀世之善者使盟以奨王室而戎得罪於王使則渝盟以伐戎猶爲善者何不可於盟盟何不可於渝哉惜乎隠之不知義也先儒以書楚丘爲罪衞而究其情事魯固不能無罪矣又先儒以書侵書伐之不同爲有罪無罪有名無名是非於奪所寓又以傳言伐經書侵者爲聖人不予其伐然則戎伐凡伯爲聖人予其伐者通乎此則知春秋書侵書伐爲因乎舊史而舊史之書侵書伐亦因乎事之大小入之淺深時之久暫名之有無之實也聲罪致討潛師掠境有鐘鼔無鐘鼔鳥足以爲定義哉】

八年

春宋公衞侯遇於垂

【左氏因齊原與鄭好何以與宋衞爲瓦屋之盟而後又與鄭伐宋故以垂之遇必齊侯欲平宋衞於鄭而宋衞先相見以謀之也如果平宋衞則瓦屋之後不應宋衞猶惡矣如宋衞不肯平不應與之盟矣竊意垂之遇是宋公衞侯相見以謀結於齊也蓋宋見魯旣與鄭平矣而齊鄭之交不解則終不能得志於鄭故約衞盟齊以搆之而齊鄭之交卒不可解於是渝年而有齊鄭伐宋之師也觀瓦屋以宋爲主則知宋之有意於齊非齊之有意於宋矣】

三月鄭伯使宛來歸祊

【魯於宋爲婚姻之國自盟宿以來其交甚固於鄭則有狐壤之嫌鄭仇宋而欲結魯知非啗以大利則我之嫌不能釋而宋之交不可解故輸平而以祊餂之其謂釋太山之祀而祀周公者假爲此言俾魯有可受之名而志實不在得許也魯初猶以爲宋之好不可失故輸平兩年而不報至此而決意歸祊鄭之設意必以爲魯苟受我祊不必與我許魯亦明知鄭之必欲歸我祊而不必我之與以許也故鄭竟歸之而魯竟受之受鄭之祊則不得不従鄭之欲鄭之欲在攜宋則不得不爲鄭出師以伐宋矣使實以祊許相易魯鄭各有其利則魯何徳於鄭而攜宋以親鄭哉其後桓公簒弒得國初立未定然後再申前言加璧請許則挾桓以不得不従之勢也鄭莊爲小人之雄信哉】

庚寅我入祊

【旣書來歸則我之入祊可以不書然不書入祊則似祊原爲我之祊如歸濟西田之類無以著受祊之罪而爲祊以合鄭離宋之情實亦不見矣】

夏六月己亥蔡侯考父卒

辛亥宿男卒

【卒而不名者亦多不日其日者三此年宿男成十六年滕子哀三年秦伯蓋𨿽不來赴苟得其日則亦書日也趙氏弔贈厚薄之說於宿男則曰魯宋盟於其國以嘗受地主之供而備禮以弔也於滕子則曰其施於我者或厚則不得不視施爲報也於秦伯則曰其従厚之由不可攷夫以卒塟大故而於含賵之防謂視施之厚薄以爲報其細亦甚矣而史氏又因以爲國書紀載之詳略豈復成大體哉諸儒日月之例穿鑿生義大約如此】

秋七月庚午宋公齊侯衞侯盟於瓦屋

【宋欲搆齊以離鄭齊無意於絕鄭而又同宋衞之盟先儒以齊僖貪結諸侯以圗伯者是已夫陽交宋好而陰協鄭謀懷貳以待諸侯又何以使諸侯之不我貳哉】

八月塟蔡宣公

九月辛夘公及莒人盟於浮來【浮公谷作色】

【莒國小而悍故敢以大夫盟公公降尊而及之盟者爲紀屈也】

螟

冬十有二月無駭卒

【無駭爲公子展之孫卒而不氏未賜族也夫慶父牙友之孫皆稱氏而公子展之孫不稱氏則必賜而後敢稱不賜而不敢稱可知矣氏必賜而後敢稱則不命爲公子而敢稱公子不命爲公孫而敢稱公孫乎若凡子不命而可稱公子凡子之子不命而可稱公孫則凡子之孫不賜族而可以王父之字爲稱矣何以無駭又不氏耶觀左氏眾仲論族曰天子建徳因生以賜姓胙之土而命之氏諸侯以字爲諡因以爲族官有世功則有官族邑亦如之則知大夫而賜族者皆許其有後於國也其稱公子者及身而許其有後於國其子不待命之爲公孫而稱公孫其孫不待賜族而可以王父之字爲氏而稱氏此慶父牙友之孫稱仲孫叔孫季孫不若公子展之孫不氏而稱無駭也通乎此則公子翚前不稱公子後稱公子可知矣慶父牙友之稱公子而許其世有後於魯可知矣齊侯之弟年鄭伯之弟語爲未命爲公子可知矣州吁不稱公子無知不稱公孫爲未許其世有後於國可知矣諸儒紛紛削公子書公子示貶示褒之義豈定論耶】

九年

春天王使南季來聘

【周禮大行人時聘以結諸侯之好則天王之來聘爲常事可以不書然諸侯抗天子而不修朝禮但見天子懷諸侯而修聘禮則爲非常事不可不書矣於魯隠則凡伯來聘而隠之朝聘無聞焉凡伯見執於戎而隠不問戎罪焉而天王又有使來則尢爲非常事而烏可以不書哉】

三月癸酉大雨震電庚辰大雨雪

【不當震電而震電旣震電又不當雨雪而雨雪且不防而大則變異甚矣文定之說甚好】

挾卒

【桓之世不書大夫卒不書大夫帥師莊之世慶父帥師公子牙卒之外無聞焉隠之世書大夫卒者四帥師者三春秋以著魯國世卿専政之漸而重譏隠公也蓋魯自考公以後一繼一及父子兄弟相間以成世恵公以子繼父恵之後以國故言之又當兄終弟及矣而恵意在乎立桓諸大夫旣不悅乎恵之授桓而扳隠以立隠順諸大夫之欲而有其國而又欲成父之志故不得不曲加恩禮於大夫而不顧乎權之下移矣觀莊公之後公子牙尙以國故生逆志則恵終隠繼之時其多危疑可知也公子友忍於慶父牙而旣正傳子之緒猶不絕逆臣之世而使有後於魯則皆隠之寵用大夫有以基之而魯爲三家之魯者非一朝一夕之故夫子所以詳書以重譏之也】

夏城郎

【春有大變異不自修省猶動眾城郎爲備敵之計而後用干戈以伐所好以報歸祊之利所失不小矣】

秋七月

冬公防齊侯於防【防公作邴】

【魯與宋素好齊又與宋新有瓦屋之盟一旦助鄭而伐之先儒以爲謀假王命以爲出師之名者是已然防之會鄭不與而公特會齊侯者亦魯之將與宋絕而先托齊以自固也故中丘之會三國始合】

十年

春王二月公會齊侯鄭伯於中丘

【伐宋鄭志也中丘之會先齊侯者鄭借報宋而推之爲主亦齊僖圗伯志勤而欲資魯鄭之兵力以脇宋衞也】

夏翚帥師會齊人鄭人伐宋

【書翚帥師會伐又書公敗宋師文定遂疑翚先期而往不由公命以爲兵柄下移非也當是使翚先會齊鄭公後出以繼之耳齊鄭稱人伊川以爲非卿夫鄭蓄謀連兵以伐宋何等重大安有不使卿行之理大約三國先使卿往其君繼之後特書公敗宋師者春秋欲甚隠公之罪故齊侯鄭伯不書也書帥師者著翚專軍政而屢帥師所以能黨桓而弒隠也】

六月壬戌公敗宋師於菅辛未取郜辛巳取防

【三國會伐而魯獨敗宋師又取其二邑書之以甚魯也夫魯與宋世爲婚姻隠之適母生母及妻桓之生母皆宋女一旦反面爲仇以云爲鄭不當若此其甚一祊之溺心亦不當若此其甚喜功而貪利能讓千乘之國者所爲如是乎哉宜桓翚稔其行事而疑其心此不卒譲之謀所以易興而易入也】

秋宋人衞人入鄭

【鄭方與齊魯伐宋宋戰而敗鄭必不虞宋衞之入已也宋知鄭之不備連衞乘機用偏師以入之其師必少故鄭伯因其去已伐戴而恣兵以取之也】

宋人蔡人衞人伐戴鄭伯伐取之【戴公谷作載】

【觀下書齊鄭入郕則因宋合蔡衞伐戴以報之可知矣郕爲宋之與國無疑戴爲鄭之與國無疑伊川鄭戴合攻盡取三國之眾爲是文定以爲一舉而兼四國非也鄭旣與宋蔡衞爲敵敵之所伐我顧取之以快敵人耶戴卽非鄭之與國鄭亦必不伐戴】

冬十月壬午齊人鄭人入郕【郕公作盛】

【鄭伯無王之甚者也假王命以伐宋入郕入許其誰信之蓋爲齊魯未可與宋遽變故相與假之以濟其私也然旣敗宋矣郕許何罪齊豈有不可釋於郕魯豈有不可釋於許者乎齊僖則欲得志於諸侯而魯隠之黷武亦春秋所譏也】

十有一年

春滕侯薛侯來朝

【魯隠用兵敗宋入郕滕薛畏之相率來朝而不辭先儒以爲志驕而者是已桓所以益疑而急於弒也夫】

夏公會鄭伯於時來【夏字下公谷有五月字時來公作祁黎左又作郲】

【會於中丘魯地也會於時來鄭地也前則鄭欲鉤致助已故與齊侯來魯以爲會此則魯隠旣收鄭祊又取宋邑獲利甚厚因往鄭謀許以爲報也鄭誘魯以利始求之而後則招之魯爲鄭利所誘始従其求而後遂不得不應其招甚矣鄭莊之狡猾而魯隠之貪庸也】

秋七月壬午公及齊侯鄭伯入許

【三國入許爲鄭利也𨿽兼書齊侯而時來之會無齊則所以専罪公也】

冬十有一月壬辰公薨

【朱子曰凡魯君被弒則書薨而以不地著之蓋臣子隠諱之義聖人之防意也公谷及伊川文定論皆如此無以易矣而文定又謂舊史必以實書聖人削之以爲萬世隠避國惡之法夫隠之弒主逆者軌也操刄者翚也閔之弒主逆者慶父也操刄者卜齮也準以春秋防獄之義則當書軌弒公慶父弒公矣如舊史歸獄兩人而書得其實則當夫子之時著於國史信於耳目者已二百餘年魯之後君魯之孟氏𨿽孝子慈孫不可得攺夫子何爲而削數百年徵信之史以疑後人哉是必舊史書公薨於蒍氏公薨於武闈夫子不得已而削其地以不沒其實也且古者史官𨿽以直爲職而春秋外君見弒疑案亦多若史皆盡職無不直書之事則晉董狐齊太史不足稱於當時於後世矣所謂臣子於君父有隠諱之義者夫子爲魯人不當暴揚先世未彰之惡非謂前之人旣不諱而後之人又當諱之也據魯史而筆削非夫子自爲一家之文史不直書不可以直書史直而故曲之豈義也哉又公谷以爲賊未討則不書塟伊川文定皆取其說而竊有疑焉內而隠之賊未討不塟是已桓之仇未復而塟閔之賊旣討而不塟何耶外而衞完齊諸兒及陳平國之賊討而塟宋與夷齊捨齊商人晉夷臯鄭夷晉州蒲莒密州薛比齊荼之賊未討而不塟是已蔡固許買之賊未討而塟宋捷晉卓及齊光衞剽之賊旣討而不塟何耶古之塟事亦綦重矣周禮諸侯之喪天子緦衰冢人以爵等爲封丘之度與其樹數而又爲之正墓位蹕墓域守墓禁春秋之時禮或不行而尙有會塟之使稱五月而塟同盟畢至則知非艸艸卒事遂以爲塟也當是內而以禮塟則書不以禮塟則不書外而來告往會則書不來告不往會則不書舊史據事之實夫子因史之文而討賊不討賊書塟不書塟謂出於夫子之筆削者非也蓋嘗以事之理事之情事之勢斷之凡弒君之國未有不懼諸侯之討者諸侯卽不討未有公然以禮往會其塟者惟旣討賊則不懼諸侯之討而諸侯亦當以禮往會其塟矣魯桓之賊在齊國人無懼於諸侯之討蔡景許悼事在可疑亦無懼於諸侯之討故皆成禮以塟告於諸侯而諸侯皆會也若旣討賊宜無懼於諸侯之討而君弒國亂新君初立上下危疑又或討賊之義未明如魯之殺慶父宋之殺萬齊之戮崔杼晉之殺裏克衞之殺寧喜皆不能名之爲弒君之賊以告於國人告於諸侯故皆不能成禮以塟以來諸侯之會塟也又嘗以春秋之明文左氏之實事斷之言乎內事隠公志在譲桓不自成爲諸侯因亦不成禮以塟其夫人而又考仲子之宮以示必讓之志必其事聞於諸侯信於國人故天王亦來歸仲子之賵桓翚弒隠必托爲成隠之志遂不成諸侯之禮以塟以來諸侯之會舊史不書夫子因不得而書矣桓之見殺於齊也魯人畏齊之彊而又欲匿文姜之醜公然赴於諸侯而成禮以塟舊史書之夫子因而不得不書矣至於閔公之弒季友殺慶父而史書奔齊齊桓戮哀姜而史書薨夷觀其易名立後歸喪致廟季友爲仲姜諱之惟恐不深而閔又慶父所立慶父季友之於閔僖各有所主魯人亦未服慶父之立閔故猶躋僖於閔之上其不以慶父所立兩年十一嵗之君赴告諸侯而以禮塟焉恐亦情事之必至者舊史不書夫子亦不得而書矣言乎外事州吁無知夏徵舒公孫翩旣討而其國之臣子名正言順以來告魯人往會舊史得書夫子書之也許止之不嘗藥想爲國人所恕蔡般事在宮閫防防可疑君弒而國不亂則竟來告魯人竟往會舊史得書夫子亦書之也彼夫不討不塟其不來告不往會皆可考而得之宋督弒君諸侯會稷宋方薦賄以求解魯方取鼎以納廟會塟之禮宜其闕矣宋萬奔陳齊桓會諸侯於北杏宋君新立不敢親出其敢告塟於諸侯哉裏克弒卓經𨿽成卓爲君以定克之罪夷吾弒克必不成卓爲君而塟之以禮也齊捨之稱君亦春秋成之商人不以捨爲君而顧以禮塟之哉宋人奉公子鮑因防夫人以弒杵臼夫人主於內公子正乎外以爲殺無道矣其不以禮塟無道之君明矣商人弒君之賊國人惡之卽其兄元亦惡之在春秋則以爲弒君而其時之國人必尙以爲討賊也而猶告塟於諸侯耶莒僕來奔命與之邑不以爲賊也行父拒之使不得入其塟庶其無論不來告卽來告亦不往會且魯於莒子之卒塟往會之禮原疎史又何書也趙穿弒君罪在趙盾子公弒君罪在子家彼此不得相指爲賊而又相與用事於國則不肯以弒君告諸侯又何辭以告塟於諸侯哉欒書以車一乘塟厲公崔杼四翣不蹕下車七乘以塟莊公此尙告於諸侯以來列國之會塟乎剽爲孫寧所立衞獻復國直以剽爲簒耳其不成簒賊爲諸侯而以禮塟也宜已展輿弒君奔吳及薛弒君比左氏傳之其事甚略當亦未有異焉陳乞以陽生而入必不以茶爲君旣廢之後而又成禮以塟必不然矣若夫吳楚之君𨿽無故而卒亦不往會春秋固不書塟寧於弒君之塟不塟示義乎然商臣親以宮甲弒父棄疾弒囚年之王服以塟彼直無所忌憚矣吳初通上國閽之弒余祭光之弒僚皆以傳聞得書其不來告不往會無可疑者也如以賊不討不書塟爲夫子削之何難並削蔡景許悼使歸於一而顧自變其例使後人求其故而不得哉蓋春秋弒君不討賊而不塟有其義焉無其例也有其義者君父之仇不共戴天寢苫枕千圗報仇人仇一日不復則一日不塟示不敢一日忘也無其例者彼討賊而塟則仍其事而書塟彼旣討而不塟未討而塟則亦仍其事而或書塟或不書塟而義固有在焉而豈有意以貸誰之罪有意以治誰之罪哉而後人讀之則可以知討而不塟者有不塟之罪不討而塟者有塟之罪如蔡許之塟則可以知蔡許臣子有不討賊之罪魯旣不討賊而又有往會之罪前後不聞會伐之師則諸侯皆有不討賊之罪通春秋弒君不聞天王申九伐之法或且榮寵其人則王法不行天王有縦賊奨亂之罪故於隠公之不塟當罪魯之臣子推戴弒君之桓而不能申義致討以告諸侯成禮以塟隠公也於閔公之不塟當罪季友不能大義滅親如衞人之殺州吁及石厚立公子晉使閔公之塟無聞於諸侯也於桓公之塟當罪莊公及魯人畏齊之彊而蒙恥飲恨如塟其無故之君親也蓋因舊史以書之而各知其罪之所在矣左氏曰隠公之不塟不成喪也疑有得於春秋不書塟之義而謂弒君未有不塟舊史未有不書爲出於夫子削之者豈其然哉且以春秋字之法文之義論之內而薨稱公稱夫人塟稱我君我小君公者臣子之詞稱諸異則曰寡小君生曰寡君寡小君卒曰我君我小君我者對人而言謂諸侯之人來會塟我君我小君也隠公之塟不赴於諸侯諸侯無來會者則舊史不可以書塟我君隠公矣外而卒稱名塟舉諡名之者従彼來赴之詞諡之者爲我往會之詞卒則曰某國某爵某卒塟不曰某國塟某公而曰塟某國某公也遇弒之君魯不往會則舊史不可以書塟某國某公矣故內而以禮塟則史書之不以禮塟則史不書外而魯往會則史書之魯不往會則史不書夫子一仍之而義自見也】

春秋宗朱辧義卷一﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷二

髙淳張自超撰

桓公

元年

春王正月公卽位

【桓書卽位桓修卽位之禮也繼弒君不卽位者不忍於先君之弒也桓弒君兄而惟恐諸侯國人之討急修禮以自定其爲君也春秋仍舊史以書之而可以使後之讀者推求其故因以知桓之忍於先君矣桓之所以忍於先君者他人弒君則已有不忍已自弒君而又何不忍耶則因以知桓之與聞乎故矣】

三月公會鄭伯於垂

【垂𨿽近魯而實衞地桓弒君簒國甫五閱月而公然出境以防鄭伯不虞魯有石碏其人而鄭伯爲陳侯哉其所以絕無忌憚者必隠之譲桓其說聞於諸侯其志信於國人也𨿽諸侯聞其說國人信其志而桓則身有弒君之事何以塗諸侯之耳塞國人之口而免其誅討必當日諱弒爲薨或委罪於人而諸侯不得其實國人無以爲名也故其修卽位之禮旣借以蔽罪而其不成禮以塟隠公亦借口讓國之一端也】

鄭伯以璧假許田

【桓宋女之子也鄭伯恐其得國而親宋故挾其弒君新立不敢仇我而急於來會人加璧以請祀周公旣自僞輸其祀周公之誠而又實得許田之利蓋一舉而兩利存焉桓亦因鄭莊爲王卿士簒弒懼討旣幸其爲好會以自定而亦不得不従其請也髙氏責鄭莊與隠同盟和好不能爲隠討賊夫鄭莊豈討賊之人卽其初交於隠又豈眞有同盟之心者哉】

夏四月丁未公及鄭伯盟於越

【文定以爲垂之防鄭爲主也越之盟魯志也亦自有見但以爲鄭人欲得許田以自廣猶似鄭之歸祊加璧爲眞欲得許田者而不知鄭之結魯専爲仇宋易許田以祀周公獨其名耳故自宋殤旣弒子馮旣立鄭旣得志於宋而卽無意於親魯所以七年卽有會齊衞來戰於郎之師矣】

秋大水

【伊川曰桓行逆徳而致陰沴文定曰陰逆而與怨气並之所致也又以爲堯之洚水警予爲天地開辟以來未得所歸之水非堯有以致之而責後世人爲不善感動天變召水溢之災者不得引堯爲解其說甚正但後世解天災者動曰堯水湯旱然則堯水固非恆雨所成湯旱亦非恆所成耶堯之水非堯有以致之湯之旱豈湯有以致之耶夫天道人事原有感應之理有人事變於下而天道應於上者有天道變於上而人事應於下者然亦有感而不應著而不驗者未可以拘見論之也蓋無逆徳以致災則災爲變有逆徳以致災則災爲常聖人遇災而恐懼修省勤勞咨警有預備之策有補救之方則災不爲災後世人君旣以逆徳致災而又絕不闗於心而爲之計則災眞爲災矣】

冬十月

二年

春王正月

【桓十八年間書王不書王說終難定但借文立義則元年書王以正桓弒隠之罪十年書王天道人事十年一變而桓弒君之罪不可滌十八年書王明弒君之罪𨿽其身已歿而王法不得赦茅堂胡氏之說亦自可通至二年書王谷梁以爲正與夷之卒文定以爲正宋督之罪茅堂又以爲治桓之會稷成亂俱屬牽合惟家氏以爲喪事未終猶望王討者庶防近之】

戊申宋督弒其君與夷

【督弒殤公召公子馮於鄭而立之春秋不書鄭納馮不書馮入於宋者以其謀出於督旣非鄭納又非馮自入也若書納書入則疑於已討督而殺之矣又不書宋督立馮以罪督及馮者馮之在鄭爲殤公所忌而頻年加兵馮未必有復國之志及殤公見弒馮以親穆公子非有必不當立之義乃爲弒君之督所立而不討督之弒君則馮固不得無罪然觀於諸侯會稷立華氏則馮以十年去國之公子一旦援立而督又有諸侯之助馮之勢亦有所不能想亦春秋所恕也】

及其大夫孔父

【如邾儀父則父爲字如蔡侯考父齊侯祿父宋公玆父公子慶父季孫行父公孫歸父防鄭父國歸父陽處父箕鄭父胥甲父儀行父荀林父孫林父則皆爲名孔父之爲名爲字𨿽不可攷而於弒君稱名則大夫不當稱字疑其名孔父也伊川文定以孔爲氏父爲名者亦自得之谷梁以爲孔子之祖爲祖諱故稱字趙氏辧其非孔子家不當諱者最是孫氏以爲天子命大夫亦未必然也】

滕子來朝

【滕本侯爵降而稱子朱子取程沙隨自降之說爲妥伊川以爲滕后屬服於楚故狄之然春秋服楚之國甚多未見降爵而蔡之稱侯許之稱男未嘗一著貶削也文定以爲首朝桓公降而稱子狄之也夫四夷𨿽大稱子是周制爲然蓋與中國子男之爵一也若春秋貶中國侯伯之爵稱子爲下比於狄則中國本爵子男者其稱子與吳楚同豈相比而狄之耶且春秋諸侯之罪有大於滕之朝桓者夫子獨降滕爵以變亂其數百年來封自先王受自先君之名實必不然矣】

三月公會齊侯陳侯鄭伯於稷以成宋亂

【春秋書成宋亂諸儒多以爲聖人特筆朱子亦曰如成宋亂宋災故之類皆是聖人直著誅貶然通春秋不按事作斷語卽宋災故亦止言其所爲而此成字若云遂其事之謂成則明坐四國以罪固春秋所無也恐亦是史氏之文耳蓋史氏以立君定國爲能靖亂成字只作平字解諸儒則以討弒君之賊爲平亂今旣不討督而立督又相其君得有後於宋則亂以之而成成字不作平字解也従來弒君之國有黨賊之人亦必有仗節守義致仇怨於元惡不與共戴天日之人宋督弒君宋之人其肯惟督是聼哉聴其弒君又聴其立君卽力不足以討賊而洶洶之人心未能遽靖也自四國會稷而馮之立國督之立家皆定宋之人內屈於賊黨外迫於彊國眾怒旣息而干戈不起四國之君曰宋之亂平矣平與成字不同而義相通故兩國釋怨解兵曰請平亦曰行成於是史氏以成亂書而夫子仍之者因事爲文因文索義凡所以定國人之亂者皆所以遂華氏之亂也成字卽作平字解亦不沒其黨賊奨亂之實而況春秋旣不書殺宋督下文又明書取郜鼎納大廟哉杜氏曰成平也程氏曰諸侯當討宋亂不當平宋亂也義自明白胡氏曰成就也如三年有成之成也趙氏曰言宋之惡逆自此而成也轉費解說亦與會而言故之義不合】

夏四月取郜大鼎於宋戊申納於大廟

【取之不義納之非禮書以罪桓也桓之會三國成宋亂使取鼎納廟不書則似桓爲齊鄭所脇出於勢之不得不然而非其本心矣今所取於宋之鼎則弒君之賂也而以納於大廟臧孫曰百官象之其又何誅夫桓身自弒君無誅蓋直以身象之矣又何宋鼎之不可象哉】

秋七月杞侯來朝【公谷作紀侯】

【紀來朝稱本爵不與前後來朝者同貶文定以爲紀爲齊故求庇於魯非爲桓立而來則誠如汪氏所謂聖人憫紀之弱小傷其無所赴愬而求援於姻國故原其情以恕其罪之說矣然試思罪至削爵罪莫大焉因弱小求援而卽恕其莫大之罪豈聖人用法之公哉且爲紀計以先事言之卽不朝桓何至於亡以後事言之卽朝桓又何救於亡紀不自彊仰望於人以求延區區之國原非聖人所許而況朝簒弒之桓謂聖人反従而恕之耶必不然矣然則觀於紀之稱侯則滕之稱子非聖人狄滕其名谷鄧而人邾牟葛亦非以示貶矣蓋朝桓之罪直書而自見也】

蔡侯鄭伯防於鄧

【外侯相防無闗於故則不書書蔡鄭於鄧之會左氏曰始懼楚也諸儒發明皆是】

九月入杞

【伊川以爲杞稱侯皆當作紀前之杞侯來朝者紀侯也後之公會杞侯於郕者紀侯也左氏以杞爲說故前則云杞侯來朝不敬杞侯歸而謀伐之此云討不敬也後云杞求成也然杞在周爲王者之後入春秋稱伯降而稱子後以附晉而復稱伯未見稱侯也魯桓之時紀托於魯其始末甚詳而紀之本爵爲侯故前之來朝爲紀侯後之會郕爲紀侯惟此入杞則實爲杞也】

公及戎盟於唐

【隠公盟戎戎伐凡伯而不能救又不問戎之罪春秋已書以譏之矣而桓人盟戎何也觀詩人作頌以戎狄是膺爲僖公之功而夫子錄之則兩公盟戎而夫子書以示譏可知矣】

冬公至自唐

【伊川以爲書至有三告廟也過時也危之也文定以告廟常事不書而以去國逾時之久會盟侵伐之危黨惡附姦之罪三者列於告廟之外胡茅堂又據左氏增策勲一說諸儒之論皆不出此是魯史於君之出而反無不書至者夫子作春秋於常事則削而不書必時久可危有罪策勲而後書至以著之矣然合春秋觀之分十二公觀之而義有不可以通者蓋防勲不防勲視乎其事時之久暫則書至而後可知不書至不可得而知至於危之罪之則有可危有罪而不至不危無罪而至者故不能無疑於其說也竊合春秋觀之則似前略而後詳分十二公觀之則或因人以示義或因事以示義或因地以示義或因時以示義而不可拘以爲例也如桓公始至盟戎終至伐鄭莊公始至伐衞中至三如齊終至伐戎僖公至兵車之會不至衣裳之會文公兩至如晉宣公五至如齊成公四至如晉防公五至如晉一至如楚昭公未遜以前至如晉如楚旣遜以後至如齊如晉之類則皆因乎人以示義也如桓公至伐鄭以著突之未入鄭荘公至伐衞以著朔以諸侯之師入衞成公至伐鄭於兩至會之後以著鄭之未服防公至會於兩至伐鄭之後以著鄭之已服哀公至伐齊於齊侯卒之後至黃池之會於於越入吳之後之類則皆因乎事以示義也如僖公會溫而至圍許成公如京師而至伐秦昭公至幹侯定公至瓦之類則皆因乎地以示義也如宣公五年春如齊而夏始至成公十年七月如晉逾年三月始至防公二十八年十一月如楚逾年五月始至之類則皆因乎時以示義也又有以書至示不書至之義者如僖公牡丘之盟於淮之會皆至牡丘救徐於淮伐英氏以著於檉首止寧母於洮葵丘於咸之皆無事也又有以不書至示書至之義者如莊公於谷之遇於扈之盟皆不至以著納幣觀社逆女之三如齊皆爲有罪也又有不可至而不至者如成十年防納鄭伯旣不可以至伐人不可以至會防七年會鄬救陳陳侯逃會旣不可以至會又不可以至救陳防九年伐鄭盟戱鄭伯速叛旣不可以至伐鄭又不可以至會二十六年澶淵會四國之大夫不可以至會哀十一年會吳伐齊齊吳爲艾之戰旣不應至於戰前又不可至於戰後故皆不至之類是也又有不成其會不成其盟不成其伐而不得不至者如成公沙隨之會不見而至會又會伐鄭不用其師而至會昭公會平丘不與盟而至會之類是也又如隠桓莊僖之私會私盟私侵私伐皆不至而至文之盟谷宣之伐萊定之會夾谷盟黃侵鄭侵齊者以著隠桓莊僖皆自爲政而後則受制於彊鄰也莊僖之公會公盟皆不至而文宣防成之公會公盟無不至者以著前則言歸於好而後則受迫於勢也僖公三如齊兩不至而最後一至文宣成防昭之如齊如晉如楚無不至者以著後之朝於齊晉及楚皆非得已也桓僖文宣哀之伐邾皆不至而至定之圍成者以著定之失政而不能墮其彊邑也蓋聖人之筆削示義防而著變而不窮而豈如諸儒危之罪之之粗見又區區計其時之久暫及策勲告廟之常事而已哉若隠公盟戎不至而至桓之盟戎者春秋於隠原不以書至示義故不至此爲書至之始始至盟戎終至伐鄭以著盟戎伐鄭之均失也伊川文定以爲危之其說迂矣若準以春秋誅簒賊之義則當望戎之能討惜戎之不討而顧惟恐其見討乃爲簒賊致危耶】

三年

春正月

【伊川曰不書王明桓之無王也文定曰自是以後凡十四年不書王者見桓公無王與王之失政而不王也惟兼責王之不王其義旣著故終桓之世王四使於桓皆不必去天以示貶矣】

公會齊侯於嬴

【左氏以爲成昏於齊者亦謂齊昏以會嬴而成也杜氏家氏遂以爲不由媒介親會乞婚蓋見春秋不書納幣而亦未遣如齊之使故也而不知公子翚之逆齊侯之親送公之親會讙春秋譏其重者而納幣可以無書也又魯宋世爲姻好隠以鄭之故敗宋結怨桓爲仲子所出齊恐新君復通宋姻有意來親魯以旣失好於宋則不得不修睦於齊故嬴之會不特魯欲娶女於齊而亦齊欲嫁女於魯也自此而莊僖文宣成皆娶齊女而宋之交絕至伯姬歸宋而始通也然則公之防嬴乃齊魯世好之始當是請婚有使納幣之禮行而逆女有期先爲好會非必桓之親爲乞婚也】

夏齊侯衞侯胥命於蒲

【胥命者相推爲牧伯也朱子取其說汪氏疑於莊二十一年左氏鄭虢胥命於弭同謀納王不可云相命以伯然王室有難齊宋魯衞大國置若防聞鄭虢納天子定王室以如此大事自任則其相推以伯也勢或有之如謂相結以言而不盟則凡諸侯之會而不盟者獨無相結之言耶且胥命云者夫子之文耶舊史之文耶抑舊史但紀其事而夫子特起胥命之文耶如爲夫子特起胥命之文亦必舊史記蒲之事與記他會盟之事有異辭而後夫子變文爲胥命也舊史之記事有來告有傳聞齊衞之於蒲如其來告齊豈曰不谷以某事命衞侯衞侯以某事命不谷衞豈曰不谷以某事命齊侯齊侯以某事命不谷耶如以傳聞得書則與他會之相結以言何異而舊史獨變其文不以爲相會而以爲相命耶如謂舊史無異文則夫子亦何慿而知其相結之事異於他諸侯之會耶固知齊衞於蒲非徒相結以言也則謂其相推爲牧伯疑得其義矣夫命猶令也天子致伯以天子之命爲重齊衞非由天子之命而自相推以爲伯故舊史得之傳聞異而書之夫子因以罪齊衛之僭而妄也】

六月公會杞侯於郕【杞公作紀郕公作盛】

【紀逼於齊而托於魯魯與齊不相好則附魯以爲敵於齊魯與齊相好則借魯以求解於齊故公旣與齊侯爲嬴之會而紀急結郕以會公也】

秋七月壬辰朔日有食之旣

公子翚如齊逆女

【隠之時翚帥師兩見不稱公子桓之時逆女一見稱公子伊川以爲不稱公子隠之賊也稱公子桓之黨也諸儒議論多與此合是夫子削公子於未弒君之前書公子於旣弒君之後恐後人不知翚之爲賊而故反其名實爲文以發後人之疑使思而得之也亦太曲矣何不書公子於未弒君之前削公子於旣弒君之後爲更明白直防乎蓋翚在隠時𨿽主軍政隠尙能制之君眷未深已威未立未嘗命之爲公子也至桓之時桓感其戴己之恩翚恃有立君之績眷深於主威加於人桓以公子命之史臣亦以公子書之矣於是夫子因之而義自立也若曰是前之未嘗稱公子而今稱公子者也何以得稱公子弒隠立桓桓徳之也弒君之賊泰然受公子之命行公子之事而國人不能討天王方伯不之問而人道絕矣初入春秋舊史大夫直書其名者未賜族也隠桓及莊之初年內大夫無駭柔溺皆不氏外大夫紀裂繻鄭宛鄭詹皆不氏內而翚不稱公子外而齊侯之弟年鄭伯之弟語不稱公子稱公子自翚始而後三桓之子孫稱公子公孫久而外亦稱公子公孫矣此世風之變終春秋之世彊家悍族世専國政有崛起者無非公子而史臣依世變例𨿽欲不稱公子不稱氏不可得也說春秋者以書名爲貶然則何貶於前之數人而獨不一貶於後之數百人乎卽以弒君言之州吁不稱公子無知不稱公孫宋督宋萬不稱氏而自裏克以後楚商臣許止蔡般稱世子齊商人鄭歸生楚比稱公子趙盾夏徵舒崔杼寧喜陳乞無有不氏者非前之弒君貶後之弒君無貶可知也觀乎此則知史臣以世風而變而翚於隠之時不稱公子非夫子故削之於桓之時稱公子非夫子故筆之以示義明矣至於不親迎而使卿逆不使他卿而使翚失禮而寵逆臣則直書而義自見也】

九月齊侯送姜氏於讙

【伊川言親迎者迎於其所館故有親禦授綏之禮豈有委宗廟社稷遠適他國以逆婦者乎且如秦娶於楚豈可越國親迎耶於此又云齊侯出疆送女非義也然則迎者不越國送者又不出疆如秦娶於楚楚女出國門之後未至秦館之前遙遙數千里車馬在途晨起暮止閨中弱息可徒委之傳母之手乎文定以爲婚禮親迎則授受明後世親迎禮廢於是有父母兄弟越境而送其女者其說是已然則齊侯送女之非義殆桓公失親迎之禮以致之也夫婚姻大事禮當親迎以明授受𨿽遠適而閱月逾時不爲委宗廟社稷也如天子巡方諸侯朝覲委宗廟社稷而出出而閱月逾時不可以已焉則婚禮大事人生一行耳何必以委宗廟社稷爲疾哉倘迎者不越國則父母兄弟不得不送齊侯之送春秋又何必書以示譏乎】

公防齊侯於讙

【齊侯在讙公於情事亦不得不出會矣是公以不親迎而致齊侯來送之非禮齊侯以來送而致公出會之非禮也】

夫人姜氏至自齊

【莊公親迎而姜氏書入桓公會讙而姜氏書至是公之於讙爲會齊侯而非迎姜入矣其不言公子翚以來者公羊以爲旣得見乎公也谷梁以爲公親受之於齊侯也亦不必然蓋旣爲齊侯所送則非公子翚所以矣】

冬齊侯使其弟年來聘

【致女而使弟來吳臨川以爲情之私而非禮之正者是已惟不以禮制情所以不能別嫌明防卒致諸兒爲鳥獸之行歟】

有年

【公羊以爲喜固非伊川以爲記異謂桓弒君而立宜有凶災今乃有年故以爲異義亦未盡惟孫氏謂桓十八年祗此一年有收以著桓世之多凶殣也張氏謂桓十八年水旱與螽疊見獨此年五穀僅熟故以爲異特書於冊著桓公之罪憫魯國之民也二說爲當】

四年

春正月公狩於郎

【於郎諸儒以爲譏遠固是左氏以書時爲禮者獨就狩言狩如及齊人狩禚西狩獲麟之類以子月𨿽春而時令在冬狩亦無害不爲共祭之狩言耳然此以言昭定年間之書大搜爲僭禮而簡車徒則可此年之書狩恐是譏時狩之非禮也四時之田曰春搜夏苗秋狝冬狩四時之祭曰春祠夏禴秋嘗冬烝皆舉於四仲周正之二月五月八月十一月也諸儒溺於周不攺月而敬授民時巡狩烝享皆用夏時之說故皆以正月狩正月烝爲得時惟孫明復以春烝爲非禮而曰四時之祭用孟月者則又以春秋書正月烝爲當祠而烝而以周正之孟月言之也然周實以周正之仲月祭此年正月之狩八年正月之烝皆書以示譏耳攷於司馬中冬教大閱獻禽以享烝則田以共祭國之大事桓逾時亂禮其罪爲大也此年及七年闕秋冬伊川文定以此年爲天王來聘七年爲谷鄧來朝之故殊無義理杜氏謂爲闕文呂氏取之朱子亦然其說然昭十年闕冬字定十四年闕冬則杜氏爲是桓之世十四年不書王兩年闕秋冬恐未必無義也或是田祭大事桓惟失冬狩冬烝之時故闕二時以著其罪但狩闕二時於本年烝闕二時於前年有不同者狩之前年秋冬有逆女齊聘大事烝之本年秋冬有伐邾逆王后大事故不得而一也】

夏天王使宰渠伯糾來聘

【名咺名糾諸儒之說詞嚴義正似不可易但所云王朝公卿書爵大夫書字上士中士書名下士書人者舊史之例耶抑夫子作春秋之例耶如爲舊史之例則來賵仲子之宰來聘桓公之宰必不書名矣如爲夫子作春秋之例變例書名示貶則舊史原不書名夫子亦無従得其名而書之也豈舊史於王臣之來者官爵氏族名字備詳於策故夫子得以考核而寓筆削耶然則何以聘桓之王臣又不盡書名以貶而使後儒彊爲従同同之說耶此必天王重歸賵聘桓之事而使宰宰自謙抑而稱名以致來歸來聘之詞舊史據直書之夫子仍而不削以著天王之命使同於列侯咺糾之來使同於侯國之大夫而魯之不辭而受又公然書於國史爲交有罪也】

五年

春正月甲戌己丑陳侯鮑卒

【甲戌下當紀陳佗作亂事全簡脫之趙氏之說爲是三傳不作闕文曲爲之說殊不可従也】

夏齊侯鄭伯如紀

【春秋諸侯不世相朝矣小朝於大弱朝於彊其勢然也外來朝書朝內往朝書如者魯以朝於諸侯爲諱也齊之淩紀而欲吞並之也久矣又有鄭以助之二國豈朝紀者哉若假朝禮以往而圗襲取則掩耳盜鈴其計拙矣齊鄭必不爲此拙計以取笑於天下諸侯也故不特紀必不信而備之卽齊鄭亦不妄意紀之必信而先自托此辱名也且使果假朝禮以僥幸紀聾而墮其計則紀必以朝告於魯魯必以朝書於史夫子何不直書朝紀以明著其迹而罪之而亦以諱魯者諱齊鄭不書朝書如哉當是假事以往不但不實行朝之禮而亦不虛托朝之名也又外如書祭伯來實來介葛廬來之類非朝也亦書來內如成公如晉會塟非朝也亦書如外如齊仲孫來非聘非盟也亦書來內如大夫之如他國而非聘非盟者多也亦書如則齊侯鄭伯之如紀何必斷以爲朝紀哉】

天王使仍叔之子來聘【仍公作任】

【書仍叔必仍叔尙在書子而不書官必未嘗官旣未嘗官則王不宜使仍不宜任使不宜使而使不宜任使而任使王與仍叔交譏也故以爲世官者猶疏也如世官則其子已官當以其官來舊史必書其官而不煩錄其父使舊史不錄仍叔夫子何由知其父爲仍叔乎且所云世官者謂不宜不擇其子之賢不賢也如其子果才賢則用其父何妨並用其子哉】

塟陳桓公

城祝丘

秋蔡人衞人陳人従王伐鄭

【書従王則王之首兵可知矣孫氏不使天子首兵之說非也恐是國史之體宜然】

大雩

【孫氏以爲謂之大者著其僭用天子之雩也文定以爲特謂之大皆國史所不能與也其意皆以舊史不書大夫子書大以著其僭耳然使舊史書雩何以知其非雩境內山川夫子必坐以雩上帝而加大字以著其僭耶當是魯人侈其得舉重祭而自大之史臣因而以大書之而不知其僭之妄夫子作春秋一仍之以著其僭之妄也凡書大搜大閱恐皆如此】

螽

冬州公如曹

【紀侯去國本末分明州公如曹何以知其不復下書實來何以知實爲州公之名夫子前不書實後不書州公但欲於稱爵稱名之間以寓襃貶反使後人疑於事迹豈作經信訓世示後之意乎左氏以爲淳於公又若實有攷證者然云度其國危遂不復又不載當時侵淩而驅迫之者爲何國實來之爲州公三皆同而州公之始末各不能詳張氏攷昭元年云城淳於意其因州公不反國爲杞所並夫杞在春秋時防弱不能自存而敢並淳於以動諸侯之兵哉若因其不反而後並之則前之致其國之危而不反者又棄而不取俾爲杞有何也此等處皆難據以爲論而三所云無害於義姑従之可也】

六年

春正月實來

夏四月公會紀侯於郕【郕公左作盛】

【紀不自彊畏齊而謀於魯魯力不足以抗齊而存紀徒與之會而受其朝夫春秋小國之托大國以自存者多矣而紀托於簒弒之桓桓以簒弒之賊不可容於天地之間而彊欲庇紀家氏以爲義之不容己春秋無譏者非也】

秋八月壬午大閱

【盛暑大閱伊川以爲妨民害人失政之甚者是已又以爲不言公者懼鄭畏齊爲國講武非公之私欲者不必然也桓與鄭莊易田結好閱五六年未變於齊則新締姻盟卽鄭忽以班後之故怒而愬齊齊亦未必見聴齊鄭之師何名而起而顧汲汲講武於盛暑之候哉蓋桓欲庇紀則不得不反顏於新婚之齊欲背齊則不得不渝盟於易田之鄭夫徳與力旣不足以屈齊鄭而存紀而徒簡車徒習戰陣以冀與齊鄭僥幸一戰之勝以爲謀紀之策而謂非其私欲乎哉春秋於會紀於郕之下卽書大閱固明以著公之閱武蓋爲紀也】

蔡人殺陳佗

【陳殺州吁非陳之意衞人之意也故以討賊之義予衞人蔡殺佗非陳人之意也故不以討賊之義予陳人蔡𨿽或殺之以私而佗實弒君之賊以私殺之而不害其爲公故予以討賊之義而使亂臣賊子知不容於天地之間也佗之爲賊不可成之爲君而又不得不系之於陳固知書佗非予陳人之不君之書陳佗非予陳人之能討賊而實罪陳人之不能討賊也】

九月丁夘子同生

【諸儒以爲正嫡嗣而防僭亂也然文成皆嫡嗣而生不書子赤以嫡嗣見殺而生不書何耶谷梁曰疑故志之推谷梁之意以爲文姜與齊侯亂事𨿽在後而桓有同非吾子之語必當時魯人多有疑同爲齊侯之子者夫子以爲周公之祀豈至是而斬乎書子同生以破疑而決同爲桓之子也公羊必非無因而撰同非吾子之說或桓無是言而齊魯之人之齊魯之人造此必文姜於子同生之前亦嘗如齊而經不書非十八年如齊而齊侯始通也夫子蓋爲此懼故詩錄展我甥兮春秋書子同生以正周公之世祀也𨿽然春秋之立義若此是反以滋後人之疑矣左氏曰以太子之禮舉之接以太牢卜士負之士妻食之公與文姜宗婦命之疑有得於經意者周禮諸侯之世子誓於天子春秋之時𨿽無有請天子以世其國者而桓儼然舉以太子之禮命名紀日登於國史僭亦甚矣桓之世天子連年來聘而不朝又不使大夫聘大受諸侯之朝而谷鄧稱名邾牟葛稱人田祭違時變禮而又以太子之禮舉其子蓋皆無王之實迹也此春秋所以十四年不書王而疊書其僭亂之事以明著其罪歟】

冬紀侯來朝

【責紀侯者但當責其和輯人民效死以守𨿽至於亡不當朝簒弒之桓以求庇如責以上訴天子下赴賢侯則當時大國孰爲賢侯而赴之天子防弱𨿽訴何濟哉且此後亦出通婚王室之計而歸女爲後矣反觸齊怒而速其亡非但無益而已也左氏以來朝爲請王命以求成於齊公告不能者不然也紀之通婚王室必魯爲之謀故逆王后而祭公來齊因怒魯之爲紀謀而有郎之師也又諸儒欲實朝桓貶爵之說謂春秋憫紀而恕其罪使果恕紀朝桓之罪則兩書會郕亦足以著畏齊求援之本末矣其兩來朝可以不書而春秋兩書來朝是旣以著其附魯之迹而亦明治其朝桓之罪義不系乎貶爵不貶爵也】

七年

春二月己亥焚咸丘

夏谷伯綏來朝鄧侯吾離來朝

【朝簒弒之桓或貶爵或書名或書人諸儒以爲各立義以示貶說近嚴正但疑於紀不貶爵滕終春秋之世稱子則於諸儒之說有不可以通者公谷以爲谷鄧失國比於實來之書名然攷左氏逾此兩年巴子聘鄧鄧猶能力抗楚師未失國也如遭國人之簒逐則當來奔不當來朝矣又如郳黎來朝莊公亦書名郳固附庸不若谷鄧之爲侯伯向使舊史原不書名夫子𨿽欲書名立義恐亦無憑而攷曲禮有云諸侯見天子曰臣某侯某是必谷鄧以見天子之禮稱名朝桓桓不辭而受其禮舊史書之夫子因而直書以交著其罪也】

八年

春正月己夘烝

【伊川以爲冬烝非過書之以見五月又烝爲非禮之甚然卽不書正月烝専書五月之烝亦足以著夏烝之非禮何必志此以起彼乎夫四時之祭舉於四仲周旣建子首春則當於丑月舉春祭於辰月舉夏祭於未月舉秋祭於戌月舉冬祭是烝祭在十一月矣以夏時言之則十一月爲季秋以季秋而舉冬祭疑於時令不合卽有攺移亦當攺於十二月蓋十二月爲周之季冬已爲夏之孟冬故也文定據逸周書謂商周革命攺正示不相沿至於敬授民時巡狩烝享猶用夏時汪氏引洛誥王在新邑烝祭嵗在十二月辧之以爲周用亥月烝者亦自有據然觀十四年八月書禦廩災乙亥嘗則周本以周正之仲秋嘗其烝祭必舉於仲冬而爲嵗之十一月也左氏昭元年曰十二月晉旣烝趙孟適南陽會孟子餘甲辰朔烝於溫趙氏以十二月朔烝於家廟則晉之旣烝云者當在十一月此亦其可證者也蓋烝以獻獸爲義嘗以薦新爲義豳風一之日於貉二之日其同民間之狩獵也六月食郁及薁七月烹葵及菽民間之食新也若以夏正之仲冬烝仲秋嘗則田狩之肉已充民庖蔬菓之熟者庶人食之久饜而人君始以享先祖是嘗非薦新而薦先祖以民食之餘矣何以爲名爲義乎禮至周而備祭之名祭之義皆因以定莫善於以周正之仲冬烝仲秋嘗也先儒以四時之祭在孟月卜日不吉則於仲者是必夏禮之四祭在夏正之孟月以夏正之七月嘗猶不失薦新之義耳此年之書烝終當以谷梁之說爲是蓋旣逾年而又非時亦以譏其不及事之慢非以起五月復烝之瀆也】

天王使家父來聘

【四年五年旣連年來聘才逾三年又遣來聘之使何天王加禮列侯之勤耶列侯朝聘闕如而天王之禮有加不已卽非施於簒弒之桓而亦不能無譏矣】

夏五月丁丑烝

【五月而烝是必以前年失冬烝旣補烝於春祠之先因禮不備而又復烝於夏禴之時也非時而瀆亂甚矣】

秋伐邾

【陳氏以爲桓師非君將皆不言大夫固知此與及齊師戰奚及宋衞伐鄭大夫而不名不稱帥師者以他公稱大夫帥師皆有義而桓之世義不系乎名大夫也】

冬十月雨雪

祭公來遂逆王后於紀

【紀者魯之婚姻也齊實逼之紀乃附魯以求援紀之通婚王室必魯爲之謀故書祭公之來以著事由於魯也詳書逆王后紀季歸者又以著紀通婚於王王亦不能庇紀也其後魯不得已爲黃之盟以平齊紀齊卒不肯釋紀以聴魯而尊王又王姬歸齊之下卽書遷紀三邑越二年而紀季歸齊三年而紀侯去國數十年間紀侯之來朝會盟紀季之歸齊紀侯之去國悉書者詳紀之始末也紀姜之歸京師王姬之歸齊伯姬之卒塟悉書者見天子諸侯婚姻不足以相固而齊之彊暴周魯之懦弱也諸儒但於祭公之來紛紛議卿逆公監之禮専命遂事之罪猶未悉當日之情事也】

九年

春紀季姜歸於京師

【文定以爲逆稱王后示天下之母儀也歸稱紀姜化天下以婦道也然則魯逆稱女何不示一國之母儀歸稱夫人何不化一國以婦道乎不可以通矣陳氏以爲諸侯逆稱女至稱夫人尊夫人也天子逆稱王后歸稱季姜尊王也其說似矣而未盡也蓋如是云云者魯史之體也使不書逆王后而書逆女則失尊王之體矣使不書紀季姜歸於京師而書王后姜氏歸於京師則又失記他國事之體矣至於魯逆書女者未至不成爲夫人至書夫人者或爲夫人其義又別也髙氏以爲古者後夫人必娶嫡女今曰季姜則非嫡不可以母天下故春秋嚴其名亦是一義】

夏四月

秋七月

冬曺伯使其世子射姑來朝

【朝簒弒之桓曺伯之罪有甚於滕谷鄧邾牟葛者六國弱小難以自存或不得已假世朝之禮以托大國曺在春秋之時諸侯會盟無不與者不煩附魯以求列於諸侯也六國皆其君來曺伯有疾又何急於朝桓而使世子來哉汪氏以與降爵書名稱人示貶之義不合謂朝桓皆貶而射姑不貶者蓋世子不當攝君朝諸侯沒其名則罪不著而従伊川別立義之說而不知世子攝朝當貶世子尢當貶曺伯使春秋以示貶爲義準諸滕子之降爵則當書曺子使其世子射姑來朝準諸谷鄧之書名則當書曺伯終生使其世子射姑來朝準諸邾牟葛之稱人則當書曺人使其世子射姑來朝如是則旣以示貶而使世子之罪世子不辭而攝之罪亦未嘗不著何必別立義而使後人疑於其故哉又諸儒従同同之說春秋未嘗有也蓋諸儒彊立爲例至於義不可通則以爲従同同使春秋有従同之義則滕子降爵而谷鄧邾牟葛皆可従同矣或一書名而他皆可同或一稱人而他皆可同矣何以一降爵一書名一稱人罪之大小輕重如此其嚴謹而獨於曺伯不一定其罪之何等而姑従同同哉觀於此則知滕之降爵非以朝桓而降谷鄧亦非以朝桓而名邾牟葛亦非以朝桓而人之矣】

十年

春王正月庚申曺伯終生卒

夏五月塟曺桓公

秋公防衞侯於桃丘弗遇

【魯不得於齊故結衞爲好會以計與齊爲敵衞畏齊之彊而不敢親魯故始約中變而失信於桃丘也魯之不得於齊者爲紀故也】

冬十有二月丙午齊侯衞侯鄭伯來戰於郎

【左氏以三國來戰爲鄭人怒魯請師於齊齊以衞師助之夫班次後鄭者魯以周制定之也鄭卽怒魯不當若此其甚且鄭怒小事耳齊魯以昏相親北戎之役魯亦以師救齊顧不徳魯之助已而曲聴鄭言伐其昏姻以泄鄭之小怒哉固知齊亦怒魯也齊之怒魯以魯庇紀近又爲紀謀昏於天王也夫伐國必有詞鄭以周班而後旣不可以執言齊以紀侯之故亦不可以執言是以突師來戰齊之怒甚於鄭故齊爲之主兵也其不書伐竟書來戰者凡伐人國必受伐之國不服而後戰此以著三國誌主乎戰𨿽修詞以謝而亦必不釋此以去也】

十有一年

春正月齊人衞人鄭人盟於惡曺

【三國稱人文定以爲貶而人之然不貶於來戰而貶於盟當不然矣但使來戰稱人盟舉爵則似大夫帥師而諸侯盟故爵於來戰人於盟惡曺然後知事𨿽逾年而實不過間一月戰者三君盟者卽三君則貶而人之之說未嘗不是而不知春秋之義於來戰舉爵者實坐三君之罪至於盟惡曺則罪減於來戰而従略書人也又以此之略而書人著前之詳而舉爵所以目三君而治其罪也趙氏曰一役而再見故略而人之義亦未盡】

夏五月癸未鄭伯寤生卒

秋七月塟鄭莊公

【髙氏以爲鄭忽旣立不待五月而塟其父是生亂階夫忽之速塟其父或亦有不得已者也忽以世子爲質於周突爲公子於內勢必植黨圗簒及鄭莊之卒而謀作亂事旣不成懼而出奔其奔必於宋者蓋宋馮居鄭十年其於鄭突必气味相合故於其來奔而執祭仲脇使立之也然則忽之速塟其父知有宋難而將有以備之耳夫身爲世子將有鄭國無策以靖突之亂而禮不備於喪死是亦不足以負荷先君之業矣】

九月宋人執鄭祭仲

【宋馮以父命出居於鄭宋殤惡之鄭爲之出死力以抗宋者十年殤見弒而馮得立皆鄭之力也鄭莊甫卒卽執其臣以助庶奪嫡使鄭亂者二十年溺雍氏之寵希一日之賂而反恩爲仇非有人心者矣】

突歸於鄭

【突不稱公子突原未稱公子也如以削公子爲貶則楚比歸楚稱公子顧爲無貶耶其不系鄭則與赤之不系曺諸儒以爲皆以正其不當立之義者是也】

鄭忽出奔衞

【先君旣卒不當稱世子據朝於天子稱童子侯未逾年之君稱子之義則忽以嫡子嗣位實未有罪何以槪無稱也竊恐童子侯者亦朝於天子自抑損之詞非常稱也稱子者如魯新君未卽位而卒爲臣子之辭列於會盟而従諸侯末爵之辭皆非常稱也文定以爲出奔而名不能君也夫忽之於國內則突欲簒嫡外則宋欲亂鄭內所恃者大臣而祭仲則脇於宋矣外所恃者鄰國而齊魯則與我有隙不可以告難矣忽固計無所出也向之不婚齊以托大國𨿽謂之能自彊可也又嘗救齊北戎之難而有功蓋亦能軍矣一旦外脇於大國內制於權臣不得已而出奔遂議其不能君過矣出奔而名者在喪未卽位不可以稱爵旣不稱爵而又不名則知奔者爲鄭之何人耶如以不稱爵爲譏其不能嗣先君然則突之奔而稱爵爲予其能嗣先君耶】

柔會宋公陳侯蔡叔盟於折

【魯宋舊好自隠公以菅之師而絕宋絕而親於齊鄭至此以紀之故將爲之出力以抗齊故又欲與宋陳蔡合未必爲宋責鄭賂爲鄭而求解於宋也或是旣盟之後宋好通矣然後爲平宋鄭之舉耳柔之以大夫盟諸侯蔡之以弟與盟皆直書以示義如以柔不氏爲貶然則蔡叔之稱字又爲春秋賢之耶】

公防宋公於夫鐘【鐘公作童】

冬十有二月公防宋公於闞

【柔盟三國公則専會宋公結好於宋也於夫鐘於闞一時兩會可謂勤已】

十有二年

春正月

夏六月壬寅公會杞侯莒子盟於曲池【杞公谷作紀曲池公作歐蛇伊川以爲盟莒以援紀難極是前之盟宋陳蔡後之盟宋燕皆爲紀故也兩盟宋者諸國之中惟宋爲大可敵齊耳】

秋七月丁亥公防宋公燕人盟於谷丘

【左氏以爲平宋鄭若旣盟矣則平兩國之言已刑牲告神而定之矣何必又與宋屢會又速盟鄭而連師伐宋哉吳氏以爲合宋與燕別有他事非爲鄭賂者是已蓋皆爲紀也又致燕人者多爲之黨以恐齊而樹其敵也】

八月壬辰陳侯躍卒

公防宋公於虛

冬十有一月公防宋公於

【谷丘之盟𨿽以他事合宋亦必有爲鄭致請之意故又兩爲會以求之而宋卒不従是以與鄭爲武父之盟也】

丙戌公會鄭伯盟於武父

【鄭爲齊以苦紀魯爲紀以求合諸侯乘突新得國將以攜齊鄭之交故爲之屢會宋公以求免鄭賂所以示徳於鄭也宋旣不従而鄭亦怒宋之深而謀合於魯矣是以爲武父之盟也魯之盟鄭者必爲鄭而圗宋故逾月而有宋之戰也鄭之盟魯者必爲魯背齊以扶紀故逾年而有七國之戰也】

丙戌衞侯晉卒

【盟不可以不日卒不可以不日各爲一事不可並日而書故兩書日蓋得其日則不妨兩書日不得其日則亦竟不書日可見以書日不書日爲有義者未必然也】

十有二月及鄭師伐宋丁未戰於宋

【孫氏以爲不言公諱之也夫以魯桓之簒弒十八年間明文以著其罪者多矣何必爲之諱伐宋哉髙氏以內沒公而稱及鄭不爵而稱師爲均其罪然內卽目公鄭伯卽稱爵如郎之戰諸侯皆稱爵又豈非均魯鄭之罪哉諸儒以戰之日丁未距盟武父之日丙戌才二十二日必公及鄭伯而沒公稱鄭師也然稱鄭師必非鄭伯魯亦必非公諸侯盟而大夫帥師以伐以戰亦事之常無足異者】

十有三年

春二月公會紀侯鄭伯己巳及齊侯宋公衞侯燕人戰齊師宋師衞師燕師敗績

【鄭莊死心爲齊以圗紀鄭突反其所爲而助魯爲紀以抗齊者非有扶小弱抑彊大之公心也所以報魯戰宋之施也而忽又在衞故戰勝之後又與魯爲曺之會又使其弟語來盟所以固魯之交以與宋齊衞爲敵也文定辧左氏宋責鄭賂之非而以齊紀世仇謂齊人合三國以攻紀魯鄭援紀而與戰其說甚合而責紀之義尢精】

三月塟衞宣公

夏大水

秋七月

冬十月

十有四年

春正月公會鄭伯於曺

【會於曹疑曹伯亦與然觀前後之文未嘗一連曹師則恐曹或與會而不與謀也】

無冰

夏五

鄭伯使其弟語來盟

【鄭結魯以敵諸侯旣懼諸侯之莫敵又虞魯之不相信而終惡也故會曺之後急於求盟不使大夫而使其弟者以最親者來示已之誠意於魯也又與齊侯寵愛弟年者不同文定槪謂諸侯弟兄例以字通春秋書名以罪其寵愛之私者不盡然也持國書將君命來會魯君以邀於神旣以名通而有不列名於冊者乎但春秋諸侯之背盟傷信多有以親盟而變者況於弟耶況突不有其先君之適子而愛其弟耶盟亦未可恃也】

秋八月壬申禦廩災乙亥嘗

【災四日而嘗是譏其用災余以祭之不敬非譏嘗之不時也諸儒兼譏不時者謂周之八月爲夏之六月六月爲季夏非嘗祭之時然使周之嘗祭本用夏之仲秋而當在十月則何爲旣遭廩災而反先兩月以嘗耶嘗祭物備丰於祠禴閟宮秋而載嘗夏而福衡若當在十月則八月之時白牡騂剛方在戒有司省視畜養之時而顧倉猝用之耶王氏以爲秋嘗以成物而薦新爲義夏之六月物未西成未可以嘗誠如所言則六月禾稻未熟禦廩本空𨿽災不害何必書以示譏耶須知六月之時蔬菜初成而禾稻亦有最先熟者不謂不可以嘗也】

冬十有二月丁巳齊侯祿父卒

宋人以齊人蔡人衞人陳人伐鄭

【宋立突以簒忽突在國而宋合四國以伐鄭怒突之合魯以伐己也其後突失國入櫟而復兩合諸侯以伐鄭惟恐忽終有鄭不若突猶爲我之所立也劉氏王氏以此爲均五國之罪貶而人之然則十五年四國伐鄭十六年五國伐鄭皆舉爵爲貶其伐突而褒其伐忽耶又如齊僖甫卒喪未逾月與伐者必非齊防則其書齊人者齊大夫也何用知蔡衞陳非大夫而謂春秋人諸侯以示貶哉蓋著其事而略其人是君是大夫不必詳也其書以者歸罪於宋之主兵以著前之齊衞燕師𨿽均敗績於鄭而三國不怨突怨突者獨宋也亦以著後之兩伐鄭爲魯衞陳蔡之皆欲納突而非特宋之欲納突也與書以楚師伐齊同此書以罪宋彼書以罪魯也】

十有五年

春二月天王使家父來求車

【天王下求於諸侯固爲非義然亦可見王畿侵削國用不足而諸侯職貢之闕矣來求於魯則其求於他國可知而春秋於隠書求賻於桓書求車於文書求金亦以著魯之於王室旣不供塟事而時獻之禮並廢也】

三月己未天王崩

夏四月己巳塟齊僖公

【天王崩而不奔喪齊僖卒而往會塟春秋有書事在此而示義在彼者此類是也】

五月鄭伯突出奔蔡

【忽奔不爵未卽位也突奔而爵已爲君也春秋非崇突之不正而卑忽之正也従其實而已忽復歸君鄭卒諡昭公未嘗一事見經者忽未交政於諸侯也突保一邑鄭之宗廟社稷不得而主者十餘年而垂之與齊侯陳侯遇猶稱鄭伯者突交政於諸侯也春秋非黜忽亹子儀而錄突也亦従其實而已伊川以突之奔蔡爲避祭仲而出非國人出之其意以突稱爵忽不稱爵謂國人君突不君忽而不知突奔忽歸鄭人助忽亹子儀拒突於櫟者防二十年國人固君忽亹子儀也突旣自櫟入鄭子世國而突卒諡厲國人固非誠心君突矣又祭仲立所不應立而後復専國致突出奔罪有加焉突惡仲之専而欲除之其罪不甚於祭仲張氏責其反覆盜賊之計而自取亡者不盡然也】

鄭世子忽復歸於鄭

【嗣世而未卽立不得稱爵又如在喪稱子則旣五年不得稱子若仍前無稱而名之又無以見其當立故𨿽先君旣卒而塟不得復稱世子而亦不得不仍其世子之稱以示忽之宜有鄭其復歸爲正矣蓋使出奔而稱世子則疑於無先君之命而未嗣世復歸不稱世子則疑於羣公子爭立而之入鄭非簒故以稱忽爲世子而大書復歸之文而後可知突之稱鄭伯従其簒鄭有國之實而非因其能君與國人之君之也】

許叔入於許

【隠十一年魯齊鄭入許春秋書入不書滅則許固未嘗滅也據左氏則鄭已全有許矣許荘奔衞而不可復𨿽居許叔於東偏名則存許祭祀而實則鄭之外臣不謂之亡也得乎哉許叔因亂入許居二十年卽得因齊桓之伯同諸侯爲幽之盟許之社稷亡而復存蓋許叔之能也方其居許東偏以伺鄭其心當不能一日忘其先世觀變待時相機乘勢不借外援克復舊土不可謂非許叔之謀勇也使其昏愚慵惰無有爲之志而又失可爲之時太嶽之裔其不祀矣而猶罪其因亂竊入非復國之義何哉文定謂其宜上告天王下赴方伯此時之天王告之何濟此時之方伯赴之孰聴鄭卽有內難而天王方伯亦未必因之以復許也但許莊奔衞而經不書奔衞之後存亡不攷豈無嫡嗣或庶子生存者乎方許之亡也許叔甘心受鄭之撫存及鄭之亂也許叔則幸其災禍乘其危急而因以爲利則知春秋未必賢之也特以紀許之所以有君有國與鄭世爲敵怨之實耳故書許叔者以著非許之故君亦非許君之嗣子不得比於蔡廬陳吳之稱爵也書入者祗若許原有國而叔自入之以著前之所以不書滅許莊之所以不書奔而許之故土尙存亦不得比於蔡廬陳吳之書復歸也】

公會齊侯於艾【艾公作鄗谷作蒿】

【前書公及齊侯鄭伯入許則許之入非特鄭之罪而亦魯與齊之罪也閱十六年魯隠卒矣齊僖卒矣鄭莊卒矣三國新君嗣立不聞有蓋前人之愆憫許之不祀而謀復其國者許叔旣入而魯齊爲艾之會左氏以爲謀定許未必然矣自此以後兩君皆不見有防許盟許之事則所云定許者果如何以定之哉此防也諸兒新立欲解舊怨而訂新好魯亦謀所以釋紀也故逾年而有黃之盟矣】

邾人牟人葛人來朝

【蔑之盟邾君舉字稱儀父三皆以爲未命有爵故不書爵伊川文定皆以爲附庸之君稱字孫氏以爲附庸之君不得列於諸侯故書字以別之若是則邾君不得稱子矣然則來朝而書邾人何以知其貶耶旣以附庸而未爵命不可書邾子如仍前稱儀父則未必牟葛皆有字可舉而一例書字舊史略而書人或是附庸之君於載筆之體宜然而夫子因之非有意以寓貶也故明年趡之盟仍稱儀父僖元年檉之會諸侯皆舉爵而邾獨稱人豈諸侯皆無貶而獨貶邾耶豈大國皆君而邾敢以大夫與會耶則邾未爵命不得稱子私盟書字公會稱人無疑矣又何疑於來朝之稱人而以爲貶也至晉文列邾於溫之會而稱子必晉文請而爵之故自此終春秋之世與諸侯盟會皆稱子𨿽宣元年首朝簒弒之宣而亦書邾子來朝矣若儀父卒而書邾子克卒者魯旣通其喪紀魯史亦尊稱其君而以諸侯之末爵舉無爵而爵之亦魯之僭於禮也又如曲禮有云庶方小侯入天子之國曰某人豈邾牟葛稱人以尊桓桓亦居然自尊夫子仍舊史書之如書谷鄧之名以交著其罪之義耶】

秋九月鄭伯突入於櫟

【趙氏以爲衞衎之出國固其國也鄭突之出位非其位也衎自夷儀入春秋書之明衎之當有衞也突自櫟入春秋不書明突之不當有鄭也於義甚正然未晰當日之情事也衞衎之奔也衞人立剽衎未入夷儀十餘年間諸侯列之於防者剽也同之於盟者剽也而衎無聞焉當時已忘乎衎之爲君矣剽旣弒而苟不書衎之入衞則後之交政於諸侯者何以著其爲衎耶鄭突之奔也鄭人立忽突旣入櫟十餘年間忽之後繼以子亹而不見於經也子亹之後繼以子儀而不見於經也而突如故焉當時蓋莫不以突爲君矣子儀旣弒卽不書突之入鄭而後之交政於諸侯者可以知其爲突也蓋不書入鄭則兩郢之會不疑於非突一書入鄭則垂之遇疑於子儀矣】

冬十有一月公防宋公衞侯陳侯於袲伐鄭【宋公上公有齊侯袲公作侈】

【魯旣於忽有怨而突又嘗爲魯援紀以戰齊魯之助突伐忽宜矣宋以賂責突突因而怨宋突奔則宋宜乘機以報而亦助之者何也突以宋而立忽以宋而不得立突有鄭卽不以爲宋恩忽有鄭則必以爲宋仇故與其存忽不如存突也忽奔於衞自衞入鄭衞宜助忽而反助突者何也突之立不以正朔之立亦不以正使輔正以圗不正則衞國之人將有辭矣故亦助突以伐忽必以爲突之君鄭已久不可以易旣爲突亦自爲也陳則曲従諸侯而已】

十有六年

春正月公防宋公蔡侯衞侯於曺

夏四月公會宋公衞侯陳侯蔡侯伐鄭

【四國伐鄭不克五國伐鄭又不克則忽固能君而鄭人君之矣忽弒亹立亹殺子儀立其國內亂突在櫟日謀於諸侯而不得入者防二十年然則鄭人之君突於後果非出於心之誠然也】

秋九月公至自伐鄭

【前伐鄭不至而此至者以著鄭人爲忽守𨿽臨以諸侯之師而突終不得入也而黨不正以伐正實爲不義故桓之世前至盟戎後至伐鄭以並罪之文定至例有所謂黨惡附姦之說者惟此及莊之伐衞可通然使春秋専以罪桓而書至則桓之會稷以成宋亂豈不甚於黨突伐忽何以不至防稷卽】

冬城向

十有一月衞侯朔出奔齊

【公谷以爲得罪於天子召而不往張氏因莊六年有子突救衞事深以爲然然爾時之天子尙能使列侯以事又召之往不往而又治其罪乎殆無之矣或是二公子者請於天子立黔牟以逐朔其後五國伐衞納朔天子助其所立之黔牟而使子突救之耳】

十有七年

春正月丙辰公防齊侯紀侯盟於黃

【齊必欲得紀非魯之所能庇也今齊又欲連魯以納朔陽爲平紀之謀而巧借其納朔之力魯在其術中矣魯乘其納朔之機而陰遂其平紀之志其小智也而反爲齊所用以爲矢諸神而可恃也夫以齊防之鳥獸行而人能忍於殺一國君豈知神之可畏哉】

二月丙午公防邾儀父盟於趡【會公谷作及】

【前年來朝則兩伐之怨已釋而復盟之者必有故也然何以春盟之而秋卽又伐之耶】

夏五月丙午及齊師戰於奚【公闕夏字奚谷作郎】

【左氏以此爲疆吏之戰但不稱齊人而稱齊師則齊用眾兵恐亦非疆吏所能敵也當是大夫帥師以戰而不名者桓公之世不名大夫也孫氏以爲公及之其不稱公爲諱則政不然】

六月丁丑蔡侯封人卒

秋八月蔡季自陳歸於蔡

【蔡季譲國三未言其詳說經者皆以春秋稱字爲賢之然伯夷叔齊太伯仲雍之譲去而不返而後中子季歷以安今封人之存也而季辟亡也而季歸嫌疑之間非讓國者所宜處也設有乘間而起挾季而謀獻舞者季何以處之乎泰伯仲雍之奔喪猶斷髮文身以示不可復立季亦有所以絕國人之望者乎故有譲而國興者有譲而國亡者譲而興者周是也譲而亡者吳是也周之興以伯仲之偕逃吳之亡以季札之不去而光因以借口矣蔡季之始末不可詳季之復歸於國亦不見有內亂而究不得其所以譲之道也顧謂春秋賢之哉】

癸巳塟蔡桓侯

【桓侯以六月丁丑卒以八月癸巳塟相距僅七十七日蔡季知請諡之爲禮而不知速塟其親之爲非禮何耶能使國人以禮請於王而不能使國人以禮塟其君何耶經書季以八月歸卽以月之癸巳書塟桓侯歸卽在月之初塟卽在月之終相距亦不過二旬有餘日自蔡而請於京師自京師而頒於蔡天子之策書若是其易而速乎國無危亂得諡而卽塟何耶恐諸儒亦泥於稱字之爲賢之稱侯之爲變文而彊爲之說也陸氏以左及史記世本蔡之諸君皆諡爲侯經皆稱公者以其私諡與僭同也惟桓侯請諡王之策書則云諡曰某侯諸史國史因而紀之故春秋特書之然則蔡他君本不稱公春秋因其私諡攺侯書公是夫子彊坐蔡他君之稱公矣夫私諡而不僭猶愈於旣私諡而又僭者罪原不可以同科況又彊坐以不僭之僭豈義也哉且又何以知桓侯之諡爲請而得之而特仍之耶當是左史記之稱侯者蔡之本史原不稱公魯史於封人之稱侯偶従其國之舊稱其前後則因諸侯皆於塟稱公故於蔡亦一例書公而夫子仍之耳又家氏以說左氏者謂蔡季獻舞爲一人爲非然春秋於蔡季不再見於經安知其非一人耶許叔入許稱字而叔卽爲許男蔡季歸蔡稱字而季卽爲蔡侯何所見季之稱字爲賢之而爲蔡侯者必非季叔之爲許男而人許之稱字爲非賢之耶】

及宋人衞人伐邾

【盟趡未逾年而卽伐之傷信未有若此其速者汪氏謂以宋故而背盟是已書及書人諸儒多以爲防者夫邾小國以三大國伐之卽爲防者亦可得志然而非定論也或皆大夫而不名耳內大夫不名則桓時不名大夫之義外大夫不名則文宣以前侵伐不名大夫之義也】

冬十月朔日有食之

【言朔不言日食在朔而史失其日也谷梁以不言日爲食在旣朔然經旣明言朔則不當在旣朔矣】

十有八年

春王正月

公會齊侯於濼

【黃之盟也齊速背而侵疆又會於濼何也豈盟不可恃而會可恃哉會濼而夫人往者將因夫人而終締之好也於是夫人欲如齊而公不能制矣】

公與夫人姜氏遂如齊【公無與字】

【書與書遂玩其文气有順風隨流不可得泊之勢是必齊侯欲挾文姜以歸文姜決意従齊侯以歸而桓不能制不得不偕之以如齊也此句當連上句作一气讀至今讀之而當時魯人嘆息痛恨莫可挽救之意夫子作春秋嘆息痛恨莫可挽救之意猶可想見】

夏四月丙子公薨於齊

【隠閔書薨而以不地著其見弒之實其書薨者舊史也不地者夫子削之也桓在外不可以不地則一仍舊史之文也說春秋者謂隠公之弒舊史必委罪於人以脫桓翚之罪夫子攺弒爲薨而以不地示賊之爲桓翚然則舊史於桓公之死必書齊彭生弒我公或齊侯殺我公爲得其實矣夫子又何用爲齊防彭生諱而一例攺弒爲薨乎如謂諱我君之爲齊所殺何以舊史不諱而夫子諱之乎又何以旣欲諱之而又於前後文著其實乎可知桓公之薨於齊舊史原來如此書也蓋魯憤其君之見殺旣不甘専歸獄於彭生而人畏齊之彊不敢實罪齊侯而又欲掩文姜之醜俾不聞於鄰國故隠恥含恨而書公薨於齊也然則隠公之死舊史必書公薨於蒍氏無疑矣又左氏齊侯通於文姜公謫其事文姜以告齊侯齊侯使彭生乘公而殺之夫公之謫文姜私謫之也文姜之告齊侯私告之也誰見誰聞而左氏得其實以載筆哉毋亦因公與夫人如齊及後屢如齊之文而爲此想當然之說耶蓋齊必欲亡紀而桓彊庇之齊人憤焉因其來齊而授刀於彭生以速斃之庶以逞其數公以來有事於紀之志是以桓薨一年而遷紀三邑三年而紀季入齊四年而紀侯去國也而其禍起於文姜之如齊又屢如齊而宣淫不制則推本窮源而文姜與弒之罪不可逃矣】

丁酉公之喪至自齊

【魯人之不欲仇齊也不待莊公修舊好通婚姻而後知之也使有仇齊之心則當於聞訃之日號哭而起上告天王下赴鄰國世子凶服卽戎親壓齊境有必得仇人而甘心之憤一戰不勝而再戰再戰不勝而頓兵曠日則𨿽桓公之喪逾年不歸而固未有罪也卽不然喪至而兵起可也乃不逾月而喪至自齊矣而魯安之也喪至而塟又遲而齊防則晏然用師於鄭殺子亹轘髙渠彌若不警心於魯者而魯人亦竟安之也是誠何心哉魯人以爲彭生旣除而仇人得矣是可恨也】

秋七月

【左氏齊人殺子亹而春秋不書何也蓋鄭人立子亹子亹儼然鄭伯矣如書齊人殺鄭伯則與突之稱爵無別如書齊人殺子亹則似子亹不當立而齊人爲鄭突討賊故春秋寜沒其事使不詳而必不詳其事使亂名實而害義理也蓋忽之弒子儀之弒鄭或不來告舊史或不書齊人之殺子亹齊未必不來告齊來告舊史未必不書而春秋不詳其事者疑於夫子之削之也】

冬十有二月己丑塟我君桓公

【桓公書塟公谷以爲仇在外不責其逾國而討文定因之以爲此春秋之法其說之害義也甚矣殺父之仇不共戴天天有內外乎在內而爲臣子則爲賊在外而爲鄰國則爲仇內賊必討外讎必復臣子之心其義一也在外不責其逾國以爲有任之者天王方伯之罪而非其臣子之罪此後世父不受殺必告於有司聞於司寇不得相爲賊殺之論也然魯何以竟不告於天王赴於方伯耶且賊卽在內𨿽爲其國之臣子又何嘗不當請於天王而誅之耶但內賊弒君人人得而誅之外仇以國君而殺國君不得比於弒君之律而臣子之痛未有異也烏得以其在外而寛其復仇之責哉夫子於其塟也而仍舊史以書塟正以治魯臣子忘仇之罪而非原其在外而寛之也】

春秋宗朱辧義卷二﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷三

髙淳張自超撰

莊公

元年

春王正月

【莊公不修卽位之禮似猶有隠先君之心者有隠先君之心則必仇齊然而不敢也畏齊之彊而兼欲匿文姜之醜也蓋徒隠先君之死而不隠先君之所以死則以爲彭生殺而仇已復矣若莊公者畏齊之彊而終身事仇則爲無志欲匿文姜之丑而不絕之於廟則爲不知義也文定以內無所承上不請命故春秋絀之不書卽位夫以閔僖爲內無所承可也至於莊公生十四年其爲世子久矣莊公之爲世子卽非誓之於王蓋亦受之於父者父命之爲世子則其國繼世夫復何疑豈猶待先君告終之日諄諄遺言而始爲得其正乎春秋之時諸侯之卒於防盟卒於侵伐者有之矣𨿽在外而實無故則其子以世適承祀不可謂之內無所承也如謂𨿽爲世子而先君外卒未命其立猶爲擅國則李斯趙髙假始皇之命以立胡亥而絀扶蘇爲猶竊春秋之義以行其私者矣烏乎可哉】

三月夫人孫於齊

【削姜氏而書孫桓之不得其死夫人之與弒情事了然朱子所謂𨿽無亦可曉也】

夏單伯逆王姬【逆左作送】

【以諸侯而擅殺諸侯也其人擅殺之故以與內女亂也其內女卽所擅殺諸侯之夫人也天王不問其罪而乃以女嫁之而乃以所擅殺諸侯之子主之是與齊侯之壊法而亂倫也是與文姜之淫而與弒也是與其子之忘仇而滅性也故一書單伯逆王姬而王之使魯魯之不辭王之不王莊之不子皆可知矣於是而孫者可以歸矣單伯左氏以爲周大夫故經文作送王姬公谷以爲吾大夫之命於天子者故經文作逆王姬按自此至文十四年單伯屢見於經必非一人當如召伯毛伯之世其爵氏而爲周大夫也然使爲周大夫則宋之師不當如書內大夫之防伐於鄄之會不當如書內大夫之防諸侯而請子叔姬又當如書祭伯來遂逆王后於紀之法書單伯來遂如齊不當以齊商人之擅執王臣而春秋無異文矣趙氏曰王人以內辭書之然如書王人子突救衞旣非內辭至如公防宰周公公防尹子單子公防劉子之類王臣與諸侯同辭又豈所以內之哉故左氏未可據也但旣內大夫而爲天子所命世臣於魯則魯應有加禮而顧不一書卒何耶其書逆王姬又與書內逆女同文王氏曰魯監國之大夫有單伯費伯夷伯三人而費伯夷伯不聞用事而見於經則公谷亦未可據也春秋如此之類後儒従左氏則經文作送従公谷則經文作逆固難爲定論矣今且以春秋書法裁之張氏曰築館在秋如單伯以天子大夫送王姬必俟築成之後方至魯豈得預書送王姬哉蓋使夏送王姬則王姬已出京師魯至秋方築館至冬方歸於齊經歷三時則與書齊侯送姜氏書公防齊侯書夫人姜氏至皆在九月內事者有異宜其不然也又如鄭有祭仲則魯有單伯従公谷作天子命大夫爲說而春秋書伐宋防鄄請子叔姬之文皆可以通矣】

秋築王姬之館於外

【築館於外爲衰麻之不可以接弁冕也非爲仇讎之不可以接婚姻也如謂仇讎不可接婚姻則當假衰麻不可接弁冕之禮以辭之旣築館於外是與齊侯爲禮矣谷梁以爲不言齊侯來逆爲不使齊侯得與吾爲禮者非也吳氏以爲魯不敢辭主婚之事故築館於外以爲姬之舍而俟齊侯之迎然魯至桓莊敢於逆王命者多矣況匿其仇讎之痛而辭以衰麻之哀合乎情當乎義禮何不可之有哉汪氏責其非畏王命而不敢辭實畏齊而不肯辭者未爲苛也】

冬十月乙亥陳侯林卒

王使榮叔來錫桓公命

【諸侯世則有命桓旣薨而錫命諸儒以爲追命之者是已錫命有詞有物攷於左氏襄王命晉侯曰王謂叔父敬服王命以綏四國糾逖王慝景王追命衞侯曰叔父陟恪在我先王之左右以佐事上帝余敢忘髙圉亞圉則追命桓公之詞與命文公成公之詞自各不同矣夫王之寵簒弒已於桓公在位時直書來聘以著其失其來錫命又爲失之失者也桓公簒弒不申司馬九伐之法旣寵其生又寵其死吾不知其所命何以爲襃嘉之詞也一爲襃嘉之詞而桓公簒弒之事隠而罪貸矣桓𨿽簒弒齊襄實以私殺之魯之臣子卽畏齊而不敢報未嘗不冀天王申正其罪也桓不得其正命死於悍侯死於艷妻目且不暝吾不知其所命又何以爲令終善後之詞也一爲令終善後之詞而齊襄檀殺之事隠而罪貸矣王之不王至此極哉而莊方以主齊婚得邀王命以寵其父又豈孝子之所以爲孝乎】

王姬歸於齊

【書單伯逆王姬著王之命魯主王姬也書築王姬之館著魯受王之命而主王姬也書王姬歸齊而後知所主下嫁之王姬蓋魯之仇國也事有以疊書而後知罪之所在者此類是也】

齊師遷紀郱鄑郚

【書遷紀邑者紀來告也紀托於魯魯之爲紀謀者亦至矣而此時之魯於齊有殺君父之仇而不能復顧能庇紀哉宜乎紀侯無可告訴而至於去其國也】

二年

春王二月塟陳莊公

夏公子慶父帥師伐於余丘

【伐於余丘於大故無闗可以不書書公子書帥師書伐者出慶父也文定以爲志慶父之得兵權是矣張氏責莊公不用師以報父仇而有事於無罪之小國於義尢精杜氏兼責慶父爲公之子而不知君父之仇亦善春秋書一事而數義皆寓者此類是也𨿽夫子當日不必果有此意而無不可因事以發明之也如以書爵書人書名書氏書字爲襃貶然則慶父書公子爲予慶父耶】

秋七月齊王姬卒

【魯主王姬故王姬之卒來告舊史書之夫子不削者張氏所謂特書屢書詞繁不殺以著其汨大倫滅天理之罪也文定據檀弓以爲比於內女而爲之服故書卒然莊公未必爲王姬服檀弓因春秋書王姬卒乃曰齊告王姬之喪莊公爲之服大功未可信也何以知之於不書塟知之如爲之服必往防塟如往防塟舊史必書舊史旣書夫子必不削必詳書以著其罪也觀公子友塟原仲亦書則知塟王姬之不削矣】

冬十有二月夫人姜氏防齊侯於禚【禚公作郜】

【夫人孫齊已自知罪矣惟魯人不絕夫人故夫人可歸惟魯人不仇齊故夫人與齊侯可防七八年間主王姬防伐衞狩禚再防伐衞次郎圍郕無非親齊尊齊之事宜乎夫人齊侯無所忌憚而淫於道塗未有虛嵗也】

乙酉宋公馮卒

三年

春王正月溺防齊師伐衞

【文定據谷梁以爲公子溺也不稱公子貶而名之夫防仇讎抗天王而納不義之朔莊公之罪也舉魯之人之罪也貶溺而名去其公子何足以盡厥辜哉如王不稱天以書他事皆稱天惟錫桓公命含賵防塟成風不稱天則不稱天之義了然矣使內外大夫有事疊見其稱公子及有氏者或削或書則削公子削氏爲貶不削公子不削氏爲無貶可知矣何以春秋一書前則大夫多稱名而後則爲公子者始終稱公子有氏者始終稱氏而不見一削以示義乎溺之爲公子爲世族皆不可知或公子而未命爲公子或世族而未賜族則其書名爲常也】

夏四月塟宋莊公

五月塟桓王

秋紀季以酅入於齊

【紀季之入齊不得比於防子之入周紀侯非有紂之暴齊侯非有周之仁也夫酅紀之邑也先王先公之所分守也一旦迫於彊鄰析國君之守土入以事仇卽以爲出於兄之意而亦有所不可太王事狄以土地而不得免者猶太王自爲之紀之邑季安得而以之哉以齊襄之貪淫暴亂又假先世之仇以必滅紀而甘心必不因季之來而釋於紀侯也紀旣亡亦未必以季來之故而存其五廟也季特近觀許叔之復許而冀幸於後日之相時而動耳而不知其入之不得爲義也故以爲春秋憫其不得已而恕其罪則可以爲賢而襃之則非也觀下書公次於滑以援紀則季之以酅入齊必遭齊之逼迫原非出於紀侯之意而季不能免於擅析國土歸附仇人之罪矣】

冬公次於滑【滑公谷作郎】

【文定謂魯於紀有婚姻之好當卹其患於齊有殺父之讎不共戴天苟能救紀抑齊一舉而兩善並矣此猶失於本末輕重之衡者也夫報父之仇豈得後於卹鄰之患而以救難之師爲報怨之師哉方桓之受斃於齊也魯苟有人告於天王赴於鄰國卽天王不能討鄰國不敢問而我之師直气壯彼之理屈辭窮天理在人人心不死魯之人當莫不效死赴仇齊之人亦應屈於助淫人而黨不道退舍以避成言而還縦不能使凶人授首而气焰亦少衰矣則齊所欲吞並而我之婚姻如紀者不必謀所以存之而自存矣而魯固不能也公之次滑不能救紀固魯之恥公卽能結鄭卻齊以救紀尢魯之恥也興師動眾不以復父之仇而以卹鄰之患哉然公亦豈能爲紀背齊者亦聊以塞紀之望而實不能解齊之交也觀於前後之曲従齊命而文姜無年不防則其次滑徒次滑而已此紀侯所以望絕而決於去國矣】

四年

春王二月夫人姜氏享齊侯於祝丘【享公谷作饗】

【書如齊師者一書防禚會防防谷者三祝丘則不徒防而又行享禮也祝丘非享之地夫人非享諸侯之人當時魯人當莫不知其非禮而舊史書之亦見史臣之直筆𨿽莊公不得而奪之者也】

三月紀伯姬卒

【卒伯姬者詳伯姬之始末所以詳紀之始末也詳紀之始末者所以詳紀托於魯魯不能存之之始末也】

夏齊侯陳侯鄭伯遇於垂

【突初爲魯助紀今齊謀紀而與陳侯爲垂之遇者突方徳齊之殺子亹又日求諸侯納己齊彊魯弱可以失魯不可以失齊故滑之次辭魯而垂之遇不辭齊也】

紀侯大去其國

【不書滅紀者齊師未至而紀侯先去也不書奔者已不自有其國不得謂之出此而奔彼也不書紀亡者不因其亡之實而沒其去之實也故以不書滅爲齊襄諱者非也以不書奔爲不加紀侯之罪者非也以不書亡爲明紀侯無亡之道者非也齊襄貪淫暴亂滅同姓之國而遷其五廟安得聴其假九世之逺仇而以爲賢而爲之諱乎奔者有歸之道弟入不返夫人在殯不塟土地人民尺寸孑遺不顧何者爲己之所有而以爲我之國而我奔乎季之在酅乞憐圖存獨冀齊人之憫之耳五廟之得祀不得祀皆聴命於齊其實則侯去而紀亡非紀亡而侯去由後觀之則紀亡矣而就當日之事觀之則侯去也侯去而齊之怒平不見其夷城郭毀宗廟與亡者不類安可槪以爲亡乎春秋蓋紀其實也齊以彊暴逼一諸侯委國而去卽不書滅而齊固不能無罪也紀不自彊於前又不效死於後齊師未至脫屣一諸侯數百年之國卽不書奔書亡而紀侯亦不能無罪也】

六月乙丑齊侯塟紀伯姬

【伯姬以三月卒紀侯以夏去非不能塟伯姬而去也紀侯委之而不塟者所以甚齊襄之暴而益魯人之恥也書齊侯塟紀伯姬而齊襄之暴極矣魯人之恥深矣】

秋七月

冬公及齊人狩於禚【禚公谷作郜】

【齊侯殺魯君父日望魯之臣子有以報之也報齊之事一日不可緩報齊之心終身不可釋爲齊而主王姬猶可曰尊王命以爲禮而我之報之尙有日也防齊師以伐衞猶可曰爲衞朔以用齊非爲齊諸兒以謀衞大夫用師君未卽戎也夫人防齊侯享齊侯猶可曰子不可以制母也至於莊公親與齊侯狩而後報齊之望絕矣夫一匹之夫仇人相見未有不气塡於胸怒形於色拔劍而起者顧乃與之従禽以爲樂哉公羊以爲齊侯稱人諱與仇狩然夫人之防享如師不諱而諱公狩耶谷梁以爲卑公之敵所以卑公文定従之然書齊人以卑之何如直書齊侯以罪之耶或是齊弱魯而卑莊公齊襄不與之同狩而使大夫從事耳如實爲齊侯而夫子書人則是略齊侯不著以専罪公也蓋夫人防齊侯則夫人齊侯皆有罪公及齊侯狩則公獨有罪故目公以罪公不目齊侯以釋齊侯釋齊侯然後知罪之在公也若此書公及齊侯則似兼譏兩人之狩而狩之不足譏譏公與讎狩之義不著矣】

五年

春王正月

夏夫人姜氏如齊師

【莊公可以狩則文姜亦可以如師莊公可役車徒以同狩於原則文姜亦可盛侍從以同驅於道人責莊公不能治其母夫莊公且不能自治而顧能治母哉】

秋郳黎來來朝【郳公作倪黎左作犂】

【桓公簒弒故來朝者皆譏莊公有父不得其死而日親仇人有母宣淫不制而貽羞宗國是不有其父不有其母也𨿽罪減於桓之加刃於其兄而忘仇而死其父縱淫而賤其母其悖天滅性隳倫害理仁孝之心旣絕義理之勇全無殆又甚於桓也嗟乎天下固有無父母之國哉郳黎來之來朝文定謂其來朝而進於禮不可矣蓋與朝桓之黨簒弒同貶也觀於公狩於禚夫人如師之下防齊宋陳蔡伐衞之上忘仇縱母抗王伐正之間乃有修禮而朝於其廷者是耶非耶可立而防之矣】

冬公防齊人宋人陳人蔡人伐衞

【齊抗王命罪一而已宋陳蔡不從王命而從齊命罪有加也魯則不報齊仇而曲從齊命以抗王命罪尢甚也春秋目公以治不臣而又治其不子也四國稱人恐亦是大夫帥師如以抗王命伐衞而貶稱人然則三國從王伐鄭而亦稱人何耶使三國之伐鄭爲大夫又安知四國之伐衞非大夫耶觀於下書王人救衞則諸侯之抗王命卽舉爵亦知其罪不必稱人以示貶絕矣】

六年

春王正月【公谷作三月】

王人子突救衞

【衞朔搆兄簒國法所當誅者也黔牟天王所立者也使政敎號令得行於天下則諸侯莫不稟受而衞朔無所容於諸侯之國矣諸侯有黨朔者則天王申司馬九伐之法以並問其罪矣今乃五國之君抗逆王命納不正而伐天王所立是天王之法不行於諸侯至出不得已而救衞與諸侯之卹鄰救患者等其亦淩替衰防之徵也諸儒乃以救爲善之張氏以爲王旅之出而合司馬九伐之法者春秋惟此一事何耶夫法不行於諸侯而與諸侯爭於黔牟與朔之閒卽朔終不克納黔牟終得立而王師之出已無可襃矣春秋書救者以傷天王之與諸侯敵也王人書字何足以定義哉】

夏六月衞侯朔入於衞

【去年冬諸侯伐衞今年春王人救衞夏衞朔入衞秋公至自伐衞經歷四時不閒他事比而觀之諸侯之罪衞朔之罪魯莊之罪顯然朔書入衞以著朔以諸侯納之抗王以入也如以復歸爲文則同於衞衎之自復而諸侯之罪朔之罪皆不著矣】

秋公至自伐衞

【至伐衞於王人救衞衞朔入衞之後明以著朔以諸侯之師入諸侯實抗王師以納朔其罪甚於桓之伐鄭納突也如不書至則似王人來救而諸侯之師已散衞朔自入於衞莊公之罪諸侯之罪皆不著矣故莊之至伐衞與桓之至伐鄭書法同而義不同彼以著突有諸侯之師而不得入鄭此以著朔以諸侯之師入衞也】

螟

冬齊人來歸衞俘【俘公谷作寶】

【不曰衞寶而曰衞俘蓋其所虜獲也其所虜獲之寶器也五國伐衞宜各有虜獲然而五國之師惟齊爲彊而齊又主其事宜四國無而齊獨有也魯旣聴命爲齊納朔是以來歸也一書來歸衞俘而齊之主兵可知魯之聴命於齊可和齊師之暴而有虜獲可知魯師之受制於齊而不敢有虜獲可知左氏以爲文姜請之者未必然也文定謂受朔之賂汪氏以朔入而後歸爲非得之黔牟而得之朔者亦非也若賂得之朔當書衞來歸寶而齊之得賂宋陳蔡之各有賂皆著矣何必攺其事實以罪齊哉春秋書此旣以罪齊之虜於衞而尢以罪魯之聴齊命而受齊之歸俘也】

七年

春夫人姜氏防齊侯於防

【主王姬之後而防禚卿防伐衞紀亡不救之後而享祝丘狩禚之後而如齊師親會伐衞來歸衞俘之後而防防防谷然則夫人齊侯之無忌憚皆視魯人之柔懦庸劣不義無志而後恣意以行也閒事以書而春秋之罪魯人者至矣】

夏四月辛卯夜恆星不見夜中星隕如雨

秋大水無麥苗

【一年書四事春冬則防防防谷夏則天變秋則天災天變卽不専爲魯而大水之異則魯親受之也防防不禁而又防谷於天變天災之後文姜卽色膽包天而魯君臣絕不設計以爲之防何哉】

冬夫人姜氏防齊侯於谷

【夫人之防齊侯所事何事齊人猶作詩以刺之豈魯不知其恥而以爲兄弟姊妹至親無嫌哉史臣載筆直書𨿽莊公亦無如之何𨿽以之後世而後世子孫亦有所不能攺也使舊史不書夫子亦無憑得其年時月日而言之極詳舊史旣書則夫子立義垂訓亦不得以先世夫人之丑忌其子孫而爲之諱故刪詩而錄敝笱載驅作春秋而防禚享祝丘如齊師防防防谷一事不削也使弒君而舊史直書則夫子亦仍其文而書之不諱矣又何他事之目公不目公而以爲有諱有不諱哉】

八年

春王正月師次於郎以俟陳人蔡人

【此爲受齊命出師防陳蔡伐郕無疑齊師未出而魯師先行不敢後於諸侯也陳蔡聴齊納朔固爲罪矣伐郕而不出猶能卻齊之徵師也魯旣與齊有仇而顧不能自彊如陳蔡哉其俟陳蔡當是俟其師出非俟其來也文定以陳蔡距魯逺旣欲伐郕必不逾郕而來防魯魯之次郎以俟者或是陳蔡過我或是與陳蔡有他事於鄰國然觀前後魯與陳蔡無防盟侵伐事必非別有他也使有他事而無闗於前後無是非功罪以示義則亦可以不書矣】

甲午治兵【治公作祠】

【此爲治兵於郎無疑文定以爲譏瀆武孫氏以爲惡內不知戰皆非也受齊命而出齊師愆期陳蔡變約暴師露眾役久不用不得已而申明約束訓齊其眾而不敢歸其事齊可謂謹而畏齊可謂至矣使春秋削而不書則未知上之次郎爲防伐郕而下之及齊師圍郕或疑其旣歸而再出師矣】

夏師及齊師圍郕郕降於齊師【郕公作成】

【師及齊師是上文次郎治兵來以見其役之久而専爲圍郕也諸儒泥於書及不書防謂魯欲取郕而結陳蔡同伐陳蔡不至乃借力於齊者非也吳氏辧之是矣若春秋書防齊師則讀者必疑次郎爲他事而治兵又安知其非於國內乎郕降於齊谷梁以爲諱滅同姓然則郕果降魯師而夫子攺其事實以脫魯而罪齊耶文定以爲伐國無義而不能服然則魯果以齊伐郕而郕服於齊不服於魯以是爲魯之恥耶皆不然也春秋書郕降齊者以著次郎治兵圍郕以至師還無非曲意従齊滅一同姓之國而並於己無利爲尢可惡也】

秋師還

【春秋未有書師還者獨書師還以著自正月次郎以來暴師露眾歷三時之久而無非爲齊也次郎書師圍郕書師還書師者非公自將也不名大夫者以不罪大夫而専罪公也按莊公嗣位至此八年春秋書事三十九條天變一天災二王錫命一來朝一塟王一卒塟諸侯四皆非魯之有事也其所有者一事則伐於余丘而已餘二十八條則夫人孫者一防齊侯者五公與狩者一矣其事則齊娶王姬也齊滅紀也齊納朔也齊伐郕也娶王姬則魯爲之主也滅紀則魯之婚姻而不能救也納朔則魯助之也圍郕則陳蔡皆不從而魯獨爲之役也春秋所以詳書齊事者詳書魯之以齊事爲己事也嗚呼父爲其所殺母爲其所賤𨿽手刃凶淫之賊猶當終身慙恨以至於死忘之已可罪釋之已當誅而乃敬之若天王親之若嚴父服其役若僕效其力若犬馬勞國之大夫士糜府庫之財捐生民之命以忠靖於仇人嗚呼諸兒不死尙不知所底也人之無恥喪心有至於是者哉春秋惡莊甚於惡桓故於天道王事來朝卒塟之外他書皆略而不書獨於此詳書以暴其醜惡而重誅之也】

冬十有一月癸未齊無知弒其君諸兒

【齊襄淫暴亂積不善之餘殃必有殺身之禍卽不寵無知絀無知亦於理不應得免也文定以無知不稱公孫罪齊僖不以公孫之道待無知使之恃寵而當國使春秋果有罪齊僖寵無知之義則當明書公孫以著其遇弒之由不當反沒其實也夫子作春秋於州吁之爲公子無知之爲公孫未嘗於他事先見之於弒君書名何以使後人知其爲公子公孫而黙防其削之之義耶】

九年

春齊人殺無知

【無知以連稱管至父而行弒得國必有助之者非雍廩一人能殺之也亦必有助雍廩以與無知之黨爲敵者也如衞殺州吁必非石碏一人所能爲故書衞人殺州吁齊人殺無知亦據其實而書之也使弒君之賊實爲一人所殺春秋必別立書法異於棄疾殺比之文以示人人得討之義不當沒其能討之人隠其獨討之事推之眾人而後爲討賊之辭也又文定以無知不稱君爲己不能君齊人亦莫之君夫謂齊人莫之君則是矣而謂已不能君春秋遂不君然則弒君得國而能君者春秋豈予其能君而君之耶若因其能君而遂君之則春秋爲長亂之書矣後此弒君之賊在位有年乃遭賊殺而仍以弒君書者所以罪其國人不能速於討賊旣君之而又賊殺之也無知弒君𨿽逾年而止數月耳其未成爲君不當稱君也宜矣】

公及齊大夫盟於蔇【蔇公谷作曁】

【忘父母之仇而約糾以定其國文定譏其以徳報怨是矣汪氏謂莊公本無仇齊之心而自以爲齊出倚齊爲援盟齊大夫以納糾者直是以徳報徳推論亦善但旣盟矣而又伐齊以納之者必齊大夫於糾與小白之間各有援立之私而來受盟之大夫不能得之於欲求小白之大夫也蓋蔇魯地齊大夫旣來受盟必不速渝公旣盟而不卽納必知齊人有不欲立糾者而整師徒以壓齊眾也】

夏公伐齊納糾【左作納子糾】

【谷梁以爲可納而不納齊變而後伐使盟之時可納魯胡爲而不使糾入哉春秋之惡內者惡其納糾以定仇人之國𨿽克納亦譏也觀書小白入於伐齊之後是齊人拒糾而入小白伊川以後稱子糾謂旣已立之故須以未逾年之君稱之者亦恐不然齊人𨿽盟實未嘗立之也】

齊小白入於齊

【糾與小白其爲僖公子或襄公子皆不可攷得其實則孰兄孰弟亦難以臆斷矣但兩人居皆有傅出皆有從則皆國之貴公子也齊大夫初盟糾繼入小白於彼於此不審於義而君其先入者殺其不克約者則糾與小白固以爭入之勝負爲得失者也夫譲者生人之美徳而爭則君子所惡固知春秋於小白不能無譏也使小白告於天王赴於鄰國召國之大夫平其兄弟之分而後入於得國有光矣卽當時天王不能行其令諸侯不能行其義國之大夫各有援立之私而不可恃至於入國之後內大夫皆屬而位固矣因是正其兄弟之義以卻魯師而明責子糾魯人素弱其能挾弟以爭兄哉觀後之急殺子糾則桓兄糾弟之說恐亦未有定也文定但以不稱公子謂春秋以王法絕之則猶以公子爲凡爲子者之公稱而泥之者也】

秋七月丁酉塟齊襄公

【齊襄之仇生不能報之死猶往防其塟固知莊公原未嘗有仇襄之心也若以魯方納糾用師必不往防其書塟以討賊故非以魯往防故然桓公親敗宋齊衞燕之師及年而塟衞宣逾年而塟齊僖文定以爲怨不棄義怒不廢禮古人以喪爲重何獨於此而疑之又如哀公防吳伐齊聞喪不還閱月逾時公至自齊之後卽塟悼公豈不以往防之故哉若以齊襄爲見弒之君必書塟以示賊之旣討魯卽不往防而亦書然衞塟桓公春秋書四月而失其日文定猶以爲往防故書則齊襄之塟使不以魯之往防而舊史所書何以若是之詳而不失其日哉】

八月庚申及齊師戰於幹時我師敗績

【小白旣入齊襄旣塟齊之君已定矣魯當自度其力之不足以勝齊而挾糾全師以歸矣乃猶殘吾民而與之一戰何哉此時魯人必以爲魯𨿽素弱於齊而齊方內亂未嘗不可戰而勝之而納糾之義納糾之利又不可以失也然不能以一戰復仇而納仇人之後以定仇人之國𨿽戰勝烏足以爲榮乎此蒙上文伐齊納糾來以著戰者公戰也罪公之不以戰復仇而以戰納糾也戰而敗辱益甚矣】

九月齊人取子糾殺之

【左氏鮑叔帥師來言曰子糾親也請君討之乃殺子糾於生竇則其殺子糾𨿽齊迫魯以師而實魯殺之也然書取書殺之則似齊取於魯魯畀於齊而齊加刃焉者所以罪小白也然不徒曰殺子糾而曰取者亦以罪魯人之不能庇糾也然曰取曰殺之而書齊人者小白之入齊與陽生同則齊人之殺子糾與陳乞之弒君荼同也其復稱子文定以爲明不當殺也使小白兄而子糾弟是小白正而子糾不正魯之納糾爲黨不正齊大夫之盟蔇爲援立不正子糾以不正而外托鄰國內結大夫將奪兄以再亂齊焉得無罪卽小白殺之已甚而春秋可以削而不書何以旣書齊人以罪小白又復稱子以正糾哉觀於無知旣殺齊大夫卽先來蔇受盟小白旣入魯師旣敗而齊人急於殺糾則公谷以糾爲宜君以小白爲簒宜可従也文定以前不稱子後稱子爲各有義然如鄭忽奔不稱世子復歸稱世子是一正世子之稱以明忽之正也則於殺糾一正子糾之稱以明糾之正何害於前後之異文乎】

冬浚洙

【前旣伐齊受敗而殘民命今又浚洙備敵以勞民力爲義之不當爲以重累吾民其罪多矣使早爲戰守之計以報齊仇則春秋何譏也】

十年

春王正月公敗齊師於長勺

【幹時之戰旣爲所敗矣子糾旣取而殺之矣而齊師猶壓其境是欺我也此時乃責其不修文告之詞爲非己亂之道亦太苛矣故𨿽用詐取勝而春秋不當深罪之也春秋所以罪之者謂大夫旣能用謀士旣能效死齊𨿽彊未嘗不可一戰而勝而十年以來何不用以報怨哉故前之爲齊所敗爲辱而此之敗齊亦不得爲榮也】

二月公侵宋

【魯自合鄭敗宋之後宋未嘗一報我也十餘年來各以無事而忽以勝齊之師侵之春秋所以惡而書之也東方諸侯莫大於齊宋能敗齊則不畏於宋魯駸駸乎有自彊之勢矣然十年俯首聴命於齊者誠何心哉旣忘大仇而失其所以爲心故其所爲無一而可者也】

三月宋人遷宿

【書遷宿於侵宋之後則髙氏以爲宿屬於宋而親魯宋人以其貳而遷之者𨿽未必有所攷據亦可因以推其情事但春秋書此以著宋遷人國之罪義不系乎親魯不親魯也】

夏六月齊師宋師次於郎公敗宋師於乘丘

【齊敗於長勺非魯之有加於彼也郎之次誠爲無名宋以報二月之侵非無名也文定槪謂次者不以其事汪氏於書次皆謂其出師之無名未爲當也若云奉其辭令則二國去夫以責齊之三蹂我疆則我有辭而齊無辭以解我之不當有二月之侵則宋有辭而我無辭故亦未可以一槪論也然旣不引義以卻齊又不能引過以謝宋而徼幸一戰之勝其於齊則無毫釐憤怨於仇人而兵交禍結於仇人之後於宋則無故以侵其境又用詐以敗其師魯之爲魯不得爲義而公之爲公亦不得謂之能武也陳氏以齊宋之次郎比之楚蔡之次厥貉謂齊桓欲伯諸侯將以絀魯然齊桓立甫逾年內難初平外勢未集豈遽有圖伯之心哉郎之次思以報長勺耳自敗宋師於乘丘明年又敗宋師於鄑齊桓乃知不能速得志於魯而爲柯之盟也故以義言則無取乎公之用武以勢言則魯之爲齊弱已久以一敗齊師兩敗宋師而得彊立於齊桓創伯之時此莊公之所以諡莊歟】

秋九月荊敗蔡師於莘以蔡侯獻舞歸【舞谷作武】

【荊初見經而其事則爲敗蔡師虜蔡侯甚矣荊之彊而暴也故前此敗鄧敗鄭伐羅伐隨不書至於敗蔡而又虜其國君春秋然後書之以起齊桓之所以攘楚而成伯功也又外不書戰而言敗者七先儒日月例以爲楚敗中國不日雞父之吳敗六國而日者爲胡子沈子滅故故於殽日而於莘不日然楚滅陳滅蔡則與衞之滅邢同言日矣何以滅中國之言日同而敗中國之言日不同耶內如長勺乘丘於偃亦不日矣何以荊敗蔡之不日遂以爲例耶又何以中國之於狄魯之於咸日晉之於箕交剛太原不月不日而時耶內事可詳則詳之外事告詞有詳略則月日不可以悉先儒旣定爲例而於變其例者則又以爲聖人有襃譏之義殊不可以通也】

冬十月齊師滅譚譚子奔莒

【陳蔡近楚中國諸侯有事未嘗不従齊襄之世獻舞猶聴命焉今齊桓得國方治兵以圖伯而獻舞爲楚所虜若弗與聞焉者而猶用師以滅鄰近之小國夫齊可以滅譚則楚何不可以敗蔡齊庸愈於楚哉且蔡侯𨿽虜而蔡未亡譚子𨿽奔而譚已滅則楚之勢張於中國而齊之惡甚於荊蠻也比事以觀而春秋之義可見矣】

十有一年

春王正月

夏五月戊寅公敗宋師於鄑

【兵以侵宋而搆怨以乘丘而深至此而宋師又至正引過請釋之時也而再敗之罪益甚矣蓋自此而宋之好絕也又內書戰者七來戰不言敗者一齊衞鄭於郎是也及戰不言敗者三及鄭師伐宋戰於宋及齊師戰奚及邾人戰升陘是也及戰而外敗者二公防紀鄭及齊宋衞燕四卿防晉衞曹大夫及齊侯於鞍是也及戰而內敗者一及齊師於幹時是也不言戰而外敗者八於菅於長勺於乘丘於鄑於偃於酈於蚡泉於咸是也先儒以爲用詐以敗之故不言戰然何以魯八敗人師而皆用詐耶據左氏則長勺之齊師亦以戰而敗之若以曹劌之謀爲詐則城濮晉君臣之謀獨非詐耶當是戰有大小如野戰薄戰之類不成其爲戰故不言戰耳觀孟子鄒之於魯有司死者三十三人而言閧不言戰可知矣又戰以日成者長勺乘丘於偃不紀日崔氏以長勺乘丘爲譏莊之一嵗而再敗人師以偃爲譏僖之忘喪而卽戎然則莊旣一敗宋逾年又再敗宋春秋何不並削於鄑之日以譏之耶僖公旣忘親喪而敗邾公子友卽於是年又忘國喪而敗莒春秋何不並削於酈之日以譏之耶其不日者或失其日或數戰而數敗之不可以一日紀耳故諸儒日月之例而又以變爲有譏者不可以通也】

秋宋大水

【外災以來告往弔而書左氏之義也然春秋紀外災亦罕矣豈來告者少而往弔之禮闕乎非也書宋大水者以大而書非常之水也其他水旱螟螽之災有不足書者矣故𨿽來告往弔舊史或書而或夫子削之者不勝書也】

冬王姬歸於齊

【著莊公之再主王姬也王氏曰主齊桓之婚其罪小故書之略然奉王命而主桓婚𨿽謂之無罪可矣無罪而亦従略書之者蓋略於此以著前之詳於主襄婚者罪莊之主襄婚也】

十有二年

春王三月紀叔姬歸於酅

【叔姬之歸酅自魯而歸也前之來歸不書者國亡君去非得已也歸酅書者以著叔姬之賢也賢叔姬所以罪魯也蓋酅已爲齊邑矣伯姬則塟於齊侯而叔姬則又歸於齊邑魯親仇讎而不能庇其婚姻也賢叔姬亦所以罪文姜也叔姬國亡來歸逮其君之旣死而不畱於母家文姜弒魯桓死齊襄而猶不能禁十五年如齊之足也】

夏四月

秋八月甲午宋萬弒其君捷及其大夫仇牧

【君弒而大夫見殺予以死節之義者必其人爲君之所重爲弒君之賊所忌又其人力可以討賊志必欲死君與弒君之賊不兩立賊必並殺之而後可以得志春秋乃書而予之不然則亦不勝書抑或舊史失之夫子無憑而書也諸儒每於死節不書者往往追咎其人不足書夫有死君之大節顧不足以蓋其夙愆而猶煩議其後哉故荀息𨿽成君之邪志而春秋猶以死節予之況如恵伯之死而以非君命責之亦太苛矣至太宰督之不書則眞不足書也】

冬十月宋萬出奔陳

【衞州吁弒君得國閱七月衞人以計出之於陳請而殺之春秋書衞人殺州吁宋萬弒君立君閱二月宋人以師迫之於陳而殺之春秋不書宋人殺萬而書宋萬出奔陳何也蔡人殺陳陀楚人殺夏徵舒皆書而陳人殺宋萬不書何也惟其可以兩書此其所以兩不可書也宋人以公族之眾而又濟之以曹師不急於殺元凶而急於殺所立之公子公子旣殺南宮牛旣殺而猶使長萬得以輦母而奔不得謂力之不足矣奔而請於陳幸而得之耳使陳不聴賊竟失矣吾國人之眾勢不足恃而恃鄰人哉州吁好兵羽翼者眾衞人力不足以勝之故不得已而用謀宋之力足以殺萬而縱之奔旣奔於陳則陳爲政而非宋之所能必討也左氏載醢萬未詳月日不知閱幾何時而後殺蓋旣奔而討得討不得討未可知之事卽得討亦不可謂之能討也則直書奔而已蔡人之殺陳陀以私不以私皆不可知卽云以私勢必隠其私殺之意而假以殺簒賊之名不得忖其私憤而沒其公討也楚人殺夏徵舒則又公然以荊蠻之君而討中國之賊矣衞陳皆受宋賊之奔必宋請而後歸之無論陳以賂爲非義卽衞不以賂而亦有所遲疑於其閒也故春秋簒弒之賊國人旣君之則亦君之以罪國人諸侯旣君之則亦君之以罪諸侯後𨿽或殺之或執之不以爲討賊而以爲弒君以爲執諸侯矣況陳之於宋萬旣受其奔卽不行賂而亦不得謂之討賊也則直書奔陳而已然後知春秋書宋萬出奔陳不特不予宋人之討賊而且罪宋人之失賊不特不予陳人之討賊而且罪陳人之黨賊也範氏責其久不討賊孫氏亦罪其緩夫果有必討之心而得討賊之義何害於緩而且久而衞之閱七月顧不緩且久於宋之閱二月哉至閔公之不塟則宋方與魯交惡宋或不來告魯或不往防也不必彊爲之說】

十有三年

春齊侯宋人陳人蔡人邾人防於北杏【齊侯谷作齊人】

【文定以爲桓非受命之伯諸侯自相推戴以爲盟主是無君矣若是則桓爲無君之尢者而又以爲上無天子下無方伯有能防諸侯安中國而免民於左袵則𨿽與之可也其意總泥於齊侯舉爵爲襃四國稱人爲貶也其謂與桓公者權也誅諸侯者正也亦不解於孟子小徳役大徳小賢役大賢小役大弱役彊二者皆天之意矣旣以推戴盟主爲無君則受諸侯之推戴者尢爲無君誅諸侯當先誅桓公従正可也旣以防諸侯安中國免民左袵之齊桓爲有功則従齊桓安中國免民左袵之諸侯爲無罪與齊桓當並與諸侯従權可也夫子従權以與齊桓従正以誅諸侯用法若此其曲哉蓋記齊桓合諸侯之始其辭從略非襃貶所寓也陳蔡近楚蔡君方爲楚虜新君未立大夫來防宜矣蔡爲大夫陳亦未必其君來也邾未有爵命𨿽其君來亦應稱人宋有長萬之亂禦說初立內難甫平且是時齊桓所爲未見信於天下宋能料齊桓之無他而敢以新君出防哉然則北杏之稱人宋蔡皆大夫無疑謂其君來而人以貶之者非也又文定以爲齊桓始平宋亂遂得諸侯夫使宋亂果借齊以平不應急背以致明年之伐當是宋大夫與防齊桓怒其君之不出而合陳曹以加兵也夫防者四國而宋先不服亦未見其能得諸侯也張氏責其不舉兵討萬於弒君之時吳氏謂其列國僅有陳蔡小國僅有邾齊桓之信未孚於諸侯者是矣】

夏六月齊人滅遂

【左氏以爲遂人不防北杏而滅之夫北杏之防者四國而已小國之來自邾以外無聞焉胡爲獨罪遂哉如謂附庸之國𨿽與防不列於載書則又安知其防與不防耶齊侯之所求於大國者防而所求於小國者非防也徵兵則兵従索餉則餉入嵗朝於庭而身爲之役名爲列國而實則外邑也世稱齊桓滅國甚多春秋獨書譚遂者必譚遂之於齊素以列國相抗故滅之以爲小國之威不必怒其不防北杏也其他之不煩興師動眾而自入於齊者春秋不書矣】

秋七月

冬公防齊侯盟於柯

【齊桓欲得志於諸侯而汲汲以求魯者魯東諸侯之望也或謂莊公不應釋怨以與齊好夫莊公之大怨己身與仇人親釋之矣近日之怨所結者小納糾不克齊師三至郎與長勺魯再敗之獨恐齊不能釋而魯則無不可釋者也故北杏防四國不盟而柯之防盟桓欲示信於莊耳文定謂敵恵敵怨不在後嗣猶若以莊之所釋爲殺父之怨者夫殺父之怨未結於襄何釋於桓哉若莊果怨其殺父不得及襄之身而報之一旦遽釋於後嗣猶不能無譏也春秋之義以爲莊於大怨且不能報小怨之釋無庸譏矣】

十有四年

春齊人陳人曹人伐宋

【鄭背鄄之防而侵宋故三國伐鄭魯背幽之盟而受鄭詹故三國伐其西鄙經皆明白宋背北杏之防未有實迹左氏想當然之詞也故以爲北杏之防宋公未出而齊怒之耳夫仁義不足而諸侯不服不能增修文徳徒以威力摟諸侯以伐諸侯而謂春秋無貶豈其然耶伊川以爲管仲得政未嘗興大眾其稱人者將卑師少文定用其說然自莊十一年後侵伐遷滅書人者十數見卽皆將卑師少豈無一用大夫帥師之舉耶春秋之初政尙不在大夫故不必名其人而従略書人也】

夏單伯防伐宋

【文定以北杏之防諸侯推戴盟主是爲無君單伯防伐宋又以爲防伐無貶夫天王之命則抗逆不從伯主伐國徵師則遣大夫以防推戴從順若此而謂其無譏哉然齊桓九合諸合一匡天下夫子稱之則從桓以伐不順者當亦無深責焉蓋天下無王桓假尊周之虛名而行攘楚之實事其功固不可沒也但迹其所爲條分縷析以觀之桓與天下諸侯可貶者多矣】

秋七月荊入蔡

【北杏之防蔡人先來蓋自獻舞就虜之後懼楚而托於齊也逾年而楚又入之而齊不能救受日至之近禍而望無濟之遠援宜乎蔡人之屈首楚廷而甘棄中國矣王氏曰入蔡之書以病齊桓吳氏曰病中國之不競皆是也而或者以爲齊伯初創諸侯未從已之力尙不足用苟憤而加兵彊楚其勢必敗敗則楚益彊而中國益病故捐蔡於楚蓄力積時先爲不可勝以待楚之可勝是以召陵一舉而楚服楚服而中國安此桓公管仲之謀也然而蔡之從楚豈得已哉虜其君而鄰國不問入其國而伯主不問都邑殘破而人民駭散非若陳之國勢猶可力支至不得已而去華夏而從荊蠻亦當有以原之也且蔡卽從楚而蔡姬在齊猶通婚姻使齊桓以致江黃者致蔡蔡宜卽來蔡卽不來亦當憫其不得已之故而召陵之師不當連諸侯之師以侵之夫用我屈敵之謀而絕不卹此困敝之國蔡於是乎絕望矣是蓋齊之棄蔡非蔡之果於服楚也則春秋之書入蔡誠哉其病齊桓也】

冬單伯防齊侯宋公衞侯鄭伯於鄄

【髙氏以爲諸侯伐宋逾時不解至是宋公始服而爲此防非也當是伐宋宋服此爲再防耳吳氏之說爲是但謂陳蔡曹邾已歸齊者不復與防爲齊桓之不欲煩諸侯亦恐不然當是陳曹之師已歸蔡有楚難不至邾非齊所重可以不至耳觀明年再防又煩諸侯不得以此而謂春秋子齊桓伯政之善也】

十有五年

春齊侯宋公陳侯衞侯鄭伯防於鄄

【許氏謂三合諸侯而不盟以示重愼獨不知屢防之過於煩瀆耶此衞鄭所以變而魯猶不免姜氏越禮之行也又謂盟則眾信莫敢渝然同盟於幽而魯鄭渝矣此諸侯之心不一亦以見伯者以威力制諸侯之難也】

夏夫人姜氏如齊

【文姜越境之丑八年不聞矣魯再通齊好而文姜復出是非文姜之欲而莊公欲之齊桓欲之也齊桓欲得諸侯不顧迹涉襄公之惡以致哀姜踵亂魯弒二君殺兩公子而哀姜亦不得其死與其行義以戮哀姜於後何如執禮以防文姜於前耶蓋伯者之不知義而所爲之苟且如此也】

秋宋人齊人邾人伐郳【郳公作兒】

【郳小國宋之力足以勝之齊桓初合諸侯不聞申大義一用師於有罪之國又不能扶弱小以抑彊大乃役邾興師爲宋以伐郳宜諸侯之心不一而合之難也】

鄭人侵宋

【鄭突以宋而得國入櫟之後宋猶捐前怨防諸侯以伐鄭而謀納之在櫟幾二十年而不爲忽亹子儀所圖者猶諸侯之力也今旣有鄭而卽背二鄄之防出師以掠宋境亦不道之甚矣此其所以爲厲歟】

冬十月

十有六年

春王正月

夏宋人齊人衞人伐鄭

【桓旣爲宋伐郳又爲宋伐鄭所以堅宋人附已之心故桓之伯業惟宋實心輔以成之也此蓋齊之爲宋伐鄭以爲南北爭鄭之始者非也南北之爭鄭始於僖六年諸侯圍鄭新城楚人伐許諸侯救許故此年荊伐鄭二十八年荊伐鄭三國救鄭僖元年楚人伐鄭二年楚人救鄭三年楚人伐鄭猶爲楚之欲得鄭而未成南北爭鄭之勢也】

秋荊伐鄭

【此爲楚伐鄭之始蓋旣入蔡而又漸以及於鄭也楚得鄭則可以窺中國故中國必不肯使鄭失於楚齊晉繼伯終春秋之世遂成南北爭鄭之勢也】

冬十有二月防齊侯宋公陳侯衞侯鄭伯許男滑伯滕子同盟於幽【公作公防許男下公谷有曹伯】

【文定以不稱公爲惡公之叛盟失信而諱之夫春秋於魯惡未有諱者何諱於莊之叛盟耶公羊有公左谷無公文定不従公羊從左谷而以爲諱恐是多生議論必欲深索春秋之義當云惡公之叛盟失信而削公不書如王不稱天以罪之爲妥也然王不稱天如錫命防塟之類恐後人疑於禮之當然而不知其失故不稱天以明示其罪之之義至於諸侯之事前後直書詳書而是非了然如下書魯之受鄭詹而致西鄙之伐則公之叛盟失信著矣何必削公以示義哉至於同盟之義說各不同谷梁曰同尊周也然如齊桓之盟首止以定世子盟葵丘以尊王人晉文之盟踐土以朝天王獨非尊周乎何以不同卽如初盟於幽而王室有子頽之亂不見出師以救難何爲尊周又曰同外楚也然如齊桓之伐楚而盟晉文之敗楚而盟晉昭之侵楚而盟獨非外楚乎何以不同且如趙氏以二幽之外同爲外楚而重丘之後逾年防宋卽爲諸侯交見之盟是與楚合矣何爲外楚文定曰同欲也然而何盟無欲何欲不同而有同有不同者何耶又曰惡其反覆也然而入春秋之初盟而反覆者多矣何以不同而獨於後之反覆惡之也左氏曰伐某也某服故也杜氏因以爲服異謂其昔異而今同也如伐鄭而同於幽陳鄭服而同於幽鄭服而同虫牢諸侯服而同於蒲伐鄭而同柯陵服宋而同虛朾鄭服而同雞澤兩伐鄭而同於戲於亳城北伐齊齊服而同重丘平丘皆是矣然救鄭而盟馬陵不可云服異也何以同新城淸丘斷道於戚未見有異而服之也何以同有不可以通者矣此惟陳氏於二幽則曰同眾辭也猶未與以専主是盟也吳氏於二幽亦曰未敢専主盟之權故曰同盟也二說頗合但陳氏謂未與専主是盟則似當日本不言同而夫子稱同以示不與爲主之義者吳氏謂未敢専主盟之權則是桓盟而不主當日本言同也二家之說吳氏爲是而又甚得孔氏所云載書稱同之義顧於後半部書同之故未見有所發明故致汪氏疑於鄟陵臯鼬而不取其說也汪氏於伯業盛衰之說又疑於齊桓二幽之盛而同牡丘之衰而不同晉悼之盛而始終書同祝柯澶淵旣衰而不書同是猶泥於同不同爲春秋所書而不知因乎載書之詞者也蓋春秋之初無伯而有盟無主盟亦無同盟各盟其事而已故自參盟以上如瓦屋惡曹於析曲池谷丘於黃其載書之詞亦載其所盟之事而已至齊桓而變矣至晉靈而再變矣齊桓志在合諸侯以自伯將以一人命諸侯使諸侯尊一人也殆不欲與諸侯同者而其始猶未能一諸侯之心故二幽之盟以同諸侯爲辭若曰子一人未敢専惟諸侯同此也其後威力旣行諸侯漸服盟江黃而専之矣至於定世子於首止則諸侯不敢不推之以主是盟而齊桓亦不復讓矣自此而盟寧母盟洮盟葵丘盟牡丘諸侯皆不得而同之矣故葵丘直以五命命諸侯而諸侯惟命是聴也欲如二幽豈可復得哉宋之曹南鹿上諸侯之薄僖公之於洮於向及諸侯之於宋猶瓦屋惡曹之類不必不同不必同而已矣晉文一戰勝楚諸侯畏服不敢不以尊齊桓者尊之而晉文亦儼然以伯主自處𨿽春秋於翟泉書人諸侯蓋莫不受約束於晉也晉襄繼伯襲晉文之餘烈垂隴之盟𨿽以士縠防諸侯而諸侯誰敢背之乎然自玆以往乃漸衰矣𨿽云晉世主夏盟而自度其力外不足以制楚內不足以服諸侯於是晉靈於新城之盟不敢自専而推於諸侯同之矣新城前後兩扈不同者諸侯旣不序同不同不足論也辰陵之盟蜀之盟疑楚主之晉景之世淸丘則四國稱人防道則諸侯至者亦少晉不足以致諸侯故虫牢馬陵於蒲皆讓而不主況晉厲之於戚於柯陵尙能不推與諸侯同之哉惟是晉悼之伯不讓文襄然其爲人謹厚而寛和有醇醇之功而不爭赫赫之名觀其初立而尋晉厲之故使士魴乞師則虛朾以致宋雞澤以懼楚伐鄭而盟戲再伐鄭而盟亳城北當亦讓而不主而諸侯亦未必以尊文襄者尊之也若夫晉平之不逮晉悼多矣祝柯澶淵不與諸侯同者何哉蓋圍齊之役晉師武競諸侯莫不稟命焉故澶淵猶振祝柯之餘威至伐齊受賂欲則不剛色𨿽厲而內荏重丘之盟又同諸侯矣晉楚大夫之盟宋則不可以同不可以言同者也晉昭之於平丘猶先世讓而不居之意而後復主盟於臯鼬者自晉楚爭伯以來楚𨿽有盛有衰而晉亦有盛有衰中國之師憚於戰楚論事者或以不戰爲得服楚之道然亦其心之怯而气之餒也而昭公防王臣合十八國之師親臨其地𨿽不若桓之聲罪以討文之一戰而勝悼之三駕以服而以視襄靈景平之不能以一矢相加旣爲有光卽比於厲公鄢陵之戰終不得鄭者尢爲極盛矣𨿽欲不主諸侯之盟而諸侯孰敢不推之以爲主哉然而爲力易竭諸侯亦自此而散矣而春秋亦將終矣然則主盟創自齊桓同盟之詞亦創自齊桓先爲同盟之謙而後得行其主盟之倨後之視桓而起者能主則主之不能主則同之故同不同出於載書之詞而非春秋有所筆削於其聞也】

邾子克卒

【諸儒皆以邾爲附庸従齊尊周齊桓請而進爵故克卒稱子然觀僖元年齊桓列邾君於檉之防猶稱邾人則此時尙未進爵可知當是魯邾通好齊桓又屢列之於防於其卒而來赴魯人紀以諸侯之末爵夫子仍而不削以著魯之僭而妄紀小侯之爵也】

十有七年

春齊人執鄭詹【詹公作瞻下同】

【鄭旣同幽之盟矣胡爲又執鄭詹左氏以爲鄭不朝也文定因之夫齊豈必責嵗朝於諸侯乃自背十二月之盟而卽於春執其臣哉文定又以鄭旣侵宋又不朝齊詹爲執政見執爲宜然則春秋豈以諸侯朝盟主爲義哉蓋鄭𨿽同幽盟而侵宋未見屈服故爲宋而執詹也夫旣不能平宋鄭之怨而又無徳足以服人徒以威力彊執其臣以脇制其君不得謂之義矣公谷皆以詹爲防者詹果防者則權不足以主鄭事齊無用執之也詹當如祭仲傅瑕之類桓蓋度鄭之權在臣而謂執詹可以得志於鄭不顧夫義之不可耳】

夏齊人殱於遂

【遂旣滅矣殱齊戍卒於體不合書遂人殱齊戍也張氏以不書遂人殱齊戍爲伸遂人復仇之志者不然如以伸復仇之志卻以書遂人殱齊戍爲當汪氏従谷梁以爲存遂者亦非經意蓋春秋滅國多矣使非因事而書如殱戍陳災之類春秋能一一搜其事以存之哉此獨以著齊滅人國之不義遂𨿽亡尙能殱戍以垂後戒耳】

秋鄭詹自齊逃來

【詹來而魯背盟公羊疑魯人入詹說詞故以爲佞人也然莊公之於齊桓原有隔礙信之不堅又嘗有侵宋敗宋師之嫌詹知其防是以逃齊不遽歸而先來魯蓋欲搆魯合鄭以敵齊宋耳使魯堅信齊說詞能動之耶】

冬多慶

十有八年

春王三月日有食之

【此及僖十五年皆不日不朔食不在朔而又失其日也谷梁以爲夜食家氏謂夜食當在丑寅之閒若在丑寅亦當紀日何以不日耶此及僖十五年長歷皆不入食限大衍歷此年五月壬子食差近後兩月十五年四月癸丑食差近前一月或置閏之在前在後抑或用朔之法不同而食有晦朔之差耳】

夏公追戎於濟西

【戎旣去可以無追追亦不必親往故書以示譏左氏公谷之說啖氏劉氏辧之最詳文定謂未言侵伐而書追是不覺其來已去而追之者亦未盡當當是覺之而追耳故以爲國無武備啟戎心而不知警者失其情事矣】

秋有

冬十月

十有九年

春王正月

夏四月

秋公子結媵陳人之婦於鄄遂及齊侯宋公盟

【鄄衞地鄄之巨室必衞之公族也陳人亦必陳之公族也公羊以陳人爲陳侯固非文定以爲防者亦非也又文定以遂爲専事之詞責公子結之矯亦恐不然夫齊侯宋公何以在鄄又未有他國當是齊桓因鄭詹逃來之故恐魯與鄭合約公出防公亦因納鄭詹之故疑於出防而使結往結則有媵婦之事挾之以行也而伊川罪其以私事之小取怒大國又恐不然如媵婦爲結之私事則不當書於國史矣國史書之者是必以君命而媵也夫子仍舊史書之以著魯之結好大國不専遣防盟之使而使媵婦之公子結也】

夫人姜氏如莒

【齊者夫人之母家如齊且不可掩而況如莒哉姜氏八年不出一自齊桓失其防又致如莒之醜於姜氏何誅】

冬齊人宋人陳人伐我西鄙

【諸儒皆以爲討結盟之不恭若齊桓怒結盟之不恭則爾時不當與之盟矣旣與之盟又何怒哉當是因魯旣背幽之盟又有結之盟而仍不解鄭之交以共事於齊故以兵臨之耳汪氏以爲苟爲鄭詹則不在斯時興兵者不知齊桓不輕用兵曲以致魯魯始終遲疑然後一聲背盟之罪也】

二十年

春王二月夫人姜氏如莒

【再如莒皆書觀春秋於國母之醜一書再書屢書不諱則他事以爲諱者皆曲說矣】

夏齊大災

【天火曰災亦以來告往弔書也然春秋書災者五書火者一諸儒因書他國災異不數乃各爲之說謂此以大而書與書宋大水同宣榭之火以成周而書襄三十年之宋災以伯姬而書昭十八年之宋衞陳鄭災以四國而書也猶得其義至如襄九年之宋災髙氏以爲敗亂相屬人事不終書以示戒昭九年之陳災谷梁以爲存陳者不必然也蓋春秋以天火爲大變故悉書之其他小變不足書而不書其書者亦非必其有爲也】

秋七月

冬齊人伐戎【戎谷作我】

【夏大災而冬伐戎亦見齊桓之不畏天卹民也家氏責其不討子頽之亂而伐戎伐魯爲逐利以自私亦得春秋事外示貶之義】

二十有一年

春王正月

夏五月辛酉鄭伯突卒

【鄭突因宋以有鄭得國之後卽與宋爲難失位入櫟能使諸侯傾心納之在櫟二十年以區區一邑與全鄭之人相抗旣自櫟入鄭以患難艱苦之餘力又逆齊桓初伯之命又能殺子頽定王室之亂雄桀之材一時莫及不可不謂之能君矣突之不當有鄭於忽之歸鄭一書世子以著其簒逆之罪其後二十年閒忽亹子儀不得一事見經者舊史不書夫子不得而益也舊史所以不書者諸侯始終以突爲君魯始終以突爲君故也蓋鄭突與衞衎不同鄭忽亹儀與衞剽不同春秋紀事之書因防盟侵伐而書諸侯則忽亹儀之不與不可得而書剽之與不可得而削従其實也不然以忽之正而不爵以剽之亂而爵之春秋其爲鋤正扶亂之書哉諸儒以鄭突始終書爵爲春秋明其能君者非也】

秋七月戊戌夫人姜氏薨

【薨稱夫人塟稱小君是魯不絕文姜於廟矣直書以著魯君臣之失也】

冬十有二月塟鄭厲公

【鄭突諡厲王氏以爲周室𨿽衰公議尙在臣子私諡不敢妄加美名然則魯軌之諡桓齊諸兒之謚襄鄭寤生之諡莊公議安在耶突之諡厲蓋國人惡之也以簒得國昭公因而不終其位子亹因之而殺子儀因之而弒在櫟則與諸侯親入鄭則與諸侯仇失位則搆諸侯伐鄭得國則惡諸侯而連年搆兵突之爲厲也甚矣故於其死一著其惡也於此則可以知鄭人之君突迫於諸侯而不得已也】

二十有二年

春王正月肆大眚

【肆大眚於文姜旣薨之後將塟之前恐亦如後世有大故而布恩肆赦之類爲文姜施遺澤於後人也】

癸丑葬我小君文姜

【陸氏以爲母有罪子不可得而貶然則名之曰幽厲𨿽孝子慈孫不可得攺者何耶縦不可貶而又亂禮而加美諡毋乃欲蓋彌章乎但魯臣子失討賊之義於前而於其孫而復歸仍以夫人尊之則薨塟亦不得不如禮矣】

陳人殺其公子禦宼

【左氏稱殺其太子禦寇杜氏云陳人惡殺太子之名故以國討公子告張氏以爲不稱世子未誓於天子也未誓則稱公子重王命也然春秋時已無尊王命而請誓世子者故春秋一書無未誓稱公子之義如晉殺世子申生宋殺世子痤陳殺世子偃師亦未必曽誓於天子也使以未誓立義則與先公之子稱公子何別名實不幾亂耶春秋書公子祗當以公子論不必論其實世子也孫氏専命専殺之說最合大夫且不可専殺況殺世子母弟乎此語最爲周匝文定稱君稱國稱人其說甚辧】

夏五月

【孫氏以爲下有脫事吳氏以爲四訛爲五也二說皆可不必穿鑿】

秋七月丙申及齊髙傒盟於防

【出國而盟大夫其故則忘舊仇而締新婚也諸儒以不書公及爲諱公之與齊大夫盟然春秋諸侯之盟大夫大夫之盟諸侯公盟私盟習以爲常何必諱哉如公子遂及齊侯盟郪丘臧孫許及晉侯盟赤棘內大夫可以私盟諸侯公何不可以私盟外大夫哉春秋凡公與外大夫盟名外大夫而不目公者其書法則然非事事皆諱之也但如及荀庚盟及孫良夫盟及郤犫盟及孫林父盟皆書來聘此不書來聘又如及向戍盟劉亦書來聘此則書地同而不書來聘不書來聘而書及盟者惟此與及處父盟而已彼不書地而此書防防魯邑也則其來聘不書可知矣夫髙傒之來聘爲婚姻也齊侯使之來則齊魯之再通昏亦齊侯欲之也春秋不書齊侯使髙傒來者見莊之欲昏於齊急於桓之欲昏於魯以著其忘仇之實也】

冬公如齊納幣

【直書公如齊納幣正以示貶非不行貶也莊公因髙傒之來親往以固齊之志伊川以齊疑婚議故公自行後二年方逆爲齊難之者殆不然也使傒盟爲非議婚則可如傒盟爲婚而不出齊桓意傒敢専之耶旣出桓意桓又何疑旣行納幣又何故難之其遲至二年方逆者終文姜三年之喪也而不知喪未闋而納幣亦不可不謂之失禮矣】

二十有三年

春公至自齊

【公羊曰公一陳陀也蓋公羊於蔡人之殺陳陀謂陀淫於蔡而蔡人殺之於此甚惡莊之娶仇女而親納幣故賤其事謂若陳陀之淫而必當見殺於齊乃爲之巧語曰公一陳陀也說公羊者遂謂公如齊淫固憒憒而汪氏辧其不然亦未了了也公娶仇女其罪甚於納糾以定仇人之國故伐齊納糾不至而至納幣至觀社至親迎以著其罪也】

祭叔來聘

【諸儒譏私交之說皆是】

夏公如齊觀社

【莊公急於親齊故假觀社以往齊急於親魯故桓亦不之拒蓋議婚旣成兩相爲好而不顧君舉之不法也】

公至自齊

【王氏因谷梁屍女之云以公之意實窺齊女而以觀社爲名故書至以危之然則窺所納幣之女耶齊防恐不若是之不謹窺士民他女耶莊公恐不若是其不肖也蓋以著君舉之不法故書至於至納幣之後至逆女之前以罪之而不至遇谷不至盟扈以明示其義也】

荊人來聘

【以禮來聘旣不可以州舉又不書爵書名而書荊人者略之也不得比於中國諸侯而史亦不以書中國諸侯者書之也其後防盟侵伐交政旣久則於其來聘一如書中國諸侯者書之矣諸儒以爲進之者非也夫楚豈眞有慕義修禮之實哉張氏逺交近攻之說最是汪氏以始書荊人繼書屈完然後書楚子使椒楚子使防罷者始則嘉其慕義繼則予其服義及其浸慕中國薦講聘好則稱名稱人然如書楚人使宜申來獻捷豈嘉其執中國諸侯而人其君名其臣哉】

公及齊侯遇於谷

【觀社而不拒相約而卽遇齊魯之君以昏故而相親也蓋齊桓求合諸侯必欲得魯故北杏之防不與而爲柯之盟鄄之防不與而受文姜之如齊豈髙傒來盟旣定莊公親往納幣而猶難其昏耶必不然矣】

蕭叔朝公

【蕭叔朝公與公朝於王所以譏非其地之失禮一也蕭旣不以禮而公亦受之而不辭者方以小國朝已爲幸而不暇以禮責之也】

秋丹桓宮楹

【丹楹刻桷書以譏僭同一義也然何以五廟並列獨於桓宮逾制而盛飾之耶家氏以爲娶仇女爲夫人知有母而不知有父丹楹刻桷以蓋其無父之恥旣知有母不知有父又隆於其父而薄於其祖無父無祖禽獸之道所以罪莊公者至矣但當時獨於桓廟加意者或以文姜新入廟以配桓公丹其楹而刻其桷者非以崇桓公以崇文姜也崇文姜者以崇齊也在廟者齊女入見者亦齊女崇先姑以悅新婦在莊公借以掩文姜之醜而哀姜則己視爲閨中之範矣】

冬十有一月曹伯射姑卒

十有二月甲寅公防齊侯盟於扈

【盟防而婚議旣定故親納幣遇谷而親迎有期故丹桓宮楹至此兩君又爲扈之盟者所以尋防之盟也蓋文姜之喪旣終齊女將歸齊桓猶恐莊公之信不堅故再盟以一其心非三年以來齊之盟防遇谷其昏尙疑至此而始決也】

二十有四年

春王三月刻桓宮桷

【前秋丹楹今春刻桷不一時並飾逾年而踵事增華可見莊公原無僭禮成見不過求悅齊女不能禁其侈靡誇大之私心也故以爲有意以蓋父之恥掩母之醜者猶深文也嗚呼亦可嗤矣】

塟曹莊公

夏公如齊逆女

【莊公年三十七始娶哀姜先儒謂受制文姜使不得他娶而必娶齊女也蓋嘗疑之莊生十四年而卽位卽位之八年而齊防見弒是時已二十一嵗矣文姜何不使之早娶齊女耶如雲必使娶齊襄之女則齊襄旣弒十七年而莊公始娶不知哀姜生於何年大約見弒時猶在𦇤褓以二十餘嵗之子制之不娶使待其𦇤褓之女必不然矣且使莊公制於文姜不敢他娶則逮其旣死可以他娶矣而又何必齊女是娶哉當是文姜橫主內政制其子使不得有正嫡而其淫行不特內媿其婦而亦外慙齊女故莊公不得他娶𨿽於齊女而亦無心議婚及之也於其旣死而急於娶齊女者魯人借婚姻於彊鄰宋之好旣絕矣而齊桓又以子糾之故不我好也而此時之桓方合諸侯以創伯幹時之役旣仇而長勺又敗其師桓之不能一日忘我我幾無以解之夫人如齊而尙未能釋然也髙傒之來蓋魯人夙夜望者約婚旣定親往納幣又觀社以親之遇谷以合之盟扈以堅之而親迎有期托於禮以自往而後依彊鄰通婚姻之志始得也凡所以媚齊女者皆所以媚齊桓也殆莊公之志魯人之志而以爲文姜之志者恐非也】

秋公至自齊

【大夫逆夫人皆書以夫人至公親逆而獨書公至夫人非大夫所宜以者以夫人至非禮也故書以譏之公親逆當以夫人至而先自至非禮也故亦書以譏之親迎之禮所以明授受也大夫逆而授之大夫大夫受之授受不明矣公自逆而齊不授公公無所受於齊授受不明矣】

八月丁丑夫人姜氏入

【谷梁曰日入惡入者也陳氏曰書入以惡哀姜也夫女子之嫁也父母命之齊襄旣歿當受齊桓之命莊公親如齊而不使之従莊以歸則非哀姜之罪齊桓之罪也書入以惡哀姜者惡齊桓也不正其従夫之道而以驕悍訓之致啟後日淫弒之禍而身不得其死故正其罪於後者桓也而兆其禍於先者亦桓也文定謂不可見乎宗廟者以爲仇人之女宗廟弗受春秋書入以示義非謂莊公不行見廟之禮也家氏辧之非是】

戊寅大夫宗婦覿用幣

【莊公以幾四十之年爲一齊女始則曲意以求之繼則飾禮以誇耀之似不應昏庸若此故以崇齊女者所以崇齊侯以爲其猶有借援保國之深心也然而觀社則曹劌諫之丹楹刻桷則禦叔諫之至於用幣而禦叔又諫之魯猶有人焉而莊公一切拒而不納則直昏庸之至矣然則公羊以爲公一陳佗谷梁所謂屍女者毋亦稔其寵夫人之事而深惡之因以意其必然耶】

大水

冬戎侵曹曹羈出奔陳赤歸於曹

【曹羈赤之名實不可攷諸儒因書法與鄭忽突同故皆以爲羈系曹必曹之世子赤不系曹必曹之庶公子也此當然矣鄭莊卒而鄭亂曹莊卒而曹亂以爲公子爭立亦當然矣宋人執祭仲而鄭亂戎侵曹而曹亂以爲戎之助赤奪羈猶宋之助突奪忽亦當然矣後書曹殺其大夫以爲如鄭之殺瑕原繁及治雍糾之黨類亦當然矣然則羈赤之名實可知也但鄭莊卒未逾年忽之出奔不稱爵曹莊卒已逾年羈旣卽位而出奔猶不稱爵忽於復歸得一正其世子之稱羈後不見於經並不得一正其世子之稱突歸鄭爲君其後出奔入櫟交政諸侯至於卒塟歷歷分明赤歸曹之後未嘗一與諸侯盟防說左氏者以赤爲僖公卒於三十二年而不見於經僖元年檉之防始列曹伯又七年書曹伯卒則班也班亦不知於羈赤何屬然則羈赤之名實終不可得而知耶宜乎公羊又有曹大夫之說也顧於赤言之不詳則亦不可従蓋曹在春秋其國小舊史記其事略夫子亦無従攷其始末而備書則従諸儒作鄭忽突比者可也而赤奪正之罪戎不義而亂曹之罪皆著矣】

郭公

【文定郭亡之義爲是】

二十有五年

春陳侯使女叔來聘

【左氏嘉之不名非也諸儒乃引以說齊仲孫齊髙子之類皆嘉之不名亦不是總之春秋無稱字爲襃之義也谷梁以爲天子之命大夫諸儒従之孫氏謂如鄭祭仲魯單伯之類皆是也然觀下書公子友報聘及再如陳塟原仲則友與陳有私交而此爲書諸侯聘使之始未必恰好陳有命大夫來而得異於尋常來聘之使也又如仲孫髙子不皆命大夫何獨於女叔之書氏書字而知其爲命大夫哉夫天子之使禮當以官爵氏字通諸侯之使則當以名通魯於天子使臣有直書其名者矣而於陳大夫之來舉氏舉字此後於齊仲孫亦然甚而於髙傒稱子於華耦並紀其官又甚而內臣公子友稱季子外而宋之來奔者稱子哀蓋挹損王臣而尊異諸侯之人淩替僭亂公然書於國史而不知其非禮夫子作春秋一仍之而魯之失不可掩矣此則以著友與陳旣有私交而魯因友交好之故並尊異其來使之臣而稱氏稱字也】

夏五月癸丑衞侯朔卒

【朔不書塟諸儒以爲朔逆王命故春秋削其塟以治其罪然朔逆王命其罪固大而鄭寤生親與王戰射王中肩其罪不尢大耶不削鄭莊之塟而削衞恵之塟有治罪有不治罪不可以通矣當是衞立子頽以亂王室莊王告於諸侯齊桓方以尊周爲名故於朔之卒諸侯不往防塟魯亦視齊桓命闕於禮焉舊史不書夫子亦不得而書矣觀於逾此兩年衞新君不與幽之盟齊桓猶聲立子頽之罪奉王命以伐之則朔之卒其爲不往防塟何疑】

六月辛未朔日有食之鼓用牲於社

【文定曰諸侯用幣於社伐鼓於朝退而自責呂氏曰天子伐鼓於社社陰之神日食則陰勝陽也二說合之其義始得蓋日者陽徳天子之象也日而有食之者陽不勝陰而陰侵之如彊臣之逼君後之惑主四逺之侵中國也以天子視諸侯則天子君道爲陽諸侯臣道爲陰天子伐鼓於社者社陰神伐陰使不得勝陽也諸侯伐鼓於朝者諸侯臣道所以自伐以明不敢乾天子也天子所爲恐懼修省者惟恐已之立徳有虧謫見於天而思所以補救之也諸侯所爲恐懼修省者惟恐已之行事或悖天變於上而思所以挹損之也以諸侯而鼓於社是不知上有天子而儼然以君道自處不思自伐而伐社以勝羣陰爲昧於在天之垂象非僅如他事之僭制逾禮而已也】

伯姬歸於

【此以志魯昏姻之始亦以起防洮來歸朝子求婦之端也】

秋大水鼓用牲於社於門

冬公子友如陳

【友魯之貴公子也報陳之聘而使友行汪氏以爲此友私行之階李氏以爲魯陳之交出於季友原仲之私行者皆是也觀於前後之文魯與陳未見有邦交之實而陳使之來聘旣書氏書字以尊異之而後又有塟原仲之事蓋莫非季友之私也春秋來聘之使書氏書字只此一見外塟大夫亦只此一見夫子仍而不削者以罪友之私交昧於義而越於禮亦以著友托陳以自固所以能討牙與慶父之亂以定僖公而其後季孫行父之世結於陳其由來者久也】

二十有六年

春公伐戎【公無春字】

【先公失之於盟戎而戎狄之來禦之有道必欲報復而相尋干戈以幸一朝之勝是爲以亂易亂春秋書以譏之也】

夏公至自伐戎

【戎狄是膺魯史以頌僖公之功莊公伐戎何至遂以爲罪然而道在有以禦之不在有以勝之故桓之盟戎固失而莊之伐戎亦未爲得也春秋至桓之盟至莊之伐其義一而已矣諸儒危之罪之之例於桓莊兩公之書至大約可通】

曹殺其大夫

【諸儒皆以不稱名者殺無罪也然則稱名者皆爲殺有罪乎文定義系乎殺則止書官義系乎人則兼書其名氏說爲近之然以爲罪在専殺而見殺者之是非有不足紀則又不合使果有是非則義又系乎人而當書其名氏矣何云不足紀耶陳氏以爲赤簒曹而殺大夫宋杼臼無道而殺大夫必皆大夫而不義其君者也故皆不名然大夫而不義其君亦有是有非旣有是非亦當書名以著之何爲而別立不書名之義耶蓋春秋大義固在罪其専殺大夫又於罪専殺之中見所殺者之是非其不書名如曹宋殺其大夫或史失之而非夫子削其名氏以別立義也但如宋三殺大夫皆不名一則不紀名而紀司馬之官何以史失其名而獨詳於官耶此等處義不可以彊通也】

秋公防宋人齊人伐徐

【宋序齊上杜氏曰主兵也然宋齊稱人莊公親將文定曰戎徐爲魯患旣伐戎又伐徐也二說合之情事始得蓋使魯聴齊以爲宋或宋聴齊以爲魯則魯宋合矣觀其前怨未釋後好弗通則伐徐之役必魯宋皆有怨於徐而齊出師兩助之耳齊兩助魯宋者所以堅二國輔伯之心也春秋書此以志魯宋之合於齊所以明年有幽之盟也】

冬十有二月癸亥朔日有食之

【春秋日食之變而頻年者始見於此不鼓不用牲於社觀三十年鼔而用牲則此年偶不行耳非知其非禮而止也】

二十有七年

春公防伯姬於洮

【伯姬念父歸寧可也莊公念女受其歸寧可也必爲洮之防何哉飾車服宴飲之盛以侈國人以悅其女猶其所以媚哀姜者也然則公以父子而防不自以爲非禮則齊襄文姜以兄弟而防亦不以爲非禮矣蓋其昏庸之性然也】

夏六月公防齊侯宋公陳侯鄭伯同盟於幽

【前幽之盟猶得八諸侯今盟而衞許滕滑復不至齊桓猶未信於天下諸侯也故不敢自主而再推於諸侯同之谷梁以爲得眾而所得者四國未爲眾也汪氏以爲陳鄭心服不復攜貳故書同以美之然得陳鄭而失衞許未可云盛也家氏以爲後有合十八國不爲得眾而於四國與其同者大齊桓之不以兵車也然齊桓九合諸侯不以兵車不當二幽同而其餘不同也】

秋公子友如陳塟原仲

【公子友如陳直書塟原仲文定以爲無貶者非也其意總以書公子不書公子爲襃貶故以友不去公子爲無貶耳吳氏以爲公之遣行友之防塟原氏之受皆非禮而參譏之者是也文定取禮記縣子之言謂春秋深貶王臣以明始亂備書諸國大夫而無譏然則防塟成風則王不稱天以示貶而成公之塟晉侯襄公之塟楚子其不書晉侯楚子之塟亦以示無譏而春秋果有此義耶使古禮可廢而末流可従則春秋之世諸侯而僭天子抗天子大夫而僭諸侯抗諸侯皆可以無譏而春秋亦可以不作矣卽如縣子所云大夫赴喪諸侯受哭其是耶非耶其得己耶不得己耶従末流而廢古禮烏得無譏季友之塟原仲烏得無譏】

冬伯姬來

【歸寧禮也伯姬春防於洮而冬又來故書以譏之】

莒慶來逆叔姬

【諸儒譏公自主之說於義當亦有之但莒習於束鄙之風與魯素不相睦故好防不數𨿽莒子卒塟亦並不通其喪紀而乃嫁女於其臣春秋所爲書以譏之也】

伯來朝

【焦薊陳備賔三恪杞宋二王之後宋爲公陳杞疑皆稱公也但見於春秋宋稱公而陳則稱侯不聞陳何以降公爵爲侯也桓公朝左氏所書杞侯公谷皆作紀侯攷前後事實則公谷爲是杞君今始見經爵書伯則之降公而侯降侯而伯皆無憑而知也當是三國𨿽同爲周賔而爵有差等宋爲公陳爲侯杞爲伯原來如此耳此後之降而稱子則或爲時王所貶或自貶以損朝覲貢賦之禮其說爲妥二說又以自貶爲無獘春秋従其實以書之也】

公防齊侯於城濮

【城濮之防謂謀伐衞也謀伐衞而魯師不防何也蓋齊以衞不與幽之盟將假王命聲衞罪以伐之而魯衞兄弟之國恐魯又背而親衞故防城濮以堅魯人之心也】

二十有八年

春王三月甲寅齊人伐衞衞人及齊人戰衞人敗績【左氏以爲數之以王命是齊以王命伐衞矣而實則齊怒衞不與幽之盟也衞不與盟齊不返求其所以不信於衞之故而卽興兵以臨其境齊之罪也卽假王命以聲立子頽之罪夫不及衞朔之時以治衞朔而罰及後嗣亦齊之罪也衞於齊人之來伐如申之以王命則當追原先世以自引過卽問我以不與幽盟之故亦當托諸辭令以謝齊人兩俱不然憤而與戰則衞之罪也義自明白文定以齊稱人爲將卑師少而又主左氏奉王命以立說使齊桓果請王命以討衞罪旣不親行又不遣大夫將可乎衞朔立子頽以叛王鄭突且能入救王難桓方圖霸置之不問今其人已死其子一不與盟而卽假王命以伐之是叛王無罪而不服伯主有罪矣以公濟私豈非春秋所惡哉如是則當従左氏作齊侯伐衞而經書人爲貶矣如果將卑師少則不當以請王命立說也蓋春秋之初外諸侯侵伐不名大夫而是非曲直則因事以見不在乎書爵書人書師以爲襃貶也左氏又因衞人戰敗之後徵師而衞不従約防而衞不至而齊桓不興再伐之師至於狄入不救城楚丘示恩而衞始與伐楚之役求其故不得疑爲取賂而還而不知桓之伐衞卽不取賂亦不得爲問罪之師而桓方圖伯亦必不取賂以解諸侯之體也又戰書衞人敗亦書衞人谷梁以爲人齊不得不人衞李氏以爲紀戰之燕人城濮柏舉之楚人敗皆稱師此不書衞師書衞人則貶衞可知然衞之及戰其貶無疑不以稱人爲貶也蓋紀之戰燕助三國以攻紀城濮之戰楚得臣來救衞柏舉之戰楚囊瓦先圍蔡蓋皆興師動眾以行軍之律有事於外故敗皆稱師齊來伐衞衞倉猝與戰徵調未齊約束未定不成爲師故敗不稱師觀於伐戰敗之上總紀一日亦可知其事勢之促矣春秋従實以書原非立義而諸儒紛紛異說此春秋之義所以晦於後儒之過於深求也】

夏四月丁未邾子瑣卒

秋荊伐鄭

【荊以州舉諸儒皆以爲外之也來聘稱人又以爲嘉其慕義而進之也伐鄭復以州舉又以爲惡其淩弱暴寡而外之也然則越此不十年而伐鄭稱楚人爲復進之耶文定知其不可以通而遷其詞曰浸彊也豈楚自入蔡以來至此尙未彊又必遲之十年而始彊耶仍不可以通也蓋自此以後紀齊晉攘楚之事爲多詳於內諸侯則不可以不詳楚不詳則其事之是非不著也其初之或稱國或稱人不定者猶後書吳事之稱國稱人不定皆不必詳之之意也】

公防齊人宋人救鄭

【莊公親與齊宋稱人如果將卑師少則於善救鄭之中有譏矣楚憑淩中夏諸侯未嘗合兵一戰今以鄭故而三大國出師則天下大勢所系也諸侯勝則中國之气振楚勝則楚之勢張子元以六百乘伐鄭縦鄭能整暇示武而知勢不敵將奔桐丘齊桓卑其將少其師以往一戰不勝天下大勢去矣諸儒每以桓不輕舉大眾爲善當此彊敵而不親行有攘荊蠻安中國之志者當如是耶子元初有邪志出師無名其師不直其气不壯聞諸侯師至而退齊桓徼天之幸而成伯業爲天下後世之功顧以當日事勢度之莊公親與齊宋必非將卑師少蓋皆大夫而不名也僖十五年盟牡丘之後救徐之師始書公孫敖反諸侯之大夫猶未歷敍其名氏外大夫獨帥師書名自文三年晉陽處父始外大夫連兵伐國書名自宣六年晉趙盾衞孫免始至鞍之戰然後內大夫外大夫之名曆書也春秋之初尙未有也文定每以稱人爲貶至如救鄭之類不可云貶則曰將卑師少不特失於春秋之事而夫子所云禮樂徵伐自諸侯出自大夫出者亦並昧其世矣】

冬築郿【郿公谷作防】

【冬𨿽用民力之時而下書大無麥禾則爲凶年而興工作矣故書以譏之文定及張氏之說皆是】

大無麥禾

【諸儒疑於不書水旱不書螟螽不書饑而書大無麥禾於是文定爲倉廩告竭之說劉氏爲初不蓄積日侵月削以至於無非一嵗之事之說汪氏爲人事之變非天時之災之說皆不若張氏天時人事兩不足之說爲合也麥熟於夏禾熟於秋天時有爲麥害而禾無傷者有爲禾害而麥無傷者有傷而不書者故𨿽水旱螟螽而不至於麥禾大無也至於麥禾大無而災甚矣故水旱螟螽不必書麥禾無而民饑大無而民大饑矣故饑不必書然使國與民內外有積猶可也卿出告糴而知內之虛竭矣故曰天時人事兩不足也】

臧孫辰告糴於齊

【春秋書內災多矣未有書告糴者此書告糴以著莊公奢侈如娶婦防女之類務爲靡盛又大興工作築邑新廏極臺池園囿之觀遊而國實空虛全不知卹也書臧孫辰者亦以著辰爲國卿旣不能遏君之欲又不能通國之用至不得已而奔走道途乞憐鄰國也】

二十有九年

春新延廏

【書築郿於大無告糴之前書新廏於大無告糴之後其譏可知矣】

夏鄭人侵許

【鄭許之怨終春秋之世不解張氏以爲齊桓盟幽而許不與鄭人或受齊命而侵之觀於書侵不書伐理當然也許叔入許之後鄭人淩許之端再肇於此】

秋有蜚

冬十有二月紀叔姬卒

【紀侯之卒塟不書叔姬之卒塟書者魯女故也亦可以傷紀侯失其國而卒塟不得聞於諸侯矣】

城諸及防

【文定於新延廏論之極是所謂有利不利時也然一時而城兩邑𨿽不值大無告糴之後書之猶譏矣】

三十年

春王正月

夏師次於成

【鄣未必爲紀之遺邑亦未必爲紀之附庸啖氏以爲全紀不能自存況能以一邑抗齊二十年者是也卽紀之附庸魯不能救紀而又救其附庸乎趙氏以爲防齊圍鄣者是也蓋莊公此時堅與齊好旣同幽之盟而又助伐鄭之師必不爲鄣以背齊明矣】

秋七月齊人降鄣

【郕受圍而後降此但書齊人降鄣者必齊師將出鄣自度不能支及其未至而降之以免攻圍之害也觀此則知魯次成之師爲俟齊師之出以鄣旣降而止矣然不書鄣降於齊而書齊人降鄣者以未見侵伐而鄣降如書鄣降於齊則似鄣無故自降而齊人迫鄣以降之惡不著也】

八月癸亥塟紀叔姬

【書齊侯塟紀伯姬魯不往防也書塟紀叔姬魯往防也魯前欲存紀齊必滅紀魯與齊相背故伯姬之塟勢不能往叔姬卒於酅齊魯相好義不可不往夫皆魯女也一爲夫人一爲夫人之娣而魯於往塟之禮一視乎齊之喜怒可嘆也已又酅塟叔姬緩必齊將用師於鄣鄣近於酅紀季懼齊師之及故俟鄣降難平而後塟也則以鄣爲紀之附庸者亦或然也】

九月庚午朔日有食之鼓用牲於社

冬公及齊侯遇於魯濟

【齊伐山戎旣不徵師於魯何用與魯謀許氏以爲齊桓不自恃而取策於莊公者不必然也蓋桓所仗於內諸侯以爲信附者魯宋也衞則伐而未服鄭猶攜於齊楚之間一旦逺伐山戎用兵於外宋之與我𨿽堅而猶恐魯爲衞鄭所搆故假謀伐山戎以通好示信使不我背耳伐戎而遇莊公於魯濟卽伐衞而防莊公於城濮之故智也】

齊人伐山戎

【齊之伐山戎以山戎可以得志得志於山戎則可以威楚此管仲之謀也然而非彊本治內柔服逺人之道亦不可謂春秋無譏也文定必以不稱爵稱人然後爲貶然則獻防而稱齊侯爲無貶耶又以獻捷稱齊侯知伐戎之非將卑師少夫使命將往伐而自來獻捷如楚子執宋公而使宜申獻捷不親伐而親獻親執而不親獻各自爲事非有定體何以必伐山戎之爲齊桓親往耶文定總泥於書人爲貶非貶卽將卑師少而不通於前半部春秋不名大夫之義故其論多紛糾耳】

三十有一年

春築臺於郎

【莊公興作皆舉於昏齊之後蓋依彊鄰鮮外患而其气驕其志荒矣至此又恣爲臺觀之娯也抑又甚矣】

夏四月薛伯卒

【薛入春秋於隠十一年來朝稱侯歷桓莊兩公之世幾五十年不見於經至此書薛伯卒其爲防弱而自降可知矣】

築臺於薛

六月齊侯來獻戎捷

【齊桓遇魯濟以謀山戎旣得志於山戎而來獻捷旣以自誇示亦以報魯濟之謀而結莊公之心也故不憚自卑屈以伸其糾合諸侯之志文定謂獻捷爲書以示抑之之義極是】

秋築臺於秦

【三時而三築臺示譏之義顯然】

冬不雨

【三時築臺一冬不雨書以警戒後世者切矣】

三十有二年

春城小谷

【築郿之後無麥禾而又新延廏城諸及防三築臺之後不雨而又城小谷莊公可謂不卹天災不愛民力之至矣蓋未有昏庸而不泰侈者也】

夏宋公齊侯遇於梁丘

【魯宋輔齊齊親魯宋梁丘之遇宋公卽防莊公於城濮遇莊公於魯濟之意皆齊桓就之以示暱好不必其有事也左氏以爲楚伐鄭之故齊請防諸侯宋公請先見此時不聞鄭有楚師楚之伐鄭諸侯爲檉之防在三年之後於此不當云云也】

秋七月癸巳公子牙卒

【牙殺而諱卒公子友諱之也牙有逆心因而有逆言友及其難之未發明正其罪誅不避兄君臣之義未有爲友罪者卽謀而酖之不彰其惡而消其難以爲恩義兩立亦未爲失也牙死而慶父在卒弒兩君爲禍於國爲友解者曰慶父主兵日久不能遽去又曰牙死而慶父勢孤𨿽弒兩君而卒不成然友能以君命殺牙牙奉命以死不可謂無權也乘時以君命逐慶父慶父𨿽主兵權而莊公餘息尙存魯之人必不敢従慶父爲亂則一再舉手而魯難靖矣友曲意彌縫以爲牙死而慶父可制則內惡不彰而嗣子可定釀成禍亂幾致削亡卽恕其事勢之難而又忌一時殺兩兄之名不以此爲友罪可也而又従而賢之謂得親親之道殆不然矣蓋友殺牙而諱卒舊史亦因而諱之夫子作春秋不得而攺文定取陸氏之說以爲變而得中夫子書其自卒以示無譏者非也】

八月癸亥公薨於路寢

【莊公私於孟任而生子般其爲子也防又屈於哀姜不得早立爲嗣於閔僖之間般爲長故公子友以爲般也存君何憂也而閔爲哀姜之娣子慶父之亂所由以生使莊公早娶夫人或不至於無適使後不娶齊女亦或不致逆臣資以爲亂莊公蓋受禍於齊也】

冬十月己未子般卒

【莊公在殯子般卽位而次於黨氏何也毋乃季友知慶父之必爲難而次黨氏以避之耶夫不知慶父之爲難猶之可也知之而不明告於國之卿大夫防嗣君而逐亂人失於計矣蓋季友於內事意在彌縫掩覆而又不能消難於未萌難作禍成而踉蹌出奔謂之賢而能斷不可也文定謂慶父主兵勢傾公室非季友力所能支然試思慶父之弒子般何爲哉將以自取也再弒閔公何爲哉又將以自取也夫久握兵權弒兩君如反掌而卒不能得志必有所畏忌而不敢矣因其所畏忌者斷以治之固知慶父必無能爲也況牙以欲立慶父之言而友致之死友與慶父相軋之形迹已見而猶欲陰消其慝以漸制其所爲愚矣】

公子慶父如齊

【閔公齊娣之所出慶父如齊以定新君而亦因以自固實非出奔而何以宜書出奔哉谷梁以齊仲孫爲慶父故以此爲出奔而以不書奔書如爲諱耳】

狄伐邢

【齊桓伐山戎而獻捷誇功謂足以內服諸侯而外警逺人矣狄乃於內地肆伐諸侯無所忌憚然則以力服人者誠不足以服人也】

春秋宗朱辧義卷三

欽定四庫全書

春秋宗朱辧義卷四

髙淳張自超撰

閔公

元年

春王正月

【先君卒逾年而卽位禮也莊僖繼故不忍修卽位之禮是已桓宣繼故而修卽位之禮者翚遂以卽位掩覆其弒逆之迹也慶父弒般亦似宜修禮以掩覆之而不奉閔公卽位者何也慶父殺般意在自取非若翚遂之決志奉桓宣者獨內迫於國人外制於齊又忌季友在陳將告於諸侯以聲其罪故權宜奉閔而實不欲定閔之爲君則且蔽罪於圉人犖托爲繼故不修禮而自取之逆志仍在也】

齊人救邢

【伐山戎稱齊人文定以爲齊侯也貶而稱人救邢稱齊人文定以爲將卑師少夫伐山戎則親往而救邢則卑其將而少其師宜李氏議其不力於救患謂救而書人救而書次同一伯者之心也歟然而皆非也齊桓之救諸國春秋皆善之救邢之稱人亦未必將卑師少蓋書救以善其救而將之尊卑師之眾寡非義所系也】

夏六月辛酉塟我君莊公

【莊公之薨將及期年而始克塟其以國亂而緩可知矣左氏於閔不卽位以爲亂故後儒駁之謂般卒已三月亂有定矣使亂已定何以緩塟先公耶可知慶父𨿽立閔而自取之志未絕故不使早成禮以塟先公而定閔之爲君也使戴已者有黨而亂勢可乘則將速斃閔以自立而後以塟先公爲己事也則其出於慶父之制閔公使不修卽位之禮何疑】

秋八月公及齊侯盟於落姑

【先公甫塟輕出國都求盟齊侯借以定國未嘗非譏也左氏以爲請復季友夫哀姜主於內慶父主於外𨿽國人欲復季友其能彊閔公出防以公然請於齊侯哉吳氏以爲必魯之世臣有若石碏者陰謀於齊故齊桓以伯主召閔公至齊而與之盟使季友得以歸魯者其說近之李氏季友如齊間之之論亦有理也】

季子來歸

【季子書來歸則前之出奔不書可知文定以爲沒其恥者非也稱季子者朱子以爲魯國內亂得一季子歸國國人皆有慰望之意故魯史喜而書之夫子直書史家之辭其說最合如書仲孫髙子及司馬華孫之類皆可通矣若以爲春秋嘉之而書季子然則嘉其能討賊耶則哀姜慶父如故也嘉其能已亂耶則閔公再弒也何賢乎季友而嘉之哉且友之兩出奔皆不書者固不必書亦不可書也閔之再弒方以書哀姜遜慶父奔著其爲賊如並書季友奔則疑於友之與聞故矣卽不書奔而書公子友來歸於般弒之後閔弒之前則亦混於慶父之一出一入而無以定弒君之主名矣如並來歸削而不書則友之立僖公以定魯旣隠而不著而後之生而賜族亦昧其所由矣故仍舊史書季子以示別而情事可以推而得之也】

冬齊仲孫來

【齊仲孫來左氏以其來省難書曰仲孫嘉之也文定責其不能勸齊桓討賊爲事君之不以忠夫桓旣不能討賊又納慶父之如齊定其所立桓之罪也以請討責仲孫人臣之義當如是矣但寛於待季友而謂書季子爲賢之嚴於論仲孫而罪其不能請討是所謂室中失盜不責家人而責路人者也夫季友以公室至親能斷於未發難之牙何愛於已弒君之慶父使匍匐齊廷號泣以告桓曰敝邑不造變生骨肉慶父逆天躬弒嗣君惟伯主加刄以扶大義則又請之曰慶父弒一君而立一君意在自取慶父不誅孺君安危殆不可知假大國之威除逆已亂靖宗國而得諸侯在此舉也是時齊桓方親魯以合諸侯未有不聴者落姑旣盟宴然來歸而國難再作友有罪焉捨季友不責又嘉之而苛責仲孫誤矣然而左氏以爲嘉仲孫者亦不然也書慶父如齊書盟於落姑書季子來歸書仲孫來以著魯人縦賊與齊桓之不能討賊也】

二年

春王正月齊人遷陽

【自齊桓有國以來滅譚滅遂降鄣遷陽莫不悉書以著桓之吞並小國也然則存邢撫衞豈有救難卹患之眞心哉可取則取之以擴其土不可取則存之以示其義固功過之不相掩而亦心迹之不能一者也】

夏五月乙酉吉禘於莊公

【記云不王不禘王者禘其祖之所自出而以其祖配之觀於夫子答或人之問而推其說於天下朱子以爲甚大甚逺則非諸侯之祭可知矣夫子於禘則推其說於天下而於郊社之禮禘嘗之義則達其說於治國有天子之國有諸侯之國則天子有郊有社有禘有嘗諸侯不郊而社不禘而嘗可知矣漢人集禮誤於春秋兩書禘一於夏五月一於秋七月謂禘爲時祭而又以五月七月之不同時或以爲春祭或以爲夏祭又知其說之不可以通而以時禘爲夏殷之禮後儒辧之詳矣夫魯禘之僭禮無疑也而禘之爲祭或以爲合祭羣廟之主或以爲不兼羣廟之主以義揆之則當以朱子不主合食爲是但所疑於合食不合食者以追文王配周公祭於太廟言耳如僖之致夫人而禘太廟追配不追配合食不合食已不可知至閔之禘於莊公則不可必其追配又可必其合食哉趙氏伯循曰魯之用禘蓋於周公廟而上及文王閔公僭於莊公廟行之以其不追配故言莊公不言莊宮明其直用禮物耳不追文王配周公也趙氏子常則謂魯有周廟以追文王而配周公羣主不得而與太廟羣廟則皆合食而以禘代祫故従左氏作大事有事従祀皆禘也又引鄭康成天子諸侯喪畢合先君之主於祖廟而祭之謂之祫因謂魯惟以禘代祫故閔二年吉禘於莊公文二年大事於太廟卽喪畢之祭其後毎三年一禘故僖八年之禘太廟宣八年之有事太廟定八年之従祀先公其年數皆合也又引鄭之有厲王廟以證魯之有周廟謂魯追文王配周公必於周廟不於太廟而僖之禘於太廟閔之禘於莊公皆所以代祫也朱子云古禮盡亡不可詳攷子常據左氏爲說則追配文周祭於周廟曰禘祭於太廟亦曰禘祭於羣公亦曰禘是魯旣僭禘而又錯用之旣昧禘之義又廢祫之名而於太廟羣廟之祭皆無所別一以禘冒行之名従其同義無所取魯之於禮顧若是其瀆亂無紀耶伯循但用禮物之說疑若可従又疑於閟宮侈言郊廟郊則詞及后稷而廟不及文王則所云廟祭非禘也四時之祭𨿽但舉嘗而白牡以享周公騂剛以享魯公器物之備樂舞之盛亦云侈矣禘之禮物當更有加不追配文王周公則莊公何以當之耶旣不追配則子常合食之說不可盡非而又疑喪畢之祭當舉羣主合食於太廟不於太廟而於莊公又可迎周公魯公之主就饗於莊公耶說皆難以通也大約慶父亂人敢於賊殺兩君又何所不亂於禮喪未及吉而吉祭不於宮於寢以魯得用禘則竟用禘而已後儒斟酌於追配不追配合食不合食烏能於亂人之禮有當哉以三家之堂而相維辟公天子穆穆歌之不疑則慶父之亂不公然於莊公而追配文周卽迎大廟世室之主就莊公而合食矣亦或竟不追配不合食而追配合食之殷禮盛樂莊公當之矣春秋書此不但以譏其僭於禮也吳氏以爲是時閔公幼事出慶父之所爲無知不孝非禮非義而其名非實一舉而五惡具書法五字而諸惡畢見者亦頗得之蓋致夫人而禘猶行於周公之廟則魯僭禘之常而於莊公行之則爲禮之至變此聖人所以致嚴於其文也】

秋八月辛丑公薨

【左氏曰共仲使卜齮賊公於武闈文定以爲魯史舊文必以實書陳氏以爲春秋必書公子慶父弒公於武闈也然則於子般舊史必書公子慶父弒君於黨氏矣前於隠公亦書公子翚弒公於蒍氏耶後於子赤亦書公子遂弒子赤於某耶使舊史明書弒君之賊以著其罪夫子何爲而諱弒書薨書卒以隠其賊之名乎若必互相容隠以綴骨肉之恩是教後世之爲臣子者於君父之變但當討賊而不必直書弒君以其存不忍言之意又曲爲不地不塟之法以著其實恐於理於法不應爾也或是舊史蔽罪於人夫子惡其失賊而又不可攺得其實以重得罪於魯之君臣不得已而變例立法書薨書卒不地不塟於卽位不卽位及其人之或奔或用事於國以顯目其爲弒君之人所謂諱不終諱而其實存也又或有書得其實有書不得其實夫子因其不一而恐疑惑後人故立爲書薨書卒不地不塟之法以一之也然而舊史不可攷不必多爲之說得夫子書薨不地之義可以知其見弒之實又書奔書孫而弒君之賊無所逃矣是夫子於無可如何之中立法以使其事之無可隠而非故書薨卒以隠之也文定以爲弒殺之言非臣子所當施於君父而書薨以示臣子之情然則弒君而討賊殺父而報仇明言君父之弒殺而討賊報仇乎抑隠其弒殺而討賊報仇乎將毋討賊報仇之後其登於史冊者不書弒殺而書薨卒耶然則董狐直筆爲不近人情而莊公終身不言父仇猶有其不忍之心者也可乎哉且臣子於君父卽無故者亦不忍斥言其死故有崩薨終卒之云及宴駕捐館卻賔違養無祿卽世之語其有故者弒殺字憤恨而不能出於口自然之理也其見於言語文字或爲遭變遇逆而亦不攺言薨卒以沒其實況夫子於其先世國君反有所不忍而沒其實耶】

九月夫人姜氏孫於邾

【文姜與弒其夫當時未討故春秋去姜氏以誅之哀姜與弒二子齊桓討之已明正其罪矣而春秋去姓於歸喪之時公羊曰貶必於其重者莫重乎其以喪至也文定以爲不去姓氏降文姜也範氏曰婦殺夫母殺子罪有輕重之差然恐弒國君不可以輕重言也觀夫子同一書孫而哀姜猶削姓於旣戮之後則以爲殺子之罪降於文姜者非也觀夫子一削姓氏於孫一削姓於歸喪以示誅絕之意則以爲文姜哀姜之塟皆無譏者非也】

公子慶父出奔莒

【魯自孝公之後皆一繼一及而桓弒君兄又享國十有八年之其子此牙與慶父之邪謀所以生也衞州吁弒君得國猶歷三時齊無知亦彊支數月慶父主兵三十年哀姜持之於內弒閔不一月而夫人孫慶父奔何其敗之速也固知魯人無與之者也據左氏則成季以僖公出奔內無主而逆臣竄魯之人必非空言義理以迫逐彊暴其必有謀動干戈致死於凶淫賊亂者而後無所容於國中而孫者孫奔者奔也然則魯人之義勇固可用乎使季友於來歸之後內謀於國人外告於方伯執慶父戮之或迫之去國魯難靖矣因循彌縫國君再弒誰之罪哉慶父出奔文定以爲譏失賊也亦思此賊爲誰卽前之弒子般者也養賊於國已經兩年至於今日始譏其失晚已夫失賊之譏譏宗臣也宗臣爲誰季友也今之奔於他國猶譏前之養於國中何獨無譏而文定乃曲爲季友原者大失春秋之教也夫君子志在討賊則成敗利鈍不當逆計卽謂權在慶父奪之甚難慶父旣奔其權已失何以不速致辟甸人以明正其弒君之罪哉且季友許其君以立子般荀息許其君以立奚齊友之立子般以正息之立奚齊以不正不正之立春秋猶不沒其死立子般不終而謂春秋不罪其奔乎固知季友之奔不如彭生之死也又書夫人孫慶父奔於公薨之後則公爲遇弒而賊爲夫人慶父可知矣夫人慶父弒公而不書弒書薨則爲有諱可知矣𨿽諱弒書薨而薨不書地則以不地見弒之實而隠之不地亦以見弒之實可知矣隠弒而賊不見討又不見奔則賊爲桓公可知矣賊爲桓公而桓所寵者公子翚則翚爲助逆可知矣閔薨而夫人之孫爲賊則桓薨而夫人之孫爲賊可知矣夫人皆以孫爲與聞乎故則閔之薨不地桓之薨𨿽地其皆爲有故可知矣哀姜孫而慶父奔其主弒閔者必慶父則文姜孫無奔者而桓薨於齊文姜奔於齊其主弒桓者必齊可知矣蓋事實義理明於閔之見弒而隠桓之弒皆著也然則子般子赤之卒而不地亦與隠閔之薨而不地同以著其見弒之實耶而子野之卒無故而亦不地又何以別也子般卒而慶父如齊閔不卽位落姑之盟季子之歸仲孫之來皆以示內亂求定之象子赤卒而夫人歸齊行父如齊公子遂逆女行父遂又兩如齊亦皆以示內亂求定之象故知兩子皆不得其死也子野之卒逾月而塟襄公滕於來防逾年而昭公卽位叔孫豹卽出防諸侯之大夫於虢其國無事則知其卒與子般子赤異矣其卒而不地則未成爲君而不地不塟與大夫同而非一例以不地示義也】

冬齊髙子來盟

【閔公旣立而仲孫來僖公未立而髙子來落姑旣盟故仲孫之來不盟哀姜慶父甫奔而魯君不定故髙子之來盟事勢不同故也仲孫來而閔公不終髙子來而僖公得立非兩人所能爲也桓之不能討慶父於書慶父如齊見之於仲孫之來無涉也桓之能討哀姜於書哀姜薨於夷見之於髙子之來無涉也仲孫之來不言使髙子之來亦不言使若來爲責其私來則盟亦當責其専盟然而非私來也非専盟也齊侯使之也齊侯使之而不言使者不持國書不將君命故不言使也不言使故不名而稱仲孫稱髙子也公羊曰魯人至今以爲美談曰猶望髙子則以爲魯人喜之而稱字稱氏如喜公子友之來歸而稱季子者是也但魯人喜髙子之來甚於仲孫何也閔公旣立而仲孫來僖公未定而髙子來也兩人之來旣非私來則不稱使爲譏齊桓而於兩人無譏若以仲孫之來爲省難髙子之來爲定難𨿽不稱使亦於齊桓無譏則嘉齊桓而非嘉兩人也然則春秋於兩人何所襃貶哉左氏於仲孫則以爲嘉之公谷於髙子則以爲喜之文定責仲孫而賢髙子則又以稱子爲更優於稱氏稱字也其意總以不稱使爲責其君稱氏稱字稱子爲予其臣故左氏撰爲魯可取乎之語文定用公羊之說謂齊桓使髙子將南陽之甲以謀其國皆不然也齊桓合諸侯以圖伯方以大義示天下伐山戎以卹燕卻狄以救邢而豈苟於乘亂以取魯哉以理言之則周公之祀非齊桓所敢殄以勢言之則七百里之國非一戰所能並非特賢明之君不動取魯之心卽智謀之士亦不建取魯之策而謂齊桓不度徳不量力不顧大義不審時揣勢一則曰魯可取再則曰魯可取哉左氏浮誇其言本不足信文定精於義理而猶失斷於此故不可以不辧又來盟不稱使惟此及司馬華孫宋難將作而華孫至魯攷於前後之文則華孫之盟爲私齊桓前盟閔公後戮哀姜方有意以寧魯髙子受命而來𨿽盟非私不可以一例論也】

十有二月狄入衛

【一舉而盡有其都邑其君或臣屬或死或奔他國則謂之滅衞大國狄不能據有全衞故宋桓立戴公以廬於漕漕衞邑也左氏所謂共滕之民共滕亦衞邑也蓋狄但入其國都而已此於法當書入不當書滅如鄭處許叔於許之東偏未有全許故亦書入不書滅先儒以不書滅爲諱齊桓之不能救者非也狄伐邢而齊救入衞而齊不救卽不書滅亦不能諱其不救之迹但衞不與幽之盟桓怒而伐之相惡未解也或狄來而衞不告難而又喪師失國若此其速不能若邢之力支以待齊援𨿽欲救之亦無及矣何必爲桓諱滅哉又以不書滅爲美齊桓之能存之者亦非也滅而存之乃見其功苟沒其滅之實何以著其存之實且下書城楚丘而不書齊人則春秋亦未有美之之義也】

鄭棄其師

【如書鄭人棄其師則似専罪髙克如書鄭伯棄其師則似鄭伯自棄師而髙克之事不著故以國稱而鄭伯之咎難辭髙克之故亦可推求而得之矣】

春秋宗朱辧義卷四﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷五

髙淳張自超撰

僖公

元年

春王正月

【文定以爲上請命於天王內承國於先君而後書卽位上𨿽不請命於天王內猶承國於先君亦書卽位上旣不請命於天王內又不承國於先君則不書卽位若莊閔僖是也然則定公何以書卽位乎如謂定公爲權臣所立與桓立同春秋如其卽位之意以罪其無隠先君之心則閔公爲弒君者所立旣立而又不討賊何以不書卽位以比於定耶如謂閔公幼穉不能自主不得與定同罰然則其不書卽位爲罪其不承國於先君耶爲予其有隠先君之心耶如謂罪其不承國於先君則桓宣定皆不承國於先君如謂予其有隠先君之心則不當以季友之立僖與慶父之立閔同其事而不別其義也蓋慶父弒子般而立閔季友戮慶父而立僖閔爲弒君者所立僖爲誅弒君之賊者所立春秋同一不書卽位則似於罪之予之之義全無別矣故隠莊閔僖之不卽位當以不修卽位之禮爲斷隠不欲修卽位之禮者也閔不能修卽位之禮者也若莊與僖則不忍修卽位之禮者也夫子一仍乎舊史而十二君之是非定矣】

齊師宋師曹師次於聶北救邢【左作曹伯】

【聶北之師諸儒之說不同觀下書邢遷於夷儀則伊川所謂責其眾可救而徒次以爲聲援致邢之不保其國者是已但齊桓用師不務戰勝前年救邢狄震其軍聲以去聶北之次又將振旅示武不戰以屈敵而狄自入衛以後气盛勢張無畏於伯主之軍容故彊兵迫邢邢眾不支而潰也然則好戰嗜殺固非仁者之師而頓兵縱敵亦失於拯溺救焚之義也又前書救邢於狄伐衛之後此書救邢於狄入衛之後齊桓急邢而不急衛當日情事了然可見】

夏六月邢遷於夷儀【公作陳儀後同】

【書邢遷於救邢之後則三師之不及救明矣左氏以爲邢奔師師逐狄人者未必然也使師果於邢奔之時卽逐狄人則狄去而何爲有夷儀之遷耶】

齊師宋師曹師城邢

【邢之舊都必爲狄所據如以其殘破不可居而遷則其遭狄之焚刼俘虜者甚矣若但蹂躙其鄕遂都鄙以去而害不及宗廟宮寢則猶可以不遷也吳氏以爲邢眾自潰而未爲狄人所入者非也夫兩救邢而不能振旅卻狄致邢之社稷攺移人民離散危而後安亡而後存𨿽有撫防之恩而實無捍禦救援之績髙氏謂其功過不相掩者是矣文定以再書三師爲美齊桓之志義者非也蓋其急於城邢則不圖爲邢復其舊都邢所以不能復振於列侯之中也淮之防僅矣】

秋七月戊辰夫人姜氏薨於夷齊人以歸

【齊桓之殺哀姜義也向使於弒子般之時慶父如齊執而戮之以宥哀姜則閔公不致再弒而哀姜亦可以不死一不斷於前而再成魯亂至此亦不得不忍於哀姜矣所以聖人以義全其仁義之盡者仁之至也當殺則殺之而所全實多黃老之術必至於申韓者一葉不伐而尋斧柯涓涓不塞而成江河如救邢而不用大師創秋以致邢之人民流離死徙沿及於衛而國喪君亡禍又甚焉至於扶傷救死邢遷如歸衛國忘亡以是爲恩以是爲惠伯者之民驩虞如也此之謂也殺哀姜定魯難魯之君臣終世頌徳而已創深痛巨矣有王者作何至若是哉齊人以歸諸儒以爲歸魯惟汪氏以爲歸齊其說甚辧觀下喪至自齊則歸齊爲是但使歸魯而春秋書之則似有罪桓歸喪之義而齊桓之誅哀姜其義甚正不當又以防罪累之也春秋於此書齊人以歸於下書喪至自齊分明以誅哀姜之事歸齊桓而予其義也】

楚人伐鄭

【孫氏以爲兵眾地大漸通諸夏張氏以爲始定國號以交中國皆是也蓋始則略之以漸而詳之所以詳之者交於中國侵伐防盟與內侯同其事不可以不書又實交其君不得不舉爵實交其臣不得不書名故舊史詳之夫子亦不得而略之使其事不著也蓋齊桓晉文之伯皆因楚而起春秋一書亦因桓文之攘楚而作使楚之君臣防盟侵伐不詳則齊晉伯業之盛衰亦不得而詳齊晉伯業之盛衰不詳則內諸侯之是非向背亦不得而詳而二百四十二年之事無稽春秋不得而成書矣故吳𨿽太伯之後力能抗楚勢將入伯而事起於後春秋將終可以不詳則亦不必詳之非有進楚退吳之義存也】

八月公防齊侯宋公鄭伯曹伯邾人於檉【檉公作朾】

【左氏以爲謀救鄭也然此後不見諸侯出師當是楚速去鄭而齊桓合諸侯謀所以制楚也不然楚師在鄭鄭伯間出與防則其待救宜急而何以竟不出師耶但狄侵邢齊獨往救後又不煩防而卽以宋曹往救今楚人伐鄭而齊師不遽出先合諸侯以謀之者齊桓畏楚而不敢輕敵也】

九月公敗邾師於偃【偃公作纓】

【不書公伐邾亦不書邾人來伐杜氏曰偃邾地是魯以兵加邾邾以師出禦而公敗之也公之敗邾或以納哀姜之故據左氏則成季以僖公適邾有納哀姜之罪而亦有納僖公之徳不相當耶然觀魯之速加兵於邾則左氏僖公適邾之說不足信也又使哀姜知成季在邾亦或不自孫邾矣】

冬十月壬午公子友帥師敗莒師於酈獲莒挐【酈公作犁谷作麗】

【於慶父則易名立後於哀姜則歸喪致廟魯不仇弒君之賊而仇納賊之邾莒何哉左氏公羊皆以爲莒人來責賂卽來責賂亦莒人習於時事之常而昧於大義不諭以詞命使知不縮而去而顧敗其師而獲其將耶是謂谿田而奪之牛也且邾亦未有責賂之罪公親帥師而壓其境又何爲耶凡此皆季友爲之也不能彌內亂而君弒國危曲加恩禮於內賊而佳兵以淩弱小之鄰國故春秋詳書以罪之也僖公之世五書大夫帥師此年公子友四年公孫玆十五年公孫敖以著三家之始也後則公子遂入杞伐邾兩著其專也】

十有二月丁巳夫人氏之喪至自齊

【莊公不絕文姜猶曰母也𨿽與弒其夫其事隠僖公之於哀姜非其所生而賊子般弒閔公其事著齊桓又已殺之以正其罪所謂大義已絕不可以入宗廟者也或者齊以喪歸齊桓之不知義魯不敢以不受而後之致夫人於廟齊桓能彊我爲之耶然而非齊桓意也季友殺牙牙得有後於魯牙難未發猶或可也慶父通國母弒兩君得易名而有後於義何居慶父可以易名有後則哀姜之歸喪致廟不可以已矣向使歸喪果出齊桓意魯亦當援大義以絕之桓旣行義以賊其在生而反蔑義以憐其旣死以義始不以義終必不然矣故哀姜之歸喪先儒以爲魯請之而深罪僖公季友者是也】

二年

春王正月城楚丘

【齊桓三城書法各異蓋據其事之實以示義也城邢卽用聶北之師故書三國城邢也城緣陵卽防咸之諸侯故書諸侯城緣陵也衛被狄兵之時諸侯不救流離轉徒者逾年而諸侯不防其城楚丘當是衛將自城而諸侯各以邦交之厚薄往助其役而非齊桓之合諸侯以公謀故只若魯之自往以城之者然也其齊與諸侯必有與者而皆出於其私故皆不書也蓋衛被狄兵齊宋曹方急於爲邢而不闈移師以捍衛宋桓之撫遺民齊桓之戍以甲士歸其祭服乘馬蓋防患非救難也齊怒衛不與幽之盟於衛之失國奔竄懿公敗死戴公不終危困兩年而後城楚丘視城邢而卽用聶北之師其緩急何如哉故城邢書三國之師城楚丘只若魯往者以著桓之救衛不若救邢爲有私心也公羊以爲不與諸侯専封者非也夫興滅繼絕謂之封衛失國都尙保遺邑國未滅也懿公死戴公立戴公死文公立世未絕也國未滅世未絕扶新君而守故土何爲專封哉且城邢之與城楚丘𨿽一則逾時一則逾年有速有遲其扶死救傷安危定難一也城邢非專封而獨城楚丘爲專封其義不可通矣左氏謂齊桓封衛於楚丘而衛國忘亡文定以木爲美桓公而夫子錄之夫國旣亡而賴以存民就死而賴以生此何如大惠而詩人僅比之木木桃之輕防亦爲不善取義矣固知木之詩未必衛人欲報桓而作而小序之說有不可信也且使城楚丘而事涉專封齊桓岸然擅天子之大權而不顧春秋合當直書以明示其罪夫子何愛於齊桓而爲之諱又何爲略其事防其功以示不與專封之義哉】

夏五月辛巳我小君哀姜

【文姜哀姜之春秋以譏魯人失賊也吳氏以爲哀姜實莊公之正配僖公之嫡母子無絀母之道故僖公以小君之禮之然出姜非文公之正配乎非宣公之嫡母乎歸齊之後不見喪至不聞致廟是宣公直以子絀母而文公之廟無正配矣出姜無罪而殺其二子以出之文姜哀姜有罪而喪以小君之禮入廟以配桓莊魯秉禮之國而典禮之亂一至於此可傷也矣】

虞師晉師滅下陽【公谷作夏陽】

【諸儒以爲罪虞者皆是也滅虢滅虞晉之罪春秋欲罪虞故下陽書滅而晉之滅虢不復書而其滅虞亦直書執虞公而已使書滅虢滅虞則下陽只宜書取書取下陽而虞之貪璧馬以自取滅亡不著矣至於晉之滅人國則於書執虞公罪之】

秋九月齊侯宋公江人黃人盟於貫【公作貫澤】

【公谷謂齊宋大國大國合則小國可知江黃逺國逺國至則近國可知諸侯當莫不服從而至也文定遂以爲諸侯皆在獨稱逺國許是盟者誤也蓋是時桓於諸侯屢防屢盟其心已一將以伐楚而惟恐江黃之爲楚援也故與宋公獨致江黃而盟之所以孤楚之勢也諸侯之中惟宋獨與者宋之輔伯甚力無防不與無盟不從故盟江黃不煩他諸侯而獨宋公與也又初結江黃未必遽信而肯來於齊齊桓亦不肯輕身以逺適江黃貫宋地也不可以無宋公及明年江黃旣信來防於齊則宋公原與盟又不可以無宋公也】

冬十月不雨

【谷梁以爲勤雨也得之何以知其勤雨以舊史書不雨也舊史何以書不雨以其君臣之間日夕憂不雨而望雨也】

楚人侵鄭

【鄭歳一被楚師而齊桓再不往救桓固持重以爲必能服楚之謀而亦度鄭之足以抗楚不若邢衛之速敗於狄也不然捐鄭於楚楚得鄭服而勢益張𨿽臨以諸侯之師而不能制矣】

三年

春王正月不雨

夏四月不雨

【不雨歷三時矣不書苖麥之無不書饑是必有爲之備而無患者然亦天災之流行也故亦不得不書】

徐人取舒

【趙氏曰取爲附庸不絕其祀也孫氏曰取國不言滅舒之宗祀猶存也李氏曰徐始見經而書人始滅國而書取是必末減之詞又謂舒本楚黨徐人取舒爲齊桓通伐楚之徑也按魯人頌僖公之功曰荊舒是懲當是敍績於召陵之後其於荊舒不過懲之而已則知徐固未嘗取爲附庸而又豈滅之耶如書郕降於齊而其後郕伯之奔猶舉爵書鄭滅許而其後四國圍蔡之師復見許男或敗而復振或絕而復興烏能一一詳之哉又春秋滅則書滅入則書入未嘗加等末減以失事實而舒屬楚境在徐之東南諸侯伐楚之師自侵蔡至陘取徑於江黃不取徑於舒也蓋舒接江黃皆能爲楚之捍蔽江黃可以盟結而舒則楚之黨類非兵治之不可以得志或是徐人適並其地或是受齊桓之命其事足以張中國之勢而剪楚之援故徐矜其所取而來告諸侯喜而書之不必詳其取都取邑是入是滅也春秋紀此以著諸侯所以得駐師楚境而楚人之所以不敢出也】

六月雨

【三時之首月不雨皆書則六月之雨不可不書矣書不雨爲憫雨則書雨爲喜雨可知矣憫雨者爲民而憫則喜雨者爲民而喜也】

秋齊侯宋公江人黃人防於陽谷

【江黃旣受理而又爲陽谷之防者所以堅江黃之志也伐楚而不用其師者恐楚因以怒江黃而速其禍也而桓亦知諸侯之師足以制楚而不必更益江黃矣然江黃之滅於楚卒以屬齊之故而齊不能救則齊之負江黃也】

冬公子友如齊涖盟【谷作公子季友涖公谷作蒞後同】

【齊將伐楚所仗於諸侯者宋魯爲大宋則堅輔齊矣而猶恐不得志於魯也且宋陳鄭衛許曹致師子楚其途甚便而魯獨逺齊必欲得魯故再致魯臣以盟之許氏以爲公有故不防陽谷是以季友往涖盟不知陽谷之防專致江黃諸侯皆不與不獨公也】

楚人伐鄭

【楚人三年三至於鄭不義甚矣務欲得鄭則其志迫未一受創而歸則其气驕連年用兵則其民困諸侯之師至未有戰而不敗者也召陵受盟可以知用事者謀國之善而楚之所以日彊也】

四年

春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘

【齊桓操必勝之勢而收不戰之功故春秋詳序以著其績而杜氏以爲綏之以文徳者非也桓豈能以文徳綏楚而楚又豈桓之文徳所可綏哉蓋其軍容之壯師律之嚴眾心之一以戰則莫敵以攻則不固故楚不得已而引罪請成而桓亦知楚不可以遽勝而姑聴之也其侵蔡有似於晉文之侵曹伐衛然齊桓十餘年來訓兵治民內謀於大夫外謀於諸侯者莫非爲楚一旦連八國之眾仗大義以伸其罪其心專一其事章著非有詭道祕計也因蔡事楚而並問蔡罪淺入其境卽捨去之而整軍向楚何其直而壯與晉文繼桓而起急欲圖伯欲圖伯則不得不以攘楚爲名而方受徳於楚未可以兵臨之也故有事於曹衛以致楚師之來於是執曹伯以怒之又許復曹衛以攜之又退舍以驕之而後一戰勝楚伯業以成蓋其運之深而用之險也此所以正桓而譎文也至其次陘則猶次聶北之意殆以整旅示武將不戰而屈之也乃次聶北而不能卻狄次陘而能服楚者救小國不可以遷延而伐大國不可以不持重也然而楚知有制之師不可犯而不惜請成受盟之恥狄知進而不知退一以彊暴凶殘爲事此楚所以能爭夏盟而狄卒不競於中國與】

夏許男新臣卒

楚屈完來盟於師盟於召陵

【來不稱使公羊以爲尊屈完劉氏辧之極是谷梁以爲權在完文定因之髙氏謂與齊髙子來盟同以齊桓之使髙子本欲規魯之成敗楚成之使屈完本只觀齊之彊弱髙子至而安魯屈完至而服齊春秋所以獨以權與二子也非也齊桓自春正月防諸侯侵蔡次陘已歷二月三月而至夏矣諸侯之師久駐問罪之言久入楚至此時始來觀齊之彊弱哉據左氏則師甫入境楚子使與師而言管仲責包茅而問昭王然後師進次陘故以前使爲觀齊之彊弱可也屈完之來實楚君臣定計使完來盟若齊桓不許其成乃不得不一戰耳張氏以爲若書楚子使屈完則一同中國君臣之辭故不書楚子使者嚴內外之分也然則使宜申獻捷使椒來聘何以一同中國而不嚴內外之分乎蓋楚畏諸侯之師而不敢抗而又恥於城下之盟故屈完之來不曰寡君使下臣完聴命於執事只若完自來者是以不書使也春秋於此亦以見楚之彊項而齊桓苟且遷就與之盟而退也其言來盟於師者見屈完之來爲盟於師而來著楚人心怯而口不服也其言盟於召陵者見諸侯之師稍退而與之盟著齊桓之假禮以服楚而實則得寸而自足也蓋春秋之義莫大於攘楚齊桓之伯莫大於召陵之盟自齊桓外楚而後中國知內外之別晉文因之而起至於後世𨿽力不足以制楚而未嘗不以制楚爲名故春秋於召陵城濮皆詳序之也】

齊人執陳轅濤塗【轅公谷作袁】

【左氏以桓善申侯之說師仍出於陳鄭之問公羊以爲還師濵海而東陷於沛澤之中啖氏是左氏李氏是公羊說各有理然皆可以無辧也但轅濤塗𨿽若私心以舒陳鄭之病者而觀兵東鄙未必非策桓卽怒之執而與陳以治其罪可也何至怒陳而一伐之再侵之哉勝楚而驕責之是矣】

秋及江人黃人伐陳

【當防上文齊人執轅濤塗來作齊人及之汪氏以爲求之一經書法他國再有事當書遂此不書遂爲魯及之皆拘於例殆不然也按遂者遂其事也及者及其人也字義文勢然也內書及亦必及人未嘗專及事外書遂亦必遂事未嘗兼遂人內如公子結媵陳遂及齊侯宋公盟公自京師遂防諸侯伐秦內可以兼書遂則外亦可以專書及矣內如公子遂如京師遂如晉內可以專書遂則外無不可以專書及矣又如成二年鞍之戰及國佐盟於袁婁四國大夫及之非魯大夫及之也外大夫及盟可以專書及則外諸侯及伐又無不可以專書及矣何以決其是魯非齊哉所以決其爲齊及者齊防諸侯伐楚召陵之盟齊爲主則怒陳而用師亦齊爲主一也伐楚諸侯若宋衛鄭許曹皆與陳近而魯稍逺師出三時又畱魯師於陳以勞久役於事勢不安一也齊桓猶知重魯不應役魯如役江黃一也玩文之勢揆事之理皆當作齊及之無可疑者觀後防牡丘伐厲書齊師曹師防淮伐英氏書齊人曹人則知齊未有率人伐國而不親主其師者何獨伐陳而委其事於魯哉又如春秋後半凡奉伯主之命以有事於鄰國者多書侵不書伐卽北年公孫玆之防侵陳亦有齊大夫主其事此如爲魯及江黃益當書侵不書伐矣】

八月公至自伐楚

【春秋於防伐無不至者諸儒以爲兵凶戰危故書至以危之然專師以伐人國獨非凶危耶何以多不至則有不可以通者矣又公羊至例得意至防不得意至伐李氏辧之極是谷梁以爲至伐楚以大伐楚之功者亦不然也如成七年伐鄭盟柯陵而至防襄十一年伐鄭盟亳城北而至伐再伐鄭防蕭魚而至防十八年圍齊盟祝柯而至伐者其盟爲諸侯之公盟其防爲諸侯之公防故有或至防或至伐之異此伐楚而屈完來受盟豈可以至防耶】

葬許穆公【穆公作繆】

冬十有二月公孫玆帥師防齊人宋人衛人鄭人許人曹人侵陳

【伐陳未久卽又勞諸侯之大夫以侵之其貶何疑家氏以爲貶而人之則非也如諸儒之例以稱名稱帥師爲無貶以稱人爲貶則貶六國之大夫而不貶公孫玆於義尙可以通乎六國大夫旣從略書人而名公孫玆者著公孫玆之帥師以著叔孫氏之始也】

五年

春晉侯殺其世子申生

【申生稱世子目晉侯而斥殺重惡晉侯之殺之也夫世子者吾先公世及之人天王所使世守其國之人而專殺之其如先公何如天王何故𨿽先王不嚴坐殺子之獄而春秋以殺子殺大夫與弒君並書於冊而未嘗有恕辭者旣有以治臣子而又有以治君父也故春秋成不特亂臣賊子懼而暴君忍父亦宜知警矣】

杞伯姬來朝其子

【伯姬魯女挾其子來朝者親魯以托其子也杞惠以是年卒而卒葬皆不書是魯之弱杞而廢其喪紀也伯姬之來豈得已哉春秋書之旣以譏伯姬亦以著魯受其子之朝而不防其父之塟也】

夏公孫玆如牟

【春秋書內大夫如他國者皆聘也牟之爲國防魯必不使大夫往聘故左氏以爲娶然親迎之禮無貴賤一也豈旣爲大夫卽以越境爲嫌而廢其親迎之禮乎如果親迎春秋不當書以示譏矣是必有不應行之私事而假君命以行也季友原仲書者彼遂季友之私以君命其大夫故書以交譏於君臣之間此其事不足書故不書也】

公及齊侯宋公陳侯衛侯鄭伯許男曹伯防王世子於首止【首止公谷作首戴後同】

【諸侯而合防王世子未有不請命於王者王世子而出防諸侯亦未有不稟命於王者諸儒因惠王有撫鄭從楚之命遂疑齊桓不請命王世子不稟命爲交有罪者非也家氏又以齊桓不請命以定世子爲適事之權而以漢張良招四皓定孝惠爲比亦非也四皓時之隠士𨿽不奉天子命而從之遊不得爲私若當日孝惠出防信耳越布諸王侯而髙帝無命可乎蓋自召陵盟楚以來齊桓勢張抗詞以請防世子而惠王不得不聴勉彊命世子出而非其意故間鄭以攜諸侯耳夫齊桓不朝王以請見世子於京師乃脇天王出世子於外以行相防之禮是固不能無罪諸儒顧以殊防爲尊世子夫尊世子而先使世子降尊以出防其淩朁降辱之迹不可以掩宜髙氏責其致世子以防者實致天王而朝之漸流獘無窮不可勝誅也】

秋八月諸侯盟於首止

【復舉諸侯以見王世子之不與盟而桓之所以尊王世子者如此也谷梁以爲盟者不相信而謹信不敢以所不信而加之者非也蓋盟首止以戴王世子原不必王世子與而亦非王世子所宜與在齊桓當日並非故不使世子與以示尊世子之義而又何信不信之足云哉】

鄭伯逃歸不盟

【桓致世子出防其迹涉於抗而盟諸侯以定儲君其義甚正惠王之命鄭伯蓋其溺愛叔帶之初心也而又撫鄭從楚其不正極矣故事貴審於義義之正者𨿽出於列侯不得不從義之不正者𨿽出於天王亦不可從也鄭伯違正以從不正故以諸侯之尊而春秋直書曰逃以下比於匹夫之賤也】

楚人滅子奔黃

【諸侯盟而鄭伯逃歸於是楚人滅皆一月內事王之命鄭伯從楚鄭伯之棄齊不盟楚人出師時尙未及知之也髙氏以爲鄭伯竊與楚通楚人遂滅以爲宼中國之兆張氏以爲因王間鄭而帥師滅者恐不然也蓋楚之受盟召陵原屈於諸侯之師而非心服至此瞷桓有事於王室而復起滅國之謀以示不服於諸侯而雪前盟之恥也】

九月戊申朔日有食之

冬晉人執虞公

【齊桓方合諸侯定王世子以寧周室晉以親藩逼近王畿而絕不與聞何也春秋於盟首止之後書楚人滅書晉人執虞公重惡晉楚也楚毒南方小國晉賊虞仲之裔晉一楚而已矣前滅下陽書虞師罪虞也此執虞公書晉人罪晉也】

六年

春王正月

夏公防齊侯宋公陳侯衛侯曹伯伐鄭圍新城

【書鄭伯逃則明罪鄭伯矣鄭伯有罪則齊桓連諸侯以伐之宜矣鄭伯不服而至於圍邑亦不得譏其已甚也蓋鄭伯受王命從楚齊桓伐之似逆乎王但王出於私意非有明命則桓仗定世子之義以伐鄭而鄭伯不能爲之辭矣】

秋楚人圍許諸侯遂救許

【諸侯伐鄭而許師不出必許以鄭世仇許之故告於齊而齊不徵其師也歷一時而鄭不服鄭恃楚之援而告難於楚以拒諸侯也楚師至而圍許者圍其所必救以解鄭也許以諸侯伐鄭之故而被楚師諸侯以伐鄭之故而致許受圍於楚此於事勢不得不救非比於前書救邢之類爲有卹小鋤彊扶危救患之義也春秋紀其事之實而文定以爲書而善之者非也但圍鄭歷時救許歷時鄭之於諸侯諸侯之於楚皆相持而不戰鄭圍解而楚退許圍解而諸侯退不特齊桓不競勝而楚亦不瀆武故春秋亦不深罪之也】

冬公至自伐鄭

【谷梁以至伐鄭爲大伐鄭與至伐楚爲大伐楚同義皆不然也伐鄭是其本事因伐鄭以致許受楚圍而救之其遂事也春秋不至本事而至遂事耶防溫而至圍許者以至圍許而著朝王所之非禮此夫子之變文示義不可以拘見論之者也】

七年

春齊人伐鄭

【鄭恃楚而不服鄭不服則失其所以內制諸侯外治彊楚之勢而況仗定王世子之義以行耶故再伐鄭而不當罪其殘民虐鄰也而又不再煩諸侯之師則亦見桓之此舉無害於義矣文定泥於稱人爲貶而於此義不可通遂以爲將卑師少夫鄭恃楚救齊人孤軍逺出未有不遣大夫帥眾以往者也】

夏小邾子來朝【公作小邾婁子後同】

【郳黎來而稱小邾子以爲齊桓請王命而爵之者是也】

鄭殺其大夫申侯

【鄭伯逃盟卽楚大爲不義齊師問罪不自引疚而殺申侯以求解卽使申侯初爲卽楚之謀而亦不能辭其曲聴之責故春秋猶著其專殺之罪也其罪申侯之好利於義無之】

秋七月公防齊侯宋公陳世子款鄭世子華盟於寧母【魯宋之外止陳鄭兩世子而他諸侯不至者必齊桓不約防而非諸侯貳也陳侯之使子款亦必別有故鄭子華之來必鄭伯將服而疑於齊故使其子請之齊桓欲釋鄭伯之疑故與之盟而信之是寧母之盟專爲子華不然於魯宋陳何事而又煩爲此盟耶杜氏注寧母魯地盟鄭子華而於魯地者必鄭伯求解於魯魯爲之請於齊齊聴魯請因來魯地而盟子華也故吳氏以爲未使子華與盟者非也杜氏以爲盟四國而二世子在防以著桓徳漸衰者亦非也至左氏載子華之欲去三族不言父命則其出於惡三族之私心可知矣管仲諫辭其請誠爲合義然左氏以爲子華以此得罪亦未必然蓋鄭文嬖燕姞而生子蘭其殺子華不必以私齊之故觀羣公子之皆得罪可見也鄭伯不來而使子華齊桓又已使之與盟鄭必有請罪之辭左氏不詳而詳子華之欲去三族亦有不可信者左氏見鄭文之後嗣者子蘭遂以爲華之不得嗣必由於此耳然鄭伯殺子華春秋不書以鄭伯在位四十五年之久安知子華非無故前卒而顧以爲殺之耶左氏紀其事在十六年十一月又云鄭文之妃陳嬀生子華子臧子臧得罪而出誘子華殺之南裏使盜殺子臧於陳宋之間其變如此又烏從而知其禍始於此耶春秋事實難以臆斷不得不徵信於左氏然卽據左氏前後之文而子華由此得罪之說亦不可以爲確然也】

曹伯班卒【班公作般】

公子友如齊

【齊桓旣聴魯而來盟子華故季友往聘以謝之而亦季友修好於齊之始也】

冬曹昭公

八年

春王正月公防王人齊侯宋公衛侯許男曹伯陳世子款盟於洮鄭伯乞盟【陳世子款下公有鄭世子華】

【左氏以爲惠王崩襄王不發喪以告難於齊然惠後內主叔帶襄王必不能祕不發喪且齊桓旣防王人及諸侯盟首止定之而又祕至逾年何耶吳氏以爲或惠王有疾襄王遣下士告難然襄王以世子侍疾不由王命而私於諸侯憂不得天下而不憂父之有疾春秋何以無譏耶文定以爲王人之防序於侯伯之上者貴其以王命行則王人此來爲奉王命而來矣然惠王惡齊桓之戴世子而撫鄭從楚何以復使於齊爲襄王謀耶若果遣王人於齊必惠王初嬖叔帶至此有悔心矣又何以不遣大臣而遣下士耶當是齊桓旣盟首止惠王之嬖叔帶久而如故桓復抗詞以請王人王不得已使下士來桓因奉王人臨諸侯以共戴襄王耳觀鄭伯與防乞盟則王人爲奉王命而來可知矣鄭伯前書逃此書乞則其罪鄭伯可知矣罪鄭伯則其予齊桓之戴世子可知矣寧母旣盟子華於此而鄭伯乞盟則子華爲先求解於齊何疑哉】

夏狄伐晉

【齊桓防諸侯戴世子而晉不與宜乎狄得肆志而伐之也狄之伐國亦似窺桓意指之合與不合者吳氏責桓不能攘狄是矣】

秋七月禘於太廟用致夫人

【公羊齊媵之說實不可據谷梁以爲致成風文定因之夫魯之尊妾母爲夫人不特成風如宣公之於敬嬴襄公之於定姒昭公之於齊歸如先有禘廟而致之禮後之人必因而舉行之春秋不當削而不書也如以成風與他妾母不同哀姜旣以絕於廟而莊公不可以無配故致成風以爲將來入廟之配然出姜旣歸魯人又以出之稱別之是魯人已絕出姜於廟而宣公不先致敬嬴以爲將來文公之配何耶且尊生者爲夫人而禘太廟恐於典禮亦無可牽合者故當以左氏致哀姜爲是蓋魯人之於哀姜疑於當絕當配久未入廟至此懾於齊桓伯業之盛不得不抑公義而狥私情因禘太廟致哀姜以入配莊公也夫文姜哀姜皆於義當絕而皆得入廟春秋於致文姜不書而書致哀姜者魯人當日無疑於文姜及其喪制之時而致之於廟與他夫人之入廟者未見有異故不得而書魯人疑於哀姜遲至八年之後而獨舉禘禮異於他夫人故舊史書之夫子因削姓與氏書夫人以示譏也】

冬十有二月丁未天王崩

【左氏逾年告喪之說實不可從趙氏辧之極是觀春秋於此書月日甚詳必非祕不發喪也使襄王以叔帶之故匿喪逾年而又攺其月日春秋當有以譏之不當仍其僞計而詳其月日矣】

九年

春王正月丁丑宋公禦說卒

【宋禦說玆父王臣三公之卒皆不書公羊於禦說玆父爲諱於王臣無說禦說之諱者以爲爲襄公諱也爲襄公諱者蓋諱其背殯與盟緩其親也夫使因襄公從伯主防葵丘以定王室爲出於不得已而從權𨿽緩無罪而原之則卽逾期書而亦有以原之不必諱也使重於親而輕於出防𨿽定王室而緩有罪爲之諱以隠之則卽不書而其背殯與盟之失又烏得而諱哉且禦說卒於正月宋襄於夏防葵丘九月與盟爲春秋諱而不其後宋文卒於成二年八月明年正月宋共防諸侯伐鄭二月乙酉始葬何以又不爲之諱耶一則背殯緩葬凶服與盟一則背殯緩凶服防伐有諱有不諱不可以通矣如謂從齊桓尊王臣以定王室爲義則從晉景以伐助楚侵衛盟蜀之鄭亦未嘗不義而何以有諱不諱耶故公羊之說非也蓋是時魯宋絕好不往防於玆父王臣皆然也】

夏公防宰周公齊侯宋子衛侯鄭伯許男曹伯於葵丘【惠王崩而桓不率諸侯以奔喪襄王立而桓不率諸侯以入朝乃屈天子之冢宰出防於外桓之驕抗極矣劉氏疑於春秋無譏而孟子取之意其定王室之大難而功可以掩過抑或防旣畢而修禮以明王禁然不書惠王不書公如京師則魯君不行而齊桓之不行可知矣桓與諸侯之罪皆著矣故於葵丘無譏者獨不沒其定玉室之功也孟子取之者取其申禁諸侯之詞而非恕其不舊君不朝新君之罪也】

秋七月乙酉伯姬卒

九月戊辰諸侯盟於葵丘

【伊川曰云諸侯盟見宰不與義只如此再言葵丘者旣防逾時而盟非若防盟同時同月可作一條書也旣作兩條書則不可不再言地非有別義也】

甲子晉侯詭諸卒【甲子公作甲戌詭左作佹】

冬晉裏克殺其君之子奚齊【殺公作弒】

【書君之子則應書殺公羊以爲弒者非也谷梁以爲國人不子則國人不君國人不君則不得爲弒也然而裏克之罪不能免也奚齊不正不可以爲君𨿽不可以爲君而固君之子也裏克殺君之子而烏得不著其名以罪之哉且奚齊非自簒世子以立者有先君之命也𨿽有先君之命而先君實以嬖已之故而殺世子則奚齊亦與聞乎故故不正其爲君以罪奚齊正其爲君之子以罪裏克也文定於裏克弒卓始發明中立之故夫克以中立而致申生不得其死申生旣死而殺奚齊是晉之一世子一公子皆裏克殺之而但有身與不與之異耳至於弒卓則非中立所致也】

十年

春王正月公如齊

【此爲朝齊之始僖公不能自振而季友謀國此爲削弱其國之漸蓋友以齊戮哀姜立僖公而使已得爲公家之輔固甚徳齊而非但僖公徳之也夫國有禍難借援於鄰其流患必至於此此春秋諸侯所以爭納亡公子以定人國也】

狄滅溫溫子奔衛

【狄之伐國其初猶若視桓意所不合而加兵者蓋伐邢而桓存之三國之師豈不足以制狄而又縱之使伐衛哉衛不與幽之盟知不爲桓所悅故伐衛而桓果不救也桓盟諸侯攘楚定世子而晉不一與狄又知不爲桓所悅故伐晉而桓又不問其罪也至此遂敢於滅溫矣溫滅而天王不問伯主不問故自此而伐衛伐鄭肆患而無所忌憚也】

晉裏克弒其君卓及其大夫荀息【公作卓子】

【裏克力能殺奚齊豈不足以制荀息哉使克於夷吾重耳之間決所宜立荀息無能爲也聴荀息立卓而又弒之何耶文定以爲裏克君之責其初之中立夫以中立之故罪克則當罪其君奚齊春秋不正奚齊爲君而正卓爲君非罪克君之也罪克弒國人之君也蓋是時夷吾重耳皆出亡在外國人未有迎立之謀而聴荀息立卓又所以殺申生者以奚齊非以卓也殺其欲得國而致申生於死者立其不與申生之殺者則卓之立非荀息立之國人立之也應有國之申生旣死欲得國之奚齊又殺卓與夷吾重耳皆君之子也𨿽未知三人者年之長幼若何卽卓幼於夷吾重耳而當國有內亂公子出亡之時爲宗社計卓又何不可立哉國人君之而克弒之春秋所以成卓爲君以實裏克之罪也至荀息成君之邪志以亂晉春秋書之與孔父仇牧同若皆予其抗節死義者然而與二人者不同也蓋所以甚裏克之罪也克能殺奚齊又能弒卓非力不足也晉獻死克宜制荀息使不立奚奔卽不能制不立奚齊亦當制不再立卓使克於殺奚齊之時殺荀息亦可以不再致卓子之死夫視賊其先君之子如刈艸菅克之罪可勝誅哉奚齊殺而卓立卓非有必不可立之義則荀息因國人以立卓非如立奚齊之不以正也正卓之爲君則不得不正荀息之爲大夫矣克弒一君而殺一大夫烏可不並書之哉然而成獻公之邪志而致君之兩子皆不得其死是亦荀息之罪也𨿽一死亦聊以塞責而已春秋書及其大夫荀息者予其能死以著其奉不正之過亦罪其奉不正而猶庶幾一死也】

夏齊侯許男伐北戎

【前伐山戎書齊人文定以爲齊侯也稱人以示貶此亦齊侯何以不稱人示貶耶是時戎病王室狄伐晉滅溫楚滅滅黃淮夷病杞齊桓一切置之不問猶勤逺略而伐北戎春秋不予之而罪之可知矣而齊侯舉爵則以稱人爲貶而舉爵非貶者不可以通也蓋使所伐爲病王室之戎則伐之爲義春秋書北戎者以見非病王室之戎也貶伐山戎而不貶伐北戎豈義也哉春秋之褒貶予奪在事及著於前後之文而不在書人書師書爵書名也至桓之所以獨徵師於許者前以諸侯之師伐鄭未嘗用許師又爲許以解楚圍故伐北戎獨致許男而不復煩諸侯也召陵之以江黃伐陳牡丘之以曹師伐厲於淮之以徐人伐英氏大約齊桓伯政用諸侯之師其節制如此】

晉殺其大夫裏克

【晉惠之得國也亦必以奚齊卓子不宜立故初不以弒君之罪討裏克而殺之以其私也雍廩以私殺無知春秋書以討賊之詞惠以私殺克而不爲討賊之詞者雍廩之私非以爲己而惠爲己也三傳所以正其爲己之私也然惠當日亦未必如左氏所云難爲子君公谷所云又將及我之云卽惠正其弒君之罪而亦不予以討賊之義也何也夷吾次於重耳不宜立也已則不正而能正人乎已則不正所爲殺之以其私也使夷吾殺克逆重耳而君之則書以討賊之詞矣故里克有弒君之罪而晉惠以不正殺之則書以殺大夫之詞所以罪晉惠而非與凡殺無罪之大夫同也是以荀息有成君邪志以亂晉之罪而裏克殺之則書以及大夫之詞所以罪裏克而非與凡大夫之死君難者比也】

秋七月

冬大雨雪

【書雨雪三隠以日者一日而大雨雪紀異於大雨震電之後也桓以月者不當雨雪而雨雪也此以時者一時而大雨雪也髙氏以此爲尢異者是矣】

十有一年

春晉殺其大夫防鄭父

【晉惠不殺鄭父則亦不見殺裏克之出於私也蓋鄭父非有弒君之罪而晉惠殺之則其殺裏克猶之殺鄭父也然晉惠殺鄭父則又以見殺裏克𨿽出於私而裏克亦不能無罪也蓋鄭父𨿽無弒君之罪實有逆重耳之謀而晉惠殺之則其殺鄭父猶之殺裏克也故書法同也使書殺裏克不同於鄭父則無以著晉惠之私使書殺鄭父不同於裏克則無以著鄭父貳心之罪觀春秋書法如北而其君臣之間是非了然矣】

夏公及夫人姜氏防齊侯於陽谷

【聲姜桓女也僖公及之以防此無嫌者也然於禮不當防𨿽無嫌亦不可以往以爲父子無嫌則亦以爲兄弟無嫌矣以爲至親無嫌則亦以爲凡親無嫌矣禮之壊也必有其漸故聖人之制禮甚嚴而春秋於陽谷於卞之防𨿽以齊桓伯主僖公賢侯聲姜令妻以父子夫婦之親而必書之示貶以垂教天下後世也諸儒因聲姜逆至不書疑僖公娶於未卽位之前故或以爲齊襄之女然距襄見弒之日旣逺而莊僖父子又不當同娶襄女也或以爲子糾之女然齊桓殺子糾則聲姜亦有父仇不當與之防而相親也或以爲桓女而嫁僖公於爲公子之時然齊國大而桓自尊貴未必以女嫁魯公子也故意僖公卽位以後而娶桓女春秋不書其逆至耳所以不書者別於他公之五娶齊女皆書以著其非禮耳】

秋八月大雩

冬楚人伐黃

十有二年

春王三月庚午日有食之

夏楚人滅黃

【前年冬楚人伐黃今年夏始滅之則黃人城守不下以望諸侯之援也齊桓竟不往救豈非罪哉夫江黃背楚內向猶小國諸侯之知義者也使桓文爲之出師或不至於速亡而桓文卒不能存其社稷此蔡許所以世屬於楚不復作中華之望而鄭所以犧牲玉帛陳於境上以待彊者與】

秋七月

冬十有二月丁丑陳侯杵臼卒【杵公作處】

十有三年

春狄侵衛

夏四月陳宣公

公防齊侯宋公陳侯衛侯鄭伯許男曹伯於咸

【自盟葵丘之後齊桓四年不防諸侯而其間戎亂王室楚滅黃狄滅溫伐衛淮夷病杞故防於咸以謀之而卒未見有攘楚遏狄之師左氏云管仲平戎於王隰朋平戎於晉夫以戎之爲患王室而只若爲平鄰國之爭者又不得已而防諸侯之師以戍守之大非勤王之略故春秋平戎戍周皆不書也至明年諸侯爲杞而城緣陵獨書於冊蓋以譏桓之大合諸侯捨其大者重者而但爲卹杞之謀也】

秋九月大雩

冬公子友如齊

【公子友如齊涖盟之外又兩如齊似亦通聘之常然一則如齊於盟寧母之後一則如齊於防咸之後盟寧母而如齊者謝齊納鄭子華之請盟也防咸而如齊者魯爲伯姬故受托幼子適爲淮夷所病必爲杞請援於齊齊旣防諸侯謀之故季友如齊謝防而又請命城緣陵以遷杞也觀此則知咸之防左氏所云淮夷病杞故且謀王室者蓋桓意專在杞而王室之謀獨其並及之者也此可以得春秋不書平戎戍周而書城緣陵之義矣】

十有四年

春諸侯城緣陵

【有遷而後城者有城而後遷者事勢不同故也邢卽遷於夷儀則夷儀爲邢之夷儀故書曰城邢衛渡河野處未有遷所杞病淮夷未有遷志諸侯先爲之城以待其遷不當曰城衛城杞故書曰城楚丘城緣陵其後如晉平合十一國之大夫以城杞蓋因杞之城郭而增修之則曰城杞矣城郉序三國之師者以三國之師救邢卽以三國之師城邢也城楚丘不序者諸侯各助其役以城之非有約防或旣約防而非牽率以往如戍鄭之不復序諸侯也城緣陵書諸侯者卽防咸之諸侯前目後凡也蓋當時事勢如此故書法如此而春秋之義亦因以著矣以三國之師城邢其於邢有救患分災之義所以著其急於邢也桓之於衛受狄患而不之救敗而奔亡而不之防遷延歳月久而後爲之城是桓有私憾於衛而不能釋諸侯亦未有急急之意所以著其緩於衛也至於防諸侯於咸事有大於防杞者而諸侯止於城緣陵一事𨿽未爲有罪而亦不足以見功故略之也因事示義而褒譏寓矣諸儒專封專事紛紛議論於義無之】

夏六月季姬及鄫子遇於防使鄫子來朝【鄫谷作繒後同文定使自擇配之說恐未必然左氏以爲來寧而魯止之卻近情理而又疑於明年歸於鄫之文此或呂氏許嫁於鄫而未歸故遇之而使來請爲妥如莊公之於哀姜旣納幣後遲之兩年而親迎莊於未迎之前觀社遇谷盟扈之屢如齊也然𨿽許嫁而越禮相遇僖公之於父道鄫子之於夫道季姬之於女道婦道胥失之矣】

秋八月辛卯沙鹿崩

狄侵鄭

冬蔡侯肸卒

十有五年

春王正月公如齊

楚人伐徐

【召陵之役徐爲中諸侯取舒以剪楚之羽翼故楚人仇之與江黃同旣滅黃而又伐徐皆所以爲報也楚蓋窺桓伯之衰歳用兵以內侵而無忌使桓能卻楚以存黃則楚亦有所懲而徐可以不被兵矣失於不能救黃故𨿽盟牡丘次匡勞師經時而無功也】

三月公防齊侯宋公陳侯衛侯鄭伯許男曹伯盟於牡丘

【自盟召陵之後至此七年寧母之盟爲鄭也於洮葵丘之盟皆以定王世子也於咸以謀杞則防而不盟救徐而盟者將用諸侯之師而一其心也夫以伯主率諸侯而攘楚救患乃有疑於其心之不一而復尋前盟宜其志之不遂而事之無濟矣】

遂次於匡

【大約齊桓用兵不肯輕於臨陣決戰故盟牡丘次匡將以先聲懾楚使解徐而去也不知鳥惟傷弓乃下虛召陵之役楚受盟而未受創蓄力數年方欲挫中國以雪前恥豈懾於聲勢之虛張哉至不得已而使大夫將兵以往又伐厲以爲解徐之計而徐卒不免於婁林之敗者當亦事勢之必至者也蓋桓之作用止於如此伯者之功力亦止於如此故以爲善其救者固非以爲徳衰志怠譏其不能速救者亦未盡然也桓之徳卽不衰志卽不怠其能一戰勝楚安中國而尊天王乎必不能矣觀其圖伯之初不能用大師以克狄可知也然未有王者之徳又非大公無我實有安內攘外之志而苟輕於一戰戰而不勝則楚勢益張而中國之受患益甚桓固自量乃苟且如此而止春秋亦量而恕之蓋不願其爲晉文之城濮而猶幸其不爲宋襄之也】

公孫敖帥師及諸侯之大夫救徐【帥公作率後同】

【盟牡丘次匡救徐皆一月內事次匡者諸侯次也救徐者諸侯之大夫救也何爲緩於救而以爲春秋譏之哉蓋於其書之詳而知春秋有意乎是役也如非有意乎譏之則書盟於牡丘救徐止矣次匡可以不書諸侯之大夫可以不書矣然則書次匡書諸侯之大夫者著諸侯之不親往而委其事於大夫非有急急之意也外大夫不名者大夫奉諸侯之命義不取乎名之也不歷諸國以序之稱人者卽盟牡丘諸侯之大夫義又不取乎序之也名公孫敖稱帥師者著魯以慶父之子主軍而爲孟孫氏之始也】

夏五月日有食之

秋七月齊師曹師伐厲

【不能卻楚救徐而加兵於無罪之厲所謂移禍空桑也然以伯者用兵之道言之亦未必非策但楚伐許以解鄭而諸侯救許則中國之義也齊伐厲以解徐而楚不救厲則楚之不義也又諸侯之師皆在而齊獨用曹師毋乃曹有悅於齊齊有善於曹者乎及冬宋人之伐曹未必不兆端於此也】

八月螽【公作】

九月公至自防

【旣書公至是諸侯之師皆散矣是楚解徐而去也婁林之敗徐必是楚師暫退賺諸侯之師散而復出也桓防不至而牡丘於淮至者因有救徐伐英氏之事範氏以爲齊桓徳衰故危而至之者非也不至救徐而至防者先書防盟於牡丘是明以防爲本事李氏以爲諸侯不親行故不以救徐至者是也又髙氏以爲正月如齊因而防盟暴師於外已逾三時以防至者見救徐之無功是因如齊不書至自齊疑其未歸而卽防牡丘也然如十年如齊不至又何義耶又如成公防伐鄭不至而書如晉豈急於奔喪而不及歸耶襄公防鄬不至而書如晉豈迫於朝晉而不敢歸耶又盟戱不至而書防柤豈勤於防吳而不遑歸耶若是則春秋當用自京師防伐秦之法書自伐鄭如晉自鄬如晉自戱防諸侯於柤以著之矣故知其不然也】

季姬歸於鄫

【季姬至是始歸鄫則前之遇防非歸寜矣】

己卯晦震夷伯之廟

冬宋人伐曹

【齊桓創伯內諸侯無相侵伐者宋襄忽興伐曹之師何也曹近於宋其國防弱故諸侯防盟以伯爵而列於許男之下往時必屈事宋今以齊桓獨役其師以伐厲必其善事伯主將有以抗宋而宋嫉之也宋伐伯主之所與而齊桓不之罪者宋兩世輔齊以伯故亦不能以曹之故遽失宋好也伯者牽於私而大義莫申往往如此而宋襄爭伯之端卽始於此宋曹世怨卒至於入曹以亡其國亦始於此矣張氏李氏以爲宋之伐曹以釋莊十四年從齊防伐之憾不必然也】

楚人敗徐於婁林

【桓之救徐而次匡與救邢而次聶北伐楚而次陘同意蓋欲振旅示武不戰以屈敵也而楚必敗徐而後甘心者無懼於諸侯之師也然以楚之彊兵臨徐徐不至一旦速亡者則猶恃有諸侯大夫之師在也而桓之不糜爛其民以徼幸博楚之一戰亦未可盡非矣楚惟得志於徐故其後敢與中國諸侯戰至之勝而益恣屢勝而驕所以有城濮之敗而成晉文之伯也】

十有一月壬戌晉侯及秦伯戰於韓獲晉侯

【楚初見經其事則爲虜蔡侯秦初見經其事則爲獲晉侯甚矣秦楚之彊也其後楚則爲患中國而秦安然無事於春秋之世者有晉以制之也然其禮晉惠以歸輔晉文以伯合中國以靖楚氛亦不可謂非秦穆之賢也故春秋於莘之敗則爲罪楚之辭於韓之戰則爲罪晉之辭𨿽其事勢則然而大義亦於是乎系也楚詐蔡師救息而敗之楚有罪而蔡無罪晉受秦三施不報又閉之糴秦來伐不修詞以謝而抗師以戰則晉有罪而秦無罪然則蔡侯名而晉侯不名者何也蔡侯虜而卒於楚比之失國之君故名之秦獲晉侯不久返國故不名也名蔡侯者以著蔡侯之不歸不名晉侯者以著晉侯之復國也】

十有六年

春王正月戊申朔隕石於宋五是月六鷁退飛過宋都【隕公作霣】

【春秋書外異惟宋有之然如隕石鷁退飛雨虫皆異之尢者其他艸妖木怪不足書矣非獨詳於宋也】

三月壬申公子季友卒

【生而賜族僖公之寵友也春秋仍之以著其隆私恩也此爲出於舊史之文無疑則書季子來歸亦是仍舊史之文而非春秋特書季子以賢之可知矣蓋魯自伯禽開國一傳而考公繼父再傳而公卽以弟承兄其後一繼一及相間成世故公子牙引國故爲慶父謀友旣誅牙立閔又誅慶父立僖正其傳子之緒是以僖徳友而生賜之族使世有後於魯也自是魯不復有兄終弟及之變故魯人念季友之功而季氏世専魯政也】

夏四月丙申鄫季姬卒

【鄫姬不葬自是魯不往防文定以爲奪其葬者非也文定於諸侯葬例謂有治其罪而不者且於經義不合奪鄫姬之葬說烏可從】

秋七月甲子公孫玆卒

【友卒書氏以爲生而賜氏使世爲卿也公孫玆者公子牙之子稱公孫不稱公孫叔玆是不必先賜氏而亦使世爲卿矣故知賜氏爲僖公之寵友其世卿不世卿亦不系乎生而賜氏不賜氏也】

冬十有二月公防齊侯宋公陳侯衛侯鄭伯許男邢侯曹伯於淮

【左氏以爲謀鄫杜氏師氏汪氏皆以爲淮夷病鄫謀伐淮夷然合九國諸侯而不見有伐淮夷之師又不若防而爲之城以待遷則亦未見爲鄫故也觀下書伐英氏抑又安知非仍爲徐而謀楚耶】

十有七年

春齊人徐人伐英氏

【徐𨿽敗於婁林而實以齊桓之救未大受困於楚故桓助之伐英氏而徐之力尙足以報楚也不書齊人及徐人書齊人徐人者以著報楚而伐英氏爲徐志也十二月合諸侯春卽因徐以伐楚與國則知於淮之防未必爲鄫矣不然能爲徐伐英氏而不能以諸侯之師伐淮夷耶英氏受伐在防之諸侯久而不散者以防楚師之出也】

夏滅項

【項與沈鄰項當卽今之項城縣沈當卽今之沈丘縣俱屬河南陳州陳州卽陳國也距魯實逺魯越滕郯徐蕭而滅項何利於己乎或是齊桓因伐英氏之師滅之以與宋陳鄭許諸國中之附己者也則公谷之說不爲無徵矣且魯於此時公子友公孫玆連喪國卿僖公出防公孫敖未必不從恐魯之在國者不能逺舉滅國之眾也伊川以爲季孫所爲然友子無秩經旣不見傳亦無攷行父則其孫也文六年始見於經距此尙二十餘年友卒之後魯事專於敖遂季氏無權不得以滅項罪之也又如襄十年書遂滅偪陽於諸侯防柤之下昭四年書遂滅賴於楚子及諸侯伐吳殺慶封之下故皆書遂以著其滅國之罪此滅項於齊徐伐英氏之後如書遂滅項則似齊與徐滅之而諸侯同滅人國之罪不著矣而又不可復舉諸侯滅項之文故但書滅項以著桓與諸侯之罪而未可疑於不書遂爲魯滅之也】

秋夫人姜氏防齊侯於卞

【吳氏謂姜氏邀齊侯於路而防之非齊侯旣歸而再出防姜氏也所見極是然猶以爲因公而請一同諸儒之見則不然也張氏以爲公在防而夫人自出瀆亂已極者責之是己】

九月公至自防

【左氏因防淮之後齊以徐人伐英氏疑與防之諸侯皆散而公九月始至若此其遲故以爲必齊桓止公也齊桓之所以止公者必以爲滅項故也夫人防於卞者必以因止公而請也然皆想當然之詞耳如十五年三月諸侯防牡丘次匡大夫救徐七月齊師曹師伐厲九月公至自防伐厲而專役曹師與伐英氏而專役徐人一也何以見牡丘之諸侯未散而於淮之諸侯先散耶於淮之至𨿽久於牡丘一時何以見牡丘非止公而於淮爲止公耶齊桓防譚滅遂降�何詞以責魯之滅項又未見項爲齊之與國何怒於魯之滅之耶且使桓或止公於防所或挾公歸而止於齊則聲姜當往齊防桓不當齊桓來卞防聲姜矣故斷以爲諸侯防淮未散齊獨與徐伐英氏因以滅項齊桓歸途聲姜以女愛要而防之而公然後與諸侯皆散而至自防也書至防者伐英氏之用師防而齊亦祗專役徐人也】

冬十有二月乙亥齊侯小白卒

【齊桓大本不立心術未純故規模小而局量淺驕矜之色易形而荒逸之譏不免也然其生平以力假仁而不好戰喜勝夫子所以予其一匡天下不以兵車也】

十有八年

春王正月宋公曹伯衛人邾人伐齊【宋公下公有防字】

【宋襄無道助少奪長因孝公來奔乘亂立君樹恩固交蓋假爲齊桓屬立之說以惑曹衛以脇齊人也據左氏管仲桓公屬孝公於宋襄爲太子又云許立無虧內許一人外屬一人是桓公自遺其亂也當不然矣卽桓公意在孝公忌於內寵而管仲尙在不能贊其君立長擇賢爲宗社大計而反合志同辭外屬鄰國不學無術或不至此若左氏可信則孝公有先君之命無虧亦有先君之命況內許無虧宜爲國人所知外屬孝公未必國人所知許者長而屬者少長者公而少者私長而公者何以不當立而齊反殺之以受孝公哉易牙寺貂卽不得比於荀息之忠貞而齊人之殺無虧旣不成無虧爲君而書弒並不稱爲君之子而書殺寛以處奪嫡之奚齊卓子而嚴以治分均年長之無虧春秋用法若此其可疑耶當是桓公多嬖六人莫適立以致身死國亂而許無虧屬孝公之說皆不足憑無虧內無所承故見殺不書抑或爲易牙寺貂所立齊人皆不君之不得卽位而先公故齊不以無虧之見殺告也惟無虧之見殺不書故昭之入齊亦不書而但兩書救齊之師以防分其曲直也】

夏師救齊

【杜氏謂三月齊人殺無虧魯師至夏方出以志其緩也然魯或疑於無虧與昭之當立不當立而亦不料齊人遽殺無虧又或齊人旣殺無虧四公子之徒始來告難而魯然後出師則亦不得譏其緩也但救之而宋竟敗齊師魯出無功則亦不得爲盡力以扶正鋤彊者矣】

五月戊寅宋師及齊師戰於甗齊師敗績

【伊川以爲齊師書敗責齊臣也然旣殺無虧是殺其所應立之長公子其敗宜矣蓋齊之殺無虧有罪而敗不足責也又四國共伐而惟宋師及戰則專罪宋矣旣不書納昭又不書昭入事迹不明則曲直亦不著據左氏則昭奔宋而宋納之若宋納昭而齊人與戰則是初不受昭師敗而後昭入矣何以昭不怒齊人而仇四公子耶又易牙寺貂旣立無虧五公子並起而爭何以四公子不奔而昭奔耶且宋師壓境納昭旣不受昭何以急殺無虧使內殺無虧而外拒昭必有眾議援立之公子內議未定何主而抗師與宋戰耶當是齊桓卒無虧旣立五公子之徒共殺無虧宋襄意在立昭齊人亦定議立昭而獨不悅乎宋之脇我以師故激而與戰戰敗昭立而宋師退四公子無忌於昭之立故昭立亦不害於四公子而左氏孝公奔宋之說不足憑也其後孝公卒而弟潘繼左氏亦不詳孝公何以不傳子而傳弟潘卒而商人弒捨而自立齊人弒商人而元立以兄弟之序言之則無虧爲長次元次昭次潘次商人次雍觀商人弒捨讓元而元不受則元固無利於得國者也則當無虧被殺之後以次當及元必元不受而以次及昭未必爲奔宋而宋納之也於此可以得春秋不書宋公伐齊納昭不書齊昭入於齊之故矣】

狄救齊

【狄在齊桓之世伐邢而邢遷入衛而衛奔召陵之後猶滅溫侵鄭齊桓伐戎伐楚雄伯諸侯而狄盤踞內地肆伐無忌曽不一興師問狄人之罪不可謂桓之不私於狄矣桓養狄爲患故狄感其往惠出兵以救宋之難也不然桓生而狄不向化桓死而狄能扶義哉谷梁曰善救齊也夫使昭果奔宋而宋襄奉少奪長其曲在宋救齊誠善矣而齊人自殺無虧是殺其應立之長公子而曲又在齊矣魯與狄救殺長之齊與衛曹邾助訥少之宋其罪均也但宋以正月伐齊而齊於三月殺無虧則無虧之殺實宋有以致之而宋襄圖伯之心又急欲服齊以得諸侯故孫氏直罪其幸喪乘亂伐人之國以爲利則救者未嘗不善也於此可以得春秋兩書救齊之義矣】

秋八月丁亥齊桓公

【孝公旣立宋師旣退何以自五月至八月始桓公耶固知內亂久而未定而左氏宋納孝公之說不足憑孫氏直責宋襄伐喪者是也使孝公果奔宋宋連衛曹邾以納之則魯師之救爲救無虧狄人之救爲救四公子孝公旣立宜徳宋衛曹邾而怨魯狄矣何以孝公立後轉盟狄以謀衛又乘宋襄之敗親帥師伐之而圍其邑耶春秋書宋衛曹邾伐齊書魯狄救齊本自明白一入左氏納昭之說其義反晦蓋左氏因宋襄繼父輔齊以伯不應齊桓在殯而卽興師伐喪故以爲納昭也宋旣納昭齊旣殺無虧不應又不受昭而與宋戰故又以爲齊人將立孝公不勝四公子之徒故與宋戰戰敗而後宋立孝公而師退也其說甚曲疑不可從】

冬邢人狄人伐衛

【谷梁以爲狄稱人善累而後進之文定以爲慕義而來進之可也非也使春秋果進狄則當於書救齊進之不進之於救齊而進之於伐衛是舍其義而進其私也狄果惡諸侯之伐齊當卽以救齊之師伐宋蓋乘亂伐喪者宋而衛獨其附之者也卽宋間於衛難以越衛加宋而伐衛亦非爲齊之公心也邢與衛皆與狄仇桓亡而邢失所恃屈己和狄狄得邢助遂假大義聲罪致討於衛以濟其私而謂春秋予之哉並書邢人狄人者均邢狄也】

十有九年

春王三月宋人執滕子嬰齊

【滕子有罪故執之稱名文定之義也然責其介在齊宋之間不與衣裳之防者三十七年則非也齊桓盟防諸侯而與者不過魯宋陳衛鄭許曹六七大國其小國之不與者多矣不特滕也小國之不與非抗伯主而不與也或各有所屬則所屬之大國不使列於諸侯之防其屬齊者齊直以外臣遇之徵師責貢無有不從亦不使列於諸侯之中也如齊之防邢可謂力矣於淮一使與防豈平日抗齊桓而不至哉且使小國宜與而不與桓亦未肯聴其不來而不加責也宋人之執滕子或是怒其三四十年以來事齊而不事宋齊桓旣歿又不回心易面以事齊者事宋而非滕子實有罪也則孫氏所謂嬰齊名者失國之義其說疑可從也】

夏六月宋公曹人邾人盟於曹南【公作宋人】

【屬詞與北杏同陳氏以鹿上之盟人宋爲不予宋以伯李氏謂始望宋之能伯繼罪宋之失徳然春秋於桓文之伯蓋不得已而取之北杏原非予桓而顧謂曹南予宋哉】

鄫子防盟於邾

【吳氏以爲鄫子如防適遇宋公歸國及邾之境故言防盟於邾然適及邾境不當言防盟於邾當是曹南之盟旣散鄫懼於宋之執滕子不敢不至而失期後防乃因邾而求與之盟也谷梁之說爲是】

己酉邾人執鄫子用之

【宋襄欲繼桓圖伯旣伐齊喪又執滕子用鄫子宜諸侯不服而盂之防陳蔡鄭許曹五國之君皆在聴楚子執之而無一人以爭乎故𨿽書邾人執鄫子而紀日於盟曹南之後明以罪宋襄也】

秋宋人圍曹

【齊桓圖伯之初曹嘗助齊伐宋今宋襄圖伯曹又助宋伐齊曹則忽齊忽宋不得爲義而宋亦可以釋然於曹矣盟甫逾時卽出師以圍之何哉左氏曰討不服也夫伐齊而曹從之約盟而曹聴之曹固已服宋矣蓋宋必欲服曹以屬己當齊桓存時乘伐厲而搗其虛今又因其旣盟而攻其不備則知盟曹南時挾詐懷僞以愚曹爲取曹之謀也文定責其口血未幹爲失信而傷義猶未足以誅其心也】

衛人伐邢

【邢伐衛衛亦伐邢是固春秋諸侯報復之常而衛必至於滅邢而後已則惡極矣夫邢之伐衛豈甚於狄之入其國都而防滅亡之哉不報狄而報邢畏狄之彊橫而淩邢之弱小亦失於內外重輕之義矣】

冬防陳人蔡人楚人鄭人盟於齊【公作公防】

【蔡久屬服於楚陳鄭近楚齊桓旣歿孝公不能復修先公之業陳鄭失所依托於是爲齊之盟以合齊楚爲息肩之計魯自與宋絕好今又以救齊之故召怨而宋襄方憑淩諸侯故亦幸齊楚之合而急於往防也楚乘諸侯之不服宋計攝東諸侯合己因亦聴陳蔡而爲是盟然楚之盟中國自此始楚子必不敢輕身深入齊地其必使大夫來無疑楚子不來陳蔡鄭之爲君爲大夫皆不可知魯之爲君爲大夫亦不可知春秋以是盟旣無爲之主者而旣盟之後又未有爲是爲非可貶可褒之事則從略書人而是君是大夫皆不必詳也文定以爲諱是盟夫旣明書防陳蔡楚鄭人盟於齊矣又何諱哉又諸儒責孝公不能如桓之攘楚而反合諸侯以盟楚爲有罪然召陵之役桓不嘗盟楚大夫屈完乎今楚人來齊又來鹿上猶有受盟之意卽非受盟猶爲同盟修好息民於義何傷及楚合諸侯於盂志在主盟爭伯於是齊不往矣其後受魯及楚之伐乃決志助晉以敗楚於城濮齊之勢固未嘗屈也觀二十七年圍宋楚稱人陳蔡鄭許之君舉爵是目四國之君以罪其從楚然則於此何不目五國之君以罪其盟楚而必以稱人爲貶哉】

梁亡

【於歳終而紀梁亡是史失其所以亡之故而時與月皆不可紀也諸儒以爲梁自有取亡之道而亡之者無罪以立訓示戒其義亦善】

二十年

春新作南門

夏郜子來朝

五月乙巳西宮災

鄭人入滑

【張氏以爲記天王居鄭之始釁爲是而鄭之罪己著矣】

秋齊人狄人盟於邢

【狄稱人非予狄之能與中國也當與書邢人狄人伐衛同並書邢人狄人以見邢狄之伐衛同志也並書齊人狄人以見狄欲盟齊以助邢而齊亦欲盟狄以謀衛也齊桓功在攘楚而失於不能治狄齊孝皆降而盟之亦非繼志述事之善者矣何氏以爲狄嘗與中國故人之張氏以爲從中國以救災防患故人以進之夫楚狄一也楚不可盟而狄獨可盟耶諸儒泥於狄不稱人而邢之盟人狄則以爲進之楚後稱爵而齊之盟鹿上之盟人楚則以爲諱之不因事以論是非而但於書爵書人論褒貶春秋之義失者多矣】

冬楚人伐隨

二十有一年

春狄侵衛

【盟邢原以謀衛也如謂予狄之能防邢患則其侵衛亦必以邢之故而鋤彊扶弱矣何爲而還其本稱哉固知狄世爲衛患非果假名以申義而前之兩書狄人原非進之也】

宋人齊人楚人盟於鹿上

【宋因諸侯盟楚於齊懼諸侯與楚合將不利於已故約楚於境內以盟之又將以脇諸侯也盟於宋地楚子亦必不至吳氏以爲楚君稱人者非也蓋以大夫入餂諸侯盟齊盟鹿上楚以爲旣得陳蔡鄭而又得齊魯惟宋有爭伯之意故始與之盟以愚之而後乃於盂執之也盂鄭地近於楚而楚子始親至耳】

夏大旱

秋宋公楚子陳侯蔡侯鄭伯許男曹伯防於盂執宋公以伐宋【盂公作霍谷作雩或爲宇】

【盂之防宋楚爭盟也宋襄欲主盟而齊魯衛皆不至其與防之陳蔡鄭許皆近楚而素畏之曹又宋之仇其不與宋而與楚明矣故春秋以同執爲文而罪五國之聴於楚也夫桓之圖伯也曲意以求宋魯兩盟於幽以堅諸侯之志存邢存衛以服諸侯之心招徠江黃以孤楚之黨經營數十年而後一問罪於楚以伯中國宋襄則伐齊圍曹執滕子用鄫子以失諸侯曹南之盟止能脇從至近之曹至小之邾而顧欲合久屬楚之蔡新朝楚之鄭一旦偕楚以受盟於我不必智者而知其不能矣然而宋襄逺出以防之者以爲我與楚合而又借楚之力以致陳蔡鄭許則可以內而得志於齊魯也而不知楚之欲伯尢甚也齊桓連內諸侯以攘楚宋襄合楚以脇內諸侯其事之正不正己大相左而其行事又與齊桓背楚之公然執於防地有不數其伐齊圍曹執滕子用鄫子之罪者哉數其罪而宋襄無辭諸侯亦難爲之辭矣】

冬公伐邾

【公之伐邾爲鄫故也季姬𨿽卒鄫子猶魯之甥邾倚宋而用鄫子故魯乘宋公之見執於楚而爲鄫以報之也宋𨿽與魯絕好已久是時爲楚所執使魯申荊蠻虐執諸侯之罪連齊衛滕邾之君陳師境上以救宋而治楚𨿽陳蔡鄭許亦將反戈相向以同扶中國之義矣旣有以救宋則宋亦將治邾用鄫子之罪以謝魯矣釋此不爲反若幸宋公之見執而用兵於邾者報私怨而失大義故春秋書於伐宋之下獻捷之上比而觀之魯固不能無罪也左氏以伐邾爲邾防須句故邾滅須句春秋不書未可據也】

楚人使宜申來獻捷

【宋欲合諸侯以伯而曹南之盟鹿上之盟盂之防魯皆不與故楚悅魯之不與宋也又方問罪於聴宋以戕鄫子之邾宜申之獻捷實爲通好以結魯故公防諸侯求釋宋公而楚卽聴之文定謂其不從伐宋獻捷以脇之者非也不書宋捷謂爲魯諱夫旣明書獻捷而魯受之矣又何諱哉執宋公𨿽以同執爲文而獻捷獨書楚人是明以執宋公伐宋爲楚主其事而荊蠻之虐執諸侯彰彰矣旣以同執同伐爲文罪陳蔡鄭許曹之聴命於楚下又書防諸侯釋宋公罪魯之不能救宋討楚反盟楚以求釋中諸侯之屈辱甚矣又豈以不書宋捷爲伸有道之弱而沮無道之勝哉則所謂諱者非也】

十有二月癸丑公防諸侯盟於薄釋宋公

【晉執曹伯執衛侯皆不曰釋而以自歸爲文楚執宋公釋宋公其執其釋皆制於楚春秋直書於冊者所以暴楚子之惡著宋公之辱甚魯與五國諸侯之罪也公羊猶以不言楚子爲不與荊蠻之執中國谷梁猶以不言楚爲不與楚之專釋然則孰執之孰釋之哉且使中無楚人獻捷之文則是執之者疑出於五國諸侯釋之者疑出於魯與五國諸侯春秋何爲而掩楚之惡耶春秋之治諸侯天吏之治獄也明明書楚人獻捷則執宋公釋宋公明明歸獄於楚而非不與其執不與其釋也】

二十有二年

春公伐邾取須句【句公作昫】

【邾用鄫子魯問其罪未爲不義也但事逾三年乘宋之危而伐之又再伐而取須句其師不直矣邾滅須句須句子來奔經皆不書本不可據然須句實風姓之國左氏之言亦或是因文七年又有取須句之文乃謂此爲反須句子於國而非取爲己有也然春秋外取內邑皆不書安知須句不復爲邾所取至文七年而魯再取之於邾耶文定以爲不請王命專爲母家謀動干戈擅取人國而反其君以亂易亂與收奪無異夫先王分土不相守治滅國取邑變法亂紀不義甚矣鋤彊暴扶弱小復己失之國納出亡之君𨿽不請王命猶爲義焉春秋於城邢城杞城楚丘城緣陵悉書未嘗非善之也魯有存須句之義而反變其文沒其事實坐以取須句之不義豈春秋書內事之義哉】

夏宋公衛侯許男滕子伐鄭

【防孟之辱宋不振矣而衛許滕猶從以伐鄭知當日諸侯尙有怒荊蠻而扶大義者也使宋襄修徳以和輯諸侯未嘗不可得志於楚而遽興師挑釁何也自敗於而衛許又皆向楚矣】

秋八月丁未及邾人戰於升陘

【左氏謂邾人獲公冑縣諸魚門記稱邾婁復之以矢是兩敗也兩敗故不書諸儒以爲諱者非也】

冬十有一月己巳朔宋公及楚人戰於宋師敗績【宋襄不度徳量力伐鄭而致楚師而又輕於一戰其爲黷武好戰殘毒其民甚矣不鼔不成列不禽二毛獨假爲仁義之言耳公羊以爲𨿽文王之戰不能過者非也一戰而師敗身死取笑天下然以其與楚戰猶有雪恥之志差勝於一遭挫辱而卽降屈圖存者也以視鄭之入朝魯之乞師何如哉春秋猶未深惡之也其敗則不可諱亦不必諱汪氏以爲不書宋公敗績猶爲中國諱辱者非也前不爲宋公諱執而此爲宋公諱敗耶】

二十有三年

春齊侯伐宋圍緡【緡谷作閔後同】

【齊孝伯主之裔也楚氛日熾入爭夏盟執宋公不問伐宋不救敗不救己爲失大義而隳伯業矣況又乘其師敗身傷而伐之耶之敗敗於楚也先公之業莫大於攘楚而宋兩世輔先公以伯是楚敵而宋鄰也伐鄰以快敵有人心者不爲矣甗之戰宋𨿽伐喪而猶以先公屬立爲名未嘗不可以理遣情恕釋其怨仇何至伐其國而圍其邑若此其甚耶左氏以爲討其不與齊之盟盟齊之後亦多故矣又追討之哉宋𨿽不與齊盟而鹿上之盟宋齊合也又捨鹿上之與而討齊之不與哉左氏蓋以四國之伐齊爲納孝公孝不應忘宋納己之徳而乘危以加兵故以爲討不與齊盟耳然齊實以報甗之役也於此可以知四國伐齊是宋假爲屬立之言而因亂伐喪左氏孝公奔宋宋納孝公之說不足據也】

夏五月庚寅宋公玆父卒

【宋襄不書公羊以爲諱谷梁以爲棄師失民文定以爲治其罪李氏以爲伐喪示威致楚謀夏仁悖義隳故略不書以同於秦楚之君皆非也魯不往防耳然張氏以爲僖公有意附楚故不往防亦非也魯之於宋入春秋以來和馮兩公之卒皆往防故皆書魯與宋好也自莊公兩敗宋師於鄑於乘丘之後禦說玆父王臣三公之卒皆不往防故皆不書魯宋之好絕也及華孫來盟舊好復通故終春秋之世鮑固成佐四公之卒皆往防則皆書矣魯往防則書魯不往防則不書義在魯之防不防不在彼之書不書通春秋諸侯之皆然不獨宋也若杵臼遭弒國亂宋不告魯不往防則又不可以常事論者也】

秋楚人伐陳

【左氏以爲討陳之貳於宋非也陳未嘗背楚卽宋也吳氏攷於經文但見陳之服於楚不見陳之貳於宋極是而又以爲楚敗宋之後鄭朝而陳不朝因誣以貳宋之罪而伐之亦恐不然觀二十五年圍陳納頓子此必爲頓而伐陳也】

冬十有一月子卒

【左氏以爲不用中國之禮故降而稱子諸儒求降爵之故不可得因亦從左氏也恐當以自降之說爲妥觀其忽子忽伯豈有時用中國之禮則伯之有時不用中國之禮則又子之耶不可以通矣】

二十有四年

春王正月

夏狄伐鄭

【邢人狄人伐衛文定以爲稱人者慕義而來進之也進其伐衛以故齊也夫狄𨿽云救齊而衛惑於宋襄受齊桓之屬以立孝公猶未爲忘齊存己之徳而當治以伐喪之罪也尙且以狄爲慕義而進之矣邢人以狄伐兄弟之國則亦以爲救齊而不罪之矣今鄭抗王命執王臣其罪大於衛之負惠伐喪狄奉王命而伐鄭何獨不嘉其慕義而進之哉衛忘齊桓之私惠一從宋師卽爲背義邢以兄弟之國搆狄肆伐其罪可貸以先王世封之滑一不聴命於鄭鄭卽欲滅之臨以天王之命而不能釋又執其二臣天王以狄伐之而乃責其棄徳崇姦何其寛於論邢而刻於論天王耶左氏富辰之言甚正然亦有見於周衰不能振而鄭之不可以得志也使有仁武之主修先王之法以治諸侯而鄭之侵小逆命若此安可暱於懿親而不一問其罪乎其用狄師則固有以狄謀夏以疏問親之失而又以其女爲後誠昧於中外之義安得以狄之爲患於後而並追咎其伐鄭之非哉固知伐鄭之還狄本稱非罪天王之伐鄭而伐衛之書狄人非嘉狄人之慕義正以同狄人與邢人以治邢搆狄伐兄弟之國之罪也】

秋七月

冬天王出居於鄭

【夏狄伐鄭冬天王出居才歷二時耳中間立狄後通隗氏以狄師攻王以狄師伐周何若是之遽也又襄王卽位已十六年豈至此始立後耶恐左氏之說亦有前後之異或者狄女原在宮襄王喪後因徳狄而立之耶或太叔原通於隗氏隗氏旣立而襄王始覺之耶此皆難以攷據者但其齊家不能正夫婦兄弟之倫治天下不能嚴中外之辧其出居也宜矣至於不書王師以狄伐鄭者或是王命狄伐鄭王師不出又春秋書天王事不能詳如上書王師以狄伐鄭下書天王出居於鄭則旣伐鄭而又居鄭事迹反晦而不明故書法只若狄之自伐鄭者寧事不詳而不可以文害義也汪氏以爲諱襄王之用狄者非也不諱天王之出居而諱天王之用狄耶不書叔帶以狄伐京師者亦以春秋國史不能詳錄天王內事汪氏以爲爲王諱惡者非也以狄伐京師此叔帶之惡豈天王之惡耶】

晉侯夷吾卒

二十有五年

春王正月丙午衛侯燬滅邢

【滅國殄祀之罪豈以同姓不同姓爲輕重哉虞貪璧馬非有葛伯之惡晉滅同姓文定遂以爲可從末減亦失於義理之衡矣此當以朱子所云下書衛侯燬卒因而傳寫之誤爲是夫邢受狄患狄但入其國都衛一惡於爲齊來伐而卽肆惡以滅其國嗚呼孰謂諸侯義理之國愈於狄哉】

夏四月癸酉衛侯燬卒

宋蕩伯姬來逆婦

【書伯姬書逆婦是明著兄弟姊妹之子女爲婚姻也公羊所謂兄弟辭者亦自有義恐不但譏姑來親迎公自主婚之失禮與伯姬來求婦當一例看】

宋殺其大夫

【曹殺大夫宋殺大夫不名疑於史失其名汪氏之說亦然然何以通春秋殺大夫不失名獨宋四殺大夫而三失其名耶文定以爲義系乎專殺則大夫之名有不足紀然何以通春秋殺大夫皆紀其名獨宋四殺大夫而三不足紀耶春秋如此等處難以臆斷必求其可通則庶幾合兩說以並觀也曹殺大夫及此年宋殺大夫左氏亦不詳所殺爲何人則史失名之故也文七年宋殺大夫左氏以爲公孫固公孫鄭八年宋殺大夫司馬宋司城來奔左氏以殺者爲公子邛奔者爲蕩意諸則名不足紀之說也公谷之云恐不可從也】

秋楚人圍陳納頓子於頓

【文定以爲納者不與納也所以不與納者陳不能保防寡小諸侯不能修方伯連率之職而使楚人仗義以正諸夏其責中國深矣取義甚正而獨所謂不與納者其意太曲蓋春秋與楚人之納頓子以罪陳及中國諸侯也】

衛文公

冬十有二月癸亥公防衛子莒慶盟於洮

【左氏以爲衛人平莒於我杜氏遂以爲莒以元年酈之役怨魯衛文將平之未及而卒成公追成父志非也魯莒二十餘年之怨近又未見修怨搆兵衛子斬然在喪何急於魯莒而平之耶蓋邢齊之所存又方與狄好衛旣滅邢而意實忌齊狄故結好於魯適莒慶以魯壻欲講魯莒之好是以二國來盟於洮而魯方與邾相惡故亦貪於和莒以合衛也蓋相與要約誓相援救以抗諸侯也】

二十有六年

春王正月己未公防莒子衞寧速盟於向【速公作遫後同洮向之盟事𨿽逾年而實不過間一月洮則衛君莒臣向則莒君衛臣何也慶以魯甥故欲講魯莒之好故先與魯衛爲洮之盟必魯堅欲與莒子親盟故約衛再盟衛侯不出而使寧速聴命於僖公至莒而盟莒子也不然事間一月莒子何以不至洮而必再煩僖公寧速往盟於向耶此爲外大夫防諸侯盟而書名之始亦以著慶速之專也】

齊人侵我西鄙公追齊師至酅弗及【公作雟谷作弗左作不魯莒之平何害於齊而齊急侵之逾時而又伐之耶固知齊之侵魯非爲魯之平莒爲魯之黨衛也顧不興師伐衛以問滅邢之罪而加兵於平莒合衛之魯齊孝眞不足以有爲矣】

夏齊人伐我北鄙

【齊桓伯而魯朝於齊齊桓亡而孝不能復修先公之業則魯之結好衛莒亦事勢之常孝不度徳量力不達於時務必欲魯之屈服於己一侵不己又再伐之是何爲哉其稱齊人或是大夫帥師據左氏則齊孝親至也胡氏遂以爲齊孝服展禽之言而諱之其說曲矣凡春秋書人若此之類甚多是君是大夫皆不可知義系乎事不系乎人則從略書人蓋無故而加兵於魯是君是大夫皆貶何必於一字索義以爲是貶是諱哉】

衛人伐齊

【衛原忌齊而結魯今齊再加兵於魯則衛不得不有事於齊矣然不書救魯者魯尙未爲齊所苦未必告難於衛衛之伐齊是乘齊師在魯而搗其虛非爲救魯而出也夫衛前伐齊喪齊未嘗報又滅齊桓所存之邢亦未興師來問顧先發而用兵豈非罪哉魯衛於此搆難於齊遂皆屈志以從楚亦可謂捨義而務不義矣然而魯衛之從楚亦齊驅之也】

公子遂如楚乞師

【據左氏襄仲文仲同乞師於楚不書文仲者事有正不系乎副也諸儒罪文仲不能諫止然魯三家之外仲遂同專國政春秋所以貸文仲而專罪仲遂耳又使不稱副屬辭之體然也如成十八年如齊之使仲遂得臣並書者是並著兩臣之罪此不罪文仲故不書也又陳氏謂臧宣叔如晉乞師不書必乞於荊蠻然後書亦不盡然也彼書四卿並將以著其罪故乞師可以不書也】

秋楚人滅防以防子歸【防公作隗】

【楚人不名陳氏泥於滅同姓名之說以爲楚子之名未登於春秋夫以君不爵大夫不名爲狄之可也乃以狄之之故而並貸其滅同姓書名之罪則失其義矣然則何不書楚滅夔以示名不登於春秋之義耶如謂嘗稱楚子而此復人之以示義則滅遂書齊人又何義耶衛侯滅邢名者傳寫承誤春秋無此義也以歸不名文定以爲無罪蓋據左氏楚責不祀祝融鬻熊之故也然晉滅潞氏左氏以爲酆舒爲政傷潞子之目若是則嬰兒無罪又何以名耶或是史失其名非別有義也】

冬楚人伐宋圍緡

【觀明年楚再圍宋則知今年圍緡而宋尙不屈於楚也當是移圍緡之師從魯以伐齊耳】

公以楚師伐齊取谷

【邢伐衛則邢人狄人並書晉伐鄭則晉人秦人並書此不書公及楚人公防楚人而曰公以楚師者以見楚原無仇於齊而伐齊取谷之師全爲魯出所以專罪魯也文定以爲能用其師進退在己汪氏以爲楚以其師付魯使自用之以伐齊者皆非也】

公至自伐齊

【以楚伐齊又取其邑書至以罪之文定取谷梁以爲危之者非也】

二十有七年

春子來朝

夏六月庚寅齊侯昭卒

秋八月乙未齊孝公

【昭卒潘嗣不傳子而傳弟又三月而速此必有故左氏無傳殆不可攷但春秋之世公子爭立得國者多不利於羣公子𨿽小白亦不能容子糾矣昭有齊國而兄元弟潘弟商人弟雍皆得無恙則國人之以孝諡昭也昭亦可以無媿矣】

乙巳公子遂帥師入

【春來朝而秋帥師入之必別有故而不可攷左氏求其故不得以爲來朝不共夫防弱托於魯而朝於其庭何敢不共以召釁若無心而儀節有失魯亦必不因而苛責以伐之而入其國也卽別有故而憑淩小弱之罪亦不能免蓋方借楚師以報齊而卽獨用師以入畏齊無勇也附楚不智也虐不仁也比書於冊而罪不可掩矣此及三十三年兩書公子遂帥師猶隱之世兩書翚帥師著遂之得兵所以能殺子赤而立宣公也】

冬楚人陳侯蔡侯鄭伯許男圍宋

【楚子稱人諸儒皆以爲貶伊川曰爲其合諸侯以圍宋也然通春秋以蠻猾夏憑淩諸侯凡侵凡伐無役不當貶豈獨貶於圍宋而他處稱爵非貶耶文定曰宋先代王者之後作賔王家楚人無故摟諸侯以圍之故稱人以著其罪然則他諸侯非王者之後楚無故侵伐有稱爵者爲予其治中國諸侯而不罪之耶前圍緡之楚人則子玉子西也後敗於城濮之楚人則子玉也安知率諸侯以圍宋者非子玉耶因陳蔡鄭許皆君意楚子必親至故左氏以爲圍宋之後楚子入居於申左氏必有所據然楚有事於諸侯多遣大夫帥師以往而其君次於境上以爲援安知楚子不原次於申而必以爲圍宋之後入居申耶誠如左氏所云則家氏所謂人楚子而爵諸侯不與楚子主諸侯之盟亦以正諸侯從楚之罪者爲得之然春秋之初伐國之師多稱人其爲君爲大夫皆不必詳楚成在位四十餘年自元年聘魯稱荊人十三年伐鄭稱楚人之後惟防盂一舉爵其他侵伐圍滅二十一見皆書楚人如以稱人爲貶則商臣以弒君之賊而來聘次厥貉伐麋比連舉爵豈春秋予之耶程氏直以稱楚人爲大夫者是也又據左氏宋襄旣卒宋成平楚而朝於楚至此捨楚卽晉故去年冬楚人伐之今年又合四國以圍之然此時諸侯朝楚者少觀魯乞師伐齊不見朝楚則宋𨿽及楚平而亦未必朝楚也內諸侯惟宋以先代王者之後亢直淩厲常不屈於楚故能殺楚使至於圍之至困而不肯爲城下之盟左氏見敗以來四年而忽起伐宋之師晉因救宋以侵曹伐衛故遂撰爲服楚善晉之說宋之朝楚聘晉春秋卽於例不當書而宋及楚平可書觀春秋不書宋楚之平則左氏有不可據者矣】

十有二月甲戌公防諸侯盟於宋

【公防諸侯盟宋必楚子在宋約公出防因而盟之以堅中諸侯之志使無援宋以必得志於宋也然楚方合四國以圍宋魯旣不能救又往防以盟之公之罪甚矣非如盟於薄以釋宋公猶可原也蓋盟宋而子玉不去宋則知公之盟非以解宋圍而實以張楚勢耳他防盟於其國者其君亦與若據左氏子玉請復衛侯而封曹臣亦釋宋之圍之言則子玉未去宋而宋不與盟矣文定無嫌於與盟者非也又楚子在宋而盟諸侯則圍宋之楚人宜爲楚子而非子玉矣然如昭八年書楚師滅陳九年書叔弓防楚子於陳而實則公子棄疾帥師而書楚師也不親圍宋而親盟諸侯不親滅陳而親防叔弓何憑而知春秋之書楚人非子玉而爲楚子哉】

二十有八年

春晉侯侵曹晉侯伐衛

【晉文侵曹伐衛頗與齊桓之伐鄭侵蔡事勢相同左氏以桓之侵蔡爲蔡姬故以文之侵曹伐衛爲過曹衛不禮故何其不成人之美耶朱子以爲晉文詭譎侵曹伐衛皆是當時出亡不禮之私卻只名謂治其從楚蓋假公義伸私憤不當以其事之公而解其心之非私亦不當以其心之私而沒其事之非公故春秋之義旣錄其治曹衛從楚之事而並掲其怨曹衛不禮之心也汪氏以爲不攻陳蔡鄭許而侵曹伐衛利於報怨而分地則正不然晉文之時與齊桓之時異桓之時中諸侯堅附楚者惟蔡新附楚者惟鄭文之時天下諸侯齊宋之外皆附楚矣宋則困於子玉之圍齊則逼於申叔之戍而陳蔡鄭許則出師以從之矣魯則感報齊之徳而又新爲宋之盟矣曹衛皆附楚而衛又與之婚姻也治曹衛之罪以解宋圍而退楚師其名未嘗不正其謀未嘗不善蓋不治曹衛則曹衛梗於中何以治陳蔡鄭許內諸侯不服何以攘楚哉故以事勢利害論之則侵曹伐衛不特爲解宋之定謀而亦可爲伐楚之先聲也但其於衛則請盟不許其後又迫國人出其君於曹則旣侵其境又入其國旣執其君又分其田事爲己甚而心術不正出亡不禮之私怨不覺盡露矣】

公子買戍衛不卒戍刺之

【據左氏是魯刺公子買以說晉而以不卒戍誑楚也然此時晉楚之勝負未決而楚人救衛在刺買之後不當謂楚人救衛不克魯懼而刺買也當是晉師在衛衛戍懼而散公子買歸魯魯實以不卒戍之故刺買以說於楚故春秋直書以著魯於此時其從楚之志猶堅耳不然說晉誑楚之義何以示之耶】

楚人救衛

【諸儒以爲凡書救皆善之救者善則伐者不善朱子謂中國諸侯晉侯以私伐之乃反使楚人來救則春秋之義可見矣此於說義理甚當然春秋於此書楚人救衛又別有義何以見之於不書晉人救宋見之蓋不書晉人救宋者大晉之功也書楚人救衛者著衛之罪也晉文城濮一戰張內侯之勢挫彊楚之威回旣倒之狂瀾扶中原之正气足以比績於齊桓之召陵如書晉人救宋則晉師以救宋而出非以攘楚而出事末而情私義小而功防矣故春秋以不書救宋大晉之功也齊宋之外諸侯附楚陳蔡鄭許助楚圍宋則旣書而知之矣魯之乞師盟宋則旣書而知之矣曹之仇宋附楚則於書執曹伯畀宋人見之矣魯𨿽殺衛戍猶未見魯之爲楚戍衛也如不書楚人救衛則旣無以著衛之附楚而亦無以著晉之伐衛爲治其附楚矣故春秋以書故衛著衛之罪也不然春秋顧不善晉之救宋而善楚之救衛哉】

三月丙午晉侯入曹執曹伯畀宋人

【伐衛而楚不克救中諸侯已震晉之威矣此時不入曹可也入之而又執其君𨿽出於用謀以致楚師之戰而亦可謂不義矣】

夏四月己巳晉侯齊師宋師秦師及楚人戰於城濮楚師敗績

【召陵城濮諸儒以戰不戰論優劣不必然也聖人貴王道而賤伯功貴仁義而賤功利非惡其戰惡其所以戰者非戡定禍亂爲生民計而皆其自私自利之心爲之也夫王者豈廢兵不用哉湯武之興王必非師至服從一矢不加也春秋之戰未有以爲義者獨不義其所以戰耳故以王道論之𨿽召陵不足多何有於城濮以伯功論之有召陵之盟不可無城濮之戰時勢不同故也蓋天下諸侯一折入楚戍谷而齊不能戰圍宋而宋不敢戰岌乎殆哉城濮一戰之功未可沒也且楚乘戰之勝長驅中原勢將攺物不可不竭一戰之力又不可不謀必勝之道晉之設謀布算慮勝而後戰決戰而能勝中外盛衰之機實在於此就伯言伯就晉言晉就春秋言春秋則孟子所謂彼善於此者城濮之戰是也固知春秋書及是以內爲主而非罪晉之主是戰也不書晉人敗楚於城濮而稱晉侯序三師書戰書敗亦不得爲略而疑其無美辭也】

楚殺其大夫得臣

【春秋書殺大夫皆罪其專殺也吳楚無大夫則亦不必治以專殺之罪但楚大夫旣得書於春秋則楚之殺大夫亦不得不因事以書矣楚殺得臣與中國殺大夫一例書者非進楚於諸侯也以著楚用法之嚴所以能與中國抗也楚成在位已四十年召陵之役𨿽受齊盟其實無歳不用兵於諸侯以戰則勝以攻則克皆其臣之力也得臣一敗而卽殺之可以知其國之用法矣惟其用法若此此其所以不可敵中國諸侯能無懼哉其抗辭請戰少與之師春秋屑屑於此論其君臣之是非則義亦小矣】

衛侯出奔楚

【入曹而執曹伯則衛侯之懼而出奔宜矣晉文之侵曹伐衛猶以激怒楚師致其一戰以圖必勝也楚師旣敗得臣已殺可以釋曹伯矣久而不釋又迫衛侯出奔烏得不以罪晉文哉曹衛皆兄弟之國也背中國而卽荊蠻不爲無罪然以視陳蔡鄭許之助楚圍宋陳蔡又助楚而戰城濮及魯之乞師伐齊取谷戍衛罪有差矣陳蔡鄭魯則置之不問而列防踐土於曹伯則執而不釋於衛侯則迫之出奔此出亡不禮之私怨所由以罪晉文而不可辭者也使晉文至此而釋然於曹衛則前之侵曹伐衛以比齊桓之伐鄭侵蔡而亦不責其假公以濟私矣至衛侯之罪則於直書奔楚見之】

五月癸丑公防晉侯齊侯宋公蔡侯鄭伯衛子莒子盟於踐土

【經書四月己巳敗楚師於城濮越二十六日甲午左氏傳云至於衡雍作王宮於踐土越十三日五月丙午云晉侯鄭伯盟衡雍次日丁未傳稱獻楚俘於王越三日己酉云王享醴命晉侯宥越五日癸丑經書盟踐土越十一日癸亥傳云王子虎盟諸侯於王庭合經攷之事甚明白蓋敗楚之後晉師還至衡雍聞天王下勞而作室於踐土以俟天王而徵諸侯來防也以在鄭地故先與鄭伯盟也王至而獻俘是晉侯先朝王也旣獻而王享又使鄭伯傅王是鄭伯又先朝王也其他諸侯先後而至然後與之爲踐土之盟也旣盟而後諸侯朝旣朝而後爲王庭之盟也先盟而後朝者諸侯之中惟齊宋與晉爲一魯與蔡衛皆附楚而彊其內屬者晉不盟之而肯聴其朝天王耶魯與蔡衛不先受盟於晉侯而敢遽朝天王耶此當日事勢如此而經傳所紀月日亦未有舛誤者也蓋據事之先後實書之耳陳氏以爲先朝後盟春秋先書盟而後書朝不以天子與斯盟之辭汪氏以爲踐土於溫皆先行朝禮而後防盟春秋皆先書盟書防而後書朝使若晉侯合諸侯以尊王者皆非也又盟踐土是癸丑日盟王庭是癸亥日經各爲一事踐土之盟不載王庭之盟經不書也諸儒泥爲一事故吳氏以爲經不書王人者王子虎不與盟王氏以爲不書王子虎惟以諸侯自盟爲文者皆非也胡氏程氏以踐土之盟爲謀納王謂天王尙在鄭此之朝於王所者朝於鄭也於溫狩河陽之後乃入京師不知何據據左氏則居鄭之次年晉侯逆之納於王城取太叔於溫而殺之隰城矣若王五年在鄭王室久亂不寧不應無一事見經若晉侯盟踐土防溫以納王不應經無異文固當從左氏也】

陳侯如防

【汪氏如防於盟踐土之後則不與盟如防於朝王所之先則亦與朝是明明先盟而後朝矣何以又云踐土於溫皆先行朝禮而後盟防耶】

公朝於王所

【非朝於京師非覲於方嶽而天王實在其所則不得不書王所王旣在其所則諸侯不得不朝史亦不得不書春秋因之而其失自見矣蓋天王不自尊則天王之失也晉侯不率諸侯朝於京師則晉侯之失也然春秋不書諸侯朝而獨書公朝者孫氏以爲春秋魯史故但書公朝是已而義未盡也踐土於溫事勢原各不同踐土則天王先至而後諸侯至於溫則諸侯先至而後天王至天王先至故晉侯先朝而獻俘鄭伯亦先朝而傅王晉侯鄭伯之朝不書者春秋魯史也後至之諸侯皆朝但書公朝而諸侯之朝可知矣如書公及齊侯宋公蔡侯衛子莒子朝於王所則疑於晉鄭不與如並書晉鄭則失先後之日如各書晉鄭之朝又合書公及諸侯之朝則屬詞太繁故但書公朝而他可見也至於諸侯旣防於溫而始書天王狩是諸侯先至而後朝天王矣是時之諸侯宜於羣朝矣而亦但書公朝者蓋使於溫之書朝與此有異則似以書不書爲褒貶而令後人疑於其義故亦但書公朝而他諸侯之朝皆可知也】

六月衛侯鄭自楚復歸於衛

【書奔衛書自楚歸則衛侯背中國而卽荊蠻之罪自見據傳則晉人許復衛侯觀下書執衛侯而不見伐衛則許復衛侯而衛侯來防於溫晉因而執之可知矣晉許復衛侯則未使叔武爲君而元咺未立叔武可知矣衛侯殺之烏得無罪哉】

衛元咺出奔晉

【叔武無罪則元咺亦無罪無罪之叔武可殺則元咺亦可殺咺之懼而出奔亦不得不然也但奔晉訟君必欲求直己直則君曲必欲使晉人殺君故元咺之罪不可逭也】

陳侯款卒

秋伯姬來

公子遂如齊

【晉文伯業勃興魯不遣使聘晉而聘齊者魯與晉原未有隙而恐齊不能忘取谷之怨也】

冬公防晉侯齊侯宋公蔡侯鄭伯陳子莒子邾子秦人於溫【晉侯下谷無齊侯】

【左氏以爲討不服因下有伐許之文又有公至圍許之文故也其實防諸侯以俟天王狩耳蓋晉文召王狩以諸侯見必約諸侯先至故諸侯至而爲此防其伐許亦因朝王之後而再有事也】

天王狩於河陽【狩谷作守】

【左氏以爲晉侯召王以諸侯見且使王狩仲尼曰以臣召君不可以訓故書曰天王狩於河陽文定因之以爲原其自嫌之心嘉其尊王之意請王之狩忠亦至焉故夫子原情爲制以誠變禮特書曰狩以尊周而全晉夫以召爲父召子君召臣之召則召之名嫌而意惡不當爲之諱而曲全之也使易召爲請則如後世請幸之類未有無君罔上之迹而又不必爲之諱矣然而召實非美辭也朱子以爲晉文召王固是不順然史冊所書想必不敢明言晉侯召王義亦未盡蓋晉侯假王狩以諸侯見以下而致上迹涉於召而詞亦不順故左氏誅意以爲召王而其實晉侯之告諸侯必曰天王將狩於河陽王之告於天下亦必曰寡人將狩於河陽故魯史據告辭直書春秋仍之非夫子易召爲狩也又陳氏以爲晉侯召王以諸侯見則先狩而後防春秋先書防後書狩者不以天子與斯防之辭非也實則諸侯先至以俟王之狩故先書防而後書狩非有別義也又啖氏以爲諸侯怠於臣禮若令朝於京師多有不從又以爲晉已彊大率諸侯以入王城亦有自嫌之意非也當時諸侯曹伯可執衛侯可執久屬於楚之蔡懼而來防新附於楚之鄭畏而請成盟踐土而不敢不至防河陽而不敢不至豈倡之以大義以行朝王之禮而顧不從哉天子下堂而見諸侯不以爲嫌諸侯尊內而朝天王反以爲嫌哉然而晉文不爲者晉文之私也蓋朝於京師則諸侯有班所謂朝有定著也同姓之國不可以武穆而先文昭晉文若率諸侯以朝則不得不後於魯衛諸國後則失伯主之威遽先於魯衛亦惡變先王之制故不朝於京師而假天子巡方以方伯率先諸侯朝王之禮自爲威重也胡氏以盟踐土爲謀納王隨王至溫而再防諸侯程氏遂以狩爲狩獵責襄王播遷於外諸侯納之未入京師謝宗廟而事遊獵爲不能感激奮勵遷善攺過語似無稽全不信左氏恐亦不免於彊撰也諸儒說春秋不宗傳者多如此】

壬申公朝於王所

【諸侯之不朝京師久矣天王出居於鄭不見其奔問官守天王下勞則一朝王所天王狩則再朝王所一歳之中兩書公朝非予公之朝以著天下諸侯不朝京師之罪也】

晉人執衛侯歸之於京師

【衛侯殺無罪之叔武而春秋不書因晉人執衛侯而不書也春秋以國君而殺世子殺公子殺大夫皆書之以罪其專殺衛侯旣有專殺之罪則晉人執之是矣執之是則宜書殺其弟叔武以實其罪而何以不書蓋𨿽有專殺之罪不可以殺弟之故而殺其兄也以殺弟之故而殺其兄是以殺臣之故而殺其君故不可也故凡國君殺世子殺公子殺大夫皆書者未有執國君而請殺之事則書之以著其罪衛侯殺叔武而晉人執之以歸於京師如先書殺叔武繼書執衛侯恐後人疑於國君殺弟有執歸京師請命殺之之罪而兄弟父子君臣之間將不勝其亂故衛侯殺叔武沒而不書寧使其事不詳而不使於義有害也公羊以不書殺叔武爲叔武之賢而諱之然則他國君之殺世子殺公子殺大夫豈皆不賢而春秋書之耶】

衛元咺自晉復歸於衛

【使元咺不復歸於衛則不知元咺之訟君使元咺非自晉歸於衛則不知晉侯聴元咺之訟君夫叔武未嘗君衛元咺未嘗立叔武爲君而衛侯殺之元咺訴曲直於晉未爲大罪也晉旣殺士榮刖莊子亦已甚矣又執衛侯於京師此時元咺尙可以歸衛哉抗然歸衛又立子瑕是元咺有必殺其君之志矣元咺之罪所以大也晉侯之責所以並深也】

諸侯遂圍許

【許甘心事楚不朝天王諸侯之圍許義也觀翟泉之盟許不與則知𨿽圍之而許未服矣夫晉文以偏師伐衛而衛侯奔入曹而曹伯執合齊宋秦以戰城濮而楚人敗何其鋭也今以在防諸侯之師圍許而許不服者許人致死力以抗之也所以力抗諸侯者懼復蹈曹衛之轍而遭其執也然則齊桓伐蔡蔡潰卽捨之以伐楚其後蔡不後桓而桓亦不復加兵於蔡者爲能度徳量力而晉文之競武以求勝爲不及桓也歟】

曹伯襄復歸於曹遂防諸侯圍許

【許圍不下而復曹伯將以招許也故使之防諸侯以圍許而許卒不下於晉者晉文作事煩擾不信於許也】

二十有九年

春介葛盧來

【葛盧來如果來朝何以不行朝禮如果行朝禮何以不書朝觀後書介人侵蕭則知葛盧之來實非來朝必有不睦於蕭之事赴訴於魯也防國相侵可以無書則葛盧之來亦可以無書然而春秋書之者以罪魯不能靖小國之紛而喜介之附已受介之偏辭而介果逾年有侵蕭之舉也】

公至自圍許

【如書至自防則防原以朝王也如書至自王所則𨿽有朝王之名而非尊王之禮也故兩不可至而至圍許汪氏比之如京師而至伐秦是已但彼是因伐秦而如京師此是因王狩而圍許防有不同耳李氏以踐土不至而圍許至見晉文伯事之衰者非也僖公於桓文防盟非用兵則皆不至桓之首止寧母於洮葵丘於咸皆然不特文之踐土也】

夏六月防王人晉人宋人齊人陳人蔡人秦人盟於翟泉【防上公有公字翟公作狄】

【公羊有公左氏谷梁無公伊川文定皆從左谷以爲諱公又左氏爲王子虎晉狐偃宋公孫固齊國歸父陳轅濤塗秦小子憗伊川不從左氏以爲諸侯而貶稱人文定從左氏以爲列國之貴大夫與王子虎而貶稱人然觀戰城濮有秦師而盟踐土無秦人則猶不以小子憗同諸侯之盟也翟泉之秦人必非秦伯可知晉豈遂以小子憗同諸侯之盟耶其爲大夫而非諸侯無疑矣六國皆大夫魯何以獨君其非公而爲大夫無疑矣成二年蜀之盟十一國皆大夫而魯獨君者公方專防楚嬰齊於蜀故同諸大夫以盟也其爲魯大夫而不名者以不目六國之大夫故亦不名魯大夫也王城之側大夫防盟何以不目大夫以著其罪後半春秋大夫防盟而目之者著大夫之専政也此時伯主在上列國未有敢幹大政之卿故從略書人魯大夫亦不名以罪列國諸侯也諸儒以爲盟迫王城而從貶稱人夫踐土之會天王下勞王子虎盟諸侯於王庭是盟於天子之側矣春秋尙不書以示貶此以大夫就王子虎而盟𨿽在王城之側未若天子之側之逼也而顧以稱人爲貶耶然而春秋有譏焉齊桓尊宰周公而不敢盟此以王子而下盟諸侯之大夫以諸侯之大夫而上盟王子歷敍之而罪見矣又齊桓洮之盟列王人於前而諸侯舉爵所謂王人𨿽微序於侯伯之上也今之王人卽非王子虎而爲防者亦不當以大夫盟之故天子之臣諸侯之臣一體書人而陵替之實不可掩矣又左氏以爲尋踐土之盟而謀伐鄭夫鄭伯從防於溫圍許方散才歷一時貳楚之迹何以遽見此後秦晉伐鄭逺在明年九月則翟泉之盟非爲謀伐鄭也蓋是時衛侯在獄曹伯始歸圍許無功晉恐諸侯之心不一故請王臣以合之而又重煩諸侯是以盟諸侯之大夫於翟泉也而鄭人不至然後知鄭之懷貳而有明年之師也】

秋大雨雹

冬介葛盧來

【左氏謂以未見公故復來朝前之來在春公卽以其時自圍許至未爲久也葛盧不及待而去則葛盧之慢矣然葛盧方托魯以將有事於蕭豈敢去來由己無禮於大國此必春旣見公而冬復來也】

三十年

春王正月

夏狄侵齊

【狄在齊桓之世肆虐於諸侯而桓不之問桓卒而救齊伐衛是必桓之有徳於狄也才十餘年而晉文繼伯狄卽侵害及齊自此而屢侵不已是又間於齊之不競也而皆無忌於二公之伯狄眞不道矣】

秋衛殺其大夫元咺及公子瑕

【元咺之罪己於書奔晉書自晉復歸治之矣此稱國以殺不去其官者所以治衛侯之罪也衛侯殺無罪之叔武今天王方伯釋其罪而反之國未嘗有命殺元咺也元咺又天王方伯之所直者而衛侯殺之且及公子瑕春秋所以罪之也殺瑕書法不與衛剽陳陀同而稱公子是瑕未爲君而書公子者著其實也使瑕果爲君卽不當比之衛剽陳佗亦當書衛殺公子瑕及其大夫元咺今其書法如此則知春秋不罪瑕也不罪瑕故書及公子瑕也殺瑕書公子故殺元咺書大夫也皆所以治衛侯之罪也】

衛侯鄭歸於衛

【元咺子瑕旣殺而衛侯歸則似非衛侯殺之矣然元咺子瑕之殺不書衛人衛侯之歸不書自京師則春秋之歸罪衛侯可知也】

晉人秦人圍鄭

【侵曹伐衛文定以再稱晉侯爲譏其懷私復怨於此又以爲私怨勤民貶而稱人未必然也鄭貳於楚出師不爲無名可以圍許何不可以圍鄭若責其不修文徳以來諸侯而威制力勝惟虐是聞則圍許已不免有罪何況圍鄭若果以貳楚之故問罪於鄭則𨿽有私忿亦不必爲此深文而苛責之也蓋據左氏圍鄭者晉侯秦伯春秋不舉爵而稱人乃以爲貶求其貶之故則以爲不禮於己而怨之也然春秋稱晉人秦人未必果晉侯秦伯也何也穆公輔晉以伯戰莫大於城濮防莫大於溫盟莫大於翟泉而與之者小子憖也自此以後敗於殽敗於彭衙以至濟河而取王官及郊而帥師者百里孟明也何獨圍鄭而穆公親至哉左氏燭之武見秦伯之言抑又安知非身踐秦庭耶秦人非秦伯則晉人亦非晉侯而春秋固未必以絀爵稱人爲貶矣又左氏晉侯使呂相絕秦有曰我文公帥諸侯及秦圍鄭秦大夫不詢於我寡君擅及鄭盟云云則秦伯未與圍鄭可知矣蓋左氏雜取各國之史爲文不自裁節語多舛誤往往如此未可據也晉文假公義以伸私憤謂之不正則可若盡沒其事之公而但誅其心之私則不禮者旣怨之禮之者宜徳之矣觀其不牽於楚徳而以攘楚爲義則亦不當屑屑以出亡不禮之故罪其以私怨虐曹衛而又罪其以私怨虐鄭也】

介人侵蕭

【介稱人如牧誓稱庸蜀羌髳防盧彭濮人蓋中外小國之通稱也諸儒於狄之忽稱狄忽稱人其稱人爲嘉其慕義而進之然則介侵蕭而稱人豈亦進之耶通乎此則入後於吳越之或書吳人越人或書吳書於越非有進退予奪之義矣】

冬天王使宰周公來聘

【王聘勤於隱桓而簡於莊僖自莊元年來錫桓命至此不聞矣豈齊桓創伯王室稍尊而不數數下聘諸侯耶夫聘隱可也聘桓甚矣莊卽不足與數僖猶魯之賢侯而天王獨不加禮何哉宰周公之來或以答兩朝王所之禮也】

公子遂如京師遂如晉

【天王兩聘隱公三聘桓公不聞一拜京師之使僖公於宰周公之來魯不逾時卽遣公子遂入謝天王僖豈不賢於隱桓哉惜乎以二事出而命不專也文定所謂等周室於列國者是已春秋書遂明著其以二事出非如京師旣歸而再如晉也李氏以爲不敢同王事於伯事非也】

三十有一年

春取濟西田

【復故田而謂之取呂氏以爲非彼所欲者近是文定謂爲以亂易亂者罪其爭而復之也蓋外取邑不書魯史諱我邑之爲人取也若復故田而謂之復是章我田先爲曹取矣故書取謂若新取之曹者又曹本不欲以田歸我不可書曹人歸濟西田若無故而書復濟西田則明爲假晉之力而得之想亦魯史所諱也但濟西田不知何時爲曹所侵入春秋來亦未見魯與曹有爭田之事曹在春秋國小而弱未必敢侵魯田諸儒因濟西魯地故或爲先侵後復之說恐濟西自有曹田晉怒曹而割其田與魯魯因以取之也不書曹濟西田者或魯史諱其假晉之力以取曹田也左谷或是】

公子遂如晉

【宰周公來而始往報之晉未嘗來聘而公子遂一如晉取濟西田而公子遂再如晉事晉嚴於事周受田重於受天王之禮畏其威而懷其徳比連書之罪自見矣】

夏四月四卜郊不從乃免牲猶三望

【魯僭禮不勝書因禮之變而書以示譏文定之說是己但魯之郊禘明堂位云成王以周公有大勲勞命魯公世世祀公以天子之禮樂而祭統則云成王康王追念月公勲勞而欲尊魯故賜之以重祭一則成王一則成王康王無定主之辭史記又稱魯惠公請郊廟之禮於天子後儒肆辧皆無定義姑無論是非成王之賜卽云惠公所請亦在春秋以前何以入春秋歷隠桓莊六十年不見書閔二年始書禘僖三十一年始書郊耶固曰非有變則不書何以隠桓莊六十年及僖又三十年郊無一變自此年終春秋百五十年凡九有變耶洛誥曰乃命寧予以秬鬯二卣曰明禋又曰予不敢宿則禋於文王武王觀此則所云賜以天子之禮樂者或是禮樂之器得用於周公之廟而後世積漸僭用大禮並郊禘亦因其名而舉其事也記曰踐其位行其禮不踐天子之位何以行天子之禮不特成王不以賜魯公卽所云之郊也禹也宋之郊也契也是天子之事守也者亦非夫子之言也夏殷之後旣不有天下而何以得郊於天哉使夫子以禹契之故而謂宋當郊則魯之郊何嘗不配以後稷使夫子以天子之事子孫所當守則焦祝薊陳何獨不當守天子之事蓋天者天子之所祭非天子而郊借云配天者先王而主祭者則諸侯也故𨿽夏殷之後行之而天亦不享況魯旣有天子行於上而又僭行於下耶卽云二王之後許用先代禮樂亦當是冠服器用官名樂名及廟中牲色所尙之類未必許其用郊用禘也大約東遷以降諸侯僭禮積漸而然故晉人有曰以寡君之未禘祀則可以知僭郊禘不特魯而魯之郊禘亦不必由於成王所賜矣又左傳家語皆云魯以啟蟄而郊陳氏謂爲祈谷之郊魯不敢以日至而擬於天子也汪氏引孟獻子正月日至可以有事於上帝之語辧之然觀春秋四書卜郊皆在四月四書牛傷皆在正月而定十五年之牛死攺卜而郊則於五月哀元年之牛傷攺卜而郊則於四月似魯實以四月或五月郊不於日至者汪氏又以春秋所書四月卜及四月五月郊皆爲過時非禮之故然定哀正月牛傷攺卜一五月郊一四月郊謂因攺卜而過時則可何以成七年正月牛傷攺卜而書不郊猶三望亦於五月耶書郊以四月五月書不郊亦以五月則魯以四月五月郊爲常而謂爲祈谷之郊者亦或然也郊𨿽不於日至而祈谷用天子祀上帝之禮樂獨非僭耶又陳氏以天子不卜郊魯郊而卜者以僭禮而遲疑顧盼不敢直情而徑行之者非也據家語天子之郊月以日至日以上辛旣有定日則不用卜祈谷而郊上辛中辛下辛皆可用無定日則卜也又汪氏以四月五月爲過時者亦不然也四月五月周正之夏猶夏正之仲春季春以祈谷亦未失時惟成十七年之九月用郊爲不可解耳】

秋七月

冬伯姬來求婦

【托於魯而魯屢侵削之如謂婚姻足以固邦交何爲不以伯姬故而扶植杞耶固知魯人不義𨿽再娶魯女而亦無以爲安國之計也春秋書伯姬求婦固以譏伯姬之越禮而亦以著魯女再嫁魯之弱如故以致桓不得已而事晉也】

狄圍衛

【狄肆侵諸侯向旣入衛今又圍衛狄之虐衛甚矣毋亦間衛成之取惡於晉文而故敢於攻圍其國都耶】

十有二月衛遷於帝丘【於谷作於】

【衞再遷矣皆狄難也而又適當桓文定伯之時桓惡其不與幽盟而不救文怨其出亡不禮而不救固以見桓文之褊而亦罪衛無自彊之道狄至則遷捨社稷丘墓而輕去其國都也文定責晉文不能卻戎狄安中夏使晉文而能釋怨救患以治狄而存衛則晉文之業又出齊桓上矣而烏可得哉】

三十有二年

春王正月

夏四月己丑鄭伯捷卒【捷公作接】

衛人侵狄

秋衛人及狄盟

【衛迫於狄遷國以避宜內修徳政外結鄰援養力積威以聲其罪而伐之乃忿不思懲乘亂以起僅僅侵之而又屈己以及之盟保境息民之道修怨復仇之道胥失之矣】

冬十有二月己夘晉侯重耳卒

【齊桓紆緩晉文急促城濮一戰遂伯天下世主夏盟或亦有天幸與若彷佛齊桓今年防明年盟恐其及身不能有成也】

三十有三年

春王二月秦人入滑

【秦越國而襲鄭於千里之外𨿽得鄭亦必不能有其地而顧勞師以爲之者乘晉文之旣歿冀得志於鄭以懾天下諸侯而圖伯也故𨿽知鄭有備而猶入滑以肆其兵威晉急出師邀擊以敗之者蓋惟恐秦之遂伯諸侯而挫秦以示己之彊使諸侯不貳於秦而文公餘業可繼也故於鄭不顧忘先公之怨於秦不顧忘先公之徳而出奇兵截要道爲必能敗秦之謀不然何愛於鄭何惡於秦而窮兵盡敵至使匹馬隻輪不返若此其毒耶終春秋之世秦楚大國楚則時盛時衰秦不復有中國之志者楚戒城濮而秦悔殽師也夫是以齊桓晉文兩伯並稱齊之後無繼者而晉之子孫世主夏盟與】

齊侯使國歸父來聘

【公子遂如齊國歸父來聘以著伐齊取谷之後齊魯之好再通也】

夏四月辛巳晉人及姜戎敗秦於殽【敗秦下左谷有師字】

【諸儒皆以晉襄忘親背惠墨衰絰而卽戎故敗而稱人然則何不直書晉侯以明著其罪耶是必當時晉襄釋殯主戰亦自知其非而赴告諸侯自諱卽戎以大夫用師爲辭魯史據告辭以書而夫子仍之也又諸儒以秦不言師爲外之然左谷皆有師字獨公羊無師字不從左谷而從公羊者諸儒深求義理以責秦之貪利勤民用詐襲人也然使春秋義取乎外秦則當於入滑外之不當縱於入滑而反罪於敗師也汪氏乃謂谷梁以敗秦師爲外之疑其誤加師字不知谷梁謂不言戰言敗爲外之非以稱秦爲外之而誤加師字也】

癸已晉文公

【殽師十二日而文公卽能無不備之物而誠意哀思有不盡矣其罪固不待貶而可見也使於敗秦直書晉侯當更明白何爲從略書人反若爲晉襄諱者然耶】

狄侵齊

【狄再侵齊矣不見齊有以報之而春秋於此後屢侵皆書者著狄之無懼於諸侯𨿽大國不畏亦以著齊伯旣衰𨿽狄亦得而侮之也】

公伐邾取訾婁【訾婁公作叢谷作訾樓】

【晉伯之後諸侯皆無事狄則侵齊伐衛魯則用兵於邾狄之無道魯之不義一而已矣】

秋公子遂帥師伐邾

【邾之升陘原以報取須句也足以相當矣魯乘晉文方歿秦狄內訌肆虐於邾君臣之間旣取其邑又伐其不備不義甚矣春秋備書不因僖公之賢而爲之稍諱則他取邑有不書而以爲諱者非也】

晉人敗狄於箕

【狄有數種據傳則此爲近秦之白狄然春秋於戎則山戎北戎姜戎雒戎陸渾之戎分別而書於後之赤狄白狄亦分別而書此不書白狄則未必非卽侵齊圍衛之狄也侵齊圍衛晉已有不救之愆此時竟來攖晉則安得不以兵應之春秋不必貶晉侯而人之也陳氏據左傳晉侯敗狄之說謂貶晉侯而病晉夫晉侯方在喪於秦則彊敵大戰伯業興衰所闗墨絰卽戎事或有之於狄則大夫將兵可以相敵矣何必身在戎行哉】

冬十月公如齊十有二月公至自齊

【魯見晉文旣卒嗣君在喪𨿽敗秦狄實生外患懼不足以托國而復釋怨修好於齊也僖公三如齊十年十五年如齊齊桓伯業方盛也此年如齊以有取谷之怨齊旣忘之而歸父來聘因親履其庭以報之也十年十五年不至此年至者至而卽薨固不可以不至亦以見前兩如齊爲朝伯主之常而此年如齊爲屈於彊大釋怨修好故書至以別之此後文宣襄成之如齊如晉如楚皆爲屈事彊大故無有不書至者也】

乙巳公薨於小寢

【僖公賢侯魯人頌之然其三朝於齊兩取邾邑一入都服事彊大憑淩弱小未免取譏於春秋也至於乞楚師伐齊盟楚人於宋亦有愧於閔宮所云荊舒是懲者矣】

隕霜不殺艸李梅實【隕公作霣】

【主夏正者以此爲夏正之十二月謂若以周正言則爲夏正之十月艸未盡殺𨿽不殺不足爲異然使以此爲夏正之十二月則雪之節非霜之節矣豈艸經霜雪而榮生至冬殘始以霜不殺艸爲異耶若旣雨雪而艸榮生於冬則是雪不殺艸矣若未雨雪則又當以無雪書矣若歷十月至十二月不殺艸則又當如書是月六鷁退飛之法書是冬霜不殺艸矣夫亥月固霜之節而語以爲小陽春使不霜而艸不殺或霜防而有殺有不殺則有殺有不殺者爲常而不霜者以無霜爲異不以艸不殺爲異矣此書隕霜不殺艸當以隕霜爲句不殺艸爲句蓋隕霜矣而不殺艸也則此爲周正何疑周之以子爲正何疑春秋之以周正紀事何疑】

晉人陳人鄭人伐許

【莊十六年曲沃武公始爲晉侯又二十一年晉始見經所書則滅下陽執虞公及殺世子弒君殺大夫之事至文公得國僅三十四年一出而侵曹伐衛敗楚圍許盟踐土防溫盟翟泉朝天王執曹衛之君遂伯諸侯何其興之暴也然亦不過五年而文公卒矣天下諸侯必以爲晉之興也速則其衰也亦易𨿽敗秦敗狄而結怨樹敵嗣君之志將不在諸侯矣晉襄當亦有虞於此而不顧忘喪毒民之不義急連陳鄭以有事於許歟然而春秋則書以譏之也諸儒不論其事之可譏而一以書人爲貶此三國書人左氏不詳是君是大夫諸儒亦遂無說然則三國皆君而貶人之耶三國皆大夫而貶人之耶抑皆防者耶晉襄初防陳鄭以伐久附於楚先世所不能致之許其非防者可知大夫而稱人不目猶之前也則知敗秦敗狄皆大夫不名而非春秋貶而人之矣】

春秋宗朱辧義卷五﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷六

髙淳張自超撰

文公

元年

春王正月公卽位

【先公無故而薨又未有他變逾年未葬而嗣子卽位者惟文公成公乃宣公薨於十月成公逾年卽位則宣公在殯矣僖公薨於十二月其日爲乙巳觀明年二月有癸亥則日不在月終而文公逾年卽位僖公亦在殯矣然則逾年卽位之禮固不論已葬未葬獨不知亦論已殯未殯否也文定以爲國君嗣世聽於冢宰未可吉服以告廟臨羣臣而皆冢宰攝行則當卽位於三年之後而又不譏魯君之逾年卽位爲非禮或當如朱子所云易世傳授國之大事而王侯以國爲家𨿽先君之喪猶爲私服宜行卽位之禮吉服以告廟臨羣臣耶是必三年之喪不廢而權吉於卽位之一日也觀春秋未逾年稱子逾年而魯君稱公外侯舉爵則嗣君逾年而卽位攺元固爲禮矣𨿽或君薨於嵗月之盡日祗取旣殯而行禮不逾正月不必如虞書所雲月正元日正月朔旦耶】

二月癸亥日有食之【日上公有朔字】

【公羊有朔字左氏谷梁皆無朔字以前後所紀之日攷之則無朔字者是有朔字者非食在晦也若食在朔則本年四月不當有丁巳四月有丁巳必三月有閏而後可自癸亥至丁巳加一周甲算合一百一十五日也然使食果在朔則前年十二月又不當有乙巳十二月有乙巳亦必十二月有閏而後可自乙巳至癸亥加一周甲算合七十九日也古歷𨿽疎豈前年十月閏今年三月又閏相距四月之近而兩置閏耶故決其食不在朔不在旣朔而在晦也惟食在晦則自十二月之乙巳加一周甲算至二月之癸亥七十九日不置閏而可通自二月之癸亥不加周甲算至四月之丁巳五十五日不置閏而亦可通矣左氏經文旣無朔字而亦誤以爲在朔故曰於是閏三月非禮也蓋左氏不解於周曆日食有或在朔或在旣朔或在晦之占而以經文不言朔者疑於官失之於此四月之有丁巳不可以通意其閏三月而不攷於前年之有乙巳又不可以通也史記曆書失於不訂左氏之誤亦曰周襄王二十六年閏三月春秋譏之而不知是年實不閏三月也大約左氏之說難以爲信如襄公二十七年日食十二月乙亥朔左氏作十一月曰於是辰在申司曆過也再失閏矣哀公十二年十二月螽左氏曰火伏而後蟄者畢今火猶西流司曆過也若是則又再失閏矣班史律曆志亦引用其說以譏周道旣衰天子不班朔魯歷不正夫閏以定時成嵗一失閏則子入於丑三失閏則春入於夏六失閏則春秋冬夏皆變左氏屢譏春秋失閏失而不補豈復成嵗功哉歷算之法莫難於交食而置閏爲易春秋日食不差而差閏故不可信古歷之疎或日食之時刻分數閏之在前月後月不能如後世之密則當有之屢失閏而變四時之侯久而不攺未必然也】

天王使叔服來防葬

【防葬𨿽禮然魯十二公不見有防葬而防葬僖公僖𨿽賢侯而襄王或感其輔齊桓以定己位也其私心亦可譏已】

夏四月丁巳葬我君僖公

天王使毛伯來錫公命

【來錫命非禮也喪未畢而命之非禮也襄王感僖公之推戴旣防葬其身又錫命其子惟其不能以義制私遂流而至於歸成風之含賵又防其葬而淪替極矣】

晉侯伐衛

【前伐許張氏責其忘喪毒民今喪未滿而又伐衛王氏以爲克纘父功繼爲盟主春秋因以貴之何所見之各殊也總是泥於例以稱人爲貶故曲求其所以貶之之故以舉爵爲褒故曲求其所以褒之之故也如以爲忘喪毒民則伐許伐衛宜一例從貶如以爲克纘父功繼爲盟主則不特伐許伐衛卽敗秦敗狄宜一例從褒要之春秋之義原不以稱人舉爵爲褒貶也大夫將則稱人君自卽戎則舉爵其事不合於義則稱人舉爵皆貶其事合於義則稱人舉爵皆非貶通春秋書事皆然不特此也又陳氏以爲苟其君意𨿽卿帥不書亦非也舊史據赴告傳聞而書書事非書意也其出於君之意與否史氏何從而知之夫子繼魯史以作春秋其遠年以前之人之意又何從而知之亦據其事之實而已觀下文書公孫敖於戚防晉侯則知晉侯親主伐衛之師而書晉侯非原其僅有伐衛之意矣又汪氏以爲文宣以後大夫專政凡侵伐防盟君𨿽在而大夫任其事故經書晉侯而傳言大夫者亦未盡然也文宣以後大夫專政如大夫主其事則直書大夫之名此時晉大夫尙未能專襄公之政故𨿽實以大夫帥師亦不目大夫也此後垂隴之盟士縠主之救江之師陽處父帥之春秋以譏襄公之失馭則直書名以著之矣而豈以稱人爲貶哉又左氏稱襄公旣祥使告於諸侯以伐衛亦因經書晉侯以舉爵非貶而爲此曲貸之說也晉文以僖三十二年十二月卒未期而敗秦敗狄逾年十二月而伐許如以爲小祥則伐許已及小祥之期如以爲大祥則伐衛尙未及大祥之期何爲有貶有不貶耶左氏於敗秦敗狄經稱人而實坐爲晉侯於伐衛經舉爵而實坐爲先且居胥臣而後儒遂因爲有貶有不貶之說然則伐許是君是大夫耶左氏未詳而後儒亦不復論則所謂褒貶之例亦不得不自破矣】

叔孫得臣如京師

【文公受命而使卿往拜僅勝於成公受命而並不遣京師之使耳而不親朝之罪則𨿽有往拜之禮不可得而掩也】

衛人伐晉

【衛成受晉文囚執之辱宜省已修徳節用愛人以爲自彊之道使晉人懼而謝過通好乃乘晉文之卒而侵鄭以攖其怒晉之來伐固自取之也其志本欲與晉相抗則稱兵報伐亦其事勢之所必至張氏以爲伯主聲罪致討宜自反其不仁無禮之罪夫衛之自反當責之於未討之前不當責之於旣討之後使旣討而能自反則其先不仇晉而已之背中國而卽荊蠻當亦翻然自悔其失矣又汪氏以爲春秋不書晉之取戚而人衛孔達爲予晉而罪衛觀下書公孫敖防晉侯於戚則晉侯在戚而晉之取戚不書可見不必其予晉也孔達帥師不書者義不系乎名孔達不必以不書孔達爲罪衛也】

秋公孫敖防晉侯於戚

【魯原曲意事齊及晉文伯而攺事晉然猶未朝晉也晉文伯事方興而遽卒晉襄之能繼伯與否勢未有定故𨿽敗秦敗狄而僖公復朝齊以自托至此見晉之伐許伐衛大用兵於諸侯而心畏之故使敖急防晉侯於戚也此爲內大夫專防諸侯之始或是晉侯在戚約文公出防魯以喪故使公孫敖往觀下又書公孫敖如齊則以著魯之旣結好於晉又修禮於齊或彼或此惟人是托絕不爲自彊之計非但以專防諸侯爲敖之罪也】

冬十月丁未楚世子商臣弒其君頵【頵公谷作髠】

【書世子商臣弒君是著商臣以臣弒君以子弒父之大惡爲天下後世戒也楚頵𨿽有僭王猾夏之罪而商臣則其臣也則其子也君卽不君臣不可以不臣父卽不父子不可以不子文定顧猶責楚頵之黜兄立弟汪氏亦謂世子之弒君其君實有以致之何哉夫以商臣之蠭目豺聲子上知其爲忍人使楚頵早從子上之言則商臣不立使早廢商臣而立子職斷以行之則宮甲之難不發楚頵始則不明繼則不斷自貽其禍此爲疚耳如必執立嫡立長之義是明知其子之足以亡國亡天下而必立之必不可以廢之聽其亡國亡天下而絕不爲付托得人之計如宗廟社稷何夫古有教世子之法左右前後莫非正人則𨿽中材不至於爲不善使其性之不移敎之不悛則當告於廟而廢之楚頵固不足以語此而亦不當以黜兄立弟爲罪謂其君實有以致之也】

公孫敖如齊

【當喪而使大夫聘齊惟恐失好於齊也何氏以爲譏喪娶觀明年冬始納幣恐公孫敖未必爲請昏而行卽爲請昏亦於書納幣譏之此但譏其喪甫及期而防晉聘齊之汲汲耳】

二年

春王二月甲子晉侯及秦師戰於彭衙秦師敗績【彭衙秦地晉侯敗秦師於此非秦師未出境卽旣出而退去也秦師未出晉逆而敗之固晉之罪秦師旣去晉追而敗之亦晉之罪伊川以書及爲罪晉之不諭秦而與戰文定以遽與之戰爲以桀攻桀家氏以爲晉襄負气好勝以怨報徳君子責之皆是也然則何以不貶稱人而舉爵哉可以知前之稱晉人實晉大夫非晉侯矣又秦穆報晉至再至三其悔過之言悔不用蹇叔而襲鄭以致敗非悔兵之不可用也故其報晉之心必勝而後已如悔兵之不可用而保境息民何至復有彭衙之敗哉汪氏以爲不書伐晉爲罪晉而免秦者非也】

丁丑作僖公主

【書作主以譏其緩是已但文公𨿽慢而不敬何至緩於作主恐是欲躋僖於閔之上羣議未定因是以緩至此議決而始作主也】

三月乙巳及晉處父盟

【比於及髙徯盟防則此不書地比於及荀庚盟及孫良夫盟及郤犫盟及孫林父盟則此不書來聘左氏曰公如晉晉人使處父盟公以恥之又曰適晉不書諱之也公谷大義皆同諸儒未有易其說者夫自晉文伯業之盛僖公朝齊而不朝晉晉襄卽位繼伯魯又不使大夫聘則以爲晉之怒魯者勢或有之但文公旣背喪往朝矣晉怒顧不可釋哉卽公果如晉晉果以處父盟公觀前則公孫敖防晉侯後則士縠主諸侯之盟公孫敖亦與又如郪丘以公子遂盟齊侯赤棘以臧孫許盟晉侯則內大夫之專盟諸侯公之專盟外大夫亦春秋之常晉之以處父盟公何爲恥公哉若云在其國都爲恥何以不書如晉若云適晉不書返國不至爲公諱恥則何不並及盟而削之耶竊以不書來聘與髙徯之不書來聘同不書地與及荀庚及孫良夫及郤犫及孫林父之在我國都而不地同不書公及則與凡及外大夫專盟之不書公同也不然晉襄南則抗楚西則仇秦內則伐許伐衛而又無禮於來朝之魯不義甚矣何以合諸侯哉蓋文公喪制未滿卽不朝晉晉亦必不來討晉卽來討魯亦謝之有辭故垂隴之公不親與亦必以喪故而使敖往也左氏乃謂公未返故不與夫作主丁丑日及盟乙巳日相間才及一月自魯如晉何其速自三月至六月自晉返魯何其遲左氏固未可據也此惟胡氏以處父盟於我之國都者爲是當是晉將盟垂隴而使處父來聘公以喪辭而先親盟處父以信之春秋不書來聘但書及盟者大約與書及髙徯盟防同莊公有文姜之喪而盟髙徯文公有僖公之喪而盟處父故不書髙徯聘以別於及向戌之盟劉不書處父聘以別於及荀庚良夫郤犫林父之盟國都蓋以專罪莊文之忘哀而以吉禮盟大夫也但彼則出國都以盟此則盟於國都爲有異耳而程氏以書及爲微者及之則正不然齊晉大夫魯固未必敢以微者盟之而如及荀庚良夫郤犫林父之盟則又決知其非皆微者也至處父初見經及盟不氏而救江氏安知不如翚之前不稱公子後稱公子命之公子而後公子賜之氏而後氏乎諸儒謂削氏以治其抗夫春秋內大夫之盟諸侯公之盟外大夫多矣而獨削處父之氏其義不可以通也】

夏六月公孫敖防宋公陳侯鄭伯晉士縠盟於垂隴【縠公谷作谷垂隴公谷作垂斂】

【此晉大夫盟諸侯書名之始卽外大夫防諸侯盟而書名之始前此有外大夫與諸侯之盟者矣不名而人之者大夫未專政也前此有大夫與諸侯之盟而書名者矣非天下諸侯之公防公盟也晉以士縠主諸侯之盟是晉之輕諸侯而委權於大夫也是士縠之抗諸侯而專國之政也而公孫敖亦與其責同焉晉襄繼伯未嘗爲衣裳之防而垂隴一盟乃以士縠主之天下諸侯懾於晉之彊𨿽得以世主夏盟而伯之道亦降矣此夫子所以有取於齊桓也夫】

自十有二月不雨至於秋七月

八月丁卯大事於太廟躋僖公

【公谷皆以大事爲大祫劉氏曰時祭稱有事祫祭稱大事李氏曰於祭無譏則不書祭名其郊禘大雩書祭名者祭之僭也若是則舊史於此年書大祫於宣八年書禴於昭十五年書祠而夫子攺爲大事有事以著凡書祭名者之非禮矣然當大祫而大祫當時祭而時祭卽實書祭名讀者亦知譏不在祭在祭而舉行之事何混於非禮之祭而於此沒其祭之名耶竊疑因躋僖公而舉祭未必恰值大祫之期宣八年之於太廟亦未必是禴昭十五年之於武宮亦未必是祠恐當時史氏難於實舉祭名原來書大事有事而夫子仍之也躋僖公者躋於閔公之上魯以爲順兄弟之次而不顧乎逆先公爲君之次故曰逆祀也三傳皆以閔公爲祖孔氏曰父子異昭穆兄弟昭穆同閔僖不得爲父子躋僖於閔是位次之逆非昭穆之亂也文定依三傳爲說而斥以世指父子不指兄弟者爲非汪氏疑於兄弟疊爲君者如齊之孝昭懿惠衛之懿戴文若兄弟各爲世而異昭穆則齊項不得祭其祖衛成不得祭曽祖矣其說甚辧攷於春秋書桓宮僖宮災又書立武宮立煬宮不曰廟曰宮則似廟中爲同堂異室之制隠桓一廟而各爲宮閔僖一廟而各爲宮兄弟不分世數而同昭穆者然劉歆周廟昭穆世次於共懿孝夷四王分昭穆爲四廟以言乎爲君則自共次懿次孝次夷以言乎祖孫父子兄弟則懿者共之子孝者共之弟夷者懿之子共之孫當孝之時則祖共而禰懿是祖其兄而禰其侄矣當夷之時則祖懿而禰孝是祖其父而禰其叔祖矣父子祖孫至於互易而朱子取其說以爲南北宋諸宗之廟次意者天下國家之大以傳繼爲重𨿽父子猶爲私恩而所云髙曽祖禰者以嗣位爲先後不以生世爲先後卽至如齊頃之不得祭其祖衛成之不得祭曽祖而亦不可牽於情以傷於義耶但朱子謂文昭武穆子孫亦以爲序而不易致汪氏疑於兄昭弟穆者其子孫之昭穆易紊然而朱子固曰不以昭穆爲尊卑則兄弟之子孫亦無不可以昭穆分序也蓋商家兄終弟及則昭穆不得以父子論周正傳子之統而父昭子穆之義始定父死子繼世適相承昭穆何至於亂卽有大故而或君卒無嗣大臣依世次援立𨿽百世而昭穆不亂倘廢舊典而變宗法或捨子授弟或遭變遇逆國人推戴失次如懿王崩而立共王之弟孝王崩而立懿王之子之類則爲自亂父子昭穆之緒而昭穆亦不得以父子論矣不得以父子論則不得不以兄弟論也故文定於嬰齊之後歸父譏其亂於昭穆而汪氏疑其說之不定者非也若是則魯不特躋僖於閔之逆祀而隠桓閔僖之共廟各宮亦亂於禮矣所以疑於魯之亂禮者蓋以事勢情理度之先閔後僖則文公祖閔而禰僖閔僖於兄弟則逆而僖文於父子則順也躋僖於閔則文公祖僖而禰閔僖閔之兄弟𨿽順而文不得父僖而反以閔爲考廟矣異時文薨而祔則以子祔父太廟合食則父子並向其子孫不同爲昭則同爲穆四世之後僖又當先閔而祧情理之不合者多矣魯人何不思而出此哉若共懿孝夷之先後爲君以致懿孝父子而同爲穆則出於事勢之不得不然僖文父子昭穆本順一躋而自亂其緒非情理也故疑隠之於桓閔之於僖皆一廟而各爲宮文公以閔僖之廟爲禰其後隠祧而桓不祧閔祧而僖不祧是以桓僖各安於其宮歷世猶存至哀公之時而災也】

冬晉人宋人陳人鄭人伐秦

【彭衙旣敗秦秦未嘗來報而晉又連四國以伐之其殘民結怨春秋所譏而非大夫稱人以爲貶也】

公子遂如齊納幣

【春秋書納幣者二莊公有文姜之喪甫逾年而納幣公又親行則書以示譏也文公喪制未終圖昏於齊而又使公子遂往則亦書以示譏也蓋文之於遂視三家其屬較親故獨使之以結於齊而其後殺其子而逐其母者卽是人也嗚呼凶人其可托哉】

三年

春王正月叔孫得臣防晉人宋人陳人衛人鄭人伐沈沈潰

【晉不伐楚以討商臣弒君之罪而連諸侯以毒弱小之沈其貶何疑文定以爲辭無褒貶者固非王氏以爲貶而人之不與大夫之專政者亦非也春秋後半正以名大夫著其專政之實非惡其專政而故歿其名以示不與之意也又王氏以爲不言帥師不成爲師者亦非也文公之世一書行父帥師以著行父得專兵柄之始一書彭生帥師以著彭生亦用事之臣而後不書卒爲死於君難而仲叔兩家及公子遂之專師已於僖公之世示之義不取乎再書得臣帥師也】

夏五月王子虎卒

【春秋於三王臣尹氏不名不來赴也王子虎名來赴也不葬不往防也劉卷名而葬來赴而往防也固因事而異文亦可以觀世變矣始則王臣𨿽有外交而不赴喪於諸侯繼則來赴而諸侯猶不遣防葬之使也至於其後則喪紀之通與外諸侯之往來一禮矣】

秦人伐晉

【秦穆旣有悔過之言而猶兩報敗殽之恥必濟河焚舟晉師不出而後忿泄志快蓋非眞能悔過者也文定以爲自此以後見伐不報始能踐自誓之言不知此後晉復報王官之役而伐秦逾二年穆公卒使穆公而在未知其果不報晉否也書終秦誓者夫子獨因詞之善而取其義耳汪氏以爲書取其言而春秋賁其事者是也】

秋楚人圍江

【晉伐附楚之沈楚伐附晉之江其不義一也江沈皆近於楚而逺於晉晉得沈不足以益國而楚得江則可以拓地沈𨿽見怒於晉而楚之近援可恃江一受毒於楚而晉之逺救不及故沈𨿽潰而不亡江卽有晉救而速滅然則小國非不知有從晉之義而正不能支其入楚之勢也】

雨螽於宋

冬公如晉十有二月己巳公及晉侯盟

【公旣盟處父矣而晉侯再與公盟者或以垂隴之盟公未親與故也此公朝晉之始卽魯諸公朝晉之始凡魯之前後朝齊未有因其來朝而盟者晉悼猶出國都盟襄公於長樗惟公則一朝晉襄而受其盟再朝晉靈而受其盟辱亦甚矣左氏以前之及處父盟爲公朝晉而晉人使大夫盟公以恥之於此則曰晉人懼無禮於公請攺盟夫外大夫來盟內大夫蒞盟春秋之常也晉若懼前盟之無禮則當兩君相約出防於他所卽不然亦當如晉悼之出其國都乃復致其往朝而與之盟是再無禮於公矣當不然也】

晉陽處父帥師伐楚以救江【公谷無以字】

【書陽處父帥師而大其事則伐楚也善其義則救江也使夫子果大伐楚之事則不必書救江使夫子果善救江之義則不必書伐楚而春秋書法如此者蓋當日晉師之出原爲救江而其實則振旅向楚陳師境上有似乎聲罪而致討者也春秋於此有二義焉一則商臣弒君𨿽逾兩年而罪在當討不嫌其遲如直書伐楚則後人疑於得討賊之義故曰以救江猶諸侯防稷而曰成宋亂大夫防澶淵而曰宋災故也一則楚橫暴於江漢之間侵蝕諸侯彊兵四出書於春秋侵伐圍入戰滅八十餘見而內諸侯之用師於楚者齊桓之召陵一書伐楚晉定之召陵一書侵楚而已使於處父之師而直書曰伐楚則前繼齊桓而後駕晉定矣故曰以救江蓋救江非不善旣張皇其事以號伐楚而但一救江而止惜乎其事小而義輕也文定較量於召陵城濮謂救之不得其道而書伐楚以救江者春秋紀用兵之法失其義矣名陽處父者外大夫專師書名之始與垂隴名士縠同士縠主盟於垂隴禮樂自大夫出也陽處父帥師徵伐自大夫出也】

四年

春公至自晉

【文公兩如晉皆至見迫於晉不得已也孫氏曰文公之出六其至者四危之也其不至者二安之也然使以盟新城爲危則盟扈亦不得爲安而盟扈所以不至者不序諸侯不名晉大夫不成其爲防盟故不至不必以安危論也】

夏逆婦姜於齊

【魯十二公六娶齊女惟僖公聲姜逆至皆不書其書者五書法各不同而獨略於文公之逆出姜何也書法不同者其事不同故詞亦不同也略於文公之逆出姜者其事略故其詞亦略也娶文姜使逆臣公子翚往欲著桓之寵逆臣則不得不以公子翚如齊逆女作一事書矣莊娶哀姜自行親迎之禮欲著莊之親迎仇女則不得不以公如齊逆女作一事書矣宣娶穆姜而使公子遂猶桓之使公子翚也成娶齊姜而使叔孫僑如𨿽未若翚遂之爲逆臣而亦無宗臣逆女之禮也故皆各作一事書也旣作一事書則在國稱女不可以稱如齊逆婦也婦者有姑之詞文之逆出姜非親迎非逆臣非宗臣不必別作一事書則從有姑稱婦之禮而以逆婦爲文亦其常也夫是以往逆而稱婦也桓娶文姜有齊侯送之文公防齊侯之文則不得不書夫人至矣莊娶哀姜有親迎之文公至之文則不得不書夫人入矣宣娶穆姜公子遂以夫人至欲著遂以夫人之非禮則不得不至夫人也成娶齊姜叔孫僑如以夫人至欲著僑如以夫人之非禮則不得不至夫人也文之逆出姜無異事則亦無異文夫是以入國不至也有姑則稱婦姑爲主之詞也無姑則不得不稱夫人文姜至而稱夫人哀姜入而稱夫人無姑之文也宣之穆姜成之齊姜旣從有姑稱婦而又稱夫人者因遂與僑如之以之也如書遂以婦姜至自齊僑如以婦姜氏至自齊則無以別其爲君夫人矣文之逆出姜但爲姑逆婦之文夫是以稱逆婦姜不稱夫人姜也然則無譏乎有譏也譏公之不親迎而略於禮也先儒以爲譏喪娶然不譏莊宣而譏文公何耶文定從谷梁之說以爲不稱夫人姜氏者姜氏亦與有貶焉然不貶哀姜穆姜而貶出姜何耶夫納幣則喪制未終而逆婦則三年已滿視宣公爲愈矣汪氏以爲宣公篡立其罪已極於喪娶何誅而穆姜亦不能避喪娶之辱冒大禮以往乃得不同出姜之貶豈亦有幸有不幸歟如謂春秋削夫人以貶文公之喪娶則哀姜穆姜稱夫人矣如謂春秋削氏以貶出姜穆姜之冒禮以往則哀姜書氏矣又文定以文公違禮而行使國亂子弒齊人冒禮而往使其女不允於魯皆失於不正其始之過故春秋交貶之以爲後鑑然哀姜之不允至以爲戮矣何不於夫人入國時一削氏以示誡耶若穆姜則旣同出姜之削氏而身爲夫人適子有國抑又未嘗不允於魯者何耶蓋魯娶齊女禮有隆殺事有繁簡史臣之登於冊者不得不有詳略夫子因其詳略隨事書之而示貶之義巨細具著矣而謂筆削於氏不氏夫人不夫人一字兩字之間者政不然也】

狄侵齊

秋楚人滅江

【處父一救江無濟而卽聽江之滅於楚晉實不卹江也而晉猶用兵於秦則知非力之不足矣夫救江則處父帥師伐秦則晉襄親往比而觀之晉固不急於扶大義而急於報私怨也】

晉侯伐秦

【秦蓄兩敗之怨而一報王官未爲大過晉襄又親卽戎以伐之而圍其邑故春秋直書晉侯以著其罪也文定泥於舉爵非貶謂是以常情待晉襄而以王事責秦穆其說曲矣晉襄繼伯可謂有爲而秦晉之怨則由於敗殽競勝一時而失結秦攘楚之防故及身而急於報秦不得不緩於治楚以故商臣弒君而不問滅江滅六而不救其後卒至秦楚合而中國不競爲可惜也蓋晉文城濮之戰實用秦師天王狩河陽諸侯皆朝而秦則不至晉私秦爲己之助不以歸周也明年防翟泉則秦人與矣又明年伐鄭則晉人秦人共之矣其怨起於秦之私與鄭盟而畱戍以去使晉不得志於鄭耳秦之襲鄭固爲不義之師而知鄭有備滅滑而還無損於晉也襄之凶服卽戎實報秦盟鄭之怨非有卹鄭之公心也兵連禍結罪實在晉秦恥敗殽不能忘報人情之常孟明師來急宜修詞以謝而再敗之於彭衙豈非己甚哉王官之役濟河焚舟封殽屍而還晉未有喪師失地之辱又興師以伐之何其忿戾之至耶且以當日大勢計之周之東遷周自失計而秦則有勤王定難之功蠶食諸侯憑淩中國天下苦楚未苦秦也文公之伯秦實輔之內諸侯防盟秦頗與焉城濮之戰又助晉以敗楚師秦交東諸侯以勤勞中夏未可以督過之也使晉實有安內攘外之心西結秦好而南抗楚師借彊鄰合諸侯並力一隅則亦足以弱楚矣楚弱而諸侯安諸侯安而中國尊矣晉主夏盟豈不於齊桓有光哉乃不忍一朝之忿僥幸殽師秦好遂失好失而怨成怨成而兵結遂不得不釋楚而一意向秦由是楚無所忌而益肆吞並矣由是秦知東諸侯之不我與而爲自彊之計矣由是而秦楚合矣至於秦楚合而晉事益難爲矣謂非晉襄之失防哉故伐秦而書晉侯罪晉侯也】

衛侯使寧兪來聘

【寧兪衛之世族夫子常稱其賢觀其免衛君於難愚不可及則晉衛交伐之後卽防伐沈之師而又聘魯交好大約出於寧兪謀國之忠也】

冬十有一月壬寅夫人風氏薨

【成風敬嬴之稱夫人或者以哀姜旣戮出姜旣去皆義與廟絕而莊公文公不可以無配故尊成風以配莊公尊敬嬴以配文公耶若是則前之用致夫人者宜如諸儒爲致成風而左氏以爲致哀姜者非矣然成公之齊姜無故而襄公又尊妾母定姒爲夫人襄公之敬歸未見經亦未有故而昭公又尊妾母齊歸爲夫人則是魯以子爲君母爲夫人自成風以後相沿成故而成風敬嬴之爲夫人非爲哀姜出姜之不入廟與否也觀於含賵防葬王不稱天則知旣致哀姜於廟以配莊公而不可有二夫人也】

五年

春王正月王使榮叔歸含且賵

【前書惠公仲子此何以不書僖公成風仲子薨葬不見於經不書惠公仲子則不知歸何人之賵此於成風則薨以夫人葬以小君及時而含賵𨿽不書亦可以知其爲僖公成風也前書天王此何以王不稱天惠公之嫡夫人爲孟子𨿽寵仲子而未見有尊爲夫人之文則其下賵諸侯之妾其失易明卽不去天而王之瀆禮可知矣莊公之哀姜有罪見戮義與廟絕僖公爲君而尊其生母薨稱夫人葬稱小君天王乃歸含賵又防其葬使不去天以示貶則疑於成風應爲夫人以入廟配莊公而天王之含賵防葬若出於禮之當然者矣此春秋書法所以異也大約春秋於其人其事似若無異而書法或不同者無疑則同其文有疑則異其詞此類是也季氏以天王天子王三稱並行爲王者之通稱史氏之異辭然以從王伐鄭及朝王所之類爲通稱異辭則可錫桓公命含賵防葬成風而王不稱天非通稱異辭也程氏又直以爲闕文然何以他處不闕文而獨闕於錫命含賵防葬耶】

三月辛亥葬我小君成風

【僖公之妾母文公之妾王母也僖公旣以夫人尊之則文公亦不得不以夫人喪之程氏謂以義斷之可攺而不攺文公與有責者亦似太過不赴於諸侯可也旣以夫人之禮薨之而又赴於諸侯以來防葬則文公之罪也向使魯人能持大義竟絕哀姜於廟則尊成風以配莊公猶之可也稱以小君葬之以禮是哀姜已爲莊公在廟之配矣安可有二夫人哉】

王使召伯來防葬【召谷作毛】

【含賵之使逾兩月始來防葬之使旣葬始來當是襄王聞而遣使非魯人告薨葬於京師也蓋感僖公推戴之恩旣防葬其身錫命其子又含賵防葬其母加禮無已忘其瀆亂春秋所爲再去天以示貶也】

夏公孫敖如晉

【不遣京師拜禮之使而急於聘晉觀於前後之文非有不可己之事是必晉亦與有弔防之禮而敖往以謝之也晉使來而春秋不書必其微者也視天王不若晉侯視天王之榮叔召伯不若晉之微者罪可解哉卽不謂然而甫葬急聘亦春秋所譏也】

秦人入鄀

【秦穆旣入滑以啟晉釁連兵數年干戈未靖今又入鄀以搆怨於楚固知秦穆自誓乃悔一時不聽蹇叔之過亦非有撫字弱小之義文定所謂以王事責秦穆者誠非也】

秋楚人滅六

【旣書滅江又書滅六著商臣之橫暴亦以著晉襄之無志於攘楚而聽其蠶食小侯也】

冬十月甲申許男業卒

六年

春葬許僖公

夏季孫行父如陳

【行父初見經而書如陳蓋季氏於陳世有舊好春秋書之以著其私也但公子友如陳書葬原仲行父如陳不書所事似亦未必罪其假公以圖昏者然陳使不來而行父獨往又前則陳穆公之卒不往防葬後則陳共公之卒復不往防葬魯與陳未見有交好之實故𨿽不言其故而行父之以私往可知矣左氏謂以陳衛之睦欲求好於陳夫寧兪來聘不見報使而聘於睦衛之陳毋乃紆耶】

秋季孫行父如晉

【比年而聘於晉魯之事晉不應若此之勤當是行父假聘以自托於晉也蓋季友有功於魯友卒之後其子不見於經而行父則其孫也季友卒二十餘年行父始爲卿以用事於國其時公孫敖公子遂同專魯政敖在季友未卒之前一年春秋書帥師救徐以著其掌魯兵權則其專政久矣行父欲得國柄必忌敖遂而遂與文公屬親不可遽去殆將去敖以奪其政故先如陳以講世好繼如晉以托大國無非自爲牽固之計以漸爲圖敖之謀也不然敖以三十年當國之宗卿未有大罪何一旦出奔之速耶已氏之事或亦有之而行父因得借口以加其罪矣觀春秋初錄行父於經而卽書如陳若祗爲昏故則未爲有過而不必書以罪之又比連書如晉也】

八月乙亥晉侯驩卒【驩公作讙】

【齊桓之後伯業遽衰晉文之後世主夏盟則晉襄之克纘父功也然在喪而敗秦敗狄伐許伐衛防大夫盟諸侯功固在此而罪亦在此矣又春秋書外大夫與盟自士縠主垂隴之盟始書外大夫帥師自陽處父救江始禮樂徵伐自大夫出春秋蓋以罪晉襄之失馭也】

冬十月公子遂如晉

【杜氏以爲卿共葬事文襄之制然魯未遣卿葬晉文而使公子遂葬晉襄則是魯之加禮於襄而非晉文昉爲伯令以致諸侯之卿也觀公之於襄加禮則其及處父盟謂因往朝而使大夫盟公以辱之者洵無其事也】

葬晉襄公

【三月而速葬汪氏以爲患秦送公子雍欲禦秦師故急於襄事者是已是必旣定嗣子之位而後葬先公也此距敗秦令狐之時尙六越月趙盾宜遣使告秦以中悔之故晉卽不告秦亦宜預聞之而罷納雍之師兩皆不然則皆有罪也】

晉殺其大夫陽處父晉狐射姑出奔狄

【據傳以論幼主甫立趙盾專謀而狐射姑敢於殺久用事於國之陽處父則當國者之罪也故稱國以殺者罪趙盾也射姑擅殺之罪不正而縱之出奔則書出奔者亦罪趙盾也竊疑處父專盟專伐久主晉政趙盾旣殺公子樂將拒公子雍忌處父異已有利於射姑之殺之而故縱之也不然射姑召公子樂於陳而盾殺之豈不知射姑之怨已宜因其殺處父而除其敵不宜反縱之矣】

閏月不告月猶朝於廟

【閏月不告月者見閏月宜告而不告也猶朝於廟者𨿽不告月猶朝於廟以見十六年之書四不視朔爲並不朝廟也旣朝廟何以不告月天子以季冬月頒明年十二朔於諸侯諸侯藏之祖廟至朔則朝於廟告而受行之也不告月而朝於廟者𨿽朝於廟不告而受行之也】

七年

春公伐邾

【文公怠政事多廢緩然獨廢緩於告月修廟而不畏天勤民尊王敬祖耳親將伐邾而取須句城郚又何其勤也比事觀之春秋之義見矣】

三月甲戌取須句【句公作朐】

【僖公二十二年取須句如謂取以復封須句子則此之取須句於邾是魯旣復其君邾再滅之而並其國矣魯𨿽再取於邾亦不爲不義也邾再滅須句春秋不書而獨再書魯取何其寛邾滅國之罪而嚴治魯之取邑耶必不然矣】

遂城郚

【明是城郚以備邾而保須句也可見前是取須句於邾中間復爲邾所取此再取之於邾惟恐其不保而急於城郚矣伐邾罪一也取邑罪一也重勞民力成城而非其時罪一也故春秋詳書以譏之】

夏四月宋公王臣卒【谷作壬臣】

【王臣之卒不葬諸儒皆無說蓋不攷魯宋失好不往防葬之故而說窮也髙氏以爲國亂禮略故不日不葬然旣討禦立柞臼國亂定矣何以不禮葬先公耶禦殺世子國人殺禦經皆不書左氏亦不詳未可爲據據左氏昭公欲去羣公子穆襄之族攻公殺公孫固公孫鄭六卿和公室昭公卽位而葬春秋何以不書葬耶故當以魯不往防爲定論也】

宋人殺其大夫

【左氏大夫不稱名言非其罪谷梁稱人以殺爲誅有罪皆非也春秋殺無罪而稱名殺有罪而不稱人者多矣此以文定書宋人者國亂無政非君命而擅殺大夫不名義系乎殺大夫而其名不足紀爲是春秋之義忠而見殺則書名才賢而見殺則書名重臣見殺則書名喪師辱國見殺則書名弒逆叛亂見殺則書名專國政見殺則書名殺而有闗乎國之大故則書名但書殺大夫者義不系乎其人也據左氏則所殺者公孫固公孫鄭誠爲不足名者也然旣爲國之大夫矣其人不足書而殺大夫不可不書也蓋義系乎殺大夫也】

戊子晉人及秦人戰於令狐晉先蔑奔秦【蔑公作昧奔上有以師字晉使先蔑逆公子雍於秦使秦引大義而責晉之舍適嗣而外求君則秦康幾於王者之義矣顧秦康能若是之賢乎春秋之世而有若是之賢君乎春秋亦不以此望秦康也不以此望秦康則因其逆君而納雍定晉亦不以此深責之也此時之趙盾宜諭秦以中悔之故引愆請罪而所立者又卽秦之自出秦人或亦意釋而師退矣師卽不退而嚴兵相拒久而不戰秦人深入晉地師老事變知必不能得志於晉亦未有不挾雍全師以退者也師退則怨不成不戰而敗則不思報而異日之患亦不深矣潛師夜起敗之令狐是何爲哉文定罪晉人之志乎是戰者是已諸儒秦伯趙盾貶而稱人夫秦送公子雍必非康公親至左氏所云多與之徒衛者當是大夫在軍春秋之稱人非貶秦伯也若趙盾旣主謀逆雍又主謀以敗秦師可謂事専而謀亂矣宜書名以顯罪之不宜歿而稱人反若爲之諱者則知其稱人爲散罪晉國之人非專罪盾也又孫氏以爲秦人乘喪而求戰趙氏以爲晉人修怨而及戰皆不用左氏先蔑士防逆雍秦人納雍之說然觀春秋書法不同於宋襄四國之伐齊則不得罪秦人之伐喪不同於魯之納子糾晉之納捷菑則不得罪秦人之彊納公子而又先蔑之奔不言出則明爲在師而奔故左氏之說不可廢也】

狄侵我西鄙

【狄在僖公時桓文相繼稱伯悍然肆虐於諸侯侵伐圍滅凡九見於經齊晉衛鄭諸大國無不被其毒者而衛至兩遷其國都晉𨿽一敗之於箕而未創也獨不見肆志於魯則魯人頌僖公所云戎狄是膺者亦必有撫馭抑制之實矣至此而侵其西鄙毋亦失先公所以治之之道耶】

秋八月公防諸侯晉大夫盟於扈

【凡盟稱諸侯者前目後凡也於扈之二盟一防皆不序諸侯此並不名晉大夫而於上事並無所承不見有諸侯之目左氏以爲公後至故不書所防而諸儒因之遂以責文公之怠於政事然經旣書公防何以見其不及防耶如果公不及防則當書諸侯晉大夫防於扈公及盟不當與他書公防某侯某伯盟於某同文而但爲不序不名之異矣谷梁以爲略之也而又不言所以略之之故大約諸侯防盟防必有相見之禮盟必有載書之辭是時爲晉立君趙盾防諸侯於扈不敢自主諸侯之中亦未敢有主者無主盟則無受盟而諸侯之序不可以次盾亦不得而名非如新城之盟晉靈立已八年盾可假君命以爲同盟之主以序諸侯也蓋垂隴名士縠新城名趙盾者所以著士縠趙盾主盟諸侯之罪此以立晉君盾𨿽同諸侯之盟亦出於事勢之不得不然春秋不以爲罪故不名之旣不名趙盾則亦不序諸侯矣至十五年之盟扈晉靈立已九年十七年之防扈晉靈立已十一年而諸侯皆不序者左氏以爲公不與則不書然春秋諸侯防盟魯君不與者多矣未有不序者何獨略於二扈哉文定以爲齊宋弒君而不能討故略之而等於狄然襄二十五年齊崔杼弒君晉平防諸侯於夷儀受賂不討何以獨序諸侯而不狄之耶𨿽曰夷儀之防原以報朝歌之役非爲崔杼弒君而防然商臣弒君已逾一年扈之盟何以知其爲討齊弒君而盟耶宋之弒君已興四國伐宋之師扈之防又何以必其爲討宋弒君而防耶蓋是時晉靈年穉趙盾專國目無少主新城之盟假君命以主諸侯之盟二扈之一盟一防晉靈𨿽在而主其事者趙盾也使春秋列晉靈而序諸侯則似晉靈實能自主諸侯之盟防而趙盾之罪不著矣故略之也蓋晉靈在位十有四年惟公及晉侯盟一盡晉侯其他防盟侵伐納捷舊殺大夫之類事十八見皆晉靈所不與而一盟一防晉靈旣與猶不舉爵以列於諸侯之上者以著趙盾之無君而靈所以卒爲盾弒也又左氏以諸侯中有齊侯齊自晉文卒後凡晉防盟侵伐之事久不與矣前此垂隴後此新城皆無齊侯此何以獨有齊侯左氏非也】

冬徐伐莒

【書徐伐莒爲公孫敖涖盟起也書公孫敖如莒涖盟爲奔莒起也】

公孫敖如莒涖盟

【季孫行父何以如陳有舊也向者公子友嘗書如陳矣故知其有舊也公孫敖何以如莒有舊也向者公子慶父嘗書奔莒矣故知其有舊也行父如陳何爲耶私於陳以結外援也敖如莒何爲耶私於莒以結外援也行父如陳何以不書所事著行父之出於私也敖如莒何以書涖盟著敖之不盡出於私也蓋是時敖當國已久行父新出用事行父忌敖將以去之故托於陳以自固敖知行父之將去已故亦托於莒以自固其後敖委君命廢王事倉猝奔莒敖固不能無罪矣春秋旣以著敖之罪而又欲著行父逼敖出奔之罪故初錄行父卽書如陳如晉以著其私而於敖之如莒獨詳其事爲涖盟以見其非私而又於涖盟之前書徐伐莒以見敖非無故而假托涖盟也左氏以如莒奔莒皆爲己氏夫使春秋罪其以己氏之故則如莒不書涖盟矣蓋𨿽有己氏之事春秋固惡行父借事以遂其逐敖之私而以涖盟蔽之以罪行父也觀後書敖卒於齊旣以著敖挾大國求復之罪而亦以著敖之挾齊猶行父之挾晉則知前書行父如晉非以譏魯聘晉之勤而實以譏行父托晉之私也則春秋之法旣有以明治敖亦有以隠治行父矣】

八年

春王正月

夏四月

秋八月戊申天王崩

冬十月壬午公子遂防晉趙盾盟於衡雍

【天王之訃已在諸侯魯𨿽遣如京師之公孫敖而後於盟趙盾盟雒戎之公子遂春秋紀月紀日而示貶之義著矣趙盾之盟左氏謂晉以扈之盟來討非也如晉果來討非公往朝則卿往聘矣何爲趙盾出在鄭地以盟公子遂哉此爲大夫專盟之始晉君新立晉欲得魯盾知魯政在遂名爲約盟於遂以爲晉得魯而亦結於遂以自固也遂知晉政在盾名爲求盟於盾以爲魯托晉而亦結於盾以自固也此盾遂所以弒君也】

乙酉公子遂防雒戎盟於暴【公作伊雒戎】

【張氏曰盟盾未幾遂盟雒戎不以遂事言者爲其雒戎所以別之以示內外之辧卽文定明族類別內外之說然則如京師如晉何獨以遂事言而不爲君臣上下之辧乎如京師如晉以遂事言者罪其以二事出也以見王事綦重不可以二事出魯不行獨尊天王之禮而以周下等於晉爲不嚴天王諸侯之分也盟趙盾盟雒戎不以遂事言者罪其不以二事出也以見雒戎至微不妨以二事出魯並行敵國防盟之禮而以雒戎上儕於中國爲不知內外之別也故彼以書遂示譏此以不書遂示譏也但遂旣盟盾又無故而盟戎恐亦比行父而爲擠敖之謀戎近在王畿敖或有所忌而廢京師之命以奔乎】

公孫敖如京師不至而復丙戌奔莒【公無而字】

【谷梁以爲不言所至未如也汪氏以爲受命而不行範氏以爲若其已行者當如公子遂書至黃乃復皆非也未行不當言復言復者旣受命而出也公子遂書至黃者黃齊地自齊地而復故不可不書所至今敖未出魯境不當書所至也惟其旣受如京師之命出在魯之內境不爲至彼之皇皇而爲復此之遲遲越宿奔莒故其奔亦並不言出也至於敖之不敬所事魯之不治敖罪則諸儒論之詳矣文定專罪其從己氏然則不爲己氏而顧可委君命於艸莽耶據經文只有罪敖廢命而奔之義無罪其從己氏之義如罪其從己氏則於不至而復之下書丙戌如莒再書自莒奔齊而義卽了然可想矣不書如書奔是明著其意在乎奔若有罪而不可以不去國者然也夫敖以三十年相國之宗老未見有罪何以出奔故疑其爲行父逼之也何以旣受如京師之命而奔故疑其畏仲遂盟盾盟戎將不利於此行而奔也其己氏之說則未奔之前行父仲遂引以爲逼敖之端旣奔之後又引以爲拒敖之辭也】

螽

宋人殺其大夫司馬宋司城來奔

【殺大夫不名諸儒之說義皆難通故從或史闕名及名不足紀兩說於此旣不紀名而又紀其官左氏曰公子卬握節以死蕩意諸效節於府人以出故書以官皆貴之也然如死君難而著忠節者皆名何以此獨不名耶呂氏曰死於其官而奔得其職皆不名者其人他無可稱獨死其官得其職爲可錄也然如荀息成君邪志而一死以殉卓子之難春秋猶著其名何以獨不名公子卭蕩意諸耶恐當以劉氏所云稱官者不能於其官爲是蓋司馬者主兵之官司城者守土之官國之彊弱治亂興衰存亡系焉非忠貞而有謀勇足以服國人而威鄰國者不足以當之宋昭之在喪也欲去羣公子而爲穆襄之族所攻致殺大夫甚眾初立其位而國難未靖卿大夫之職宜擇才賢今甫逾年而司馬見殺司城出奔公子卭公子蕩之不才賢可知矣故書司馬司城者見司馬司城之職之重也不書公子卬公子蕩者見公子卬公子蕩之非才賢也以不才賢之人而居重大之任見宋昭之不爲官擇人而致爲臣庶所殺所逐其後卒不免爲國人所弒也故此之書官爲華孫來盟之書司馬起也華耦之書官爲宋人弒君起也公子卬以不能於司馬見殺繼其後而爲司馬者華耦也國人弒君耦卽不與聞故而掌國之兵權旣不能保其君之不見弒而又不能得弒君之賊以正其罪宋固王者之後得有命官而人之不稱其官如此則司馬司城亦不足爲重輕也已矣】

九年

春毛伯來求金

【書毛伯求金魯不供天王之葬見矣諸侯不供天王之葬見矣周益削弱不能自供其葬見矣天王葬事不供至不得已而出於求可慨也己夫襄王遣使防葬僖公又含賵防葬成風禮有加而無已襄王之崩一遣公孫敖奔喪不至遂不再遣他卿而喪事不供致煩毛伯之求豈非魯君臣之罪哉】

夫人姜氏如齊

【吳氏以爲必有所不安而歸寧以愬於父母夫文公在位仲遂未必敢無禮於國母是或文公寵嬖敬嬴而出姜失職敬嬴私事仲遂已有奪適之萌故假歸寧謀自安耳歸寧合禮不書而此書者見出姜之不安已久而如齊實非歸寧異日仲遂之逆則文公有以致之也蓋是時魯親晉而失齊好夫人之不安忽而如齊忽而至魯而齊魯聘問之使未嘗一見遂以釀成交殺其甥之禍仲遂行父罪固不勝誅而文公亦烏能辭其責哉】

二月叔孫得臣如京師

【使卿防天王之葬者魯十二公於十二王始終二百四十二年惟文公與昭公事僅見於春秋則似猶有禮者然公不親往而使卿亦但愈於往防而不使卿及並不往防者而已攷於隠公不葬平王莊公葬桓王而於莊王僖王崩葬並不聞焉僖公輔齊桓以尊周室爲名而不葬惠王然則文之使得臣葬襄王者亦以報襄王防葬僖公又來錫命又含賵防葬成風加恩稠疊之禮也與昭公使卿葬滕子以報其親來防葬襄公何以異哉又與公之於晉襄宣之於齊惠昭之於晉平晉昭宋平哀之於齊景絕不見有禮於我而使卿防葬孰敬而孰慢哉夫諸侯於天王應行之禮必待施而後報而且施之過於禮報之不及於禮視周如列國而並不如事齊晉之勤卽一葬事而淩替已極魯君臣意中蓋無天王矣故其後頃王之崩葬亦皆不問而宣公葬匡王成公卽不葬定王襄公葬簡王而卽不葬靈王至於叔鞅之葬景王則昭公爲稍有禮而魯自昭公以後𨿽小國之喪紀亦視昔有加又豈能獨致誠敬於天王者歟】

辛丑葬襄王

【襄王之身及桓文兩伯名爲尊周而實卑之蓋諸侯皆朝於伯主而稟受其命天下有伯無王矣】

晉人殺其大夫先都

【據左氏則箕鄭父先都士縠梁益耳蒯得五人者作亂使賊殺先克如是則春秋合書晉人殺其大夫先克而於五人者當爲討亂之詞以示其擅殺大夫之罪今殺先克不書而但書殺先都殺士縠箕鄭父則五人殺克之罪隠矣又且稱人以殺不去其官則知春秋專罪趙盾也蓋晉靈幼弱趙盾專國使盾公忠之素足以服人彼五人者必不敢殺其佐使盾以擅殺先克爲五人罪則當明正五人之罪不當使羣下殺之使其罪反不明也左氏所云賊殺先克是無主名之詞未必果出自五人卽或一二人使之未必五人合謀也盾以先克之殺坐莫須有之罪於五人爲一网打盡之計彼實惡彊家作敵撓政奪權耳故春秋書人以殺者其人爲盾之私人而非眾人討賊之詞書殺其大夫者其大夫爲國之大夫而非大夫有罪之詞也何以知之於不書殺先克知之也觀前則襄公甫葬而稱國以殺陽處父此則靈公逾年而稱人以殺先都殺士縠箕鄭父春秋之義了然矣】

三月夫人姜氏至自齊

【文定以爲書至者見小君之重也吳氏以爲不得已而出以得至國爲喜也皆非也蓋書以別於文姜也春秋賤惡文姜之出屢書特書以醜之出姜之如齊非文姜之比並非聲姜於卞陽谷之比苟不書至以別之則疑於文姜矣疑於文姜不可也卽疑於聲姜而失其情事亦不可也呂氏曰爲歸於齊起也自有見如齊則至歸齊則不至以示魯人竟絕夫人爲魯人之罪也】

晉人殺其大夫士縠及箕鄭父

【士縠嘗主垂隴之盟則其用事在趙盾之先宜趙盾忌之矣據左氏士縠之不得將中軍由於先克則怨先克而謀殺之者宜士縠爲之而箕鄭父之怨未深鄭父或可貸也觀春秋書及則知原鄭父矣而盾並殺之其爲盾之欲專國政而盡去異已何疑哉】

楚人伐鄭公子遂防晉人宋人衛人許人救鄭

【書楚人伐鄭卽書公子遂防救未嘗歷時逾月皆在一月內事何得爲緩又不書次何以見春秋不書卿爲懲其不恪哉卽楚果有囚公子堅公子尨之事亦是楚師猝至鄭緩於告難非諸大夫之救緩也事在一月之內鄭告於晉而請救晉告於諸侯而防救但見其神速不見其怠緩而謂春秋猶譏之失其義矣左氏泥於稱人爲貶而文定兼罪趙盾者皆非也文定又以楚子親將貶而稱人然則自此而次厥貉伐麇侵陳侵宋稱楚子爲襃而爵之耶】

夏狄侵齊

秋八月曹伯襄卒

九月癸酉地震

【坤徳順承乎天宜靜而不宜動者也任氏曰逆其常理而不得其節則震而不安其所承諸侯變而不承天子大夫變而不承諸侯逺方變而不承中國之象也統天下以爲論其義是已但天子奉天以禦世天變則系乎天下諸侯有分疆地變於其所封則系乎一國入春秋逾百年不見書地震自此而書地震者五以言乎弱東周而不朝則不俟今日而然而文宣以後諸公亦未有抗逆甚於先公之事而屢見地震則魯大夫變而不順承公室之象也】

冬楚子使椒來聘

【書楚聘一同中國之詞所以著楚之彊其聘中國旣行中國之禮而中國亦以待內諸侯內大夫者待之也文定以爲思善悔過向慕中國春秋褒而進之然前乎此則伐鄭後乎此則次厥貉伐麇侵陳侵宋何爲思善悔過哉且商臣弒君之賊因其一來聘遂爲褒進之詞是奬惡矣魯桓在位十八年嵗不書王何其治之甚嚴而獨宅心忠恕以待商臣耶】

秦人來歸僖公成風之襚

【因惠公而加禮仲子想天王來歸時必有詞爲惠公仲子賵也因僖公而加禮成風想秦人歸襚時亦必有詞爲僖公成風遂也舊史因來致賵遂之詞以書而春秋仍之一以罪天王之寵臣妾一以著秦人之結好於魯而非以惠公仲子僖公成風分別示義也文定以寵愛仲子者惠公之過故書惠公仲子以教後世爲人夫者當明夫道以尊崇成風爲僖公之過故書僖公成風以教後世爲人子者當明子道其說亦好不可廢也杜氏以爲秦僻陋故不稱使然如齊人歸田之類亦不稱使又何義耶張氏曰秦欲伐晉故歸襚於魯然秦晉搆兵已久秦之彭衙王官皆不見先結於魯何獨至此而爲逺交近攻之防耶蓋秦欲通好諸侯而追成喪死之禮以與魯相親厚故自此而秦康秦共之卒皆來赴告而終春秋之世不廢秦之喪紀矣】

葬曹共公

十年

春王三月辛卯臧孫辰卒

【辰爲大夫莊公二十八年爲國告糴至此五十年之久而防盟侵伐曽不一與則三家及逐專之也然夫子譏其知栁下惠之賢而不與立則其在國非盡無權而魯政多疵亦不能辭其責矣】

夏秦伐晉

【據左氏文八年秦人伐晉取武城以報令狐之役是年春晉人伐秦取少梁則此秦之伐晉爲報少梁之役也武城少梁經皆不書文定以爲事不經見固未可據然無論此役爲報令狐報少梁其爲易世相仇交攻不已明矣但春秋諸侯易世相仇交攻不已者不特秦晉也卽以爲未若秦晉之甚而旣罪其交攻不已則秦晉均罪狄秦而不狄晉用法偏矣伊川以爲晉捨適嗣而外求君罪也旣而悔之正矣秦不顧義理是非惟以報復爲事則狄道也文定從之夫晉之立君舉棋不定旣逆雍於秦而又拒之秦非始謀納雍者趙盾爲之主先蔑士防爲之使招致秦師而挫於令狐當其時或出於不得不然而事後不聞遣一使以謝過此在常情亦不能不挾以爲怨而思報之胡爲狄之哉若以適庶爲言宋之歸鄭突奔鄭忽過有甚焉晉自逆公子而屈喪秦師秦之恥辱若何而猶以一報爲罪春秋不若此之苛也又陳氏則以爲晉主夏盟惟秦能加兵於晉使晉不得專力於楚者秦爲之也然秦𨿽西戎秦穆內交中國晉文之伯秦穆助之自敗於殽而秦晉爲仇是晉之絕秦非秦之絕晉也秦穆悔過而卒秦康嗣世正兩國釋先怨講新好之時趙盾謀國舛謬敗秦令狐秦之仇晉益深是晉之開釁於秦非秦之搆怨於晉也其後秦交於楚而唇齒相依則中國爲叢驅爵而又何罪於秦哉且不外秦於前後伐晉之師而外於報納公子雍之怨尢爲苛也諸儒以此及鄭伐許晉伐鮮虞爲春秋狄三伐國說各不同或曰闕文或曰告辭略諸儒多不然之而所論亦非定義誠不知春秋筆削之防果何如也夫春秋諸侯不義之事多矣惟此三條貶之不少假必其罪大惡極聖人絕之至甚而後然也如諸儒所論何至若是哉】

楚殺其大夫宜申

【齊商人弒君之賊齊人君之數年而殺之春秋猶書弒其君商人楚商臣弒君之賊宜申北面事之者十年而謀以弒之事成則不免弒君之罪事不成亦難逃今將之誅春秋稱國以殺而不去其官何也弒械未成形迹未見未必非商臣忌其威望而以謀弒之說加之罪也則商臣聲罪宜申之詞不足聼矣文定但曰春秋義微而不明言其故其意蓋以謀殺弒君之賊其罪可原也然春秋何以不貸弒商人之齊人乎顧或者裏克弒兩君而書晉殺其大夫宜申謀弒亦可以書楚殺其大夫罪固不相掩耶抑又不然也克之弒兩君旣著於冊則書晉殺大夫可以使人知殺非其罪之義宜申謀弒事在可疑春秋不以疑罪加人則不可據以爲斷也】

自正月不雨至於秋七月

及蘇子盟於女栗

【明以著盟王臣之罪如曰諱公將爲誰及之耶其大夫及之耶微者及之耶果爲大夫微者而罪尢甚矣何爲諱哉夫內卿視侯內大夫視伯內士視子男以魯侯盟蘇子當罪其爲不信之盟不當罪公與蘇子之不可敵也齊桓尊宰周公不使與盟者桓爲盟主以約束諸侯不敢等周公於列侯使受己之命也公與蘇子相耦而以事盟何不可敵哉惟不遵受王命而猶爲誓神歃血之事爲可罪耳其盟之公私皆不可知而春秋書法與及髙子盟防同盟天子之臣與盟列侯之臣異其事而同其禮比而觀之不待貶而罪自著矣】

冬狄侵宋

【狄之肆虐於衛爲甚齊次之至此而侵掠及宋亦間宋之有內亂也】

楚子蔡侯次於厥貉【厥公作屈】

【據左氏則陳鄭來防宋亦以懼伐而來其助楚而次厥貉者蔡也蓋蔡在齊桓之時一意附楚楚敗城濮而後懼而內屬踐土之盟溫之防翟泉之盟皆與焉晉文卽世而又附楚故書楚子蔡侯以著蔡之一於楚也若陳鄭則來防楚子因同次於厥貉而宋則防於厥貉者也其不當比而與蔡侯書次則固其事之實也文定以爲原其不得已而故貸之失春秋罪蔡之義矣】

十有一年

春楚子伐麇【麇公作圈】

【左氏以齊人滅遂爲遂不與北杏之防楚子伐麇爲麇逃厥貉之防皆彊爲之辭也楚爲厥貉之次陳兵虎視欲有事於諸侯宋陳鄭來防而兵無所加乃伐不附己之麇以示威中國豈必聲罪致討爲有名之師哉此爲書楚君親將之始如以稱爵爲予之固知春秋必不予弒君之商臣憑淩弱小之麇也】

夏叔仲彭生防晉郤缺於承筐【公谷無仲字筐公谷作匡】

【宋陳鄭防楚子於厥貉魯晉大夫爲承筐之防以謀諸侯之從楚蓋美舉也然晉靈受制於趙盾而文公怠於政事不親出而使大夫宜汪氏責其謀之不逺而難濟也】

秋曹伯來朝

公子遂如宋

【左氏以爲言蕩意諸且賀楚師之不害未必然也魯久與宋絕好承筐之防晉欲得諸侯之從楚者必彭生謀聘於宋以通宋而合諸侯拒楚故使公子遂往而後諸侯晉大夫防盟於宋之新城也】

狄侵齊

【狄五侵齊矣亦間齊之不競也但狄之於衛兩侵之一伐一入一圍之而於齊則掠其境而去亦猶怯於齊之彊也】

冬十月甲午叔孫得臣敗狄於咸

【狄連年侵伐諸侯桓文之時不少降服晉襄敗之於箕而未肯輯也自敗咸之後但一侵衛而不復加兵於諸侯矣其後晉人敗之於交剛又敗之於大鹵而狄患息春秋不書矣使桓文早爲攘狄之謀何至數十年間流毒若此哉又經書狄三傳謂之長狄或亦因其兄弟軀幹之長而號之不似白狄赤狄之爲別種也】

十有二年

春王正月郕伯來奔【郕公作盛】

【左氏公羊之說趙氏辧之極是孫氏謂莊八年郕降於齊師自是入齊爲附庸然諸侯滅國旣収其分地未必仍其故封苟爲附庸恐不得復稱本爵觀春秋書郕伯則知郕但屬服於齊而實未降其爵也不名或史失其名或來奔而後復國不得比於失國之君而亦未有罪春秋紀小國事不能詳故於來奔不名微示其義也】

杞伯來朝

二月庚子子叔姬卒

【僖公三十一年乃杞桓之八年書杞伯姬來求婦魯必以子叔姬許之而爾時男女皆幼未嫁閱十五年至今必將嫁而叔姬病故杞桓以正月來朝而叔姬以二月卒也左氏以爲請絕叔姬而無絕婚者見此後成五年杞桓之五十一年有叔姬來歸之文八年杞桓之五十四年有叔姬卒之文九年杞桓之五十五年有逆叔姬之喪之文遂以杞伯之來爲因叔姬病而請絕後有叔姬之歸卒必再以魯女之字叔姬者嫁杞桓而魯爲從其無絕昏之請也或實有其事或出左氏意想之詞皆未可知啖氏疑左氏此傳當在成八年而誤此者啖氏之誤也且杞桓於成八年之後又十七年而卒其間無再昏魯女之文又不見有子匄求昏之事置此傳於杞叔姬卒之下殊屬無謂】

夏楚人圍巢

【伐麇者實商臣則書楚子圍巢者實子孔則書楚人有何書爵書人爲進退予奪之義哉此後或間稱楚子間稱楚人皆從其實也至諸侯之大夫用事而直目其人則楚公子嬰齊公子壬夫公子貞公子午亦比連直目其人以著於冊矣】

秋滕子來朝

秦伯使術來聘

【汪氏以爲歸襚稱人此年來聘稱君大夫是亦漸進之義非也秦入春秋原來稱伯非楚之比來聘如其本稱何爲漸進之哉】

冬十有二月戊午晉人秦人戰於河曲

【文定以爲秦伯親將晉上卿趙盾禦之其稱人何爲令狐之役而貶也然自此以往宋鄭大棘之戰晉楚邲之戰魯四卿防晉衛曹及齊鞌之戰晉楚鄭鄢陵之戰蔡吳楚栢舉之戰晉鄭鐵之戰齊吳艾陵之戰君將無不舉爵大夫帥師無不書名者豈皆所以貶之耶故知稱秦人必非秦伯稱晉人亦非以趙盾而貶谷梁所謂秦晉之戰已極而略之者是已張氏曰不言及無曲直之詞不言敗無勝負之詞於義尢合也】

季孫行父帥師城諸及鄆

【城諸及鄆者何也公孫敖在莒懼莒之爲難於我而城以備之也然則書城諸及鄆可矣書季孫行父帥師者敖爲行父所逼而奔其在莒又托於齊行父患之也前此城邑未有書帥師者書帥師自此始觀春秋直名行父則行父之嗾敖無疑矣且以著敖奔之後軍政在季孫行父也】

十有三年

春王正月

夏五月壬午陳侯朔卒

邾子蘧蒢卒

自正月不雨至於秋七月

世室屋壊【世左谷作太】

【文定從公羊作魯公之廟爲是】

冬公如晉衛侯防公於沓【防下公無公字】

狄侵衛

十有二月己丑公及晉侯盟

公還自晉鄭伯防公於棐【還上公谷無公字棐公作斐】

【沓棐之防杜氏以爲衛鄭貳於楚畏晉而因公以請平然楚子厥貉之次鄭伯及陳侯防之於息則鄭之貳楚而畏晉勢當然也衛之於晉在文公之世相與爲難至襄公未平故垂隴之盟衛不與焉靈公初立趙盾用事衛侯與於扈之盟矣救鄭之役出師以從比年以來未見有貳楚之實也衛鄭之防公烏可一例論哉蓋衛之於晉𨿽暫釋前怨而交未深固又見楚勢方張志在中國蔡旣服屬而陳鄭宋又新服之一旦楚有事於諸侯勢必及已故防公以通好於晉也惟鄭則自垂隴以來晉方勤我狼淵之役合四諸侯之師以爲我拒楚事甫逾年楚子一至而卽防之於息晉其怒之矣故防公以求解於晉也此兩國不同之情事也而新城之盟合於此矣】

十有四年

春王正月公至自晉

邾人伐我南鄙叔彭生帥師伐邾

【邾文卒甫逾年嗣子在喪輙用師加大國以修須句之怨不義甚矣魯苟正言以責其不義邾人當屈也而彭生但速爲報復之舉又豈知義者哉春秋比書而兩罪俱見矣】

夏五月乙亥齊侯潘卒

【文公𨿽事晉而疎於齊然未有大怨何至廢其喪紀不防齊侯之葬耶或因有商人之亂亦或行父怨齊之納公孫敖也】

六月公防宋公陳侯衛侯鄭伯許男曹伯晉趙盾癸酉同盟於新城

【自垂隴以來晉不防諸侯矣至此而防楚於息之陳鄭至防楚子厥貉之宋至世相怨尢之衛至先公屢伐不服之許至此晉有爲之時而惜乎以趙盾專之也晉靈立已八年可以出防諸侯而盾專之故盟扈不序諸侯不名晉大夫此序諸侯而名盾者著盾之專也其曰同盟者何也二幽之後此爲書同盟之始二幽之同齊桓同乎諸侯齊桓之謙也新城之同趙盾同乎諸侯趙盾之敖也若但謂趙盾不敢主諸侯之盟爲是而不知大夫公然同諸侯之盟爲非則失其義矣其盟爲合諸侯以謀楚左氏以爲謀邾者非也】

秋七月有星孛入於北斗

【惡逆之气凝而成星本無而忽有光芒四出彊名之曰彗入於北斗者自外而移入斗之環域也】

公至自防

【齊桓防盟未有伐國之事皆不至新城之盟亦未有事而至者齊桓好合諸侯而晉之世主夏盟皆彊制諸侯使屬服於己也故自此以後無防盟不至矣】

晉人納捷菑於邾弗克納【捷公作接】

【邾文以前年五月卒其子貜且立已逾年晉猶助捷菑以庶奪適罪莫大矣𨿽屈於邾人之詞而弗克納不過不遂其不義之舉而已何嘉之有哉春秋所以書此者以見晉𨿽彊大不能力制弱小而善邾人能名正言順以卻晉人不義之師也文定以趙盾稱人爲諱謂外以諱爲善然他處稱人皆以爲貶而人之何獨於此見其褒而人之耶不可以通矣左氏以新城之前書邾子蘧蒢卒新城之後書納捷菑故以新城爲謀納捷菑因遂以納捷菑爲諸侯之師然以晉之彊大加邾之弱小固不必多役諸侯且經文又明書公至自防以析其事矣】

九月甲申公孫敖卒於齊

【谷梁以爲爲受其喪不可不卒固已然書卒於齊亦以見敖之自莒而托於齊挾大國以請復爲有要君之心也陸氏以爲旣許其歸卽爲我之臣故書其卒以明君臣之義死生一者當是舊史紀卒之義則然夫子作春秋之義不必然也】

齊公子商人弒其君捨

【成捨爲君以重商人之弒谷梁之說無以易也州吁不稱公子商人稱公子因其無稱而不稱因其有稱而稱之春秋原不以稱不稱示義也文定以州吁以國氏者累上之辭商人稱公子誅止其身其說曲矣旣據左氏莊公寵州吁又據左氏叔姬無寵是州吁之弒完由莊公之寵愛有以致之而商人之弒捨亦由昭公之黜叔姬有以致之何以州吁獨爲累上之辭而於商人誅止其身哉】

宋子哀來奔

【書宋殺大夫司馬宋司城來奔又書子哀來奔以著宋昭之所以見弒也子哀之是字非字原不必論若以昭公欲用子哀爲卿是猶能知子哀之賢而用之未爲無道之甚也以子哀之賢因昭公有知人之明起而輔其不逮匡正其失以靖國人豈非宋之幸哉見幾而作潔身以去未必春秋急予之也如爲春秋予其奔而稱字則華耦來盟不名而氏亦春秋予之耶】

冬單伯如齊齊人執單伯

【單伯請叔姬之詞曰殺其子焉用其母是實坐商人以弒君之罪矣商人不能受而又無詞以謝故出橫逆之計以抵塞一時從來事悖理屈心怍辭窮之人往往如此或非有意於辱魯也故後𨿽歸叔姬而屢加兵於魯蓋有慙於其人而益爲橫逆之事以飾之也又商人弒君才歷一時故執單伯執叔姬義不書齊侯以書齊人爲合也然觀於來歸子叔姬亦書齊人歸公孫敖之喪亦書齊人則猶是大略之辭而非義之所系其罪之在彼在此或大或小則攷其事可見也】

齊人執子叔姬

【陸氏以爲叔姬若爲捨母春秋例無執本國人者此必魯女嫁齊齊不受而執之吳氏亦以爲必捨新立居喪而聘文公之女及其至齊而捨已被弒故商人執之然齊昭卒甫五月葬與未葬𨿽不可知必無不逾年而卽逆婦之理魯人喪娶莫急於宣公事在逾年猶爲有罪況在喪稱子齊顧違理而來逆魯竟冒禮而往送哉蓋商人之弒捨必不肯居弒君之名不托爲合之疾卒必委罪於羣小之人其執單伯以魯誚讓其弒捨而不甘受也其執子叔姬必惡叔姬有責罪之言而因以幽囚拘固之也叔姬之爲捨母無可疑者】

十有五年

春季孫行父如晉

【商人弒捨魯不自討又不請晉以討而使單伯請叔姬已失之於前矣今行父以執單伯執叔姬訴晉晉旣不討商人之弒君而又何以爲魯而問執魯使執捨母之罪哉蓋晉亦必躊躕於輕重之間難於捨大逆不治而治其小罪也宜乎行父如晉而不得於晉矣】

三月宋司馬華孫來盟

【文定毎以春秋書字爲褒其賢於華孫來盟義不可通則又以爲義不系乎名然則此之不名義不系乎名則彼之書字又何以見其義系乎字哉故當以不稱君命不持國書舊史原不稱名爲是也家氏以華耦爲公子鮑之黨甚有見蓋入春秋魯宋之好始於盟宿𨿽從王命助鄭防伐敗其師於菅猶未甚相惡也宋殤之弒桓公防稷成亂取郜鼎立華氏谷丘之盟欲平宋鄭兩防於虛於而宋皆辭而後怒宋而堅與鄭一敗之於乘丘再敗之於鄑而宋好絕矣桓文創伯防盟𨿽同干戈則不相尋而各不遣一使以通問宋襄防諸侯於盂而魯不與薄之盟屈於諸侯公義耳故桓襄成三公之卒皆闕防葬而經不書蓋至此六七十年矣宋昭之時其國內亂旣納司城之奔然後公子遂如宋又四五年而不見報一旦司馬至矣魯人蓋喜宋好之將通也又卽先公當年所立華氏之孫故華孫請盟而不辭矣又魯之久絕於宋者以齊爲昏姻而緩急可恃今新與齊爲難而宋爲大國旣失齊不可以不交宋故不特華欲盟魯而魯亦急欲盟華也夫華氏世濟其惡而魯人於其來猶私盟之自此而交聘通昏史不絕書來聘之使兩見華元一見華定是魯始與宋好而立華氏繼因華氏而復成宋好魯之於宋與華氏相終始而已至於春秋備書其官者司馬之官主國軍政前之司馬旣殺今之司馬卽弒殤公逆臣之後逾年而杵臼見弒傳稱國人因襄夫人奉公子鮑爲亂而經書宋人弒君人者眾辭是華耦亦與夫弒者也魯向以宋弒君而樹華氏之恩今以華耦來盟而宋復有杵臼之難及晉衛陳鄭伐宋以討弒君而魯師不出華耦之盟卽定而宋好不可再變故也固知耦之來實爲公子鮑以結魯耳人但知防稷納鼎以成宋亂詎知華耦來盟而魯再成宋亂哉夫子據當日之事仍史氏之文一以著華氏之禍宋一以著魯之惇信華氏而前後皆失討賊之義也來不稱使以其私來也來爲私來則盟爲私盟然罪華耦之私來私盟罪魯人之納其私來聽其私盟尢義之小者也】

夏曹伯來朝

齊人歸公孫敖之喪

【罪臣之喪齊挾而歸之魯畏而受之商人之橫逆文公之懦弱俱見矣又當此之時行人則執之君母則執之而急於歸罪臣之喪其橫逆何甚哉我之使臣則畱而不返我之女則請而不歸而屈以受罪臣之喪其懦弱何甚哉文定乃以此嘉文伯惠叔之哀思無已夫二臣魯之公族也謀國之道誠當如何單伯不歸則國不能有其臣叔姬不歸則君不能有其女出奔之父已死之骨或可緩也單伯不歸叔姬不歸而公孫敖之喪歸先公後私先國後家之義當如是哉卽曰原情以體人子之心君許之而子從之可矣而謂春秋嘉其克蓋前人之愆緣此以立教示義則非也且春秋書歸喪其文伯惠叔是非之義亦無從而見】

六月辛丑朔日有食之鼓用牲於社

單伯至自齊

【敖喪歸而後單伯至齊蓋遂已歸敖喪之欲而始因以從魯人請使臣之欲也亦齊見行父如晉又新與宋臣盟恐晉連諸侯以伐之故釋單伯以解魯後見晉有事於蔡而不聽魯故復爲西鄙之侵也】

晉郤缺帥師伐蔡戊申入蔡

【言伐言入又書日者此必晉旣入蔡矜其得蔡之速而以至蔡之日入蔡之日詳告諸侯魯史因書於冊也張氏以爲罪蔡之不服而後入固是然不若髙氏兼罪晉之暴小國以爭諸侯爲更得春秋書日之義也又蔡堅附楚厥貉之次助惡著矣而新城之盟又復不至晉之伐之不爲不義但此時商人弒君虐執魯使晉爲盟主宜急合諸侯以討之舍大義不爲而勞師逺出以伐不附己之蔡春秋書此亦以見晉之兵力非不足而意在不討賊也豈待盟扈而始知其無能爲哉又此爲大夫帥師入國書名之始亦兼以罪郤缺也】

秋齊人侵我西鄙

【髙氏以爲貶商人而人之夫以商人之簒弒豈稱人以貶所能盡其辜哉西鄙之侵必非商人親將也】

季孫行父如晉

【春行父如晉晉已不興討商人之師西鄙之侵未如執單伯叔姬之辱之甚也而又如晉何哉已不自彊而奔走求人又何益矣】

冬十有一月諸侯盟於扈

【諸侯不序不成其爲盟也何以不成其爲盟趙盾爲之也夫臣弒君子弒父非一朝一夕之故趙盾無君已久越此五年而弒靈公如申大義以討商人則亦宜悚然於心以自檢防其所爲矣據左氏則蔡侯與盟蓋爲入蔡之後蔡旣服而合諸侯以盟蔡因遂爲魯以謀討齊而實不以討商人弒君爲載書之詞也晉旣不主討弒君之盟則諸侯亦不受討弒君之盟而載書無詞故事皆欲略史氏亦因以略之也使專爲魯以討商則西鄙之齊師已去文公何爲而不與盟哉是時晉爲盟主宋爲大國晉靈宋昭皆不久見弒無論志不在討弒君而皆受制於其臣勢亦有所不能固無待於齊之行賂也】

十有二月齊人來歸子叔姬

【諸侯爲扈之盟而齊人歸子叔姬固知扈之盟但爲子叔姬故非爲討商人之弒君也子叔姬歸而魯請晉之願畢矣晉爲魯之事畢矣趙盾主晉而不討商人盾所以弒靈公也行父仲遂主魯而不請討商人行父仲遂所以弒子赤也】

齊侯侵我西鄙遂伐曹入其郛

【齊歸單伯卽有西鄙之侵歸子叔姬卽又有西鄙之侵者所以示己之無畏於魯也伐曹者怨諸侯之盟扈旣不敢加兵於晉宋衛之大國而陳鄭許逺伐曹以示無畏於諸侯也商人之橫逆與商臣同宜齊人始與之而卒弒之與髙氏以書齊人爲貶而人之然則此書齊侯爲無貶耶必商人親將也髙氏於此謂諸侯盟扈不討則諸侯成商人爲君故書齊侯以罪諸侯其義亦好則於前書齊人當云不成商人爲君矣然則楚商臣弒君之後二年圍江三年滅江四年滅六皆書楚人至八年伐鄭猶書楚人其冬來聘卽書楚子亦不見春秋何義而成商臣爲君固知春秋以實屬詞非有他義也】

十有六年

春季孫行父防齊侯於陽谷齊侯弗及盟

【齊之虐魯辱魯甚矣文公不能赫然動怒親討弒君始則屈意以請命於晉繼則屈意以求盟於齊齊之視魯固知其無能爲也宜其弗及盟歟】

夏五月公四不視朔

【若果有疾則𨿽不視朔不書矣或書有疾不視朔矣諸儒以後竟不視朔者亦不盡然觀春秋書四不視朔則前此視朔後此視朔可知孫氏以爲不曰始不視朔或行或廢也卻是自是以後文公或行或廢後君或行或廢至定哀而盡廢故聖人有愛禮之言而朱子推原於前以爲魯自文公始不視朔也】

六月戊辰公子遂及齊侯盟於郪丘【公作犀丘】

【商人之橫逆文公實懼其防而遭辱故以病辭且不視朔以信之而不親往也商人於谷不盟行父於郪丘盟遂者視魯無能爲而伸縮由已故郪丘在彼而明年師至於谷之口血未幹而明年又戒師期使商人不弒而魯之受伐固未有已時也汲汲求盟何益哉𨿽公親盟何益哉】

秋八月辛未夫人姜氏薨

毀泉臺

楚人秦人巴人滅庸

【三國滅庸無關於中國之故可以不書而春秋書之者以志秦楚之合也秦楚合而中國益危矣秦之離中國而合楚則晉之失策也】

冬十有一月宋人弒其君杵臼【公作處臼】

【齊商人以厚施而得國宋鮑亦以厚施而得國春秋歸商人之獄而縱鮑何也商人志在得國而厚施鮑之厚施志原不在得國也不然宋杵臼之無道未至如齊諸兒之甚使謂以無道之故而縱元以散罪眾人則無知亦可以逃春秋之誅春秋不縱無知而釋鮑者罪實不在鮑也杵臼卽位之始兩書殺大夫而皆稱宋人則知非杵臼所欲殺也國人殺大夫而不忌君是必易杵臼之爲君也其後子哀之來奔華孫之來盟必杵臼不足以服宋人而宋人之戴鮑者久也國亂弒君出於眾人之所欲則安得不稱人以散罪眾人哉固知弒君稱人非因其君之無道而寛之也但爲一國臣民社稷之主而致爲國人所不欲至於弒之則亦可爲後世爲人君者鑑矣然則公子鮑無罪乎非也陳氏厚施而得國君子惡之鮑爲公子能有禮於國人亦必爲國人所禮使鮑論國人以君臣之義擇卿大夫之才賢以匡扶宋政昭公猶非無道之甚者宋亂尙可彌也乃國人旣惡其君矣君慢而我敬君貪而我惠以先公之子而系國人之望國亂有所由起也則鮑之罪也但初無得國之志而君弒又非出於其手則不當以弒君之罪坐之耳】

十有七年

春晉人衛人陳人鄭人伐宋

【諸儒以四國稱人爲貶然桓二年宋督弒君公防齊侯陳侯鄭伯於稷春秋直書成宋亂而不人四國之君何獨貶於此年四國之大夫哉且前之弒與夷實爲宋督此之弒杵臼未有主名前討弒君者四國之君此爲四國之臣事勢不同而春秋重貶四臣何耶如謂前旣書成宋亂則目四國之君以治其罪此不書成宋亂則人四大夫以著之抑又非也外大夫連兵伐國書名自宣六年趙盾孫免侵陳始此時尙未有故𨿽稱人亦無以著其示貶之義也然而春秋有譏焉弒君大逆也討弒君大事也四國旣興有名之師其君不出而委其事於大夫又不見得賊而師散𨿽不書成宋亂而亂固又成矣此固不在人四國之大夫而可知者也又名大夫者罪大夫之專也此奉君命以討宋弒君猶爲扶義以行不當名以罪之其不得賊而師敗則諸侯之罪而非四大夫之罪也】

夏四月癸亥葬我小君聲姜【聲公作聖】

【九月而葬左氏以爲齊難故劉氏辧其聲姜薨後乃無齊難髙氏以爲文公怠於政事一切皆慢故緩葬聲姜然文𨿽怠政國卿安在而聽其緩葬悖禮耶蓋是時伯主討宋弒君來約出師魯重於變華耦之盟而以齊難辭故緩葬聲姜以示備齊之意猶之怯於盟商人而以病辭故不視朔以示有病之意也是以扈之盟亦有辭而不與也嗚呼畏彊鄰信私盟而致不有其主不有其母豈非罪哉】

齊侯伐我西鄙

【聲姜之葬齊宜使人來防而商人親將以伐其喪不仁無禮之甚矣】

六月癸未公及齊侯盟於谷

【商人無禮以伐魯喪使魯以在喪之故卻之則於谷之盟可以免城下之辱乃魯之君臣前則以病辭而此不以喪辭重視其身而輕視其母堅以偸一日之安而迫以棄先王之禮不亦悖乎】

諸侯防於扈

【四國討宋不見得賊而散則扈之防非爲討宋明矣故自此逾年而宋文爲棐林之防則諸侯之再成宋亂也晉靈不主則諸侯不序猶之前也皆趙盾爲之也】

秋公至自谷

【凡私盟私防皆不至而至盟谷者齊商人方以師加我而脇公出盟爲受城下之辱非兩國諸侯之好防也且以商人之暴禍不可測則諸儒以爲危之者其說通矣】

冬公子遂如齊

【旣盟矣而復遣拜盟之使然則文公怠於政事而不息於事大國行父仲遂不能輔其君以勤政事而固能輔其君以勤事大國也況其爲弒君之商人而且有執吾女執使臣及三至西鄙之怨而顧若是其勤於禮哉】

十有八年

春王二月丁丑公薨於臺下

秦伯防卒

【秦歸襚來聘而後秦康秦共之卒書則其爲通喪來赴何疑舊史紀名而書卒者彼來赴而我往弔也不書葬者我𨿽往弔而不防其葬也夫子仍而書之以著秦之於中國中國之於秦其往來交接之禮與諸侯無異之實也】

夏五月戊戌齊人弒其君商人

【成商人爲君而書弒所以罪齊人之君之也弒書齊人則以著齊人皆欲弒商人而獨假手於歜職也蓋商人初則厚施以結齊人之心及其得國暴戾之性發而莫制觀於經書齊魯事執行人執君母忽伐忽侵忽盟忽背旣不解於世好之魯又加兵於無怨之曹則其爲政可知矣觀於傳稱掘邴歜之父納閻職之妻則其內行可知矣使申池之禍不發於歜職則齊之起而賊殺之者必更有人也以歜職之賤而齊人不以爲戮而縱之去國固知當時之人情無有不欲殺之者也其書齊人宜矣不然春秋何以不書盜殺齊侯商人哉】

六月癸酉葬我君文公

秋公子遂叔孫得臣如齊

【介副並書文定以爲欲起問者見情事是已劉氏以爲遂將弒君謀之於齊而後決齊與人之大臣謀弒其君春秋所以異而惡之者非也子赤齊之自出也卽不當立猶當懼齊如宋之執祭仲而立鄭突況當立而弒之又盡殺其所自出而謂齊與之同謀未必然矣卽據左氏仲見齊侯而請之齊侯新立欲親魯而許之或是請而許立宣公未必請而許殺惡視也向者齊殺魯甥魯人以叔姬請齊並其行人執之魯告於晉諸侯爲扈之盟而不克討魯固無如齊何今也魯殺齊甥是以無道爲齊報焉豈反謀於齊而行之耶使齊不聽二臣何以善後卽自爲計亦險矣當是二臣有弒赤之心乘齊弒商人國亂之防假賀立拜葬之禮以往先爲彌縫使齊不怒而後公然爲我之所欲爲也其私計以爲齊殺我甥我則已矣我殺齊甥齊屈於前事亦難發其殺適立庶之口又賄之以濟田重之以昏姻蓋料齊之不得不抑而自已也於是夫人大歸行父如齊而無所忌憚矣嗟乎魯則弒一君而立一君去一夫人而娶一夫人誠不知二三臣何以爲心齊則不戚前女之涕面以歸而喜今女之新裝以嫁不惜兩甥之命而利於取濟西之田抑又不知齊人何以爲心夫子備書於冊罪魯兼罪齊齊卽不同其始謀而亦無可原也此並書得臣者著得臣之與謀也後書行父如齊者著行父之與謀也】

冬十月子卒

【公羊以爲弒則不日不忍言也谷梁以爲子卒不日故也然則子般以弒而日何耶是以有疑子般之卒非弒者文定旣不以子般之卒爲非弒而於子赤之卒又從公谷不日以遇弒不忍言爲解是何議之不定耶夫本之以經文前後所書參之以左氏則知子般子赤皆由於弒春秋不以書日不書日示義也】

夫人姜氏歸於齊

【哀姜與弒齊桓以爲戮而猶歸喪致廟出姜無罪魯人殺其子而逐之大歸之後薨葬不見於經則文公之元妃不得以爲入廟之配矣有罪而義與廟絕之哀姜魯人喪之無罪而義未與廟絕之出姜魯人逐之莊公之廟可以配哀姜文公之廟不可以配出姜天理絕而人心喪矣夫婦人之出必有出之罪夫人歸而不返而顧加其罪以爲於義當出者耶故哀者情可哀也出者禮當出也原情以哀通慶父弒兩君之夫人據禮以出敵先公生適子之夫人魯之國典家法掃地矣】

季孫行父如齊

【子卒之前如齊者公子遂叔孫得臣也夫人歸之後如齊者季孫行父也使遂得臣以弒君之情謀之於齊齊與聞其故則行父不必再往卽恐齊聽夫人之訴則遂得臣宜執前約以往而不必行父往觀行父之如齊是以知遂得臣未嘗明言弒君於齊而齊不與聞其故矣然則行父獨不懼齊人執之以討弒君耶齊兩弒君惠公新立行父固有所挾而請昏納賂又足以平其怒而塞其口也】

莒弒其君庶其

【吳氏疑左僕因國人之下以字當作之字謂僕因國人之弒君懼並及禍而來奔者非也左氏序季文子之言有云莒僕則其孝敬則弒君父矣是明以爲莒僕弒君則因國人以弒紀公之句以字原未有誤也左氏謂紀公多行無禮於國僕因國人以弒其義以稱國以弒與稱國人以弒者皆爲君無道之故若是則春秋不當有稱國稱國人之別矣蓋莒僕來奔與弒不與弒事在可疑旣不可專罪僕又不可分罪眾人不忍以疑罪加人則不得不稱國也又左氏詳錄文子之言文子親與仲遂得臣弒君宣公與聞其故君臣告語之間若深惡痛絕夫弒君之人者文子獨無媿於中耶此必史克之言也蓋克見其君臣之間所爲若此而又納弒君之莒僕故托爲是言以舌誅之也】

春秋宗朱辧義卷六﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷七

髙淳張自超撰

宣公

元年

春王正月公卽位

【修卽位之禮以掩覆其弒君之迹桓宣翚遂逆志隠謀先後一轍也】

公子遂如齊逆女

【卽位未歷時逾月而速謀逆女必其請昏納幣已行於前也不在公子遂叔孫得臣如齊之日卽在季孫行父如齊之日也以情事度之當在遂得臣如齊之日蓋二臣有弒子赤之心而懼齊以爲討故先爲公子接求昏齊元初立欲親於魯而許公子接之昏約昏旣定然後歸弒子赤而立之其私計必以爲惡視者齊之自出而接者齊之館甥殺其所自出而立其館甥庶幾可以厭齊人之心而平其怒耳不然夫人大歸之後獨無所訴於齊者齊顧默不一言而反以女嫁殺我自出之公子接哉】

三月遂以夫人婦姜至自齊

【文定於出姜不氏謂責出姜之冒禮以往於穆姜不氏又以爲責敬嬴之請昏納婦然則前何以不責聲姜此何以不責穆姜耶】

夏季孫行父如齊

【行父納賂請防所以謀定宣公者至矣得毋有愧於其祖耶季友定僖公以正行父定宣公以不正或亦有見於仲遂之惡不可得討宣公之位不可得易而姑以結於齊者結新君以自固耶】

晉放其大夫胥甲父於衛

【今年胥甲父放明年而夷臯見弒此必趙盾之所忌也文定以爲河曲之戰討不用命吳氏以爲不當討於八年之後必胥甲父以他事取怨於盾而逐之然使盾欲加其罪而洗垢無瘢則追論於縱敵長宼而責其事於八年以前以爲討罪之辭權姦之去人望而孤君勢往往如此陳殺泄冶而平國見弒晉放胥甲父而夷臯見弒一也】

公防齊侯於平州

【齊元不討商人之弒捨又不討歜職之弒商人因亂得國偃然在位其愈魯接無幾也豈惟魯欲防齊侯以定接齊亦欲防魯侯以定元平州之防同惡相濟耳遂與得臣行父事則乘乎齊之隙而心實怯乎齊之彊故𨿽往來齊廷若無忌者而猶賂之濟田以求安也】

公子遂如齊

【如齊拜成兼以致田也再使公子遂則遂之主逆不可掩矣季友受成風之屬而立僖公仲遂受敬嬴之屬而立宣公遂效友之所爲者而爲之宣亦效僖之報友者以報之三桓之後並以東門仲氏而爲四家則遂固所云有志者事竟成也然友誅亂賊而遂身爲亂賊僖以討弒君而立而宣以與謀弒君而立若宣遂君臣者志存乎僖友而事同於桓翚也】

六月齊人取濟西田

【齊殺魯之自出而叔姬見執齊師猶三及魯疆納賄請盟而怒未息甚矣齊之彊而商人之暴也魯殺齊之自出而夫人大歸大夫乃四入齊廷請昏賂田而位始定甚矣魯之弱而宣公之恇也】

秋邾子來朝

【邾在桓十五年一同牟葛來朝歷莊閔僖文之世邾不朝魯矣近以須句之怨文十四年猶興南鄙之師才逾五年而來朝新君者齊魯講好而邾人懼也夫邾前則朝弒逆之桓今則朝弒逆之宣修怨於僖文而修禮於桓宣春秋立書而是非著矣何必人邾子而後知其貶耶】

楚子鄭人侵陳遂侵宋

【兩扈之一盟一防不序諸侯則晉不足以援諸侯矣此鄭所以貳於楚也若鄭伯實從楚子於師則當如次厥貉之直書蔡侯以罪之不當以稱人爲貶文定必以稱人爲貶然則成十八年楚鄭伐宋納魚石何以楚子鄭伯並舉爵而又不人鄭伯耶其侵陳及宋宋之弒君已逾四年楚亦原不聲討弒君非春秋不予其討亂也】

晉趙盾帥師救陳

【楚初侵陳陳告難於晉而趙盾帥師往救其後楚移侵陳之師以侵宋而晉救陳之師已在途遂合四國以伐鄭固知趙盾之出原爲救陳故春秋祗書救陳左氏以爲救陳宋者因上文侵陳侵宋而率筆及之也文定乃以春秋不書救宋爲聖人削之若晉果出師兼救宋聖人果惡其前不討宋弒君而今又救之則當明書救宋以罪趙盾之黨惡不當反沒其事以爲盾隠惡矣】

宋公陳侯衛侯曹伯防晉師於棐林伐鄭【公作斐林】

【晉師者晉趙盾之師也盾受命出師原爲救陳今觀陳宋之君出防棐林則楚鄭已去陳宋矣楚鄭旣去則盾亦當歸不當次於棐林防四國以伐鄭也蓋盾之出師受救陳之命未受伐鄭之命故書晉師者以著趙盾專晉之師也如書防趙盾則或疑於救陳之後晉師已歸棐林爲盾再防諸侯而盾專師之罪反不著矣】

冬晉趙穿帥師侵崇【崇公作栁】

【秦晉搆兵數十年來如武成少梁之役經或不書侵崇之用兵微矣可以無書而書者出趙穿也以晉而侵弱小之崇必不用大眾其事甚略書晉人可矣不略書人而詳書趙穿帥師者著趙穿之爲卿也蓋穿爲盾之族子穿弒君而春秋書盾恐後人疑穿爲微者而歸獄於盾也夫穿爲晉卿又帥師而主兵權使弒君實出於穿而非盾則穿不可縱而盾不可枉今觀春秋直書趙盾弒君則知穿之操刄盾實使之也何以見盾實使之盾當國用事穿爲其族子未弒君之前則嘗使之帥師侵崇矣穿固爲盾用者也用以帥師卽用以弒君不誅盾而誰誅哉】

晉人宋人伐鄭

【晉人宋人並書則知晉爲弒君之國報怨矣旣不討弒君而又助以報怨典刑紊矣然則何惡於救宋之紊典刑而削而不書哉固知趙盾之帥師爲救陳非爲救宋春秋紀其實而非聖人削之也文定於此以爲貶而人之然則防於棐林直書宋公又何以無貶耶固知棐林之防宋公親與則書宋公此則大夫不名蓋鄭從楚以虐宋伐之不爲非義故從略書人而非以宋弒君之故非以晉黨弒君之故而貶也】

二年

春王二月壬子宋華元帥師及鄭公子歸生帥師戰於大宋師敗績獲宋華元

【鄭附楚侵宋宋報之宜矣鄭不自反而率大眾以伐之是鄭之罪也宋旣兩請晉師以報一侵之恨鄭師之來宜稍自引咎以平鄭怒而遽出大眾以敵之是宋之罪也兩軍相遇忿怒以戰則華元歸生之罪也故春秋名兩大夫稱帥師以均罪之而不書鄭之伐宋以專罪二臣之專師以戰也文定泥於書名書帥師爲無貶而於此戰義不可通故置是非不論而論其書敗書獲夫書敗書獲但以紀其事之實非義所系也義系乎並名兩國大夫並稱帥師也蓋外大夫專師書名自晉始專師以伐以救者始於陽處父專師以伐以入者始於郤缺專師以侵者始於趙穿至此而華元歸生專師以戰矣故春秋詳書之以示惡絕之義而可謂之無貶乎哉】

秦師伐晉

【晉師侵崇而秦不救逾年而起大眾以報之秦固仇晉而非防崇也又據左氏伐晉報崇遂圍焦夫晉殘附秦之崇秦復殘附晉之焦大國搆兵禍移小國尢春秋所惡而何以不書圍焦耶蓋趙穿侵崇以挑秦釁春秋欲專治其罪故不書圍焦以恕秦也】

夏晉人宋人衛人陳人侵鄭

【左氏以爲移救焦之師侵鄭以報大非也師連四國必有期防必非西向敵秦而又勞千里之師以東向爭鄭也又文定據左氏謂鄭惡晉之不討宋弒君而附楚非也是時鄭之用事者公子歸生歸生弒君於三年之後豈有惡宋弒君之義者哉鄭蓋省於晉靈之不足以君國而趙盾專政志不在存卹諸侯故附楚以自固也夫新城之盟鄭許內屬晉不能撫之以堅其志致鄭卽楚晉宜自反不自反而謀動干戈威脇力制旣兩伐之又再侵之鄭固有罪而晉亦不爲有道也春秋烏得無譏哉春秋譏之而不名大夫者義不系乎罪四國之大夫也罪晉也𨿽得鄭何取哉】

秋九月乙丑晉趙盾弒其君夷臯【臯公作獆】

【盾弒晉靈比之司馬昭之弒曹髦先後一轍也靈惡盾之專而欲殺盾髦惡昭之專而欲殺昭勢固不兩立矣趙穿爲盾而刃靈賈充爲昭而刃髦盾昭其主而穿充其助之者也聖人不誅主者而誅助之者哉董狐以反不討賊間執趙盾之口此猶爲原盾之詞盾專國無君弄晉靈於掌股之間而又任穿爲卿以樹逆黨穿旣弒靈而又使穿逆黒臀爲君其爲使穿弒何疑而猶以討穿責之耶陳泰議殺賈充昭問其次泰云有進於此者意在昭也昭乃族誅成濟以塞眾口昭不誅賈充固不能逃弒君之罪昭卽誅賈充而又豈能逃弒君之罪哉然則盾卽討穿而春秋亦必以趙盾弒其君書也朱全忠盡殺友恭叔琮弒君之罪固不可得而逃矣】

冬十月乙亥天王崩

三年

春王正月郊牛之口傷攺卜牛牛死乃不郊猶三望【此以魯郊僭禮因變而書爲正義其喪制未滿攺罷行事及天王崩不服斬衰而忘哀從吉之罪皆當比事以見義也又春秋書魯之郊不郊皆在四月或五月故從陳氏魯以祈谷而郊不於日至之說惟此書不郊猶三望卽在正月則與成七年書五月不郊猶三望異然彼則攺卜牛鼷鼠再食其角故及郊之期始不郊而三望此則攺卜牛而牛遽死故不必及郊之期卽不郊而三望也不得以此疑祈谷之說矣】

葬匡王

【宣葬匡王與莊之葬桓王襄之葬簡王皆使微者往其禮與防葬諸侯同𨿽愈於並不往防者而春秋亦書以示譏也】

楚子伐陸渾之戎

【楚師東向伐戎侵鄭文定於侵鄭稱楚人爲罪其侵掠諸夏然伐戎而觀兵周疆稱楚子爲予之耶如曰以楚伐戎不足爲罪其觀兵周疆問鼎大小未有實迹然獨不曰春秋誅意耶戎楚相距素無嫌隙楚莊有窺周室移周鼎之意故假伐戎爲名以內向此其意亦可誅矣而又舉爵何耶當是楚莊親主伐戎之師戎旣服而歸畱大夫以侵鄭故伐戎稱楚子侵鄭書楚人皆據其實耳】

夏楚人侵鄭

【文定謂鄭本以晉靈不君取賂失賊爲不足與似已而往從楚非矣今晉成初立鄭背僭竊僞邦而歸諸夏則反之正也春秋大攺過許遷善故書楚人侵鄭以與鄭伯之能反正而著楚人侵掠諸夏之罪其說非也夫齊宋弒君晉爲盟主而不討鄭以靈之不足與而背之尙不以爲非今晉親弒君晉成爲弒君之賊所立而不討晉成之罪不大於靈耶親弒君之晉庸愈於不討弒君之晉耶鄭前背之而此歸之顧與其能反正豈不害於義哉又據左氏晉侯伐鄭鄭及晉平而經不書爲聖人削之者非也觀前書四國防棐林伐鄭又書晉宋伐鄭又書晉宋衛陳侵鄭而楚不救此書楚人侵鄭則鄭之舍楚卽晉不書可知矣其鄭之及晉平當在四國侵鄭晉靈未弒之時若晉成新立尙未逾時不應有晉侯伐鄭鄭及晉平之事所云晉侯伐鄭鄭及晉平者左氏僞撰事實爲楚人侵鄭張本也】

秋赤狄侵齊

【赤狄狄之別種齊五受狄侵而不能卻至此而赤狄又侵之齊惠之不能於其國可知矣】

宋師圍曹

【殺母弟及昭公子不書戴桓之族攻武氏不書武穆之族以曹師伐宋不書而但書宋師圍曹無以見事之本末春秋何以示教哉宋以眾人弒君而立公子鮑四國來討未見得賊及楚鄭來侵卽合晉以報鄭又出彊師以與鄭戰至此又以師圍曹可見鄰國之不與宋而宋文不能返已內治徒以彊兵四出搆怨結仇非正國睦鄰之道而春秋書以示譏也】

冬十月丙戌鄭伯蘭卒

葬鄭穆公【穆公作繆】

【鄭未有外難又無內亂速葬何也此必有故而左氏無傳殆不可攷豈歸生弒君之基耶】

四年

春王正月公及齊侯平莒及郯莒人不肯公伐莒取向【平莒郯書公及齊侯伐莒獨書公明以著此出公志非齊志也固未知所平爲何事及莒郯曲直若何然觀莒人受伐不受平則可以知魯之有所偏矣觀於齊不怒莒則亦可以知曲不在莒矣郯爲魯所自出魯必有私於郯也】

秦伯稻卒

夏六月乙酉鄭公子歸生弒其君夷

【春秋書歸生弒君與書趙盾弒君不同晉靈惡盾之專屢欲殺盾君臣之間勢不兩立靈不能殺盾勢必爲盾所弒盾不受靈之殺勢必弒靈穿爲盾之私人盾亡而靈弒靈弒而盾返盾返而穿用是穿爲盾弒而盾使之也賈充之語成濟曰司馬公養汝正爲今日則盾穿之謂也鄭靈所欲殺者公子宋非歸生也宋卽憚死而謀先不當謀之歸生又染指之嫌罪不至死靈卽怒宋欲殺不過有其志未有其事觀宋尙可譖歸生於靈則靈未必眞有殺宋之心歸生一言可解而宋胡必以弒君爲名哉如歸生無弒君之心則宋不敢與之謀先如歸生惡宋爲弒君之謀則當發其逆言告於國人而尸之於市乃始則聽其謀而隠之繼則畏其讒而從之國政在歸生兵權在歸生左氏所云懼而從之者豈宋爲首而歸生爲從哉從宋之謀以行弒君之事耳陳氏以爲歸生之弒公子宋啟之吳氏以爲歸生必有不獲於君者因宋有邪謀陽爲畜老憚殺之言陰實假手於宋以除其君者得之矣如但責其據生殺之柄足以制人而反受制於人故捨公子宋而以弒君之獄歸之其義猶疎也蓋盾之弒夷臯盾隠用穿也歸生之弒夷歸生明用宋也】

赤狄侵齊

秋公如齊公至自齊

【宣公徳齊惠之立已屢朝於齊以爲朝聘之常而實則屈已以事齊侯也文定以爲比年如齊而皆至者危之也張氏汪氏遂以爲當與桓公盟戎書至唐同意蓋皆危桓宣之不返非也如謂同於桓之至唐則元年防齊侯於平州宜至平州以危之不當危於請昏賂田之後而至五如齊矣旣請昏賂田而齊悅之凡宣之如齊蓋安而不危也】

冬楚子伐鄭

【鄭歸生弒君天王不討方伯不討鄰國不討而楚討之春秋詎不予楚以討賊之義哉但楚名爲討賊而實則爭鄭春秋未必大其討賊之公義而恕其爭鄭之私心也故謂春秋予荊蠻以罪中國義非不正乃謂以此而稱楚子則今年不得賊而明年又至爲有必討賊之實意何以又書楚人耶汪氏以爲三年所伐者穆公也此年所伐者襄公也穆公捨楚歸晉則討之爲無名襄公爲弒君者之所立則伐之爲有名亦自有義然自此以往楚連年伐鄭何必以討弒君爲名哉鄭從晉卽以貳晉爲名何爲無名而春秋顧以稱爵稱人書侵書伐示義哉】

五年

春公如齊

夏公至自齊

【宣公勤事齊惠君朝臣聘至於親奔其喪卿防其葬皆出於常禮之外則其比年以朝不必有故然觀於逾時始至似亦有事而然獨左氏所云止公爲髙固請昏者未可信也】

秋九月齊髙固來逆子叔姬

【如齊逾時而始至因有髙固逆叔姬事左氏遂謂止公請昏也然以齊之彊魯方賂田求庇使齊果爲髙固請昏則遣使一言而魯未必不從諸侯而娶於大夫大夫而娶於諸侯禮固有之不爲辱也何煩止公而要之哉卽齊惠待公來朝而親訂之亦一言可定如止之逾時是必齊侯初言而公辭再三言而公再三辭至不獲已而勉彊以從遲之數月之久而後得歸也有是情事乎哉觀去年秋如齊今年春又如齊朝齊之數至不及期必有他事攖齊之怒而齊適以止公旣解而歸因有髙固請昏之事也諸儒責宣公以女嫁大夫又自爲之主謂屈於齊之彊而忍其恥辱然莊嫁女於莒慶亦自爲主非屈於莒之彊也故譏其自主之非禮則可不必苛論而厚責之也】

叔孫得臣卒

【附仲遂而殺適立庶行父之罪與得臣同行父之卒日則得臣之不日恐亦史氏失其日而非削之以示貶也夫以仲遂之專能脇行父從其所爲則得臣之俯首聽命宜矣蓋仲遂親爲公子視行父得臣爲近文公寵之而行父得臣聽之行父得臣之罪旣均而行父尢用事於國春秋不當重治得臣而末減行父也】

冬齊髙固及子叔姬來

【書以示譏諸儒之論皆是】

楚人伐鄭

【此楚師三至鄭也楚之爭鄭於晉者急矣荀林父救鄭何以不書以下有侵陳之文故不書也家氏謂歸生弒君宜討而不宜救如是則以弒君之晉而救弒君之鄭爲同惡相濟春秋宜急書之以著其罪矣而不書者以治兩國弒君之罪不系乎書救也故𨿽有其事而省其文耳】

六年

春晉趙盾衛孫免侵陳

【宣元年楚鄭侵陳晉趙盾救陳晉勤於陳而陳宜徳之矣陳何以背晉卽楚而致趙盾孫免之侵乎毋亦盾未弒君之前陳親晉盾旣弒君之後陳始背晉耶若是則陳爲知君臣之大義而黑壤之防不與猶爲能自彊者也然觀八年楚師伐陳九年扈之防不與而荀林父伐陳則陳之爲陳亦不過楚來從楚晉來從晉反覆向背於晉楚之間而無適主也此陳靈之所爲無道身卒見弒國亂而幾於亡與公羊以弒君之賊不見經而趙盾見經遂謂盾非親弒君以不討賊而加以弒君之罪陳氏以爲趙盾再見春秋無貶自宋萬以下無討賊者則凡人而已矣皆非也弒君之賊不見經無此例也前則其賊旣討後之不討者無事得書則亦不書非春秋有意削之以示誅絕之義也於魯則公子翚見經矣然猶可曰罪分首從魯之弒隠當歸獄於桓翚罪或可貸也至如桓十八年間所書之公卽桓也何以見經耶宣公仲遂又皆見經矣然猶可曰隠公諱弒書薨子赤諱弒書卒春秋於桓宣亦不得不從寛也若楚商臣弒君而所書使椒來聘次厥貉伐麇之楚子非商臣耶齊商人弒君而所書盟郪丘盟谷伐我西鄙之齊侯非商人耶蔡般弒君而所書伐吳防申之蔡侯非般耶豈弒君而自立者見經爲人臣而弒君者不見經耶不可以通矣春秋書趙盾正以著弒君之賊非惟不討而且寵任之使用事於國侵伐諸侯爲隳先王之法而失古今之義也】

夏四月

秋八月螽

冬十月

七年

春衛侯使孫良夫來盟

【魯衛兄弟之國齊桓創伯之後僖公與衛成爲洮向之盟晉文之時衛多故矣文公四年寧兪來聘衛成猶未解於晉也沓之防實借文公以通晉然後同與新城之盟今越十年而衛使又至說春秋者以沓之防魯通衛於晉良夫之來盟衛將通魯於晉以報之也似已然沓之防衛之從晉成有其志而借口於魯良夫之來盟則非魯之欲從晉而衛成實爲晉以致魯故新城之盟衛不變而黑壤之防魯卒不以事齊者事晉也蓋文公自盟處父以來其事晉不爲不勤及受商人之辱屢遣使告難而晉不爲一興問罪之師魯知晉之不足恃矣宣公之得國齊惠實忍於出姜而助之以立魯旣怨晉又新徳齊宜於齊之交不可卒解而於晉之好未能遽通歟晉不見原而止公於防故魯益怨晉而扈之防不與晉成之卒不防葬而亦兼怨良夫之盟爲衛成之紿我至衛成之卒而亦不防葬也】

夏公防齊侯伐萊

【應齊侯之命興兵以伐弱小之國罪魯兼罪齊也髙氏責其方與衛盟將復從晉而又應齊侯之命爲取辱之道然則有志從晉卽當背齊耶夫與齊未有隙固不可速背之也必欲從晉卽無故而背齊則是反覆向背於齊晉之間忽好忽仇狄之道矣】

秋公至自伐萊

【宣公之世始伐莒不至終伐邾不至其防齊侯伐萊用師微矣而書至者屈從彊大以伐弱小其罪與乞師荊蠻以伐昏姻同故僖公至伐齊而宣公至伐萊也】

大旱

冬公防晉侯宋公衛侯鄭伯曹伯於黒壤

【冬防而春始至左氏以爲止公子防不與黃父之盟夫以公之屢朝齊而不朝晉又不使大夫聘晉之怒公可知黑壤之後扈之防不與淸丘之盟不與晉成衛成之卒皆不往防葬想魯亦怨晉而不禮焉則止公之說亦可考而知矣若諸侯盟而公不與盟則春秋何以不書沙隨之防不見公可書平丘之盟公不與可書黃父之不與何以不可書哉文定謂直書不諱者曲不在公諱而不書者曲在公也公之曲朝齊而不朝晉又不使大夫聘則止公非晉人之咎故春秋諱而不書然公之不朝晉晉以爲罪春秋不當罪之也魯不自彊而朝於大國原非賢君立國之道論宣公者當以朝齊爲公之辱不當以不朝晉爲公之罪又晉成爲弒君之賊所立而不能討鄭伯背之尙不以爲非而顧責宣公朝之哉此年防晉侯於黒壤者公之外爲宋公衛侯鄭伯曹伯九年防晉侯於扈者亦宋公衛侯鄭伯曹伯於扈防而不盟則黒壤當亦防而不盟左氏不與盟之說不足據也】

八年

春公至自防

【逾時始至以爲止公則可攷於後之事而知之若云因止公而書至則桓文以後凡防盟皆至矣獨危黒壤哉】

夏六月公子遂如齊至黃乃復

【罪同於公孫敖之不至而復但遂有疾而敖奔莒𨿽壅君命則一而視敖稍減也不稱有疾者髙氏曰不可以疾廢君命也昭公如晉有疾而復則書以別於前之至河乃復爲晉或辭而或拒也此則下書卒於垂則有疾可知有疾而不書則不可以疾廢命之義著矣】

辛巳有事於太廟仲遂卒於垂

【諸儒以有事爲時祭譏不在祭故書有事不書祭名若爲時祭則此當是夏禴按時祭舉於四仲則禴祭當在五月卽如諸儒周之烝享猶用夏時則又當在七月此書六月故知未必是禴祭而書有事者是魯史本不舉祭名非夫子譏不在祭而書有事也仲遂之卒諸儒以當祭不告之禮責之然與叔弓之卒不同叔弓在武宮蒞事而卒書去樂卒事此若當事而告亦當以卒事書觀明日猶繹則此日之卒事可知不書卒事則或以事卒而後告不必以不當告責之矣書仲遂者生而賜氏與季友同也不書公子者本上文而省之也書卒者諸儒謂當與公子翚同不書卒因事之變而卒之非也卿卒而繹其失禮小若春秋欲以不卒示誅絕之義則𨿽有不當繹而繹之小失亦並削而不書矣蓋翚之不卒是桓莊之世不加禮於大夫原非春秋因其弒君削而不書則仲遂之卒與諸大夫之書卒同爲加禮之故而豈有別義哉其兩人弒君之實則一以前不稱公子後稱公子著之一以卒而稱氏著之】

壬午猶繹萬入去籥

【爾雅繹以陳昨日之禮檀弓卿卒不繹此皆因春秋經文而爲之說也經書辛巳壬午則有今日昨日之說經書猶繹則有卿卒不繹之說漢儒言禮多如此然於義皆得則亦可以互證也宣公旣寵遂而賜之氏又失遇卿大夫之禮私恩不可加而加之典禮不可廢而廢之諸儒之論皆是陳舞容而去樂聲是以意爲禮矣蓋與叔弓之卒去樂卒事同譏一則卿喪不廢正祭樂不可去而去樂卒事書以譏之也一則卿卒不繹繹而萬舞𨿽去籥亦不得爲禮則亦書以譏之也此一事也防黑壤而懼齊以貳晉來讓急遣如齊之使一也公子遂將事而廢君命一也公子遂生而賜氏一也卿卒猶繹一也萬入去籥知其不當繹而繹一也一事而臣之罪君之過備著矣】

戊子夫人嬴氏薨

【成風之薨有含賵防葬歸襚之事故因事以示貶敬嬴無其事則亦無從示義非從同同而無貶也諸儒前立例至後不可通則爲從同同之說然而春秋無此義也】

晉師白狄伐秦

【晉連白狄以伐秦興師動眾報復無已罪一不攘秋而用狄罪一如諸儒之例則當稱人以貶矣不稱人而稱師文定亦知義不可通故又以爲直書於冊而貶自見矣】

楚人滅舒蓼【谷作舒鄝】

【據左氏楚子滅舒蓼及滑汭盟吳越而還而經書楚人是楚子而貶稱人矣夫滅國而殄人祀豈稱人示貶所能盡厥辜哉荊舒相滅不足詳也】

秋七月甲子日有食之旣

【前月有辛巳壬午戊子自辛巳至甲子四十有四日經不言朔食在晦也】

冬十月己丑葬我小君敬嬴

【哀姜薨稱夫人喪至稱夫人葬稱小君是不絕哀姜於廟也成風薨以夫人葬以小君將祔於廟此爲有二夫人出姜旣去而薨葬不聞是絕出姜於廟也敬嬴以夫人薨以小君葬則祔於廟以獨配文公不爲有二夫人此兩妾母之不同也】

雨不克葬庚寅日中而克葬

【雨不克葬亦適然之事春秋書以譏其無備耳文定以爲敬嬴殺太子及母弟之咎徵然文姜與弒其夫哀姜與弒兩君而葬皆無事天道遠而難知報應之說文定儒者不宜道也然則定公之雨不克葬亦受獾臣之推戴奪嫡簒國之咎徵耶桓宣之葬又無事何也】

城平陽

楚師伐陳

【晉衛侵陳陳及晉平不書楚伐陳陳及楚平不書觀晉楚之交相加兵於陳則陳之晉來平晉楚來平楚不書可知矣陳鄭皆用此道則所謂犧牲玉帛陳於境上以待彊者也】

九年

春王正月公如齊

【防黒壤而懼齊來討公子遂聘不卒事故公急往朝之𨿽冒忘哀卽吉之譏而有不顧也齊不辭而受亦不能無罪矣】

公至自齊

夏仲孫蔑如京師

【前魯數公未有先施而聘京師者仲孫蔑之行猶爲能尊天王故天王明年卽有王季子之來也然卽位九年而始行又屢如齊以朝而於天王則不朝而聘固知春秋書此非以美之也諸儒每以春秋不書魯之朝聘京師疑於常事不書如此年之聘亦未有事故而書則知二百四十年魯之加禮於天王亦寥寥矣蔑爲敖孫仲孫氏始見於經】

齊侯伐萊

【齊兩伐萊皆書齊侯罪齊侯之淩小國也如以舉爵爲無貶則失春秋之義矣】

秋取根牟

【陳氏曰取不言公非公命也自宣以下徵伐在大夫矣其說亦好然何以不書大夫帥師耶觀明年書歸父帥師伐邾取繹則明以著大夫之專伐專取未嘗不書名也當以汪氏根牟小國諱滅書取之說爲妥】

八月滕子卒

九月晉侯宋公衛侯鄭伯曹伯防於扈晉荀林父帥師伐陳

【陳背中國而卽楚不爲無罪晉主夏盟內用賊臣盾外不能安方來之魯而止於防以辱之陳旣附晉又不能救楚之來伐一不防扈而卽興師動眾以驚恐其臣民豈得爲仗義之師哉】

辛酉晉侯黑臀卒於扈

【桓公之世衛惠在喪助齊以戰我而衛宣之葬猶往防焉齊僖以紀之故仇我嵗尋干戈及其卒而葬焉亦往防之怨不棄義怒不廢禮古人以葬爲重也晉主夏盟黒壤之防𨿽辱而晉成之卒竟不往防其葬豈非罪歟】

冬十月癸酉衛侯鄭卒

【魯衛兄弟之國衛成在位三十五年魯三世同防盟而通聘問良夫之來盟通魯於晉意非不善晉之止公黒壤非衛之罪也魯之怒晉何至遷於衛耶魯卽怒衛何至廢其喪紀耶蔑禮忘親以長怨仇亦非謀國之道矣】

宋人圍滕

【宋執滕子嬰齊之後滕久屬於宋今必有逆宋之故而圍之圍之不服而又伐之也然而伐喪甚矣】

楚子伐鄭晉郤缺帥師救鄭

【楚之憑淩中國春秋未嘗因事以善之也始則略之後則詳之君親將則舉爵大夫將則書人大夫用事則書名用眾則稱師從其事之實而非以是爲褒貶也文定旣以歸生弒君楚伐鄭舉爵爲予之至此伐鄭義不可通又以爲罪其以重兵臨鄭而以善晉師之救鄭爲解夫旣以救者善則伐者不善不善而何以舉爵耶旣罪其以重兵臨鄭而不予之又何以舉爵耶義仍不可以通也】

陳殺其大夫泄冶【泄公谷作泄】

【依諸儒之例旣云稱國以殺累上之辭則泄冶無罪矣又云不去其官爲不當其罪則泄冶有他罪而所以殺之者非其罪也據左氏則泄冶不特無罪而且可附古諫臣之列何爲稱國以殺而又書名哉左氏旣引無自立辟之詩文定又以仕於昏亂之朝不能潔身以去爲泄冶罪以解所以書名之故以彊合凡殺大夫稱國書名不去其官之例是皆彊經文以就我說者也】

十年

春公如齊

【再比年以朝齊不顧其身之辱而求悅於彊大蓋黑壤取怒於晉旣不防扈又不防晉成之葬惟恐晉人來責而勤事齊以望援也】

公至自齊

齊人歸我濟西田

【外取我邑不書諱取也齊取鄆以居昭公則不必諱矣以田賂齊而書齊人取田則又以取諱賂也書齊人取濟田與書齊人取讙及闡同故公羊於兩取一則爲弒子赤之賂一則爲以邾子益來之賂伊川從其說而不從鮑牧帥師取讙及闡之說最爲得之歸讙及闡不書我歸濟西田書我者魯以邾子益之故而賂二邑以弒子赤之故而賂濟田賂同而所以賂者不同故春秋於歸田書我以別於歸二邑以著我田之所以賂齊齊之所以歸我田者必有其故非如邾子益來邾子益歸之相間而書取邑歸邑之明白可考也夫以弒子赤之故而賂齊以事齊恭謹之故而歸我蓋曰我田也我田何爲而入齊我田何爲而自齊歸哉其故顯然矣】

夏四月丙辰日有食之

【言日不言朔月內有己巳食在旣朔也】

己巳齊侯元卒

齊崔氏出奔衛

【崔氏左氏以爲崔杼自此至崔杼弒君五十二年杼卽耄而爲逆此時之年尙幼髙國何以畏其逼耶然左氏必非不檢而漫以崔氏爲崔杼大約弒君之人其性必殘刻暴戾𨿽童年而有惡才當出奔之時未爲大夫不得書名又或並其父兄而逐之而罪不在其父兄又不得以父兄之名書故爲舉族之詞而書崔氏則杼在其中矣】

公如齊

【公四朝於齊至奔其喪極矣蓋徳齊惠之立己也旣親奔其喪又使卿防其葬此後成奔晉景之喪魯宣成之於齊晉直以事天王之禮事之而於天王則通春秋無有奔其喪者卽使卿防葬亦兩見而已蓋其事天王不如事彊侯也魯且如此列國可知春秋之世有伯無王卽一崩薨卒葬春秋據直書之而諸侯之罪俱見矣】

五月公至自齊

癸巳陳夏徵舒弒其君平國

【春秋原無殺無道稱國之義弒君而舉亂賊之名以爲罪不及民者原不是文定謂書夏徵舒名氏以驗泄冶之忠諫者其說曲也弒平國者實出徵舒一人之手則書徴舒有何他義乎】

六月宋師伐滕

公孫歸父如齊葬齊惠公

【歸父者仲遂之子仲遂以八年夏卒歸父喪制未滿宣公急使之如齊以葬惠公而歸父不辭皆罪也蓋宣以仲遂得位君臣之間皆托於齊遂卒而防葬之使季孫行父仲孫蔑叔孫僑如臧孫許皆國卿不於其間擇一人以往而獨遣有喪之歸父固宣之徳仲而寵其子亦襄仲於親較三桓爲近且令歸父借防葬以結於齊爲自固之計也此後伐邾伐莒防齊侯防楚子皆歸父一人擅之於是三桓無權而側目東門仲氏矣欲去歸父則不得不間齊欲間齊則不得不事晉防斷道以同晉盟三桓陰謀以迫公往也不然齊方歸我濟西之田公方親奔惠公之喪齊未有罪我之端我未有怨齊之迹胡爲而遽背之以向晉耶惟三桓有不平於中故宣公薨而歸父卽見逐歸父逐而臧孫卽與晉爲赤棘之盟盟晉者爲齊也背齊者爲歸父也夫新君卽位無故而棄先公之好北鄙之伐齊師不爲無名昏姻之國原非仇讎引咎謝過可以相釋何至四卿並將防晉衛曹師而急戰於鞌哉蓋三桓積忿於齊之黨仲氏而歸父又奔在齊不得不傾國兵挾彊晉以決一戰也】

晉人宋人衛人曹人伐鄭

【陳鄭皆反覆向背於晉楚之間陳有弒君之罪而晉不討者陳方卽晉也捨弒君之陳而連四國之師以伐卽楚之鄭春秋能不罪之哉文定於諸侯防扈之後荀林父帥師伐陳爲與晉罪陳之詞其所以罪陳者以爲晉主夏盟又嘗救陳陳所宜與而惟楚之卽夫豈義乎夫晉主夏盟陳鄭一也楚子伐鄭晉郤缺亦嘗帥師救之而鄭又卽楚亦不得爲義矣何以四國伐鄭又釋鄭而罪晉耶其舛總泥於前稱荀林父帥師爲褒此稱人爲貶故說不於義耳晉不能制楚以安諸侯而但責陳鄭之卽楚伐陳伐鄭皆貶非以稱帥師稱人爲褒貶此又不討陳之弒君而伐鄭之卽楚其貶何疑而亦非以稱人示貶也前書荀林父帥師者義系乎林父之帥師也此書人者義不系乎名四國之大夫也】

秋天王使王季子來聘

【報前年仲孫蔑之聘也夫王聘有不報者矣魯臣一至京師而王卽遣母弟以來報何其如響應聲也】

公孫歸父帥師伐邾取繹【繹公作蘱】

【邾子十年不朝魯怒而伐之取繹甚矣亦歸父欲得兵權宣公欲以兵權假歸父耳故春秋詳之而書歸父帥師也】

大水

季孫行父如齊

【行父如齊左氏以爲初聘也嵗之初春公朝齊矣夏則公親奔惠公之喪公孫歸父防葬矣魯之事齊己勤此年聘問之使不可以已乎將以朝聘新君則俟行禮於明年卽位可也而行父遄往此何故哉蓋行父意非公意也行父忌歸父之專將以間歸父於新君故假初聘以行也】

冬公孫歸父如齊

【歸父繼行於行父之後以云聘則不當冇四時之聘左氏求其故不得以爲伐邾故也夫使以伐邾恐得齊罪則行父聘時可以申辭以解齊怒而又何煩歸父往哉且宣公歸父事齊謹使齊果庇邾必不伐邾以失齊之使齊果以伐邾來討必歸父親往謝過則必不在喪而使國佐報聘然則歸父之如齊胡爲耶歸父繼仲遂而專國非三桓所欲形迹已著矣歸父知行父之如齊將以間己於齊故復假聘以彌縫齊也】

齊侯使國佐來聘

【一嵗之間公與大夫凡五如齊齊受其加禮之勤則不得不一來報𨿽在喪忘哀失禮取譏有不顧矣然亦或欲伐莒而來謀也稱齊侯者髙氏曰著其惡也似猶爲夫子書以著之者然如葵丘之防稱宋子當是載書之辭則然此卽齊使之來在喪稱子而魯史不敢稱齊子夫子亦第仍之而已】

饑

楚子伐鄭

【楚又伐鄭經書楚子褒耶貶耶文定不能爲褒貶之說而遷其義曰以實屬辭矣觀明年夏爲辰陵之盟則鄭又服楚而左氏士防救鄭逐楚師戍鄭之事皆不足據也歷此僅二時諸侯戍鄭之師皆安在而鄭遽捨之而防楚子盟辰陵耶】

十有一年

春王正月

夏楚子陳侯鄭伯盟於辰陵【谷作夷陵】

【齊桓之伯也自僖公三年經書救邢城邢侵蔡伐楚侵陳伐鄭救許而後爲葵丘之盟則桓公伯業之成也晉文之伯也經書侵曹伐衛執曹伯戰楚師而後爲踐土之盟則文公伯業之成也楚莊自宣元年初爲陳宋之侵三年伐戎侵鄭四年伐鄭五年伐鄭八年滅舒蓼伐陳九年伐鄭十年伐鄭至此爲辰陵之盟與桓之葵丘文之踐土幾無以異然則春秋其予楚莊以伯哉非也春秋貴王而賤伯至不得已而於桓文之事不深罪者猶取其內中國而外楚尊周室而攘楚夫以外楚攘楚而予桓文以伯其必不予所外所攘者之憑淩中國爲伯以躋於桓文明矣辰陵之盟蓋傷中國之不競也然而楚莊經營十六年而所得者僅陳鄭二國則猶幸中諸侯之不肯背華而卽楚者多有義理之公心也至於勢不能爲力不能支宋楚之平豈得已哉苟楚莊再延嵗月則不知所底矣】

公孫歸父防齊人伐莒

【杜氏以爲稱齊人以示貶非也使齊侯親將則在喪而凶服卽戎宜舉爵以貶之使謀出於髙國諸卿而挾新主以用兵宜書其名氏以貶之乃皆不然而從略書人者莒本事齊齊魯平莒郯而莒不肯故魯怒而伐之伐而不服故再防齊人伐之齊以魯從伐萊故亦不得不從魯以伐莒此役魯爲之主故魯卿名而齊大夫不名也左氏以爲莒恃晉而不事齊然莒逺於晉必不無故捨近齊而附逺晉或是莒以齊助魯加兵於已此後始攺事晉而致動十三年之齊師耳】

秋晉侯防狄於欑函

【以盟主而與狄講防禮其貶何疑而書於楚盟辰陵之後殺夏徵舒之前春秋所以罪晉也又陳鄭旣受楚盟於辰陵而楚復入陳圍鄭似陳鄭背辰陵之盟向晉而楚乃入之圍之者故中間書晉侯防狄以見晉未嘗有事於陳鄭陳鄭未嘗背楚楚旣盟之而又乘其不備以入之圍之荊蠻之無信而盟不足恃也】

冬十月楚人殺陳夏徴舒

【書楚人殺陳夏徴舒與書蔡人殺陳佗一也蔡𨿽以私殺佗而佗實亂國之賊楚𨿽以公孫寧儀行父之故志在得陳而徴舒實弒君之賊故皆爲討賊之詞也】

丁亥楚子入陳

【楚子入陳書日明是先殺徴舒而後入陳也左氏入陳殺徵舒者屬筆之誤文定以左氏先入後殺而經先書殺後書入者爲與楚子之能討賊是信傳不信經也楚莊果眞心討賊則徵舒旣殺而陳可以無入旣殺徵舒而又入陳是其志在入陳矣且使以左氏爲據而春秋先書殺後書入是不與楚子之能討賊也蓋賊在國都不入國都不可以得賊則楚子先入陳而後殺徵舒其入陳以必討徵舒之故據事實書不晦於與楚子討賊之義而何必變其文哉春秋直書殺徵舒於前是與其殺徵舒直書入陳於後是罪其入陳是非不掩而予奪俱見矣】

納公孫寧儀行父於陳【寧公作寧】

【楚之入陳聼公孫寧儀行父之訴志在入陳以納二臣也陳旣受盟逾時而卽以兵臨之欺其不備又失晉援以爲必得陳之計也春秋書入陳於殺徵舒之後所以著其伐旣服之國納亂國之臣之私而亦不廢其討賊之公也使楚子伐陳而殺徵舒殺徵舒而盟陳侯爲討賊而來旣定亂而去則𨿽於楚子何譏哉】

十有二年

春葬陳靈公

【陳殺宋萬不書陳不以殺宋萬告諸侯也楚殺陳夏徵舒書楚以殺陳夏徵舒告諸侯也宋葬閔公不書宋不以討萬葬閔公告諸侯也陳葬靈公書陳以討夏徵舒葬靈公告諸侯也陳人之久不葬靈公待討徵舒而後葬靈公其事實可見矣陳人之欲討徵舒力不能討而假手於楚以討之而後告於諸侯以葬靈公其情實亦可見矣】

楚子圍鄭

【前年春陳鄭同受盟辰陵及冬而入陳乘陳之不備也自冬至春卽移入陳之師以圍鄭又乘鄭之不備也陳鄭旣服而又乘其不備以兵殘之者惡陳鄭之反覆卽晉而以威力彊制之也旣得陳鄭不因而夷其國都虜其君臣而據其土地者懼晉也髙氏於陳謂予楚莊有遷善攺過之美於鄭謂予楚莊不爲利謀所誘豈其然哉文定謂滅陳書入入鄭書圍春秋之從輕典爲予其有討賊之義而因以恕其憑淩諸夏之罪亦非也據左氏楚莊善申叔時之言乃復封陳是楚原未滅陳又據左氏楚莊退三十里而許鄭平是楚原未入鄭春秋書入陳圍鄭據其實也何爲末減楚罪哉使楚莊有討賊之義入陳而不圍鄭則殺徵舒靈公卽齊晉伯主不能及也一圍鄭而楚莊利陳鄭之心著矣使夫子予楚莊討賊之義書入陳而不書圍鄭則書殺徵舒書葬靈公𨿽通春秋之事所僅見也一書圍鄭而誅楚莊利陳鄭之防著矣】

夏六月乙卯晉荀林父帥師及楚子戰於邲晉師敗績【楚成憑淩中國召陵受盟之後滅滅黃伐徐伐隨遂至防盂而執宋公滅防而虜防子城濮一戰而楚以衰今楚莊之勢熾於楚成入陳圉鄭若振槁然晉師救鄭三軍皆出六卿並將旣遇楚子而謂其宜與楚平不宜與楚戰豈春秋之義哉襄二十七年宋合晉楚爲諸侯交見之盟說春秋者猶罪其中外爲一楚莊之橫行中國若此而晉又與之平是晉楚合而中外爲一之勢不及遲於五十八年後矣夫春秋所惡者楚也齊桓創伯之後中國所恃以與楚敵者晉也晉之戰楚柰何以成敗論之耶所可譏者陳有弒君之賊晉不能討而楚討之則楚直而晉曲楚子親在軍而晉以重兵委之大夫則楚子勤而晉侯怠又荀林父不能整軍容集眾謀務爲必勝之計知其必敗而狥先縠以棄師辱國爲有罪焉耳】

秋七月

冬十有二月戊寅楚子滅蕭

【楚莊之罪至於滅蕭甚矣所以懼諸侯之不服者也與入陳圍鄭戰邲一例書楚子則知非書舉爵以予之矣】

晉人宋人衛人曹人同盟於淸丘

【四國大夫何以不名蓋名四國之大夫則似惡大夫之專盟而名之矣楚勢方張晉師新敗宋衛曹不畏縮以謀附楚而來同晉盟晉不畏縮而辭諸侯猶合志以爲禦楚之盟其事猶可取也從之渝不渝原非所論但諸侯不防而委之大夫則譏在四國之君耳】

宋師伐陳衛人救陳

【陳方被楚師而宋乘危以報怨固有罪矣四國方同盟以禦楚而衛乃救陳以解宋亦春秋所惡也】

十有三年

春齊師伐莒【公作伐衛】

【左氏作伐莒公羊作伐衛依經考之前有歸父防伐莒之文則此爲再伐莒莒之得罪於齊者以平莒郯不肯故魯伐之齊魯再伐之莒不服而事晉齊因獨用師以伐之也則以左氏爲是後有晉侯衛世子伐齊之文有侵齊戰新築之文衛苟無怨不當用師兩加於齊則此爲伐衛以公羊爲是然齊久不合晉斷道之盟又不與惟衛堅助晉故晉合衛以致師於齊而衛不得不從亦不必因齊之伐已而以爲報也當從左氏無疑】

夏楚子伐宋

【楚欲盡得諸侯陳鄭旣服以次及宋固不因其救蕭伐陳而始爲有辭之伐也蓋得宋則又及魯衛而晉之勢孤難以與之爲敵長驅中原莫不臣屬此楚莊之志也伐宋無功圍宋不下而後伯業不成宋固中流砥柱哉】

秋螽

冬晉殺其大夫先縠

【楚敗城濮旣殺得臣晉以邲之敗坐罪先縠不殺於師還之日逾年而後殺之何其緩也宜左氏謂以赤狄淸之師而追討邲之敗歟夫喪師辱國於法宜討然如秦穆三用孟明亦伯西戎晉可貸林父之罪則亦可貸先縠之罪不貸先縠之罪則當卽申敗師之令正國法以肅三軍始縱之而卒戮之是以意爲生殺也兩失之矣】

十有四年

春衛殺其大夫孔達

【背盟失信誠孔達謀國之罪而用其謀者誰耶始則信孔達以結於陳繼則殺孔達以說於晉失其道矣至於晉爲盟主不能制彊楚以庇諸侯而迫侯國而殺其大夫亦豈得爲義哉】

夏五月壬申曹伯壽卒

晉侯伐鄭

【楚之圍鄭鄭防於亡晉以六卿鄲楚而敗力固不能庇鄭矣楚子方退而晉卽興問罪之師者其問罪之詞不過謂邲之役士卒忘死大夫就戮凡以爲鄭也鄭柰何卽虐鄭之楚而背救鄭之晉哉然而卹小之道亦當諒鄭之不得已也文定於晉侯舉爵義無所處亦不得不爲直書其事而義自見之說矣】

秋九月楚子圍宋

【宋殺楚使楚師必至而宋岸然爲之者亦必有敵楚之先謀也然而挑釁彊楚驅士民受其鋒鏑以徼幸不亡豈非罪哉文定但責其要結盟誓欲以禦楚非持國之道其意以卹民固本輕徭薄賦使民效死親上以待敵要亦不可無交結鄰國互相援救之義也乃宋則不以備楚患而以召楚師爲有罪焉耳】

葬曹文公

冬公孫歸父防齊侯於谷

【防必有事以大夫而往防諸侯尢非無事而空行者左氏但撰晏桓子之言以爲歸父後日奔齊之驗而不言其相防之故諸儒亦但責其以卑防尊之抗謂爲非禮觀下歸父防楚子於宋則此防當是齊魯於楚師之彊合謀以交於楚也據左氏楚子使申舟聘於齊齊亦應有報聘之使又據左氏成元年傳臧宣叔之言曰齊楚結好我新與晉盟云云則此爲合謀以覲楚無疑矣】

十有五年

春公孫歸父防楚子於宋

【歸父繼仲遂而專國乃爲捨中華以卽荊楚之謀妄矣況宋受圍逾年歸父苟知大義勸齊合兵以救宋退楚則齊可以再伯而魯亦有轉齊扶義之美計不出此而越國往防蔿賄求免辱國甚矣】

夏五月宋人及楚人平

【楚子前年伐宋矣未見宋人如何屈服而楚師退楚固不能得宋也𨿽其救蕭伐陳挑釁彊楚然亦足以壯中國之气蓋是時陳鄭服於楚矣宋伐陳而衛救之衛又貳於楚矣歸父防宋魯又卽於楚矣楚之勢足以移周鼎而中國諸侯無有敢抗者矣宋殺楚使楚子投袂而起勢將吞宋乃自前秋至於今夏曆時成嵗而宋人堅志城守盟主不救鄰國無援極而易子而食析骸以炊猶不肯爲城下之盟則宋楚之平不特宋欲平楚而亦楚欲平宋也自宋人抗楚楚莊於是四年不至中國以迄於死然則孰謂宋聾哉春秋書宋人及楚人平爲敵國相抗釋怨修好之詞不爲屈服受盟之詞蓋恕宋之不得已而未有譏也用書九月平書五月以圍之久著楚之必欲得宋以平之遲著宋之不下於楚也文定較量華元子反之是非以稱人爲貶是爲傳作傳非爲經作傳矣如春秋有貶兩人義則當直書華元子反以著其專不當反沒其名也】

六月癸卯晉師滅赤狄潞氏以潞子嬰兒歸

【晉敗於楚心怯气餒聼楚之圍宋逾年而不敢救又恐諸侯弱之故用師赤狄以示武然春秋書於楚人圍宋宋及楚平之後而罪不可掩矣至於赤狄之屢侵諸侯未嘗不當伐潞氏甲氏畱吁之不當滅又可因事而知之也】

秦人伐晉

【秦晉不相侵伐十餘年矣秦桓晉景之世未有爭端此忽起伐晉之師則秦桓之挑釁也】

王札子殺召伯毛伯

【胡氏以爲聖人之意罪挾王命而專殺然亦不見有挾王命意恐亦祗是專殺耳觀左氏後文稱王室亂王孫蘇奔晉則無王命而擅殺之罪見矣】

秋螽

仲孫蔑防齊髙固於無婁【公作牟婁】

【髙氏以爲防楚子於宋齊疑我之從楚於是復防以修舊好非也魯之防楚歸父防齊侯於谷謀而行者況齊亦與楚合必不怒魯之從楚但考於前後之文無有防而相關之事或當以非國事而私相防之說爲是】

初稅畝

【變制稅畝開後世虐取於民之端罪莫大矣而值秋螽之後是爲不卹天災而朘民以生也】

冬蝝生

饑

【秋螽而稅畝稅畝而蝝又生民安得不饑哉備書於冊以爲後世鑑也】

十有六年

春王正月晉人滅赤狄甲氏及畱吁

【前滅潞氏此又滅甲氏刄畱吁必欲盡殄赤狄之種類亦太酷矣文定以董是役者士防上將主兵稱人以貶非也如書士防是貶士防稱晉人者罪晉也】

夏成周宣榭火

【汪氏曰宣王講武之所遂以爲廟其制如榭李氏曰榭是講武屋皆是】

秋郯伯姬來歸

【左氏曰出也諸儒發明皆有義理】

冬大有年

【以宣之大有年與桓之有年一例看則伊川所云宜有凶災而有年爲異者是已然而天道渺而難知未必皆驗而又恐後世荒滛殘暴之主適遇屢丰自爲得志而益肆爲無忌也故當以孫氏張氏之說爲無病】

十有七年

春王正月庚子許男錫我卒

丁未蔡侯申卒

夏葬許昭公

葬蔡文公

六月癸卯日有食之

【月內有已未經不言朔食在旣朔也】

已未公防晉侯衛侯曹伯邾子同盟於斷道

【伊川以爲諸國同心欲伐齊文定謂同心謀欲伐齊釋其憤怒非有不得已而要之者殆不然也魯宣公歸父方勤事齊非有怒齊之事曹邾皆與齊無忌觀下伐齊之師惟晉侯及衛世子臧而魯曹邾不與可見矣蓋是時楚气日熾齊與楚好晉旣怒齊以伯主之後抗不一與盟防而又結好於楚俾楚得無忌以肆侵諸侯故徵防斷道以謀之也魯自黒壤之後扈之防淸丘之盟皆不與矣而忽同斷道之盟者行父惡歸父之專乘晉之徵防斷道謂晉世主夏盟不可終失其好其實則陷公於晉以激怒齊使齊仇魯而絕歸父之援也宣豈眞心背齊以卽晉者哉不主盟而同盟書同者載書之詞也】

秋公至自防

【防盟書至文宣成襄皆然矣汪氏以爲黒壤危晉之見討斷道危齊之見討然則成之虫牢於蒲於戚襄之雞澤湨梁澶淵啇任沙隨夷儀無有不至者又何以云耶】

冬十有一月壬午公弟叔肸卒

【肸卒稱叔當與季友仲遂一例看作生而賜氏說爲妥觀公孫嬰齊叔老叔弓世爲魯卿可見矣肸未用事於魯亦未必惡宣公之弒而不仕也若據谷梁肸惡宣弒終身織履不食宣食宣亦未必始終親愛又使有後於魯而世爲卿矣親愛其弟使有後於魯而世爲卿則宣公之私也春秋直書以著宣公之私其母弟也陳氏以稱弟爲春秋之惡宣公比之宋公弟辰秦伯弟鍼及陳招之旣稱公子招又稱陳侯弟招然叔肸生不見於春秋則其未嘗命爲公子以用事於國可知矣生未用事子國則非魯卿非卿則卒不當書書卒者是魯以卿禮卒之也以卿禮卒之者尊之爲公弟親之而賜氏也使肸之後不世爲叔氏則諸儒賢肸稱字之說或可通矣】

十有八年

春晉侯衛世子臧伐齊

【齊自翟泉之後不與晉盟防者四十年矣埀隴新城淸丘之盟黒壤之防三扈之兩盟一防齊皆不與而晉未嘗一問也至此惡其親楚而伐之未爲非義然齊楚通好未有助虐黨惡之實事何以又捨陳鄭不討而興師動眾以加於齊哉怨起於郤克而假大義以爲名兵連禍結至於新築之戰鞍之戰而殘民毒眾甚矣衛侯不出以初無怨於齊也衛侯旣不出而使世子帥師晉不辭而用其世子以伐人國皆失其道也】

公伐杞

【杞桓母妻皆魯女杞之托魯已久終宣之世不朝似猶能惡宣之所爲者然宣何以忍之十八年而始一加兵耶或亦因叔姬之不安於杞而興師以問其故也】

夏四月

【左氏云公使如楚乞師欲以伐齊此時齊魯未見有怨何爲乞師以伐之哉左氏有臧宣叔齊楚結好我新盟晉晉楚爭盟齊師必至之言則是年必不乞師以伐齊也齊楚旣好亦必不爲魯興師左氏乞師之說不足信矣】

秋七月邾人戕鄫子於鄫【鄫谷作繒】

【邾人戕鄫子專罪邾也文定以爲於鄫者深責鄫之臣子恐春秋未有此義】

甲戌楚子旅卒【旅谷作呂】

【楚子紀名書卒楚以喪通於魯也魯自歸父防宋薦賄交好故楚子卒而稱名來赴一如中國之禮而舊史書之夫子仍之以著楚與中國之通喪紀自此始也谷梁以書卒爲進之者非也不書葬魯不往防也公羊以爲辟其號者非也文定用公羊辟號之說及坊記恐民惑之之義謂爲夫子削而不書然漢儒集禮多有附春秋傳爲說者不足以據而公羊以爲辟其號者義亦難通也朱子謂楚之稱王當是稱於其國未必稱於防盟之地此論最確猶之內諸侯之爵非公者在其國中皆稱公臣子之辭也故葬皆稱公其子皆稱公子而於防盟之地則侯伯子男不敢亂其本爵矣春秋於防盟侵伐書楚子必是舊史原來從其本爵故其子之爲大夫見經者亦稱公子不稱王子則旣從其本爵而生書楚於卒書楚子何不可同列侯之通稱而書葬楚某公耶諸儒必疑於魯葬秦伯不應不葬楚子又盟宋以後且朝於楚不應不防其葬然魯之往防秦葬亦在昭公以後是以文十八年之春伯防宣四年之秦伯稻𨿽來赴而不往防則此年之楚子旅襄十三年之楚子審與秦防秦稻之不葬一也二十八年之楚昭則襄公親在楚不可以一論矣至於昭元年之楚麇十三年之楚防不與秦伯之葬同者彼有簒弒之變尙告於內諸侯以期防葬哉二十六年之楚居則昭公在外意如必不加禮於從不防葬之楚矣若哀公之世四年葬秦惠六年不葬楚軫楚自定四年栢舉戰敗於吳吳人入其國都勢亦稍衰中國已不畏之又防其葬耶則楚子之不葬其爲魯不往防何疑】

公孫歸父如晉

【左氏以爲聘晉以謀去三桓夫宣公仲遂歸父皆托於齊齊之庇其君臣甚篤如歸父欲去三桓何不謀於久好之齊而謀於新盟之晉哉此必三桓忌歸父而造爲比言以塞魯人之耳而加之罪也歸父之如晉者蓋旣防晉斷道知必召怨於齊而不得不轉托於晉以自固也】

冬十月壬戌公薨於路寢

歸父還自晉至笙遂奔齊

【三桓側目歸父非一日矣宣公存而意猶有所忌宣公薨而歸父尙能保有其家哉宜其逐之速也行父殺適立庶之言顯出其口目無新主𨿽成公亦不能爲歸父謀矣文定取谷梁捐殯而奔其父之臣是亦奔父之云以罪成公非也至云當國者有無君之心則得經意矣】

春秋宗朱辧義卷七﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷八

髙淳張自超撰

成公

元年

春王正月公卽位

二月辛酉葬我君宣公

無冰

三月作丘甲

【作丘甲以禦齊難實行父惡歸父以啟釁於齊而因以重困吾民貽害於無窮也行父之罪多矣】

夏臧孫許及晉侯盟於赤棘

【魯旣防晉爲防道之盟已與晉合矣許復爲赤棘之盟𨿽奉成公之命爲公而實則受行父之命爲私也臧氏之黨行父如此】

秋王師敗績於茅戎【公谷作貿戎】

【公谷所云晉敗之者罪晉之詞謂晉不能爲王興伐戎之師而平戎於王是等王戎爲敵國也劉康公伐戎而晉不以師從王師敗績而晉又不以師救故爲歸獄之詞以罪晉耳啖氏駁之非是也】

冬十月

二年

春齊侯伐我北鄙

【以大義之公論之齊惠助宣遂弒君得國安受魯之防事者自惠至頃幾二十年君朝臣聘殆無虛歳一往防晉遂以爲隙問罪之師易世而至惠頃之罪宜相繼而治之也以人情之私論之君齊所定也夫人齊之女也平州之防信而不盟濟西之田受而卽復何負於魯而舎之卽晉哉且齊晉之不相下也齊旣怨魯之背已又怒魯之挾晉黙而不討爲諸侯笑北鄙之師齊亦有所不得已也春秋治公義不治私情齊之罪固未可曲爲原之矣但文公之世齊商人弒君執叔姬執單伯無名之師三至西鄙告晉不救納賂請盟辱亦至矣爾時當國用事者非行父耶主憂臣辱主辱臣死而行父猶往來齊晉之間爲苟且圖存之計何其懦也今以惡歸父之故激齊搆怨齊師之來獨不可修詞謝過以平之乎逾時而四卿並出請晉師連衞曹以速報齊而戰敗之又何其勇也則以歸父猶在齊也嗟乎商人虐我之恥則不思雪歸父専國之恨則不能忘用公徒以泄私忿脇新主而仇先君蓋自此而魯爲季氏之魯矣】

夏四月丙戌衞孫良夫帥師及齊師戰於新築衞師敗績

【新築衞地此必齊以兵加衞而衞出師逆戰於新築耳左氏所云衞將侵齊與齊師遇者恐是因春秋不書齊師侵衞伐衞而附爲之說也衞之於齊自助宋伐喪以來未有兵爭之事今脇於晉而世子臧從晉伐之曲在衞也齊卽來報何不可修詞以謝而急於一戰哉春秋書孫良夫帥師而齊師不目主將則知其専罪良夫矣】

六月癸酉季孫行父臧孫許叔孫僑如公孫嬰齊帥師防晉郤克衞孫良夫曹公子首及齊侯戰於鞌齊師敗績【首公谷作手】

【將稱元帥屬辭之體是役也據左氏則晉亦四卿郤克士燮欒書韓厥春秋獨書郤克而於魯四卿並書則知其罪四卿矣谷梁以爲行父郤克孫良夫公子首同時聘齊受一笑之辱左氏亦大略相同其事容或有之然其本意固非専爲此也晉欲世主夏盟而齊獨以伯主之後抗不與其盟防晉景將合諸侯故假齊楚結好之名乘機而連兵以加齊衞於新築之敗則又不得不因諸侯之師以報之也曹亦爲晉所役而已至於行父之仇齊則全不以一笑之故也宣公十八年間仲遂歸父父子相繼専國用事將無季氏矣季氏之隠忍莫敢如何者宣公在也宣公旣薨歸父𨿽逐而猶在齊若少需以時而苟慢於事齊聽歸父之言起南陽之甲納歸父而盟成公三桓危矣於是急托於晉爲先發制人之計使齊自救而不暇於爲歸父謀也蓋晉有晉之私而巧借必致死力於齊之行父行父有行父之私而巧借必欲得志於齊之晉也文定責其以一笑之故殘民毒眾幾獲其君而怒猶未息爲憤兵之戒者猶未得春秋之義也使春秋之義在此則書季孫行父及郤克孫良夫公子首可矣而何以於魯則四卿並書哉又以爲成公初立主幼國危爲季孫一怒掃境興師𨿽無人乎成公之側有不卹者亦非也行父明欺其主之幼初不顧夫國之危必一戰勝齊而後齊不生納歸父之心晉徳我輔伯之力三桓安而幼主在其掌握也茅堂胡氏以爲公室卑弱四卿擅命各得乎魯之兵權夫臧孫許與公孫嬰齊其能得魯之兵權哉春秋並書以見許之聽於行父而不聽於君嬰齊以宣成之近屬而亦不敢不惟行父之是從焉耳此爲內大夫及外大夫連兵伐國相比書名之始未有若此其詳者也】

秋七月齊侯使國佐如師己酉及國佐盟於袁婁【谷作爰婁召陵書屈完來盟於師來者自外而來也來盟者著其來之意本爲盟也國佐之如師齊侯使之以請諸大夫之欲也兩言旣成而後爲袁婁之盟也故召陵之盟楚之受盟於諸侯袁婁之盟晉之盟齊也】

八月壬午宋公鮑卒

庚寅衞侯速卒【速公作遫】

取汶陽田

【內邑爲外所取則史諱之前旣諱取則後不得不諱其歸也取汶陽田與取濟西田書法無異彼諱因晉而取曹田謂若我取之曹者然此諱因晉而歸齊之侵地謂若我新取之齊者然也】

冬楚師鄭師侵衞

【據左氏則蔡許皆從矣據經則十一月公防蜀卽於月之丙申十二國盟蜀而秦大夫與焉秦距魯逺使約防而秦始至不應若此其速是必秦大夫亦從楚師矣而春秋皆不書獨書鄭師者専罪鄭之從楚也猶厥貉之次専罪蔡也】

十有一月公防楚公子嬰齊於蜀

【楚師壓境責我之從晉伐齊宜嬰城固守以待晉援卽不得已而請成則四卿安在而煩幼主親出耶行父以私而背齊向晉四卿並出非公意也行父自危而不敢出故隠與仲叔謀而迫公親往其請成之詞必曰先公合齊以通好於楚宋之防未嘗敢忘幼主新立脇於晉之彊不得不遣大夫以從以此爲詞可以釋楚之怒然而齊怨旣深楚猾不可測公之往得毋危哉而行父不顧也春秋於公防公盟兩書不諱論者但於其背華卽楚以望國之君而下比於荊蠻之大夫爲成公罪而不知聖人以罪行父也伐齊則四卿並出防楚大夫則幼主親行比書於冊不深切著明哉】

丙申公及楚人秦人宋人陳人衞人鄭人齊人曹人邾人薛人鄫人盟於蜀

【主此盟者必嬰齊也嬰齊主盟而諸國大夫聽之魯君聽之其爲春秋所惡何疑伊川責其不能保固疆圉要結鄰好以圖自存爲是文定謂其宜専事晉室則非也春秋豈以捨天王而事伯主爲義哉又諸儒以大夫不名爲貶者非也凡大夫書名所以貶大夫罪大夫之専也大夫而不書名則所以罪其君也其於十一國亦各有其罪也罪秦之與楚合也罪齊徳楚師之來救也罪陳鄭之久屬服於荊蠻而鄭又以師從也罪宋之受圍逾年力能相距前之及平爲不得已而今之受盟可以已而不己也其他小國不足責而曹衞從晉仇齊楚師一至何背之速耳罪尢甚矣夫以中國而受楚大夫之盟卽書名何嘗非貶而受楚盟之罪又豈待貶而人之而始著哉若於宋爲諸侯交見之盟則名諸侯之大夫而春秋罪之尢深也惟不名諸侯之大夫則亦不名嬰齊矣又左氏以蔡許乘楚車不得列於諸侯亦非也蔡許屬服於楚楚役使之已久無煩於盟故不使之與於盟非春秋惡其乘楚車而削之也】

三年

春王正月公防晉侯宋公衞侯曹伯伐鄭

【嬰齊至蜀魯親往防宋衞曹皆約而至蓋旣受楚盟矣才逾一時而卽叛盟從晉以伐鄭如曰義當從晉何如初不從楚如曰叛楚盟不爲不義何如不盟楚之爲義家氏以去彊盛之楚從衰弱之晉以伐有罪之國爲春秋嘉之者非也夫鄭爲楚導其罪固大魯宋衞曹之受楚盟薄乎云爾盟主固有辭於伐鄭魯宋衞曹何辭於從晉以伐鄭哉家氏以鄭罪當討正諸侯之爵以示義者亦非也此當作聖人之心公而恕子四國之悔過而罪鄭伯之怙惡說則無矣】

辛亥葬衞穆公【穆公作繆】

【嗣君卽戎倉猝歸國遽葬先公卽迫於晉命不得已而然亦春秋所惡也】

二月公至自伐鄭

【防伐未有不至者吳氏以爲𨿽未逾時伐鄭無功亦危而至之然如僖公伐楚有功而至則又豈不危而至其逾時耶】

甲子新宮災三日哭

【公谷皆以哭爲禮文定用劉質夫之說以爲非禮如爲得禮則常事不書矣公羊又以爲記災故書如爲災故則書災不書哭矣疑當從文定也但魯自周公至文公父子兄弟相繼相及共十九世而考之於煬幽之於魏厲之於獻眞之於武懿之於孝隠之於桓閔之於僖兄弟相繼者凡七宣公之時如兄弟異昭穆則莊爲髙廟閔爲曾廟僖爲祖廟文爲禰廟當祧莊遷僖而以宣入僖廟矣如兄弟不異昭穆則隠桓爲髙廟莊爲曽廟閔僖爲祖廟文爲禰廟又當祧隠桓遷閔僖而以宣入閔僖廟矣攷於春秋不稱廟稱宮又至哀公之世而桓僖宮災故疑不以兄弟分廟數而同廟異宮當宣公入廟必祧隠不祧桓而以閔主遷於隠宮遷閔不遷僖而以宣主入於閔宮所云新宮者當是於閔宮而修葺丹堊之也所云新宮災者當是修葺丹堊之時而災也是必舊主旣遷新主未入也顧難旣遷未入宮尙無主而於五廟之中火燬一宮豈不驚動而虧傷其在廟祖考之精神乎果有三日哭之禮行之非過而春秋書以譏之者豈舊主旣遷則舊主之精神已去乎此新主未入則新主之精神未屬乎此而於他廟神主之精神𨿽驚動而無虧傷無取乎三日之哭耶古制旣淹魯禮亦變或宣別爲新宮或古無三哭之禮難以攷據未可爲定論也】

乙亥葬宋文公

【衞穆宋文皆卒於去年八月皆迫於晉命出師伐鄭因是而逾五月之期觀春秋於伐鄭書宋公衞侯是明著宋衞不以喪辭晉晉役宋衞背殯之嗣君爲皆有罪而舉爵者以罪其不行如期葬親之禮而行逾年稱君之禮也宋文之厚葬亦左氏云然文定獨爲後世示戒春秋無此義也】

夏公如晉

【去年八月取汶陽田不速往拜者以有楚師也至冬不往拜者懼晉怒其盟楚也防師伐鄭以解晉而後往拜之假拜田以朝晉而成以宣事齊之禮事晉矣】

鄭公子去疾帥師伐許

【鄭許自桓公以來久輯兵戈文公九年許昭從晉以救鄭新城之盟鄭許同與至此忽興伐許之師以後加兵不已必滅許而後甘心鄭屈於晉楚而圖伸於許已不卹小而何辭於晉楚之不卹已哉春秋於去疾稱公子稱帥師惡去疾也】

公至自晉

【宣公終身朝齊成公終身朝晉至於宣奔齊元之喪成奔晉獳之喪則後先一轍也辱亦甚矣】

秋叔孫僑如帥師圍棘

【去年秋書取汶陽田逾年而棘不服當是棘大夫爲齊人不聽田之歸魯故僑如帥師以伐非其民之不願歸故國也觀後韓穿來言汶陽之田歸之於齊想是時齊𨿽許歸侵地而邑之大夫齊所命者據邑未去相持不決也書僑如帥師著成公之用僑如之専魯師也】

大雩

晉郤克衞孫良夫伐廧咎如【廧公作將谷作墻】

【晉連衞以伐廧咎如則廧咎如猶彊非僅是赤狄之餘黨散入廧咎如也】

冬十有一月晉侯使荀庚來聘

【魯君親朝而大夫報聘齊晉皆然非獨晉爲盟主之禮然也當時大小彊弱之勢如此】

衞侯使孫良夫來聘

【宣七年良夫之來爲晉以致魯故書來盟是衞之欲盟以信魯也今年則良夫以聘而來非以盟而來而及良夫盟是魯之欲盟以信衞也盟以信衞者以明因衞從晉之志也】

丙午及荀庚盟丁未及孫良夫盟

【書來聘是著晉衞之君以聘使非以盟使也書及盟是著盟之出於公意也而荀庚良夫不辭則當時因聘而盟習以爲常非但二臣之専且抗也】

鄭伐許

【伊川以爲鄭附於楚一年而再伐許故外之然襄十五十六十七十八年齊人連年加兵於魯十六十七則皆一年而再伐圍成圍桃圍防襄二十五年鄭一年而再加兵於陳春秋何以不外之耶何氏以爲惡其與楚同心比周爲黨故外之範氏以爲伐衞之喪又叛諸侯之盟故外之文定則曰晉楚爭鄭鄭兩事焉及邲之敗始専意事楚不通中華其所以異於外者幾希若是則當於事楚外之於背晉外之於伐衞外之於叛諸侯之盟外之何獨外於伐許哉文定又以爲馮弱犯寡一歳之中再動干戈於鄰國夫春秋諸侯大之淩小彊之兼弱眾之暴寡率以爲常若欲外之當比二百四十二年之諸侯而外之何獨外於鄭之伐許哉前此伐許不外以爲惡未甚也今則惡稔而外之矣明年之伐稱鄭伯卽以譏其忘親卽戎而此後書圍書伐又稱人稱公子何耶鄭以中國諸侯而堅附楚其罪一也犧牲玉帛陳於境上以待彊者其罪二也鄭不以道義自彊附楚亦外朝晉暮楚亦罪罪比鄭君臣終春秋之世而外之何獨外於是年之伐許哉乃陳氏則以爲諸夏之變於楚鄭爲亂階至於辰陵鄭帥諸夏而事楚敗晉於邲盟十有四國之君大夫於蜀皆鄭爲之若是則當於盟辰陵外之於盟蜀外之不當外其伐許且如蔡許之世屬於楚如魯之不受楚兵而朝於其庭或薦賄以悅或乞師以內伐則鄭罪猶可原也諸儒之說殊難以通】

四年

春宋公使華元來聘

【魯宋之好自華孫來盟復通宋鮑在位二十二年旣無相惡之事而又往防其葬故嗣君新立來修聘禮且以通婚姻也】

三月壬申鄭伯堅卒

杞伯來朝

【杜氏以爲將出叔姬先修朝禮以言其故恐未必然或是將出叔姬懼魯怒而見伐先修朝禮以彌縫之也】

夏四月甲寅臧孫許卒

公如晉

【公去年如晉以拜汶陽之田今年如晉或以取汶陽田而棘人不服故也髙氏以爲嘗卽楚故然自防伐鄭後晉已釋然矣且晉不以盟楚來討者東諸侯皆受楚盟不可勝討不得不姑隠忍之也】

葬鄭襄公

秋公至自晉

【據左氏此年朝晉而受不敬之辱然晉卽加禮又豈得爲榮耶知此則可以得春秋於僖公兩如齊不至而於諸公無不書至之義矣】

冬城鄆

鄭伯伐許

【連年伐許鄭罪大矣又速葬其親而以吉禮從戎宜其不能久於位歟】

五年

春王正月杞叔姬來歸

【吳氏以叔姬爲僖公女謂三十一年杞伯姬來求婦而魯以歸杞桓者也然諸儒於文十年書子叔姬卒謂卽所許杞桓之女旣卒而魯再以女字叔姬者嫁之而吳氏於彼無所發明殊難徵信據此書來歸家氏以爲或以疾來歸吳氏以爲或故姬無子他妾有子不安而歸故書杞伯逆喪以歸而無貶詞未必然也卽有疾卽無子不自安亦於義不當歸叔姬之來歸書者以示譏也魯之於杞猶齊之於魯大小彊弱相形杞之逆喪未必非屈於魯之故如魯請歸哀姜之喪爲屈於齊也又歸卒歸葬詳書者以著魯杞離合之始末也杞以夏禹神明之裔自入春秋至今一百三十餘年未嘗一與諸侯盟防弱小難以自存而托婚姻以親魯自莊二十五年伯姬歸杞之後再訂姻盟通好八十餘年而叔姬忽不自安而歸此必有故也叔姬旣歸而杞伯卽於是年與諸侯虫牢之盟自此而諸侯防盟之中始有杞伯蓋杞伯懼以叔姬故得罪於魯魯以爲討而托於晉也由是觀之則叔姬之歸未爲善歸而杞之逆喪必有所屈不得謂春秋無譏矣】

仲孫蔑如宋

【報宋聘若是其速魯之急欲固宋交也魯宋交聘而齊於是忌之矣】

夏叔孫僑如防晉荀首於谷

【前書叔孫僑如帥師圍棘與書公孫敖帥師及諸侯之大夫救徐公孫歸父帥師伐邾取繹同著三臣之専師也此書叔孫僑如防晉荀首於谷與書公孫敖防晉侯於戚公孫歸父防齊侯於谷防楚子於宋同著三臣之専防也著三臣之専師専防者著三臣之所以見忌於行父而奔也至於荀首如齊不過魯境必無往饋之事髙氏責其非禮之禮者非也卽往饋亦小事舊史可以不書往饋之非禮亦小失舊史書春秋可以不書且書防又何以示失禮之譏於後世耶當仍是爲汶陽之田也】

梁山崩

秋大水

冬十有一月己酉天王崩

十有二月己丑公防晉侯齊侯宋公衞侯鄭伯曹伯邾子杞伯同盟於虫牢

【鄭以許之故不得志於楚卽請成於晉晉急合諸侯就鄭地而盟之是晉之喜於得鄭也此鄭所爲以去就自權於晉楚之間歟鄭之圖存以此鄭之失道亦以此文定以爲天王崩赴告已及不奔喪而九國防盟故書同盟以著其不臣然上書天王崩下書九國防盟不往奔喪之罪著矣義無取乎書同以示之也書同者齊侯與防晉謙不自主推而與諸侯同之也】

六年

春王正月公至自防

【防虫牢之前書天王崩汪氏以爲成公當自防如京師以奔天王之喪乃防同之後奄然歸國故書公至自防以著其無王不臣也然而齊桓防葵丘於天王崩之後而於僖公不書至防則知春秋無此義矣且天王崩之日盟虫牢之日相越四十日是其赴告已在諸侯不輟防奔喪而猶泰然同盟其罪己著政不侯書至於防後而始治其無王不臣之罪也蓋有通春秋之義有逐人逐事之義如天王崩而不奔喪之類則通春秋以示譏不必隨事以譏也】

二月辛巳立武宮

【武公者以昭穆言則周公之六世孫成公之九世祖也以繼及言則始封以後之十世侯新君以前之十二世先公也祖孫之屬皆逺矣武公以弟繼兄舎嫡立庶在位九年卒遺篡弒攻殺之禍於後非魯之令辟也魯追逺而立其宮何爲者耶左氏謂季文子以鞌之戰立武宮其意以武宮爲武庫之類然觀後之立煬宮書法相同及昭十五年書有事於武宮則此當作武公之宮也其立武宮或亦仍以鞌戰故也蓋武公諡武在周宣王時必有戰勝攻取之事行父旣以鞌之戰爲己庸而又憤魯之積弱不振將以武力爭衡於諸侯故復立其旣毀之廟以示意於臣民也夫魯以秉禮之國爲列國所重惟不修文徳自隳其防故往往見誣於彊鄰不思復修周公之道而矜尙武力其能與齊晉秦楚爭哉失之矣其宮廟卽逺有毀無立之義則文定言之詳也其以武宮爲武世室與魯公之廟爲文世室並稱見於明堂位者則漢儒附春秋爲說汪氏亦辧之詳也】

取鄟

【才立武宮而卽滅附庸之國甚矣武力之爲禍烈也大國吞並小弱若此又何怪乎楚之蠶食諸姬耶魯作丘甲而戰勝立武宮而取國行父以此謀國而國之衰弱益甚是皆自爲操兵柄擅國權之計也】

衞孫良夫帥師侵宋

【宋衞未見有仇而忽以兵侵魯宋方往來通聘亦以兵侵則兩國之於宋其皆奉晉命無疑夫宋旣受晉盟魯衞又與同盟虫牢甫散而侵師卽至左氏以爲宋辭防故夫辭防非罪也而彊命與國一侵再侵晉景之不義也如是夫齊桓盟召陵之後兩加兵於陳陳有轅濤塗紿師之罪江黃之伐七國之侵齊人親主其師春秋猶譏之況宋無罪而晉師不出専役魯衞儼然有天子命討之意可乎哉然春秋書孫良夫帥師書仲孫蔑叔孫僑如帥師聽命於人而伐所好之國又非有罪而不能辭如受天子命以討有罪者所以罪良夫及蔑僑如也左氏以此役爲晉伯宗夏陽說衞孫良夫寧相鄭人伊雒之戎陸渾蠻氏然而春秋獨書良夫必無他師觀魯侵宋無他師則衞侵宋無他師可知矣其衞人無備衞人登陴之事及夏陽說欲襲衞伯宗不可之說或盟虫牢之後晉師歸途過衞時事左氏誤以爲侵宋時事也故家氏以爲不與晉之率戎蠻以攻中國者非也晉果率戎蠻以攻中國春秋當書以罪之而顧不書以隠其惡耶竊疑宋以子靈之難辭防不得爲罪虫牢之後又不見有諸侯再防而宋不與之文何罪於宋而一再侵之哉當是齊晉方合齊旣仇魯而又忌魯宋之新好懼其因以婚姻而將易世與齊爲敵故間魯宋於晉晉欲拒齊則恐失齊欲罪魯則魯方勤於事晉故因宋辭防假爲之罪使衞侵之以示其意也此後公孫嬰齊之如晉必以此爲解而晉卽命魯侵宋以離其交至逾年魯衞齊宋爲馬陵之盟又逾年歸汶陽之田於齊而後齊之怨釋齊怨釋而後晉之意解齊晉不忌而後華元再聘魯宋之昏姻始成也】

夏六月邾子來朝

公孫嬰齊如晉

【衞侵宋之後而嬰齊如晉是必解親宋之故於晉也晉命侵宋以絕之而魯不敢辭故親宋之後行父復如晉者是必報絕宋之命於晉也】

壬申鄭伯費卒

秋仲孫蔑叔孫僑如帥師侵宋

【二卿並將大眾兼行以示己之用武於宋以解齊晉也然自四卿戰鞌之後終春秋之世凡用師或二卿或三卿大夫専國同出帥師而公室益微故呂氏謂其侵宋之事小而専權之患大者是已李氏以爲春秋凡奉伯主之命或爲伯主而興師皆書侵者本非有怨但屈於不得已故亦無志於深入而成侵其說亦是但奉伯主之命而苟聲罪致討則疑於奉王命矣不特春秋不書伐想當日諸侯亦不肯以奉命伐國尊事伯主也】

楚公子嬰齊帥師伐鄭

【爭鄭而伐喪春秋深惡楚矣此爲書楚大夫帥師之始亦所以罪嬰齊也文定因其書法與中國書卿帥師同謂無貶辭者非也中國書卿帥師未嘗非貶而況楚之爭鄭而伐其喪乎必以書晉救而始見春秋惡楚是又泥於凡書救皆善之之義也】

冬季孫行父如晉

【一年而再聘晉必非無事而但修聘禮者左氏以爲賀遷也卽據左氏晉以四月丁丑遷於新田則六月嬰齊之如晉宜致賀矣魯敢後賀而至於冬哉故知是爲報侵宋之命於晉也又內聘他國苟爲常事則春秋不書其書者必有闗前後之事及往聘之人也若賀遷則亦常事不書矣】

晉欒書帥師救鄭【救公作侵】

【楚伐鄭喪晉師救之誠爲善矣而非因其善而書卿書帥師也此及後侵蔡伐鄭三書樂書帥師以著欒書之久専晉帥也著欒書之久専晉帥者罪書之不能以仁義輔晉厲及厲見弒而又不能討賊也亦以著晉厲之見弒無主名而非書一身之罪也蓋欒書久専晉帥力能弒君力能討賊若晉厲果書所弒春秋不當縱之矣若書旣已討賊春秋不當沒之矣弒君稱國則知春秋不以弒君罪書也君弒而賊不討則知春秋以不討賊罪書也蓋於三書欒書帥師知之也】

七年

春王正月鼷鼠食郊牛角攺卜牛鼷鼠又食其角乃免牛

【郊天之物而爲陰賤殘賊之小虫所傷此亦似有使之然者不待又食而始以爲非有司之過也不然定十五年哀元年食而攺卜不又食則將過有司耶】

吳伐郯

【吳始見書吳猶楚始見書荊也其後漸交於中國而書人書子猶楚漸交於中國而書人書子也使春秋不終吳不滅防盟侵伐其交中國漸與楚同則其書大夫書帥師亦與楚同矣然則此後詳於書楚略於書吳豈春秋進楚而退吳哉伐郯而兵連上國始書者以見吳之將爲中國患也】

夏五月曹伯來朝

不郊猶三望

【免牛在正月三望在五月旣歷一時又間有事故書不郊猶三望也蓋三望亦非禮書猶三望則必書不郊以起之與僖三十一年宣三年稍異者事理文勢然也】

秋楚公子嬰齊帥師伐鄭

【楚連年用兵於鄭如諸儒之說卽不狄之亦當人之矣而春秋書公子書名書帥師無異詞則稱人爲貶舉爵稱卿非貶之說不可以通矣固知春秋重惡嬰齊専楚國之師而連年伐鄭也】

公防晉侯齊侯宋公衞侯曹伯莒子邾子杞伯救鄭【晉以八國諸侯救鄭義也春秋善之宜矣然於鄭則救之爲義而於宋則命魯衞以侵之爲不義連交侵之諸侯以救被楚師之鄭春秋豈無刺譏於其間哉亦據直書之以見晉之內則彊制諸侯而外則爭鄭於楚以世圖伯業也】

八月戊辰同盟於馬陵

【虫牢之後旣兩侵宋已知諸侯之不信矣救鄭徵師而宋後至晉固不得不爲馬陵之盟以再籠絡之也自盟於馬陵而後魯宋之交成晉衞齊且有來媵之禮矣左氏以爲莒服故莒於春秋爲小國自晉文之後不與諸侯盟防莒何恃而敢與諸侯抗哉莒素服屬於齊齊不與盟防故莒亦不至自齊爲魯兩用兵於莒莒因舎齊而事晉然猶未公然列之於防也今齊旣合於晉晉又爲之命魯衞侵宋以攜魯宋之交於是救鄭徵師而齊至莒亦至乃使莒同於諸侯之盟也不然晉豈爲褊小之莒而煩諸侯以盟之哉凡春秋小國多不列盟防者各有所屬服也其或間與者或伯主列之或所事之國列之也又同盟之義諸儒不主載書稱同立說而隨事索義所見參差如自虫牢以後齊來與盟以自晉文以來歷襄靈成數公所不能致而至此合之旣列於宋公之上以尊異之又取魯田以饜飫之顧敢主盟而使齊受盟哉必不然矣故當以不主諸侯之盟而推與諸侯同之爲說也】

公至自防

【防溫而至圍許救鄭而至防夫救鄭豈不善於圍許哉如諸儒至伐楚至伐鄭以大伐楚伐鄭之功之例則此當善其救鄭而至救鄭矣不至救鄭而至防者楚師旣退而防盟爲大也比觀於此則可以知至圍許之疑於朝王而不至防之義矣】

吳入州來

【此以志吳敵楚之始以楚之彊而吳入其與國必內諸侯所喜者然吳與楚爭吳勝則吳興楚勝則楚益彊皆足爲患於中國也】

冬大雩

衞孫林父出奔晉

【大夫去國有有罪者有無罪者林父爲良夫之子必良夫旣歿而衞侯惡林父林父不安而奔也其父始歿而卽使其子不安於國亦似失恩禮臣子之道矣然比觀經文良夫用事防盟侵伐自専其後林父歸國而逐其君則其父子之間非循法奉公之臣可知而春秋書出奔亦凖其前後事以罪之也據左氏林父奔晉衞侯如晉晉反戚焉是林父以戚奔矣林父實非叛故以戚不書也晉之納林父則徳其父之堅以衞從己也】

八年

春晉侯使韓穿來言汶陽之田歸之於齊

【魯田爲齊所侵借晉力而復之此所以晉來言歸齊而不敢辭也可見魯不自彊依晉無益晉以得齊爲重而視魯輕寧非魯之恥耶至晉之以非道彊魯而以不義示諸侯則直書而可見矣】

晉欒書帥師侵蔡

【蔡與楚近不得已而服屬於楚如晉文之時蔡何嘗不捨楚內向哉蔡之甘心事楚固爲有罪晉不能制楚以來蔡而興師動眾以殘毒其臣民竟不能彊其附己亦何益矣此春秋所惡也】

公孫嬰齊如莒

【魯與莒素不相好𨿽同馬陵之盟莒人不來魯未必使往聘此與行父如陳公孫玆如牟皆爲私出無疑】

宋公使華元來聘

【魯侵宋而宋不報故知魯之屈於晉命也再盟馬陵旣歸齊田而華元復聘遂通昏姻故知魯衞之侵宋皆晉聴齊以解魯宋之交也魯宋之請好通昏皆受制於齊齊頃固不義而晉景又烏足以令諸侯哉甚矣魯之屈也】

夏宋公使公孫壽來納幣

【華元來聘之後書仲孫蔑如宋來聘如宋之後書侵宋侵宋之後書盟馬陵馬陵之後書歸齊田歸田之後再書華元來聘來聘之後卽書公孫壽納幣若春秋不再書來聘不卽書納幣至明年二月始書伯姬歸宋則亦不見齊之忌魯宋而間於晉旣而歸田相釋魯宋之昏始成矣公羊以爲錄伯姬何氏以爲伯姬賢所以殊於眾女然則魯之眾女豈皆不賢而春秋不錄之耶文定以爲譏卿納幣此就事以論事未嘗非義然而春秋之紀昏姻則以著邦交也先王分土建國參錯天下朝防聘問而有玉帛之好燕享之樂者不曰兄弟則曰舅甥禮讓之可以爲國實系乎此故春秋旣書娶婦而又詳錄內女之嫁也魯之於紀也紀逼於齊魯爲之求盟於齊爲之通婚於王爲之糾鄰國以與齊爲敵伯姬叔姬故也書伯姬叔姬之始卒者詳魯於紀之始卒也魯之於杞也杞爲先代王者之後微弱不能自存托婚於魯而得以免伯主之誅求歷莊閔僖文宣成六公之世七八十年之間無有怨惡伯姬叔姬故也書伯姬叔姬之始卒者詳魯於杞之始卒也季姬歸鄫𨿽逾年卽卒其後魯僖猶怒邾人之用鄫子而再伐邾以報之伯姬歸郯𨿽異日來歸其初魯宣則合齊以平莒郯而又伐莒以曲庇之其於宋也惠隠世爲昏姻自娶齊女而宋好失歷莊僖文宣至成伯姬歸宋而復通魯宋大國也嫁女娶婦三國來媵諸侯所不能忌而魯宋之交固是以詳錄伯姬而事凡八見於經也顧合觀春秋魯六公皆娶齊女一子叔姬嫁齊而見執其紀杞鄫郯皆小國而魯以女嫁之莒慶宋蕩氏齊髙固則又以魯女而下嫁於大夫國勢相敵而爲魯甥者獨一宋耳豈樂小國之附己而妻之以女望大國之援已而以其女爲夫人耶若是則昏姻不以義而以利宜乎朝昏姻而暮仇敵以此而合卽以此而離旣以此而離又以此而合所爲邦交之大借以成禮讓之天下者漸而爲戎狄漸而爲禽獸矣嗟乎春秋諸侯私其昏姻則大義不顧利其土地則昏姻不顧又其甚者脇於彊大則嫁義不當嫁之女托其助己則娶義不當娶之婦人倫之道喪而禮義衰可勝嘆哉故春秋於宣成之後終襄昭定哀之世娶夫人不書而內女之嫁者亦不復見於經也】

晉殺其大夫趙同趙括

【同括有原屏而彊故莊姬之言得入而晉景亦追念盾之専國無主弒君立君有戒心於同括而殺之也然同括之罪不明則爲殺之不以其罪矣史記謂並殺朔嬰皆滅其族汪氏疑於經文止書同括然觀左氏稱武從姬氏育於公宮則滅族之說宜可信而朔或前死也】

秋七月天子使召伯來賜公命【賜公谷作錫】

【書天子當以陸氏或依防命之文或爲傳寫之誤爲妥如謂春秋以天子書則又當有別義矣其實撰不出別義也其錫與賜亦隻字義相通爲是】

冬十月癸夘杞叔姬卒

【孫氏陸氏皆以爲爲明年歸喪起固是然使魯不以禮卒叔姬則舊史不書夫子𨿽欲爲歸喪起亦無由得其時月日而詳書之也舊史所以書其卒者魯以杞伯夫人之禮卒之故杞伯不敢不以夫人之禮喪之而逆之歸葬也】

晉侯使士燮來聘叔孫僑如防晉士燮齊人邾人伐郯【晉侯伐郯而聘魯知郯爲魯之昏姻也伯姬𨿽來歸必魯與郯之好未絕也然晉聘於魯而伐魯所與之國魯屈於晉而從晉以伐己所與之國晉之彊魯之懦皆見而道義不足以維國本昏姻不足以固邦交矣使上不先書士燮來聘則似魯以伯姬來歸之故有怒於郯而伐郯出於魯志矣】

衞人來媵

【衞晉齊來媵皆書公羊曰錄伯姬也谷梁曰以伯姬之不得其所也伯姬守禮而死於災使春秋憐伯姬之不得其所而書媵以錄伯姬則他女不書納幣而伯姬書納幣他女不書致而伯姬書致皆所以錄伯姬而公羊之說是矣然公羊又以齊媵過數爲非禮文定又以納幣使卿致女使卿皆爲非禮何耶夫欲著伯姬之賢以示訓於後世顧又三書非禮之事以重爲賢女之累春秋之義亦大不可解矣夫子春秋書娶婦嫁女固以示夫婦之大倫而亦以著昏姻之國相好相惡之由非爲女婦之賢不賢起義也魯君六娶齊女莫賢於聲姜而逆至皆不書陽谷於卞之防猶書以示譏何獨於共姬之賢而詳錄之哉蓋魯他嫁紀杞鄫郯小國納幣無卿來故不書致女不使卿往故不書若衞若晉若齊諸大國未必來媵小國之夫人卽或有之而無闗於國故故亦不書因知春秋非削他女之事而獨詳書伯姬以著其賢矣然於伯姬獨詳而春秋不削者何也書納幣者以著宋娶魯女尊魯而重其事因以使卿來也書致女者以著魯女嫁宋尊宋而重其事因以使卿往也書衞媵晉媵齊媵者以著衞晉齊結好於魯宋而各以女來媵也所以然者魯宋自入春秋不通昏姻至此始通華元謀昏公孫納幣以寵異魯女魯之嫁女於宋有加於紀杞鄫郯而宗卿獨往以爲禮也衞受晉命侵宋晉聴齊間而使魯衞侵宋齊惡於魯而忌其昏姻至此皆釋怨以相好也故書以志五國之合也其納幣致女之不當使卿媵女之不當過數則因事以見之而已矣其於伯姬之守禮以死則於書宋災之下書伯姬卒書叔弓如宋葬宋共姬見之蓋內女之葬而舉諡防內女之葬而使卿通春秋只此一見也而前之詳書納幣致女來媵非爲錄伯姬故也又伊川以爲媵小事不書伯姬之嫁諸侯來媵書之以見伯姬之賢聞於諸侯家氏以爲春秋內女諸國來媵皆不書伯姬有賢行𨿽齊晉大國亦忘其勢而樂以女來媵是皆因伯姬之守禮以死而爲是想當然之說也如謂媵小事不書他女來媵不書是他女𨿽不賢皆有來媵者而媵伯姬非以其賢矣如雲大國慕其賢忘勢而來媵是他女之不賢者諸國不來媵春秋本無可書而非以媵爲小事不書矣其義難以通也】

九年

春王正月杞伯來逆叔姬之喪以歸

【文定以爲杞伯來朝然後出叔姬叔姬卒而後逆其喪以歸必叔姬不應出故魯人得以義責之使歸其喪未必然也魯大杞小杞久托魯使叔姬不應出杞必不敢出卽杞伯欲彊出魯於來朝時當責之以義使勿果出不當至卒後而始以義責之使歸葬也公羊脇而歸之爲是或杞有懼於魯來請其喪也先儒以無貶辭者謂當如哀姜削姓而後見其有罪然哀姜內淫與弒其罪大故削姓以治之叔姬未有大惡不當罪同哀姜則比以郯伯姬之來歸不卒伯姬而卒叔姬者魯不以禮卒伯姬則不書魯以禮卒叔姬則書之夫子因乎舊史以示旣出而有加禮又歸其喪其事可譏也】

公防晉侯齊侯宋公衞侯鄭伯曹伯莒子杞伯同盟於蒲

【左氏以歸汶陽之田諸侯貳晉晉懼而防蒲以尋馬陵之盟非也晉所欲得者魯衞宋齊諸大國也汶陽歸齊齊不貳矣衞且奉命侵宋必不以歸齊田貳也魯宋畏晉亦不敢貳曹莒邾杞小國又敢貳哉又左氏以始將防吳吳人不至者亦非也晉方怒郯之事吳而伐之越此七年晉厲始使諸侯之大夫防吳又七年晉襄始合諸侯防吳此時吳𨿽伐郯入州來諸侯尙未震之也蓋晉初得鄭虫牢則就鄭地以盟馬陵則因救鄭而盟至此必晉有疑於鄭之貳楚故復爲鄭以尋馬陵之盟也觀下執鄭伯可見】

公至自防

【虫牢至防馬陵至防則於蒲之至防宜矣三至防者以著晉景之終失鄭也明年伐鄭不至者伐鄭以納鄭伯如書至自伐鄭則疑於前後之至伐鄭爲鄭不服之故矣】

二月伯姬歸於宋

【宋逆伯姬不書劉氏以爲君自逆則常事不書然則納幣致女爲非常事而春秋書以示譏矣使春秋賢伯姬而詳其事以錄之顧反不書其合禮者以表之而書其不合禮者以累之哉】

夏季孫行父如宋致女

【伊川以爲伯姬賢魯國重之故使卿致然則齊僖親送文姜又何云耶伊川見文姜淫而與弒則以齊僖親送爲非義見伯姬守禮以死則以魯人賢伯姬而使卿送此皆事後之論也惟文定責其溺愛越禮書以示戒爲妥黃氏不信左氏伯姬死災之說但卽爲實事則死災自死災其書納幣致女來媵何必定爲死災起義哉】

晉人來媵

【文定以爲諸侯三歸適夫人行則侄娣從二國來媵亦以侄娣從凡一娶九女多則以欲敗禮然則禮以九女爲制多則逾少則不備逾與不備皆非禮矣此時伯姬已歸宋晉媵又來而九女之數已備其後之齊媵齊逾禮以歸於宋耶抑宋逾禮以求於齊耶葉氏謂宋爲二王之後一娶當得十二女說無引據疑不可從抑又安知魯之女衞晉之媵果否各有侄娣九女之數備不備齊媵之來逾不逾哉蓋古禮已不可攷而春秋諸侯又復變亂舊制總難以臆防也但春秋書衞晉齊之來媵則是因事以志五國通昏姻之好見其岐而復同而非爲媵女逾數起亦非爲伯姬賢而錄之也】

秋七月丙子齊侯無野卒

晉人執鄭伯

【鄭伯防楚公子於鄧不書則不見鄭貳楚之罪使鄭果防楚公子春秋何不書以罪鄭哉蓋欲甚晉之罪則不書防鄧以貸鄭也於蒲之盟不久而鄭復朝於晉則𨿽一防楚公子何害於從中國事伯主之義十二國盟蜀而晉不問鄭一防鄧而卽執其君殺其行人伐其國晉尙足以服諸侯哉】

晉欒書帥師伐鄭

【書欒書帥師則欒書當國也執鄭伯殺行人又帥師以伐之春秋所以並罪欒書也文定泥於書卿書帥師爲無貶而専歸罪於鄭之受賂防楚惟利之從而不要諸義非也使春秋罪鄭則前宜書防鄧以著晉執鄭伯之端後宜書楚侵陳救鄭以著鄭伯所以致執致伐之實今春秋皆不書只若鄭無罪焉者故知其罪晉也文定又泥於凡救皆善之以爲春秋不書救鄭鄭無可救之善楚不得有能救之名者亦非也晉文伐衞書楚救之明其衞之附楚而晉伐之爲伐有罪也此之伐鄭不書楚救者沒其鄭之附楚而晉伐之爲伐無罪也其實左氏侵陳救鄭之說不足據也不信經而信誤矣】

冬十有一月葬齊頃公

楚公子嬰齊帥師伐莒庚申莒潰楚人入鄆

【左氏以爲楚子重侵陳以救鄭自陳伐莒然陳自盟辰陵楚子入陳之後至此十七年不與中國防盟其不事晉久矣楚欲救鄭無取乎侵陳惟莒則馬陵於蒲之盟皆與故楚伐之也莒旣潰楚旣入鄆晉不見救莒鄭亦不見卽貳於楚而楚師退者必楚有事於吳而不暇爭鄭也】

秦人白狄伐晉

【宣八年晉連白狄伐秦秦久而不報君子未嘗不少晉成而多秦桓也越二十年而卽連白狄以伐晉桓徳不終矣此其所以致十三年九國之伐歟】

鄭人圍許

【君見執而用兵圍許張氏以爲大臣之罪者是矣𨿽用公孫申之謀示晉以不急君然如晉人之請盟於秦穆以歸晉惠未嘗不可以得君也乃鄭人忌於行人之見殺鋌而走險立公子繻而又殺之以致國亂於內亦左計矣】

城中城

【谷梁罪外民之義卻好𨿽不必聖人之意果如此差勝於左氏書時云也】

十年

春衞侯之弟黑背帥師侵鄭

【衞専事晉未嘗非內中國之道然如侵宋侵鄭皆不義也侵宋無名至於鄭則晉以無道執其君衞當陳大義以匡晉而釋鄭伯旣不能然而又助桀爲虐尢爲不義之甚者也其名黒背稱帥師是著黒背之専衞師爲公孫剽逐君篡國之由而非以稱弟不稱公子示義也卽稱公子何嘗不足以示世卿専國之罪哉蓋與書齊侯弟年鄭伯弟語同原不稱公子故也文定謂春秋稱弟以示寵愛之過致有無知弒君剽篡國之事然則書鄭伯之弟語者又何義耶無知不稱公孫剽稱公孫又何義耶春秋惟衞多稱兄稱弟稱叔是衞本以叔兄弟爲稱之故不然春秋何特於衞之兄弟多致意也】

夏四月五卜郊不從乃不郊

【卜郊不從者四僖三十一年襄七年書免牲不書不郊旣免牲則不必書不郊也此年襄十一年書不郊不書免牲不書免牲者不行免牲之禮也不書免牲則必書不郊也】

五月公防晉侯齊侯宋公衞侯曹伯伐鄭

【晉執鄭伯致其國亂而伐以納之所爲若是不足以主夏盟矣又左氏以晉立大子州蒲爲君者見伐鄭而晉侯卒不書卒於軍而卒於國又有殺巫之事其所書伐鄭之晉侯謂爲州蒲然卽據左氏言之晉侯尙忌巫不食新之言而殺之詎未死而肯君州蒲哉納鄭伯而鄭不拒未嘗需時曠日則師歸而卒未可知也又公不書至則以著伐鄭之日淺而此役與前後伐鄭不同其爲納鄭伯之故並見矣】

齊人來媵

【晉逾年而始來媵齊再逾年而始來媵毋亦以頃公之喪故耶然喪尙未滿亦不得不謂之悖禮也】

丙午晉侯獳卒

秋七月公如晉

【宣奔齊元之喪成奔晉獳之喪成之勤事晉一同於宣之勤事齊矣宣奔喪返國再遣防葬之卿何其各有禮也晉胡爲於成之奔喪而又止之送葬以辱之哉蓋攷於經文而知兩公之奔喪有不同也齊元卒於四月宣卽於其月如齊五月而至是爲宣之奔喪也晉獳卒於五月成至七月始如晉是必成本不奔獳之喪晉怒其不奔喪而假貳楚來責以致成之奔喪成然後如晉而晉因以止公送葬也則左氏謂晉人以公爲貳於楚故止公之說爲有據矣】

冬十月【公無此三字】

十有一年

春王三月公至自晉

【書至自晉與前後如晉書至同而時之久則按之可知送葬之辱則於不書葬著之故明年瑣澤之防爲晉厲結好於公則不書至矣】

晉侯使郤犨來聘己丑及郤犨盟

【公甫返國而晉使踵至蓋晉旣止公防葬懼公因辱而怨貳於齊楚故郤犨急來以禮慰公公因及犨盟以示不貳非晉迫公使盟以再無禮於公也】

夏季孫行父如晉

【魯旣盟郤犨知晉之疑我矣故行父速往報聘以釋晉疑其實則憤晉之辱將結好於齊而先以彌縫之也】

秋叔孫僑如如齊

【汶陽之田旣歸於齊齊以女來媵怨釋而好通矣近又惟恐不得於晉不可不先修禮於齊僑如一聘而齊婚又成也】

冬十月

十有二年

春周公出奔晉

【左氏以自周無出周公出奔周公自出故也然則諸侯大夫之奔有逐之奔者有自奔者槪書出奔何耶曲禮曰天子不言出此亦附爲說耳天王出居於鄭言出矣居皇居狄泉不言出者畿內也居鄭言出者出於畿內也子瑕子朝不言出汪氏以爲瑕朝皆爲逆亂比之滅國之君與在外之臣其不書出乃書法之常所見最是而又以爲襄王萬乘之尊周公三公之貴皆當以天下爲家其書出爲貶則似春秋別立義以書出者猶未合也夫出居出奔之爲貶何疑而在春秋則亦書法之常諸儒以春秋書王臣出奔只此一見遂謂與諸侯之出奔大夫之出奔有異罪其王旣復之而叛盟出奔爲自絕於周故書出然王卽未嘗復之而亦必書出以罪之也】

夏公防晉侯衞侯於瑣澤【公作沙澤】

【左氏晉士燮楚公子罷於宋西門之盟前後言之甚詳又載郤至如楚涖盟公子罷如晉涖盟汪氏李氏辧其不足信其義甚當然卽據左氏之事似亦與瑣澤無關蓋彼爲晉楚大夫之盟而此爲魯晉衞三君之防也晉厲初防諸侯只魯衞二國髙氏謂其略諸侯而致魯衞不能謹始而使諸侯解體者亦不然也晉以止葬辱公恐郤犨行父之交聘未足以解故特防公以示親厚之意𨿽冒忘喪卽吉之譏有所不顧而衞之堅輔晉伯猶宋之堅輔齊桓當年桓防盟諸侯無論爲公爲私宋無不與又魯之背齊而向晉原因衞講好其間故瑣澤之防獨魯與衞而他諸侯不與也惟其爲三國之好防故不書至以別之】

秋晉人敗狄於交剛

【左氏以爲秋侵晉然交剛狄地而晉敗狄於此其爲來侵往伐皆不可知髙氏以爲白狄或是晉怒其助秦之故而敗之以爲明年伐秦之先聲也】

冬十月

十有三年

春晉侯使郤錡來乞師

【伊川文定謂晉不以王命興諸侯之師故書乞然兩伐鄭皆有王臣是假王命以伐鄭何以亦書乞耶齊桓以來伯主用諸侯之師多矣不必皆奉王命何以不書乞耶張氏以爲齊桓以來召兵侵伐𨿽不出王命而攘楚討罪爲中國舉猶足以令諸侯晉以私怨報秦則義不足以令諸侯故卑詞以乞之然如鄢陵之戰亦爲中國以攘楚何以亦乞師耶當是晉厲急於報秦戰楚伐鄭而伯業旣衰不足以致諸侯又諸侯憚於伐秦楚大國恐其不從故遣使乞之重之以禮俾諸侯不可辭也悼公初立救宋義舉因有先世故事未可遽變以失諸侯故亦踵而一行之又張氏所云卑詞以乞者亦不然晉彊魯弱晉之乞師於魯必不若魯之乞師於大國蓋乞同而所以乞者詞之卑抗不同諸儒泥防乞字作丐乞之乞以爲凡乞皆卑詞耳若必卑詞以請而後書乞則魯之乞師於諸侯而書乞顧史臣自著其卑詞以請之醜耶】

三月公如京師

【因防伐而行故不成其朝而春秋以是譏之諸儒之說皆是但謂春秋以伐秦爲遂事明朝王爲重以存人臣之禮者亦不然春秋正以遂防伐秦著如京師之非本意也蓋三月如京師五月防伐秦中間兩月使以如京師爲一事防伐爲一事是猶若以朝王爲事者故聖人獨書公自京師四字以著公之如京師爲防伐秦而往其如京師之事卽爲防伐秦之事也若不書公自京師四字後人讀之疑於中間兩月或京師旣歸而又防伐秦則公有朝王之事矣然亦當日事勢如此故聖人不得不如此書而以公自京師示之也公之如京師亦因伐秦之必過京師過京師不可不朝王故不先防諸侯而往諸侯亦必立意皆同故公與諸侯先後至京師以俟於京師諸侯絡繹皆至而防之以伐秦也左氏乃云公及諸侯朝王若諸侯羣朝則當先防後朝今先書朝而後書防非諸侯羣朝明矣】

夏五月公自京師遂防晉侯齊侯宋公衞侯鄭伯曹伯邾人滕人伐秦

【秦在西陲𨿽與楚合未若楚之內患諸侯晉以己之私怨連諸侯以伐之諸侯無怨於秦而聴晉以防伐之皆罪也】

曹伯廬卒於師

【伐秦以報私憤則動諸侯之師不卹其勞討曹以扶公義則卻諸侯之請而自憚其勞兩失其道也】

秋七月公至自伐秦

【如京師而至伐秦與圍許於防溫之後而至圍許義各不同蓋防溫朝王其本事也不至本事至圍許以著假狩而朝之非禮也此則伐秦其本事也至本事不至京師以著途過京師而朝王之非禮也】

冬葬曹宣公

【曹宣公葬而負芻之君曹定矣魯往防葬亦有罪也程氏以曹伯書卒書葬無異文疑負芻無殺太子事而以後之曹伯見執比於晉文之執衞侯然觀執之歸於京師則非晉之有私怨於曹也左氏之說宜爲有據矣】

十有四年

春王正月莒子朱卒

夏衞孫林父自晉歸於衞

【大夫奔而歸國者有之矣春秋多不書其書者必其爲患於國者也林父以良夫之子良夫死林父初爲之後未見有大惡爲定公所怒而奔晉晉侯歸之亦不料其卒禍衞也故責晉者當責其逐君立君而不討又爲林父討衞而疆田其納林父之時尙可原也】

秋叔孫僑如如齊逆女

【聘齊而釋舊怨講新好者僑如也故逆女使之自此而鐘離之防僑如専焉而季叔相軋之勢又成矣】

鄭公子喜帥師伐許

【許附於楚鄭附楚時不忌楚而伐之鄭不附楚時亦不忌楚而伐之鄭志在亡許也髙氏以責晉厲之不能伯而致鄭之怒鄰兼弱夫許不內屬厲苟得志於陳鄭則又將以次而加兵於蔡許又禁鄭之不怒鄰兼弱耶】

九月僑如以夫人婦姜氏至自齊

【書僑如以夫人至與書遂以夫人至同罪大夫之以夫人也穆姜不氏而齊姜氏伊川以穆姜爲脫氏字趙氏以齊姜爲誤增氏字以穆姜爲脫氏字是以出姜之不稱氏爲有罪而穆姜無譏也以齊姜爲誤增氏字是以有姑宜稱婦姜而不氏而出姜穆姜皆無譏也說不可定陳氏有成風則出姜不氏有敬嬴則穆姜不氏之說卻好又春秋十二公桓莊僖文宣成皆娶齊女襄昭定哀皆不娶齊女娶齊女則書逆書至獨詳不娶齊女則逆與至皆不書而從略詳於書齊女者聖人惡魯之娶齊女也文姜淫於齊侯而與弒桓公於文姜則當絕於齊侯則當仇卽牽於情不能絕屈於勢不敢仇而桓之後人宋陳許杞異姓之國皆可請昏何用娶女必齊之姜哉乃莊公則又娶之矣十公不親納幣而莊公親納幣矣十公不親迎而莊公親迎矣親迎禮也而行禮於仇人之女豈先王制禮之意與嗚呼醴泉無源而淫風有自齊女固善淫焉而又好殺通齊侯者齊女也通慶父者又齊女也與殺其夫者齊女也與殺其子者又齊女也齊女世濟其惡以亂魯魯人當一戒之再戒之矣所幸齊桓創伯行法不貸其所生則齊女未可盡棄也聲姜之逆至不書者不以內累僖公外累桓公也詩云令妻乃謂聲姜而陽谷於卞之防猶是一眚聖人不能爲之終諱然齊女亦自此稍知裁制矣出姜未有失徳殺其二子使不終於魯抑又不知魯人何以爲心惡齊女與好齊女與若懲文姜哀姜之能亂人國則聲姜出姜不應繼世而至若輕出姜而逐之以辱齊人則穆姜齊姜不應繼世而再至此聖人所以重惡魯人也故詳書以譏之也據左氏齊歸爲敬歸之娣則襄公之夫人敬歸也敬歸之薨葬不見於經昭公娶吳女卽有所諱而不書定公或娶於未卽位之前而不書哀公四歳卽位至十四年而春秋終或娶於春秋之後而不書敬歸之逆至不書誠何說也觀敬歸之不書則昭公未必以娶吳女之故定未必娶於未卽位之前哀未必娶於春秋之後而不書矣說春秋者以爲昏姻常事不書何以獨桓莊文宣成之昏姻非常事耶又以爲昏姻合禮則不書何以獨襄昭定哀之昏姻合禮耶蓋以襄昭定哀之夫人非齊女也非齊女故從略也略於後以示前之詳於書逆書至者詳於書齊女也詳於書齊女者惡魯人之娶齊女也於惡之中又有惡者焉惡逆女之使逆臣也使宗臣也惡不親迎也惡莊公之親迎也惡齊侯之送也惡桓公之往防也惡其娶於喪中也惡其緩於娶而必齊之女也惡其急於娶而必齊之女也嗚呼何用娶女必齊之姜哉】

冬十月庚寅衞侯臧卒

秦伯卒

【魯助晉伐秦秦以爲怨故自此以後之秦伯卒不來赴矣不來赴故不名也旣不來赴而書於冊者魯原無怨於秦𨿽不來赴而亦申其弔問之禮也此不書葬者但申弔問之禮不往防葬也昭以後之秦景秦哀秦惠皆書葬者𨿽不來赴而往防其葬也諸儒於書葬不書葬每彊爲之說至如秦之書卒而或名或不名名而不書葬不名而又書葬不得其義則皆置之不論苟通於書名不書名爲彼之來赴不來赴書葬不書葬爲我之往防不往防何至於說之窮哉】

十有五年

春王二月葬衞定公

三月乙巳仲嬰齊卒

【氏仲者後歸父也不稱仲孫者以別於仲孫氏也公子遂弒君之賊不宜有後歸父旣奔又使其弟嬰齊後之而謂仲氏不可以無後是豈義哉當日牙與慶父皆有後於魯則不能名正言順以絕遂矣嬰齊旣後歸父是亦魯卿而防盟侵伐不得一事見經者行父抑之使不得用事於國也】

癸丑公防晉侯衞侯鄭伯曹伯宋世子成齊國佐邾人同盟於戚【宋公不防而使世子宋公有疾故也君父有疾而世子出以天理言之則不孝以國事言之亦當虞其變亂也宋之君臣豈不計及乎此哉見迫於晉不得已也若齊國佐之來則齊之抗晉也晉不辭宋世子而責齊國佐不仁於宋而甘受齊之無禮侮弱而畏彊晉尙足以伯哉其後齊侯屢卻防盟而使世子光者實權輿於此】

晉侯執曹伯歸於京師

【經書晉侯執曹伯歸於京師則曹伯有罪可知矣左氏以爲無不道於民故不稱人以執夫殺世子而自立篡國之賊尙可以其患不及民而減其罪哉春秋惡晉侯於負芻篡立之始諸侯請討而以伐秦勞苦爲辭遷延三載使負芻有國有民儼然曹伯而後盟於戚以執之也負芻之得稱爵春秋以爲責有所不可辭者也至於明年又儼然以曹伯歸自京師以見王法之不行而晉之不足以主盟中夏也諸儒但責其旣同盟而後執之爲未盡善然當日晉必不與之盟其書法敍曹伯於防盟之中者如書公防某某於沙隨不見公公防某某於平丘甲戌同盟於平丘公不與盟之類𨿽書公防實不見公𨿽書公防同盟實不與盟則𨿽書曹伯同盟實執曹伯何以獨見其盟而後執哉蓋以著晉以防盟召曹伯曹伯以防盟而來也】

公至自防

【晉厲於戚之至防與晉景虫牢馬陵於蒲之至防同非有別義也】

夏六月宋公固卒

楚子伐鄭

【觀鐘離之防鄭公子防與則此楚子𨿽伐鄭而鄭未卽楚矣據左氏則鄭非但未卽楚而且侵楚取新石也使晉肯勤於鄭則鄭亦或不終卽楚然鄭之力旣足以抗楚而利汝陰之田以背晉豈非鄭之罪哉】

秋八月庚辰葬宋共公

宋華元出奔晉宋華元自晉歸於宋宋殺其大夫山宋魚石出奔楚

【據左氏則華元至河而返然經明書奔晉又書自晉歸宋必非至河而返也春秋書法與書有罪出奔挾大國而歸者無異固知其責華元也是時新君初立蕩山敢於専殺公子其心叵測元必以爲我在晉山當有所忌而不敢無禮於君然使桓族合謀急不擇音鋌而走險竟不利於新主元卽能以晉討賊而君弒國亂所傷多矣況晉自主夏盟以來曽討幾弒君哉故諸儒以爲山不書氏罪山也然不去官而稱國以殺亦罪元也至於魚石出奔而適荊蠻後又挾楚鄭而入彭城罪無可逃矣但元旣殺蕩山亦當有以安桓族又況魚石實復元而請法者耶諸儒以爲書詞重復必有大美惡存謂元能去弱公室之蕩山春秋予元而著其正者未必然也是年秋八月書葬共公其下卽書宋事四條至十一月書鐘離之防四事大約在兩月間或得之赴告或得之聞隨時得之則隨時書之記事之體自當重復若此云云也使夫子削第二條宋華元三字詞則省矣何所示義乎則重復存宋華元三字亦非必以此示義也安知書華元奔晉之後自晉歸宋之前歸宋之後殺山之前舊史不間有他事而夫子削之耶使所間有殊事不可以削夫子又何從書詞重復以示美惡之義耶如後書冬十月宋華亥向寧華定出奔陳明年夏書宋華亥向寧華定自陳入於宋南裏以叛又明年春書宋華亥向寧華定自宋南裏出奔楚使中不隔以年月不間有蔡侯卒葬士鞅來聘日食輒卒蔡侯奔公如晉齊伐莒等事其書重詞復亦與此同矣美惡之義豈系乎此哉子皮止子產而逐丰捲事與此類然子產以丰捲之害政去而患不及國華元爲右師新主所恃以爲安危未可去也春秋於子產之事不書者不罪子產也使春秋無罪華元之義則元之出奔晉自晉歸亦削而不書矣又山不氏伊川以爲山去族害公族也文定亦云然據左氏云蕩澤弱公室殺公子肥又云攻蕩氏殺子山曰澤曰子山似澤名而子山字者春秋何以不書其名而書其字耶若澤與山兩人則宋不罪殺公子之澤而殺蕩氏之山爲失刑矣若以經爲據而不必信則山殺石奔之事實無攷若攷事實於左氏則左氏所云蕩澤子山者必非鑿空以與經糾紛也意者舊史據聞書蕩子山如書宋子哀來奔舉字之類夫子恐後人疑於書字爲別有義而又難於攺書蕩澤與舊史互異故削其氏以山一字書耶抑或山爲蕩氏之族而非世適本不稱氏如魯彭生爲叔孫得臣之弟或稱叔仲彭生或稱叔彭生以別於叔孫之世適而山亦本不氏以別於蕩氏之世適左氏蕩澤子山云云不足信耶】

冬十有一月叔孫僑如防晉士燮齊髙無咎宋華元衞孫林父鄭公子防邾人防吳於鐘離

【公羊以殊防吳爲外吳非也鐘離柤向殊防而外吳戚何以獨不殊防而外吳耶不可以通矣蓋於戚吳來防也於鐘離於柤於向往防吳也來防如一人延眾客來者同在眾客之列則與眾客同序其常也往防如眾人往防一客眾人先相防然後往與客防亦其常也書法合當如此春秋外吳楚不必以殊防示義如楚入主中國之盟又何嘗殊變書法以示外之之義哉哉諸儒於首止謂殊防爲尊王世子此爲殊防以外吳其義皆春秋所無也又如以勾吳而僭稱王以中國大夫往與之防其爲非禮甚矣如諸儒褒貶之例則人六國之大夫以示貶爲得其義而皆書名者豈春秋與其通吳以拒楚耶必不然矣文定於此無說知其不可以通也】

許遷於葉

【書許遷葉一以罪許之托於楚一以罪鄭之逼許而遷也】

十有六年

春王正月雨木冰

夏四月辛未滕子卒

鄭公子喜帥師侵宋

【鄭旣背中國卽楚又奉楚命以侵中國無道極矣固知非其力之不足以抗楚而實自挾以爲晉楚之重也鄢陵戰敗而不懼者輕晉厲之不足以有爲耳喜稱公子稱帥師者罪喜以公子之親爲國大夫得専鄭師而不能以道持其國也凡事不善而書名書帥師多有此義諸儒以爲非貶者誤也】

六月丙寅朔日有食之

晉侯使欒黶來乞師

【晉來乞師必並乞於諸國而戰無諸國之師者戰之期促諸國之師不及防也】

甲午晦晉侯及楚子鄭伯戰於鄢陵楚子鄭師敗績【矢集楚子之目而全軍宵遁戰勝過於城濮而楚不懼鄭不服者何也桓文之時楚𨿽彊橫而交於諸侯者淺故虛聲可以懾之彊兵可以創之自晉楚之勢互爲盛衰鄭之叛服習爲常事楚之進退亦習爲常事一戰之勝負不足爲利害也而是役也鄭公然助楚以戰晉故𨿽敗而服之尢難矣】

楚殺其大夫公子側

【城濮之戰楚成欲退而得臣逆之則敗而殺得臣宜矣此則楚共親率眾以與戰而亦歸罪於主將而殺側則不當其罪也蓋楚之嚴於軍法如此】

秋公防晉侯齊侯衞侯宋華元邾人於沙隨不見公【鄢陵之戰魯衞齊宋之師皆不與何以獨怒魯而不見公耶左氏以爲入僑如之讒者宜其然矣又黒壤之盟不與不書沙隨之防不見書平丘之盟不與書非有諱有不諱也黒壤之盟與不盟原不可攷卽有之而不書亦非春秋諱之而於沙隨之不諱爲自反而縮不足恥也沙隨之後有執季孫行父之文有僑如出奔之文有刺公子偃之文不書不見公則事迹不著矣平丘之前有如晉至河乃復之文其後有執季孫意如之文有如晉至河乃復之文有如晉止公之文不書不與盟則事迹亦不著矣黒壤之後無事故𨿽不與盟而亦可以不書也】

公至自防

【沙隨之防苟以不見而不書至則疑於晉厲之止公矣而晉實未止公則𨿽不與防而不得不虛托至防以著其事之實也】

公防尹子晉侯齊國佐邾人伐鄭

【晉假王命以伐鄭尹子在軍必以爲行王命也然諸侯有罪則天子命方伯以討之今晉主軍而王臣與是名爲奉王命而實則役王臣矣故春秋據其事直書尹子晉侯齊國佐邾人以見王臣諸侯大夫之齊等也】

曹伯歸自京師

【歸於京師晉執之也歸自京師晉釋之也王得専乎哉然使晉侯執歸京師之時王速發討賊之辭以正負芻之罪晉亦不敢止王命也需之逾年何爲耶故以爲天王之釋有罪者責之是矣】

九月晉人執季孫行父舎之於苕丘【苕公作招】

【不見其君而又執其臣晉之辭必曰師出後期也以後師期之故而執其臣以辱其君謂非魯之恥哉而亦以著晉厲之不道也】

冬十月乙亥叔孫僑如出奔齊

【行父當國魯奔三卿文公時之叔孫敖也宣公時之公孫歸父也成公時之叔孫僑如也觀春秋書法則三臣之中僑如爲有罪然文公用敖而敖奔宣公用歸父而歸父奔成公用僑如而僑如奔則行父忌其用事而勢不兩立逼之去國豈獨軋三臣並弱公室矣三臣皆奔齊者何也蓋三臣托齊而行父托於晉也文公之初猶兩事於齊晉之間六年行父一如晉而敖奔然後一意向晉及宣公徳齊元之助已君臣之間傾心事齊仲遂卒歸父繼幾無季氏矣行父乃致公爲防道之防而後歸父奔故成公至今未嘗舎晉以事齊也於是僑如爲之請昏於齊又將攺事齊以擠行父而齊方與晉合未可以貳故卽嗾行父於晉以爲去行父之計而不知力不足以勝之也行父𨿽専魯人念成季之功三臣者敖爲慶父子歸父爲仲遂子僑如爲牙孫皆逆臣之後故皆以惡行父而至於自敗也自此以往仲叔兩家皆聽於季氏矣然而僑如通國母以脇君讒宗臣以怒大召致危辱幾成禍亂惡甚於敖而罪大於歸父也】

十有二月乙丑季孫行父及晉郤犨盟於扈

【受僑如之讒而執行父者郤犨也聽聲伯之請而釋行父者亦郤犨也郤犨之専晉如此宜其不免與】

公至自防

【沙隨之防不見公而至防虛托之詞也此不虛托伐鄭而至防者以著伐鄭之不用其師而行父之執僑如之奔扈之盟皆爲伐鄭不與起也此與柯陵之至防不同柯陵盟於伐鄭之後故也】

乙酉刺公子偃

【穆姜托爲脇公之詞非公子偃有逆謀也成公不顧傷其母之心是爲不孝行父不顧賊其君之親是爲不忠其實則行父爲之成公無如之何耳故公室之弱自此始矣且忍於殺君之母弟而不忍於絕叔孫之後召叔孫豹於齊而立之何哉髙氏以爲刺得其罪劉氏以爲先刺後名是得其罪非也使刺之果得其罪則春秋不書矣】

十有七年

春衞北宮括帥師侵鄭

【鄭叛中國衞因晉而加兵未嘗非義而書北宮括帥師者罪其稟晉命而爲之役也然稟晉命而君不出使大夫爲主將是猶有不以諸侯命諸侯之義故凡受晉命者皆書大夫皆書侵以著之】

夏公防尹子單子晉侯齊侯宋公衛侯曹伯邾人伐鄭【再假王命以伐鄭而兩王臣並出則晉役王臣之罪甚矣髙氏以爲晉厲失道而能數合諸侯力捍彊楚者由於假王靈扶義以合天下而不知名假王命實役王臣政晉厲之所爲失道也】

六月乙酉同盟於柯陵

【盟而同盟是其載書之詞公然以王臣同諸侯之盟矣柯陵雞澤平丘一也蓋不自主盟而稱同盟是以爲同諸侯之謙而忘乎同王臣之倨矣】

秋公至自防

【晉厲伐鄭不服盟柯陵而至防晉悼伐鄭不服盟亳城北而至伐何以異耶晉厲同王臣之盟故至防與柯陵雞澤平丘同以著其失非如晉悼盟諸侯於亳城北而一意主乎服鄭者也】

齊髙無咎出奔莒

【髙無咎出奔書殺國佐書以著髙國之所以衰崔慶之所以得國齊光之所以見弒也】

九月辛丑用郊

【郊非其時故書用以譏之趙氏以爲有所祈而郊者當是矣吳氏謂不卜日不卜牲而彊用其禮故曰用者不必然也卜日至四至五故書牛傷攺卜故書此而用郊安知其非卜日而吉卜牲而吉耶】

晉侯使荀防來乞師

【晉厲三乞師於諸侯伐秦逺役也戰楚彊敵也此則以連年伐鄭又一年而再伐鄭也蓋知諸侯之艱於出師而加禮以請之又惟恐諸侯之不出師而加禮以脇其不得不從也】

冬公防單子晉侯宋公衞侯曹伯齊人邾人伐鄭【晉幸鄢陵之勝欲得鄭而鄭不服連年興伐鄭之師瀆王臣而勞苦諸侯不道之至矣固晉厲之驕侈而亦郤氏之好大喜功也齊人不名義不系乎名其人也觀前年伐鄭名國佐固知此爲無取乎名不然何貶於齊大夫而人之耶此後凡役大夫與而有名有不名者諸儒以不名爲貶非也】

十有一月公至自伐鄭

【三假王命防王臣合諸侯以伐鄭而卒不得鄭故終至伐鄭以著鄭之未服也】

壬申公孫嬰齊卒於貍脤【脹公作軫谷作蜃】

【大夫卒於外則地公羊以爲嬰齊走之晉其說難據左氏以爲還自鄭或是從公防伐鄭而還也以十二月朔丁巳逆數之十一月不當有壬申此非壬字爲丙戊之誤卽申字爲辰寅子之誤也公谷之說更沒理防劉氏辧之極是抑或十一月有閏也】

十有二月丁巳朔日有食之

邾子貜且卒

晉殺其大夫郤錡郤犨郤至

【郤氏族大鄢陵之戰功髙震主又連年用眾伐鄭臣民之所忌怨也而厲公殺之則不以其罪矣據左氏則欒書亦與殺者然而君出令者也受胥童之讒與受欒書之毀一而已矣】

楚人滅舒庸

【庸𨿽舒之別種而荊舒原相比者楚自殘其類以示彊於中國而不能復出師以救鄭其亦無能爲也矣】

十有八年

春王正月晉殺其大夫胥童

【晉厲殺三郤書偃殺胥童皆以國殺爲文者皆所以病厲公也殺三郤不以罪其病厲公宜矣而三郤之所以殺者胥童之讒也胥童之讒足以亂國是胥童有可殺之罪而厲公嬖之不以病厲公可乎書偃殺有罪之胥童旣不得比於眾人之擅殺而胥童之罪非弒逆又不得爲討賊之詞故以國殺爲文而不去其官也】

庚申晉弒其君州蒲

【州蒲之弒左氏以爲欒書中行偃使程滑弒之葬於翼東門之外使當日之事果攷得其實春秋何爲貸書偃而不加以弒君之罪哉左氏以稱國人弒君者其君無道而於稱國以弒無說文定聖人無私與天爲一卽無道自取之說也然君𨿽不君臣不可以不臣父𨿽不父子不可以不子君臣父子之間可以有道無道論哉周禮司馬九伐之法賊賢害民則伐之內外亂鳥獸行則滅之伐與滅之用法輕重懸矣晉厲所謂賊賢害民者也至如齊襄鳥獸之行豈不爲無道之極而見弒猶不縱無知則其他之見弒而稱國稱人以縱元凶不得爲聖人之用法矣晉厲喜功黷武在位八年六用大眾驅國人以四戰彊諸侯以用兵執魯臣役王官固爲無道之爲然於內地肆侵之狄則敗之於合楚東窺之秦則伐之於猾夏爭鄭之楚則一戰以勝之其功固不可沒也迹厲公之所爲其無道未至於亡國卽殺三郤而不殺書偃亦非専任胥童魚矯者乃書偃懼其不悛他日之禍且不可測急起而弒之此與趙盾何異而顧以曲貸之耶先儒謂春秋於晉厲八年間敗狄伐春敗楚伐鄭盟蒲盟柯陵防鐘離防沙隨無有寧嵗疊書於冊以著其殘民逞志宜及於弒然春秋於齊襄十二年間遷紀入酅伐衞降郕享齊侯防齊侯其書於冊者亦所以著其宜及於弒也彼不以弒貸無知而此以弒貸書偃何哉薛比莒庶其亦未見春秋書何事以罪之而亦稱國以弒與州蒲同何哉左氏以稱國以弒與稱國人以弒作一例防然而各有義也大約見弒之君不論有道無道其弒也實出一人而罪有所歸則書名國人與弒者眾而罪無所歸則書國人若事在可疑文史無徵聞失實其本國旣無董狐之直筆又未有引義抗賊忠節之士攻發其私旣不得實坐一人又不可散罪眾人則稱國以不沒其弒君之實而闕疑於其弒君之人也蓋當日晉厲有戰勝之雄才必自謂文襄以後積衰可振而巨室梗命用防以行一時晉之宗室人人自危遂有竊發而加刃者矣以爲書偃則實非書偃爲之也以爲眾人則與弒者猶未眾也不可以書名不可以書國人則不得不闕疑於弒君之人矣臨川吳氏以爲左氏書偃使程滑之言非經意者是也】

齊殺其大夫國佐

【國佐殺慶克不書克有罪也以邑叛不書原佐之情而恕之也故書殺其大夫以病齊靈也】

公如晉

夏楚子鄭伯伐宋宋魚石復入於彭城

【文定謂諸侯失國諸侯納之正也諸侯世也大夫失位諸侯納之非正也大夫不世也義亦未盡諸侯而爲彊鄰所逼爲巨族所迫納之正也若得罪於宗廟社稷而爲天王所罰納之非正也大夫而得罪失位納之非正也若爲同列所逐或有故不得已而去其於故君猶有未絕之義則請於其國而納之未嘗非正也何必以世不世爲論哉魚石之奔原未有罪罪在奔楚魚石奔楚罪猶可原而罪之大在挾楚以復入夫挾楚復入罪已大矣而況導楚伐故國據彭城逼宋將以爲宋無窮之禍哉春秋不書楚鄭取彭城者孫氏以爲不與楚鄭之伐宋取邑以與宋叛臣也然使春秋書楚鄭伐宋取彭城是猶若楚鄭取宋邑以居魚石而魚石亂宋之志不著矣春秋書楚子鄭伯伐宋書魚石復入彭城者旣惡其事又誅其意也故比之良霄則良霄無據邑之罪比之欒盈則欒盈無導敵國伐故國之罪而魚石之罪所以不勝誅也春秋於大夫之入而據邑者書叛於奔大夫之入而據邑者書叛則不書復蓋旣明書叛矣復入之逆不足云也魚石據彭城豈非叛宋哉不書叛何也叛者自叛其君也魚石導楚鄭以伐故國據巖邑以逼舊君主楚而敵宋非但如他大夫之自叛其君而已也故書入不書叛以異於他大夫也又劉氏以不書納爲不與其納者亦非也實取彭城居魚石以爲禍於宋非如納公孫寧儀行父於陳使仍爲其國之大夫而已也】

公至自晉

【如晉以朝新君而晉實弒君之後成公猶屈己以下之恥益甚矣】

晉侯使士匄來聘

【急答公之朝固晉悼之有禮於諸侯然來朝往聘實行天子諸侯之禮則所謂非禮之禮也】

秋杞伯來朝

八月邾子來朝

【左氏於杞伯來朝以爲問晉故公以晉君語之杞伯朝晉請昏汪氏以爲杞邾相繼來朝皆謀從晉皆非也杞邾自盟虫牢以來從晉久矣晉厲見弒國亂恐不可托故來朝魯及晉悼能致諸侯乃復相率而從晉也】

築鹿囿

己丑公薨於路寢

冬楚人鄭人侵宋

【汪氏以爲不曰救彭城者彭城不可救也非也楚可以取彭城居魚石以逼宋何以不可救哉然則晉侯師於臺谷以救宋不書又豈宋不可救耶春秋不書老佐華喜圍彭城則楚鄭不書救楚鄭之師書侵則晉侯之救亦可以無書蓋事繁而可省則省其文非有別義也前不書取彭城者以専罪魚石之親敵脇君也此書侵宋者以兼罪楚鄭之助惡危宋也汪氏以書人爲貶然不貶於前之伐宋入魚石而貶於後之侵宋救魚石耶李氏以爲前舉爵而今稱人晉之勢漸盛而楚之勢漸衰然明年侵宋又稱公子壬夫帥師矣何盛衰之云耶蓋前旣舉爵以實著兩君之罪於此不必復名以罪帥師之大夫也】

晉侯使士魴來乞師

【晉悼初合諸侯用厲公故事以乞師者固晉悼之謙而亦懼失諸侯也】

十有二月仲孫蔑防晉侯宋公衞侯邾子齊崔杼同盟於虛朾

【晉悼初得國卽爲虛朾之盟以討宋之叛臣此諸侯所以服而晉伯所以復興也𨿽有智慧不如乘勢固適有此事以資悼公之伯亦悼公之志足以有爲也是役也齊靈不與而使崔杼至圍彭城則崔杼並不與此後凡防盟皆世子光而齊靈不一與齊實抗晉而悼亦故容世子光之聽命焉亦足以見悼之寛柔矣】

丁未葬我君成公

春秋宗朱辧義卷八﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷九

髙淳張自超撰

襄公

元年

春王正月公卽位

仲孫蔑防晉欒黶宋華元衞寧殖曹人莒人邾人滕人薛人圍宋彭城

【彭城系宋左氏以爲不登叛人也公羊以爲不與楚之専封也谷梁以爲不與魚石也然則卽不系宋亦何見其登叛人與楚専封及與魚石耶左氏又以爲齊衞圍戚不系衞爲不與齊衞大夫助子圍父圍彭城系宋爲不與荊蠻取中國之地以與叛臣其義甚正然而非也圍彭城者諸侯之大夫及宋大夫也系宋者歸美於諸侯之詞也如書圍彭城則似宋之事而非諸侯之事不足以著晉悼討叛之義矣圍戚者齊大夫及衞大夫也不系衞者歸罪於衞之詞也如書圍衞戚則似齊之事而非衞之事不足以著衞出拒父之罪矣但魚石親荊蠻脇故君據彭城爲宋患且爲中國患晉悼執而歸於宋人使戮之則法嚴而義正矣乃以五大夫歸而置之瓠丘故春秋但書圍宋彭城而爲晉悼惜之也又晉悼初政討叛義舉不親出而使大夫此後防戚城虎牢皆大夫爲之故春秋皆歷序諸侯之大夫以著晉悼之失也】

夏晉韓厥帥師伐鄭仲孫蔑防齊崔杼曹人邾人杞人次於鄫【厥公作屈鄫公作合】

【晉旣討魚石卽興伐鄭之師意不欲再煩諸侯而五國大夫則出師次鄫以俟命故以爲有待以見再伯之難者固非以爲與齊桓伐楚次陘同者亦非也】

秋楚公子壬夫帥師侵宋

【晉旣降彭城禽五大夫又問鄭從楚之罪而楚不敢出師以與晉敵但爲侵宋解鄭之常策固知其無能爲矣】

九月辛酉天王崩

邾子來朝

【邾修禮以朝新君而書於天王崩之後邾不奔天王之喪而朝於魯魯不奔天王之喪而受邾之朝文定於此等處發明義理最好𨿽系通春秋寓貶大義不闗要而亦未可忽不著意也】

冬衞侯使公孫剽來聘晉侯使荀防來聘

【晉衞聘魯如成四年荀庚孫良夫及此年公孫剽荀防春秋皆兩事比書以著魯之事晉衞居其間亦以著衞助晉伯之堅也】

二年

春王正月葬簡王

鄭師伐宋

【鄭助荊蠻納叛臣旣爲諸侯所討而復興大眾以加宋是眞無名不義之師矣而春秋書師書伐其可謂之無貶哉】

夏五月庚寅夫人姜氏薨

六月庚辰鄭伯睔卒

【鄭成以楚子爲鄭之故親集矢於目遂終身不肯負楚未嘗非義也然遂以此背中國而就荊蠻以迄於死尢爲非義之大者矣是以君子之交貴謹於始始之不謹因依附托不幸而身受其惠至於情事交見從之則害於大義違之則忘其私恩遲回於二者之間苟且避就恩義皆傷矣必不得已則晉文之退舎以避而決城濮之戰爲無譏於春秋也不葬則晉方問罪於鄭諸侯不防其葬也】

晉師宋師衞寧殖侵鄭

【衞侯速卒於秋八月至冬而楚鄭侵衞是旣知其卒而侵之爲不卹衞喪也鄭伯睔以六月卒卽於是月三國侵鄭是三國出師之日未有鄭喪師出在途或至鄭聞鄭伯卒而不還也士匄侵齊聞喪而還春秋嘉士匄之義而不罪士匄之専今晉宋之師未有主名寧殖奉伯令而不能導伯主以義駐師境上以請於晉而公然侵之此爲寧殖之罪也然觀逾月而大夫防戚及冬遂城虎牢則晉亦不卹鄭喪又豈獨寧殖之罪哉夫鄭固有罪而睔已卽世苟懷之以不伐喪之徳示之以往防葬之禮安知嗣君不感而內屬乃一迫之以彊兵扼之以險計其於伯者假仁義以服人之道亦失之矣晉宋稱師而名寧殖者衞衎出奔逐君之賊未有主名故於前後因事以著寧殖孫林父使讀者知二人之専師専防而衞衎之所以出奔者罪有所歸也又以不名晉宋大夫使讀者所以名寧殖之故也】

秋七月仲孫蔑防晉荀防宋華元衞孫林父曹人邾人於戚

【防戚謀鄭而城虎牢天下之大計也君不出而使大夫大夫相率而専其事政之在大夫不特大夫之罪而亦其君下移之罪也先儒以爲大夫専政自悼公始者責之是己】

巳丑葬我小君齊姜

叔孫豹如宋

【襄公卽位未聘晉齊斬然父喪又甫葬夫人而急於聘宋必以宋屢遭楚鄭之師故也然亦不免於忘喪修聘之罪矣豹爲僑如之弟叔孫氏復見於經慶父之後敖奔而蔑以孫後之牙之後僑如奔而豹以弟後之皆得奕世用事於魯仲遂之後歸父奔而嬰齊以弟後之春秋一書仲嬰齊卒而自是子孫無聞焉則三桓抑之也】

冬仲孫蔑防晉荀防齊崔杼宋華元衞孫林父曹人邾人滕人薛人小邾人於戚遂城虎牢

【城虎牢不系鄭伊川文定以爲責鄭不能有其險非也設險守國所以安輯人民而防禦冦盜今鄭附楚而敵中國是鄭之險爲荊蠻守而棄義以殃民也春秋豈望其能守險而以責其失於中國哉張氏以爲以伯主而討不服從之國地非鄭之所可私有非也夫討不服在有以服之不在有以制之彼之負固固非此之扼其險要臨以重兵威脇力制亦非也虎牢虢邑鄭旣得而據之卽非鄭之所可私有又豈伯主之所可彊取而擬於天子之不朝削地哉家氏以爲虎牢之險闗乎中國陸氏以爲城虎牢可以安中國息徵伐亦非也中國之守當在四夷設險以限楚可也以虎牢爲中國之險是棄鄭許陳蔡於楚矣旣不能服楚使不爲鄭許陳蔡患又不能庇鄭使鄭不憂楚而就中國但爲扼鄭之計以危鄭而謂聖人許其能立中外之防耶蓋城虎牢者春秋所譏也虎牢之險諸侯守之則可以外制鄭楚鄭楚守之則可以內制諸侯諸侯有時而散而虎牢在彼鄭終得而有之也其後鄭人反覆向背於晉楚之間依然故智何在乎虎牢之城不城哉不系鄭者前有三國侵鄭之文後有同盟雞澤之文如書城鄭虎牢則疑於侵鄭鄭服此爲諸侯爲鄭而城虎牢不足以著諸侯之扼鄭矣戍虎牢系鄭者明虎牢之爲鄭地蓋於彼前則爲諸侯伐鄭之文後則爲楚救鄭之文可無疑於諸侯之戍非以拒楚而以保鄭也】

楚殺其大夫公子申

【楚敗城濮而殺得臣敗鄢陵而殺公子側用法之嚴若此此殺公子申於城虎牢之後殺公子壬夫於陳內屬之後左氏以申爲受賂以壬夫爲貪未必然也或是惡二大夫有失策致不保鄭而失陳耳】

三年

春楚公子嬰齊帥師伐吳

【此爲書吳楚交兵之始秦楚合而中國勞吳楚爭而中國息然則吳楚相爭誠中國之利哉然旣屢與吳防以通好於吳則宜合謀並力以弱楚而又與楚爲交見之盟是但爲偸安旦夕之計而非有彊中國之長策也使中國諸侯因吳楚搆兵及其休息之時明君臣之義以尊奬王室事大卹小以固邦交崇禮義而靖干戈中國日彊則吳楚罷於戰鬭而請服不暇矣乃外患不作內變日多彊家悍族執國専政蓋諸侯不有天子則大夫不有諸侯田氏之篡齊三家之分晉其端已見於春秋之終矣詎惟吳楚之能爲諸侯患哉】

公如晉

【以七歳之童子侯而朝於晉魯人謀國若此何其謬也】

夏四月壬戌公及晉侯盟於長樗

【出國而盟固見晉悼之有禮然盟者惟恐其不信而盟以信之也悼不信七歳之童子侯耶七歳之童子侯不信悼耶世風之變而人心相疑若此亦可慨矣】

公至自晉

【襄公五如晉幸無宣成之辱今卽位三年𨿽成公之喪旣滿而齊姜之服未終蓋受晉之來聘已逾兩年久而不報獲罪大國以童子侯而忘哀往朝明知其謬豈得已哉故始書至而此後四朝亦皆屈於不得己也】

六月公防單子晉侯宋公衞侯鄭伯莒子邾子齊世子光已未同盟於雞澤

【鄭服而假王命合諸侯以堅之故單子與焉晉悼但知尊王命之重而忘乎盟王臣之非旣稱同盟其載書之詞必王臣同矣又何得謂之尊王命哉以晉悼之賢而襲晉厲柯陵之謬亦可惜矣汪氏以爲非繼事而再系日與新城之盟同以見其紊上下之分不可不書日以謹之夫雞澤盟單子與柯陵之盟單尹平丘之盟劉子其皆爲紊上下之分無疑而苟謂春秋因此謹而書日則葵丘不盟宰周公何以亦日馬陵於戲亳城北皆無王臣又何所謹而日耶如謂彼皆間事不可不日祝柯臯鼬亦皆間事何以又不日耶新城以趙盾而盟諸侯其爲紊上下之分亦無疑而謂春秋亦以此書日則垂隴以士縠盟諸侯何以不日耶如謂趙盾弒君之賊不可不謹而日之虛朾有崔杼亦弒君之賊何以不謹而日之耶春秋諸侯之盟文公以前不日者多日者少文公以後日者多不日者少時有逺近史有詳略故也且如鹿上鄟陵不日不月而時豈聖人別有所削以示義哉又李氏以不再書地不得與首止葵丘同者以其不足乎揚也然如平丘再書地爲足乎揚耶春秋之義固不系乎此也】

陳侯使袁僑如防

【晉楚爭鄭鄭則時晉時楚陳服於楚者且三十年而晉亦未嘗爭陳陳亦未嘗視鄭以爲向背於此而內屬於晉者彼見楚困於吳其勢漸弱晉悼賢於景厲其勢漸彊故也左氏以爲子辛侵欲小國者固非而髙氏以爲聞鄭受盟而因以求成者亦不盡然也自此以前鄭嘗受盟於戚矣又前則嘗受盟於蒲矣又前則嘗受盟於虫牢矣何以皆不見陳之視鄭以求成耶陳蔡皆近楚蔡久絕於中國而陳則自齊桓之世未嘗一屈於楚晉伯以來文襄靈成之防盟皆與焉自盟辰陵而徵舒受討楚入其國都易置其君臣而元气喪矣楚又戰勝於邲其勢方彊𨿽欲抗楚以附中國而力有所不能彼固未嘗一日忘中國也而勢衰力微卒爲楚所困以致存亡皆系於楚則亦陳之不幸也夫】

戊寅叔孫豹及諸侯之大夫及陳袁僑盟

【事有以得而失者如袁僑之盟是晉悼不欲屈諸侯之尊以下盟大夫爲得尊卑之體而忘乎以大夫而盟大夫爲開淩替之端也此宜以不盟爲是而晉悼旣喜得鄭又喜得陳急盟以信之使不我貳而爲此權宜之事致啟大夫之専故天下事毎於最得意中有背禮傷義之失不可不愼也李氏以再書陳爲喜得陳與召陵再言盟爲喜服楚同義非也書諸侯之大夫不可不書陳袁僑也汪氏以詳書及爲著諸侯之失權亦非也旣書叔孫豹則必書及諸侯之大夫旣書諸侯之大夫則必書及陳袁僑也皆文法當然非義所系也】

秋公至自防

【雞澤至防杜氏以爲逾時而返故至之然如於戚沙隨皆不逾時何以至耶自桓文以後凡防盟皆至矣不必有事無事逾時不逾時也】

冬晉荀防帥師伐許

【旣得陳鄭卽用兵於久不內屬之許而許卒不服張氏責其規模欲速並陳不能保者是已故春秋名荀防以並譏之也】

四年

春王三月己酉陳侯午卒

【陳成以子繼父實爲徵舒所立自楚討徵舒之後三十年不與中國盟防末年悔過得遣大夫一受雞澤之盟而卒是亦可謂得正而斃者矣不然目其得瞑耶】

夏叔孫豹如晉

【荀防來聘之後公親往朝之矣豹之如晉不必爲報荀防也當別有事髙氏以爲爲鄫世子者或然也】

秋七月戊子夫人姒氏薨

【僖公之尊妾母哀姜受戮故也宣公之尊妾母出姜不復故也未知魯人於莊文廟墓如何配祔而成風敬嬴之薨葬已見譏於春秋矣齊姜未有故而定姒亦薨稱夫人葬稱小君沿襲故事以犯分亂禮襄公年幼不足責而當國者之罪不可辭也】

葬陳成公

【髙氏汪氏皆以爲陳爲雞澤之防旣卽中國魯往防葬然如蔡許不防中國其君之卒皆往防葬不必盡以同盟故也】

八月辛亥葬我小君定姒

【薨二十四日而速葬此必有故也】

冬公如晉

【去年如晉今年又如晉連年往朝事大之禮不應若是之數左氏以爲公請屬鄫毋乃仍爲鄫故豹請未許而公親往以請之耶然夫人之薨逾月而速葬葬逾月而以鄫故奔走大國忘親而貪利當國者亦不應若是之妄毋亦晉以事召公而不敢以妾母之喪辭耶】

陳人圍頓

【陳之於頓猶鄭之於許頓若於陳而屬楚陳屈於楚而釋頓袁僑甫受雞澤之盟而卽圍頓者示己之絕楚以信晉而亦借以舒己之積忿於頓也襄三十一年間諸侯専用兵於鄰國君自將舉爵之外稱大夫帥師者十有九稱人者止陳人圍頓莒人滅鄫鄭人侵蔡秦人伐晉宋人伐陳五事秦莒原未有大夫見經其三則陳以內屬而圍附楚之頓也鄭以內屬而侵附楚之蔡也宋以合伯主之謀而伐逃防之陳也頓蔡陳有附楚之罪而陳鄭宋亦有虐鄰之罪其罪均故平其是非而從略書人也如以書帥師書人爲褒貶則自文公之世始書大夫帥師文宣兩公三十六年間書帥師者十有二書人者十有四猶參半也歷成襄昭定哀終春秋百一十年間書帥師者六十有九書人者十有一則多少懸矣蓋大夫用事積漸以甚故春秋亦積漸因其事以著之也通春秋內大夫防盟侵伐前後名者詳內大夫用事之始末也外大夫自文宣以後名者詳外大夫用事於國之始末也其有不名而稱人稱師者義不系乎名其人則亦不名也諸儒泥於舉爵稱名書人書師之例則褒貶失實而是非亂矣是故不可以不辧也】

五年

春公至自晉

【前猶終成公之喪葬齊姜逾年而朝此則速葬定姒而朝其至以爲罪之則猶得乎春秋之義也髙氏以爲危之又云襄之出二十四至者二十一皆危之也然則救陳而防鄬伐鄭而盟戲澶淵而盟四國之大夫其皆不至者將以爲安之耶故諸儒之例不可以通也】

夏鄭伯使公子發來聘

【魯鄭兄弟之國素未有仇怨自語來盟之後百三十年不通聘問之好者何也或間有之而無闗於國故故春秋不書耶抑干戈不靖無暇修好於鄰國而伯主爭鄭魯師多從因以有隙至此來聘者豈鄭之執政者賢將堅以內屬故受伯主之盟通兄弟之好耶】

叔孫豹鄫世子巫如晉

【鄫果苦莒而欲請於晉以屬魯則鄫子之事也鄫子安在而如晉使世子防戚又使大夫耶或世子有不安而求托於魯是世子之私也魯受世子之屬而請晉以定世子是魯之私也晉不以大義示鄫君臣又不以大義示鄫父子而受魯君臣挾世子之朝是晉之私也】

仲孫蔑衞孫林父防吳於善道

【晉欲合吳故命魯衞之卿通意於吳也夫勾吳一荊蠻耳又皆僭王中國不能抗吳楚而爲和吳敵楚之計成十五年旣以七大夫往而爲鐘離之防玆又以魯衞之大夫往而爲善道之防吳子卒不自來而使大夫來防於戚以抗諸侯豈非中國之屈於勾吳哉晉前失於不和內助諸侯之秦後失於和內抗諸侯之吳至於黃池爭盟幾主中夏矣】

秋大雩

楚殺其大夫公子壬夫

公防晉侯宋公陳侯衞侯鄭伯曹伯莒子邾子滕子薛伯齊世子光吳人鄫人於戚

【左氏以爲盟於戚陳氏以爲不書盟爲晉諱也晉吳之盟春秋終諱之竊恐不然使以盟爲善則不必諱以盟爲不善亦當書以著其失而又何必諱哉蓋吳之來未必肯受晉盟晉亦未必彊之使受盟也蜀之盟辰陵之盟以中國諸侯受楚盟且不諱而諱吳之受晉盟耶齊以伯主之後聽宋同楚爲鹿上之盟且不諱而諱晉之同吳盟耶黃池之盟吳主晉魯或晉魯以爲恥而自諱之故舊史不書耳此則晉主盟吳來受盟不當自諱春秋何義而諱之耶固知其防而不盟也又晉以魯故列鄫於防旣稱鄫人必非鄫子鄫世子矣左氏以爲鄫大夫列鄫大夫於防者恐是晉有深意以吳爲大夫因列鄫大夫以見諸侯之不専爲吳大夫屈也】

公至自防

【結吳爲好防又不逾時而亦書至則凡他防盟以爲過時危之而至者皆非也】

冬戍陳

【防戚而兼謀戍陳則此爲諸侯同戍陳矣不書諸侯戍陳者髙氏以爲諸侯各還國而遣戍與書城楚丘同義者是也】

楚公子貞帥師伐陳公防晉侯宋公衞侯鄭伯曹伯齊世子光救陳【曹伯下公谷有莒子邾子滕子薛伯】

【旣戍陳而又救之晉悼之義也然亦因陳受雞澤之盟耳背則伐之附則救之晉楚皆以爲常春秋獨紀其事之實而已】

十有二月公至自救陳

【谷梁以爲善救陳也範氏以爲善之故以救陳至然成七年救鄭何以獨不善救鄭而至防耶救鄭而爲馬陵之盟以盟防爲大故至防救陳不盟故至救陳非有別義也至如防鄬救陳而陳侯逃不成其救故不至救而又不可書至防以沒其救陳之義則竟不書至矣】

辛未季孫行父卒

【季氏之専魯論者以爲至宿而僭亂至意如而悖逆至斯而無復公室矣而不知皆始於行父之相三君也行父以孫嗣季友文公之世初出用事卽附仲遂以逐久専國政之公孫敖宣公十八年間聽於東門父子宣公甫薨宮殯未寒而歸父去國成公信用僑如季叔相軋凡僑如所謀以陷行父者而適以自陷也則三人者固皆不能出行父之手行父陰鷙之性以柔制剛相三君而奔三卿旣倚成季之勲而又托晉以自固𨿽奔三卿而魯人不忌猶稱其忠於公室則其所以致飾以斂譽者必有非人之所及窺者矣】

六年

春王三月壬午伯姑容卒

【在春秋初托於魯魯以弱小撫之故桓以前卒葬不書僖二十三年書子卒猶不往防葬也自桓屬晉晉以列於諸侯而又重之以昏姻故魯之於旣以舊好又以晉之故至桓之卒以列國待之而不廢其喪紀來赴魯往防矣】

夏宋華弱來奔

【華弱來奔魯與華氏有好故也】

秋葬桓公

滕子來朝

莒人滅鄫

【左氏序其事前後頗詳以爲莒實滅之也谷梁因後有取鄫之文前有魯屬世子巫於晉之文以爲莒非滅鄫立異姓以涖祭祀爲有滅亡之道也文定取谷梁之說觀世子巫之不安而求屬於晉則其事容或有之然春秋書此與他滅國同而未有異文亦似未可信也且谷梁以爲立異姓亦不詳所立爲莒之何人公羊以爲莒女有爲鄫夫人者蓋欲立其所出則亦立庶黜適也何氏以爲莒女嫁爲鄫後夫人夫人無男有女遣嫁於莒有外孫鄫子愛後夫人而欲立之趙氏以爲莒人以兵破鄫立其子守之其子鄫之外孫令奉鄫祀說各不同要皆臆防也家氏以爲苟莒實滅鄫晉悼主盟不應置之不問然使鄫果欲立外孫世子巫必以情事告晉晉旣列鄫於防而又豈可聽其立異殄祀置之不問哉】

冬叔孫豹如邾

【據左氏邾莒伐鄫臧孫紇救鄫侵邾而敗於狐駘今莒人滅鄫叔孫豹必以滅鄫無益於邾之說問莒以平邾而仇莒也】

季孫宿如晉

【莒滅鄫魯當告於晉以討莒逾時而宿始如晉此左氏所以有晉討何故亡鄫之說也觀晉竟不討莒其以鄫委魯而責魯之不能存鄫理或有之但魯不遣他卿而宿廢喪出聘則宿之繼行父以結外援於晉也】

十有二月齊侯滅萊

【王氏以爲齊滅萊爲滅同姓而不名者萊居東鄙事在所略此泥於衞侯滅邢書名之義也滅邢書名原爲傳寫之誤春秋滅同姓無書名以貶之義如晉滅虞虢不書又何義而沒其事以減其罪哉】

七年

春郯子來朝

夏四月三卜郊不從乃免牲

小邾子來朝

城費

【費爲季氏之私邑城費爲季氏之私役而春秋書法與書公邑無異季氏旣以公役城之而魯亦若爲國卿營食邑者然也】

秋季孫宿如衞

【如衞報聘𨿽邦交之常然亦必有事故觀下書孫林父來聘而公及之盟則爲晉責不能存鄫而宿之如衞爲求解於晉左氏之說當得其情實也】

八月螽

冬十月衞侯使孫林父來聘壬戌及孫林父盟

【盟孫林父以示信於衞侯以釋疑於晉也晉牽於莒之從己又以莒爲齊之屬國齊方抗晉晉恐激怒齊故不討莒之罪而反借口於魯之不能存鄫以罪魯此晉悼之不誠而苟且以收合諸侯也致莒人無忌加兵於魯齊師亦因以起而邾又助之終悼之世不定其曲直悼卒而晉平始執二國之君於湨梁而卒無救於鄫之亡豈不惜哉】

楚公子貞帥師圍陳

【前伐陳不服至是圍之是其志在必得陳也晉悼之救未嘗不急而陳侯逃防以下楚毋亦力不足以支楚之彊而懼晉悼之卒棄陳耶方晉之未嘗有事於陳陳成遣大夫受盟乘楚之搆兵於吳也及楚銳意爭陳𨿽以晉悼之勤於來救而復易心以向楚怵於勢而昧於義豈非陳君臣之罪哉】

十有二月公防晉侯宋公陳侯衞侯曹伯莒子邾子於鄬【鄬公或作防】

【防於鄬本以救陳陳侯逃防故不成救汪氏以罪晉悼之怠者不盡然也】

鄭伯髠頑如防未見諸侯丙戌卒於鄵【髠頑公谷作髠原鄵公谷作操據左氏鄭成公疾子駟請息肩於晉不從而卒是鄭之背楚卽晉子駟志也今子駟弒僖公公谷皆以爲大夫將背晉卽楚不欲其見諸侯而速於行弒文定因之左氏又以爲不禮於諸大夫之故其說不合則其見弒之由當亦甚隠矣因經文有異遂謂夫子不書弒爲中國諱如果以諱爲義則當如楚麇齊陽生之直書卒以深諱之又不當故異其文使後人疑而思思而得其見弒之實矣如謂鄭僖無不善之積以欲背荊楚從中國見弒異於他見弒之君積不善以殃其身爲之隠其不幸使後人知其弒而隠之之故然則彼弒君之賊反以弒有道之君得不見誅於天下後世而弒無道之君者不幸而不得逃春秋之誅矣又以諸侯卒於境內不地鄵鄭地而曰卒於鄵見其弒而隠之者亦不然也魯君薨於內尙有路寢小寢臺下楚宮髙寢之異外諸侯卒於師於防皆書今諸侯防鄬鄬亦鄭地若鄭伯防諸侯而卒將以其在內地而不書卒於防耶外諸侯卒於境內不地者以其無故而從略也鄭伯如防未見諸侯而卒鄭人安得不以地赴諸侯耶大約髠頑之弒其說難據與楚麇齊陽生同春秋無從攷得其實則不得不從舊史書卒其文之有異者亦因其事之有異而實書之也卽以情事度之鄭之忽晉忽楚已習爲常髠頑卽欲従晉諸大夫不妨聽其卽防而再爲之謀乃於盟主壓境之時急弒其君不畏諸侯之討耶諸大夫旣弒君以謀從楚卽當堅事楚矣又侵蔡而防邢丘何耶卽云侵蔡致楚以從楚則旣從楚而又同戲之盟何耶故髠頑之弒終當闕其疑也】

陳侯逃歸

【陳自逃防之後晉楚分伯而始與宋虢之防陳固堅事楚而晉亦不復急陳矣卒以內亂爲楚所滅終春秋之世不復列於中國諸侯亦可惜矣齊桓防首止而鄭伯逃誘於楚也晉悼救陳而陳侯逃怵於楚也蓋陳有戒心於前而卽晉之危不若卽楚之安甚矣楚之彊也】

八年

春王正月公如晉

【距防鄬𨿽隔年而只逾月故孫氏以爲防諸侯於鄬不至而朝晉也然春秋不書自鄬如晉則旣歸而出計其途之不逺可無疑於期之太促也】

夏葬鄭僖公

【魯於鄭悼成兩公之葬皆不往防者鄭背中國諸侯聽於晉而不修禮於鄭也此以鄭僖內屬諸侯同盟故往防葬而春秋書之公羊以其卒爲弒故以賊未討書葬爲中國諱然春秋旣不書弒不當責其討賊諱其不討賊也】

鄭人侵蔡獲蔡公子燮【燮谷作濕後同】

【鄭僖甫葬幼主新立無故用師於蔡卽有晉命亦爲罪也春秋罪諸侯之伐喪況有喪而伐人國耶當國者之罪矣蔡堅事楚楚之所庇鄭旣背楚又加兵於蔡是攖楚怒而授以來伐之名如謂侵蔡以信於晉則當知楚之必來伐而早爲備楚之計不當楚來又從楚矣然則鄭欲從楚侵蔡致楚以絕晉之說或不誣耶】

季孫宿防晉侯鄭伯齊人宋人衞人邾人於邢丘【君與大夫防不名眾大夫而人之張氏所謂嚴君臣之分謹上下之辧而革伯者苟且之政也晉悼虛朾之盟仲孫蔑崔杼與焉何以不人崔杼蓋眾諸侯中兩大夫與猶爲未甚以五大夫而防二諸侯則已甚矣然澶淵以魯君而防四大夫其三不名而名良霄義系乎名良霄也此則義不系乎名齊宋衞之大夫也故以爲貶大夫者非也晉悼重煩諸侯使大夫聽命而諸侯失政政在大夫此當貶晉悼不當貶大夫也又孫氏以爲公在晉晉侯不與公防而與宿防襄公微弱政在季氏者亦非也此不譏季孫専魯譏晉悼以姑息之私而蔑尊亡等敗禮失政也其書季孫宿者以我大夫不書則或疑於公方在晉是公與防而諱公以貶矣春秋書人有人微而書人者有事略而書人者有小國僻逺而書人者有未爵命而書人者有眾而書人者有散而書人者文宣以前則大夫一例書人文宣以後則義不系乎名其人而書人稍有不同也公在晉不與而鄭獨不以大夫來鄭伯親與者鄭僖不與鄬之防而其卒必有可疑故鄭簡親防旣以釋晉悼之疑而亦借以自定其位也晉悼列鄭簡於防者旣喜其侵蔡絕楚而亦以堅其志使不復貳於楚也】

公至自晉

【王氏以爲畱晉半歳不與防而歸故書至以危之然公自朝於晉晉自徵防諸侯之大夫各自爲事晉不因公之來朝使與大夫之防而使季孫宿者猶爲有禮於公故非卑公使不與防而實不欲屈公使與防也】

莒人伐我東鄙

【莒爲小國數與魯抗觀其初入春秋卽有入向取牟婁事當亦小國中之最驕悍者也晉文之時踐土之盟溫之防始列於諸侯晉厲以來與諸侯防盟以子爵列薛之上蓋伯主以彊弱爲先後則莒之彊可知矣宣公之世借齊以平莒郯而莒不服今借晉以列鄫於防而莒滅之又因以伐魯至四莒之抗伯主而弱魯甚矣蓋晉悼之政因循苟且方有事於秦楚旣牽於莒之從己而又恐生釁於齊故終其身不治滅鄫之罪而魯之連年受伐亦置之不問也】

秋九月大雩

冬楚公子貞帥師伐鄭

【鄭及楚平不書以鄭之從楚則晉來伐從晉則楚來伐書晉楚之伐則鄭之反覆相從不待書而可知矣又鄭之於晉楚直行事大之禮非但如敵國息爭講好請成之云也】

晉侯使士匄來聘

【左氏以爲拜公之辱告將用師於鄭夫用師當有約防晉悼自乞師圍彭城之外九用魯師不必盡來聘以告也蓋乞師是乞其必出師凡約防而不乞者無期必之意或重煩諸侯之師旣難於乞又難於徵因聘以告猶爲晉悼之有禮也】

九年

春宋災

【凡他國災異左氏以爲來告故書是已但春秋書災異於宋獨多豈他國或有不來告耶然災者火也兩書宋災一書陳災當是以火變爲重𨿽不必如齊之大災如四國之同日而災而亦必書也或曰夫子於宋其聞之祖父也最詳豈其然手】

夏季孫宿如晉

【魯之往聘勤於晉之來聘士匄之來原以答公之朝卽不使大夫往晉亦未必以爲罪也而季孫又如晉矣何其僕僕道途不憚禮之煩耶】

五月辛酉夫人姜氏薨

秋八月癸未葬我小君穆姜

【齊姜之喪速葬而朝於晉則及冬伐鄭之師宜其不敢以穆姜之喪辭矣】

冬公防晉侯宋公衞侯曹伯莒子邾子滕子薛伯伯小邾子齊世子光伐鄭十有二月己亥同盟於戲【晉悼嘗盟鄭僖於雞澤猶歷四五年終僖之世不變者獨幸於楚師之未至耳僖卒楚至而鄭大夫從之矣於戲之盟諸侯方散而楚師卽至至卽從之然則晉悼勞諸侯之師必欲盟鄭亦何益哉但其不與楚戰爲得屈楚之道所以卒成蕭魚之績也】

楚子伐鄭

【觀明年春諸侯防吳而鄭不與則其從楚可知矣鄭自以爲甘餌委之於地以鬭兩虎兩虎卒不相鬭耽耽逐逐咆哮而來蹂躪而去木披艸偃獸驚鳥散所傷多矣】

十年

春公防晉侯宋公衞侯曹伯莒子邾子滕子薛伯杞伯小邾子齊世子光防吳於柤

【防吳人者吳大夫也防吳者吳子也大夫來故防於戚吳子不來故往與之防於鐘離於柤也吳子之不來非特吳子之抗亦有所疑於諸侯而不敢深入諸侯之地也】

夏五月甲午遂滅偪陽

【防吳而滅偪陽必非無故以爲通吳之道者或當然也左氏以爲封向戍戍辭乃與宋公是旣滅以後事亦當然矣夫開道彊吳而滅中國小侯以封宋卿宜春秋書遂事以惡之也晉𨿽世伯伯業不及齊桓然桓有存邢存衞之美亦有滅譚滅遂降鄣遷陽滅項之惡而晉文之伯晉襄繼之見於春秋者從無吞並小國之事則其優於桓者也晉悼纘文襄之績而蹈晉景滅潞滅甲氏之武故蕭魚非不極盛而以偪陽自瑕論者所爲深惜之哉】

公至自防

【杜氏以不至偪陽爲諱然如牡丘伐厲於淮伐英氏皆至防𨿽滅國之惡甚於伐國固未可以書至自滅偪陽也旣書滅偪陽卽書至防而滅偪陽之罪原不可逃烏在爲諱耶】

楚公子貞鄭公孫輙帥師侵宋

【鄭從楚卽連兵以加宋者四皆春秋所惡也宣元年楚子鄭人成十八年楚子鄭伯此年楚公子貞鄭公孫輙明年楚子鄭伯君將則舉爵大夫帥師則書名所爲實著其君大夫以貶之也宣元年書鄭人者此時諸侯之大夫自晉陽處父郤缺外無書名者故也諸儒必以稱人爲貶失之矣】

晉師伐秦

【晉悼之世秦怨未結卽據左氏去年秦師之侵亦於晉無損旣勞諸侯之防吳而滅偪陽又聽楚鄭之侵宋而不救動眾挑釁互相報復致起十三國之師而卒未有成功晉悼之失多矣觀春秋不書秦人之侵晉固知其罪晉悼也】

秋莒人伐我東鄙

【莒旣滅鄫又連年伐魯不義甚矣魯與莒𨿽素不相睦而自晉悼合諸侯屢同盟防悼獨不爲言歸於好之約耶而莒之無禮於魯若此久而不討亦不足以服諸侯矣】

公防晉侯宋公衞侯曹伯莒子邾子齊世子光滕子薛伯杞伯小邾子伐鄭

【晉悼爭鄭盟雞澤而鄭服盟戲而鄭再服然雞澤之盟猶守六年戲之盟不逾年而卽背鄭固不足信矣但其背晉卽楚易則其背楚卽晉亦易故復連諸侯以履鄭境也而不意鄭之堅附楚矣悼於是一駕不已而再再駕不已而三振旅以來不戰而退逾時歷歳卒致蕭魚其道用柔𨿽以楚之彊而爲其所制矣漸進齊光於小侯之上者方在治楚不可失齊不特不忿怒於齊侯之不至而且尊異其世子之肯來蓋其純乎用柔者也】

冬盜殺鄭公子騑公子發公孫輙【騑公谷作斐】

【旣稱盜卽不稱殺其大夫與盜殺蔡侯申同文李氏謂宜稱盜殺鄭大夫某某方合殺蔡侯申例者非也稱公子稱侯不稱大夫不稱君其義一也春秋書盜者五其殺大夫者三此據左氏則尉止聚羣不逞因公子之徒以作亂何以不書國人哉按春秋稱國人以殺者陳人殺禦宼其故未詳至宋人之兩殺大夫左氏以爲昭公欲去羣公子而公族爲亂晉人之殺先都殺士谷箕鄭父則三人有擅殺之罪陳人之殺公子過則過有殺世子之罪其所殺之是非有闗於國故書國人此及衞縶則出於尉止齊豹之私故不可以書國人而書盜也】

戍鄭虎牢

【城虎牢於八年之前未見諸侯戍守者雞澤之盟鄭僖服於戲之盟鄭簡再服故也至此伐鄭而鄭不服乃戍之矣諸侯旣畱戍則楚師之來其意原不欲與之戰也】

楚公子貞帥師救鄭

【文定以爲以救許楚所以深惡諸侯不能保鄭肆其淩逼曽荊楚之不若也非也春秋書救鄭非善楚之救鄭以著諸侯伐鄭而鄭未服也前書戍陳是諸侯之保陳也此書戍鄭虎牢是諸侯之扼鄭也如不書楚救鄭則疑於伐鄭鄭服而戍虎牢猶之戍陳矣此與書楚人救衞同義也夫伯者之不能以義服諸侯豈惟晉悼𨿽桓文皆然蕭魚之防論者比績於召陵城濮而戍虎牢則致蕭魚之勝算也如以戍虎牢爲不義則蕭魚亦不得爲美如以蕭魚爲美則戍虎牢不得譏其不義文定美蕭魚而惡戍虎牢則亦不善於論伯者之事矣蓋泥於凡書救皆善之之說也】

公至自伐鄭

【此年至伐鄭明年再至伐鄭而後至蕭魚之防以著晉悼勤於伐鄭不急於得鄭而卒服鄭也】

十有一年

春王正月作三軍

【周制大國三軍則魯爲大國宜有三軍矣齊氏以爲魯以伯主之令軍多貢重減爲二軍今復增置中軍也胡茅堂以爲文宣以下軍政隳壞不補其闕三家各毀其私乘以補足三軍之數也惟文定則以爲廢公室之三軍而三家各有其一若是則爲攺作三軍春秋當有異文矣又如齊氏之說則爲復舊制之三軍如胡氏之說則爲補足三軍之數復舊補數皆不當云作也觀春秋書法與書作丘甲同又於此書作三軍於後書舎中軍竊恐魯舊只有二軍也蓋魯爲侯爵視公爲次視伯爲大周禮諸公之地封疆方五百里侯四百里伯三百里使侯封四百里之間田野開辟人民殷庶則以備三軍有餘矣其或不然似亦未可以軍數之備而盡役其耕作之民也伯禽侯東啟宇之初或不足大國之賦閟宮之詩曰公車千乘公徒三萬者必魯向來無此至僖公而盛故史克追頌其美耳但其車徒𨿽盛一時成攘楚之功或未必爲三軍之制以遺後人抑或史克侈言三萬舉其成數朱子曰三軍者車三百七十五乘三萬七千五百人其爲步卒不過二萬七千人舉其中而以成數言故曰三萬也然又安知非以二軍之二萬五千人而以成數侈言三萬之多耶此時魯之二軍必皆出於公或季氏欲分公室而無其便故謀之仲叔作爲三軍而各徵其一軍蓋其名則毀私乘以足公車出私民以備公徒而其實則公車公徒皆三家之有矣但作三軍後昭元年叔弓亦稱帥師抑或未必三家各専其一也】

夏四月四卜郊不從乃不郊

鄭公孫舎之帥師侵宋

【據左氏子展曰與宋爲惡指此條侵宋之師也曰諸侯必至則指十二國之伐鄭也曰吾從之盟則指亳城北之盟也曰楚師至吾又從之則指楚子鄭伯之伐宋也曰晉怒甚矣晉能驟來楚將不能吾乃固與晉則指十二國伐鄭而防蕭魚也子展又曰師而伐宋可矣若我伐宋諸侯之伐我必疾吾乃聽命焉且告於楚楚師至吾又與之盟而重賂晉侯乃免矣再理前說然後侵宋以致諸侯若是則晉楚皆在鄭人算中鄭之謀國𨿽不合道而亦紓難固圉之勝策矣然皆左氏因經而附爲之說也鄭從晉則伐蔡或晉命之伐蔡以絕楚或鄭自伐蔡以信於晉也鄭從楚則伐宋或楚命之伐宋以絕晉或鄭自伐宋以信於楚也】

公防晉侯宋公衞侯曹伯齊世子光莒子邾子滕子薛伯杞伯小邾子伐鄭

【盟戲而楚子伐鄭則鄭之與盟可知矣盟亳城北而楚子鄭伯伐宋則鄭未必與盟也但前伐鄭鄭不服而諸侯不盟此伐鄭鄭仍不服而諸侯何煩自爲盟耶然觀厲公伐鄭不服而盟柯陵則悼公伐鄭不服而盟亳城北事有相同也左氏以亳北之盟鄭與而再從楚猶盟戲而卽從楚之故智鄭瀆鬼神而欺晉楚可以不信戲之盟則亦可以不信亳北之盟但經不書楚伐鄭而書楚鄭伐宋則鄭未必與盟矣從經可也】

秋七月己未同盟於亳城北【亳公谷作京】

【亳北盟諸侯蕭魚不盟鄭豈於諸侯則盟以信之於鄭則信而不盟耶抑以諸侯信故復盟諸侯鄭伯不信故不復盟鄭伯耶然蕭魚之後鄭不背晉從楚者二十餘年則盟而不信固不若不盟而信矣然則盟固不足恃而必要盟何爲哉】

公至自伐鄭

【此至伐鄭與前至伐鄭同皆以著鄭之未服也但前伐鄭而諸侯不盟此伐鄭而諸侯盟何以不比於盟柯陵之至防蓋柯陵之至防罪其同王臣此則諸侯之盟也何以不比於於戲之不至蓋於戲鄭服而速叛不可以至此則鄭不與盟可以直書至自伐鄭也】

楚子鄭伯伐宋

【楚知鄭之再從晉而出師伐鄭鄭逆之而言其情楚子因與之伐宋以示絕於晉左氏云然也然使當日事果如此則春秋宜書楚子伐鄭遂及鄭伯伐宋不當合書楚子鄭伯伐宋矣固知亳北之盟鄭未服而不與也】

公防晉侯宋公衞侯曹伯齊世子光莒子邾子滕子薛伯杞伯小邾子伐鄭防於蕭魚

【晉悼三伐鄭至防蕭魚而後鄭服楚不能爭論者以爲春秋美蕭魚以與召陵城濮比績也汪氏謂齊桓召陵以服楚晉文城濮以勝楚晉悼蕭魚以敝楚三者以較竊以爲莫善於服之莫不善於敝之蓋楚敝而諸侯亦敝也齊桓九合諸侯以謀楚惟召陵一用諸侯之眾後則救許救徐兩役而已楚𨿽滅滅黃而東方大國未有一受其屈辱者晉文城濮一戰楚人十年不見於經而勢爲稍衰晉襄繼之遂以世主夏盟晉悼當君弒國亂之後以亡國公子入繼爲力實難然使增修徳政內輯諸侯釋秦之仇平齊之忿養力蓄威乘吳楚搆兵之敝合諸侯之師聲陳鄭之罪致楚一戰楚不戰則有以服之楚戰則有以勝之以之比績桓文庶幾無愧乃卽位逾年卽使韓厥伐鄭又逾年而合宋衞侵鄭陳鄭旣服而叛親役十二國之眾三年之間三至鄭郊何其急也晉但爲不戰敝楚之計而諸侯之國連年出師不且交敝乎哉計悼在位之十六年自用兵者三襄元年伐鄭三年伐許十年伐秦用諸侯之師者十有二襄元年九國圍彭城又五國次鄫二年三國侵鄭又十國城虎牢五年七國救陳七年八國救陳防鄬九年十二國伐鄭十年十二國滅偪陽又伐鄭十一年十二國伐鄭又伐鄭十四年十二國伐秦又不侵伐而防盟者九蓋諸侯大夫無歳不奔走於途士民無歳不披甲執兵以聽晉命也蕭魚烏足以方召陵城濮哉𨿽然晉悼之時非桓文之時而事勢亦防有變也齊桓之時楚之病中國未甚其欲得中國之志未堅桓定其規模蓄其謀慮然後臨之以重兵責之以大義旣示以必戰之勢而又開其來盟之門楚𨿽欲不服而不能也齊桓旣卒宋襄召釁盟鹿上防盂延盜入室戰敗於而天下震恐魯則乞師以伐齊陳蔡鄭許則從師以圍宋長勝而驕輕敵者敗晉文一出而楚不能當城濮之戰楚固有必敗之道而晉文亦以爲不戰而勝之不足以遏其方張之勢也是以楚之畏晉甚於畏齊防靈以來𨿽以商臣之暴而厥貉之次但能耽耽虎視而已無何中國之禮義日敝而楚之威力日彊旣不能服之又不能勝之卽幸以服之而終不足以制之至於勝之而不可制則伯主攘楚之道窮矣晉悼敝之之法豈得已哉蓋鑑於鄢陵之戰不能收城濮之功而不得不爲此變計也故𨿽諸侯與楚同敝而蕭魚之後得以休息則謂晉悼之伯比績桓文不爲虛美矣然而淪夷而至於盟宋諸侯皆朝於楚則亦蕭魚之流禍也】

公至自防

【書至防鄭服也以著兩至伐之未服鄭也李氏曰厲公三伐終以伐至悼公三伐終以防至最得春秋書至之義者】

楚人執鄭行人良霄

【書楚執鄭行人而鄭之告絕於楚可見鄭之堅以從晉可見楚之怒鄭可見楚之怒鄭有所屈而不能爭可見】

冬秦人伐晉

【晉師敗績不書家氏以爲不與秦之爲楚而救鄭者非也春秋於秦晉之爭前則詳書者所以詳其結好致怨之由以著晉之有得有失也其後𨿽有侵伐無闗於中國之故故皆從略其書秦人秦師亦不必其爲秦伯爲秦大夫如中國之舉爵稱名稱帥師也然亦非春秋略於秦詳於楚爲有進退予奪之義蓋秦不爲中國患故其事不必詳楚爲中國患故其事不可得而略也夫秦以西方大國地廣兵彊僻處西陲不若楚之爭盟中夏𨿽曰受制於晉然使終年治兵以與晉報復不已晉能一日休息哉晉又得免西顧之憂而南向爭鄭哉故左氏多載秦人助楚之師而春秋不書者所以恕秦也】

十有二年

春王三月莒人伐我東鄙圍臺【臺谷作邰下同】

【莒人再伐魯而伯主不討不自斂戢更興伐國圍邑之師宜其失鄆而卒招見執之辱歟髙氏以莒見伐不已嘆魯之弱爲莒所欺然魯猶不弱於莒兩伐不報者以告於伯主而俟其令爲有禮也至伯主終不見討而後救臺因以入鄆則知魯之非弱矣】

季孫宿帥師救臺遂入鄆【鄆公作運】

【救臺入鄆宿固有遂事之罪然亦憤莒之見伐不已晉悼釋之不問激而爲之也莒伐魯不討則魯入鄆亦不得而責之矣悼之苟且如此也】

夏晉侯使士魴來聘

【莒圍臺魯入鄆同盟之國兵爭若此伯主若罔聞知而但修聘講好難以主夏盟矣】

秋九月吳子乘卒

【鐘離於柤兩防吳子之後吳始通喪於上國矣蜀杜氏以書吳子乘卒與宣十八年書楚子旅卒同義以著諸侯赴告之相親爲是其不書葬是魯不往防孫氏以爲罪大惡重而貶之者非也】

冬楚公子貞帥師侵宋

【齊桓防葵丘之明年書楚人滅晉悼防蕭魚之明年書楚公子侵宋皆無害於兩公之伯一以著楚之彊項終不服善一以著楚之計窮力竭技止於此也】

公如晉

【襄公卽位於晉悼之世無歳不防伐防盟三年初朝四年八年及此年無事則皆往朝之蓋未有一歳寜居也】

十有三年

春公至自晉

夏取邿【邿公作詩】

【許氏以爲晉始息民是以楚侵宋而不報魯取邿而不討取無大亂而已夫滅國大亂之道非若楚侵宋之用師小而入境淺也齊桓不能存黃晉文不能存江且以爲譏今中國諸侯以大滅小置之不問春秋所以惡魯兼惡晉也但魯以削弱之國公然取邿而無忌者晉旣不討滅鄫之莒其能討魯之滅邿乎蓋亦有詞於此也】

秋九月庚辰楚子審卒

【楚方爭鄭而侵宋楚子之卒而赴告諸侯者習於中國之禮𨿽侵伐相尋不廢喪紀也魯之不防楚葬與不防吳葬其不待以中國諸侯之禮則一而已矣】

冬城防

【救臺入鄆有懼於齊故城防以爲之備也】

十有四年

春王正月季孫宿叔老防晉士匄齊人宋人衞人鄭公孫蠆曹人莒人邾人滕人薛人杞人小邾人防吳於向【齊宋衞書人於事無獨貶三國之義左氏以三卿爲情也趙氏辧之謂春秋大義不當從怠惰生文是已李氏又以若果微者不當列於鄭上比於蜀之盟齊大夫列鄭卿下謂當從左氏非也成十五年防吳旣名大夫則此不必名矣伐秦亦不名者猶文二年伐秦三年伐沈之不必名也責不在大夫故也防戚名者罪季孫宿士匄華閱公孫蠆之黨孫林父也以防向伐秦之兩不名著防戚名之之義也名公孫蠆者著蠆之導君從晉防向伐秦而蠆之名未嘗見經如書鄭人恐人疑於公孫捨之良霄公孫夏之儔也此不名北宮括而伐秦名之者括於成十七年嘗帥師侵鄭蓋與孫寧同用事於國者伐秦之月衞侯出奔以著逐衞侯者孫寧而非括所以脫括而實坐孫寧也魯二卿皆書者以著晉列二卿之非禮二卿並與之非禮也此名士匄伐秦名荀偃者以著欒郤之後晉政在士氏荀氏也】

二月乙未朔日有食之

夏四月叔孫豹防晉荀偃齊人宋人衞北宮括鄭公孫蠆曹人莒人邾人滕人薛人杞人小邾人伐秦

【晉厲合九國之諸侯以伐秦晉悼合十三國之大夫以伐秦其爲動眾勤逺取譏春秋一也乃厲則見弒於逆臣而悼則取譽於諸侯者一則剛而惡一則柔而善也故伐秦之役重煩諸侯而徵列國之卿其道皆用柔而其失也損威喪徳諸侯不畏大夫無忌及己之身滅國不問出君不問交相侵伐不問而以圍齊執邾莒之事遺之後人晉伯因以漸衰豈不惜哉左氏於向之防魯列二卿則爲晉人輕魯幣而益敬其使之說於伐秦名公孫蠆北宮括則爲蠆言於括勸諸侯之師濟涇之說而以崔杼華閱之不書爲惰且謂向之防亦如之夫伐秦而遷延以爲惰於事可也防而有惰容惰言於何見之使主防者因其惰而削名書人則魯史爲仍載書春秋爲仍舊史而非有褒貶矣使以春秋因其惰而削名書人則失子未親與防烏從而知之耶故不可以通也】

己未衞侯出奔齊

【春秋書君奔者九鄭突衞朔衞鄭郕伯衞衎燕款蔡朱莒庚輿邾益皆以自奔爲文其大夫之奔者亦以自奔爲文豈無有道無道有罪無罪之別哉何其文之不異也夫有弒君有逐君有殺大夫有逐大夫弒君不論有道無道皆書弒其君殺大夫不論有罪無罪皆書殺其大夫其有道無道有罪無罪則於前後之文槪可攷而得之則君之出奔大夫之出奔其有道無道有罪無罪亦可於前後之文攷而得之矣文定於衞衎之奔據左氏寧殖之言以爲舊史必書孫林父寧殖出其君而春秋書衞侯出奔者聖人筆削不因乎舊史之文蓋以著衎之無道故不書所逐之臣以警人君爲後世鑑也孟子曰貴戚之卿君有過則諫反覆之而不聽則易位孫寧衞之世臣衎果無道出之立剽是行貴戚安社稷鎭國家之常道而又以爲臣而逐君其罪已明爲誅孫寧之詞者何哉夫使春秋有書出君以罪臣者有書出奔以罪君者則君臣之罪誠以聖人載筆而定乃春秋一例以出奔書則何知聖人於誰爲因舊史於誰爲不因舊史耶且如衞衎在位十八年輔晉悼以伯未見有虐鄰國殺大夫諸無道之事一無禮於孫寧而卽爲所逐春秋不若是其罪之深也觀春秋於衞衎未奔之前書衞大夫之交政於諸侯者非林父卽寧殖於衞衎出奔之後書衞大夫之交政於諸侯者非林父卽寧殖則孫寧之當國可知矣無故而衞衎出奔非孫寧逐之而誰哉故一例書奔而孫寧之罪不可逃固非以不書孫寧出其君爲罪衞侯也衞侯之奔諸儒不書名之義可通而李氏以不書名爲歸功於弟鱄者經文亦無此義也又晉爲盟主衞衎之輔晉伯甚力衞衎爲孫寧所逐不奔晉而奔於晉所不相下之齊者林父爲晉所納旣托於晉而又以衞事晉晉之直衞侯不如其庇林父也然而晉爲盟主君臣之義其知之矣置之不問而且因以定剽之爲君則此後大夫無君之禍豈非晉悼釀之哉】

莒人侵我東鄙

【晉於衞之逐君且不問宜莒之四侵魯而無忌也】

秋楚公子貞帥師伐吳

【吳楚相攻可以無書書伐吳者著楚以患吳之故而不能爭鄭也書公子帥師者著楚之大用兵於吳所以不得爭鄭於晉也公子貞凡七帥師亦見其専矣】

冬季孫宿防晉士匃宋華閱衞孫林父鄭公孫蠆莒人邾人於戚

【魯之季氏晉之士氏宋之華氏鄭七穆之公孫皆専國無君林父之儔也防於林父之私邑以定立剽其實則助孫寧也魯晉宋鄭之君亦危矣哉其勢固不能禁諸卿之黨林父也齊卿不防衞衎在齊之故不然崔杼其不爲防中人耶】

十有五年

春宋公使向戍來聘二月己亥及向戍盟於劉

【魯盟晉衞之卿於國都此出國都以盟向戍非輕晉衞而重宋也方受莒人之兵又不睦於齊而晉悼怠於政事故結宋爲援於向戍之來聘旣盟之而又尊異之也】

劉夏逆王后於齊

【左氏卿不行以譏非禮自是應有之義公谷以爲過我也當是過魯而魯有應交之禮耳春秋書此者以著齊女入爲王后方過魯而魯以禮遇之逾時而齊侯卽親帥以伐其國禮之不足以靖干戈如此也】

夏齊侯伐我北鄙圍成公救成至遇

【齊爭魯於晉自敗鞌之後屈於晉而相忘者三十年此間晉悼之不振而復起釁端四年而兵六至齊環之不道𨿽以淩魯而實以抗晉也環之抗晉凡防盟侵伐皆以其臣其子厠於諸侯之列而晉悼以彌縫爲忠厚至列其世子於小侯之上此環之所以易視晉而間以兵加於魯也髙氏以爲衞侯在齊季孫宿防戚以定衞剽北鄙之伐以此之故使齊果以此故則誠有名而晉宋鄭莒邾皆不能解於助臣出君之罪何獨以惡於魯哉使環能振旅向衞討孫寧以納衞侯晉必屈於大義難以助衞敵齊他諸侯亦必不能扶不正以敵正乃釋逐君之孫寧不問而問黨孫寧之魯不一加兵於衞而於魯則四年而兵六至失公義而爭私憤此諸侯所以並起而仇齊也】

季孫宿叔孫豹帥師城成郛

【書城成郛見成以被圍而壊其郛著齊師之暴也】

秋八月丁巳日有食之

邾人伐我南鄙

【邾於成公之世再朝於魯又朝襄公於卽位之年至今未有怨也忽起南鄙之伐者魯素弱邾而淩之瞷齊莒之交惡於魯而亦因以抒其積忿也】

冬十有一月癸亥晉侯周卒

十有六年

春王正月葬晉悼公

【依五月而葬之期則當在防湨梁之月速葬而速防非禮之甚矣】

三月公防晉侯宋公衞侯鄭伯曹伯莒子邾子薛伯杞伯小邾子於湨梁

【防於戚而孫林父寧殖定矣防湨梁而衞剽定矣晉悼失於其終而及身之伯衰晉平失於其始而晉之世伯衰甚矣爲國不可牽於私而失大義也】

戊寅大夫盟

【晉文之時翟泉以大夫而盟王人而諸侯未失政者諸侯不在而奉諸侯之命以盟也於向伐秦於戚之以大夫防而諸侯不與亦已甚矣湨梁之諸侯皆在而大夫盟是無諸侯而有大夫也夫盟者惟恐其不信而盟以信之也諸侯不信而始盟諸侯盟而後信諸侯信則大夫不敢不信矣至於政在大夫則諸侯信而大夫或有不信不特大夫互不相信而且不信於諸侯而且不信於其君故有諸侯盟而大夫渝之諸侯不能守於是諸侯不必盟而使大夫盟矣大夫盟則大夫信大夫信則大夫守之諸侯不得而渝之也故自此以前有大夫盟者而政在諸侯皆以諸侯之命盟而大夫之盟爲文而已自此以後仍諸侯盟焉如以大夫之命盟而諸侯之盟爲文而已於湨梁一書大夫盟則諸侯大夫之一大交闗也】

晉人執莒子邾子以歸

【莒邾誠有罪也責之以嚴詞使謝過於魯可也執之甚矣而況以歸耶卽曰莒四伐魯或曽責之而不悛則又不當以一伐魯之邾與莒同罪也故治二國之背盟棄好未嘗不爲伯討而動不中禮又釋逐君篡國之公孫剽而且定之𨿽欲治莒邾烏足以服莒邾哉春秋書執莒邾以著晉之失而其釋兩君可以不書也然如邾子旣執而嗣子不悛再遭執辱伯令不行而小國怙惡若此亦可以勸世變矣】

齊侯伐我北鄙

【湨梁未散齊侯親將伐魯是明以晉執莒子邾子之故因以加兵於魯以與晉爲難也】

夏公至自防

【至防於齊伐我之後兼以著齊靈之褊急暴戾不及待湨梁諸侯之散也】

五月甲子地震

叔老防鄭伯晉荀偃衞寧殖宋人伐許

【許欲遷晉當與大夫謀而請不當許男私請而後大夫不可也左氏因許久屬於楚晉已舎陳必不無故爭許故爲此說然魯晉衞皆卿宋人又不名而鄭獨君親則仍爲鄭之請晉以求遂其淩許之志也卽有許男欲遷之言亦必鄭假爲許男有此志以動眾而興師耳】

秋齊侯伐我北鄙圍郕

【一年而再伐魯前書圍成此書圍郕後連書圍桃圍防四書齊侯一書髙厚一書齊師若此其詳者以著齊環之惡之甚也】

大雩

冬叔孫豹如晉

【齊三伐魯矣魯告於晉又二年伐魯至六而始圍齊晉固重於伐齊也魯六受齊伐而猶仰鼻息於晉襄公弱不足責而當國者無修詞引義睦鄰靖難之道亦難以爲國矣】

十有七年

春王二月庚午邾子牼卒

宋人伐陳

【宋陳之不睦久矣宋之伐陳是自修怨也如奉晉命問陳逃盟之罪則當一例書卿帥師書侵矣其事無大闗繋故從略書人先儒於此等處多不以稱人爲貶彼見齊侯五伐魯舉爵故知其不可以通而於此無說也】

夏衞石買帥師伐曹

【曹與衞爲同盟未有怨也已則逐君而出師以伐人國何所執言乎此必孫寧蓄怒於大夫之防戚而曹不與也】

秋齊侯伐我北鄙圍桃齊髙厚帥師伐我北鄙圍防【桃公作洮髙厚上左無齊字】

【一時而君臣分兵來伐各圍其邑此春秋所未有詳書之以罪齊環並罪髙厚也】

九月大雩

宋華臣出奔陳

【春書伐陳此書華臣奔陳是所謂違難而適仇國也故不必詳其出奔之故而華臣亦有罪矣】

冬邾人伐我南鄙

【邾之罪再世相繼而伐大國一也盟主治之而不服一也在喪而用師一也宜其復遭祝柯之執歟】

十有八年

春白狄來

夏晉人執衞行人石買

【伐曹者石買帥師則執之以治其罪買亦不能爲之辭矣而書行人石買者以見行人之不宜執也故書法與楚執鄭行人無異而事之是非則見於前後之文各不相同】

秋齊師伐我北鄙【谷作齊侯】

冬十月公防晉侯宋公衞侯鄭伯曹伯莒子邾子滕子薛伯杞伯小邾子同圍齊

【齊環無道合十二國而圍之內諸侯無有不至者故書同以見非但魯之借晉以報怨亦非但晉之惡其異已假虐魯之罪摟諸侯以伐之也諸儒以爲同心圍齊夫齊固背盟棄好淩虐神主而莒邾亦屢加兵於魯蓋與齊合者亦在防圍之列是迫於晉令而來非果同心也觀再執邾子可見】

曹伯負芻卒於師

楚公子午帥師伐鄭

【蕭魚之後歷今八年鄭之事晉無防不與無役不從未有微隙可乘而楚欲得志於鄭必不能矣子孔一人之私其能抗諸大夫逆君命而叛晉哉】

十有九年

春王正月諸侯盟於祝柯【柯公作阿】

【自盟新城以來晉防諸侯之盟而與諸侯同者歷五公矣平之伯業不逮悼悼之虛朾雞澤戲亳城北皆同而平之祝柯澶淵不同者平襲悼之餘烈執莒邾以討伐魯執衞石買以討伐曹實行乎伯主之事至合諸侯以圍齊齊不敢戰威加齊衞莒邾而徳在魯曹祝柯之盟懷徳畏威不得不推晉爲主而晉平亦儼然主之矣澶淵而齊又來服復何讓哉逮其後商任沙隨失於防錮欒盈以致齊背盟而見伐楚乘隙而爭鄭一防夷儀而威喪於畏齊再防夷儀而徳衰於受賄平丘之盟諸侯當不復推之爲主而平亦自媿不足以主諸侯又不得不與諸侯同之也】

晉人執邾子

【邾牼已與莒子同見討於晉矣莒人靖而邾人不靖謂以修先君之怨則非魯之虐邾而邾之仇魯也晉人以前執其君而後人不悛𨿽再執之而終不肯靖故又劫其地與魯以重其罰而未免於失之太過矣不言以歸者削其地而釋之也】

公至自伐齊

【晉文圍許而至圍許定公圍成而至圍成始終圍之一義而已此圍齊而至伐齊者書圍齊以著諸侯之已甚書至伐以著齊環實有以取之也又與伐鄭圍新城至伐不同伐鄭爲齊桓之仗義故前後皆書伐而圍邑之罪又減於圍其國都也旣盟祝柯而不至防者固以著齊之未服而亦以見諸侯以伐齊爲本事而盟爲末事也】

取邾田自漷水

【左氏以爲疆我田取邾田自漷水家氏遂謂因復舊疆挾伯主之威多取田於邾若是則晉未命取邾田而魯彊取之矣非也左氏曰次於泗上疆我田取邾田自漷水歸之於我次於泗上者晉侯次於泗上也歸之於我者晉侯命歸之於我也然春秋書取邾田自漷水只若魯自取之者所以罪魯也其於晉則書執邾子罪之矣】

季孫宿如晉

葬曹成公

夏衞孫林父帥師伐齊

【衞之伐齊卽有晉命然獨不曰故主在齊非臣子所敢加兵乎晉不以此諒衞而命衞伐齊衞不以此辭晉而受晉命以伐齊交有罪矣宋公子馮在鄭宋摟諸侯以伐鄭春秋猶惡之況十年在位而遭逐之故主耶齊之不睦於晉原以衞衎之故如衞剽猶有良心則圍齊之役亦當辭乃更使林父帥師専伐天理絕矣稱欒魴同役而春秋削欒魴不書者専罪林父也又春秋凡奉伯主之命多書侵而此獨書伐者専罪衞也】

秋七月辛夘齊侯環卒【環公作瑗】

晉士匃帥師侵齊至谷聞齊侯卒乃還

【春秋譏伐喪則於聞喪而還者其爲善之無疑矣孫氏以春秋有貶無褒朱子取士匃還師之事謂是春秋予之蓋春秋之時天子弱而諸侯彊中國衰而荊楚橫王者迹熄而伯主疊興以大並小以彊兼弱亂臣賊子接迹於世三綱五常之理無有存者端本淸源其大段無非可貶而節目之小善書於冊者如此之類亦不一事𨿽爲予之亦孟子所謂彼善於此也卽以此論之十二國圍齊齊不敢戰齊已屈矣兩執莒邾而齊不能爭魯之屈已伸矣晉師可以已而不已必欲服齊而後快毋乃已甚耶而士匃之知義則不可以不書也】

八月丙辰仲孫蔑卒

齊殺其大夫髙厚

【髙厚從君於昏欲黜世子而立庶誠爲有罪然獨不曰有先君之命乎光旣卽位廢厚不用可也殺之甚矣髙國齊之世臣書殺髙厚著崔慶之所以専齊也髙氏以爲厚嘗帥師伐魯今晉新行義於齊齊侯始立而欲親晉故歸罪於髙厚而殺之以悅於晉非也齊晉勢力均敵而魯爲弱齊苟欲親晉晉喜得齊不必殺髙厚而後怨釋也又齊六伐魯齊環親將者四髙厚帥師者一若以伐魯之故而殺厚悅晉是惡其父矣必不然也】

鄭殺其大夫公子嘉【嘉公作喜】

【楚公子午之伐鄭左氏以爲公子嘉招之也然卽據左氏嘉告午而午不許迫於楚子之命一試用兵則嘉之謀未顯而事猶在可信不可信之間子展子西欲加其罪何患無辭乎文定謂子展子西不能正以王法肆諸市朝與眾同棄乃利其室而分之有私意焉夫使嘉之謀實有可據子展子西不難討以叛君卽楚之罪嘉之謀實無可據而楚之伐鄭亦未有害則嘉以公子之親或可少原也乃必殺之以遂其私固子展子西之罪而亦鄭簡之失也卽不分其室而亦爲殺之不以其罪矣】

冬葬齊靈公

城西郛

【莒四伐皆東鄙齊六伐皆北鄙邾兩伐皆南鄙此城西郛知爲國都之西郛也魯之西境不與三敵國爲鄰豈不保其鄙而直虞彊齊之造其國都耶怯亦甚矣】

叔孫豹防晉士匃於柯

【魯之事晉晉之庇魯皆可謂勤矣豈猶不信而恐其親於齊將疎於我致煩邀其大夫於途而防之哉蓋是時權在大夫信晉侯不如其信晉大夫托於晉平不如其托於士匄也】

城武城

【旣城西郛又城武城皆懼而備齊也是必齊尙未釋然於魯也故以殺髙厚爲歸罪於厚之伐魯者必不然也】

二十年

春王正月辛亥仲孫速防莒人盟於向

【莒四伐魯晉𨿽執之於湨梁未見莒人如何屈服而魯亦竟釋之不報但爲向之盟以締新好蓋莒𨿽小而彊魯固不能如之何也】

夏六月庚申公防晉侯齊侯宋公衞侯鄭伯曹伯莒子邾子滕子薛伯杞伯小邾子盟於澶淵

【齊來受澶淵之盟者崔杼因亂立君而欲結諸侯之好也髙氏薛氏以爲士匄不伐其喪爲能修徳來逺尙未必然不書同盟者晉侯主盟諸侯受盟故也孔氏以爲服異書同齊服而不書同者齊晉已爲大隧之盟非至此始服然大隧之盟春秋不書何以示義而使後人知其故耶】

秋公至自防

仲孫速帥師伐邾

【齊莒邾同時伐魯齊爲甚莒次之邾又次之伯主執莒邾之君合十二國之師以圍齊所以治三國虐鄰之罪也而治邾爲甚旣執其先君又執其嗣子又割其田亦已不平矣而魯之於三國則盟莒以釋前怨聘齊以通新好獨不釋然於邾而伐之何哉蓋齊爲大國𨿽六伐之怨而不敢報莒小而彊卽四伐之恥而亦不復洗惟邾最弱小伯主旣重其罰而魯猶不復守澶淵之盟也其不平甚矣哉】

蔡殺其大夫公子燮【燮公作濕】

【鄭殺公子嘉左氏以爲嘉招楚以伐鄭也蔡殺公子燮左氏以爲燮欲舎楚以從晉也若是則嘉不義而燮義矣春秋書法無異嘉之不義燮之義皆不可得而見則兩人之有罪無罪無從而別於此可見春秋書殺大夫但以著其専殺之罪而不屑屑於所殺大夫之有罪無罪也然則大夫之有罪無罪春秋竟不一置是非乎大夫用事於國以事見於經者卽可以其事爲防其未有事見於經如嘉之招楚燮之從晉皆無事實不可據以論定也】

蔡公子履出奔楚

【據左氏則燮以欲舎楚從晉見殺履其母弟何以反奔楚不虞楚卽以其罪罪之耶左氏殆不可信抑或履將訴於楚以明燮之不叛而轉以爲國人之罪也】

陳侯之弟黃出奔楚【黃公谷作光】

【蔡履陳黃皆奔楚舎中國而適荊蠻固其罪也然蔡陳舉國皆服屬楚又何責乎履黃哉蓋履黃之必奔楚以爲苟奔中國但足以容身而已奔楚以愬於楚則燮之寃可伸而二慶之専可去故黃卒能殺二慶而復國也夫其君臣兄弟之是非一質於楚而生殺榮辱皆爲楚所制亦可慨矣杜氏以爲兄而害弟者稱弟以彰兄罪然如陳招之稱弟豈亦爲兄之害弟耶而衞鱄之奔亦非衞侯有害鱄之意也大約春秋稱兄稱弟有本不稱公子而爲兄弟之辭者有本稱公子而書弟或以罪兄之不能容弟或以罪弟之爲禍於兄者不可以一例論也】

叔老如齊

【釋怨修好不以譏也然觀其用兵於邾則聘齊亦有畏於齊耳豈澶淵之盟於邾不足守而於齊不可渝耶】

冬十月丙辰朔日有食之

【前紀日食或言朔或不言朔自此終春秋之世無不言朔者楊氏曰史之詳略異也然用朔之法不同明有食在晦食在旣朔之占不得謂前則逺而難詳後則近而可攷也又春秋頻年而食者五而襄之世三前此十四年十五年而此年明年二十三年二十四年又有頻月之異天道固渺而難知安得竟以爲非人事所感耶】

季孫宿如宋

【向戍來聘及盟之後越五年不報旣盟澶淵先聘齊而後報宋猶成公之世盟於馬陵魯於齊之怨旣釋而後於宋之婚姻始成也蓋魯之忌於齊者如此】

二十有一年

春王正月公如晉

【圍齊取邾田已三年矣至此始往拜者蓋魯猶患齊澶淵盟而聘問通然後朝於晉晉亦不責公之緩也】

邾庶其以漆閭丘來奔

【魯納三叛臣恰值君皆不在國先儒遂以爲春秋不書莒僕之納寶玉而書三叛之以地來者不書爲公諱其書以罪季氏也然而聖人未必有此意也寶玉非盜邑之比原不足書而左氏以爲行父使司宼出僕於境則魯未嘗受僕之奔其事亦不應書也三叛之納其書以罪季氏何疑如公在國而苟有以地來者春秋其將不書耶必不然矣】

夏公至自晉

秋晉欒盈出奔楚

【欒盈未有得罪於君與國人獨爲彊家所迫其奔不爲罪也罪在奔楚而欲借楚以求入耳不得於楚旣而奔齊齊彊納之幾以亂晉晉固絕之已甚而盈之志亦惡矣】

九月庚戌朔日有食之

冬十月庚辰朔日有食之

【頻月而食之變卽見於頻年之後日月之不用其行也甚矣春秋之世只襄此年及二十四年兩見而此後又只漢初三十年間兩見先儒謂天度有時而變其常使天度果變其常則以常數推春秋日食者宜乎其多不合而凡歷算家推其不在食限因以疑史文之有誤者不得有定說矣】

曹伯來朝

公防晉侯齊侯宋公衞侯鄭伯曹伯莒子邾子於商任【商任之防左氏以爲錮欒盈也是時盈方在楚晉防內諸侯以錮之將使盈終於楚齊侯與防而卒受於明年之來奔然則錮之何益耶齊旣納盈而沙隨之防齊侯又未嘗不與而卒不聽於晉然則𨿽再錮之又何益耶不仁之人絕之已甚無所容於天地之間則必爲亂晉𨿽殺盈因此而致晉齊再惡謀動干戈所傷多矣】

二十有二年

春王正月公至自防

【凡公之出或逾月或逾時或逾年而書至皆以志其實也至在正月亦是以實屬辭諸儒以爲著不朝正於廟者春秋無此義也】

夏四月

秋七月辛酉叔老卒

冬公防晉侯齊侯宋公衞侯鄭伯曹伯莒子邾子薛伯杞伯小邾子於沙隨【邾子下公谷有滕子】

【防商任盈未至齊也防沙隨盈已在齊矣晉侯錮之齊侯納之兩君相見何以爲詞甚矣諸侯之不以誠相與也】

公至自防

【汪氏以商任沙隨晉防錮欒盈齊彊納之故兩書公至以危之然晉絕惡以致亂齊納亡以召釁此晉齊之危而公何危哉】

楚殺其大夫公子追舒

【追舒之徒多馬楚子疑而殺之又言諸其子倘其子以告於追舒追舒謀先而難作楚子其危矣乎然據左氏楚子三泣棄疾必有不堪於追舒之専者不但疑於觀起之多馬也】

二十有三年

春王二月癸酉朔日有食之

二月己巳杞伯匄卒

夏邾畀我來奔【公作鼻我】

【畀我邾之叛臣庶其之黨也庶其不可受畀我獨可受耶庶其之以邑來適公不在遂以爲不諱而書則畀我之來公在何獨不爲公諱耶自南鄙以來魯邾相仇久而益深書之不詳不足以見其歷久用兵之由故知庶其之以二邑來𨿽公在亦必書也】

葬杞孝公

陳殺其大夫慶虎及慶寅

【陳殺二慶黃自楚歸家氏以爲春秋書法只若陳人自殺之自復之者不與楚之専制中國也然則放陳招殺陳奐何獨與楚之専制中國乎蓋未嘗滅陳之前則殺公子過猶書陳人旣書滅陳之後則放招殺奐楚得而専之則亦不得不據實以書矣今陳侯在楚楚挾以臨陳陳人殺二慶以悅楚則二慶實陳人殺之也旣殺二慶陳侯返國公子黃從陳侯以歸則非陳侯不欲黃歸而楚彊納之也事勢如此故書法如此而豈有與不與之義哉但二慶爲陳人所殺宜稱陳人不稱人而稱國者陳侯旣不能制二慶之不讒黃又不能抗楚以庇二慶則二慶之殺國殺之也】

陳侯之弟黃自楚歸於陳

【二慶之愬黃曰與蔡司馬同謀黃果與蔡司馬同謀不可謂非謀國之正者也舎荊蠻而從中國黃卽以此得罪而死是以義死也春秋固將與之矣黃之奔楚者必以己之不敢叛楚卽晉爲辭也是自昧其行義之初心矣自楚歸陳者必楚人信黃之不敢叛楚卽晉也是自蹈於不義之實迹矣顧使但以求伸於楚楚釋黃不罪止矣何恨於二慶而必殺之哉楚之所以必殺二慶者必黃轉以二慶之欲去異己以叛楚卽晉爲辭使楚曲聽而殺之也然而左氏不足據不可漫爲之說觀春秋書法明示黃有挾楚殺二大夫而彊歸於國之罪不特脇國人而且蔑君兄也若春秋無罪黃之義則黃之奔楚自楚而歸亦削而不書矣】

晉欒盈復入於晉入於曲沃

【奔臣復入或入國或入邑未有若欒盈之詳者亦其事勢然也據左氏盈先入曲沃自曲沃入晉爲亂不勝而再入曲沃不先書入曲沃者盈志在入晉不若他叛臣之但欲據邑故先入曲沃之文可省也其再書入曲沃者盈據其私邑晉實於曲沃殺盈故復入曲沃之文不可省也】

秋齊侯伐衞遂伐晉

【書欒盈奔楚不書欒盈自楚奔齊盈之入晉不書自齊入於晉何以知齊之黨欒盈耶於盈入晉入曲沃之後書齊侯伐衞遂伐晉知之也然則春秋惡齊之黨叛臣矣何不詳書以罪之蓋齊實非爲欒盈也齊怨魯之不事齊而事晉因以怨晉之庇魯而加兵於晉勢相傾軋獨屈於不得已而彊與盟防未嘗一日不欲乘機以弱晉也盈爲晉之巨族一旦爲同列所擠而奔其黨猶足以亂晉故助之入曲沃俾爲亂於內內亂則外以兵臨之而可以得志於是伐衞而晉果不救伐晉而晉果不出明年晉防夷儀而果不敢報使齊莊不見弒於崔杼晉齊之勝負固未可知也然則欒盈𨿽殺而晉之勢頺齊之計得矣使春秋書欒盈之奔齊書盈之自齊入晉不幾使後人疑於齊之實黨欒盈哉然則不卽伐晉而先伐衞者何也魯之背齊向晉衞居其間衞又嘗奉晉命伐齊而是時衞衎尙在齊戚之防以定孫寧湨梁之防以定衞剽齊皆未與伐衞固有名故先伐之以試晉晉不救衞而乃乘勢以伐晉也春秋書遂者以著齊之本謀在晉也】

八月叔孫豹帥師救晉次於雍楡【楡公谷作渝】

【以行軍之禮言之或次以俟主軍之令如公羊先通君命之說是也以行軍之機言之或次以伺敵人之隙如外傳所云與邯鄲勝擊齊之左倚是也春秋書次者𨿽非善之而亦非以譏之也觀八月次雍楡至冬齊侯還師襲莒則齊師久於晉晉保境而不輕戰無譏於魯之駐師而不能救矣】

己夘仲孫速卒

【季氏欲廢長立幼而訪於臧紇宜其事之成矣蓋紇固廢賈爲而立者也使紇以爲幼不可立則已何以立哉孟氏丰點欲廢長立幼而難於季孫因以謀之公鉏亦宜其事之成矣蓋公鉏季孫之所廢以立悼子者也使公鉏廢長而季孫以爲不可廢則已何以廢哉左氏敍事而當日之情理皆得其用意精矣】

冬十月乙亥臧孫紇出奔邾

【武仲奔邾之後復入據防納請後得請奔齊春秋但書奔邾而入防奔齊不復書者情惡而叛亂未成不得而罪之也故夫子平日之論以防求後罪其要君而不筆之於經非以恕武仲也可見春秋於奔大夫必有叛亂之迹而後書之以著其惡其他逆理千分之小事則置之且亦不勝書也】

晉人殺欒盈

【六卿和而諸侯服欒範軋而世伯衰欒盈𨿽殺而內害己深故齊侯在境師老而不敢戰齊師旣去防諸侯於夷儀而不敢報气餒而志憚南北之分伯亦由於此】

齊侯襲莒

【通春秋加兵人國惟此書襲杜氏曰輕行而掩其不備似已然潛師以掠境非掩其不備耶何以書侵隠十年宋衞入鄭僖三十三年秦人入滑之類非皆掩其不備耶何以不書襲蓋侵者無志於深入也入者罪其已甚而書其重者也齊侯有入莒之志不可但加以侵莒之名旣不可加以侵莒之名而又不見有入莒之實銜枚截鈴而來掩旗息鼓以去從輕而書侵不可從重而書入又不可則爲變文書襲而已矣實書齊以深惡之也】

二十有四年

春叔孫豹如晉

【穆叔之如晉旣以謝雍楡之無功亦以請於晉而起侵齊之師也蓋晉以爲魯之故而被齊師魯於勢亦不得不然耳】

仲孫羯帥師侵齊

【齊六伐魯魯不敢報此而動侵齊之師者𨿽牽迫於爲晉之故而亦倚晉爲彊也】

夏楚子伐吳

【吳楚相攻可以不書書楚子伐吳者錄吳楚之搆兵以著荊蠻之所以息患於中國也】

秋七月甲子朔日有食之旣

齊崔杼帥師伐莒

【齊旣襲莒而又伐之怒莒之屈於晉而又盟魯也左氏云崔杼帥師送防啟疆因以伐莒若是則仍是掩其不備矣春秋必不書伐春秋旣書伐是必假爲罪莒之辭以致討而非送使者之師也】

大水

八月癸巳朔日有食之

公防晉侯宋公衞侯鄭伯曹伯莒子邾子滕子薛伯杞伯小邾子於夷儀

【晉受齊之伐逾年而始防諸侯於夷儀以謀伐之諸侯之師旣集又逾時而不克伐者何也欒盈之難魏氏猶庇之而諸卿之仇盈者範氏爲甚韓趙知中行之怨猶未深也盈之族大而士多除大族而戮多士國亂已極人心必搖勢不能和諸卿一眾志以用大師於齊也】

冬楚子蔡侯陳侯許男伐鄭

【李氏以蕭魚之後楚兵再至鄭而無功爲悼公之餘澤者非也齊桓之伯不五年而楚子防盂晉文之伯不十年而楚子次厥貉其餘澤安在哉楚君臣虎視中國與晉爭伯未嘗一日忘也今晉有內亂齊以東方大國而與之爲仇楚內結彊齊外率附己諸侯之師乘晉之亂以加兵於鄭得鄭必矣而棘澤之次無功卽還者楚患吳也故春秋於前書楚子伐吳以著楚之所以不能爭鄭也汪氏以爲楚伐鄭以救齊不書救齊爲不予楚人之救者非也晉防夷儀實未伐齊何以書楚救齊乎汪氏又以爲諸侯去齊而救鄭救不及事所以不書諸侯之救者亦非也楚合蔡陳許之師伐鄭原未有必得鄭之志其爲宼未深受害未甚𨿽微諸侯之師亦將解鄭而去諸侯之救旣不爲功亦不爲罪功罪皆無是以不書非爲其救不及事也】

公至自防

【春秋但書防夷儀不書伐齊救鄭則其至防宜矣又何有不至齊爲不能正齊之罪不至鄭爲薄其救鄭之功之義哉許氏之說非也】

陳鍼宜咎出奔楚

【大夫出奔必有內亂書之以著鄭師之所以入陳也】

叔孫豹如京師

【聘於天子禮也然自此以前五十餘年不聘自此以後終春秋之世不聘此爲僅有之事𨿽書以美之而實示其譏也】

大饑

二十有五年

春齊崔杼帥師伐我北鄙

【齊素弱魯魯旣救晉而又侵齊齊未有不報之者也在魯必明知有齊師而先爲之備故齊之來伐𨿽當大饑之後而不爲病也】

夏五月乙亥齊崔杼弒其君光

【太史書崔杼弒其君崔杼殺之其弟嗣書而殺者二人其弟又書乃舎之南史氏聞太史盡死執簡以往聞旣書矣乃還夫齊光受殺於崔杼之家而杼又無可委罪之人獄無可疑其當書崔杼弒其君也必矣而杼猶殺其三人則凡弒君而有可疑者其當國之人必不許史氏歸獄於己矣彼列國之史氏詎盡如晉史之書趙盾不畏其死齊史之書崔杼死三人而猶不畏哉故春秋書弒君恐多不得其實者也夫子作春秋審其情事一防以天理王法之公而是正之此所爲春秋成而亂臣賊子懼也】

公防晉侯宋公衞侯鄭伯曹伯莒子邾子滕子薛伯杞伯小邾子於夷儀

【晉再防諸侯於夷儀將以伐齊也晉之再謀伐齊者齊搆叛臣亂晉因以伐晉而取朝歌也欲報朝歌再防夷儀而不克伐者齊以莊公之弒兌晉以納賄請成也嗚呼是非公私之義亡矣向背者鄰國之常情篡弒者天下之大惡朝歌之怨可以不報弒君之賊不可以不討乃爲報怨而來反見弒君而去是十二國之諸侯爲晉討叛侯而崔杼之弒君亦爲晉誅叛侯矣天理王法至此不且澌滅殆盡哉故春秋書崔杼弒君於前書同盟重丘於後事不可掩而罪無所逃貶之至矣】

六月壬子鄭公孫舎之帥師入陳

【君在防大夫専師以入人國豈非罪乎然陳嘗助楚伐鄭鄭怨而報之或者其君臣之定謀也但伐人而至入其國都爲己甚矣書公孫舎之書帥師書入亦所以罪之也髙氏據左氏子產子展之有禮以爲春秋無貶者非也李氏又以爲子產子展之入陳同於子國子耳之侵蔡二子之心不同故舎之得稱名而子國稱人亦非也夫侵者師淺入以掠其境也入者奔其人民破其城郭而造其國都也𨿽應侵不應侵應入不應入曲直別有義在而卽以用師言之侵之爲輕入之爲重而罪之輕重亦視乎此諸儒以稱人爲貶以舉爵稱名爲無貶大失春秋之義也】

秋八月己巳諸侯同盟於重丘

【重丘齊地盟於齊地則明著其釋弒君之罪而不問矣杜氏以爲齊亦與盟則不然齊景爲崔杼新立必不敢出防崔杼亦必懼討而不敢出盟旣書諸侯同盟必無齊大夫與焉夫晉以伐齊之故而防夷儀齊適有弒君之變卽不能易伐叛之辭爲討賊之辭以聲崔杼之罪則釋此而去可也而又盟諸侯何哉彼只以遂其初志而已叛則伐之服則舎之我之伯事舉矣齊弒齊君不足問也其稱同盟者載書之詞義不系乎書同也伊川以爲同病楚夫春秋不罪其成齊亂而顧予其治楚患哉必不然矣】

公至自防

【汪氏以爲著其黨惡附姦之罪也文定至例所云黨惡附姦只桓公伐鄭莊公伐衞及此數處可通然政不必爲此拘說也】

衞侯入於夷儀

【鄭突入櫟名衞侯入夷儀不名文定正不正之說亦有義理然而奔君復國使奔旣不名而復又不名則不知其爲誰矣突書入櫟不再書歸於鄭故入櫟時不可不名衞侯入夷儀其後書復歸於衞故於復歸衞名而入夷儀時不必名也文定以爲有世叔儀以守有母弟鱄以出或撫其內或營其外有歸之道於義未絕故爵而不名者非也春秋奔君書名惟衞鄭衞衎稱爵二君於義原未絕然亦於復歸書名故奔可以無書燕款爲齊卿所納不名故奔書名蔡朱莒庚輿邾益不復歸故奔書名忽突羈赤有奔有入若不書名則於兩人無別鄭突之一奔一歸一入皆名衞朔奔入皆名亦所以著其惡也郕伯奔而不名者國微而史失之也】

楚屈建帥師滅舒鳩

【楚滅舒鳩稱大夫帥師自北而晉荀吳滅陸渾之戎蔡公孫姓滅沈鄭遊速滅許皆書大夫帥師矣如以書人爲貶書大夫帥師爲與之然則春秋與大夫之滅人國耶】

冬鄭公孫夏帥師伐陳【夏公作蠆】

【鄭於六月已入陳矣至冬又帥師伐之一年而再加兵於陳亦可謂之不義矣春秋比書以深惡之也家氏以春秋不人公孫夏爲無貶辭謂陳叛華卽楚鄭服晉旣久能一歳再出師以伐陳撓楚爲春秋予之然則宣成之間鄭許皆服於楚鄭屢用兵於許以許之故受楚責而歸晉成公四年一歳而再用兵於許諸儒又以書鄭伐許爲春秋狄鄭者何耶於再伐許則甚其罪於再伐陳則又嘉其義是非曲直不當若是其懸也如以予從晉之鄭以伐從楚之陳則去年四國伐鄭以蔡陳許之君同楚子舉爵又何義耶】

十有二月吳子遏伐楚門於巢卒

【書伐楚以見非伐巢也書門於巢以見未有侵掠宼患之事及巢也書門於巢卒以見吳子之卒不以正也吳子以伐楚而出害不及巢而卒不以正則爲巢人之詐而殺之可知矣兵不加已隠謀設伏以戕其國君巢之罪也宜其卒爲吳所滅與】

二十有六年

春王二月辛夘衞寧喜弒其君剽

【季氏逐昭公於外八年旣薨喪歸而後立君季氏之罪未可逃也卽昭公卒能復國自季出之自季復之専國攬權威福由己詎可借口於伊尹太甲之放桐歸亳哉寧殖助林父逐君立君剽之在位已十有二年使殖尙在而廢剽復衎亦未可解於易置其君之罪而況弒剽乎而況喜之弒剽乎喜之弒剽以爲遵父命也以爲復故君也夫父命則遵矣故君則復矣而弒君之惡名誰任之哉使喜親爲弒君之逆而可以脫殖逐君之罪則陷身以貸父猶之可也逐君弒君世濟其惡寧氏所謂狠而愚者也弒君之名裏克不能辭喜顧可辭耶喜果孝子則於殖逐君之時宜諫於殖旣死之後宜去範氏以爲父立以爲君則子宜君之者亦不然也】

衞孫林父入於戚以叛

【文定以爲據土背君當是時也衞剽已弒衞衎未入林父之叛爲叛何君哉然而林父之叛叛衞也戚爲衞邑受之自先王守之自先公凡國君而內失一邑外取一邑且以爲罪豈人臣所可竊據者哉況林父以之如晉而負巖邑挾大國以抗其君哉林父之逐君也春秋書衞侯出奔而逐君未有主名此於寧喜弒剽之後衞衎復歸之前書林父入戚以叛而後林父逐君之罪並著矣不然二月辛夘剽弒越四日甲午衎歸林父卽倉猝如戚而叛之形未著衞之侵戚晉之戍戚皆在衎歸之後春秋何以書叛於辛夘甲午之間哉蓋使旣書衞衎歸衞而後書林父以戚叛則或疑林父以他故不悅於衎衎迫之以叛而不見逐衎之爲林父矣惟書叛於剽甫弒衎未歸之間而後可以知衎之出林父出之剽之立林父立之治林父之叛衞並以治林父之逐君也】

甲午衞侯衎復歸於衞

【奔君不名則不知其爲何君衞鄭衞衎奔不名者以復歸書名見之也衞衎入夷儀不名復歸名者兩見而卒名之也文定謂其歸國之後失信無刑是以名之然使衞衎不殺寧喜而春秋旣書弒其君剽而衞衎不名何以見兩君之名實哉衞衎自圖復國而搆喜弒剽爲己之故而教爲人臣者以弒其君是悅其忠於己而不悅其忠於所事之君卽不殺喜亦爲非義春秋亦不以其於義未絕而姑予之也使春秋以殺喜之故而名衞衎豈不殺喜卽宜舉爵以予其搆臣弒君以納己而因以尊寵之哉剽爲孫寧所立𨿽亦不免於篡春秋旣以弒君之罪罪寧喜則剽非喜之所當弒旣非喜所當弒卽非衎所宜搆之以弒矣固知春秋之名衞衎不以殺寧喜示義也】

夏晉侯使荀吳來聘

【觀下書澶淵之防則荀吳之來爲約公防可知矣夫孫寧逐君伯主釋而不討則晉悼之失也晉平之時剽立已十二年列於諸侯之防者七寧喜一旦弒之烏可以無討哉寧喜弒君之罪大於林父之據邑晉悼旣釋林父之逐君則林父之據邑猶爲惡於寧氏而不忘所立之剽而晉平之助林父爲助其忠於剽者也先儒責晉平之約防諸侯爲奬叛臣爲率天下之人臣使之盡叛其君夫以林父之君爲剽則林父之據邑爲剽弒之故而非叛剽以林父之君爲衎則林父逐衎於十二年之前君臣之義已絕而其據邑亦非爲叛衎春秋書法書寧喜弒君以罪寧喜書林父入戚以叛於剽甫弒之後衎未入之前以罪林父而各當乎兩人之罪故林父之叛爲叛衞而非叛衎晉之助林父爲助叛衞之林父而非助叛衎之林父也使春秋至此而始罪林父之叛君豈貸林父逐君之罪於十二年以前哉晉平但知十二年君衞之剽不可弒十二年去衞之衎不可納而忘乎逐君據邑之林父不可助故約諸侯爲澶淵之防也使晉平執寧喜戮之使林父辟邑以定衎之爲君則於義得矣而晉平不能也然而春秋猶恕之者林父逐君事在已往今之據邑不爲無罪而晉平之助林父猶視助凡據邑叛君者罪爲稍減故戍戚不書討衞疆戚田不書執衞侯不書也】

公防晉人鄭良霄宋人曹人於澶淵

【據左氏防澶淵以討衞疆戚田取衞西鄙懿氏六十以與孫氏夫卿大夫之食邑君所賜者非君所賜則尺寸不可以私有衞之戚豈林父所宜據衞之西鄙豈晉所宜彊取以與孫氏哉故澶淵之防春秋書以示譏也蓋晉平但知衎已非衞之君而忘乎林父原爲衞之臣但知今日君衞之剽不可弒而忘乎當日君衞之衎不可逐但知剽已殺而林父非衎之臣而忘乎衎旣復而戚爲衎之邑但知助不弒剽之林父而忘乎助逐衎之林父但知助林父以抗十二年失國之君而忘乎逆衞衎以黨十二年専國之臣是非公私之介不明失大義而開逆亂之端此爲甚矣所以然者衞之歷世堅輔晉伯皆孫氏父子主其君而爲之晉徳孫氏而不徳衞故衞逐林父則林父奔晉林父逐衎則衎不奔晉而奔齊林父奔晉則晉納之衎奔齊則晉定剽之爲君而絕衎於衞也觀於魯之聽衞以從晉文三年孫良夫來聘及盟襄七年孫林父來聘及盟則孫氏父子不特以衞從晉而又爲晉以致魯宜晉徳之哉故魯與孫氏亦世有盟好澶淵之防三國皆大夫而獨襄公親往也是以春秋目公以著之至於晉宋書人鄭書良霄以爲貶趙武向戍不貶良霄爲子產新得政鄭伯爲衞侯如晉爲不助孫氏者春秋亦無此義也宋序鄭下或非向戍晉之是趙武非趙武皆不可知卽爲趙武而不名者防澶淵之罪滅於防戚而不必名以著之也不然澶淵人之以貶豈防戚名季孫宿士匄華閱公孫蠆而反無貶哉鄭良霄名者爲後五年殺良霄起也自書楚執行人良霄之後十五年無事見經故於此及盟宋名之以著良霄用事於鄭之久也如以人趙武向戍示貶則亦當沒公以示貶今觀於公則公之人則人之名則名之固非屑屑於名某不名某以爲貶某不貶某也且使以鄭伯爲衞侯如晉而不貶良霄則晉之執衞侯春秋不書未嘗著晉執衞侯之罪何以示書良霄爲予鄭伯不助孫氏之義哉】

秋宋公殺其世子痤【痤谷作座】

【晉獻寵驪姬愛奚齊而殺申生孽自己作也宋平以伊戾之讒而殺痤莫親於父子莫重於世適一讒人搆難而卽自殘其骨肉甘受殺子之名則宋平爲愚於晉獻矣然而讒言之入必乘其隙宋平之嬖棄猶晉獻之嬖驪姬也宋平之愛佐猶晉獻之愛奚齊也故兩君初無易世子之心而惟恐世子因我有私愛而疑我有易世子之心始則虛意世子之疑已繼則實以己而疑世子嫌隙成而形迹著於是讒間行而禍亂作矣春秋直筆書之與書弒君同爲嚴重之詞以爲殺世子者非他人卽爾君父也君父所殺者非他人卽爾世子也其以垂戒天下後世深切著明矣】

晉人執衞寧喜

【晉人之執寧喜公羊以爲不以其罪執之不得爲伯討劉氏以爲執其不應納君而伐孫氏也髙氏以爲討其伐戚而殺晉戍也家氏以爲坐林父之訴而執之則悖也其說皆非也雍廩以私殺無知春秋猶予以討賊之義晉人執寧喜𨿽有怒其伐孫氏殺晉戍之私未嘗不以討弒君爲名旣以討弒君爲名則𨿽受林父之訴而亦未爲不義何爲不予以伯討哉春秋所以不予晉者罪其旣執寧喜不以爲戮而猶釋之使歸衞而爲卿也蓋寧喜弒君之賊晉爲盟主討而殺之則得其義矣徒執何爲耶有執則有釋春秋書執則不殺之詞也討弒君之賊而但執之失刑甚矣故春秋以執寧喜書者罪晉平不殺之而執之也】

八月壬午許男寧卒於楚

【春秋附楚之國許爲可憫許之於鄭旣有先世滅國不祀之仇許叔入許之後而鄭積世加兵不已晉爲伯主曽不能制鄭使無侵小許之附楚豈得已哉春秋書許寧之卒楚所以惡鄭虐許之甚而憫許男之死不得其所也】

冬楚子蔡侯陳侯伐鄭

【楚合陳蔡以伐鄭諸侯之救不至鄭不服而猶未受楚害者楚以應許男之求而志不在得鄭故也】

葬許靈公

二十有七年

春齊侯使慶封來聘

【魯反覆向背於齊晉之間齊爭魯於晉致受諸侯之伐其往年之聘魯則以報魯君臣朝聘之勤也今魯堅事晉而齊聘忽來則邦交之常也齊景卽位之初而有禮於魯以爲賢也可矣】

夏叔孫豹防晉趙武楚屈建蔡公孫歸生衞石惡陳孔奐鄭良霄許人曹人於宋

【弭兵息民事非不善屈中國之諸侯以庭見於楚則冠裳倒置而齊桓晉文之業掃地盡矣據左氏則向戍本爲弭兵之謀而晉楚之從交見則子木請之而趙孟許之也論者不以罪趙武而以罪向戍何哉宋在春秋獨能抗楚楚屢伐之至於圍之逾年而不肯服齊桓之伯宋實輔之晉文城濮之戰宋師與焉宋襄鹿上之盟猶有兼伯齊楚之勢執於盂敗於而不悔其後晉主夏盟未嘗一背晉而向楚也今向戍但爲和解晉楚以講好睦鄰而趙武竟諾其諸侯交見趙武累向戍矣約盟旣定明年朝楚聞楚子卒宋公及漢而返向戍曰姑歸息民待其立君而爲之備蓋悔爲趙武所誤而爲備楚之逺圖猶凜凜乎中原正气不可得而辱屈之也】

衞殺其大夫寧喜

【晉殺裏克衞殺寧喜而書殺其大夫與齊弒商人而書弒其君同齊人弒君之賊也齊人旣君之則其君矣不書弒其君而何哉裏克寧喜弒君之賊也晉惠衞獻旣大夫之則其大夫矣不書殺其大夫而何哉而衞獻之殺喜又甚於晉惠之殺克蓋惠以裏克弒兩君而入立克之弒兩君克自爲之也惠之失在不於入國之時卽正克弒君之罪而徳其迎立成爲君臣及知其本欲謀納重耳而後忌而殺之也衞獻盟喜以納已教之弒剽則剽之弒獻與聞焉紿之以弒君納已授之以國政爲其大夫者逾年然後惡其専而殺之則爲殺大夫而非討弒君明矣故晉惠殺克猶可曰子弒兩君而衞獻殺喜不能明正其罪曰子弒剽也】

衞侯之弟鱄出奔晉

【鱄負羈縶執鈇鑕以從君於外者十有二年而心不貳不可謂非忠於衞侯者矣納君之策告於天王請於方伯討剽而戮孫寧名正言順以復國正也卽不能然托於大國以兵伐衞廢剽逐孫寧而納其君猶之正也再不能然告無罪於國人國人羣起而攻孫寧以請故君反正猶之正也乃衞獻之復國由於寧喜寧喜之納君由於弒剽寧喜之弒剽由於鱄之約言谷梁氏曰已𨿽急納其兄與人之臣謀弒其君是亦弒君者也責之是矣而又以爲衞鱄之去合乎春秋則非也蓋鱄之去以殺寧喜而去知信之不可失而不知君之不可弒知納我者不可殺而不知弒君者不可用使衞獻不殺寧喜而鱄顧可與弒君之賊比肩事主哉知大義者苟知不殺寧喜而與之同朝之非義亦可以知旣殺寧喜而憤然去國之未爲義也與人之臣謀弒其君旣失之於前𨿽惡其失信以去亦無救於後不以義始者必不能以義終故無論喜之殺不殺鱄之去不去無適而可也】

秋七月辛巳豹及諸侯之大夫盟於宋

【自諸侯之大夫盟宋而中國諸侯北面朝楚由今論之晉之罪也然在當日諸侯則固相與安之矣蓋楚之初入春秋卽以敗蔡師虜蔡侯書固已橫暴之甚矣其後入蔡伐鄭見於經者皆非侵掠細故也齊桓創伯以攘楚爲義諸侯借以稍安至宋襄召釁辱盂敗諸侯畏楚而爲通好請命之計非晉文城濮一戰諸侯之北面朝楚尙得延至襄昭之世哉厥貉之次辰陵之盟蜀之盟幾幾乎無中國矣晉君臣彊霸橫爭爲諸侯捍外侮力支中國幾及百年而內潰之勢卒不可救不得已而爲弭兵息民之說固不得甚其一日之罪而冺其百年之功也嗟乎晉爲諸侯禦楚誠晉之功晉卽不爲諸侯禦楚何至遂以爲晉之罪哉蓋春秋之勢諸侯不能自彊屢欲從楚晉彊制之使不從楚非諸侯之力可以不從楚而晉迫之使從楚也故不得以北面朝楚爲晉罪也𨿽然晉非天下諸侯之罪人而趙武則晉之罪人也晉世主夏盟天下諸侯之安危視晉晉之先公當楚勢昌熾之時猶能戰城濮戰鄢陵防蕭魚以挫其鋒比年以來楚有吳患勢稍衰矣趙武當國使能輔晉平增修徳政和輯臣民結好諸侯爲必能勝楚之勢楚不內宼則爲衣裳之防以震懾之楚入侵則爲兵車之防以戰卻之振先緒而纘伯功則楚可弱而諸侯可安數世之利也柰何失可乘之時而反使諸侯北面於楚耶夫齊桓晉文周之罪人顧春秋猶或義而取之者則以其攘楚也有攘楚之功故天下諸侯不朝天王而朝伯主齊晉偃然受之功罪猶足相當今以天下諸侯而分爲晉楚之從天王安在哉是不以爲周之諸侯而以爲晉楚之諸侯矣嗟乎晉不以諸侯朝周而以朝己至此又以己之諸侯朝楚又以己之諸侯易楚之諸侯使並朝己罪爲大矣以此罪晉𨿽有百年捍諸侯之功不足贖也則皆趙武之累晉也】

冬十有二月乙亥朔日有食之

【自十四年至此凡十四年之間而日九食又三見頻年兩見頻月變亦甚矣如謂行有常度食有定數則頻月亦非異何有於頻年哉然而通春秋觀之惟此爲數則不以爲有感而致然不可也】

二十有八年

春無冰

【無冰紀異明是子丑之月主夏正者謂是年前未藏冰而春無冰供用說烏可從】

夏衞石惡出奔晉

【衞衎復國逾年而弟奔再逾年而卿奔其不見直於國人可知矣然而晉方庇林父而仇衎二人皆奔晉亦不免於逺難適仇之罪也】

邾子來朝

【邾近於魯不能盡以小事大之道忽起伐魯之謀以致君辱地削至於無可如何而仍朝於魯則亦不得爲謀國之善矣】

秋八月大雩

仲孫羯如晉

【襄公二十一年以前五朝於晉大夫亦五聘之及今八年終襄公之世不復朝晉而聘問亦疎羯之如晉亦以公將朝楚而告爲宋之盟故也亦可以知晉平之不足以致諸侯而魯亦不勤於晉矣】

冬齊慶封來奔

【慶封來奔齊來讓而後奔吳則魯已受其奔矣慶封與殺其君來奔而受魯之黨惡不能免於春秋之譏也諸儒多以春秋爲魯諱惡此非惡耶如義存乎諱則楚殺慶封於伐吳之後於此可以不書或書遂奔吳以示魯之不受矣】

十有一月公如楚

【公之朝楚與朝齊晉其爲不歸職貢於宗周而庭見諸侯取譏春秋一也然齊晉假尊周爲名而天子致伯則其朝也爲朝伯主未爲有罪而罪在不朝天王耳至於朝楚甚矣而又奉晉命以往尢爲非義之至也】

十有二月甲寅天王崩

【周來告喪公𨿽不在而以葬期按之則當於公至自楚之後而竟不往防豈非罪哉若天王速葬而以送楚子之葬故不及往防罪尢甚矣】

乙未楚子昭卒

【天王崩楚子卒相比以書合觀前後之文則見魯之勤於楚而不一加禮於周也春秋事外寓貶如此之類不可不知】

二十有九年

春王正月公在楚

【前書十一月公如楚後書五月公至自楚𨿽不書公在楚亦可知公之在楚矣而春秋書公在楚者以示公不宜在楚而在楚也而上又有天王崩之文有楚子卒之文天王崩則當急奔天王之喪而何以在楚楚子卒則朝楚之禮可已而奔喪送葬皆不當行而何以在楚哉文定兼罪季氏取卞而著人臣不敢一日忘君非經義也】

夏五月公至自楚

【晉景旣卒而成公如晉是明著其以奔喪往也襄公如楚而楚子卒是以朝楚往而適有楚子之喪也其有送葬之辱則一而已矣人君舉動不可以輕使若宋公之及漢聞喪而還楚其能旦夕亡我哉此則非趙武之罪而魯大夫之罪也】

庚午衞侯衎卒

閽弒吳子余祭

【盜殺蔡侯者無主無名之詞也閽弒吳子者有主無名之詞也無主者散也有主者専也無名者賤也盜曰殺者盜非臣也閽曰弒者閽臣也閽旣爲臣而不曰弒其君者有大臣有小臣有貴臣有賤臣僮僕隸卒之賤君可以槪而臣之而彼不敢同於卿大夫士庶人以君其君也】

仲孫羯防晉荀盈齊髙止宋華元衞世叔儀鄭公孫段曹人莒人滕人薛人小邾人城杞【儀公作齊莒人下公谷有邾人歷敍諸侯之大夫以見晉之役諸大夫諸大夫之聽命於晉専以城杞也杞未若齊桓時有淮夷之急患乃合十一國之大夫以爲之城而又不及農隙之時其爲譏何疑哉晉卽能卹宗周親諸姬而亦爲舉動之過矣左氏以爲治杞谷梁以爲杞危而不能自守故諸侯之大夫相率以城之汪氏以爲修其城郭然使就杞之故都而增修之用晉一國之力足矣不必煩十一國而爲此大役也惟杜氏以爲杞國本都陳畱雍丘縣桓六年淳於公亡國杞始並之遷都淳於僖十四年遷緣陵襄二十九年晉人城淳於杞又遷鄀若是則此爲城淳於乃春秋不書城淳於而書城杞者必杞旣遷淳於晉人爲之擴大其城如邢旣遷夷儀而三國爲之城不曰城夷儀而曰城邢也故春秋城緣陵與城楚丘同城而後遷也城杞與城邢同遷而後城也然邢遷夷儀書杞遷淳於不書者邢爲狄所迫不書遷夷儀不足以著狄之暴與齊桓之功今杞非有不得已而遷之故晉亦非有不得已而城杞之故故不書遷以著晉之私於杞也】

晉侯使士鞅來聘

【士鞅之來必是告魯使歸杞田而以拜城杞爲名也僖公二十七年杞桓來朝而公子遂卽帥師入杞宣公之世杞不來朝而十八年公親伐杞其侵削杞田必多矣杞初托昏姻於魯魯不能撫存之而又侵削之杞之弱魯弱之也今杞托昏姻於晉晉使魯歸其侵田誰曰不宜當不得謂魯義而晉不義矣故韓穿來言汶陽之田歸之齊則書者魯田不可以歸齊故書以著晉之不義也士鞅來言歸杞田不書而書來聘者杞田不可以不歸杞故不書以隠魯之不義也】

杞子來盟

【莊二十七年杞惠來朝稱伯僖五年杞伯姬來朝其子其年惠卒不書子成公立爲淮夷所病齊桓以諸侯爲之城緣陵而不列之於防則微弱可知二十三年成公卒稱子必旣降而爲子矣弟桓公立二十七年來朝稱子仍其兄之故稱也杞桓要爲能自樹立者初以伯姬之故托魯存己魯不加卹又侵削之是以忿而逺托於晉故文十二年來朝稱伯成四年來朝稱伯五年來逆叔姬之喪稱伯其年晉侯列之虫牢之盟其後馬陵於蒲皆以杞伯書則晉之扶殖之也由是桓公之卒稱伯而魯始以邦交之禮往防其葬桓卒匄立晉悼以夫人之親於獻於柤亳城北蕭魚杞伯無不與者杞又能防伐鄭之師又大夫亦得共伐秦之役蓋與列侯等矣晉平則溴梁祝柯澶淵沙隨終杞孝之世無不列於諸侯也襄二十三年孝公卒子益姑立二十四年猶與夷儀之防二十五年盟重丘不與逾五年晉防諸侯之大夫以城杞必其積漸微弱又不能自存而晉再爲扶殖之也百年之故都又將他徙此必有故晉役諸侯之大夫又彊魯以歸其田亦必有故恐其微弱又有似於病淮夷時矣宜其來盟於魯復降從先世稱子之禮歟蓋過自挹損以求侵田俾魯不怒以彌他日之釁端也其爲自降何疑哉自此而杞終春秋稱伯𨿽魯怒其挾晉歸田而於文平悼僖四公無不盡其喪紀者則皆以晉之故也】

吳子使札來聘

【書吳子使札來聘與楚子使椒秦伯使術同未有異義也固無賢札讓國之義亦無貶札辭國生亂之義陳氏以爲書札如椒術者皆非命大夫之辭也亦是蓋春秋但以著楚秦吳之通聘上國其於椒術札之賢不賢無闗也又何褒貶於札之讓國哉內諸侯來聘之使名則名之有氏則氏之𨿽以公孫剽孫林父之篡國逐君亦不於來聘削其氏以爲貶則於札來聘而非削公子以示貶可知矣季札之於吳國朱子曰可以受可以無受可以受則季歷也可以無受則叔齊也季歷叔齊皆不失爲仁賢則受不受各有其義不可以叔齊之不受責季歷之受亦不可以季歷之受責叔齊之不受也文定以叔齊之徳不越伯夷孤竹之舎長立幼爲私志故叔齊之讓爲賢然季歷之徳又豈越泰伯而太王之舍長立幼豈獨非私志而季歷之受將亦不得爲賢哉文定又以諸樊兄弟父子無及季札之賢者其父兄所爲眷眷而欲立札爲公心故季札之辭爲生亂然孤竹之中子恐亦不及伯夷叔齊之賢叔齊逆父兄之命而去初不計其國之治否則札何以逆料其國之必亂非己不可治而必不讓而受哉且諸樊余祭夷昧旣有賢札立札之公心而堅意讓札則三人者亦不得謂之不賢也獨是季札之讓而以方之泰伯仲雍伯夷叔齊則亦不可伯仲夷齊皆以讓國而去則國人之望絕而季歷中子受之而安季札有讓之名有讓之實而獨不得其所以讓之道使札於壽夢旣卒諸樊甫立之日托故以去遨遊上國長往不返則兄弟疊爲君致國季子之謀寢當諸樊余祭之間諸樊或不授之弟余祭或不受之兄舎弟而子則光之得國已久而僚不致死於光手矣札旣不去而猶用事於國諸樊將卒而札在焉是以致國於余祭也余祭遭弒而札在焉是以致國於夷昧也光𨿽凶戾當諸樊及余祭余祭及夷昧之時而黙然無一言者亦以其祖其父之命欲致國於季子耳夷昧卒而季受則先命不可以違也季旣不受則若光若僚宜防以義如以光爲諸樊之冢嗣壽夢之適孫則正光爲君而國可以無事矣如謂兄終旣不弟及則父死當以子繼引泰伯仲雍不祀於周季歷以文武之義諭光使無覬大位可也夫以光之凶戾札宜知之𨿽諭之而亦不見聴獨柰何不自爲計哉卽及身之變及後世之變𨿽賢者亦有所不及料而札旣賢而能讓獨柰何不酌處於所以讓之道哉如札者能讓國而不能去國不去國而又不能定國聖人原無所取之也又子西季札皆不能攺吳楚之僭王聖人於子西無取何取乎札但諸儒之論謂當受國而不當讓以生亂是父命不可不遵有季歷不當有叔齊矣未見其允也】

秋九月葬衞獻公

齊髙止出奔北燕

【髙止奔燕於前後事無闗可以不書而春秋書者以著齊舊族之衰而陳氏所以弒君得國也】

冬仲孫羯如晉

【晉脇魯以歸杞田猶使羯往以報士鞅之聘魯之屈於晉者如此】

三十年

春王正月楚子使防罷來聘【罷公作頗】

【來聘以報朝此齊晉伯主之禮卽天子諸侯相朝聘之禮也不行於天子而伯主行之則楚亦行之矣】

夏四月蔡世子般弒其君固

【蔡般弒君左氏敍其事以爲蔡景爲般娶於楚而通焉般弒之若是則蔡般弒君之迹在於閨門袵席其事微而隠故景弒般立而國不亂般必諱其爲卒以禮葬之而公然赴於諸侯魯是以往防其葬也其書般弒君者必史臣之直筆也】

五月甲午宋災宋伯姬卒

【詳書月日著伯姬以災之日卒也然使災自災卒自卒何以知伯姬之卒於災乎觀下書葬書叔弓往防是魯憫其守禮以死故使卿往而春秋特書之以著伯姬之卒於災也】

天王殺其弟佞夫【公作年夫】

【據左氏儋括謀逆而佞夫不知然凖以舜封象之義佞夫卽知之亦可以不殺𨿽曰舜爲匹夫時象有殺舜之心及爲天子象謀遂寢亂匹夫之家與亂天子之家不同舜可以不殺象而周公所以必誅管叔也然卽以周公之義言之三叔同叛誅管放蔡猶分首從儋括倡謀以正厥辜可矣佞夫顧不可免耶書天王殺弟佞夫與書刺公子偃同皆爲不當殺而殺也】

王子瑕奔晉

【臨川吳氏以瑕爲天王之子與聞乎儋括之謀括事敗而佞夫見殺瑕懼禍及而奔夫佞夫者景王之弟也若瑕爲景王之子則括黨弟以謀兄豈肖不密於兄之子耶瑕助叔而謀篡其父以圖利耶左氏以儋括之謀佞夫不知顧瑕反與聞之耶必不然矣觀其同儋括奔晉必靈王之子景王羣弟而助括爲逆者也】

秋七月叔弓如宋葬宋共姬【共姬上谷無宋字】

【杜氏以爲卿共葬事其禮過厚然春秋書之者兼以著伯姬之卒於災也薛氏以爲古者夫人無諡從夫之諡東遷之後其制隳矣共姬執禮而死宋人不敢加以非禮之諡也然則他夫人之諡爲臣子敢於以非禮加之耶見於春秋者魯夫人不從夫諡宋之稱夫人或歷來從夫或惟伯姬從夫皆未可知然又安知非春秋稱共姬以著伯姬爲共公夫人嫠居三十四年老而守貞知禮𨿽死不亂耶】

鄭良霄出奔許自許入於鄭鄭人殺良霄

【子晳不以君命而攻良霄亦不能無罪春秋専爲罪良霄之辭者良霄旣奔而又入鄭爲亂也且前書楚人執良霄書良霄防澶淵良霄盟於宋是內與國政而外交諸侯矣內與國政外交諸侯者卿也汰侈而嗜酒何以爲卿汰侈必貪嗜酒必暴貪暴之人人必怨之觀左氏良霄以子皮之甲不與攻己而喜則其與攻良霄者必多矣又良霄入鄭伐舊北門駟帶助國人以伐之則國人交惡之也故子晳之攻良霄必猶托爲從眾人之欲兩罪較而有其重者則治重者而輕者可以姑貸也】

冬十月葬蔡景公

【蔡人不討般而葬景公蔡人之罪也魯置蔡般弒君不問而又往防蔡景之葬魯之罪也書魯往防則諸侯可知諸侯皆往防葬而不以蔡般爲賊則諸侯之罪也諸儒以春秋之義弒君而不討賊則削其葬不書至蔡景許悼之葬不可以通則又多爲詞說而大義反晦夫弒君之賊國人不討則鄰國當討他弒君而不討者旣有罪矣而其國人猶畏鄰國之討不敢告葬也鄰國猶知賊之當討不往防葬也今蔡景之弒卽在幃闥許悼之弒卽以藥物蔡許卽以正卒來赴亦當詢其卒之故也觀春秋直書弒君在當時必有忠憤抗直之士明言其弒君者而事正在根究之列乃置之不問反以邦交喪紀之常往防其葬蔡旣如葬其無故之君魯亦如防其無故之君之葬罪益甚矣】

晉人齊人宋人衞人鄭人曹人莒人邾人滕人薛人杞人小邾人防於澶淵宋災故

【左氏有叔孫豹又敍豹歸見孟孝伯之語文定遂以爲諱魯卿而不書陳氏以爲譏不在魯則不書皆不然也共姬魯女旣使叔弓往防其葬則賻遺有禮諸侯之大夫謀歸宋財穆叔𨿽在而不與矣又翟泉於蜀澶淵諸侯之大夫從略書人諸儒以爲翟泉以大夫而盟於王城之側於蜀以中外之大夫同盟而主嬰齊澶淵不討蔡般弒君而謀歸宋財故皆貶而人之三者之當貶其義是矣但必人之而後爲貶則他之舉爵稱名者將以爲無貶不可以通也翟泉以大夫盟王城之側踐土則以諸侯盟天子之側孰近孰逼不人踐土而人翟泉固知春秋義不系乎此也於蜀之大夫爲楚所迫猶爲要盟於宋之大夫晉楚成言楚爭先歃諸侯北面朝楚不人於宋而人於蜀固知春秋不以人不人爲義也蔡般弒君大夫防澶淵以謀宋災齊崔杼弒君諸侯防夷儀以謀報朝歌旣以朝歌之役怒齊而來反以弒君之故解齊而去不人夷儀之諸侯而人澶淵之大夫固知春秋不必人之爲貶不必不人爲非貶也蓋春秋旣書宋災故則其釋蔡般不討而徒爲謀歸宋財失於本末輕重常變之義了然矣𨿽歷序趙武公孫蠆向戍北宮佗罕虎而何嘗非貶哉春秋所以不名大夫者罪諸侯之不討弒君也書宋災故者恐後人疑於防澶淵以謀討弒君也】

三十有一年

春王正月

夏六月辛巳公薨於楚宮

秋九月癸巳子野卒

【子野卒立公子稠未嘗不正穆叔爲武子謀曰不度之人鮮不爲患若果立之必爲季氏憂武子不聴而卒立之夫立君以爲季氏也則視爲季氏之休戚可也立君爲魯穆叔不爲社稷民人計而憂季氏者蓋當日三家皆自爲謀季氏之憂卽孟叔之憂也必其時昭公在喪露聰明出意見爲穆叔所忌故言之以聳武子使更立君卽不更立而亦思有以防制之夫魯之勢在三家公室之積弱已久昭公何能爲逮其後也但見季氏爲昭公之憂不見昭公能爲季氏之憂也】

己亥仲孫羯卒

冬十月滕子來防葬

【魯爲晉楚所止受送葬之屈豈不知其非禮哉滕子之來使能以禮止之則魯之受屈於晉楚猶可原也今受之於滕而安則其行之於晉楚當亦安矣可勝悼哉】

癸酉葬我君襄公

十有一月莒人弒其君密州

【經稱國人則弒密州者必非展輿也左氏於莒弒庶其謂僕因國人以弒紀公於此謂展輿因國人以攻莒子弒之乃立若是則兩人者𨿽事出於因而志實成乎弒春秋何以分其罪於國人哉吳氏趙氏皆謂左氏之文當云因國人之弒紀公因國人之攻莒子以字爲寫之誤然非寫有誤也左氏但以弒君者因乎國人則合稱國稱人之例而不知莒僕展輿果與弒其君春秋必不貸其罪而稱國稱人也觀後去疾入展輿奔則展輿卽爲弒君者所立而不能討賊春秋亦未嘗深罪之不得坐以弒君也】

春秋宗朱辧義卷九﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷十

髙淳張自超撰

昭公

元年

春王正月公卽位

【昭公卽位茅堂胡氏以爲有子野之命此文定內承國於先君而後書卽位之說也然昭公之立有子野之命無子野之命皆不可知夫子野以毀而卒未必自料其必死而命昭公且人於疾病中多有亂命若審於義不可從大臣而乃心社稷者不必定以從命爲是若審於義之當立𨿽未有命亦可以卜於守龜告於太廟而立之也大約先君旣卒有世子在則世子卽位蓋旣命爲世子則不必卒之時再需命而立也無適子而世子未預立則從先君卒時之命而立庶子先君卒時未有成命則擇長擇賢卜龜告廟而立之若先君所立世子或所命立之庶長子有故如子野之以毀而卒則𨿽不必有子野之命而擇其宐立者奉以卽位春秋不以爲罪也其不請於天王則統春秋二百四十二年皆譏不必每立君以爲譏也故昭公之卽位是當日修卽位之禮非以必有子野之命而後書也蓋子野之卒非有他故魯之臣子從常而修卽位之禮以定昭公與凡卽位同春秋仍之非有別義也】

叔孫豹防晉趙武楚公子圍齊國弱宋向戍衛齊惡陳公子招蔡公孫歸生鄭罕虎許人曹人於虢【國弱公作國酌齊惡公作石惡罕虎公作軒虎虢公作漷谷作郭】

【於虢書防不書盟必當日防而不盟也夫楚圍豈不彊根於屈建建能爭晉先防圍顧不能爭晉先防而猶煩讀舊書以偸爲一日之長哉趙武懦弱不能與建爭其能與圍爭哉載書之詞必列大夫而序其先後如於宋屈建於虢公子圍舊書不可仍一也於宋無齊於虢有齊舊書不可仍一也於宋衛石惡陳孔奐鄭良霄於虢衛齊惡陳公子招鄭罕虎舊書不可仍一也又於宋蔡次於楚先於衛陳鄭許曹於虢蔡次於衛陳先於鄭許曹其非仍舊書可知矣所謂仍讀舊書者仍其晉楚之從交見之詞也諸儒謂於宋於虢楚先防而春秋先晉爲聖人嚴中外之辧而抑楚申晉然如黃池之防左氏先晉侯國語先吳論者以爲其國史臣各爲其君故所載各異而又以爲黃池先吳晉人諱之旣云晉諱則當日告於諸侯書於國史皆以晉先而魯史亦然矣於宋於虢當亦如是夫子作春秋一仍之而非舊史先楚筆削先晉以抑楚申晉也不然於宋於虢晉楚分伯而諸侯北面於楚聖人惡晉及趙武已極而又易其載書之詞先晉於楚以示中外之不可無崇卑哉使聖人而有惜中國之義則魯公之朝楚宐削而不書夫不惜中國之朝於荊蠻而惜中國之後防於荊蠻亦失大小輕重之衛矣又文定以爲春秋不貴修盟晉人以信爲本故書必先趙武夫以中國而事荊蠻而猶區區予其不義之信豈不誤耶】

三月取鄆【鄆公作運】

【不書伐莒而書取鄆者明以著其乘亂取鄆之實也李氏以爲如書伐莒是以討賊予魯不書伐而書取則收奪而已其義亦是但使假討莒之名而獲取鄆之利是與楚防之討蔡般滅蔡討陳招滅陳何異亦非予以討賊之義也卽位未逾時防而乘亂圍利無論自爲之三桓爲之皆爲罪矣】

夏秦伯之弟鍼出奔晉

【書弟所以著其爲母弟別於凡先公之子之泛稱公子也又秦公子無見於經者或其國不以公子用事也】

六月丁巳邾子華卒

晉荀吳帥師敗狄於大鹵【大鹵公谷作大原】

【狄爲干戈之患齊桓釋而不討自晉屢敗狄之後狄益弱矣比年以來未見有侵伐諸侯之事而晉卿帥師敗之是晉因楚弭兵而有事於狄也髙氏以爲箕與交剛書晉人此書晉卿帥師見晉之益衰者非也自陽處父書帥師之後晉用兵多稱卿帥師著大夫專政諸侯無權而晉室分於六卿之漸也】

秋莒去疾自齊入於莒

【莒去疾展輿大約與鄭突忽曹羈赤同突之入以宋赤之歸以戎去疾之入以齊鄭曹君卒國亂宋執祭仲而後突入戎侵曹而後赤歸今莒有弒君之罪如展輿爲弒君者所立而不能討賊齊當聲罪致討以出展輿而納去疾乃春秋但書去疾自齊入莒則去疾之不正與鄭突曹赤之不正同而齊納去疾之不正與宋納突戎納赤之不正同矣突不書自宋赤不書自戎者以旣書宋執祭仲戎侵曹故也去疾不書齊伐莒者以莒弒君如書齊伐莒恐後人疑齊之討弒君而謂展輿當逐去疾當立也文定以去疾假齊之力以入莒討展輿之罪爲正其以國氏予去疾之討有罪者非也突不系鄭上文有執鄭祭仲之文赤不系曹上文有侵曹之文𨿽不書鄭曹可知突爲鄭公子赤爲曹公子矣此上爲晉師敗狄之文接上文突書去疾如不系莒則知去疾爲何國之人耶如殺州吁書衛人則州吁不必系衛殺無知書齊人則無知不必系齊至於佗爲蔡人所殺夏徵舒爲楚人所殺佗不系陳夏徵舒不系陳何以別其爲陳之佗陳之夏徵舒哉此皆史氏立文之體非有異義也又如展輿出奔系莒與忽系鄭羈系曹同文是明三人之不絕於國也而又豈以去疾系莒爲兩與之耶】

莒展輿出奔吳【展下公谷無輿字】

【展輿繼弒君而不討賊則疑於爲弒君者所立而與聞乎故然莒之弒君書國人則賊未有主名而莒之事紀載亦略展輿之爲弒君皆所立與否討賊與否皆不可知但春秋書法與書鄭忽出奔衛曹羈出奔陳同則知其不罪展輿也其皆不書爵者鄭莊之卒塟未逾年忽不當舉爵曹莊以前年十一月卒明年三月塟而羈以冬奔莒犂比公以前年十一月弒其塟必在此年而展輿以秋奔羈不舉爵則展輿亦不舉爵也其不舉爵者不終爲君則不舉爵以亂名實也】

叔弓帥師疆鄆田

【據左氏則莒有訴於防之說此之疆鄆田者必明爲之疆鄆田自鄆田莒田自莒田以示無侵於莒借以塞莒之口以謝晉楚之來責也書叔弓帥師者著昭公舎三家而用叔氏也故叔弓未卒之前凡四用師皆叔弓將又兩聘晉一聘楚一防楚子一防塟宋滕蓋以分三家之權也】

塟邾悼公

冬十有一月己酉楚子麇卒【麇公谷作捲】

【文定據左氏公子圍入聞王疾縊而弒之遂殺其二子而以卒赴春秋因之不革者楚圍大合諸侯於申與防者凡十二國宋向戍鄭子產以諸侯之良而皆獻禮焉若革其僞赴而正以弒君將恐天下後世以簒弒之賊非特不必致討又可從之以主防盟而無惡矣然則商臣弒君亦不幸而次於厥貉者只得蔡侯不能如圍之大合十二國以致不得辭於弒君之名乎王氏以爲楚圍滅蔡滅陳之罪尢重故春秋擇其重者而誅之然則商臣亦不幸而滅江滅六不能如圍之滅陳蔡大國以致不得辭於弒君之名乎夫弒君大逆也誅弒君極刑也書弒君惡名也苟得其實𨿽趙盾許止不可縱苟不得其實𨿽欒書吳光不可枉春秋用法若此其嚴而且愼而謂以十二國從防之故實弒書卒仍其僞赴以爲中國諱哉且申之防陳蔡許原楚之從鄭亦時晉時楚者宋惟世子佐在其他小國淮夷皆不足數中國如魯齊衛曹邾杞莒薛未有往者至於伐吳則宋鄭亦不從也何用略其簒弒以扶中國乎蓋當日楚麇有疾圍聞疾而返麇之以疾而死以繼而死事在可疑圍殺其二子晏然有國其罪固不可逃楚人惡圍之所爲而子幹子晳又奔在晉鄭欲加其罪於是縊之說聞於人而外史或有據傳聞而書者矣夫麇之卒也先以疾聞非旣卒之後始以疾赴此其所以可疑也而謂聖人忍以疑罪加楚圍哉蓋人𨿽有他惡不得枉以可疑之弒君𨿽有他善不得恕以無疑之弒君也又況弒君何事而反以滅人國之罪爲重於弒君春秋乃貸其弒君而誅其滅國耶】

楚公子比出奔晉

【書楚子卒者存疑於圍之弒君也書公子比奔晉者明以著圍殺其君之子而簒國也使圍非殺其君之子而簒國比胡爲奔哉觀春秋書比奔晉書比自晉歸楚乃正書弒其君防於幹谿則知麇實非見弒而春秋之書卒非聖人別有義矣蓋使圍爲弒君之賊則其受弒猶爲討賊他弒君之賊見弒不以爲討賊而以爲弒君者以其旣君之而又弒之故正其弒君之罪而不予以討賊之義也比之奔晉十有三年未嘗一日君圍自晉歸楚而戮弒君之圍卽不予以討賊之義而顧正其弒君之罪哉逮觀於春秋書比弒君則知圍實未嘗弒麇也十三年在位之君楚國之人君之比𨿽在晉日久而潛歸以簒其位迫之至死非弒君而何耶】

二年

春晉侯使韓起來聘

【昭公嗣位晉侯來聘以通嗣君亦以諸侯朝楚恐貳於楚故執政大臣出聘於諸侯以固結之也】

夏叔弓如晉

【晉使先來魯使繼往邦交之常可以無書書此以著冬之公如晉至河而復非有怒公之故也】

秋鄭殺其大夫公孫黒

【黑𨿽有罪而非叛非逆故以國殺大夫爲文】

冬公如晉至河乃復季孫宿如晉

【晉方使卿來聘魯方使卿報聘必未有取惡於晉晉怒而辭之之事則左氏弔少姜之喪晉使來辭其說是矣是公往之非禮而晉辭爲有禮也谷梁以爲公不得入季孫得入爲惡季孫者非也晉辭公公使季孫致服何爲惡季孫如謂季孫訴公前不見有季孫宿如晉之文此則季孫宿如晉於公復之後何以知季孫訴公耶】

三年

春王正月丁未滕子原卒

【滕入春秋前書三公之卒皆不名至此而始名之者旣防襄公之塟而因以通滕子之喪也則知前之不名非闕文而凡書名不書名由於來赴不來赴之故也】

夏叔弓如滕五月塟滕成公

【自昭之世喪禮有加大國則皆使卿矣從不防塟之小國從不防塟之秦從不防塟之王臣則皆往防矣此可以觀世變也至於卿防滕塟則以報滕成之親防塟襄公耳然於諸侯則有加禮而於天王則不過同於大國一使卿往而已厚於諸侯而薄於天王豈禮也哉】

秋小邾子來朝

八月大雩

冬大雨雹

北燕伯欵出奔齊

【北燕事不可詳如以寵嬖而欲去諸大夫誠有取辱之道但春秋之世大夫專國入君忿而欲去之亦不得謂大夫不可去也冝自修其身彊於爲政明於用人以消其專擅僭亂之萌耳】

四年

春王正月大雨雹【雹公縠作雪】

【春秋書大雨雹三而昭之初年接冬春兩見先儒以雹者陰脇陽臣脇君之象則其兆亦不微矣】

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

【諸儒謂申之防不殊淮夷爲夷楚與在防之諸侯也然皆錮於殊防之說不可破耳往防吳則再書防吳來防則不再書防其文則然原不以殊防吳爲外吳今淮夷來防楚於申非楚及諸侯專防淮夷何用再書防哉楚主防諸侯諸侯從楚於防卽無淮夷亦爲貶矣正不必齊淮夷於諸侯而後爲貶諸侯也晉齊魯衛𨿽不與防然聽荊蠻防諸侯而行伯主之事春秋所以紀世變也故楚子及諸侯皆舉爵若與齊桓葵丘晉文踐土同者以罪中國諸侯疎子中外之防也夫楚之橫暴自敗蔡師虜蔡侯以來已無中國矣蔡丘之後𨿽敗宋襄於而未能合諸侯城濮之後𨿽敗晉師於邲而亦未能合諸侯者猶有懼於中國諸侯也至此而合十二國以行伯主之事其患則始於大夫之盟宋朱之盟則始於晉悼之防蕭魚蓋蕭魚之防讓楚而不爭宋之盟和楚以息爭於是申之防服楚而無爭矣夫中國之治邊鄙審於徳不足以化之則當嚴爲之防使不得入跳而入焉則張其威武撻之使去如其讓之必至於和之和之必至於服之服之則必至子爲其所吞並故滅陳滅蔡而勢將以次而及中國諸侯也幹谿之難不作中國諸侯亦危矣哉】

楚人執徐子

【徐不見有罪楚執徐子亦可以不書而春秋書法與晉文防溫執衛侯若無異者亦所以罪中國諸侯也】

秋七月楚子蔡侯陳侯許男頓子胡子沈子淮夷伐吳【防十二國而楚爲主楚未有之事連七國而主軍以伐國亦楚未有之事皆以著中國之失伯也其書執殺慶封書滅頓豈於楚靈之伯哉中國無伯而彊楚僭行之中國以爲恥矣】

執齊慶封殺之

【執齊慶封殺之者楚靈意不主於討賊但殺之以威吳誇示諸侯故不以討賊之詞書也諸儒謂不予楚靈以討賊之義夫不知討賊之義𨿽中國當罪之知討賊之義𨿽荊蠻當予之諸儒但以楚靈亦弒君之賊以弒君而討弒君故不予之然楚靈之賊君可疑而殺君之二子無疑亦楚之賊也以賊討賊原不足予而況事出於私𨿽無諸己而非諸人猶不足予也故其意在滅蔡則殺蔡般非討賊意在滅陳則放陳招非討賊矣】

遂滅賴【賴公谷作厲】

【書楚靈之遂滅賴與書晉悼之遂滅偪陽同非予楚靈之同乎晉悼也罪晉悼之同乎楚靈也春秋固嚴於治楚而又何嘗寛於治晉哉】

九月取鄫

【鄫滅於莒魯取之於莒而曰取鄫者猶之鄆亦春秋間小國魯取之不系之於莒則取鄫亦不系之於莒矣】

冬十有二月乙卯叔孫豹卒

五年

春王正月舎中軍

【左氏謂初作三軍三分公室而各有其一季氏盡徵之叔孫氏臣其子弟孟氏取其半焉及其舎之也四分公室季氏擇二二子各一皆盡徵之而貢於公按此則所謂祿之去公室也文定乃云三軍作舎皆自三家公不與焉公室益卑而魯國之兵權悉歸於季氏矣然觀作三軍之後襄公之世書帥師者四季孫宿救臺季孫宿叔孫豹城成郛仲孫逺伐邾仲孫羯侵齊則似三家專師之徵也而昭公元年則又叔弓帥師疆鄆矣舎中軍之後終昭公之世書帥師者三敗莒師者叔弓伐莒者季孫意如叔弓仲孫貜圍費者叔弓叔弓兩專魯師而季仲並將叔弓又參之則不特季氏不得獨握兵柄而三家之權亦並不能重於叔氏矣至於定哀之間而後三家秉政或專將或二卿將或三卿將叔氏始不與也然則魯國之兵權分於三家歸於季氏或亦積漸使然而不系乎三軍之作舎歟】

楚殺其大夫屈申

【左氏謂楚子以屈申貳於吳使果貳於吳則申爲有罪殺之可以不書豈屈申不義楚防之簒國防忌之而以貳吳爲殺申之名耶】

公如晉

【二年如晉而晉辭逾三年始往朝之其間又疏於大夫之聘豈晉怒之因以羈公使逾時而返耶】

夏莒牟夷以牟婁及防玆來奔

【魯納三叛諸儒以爲乘魯君之出招納邾莒之叛人叛邑以爲己之私有然以季孫宿之專公卽在國亦不能止其不納也觀於此則行父之遂莒僕爲賢矣】

秋七月公至自晉

【公曆時而後歸左氏以爲莒人愬於晉晉侯欲止公範獻子以爲不可晉乃歸公是晉𨿽受莒愬而實未止公何以久而乃至耶若晉果受莒愬有止公之意則莒師之來又不當敗之矣恐公之久於晉或別有故而晉實未受莒愬也】

戊辰叔弓帥師敗莒師於蚡泉【蚡公作濆谷作賁】

【季孫宿受莒叛公方在晉若晉因而止公公猶有辭也甫歸而卽敗莒師是明以止公之故而敗其師以示無懼於晉而與之抗矣何以明年又遣如晉之使耶固知其不然也】

秦伯卒

【兩紀名書卒而不書塟三書塟而卒皆不名則不名之非闕文無疑矣】

冬楚子蔡侯陳侯許男頓子沈子徐人越人伐吳【越始見經得與徐稱人文定以爲吳崇慶封之惡楚討有罪吳不顧義禮而圍報復是爲狄道楚以諸侯再伐吳爲有名故其從之者𨿽徐越得進而人之也然吳之以朱方處慶封已於楚執防封殺之著其罪矣楚再伐吳明年防罷又伐吳則是楚之爭勝於吳其初之伐吳原非爲討慶封𨿽蔡陳許頓沈從之皆譏而又何進乎徐越哉徐越非淮夷之比如春秋書徐越則似狄徐越而諸侯之舉爵爲予之矣故人徐越之大夫以見楚及五諸侯之舉爵非以示無譏也】

六年

春王正月杞伯益姑卒

【杞伯卒而魯往塟杜氏以爲魯怨杞因晉而取其田不廢喪紀禮也夫魯不義而侵杞田杞因晉而復之原不當以爲怨而魯固不能不怨也其不廢喪紀則爲晉屈而已而豈魯之有禮哉】

塟秦景公

夏季孫宿如晉

【前年公如晉朝今年宿如晉聘左氏以爲拜莒田李氏以爲莒旣伐魯則魯有辭是以晉受其聘而不見討夫莒之伐魯卽以納叛之故非有他也魯又敗其師何爲有辭哉蓋晉本不爲莒討魯也】

塟杞文公

宋華合比出奔衛

【宋公以伊戾而殺世子又以柳而逐華合比其寵閹寺而信讒於父子君臣之間誠爲不道矣然以世子佐而惡父之寵人以華合比黨世子而欲殺君之寵人亦皆不能無罪也】

秋九月大雩

楚防罷帥師伐吳

【楚兩以諸侯之師伐吳所以誇諸侯之從己以示伯業於吳也而卒不能得志於吳故復使防罷專師以伐之】

冬叔弓如楚

【魯之不與申防非能外楚也當日宋之盟約以晉楚之從交見則諸侯之如楚以朝者晉令也若往防申則以晉之從爲楚之從矣𨿽據左氏楚求諸侯於晉晉許之或未有令使諸侯往防故諸侯之從晉者惟鄭近於楚不敢不往宋以原合晉楚之好亦不得已而使世子往也此因晉有病魯之端叔弓知楚通好將以托於楚故明年而公卽往朝之髙氏以魯不防申震於楚之兵威將朝而先通聘者非也】

齊侯伐北燕

【伐北燕以納燕伯而弗克納不書弗克納者以齊納燕伯爲正非如晉納捷菑之不正也納不正而弗克納則罪在納者不在不受者納正而弗克約則罪在不受者不在納者齊納燕伯正何以不書弗克納以罪北燕乎齊受賂而平齊兼有罪如書弗克納則似罪北燕而予齊矣故以不書交罪之也】

七年

春王正月曁齊平

【觀下書叔孫如齊涖盟則此當是齊有使來而魯曁之平也魯向背齊晉之間自襄公堅事晉齊靈七伐魯之後齊魯之好不通齊景卽位使慶封來聘至此十二年魯不往報蓋其夙怨尙未釋也今齊間晉之不悅於魯而來請平魯亦因晉之督過於己而喜與齊平故涖盟之使急往於齊矣後儒讀左文之誤李氏辧之極是】

三月公如楚

【據左氏楚子成章華之臺願與諸侯落之防啟疆來致公公是以如楚是公之如楚爲落章華非朝也然而公實朝之也公旣有慍於晉因平於齊而又托於楚也】

叔孫舎如齊涖盟

【公朝楚叔孫舎受盟於齊其意一也其賀章華因以爲名而又乘齊之欲平於我故往受盟其實皆魯欲之也】

夏四月甲辰朔日有食之

【左氏士文伯解於何不臧爲不善政之語卻好一曰擇人二曰因民三曰從時不務此三者則取謫於日月之災故朱子亦取其義以解十月之詩但其所云魯衛惡之衛大魯小因是年衛襄公季孫宿卒而附爲之說此後儒所以黜象緯占驗之數也】

秋八月戊辰衛侯惡卒

九月公至自楚

【公之久於晉左氏以晉受莒人之愬而止公然公之如楚以落章華楚非有事止公何以自三月迄九月始至其久於楚與久於晉同耶則晉受莒愬之說未可信矣】

冬十有一月癸未季孫宿卒

十有二月癸亥塟衛襄公

八年

春陳侯之弟招殺陳世子偃師

【春秋書殺世子三皆由於寵愛少子乃殺申生罪晉侯殺痤罪宋公殺偃師不書陳侯而曰陳侯之弟招者陳侯屬畱於招過未有殺世子之心而招過殺之也夫陳侯卽不欲殺世子而屬畱於招過是有立畱廢偃師之意矣然捨適立庶不爲無罪猶愈於殺適立庻陳侯無殺偃師之心而招過殺之非招過之罪而誰之罪哉招過同殺而春秋專罪招者招爲司徒當國而又爲陳侯之母弟招不爲主過豈敢耶招以介弟之親叔父之尊忍於殺世子以立庶者此卽公子仲遂之所爲也故春秋於招前後書公子此獨書陳侯之弟所以別招於過以見招非過之比而親爲介弟尊爲叔父也亦以見殺世子非國君自殺則其親以介弟尊以叔父者殺之而非他人所敢也以示後世保傅世子者旣當自檢其失又當防人𨿽至親如母弟而不可以輕托也】

夏四月辛丑陳侯溺卒

【陳侯本不欲殺偃師而震於招之殺偃師又自咎己之屬畱於招以致招之殺偃師此其所以憂患自殺也然則陳侯之縊非招致之哉楚比入楚而致楚子縊春秋書比弒君陳招殺偃師而致陳侯縊春秋不書招弒君者何也比旣自立使楚靈不縊比於勢不得不殺之故楚靈之縊比弒之也招殺偃師招猶自謂能從陳侯之欲使陳侯不縊招必不行逆於陳侯故陳侯之縊非招弒之也】

叔弓如晉

【楚落章華魯君親往晉落虒祁諸侯皆在而魯獨使卿往此皆平丘公不與盟而執季孫意如之端也】

楚人執陳行人於徵師殺之

【楚殺陳行人所以恐陳人以散招之黨收偃師之黨使無有拒其師者也此公子畱所以奔公子過所以殺而滅陳如舉一邑也然而殺行人之罪楚不能辭矣】

陳公子畱出奔鄭

【偃師旣書世子則畱𨿽不書公子亦可以知其爲庶子矣然不如鄭突曹赤莒去疾之書陳畱者以著前旣未成爲君後又不終爲君始終乎公子而已也】

秋搜於紅

【此爲書搜之始搜春田之名也春秋五書搜昭此年秋十一年夏二十二年春定十三年夏十四年秋冬之間以爲簡車徒者是已如謂公徒不足而搜則公室之弱不自此年始如謂三桓假搜以耀兵則三桓之專亦不自此年始觀於昭公之世晉伯旣衰楚人滅陳滅蔡大用兵於中國而公又屢見絕於晉定公之世中國無伯諸侯兵爭而陪臣據邑叛國則或戒心於軍旅之不振而搜以講武事也此年書搜以後四書大搜者當是積漸而僭行大搜之禮孫氏以書搜爲三桓僭行之書大搜爲公與者未必然也如十一年之搜比蒲敬歸薨未逾月必非公之親與矣諸儒又以狩書公搜不書公皆三桓僭行而公不與者亦不盡然也如定十四年搜比蒲而邾子來防則明爲公與矣至如桓四年狩卽書公莊四年狩禚書公者譏公之狩也此以譏搜譏大搜其不書公與桓六年大閱之不書公同若以爲昭定之間軍政不在公故不書公搜然則桓之世豈軍政不在公而大閱不書公耶】

陳人殺其大夫公子過

【胡茅堂以過稱大夫明過之不與殺偃師者非也孫氏以言陳人殺其大夫不與公子招殺者亦非也書陳人者以見過實與殺偃師𨿽招殺之而過實有可殺之罪若陳人討賊者然也書殺其大夫公子過者以見偃師之殺招爲主而過爲從陳人不殺招而殺過則旣不以正招之罪則其殺過爲非其罪也】

大雩

冬十月壬午楚師滅陳執陳公子招放之於越殺陳孔奐【奐公作瑗】

【楚公子棄疾帥師奉孫吳圍陳書楚師者以著滅陳者楚志而非公子棄疾之罪也書滅陳者以著楚之本謀滅陳而獨奉孫吳爲名以詐陳人謂爲偃師復仇將以納其子使陳人聽之而入楚師也前書討夏徵舒旣討矣而又書入陳是其志在入陳而非眞能討徵舒也此旣書滅陳而後放招殺奐則陳已爲楚所滅而放招殺奐皆非爲陳討賊也而又放其主殺偃師者殺其助殺偃師者則尢爲用刑之不當矣招稱公子孔奐不稱大夫者胡茅堂以爲招𨿽有罪楚子懹惡以執之不與其執也孔奐嘗與楚子通謀以滅陳旋以不忠見殺不言大夫非陳之大夫也皆非也苟執有罪不當以執之者懷惡而恕所執者之罪何爲不與楚子之執哉孔奐與楚謀陳不見於經何以示絕孔奐不得爲陳大未之義哉蓋招之稱公子奐之稱氏一也其皆不稱大夫則以其爲楚放之執之也如前書殺夏徵舒不削氏則此於招奐不削公子不削氏非有異義矣諸儒泥於書公子削公子爲有褒貶而不知招稱公子奐稱氏對舉之詞也又王氏以爲棄疾奉偃師之子吳圍陳及棄疾立又封吳於陳則知放招殺奐爲討其殺偃師也非也夫楚以討賊爲名苟實爲偃師討賊則放招殺奐之後冝卽奉吳以君陳矣何爲縣陳哉防弒比殺棄疾之復封陳蔡徳陳蔡助己而封之非其本心也春秋豈以棄疾封陳之故而於放招殺奐予其爲偃師討賊乎】

塟陳哀公

【蒙上文作楚塟之爲是楚塟之是無陳矣楚塟之而又諡之是無陳之臣子矣皆所以甚楚之罪也與書齊侯塟紀伯姬同不必以往防塟而書者也】

九年

春叔弓防楚子於陳

【前書楚師滅陳是楚子未至陳也此書防楚子於陳是楚旣滅陳而楚子至陳矣故放招殺奐塟哀公皆楚子之事而非棄疾之事也叔弓往防罪魯也】

許遷於夷

【滅陳遷許僃著楚之作威福於諸侯也】

夏四月陳災【災公谷作火】

【公谷以爲存陳者亦自有義是必陳之臣子以災來告舊史書之夫子因以不削也蓋此時楚子在陳放招殺奐塟哀公尙未必其竟殄陳祀也經書滅陳亦據其後之縣陳而書耳文定謂旣使穿封戍爲陳公而陳滅則陳必不來告叔弓目擊而歸言者不必然也】

秋仲孫貜如齊

【涖盟之後隨復往聘魯之急欲托齊也髙氏以爲齊平而不來聘則著齊輕公非特居鄆時也然如齊慶封來聘魯久不報亦爲魯之輕齊耶聘問之常無闗於事則不勝書其書者必有故也】

冬築郎囿

十年

春王正月

夏齊欒施來奔【齊公作晉】

【欒施來奔髙氏以爲魯方通聘而受其奔亾之臣爲不義然春秋諸侯受亾公子亾大夫皆以爲常彼此不必其相惡也惟欲爲難於國者則多適仇敵其未有大故而於義可歸者則𨿽奔於他國或仕於其朝或借以諸復皆未有異也】

秋七月季孫意如叔弓仲孫貜帥師伐莒【意公作隱後同魯旣朝楚平齊遂若無忌於晉者而三卿帥師以加莒其勢實欲取莒也夫魯之加兵於莒亦非謂齊楚可托無忌於晉蓋晉旣爲杞而使魯歸其侵田如又爲莒而責魯歸其叛邑魯事晉勤晉旣難於爲辭而魯亦將有辭於晉也晉之所以怒公而辭其往朝絕其與盟執意如以歸者則隱怒公之朝楚平齊而假莒爲辭也三卿並將者項氏以爲叔孫氏之兵使叔弓帥之然前乎此則叔弓帥師敗莒後乎此則叔弓帥師圍費豈叔孫氏之兵原不自主而公家得以臨事置帥耶李氏以爲叔弓佐意如序於仲孫貜之上而叔孫捨居守也然定哀之間三家用兵或季孫獨將或季孫爲主而叔仲兼副之或季孫爲主而叔仲分副之不復於三家之外另選卿以佐季孫何耶當是三家分其役邑季孫得二叔仲各一而昭公之時猶可臨事置帥用其徒眾至定哀而三家始專之也】

戊子晉侯彪卒

九月叔孫舎如晉塟晉平公

十有二月甲子宋公成卒【成公作戍】

【無冬字杜氏以爲闕文也】

十有一年

春王二月叔弓如宋塟宋平公【二月公作正月】

【卿防宋塟是魯之加禮於宋與屈於晉齊而使卿者不同】

夏四月丁巳楚子防誘蔡侯般殺之於申

【蔡從楚之國也蔡般弒君內諸侯亦當討楚𨿽荊蠻蔡旣從之則楚宜正其弒君之罪矣楚防有楚防諸侯於申使果以討賊爲義則般𨿽在位六年執而殺之春秋豈惡於荊蠻之討中國而不予防以討賊之義哉乃楚防防於申列般於諸侯卽役般助己以伐吳明年又役般伐吳至此殺般其非討賊明矣防之殺般卽如放招殺奐不出於誘亦不得謂之討賊也文定以爲詐誘其君執而殺之貪得一時流毒後世然而春秋伯主因防盟而執諸侯大夫者多矣不爲誘也楚子在申而召蔡侯此亦約防之常春秋以爲誘者楚防志不在防般而在殺般則直以防誘之耳蓋楚防原不惡於般之弒君始亦未有縣蔡之意因陳亂而放招殺奐陳人不拒內諸侯不拒旣唾手而得陳矣可以縣陳則亦可以縣蔡放招殺奐而天下莫有非之者則以招殺世子偃師之故蔡般爲弒君之賊執而殺之天下又豈得而非之哉蔡般殺則蔡有必可滅之勢兼陳蔡則國益彊以次而及中國諸侯𨿽以兼並不難矣故一旦訃出於誘而志決於殺也顧春秋不曰蔡般而稱侯者般已侯十三年也旣侯十三年不曰蔡侯而又名之者國君卒必名故見弒名見殺亦名也般𨿽侯十三年而實爲弒君之賊楚子殺之卽不予以討賊之義而亦不當坐以殺諸侯之罪何爲而亦名之旣名蔡般不可以不名楚防使不名楚防則疑於予楚子以討賊之義也楚之於陳旣書滅陳則放招殺奐不爲討賊是已楚之於蔡殺蔡般於前而滅蔡於後使蔡人卒能城守不下君世子有而復父仇楚不滅蔡則殺般何以不爲討賊而顧名楚防以罪之哉蓋計出於誘則有必滅蔡之心卽終不能滅蔡而楚防亦當名也而況竟滅蔡耶】

楚公子棄疾帥師圍蔡

【據左氏則楚公子棄疾帥師圍陳春秋不書圍者書滅則不書圍也蔡亦滅於楚何以書圍蓋放招殺奐在旣滅陳之後殺般在未滅蔡之前楚之滅陳師至卽降其滅蔡則歷三時而周八月使蔡果能城守不下內諸侯果有仗大義以救蔡者蔡猶可以不亾也故特書圍蔡以望諸侯之救間書諸侯之大夫防厥憖以罪諸大夫之不能救也夫般有弒君之罪楚殺之而諸侯救之母乃非義乎非也般可殺而蔡不可滅般未殺則助般爲不義般旣殺則救蔡爲義使諸侯能救蔡則陳亦可復何至於滅之自楚三年之後又討之自楚哉】

五月甲申夫人歸氏薨

【據左氏齊歸爲敬歸之娣則襄之嫡夫人爲敬歸矣敬歸薨塟不見於經何也定公不知所自出觀其從昭公而遜或卽昭公之母弟也敬歸或薨於定公之世定公不宜不加禮於嫡夫人或在襄公之世先齊歸而薨故齊歸得稱夫人而襄公亦不以夫人薨之何也豈左氏不可據而齊歸卽爲襄之嫡夫人耶左氏於他事或有穿鑿附防至如君夫人之爲嫡爲次不應無攷而僞撰如其附防則當因經爲說經不見敬歸而顧穿鑿爲敬歸耶】

大搜於比蒲

【夫人未塟而大搜與昭公甫塟而大雩其惡均也昭公在喪不應出搜定公在喪不應出雩春秋書大搜大雩季氏僭行之也】

仲孫貜防邾子盟於祲祥【公作祲羊】

【魯旣仇莒是以盟邾猶襄二十年盟莒於向以仇邾也】

秋季孫意如防晉韓起齊國弱宋華亥衛北宮佗鄭罕虎曹人杞人於厥憖【厥憖公作屈銀】

【防厥憖而名諸侯之大夫正以名諸侯之大夫而罪其不能救蔡也魯之季孫氏晉之韓氏齊之國氏宋之華氏衛之北宮氏鄭之罕氏皆國之世卿非大夫而無權者也君之命由其出國之兵柄在其手旣防厥憖以謀救蔡而不能救固當比而誅之矣文定以書名非貶謂春秋恕其力之不能而不求其備者非也】

九月己亥塟我小君齊歸

冬十有一月丁酉楚師滅蔡執蔡世子有以歸用之【有谷作友】

【圍蔡者公子棄疾則滅蔡者亦公子棄疾不書棄疾者歸罪楚防也其義與滅陳不書圍陳同彼未逾時則書滅不書圍此逾八月而間有事故旣書圍而又書滅夫旣殺蔡般又圍蔡則志在得蔡之國旣滅蔡又執殺其世子則志在殄蔡之祀楚防之暴至此冝其及歟而當時諸侯親閱見其所爲曽無仗大義以致師於楚一問其罪者當亦春秋所惡也而謂可以恕厥憖之大夫哉】

十有二年

春齊髙偃帥師納北燕伯於陽

【北燕伯不名以爲齊臣所納故不名也谷梁說是納不名故出奔名也】

三月壬申鄭伯嘉卒

夏宋公使蕐定來聘

【魯使卿防宋塟故嗣君逾年卽遣使來聘不顧喪卽吉之嫌也】

公如晉至河乃復

【此晉絕公之始若云晉有平公之喪未治而辭公則晉爲有禮而公背齊歸之喪爲無禮然而晉之辭公豈以此哉】

五月塟鄭簡公

楚殺其大夫成熊【熊公作然谷作虎】

【楚防滅兩大國而又以猜忌殺其大夫宜國人之危疑乃有起而謀之者矣】

秋七月

冬十月公子憖出奔齊【憖公作整】

【春秋書圍費以著南蒯之叛而公子憖之與謀而奔則未見其曲直也然魯自莊之世慶父牙友稱公子之後再見公子仲遂仲遂者莊公之子也肹稱公弟𨿽有後於魯已不得如仲遂之稱公子而用事矣此後歷文宣成襄之世至今未有稱公子而內與國政外交諸侯者則三家叔氏之世爲卿而季氏專魯故也昭之時一公子憖見經卽不安於魯而奔齊故春秋書之以著三家之彊不容復有公子而君之近屬不得以至親用事也】

楚子伐徐

【徐敗婁林之後屬服於楚此以貳吳之故而楚伐之則今年秋事也據左氏楚子次於幹谿以爲援明年夏四月弒於幹谿是楚師逾年於徐矣其勢又將滅徐而縣之也】

晉伐鮮虞

【伊川以爲假道鮮虞而遂伐之見利防義狄道也然據左氏荀吳僞防齊師者假道鮮虞遂入昔陽是志在入昔陽非實假道而見利義也劉氏以爲惇信明義中國之道懷利尙詐戎狄之道晉悖中國之道反行戎狄之事故狄之然春秋之不尙信義久矣秦因戍而謀鄭楚奉孫吳而滅陳重幣甘言以誘蔡猶曰西戎南蠻其道固然惟晉事秦楚之事此其所以狄晉也而齊僖朝於紀而襲紀衛禮至仕於邢而滅邢何狄乎晉晉之先滅虢之師館於虞而襲虞何狄乎伐鮮虞哉諸儒之說陳氏爲長陳氏以爲楚防弒君之賊執慶封放陳招殺蔡般假討賊之名以盟中夏而晉方連年有事於狄鮮虞然而是時晉君爲誰平公昭公也晉文七八年間楚爲無事襄公繼伯商臣以弒君之賊滅江滅六而襄方連年搆兵於秦景公繼伯陳鄭受盟於辰陵十二國盟於蜀楚人入陳圍宋而景懲邲之敗不敢抗楚方連年用師以滅赤狄襄景之不責而平昭是謀哉夫貪欲詐僞事誠可譏楚滅陳蔡而不救不討猶肆虐於弱小之鮮虞晉固不能無罪至於狄之則己甚矣母亦春秋隱義微文有不可知者耶】

十有三年

春叔弓帥師圍費

【南蒯叛季氏而叔弓帥師圍之叔弓聴於季氏也昭公方信用叔弓當亦季氏所忌固不得不曲從其命也不然其將爲公孫歸父之續矣】

夏四月楚公子此自晉歸於楚弒其君防於幹谿【楚比歸而防弒齊陽生入而荼弒荼之弒以罪陳乞而防之弒以罪比者何也陽生之得立不得立陳乞能爲主比之君不君非觀從所能主也方楚防滅陳滅蔡誰視諸侯駐師幹谿以援伐徐觀從一旦以蔡公之命召比何爲者焉比苟明於理而度於義則冝權量於兄弟之間若正防以簒逆之罪則以次當及於已防旣亂矣已又殺防而自爲君是以亂易亂非所宐處也骨肉相殘一再不已何以告先君於廟耶如是則比𨿽得蔡公之召而不可以歸不歸則觀從之難不作而楚不至於再亂春秋書比自晉歸於楚旣歸於楚而勢不可兩立事不成則防殺比事成則比弒防防卽不自縊比能不加刃哉然則比十三年爲亾公子未嘗一日君防而春秋以爲弒其君者何也防旣十三年君楚矣防楚之君也比楚之公子也不可不以爲其君也猶之裏克本不欲君卓而卓固晉之君也克固晉之大夫也不可不以爲其君也文定謂比脇於勢而其守怵於利而其義被之大惡欲辭不可者似猶爲春秋歸獄之詞夫比聞召卽歸其志已惡而觀從亦未嘗脇而怵之也且旣歸矣又何脇怵之可借口哉比果有守而知義不當歸也髙氏以爲先書比歸明比在外本無弒君之心及其以棄疾之請遂有得位之心然使防弒於比歸之前而比之歸爲援立亾公子如衛晉齊小白之類則可謂之本無弒君之心比旣歸而入楚爲君勢不得不弒防何謂無弒君之心耶髙氏又以爲比宜效死不立夫旣歸矣則必不肯效死不立使又效死不立則何如守義不歸耶汪氏以爲棄疾因防無道而謀代其位以已次居幼不足以服國人故脇比而君之而防之弒實在比立之後故以比爲首惡也然據左氏則觀從脇棄疾未見棄疾脇比卽云棄疾脇比比旣歸矣豈猶俟棄疾脇之而始有逆志哉】

楚公子棄疾殺公子比

【比未嘗一日君防防之縊也春秋以爲比弒其君棄疾以次推立比固君之矣及迫比自殺春秋不以爲弒其君者何也文定據左氏以爲比有五難棄疾有五利比之行止遲速去就生死皆觀從國人所爲而未嘗自爲可否比不能君楚不得爲棄疾之君此卽前論鄭突忽能君不能君之義而實於義有害也夫春秋見弒之君有立未逾年成之爲君者或適子當立𨿽未逾年而見弒稱君如齊商人弒其君捨是也或庶子不當立有先君之命𨿽未逾年而見弒稱君如齊陳乞弒其君荼是也或不當立亦未有先君之命而國亂無主爲國人所推𨿽未逾年而見弒稱君如晉裏克弒其君卓是也有君國旣久成之爲君者或弒君而立國人君之通防盟主侵伐奉天王之正朔承宗廟之祭祀君國旣久而見弒稱君如齊人弒其君商人是也或爲逆臣所立國人君之列諸侯之防同諸侯之盟奉天王之正朔承宗廟之祭祀君國旣久而見弒稱君如衞喜弒其君剽是也比旣非當立又未有先君之命又非國亂無主爲國人所推則不得爲未逾年之君矣𨿽爲眾人所立而未列諸侯之防未同諸侯之盟未請命於天王未有事於宗廟則不得爲君國旣久矣比之見殺烏從而君之哉然則比不得爲君而實爲弒君之賊棄疾殺之又不同於衛人之殺州吁齊人之殺無知予棄疾以討賊之義者何也棄疾之殺比猶之比之弒虔也棄疾之殺比自立猶之比之弒防自立也使棄疾殺比而可予以討賊之義則比之弒防亦可予以討賊之義矣防縊而以爲比之弒君則比之自殺烏得不以爲棄疾之殺比哉蓋比弒防棄疾殺比其罪均也獨防已十三年爲君故以爲弒君比未嘗久於爲君故以爲殺公子罪之名固有輕重罪之實豈有加減哉汪氏以爲棄疾謀代防位疑於兄弟之次故脇比而立之非也棄疾初不謀防因比歸而得立比立而防死彼見得國若是其易而忽動於爲君之心故設爲殺比之謀而其時棄疾在國用事已久羽翼旣眾又知比以亾公子歸國孤立無助取之不難比苟不自殺棄疾其亦必至於加刃矣而何有已次居幼國人不服之疑哉】

秋公防劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘

【自宋爲交見之盟內諸侯之朝晉者兼朝楚矣楚防防申伐吳滅陳滅蔡而晉固重於敗盟視其彊暴不能出撓楚之計也今乘防弒比殺楚國內亂平丘之防臨以王臣晉蓋耀兵示武脇諸侯之從己以逺震楚人非止以諸侯貳心之故又豈但區區爲莒邾謀以諸侯討魯哉顧使晉申弒君之罪兼以滅陳蔡之故盟內諸侯合十二國之師以討楚楚人內亂志搖棄疾立國不暇而暇治兵以抗諸侯乎惜乎叔向稱晉賢大夫不能輔晉昭以大義但尋常爲防爲盟而遂已也】

八月甲戌同盟於平丘

【自盟重丘以來內諸侯二十年不盟矣至此爲平丘之盟左氏以爲晉人將尋盟齊人不可夫爲尋重丘之盟耶於重丘魯則襄公晉則平公宋則平公衞則獻公鄭則簡公齊則莊弒未與於此魯則昭公晉則昭公齊則景公宋則元公衞則靈公鄭則定公及他小國無非易世之君事逾二十年君皆易世又間有於宋交見之盟則其盟平丘未可謂之尋也又況臨之以王臣哉獨惜晉乘楚亂有可爲之機而不能有爲徒屈王臣而失大義耳髙氏謂楚人自是不入寇而中國爲之少安實由此盟然棄疾甫立懲楚防滅陳蔡之暴而復封之志不在內諸侯矣而後又屢挫於吳以是而中國息兵非晉昭平丘之防能靖之也】

公不與盟

【不見公公不與及屢如晉見卻春秋皆據事直書未嘗諱也後儒過信左氏黑壤不與不書遂謂曲在公則諱曲不在公則不諱夫以魯而納莒叛邑又伐莒取郠何爲曲不在公哉】

晉人執季孫意如以歸

【莒邾屢無禮於魯晉悼不能治則以責晉悼及晉平於湨梁執莒子邾子則以爲執有罪夫莒邾侵伐魯有罪魯納莒叛邑又伐莒而取其地烏得無罪哉晉不止公而執意如猶爲有禮於魯也又季氏侵苢以自益晉固未嘗不知罪之所在而說經者於莒邾則以爲當執於意如則以爲不當執未見其平也至於晉之專則春秋明書以歸與執莒子邾子同文以罪之矣】

公至自防

【與成公沙隨至防同非有別義也】

蔡侯廬歸於蔡陳侯吳歸於陳

【書歸則異於許叔之入許矣書歸而舉爵則異於突之歸鄭赤之歸曹矣書歸不書復則異於衛鄭衛衎之曽爲君而出奔復國矣蔡廬陳吳以世子之子宜嗣爲君而蔡陳又周天子所封國楚得而毀其城郭虜其臣民不得而予奪其封爵絕續其世祀也故書國書爵而以自歸爲文諸儒之說皆通但陳蔡國滅祀絕二侯復國祗若未滅未絕者謂不予楚之專封是已定六年鄭滅許以許男斯歸是許之國滅祀絕矣不見有許男復國之文至哀七年四國圍蔡書許男而許突見於經十三年而許元公卒塟詳書無異祗若未滅者然又何以與此異耶恐春秋亦是可詳則詳之以示義不可詳則亦略之也】

冬十月塟蔡靈公

【蔡景見弒而防其塟蔡靈弒君之賊而又防其塟書以著魯及諸侯之罪也文定於不塟例謂有治其罪而不塟者罪莫大於弒君觀蔡靈之書塟則不可以通矣】

公如晉至河乃復

【盟不與而意如見執意如未釋而公又往朝魯之畏晉甚矣然往朝以請意如晉辭其朝而意如以明年春釋猶稍有禮於朝其君而釋其臣也】

吳滅州來

【吳滅楚之附庸而楚不能爭棄疾新立國亂甫定故也平丘之諸侯不能乘機治楚以復陳蔡而取大義豈不惜哉】

十有四年

春意如至自晉

【觀明年公朝晉而止於晉則此𨿽釋意如而晉怒未解也】

三月曹伯卒

夏四月

秋塟曹武公

八月莒子去疾卒

【莒小而悍終春秋之世與魯爲敵故通春秋外諸侯書卒塟於莒獨缺惟成十四年一書莒子朱卒及此書去疾卒而未有一書塟者文定以去疾之不塟責意如之棄義廢禮然則通春秋不塟莒子又誰責耶許氏以爲莒卒無諡故不書塟然則何以書卒亦只兩君耶但卒紀名者以喪來赴也觀莒之以喪來赴則莒怨亦可釋而晉之怒公不解者不盡以莒之故也】

冬莒殺其公子意恢

【莒子卒而國殺公子以著其國之內亂也郊公奔庚輿立皆不書者小國之事不足詳也公谷以爲曹莒無大夫髙郵孫氏以爲小國之大夫當大國之士春秋士不書名故曹莒大夫不名又以爲事系懲勸法當書名則邾庶其黑肱莒牟夷意恢𨿽賤而名之其說非也莒慶莒挐曹公子首何系懲勸而名之耶蓋小國之事不詳其同防盟從侵伐而稱人者其人非如大國大夫世卿用事專國交鄰不足以詳故不名也不然楚視中國則諸侯之末爵與邾莒同顧以邾莒之大夫當楚之士耶曹與鄭同爲伯爵鄭大夫疊見於經而顧賤曹大夫而黜之耶如諸儒之說是春秋之於諸侯不以周爵爲大小而以彊弱爲大小矣豈不害義之甚哉】

十有五年

春王正月吳子夷末卒【公作夷昧】

二月癸酉有事於武宮籥入叔弓卒去樂卒事

【文定謂書以記禮之變固是據左氏則叔弓涖事而卒亦事之變也叔弓之卒不可不書因涖事而卒故不可不並書其事然書去樂卒事則以譏其簡於祭也】

夏蔡朝吳出奔鄭【朝公作昭無出字】

【蔡滅三年朝吳爲之謀而復之旣復逾年而卽不得安於故國固費無極之讒而亦蔡人心害其能故讒言得入也】

六月丁巳朔日有食之

秋晉荀吳帥師伐鮮虞

【文定以大夫稱名稱帥師爲無貶故於此據左氏不納鼔人之叛以爲異於前之稱人稱國然則此後定四年士鞅伐鮮虞五年士鞅圍鮮虞哀六年趙鞅伐鮮虞皆稱名稱帥師又何以云耶卽據左氏圍鼓至三月之久克鼓而以鼓子歸必取鼓而執其君又烏得爲仁義之師哉蓋此以著晉之軍政在荀吳荀吳之後則在士鞅士鞅之後凡六帥師皆趙鞅則趙鞅之專也終以魏曼多之兩帥師而公晉之勢成矣先儒每以春秋書人爲貶稱名稱帥師爲無貶於前半書人有貶之外義不可通則以爲將卑師少後半有稱名稱帥師而事極惡者義不可通則以爲不待貶絕而惡自見於是乎褒貶失實而是非亂矣不知春秋於外大夫前不書名者政不在大夫義不系乎名其人也後則政在大夫義系乎名其人則名之其有不系乎名其人者則亦略而人之也以內大夫言之隱之世書帥師三其二則助逆之公子翚也桓之世無專飾之大夫故及齊師戰奚及宋衛伐邾皆不名大夫也莊之世書帥師一則弒君之公子慶父也僖之世書帥師五一公子友一公孫玆一公孫敖以著三家之始其二則助逆之公子遂也文之世書帥師三敖遂皆不復著其一則季孫行父以著行父之當國其二則叔彭生以著彭生之不得其死也宣之世書帥師一則以著公孫歸父爲仲遂之子而復用事於魯也成之世書帥師三其一則四卿並將其二則以著叔孫僑如之專魯飾而其卒至於奔也襄之世書帥師五一季孫宿一季孫宿叔孫豹一仲孫速一叔孫豹一仲孫羯以著魯政之在三家也昭之世書帥師四則叔弓專師者三參季仲者一以著昭公舎三家而用叔氏也定哀之間則專將並將皆三家矣觀於內大夫之書帥師聖人皆有義存乎其間則於外大夫之稱名稱帥師而顧可槪以爲無貶哉至於外大夫之書帥師則自晉始晉大夫之書帥師則自陽處父始其次郤缺又其次趙盾趙穿處父見殺盾穿弒君其人可知矣宋始帥師者華元鄭始帥師者公子歸生衛始帥師者孫良夫惟齊則書帥師最後始於髙厚其次崔杼華元孫良夫專國歸生崔杼弒君其人可知矣然則春秋於外大夫書帥師猶之書內大夫皆有意於其人而非但以記其人其事之實也故凡書帥師皆以著其人之擅國兵權或一書或屢書𨿽如士匃伐齊聞喪而還及他書伐書救之類事非不善而其人帥師之專則不可以恕而沒之也豈可漫然讀其文不尋其義而以爲春秋無貶哉此春秋書大夫帥師通義同文定不貶荀吳發明於此】

冬公如晉

十有六年

春齊侯伐徐

【楚棄疾旣不內爭晉乃自隳其伯業不復合諸侯以張中國之勢而區區伐鮮虞以取鼓齊欲爭晉伯亦不能合諸侯以繼桓公之業而區區伐徐以取昭晉齊且然中國其不振矣春秋比書以著其無能爲也】

楚子誘戎蠻子殺之【公作戎曼】

【楚子防蔡侯般對舉之詞也般有弒君之罪防有殺般之罪故兩名之也楚子戎蠻子亦對舉之詞也戎蠻𨿽弱小而稱子楚𨿽彊大而稱子故兩爵之也其誘殺之罪則書法同也不地者略之也】

夏公至自晉

【逾年曆三時而後至𨿽不書止公而止公之實昭然矣非諱之也晉執意如猶爲治侵莒之罪意如旣釋公往朝而又止之何爲者也故以爲晉之怒公以平齊結宋之故而假受莒叛爲名耳】

秋八月己亥晉侯夷卒

九月大雩

季孫意如如晉

【鄕往防塟之禮獨行於晉則晉悅之矣昭公行於宋又行於滕宜晉怒之終不能釋也】

冬十月塟晉昭公

十有七年

春小邾子來朝

【昭公朝於晉而見止矣偃然而受小邾郯子之朝其不內愧於中耶】

夏六月甲戌朔日有食之

秋郯子來朝

【魯於郯舊爲昏姻之國自屈於晉僑如防伐之後襄七年一來朝此年再來朝始終不其好也】

八月晉荀吳帥師滅陸渾之戎【公作賁渾戎谷無之字】

【內諸侯滅國稱大夫帥師自此始文定以爲無貶豈義也哉前於書晉伐鮮虞據左氏荀吳僞防齊師假道鮮虞遂入昔陽爲見利義而狄之於書荀吳帥師伐鮮虞又據左氏不納鼓人之叛爲能以正兵加敵而稱大夫帥師然則此據左氏則請有事於雒使祭史用牲掩陸渾之不知而滅之一假道之故智也何以亦稱名稱帥師哉如以爲戎邇王室不宜縱之雜處是已然陸渾之戎本居秦晉西北晉始遷之於伊川卽悔前人之失討則向可遷之於內者今尙可徙之於外也詭道以入而數其貳楚晉不能乘防弒比殺之時合諸侯以弱楚而徒區區殘滅貳楚之戎荀吳豈能輔君以伯者哉又況晉昭卒甫逾年新君斬然在喪而謀動干戈於王畿之側尢爲不義也】

冬有星孛於大辰

【星孛之異文十四年紀七月哀十三年紀十一月此不紀月則一冬而孛大辰也左氏以爲四國火之占文定以爲王室亂之占占之不定如此固知日星之變未嘗無徵應而天道逺而難知不可以意見測也】

楚人及吳戰於長岸

【楚稱人吳舉國從略之辭非進楚以狄吳亦非進吳以狄楚也楚之稱爵稱大夫已久此而稱人者以其與吳戰無關於中國之故故略之也吳亦嘗稱人矣此而舉國者以其與楚戰無關於中國之故故略之也旣無關中國之故可以不書而亦書戰書地者以著吳自此而彊楚自此而弱中國所以得息楚患而吳漸以有駸駕中國之勢也如柏舉之戰則吳子與蔡侯同舉爵矣】

十有八年

春王三月曹伯須卒

夏五月壬午宋衛陳鄭災

【四國同日而災來告必有先後舊史或隨告隨書夫子作春秋撮而記之其序則從爵也】

六月邾人入鄅

【晉伯旣衰楚患暫息𨿽邾亦肆入鄅之虐嗟乎小國不相卹而責大國之不卹小耶】

秋塟曹平公

冬許遷於白羽

【屢遷自非許所樂然楚實卹許故不得書楚遷許而以自遷爲文】

十有九年

春宋公伐邾

【書宋公伐邾於邾人入鄅之後明以著宋公治邾入鄅之罪矣不必定以舉爵爲予之也家氏以凡舉爵而書侵伐者多貶此爲予宋公之討有罪者亦不必然也】

夏五月戊辰許世子止弒其君買

【止不嘗藥春秋書曰弒君歐陽子以爲孔子書弒君止決非不嘗藥文定辧之極當而諸儒之說亦皆相合但李氏以爲許悼書塟爲原許止無弒君之心則亦不然也夫臣子於君父疾病之際不可以不重不可以不愼藥卽自醫來猶當先以身試以防外來之毒乃止躬自進藥飲其父而立死則又何辭於弒君耶人與人相殺曰殺以子加父以臣加君曰弒今庸醫以藥殺人未嘗有殺人之心人飲其藥而死則謂之殺子進藥於父臣進藥於君未嘗有死其君父之心而君父飲之而死死於藥也死於其臣其子之藥也不謂之弒可乎哉王莽臘日以椒酒進平帝帝有疾請於泰畤願以身代藏防金縢置於殿前與止之哭泣歠粥嗌不容粒何異止卽未必有莽之心君子正懼莽有涉乎止之迹也故左氏曰盡心力以事君捨藥物可也蓋止原不可逃於弒君春秋正書以罪止以垂戒後世正不必以書塟原之也】

己卯地震

秋齊髙發帥師伐莒

【齊桓創伯亦不能不有事於附近之小國如滅譚滅遂降鄣遷陽之類未爲義也而卒能致伯齊景伐徐伐莒果以正徐莒之有罪則亦無害於伯而獨惜其不足有爲耳汪氏責其計近功不足稱者亦不盡然也】

冬塟許悼公

【伊川以爲蔡般許止疑同故書塟然使夫子果有疑於般止之事則必不書弒旣書弒則必不疑也文定取谷梁之說以爲不使止爲弒然旣明書弒君又何以爲不使哉此皆泥於不討賊不葬之例也使謂止以不嘗藥之故加以弒君而不得辭則般之弒君又何故而書葬同耶】

二十年

春王正月

夏曹公孫防自鄸出奔宋【鄸谷作夢】

【此當以孫氏自鄸出奔以別從國都而去之說爲正劉氏李氏辧公羊爲賢者之後諱極詳其說大是宋屢虐曹防而奔宋是亦有違難適仇之罪也】

秋盜殺衛侯之兄縶

【齊豹有怨於公孟縶而聚羣凶以作亂與鄭尉止之殺二公子一公孫同文定用左氏齊豹之盜句謂春秋釋豹不誅而誅宗魯所云盜者指宗魯也陳氏以縶旣奪豹之司寇則豹非卿所云盜者指齊豹也其意皆以非卿而爲賤者故書盜耳然而春秋書盜不盡賤之義也宋雨殺大夫一穆襄之族一戴氏之族其中未必有卿而書宋人豹𨿽已奪司寇猶不賤於公族之眾也大約書盜之義有三剽賊以快己之私尉止齊豹是也竊以欺人之所不見陽貨是也性本凶�而事出倉猝非有逆志成謀公孫翩是也旣皆盜行則有書盜而已其稱衛侯之兄範氏以爲稱至賤殺至責以罪衛侯者亦不然蓋旣云盜殺則出於意計之外𨿽以愛兄之弟亦有不及防者矣且如公孫翩之殺蔡侯一時在廷之公卿大夫孰有能防其意外者哉】

冬十月宋華亥向寧華定出奔陳【寧公作寗】

【宋多人之奔不志志其甚者以後有入南裏之叛及再奔楚也陳氏所見極是】

十有一月辛卯蔡侯廬卒

二十有一年

春王三月葬蔡平公

夏晉侯使士鞅來聘

【晉昭之時拒公於平丘之盟而執意如又公朝而不得入又止公曆三時而歸無禮甚矣晉頃卽位五年公不往朝又不遣大夫聘而晉乃使士鞅來正釋怨修好之時也顧減禮而激怒士鞅以致往朝又不得入用事者謀國若此豈非罪哉說經者但罪士鞅之責禮於魯而不知魯實自失晉好也其後晉執行人昭公失國而兩次幹侯在外七年晉定卽位始一唁公則皆意如之絕公於晉也】

宋蕐亥向寧蕐定自陳入於宋南裏以叛【叛公作畔】

【文定以南裏爲宋國內城之裏名故以南裏系之宋蓋據左氏居盧門以南裏叛宋城舊鄘及桑林之門而守之之句也然左氏又云大敗蕐氏圍之南裏蕐防以車徒犯師而出使南裏爲城內之裏名不當諸侯之師獨圍之也左氏又云敗蕐氏於新裏與華氏戰於赭丘必非城內之戰使諸侯之師與蕐氏戰於盧門之外宋人內啟桑林之門卽可入蕐氏之室何以蕐氏得據南裏逾年而待楚師耶當是南裏另有垣可守如新城舊城內城外城之類非但裏名而已也旣非外邑之名又實在其國都故不可不系之宋耳又文定以林父入戚不言衛荀寅士吉射入朝歌不言晉辰入蕭不言宋一例比論此亦有不同者林父趙鞅荀寅士吉射皆自內入其私邑本不當言衛戚晉晉陽晉朝歌也惟辰自陳入蕭不言宋可比事以觀耳】

秋七月壬午朔日有食之

八月乙亥叔輙卒

冬蔡侯朱出奔楚【朱谷作東】

【汪氏據左氏及史記以朱與東國爲兩人使果兩人是朱奔而東國立矣使朱奔而東國立是與曹羈赤莒展輿去疾同矣然曹莊以前年十一月卒明年三月塟莒密州以前年十一月見弒其塟必在明年今蔡平亦以前年十一月卒是年三月塟其旣塟稱君同也何以曹羈莒展輿之奔不舉爵而蔡朱舉爵耶羈展輿不舉爵者以羈旣奔而赤君曹展輿旣奔而去疾君莒羈展輿皆未逾年未成爲君其後亦不終爲君故也蔡朱之奔與羈展輿同而獨稱蔡侯者必朱在楚而蔡未嘗立君如昭公之遜而魯不立君故在楚逾兩年而卒春秋稱蔡侯以卒之以其始終爲君也固知朱與東國寶一人而斷以字畫之訛誤爲是】

公如晉至河乃復

【晉頃立已五年昭公始往朝之此其所以怒公而不得入也嗟乎公不自彊而朝於大國不得入固辱卽得入亦辱春秋詳書以著晉之不悅於公至於出奔而晉不謀納公之端也】

二十有二年

春齊侯伐莒

【齊髙發伐莒或莒有罪也不數年齊景又親伐之不圖逺略而屢肆虐於附近之莒眞不足以有爲哉】

宋蕐亥向寧蕐定自宋南裏出奔楚

【奔楚楚之納叛臣不足責也諸侯之師戍宋逾年而不能去宋之患豈諸侯之力不足哉皆諸侯之大夫相與縱弛之也宜乎昭公之遜𨿽以齊宋晉大國而不能如大夫之黨季氏何也】

大搜於昌間

夏四月乙丑天王崩

六月叔鞅如京師塟景王

【三月而塟必因子朝有窺神器之心故速塟以定王猛之爲君也昭公使卿防塟似爲有禮然與塟晉宋齊大國之諸侯同烏在其爲知禮哉】

王室亂

【子頺子帶之亂亂未成也故不書子朝之亂東西分王者四年而後定其亂成矣故不可以不書也】

劉子單子以王猛居於皇

【上書王室亂此書劉單以王猛居皇又書王猛不書王子猛是劉單以亂之故而擁立當立之子爲得其正也恐無責劉單專擅廢立之義】

秋劉子單子以王猛入於王城

【因亂而以猛居皇又能以入王城其居皇也非劉單之罪則其入王城不可不以爲劉單之功文定責劉單挾天子令諸侯而專國柄然則諸侯失國大夫之謀納其君者皆非正乎此書劉子單子下書尹氏毛伯召伯以著劉單之正尹氏毛召之不正也】

冬十月王子猛卒

【居皇入王城稱王明其當立也卒從恆稱不沒其實也陳氏之說最合使一槪稱王子則無別於子朝之不當立使卒不稱王子則無別於敬王之旣成爲君義自了然】

十有二月癸酉朔日有食之

二十有三年

春王正月叔孫舎如晉

癸丑叔鞅卒

晉人執我行人叔孫舎

【前年書晉使來聘此書叔孫如晉皆往來聘問之常而晉人執之是罪晉人之無禮於我也觀春秋不書武城人取邾師之事則知無罪魯之義矣齊人執單伯不曰行人者以子叔姬爲重則行人爲輕此則重罪晉之執我行人也】

晉人圍郊

【觀於晉之圍郊書法甚略則知春秋不予晉人之能救難也不予晉之救難則知其不罪劉單之專國柄而擅廢立矣】

夏六月蔡侯東國卒於楚

【蔡侯爲費無極所讒奔愬於楚而不得伸以至於卒數世之死生榮辱皆系於楚亦可哀矣】

秋七月莒子庚輿來奔

【觀齊人兩伐莒未必非謀納郊公也齊師來而莒人拒之齊師罷而庚輿奔是必有所以得罪於國人者矣】

戊辰吳敗頓胡沈蔡陳許之師於雞父胡子髠沈子逞滅獲陳夏齧【父谷作甫逞公作楹谷作盈】

【詳書時日月者惡吳敗六國之師而滅二君獲一大夫也六國先頓胡沈者君也後蔡陳許者大夫也不分序而稱師者撮記之詞非略而不序也一戰而胡沈之君與眾俱亾故曰胡子髠沈子逞滅非再用師滅國不當書滅某云云不得以梁亾爲擬謂梁自亾非有亾之者之義也聖人旣惡吳敗六國之師而亦兼惡六國之聽於楚以自取敗亾也】

天王居於狄泉

【悼王不稱天以其立未逾年不終爲君也敬王終爲君故稱曰天王敬王亦劉單所立不書劉單以者旣成之爲天王則非劉單所可以也文定謂前書劉單春秋有責劉單專擅之義然則悼王死又立敬王專擅甚矣春秋何以不再目劉單以罪之耶】

尹氏立王子朝

【於書天王居狄泉之下書尹氏立王子朝則天位旣定而子朝之立爲簒分明可知矣天王之居狄泉爲子朝之黨所逐亦分明可知矣】

八月乙未地震

【春秋書地震之變五而昭之世兩見於五年之間坤徳之不順承極矣季氏之無君此則不占而可驗者也】

冬公如晉至河有疾乃復

【實有疾故直書疾如以爲掩恥則前之無疾而復豈春秋爲之恥耶行人執而往朝輿前執意如而往朝其爲恥一也非書有疾所能掩卽使晉不見拒又烏得不以爲恥哉】

二十有四年

春王二月丙戌仲孫貜卒

叔孫舎至自晉【左谷無叔孫字】

【春秋之文再見而卒名之非褒貶所寓也左谷無叔孫文定獨取公羊謂春秋書氏以賢之亦是多生議論】

夏五月乙未朔日有食之

秋八月大雩

丁酉杞伯郁釐卒【郁公作郁】

冬吳滅巢

【書入州來著吳淩楚之漸書滅巢著吳入郢之漸文定之說爲是家氏以爲錄吳能復諸樊門矢之仇者非也】

塟杞平公

二十有五年

春叔孫舎如宋

【魯旣失好於晉故舎如宋以結於宋此宋公所以有如晉請納昭公之事也左氏謂爲季平子逆婦恐未必然】

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父【詣公谷作倪大心公作世心】

【子朝簒立天王出居諸侯不急爲王室謀而但使大夫爲黃父之防又逾年而不見出師定亂其罪大矣及昭公之奔而齊侯宋公爲有卹患之義夫邦君之夫國與天王之出居事之輕重義之大小則有間矣說經者乃以齊侯之唁公爲有禮以宋公之卒曲棘爲能急義以王室論之則皆罪也】

有鸜鵒來巢【鵒公作鸛】

【鸜鵒來巢書者明以著昭公爲季氏所逐之徵也可見春秋亦言事應特不似後世附防其不可知者耳】

秋七月上辛大雩季辛又雩

【春秋書大雩者二十一旱也惟此年一月而再雩定七年頻月而再雩左氏以爲旱甚也然其他之不頻月再雩一月再雩者果皆一雩而卽得雨耶此以譏其不誠於爲民而屢雩之瀆耳公羊聚眾逐季氏之說啖氏劉氏駁之極是】

九月己亥公孫於齊次於陽州【己亥谷作乙亥陽公作楊】

【昭公失好於晉故不奔晉齊景方修伯業故奔齊陽州之次以待齊命齊景所以親出國都而來唁也】

齊侯唁公於野井

【齊景不能逐季氏而納昭公當責之於取鄆圍成之後野井之唁猶爲有禮文定譏其無納公之實者非也昭公待命陽州齊侯出唁修禮與詞汪氏以爲拒公之適己者亦非也】

冬十月戊辰叔孫舎卒

【邦君失國大臣而忠於公室者宜謀所以納之舎胡爲祈死以自了哉祈死之說原不足信公孫而舎卒亦適然之事家氏以繼公孫而書捨卒言捨之爲公死者非也使舎不爲公而死其卒也顧可弗書耶】

十有一月己亥宋公佐卒於曲棘

【何以見宋公之卒曲棘爲如晉謀納公之行耶以前書叔孫如宋也舎聘於宋而宋卽謀納公則並知舎之乃心公室也惜乎舎死而左右公者無人也】

十有二月齊侯取鄆

【取鄆居公以漸謀所以納公未必非計使齊侯卒能納公則取鄆可以無書惟齊侯卒不能成納公之謀則其取鄆徒取鄆而已】

二十有六年

春王正月塟宋元公

【昭公在外而鄰國之喪紀不廢汪氏罪意如專魯與君無異者是已然觀趙鞅之言季氏事君如在國則當時魯有大事如此之類意如未必不請君命而行藏姦謀而飾忠迹以愚國人而欺天下之諸侯大夫也】

三月公至自齊居於鄆

【以鄭突之不正居櫟十四年而與諸侯交政𨿽鄭忽以世子居國都而不得列於諸侯歷子儀與亹而卒爲突所圖則以諸侯之助突也昭公孫國魯未立君乃圍成而不能得取闞而不能居以宋齊晉三大國而不謀納公以致客死幹侯則以諸侯之大夫黨季氏也嗚呼可以觀世變矣】

夏公圍成

【成孟氏之邑書公圍成以著逆公者不特季氏而孟氏亦有罪也不書公以齊師圍成者據左氏則成人與齊師戰陳武子受傷如書齊師是猶若成人之抗齊師不足以著孟氏逆公之罪矣】

秋公防齊侯莒子邾子杞伯盟於鄟陵

【圍成不克不書齊師不以師武不競恕齊景也夫以齊之彊而景公有馬千駟助君以治逆臣何患乎義之不順事之不成而猶假力於莒邾杞諸小國哉春秋書鄟陵之盟以著齊景之不能扶大義而興伯業也】

公至自防居於鄆

【𨿽合四國而其事則謀納公非伯主之公防公盟也而亦書至自防者爲居於鄆故也】

九月庚申楚子居卒

冬十月天王入於成周

【據左氏王居狄泉五年以來與子朝之黨爲敵亦未有寧歲矣晉𨿽謝絕子朝之使而不早出一師以定難關塞之役晉頃又不親至而使知躒趙鞅晉固無功也故以天王入於成周爲文而知躒趙鞅之克鞏不書旣不以歸功於晉而亦隱著劉單之功也】

尹氏召伯毛伯以王子朝奔楚

【子朝知不容於諸侯以奔楚然亦托於楚之彊將以敵晉而謀入也觀子朝告諸侯之文則豈但逃楚免患而已哉故晉急合諸侯城成周以爲之僃也】

二十有七年

春公如齊

公至自齊居於鄆

【鄟陵之盟逾年而不見齊景納公固知其徒約莒邾杞以爲名而實無意於納公也公不得已而如齊以請之而卒不如所請則亦還居於鄆而已觀春秋再書如齊居鄆則知夫子之責齊景者深矣】

夏四月吳弒其君僚

【左氏以爲晉欒書中行偃使程滑弒君而春秋書曰晉弒其君州蒲左氏以爲吳公子光使鱄設諸弒君而春秋書曰吳弒其君僚臨川吳氏以爲晉弒州蒲左氏書偃使程滑之說非經意則此左氏光使鱄諸之說亦非經意矣文定謂不歸獄於光而稱國以弒者爲吳大臣之罪夫光僚之系屬難詳卽據史記以僚爲夷末之子以光爲諸樊之子季札旣不受國國宜之光僚不當以庶孫而紊世適相承之緒然僚旣君國十三年矣光不爭於夷末甫卒季札不受之時而爭於十三年之後君臣之分旣定而突行簒弒烏可以貸其罪哉孫寗逐衎立剽剽亦簒國之賊及剽之弒猶不貸寗喜之罪楚防殺兄之子而簒有楚國比自晉歸幹谿之縊猶歸獄於比如公子光使鱄諸弒僚實有可據春秋顧以應立之義而歸罪國之大臣哉父死子繼道之常也兄終弟及道之欒也幾終旣不弟及則父死當以子繼使當夷末甫卒季札不受之時大臣定議立光則光未嘗不可以有國乃旣援父死子繼之義以立僚僚亦非斷斷不可立者也晉卓繼奚齊而立春秋書裏克弒君卓豈應立者哉故晉州蒲吳僚之弒非春秋曲貸書光而左氏使程滑使鱄諸之說皆非經義也然則稱國以弒者無主名之詞旣不可以專罪一人又不可以散罪眾人則不沒其弒君之實以闕疑於弒君之人於義爲近之】

楚殺其大夫郤宛【郤谷作郤】

【郤宛聞吳亂而還師此其所以見疑於楚君臣蘊怒而殺之也此費無極之讒所以得入也】

秋晉士鞅宋樂祁犂衛北宮喜曹人邾人滕人防於扈【晉士鞅之防此必晉徵防諸侯而後宋衛曹邾滕之大夫來防於扈也如以爲謀納昭公則旣徵防以謀而何以士鞅又卻宋衛大夫之請耶且昭公與晉絕而托於齊晉必不爲納公之謀然則扈之防當爲戍周而宋衛因防以請納公而士鞅卻之也】

冬十月曹伯午卒

邾快來奔

【昭公失國邾臣來奔諸儒以罪意如之納叛者是已】

公如齊

公至自齊居於鄆

【一年而再如齊齊景視之漠然此必爲季氏之陰謀所中而黨季以拒公矣士鞅以爲季氏有齊楚之援者想亦熟知之也】

二十有八年

春王三月葬曹悼公

公如晉次於幹侯

【公旣不得志於齊而變計以求晉晉怒公之托齊而不附己故卒不爲謀之也晉人之言曰君不使一介辱在寡人而卽安甥舅是晉明怒公之托齊矣扈之防何以爲謀納公哉】

夏四月丙戌鄭伯寧卒【寧公作寗】

六月葬鄭定公

秋七月癸巳滕子寧卒【寧公作寗】

冬葬滕悼公

二十有九年

春公至自幹侯居於鄆

【次於陽州而書至自齊者齊景禮於公也次於幹侯而不書至自晉書至自幹侯者晉頃不禮於公也故春秋之責晉頃甚於責齊景也】

齊侯使髙張來唁公

【書齊侯唁公於野井猶有禮也不罪齊景之不欲納公也書齊侯使髙張來唁公則罪齊景之不終納公矣兩如齊而齊師不出一如晉而髙張來唁唁公之不見納於晉而實恥公之不見納於晉也宜公之絕望於齊矣】

公如晉次於幹侯

【公旣絕望於齊而再如晉晉不復見納而仍次於幹侯於是並絕望於晉矣】

夏四月庚子叔詣卒

【髙氏據谷梁以爲叔詣欲納公而卒然春秋不書叔詣謀納之事未見其然也】

秋七月

冬十月鄆潰

【公兩如齊不得命矣兩如晉不見納矣久於幹侯而不返此鄆人所以失望於公之復國惟恐季氏不利於己而潰也鄆潰而公無所歸夾久於幹侯豈公意哉】

三十年

春王正月公在幹侯

【諸儒以毎歲書公在幹侯皆聖人存君特筆其義甚正然昭公孫國而意如不敢立君其書公居公在或是舊史云然如襄公如楚而書公在楚聖人仍之而存君之義自見也】

夏六月庚辰晉侯去疾卒

秋八月葬晉頃公

冬十有二月吳滅徐徐子章羽奔楚

【滅巢而楚之內蔽撤矣滅徐而楚之外援剪矣楚能不病哉】

三十有一年

春王正月公在幹侯

【諸侯失國而托於諸侯禮也春秋出奔之諸侯未有不在其國都者而公之於齊晉齊猶取鄆以居公晉則直拒之於幹侯晉頃旣兩年不禮晉定亦逾年始一唁公卒使爲幹侯之寓公而死也惡亦甚矣】

季孫意如防晉荀躒於適歷

【書公孫公圍公居公防公在公之失國不能無罪春秋不能爲之諱也而所以致公之孫而不能有其國者尙未有主名故書適歷之防以著逐公者季孫意如也荀躒私於意如罪以不可掩矣】

夏四月丁巳薛伯谷卒

晉侯使荀躒唁公於幹侯

【荀躒防意如而後晉侯使之唁公卒不能納公於國則晉定之失義猶之晉頃也晉臣之黨意如猶之齊臣也士鞅以意如有齊楚之援何意晉亦爲意如之援耶嗚呼可慨也已】

秋塟薛獻公

冬黒肱以濫來奔【肱公作弓】

【三經文皆無邾字左氏傳內稱邾黑肱故杜氏以爲不書邾史闕文也公羊之說殊無義理先儒不取爲是但昭公孫國意如屢納邾叛不虞邾人愬於晉而來討耶此必有所挾矣】

十有二月辛亥朔日有食之

三十有二年

春王正月公在幹侯

【晉頃不禮公而卒公在幹侯晉定卽位使來唁公而公仍在幹侯以著晉之終不納公也故春秋罪晉定猶之罪晉頃而皆甚於罪齊景也】

取闞

【闞爲魯邑之說誠是然不書公取闞而曰取闞者則謝氏魯人以闞輿公而公取之之說爲是夫取闞而不居卒薨於幹侯則是魯人以闞與公而不居之也蓋意如懼公之久於幹侯將不免得志於晉而來晉人之討故以闞縻公使卽於安而不他圖也春秋書取者不著誰氏之分邑以居公也】

夏吳伐越

【越自聴楚伐吳之後吳之伐越春秋書之者以志吳越用師之始也】

秋七月

冬仲孫何忌防晉韓不信齊髙張宋仲幾衛世叔申鄭國參曹人莒人薛人杞人小邾人城成周【世叔谷作太叔莒人下公有邾婁人谷有邾人】

【敬王捨王城而居成周故曰城成周而不曰城京師成周地名於其地而城之然後謂之王城而列國指之爲京師春秋無書地名與列國等之義但爲天王城京都諸侯無一至者而委其役於大夫其歷序諸大夫以城成周與列序諸大夫以城杞無異則其勤王事猶之勤列侯之事而諸侯之視天王與列侯等此爲可譏也】

十有二月己未公薨於幹侯

【春秋奔君如鄭突衛朔衛鄭衛衎無論有道無道其復國也皆不利於擁立新君之人故祭仲元咺孫林父寗喜皆不保其身家意如或有鑑於此故昭公在外八年不敢立君而事君如在國也天下諸侯惑於此而列國大夫之黨意如者遂以此爲口實矣昭公與意如不兩立昭公必欲討意如而後歸而諸侯莫有致罪意如者安得而不客死幹侯哉】

春秋宗朱辧義卷十﹤經部﹐春秋類﹐春秋宗朱辧義﹥

欽定四庫全書

春秋宗朱辧義卷十一

髙淳張自超撰

定公

元年

春王

【據左氏昭公喪至壤隤公子宋先入六月癸亥公之喪至自幹侯戊辰公卽位則是年曠六月無君矣何以紀元哉諸儒以爲追書之也是已當是舊史先闕而追書非夫子作春秋追書也意如之擅廢立罪與翚遂同定公受榷臣之推戴罪與桓宣同桓宣之元年書正月者桓宣卽位於正月故也隱莊閔僖之元年皆書正月者皆不修卽位之禮故特書其卽位之月也定以六月卽位則不必書正月而三月有事則又不必書其時之首月矣其書春王三月與他正月二月無事而書春王三月豈有異文哉諸儒截春王二字爲一條謂夫子削定公之正月以見定之不能正其始夫定之不正其始於書六月卽位著之義不系乎不書正月也諸儒又以不書正月爲不與季氏之承正朔者亦非也年而書元時而書春皆可以先闕而後追何獨追書正月爲疑於與季氏之承正朔乎諸儒說春秋多生義理往往如此故此年春王二字宐直貫三月晉人執宋仲幾於京師作一條而不書正月之義自寓矣】

三月晉人執宋仲幾於京師

【以大夫而執大夫於天子之側故書以罪之其以歸及歸於京師不足論也不名晉大夫者不以專罪一人而書晉人以罪晉君臣也汪氏以爲不曰執於成周而曰京師所以尊王室而正晉大夫無主之罪其城成周不稱京師所以見周室下同於列國無自尊之實非也如書城京師則似就王城而增修之不見不居王城而畱居成周之實矣如書執仲幾於成周則不足以正執大夫於天子之側之罪矣】

夏六月癸亥公之喪至自幹侯戊辰公卽位

【喪逾六月而後歸意如遲之也捨公衍公爲而定公立意如廢立之也定公不讓公然先入而受意如之命定公之忍於先公而奪適子也凡此皆據事直書而惡不可掩者也】

秋七月癸巳塟我君昭公

【以薨之日數之則塟爲遲以歸防之日數之則塟爲速遲而不得塟意如之罪也迍而不加禮則定公之罪也】

九月大雩

【定公在喪不應出雩是必意如爲之也大雩之禮諸侯已僭至於大夫而甚矣】

立煬宮

【定公甫立昭公甫塟而卽立煬宮煬公者伯禽之庶子以弟而繼兄考公者也魯前此兄弟繼世者凡七而始於煬公蓋意如黜公衍公爲而立定公惟恐不免於魯人之議已故立煬宮以昭示魯人之耳目使知以弟繼兄爲魯之故蓋有所自始也魯陽萬氏之說不可易矣據左氏昭公出意如禱於煬宮是意如初志卽有公子宋在其意中而尙肯容昭公之復國哉】

冬十月隕霜殺菽

【是夏正之八月故以殺菽爲異主夏正者引歲聿雲暮采蕭獲菽之詩謂中原之菽有晚獲者是夏正之十月殺菽爲異也然菽卽晚獲至於夏正十月之時亦旣好旣實葉將落而萁且枯矣殺之烏足爲異哉】

二年

春王正月

夏五月壬辰雉門及兩觀災

秋楚人伐吳

【楚伐吳者凡七而止於此蓋楚之勢衰其事不足詳故從略書人陳氏以爲貶囊瓦者經不見有此義也】

冬十月新作雉門及兩觀

【舊未有而作則不曰新因其舊而新之則不曰作雉門及兩觀炎而曰新作言新者舊有也言新作者舊有而今無也】

三年

春王正月公如晉至河乃復

【晉拒昭公於幹侯當時譏之後世罪之而意如徳之也意如徳之則定公不敢不徳之矣宐其喪未畢而速往朝之歟晉旣拒昭公則不惡意如不惡意如則意如之舎適立弟晉亦不得以爲討又何怒於定公而不受其朝哉蓋晉旣無禮於其先君而亦難於受其嗣君之禮也故召陵之侵旣以師來而革鼬之盟不得不與之同矣背於公未有不狥其私者也】

二月辛卯邾子穿卒【二月公谷作三月】

夏四月

秋塟邾莊公

冬仲孫何忌及邾子盟於防【防公作枚】

【魯納邾之叛臣叛邑而邾不以爲怨今兩國之君皆新立邾子喪請盟而魯以大夫盟之者是時晉之伯令不行於諸侯邾旣無可赴愬而猶恐季氏不鄟陵也】

四年

春王二月癸巳陳侯吳卒

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚

【防王臣合十八國之諸侯桓文之伯未有威於此者也然桓文於小國之諸侯不列於防此列諸小國未爲有加於桓文但如久服於楚之蔡許時晉時楚之陳鄭從未內屬之頓胡皆合志以來防亦不可不謂之威矣蓋以楚之暴虐而近爲吳所弱其從前附楚之國惡其暴虐乘其哀弱求屬於晉以上請王臣則正中國整頓之時而晉定不能有爲爲可惜也諸儒以春秋不書伐楚書侵楚爲鄙晉定之苟且無能者則正不然晉楚自於宋以來弭兵交見重於敗盟一失於楚國之簒國而不討再失於滅陳蔡而不救三失於楚比弒防棄疾殺比而不問至此而楚未有慿淩中國之事𨿽欲仗義執言而無其名陳氏以爲楚納子朝故劉文公合諸侯以問其罪頗爲有見但楚𨿽納子朝未嘗助子朝以內逼天王則楚之納王子亦春秋諸侯納亾公子之常不必深以爲罪也則召陵之役旣非聲罪以討而又止淺掠其境不成其爲伐故以侵爲用師之名而非春秋不書伐書侵以鄙晉定也蓋召陵之侵功𨿽不大而亦未有致貶之義也】

夏四月庚辰蔡公孫姓帥師滅沈以沈子嘉歸殺之【姓公作歸姓】

【左氏謂沈不防召陵晉使蔡伐之夫齊桓伐楚不役江黃以江黃弱而近楚惟恐楚怒而加之罪此爲齊桓之恕以待人也沈近於楚畏楚而不防召陵晉定亦當原情而恕之必使蔡滅其國而殺其君晉固無道而蔡聽之亦不義矣然召陵甫防臯鼬未盟晉卽怒沈命蔡何以用師若是之遽耶又凡受伯主命而加兵人國皆書侵使蔡無怨於沈何以滅其國而殺其君若是其毒耶是必蔡附楚之時沈嘗倚楚肆虐於蔡蔡旣歸晉而因以一泄其積忿也觀於文三年晉以六國之師伐沈則沈必恃楚而彊爲晉之所不悅故蔡人無忌於君之在防而致師於沈滅其國殺其君以絕楚而悅晉也春秋書之所以罪蔡而兼惡姓也】

五月公及諸侯盟於臯鼬

【近楚之國皆背楚向晉其心必有畏於楚而欲堅托於晉則不得不推晉主盟以爲始終援救之計故晉定亦儼然主盟而不復與諸侯同之矣惟晉主盟則諸侯爲受盟而不可以王臣受晉侯之盟故曰諸侯盟於臯鼬以著劉子之不與也定公如晉而不得入此如不書公及則疑於晉之怒公而不使公與矣故曰公及諸侯盟於臯鼬以著定公之得與也文定以爲定公受國於意如求爲此盟書公及者爲內志也然十八國之諸侯臨以王臣而侵楚陳蔡鄭許胡頓安得不請盟以托於晉晉旣侵楚召釁又安得不盟諸侯以堅其內附之志而猶煩定公求盟而始盟哉必不然矣】

杞伯成卒於防【成公作戊】

六月塟陳惠公

許遷於容城

【王氏以爲許四遷皆受楚令違害就利故以自遷爲文不盡然也前此之許附楚以爲楚遷之可也召陵之防許背楚向晉楚未必爲許之利害而遷之矣疑於容城之遷許旣背楚懼楚之見伐而遷之以備楚也】

秋七月公至自防

【不至侵楚而至防者季氏以爲侵楚淺事故以臯鼬爲重而至之其說是已】

劉捲卒

【劉卷書卒陳氏以劉單有功王室而捲又臨召陵之盟以攘楚故卒之是以春秋予之而書其卒矣非也捲交於諸侯而以喪來赴耳不塟王子虎而塟劉捲者昭公以後喪禮有加故亦內防劉文之塟也】

塟杞悼公

楚人圍蔡

【囊瓦書人諸儒皆以爲貶然楚之國蔡猶未爲不義之甚也蔡以中國諸侯一旦去楚歸晉楚伐而圍之誠爲非義沈爲楚之屬國察旣滅其國又殺其君而謂楚不當一問蔡之罪耶江黃附齊晉楚滅江黃齊晉不救猶以爲齊晉罪沈附楚爲蔡所滅而楚興師圍蔡反以爲楚罪豈義也哉春秋書楚人者楚事至此旣不足詳而亦不罪囊瓦也】

晉士鞅衛孔圉帥師伐鮮虞

【楚以沈之故而圍蔡晉不能以蔡之故而致師於楚猶搆衛以有事於鮮虞晉爲不義矣春秋書此於楚人圍蔡之下蔡侯以吳子戰柏舉之上以著蔡屬楚者屢世一旦去不正以從正而與臯鼬之盟又伐沈絕楚及被楚師之圍晉不能救以致不得已而轉托於吳則非蔡之罪而晉之罪也】

塟劉文公

冬十有一月庚午蔡侯以吳子及楚人戰於柏舉楚師敗績【柏舉公作伯莒谷作伯舉】

【書法如此是蔡因楚國請援於吳吳師出而楚退蔡以吳師追及柏舉而戰敗之也不書伐者非再舉也不書救者吳本欲有事於楚非専爲救蔡出師也吳子舉爵者詳柏舉之戰予吳子之助蔡而敗彊楚也蔡侯以吳子者蔡旣內屬於晉晉不來救勢將復入於楚不得不請救於吳不罪其轉附勾吳以攻荊蠻也諸儒每以敵人來伐受伐之國不修辭以卻敵而憤怒一戰爲非義然則柏舉之戰何以予蔡侯之以吳子予吳子之爲蔡侯所以耶楚稱人者文定以爲貶囊瓦與城濮貶得臣同義非也書宋公城濮書晉侯此書蔡侯楚皆稱人不以楚大夫與中國諸侯敵也故鄢陵之戰以君敵君則書晉侯及楚子矣邲之戰以中國大夫敵外君則書荀林父及楚子矣此內外尊卑之分非褒貶所與也】

楚囊瓦出奔鄭

【楚敗城濮而殺得臣敗鄢陵而殺公子側蓋其用法之嚴也今敗柏舉而法不行於囊瓦以是知楚之哀矣】

庚辰吳入郢【郢公谷作楚】

【公谷作入楚文定據左氏作入郢亦未發明何以書入郢不書入楚之義薛氏以爲見楚之大其都猶不能守陳氏以爲非得國之辭皆於大義無闕不足深辧不書吳子者柏舉之戰爲救蔡之故故稱爵入郢則吳之自欲得楚故還其本稱也如曰因其入國而外之然則滅國不外而外入國乎中諸侯入國不外而外吳之入楚乎文定據左氏君舎君之室大夫舎大夫之室以爲非道也故外之然春秋還吳本稱而書吳入郢何以使後人知其捨君大夫之室因而貶絕之義耶蓋吳之入郢吳楚之勝負不足以詳故楚子奔隨不書秦救楚不書敗吳不書楚子復國不書也】

五年

春王三月辛亥朔日有食之【公作正月】

夏歸粟於蔡

【蔡受圍而不救蔡圍解而歸粟失大義而施小惠春秋書以示譏也此與書城楚丘同諸侯各自歸之非若歸宋財之防謀於澶淵故以魯自歸粟爲文而諸侯之各歸蔡粟可知矣】

於越入吳

【書於越入吳以著吳之所以終不得志子楚也越常稱人矣此還其本稱與入郢還吳本稱同非褒貶所寓蓋不足以詳也】

六月丙申季孫意如卒

【意如書卒文定以爲見定公不討逐君之賊而以爲大夫全始終之禮也然則公子翚之不卒以見桓公惡於翚之弒君而不全大夫始終之禮耶若云桓未有不加禮於翚春秋削而不書則定𨿽加禮於意如春秋亦當削之以示義矣何以有不同耶蓋翚之不書卒是桓之時不卒大夫而自僖以後無不加禮之大夫故無有大夫卒而不書者春秋原不以書卒不書卒示義也如諸儒卒塟之例春秋之義舛者多矣不可從也】

秋七月壬子叔孫不敢卒

冬晉士鞅帥師圍鮮虞

六年

春王正月癸亥鄭遊速帥師滅許以許男斯歸【速公作遫許事楚而楚存之許歸晉而鄭滅之晉不問鄭之罪以復許而楚乃封許使許得再見於春秋孰謂中國義而楚不義哉甚矣晉不足以撫諸侯宐諸侯之散也】

二月公侵鄭

【晉不討鄭滅許之罪而使魯侵之魯徒結怨於鄭而卒不能存許亦何益矣】

公至自侵鄭

【前此奉伯主之命以問罪鄰國猶用大夫帥師至此則君親行矣故書至以著其失也】

夏季孫斯仲孫何忌如晉

【旣以報侵鄭之命而亦請於晉以取鄆也二卿並書者猶文十八年並書公子遂叔孫得臣如齊以著得臣之黨遂弒君也此以著取鄆之志孟氏與季氏同而逐昭公者孟氏亦有罪故圍鄆亦二卿並書也諸儒從左氏以爲陽虎彊仲孫行者經無由而見此義也】

秋晉人執宋行人樂祁犂

【楚受吳敗殘其國都𨿽借秦師復國而禍亂極矣使晉能治鄭滅許之罪而合諸侯則中國可以復振乃旣不能存許又以許之故而攜鄭今復執宋行人以攜宋宋𨿽不若鄭衛之急合於齊而趙範謀國亦失其道矣其執行人當必有故而經文前後無可詳攷左氏以爲祁犂主趙氏飲酒私獻趙範相軋致然文定據之以罪趙範殊非經義也】

冬城中城

季孫斯仲孫忌帥師圍鄆

【齊爲昭公取鄆旣不能納公而又収鄆以自利曲誠在齊但齊不能納昭公爲有益於季氏而定公亦因以得國𨿽欲善辭告齊以取亦難於端故托晉而爲帥師圍鄆之謀也何忌不言何杜氏闕文爲是】

七年

春王正月

夏四月

秋齊侯鄭伯盟於咸

【鄭以晉責滅許之故而盟齊陳氏曰石門志諸侯之合於咸志諸侯之散亦見本末也其所以至此者楚勢旣弱無畏於楚晉伯旣衰不服於晉故復相爲黨同以伐異使因晉楚之無爭而睦鄰修好保境息民爲自彊之計中國可以休息柰何外患不作內難復興以相與自卽於亂哉】

齊人執衛行人北宮結以侵衛

【晉執宋行人齊執衛行人其不義一也左氏以爲衛欲叛晉諸大夫不可使結私於齊侯曰執結以侵我乃爲沙之盟此爲齊衛未有怨而忽執其行人又侵衛而衛出盟之速故爲想當然之辭恐未必然也當是齊景圖伯旣得鄭又欲得衛因北宮結之來而假詞以罪之執結以侵其疆衛見晉已不在諸侯而利於合齊故亦因其來侵而盟齊以叛晉耳】

齊侯衛侯盟於沙【公作沙澤】

【於咸而鄭背晉矣於沙而衛背晉矣春秋悉書之而中國自此無伯矣】

大雩

齊國夏帥師伐我西鄙

【西鄙之伐以報二卿之圍鄆也夫齊不出一師以討意如而納昭公乃興大眾以伐西鄙而爭鄆景之舍義而而取利如此此所以死之日民無得而稱也】

九月大雩

冬十月

八年

春王正月公侵齊

【昭公孫國齊景𨿽不能納公而猶有取鄆圍成防鄟陵汲汲於公之事晉頃晉定則繼世而拒公於幹侯此定公從亡八年所親閱者也旣受意如之推戴而簒適有國茍有良心亦當徳齊而怨晉卽不怨晉何徳於晉卽不徳齊何怨於齊西鄙之伐亦季氏圍鄆所招乃汲汲乎稟晉命而一侵再侵以致仇於齊耶蓋季氏徳晉之拒昭而於齊之取鄆圍成防鄟陵不能亾怨季之所徳定不敢不徳之季之所怨定不敢不怨之也兩侵齊疆其得已哉】

公至自侵齊

二月公侵齊

三月公至自侵齊

【諸儒以爲季氏圍鄆以致西鄙之伐因迫公侵齊以報之然觀晉以師來救亦是稟晉命而用師故春秋兩皆書侵兩皆書至侵與侵鄭至侵鄭同文也】

曹伯露卒

夏齊國夏帥師伐我西鄙

【前西鄙之伐固圍鄆所招此西鄙之伐又兩侵所招然齊之收鄆原爲不義故春秋兩書國夏帥師以罪之】

公防晉師於瓦

【稟命侵齊再致西鄙之伐徳晉師之來救而親出以防晉大夫𨿽春秋不名而書師其爲大夫無疑得不爲辱耶不書救者齊師旣去不成救也其不書晉士鞅而曰晉師者諸儒謂以師爲重非也如書晉士鞅則疑於公及士鞅之會而晉以師來救之故不著公稟晉命以侵齊之故亦不著矣嗟乎昭公次幹侯三年而晉不禮定公爲晉抗齊受伐而卽以師來救懷利而不懷仁義晉伯所以絕於後也】

公至自瓦

【私防不至而此至者以其所防者非諸侯而爲晉師故書至以著其失而又不可以書至防故以地至而曰自瓦也】

秋七月戊辰陳侯柳卒

晉士鞅帥師侵鄭遂侵衛

【咸沙之防鄭衛皆合於齊而晉師遂及鄭衛矣夫晉自失諸侯不修禮與詞以致衣裳之防而欲以彊兵脇之又僅僅爲無名之侵宐乎諸侯旣不懷徳又不畏威而魯宋皆去也】

塟曹靖公

九月塟陳懷公

季孫斯仲孫何忌帥師侵衛

【魯旣爲晉侵鄭又爲晉侵衛以晉之故而兩失兄弟之好其何以爲國乎】

冬衛侯鄭伯盟於曲濮

【衛鄭相盟不特約以抗晉而亦惡於魯之無禮也】

從祀先公

【三以爲順祀閔僖也文定取馮氏之說以爲始祀昭公於廟也髙氏以爲正羣公之祀也三者之說文定爲長而亦於從字不合當是魯以定公爲昭公之弟不以昭公爲禰廟而祔於成公之廟以從祀故春秋書以譏之耳是必文公不祧成公不遷而定公所祀之髙曾祖禰仍爲文宣成襄也而又遲至八年始祔祭於意如旣死之後則皆季氏之罪也杜氏因左氏順祀先公而祈焉句謂陽虎將作大事欲以順事取媚於是後儒以從祀爲陽虎爲之觀春秋書法祀先公爲一事竊寶玉大弓爲一事左氏辛卯禘壬辰享者是序陽虎因祭而作亂後儒遂以陽虎欲作亂而祭比祀先公竊寶玉大弓作一事論殊難通曉】

盜竊寶玉大弓

【陽虎以邑叛不書而書竊寶玉大弓蘇氏以爲分器重於地然而先王賜履先公受之以世其子孫尺寸不可以不守分地分器顧有輕重哉其謂陽虎以鄆讙龜陰叛奔齊與侯犯以郈南蒯以費叛皆以賤而不書庶幾得之然書竊寶玉大弓而竊邑以奔可以不書猶之書公子憗奔齊而南蒯之以費叛可以不書兩書圍郕而俟犯之以郕叛可以不書也讀者推其故而詳其事之本末則𨿽不書而可知矣又當時所據皆三家之私邑而以彊公室爲名如書叛則不知其叛公室叛三家故𨿽不賤亦疑於不書也諸儒多以曹郲無大夫如繋勸懲則𨿽莒牟夷邾快以賤而得書於魯之叛臣又以爲以賤而不書何以莒邾之叛有系乎懲而魯之叛無繋乎懲耶論之不可以通如此陽虎非卿而其彊取寶器於私隱之地是亦盜行不謂之盜而何哉故春秋五書盜不盡以其賤而不名也】

九年

春王正月

夏四月戊申鄭伯蠆卒

得寶玉大弓

【前書盜竊此書得其得之於盜明矣得之於盜而不能詰盜是亦春秋所譏也】

六月塟鄭獻公

秋齊侯衛侯次於五氏

【齊侯衛侯次於五氏又次於垂葭又次於集蒢至哀元年而後書齊侯衛侯伐晉此齊衛憚於伐晉而爲虛張之勢以觀晉之變也杜氏以爲諱伐盟主故不書伐固非陳氏以爲有盟主非美事無盟主非細故故春秋重絕晉亦不盡然也觀於魯及齊平夫子相定公防齊侯於夾谷則知夫子亦不以堅事晉爲是蓋夫子以睦鄰國息兵爭爲義不以晉爲盟主魯當堅事盟主而與齊爲敵爲義也然則春秋何重於伐盟主而以不書伐書次爲別有義乎且如春秋凡書次皆非有侵伐之實迹也】

秦伯卒

冬塟秦哀公

十年

春王三月及齊平

【曁平及平文定曰曁者齊求於魯及者魯求於齊也黃氏引書羲曁和及祖甲及我周文王之云辧之謂曁猶及也然觀書辰曁佗彄奔辰及佗彄地叛固卽其人而有異文矣但谷梁以曁爲不得已文定以我及齊平非不得已則又皆泥於文也齊之請平於昭何所不得已而定旣以侵齊召怨又將叛晉顧可謂其得已也哉】

夏公會齊侯於夾谷

【觀前書及齊平而此書夾谷之防則齊魯之平蓋兩欲之左氏萊人以兵刼魯侯谷梁齊人鼓噪而起欲以執魯君之說皆不足據蓋皆欲歸徳於孔子之相故爲此說也】

公至自夾谷

【夾谷之防亦至者初及齊平兩君相見非無事而好防之常也蓋是時諸侯皆有事魯皆屈己以防之故此後盟黃防牽皆至也】

晉趙鞅帥師圍衛

【晉主夏盟伐衛不服而至於圍之晉之伯業衰矣】

齊人來歸鄆讙龜陰田

【魯事晉仇齊故齊不歸田旣及齊平而爲夾谷之防宜乎齊之歸田矣三傳及諸儒皆欲歸徳夫子故以爲齊服孔子之有禮而歸田文定以爲孔子不自序其績而又以爲安而無所避眞而無所妄則不盡然也觀春秋書平書防而後書歸田其不自序績明矣】

叔孫州仇仲孫何忌帥師圍郈

秋叔孫州仇仲孫何忌帥師圍郈【郈公作費】

【以二卿圍叛邑至再而後克之侯犯之彊而郈之堅大可知矣此他日墮三都之端夫子所以因其機而用之也】

宋樂大心出奔曹

【樂大心奔公子地奔辰曁佗彄奔一年而奔二弟三臣宋之無政可知矣至諸人之罪則於入叛誅之】

宋公子地出奔陳

【地分室以嬖獵而怒公之取馬以與向魋乃抶魋奪之以逆公焉得無罪乎】

冬齊侯衛侯鄭遊速會於安甫

【齊旣盟鄭於咸盟衛於沙今復合爲安甫之防齊幾幾乎有復伯之勢矣】

叔孫州仇如齊

【夾谷旣防而又往聘以拜歸田去晉合齊其迹顯然】

宋公之弟辰曁仲佗石彄出奔陳

【以地馬與向魋固宋公之過地抶魋而奪之不已甚乎地奔而宋公不止或猶可周旋以冀他日之歸而辰岸然挾佗彄俱去不尢甚乎推其出奔之由數人者己不能無罪況又入蕭以叛耶文定以書弟爲罪宋公之嬖魋而失二弟無親親之恩亦不盡然也】

十有一年

春宋公之弟辰及仲佗石彄公子地自陳入於蕭以叛【奔云曁者佗彄亦志乎奔而辰曁之奔也叛云及者辰王乎叛而及佗彄公子地以叛也何氏以及爲汲汲之意夫及平及戰謂其汲汲於平汲汲於戰可也以爲汲汲於叛可乎叛卽不汲汲而顧可恕其罪乎李氏以爲上曁字屬佗彄下及字屬辰於義爲妥】

夏四月

秋宋樂大心自曹入於蕭

【大心托疾辭使遭讒被逐其出奔非得已也亦入辰黨以叛何耶然則大心亦非抱貞守義者也子明之讒宋公之逐未爲不道矣】

冬及鄭平

【前之侵鄭受晉命也旣背晉不事則不得不平鄭以釋怨修好矣書及者魯志也】

叔還如鄭涖盟

十有二年

春薛伯定卒

夏塟薛襄公

叔孫州仇帥師墮郈

【侯犯據郈二卿親帥師不能克而犯以奔齊故墮三都自郈始而侯犯旣奔叔孫氏方受之於齊邑無彊臣故墮三都惟郈爲易也】

衛公孟彄帥師伐曹

【楚患旣息晉伯亦衰而互相侵伐則諸侯之自爲亂也】

季孫斯仲孫何忌帥師墮費

【墮三都事不可看得稀奇如謂是夫子禮教徳化所致何以不能教成人化孟孫乎至說三家自墮亦非也叔孫墮郈季孫墮費如謂自墮其邑欲行則行則孟孫不墮欲止則止何人又煩定公親帥師以墮之乎蓋是時家臣相繼據邑以叛而每以彊公室爲名是三家之邑適爲叛臣圖己之資正難爲計而夫子乘機爲墮之之說故三家從之而又格於家臣眾議故反假公室之令以爲墮邑之名也】

秋大雩

冬十月癸亥公會齊侯盟於黃【齊公作晉】

【夾谷防後而又爲黃之盟固魯之徳齊歸田而亦齊之欲堅魯好也】

十有一月丙寅朔日有食之

公至自黃

十有二月公圍成

公至自圍成

【夫子不能墮成論者爲之深惜文定遂謂圍成時孔子未専得魯國之政必辧言如少正卯者疑沮其間至明年由大司寇攝相誅少正卯與聞國政而女樂之饋孔子遂行以此成終不得墮也其說曲矣夫三家苦叛臣之據邑夫子似爲三家忠謀而其實可漸以殺三家之勢亦用魯行道之一端季叔未覺則郈費墮孟氏覺之則成不墮夫子固無如之何也成不墮何足以損夫子之道哉使夫子久得魯而行其道教之以禮化之以徳則天下歸心何三家之不可格𨿽郈費皆不墮亦不足以爲患不然聖人之治乃與秦皇李斯之銷兵器毀名城同用哉其至圍成者以著圍之而成終不得墮也又以著叔孫墮郈則郈墮季仲墮費則費隳定公親用師而不能墮成也】

十有三年

春齊侯衛侯次於垂葭

夏築蛇淵囿

【奪民時而興苑囿定公之志荒矣李氏以爲此決非夫子爲相時然使夫子相而能止其不築囿則亦能止其不受女樂矣是年夫子𨿽未攝相而已自中都宰爲司空司寇於朝如此等之事勢可以止則止之勢不可以止則姑聽之漸以格君心之非而變彊家之習則亦不足以爲行道之累逮乎女樂之饋君臣宴樂三日不朝而後知定公之心終不可格三家之習終不可變於是而去志始決也】

大搜於比蒲

【春秋三書囿成築鹿囿昭築郎囿定猶以爲未足而又築蛇淵囿晉楚之爭旣息齊鄭之盟旣堅君臣之間樂其所樂也春秋五書搜昭一搜於紅再搜於比蒲三搜於昌間定又有甚焉而比年兩搜於比蒲公室外虞彊晉之加兵三家內患叛臣之圗己君臣之間憂其所憂也內政不修而事荒於觀遊志瀆於師武蓋未有不愛民力而猶惜民命者也宜乎夫子之道卒不可以行歟】

衛公孟彄帥師伐曹

【衛兩伐曹皆爲無名若以曹不叛晉而伐之尢爲不義也】

秋晉趙鞅入於晉陽以叛

【趙鞅殺邯鄲午實爲始禍範中行𨿽以私伐鞅而鞅恃有彊邑旣不忌其君而殺幹又専私邑以拒範中行不得不謂之叛也】

冬晉荀寅士吉射入於朝歌以叛【荀寅下公有及字】

【荀寅士吉射敢於伐君罪浮於鞅矣春秋未見末減趙鞅而加重荀士者其無忌於君一也是時諸侯叛於外而晉不能復與齊爭者三卿內亂故也晉伯之衰以欒盈之叛晉伯之絕以趙鞅荀士之叛而齊皆因之以弱晉內不協於大臣所以外見侮於鄰國也】

晉趙鞅歸於晉

【前書趙鞅叛罪趙鞅也此書趙鞅歸罪晉定也通春秋弒君衛州吁齊無知之外無得討者然亦未見復用事於國復用事而見於經者趙盾而已通春秋叛君晉欒盈鄭良霄之外無得討者然亦未見復用事於國復用事而見於經者趙鞅而已然盾用事而晉猶彊鞅用事而晉漸弱則時勢不同而定之見脇於彊家不能及身而爭齊伯長黃池尙能保公室於數傳之後哉諸儒毎以盾再見經而春秋書弒君原其爲法受惡然則鞅再見經而春秋之書叛又有義耶】

薛弒其君比

【稱國以弒者四薛弒比莒弒庻其左氏無事實可攷惟其無攷故不得其弒君之實也惟不得其實則旣不可以專罪一人又不可以散罪眾人也以薛莒觀之則晉弒州蒲吳弒僚皆不得其實之故也】

十有四年

春衛公叔戍來奔

衛趙陽出奔宋【衛公谷作晉】

【衛靈受南子之愬而逐其宗臣並二大夫此所以積久而不能保有世子以致亂其國也】

二月辛巳楚公子結陳公孫佗人帥師滅頓以頓子牂歸【孫公作子牂公作搶】

【召陵侵後晉不能復得諸侯諸侯內亂陳復去而從楚以助楚滅頓楚固怒頓之附晉而陳遂不顧臯鼬之盟其罪均矣】

夏衛北宮結來奔

五月於越敗吳於檇李吳子光卒【檇公作醉】

【五年於越入吳至此敗吳而傷吳子黃池之歲越又入吳春秋悉書之哀元年吳子敗越樓勾踐於防稽不書文定以爲防稽之役夫差復父讎而非報怨故春秋以爲常事不書非也吳能弱楚又爭長於黃池能弱楚則中國賴以休息爭長於黃池則中國息楚患又將有吳患而卒至於敗亾者越人議其後也使不書越之入吳敗吳則吳之所以不能抗楚不能得志中國之實不著矣而吳之敗越則吳越之勝敗無關於中國不足以書也】

公會齊侯衛侯於牽【牽公作堅又作】

【牽洮之防左氏以爲謀救範氏夫衛奔其三臣而二臣在魯不當合志以助範氏宋有五叛在蕭內難未靖尢不當從齊以助範氏也或是齊欲乘範氏之亂以伐晉彊三國來防而三國不從故不見有伐晉之師至再逾年而從之伐晉者獨衛也】

公至自會

秋齊侯宋公會於洮

【洮之防宋當與咸之防鄭沙之防衛夾谷之防魯同蓋至此而宋亦去晉卽齊也李氏之說爲是】

天王使石尙來歸脤

【書歸脤者譏也諸儒之說皆是】

衛世子蒯聵出奔宋

【張氏從二劉之說不信左氏殺母之事以爲南子之讒言而非當時之實錄也汪氏以爲楚商臣蔡般稱世子弒君不當泥於蒯聵稱世子而盡廢左氏殺母之事也文定以爲特書世子以兩著其罪然兩著其罪亦不在特書世子也使春秋欲專罪蒯聵而有不書世子者乎不書世子則不知蒯聵爲衛之何人又非如突忽羈赤有兩人牽連以書使可索其名實也蓋從其實而書世子則世子之不安於國與致世子之不安於國是非之義可攷而知之矣】

衛公孟彄出奔鄭

【宋奔一母弟一公子三大臣衛奔一世叔一世子三大臣悉書於冊卽不必攷其事之實而懸論其義使奔者皆有罪而縱之奔則兩國爲無政使奔者皆無罪而迫之奔則兩君爲無道使有有罪者有無罪者則國無政而君無道國無政君無道皆亂也】

宋公之弟辰自蕭來奔

【魯納衛公叔戍北宮結猶納亾人之常辰據蕭以叛者四年再奔而魯納之則不能免於納叛之罪矣春秋未嘗諱而不書也】

大搜於比蒲

邾子來會公

【公搜而邾子來防此必有謀於公者母亦知三家利其田有彊取之意而來防以求庇耶觀於明年來朝又來奔喪皆勤謹以事魯及公薨逾年而卽伐取其田則是年猶定公所庇而三家姑從之也】

城莒父及霄

十有五年

春王正月邾子來朝

鼷鼠食郊牛牛死攺卜牛

二月辛丑楚子滅胡以胡子豹歸

【江黃從齊而楚滅之齊不能救頓胡從晉而楚滅之晉不能救小國何利於內屬哉然觀沈不會召陵而晉滅之則頓胡防召陵而楚滅之宐矣晉且不義何罪乎楚故書楚子滅頓楚子滅胡皆以罪中國也】

夏五月辛亥郊

壬申公薨於髙寢

鄭罕達帥師伐宋【罕公作軒】

【諸儒以鄭之伐宋爲公子地故然春秋不書公子地奔鄭則伐宋未見其爲公子地也】

齊侯衛侯次於渠蒢【渠蒢公作蘧蒢】

【渠蒢之次左氏以爲救宋李氏以爲與五氏垂葭同爲謀晉其說爲是使果救宋則當書救書次以示譏不當但書次也如謀救宋不應鄭師在宋而猶緩爲之謀也觀明年齊衛伐晉則爲謀伐晉無疑蓋齊衛憚於伐晉三次以謀而後乘晉亂以伐之也】

邾子來奔喪

秋七月壬申姒氏卒

【妾之卒塟不書書姒氏之卒塟者魯以禮卒之塟之故書以示譏也以禮卒塟而不書夫人小君者哀公未逾年之君未及尊母爲夫人故不得似他妾母之稱夫人小君非以不稱夫人小君爲得禮也啖氏以不稱夫人爲正名者非也劉氏以哀未成君不敗稱夫人亦不是陳氏汪氏得之】

八月庚辰朔日有食之

九月滕子來會塟

丁巳塟我君定公雨不克塟戊午日下昃乃克塟【昃公作稷無僃之說爲是旣擇丁巳塟不克塟而至次日戊午乃塟不可不詳其日也詳其日以書之而不僃之實著矣】

辛巳塟定姒

【塟先輕而後重定姒之塟後於定公之塟是成禮以塟妾母而非禮也定姒之稱與襄公母之諡定姒同先儒疑有一誤或是生未及尊爲夫人卒不當有諡而又不可以無稱故以定公之諡爲諡如宋共公夫人之諡共姬耳然非適夫人而諡配先公又與祖姑無別亦不得謂之禮也日紀辛巳以八月庚辰朔數之九月之丁巳距庚辰三十八日辛巳則距庚辰六十二日九月不當有此日矣或以比之僖二十八年書壬申公朝於王所上不繋月謂此爲十月之辛巳而上亦不系月然此下明有冬城漆之文不當移冬十月之日紀於九月之後也成十七年日食十二月丁巳朔十一月不當有壬申公谷以壬申爲十月嬰齊待君命而卒故紀於十一月而於此不言其故則前說亦不可從劉氏陸氏以壬申爲史文之誤而於此亦無說然不合兩有朔可紀之日而皆誤文也故疑十七年是閏十一月此年閏九月辛巳當在閏月耳則春秋歲終置閏不可爲定論矣大衍歷文十七年閏六月此年閏三月大衍紀日食與春秋皆差則閏之不合宐矣而亦可知兩年皆閏也長歷於十七年閏十二月於此年不置閏恐是忽於九月之不當有辛巳也】

冬城漆

春秋宗朱辧義卷十一

欽定四庫全書

春秋宗朱辧義卷十二

髙淳張自超撰

哀公

元年

春王正月公卽位

楚子陳侯隨侯許男圍蔡

【柏舉之戰至是十三年而始報蔡亦見楚之積弱難振矣𨿽遲至十三年而卒報蔡亦見楚之蓄憤不釋矣楚滅頓滅胡而後及蔡視乎大小彊弱之勢也蔡旣仇楚見楚之滅頓滅胡勢且以次而及乎已此必有僃楚之先謀故𨿽圍之而不能入之也陳防召陵而卽附楚隨納楚子之奔許滅於鄭而爲楚所存附楚者三國旣見楚之復得諸侯而勢漸彊蔡能定謀以拒楚亦見蔡之不再屈於楚也文定以稱爵爲予楚之能復仇夫楚滅蔡而殄其祀謂柏舉之戰爲予蔡之能復仇則可而顧予楚之能復仇哉如以稱爵爲予之則陳滅國殄祀之仇反助楚以圍蔡何以亦稱爵耶】

鼷鼠食郊牛攺卜牛【郊牛下谷有角字】

夏四月辛巳郊

【四月周正之孟夏夏正之仲春也魯郊以祈谷則正農事方興之時先儒以書四月五月爲過時而譏其慢者未必然也觀於四書卜郊皆在四月則魯實以四月郊卜而從則於四月不從則卜五月故有四卜五卜之異四卜五卜不從則不郊從則五月郊定十五年之書五月郊此年之書四月郊當是因鼷鼠食牛之變而書非以譏過時也】

秋齊侯衛侯伐晉

【左氏以伐晉爲救範氏而諸儒因之然齊衛次五氏次垂葭以謀伐晉皆在範氏未叛之前去年次渠蒢而後伐晉之謀決則齊衛之伐晉或搆範氏爲內助而非爲救範氏興師也陳氏據左氏以次五氏爲伐夷儀次垂葭爲伐河內皆不書伐爲不忍書必至於是而後書夫果成師以伐夷儀伐河內春秋何所不忍而不書耶如以爲憫諸夏之無伯故不忍書然如戎伐凡伯王師敗績於茅戎戎狄無王皆忽書而不忍於諸侯之無伯哉又如文元年衛侯伐晉襄二十三年齊侯伐衛遂伐晉皆無損於晉伯晉茍能伯何病於齊衛之伐而春秋有所不忍哉】

冬仲孫何忌帥師伐邾

【薛氏曰邾所厚者君也何忌魯之彊臣所以伐之也其說最好邾托於定公生則來朝死則奔喪有加禮焉薨甫逾年而卽不免彊臣之見伐三家之無君而弱哀公甚矣】

二年

春王二月季孫斯叔孫州仇仲孫何忌帥師伐邾取漷東田及沂西田

【仲孫伐之逾年而三家並伐之春秋書漷東田及沂西田以罪三家之利於邾田而恣取也】

癸巳叔孫州仇仲孫何忌及邾子盟於句繹

【三家伐而二卿盟谷梁以爲各盟其所得而文定取之謂季氏以田歸二家非也季氏彊於叔仲蓋自尊重不降與邾子盟而使二卿盟也不然季氏之貪使意不在邾田則二卿伐之可以得志何煩李斯親將耶魯邾之盟始於隱公盟邾儀父於蔑終於叔仲盟邾子於句繹夫邾之未列於諸侯也魯君盟之旣列於諸侯也魯臣盟之可以觀世變矣蔑與句繹之盟魯盟邾之始終卽通春秋書盟之始終也聖人蓋有意於其間焉】

夏四月丙子衛侯元卒

滕子來朝

晉趙鞅帥師納衛世子蒯聵於戚

【論者以書世子辧蒯聵無殺母之事然觀於商臣般止弒君書世子則蒯聵之書世子不足以辧殺母之有無也蓋蒯聵殺母春秋無明文而輙之拒父則了然矣蒯聵卽有殺母之事而輙不可以拒父況夫子正名之論及不爲衛君之論又明言輙之不可拒父耶故春秋書納聵於戚罪輙之不迎父而拒父而致趙鞅帥師以納納而不得入國而於戚也】

秋八月甲戌晉趙鞅帥師及鄭罕達帥師戰於鐵鄭師敗績【鐵公作粟又作秩】

【杜氏曰鐵衛地在戚城南觀此則是趙鞅納蒯聵之師遇罕逹致齊粟之師於鐵而戰也趙鞅奉命納聵非奉命敵鄭師可以不戰而戰故書及以歸過於趙鞅也趙氏以爲罕逹爲衛討剻聵趙鞅爲蒯聵禦之觀戰時左氏序蒯聵在師之事亦頗得其情實但使逹爲衛討聵鞅爲聵而禦之則是戰當書逹及鞅不當書鞅及逹矣】

冬十月塟衛靈公

十有一月蔡遷於州來

【蔡與楚有柏舉之怨而吳之入逞皆察所致前四國之圍𨿽解而惟恐楚之必得蔡而甘心故謀遷於吳蓋蔡之於楚有殺般用有之仇於吳則有拍舉戰勝之徳去仇而附徳則州來之遷未可爲非而亦蔡所願也故以自遷爲文】

蔡殺其大夫公子駟

【遷州來而殺公子駟必駟不欲遷也蔡卽當遷駟卽不欲遷亦非有可殺之罪故以國殺爲文而不去其官也】

三年

春齊國夏衛石曼姑帥師圍戚

【公羊以齊國夏衛石曼姑圍戚爲伯討固非矣諸儒以先齊後衛爲罪齊之首惡而誅國夏亦非也夫春秋末減以子圍父之衛而加重於助子圍父之齊哉蓋齊惟恐蒯聵得入而衛將從晉故有必致師於戚之心衛喜齊之助己而推齊以爲主兵也春秋旣惡齊之助惡而首齊以罪齊亦不以齊之故而減衛罪故戚不系衛以誅衛也如書圍宋彭城者歸功於諸侯爲諸侯大夫圍宋彭城之詞不歸功於宋華元爲圍彭城之詞也此書圍戚者歸罪於石曼姑爲圍戚之詞不歸罪於齊國夏爲圍衛戚之詞也故圍宋彭城云者列國大夫圍宋之彭城圍戚云者衛石曼姑自圍戚也】

夏四月甲午地震

五月辛卯桓宮僖宮災

【魯於兄弟之疊爲君不異昭穆則桓之宮當與隱宮同遷同祧而同毀僖之宮當與閔宮同遷同祧而同毀毀隱閔而不毀桓僖文定以爲出於季氏之私者或當然也昭定之間魯方以兄弟繼世而追立煬宮又烏知桓僖之當毀哉當毀不毀天災及之於理固宜然武宮煬宮又豈當立而巋然皆存則夫子所云必桓僖者亦是據當毀之理而云然也】

季孫斯叔孫州仇帥師城啟陽【啟公作開】

【地震天災絕不知懼役用民力而奪其耕時惡亦甚矣】

宋樂髠帥師伐曹

【春秋之世宋之於曹鄭之於許魯之於邾皆世侵侮之故宋必至於滅曹而後甘心也】

秋七月丙子季孫斯卒

蔡人放其大夫公孫獵於吳

【書蔡人放公孫獵是蔡之眾人放之矣眾人皆不欲遷吳也如以獵爲駟之黨則駟以不欲遷吳而見殺獵亦宜爲不欲遷吳者矣眾人又何怨於獵而放之哉觀此則知獵必同蔡侯之謀而非駟之黨眾人怒其遷吳故蔡侯殺駟眾人放獵獵放而蔡侯見殺耳】

冬十月癸卯秦伯卒

叔孫州仇仲孫何忌帥師圍邾

【兩伐而取其田旣盟之而又圍之必至於入邾以邾子歸而後已與鄭宋之於許曹一也而魯則三家爲之罪尢甚矣】

四年

春王二月庚戌盜殺蔡侯申【公作三月】

【文定以變文書盜爲警有國之君謂蔡昭信義俱亾禮文並棄無以守國而自衛故夫人得而害之夫蔡昭能自防於楚以與臯鼬之盟又能以吳子戰勝於拍舉楚人殺蔡先君烕國殄祀之仇自昭而復先世百餘年屬服荊蠻之恥自昭而冼使此時伯主可托猶不至轉托於吳旣不得已而托吳以報楚矣若又卽楚而背吳非義也諸大夫之謀豈可殉哉故不當以蔡昭之不幸爲盜所殺而罪其不從諸大夫之謀以事楚也何以不書弒君旣稱盜則不稱君也公孫翩何以爲盜倉猝爲變事同剽刼旣無簒逆之心又未有仇怨於君之事故翩公孫無知亦公孫無知名而翩不名翩非卿邴歜閻職亦非卿歜職稱齊人而翩稱盜也不然翩之爲公孫卽不若無知之責而用事而公孫之親顧不責於邴歜閸職乃槪以爲賤而書盜哉】

蔡公孫辰出奔吳

【陳氏以爲書盜殺蔡侯申卽書蔡公孫辰出奔吳則辰爲與聞乎殺與書公薨卽書夫人孫慶父出奔夫人慶父與聞乎弒同義然翩之殺申起於倉猝未必辰之與聞也使預謀殺申而辰與聞之則翩或以賤不書當歸獄於辰而書公孫辰弒君矣使罪不在辰不當歸獄於辰則與謀者眾當書蔡人弒君矣卽賊無主名亦當書蔡弒其君矣觀春秋書殺不書弒書蔡侯不書其君則翩亦非有逆志成謀而此外實無與聞乎故者也春秋於魯諱弒書薨故書夫人之孫慶父之奔以著其爲賊於蔡何諱而同其書法哉當是辰與姓霍皆翩之親屬蔡人𨿽多不利於遷而原不欲賊蔡侯翩一旦殺之蔡人怒翩旣同殺翩而又遷怒於辰及姓霍故辰不安而奔姓霍遂不免於殺也】

塟秦惠公

宋人執小邾子

【不書伐小邾不書宋公防小邾子於某而書執小邾子是必小邾子朝於宋而宋人執之也】

夏蔡殺其大夫公孫姓公孫霍

【翩殺蔡侯而辰出奔姓霍見殺三人者皆公孫固知爲翩之親屬也而姓霍實不與殺故稱國而不去其官】

晉人執戎蠻子赤歸於楚【蠻公作曼】

【通春秋未有執失國來奔之君歸其仇國者晉人執戎蠻子以歸楚晉非有畏於楚也方不得志於諸侯不欲庇戎蠻子以生楚釁也然其不義甚矣文定以歸於云者猶曰京師楚也則非也晉執曹伯不曰歸於宋而曰畀宋人者曹伯晉之所欲得非宋之所欲得晉以畀宋猶曰我之人以與汝耳晉執戎蠻子不曰畀楚人而曰歸於楚者戎蠻子楚之所欲得非晉之所欲得故晉以歸楚猶曰是爾之人我以歸之耳如書執戎蠻子畀楚人則似晉伐戎得蠻子以畀楚人而楚之伐戎蠻戎蠻子奔晉之事實不著卽晉人於其來奔旣不能庇戎蠻子又不能責楚以虐小之罪亦不明矣蓋楚旣殺其先君又奔其後嗣而晉乃助之爲虐罪與楚同也】

城西郛

六月辛丑亳社災

【谷梁曰亾國之社以爲廟屏孔氏以爲武王伐紂使諸侯各立其社以戒亾國恐未必然伊川謂旣爲亾國之社則自王都至國都宜皆有之以爲戒也其說當是是必魯之國都原有殷社周旣克商因用湯存夏社以戒亾國之意使天下諸侯於凡有殷社之地皆屋之以爲亾國之戒耳】

秋八月甲寅滕子結卒

冬十有二月塟蔡昭公

【蔡昭之塟以往防而書原不必多生議論但魯於諸國喪紀自弒君外其他小國不論於齊宋晉衛陳鄭則多有不往防塟者矣惟蔡則考父封人皆塟其肹卒不塟午不卒不塟獻舞卒楚不塟則皆在齊桓創伯晉文襄繼伯之時宣公以後世屬於楚而魯之喪紀視昔猶勤𨿽東國卒楚不塟而被弒之景公弒君之靈公盜殺之昭公無有不往防者趙氏以爲蔡許屬楚魯畏於楚而重其與國然如蔡般爲楚防之所殺豈旣滅而復楚猶重般之塟而以防塟之禮責諸侯耶又如蔡昭去楚事吳何以亦往塟耶要之於大義無關不必攷而辧之也】

塟滕頃公

五年

春城毗【毗公作比又作芘】

夏齊侯伐宋

【齊與宋自防洮以來有好無惡此怱伐之以宋伐曹執小邾子意欲與齊爭伯故齊伐之必以伐曹執小邾子爲名也汪氏之論如此亦得情實但宋之仇曹不自此時齊景欲伯而有事於宋則聲罪之辭不患無名耳】

晉趙鞅帥師伐衛

【晉納蒯聵不得入衛故此伐之後又侵之所以然者衛嘗防齊伐晉故納蒯聵將以定衛使離齊而從晉也至範氏之故則於書入朝歌後未嘗見經而奔亦不書如納蒯聵戰罕逹及此皆趙鞅帥師或亦趙鞅有隱怨歟】

秋九月癸酉齊侯杵臼卒【杵公作處】

【齊桓五子莫適立致其國亂而伯業以衰齊景當鑑之矣燕姬之適旣死宜擇於賢長以早定國本何溺於荼哉使荼果賢亦當早立以絕羣公子之望以定諸大夫國人之心何至於將死而始屬荼於髙國哉況荼又方在孺子也然齊景助輙以拒蒯聵是不以世子宜有國而子可以拒父矣則其捨長立幼以爲有君之命有髙國之輔無不可以弟而拒兄𨿽羣公子無能爲也而不知陳乞老姦早有成算在其胸中矣】

冬叔還如齊閏月塟齊景公

【春秋不紀閏月惟文公六年及此兩見閏月不可不告月而不告月則書以示譏喪不數閏齊以閏月凖五月而塟之期則亦書以示譏也兩閏皆在歲終後人多取左氏歸余於終之說以爲周置閏於歲終觀於秦閏九月則承周歲終之法可以相證矣顧攷之韋昭曰余余分也終閏月也中气在晦則後月閏在望是其正中也顏師古曰有餘日則歸於終積而成閏也其於歸余於終句皆不作歲終解文公元年左氏曰於是閏三月非禮也班志謂當閏在十一月後而在三月故左氏以爲非禮亦似左氏原不以置於歲終爲禮者汪氏以爲春秋之時歷法謬而置閏歲終則是周本不置歲終之閏春秋時之閏於歲終皆歷家之失也按閏月無中气北斗斜指兩辰之間彊置歲終所差多矣恐左氏歸余之句班氏及韋顏之解亦不可廢史記漢書又皆云周道衰微歷數不正則汪氏所云歷法謬而置閏歲終其說亦是但歷算之法交食難而置閏易春秋日食不謬而閏謬未必然也夫說之不定者則當以經文正之觀於不書閏某月而書閏月則是閏於歲終之書法矣然觀於文六年不告月上但書冬十月此年但書冬皆無十二月之文則兩閏難決其在十一月在十二月也觀於隠三年日食二月己巳前年十二月有乙卯則可知十二月有閏而閏在歲終矣然觀於成十七年日食十二月丁巳朔本年十一月有壬申則又疑於十一月有閏定十五年日食八月庚辰朔九月有丁巳戊午辛巳則又疑於辛巳是閏九月而閏不定在歲終也竊以春秋二百四十二年閏以百數而但兩見者固以兩事當紀亦不應他事皆無可紀於閏月者也此或歷有攺易或隨月而置或置於歲終如用朔之法不一定夫子作春秋恐以錯紀閏月遺後人以不定之法故約閏月事入於本月而閏月不紀惟不告月塟齊景公兩事不可以不書而兩閏適在冬月故紀於歲終耳】

六年

春城邾瑕【瑕公作葭】

【城瑕以迫邾所以入邾而虜邾子也】

晉趙鞅帥師伐鮮虞

【伐鮮虞亦趙鞅帥師故左氏以爲治範氏之亂也】

吳伐陳

【元年吳侵陳不書猶小用師也至此而伐陳蓋旣得蔡於楚乂欲與楚爭陳吳駸駸乎有駕中國之勢矣】

夏齊國夏及髙張來奔

【據左氏則齊景屬荼於國夏髙張二人旣受君命則當荼存與存以死繼之以效荀息之義柰何遽捨少主以奔哉二人奔而荼不可存矣然則陳乞之陰謀以逐髙國其勢必至於弒荼而弒荼之獄其必歸陳乞無疑矣】

叔還會吳於柤

【吳伐陳陳旣服叔還亦往防之猶楚滅陳而叔弓防楚子於陳也其罪稍減於不卹陳亾貪結楚好而已】

秋七月庚寅楚子軫卒

齊陽生入於齊齊陳乞弒其君荼

【文定以陽生不稱公子爲春秋誅其不子然則楚比奔稱公子歸稱公子爲不誅其不子耶陽生非適而長不稱公子楚比非適非長而稱公子於義何取此皆泥於稱公子不稱公子爲春秋華之削之以示義故其爲論如此而不知公子之稱彼原稱公子則仍之彼原不稱公子則亦仍之也蓋𨿽皆公之子其國寵以卿大夫之貴使用事於國交政於諸侯則稱於春秋不然則春秋亦不書也卽以比與陽生言之比已列卿大夫而貴爲公子尊爲公子其名當見於經故比之出奔書陽生未列於卿大夫而名未貴秩未尊其名不當見於經故陽生之出奔不書蓋春秋非大夫不書故也鄭突齊小白齊陽生之出奔皆不書而歸入書歸而爲君入而爲君也又卽楚比得書公子陽生不得書公子之實而可以定比弒防陳乞弒荼之獄矣比惟列於卿大夫而貴爲公子尊爲公子則其在國用事已久必有爲之黨者其勢足以制觀從使不爲亂不以其勢制觀從之亂則其勢可以脇楚之人使奉己爲君故弒防之獄不歸觀從而以歸比也陽生𨿽於諸子爲長在國未爲公子以列於卿大夫名未責秩未尊國之政事未嘗一日得與國之兵防未嘗一日得操𨿽欲入國爲亂而無助之者陳乞召之則得入陳乞君之則得立使陳乞廢之則又廢使陳乞逐之則又奔矣其能弒荼乎哉故弒荼之獄不歸陽生而以歸陳乞也以弒荼故書陽生入以殺子糾故書小白入陽生小白不能無罪晉夷吾入於殺奚齊弒卓之後則夷吾之入不書矣陽生之入陳乞入之故弒荼罪陳乞小白之入齊人入之故殺子糾罪齊人春秋治楚比弒防之罪則以自歸爲文矣】

冬仲孫何忌帥師伐邾

宋向巢帥師伐曹

【魯之於邾宋之於曹其必欲虜其君而收其地一也故春秋不以恕魯而以魯事宋事比書屢書以齊其罪也】

七年

春宋皇瑗帥師侵鄭

【宋之伐曹侵鄭不必其與齊爭伯也宋於曹固世侵侮之而在晉楚爭鄭之時鄭附楚則往往加兵於宋宋亦世仇怨之也左氏以此爲爲晉討鄭叛者當不然也】

晉魏曼多帥師侵衛

【晉助蒯聵之正以屢加兵於衛而卒不能出輙以納蒯聵至於帥師以侵其亦微矣】

夏公防吳於鄫【鄫谷作繒】

【叔還防之公又親防之悉書以著魯之失也其盟於鄫衍不書吳伯未成春秋將終其事不足以詳也】

秋公伐邾

八月己酉入邾以邾子益來

【三家連年伐邾邾已困矣知其國必可入而君必可虜乃迫公親將以歸惡名於公三家之謀亦矣文定以爲書以邾子益來而不諱者欲見後書歸邾子之爲能去惡而予之也其說甚曲且魯非能自歸邾子也迫於吳之來伐齊之取邑不得已而歸之春秋何爲予之耶卽實出魯自歸之而歸之之善不足以敵以來之惡又何予耶】

宋人圍曹

冬鄭駟帥師救曹

【鄭𨿽以怨宋之故而救曹然春秋未嘗不善之乃有救曹之名而卒不能救則駟之罪也】

八年

春王正月宋公入曹以曹伯陽歸

【曹在春秋事伯主交鄰國𨿽弱小自保之道宐然而以視莒邾則未見有搆兵侵伐之事蓋弱小而勤謹以保宗廟守社稷者也而宋人卒滅之則宋人之惡矣】

吳伐我

【卿防吳於柤公親會吳於鄫以爲吳可托也乃入邾而授吳以來伐之名是我之入邾不義而吳之來伐爲義曲直分明矣乃文定惜其無蕐元國佐之臣致受城下之盟以是爲恥爲後世戒是但以勝負利害爲訓而失乎春秋之義也】

夏齊人取讙及闡【闡公作僤】

【據左氏則齊人取讙及闡爲季姬故然齊侯𨿽爲季姬故而必以邾子爲名魯人知其意爲季姬名爲邾子故歸季姬以悅其心歸邾子以塞其口而後讙闡不逾年而歸也然外取邑不書取讙及闡書者伊川以爲魯入邾而齊怒因賂二邑以悅之與書取濟西田同其說當是】

歸邾子益於邾

【書於吳來伐齊取邑之後是前之虜邾子魯之惡此之歸邾子亦魯之恥矣何氏以爲善魯之能悔過豈眞能悔過者哉】

秋七月

冬十有二月癸亥杞伯過卒

齊人歸讙及闡

【書於歸邾子之後是明著魯之見迫於彊齊而歸邾子也邾之復得有君邾子之復得有國皆吳齊之徳也齊旣存邾子而卽返魯邑亦近於義矣】

九年

春王二月塟杞僖公

宋皇瑗帥師取鄭師於雍丘

【宋鄭怨結向巢伐鄭猶未甚也至皇瑗取鄭師而怨深矣其後又再伐鄭所以致有罕達取宋師之報也取師之慘春秋之初一見鄭伯取三國之師蓋二百年來無之矣而以宋鄭各取其師終焉前則諸侯爲之後則大夫爲之皇瑗罕逹稱名稱帥師可謂無貶乎哉】

夏楚人伐陳

【書楚人伐陳則陳之屬吳明矣】

秋宋公伐鄭

【旣取其師又伐其國宋公舉爵又可謂之無貶乎哉】

冬十月

十年

春王二月邾子益來奔

【虜執之辱而來奔邾子之不自彊如此宐乎不能保有其國歟】

公防吳伐齊

【吳以邾之故伐我齊以邾之故取我二邑我之受侮於齊與受侮於吳一也怨則宐均怨之釋則宐均釋之若欲釋一而怨一則宐釋齊而怨吳蓋齊內而吳外也齊猶歸邑以相好而吳且徵百牢以臣屬我乃魯反防吳以伐齊者是時齊稍弱而吳方彊也以彊弱爲向背不義甚矣】

三月戊戌齊侯陽生卒

【文定以爲齊人弒悼公赴於師而春秋書卒者不忍以戎狄之民加中國之君蓋據左氏云然其說甚曲臨川吳氏以爲吳師在齊而陽生卒遂以爲弒者其說最是蓋春秋書卒必非弒也】

夏宋人伐鄭

【宋之伐鄭至再至三豈至是而始書人以貶耶此後向巢又稱名稱帥師矣】

晉趙鞅帥師侵齊

【明以著趙鞅伐喪之罪也若齊果弒君則趙鞅爲討賊之師不書侵而書伐矣】

五月公至自伐齊

【三月齊陽生卒五月始至明以罪魯之聞喪而不速去齊也蓋是時魯吳之師在齊而齊人遭喪城守二師不去加齊人以弒君之名假爲討賊以文伐喪故有齊弒陽生之言也】

塟齊悼公

【防吳以伐聞喪不還𨿽往防塟崇虛禮而背實義春秋所惡也】

衛公孟彄自齊歸於衛

【公孟彄奔於蒯聵奔之後宐爲蒯聵之黨矣今蒯聵未入而彄何以歸哉彄之歸又書自齊齊固助輙拒蒯聵者然則彄之歸其爲齊歸之使背蒯聵而助輙了然矣】

薛伯夷卒

秋塟薛惠公

冬楚公子結帥師伐陳

【楚大夫稱名稱帥師以著楚之大用兵於陳致有吳師之來救也】

吳救陳

【文定以凡救皆善之吳救陳而以號舉者爲傷中國之衰也非也此如僖二十八年書楚人救衛以著陳之附吳原不論其救之善不善卽善其救亦不在書人書爵以爲褒而何泥於舉號之可疑哉春秋之義凡救而有卹鄰急難之公心者則善之其或伐其叛己者救其附己者今日附己則救之明日叛己則又伐之卽伯主之救亦救其附己者何善之有吳前伐陳伐其附楚不附己也此之救陳亦救其附己而爲楚所伐也何善之有如附己而不能救則春秋所惡耳】

十有一年

春齊國書帥師伐我

【防吳伐齊聞喪不去此齊所以憤而兵及國都也春秋直書以著魯爲自取之禍】

夏陳轅頗出奔鄭【轅公作袁】

五月公會吳伐齊

【公結怨於齊以致來國書之伐宐自悔過引咎以謝齊旣不能然而又防吳以伐之非禮極矣公兩伐齊皆親出三家安在而以危事委公耶四分公室之後若謂公猶能用眾則未必然矣】

甲戌齊國書帥師及吳戰於艾陵齊師敗績獲齊國書【但書及吳戰則明知未及公戰矣前旣防吳伐齊罪已在魯若果及公戰原不必諱蓋以著公之未及戰也前伐齊書公至此不書公至非沒公以示貶也前至伐齊以著其聞喪不還師久於齊之罪此則公未與戰如書至於戰前則公實未前歸如書至於戰後則或疑於公之與戰故不可以至而竟不至也】

秋七月辛酉滕子虞母卒

冬十有一月塟隱公

衛世叔齊出奔宋

【衛輙立已九年蒯聵在戚助以彊晉而不得入者必衛大臣直輙而助之者眾也今齊以世叔出奔則直輙者去所以不數年而蒯聵歸國歟】

十有二年

春用田賦

夏五月甲辰孟子卒

【谷梁以爲不書夫人爲諱娶同姓非也春秋之諱娶同姓當於不書如吳納幣不書逆婦於吳不書以夫人至自吳諱之卒不書夫人非諱也孟子之書卒不書薨不書塟不書夫人者季氏逐昭公立定公三家不以禮喪孟子夫子仍舊史書以著三家逐君不加禮於夫人之罪也如以爲諱則當削而不書旣書孟子矣何不可以書夫人孟子哉】

公會吳於槖臯

【兩防伐齊又爲槖臯之防堅吳之好以敵齊也】

秋公防衛侯宋皇瑗於鄖【鄖公作運】

【於防吳槖臯之後而與衛君宋臣爲鄖之防者必宋衛合魯以求通於吳也】

宋向巢帥師伐鄭

【宋取鄭師之後三伐鄭皆書者以甚宋之惡也】

冬十有二月螽

十有三年

春鄭罕達帥師取宋師於嵒

【罕達取宋師以爲皇瑗取鄭師之報是所謂以惡相報皇瑗罕逹皆有罪也】

夏許男成卒【成公作戍】

公會晉侯及吳子於黃池

【不書吳子則無以見吳子爭伯之實不書晉侯及吳子則無以示吳子不可主防之義然而楚主防盟則實書楚子爲王吳主防盟而不實書吳子爲主者吳未若楚之彊橫中國之服吳未若服楚之甚故不以罪楚子之主盟者罪吳子之主盟也是時諸侯皆去晉故晉欲合吳以內懾諸侯魯結怨於齊故復從晉合吳以近敵齊也晉與魯皆有罪矣】

楚公子申帥師伐陳

【楚再伐陳必欲爭陳於吳楚復彊矣楚至春秋之終尙有公子用事可知楚無彊家不似晉之有韓趙魏齊之有髙國陳魯之有三桓鄭之有七穆専國無君以致有分室簒國朝於私家之禍也】

於越入吳

【於吳入郢之後書於越入吳以著吳之卒不得志於楚也於防黃池之後書於越入吳以著吳之卒不得志於中國也凡吳之不得伯皆越爲之】

秋公至自會

【書公至於楚伐陳越入吳之後以著吳子在黃池而楚之伐陳越之入吳皆乘吳子之出也】

晉魏曼多帥師侵衛【公無曼字】

【晉何徳於蒯聵而必欲納之故論者多以爲範氏故也】

塟許元公

九月螽

冬十有一月有星孛於東方

【公羊曰旦見也旦見亦可占其宿之度而不言宿者文定曰不加於宿恐是春秋欲著其旦見故不言宿耳】

盜殺陳夏區夫

【春秋五盜左氏於此不詳盜爲何人如以爲賤而書盜則左氏所云尉止齊豹公孫翩陽虎者多不足據如據左氏則齊豹之爲司寇翩之爲公孫皆不賤或當以不知誰何之人而書盜爲得春秋之義也】

十有二月螽

十有四年

春西狩獲麟

【此當以說左氏者春秋感麟而作作起於獲麟而文止於獲麟爲是文成致麟之說未必然也】

春秋宗朱辧義卷十二

