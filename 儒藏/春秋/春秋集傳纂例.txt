

欽定四庫全書

經部五

春秋集傳纂例

春秋類

提要

【臣】等謹案春秋集傳纂例十卷唐陸淳撰蓋釋其師啖助並趙匡之說也助字叔佐本趙州人徙闗中官潤州丹陽縣主簿匡字伯循河東人官洋州刺史淳字伯衝吳郡人官至給事中後避憲宗諱攺名質二程遺書陳振孫書錄解題及朱臨作是編後序皆云淳師助匡舊唐書云淳師匡匡師助新唐書則云趙匡陸淳皆助髙弟案呂溫集有代淳進書表稱以啖助爲嚴師趙匡爲益友又淳自作修傳始終記稱助爲啖先生稱匡爲趙子余文或稱爲趙氏重修集傳義又云淳秉筆執簡侍於啖先生左右十有一年而不及匡又栁宗元作淳墓表亦稱助匡爲淳師友當時序述顯然明白劉昫以下諸家並傳聞之悞也助之說春秋務在考三家得失彌縫漏闕故其論多異先儒如論左傳非邱明所作漢書邱明授魯曾申申傳吳起自起六傳至賈誼等說亦皆附會公羊名髙谷梁名赤未必是實又云春秋之文簡易先儒各守一傳不肯相通互相彈射其滋甚左傳序周晉齊宋楚鄭之事獨詳乃後代學者因師授衍而通之編次年月以爲傳記又雜采各國諸卿家傳及卜書夢書占書縱橫小說故序事𨿽多釋經殊少猶不如公谷之於經爲宻其論未免一偏故歐陽修晁公武諸人皆不滿之而程子則稱其絕出諸家有攘異端開正途之功蓋捨傳求經寔導宋人之先路生臆斷之其過不可掩破附防之失其功亦不可沒也助書本名春秋統例僅三卷卒後淳與其子異裒錄遺文請匡損益始攺名纂例成於大歷乙卯定著四十篇分爲十卷始末具見第八篇

中唐書藝文志卷數亦同此本卷數相符蓋猶舊帙其第一篇

至第八篇

爲全書總義第九篇

爲魯十三公並世緒第三十六篇

以下爲經傳文字脫謬及人名國名地名其發明筆削之例者寔二十六篇而已袁桷後序稱此書廢已久所得爲寶章桂公校本聞蜀有小字本惜未之見吳菜栁貫二後序皆稱得平陽府所刋金泰和三年禮部尙書趙秉文家本是元時已爲難覯流傳得至今日亦可謂巋然獨存矣乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

春秋集傳纂例原序

栁子厚與元次山論春秋書言自得集傳常願執灑掃於陸先生之門及先生爲給事中始得執弟子禮未及卒業而先生云亡復有先生墓表謂說春秋者百千卒無有及其根源者獨先生講述三十年經學始大光瑩乃爲先生能文聖人之書通於後世遂與門人世儒相與諡曰文通先生其見尊於當世如此子厚文章宗匠也以韓退之之賢猶不肯髙以爲師獨肯執弟子禮於陸氏前則陸氏之學從可論也自孔子沒前先生幾千餘年矣後先生又數百年矣皆未有出其書之右者豈非膠於偏見而然耶而漢通經者以董仲舒爲第一然猶膠於谷梁不克別白餘可知也臨嘗從師學識其大略復得先生所爲書乃益曉發惜乎不得人人傳之以速其逺到子厚謂使庸人小童皆可積學以入聖人之道況有明敏勤篤之資者乎近嵗取人以通經爲尙學者無大小以不通經爲恥則此書之傳爲時羽翼豈可忽哉慶曆戊子吳興朱臨謹序

自唐世言文者一變而王楊盧駱再變而燕許三變而韓栁𨿽其文振八代之獘及見當世經生攻訓詁治義疏則深敬之太常殷侑新注公羊退之欲爲之序幸得掛名經端以蘄不朽及寄詩盧仝又言其抱遺經束三傳然仝所著春秋摘微一卷間見一二未甚爲學者輕重惟子厚答元饒州書恆願歸於陸先生之門執弟子禮會先生病子厚出邵州竟不克卒業先生蓋河東陸淳元衝也與子厚同郡且云先生師天水啖助及趙匡知聖人之防兼用二帝三王法至先生大備春秋集注纂例辧疑微防等書包羅旁魄轇轕上下一出於正於是乎春秋有啖趙陸氏之學往予北遊京師始從國子學見陸氏纂例十卷是金泰和間禮部尙書趙秉文手本太原板行後又得陸氏辧疑七卷微防三卷而集注久闕自唐世學者說經一本孔氏正義及宋之盛說者或不用正義六經各有新注爭爲一已自見之論而欲求勝於先儒已成之說宋子京傳唐書猶不滿於啖助者豈啖助實有以開之故歟𨿽然陸氏未可毀也後之學者自肆於藩籬閫域之外口傳耳剽而不難於議經者必引啖趙陸氏以自解是或未之思也夫元吳萊字立夫序

唐丹陽主簿趙州啖助攷春秋三傳短長撰集傳復攝綱條爲統例助卒其子異裒錄遺稿於是門人洋州刺史河東趙匡損益之而給事中陸淳師事匡纂會其文爲春秋集傳纂例十卷集注自元已亡而纂例及辧疑微防三書延祐中從集賢學士曲出之請鋟板江西行省魏晉以前說春秋者創通大義而已有所未通則沒而不說又或自亂其義自杜元凱以例釋左氏其說有正例變例非例之分別爲五體以尋經傳之微防言春秋者宗之然猶略而未該至三子書出例乃大備庶乎絲麻之屨之不紊其有功於春秋甚大淳爲韋執誼所援得侍講東宮栁子厚因執弟子禮歸安朱臨序是書謂子厚文章宗匠以韓退之之賢猶不肯髙以爲師獨肯執弟子禮於陸氏以此推陸氏之學要之子厚之師陸氏特出於黨人一時附和正未足以是爲輕重也然唐人所尙者詩賦往往未暇究明經義陸氏獨能傳習其師說通聖人之書於後世其賢有過人者當其時蔡廣成以易施士匄以詩仲子陵袁彛韋彤韋以禮彊蒙以論語皆自名其學以顯於時今其書俱不傳惟三子書僅存錢塘龔主事蘅圃刻而傳之功不在曲出下矣秀水朱彛尊序

欽定四庫全書

春秋集傳纂例卷一

唐陸淳撰

春秋宗指議第一

此經所以稱春秋者先儒說云魯史記之名也記事者以事系日以日系月以月系時以時系年所以記遠近別同異也故史之記必表年以首事年有四時故錯舉以爲所記之名也

啖子曰夫子所以修春秋之意三傳無文說左氏者以爲春秋者周公之志也曁乎周徳衰典禮喪諸所記注多違舊章宣父因魯史成文考其行事而正其典禮上以遵周公之遺制下以明將來之法【杜元凱左傳序及釋例云然】言公羊者則曰夫子之作春秋將以黜周王魯變周之文從先代之質【何休公羊傳注中云然】解谷梁者則曰平王東遷周室微弱天下板蕩王道盡矣夫子傷之乃作春秋所以明黜陟著勸戒成天下之事業定天下之邪正使夫善人勸焉淫人懼焉【範寗谷梁傳序云然】吾觀三家之說誠未達乎春秋大宗安可議其深指可謂宏綱旣失萬目從而大去者也予以爲春秋者救時之獘革禮之薄何以明之前志曰夏政忠忠之獘野殷人承之以敬敬之獘鬼周人承之以文文之獘僿救僿莫若以忠復當從夏政夫文者忠之末也設教於本其獘猶末設教於末獘將若何武王周公承殷之獘不得已而用之周公旣沒莫知攺作故其頽獘甚於二代以至東周王綱廢絕人倫大壞夫子傷之曰虞夏之道寡怨於民殷周之道不勝其獘又曰後代𨿽有作者虞帝不可及已蓋言唐虞淳化難行於季末夏之忠道當變而致焉是故春秋以權輔正【天王狩於河陽之類是也】以誠斷禮【褒髙子仲孫之類是也】正以忠道原情爲本不拘浮名【不罪欒書之類是也】不尙狷介【不褒泄臺之類是也】從宜救亂因時黜陟或貴非禮勿動【諸非禮悉譏之是也】或貴貞而不諒【卽合權道是也】進退抑揚去華居實故曰救周之獘革禮之薄也古人曰殷變夏周變殷春秋變周【出淮南子】又言三王之道如循環太史公亦言聞諸董生曰春秋上明三王之道公羊亦言樂道堯舜之道以俟後聖是知春秋參用二帝三王之法以夏爲本不全守周典理必然矣據杜氏所論褒貶之指惟據周禮若然則周徳𨿽衰禮經未冺化人足矣何必復作春秋乎且遊夏之徒皆造堂室其於典禮固當洽聞述作之際何其不能贊一辭也又云周公之志仲尼從而明之則夫子曷云知我者亦春秋罪我者亦春秋乎斯則杜氏之言陋於是矣何氏所云變周之文從先代之質𨿽得其言用非其所不用之於性情【性情卽前章所謂用忠道原情】而用之於名位【謂黜周王魯也】失指淺末不得其門者也周徳𨿽衰天命未攺所言變從夏政惟在立忠爲敎原情爲本非謂攺革爵列損益禮樂者也故夫子傷主威不行下同列國首王正以大一統先王人以黜諸侯不言戰以示莫敵稱天王以表無二尊惟王爲大邈矣崇髙反云黜周王魯以爲春秋宗指【隠元年盟於昧何休注然】兩漢專門傳之於今悖禮誣聖反經毀傳訓人以逆罪莫大焉範氏之說粗陳梗槪殊無深指且歷代史書皆是懲勸春秋之作豈獨爾乎是知𨿽因舊史酌以聖心撥亂反正歸諸王道三家之說俱不得其門也或問春秋始於隠公何也答曰夫子之志冀行道以拯生靈也故歷國應聘希遇賢王及麟出見傷知爲哲人其萎之象悲大道不行將托文以見意𨿽有其徳而無其位不作禮樂乃修春秋爲後王法始於隠公者以爲幽厲𨿽衰雅未爲風平王之初人習余化苟有過惡當以王法正之【此時但見周家舊典自可理也】及代變風移陵遲久矣若格以太平之政則比屋可誅無復善惡故斷自平王之末而以隠公爲始所以拯薄俗勉善行救周之獘革禮之失也【言此時周禮旣壊故作春秋以救之】

三傳得失議第二

啖子曰古之解說悉是口傳自漢以來乃爲章句如本艸皆後漢時郡國而題以神農山海經廣說殷時而云夏禹所記自余書籍比比甚多是知三傳之義本皆口傳後之學者乃著竹帛而以祖師之目題之予觀左氏傳自周晉齊宋楚鄭等國之事最詳晉則每一出師具列將佐宋則每因興廢備舉六卿故知史防之文每國各異左氏得此數國之史以授門人義則口傳未形竹帛後代學者乃演而通之總而合之編次年月以爲傳記又廣采當時文籍故兼與子產晏子及諸國卿佐家傳並卜書及雜占書縱橫家小說諷諫等雜在其中故敍事𨿽多釋意殊少是非交錯混然難證其大略皆是左氏舊意故比余傳其功最髙博采諸家敍事尢備能令百代之下頗見本末因以求意經文可知又況論大義得其本源解三數條大義【天王狩於河陽之類】亦以原情爲說欲令後人推此以及餘事而作傳之人不達此意妄有附益故多迂誕又左氏本末釋者抑爲之說遂令邪正紛揉學者迷宗也公羊谷梁初亦口授後人據其大義散配經文【傳中猶稱谷梁子曰是其證也】故多乖謬失其綱統然其大指亦是子夏所傳故二傳傳經宻於左氏谷梁意深公羊辭辧隨文解釋往往鉤深但以守文堅滯泥難不通比附日月曲生條例義有不合亦復彊通踳駮不倫或至矛盾不近聖人夷曠之體也夫春秋之文一字以爲襃貶誠則然矣其中亦有文異而義不異者【詳內以略外因舊史之文類是也】二傳穿鑿悉以褒貶言之是故繁碎甚於左氏公羊谷梁又不知有不告則不書之義凡不書者皆以義說之且列國至多若盟會徵伐喪紀不告亦書則一年之中可盈數卷況他國之事不憑告命從何得書但書所告之事定其善惡以文褒貶耳左氏言褒貶者又不過十數條其餘事同文異者亦無他解舊解皆言從告及舊史之文若如此論乃是夫子寫魯史爾何名修春秋乎故謂二者之說俱不得中

啖氏集傳注義第三

啖子曰惜乎防言久絕通儒不作遺文所存三傳而已傳已互失經指注又不盡傳意春秋之義防乎冺滅惟聖作則譬如泉源苟涉其流無不善利在人賢者得其深者其次得其淺者若文義隠宻是虛設大訓誰能通之故春秋之文簡易如天地焉其理著明如日月焉但先儒各守一傳不肯相通互相彈射仇讐不若詭辭迂說附會本學鱗雜米聚難見易滯益令後人不識宗本因注迷經因疏迷注黨於所習其俗若此老氏曰大道甚夷而人好徑信矣故知三傳分流其源則同擇善而從且過半矣歸乎允當亦何常師今公羊谷梁二傳殆絕習左氏者皆遺經存傳談其事迹翫其文彩如覽史籍不復知有春秋微防嗚呼買櫝還珠豈足怪哉予輒考覈三傳捨短取長又集前賢注釋亦以愚意裨補闕漏商防得失研精宣暢期於浹洽尼父之志庶防可見疑殆則闕以俟君子謂之春秋集傳集注又撮其綱目撰爲統例三卷以輔集傳通經意焉所以剪除荊棘平易道路令趣孔門之士方軌康衢免涉於險難也

啖氏集注義例第四

啖氏曰予所注經傳若舊注理通則依而書之小有不安則隨文攺易若理不盡者則演而通之理不通者則全削而別注其未詳者則據舊說而已但不博見諸家之注不能不爲恨爾或問曰傳則每題傳名注則何不題注者之名乎答曰杜徵南云略舉劉賈許頴之違何掾云略依胡母生條例範武子云博采諸儒之說然則若題此三人之名未必得其本故遂不言也又比見諸家所注苟有異義欲題已名以示於後故須具載其名氏爾予但以通經爲意則前人之名與予何異乎楚得未足異也縱是予所創意何知先賢不已有此說故都不言所注之名但以通經爲意爾

趙氏損益義第五

趙子曰啖先生集三傳之善以說春秋其所未盡則申已意條例明暢眞通賢之爲也惜其經之大意或未標顯傳之取捨或有過差蓋纂集僅畢未及詳省爾故古人云聖人無全能況賢者乎予因尋繹之次心所不安者隨而疏之啖氏依公羊家舊說云春秋變周之文從夏之質予謂春秋因史制經以明王道其指大要二端而已興常典也著權制也故凡郊廟【郊廟常事悉不書之】喪紀【卒塟之外雜喪事皆記非禮也】朝聘【變文者皆譏非禮也杞伯姬來朝其子之類是也】搜狩昬取【此二禮常事亦不書】皆違禮則譏之【據五禮皆依周禮】是興常典也【明不變周】非常之事典禮所不及則裁之聖心以定襃貶所以窮精理也【謂變例也】精理者非權無以及之【權衡所以辧輕重言聖人深見是非之禮有似於此】故曰可與適道未可與立可與立未可與權是以遊夏之徒不能贊一辭然則聖人當機發斷以定厥中辧惑質疑爲後王法何必從夏乎或曰若非變周之意則周典未亡焉用春秋答曰禮典者【周之禮經典冊也】所以防亂耳亂旣作矣【言幽厲不守致令亂成】則典禮非能治也諭之一身則養生之法所以防病病旣作矣【不依其法則病生矣】則養生之書不能治也治之者在鍼藥耳故春秋者亦世之鍼藥也相助救世理當如此何云變哉若謂春秋變禮典則鍼藥亦爲變養生可乎哉問者曰若春秋非變周之意則帝王之制莫盛於周乎答曰非此之謂也夫攺制創法王者之事夫子身爲人臣分不當耳【言夫子立教之分止於因舊史以示勸戒不當變攺制度也】若夫帝王簡易精淳之道安得無之哉【言周道之不足爲盛】問者曰然則春秋救世之宗指安在答曰在尊王室正陵僭舉三綱提五常彰善癉惡不失纖芥如斯而已觀夫三家之說其意大指多未之知褒貶差品所中無防故王崩不書者三王塟不書者七【春秋時凡十二王其有崩塟不見於經者三傳悉無貶責】嗣王卽位桓文之霸皆無義說【三傳亦不言其意】盟會侵伐豈無褒貶亦莫之論【三傳無義】略舉數事觸類皆爾【並見中】故曰意大指多未之知也至於分析名目以示懲勸乖經失指多非少是啖氏𨿽已裁擇而蕪穢尙繁於戲聖典翳霾千數百年理當發揮不可以已豈苟駮先儒哉故褒貶之指在乎例【諸幾例是】綴敍之意在乎體所謂體者其大槪有三而區分有十所謂三者凡卽位崩薨葬朝聘盟會此常典所當載也故悉書之隨其邪正而加褒貶此其一也祭祀婚姻賦稅軍旅搜狩皆國之大事亦所當載也其合禮者夫子修經之時悉皆不取故公谷云常事不書是也其非者及合於變之正者乃取書之而增損其文以寄褒貶之意此其二也慶瑞災異及君被殺被執及奔放逃叛歸入納立如此並非常之事亦史冊所當載夫子則因之而加褒貶焉此其三也此述作之大凡也所謂十者一曰悉書以志實【朝聘用兵之類一切書之以著事實】二曰略常以明禮【祭祀婚姻等合禮等皆常事不書】三曰省辭以從簡【經文貴從省觸類盡然諸前目後凡帥師不言君使之類是也】四曰變文以示義【但經文比常例變一字者必有褒貶之義】五曰卽辭以見意【謂不成例者但於辭中見褒貶之義公追齊師至酅齊人來歸公孫敖之防之類是也】六曰記是以著非【書子同生及塟諸侯之類是也】七曰示諱以存禮【內惡事皆隠避其文以示臣禮】八曰詳內以異外【內卿卒皆書被伐皆言某鄙之類是也】九曰闕略因舊史【宣成以前人名及甲子多不具是也】十曰損益以成辭【如鄭渝平若言鄭伯使人來渝乎卽不成言辭此損文也如西狩常事不合書爲獲麟故書西狩此益文也】知其體推其例觀其大意然後可以議之耳或曰聖人之教求以訓人也微其辭何也【怪其辭意深微人難曉解不可以訓】答曰非微之也事當爾也人之善惡必有淺深不約其辭不足以差之也【如弒君有稱人稱盜之異來盟有書名書字書官之異必假一字以示善惡淺深也】若廣其辭則是史氏之書爾焉足以見條例而稱春秋乎辭簡義隠理自當爾非微之也故成人之言童子不能曉也縣官之才民吏不能及也是以小智不及大智況聖人之言乎此情性自然之品彚非微之也今持不逮之資欲勿學而能此豈里巷之言苟爾而易知乎或曰春秋始於隠公何也答曰一則因平王之遷也【此與啖同】二則賢隠之讓也【此與杜同別具言獲麟傳】啖氏依舊說以左氏爲丘明受經於仲尼今觀左氏解經淺於公谷誣謬寔繁【備在纂例諸門及辧疑篇】若丘明才實過人豈宜若此推類而言皆孔門後之門人但公谷守經左氏通史故其體異耳且夫子自比皆引往人故曰竊比於我老彭又說伯夷等六人云我則異於是並非同時人也丘明者蓋夫子以前賢人【論語云左丘明恥之丘亦恥之】如史佚遲任之流見稱於當時耳焚書之後莫得詳知學者各信胸臆見傳及國語俱題左氏遂引丘明爲其人此事旣無明文惟司馬遷云丘明喪明厥有國語劉歆以爲春秋左氏傳是丘明所爲且遷好奇多謬故其書多爲淮南所駮劉歆則以私意所好編之七略【七略左氏傳丘明所爲】班固因而不革【謂漢書藝文志憑七略而爲也】後世遂以爲眞所謂傳虛襲誤往而不返者也或曰司馬遷劉歆與左丘明年代相近固當知之今以遠駮近可乎答曰夫求事實當推理例豈可獨以逺近爲限且遷作呂不韋傳云不韋爲秦相國集門客千人著其所聞集爲八覽六論十二紀號爲呂氏春秋懸之秦氏及其與任安書乃云文王幽而演周易仲尼厄而修春秋屈原放逐乃賦離騷左丘失明厥有國語孫子臏腳兵法修列不韋遷蜀世傳呂覽則遷所論不韋書與傳自相違背若此之甚其說丘明之謬復何疑焉劉歆云左氏親見夫子杜預云凡例皆周公舊典禮經按其傳例云弒君稱君君無道也稱臣臣之罪也然則周公先設弒君之義乎又云大用師曰滅弗地曰入又周公先設相滅之義乎又云諸侯同盟薨則赴以名又是周公令稱先君之名以告鄰國乎周以諱事神不應有此也又云平地尺爲大雪若以爲災沴乎則尺雪丰年之徴也若以爲常例須書乎不應二百四十二年惟兩度大雪凡此之類不可勝言【俱見纂例諸篇及辧疑中】則劉杜之言淺近甚矣左氏決非夫子同時亦已明矣【言若親授經不應乖繆至此也】或曰若左氏非授經於仲尼則其書多與汲冡紀年符同何也答曰彭城劉惠卿著書【名貺】云記年序諸侯列防皆舉其諡知是後人追修非當世正史也至如齊人殲於遂鄭棄其師皆夫子褒貶之意而竹書之文亦然其書鄭殺其君某因釋曰是子亹楚嚢瓦奔鄭因曰是子常率多此類別有春秋一卷全錄左氏傳卜筮事無一字之異故知此書按春秋經傳而爲之也劉之此論當矣且經書紀子伯莒子盟於宻左氏經攺爲紀子帛傳釋云魯故也以爲是紀大夫裂繻之字緣爲魯結好故褒而書字同之內大夫序在莒子上此則魯國褒貶之意而竹書自是晉史亦依此文而書何哉此最明驗其中有鄭莊公殺公子聖【春秋作段】魯桓公紀侯莒子盟於區蛇如此等數事又與公羊同其稱今王者魏惠成王也此則魏惠成王時史官約諸家書追修此紀理甚明矣觀其所記多詭異鄙淺殊無條例不足憑據而定邪正也【此段言左氏傳旣非全實而紀年又憑左氏而成也】且左傳國語文體不倫序事又多乖剌定非一人所爲也蓋左氏廣集諸國之史以釋春秋傳成之後蓋其家子弟及門人見嘉謀事迹多不入或有𨿽入傳而復不同【爲諸國各有史故𨿽一事而說各異也】故各隨國編之而成此書以廣異聞爾自古豈止有一丘明姓左乎何乃見題左氏悉稱丘明近代之儒又妄爲記錄云丘明以授魯曾申申傳吳起起傳其子期期傳楚鐸椒椒傳虞卿卿傳荀況況傳張蒼蒼傳賈誼【陸徳明經典釋文序例所引】此乃近世之儒欲尊崇左氏妄爲此記向若傳授分明如此漢書張蒼賈誼及儒林傳何故不書則其僞可知也【漢初猶不能知後代從何而得足明妄也】或曰公谷定何時人也【緣漢書儒林藝文志並無年代名字故問之也】答曰此二傳𨿽不記事迹然其解經宻於左氏是知必孔門後之門人也但不知師資防世耳傳記無明文故三傳先後亦莫可知也先儒公羊名髙子夏弟子也【應劭風俗通云爾】或云漢初人【何休隠三年紀子伯莒子注中云然】或曰谷梁亦子夏弟子名赤【亦風俗通所說】或曰秦孝公同時人【麋信云然】或云名俶字元始【阮孝緒世錄云然】皆爲彊說也【西漢諸儒猶不能定其時代及名字而後代方示廣傳妄爲記錄故知非眞說也】儒史之流尙多及此況語怪者哉【言歷代儒生及修史之人宜守正據實而猶妄示廣傳有此僞迹況讖緯迂怪之徒哉此嘆息作僞之意也】

啖子取捨三傳義例第六

啖子曰三傳文義𨿽異意趣可合者則演而通之文意俱異各有可取者則並立其義其有一事之傳首尾異處者皆聚於本經之下庶使學者免於煩疑至於義指乖越理例不合浮辭流遁事迹近誣及無經之傳悉所不錄其辭理害教並繁碎委巷之談調戲浮侈之言及尋常小事不足爲訓者皆不錄若須存以通經者刪取其要諫諍謀猷之言有非切當及成敗不由其言者亦皆略之𨿽當存而浮辭多者亦撮其要凡敍戰事亦有委曲繁文並但敍戰人身事義非二國成敗之要又無誠節可紀者亦皆不取凡論事有非與論之人而私評其事自非切要亦皆除之其巫祝卜夢鬼神之言皆不錄【其有補於勸戒者則存之】三傳敍事及義理同者但舉左氏則不復舉公谷其公谷同者則但舉公羊又公谷理義𨿽同而谷梁文獨備者則惟舉谷梁公羊谷梁以日月爲例一切不取其有義者則時或存之亦非例也【義是日月例也】或問無經之傳有仁義誠節知謀功業政理禮樂讜言善訓多矣頓皆除之不亦惜乎答曰此經春秋也此傳春秋傳也非傳春秋之言理自不得錄耳非謂其不善也且歷代史籍善言多矣豈可盡入春秋乎其當示於後代者自可載於史書爾今左氏之見存必欲耽玩文彩記事迹者覽之可也若欲通春秋者卽請觀此傳焉傳文有一句是一句非皆擇其當者畱之非者去之疑者則存而論之或問三傳之文每說一事解一義是當並是非當並非何謂摘取之乎答曰三傳所記本皆不謬後人不曉而以濫說附益其中非純是本說故當擇而用之亦披沙揀金錯薪刈楚之義也趙子曰三傳堪存之例或移於事首或移於事同【事首謂直爲例無差品者事同謂如弒君有稱國稱人等差品待經文歷其差品徧然後舉例也】各隨其宜也凡須都撮如內外大夫名目例【見僖八年】如此等三四條三傳及啖氏或有已釋之而當者或散在前後學者尋之卒難總領今故聚之使其褒貶差品了然易見其四家之義各於句下注之其不注者【謂不注云某家也】則鄙意也【鄙趙子自謂也】旣不遺前儒之美而理例又明也凡公谷文義𨿽與本經不相會而合正理者皆移於宜施處施之其孤絕之文不可專施於經下者【謂不可獨用也】予則引而用之【趙子引用爲證如古人引詩書之比也】庶先儒之義片善不遺也凡三傳經文不同故傳文亦異【如盟於昧左氏作蔑之類】今旣纂防詳定之【義見三傳差互略篇中】則傳文亦悉攺定以一之庶令學者免於疑誤也公谷說經多雲隠之閔之喜之之類且春秋舉經邦大訓豈爲私情悲喜生文乎何待春秋之淺也如此之例並不取公羊災異下悉云記災也記異也予已於例首都論其大意自此卽觀文知義不復縷載其有須存者乃存之耳公谷舉例悉不稱凡又公谷每一義輒數處出之今旣去其重復以復簡要其舉例故加凡字以通貫其前後夫察微知逺識之精也故夫子云由也不得其死然是也古人立蓍以求前知也故當不棄人之知然左氏所記以一言一行定其禍福皆驗若符契如此之類繼踵比肩縱不悉妄妄必多矣悉棄之乎則失於精深勸戒之道悉畱之乎則多言者無懼而詭妄繁興固當擇其辭深理正者存之浮淺者去之庶乎中道也左氏無經之傳其有因防盟戰伐等事而說忠臣義士及有讜言嘉謀與經相接者卽略取其要若說事迹𨿽與經相符而無益於教者則不取左氏每盟下皆云尋某年之盟每聘下則云報某人之聘侵伐下多雲報某之役凡此類但檢前以符後更無他義今考取其事相連帶要畱者畱之左氏亂記事迹不達經意遂妄云禮也今考其合經者畱之餘悉不取左氏集諸國史爲傳序吳楚之君皆稱爲王此乃本國臣民之僞號不可施於正傳故皆攺爲吳子楚子若敍其君臣自相答對之語則非我褒貶之意且令後代知其僭僞故仍舊耳左氏序楚縣大夫皆稱曰公此乃僭僞之辭皆刋正之左氏敍諸國之君皆稱曰公此皆依彼國之史成辭殊失魯史之體今爲繁多不可攺易學者宜知之凡有徳之人人敬其名故稱其字左傳追修前史足得正名而敍罪惡之人亦舉其字【羽父之類】乖褒貶之意甚矣爲此例極多不暇悉攺學者宜知之凡諡者所以褒貶善惡其有罪之人而加美諡【恭仲之類】今不攺削者以見當時政教之廢也後代宜戒之

重修集傳義第七

淳秉筆持簡侍於啖先生左右十有一年述釋之間每承善誘微言奧指頗得而聞嗟乎神不與善天喪斯文筆削才終喆人其防是以取捨三傳或未精研春秋綱例有所遺略及趙氏損益旣合春秋大義又與條例相通誠恐學者卒覽難會隨文覩義謂有二端遂乃纂於經文之下則昭然易見其取捨傳文亦隨類刋附又春秋之意三傳所不釋者先生悉於注中言之示謙讓也淳竊以爲旣自解經理當爲傳遂申已見各附於經則春秋之指朗然易見或問啖氏新解經意與先儒同者十有二三焉今子重修集傳悉以啖氏目之得無似竊古人之美以黨其師乎答曰啖氏本雲集傳集注已明集古人之說而掇其善者也今作傳者但以釋經之義不合在於注中標以啖氏所以別於左氏公谷耳其義亦不異於集注也啖趙所取三傳之文皆委曲剪裁去其妨礙故行有刋句句有刋字以至精深實懼曾學三傳之人不達斯意以爲文句脫漏隨卽注之此則集傳之蠧也將來君子有意於斯者苟疑闕誤宜先詳覽啖趙取捨例及辧疑以校之不可援三家舊文采正新傳愼之愼之三傳義例𨿽不當者皆於纂例本條書之而論其棄捨之意其非入例者卽辧疑中論之或問集傳先左氏次公羊後谷梁亦有意乎答曰左氏傳經多說事迹凡先見某事然後可以定其是非故先左氏焉公羊之說事迹亦頗多於谷梁而斷義卽不如谷梁之精精者宜最在後結之故谷梁居後焉事勢宜然非前優而後劣也或問曰經傳文字有犯國朝廟諱悉不攺易何也答曰夫文所以傳義理也若攺易之則失其義理矣禮云臨文不諱蓋謂此也但習讀之人訓而呼之則臣子之禮備矣左氏傳所記事迹連帶經義者悉入集傳矣其無經之傳集傳所不取而事有可嘉者今悉略出之隨年編次共成三卷名曰春秋逸傳則左氏精華無遺漏矣其他則妄僞繁碎無足觀也

修傳終始記第八

啖先生諱助字叔佐闗中人也聰悟簡淡博通深識天寶末客於江東因中原難興遂不還歸以文學入仕爲臺州臨海尉復爲潤州丹陽主簿秩滿因家焉陋巷狹居晏如也始以上元辛丑嵗集三傳釋春秋至大歷庚戌嵗而畢趙子時宦於宣歙之使府因往還浙中途過丹陽乃詣室而訪之深話經意事多響合期反駕之日當更討論嗚呼仁不必壽是嵗先生卽世時年四十有七是冬也趙子隨使府遷鎭於浙東淳痛師學之不彰乃與先生之子異躬自繕寫共載以詣趙子趙子因損益焉淳隨而纂會之至大歷乙夘歲而書成趙子名匡字伯循天水人也曁淮南節度使禦史大夫陳公之領宣歙時始召用累隨鎭遷拜後爲殿中待禦史淮南節度判官淳字伯衝吳人也世以儒學著時又爲陳公薦詔授大常寺奉禮郎

春秋集傳纂例卷一

欽定四庫全書

春秋集傳纂例卷二

唐陸淳撰

魯十二公譜並世緒第九

魯周公之國也周公武王之弟也始受封身畱輔王室使子伯禽歸國都於曲阜伯禽卒子考公酋立考公卒弟煬公熙立煬公卒子幽公宰立幽公爲弟防所殺防立是爲魏公魏公卒子厲公擢立厲公卒弟獻公具立獻公卒子眞公濞立眞公卒弟武公敖立武公卒子懿公戲立懿公爲兄子伯禦所殺周宣王誅伯禦立懿公之弟稱是爲孝公【孝公二十五年犬戎殺幽王】孝公卒子惠公弗湼立【惠公三年平王東遷】

隱公惠公之子名息姑立十一年爲公子翚及桓公所殺母聲子不書卒不書塟不逆夫人攝謙不外逆也

桓公惠公子隱公弟名允立十八年爲齊所殺母仲子隱二年書夫人子氏薨不書塟不袝廟夫人文姜【三年公子翚所逆書夫人姜氏至自齊】莊二十一年薨二十二年塟莊公桓公子名同立三十二年薨母文姜【已見上】夫人哀姜【二十四年公自逆夫人姜氏入也】僖元薨於夷【齊所殺也】二年書塟閔公莊公庶子名開莊公薨後子般立【般莊長子】公子慶父使圉人犖殺之立閔公閔公立二年慶父又使卜齮殺之母不見未取夫人

僖公亦莊公庶子名申閔公兄也立三十三年薨母成風【莊公妾也】文四年書薨五年書塟【並僭用夫人袝禮與哀姜並】夫人聲姜文十六年書薨文十七年書塟

文公僖公子名興立十八年薨母聲姜夫人姜氏【四年逆婦姜於齊子赤被殺後歸齊也】經雲歸於齊左氏謂之出姜是也宣公文公子名防立十八年薨母敬嬴公谷謂之頃熊宣公八年書薨書塟夫人穆姜【元年公子遂所逆書遂以夫人婦姜至自齊有敬嬴故所以稱婦也】襄九年書薨書塟

成公宣公子名黑肱十八年薨母穆姜【已見上】夫人齊姜【十四年僑如所逆書僑如以夫人婦姜至自齊有穆姜故所以稱婦也】襄二年書薨書塟

襄公成公子名午立三十一年薨母定姒襄四年書薨書塟【與齊姜並附也】夫人不見

昭公襄公子名稠立二十五年書遜三十二年薨於幹侯【在外七年】母齊歸昭十一年書薨書塟【僭追用夫人之禮故也】夫人吳孟子哀十二年卒不書塟不可以袝也定公昭公弟名宋立十五年薨母不見夫人不見哀公定公子名蔣立十四年春西狩獲麟十六年四月孔子卒二十四年公遜於邾遂如越母定姒定十五年書卒書塟夫人不見哀公自越歸卒於有山氏子悼公寧立悼公卒子元公嘉立元公卒子穆公顯立穆公卒子共公奮立共公卒子康公屯立康公卒子景公偃立景公卒子平公叔立平公卒子文公賈立文公卒子頃公讎立頃公二十四年爲楚所滅遷於下邑爲家人魯起周公至頃公三十四世

公卽位例第十

凡經文下所引五家之傳皆略言其意亦不備如傳文後並放此學者宜知之

隱元年春王正月【左氏不書卽位攝也公谷意亦同此】

桓元年春王正月公卽位【繼弒而言卽位與聞乎弒也公谷云】

莊元年春王正月

閔元年春王正月【繼子般也】

僖元年春王正月

文元年春王正月公卽位

宣元年春王正月公卽位

成元年春王正月公卽位

襄元年春王正月公卽位

昭元年春王正月公卽位

定元年夏六月戊辰公卽位【凡公卽位皆於朔日故不書日定公待昭公防至旣殯而卽位故書日公谷啖意並同此也】

哀元年春王正月公卽位

啖子曰凡天子崩諸侯薨旣殯而嗣子爲君康王之誥是也【周書曰乙丑成王崩七日旣殯康王麻冕黼裳出在應門之內臨百官羣臣旣聴命相揖趨出王釋冕反防服】未就阼階之位來年正月朔日乃就此南面而攺元春秋此書是也【下不標趙子者並是啖子義它皆放此】凡先君正終則嗣子逾年行卽位禮谷梁云繼正卽位也此說是【文成襄昭哀等五公是此例也】凡先君遇弒則嗣子廢卽位之禮【不忍行也】谷梁云繼弒君不書卽位正也此說是也【莊閔僖三公是公羊同此】凡繼弒君而行卽位禮非也谷梁云桓公繼弒君而行卽位則是與聞乎弒也公羊云宣公繼弒君而行卽位其意也【意欲爲君故黨於賊而行卽位二說並是】左氏不達其意曲爲其說而雲莊公不言卽位文姜出故也閔公不言卽位亂故也僖公不言卽位公出故也【左氏云閔公弒後成季以僖公適邾共仲奔莒乃入立之事見閔二年】公出復入不書諱故也【此言經中無僖公出入之文也】其母以得罪去國猶曰不忍父爲他國所弒其情若何不舉其大而舉其細非通論也且三月文姜方遜何妨正月卽位乎故知解莊公不言卽位妄也國有危難豈妨行禮故知解閔公不言卽位妄也若君出諱而不書昭公何以書乎假如實出亦當非時卽位如定公也故知解僖公不言卽位妄也

告月視朔第十一

隱元年春王正月【隱自元年之外余並不書正月谷梁曰隱十年無正隱不自正也元年有正所以正隱也公羊意同】

桓三年正月【桓卽位十八年惟元年二年十年十八年四處有王字餘皆無王字趙雲王者人倫之所系桓無王惡桓之滅人倫也桓之有王是謬增加書之也】

文六年閏月不告月猶朝於廟【左氏云不告閏朔非禮也谷梁云猶可以已也】十六年夏五月公四不視朔【谷梁云以公爲厭政矣】

襄二十九年春王正月公在楚【趙說在下】

昭三十年春王正月公在幹侯【此時鄆潰公無所容寄在幹侯旣非其地不得書居故毎嵗首皆書所在也】三十一年春王正月公在幹侯三十二年春王正月公在幹侯

趙子曰天子常以今年冬班明年正朔於諸侯諸侯受之每月奉月朔甲子以告於廟所謂稟正朔也故曰王正月言王之所以班也因以特牲薦謂之告月亦曰告朔故論語云子貢欲去告朔之餼羊也文公以閏非正不行告朔之禮而以其朔日但身至廟拜謁而已故曰猶朝於廟以此朝空廟謁故經文譏之襄二十九年書公在楚者記君之所在且明不得告朔此史家之常事諸公在外多矣悉不書者國之常事不足備書從省之義此則因公正旦在逺故舉此一事以示常法也書昭公在幹侯其義所同凡君在不應都廢告朔之禮當是執政大臣攝行矣

郊廟雩社例第十二

啖子曰凡祭常事多不書失禮及變故則書趙子曰凡郊廟社稷所以奉天地尊祖考而重生本咸國之大禮也故過則書之

郊望

僖三十一年夏四月四卜郊不從乃免牲猶三望【公谷云四卜非禮四月不時左氏公谷皆云譏猶三望卜郊不從而免牲足知不郊故不云不郊】

宣三年正月郊牛之口傷攺卜牛牛死乃不郊猶三望【谷梁云書郊牛之變猶三望義同僖三十一年】

成七年正月鼷鼠食郊牛角攺卜牛鼷鼠又食其角乃免牛不郊猶三望【書郊牛之變義同宣三年猶三望義同僖三十一年谷梁云免牛禮也】十年四月五卜郊不從乃不郊【谷梁云五卜彊也】十七年九月辛丑用郊【谷梁云九月不當郊故云用郊】

襄七年夏四月三卜郊不從乃免牲【谷梁云三卜禮也四月不時也】十一年夏四月四卜郊不從乃不郊【四月四卜郊同僖三】

【十一年也】

定十五年正月鼷鼠食郊牛牛死攺卜牛夏五月辛亥郊【五月不時也趙子曰予早年常怪鼷鼠食郊牛致死上元二年因避兵旅於防稽時有水旱疫厲之苦至明年而牛災有小鼠能噬牛才傷皮膚無有不死者】

哀元年春王正月鼷鼠食郊牛角攺卜牛夏四月辛巳郊【四月不時】

郊時

啖子曰天子以冬至祭上帝又以夏之孟春祈谷於上帝禮曰於郊故謂之郊【不敢斥言祀天故但言其祭處而已】魯以周公之故特得以孟春【周之三月】祈谷於上帝亦謂之郊郊皆用辛日故以二月卜三月上辛不吉則卜中辛又不吉則卜下辛所謂吉事先近日也谷梁曰自正月至於三月郊之時也我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣此說非也若以冬至則不當卜若以夏之孟春則不當起周正而卜【公羊舊注及鄭司農注禮亦同此說皆是謬也】左氏云啟蟄而郊郊而後耕是也【啟蟄爲建寅之月百蟄驚出耳略舉時侯非必取歷驚蟄之節也】

養牲

禮曰養牲必在滌三月【滌者養牲之官名也】故自周之十一月下旬而養牲至二月中旬而牲成故得以二月下旬卜三月上辛也

攺卜牛

凡養牲必養二牲一以祀上帝一以祀后稷帝牛有變【變所謂傷食之類】則攺卜稷牛以代之而別以他牛爲稷牛可也禮曰帝牛必在滌三月稷牛惟具【言稷牛但令備卽可不必在滌帝牛必在滌也】

不郊

凡卜三旬皆不吉則不郊牛死及牛有災害則卜稷牛而代之若卜稷牛不吉及旣養稷牛又死亦皆不郊【所言稷牛義與上同】

免牲

凡不郊皆卜免牲谷梁曰卜免牲吉則免之【免牲之禮見僖三十一年】不吉則但不郊而已又曰卜之不吉則系而待庀牲【庀具也待明年具牲時卜用也】然後左右之【左右隨所用也】此說是免牛凡未成牲曰牛谷梁云牲傷者亦曰牛又曰已牛矣而又免之何也嘗置之上帝矣【置之滌官】故卜而免之不敢專也此說是公羊云免牲禮也免牛非禮也此說不如谷梁之義精【已前並啖子說】

趙子曰郊者天子所以事上帝也魯曷爲之【諸侯不合郊祀】周公故也成王尊周公之徳故錫天子之禮焉不於日之至避王室也【周郊天用冬至之日】卜用夏正【建寅之月】於農耕之始也【因祭祀遂祈嵗事故於郊前】比旬而卜之逺怠慢也【比近也謂二月下旬卜三月上辛卜吉則有司庀事若逺日卜之得吉則未庀事則似墮之也】必更三旬禮盡於三也【凡禮以三爲節】且郊之月殫矣【言此月日盡不可復郊故不復卜也】

望

啖子曰尋春秋義郊後必望祭若不郊則不當望凡書猶三望猶皆非禮也【三傳義同】

趙子曰三望之名公羊云泰山河海也而左氏谷梁無其名說左氏者云分野之星及封內山川說谷梁者云泰山淮海據禮篇云諸侯祭名山大川在其封內者而不言星辰又淮海非魯之封內公羊雲山川不在其封內則不祭而云祀河海【河海不在魯界也】則三家之義皆可疑也

廟

公羊曰周公稱太廟【魯之始祖故稱太廟】魯公稱世室【伯禽始受封其廟稱世室言世世不毀也】羣公稱宮【尊始祖不令子孫同其稱故曰宮也】

隱五年九月考仲子之宮初獻六羽【趙子曰捨八佾用六佾猶謂之僭故曰獻】

桓二年夏四月取郜大鼎於宋戊申納於太廟【三傳皆云非禮也】八年正月己卯烝五月丁丑烝【公谷皆云黷祀也】十四年秋八月壬申禦廩災乙亥嘗【趙子曰譏不時又不】

【攺卜也】

莊二十三年秋丹桓宮楹【左谷皆云非禮也】二十四年春王三月刻桓宮桷【義同丹楹】

閔二年夏五月乙酉吉禘於莊公【三傳並云不當吉趙雲不當禘不稱宮不及於祖也】

僖八年秋七月禘於太廟用致夫人【谷梁云不宜致也】文二年二月丁丑作僖公主【三傳皆云失虞練之時】八月丁卯大事於太廟躋僖公【三傳皆云逆祀也】六年閏月不告朔猶朝於廟【左氏云不告朔非禮谷梁云不當朝廟】十三年秋七月大室屋壊【三傳皆云書不敬也】十六年夏五月公四不視朔【谷梁云譏公厭政也】

宣八年六月辛巳有事於太廟仲遂卒於垂壬午猶繹萬入去籥【三傳皆云卿卒不當繹】

成三年二月甲子新宮災三日哭【公谷並云禮也】六年二月辛巳立武宮【三傳並云非禮】

昭十五年二月癸酉有事於武宮籥入叔弓卒去樂卒事

定元年九月立煬宮【義同武宮】八年冬從祀先公【公谷皆云復正】

啖子曰凡宗廟之禮有常四時之祭𨿽失其月亦非大故皆不書其失時及失禮之大者乃書左氏云始殺而嘗閉蟄而烝過則書公羊云春曰祠夏曰禴秋曰嘗冬曰烝常事不書【言失禮非常乃書之】此說皆是

趙子曰四時之祭皆用夏時【言祠禴嘗烝皆用夏之四時也】從物宜也【若以周之四時用四祭於義理及所用之物都不相合故用夏時爲宜也】周𨿽以建子爲正至於祭祀則用夏時本月以行四時之祭故桓八年正月烝則夏之仲冬也閔二年五月禘卽夏之三月也凡四時之祭蓋用孟月宣八年六月有事於太廟卽夏之孟月也若有故及日不吉卽用仲月桓八年正月烝是也若又有故及日不吉卽用季月昭十五年二月有事於武宮卽夏之季月也經文並無譏故但不失時卽非僭禮啖說是也然吉事先近日苟有其故而用季月渉於怠矣當用仲月爲嘉也時物旣登且得二至二分之節故也此事禮制都無定證今考經推理宜耳故也【向下別無標題亦並無趙子義他皆放此】又曰禮不王不禘【禮篇大傳及防服小記並云爾】魯曷爲之周公故也周之王也文王興之【王業大興】武王成之【伐紂有天下也】周公康治之【輔幼主治天下】是以魯得郊焉所以崇周公也【令魯子孫用天子禮所以尊崇周公故也】曰崇之宜乎【問合禮之宜否】非宜也國之所以樹者法制也法制所以限尊卑【不得陵僭】諸侯而行天子之禮非周公之意也其用乎莊又僭也【成王令魯得用禘禮已爲僭矣本止施於周公之廟今又僭於莊之廟行之非禮之甚用其丰備之禮而不能配文王也】不稱宮不及於祖也【若言吉禘於莊宮卽似於莊廟祭及文王今旣不爾故指言莊公以明之也】凡祭而非者稱祭【祭而失禮則書祭名】以本下者稱事【祭非失禮爲下事張本者則不書祭名大事於太廟躋僖公之類是也】又曰禘者本帝王之大祭諸侯不得行之成王以特尊周公令魯行耳閔二年遂僭用於莊廟故經書以譏之公羊云其言莊公何未可以稱宮廟也必若不合於宮廟行禘而今行之則當明書以示譏不應隱避也自緣不配文王故斥言莊公以明之爾又云譏始不三年也若然則當有初字故知皆非也

辧魯無祠礿義【四時祭名禮諸篇及諸經書說之不同故儒者紛然趙氏辧之】

問曰周禮記四時祭名云春祠夏礿秋嘗冬烝公羊亦同毛詩云礿祠烝嘗於公先王【協韻故云爾其實祠礿嘗烝】而春秋無礿祠二祭何也答曰春秋中一書烝【𨿽再書之其實一事】一書嘗兩書禘皆爲失禮及有變故乃書耳於祠礿二祭無他故所以不書何足怪哉

辧禘義【禘義尢迷誤故趙子辧之】

趙子曰禮記大傳云禮不王不禘【明諸侯不得有也】王者禘其祖之所自出【所出謂所系之帝】以其祖配之諸侯及其太廟【諸侯有五廟惟太廟百世不遷及者言逺祀之所及也不言禘者不王不禘無所疑也不言祫者四時皆祭故不言祫也】大夫有大事省於其君幹祫及其髙祖【有省謂有功徳見省記者也幹者逆上之意也言逆上及髙祖也】予據此事體勢相連皆說宗廟之祀不得謂之祭天【已上注義並趙子義非鄭舊釋下祭法亦然也】禮記防服小記曰王者禘其祖之所自出又下云禮不王不禘正與大傳同則諸侯不得行禘禮明矣是以祭法云有虞氏禘黃帝【舜祖顓頊顓頊出於黃帝則所謂禘其祖之所自出也】而郊嚳【帝王郊天當以始祖配天卽舜合以顓頊配天也爲身繼堯緒不可捨唐之祖故推嚳以配天而以顓頊爲始祖情祀之至也】祖顓頊【舜之世系出自顓頊故以爲世始也】而宗堯【凡祖者創業傳世之所出也宗者徳髙而可尊其廟並不遷也】夏后氏亦禘黃帝【義同舜也】而郊鯀【禹尊父且以有水土之功故以配天也】祖顓頊【禹世系亦出於顓頊也】而宗禹【當禹身亦宗舜子孫乃宗禹也】殷人禘嚳【殷祖契出自嚳】而郊防【有水功故推以配天】祖契【湯出契後】而宗湯【當湯身未有宗】周人禘嚳【義與殷同】而郊稷【有播植之功且爲始祖也】祖文王而宗武王【當武王身亦未有宗】

趙子曰予以爲禘郊祖宗並敍永世追祀而不廢絕者也禘者帝王立始祖之廟猶謂未盡其追逺尊先之義故又推尊始祖所出之帝而追祀之以其祖配之者謂於始祖廟祭之而便以始祖配祭也此祭不兼羣廟之主爲其疎逺不敢防狎故也其年數或每年或數年未可知也鄭注祭法云禘謂配祭昊天上帝於圜丘也蓋見祭法所說文在郊上謂爲郊之最大者故爲此說耳祭法所論禘郊祖宗者謂六廟之外永世不絕者有四種爾非闗配祭也禘之所及最逺故先言之爾何闗圓丘哉若實圜丘五經之中何得無一字說處又云祖之所自出謂感生帝靈威仰也此何妖妄之甚此文出自纎緯始於漢哀平間僞書也桓譚賈逵蔡邕王肅之徒疾之如讎而鄭通之於五經其爲誣蠧甚矣或問曰若然則春秋書魯之禘何也答曰成王追寵周公故也故祭統云成王追念周公賜之重祭郊社禘嘗是其義也【郊禘天子之禮社與嘗諸侯所自有撰禮者見春秋書嘗社以爲郊禘同遂妄言耳】魯之用禘蓋於周公廟而上及文王文王卽周公之所出也故此祭惟得於周公廟爲之閔公時遂僭於莊公廟行之【亦猶因周公廟有八佾季氏遂用之於私庭也】以其不追配故直言莊公而不言莊宮明用其禮物耳不追配文王也本以夏之孟月爲之至孟獻子乃以夏之仲月爲之【禮雜記云孟獻子曰正月日至可以有事於上帝七月日至可以有事於祖七月而禘獻子爲之也】今備引諸經書之文証之於左閔二年五月吉禘於莊公【譏其不當吉又不當禘於莊】僖八年秋七月禘於太廟用致夫人【譏其非時之禘又譏致於夫人也】左氏云烝嘗禘於廟又云禘於武宮僖宮襄宮又晉人云以寡君之未禘祀【時未終防也】又云魯有禘樂賔祭用之禮運云魯之郊禘非禮也周公其衰矣【魯郊多失時又於諸宮用禘禮】郊特牲曰春禘而秋嘗【鄭注禘當爲礿】明堂位曰季夏六月以禘禮祀周公於太廟【夏之四月】祭義曰春禘秋嘗【鄭無注】祭統曰春礿夏禘【鄭夏時禮也】下文云成王追念周公賜之重祭郊社禘嘗是也【鄭無注】雜記云七月之禘獻子爲之也【義已見上】仲尼燕居云明乎郊社之禮禘嘗之義治國其如指諸掌而已王制云春礿夏禘【鄭注殷時禮】又云礿則不禘禘則不嘗嘗則不烝烝則不礿【鄭云虞夏諸侯嵗朝廢一時祭也】詩周頌序云雍禘太祖也【鄭云禘大於時祭而小於祫】又商頌雲長髮大禘也爾雅云禘大祭也論語曰禘自旣灌而往者吾不欲觀之矣國語曰禘郊之牛角繭栗問者曰左傳云蒸嘗禘於廟何也答曰此爲見春秋經前後祭祀惟有此三種以爲祭名盡於此但據經文不識經意所以云爾又見經中禘於莊公以爲諸廟合行之故妄云禘於武宮僖宮襄宮皆妄引禘文而說祭爾問者曰若禘非時祭之名則禮記諸篇所說其故何也曰禮記諸篇或孔門之後末流弟子所撰或是漢初諸儒私撰之以求購金【漢初以金購遺書故儒者私撰禮篇鬻之】皆約春秋爲之見春秋禘於莊公遂以爲時祭之名【若非末流弟子及漢初儒者所著不應差互如此也】見春秋惟兩度書禘一春一夏【閔二年五月吉禘於莊公今之三月僖八年七月禘於太廟今之五月也】所以或謂之春祭或謂之夏祭各自著書不相符防理可見也而鄭不達其意故注郊特牲云禘當爲礿祭義與郊特牲同鄭遂不注其注祭綂及王制則云此夏殷時禮也且祭統篇末云成王追念周公賜之重祭郊社嘗禘是也何得云夏殷禮哉遂都不注鄭又見吉禘於莊公遂云禘小於祫【見毛詩雍篇注】儒者通之云三年防畢小禘於襧五年大祫自此便三年一禘五年一祫若禘不迎羣廟之主何得謂之大若迎羣廟之主何得於禰廟迎之又曾子問篇中何得不序【引文在下】乖謬之甚也且春秋宣八年公羊云大事祫也毀廟之主皆陳於太祖【陳者明素皆蔵於太祖廟今但出而陳之也】未毀廟之主皆升合食於太祖【升者明自本廟而來升也】禮記曾子問篇云祫祭於太廟祝迎四廟之主【明毀廟之主皆素在太廟故不迎也】又云非祫祭則七廟五廟無虛主【義與公羊同】並無說禘爲殷祭處則禘不爲殷祭明矣【殷重大之義也】問曰若禘非三年防畢之殷祭則晉人云以寡君之未禘祀何也答曰此左氏之妄也左氏見經文云吉禘於莊公以爲防畢當禘而不知此本魯禮不合施於他國故左氏亦自云魯有禘樂賔祭用之卽明諸國無禘了可知矣是左氏自相違背亦可見矣其左氏虛妄之傳非一又何疑哉【具在纂例及辧疑中】或曰禘非殷祭則論語云禘自旣灌而往者吾不欲觀之矣何也答曰此夫子爲大夫時當禘祭而往助祭嘆其非禮故云爾也初酌酒灌地以降神之時其禮易行旣灌之後至於饋薦則事繁而生懈慢故夫子退而嫌之或人因而問其故夫子不欲指斥君之惡便云不知也言其禮難知也若能知者則於天下大事莫不皆知可如掌中之物言如此者是禘禮至難知以隱其前言非斥之意耳注家不達其意遂妄云旣灌之後列尊卑序昭穆爲躋僖公惡之且祫祭之時固當先陳設座位位定之後乃灌以降神郊特牲云旣灌然後迎牲明牲至卽殺之以獻何得先灌然後設位乎先儒不達經意相防致誤皆此類也【或難曰夫子所嘆若非爲逆祀而別虧禮則春秋何不書乎答曰春秋所紀祭祀皆失時及非常變故乃云爾至於懈慢虧失史官如何書乎若如此細故盡書則春秋一年經當數萬言不當如此簡也】述祭統者不達此意遂云明乎郊社之義禘嘗之禮治國其如指諸掌乎此不達聖人掩君惡之意遂云爾假令達於祭禮亦儀表中一事爾若別無理化之徳何能治天下乎此並卽文爲說不能逺觀大指致此耳問者曰王制所云礿則不禘禘則不嘗嘗則不烝烝則不礿信如鄭說乎答曰撰此篇者亦緣見春秋中惟有禘烝嘗三祭謂魯惟行此三祭遂云爾若信如鄭注諸侯每嵗皆朝卽逺國來往須歷數時何獨廢一時而已又須往來常在道路如何守國理民乎問者曰明堂位云季夏六月以禘禮祀周公於太廟又云夏礿秋嘗冬烝此卽以禘爲大祭而時祭闕一時義甚明著也答曰禮篇之中夏礿秋嘗冬烝庸淺鄙妄此篇爲甚故云四代之官魯兼用之又云君臣未嘗相弒也禮樂刑法未嘗變也其鄙若此何足徴乎鄭不能尋本討原但隨文求義解此禘禮輙有四種其注祭法及小記則云禘是祭天注毛詩頌則云禘是宗廟之祭小於祫注郊特牲則云禘當爲礿注祭統王制則云禘是夏殷之時祭名殊可怪也問者曰禘若非圓丘國語云郊禘之牛角繭栗何也答曰凡禘皆及五帝五帝之功髙遂爲五方之主則月令所謂其帝太昊等是也以其功髙歷代兆於四郊以祭之比之次於天帝且郊祀稷牛角猶繭栗則太皥黃帝之牛不得不爾何足疑哉儒者又云禘祫俱大祭祫則於太祖廟列羣廟之主禘則於文武廟各迎昭穆之主【文爲穆列武爲昭列已毀廟及未毀之主各以昭穆分集於文武】予謂凡太廟之有祫祭象生有族食之義列昭穆則齒尊卑之義今乃分昭穆各於一廟集之有何理哉又五經中何得無似是之說【言不獨無明文亦無疑似之說】若有此禮五廟七廟有虛主其曾子問篇中何得不該【義已見上】蓋儒者無以分別禘祫之異彊生此義又何怪哉

門社

莊二十五年夏六月日有食之鼓用牲於社【左氏云當伐鼓於社不當用牲】秋大水鼓用牲於社於門【左氏云凡天災有幣無牲】三十年九月日有食之鼓用牲於社【左氏云非正陽之月】

【當伐鼔不當用牲】

文十五年六月日有食之鼓用牲於社【義同莊二十五年】

左氏曰日有食之天子不舉伐鼓於社諸侯用幣於社伐鼓於朝又曰日有食之惟正陽之月朔慝未作【正月爲建巳之月慝謂陰气】於是乎用幣於社伐鼓於朝又曰凡天災有幣無牲非日月之不鼓啖子曰據左氏所說正禮也此書門社皆記非常也

雩

趙子曰凡祈澤曰雩【澤潤澤也謂祈雨也凡祈雨祭畢星及山林川澤也】稱大國徧雩也【謂都邑徧修之所以稱大也】勤民之祀也故志之【勤憂念也建巳之月雩祭自是常事不書】

桓五年秋大雩

僖十一年秋八月大雩十三年秋九月大雩成三年秋大雩七年冬大雩

襄五年秋大雩八年九月大雩十六年秋大雩十七年九月大雩二十八年秋八月大雩

昭三年八月大雩六年秋九月大雩八年秋大雩十六年九月大雩二十四年八月大雩二十五年七月上辛大雩季辛又雩【啖子云辛不言大者承上文可知也】

定元年九月大雩七年秋大雩九月大雩十二年秋大雩

趙子曰左氏雲龍見而雩過則書之又曰書不時也蓋並爲逾建巳之月爲不時耳若然則但言某月日雩可知也不時何用書大哉故知此說非也雩者爲旱書也以明旱而雩有益也憂民故書之與書不雨義同谷梁云雩得雨曰雩不得曰旱此說是也舊說大謂禮物有加也若禮物有加卽書大何者是祈雨之雩乎假令實謂禮物有加故書大則禮物合度但失時者當但書雩何得總云大哉公羊曰大雩者旱祭也何以不言旱言雩則旱見言旱則雩不見此說亦非也雩祭名爾旱乃災也以雩言旱非舉重之義

婚姻例第十三【太子生附】

啖子曰凡婚姻合禮者皆不書趙子曰凡男女之禮【謂諸侯婚姻之禮也】人倫之本也風教之始也是以先王敬之故紀其闕耳【闕失則書之也】

納幣

莊二十二年冬如齊納幣【公谷皆云親納幣非禮啖子云時居喪又娶讎女也】文二年冬公子遂如齊納幣【公羊云譏喪娶趙子云又譏使公子納幣也】成八年夏宋公使公孫壽來納幣【趙子云婚禮不當使公孫也】

啖子曰魯往他國納幣皆常事不書凡書者皆譏也他國來亦如之公羊云納幣不書【合禮者皆不書】此說是也左氏不達此例云襄仲如齊納幣爲合禮誤亦甚矣【說具辧疑】趙子曰婚禮有六一納采二問名三納吉四納徵【卽納幣也】五請期六親迎【卽逆女也】春秋獨書其二【納幣及逆女也】以納幣方契成【已前三禮並未結定】逆女爲事終舉重之義也

逆王后

桓八年冬祭公來遂逆王后於紀【趙子曰言遂逆者譏不躬白於王】襄十五年春劉夏逆王后於齊【左氏曰卿不行非禮也】

啖子曰古儒者或言天子當親迎或言不當親迎二說不同未敢定也然春秋所載皆譏也【合禮則常事不書也】

趙子曰先儒爭此義鄭康成據毛詩義以文王親迎爲證據文王乃非天子不可爲證考之大體固無自逆之道王者之尊海內莫敵故嫁女卽使諸侯主之適諸侯諸侯莫敢有其室若屈萬乘之尊而行親迎之禮卽何莫敵之有乎問曰夫子對哀公云爲天地社稷宗廟之主非謂天子乎答曰魯有郊天祀地之禮故云爾何得言天子之禮乎

內逆女

桓三年秋公子翚如齊逆女【文姜也谷梁云當親迎使大夫非也啖子曰使公子尢非】

莊二十四年夏公如齊逆女【哀姜也谷梁云譏逆讎女】

文四年夏逆婦姜於齊【出姜也谷梁云譏禮成於齊故曰婦不書公不斥言】宣元年春公子遂如齊逆女【齊姜也義與公子翚同】

啖子曰諸侯親迎皆常事不書谷梁云親迎常事不志是也【公羊意同】公子翚公子遂叔孫僑如爲君逆夫人皆以非禮書翚遂公子而行婚禮尢不可也左氏以卿逆爲合禮殊誤矣

外逆女

隱二年九月紀履緰來逆女【公谷並云譏不親迎】

莊二十七年冬莒慶來逆叔姬【公羊曰大夫越境逆女非禮也谷梁意同】僖二十五年夏宋蕩伯姬來逆婦【谷梁云姑不當自逆稱婦有姑之辭也】

宣五年九月齊髙固來逆子叔姬【義同莒慶趙子云時君之女也以別非姑姊妹故加子字也皆放此也】

啖子曰凡外逆女皆以非禮書公羊云外逆女不書【合禮者不書】是也

王后歸

桓九年春紀季姜歸於京師

左氏曰凡諸侯之女行惟王后書趙子曰敬王室也【言所以書】記其是以著其非【天下之母當取之於諸侯其歸也當赴告天下春秋時王室無綱少能如此故記此則不書者皆受譏也】谷梁曰爲之中者歸之也【言魯爲媒居中問導成之所以書也】按王后者天下之母不同於諸侯自合書之不關魯爲之媒乃書也

王女歸

莊元年冬王姬歸於齊【趙子曰時齊魯讎譏其爲婚主也】十一年冬王姬歸於齊【義同元年】

趙子曰凡外女歸皆以非常乃書【合禮則不書也】谷梁云爲之中者卽歸之【中謂內與其禮】若然則他公何不見有婚主之事而莊公獨兩處書乎則知書歸者皆非常也譏與讎爲婚主也

內女歸

隱二年九月紀履緰來逆女冬十月伯姬歸於紀【譏義見上】七年三月叔姬歸於紀

莊十二年春王三月紀叔姬歸於酅【啖子曰非姬而歸故加紀字義見本傳】二十五年夏伯姬歸於

僖十五年秋季姬歸於鄫

成九年二月伯姬歸於宋

啖子曰公羊谷梁並云婦人謂嫁曰歸是也凡內女歸嫁爲夫人則書【以尊卑敵公爲之服故書其歸】但言歸而不云逆者知自來逆常事不書

夫人至

桓三年秋夫人姜氏至自齊【文姜也谷梁曰不言翚之以來公親受之於齊侯也】

莊二十四年八月丁丑夫人姜氏入【哀姜也谷梁云以讎之子薦宗廟故曰入也】

僖八年秋七月禘於太廟用致夫人【聲姜也趙子曰譏禘以譏致也】宣元年三月遂以夫人婦姜至自齊【穆姜也趙子曰書以言不當以也夫人者將以承宗廟也可不敬乎】

成十四年九月僑如以夫人婦姜氏至自齊【齊姜也義同宣元年趙子曰書氏謬增也言傳寫謬誤也】

啖子曰凡夫人初至皆書告於廟也趙子曰文四年逆歸姜【出姜也】不書至貶成禮於齊也昭公娶吳孟子不書至恥娶同姓不告廟也襄公定公哀公並不迎夫人文九年夫人姜氏至不入此例者以非初逆之至

夫人如及防饗

莊二年冬十一月夫人姜氏防齊侯於禚【文姜也左谷皆云非禮趙子曰姜氏齊侯之惡著矣亦所以病公言不能正家也】四年春二月夫人姜氏饗齊侯於祝丘【谷梁云饗甚矣言其惡甚於防】五年夏夫人姜氏如齊師【趙子曰不當如也見其姦】七年春夫人姜氏防齊侯於防【義同二年】冬夫人姜氏如齊【義同五年】二十年春王正月夫人姜氏如莒

僖十七年秋夫人姜氏防齊侯於卞【趙氏云參議也】

文九年春夫人姜氏如齊【趙子曰無父母而歸寧故曰如譏之也】

啖子曰凡夫人行皆書比於公也趙子曰諸侯之女旣嫁父母存則歸寧不然則否今則不爾故書曰如【如者朝聘之名非婦人之事若合禮者之歸寧則當云寜於某】左氏例云夫人歸寧曰如某此說非也據經文所書者皆以非禮故也若以文姜如齊爲合禮則天下無非禮事矣又書如莒豈是歸寧乎谷梁每經下皆云婦人旣嫁不逾竟逾竟非禮也若然則父母存豈得絕其歸寧乎又未嫁之女孀居之婦豈得逾竟乎故不足取

夫人歸本國

文十八年冬夫人姜氏歸於齊【子赤之母文公夫人左氏云襄仲殺子赤夫人歸於齊】

趙子曰言歸不反之辭也左氏云夫人出曰歸於某據文公夫人歸於齊乃是襄仲殺子赤後自歸耳不可以此爲例若夫人實有罪見出必當云出歸於某以示貶不應但雲歸爾

內女來

莊二十有七年冬伯姬來【趙子云譏無父母而來也】

僖五年春伯姬來朝其子【公羊云參譏之】二十有五年夏宋蕩伯姬來逆婦【谷梁云姑不當自逆婦也】二十有八年秋伯姬來【義同莊二十七年伯姬來】三十有一年冬伯姬來歸【義同宋伯姬也】

宣五年冬齊髙固及子叔姬來【啖子云大夫非公事與妻出竟非禮也時叔姬初嫁未合歸寧假令合歸寧如此書之以明髙子之非也】

趙子曰凡內女稱來不宜來也譏無父母而歸也左氏曰凡諸侯之女歸寧曰來言禮當來也竊謂合禮者悉常事不書豈有二百四十二年內女惟兩度歸寧乎蓋知非禮而來故書云爾若須歸寧耳公羊云內女直來曰來此蓋見無他事故云爾殊不知經意

內女出

文十有五年十有二月齊人來歸子叔姬【啖子云不言齊叔姬不售於齊也趙子云書來歸於姬上者非嫁後之出故異其文焉】

宣十有六年秋郯伯姬來歸

成五年正月叔姬來歸

啖子曰內女見出皆書曰來歸大其事也【三傳意同】郯伯姬叔姬不書嫁而書出或嫁時夫未爲君也趙子曰爲婦而出著其非也【言婦道不修故被出若出非其罪經必異文但無非罪者爾】

雜婚姻事

桓三年九月齊侯送姜氏於讙【左氏云諸侯不當自送女公谷同】莊元年夏單伯送王姬【趙子云不書送】二十有四年八月丁丑夫人姜氏入戊寅大夫宗婦覿用幣【谷梁云娶讎人女故云入左氏云婦人用幣非禮也公羊意亦同此】

成九年夏季孫行父如宋致女【趙子云不當使卿致也】

啖子曰凡雜婚姻事亦以非常乃書

媵

莊十九年秋公子結媵陳人之婦於鄄遂及齊侯宋公盟

成八年冬衛人來媵九年夏晉人來媵十年夏齊人來媵

啖子曰凡媵常事不書公子結爲遂事起本也三國來媵非禮也故書【禮當二國媵】公羊云媵不書谷梁云媵淺事也不志此說皆是左氏云凡諸侯嫁女同姓媵之異姓則否若然則莒姓己郯姓己邾姓曹此三國同姓至少如嫁女孰爲媵乎恐此禮難行今不取趙子曰左氏云異姓則不合媵則成十年直云齊人來媵足知非禮何假先書衛乎所以先書二國者明九女已足而又來媵所以爲失禮非謂譏異姓來媵其義亦甚明

太子生

桓六年九月丁卯子同生

啖子曰君嫡子生以太子生之禮接之則史書之莊公是嫡夫人之子又以太子生之禮接之故書【余公𨿽有是嫡夫人之子不以太子生之禮舉之故不書也】趙子曰太子生多矣曷爲書子同禮備故也禮備於嫡是重宗廟【太子將承先君之宗廟】記其是以著其非也【但書備禮者則不備禮者自見】言太子生備其禮常事也不當書爲余公皆不備禮不可書之但舉有禮者足以示誡

春秋集傳纂例卷二

欽定四庫全書

春秋集傳纂例卷三

唐陸淳撰

崩薨卒塟例第十四

左氏曰凡崩薨來告則書不然則否

啖子曰天子卒曰崩諸侯卒曰薨皆臣子之辭外諸侯則曰卒卒終也本國不言卒【言卒如合終然】故異其文如今凶儀稱親屬亡沒異於弔者之辭情禮然也

公羊曰天子曰崩諸侯曰薨大夫曰卒士曰不祿【按此說不了何者天子至尊天下稱曰崩可也諸侯曰薨則本國臣子言之至於赴告猶曰不祿王史及他國之史則書卒自此以下其家臣赴告並言不祿史官書之則曰卒此則臣子及他國異辭爾何得定配以爲品例邪自史記漢書已下旣有爵臣死皆言薨乖失甚矣且魯史書外諸侯猶言卒況王臣乎】

王崩

隱三年三月庚戌天王崩【平王也】

桓十五年三月乙未天王崩【桓王也比後莊王僖王不書崩】

僖八年冬十有二月丁未天王崩【惠王也】

文八年八月戊申天王崩【襄王也此後頃王不書崩】

宣二年冬十月乙亥天王崩【匡王也】

成五年冬十有一月己酉天王崩【定王也】

襄元年九月辛酉天王崩【簡王也】二十八年十有二月甲寅天王崩【靈王也】

昭二十二年四月乙丑天王崩【景王也】

趙子曰春秋王崩三不書【譏也謂不書於經莊王僖王頃王也】見王室不告魯之不赴也【王室使告國史當書之不然魯聞王崩使卿赴弔則知其日月亦當書也】哀王室之無人【王室陵遲公卿非其人故禮闕爾】著諸侯之不臣也【王室𨿽不告諸侯聞之自當往】嗣王卽位皆不書【逾年而卽位天下更始卽當書其卽位以見天下新有大君也】不能施令於天下也【但自卽位而已不能有號令新政使天下知也亦猶詩有王風不爲雅也】罪諸侯不臣而莫之承也【諸侯視之與不卽位同不復重承也】哀王道積微而莫之興也【積漸也無復振興也】又曰王后世子【王之世子】廢興卒塟之不書何也王室不告諸侯不赴也【不赴不慶弔】哀其微也

公薨

隱十一年冬十有一月壬辰公薨【桓公與羽父弒之】

桓十八年夏四月丙子公薨於齊【齊令彭生弒之也】

莊三十二年八月癸亥公薨於路寢

閔二年秋八月辛丑公薨【共仲使卜齮賊公於武闈】

僖三十三年冬十有二月乙巳公薨於小寢

文十八年春二月公薨於臺下【非路寢也】

宣十八年冬十月壬戌公薨於路寢

成十八年八月己丑公薨於路寢

襄三十一年夏六月辛巳公薨於楚宮

昭三十二年十有二月己未公薨於幹侯

定十五年夏五月壬申公薨於髙寢

啖子曰凡公薨必書其所【小寢路寢髙寢之類】詳內事重凶變也若遇弒則不地谷梁云公薨不地故也此說是趙子曰公必薨於正寢以就公卿也大位姦之窺也危病邪之伺也若蔽於隱是使小人女子得行其志也莊公正終而嗣禍分位不眀而閨闈不修也【事見莊三十二年】故宗嗣素定之兵權散主之閨闈嚴之小人女子不屍重任賢良受托鼎足交輔則纂弒之禍曷由而至哉

夫人薨

隱二年十有二月乙卯夫人子氏薨【桓公母仲子也】

莊二十一年秋七月戊戌夫人姜氏薨【桓公夫人文姜】僖元年秋七月戊辰夫人姜氏薨於夷齊人以歸【莊公夫人哀姜閔公之嫡母也】

文四年冬十有一月壬寅夫人風氏薨【僖公妾母成風也】十六年秋八月辛未夫人姜氏薨【僖公夫人聲姜文公母也】

宣八年夏戊子夫人嬴氏薨【宣公母也】

襄二年五月庚寅夫人姜氏薨【成公夫人齊姜也】四年秋七月戊子夫人姒氏薨【襄公妾母】九年五月辛酉夫人姜氏薨【成公母】

昭十一年五月甲申夫人歸氏薨【昭公妾母】

定十五年秋七月壬申姒氏卒【哀公妾母】

哀十二年夏五月甲辰孟子卒【昭公夫人】

啖子曰凡夫人薨必書而不書地婦人無外事薨有常處也其君之妾母仲子則本以夫人禮娶【事見隠元年】又隠公以桓公爲先君之嗣故行夫人喪禮書薨【書夫人子氏薨】自成風之後【夫人風氏薨卽僖公妾母也】妾母皆僭用夫人禮故亦書薨著其非禮也哀公母定姒卒時子未逾年【姒氏卒時定公已薨哀公初立未逾年未成君】𨿽行喪禮不可加於子【凡未逾年君卒亦不言薨】故書卒子旣未成君故不稱夫人也孟子吳女也【昭公夫人】魯人恥娶同姓不可書曰夫人姬氏薨而曰孟子卒

趙子曰若薨於外則書地記事實也谷梁曰夫人薨不地地故也【故謂被殺】此說非也假如夫人歸寜死於外豈得云不地乎且君皆記其寢被殺則不言地隠公是也桓公在齊被殺而亦書地故知在外薨不以有故無故皆當書其地理甚昭然

未逾年君卒

莊三十二年冬十月乙未子般卒

文十八年冬十月子卒【子赤也襄仲殺之也】

襄三十年九月癸巳子野卒【毀也】

昭二十二年冬十月王子猛卒【啖氏云同年上言主居於皇足知是未逾年之王卒特加子字義見本傳】

啖子曰凡未逾年君卒皆書曰卒言嗣先君未成君也故不書崩薨而曰卒先君未塟則名之【父前子名義也】旣塟則不名【子赤是也】外諸侯未逾年而卒則不書異於內也趙子曰子般子赤以被殺故不書地義與隠同子野非被殺而亦不書於地闕文也

諸侯卒

趙子曰春秋記諸侯卒著易代也不曰薨異外內也【與魯異也】名之降於天子也【惟天子不書名】

隠三年八月庚辰宋公和卒七年三月侯卒八年六月己亥蔡侯考父卒辛亥宿男卒

桓五年春正月甲戌己丑陳侯鮑卒十年春正月庚申曹伯終生卒十一年五月癸未鄭伯寤生卒十二年八月壬辰陳侯躍卒冬十一月丙戌衛侯晉卒十四年冬十有二月丁巳齊侯祿父卒十七年六月丁丑蔡侯封人卒

莊元年冬十月乙亥陳侯林卒二年冬十二月乙酉宋公馮卒十六年十有二月邾子克卒二十一年夏五月辛酉鄭伯突卒三十三年冬十有一月曹伯射姑卒二十五年夏五月癸丑衛侯朔卒二十八年夏四月丁未邾子瑣卒三十一年四月薛伯卒

僖四年夏許男新臣卒【脫月】七年七月曹伯般卒九年三月丁丑宋公禦說卒九月甲子晉侯佹諸卒十二年冬十有二月丁丑陳侯杵臼卒十四年冬蔡侯卒【脫月】十七年十有二月乙亥齊侯小白卒二十三年夏五月庚寅宋公玆父卒冬十有一月杞子卒二十四年冬晉侯夷吾卒【脫月】二十五年夏四月癸酉衛侯燬卒二十七年夏六月庚寅齊侯昭卒二十八年六月陳侯欵卒三十二年夏四月己丑鄭伯防卒冬十二月己邜晉侯重耳卒

文五年冬十月甲申許男業卒六年八月乙亥晉侯驩卒七年夏四月宋公王臣卒九年八月曹伯襄卒十三年夏五月壬午陳侯朔卒邾子籧篨卒十四年夏五月乙亥齊侯潘卒十八年春二月丁丑秦伯防卒

宣三年冬十月丙戌鄭伯蘭卒四年春正月秦伯稻卒九年八月滕子卒九月辛酉晉侯黒臀卒於扈冬十月癸酉衛侯鄭卒十四年夏五月壬申曹伯壽卒十年夏四月己巳齊侯元卒十七年春正月庚子許男錫我卒丁未蔡侯

申卒十八年秋七月甲戌楚子旅卒

成二年八月壬午宋公鮑卒庚寅衛侯速卒四年三月壬申鄭伯堅卒六年六月壬申鄭伯費卒九年秋七月丙子齊侯無野卒十年五月丙午晉侯獳卒十三年五月曹伯廬卒於師十四年正月莒子朱卒冬十月庚寅衛侯臧卒秦伯卒十五年夏六月宋公固卒十六年

夏四月辛未滕子卒十七年十有二月邾子貜且卒

襄二年六月庚辰鄭伯睔卒四年春三月己酉陳侯午卒六年三月壬午杞伯姑容卒七年十有二月鄭伯髠頑如防未見諸侯丙戌卒於鄵十二年秋九月吳子乘卒十三年九月庚辰楚子審卒十五年冬十有一月晉侯周卒十七年春二月庚午邾子瞷卒十八年冬十月曹伯負芻卒於師十九年秋七月辛邜齊侯環卒二十三年三月己巳伯匄卒二十五年十有二月吳子謁伐楚門於巢卒二十六年八月壬午許男寗卒於楚二十八年十二月乙未楚子昭卒二十九年五月庚午衛侯衎卒

昭元年六月丁巳邾子華卒冬十有一月己酉楚子糜卒三年春正月丁未滕子原卒五年七月秦伯卒六年春正月伯益姑卒七年秋八月戊辰衛侯惡卒八年夏四月辛丑陳侯溺卒十年七月戊子晉侯彪卒十二月甲子宋公成卒十二年三月壬申鄭伯嘉卒十四年三月曹伯滕卒八月莒子去疾卒十五年春正月吳子夷末卒十六年八月己亥晉侯夷卒十八年春三月曹伯須卒二十年十一月辛

夘蔡侯廬卒二十三年夏六月蔡侯東國卒於楚二十四年八月丁酉杞伯郁釐卒二十五年十有一月己亥宋公佐卒於曲二十六年九月庚申楚子居卒二十七年冬十月曹伯午卒二十八年夏四月丙戌鄭伯寧卒秋七月癸巳滕子寧卒三十年夏六月庚辰晉侯去疾卒三十一年夏四月丁巳薛伯谷卒

定三年二月辛邜邾子穿卒四年春二月癸巳陳侯吳卒五月杞伯成卒於防八年三月曹伯露卒秋七月戊辰陳侯桞卒九年夏四月戊申鄭伯蠆卒秋秦伯卒【脫月】十二年春薛伯定卒【脫月】十四年五月吳子光卒

哀二年夏四月丙子衛侯元卒三年冬十月癸邜秦伯卒四年秋八月甲寅滕子結卒五年秋九月癸酉齊侯杵臼卒六年秋七月庚寅楚子軫卒八年冬十有二月癸亥伯過卒十年三月戊戌齊侯陽生卒五月薛伯夷卒十一年秋七月辛酉滕子虞母卒十三年夏許男成卒【脫月】

趙子曰凡諸侯同盟名於載書【載書者載盟誓之辭於冊者具標同盟諸侯之名而毎國執一也】朝防名於要約【相朝及防同者也要約約事之簡牘也若今防計文牒等也】聘告名於簡牘【使使來聘及有言命之事皆有簡書也】故於卒赴可知而紀也【彼來告喪國史按舊簡書知其名而紀之】非此則否示詳愼也【言若非素往還𨿽傳聞其名不書於冊示詳審也】

左氏云凡諸侯同盟故薨則赴以名此例於理不安豈有臣子正當創巨痛深之日乃忍稱君之名禮固不爾且禮篇所錄亦云寡君不祿而已凡曽同盟會知其名故於死時書之以紀易代左氏但見舊說知有同盟書名之事不察其理遂妄發例爾據春秋諸侯卒不同盟者凡五十二人九人不書名余並書名左氏又雲從赴而書若未同盟實不合赴以名豈有如此眾國越禮而稱亡君父之名乎左氏又云凡諸侯同盟於是稱名故薨則赴以名告終稱嗣以繼好息民【告終告亡君名也】據此意乃以稱亡父之名爲求好之意何誣鄙之甚況於例之不合乎春秋中惟有九人卒不書名檢尋事迹並無朝防聘告處所以不知其名耳是其明證也余則悉書名檢尋皆有往來事迹則知必不同盟諸侯卒於他國【蔡侯東國卒於楚之類】及卒於防卒於師則書之𨿽在國不卒於其都亦書之晉侯卒於扈宋公卒於曲棘是也公羊云諸侯卒其封內不地有何理哉解晉侯卽云欲防故也解宋公卽云憂內故也今按余國君更無書地者是知諸侯不卒於其國都例書地耳如魯卿卒於垂卒於貍蜃之義鄭伯髠頑如防未見諸侯卒於鄵【在襄七年】從省文也谷梁云諸侯不生名此名於如防之上何也見其如防卒也言其爲如防而卒也此說非也凡諸侯卒皆書名若言鄭伯如防髠頑卒於鄵則不成文辭也故云爾吳子謁伐楚門於巢卒書名於伐楚之上亦同此義

天子大夫卒

隠三年夏四月辛邜尹氏卒【公羊云譏世卿趙子曰未嘗同盟防不知其名故曰尹氏王臣赴告非禮也】

文三年夏五月王子虎卒【同盟於狄泉故書名亦譏赴告也無采地但言王子也】

定四年秋劉捲卒【同盟於召陵故書名趙雲畿內諸侯不同列國故不言劉子捲卒亦譏其來赴故書之】

趙子曰臣無外交之禮今死而赴故書以譏

內大夫卒

趙子曰外大夫卒春秋不書【不書外大夫也】書內大夫吾史也【魯卿有王命者則書卒】尊吾命卿所以尊王命也【不命卿不書卒是也】不書塟降於君也

隠元年冬十二月公子益師卒五年冬十二月辛巳公子彄卒八年冬十二月無駭卒【谷梁云隠不命大夫故不書族】九年三月俠卒【義同無駭】

莊三十二年秋七月癸巳公子牙卒

僖十六年三月壬申公子季友卒【公谷皆云稱字賢也】秋七月甲子公孫玆卒

文十年三月辛邜臧孫辰卒十四年九月甲申公孫敖卒於齊【魯卿卒於他國則地他皆放此】

宣五年秋九月叔孫得臣卒八年夏六月辛巳有事於太廟仲遂卒於垂壬午猶繹萬入去籥【義見郊廟例】十七年冬十有一月壬午公弟叔卒【谷梁云非卿而書卒得弟道也】

成四年夏四月甲寅臧孫許卒十五年三月乙巳仲嬰齊卒十七年冬十有一月壬申公孫嬰齊卒於貍脤

襄五年十有二月辛未季孫行父卒十九年八月丙辰仲孫蔑卒二十二年秋七月辛酉叔老卒二十三年八月己邜仲孫叔卒三十一年九

月己亥仲孫羯卒

昭四年冬十有二月乙邜叔孫豹卒七年冬十有一月癸未季孫宿卒十五年二月癸酉有事於武宮籥入叔弓卒去樂卒【義見郊朝例】二十一年八月乙亥叔輙卒二十三年正月癸丑叔鞅卒二十四年春王二月丙戌仲孫貜卒二十五年冬十月戊辰叔孫婼卒二十九年夏四月庚子叔倪卒

定五年六月丙申季孫意如卒秋七月壬子叔孫不敢卒

哀三年秋七月丙子季孫斯卒

啖子曰魯卿旣王命皆書卒隠公攝位不請命大夫故未命之卿亦書卒明非怠慢也俠無駭是也余公則不命之卿無書卒者責不尊王室也【桓十一年柔防宋公莊三年溺防齊侯並不書卒是也】叔非卿而書弟卒美其得弟道特加之也【宣公因公子遂殺子赤而立叔不食其祿又不去其國得弟道也】公孫敖旣奔書卒爲喪歸赴也【文八年公孫敖奔莒十四年卒於齊十五年齊人歸公孫敖之喪】大夫卒於他國則書國【諸出聘者經𨿽無其事理例昭然也】卒於魯地則書地仲遂公孫嬰齊是也趙子曰魯卿凡四十三人書族而不書卒者有公子慶父公子翚單伯公子結叔彭生凡五人公子慶父及公子翚並以弒君故不書卒以貶之單伯不書者以淫子叔姬及至自齊蓋黜其卿位故不書卒叔彭生則以不發襄仲之謀令君及禍故亦不書襄仲亦弒君爲記變禮之事也𨿽書其卒則去其族以貶之其公子結不書卒遂事也啖子曰非大夫也爲嘉其及齊宋盟以安國家故褒之耳【義見莊十九年】或曰文公時單伯【文十五年見經】與莊公時單伯【莊元年見經】若是一人計已過百嵗是復能淫叔姬乎答曰近年有孫濟者歷典十餘郡年近百嵗猶更娶妻況古人壽長焉知其不然乎不爾則父子也但莊公之單伯何故不書卒不能詳也自此外則柔【桓十一年見經】溺【莊三年見經】不書卒非命卿故也公孫歸父叔孫僑如不書卒出奔故也仲孫何忌叔孫州仇叔還獲麟時未卒也餘三十一人並書卒

內女卒

莊四年三月紀伯姬卒二十九年冬十二月紀叔姬卒【歸於酅者】

僖九年秋七月乙酉伯姬卒【公羊云許嫁故以成人之喪治之】十六年夏四月丙申鄫季姬卒

文十二年二月庚子叔姬卒【書卒義同伯姬趙子曰時君之女故曰子以別非先君之女也】

成八年冬十月癸卯杞叔姬卒

襄三十年五月甲午宋災伯姬卒

啖子曰內女爲諸侯之夫人則書卒以公爲之服故也【禮諸侯絕期故無服惟適國君者爲之服大功九月以其尊卑敵故】谷梁云外夫人書卒者適諸侯則尊同以吾爲之變故卒之此說是也許嫁爲夫人者亦然其爲媵及嫁太子公子大夫則不書凡內女嫁爲諸侯夫人而不書卒時魯公非其兄弟及兄弟之子也諸侯無大功已下之服故杞叔姬𨿽出猶書者爲喪歸杞故也【成八年杞叔姬卒九年杞伯來逆叔姬之防以歸也】

外夫人卒

莊二年秋七月齊王姬卒

啖子曰外夫人卒不書書王婚者魯主姬公爲之服也【主其嫁則有兄弟之恩死則服也】谷梁云爲之主者卒之是也【公羊同】莊十一年王姬不書卒者不爲之服故不書義可見也趙子曰記是以著非也【記二年是十一年非也】

王塟

趙子曰凡天王塟不防則不書志不臣也【志記也】記是以著非也【諸防者是則知不防者非也】平王不書塟

莊三年五月塟桓王【攺塟也此後莊王僖王惠王並不書塟】

文九年二月辛丑塟襄王【七月而塟此後頃王不書塟】

宣三年春塟匡王【三月而塟此後定王不書塟】

襄二年春正月塟簡王【五月而塟此後靈王不書塟】

昭二十二年六月塟景王【三月而塟】

啖子曰凡天王之塟魯防則書不書者不防也故平王之塟不書而有武氏子來求賻【若魯使人防塟豈有不行賻禮乎】是其證也谷梁雲天子志崩不志塟必其時也舉天下而塟一人其義不疑也【言合七月之禮悉不書也公羊同】蓋見書塟者多不得禮【言不合七月之禮也】故有此說耳且襄王之塟正合禮何以書乎是知妄也杜元凱云萬國之數至眾封疆之守至重故天子之喪諸侯不得越竟而奔修服於國卿往弔送旣塟卒哭而除凶【谷梁云諸侯皆合親弔又恐難行未知周制定如何故存以示疑也】

公塟

趙子曰塟稱我君舉其諡也【將塟方作諡若只言桓公則恐渉他國君故明言我君以舉其新加之諡也】臣子之敬辭也【若不然則辭不順敬也】

桓十八年冬十有二月己丑塟我君桓公【賊在異國故可塟凡九月乃塟】

閔元年六月辛酉塟我君莊公【十一月乃塟亂故也】

文元年夏四月丁巳塟我君僖公【五月】十八年六月癸酉塟我君文公【五月】

襄三十一年十月癸酉塟我君襄公【五月】

定元年秋七月塟我君昭公【八月乃塟】十五年九月丁巳塟我君定公雨不克塟戊午日下昃乃克塟【五月而塟國君不當無雨備故譏不克塟若合爲雨止則當不書故谷梁曰雨不克塟喪以制也】

啖子曰凡公塟皆書惟隠公閔公【並被殺見薨例】不書者言賊不討如不塟然也公羊云君弒賊不討不書塟以爲無臣子也谷梁曰君弒賊不討不書塟以罪下也此說皆是也凡未逾年之君不書塟【謂子般子赤】無子不列序於廟故也公羊云未逾年之君有子則廟廟則書塟無子則不廟不廟則不書塟此說是也

夫人塟

莊二十二年正月癸丑塟我小君文姜【桓公夫人七月乃塟】僖二年夏五月辛巳塟我小君哀姜【莊公夫人齊所殺十一月而塟】文五年三月辛亥塟我小君成風【僖公妾母五年而塟】十七年夏四月癸亥塟我小君聲姜【僖公夫人文公母九月乃塟】

宣八年冬十月己丑塟我小君敬嬴雨不克塟庚寅日中而克葬【宣公妾母五月而塟定公同】

襄二年七月己丑塟我小君齊姜【成公夫人三月而塟】四年八月辛亥塟我小君定姒【襄公妾母逾月而塟】九年秋八月癸未塟我小君穆姜【宣公夫人成公母四月而塟】

昭十一年九月己亥塟我小君齊歸【昭公母也五月而塟】定十五年九月辛巳塟定姒【哀公妾母三月而塟】

啖子曰凡夫人塟皆書仲子不書塟者【桓公母隠二年卒】以諸侯不二嫡𨿽用夫人禮猶不列於廟也【以別築宮是也】自文公塟成風之後乃有二夫人祔廟非禮也定姒之塟不書小君以子未逾年故也【哀公未逾年】子未成君故母亦未成夫人後列於廟故書塟【凡君母塟史官皆書夫子修經擇其祔廟者乃書以示例而明其禮】趙子曰孟子【昭公夫人哀十三年卒】不書塟者以其與魯同姓不列於廟

諸侯塟

趙子曰凡諸侯塟皆如我之辭何也【怪不言某國塟某公】志我大夫之往防也往防禮也生嘗邀好【謂朝聘防盟也】死不弔塟君子薄之記其是以著其非也【凡卒不書塟者以譏內之不防塟】

隠三年十二月癸未塟宋穆公五年夏四月塟衛桓公【被弒十五月而塟】八年八月塟蔡宣公【三月】

桓五年夏塟陳桓公【脫月】十年夏五月塟曹桓公十一年秋七月塟宋莊公【三月】十三年三月塟衛宣公十五年夏四月己巳塟齊僖公十七年秋八月癸巳塟蔡桓侯【三月而塟蓋蔡季請王諡】

莊二年春二月塟陳莊公三年夏四月塟宋莊公九年秋七月丁酉塟齊襄公【被弒九月而塟】二十一

年冬十二月塟鄭厲公【八月】二十四年三月塟曹莊公

僖四年八月葬許穆公七年冬塟曹昭公【脫月】十三年夏四月葬陳宣公十八年秋八月丁亥塟齊桓公【九月乃塟亂故也】二十五年塟衛文公【脫月】二十七年秋八月乙未塟齊孝公【三月】三十三年夏四月癸巳葬晉文公

文六年春塟許僖公【脫月】冬十月塟晉襄公【三月】九年冬塟曹共公【脫月】

宣三年冬塟鄭穆公【脫月】十年六月葬齊惠公【三月】十二年春塟陳靈公【賊討國復二十一月乃塟】十四年九月塟曹文公十七年夏塟許昭公【六月】塟蔡文公【脫月】

成三年正月辛亥塟衛穆公【六月】二月乙亥塟宋文公【七月】四年夏四月塟鄭襄公【二月】九年冬十一月葬齊頃公十三年冬塟曹宣公【脫月】十五年春二月葬衛定公秋八月庚辰葬宋共公

襄四年秋七月塟陳成公六年秋塟桓公【脫月】八年夏塟鄭僖公【脫月】十六年正月葬晉悼公【三月】十九年正月塟曹成公【四月】冬塟齊靈公【脫月】二十三年夏塟杞孝公【脫月】二十六年冬塟許靈公【脫月】二十九年秋九月塟衛獻公三十年冬十月塟蔡景公【世子般殺之而自葬之十月乃塟】

昭元年秋塟邾悼公【脫月】三年五月葬滕成公六年正月塟秦景公【七月】夏葬杞文公【脫月】七年十二月癸亥葬衛襄公八年冬十月壬午塟陳哀公【七月乃塟國滅故也】十年九月葬晉平公【三月】十一年二月塟宋平公【三月】十二年五月塟鄭簡公【三月】十三年冬十月葬蔡靈公【國復乃塟凡三十一月】十四年秋塟曹武公【脫月】十六年冬十月塟晉昭公【三月】十八年秋塟曹平公【脫月】十九年冬葬許悼公【脫月】二十一年三月塟蔡平公二十四年冬塟平公【脫月】二十六年春正月塟宋元公【三月】二十八年春三月塟曹悼公【六月】六月葬鄭定公【三月】冬塟滕悼公【脫月】三十年秋八月塟晉頃公【三月】三十一年秋塟薛獻公【脫月】

定三年秋塟邾莊公【脫月】四年六月塟陳惠公七月塟杞悼公【三月】八年七月塟曹靖公九月塟陳懷公【三月】九年六月塟鄭獻公【三月】冬塟秦哀公【脫月】十二年夏塟薛襄公【脫月】

哀二年冬十月塟衛靈公【七月】四年二月塟秦惠公冬十有二月塟蔡昭公【被殺十一月而塟】塟滕頃公五年冬閏月塟齊景公九年春二月塟杞僖

公【三月】十年五月塟齊悼公【三月】秋塟薛惠公【脫月】十一年冬十有一月塟滕隠公十三年秋塟

許元公【脫月以前經下不標月者並合五月之禮】

啖子曰凡諸侯塟魯往防則書之其有書塟不書往者往非卿也吳楚之君不書塟者不可言塟楚某王也公羊云吳楚之君不書塟避其號也此說是也谷梁云變之不塟者三一曰失徳不書塟按時君失徳而書塟不失徳而不書塟者多矣不可通也二曰賊未討不書塟本施於魯不及他國他國則從防不防之例但賊當國者多不得依常禮塟終不可爲例也三曰國滅不塟言無人塟之也公羊云諸侯記卒記葬者有天子存不得必其時也按自爲魯防故書何關不得必其時諸侯及時自塟無待天子命之禮何故云不得哉五等諸侯本國臣子皆稱之曰公塟旣不請王命因而私諡爲公【正禮諸侯皆合請王諡】從而書之以見非禮按史記世本左氏傳蔡之諸君皆諡爲侯經則皆稱公者以其私諡與僭同也惟蔡桓稱侯【桓十七年塟蔡桓侯】蓋告王請諡故特書之明得禮也【義見本傳】

外夫人葬

莊二十七年秋公子友如陳塟原仲

定四年秋塟劉文公

啖子曰陳原仲之塟書者見季友私事出境也趙子曰劉文公天子畿內諸侯列國不當與行交往之禮今防其塟非禮也

內女塟

莊四年六月乙丑齊侯塟紀伯姬【趙子云嫌國亡則非夫人故志之目齊侯見其滅國之惡而塟之得禮】三十年八月癸亥塟紀叔姬【歸於�者義與伯姬同也】

襄三十年秋七月叔弓如宋塟宋共姬【爲災而死髙其志行使卿往防所以書之】

啖子曰凡內女之塟不書書者皆非常也

雜喪事

趙子曰凡國之喪紀所以裁中而體政故紀其闕焉【雜喪事合禮者皆常事故不書也】

隠元年秋七月天王使宰咺來歸惠公仲子之【趙子雲天子而妾母是啟僭也】三年秋武氏子來求賻【谷梁曰交譏之】

文元年二月天王使叔服來防塟【防僖公塟記是以著非也】五年春正月王使榮叔歸含且【啖子曰承上文成風薨故不言來趙子曰譏天王厚禮妾母也】三月王使召伯來防塟【防成文塟也趙子云義與歸同】九年冬秦人來歸僖公成風之襚【秦人不夫人也卽外之不夫人以見正焉】十五年夏齊人歸公孫敖之喪【啖子云魯大夫必知歸魯故不言來趙子云公孫之喪而使齊人歸之疪內也】

成九年春正月杞伯來逆叔姬之喪以歸【谷云譏逆出妻之喪】襄三十一年冬十月滕子來防塟【啖子云非禮也】

定十五年夏邾子來奔喪【義同襄十一年】九月滕子來防塟

啖子曰凡他國以喪事來皆非常乃書【具見上注】

喪禮總論

啖子曰古者君喪皆斬衰三年小君喪則齊衰周年故禮曰大夫居倚廬士居堊室其吉事盟防徵伐朝聘冠婚燕享皆不可衰麻從事昔魯公伯禽以戎冦來侵不得已而討之自此以後失禮之國引以爲比漸染成俗旣卒哭金革無避久已然矣春秋時失禮更甚故不可勝譏但引其年月卽知居喪行吉事爾至於未逾年不稱子【桓十三年衞侯戰於紀是也逾年而未塟亦當不得朝防用兵】及在喪而吉【閔三年在喪而吉禘於莊公是也】居喪婚【莊二十三年公如齊納幣之類是也】及未塟出防【僖元年宋子盟於葵丘之類是也】當時猶或未行故惟譏此數事而已其惡大也余則不復一一罪之不可勝書也古者大夫士居喪致事於君君亦不奪其親春秋時世卿旣多承襲不復循喪紀此亦覽文可知亦不復具譏也趙子曰凡諸侯在喪【謂未逾年及𨿽逾年而未塟謂去年十二月遭喪者也】而有竟外之事以喪行者稱子【謂不釋喪服僖九年宋子是也】以吉行者稱爵【謂以吉服從事也卽書其諸侯之爵位桓十三年衛侯會戰於紀之類是也】志惡之淺深也【言稱子者其罪淺於稱爵】

春秋集傳纂例卷三﹤經部﹐春秋類﹐春秋集傳纂例﹥

欽定四庫全書

春秋集傳纂例卷四

唐陸淳撰

朝聘如例第十五【附錫命例歸田邑例乞師例】

啖子曰人君相見曰朝使使致問曰聘此皆受之於廟以重禮也他國來魯朝聘皆書之朝朝也以朝時相見也聘問也魯君及卿往他國則曰如如往也

趙子曰朝聘諸侯必有婚姻之好疆之理故王者不絕其交焉【周禮有朝聘之義】春秋之代則多自於黨仇矣【言春秋時諸侯自恣凡如此事多於黨仇而爲之也】皆國之大事故君子志之【此解書朝聘意】其邪正則存乎其文矣【不合禮者則譏之谷伯鄧侯曹世子之類是也】

朝

隠十一年春滕侯薛侯來朝

桓二年夏滕子來朝秋七月杞侯來朝六年冬紀侯來朝七年夏谷伯綏來朝鄧侯吾離來朝【趙子曰名之用夷禮也】九年冬曹伯使其世子射姑來朝【谷梁云參譏之】十五年夏邾人牟人葛人來朝【公羊曰夷狄之用夷禮也】

莊五年秋郳犁來來朝【左氏曰未王命】二十三年夏蕭叔朝公【啖子曰始封附庸之君故書字公時在谷故不言來】二十七年冬杞伯來朝

僖五年春伯姬來朝其子【谷梁曰參譏之】七年夏小邾子來朝十四年夏季姬及鄫子遇於防使鄫子來朝【啖子曰參譏之】二十年夏郜子來朝二十七年春杞子來朝

文十一年秋曹伯來朝十二年春杞伯來朝秋滕子來朝十五年夏曹伯來朝

宣元年秋邾子來朝

成四年三月伯來朝六年夏六月邾子來朝七年夏五月曹伯來朝十八年秋杞伯來朝八月邾子來朝

襄元年秋邾子來朝六年秋滕子來朝七年春郯子來朝夏小邾子來朝二十一年冬曹伯來朝二十八年夏邾子來朝

昭三年秋小邾子來朝十七年春小邾子來朝秋郯子來朝

定十五年春邾子來朝

哀二年夏滕子來朝

啖子曰凡書朝皆人君也禮所謂諸侯相朝兩君相見也

趙子曰谷梁雲天子無事諸侯相朝時正也考禮修徳以尊天子也按春秋諸侯不事天子自以彊弱相制無考禮修徳之事左氏云凡諸侯卽位小國朝之此乃春秋事霸者之宜非常事也據周禮五等之制以牧伯帥之則必令相朝但不知令防年一行耳其正禮不可得而尋也【左氏昭十三年有朝聘之文故趙子論之見辧疑中】公羊曰諸侯來曰朝按諸侯以他事來者多矣不可悉云朝

諸侯非朝事來者

桓五年冬州公如曹六年春寔來【趙子曰王臣外交非禮曰寔來義見本傳】

莊三十一年六月齊侯來獻戎捷【趙子曰繆文當云齊人】僖二十九年春介葛盧來【左氏云公在防故不言朝】冬介葛盧來【啖子曰不廟受故不言朝】

襄十八年春白狄來【義與介葛盧同】三十一年冬十月滕子來防塟【啖子曰非禮也】

定十五年夏邾子來奔防【公羊曰非禮也】九月滕子來防塟【啖子曰非禮也】

啖子曰凡諸侯來而非朝者各書其事皆譏之也介葛盧白狄不行朝禮又無他事故但曰來

聘

啖子曰聘者致君命也主人受之於廟以重禮也趙子曰禮以通好曰聘【聘妻聘士同此義】公羊曰大夫來曰聘按大夫以他事來者多矣不可悉云聘

王臣來聘

隠七年冬天王使凡伯來聘九年春天王使南季來聘

桓四年夏天王使宰渠伯糾來聘【趙子曰名之譏其失禮也】五年夏天王使仍叔之子來聘【公羊曰譏之者子代從政也】八年春天王使家父來朝

莊二十三年春祭叔來聘【啖子曰不言使見其專往也書聘明其假王命以外交也】

僖三十年冬天王使宰周公來聘

宣十年秋天王使王季子來聘

啖子曰周禮雲天子時聘以結諸侯之好人君亦有聘士之禮谷梁曰聘諸侯非正也言天子不當聘諸侯殊誤矣

趙子曰王政行也天子使使聘於諸侯所以洽恩惠考政典春秋之聘通好命耳

外大夫聘

隠七年夏齊侯使其弟年來聘【趙子曰將國命大夫之事書弟譏之】桓三年冬齊侯使其弟年來聘【義同隠七年】

莊二十三年夏荊人來聘【啖子曰凡夷狄朝聘當稱人君臣同辭】二十五年春陳侯使女叔來聘【無事迹啖子曰書字之義蓋如祭仲單伯之類】

僖三十三年春齊侯使國歸父來聘

文四年秋衛侯使寧兪來聘九年冬楚子使椒來聘【不稱氏義見名位例】十二年秋秦伯使術來聘

宣十年冬齊侯使國佐來聘

成三年冬晉侯使荀庚來聘衛侯使孫良夫來聘四年春宋公使華元來聘八年夏宋公使華元來聘冬晉侯使士爕來聘十一年春晉侯使卻犨來聘十八年夏晉侯使士匄來聘

襄元年冬衛侯使公孫剽來聘冬晉侯使荀防來聘五年夏鄭伯使公子發來聘七年冬衛侯使孫林父來聘八年冬晉侯使士匄來聘十二年夏晉侯使士魴來聘十五年春宋公使向戌來聘二十六年夏晉侯使荀吳來聘二十七年春齊侯使慶封來聘二十九年夏晉侯使士鞅來聘秋吳子使札來聘三十年春正月楚子使防罷來聘

昭二年春晉侯使韓起來聘十二年夏宋公使華定來聘二十一年夏晉侯使士鞅來聘

趙子曰春秋之辭從簡焉凡言聘則知君使矣曷爲又稱其君以別乎不當稱使者也【爲來聘來盟不須書君使者故存君使者以別之不稱者例見於後】

錫命例

莊元年冬王使榮叔來錫桓公命【趙子曰不稱天王寵纂弒以黷三綱也】

文元年夏天王使毛伯來錫公命【趙子曰無功徳苟錫之非禮也】成八年秋七月天子使召伯來錫公命【啖子曰稱天子蓋誤也餘同文元年】

趙子曰錫命者旌功徳之由【必因褒有徳賞有功乃爲之也】苟錫之非禮也【如無功徳不合錫命】谷梁曰禮有受命無來錫命此說非也按秦漢已後郡縣天下天子益尊不比三代猶就郡國加守相爵秩何得無錫命乎蓋不知譏其賞無功而遂妄爲義也

歸田邑例【假田附歸田邑例義見用兵例取田邑義】

隠八年三月鄭伯使宛來歸祊【趙子曰田邑先祖所命於天子也而以予人其罪著矣】

桓元年三月公會鄭伯於垂鄭伯以璧假許田【谷梁云以璧則非假也諱易田】

宣十年春齊人歸我濟西田【趙子曰濟西之地非魯盡有故言我以別之旣稱我故不須言來】

定十年夏齊人來歸鄆讙陰之田【趙子曰前未有取讙及陰田故書來以別之他國無此田故不言我也】

哀八年冬齊人歸讙及闡【啖子曰此年初經書齊人取讙及闡今書歸知必歸魯故不言來】

趙子曰歸者來致之辭【𨿽非我本物但將與我亦皆曰歸論語曰康子歸藥又歸孔子豚】又曰凡歸田邑志攺過也【取之非也今歸之爲善】

乞師例

僖二十六年夏公子遂如楚乞師

成十三年春晉侯使卻錡來乞師十六年六月晉侯使欒黶來乞師十七年秋晉侯使荀防來乞師十八年冬晉侯使士魴來乞師

谷梁云乞重辭也古之人重師故以乞言之又曰非所乞也師出不必反戰不必勝故重之此說是也

趙子曰天子在上而諸侯自相請師非禮也谷梁釋乞字之義而不言其大意故辧之

王臣及外大夫以雜事來者

隠六年春鄭人來渝平【趙子曰非和致隙志其尢也】

桓十五年二月天王使家父來求車【三傳並云非禮也】莊六年冬齊人來歸衛寶【左氏云文姜請之趙子云譏納讎賂足以爲恥】文九年春毛伯來求金【義同求車】

成八年春晉侯使韓穿來言汶陽之田歸之於齊【趙子云非正也】

定十四年秋天王使石尙來歸脤【啖子曰不助祭而歸脤非禮也】

趙子曰凡天子卿大夫士及他國卿士非聘來及諸例所不管者件之於前他國下大夫及士𨿽接於魯亦不得書名爲須紀其事故但稱人也凡書人之來不稱君以使【據朝聘皆稱君以使】避不成辭也【若云齊侯使人來歸衞寶則實鄙俚不成言辭也】

諸書來不言君使者

隠元年冬十二月祭伯來【左氏云非王命】二年九月紀履緰來逆女【趙子曰下言伯姬歸於紀足知爲君逆不假言使省文也】三年秋武氏子來求賻【左氏云王未塟故不言使】

桓八年冬祭公來遂逆王后於紀【公羊云使我爲媒可因往逆矣或云譏本以私來故不言使也】

莊二十三年春祭叔來聘【啖子曰私行假言聘故不言王使以譏之】閔元年冬齊仲孫來【趙子曰非致成命也故不言使非冇専故也故但言來所以病齊侯而嘉仲孫也】二年冬齊髙子來盟【三傳皆云稱子褒也不稱使趙氏義同仲孫來】

僖四年夏楚屈完來盟於召陵【谷梁云不言使權在屈完也楚子意令其可盟則盟事在屈完】

文九年春毛伯來求金【左氏云王未塟故不書使】十五年三月宋司馬華孫來盟【趙子曰不稱使意與齊仲孫楚屈完義同】

啖子曰凡外臣來不言君使者皆有義

諸以雜事來有書來與不書來者

隠元年秋天王使宰咺來歸惠公仲子之賵【趙子曰若不書來者卽不知何國之惠公】

莊元年冬天王使榮叔來錫桓公命【趙子曰桓公已塟若不言來卽莫知何國之公故言來】

文元年夏天王使毛伯來錫公命【趙子云若不言來卽似曾入於王朝受命故言來】五年春王使榮叔歸含且賵【啖子曰承上言成風薨不言來可知也】十五年夏齊人歸公孫敖之喪【啖子曰敖魯大夫必知歸魯故不言來】

宣十年春齊人歸我濟西田【趙子曰不言來有我字則來可知也稱我者爲濟水並貫諸國故書我以別之】

成八年秋天子使召伯來錫公命【稱來義同文元年之錫】定十年夏齊人來歸鄆讙陰田【趙子曰入春秋時未書齊侯取讙及陰田故書來不稱我者他國無此名不比濟西田也】

哀八年冬齊人歸讙及闡【啖子曰此年初齊人取讙及闡與歸田同年故不言來又不言我無所疑也】

趙子曰春秋之文從簡加減一字皆有義故分析於本傳下

如

啖子曰凡公及內卿往他國朝聘皆書曰如非卿則不書若防塟則但書彼塟而已【亦謂非卿防塟者】

趙子曰凡內朝聘稱如以異外也周之制朝聘也有數【朝王各加其服之數而朝】春秋畢書之【謂書朝王及諸侯】見如京師之簡也所以傷王室之微著諸侯之不臣也凡書防遇亦如之

公如

隠五年春公觀魚於棠【魯地也左谷皆云非禮】

桓十八年春公與夫人姜氏遂如齊【時會齊侯於濼從濼遂行谷梁曰不言及夫人伉也】

莊二十二年冬公如齊納幣【公谷皆云非禮】二十三年夏公如齊觀社【三傳皆云非禮】二十四年夏公如齊逆女【谷梁云譏娶讐女】

僖十年正月公如齊十五年正月公如齊二十八年夏公朝於王所【踐土也趙子曰稱王所言非京師也尊其不地誌乎朝王而已異乎盟防所】冬壬申公朝於王所【河陽也義同踐土】三十三年冬十月公如齊

文三年冬公如晉十三年冬公如晉

宣四年秋公如齊十年春公如齊夏公如齊成三年夏公如晉四年夏四月公如晉十年秋七月公如晉十三年三月公如京師十八年春公如晉

襄三年春公如晉四年冬公如晉八年正月公如晉十二年冬公如晉二十一年春正月公如晉二十八年十一月公如楚

昭二年冬公如晉至河乃復【晉辭公故復也它仿此】五年春公如晉七年三月公如楚十二年三月公如晉至河乃復十三年冬公如晉至河乃復十五年冬公如晉二十一年冬公如晉至河乃復二十三年冬公如晉至河有疾乃復二十三

年冬公如晉至河有疾乃復二十四年春公如齊冬公如齊二十八年春公如晉次於幹侯

二十九年春公如晉次於幹侯

定三年春正月公如晉至河乃復

啖子曰凡公行書其事者皆非常也【若合常禮則但言如某】

卿如

桓三年秋公子翚如齊逆女【爲君逆也公谷皆曰非禮】

莊二十五年冬公子友如陳二十七年秋公子友如陳塟原仲【左氏云非禮啖子曰書塟原仲者著季友之私出境】二十八年冬臧孫辰告糴於齊【趙子曰譏臧孫辰爲政無蓄也故以自行爲文】三十二年冬公子慶父如齊

僖五年夏公孫玆如牟七年秋公子友如齊十三年冬公子友如齊二十六年夏公子遂如楚乞師【谷梁云非所乞也】二十八年秋公子遂如齊三十年冬公子遂如京師遂如晉三十一年春公子遂如晉

文元年夏叔孫得臣如京師冬公孫敖如齊二年冬公孫遂如齊納幣【公羊云譏喪娶趙子曰婚禮又不當使公子也】五年夏公孫敖如晉六年夏季孫行父如陳秋季孫行父如晉冬十月公子遂如晉九年二月叔孫得臣如京師十一年秋公子遂如宋十四年冬單伯如齊十五年春季孫行父如

晉秋季孫行父如晉十七年冬公子遂如齊十八年秋公子遂叔孫得臣如齊【趙子曰志非度也】

冬季孫行父如齊

宣元年春公子遂如齊逆女夏季孫行父如齊夏公子遂如齊八年夏六月公子遂如齊至黃乃復九年夏仲孫蔑如京師十年六月公孫歸父

如齊秋季孫行父如齊冬公孫歸父如齊秋季孫行父如齊冬公孫歸父如齊十八年秋公孫歸父如晉

成五年春仲孫蔑如宋六年夏公孫嬰齊如晉冬季孫行父如晉八年春公孫嬰齊如莒九年夏季孫行父如宋致女【義見婚姻例】十一年夏季孫行父如晉秋叔孫僑如如齊十四年秋叔孫僑如如齊逆女【公谷皆云非禮】

襄二年秋叔孫豹如宋四年夏叔孫豹如晉五年夏叔孫豹鄫世子巫如晉【時鄫屬魯比之內大夫故不言及也】六年冬叔孫豹如邾冬季孫宿如晉七年秋季孫宿如衞九年夏季孫宿如晉十六年冬叔孫豹如晉十九年春季孫宿如晉二十年秋叔老如齊冬季孫宿如宋二十四年春叔孫豹如晉冬叔孫豹如京師二十八年秋仲孫羯如晉二十九年冬仲孫羯如晉三十年秋七月叔弓如宋

昭二年夏叔弓如晉冬季宿如晉三年夏叔弓如滕六年夏季孫宿如晉冬叔弓如楚八年夏叔弓如晉九年秋仲孫貜如齊十年九月叔孫婼如晉十一年二月叔弓如宋十六年秋季孫意如如晉二十三年正月叔孫婼如晉二十五年春叔孫婼如宋

定六年夏季孫斯仲孫何忌如晉【義同文十八年】十年冬叔孫州仇如齊

哀五年冬叔還如齊

啖子曰凡卿行除盟塟之外若有書其事者皆非常也

外相如

桓五年夏齊侯鄭伯如紀【趙子曰譏其詐】冬州公如曹【趙子曰譏玊臣外交】

趙子曰外相如不書凡書皆譏也

盟防例第十六

趙子曰盟者刑牲而徵嚴於神明者也王綱壊則諸侯恣而仇黨行故干戈以敵仇盟誓以固黨天下行之遂爲常焉若王政舉則諸侯莫敢相害盟何爲焉賢君立則信著而義達盟可息焉觀春秋之盟有以見王政不行而天下無賢侯也或曰周官司寇有司盟掌盟載之法又禮記云殷人作誓而人始畔周人作防而人始疑如此則何獨於衰世哉答曰周官之僞予已論之矣【趙子著五經辧惑說周官是後人附益也】所稱其官三百六十舉其人數耳何得三百六十司哉作僞者旣廣立名目遂有此官耳且盟誓者季世皆有之不必在周而聖人建邦創義豈先立此官禮記所言亦據二代之衰時耳

內外諸侯盟

隠元年三月公及邾儀父盟於眛二年秋八月庚辰公及戎盟於唐【啖子曰凡戎狄皆不分其爵號而君臣同辭】冬紀子帛莒子盟於宻【啖子曰闕文也非兩防也義見脫漏例】三年冬十有二月齊侯鄭伯盟於石門六年夏五月辛酉公防齊侯盟於艾八年秋七月庚午宋公齊侯衛侯盟於瓦屋

桓元年夏四月丁未公及鄭伯盟於越二年九月公及戎盟於唐十二年夏六月壬寅公會杞侯莒子盟於曲池秋七月丁亥公防宋公燕人盟於谷丘冬十一月丙戌公防鄭伯盟於武父十七年春正月丙辰公防齊侯紀侯盟於黃二月丙午公防邾儀父盟於趡

莊十三年冬公防齊侯盟於柯十六年冬十有二月防齊侯宋公陳侯衛侯鄭伯許男曹伯滑伯滕子同盟於幽【啖子曰諸侯同辭而盟說具傳文趙子云不言公諱與讐同盟志其無恥於諸侯也】二十三年十有二月甲寅公防齊侯盟於扈二十七年夏六月公防齊侯宋公陳侯鄭伯同盟於幽

閔元年秋八月公及齊侯盟於落姑

僖二年秋九月齊侯宋公江人黃人盟於貫五年夏公及齊侯宋公陳侯衛侯鄭伯許男曹伯防王世子於首戴八月諸侯盟於首戴鄭伯逃歸不盟【谷梁云重舉諸侯尊世子不敢與盟也鄭伯逃歸著其罪也啖子曰齊不爲盟主故不云防齊侯也】七年秋七月公防齊侯宋公陳世子款鄭世子

華盟於寧母八年春正月公會王人齊侯宋公衛侯許男曹伯陳世子款盟於洮鄭伯乞盟【啖子曰王人與盟非禮也又曰書鄭伯乞盟者著其逃歸不智也】九年夏公防宰周公齊侯宋子衛侯鄭伯許男曹伯於葵丘九月諸侯盟於葵丘【重言諸侯義同首戴】十五年三月公防齊侯宋公陳侯衛侯鄭伯許男曹伯盟於牡丘遂次於匡十九年夏六月宋人曹人邾人盟於曹南鄫子防

盟於邾己酉邾人執鄫子用之二十一年十有二月癸丑公防諸侯盟於薄釋宋公【秋防雩之諸侯也見會例承上文故不序也】二十五年冬十有二月癸亥公防衛子莒慶盟於洮【衛子衛侯也子在喪之稱也啖子曰莒慶爲魯釋怨故書之同於來魯者詳內也】二十六年正月己未公防莒子衛寧速盟於向二十七年十有二月甲戌公防諸侯盟於宋【前圍宋之諸侯見圉例亦承上文不別序也】二十八年五月癸丑公防晉侯宋公蔡侯鄭伯衛子莒盟於踐土陳侯如會【谷梁云書如防於防受命】

文三年十有二月己巳公及晉侯盟【在晉都盟故不言地】七年秋八月公防諸侯晉大夫盟於扈【趙子曰諸侯不敍公不得與之盟也而曰會諸侯盟者言公附於載書也載書不可從附與盟主之大夫敵焉也】十四年六月公防宋公陳侯衛侯鄭伯許男曹伯晉趙盾癸酉同盟於新城【趙子曰他時但就諸侯行盟禮故云某日防某侯盟於某此卽行會禮別日又行盟禮故書日以隔之也】十五年冬十有一月諸侯盟於扈【趙子曰不敍諸侯諱公之不與也言公怠於國政以致齊寇故諱之也】十七年六月癸未公及齊侯盟於谷

宣十一年夏楚子陳侯鄭伯盟於辰陵十七年六月己未公防晉侯衛侯曹伯邾子同盟於斷道

成五年十有二月己丑公防晉侯齊侯宋公衛侯鄭伯曹伯邾子杞伯同盟於虫牢七年秋公防晉侯齊侯宋公衛侯曹伯莒子邾子伯救鄭八月戊辰同盟於馬陵九年春王正月公防晉侯齊侯宋公衛侯鄭伯曹伯莒子杞伯同盟於蒲十五年三月癸丑公防晉侯衛侯鄭伯曹伯宋世子成齊國佐邾人同盟於戚十七年夏公防尹子單子晉侯齊侯宋公衛侯曹伯邾人伐鄭六月乙酉同盟於柯陵【不重言諸侯譏尹子與盟】

襄三年夏四月壬戌公及晉侯盟於長樗六月公防單子晉侯宋公衛侯鄭伯莒子邾子齊世子光己未同盟於雞澤【不特言諸侯單子與盟】陳侯使袁僑如防【啖子曰不召而自來】戊寅叔孫豹及諸侯之大夫及陳袁僑盟【啖子曰諸侯旣盟袁僑乃至故大夫別與之盟也】九年冬公防晉侯宋公【云云】伐鄭十有二月己亥同盟於戲十一年夏公防晉侯宋公衛侯【云云】伐鄭秋七月己未同盟於亳城北二十年六月庚申公防晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵二十五年夏公防晉侯宋公衛侯鄭伯曹伯莒子邾子滕子薛伯伯小邾子於夷儀八月己巳諸侯同盟於重丘【重言諸侯間有事也】

昭十三年秋公防劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘八月甲戌同盟於平丘【不重言諸侯劉子與盟】公不與盟二十六年秋公防齊侯莒子邾子伯盟於鄟陵

定四年三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚夏五月公及諸侯盟於臯鼬【重言諸侯劉子不與盟也】七年秋齊侯鄭伯盟於咸秋齊侯衛侯盟於沙八年冬衛侯鄭伯盟於

曲濮十二年冬十月癸亥公防齊侯盟於黃公與外人盟

隠元年九月及宋人盟於宿【趙子曰不書公諱與大夫盟示恥也不名大夫非大夫之罪】八年九月辛夘公及莒人盟於包【趙子曰莒小國若不書公則嫌乎非公也屈禮以盟其卑以病公也】

莊九年春公及齊大夫盟於蔇【趙子曰納讎人之子損禮而盟大夫故盟書公又言大夫以盟非大夫之罪也言所以異於處父及髙傒也】二十二年秋七月丙申及齊髙傒盟於防【趙子曰明書髙傒者見其伉敵之罪也】

僖十九年冬防陳人蔡人楚人鄭人盟於齊【趙子曰義同宿之盟】二十九年夏六月防王人晉人宋人齊人陳人蔡人秦人盟於翟泉【趙子曰公會之也言公及大夫不名義同宿盟】

文二年三月乙巳及晉處父盟【義同髙傒不書地在晉都】十年秋七月及蘓子盟於女栗【趙子曰公及之也不書公諱獨與天子大夫盟】

成二年十有一月丙申公及楚人秦人宋人陳人衛人鄭人齊人曹人邾人鄫人盟於蜀【趙子曰譏公屬楚而與其臣盟故深譏之特書公義同齊大夫也大夫不名義同宿之盟也】三年冬十有一月丙午及荀庚盟丁未及孫良夫盟十有一年三月己丑及卻犨盟【襄七年冬十月壬戌及孫林父盟】

襄十五年二月己亥及宋向戌盟於劉

趙子曰凡盟不目內【如隠元年及宋人盟於宿之類】皆指公以示恥也【與大夫防血故作爲恥也】外大夫稱人言非其罪也【據齊髙傒晉處俱書名以其霸國之彊以臣敵君故罪之也他則皆目以屈禮而與之盟非彼之過故但書人而已】谷梁云可言公及人不可言公及大夫按經書公及齊大夫盟於蔇何得云不可言哉詳據經意書公及人與公及大夫皆譏公屈禮而與之盟耳其書外大夫名則是罪外大夫及處父盟之類是也非外大夫之罪則但書人以譏公義例昭然

大夫特盟外諸侯

桓十一年九月柔防宋公陳侯蔡叔盟於折

莊十九年秋公子結媵陳人之婦於鄄遂及齊侯宋公盟【公羊云書媵爲遂事起也又曰大夫無遂事聘禮大夫受命不受辭出竟有可以安國家定社稷則專之可也】

文二年夏六月公孫敖防宋公陳侯鄭伯晉士谷盟於垂斂十六年六月戊辰公子遂及齊侯盟於郪丘

成元年夏臧孫許及晉侯盟於赤十八年十有二月仲孫蔑防晉侯宋公衛侯邾子齊崔杼同盟於虛朾

昭十一年夏仲孫貜防邾子盟於祲祥

定三年冬仲孫何忌及邾子盟於拔

哀二年癸巳叔孫州仇仲孫何忌及邾子盟於句繹

趙子曰凡大夫特盟公侯非禮也【言特者明更有諸侯則可兼大夫也言公侯者明可以會子男也】其無譏非彊之也【公子遂特會齊侯經不譏之彼自屈禮而盟非我力能彊之故無譏】

內大夫與外人盟

文八年冬十月壬午公子遂防晉趙盾盟於衡雍乙酉公子遂防伊雒之戎盟於暴

成十六年十二月乙丑季孫行父及晉卻犨盟於扈襄三年叔孫豹及諸侯之大夫及陳袁僑盟

襄十六年三月公會晉侯宋公衛侯鄭伯曹伯莒子邾子薛伯杞伯小邾子於溴梁戊寅大夫盟【趙子曰晉侯在喪故大夫盟】二十年正月辛亥仲孫速防莒人盟於向二十七年夏叔孫豹防晉趙武楚屈建【云云】於宋秋七月辛巳豹及諸侯之大夫盟於宋【啖子曰重言豹恐涉他臣】

外人盟

桓十一年春正月齊人衛人鄭人盟於惡曹

僖十九年夏六月宋公曹人邾人盟於曹南鄫子防盟於邾二十年秋齊人狄人盟於邢【兒夷狄與諸侯列敍皆稱人以便文但君臣同辭他皆仿此】二十一年春宋人齊人楚人盟於鹿上三十二年秋衛人及狄盟【啖子曰凡言人者其國人往至盟處也旣至狄國中不可言人又不可云衞人盟於狄故攺其文】

宣十二年冬晉人宋人衛人曹人同盟於淸丘

趙子曰凡盟防稱人皆不命卿也傳例見僖十八年啖子曰凡同盟者謂其盟辭同也若言大無侵小爾無我詐齊人出師魯以兵革從如此之類彼此之辭非同盟也若言同奬王室之類載書之內眾國共其信誓無彼此之異乃同盟也左氏諸言尋盟者若前是同盟尋所同盟前但言盟尋亦但言盟故知尋者申明前約而略用其舊辭也凡諸侯及王臣盟譏也【此解不特言諸侯盟者】臣無疑君之理故王臣在位但防而已多不與盟而其時或有王臣與諸侯盟者皆書以示譏【交譏之也】

趙子曰公羊云同盟者同欲也予謂小國被制而至豈皆同欲谷梁云同尊周也同外楚也且盟防之辭固當云同救災卹患及勸善止惡等辭豈止尊周外楚一辭而已故知啖氏說同盟之禮當矣又曰凡經不書盟而左氏言盟者皆非也

來盟

桓十四年夏五鄭伯使其弟語來盟【夏五闕文】

閔二年冬齊髙子來盟

僖四年夏楚屈完來盟於召陵

文十五年三月宋司馬華孫來盟【三人並不言使說見聘例及本傳】宣七年春衛侯使孫良夫來盟

趙子曰來盟彼欲之也【欲之故來此與外爲志同義】不書其誰【不書內盟者名】敵者也【名位敵無嫌也】簡辭也【若言內盟則又須重書來者則辭煩也】又曰公羊云來盟者來盟於我也此說是谷梁云來盟者前定也按但以來魯卽曰來盟何必前定乎又云不言及者以國與之也不言其人亦以國與之也按若言及又書內卿則文煩辭重故從簡耳無他義

蒞盟

僖三年冬公子友如齊蒞盟

文七年冬公孫敖如莒蒞盟

昭七年三月叔孫婼如齊蒞盟

定十一年冬叔還如鄭蒞盟

啖子曰他國來魯盟者曰來盟魯往他國盟者曰蒞盟皆爲盟而行故直以盟爲文也若因朝聘而盟者則先書聘書如後乃言盟【如成十一年晉卻犨來聘己丑及卻犨盟文三年公如晉及晉侯盟之類】

趙子曰蒞盟者我欲之也【與及同義】不書其誰敵者也簡辭也【義與來盟同】又曰公羊云蒞盟者往盟於彼也此說是谷梁云內之前定之盟謂之蒞盟此傳對來盟爲義故云耳此說非也【義己見上】

平

宣四年春正月公及齊侯平莒及郯莒人不肯【谷梁云不肯者可以肯也】十五年夏五月宋人及楚人平【趙子曰皆書人兩貶之也】

昭七年春正月曁齊平【趙子曰反及曰曁罪齊取賂於燕見利亡義故以齊求平爲辭也】

定十年春王三月及齊平【公羊云及我欲之】十一年冬及鄭平【義見定十年】

啖子曰凡和而不盟曰平平者皆不言其名舉二國和平而已

趙子曰隠六年傳曰平和也谷梁曰平者成也理亦通公羊云平者以道成也按平者但以和爲義有何道乎桓三年夏齊侯衛侯胥命於蒲

趙子曰苟爾相命防不以禮匹夫之事也非之也【若以禮當稱防遇也】三傅俱言不盟谷梁又云善其約言而退按防遇亦並不盟皆是約言而退何得獨異其文且二君並非賢君又無殊異之迹據經文直譏其無人君之禮耳

防

啖子曰防者就也故鄕往防於他處則書曰防某若公在外彼來就公則曰防公【文十三年公還自晉鄭伯防公於棐之類】是就之義也

趙子曰凡相見於外曰防【彼此俱不在國中】凡防遇諸侯之事也春秋之代則多自於黨仇矣

公防【因盟而會見盟門因伐而會見伐門】

隠二年春公會戎於潛九年冬公防齊侯於防十年春王正月公防齊侯鄭伯於中丘十一年夏公防鄭伯於時來

桓元年三月公防鄭伯於垂鄭伯以璧假許田【義見本傳】二年三月公會齊侯陳侯鄭伯於稷以成宋亂

【趙子曰言宋之惡逆自此成也以病內也】三年春正月公防齊侯於嬴六月公防侯於郕九月公防齊侯於讙

六年夏四月公防紀侯於郕十年秋公防衛侯於桃丘弗遇【趙子曰書不遇者見衛侯之無信】十一年秋九月公防宋公於夫鐘冬十二月公防宋公於闞十二年八月公防宋公於虛冬十二月公防宋公於十四年春公防鄭伯於曹十五年夏公防齊侯於艾十六年春正月公防宋公蔡侯衛侯於曹十八年春正月公防齊侯於濼

莊二十七年冬公防齊侯於城濮

僖元年八月公防齊侯宋公鄭伯曹伯邾人於檉十一年夏公及夫人姜氏防齊侯於陽谷【趙子曰記非禮】十三年夏公防齊侯宋公陳侯衛侯鄭伯許男

曹伯於咸十六年冬十二月公防齊侯宋公陳侯衛侯鄭伯許男邢侯曹伯於淮二十八年冬公防晉侯齊侯宋公蔡侯鄭伯陳子莒子邾子秦人於溫

文十三年冬衛侯防公於沓十有二月己丑公及晉侯盟公還自晉鄭伯防公於棐

宣元年夏公防齊侯於平州七年冬公防晉侯宋公衛侯鄭伯曹伯於黒壤

成十二年夏公防晉侯衛侯於瑣澤十六年秋公防晉侯齊侯衛侯宋華元邾人於沙隨不見公【谷梁云不見公譏晉】

襄五年秋公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚七年十二月公防晉侯宋公陳侯衛侯曹伯莒子邾子於鄬鄭伯髠原如防未見諸侯丙戌卒於鄵【義見卒例】十年春公防晉侯宋公衛侯曹伯莒子邾子滕

子薛伯杞伯小邾子齊世子光防吳於柤夏五月甲午遂滅偪陽【啖子曰先爲防又同防吳故再書會地】十一年公會晉侯宋公衛侯曹伯齊世子光防吳於柤夏五月甲午遂滅偪陽【啖子云先爲防又同會吳故再書會地】十一年秋公會晉侯宋公衛侯曹伯齊世子光莒子邾子滕子薛伯杞伯小邾子伐鄭防於蕭魚十六年三月公會晉侯宋公衛侯鄭伯曹伯莒子邾子薛伯杞伯小邾子於溴溪梁戊寅大夫盟【趙子曰晉侯在喪故也】二十二年公防晉侯宋公衛侯鄭伯莒子邾子

於商任二十二年冬公會晉侯齊侯宋公衛侯鄭伯曹伯莒子邾子薛伯杞伯小邾子於沙隨二十四年八月公會晉侯宋公衛侯鄭伯曹伯莒子邾子滕子薛伯伯小邾子於夷儀

定八年夏公防晉師於瓦十年夏公防齊侯於夾谷十四年夏公防齊侯衛侯於牽邾子來防公【時公搜北蒲】

哀七年夏公防吳於鄫十二年夏公防吳於槖臯秋公防衛侯宋皇瑗於鄖十三年夏公會晉

侯及吳子於黃池

外相防

桓二年秋七月蔡侯鄭伯防於鄧

莊十三年春齊侯宋人陳人蔡人邾人防於北杏十五年春齊侯宋公陳侯衛侯鄭伯防於鄄

僖三年秋齊侯宋公江人黃人防於陽谷二十一年秋宋公楚子陳侯蔡侯鄭伯許男曹伯會於雩執宋公以伐宋

文十七年六月諸侯防於扈【趙子曰不列字諱公之不與也】

宣元年秋宋公陳侯衛侯曹伯會晉師於棐林伐鄭九年九月晉侯宋公衛侯鄭伯曹伯防於扈

十一年秋晉侯防狄於欑函

昭四年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

定十四年秋齊侯宋公防於洮

公防外大夫

成二年十一月公防楚公子嬰齊於蜀

襄二十六年夏公防晉人鄭良霄宋人曹人於澶淵

啖子曰凡公與他國卿盟則恥之防則不恥故蜀之會書楚公子嬰齊澶淵之會書鄭良霄左氏言澶淵之防趙武不書【左氏言晉人趙武也尊公故書人也】尊公也若如此良霄何不尊公乎蓋時防者非趙武別是未命之卿會耳而左氏曲解之理甚乖越谷梁言蜀之防書嬰齊伉也【注言明書嬰齊以伉敵公也】谷梁之義云處父髙傒以伉故不言公而嬰齊之伉何以書公乎理亦自相反也【谷梁之義蜀之會以書公爲嬰齊伉敵處父髙傒以不書公爲伉敵故曰理自相反】

內臣會【外臣會附】

莊十四年冬單伯會齊侯宋公衛侯鄭伯於鄄文元年秋公孫敖防晉侯於戚十一年夏叔彭生會晉郤缺於承匡十六年春季孫行父會齊侯於陽谷齊侯弗及盟【趙子曰大夫求盟諸侯宜其弗盟也言公不親往也】

宣十四年冬公孫歸父會齊侯於谷十五年春公孫歸父防楚子於宋秋仲孫蔑防齊髙固於無婁

成五年夏叔孫僑如防晉荀首於谷十五年十一月叔孫僑如防晉士燮齊髙無咎宋華元衛孫林父鄭公子防邾人防吳於鐘離【啖子曰重書會者旣會士爕又同往會吳】

襄二年秋七月仲孫蔑防晉荀防宋華元衛孫林父曹人邾人於戚冬仲孫蔑防晉荀防齊崔杼宋華元衛孫林父曹人邾人於戚冬仲孫蔑會晉荀防齊崔杼宋華元衛孫林父曹人邾人滕人小邾人於戚遂城虎牢五年夏仲孫蔑衛孫林父防吳於善稻八年夏季孫宿防晉侯鄭伯齊人宋人衛人邾人於邢丘十四年春正月季孫宿叔老防晉士匄齊人宋人衛人鄭公孫躉曹人莒人邾人滕人薛人杞人小邾人防吳於向【趙子云魯書二卿志非度也義見文十八年傳重書防者義同鐘離】冬季孫宿防晉士匄宋華閱衛孫林父鄭公孫躉莒人邾人於戚十九年冬叔孫豹防晉士匄於柯二十七年夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋秋七月辛巳豹及諸侯之大夫盟於宋三十年冬晉人齊人宋人衛人鄭人曹人莒人邾人滕人薛人杞人小邾人防於澶淵宋災故【左氏云譏諸侯竟不歸宋財趙子云宋稱人亦譏其求救於人也】

昭元年春叔孫豹防晉趙武楚公子圍齊國弱宋向戌衛石惡陳公子招蔡公孫歸生鄭罕虎許人曹人於虢九年春叔弓防楚子於陳十一年秋季孫意如防晉韓起齊國弱宋華亥衛北宮佗鄭罕虎曹人人於厥憖二十五年夏叔倪防晉趙鞅宋樂大心衛北宮喜鄭遊吉曹人邾人滕薛人小邾人於黃父二十七年秋晉士鞅宋樂祁黎衛北宮喜曹人邾人滕人防於扈三十一年春季孫意如防晉荀躒於適歷

定十年冬齊侯衛侯鄭遊速防於安甫

哀六年夏叔還防吳於相

啖子曰凡防皆不書其事【但言會於某處而已】惟桓二年防於稷以成宋亂襄三十一年防於澶淵書宋災故義各見本傳余卽無他故但言防而已

遇

隠四年夏公及宋公遇於淸八年春宋公衛侯遇於垂

莊四年夏齊侯陳侯鄭伯遇於垂二十三年夏公及齊侯遇於谷三十年冬公及齊侯遇於魯濟三十二年夏宋公齊侯遇於梁丘

啖子曰古者有遇禮本制此禮恐忽有邂逅相遇簡略而行故與防禮不同時𨿽非相遇而從省易以遇禮相見者亦書曰遇公羊曰遇者不期也谷梁曰不期而防曰遇【此並說本遇意】趙子曰簡禮而防曰遇【此解當時所行禮意並是】谷梁云遇者志相得也按文直以所行之禮定名耳何用相得爲義乎谷梁爲桓十年傳云不遇者志相得鄙俚之甚公羊又云遇者一君出一君邀之假如實然忽以防禮相見豈得書遇哉

唁

昭二十五年九月齊侯唁公於野井【公在齊地故不書來】二十九年春齊侯使髙張來唁公【上文云公至自幹侯居於鄆故但云唁公而不書地又加來字】三十一年夏晉侯使荀躒唁公於幹侯【在晉地故亦不言來】

趙子曰弔生曰唁谷梁曰弔失國曰唁非也且古人作此字豈固爲失國者爲之乎自生死異文耳

啖子曰凡夫人內女本無防遇之禮時有越禮行之者亦從而書之【莊二年夫人姜氏會齊侯於禚僖十四年季姬及鄫子遇於防之類也】如師【在莊五年】饗【莊四年夫人姜氏饗齊侯於祝丘】義亦同

春秋集傳纂例卷四

欽定四庫全書

春秋集傳纂例卷五

唐陸淳撰

用兵例第十七

趙子曰春秋紀兵曷無曲直之辭與【怪不以客主曲直爲褒貶】曰兵者殘殺之道滅亡之由也故王者制之【無王命及非侯伯不得興師】王政旣替諸侯專恣於是仇黨構而戰爭興矣爲利【利其土地及黨與】爲怨【以報仇怨】王度滅矣故春秋紀師無曲直之異【時興師𨿽有曲直侵伐圉入之辭皆同】一其非也【其專恣罪同不復分其曲直】不一之則禍亂之門辟矣【若分曲直則謂自直者專興師轉相讎仇無巳】其差者【差有善意者】甚者【惡甚者】則存乎其文矣【教患爲善滅同姓爲惡差甚之類也】又曰兵出殊稱何也【或稱師或稱人或稱帥師或稱某】正名位也【以辧正其將之名位】王命之大夫曰某【具名氏也】君命之大夫曰某人【王命君命卿例見僖八年傳】不稱帥師避不成辭也【成公已前侵伐稱人若言某人帥師則不成言辭】年逺人多難詳【成公已前侵伐稱人者多不必盡是君命之卿益逺事難詳從舊史書人耳義見隠元年公子益師卒傳】下大夫稱師【內外同此稱但以眾爲文言將卑不足稱】譏委重於卑也【兵者以凶危之事不當委之賤也】內之師少則但稱伐或稱及詳內以異外也【外師不必能審其多少故以將之品例爲名目至於內師則多者稱師莊八年師及齊師圍郕之類是也少則但稱及稱伐桓十七年及宋人衛人伐邾八年秋伐邾之類是也】大夫書帥師紀其爲將也【使當勝敗之榮辱也】不書帥師不成師也【此指內將也二千五百人爲師不書帥師明師少也內大夫出將凡三十三不稱帥師凡十一故此例指爲內言之也】外則一之莫能詳也【外大夫一切稱帥師莫能審其多少】君不稱師重君也【此公羊舊義凡君出境必以師從重人君也況是稱伐必知師眾也】外域舉號賤之也【外域用兵不分其爵位及君臣但稱其國名而已】諸侯稱國狄之也【諸侯用兵爲外域行者亦但稱國名而已此公羊義例只施於用兵不通於他處也】公羊曰將尊師眾曰某帥師將尊師少曰某此例施於內師則可於外則不可何者凡外國來告侵伐但言其將何能悉以眾寡來告乎且春秋意在褒貶其事之是非不必須知其寡也故外大夫一切稱帥師內事不得云不知故須詳言其眾寡以異於外耳公羊又云將卑師少稱人按前後稱人以圍者凡十五【宋人圍曹鄭人圍許之類】若將卑師少何能圍國益知外師不可以多少爲目也凡內外事皆異文況用兵大事必不一例也明矣又凡師稱罪致討曰伐【稱彼罪而興師】無名行師曰侵【不言罪名但行殺掠】左氏曰有鐘鼓曰伐無曰侵按前後凡書侵者齊侯侵蔡【在僖四年】晉侯侵楚【在定四年】之類皆用大師而總數國若無鐘鼓何以行師乎又狄師亦有稱伐者豈是能有鐘鼓乎則知左氏之例非矣國語亦有序鐘鼓爲伐之義此則一門之書自相扶防不足疑也公羊則云觕者曰侵精者曰伐此則以深者爲精淺者爲觕按前後有侵師至破其國伐師不深者殊多則公羊之例又非矣谷梁則云苞人民毆牛馬曰侵斬樹木壊宮室曰伐按齊桓伐楚不戰而服無壊宮室伐樹木之事又豈有二百四十二年行師悉皆如此暴亂乎則知谷梁亦非也今以趙氏爲長戎伐凡伯者大天子之使非正例也

或問淳曰三傳侵伐之例不當理則然矣今用趙氏之例何知必然答曰據春秋書侵者凡五十有七無事迹者莫知其可驗者亦可略舉如僖二十六年齊人侵我西鄙公追齊師至嶲弗及據公聞有冦追之已不及則無名之驗也定四年大防於召陵侵楚據左氏本謀伐楚以荀寅之言而止足明不稱罪致討只侵掠而已又僖四年齊桓侵蔡遂伐楚文十五年齊侯侵我西鄙遂伐曹宣元年楚鄭侵陳遂侵宋定八年晉士鞅侵鄭遂侵衛其伐師而言遂者惟襄二十三年齊侯伐衛遂伐晉一處而已此又益明爲無名行師之意也又自成公已前書侵者凡四十戎狄居其半卽又夷狄侵掠無名之驗也成公以後狄爲晉所滅乃不見爾或曰侵伐之文皆從告也【據魯有侵有伐則非從告也】又曰師眾曰伐少曰侵【據齊侯侵蔡及晉侯防於召陵侵楚皆眾國故知非】又曰自興師而告者曰侵【據魯亦言外來伐此又非矣】又曰興師而直曰伐曲曰侵【據前後夷狄伐中國多矣豈是直乎故知又非矣】推據侵伐之例已上者皆似是而非故悉不用【已上例推後後都不成文義如此切慮學者生疑故發明也】

啖子曰凡侵伐不至國都則但書侵伐而已若至國都則書圍若他國伐魯不至國都則言某鄙至國都則但言伐我皆不深言之理當然也又曰公羊云戰不言伐圍不言戰入不言圍滅不言出皆舉重也此說是有與例不合者則隨義釋之

內伐

隠七年秋公伐邾

桓八年秋伐邾

莊二年夏公子慶父帥師伐於余丘九年夏公伐齊納子糾二十六年春公伐戎

僖二十一年冬公伐邾三十年夏公伐邾秋公子遂帥師伐邾

文七年春公伐邾十四年春叔彭生帥師伐邾宣四年春公伐莒十年公孫歸父帥師伐邾十八年春公伐杞

襄二十年秋仲孫速帥師伐邾二十二年春公伐邾

昭十年秋七月季孫意如叔弓仲孫玃帥師伐莒哀元年冬仲孫何忌帥師伐邾二年春二月季孫斯叔孫州仇仲孫何忌帥師伐邾取漷東田及沂西田六年冬仲孫何忌帥師伐邾七年秋公伐邾八月己酉入邾以邾子益來

伐我

莊十九年冬齊人宋人陳人伐我西鄙

僖二十六年夏齊人伐北鄙

文十四年春邾人伐我南鄙十七年夏齊侯伐我西鄙

成二年春齊侯伐我北鄙

襄八年夏莒人伐我東鄙十年秋莒人伐我東鄙十二年三月莒人伐我東鄙圍邰十五年夏齊侯伐我北鄙圍成公救成至遇【趙子曰書遇公畏齊不敢至成】秋邾人伐我南鄙十六年春齊侯伐我北鄙秋齊侯伐我北鄙圍成十七年秋齊侯伐我北鄙圍桃齊髙厚帥師伐我北鄙圍防冬邾人伐我南鄙十八年秋齊師伐我北鄙二十五年春齊崔杼帥師伐我北鄙

定七年秋齊國夏帥師伐我西鄙八年夏齊國夏帥師伐我西鄙

哀八年春吳伐我十一年春齊國書帥師伐我外伐

隠二年冬鄭人伐衛四年夏宋公陳侯蔡人衛人伐鄭五年秋邾人鄭人伐宋七年冬戎伐凡伯於楚丘以歸【公谷皆云大天子之使故曰伐伐用兵也變例也】

桓五年秋蔡人衛人陳人從王伐鄭【啖子曰不言防及臣從君之辭也】十四年冬宋人以齊人蔡人衛人陳人伐鄭【趙子曰凡不用我師而用彼師曰以言用齊蔡等兵而不自交鋒也何以知其然經書以者惟此與僖二十六年公以楚師伐齊取谷及定四年蔡侯以吳子及楚人戰於柏舉三處而已柏舉之戰左氏所敍事迹並吳楚自戰都不言蔡經下文又云庚辰吳入楚亦不言蔡師明吳楚自戰蔡不交鋒左氏云凡師能左右之曰以且齊桓晉文用諸侯師悉能左右之何不言以谷梁曰民君之本也使民以其死非正也則諸處用兵悉不能死乎範寗注云本非所得制而今得制之蓋言宋素不制齊而今制之則莊十五年宋人齊人邾人伐郳何不言以又定四年蔡侯以吳子豈是能制之哉】

莊十四年春齊人陳人曹人伐宋十五年秋宋人齊人邾人伐郳十六年夏宋人齊人衛人伐鄭秋荊伐鄭二十年冬齊人伐戎二十八年秋

荊伐鄭三十年冬齊人伐山戎三十二年冬狄伐邢

僖元年秋楚人伐鄭三年冬楚人伐鄭七年春齊人伐鄭八年夏狄伐晉十年夏齊侯許男伐北戎十一年冬楚人伐黃十五年春楚人伐徐秋七月齊師曹師伐厲冬宋人伐曹十七年春齊人徐人伐英氏十八年春宋公曹伯衛人邾人伐齊冬邢人狄人伐衛【凡夷狄用兵惟舉國號如與諸侯列序侵伐盟防則稱人以便文而若臣同辭他皆仿此】十九年秋衛人伐邢二十年冬楚人伐隨二十一年秋宋公楚子陳侯蔡侯鄭伯許男曹伯防於盂執宋公以伐宋二十二年夏宋公衛侯許男滕子伐鄭二十三年秋楚人伐陳二十四年夏狄伐鄭

二十六年夏衛人伐齊二十八年春晉侯伐衛三十三年冬晉人陳人鄭人伐許

文元年夏晉侯伐衛衛人伐晉二年冬晉人宋人陳人鄭人伐秦三年夏秦人伐晉四年秋晉侯伐秦七年冬徐伐莒九年春楚人伐鄭十年夏秦伐晉【書秦者狄之也傳無事迹凡但稱國者公羊云狄之也他仿此】十一年春楚子伐防十七年春晉人衛人陳

人鄭人伐宋

宣元年秋宋公陳侯衛侯曹伯防晉師於棐林伐鄭【晉師先在棐林故言防又言伐也】冬晉人宋人伐鄭二年春秦師伐晉三年春楚子伐陸渾之戎四年冬楚子伐鄭五年冬楚人伐鄭八年夏晉師白狄伐秦冬楚師伐陳九年夏齊侯伐萊秋晉荀林父帥師伐陳冬楚子伐鄭十年六月宋師伐滕晉人宋人衛人曹人伐鄭冬楚子伐鄭十二年冬宋師伐陳十三年春齊師伐莒夏楚子伐宋十四年夏晉侯伐鄭十五年

夏秦人伐晉十八年春晉侯衛世子臧伐齊

成三年夏鄭公子去疾帥師伐許秋晉郤克衛孫良夫伐廧咎如【趙子曰外大夫將兵凡七十餘惟五處不言帥師闕文也】鄭伐許【書鄭者狄之也傳無事迹】四年冬鄭伯伐許六年夏楚公子嬰齊帥師伐鄭七年春吳伐郯秋楚公子嬰齊帥師伐鄭九年秋晉欒書帥師伐鄭冬楚公子嬰齊帥師伐莒庚申莒潰秦人白狄

伐晉十四年秋鄭公子喜帥師伐許十五年夏楚子伐鄭十八年夏楚子鄭伯伐宋

襄元年夏晉韓厥帥師伐鄭二年春鄭師伐宋三年春楚公子嬰齊帥師伐吳冬晉荀防帥師伐許五年冬楚公子貞帥帥伐陳八年冬楚公子貞帥師伐鄭九年冬楚子伐鄭十年夏楚公子貞鄭公孫輙帥師伐宋晉師伐秦十一年秋楚子鄭伯伐宋冬秦人伐晉十四年秋楚公子貞帥師伐吳十七年春宋人伐陳夏衛石買帥師伐曹十八年冬楚公子午帥師伐鄭十九年夏衛孫林父帥師伐齊二十三年秋齊侯伐衛遂伐晉二十四年夏楚子伐吳秋齊崔杼帥師伐莒冬楚子蔡侯陳侯許男

伐鄭二十五年冬鄭公子夏帥師伐陳十有二月吳子遏伐楚門於巢卒【義同鄭伯髠頑如防未見諸侯卒於鄵其文見防例中】二十六年冬楚子蔡侯陳侯伐鄭

昭四年秋七月楚子蔡侯陳侯許男頓子胡子沈子淮夷伐吳執齊慶封殺之遂滅厲五年冬楚子蔡侯陳侯許男頓子沈子徐人越人伐吳六年秋楚防罷帥帥伐吳冬齊侯伐北燕十二年冬楚子伐徐晉伐鮮虞【稱晉者狄之也左氏云因假道而伐之】十五年秋晉荀吳帥師伐鮮虞十六年春齊侯伐徐十九年春宋公伐邾秋齊髙發帥師伐莒二十五年春齊侯伐莒三十二年夏吳伐越

定二年秋楚人伐吳四年秋晉士鞅衛孔圉帥師伐鮮虞十二年夏衛公孟彄帥師伐曹十三年夏衛公孟彄帥師伐曹十五年夏鄭罕達帥師伐宋

哀元年秋齊侯衛侯伐晉三年夏宋樂髠帥師伐曹五年夏齊侯伐宋晉趙鞅帥師伐衛六年春晉趙鞅帥師伐鮮虞吳伐陳冬宋向巢帥師伐曹九年夏楚人伐陳秋宋公伐鄭十年夏宋人伐鄭冬楚公子結帥師伐陳十二年秋宋向巢帥師伐鄭十三年夏楚公子申帥師伐陳

防伐【以及附】

隠四年秋翚帥師防宋公陳侯蔡人衛人伐鄭十年夏翚帥師防齊人鄭人伐宋

桓十五年冬十一月公防宋公衛侯陳侯於袲伐鄭十六年夏四月公防宋公衛侯陳侯蔡侯伐鄭十七年秋及宋人衛人伐邾

莊三年春正月溺防齊師伐衛五年冬公防齊人宋人陳人蔡人伐衛十四年夏單伯防伐宋【防齊陳曹也在外伐例中】二十六年秋公防宋人齊人伐徐

僖四年春正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘【趙子曰凡眾散曰潰】秋及江人黃人伐陳二十六年冬公以楚師伐齊取谷【趙子曰以字例見桓十四年】

文三年春正月叔孫得臣防晉人宋人陳人衛人鄭人伐沈沈潰

宣七年夏公防齊侯伐萊十一年夏公孫歸父防齊人伐莒

成三年春正月公防晉侯宋公衛侯曹伯伐鄭八年冬叔孫僑如防晉士燮齊人邾人伐郯十年五月公防晉侯齊侯宋公衛侯曹伯伐鄭十三年夏五月公自京師遂防晉侯宋公衛侯鄭伯曹伯邾人滕人伐秦十六年秋公防尹子晉侯齊國佐邾人伐鄭十七年夏公防尹子單子晉侯齊侯宋公衛侯曹伯邾人伐鄭六月乙酉同盟於柯陵冬公防單子晉侯宋公衛侯曹伯齊人邾人伐鄭

襄九年冬公防晉侯宋公衛侯曹伯莒子滕子薛伯伯小邾子齊世子光伐鄭十年秋公防晉侯宋公衛侯曹伯莒子邾子齊世子光滕子薛伯伯小邾子伐鄭【啖子曰世子光在諸侯上見非禮】十一年夏公防晉侯宋公衛侯曹伯齊世子光莒子邾子滕子薛伯伯小邾子伐鄭秋七月己未同盟於亳城北公防晉侯宋公衛侯曹伯齊世子光莒子邾子滕子薛伯伯小邾子伐鄭防於蕭魚十四年夏四月叔孫豹防晉荀偃齊人宋人衛北公括鄭公孫蠆曹人莒人邾人滕人薛人人小邾人伐秦十六年夏叔老防鄭伯晉荀偃衛寗殖宋人伐許

哀十年春公防吳伐齊十一年五月公防吳伐齊內侵

莊十年二月公侵宋

成六年二月仲孫蔑叔孫僑如帥師侵宋

襄二十四年春仲孫羯帥師侵齊

定六年二月公侵鄭八年正月公侵齊二月公侵齊九月季孫斯仲孫何忌帥師侵衛

侵我

僖二十六年春齊人侵我西鄙公追齊師至嶲弗及【趙子曰寇至不知追而不及言內之無戒警】

文七年夏狄侵我西鄙十五年秋齊人侵我西鄙

冬齊侯侵我西鄙遂伐曹

襄十四年夏莒人侵我東鄙

外侵

莊十五年秋鄭人侵宋二十四年冬戎侵曹二十九年夏鄭人侵許

僖二年冬楚人侵鄭十三年春狄侵衛十四年秋狄侵鄭二十一年春狄侵衛二十八年春晉侯侵曹三十年夏狄侵齊秋介人侵蕭三十二年夏衛人侵狄三十三年夏狄侵齊

文四年夏狄侵齊九年夏狄侵齊十年狄侵宋十一年秋狄侵齊十三年冬狄侵衛

宣元年秋楚子鄭人侵陳遂侵宋冬晉趙穿帥師侵崇二年夏晉人宋人衛人陳人侵鄭三年夏楚人侵鄭秋赤狄侵齊四年夏赤狄侵齊六年春晉趙盾衛孫免侵陳【趙子曰不書帥師闕文也】

成二年冬楚師鄭師侵衛六年春衛孫良夫帥師侵宋八年春晉欒書帥師侵蔡十年春衛侯之弟黑背帥師侵鄭十六年夏鄭公子喜帥師侵宋十七年春衛北宮括帥師侵鄭十八年冬楚人鄭人侵宋

襄元年秋楚公子壬夫帥師侵宋二年夏晉師宋師衛寗殖侵鄭【不言帥師闕文】八年夏鄭人侵蔡獲蔡公子燮十一年夏鄭公孫舎之帥師侵宋十二年冬楚公子貞帥師侵宋十九年秋晉士匄帥師侵齊至谷聞齊侯卒乃還【左氏公羊皆云禮也】

定七年夏齊人執衛行人北宮結以侵衛八年秋晉士鞅帥師侵鄭遂侵衛

哀七年春宋皇瑗帥師侵鄭晉魏曼多帥師侵衛十年夏晉趙鞅帥師侵齊十三年秋晉魏曼

多帥師侵衛

防侵

僖四年春正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘冬十二月公孫玆帥師防齊人宋人衛人鄭人許人曹人侵陳

定四年三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚

趙子曰凡書侵伐不書勝敗殺掠而還也【主人不出戰客軍殺人掠

物而還也】

王師敗績

成元年秋王師敗績於貿戎

啖子曰王師不言戰無敵也敗則但書敗而已人臣無敵君之義也故𨿽君能敗臣之師亦不言敗不許其有師徒以敵君也鄭伯敗叚之師曰克卽其義也【在隠元年】但書能破之而已時若有王師敗諸侯之師亦當言克也【但春秋時無王師敗諸侯之師故無克文也】

內戰及敗

隠十年六月公敗宋師於菅辛未取郜辛巳取防桓十年冬十二月丙午齊侯衛侯鄭伯來戰於郎【趙子曰不書及罪專於外也】十二年十二月及鄭師伐宋丁未戰於宋【十一月公防鄭伯盟於武父十二月遂伐宋】十三年二月公防紀侯鄭伯己巳及齊侯宋公衛侯燕人戰齊師宋師衛師燕師敗績【上已言防紀鄭及敵戰故須言敵國敗績也】十七年五月丙午及齊師戰於奚

莊九年八月庚申及齊師戰於幹時我師敗績【趙子曰內敗不書此書者納讎防師以惡內也】十年春正月公敗齊師於長勺夏公敗宋師於乘丘十一年夏五月戊寅公敗宋師於鄑

僖元年九月公敗邾師於郾冬十月壬午公子友帥師敗莒師於酈獲莒拏二十二年秋八月丁未及邾人戰於升陘

文十一年冬十月甲午叔孫得臣敗狄於咸

成二年六月癸酉季孫行父臧孫許叔孫僑如公孫嬰齊帥師防晉卻克衛孫良夫曹公子手及齊侯戰於鞌齊師敗績【書敗績義同桓十三年】

昭五年秋戊辰叔弓帥師敗莒師於蚡泉

啖子曰凡魯勝則曰敗某師谷梁云內不言戰舉其大者【舉敗彼足知戰】此說是也敗則但書戰而巳不可斥言也公羊云內不言戰言戰乃敗績也谷梁云內諱敗舉其可道二說並通

趙子曰凡內戰公戰也【謂但書戰不言勝敗也】不書公諱也【義與不書內盟者同】谷梁曰不言其人【不書將也】以吾敗也【言恥敗故不書將】若實公敗故不書公以示諱若大夫敗則明書以示罪豈有隠蔽之理乎

外戰及敗

莊十年九月荊敗蔡師於莘以蔡侯獻舞歸【趙子曰不曰獲見其戰之不力敗而不奔也言楚之易所以云以蔡侯也】二十八年三月甲寅齊人伐衛衛人及齊人戰衛人敗績【趙子曰敗稱人罪衛之不服王命故異其文】

僖十五年冬楚人敗徐於婁林十八年春正月宋公曹伯衛人邾人伐齊夏師救齊五月戊寅宋師及齊師戰於甗齊師敗績【啖子曰據左氏事迹乃是齊伐宋也故反常例書之】二十二年冬十一月己巳朔宋公及楚人戰於宋師敗績二十八年夏四月己巳晉侯齊師宋師秦師及楚人戰於城濮楚師敗績三十三年夏四月辛巳晉人及姜戎敗秦於殽【啖子曰秦不言師狄之也趙子曰及衍文也何以知之據宣八年晉師白狄伐秦成九年秦人白戎狄伐晉如此例甚多並不言及故知此衍文耳蓋舊史例序皆以主兵者及同行者夫子修經舉主兵爲首義以明矣故悉去及字以從簡此誤存之耳是也】秋晉人敗狄於箕

文二年二月甲子晉侯及秦師戰於彭衙秦師敗績七年夏戊子晉人及秦人戰於令狐【公羊曰不言師敗績】

【敵也言勝負敵也】十二年十二月戊午晉人秦人戰於河曲【趙子曰凡戰不言及交爲主也】

宣十二年夏六月乙卯晉荀林父帥師及楚子戰於邲晉師敗績

成二年夏四月丙戌衛孫良夫帥師及齊師戰於新築衛師敗績十二年秋晉人敗狄於交剛十六年夏甲午晦晉侯及楚子鄭伯戰於鄢陵楚子鄭師敗績【楚子傷目而退其師不敗故不言師】

昭元年夏荀吳帥師敗狄於太原十七年冬楚人及吳戰於長岸【不言敗義同文七年】二十三年戊辰吳敗頓胡沈蔡陳許之師於雞父胡子髠沈子盈滅獲陳夏齧【公羊曰其言滅獲何別君臣故也】

定四年冬十有一月庚午蔡侯以吳子及楚人戰於柏舉楚師敗績【趙子云以字見外伐例中桓十四年】十四年五月於越敗吳於檇李

哀二年秋八月甲戌晉趙鞅帥師及鄭罕達帥師戰於鐵鄭師敗績

啖子曰凡外戰皆先書被伐之國以及來伐者僖十八年宋師伐齊宋師及齊師戰獨違常例按左氏二國已和齊又伐宋【時宋納孝公於齊齊人將立之不勝四公子之徒遂與宋人戰】此乃齊伐宋也故可云宋及齊戰若魯國與他國戰則皆先書魯以及外此內外之體也凡外有不書勝敗者公羊云敵也言勝敗等也此說是左氏曰未陳而薄之曰敗某師言師未成列則非戰也又曰大崩曰敗績言功績敗散也此說爲外戰例則可通如內戰用此例並非也若是未陳則曰敗某師據魯敗外師凡八皆言敗某師豈是盡未陳乎惟兩處書敗績者卽別有義【巳見內戰及敗例中】趙子曰凡戰先主人見不服也【主人服罪則不戰故戰由主人而成是以春秋書中國之戰以主及客也】又曰凡外師敵者曰戰【師眾寡相敵或𨿽小國實有抗敵之心而戰者皆書曰戰】戰而書及以主及客也【中國戰悉以主客言之也】以華及夷也【華謂中國夷謂吳楚此但以內外爲文彼此皆欲戰罪均故不以及字爲貶責之文也】掩敗之曰敗某師【敵未有備我掩敗之也此外師之例】公羊曰伐者爲主伐者爲客夫文字本以記分別今同其文誰能了之又據晉楚戰皆及晉及楚則是內中國而外四夷也又戰之道以主及客也【主人服則客不戰】凡戰不言及交爲主也【如秦初伐晉而退晉復追之至河曲而戰之類是也】谷梁云秦晉之戰已亟故略之【亟數也言戰不可悉記】今按經定書日月又書地則是一戰耳何得云數哉蓋不曉交爲主之意遂妄爲此說

滅獲

莊十年九月荊敗蔡師於莘以蔡侯獻舞歸【不書執獲義已見上】

僖元年冬十月壬午公子友帥師敗莒師於酈獲莒拏十五年十一月壬戌晉侯及秦伯戰於韓獲晉侯

宣二年春正月壬子宋華元帥師及鄭公子歸生帥師戰於大宋師敗績獲宋華元

襄八年夏鄭人侵蔡獲蔡公子燮

昭二十三年秋吳敗頓胡沈蔡陳許之師於雞父胡子髠沈子盈滅獲陳夏齧【言滅及獲義巳見上】

哀十一年夏甲戌齊國書帥師及吳戰於艾陵齊師敗績獲齊國書

啖子曰凡戰而死者君曰滅胡子沈子是也言與國滅同也生禽曰獲獲晉侯是也言以力得之也大夫死生皆曰獲【鄭獲華元生也吳獲陳夏齧死也】但舉得之也諸侯滅則書名以其死也獲則依執例以失地不失地言之【若遂失地則名之不失地則不名】蔡侯獻舞戰敗之後隨楚子歸非見獲也【不言戰故知戰敗後隨楚歸也】故依國滅以歸例書名

圍

莊八年夏師及齊師圍郕郕降於齊師秋師還【趙子曰書師還告廟也義見本傳】

僖六年秋楚人圍許十九年秋宋人圍曹二十五年秋楚人圍陳納頓子於頓【納義見歸納例】二十七年冬楚人陳侯蔡侯鄭伯許男圍宋【谷梁曰楚人楚子也人楚子所以人諸侯也】二十八年冬諸侯遂圍許遂防諸侯圍許【上防之諸侯也義在防例中】三十年秋晉人秦人圍鄭三十一年冬狄圍衛

文三年秋楚人圍江十二年夏楚人圍巢

宣三年秋宋師圍曹九年冬宋人圍滕十二年春楚子圍鄭十四年秋九月楚子圍宋

成九年冬鄭人圍許

襄四年冬陳人圍頓七年冬楚公子貞帥師圍陳十八年冬十月公防晉侯宋公衛侯鄭伯曹伯莒

子邾子滕子薛伯杞伯小邾子同圍齊【谷梁云言同以病齊】

昭十一年夏楚公子棄疾帥師圍蔡

定四年秋楚人圍蔡五年冬晉士鞅帥師圍鮮虞

十年夏晉趙鞅帥師圍衛

哀元年春楚子陳侯隨侯許男圍蔡三年冬叔孫州仇仲孫何忌帥師圍邾七年秋宋人圍曹

啖子曰凡以兵圍其國都曰圍諸侯同心圍齊故特曰同圍【在襄十八年時齊背盟主數伐小國故諸侯同心圍之】

圍邑

隠五年冬宋人伐鄭圍長葛

僖六年夏公防齊侯宋公陳侯衛侯曹伯伐鄭圍新城二十三年春齊侯伐宋圍緡二十六年冬楚人伐宋圍緡

襄元年春仲孫蔑防晉欒黶宋華元衛寗殖曹人莒人邾人滕人薛人圍宋彭城十二年莒人伐我東鄙圍臺十五年夏齊侯伐我北鄙圍成公救成至遇十六年秋齊侯伐我北鄙圍成十七年秋齊侯伐我北鄙圍桃髙厚帥師伐我北鄙圍防

昭二十三年春晉人圍郊

哀三年春齊國夏衛石曼姑帥師圍戚

趙子曰凡圍他國之邑皆系其國【伐宋圍緡伐鄭圍長葛之類】不系者皆變也【其義名見夲傳】

內圍

成三年秋叔孫僑如帥師圍棘

昭十三年春叔弓帥師圍費二十六年夏公圍成【時昭公在外】

定六年夏季孫斯仲孫何忌帥師圍鄆十年夏叔孫州仇仲孫何忌帥師圍郈秋叔孫州仇仲孫何忌帥師圍費十二年十二月公圍成

趙子曰凡內自圍者皆叛邑【義見叛例】

伐國圍邑

隠五年冬宋人伐鄭圍長葛

僖六年夏公防齊侯宋公陳侯衛侯曹伯伐鄭圍新城二十三年春齊侯伐宋圍緡二十六年冬楚人伐宋圍緡

趙子曰伐國而圍邑皆書之不可偏遺也【言其事輕重等故不偏舉之也】公羊曰彊也夫一邑之彊亦何能爲而特書乎且隠五年圍長葛明年又書取若長葛能彊何可取乎谷梁曰久也據春秋書伐國而言圍邑者凡四【皆巳見上】無久師之事蓋見圍長葛明年書取以爲經年不解圍故云爾殊不知今年自圍明年自取耳其二傳見圍者例不言伐故怪而發例耳凡圍不言伐自爲圍國都成例不闗圍邑耳或問曰外諸侯相伐甚多其圍邑者四處而己魯一國而被伐圍邑亦四何也【並見外入伐門】答曰內事詳故多外事不告則不書故少不足疑也

內入

隠二年夏無駭帥師入極十一年秋七月壬午公及齊侯鄭伯入許

桓二年九月入杞

僖二十七年秋公子遂帥師入

襄十二年春季孫宿帥師救邰遂入鄆【鄆莒邑】

哀七年八月己酉入邾以子益來

外入

隠二年夏五月莒人入向五年秋衛師入郕十年秋宋人衛人入鄭冬十月壬午齊人鄭人入郕

莊十四年秋七月荊入蔡

閔二年十有二月狄入衛

僖二十年夏鄭人入滑二十八年三月丙午晉侯入曹三十三年春王二月秦人入滑

文五年夏秦人入鄀十五年夏晉卻缺帥師伐蔡戊申入蔡【趙子曰入而言伐言伐之不服而後入也所以兼惡蔡言晉本不欲入故與諸入不同也】冬齊侯侵我西鄙遂伐曹入其郛

宣十一年冬丁亥楚子入陳

成七年秋吳入州來九年冬楚人入鄆

襄二十五年六月壬子鄭公孫舎之帥師入陳昭十八年六月邾人入鄅

定四年冬十一月庚午蔡侯以吳子及楚人戰於栢舉楚師敗績楚嚢瓦出奔鄭庚辰吳入楚五年夏於越入吳

哀八年春正月宋公入曹以曹伯陽歸十三年夏於越入吳

趙子曰入者公羊所謂得而不居是也左氏曰弗地曰入言入其國而不有其地按侵伐圍滅等亦是不有其地何獨於入云爾乎谷梁曰入內不受也按侵伐圍滅皆用兵之事安有彼國願受之乎獨隠五年我入邴義與歸入之入同言不當入也與用兵之入不同

滅

莊十年冬十月齊師滅譚譚子奔莒十三年夏六月齊人滅遂

僖二年夏虞師晉師滅下陽【趙子曰言虢之罪由於虞於此書滅以惡虞也義見本傳】五年秋楚人滅子奔黃十年春狄滅溫溫子奔衛十二年夏楚人滅黃十七年夏滅項【魯滅之也】二十五年正月丙午衛侯燬滅邢【滅同姓故名】二十六年秋楚人滅防以防子歸【趙氏曰楚滅同姓防失國隨敵人俱不名者莫得而知之也時未與魯通也】

文四年秋楚人滅江五年秋楚人滅六十六年秋楚人秦人巴人滅庸

宣八年夏楚人滅舒蓼十二年冬十二月戊寅楚子滅蕭十五年六月癸卯晉師滅赤狄潞氏以潞子嬰兒歸【趙子曰所以書名也與魯近晉盟主來告知而書之故與防異也】十六年春正月晉人滅赤狄甲氏及畱吁

成十七年冬楚人滅舒庸

襄六年秋莒人滅鄫十有二月齊侯滅萊十年春公防晉侯宋公衛侯曹伯莒子邾子滕子薛伯伯小邾子齊世子光防吳於柤夏五月甲午遂滅偪陽二十五年楚屈建帥師滅舒鳩

昭四年秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴八年冬十月壬午楚師滅陳十一年冬十一月丁酉楚師滅蔡執蔡世子有以歸用之【啖子曰稱執者內系之也趙子曰稱用者義同僖十九年邾人用鄫子傳】十三年冬吳滅州來十七年八月晉荀吳帥師滅陸渾氏之戎二十三年秋七月戊辰胡子髠沈子盈滅二十四年冬吳滅巢三十年冬十二月吳滅徐徐子章羽奔楚【啖子曰徐】

【子名者初巳自服吳子吳子唁而送之非能自奔也】

定四年夏四月庚辰蔡公孫姓帥師滅沈以沈子嘉歸殺之【啖子曰書殺言蔡罪甚也】六年正月癸亥鄭遊速帥師滅許以許男斯歸十四年二月辛巳楚公子結陳公孫佗人帥師滅頓以頓子牂歸十五年二月辛丑楚子滅胡以胡子豹歸

啖子曰凡滅國直書滅者罪來滅者其於見滅者【楚子滅蕭衛侯燬滅邢之類是也】言力屈而死故也凡書滅又書其君奔者【譚子奔莒子奔黃之類】則兩罪之且責其不死社稷也諸侯失地則名【諸侯奔例書名】國滅而奔者何以不名【自發其問以辧其疑】旣書其滅罪巳昭矣緣隨敵人歸者書名以重其罪故奔者不名以示等差也凡書滅又書以歸及書名者罪重於奔者也旣責其不死位又責其無興復之志也【楚滅頓以頓子牂歸楚滅胡以胡子豹歸之類】奔所以不名者位或未絕也以歸者則位必絕矣國滅君奔者四其三不書名【譚子奔莒子奔黃溫子奔衛是也】惟徐子章羽書名傳以服吳后乃奔楚故依以歸例書名以罪之【左氏曰吳滅徐徐子斷其髮攜夫人以逆吳子吳子唁而送之使其邇臣從之遂奔楚也】隨之以歸者皆名之【言不復爲人君也夔子不名名變例也巳具上注】

趙子曰凡覆邦絕祀曰滅其惡著矣皆罪之也【此解直書滅其君死者也言非但來滅者之罪亦見滅者無徳所致】左氏曰用大師焉曰滅竊謂但敗而絕祀則書滅何必大師乎春秋用大師多矣何不盡書滅乎公羊曰滅上下同力者也據侵伐圍襲未必不同力也豈止滅乎又曰亡國之善辭豈有絕祀而得稱善辭者哉此直當滅亡之文耳至於惡更深者則更異其文以彰罪重【以前啖子諸例是也】

滅同姓

僖二年夏虞師晉師滅下陽【趙子曰不名虞晉虢未滅也義見本傳】二十五年春正月丙午衛侯燬滅邢二十六年秋楚人滅防以防子歸【趙子曰楚防俱不名以逺國義見本傳】

啖子曰凡諸侯滅同姓則名之衛侯燬是也三傳意同【變例者巳具上注】

得國不書滅

莊四年夏紀侯大去其國十年三月宋人遷宿三十年秋七月齊人降鄣

閔二年春正月齊人遷陽

僖三年夏徐人取舒五年冬晉人執虞公【趙子曰以不絕故不稱滅義見本傳】二十一年春公伐邾取須句

宣九年秋取根牟

成六年春取剸

襄十三年夏取邿

昭四年九月取鄫

趙子曰凡得國而不言滅者【諸取國及遷降之類】不絕其祀也【以爲附庸】又曰紀侯使弟以國屬齊爲附庸宿及陽遷入封內爲附庸鄣則降服爲附庸虞則以君被執遂屬爲附庸諸言取者並爲有所系屬而取之也但爲得之事異所以異辭耳其義各見本傳

內取田邑【歸田邑附】

隠八年三月鄭伯使宛來歸邴十年六月壬戌公敗宋師於管辛未取郜辛巳取防

僖二十二年春公伐邾取須句二十六年冬以楚師伐齊取谷【谷梁云言以不當以也民者君之本也使民以其死非其正也】三十一年春取濟西田三十三年春公伐邾取訾婁

文七年春公伐邾三月甲戌取須句【啖子曰書日月者明不因伐而取也趙子曰本非魯地嘗爲魯取之中間卻爲邾取皆不書之例見於後不復系於邾者省文從可知也】

宣四年春公伐莒取向九年秋取根牟【啖子云不分其國邑】十年春齊人歸我濟西田秋公孫歸父帥師伐邾取繹

成二年秋取汶陽田六年春取鄟【啖子云不分其國邑】襄十三年夏取邿十九年春取邾田自漷水昭元年三月取鄆四年九月取鄫三十二年春取闞【邑也】

定十年夏齊人來歸鄆讙龜陰田

哀二年春二月季孫斯叔孫州仇仲孫何忌伐邾取郭東田及沂西田八年夏齊人歸讙及闡外取邑

隠四年春二月莒人伐取牟婁六年冬宋人取長葛【去年伐鄭圍長葛故出不重言鄭從省文也】十年秋宋人蔡人衛人伐戴鄭伯伐取之

僖三年夏徐人取舒

啖子曰凡先言伐國下言取邑者明其國之邑也伐莒取向伐取牟婁之類是也伐邾取須句亦同如取郜取防上言敗宋師則宋邑可知也又曰凡取田者得其土田而不得其國邑也歸田亦然

趙子曰凡力得之曰取【或是邑或是附庸力得之故曰取取師義亦同也】不當取也【言取見其不當取也】不是其專奪𨿽復取本邑亦無異辭【其有本是我邑及我附庸爲彼所奪之後卻取得當異其文謂其不能申明直辭諸於王以正疆理但專以兵爭奪不得正道故悉同辭言之】左氏云凡書取言易也谷梁亦曰取易辭也按取者收奪之名何闗難易假令取之難而得之欲如何書之乎又云凡克邑不用師徒曰取今經文見云伐何得云不用師徒乎今謂凡系屬外而我克有之不論難易一切稱取其言伐某取某者是用師徒也取者或以師威偪或招收而得之旣不侵伐方可是不用師徒乎然取之非正皆爲力得春秋之義在辧其得之邪正【若得合宜則不言取】固不當惟以師徒爲例又曰凡內取之邑不系國者皆本是魯邑曽爲外國所奪今卻取之旣是本國邑不可系之他國耳又曰凡有邑稱邑【諸取邑歸邑皆是也】無邑稱田公羊曰田多邑少稱田邑多田少稱邑按田系於邑若有邑則稱邑舉重也無邑自然稱田皆據事實耳

外取內田邑

宣元年六月齊人取濟西田【宣公賂齊】

成八年春晉侯使韓穿來言汶陽之田歸之於齊昭二十五年十有二月齊侯取鄆【居昭公也】

哀八年夏齊人取讙及闡【魯不與季姻故怒而取二邑也】

趙子曰凡外取田邑多不書所系取於我也不言我諱之也【失邑大事故諱以示譏】其不書者非我封也【春秋時相侵奪田邑及附庸者多據魯取外邑凡二十二其彼外取者惟三耳且魯非彊霸不應如此蓋當時側近小國並被列國收爲附庸其被取者本非魯邑不可系之於魯若書之則與本封無異故悉不書之是魯本封乃書】而此書之【謂濟西田】記防守地【爲失故書本上】內取悉書可別知也【言伐某取某卽彼田邑若不系於外則本魯邑可分別而知故一切書之也】谷梁但師資相傳知有外邑不書之義而不知其非魯本封之故遂云內不言取言取授之也言我以賂外者乃書之且以賂外者是內之罪也以彊取者是外之罪也若賂者則書而被兵取者不書斯乃掩外之惡揚內之醜考之情理豈然乎且疆邑社稷之本若失而不書豈成史冊故知谷梁之說非也

取師

哀九年春宋皇瑗取鄭師於雍丘【趙子云不言帥師闕文也】十三年春鄭罕逹帥師取宋師於嵒

趙子曰凡悉俘之曰取某師【取者悉俘虜之故不言敗】左氏曰覆而敗之曰取某師按取者得之之稱若但敗之彼不死者則走歸何名爲取則當書云敗某師耳不當云取也公谷並云取易辭也按經以得爲義故名爲取不論難易假令用力甚難而悉取得豈得不名爲取哉【啖云取以得爲義三傳之說並未安】

救

莊六年春正月王人子突救衛【救公子黔牟也】二十八年秋公防齊人宋人救鄭

閔元年春正月齊人救邢

僖元年春正月齊師宋師曹師次於聶北救邢【公谷並云救不當次】六年秋諸侯遂救許十五年春公孫敖帥師及諸侯之大夫救徐【上防牡丘諸侯】十八年夏師救齊秋救齊二十八年春楚人救衛

文三年冬晉陽處父帥師伐楚以救江九年春公子遂防晉人宋人衛人許人救鄭

宣元年秋晉趙盾帥師救陳九年冬晉卻缺帥師救鄭十二年冬衛人救陳

成六年冬晉欒書帥師救鄭七年秋公防晉侯齊侯宋公衛侯曹伯莒子邾子伯救鄭

襄五年冬公防晉侯宋公衛侯鄭伯曹伯莒子邾子滕子薛伯齊世子光救陳十年冬楚公子貞帥師救鄭十二年春季孫宿帥師救臺遂入鄆二十三年八月叔孫豹帥師救晉次於雍楡【啖子曰先書救明魯君之命也後言次罪叔孫豹】

哀七年冬鄭駟帥師救曹十年冬吳救陳

啖子曰救者救其患難凡救患皆爲美也凡救當奔命而往救次失救道也公羊谷梁云救不言次言次非救此說是也救邢之師譏不速赴故先書次於聶北而救邢竟得其援故又言救邢【言有成事】又救晉之師君命往救而叔孫次止故先書救晉明魯君之命也下言次於雍楡罪叔孫也

次

莊三年冬公次於郎八年春師次於郎以俟陳人蔡人十年夏六月齊師宋師次於郎三十年夏師次於成

僖元年春正月齊師宋師曹師次於聶北救邢十五年三月公防齊侯宋公陳侯衛侯鄭伯許男曹伯盟於牡丘遂次於匡

文十年冬楚子蔡侯次於厥貉

襄元年仲孫蔑防齊崔杼曹人邾人人次於鄫二十三年八月叔孫豹帥師救晉次於雍楡

定九年秋齊侯衛侯次於五氏十三年春齊侯衛侯次於垂葭十五年夏齊侯衛侯次於蘧蒢

趙子曰凡師駐曰次惡興師也【言非奉王伯之命以討罪救亂則不當興之惡其興師無名故書次以譏之】兵者亂之大者也次猶不可【次者無所用但次止耳經猶譏之】況侵伐乎【言小猶戒之況其大者】惟莊八年次於郎以俟陳人蔡人俟寇以免其譏耳卽明無寇而次是欲自爲寇也皆譏之也左氏云凡師一宿爲舎再宿爲信過信爲次按經無信舎之文此例亦妄也公谷解次悉云有畏非也夫子意在刺其無王命而興師書之以懲亂耳豈譏其懦怯哉若譏其懦怯則當褒其勇者春秋乃鼓亂之書也決無是理

遷

莊元年冬齊師遷紀郱鄑郚【啖子曰齊欲滅紀故遷其三邑趙子曰遷邑惟此一處與諸遷國不同例】十年三月宋人遷宿【谷梁云其不地宿不復見也】

閔二年春正月齊人遷陽【義與上同】

僖元年夏六月邢遷於夷儀三十一年十二月衛遷於帝丘

成十五年冬許遷於葉

昭九年春許遷於夷十八年冬許遷於白羽定四年夏許遷於容城

哀二年十一月蔡遷於州來

啖子曰凡書遷者有二義如宋人遷宿齊人遷陽之類是移其國於國中而爲附庸也公羊云遷之者非其意也【被人彊遷之耳】此說是如邢遷於夷儀衛遷於帝丘之類或自請遷或見彊遷皆猶爲例國故不言某人遷之言所遷之地但言其移國都而已非爲附庸也公羊云遷者其意【言其意自欲遷】此說是也

趙子曰凡非所遷而遷之【非其已邑而遷之】其惡著矣【凡遷他邑他國都必知非也】又曰能以國遷曰某遷【邢遷於夷儀之類也言存爲列國】徙而臣之曰遷某【移入封內以爲附庸也宋人遷宿之類】

興兵雜事

隠元年夏五月鄭伯克叚於鄢

啖子曰克者君戡臣之稱也【臣不敢敵君故變其文】

襄二十三年冬齊侯襲莒

趙子曰掩其不備曰襲【此兵家舊說義備故依之】左氏雲輕曰襲若不掩擊輕兵侵掠不得云襲

莊十八年夏公追戎於濟西【啖子曰去社稷逺追戎危公】

僖二十六年齊人侵我西鄙公追齊師至酅弗及【趙子云寇至不知追而不及言內之無戎備也】

啖子曰追者寇巳去而躡之也

僖二十八年春公子買戍衛不卒戍刺之

襄五年冬戍陳十年冬戍鄭虎牢

啖子曰戍者以兵守之也

莊三十年秋齊人降鄣

啖子曰凡服從內附曰降【言內附爲附庸】不言滅不絕祀也不言取異乎有系也不言鄣降由於齊也

桓七年二月己亥焚咸丘

公羊云以火攻

僖十九年冬梁亡

三傳云自取滅亡故不書滅而以自亡爲文其實亦因秦取之乃亡也

莊十七年夏齊人殱於遂

啖子曰殱者自滅之義不言遂人殱之言齊人自取其殱也

閔二年冬鄭棄其師

啖子曰罪其不以禮退臣【臣謂髙克】故特異其文

昭元年秋叔弓帥師疆鄆田

趙子曰凡疆田而有帥師者皆有難也城亦同此【文十二年季孫行父帥師城諸及鄆之類】

莊八年秋師還

趙子曰凡師還告廟則書重之也【用師國之安危所系故重之】記其是以著其非也【記此則他時不告者皆失禮可知也】又以二百四十二年惟一處書師還告廟義可疑也

春秋集傳纂例卷五﹤經部﹐春秋類﹐春秋集傳纂例﹥

欽定四庫全書

春秋集傳纂例卷六

唐陸淳撰

都敍防例第十八

啖子曰凡朝聘盟防用兵皆有防例今總論之非朝聘盟防用兵亦有列爵位之處用同此例天子大夫士𨿽防亦在諸侯上尊王室也【僖八年公防王人齊侯云云盟於洮之類是也】盟防則防主爲首用兵則主兵者爲首【不以班爵也】附庸主兵亦在列國上邾人鄭人伐宋是也【在隠五年】大夫主兵則不在諸侯上防荀偃是也【襄十六年叔老防鄭伯荀偃云云伐許之類是也】餘皆以國小大爲次當時失禮故不依爵命夷狄常在中國下義可知也齊太子光或在小國上非禮也故因書以示譏卿未主命者曰某人而在旣命者下向之防【在襄十四年】齊人宋人在衛北宮括鄭公孫蠆上澶淵之防【在襄二十六年】晉人在鄭良霄上非禮也故因書以示譏陳本在衛下齊桓霸後【莊十五十六年】乃序衛上蓋齊桓以其近楚故優寵之令來屬也杜元凱云或問曰諸侯之防先後何如答曰左氏云叔孫豹曰宋衛吾匹也又曰諸侯之防寡君未嘗後衛君據此魯在衛上宋先代之後其國又大襄公復曽一合諸侯則魯當次在宋下凡朝聘同時至同行禮則列序之滕侯薛侯是也【隠十一年】一前一後不同行禮則各書之谷伯鄧侯是也【桓七年谷伯綏來朝鄧侯吾離來朝】故谷梁云犆言同時也【謂四時之時也】累數皆至也是也凡防盟以國爲地者國主亦與防【桓二年蔡侯鄭伯防於鄧襄二十七年晉楚防於宋之類是也】省文從可知也趙子曰凡盟防侵伐城等前巳列序而又須重言者皆前目後凡【前目謂列序宋公鄭伯子之類後總言諸侯從可知也】凡公再與他國序【謂已盟畢又盟】則但言諸侯盟於首止【僖五年公及齊侯云云防王世子於首止諸侯盟於首止】諸侯盟於葵丘【義同首止在僖九年之類是也】魯卿再與他國序則再言其名豹及諸侯之大夫盟【襄二十七年叔孫豹防晉趙武楚屈建云云於宋辛巳豹及諸侯之大夫盟所以然者卿恐渉他臣故言豹】公則無二也【不假重言公也】臯鼬之盟再序獨言公者以盟防異處【定四年三月公防劉子晉侯於召陵侵楚五月公及諸侯盟於臯鼬卽召陵諸侯也】故須言公以審之重丘之盟【襄二十五年公防晉侯宋公云云於夷儀八月諸侯同盟於重丘卽夷儀之諸侯】盟防亦異處不言公者以言同盟並防可知也【言同則與防者皆盟也】凡召盟而後至則曰防盟鄫子是也【僖十九年宋人曹人邾人盟於曹南鄫子防盟於邾】召伐而後至則曰防伐單伯防伐宋是也【莊十四年齊人陳人曹人伐宋單伯防伐宋是也】凡歸未及國而防圍則曰曹伯遂防諸侯圍許是也【僖二十八年公防晉侯云云於溫時曹伯襄被執晉文釋之遂防諸侯也】亦爲巳舉諸侯故但書防從省文也屈完不言防者【僖四年公防齊侯宋公云云伐楚次於陘屈完來盟於師】本非召盟又非其君使請盟故特異其文凡非召盟而來旣防乃謀盟則先言如防如師後乃言盟袁僑【襄三年公防單子晉侯云云同盟於雞澤陳侯使袁僑如防戊寅叔孫豹云云及陳袁僑盟】國佐【成二年季孫行父防晉卻克云云及齊侯戰於鞌齊師敗績齊侯使國佐如師己酉及國佐盟於袁婁之類是也】凡他國自盟防多不書卿名惟昭二十七年晉士鞅宋樂祁犁衛北宮喜曹人邾人滕人防於扈定十年冬齊侯衛侯鄭遊速防於安甫書名餘皆不書謂告辭例不具其名於扈防爲納公【昭公】故獨具安甫則不詳其事迹【三傳俱無事迹】然則外盟防不書卿名者乃是其常而左氏妄爲義說【左氏見外盟防書人者多言貶】何不尋前後大例乎徵伐防盟自僖公以前諸國卿書名者至少文公之後則多也成公之後齊晉宋衛陳蔡鄭七國惟三兩防書人余並書卿名蓋東周之初諸國皆不請命及霸者漸興則多請命以爭長又逺事難詳或有遺落所謂傳聞異辭也文宣間三十年中經書人者多矣左氏言其名氏而言貶之以他時𨿽有此類不書爲義說夫子豈於此時徧貶諸卿又貶之而不名是隠其惡也何名貶乎凡魯與一兩國盟及用兵而言及者乃是魯爲之主【說在盟例】若諸國大防而盟及言兵悉是盟主所召故往就之非魯起意故悉不言及惟僖四年云及江人黃人伐陳是齊所命以伐我及江黃人同行耳非魯主也據上言齊人執轅濤塗義卽可知又僖五年公及齊侯宋公防王世子於首止尊王世子齊不敢爲防主故不言防齊侯而言及也並變例也凡外諸侵自盟及侵伐皆以謀主居首義卽可知無防及之異惟三十三年晉人及姜戎敗秦師於殽者衍及字耳僖三十三年衛人及狄盟緣就狄國中不可言衛人盟於狄故也凡魯防盟主之盟【謂大防也】若於防日便盟者卽但云某日公防某侯盟於某若旣行防禮別日又集而盟則書日以隔之以明防後更盟也【文十四年公防宋公云云癸酉同盟於新城是也】與他國戰亦然【凡戰伐例書曰若不行防禮但合戰則云某日防某及某戰成二年鞌戰是也若先行防禮別日合戰則書日以隔之桓十三年公防紀鄭及齊戰是也】若魯與他國同侵伐不行防禮而便侵伐者則但言防某伐某【桓十六年公防宋公伐鄭之類也】若成防禮而後往伐則書曰防於某伐某【桓十五年公防宋公云云於袲伐鄭之類是也】此並略舉大綱以示常例但文異者卽皆有義各自見本傳矣

軍旅例第十九

桓六年秋八月壬午大閱【三傳並云閱兵車也谷梁又云平而修戎事非正也】莊八年春甲午治兵【谷梁云治兵而陳蔡不至言得備敵之道也】夏師及齊師圍郕郕降於齊師秋師還【以告廟故書記是以著非】三十一年六月齊侯來獻戎防【當爲齊人文誤】

僖二十一年冬楚人使宜申來獻防【左氏云諸侯不當相遺俘公羊云貶楚子詐宋故稱人同年上有伐宋知是宋防故不言宋】

成元年三月作丘甲【谷梁云甲非人人之所能爲令丘作甲譏之也】

襄十一年春王正月作三軍【公谷皆云不當作也】

昭五年正月舎中軍【譏作舎自己也】

啖子曰凡軍旅之事國之所以安危也故紀其善否焉【統論書軍旅之意】觀民以定賦【賦不過什一】量賦以制用於是經之以文董之以武使文足以經綸武足以禦寇故靜而自保則爲禮樂之邦動而救亂則爲仁義之師是以天子六軍【軍亦師也萬二千五百人爲軍二千五百人爲師傳或稱六軍或六師蓋六卿分管爲名人數不必常定】大國三之一【謂置三軍】小國半大國【謂一軍也】數不必常所以示稱也【言軍數與人力相稱】因搜狩以訓之【習武備也】有事則聚之無事則散之今政弛民困而增虛名以奉私欲危亡之道也【譏作三軍】

搜狩例第二十

昭八年秋搜於紅【非時也】十一年夏大搜於比蒲二十二年春大搜於昌間

定十三年夏大搜於比蒲十四年秋大搜於比蒲【巳上譏失禮而大爲之】

啖子曰搜閱車馬逐田獵示威武也公羊曰搜簡車徒是也搜狩合禮者常事不書非時及越禮而爲之則書以示譏也或曰言春包今之正月言夏包今之二月三月皆不失時也書春秋者非時也

桓四年春正月公狩於郎【公羊云譏逺也】

莊四年冬公及齊人狩於郜【與鄰國臣狩非禮也況仇國乎】

僖二十八年冬天王狩於河陽【爲晉文避召天王之名也三傳意同】哀十四年春西狩獲麟【西狩常事爲麟故書之】

趙子曰四時之田其事各殊其名亦異春以閱武擇材故以搜爲稱夏以爲苖除害故以苖爲名秋則順天時以殺物故以狝爲義冬則因守禽獸以習戰故以狩爲目左氏曰春搜夏苖秋狝冬狩是也【周禮爾雅並同此說公羊則曰春曰苖秋曰搜冬曰狩谷梁則曰春曰田夏曰苖秋曰搜冬曰狩】公羊谷梁冬狩秋搜並同而苖則公羊在春谷梁在夏公羊則夏時無名谷梁則春曰田田者四時獵之總名不當專在於春故非也公羊之義夏時務農不苖然則自非警急及有獸害苖則不苖也

賦稅例第二十一

宣十五年秋初稅畆【公羊云譏履畆而稅之也】

成元年三月作丘甲【公羊云惟工人解作甲使丘作甲非也】

哀十二年春用田賦【以田多少出軍賦也】

趙子曰賦稅者國之所以治亂也故志之【統論書賦稅之意】民國之本也取之甚則流亡國必危矣故君子愼之【有國者愼賦稅】

興作例第二十二

城及築【臺囿五城邑二十四】

隠七年夏城中丘九年夏城郎

桓五年夏城祝丘十六年冬城向

莊元年秋築王姬之館於外二十八年冬築二十九年冬城諸及防三十一年夏築臺於薛秋築臺於秦三十二年春城小谷【在它國例】

僖二年春城楚丘【在它國例】

文七年春城郚十二年冬季孫行父城諸及鄆宣八年冬城平陽

成四年冬城鄆九年冬城中城十八年秋築鹿囿

襄七年夏城費十三年冬城防十五年夏季孫宿叔孫豹帥師城成郛十九年冬城西郛城武城

昭九年冬築郎囿

定六年冬城中城十三年夏築蛇淵囿十四年冬城莒父及霄十五年冬城漆

哀三年夏季孫斯叔孫州仇帥師城啟陽【有晉難也】四年夏城西郛五年春城毗六年春城邾瑕雜興作七

莊九年冬浚洙二十九年春新延廐

僖二十年春新作南門【左氏云不時谷梁云譏加其度】

文十六年秋毀泉臺【公羊云先祖爲之巳毀之不如勿居而已】

定二年冬十月新作雉門及兩觀十二年夏叔孫州仇帥師墮郈【義見下文】季孫斯仲孫何忌帥師墮費【公羊云夫子之謀又云墮正也】

啖子曰凡土功皆當以農隙之時若有難亦有非時城者非得禮也谷梁云凡城之志皆譏也此說非也凡城國之急也但問時與不時不應一切是譏浚洙作兩觀延廐之類皆當從土功之時王姬之館以非常不論不時也新作南門左氏云不時也凡啟塞從時謂作門戶爲啟當用春分以後城郭爲塞當用秋分以後順天時以開閉也延廐【莊二十九年春】又曰不時也凡馬日中而出日中而入【謂春分秋分】亦言馬春分入廐秋分出牧縱馬合依時出入新廐何妨用農隙之時旣非開閉之物又何象乎故皆不用此義墮費及郈毀泉臺亦以非常書毀全除之也墮但損之令不周爾城與築義見凡例篇

城他國

莊三十二年春城小谷【左氏云爲管仲城之不系齊非爲齊也說具本傳注中】僖元年夏六月齊師宋師曹師城邢【來告故書】二年春正月城楚丘【谷梁云楚丘衛邑也不言城衛衛未遷也】十四年春諸侯城緣陵【前年防咸之諸侯不列序前目也緣陵杞邑也不言杞與楚丘同】

襄二年冬遂城虎牢

襄二十九年夏仲孫羯防晉荀盈齊髙止宋華定衛世叔儀鄭公孫叚曹人莒人邾人薛人小邾人城杞

昭三十二年冬仲孫何忌防晉韓不信齊髙張宋仲幾衛世叔申鄭國參曹人莒人邾人杞人薛人小邾人城成周

啖子曰凡興作必書重民力也【動眾則皆書之】觀其時而是非昭矣【書秋夏則知非時書春冬則知得時】凡外興作春秋不書闗於魯及來告故書之

攺革例第二十三

隠五年九月考仲子之宮初獻六羽【義見郊廟例】

文二年八月丁夘大事於太廟躋僖公【義見郊廟例】宣十五年秋初稅畆【義見賦稅例】

成元年三月作丘甲【義見賦稅例】六年二月辛巳立武宮【義見郊廟例】

襄十一年春正月作三軍【義見軍旅例】

昭五年正月舎中軍【義見軍旅例】

定元年秋立煬宮【義見郊廟例】八年冬從祀先公【義見郊廟例】

哀十二年春用田賦【義見賦稅例】

趙子曰凡變常之事皆書公谷皆云用者不宜用也用田賦是也作者不宜作也作三軍是也立者不宜立也立武宮煬宮是也凡攺舊而遂以爲常者則曰初稅畆及六羽是也言自此始而常行也躋僖公作三軍不言初者暫作暫用非常行也又云法者以保邦也中才守之久而有敝況淫君邪臣從而壊之哉故革而上者比於治革而下者比於亂【謂從渝制】察其所革而興亡兆矣【此統論春秋中凡攺革事悉書之意】

慶瑞例第二十四

桓三年冬有年【公羊云僅有年】

宣十六年冬大有年【公羊云丰年也】

哀十四年春西狩獲麟

趙子曰符祥者天地所以答人也是以志之【統論書符瑞之意國有政理則神祗答之以樣驗也至如獲麟則孔子之應祥非爲魯也】凡丰年告於宗廟勤民而敬先也【見其告廟則表其憂念人庻尊敬祖考之心】故書之記是以著非也【告廟爲是故書之則知不書爲不告非也】公羊云喜有年按合禮故書以表他年之不書爲怠慢此存禮以示後世豈獨爲喜哉二百四十二年惟兩度書之足知他年不告廟耳不應丰年如此之少也

災異例第二十五

日食【三十六】

隠三年春二月己巳日有食之

桓三年秋七月壬辰朔日有食之旣十七年冬十月朔日有食之

莊十八年春王三月日有食之二十五年六月辛未朔日有食之鼓用牲於社二十六年冬十二月癸亥朔日有食之三十年九月庚午朔日有食之鼓用牲於社

僖五年九月戊申朔日有食之十二年春三月庚午日有食之十五年夏五月日有食之

文元年二月癸亥日有食之十五年六月辛丑朔日有食之鼓用牲於社

宣八年秋七月甲子日有食之旣十年夏四月丙辰日有食之十七年六月癸夘日有食之

成十六年六月丙寅朔日有食之十七年十二月丁巳朔日有食之

襄十四年二月乙未朔日有食之十五年秋八月丁巳朔日有食之二十年冬十月丙辰朔日有食之二十一年九月庚戌朔日有食之十月庚辰朔日有食之二十三年二月癸酉朔日有食之二十四年七月甲子朔日有食之旣八月癸巳朔日有食之二十七年十二月乙亥朔日有食之

昭七年四月甲辰朔日有食之十五年六月丁巳朔日有食之十七年六月甲戌朔日有食之二十一年七月壬午朔日有食之二十三年十二月癸酉朔日有食之二十四年五月乙未朔日有食之三十一年十二月辛亥朔日有食之

定五年春三月辛亥朔日有食之十二年十一月丙寅朔日有食之十五年八月庚辰朔日有食之

地震

文九年九月癸酉地震

襄十六年五月甲子地震

昭十九年五月己夘地震二十三年八月乙未地震

哀三年四月甲午地震

震電

隠九年三月癸酉大雨震電

僖十五年九月己夘晦震夷伯之廟

山崩

僖十四年秋八月沙鹿崩

成五年夏梁山崩

星異

莊七年夏四月辛夘夜恆星不見夜中星隕如雨【啖子曰爲奔流者眾如雨之多詩曰眾多如雨傳曰謀臣如雨皆言多也】

昭十七年冬有星孛於大辰【又十四年有星孛入於北斗】

哀十三年冬十一月有星孛於東方十四年冬有星孛火災

桓十四年秋八月壬申禦廩災

莊二十年夏齊大災

僖二十年五月乙巳西宮災

宣十六年夏成周宣榭火【趙子曰以樂器之所藏見周之所司無人焉示譏焉耳】

成三年二月甲子新宮災三日哭

襄九年春宋災三十年五月甲午宋災

昭九年夏四月陳災十八年夏五月壬午宋衛陳鄭災

定二年夏五月壬辰雉門及兩觀災

哀三年五月辛夘桓宮僖宮災四年六月辛丑亳社災

大水

桓元年秋大水十三年夏大水

莊七年秋大水十一年秋宋大水二十四年秋大水二十五年秋大水鼓用牲於社於門

宣十年秋大水

成五年秋大水

襄二十四年秋大水

大雨雹

僖二十九年秋大雨雹

昭三年冬大雨雹

四年春王正月大雨雹

大雨雪

隠九年三月庚辰大雨雪

桓八年冬十月雨雪

僖十年冬大雨雪

無冰

桓十四年春無冰

成元年二月無冰

襄二十八年春無冰

雨大冰

成十六年春王正月雨大冰

不雨

莊三十一年冬不雨【趙子曰凡經時不雨告廟則書】

僖二年冬十月不雨三年春王正月不雨夏四月不雨

文二年自十二月不雨至於秋七月十年自正月不雨至於秋七月十三年自正月不雨至於秋七月大旱

僖二十一年夏大旱

宣七年秋大旱

螽

桓五年秋螽【杜預曰蚣蝑之屬按爾雅蚣蝑乃斯螽俗呼蹐�未知是何物】

僖十五年八月螽

文三年秋雨螽於宋【趙子曰自空而下又多有似雨耳有雨毛雨血雨土皆此類谷梁義非】八年冬螽

宣六年八月螽十三年秋螽十五年秋螽襄七年八月螽

哀十二年十二月螽十三年九月螽十二月螽

螟

隠五年九月螟八年九月螟

莊六年秋螟

饑

宣十年冬饑十五年冬饑

襄二十四年冬大饑

麋

莊十七年冬多麋

蝝

宣十五年冬蝝生

蜚

莊二十九年秋有蜚



莊十八年秋有

隕石【鷁退飛】

僖十六年春正月戊申朔隕石於宋五是月六鷁退飛過宋都

鸜鵒

昭二十五年夏有鸜鵒來巢

霜

僖三十三年十二月隕霜不殺艸李梅實

定元年冬十月隕霜殺菽

無麥【無麥禾】

莊七年秋無麥苖二十八年冬大無麥禾

已上陸淳辭亡

春秋集傳纂例卷六

欽定四庫全書

春秋集傳纂例卷七

唐陸淳撰

弒例第二十六

隠四年春戊申衛州吁弒其君完【公羊以國氏當國也義見本傳】桓二年春正月戊申宋督弒其君與夷

莊八年冬十一月癸未齊無知弒其君諸兒十二年八月甲午宋萬弒其君防

僖十年春晉裏克弒其君卓

文元年冬十月丁未楚世子商臣弒其君髠十四年九月齊公子商人弒其君舎【商人昭公之弟舎之叔父爲命卿】十六年十有一月宋人弒其君杵臼十八年

夏五月戊戌齊人弒其君商人冬十月莒弒其君庶其

宣二年秋九月乙丑晉趙盾弒其君夷臯【當稱人以弒文脫耳】四年夏六月乙酉鄭公子歸生弒其君夷十

年五月癸巳陳夏徴舒弒其君平國

成十八年正月庚申晉弒其君州蒲

襄二十五年夏五月乙亥齊崔杼弒其君光二十六年二月辛夘衛寗喜弒其君剽二十九年夏閽弒吳子余祭【公谷皆云譏近刑人也】三十年夏四月蔡世子般弒其君固三十一年十有一月莒人弒其君密州

昭十三年夏四月楚公子比自晉歸於楚弒其君於幹谿十九年夏五月戊辰許世子止弒其君買二十七年夏四月吳弒其君僚

定十三年冬薛弒其君比

哀四年春二月庚戌盜殺蔡侯申六年秋九月齊陳乞弒其君荼

啖子曰凡魯君見弒止皆書薨不可斥言也他國公子簒大夫弒必書名志罪也【若州吁宋督之類非君無道也】稱國以弒目大臣也【晉弒其君州蒲之類凡四莒吳薛也】不書大夫君無道也【言舉國皆欲殺之也】稱人以弒自賤人也【宋人弒其君杵臼之類是也】亦惡其君也【君不善國人皆欲殺之】稱盜以弒非君之惡也【盜殺蔡侯申之類賤人爲逆非君之惡也】以自罪也人之賤之也不書其名罪已彰矣【經書盜足以見罪若云蔡盜殺其君則不成文】據此君有道則大臣稱名卑者稱盜君無道則大臣稱國卑者稱人其理例昭然不足疑也三傳之義例皆不安矣

殺未逾年君

莊九年九月齊人取子糾殺之

僖九年冬晉裏克殺其君之子奚齊

文十四年秋齊公子商人弒其君舎【稱公子命卿也】

趙子曰魯君未逾年而見殺亦但書卒不可斥言也他國未逾年見殺者二晉奚齊以本不正故曰君之子明國人意不以爲嗣獨君意立之明裏克𨿽有罪而合晉人之心也齊舎𨿽未逾年而爲亂故夫子原情特以成君書之谷梁云成舎之爲君所以重商人之弒此說是也齊人取子糾殺之𨿽未嗣位而以未逾年稱之以其正故特書以罪國人殺正而立不正也【小白不正】

殺簒弒賊

隠四年九月衛人殺州吁於濮

桓六年秋蔡人殺陳陀

莊九年春齊人殺無知

僖三十年秋衛殺其大夫元咺及公子瑕

昭十三年夏楚公子棄疾殺公子比

趙子曰凡作亂自立爲君而國人殺之者皆稱人以殺言眾所共棄不君之也且明無所累也公羊谷梁皆云稱人以殺殺有罪也此說是也楚公子比稱公子者棄疾假立爲君國人心亦未服比𨿽立亦未如君故以兩下相殺之辭言之也衛公子瑕卽元咺所立瑕立而自秉國權瑕亦未如君也故以君殺大夫之辭言之而反在元咺之下以咺罪重於瑕也【僖二十八年衛侯殺叔武晉人執之歸於京師元咺立公子瑕三十年衛侯歸殺元咺及公子瑕】

殺大夫公子

趙子曰凡殺卿皆書𨿽未命亦書之大之也殺公子公孫𨿽非卿亦書重親也或曰志其罪也【或死者之罪或殺者之罪】

內殺公子

僖二十八年公子買戍衛不卒戍刺之

成十六年乙酉刺公子偃

啖子曰內殺大夫謂之刺【周禮有三刺之法】避惡名也惟有二人皆非卿而特書明其是公子也偃則直書刺者有罪當殺也買則上言晉人伐衛下言買不卒戍明不勝而還非其罪也不斥言無罪申臣禮也谷梁傳誤矣

外殺大夫公子

莊二十二年春陳人殺其公子禦寇

僖五年春晉侯殺其世子申生七年夏鄭殺其大夫申侯十年夏晉殺其大夫裏克十一年春晉殺其大夫防鄭父二十八年夏楚殺其大夫得臣三十年秋衛殺其大夫元咺及公子瑕

文六年春晉殺其大夫陽處父九年春晉人殺其大夫先都三月晉人殺其大夫士縠及箕鄭父十年夏楚殺其大夫宜申

宣九年冬陳殺其大夫泄冶十三年冬晉殺其大夫先縠十四年春衛殺其大夫孔達十五年夏王札子殺召伯毛伯

成八年夏晉殺其大夫趙同趙括十五年秋宋殺其大夫山十六年夏楚殺其大夫公子側十七年冬晉殺其大夫卻錡卻犨卻至十八年春正月晉殺其大夫胥童齊殺其大夫國佐

襄二年冬楚殺其大夫公子申五年秋楚殺其大夫公子壬夫十年冬盜殺鄭公子騑公子發公孫輙【凡盜殺不言大夫不可言也義見於本傳】十九年秋齊殺其大夫髙厚鄭殺其大夫公子嘉二十年秋蔡殺其大夫公子燮二十二年冬楚殺其大夫公子追舒二十三年夏陳殺其大夫慶虎及慶寅冬晉人殺欒盈【出奔而還非大夫也】二十六年秋宋公殺其世子痤二十七年夏衛殺其大夫寗喜三十年夏天王殺其弟佞夫秋鄭人殺良霄【義同欒盈】

昭二年秋鄭殺其大夫公孫黒五年春楚殺其大夫屈申八年春陳侯之弟招殺陳世子偃師秋陳人殺其大夫公子過十二年夏楚殺其大夫成熊十三年夏楚公子棄疾殺公子比十四年冬莒殺其公子意恢二十年秋盜殺衛侯之兄縶二十七年夏楚殺其大夫卻宛

哀二年蔡殺其大夫公子駟四年夏蔡殺其大夫公孫姓公孫霍十三年冬盜殺陳夏區夫

啖子曰凡他國殺其大夫公子目君者惡其君也【晉侯殺其世子申生宋公殺其世子痤天王殺其弟佞夫直是君自殺之非國也】稱人者討罪之辭也【衛人殺州吁之類言國人皆欲殺之也】稱國以殺者罪累上也【宋殺其大夫司馬之類是也】但稱大夫者無罪而死也【曹殺其大夫之類也】兩下相殺稱名目罪人之貴者也【王札子殺召伯毛伯陳侯之弟招殺世子偃師之類是也】稱盜者目罪人之賤者也【盜殺衛侯之兄縶之類】出奔而復入見殺不言大夫者言已絕也【欒盈良霄之類】凡君命之大夫奔叛執殺皆書之紀邦政也又齊髙厚楚卻宛莒意恢等據左氏傳事迹並是兩下相殺而經以國討爲文者蓋殺者承君之命故經書國以累上傳憑雜記之事意在專歸罪於殺者故遺君命耳且當憑經以爲正也

諸殺大夫不書名

莊二十六年夏曹殺其大夫

僖二十五年夏宋殺其大夫

文七年夏宋人殺其大夫【左氏云昭公將去羣公子穆襄之族率國人以攻公殺公孫固公孫鄭於公宮六卿和室昭公卽位而塟書曰宋人殺其大夫不稱名眾也且言非其罪也】八年冬宋人殺其大夫司馬【左氏云宋襄夫人襄王之姊也昭公不禮焉夫人因戴氏之族以殺襄公之孫孔叔公孫鐘離及大司馬公子卬皆昭公之黨也司馬握節以死故書以官】

啖子曰稱國者明死者全無罪累君益深也死者又無名節故不紀官與字也稱人者明死者無罪又非君意而殺之者眾不可書名特加人字以別之若守節以死特書官以美之

諸大夫國君被弒而見殺者三【忠義見殺故不入常例特略之】

桓二年春正月宋督弒其君與夷及其大夫孔父莊十二年秋八月甲午宋萬弒其君防及其大夫仇牧

僖十年春晉裏克弒其君卓及其大夫荀息

趙子曰皆忠義見殺與君而死故言及以連之美其能死節也孔父之節最髙故又特書字以嘉之【公羊曰孔父正色於朝則人莫敢致難於其君】

殺他國君

桓六年秋蔡人殺陳陀【陀𨿽逾年夲簒弒之賊故不成之爲君與無知同】宣十八年秋七月邾人戕鄫子於鄫【公羊曰戕殘賊也謂加刳剔支解異於常殺也】

昭十一年夏四月丁巳楚子防誘蔡侯般殺之於申【兩罪之故兩書名也】十六年春楚子誘戎蠻子殺之

啖子曰凡殺他國君卿亂辭也【死者殺者皆有罪也】稱人以殺殺者無罪死者無道也兩書名俱罪之也【楚子防誘蔡殷殺之是也】楚子誘戎蠻子殺之不名莫得而知也【地逺故不知名也】故楚子不名均其辭言罪之均也【爲不知蠻子名故楚子亦不書名令其罪惡均也】

殺他國大夫

宣十一年十月楚人殺陳夏徴舒【爲弒靈公楚入陳殺之也】昭四年秋七月楚子蔡侯【云云】伐吳執齊慶封殺之【襄二十五年與崔杼同殺莊公奔吳故殺之】八年夏楚人執陳行人幹徴師殺之【幹徴師告楚以偃師被殺楚人殺之】冬十月壬午楚師滅陳【云云】殺陳孔奐【陳侯之弟招殺世子偃師楚入陳執陳招放之於越孔奐招黨故殺之也】

趙子曰三者皆宜見討幹徴師無罪故稱陳行人以別之也

執放例第二十七

執諸侯

僖五年冬晉人執虞公【天子三公故不書名】十九年春三月宋人執滕子嬰齊六月己酉邾人執鄫子用之【取其血與之盟】二十一年秋宋公楚子陳侯【云云】防於盂執宋公以伐宋二十八年三月丙午晉侯入曹執曹伯畀宋人【不稱晉人執者承上晉侯入曹文故不可重言晉人也】冬晉人執衛侯歸之於京師【以其殺武叔元咺訴之受臣之訴以執其君不可以訓故不得稱侯】

成九年秋晉人執鄭伯十五年春晉侯執曹伯歸之於京師【以其簒立故公羊云稱侯以執伯討也】

襄十六年春晉人執莒子邾子以歸十九年晉人執邾子【昭四年楚人執徐子】

哀四年春宋人執小邾子夏晉人執戎蠻子赤歸於楚

啖子曰春秋時以彊暴弱故執諸侯皆稱人亂辭也【以私相執不歸京師】惟言晉侯執曹伯【義見防防】趙子曰被執失地則名不然則否【滕嬰齊戎蠻赤失地】凡執不言釋惟言釋宋公爲公防而見釋嘉我公之救患也

執外大夫

桓十一年九月宋人執鄭祭仲【左氏曰宋誘而執之使立厲公以其受脇廢立故不稱行人也】

莊十七年春齊人執鄭詹【不知以何罪執也】

僖四年夏齊人執陳袁濤塗【左氏云齊伐楚還說令循海而歸故見執】文十四年冬齊人執單伯【公谷皆云道淫故也】

成十六年九月晉人執季孫行父舎之於苕丘【左氏云僑如譛之也】

襄十一年秋楚人執鄭行人良霄【鄭人使告服於晉故也】十八年夏晉人執衛行人石買【責其伐曹也爲使而見執故稱行人】二十六年秋晉人執衛寗喜【弒其君剽故也】

昭四年楚子伐吳執齊慶封殺之八年夏楚人執陳行人幹徴師殺之【告楚以世子被殺故立君之事】十三年秋晉人執季孫意如以歸【以其伐邾故也】二十三年秋晉人執我行人叔孫婼【責伐邾也伐邾非其罪且是使人故稱行人】

定元年春三月晉人執宋仲幾於京師【左氏云防城成周仲幾不受故也】六年秋晉人執宋行人樂祁犁【左氏云使於晉趙簡子逆而飲之酒範獻子贊之云未致命而飲酒故執之】七年秋齊人執衛行人北宮結以侵衛【衛欲叛晉而齊人執之】

啖子曰凡稱行人而執以其事執也【言爲使事】不稱行人而執以已執也【言其使有罪也】谷梁曰稱人以執大夫執有罪也稱行人以執怨接於上此說皆通也

執內女

文十四年冬齊人執子叔姬【與單伯同罪也】

趙子曰內女見執依內大夫例書之左氏言是齊侯舎之母春秋例別無書執本國人者故知左氏誤此乃魯女嫁齊齊以非禮不肯受而執之耳公谷之義爲是也【義見本傳】

放

宣元年夏晉放其大夫胥甲父於衛

昭八年冬十月壬午楚師滅陳執陳公子招放之於越

哀三年冬蔡人放其大夫公孫獵於吳

啖子曰放者宥之以逺謂君以禮命命令去也依殺例言之則稱國者罪累上也稱人者宜放也

天王居

僖二十四年冬天王出居於鄭【襄王也不書入見內之不臣也】昭二十二年夏劉子單子以王猛居於皇二十三年秋天王居於狄泉【景王】

啖子曰天子以天下爲家故不言出襄王獨書出者自絕天位𨿽居於鄭猶若出在四海之外然王者至尊故不曰奔𨿽在外皆曰居諸侯奔在竟內亦曰居皆言猶居其地但不得其所耳【公居於鄆之類是也】

公及夫人遜

莊元年三月夫人遜於齊

閔二年九月夫人姜氏遜於齊【哀姜氏】

昭二十五年九月己亥公遜於齊次於陽州

啖子曰凡公及夫人出謂之遜不可斥言奔公羊曰內諱奔謂之遜是也

奔逃例第二十八

諸侯奔

桓十五年五月鄭伯突出奔蔡十六年十一月衛侯朔出奔齊

莊四年夏紀侯大去其國【失國而云大去所以防紀而惡齊也】

僖二十八年夏衛侯出奔楚【令叔武攝位而去故不名也】

文十二年春正月郕伯來奔

襄十四年四月己未衛侯衎出奔齊

昭三年冬北燕伯欵出奔齊二十一年冬蔡侯朱出奔楚二十三年秋七月莒子庚輿來奔

哀十年春二月邾子益來奔

啖子曰凡人君奔例書名者罪其失地言非復諸侯也或曰臣出其君非至公而其罪不彰無廼掩姦乎答曰出君之罪史氏知之也春秋舉王綱正君則而治道興矣不善之莫非已招也

未逾年諸侯奔

桓十一年秋鄭忽出奔衛

莊二十四年冬曹羈出奔陳

昭元年秋莒展輿出奔吳

趙子曰未逾年之君出奔但書名不書爵言不能嗣先君也鄭忽曹羈是也莒展輿𨿽逾年猶不書爵其罪大也

王子王臣奔

成十二年春周公出奔晉

襄三十年夏王子瑕奔晉

昭二十六年冬尹氏召伯毛伯以王子朝奔楚

啖子曰天子公卿奔者不言出天下皆周土也惟周公自絕於王故書出罪之也左氏曰凡自周無出周公自出故也谷梁云周有入無出皆是也王子朝書尹氏以者能制之也

內大夫奔

閔二年九月公子慶父出奔莒

文八年十月公孫敖如京師弗至而復丙戌奔莒【復者事未畢】

宣十八年十月歸父還自晉至笙遂奔齊【還者事畢也】成十六年冬十月乙亥叔孫僑如出奔齊

襄二十三年冬十月乙亥臧孫紇出奔邾

昭十二年冬十月公子愸出奔齊

外大夫奔

莊十二年冬十月宋萬出奔陳

僖二十八年六月衛元咺出奔晉

文六年冬晉狐射姑出奔狄七年夏晉先蔑奔秦【不言出奔言不返命也】八年冬宋司城來奔【左氏云非其身之罪爲官故也】十四年秋宋子哀來奔【左氏云不義宋公而出稱字美之也】

宣十年四月齊崔氏出奔衛【公羊云稱崔氏譏世卿也】

成七年冬衛孫林父出奔晉十五年秋宋華元出奔晉宋魚石出奔楚十七年秋齊髙無咎出奔莒

襄六年夏宋華弱來奔十七年秋宋華臣出奔陳二十年秋蔡公子履出奔楚陳侯之弟光出奔楚【谷梁云書弟罪其兄也】二十一年秋晉欒盈出奔楚二十三年夏邾畀我來奔二十四年冬陳鍼宜咎出奔楚二十七年夏衛侯之弟鱄出奔晉二十八年夏衛石惡出奔晉冬齊慶封來奔二十九年九月齊髙止出奔北燕三十年七月鄭良霄出奔許

昭元年夏秦伯之弟鍼出奔晉冬楚公子比出奔晉六年夏宋華合比出奔衛八年夏陳公子畱出奔鄭十年夏齊欒施來奔十五年夏蔡朝吳出奔鄭二十年夏曹公孫防自鄸出奔宋【據鄸以叛今出奔】冬十月宋華亥向寧華定出奔陳二十二年春宋華亥向寧華定自宋南裏出奔楚【前年自陳入南裏以叛今復出奔故湏言南裏以符前事】二十七年邾快來奔

定四年冬楚囊瓦出奔鄭十年秋宋樂大心出奔曹宋公子地出奔陳冬宋公之弟辰曁仲佗石彄出奔陳【曁者以彼及此也蓋彄首謀出奔辰從之】十四年春衛趙陽出奔宋夏衛北宮結來奔秋衛世子蒯瞶出奔宋衛公孟彄出奔鄭宋公之弟辰自蕭來奔

哀四年二月蔡公孫辰出奔吳六年夏齊國夏及髙張來奔十一年夏陳轅頗出奔鄭冬十一月衛世叔齊出奔宋

啖子曰內外大夫奔卿則書君之股肱也治亂所寄故重而書之凡奔皆惡也有非惡者則異其文宋司城是也有美者又褒之宋子哀是也不是從國都而出奔皆書所自兩下相逐不書責政於邦也來奔不言出異於外也稱弟者罪其兄也非兄之罪則曰公子惡甚曰某鄭叚是也

逃【三】

莊十七年秋鄭詹自齊逃來

僖五年八月諸侯盟於首止鄭伯逃歸不盟【時齊桓大防以尊王室鄭伯不當逃歸也】

襄七年十有二月公防晉侯宋公陳侯【云云】於鄬陳侯逃歸【二慶告陳侯曰楚人執公子黃矣君若不來社稷懼有二圖遂來歸也】

趙子曰凡言逃者皆爲義當畱而竊去也故谷梁云逃義曰逃君臣同辭逃者匹夫之事也

諸叛例第二十九

莊三年秋紀季以酅入於齊【稱季順兄之命也不書名言季非叛也不書弟言兄無惡也書入以罪齊也】

成十八年夏楚子鄭伯伐宋宋魚石復入於彭城【十五年奔楚至此時入左氏曰以惡入曰復入不稱所自以伐爲重不稱納非復臣也不稱叛不止乎叛也言其志在滅本國也】

襄二十一年春邾庶其以漆閭丘來奔【以地來奔卽叛也】二十三年夏晉欒盈復入於晉入於曲沃【二十一年奔楚不稱所自潛至也稱叛夲非叛也】二十六年春衛孫林父入於戚以叛三十年秋鄭良霄自許入於鄭【不言叛與欒盈義同但不據邑也不書復入志在復讎非謀害國不爾卽經闕文也】

昭五年夏莒牟夷以牟婁及防玆來奔【義同庶其】二十一年宋華亥向寧華定自陳入於宋南裏以叛三十一年冬邾黒肱以濫來奔【義同庶其】

定十一年春宋公之弟辰曁仲佗石彄公子地自陳入於蕭以叛秋宋樂大心自曹入於蕭十三年秋晉趙鞅入於晉陽以叛冬晉荀寅士吉射入於朝歌以叛

啖子曰凡據土背君曰叛叛者皆書不必命卿也以地來者而不言叛從可知也又凡叛而書所自非君無道也

至歸入納例第三十

公至自防

僖十五年九月公至自防十七年九月公至自防文十四年七月公至自防

宣八年春公至自防十七年秋公至自防

成六年正月公至自防【七年公至自防】九年正月公至自防十五年三月公至自防十六年秋公至自防冬公至自防十七年秋公至自防

襄三年秋公至自防五年秋公至自防【十年公至自防十一年公至自防】十六年夏公至自防二十年秋公至自防二十二年正月公至自防冬公至自防二十四年冬公至自防二十五年八月公至

自防

昭十三年八月公至自防二十六年公至自防定四年七月公至自防十四年五月公至自防哀十三年秋公至自防

公至自某國某地

桓二年冬公至自唐

莊二十三年春公至自齊夏公至自齊二十四年秋公至自齊

僖三十三年冬十二月公至自齊

文四年春公至自晉十四年正月公至自晉十七年秋公至自谷

宣四年秋公至自齊五年夏公至自齊九年正月公至自齊十年春公至自齊五月公至自齊

成三年夏公至自晉四年秋公至自晉十一年三月公至自晉十八年夏公至自晉

襄三年四月公至自晉五年春公至自晉八年夏公至自晉十三年春公至自晉二十一年夏公至自晉二十九年五月公至自楚

昭五年七月公至自晉七年九月公至自楚十四年公至自晉十六年夏公至自晉【二十六年三月公至自齊居於鄆】二十七年春公至自齊居於鄆二十九年春公至自幹侯居於鄆

定八年夏公至自瓦十年夏公至自夾谷十二年十一月公至自黃

公至自侵伐圍救

定六年二月公至自侵鄭八年正月公至自侵齊

三月公至自侵齊【已上至自侵】

桓十六年七月公至自伐鄭

莊六年秋公至自伐衛二十六年夏公至自伐戎僖二十六年冬公至自伐齊

宣七年秋公至自伐萊

成三年二月公至自伐鄭十三年七月公至自伐秦十七年十一月公至自伐鄭

襄十年冬公至自伐鄭十一年七月公至自伐鄭

十九年春公至自伐齊

哀十年五月公至自伐齊【已上至自伐】

僖二十九年春公至自圍許

定十二年十二月公至自圍成【已上至自圍】

襄五年十二月公至自救陳

致前事

僖六年公防齊侯【云云】伐鄭圍新城秋楚人圍許諸侯遂救許冬公至自伐鄭

襄十年春公防晉侯【云云】防吳於柤夏五月甲午遂滅偪陽公至自防

致後事

僖四年春王正月公防齊侯【云云】侵蔡蔡潰遂伐楚次於陘八月公至自伐楚

襄十一年七月公防晉侯【云云】伐鄭防於蕭魚公至自防

雜致

成七年秋公防晉侯【云云】救鄭八月公至自防十六年秋公防尹子【云云】伐鄭十二月公至自防

定四年春三月公防劉子【云云】於召陵侵楚秋七月公至自防【已上不以本事致而以防致】

襄十八年十月公防晉侯宋公衛侯鄭伯曹伯莒子邾子滕子薛伯伯小邾子同圍齊十九年春正月公至自伐齊【亦不以本事致】

桓十八年夏公之防至自齊

啖子曰凡公行總一百七十有六書至者八十有二不書至者九十有四此因時君告廟不告廟也左氏傳桓二年公至自唐曰告於廟也此說是告廟則書之於防故夫子隨其所致而書以示功過且志其去國逺邇遲速也其有一出而渉兩事者則或致前事【若僖六年伐鄭救許書至自伐鄭之類】或致後事【若僖四年侵蔡伐楚至自伐楚之類】蓋夫子擇其重者志之也又有不致本事者蓋本事非功也十二公獨隠公不告蓋謙讓不以人君之禮自居也其餘不告或恥也或怠

歸

桓十一年九月突歸於鄭

莊二十四年冬赤歸於曹

僖三十年秋衛侯鄭歸於衛

昭十三年秋蔡侯廬歸於蔡陳侯吳歸於陳定十三年冬晉趙鞅歸於晉

哀八年夏歸邾子益於邾【十年衛公孟彄自齊歸於衛】

桓十七年秋八月蔡季自陳歸於蔡【此以下皆自某歸】成十四年夏衛孫林父自晉歸於衛十五年八月宋華元自晉歸於宋十六年秋曹伯歸自京師

襄二十三年夏陳侯之弟黃自楚歸於陳

昭十三年夏四月楚公子比自晉歸於楚

復歸【來歸逃歸附】

桓十五年五月鄭世子忽復歸於鄭

僖二十八年六月衛侯鄭自楚復歸於衛冬衛元咺自晉復歸於衛曹伯襄復歸於曹

襄二十六年二月甲午衛侯衎復歸於衛

閔元年八月季子來歸

僖五年八月鄭伯逃歸不盟

襄七年十二月陳侯逃歸

入

隠八年庚寅我入邴

桓十五年夏許叔入於許秋九月鄭伯突入於櫟莊六年夏六月衛侯朔入於衛九年夏齊小白入於齊二十四年秋夫人姜氏入

襄二十五年秋衛侯入於夷儀三十年秋鄭良霄出奔許自許入於鄭

昭元年秋莒去疾自齊入於莒二十二年秋劉子單子以王猛入於王城二十六年冬十月天王入於成周

定十一年秋宋樂大心自曹入於蕭

哀六年秋齊陽生入於齊

復入【入某以叛見叛例】

成十八年夏宋魚石復入於彭城

襄二十三年夏晉欒盈復入於晉入於曲沃

納

莊九年夏公伐齊納子糾

僖二十五年秋楚人圍陳納頓子於頓

文十四年秋晉人納防菑於邾弗克納

宣十一年冬楚子入陳納公孫寧儀行父於陳昭十二年春齊髙偃帥師納北燕伯於陽

哀二年夏晉趙鞅帥師納衛世子蒯瞶於戚

已上啖趙之辭亡

春秋集傳纂例卷七﹤經部﹐春秋類﹐春秋集傳纂例﹥

欽定四庫全書

春秋集傳纂例卷八

唐陸淳撰

姓氏名字爵諡義例第三十一

姓氏

陸淳曰古者一字不成文辭皆以氏字配之姜氏子氏以氏配姓也季氏臧氏以氏配族也哭於賜氏以氏配名也仲氏吹箎及不念伯氏之言以氏配字也滅赤狄潞氏以氏配國也母氏聖善以氏配親也然則通而言之皆得言氏別而言之單言氏者皆謂族也姓則百代不易謂惟天子廼得特賜姓故曰因生以賜姓舜賜禹姓曰姒伯夷曰姜武王賜胡公姓曰嬀是也又曰胙之以土而命之氏舜賜禹曰夏伯夷曰呂是也又天子之子例以諡配字【僖伯文伯宣叔襄仲之類是也】而後代子孫因以其字爲氏示所出不亂所謂別子爲祖也自余則或以官以邑爲其氏族以自分別凡此皆如近代之論房也又古者男子皆以氏配名【華元王變髙固之類是也】不言其姓婦人乃稱姓【姜氏姬氏子氏之類】禮曰男子稱名婦人稱姓是也公子公孫以孫爲氏明與一體以異於眾臣也不以國爲氏者異於君也曽孫以下去君稍疎則可書其氏矣晉之荀氏經常稱荀氏左氏分爲中行氏智氏魯之仲孫氏傳則謂之孟氏蓋當時或私自稱氏【於仲孫氏之中又自分爲小氏以自相別也】傳從而書之經則必從其正諸氏之中又爲諸氏者如晉之魏氏分爲呂氏廚氏魯之季氏分爲公鉏氏皆就中自分別如今同房之中又論房也

名字

子生三月父名之二十而冠敬其名而立其字【以五十更有伯仲之字故爲二十冠而字也】五十乃爲大夫則又敬其字而呼伯仲之字凡稱其字者必加子字於上子美稱也且以便於言也子突子哀是也宋孔父以子是其姓不可言子孔故攺曰孔父父美稱也加之者亦以便於言也古者或有名父者如荀林父胥甲父之類而無以子字爲名者以子者配其字之美辭故避之父則本非配字之言故可爲名但夫子時書之耳又家父者天子大夫家氏也當是無兄弟者無伯仲可稱故但以父配氏而已【按儀禮二十而冠便加伯仲之字伯某甫伯魚伯牛之類是也至五十乃爲大夫卽又加敬但呼其伯仲孔伯冉伯而不言魚牛也禮謂五十以伯仲是也亦有但以子連字不言伯仲者子貢子路是也此卽與啖說不同然而據儀禮卽似有憑也儀禮云庶子長者曰孟據孟與伯俱是最長之稱嫡庶旣分湏別立字而左氏傳諸國大夫亦有非庶而稱孟不知何故也】

爵諡

古者無諡周始有之武王追王三代而王季獨無諡蓋初制之時加諡者如殷祖之號有大功大徳乃加之故三祖之中無諡者一並諸侯若公卿大夫有大功大徳及大惡者乃特賜諡不盡有諡也故史記世本厲王以前諸侯有諡者少其後乃皆有諡蓋後代僭差遂以爲常如祖宗之號本以尊有功徳而漢以來一切加之亦皆臣子之心願尊其君父之所致也楚之大夫有土者皆僭封公【蔡公申公之類是也】僭用諸侯禮也秦之大夫多僭爲子僭畿內諸侯禮也【此並不見於經出於傳】諸侯皆當依爵而時多僭諡爲公【春秋時惟蔡一處稱侯餘皆稱公僭也】天子大夫亦有僭諡爲公者【劉文公之類也】諸侯之大夫皆以伯仲配諡而時或僭爲子【範文子季武子之類是也】以其采地欲自同於畿內諸侯也侯伯子男之臣皆得稱其君曰公其子孫亦曰公子而諡不得云公者諡是王所賜也大夫之臣得稱其主曰子而諡不得稱子者諡是君所賜也婦當從夫諡後代訛謬無別有諡非正也若公之夫人稱小君言位比君而小耳大夫之妻曰內子亦比於夫人尊之曰子而在內耳左氏傳所序當時人或言本爵或言公吳楚則或言王皆隨本國他國之史文也楚國史則曰王他國之史則曰子其言人臣或稱爵位或言名氏或言其官亦或從其家傳或從其國史或從當時雜記故不一也一行之內則有數名故知傳采諸記錯綜而爲之也經書名氏傳言爵及自諡等經無名而傳有之今並存其文以示當時人解釋其違經者則削之舊解春秋經傳人名皆原其譜牒今以非褒貶之意故不復具言惟魯之世卿則獨於注中言之爾

名位例第三十二

王者無上故加天字言如天也而有不書天者三【桓公弒隠而王不討之至莊元年反令榮叔來錫命故不言天一也文公以僖公妾母成風用夫人禮而王不責反令榮叔歸舍且賵故去天字二也又使召伯來防成風塟亦去天字三也成風並見文五年春經】蓋言不能法天者也【並各於夲年有傳】又有書天子者一【成八年天子使召伯來錫公命】或依策命之文以懲失禮或傳寫誤也天子無上無以褒之故褒子突【莊六年王人子突救衛時魯伐衛納朔不正也】則王美可見也天子自絕於天下而奔者曰出【僖二十四年天王出居於鄭義已見奔例】言自棄天下如在四海之外然

諸侯

諸侯惟宋稱公餘稱侯伯子男四等各隨本爵書之惟塟時稱公見其非王諡也【義見隠五年】時吳楚𨿽僭稱王經但依其本爵書之【不可依其僭僞之號】諸侯位尊無以褒之但托辭以見美而已紀侯不言奔而言大去卽其類也【左氏曰齊欲滅紀紀侯以國與紀季令其事齊以存宗社而身去之義見莊四年】諸侯失地則書名【襄十四年衛侯衎出奔齊之類是也】諸侯滅同姓【僖二十五年衛侯燬滅邢之類】及誘人【昭十一年楚子防誘蔡侯般殺之於申之類是也】亦書名其惡大當絕之不以爲人君也國滅而不能死又不奔他國者【定四年蔡公孫姓滅沈以沈子嘉歸之類是也】亦如之貴其不求興復也諸侯有僭亂之行者亦名以外之【君臣同辭但舉名而已】晉人敗秦師於殽【左氏云秦人因戍鄭而謀襲晉晉人敗之於殽義見僖三十二年】鄭伐許【在成三年傳無事迹】晉伐鮮虞【在昭十二年左氏云晉荀吳僞防齊師假道於鮮虞遂滅肥冬晉伐鮮虞因肥也】之類是也荊人來聘【在莊二十三年】楚人圍宋【在僖二十七年時晉文新霸諸侯從楚子圍宋故公羊曰人楚子所以人諸侯也】楚人使宜申來獻防亦同【在僖二十一年楚人卽楚子也】諸侯純用夷禮者以國稱之荊吳徐越之類是也諸侯殺其臣皆書國而已【僖十年鄭殺其大夫申侯之類是也】不書其爵言以國法誅之也若殺臣之全無罪者則稱爵以罪之【僖五年晉侯殺其世子申生之類是也】魯侯爵而曰公臣子之敬辭也非與僭用其禮同也又曰滕薛初皆書侯莊公之後滕則稱子【桓公二年稱子時爲在防非正名也】薛杞則自莊公之後或稱侯或稱伯或稱子者義具防防本非夷狄又非附庸故不書人【言本中國諸侯非夷狄所以議之也】附庸之君例書名介葛盧【僖二十九年來朝】郳黎來【莊五年來朝】是附庸之君也雜用夷禮者以人稱之邾人牟人葛人來朝【在桓十五年】是也邾儀父亦名也三傳謂之字誤矣【說見辧疑】畿內諸侯在天子公卿例中也

未逾年君

諸侯未逾年則稱子【僖二十五年公防衛子莒慶盟於洮之類是也】言未成君也未塟又加名【莊三十二年八月公薨十月子般卒是也未塟故書名】對屍柩前父前子名之禮也出外則亦不名非對屍柩故也王猛據例當書曰子恐似羣王子故特曰王子明正也又書名異成君也【義見昭二十二年】未逾年君出奔不曰子但名而已言不能嗣先君也鄭忽【桓十一年奔衛】曹羈【莊二十四年奔衛】是也陳陀【桓六年蔡人殺之也】齊無知【莊九年齊人殺之也】莒展輿【昭元年奔吳】𨿽逾年猶不書爵以其不正不許其有爵也【以其本不正故也】鄭忽復歸猶書曰世子者明其正也【在桓十五年】齊侯舎未逾年而書爵重商人之罪也【義見文十四年】

太子

稱太子者皆父已命之上告於王周禮所謂誓於天子者也衛太子蒯瞶父已命之後𨿽廢立猶謂之太子【哀二年晉趙鞅納衛太子蒯瞶於戚】陳禦宼父命之故傳稱太子未誓於王故經書公子【義見莊二十二年】蔡侯般見殺防未歸太子有未嗣位故猶稱太子【昭十一年夏四月楚子防誘蔡般殺之冬楚師滅蔡執太子有以歸用之】其弒逆者則不必待王命以重其罪【如未逾年稱君之義楚世子商臣弒其君是也義見文元年】

後夫人王姬內女

天子之妃曰後諸侯曰夫人凡稱婦者有姑之辭也姑在則後夫人皆當執婦禮焉故書之曰婦至於公羊傳曰在塗曰婦是以親迎未至於國而言也夫未至於國婚禮未成猶然女也豈得遽曰婦哉故春秋有逆女之文公羊殊失之矣

凡婦人皆以字配姓伯姬仲子季姜之類是也以諡言之亦以諡配姓穆姜定姜共姬之類是也女者未嫁之稱至夫之國乃曰夫人【宣元年公子遂如齊逆女遂以夫人婦姜至自齊之類】王后𨿽在父母國亦曰王后【桓八年祭公來逆王后於紀之類是也】天下皆王土故也凡取必親迎至夫國始當成禮文公成禮於齊故不得言逆女而曰逆婦齊髙固莒慶成禮於魯故曰逆叔姬見其不言女則知失禮也【其義皆見婚姻例中】諸侯之妾母𨿽臣下尊之然不得稱夫人以體先君自成風之後乃皆僭矣

春秋時有子叔姬者三【文十二年子叔姬卒文十五年齊人來歸子叔姬宣五年髙固來逆子叔姬】公羊谷梁皆云同母姊妹非也據稱子直謂時君之子以別先君之子耳乃云姊妹有何理哉難者或云若是文公女不應有兩叔姬按伯仲之外余稱叔管叔蔡叔等卽其類也

天子之公卿大夫

三公稱公曽爲三公而有土爲畿內諸侯者亦曰公皆以其地配公字言之祭公【桓八年來逆王后於紀】周公【僖九年防於葵丘者也】皆見爲三公【以其皆用王事也】州公【桓五年如曹】郭公【莊二十四年經闕】或曽爲三公也或見爲三公未可定也天子卿大夫有封爲畿內諸侯者皆曰子殷制已然箕子防子是也周亦因之故王臣稱子者皆畿內諸侯也溫子劉子單子尹子是也有采地不封爲國者不得謂之子菜采也采其租稅而已不臣其人也其封土有宗廟社稷專其人民如在天子畿內若諸侯國內之附庸然天子有六卿冢宰無所不統故爲冢宰者皆加宰字宰渠伯糾【桓四年來聘】是也兼爲三公則曰公【宰周公是也】不兼三公者但書氏字而已【宰渠伯糾是也】天子大夫皆稱氏稱字字謂伯仲叔季也諸侯不敢名也召伯毛伯榮叔兄弟無伯仲可言但謂之叔叔美稱也足以當字【其例已見諸侯例中此但字耳】天子大夫惟渠伯糾一人兼書名以譏其不逹禮也【桓四年天王使宰渠伯糾來聘】子突書字以褒之渠伯兼名以貶之義可知也又曰王子王孫有大故亦書之王子札殺召伯毛伯是也【經書王札子誤也】

諸侯之卿大夫士

魯宋齊晉衛蔡陳鄭八國之卿自齊桓霸後無不稱族余國則否公羊谷梁言曹莒無大夫者無命大夫也舊說或謂無君命若無君命何以得爲大夫乎禮諸侯之卿皆命於天子【王制大國三卿皆命於天子次國三卿二卿命於天子一卿命於其君此蓋見春秋經不書卿名所以爾不知自是小國不請命耳推尋事理啖說爲之正也】平王東徙諸侯之卿無復請命故隠桓及莊公之初少有書族者蓋齊桓旣霸列防頗多凡列班位未命者在已命者之下故此諸國皆請書族自余小國不能自通於王室亦少能爭長故皆不請王命終於春秋秦𨿽大國少列盟防故不請命楚旣僭號固當不請及公子嬰齊大防中國【成二年公防楚公子嬰齊於蜀】不可以未命而長諸國故請王命焉所以自嬰齊之後楚卿亦書族有王命者則通於諸國故書族書名未王命者但曰某人言但某國之人耳同於眾大夫及庶士也如此書者所以重王命尊周室也諸侯之卿本當三人時多僭越其數頗多皆非禮而請也魯卿𨿽未命者書其名詳內事也無駭翚柔溺是也【多是隠公時隠公謙居攝故不爵命大夫也】他國非命卿不書旣無王命不通於他國也來魯及事連魯者皆書其名詳內事也紀履緰【隠二年來逆女】鄭宛【隠八年來歸邴】莒拏【僖元年季友獲之】楚宜申【僖二十一年來獻防】莒慶【僖二十五年盟於洮】秦術【文十二年來聘】吳札【襄二十九年來聘】之類是也諸國大夫王賜之畿內邑爲號令歸國者皆書族書字同於王大夫敬之也鄭祭仲【桓十一年宋人執鄭祭仲】單伯【莊元年單伯逆王姬】陳女叔【莊二十五年來聘】是也左氏謂單伯是周大夫若然何得防鄄之時不列序而言單伯防齊侯乎【莊十四年單伯防齊侯於鄄】又自齊來魯何爲書至乎【文十四年齊人執單伯十五年單伯至自齊】女叔則左氏曰嘉之故不名【莊二十五年來聘左氏釋之云爾】結好者多矣何獨嘉女叔乎公羊云書曰祭仲賢也【不知天王賜之邑號故見書字乃云賢也】以廢君爲賢害教之甚也【義見桓十一年】內外命卿沒之後旣不稱名當稱諡及字原仲【莊二十七年公子友如陳塟原仲】夷伯【僖十五年震夷伯之廟】是也凡天子之三公稱公【宰周公祭公虞公之類也此公谷之義】其大夫氏字之尊王官也【尊王官異於列國故不書其名凡伯南季尹子單子之類也】士曰人示差等也【天子之士比列國下大夫故但稱人以示等差也】來則名之詳內以異外也【來謂來魯也則書氏與名以詳內外之別石尙叔服是也】列國命卿皆名之【三傳義皆同】降王室也【降謂不書字也列國之士大夫謂之卿左氏以命於天子稱爲卿公羊谷梁皆謂之大夫言上大夫也】君命之卿【謂不請命於天子者】防伐稱人所以昭軌度別貴賤也【防伐謂徵伐及盟防也謂不敢自同於王命之卿時天子防弱諸侯陵僭𨿽合命於天子者亦不請命故夫子皆但書曰某人以示法度且以譏諸侯之自專也】來則名之執【齊人執鄭詹之類】殺【楚殺其大夫得臣之類】亦書之紀刑辟【紀其刑辟之是非也】懲亂政也【言皆因亂所生也】不稱氏以別乎王命者也【𨿽得稱名而不書】外來稱人皆下大夫也【外來謂鄭人來渝平齊人來歸衛寶之類是也】其或異此例之變也【內大夫稱字以示褒稱盜以志惡也】內外大夫名位差品旣殊諸家旣不總論而各釋之或有未悟今故總而序之又曰凡諸侯子弟稱公子以氏者有二種曽受王命爲卿者以公子爲氏公子慶父之類是也自此之外則被殺者非卿亦書公子重骨肉也【不言公子無知其骨肉相害也】故不言大夫而直稱公子陳人殺公子禦寇是也其不稱公子而以國帶名謂之國氏亦有二種其君自命爲卿稱國以氏莒慶之類是也其簒弒及爲國人所立則𨿽非君命之卿亦以國氏【若不言國則不知何國之人也】齊無知【弒其君諸兒】衛晉【衛人立晉眾也】鄭突【突歸於鄭也】曹赤【赤歸於曹也】之類是也公羊所謂國氏者是也或問曰列國之卿惟左氏稱卿公谷但云大夫何也答曰大夫於王者但稱大夫所謂上大夫也【如今九命卿但稱卿卽大夫也】國人加稱之卽曰卿【亦猶侯伯之國呼其君亦曰公此加稱耳非正名也】其下大夫不在於經左氏亦呼爲大夫【亦如今呼少卿亦只言卿不言少卿也】則左氏據時世所稱言之公谷依正名言之義可知也

兄弟

隠元年夏五月鄭伯克段於鄢【左氏曰段不弟故不言弟公谷意同】段是弟以無弟心故不言弟兄亦如之衛州吁楚公子比之類皆是也【並不言兄】舉此一例以明之他可知也【並無骨肉之心故不言兄弟也】

隠七年夏齊侯使其弟年來聘

桓三年冬齊侯使其弟年來聘【將國命者大夫之事不以私見使故譏之也】十四年夏五鄭伯使其弟語來盟【谷梁雲天子諸侯之尊弟兄不得以屬通】

宣十七年冬十有一月壬午公弟叔肸卒【褒之特書也】成十年春衛侯之弟黒背帥師侵鄭【義同齊年之聘】

襄二十年秋陳侯之弟光出奔楚【谷梁稱弟罪其兄不能相容】二十三年夏陳侯之弟光自楚歸於陳【重諸侯之弟故書歸陳鍼不書歸不告也】二十七年夏衛侯之弟鱄出奔晉【義同陳光】三十年夏天王殺其弟佞夫【谷梁云譏天王也】

昭元年夏秦伯之弟鍼出奔晉【義同陳光】八年春陳侯之弟招殺陳世子偃師【昭元年號之防招稱公子而云陳侯之弟者罪其殺兄之子骨肉相害罪重於凡人也齊商人殺舎舎亦兄之子而不言弟者齊昭公已卒則商人無兄且殺君之罪重於兄子故從重者書之也】二十年秋盜殺衛侯之兄縶【谷梁云目衛侯衛侯累也】

定十年夏宋公之弟辰曁仲佗石彄出奔陳【義同陳光】十一年春宋公之弟辰及仲佗石彄公子地自陳入於蕭以叛【弟而叛兄兩罪之也】十四年秋宋公之弟辰自蕭來奔【義同陳光】

谷梁雲天子諸侯之尊弟兄不得以屬通何者君臣重於兄弟也凡書兄弟皆有義也鄭段不弟故不言弟【義見隠元年】公子偃蓋同此義左氏及公羊皆曰凡稱弟皆母弟也蓋見諸侯之弟或稱弟或不稱弟不能通其義而曲爲此說且聖人之教𨿽及其兄弟之子猶引而進之安有異母卽見疎外乎非惇睦之道也谷梁之說是也【谷梁傳云國君之尊弟兄不得以屬通言書兄弟皆有義也】然猶曰殺太子母弟目君亦非也【見晉侯殺其太子申生天王殺其弟佞夫妄爲此說也】或問曰君殺弟及弟奔則書曰弟若殺若逐公子公孫𨿽不爲卿亦書曰公子公孫罪君虐其骨肉也【義在殺及奔例】而君之兄弟及公子公孫殺君何不重其罪而依眾臣例書之乎答曰君殺臣逐臣義有輕重故可分別之弒君至逆罪無加矣如加兄弟之罪爲重則眾臣弒君未爲極重歟太子輕於君故於陳招書弟以明其重也人倫大紀君臣父子其次則兄弟故諸侯兄弟來接於我及在國有大故則書之以示勸戒

人

三傳皆稱卿有罪者貶之曰人夫人有善則欲人知之有惡則欲人掩之若有惡貶書曰某人適足以成姦人之計且未命者猶特書以懲惡豈旣命者反隠其名乎凡稱人爲惡者惟楚子稱人以圍宋旣在諸侯之上明貶之同四裔也所以然者罪諸國從四裔也【義見僖二十七年】其餘則宜申獻防【在僖二十一年】並朝聘之禮用夷禮者曰人【牟人葛人之類是也】執諸侯及執他國大夫皆覽文可知其貶故可行也余則不用此例矣經中一字徧施於諸例而義不同者惟人字耳其通凡成例者義各見本例其不可推以成例而又不可別加褒貶者亦用人字以示義楚人使宜申來獻防之類是也此所謂卽文見意者也今略之於後

凡朝稱人外國之君也邾人牟人葛人來朝是也凡聘稱人外國之臣也荊人來聘是也

凡列國史來稱人下大夫也齊人來歸衛寶鄭人來渝平之類是也

凡他國盟防稱人皆不命卿也王人則士也

凡公及他國大夫盟非大夫之過皆稱人及宋人盟於宿之類是也

凡他國用兵稱人皆不命卿也宣公已前稱人者多逺事難詳從舊史也王人則士也

凡執諸侯執大夫皆稱人亂常也【惟成十五年執曹伯歸於京師書晉侯】凡弒君稱人目賤人也

凡殺大夫稱人殺有罪也

凡殺弒君之賊皆稱人討有罪也

凡殺他國君卿稱人皆亂辭也【死者𨿽有罪殺君亦非治故曰亂辭也】凡放大夫稱人放有罪也蔡人放其大夫公孫獵於吳是也

右並通凡成例義各見本部

僖二十一年冬楚人使宜申來獻防【楚子伐宋故稱人狄之也】二十七年冬楚人陳侯蔡侯【云云】圍宋【谷梁云人楚子所以人諸】

【侯也】宣四年春王正月公及齊侯平莒及郯莒人不肯【以其不肯故人之也】十五年夏五月宋人及楚人平【稱人以平賤二國也】襄三十年冬齊人【云云】防於澶淵宋災故【左氏曰卿不書不信也】

右並不可推以成例但用人字以示貶

氏

卿大夫稱氏者惟尹氏【隠三年尹氏卒昭二十三年尹氏立王子朝昭二十六年尹氏以王子朝奔楚】武氏【隠二年武氏子來求賻】崔氏【宣十年崔氏出奔衛】皆譏世卿也言氏則世卿之意可見也時世卿旣多不可勝譏因尹氏私赴不以名因齊人崔氏出奔因武氏以子代父故特書之及尹氏立王子朝並以子朝奔楚皆以世卿亂王室故從而書之譏此數者足以見世卿之惡也

盜

襄十年冬盜殺鄭公子騑公子發公孫輙

昭二十年秋盜殺衛侯之兄縶

定八年秋盜竊寶玉大弓

哀四年春王二月庚戌盜殺蔡侯申十三年冬盜殺陳夏區夫

夫殺君及竊國之重寶事合書名而其人防名不合見經故經稱之曰盜公谷之說非也已見殺例中左氏云齊豹爲衛司寇作而不義其書爲盜【齊豹殺衛侯之兄縶】此蓋左氏不達春秋非上卿不書名妄云爾據上大夫殺君例書名齊豹若信是上大夫而書盜是乃殺君之兄罪大於殺君也

論特書

命卿已上有善有惡皆備書之足以彰示後代未命之卿及眾大夫已下若一例書人何以懲勸故有特書之義叛逆者𨿽非命卿亦書衛州吁【弒其君完義見隠四年】宋督【弒其君與夷義見桓二年】齊無知【弒其君諸兒義見莊八年】宋萬【弒其君防義見莊十二年】邾庶其【襄二十一年以漆閭丘來奔】莒牟夷【昭五年以牟婁及防玆來奔】黒肱【昭三十一年以濫來奔】之類是也卿者君之股肱若奔及見殺亦國之大故𨿽未命亦書之楚得臣【僖二十八年殺之】宋萬【莊十二年奔陳】宋子哀【文十四年來奔】宋山【成十五年殺之】邾畀我【襄二十三年來奔】邾快【昭二十七年來奔】之類是也子哀之奔合義【左氏成十五年傳不義宋公而來奔】故書字以褒之宋司城之歸不書亦疑是未命特書之也【文公八年來奔而無歸處】凡殺公子公孫𨿽不爲卿亦特書之陳禦寇【莊二十二年殺之】公子偃【成十六年刺之】莒意恢【昭十四年殺之】宋地【定十年奔陳】之類是也其自以爲君而來爭國者則不論命與不命皆但名而已不言公子公孫言非復人臣也所謂當國者也齊小白【莊九年】陽生【哀六年】邾防菑【文十四年】莒去疾【昭元年】之類是也楚比稱公子者初歸之志未爭國也【昭十三年】齊糾書子明正也【莊九年】外大夫特爲魯事𨿽不來魯亦書其名莒慶之盟是也【僖二十五年公防衛子莒慶盟於洮】莒拏則我獲之而書也【僖元年公子友敗莒師於酈獲莒拏】楚屈完來附中國功美尢髙故同旣命之例特進之也【義見僖四年】魯公子結【莊十九年及齊侯宋公盟】能安國家美之也特書公子結以明之諸侯兄弟以國連字者有蔡叔【桓十二年柔防宋公陳侯蔡叔盟】許叔【因鄭亂而復見桓十五年】蔡季紀季【蔡叔無子蔡人召之自陳歸見桓十七年紀季以酅入齊見莊三年】皆國而字之言與君一體也魯宣公弟叔肸【義見宣十七年】季友【義見僖十六年】最賢故於其卒字之以示惜而褒之也肸非命卿特書之也

都論褒異

春秋時爲惡者多貶者則眾其理易見其見褒者前已論訖今又總而序之樂道人之善也夫諸侯去國之美者莫過於紀侯【以國與季而去義見莊四年】復歸之正者莫過於鄭忽【本太子也身𨿽蒙恥而位居正義見桓十五年】爭國不克而死者莫過於子糾【糾當立齊人殺之義見莊九年】王師之正者莫過於子突【救衛也義見莊六年】諸侯兄弟外附之美者莫過於紀季【義見莊三年】入繼之美者莫過於蔡季【次當立蔡人召之義見桓十七年】興復之美者莫過於許叔【因鄭伯亂而能復國義見桓十五年】魯公子兄弟之忠賢者莫過於季友【立僖公定社稷也義見閔二年】其合義者莫過於叔肸【不食宣公之祿義見宣十七年】卿大夫死節之美者莫過於孔父【正色立於朝則人莫敢致難於其君者義見桓二年】奔亡之美者莫過於子哀【不義宋公而來奔義見文公十四年】歸正之大者莫過於屈完【服齊桓也義見僖四年】守職不失者莫過於司城司馬【義見文公八年】存鄰國之美者莫過於髙子【閔元年來盟】仲孫【閔元年來省難】故皆褒而進之如曰不然請聞其論蔡叔【桓十一年盟於折傳不詳其事迹】不見事迹蓋亦美之

雜字例第三十二

春秋之文至簡故字皆有義但見其文則知其義必湏解釋但相承曲說遂令迷其指歸何者夫子制作本教中人故簡易其人昭著其義若能以質直見之則可不俟傳注而自通矣故言滅國則知滅者之罪見諸侯生名則知非復人君見言歸則正此類皆文勢常理何必立異乎又上言伐衛次言王人救衛下言衛侯朔入於衛則知逆王命【義見莊六年】又上言成宋亂下言納鼎則知貪賂縱罪【義見桓二年】見正月烝五月烝則知黷祀【義見桓八年】凡此類則上下相應而見其理並一事再見卒名【公子遂如齊逆女遂以夫人至自齊之類也】前目後凡【謂前列序後但言諸侯也】皆存簡易之道諸事各從本篇論之而文義或有未盡者今皆序之

以用立吉不肯

公羊谷梁皆云以者不宜以也用者不宜用也立者不宜立也吉者不可以吉也不肯者可以肯也如此類甚多謂若宜以宜用宜立宜吉宜不肯則不書也以者行其意也皆謂能制之也劉單以王猛【義見昭二十二年】尹氏以王子朝【義見昭二十六年】遂僑如以夫人【至自齊也義見姻婚例中】及以他國之師【義見用兵例中】皆不宜以者也用者用鄫子【十九年邾子用之】蔡太子【昭十一年楚滅蔡執蔡太子有以歸用之】用牲用幣【已見郊社例中】用致夫人【見廟例中】用郊【見郊例中】亦皆不宜用也立者立武宮【在成六年】煬宮【在定元年】立晉【在隠四年】立王子朝【在昭二十三年】皆不宜立也立晉得變之正故不言石碏以許之也

還復

公羊云還善辭也比復爲善也谷梁云還者事未畢復者事畢文正倒也當爲還者事畢復者事未畢師還【在莊八年】公還自晉【文十三年】歸父還自晉【在宣十八年】士匄聞齊侯卒乃還【襄十九年】皆不當更往又並合禮故曰還事畢也善辭也公如晉至河乃復【昭二十三年公如晉至河公有疾乃復之類也】公孫敖如京師不至而復【在文八年從莒女也】仲遂至黃乃復【在宣八年有疾而復】皆事未畢而復也故知谷梁之說例倒也

求告乞

求者得未得未可知也【求賻求車之類】乞者亦然而又重辭乞盟乞師皆可重故特曰乞重辭是也告糴不言乞者以用財置之彼此之利不比乞師乞盟也

獻錫畀假

獻獻上也【獻防之類】錫錫下也【來錫公命之類】畀與也【僖二十八年執曹伯畀宋人】謂非上非下者也三者據尊卑言之【三者謂獻錫畀也】假借也【鄭伯以璧假許田】謂易田遜辭也

得獲克

用力禽之曰獲獲人【獲華元之類也】獲獸【獲麟是也】非用力禽之曰得得寶玉是也【在定九年】克段於鄢【在隠元年】能破之也不克納【文十四年晉人納防菑於邾不克納】不克塟【宣八年塟我小君敬嬴雨不克塟】皆謂不成納不成塟也左氏曰得雋曰克春秋意在辧邪正豈論雋哉

辭

之乃而之類皆辭【俗謂之語助也】谷梁云之於緩辭也之口緩辭也乃亡乎人之辭也而緩辭也谷梁迂僻之甚且之但以便聲而言何有緩辭乎執衛侯歸之於京師【義見僖二十八年】亦從彊說至於郊牛之口日有食之殺之用之之類豈得稱緩辭乎故皆不足從也若言乃難於而【宣八年塟敬嬴則云日中而塟定十五年塟定公則云日下昃乃克塟也】則是也又曰旣者盡而有繼之辭【日有食之旣之類是也】且者兼之之辭【歸含且賵是也】此說並通故用之也

出來歸入納取

凡出者自國而出來者自外而來此並據事實書之其邪正各隨事之是非不以此二字爲褒貶也惟天子及周大夫出卽以書出爲貶王者無外故【以出爲貶也】惟內女不當歸寧【禮父母沒不合更歸寧】則書來以示貶男女之禮合禮者不書故也【常事旣不書書卽爲貶故知來者不當來也義見婚姻例】歸字其義亦非一諸侯及大夫反國者有歸與復歸之義【見歸入例】內女婦於外亦曰歸【三傳並云婦人娟婦曰歸】外將物與我亦曰歸【天王使宰咺來歸惠公仲子之齊人來歸衛寶之類曰歸者來致辭也】我將物與外亦曰歸【歸粟於蔡是也】諸侯用兵破敵國將其君同還亦曰歸【莊十年荊敗蔡於莘以蔡侯獻舞歸】除諸侯歸入之外諸事各以本事爲邪正【義各見本例】不以歸字爲褒貶也入字亦有數諸侯反國有入與復入之義【見歸入例】用兵入敵國亦曰入【見用兵例】故入者多非善也庚寅我入邴【隠八年】亦不可入也紀季以酅入於齊【莊三年】旣不可言叛故言入亦明非正所以罪齊也而書季以明季之無罪天王入於成周記其自外而入不同諸侯之貶【義見歸入例中】取字已見用兵例自此之外有取郜大鼎於宋【桓二年】齊人取子糾殺之【莊九年】亦並不當取也以前字並爲交互渉嫌故分柝之其他不足疑者不復論也初者遂以爲常也初獻六羽初稅畆之類是也作者皆不宜作也新作南門作僖公主是也致者不宜致也用致夫人如宋致女是也常事曰視視朔是也非常曰觀觀魚觀社是也如此之類並更無交互所以不復悉舉之也凡以者不宜以也用者不宜用也立者不宜立也略舉數字觸類皆然此並爲春秋省文以一字爲褒貶合禮者則常事不書故凡此等皆以示譏耳此止施於春秋義例之內不可徧求之於五經也學者宜知之

春秋集傳纂例卷八

欽定四庫全書

春秋集傳纂例卷九

唐陸淳撰

諱義例第三十四

啖子曰公羊云春秋爲賢者諱爲尊者諱谷梁云爲尊者諱恥爲親者諱疾爲賢者諱過舊說隱諱也乃隱其惡耳若隱其惡何名爲直筆乎蓋諱避之也避其名而遜其辭以示尊敬也猶魯諱具敖以鄕名山非謂隱諱言魯無此山也但諱爲避則近春秋之義也今言他人之遇屯否罪戾死防恥辱則正言之至於所尊所敬則婉順言之此蓋是人情常理春秋諱避之道亦爾公夫人見殺及魯師敗不書不可斥言也公則以不地見殺夫人則以齊人以屍歸見殺師敗則書戰而已舉例而見意凡惡事必須書者則避辭言之猶公夫人奔則曰遜殺大夫曰刺之類是也趙子曰凡君之過惡以諱爲示譏見其避諱亦足以知其不當爲也【桓公元年璧假許田之類是也】爲尊者諱不書王師戰【但言敗績於某而已】不言天王奔及出【但書居而已】凡伯不言執【義見隱七年】及不書魯君弒【但書公薨】君敗臣師則曰克【鄭伯克叚於鄢之類是也】魯君殺大夫則曰刺【刺公子偃之類】公與王人盟則不言公【及蘇子盟於女栗之類是也】但存其禮而已爲親者諱謂魯與二國伉敵而有屈辱之時則避其辭不書魯師敗【但書戰而已】入邾則先言公伐邾下但言入邾【義見哀七年】但遜其辭而不隱其實又谷梁云爲尊者諱恥爲親者諱疾觀經意爲尊者親者之諱亦隨事有宜不可定言爲尊者諱恥則親者之恥不諱乎至於爲賢者諱過則都妄也公羊亦多言爲賢者諱考其義理一無通者又公羊曰外大惡書小惡不書內大惡不書小惡書殊非也立教之體事無巨細皆論其可否何得論其小大乎且外事於例合書卽書小小侵伐等及大夫出奔已來悉書之何名小惡不書乎內惡如弒君等伹隱避其文以示臣禮然而不地不塟以見事實至於諸惡無不書者何言大惡不書乎

日月爲例義第三十五

啖子曰公谷多以日月爲例或以書日爲美或以爲惡夫美惡在於事迹見其文足以知其褒貶日月之例復何爲哉假如書曰春正月叛逆與言甲子之日叛逆又何差異乎故知皆穿鑿妄說也假如用之則踳駮至甚無一事得通明非春秋之意審矣左氏惟卿卒以日月爲例亦自相乖戾【左氏諸書皆不以日月爲例何獨於卿卒特生此文故知妄耳】杜元凱曰凡朝聘防遇侵伐用兵執殺土功之屬例不書日盟戰敗入滅崩薨卒塟弒君日食之屬例多書日自文公以前書日者凡二百四十九宣公以下書日者四百三十二年數略同而日數加倍故知久遠遺落不與近同予竊謂公羊所謂不日遠也所見異辭所聞異辭亦久遠多遺落也凡例當書而不書者皆舊史之文明非褒貶所要也例當書日而不書者蓋爲遺闕其例不當書日而書者皆有意也義各見本傳杜元凱云經首不書王者爲王室不班歷故不書王也檢尋二百四十二年除桓公之外應年首之事未有事在書時之例而書王者亦未有事在書日月之例而不言者則知自緣史體成文不關歷也

卽位

凡公卽位皆不記日以其必是朔日故也惟定公以昭公之防六月乃至故書日以明其旣殯而卽位且志非常也

郊廟

凡郊及廟祭皆記日敬大事也其或不日者【惟僖八年七月禘於太廟不日】闕文也其泛序郊廟卽不日非祭事故也【謂卜郊及丹楹等】其雩祀爲記旱之所在而非正祭故月而不日其社祭自有定日其他所載者皆雜事爾故亦不日【雜事謂鼓用牲等也】

婚姻

凡婚姻禮初往納幣及逆女不知定成否故依聘例書時

凡逆夫人至國禮旣定成故至時書月惟莊公逆文姜以取讎女之故特變文書入而又書日以示急功凡他國以婚事至納例皆書月重婚禮也

凡內女歸外永離本國故亦書月外女歸外者情不比內但書其時

凡內女自夫家來者但書時不比嫁時也

凡內女被出卽書月事切於常也夫人被出亦如之

崩薨卒葬

凡崩薨卒葬例書日重防事也𨿽未逾年之君卒亦書日塟書月以紀得禮失禮也

朝聘如

凡諸侯來朝常事也但紀其時【僖十四年夏六月季姬使鄫子來朝以事異特書月也】

凡諸侯以防事來卽書月【奔防防葬是也】

凡他國使使來聘亦常事也故但書時雜事來者亦書時其有事大者乃書月耳【天王錫命是也】

凡公如京師及如他國合書月或不書者因舊史也故夫子存其書月者以示義也

凡內大夫如外常事但書時防塟者卽書月爲塟生文也【文六年公子遂如晉塟襄公是也他皆放此】

凡盟結二國之好國之大事故例皆書日內盟有不書者闕文外盟多不書者或告辭略闕文也其來盟及蒞盟不書日者來盟者不以至日蒞盟者但紀其去盟時所以不日也

凡平者皆書月事輕於盟也

凡公防諸侯皆書月重公也

凡外諸侯防皆伹書時

凡內大夫防外大夫亦不書月

凡公與諸侯遇理合書月不書者因舊史也

用兵

凡諸侯相侵伐例伹書時輕於入滅等故也

凡內侵伐當書月經中書月者少因舊史也故夫子存其書月者以示義也

凡內被侵伐當書月經中書月者少不書者多意與上同

凡內與外共侵伐義亦同上

凡圍襲追等用日月與侵伐並同

凡內與外取國邑悉書月重於侵伐也

凡內外救皆書月竊記其善也

凡內外次例但書時

凡遷皆書月重於侵伐也降【齊人降障】克【鄭伯克叚】並同此例凡棄師【鄭棄其師】殱【齊人殱於遂】亡【梁亡】皆積久自致非一日之事故不書日

凡內兵入他國例合書日不書日者史闕文也

凡戰及敗及滅及焚【焚咸丘是】皆書日事重故也

軍旅

凡軍旅雜事惟大閱及治兵是一日之事故書日其餘但記非常及攺作故隨事輕重或月或時以明變常之始耳故皆不書其日

搜狩

凡搜狩之禮四時有常變者則書紀其失也故伹著其時桓四年公狩於郎爲公非禮之行故書月也

賦稅

凡賦稅但記變常之時故不必標其日月

興作

凡興作皆合於農隙故但記其時是非著矣僖二年正月城楚丘內爲外城故特書月

攺革

凡攺革但紀其初故惟書月不必言日惟躋僖公書日者爲上言祭故也【大事祭也】

慶瑞

凡有年冬收後則知之故但紀耳西狩獲麟依狩例書也

災異

凡日食皆書朔及日其不書日皆史闕文也其不書朔者則或非朔日【例見隱三年】

凡星變及隕者有定日有書其月者或彌月或累月故不可書日也

凡山崩地震皆一日之事故書日

凡內災皆書日內事自詳也

凡外災或書月或書時莫能定知也故外事皆略也昭十八年夏四月壬午宋衞陳鄭災皆書日者以四國同日有災天下所異故可得而書也

凡水旱皆書時者爲其久乃成災故不可書日月也凡不雨皆書月旣不成災但其若干月不雨耳

凡雨雪雹不逾時但以爲災故書卽不書日月也隱九年三月【今之正月】癸酉大雨雹電庚辰大雨雪書日者言震後復雪舉其異且與震相近也桓八年冬十月雨雪【今之八月】記非時也故書月昭三年冬大雨雹亦記非時也凡冰霜皆記異無冰記時者彌時無之記月者其月無之冬霜不殺艸彌冬不寒也十月隕霜記其早也【今之八月】凡虫災多書時明累月有之不在一月也其書月者卽當月有之不連月也其書時者卽連月有之也其記虫及禽獸以異書者但記其異故不假日月也

凡歲饑年終之事故不系於日月也皆於冬後書之

殺

凡弒君皆書日大其事也殺他國君亦然

凡外殺公子大夫皆但書時降於君也內刺公子大夫卽書日比之卒也

執

凡執諸侯皆書月

凡諸侯執他國大夫皆書時若執魯大夫卽書月【異於外也】

放奔叛

凡天王出魯公夫人出遜皆書月而不書日者出與至彼不同日故不書日也

凡諸侯出奔皆書月大夫奔及逃叛則但書時內大夫奔卽書月

歸入納至

凡天王歸入例書月【此魯不定知王室事故書月王史當書日也】諸侯歸入納亦然大夫歸入但書時

凡公自外還至國皆書月內大夫至但書時不可比君也

序例

凡合書日而或不書者蓋告辭不具或舊史脫闕不合書日而或書者因舊史誤不削耳【內大夫奔有書日是】

凡合書月而不書者其故有三焉一則隱公時不書正月以明讓徳故隱公時悉無正月二則爲同月上文已有事也【如莊元年王使榮叔來錫公命合書月爲同月上文云冬十月陳侯林卒不可更言十月也他皆放此】三則舊史闕文也【舊史脫不書月故因不書】

幾不合書月而書月其故亦有三焉一則同月下文有大事須書月故上文亦書之【如隱元年冬十二月祭伯來不合書月下文公子益師卒故須書之他皆放此】二則同時上文有大事書月矣若下文不書月則亦同月故以別之【意與上同】三則舊史存之誤不削耳

凡用日月史體當耳非褒貶之意故經文粗成大體亦不知精加考覈理可知也

又僖十六年傳曰凡日事而遇晦朔則書【言事合書日者又値晦朔則書晦朔也】正歷數也【言因記晦朔以爲推歷之證驗也】謂僖十五年己卯晦震夷伯之廟僖十六年戊申隕石於宋五成十六年甲午晦戰於鄢陵是也

脫繆略第三十六

隱三年王二月己巳日有食之

桓元年春王正月【誤加王字義見本傳】二年春王正月【義同元年】四年無秋冬五年甲戌己丑陳侯鮑卒【甲戌下脫】

【也】七年無秋冬十年春王正月【義同元年】

十二年冬丙戌公防鄭伯盟於武父丙戌衞侯晉卒【多丙戌】十四年夏五鄭伯使其弟語來盟

十七年冬十月朔日有食之十八年春王正月【義同元年】

莊十八年王三月日有食之二十二年夏五月【以五月首時】二十四年冬郭公

僖十二年王三月庚午日有食之十五年夏五月日有食之

宣二年春王二月壬子宋華元帥師及鄭公子歸生帥師戰於大棘宋師敗績獲宋華元【重言宋衍文】

八年秋七月甲子日有食之十年夏四月丙辰日有食之十七年夏六月癸卯日有食之

襄十五年秋八月丁巳日有食之

昭十年無冬字

定六年夏季孫斯仲孫忌帥師圍費【仲孫名何忌無何字闕文】十四年無冬

啖子曰夏五之下必知脫月字【在桓十四年】郭公之下必知有字【在莊二十四年】四時不具者亦必知是脫【此類多不復舉也】其餘不可得而詳也左氏傳事迹倒錯者甚多文十二年傳言伯請無絕婚當在成八年也襄四年夫人姒氏薨傳曰不殯於廟無襯不虞宜在定十五年姒氏卒下吳侵陳傳云延州來季子帥師【計此時季子縱存亦近百嵗矣故知誤也】此傳當在前數十年如此類甚多不可備舉皆由作傳之人采舊說旣多故不免有所交錯公羊例不言防當在公經下而誤在防下【已見防例中】谷梁虞山林藪澤之利當在築鹿囿之下而誤在築微下此例亦甚多皆由傳文本別爲捲後人散配經文不免至差舛也並略舉例爾其類甚多

三傳經文差繆略第三十七

趙子曰三傳經不同者或以音相近而致誤昧蔑潛岑之類是也有字義同而文異者帥率克尅之類是也有穿鑿而攺易者裂繻君氏之類是也有字體相似而致誤者括結嘉善之類是也有義類致誤者及防侵伐之類是也有端然而誤者衞俘弋氏之類是也又有誤脫者其類非一今編之如後

隱元年三月公及邾儀父盟於昧【昧左氏作蔑邾公羊皆作邾婁齊人語】夏五月鄭伯克段於鄢【克公羊作尅】二年春公防戎於潛【公羊作岑】夏無駭帥師入極【駭谷梁作侅帥公羊作率】秋九月紀履緰來逆女【履緰左氏作裂繻誤也】冬紀子伯莒子盟於密【伯左氏作帛非也】三年夏四月辛卯尹氏卒【尹左氏作君誤也】冬塟宋穆公【公谷作繆】四年春戊申衞州吁殺其君完【州吁谷梁皆作祝吁殺君公羊皆作弒君】五年春公觀魚於棠【觀左氏作天】秋衞師入郕【公羊作盛】六年春鄭人來渝平【渝公谷皆作輸非也】八年春三月鄭伯使宛來歸邴【邴左氏作祊】秋九月辛卯公及莒人盟於包來【包左氏作浮】冬十有二月無駭卒【駭公谷作侅】九年冬公防齊侯於防【防公羊作邴】十年秋宋人蔡人衞人伐戴【戴公羊谷梁作載】十一年夏五月公防鄭伯於時來【左氏無五月字時來公羊作祁黎】

桓二年秋七月侯來朝【公谷作紀左氏有事迹故從之】五年夏天王使仍叔之子來聘【仍谷梁作任】螽【螽公羊作】六年夏四月公防紀侯於郕【成谷梁作邴】十一年秋公防宋公於夫鐘【鐘公羊作童】十二年夏六月壬寅公會侯莒子盟於曲池【公谷作紀曲池公羊作蛇】秋公防宋公於虛【虛公羊作郯】十四年夏五月鄭伯使其弟語來盟【語谷梁作禦】十五年夏公防齊侯於蒿【蒿公羊作鄗左氏作艾啖子云若是艾不應誤爲蒿若從蒿而誤則得爲鄗不得爲艾也未知孰是】冬十一月公防宋公衞侯陳侯於袲伐鄭【袲公羊作侈】十七年二月丙午公及邾儀父盟於趡【及左氏作防或】

【作及故知誤也】夏五月丙午及齊師戰於奚【左氏公羊無夏字谷梁奚作郎】

莊元年夏單伯逆王姬【逆左氏作送誤也單伯魯大夫也義具名位例故知言送誤也】二年冬十有二月夫人姜氏防齊侯於禚【禚公羊作郜】三年冬公次於郎【郎左氏作滑】四年春王二月夫人姜氏饗齊侯於祝丘【饗左氏作享】冬公及齊人狩於郜【郜左氏作禚】五年秋郳黎來來朝【郳公羊作倪】六年冬齊人來歸衞寶【寶左氏作俘誤也】七年夏四月辛卯夜恆星不見【夜谷梁作昔非也】夜中星隕如雨【隕公羊作霣】八年春甲午治兵【治公羊作祠非也周禮有治兵禮也】九年春公及齊大夫盟於蔇【蔇公羊作曁】夏公伐齊納紏【紏左氏作子紏】十年冬十月齊師滅譚【十月公羊作十有一月】十二年秋八月甲午宋萬弒其君防【防公羊作接】十三年春齊侯宋人陳人蔡人邾人防於北杏【齊侯谷梁作齊人】十六年冬十有二月防齊侯宋公陳侯衞侯鄭伯許男曹伯滑伯滕子同盟於幽【公羊作公防左氏無曹伯字】十七年春齊人執鄭詹【詹公羊作瞻】夏齊人殱於遂【殱公羊作瀐】十八年秋有【作蜮三傳皆然】二十年冬齊人伐戎【戎谷梁作我】二十四年冬曹羈出奔陳【羈公羊作羇】二十六年秋公防宋人齊人伐徐【左氏無公字】二十八年秋荊伐鄭防齊人宋人救鄭【公羊作公防齊人宋人邾婁人救鄭】冬築微【微左氏作郿】臧孫辰告糴於齊【辰谷梁作臣】三十年秋七月齊人降鄣【鄣左氏作障】

閔元年秋公及齊侯盟於洛姑【洛左氏作落】二年秋八月辛丑公薨【丑公羊作酉】

僖元年夏六月邢遷於夷儀【夷儀公谷皆作陳儀】秋公防齊侯宋公鄭伯曹伯邾人於檉【檉公羊作�】九月公敗邾師於偃【公羊作纓】冬十月壬午公子友帥師敗莒師於麗獲莒挐【麗左氏作酈公羊作犁】二年夏虞師晉師滅下陽【下公谷作夏據上陽下陽俱虢邑都故左氏爲是也】秋九月齊侯宋公江人黃人盟於貫【貫公羊作貫澤】四年春許男新臣卒【新公羊作辛】齊人執陳袁濤塗【袁左氏作轅】冬十有二月公孫玆帥師防齊【云云】侵陳【公孫玆公羊作慈】五年夏公及齊侯【云云】防王世子於首戴【戴左氏作止】七年秋七月公防齊侯宋公陳世子盟於寧母【左氏陳世子下又有鄭世子華誤加之也寧左氏作寗】曹伯般卒【般左氏谷梁作班】九年秋晉侯佹諸卒【佹公羊作詭】十年春晉裏克

殺其君卓【卓公羊作卓子】冬大雨雪【雪公羊作雹】十一年春晉殺其大夫丕鄭父【丕公羊作邳】十二年冬十有二月丁丑陳侯杵臼卒【杵公羊作處】十四年夏六月季姬及鄫子遇於防使鄫子來朝【鄫谷梁作繒】秋八月辛卯沙鹿崩【鹿公羊作鹿】十五年春公防齊侯宋公陳侯鄭伯許男曹伯盟於牡丘【左氏陳侯下又有衞侯公羊亦有衞侯而在陳侯之上】十六年春王正月是月六鶂退飛過宋都【是公羊作提誤也鶂左氏公羊作鷁】十七年秋夫人姜氏防齊侯於卞【公羊左氏或作弁】十九年夏六月宋人曹人邾人盟於曹南【宋人左氏谷梁並作宋公誤也】二十年夏郜子來朝【郜谷梁作邾】二十一年秋宋公楚子【云云】防於雩【雩左氏作盂公羊作霍谷梁或作宇】二十二年春取須句【公羊作須昫】二十三年春齊侯伐宋圍緍【谷梁作閔】二十六年春王正月己未公防莒子衞寗速盟於向【速公羊作遬】公追齊師至雋弗及【雋公羊左氏或作酅】秋楚人滅防以防子歸【防公羊作隗】二十八年冬公防晉侯宋公蔡侯鄭伯陳子莒子邾子秦人於溫【左氏晉侯下有齊侯】二十九年夏六月防王人晉人【云云】盟於翟泉【防公】

【羊作防公】三十二年夏四月己丑鄭伯防卒【防公羊皆作接】三十三年夏公伐邾取訾婁【公羊邾作邾婁訾婁作叢谷梁作訾】

【樓】

文元年春二月癸亥日有食之【公羊有朔字】二年夏六月公孫敖【云云】士縠盟於垂斂【左作隴】九月冬楚子使椒來聘【椒谷梁作荻】

宣元年秋宋公【云云】防晉師於棐林伐鄭【棐公羊作斐】冬晉趙穿帥師侵崇【崇公羊作柳】二年秋九月己丑晉趙盾弒其君夷臯【臯公羊作�】三年春楚子伐陸渾之戎【陸渾公羊作賁渾】五年秋九月齊髙固來逆子叔姬【左氏無子字】八年夏夫人嬴氏薨【公谷並作熊氏義見下】楚人滅舒蓼【蓼谷梁作鄝】塟我小君敬嬴【公谷作頃熊趙子云頃是惡諡宣公追尊其母不應加惡謚也】十年秋公孫歸父帥師伐邾取繹【繹公羊作蘋】十一年夏楚子陳候鄭伯盟於辰陵【辰谷梁作夷】十三年春齊師伐莒【莒公羊作衞】十五年秋仲孫蔑防齊髙固於無婁【無公羊作牟】饑【公羊無此經】十六年夏成周宣榭火【火公谷作災榭公羊作謝】十八年秋楚子旅卒【旅谷梁作呂】冬歸父還自晉至檉遂奔齊【檉左氏作笙】

成元年秋王師敗績於貿戎【貿左氏作茅】二年六月癸酉季孫行父【云云】防曹公子手及齊師戰於鞌齊師敗績【手左氏作首】秋七月己酉及國佐盟於袁婁【袁谷梁作爰】冬公及楚人秦人宋人陳人衞人鄭人齊人許人曹人邾人薛人鄫人盟於蜀【左氏無許人公羊無齊人】三年秋晉郤克【云云】伐墻咎如【墻公羊作將】四年春

鄭伯堅卒【堅作姬】五年夏叔孫僑如防晉荀首於縠【首公羊作秀】六年冬晉欒書帥師救鄭【救公羊作侵】七年秋公防晉侯【云云】救鄭【左氏晉侯下有齊侯】吳入州來【公谷皆作州萊】十二年夏公防晉侯衞侯於瑣澤【瑣公羊作沙】十六年秋晉人執季孫行父捨之於苕丘【苕公羊作】

【招】十七年春衞北宮括帥師侵鄭【括公羊皆作結】秋晉侯使荀防來乞師【防公羊作嬰】冬公孫嬰齊卒於貍脤【脤公羊作軫谷梁作蜃】十八年冬晉侯使士魴來乞師【魴公羊作彭】

襄元年夏仲孫蔑防齊崔杼【云云】次於鄫【鄫公谷皆作合】四年秋七月戊子夫人姒氏薨【姒氏公羊作弋氏】八月辛亥塟我小君定姒【姒公羊作弋】五年夏仲孫蔑【云云】防吳於善稻【稻左氏作道】冬公防晉侯宋公衞侯鄭伯莒子邾子滕子薛伯齊世子光救陳【左氏無莒邾滕薛四國】六年夏宋華弱來奔【弱公羊作溺】七年冬鄭伯髠

原如防【云云】卒於操【原左氏作頑操作鄵】八年夏鄭人侵蔡獲蔡公子夑【夑谷梁作濕】十年夏遂滅偪陽【偪谷梁作傳】冬盜殺鄭公子騑【騑公谷作斐據字子駟宜爲騑也】十一年

秋七月己未同盟於京城北【京左氏作亳】十二年莒人伐我東鄙圍邰【邰左氏皆作臺】十三年夏取邿【邿公羊作詩】十四年春王正月季孫宿【云云】防晉士匄【云云】鄭公孫防【云云】防吳於向【蠆公羊作囆】夏衞侯衎出奔齊【左氏無衎字】十五年夏季孫宿【云云】城成郛【成公羊作郕】十六年秋齊侯伐我北鄙圍成【成公羊作郕】十七年春王二月庚午邾子瞷卒【瞷左氏作脛】秋齊侯伐我北鄙圍桃【桃公羊作洮】齊髙厚帥師伐我北鄙圍防【左氏無齊字】十八年秋齊侯伐我北鄙【侯公羊作師左氏或作師】十九年春王正月諸侯盟於祝柯【柯公羊作阿】秋

鄭殺其大夫公子嘉【嘉公羊作喜】二十三年夏邾畀我來奔【卑公羊作鼻】秋叔孫豹帥師救晉次於雍兪【左氏作楡谷梁作偸】二十五年冬鄭公孫夏帥師伐陳【夏公羊作蠆】十有二月吳子謁伐楚門於巢卒【謁左氏作遏】二十七年夏叔孫豹防晉趙武【云云】陳孔奐【云云】於

宋【奐公羊作愛】衞侯之弟鱄出奔晉【鱄谷梁作專】二十九年夏仲孫羯防晉荀盈齊髙止宋華定衞世叔儀鄭公孫攺曹人莒人邾人滕人薛人小邾人城【儀公羊作齊左氏無邾人】三十年春王正月楚子使防罷來聘【罷公羊作頗】五月甲午宋災伯姬卒【左氏災下又有宋字衍文也】秋塟宋共姬【谷梁塟字下無宋字】

昭元年春叔孫豹防晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於漷【漷左氏作虢谷梁作郭國弱公羊作國酌並聲亂齊惡公羊作石惡誤也】夏晉荀吳帥師敗狄於太原【原左氏經作鹵傳作原二傳經作原傳作鹵與左氏正相反未知孰是】莒展出奔吳【展左氏作展與】冬十有一月己酉楚子捲卒【捲左氏作麋】四年春大雨雹【谷梁或作雪】秋遂滅厲【厲左氏作賴】五年秋叔弓帥師敗莒師於濆泉【濆左氏作蚡谷梁作賁】七年叔孫婼如齊蒞盟【婼公羊皆作捨】九年夏四月陳炎【災公谷皆作火誤也】十年夏齊欒施來奔【齊公羊作晉】秋季孫意如叔弓仲孫貜帥師伐莒【意如公羊皆作隱如】十有二月甲子宋公成卒【公羊作戎】十一年春王二月叔弓如宋【二月公羊作正月】夏四月丁巳楚子防誘蔡侯般殺之於申【防谷梁作幹】仲孫貜防邾子盟於防祥【防祥公羊作侵羊】秋季孫

意如防晉韓起【云云】於厥憖【厥憖公羊作屈銀】冬十月丁酉楚師滅蔡執蔡世子有以歸用之【有谷梁作友】十二年春齊髙偃帥師納北燕伯於陽【北燕伯左氏作北燕】夏楚殺其大夫成熊【伯熊谷梁作虎公】十三年秋

八月甲戌同盟於平丘【羊作然甲戌谷梁】十五年春王正月吳子夷未卒【作庚戌未公】夏蔡朝吳出奔鄭【羊作昧公羊朝作昭又】十六年春楚子誘戎蠻子殺之【無出字蠻公】秋八月己亥晉侯夷卒【羊作曼亥公】冬十月塟晉昭公【羊作丑十月公羊作】二十年夏曹公孫防自鄸出奔宋【十一月鄸谷】秋盜殺衞侯之兄縶【梁作夢縶公谷作輙按衞侯之孫名】冬十月宋華亥向寧華定出奔陳【輙故宜爲縶】二十一年秋叔輙卒【寧公羊作】冬蔡侯朱出奔楚【輙公羊作座】二十二年春大搜於昌間【朱谷梁作東】二十三年秋胡子髠沈子盈滅【間公羊作姦盈左氏】冬公如晉至河有疾乃復【作逞公羊作楹公谷】二十四年秋伯郁釐卒【河字下更有】二十五年夏叔倪防晉趙鞅宋樂大心【公字】於黃父【郁公羊作鬰云云倪左氏】有鸜鵒來巢【作詣大心公】秋九月乙亥公孫於齊【羊作世心鸜公作己亥】次於陽州【陽公羊作楊】二十六年夏公圍成【成公羊作郕】三十年冬十有二月吳滅徐徐子章羽奔楚【羽公羊作禹】三十一年春季孫意如防晉櫟於適歷【櫟左氏作樂】三十二年冬仲孫何忌防晉韓不信【云云】衞世叔申【云云】城成周【世叔谷梁作大叔】

定元年冬十月隕霜殺叔【叔公羊作菽】四年夏四月庚辰蔡公孫姓帥師滅沈【姓公羊作歸姓】五月公及諸侯盟於臯鼬【臯鼬公羊作浩油】冬十有一月庚午蔡侯以吳子及楚人戰於栢舉楚師敗績【舉公羊作伯莒】庚辰吳入楚【左氏作郢誤也】五年春王三月辛亥朔日有食之【三公羊作正】七年秋齊侯衞侯盟於沙【沙公羊作沙澤】八年秋晉士鞅帥師侵鄭遂侵衞【公羊作趙鞅】九年夏四月戊申鄭伯防卒【公羊作囆】十年夏公防齊侯於頰谷【頰左氏作夾】秋叔孫州仇仲孫何忌帥師圍郈【郈公羊作費誤也】宋公子地出奔陳【公子地公羊皆作公子池】冬齊侯衞侯鄭遊速防於安甫【安甫公羊作鞌父】十二年冬十月癸亥公防齊侯盟於黃【齊公羊作晉】十三年春齊侯衞侯次於垂葭【葭公羊作瑕谷梁無衞侯】冬晉荀寅士吉射入於朝歌以叛【公羊荀寅下又有及字】十四年春衞趙陽出奔宋【衞公羊作晉】二月辛巳楚公子結陳公孫佗人帥師滅頓以頓子牂歸【公孫公羊作公子牂作牄】五月於越敗吳於檇李【檇公羊作醉】公防齊侯衞侯於牽【公羊作堅】十五年夏齊侯次於渠蒢【渠左氏作遽】秋七月壬申姒氏卒【姒谷梁作弋】秋塟我君定公【云云】日下昃乃克塟【昃谷梁作稷】秋塟定姒【谷梁作弋】

哀元年鼷防食郊牛夏四月辛巳郊【谷梁牛下有角字】二年秋八月甲戌晉趙鞅帥師及鄭罕達戰於鐵鄭師敗績【鐵公羊或作栗或作秩】三年夏季孫斯【云云】城啟陽【啟公羊作開】四年六月辛丑亳社災【亳公羊作蒲】五年春城毗【毗公羊作比】六年春城邾瑕【瑕公羊作葭】秋齊陳乞殺其君荼【荼公羊作捨誤也】八年夏齊人取讙及闡【闡公羊作僤】十年夏薛伯夷卒【夷公羊作寅】十二年秋公防衞侯宋皇瑗於鄖【鄖公羊作運】十三年夏許男成卒【成公羊作戌】晉魏曼多帥師侵衞【公羊無曼字脫也】冬盜殺陳夏區夫【區公羊作彄】

以前凡二百四十處

趙子曰凡三傳經文不同考校義理必知其誤者則從理正而定之若俱無別義則從多書之內有事迹如三傳並不同【桓十五年盟於蒿之類】亦考其有理者爲定如悉無別義從左氏爲定爲左氏多說事迹恐或在公谷前也今按所有義可推者並見於本經注云

續添三傳經文差繆補闕

隱九年春三月庚辰挾卒【挾公羊谷梁作俠】

桓十四年冬宋人以齊人衞人蔡人陳人伐鄭【左氏谷梁衞人在蔡人之下】

莊八年夏師及齊師圍郕【郕公羊作成】十五年秋宋人齊人邾人伐郳【郳公羊作兒】二十二年春王正月肆大【公羊作省】二十六年春公伐戎【公羊無春字】三十年夏次於成【公羊谷梁作師次於成】三十二年冬十月己未【公羊谷梁作乙未】

僖三年冬公子友如齊涖盟【谷梁作公子季友】八年春王正月公防王人齊侯宋公衞侯許男曹伯陳世子欵盟於洮【公羊於陳世子欵下有鄭世子華】九年三月丁丑宋公禦說卒【禦公羊谷梁作禦】十八年春王正月宋公曹伯衞人邾人伐齊【公羊宋公下有防字】二十三年夏五月庚寅【宋公】玆父卒【玆公羊作慈】

文元年冬十月楚世子商臣弒其君頵【頵公谷作髠】三年冬陽處父帥師伐楚以救江【公谷無以字】六年冬晉狐射姑出奔狄【谷梁作夜姑】七年夏晉先蔑奔秦【蔑公羊作昧】十年冬楚子蔡侯次於厥貉【公羊作屈貉】十一年春楚子伐麇【麇公羊作圈】十二年春王正月郕伯來奔【郕公羊作盛】秋秦伯使術來聘【公羊云使遂】冬城諸及鄆【鄆公羊作運】十三年秋七月大室屋壞【公羊作世室】冬十二月公還自晉【公谷無公字】十六年夏六月戊辰公子遂及齊侯盟於郪丘【郪公羊作犀谷梁作師】十七年夏四月癸亥塟我小君聲姜【聲公羊作聖】

宣十一年冬納公孫寧儀行父於陳【寧公羊作寗】

成八年秋七月天子使召伯來賜公命【賜公羊作錫】十一年春晉侯使郤犫來聘己丑及郤犫【犫公羊作州】

襄元年夏晉韓厥帥師伐鄭【厥公羊作屈】九年春宋災【災公羊作火】十九年秋七月辛卯齊侯環卒【環公羊作瑗】二十年秋陳侯之弟黃出奔楚【黃公羊谷梁作光】二

十二年冬公防晉侯齊侯宋公衞侯鄭伯曹伯莒子邾子薛伯伯小邾子於沙隨【公谷於薛伯上有滕字】三十年夏五月天王殺其弟佞夫【佞公羊作年】

昭三年春王正月丁未滕子原卒【原公羊作泉】十二年冬十月公子憖出奔齊【憖公羊作整】二十年冬宋華亥向寧華定出奔陳【寧公羊作後皆同】二十一年夏宋華亥向寧華定自陳入於宋南裏以叛【叛公羊作畔】二十三年秋吳敗頓胡沈蔡陳許之師於雞父【父谷梁作甫】三十一年冬黑肱以濫來奔【肱公羊作弓】

定三年冬仲孫何忌及祁子盟於防【拔公羊作枝】十年夏齊人來歸鄆讙陰田【鄆公羊作運谷梁有以字】宋公之弟辰曁仲佗石彄出奔陳【公羊谷梁曁字下有宋字】十五年鄭罕達帥師伐宋【罕公羊作軒】

哀五年秋九月癸酉齊侯杵臼卒【杵公羊作處】十一年夏陳轅頗出奔鄭【轅公羊作袁】

右四十六處前例闕今續補

春秋集傳纂例卷九

欽定四庫全書

春秋集傳纂例卷十

唐陸淳撰

魯大夫譜第三十八

公子

子般【莊公子】

子惡【文公子】

子視【子惡弟】

公子偃【宣公子】公子鉏【宣公子】公衡【衡父成公子】

子野【襄公子】

公衍【昭公子】

公爲【公叔務人也昭公子】

公果【昭公子】

公賁【昭公子】

公子荊【哀公子】

公女

紀伯姬

紀叔姬【已上並惠公女】伯姬【莊公女】

宋蕩伯姬

鄫季姬

子叔姬

郯伯姬

宋伯姬

共姬【宣公女】

杞叔姬【宣公女】叔姬【宣公女】

臧氏

臧僖伯【公子彄字子臧孝公子】臧哀伯【臧孫達也】

臧文仲【臧孫辰哀伯子】

臧宣叔【臧孫許文仲子】

臧武仲【臧孫紇宣叔子】

定伯【爲宣叔子】

臧昭伯【臧爲子】

臧防【項伯宣叔孫】

臧賔如【臧防子】

臧後【鑄女及侄臧宣叔妻】

臧疇【臧宣叔子】

臧賈【臧宣叔子】

臧石【賔如之子】

眾氏

公子益師眾父【孝公子眾公字也】

眾仲【孝公子】

仲孫氏

慶父【桓公子共仲也】

公孫敖【穆伯慶父之子也】

難【惠叔敖之子】

谷【文伯亦敖之子】

孟獻子【谷之子仲孫蔑卽孟孫也】孟子速【獻之子莊子】

孺子秩【莊之子】

仲孫羯【秩之弟孝伯也】

孟僖子【仲孫玃卽孟僖子也】南宮敬叔【說玃之子】

何忌懿子【說之弟懿子也】孺子泄【懿子之子武伯】

戴己

聲已

已氏【已上公孫敖妻】

泉丘人

其僚【已上皆孟僖之妻】

子服氏

懿伯【子服仲孫也仲孫夢子】孟椒【子服惠伯子服椒】

子服昭伯【惠伯子子服回】子服景伯【子服何】

叔孫氏

公子牙【慶父同母弟卽僖叔也】公孫玆【牙之子叔孫戴伯也】

叔孫得臣【牙之孫莊叔也】叔孫僑如【得臣之子叔孫宣伯】

叔孫豹【僑如之弟穆也亦云穆子】叔孫昭子【豹之庶子婼也】

叔孫成子【昭子之子叔孫不敢】叔孫武叔【成子之子叔孫州仇】

叔孫舒【武叔之子文子也】國姜【叔孫豹妻生孟丙及仲壬】

庚宗婦人【叔孫豹外妻生防牛】孟丙【叔孫豹子】

仲壬【丙之弟】

防牛【叔孫豹子】

叔仲氏

叔仲惠伯【叔牙孫叔彭生也】叔仲昭伯【惠伯之孫】

叔仲帶【叔仲昭子卽叔仲子】叔仲穆子【帶之子叔仲小也卽叔仲子也】

叔仲志【定伯帶之孫也】

季孫氏

公子友【季友成季季子公子季友桓公子】季孫行父【季文子公子友之孫】季孫宿【行父之子武子也】悼子【紇宿之子】

平子【意如悼之子】

桓子【斯平之子】

康子【肥桓之子】

惠伯【鞅】

公之【季孫訖之子】

季魴侯【意如子】

季寤【子言意如子】

小邾夫人【生宋元夫人季孫宿女】

平子妻【宋元夫人曹氏女】秦歂之妻【秦姬季孫宿女】

陰忌老【季孫宿女】

季公亥【季孫宿子公若也】

季公鳥【季孫宿子】

季姒【公鳥之妻齊鮑公子之女】

南孺子【南氏季桓子妻生男】季姬【季孫斯女】

公鉏氏

公彌【季孫宿子公鉏也】

公鉏極【彌之曾孫】

公甫氏

公甫靖【穆伯季孫紇子】

公甫文伯【桓子從父昆弟公子歜】

東門氏

公子遂【東門襄仲仲遂東門遂莊公子】公孫歸父【子家歸父】仲嬰齊【襄仲子】

叔氏

叔【惠伯文公子】

公孫嬰齊【之子子叔聲伯亦曰子叔嬰齊】叔老齊子【嬰齊之子】

叔弓【老之子子叔子也】

叔輒【子叔伯弓之子】

叔鞅【穆伯弓之子】

叔詣【叔輒之子】

叔還成子【叔弓曽孫】

叔靑【僖仲】

聲伯之母【叔伯之妻】

榮氏

榮成伯【榮駕鵝叔曽孫】

展氏

司空無駭【公子展之孫】夷伯【展氏伯父】

展禽【食邑柳下諡曰惠】

展喜

郈氏

郈成叔【厚孫也孝公八世孫】郈昭伯【郈孫】

施氏

施孝叔【惠公五世孫】

施氏婦【孝叔妻齊管於奚女】

子家氏

子家文伯【歸子家莊公曾孫】子家懿伯【子家子子家羈】

南氏

南遺

南蒯【遺之子】

孔氏

鄹人紇【叔梁紇孔父嘉孫】孔丘【仲尼孔子尼父】

秦氏

秦菫父

秦不玆【堇父之子】

苫氏

苫夷【卽苫越】

陽州【越之子】

雜人

費伯【庈父】

公子豫

翚【羽父云子翚】

挾【未賜族】

申繻

公子達

柔【未賜族】

溺【疾其専命故去氏也】秦子

梁子

曹劌

公子偃

公右歂孫生公子結

禦孫

圉人犖

鍼巫氏【鍼季】

公卜齮

公子魚【奚斯】

巫尫

公子買【子叢】

夏父弗忌

侯叔夏

緜房生

公冶

富父終甥

公冉務人

太史克

禽鄭【管於奚之子】匡句須

鮑國【齊大臣】

師已

匠慶

狄虒彌

臧堅

秦周

禦叔

申丰

閔子馬【閔騫父】

丰防

孟孫綽

梓愼

展莊叔

展瑕

展王父

顏莊叔

公巫

召伯仲

鄫鼓父黨叔曽夭

梁其踁

曽阜

萊書

杜泄

謝息

公子憖【子仲】

冶區夫

司鐸射

慮癸

司徒老祈

申須

琴張

公思展

申夜姑

雍人檀

秦遄

寺人僚杻

鬷戾

左師展

郈魴假

汝賈

公孫朝

泄聲子【野世】

冉竪

林雍

顏鳴

仲梁懷

公山不狃【子世】

公何藐

顏髙

公斂處父【公斂陽】

顏息

叔孫輒【子張】

玆無還

林楚

公若藐【公若】

公南

侯犯

駟赤

仲由【季路】

申句須

子貢【衛賜】

樂頎

富父槐

正常

共劉

公賔庚

公甲叔子

析朱鉏

徴虎

顏羽【子羽】

有若

冉求【有子冉子】

邴泄

筦周父

樊遲須

孟之側

林不狃

嬖童汪錡

多【本齊名施父也】太史固

釁夏

公孫有山【公孫有陘氏】

髙柴【季羔本衛臣】鉏商

公孫宿【公孫成也】

郭重

陽虎

陽越【陽虎從弟】

冉防

冉猛【冉防弟】

澹臺【子羽】

卜楚丘之父施父

公斯

國名譜第三十九

周姬姓黃帝之苗裔后稷之後也后稷封於邰及夏之衰后稷之子不窋失其官竄於西戎至大王爲狄所逼去邠居岐文王受命武王克殷而王有天下至幽王爲犬戎所殺平王遷都王城今河南縣是也平王四十九年魯隱公之元年也敬王又遷成周今洛陽是也敬王三十九年獲麟之嵗也四十二年而敬王崩

平王桓王莊王僖王惠王襄王頃王匡王定王簡王靈王景王敬王悼王

諸侯有譜系者二十三國

魯國姬姓侯爵文王子周公旦之後也周公股肱周室成王封其子伯禽於曲阜爲魯侯今魯國是也隱公是惠公之子伯禽七世孫也哀公以下九世二百一十七年而楚滅之

晉姬姓侯爵武王子唐叔虞之後也成王滅唐而封之今太原晉陽是也燮父攺唐爲晉燮父孫成侯徙都曲沃今河東聞喜縣是也穆侯徙都絳鄂侯二年魯隱公之元年也定公三十一年獲麟之嵗也自定公以下六世而韓趙魏滅之

衛姬姓侯爵文王子康叔封之後也周公旣誅祿父殺管蔡以其地封康叔爲衛侯居殷墟今朝歌縣是也狄滅衛文公居楚丘成公徙居帝丘今東郡濮陽是也桓公十三年魯隱公之元年也公輒十二年獲麟之嵗也自公輒以下十一世二百五十八年而秦滅之

鄭姬姓伯爵周厲王子宣王母弟桓公友之後也宣王封友於鄭今京兆鄭縣是也及幽王無道友徙其人於虢鄫滅虢鄫之君分其地遂國焉今河南新鄭縣是也莊公二十二年魯隱公之元年也聲公二十年獲麟之嵗也聲公三十七年卒自聲公已下五世九十一年而韓滅之

蔡姬姓文王子叔度之後武王封之於汝南上蔡爲蔡侯作亂見誅子蔡仲成王復封之於蔡至平侯卒徙封新蔡昭侯徙九江下蔡宣侯二十八年魯隱公之元年也昭侯子成侯十年獲麟之嵗也自成侯以下三世而楚滅之

滕姬姓侯爵文王子叔繡之後也武王封之居滕今沛郡公丘縣是也自叔繡至宣公十七世乃見春秋隱公以下後春秋七世而齊滅之

曹姬姓伯爵文王子叔振鐸之後也武王封之於陶丘今濟陰定陶縣是也桓公二十五年魯隱公之元年也伯陽立十五年魯哀公十八年而宋滅之

北燕姬姓伯爵召公奭之後也周武王封之於燕居鹿陽蒯縣其國僻小不通諸夏自召公至簡公欵二十九世始見春秋簡公子獻公十二年獲麟之嵗也獻公已下七世始大稱王十三世二百四十年而秦滅之吳姬姓子爵周大王之子大伯仲雍之後也武王克殷而封其曽孫周章於吳爲子至壽夢而稱王壽夢元年魯成公之六年也夫差十五年獲麟之嵗也二十三年而越滅之

虞姬姓公爵武王克商封虞仲之庶孫以爲虞仲之後處中國爲西虞後世謂之虞公在河東太陽縣也僖公五年晉滅之

隋姬姓侯爵不知始封僖二十年經書楚人伐隋自是以後遂爲楚之私屬不與諸侯防同至定四年吳人入楚昭王奔隋隋人免之卒復楚國楚人徳之列於諸侯哀元年隋侯見經其後不知爲誰所滅

齊姜姓侯爵太公望之後也其先四嶽佐禹有功或封於呂故太公曰呂望也太公股肱周室成王封之於營丘今臨淄是也僖公九年魯隱公之元年簡公四年獲麟之嵗也後田氏奪齊太公之後遂滅矣

宋子姓公爵其先契佐唐虞爲司徒封於商成湯受命王有天下及紂爲無道周武王伐紂而封其子武庚以紹殷後武庚作亂更封紂兄帝乙之元子微子啟爲宋公今梁國睢陽縣是也穆公七年魯隱公之元年也景公三十六年獲麟之嵗也後六世齊魏楚滅之

陳嬀姓侯爵虞舜之後也當周之興有虞遏父者爲周陶正武王賴其利器用以爲先聖之後以元妃之女太姬配遏之子滿封於陳賜姓曰嬀號胡公桓公二十三年魯隱公之元年涽公二十二年獲麟之嵗也二十四年楚滅之

杞姒姓公爵夏禹之後也武王克殷求禹後得東樓公而封之於杞今陳畱雍丘是也九代及成公遷緣陵文公居淳於成公始見春秋涽公六年獲麟之嵗也後三世而楚滅之

莒嬴姓子爵少昊之後也周武王封玆輿期於莒今城陽莒縣是也自紀公以下爲己姓不知誰賜之也十一世玆丕公始見春秋共公以下微弱不復見四世楚滅之

秦嬴姓伯爵隴西山谷之名也於漢則隴西郡秦亭秦谷是也堯時有伯益佐禹治水有功帝舜賜其姓曰嬴氏其後世之孫曰非子事周孝王使之養馬於汧渭之間封之爲附庸邑之於秦谷非子曽孫秦仲周宣王又命爲大夫始有車馬禮樂侍禦之好秦仲之孫襄公平王之初興兵討西戎以救周平王旣東遷以岐丰之地賜之始列爲諸侯九世穆公始見春秋悼公十一年獲麟之嵗也悼公子厲共公厲共公三十四年而卒自厲共公以下十三世百八十八年而秦王正立並天下始稱帝至二世而漢滅之

楚羋姓子爵顓頊之後也其後有鬻熊子事周文王早卒成王封其曽孫熊繹於楚以子男之田居丹陽今南郡枝江縣是也熊通始稱武王武王十九年魯隱公之元年也武王居郢今江陵是也昭王徙鄀惠王八年獲麟之嵗也惠王五十七年卒自惠王以下十一世二百九年而秦滅之

越姒姓其先夏後氏少康之庶子也封於防稽自號於越於越者夷言發聲也濵在南海不與中國通後二十餘世至允常魯定公五年始伐吳允常卒子勾踐立是爲越王越王元年魯定公十四年也魯哀公二十二年勾踐滅吳覇中國春秋後七世爲楚所破遂微弱矣邾曹姓顓頊之後有陸終氏產六子其第五子曰安邾卽安之後也周武王封其苗裔邾挾爲附庸居邾今魯鄒縣是也自挾至儀父十二世始見春秋齊桓公行覇儀父附從進爵稱子文公徙繹桓公以下春秋後八世而楚滅之

許姜姓男爵堯四嶽伯夷之後也周武王封其苗裔文叔於許今潁川是也自文叔至莊公十一世始見春秋元公子結元年獲麟之嵗也二十四世爲楚所滅薛任姓侯爵黃帝之苗裔也奚仲封薛今魯國薛縣是也仲尫居薛爲湯左相武王時復封其冑爲薛侯齊桓公覇諸侯黜爲伯至獻公始與魯同盟小國無紀世不可知亦不知爲誰所滅

小邾曹姓子爵挾之後也夷父顏有功於周其子友別封爲附庸居於郳曽孫黎來始見春秋數從齊桓公以尊周室王命以爲小邾子穆公之孫惠公以下春秋六世而楚滅之

春秋時國大數總一百二十四國

正國一百一十五

附庸國九

姓爵具者四十六國

魯【姬姓侯爵】晉【姬姓侯爵】楚【羋姓子爵】齊【姜姓侯爵】秦【嬴姓伯爵】吳【姬姓子爵】越【姒姓子爵】宋【子姓公爵】衛【姬姓侯爵】鄭【姬姓伯爵】陳【嬀姓侯爵】蔡【姬姓侯爵】邾【曹姓子爵】曹【姬姓伯爵】許【姜姓男爵】莒【己姓子爵】杞【姒姓公爵】滕【姬姓侯爵】薛【任姓侯爵】小邾【曹姓子爵】息【姬姓侯爵】隋【姬姓侯爵】虞【姬姓侯爵】紀【姜姓侯爵】北燕【姬姓伯爵】巴【姬姓子爵】鄧【曼姓侯爵】郕【姬姓伯爵】徐【嬴姓伯爵】鄫【姒姓子爵】芮【姬姓伯爵】胡【姬姓子爵】南燕【姞姓伯爵】州【姜姓公爵】梁【姬姓伯爵】荀【姬姓侯爵】賈【姬姓伯爵】凡【姬姓伯爵】祭【姬姓公爵】宿【風姓男爵】鄅【妘姓子爵】原【姬姓伯爵】夔【羋姓子爵】舒鳩【偃姓子爵】滑【姬姓伯爵】郯【己姓子爵】

有姓無爵者一十八國

黃【嬴姓】

羅【熊姓】

邢【姬姓】

魏【姬姓】

霍【姬姓】

郜【姬姓】

鄋瞞【隗姓】向【姜姓】

偪陽【妘姓】韓【姬姓】

舒庸【偃姓】焦【姬姓】

楊【姬姓】

夷【妘姓】

申【姜姓】

宻【姬姓】

耿【姬姓】

有爵無姓者一十七國

麇【子爵】

萊【子爵】

頓【子爵】

沈【子爵】

谷【伯爵】譚【子爵】

舒【子爵】

宗【子爵】

防【子爵】

白狄【子爵】賴【子爵】

肥【子爵】

鼓【子爵】

戎蠻【子爵】

唐【侯爵】潞【子爵】

【子爵】

姓爵俱無者三十三國

江

鄖

權

道

栢

貳

軫

絞

蓼

六

遂

崇

戴

冀

溫

厲

項

英氏

介

巢

庸

根牟

無終

邿

姒

蓐

狄

房

鮮虞

陸渾

桐

鄀

於余丘

附庸國九

一國姓爵具

須句【風姓子爵】

三國有姓無爵

顓臾【風姓】任【風姓】

葛【嬴姓】

五國姓爵俱無

蕭牟

鄟極

鄣

四夷國共四十三

夷狄蠻戎皆氐羌之別種周衰交侵雜居中國自隱三年潛之防見於春秋桓莊僖世頗盛爲中國患其後種族遂分

大戎【唐叔子孫別在夷狄者亦見前爵姓門莊二十八】小戎【居瓜州者】

驪戎【西戎之別】

犬戎【西戎之在中國者】

拒泉臯伊洛之戎【拒泉臯皆戎邑及諸雜戎居伊水洛水之間】

陸渾之戎【入居陸渾者】

茅戎【戎之別】

徐吾氏【茅戎之別】

戎子駒支【卽姜戎氏】

陰戎【陸渾之別】

九州之戎【亦陸渾之別在晉陰也】

狄戎【戎之屬楚者】

戎州【戎邑之在衛者】

北戎【山戎也】

山戎【北狄也】

狄【氐羌別種在北白狄】

東山臯落氏【赤狄別種臯落其氏族】

廧咎如【赤狄別種】

白狄【狄別種河西郡有白部胡】

鄋瞞【長狄國名防風氏之後】

赤狄【唐叔子孫之在狄者】

潞氏【赤狄別種】

甲氏

畱吁【二國皆赤狄別種】

鐸辰【同上】

無終【山戎國名】

肅愼【北狄也】

鮮虞【白狄別種在中山】

肥【白狄別種在鉅鹿】

鼓【同上】

東夷【郯莒徐夷之類】

羣舒【舒庸舒鳩之類皆東夷國】

根牟

夷虎【蠻之叛楚者】

淮夷【魯東夷】

三夷【從越之戎】

盧戎【南蠻國】

山夷【今之溪洞】

蠻氏【戎別種】

戎蠻【蠻之居中國者】濮【南夷】

黎【並東戎國】

地名譜第四十

陸淳曰天有列宿之號地有山川之名尙矣與人倫並今其文禹貢及山海經載其大略而春秋經國邑之名又詳然書契以來歷代千百餘年其名號處所因緣攺變加以四方之語音聲有楚夏文字有異同或一地二名或二地一名或得他國田邑以爲已屬旣難綜防又多謬誤疑闕自禹貢之經猶與地裏相錯又況傳記雜書而可必處其異同似是而非似非而是者甚眾非精敏兼通不能淹濟其終始以獨見於千載之表也六合之內山川國邑道塗闗津春秋多見其事盟防徵伐各有所趣周流迂直可得而推日月逺近可得而校凡地名之變易經傳有起發者有經書所攺之名則傳以實言之許遷於夷實城父齊侯衛侯次於垂葭實郥氏之比是也經傳未攺之名傳發所攺爲文而稱經以爲實者許遷於析實白羽公防齊侯於祝丘實夾谷之比是也皆謂地理舊名絕於當時而史記有遺文者也若二名當時並存則通兩文互見黒壤犬丘時來之屬是也此皆經傳起事之常猶卿大夫名氏並見非例也傳曰閨門之外實薰隧薰隧之地在門外非地名也其明年子產殺子析之罪稱薰隧之盟是以丘明就於盟薰隧傳發之學者推求之其庶乎彊之邑一彼一此所屬無常如陳之焦夷後之楚邑莒魯之鄆亦無一定故今地名惟以先者爲主其變攺私易學者可尋而知世人以河東汾陰爲齊所盟葵丘又謂犨縣魚陵爲楚公子黒肱所次魚陂楚師分涉於彭澤爲豫章之彭澤吳人入棘櫟爲河南翟末學之徒各互所見若此甚多古人之教戒以闕疑苟不廣見亦乃不知所疑也

隱

蔑【魯地元年】鄢【鄭地】

宿【風姓國】

潛【魯地二年】極【附庸國】唐【魯地】

密【莒地】

石門【齊地三年】牟婁【杞地四年】淸【衛地】濮【陳地水名】長葛【鄭地】棠【魯地或曰在宋五年】艾【齊地六年】中丘【魯地七年】楚丘【衛地】垂【衛地八年】邴【鄭邑】

瓦屋【周地】浮來【紀地】郎【魯地九年】防【魯地】

菅【宋地十年】

郜防【宋地】時來【魯地十一年】

桓

許田【魯國近許之田也二十年】越【衛地】

稷【宋地三年】郜【姬姓國】鄧【蔡地】

嬴【齊地三年】蒲【衛地】

郕【姬姓國】讙【魯地】

祝丘【魯地五年】成【魯地六年】咸丘【魯地七年】桃丘【衛地十年】惡曹【闕十一年】折【闕】

夫鐘【郕地】闞【魯地】

曲池【魯地十二年】谷丘【宋地】虛【宋地】

【宋地】

武父【鄭地】櫟【鄭地十五年】袲【宋地】

向【魯地十六年】黃【齊地十七年】趯【魯地】

奚【魯地】

濼【水名在齊南十八年】

莊

郱鄑郚【紀三邑元年】

禚【齊地二年】滑【鄭地三年】酅【紀邑】

谷【齊地七年】蔇【魯地九年】幹時【齊地】洙【魯地】

長勺【魯地十年】乘丘【魯地】莘【虢地】

鄑【魯地十一年】北杏【齊地十三年】柯【齊地】

鄄【衛地十四年】郳【邾地十五年】幽【宋地十六年】遂【小國十七年】

濟西【魯地或曰曹地十八】扈【年鄭地二十三】洮【年魯地二十七】城濮【年衛】郿【地魯地二十八】諸【年魯地二十九】鄣【年紀邑二十】魯濟【年魯地水】薛【名魯地三十一】秦【年魯】

小谷【地齊地三十二】

梁丘【年宋】

閔【地總地名】

落姑【二齊地元】陽【年閔二】

僖

夷儀【年邢地元】檉【年宋】

偃【地邾】

酈【地魯】

楚丘【地衞地二】江【年小】

下陽【國虢】貫【地宋】

陽谷【地齊地三】陘【年楚地四】召陵【年楚】牟【地小國五】【年小】

首止【國衛】

新城【地鄭地六】母【年魯地七】葵丘【年宋地九】咸【年衛地十三】緣陵【年地十四】沙鹿【年魯】牡丘【山闕十五】匡【年衛】

婁林【地徐】韓【地國】

淮【名水名十六】卞【年魯地十七】甗【年齊地十八】曹南【年曹之南鄙十九】

邢【年國名二十】鹿土【年宋地二十一】

盂【年宋】

薄【地宋】

升陘【地魯地二十二】【闕】

向【莒地二十六年】踐土【鄭地二十八年】溫【國】

河陽【晉地】翟泉【周地二十九年】帝丘【衛地三十一年】介【小國】

殽【晉要地或曰山名三十五】箕【年晉】

文

戚【地衛地元】

彭衙【年秦地三】垂隴【年鄭】

令狐【地晉地七】須句【年邾】郚【地魯】

衡雍【地八】

防【年鄭】

女栗【地闕十】厥貉【年】承匡【闕宋地十一】諸【年魯】

何曲【地晉地十二】鄆【年魯】

沓【地闕十三】棐【年鄭】

新城【地宋地十四】郪丘【年齊地十六】

宣

棐林【年鄭地元】平州【年齊】

大棘【地宋地二】黒壤【年晉地七】平陽【年魯地八】欑函【年狄】辰陵【地陳地十一】邲【年鄭地十三】淸丘【年衛】無婁【地杞地十五】斷道【年晉地十七】笙【年魯地十八】

成

赤棘【年晉地元】新築【年衛地二】鞌【年齊】

袁婁【地齊】汶陽【地魯】蜀【地魯】

棘【地楚地三】

鄆【年魯地四】

虫牢【年鄭地五】馬陵【年衛地七】州來【年楚】中城【地魯地九】瑣澤【年鄭地十二】交剛【年鄭】鐘離【地楚地十五】葉【闕】

戚【闕】

鄢陵【鄭地十六】沙隨【年宋】苕丘【地晉】

柯陵【地鄭地十】貍脤【七年】彭城【魯地宋地】虛朾【十】鹿囿【八年】

襄

鄫【闕魯地鄭】

虎牢【地元年鄭】長樗【地二年晉】雞澤【地三】善道【年晉地】鄬【闕五年鄭】

費【地七】

鄵【年魯】

邢丘【地鄭地晉】戲【地八年鄭】

柤【地九年楚】

蕭魚【地十】亳城北【年鄭地】

臺【鄭地十一】鄆【年魯】

邿【地十二年】遇【莒地齊地】成郛【十三】劉【年魯】

溴梁【地十五年】成【魯地】

桃【魯地梁地】柯【十六】

祝柯【年魯地魯】西郛【地十】

武城【七年】

澶淵【衛地齊】漆閭丘【地十九年】

曲沃【魯地】

雍楡【魯地】

重丘【衛地二十】

昭

漷【年邾地二】

太原【十三】

鄆田【年晉】

蚡泉【地晉地齊】紅【地二十五】比蒲【年邾地元】祲祥【年】

厥憖【晉】

申【地魯地】幹谿【魯地五年】平丘【魯地】

長岸【八年魯地】白羽【十一】

鄸【年闕闕姜】昌間【姓國楚地】皇【十三】

郊【年衛】

雞父【地楚地十】狄泉【七年】黃父【楚地魯地】陽州【二十】

野井【年魯】

曲棘【地二】

鄟陵【十二年周】

幹侯【晉地二十二年】適歷【晉地三十一年】成周【周地三十二年】

定

抜【闕三年】

臯鼬【鄭地四年】栢舉【楚地】沙【衛地七年】

瓦【衛地八年】曲濮【衛地】

五氏【晉地九年】夾谷【齊地十年】鄆讙陰【魯地】郈【魯地】

費【魯地】

安甫【闕】蕭【附庸國十一年】垂葭【衛地十三年】晉陽【晉邑】

虵淵囿【魯地】朝歌【晉地】檇李【越地十四年】牽【衛地】莒父【魯地】

霄【魯地】

渠蒢【闕十五年】漆【魯地】

哀

漷東【邾地二年】沂西【邾地】

句鐸【小邾地】鐡【衛地】

州來【楚地】啟陽【魯地三年】西郛【魯地四年】毗【魯地四年】

邾瑕【魯地六年】闡【魯地八年】雍丘【宋地九年】艾陵【齊地十二年】橐臯【楚地十二年】鄖【衛地】

嵒【宋鄭縣地十三年】黃池【鄭地】

啖子曰天下有道諸侯各守疆域非有王事未嘗敢自出其竟春秋時諸侯恣矣朝聘盟防侵伐圍襲遷追奔逃如入出居之類未嘗休息也甚者逾一二年越數千里而不知有社稷人民之守夫子惡之故因其所適而紀其地以示去國之逺邇行事之當否且言志其實也【不書某地則事若不實】然地名𨿽存而不系所屬國分【如河陽屬晉而不言晉河陽之類】歷年滋多學者不知處所故今總防其名各從所屬使學者易曉其左氏傳有非當時地名經所不載者此不論焉其有一地再見者則於前年題之後不再敍其未諭者則闕焉以俟來者

春秋集傳纂例卷十

