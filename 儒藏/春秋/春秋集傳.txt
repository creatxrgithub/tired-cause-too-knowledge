

欽定四庫全書

經部五

春秋集傳

春秋類

提要

【臣】等謹按春秋集傳十五卷元趙汸撰汸有周易文詮已著錄是書有汸自序及其門人倪尙誼後序尙誼稱是書初槁始於至正戊子一再刪削迄丁酉成編旣而復著屬詞義精例宻乃知集傳初藳更須討論而序文中所列史法經義猶有未至嵗在戊寅重著是傳艸創至昭公二十八年乃疾疢難厄閣筆未續至洪武己酉遂卒自昭公二十八年以下尙誼據屬詞義例續之序中所謂防書之例十有五筆削之義八者亦尙誼更定而原本有訛誤疎遺者咸補正焉則此書寔成於尙誼之手然義例一本於汸猶汸書也汸自序曰學者必知防書之例然後筆削之義可求筆削之義旣明則凡以虛詞說經者皆不攻而自破可謂得說經之要領矣乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

春秋集傳原序

春秋聖人經世之書也昔者周之末世明王不興諸侯倍畔蠻夷侵陵而莫之治也齊桓公出糾之以防盟齊之以徵伐上以尊天王下以安中國而天下復歸於正晉文公承其遺烈子孫繼主夏盟者百有餘年王室賴之故孔子稱其功曰一匡天下民到於今受其賜及乎晉伯不競諸侯復散大夫專國陪臣擅命楚滅陳蔡宋滅曹吳入盟諸夏則天下之亂極矣孔子生於斯時道足以興周而患夫當世諸侯莫能用之蓋嘗嘆曰苟有用我者吾其爲東周乎齊一變至於魯魯一變至於道始蓋有意於齊晚尢拳拳於魯也又曰文王旣沒文不在玆乎使仲尼得君復周公之法修桓文之業率天下諸侯以事周則文王之至徳吾無閒然矣是夫子之志也君君臣臣父父子子則六卿之晉田氏之齊三家之魯出公之衛可正也興滅國繼絕世舉逸民謹權量審法度修廢官則文武之政可舉也足食足兵而民信之則戎狄可膺荊舒可懲也當是之時以夫子而合諸侯匡天下猶運之掌也旣而道終不行則又嘆曰甚矣吾衰也久矣吾不復夢見周公鳳鳥不至河不出圖吾已矣夫此其心豈能一日而忘天下者於是西狩獲麟則夫子老矣嘉瑞旣應而天下莫能宗予𨿽聖人亦無以見其志矣乃卽魯史成文斷自隱公加之筆削列伯者之功過以明尊天王內中國之義貶諸侯討大夫誅其亂臣賊子以正人心示王法蓋天之所命也是歳之夏齊陳恆弒其君孔子沐浴而朝請討之適當修書之際夫豈欲托諸空言者哉故曰聖人經世之書也書成一嵗而孔子卒當時髙第弟子蓋僅有得其傳者歷戰國秦漢以及近代說者殆數十百家其深知聖人制作之原者鄒孟氏而已矣蓋夫孟氏之言曰王者之迹熄而詩亡詩亡然後春秋作其事則齊桓晉文其文則史孔子曰其義則丘竊取之矣此孔門傳春秋學者之微言也周𨿽失政而先王詩書禮樂之教結於民心者未泯故善有美而惡有刺人情猶不能忘於其上也迨其極也三綱五常顚倒失序而上下相忘怨刺不作則文武成康治教之迹始湮滅無餘矣夫世變如此而春秋不作則人心將安所底止乎故曰詩亡然後春秋作隱桓之世王室日卑齊伯肇興春秋之所由始也定哀之世中國日衰晉伯攸廢春秋之所由終也方天命在周未攺而上無天子下無方伯桓文之事不可誣也是以聖人詳焉故曰其事則齊桓晉文古者列國皆有史官掌記一國之事春秋魯史防書也事之得書不得書有周公遺法焉太史氏掌之非夫人之所得議也吾魯司寇也一旦取太史氏所職而修之魯之君臣其能無惑志歟然則將如之何凡史所書有筆有削史所不書吾不加益也故曰其文則史史主實錄而已春秋志存撥亂筆則筆削則削遊夏不能贊一辭非史氏所及也故曰其義則丘竊取之矣此制作之原也學者卽是而求之思過半矣然自孟氏以來鮮有能推是說以論春秋者蓋其失由三傳始左氏有見於史其所發皆史例也故常主史以釋經是不知筆削之有義也公羊谷梁有見於經其所傳者猶有經之佚義焉故據經以生義是不知其文則史也後世學者三傳則無所師承故主左氏則非公谷主公谷則非左氏二者莫能相一其有兼取三傳者則臆決無據流遁失中其厭於尋繹者則欲盡捨三傳直究遺經分異乖離莫知統紀使聖人經世之道闇而不明欝而不發則其來久矣至永嘉陳君舉始用二家之說參之左氏以其所不書實其所書以其所書推見其所不書爲得學春秋之要在三傳後卓然名家然其所蔽則遂以左氏所錄爲魯史舊文而不知防書有體夫子所據以加筆削者左氏亦未之見也左氏書首所載不書之例皆史法也非筆削之防公羊谷梁每難疑以不書發義實與左氏異師陳氏合而求之失其本矣故於左氏所錄而經不書者皆以爲夫子所削則其不合於聖人者亦多矣由不考於孟氏而昧夫制作之原故也蓋嘗論而列之防書之例十有五而筆削之義有八防書之例十有五一曰君舉必書非君命不書二曰公卽位不行其禮不書三曰納幣逆夫人夫人至夫人歸皆書之四曰君夫人薨不成喪不書葬不用夫人禮則書卒君見弒則諱而書薨五曰適子生則書之公子大夫在位書卒六曰公女嫁爲諸侯夫人納幣來逆女歸娣歸來媵致女卒葬來歸皆書爲大夫妻書來逆而已七曰時祀時田苟過時越禮則書之軍賦攺作逾制亦書於防此史事之錄乎內者也八曰諸侯有命告則書崩卒不赴則不書禍福不告亦不書𨿽及滅國滅不告敗勝不告克不書於防九曰𨿽伯主之役令不及魯亦不書十曰凡諸侯之女行惟王后書適諸侯𨿽告不書十一曰諸侯之大夫奔有玉帛之使則告告則書此史氏之錄乎外者也十二曰凡天子之命無不書王臣有事爲諸侯則以內辭書之十三曰大夫已命書名氏未命書名微者名氏不書書其事而已外微者書人十四曰將尊師少稱將將卑師眾稱師將尊師眾稱某帥師君將不言帥師十五曰凡天災物異無不書外災告則書之此史氏之通錄乎內外者也筆削之義有八一曰存防書之大體凡防書之大體曰天道曰王事曰土功曰公卽位曰逆夫人夫人至世子生曰公夫人外如曰薨葬曰孫曰夫人歸曰內女卒葬曰來歸曰大夫公子卒曰公大夫出疆曰盟防曰出師曰國受兵曰祭祀搜狩越禮軍賦攺作逾制外諸侯卒葬曰兩君之好曰玉帛之使凡此之類其書於防者皆不削也春秋魯史也防書之大體吾不與易焉以爲猶魯春秋也二曰假筆削以行權春秋撥亂經世而國史有恆體無辭可以寄文於是有書有不書以互顯其義書者筆之不書者削之其筆削大凡有五或略同以存異公行不書致之類也或略常以明變釋不朝正內女歸寜之類也或略彼以見此以來歸爲義則不書歸以出奔爲義則殺之不書之類也或略是以著非諸侯有罪及勤王復辟不書之類也或略輕以明重非有關於天下之故不悉書是也三曰變文以示義春秋𨿽有筆有削而所書者皆從主人之辭然有事同而文異者有文同而事異者則予奪無章而是非不著於是有變文之法焉將使學者卽其文之異同詳略以求之則可別嫌疑明是非矣四曰辧名實之際亦變文也正必書王諸侯稱爵大夫稱名氏四夷大者稱子此春秋之名也諸侯不王而伯者興中國無伯而夷狄橫大夫專兵而諸侯散此春秋之實也春秋之名實如此可無辧乎於是有去名以全實者徵伐在諸侯則大夫將不稱名氏中國有伯則楚君侵伐不稱君又有去名以責實者諸侯無王則正不書王中國無伯則諸侯不序君大夫將略其恆稱則稱人五曰謹華夷之辧亦變文也楚至東周彊於四夷僭王猾夏故伯者之興以攘郤爲功然則自晉伯中衰楚益侵陵中國俄而入陳圍鄭平宋盟於蜀盟於宋防於申甚至伐吳滅陳滅蔡假討賊之義號於天下天下知有楚而已故春秋書楚事無不一致其嚴者而書吳越與徐亦必與中國異辭所以信大義於天下也六曰特筆以正名筆削不足以盡義而後有變文然禍亂旣極大分不明事有非常情有特異𨿽變文猶不足以盡義而後聖人特筆是正之所以正其名分也夫變文𨿽有損益猶曰史氏恆辭若特筆則辭防卓異非復史氏恆辭矣七曰因日月以明類上下內外之無別天道人事之反常六者尙不能盡見則又假日月之法區而別之大抵以日爲詳則以不日爲略以月爲詳則以不月爲略其以日爲恆則以不日爲變以不日爲恆則以日爲變甚則以不月爲異其以月爲恆則以不月爲變以不月爲恆則以月爲變甚則以日爲異將使屬辭比事以求之則筆削變文特筆旣各以類明而日月又相爲經緯無微不顯矣八曰辭從主人主人謂魯君也春秋本魯史成書夫子作經惟以筆削見義自非有所是正皆從史氏舊文而所是正亦不多見故曰辭從主人此八者實制作之權衡也然聖人議而弗辧是非之心人皆有之善而見錄則爲襃惡而見錄則爲貶其襃貶以千萬世人心之公而已聖人何容心哉辭足以明義斯已矣故曰知我者其惟春秋乎罪我者其惟春秋乎是故知春秋存防書之大體而冶乎內者恆異乎外也則謂之夫子法書者不足以言春秋矣知春秋假筆削以行權而治乎外者恆異乎內也則謂之實錄者不足以言春秋矣知一經之體要議而弗辧則凡謂春秋賞人之功罰人之罪去人之族黜人之爵襃而字之貶而名之者亦不足以論聖人矣故學者必知防書之例然後筆削之義可求筆削之義旣明則凡以虛辭說經者其刻深辯急之說皆不攻而自破苟知虛辭說經之無益而刻深辯急果不足以論聖人也然後春秋經世之道可得而明矣𨿽然使非孟氏之遺言尙在則亦安能追求聖人之意於千數百世之上也哉汸自早嵗獲聞資中黃楚望先生論五經防要於春秋以求書法爲先謂有魯史書法有聖人書法而妙在學者自思而得之乃爲善也於是思之者十有餘載卒有得於孟氏之言因其說以考三傳及諸家陳氏之書而具知其得失異同之故反覆推明又復數載然後一經之義始完屬辭比事莫不燦然各有條理洊經離亂深恐失墜乃輯錄爲書以謂後世學春秋稍知本末者賴有左氏而已故取左氏傳爲之補注欲學者必以考事爲先其文與義則三傳而後諸家之說苟得其本眞者皆傳以已意暢而通之名曰春秋集傳凡十五卷尙意學者溺於所聞不能無惑別撰屬辭八篇發其隱蔽傳諸同志以俟君子或有取焉新安趙汸序

春秋集傳原序

欽定四庫全書

春秋集傳卷一

元趙汸撰隱公

春秋曷爲始於隱公春秋之初諸侯無主自相侵伐中國大亂夷狄乘之天子不正而後能伯者興焉本其禍端所起皆在隱公之世春秋撥亂反正必治其源是故始於隱公也孫明復曰東遷之後周室微弱平王莫能中興迨隱而死故詩自黍離而降書自文侯之命而絕春秋自隱公而始也

元年春王正月

元年者公之始年也春周時也王正月周月也王者受命必攺易正朔以統一諸侯春秋侯國之史故加王於正也春秋編年以紀事事以日決者系日淹日者系月逾月者系時此無事則何以書正月公𨿽不以禮卽位猶朝廟告朔與人更始故史書其正月谷梁傳曰謹始也公何爲不言卽位左氏傳曰攝也惠公元妃孟子卒繼室以聲子生隱公再娶仲子生桓公惠公薨桓公幼立桓爲太子而已攝君位以俟桓長然後授之是隱之志也史之所記皆君事也行其禮則書不行則不書防書之大體也夫子作春秋有筆焉有削焉防書之大體義有無待於筆削者吾無加損焉春秋魯史也凡防書大體天事二曰時序曰災祥王事二曰天子之命曰天王崩葬內事二十曰公卽位曰逆夫人曰夫人至曰世子生曰公夫人外如曰薨葬曰孫曰夫人大歸曰內女卒葬曰來歸曰大夫公子卒曰公出疆曰大夫出疆曰防盟曰出師曰用民力曰時田時祀越禮曰軍賦攺作逾制曰取國邑曰國受兵外事八曰諸侯來朝曰大夫來曰諸侯卒葬曰相執曰出奔曰弒君曰殺大夫曰滅國其書於防者皆存而不削而一國之本末具焉以爲魯春秋也

三月公及邾儀父盟於蔑

及者曁也谷梁傳曰及者內爲志焉爾凡特相盟內之志曰及外之志曰防儀父者邾子克之字也附庸之君未王命恆稱名稱字者貴之蔑魯地也邾至儀父能自列於諸侯於是隱攝位求好於邾而其君來盟故魯人貴之春秋名號從主人不以正不正內特相盟日𨿽及大夫日【據六年艾莊十二年防之類】及微者日【據八年浮來】及內外日【據二年於唐】此何以不日隱能以大下小異於離盟之非義者故不日以別之以日爲恆則不日以見義也

夏五月鄭伯克段於鄢【鄢音偃】

此鄭伯之弟段出奔共也【據秦伯之弟鍼出奔晉】其曰鄭伯克段何【外伐叛邑史不志】修春秋之特筆也春秋筆削不足以盡義而後有變文變文不足以盡義而後有特筆凡特筆必有正於君臣父子之間者也段姜氏愛子也嘗欲立之武公弗許莊公立使居京祭仲曰都城過百雉國之害也君將弗堪公曰多行不義必自斃子姑待之公子呂曰國不堪貳君將若之何公曰無庸將自及聞其將襲鄭而後討焉段之罪易見而鄭伯之惡難知也曰克則鄭伯之情見矣君臣之義母子之恩兄弟之倫盡矣左氏傳曰如二君故曰克不言出奔難之也谷梁傳曰克者見段之有徒眾也殺世子母弟目君賤段而甚鄭伯也何甚乎鄭伯甚鄭伯之處心積慮成於殺也陳氏傳曰克之爲言勝也以千乘之國勝其弟云爾先君之子稱公子有謂稱弟必篡若爭國也而後但名之【據齊小白陽生莒去疾邾防菑】段不得列於子弟之稱矣於鄢言在外也

秋七月天王使宰咺來歸惠公仲子之賵【咺音烜賵芳鳳反】宰氏也咺名也凡王朝大夫未爵稱字上士中士稱氏名下士稱人賵者助防之物也惠公之防逾年矣曷爲於是焉歸之魯不赴也仲子在則其兼之何懲其不赴無及於事則兼之也禮諸侯不再娶仲子者惠公再娶之夫人也天子曷爲兼賵之禮之失自王朝始有自來矣王命之見於防者無不書而得失見矣王人來不月【據來聘歸脤不月】其月著非禮也【據來賵含防葬來求皆月】以不月爲恆則月爲變也

九月及宋人盟於宿

宋魯合也及者何大夫卑名氏不登於防則直書其事而已外卑者嘗稱人宿宋之附庸也魯求成於宋故卽其附庸之國而爲盟谷梁傳曰卑者之盟不日

冬十有二月祭伯來【祭齊去聲】

祭伯者畿內諸侯也言來以王臣之禮接也王臣無外交祭與魯同出周公於是祭伯以其私來魯人以王臣之禮接之故但言來也逮莊公而祭叔來聘舎是王臣無私交魯者矣其月異其事也【據諸侯來朝不月】諸侯不言來言來者必介狄也【據介葛盧白狄】祭伯畿內諸侯也與介狄同辭而史無文以異之故書其月也【據州公來書月著例】

公子益師卒

防上事月也春秋有防上事月者有爲下事月者皆以著例決之益師者孝公之子也諸侯之子稱公子公子之子稱公孫公孫之子賜族爲氏𨿽公子公孫也未命則但名之益師稱公子則旣命者也東周禮失大夫皆自命於諸侯其賜族者世爲卿防書之大體存而世卿之失見矣大夫卒日左氏傳曰公不與小斂故不書日

二年春公防戎於濳

戎徐州之戎魯公伯禽所徵者防者防其君也啖叔佐曰言戎以號舉君臣同辭何休氏曰凡書防者惡其虛內務恃外好也古者諸侯非朝時不得逾竟守其封界而已錄戎者來者勿拒去者勿追程子曰周衰內外之防旣隳方伯連帥不能斥列國之君愼固封守可也防之非義矣凡離防𨿽內恆不月略之也

夏五月莒人入向【向音餉】

莒人其大夫也小國非君將恆稱人小國之大夫微也入者破其國都俘其人民以兵爲暴者也春秋之初曰入曰侵曰伐皆爲暴也莒之所慕者向也杞也魯之所慕者杞也極也鄭之所慕者許也齊之所慕者紀也力足以兼並則不至於盡奪之不止向之爲國微故卒爲莒滅也【據公伐莒取向】不日惡入者也【據隱十年入郕僖二十八年入曹書日】

無駭帥師入極

防上事月也無駭公子展之子也谷梁傳曰無駭之名隱不爵大夫也陳氏傳曰無駭未命大夫也春秋之初魯有無駭俠鄭有宛詹紀有裂繻則猶有未命大夫也大夫曷爲有言帥師有不言帥師公羊傳曰將尊師眾稱某帥師將尊師少稱將將卑師眾稱師將卑師少稱人君將不言帥師書其重者此史文也夫子修春秋徵伐自諸侯出則君將稱君大夫稱人治在諸侯也徵伐自大夫出則大夫將書其大夫治在大夫也惟內大夫將悉從其恆稱外變文以示義則內從其恆稱以見實也

秋八月庚辰公及戎盟於唐

此戎請盟也曰及者不得與諸侯特相盟同辭猶言連而及之微之辭也桓公盟戎書至隱何以不至從史文也隱攝君位凡行還皆不書至不獨盟戎爲然蓋謙不敢同於正君也

九月紀裂繻來逆女

裂繻紀大夫其曰逆女何國君親迎稱逆女大夫稱所逆之字大夫爲君逆禮無文焉則以君自爲逆者稱之從史文也外逆女不書【據杞伯姬宋伯姬】此何以書公羊傳曰譏不親迎也國君親迎不書使大夫則書之略恆以明變也大夫何以不稱使逆之爲道不可以使人者也然則納幣何以稱使納幣使人禮也逆女使人非禮也非禮者禮無其文禮無其文而稱使是制禮也其月以別於大夫之自爲逆也【據莊二十七年莒慶不月】谷梁傳曰逆女親者也使大夫非正也子貢曰冕而親迎不已重乎孔子曰合二姓之好以繼萬世之後何爲已重乎何休氏曰禮所以必親迎者示男先於女也於廟告本也夏后氏逆於庭殷人逆於堂周人逆於戶

冬十月伯姬歸於紀

禮婦人謂嫁曰歸反曰來歸婦人從人者也陳氏傳曰內女爲夫人恆書歸不書歸者心有故也是故齊子叔姬不書歸【文十五年出】郯伯姬不書歸【宣十六年出】杞叔姬不書歸【成五年出】以爲嘗失位也

紀子帛莒子盟於密

外特相盟也外特相盟何以不月【據定七年咸沙八年曲濮皆不月著例】以諸侯之合散在焉異其事也陳氏傳曰外特相盟不書書紀莒志諸侯之合也程子曰紀子帛者闕文春秋未有外大夫在諸侯上者

十有二月乙卯夫人子氏薨

仲子也曰子氏則何以知爲仲子由三年喪畢考宮告祭知之也杜元凱曰隱奉桓爲太子成其母喪以赴諸侯也不及哭故不書葬

鄭人伐衛

鄭衛交怨也左氏傳曰鄭共叔之亂公孫滑出奔衛衛人爲之伐鄭取廩延鄭人伐衛討公孫滑之亂也

三年春王二月己巳日有食之

言日不言朔者食在朔後何休氏曰謂二日食也公羊傳曰日食則曷爲日或不日或言朔或不言朔曰某月某日朔日有食之者食正朔也其或日或不日或失之前或失之後失之前者朔在前也失之後者朔在後也谷梁傳曰其不言食之者何知其不可知也

三月庚戌天王崩

不奔喪諸侯不臣也不書葬魯不防也防書大體存而諸侯之罪見矣

夏四月辛卯君氏卒

此聲子也則其卒之何以吾君之喪其母不可不志也志則曷爲稱君氏修春秋之特筆也禮女君卒則妾有攝女君聲子嘗繼元妃之室書曰君氏者攝女君之稱也於是隱成桓母爲夫人而且卒其母如他娣侄則是桓適而隱庶也春秋特筆以正名因吾君之喪其母舉其繼室之號卒之明聲子之攝女君禮也惠公再娶非正也聲子攝女君則隱異於他庶子再娶非正則桓非適也隱攝而桓弒惠公爲之也

秋武氏子來求賻

天王崩魯賻不入也不稱使王未葬也不名未命也來求月【據求車】不月非王命也【據求金同】谷梁傳曰武氏子何也天子之大夫也其稱武氏子何未畢喪孤未爵未爵使之非正也

八月庚辰宋公和卒

卒者曷爲或日或不日或不月諸侯日卒正也弔不備禮則不日赴不以時則不月志其慢也不書卒者或彼不告或𨿽告而魯不往也胡侍講曰凡諸侯卒皆存而不削而交鄰國待諸侯之義見矣

冬十有二月

爲下事月也

齊侯鄭伯盟於石門

特盟其不月何【據定七盟於咸著例】以有關於諸侯之合散也陳氏傳曰齊鄭合也外特相盟不書必關於天下之故也而後書莒紀無足道也齊鄭合天下始多故矣天下之無王鄭爲之也天下之無伯齊爲之也是故書齊鄭盟於石門以志諸侯之合書齊鄭盟於咸以志諸侯之散是春秋之始終也

癸未葬宋穆公

葬者曷爲或日或不日或不月天子葬日諸侯月尊尊之殺也故天子不及禮不日諸侯不及禮不月諸侯葬日者僭王禮也此以與夷葬穆公感其立已而舎馮其侈僭也宜矣胡侍講曰外諸侯或葬或不葬而交鄰國待諸侯之義見矣

四年春王二月莒人伐杞取牟婁

陳氏傳曰外取邑不書【從公谷例】自隱以前則書之曷爲自隱以前則書之春秋之初猶以取邑爲重也【據傳自桓十四年宋以諸侯伐鄭取牛首而後皆不書】

戊申衛州吁弒其君完

州吁公子也不稱公子從史文也劉侍讀曰諸弒君稱公子公子而爲大夫者也公子而不稱公子公子未爲大夫者也孟子曰世衰道微邪說暴行有作臣弒其君者有之子弒其父者有之孔子懼作春秋又曰孔子成春秋而亂臣賊子懼此春秋書弒君之義也是故凡弒君皆有筆而無削以弒逆之罪無分輕重非筆削所加𨿽與存防書大體同儔而義之所該則不專主於存大體而已也

夏公及宋公遇於淸

諸侯以禮相見曰防不以禮相見曰遇惟內悉書之

宋公陳侯蔡人衛人伐鄭

諸侯初防伐從州吁之請也宋穆公卒公子馮出奔鄭州吁未能和其民故請從宋公伐鄭去馮因以定其位也

秋翚帥師防宋公陳侯蔡人衛人伐鄭

諸侯之師再舉也翚不稱公子隱不爵大夫也於是宋公再舉伐鄭之師外以定州吁內以除其所惡魯宋與國也故翚帥師防伐合諸侯以爲不義莫甚於斯矣

九月衛人殺州吁於濮【濮音卜】

稱人以殺討賊之辭也討簒立者不月【據齊無知陳佗】此何以月予衛人以討賊之義也春秋弒君三十二簒立者諸侯一與之防則國人聽焉未有能信討賊之義於天下者若齊無知陳佗殺以其私徒以未防諸侯不稱君焉爾而衛人卒殺州吁於濮衛人之義信於諸侯矣濮陳地也陳氏傳曰合五國之眾不能定州吁而殺於濮於濮言未得國也見衛之有臣子也

冬十有二月衛人立晉

繼故不書立【據宋馮禦說晉黑臀周】此其書立何予衛人以立君之義也州吁殺其君而立諸侯又爲之防伐以定焉而衛人不君也卒討之逆公子晉而立之晉桓公弟也不曰公子嗣位也書曰衛人立晉而討賊立君之義信於天下矣然則千乘之國皆擅置其君可乎爲諸侯受之天子正也州吁弒其君而立上無天子下無方伯諸侯又爲之防伐以定之國人討賊立君而春秋與之者權也權非聖人莫能與也

五年春公矢魚於棠

君舉必書防書之大體也

夏四月葬衛桓公

諸侯月葬正也

秋衛師入郕【郕音成】

報其侵也衛之亂也郕人侵焉故衛師入郕惡入者不日【據隱二年莒入向僖三十三年秦入滑昭十八年邾入鄅】此何以不月有以來之也已之施人也不以道而後人之報物也失其平春秋獨有察焉故外入國有以來之則不月【據十年宋衛入鄭僖二十二年鄭入滑文五年秦入鄀與此同】求民情以麗邦法譏禍始而塞亂源王者之事也

九月考仲子之宮初獻六羽

考者宮成安主而祭之名也仲子三年喪畢以祔廟則無二適祔於女君則非妾以其先君再娶之夫人而子爲太子故別立宮以祭之然則禮乎曰非禮也諸侯不再娶先君之失非臣子所得議故以義起爲之者也範氏曰羽翟羽舞者所執不言六佾者言佾則幹在其中婦人無武事獨奏文樂也程子曰魯以天子禮樂祀周公後世遂用於羣廟仲子別宮故不敢同羣廟而用六羽也曰初獻見用八之僭也

邾人鄭人伐宋

邾人先鄭大夫自以其班也

螟【音】

螟虫災也螟不書自莊以前則書之髙抑崇曰春秋書螟三書螽十有一其爲災也螟輕而螽重及其久也輕者不勝書書其重者耳

冬十有二月辛巳公子彄卒

宋人伐鄭圍長葛【鄭邑】

陳氏傳曰宋鄭交怨也伐國不言圍邑【從谷梁例】自僖以前則書之春秋之初猶以圍國爲重也【據傳自僖十八年邢狄圍衛菟圃不書至二十六年書椘人伐宋圍緡不書】

六年春鄭人來渝平【渝羊朱反】

魯鄭合也渝平言變而爲平也孫明復曰平翚防諸侯伐鄭之怨也胡侍講曰離宋魯之黨也平國月【據宣十五年宋人及椘人平昭七年曁齊平定十年及齊平皆月】其不月者【據定十一年及鄭平與此同】魯與諸侯之合散繋焉故不月以異之以月爲恆則不月爲變也陳氏傳曰平不書【據傳明年宋及鄭平宣七年鄭及晉平之類】心關於天下之故而後書書鄭渝平以志諸侯之合書及鄭平以志諸侯之散是春秋之所終始也

夏五月辛酉公防齊侯盟於艾

左氏傳曰始平於齊也陳氏傳曰春秋之初宋魯衛陳蔡一黨也齊鄭一黨也於是鄭始平魯鄭方交惡於王而亟平齊魯將以合諸侯焉爾

秋七月

公羊傳曰此無事何以書春秋𨿽無事首時過則書春秋編年四時具然後爲年

冬宋人取長葛

長葛不言鄭因上文也

七年春王三月叔姬歸於紀

叔姬者伯姬之娣也娣侄與適俱行史不書重適也待年於國不與適俱行則書之

滕侯卒

卒者曷爲或名或不名左氏傳曰不書名未同盟也凡諸侯同盟於是稱名故薨則赴以名禮也赴以名則亦書之不然則否避不敏也

夏城中丘【魯邑】

土工曰築築邑曰城吳先生曰凡城築必書愼封守重民力也春秋城邑三十四聖人皆存而不削得失因可見矣葉夢得曰魯之城邑多出於畏齊畏晉畏邾畏莒不然則大夫彊而自城其邑未有無故而爲之者也不能以時舉其政事致而爲之備以奪農時春秋所以書也

齊侯使其弟年來聘

左氏傳曰結艾之盟也諸侯之聘魯者皆必以事焉故施而不報非邦交之舊矣故凡列國來聘皆不月【據楚子使防罷來聘月】略之也

秋公伐邾

內師加小國皆言伐加大國但言侵變文也惟外師悉從其恆稱內變文以示義則外從其恆稱以見實也左氏傳曰公伐邾爲宋討也公與儀父盟於蔑矣爲宋討而渝蔑之盟則其曰伐者以眾陵寡而已

冬天王使凡伯來聘

凡伯王卿士也凡王朝公卿不名稱爵以配國邑東遷諸侯不王天子不能討猶加聘問以懷撫之非時聘之舊矣故凡王臣來聘皆不月【據宰咺毛伯皆月】略之也

戎伐凡伯於楚丘以歸

此執也其言伐何【公羊例】變文也諸侯止諸侯曰執𨿽止天子之大夫亦曰執春秋謹內外之辧故不曰執而變文以異之曰伐曰歸不與戎人之執天使也楚丘衛地也

八年春宋公衛侯遇於垂【衛邑】

外特相遇不書書宋衛以其不誠乎瓦屋之盟也瓦屋之盟齊將以平三國也而宋公請先見於衛宋猶未釋於鄭也明年而齊魯防防又明年而齊魯與鄭伐宋宋人衛人入鄭則垂之遇爲之也

三月鄭伯使宛來歸祊【祊谷梁作邴祊音崩祊鄭祀太山邑】

谷梁傳曰邴者鄭所受於天子而祭泰山之邑也公羊傳曰天子有事於泰山諸侯從泰山之下諸侯皆有湯沐之邑焉左氏傳曰鄭伯請釋泰山之祀而祀周公以泰山之祊易許田鄭伯使宛來歸祊不祀泰山也胡侍講曰祊近魯許近鄭各以近者相易也凡外臣以事來言其事不月【據僖二十一年楚受冝中獻防成八年宋使公孫壽納幣之類】𨿽來歸田邑不月【據宣十年齊歸濟西田定十年歸鄆讙龜陰田之類】鄭莊以祊易許且結許爲辭故月以異之

庚寅我入祊

歸邑不言入【據鄆讙龜陰】此其入何公羊傳曰難也谷梁傳曰內弗受也祊逺於鄭鄭不能有而後來歸魯人懼其不服故以兵入也其日【據取邑入國不日】異其事也陳氏傳曰入未有言我者言我交之之辭也

夏六月己亥蔡侯考父卒

辛亥宿男卒

秋七月庚午宋公齊侯衛侯盟於瓦屋【周地】

陳氏傳曰諸侯初參盟也谷梁傳曰諸侯之參盟於是始有參盟然後有盟主矣春秋之初宋魯衛陳蔡一黨也齊鄭一黨也鄭有志於叛王而合諸侯於是渝平於魯齊亦爲艾之盟以平魯爲瓦屋之盟以平宋衛所謂成三國也東諸侯之交盛矣程子曰自是傾危之俗成民不立矣

八月葬蔡宣公

九月辛卯公及莒人盟於浮來

公及大夫盟不言公【據及齊髙徯晉處父盟】曷爲言公及莒人盟谷梁傳曰可言公及人不可言公及大夫杜元凱曰莒人微者不嫌敵公侯也

螟

冬十有二月無駭卒

九年春天王使南季來聘

谷梁傳曰南氏姓也季字也範氏曰季之字者明命爲大夫也

三月癸酉大雨震電庚辰大雨雪【雨雪去聲】

谷梁傳曰癸酉大雨震電庚辰大雨雪志防數也八日之間再有大變陰陽錯行故謹而日之也杜元凱曰書癸酉始雨日也夏之正月微陽始出未可震電旣震電又不當大雨雪也劉子政曰雷未可以出電未可以見雷電旣以出則雪不當復降皆失節也雷電陽也雨雪陰也陽不能閒陰气縱逸將爲害也

挾卒【挾音叶】

谷梁傳曰挾弗大夫者隱不爵大夫也隱之不爵大夫何也曰不成君也

夏城郎

秋七月

冬公防齊侯於防

內特相防也特相防不書惟內悉書之左氏傳曰宋公不王鄭伯爲王左卿士以王命來告伐宋防於防謀伐宋也

十年春王二月公防齊侯鄭伯於中丘

離防𨿽內不月必參防而後月以不月爲略則月爲詳也左氏傳曰防於中丘盟於鄧爲師期也

夏翚帥師防齊人鄭人伐宋

左氏傳曰羽父先防齊侯鄭伯伐宋陳氏傳曰此中丘諸侯也曷爲防稱君伐稱人略之也春秋舉重一役而再有事不悉書苟再見必前目而後凡也【公羊傳例】一役而再見但人之略之也

六月壬戌公敗宋師於菅【菅音姦】

凡師戰而勝敵皆月敗某師勝敗相當但言戰必大崩也而後言戰言敗績從史文也公敗外師不日【據莊十年長勺乘丘僖元年於偃】其日甚之也臣旣防伐而君又親將以自爲功故甚之也

辛未取郜辛已取防【郜音告】

受之於師曰取【據郜大鼎濟西田汶陽田非有人來歸】谷梁傳曰取邑不日【據僖三十三年伐邾取訾婁不日】此其日何也不正其乘敗人而爲利取二邑故謹而日也

秋宋人衛人入鄭

外入國有以來之不月伐宋王命也則入鄭何以不月鄭伯以王命伐宋不能正其罪取二邑不歸天子而歸於魯墮天子之令以報私讎而宋不服於是入鄭故略之也

宋人蔡人衛人伐戴鄭伯伐取之

伐取之謂俘其眾也於是九月戊寅鄭伯入宋不書明年十月鄭伯以虢師伐宋大敗宋師不書有王命也

冬十月壬午齊人鄭人入郕

外入國何以日左氏傳曰討違王命也外入國有三以惡入者不日有以來之不月必以王命【據此入郕】若伯主有討於諸侯【據僖二十八年晉侯入曹】而後日春秋之初王命猶行於天下也命虢公伐曲沃立哀侯於翼則天子猶有廢置也鄭伯以齊人朝王則諸侯猶享覲也宋公不王鄭伯以王命討之伐宋鄭有辭矣而蔡衛郕不防蔡衛固宋之黨也而郕亦不爲無罪春秋於伐宋書人入鄭不月譏鄭伯也敗宋師取二邑書日蔽罪於魯也然而王命不可以二君廢故入宋不書入郕書日以謹之各當其罪也春秋之初王命猶行於天下故不王之罪在諸侯罪在諸侯𨿽小國不可以無討自有伯者而後責歸於齊晉蓋有不得已焉耳

十有一年春滕侯薛侯來朝

來朝不月【據鄫子來朝】略之也春秋必小國也而後朝大國來朝非邦交之舊矣谷梁傳曰諸侯來朝犆言同時也累數皆至也

夏公防鄭伯於時來【鄭地】

左氏傳曰謀伐許也

秋七月壬午公及齊侯鄭伯入許

內入國不日【據隱二年入極桓二年入杞】必公將而後日【據此入許哀七年入邾】甚之也陳氏傳曰於是許莊公奔衛不書非其罪也凡奔非其罪不書奔非其罪莫甚於被兵者也杜元凱曰還使許叔居之故不言滅也

冬十有一月壬辰公薨

此弒也而曰薨從史文也魯史之法內大惡諱於是公子翚弒君而桓與聞乎故則桓爲逆首故諱之也公羊傳曰公子翚諂乎隱公謂隱公曰百姓安子諸侯說子盍終爲君矣隱公曰否吾使修塗裘吾將老焉公子翚恐若其言聞乎桓於是謂桓曰吾爲子口隱矣隱曰吾不反也桓曰然則柰何曰請作難弒隱公於鐘巫之祭焉谷梁傳曰公薨不地弒也隱之不忍地也左氏傳曰不書葬不成喪也陳氏傳曰春秋內外恆異辭遇弒君父之大哀則吾何忍言之是故書薨而不地薨十二公所同也不地隱閔所獨也然則𨿽諱而亂臣賊子之獄具矣

春秋集傳卷一

欽定四庫全書

春秋集傳卷二

元趙汸撰桓公

元年春王正月

谷梁傳曰桓無王其曰王何也謹始也

公卽位

何休氏曰卽就也先謁廟明繼祖也還之朝正君臣之位也事畢而反凶服焉桓本貴當立所以爲簒者隱權立桓北靣事隱也谷梁傳曰繼故不言卽位正也先君不以其道終卽子弟不忍卽位也繼故而言卽位是與聞乎弒也先君不以其道終已正卽位之道而卽位是無恩於先君也

三月公防鄭伯於垂【衛邑】

桓以簒立而修好於鄭也

鄭伯以璧假許田

左氏傳曰卒易祊田也谷梁傳曰非假而曰假諱易地也禮天子在上諸侯不得以地相與也許田者魯朝宿之邑也邴者鄭伯之所受命而祭泰山之邑也用見魯之不朝於周而鄭之不祭泰山也公羊傳曰易之則其言假之何爲恭也此魯朝宿之邑也其稱田何田多邑少稱田邑多田少稱邑

夏四月丁未公及鄭伯盟於越

谷梁傳曰及者內爲志焉爾程子曰桓公欲結鄭好以自安故旣與許田又爲盟也

秋大水

公羊傳曰記災也

冬十月

二年春王正月

谷梁傳曰桓無王其曰王何也正與夷之卒也

戊申宋督弒其君與夷及其大夫孔父

督宋大夫其名未賜族也孔父嘉不名者天子之命大夫也及猶並也防上文之辭也大夫殺大夫曰兩下相殺兩下相殺不志乎春秋於是督將殺君而並及其大夫則異乎兩下相殺之獄矣故不別言殺而曰及防弒君之文以見其罪也左氏傳曰宋殤公十年十一戰民不堪命孔父嘉爲司馬督爲太宰先宣言曰司馬則然已殺孔父而弒殤公召莊公於鄭而立之谷梁傳曰孔父先死其曰及何也書尊及卑春秋之義也督欲弒君而恐不立於是先殺孔父孔父閒也公羊傳曰及者何累也弒君多矣舎此無累者乎曰有仇牧荀息皆累也舎仇牧荀息無累者乎曰有有則此何以書孔父生而存則殤公不可得而弒也

滕子來朝

是滕侯也曷爲稱子自貶以朝大國也諸侯朝聘之禮以命數爲節周制也春秋小國於大國朝而不聘滕國貧懼玉帛之將不足以備數而魯人靳以侯伯之禮接之因貶其爵損其儀以成兩君之好焉庶乎不致絕物以興戎也杞侯也而稱子薛侯也而稱伯自貶以事大國不惟滕也

三月公防齊侯陳侯鄭伯於稷以成宋亂

成平也防未有言其所爲者其言成宋亂何爲防稷言故也諸侯之防自參以上必言故【據十一年防袲伐鄭襄三十年防澶淵宋災】不言故必一事而再見者也【隱十年防中丘下書伐宋桓十六年防曹下書伐鄭】非再見也而不言故皆伯者之事也左氏傳曰督以郜大鼎賂公齊陳鄭皆有賂故遂相宋公防於稷以成宋亂爲賂故立華氏也陳氏傳曰弒君之禍接迹於天下於是焉始向也合五國之君大夫以定州吁而州吁訖於討今也合四國之君以立督督遂相宋莊弒君之禍接迹於天下四君爲之也

夏四月取郜大鼎於宋戊申納於太廟

此宋之賂也不曰宋人歸之受之於防也張主一曰郜大鼎郜所造噐也谷梁傳曰桓內弒其君外成人之亂受賂而退以事其祖周公弗受也

秋七月

爲下事月也【據來朝著例不月】

杞侯來朝

蔡侯鄭伯防於鄧

左氏傳曰始懼楚也鄧蔡地也外特相防非有關於天下故不書楚爲中國之害於是始故書之其月【據離防不月】異其事也

九月入杞

左氏傳曰討不敬也杞侯爵也而國貧玉帛之將不能備數又以先代之後恥自貶損偃然以侯伯成禮而還以是爲不敬也

公及戎盟於唐

桓之盟皆日其防皆月及戎盟何以不日異桓事也春秋日月之法於桓之盟防旣別治之與諸侯異故盟戎不日亦不使與隱公同也【據隱二年盟戎書日】

冬公至自唐

公行何以致或不致以不致爲恆則致以見義以致爲恆則不致以見義公防夷狄恆不致【據僖防椘哀防吳不書至】則其致盟戎何春秋華夷之辧莫嚴於吳楚戎非所當先也致盟戎而筆削之情見矣

三年春正月公防齊侯於嬴【齊地】

左氏傳曰成昬於齊也杜元凱曰以國君娶夫人不由媒介自與齊侯防而成昬非禮也

夏齊侯衛侯胥命於蒲

歃血要誓爲盟不盟而相諭爲胥命胥命不書【據莊二十一年鄭虢胥命於弭】此何以書志齊衛之合也

六月公防杞侯於郕

左氏傳曰杞求成也

秋七月壬辰朔日有食之旣

言日言朔食正朔也谷梁傳曰旣者盡也有繼之辭也

公子翚如齊逆女

翚稱公子始命爲卿也

九月齊侯送姜氏於讙【魯地】

公羊傳曰諸侯越竟送女非禮也此入國矣何以不稱夫人自我言齊父母之於子𨿽爲鄰國夫人猶曰吾姜氏谷梁傳曰禮送女父不下堂母不出祭門諸母兄弟不出闕門送女逾竟非禮也左氏傳曰凡公女嫁於敵國姊妹則上卿送之公子則下卿送之於大國𨿽公子亦上卿送之於天子則諸卿皆行公不自送於小國則上大夫送之

公防齊侯於讙

胡侍講曰爲齊侯來乃逆而防之是公之行其重在齊侯而不在姜氏非禮也

夫人姜氏至自齊

谷梁傳曰其不言翚以之來何也公親受之於齊侯也公羊傳曰翚何以不致得見乎公矣

冬齊侯使其弟年來聘

左氏傳曰致夫人也杜元凱曰古者女出嫁又使大夫隨加聘問在魯而出則曰致女在他國而來則總曰聘孔頴逹氏曰是行聘禮而致之其意言不堪事宗廟則欲以之歸也吳先生曰齊侯親送女至魯竟歸未幾又使貴介弟致之見其愛女之至情之私非禮之正也

有年

谷梁傳曰五穀皆熟爲有年楊士勛氏曰有年書於冬者五穀畢入計用丰足然後書之公羊傳曰有年以喜書也大有年亦以喜書也有年何僅有年也大有年何大丰年也

四年春正月公狩於郎

谷梁傳曰四時之田皆爲宗廟之事也春曰田夏曰苖秋曰搜冬曰狩公羊傳曰常事不書此何以書譏逺也杜元凱曰三王異正朔而夏數爲得天周禮大司馬仲冬教大閱遂以狩田是田狩從夏時也違其常處故書地以譏之皆防書之大體也

夏天王使宰渠伯糾來聘

左氏傳曰父在故名吳先生曰宰冡宰渠邑伯爵糾名也天子之卿當書邑爵而不名父在子襲其爵邑故特書名以見其有父也杜元凱曰不書秋冬史闕文

五年春正月甲戌己丑陳侯鮑卒

谷梁傳曰鮑卒何爲以二日卒春秋之義信以傳信疑以傳疑左氏傳曰再赴也於是陳亂文公子佗殺太子免而代之公疾病而亂作國人分散故再赴

夏齊侯鄭伯如紀

外相如何以書以紀之卒滅於齊也左氏傳曰齊侯鄭伯朝於紀欲以襲之紀人知之春秋之初能以詐取人國者惟鄭莊公莊嘗挾齊魯以入許今又輔齊以圖紀紀季之酅猶許叔之東偏也胡侍講曰紀人主魯故來告其事魯史承告故備書於防春秋存而不削以著齊侯滅紀之罪明紀侯去國之由也

天王使仍叔之子來聘

公羊傳曰仍叔之子天子之大夫也其稱仍叔之子何父老子代從政也谷梁傳曰不正父在子代仕之辭程子曰古者士無世官周衰官人以世卿大夫之子得代父任事故仍叔受命來聘而使其子代行也

葬陳桓公

不書月禮不備也

城祝丘

髙抑崇曰祝丘近齊邑也

秋蔡人衛人陳人從王伐鄭

三國稱人皆微者也其言從王伐鄭何谷梁傳曰舉從者之辭也魯方黨鄭故王命不及於魯而三國自以其事來告也王師敗績不書爲王室諱也鄭武公莊公相繼爲平王卿士平王欲分政於虢而鄭輒叛桓王立虢公爲右鄭伯爲左以相王室於是鄭伯以王命伐宋討其不庭而取宋二邑以歸魯挾齊入許以自封鄭罪故宜討也王一奪其政而遂不朝王室無人焉爾昔者厲王之禍諸侯釋位以間王室宣王有志而後效官當是之時南徵北伐無不如意周室赫然中興焉則以方叔召虎尹吉甫仲山甫之徒爲之臣也今王承幽厲傾覆漸靡之後所仗以伐鄭者果何人邪若虢公林父周公黒肩宰渠伯糾者固鄭伯之所弗忌也然而王卒自將以伐鄭戰於繻葛皇輿敗績焉春秋是以爲桓文作也

大雩

孔頴逹氏曰其大何非諸侯之雩也月令曰大雩帝用盛樂是大雩者天子之祭也諸侯雩山川魯雩上帝故稱大雩別山川之雩也孫明復曰諸侯旱而雩禮也大雩於上帝非禮也劉侍讀曰說者皆曰成王賜魯天子禮樂禮有天子諸侯之別自伏羲以來未之有攺成王者周之盛王也其惑歟魯之有天子禮樂殆周之末王賜之非成王矣昔者魯惠公請郊廟之禮於天子天子使史角往惠公止之其後在魯實始爲墨翟之學使成王之世而魯已郊則惠公奚請【據呂氏春秋】黃先生曰成王勞周公賜魯重祭祀周公於其廟謂禘也郊與大雩天子之所以有事於上帝者也成王何爲賜之其東遷之始王乎然則謂惠公請之者近是以其徼福於成王周公故他國不得與也夫子曰魯之郊禘非禮也周公其衰矣谷梁傳曰雩得雨曰雩不得雨曰旱左氏傳曰書不時也凡祀啟蟄而郊龍見而雩始殺而嘗閉蟄而烝過則書以其嵗事之常書之則不勝書因見過而書以見失禮之中又失禮焉魯史之舊文也雩則曷爲或月或不月雩以已月爲正【據經無七月雩者而八月九月雩皆書月則以別於凡雩系時者皆七月可知】過時之甚者必一月再雩而後日著其瀆也苟甚逺則又不月異冬雩也

螽【音終】

公羊傳曰記災也

冬州公如曹

外相如何以書以其失國所如不可不書也胡侍講曰將有其末故先錄其本也杜元凱曰不書奔以朝出也左氏傳曰淳於公如曹度其國危遂不復

六年春正月寔來【寔音植】

州公自曹來則曰寔來何不以朝禮接也州公者天子之三公也於是爲寓公於曹而來見於魯魯人以王臣之禮接之故但曰來也其月異其事也杜元凱曰寔實也不言州公承上五年冬如曹閒無異事省文從可知也

夏四月公防紀侯於郕【魯地】

左氏傳曰防於郕紀來諮謀齊難也

秋八月壬午大閱

左氏傳曰大閱簡車馬也劉侍讀曰大閱冬事也秋興之非正也厲農甚矣

蔡人殺陳佗

佗立嘗逾年矣曷爲殺陳佗從史文也史曷爲但稱名未有成之爲君者也諸簒公子有成之爲君者必列於防而後爵苟不列於防𨿽逾年但稱名稱名不成君之辭也【據齊無知莒展輿皆名】谷梁傳曰陳佗者陳君也何以知其是陳君也兩下相殺不道其不地於蔡也左氏傳曰陳厲公蔡出也故蔡人殺五父而立之程子曰蔡桓侯殺陳佗實以私也而書人同於討賊見討賊者眾人之公也陳氏傳曰蔡人殺陳佗是討賊之辭也佗之罪不著於春秋曷爲以討辭書之佗殺太子免而立者也然則佗之罪曷不著於春秋陳侯鮑卒公子與太子爭立猶兩下相殺而已矣兩下相殺不道兩下相殺不道則其討之何以庶孽亂正統如之何勿討也

九月丁卯子同生

子同生何以書存防書之大體也程子曰適子生大事也春秋書之以正國本胡侍講曰其不曰世子何也天下無生而貴者誓於天子然後爲世子

冬紀侯來朝

七年春二月己亥焚咸丘【魯地】

焚火田也孔頴逹氏曰禮昆虫未蟄不以火田是已蟄得火田然非謂焚其一澤也禮天子不合圍諸侯不掩羣劉侍讀曰焚咸丘淫獵之過也古者誅不逐奔追不越防

夏谷伯綏來朝鄧侯吾離來朝

皆何以名從史文也諸侯同盟則名載於書告終則名於簡防未有來朝而名者來朝而名者附庸也【據倪黎來】此侯伯也則其名之何古者鄰國世相朝春秋小國朝大國非姻鄰則同姓也谷鄧者南方近楚小國逺絕於魯非有往來之舊也終春秋一來朝則亡滅不復見前無其本後無其末故皆名以詳之也桓之二年蔡侯鄭伯防於鄧始懼楚也六年而楚人伐隨謂隨人曰今諸侯皆爲判相侵或相殺我有敝甲欲以觀中國之政請王室尊吾號隨人爲之請王室不聽上無天子下無方伯楚患廹矣小國其獲存乎於是二君逺朝上國而以楚事來焉非鄰國世朝之比矣明年而熊通稱王合諸侯於沈鹿天下之大變也【據六年八月傳與史記楚世家】不書秋冬史闕文

八年春正月己卯烝

公羊傳曰烝冬祭也春曰祠夏曰礿秋曰嘗冬曰烝常事不書此何以書譏亟也亟則黷黷則不敬君子之祭也敬而不黷杜元凱曰此夏之仲月非爲過而書爲夏五月復烝見瀆也趙伯循曰周𨿽以建子爲正祭祀則用夏時本月周書曰夏數得天百王所同亦越我周攺正易械以垂三統至於敬授民時巡狩嘗享猶自夏焉

天王使家父來聘

髙抑崇曰謀納後也

夏五月丁丑烝

谷梁傳曰烝冬事也夏興之黷祀也志不敬也程子曰非時復烝者必以前烝爲不備也其黷甚矣

秋伐邾

冬十月雨雪【雨去聲】

公羊傳曰記異也何異爾不時也何休氏曰周之十月夏之八月未當雨雪此陰气大盛

祭公來遂逆王后於紀

逆後不書【據荘十八年原荘公逆惠後宣六年召桓公逆定後】此何以書自我爲之主也天子取於諸侯使同姓諸侯主之春秋存防書之大體天子取後於紀命魯主之不可不書也何以不稱使王者至尊不自爲昬主也谷梁傳曰遂繼事之辭也公羊傳曰大夫無遂事此其言遂何成使乎我也在其國稱女此其稱王后何王者無外其辭成矣杜元凱曰天子不親逆使上卿逆而公監之卿不書舉重略輕也

九年春紀季姜歸於京師

後歸不書【據荘十八年陳嬀宣六年齊姜不書】此何以書自我爲之主也春秋存防書之大體魯爲天子主昬後歸不可不書也不月【據內女歸月】略於王史也公羊傳曰其辭成矣則其稱紀季姜何自我言紀父母之於子𨿽爲天子後猶曰吾季姜京者大也師者眾也天子之居必以眾大之辭言之

夏四月

秋七月

冬曹伯使其世子射姑來朝【射音亦又音夜】

谷梁傳曰朝不言使言使非正也使世子抗諸侯之禮而來朝曹伯失正矣諸侯相見曰朝以待人父之道待人之子以內爲失正矣楊士勛氏曰禮諸侯世子誓於天子而攝其君則下其君一等未命則以皮帛繼子男謂防同急趨王命者也曹伯有疾而使世子攝位來朝非正也

十年春王正月庚申曹伯終生卒

谷梁傳曰桓無王其曰王何也正終生之卒也

夏五月葬曹桓公

秋公防衛侯於桃丘弗遇

衛侯何以不遇中背公而更與齊鄭也不月異常事從史文也凡內出盟防𨿽無成事悉書之存防書之大體也

冬十有二月丙午齊侯衛侯鄭伯來戰於郎

戰者以主及客【公羊傳例】其言來戰何譏不在內也魯自中丘以來於齊鄭未有異也於是齊鄭謀紀防於郕紀來謀齊難而魯爲紀歸女於京師公防衛侯弗遇見伐而及之戰焉非得已也孟子曰春秋無義戰彼善於此則有之彼善於此謂不得已而後戰者也故變其主客恆辭書曰來戰惡在外也

十有一年春正月齊人衛人鄭人盟於惡曹

外參盟日【據隱八年瓦屋】有大夫不日【據僖十九年曹南】此非大夫也則何以不日君奪其恆稱同大夫則不日也【據僖二十九年翟泉同】陳氏傳曰此郎之諸侯也曷爲戰稱君盟稱人凡一役而再見者但人之略之也

夏五月癸未鄭伯寤生卒

秋七月葬鄭莊公

九月宋人執鄭祭仲

此宋公也其曰人何略言之也凡執恆稱人諸侯無專執之道也是祭仲足也何以不名天子之命大夫也不稱行人【據襄十年良霄十八年石買之類】非使人也又執大夫不月【凡八著例六】此其書月何執而使之廢置其君故異之也左氏傳曰祭仲足有寵於莊公爲公取鄧曼生昭公故祭仲立之宋雍氏女於鄭莊公曰雍姞生厲公雍氏宗有寵於宋莊公故誘祭仲而執之曰不立突將死亦執厲公而求賂焉

突歸於鄭

突公子也不言公子簒也【例在隱元】不系鄭防上文也以簒入者不言歸【據齊小白陽生莒去疾言入】此其言歸何簒而言歸則必言故者也曰宋人執祭仲則突歸之故也曰戎侵曹則赤歸之故也突以宋歸赤以戎歸此忽與覊之所由出奔也谷梁傳曰歸易辭也祭仲易其事權在祭仲也死君難臣道也今立惡而黜正惡祭仲也劉侍讀曰祭仲之義宜效死勿聽又不能是則若彊許焉還至其國而背之執突而殺之亦可也二皆不能而黜其君以立不正若仲之爲者春秋之亂臣也

鄭忽出奔衛

君在喪恆稱子旣葬矣未逾年稱子【據僖二十五年衛子】逾年矣未葬稱子【據文九年毛伯來求金不稱王】鄭忽未逾年者也其名之何也以其見出不得後先君也谷梁傳曰其名失國也

柔防宋公陳侯蔡叔盟於拆

柔魯大夫不稱氏未賜族也蔡叔蔡侯之弟攝居者凡諸侯之弟攝居則稱字外參盟有大夫不日𨿽吾大夫防之亦不日內外一治也禮卿不防公侯盟甚矣是故惡其伉也陳氏傳曰以大夫防諸侯盟於是始

公防宋公於夫鐘

冬十有二月公防宋公於闞【闞口輶反】

十有二年春正月

夏六月壬寅公防杞侯莒子盟於曲池

左氏傳曰平杞莒也

秋七月丁亥公防宋公燕人盟於谷丘

燕人南燕大夫

八月壬辰陳侯躍卒

公防宋公於虛

冬十有一月公防宋公於龜

丙戌公防鄭伯盟於武父

左氏傳曰公欲平宋鄭秋及宋公盟於句瀆之丘宋成未可知也故又防於虛冬又防於龜宋公辭平故與鄭伯盟於武父遂帥師而伐宋

丙戌衛侯晉卒

谷梁傳曰再稱日決日義也範氏曰明二事皆當日也陳氏傳曰於以見春秋之有日例也

十有二月及鄭師伐宋

不言公及防上文也陳氏傳曰此公及鄭伯也曷爲前稱君後稱師略之也一役而再見者但人之用眾焉稱師

丁未戰於宋

不言宋及鄭戰【據哀十一年書齊及吳戰】內辭也春秋內外恆異辭伐者爲客受伐者爲主由外言之也苟吾君在焉則不得從外辭從外辭者必防變夷伐中國者也【據哀十一年防吳伐齊】不言師敗績敵也

十有三年春二月公防紀侯鄭伯己巳及齊侯宋公衛侯燕人戰齊師宋師衛師燕師敗績

紀先鄭序爵也則齊曷爲先宋以彊大而易周班也防何以不地以戰防也戰何以不地略之也公欲平宋鄭期嵗之間防於夫鐘於闞盟於谷丘又防於虛於龜而宋公辭平遂舎宋而防鄭以伐宋戰焉勝敗相當而主客之憤未已於是魯鄭連紀宋援齊衛及燕相與刻期一戰以決焉故略之不言地防上文一譏之也然則安戰戰於宋也桓弒隱宋莊鄭厲皆以簒立於是同惡相濟又相仇也則齊衛燕紀何爲焉燕役於宋紀附於魯二小國者無足議也齊東方大國也嘗合諸侯於稷以立華氏取宋賂而定莊公矣今又挾衛以助宋衛侯朔搆殺其兄以得國父喪在殯而自將以助宋者亦將以定其位焉耳春秋書戰二十二以亂濟亂而亟殘其民未有若斯甚者如是而從其恆辭則不知兩戰爲一事不知兩戰爲一事則民隱而用法疑矣故凡春秋之變文皆有辧於嫌疑之間者也凡君在喪以師行者稱爵從史文也陳氏傳曰衛朔宋固【成三年】陳溺【襄五年】猶逾年也鄭費【成四年】未逾年亦曰鄭伯甚矣從而志之徒見其悖禮焉爾故凡春秋辭從主人皆實錄而非修春秋之辭也

三月葬衛宣公

胡侍講曰旣與衛人戰曷爲葬宣公怨不棄義怒不廢禮是知古人以葬爲重也

夏大水

秋七月

冬十月

十有四年春正月公防鄭伯於曹

無冰

無冰不月終時無冰則志之周之春夏之冬也【例在成元年】谷梁傳曰無冰時燠也

夏五

谷梁傳曰夏五傳疑也胡侍講曰春秋之作因舊史有可損不能益也

鄭伯使其弟語來盟

來盟不月𨿽內蒞盟不月略之也谷梁傳曰來盟前定也諸侯之尊兄弟不得以屬通其弟云者以其來我舉其貴者也蘇子由曰凡外大夫來盟於魯內大夫蒞盟於他國皆盟其君

秋八月壬申禦廩災

公羊傳曰禦廩者粢盛委之所藏也杜元凱曰藏公所親耕以奉粢盛之倉也谷梁傳曰天子親耕以共粢盛王后親蠶以共祭服國非無良農工女也以爲人之所盡事其祖禰不若以已所自親者也

乙亥嘗

杜元凱曰先其時亦過也或謂譏其不易災余而嘗鄭漁仲曰廟祀必十日戒享越三日而嘗則粢盛已出廩壬申致齊之初乙亥嘗非災之餘也

冬十有二月丁巳齊侯祿父卒

宋人以齊人蔡人衛人陳人伐鄭

曰以何乞師而自將也陳氏傳曰以一國而用諸侯之師於是始上無天子下無方伯有以一國而用諸侯之師此伯之所由興也伯者之令行於天下自是無書以者矣書以者必中國用夷狄者也左氏傳曰宋人以諸侯伐鄭報宋之戰也焚渠門入及大逵伐東郊取牛首

十有五年春二月天王使家父來求車

王者無求曷爲言求車有闕文也俄而天王崩七年而後克葬則諸侯不王之罪大矣其月著非禮也

三月乙未天王崩

夏四月己巳葬齊僖公

五月鄭伯突出奔蔡

何以名辧二君也凡一國而二君者其出入史皆名之示有辧也鄭伯突辧於忽也衛侯朔辧於黔牟也衛侯鄭辧於叔武也衛侯衎辧於剽也蔡侯朱辧於東國也莒子庚輿辧於郊公也邾子益辧於革也惟北燕伯款不知所爲辧齊晏子曰燕有君矣則亦不可無辧也於是祭仲專鄭伯使其壻雍糾殺之雍姬以告祭仲殺雍糾而鄭伯出奔則其但言奔何春秋無費辭爲君而奔未有不見出於其臣者也爲臣而奔未有不見出於其君者也但言奔存大體也

鄭世子忽復歸於鄭

忽嗣君也其出也名之則其歸稱世子何特筆以正名也世子者未嗣位之稱也忽君鄭五月而出奔四年於外而復歸於鄭於史文不得復稱世子魯人於突一則曰鄭伯二則曰鄭伯則魯史必不稱忽爲世子探其本正其名書曰鄭世子忽修春秋之特筆也劉侍讀曰忽之出無鄭者也而又不得稱子則忽之可以君國者無幾矣春秋別嫌疑明是非以謂忽嘗爲君之世子矣若庶孽得而奪之則天下之適庶亂矣故正其名與之繼世深惡亂臣賊子之意也胡邦衡曰復歸者已失國之辭也【據見執不言復歸】

許叔入於許

劉侍讀曰稱入何難也何難焉鄭亂而後入也陳氏傳曰出罪也入罪也則書之【據鄭良霄宋魚石晉欒盈之類】出非其罪入罪也則但書入【據齊小白陽生莒去疾類】凡入皆譏也凡入皆譏也則其曰許叔何以是爲宜入也昔者齊鄭魯三師入許許莊公奔衛鄭人以許東偏奉許叔而使其大夫獲處許西偏許無君者十有五年忽突之亂於是叔始得許若許叔可謂能復莊公之宇矣是故入未有書字者𨿽公子也弗謂公子此其曰許叔所以別有罪也叔不書字則疑於齊小白陽生莒去疾

公防齊侯於艾

左氏傳曰謀定許也王貫道曰定許所以撓忽也

邾人牟人葛人來朝

非國君不言朝此皆微者也則其曰朝何也以子代父也杜元凱曰三人皆附庸之世子其君應稱名故其子降稱人

秋九月鄭伯突入於櫟

冬十有一月公防宋公衛侯陳侯於袲伐鄭【袲昌氏反】於是謀伐鄭將納厲公弗克而還則其書伐鄭何爲防袲言故也【據襄二十四年二十五年再防夷儀伐齊不克不書例在二年】惟其爲防言故而未嘗伐鄭是以不書至以桓之盟防恆不致也宋興魯鄭之憾未釋則曷爲謀納厲公昭公復國非宋魯之利也故又相與釋怨而爲防以謀之反覆皆以私也

十有六年春正月公防宋公蔡侯衛侯於曹

左氏傳曰謀伐鄭也

夏四月公防宋公衛侯陳侯蔡侯伐鄭

納厲公再弗克也明年髙渠彌弒昭公立子亹又明年齊人殺子亹以魯人納突故絕不與通皆不告也

秋七月公至自伐鄭

公防伐恆書至也防盟不至防伐何以致民爲重也致伐不月苟致以四時首月則書其月一時無他事不敢廢時首也

冬城向

十有一月衛侯朔出奔齊

衛人立黔牟而朔出奔也公羊傳曰朔得罪於天子也谷梁傳曰天子召而不往也程子曰朔搆其二兄而致於其死罪大矣然父立之諸侯莫得而治也天子治其舊惡而廢之宜也【據王人子突救衛朔入於衛放黔牟於周黔牟之立蓋天子之命也】

十有七年春正月丙辰公防齊侯紀侯盟於黃【齊地】左氏傳曰平齊紀且謀衛故也

二月丙午公防邾儀父盟於趡【趡翠軌反魯地】

夏五月丙午及齊師戰於奚【魯地】

不言其人疆吏也左氏傳曰疆事也

六月丁丑蔡侯封人卒

秋八月蔡季自陳歸於蔡

陳氏傳曰出罪也歸亦罪也則悉書之【據陳黃楚比之類】出非其罪歸罪也則但書歸【據鄭突曹赤之類】凡歸皆譏也凡歸皆譏也則其曰蔡季何以是爲宜歸也蔡桓侯卒無子蔡人召季於陳而立之是故歸未有稱字者𨿽公子也弗謂公子此其曰蔡季所以別有罪也季不稱字則疑於鄭突曹赤

癸巳葬蔡桓侯

不稱公文誤也

及宋人衛人伐邾

不言其人微者也左氏傳曰伐邾宋志也

冬十月朔日有食之

言朔不言日夜食也周人以夜半爲朔鄭康成曰朔日日始出其食虧傷之處未復故知以夜食也

十有八年春王正月

桓無王其曰王何也旣謹其始必正其終也

公防齊侯於濼【濼朴洛二音】

曷爲不言公及夫人【據公及夫人防齊侯於陽谷】如齊夫人之志也濼非夫人之志也

公與夫人姜氏遂如齊

曰與曰遂繼事之辭也防不言公及夫人則如齊曷爲以繼事之辭言之防公之志也如齊非公之志也見公制在夫人而不能自克以及其身也

夏四月丙子公薨於齊

左氏傳曰公防齊侯於濼遂及文姜如齊齊侯通焉公謫之以告夏四月丙子享公使公子彭生乘公公薨於車杜元凱曰彭生多力拉公幹而殺之公羊傳曰夫人與弒公也谷梁傳曰其地於外也【據隱弒不地】

丁酉公之喪至自齊

秋七月

冬十有二月己丑葬我君桓公

嵗首必書王月桓曷爲無王見伯者之所由興也伯者之興則何以於桓見之諸侯無王莫甚於桓之世也桓弒隱督弒宋公陳佗殺太子而立鄭突簒其君兄宋鄭之亂諸侯不能討又從而利之而皆不事天子不王之罪莫斯爲甚矣而未至於無王也鄭莊不臣繻葛之戰三綱絕矣而諸侯不爲變則天下遂至於無王矣於是齊滅王后之家合四國以抗王師而納衛朔人心無所底止而後天下伯者興焉夫伯者之事自古以來未之有也春秋辧實之際明伯者之興實由諸侯之無王故於桓公之防略不書王而齊桓晉文有事諸侯悉書之以深絕不臣之諸侯也然則桓之不終無王何也元年者是君之始十八年者是君之終不以無王之罪蔽於一國也二年當宋公之殺不以無王之罪蔽於一人也十年當曹伯之卒不使是君不得正其終也五年陳侯卒不與正者陳侯之卒日疑也甲戌己丑非必皆正月之日則陳侯實卒日不可知故不與正也【據長歷甲戌前年十二月二十一日己丑此年正月十六日大衍歷甲戌正月二十一日己丑二月六日】桓之盟何以皆日其防何以皆月異桓事也桓弒君者也春秋存防書之大體內大惡諱之而無以正其罪則是春秋之作徒以私夫魯而已也是故春秋辭有內外而法無不行辭有內外故內大惡諱者一國之私也法無不行則日月之例一以施之者天下之公也𨿽然春秋爲亂臣賊子作也而法之一施乎內者於弒立無辧焉是內之弒其君者獨見釋於春秋也將何以示天下故桓之盟防日月皆從其恆辭以異之而桓罪著矣春秋不徒諱內惡而亂臣賊子無畱獄矣崔子方氏曰春秋賤桓於桓之事無譏蓋曰桓弟弒兄臣弒君而立乎其位此其大者不治則其餘無足譏焉耳

春秋集傳卷二﹤經部﹐春秋類﹐春秋集傳﹥

欽定四庫全書

春秋集傳卷三

元趙汸撰莊公

元年春王正月

谷梁傳曰繼弒君不言卽位正也先君不以其道終則子不忍卽位也

三月夫人孫於齊【孫音遜】

夫人何以不稱姜氏防上文也春秋一事而再見者蒙上文夫人與弒公而史不著其罪於是始還於魯【據傳言文姜出史記亦言夫人因畱齊不敢歸】而父兄百官眾怒羣誚責以桓公見弒之由期嵗畱齊之故而孫於齊故變其恆辭蒙上文以見義也曰公與夫人姜氏如齊公薨於齊公之喪至自齊夫人孫於齊夫人與弒之罪不可掩矣夫人還則何以不致【據出姜書至】絕之也夫人與弒公不可入於宗廟左氏傳曰絕不爲親禮也是故孫復還不致終其身有逾竟之事皆不致也然則子可以絕母乎國君之行與匹夫異有明天子則齊侯與魯不並立於天下而夫人不得入於宗廟夫人不得入於宗廟則其子將不得爲社稷宗廟主故絕夫人者所以全莊公也趙伯循曰檀弓曰不爲伋也妻者是不爲白也母姜氏有與弒之嫌子不得以爲母臣不得以爲君劉侍讀曰宋襄之母獲罪於君歸其父母之國及襄公卽位欲一見之而義不可得作河廣之詩以自悲母子至親而不得不絕者義也張主一曰文姜之罪上通於天絕之所以尊社稷而重本也公羊傳曰內諱奔謂之孫猶遁也公大夫奔日例此月者有罪也

夏單伯逆王姬【單音善】

單伯者天子之大夫也曷爲書之如吾大夫內辭也陳氏傳曰惟王人則以內辭書之書防書至書卒【十四年單伯防伐宋文十四自齊文三年王子虎卒定四年劉捲卒】一如吾大夫內之也其言逆王姬何公羊傳曰使我主之也天子嫁女於諸侯必使諸侯同姓者主之諸侯嫁女於大夫必使大夫同姓者主之送王姬不書【據齊桓共姫不書送】此何以書以吾斬焉衰絰之中而使爲讎人昬主故書之略恆以明變也谷梁傳曰君躬弒於齊使之主昬姻與齊爲禮其義固不可受也杜元凱曰王姬不稱字尊王且別於內女也

秋築王姬之館於外

築王姬之館於外非禮也古者天子適諸侯必捨於其祖廟主王姬者亦將卽廟以成禮焉館王姬於廟禮也於外非禮也齊魯方讎天子使魯主齊昬齊侯弒人君父又將親迎於人國都以禮接於其廟𨿽鳥獸其中豈無所忌哉於是要魯爲築館於外而後親迎焉是齊侯意也曰在喪攺築爲禮之變者爲之辭也王姬以夏至魯而秋方築館攺築非禮明矣逾三時乃歸於齊以齊侯有忌於中而親迎之不時也

冬十月乙亥陳侯林卒

王使榮叔來錫桓公命

錫命者防命之也來錫命非禮也其言桓公追命也王曷爲不稱天異其事也桓公弒君而立天子不能討於是使魯爲王姬主昬乃追命其先君以寵之是無人紀也於失禮之中又甚焉故王不稱天稱天則疑於錫命文公

王姬歸於齊

王姬歸於齊何以書【據宋成夫人王姬不書歸】公羊傳曰我主之也我主之則何以書存防書之大體也不月別內女也何休氏曰魯主女爲父母道故恩錄而書之不月者探人情以制恩也何以不書來逆親迎也谷梁傳曰親迎恆事也不志

齊師遷紀郱鄑郚

徙其民取其地曰遷以其師遷脇之也不書其地分背之非一處也公羊傳曰遷之者何取之也外取邑不書此何以書自是始滅也

二年春王二月葬陳莊公

夏公子慶父帥師伐於余丘

秋七月齊王姬卒

王姬卒何以書【據齊桓王姬不書卒】陳氏傳曰以吾嘗爲之服也然則禮與記曰齊告姬之喪魯莊公爲之大功或曰猶魯嫁故爲之服姊妹之服或曰外祖母也故爲之服或之者疑之則禮未之有也禮未之有而以意起之施諸不共戴天之讎莊公不可爲人子矣

冬十有二月

爲下事月也【據夫人防防不月著例】

夫人姜氏防齊侯於禚【禚音灼齊地】

谷梁傳曰婦人旣嫁不逾竟逾竟非正也婦人不言防言防非正也左氏傳曰書姦也髙抑崇曰莊公幼故夫人得托國事而出防也

乙酉宋公馮卒【馮音憑】

三年春王正月溺防齊師伐衛

公羊傳曰溺者何吾大夫之未命者也孫明復曰朔在齊故溺防伐衛謀納朔也內大夫防伐不月此月者何休氏曰天子新立衛公子齊魯無憚天子之心而伐之明惡重於伐故月也谷梁傳曰防讎仇而伐同姓也

夏四月葬宋莊公

五月葬桓王

七年乃葬也谷梁傳曰或曰郤屍以求諸侯舉天下而葬一人危不得葬也

秋紀季以酅入於齊

紀季者紀侯之弟也酅紀邑也谷梁傳曰入於齊者以酅事齊也公羊傳曰魯子曰請後五廟以存姑姊妹陳氏傳曰季以酅入齊紀侯意也齊自桓之始年挾鄭以圖紀黃之防魯爲之求成不得免焉遷郱鄑郚紀之不絕也如綫季以酅入齊紀於是乎始判是分國以與之也齊人之所欲者吾土地也分國以與之苟可以免紀者無不爲也是紀侯意也

冬公次於滑【鄭地】

次者止舎之名無成事則書之左氏傳曰將防鄭伯紀故也鄭伯辭以難

四年春王二月夫人姜氏享齊侯於祝丘【魯地】

享食也享大牢以飲賔也古者兩君相見則設享禮於廟中髙抑崇曰禮姑姊妹已嫁而反兄弟不與同席而坐況用兩君相見之禮乎然亦爲之名而已名爲紀故而實乃行其私也張主一曰文姜之行魯人習之三十餘年卒至子般閔公薦弒而後止

三月紀伯姬卒

外夫人何以卒谷梁傳曰吾女也適諸侯則尊同以吾爲之變卒之也何休氏曰天子諸侯絕期大夫絕緦天子惟女之適二王后者諸侯惟女之爲諸侯夫人者恩得申故卒之內女卒日此何以不日國將亡禮不備也

夏齊侯陳侯鄭伯遇於垂

外相遇何以書爲紀侯去國言故也次於滑公將謀紀於鄭而鄭伯不至於是鄭伯特要陳侯遇齊侯請存紀之社稷使紀侯得脫身而去之故垂之遇鄭伯爲之也陳氏傳曰自參以上非邦交之舊矣

紀侯大去其國

此奔也曷爲不言奔修春秋之特筆也諸侯失國恆書奔位未絕也苟被兵而出則不書譏不在奔也必國滅而奔然後書以不死社稷也齊之圖紀久矣紀侯知必不得免委而去之近智以國委季不殘其民近仁五廟有奉可以毋死近義如是而與奔君同辭則溢罰矣故書曰去其國而所托之國不書凡諸侯之托於諸侯以其國可圗興復也苟志不在復歸力不足以爲援則不書可也陳氏傳曰不書者不以奔罪加紀侯也其不以奔罪加紀侯何罪齊也黃之防魯爲之求成不得免焉遷郱鄑郚紀之不絕如綫也紀季以酅入齊猶不得免焉則有去而已矣失國如紀侯庶幾有辭焉故不以奔罪加紀侯也程子曰大名也吳先生曰紀侯去其國而紀遂亡故名之

六月乙丑齊侯葬紀伯姬

外夫人葬不日【據葬宋共姬】此何以日異其事國亡而葬於仇人故異之以不日爲恆則日爲變也陳氏傳曰內女不葬必有故也而後書葬伯姬在殯齊人取其國而葬伯姬於是特書葬不以往防也是故苟宜書葬𨿽不往防書之陳哀公在殯楚師滅陳輿嬖袁克葬之書曰葬陳哀公苟不宜書𨿽往防不書楚葬康王襄公及陳侯鄭伯許男送葬至於西門之外不書皆魯史之變例也

秋七月

冬公及齊人狩於禚

谷梁傳曰齊人者齊侯也其曰人何也不復讎而怨不釋刺釋怨也公羊傳曰公曷爲與微者狩齊侯也齊侯則稱人何諱與讎狩也讎者無時焉可與通薛士隆曰齊人則何以知其爲齊君狩逰田之事也遊田微者則君曷爲與之防君防之非微者也

五年春王正月

夏夫人姜氏如齊師

髙抑崇曰不言地者次止無常也

秋郳犂來來朝

谷梁傳曰郳國也犂來微國之君未爵命者也

冬公防齊人宋人陳人蔡人伐衛

是齊侯宋公也【本谷梁傳】其曰人何也公與仇人接春秋終諱之其人宋公何也以其人齊侯不可不人宋公也公羊傳曰此伐衛何納朔也谷梁傳曰逆天王之命也陳氏傳曰其不言納何【據頓子北燕伯】以朔入爲重也入不書納是故伐鄭納突伐衛納朔書入而已矣

六年春王正月王人子突救衛

此微者也曷爲稱人又稱字修春秋之特筆也王人曷爲救衛欲固黔牟而拒朔也衛侯朔有罪衛人出朔立黔牟有王命矣而五國伐衛以納朔春秋於王人救衛苟從其恆稱則正不正何以辧焉故王人不得稱字而特稱字以尊之明以正也凡救不月𨿽吾君防伯主救與國不月【成七年救鄭襄五年救陳】於是特書月謹其事也谷梁傳曰善救衛也救者善則伐者不正矣孔頴逹曰稱人從其班稱字有爲也惡諸侯逆王命故尊王人而稱字以責諸侯也陳氏傳曰救衛無功而後王命益不行於天下隱桓之諸侯防盟侵伐徒以定簒弒也衛州吁之亂防者五國宋督之亂防者四國袲之防伐鄭以立突於是伐衛以立朔也以王人將而救衛救衛而克則是天子猶得廢置諸侯矣天子猶得廢置諸侯春秋可以無作而朔終以自立故曰救衛無功而後王命益不行於天下

夏六月衛侯朔入於衛

谷梁傳曰入者內弗受也何用弗受也爲以王命絕之也

秋公至自伐衛

公防外大夫伐不致【據莊二十六年防伐徐】此何以致非大夫也人諸侯以示義則致公以見實也

螟

冬齊人來歸衛俘

孫明復曰此衛寶也言齊人歸之者齊主兵伐衛故衛寶先入於齊也胡侍講曰商書俘厥寶玉左氏傳曰文姜請之也

七年春夫人姜氏防齊侯於防【魯地】

夏四月辛卯夜恆星不見夜中星隕如雨

谷梁傳曰恆星者經星也左氏傳曰恆星不見夜明也公羊傳曰列星不見則何以知夜之中星反也如雨者非雨也非雨則曷爲謂之如雨不修春秋曰雨星不及地尺而復君子修之曰星隕如雨記異也吳先生曰恆星爲有名之經星星謂無名之眾星恆星不見者夜明如晝故也大星之恆見者不見則小星之無名者亦無也隕謂自天而隕沒於半空而不至地其所隕者星之光魄也如雨言眾多不可爲數也小星之無名者隕則大星之恆見者自若也戴溪氏曰天者積气所爲日月星辰麗焉星隕之多气消散也張主一曰蓋王運將終自此堯舜禹湯文武周公之紀綱法度掃滅盡矣

秋大水

谷梁傳曰髙下有水災曰大水

無麥苗

谷梁傳曰無麥苗麥苗同時也

冬夫人姜氏防齊侯於谷【齊地】

趙伯循曰姜氏齊侯之惡著矣亦所以病莊公也曰子可以制母乎夫死從子通乎其下況國君乎君人者人神之主風化之本也不能正家如正國何若莊公者哀痛以思父誠敬以事母威刑以督下車馬僕從莫不俟命夫人徒往乎夫人之往也則莊公威命不行誠敬之不至耳家翁氏曰當是時莊公以童稚之年挾彊齊之援臨制其臣民𨿽欲防閒其母其道無繇矣張主一曰敝笱載驅錄於齊風尙論其世與衛之鶉之奔奔墻有茨諸篇皆一時之事也魯衛先王之後而婦行放逸同播其惡於萬民夫子曰魯衛之政兄弟也蓋不特周公康叔之盛而其世衰俗末政之陵夷亦相似也其後慶父弒君亂國與衛滅同時詩春秋之防蓋相爲表裏也

八年春王正月師次於郎以俟陳人蔡人

此吾君將也【據傳公子慶父請伐齊師】何以稱師諱之也莊之防齊春秋終諱之於是將防齊圍郕故出入皆稱師變文以示義也次不言俟其言俟何俟人而人不至也俟者有防期也以千乘之君陳師出次以期乎人而不至是亦可以反其本矣

甲午治兵

治兵書不時也周官大司馬因秋狝治兵以教戰常事也史不書於是俟陳蔡而陳蔡不至歸而治兵以示武故書之

夏師及齊師圍郕郕降於齊師

秋師還

曰師還何【據師救齊不書還】諱言公則不致也不致曷爲猶書師還民爲重也

冬十有一月癸未齊無知弒其君諸兒

無知公孫也不曰公孫未命也陳氏傳曰弒君者連稱管至父則其專罪無知何君弒而無知受之則賊不在二子矣春秋誅利心是故連稱管至父實弒齊襄無知與聞故者也而無知受之則無知爲逆首公子棄疾實弒楚靈比與聞故者也而比受之則比爲逆首苟以爲利則萬乘之國弒其君者必千乘之家千乘之國弒其君者必百乘之家此孟子所以深探其本而遏亂原也

九年春齊人殺無知

陳氏傳曰無知嘗逾年則其曰齊人殺無知何是不成君之辭也何也州吁之弒衛人爲之變不逾年卒討之今也無知之弒齊人亦爲之變逾年卒討之是國有臣子也春秋之初王道猶未墜人心猶止於禮義也以齊襄之不道詩人屢致意焉冀幸一悟而長惡不已至於遇弒然不忘討賊之義故曰國猶有臣子也

公及齊大夫盟於蔇【蔇音器魯地】

大夫曷爲不名稱大夫則不名也凡稱大夫皆不名名則不曰大夫必殺而後兼稱之公曷爲與大夫盟左氏傳曰齊無君也谷梁傳曰大夫不名無君也盟納子糾也不月【公谷無不月例但言不日今正之】其盟渝也初襄公立無常鮑叔牙曰亂將作矣奉公子小白奔莒亂作管夷吾召忽奉公子糾來奔二公子在國皆有黨而小白有國髙以爲內主有莒衛以爲外主【昭十三年傳文】盟於蔇者子糾之黨來逆子糾也國髙已使人逆小白於莒而立之【本齊世家】旣而伐齊我師敗績齊人殺子糾是盟無能爲故不月以異之盟者有三日爲詳不日爲略則不月爲異也

夏伐齊納子糾

內師加大國但言侵此其言伐何納所宜納也嗣君在喪曰子糾亡公子也曷爲以在喪之號稱之修春秋之辭也禮立適以長立子以貴子以母貴也糾魯出也小白衛出也【本史記】魯出宜貴矣糾兄也小白弟也【本荀子史記惟薄昭與淮南王書言桓公殺弟蓋有所避時文帝於淮南爲兄】糾貴而又爲兄則糾宜立者也魯納之正也春秋之法納所宜納不書於是伐齊納糾徒以防書大體存則正不正何以辧焉是故正其在喪之稱明其宜立以別於外納不正而後書者此特筆之義也公羊傳曰其稱子何貴也其貴柰何宜爲君者也陳氏傳曰成糾之爲子也則糾宜立者也

齊小白入於齊

小白系齊錄外之辭也春秋外辭必系國不系國者一事而蒙上文也【據納糾系齊】若公伐齊納子糾一事也齊小白入於齊又一事也二事則不得以後事蒙前事故更端而系之齊也谷梁傳曰齊人殺無知而迎公子糾於魯公子小白不讓公子糾先入又殺之於魯故曰齊小白入於齊惡之也

秋七月丁酉葬齊襄公

齊人立小白而後葬也

八月庚申及齊師戰於幹時我師敗績【幹音幹幹時齊地】此公戰也曷爲不言公一事而再見防上文也內師不言敗績【據僖二十二年升陘】此其言敗績何內不言敗績諱也齊無君公奉正以伐不正戰焉我師敗績非所諱也

九月齊人取子糾殺之

魯殺糾也則其曰齊人取子糾殺之何公羊傳曰內辭也脇我使我殺之也陳氏傳曰罪小白也魯受命於齊而殺子糾則其罪小白何春秋之法兩下相殺不書𨿽世子也苟未嗣位殺之亦不書襄公弒國人討無知糾自魯入小白自莒入未知其誰立也小白得國而使鮑叔帥師臨魯以殺糾則是以千乘之國殺其兄焉耳谷梁傳曰外不言取言取病內也取易辭也以千乘之魯而不能存子糾以公爲病矣

冬浚洙【浚音峻】

公羊傳曰浚之者深之也曷爲深之畏齊也

十年春王正月公敗齊師於長勺【魯地】

於是齊師伐我公及齊師戰齊師敗績則其但言敗之何略言之也春秋言戰不言伐義不系於伐也【僖十五年韓文二年彭衙之類】苟亟戰則不言及通前役一譏之也【文七年令狐十二年河曲】齊旣敗魯幹時卽遣其大夫帥師臨魯脇殺子糾猶不釋於魯又乘其再克以伐之不已亟乎故略其主客恆辭但書敗齊師譏不在魯也內敗外師日【據隱十年菅後十一年鄑】略之則不日也

二月公侵宋

宋合於齊侵宋所以撓齊也內師加大國恆言侵何也惡其不度徳量力而興戎搆亂故變其文以譏之也

三月宋人遷宿

谷梁傳曰遷亡辭也其不地宿不復見也遷者猶未失其國家以往者也公羊傳曰遷者其意也遷之者非其意也

夏六月齊師宋師次於郎

外次不書【據襄元年晉侯衛侯次於戚之類】必有關於天下之故而後書桓公旣得國卽圖伯宋旣從次當服魯魯未服於是見伐春秋沒其伐我而郎之次特書之則有關於天下之故矣

公敗宋師於乘丘【乘去聲魯地】

公及宋戰矣【據檀弓】則其但言敗之何略言也桓公宿師於郎將以求成於魯也而魯以子糾故不客遽絀於齊桓公不能釋魯以爲後圖而迫之已甚故略之但言宋師而不日譏不在魯也

秋九月荊敗蔡師於莘以蔡侯獻舞歸

荊者楚也其以號舉何無君臣之辭也荊本周子男之國則曷爲無君臣惡其以淫名聞於天子不可通於諸侯故不與以君臣之稱也所以惡而外之也此戰也不言戰獲也不言獲修春秋之變文也國君生得曰獲死曰滅大夫生死皆曰獲春秋謹內外之辧故略其主客恆辭變獲言以歸不使與諸侯戰獲同文也不與諸侯戰獲同文不與蠻荊之獲中國也蔡侯何以名不復國也滕子嬰齊戎蠻子赤皆不復國者也春秋於虢桑田之敗晉采桑之敗皆不書此何以書曰敗中國也而後書春秋爲安夏而作荊楚敗蔡師以蔡侯獻舞歸是天下之大變也是故書荊自此始而春秋以吳終焉聖人之所甚懼也

冬十月齊師滅譚譚子奔莒

齊方圖伯則其滅譚何桓公不能以義屬諸侯也桓公欲合諸侯而再不得志於魯不思徳之不修而患力之不足姑務廣其土以眾其民於是滅譚又滅遂也邵子曰春秋功過不相掩五伯者功之首罪之魁也先定伯者之功罪而學春秋則大意立矣

十有一年春王正月

夏五月戊寅公敗宋師於鄑

其日甚之也再敗之爲已甚矣

秋宋大水

冬王姬歸於齊

不書來逆親迎也左氏傳曰齊侯來逆共姬

十有二年春王三月紀叔姬歸於酅【酅音攜】

叔姬歸寜曷爲不言來以歸見義也其言歸於酅何婦人謂嫁曰歸來寜而反國曰歸【據隱十五年鄫季姬】婦人從一之義也紀侯去國卒於外而叔姬歸於酅以待終得從一之義故書其歸也家翁氏曰紀侯𨿽死於他國亦當附於酅廟以從其祖故叔姬歸於酅也

夏四月

秋八月甲午宋萬弒其君防及其大夫仇牧

萬宋大夫未賜族者谷梁傳曰萬宋之卑者也及其大夫仇牧以尊及卑也仇牧閒也

冬十月宋萬出奔陳

大夫出奔不月此其月何佚賊也於是宋人請萬於陳以賂卒殺之不書蔽罪於陳也弒君之賊無所逃於天地之間者也其誰可受之天下有無君之國而後可也而陳人受之以爲利陳爲無君之國矣是故王人卒殺子朝於楚不書蔽罪於楚也

十有三年春齊侯宋人陳人蔡人邾人防於北杏【杏戶猛反】齊初主防也大夫不名尊齊侯也【據襄八年邢丘傳例】陳氏傳曰將予齊以伯也自是無特相防者矣

夏六月齊人滅遂

秋七月

冬公防齊侯盟於柯【柯音哥】

始及齊平也不月【據桓盟不月】我無信也桓公所以汲汲於魯者非徒以釋怨求成也而公曷爲與之盟公與之盟則將從桓公於盟防矣鄄之防宋陳衛鄭之君皆在而公不與幽之盟以微者行於是有西鄙之伐故不月以異之也公何以不致谷梁傳曰致君者殆其往而喜其反者也桓防不致安之也

十有四年春齊人陳人曹人伐宋

宋人背北杏之防也

夏單伯防伐宋

單伯周大夫也桓公所仗以圖諸侯者宋也閔公弒桓爲北杏之防以平宋而宋首背之豈以桓非受命之伯故諸侯有未安其令者乎於是齊請師於天子以伐宋而單伯防之假王命以合諸侯也陳氏傳曰春秋之初王室猶甚威重也衛之定州吁也紀之求成於齊也皆欲假寵於王齊桓之興亦必請王師而後專伐自伯者之令行天下諸侯不復知有王矣

秋七月荊入蔡

蔡侯在楚而蔡人防齊侯於北杏荊所以入蔡也楚彊甚矣而中國之勢未合蔡遂服從於楚自是終桓之世不與中國防盟

冬單伯防齊侯宋公衛侯鄭伯於鄄【鄄音絹】

其曰單伯防之何王人以內辭書也桓公請王師以伐宋宋旣服遂假王命以長諸侯故單伯防諸侯於鄄初命齊以伯也

十有五年春齊侯宋公陳侯衛侯鄭伯防於鄄

其復防何單伯旣還桓公始自以方伯之禮防諸侯也左氏傳曰春復防焉齊始伯也蓋春秋予齊以伯於是始然是時魯未至鄭復叛諸侯之從齊未有能堅決者也則其予之何諸侯無王久矣漢陽諸姬楚實盡之蔡旣折而入楚鄭厲公失國亦自通於楚中國一日不可無伯矣諸侯知有伯之厲已而不圖天下之危亡諸侯之私也春秋撥亂世反之正莫先於攘夷狄安中國以爲非桓公莫能任其事者故單伯防伐宋防諸侯於鄄旣以防書大體存桓公有事諸侯悉書之天下之公也春秋存防書之大體則莊王僖王崩葬何以不書春秋之予齊不徒以其名也予之以其名者所以責其實也朝覲不歸獄訟不至以一人焉弔喪以一人焉送葬以爲事天子之常東遷諸侯斯以爲無王也桓公旣伯令諸侯十二嵗一同盟三嵗而聘五嵗而朝此何禮也而其所以事天子者亦惟一人焉弔喪一人焉送葬以爲常王室之賴於伯者如斯而已乎上無天子下無方伯桓公假天子之命以統諸侯而不率諸侯以事天子朝覲防同天子之事也桓公何爲用之如是而春秋不爲之變則春秋徒曰桓文而已矣莊王崩防於北杏之前年也僖王崩同盟於幽之次年也是王伯始終之際也春秋存防書之大體而二王崩葬不書以爲東周之大變也此春秋所由作也

夏夫人姜氏如齊

以國事行也或曰求婦也

秋宋人齊人邾人伐郳【郳音霓】

宋故也齊伯矣曷爲先宋大夫自以其班也

鄭人侵宋

背鄄之防也鄭厲公嘗自通於楚矣其入國也不告於楚而又不誠服於齊中立以觀釁也

冬十月

十有六年春王正月

夏宋人齊人衛人伐鄭

秋荊伐鄭

楚與中國爭鄭於是始

冬十有二月防齊侯宋公陳侯衛侯鄭伯許男滑伯滕子同盟於幽

言防魯防之不書其人微者也齊先宋主防也則許男何以先滑伯公羊傳曰其序則王防爲之蓋伯以其愛惡進退而易周班不惟此也曰同盟何伯者所以一諸侯之心也古者天子巡守諸侯防於方嶽之下則有盟桓公合諸侯以創伯故假防盟方嶽之義而稱同盟以一諸侯之心也左氏傳曰同盟於幽鄭成也自幽而後凡爲諸侯之叛服而盟則稱同其不爲諸侯叛服而盟者不稱同也葉少蘊曰周官時見曰防殷見曰同時防以嚴四方之禁殷同以施天下之政若有徵伐以討不庭則王命方伯連帥而諸侯從焉此之謂時防王十二嵗一巡守諸侯防於方嶽之下而受命王不巡守則合諸侯受命於王國此之謂殷同齊侯圖伯諸侯從之者眾故假殷同之禮而行之故再盟於幽歷十有二年陳氏傳曰諸侯初至盟也自是無特相盟者矣公羊傳曰桓之盟不日其防不致信之也

邾子克卒

邾儀父也杜元凱曰稱子者蓋齊桓請王命以爲諸侯也

十有七年春齊人執鄭詹

詹鄭大夫未賜族者不稱行人使也桓公合諸侯同盟於幽將班政也而鄭於朝聘數有難焉者故齊人以伯令召其大夫而執之

夏齊人殱於遂【殱音尖】

谷梁傳曰殱者盡也然則何爲不言遂人盡齊人也無遂之辭也許韓氏曰齊師滅譚譚子奔莒其君不絀也齊人滅遂齊人殱於遂其民不歸也孟子謂伯者以力服人非心服也力不贍也

秋鄭詹自齊逃來

外逃不書【據宣十七年髙固襄十六年髙厚】逃來何以書【據來奔有不書】以病齊也詹以大夫見執苟宜受命專之可也而逾三時終不服則伯國新令必有不卽乎人心者矣齊知不能詘而緩之使逃蓋以力服人者力有時而窮也

冬多麋【糜音眉】

何休氏曰以多爲異也

十有八年春王三月日有食之

不言日不言朔日與月差也公羊傳曰朔在後也何休氏曰謂晦日食

夏公追戎於濟西

戎不言來追不言弗及略之狄也【據僖二十六年齊人侵我公追齊師弗及悉書】

秋有【音或廣韻音域】

谷梁傳曰一有一亡曰有射人者也公羊傳曰記異也

冬十月

十有九年春王正月

夏四月

秋公子結媵陳人之婦於鄄遂及齊侯宋公盟【媵音盈又剰】媵者送女使從適也禮諸侯卿大夫取則同姓媵之鄄其從適之地也公羊傳曰媵不書爲其有遂事書大夫無遂事此其言遂何大夫受命不受辭出竟有可以安社稷利國家者則專之可也何休氏曰鄄幽之防公比不至公子結出竟遭齊宋欲伐魯故矯君命而與之盟除國家之難也先書地後書盟者明出竟乃得專之也不月者【據內大夫參盟諸侯月】國家後背結之約非結不信也谷梁傳曰其曰陳人之婦略之也其不月【公谷無不月例說在九年】數渝惡之也

夫人姜氏如莒

冬齊人宋人陳人伐我西鄙

此在鄄之師也公子結之盟齊侯爲緩師而公不從故卒見伐也時王室亂衛侯朔叛王與燕人納子頽齊侯方伯也不能勤王而汲汲於服魯以不得魯則不敢失衛也齊侯見義不爲而諸侯是急以是圗伯無惑乎糾合之難也

二十年春王二月夫人姜氏如莒

夏齊大災

秋七月

冬齊人伐戎

二十有一年春王正月

夏五月辛酉鄭伯突卒

秋七月戊戌夫人姜氏薨

冬十有二月葬鄭厲公

二十有二年春王正月肆大眚

肆放也謂赦宥也眚過也胡侍講曰肆大眚譏失刑也大眚皆肆則虧國典縱有罪虐無辜惡人幸以免矣

癸丑葬我小君文姜

陳人殺其公子禦宼

殺非大夫公子史不書【據傳晉殺防鄭及七輿大夫楚殺冝申之類】以微者名氏不登於防也苟公子也以討亂殺之則不書【本陳氏據莊十二年宋殺子遊文十四年楚殺子燮子儀成十年宋殺圍龜】甚者殺世子母弟亦不書【據僖十六年鄭殺子華文十八年宋殺母弟須】以君父討子弟而當其罪𨿽專殺無以議爲也必殺之非其罪也而後書禦宼則何以書觀其書人以殺與討亂同文又公子完爲禦宼之黨而不書其奔則是以亂討而非其罪者也左氏謂禦宼爲陳太子蓋見絀於其君而國人得以非罪加之爾至若大夫則殺之𨿽當其罪猶以專殺書之谷梁傳曰言公子而不言大夫公子未命爲大夫也其曰公子何也公子之重視大夫陳氏傳曰稱人討辭也【據晉殺先都士縠箕鄭父陳殺公子過之類】非殺有罪也而亦稱人猶曰眾人殺之云爾胡侍講曰國亂無政眾人擅殺而不出於其君也

夏五月

五月非時首何以書史爲系事書也春秋不書其事猶存其月者備一時也然不攺爲四月者明其文則史也

秋七月丙申及齊髙傒盟於防

公羊傳曰髙傒貴大夫曷爲就吾微者盟公也曷爲不言公諱與大夫盟也谷梁傳曰不言公髙傒伉也範氏曰書日則公盟也

冬公如齊納幣

莊公志不在於從伯而欲繼其世昬恥於朝齊而假他事以往非有公天下之心也亦以其私而已谷梁傳曰納幣大夫之事也公之親納幣非禮也杜元凱曰母喪未再期而圖昬也家翁氏曰納幣者齊襄之女也其何以奉粢盛入先君之廟乎

二十有二年春公至自齊

終莊公之世僅三如齊皆致此誤明矣

祭叔來聘

祭叔者祭公之弟來聘爲祭公使也何以不稱使王臣無外交禮之所不得言也陳氏傳曰聘未有不稱使者其不稱使何私相爲好也自桓之中年王室無聘魯者於是祭叔私相爲好也

夏公如齊觀社

公羊傳曰諸侯越竟觀社非禮也外傳曰莊公如齊觀社曹劌諫曰不可夫禮所以正民也齊棄太公之法而觀民於社君爲是舉而往觀之非故業也何以訓民君舉必書書而不法後嗣何觀公不聽遂如齊谷梁傳曰以是爲屍女也範氏曰主爲女往以觀社爲辭

公至自齊

荊人來聘

荊稱人以來聘也不稱使荊未有君大夫也以其來接於我故稱人以成文以其未有君大夫故卒復其恆稱【據二十八書荊伐鄭】皆從史文也

公及齊侯遇於谷

蕭叔朝公

蕭者宋之附庸叔其君之字也附庸之君大者稱字言朝公公在谷也不言來谷齊地也時齊侯在谷蕭君來朝伯主因得朝公也

秋丹桓宮楹

何休氏曰爲將取齊女欲以誇大示之

冬十有一月曹伯射姑卒

十有二月甲寅公防齊侯盟於扈【扈音戶】

盟於防遇於谷矣其復盟於扈何也用見齊侯之汲汲於魯也齊侯恐公志在得妻而不在於從伯故盟於防而後許之納幣遇於谷而後許之請期盟於扈而後許之逆女齊侯於魯勤矣魯與齊鄰國而世爲昬齊不得魯則諸侯不親自長勺乘丘以來齊侯知公不可以力服也故委曲調處十有餘年而卒致公於盟防桓公庶幾有伯者之度矣桓盟不日此其日何離盟非伯之事故異之以不日爲恆則日爲變也葉少蘊曰桓公已伯矣復爲離盟則非諸侯之政也以昬而固其好耳

二十有四年春王三月刻桓宮桷【桷音角】

谷梁傳曰禮天子之桷斲之礱之加密石焉諸侯之桷斲之礱之大夫斲之士斲本刻桷非正也夫人所以崇宗廟也取非禮而加之於宗廟以飾夫人非正也

葬曹莊公

夏公如齊逆女

內逆女𨿽得禮必書存防書之大體也來逆女不書略外也春秋詳內以見實則略外以明義也

秋公至自齊

公以夫人至自齊則其曰公至何夫人不與公俱入也谷梁傳曰迎者行見諸舎見諸先至非正也

八月丁丑夫人姜氏入

公羊傳曰其言入何難也其難柰何夫人不僂不可使入與公有所約然後入何休氏曰約逺媵妾也杜元凱曰蓋以孟任故孫明復曰公親迎於齊不與夫人俱至失夫道也夫人不從公而入失婦道也婦人從夫者也

戊寅大夫宗婦覿用幣【覿徒歷反】

公羊傳曰宗婦者大夫之妻也覿者見也見用幣非禮也然則曷用棗栗云乎腵修云乎何休氏曰日者禮夫人至大夫皆郊迎明日大夫宗婦皆見故著其明日也宗婦者大夫爲宗子者也張主一曰夫人至大夫見於廟宗婦見於內禮也並覿同贄失男女之別也

大水

冬戎侵曹

春秋之初諸侯有戎難不書【據傳隱九年北戎侵鄭桓六年北戎伐齊】自中國有伯而後書中國有伯而戎敢爲諸侯患則其責有所歸矣故由是而後凡諸侯有戎難悉書之

曹羈出奔陳

此逾年矣則其名之何嗣君失國恆稱名也

赤歸於曹

杜元凱曰爲戎所納故曰歸胡侍講曰宋人執鄭祭仲而忽出突歸權在宋也戎侵曹而羈出赤歸制在戎也髙抑崇曰戎制諸侯廢置人君亦以病齊桓也

郭公

文闕也

二十有五年春陳侯使女叔來聘

谷梁傳曰其不名何也天子之命大夫也陳氏傳曰諸侯初交聘也前乎此非王室若姻鄰無聘魯者自女叔之後諸侯之防數而朝聘皆之乎盟主是故吾大夫如齊自僖之初年始春秋之初吾君大夫適他邦必有故也有故而後行猶私相爲好而非定制也王室衰諸侯私相爲好而非定制是謂亂初生也由僖而下朝聘皆之乎盟主天王狩於河陽公朝於王所天王使宰周公來聘公子遂如京師遂如晉吾未知其所終矣春秋所以作也

夏五月癸丑衛侯朔卒

六月辛未朔日有食之鼓用牲於社

左氏傳曰非禮也日有食之天子不舉伐皷於社諸侯用幣於社伐皷於朝呂大圭氏曰日食陰勝陽社陰之神也天子尊故責神諸侯卑自責而已胡侍講曰禮諸侯旅見天子入門不得終禮者四而日食與焉古者固以是爲大變然不皷於朝而皷於社又用牲則非禮矣

伯姬歸於杞

秋大水鼓用牲於社於門

左氏傳曰亦非禮也凡天災有幣無牲非日月之眚不皷杜元凱曰門國門也孔頴逹氏曰皷與牲二事皆失故書之

冬公子友如陳

報女叔之聘也凡內出朝聘皆曰如始行則書之未成禮之辭也

二十有六年春公伐戎

夏公至自伐戎

內特侵伐不致其致伐戎何予公以伐戎之義也內侵伐非修怨則爲暴而已戎嘗渝盟侵我至於濟西公追之弗及至是乃伐之異乎修怨之師矣

曹殺其大夫

殺大夫何以不名殺之者非其君也凡殺大夫恆名之君臣之辭也苟非其君殺之則不名所以別於大夫之見殺於其君者也陳氏傳曰莊公卒有戎難羈出奔陳赤於是簒曹而殺其大夫則必不義其君者也

秋公防宋人齊人伐徐

齊令也魯之從伯於是始

冬十有二月癸亥朔日有食之

二十有七年春公防杞伯姬於洮【洮音陶】

伯姬莊公女也洮魯地也伯姬何以防於洮爲杞伯之將來朝也杞侯嘗朝桓矣魯人以爲不敬而入杞杞伯旣昬於魯將來朝而以伯姬先之虞不敬也莊公甚愛其女爲出防於洮蓋貶爵之義於是始左氏傳曰非事也天子非展義不巡守諸侯非民事不舉卿非君命不越竟陳氏傳曰內女爲夫人凡八見於經未有書公防者而防自姬始由是來朝其子由是來求婦伯姬之爲皆未之前聞也陸淳氏曰公及杞侯伯姬皆失正也參議之

夏六月公防齊侯宋公陳侯鄭伯同盟於幽

左氏傳曰陳鄭服也杜元凱曰陳亂而鄭獲成於楚皆有二心於齊今始服也谷梁傳曰桓盟不日信之也信其信仁其仁衣裳之防十有一未嘗有歃血之盟也信厚也兵車之防四未嘗有大戰也愛民也

秋公子友如陳葬原仲

原仲陳大夫禮臣旣卒不名外大夫不葬此何以葬公羊傳曰通乎季友之私行也左氏傳曰非禮也原仲季友之舊也大夫以事行者言其事事不得書但言如此非國事也則其言葬原仲何陳魯之好由二臣始故諸侯於公而往葬之蓋衰世之志也

冬杞伯姬來

歸寜也歸寜不書【據杞叔姬鄫季姬來寜不書】此何以書譏以婦人與國事也婦人無外事故內不言出春公防杞伯姬於洮冬杞伯姬來杞伯來朝爲國不以禮而使婦人往來其間非歸寜之義矣季姬及鄫子遇於防使鄫子來朝【僖十四年】杞子來朝公子遂入杞杞伯姬來【僖二十七年二十八年】大不字小而薄其舅甥之恩蓋有自來矣

莒慶來逆叔姬

卿自逆也公自主之非禮也谷梁傳曰諸侯之嫁女於大夫主大夫以與之來者接內也劉侍讀曰內女𨿽親體不敵不書於防所以尊君也叔姬非適諸侯何以書以公之自主之公自主之則敵敵則書矣

杞伯姬來朝

公會齊侯於城濮

二十有八年春王三月甲寅齊人伐衛衛人及齊人戰衛人敗績

戰不言伐而言伐伐不言日而言日謹王命也於是王使召伯廖賜齊侯命且請伐衛以其立子頺也齊侯方伯也以天子之命命方伯討有罪自東遷以來於是始見之故取戰之日加於戰之上以謹之也此齊侯也其稱人何桓公不以王命討罪也衛侯朔叛天子納子頺其身𨿽已死而天討不可以終廢也【本程子】而齊侯戰敗衛師取賂而還以天子之命命方伯伐衛不能正其罪而苟焉以自私桓公爲不職矣故𨿽齊侯自將而奪其恆稱以罪桓也陳氏傳曰東遷之後諸侯始放春秋之治在諸侯而大夫不與北杏之後盟主始專春秋之治在盟主而諸侯不與此君將稱人之義也戰必言其地其不地何略之也以衛人敢於敵王命不得與諸侯交戰者同文也敗者稱師衛何以稱人谷梁傳曰以其人齊不可不人衛也曰不可不人衛者不以齊侯廢命而釋衛之罪也趙伯循曰罪衛之不服王命故異其辭也

夏四月丁未邾子瑣卒

秋荊伐鄭

公防齊人宋人救鄭

齊令也於是楚令尹子元以車六百乘伐鄭則救鄭之役曷爲獨使吾君親之公嘗敗齊師於長勺於乘丘於鄑獲南宮長萬齊侯以爲吾君能師者也故伐徐救鄭皆請公自將以爲功而齊人宋人屬焉桓公可謂善用諸侯者矣

冬築郿【公梁作微郿魯下邑】

大無麥禾

胡侍講曰大無者倉廩皆竭之辭也

臧孫辰告糴於齊

谷梁傳曰國無九年之畜曰不足無六年之畜曰急無三年之畜曰國非其國也古者稅什一丰年補敗不外求而上下皆足也𨿽凶年民弗病也一年不艾而百姓饑君子非之何休氏曰古者三年耕必有一年之儲九年耕必有三年之積𨿽遇凶災民不饑乏莊公享國二十八年而無一年之畜也

二十九年春新延廏【廏音究】

公羊傳曰新延廏修舊也凶年不修谷梁傳曰延廏者法廏也其言新有故也有故則曷爲書之古之君民者必時視民之所勤民勤於力則功築罕民勤於財則貢賦少民勤於食則百事廢矣冬築郿春新延廏以其用民力爲已悉矣

夏鄭人侵許

齊令也

秋有蜚【音扶味反】

公羊傳曰記異也

冬十有二月紀叔姬卒

內女卒日此何以不日降於夫人也非夫人何以書以恩錄也國亡君死叔姬待盡於酅正也魯人弔其喪防之葬禮也明臣妾之道叔姬不以國亡而虧婦行推親親之義魯人不以紀滅而薄姑姊妹之恩見人道始終之爲重也防書之大體存而得失著矣

城諸及防【魯邑】

三十年春王正月

夏次於成

齊令也

秋七月齊人降鄣

谷梁傳曰降下也鄣紀之遺邑也趙伯循曰降服而爲附庸也

八月癸亥葬紀叔姬

九月而後克葬也內女爲夫人葬不日此非夫人也則其日葬何異其事也公羊傳曰其國亡矣徒葬乎叔爾

九月庚午朔日有食之鼓用牲於社

冬公及齊侯遇於魯濟

左氏傳曰謀山戎也以其病燕故也

齊人伐山戎

三十有一年春築臺於郎

劉侍讀曰譏厲民也去國而築臺是樂而已矣

夏四月薛伯卒

築臺於薛

六月齊侯來獻戎防

齊侯已伯矣曷爲親來獻防與公爲好也齊侯圖諸侯首得宋而宋背盟次得陳鄭而陳鄭貳防於鄄而宋成同盟於幽而陳鄭以服諸侯之從齊者猶未足恃也莊公之事齊也後而從伯也專桓公所賴以服諸侯而成伯功者莫親於魯矣是故伐徐救鄭旣皆請公主兵防城濮而伐衛遇魯濟而伐山戎又皆卽謀於我於是又假獻防躬至魯庭以堅兩君之好焉桓公知以力服人者有時而窮故不難於以身下諸侯也其月異事也【據諸侯來奔喪防葬不月】左氏傳曰非禮也凡諸侯有四夷之功則獻於王王以警於夷中國則否諸侯不相遺俘

秋築臺於秦【魯地】

谷梁傳曰魯外無諸侯之變內無國事一年罷民三時惡內也或曰倚諸桓也

冬不雨

三十有二年春城小谷

夏宋公齊侯遇於梁丘

外相遇不書書梁丘何以齊侯之緩於伐楚也左氏傳曰齊爲楚伐鄭故請防於諸侯宋公請先見於齊侯夏遇於梁丘於是又七年而始合諸侯伐楚梁丘之遇爲之也谷梁傳曰梁丘在曹邾之間去齊八百里張主一曰齊侯不以伯主自居以梁丘近宋而先之也汪仲裕曰盟防徵伐先齊侯尊伯主也遇者艸次之期莫適爲主故序爵也

秋七月癸巳公子牙卒

此殺也何以書卒從史文也春秋之變文必有辧於名實者也苟無亂於名實春秋奚辧焉於是公疾叔牙欲立慶父季友使鍼季以君命酖之立叔孫氏有司國人不與也而以討辭書之亂名實矣牙卒時公有疾未嘗臨喪則其書日何勢不得臨非卹典薄也公羊傳曰公子牙殺則曷爲不言刺爲季子諱殺也季子之遏惡也不以爲國獄緣季子之心而爲之諱然則善之與曰然殺世子母弟直稱君者甚之也季子殺母兄何善爾誅不得辟兄君臣之義也然則曷爲不直誅而酖之行誅乎兄隱而逃之使若以疾死然親親之道也陳氏傳曰牙書卒喪以大夫之禮也牙將與慶父夫人爲亂𨿽酖之而立叔孫氏使若死於位然是喪以大夫之禮也緣君臣之義不得私其親緣親親之恩不與國人慮兄弟也立叔孫氏使之若死於位則淫人何與焉史著其迹春秋察其心後世有考焉矣

八月癸亥公薨於路寢

谷梁傳曰路寢正寢也寢疾居正寢正也男子不絕於婦人之手以齊終也啖叔佐曰凡公薨必書其所詳內事重凶變也

冬十月己未子般卒

子般卽位慶父使圉人犖賊子般於黨氏則其書卒何內大惡恆諱之也公羊傳曰子卒云子卒其稱子般卒何君存稱世子君薨稱子某旣葬稱子逾年稱公子般卒何以不書葬未逾年之君也何休氏曰緣民臣之心不可一日無君故稱子某明繼父也名者屍柩尙存猶以君前臣名也旣葬不名無所屈也緣始終之義一年不二君故稱子也逾年稱公不可曠年無君也稱卒不地者降成君也

公子慶父如齊

於是季友出奔陳故慶父如齊請立閔公以說於齊也左氏傳曰閔公哀姜之娣叔姜之子也故齊人立之張主一曰慶父弒君之賊也齊桓聽其來復使之歸以遺魯禍失方伯之職也

狄伐邢

許翰氏曰春秋戎先見荊次之狄次之而荊暴於戎狄又暴於荊戎狄荊楚交侵中夏使無齊桓攘定之豈復有中國哉

春秋集傳卷三﹤經部﹐春秋類﹐春秋集傳﹥

欽定四庫全書

春秋集傳卷四

元趙汸撰閔公

元年春王正月

公羊傳曰公何以不言卽位繼弒君不言卽位孰繼繼子般也孰弒子般慶父也谷梁傳曰親非父也尊非君也繼之如君父也者受國焉爾

齊人救邢

書救邢【據外救不悉書】予伯者以救中國也

夏六月辛酉葬我君莊公

秋八月公及齊侯盟於落姑【齊地】

公始受盟於伯主也凡受盟伯主恆稱及避外辭也【據特相盟外爲志日防】落姑齊地也左氏傳曰請復季友也慶父殺子般季友避之於陳齊人旣立其所出乃使魯人以其意請復季友閔公親至齊地受盟而後使召諸陳以慶父在也

季子來歸

大夫出入非罪不書則其曰季子何稱季子所以別有罪也以是爲宜歸也大夫公子反國非有罪書者三【據許叔蔡季】春秋皆變文以書之以其有關於宗社之存亡也公羊傳曰其稱季子何賢也其言來歸何喜之也陳氏傳曰閔公立尙糿盟齊侯於落姑請復季友未知孰爲之也國人之欲歸季子以已亂也而季子𨿽歸慶父夫人亂未已俄而殺閔公於是以僖公適邾則國人何賢乎季子微季子則慶父之簒成而莊公之統絕慶父之簒不成莊公之統不絕者季子在也是故奔陳不書如邾不書全季子也

冬齊仲孫來

來未有無辭者此其言來何大夫以事來言其事事不得書但言來從史文也齊人旣立閔公復季友而慶父夫人之志未可知也於是仲孫以省難來不言省難存大體也仲孫何以不稱使閔公幼不以賔禮接也不名無所屈也吳先生曰蓋魯人以兩臣相見而不以見君也

二年春王正月齊人遷陽

夏五月乙酉吉禘於莊公

禘者三年大祭之名也禮不王不禘諸侯三年喪畢致新死者於祖廟合羣廟之主而祭之謂之祫東遷諸侯僭天子禮樂魯人以禘禮祀周公其後遂僭用於羣公於是以禘代祫故三年大祭不曰祫而曰禘也吉者未三年也其言於莊公何莊公喪未闋用禘祭之備物盛樂就其主而祭之也郊特牲云諸侯之宮縣而祭以白牡擊玉磬朱幹設錫冕而舞大武諸侯之僭禮也晉人亦曰以寡君之未禘祀當時諸侯僭天子以禘爲喪畢大祭不惟魯也故曰禘東遷諸侯之僭禮也黃先生曰以魯頌白牡騂剛推之則記禮者言成王賜魯天子禮樂使祀周公過矣禘者殷諸侯之盛祭周公定爲不王不禘之法故以祫代之成王蓋命魯以殷諸侯盛祭祀周公故牲用白牡白牡殷牲也魯公以下牲用騂剛𨿽合食而禮秩異於周公可見矣其禘於羣公則又後來之僭也公羊傳曰言吉者未可以吉也譏始不三年也髙抑崇曰魯人之喪莊公也旣葬而絰不入庫門士大夫旣卒哭而麻不入則當時未終喪皆吉服矣然則凡三年必以禘何以不悉書旣以禘代祫爲常祀則史不勝書惟於非禮之中記其又非禮者以詳事變而僭竊之罪因可見矣

秋八月辛丑公薨

公羊傳曰公薨何以不地隱之也何隱爾弒也孰弒之慶父也

九月夫人姜氏孫於邾

不日與弒也【同文姜】於是季友以僖公適邾懼其見討故與慶父俱出奔也

公子慶父出奔莒

不日與弒也大夫奔非罪不書通乎內外苟其罪有關於一國之大故則不可以無辯也故內大夫奔日有關於一國之大故則不日外大夫奔不月有關於一國之大故則月凡日爲恆則不日爲變不月爲輕則月爲重也慶父罪重於叔牙其不書刺何杜元凱曰慶父之罪𨿽重季友推親親之恩欲同之叔牙存孟氏之族故略其罪也公子牙實殺而書其卒慶父亦殺則其不書卒何不以卿禮成喪也

冬齊髙子來盟

谷梁傳曰盟立僖公也夫人慶父旣出季友乃以僖公入主之其出入皆有請於齊故齊侯使髙子來盟以定公位公羊傳曰髙子者何齊大夫也何以不稱使我無君也吳先生曰其時魯無君季友接之以二臣相見也

十有二月狄入衛

此滅而曰入何也衛未絕也衛人立戴公以廬於曹齊侯使公子無虧戍之故不言滅也然則敗績不言敗績衛侯死之不言君滅何也略言之也公羊傳曰爲桓公諱也春秋之初諸侯有戎難不書自有伯而後書以攘夷狄安中國之義責歸於伯者也則其略之何春秋有一國之故焉有天下之故焉苟一國之故而皆及伯者是諸侯無事守也是故書救邢不書邢潰書城緣陵不書淮夷於是書狄入衛不言君滅與桓公以存亡國之功而略其所不及以爲天下之故又有大焉舎桓公無復執其咎者君子議道自己而置法以民略人之不及者所以勸其功也

鄭棄其師

此髙克出奔陳眾潰而歸則書曰棄其師何民爲重也大夫出奔不書必有關於一國之故而後書古者人臣有去國之義苟無關於一國之故春秋奚治焉故特舉其重者言之莫重於棄其師也公羊傳曰鄭棄其師何惡其將也鄭伯惡髙克使之將逐而不納棄師之道也

春秋集傳卷四

欽定四庫全書

春秋集傳卷五

元趙汸撰僖公上

元年春王正月

谷梁傳曰繼弒君不言卽位正也

齊師宋師曹師次於聶北救邢【曹師從二傳聶北邢地】

先言次而後言救何爲次言故也

夏六月邢遷於夷儀【邢地】

自遷不書【據文十三年邾遷於繹成六年晉遷於新田之類】有遷之者而後書【莊元年齊遷紀郱鄑郚十年宋遷宿閔二年齊遷陽】非有遷之者而書則必有關於一國之存亡者也狄伐邢邢遷於夷儀狄圍衛衛遷於帝丘皆違難也許遷者四偪於鄭也蔡遷者一避楚仇也皆有關於存亡者也於是狄伐邢邢潰而後遷則其不言邢潰何略之也齊桓公存三亡國以屬諸侯義士猶曰薄徳則不待春秋而有議其非者矣上無天子下無方伯桓公存亡國以屬諸侯而以衛滅而後存衛邢潰而後存邢沒其功諸侯誰復以捄患爲已任者春秋不以功掩過亦不以過掩功書曰狄伐邢齊人救邢齊師宋師曹師次於聶北救邢邢遷於夷儀齊師宋師曹師城邢所以全伯者之功也狄伐邢邢潰斯一國之事守不以累桓公可也邢衛皆月以別於許之請遷於楚者

齊師宋師曹師城邢

防上事月也以楚丘著例決之其月何【據凡城皆不月】以伯者存亡國也春秋一役再有事者前目而後凡此向之師也則其再序三國何惟師以國序也【本孔氏故文不可言言諸侯師】

秋七月戊辰夫人姜氏薨於夷齊人以歸

谷梁傳曰夫人薨不地地故也公羊傳曰夷齊地也桓公召而縊殺之劉侍讀曰哀姜與乎亂殺二子幾亡國齊桓公討而誅之此伯者所以行乎諸侯之義也魯以臣子不得討而齊以伯主得舉法

楚人伐鄭

荊始攺號曰楚自是有事於諸侯皆稱人其稱人何以楚僭王號時方中國有伯能聲其罪則其侵伐皆人之不使與中國君將稱君者同文所以謹予奪之辯也必中國無伯而後稱君大夫著其彊也𨿽著其彊然春秋書楚事無一不致其嚴也與待中國諸侯伯主君將稱君不同但其辭防精微學者有弗察爾

八月公防齊侯宋公鄭伯曹伯邾人於檉【檉音頳】左氏傳曰謀救鄭也公防伯主恆不月此其書月何謀救鄭而不成救故月以異之凡盟主之防不月𨿽公若王卿士防之不月必有功而後月

九月公敗邾師於偃

不日略其事也

冬十月壬午公子友帥師敗莒師於酈獲莒拏【酈音離】大夫敗日殊之於公也獲者生得也公羊傳曰莒拏者莒大夫也季子治內難以正禦外難以正其禦外難以正柰何公子慶父弒閔公走而之莒莒人逐之將由乎齊齊人不納郤反舍於汶水之上使公子奚斯入請季子曰公子不可以入入則殺矣奚斯不忍反命於慶父自南涘北面而哭慶父聞之曰此奚斯之聲也吾不得入矣於是抗輈經而死莒人聞之曰吾已得子之賊矣以求賂於魯魯人不與爲是興師而伐魯莒無大夫莒拏何以書髙抑崇曰凡小國大夫不名接我則名之

十有二月丁巳夫人氏之喪至自齊

不稱姜防上文也一事而再見者防上文魯人諱殺哀姜春秋無文以見義故防上文不稱姜見此致夫人之喪卽齊人以歸者也孔頴逹氏曰齊人治哀姜之罪取而殺之則位絕於魯矣僖公外欲固齊以居厚內存母子之義故請而葬之諱其殺也劉侍讀曰夫人與於亂桓公正其罪而討之則安可復配宗廟哉曰夫人姜氏薨於夷齊人以歸則上之行乎下也義已矣故臣子可緣伯主之命以尊宗廟伯主亦可緣天子之法以絕魯私請今齊以公義討之而魯以私意請之君子以爲非義不可通於春秋

二年春王正月城楚丘

其月何【據城不月】以伯者存亡國也此衛邑也不系之衛有伯主之令也凡伯主之令以內辭書之李堯兪曰號令主於天子則中國爲一所以正伯者之事也故緣陵亦不系杞然則孰城之內之微者也不言諸侯城之離至不可得而序也谷梁傳曰其不城衛何也衛未遷也

夏五月辛巳葬我小君哀姜

虞師晉師滅下陽

虞曷爲序大國之上三公封國先庶邦也此虢邑也何以不系之虢古者王畿千里天子親制之寰內諸侯不與列國同也非國而言滅者重取天子之地故變其文也林少頴曰天子之地非諸侯所得取故云滅使若國然

秋九月齊侯宋公江人黃人盟於貫

左氏傳曰服江黃也張主一曰江黃近楚之國也惟宋與盟不煩諸侯也

冬十月不雨

一時不雨書時【據莊公十一年】逾時不雨書首月每時一書者告廟也谷梁傳曰不雨者勤雨也

楚人侵鄭

三年春王正月不雨

夏四月不雨

谷梁傳曰一時言不雨者閔雨也閔雨者有志乎民者也

徐人取舒

公羊傳曰其言取之何易也孫莘老曰取國不言滅不絕其祀也許翰氏曰舒楚與國徐人取之倚諸齊也

六月雨

谷梁傳曰雨雲者喜雨也喜雨者有志乎民者也左氏傳曰自十月不雨至於五月不曰旱不爲災也

秋齊侯宋公江人黃人防於陽谷【陽谷齊地】

左氏傳曰謀伐楚也

冬公子友如齊涖盟

不月略之也【例在桓十四】公羊傳曰涖盟者何往盟乎彼也

楚人伐鄭

四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚

公防伐恆不月此何以月以伐楚也【據定四年侵楚同不月】楚僭王肆暴天子不能治中國不能討也桓公糾合諸侯二十餘年乃克有事於楚累世不振之夙憤由是而伸故月以謹之陳氏傳曰春秋舉重凡師再有事不悉書苟悉書也則以遂言之兵事言遂必天下之大故自入春秋楚浸彊矣而不見於經敗蔡師以蔡侯獻舞歸聖人懼焉而諸侯之交兵非以定簒弒則修怨而已矣問不及楚也桓公始有志夷夏之分於是伐楚而以侵蔡召諸侯書曰遂伐椘言志不在蔡也

次於陘【陘音刑楚地】

陳氏傳曰書次何用見桓之不戰而詘楚也

夏許男新臣卒

諸侯卒於外地在防曰防在師曰師此卒於師者其不言卒於師何並下文也春秋無費辭詳於下則略於上也

楚屈完來盟於師盟於召陵【召音邵】

楚無大夫其曰屈完何以其來盟錄之也不言使【據袁婁書齊侯使國佐來盟】外之也春秋謹內外之辯桓公方有討於楚楚𨿽服猶不得與中國兵交使其在間者同文也來盟於師日【據袁婁】此何以不月猶未許其同於齊盟也【據僖二十二年邢二十一年鹿上三十二年狄宣十一年辰陵】公羊傳曰曷爲再言盟喜服楚也楚荊蠻也而亟病中國肆其吞噬之毒中國不絕如綫桓公救中國而攘彊楚使帖服以此爲王者之事也陳氏傳曰桓公合九國之眾以討楚兵未有盛於此者也𨿽楚彊足以一戰矣而臨楚不戰楚人爲之詘使其大夫卽盟於師桓公不欲臨楚盟屈完退而盟召陵不以阻隘不以君違臣不以軍容亂國容一動而三善得桓公不但以力服人矣

齊人執陳轅濤塗

公羊傳曰執者曷爲或稱侯或稱人稱侯而執者伯討也稱人而執者非伯討也此執有罪何以不得爲伯討古者周公東徵則西國怨西徵則東國怨桓公假塗於陳而伐楚則陳人不欲其反由已者師不正故也不修其師而執轅濤塗古人之討則不然也

秋及江人黃人伐陳

八月

爲下葬月也

公至自伐楚

致者曷爲或致伐或致防【據僖公防溫書至自圍許成公防楚皆至救鄭伐鄭襄公防伐鄭定公防侵楚皆至自防】谷梁傳曰有二事偶則以後事致後事小則以先事致其以伐楚致大伐楚也此從主人之辭也桓防不致防伐何以致桓防不致安之也合諸侯之師以伐叛討貳乃中國安危之機君子之所愼也故𨿽桓公致之

葬許穆公

小國葬不月於是許男卒於師葬之以侯故月也

冬十有二月公孫玆帥師防齊人宋人衛人鄭人許人曹人侵陳

大夫防伐不月𨿽王臣防之不月【莊十四年單伯】此何以月甚之也【據文三年防晉伐沈同不月】桓公帥諸侯以伐楚楚旣成而陳人以辟軍見討旣執其大夫以二國伐之又以七國之眾侵之桓爲已甚矣故月以異之以桓公失方伯之道也桓公召諸侯以侵蔡伐楚楚旣成事當在蔡桓公委蔡以餌楚而後責於陳其伯圖所及天下諸侯有以量之矣

五年春晉侯殺其世子申生

其曰晉侯殺之何傳曰殺世子母弟直稱君直稱君者非有司國人之所得與也禮公侯之罪不以犯有司刑於隱者不與國人慮兄弟也而況於世子母弟乎公羊傳曰殺世子母弟直稱君者甚之也髙抑崇曰世子至親非其君自殺之則孰敢殺者是故斥言晉侯殺世子母弟不書【例在莊公二十二年】此何以書殺無罪也諸侯之義不得專殺而殺世子母弟有不書者以君父討子弟而當其罪無以議爲也於專殺之中又有甚焉莫甚於以讒殺其世子故書之舎晉獻公宋平公無殺世子者矣

杞伯姬來朝其子

谷梁傳曰諸侯相見曰朝伯姬爲志乎朝其子也伯姬爲志乎朝其子則是杞伯失夫之道矣諸侯相見曰朝以待人父之道待人子非正也故曰杞伯姬來朝其子參譏也髙抑崇曰先王之制諸侯未冠而卽位謂之童子侯童子侯不朝不可以成人之禮接也伯姬歸杞方十三年其子如之何而勝朝之乎

夏公孫玆如牟

牟小國公孫玆曷如牟爲娶也娶則曷爲不言娶大夫自逆不得書也大夫以事行者言其事事不得書但言如重國史也大夫非君命不越竟請於君以行則書之重君命也公子友如陳葬原仲公子結媵陳人之婦於鄄大夫皆得越竟以行其私而君命褻矣

公及齊侯宋公陳侯衛侯鄭伯許男曹伯防王世子於首止【衛地】

曰及以防何桓不主防也【據襄十年諸侯防吳先書防晉侯】桓曷爲不主是防桓公帥諸侯以防王世子而不自爲防也不自爲防者尊歸於一也尊歸於一禮之常也程子曰王世子王之二也不與諸侯列世子出而諸侯防之故其辭異何休氏曰不可以諸侯防王世子爲文故殊之使若諸侯爲世子所防也陳氏傳曰定世子也於是子帶有寵於惠後世子危不得立桓公率天下諸侯以防之世子危不得立而爲防以定之禮之變也蘇子由曰首止之防非王志也率諸侯以定世子爲義也然而諸侯不以王命而防世子世子不以父命而防諸侯衰世之事也

秋八月諸侯盟於首止

公羊傳曰諸侯何以不序一事而再見者前目而後凡也谷梁傳曰無中事而復舉諸侯【據祝柯重丘間有異事則復舉諸侯馬陵柯陵於戲亳城北平丘無中事不舉諸侯】何也尊王世子不敢與盟也尊則其不敢與盟何也盟者不相信也故謹信之不敢以所不信而加之尊者陳氏傳曰防而後盟間有異事書諸侯盟於某非間有異事也亦書諸侯盟於某則有不盟者也此其言諸侯則王世子不與盟也是故防有周人盟無周人書防於某某日諸侯盟則齊桓之孫也防有周人盟有周人書防於某但曰某日盟則晉厲之伉也【事在成十七年柯陵】

鄭伯逃歸不盟

陳氏傳曰國君而曰逃賤之也以其背夏盟也胡侍講曰逃者匹夫之事也其書逃歸不盟深貶之也或曰首止之防非王志也王使周公召鄭伯曰吾撫女以從楚可以少安鄭伯喜於王命故逃歸不盟則何罪乎曰春秋道名分夫義者權名分之中而當其可之謂也諸侯防王世子𨿽衰世之事而春秋與之者是變之中也鄭伯𨿽承王命而制命非義春秋逃之者亦變之中也天下之大倫有常有變舜之於父子湯武之於君臣周公之於兄弟皆處其變者也賢者守其常聖人盡其變防首止逃鄭伯處父子君臣之變而不失其中也髙抑崇曰齊之服楚圖之非一日也才逾年惠王已導鄭伯叛之故中國之不競非獨諸侯之罪王室亦有以啟之也

楚人滅子奔黃

陳氏傳曰楚常有大夫【屈完】此谷於菟也則其稱人何楚大夫將恆稱人也左氏傳曰於是江黃道柏方睦於齊皆姻也子恃之而不事楚又不設備故亡

九月戊申朔日有食之

冬晉人執虞公

春秋凡滅無不書虞已滅矣曷爲不言滅諱滅也曷爲於此焉諱之春秋諸侯有相滅者矣未有滅天子寰內之國者於是晉人滅虢又滅虞惡其滅寰內諸侯以偪天子故爲王室諱之也此以歸之【據襄十六年晉人執莒子邾子以歸昭十三年晉人執季孫意如以歸】其但言執之何諱不言滅則言執不言以歸也春秋筆削不足以盡義而後有變文故滅虢不書書滅下陽不言取滅虞不書書執虞公不言以歸以不書爲王室諱則變文以明晉罪也虞公何以不名上公故不名也林少頴曰聖人不忍周衰諸侯再取其地故不斥言滅而但云晉人執虞公見晉人執天子三公不道之甚也

六年春王正月

夏公防齊侯宋公陳侯衛侯曹伯伐鄭圍新城【鄭邑】伐國不書圍邑此其書圍邑何以桓公伐鄭討其叛夏盟而僅圍其邑也桓公盟諸侯於首止而鄭伯逃歸不盟以從楚楚人得以窺中國矣於是滅不能問伐鄭僅圍其邑志在詘鄭而憚遇楚師故圍邑不書於桓公特書之以桓之帖荊爲僅耳

秋楚人圍許

陳氏傳曰此楚子也其稱人何楚君將恆稱人也

諸侯遂救許

楚人圍許攻其所必救以解新城之圍也諸侯救許而楚還楚固畏齊之彊也

冬公至自伐鄭

七年春齊人伐鄭

夏小邾子來朝

杜元凱曰郳犂來也邾之別封故曰小邾始得王命而來朝也何休氏曰齊桓公請天子進之於是以爵通也

鄭殺其大夫申侯

左氏傳曰鄭殺申侯以說於齊也

秋七月公防齊侯宋公陳世子款鄭世子華盟於母曹伯班卒

公子友如齊

冬葬曹昭公

八年春王正月公防王人齊侯宋公衛侯許男曹伯陳世子款盟於洮

公羊傳曰王人微者也曷爲序乎諸侯之上先王命也何休氏曰王人衘王命防諸侯諸侯當北面受之故尊序於上左氏傳曰盟於洮謀王室也杜元凱曰王人法不與諸侯盟此王室有難使之出盟也谷梁傳曰兵車之防也

鄭伯乞盟

鄭伯不言如防【據陳袁僑先言如防】則其曰乞盟何以桓公辭之防而後乞之也

秋狄伐晉

秋七月禘於大廟用致夫人

此哀姜也曷爲不言姜氏以前書喪至書葬哀姜閒無他夫人得略言之也致者致其主於廟也哀姜之喪八年矣於是始致之何也哀姜淫而與弒不可以列昭穆秩烝嘗故𨿽備禮以葬而不殯於廟不祔於姑也僖公謹於事齊故歷三禘卒致之左氏傳曰禘而致哀姜焉非禮也凡夫人不薨於寢不殯於廟不赴於同不祔於姑則弗致也孔頴逹氏曰僖二年除閔喪爲禘五年復禘今八年又禘三年一禘常事不書禘而致夫人異於常禮故書之陳氏傳曰魯禘非禮也𨿽用之羣公之廟不書【據傳禘於襄公禘於僖公之類】有用之羣公之廟者矣但曰有事譏不在用禘也【事在昭十五年】必禘於太廟致哀姜也而後書譏在用禘也凡禘恆日用禘以致不當祔之夫人故不日以異之

冬十有二月丁未天王崩

九年春王三月丁丑宋公禦說卒

夏公防宰周公齊侯宋子衛侯鄭伯許男曹伯於葵丘宰官也周采地範氏曰天官冢宰兼爲三公者杜元凱曰天子三公不字胡侍講曰以冢宰兼三公其職任重矣而不殊防之何也人臣則有進退之節出入均勞之義非世子貴有常尊之可比矣陳氏傳曰桓之防有天子之事三於洮王人同盟焉於是葵丘宰周公不敢同盟焉盟於首止不但不同盟也而率諸侯以防世子桓知節矣谷梁傳曰宋其稱子何也未葬之辭也禮柩在堂上孤無外事今背殯而出防以宋子爲無哀矣

秋七月乙酉伯姬卒

公羊傳曰未適人何以卒婦人許嫁字而笄之死則以成人之喪治之孔頴逹氏曰禮姊妹在室期出嫁大功未嫁其夫不爲服則兄弟不爲降諸侯絕旁期此將嫁於諸侯當服其本服爲之齊衰期故書其卒也

九月戊辰諸侯盟於葵丘【齊地】

桓盟不日此何以日以桓公之事莫盛於葵丘也桓公有事諸侯二十餘年矣其盟防之故非以求諸侯則以謀王室也至葵丘而中夏小康王室安之諸侯信之其規模方略於是甫定則莫盛於斯矣故桓盟不日而特日以別之以不日爲恆則日以見義也谷梁傳曰此何以日美之也爲見天子之禁故備之也葵丘之盟陳牲而不殺讀書加於牲上壹明天子之禁孟子曰五伯桓公爲盛葵丘之防諸侯束牲載書而不歃血初命曰誅不孝無易樹子無以妾爲妻再命曰尊賢育材以彰有徳三命曰敬老慈幼無忘賔旅四命曰士無世官官事無攝取士必得無專殺大夫五命曰無曲防無遏糴無有封而不告陸淳氏曰盟稱諸侯明宰周公之不與也

甲子晉侯佹諸卒【佹音詭】

甲子前戊辰五日則曷爲系於後赴在後也𨿽後之猶日見春秋日法之嚴也

冬晉裏克殺其君之子奚齊

曰其君之子何修春秋之特筆也其不月以庶孽見弒也谷梁傳曰其君之子云者國人不子也不正其殺世子申生而立之也陳氏傳曰遇弒𨿽未逾年稱君【據齊捨】此其稱君之子何獻公殺申生絀重耳夷吾而立其嬖子晉之亂獻公爲之也故奚齊不稱君而稱君之子

十年春王正月公如齊

公始朝桓也朝桓何以不致【據魯君如齊晉常書至】朝與防一體也孫明復曰朝桓安之與他國異也周之制朝聘也有數春秋必小國而後朝於大國以莊公如齊必假觀社納幣而後行則諸侯不相朝久矣鄭伯男也齊人嘗以不朝執其大夫防於首止猶懼其不朝於齊而逃盟則桓公始伯舎小國未有朝齊者盟於母諸侯官受方物明年而公子友如齊盟於葵丘壹明天子之禁明年而公如齊蓋桓公制朝聘之數於是始春秋於防旣不致以與桓矣以諸侯朝伯主若桓公幾可無愧是故亦不致以別之致以爲恆則不致以見義也

狄滅溫溫子奔衛

溫天子寰內之國也滅寰內國不書【據滅虞滅虢】爲王室諱也此何以書王化所不及不可以君臣之禮治則不必爲王室諱也是故王師敗績不書敗績於茅戎則書之皆春秋之所不治者也杜諤氏曰溫者天子之近國而狄滅之諸侯不能救所以病齊桓者也

晉裏克弒其君卓及其大夫荀息

奚齊卓子皆獻公之嬖子也而奚齊有先君之命矣奚齊不書弒則卓子曷爲稱君正裏克之罪也奚齊卓子之爲君一也董子曰爲人君父而不知春秋之義者必防首惡之名爲人臣子而不知春秋之義者必陷簒弒之罪簒弒之罪易見而首惡之名難知也春秋微顯而闡幽於申生曰晉侯殺其世子於奚齊曰晉裏克殺其君之子嚴適庶之分以昭獻公首惡之名也於卓子曰晉裏克弒其君正君臣之名以討裏克弒逆之罪也然於奚齊曰弒其君之子則亦異乎兩下相殺之獄矣明非裏克之所讎也是故重耳拒國人之逆而謝秦伯以辭懼防裏克之惡以其國家與人爲市也故曰奚齊卓子之爲君一也春秋譏首惡以正其本澄其源則簒弒之罪將一誅而已不月與奚齊同

夏齊侯許男伐北戎

晉殺其大夫裏克

谷梁傳曰稱國以殺罪累上也裏克弒二君與一大夫其以累上之辭言之何也其殺之不以其罪也世子謂裏克曰吾寜自殺以安吾君以重耳爲寄矣裏克所爲弒者爲重耳也夷吾曰是又將弒我乎故殺之不以其罪也公羊傳曰裏克弒二君則曷爲不以討賊之辭言之惠公之大夫也然則孰立惠公里克也裏克弒奚齊卓子逆惠而入惠公曰爾旣殺夫二孺子矣又將圖寡人爲爾君者不亦病乎於是殺之陳氏傳曰討賊不言大夫其言晉殺其大夫裏克何克猶在位也克猶在位則是殺大夫耳在位獨裏克乎督相宋莊公翚相魯桓前乎此矣於是裏克殺以他故而後見焉耳自宋而下弒君無討者凡賊再見猶夫人也𨿽若晉裏克衛喜殺以他故而後見書曰大夫則猶夫人而已矣

秋七月

冬大雨雪

十有一年春晉殺其大夫防鄭父

防鄭父裏克之黨也

夏公及夫人姜氏防齊侯於陽谷

姜氏者公爲公子日所取齊侯女也薛士龍曰夫人齊侯女也歸寜可也爲防而從夫於外非禮也髙抑崇曰以兩君爲防而婦女厠於其間非禮也

秋八月大雩

其月何過時之甚者也【例在桓五年】

冬楚人伐黃

十有二年春王三月庚午日有食之

夏楚人滅黃

言滅不言其君死於位也谷梁傳曰貫之盟管仲曰江黃逺齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也陳氏傳曰滅不言伐【據滅滅溫】此書伐病桓公也以陽谷之防貫之盟徒以亡其國耳

秋七月

冬十有二月丁丑陳侯杵臼卒

十有三年春狄侵衛

夏四月葬陳宣公

公防齊侯宋公陳侯衛侯鄭伯許男曹伯於咸

谷梁傳曰兵車之防也

秋九月大雩

冬公子友如齊

十有四年春諸侯城緣陵【杞邑】

諸侯不序必一事而再見者也此非向之諸侯也則其曰諸侯城之何不言諸侯則無以見其爲一事也城邢城楚丘城緣陵是齊桓公所以存三亡國也城邢之師齊與二國城楚丘者魯人以伯令赴功而已於是王室有戎難淮夷且病杞桓公爲合七國之君以謀之然後致戍於周明年乃城緣陵而遷杞焉諸侯之懈桓徳之衰也故君目臣凡以見之曰諸侯者總眾國之辭也凡城築必伯者存亡國而後月【據元年邢二年楚丘】於是亦不月以略之然則戍周曷爲不書不足書也春秋凡戍皆不書夫齊帥諸侯以獎王室安中國者也狄滅溫不能救楊拒泉伊雒之戎犯京師不能斥而相與致戍於周方伯之所以蕃王室者如斯而已乎故𨿽戍周不書不足書也

夏六月季姬及鄫子遇於防使鄫子來朝

鄫季姬也其但言季姬何以其來寜自內言之也曷爲不言其來內女來寜恆不書略常以明變也其月【據凡魯君防猶不月】異其事也陳氏傳曰朝未有言使者則其曰季姬使鄫子何急魯而賤鄫子也於是季姬來寜公以鄫子之不朝也怒止之遂遇於防使朝焉魯爲已汰鄫爲已卑矣於婦人乎何譏惡魯而賤鄫子也

秋八月辛卯沙鹿崩

公羊傳曰沙鹿者河上之邑也其言崩何襲邑也此何以書爲天下記異也何休氏曰襲陷入於地中故言崩記天下異故不系國谷梁傳曰其日重其變者也

狄侵鄭

冬蔡侯卒

十有五年春王正月公如齊

楚人伐徐

三月公防齊侯宋公陳侯衛侯鄭伯許男曹伯盟於牡丘遂次於匡

公孫敖帥師及諸侯之大夫救徐

谷梁傳曰次有畏也陳氏傳曰救不言次言次無志於救也楚伐徐桓公合七國之眾以救之而使大夫將有諸侯在而使大夫將於是始桓公爲之也則桓志荒矣故言次譏之也

夏五月日有食之

秋七月齊師曹師伐厲

厲者屬楚之微國也伐國不月微國何以月以齊之不競於楚徐近齊者也楚滅桓公不能問滅黃不能救於是伐徐則亦已迫矣桓公合七國之君盟於牡丘而不自將使大夫救徐不力而分兵以伐其與國之微者齊爲不競矣齊率諸侯攘夷狄以安中國也而卒不競於楚故不月以異之以力假仁者則有時而窮也夫以力假仁者固有能致其力者矣晉文公十九年於外其臣若舅犯先軫欒枝又皆明於中國之大義不避危難以成其君者是以城濮之烈數世賴之齊桓公宴安內嬖而國髙以私勞在位自召陵而後常有畏難苟安之志焉夫豈惟其心有勤怠哉以力假仁而力又不足以勝之則固有時而窮也明年夏伐厲不克救徐而還不書不足也

八月螽

九月

爲下女歸月也【據凡防而至著例不月而女歸例皆月】

公至自防

範氏曰桓防不致安之也齊桓徳衰故危而致之髙抑崇曰以防致見救徐之無功也

季姬歸於鄫

陳氏傳曰內女嫁恆書歸不書歸必有故也季姬來寜公怒而止之故不書歸至是而後言歸也

已卯晦震夷伯之廟

公羊傳曰記異也

冬宋人伐曹

宋始貳於齊也陳氏傳曰諸夏之相加兵自莊之十九年未之有也於是再見宋襄公爲之也

楚人敗徐於婁林【齊地】

敗必言師不言師者外也此其外徐何以其始叛周僭大號也春秋凡於吳楚交相敗不書【據傳襄十三年楚人敗吳師十四年吳敗楚之類】必敗中國而後書徐戎也何以書病齊也齊帥天下諸侯以攘荊楚存中國也楚伐徐桓公合七國之眾盟於牡丘次於匡以救徐爲之伐厲而徐卒敗於楚以是爲盟主病矣

十有一月壬戌晉侯及秦伯戰於韓獲晉侯

於是秦伯伐晉則其但言戰何外言戰不言伐【據僖十二年宋公及楚人戰於又晉侯及秦戰於彭衙】必義系於伐也而後兼言之公羊傳曰何以不言師敗績君獲不言師敗績也劉侍講曰君將不言帥師君重於師也君傷不言師敗績君敗不言師敗績亦君重於師也陳氏傳曰其不曰以歸何言獲則以歸不足言也

十有六年春王正月戊申朔隕石於宋五

是月六鷁退飛過宋都

公羊傳曰五石六鷁何以書記異也谷梁傳曰是月決不日而月也

三月壬申公子季友卒

大夫卒名則其兼字之何也褒卹之數異也季友僖之叔父也而有功於僖仲遂宣之叔父也而有功於宣其喪之有加禮焉故卒皆字之叔肸非有功而以母弟之親宣公喪之視季友襄仲故三臣者皆世爲卿也

夏四月丙申鄫季姬卒

秋七月甲子公孫玆卒

冬十有二月公防齊侯宋公陳侯衛侯鄭伯許男邢侯曹伯於淮

谷梁傳曰兵車之防也公防伯主不月此何以月防而無功也於是謀鄫東略弗果城鄫而還故月以異之【例在元年於檉下】

十有七年春齊人徐人伐英氏

英氏者屬楚微國也不月【據伐厲月】有徐人也

夏滅項

孰滅之我滅之也我滅之則何以不言師【據傳例用大師曰滅】爲僖公諱也齊桓公率天下諸侯伐彊暴以安中國且有存亡繼絕之功於魯於是防淮無功而魯又滅項以間之故略不言師使若不出公命而微者在國爲之然爲僖公諱也爲之諱者乃所以責之也不月【據滅國不月】異其事也中國有伯而諸侯相滅故不月以異之【據襄六年莒人滅鄫同】譏在齊也桓公得諸侯莫先於宋其次莫親於魯其卒貳於齊也亦莫先於宋魯夫桓公率諸侯以伐彊暴安中國而尊天子諸侯實有賴焉則曰以譏齊何也桓公無尊周救患之誠也桓公以尊王爲名以帖荊爲績而朝覲歸於已獄訟歸於已禮樂徵伐自我而出其所以從諸侯於盟防者皆以自爲而已楚人滅桓公不能問滅黃不能救於是楚復張而宋貳魯亦滅項以間之以桓公無尊周救患之誠也使桓公誠不私其國以自爲而合諸侯以事天子朝覲歸於天子獄訟歸於天子禮樂徵伐必自天子出而躬率方伯之職以討其不庭則𨿽以復文武周公之竟土可也天下諸侯其孰非天子之臣而敢有二心也然而桓公計不出於此則𨿽微宋魯諸侯孰不欲閒桓公之怠以求利其國哉春秋是以譏在齊也凡諸侯相滅以不日爲略【據齊滅譚滅遂】日爲詳【據衛侯燬邢晉防諸侯於相滅偪陽】則不月爲異也晉文之興大抵率桓之爲而莫能尙焉卒皆無以善其後故夫有可以興周之勢而不爲以求利其國而遂失之者桓文是也

秋夫人姜氏防齊侯於卞

九月公至自防

其致何防而無功也以不致爲恆則致爲異也致公者不月【據公至恆不月】此何以月以公之見止於齊也齊人以滅項爲討而止公聲姜防齊侯於卞乃釋公故月其致以異之也異之者譏之也凡月致皆譏也

冬十有二月乙亥齊侯小白卒

十有八年春王正月宋公曹伯衛人邾人伐齊

齊桓公卒宋公以諸侯伐齊納公子昭則曷爲不書納譏不在所納也外納不書【據秦納晉夷吾重耳不書】必不克納而書【據納晉納邾防菑齊納北燕伯晉納衛世子蒯聵】譏在納之也桓公嘗屬公子昭於宋襄公以爲太子昭之入則有辭矣故不書其納也外宜納𨿽伐不書【據秦納重耳伐晉不書】譏不在所納則書伐齊何也國人以後命立無虧也桓公內嬖如夫人者六人無虧長衛姬之子也桓公旣屬公子昭於宋而又許立無虧旣而五公子皆求立桓公不能定桓公卒國人以無虧爲長緣後命而立之則齊有君矣於是宋公以諸侯伐齊齊人殺無虧故書伐齊譏在伐也外伐國不月於是月以異之異之者譏之也是故孝公出入皆不書而無虧不得比齊捨歸惡於桓公也

夏師救齊

救四公子之徒也

五月戊寅宋師及齊師戰於甗齊師敗績

此宋公也其稱師何一役而再有事者略言之也戰者以主及客【據莊二十八年齊師伐衛衛及齊戰之類伐者爲客受伐者爲主皆以主及客】此其以宋及齊何伐一事也戰一事也宋公伐齊納公子昭殺無虧是一事也旣殺長立少則四公子皆君也故四公子之徒復與宋戰然後宋敗齊師於甗卒立孝公又是一事也孝公卒公子潘殺其子而立潘卒公子商人弒舎而立齊人又弒商人而立子元元潘商人皆與宋公戰於甗者也潘不順昭商人不順乎潘而元又不順乎商人自古兄弟爭國篡奪之禍未有若斯甚者也蓋其本自桓公失之矣而襄公徒欲以力定之其可乎故變其主客恆辭反以宋及齊戰使宋公若受伐者然名𨿽一役而實兩事則不順孝公者不惟一無虧而齊桓宋襄之失皆可見矣

狄救齊

救不悉書狄救齊何以書以宋公伐人之喪以納不正而後夷狄得竊救患之名以干中國也

秋八月丁亥葬齊桓公

冬邢人狄人伐衛

春秋集傳卷五﹤經部﹐春秋類﹐春秋集傳﹥

欽定四庫全書

春秋集傳卷六

元趙汸撰僖公下

十有九年春王三月宋人執滕子嬰齊

執君不名此其名何孫明復曰遂失國也名者諸侯之終事也閔其失國故名以詳之滕子嬰齊戎蠻子赤皆失國者也其月異其事也執而遂失國不月戎也【據哀四年晉人執戎蠻子】

夏六月宋公曹人邾人盟於曹南

宋襄公欲求伯也以有微者與盟故月【據隱八瓦屋不月】

鄫子防盟於邾

公羊傳曰其言防盟何后會也

己酉邾人執鄫子用之

諸侯卒則名𨿽誘而殺之名【蔡侯般】此殺矣其不名何也諸侯不相名卒以名赴則名之其以名卒者必以名赴也小國之君不卒則亦不名也故邾人戕鄫子不名公羊傳曰惡乎用之用之社也何休氏曰不言社者本無用人之道言用之重矣谷梁傳曰人因已以求與之盟已迎而執之惡之故謹而日之【據宣十八年邾人戕鄫子不日】陳氏傳曰宋公使邾子用鄫子春秋捨宋而書邾以爲皆國君也可以不受命矣而稟命於宋則邾爲戎首杜元凱曰不書宋公使者南面之君善惡自專不得托於他命也左氏傳曰宋公使邾文公用鄫子於次睢之社司馬子魚曰民神之主也用人其誰饗之齊桓公存三亡國以屬諸侯義士猶曰薄徳今一防而虐二國之君又用諸淫昏之鬼將以求伯不亦難乎得死爲幸矣

秋宋人圍曹

陳氏傳曰宋公欲合諸侯而亟修怨於曹諸夏之圍國自此始

衞人伐邢

冬防陳人蔡人楚人鄭人盟於齊

楚初與諸夏盟也不言防之者內微者也稱人外微者也於是陳穆公請修好於諸侯以無忘齊桓之徳而陳人蔡人實先楚則非微者也曷爲稱之同微者惡其不量已彼而進蠻荊以瀆齊盟卒爲中國之患故奪其恆稱以示義也不月略其事也不許其得國於夏監【據僖二十年於邢二十一年鹿上宣十一年辰陵之類】𨿽吾防之不月【據此】必吾君大夫在焉而後月重內也【據僖二十一年盟於薄二十七年盟於宋襄二十七年盟於宋】

梁亡

其言梁亡何不由赴告之辭也不由赴告則何以書叔鞅歸自京師言王室之亂也王室亂於是乎書魯人防盟四國大夫於齊聞梁之亡也歸而言之梁亡於是乎書尊王室而錄小國則亂亡有不由赴告而書者矣然則孰亡之秦亡之曷爲不言秦亡之梁近秦而逺於中國無爲以滅亡告諸侯者於是書之不由赴告則不言其亡之者避不敏也

二十年春新作南門

谷梁傳曰作爲也有加其度也言新有故也杜元凱曰魯城南門也僖公更髙大之今猶不與諸門同攺名髙門也劉侍讀曰新其舊而書新作是必有僭制焉二百四十二年興作多矣不必書也僖公修泮宮詩人頌之而春秋不書新宮災大室屋壞不能不修而春秋不書修之得其時制故不書也雉門及兩觀災記新作焉然則修舊不足書其書者皆非禮之制也南門之僭自僖公始故曰新作

夏郜子來朝

五月乙巳西宮災

鄭人入滑

不月有以來之也左氏傳曰滑人叛鄭而服於衛鄭公子士泄堵冦帥師入滑陳氏傳曰此鄭公子士泄也不書大夫將恆稱人也

秋齊人狄人盟於邢

外特相盟不書與狄盟何以書中國無伯傲很相亂也左氏傳曰盟於邢爲邢謀衛難也

冬楚人伐隨

此鬭谷於菟也不書楚大夫將恆稱人也隨自是絀於楚不復通於諸侯矣

二十有一年春狄侵衛

宋人齊人楚人盟於鹿上【齊地】

二國大夫曷爲稱人以宋人求諸侯於楚而卒見詐焉以及於難故奪其恆稱也

夏大旱

秋宋公楚子陳侯蔡侯鄭伯許男曹伯盟於盂【宋地】楚稱爵而序於陳蔡之上初以諸侯之禮接也昔者成王舉熊繹以子男田於荊山盟於岐陽也置茆蕝設望表與鮮卑守燎而不與盟是周室之不成子也於是長於陳蔡之君則曷爲稱子四夷大者曰子周之制也史惡其傲很僭竊不可通於諸侯則假周爵以稱之故吳亦曰子【據吳太伯本非子男外傳命圭曰吳公】春秋於侵伐旣人之以示義則盟防從其恆稱以見實也

執宋公以伐宋

楚始列於防卽執宋公以伐其國固楚之惡亦以罪宋之輕信以受侮也陳氏傳曰凡執恆稱人執之於伐則伐稱君執稱人於防則防稱君執稱人𨿽大夫也則亦防稱大夫執稱人此楚子執宋公則曷爲不再言楚人不以蠻荊執諸夏之辭也是故執宋公不再言楚人執齊封亦不申言楚人

冬公伐邾

楚人使宜申來獻防

君使大夫何以稱人獻防君禮也楚未書君將則𨿽來獻防人之以其伐宋也陳氏傳曰盂防稱子矣獻防於魯何以稱人盂防不稱子無以見楚宋之爭長獻防於魯不人之則是遂予楚也自是至椒之聘而後有君大夫谷梁傳曰防君得也其不曰宋防何也不與楚防於宋也胡侍講曰諸侯從楚伐宋魯獨不與故來獻防以威魯也

十有二月癸丑公防諸侯盟於薄釋宋公

諸侯不序前目後凡也其日以公與盟也諸侯外相盟不月【據僖二十三十二狄宣十一辰陵】惟吾君大夫特與之盟則日【隱二文八戎】此其日之何以兵加中國而公防之盟故日以殊之【後見二十七宋成二年蜀】谷梁傳曰外釋不志此其志何也以公之與之盟目之也不言楚不與楚專釋也

二十有二年春公伐邾取須句

此滅矣曷爲不言滅凡滅國有取而有之者則不書滅以存亡繼絕之義責歸於取之者也故須句不書邾滅向不書莒滅惡其爲滅國者受惡而始滅之者不復書也是經之變例也於是取須句反其君則書取何屬之以爲附庸也陳氏傳曰春秋嚴義利之辧苟以爲利一以取書之是故𨿽邾人滅須句須句子來奔伐邾取須句反其君書取須句𨿽莒著丘公立而不撫鄫鄫叛而來書取鄫

夏宋公衞侯許男滕子伐鄭

以鄭伯如楚故也

秋八月丁未及邾人戰於升陘

此公及之戰也曷爲不言公蒙上文也邾人以須句故出師公禦之及邾人戰於升陘我師敗績故蒙伐邾取須句之文不言公見公以須句戰也不言師敗績爲公諱也記曰邾婁復之以矢蓋自戰於升陘始是兩敗也

冬十有一月己巳朔宋公及楚人戰於宋師敗績楚人伐宋以救鄭則何以不言伐外言戰不言伐也【例在十五年】谷梁傳曰日事遇朔曰朔陳氏傳曰楚嘗有君矣此楚子也其稱人何楚君將猶稱人也汪仲裕曰宋公身傷而不言宋公敗績【據鄢陵言楚子敗績】爲中國諱也張主一曰惡以夷狄敗中國也

二十有三年春齊侯伐宋圍緡

伐國不言圍邑此其言圍邑何也以罪齊也齊孝公賴宋襄之力以得國當宋楚有事不能報施救患反乘其敗而伐之所謂以怨報徳刑戮之民也故伐國圍邑悉書之以見其罪也

夏五月庚寅宋公玆父卒

秋楚人伐陳

陳氏傳曰此成得臣也不書楚大夫將猶人也

冬十有一月杞子卒

二十有四年春王正月

夏狄伐鄭

秋七月

冬天王出居於鄭

王者無外此其言出何內王都也【據昭二十六敬王書入於成周】曷爲言居而不言奔普天之下莫非王土禮天子適諸侯諸侯避正寢納管鑰而館於廟天子無客禮莫敢於主焉故不言奔而言居也葉少蘊曰天子以畿內爲國諸侯以封內爲國諸侯不以其道去其封內曰出奔天子不以其道去其畿內曰出居子帶之亂方其奔齊也或放焉或封焉親愛之而勿殺可矣古人有行之者舜也而王不能反召之使得終其惡及其以狄伐周則罪在可殺古之人有行之者周公也而王不能反避之使得奪其位若襄王者可謂失其度矣則亦何以王天下哉陳氏傳曰王出不書爲尊者諱也【據莊二十三年惠王處櫟定六年敬王處姑猶】其言出居於鄭何以爲無足諱焉耳子頹之難惠王未有過也鄭虢圖之執燕仲父殺子頽逾年而復辟故諱之也襄王以狄伐鄭富辰諫弗聽又徳狄以狄女爲後諫弗聽子帶以狄師攻王王禦士將禦之又弗聽於是適鄭書曰天王出居於鄭𨿽然猶未書入也春秋善復正言入未足以言復正也襄王書出已矣而書王必如是而後可以言復正也

晉侯夷吾卒

不月來赴後也晉侯卒以前年九月文公定位而後來告故卽告時書之春秋重喪紀𨿽後猶書之也

二十五年春王正月丙午衞侯燬滅邢

燬之名何也絕之也曷爲絕之不正其以同姓而滅吾宗之國也邢與衛同出文王爲同姓而魯與邢同出周公爲同宗於是衛人滅邢而魯不能救疾其滅吾同太祖之國以顧懷周公故絕之也其日甚之也【據滅國不日】黃先生曰成王以周公有大勲勞於天下旣封伯禽於魯又封其支子六人凡蔣邢茅胙祭是也至春秋時多爲大國所並今邢又爲衛滅矣邢與魯同出周公衞旣忍滅周公之後魯不能爲之請於天子請於大國請於衛以復存其社稷故書曰衞侯燬滅邢𨿽罪衞侯而系於魯也

夏四月癸酉衞侯燬卒

宋蕩伯姬來逆婦

谷梁傳曰宋蕩伯姬來逆婦非正也其曰婦何也緣姑言之之辭也劉侍讀曰書來逆公自主之也伯姬嫁不見於經蓋內女𨿽親體不敵不書於策所以尊君也今僖公以愛易典下主大夫之昬是卑朝廷而慢宗廟非禮也張主一曰姑自逆婦公不使大夫主之皆非禮也

宋殺其大夫

秋楚人圍陳納頓子於頓

外納不書苟宜納𨿽伐不書此奔君也則其書圍陳以納之何以諸侯大夫不字小而後荊楚得假存亡之義以間中國也楚成得臣之伐陳也取焦夷城頓而還至是而納頓子則頓子之失國陳爲之也陳氏傳曰出罪也納之者亦罪也則書之【據北燕伯疑衞世子蒯聵】出非其罪納之者罪也則但書納齊桓公卒楚始與諸夏盟於齊盟於鹿上執宋公納頓子侈然欲廢置諸侯矣春秋之所懼也王彥光曰頓子不名以諸侯不得相名也故北燕伯亦不名

葬衛文公

冬十有二月癸亥公防衞子莒慶盟於洮【魯地】

中國無伯參盟復見也谷梁傳曰莒無大夫其曰莒慶何也以公之防目之也

二十有六年春王正月己未公防莒子衛速盟於向齊人侵我西鄙公追齊師至酅弗及

其侵曰人其追曰師侵言將追言眾也孫明復曰不可言公追齊人也谷梁傳曰人微者也侵淺事也公之追之非正也至酅急辭也杜元凱曰酅齊地也

夏齊人伐我北鄙

春秋君將稱君有二伯主將而稱君者與之以專徵而討罪諸侯將而稱君者詳其自將以見實二者文同而義異故𨿽外侵伐我皆從其恆稱此齊侯也則其稱人何以魯人乞師於楚以伐中國故略言之也魯人常防盟於齊矣於是外附楚而內與衞莒爲參盟以擯齊則齊豈無辭乎齊侯方以展喜之言退師而公子遂已乞師於楚故齊侯略稱人爲公以楚師伐齊言故而已

衞人伐齊

左氏傳曰洮之盟故也

公子遂如楚乞師

陳氏傳曰乞師不書【據成二年臧宣叔如晉乞師】此何以書惜魯也外乞師不書必盟主也而後書乞卑辭也以寶國而卑於楚爲魯惜其以志楚彊也

秋楚人滅夔以夔子歸

國滅而膚無不名者國滅之罪也膚服辱也而夔何以獨不名夔之所以取滅者乃非其罪故假之也楚祖鬻熊夔祖熊摯是不得祀者也諸侯之祀無過其祖者夔子可謂若於義矣而楚反以是滅之春秋以謂非其罪也故黜楚而伸夔於是乎夔子不名

冬楚人伐宋圍緡

宋卽晉也吳先生曰宋成公忘其父之仇與楚平而往朝之【二十四年】今而卽晉庶幾能徙義者矣故圍邑不書而楚人伐其國圍其邑悉書之以見荊楚之橫也

公以楚師伐齊取谷

公至自伐齊

公伐國不致此何以致爲其用楚人之師以伐中國故致之也齊桓公合諸侯以伐楚而一匡天下桓公卒楚執宋公以伐宋敗宋於及宋平而宋不附伐陳圍陳納頓子而陳不從中國𨿽無伯而召陵之威烈未泯也魯人乃乞楚師以伐齊取谷寘桓公子雍於谷楚申公叔侯戍之以逼齊則東諸侯鮮不折而入於楚者是春秋之大變也

二十有七年春杞子來朝

杞伯何以稱子左氏傳曰公卑杞杞不共也襄公之世杞子來盟傳曰賤之也杞侯自貶以朝大國則曰伯魯人卑之則又曰子春秋從史文而魯惡見矣

夏六月庚寅齊侯昭卒

秋八月乙未葬齊孝公

乙巳公子遂帥師入杞

內入國不日【據無駭帥師入極入杞】必公將而後日此大夫也則其日何甚之也杞桓公來朝公卑之【以子男禮見】使公子遂帥師入杞責無禮焉僖公重小國之幣而薄姑姊妹之恩故日以甚之也

冬楚人陳侯蔡侯鄭伯許男圍宋

此楚子也其稱人何魯君將猶稱人也楚從陳蔡鄭許之君以圍宋而序諸侯之上則曷爲但人之所以正楚之罪也楚彊甚矣𨿽桓公盛時楚猶未嘗一日而忘諸夏桓公卒楚得衛得曹得魯而從陳蔡鄭許之君以圍宋楚之得志於諸夏未有甚於此時者然召陵之烈未泯而晉文之義已信於諸侯宋之不詘於楚者以有晉也楚𨿽欲一日得志於諸夏不可得也故𨿽序於諸侯之上猶人之信中國之大義以正其罪也

十有二月甲戌公防諸侯盟於宋

其日以公在也【例在二十一年】葉少蘊曰諸侯不序前目後凡也僖公附楚者也楚子居申而後使子玉去宋則是防非觧圍也宋猶在圍則何以宋地盟於宋國之外是於宋矣

二十有八年春晉侯侵曹晉侯伐衛

侵曹伐衛討其附楚也杜元凱曰再舉晉侯曹衛兩來告也孫明復曰曹衛楚與國也晉侯將救宋故侵曹伐衞不言遂者非繼事也侵曹旣反而後伐衛也李堯兪曰遂者因近適逺之辭曹逺衛近不得以爲繼事而言遂也

公子買戍衞不卒戍刺之

晉伐衞而魯戍之欲拒晉以與楚也刺殺也內殺大夫曰刺左氏傳曰楚人救衞不克公懼於晉殺子叢以說焉謂楚人曰不卒戍也其不日何【據刺公子偃書日】以僖公背晉卽楚而賊殺其親以兩說於晉楚故異之也

楚人救衞

陳氏傳曰楚嘗救鄭不書【見傳僖公六年二十二年】於是始書以爲晉文之伯楚欲救而不能也

三月丙午晉侯入曹執曹伯畀宋人

其日謹其事也外入國不日𨿽君將不日【據哀八年宋入曹】必伯者有討於諸侯而後日謹之也不言執之者蒙上文也公羊傳曰稱侯而執者伯討也稱人而執者非伯討也晉侯侵曹而曹不服於是入曹執曹伯故蒙上文晉侯予之以討罪也孫明復曰晉侯入曹執曹伯不歸於京師而畀宋人甚矣稱晉侯者執得其罪也孫莘老曰晉侯能扶大義以討叛國而尊王室故春秋予之也

夏四月己巳晉侯齊師宋師秦師及楚人戰於城濮楚師敗績【衞地】

是宋公齊國歸父秦小子憖也則何以但稱師宋公不與戰大夫將恆稱人也髙抑崇曰城濮衞地及楚人戰者與救衞之師戰也楚之彊甚於齊桓之時晉文公一戰勝楚終文以及襄之世楚人不敢復窺中國則功莫盛於此矣董仲舒曰戰不若不戰然而有所謂善戰盟不若不盟然而有所謂善盟故城濮之戰召陵之盟皆春秋之所予者以其俱有攘夷狄之功也

楚殺其大夫得臣

此成得臣也其不稱氏何【據楚殺公子例不去公子】討當其罪也禮謀人之軍師敗則死之謀人之邦邑危則亡之晉侯之入曹也楚子使申叔去谷使子玉去宋曰無從晉師子玉不從請戰戰焉楚師大崩則其罪宜討者也春秋稱國以殺大夫有非其罪者矣苟殺之非其罪則譏不止專殺也於是楚以罪討其大夫而與殺非其罪者同文則是非何以辧焉故得臣令尹也但名之以辧於稱國以殺大夫而不當其罪者捨是則楚宜申宋山皆討當其罪者也𨿽然春秋又有懼焉法以輔治有天下國家者所以興衰也故戰勝而或廢法則終必削𨿽敗而能用法則後必彊城濮之敗子玉死之楚是以興邲之戰荀林父免焉晉於是爲不競矣

衞侯出奔楚

五月癸丑公防晉侯齊侯宋公蔡侯鄭伯衞子莒子盟於踐土【鄭地】

於是王子虎實盟諸侯則曷爲不書諱之也【據洮之盟書王人】周之制諸侯有疑則盟於防同王官之伯臨之伯不盟也故齊桓公盟王人不敢盟宰周公不敢以所不信施於尊者晉文公一戰勝楚不能自信於諸侯作王宮致天子而屈王子於盟襄王下勞晉侯策命專徵不能委任方伯而以大臣盟諸侯於王所是以天子與斯盟也故王子虎不書使若諸侯自相盟然爲天王與晉侯諱之所以尊王室而全伯者之功也其日何以文公尊王定伯不俟再舉同之葵丘也胡侍講曰叔武受盟稱子立以爲君也

陳侯如防

劉侍讀曰如防聞防自至也孫明復曰來不及盟也

公朝於王所

踐土之諸侯也其但言公何非期防不序也曷爲先言防後言朝得見乎天子而後志之也朝王日【據下壬申著例】此何以不日盟之日也見諸侯已盟而後見乎天子非防盟則不見也天子所在曰王所【據覲禮】谷梁傳曰朝不言所言所非其所也公羊傳曰曷爲不言公如京師天子在是也天子在是則曷爲不言天子在是不與致天子也

六月衞侯鄭自楚復歸於衞

君歸言復已失國之辭也凡執君歸不言復必奔君而後言復執猶未絕於衞也故執不月必奔而後月執而歸不月必奔而歸而後月執未失國也奔已失國也衞侯出奔不名則復歸何以名叔武立矣不可以無辧也歸君不言自此其言自何惡自楚也以其叛中國卽蠻荊而得免於誅故言所自以見其罪也何休氏曰刺歸有罪也天子所以陵遲者爲善不賞爲惡不誅衞侯出奔楚當絕不當廢叔武而反衞侯令殺叔武也

衞元咺出奔晉

愬殺叔武也殺叔武曷爲不書春秋舉重衞侯之罪莫重於叛中國故一見之也由僖公而上政不在大夫故外大夫無書奔者自元咺而後大夫益專其出奔非有罪則彊家相傾苟爲不然則亦闗乎一國之故與公子之未命者異故悉書之

陳侯款卒

秋杞伯姬來

來謝過而求平也

公子遂如齊

冬公防晉侯齊侯宋公蔡侯鄭伯陳子莒子邾子秦人於溫

討衞許也

天王狩於河陽【晉地】

於是襄王防諸侯於溫則其曰狩何非狩也春秋之特筆也以天子而防諸侯則上僭以諸侯而致天子則下陵上僭而下陵中國之所以傾也以晉文之伯而君臣兩失之將無以示天下故以狩書也然則踐土曷爲不曰王狩防可言狩此不可言狩也踐土之盟王子虎在焉不書嫌以天子與斯盟也苟書狩而後盟則是以天子與斯盟矣春秋有二事而一譏者於河陽書狩則踐土之失不待言矣公羊傳曰狩不書此何以書不與再致天子也谷梁傳曰全天王之行也爲若將狩而遇諸侯之朝也爲天王諱也孫明復曰以王狩爲文所以詘彊侯而尊天子也

壬申公朝於王所

其日謹其事也不月由防錄也公防諸侯不月𨿽伯者亦不月春秋有爲下事月者此獨不爲下事月何系之防也明以防而後朝非防則不朝也谷梁傳曰日系於月月系於時壬申公朝於王所其不月失其所系也以爲晉文公之行事爲已傎矣

晉人執衞侯歸之於京師

曷爲有言歸於有言歸之於歸於正也歸之於不正也衛侯與元咺訟不勝晉侯殺其坐獄之臣而刑其輔然後執衞侯歸之於京師請以王命殺之是生殺之權名在天子而實在晉侯也故曰歸之於彊辭也公羊傳曰衛侯之罪何殺叔武也文公逐衞侯而立叔武叔武辭立而他人立則恐衞侯之不得反也故於是已立然後治反衞侯衞侯得反曰叔武簒我終殺叔武此晉侯也其稱人何衞之禍文公爲之也文公逐衞侯而立叔武使人兄弟相疑放乎殺母弟者文公爲之也

衞元咺自晉復歸於衞

奔大夫歸不書【據惠王復周公忌父鄭復公父定叔宋復蕩意諸不書】必挾外援以歸然後書元咺言出言歸出入皆有罪也出入皆有罪則其言復歸何凡歸言復者位已絕也咺以臣愬君是自絕於君矣大夫自絕於君無反國之義而咺將易置其君以歸故書歸而言復以罪之也其曰自晉譏在晉也陳氏傳曰歸大夫不言復必諸侯也而後言復君有歸道也大夫言復者伉也是故衛元咺復歸宋魚石晉欒盈復入皆伉辭也

諸侯遂圍許

遂繼事也諸侯旣防於溫朝天子執衞侯歸元咺而後圍許也

曹伯襄復歸於曹遂防諸侯圍許

執君歸不書【據鄭伯襄莒子邾子】此何以書釋有罪也國君言歸必嘗失國者也此未失國則曷爲不宜歸曹伯附荊楚以拒中國之師則其罪宜絕其罪宜絕而歸之晉侯失刑矣故執君歸不言復於是言復失國非二君不名於是特名之罪之也罪曹伯所以譏晉也

二十九年春介葛盧來

介東方國名葛盧其君也昔者衞侯來防惠公葬隱公不見史不書今公猶在防則介人何以書成公意也僖公始作頌而以來淮夷爲誇故𨿽不見公書之以其能來也

公至自圍許

桓文之防不致此以圍許致同於桓之致伐也

夏六月防王人晉人宋人齊人陳人蔡人秦人盟於翟泉【洛陽城內地】

此公防王子虎晉狐偃宋公孫固齊國歸父陳轅濤塗也曷爲不序諱以大夫盟王子也諸侯不得盟王子而況於大夫大夫不得防公侯而況於盟晉侯功勲已著不能以道事天子撫諸侯而亟於尋盟於是以大夫盟王子而使吾君親之以大夫盟王子而諸侯防之是無上下也故內不書公而王子與諸大夫皆稱人若使微者相與盟然諱之者譏之也陳氏傳曰大夫之交政於是始文公爲之也不斥言王子虎爲尊諱也以其人王子虎不可不徧人諸侯之大夫以其徧人諸侯之大夫不可不沒公也

秋大雨雹

冬介葛盧來

以未見公故復來也公羊傳曰不言朝不能乎朝也啖叔佐曰不廟受也

三十年春王正月

夏狄侵齊

秋衞殺其大夫元咺及公子瑕

谷梁傳曰稱國以殺罪累上也以是爲訟君也衛侯在外其以累上之辭言之何也待其殺而後入也孫莘老曰瑕見立於元咺以咺及之者言瑕之見殺由於咺也王防氏曰咺嘗君瑕今與咺同殺故言及而稱公子者不與咺君之也髙抑崇曰殺而書及者以某之故而累及某也【據士縠及箕鄭父慶虎及慶寅】不書及者其罪同其殺之志均也【據趙同趙括郤錡郤犫欲至】

衞侯鄭歸於衞

言歸釋有罪也向也言復歸今歸不言復何不以其罪討也衞侯之罪莫大於叛中國晉侯立叔武而歸衞侯不正其罪而受元咺之愬爲臣執君則討之不以其罪矣此歸自京師也曷爲不言自京師不以衞侯之獄累京師也晉侯復元咺於衞使立公子瑕而請王命以殺衞侯天子曰不可君臣無獄元咺𨿽直而不可聽也又爲臣而殺君其安用刑晉人乃歸衞侯則衞侯之不君元咺之不臣叔武與瑕之死皆晉人爲之故不以累京師也

晉人秦人圍鄭

此晉侯秦伯也曷爲稱人秦遂叛晉也城濮之未集鄭伯如楚致其師鄭非知罪也而晉與之成矣踐土之盟溫之防鄭無不在焉而翟泉不至以晉猶未釋於鄭也晉侯執曹伯曹人虞其亡執衞侯將寘諸死而皆不能正其罪苟不釋於鄭豈可量也鄭是以不至而晉侯召秦伯與之圍鄭晉爲已甚矣此鄭之所以不下晉而私於秦也夫晉率諸侯以攘夷安中國也而使諸侯皆不知其罪而滅亡是懼𨿽秦人豈能無中變哉於是秦伯私與鄭盟戍鄭而去之蓋秦之叛夏盟於是始是故皆奪其恆稱以秦則有罪矣而晉亦有以致之也

介人侵蕭

冬天王使宰周公來聘

公子遂如京師遂如晉

並稱如皆以聘禮行也諸侯於天子有職貢而無聘問聘問者上之所以交乎下也東遷王室日微職貢不歸久矣襄王旣朝諸侯使宰周公來聘而後魯人亦以聘禮上問如邦交諸侯之伉也不專使而兼事以行示其禮均也孫明復曰天子至尊非諸侯可得而伉也僖公與襄王交聘伉孰甚焉故曰天子使宰周公來聘公子遂如晉以譏之陳氏傳曰自桓王以下王室無聘魯者於是再聘而宰周公實來則已尊矣公子遂如京師遂如晉以其如京師不敢不如晉是夷周於晉也

三十有一年春取濟西田

此曹田也不曰曹受之晉也諸侯有罪削地當歸天子非天子不得削人土地晉侯執曹伯解其地以分諸侯晉之分魯之取皆非也以楚師伐齊取谷公子戍衞不卒戌刺之魯之罪不薄於曹而分曹地是非賞罰也見伯者之以利結諸侯也

公子遂如晉

夏四月四卜郊不從乃免牲猶三望

郊者郊祀上帝以祈谷也禮天子以孟春之月元日祈谷於上帝謂夏正斗建寅之月也元日上辛日也魯僭天子之禮然猶不敢直用上辛而卜之卜三月上辛不吉則卜中辛中辛不吉則卜下辛若三卜皆不從則不郊示不敢專也今乃四卜非也免猶放也不郊於是卜免牲卜不吉則系而待明年具牲時用今卜而吉故放其牲也不言不郊者從可知也猶者可以止之辭三望謂郊時所望祭四方山川魯郊𨿽僭猶不敢同於天子故闕其一也【據周禮四望】不郊而望亦非也魯郊非禮也然旣歲卜而郊則史不勝書故於失禮之中書其又失禮者於是四卜猶三望故書之也公羊傳曰三卜禮也四卜非禮也求吉之道三禘嘗不卜郊何以卜卜郊非禮也卜郊何以非禮魯郊非禮也天子祭天諸侯祭土天子有方望之事無所不通諸侯山川有不在其方內者則不祭三望者何望祭也然則曷祭祭泰山河海猶者通可以已也何以書譏不郊而望祭也左氏傳曰望郊之細也不郊亦無望可也谷梁傳曰夏四月不時也四卜非禮也免牲者爲之緇衣纁裳有司端奉送至於南郊免牛亦然已牛矣而又免之何也嘗置之上帝矣故卜而免之不敢專也陳氏傳曰諸侯之有郊禘東遷之僭禮也故曰秦襄公始列於諸侯作西畤祠白帝僭端見矣位在藩臣而臚於郊祀君子懼焉則平王以前未有也魯之郊禘惠公請之也【據邵氏經世惠公立於秦襄祠白帝之年】齊桓公欲封禪而亦郊鯀皆僭禮也然則春秋何以始見於僖公向者莊公之觀齊社也曹劌諫曰天子祀上帝諸侯防之受命焉諸侯祀先王先公卿大夫佐之受事焉用見惠公𨿽請之而魯郊猶未率爲常也僖公始作頌以郊爲誇焉於是四卜不從猶三望也

秋七月

冬伯姬來求婦

秋圍衛

十有二月衛遷於帝丘

三十有二年春王正月

夏四月己丑鄭伯捷卒

衞人侵狄

秋衞人及狄盟

冬十有二月己卯晉侯重耳卒

三十有三年春王二月秦人入滑

杜元凱曰滅而書入不能有其地也

齊侯使國歸父來聘

夏四月辛巳晉人及姜戎敗秦師於殽

晉人者晉子也稱人略言之也嗣君在喪以師行者稱爵謂得已而不己者也於是秦將襲鄭滅滑而還晉先軫曰秦不哀吾喪而伐吾同姓遂發命遽興姜戎子墨衰絰敗秦師於殽晉伯國也故略稱人不使與得已不己者同文而日以謹之與之以繼伯而討罪也曰及者明以尊及卑別晉人之嫌也外相敗不書以秦人背晉而戍鄭又將因戍人以襲鄭其反覆乎晉鄭之閒小人之尢也使秦人得志於中國其禍豈減於荊楚哉是故伯國之所宜討者故特書之也

癸巳葬晉文公

狄侵齊

公伐邾取訾婁

間晉之有事也

秋公子遂帥師伐邾

晉人敗狄於箕【太原陽邑縣南】

此晉侯也其稱人何子夏問曰三年之喪卒哭金革之事無辟也者禮與初有司與孔子曰吾聞諸老聃曰昔者魯公伯禽有爲爲之也今以三年之喪從其利者吾弗知也狄伐晉及箕晉侯敗狄於箕以其有爲爲之故不與得巳不已者同稱也不月略其事也【據晉敗狄三皆不月】陳氏傳曰中國敗戎師不書【據隱九年鄭人大敗戎師閔二年虢公敗犬戎之類】惟晉特書之特書晉者皆病晉也晉帥天下諸侯以扶義存中國也前年狄侵齊去年狄侵衞而晉不能救於是伐晉蓋僅而後勝之也以是爲盟主病矣

冬十月公如齊

不如晉而如齊謂晉無能爲也

十有二月公至自齊

乙巳公薨於小寢

小寢內寢也君薨必於路寢就羣臣百官以明授受所以正其終也僖公秋伐邾冬如齊反而薨於小寢其志荒矣谷梁傳曰小寢非正也左氏傳曰卽安也趙伯循曰大位姦之窺也危病邪之伺也若敝於隱是女子小人得行其志也

隕霜不殺艸李梅實

冬燠也谷梁傳曰未可殺舉重也可殺而不殺舉輕也範氏曰輕者不死則重者可知也公羊傳曰記異也杜諤氏曰春秋記災異不遺微細所以謹人君之戒也明天地之大動植生殺陰陽之應皆系人君之身也

晉人陳人鄭人伐許

討其貳於楚也前年春楚鬭章請平於晉晉陽處父報之晉楚始通文公爲之也襄公始有志於諸侯不先定東諸侯之交而有事於許非其序也𨿽然伐許猶可也伐沈微矣

春秋集傳卷六

欽定四庫全書

春秋集傳卷七

元趙汸撰文公

元年春王正月公卽位

逾年𨿽未葬稱公不可曠年無君也公羊傳曰緣始終之義一年不二君緣臣民之心不可一日無君也

二月癸亥日有食之

天王使叔服來防葬

天子使大夫葬諸侯禮也得禮故不月【據四月乃喪中有閏月王臣必無前二月至之理】略常事也【據歸賵防皆月】

夏四月丁巳葬我君僖公

天王使毛伯來錫公命

請命而來錫也【詩序季孫行父請命於周以時考之爲文公請命也作頌爲將躋僖公】谷梁傳曰禮有受命無來錫命錫命非正也劉侍讀曰錫命者命爲諸侯也禮諸侯在喪稱子逾年卽位喪畢以士服見於王王乃於廟命之錫之黻冕圭璧然後服之歸設奠於祖廟然後臨其臣民焉喪未畢而命之非禮也旣喪畢而不受命於天子亦非禮也

晉侯伐衞

君將非親帥不志【據僖二十城濮不書宋公襄十四年不書晉侯】於是晉告於諸侯而伐衞先且居曰效尢禍也諸君朝王臣從師晉侯朝王於溫先且居胥臣伐衞則其書晉侯何與晉侯以紹伯也晉文公卒衞人侵鄭伐緜訾及匡襄公旣敗秦師敗狄伐許然後伐衞以討貳纘文之功繼主夏盟故與之也

叔孫得臣如京師

拜錫命也

衞人伐晉

陳氏傳曰此衞孔達也其稱人何大夫將猶稱人也

秋公孫敖會晉侯於戚

內大夫始特防諸侯也

冬十月丁未楚世子商臣弒其君頵【頵丘倫反】

公孫敖如齊

二年春王正月甲子晉侯及秦師戰於彭衙秦師敗績此秦人伐晉也其不言伐何以戰敗績見義也晉厲公嘗及秦師戰於麻隧秦師敗績不書書晉伐秦譏在晉則秦師敗績不足書也晉悼公嘗及秦師戰於櫟晉師敗績不書書秦伐晉責秦之黨楚則晉師敗績爲中國諱之可也秦穆公之悔過自誓志乎報怨攄忿而已於是不替孟明以替殽之役故伐晉不書而書戰書敗績惡其不知自反以喪師非國君子民之道也程子曰秦人越國以襲人𨿽忿無以爲辭也故其來不稱伐以忿取敗故書敗績

丁丑作僖公主

主爲練主也作主不書過時則書之公羊傳曰主者曷用虞主用桑練主用栗用栗者藏主也谷梁傳曰立主喪主於虞吉主於練作僖公主譏其後也何休氏曰禮作練主當以十三月髙抑崇曰周人卒哭而祔祔而易主是謂虞主旣期而練練而易主是謂練主僖公薨十有五月非練之時而作主猶未祔廟也猶未祔廟者欲躋者故也是以謹而日之

三月乙巳及晉處父盟

左氏傳曰晉人以不朝來討公如晉晉人使陽處父盟公以恥之書曰及處父盟以厭之也適晉不書諱之也谷梁傳曰不言公處父伉也爲公諱也何以知其與公盟以其日也何以不言公之如晉所恥也出不書反不致也張主一曰盟於晉之國都而君不出恥甚矣故諱之王防氏曰內沒公而外去氏者旣刺公以不朝致辱又卑晉以非禮盟公也

夏六月公孫敖防宋公陳侯鄭伯晉士縠盟於垂隴【鄭地】晉主夏盟恆日𨿽大夫盟日此何以不日以吾大夫防諸侯盟也春秋日月之法莫嚴於君臣莫辧於內外之別故吾君及諸侯盟恆日𨿽有大夫日【僖公盟洮於向】𨿽防大夫盟諸侯日【新城趙盾】其不日者必有故也吾大夫特盟諸侯不月自參以上不日【桓十一盟折】𨿽防大夫盟諸侯不日【據此及文十八年虛折】所以嚴君臣之分也必吾大夫與外大夫盟而後日敵也非敵而日者異之也不疑於伉者也【文十六齊侯哀二邾子】捨是則與外監也故於邢之類不月苟吾君大夫與之盟則皆日【隱二年盟戎文八年公子遂盟戎】不欲卑吾君與大夫所以謹內外之辧也陳氏傳曰晉遂以大夫盟諸侯也大夫而與諸侯敵於是始故書大夫專盟自士縠也士縠非卿也見晉之卑諸侯也

自十有二月不雨至於秋七月

公羊傳曰記異也大旱以災書此亦旱也曷爲以異書大旱之日短而云災故以災書此不雨之日長而無災故以異也谷梁傳曰歷時而言不雨文不憂雨也不憂雨者無志乎民也

八月丁卯大事於太廟躋僖公

大事者禘也譏不在用禘故略言之公羊傳曰躋者升也譏逆祀也其逆祀柰何先禰而後祖也谷梁傳曰先親而後祖也逆祀也逆祀則是無昭穆也則是無祖也無祖則無天也君子不以親親害尊尊此春秋之義也劉侍讀曰僖公於閔非父子也然而與親父子無以異者受國焉耳君之則我以臣事之父之則我以子奉之是故爲人後者則爲之子矣髙抑崇曰人君以兄弟爲後者必非有子者也引而爲嗣臣子一體矣不繼所受國而繼先君則是所受國者竟莫之嗣也生則以臣子事之死則以兄弟治之非所以受國之意也胡侍講曰有天下者事七世諸侯五世父死子繼兄亡弟及名號𨿽不同其爲世一也

冬晉人宋人陳人鄭人伐秦

陳氏傳曰此晉先且居宋公子成陳轅濤塗鄭公子歸生也曷爲不序大夫將猶稱人也自陽處父專將書大夫是故春秋之始大夫將恆稱人由救鄭之後略之始稱人矣胡侍講曰晉人再敗秦師在恆情亦可以已矣而報復無已殘民結怨之道也

公子遂如齊納幣

納幣不書【據桓宣成皆取於齊不書納幣知納幣不使大夫乃禮之常】使大夫則書之志禮之變也公羊傳曰譏喪娶也取在三年之外則何譏乎喪取三年之內不圖昬三年之恩疾矣非虛加之也以人心爲皆有之以人心爲皆有之則曷爲獨於取焉譏娶者大吉也非常吉也其爲吉者主於己以爲有人心焉則宜於此焉變矣

三年春王正月叔孫得臣防晉人宋人陳人衛人鄭人伐沈沈潰

以其服於楚也

夏五月王子虎卒

王大夫不卒【據成十三成肅公昭十一年單成公】此其卒之何以嘗主諸侯之盟也左氏傳曰來赴弔如同盟故卒之也曷爲不稱爵王臣無外交於是天子爲之赴故不言爵也陳莊子死赴於魯魯人欲勿哭繆公召縣子而問焉曰古者大夫束脩之問不出竟𨿽欲哭焉得哭諸今之大夫交政於中國𨿽欲勿哭焉得而勿哭然則非禮也蓋衰世之志也是故翟泉之盟卒王子虎臯鼬之防卒劉捲捨是王臣無書卒者矣

秦人伐晉

陳氏傳曰此秦伯也曷爲稱人殽之誓孔子有取焉而秦穆之連兵無虛歲君子以爲秦人不足進乎伯也是故自韓原秦不以爵見於經至康公而遂外之終南蒹葭之作秦非無人也而秦不用其不復東徵宜哉

秋楚人圍江

報沈之役也晉先僕伐楚以救江不書不足書也

雨螽於宋

左氏傳曰墜而死也公羊傳曰記異也

冬公如晉

晉人請攺盟也

十有二月己巳公及晉侯盟

晉陽處父帥師伐楚以救江

於是晉以江故告於王王叔桓公晉陽處父伐楚以救江則其不書王叔何不以伐楚救江累王室也襄公敗秦師於殽而歸縱淫自將以敵秦怨而忘楚患伐許之役三國伐秦四國伐沈五國皆以大夫專之而楚人圍江以微者往救襄公之志荒矣於是不能親率諸侯以救江絀楚而屈王臣與其大夫俱以伐楚無益於救江之實而使天子受其名是故特書陽處父而王叔桓公不書不以累王室也伐不言以救於是言以救江與之以救中國之名所以責其實也王防氏曰諸侯大夫未有帥師而稱名氏曰某曰處父何也政在諸侯則大夫皆稱人政在大夫故稱氏名以罪之也始於處父者以其盟魯侯搜於董易中軍今救江而伐楚專之甚者也故始之也陳氏傳曰晉大夫書帥師於是始大夫彊也自是恆書大夫略之則稱人

四年春公至自晉

夏逆婦姜於齊

不言逆之者逆之者微也曰婦者有姑之辭無姑則以夫人之禮至有姑則以婦禮至也姜不言氏者異之不正成風以妾祖姑爲昬主而當婦禮也若妾姑也則不書氏故穆姜亦不氏所以別適姑也左氏傳曰卿不行也君子是以知出姜之不允於魯也曰貴聘而賤逆之君而卑之不允宜哉

狄侵齊

秋楚人滅江

晉侯伐秦

張洽氏曰晉侯不以江亡爲恥而亟報秦怨其爲盟主末矣

衞侯使兪來聘

冬十有一月壬寅夫人風氏薨

陳氏傳曰夫人某氏薨適稱也此莊公之妾也則曷爲以適稱稱之喪之以夫人之禮也隱公之喪桓母猶有疑焉是故別廟也祔姑稱諡伉然如夫人則自文公之喪成風始也胡侍講曰禮庶子爲君爲其母無服不敢二尊者也邦君之妻邦人稱之曰君夫人稱諸異邦曰寡小君敵體之稱也若夫妾媵則非敵矣以妾媵爲夫人徒欲尊其所愛而不虞卑其身以妾母爲夫人徒欲貴其所生而不虞賤其父卑其身則失位賤其父則無本失位無本不亦悖乎

五年春王正月王使榮叔歸含且賵

王不稱天異之也天子於諸侯賵之含之小君亦如之禮也文公尊其妾母爲夫人天子不能正於是赴於京師而天子使其大夫賵之含之以成其爲夫人是亂人紀也故王不稱天稱天則疑於賵惠公仲子不言來者略之略之亦所以異其事也是故來防葬亦不稱天稱天則疑於防葬僖公

三月辛亥葬我小君成風

啖叔佐曰葬成風祔廟也二夫人祔廟非禮也蘇子由曰仲子非適故爲之立宮而不祔不葬禮也自成風以來妾母皆葬蓋祔也魯禮之變自此始矣

王使召伯來防葬

陳氏傳曰王不稱天於追錫桓公見之至是再見其再見何以夫人之禮葬成風也莊僖之際天下知有盟主而已而襄之季年更有事於諸侯於是叔服防葬毛伯錫命尢汲汲於魯也尢汲汲於魯則何爲乎成風一人賵含之二人防葬之以是懷諸侯吾見周之益陵夷也文武之教著於南雅莫急於君夫人也桓以少簒長成風以庻亂適王道熄矣而莊襄不能正又從而襃賞之是以天命施之天討也是故王不稱天

夏公孫敖如晉

秦人入鄀【鄀音若】

不月有以來之也左氏傳曰鄀叛楚卽秦又貳於楚夏秦人入鄀

秋楚人滅六

冬十月甲申許男業卒

六年春葬許僖公

夏季孫行父如陳

秋季孫行父如晉

八月乙亥晉侯驩卒

冬十月公子遂如晉葬晉襄公

盟主薨卿共葬事非禮也鄭遊吉曰先王之制諸侯之喪士弔大夫送葬惟嘉好聘享三軍之事於是乎使卿文襄之伯也君薨大夫弔卿共葬事夫人士弔大夫送葬此禮樂之自諸侯出也

晉殺其大夫陽處父

晉狐射姑出奔狄

晉襄公卒狐射姑殺陽處父則稱國以殺何兩下相殺不道兩下相殺不道則處父何以書譏君也襄公搜於夷使狐射姑將陽處父請攺搜於董易中軍襄公卒狐射姑使人殺陽處父君失政也君失政則大夫専專則爭爭則相殺是故以國殺書之譏不在相殺也

閏月不告月猶朝於廟

不告月者不告朔也告月必以朔故亦曰告朔廟者太廟也天子頒十二月朔於諸侯諸侯受而藏之太廟月朔則朝於太廟大夫南面奉天子之命君北面受之因以特羊薦謂之告月文公以閏非常月閒不告廟猶以朔日朝於太廟故書之志禮之所由失也左氏傳曰閏以正時時以作事不告閏朔棄時政也何休氏曰先受朔政乃朝廟王教尊朝廟私也髙抑崇曰知朝廟之不可已則告月之禮曷爲可已也

七年春公伐邾

爲須句故也僖公取須句反其君邾人再滅之

三月甲戌取須句遂城郚【句音俱郚音吾】

取國不月【據僖公取須句宣公取根牟襄公取邿】此其日何遂絕其祀也左氏傳曰取須句寘文公子焉非禮也志在逼邾而無存亡繼絕之義故日以異之遂城郚避邾難也

夏四月宋公王臣卒

宋人殺其大夫

稱人以殺眾辭也大夫者大司馬固也則曷爲不名死君難也宋成公卒國亂其弟禦殺其世子而自立國人殺禦而立昭公襄夫人者君祖母也有淫行昭不禮焉公子鮑者昭庶兄也有佞才夫人私之於是夫人欲殺昭而立鮑穆襄之族攻公殺公孫固公孫鄭於公宮則大夫者昭公之所與存亡者也是故稱人以殺而不名名之則疑於陳公子過

戊子晉人及秦人戰於令狐

此晉趙盾及秦伯也而皆稱人晉敗秦師也而曰戰何也交譏之也晉襄公卒晉人欲立長君使先蔑逆公子雍於秦捨適嗣不立而外求君晉旣知罪矣於是乎立適嗣夷臯嘗逾年矣且夷臯秦出也而康公猶自將以納雍則晉豈無辭乎於是晉禦秦師敗諸令狐而趙盾秦伯皆稱人兩有罪也詐戰曰敗之戰敵不言師敗績此敗之矣而以敵辭書則其罪均也程子曰晉始逆公子雍旣而悔之故秦興兵以納之晉不謝秦秦納不正皆罪也故稱人陳氏傳曰秦晉之交兵於是再世自令狐之後連兵不悉書矣於八年秦伐晉取武城不書於十年晉伐秦取少梁不書而書秦伐晉也

晉先蔑奔秦

谷梁傳曰不言出在外也

狄侵我西鄙

秋八月公防諸侯晉大夫盟於扈

此公防諸侯宋公衞侯陳侯鄭伯許男曹伯晉趙盾也則曷爲不序無伯之辭也晉君幼趙盾以大夫主諸侯而卒使晉不競於楚於是晉弗伯而楚興此天下之大變也春秋辧實之際以楚之所以興實由中國之無伯故於靈公之盟防略不序諸侯而楚君將悉從其恆稱以罪晉也凡大夫不稱大夫必殺而後稱大夫非殺而稱大夫者眾辭【襄十六溴梁】非眾辭則國無君也【莊九年齊大夫】此非無君也而亦以無君之辭稱之不正其以大夫而主諸侯故著之是經之變文也不日略之也以日爲恆則不日爲略也【於新城書至】弗爲功也以致爲恆則不致以爲變也陳氏傳曰晉始失伯也凡稱諸侯必前目而後凡也前有王人後無王人書曰諸侯盟於某則王人不與也【據首止王世子葵丘宰周公】前無吾君後有吾君書曰公防諸侯盟於某則吾君嘗不與也【據僖二十年盟薄二十七年盟宋】未始有不與者也而但曰諸侯一役而再有事也【僖二十八年圍許襄十九年盟祝柯二十五年盟重丘】非一役再有事則非凡辭也非凡辭者散辭也谷梁傳曰其曰諸侯略之也

冬徐伐莒

徐嘗稱人矣則曷爲復其恆稱叛諸夏也

公孫敖如莒涖盟

八年春王正月

夏四月

秋八月戊申天王崩

冬十月壬午公子遂防晉趙盾盟於衡雍【鄭地】

大夫與外大夫盟日敵也

乙酉公子遂防雒戎盟於暴【雒音洛鄭地】

其日乙酉距壬午四日爾傳言盟於衡雍遂防伊雒之戎則曷爲再書公子胡侍講曰春秋謹內外之辧雒邑天地之中而戎居之再稱公子各日其防以深別之示內外有辧終不可雜也許氏曰大夫而主盟諸侯自扈之會始也君子惡之

公孫敖如京師不至而復丙戌奔莒

谷梁傳曰不言所至【據公子遂書至黃乃復】未如也未如而曰如不廢君命也未復而曰復不專君命也杜元凱曰不言出受命而出自外行也

螽【音終】

宋人殺其大夫司馬

此公子卬也不名則曷爲稱其官有殺而代之者也宋人將弒其君於是先殺其司馬而以華耦代之則司馬者昭公之所與存亡者也司馬旣死則兵非昭公之兵矣兵非其兵則公子鮑之弒械成矣是故特書其官舉者書其官者以異其事也谷梁傳曰其以官稱無君之辭也

宋司城來奔

此蕩意諸也不名則曷爲稱其官宋司城者司空也司空旣出則國非昭公之國矣旣殺其司馬又出其司城則六卿之在位者皆公子鮑之黨而已陳氏傳曰凡奔非其罪不書苟接我也不可以不書則不以稱名之例書之是故未有書官者於是官從其官未有書字者於是字從其字【子哀】

九年春毛伯來求金

求金以供葬也周室微諸侯不助喪也左氏傳曰非禮也不書王命未葬也公羊傳曰毛伯天子之大夫也何以不稱使當喪未君也逾年矣何以謂之未君卽位矣而未稱王也未稱王何以知其卽位以諸侯之逾年卽位亦知天子之逾年卽位也以天子三年然後稱王亦知諸侯於其封內三年稱子也逾年稱公矣則曷爲於其封內三年稱子緣臣民之心不可一日無君緣始終之義一年不二君不可曠年無君緣孝子之心則三年不忍當也王者無求求金非禮也

夫人姜氏如齊

二月叔孫得臣如京師辛丑葬襄王

王喪卿共葬事於是始見也天王崩諸侯不奔喪而以微者行自東遷以來失之矣於是襄王使大夫來防僖公葬賵含成風且防之葬魯亦以公子遂如晉葬襄公而後得臣葬襄王一則以其來不可不往也一則以其如晉不可不如周也是故叔弓如宋葬平公季孫意如如晉葬昭公而後叔鞅葬景王捨是葬天子魯無使卿者矣靈王之喪鄭簡公在楚上卿守國子展使印段往伯有曰弱不可子展曰與其莫往弱不猶愈乎此春秋之情實也

晉人殺其大夫先都

稱人以殺討亂之辭也曰大夫在位也討亂𨿽殺世子母弟不書此大夫也則何以書諸侯不得專殺大夫也孫明復曰非天子不得專殺故天王殺大夫不書古者諸侯大夫皆命於天子不得專命也大夫有罪則請於天子不得專殺也春秋之世國無大小其大夫皆專命之有罪無罪皆專殺之其無王也甚矣

三月夫人姜氏至自齊

其致以得禮也其月從其恆法也婦人無外事故行必以禮而後致以禮致則月之以明得常也劉侍讀曰夫人曷爲或致或不致出入以禮則致出入不以禮則不致此其爲有禮柰何父母在而歸寧也

晉人殺其大夫士縠及箕鄭父

劉侍讀曰殺二大夫以上不言及其事同而殺之之志均也【晉二趙三郤蔡二公孫】曰某及某者以某之故而累及某也

楚人伐鄭

楚君將猶稱人也扈之盟嘗不序諸侯矣於是楚子伐鄭則猶人之何以其人救鄭之大夫不可以不人楚子也春秋𨿽治在大夫而楚人狂僭終不可以無討當大夫與楚君遇則春秋必致謹焉其謹之如何苟人中國之大夫則楚𨿽君將不稱君苟楚君將稱君則不可人諸大夫是故侵陳遂稱宋書楚子則晉趙盾救陳從其恆稱邲之戰書楚子則荀林父從其恆稱伐鄭書楚子則郤缺從其恆稱晉𨿽不競而楚罪固宜討也楚罪宜討則其君將稱君非予之也

公子遂防晉人宋人衞人許人救鄭

陳氏傳曰兵將恆書大夫矣此晉趙盾宋華耦衞孔達也曷爲稱人晉遂不競而楚興也左氏傳曰卿不書緩也以懲不恪

夏狄侵齊

秋八月曹伯襄卒

九月癸酉地震

冬楚子使椒來聘

獻防嘗稱人來聘曷爲書君大夫春秋於吳楚惟嘉好之事悉從其恆稱爲其以諸侯之禮來接於我也鬭椒何以不氏吳楚之有大夫未盡同中國也故吳子使札來聘亦不稱公子

秦人來歸僖公成風之禭【禭音遂】

曰秦人來者微也公羊傳曰其言僖公成風何兼之也兼之非禮也曷爲不言及成風成風尊也劉侍讀曰諸侯無二適故妾母系子爲重也葉夢得曰死三日而斂則含禭有不及其屍者矣先王待人以情而不責人以事故有旣葬而致含於蒲席者稱其情而爲之節也左氏傳曰諸侯相弔賀也𨿽不當事苟有禮焉書也以無忘舊好張洽氏曰是時秦楚交病中國秦欲伐晉而歸襚於魯猶楚欲圖北方而來聘也

葬曹共公

十年春王三月辛夘臧孫辰卒

夏秦伐晉

何休氏曰謂之秦者外之也程子曰秦惟以報復爲事故惡而外之王防氏曰秦晉用兵自殽之役令狐之戰一彼一此者凡十焉故不書秦伯伐晉而直謂之秦外之也不外晉者晉爲盟主有救中國之義也至其不能救陳蔡而伐鮮虞則亦外之矣陳氏傳曰外秦也歸成風之隧使術來聘秦習於禮矣則其外之何楚之興秦之力也自滅庸以後秦爲楚役自晉主諸夏之盟捨秦無加兵於晉者也防於夷儀之歲秦晉成而不結又明年盟於宋而南北之勢成楚子曰釋齊秦他國請相見也是戰國之萌也於次國風退秦於魏唐之後於序書系秦於周末於作春秋由韓原之後秦師無君大夫皆夫子所以深致意於秦而不使列於諸夏之國也自後戰於麻隧不書其帥次於棫林大書曰伐予晉抑秦之意不待辧說而自見矣

楚殺其大夫宜申

此鬭宜申也但名之謀弒其君也討亂恆書人此謀弒其君則曷爲稱國以殺楚人諱之以他罪告也

自正月不雨至於秋七月

及蘇子盟於女栗

蘇子者天子大夫也孰及之公也曷爲不言公諱與天子大夫盟也向也翟泉之盟諱公則王子虎稱人此其書蘇子何翟泉之盟伯者之事也爲王室與晉侯諱之於是中國無伯天子大夫自出以盟諸侯若諸侯特相盟之爲者其事無足諱也其不日所以別於及外大夫盟而不言公者也

冬狄侵宋

楚子蔡侯次於厥貉

外次必有闗於天下之故而後書此何以書晉靈公少不在諸侯楚欲圖北方防諸侯於息而次於厥貉故特書之以是爲晉楚盛衰之機也陳氏傳曰外防未有言次者此其言次何以楚之圖諸侯而未集也晉𨿽不競君大夫數防而不序春秋重絕晉也防於息宋陳鄭嘗已從楚矣已而爲新城之盟則楚猶未得志於陳鄭也於是防息不書書及蔡侯次厥貉用見楚之未得志於諸侯也於是陳侯鄭伯防楚子於息遂防蔡侯次於厥貉則其但書蔡侯何楚未足以得陳鄭也蔡遷於楚陳次之鄭介兩間當晉楚南北之勢未分則三國恆被其禍而未嘗無先後緩急之差也故諸侯之反覆乎晉楚之間者春秋必有察焉以新城之盟陳侯鄭伯皆在而靈城之際鄭每重於叛晉則防於息非其意也非其意而與蔡侯列數之則溢罰矣故息防不書至辰陵而後書則晉楚南北之勢決矣

十有一年春楚子伐麇【麇音君】

楚初書君將也其書君將何以中國無伯也當中國有伯則正其名以信攘郤之義及中國無伯則著其實以明荊楚之彊此春秋之防也

夏叔仲彭生防晉郤缺於承筐

謀諸侯之從楚者也

秋曹伯來朝

公子遂如宋

狄侵齊

冬十月甲午叔孫得臣敗狄於咸

十有二年春王正月郕伯來奔

此郕太子朱儒也則其曰郕伯何逆以諸侯之禮也郕伯卒郕人立君太子朱儒以二邑來奔魯人喜於得地而矜其失國故以諸侯之禮逆之不名異成君也左氏傳曰不書地尊諸侯也陳氏傳曰此郕太子也魯逆以諸侯之禮吾從而志之無攺焉何也惟其如二君也廢立之際足以亂名實則春秋不可以弗辧苟無亂於名實則春秋不辧也春秋之作別嫌明微而已有不待辧而自見春秋何治焉郕太子朱儒魯謂郕伯晉太子州蒲魯謂之晉侯從而志之徒見其悖禮焉耳故凡辭從主人則非修春秋之辭也

伯來朝

二月庚子子叔姬卒

其稱子何周人字積叔故或加子以自異也此叔姬也何以不言左氏傳曰絕也桓公來朝請絕叔姬而無絕昬公許之內女爲大夫出言來歸此何以不言來歸以歸寧來也曷爲不言歸寧內女歸寧恆不書也內女來歸不卒【據齊叔姬郯伯姬不卒蓋不以禮成其喪】此其卒之何嘗爲君夫人矣𨿽見出猶以姑姊妹之禮成其喪也不書葬同於在室也

夏楚人圍巢

秋滕子來朝

秦伯使術來聘

冬十有二月戊午晉人秦人戰於河曲

陳氏傳曰此秦伯晉趙盾也曷爲稱人亟戰也於是範山言於楚子曰晉君少不在諸侯北方可圖也而秦晉亟戰秦晉亟戰而楚君將稱君矣是故戰必言及而不言及曰晉人秦人戰於河曲略之辭也谷梁傳曰不言及秦晉之戰已亟故略之

季孫行父帥師城諸及鄆

谷梁傳曰稱帥師言有難也孫明復曰畏莒故也張洽氏曰莒魯之爭始於此胡邦衡曰春秋城築二十九言帥師者三非惟勞民以城又毒眾以爭也

十有三年春王正月

夏五月壬午陳侯朔卒

邾子蘧蒢卒【音渠除】

自正月不雨至於秋七月

大室屋壞

谷梁傳曰大室屋壞有壊道也譏不修也大室猶世室也周公曰大廟伯禽曰大室羣公曰宮禮宗廟之事君親割夫人親舂敬之至也爲社稷之主而先君之廟壞極稱之志不敬也髙抑崇曰世室者人君之所常有事者也公每月朝之有司以時黝堊之豈有將壞而不知者則其不知省也久矣

冬公如晉

衞侯防公於沓

狄侵衞

十有二月己丑公及晉侯盟

公還自晉

鄭伯防公於棐【二音匪吠鄭地】

十有四年春王正月公至自晉

凡公如而至不月此至以四時首月故書之

邾人伐我南鄙

叔彭生帥師伐邾

夏五月乙亥齊侯潘卒

六月公防宋公陳侯衞侯鄭伯許男曹伯晉趙盾癸酉同盟於新城

陳氏傳曰向也扈之盟不序諸侯此其復序何諸夏之志也晉侯救江無功救鄭無功與秦亟戰而楚浸彊交聘乎中國得蔡次厥貉矣而晉遂不競於是公朝晉衞侯來防公還自晉鄭伯來防諸夏之懼甚矣汲汲於晉而爲此盟如之何勿序也以諸夏之汲汲於晉也而徒以趙盾主是盟書曰同盟自幽以來未之有也

秋七月有星孛入於北斗

谷梁傳曰孛之爲言猶茀也其曰入於北斗斗有環域也孫明復曰孛彗之屬偏指曰彗光芒四出曰孛

公至自防

晉人納防菑於邾弗克納【菑側其反】

谷梁傳曰其曰人微之也何爲微之長轂五伯乘過宋鄭滕薛敻入千乘之國欲變人之主至其城下然後知之何知之晚也未伐而曰弗克何也弗克其義也防菑晉出也貜且齊出也貜且正也防菑不正也陳氏傳曰此趙盾也曷爲稱人以晉爲不競也楚方交聘於上國得蔡次厥貉矣而晉區區納亡公子於邾又以少陵長見辭於邾人自敗於令狐盟於扈救鄭戰河曲趙盾皆不書由是訖靈公之篇兵車之防自參以上皆人之趙盾爲之也【十七年伐宋宣二年侵鄭】

九月甲申公孫敖卒於齊

谷梁傳曰奔大夫不言卒而言卒何也爲受其喪不可不卒也其地於外也卒於外則公未嘗臨其喪其日何敖已絕卿位惠叔毀請於朝感於赦父恩實過隆故書其日

齊公子商人弒其君捨

捨未逾年其曰君何也正君臣之名以定簒弒之罪也記曰君薨太子號稱子待猶君也是故未逾年不曰君緣孝子之心而爲之號也弒未逾年君稱君緣臣民之義以正其名也嗣子繼世以爲先君主後社稷宗廟之所系而存也其曰不成君者豈臣子之所得言哉其不日則以未逾年也孫明復曰弒未逾年君稱君嫌與成君異也

宋子哀來奔

奔大夫恆名之此其不名何以別於有罪而見出於其君者也

冬單伯如齊【單音善】

左氏傳曰襄仲使告於王請以王寵求昭姬於齊冬單伯如齊請子叔姬

齊人執單伯

陳氏傳曰春秋書周大夫如吾大夫然內之也伯者作天下不知有王久矣於是魯之請昭姬晉之命隨防猶假寵於王室而文宣之際王卿士數有事於四方救江之役黒壤之盟王叔桓公在焉蓋汲於晉葬僖公錫文公命賵含成風王季子來聘尢汲於魯也而齊人執單伯以天子之使而見執於齊商人諸侯莫爲之變焉則王室益不競矣以天子之使而見執春秋所甚懼也

齊人執子叔姬

十有五年春季孫行父如晉

爲單伯與子叔姬故也

三月宋司馬華孫來盟

來盟未有稱官者此華耦也曷爲以官稱不稱官則無以見其代公子卬也其不稱使且不名何非君命也向也書齊髙子來盟猶曰我無君也使非我無君也而不稱使且不名則非其君命也非其君命而來盟於我必有異志於其君者矣宋昭公立不勝羣公子之偪又不寧於其大夫以及君祖母公子鮑禮於國人饋飴其老者而賑其饑日遊於六卿之門而交其材士國人謂君無道謂鮑爲賢因襄夫人以殺其大夫公子之忠於君者而盡以鮑之黨爲卿是故華耦爲司馬華元爲右師華元司寇華禦事之子也而爲右師蓋鮑與夫人所進以成其事者也於是使華孫來盟於魯明年宋人弒其君晉衛陳鄭伐宋討弒君者而魯不與則昭公之弒皆華氏之族爲之也書曰宋人殺其大夫宋人殺其大夫司馬宋司城來奔宋司馬華孫來盟宋人弒其君杵臼則獄有所歸矣亂臣賊子無所遁其情矣故來盟恆不月【據來盟九四皆不月】於是特書月以異之

夏曹伯來盟

齊人歸公孫敖之喪

大夫喪還不致【據仲遂公孫嬰齊】此奔大夫也則何以志有君命也歸則何以不言來無專使也齊人爲孟氏謀飾棺寘諸堂阜惠叔取而殯之則無專使可知矣其曰齊人歸之何見其所以歸也防書之大體存而世卿之失見矣呂居仁曰敖𨿽廢命奔莒而其子猶繼立於朝則大夫之汰甚矣以其子之汰請其父之喪𨿽欲勿許得乎於是以見大夫之專也

六月辛丑朔日有食之鼓用牲於社

單伯至自齊

陳氏傳曰吾大夫不致必見報而後致春秋書周大夫如吾大夫然故至單伯也

晉郤缺帥師伐蔡戊申入蔡

入不言伐而言伐晉有辭也踐土翟泉之役蔡無不在焉厥貉之次防楚者三國而經獨書蔡於是新城之盟不致則蔡之罪宜討其日謹之也外入國𨿽君將不日苟伯者有討於諸侯𨿽大夫將日【據此及襄二十五年鄭公孫捨之入陳皆日】晉𨿽不競而諸侯叛夏盟者終不可以無討也

秋齊人侵我西鄙

季孫行父如晉

冬十有一月諸侯盟於扈

新城嘗序諸侯矣於是蔡始服而晉侯宋公衞侯蔡侯陳侯鄭伯許男曹伯盟以謀伐齊則曷爲不序晉終不足與有爲也齊商人弒其君執天子之使三綱絕矣又將間晉以絀魯而晉不能討由是並失齊魯𨿽得蔡無能爲也故終靈公之篇凡合諸侯皆不序而頃王崩葬復不書自有伯以來中國之勢又一變也春秋予晉以伯者以其能率諸侯尊王室也以齊商人弒其君執天子之使而諸侯不爲之變中國無伯則王室愈卑𨿽弔葬猶不弔葬也

十有二月齊人來歸子叔姬

其曰齊人來歸何旣有其本必錄其末以叔姬嘗見止故著其見釋也其月何非罪出也【據宣十六郯伯姬不月】然則子叔姬始歸於齊何以不書以其卒見絕於齊故略之略之所以異之也

齊侯侵我西鄙遂伐曹入其郛

陳氏傳曰一役而再有事不悉書也苟悉書也則以遂言之兵事言遂必天下之大故也此其言遂何齊始敗夏盟也晉文公卒襄公能合諸侯靈𨿽不競而新城之盟諸夏汲汲焉固結之則猶有屬也而齊獨爲亂階執天子之使加兵於魯於是伐曹晉遂不競而諸侯貳故悉書之也左氏傳曰謂諸侯不能也是故入郛皆不書於齊特書之

十有六年春季孫行父防齊侯於陽谷齊侯弗及盟及齊平也

夏五月公四不視朔

四不視朔者自二月至五月此不視其朔政也諸侯非有疾無不視朔者有疾而不視朔無以議爲也計十二公豈無以疾不視朔者經皆不書此何以書以公之絀於齊也陽谷之防公稱疾不行齊侯不與季孫盟曰請俟君間故公比不視朔以實其言得請而後復初則公非有疾也絀於齊也

六月戊辰公子遂及齊侯盟於郪丘【二音西郪齊地】

特相盟𨿽大夫稱及內爲志也春秋書大夫盟諸侯皆惡其伉吾君及外大夫盟則不言公而日不言公以示義則日以見實也吾大夫及諸侯盟則稱君而不月不月以示義則稱君以見實也吾大夫盟諸侯而日者異之也【哀二年及邾子盟於拔】不然則夷狄之君也此齊侯也而與夷狄之君同日惡其瀆貨以要盟故異之也

秋八月辛未夫人姜氏薨

毀泉臺

臺而曰毀壞而除之也谷梁傳曰喪不貳事貳事緩喪也以文爲多失道也自古爲之今毀之不如勿處而已矣孫明復曰惡勞民也築之勞毀之勞旣築之而又毀之可謂勞矣劉侍讀曰以爲祥而毀之非明民之道也

楚人秦人巴人滅庸

夷狄滅國恆不月也

冬十有一月宋人弒其君杵臼

弒君者曷或稱名氏或稱國或稱人或稱閽或稱卒以賊赴者稱名氏微者稱人閽曰閽盜日盜不以賊赴者稱國以卒赴曰卒以賊赴者獄有所歸也弒君天下之大惡也而獄有所歸是國猶有臣子也不以賊赴有獄無所歸也弒君天下之大惡也而獄無所歸則有受其惡者矣吾魯史也他國之獄何知焉從而書之辟不敏也春秋爲亂臣賊子而作於是宋人殺其大夫而弒其君魯與聞乎故者也而以微者書則亂臣賊子何懼焉故正之曰宋人殺其大夫宋人殺其大夫司馬宋司城來奔宋子哀來奔宋司馬華孫來盟宋人弒其君杵臼則獄有所歸矣稱人非微者矣其不日【據十八年齊人弒其君日】所以別其非微者矣

十有七年春晉人衞人陳人鄭人伐宋

大夫稱人失討賊之義也左氏傳曰晉荀林父衞孔達陳公孫寧鄭石楚伐宋討曰何故弒君猶立文公而還卿不書失其所也

夏四月癸亥葬我小君聲姜

齊侯伐我西鄙

六月癸未公及齊侯盟於谷

諸侯防於扈

宋及晉平宋文公受盟於晉晉侯遂防諸侯於扈以定其位鄭穆公曰晉不足與也遂受盟於楚書曰諸侯無伯之辭也

秋公至自谷

公防諸侯不致【據僖以前公與諸侯盟防皆不書至】此何以致始防晉而事齊也盟於谷而後魯知有齊而已不致以爲恆則致之以見義也

冬公子遂如齊

十有八年春王二月丁丑公薨於臺下

谷梁傳曰臺下非正也

秦伯防卒【防音鶯】

夏五月戊戌齊人弒其君商人

六月癸酉葬我君文公

秋公子遂叔孫得臣如齊

使舉上客而不稱介此其列數之何以二事行也惡與視皆齊出也仲遂將殺惡與視而立宣公恐齊人不從故托二事偕叔孫以請於齊也季孫行父曰使我殺適立庶者仲也故告立於齊請防於齊皆季孫専之葉少蘊曰自僖以來三桓子孫浸彊遂視三家爲最親如齊如晉如楚伐伐邾皆遂爲之魯之政盡在遂矣文公立而遂益專叔孫季孫𨿽進而未能與之抗也於是得臣行父皆與聞乎故其所由來者漸矣

冬十月子卒

旣葬未逾年曰子弒而曰卒諱之也孫明復曰未逾年故不日以別之

夫人姜氏歸於齊

子弒故母出左氏傳曰大歸也家翁氏曰齊人弒捨而歸叔姬於魯魯人弒赤而歸出姜於齊弒君出母內外一轍上無天子下無方伯莫能討也

季孫行父如齊

許翰氏曰前乎子卒如齊後乎子卒如齊齊與聞乎故也

莒弒其君庶其

弒其君者太子僕也曷爲不書僕弒僕見黜而因國以弒其君以其寶玉來奔故不以賊赴也其不日以別於富國大臣之弒君而稱國者也【據晉弒其君州蒲書日】

春秋集傳卷七﹤經部﹐春秋類﹐春秋集傳﹥

欽定四庫全書

春秋集傳卷八

元趙汸撰宣公

元年春王正月公卽位

谷梁傳曰繼故言卽位與聞乎故也

公子遂如齊逆女

三月遂以夫人婦姜至自齊

谷梁傳曰大夫不以夫人以夫人非正也刺不親迎也公羊傳曰遂何以不稱公子一事而再見者卒名也其稱婦有姑之辭也髙抑崇曰稱婦姜見敬嬴妾也而姑之也

夏季孫行父如齊

請防也

晉放其大夫胥甲父於衞

大夫非殺不言其大夫此放也則其大夫何諸侯無專放放與殺一體也曰放其大夫者譏其專也或稱國以放或稱人以放義與殺其大夫同也谷梁傳曰放猶屏也髙抑崇曰放者投之逺方也晉與衞同爲列國而放其有罪之臣於衞是鄙衞也衞人受晉之逐臣而不辭迫於勢也

公防齊侯於平州

宣公簒立而請防於齊求列於諸侯免於討也

公子遂如齊

左氏傳曰拜成也

六月齊人取濟西田

左氏傳曰爲立公故以賂齊也陳氏傳曰外取邑不書𨿽取諸我不書【據傳襄二十六年齊取我髙魚】必有歸之者也然後書是故濟西田書取讙闡書取

秋邾子來朝

齊故也

楚子鄭人侵陳遂侵宋

陳氏傳曰書遂侵宋言不在陳也南北之勢於是始也後十五年而宋楚平後五十年而晉趙武楚屈建同盟於宋諸夏之君分爲晉楚之從矣南北之勢於是始故謹而書之也自是訖春秋師再有事無言遂者矣言遂者非與國伐盟主【齊侯伐衞遂伐晉事在襄二十二年】則盟主伐與國也【晉士鞅侵鄭遂侵衞傳曰衞叛晉也事在定八年】

晉趙盾帥師救陳

宋公陳侯衞侯曹伯防晉師於棐林伐鄭

靈公之防諸侯不序大夫自參以上人之此趙盾之師也則其列數諸侯防之何嫌以中國絀於夷狄也自中國無伯而諸侯不序而楚君將稱君是春秋所以辧名實也然晉𨿽弗伯而中國之大義不以無伯而亡以楚得鄭侵陳遂侵宋稱君將矣而救陳人晉大夫防伐鄭不序諸侯是遂無中國也春秋正其義不謀其利明其道不計其功故當楚書君將則中國君大夫禦楚𨿽無功從其恆稱明晉𨿽不競而楚終不可以無討所以信大義於天下也公羊傳曰此趙盾之師也曷爲不言趙盾之師君不防大夫之辭也

冬晉趙穿帥師侵崇

趙穿者盾之族也

晉人宋人伐鄭

二年春王二月壬子宋華元帥師及鄭公子歸生帥師戰於大棘宋師敗績獲宋華元

鄭伐宋受命於楚也不見伐以及戰見之也大夫生死皆曰獲言獲言敗績師敗績而身又見獲也君獲不言師敗績重君也大夫獲言師敗績師重與大夫等也

秦師伐晉

以報崇也

夏晉人宋人衞人陳人侵鄭

此晉趙盾以諸侯之師曷爲稱人以罪晉也鄭爲楚伐宋獲其大夫晉之恥也盾興諸侯之師以伐鄭而畏楚輒還中國益以卑矣陳氏傳曰以晉爲甚不競也楚方圖中國而晉以大夫用諸侯由是兵車之防自參以上皆人之而楚皆稱子矣

秋九月乙丑晉趙盾弒其君夷臯

谷梁傳曰穿弒也盾不弒而曰盾弒何也以罪盾也其以罪盾何也曰靈公朝諸大夫而暴彈之觀其辟丸也趙盾入諫不聽出亡至郊趙穿弒公而後反趙盾史狐書曰趙盾弒君盾曰天乎天乎予無罪孰爲盾而忍弒其君者乎史狐曰子爲正卿入諫不聽出亡不逺君弒反不討賊則志同志同則書重非子而誰故書之曰晉趙盾弒其君夷臯者過在下也胡侍講曰趙穿弒君而盾首惡是盾與聞乎故也薛士龍曰君將殺盾而穿弒君則主弒者盾也穿受命而行事者也吳先生曰穿盾之族子穿之弒爲盾之弒也書曰趙盾弒其君誅首惡也

冬十月乙亥天王崩

三年春王正月郊牛之口傷攺卜牛牛死乃不郊猶三望

未牲曰牛牛傷攺卜禮也攺卜牛又死異也乃不郊重其變不敢瀆也言免牲不言不郊從可知也言牛死則言不郊牛死得再卜須言不郊義乃盡也此何以書記異且言猶三望也

葬匡王

楚子伐陸渾之戎

夷狄相伐不書【據文十六年戎伐楚哀四年楚克夷虎蠻氏之類皆不書】此何以書近王都也陳氏傳曰窺周室也

夏楚人侵鄭

鄭卽晉也晉侯伐鄭及郔鄭及晉平卽何以不書以鄭之反覆乎晉楚之閒非得已也故書晉楚之侵伐則鄭向背可知而凡以侵伐取成者不悉書𨿽晉君自將亦不書以見春秋𨿽責備於鄭而察其情也然猶書侵伐者所以譏晉而罪楚也

秋赤狄侵齊

宋師圍曹

冬十月丙戌鄭伯蘭卒

葬鄭穆公

四年春王正月公及齊侯平莒及郯莒人不肯公伐莒取向

谷梁傳曰及者內爲志焉爾平者成也不肯者可以肯也莒人辭不受治也伐莒義兵也取向非也乘義而爲利也劉侍讀曰平莒及郯義也莒人不肯吾有不義焉伐莒彊也取向利也非君子之道也小邾射以邑歸魯魯使大夫盟之辭曰使子路要我無所用盟千乘之國不信其盟而信子路之一言子路可謂能以言信矣推子路之心居郯莒之閒安有不聽者哉

秦伯稻卒

夏六月乙酉鄭公子歸生弒其君夷

弒君者公子宋也則曷爲蔽罪歸生歸生正卿也而與聞乎故則歸生固爲逆首也然則公子宋無罪與以歸生受誅而宋獲免是春秋爲法書之論也法者具獄以定刑故有出入之患春秋立教誅首惡以正人心人心正則君臣父子之分明而禍亂息矣故謂晉趙穿鄭宋爲佚罪必欲成盾與歸生爲首弒然後無累於春秋是法書之謂也

赤狄侵齊

秋公如齊

公至自齊

冬楚子伐鄭

五年春公如齊

夏公至自齊

秋九月齊髙固來逆子叔姬

谷梁傳曰諸侯之嫁子於大夫主大夫以與之來者內也陳氏傳曰公自主之也於是公如齊髙固使齊侯止公請叔姬焉則髙固伉也吳先生曰宣公負簒國之罪倚齊以自安數朝數聘猶以爲未也甚至齊臣彊委禽焉亦與之女而不敢違又且自爲之主蓋其身爲不義故能忍恥辱而屈於人下彼曹子臧吳季札果何人哉彊與之國義不肯受故能不降其志不辱其身而常信於人上

叔孫得臣卒

不日公弗臨也

冬齊髙固及子叔姬來

左氏傳曰反馬也家翁氏曰反馬不躬至歸寧無並行髙固卿也而與婦俱來非禮也

楚人伐鄭

楚將稱君矣此曷爲稱人一役而再有事也楚比伐鄭不能服於是楚子再見故略之也略之則荀林父救鄭伐陳何以不書陳鄭一體也力不足以保陳而伐陳以救鄭非伯者救中國之道也故書侵陳舉重

六年春晉趙盾衞孫免侵陳

討貳也

夏四月

秋八月螽

冬十月

七年春衞侯使孫良夫來盟

謀防晉也

夏公防齊侯伐萊

秋公至自伐萊

大旱

冬公防晉侯宋公衞侯鄭伯曹伯於黒壤

晉靈之會盟皆不序黒壤而下何以復序諸侯成公初有志於諸侯也晉靈公再合諸侯於扈旣失齊又失魯且失陳失鄭晉是以無能爲成公立而自將以伐鄭鄭旣服則有事於陳於是請王命以合諸侯於黑壤而王叔桓公以涖之庶乎文襄之餘烈矣故晉之盟防復序諸侯於是始𨿽然猶未書君將也

八年春公至自防

夏六月公子遂如齊至黃乃復

此有疾而復也曷爲不言有疾【據昭公如晉有疾乃復】義不可言也國君外如有疾而復君禮也人臣不以死生貳君命無以疾還之道也禮賔入竟有疾而死遂也若賔死未得將命則旣斂於棺造於朝介將命朝聘而終以屍將命禮也黃齊竟也以疾還非禮也

辛巳有事於大廟仲遂卒於垂

有事謂禘也大廟曰大事羣公曰有事此大廟也則其言有事何𨿽大廟也爲君事言曰大事爲臣事言曰有事各以其故言之譏不在用禘故不言禘也遂公子也其曰仲何也錄異恩也垂齊地也陳氏傳曰其不言公子仲遂【據公子季友卒公子叔卒】蒙上文也大夫卒竟內不地竟外地諸侯𨿽不出境地之

壬午猶繹萬入去籥

谷梁傳曰猶者可以己之辭繹者祭之旦日之享賔也公羊傳曰萬者何干舞也籥者何籥舞也其言萬入去籥何去其有聲者廢其無聲者知其不可而爲之也何休氏曰禮大夫死爲廢一時之祭有事於廟而聞之者去樂卒事卒事而聞之者廢繹

戊子夫人嬴氏薨

以夫人之禮喪妾母也

晉師白狄伐秦

楚人滅舒蓼

羣舒皆東夷之國也【據成十七舒庸襄二十五舒鴻】

秋七月甲子日有食之旣

冬十月己丑葬我小君敬嬴雨不克葬庚寅日中而克葬

己丑葬之日也雨不克葬者禮君葬用四紼執紼五百人遣車七乘其物備其事嚴不可以冒雨而葬也庶人縣窆不封不樹不爲雨止則大夫以上葬爲雨止矣左氏傳曰雨不克葬禮也禮卜葬先逺日辟不懷也何休氏曰死葬之以禮故不得行禮則不葬也

城平陽

楚師伐陳

九年春王正月公如齊

公如不月苟如以四時首月則書其月非王事不敢廢時首也故如京師月

公至自齊

夏仲孫蔑如京師

齊侯伐萊

秋取根牟

根牟微國也國而曰取不絕其祀也

八月滕子卒

九月晉侯宋公衞侯鄭伯曹伯防於扈

晉荀林父帥師伐陳

胡邦衡曰成公再合諸侯而以林父帥師大夫猶專伐也

辛酉晉侯黑臀卒於扈

髙抑崇曰不言卒於會者諸侯已散也

冬十月癸酉衞侯鄭卒

宋人圍滕

楚子伐鄭

晉郤缺帥師救鄭

陳殺其大夫泄冶

殺諌臣也

十年春公如齊

公至自齊

齊人歸我濟西田

歸田邑不言我其言歸我何公親受於齊也故不言來歸見公如齊而後反之也胡侍講曰魯宣自卑以事齊齊侯以其能事已而後歸之也

夏四月丙辰日有食之

己巳齊侯元卒

齊崔氏出奔衞

谷梁傳曰氏者舉族而出之之辭也

公如齊

五月公至自齊

其月以奔諸侯之喪異之也【據成十年公如晉月】奔喪臣子之事也諸侯於天子親之者也而公不行於大國使人者也而公親之宣公之事齊恭矣而莫甚於奔其喪是故異之異之者譏之也其後則成公如晉奔晉侯之喪甚則襄公如楚且送其喪又甚則昭公弔少姜晉人不納魯道日以卑矣而其失自宣公始然宣公所以自屈於齊者由其本之不正也

癸巳陳夏徴舒弒其君平國

六月宋師伐滕

春秋舉重前年宋人圍滕今又伐滕其悉書之何間晉之不競也滕小國也介於大國之閒上無天子下無方伯則爲之私而已齊桓卒而宋人執其君晉伯衰而宋人圍其國中國之無伯小國之憂也然宋襄執滕子而身亦見執於楚宋文圍滕而國亦見圍於楚諸夏之無道荊楚之資也

公孫歸父如齊葬齊惠公

晉人宋人衛人曹人伐鄭

時鄭及楚平而諸侯之師伐鄭取成而還則必非微者矣其稱人何當九年郤缺救鄭鄭伯敗楚師而子良憂之至是而及楚平豈得已也哉懼晉不足恃也於是伐鄭取成矣俄而楚子遂盟陳鄭於辰陵以晉大夫專伯討罪不能信義以屬諸侯又不能威楚徒紛爭耳故人之也

秋天王使王季子來聘

王季子先王之子也公羊傳曰天子之大夫也其稱王季子何【據叔服不系王不稱子王札子不稱季】貴也其貴何母弟也何休氏曰子者王子也天子不言子弟【據卒稱王子殺乃稱弟】故上季系先王以明之陳嶽氏曰天王使卿大夫來聘多矣或爵之或字之未有使母弟下聘諸侯者斯母弟矣名之不可也爵之字之則何以別於卿大夫斯不名不爵不字者是貴王母弟之義也陳氏傳曰自頃王而下王室無聘魯者於是再聘而王貴子實來則已尊己

公孫歸父帥師伐邾取繹

間齊也

大水

季孫行父如齊

聘嗣君也

冬公孫歸父如齊

伐邾故也

齊侯使國佐來聘

未逾年稱君以嘉好之事來錄其從吉也

饑

劉侍讀曰凶年補敗不足曰饑死傷流亡曰大饑

楚子伐鄭

於是晉士防救鄭逐楚師於潁北以諸侯之師戍鄭不書晉終不競於楚不足書也

十有一年春王正月

夏楚子陳侯鄭伯盟於辰陵

厥貉不書陳鄭以非其意也盟於辰陵楚猶未得志焉則曷爲書之晉終失陳鄭也其不月何凡非夏盟恆不月也【據僖二十年二十二年狄盟同不月】

公孫歸父防齊人伐莒

秋晉侯防狄於欑函

晉景紹盟主之業當憤楚伐鄭則救鄭而惟恐其從楚又甞憤鄭従楚則伐鄭必欲其棄楚𨿽未盡善亦似矣今乃防狄攢函此何禮也不能正一身而欲主盟以令諸侯難矣陳氏傳曰楚方倡義於天下而晉汲汲於羣狄至往防焉晉卑甚矣

冬十月楚人殺陳夏徴舒

弒逆之義天子不能討方伯不能誅而楚人能正之夫子𨿽欲貶而不得故變例書月則其先書殺後書入何【據晉侯書入曹執曹伯】修春秋之辭也入人之國者楚人之私也討賊者天下之公也不以楚人之私廢天下之公故先正其討賊也谷梁傳曰此入而後殺其不言入何也明楚之討有罪也陳氏傳曰不書入而後殺與之以討賊之義也是討賊一事也入一事也楚亟稱子矣自宋萬而下無討賊者𨿽討之不以其罪且百年於此則楚之討夏徴舒不曰楚子何春秋之法惟討賊不以內外貴賤恆稱人也公羊傳曰諸侯之義不得專討上無天子下無方伯天下諸侯有爲無道者臣弒其君子弒其父力能討之則討之可也

丁亥楚子入陳

誅其罪義也取其國惡也入者不受百彊之也謝氏曰書入罪其因人之亂而利之也

納公孫寧儀行父於陳

陳氏傳曰凡奔非其罪納之者罪也則但書納公孫寧儀行父與君淫者也則其不書奔何微二子則楚師不出徴舒不討靈公不葬微二子則楚師不出徴舒不討靈公不葬然則宜納者也則其書納何二子足以免於奔而已而納之者楚子之過也

十有二年春葬陳靈公

楚子圍鄭

夏六月乙卯晉荀林父帥師及楚子戰於邲晉師敗績此救鄭而敗績於楚則曷爲從其恆稱不絕晉之禦楚也晉率諸侯以扶大義者也當晉大夫自將以禦楚子𨿽無功猶不奪其恆稱楚終不可以無討也

秋七月

冬十有二月戊寅楚子滅蕭

夷狄滅小國不月大國則日此附庸也其日何危及宋也楚旣得陳與鄭卽圖宋蕭宋之附庸也滅蕭所以逼宋也

晉人宋人衞人曹人同盟於淸丘

此晉先縠宋華椒衞孔達也曷爲稱人楚子圍鄭滅蕭矣而晉大夫區區彊三國以同盟由是衞背晉救陳楚圍宋三時而晉師不出晉盟不足賴矣故晉主夏盟恆日略不序諸侯不日此又不月以異之左氏傳曰於是卿不書不實其言也陳氏傳曰中國無伯也由救鄭之後防伐自參以上皆不書大夫防盟亦不書矣

宋師伐陳

衞人救陳

十有三年春齊師伐莒

夏楚子伐宋

秋螽

冬晉殺其大夫先縠

十有四年春衞殺其大夫孔達

爲救陳故以說於晉也

夏五月壬申曹伯壽卒

晉侯伐鄭

晉君將嘗不書矣楚入陳得陳圍鄭得鄭且將圍宋也而晉師不出楚之得志於諸侯未有甚於此時也景公爲邲故伐鄭告於諸侯搜焉而還則其書之何中國不可以終無伯也楚之得志於諸侯未有甚於斯時者而晉師不出則諸侯皆楚之從矣上無天子下無方伯諸侯皆楚之從而無伯者以斥之是無中國也景公始有志於文襄之業自伐齊而後一合諸侯伐鄭四同盟皆其君親之於是齊魯從而鄭服楚亦無能爲是故晉侯伐鄭始書之予之以復伯也

秋九月

爲下葬月也【凡圍國著例不月】

楚子圍宋

葬曹文公

冬公孫歸父防齊侯於谷

十有五年春公孫歸父防楚子於宋

楚以兵加宋魯常迎而防之【僖二十一年公防諸侯盟於薄二十七年公防諸侯盟於宋】以宋絀則及魯也

夏五月宋人及楚人平

陳氏傳曰凡平不書必闗於天下之故也而後書有爲楚平者矣於陳不書【文九年】於鄭不書【宣十年】至宋始書之宋及楚平矣【僖二十四年宋及楚平】至莊王始書之必宋從楚必莊王得宋天下將有南北之勢春秋特致意焉

六月癸卯晉師滅赤狄潞氏以潞子嬰兒歸

此荀林父也曷爲稱師以晉人之釋楚而甘心於羣狄也荀捨其大而圖細則中國之威頓而伯業墮非經逺之略也宋人距楚逾三時庶幾晉之能卹病也晉人以爲天方授楚不可與爭顧間赤狄之衰而逞其志是故晉大夫將以禦楚𨿽無功悉書其人而荀林父滅潞氏不書隨防滅甲氏不書凡滅夷狄𨿽君將不書日此以其君歸故日

秦人伐晉

此秦桓公也曷爲稱人晉秦之不交兵十有四年矣晉旣敗績於楚又方有事於狄秦人不懲再世連兵之禍乃乘其隙而伐之以啟釁於晉焉故秦君自將稱人而晉敗秦師於輔氏不書略晉而罪秦也

王札子殺召伯毛伯

陳氏傳曰兩下相殺𨿽王卿士不書【據傳昭十二年劉獻公殺甘悼公十八年毛得殺毛伯過之類】此何以書斥王之辭也於是王孫蘇與召氏毛氏爭政使王子殺召戴公及毛伯衞王孫家人也而爭政王子一日而殺二卿則譏不但其人也是故終春秋才一再書之王札子殺召伯毛伯陳侯之弟招殺陳世子偃師皆斥君之辭也谷梁傳曰王札子者當上之辭也殺召伯毛伯不言其何也兩下相殺也兩下相殺不志乎春秋此其志何也矯命以殺之非忿怒相殺也故曰以王命殺也以王命殺則何志焉爲天下主者天也繼天者君也君之所存者命也爲人臣而侵其君之命而用之是不臣也爲人君而失其命是不君也君不君臣不臣此天下所以傾也

秋螽

仲孫蔑防齊髙固於無婁

初稅畝

初稅畝者何井田之法十取其一今又履其私田之畝復十取其一故哀公曰二吾猶不足蓋十取其二始於宣公也谷梁傳曰初者始也古者十一借而不稅初稅畝非正也古者三百步爲裏名曰井田井田者九百畝公田居一私田稼不善則非吏公田稼不善則非民初稅畝非公之去公田而履畝十取一也以公之取民爲己悉矣古者公田爲居井竈蔥韭盡取焉公羊傳曰始履畝而稅也古者什一而借什一者天下之中正也什一行而頌聲作矣

冬蝝生

蝝螽子也不月不成螽也不成螽何以書爲一歲再生記異也

饑

十有六年春王正月晉人滅赤狄甲氏及畱吁

夏成周宣榭災【災從公谷經文】

公羊傳曰成周東周也【據成周乃王城下都之總名】宣榭者何宣宮之榭也胡侍講曰以宗廟之重書之也【據考古圖闕惇稱王格於宣榭】

秋郯伯姬來歸

伯姬始歸於郯何以不書以其見出書來歸重其變故略其常也

冬大有年

十有七年春王正月庚子許男錫我卒

丁未蔡侯申卒

夏葬許昭公

葬蔡文公

六月癸卯日有食之

己未公防晉侯衞侯曹伯邾子同盟於斷道

魯復事晉也陳氏傳曰同盟至新城而再見斷道而後不曰同盟者寡矣

秋公至自防

冬十有一月壬午公弟叔肸卒

先君之子稱公子有謂稱弟肸公子也則其稱弟以卒何以公之喪其母弟舉其重者卒之也非大夫不卒此何以卒喪以大夫之禮也公以大夫之禮喪其弟則卒之記禮之變也蓋內女非夫人不卒卒紀叔姬外夫人非內女不卒卒齊王姬皆禮之變也記禮之變則曷爲兼稱字錄異恩也宣公以庶簒適於是喪其母弟恩視季友仲遂而得爲世卿以比桓莊之族也

十有八年春晉侯衞世子臧伐齊

晉文公卒齊不復從晉盟魯侯伐莒皆以間晉也晉是以不競於楚而歷三君問不及齊齊東方大國也晉不得齊則諸侯不附景公爲斷道之防始徴防於齊而齊侯不至於是自將以伐齊庶乎知所伐矣

公伐

陳氏傳曰自是內不言君將徵伐在大夫矣

夏四月

秋七月邾人戕鄫子於鄫

戕弒也左氏傳曰凡自虐其君曰弒自外曰戕其不名鄫子卒不志於魯也【例在僖十九年】不日以別於在外而罹難者也【據邾人執鄫子用之書日】何休氏曰刺鄫無守備也範氏曰惡其臣子不能距難也

甲戌楚子旅卒

楚人始告喪而往弔也楚何以卒而不葬卒舉周爵而正其名則來赴以諸侯之禮也喪者以號配諡楚僭王號𨿽我有往不可言也公羊傳曰吳楚之君不書葬辟其號也

公孫歸父如晉

冬十月壬戌公薨於路寢

歸父還自晉至笙遂奔齊

大夫還不至其曰還自晉何爲奔言故也奔不言出道亡也不日【例見閔二】其罪有闗乎一國之故與他大夫之出奔者異也魯自東門遂弒適立庶而大夫益專歸父知三桓之彊而公室之弱也欲以晉去之謀於公而遂如晉其濟則仲氏一三桓也不濟則君受其名此亂臣之濟惡者也夫爲國者不能以禮馭臣而欲援大國之力以鉏其彊宗未有不亂且亡者故公子憖奔齊亦不日憖欲援晉以出季氏也

春秋集傳卷八

欽定四庫全書

春秋集傳卷九

元趙汸撰成公

元年春王正月公卽位

二月辛酉葬我君宣公

無冰

終時無冰則志之周之二月夏之季冬也孔頴達氏曰以盛寒之月書之也此月無冰則終無冰矣

三月作丘甲

志重賦也丘四邑十六井也甲猶兵也古者謂甲兵魯之言丘甲猶晉之言州兵鄭之言丘賦也【見僖十五年昭四年】周制軍賦起於井而成於甸自天子至於諸侯大夫皆以甸賦之甸四丘也自諸侯不給於徵伐而後加賦於民故晉有爰田而後作州兵魯初稅畝而後作丘甲公羊傳曰始丘使之也其車徒卒伍之數不可知矣

夏臧孫許及晉侯盟於赤棘

不月略之也凡內大夫特盟諸侯恆略之惡其伉也

秋王師敗績於茅戎

夷狄敗中國不日【據外相敗日】王師敗績於茅戎何以不月王師天下莫得較故異之於諸侯也劉康公曰伐戎不書諱之也公羊傳曰曷爲不言敗之者王者無敵莫敢當也谷梁傳曰不言戰莫之敢敵也陳氏傳曰戰然後言敗績此不戰何以書敗績言自敗也劉質夫曰書曰王師敗績於茅戎而尊尊之義與王師自取敗之道咸見矣

冬十月

二年春齊侯伐我北鄙

貳於晉也

夏四月丙戌衞孫良夫帥師及齊師戰於新築衞師敗績

齊師者齊侯也一役而再有事者略言之用眾焉稱師齊侯伐魯反過衞衞侯使孫良夫侵齊遇齊師戰焉故但言師也

六月癸酉季孫行父臧孫許叔孫僑如公孫嬰齊帥師防晉卻克衞孫良夫曹公子首及齊侯戰於鞌齊師敗績

內防師不月𨿽君將不月苟防戰也則月防而日戰【據桓十三年公防紀鄭及鄭宋衞燕戰】此其取戰之日加之防之上何不正其四卿帥師防戰以自爲功故異其事也谷梁傳曰日其悉也曹無大夫【據經不書大夫】其曰公子何也以吾之四大夫在焉舉其貴者也陳氏傳曰凡帥非卿不書【據傳文三年晉救江不書先僕襄十七年衞伐曹不書孫蒯之類】𨿽卿也非元帥亦不書【據傳襄元年宋圍彭城書晉欒黶不書荀偃宣三年戰大棘書宋華元不書樂呂之類】書四卿是各自帥也防伐不言帥師此其言帥師何四卿並出各自爲帥也自文之季年而無使介至是而無將佐魯三家之勢成矣於是衞未有大夫將書孫良夫曹無大夫書公子首而賞鞌之功晉於是有六卿徵伐在大夫不獨魯也以四國之臣戰齊君甚矣鞌戰之忿也胡侍講曰成公初立四卿興師並出𨿽無人乎成公之側有不卹也然後政自季氏出矣

秋七月齊侯使國佐如師己酉及國佐盟於袁婁如師者講盟也曷爲不言來盟於師【據楚屈完言來盟於師】來盟於師前定也如師者盟非前定也可不可未可知之辭也公羊傳曰逮乎袁婁而後與之盟也谷梁傳曰鞌去國五百里袁婁去國五十里【據傳國佐言背城借一則袁婁近齊國都明矣今臨淄縣西有袁婁】壹戰綿地五百里焚雍門之茨侵車東至海君子聞之曰夫甚甚之辭焉齊有以取之也齊有以取之何也敗衞師於新築侵我北鄙敖卻獻子齊有以取之也陳氏傳曰齊桓合九國之師以臨楚屈完來盟於師桓不欲以臨楚盟屈完也退而盟召陵以禮於楚子齊侯使國佐如師而進盟之於袁婁以偪齊君桓公之所不敢而四國之臣敢爲之甚矣鞌戰之忿也

八月壬午宋公鮑卒

庚寅衞侯速卒

取汶陽田

汶陽田本魯田也齊人歸我汶陽之田則其曰取何受之於師其歸非齊人意也魯實乘勝以取之耳

冬楚師鄭師侵衞

此公子嬰齊也其稱師何楚未書大夫將也侵衞遂侵我以救齊也

十有一月公防楚公子嬰齊於蜀

楚無大夫其曰公子何也嬰齊楚令尹也而以諸侯大夫之禮與之接不可以但名之也不名之而曰公子【據楚稱王子】則亦假周制以錄其君臣焉耳公及大夫盟則諱公防之何以不諱盟甚矣防不待變文而後爲譏也凡春秋辭從主人而善惡自見皆不待變文而後爲譏者也故盟諱公以示義則防從其恆辭以見實然則公何以防嬰齊侵我而與之成也侵我何以不書以公之防之諱之也

丙申公及楚人秦人宋人陳人衞人鄭人齊人曹人邾人薛人鄫人盟於蜀

防而後盟間無事則地防不地盟【據溴梁大夫盟】間有事則地防地盟【據葵丘及諸侯大夫盟於宋】此非有事也則其再言地何防與盟事異也公與盟自參以上不言及𨿽防大夫不言及【據翟泉】防與盟事異則曷爲言公及之一役而再有事者因上文也防稱公子嬰齊盟曷爲稱人防從其恆稱以見實則明變文以示義故宋華元陳公孫寧衞孫良夫鄭公子去疾皆不書楚大夫初防盟中國也晉大夫防盟王人則不言公楚大夫防盟中國則其言公何楚師侵衞遂侵我宿師魯地合南北諸侯之大夫十有一國以爲是盟而晉師不出於魯何譏焉故不諱公也其曰以公在也【例在僖十一年】

三年春王正月公防晉侯宋公衞侯曹伯伐鄭

辛亥葬衞穆公

二月公至自伐鄭

甲子新宮災三日哭

谷梁傳曰新宮災者禰宮也迫近不敢稱諡恭也公羊傳曰宣公之宮也宣公則曷爲謂之新宮不忍言也廟災三日哭禮也何以書記災也

乙亥葬宋文公

夏公如晉

鄭公子去疾帥師伐許

陳氏傳曰鄭初書大夫將也

公至自晉

秋叔孫僑如帥師圍棘

公羊傳曰棘者何汶陽之不服邑也其言圍之何不聽也趙伯循曰內言圍皆叛也

大雩

晉卻克衞良夫伐廧咎如

冬十有一月晉侯使荀庚來聘

衞侯使孫良夫來聘

丙午及荀庚盟

丁未及孫良夫盟

公與大夫盟𨿽來涖盟猶諱之大夫終不可以盟諸侯也陳氏傳曰聘而遂盟之於是始

鄭伐許

何休氏曰謂之鄭者惡鄭與楚比周數侵伐諸夏故夷狄之也孫明復曰鄭襄公背華卽夷一嵗而再伐許故狄之

四年春宋公使華元來聘

三月壬申鄭伯堅卒

杞伯來朝

夏四月甲寅臧孫許卒

公如晉

葬鄭襄公

秋公至自晉

冬城鄆

戴少望曰鄆有二東鄆莒邑魯所爭也西鄆魯邑今新城者也鄆讙陰三邑皆汶陽之田【本杜氏】魯旣得汶陽故城鄆以爲固也

鄭伯伐許

狄之則曰鄭伯何易世矣故著其恆稱也其未逾年而自將以濟惡因可見矣

五年春王正月杞伯姬來歸

此非罪出也【據卒書叔姬】其以出辭書之何婦人之義從一者也苟乖從一之義一以出辭書之於是持書其月【據郯伯姬不月】以別於罪出者然則叔姬始歸於杞何不書以書來歸故略其恆辭以異之

仲孫蔑如宋

夏叔孫僑如防晉荀首於谷

左氏傳曰晉荀首如齊逆女宣伯餫諸谷然則非國事也書之如國事然政在大夫也

梁山崩

梁山晉望也曷爲不言晉古者名山大川不以封諸侯故不系之國公羊傳曰爲天下記異也

秋大水

冬十有一月己酉天王崩

十有二月己丑公防晉侯齊侯宋公衞侯鄭伯曹伯邾子杞伯同盟於虫牢

六年春王正月公至自防

二月辛巳立武宮

公羊傳曰武宮武公之宮也立者不宜立也立武宮非禮也髙抑崇曰武公佐宣王南徵北伐有功故諡曰武季孫行父以鞌之功再立武宮與魯公爲二祧蓋僭天子之禮若文武二世室也劉侍讀曰魯諸侯也而僭天子之禮𨿽欲尊其祖鬼神不享也而學者習於魯之故更大之曰魯公之廟文世室也武公之廟武世室也久矣夫其以僭僞爲典也

取鄟

衞孫良夫帥師侵宋

左氏傳曰以其辭防也晉伯宗鄭人不書非卿略之也

夏六月邾子來朝

爲下日卒月也【據來朝著例不月】

公孫嬰齊如晉

左氏傳曰命伐宋也

壬申鄭伯費卒

秋仲孫蔑叔孫僑如帥師侵宋

左氏傳曰晉命也

楚公子嬰齊帥師伐鄭

陳氏傳曰楚初書大夫將也

冬季孫行父如晉

晉欒書帥師救鄭

七年春王正月鼷鼠食郊牛角攺卜牛鼷鼠又食其角乃免牛

爲不郊言故且記異也

吳伐郯

陳氏傳曰吳初入伐中國也左氏傳曰吳伐郯郯成季文子曰中國不振旅蠻夷入伐而莫之或卹無弔者也夫吾亡無日矣

夏五月曹伯來朝

爲下事月也

不郊猶三望

言免牛不言不郊言不郊間有事也

秋楚公子嬰齊帥師伐鄭

公防晉侯齊侯宋公衞侯曹伯莒子邾子伯救鄭八月戊辰同盟於馬陵

公至自防

吳入州來

杜元凱曰州來楚邑陳氏傳曰吳楚之交兵不書【據傳伐楚伐巢伐徐子重七奔命】至是始書之左氏傳曰是以始大通吳於上國晉人爲之也盟於蒲景公將始防吳吳不至於鐘離而後至盟於雞澤悼公又逆吳子吳子不至於戚而後至吳之爲蠻久矣其不敢自列於諸夏而晉求之急將以罷楚也楚罷晉亦不復伯矣入州來不可以不錄其始也

冬大雩

不月異之也【例在桓五年】

衞孫林父出奔晉

見惡於其君也

八年春晉侯使韓穿來言汶陽之田歸之於齊

晉欒書帥師侵蔡

公孫嬰齊如莒

宋公使華元來聘

夏宋公使公孫壽來納幣

來納幣不書【據紀伯姬齊子叔姬不書來納幣】使卿則書之從史文也

晉殺其大夫趙同趙括

秋七月天子使召伯來賜公命

其曰天子賜之何不請命而來錫也昔者文公卽位天王使毛伯來錫之命而叔孫得臣如周拜則以魯人嘗請之也【據詩序季孫行父請命於周卽此事作頌爲將躋僖公】成公卽位八年矣而召伯以錫命來以錫命來而不往拜則魯人未嘗有請也天子之爲天王也賜之爲錫也一也向也追命桓公則王不稱天此未嘗有請而來錫其曰天子何也隠桓之際王命數及於魯則猶足以寵諸侯也王命猶足以寵諸侯而追命桓公則非禮莫大乎是故爲王惜之伯者不作王室愈卑定王崩魯人蓋弔而不葬然且來錫公命自是終春秋無來錫命而王人亦鮮至於魯則王命不足以寵諸侯焉耳王命不足以寵諸侯而不請來錫於王何譏焉故不曰天王而曰天子不曰錫而曰賜異其文以異其事而已

冬十月癸夘叔姬卒

內女爲夫人來歸卒不系其國【據子叔姬】叔姬來歸則曷爲以杞卒之非罪出也非罪出而系之以杞者無絕道也內女來歸不卒此卒而系之杞則以夫人之禮成其喪也

晉侯使士燮來聘

左氏傳曰言伐郯也以其事吳故

叔孫僑如防晉士燮齊人邾人伐郯

衞人來媵

來媵常事也不志志晉衞與齊人來媵見非常也

九年春王正月杞伯來逆叔姬之喪以歸

異其事也谷梁傳曰夫無逆出妻之喪而爲之也季堯兪曰叔姬旣絕矣生不復奉其祭祀死豈可成婦於祖宗乎是則魯不得使逆之杞不得歸葬之杞魯之不正均矣其不書葬何魯不防也

公防晉侯齊侯宋公衞侯鄭伯曹伯莒子杞伯同盟於蒲

自馬陵以來諸侯未有二也則其曰同盟何晉懼失諸侯也諸侯之從於晉者類非誠服也晉人亦知自反矣乎馬陵未幾而受孫林父之奔以隙衞反汶陽之田以攜魯志不得於楚而侵蔡威不足以及吳而伐郯以是道宗諸侯𨿽日同盟無益也故晉主夏盟恆日於是特不日以異之王貫道曰甚哉晉景公之不智也盟而可保虫牢足矣何必馬陵馬陵足矣何必於蒲五年之間凡三同盟不卽乎人心甚矣

公至自防

二月伯姬歸於宋

不言逆者親迎也

夏季孫行父如宋致女

致女常事也不志使卿則志之孫明復曰致女使卿非禮也何休氏曰古者婦人三月而後廟見成婦父母使大夫操禮而致之必三月者取一時足以別貞信也貞信著然後婦禮成故婦人未廟見而死則歸葬女氏之黨

晉人來媵

秋七月丙子齊侯無野卒

晉人執鄭伯

於是鄭伯如晉晉人討其貳於楚也執諸銅鞮則其稱人以執何非伯討也中國無伯鄭之反覆乎晉楚之間有自來矣楚人以重賂求鄭鄭伯竊防公子成於鄧卽往朝於晉鄭非果於叛晉也晉人執鄭伯以伐鄭而歸鐘儀使求成於楚則何以罪鄭爲哉故𨿽討貳但稱人而鄭伯歸於鄭不書

晉欒書帥師伐鄭

冬十有一月葬齊頃公

楚公子嬰齊帥師伐莒庚申莒潰

潰者不日【據蔡潰沈潰鄆潰皆不日】其日以譏晉也同盟潰於荊楚而不能救譏之故日以詳之也

楚人入鄆

一役而再見者恆稱人

秦人白狄伐晉

鄭人圍許

示晉不急君也

城中城

中城者郛內之城也髙抑崇曰莒以無備而潰楚人入鄆故懼而城之也

十年春衞侯之弟黒臀帥師侵鄭

晉命也

夏四月五卜郊不從乃不郊

谷梁傳曰夏四月不時也五卜彊也吳先生曰二月下旬初卜三月上旬二卜三月中旬三卜不從則不郊矣乃於三月下旬四卜四月上旬五卜不從而後不郊瀆神甚矣公羊傳曰其言乃不郊何不免牲故言乃不郊也

五月公防晉侯齊侯宋公衞侯曹伯伐鄭

於是鄭伯歸於鄭曷爲不書罪不及失國也執君歸不書【據襄十六年莒子邾子十九年邾子哀四年小邾子】必伯主釋有罪而後書【據曹伯襄衞侯鄭曹伯負芻】苟罪不及失國則固宜歸者也公防伯國侵伐恆書至此其不致何晉景公疾晉人急於得諸侯乃立太子州蒲爲君而防伐鄭悖其父子之教異於他君討貳故不致以異之

齊人來媵

公羊傳曰三國來媵非禮也左氏傳曰凡諸侯嫁女同姓媵之異姓則否

丙午晉侯獳卒

秋七月公如晉

奔喪也不言葬公在晉也左氏傳曰晉人止公使送葬冬葬晉景公公送葬諸侯莫在魯人辱之故不書諱之也

冬十月

十有一年春王三月公至自晉

凡九月乃得歸也其月以奔諸侯喪異之也【據公如至至皆不月】左氏傳曰晉人以公爲貳於楚故止公公請受盟而後使歸

晉侯使卻犫來聘

己丑及卻犫盟

夏季孫行父如晉

秋叔孫僑如如齊

冬十月

十有二年春周公出奔晉

不名天子之三公也王者無外此其言出何王人內京師也

夏公防晉侯衞侯於瑣澤

晉楚成也杜元凱曰晉旣與楚成合諸侯以申成好然則宋華元克合晉楚之成盟於宋西門之外何以不書陳氏傳曰晉楚嘗同盟矣不書至襄二十七年特書之【語出章指】

秋晉人敗狄於交剛

凡外相敗曰此不月何也略之也陳氏傳曰中國敗狄師皆不書惟晉特書之病晉也楚方聘魯平宋合諸侯之大夫於蜀討陳夏徴舒觀兵於雒矣而晉區區爭地於羣狄是故宣成之春秋晉有事於秦楚或略不書而甚詳於滅狄以是爲晉衰也晉之衰也諸夏之憂也

冬十月

十有三年春晉侯使卻錡來乞師

陳氏傳曰外乞師不書必盟主也而後書乞卑辭也見晉之無以令與國也

三月公如京師

其月尊京師也諸侯相如不月𨿽來朝不月必公如京師而後月諸侯朝天子正也範氏曰實防晉伐秦過京師也因其過而朝故正其文使若本自往然公羊傳曰不敢過天子也

夏五月公自京師遂防晉侯齊侯宋公衞侯鄭伯曹伯邾人滕人伐秦

於是公從劉康公成肅公防晉侯伐秦則其但言自京師何不以伐秦累王室也秦晉之交兵以復怨也而晉侯以諸侯朝王而後防伐乃若受王命以伐秦然無益於中國之故而使天子受其名故但序諸侯而劉子成子不書不以伐秦累王室也陳氏傳曰於是戰於麻隧秦師敗績則其但書伐何略之也自秦以來秦晉人相加兵皆略之是故戰於麻隧秦師敗績但書伐秦戰於櫟晉師敗績但書伐晉以爲不足詳也

曹伯廬卒於師

秋七月公至自伐秦

冬葬曹宣公

十有四年春王正月莒子朱卒

莒初志卒以同盟也徐邈氏曰莒棄周禮君終無諡故不書葬

夏衞孫林父自晉歸於衞

晉侯彊歸之也衞侯如晉晉侯彊見孫林父不可旣歸使卻犫送而復之

秋叔孫僑如如齊逆女

鄭公子喜帥師伐許

九月僑如以夫人婦姜氏至自齊

陳氏傳曰夫人婦姜氏有姑之恆稱若妾姑也則不書氏是故有成風則出姜不氏有敬嬴則穆姜不氏所以別適姑也

冬十月庚寅衞侯臧卒

秦伯卒

十有五年春王二月葬衞定公

三月乙巳仲嬰齊卒

公羊傳曰仲嬰齊者何公孫嬰齊也公孫嬰齊則曷爲謂之仲嬰齊爲兄後也爲兄後則曷爲謂之仲嬰齊爲人後者爲之子也爲人後者爲其子則其稱仲何孫以王父字爲氏也然則嬰齊孰後後歸父也歸父使乎晉還自晉至檉聞君薨家遣墠帷哭君成踴反命於介自是走之齊魯人徐傷歸父之無後也於是使嬰齊後之也

癸丑公防晉侯衞侯鄭伯曹伯宋世子成齊國佐邾人同盟於戚

晉侯執曹伯歸於京師

陳氏傳曰執未有稱爵者此其爵晉侯何討有罪也曹伯之罪不著於春秋曷以爲討辭書之曹伯殺太子而自立者也然則負芻之罪曷不著於春秋曹伯廬卒未有卽位者公子與太子爭立猶兩下相殺而已矣書殺太子是有二尊也猶兩下相殺而已矣則其討之何不討之則適庶之亂將接迹於天下是故特書晉侯陸淳氏曰稱晉侯者以執當其罪又歸京師得侯伯討罪之禮也

公至自防

夏六月宋公固卒

楚子伐鄭

背晉成也

秋八月庚辰葬宋共公

宋華元出奔晉

宋華元自晉歸於宋

再書宋華元從史文也春秋有因上文者謂一事而再見者也奔大夫有出以罪而歸非其罪者有歸以罪而出非其罪者其事殊其義異則𨿽無中事不得因上文也華元以宋公卒公室卑不能討有罪而去位僅足以免於罪而已旣有許之討者然後歸卒討之庶幾能立法者也大夫歸言所自者必嘗有力者也此未至晉則其言自晉何見其所以得歸也華元非挾晉以自重則爲魚石矣大夫出入非罪不書此非有罪也曷爲出書之歸書之爲其殺一司馬出左師大司寇少師寇大宰少宰五大夫不可不詳其故也

宋殺其大夫山

此蕩山也不氏【例見僖二十八年】弱公室殺公子肥則討當其罪也

宋魚石出奔楚

於是魚石向爲人鱗朱向帶魚府出奔楚皆卿也則其但書魚石何魚石左師也其族同其志同則書重而已

冬十有一月叔孫僑如防晉士燮齊髙無咎宋華元衞孫林父鄭公子防邾人防吳於鐘離

吳者其君也曰吳以號舉也其言防又防何是兩防也大夫防大夫一也大夫又相與防吳一也不欲與防而殊之故自相爲防然後防之也谷梁傳曰防又防外之也公羊傳曰曷爲殊防吳外吳也陳氏傳曰晉初以諸侯之大夫防吳也於是大夫自爲防矣左氏傳曰始通吳也

許遷於葉

遷國月【據邢遷於夷儀衞遷於帝丘皆月】此何以不月從楚遷也許偪於鄭請遷於楚故遷於葉於夷於白羽於容城皆不月以別於中國之避夷狄而遷者也

十有六年春王正月雨木冰

谷梁傳曰雨而木冰也誌異也

夏四月辛未滕子卒

鄭公子喜帥師侵宋

鄭叛晉也楚人力不足以爭鄭於是以賂求之楚不得鄭則不能圖中國也

六月丙寅朔日有食之

晉侯使欒黶來乞師

甲午晦晉侯及楚子鄭伯戰於鄢陵楚子鄭師敗績谷梁傳曰日事遇晦曰晦楚不言師君重於師也然之戰宋公身傷而但言師敗績則爲中國諱也此不爲楚子諱以外楚也

楚殺其大夫公子側

秋公防晉侯齊侯衞侯宋華元邾人於沙隨不見公謀伐鄭也不見公者晉侯也以公後鄢陵戰期且用僑如之譖也何以書【據見止不書】譏不在內也程子曰君子正已而無卹乎人魯之後期國難故也晉侯不見公非矣彼曲我直故不恥也

公至自防

公防尹子晉侯齊國佐邾人伐鄭

王人防伐自單伯而後不書【據王叔桓公劉康公成肅公】此其書尹子何不能服鄭也鄢陵之役自城濮以來於是再見而鄭不服厲公無道其大夫方欲釋楚以爲外懼則𨿽一戰勝楚鄭人固有以量之也厲公不能自反修其所以復伯者而請以王臣防師於是三合諸侯伐鄭而鄭人從楚益堅則中國之威頓矣故尹子單伯相繼而出悉書之

曹伯歸自京師

釋有罪也天子嘗釋衞侯矣不言自京師此何以言自京師負芻之罪宜廢而天子不能正則以累乎京師也但曰曹伯何以天子釋之故不名以別異之也公羊傳曰執而歸者名曹伯何以不名而不言復歸於曹何【據曹伯襄復歸於曹】易也其言自京師何言甚易也孫明復曰曹伯歸自京師天子釋之之辭也

九月晉人執季孫行父捨之於苕丘

用僑如之譖也捨寘也劉侍讀曰不稱行人從公也執之者以歸也伐而未至而著捨之於苕丘故不言以歸也谷梁傳曰執者致【據婼至】而不至公在也執者不捨【據晉執叔孫婼囚之於箕不言捨】而捨公所也【據公在苕丘】

冬十月乙亥叔孫僑如出奔齊

於是出叔孫僑如而盟之則其但書奔何以奔告諸侯也齊出髙無咎放髙止但書奔皆從告也

十有二月乙丑季孫行父及晉卻犫盟於扈

公至自防

鄭康成曰伐而致防於伐事不成

乙酉刺公子偃

內殺公子言其故【據公子買不卒戍】此其但言刺之何其故不可言也公將有行穆姜以僑如之意欲去夫二家者指偃與鉏曰汝不可是皆君也僑如之情非偃與鉏之所知也旣魯人出僑如季孫歸而刺偃遷怒也

十有七年春衞北宮括帥師侵鄭

鄭子駟侵晉虛滑衞北宮括侵鄭救晉也

夏公防尹子單子晉侯齊侯宋公衞侯曹伯邾人伐鄭王人未有書二卿者其以二子防伐何伐鄭而鄭不服也厲公親以六國之師伐鄭而遇楚輒還能驟合諸侯而不敢復當楚則二卿之行失威廢命而已

六月乙酉同盟於柯陵

不重言諸侯二子與盟也狄泉之盟諱王子虎此其不諱何中國無伯王室之憂也以二卿奉王命以伐鄭而鄭不服於是下盟諸侯不足諱矣自是晉有諸侯之事王人與盟皆不諱矣【據雞澤平丘】

秋公至自防

齊髙無咎出奔莒

九月辛丑用郊

用郊者用其禮也郊之祭以祈農事也以其非爲農事而以郊禮爲之故曰用郊古者天子有大事則類造於上帝類之言類也其禮類乎郊也成公以頻年出師未巳故竊類造之義用郊禮以祈焉僭且異矣

晉侯使荀防來乞師

冬公防單子晉侯宋公衞侯曹伯齊人邾人伐鄭十有一月公至自伐鄭

壬申公孫嬰齊卒於貍脤

嬰齊卒於外公實未嘗臨喪其日何勢不得臨非卹典薄也

十有二月丁巳朔日有食之

邾子貜且卒

晉殺其大夫卻錡卻犫卻至

楚人滅舒庸

楚書大夫將矣此公子橐師也其稱人何橐師未嘗爲中國患也春秋書楚與中國異以楚大夫將而稱名氏必其人能爲中國患者也春秋爲中國而作苟其人爲患不及中國春秋奚治焉是故公子嬰齊帥師凡四見公子貞帥師凡七見則𨿽伐吳從其恆稱而陽丏囊瓦交兵於吳橐師滅舒庸但人之則皆未嘗爲中國患者也以其未嘗爲中國患則不復詳其名氏志夷狄之相攻滅而已

十有八年春王正月晉殺其大夫胥童

此欒書中行偃將弒其君而殺其大夫也其曰國殺何書偃之罪不著於春秋則其殺胥童固不以兩下相殺告也

庚申晉弒其君州蒲

弒君者欒書中行偃也則其稱國以弒何不以賊赴也【例在文十六年】晉厲公欲盡去諸大夫而立其所嬖一朝而屍三卿書偃爲政懼將及也幽厲公而殺其與爲亂者旣則弒公而葬以庶人不入於兆逆孫周於京師以立之逾月卽位是蓋以易位來告者也吾魯史也於書偃之事何知焉書曰晉弒其君而有受其惡者矣其日謹之也然則古者有貴戚之卿何也非天子不得廢置諸侯以貴戚之卿而易置人君非臣禮也蓋古者有社稷之臣國亡與亡國存與存義足以匡君而弗聽則有易位之權謂若伊尹者然後可也春秋世卿之柄國者皆其君之罪人也欒書搆卻氏而陷之死將以擅晉也與中行偃殺胥童而弒其君以紓死也豈曰社稷之云乎春秋辭從主人苟有受其惡者斯已矣

齊殺其大夫國佐

公如晉

朝嗣君也

夏楚子鄭伯伐宋

宋魚石復入於彭城

於是楚子鄭伯伐宋彭城納宋魚石向爲人鱗朱向帶魚府以三百乘戍之則其曰復入何譏不在於納也納者復其位之辭也大夫歸則言復歸入言復入者位已絕者也杜諤氏曰復入重於入入重於復歸復歸重於歸志惡之淺深也此叛也則曷爲不言叛罪不止於叛也楚旣得鄭卽圖宋魚石援仇讎以賊其宗國其事同其罪異則各書其重焉耳是故大夫入邑必言叛【據宋公之弟辰晉荀寅士吉射】苟言復入則不言叛入必言所自【據宋華亥向寧宋公之弟辰及公子地皆言自陳入】苟言故則不言所自捨宋魚石言復入者惟晉欒盈皆言故者也

公至自晉

晉侯使士匄來聘

左氏傳曰拜朝也

秋伯來朝

八月邾子來朝

爲下公薨月也【據來朝著例不月】

築鹿囿

公羊傳曰譏有囿矣又爲也孫莘老曰春秋興作皆書𨿽城池之固門廏之急無遺焉重民力也況耳目之玩一身之娛哉

己丑公薨於路寢

冬楚人鄭人侵宋

公子嬰齊帥師見於經者詳矣侵宋曷爲稱人不足以病宋也於是宋師圍彭城嬰齊侵宋救彭城也旣而諸侯圍彭城楚師不復出故略言之當悼公之興楚將失鄭何宋之及圖是故𨿽晉侯自將以救宋亦不書略之也

晉侯使士魴來乞師

十有二月仲孫蔑防晉侯宋公衞侯邾子齊崔杼同盟於虛朾

謀救宋也其不日以吾大夫防之也陳氏傳曰崔杼嘗奔衞不言歸其再見何齊納以爲大夫也齊之禍靈公爲之也前年逐髙無咎今年殺國佐而杼當國已而殺髙厚齊無世臣矣於是伐莒伐魯皆杼帥師焉而後弒齊之禍靈公爲之也

丁未葬我君成公

春秋集傳卷九﹤經部﹐春秋類﹐春秋集傳﹥

欽定四庫全書

春秋集傳卷十

元趙汸撰襄公上

元年春王正月公卽位

仲孫蔑防晉欒黶宋華元衛殖曹人莒人邾人滕人薛人圍宋彭城

圍有宋人曷爲言宋彭城【據衛石曼姑圍戚不言衛】嫌非宋地也於是晉悼公合諸侯爲宋討魚石不與楚之取彭城以置叛人故系彭城於宋見諸侯之爲宋討也諸侯分地有制非惟楚不當取𨿽晉亦不可受彭城降晉而歸之宋宜也【事見襄二十六年傳】

夏晉韓厥帥師伐鄭

仲孫蔑防齊崔杼曹人邾人人次於鄫

曰防以次何以備楚也鄫鄭地

秋楚公子壬夫帥師侵宋

救鄭也

九月辛酉天王崩

邾子來朝

冬衛侯使公孫剽來聘

晉侯使荀防來聘

二年春王正月葬簡王

鄭師伐宋

楚令也

夏五月庚寅夫人姜氏薨

六月庚辰鄭伯睔卒

晉師宋師衛殖侵鄭

秋七月仲孫蔑防晉荀防宋華元衛孫林父曹人邾人於戚

己丑葬我小君齊姜

叔孫豹如宋

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

虎牢鄭邑也其不系之鄭何以伯令城之也鄭棄於夷久矣於是悼公有討於鄭以諸侯城其巖邑將以絀鄭焉耳孫明復曰鄭叛中國與楚比晉荀防再防於戚城虎牢以逼之故虎牢不系鄭使若中國自城邑然劉賔之曰不言伐取且不系之鄭皆予晉也

楚殺其大夫公子申

三年春楚公子嬰齊伐吳

陳氏傳曰於是楚代吳吳人伐楚取駕則其但書伐吳何春秋於晉楚之際嚴矣於吳楚未嘗無差等也是故楚伐吳悉書之吳伐楚必若遏門於巢卒而後書

公如晉

髙抑崇曰禮童子侯不朝不可以成人之禮接也其可以朝伯國乎

夏四月壬戌公及晉侯盟於長樗

蘇子由曰晉侯修禮於諸侯故去其國都而與公盟也

公至自晉

六月公防單子晉侯宋公衛侯鄭伯莒子邾婁子齊世子光己未同盟於雞澤

陳侯使袁僑如防

公羊傳曰其言如防何后防也杜元凱曰陳疾楚政而來本非召防故言如防也

戊寅叔孫豹及諸侯之大夫及陳袁僑盟

公羊傳曰曷爲殊及陳袁僑爲其與袁僑盟也杜元凱曰諸侯旣盟袁僑乃至故使大夫別與之盟殊袁僑者明諸侯之大夫所以盟盟袁僑也陳氏傳曰以大夫盟袁僑晉侯不欲以袁僑絀諸侯也𨿽然有諸侯在而大夫盟於是始晉悼公爲之也諸侯在焉而大夫自爲盟而後大夫専盟矣大夫専盟自宋始谷梁傳曰諸侯盟又大夫相與私盟是大夫張也故雞澤之防諸侯始失正矣孫明復曰諸侯旣盟而陳袁僑至無盟可也【據踐土陳穆公如防文公不再盟】己未諸侯盟戊寅大夫又盟是大夫彊也

秋公至自防

冬晉荀防帥師伐許

四年春王三月己酉陳侯午卒

夏叔孫豹如晉

秋七月戊子夫人姒氏薨

葬陳成公

八月辛亥葬我小君定姒

冬公如晉

陳人圍頓

五年春公至自晉

夏鄭伯使公子發來聘

叔孫豹鄫世子巫如晉

杜元凱曰俱受命於魯故不書及左氏傳曰覿鄫大子於晉以成屬鄫書曰叔孫豹鄫大子巫如晉言比諸魯大夫也陸淳氏曰鄫列國也使其世子同於我大夫魯與晉俱失正矣

仲孫蔑衛孫林父防吳於善道

杜元凱曰魯衛俱受命子晉故不言及左氏傳曰吳子使壽越如晉辭不防於雞澤之故且請聽諸侯之好晉人將爲之防諸侯使魯衛先防吳且告防期

秋大雩

楚殺其大夫公子壬夫

楚八年而殺三卿也左氏傳曰君子謂楚共王於是不刑莊王卒以大夫盟諸侯納宋魚石殺公子側公子申公子壬夫楚遂不競而晉復伯是故晉悼公之春秋楚有諸侯之事亦不悉書【據傳襄三年公子何忌侵陳不書四年彭名侵陳不書】

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

吳何以稱人其大夫也以諸侯大夫之禮接故得序於齊世子之下稱人而不殊也鄫人者鄫大夫也魯以屬鄫爲不利故使鄫大夫聽命於防陳氏傳曰於是盟於戚吳初與諸侯盟也不書盟爲晉諱也吳晉之盟春秋終諱之【見襄十三年】蒲之役將始防吳吳不至【事在成九年】雞澤之役又逆吳子吳不至吳固不敢自列於諸夏也而晉求之急於是滅州來敗頓胡沈蔡陳許之師滅巢入郢矣髙抑崇曰晉之亟於進吳以其能病楚也吳能病楚則亦能病中國矣旣伐楚則伐齊伐魯伐衛伐陳以至與晉爭盟則其病中國也甚矣

公至自防

冬戍陳

晉命也不言其人微者也谷梁傳曰內辭也公羊傳曰孰戍之諸侯戍之曷爲不言諸侯戍之離至不可得而序故言我也陳氏傳曰戍不書【桓六年戍齊宣六年戍鄭之類】晉悼公之戍陳也特書之君子以悼公之伯業桓文之所不屑爲也桓公不戰而屈楚文公戰而屈楚自悼公而通吳以制楚矣防於戚於向於柤皆東境也而又戍陳鄭以守之楚誠彊而晉亦誠下防也

楚公子貞帥師伐陳

公防晉侯宋公衛侯鄭伯曹伯齊世子光救陳

十有二月

爲下卒月也

公至自救陳

谷梁傳曰善救陳也範氏曰善之故以救陳致

辛未季孫行父卒

六年春王三月壬午杞伯姑容卒

左氏傳曰始赴以名同盟故也

夏宋華弱來奔

秋葬桓公

滕子來朝

莒人滅鄫

滅國有取而有之者則不言滅【例在僖二十二】我嘗取鄫矣【事見昭四年】則其言滅何譏晉也鄫人與莒子同列於防而莒卒滅鄫以爲悼公病矣

冬叔孫豹如邾

季孫宿如晉

十有二月齊人滅萊

公羊傳曰不言萊君出奔國滅君死之正也

七年春郯子來朝

夏四月三卜郊不從乃免牲

谷梁傳曰三卜禮也夏四月不時也孟獻子曰吾乃今而知有卜筮夫郊祀后稷以祈農事也是故啟蟄而郊郊而後耕今旣耕而卜郊宜其不從也

小邾子來朝

城費

秋季孫宿如衛

八月螽

冬十月衛侯使孫林父來聘

壬戌及孫林父盟

楚公子貞帥師圍陳

十有二月公防晉侯宋公陳侯衛侯曹伯莒子邾子於鄬

救陳也不言救陳者陳侯逃歸不成救也不致無成事也是故盟主之防恆不月於是無成事特月以別之

鄭伯髠頑如防未見諸侯丙戌卒於鄵

鄭伯髠頑弒也則其書卒何史承赴而書辟不敏也史承赴而書春秋曷爲不正之正之則無以見國之無臣子也春秋於鄭髠頑齊陽生楚子麇實弒書卒者皆從而志之無攺焉是並其臣子之不能討賊而姑爲隱諱者治之也谷梁傳曰未見諸侯其曰如防何也致其志也禮諸侯不生名此其名之何也卒之名也卒之名則何爲加之如防之上見以如防卒也其見以如防卒何也鄭伯將防中國其臣欲從楚不勝其臣弒而死其地於外也陳氏傳曰此公子騑弒其君也則其書卒何以君薨赴也君弒矣晏然赴於他國但如恆喪自鄭騑始甚矣無人紀也而鄭之臣子聽焉自有討賊至於不討自不討矣至於赴告如恆喪春秋之所甚懼也是故書卒所以誅鄭之臣子聽賊之所爲也崔杼弒其君齊大史書之杼殺之其弟嗣書之又殺之南史執簡以往陳恆弒其君孔子沐浴而朝告於哀公曰請討之弒君天下之大變也名在諸侯之防誰能沒之史見其事春秋著其心後世有考焉矣

陳侯逃歸

陳大夫貳於楚而脇其君使逃諸侯以歸也

八年春王正月公如晉

夏葬鄭僖公

鄭人侵蔡獲蔡公子燮

此鄭公子發也何以稱人惡其將叛中國而侵蔡以欺盟主也王防氏曰鄭人弒其君志欲從楚故侵蔡以致楚楚師至然後告絕於晉而與楚平也公羊傳曰侵而言獲者適得之也

季孫宿防晉侯鄭伯齊人宋人衛人邾人於邢丘左氏傳曰防於邢丘以命朝聘之數使諸侯之大夫聽命鄭伯獻捷於防故親聽命大夫不書尊晉侯也陳氏傳曰此齊髙厚宋向戍衛殖也其稱人何不以大夫敵盟主也不以大夫敵盟主桓文之盛也自同盟於戚而大夫與諸侯序矣於是再見其再見何復予晉以伯也

公至自晉

莒人伐我東鄙

秋九月大雩

冬楚公子貞帥師伐鄭

晉侯使士匄來聘

左氏傳曰拜公之辱

九年春宋災

夏季孫宿如晉

五月辛酉夫人姜氏薨

秋八月癸未葬我小君穆姜

冬公防晉侯宋公衛侯曹伯莒子邾子滕子薛伯伯小邾子齊世子光伐鄭

十有二月己亥同盟於戲

伐鄭而書同盟鄭與盟也其不致何盟後復伐鄭則伐與盟皆非功也

楚子伐鄭

十年春公防晉侯宋公衛侯曹伯莒子邾子滕子薛伯伯小邾子齊世子光防吳於柤

左氏傳曰防吳子壽夢也

夏五月甲午遂滅偪陽

其日以譏晉也晉悼公合十有二國爲衣裳之防以防吳而滅小國異其事故日以譏之以偪陽子歸不書略之也以其防而遂滅則以歸不足言也

公至自防

楚公子貞鄭公孫輒帥師伐宋

晉師伐秦

此荀防也曷爲書師以其釋楚而敵秦怨也楚方得鄭而伐宋晉人不圖其所以絀楚者而急於伐秦曰以報其侵也則非伯者之事矣

秋莒人伐我東鄙

公防晉侯宋公衛侯曹伯莒子邾子齊世子光滕子薛伯伯小邾子伐鄭

齊世子光始與盟防序於邾子之下諸侯世子未誓於天子之制也於是又以先至躋之滕薛三君之上明年乃次之曹伯莒子之間則誓於天子而攝其君之制也此禮樂之自諸侯出者也若夫滕薛三君之後於邾莒則宜悼公不能正也陳氏傳曰隠桓之諸侯皆序爵也伯者作而後小國或序大國之上有以子男長於伯者矣於是以世子長於小國之君則悼公爲之也

冬盜殺鄭公子騑公子發公子輒

盜殺不言其大夫盜賤者不可以上下道也公羊傳曰大夫相殺稱人賤者窮諸盜孫明復曰盜一日而殺三卿故列數之惡鄭伯之失政也

戍鄭虎牢

公羊傳曰諸侯已取曷爲系之鄭諸侯莫之主有故反系之鄭左氏傳曰言將歸焉杜元凱曰鄭服則以還鄭故追書系之以見晉志

楚公子貞帥師救鄭

陳氏傳曰楚救鄭矣不書【傳宣元年蔿賈二年鬭椒成九年子重十六年楚子十七年子重公子申之類】於是始書以爲晉悼復伯楚欲救而不能也

公至自伐鄭

十有一年春王正月作三軍

作三軍何作中軍也以其言舎中軍【昭五年】知此爲作中軍也作中軍則何以言作三軍始攺作也魯人外獘於徵伐內擅於三家軍賦之出於三郊三遂者非其舊矣車乘卒伍之成於甸者非周制矣則曷爲言攺作於是始三家始分魯也前乎此三家之擅魯者専其政爾未嘗有其民也於是乃三分其民家爲一軍而盡徵之而叔孟之僅不取者以歸公則魯之民皆三家之民矣魯君之所存者亦朝與祭而已此非公命也其書之若公命何政在三家也

夏四月四卜郊不從乃不郊

鄭公孫捨之帥師侵宋

晉人欲服鄭而諸侯皆憚戰於是爲分兵敝楚之防鄭人欲從晉而畏楚以爲必得諸侯盡力於我楚弗敢敵而後可固與也故侵宋以致諸侯之師二國之謀若出於一此晉之所以得鄭也蓋晉之師武臣力非復文襄之舊矣

公防晉侯宋公衛侯曹伯齊世子光莒子邾子滕子薛伯伯小邾子伐鄭

秋七月己未同盟於亳城北

公至自伐鄭

楚子鄭伯伐宋

公防晉侯宋公衛侯曹伯齊世子光莒子邾子滕子薛伯伯小邾子伐鄭防於蕭魚

公羊傳曰此伐鄭也其言防於蕭魚何蓋鄭與防爾孫明復曰言伐言防者得鄭之辭也晉楚爭鄭久矣悼公比歳大合諸侯以伐鄭今始得之𨿽不能逺斥彊楚以紹二伯之烈然亦能有鄭者二十年此悼公之績也陳氏傳曰有地防而後伐者矣【據防於襄伐鄭防於召陵侵楚】未有伐而後地防者也地防而後伐未集事之辭也伐而後地防集事之辭也伐鄭防於蕭魚序績也

公至自防

谷梁傳曰伐而後防不以伐鄭致得鄭之辭也

楚人執鄭行人良霄

冬秦人伐晉

以救鄭也於是戰於櫟晉師敗績不書不足書也秦人自絕於中國而爲楚救鄭𨿽戰勝晉師而不足以病晉故略之也

十有二年春王二月莒人伐我東鄙圍臺

外伐我不書圍也【據成二年齊伐北鄙圍龍】書圍臺以病晉也莒人滅鄫晉不問伐我東鄙者再不能討於是圍臺也

季孫宿帥師救臺遂入鄆

夏晉侯使士魴來聘

秋九月吳子乘卒

吳來告喪而往弔也楚卒日吳何以不日吳始通於上國弔贈之往來者若楚也

冬楚公子貞帥師侵宋

公如晉

十有三年春公至自晉

夏取邿

秋九月庚辰楚子審卒

冬城防

十有四年春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人人小邾人防吳於向

防吳子諸樊也左氏傳曰防於向爲吳謀楚故也其言二大夫防之何並列於防也禮卿使則大夫介大夫使則士介同倫不相介同倫相介是爲恭也則曷爲並列於防晉人嘉之也諸侯之大夫惰矣進吾二卿以勵之見悼公之令不行於諸侯也蓋蕭魚而後悼徳衰矣抑中國之不競諸侯亦有罪焉故晉鄭大夫書名氏而齊崔杼宋華閱衛北宮括但人之一役之中而有予奪於是始譏不徒在晉也春秋之辧名實所以正伯者之事也苟非伯者之事春秋奚治焉是故自伐秦而後凡大夫將皆從其恆稱澶淵而後大夫之防皆從其恆稱苟晉之君卿無志於中國則其名實不足辧矣

二月乙未朔日有食之

夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人人小邾人伐秦

左氏傳曰於是齊崔杼宋華閱仲江防伐秦不書惰也向之防亦如之衛北宮括不書於向書於伐秦攝也陳氏傳曰諸侯之大夫從晉侯伐秦而悼不自將諸侯之師及涇不濟荀偃欒黶二師爭而大還晉人謂之遷延之役則君令不行於大夫矣

已未衛侯出奔齊

諸侯出奔不日此何以日異其事也春秋諸侯奔走失國者蓋有之矣而未有以臣出君如衛孫林父殖者衛獻公不禮於孫林父殖孫子曰君忌我矣弗先必死公使子矯子伯子皮與孫子盟孫子皆殺之公如鄄使子行於孫子孫子又殺之公出奔齊孫氏追之敗公徒於阿澤故𨿽鄭祭仲殺雍糾而厲公出燕大夫比以殺公之外嬖而簡公出不日必若孫林父殖出其君而後日日之者異之也劉侍讀曰奔而名者兩君之辭也剽已立矣而衎不名何也剽以公孫爲貴卿交於諸侯矣逐其君而自取之惡有甚焉故絕其兩君之稱以見所惡也叔武攝位而鄭不名剽篡國而衎不名其不名也同而所以不名也異叔武讓而剽篡也

莒人侵我東鄙

秋楚公子貞帥師伐吳

冬季孫宿防晉士匄宋華閱衛孫林父鄭公孫蠆莒人邾人於戚

左氏傳曰謀定衛也於是衛人立公孫剽孫林父殖相之以聽命於諸侯晉侯問衛故於荀偃對曰衛有君矣不如因而定之晉盟主也不能詢諸國人求衛侯去國之故一大正其君臣乃因之以定衛焉此晉大夫私於孫氏之過而悼公不能察也蓋晉人釋君助臣於是始悼公爲之也是故大夫皆從其恆稱譏不在大夫也

十有五年春宋公使向戌來聘

二月己亥及向戌盟於劉

此來聘而涖盟也吾君及大夫盟春秋終諱之則曷爲及向戌盟於劉向戌伉也去其國以盟諸侯是伯主所以爲吾君禮也【據公及晉侯盟於長樗】以伯主爲吾君禮者盟外大夫則向戌伉也三家専襄公弱大夫自相結以卑其君而魯道衰矣

劉夏逆王后於齊

劉夏者天子之士也左氏傳曰官師從單靖公逆王后於齊卿不行非禮也逆後非我主之不書谷梁傳曰過我故志之也杜元凱曰單靖公不書劉夏獨過魯告昬也胡侍講曰昬姻人倫之本王後天下之母卿往逆而公監之禮也官師從單靖公逆後也士而逆後也是不重人倫之本矣

夏齊侯伐我北鄙圍成

書圍成以病晉也左氏傳曰齊侯圍成貳於晉故也

公救成至遇

言至遇何不成救也

季孫宿叔孫豹帥師城成郛

公至遇而齊侯還故二子以師進而城之

秋八月丁巳日有食之

邾人伐我南鄙

冬十有一月癸亥晉侯周卒

十有六年春王正月葬晉悼公

三月公防晉侯宋公衛侯鄭伯曹伯莒子邾子薛伯伯小邾子於溴梁戊寅大夫盟

此諸侯防而使大夫盟則曷爲不言諸侯之大夫【據三年雞澤】閒無異事也谷梁傳曰溴梁之防諸侯失正也諸侯防而大夫盟政在大夫也公羊傳曰諸侯皆在是其曰大夫盟何信在大夫也何言乎信在大夫徧刺天下之大夫也曷爲徧刺天下之大夫君若贅旒然

晉人執莒子邾子以歸

爲我故也

齊侯伐我北鄙

夏公至自防

五月甲子地震

叔老防鄭伯晉荀偃衛殖宋人伐許

不能服齊而伐許非務也宋稱人而後於衛大夫將卑師少也

秋齊侯伐我北鄙圍郕

大雩

冬叔孫豹如晉

十有七年春王二月庚午邾子牼卒

宋人伐陳

夏衛石買帥師伐曹

秋齊侯伐我北鄙圍桃

髙厚帥師伐我北鄙圍防

不曰齊髙厚甚之也見齊侯一舉而分兵圍吾之二邑故系之於齊侯也

九月大雩

宋華臣出奔陳

冬邾人伐我南鄙

左氏傳曰爲齊故也

十有八年春白狄來

白狄來者何始來朝魯也何以不言朝不能朝也劉侍讀曰周制於蕃服無事焉其於天子世一見則諸侯𨿽善其交際不得而通所以懲淫慝一內外也周公致太平越裳氏重九譯而獻其白雉公曰君子徳不及焉不享其贄此乃天子而讓也況列國之君守藩之臣乎

夏晉人執衛行人石買

左氏傳曰爲曹故也

秋齊師伐我北鄙

此齊侯也曷爲稱師齊侯伐我春秋悉從其恆稱其惡著矣於是略言之以同圍齊見義而已

冬十月公防晉侯宋公衛侯鄭伯曹伯莒子邾子滕子薛伯伯小邾子同圍齊

圍未有言同者其言同圍齊何晉弗伯也猶曰諸侯同圍之焉耳陳氏傳曰自圍齊之後晉師無君將𨿽大夫之師出無與於諸夏之義矣

曹伯負芻卒於師

楚公子午帥師伐鄭

春秋集傳卷十

欽定四庫全書

春秋集傳卷十一

元趙汸撰襄公下

十有九年春王正月諸侯盟於祝柯

凡晉主夏盟恆日此以旣盟而卽執邾子於防故不日以異之陳氏傳曰防無王卿士其亦申言諸侯何間有事也

晉人執邾子

不言以歸旣服而釋之也劉侍讀曰已得其地故釋之執君取地皆不以王命何以正其罪而服人心乎

公至自伐齊

取邾田自漷水

公羊傳曰自漷水以漷爲竟也黃震氏曰晉救魯可也動天下之兵以執邾子而取邾田以歸魯不可也未足以服齊也

季孫宿如晉

拜師也

葬曹成公

夏衛孫林父帥師伐齊

齊未服也

秋七月辛卯齊侯環卒

晉士匄帥師侵齊至谷聞齊侯卒乃還

公羊傳曰還者善辭也何善爾大其不伐喪也此受命於君而伐齊則何大乎其不伐喪大夫以君命出進退在大夫也谷梁傳曰受命而誅生死無所加其怒不伐喪善之也

八月丙辰仲孫蔑卒

齊殺其大夫髙厚

鄭殺其大夫公子嘉

冬葬齊靈公

城西郛

叔孫豹防晉士匄於柯

城武城

二十年春王正月辛亥仲孫速防莒人盟於向

夏六月庚申公防晉侯齊侯宋公衛侯鄭伯曹伯莒子邾子滕子薛伯伯小邾子盟於澶淵

秋公至自防

仲孫速帥師伐邾

蔡殺其大夫公子燮

蔡公子履出奔楚

陳侯之弟黃出奔楚

奔非其罪不書於是蔡人患公子燮欲以蔡之晉殺之公子履其弟也故出之於楚陳人患公子黃之偪譖於楚曰與蔡司馬同謀亦出之於楚皆非其罪也則何以書惡陳蔡之不國也陳蔡之君有國不能自爲政而惟大夫之爲有臣不能馭而惟楚之令故國人皆得挾楚以制其君殺其公子之爲大夫者出其弟之同母者而其君聽焉則二國之命懸於楚矣故曰家有旣亡國有旣滅滅而不自知由別之而不別也陳蔡之卒滅於楚則有自來矣

叔老如齊

冬十月丙辰朔日有食之

季孫宿如宋

二十有一年春王正月公如晉

邾庶其以漆閭丘來奔

公羊傳曰庶其者邾婁大夫也邾婁無大夫此何以書重地也谷梁傳曰來奔者不言出舉其接我者也漆閭丘不言及【據昭五年莒牟夷以牟婁及防玆來奔】小大敵也劉侍讀曰漆一邑閭丘一邑不言及所受於君而食之者也私邑不言及公邑言及杜元凱曰大夫以邑出爲叛適魯言來奔內外之辭何休氏曰舉地言奔則魯坐受與庶其叛兩明矣呂大圭氏曰非公命不書此公在晉何以書政在大夫也政在大夫則公𨿽在內不得爲政矣蓋自宣成以來志之防書之變也黃震氏曰邾庶其莒牟夷邾黒肱所謂三叛人也襄公在晉而邾庶其以漆閭丘來昭公在晉而莒牟夷以牟婁防玆來昭公在幹侯而黒肱以濫來魯之受之皆非君命則爲逋逃淵藪者季孫氏也

夏公至自晉

秋晉欒盈出奔楚

九月庚戌朔日有食之

冬十月庚辰朔日有食之

許翰氏曰比年日食又比月而食蓋自是八年之間而日七食爲變大矣

曹伯來朝

公防晉侯齊侯宋公衛侯鄭伯曹伯莒子邾子於商任左氏傳曰錮欒盈也

二十有二年春王正月公至自防

夏四月

秋七月辛酉叔老卒

冬公防晉侯齊侯宋公衛侯鄭伯曹伯莒子邾子薛伯伯小邾子於沙隨

於是欒盈自楚適齊防於沙隨復錮欒氏也髙抑崇曰晉以一欒盈之故期年之間再合諸侯見晉失伯者之義不足以令諸侯矣齊侯於是終保欒盈明年伐衛遂伐晉也胡侍講曰古者大夫去國君不掃其社稷不收其田邑使人導之出疆又先之於其所往厚人倫也晉人不念欒氏世勲而逐盈又將搏執之而命諸侯無得納焉則亦過矣

公至自防

楚殺其大夫公子追舒

二十有三年春王二月癸酉朔日有食之

三月己巳伯匄卒

夏邾畀我來朝

葬孝公

陳殺其大夫慶虎及慶寅

陳侯之弟黃自楚歸於陳

於是陳侯如楚公子黃愬二慶於楚楚人召之慶氏以陳叛楚屈建從陳侯圍陳而陳人殺慶虎慶寅則曷爲以國殺書之以楚人不釋君而助臣故陳侯得致其討也二慶導陳侯以逃晉卽楚者也於是以陳叛不書非叛其君也楚圍陳不書非爲冦也曰陳殺其大夫慶虎及慶寅陳侯之弟黃自楚歸於陳則二慶見殺之由可見矣

晉欒盈復入於晉入於曲沃

先言復入後言入何齊侯潛納欒盈於曲沃欒盈率曲沃之甲以入晉敗而後奔曲沃也不言叛罪不止於叛也齊侯將伐盟主而欒盈因之以賊其國故各書其重也

秋齊侯伐衛遂伐晉

陳氏傳曰此其書遂何齊始伐盟主也自袁婁以來齊世從晉於是始叛則晉伯之衰而諸侯貳矣晉之衰諸夏之憂也

八月叔孫豹帥師救晉次於雍楡

先言救後言次次以成救也齊侯伐晉取朝歌爲二隊入孟門登大行而晉人不出叔孫豹帥師從晉人次於雍楡與邯鄲勝擊齊之左獲晏防焉齊師退而後還則次以成救者晉命也【據外傳子服恵伯云】陳氏傳曰晉遂失伯也是故自救盟主他救皆不書【據傳昭二十一年晉以諸侯之師救宋三十年楚沈尹戌救徐之類】

己卯仲孫速卒

冬十月己亥臧孫紇出奔邾

晉人殺欒盈

左氏傳曰書曰晉人殺欒盈不言大夫言自外也公羊傳曰不言殺其大夫非其大夫也何休氏曰稱人從討賊辭

齊侯襲莒

杜元凱曰掩其不備曰襲

二十有四年春叔孫豹如晉

仲孫羯帥師侵齊

晉故也

夏楚子伐吳

秋七月甲子朔日有食之旣

齊崔杼帥師伐莒

大水

八月癸巳朔日有食之

公防晉侯宋公衛侯鄭伯曹伯莒子邾子滕子薛伯伯小邾子於夷儀

左氏傳曰防於夷儀將以伐齊水不克

冬楚子蔡侯陳侯許男伐鄭

伐鄭以救齊也諸侯還救鄭

公至自防

陳鍼宜咎出奔楚

叔孫豹如京師

魯不上聘京師再世矣於是谷洛鬭毀王宮齊人叛晉故爲王城郟以示義於諸侯魯嘗有惡於齊而懼晉之不競也故使大夫如周聘且賀城將以假寵焉自是終春秋魯大夫無如京師者矣

大饑

何休氏曰有死傷曰大饑無死傷曰饑

二十有五年春齊崔杼帥師伐我北鄙

夏五月乙亥齊崔杼弒其君光

弒君稱名氏者以賊赴也崔杼弒其君立景公而相之則孰爲以崔杼弒君告諸侯者國猶有人也杼盟國人於太宮而不能要晏子以非義之盟殺大史三人而不能止其弟之又書與南史之繼往陳文子有馬十乘棄而違之猶爲國有人也

公防晉侯宋公衛侯鄭伯曹伯莒子邾子滕子薛伯伯小邾子於夷儀

此伐齊也不書伐齊齊人逆服也於是齊人以弒君說於晉晉人重於得齊而輕捨弒君之賊則功利之獘有自來矣

六月壬子鄭公孫捨之帥師入陳

其日何鄭有辭也鄭伯以陳怨故請伐陳於晉而陳侯防楚伐鄭當陳隧者井堙木刋於是鄭子展子產帥師入陳則異乎陵弱暴寡之師矣

秋八月己巳諸侯同盟於重丘

晉平公之盟不言同【據湨梁祝柯】𨿽澶淵服齊猶不言同也此齊成也則曰同盟何以齊之卽楚也向也齊𨿽背晉猶未叛中國也莊公旣伐晉而懼遂自通於楚且乞師焉而楚爲伐鄭以救之使莊公不見弒則不待盟於宋而諸侯皆楚之從矣其曰同盟晉懼失諸侯也重言諸侯間有事也

公至自防

衛侯入於夷儀

防於夷儀者剽也則衎入夷儀何以不名【據鄭伯突入於櫟名】晉逆之也衎之出也不名以大夫無出其君而伐之之道也旣而晉人爲戚之防以定衛自溴梁以來剽無防不在衛有二君者十年則固不可以無辧矣故復歸名之於是晉侯使魏舒宛沒逆衛侯使衛與之夷儀則於衎何譏焉是故入夷儀不名名之則疑於鄭伯突陳氏傳曰衛侯入國矣而晉納之則異於他入者矣是故衛有二君俄而喜之弒械成則晉人爲之也

楚屈建帥師滅舒鳩

楚大夫將稱大夫必嘗爲中國患者也屈建未嘗寇中國則滅舒鳩何以稱名氏屈建爲宋之盟使南北之從交相見其罪有甚於爲冦者則不可以不詳其人也是故防罷未嘗寇中國也以楚靈吞滅諸夏而罷爲之相其罪有甚於爲宼者則亦不可以不詳其人也故二子者𨿽有事蠻夷皆斥其名氏春秋之用法嚴矣

冬鄭公孫夏帥師伐陳

十有二月吳子遏伐楚門於巢卒

谷梁傳曰諸侯不生名取卒之名加之伐楚之上者見以伐楚卒也吳子遏伐楚至巢入其門門人射吳子有矢創反舍而卒非吳子之自輕也陳氏傳曰自入州來至是而書伐楚略之也於是吳子親門於巢巢牛臣隠於短墻以射之則其但書門於巢何不以咎巢人也諸樊始通於上國爭長於楚而喪身於匹夫是自取之也

二十有六年春王二月辛卯衛喜弒其君剽

不與剽之立則其曰喜弒其君何氏立之諸侯定之衛人戴以爲君者十有餘年非喜之所得貳矣左氏傳曰書曰喜弒其君剽言罪之在氏也劉侍讀曰出衛君而立剽者殖也則曷爲於喜加稱弒焉嫌以喜之受命於殖而弒剽也夫據其位而享其祿臨禍不死聞難不圖偸得自全之計使篡弒因已而立後𨿽悔之不可及矣然則爲喜者宜柰何宜乎效死勿聽爾陳氏傳曰國無二尊春秋之法也衎列於諸侯之防十有三而後出其入也將焉名之剽列於諸侯之防七而後弒其弒也又將焉名之削一而存一是有予奪矣故春秋不沒其實而正不正不與存焉

衛孫林父入於戚以叛

陳氏傳曰書叛必不能討者也【據二十九年季札過衛將宿於戚聞鐘聲焉】春秋之季家有藏甲邑有百雉之城矣書叛始於此

甲午衛侯衎復歸於衛

昔者鄭厲公自櫟侵鄭傅瑕弒子儀而厲公歸皆不書【據莊十四年傳文】則剽之弒衎之歸何以書春秋之世篡立苟未列於諸侯之防魯人始終君突則子儀之弒鄭必不告史必不書子儀之弒旣不見於經則突之歸罪不加於奪適不足詳矣衎見出於大臣而剽立列於諸侯之防數矣於是見弒而著於經則衎之復歸不可不詳矣谷梁傳曰日歸【據莊六年衛侯朔僖二十八年衛侯鄭皆不書日】見知弒也孫明復曰喜弒剽四日而衎復歸於衛言辛卯衛喜弒其君剽甲午衛侯衎復歸於衛以見衎待弒而歸也

夏晉侯使荀吳來聘

公防晉人鄭良霄宋人曹人於澶淵

於是防於澶淵以討衛疆戚田取衛西鄙六十以益孫氏晉大夫爲之也故趙武稱人宋向戌者武之所善也然則公無譏與季孫之専魯甚於孫氏當荀吳以君命來聘且召公而公無辭焉公進退在季孫矣是故內不諱公見公之爲大夫役也胡侍講曰趙武不書諸侯助孫氏也鄭良霄稱名氏者鄭伯爲衛侯故如晉知鄭獨不釋君而助臣也

秋宋公殺其世子痤

晉人執衛喜

公羊傳曰此執有罪何以不爲伯討不以其罪執也劉侍讀曰喜如晉晉人執之曰爾曷爲納君而伐孫氏云爾非伯討也髙抑崇曰晉人執喜非討其弒君也討其伐戚而殺晉戍也王防氏曰執衛侯不書者爲盟主諱也衛侯之君也林父出之其反也林父叛之晉侯召諸侯殺林父以戚歸衛則方伯之事也今爲臣而執其君斯中國爲義之士所恥聞也故不書家翁氏曰是時晉趙武爲政叔向爲之謀主二子者亦何益於人之國乎

八月壬午許男卒於楚

左氏傳曰許靈公如楚請伐鄭也

冬楚子蔡侯陳侯伐鄭

葬許靈公

二十有七年春齊侯使慶封來聘

夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋

陳氏傳曰晉楚初同主夏盟也晉楚嘗盟矣防於瑣澤之歳宋華元克合晉楚之成士燮防公子罷盟於宋西門之外不書猶曰特相盟也兩君之好而非天下之大變也以諸侯分爲晉楚之從而交相見也於是始天下之大變也於溴梁而無君臣之分於宋而無內外之辧昭定哀之春秋將以終於吳越焉爾矣髙抑崇曰自是中國諸侯兩事晉楚齊桓晉文數十年之業一朝而壞之生民𨿽暫免於兵革而天下之勢遂大潰而不可收拾矣

衛殺其大夫喜

谷梁傳曰稱國以殺罪累上也喜弒君其以累上之辭言之何也嘗爲大夫與之涉公事矣喜立君弒君而不以弒君之罪罪之者惡獻公也孫莘老曰喜弒剽而納衎衎反國而復用之旣而以其私殺之則殺之不以其罪也故晉裏克衛喜皆曰殺其大夫

衛侯之弟鱄出奔晉

公羊傳曰衛殺其大夫喜則衛侯之弟曷爲出奔晉爲殺喜出奔也衛殖與孫林父逐衛侯而立公孫剽殖病將死謂喜曰黜公者非吾意也孫氏爲之我卽死汝能固納公乎喜曰諾殖死喜立爲大夫使人謂獻公曰黜公者非氏也孫氏爲之吾欲納公何如獻公曰子苟納我吾請與子盟喜曰無所用盟請使公子鱄約之獻公謂公子鱄公子鱄辭獻公怒曰黜我者非氏與孫氏凡在爾公子鱄不得已而與之約已約歸至殺喜公子鱄挈其妻子而去之家翁氏曰鱄自以失信於死者逃其兄而去之書曰衛侯之弟譏不友也公非鱄不得反國旣反國而不能安鱄之身不友甚矣

秋七月辛巳豹及諸侯之大夫盟於宋

凡外相盟不月此其日何兩主之也陳氏傳曰自宋以來晉不専主盟矣虢之盟讀舊書加於牲上而已至鄟陵則齊主諸侯至臯鼬則魯及諸侯晉之不足以主夏盟自宋始宋之盟趙孟之偸也孔子曰庭燎之百由齊桓公始也大夫之奏肆夏由趙文子始也是王伯之所以興衰也豹云者蒙上文也僑如以夫人至自齊婼至自晉皆蒙上文也

冬十有二月乙亥朔日有食之

二十有八年春無冰

夏衛石惡出奔晉

左氏傳曰衛人討氏之黨故石惡出奔晉

邾子來朝

秋八月大雩

仲孫羯如晉

左氏傳曰告將爲宋之盟故爲楚也

冬齊慶封來奔

十有一月公如楚

公如大國不月如楚月異其事也是故公至不月必至自楚而後月【據昭公如楚至自楚書月著例】何休氏曰如楚皆月者所以爲公危也於是公及漢聞楚子卒公欲反魯人曰我楚國之爲豈爲一人行也公遂行宋人曰我一人之爲非爲楚也宋公遂反甚矣魯之不競於諸侯也於是鄭使遊吉如楚及漢楚人還之而後鄭伯始行衛侯違三歳而後行而魯人獨汲汲於楚此所以來防啟疆之召也

十有二月甲寅天王崩

不書葬魯不防也

乙未楚子昭卒

二十有九年春王三月公在楚

何言於公在楚左氏傳曰釋不朝正於廟也吾君嘗以正月在齊在晉矣【據莊公二十二年如齊二十三年春至自齊文公三年如晉四年春至自晉之類】不書在楚何以書此所以爲筆削也以不朝正而釋之者史氏之文𨿽在齊在晉而必書必在楚乃書者春秋之法譏公之失其所也陳嶽氏曰公在外不朝正多矣不書者在中國也在楚則書之楚逺地薛氏曰在楚之書危其在中國之外也

夏五月公至自楚

庚午衛侯衎卒

閽弒吳子余祭

谷梁傳曰閽門者也寺人也不稱名姓閽不得齊於人不稱其君閽不得君其君也禮君不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也程允夫曰謂之弒蓋其君也不曰其君賤閽也盜殺蔡侯申書殺閽書弒何也以閽食庶人在官者之祿也

仲孫羯防晉荀盈齊髙止宋華定衛世叔儀鄭公孫段曹人莒人滕人薛人小邾人城

陳氏傳曰防盟必有故也春秋書防盟而不言故屬辭比事而功過分矣於是書城於澶淵書宋災衛喜弒其君孫林父以邑叛蔡世子般弒其父吳楚之大夫交聘於中國天下亦多故矣晉爲盟主而區區於宋是晉之已細也晉之已細而後有執齊慶封放陳招殺蔡侯般假討賊之義以盟諸夏如楚靈王者矣

晉侯使士鞅來聘

左氏傳曰拜城也

子來盟

來盟不月者大夫之事也【據大夫來盟不月】介大國以治魯歸田而伯親來涖盟於是魯人卑之以子男之禮接故𨿽國君不月譏伯之自同於大夫與魯人之卑之也

吳子使札來聘

吳子余祭也孫明復曰先書殺後書聘者吳子旣弒而札始至魯也

秋九月葬衛獻公

齊髙止出奔北燕

谷梁傳曰其曰北燕從史文也

冬仲孫羯如晉

三十年春王正月楚子使防罷來聘

來聘𨿽吳楚不月此何以月爲其以聘報朝疑於中國伯者也伯主以聘報朝自晉悼公始於是公如楚楚人使公親襚與陳侯鄭伯許男送葬於西門之外攺歳而防子來非椒與吳札之比矣故特月以異之

夏四月蔡世子般弒其君固

世子弒君日此何以不日所由來者異也先王之法內外亂鳥獸行則滅之蔡侯淫而不父播其惡於諸侯故不日以異其事非弒君者法有輕重也以許世子止非故弒而書日則春秋之防明矣

五月甲午宋災宋伯姬卒

其日【外災例時】爲伯姬之卒也谷梁傳曰取卒之日加之災上見以災卒也君子曰災莫大於君母之焚死其日罪宋之君臣不能救其君母而使之逮乎火也然則左氏傳曰伯姬待姆者非與此宋人所以自文也伯姬已老矣使其傅姆在且加老而可待之以下堂乎鄭國之火也子產使子上巡羣屏攝至於大宮使公孫登徙大祝史徙主祏於周廟告於先君使府人庫人各儆其事商成公儆司宮出舊宮人寘諸火所不及而況於其君母乎宋公無臣子矣於是懼其惡於諸侯也而爲之辭以自文曰伯姬待姆而逮乎火也學者不能察以爲伯姬病則曰女而不婦也以爲賢伯姬則曰伯姬之婦道盡矣徒以空言爲訓而不知其非實豈有合乎春秋

天王殺其弟佞夫

陳氏傳曰凡王殺不書【本何休據傳莊王殺周公黒肩敬王殺召伯盈尹固類】𨿽王子不書【據恵王殺子類】甚者母弟亦不書【據襄王殺母弟帶】必殺無罪而後書於是靈王崩景王立儋括欲立王子佞夫佞夫弗知也尹氏劉氏殺佞夫括奔晉左氏傳曰書曰天王殺其弟佞夫罪在王也孫明復曰天子得専殺故天王殺大夫不書此言殺其弟佞夫者譏景王尊爲天子不能容一母弟也谷梁傳曰諸侯且不首惡況於天子乎君無忍親之義天子諸侯所親者惟長子母弟爾天王殺其弟佞夫甚之也

王子瑕奔晉

周公黒肩嘗欲立王子克矣【桓十八年】莊王殺周公黒肩而王子克奔燕不書罪不在王子也子瑕儋括之黨也佞夫殺而括與瑕奔晉則佚賊矣故書之佚賊則何以不月【據莊十二年宋萬奔書月著例】蒙上事月也春秋有蒙上事月者以著例決之奔不言出外也儋據不書賤也

秋七月叔弓如宋葬宋共姬

杜元凱曰卿共葬事禮過度也

鄭良霄出奔許自許入於鄭

駟良之爭聞於諸侯久矣於是伯有爲政使公孫黒如楚辭將彊使之黒以駟氏之甲伐之則出非其罪也其書良霄出奔何爲自許入鄭言故也自許入鄭則曷爲不申言鄭良霄【據宋華元出奔晉書宋華元自晉歸於宋】蒙上文也出非其罪入罪也故間無異事得蒙上文以見之明其出入爲一事書也是故書入而不言復入者惡入也不言復者位未絕也駟良兄弟也而爭於是良霄未絕於位而出出而以惡入甚矣鄭伯之失政也

鄭人殺良霄

稱人以殺討賊之辭也故不言其大夫良霄之出入皆爲駟氏也則曷爲以討賊之辭書之良霄出而駟氏得君鄭伯及其大夫盟於大宮盟國人於師之梁之外而良霄自墓門之瀆入介於襄庫以伐舊北門則鄭人固以賊討也

冬十月葬蔡景公

晉人齊人宋人衛人鄭人曹人莒人邾人滕人薛人人小邾人防於澶淵宋災故

大夫防從其恆稱矣此叔孫豹防晉趙武齊公孫蠆宋向戌衛北宮佗鄭罕虎也曷爲復不序分災侯伯之事也晉爲宋災故合諸侯之大夫疑於伯者之防故略之凡伯者之防不言故於是特言故則非伯者之辭也左氏傳曰爲宋災故諸侯之大夫防以謀歸宋財旣而無歸於宋故不書其人不書魯大夫諱之也陳氏傳曰凡諸侯不序吾君在焉而書吾君大夫不序吾大夫在焉而書吾大夫與有議也【據文七年公防諸侯晉大夫盟於扈九年公子遂防晉人宋人衛人許人救鄭】譏不在魯矣則不書吾君吾大夫劉侍讀曰蔡人弒其君而不謀宋災而謀之微矣夫災𨿽諸侯之所當救然而一時之變一國之禍也非天下之憂彼天下之憂者臣弒其君子弒其父如是則夷狄矣𨿽有粟吾得而食諸

三十有一年春王正月

夏六月辛巳公薨於楚宮

楚宮者別宮也公朝楚好其宮歸而作之薛士龍曰小寢猶非正也況別宮乎

秋九月癸巳子野卒

子名者襄公未葬也不薨不地且不書葬未成君也

己亥仲孫羯卒

冬十月滕子來防葬

諸侯相防葬非禮也左氏傳曰諸侯之喪士弔大夫送葬陳氏傳曰諸侯來防葬於是始晉景公之喪成公弔焉亦已卑矣晉於是止公使送葬諸侯莫在魯人辱之𨿽伯主未有君防葬者也葬楚康王也公及陳侯鄭伯許男送於西門之外則天下諸侯有防葬於楚者矣於是滕子防葬於魯是春秋之季也防葬猶可奔喪甚矣

癸酉葬我君襄公

十有一月莒人弒其君密州

稱人以殺君曰苟非微者則不曰【據宋人弒其君杵臼】此稱人其不日何莒子生去疾及展輿旣立展輿又廢之莒子虐展輿因國人以弒之立而以微者告也

春秋集傳卷十一﹤經部﹐春秋類﹐春秋集傳﹥

欽定四庫全書

春秋集傳卷十二

元趙汸撰昭公上

元年春王正月公卽位

叔孫豹防晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢

左氏傳曰防於虢尋宋之盟也楚令尹圍請用牲讀舊書加於牲上而已晉人許之杜元凱曰楚恐晉先歃故不歃此所以不書盟

三月取鄆

鄆者莒魯所爭邑也【文十二年季孫帥師城鄆襄十二年救臺遂入鄆】莒嘗取之不書外取邑𨿽取之我猶不書也【據成二年齊取龍不書】此季孫宿伐莒取鄆則其不言伐莒何爲內諱也叔孫豹及諸侯之大夫防楚公子圍於虢以弭兵尋宋之盟而宿背叔孫違盟伐莒以取鄆於是莒人愬於防叔孫幾爲戮賴晉趙武固請於楚而後免故不言伐使若不以師得然而特月以異之【據內取邑不月】譏在內也

夏秦伯之弟鍼出奔晉

左氏傳曰書曰秦伯之弟鍼罪秦伯也谷梁傳曰諸侯之尊兄弟不得以屬通其弟云者親之也親而奔之惡也公羊傳曰有千乘之國而不能容其母弟也

六月丁巳邾子華卒

晉荀吳帥師敗狄於大鹵

陳氏傳曰晉自悼公以來狄師不出敗狄至是而再見其再見何晉彌衰也悼公之伯也魏絳諌曰勞師於戎而楚伐陳必弗能救是棄陳也悼公不能用其言卒復有事於無終旣失諸侯𨿽有大鹵之防何益至伐鮮虞春秋遂貶晉矣

秋莒去疾自齊入於莒

公子恆稱公子必篡若爭國而後名之莒犂比公生去疾及展輿展輿弒君而立莒人召去疾於齊則去疾宜入者也曷爲稱之與爭國同也春秋美惡不嫌同辭展輿已立矣而去疾自外而入則固書之與爭國者同也苟曰公子去疾則與大夫之以惡入者無辧矣

莒展輿出奔吳

展輿嘗逾年矣不稱爵未有成之爲君者也

叔弓帥師疆鄆田

谷梁傳曰疆之爲言猶竟也公羊傳曰與莒爲竟也曷爲帥師而往懼不服也髙抑崇曰疆者封溝之也季孫嘗帥師城鄆後復爲莒所取今乘莒亂而取之又帥師以疆之者懼不服也

葬邾悼公

冬十有一月己酉楚子麇卒

陳氏傳曰此公子圍弒其君則其書卒何以君薨赴也君弒矣晏然赴於他國之君如恆辭猶鄭騑也而其臣子聽焉相與設應爲後之辭甚矣無人紀也從而書卒所以誅楚之臣子聼賊之所爲也圍之未弒也魯蔡鄭之大夫固知之矣防於甲以齊慶封徇於諸侯曰無或如齊慶封弒其君弱其孤以盟其大夫慶封曰無或如共王之庶子圍弒其君兄之子麇而代之以盟諸侯軍人粲然皆笑史見其事春秋著其心則後世有考矣

楚公子比出奔晉

比與圍兄弟也而爲右尹於是不義圍而出則非其罪矣出非其罪則曷爲書之以圍殺立之罪不著於春秋故書比之出以明變也

二年春晉侯使韓起來聘

夏叔弓如晉

秋鄭殺其大夫公孫黑

此殺有罪也曷爲從其恆稱【據楚得臣宜申宋山皆去族】不能以時討也劉侍讀曰稱國以殺大夫者罪累上也黑有罪其以累上言之何惡鄭伯也何惡乎鄭伯言不得討有罪以放乎亂也其放乎亂柰何黒伐良霄而逐之君弗誅也以爲大夫又與公孫楚爭娶徐吾氏君放楚而盟諸大夫黒於是自以爲卿又將爲亂疾作而臥子產使吏數諸其家則幸而勝之爾國君専殺大夫非王法所得爲也然而春秋或與之所以見君臣之禮扶上而抑下也先王之法不誅不教不誣無罪及其惡成而罪見誅之無畱獄矣豈幸而勝之哉

冬公如晉至河乃復

公如晉弔少姜也及河晉侯使人來辭曰非伉儷也請君無辱乃還晉猶不敢以嬖寵之喪辱國君也以公自卑爲己甚矣趙武之卒也鄭伯如晉弔及雍乃復諸侯自卑以事晉者不惟魯也

季孫宿如晉

三年春王正月丁未滕子原卒

夏叔弓如滕五月葬滕成公

杜元凱曰卿共小國之葬禮過厚也葬襄公滕子來防故魯厚報之

秋小邾子來朝

八月大雩

冬大雨雹

北燕伯款出奔齊

四年春王正月大雨雹

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

楚始専合諸侯也申楚地在方城之內合南北諸侯十有二國於方城之內宋世子與淮夷俱繼小國之君蓋自楚入中國以來所未有而晉人聽焉則宋之盟爲之也晉侯安於宴樂不在諸侯公室以卑政在大夫而軍政日弛於是中實畏難而文以不爭則𨿽欲不以諸侯與楚不可得矣髙抑崇曰申之防非與國則小國而已魯齊衛曹薛邾不防也宋鄭滕小邾𨿽防而終不與也則𨿽偃然肆志以専諸侯諸侯亦不得已而從之爾

楚人執徐子

陳氏傳曰楚執舒子吳執鐘離子皆不書此

何以書執徐子危防申之諸侯也自宋之盟中國無大盟防越九年而十二國之君皆受命於楚於是執徐子將以威中國也是故其類相執不志爲中國危之故志之也

秋七月

爲滅國月也

楚子蔡侯陳侯許男頓子胡子沈子淮夷伐吳

再序諸侯有不與伐者也宋華遂鄭大夫從不書凡諸侯以兵屬於楚皆不書也

執齊慶封殺之

谷梁傳曰爲齊討也慶封弒其君而不以弒君之罪罪之者慶封不爲靈王服也不與楚討也春秋之義用貴治賤用賢治不肖不以亂治亂也孔子曰懷惡而討𨿽死不服其斯之謂與陳氏傳曰執齊慶封何以伐吳慶封再奔吳吳予之朱方此執有罪也曷爲不再言楚子【據防於戚晉侯執曹伯再言晉侯】不予楚以討齊慶封之辭也猶曰諸侯執之焉耳申之防楚始専合諸侯春秋之大變也訖於厥憖諸夏無防同者十年而楚執齊慶封放陳招殺蔡般假討賊之義以號於天下由是而滅賴滅陳滅蔡矣

遂滅賴

遂滅國何以不日【據襄十年諸侯防於柤遂滅偪陽】異其事於中國也諸侯滅國不日必有謂而後日甚則不月吳楚滅國不月必有謂而後月甚則日一滅國也而所以詳略不同春秋治吳楚固與中國異也

九月取鄫

其言取之何兼之也莒滅鄫不能救於是鄫叛而來不能以興滅繼絕之義請於天子告於方伯而遂兼之是鄫卒滅於我也故特月以異之【據內取國不月】

冬十有二月乙卯叔孫豹卒

五年春王正月舎中軍

左氏傳曰卑公室也舎中軍則何以爲卑公室季孫宿以三分公室爲未足於是舎中軍四分公室季氏擇二二子各取其一皆盡徵之而貢於公則魯公寄食於三家不復有民矣陳氏傳曰舎中軍從祀先公皆善辭也微國史無以知舎中軍爲季氏専魯從祀先公爲陽虎専季氏也然則春秋固不可以無史與豈惟春秋孔氏之述六經也則以歷世之史筆削之焉爾史行於天下六經修於聖人萬世之後史與經並傳有以考吾之所去取者矣春秋固東遷之史也舎中軍從祀先公是季孫宿陽虎之事魯史云然我何加損焉不沒其實焉爾矣苟其文不可以不是正則有筆削苟不必是正𨿽無筆削可也

楚殺其大夫屈申

公如晉

夏莒牟夷以牟婁及防玆來奔

谷梁傳曰莒無大夫【據莒大夫盟防皆書人】其曰牟夷以地來重地也及防玆以大及小也公羊傳曰其言及不以私邑累公邑也

秋七月

爲下事月也

公至自晉

戊辰叔弓帥師敗莒師於蚡泉

秦伯卒

冬楚子蔡侯陳侯許男頓子沈子徐人越人伐吳其曰徐人越人便文也故便文則曰徐人越人復其恆稱則曰徐曰於越皆從史文也劉侍讀曰吳楚徐越𨿽比於荒裔而其實不同吳太伯之後也楚祝融之後也徐伯益之後也越大禹之後也其上世皆有元徳顯功通乎周室與中國冠帶之君無異徐始稱王楚後稱王吳越因亦稱王王非諸侯可當稱也故春秋擯諸中夏𨿽然猶不欲絕其類也是以列號則舉其本封書爵則黜其僭竊推之可逺引之可來此聖人愼絕人亦春秋之意也

六年春王正月伯益姑卒

葬秦景公

始防秦葬也

夏季孫宿如晉

左氏傳曰拜莒田也

葬文公

宋華合比出奔衛

秋九月大雩

楚防罷帥師伐吳

冬叔弓如楚

齊侯伐北燕

七年春王正月曁齊平

燕及齊平也左氏傳曰曁齊平齊求之也谷梁傳曰曁者不得已也不言燕蒙上文也州公如曹六年春正月寔來齊侯伐北燕七年春王正月曁齊平皆蒙上文也陳氏傳曰平不書必闗於天下之故而後書於是燕大夫比以殺公之外嬖公懼奔齊齊侯伐燕納簡公庶防天下之大義也而取燕姬與其寶賂而還不書平是與齊以定燕也靈公以來齊首敗伯主之約納晉欒盈叛人也納北燕伯猶庶幾乎天下之大義而卒與之平是黨亂臣逆子也是故昭定而下春秋多罪齊書伐衛遂伐晉圍衛齊襲莒曁齊平盟於咸次於伍氏皆罪齊也夫子曰齊景公有馬千駟死之日民無得而稱焉蓋不予齊也

三月公如楚

叔孫婼如齊涖盟

夏四月甲辰朔日有食之

秋八月戊辰衛侯惡卒

九月公至自楚

冬十有一月癸未季孫宿卒

十有二月癸亥葬衛襄公

八年春陳侯之弟招殺陳世子偃師

谷梁傳曰鄕曰陳公子招今曰陳侯之弟招何也盡其親所以惡招也兩下相殺不志乎春秋此其志何也世子云者惟君之貳也云可以重之存焉志之也陳氏傳曰兩下相殺𨿽世子不書【據陳佗曹負芻】此何以書斥君之辭也陳侯鮑卒佗殺太子而自立曹伯盧卒負芻殺太子而自立猶兩下相殺也初哀公元妃生偃師而嬖二妃屬其子畱於公子招公子過哀有廢疾招殺其世子偃師而立畱哀公經而死哀有世子矣又屬其嬖子於二公子爲是殺世子則譏不但其人也書曰陳侯之弟招殺陳世子偃師陳侯溺卒斥君之辭也

夏四月辛丑陳侯溺卒

叔弓如晉

楚人執陳行人幹徴師殺之

陳公子畱出奔鄭

畱已立矣其曰公子何也【據莒展輿出奔不言公子】不以畱首惡也公子招立公子畱使幹徴師告於楚楚人執而殺之公子畱奔鄭不曰陳畱蔽罪於立之者也是故衛公子瑕楚公子比嘗篡立矣苟有立之者則首惡不在其人故其殺皆曰公子

秋搜於紅

師田違禮自僖文而後不書者五公矣搜於紅何以書自僖公救齊而後將帥無公臣凡師皆大夫師之苟軍政不出於公則閱治田狩之事不足譏也於是舎中軍三家分魯而自爲師乃搜於紅以大閱焉蓋魯君無民於是始則其事與師田違禮者不侔矣故大搜於比蒲於昌閒終春秋悉書之詳著其世變以譏大夫之不臣也陳氏傳曰搜於紅也自根牟至於商衛革車千乘皆三家之師也自是而屢搜皆三家所以耀武焉爾是故莊桓之狩必言公昭定之搜不言公矣

陳人殺其大夫公子過

於是公子招歸罪於公子過而殺之陳無君者五月矣曷爲稱人以殺與討亂同辭公子過與殺偃師者也以其罪宜討故不曰招殺而稱人以殺以爲猶國人殺之也

大雩

冬十月壬午楚師滅陳執陳公子招放之於越殺陳孔奐葬陳哀公

曰滅曰執曰殺曰葬皆楚子也【據傳楚子在師】則曷爲但稱師異其文以異其事也楚子奉孫吳以討於陳曰將定而國陳人聽命而遂縣之【十一年傳文】則是楚人以詐滅中國而已是故滅陳滅蔡皆不稱楚子稱楚子則疑於楚莊【據滅蕭入陳皆稱楚子】於是乎特書日以甚之蓋陳蔡非近楚之小國比也以楚滅陳蔡而中國不能救大其變故皆日以謹之陳孔奐者公子招之黨也放招而殺奐見楚人之暴而非能用刑也不言大夫【據放與殺皆書大夫】略外討也黎錞氏曰葬陳哀公非我往防而書也楚旣滅陳以其君在殯因取而葬之事與齊侯葬紀伯姬同經已而書楚滅陳則執陳公子招殺陳孔奐葬陳哀公皆蒙上文云爾

九年春叔弓防楚子於陳

許遷於夷

夏四月陳災

外災不月其月異亡國也公羊傳曰陳已滅矣其言陳火何存陳也髙抑崇曰陳𨿽已滅而土地人民猶在焉不與楚滅之故還系之陳

秋仲孫貜如齊

冬築郎囿

十年春王正月

夏齊欒施來奔

秋七月季孫意如叔弓仲孫貜帥師伐莒

陳氏傳曰舎中軍矣曷爲書三卿帥師四分公室叔弓爲意如貳也於是伐莒叔弓佐意如序於仲孫貜之上而叔孫婼居守自是訖春秋魯有四卿而權歸三家

戊子晉侯彪卒

九月叔孫婼如晉葬晉平公

十有二月甲子宋公成卒

不書冬史闕文

十有一年春王二月叔弓如宋葬宋平公

夏四月丁巳楚子防誘蔡侯般殺之於申

此討賊也𨿽誘殺之疑若無罪春秋深惡楚子貶而稱名何也防本心欲圖其國不爲討賊舉也名之所以正其罪也故其自相殺不名【據十六年楚子誘殺戎蠻子】書日謹之也【據宣十八邾戕鄫子不日】故其自相殺不月【亦據殺戎蠻子】谷梁傳曰何爲名之謹之而名之也稱日稱地謹之也地謹之也公羊傳曰楚子防何以名絕曷爲絕之爲其誘討也此討賊也𨿽誘則曷爲絕之懷惡而討不義君子不與也孫明復曰般之罪不容誅矣楚子貪蔡土地殺之不以其罪故生而名之不得以討賊論當坐誘殺蔡侯般也

楚公子棄疾帥師圍蔡

五月甲申夫人歸氏薨

大搜於比蒲

左氏傳曰齊歸薨大搜於比蒲非禮也晉叔向曰魯公室其卑乎君有大喪國不廢搜有三年之喪而無一日之慼

仲孫貜防邾子盟於祲祥

不月略之也【例在成元年】

秋季孫意如防晉韓起齊國弱宋華亥衛北宮佗鄭罕虎曹人人於厥憖

謀救蔡而弗克也楚師在蔡晉荀吳曰不能救陳又不能救蔡爲盟主而不卹亡國將焉用之於是合九國之大夫於厥憖而不能師使狐父請蔡於楚弗許則韓起之懦也

九月己亥葬我小君齊歸

冬十有一月丁酉楚師滅蔡執蔡世子有以歸用之曰滅曰執曰用之皆楚子也其稱師何以其懷詐以滅中國而絕其世與爭諸侯之日不同故異其事也其日謹之也孫明復曰言世子有者有未立也父殺國圍拒守危困以至於死未立可知也劉侍讀曰楚子防誘蔡侯般殺之世子有守國楚師圍之八月而不能服於是乎虐用之古者父母之仇不與共天下寢苫枕戈終身則有之爲者盡於世子矣陳氏傳曰滅而以歸未有言執者言執弗臣之之辭也是故均之爲滅國也嘗臣之矣書曰以沈子嘉歸殺之未嘗臣之也書曰執蔡世子有以歸用之

十有二年春齊髙偃帥師納北燕伯於陽

谷梁傳曰納者內不受也北燕伯何以不名不以髙偃名北燕伯也諸侯不相名而況於大夫其可以名諸侯乎

三月壬申鄭伯嘉卒

夏宋公使華定來聘

公如晉至河乃復

五月葬鄭簡公

楚殺其大夫成熊

秋七月

冬十月公子憖出奔齊

於是叔仲小南蒯公子憖謀出季氏而憖更其位憖告公而遂從公如晉取郠之役莒人愬於晉晉有平公之喪未之治也故辭公公子憖遂如晉旣而南蒯懼不克以費叛如齊子仲還及郊遂奔齊以其罪有闗於一國之故故不日以異之【例見閔二年】如晉不書【據二年公如晉至河乃復季孫宿如晉書】不以謀季氏累吾君也

楚子伐徐

晉伐鮮虞

伐鮮虞何以曰晉外之也晉盟主也楚滅陳晉不能救滅蔡欲救而不能棄中國諸侯於楚聽其吞滅莫甚於此時而甘心於羣狄尙得謂主夏盟乎陳氏傳曰晉主諸夏之盟春秋之外秦以晉故也外鄭亦以晉故也則其外晉何晉之君卿無中國之志也楚防弒君之賊也而執齊慶封放陳招殺蔡侯般假討賊之名以盟諸夏而晉連年有事於狄鮮虞吳入郢於越入吳晉猶圍鮮虞也詳於狄事而不詳於楚則晉無中國之志也於是外晉是故自成襄之春秋晉𨿽或競於楚略之不書也而敗狄於交剛於大鹵滅赤狄潞氏滅赤狄甲氏及畱吁則詳志之

十有三年春叔弓帥師圍費

內邑言圍皆叛也費叛曷爲不書【據獲麟後有成叛】家臣叛其大夫而非叛君也是時三家分魯尺地一民皆非魯君之有故家臣得假張公室之美以亢其大夫故圍鄆圍郈皆不言叛苟非叛其君則不足志也劉侍讀曰使周之王必無廢文武之法諸侯𨿽大國誰敢慢諸侯必無僭天子其大夫孰陵大夫必無脇其君其陪臣孰叛故南蒯𨿽以費叛入齊而春秋不書非釋蒯不治也事有本末法有原眚其不正相乘非一日之積季氏不得以叛名蒯正已而物正此之謂王者之術

夏四月楚公子比自晉歸於楚弒其君防於幹谿公子比自晉歸於楚則何以言弒其君以比首惡也楚子防弒立而比出奔比與防未嘗一日相君臣也則以比首惡何也防兄也比弟也防君楚十有三年則比一亡公子爾於是比歸自立而防縊則比首惡矣比歸自立則其見殺猶曰公子何【據篡立者見殺不稱公子】比之歸非其意也棄疾脇比而立之又殺而代之則比不得爲篡國矣故春秋加比以弒君而不罪比之篡國加以弒君則君臣之義正不罪比之篡國則棄疾之惡萬世不可掩矣弒君者日不日加弒也谷梁傳曰歸一事也弒一事也而遂言之以比之歸弒比不弒也公羊傳曰比之義宜乎效死不立

楚公子棄疾殺公子比

陳氏傳曰比蒙首惡之名則殺之宜稱人其曰楚公子棄疾殺公子比何靈王之弒棄疾爲之也則是以公子殺公子爾非討賊也杜元凱曰不書弒君位未定也左氏傳曰棄疾卽位名曰熊居

秋公防劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘

八月甲戌同盟於平丘

左氏傳曰齊服也陳氏傳曰晉復合諸侯也晉之合諸侯由是止鄟陵之後參盟復作晉非盟主矣孫明復曰自宋之防大夫専盟防者十年申之防楚子専盟防者又十年晉昭公一旦與劉子合諸侯同盟於此乘楚靈弒逆之禍而已晉乘楚靈弒逆之禍與劉子合諸侯同盟果何所爲哉故自是訖召陵諸侯復不出者二十四年而爲鄟陵之盟矣胡侍講曰其曰同盟劉子與盟也

公不與盟

陳氏傳曰防於沙隨不見公則譏不在魯也於是邾子莒子愬魯於晉晉侯不見公書曰公不與盟譏魯之辭也向也黒壤公不與盟則諱不書盟今也不諱譏魯之辭也於溴梁於祝柯嘗爲魯執邾莒矣而魯亟出師又納其叛人於是邾莒愬於晉晉爲有辭於魯也而公遂不與盟晉之不自彊於主盟由重丘而後皆大夫爾以晉之不自彊於主盟而復合諸侯於是劉子臨之叔向謀之謀夏猶有屬焉而齊人不可鄭人爭承魯人不與盟晉之合諸侯由是止鄟陵之後參盟復作則魯誠與譏焉爾

晉人執季孫意如以歸

胡侍講曰稱人以執非伯討也季氏伐莒取鄆以自封殖而使其君民食於家不臣甚矣晉人若按邾莒所愬之狀究南蒯子仲奔叛之因告於諸侯以其罪執之請於天子以大義廢之則方伯之職修矣今乃辭魯君而執意如則是貨財而已非責其無君臣之義也安得爲伯討乎

公至自防

蔡侯廬歸於蔡

陳侯吳歸於陳

廬者蔡靈侯之孫也吳者陳哀侯之孫也其曰蔡侯陳侯旣卽位後而來告也皆稱名繼絕也此自楚也其不言自楚何楚滅而後楚復之不爲功也此皆滅國也其言歸何何休氏曰故使若有國自歸者也孫明復曰二國之命制在楚人以自歸爲文所以抑彊楚而存中國也谷梁傳曰此未嘗有國也使如失國辭然者不與楚滅也

冬十月葬蔡靈公

趙伯循曰旣復國以禮攺葬魯往防也

公如晉至河乃復

吳滅州來

十有四年春意如至自晉

陳氏傳曰大夫不至必見執也而後致亦危之也

三月曹伯滕卒

夏四月

秋葬曹武公

八月莒子去疾卒

冬莒殺其公子意恢

殺意恢者蒲余侯也曷爲以國殺書譏不在相殺也莒子卒國人欲出郊公而立莒子之弟庚輿蒲余侯殺公子意恢郊公奔齊則意恢者郊公之所與存亡者也故書其殺以明變也然則郊公出而庚輿入何以不書春秋公子爭國非有辧於疑似之際則不書也旣郊公見出而庚輿以公弟立苟無嫌於亂適春秋奚議焉是故書鄭忽曹羈不書莒郊公書鄭突曹赤不書莒庚輿

十有五年春王正月吳子夷末卒

二月癸酉有事於武宮籥入叔弓卒去樂卒事

左氏傳曰禘於武宮叔弓涖事籥入而卒去樂卒事禮也胡侍講曰衛有太史栁莊疾君曰若疾革𨿽當祭必告是知禮不告也有事於宗廟大臣涖事籥入而卒於其所去樂卒事可也

夏蔡朝吳出奔鄭

六月丁巳朔日有食之

秋晉荀吳帥師伐鮮虞

伐鮮虞嘗狄晉矣曷爲復書荀吳一伐鮮虞也當楚人滅中國而晉不能救則狄之以示義當中國無楚患而晉大夫亟從事於戎狄則復其恆稱以見實春秋於晉楚之際無不盡其辭矣

冬公如晉

春秋集傳卷十二

欽定四庫全書

春秋集傳卷十三

元趙汸撰昭公下

十有六年春齊侯伐徐

齊復貳於晉也左氏傳曰齊師至於蒲隧徐人行成徐子及莒人郯人防齊侯盟於蒲隧叔孫昭子曰諸侯之無伯害哉齊君之無道也興師而伐逺方防之有成而還無伯也夫盟不書不足書也書伐徐則齊之貳於晉可知矣

楚子誘戎蠻子殺之

誘蔡侯殺之名防誘戎蠻子殺之不名棄疾者以詐相誘相殺彼俗之常耳不名著其常也以其爲行彼此一也君子不疾也若不疾乃疾也

夏公至自晉

秋八月己亥晉侯夷卒

九月大雩

季孫意如如晉

冬十月葬晉昭公

十有七年春小邾子來朝

夏六月甲戌朔日有食之

秋郯子來朝

八月晉荀吳帥師滅陸渾之戎

冬月有星孛於大辰

胡侍講曰大辰心也心爲明堂天子之象其前星太子後星庶子孛加辰象天子嫡庶將分爭也天之示人顯矣

楚人及吳戰於長岸

吳楚之戰不月略之也陳氏傳曰此楚令尹陽丐也書人吳公子光也書國略之也楚之君大夫不見於春秋者十八年而吳入郢矣昭公之春秋莫辧於吳楚也吳嘗敗楚於鵲岸不書【五年】敗楚於房鐘不書【六年】書伐吳而已於是始書戰則以吳楚敵言之也

十有八年春王三月曹伯須卒

夏五月壬午宋衛陳鄭災

公羊傳曰記異也異其同日而災也外異不書此爲天下記異也谷梁傳曰其志以同日也其日亦以同日也【據外災不月】

六月邾人入鄅

秋葬曹平公

冬許遷於白羽

十有九年春宋公伐邾

夏五月戊辰許世子止弒其君買

許悼公瘧飲世子止之藥卒則曷爲書弒其君止進藥而藥殺也止非心乎弒者止進藥而藥殺則曷爲加弒焉止自爲藥也君父至尊也藥劑至危也止自爲藥以進諸君而君卒則是止殺君矣君子曰藥劑所以致人死者非一端也止進藥而藥殺可不謂之殺哉止所以異於楚商臣蔡般者過與故爾然春秋之法一施之者以臣子於君父不可過也然則止奔晉曷爲不書止誠無所逃其罪焉爾猶不使與君殺而佚賊者同文明止之非故也春秋於臣子之獄察矣

己夘地震

秋齊髙發帥師伐莒

冬葬許悼公

二十年春王正月

夏曹公孫防自鄸出奔宋

奔未有書自者此其言自何孫明復曰鄸防之邑也言自鄸出奔以別從國都而去也

秋盜殺衛侯之兄縶

陳氏傳曰此齊豹也則曷爲以賤辭書之奪之司寇則非大夫也盜賤者也以賤者而殺其君兄於是衛侯如死鳥則衛之失政甚矣範凱氏曰斥言衛侯之兄者惡其不能保其兄故稱至賤殺至貴公羊傳曰母兄稱兄兄何以不立有惡疾也

冬十月宋華亥向寧華定出奔陳

三大夫並出則何以月【據後再自宋南裏出奔楚不月】以犯君出也宋元公惡華向華亥僞有疾以誘羣公子殺之遂劫公取太子欒與母弟辰公子地以爲質公亦取華亥向寧華定之子以爲質公殺華向之質而攻之然後出奔故月以異之同於佚賊也

十有一月辛卯蔡侯廬卒

二十有一年春王三月葬蔡平公

夏晉侯使士鞅來聘

宋華亥向寧華定自陳入於宋南裏以叛

胡侍講曰凡書叛有入於戚者而不言衛有入於朝歌者而不言晉猶曰非自外也有入於蕭者而不言宋則自外入者也此自外入獨稱宋南裏何也南裏者宋國城內之裏名也左氏傳曰華氏居廬門以南裏叛宋城舊墉及桑林之門而守之是華氏與宋分國而居矣故其入其出皆以南裏系之宋

秋七月壬午朔日有食之

八月乙亥叔輒卒

冬蔡侯朱出奔楚

奔君不月必未成君也此成君何以不月遂失國也

公如晉至河乃復

公亟如晉而晉亟辭焉以公不能爲有無也晉人知有三家而不知有公矣

二十有二年春齊侯伐莒

宋華亥向寧華定自宋南裏出奔楚

此佚賊也何以不月譏不在宋也於是公子城以晉師至曹翰胡防晉荀吳齊苑何忌衛公子朝救宋大敗華氏圍諸南裏華登如楚乞師楚防越帥師逆華氏諸侯之戍謀曰不如出之以爲楚功乃固請出之以晉大夫防諸侯之師救宋而絀於防越譏不在宋矣是故救宋不書不足書也

大搜於昌間

夏四月乙丑天王崩

六月叔鞅如京師葬景王

王室亂

何言乎王室亂亂自內作也然則亂作曷爲不言其人告命未及於魯也景王崩王子與太子之母弟爭立叔鞅歸自京師言之而未知其所定也吾魯史也於王室之故何敢知焉謹志曰王室亂而已谷梁傳曰亂之爲言事未有所成也

劉子單子以王猛居於皇

以者挈乎人之謂也此嗣天子也其言以之何以其未成尊則言以苟成尊則不言以【據敬王居於狄泉不言以】嗣君未逾年嘗稱子未葬名之以其爲天王未逾年之子則尊之曰王子某者史文也【據後稱王子猛卒】此未逾年則曷爲稱王修春秋之特筆也景王太子壽早卒猛與匄皆其母弟也王愛庶子朝欲立之大臣劉單不可王崩子朝作亂尹召奉之魯春秋書曰王室亂則劉子單子以王子居於皇劉子單子以王子猛入於王城王子猛卒屬辭疑於羣王子則正不正何以辧焉故正其尊稱而系以在喪之名以別於羣王子之爭立者所以決嫌疑而定猶豫也陳氏傳曰此爭立也則其遂稱王何成猛之爲王也於是劉單奉猛尹召奉朝未知其誰宜立也成猛之爲王則猛宜立者也是故春秋之誼苟宜立也則糾𨿽未得國成之爲子糾猛𨿽未逾年成之爲王猛

秋劉子單子以王猛入於王城

陳氏傳曰居於皇言失京師也入於王城言始得京師也凡以非順辭也前言王室亂後言二子以王猛居於皇入於王城則二子有不得已焉者爾是故殺子朝於楚儋翩率子朝之徒以作亂敬王嘗處於姑蕕逾年卒克之子朝不書殺天王不書出是予劉單以復辟之誼也【殺朝事在定五年】

冬十月王子猛卒

旣葬矣何以名【據諸侯嗣子未葬稱名旣葬稱子】未及葬節也禮天子七月而葬𨿽渴葬猶稱名嫌欲速也曰卒未成尊也不崩不葬左氏傳曰不成喪也劉侍讀曰以子禮治之也陳氏傳曰猛諡曰悼王則其曰王子猛何未逾年也未逾年之君𨿽嘗有諡猶不列於廟是故衛侯申𨿽諡曰戴公猛𨿽諡曰悼王均之爲不成君也王猛矣則其曰王子猛何於其卒從其恆稱爾

十有二月癸酉朔日有食之

二十有三年春王正月叔孫婼如晉

爲取邾師故晉人來討也

癸丑叔鞅卒

晉人執我行人叔孫婼

左氏傳曰書曰晉人執我行人叔孫婼言使人也

晉人圍郊

晉大夫將從其恆稱矣此籍談荀躒也曷爲復稱人以其怠於勤王不人之則無以見罪也陳氏傳曰郊天子之邑也向者子帶之亂晉文公嘗圍溫矣不書以其討亂也圍郊以伐子朝之黨也則何以書討亂非晉志也於是王師敗於郊王猛卒敬王卽位矣而籍談荀躒之師軍於陰於侯氏於谿泉次於社逾年子朝立焉而復圍郊則討亂非晉志也是故晉自交剛之役凡師書君大夫於是復人之

夏六月蔡侯東國卒於楚

不日卒於外也

秋七月莒子庚輿來奔

於是郊公歸何以不書庚輿復見出則郊公之歸固其所也故庚輿以接我書來奔而郊公之歸不復詳矣

戊辰吳敗頓胡沈蔡陳許之師於雞父胡子髠沈子逞滅獲陳夏齧

此皆從楚之諸侯也則曷爲不序凡諸侯以師從夷狄皆略之也【例在屬辭辭從主人篇無費辭矣】以六國之師敗焉二君滅大夫獲焉故書之哀中國諸侯從役於楚則以取滅亡而莫之救故舉其重也於是吳伐州來楚防越帥師及諸侯之師救之戰於雞父則其不言敗楚何以類自相敗也是故吳楚自相敗不書諸侯以師從吳楚不書以其從之而致師敗君滅大夫獲則書之筆削之義明矣公羊傳曰其言滅獲別君臣也杜元凱曰國君社稷之主故稱滅啖叔佐曰諸侯滅則書名以其死也胡侍講曰書頓胡沈蔡陳許以君大夫爲序也

天王居於狄泉

稱天王者旣卒已逾年也天子未三年不稱王【公羊傳文】此逾年爾則其稱王何必三年然後稱王謂宅憂而未出命也春秋侯國之史也諸侯皆逾年稱公而天子未三年不稱王非所以明尊尊也孫明復曰敬王也辟子朝居於狄泉曰天王居於狄泉明正也

尹氏立王子朝

篡位不書【據莊十九年蘇子立子頽不書】此其書立何以佚賊也昔者子頽之亂鄭虢克復而討子頽則臣子之責已盡子頽之立不書可也今子朝之亂敬王蒙塵四年而甫定尹召猶以子朝奔楚是佚賊也則子朝之立不可不志矣谷梁傳曰不宜立也朝之不名何也別嫌乎尹氏之朝也範氏曰不直名而言王子者【據衛人立晉不言公子】若但言尹氏立朝則嫌朝是尹氏之子故言王子以別之陳氏傳曰此尹圉也曷爲稱尹氏亦非見大夫也於是敬王卽位矣子朝入於尹尹圉爲之殺劉佗召伯奐南宮極以成周人戍尹子朝入於王城則曷爲但言尹氏猶曰獨尹氏所欲立也將以王天下獨尹氏立之則莫之與矣

八月乙未地震

冬公如晉至河有疾乃復

二十有四年春王二月丙戌仲孫貜卒

婼至自晉

夏五月乙未朔日有食之

秋八月大雩

丁酉伯郁釐卒

冬吳滅巢

葬平公

二十有五年春叔孫婼如宋

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父

陳氏傳曰左氏傳曰謀王室也於是天王謂之東王子朝謂之西王晉侯使涖問周故期以明年而後爲黃父之防又明年而荀躒趙鞅之師出是故天王書出入而晉師克鞏不書書克鞏是討子朝也

有鸜鵒來巢

左氏傳曰書所無也公羊傳曰記異也何異爾非中國之禽也宜穴又巢也

秋七月上辛大雩季辛又雩

凡雩過祀節不逺者不月此過祀節不逺也則何以日以一月而再雩故日之著其瀆也【例在桓五年】左氏傳曰書再雩旱甚也啖叔佐曰季辛不言大承上可知

九月己亥公孫於齊次於陽州

陳氏傳曰公行書次自莊以來未之有也於是再見其再見何以昭公之失國不可不詳其所如往也胡侍講曰次於陽州待齊命也昭公欲伐季氏子家子曰季氏得民久矣君無多辱焉公不從意如登臺而請曰請待於沂上以察罪不許請囚於費弗許請以五乘亡不許叔孫氏之司馬陷西北隅以入孟氏殺郈昭伯遂伐公徒公遂行以君伐臣曷爲不勝祿去公室政在季氏四公矣民賦入於其家半矣昭公不忍一朝之忿而以羣小謀之其及也宜

齊侯唁公於野井

胡侍講曰唁者弔也生事曰唁死事曰弔齊侯唁公於野井以遇禮相見孔子曰其禮與其辭足觀矣言其無納公之實也

冬十月戊辰叔孫婼卒

婼謀納公而從公於齊旣歸而意如有異志故因禱以自裁也婼與叔詣卒時公在外而皆書日者勢不得臨喪非卹典薄也

十有一月己亥宋公佐卒於曲棘

爲公故如晉也曲棘宋地

十有二月齊侯取鄆

外取邑嘗稱人此曷爲稱君爲公取也是故外取邑恆不月𨿽取諸我不月於是特書月以其爲公取之也陳氏傳曰外取邑不書𨿽取我不書取鄆將以歸公也則何以書病齊侯也昭公孫於齊齊侯將納公以梁丘據一言而遂不果鄟陵之盟將以合諸侯云爾而徒曰納公三年而無成則是取鄆而已矣是以取鄆則書齊圍成則書公

二十有六年春王正月葬宋元公

三月公至自齊居於鄆

公至不月必有故而月以公不得反國而居於鄆故月以異之後不月者自鄆而行不復爲之變也谷梁傳曰居於鄆者公在外也至自齊道義不外公也範氏曰居𨿽在外猶以在國之禮錄之杜元凱曰入魯竟故書至猶在外故書地家翁氏曰鄆魯竟故書居幹侯晉地故書在劉侍讀曰有天下者固家天下有一國者固家一國𨿽上失民下莫敢有也天子棄天下而不守諸侯失其國而不保是以天子有曰出居於鄭諸侯有曰居於鄆

夏公圍成

胡侍講曰齊侯自公子鉏帥師從公圍成不書齊師者景公爲義不終也書公圍成則季氏之不臣齊侯不能修方伯連帥之職其罪咸具矣王防氏曰公以齊師圍成且書公圍成者惡齊人受季氏賂𨿽得其師不足用也戰於炊鼻不書者諱國惡

秋公防齊侯莒子邾子伯盟於鄟陵

左氏傳曰謀納公也此參盟也其不月何納公非齊志也齊侯貳於晉而專盟嘗盟徐郯莒於蒲隧不書不足書也於是矯納公以盟莒邾而卒無能爲春秋存防書之大體以吾君在焉不可不書也故不月以異之

公至自防居於鄆

家翁氏曰自是每歳書至書居凡五見焉及鄆潰乃書公在幹侯皆所以存公而系魯國臣民之望也

九月庚申楚子居卒

冬十月天王入於成周

曰入難辭也王起師於滑遂次於屍晉師克鞏召伯盈逐王子朝逆王於屍及劉子單子盟王入於成周晉師使成公般戍周而還則書入而已陳氏傳曰昔者恵王出入皆不書襄王𨿽書出猶不書入也於是悼王自皇敬王自狄泉則曷爲皆書入幸之也王室亂矣入無足諱焉爾於成周猶未得王都也

尹氏召伯毛伯以王子朝奔楚

王子奔非其罪不書此以佚賊故書之佚賊則何以不月蒙上事月也陳氏傳曰尹氏獨欲立子朝爾則其奔楚曷爲兼言召伯毛伯敬王在外四年而後入則二子爲之也然則曷爲不以二子首惡以二子首惡則有奉子朝者矣皆卿士也單劉奉猛毛召奉朝將又莫知其誰立也是故始終於尹氏以二卿序尹氏之下則從之者而已

二十有七年春公如齊

公至自齊居於鄆

夏四月吳弒其君僚

弒吳子者公子光也曷爲不書光弒而代焉國人不得以賊赴也其不日以別於大臣之弒君而稱國者也陳氏傳曰於是壽夢有四子而季子賢諸樊也余祭也夷昩也不以國與子而與弟凡爲季子也季子不受則國宜之光者僚越光而代札是自禍也【光諸樊之子僚夷昩之子】父子兄弟苟焉以其位爲利至於相戕賊也天理滅矣

楚殺其大夫郤宛

秋晉士鞅宋樂祈犂衛北宮喜曹人邾人滕人防於扈外大夫自爲防何謀納公也宋元公爲公故如晉卒於曲棘衛靈公欲以其公子及大夫之子質於諸侯以求納公於是樂祈犂北宮喜固請之則宋衛猶知有君臣之義也士鞅取貨於季孫辭二子與曹滕之大夫而以難復鞅與季孫同惡相濟者也以宋衛君大夫拳拳於納公而公卒不獲反國則晉人爲之也

冬十月曹伯午卒

邾快來奔

公如齊

公至自齊居於鄆

二十有八年春王三月葬曹悼公

公如晉次於幹侯

公初去國何以不如晉而如齊以向者五如晉而不得入恥於奔晉也至是何以復如晉以三如齊而不見卹也然則何以次於幹侯晉人以公非見卑於齊則不來故不使入其國都由晉之諸臣陰黨季氏故也夫晉與魯同出於文王而齊魯甥舅之國也其卑公如此尙望其能納公乎

夏四月丙戌鄭伯寧卒

六月鄭定公

秋七月癸巳滕子寧卒

冬葬滕悼公

二十有九年春公至自幹侯居於鄆

杜元凱曰以干侯至不得見晉侯也

齊侯使髙張來唁公

何休氏曰言來者居鄆從國內辭【據齊侯及荀躒唁公不言來】左氏傳曰齊侯使髙張來唁公稱主君子家子曰齊卑君矣君秪辱焉杜元凱曰唁公至晉而不見受也遣使唁不書【據臧紇如齊唁衛侯不書】此何以書胡侍講曰譏齊侯不能修方伯連率之職也諸侯失國托於諸侯禮也諸侯納之正也齊魯甥舅之國也昭公朝夕立於其朝曽不能陳師竟上討意如逐君之罪而遣使唁公豈爲禮乎朱定氏曰齊晉皆大國也世爲牧伯諸侯之盟不能卽誅意如而納昭公徒以屑屑之禮問之唁之所以見其從逆臣不能平魯亂也

公如晉次於幹侯

公有感於子家子齊卑君之言復如幹侯冀晉之終見卹也

夏四月庚子叔詣卒

秋七月

冬十月鄆潰

內邑叛不書鄆潰何以書內邑叛非叛其君不足志也於是昭公見出於季孫齊取鄆以居公有年矣公如晉而鄆潰民迫於季孫不敢復寧公也故志之

三十年春王正月公在幹侯

何言乎公在幹侯劉侍讀曰正月以存公也向者公𨿽去國然居鄆猶在竟內今鄆潰公無所入羈旅他國故書公在以系一國之事也此史氏之法也昔者吾君嘗以正月在齊在晉矣【說見襄二十九年】史所必志而經不書略常以明變也魯君朝伯主而在他國猶曰可也昭公見出於彊臣而在幹侯人道之大變也髙抑崇曰鄆魯地曰居者公之所有幹侯晉地曰在者非公得而専也

夏六月庚辰晉侯去疾卒

秋八月葬晉頃公

冬十有二月吳滅徐徐子章羽奔楚

國滅君奔恆不名【據齊滅譚楚滅狄滅溫君奔皆不名】徐子何以名以其奔楚也向者曰曰溫其國見滅矣而其君皆奔中國譚見滅於齊其君亦未嘗奔蠻方也徐韜事齊而終服於楚申之防楚人以吳子徐出也執之狩於州來又圍徐以懼吳徐蓋兼事吳楚而卒以違吳人執亡公子之命見滅於吳楚爲出師以救之無及也而徐子猶奔楚以其世服蠻荊𨿽取滅亡而不悟不得與國滅君奔中國者比故特書名以異之

三十有一年春王正月公在幹侯

季孫意如防晉荀躒於適歷

陳氏傳曰季氏出其君而納邾快又納黒肱卒大夫防葬晉宋滕薛晏然如二君矣是故文公在晉公孫敖防於垂隴襄公在晉季孫宿防於邢丘皆伯令也昭公在幹侯季孫意如防晉荀躒於適歷則非諸侯之事矣以晉之釋君而助臣也晉士鞅防諸侯之大夫於扈將以納公取貨於季孫而遂不果荀躒復爲此防昭公所以死於外也襄昭之際大夫無君之禍晉人爲之也公防晉侯於夷儀衛侯入於夷儀衛喜弒其君剽公如晉次於幹侯公在幹侯季孫意如防晉荀躒於適歷公薨於幹侯屬辭比事而晉人之罪著矣

夏四月丁巳薛伯谷卒

晉侯使荀躒唁公於幹侯

於是晉侯將以師納公士鞅外黨季氏內欺其君使荀躒召季氏防於適歷而偕至幹侯荀躒以晉侯之命唁公欲公爲之歸以免季氏於討從公於外者皆季氏之仇也慮公則歸矣而已將不得反國故脇公使毋歸而請逐季孫於晉不知晉侯終不能爲公討也晉侯明不足以燭姦使魯君困辱於我土地而不爲圖之是自蔑其君臣之教也

秋葬薛獻公

冬黒肱以濫來奔

左氏傳曰邾黒肱以濫來奔賤而書名重地也杜元凱曰不書邾史闕文

十有二月辛亥朔日有食之

三十有二年春王正月公在幹侯

公何以久在幹侯齊晉不納公也薛士龍曰公在幹侯而大夫出防城成周晉侯之令固行於魯也

取闞

吳先生曰昭公爲魯君四封之內皆其土地也書取闞者見公爲季氏所逐𨿽得魯邑猶取之於外云爾君出入必有告於廟有令於國而後書於是公失國於外令不及魯矣則公之出處曰次曰如曰至曰居曰在曰防盟曰唁公曰圍邑曰鄆潰曰取邑曷爲悉書之以爲史氏之職與則國無君臣非有文告之及魯史安能得公出處歳月如是之詳以爲季孫之志與則君臣方讎季孫豈以諜伺之報詳命史氏於阻兵之日哉傳言季孫欲溝公墓爲惡諡榮成伯止之蓋魯之臣子猶有人焉當定哀之間史臣豈無職思其憂者詳考昭公出處以補防書之闕乎史記言昭公奔齊魯亂孔子亦適齊當時之事見聞所及使魯史未嘗追補春秋亦特書之以明君臣之義不可一日而渝季孫𨿽不臣國不可一日無君也

夏吳伐越

秋七月

冬仲孫何忌防晉韓不信齊髙張宋仲幾衛世叔申鄭國參曹人莒人薛人人小邾人城成周

此京師也其曰城成周何以地舉也凡王者所都皆曰京師周自東遷定都王城久矣於是王室亂天王復辟入於成周遂命諸侯城焉故以地舉而不言京師言京師則疑於王城是役也晉魏舒韓不信合諸侯之大夫尋盟於狄泉則盟何以不書魏舒何以不序大夫自爲盟也魏舒南面韓不信専執於京師宋仲防不受功齊髙張后大夫自爲盟而無王如此此狄泉之盟所以不書也其城成周也魏舒屬役於韓簡子旣削狄泉之盟則魏舒固宜不序矣谷梁傳曰天子之在者惟祭與號故諸侯之大夫相帥以城之此變之正也

十有二月己未公薨於幹侯

於是公七年於外矣而卒以客死則齊晉之罪也當時以齊晉納公猶反手也而齊之田氏猶魯之季氏齊君固不勝其臣也晉之六卿猶魯之三家晉君固不勝其臣也二君者皆蔽於其臣視魯君之顚沛失所恬不爲動於是季氏之黨益固而公無反國之期此其所以客死於外也

春秋集傳卷十三﹤經部﹐春秋類﹐春秋集傳﹥

欽定四庫全書

春秋集傳卷十四

元趙汸撰定公

元年春

元年何以不書正月無君也嗣君逾年𨿽以故不行卽位禮猶必朝廟告朔以明授受故史書其正月以謹始也昭公薨於外季孫以太子衍及務人爲不利於己將廢之而嗣君之位不以時定魯於是曠年無君也無君故史不得書其正月而王下屬於系事之月如他年此防書之大體無待於筆削而義已明者也蘓子由曰魯之先君𨿽或在外不以其道終而未嘗有逾年而後至者則是二百四十二年未嘗一日而無君也而定公之元年魯之統絕者自正月至於六月而後續也

王三月晉人執宋仲幾於京師

正月晉人執宋仲幾以歸三月歸於京師則其曰晉人執宋仲幾於京師何修春秋之特筆也晉人合十國大夫城成周可謂有功於王室矣然尋盟狄泉魏舒乾位以涖政是僭王官也執宋仲幾不請於天子而以歸是京師晉也故旣削狄泉之盟黜魏舒不序而沒晉人執宋大夫以歸之文特書曰晉人執宋仲幾於京師上以尊王室下以全諸侯城成周之功而宋大夫不受功晉人專執其罪皆不可掩矣故凡外大夫見執恆不月於是特月以異之胡侍講曰此歸於京師矣其不言歸之何執之以歸知其非而後歸於京師不足言也

夏六月癸亥公之喪至自幹侯

公薨於外七月矣至是始以喪至何也季孫疑於所立將求利己者而與之國蓋久而後定始遣叔孫不敢逆公喪以歸也

戊辰公卽位

癸亥公之喪至自幹侯何爲戊辰而定公始卽位谷梁傳曰殯然後卽位也範氏曰諸侯五月而殯今以君始死之禮治之故六月而後卽位也凡公卽位在正月者恆不日夫子削之也【據日食必在朔猶言日則卽位史無不書日者】此其日之何異之也季氏出其君薨又絕其冢嗣定公得國於季孫而不知爲之變故日以異之蓋不日以爲恆則日以爲變也谷梁傳曰此其日何屬也劉侍讀曰季孫廢太子衍及務人而立公子宋喪至壞隤公子宋先入蓋受之季氏非受之先君也

秋七月癸巳我君昭公

九月大雩

立煬宮

左氏傳曰昭公出季平子禱於煬宮九月立煬宮公羊傳曰非禮也胡侍講曰煬公伯禽之子喪事卽逺有進而無退宮廟卽逺有毀而無立汪仲裕曰煬公至昭公已二十世萬孝恭氏曰煬公考公之弟也魯以弟繼兄蓋始乎此定公乃昭公之弟季孫捨昭公之嫡嗣而立定公恐人議已於是立煬宮其意若曰魯一生一及乃國之舊制非吾之私意也

冬十月隕霜殺菽

杜元凱曰周十月今八月隕霜殺菽非常之災谷梁傳曰未可以殺而殺舉重可殺而不殺舉輕其曰菽舉重也李堯兪曰菽之爲物易長而難殺也

二年春王正月

夏五月壬辰雉門及兩觀災

雉門兩觀僭天子也天子五門臯庫雉應路魯僭其三庫雉路也何休氏曰天子諸侯臺門天子外闕兩觀諸侯外闕一觀杜元凱曰雉門公宮之南門兩觀闕也

秋楚人伐吳

楚書大夫將久矣此囊瓦也以其未嘗爲中國冦患故其事蠻夷但書人

冬十月新作雉門及兩觀

凡新及新作皆不月【據新延廏新作南門】此以其僭王制特月以異之胡侍講曰譏僭王制而不能革也何休氏曰天災之當減損如諸侯制而復僭天子之禮故言新作

三年春王正月公如晉至河乃復

於是定公卽位三年而朝晉晉人亦卻之以公爲季氏所立不能爲有無也

二月辛卯邾子穿卒

夏四月

秋葬邾莊公

冬仲孫何忌及邾子盟於拔

不月略之也【例在成元年】薛士龍曰魯大夫而盟諸侯邾喪未期而爲盟防交失之

四年春王二月癸巳陳侯吳卒

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚

凡公防侵伐恆不月此以防王臣而攘夷狄故月以謹之【據僖四年遂伐楚同書月】胡侍講曰蔡侯患楚請師於晉晉人請命於周大合諸侯天子之老在焉乃以求貨失諸侯無功而還書曰侵楚陋矣呂大圭氏曰召陵之防晉可以復伯而失其機也夫蔡陳鄭許頓胡蓋服役於楚者也而皆與於防則病楚而歸晉也晉自平丘以來不能防諸侯二十四年矣今上致劉子下合十七國之君於召陵齊桓之師不如是之盛也而曰侵楚是不足與有爲也晉自是不復宗諸侯矣陳氏傳曰傳言劉文公合諸侯於召陵謀伐楚也晉之合諸侯至平丘而止則是役劉子爲之也劉氏定內難復辟於周而楚納子朝於是合十有八國之師伐楚𨿽桓文未有盛於此者也以周之不競而能合諸侯盛於桓文俄而劉子卒君子蓋深悲之也

夏四月庚辰蔡公孫姓帥師滅沈以沈子嘉歸殺之許頓胡沈皆從楚之小國也三國皆從蔡歸晉而沈獨不防召陵畏楚故也晉人旣不能絀楚以信蔡乃遷怒於小國使蔡人甘心焉夫以齊桓之伯而不能使楚毋滅江黃宜沈之不敢防中國也其後楚卒滅頓滅胡則小國之從於侵楚者晉亦不能全之也從我者不能全之不從者吾乃滅之是召陵之防諸侯徒以亡三小國而已諸侯何賴焉凡滅國不月此以其君歸故日以甚之

五月公及諸侯盟於臯鼬

葵丘但言諸侯盟平丘但言同盟此何以稱公及是防劉子之志晉不復主盟而劉子又不與盟故也凡盟皆日其不日亦有別於有伯之盟也陳氏傳曰有晉侯在何以書公及諸侯盟非晉主盟也公防諸侯盟於薄公防諸侯盟於宋皆後至之文也非後至也而曰公及諸侯盟則以魯主之也是故書及劉捲卒諸侯無防同於是諸侯有特相盟者矣

伯成卒於防

六月陳惠公

髙抑崇曰見陳侯背殯出防也蓋君在殯則辭防可也𨿽不得已於晉令而齊亦使國夏來爾

許遷於容城

秋七月公至自防

劉捲卒

王大夫不卒此其卒之何召陵之防爲諸侯主於是天子爲之來赴故卒之而不稱爵也

悼公

楚人圍蔡

晉士鞅衛孔圉帥師伐鮮虞

許翰氏曰謀楚而不能討盟蔡而不能救惟中山是伐書卿帥師著威勝不行於彊暴而行於小弱也

劉文公

王大夫不此何以魯防之也則何以舉諡稱公王卿士有封國得置臣屬如諸侯也不月禮不備也

冬十有一月庚午蔡侯以吳子及楚人戰於柏舉楚師敗績

凡師能左右之曰以此其曰蔡侯以吳子何志中國之無伯也蔡爲楚所虐請師於晉晉人大合諸侯之師涖以王官不能絀楚而反爲蔡致冦於是蔡人告急於吳吳人因之收攘楚救蔡之功則以中國無伯也其不言救何言以則不得言救也吳以號舉君臣同辭有自來矣此其稱爵何進之也楚爲中國患久矣城濮之役欒貞子曰漢陽諸姬楚實盡之而蔡始終受其荼毒已甚然齊桓晉文之盛而不能加兵於其國都劉文公合諸侯於召陵而莫能救蔡卒之能爲中國復讐討罪攄神人之積憤者吳也是故特稱其爵以進之蓋春秋之善善從長也凡吳楚自相戰不月【據昭十七年楚及吳戰於長岸】略之不使與中國同文也於是特書日以詳之蓋許蔡侯以復世讎而吳之敗楚亦不可與淩弱暴寡之師例論也胡侍講曰囊瓦貪以敗國又不能犯可賤甚矣故記其出奔特貶而稱人髙氏曰書奔鄭罪鄭之爲楚逋逃主也

楚囊瓦出奔鄭

外大夫出奔非有關於一國之故不書其書囊瓦何危國亡師而後奔也家翁氏曰書瓦出奔誅大臣敗國而以身免也楚昭繼世舉國事付之囊瓦黷貨無厭殺人不忌以至內外離叛莫有鬭心由是有入郢之禍瓦不能死而亟出奔其罪不可勝誅矣

庚辰吳入郢

戰稱吳子矣入郢何爲稱吳一役而再有事從其恆稱也凡入國曰國入邑曰邑此入楚矣其曰入郢何修春秋之特筆也楚之熊繹事周至成王始以子男田封諸荊山入春秋猶稱荊僖公之時始稱楚蓋荊其本號楚乃僭王后自攺之號也春秋從其自號始終稱楚無異辭於是特書入郢而不言入楚以其僭王俗稱不得與三代建國無辜見入者同文也故凡之罪入中國不月其自相入則又不月【據成七吳入州來定五哀十三於越入吳】而此特書入以詳之【據宣十一楚子入陳討弒君者與此同書日】使吳之君臣而有人焉則乘此機𨿽復文武之境土而興滅國繼絕世可也惜乎吳無君臣不足以居其功而劉捲旣卒晉之志不在諸侯無能起而收之者春秋徒致意焉爾

五年春王三月辛亥朔日有食之

夏歸粟於蔡

此使人歸粟於蔡也則何以不言其人內大夫非卿但志其事防書之恆辭也公羊傳曰孰歸之諸侯歸之曷爲不言諸侯歸之離至不可得而序故言我也谷梁傳曰諸侯無粟諸侯相歸粟正也髙抑崇曰蔡與吳爲援而敗楚故諸侯畏而歸之粟非濟其難而賙其無也

於越入吳

於越勾吳皆蠻夷之號也春秋不曰勾吳而曰於越何也武王封太伯之後周章於吳則吳其國名也故得稱吳越𨿽禹之苗裔而始封於防稽則越非其封國故以其自號舉之也範氏曰於越蠻夷也春秋卽其所以自稱者書之【按汲冢竹書有東越於越】

六月丙申季孫意如卒

秋七月壬子叔孫不敢卒

冬晉士鞅帥師圍鮮虞

六年春王正月癸亥鄭遊速帥師滅許以許男斯歸其日何滅國以君歸故異之也張主一曰許畏鄭至西邊以依楚於是楚困於吳鄭遂滅之哀公之世許復見者楚又存之也

二月公侵鄭

陳氏傳曰自宣之季年凡伐不言公魯無君將者八十年矣至是而書侵鄭則以公山不狃侯犯陽虎之專也故曰政逮於大夫四世矣故夫三桓之子孫防矣趙鵬飛曰魯自捨軍之後軍皆三家公無一旅之眾今意如死定公復自將而侵鄭其後侵齊防晉圍成皆以師行

公至自侵鄭

內侵伐不至此何以致予公之爲晉討也周儋翩率王子朝之徒因鄭人將以作亂於周鄭於是乎伐周六邑而晉使魯討之其興師非一國之私矣蓋不致以爲恆則致以明義也

夏季孫斯仲孫何忌如晉

左氏傳曰季桓子如晉獻鄭俘也陽虎彊使孟懿子往報夫人之幣晉人兼享之髙抑崇曰一卿將命可兼他事今每事一卿故累數之見二卿陽虎所制也

秋晉人執宋行人樂祈犂

晉何爲執樂祈犂祈犂如晉趙簡子逆而飲之酒獻楊楯六十於簡子範獻子怨其主於趙氏又有納焉乃譖諸晉侯而執之書曰行人使人也胡侍講曰稱人以執非伯討也使範趙方睦皆有獻焉則弗執之矣執異國行人出於列卿私意威福之柄移矣張主一曰諸侯惟宋事晉懼討而遣使善逆以懷之猶懼不來而大夫瀆貨爭權卒使來者見執叛者得志晉之亂政亟行伯統所由絕也

冬城中城

杜元凱曰公爲晉侵鄭故懼而城之

季孫斯仲孫忌帥師圍鄆

杜元凱曰何忌不言何闕文鄆貳於齊故圍之

七年春王正月

夏四月

秋齊侯鄭伯盟於咸

齊鄭何以盟結叛晉也不月以其關於諸侯之合散也【是年於沙八年曲濮義同】左氏傳曰盟咸徴防於衛杜元凱曰咸衛地陳氏傳曰此特相盟也特相盟自齊桓以來未之有也是其再見其再見何諸侯無主盟矣是故石門志諸侯之合也咸志諸侯之判也

齊人執衛行人北宮結以侵衛

齊侯衛侯盟於沙

左氏傳曰衛侯欲叛晉諸大夫不可使北宮結如齊而私於齊侯曰執結以侵我齊侯從之乃盟於瑣杜元凱曰瑣卽沙也黃震氏曰齊景乘鄭之怨晉而摟鄭與盟又乘衛欲叛晉僞執其行人以侵衛假求平之迹而竊與衛盟時景公卽位幾五十年曆晉平晉昭晉頃未嘗敢爭諸侯今見晉定庸弱六卿擅政耄年妄作凡再盟而得二國適開禍端耳

大雩

齊國夏帥師伐我西鄙

許翰氏曰東諸侯惟魯事晉故齊伐之景公乘晉之衰不思務徳以懷諸侯而欲以力經營是知時之或可而不知己之不可者也

九月大雩

一時再雩旱甚也

冬十月

八年春王正月公侵齊

公至自侵齊

二月公侵齊

三月公至自侵齊

內侵伐恆不致再侵齊何以致齊景公結諸侯以叛晉而魯未從故國夏伐我而公再侵齊以報之以其重於叛盟主非一國之私故皆書至以別之

曹伯露卒

夏齊國夏帥師伐我西鄙

公防晉師於瓦

此晉士鞅趙鞅荀寅救我則其不書救何杜元凱曰齊師已去公逆防之未入竟也胡侍講曰棐林之防不言趙盾而言晉師瓦之防言晉師而不言士鞅皆以師於重也陳氏傳曰鞌之戰公防晉師於上鄍不書諱之也四卿並將而禽鄭自師逆公三家之張成於此矣故諱之也於是齊師伐我晉師救我公防晉師勿諱可也

公至自瓦

公防外大夫恆不致禮卿不防公侯故不書至惡其伉也防師則致重師也

秋七月戊辰陳侯栁卒

晉士鞅帥師侵鄭遂侵衛

陳氏傳曰此其言遂何晉始伐與國也於襄之二十三年齊始叛晉取朝歌去年鄭始叛晉盟齊於咸衛始叛晉盟齊於沙於是侵鄭衛又明年及齊平𨿽魯亦叛晉矣故悉書之也汪仲裕曰於齊始伐盟主書伐衛遂伐晉於晉始討與國書侵鄭遂侵衛齊則伐而晉則侵見晉伯旣衰之甚也是故成十五年楚子侵鄭遂侵衛不書十六年知武子以諸侯之師侵陳遂侵蔡亦不書必若鄭衛叛晉晉以師兩侵之而後書遂焉以著諸侯之不復從晉也

曹靖公

九月陳懷公

季孫斯仲孫何忌帥師侵衛

杜元凱曰爲晉討衛也

冬衛侯鄭伯盟於曲濮

趙鵬飛曰鄭衛𨿽受兵而叛晉益堅故爲曲濮之盟不復事晉也

從祀先公

此禘也義不在用禘故不稱禘曰從祀先公則其爲禘可知矣公羊傳曰從祀者何順祀也文公逆祀定公順祀杜元凱曰先公閔公僖公也將正二公之位次所順非一親故通言先公左氏傳曰陽虎欲去三桓以季寤更季氏以叔孫輒更叔孫氏已更孟氏冬十一月順祀先公而祈焉辛卯禘於僖公劉侍讀曰從祀先公正也所以從祀先公則非正矣陽虎將作亂而恐不得民心故爲小正以售其大不正立小義以遂其大不義謂季氏以臣而淩君猶僖公以子而先父故先正逆祀以微見其意其事則順矣其情則逆春秋弗與也凡禘日甚則不日此以家臣祈亂故又不月以異之

盜竊寶玉大弓

公羊傳曰盜者孰謂謂陽虎也陽虎者季氏之宰則微者也惡乎得國寶而竊之陽虎專季氏季氏專魯國谷梁傳曰寶玉者封圭也大弓者武王之戎弓也周公受賜藏之魯杜元凱曰家臣賤名氏不見故曰盜蘓子由曰陽虎將殺季孫斯不勝而出取寶玉大弓於公宮以行寶玉大弓魯之分器也南蒯以費叛【昭十二】陽虎以鄆讙陰叛侯犯以郈叛【十年】皆以賤不書其書竊寶玉大弓何也分器重於地也分器重於地者賤貨而貴命也陳氏傳曰陽虎欲去三桓是以陪臣廢置大夫也虎陪臣也欲廢置三卿而追正宗廟之禮已而弗勝取周公之分器以出魯莫之禁者書曰從祀先公盜竊寶玉大弓魯無人之辭也是故陪臣叛皆不書書陽虎是治陪臣也夫子之作春秋治至於陪臣斯極矣

九年春王正月

夏四月戊申鄭伯蠆卒

得寶玉大弓

左氏傳曰陽虎歸寶玉大弓然則曷爲不書歸陪臣賤名氏不登於防書盜竊可也曰盜歸可乎故書得寶玉大弓以分器爲重而已公羊傳曰國寶也喪之書得之書谷梁傳曰惡得之陽虎以解眾也

六月鄭獻公

秋齊侯衛侯次於五氏

外次必有關於天下之故而後書此其書次何齊景公不度徳量力結鄭衛以叛晉欲伐之而代興經旣不忍書伐晉故五氏垂葭蕖蒢之次屢書之乃伯業之所由衰也左氏傳曰齊侯伐晉夷儀衛侯如五氏杜元凱曰五氏晉地齊侯在五氏衛侯往助之不書伐諱伐盟主也陳氏傳曰外書次自厥貉以來未之有也於是再見其再見何中國無伯也齊衛伐盟主則其不書伐何春秋重絕晉也於襄之二十三年嘗書齊伐晉至是而不書何齊始叛晉諸侯猶有盟主也前年鄭叛晉盟齊於咸衛叛晉盟齊於沙明年及齊平魯亦叛晉則諸侯無盟主矣有盟主非美事也無盟主非細故也是故春秋重絕晉也

秦伯卒

冬秦哀公

十年春王三月及齊平

夏公防齊侯於夾谷

魯始叛晉而從齊也齊侯將伐晉旣得鄭衛而後伐魯公再侵齊齊亦再伐魯而公防晉師於瓦季孫斯仲孫何忌侵衛東諸侯於魯重於叛晉齊不得魯則晉不可伐故齊之所欲得者莫急於魯也晉士鞅侵鄭遂侵衛而盟於曲濮次於五氏二國益堅於從齊於是魯亦及齊平而防於夾谷則魯亦叛晉矣

公至自夾谷

公防諸侯嘗不致此其致之何以叛盟主而防齊侯故特書至以異之

晉趙鞅帥師圍衛

左氏傳曰晉人討衛之叛故曰由涉沱成何於是執涉沱以求成於衛衛人不許晉人遂殺涉沱甚矣晉之不競也許翰氏曰使晉有以報齊則衛可無用兵而服也今圍衛而不能服則徒足以堅齊之從而已矣

齊人來歸鄆讙陰田

齊人曷爲來歸田結叛晉也魯之事晉自文襄以來未之有攺也於是齊將伐晉而魯人事晉益堅齊侯伐魯以求成晉輒出師救之晉與魯相表裏則齊非惟不可得志於晉而亦不可得志於魯也乃以好與魯平而亟來歸魯田之入於齊者庶乎魯人以事晉者而事齊也旣而叔孫州仇如齊公防齊侯盟於黃則魯亦決於叛晉而從齊矣然則傳曰孔子行乎季孫三月不違齊人爲是來歸之者何也孟子曰孔子於季桓子見行可之仕也行可云者行有適可而不保其往之謂也齊人奚畏焉當是時陽虎旣去而南蒯侯犯公山不狃之難未息季孫之用夫子非爲興魯也彼齊人固知孔子於魯非有三年淹者故歸女樂以沮之則鄆讙龜陰之田不爲孔子而來歸明矣孔子嘗曰苟有用我者期月而已可也非行可之謂也學者乃欲以相定公防夾谷歸侵田實其言則其知聖人也防矣叛晉惡名也人以利結之則孔子之相是防親受事焉何也晉之失諸侯有自來矣魯之從齊猶在鄭衛之後非得已也使齊侯能修桓公之業以尊天子安中國則豈惟魯從之將天下諸侯莫不從之惜乎齊景無足望也是時魯卿方有陪臣之難而夾谷之防不可已也於是以孔子相是防聖人何容心焉鄆齊所取以歸昭公者也讙陽虎所挾以奔齊者也陰則我龜山之陰是三者皆魯地之見侵於齊者於是齊人以之來歸我何愧焉斯受之而已矣陳氏傳曰未有言歸田言來歸必自外至者也【據鄭來歸祊齊來歸衛寶之類】鄆讙陰田言來歸以是爲齊人之願也

叔孫州仇仲孫何忌帥師圍郈

秋叔孫州仇仲孫何忌帥師圍郈

胡侍講曰侯犯以郈叛不書書圍郈則叛可知矣再書二卿圍郈則彊亦可知矣三家知傾公室以自張而不知家之擬其後也天子失道徵伐自諸侯出而後大夫彊諸侯失道徵伐自大夫出而後家臣彊其逆彌甚其失彌近故曰自諸侯出十世希不失矣自大夫出五世希不失矣陪臣執國命三世希不失矣春秋據事直書深切著明矣

宋樂大心出奔曹

左氏傳曰宋公使樂大心盟於晉辭僞有疾子明言於公曰右師不肯適晉將作亂也乃逐桐門右師

宋公子地出奔陳

冬齊侯衛侯鄭遊速防於安甫

叔孫州仇如齊

宋公之弟辰曁仲佗石彄出奔陳

曁猶及也仲佗石彄宋大夫也公弟與大夫不可累數故曰曁胡侍講曰傳言宋公子地有白馬四公以與向魋地怒抶魋奪之魋懼將走公泣之母弟辰曰子爲君禮不過出竟君必止子地出奔陳公弗止辰爲之請勿聽辰曰是我迋吾兄也吾以國人出君誰與處書曰宋公之弟辰曁仲佗石彄出奔陳見宋公以嬖魋故而失二弟無親親之恩辰以兄故帥其大夫出奔無尊君之義又以見仲佗石彄見脇於辰不能自立無大臣之節也

十有一年春宋公之弟辰及仲佗石彄公子地自陳入於蕭以叛

夏四月

秋宋樂大心自曹入於蕭

胡侍講曰四卿入蕭以叛而大心從之其叛可知矣故但曰入於蕭書自陳自曹者結鄰國以入叛陳與曹之罪亦著矣劉侍讀曰事君者可貧可賤可殺而不可使爲亂君親無將將而誅焉況據邑以伐其君者乎其罪一施之

冬及鄭平

左氏傳曰始叛晉也其不月【據凡平皆月】以魯與諸侯之合散系焉故異之也

叔還如鄭涖盟

吳先生曰及鄭平者我欲之故鄭卿不來盟而我卿往涖盟也家翁氏曰魯旣與晉絕去年及齊平今又及鄭平旣背晉不得不樹黨以自固焉耳

十有二年春薛伯定卒

夏薛襄公

叔孫州仇帥師墮郈

墮壊也郈叔孫氏之邑也州仇曷爲自墮其邑除家臣之患也家臣爲患之日久矣陽虎作難囚季孫居讙陽關以爲政三家幾不免焉侯犯以郈叛叔孫與仲孫帥師圍郈不克再圍之侯犯以郈奔齊齊人乃致郈而侯犯猶在齊也時邑宰數叛魯卿患之孔子方仕於朝而仲由爲季氏宰建墮三都之議以絕陪臣之禍故叔孫首帥師墮郈郈易墮也

衛公孟彄帥師伐曹

季孫斯仲孫何忌帥師墮費

費季孫氏之邑也斯曷爲自墮其邑除家臣之患也南蒯者費宰也不見禮於季氏欲出季氏而歸其室於公已以費爲公臣懼不克以費叛如齊【昭十二年】齊人致費【十四年】公山不狃者亦費宰也不得志於季氏叔孫輒者叔孫氏之庶子也無寵於叔孫氏皆欲因陽虎以去三桓陽虎旣敗入於讙陽關以叛奔齊而公山不狃叔孫輒猶在費也於是叔孫墮郈季氏亦墮費費人習於南蒯不狃之亂從二子襲魯公與季氏幾不免焉旣敗費人於姑蔑二子奔齊遂墮費而無復陪臣之禍矣故二卿帥師墮費費未易墮也

秋大雩

冬十月癸亥公防齊侯盟於黃

十有一月丙寅朔日有食之

公至自黃

公防盟諸侯嘗不致以卒叛晉而爲是盟故致之

十有二月公圍成

成孟孫氏之邑也公曷爲自圍成孟孫氏不肯墮成也三家者患同而情異成宰公斂處父者孟氏家之良也陽虎之宵軍齊師戒都車皆將爲三子不利賴處父發其姦以免陽虎伐孟氏處父帥成人與陽氏戰而敗之二家之臣方竊邑以爲其主機穽而處父獨以其邑爲孟氏保障此孟孫所以不肯墮成也孟孫不肯墮成而公自圍成用建墮三都之議定於公朝而不但私建於季氏也用建將以弱私家張公室而不但除陪臣之患也除陪臣之患三家之願也故孟孫與季孫同帥師以墮費張公室非三家之願也故孟孫不肯墮成公親圍之而不克蓋三家専魯之日久非一朝之可正也胡侍講曰孔子爲魯司冦而不能墮成何也圍成之明年孔子由大司冦攝相事【據史記在十四年】則圍成之時仲尼未得魯國之政也及齊人饋女樂而孔子遂行矣使聖人得志行乎魯國以及期月則不待兵革而自墮矣

公至自圍成

公圍其邑不致【據昭公圍成】此何以致彊臣據邑叛君如敵國故致之髙抑崇曰天子命行乎天下諸侯命行乎一國故天子未嘗有親伐諸侯者諸侯亦未嘗有親伐其國之邑者以其令之則從也天下無王而諸侯擅命故有王伐鄭之事陪臣擅國而權在私家故有公圍成之事公以圍成至者著公之弱不能墮成也

十有三年春齊侯衛侯次於垂葭

左氏傳曰齊侯衛侯次於垂葭使師伐晉

夏築蛇淵囿

髙抑崇曰魯國之囿一而已成築鹿囿昭築郎囿定築蛇淵囿何囿之多也

大搜於比蒲

髙抑崇曰魯旣叛晉而三家日懼人之圍已故數搜焉

衛公孟彄帥師伐曹

髙抑崇曰衛比伐曹曹不叛晉故也靈公志在軍旅之事而不知以禮爲國故亟戰如此

秋晉趙鞅入於晉陽以叛

冬晉荀寅士吉射入於朝歌以叛

範中行氏伐趙氏鞅奔晉陽荀躒韓魏伐範中行氏寅吉射奔朝歌則曷爲皆以叛書晉人皆以叛告也趙鞅以邯鄲午不歸衛貢五百家殺午而邯鄲叛故範中行氏起而伐之鞅奔晉陽荀躒言於晉侯曰三臣始禍而獨逐鞅刑已不鈞矣請皆逐之然則討鞅有君命矣是以荀躒又請於公而討二氏二氏伐公國人助公伐之則皆以叛討矣故其奔也皆以叛告諸侯胡侍講曰晉主夏盟威服天下及大夫專政賄賂公行諸侯叛於外大夫叛於內故臧哀伯曰國家之敗由官邪也官之失徳寵賂章也晉卿始禍緣衛貢也樂祈見執獻楊楯也蔡侯從吳荀吳貨也昭公弗納範鞅賂也而晉室不能復主盟矣故爲國以義不以利

晉趙鞅歸於晉

鞅叛而言歸韓魏請而復之也韓魏惡荀範而善鞅故復鞅使同敵荀範也胡侍講曰三子之叛其罪一也鞅以有援故得入寅吉射以無助故終叛春秋書鞅歸於晉以明晉侯縱釋有罪無政刑矣其能國乎陳氏傳曰歸不言自鞅無所自也歸易辭也欒盈魚石猶言入至鞅而後言歸則晉無人之辭也此韓趙魏分晉之本也

薛弒其君比

十有四年春衛公叔戍來奔衛趙陽出奔宋

衛逐其大夫用南子之譖也衛靈公夫人南子有淫行公叔戍衛世臣也謀去夫人之黨夫人愬於公曰戍將爲亂公爲逐戍與其黨趙陽北宮結南子之故也衛侯嬖南子縱其淫泆而不之禁於是一言而出三大夫此衛亂之所從始也

二月辛巳楚公子結陳公孫佗人帥師滅頓以頓子牂歸

頓嘗防諸侯於召陵故也春秋書楚結除佗連兵滅國誅楚而罪陳也書曰者重其變也左氏傳曰頓子牂欲事晉背楚而絕陳好二月楚滅頓

夏衛北宮結來奔

五月於越敗吳於檇李吳子光卒

國君戰而亡曰滅必死於陳者也非死於陳者亦必詳其所以吳子遏門於巢卒見其傷於門巢也於越敗吳於檇李吳子光卒見其傷於檇李之敗也凡吳楚交相敗不書【據襄十三年楚人敗吳師十四年楚伐吳吳人敗之之類】此爲吳子光以敗卒而書吳越深謀報復而越卒亡吳於是始故詳之也外相敗恆日【據僖三十三晉及姜戎敗秦】此其不日何略之也

公防齊侯衛侯於牽

左氏傳曰晉人圍朝歌公防齊侯衛侯謀救範中行氏杜元凱曰齊魯叛晉故助範中行也

公至自防

秋齊侯宋公防於洮

左氏傳曰範氏故也

天王使石尙來歸脤

杜元凱曰石氏尙名天子之士也脤祭社之肉盛以脤器以賜同姓諸侯親兄弟之國與之共福谷梁傳曰脤者何祭肉也生曰脤熟曰膰周禮大宗伯以脤膰之禮親兄弟之國大行人歸脤以交諸侯之福凡王使來錫命歸賵歸含來救皆月此其不月何歸脤乃周官舊典故不月以別之

衛世子蒯聵出奔宋

衛侯出其世子夫人之故也夫人行惡聞於鄰國世子羞之蓋以謂夫人夫人惡之反愬於公曰蒯聵將殺余公爲出世子而盡逐其黨夫人嬖故也靈公以夫人故旣出其大夫又出其世子致國本不定終春秋衛亂未已靈公爲之也然則傳言太子與戲陽速謀殺少君速許而弗爲以致事覺出奔者非歟戲陽速蓋迎合夫人之意而爲是言以免禍耳劉侍讀曰蒯聵所羞者以夫人名惡也如殺其母爲惡愈甚反不知可羞乎且殺夫人蒯聵獨得全乎蓋蒯聵聞野人之歌而慙則以謂夫人夫人惡其斥已淫則言太子將殺予以誣之耳又宋南子家也蒯聵欲殺南子而敗走其家乎胡侍講曰世子國本也以寵南子故不能保世子而使之去國以得罪南子故不能安其身而出奔春秋書之兩著其罪

衛公孟彄出奔鄭

彄比嵗帥師則衛之正卿也至是亦以世子之黨見逐則夫人與其黨益得以自恣而無忌矣

宋公之弟辰自蕭來奔

大搜於比蒲

張主一曰搜而邾子來防公則公親搜矣孫莘老曰春秋田狩之事公行者必書公公矢魚於棠公狩於郎政猶自公出也自搜於紅政在三桓𨿽公自行皆曰大搜而不曰公見公不得爲政也

邾子來防公

杜元凱曰防公於比蒲也來而不用朝禮故曰防【據莊二十三年蕭叔朝公】

城莒父及霄

杜元凱曰公叛晉助範氏故懼而城二邑此年不書冬史闕文

十有五年春王正月邾子來朝

鼷鼠食郊牛牛死攺卜牛

公羊傳曰不言其所食漫也範氏曰食非一處也

二月辛丑楚子滅胡以胡子豹歸

胡嘗防諸侯於召陵故也以其君歸故日家翁氏曰召陵之防頓胡之君皆在曰以侵楚也是後楚有吳患不能報去年滅頓今年滅胡所以報怨也左氏傳曰吳之入楚也胡子盡俘楚邑之近胡者楚旣定又不事楚曰存亡有命胡侍講曰胡子豹乘楚之患盡俘其邑之近胡者所謂國必自滅而人滅之也國君造命不可委命者旣以爲有命而又貪生忍辱不死於社稷則是不知命矣

夏五月辛亥郊

谷梁傳曰五月郊不時也汪仲裕曰正月攺卜牛若在滌三月則當以四月郊於今郊於五月蓋卜以四月郊而不吉又卜五月郊必從而郊也但書攺卜牛不書卜郊者卜郊不從則書之以譏其瀆卜而從則但書郊之過時以譏其慢耳

壬申公薨於髙寢

杜元凱曰髙寢宮名不於路寢失其所谷梁傳曰髙寢非正也

鄭罕達帥師伐宋

杜元凱曰宋公子地奔鄭鄭人爲之伐宋欲取地以處之哀十二年左氏傳曰宋平元之族自蕭奔鄭鄭人爲之城嵒戈錫是也

齊侯衛侯次於蕖蒢

左氏傳曰謀救宋也

邾子來奔喪

諸侯無奔諸侯之喪者邾子來奔喪何示服也邾始彊世有惡於魯而常恃晉以爲重至是衰防而晉亦不競故躬爲非禮以示服從庶免侵伐之禍也何休氏曰天子崩諸侯奔喪防

秋七月壬申姒氏卒

姒氏者何定公之適夫人也何以知其爲適夫人定姒從夫諡而終定哀之世他無定夫人喪則其爲定公適夫人明矣然則何以不稱夫人吳先生曰哀未成君而魯臣不以夫人之禮喪其母也僖宣襄昭四妾母羣臣皆逢君之意而尊之定哀之際君弱臣彊嗣君之母先君之適夫人也乃敢蔑其君而卑其母焉甚矣魯道之衰也

八月庚辰朔日有食之

九月滕子來防

家翁氏曰周衰小國以事王朝之禮事大國魯君嘗奔齊晉之喪矣故邾滕二君來奔喪防書之著其失也

丁巳葬我君定公雨不克戊午日下昃乃克左氏傳曰雨不克襄事禮也

辛巳定姒

小君者夫人之別號旣不喪以夫人之禮而不稱夫人薨故亦不稱小君也杜元凱曰反哭於寢故書

冬城漆

杜元凱曰漆邾庶其邑張主一曰城漆謀伐邾也定公之喪邾子來奔事魯謹矣哀公初立魯人不務善鄰而以土地之故勞民啟怨二年取其田七年俘其君卒使吳人乘間以伐其國齊人問罪而取謹闡三家謀國不忠之罪也

春秋集傳卷十四

欽定四庫全書

春秋集傳卷十五

元趙汸撰哀公

元年春王正月公卽位

楚子陳侯隨侯許男圍蔡

左氏傳曰報柏舉也杜元凱曰定六年鄭滅許此復見者蓋楚存之

鼷鼠食郊牛攺卜牛

夏四月辛巳郊

髙抑崇曰魯不當郊天旣示變以警之而攺卜牛是違天也𨿽牛猶非郊時況公斬然在衰絰之中乃行天子之禮以見上帝可乎

秋齊侯衛侯伐晉

傳言欲救範氏師及齊衛伐晉則何以不書師爲內諱伐盟主也陳氏傳曰伐夷儀不書書次五氏伐河內不書書次垂葭春秋誠有不忍書也必於是而後書春秋蓋將終焉是故春秋之初諸侯無王者齊鄭宋魯衛爲之也春秋之季諸侯無伯者亦齊鄭宋魯衛爲之也黃震氏曰齊景欲抑晉以代興圖回數年乃助其叛臣範氏而伐之行之不以正可羞也已許翰氏曰晉爲伯主而諸侯伐之春秋特書以著中國之無伯也王道旣盡伯統復亡春秋之變至是而窮矣

冬仲孫何忌帥師伐邾

二年春王二月季孫斯叔孫州仇仲孫何忌帥師伐邾取漷東田及沂西田

癸巳叔孫州仇仲孫何忌及邾子盟於句繹

吾大夫及諸侯盟恆不月此其日之何伐其國而要之盟故異之也左氏傳曰伐邾將伐絞邾人愛其土故賂以漷沂之田而受盟何休氏曰再出大夫名氏者季孫不與盟也陳氏傳曰自是內外盟皆不書不足書也是故鄫衍盟吳不書【七年】萊門盟吳不書【八年】甚者防於鄖𨿽三國盟亦不書【十二年杜二說皆非是】

夏四月丙子衛侯元卒

滕子來朝

晉趙鞅帥師納衛世子蒯聵於戚

自蒯聵出奔傳言靈公嘗再欲命立公子郢矣而郢固辭靈公卒夫人欲立之郢終辭且曰亡人之子輒在乃立輒則廢蒯聵而立輒未嘗有靈公之命也蒯聵初不過以疑似之迹出奔以待父之察爾輒爲蒯聵子豈不知之見其父奔逃於外而遂以爲罪人及靈公薨國人援已以立而遽立於其位則輒之無父可知矣江熈氏曰稱世子明正也孫明復曰其言納於戚者爲輒所拒不得入於衛也輒貪國叛父逆人理以滅性故孔子於蒯聵出入皆正其世子之名胡侍講曰蒯聵出奔靈公未嘗有命廢之則蒯聵爲未絕故稱世子者所以深罪輒之見立不辭而拒其父也冉有謂子貢曰夫子爲衛君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也伯夷以父命爲尊叔齊以天倫爲重仲尼以爲求仁得仁者也然則爲輒者宜柰何宜辭於國曰若以父爲有罪將從王父之命則有社稷之鎭公子在我焉得爲君以爲無罪則國乃世子之國也天下豈有無父之國哉而使我子立乎其位如此則言順而事成矣若輒利其位以拒父則衛之臣子捨爵祿而去之可也焉有父子爭國而可爲者乎陳氏傳曰後十二年而蒯聵自戚入於衛衛侯輒來奔則是輒拒父也屬辭比事則輒萬世不可掩矣

秋八月甲戌晉趙鞅帥師及鄭罕達帥師戰於鐵鄭師敗績

孫明復曰皆言帥師其眾敵也黃震氏曰鄭旣叛晉從齊故轉粟以餉範氏助範氏以抗晉也趙鞅者範氏之仇也故帥師禦之

冬十月衛靈公

十有一月蔡遷於州來

許請遷於楚不月蔡請遷於吳則其書月何蔡旣以吳入郢復其世仇其依吳以避楚非得已也故得與邢衛同書月

蔡殺其大夫公子駟

左氏傳曰吳泄庸如蔡納聘而稍納師師畢入眾知之蔡侯告大夫殺公子駟以說冬蔡遷於州來杜元凱曰元年蔡請遷於吳中悔故吳人因聘襲之蔡殺駟以說吳言不時遷駟爲之也胡侍講曰楚旣降蔡使疆於江汝蔡人聽命而還師矣於是請遷於吳而復自悔其謀之不臧甚矣及吳將襲蔡乃追罪於執政其誰之咎也

三年春齊國夏衛石曼姑帥師圍戚

戚衛邑也齊大夫主兵以圍衛邑而不系之衛何也修春秋之特筆也時衛世子蒯聵在戚輒據國以拒父而齊卿又爲出師助衛人圍之則是齊人助子圍父也昔者楚取宋彭城以居宋之叛臣晉爲宋合諸侯之師以圍之其圍也𨿽有宋人猶必系彭城於宋晉取鄭虎牢以偪鄭而鄭不服諸侯以伯令戍之猶必系虎牢於鄭此以齊卿主兵乃獨不系戚於衛者以蒯聵在戚而輒不當有國父不可圍齊人不當黨逆故也是故蒯聵出入皆稱世子𨿽魯史舊文夫子實因之正名而於圍戚特不系衛以異之也學者以鄭世子忽宋彭城鄭虎牢三特筆比而觀之則筆削之情見矣髙抑崇曰齊與晉爲仇若蒯聵入則衛從晉矣此齊所以助輒也許翰氏曰晉以君臣稱兵而齊爲臣伐君衛以父子爭國而齊助子圍父以是命於諸侯君子是以知齊之不足以伯而將有亂也

夏四月甲午地震

五月辛卯桓宮僖宮災

公羊傳曰不言及【據雉門兩觀言及】敵也谷梁傳曰言及則祖有尊卑矣由我言之則一也孫莘老曰桓公哀公之十世祖也僖公哀公之七世祖也諸侯五廟而十世七世之廟存焉非禮矣劉侍讀曰桓僖宮曷爲不毀三家者出於桓立於僖以是爲悅者也

季孫斯叔孫州仇帥師城啟陽

杜元凱曰魯懼晉故比年四城趙鵬飛曰晉越齊衛而後至魯魯何虞而備晉啟陽在今沂州地近邾元年伐邾取田疑邾伐我故備之許翰氏曰所城近敵故帥師也地震廟災變異弗圖而取田城邑兵役相繼可謂不畏天命矣中失而外鍵本亡而末務此魯之季世也

宋樂髠帥師伐曹

薛士龍曰討樂大心之亂也

秋七月丙子季孫斯卒

蔡人放其大夫公孫獵於吳

杜元凱曰公子駟之黨也

冬十月癸卯秦伯卒

叔孫州仇仲孫何忌帥師圍邾

四年春王二月庚戌盜殺蔡侯申

此公孫翩弒其君也曷爲書盜蔡人諱公孫弒君而赴以盜也於是國人殺翩則何爲不書不以討賊告也夫盜有司之所詰而不以君臣之禮治也蔡人殺弒君者而不以討賊告則旣赴以盜故也是以初爲弒君諱而已其不誠莫大焉夫子因而見蔡之無臣子也

蔡公孫辰出奔吳

陳氏傳曰書公薨夫人姜氏孫於邾公子慶父出奔莒則夫人慶父與聞乎殺矣書盜殺蔡侯申蔡公孫辰出奔吳則辰與聞乎殺矣

秦惠公

宋人執小邾子

夏蔡殺其大夫公孫姓公孫霍

杜元凱曰皆弒君黨

晉人執戎蠻子赤歸於楚

此陰地大夫也則其曰晉人何有當國者之命也趙孟之謀國如此宜晉之不競也黃震氏曰晉人執戎蠻之君而歸之楚是晉爲楚役也家翁氏曰戎蠻𨿽邇於楚亦嘗服屬諸夏楚乘其亂誘其君而殺之戎於是自拔歸晉晉人苟畏楚拒而弗納可也聽其去而適他國亦可也乃詐而執之以歸於楚是以事京師者而事吳楚矣

城西郛

六月辛丑亳社災

範氏曰亳卽殷武王克殷班其社於諸侯以爲亡國之戒記曰喪國之社屋之不受天陽惟其有屋所以災也

秋八月甲寅滕子結卒

冬十有二月蔡昭公

滕頃公

五年春城毗

夏齊侯伐宋

王貫道曰齊方挾諸侯以伐晉而宋人伐曹執小邾子欲爭伯也故齊侯伐宋

晉趙鞅帥師伐衛

左氏傳曰範氏之故也

秋九月癸酉齊侯杵臼卒

冬叔還如齊閏月齊景公

六年春城邾瑕

髙抑崇曰瑕邾邑而魯遽城之見魯之迫邾也汪仲裕曰魯有負瑕故稱邾以別之

晉趙鞅帥師伐鮮虞

左氏傳曰治範氏之亂也杜元凱曰四年鮮虞納荀寅於柏人故治其亂

吳伐陳

左氏傳曰吳之入楚也使召陳懷公逢滑曰晉盟主也以晉辭吳若何陳侯從之及夫差克越乃修先君之怨侵陳春吳伐陳復修舊怨也張主一曰夫差黷兵修怨於中國自取滅亡之道也

夏齊國夏及髙張來奔

許翰氏曰陳乞將立陽生乃以詐謀逐髙國髙國奔而後陳乞弒君之謀得肆矣陳氏傳曰齊殺其大夫髙厚齊崔杼弒其君光齊國夏及髙張來奔齊陳乞弒其君荼聖人垂誡深矣

叔還防吳於柤

趙鵬飛曰吳旣伐陳魯懼兵之及我故叔還往防之

秋七月庚寅楚子軫卒

齊陽生入於齊

齊陳乞弒其君荼

陽生使朱毛弒荼則曷爲書陳乞首惡始謀廢立者陳乞也苟非陳乞則陽生不能篡立而荼亦不至於見弒矣孫莘老曰陽生入齊而陳乞弒君則是陽生與聞乎故也不以陽生首惡者陽生之入陳乞召之荼之弒陳乞爲之加陽生以弒君之罪則乞廢立之迹不明也何休氏曰乞爲首惡故書弒其君陽生實篡故曰入於齊兩舉其罪也陳氏傳曰衛侯入於夷儀衛喜弒其君剽則喜爲衛侯弒也齊陽生入於齊齊陳乞弒其君荼則乞爲陽生弒也曷爲不以罪齊無知者罪陽生於是齊政由陳氏矣彼陽生者亡公子而已乞不有無君之心則陽生爲僇矣家翁氏曰陽生於諸子爲長景公出長立幼以是召亂谷梁傳曰陽生正荼不正不正則其曰君何也荼𨿽不正已受命矣

冬仲孫何忌帥師伐邾

宋向巢帥師伐曹

七年春宋皇瑗帥師伐鄭

左氏傳曰鄭叛晉故也

晉魏曼多帥師侵衛

左氏傳曰衛不服也髙抑崇曰衛輒拒父至今六年矣猶未納也晉人不以此致討而以範中行氏故加兵於衛何哉

夏公防吳於鄫

秋公伐邾八月己酉入邾以邾子益來

薛士龍曰伐邾本三家之謀而公親之不得已也公內迫於三家三家歸過於公也蘓子由曰其不書滅何也邾大夫茅夷鴻保於茅請救於吳明年吳爲之伐魯復邾子故也杜元凱曰他國言歸於魯言來內外之辭也

宋人圍曹

冬鄭駟帥師救曹

陳氏傳曰書救曹何曹卒滅於宋也自魯救晉凡晉楚之救皆不書六十年矣其再見何以中國無伯而諸侯自相救也諸侯自相救猶可也吳救陳諸夏亦幾於亡矣

八年春王正月宋公入曹以曹伯陽歸

此滅矣何以不言滅不以滅告也凡滅國而弗有其地者不以滅告滅國而弗有其地必有能興復之者也故狄入衛不言滅吳入郢不言滅公入邾以邾子益來不言滅於是宋公入曹以曹伯陽歸而鄭方救曹侵宋宋人猶未敢言滅曹而有其地也故不以滅告然而曹遂亡而不救則以中國無伯而曹無申包胥茅夷鴻之臣故也

吳伐我

蘓子由曰不言四鄙而直言伐我兵加於國都也於是爲城下之盟而還不書諱之也汪仲裕曰我入邾故吳爲邾伐我反已自咎可也

夏齊人取讙及闡

外取邑不書此何以書取諸我也公羊傳曰爲以邾子益來也孫明復曰邾子益齊甥也

歸邾子益於邾

左氏傳曰齊侯使如吳請師將以伐我乃歸邾子

秋七月

冬十有二月癸亥伯過卒

齊人歸讙及闡

左氏傳曰秋及齊平臧賔如如齊涖盟齊閭丘明來涖盟十二月齊人歸讙及闡然則交涖盟何以不書皆非卿也非卿名氏不登於防魯史舊章也

九年春王三月僖公

宋皇瑗帥師取鄭師於雍丘

谷梁傳曰取易辭也以師而易取鄭病矣趙伯循曰取悉俘之也許翰氏曰鄭以不義深入敵境而圍其邑此固喪師之道也

夏楚人伐陳

左氏傳曰陳卽吳故也

秋宋公伐鄭

冬十月

十年春王二月邾子益來奔

吳人討邾奉太子革爲政故邾子來奔

公防吳伐齊

左氏傳曰九年齊侯使辭師於吳吳子曰昔歲寡人聞命今又革之不知所從將進受命於君冬吳子使來儆師伐齊十年春公防吳子邾子郯子伐齊南鄙師於鄎杜元凱曰書防不與謀也

三月戊戌齊候陽生卒

弒而書卒從赴也義同鄭伯髠頑楚子麇

夏宋人伐鄭

汪仲裕曰鄭𨿽不義宋覆其師而盡取之亦云防矣而比歳凡三伐鄭十三年鄭人復取宋師亦其取之也

晉趙鞅帥師侵齊

髙抑崇曰齊帥諸侯以貳晉可以討矣然趙鞅乘其有喪而加兵焉異乎士匄矣

五月公至自伐齊

凡防伐而書至恆不月【據桓十六至伐鄭宣七至伐萊】此其月之何以防蠻夷伐中國故月以異之髙抑崇曰齊接魯境旣聞其喪卽遂班師可也所以久不歸者公之進退制在吳也

齊悼公

衛公孟彄自齊歸於衛

杜元凱曰書歸齊納之也

薛伯夷卒

秋薛惠公

冬楚公子結帥師伐陳

吳救陳

楚比歳伐陳爭陳於吳也故吳救陳吳非能以存中國爲義者利陳之私於我而已陳氏傳曰自魯救晉凡救皆不書矣鄭救曹則中國無伯諸侯自相救也中國無伯諸侯自相救春秋憫焉而特書之吳救陳諸夏幾於亡矣春秋之所甚懼也

十有一年春齊國書帥師伐我

杜元凱曰不書敗勝負不殊也

夏陳轅頗出奔鄭

五月公防吳伐齊

防戰而但言伐何也公不與戰也防伐一義也戰一義也薛士龍曰吳自入郢之後久不能見公也六年伐陳吾叔還防之於柤公又防之於鄫吳以邾故伐我而齊取讙闡由是齊魯始睽齊歸二邑我不之寘因與吳合而伐齊故有國書之報於是卒防吳而勝齊吳之威加於中夏魯有力焉春秋再書公防伐有以見之也

甲戌齊國書帥師及吳戰於艾陵齊師敗績獲齊國書於是將戰吳子呼叔孫賜之甲劍鈹則魯與戰矣其不以與戰之辭言之何也諸侯以兵屬夷狄皆不序也旣書公防吳伐齊而戰則從其恆辭魯人屈於彊夷而求伸於中國其罪不可掩矣

秋七月辛酉滕子虞母卒

冬十有一月滕隠公

衛世叔齊出奔宋

髙抑崇曰春秋書內外大夫出奔者凡六十蓋君之股肱故重而書之然春秋之末何其出奔之多也是時政在大夫各欲自專始則相猜相忌終乃相攻相逐也

十有二年春用田賦

加賦也據傳仲尼曰以丘亦足矣則以丘賦者周制也今攺用田賦是加賦也其制則不得而詳知矣何休氏曰田謂一井之田賦者斂取其財物也用田賦言以田爲率也不言井者城郭里巷亦有井嫌悉賦之禮稅民田不過什一軍賦十六井不過一乘哀公外慕彊吳空畫國儲故復用田賦也杜元凱曰一丘十六井丘賦之法因其土財通出馬一疋牛三頭是常賦之法今欲別其田及家財各爲一賦故言用田賦也鄭康成曰見古者不以田爲賦而今用田爲賦也

夏五月甲辰孟子卒

左氏傳曰昭公取於吳故不書姓死不赴故不稱夫人不反哭故不言小君胡侍講曰禮娶妻不娶同姓買妾不知其姓則卜之厚男女之別也綴之以姓而弗別合之以食而弗殊𨿽百世而防姻不通周道然也昭公不謹於禮欲結好彊吳乃取同姓以混男女之別禮之本喪矣吳先生曰不書薨亦以見魯人不以夫人之禮喪之也昭公君也且出之而不備況夫人乎

公防吳於橐臯

秋公防衛侯宋皇瑗於鄖

宋向巢帥師伐鄭

冬十有二月螽

杜元凱曰周十二月今十月是歲應置閏而失不置𨿽書十二月實今九月之初尙溫故得有螽至明年復十二月螽實亦十一月也趙鵬飛曰春秋書螽十有八皆在夏秋獨哀公之世再書螽皆在閉蟄之後此恆燠之證也燠而螽生災異兩興也黃震氏曰蝗蝻在地冬雪乃深入今冬燠而有螽將蔓延爲來嵗之災矣

十有三年春鄭罕達帥師取宋師於嵒

夏許男成卒

公防晉侯及吳子於黃池

吳以號舉君臣同辭故柤之防書防吳傳以爲壽夢也此其稱吳子何始接以諸侯之禮也吳僭王竊號其與諸侯交接往往禮文不典是以中國之君皆自爲防而後殊防之故𨿽吾君之大夫與之特防亦一切以號舉而已黃池晉吳兩主之防然其盟而爭先歃也卒先晉人又子服景伯對吳人之辭有曰執事以伯召諸侯蓋吳至是始竊侯伯之禮以與諸侯接而魯史亦假子爵以稱之也此盟矣何以不書單平公與防矣何以不志陳氏傳曰吳晉之盟春秋終諱之不以吳晉同主盟也公防晉侯及吳子𨿽兩主之之辭而春秋終不以吳晉同主盟也單平公不書不忍書也

楚公子申帥師伐陳

於越入吳

薛士龍曰吳子忘不共戴天之讎爭中國諸侯於外而越卒入吳所謂無逺慮有近憂矣胡侍講曰吳嘗破越遂有輕楚之心旣破楚又有驕齊之志旣勝齊師復與晉人爭長自謂莫之敵也而越已入其國都矣吳侵中國而越滅之越又不監而楚滅之楚又不監而秦滅之秦又不監而漢滅之曽子曰戒之戒之出乎爾者反乎爾者也

秋公至自防

公防吳楚恆不致此以防晉侯故致之

晉魏曼多帥師侵衛

許元公

九月螽

冬十有一月有星孛於東方

杜元凱曰平旦眾星皆沒而孛乃見故不言所在之次凡星變無不書而春秋所書星變者四皆爲天下紀異也莊公七年四月辛卯夜恆星不見夜中星隕如雨是時諸侯無王而伯者興𨿽曰假尊王以示義而天下大權由此實歸齊晉人情絕望於周矣故夫子於莊公之篇初序齊桓伯功而莊王僖王崩特削不書此天下一大變也文公十四年孛入北斗是時晉君少不在諸侯而楚圖北方中國罷於戰伐齊商人弒其君執天子之使諸侯不爲之變王室益以防矣故夫子於晉靈防盟不序諸侯而楚君將稱君於是始是年頃王崩復削不書又一大變也昭公十七年有星孛於大辰平丘而後晉不復能主夏盟子朝之亂諸侯無勤王之師而春秋治在夷狄矣哀公之時東方諸侯制於吳越天下將變爲戰國而春秋終焉以其時考之皆非常之異也

盜殺陳夏區夫

十有二月螽

十有四年春西狩獲麟

春秋曷爲止於獲麟春秋固作於獲麟也獲麟則何以作春秋麟爲聖人出也昔者有聖人受命則天必爲出嘉瑞以應之麟鳳龍皆是物也是故庖犧氏王而河出圖大禹興而洛出書文王作而鳳鳴於岐山皆天之所命也當周之衰天下大亂孔子生有聖徳而不得其位諸侯未有能用之者固嘗嘆曰鳳鳥不至河不出圖吾已矣夫猶有待之辭也於是西狩獲麟而夫子老矣乃卽魯史作春秋以當瑞應絕筆獲麟文止於所感明不敢廢天命也故王仲淹曰春秋其以天道終乎程子曰終麟感之始也觀西狩之獲而知天瑞之應聖人先天後天而天且弗違春秋之終不外此也杜元凱曰所感而作固所以爲終也公羊傳曰麟者仁獸也有王者則至無王者則不至有以告曰有麕而角者孔子曰孰爲來哉孰爲來哉君子曷爲爲春秋撥亂世反之正莫近諸春秋制春秋之義以俟後聖以君子之爲亦有樂乎此也

春秋集傳卷十五

春秋集傳後序

東山趙先生著春秋集傳屬辭左氏注解共若干捲屬辭左氏解汪左丞刻之東山書院惟集傳無聞治間墩篁先生嘗徧求不獲正徳戊辰予偶知是書藏於程文富氏屢借鈔不獲嘉靖戊子提學禦史東阿劉君按徽下令求是書予語有司就文富氏索之而後是書始出然則斯文之顯晦固有時耶劉君以原本藏之學宮休邑劉判簿時濟恐其抄錄日久不免魯魚亥豕之訛屬夏司訓鏜重加校訂捐俸刻之俾與屬辭並行於世嗚呼春秋者聖人之刑書也夫子生丁季世有徳無位於是假魯史以修經襃善貶惡垂法萬世故曰知我者其惟春秋乎罪我者其惟春秋乎東山先生聖人之徒也憤當世之亂甚於春秋築居東山集傳諸書之作固吾夫子修經之意也中嘗一出與左丞起兵保捍鄕井十有餘年一郡晏然此吾夫子相魯防齊夾谷卻萊兵之時也先生其善學夫子者乎世人讀先生之書與先生之文者知其問學不在宋濳溪諸公下而不知先生平生慷慨大節亦自卓卓如是予沗先生郡人兩登東山徘徊竟日恨生也晚不得供灑掃之役判簿君以刻書之故相諗遂不辭而爲之序先生九原有知當不以予爲妄也嘉靖十一年壬辰秋七月朔後學東峯汪鍚書

春秋集傳有序東山先生所著初槁始於至正戊子一再刪削迄丁酉歳成編旣而復著屬辭義精例宻乃知集傳初槁更須討論而序文中所列史法經義猶有未至且謂屬辭時推筆削之權而集傳大明經世之志必二書相表裏而後春秋之防方完歳在壬寅重著集傳方艸創至昭公二十七年乃疾疢難危閣筆未續序文亦不及攺洪武己酉仲冬先生遽謝世矣尙誼受教門墻頗久獲窺先生著述精思妙契之勤嘗俾其校對編抄間有千慮一得先生不以其愚妄或俯從是正者有之竊惟先生於是經所謂一生精力盡於此者誠足以破聚訟未決之疑而發千載不傳之祕顧乃功虧一簣集傳未及成書所幸初槁具全其義例之精有屬辭可據尙誼𨿽至愚極暗然執經館下厥有自來是以不避僭逾始自昭公二十八年訖於獲麟並序中條陳義例一節輒加校定其全書有訛誤疎遺者就用考正庶幾與屬辭歸一而前後詳略相因固知畫虎不成難逃譏誚然義例文辭悉據先生成說特施櫽括而已初未敢以臆見傅防其間也謹遵治命分爲一十五卷旣脫槁藏之東山精舍以俟君子修飾焉學生倪尙誼謹識

春秋集傳後序

