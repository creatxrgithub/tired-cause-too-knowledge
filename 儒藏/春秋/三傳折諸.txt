

欽定四庫全書

經部五

三折諸

春秋類

提要

【臣】等謹按三折諸四十四卷

國朝張尙瑗撰尙瑗字宏蘧一字損時吳江人康熙戊辰進士攺庶吉士散館外補興國縣知縣尙瑗初從朱鶴齡遊講春秋之學鶴齡作讀左日抄尙瑗亦作讀三隨筆積累旣久卷帙遂夥乃排纂而成是書曰折諸者取雄羣言淆亂折諸聖之語也凡左傳三十卷公羊谷梁各七卷而用力於左傳尢多如卷首所列郊禘五嶽考地名同考名諡同考名姓世表諸篇皆引據典核可資考證惟其書貪多務得細大不捐毎捃摭漢魏以下史事與傳文相證往往支離曼衍如因衛懿公好鶴遂涉及唐元宗舞馬之類不一而足與經義或渺不相闗殊爲蕪雜然取材旣廣儲蓄遂宏先儒訓詁之遺經師授受之奧微言大義亦多錯出於其中所謂披沙簡金往往見寶固未可以其糠粃遂盡棄其精英且春秋一經說者至夥自孫復劉敞之徒倡言廢後人沿其流派遂不究事實而臆斷是非胡安國自延祐以來懸爲功令而僖公十七年之滅項乃誤歸獄於季孫由議論多而考證少也尙瑗是書𨿽未能刋削浮文頗乖體要而搜羅薈稡猶爲摭實之言過而存之視虛談褒貶者固勝之逺矣乾隆四十二年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

折諸原序

世儒不知以傳學爲經學復不知以經傳史之學爲道問學之學而胥汨沒錮蔽於制舉訓詁之中孔子刪書斷自唐虞尙書者記言之書實記事之書也春秋專於記事與詩書並列爲經事具而道亦寓焉史起於兩漢祖書與春秋之記事記言以期不悖乎道故史之作不可以離經傳經之書厥名曰傳左公谷之傳並列而爲十三經以其有功於經也論孟四子之書其初亦一傳耳漢儒之注經並名曰唐則曰疏不敢當也兩宋儒者意薄漢唐或自名爲以逺追三代之經唐陸伯衝創爲集以駕孔疏程子作春秋而未全蘇潁濱劉原父呂朴鄕張元徳皆有劉呂所著甚多名者特其一又有陳禾林拱辰亦襲名而康侯胡氏之以朱子所推許明初遂立之學官夫以制舉所用而羣趨之可也並三而名四乃不學解事之徒彊爲之說耳丘明蓋又作外國語矣國語左爲內外兩而不援公谷爲四以國語非解經之書顧其起於穆王逺接尙書之君牙三命所載共厲宣幽補平王東遷以前之記言記事實有助於春秋書體分國列載遂開戰國短長書之體國防一書起於趙魏韓三家滅智分晉又與內外首尾相續太史公作史記所本者左傳國語世本戰國防今世本之書無傳則周室東遷以後前則春秋二百四十二年後則戰國二百四十五年曽子固所云紀其行事不得而廢者矣或謂春秋記事卽以明道三傳國語之書多嘉言懿行戰國縱橫之徒敗道已甚然學者立乎數千百年之後世變盛衰行事善惡均不可無記史家於漢唐宋正統之外三國南北朝五季未嘗以逆亂而削其事實戰國防與二傳國語皆三代以前之書爲覽古好學者之所貴重一矣諸書各有專門注釋髙下不倫元凱尙矣劭公以曲學見譏武子不徇谷梁之偏或謂其駕杜何而上要之武庫之博識固非尋常可議解國語者止一韋嗣庸庸聊備一家吳正傳校注國防綜核髙鮑以成編無慚淹洽夫讀古作者之書而得其所以興所以廢之迹且得其有裨於學術有裨於治道或無所裨而反有害之故更讀釋是書者之書其於是書有裨與無裨各持其說而有廢有興亦分乎其間若漫舉釋是書者而斥之以獨伸已說甚者並古人所作之傳而黜之以爲別有不傳之祕舉秦亡漢興藏山巖伏屋壁師承口授之編並棄之以爲無足道獨崇奉夫後起臆說一二家之言以爲弋科名取富貴之具從前之位置甚髙而實爲後世至庸至卑者之所托足愚之所輯並未嘗屏棄此一二家言也折諸之名本之子子又曰塗𨿽歧而通諸夏則由諸川𨿽曲而通諸海則由諸則將擴一二家以証之數十百家之異同由四百八十餘年而下逮乎千數十百年之久近迎而距之平心而察之不敢謂一心之臆度必百家皆莫之能及又往往歷羣言之淆亂於吾說竟無所於遁劉彥和曰傳者轉也轉受經旨以授後人也愚惟不敢謂得不傳之祕而必求之可傳之書以不憚閱歷乎展轉傳受之勞庶幾經傳與史合流同歸先儒所謂道問學之功於是乎在惜智識弇淺見聞有限矻矻十餘年老境已至古作述之君子所謂傳之其人者則愚終不敢當也

雍正攺元癸夘重九日吳江張尙瑗書

予師愚庵朱先生輯讀左日鈔而序之曰欲成一家之學必以經證傳以傳證經更復出入羣書展轉相證此非予力所任俟之述作君子瑗生九齡讀四經旣畢當次受春秋家君令讀左公谷三傳及國語國防𨿽短章剰句間從刪削而所讀皆全部非如俗刻鈔撮之本餘暇瀏覽亦略上口旣乃閱胡文定之書私心有所未合杜林合注尢疑其不類則因朱先生纂輯之日以愚意相質難先生爲言唐卿最繆不經與元凱並列不啻韓非之厠老子乃知讀古人書當出已裁而經學必以傳疏爲依據詩正義云漢初爲正義者皆與經別行三傳之文亦不與經連古人之行事未必盡當於後人之心著書之家各因其所見以爲是彼此各一是非惡在其爲彼是哉歐陽永叔自謂信於孔子而不惑經之所書其所信也經所不言不敢知也夫孔子未修之春秋後世學者不得而見何從測其筆削之意之所存而丘明所爲先經以始事後經以終義者皆爲駢枝無用之物唐宋以來經學傳學之家尢宜韜翰而不作矣子曰天地簡易何五經之支離支離蓋其所以爲簡易也又曰眾言淆亂則折諸聖歐陽氏謂經簡而直傳新而奇學者樂聞而易惑愚以爲樂聞新奇然後可以折諸簡直其新奇也蓋其所以爲簡直也通籍後久病廢書調宰瀲江泥塗筐篋之身無意言經學諸家冊本一未嘗攜獨左公谷國語國防全文童幼熟誦公暇偶閱諸史他經旁涉稗乘瑣錄諸書有與經傳相發者灑然神開旁解側出不能自已隨筆書之積久成帙國語與左傳通爲內外傳以三傳皆緣經而作外傳獨否遂與短長書以後二百四十五年七雄之行事繼獲麟以前二百四十二年並稱爲國語國防折諸而一國不可以爲名短長之書劉中壘一名爲事語合國語而謂之二語創立新名或未悖厥理隨筆所獲多出已裁所謂此亦一是非固未暇計其爲彼是也愚庵先生不敢自許成一家之學瑗何人斯敢謂當予師之所俟乎所采之書不全不備無異於大澤之礨空惟是展轉相證使不以經傳支離爲世訽病則志之所存焉耳

康熙壬辰孟冬尙瑗題於瀲江官舍之學海

欽定四庫全書

左傳折諸卷首上興國縣知縣張尙瑗撰先正評說

劉子駿曰春秋左氏丘明所修皆古文舊書多者二十餘通藏於祕府伏而未發孝成帝湣學殘文缺稍離其眞乃陳發祕藏校理舊文得此三事以考學官所傳經或脫簡傳或間編博問人間則魯國桓公趙國貫公膠東庸生之遺學與此同抑而未施此乃有識者之所嘆慜士君子之所嗟痛也【讓太常博士書】

子駿又曰左氏丘明好惡與聖人同親見夫子而公谷在七十子之後傳聞之與親見其詳略不同也

子云曰左氏曰品藻司馬文正公注曰品第善惡藻飾其事【法言重黎篇】

班孟堅曰仲尼以魯周公之國禮文備物史官有法故與左丘明觀其史記據行事仍人道因興以立功就敗以成罰假日月以定歷數借朝聘以正禮樂有所褒諱貶損不可書見口授弟子弟子退而異言丘明恐弟子各安其意以失其眞故論本事而作明夫子不以空言說經也【漢書藝文志】

王仲任曰魯共王壊孔子教授堂以爲宮得佚春秋三十篇左氏傳也公羊髙谷梁寘胡母氏皆傳春秋各門異戶獨左氏傳爲近得實太史公漢之通人也左氏之言與二書合公羊谷梁胡母氏不相合又諸家去孔子逺逺不如近聞不如見劉子駿玩弄左氏童僕妻子皆呻吟之光武皇帝之時陳元範升上書連屬條事是非左氏遂立【論衡】

賈景伯曰左氏崇君父卑臣子彊榦弱枝勸善戒惡至明至切至直至順【本傳】

盧子幹曰丘明之傳本模春秋博物盡變囊括古今表里人事【本傳】

幹令升曰丘明能以三十卷之約括囊二百四十年之事斯蓋著作之良模也當春秋時諸侯大事見知於他國者或因假道而方聞或以同盟而始赴如秦燕之據有西北楚越之大啟東南人罕通於上國故載其行事多有闕如且其書自宣成已前三紀而成一卷至襄昭已下數年而占一篇是知國阻隔者記載不詳年淺近者撰錄多備此丘明隨聞見而成傳何有故爲簡約者哉【史議】

劉彥和曰春秋睿旨幽隠經文婉約丘明同時實得微言乃原始要終創爲傳體傳者轉也轉受經旨以授其後實聖文之羽翮記籍之冠冕也【文心雕龍】

彥和又曰記編同時時同多詭𨿽定哀微辭而世情利害勲勞之家𨿽庸夫而盡飾迍敗之士𨿽令徳而常嗤吹霜歕露寒暑筆端同時之枉可爲嘆息析理居正惟素臣乎【同上】

劉知幾曰左氏述臧哀伯諫桓納鼎周內史美其讜言王子朝告於諸侯閔馬父嘉其辧說凡如此類其數實多斯蓋當時發言形於翰墨立言不朽播於他邦而丘明仍其本語就加編次亦猶近代史記載樂毅李斯之文漢書錄晁錯賈生之筆尋其實也豈是子長稾削孟堅雌黃所稱述者哉【史通】

知幾又曰當秦漢之世左氏未行遂使五經雜史百家諸子其言河漢無所遵憑故其記事也當晉景行霸公室方彊而云韓氏攻趙有程嬰杵臼之事魯侯禦宋得雋乘丘而雲莊公敗績有馬驚流矢之禍楚晉相遇惟在邲役而云二國交戰置師於兩堂子罕相國宋睦於晉而云晉將伐宋覘其哭於陽門介夫乃至魯師滅項而云項實齊桓所滅春秋爲賢者諱襄年再盟君臣和葉而云諸侯失正大夫皆執國權其記時也蓋秦穆居春秋之始而云其女爲荊昭夫人韓魏處戰國之時而云其君陪楚莊王葬焉列子書論尼父而云生在鄭穆之年扁鵲醫療虢公而云時當趙簡子之日欒書仕於周子而云以晉文好獵犯顏直言荀息死於奚齊而云觀晉靈作防累基申誡或以先爲後或以後爲先日月顚倒上下翻覆古來君子曽無所疑及左傳旣行而其失自顯語其益不亦多乎【下三條皆同上】

又曰左氏載諸大夫詞令行人應答其文典而美其語博而奧述逺古則委曲如存徴近代則循環可覆必料其功用厚薄指意深淺諒非經營艸創出自一時琢磨潤色獨成一手斯蓋當時國史已有成文丘明但編而次之配經稱傳而已

又曰左氏之敍事也述行師則簿領盈視叱聒沸騰論備火則區分在目修飾峻整言勝捷則収獲都盡記奔敗則披靡橫前申盟誓則慷慨有餘稱譎詐則欺誣可見談恩惠則煦如春日紀嚴切則凜若秋霜敍興邦則滋味無量陳亡國則淒涼可憫或腴辭潤簡牘或美句入詠歌跌宕而不羣縱橫而自得若斯才者殆將工侔造化思涉鬼神著述罕聞古今之卓絕如二傳之敍事也榛蕪溢句疣贅滿行華多而少實言拙而寡味若必方於左氏也非惟不可爲魯衛之政差肩雁行亦有云泥路阻君臣禮隔者矣

啖叔佐曰左氏傳書周晉齊宋楚鄭等國之事最詳晉則每一出師具列將佐宋則每因興廢備舉六卿故知史防之文每國各異左氏得此數國之史以授門人義則口未形竹帛後代學者乃演而通之總而合之編次年月以爲傳記又廣采當時文籍故典與子產晏子與諸國卿佐家傳並卜書夢書及雜占書縱橫家小說諷諫等雜在其中故比余傳其功最髙博采諸家敍事尢備能令百代之下頗見本末【集傳】

蘇東坡曰人之於事喜而言之則其言和而無傷怒而言之則其言厲而不溫怨而言之則其言深而不泄此其大凡也春秋於仲孫湫之來曰齊仲孫來於季友之歸曰季子來歸此所謂喜之之言也於魯鄭之易田曰鄭伯以璧假許田於晉文之召王曰天王狩於河陽此所謂怒之之言也於叔牙之殺曰公子牙卒於慶父之奔曰公子慶父如齊此所謂怨之之言也至於公羊谷梁之傳則不然日月土地皆所以爲訓也夫日月之不知土地之不詳何足以爲喜而何足以爲怒此喜怒之所不在也春秋書曰戎伐凡伯於楚丘而以爲衛伐凡伯春秋書曰齊仲孫來而以爲吳仲孫怒而至於變人之國此又喜怒之所不在也【本集】

劉器之曰公谷皆解正春秋春秋所無者公谷未嘗言之故漢儒推本以爲眞孔子之意然二家亦自矛盾則亦非孔子之意矣若左傳則春秋所有者或不解春秋所無者或自爲傳故先儒以爲左氏或先經以起事或後經以終義或依經以辧理或錯經以合異然其說亦有時牽合要之讀左氏者當經自爲經傳自爲傳不可合而爲一然後通矣

程子曰春秋經不通求之傳傳不通求之經【經說】

程子又曰以傳考經之事迹以經別傳之眞僞

陳止齋曰自昔相傳左傳爲左丘明撰其好惡與聖人同者也其書稱虞不臘矣見於嘗酎及秦庶長皆戰國後制故或疑非孔子所稱左丘明別自是一人爲史官者【章旨】

鄭漁仲曰左氏旣作凡太史公劉向之徒著書立言首尾倒錯皆不得捆摭而成見其有功於世又非特傳聖人之經而已【通誌略】

朱子曰看春秋且須看得一部左傳首尾意思通貫方能略見聖人筆削與當時事之大異【語類下條同】

朱子又曰春秋之書且據左氏當時天下大亂聖人且據實而書之其是非得失付諸後世公論蓋有言外之意若必於一字一辭之間求褒貶所在竊恐不然齊桓晉文所以有功於王室者蓋當時楚最彊大時復加兵於鄭則在王畿之內又伐陸渾之戎觀兵周疆其勢與六國不同蓋六國勢均力敵不敢先動楚在春秋時他國皆不及向非威文有以遏之則周室爲其所並矣又諸侯不朝聘於周而周反下聘於列國是甚道理又曰左傳是後來人做爲見陳氏有齊所以言八世之後莫之與京見三家分晉所以言公侯子孫必復其始以三傳言之左氏是史學公谷是經學史學者記得事卻詳於道理上便差經學者於義理上有功然記事多誤

又曰左氏有一个大病是他好以成敗論人

馬貴與曰春秋一書三傳各以其說與經文參錯而所載之經文又各乖異然而左氏爲優蓋公羊谷梁直以其所作傳文入正經而左氏則經自經而傳自傳又杜元凱經傳序文以爲分經之年與傳之年相附則是左氏作傳與經文本自爲一書至元凱始以左氏傳附經文各年之後是左氏傳中之經文可以言古經矣然獲麟而後引經以至仲尼卒則分明增入【文獻通考】

章俊卿曰左氏載諸侯之事或詳或略其尢著者每出一師具列將佐或因廢興並舉六卿如子產晏嬰之流並其氏族世家亦或詳備而夢卜雜占小說諷誦縱橫滑稽之言無所不有其於敍事可謂緐矣然以辭勝於事則其解釋經意乃或滅裂公谷二家隨經解釋事爲之說比附日月曲生條例義有不合亦復彊說蹖駁不倫首尾矛盾𨿽其釋經密於左氏至其說之緐碎抑又過之蓋左氏之說經少則其失亦少二傳之解經多則其失亦多然則釋經之失少載事之得多左氏之學不賢於公谷乎光武時尙書令韓歆上疏欲立左氏博士範升奏以左氏淺末不宜立且條左氏之失十四事啖助愛公谷以左氏解義多謬此嗜公谷者則指左氏之疵也範升奏左氏不可立而陳元詣闕上書言丘明至賢親受孔子而公谷傳聞於後世賈逵亦條上左氏長於二傳者三十餘事謂左氏深於君父公羊多任權變此喜左氏者則譏二子之蹖駁也【山堂考索】

王伯厚曰三傳皆有得於經而有失焉左氏善於禮公羊善於防谷梁善於經鄭康成之言也左氏艷而富其失也誣谷梁淸而婉其失也短公羊辯而裁其失也俗範武子之言也左氏之義有三長二傳之義有五短劉知幾之言也左氏拘於赴告公羊牽於防緯谷梁窘於日月劉原父之言也左氏失之淺公羊失之險谷梁失之迂崔伯直之言也左氏之失專而縱公羊之失雜而拘谷梁不縱不拘而失之隨鼂以道之言也事莫備於左氏例莫明於公羊義莫精於谷梁或失之誣或失之亂或失之鑿胡文定之言也左氏傳事不傳義是以詳於史而事未必實公羊谷梁傳義不傳事是以詳於經而義未必當葉少蘊之言也左氏史學事詳而理差公谷經學理精而事誤朱文公之言也學者取其長捨其短庶乎得聖人之心矣啖趙以後憑私臆決甚而閣束三傳是猶入室而不由戶也【困學紀聞】

家則堂曰齊太史子余曰天其以夫子爲素王乎蓋言無其位而托王法以行其誅賞也後人因謂仲尼爲素王丘明爲素臣以其能輔翼聖經垂之來世耳但其書雜引諸國史及以所聞傳而益之往往近誣而失實兼其書不出一人之手前後自爲矛盾學者以是惑焉漢儒謂公谷之傳自子夏惟丘明親見聖人在七十二弟子之列然當時皆口傳授不爲之書至其子孫門弟子始述其若祖若父若師之意以爲之書故雜以秦漢間官名制度此說得之矣吁使左氏不爲此書後之人何所考據以知當時事乎不知當時事何以知聖人意乎近世有科塲小生專排左氏妄肆已意揣摹當時事而爲之說進取之士利其新奇可以中舉文之程度相與宗之其蠧春秋誤後學甚矣學者觀乎左傳取其有補於經者而革其舛誣可也【集傳詳說】

黃楚望曰左氏乃是春秋時文字或以爲戰國時文字者非也今考其文自成一家眞春秋時文體戰國文字麤豪賈誼司馬遷尙有餘習而公羊谷梁則正是戰國時文字耳左氏固是後出然文字丰潤頗帶華艷漢初亦所不尙至劉歆始好之其列於學官最後大扺其文字近禮記而最繁富耳【春秋屬辭】

又曰左氏後人見其有乖忤處多不信其傳豈可因其短而棄所長哉若欲捨傳以求經非惟不知左氏亦不知經

趙子常春秋師說載黃楚望曰三傳重於漢而輕於唐自韓退之春秋三傳束髙閣之語爲盧仝發而啖趙陸氏及孫泰山之學爲時所尙故歐陽公說趙盾事皆不用三傳而三傳愈輕矣蓋啖叔佐始疑左傳爲作俑之首而喜攻左傳者常佐佑其說左氏又不幸誠有所短諸公遂因其所短並其所長厭棄之觀伊川於論語中有一二事皆不取三傳則其不信左氏亦多矣夫不取左氏而並不用二傳則固應多用新說

汪環谷曰左傳所載諸國事春秋不書者甚多如王殺周公黒肩王子克奔燕陳佗殺太子免鄭殺昭公及子亹子儀衛成公殺叔武曹公子負芻殺太子之類皆當時不告於魯魯史不書於防故春秋不得而書非削之也蓋左氏所據者春秋之史而夫子筆削據魯國之史宜其詳略不同也【環谷集】

王守溪曰左氏疏春秋載二百四十二年列國諸侯徵伐防盟朝聘宴饗名卿大夫往來辭命則具焉其文蓋爛然矣於時若臧僖伯哀伯晏子子產叔向叔孫豹之流尢所謂能言而可法者下是則疆埸之臣有若展喜呂飴甥賓媚人解奮蹶由方伎之賤有若史蘇梓愼裨竈蔡墨醫和緩祝鮀師曠夷裔之逺有若郯子駒支季札聲子沈尹戌防啟疆閨門之懿有若鄧曼穆姜定姜僖負羈之妻叔向之母皆善言焉於戲其猶有先王之風乎其詞婉而暢直而不肆深而不晦精而不假鑱削或若剰焉而非贅也若遺焉而非欠也後之以文名家者孰能遺之是故遷得其奇固得其雅韓得其富歐得其婉而皆赫然名於後世則左氏之於文可知也已而世每病其誣蓋神怪妖祥夢卜防兆之類誠有類於誣者其亦沿舊史之失乎𨿽然古今不相及又安知其果盡無也【震澤集】

胡敬齋曰左氏傳博洽記載當時行事及言論煞有是處其陋處好以成敗禍福論人【居業錄】

王鳯洲曰昔孔子因魯史以作經而左氏翼經以立傳其所注記蓋列國詞命載書訓戒諫說之辭也商略帝王包括宇宙該治亂迹善敗按籍而索之斑斑詳覈奚翅二百四十二年之行事其論古今天道人事備矣卽寥寥數語靡不悉張弛之義暢彼我之懷極組織之工鼓陶鑄之巧學者稍稍掇拾其芬艷猶足以文藻羣流黼黻當代信文章之巨麗也【弇州集】

汪伯玉曰說春秋莫良於左氏夫非聖人之徒與其時紛爭其人倬詭其辭葆大其事奇衺比事屬辭燦然不倍於道猶之百揆三事奉天子之禮樂徵伐以紀四方謂之素臣有以也然有作者宜居亞旅之間近世祧之而躋康侯知管晏而已矣【谼中集】

王允寧曰左氏釋經𨿽簡而博通諸史敍事尢詳能令百代之下頗見本末其有功於春秋爲多【槐野集】

郭靑螺曰孔子老而作春秋洙泗之間身通六藝者七十子彬彬矣乃遊夏號文學之雋不能贊一詞而獨與左丘明何也豈丘明之史才賢於遊夏邪夫作史不獨以其才也其心行貴直直則不隠其好惡貴公公則不私子曰巧言令色足恭左丘明恥之丘亦恥之匿怨而友其人左丘明恥之丘亦恥之其好惡同其心行同與之共議而書往其不隠不私當必有當於聖心者遊夏二家卽門人灑掃應對一節互相詆譌各立門戶日自嘵嘵不暇而何以定二百四十年之是非乎此夫子所以與左不與遊夏也

文文起曰左氏以左史記事而名也自漢以前未列於詩書故獲免於秦火至張蒼始習讀焉而賈太傅爲之訓詁趙人貫公京兆尹張敞蕭傅望之黎陽賈防皆善言之乃左氏旣以記事爲書故記其事不晰其義遂終西京世不能與公谷埒劉歆典校正定欲建於國學而諸儒莫有應者建武中尙書令韓歆請立而未行魏郡李封拜博士而旋罷迨永明中詔能爲左氏者擢髙第爲講郎賈逵服防並爲訓解至魏晉始盛杜預爲集解專行服義而左氏乃大昌然則書之顯晦亦自有時矣哉【竹塢山房集】

左丘明親授經於仲尼公羊髙谷梁赤皆子夏之門人以宗法言之左氏則宗子也公谷則別子之子也漢世公羊盛行左氏後出立於劉釋於杜至孔氏而始備迨於有唐之世學者鑿空好新欲捨傳以求經於是入主出奴三傳皆茫無質的而春秋之大義益晦元季有黃澤楚望者獨知宗左氏以通經以其說授之於東山趙汸東山屬辭諸書殆髙出宋元諸儒之上而惜其所謂集傳者猶爲未成之書擇焉而未詳也明朝富順熊過有春秋明志錄援據該博而於彭山李氏杜撰不根之說亦有取焉則亦好新說之過也私心不自量謂當以聖經爲經左氏爲緯采集服杜已後訖於黃趙之疏解疏通畫一訂爲一書而盡埽施丐盧仝髙閣三傳之臆說庶幾春秋一書不至爲郢書燕說疑誤千載

郊禘考

自孔子有魯之郊禘非禮之嘆論語又云旣灌而往吾不欲觀祭法有虞氏禘黃帝而郊嚳夏后氏禘黃帝而郊鯀殷人禘嚳而郊冥周人禘嚳而郊稷夫黃帝帝嚳在嚳鯀冥稷之上似禘在郊之上然禘之祭卽以黃帝帝嚳主之者也若郊之所主者天也郊以天爲主嚳鯀冥稷特以配之故郊仍在禘之上春秋書禘者二書郊者九又書大事者一有事者二左傳於昭十五年之有事武宮以禘表之則知宣八年有事太廟亦當爲禘而文二年之大事說者以爲大祫或以爲大禘禘與祫之分名馬季長謂禘大祫小劉子駿賈思伯則謂一祭二名其行之疏數有三年一祫五年一禘之說又有一祫一禘之說紛紛莫知所適其最繆妄不經以禘所配食之帝爲感生帝命其名爲靈威仰其說亦出於康成竄緯書以混經累朝議禮頗有惑而行之者唐宋經學諸家攘而辟之竭盡無餘蘊然而伯循趙氏其說春秋素不取左傳因謂禘於武宮禘於僖公襄公皆左氏妄說自餘眾論或以明堂位爲漢儒所造過於推崇魯國或又以王制混禘於四祭中輕重失倫蓋春秋之家聚訟愈興不能歸於畫一於是鄱陽貴與馬氏折衷而分解之曰禘有二名有大禘之禘有時禘之禘王制所謂不王不禘王者禘其祖之所自出以祖配之禮運所謂魯之郊禘非禮者大禘也祭義所謂夏禘秋嘗王制所謂天子祫禘諸侯之禘一犆一祫者時禘也左傳載昭公十五年禘於武宮二十五年禘於襄公定公八年禘於僖公皆當時實事安有魯國元無此祭而鑿空妄說者乎況時禘通行於天子諸侯非止魯國行之晉國亦行之故襄公十六年晉人曰以寡君之未禘祀左氏又於僖公三十三年曰烝嘗禘於廟其爲時禘曉然明白未可儕之郊望而例以僭目之矣貴與先生之論引傳合經引禮經以解春秋羣疑皆可冰釋朱子亦曰周人禘嚳祀嚳於后稷之廟而以稷配所謂禘其祖之所自出卽配之以其祖者也春秋家說三年喪畢致死者之主於廟亦謂之吉禘一名而二祭大禘時禘馬氏之論蓋得之於朱子實使學者曠若發蒙周之郊之配以後稷者本以祀天於圜丘而後世有天與地分祭合祭之疑又有五帝五郊之論或又以爲郊與禘一祭而異名周禮凡樂圜鐘爲宮冬至日於地上之圜丘奏之爲六變以禮天神函鐘爲宮夏至日於澤中之方丘奏之爲八變以禮地祗郊特牲曰郊之祭也迎長日之至也月令孟春之月天子乃以元日祈谷於上帝左傳孟獻子曰郊祀后稷所以祈農也啟蟄而郊郊而後耕貴與解之曰古禮一嵗再郊正月之郊爲祈谷月令及孟獻子所云是也十一月之郊爲報本郊特牲所言是也郊之論諸儒不無同異較之於禘稍顯達而易辯愚因是以証之春秋經之書郊者九而不用者六多以牛死而不郊或不郊而猶三望猶者可已之辭也謂其可已而猶不已也天子有望秩山川之禮諸侯則止祭其封內山川魯以泰山爲封內之山而祭之其祭宜庪縣而不宜望望則僭天子矣合河海而爲三望均之一僭矣孔子美楚昭王不敢祭河以爲知大道僖宣成三公之猶三望其於大道知之否耶用郊之事定之郊以五月哀之郊以四月皆以不時而書祭過時不祭禮也然兩公用郊之意本皆以正月正月而郊魯所宜用獨成十七年之用郊以九月並非有所遷延攺卜則鄰於孟冬之郊其僭顯然矣成公以國有內難君臣外見執辱頻年出師未巳故竊天子類造之意用郊祀以祈天在魯郊中尢爲僭妄趙子常之論最爲諳悉事情禘之書於經者止二閔之吉禘莊公明爲致新主於廟之祭並非大禘經所以書者是年五月距莊公之薨止二十二月程子以爲喪未三年行之太早所譏在短喪而不在禘宣之有事太廟昭之有事武宮一則爲仲遂卒而萬入去籥一則爲叔弓卒而去樂卒事別有爲而書至文公之大事太廟以躋僖公而書定公之從祀先公左傳以爲順祀先公定之順正以矯文之逆顧文公之逆祀逆在君定公之順祀順在君而逆又在臣陽虎方欲圖季氏以徼福先公爾時亦禘於僖公而經不書蓋文公定公兩書舉不書禘孔子之情見矣其獨書大禘者止一僖公之禘於太廟耳僖公禘於太廟用致夫人夫人者左氏以爲哀姜谷梁以爲成風谷梁之義爲長然猶非經意之所重經所重者魯之禘於太廟自僖公始呂氏春秋言惠公使宰讓請郊禘之禮於周天子使史角往惠公止之其後居魯爲墨子之學歷數公皆不敢行至僖公之身肆志行之太廟之禘眞天子之禘在周頌則爲雝在商頌則爲長髮魯亦自以爲頌而作閟宮閟宮之篇述禘事甚備所誇美詡合駉駜泮水四詩自以爲頌夫子不攺而以頌列之其上陵自見與王風之降爲風夫子亦不歸之於雅其下替亦自見禘與郊皆始於僖公僖𨿽免牲而不郊四卜三望郊自僖公始矣其餘惟閔公去喪之禘晉亦行之不闗大禘所謂禘於襄公者左傳所載不闗經文羣公之大事太廟有事太廟有事武宮者踵事而爲僭亦皆自僖公始矣宋公享晉侯請以桑林荀偃士匄曰諸侯宋魯於是觀禮魯有禘樂賓祭用之宋以桑林用成湯之樂魯以禘祀用文王之禮樂孔子又曰杞之郊也禹也宋之郊也契也謂杞宋之郊之用天子禮樂其爲僭罪下於魯一等成王封宋而作微子之命始曰統承先王修其禮物凡建丑尙白皆以賜之矣繼乃申之曰愼乃服命率由典常慮其僭且濫而諄諄戒之祝鮀稱封魯亦有伯禽之命今其書不傳成王之戒之必有同於宋者而後人之僭濫遞出而滋甚夫子生於魯仕於魯又志在從周周魯賜與受之失莫甚於郊禘平昔形之寤嘆其作春秋也譏不一譏譏其尢甚者愚故衷先儒之說而爲之考非敢參一己見於其間云【尙瑗】

五嶽考

書稱四嶽周禮稱五嶽春官大司樂以血祭祭社稷五祀五嶽鄭氏注東曰岱宗南曰衡山西曰華山北曰恆山中曰嵩髙職方氏九州山鎭云云鎭卽嶽之義也州有九而鎭亦因之爲九原無取必於五嶽之數爾雅釋山河南華河西嶽河東岱河北恆江南衡數則五而未嘗名之爲嶽禹貢靑州海岱荊州荊及衡陽梁州華陽黑水岱衡華皆表志其州而荊山不列於嶽者亦預焉冀州則有嶽陽恆衛恆爲北嶽嶽太嶽也卽職方氏冀州之霍山夫一州不得有二嶽冀州之稱嶽稱恆特散見於一州之中與岷嶓蔡防一例爾雅河西之嶽卽指嶽陽加之以河北之恆與禹貢不相防舜典四嶽因巡狩所至而主之方伯遂以名官必欲斷制諸家以求畫一紛如聚訟矣惟岱與華終古未嘗移易衡陽見於禹貢今之衡州因山以名漢武帝則以廬江之灊山易之爾雅釋山曰江南衡廬江之灊山則江北矣宋類苑北嶽恆山今謂之大茂山半屬契丹以是山分脊爲界嶽祠舊在山下宋有天下未能混一白溝河爲界祭北嶽恆山於眞定曲陽縣俗傳有飛來石之說周禮恆山爲並州之鎭明朝一統志恆山在渾源州南二十里北嶽當在渾源州無疑而唐書禮樂志祭北嶽常山於定州則曲陽望祭非始五代矣嵩山尙書爾雅周禮俱未見由漢武所命名大雅崧髙之什曰山大而髙曰崧非雒陽之嵩山也司馬侯對晉君之言旣曰四嶽矣又稱太室太室嵩山也與三塗陽城並居四嶽之外列嵩山於五嶽者武帝命之而新莽仍之亙古逮今曰五曰四迄無定名亦無定數近日胡渭譔禹貢錐指於導山至於太嶽爲之說曰隋開皇十四年詔以霍山爲冀州鎭號曰中鎭蓋卽古之中嶽也降而爲鎭爲嵩髙所壓耳崧髙維嶽謂崧然而髙者惟是四嶽之山爾雅譔於三百篇後遂實指嵩髙爲中嶽太史公又出爾雅後並補注堯典曰中嶽嵩髙也忘卻禹貢之太嶽矣漢武登禮太室易曰崈髙中嶽之名益顯皆爲爾雅所誤其立說直指霍山爲中嶽而欲削去崧髙之名旣盡駁爾雅史記之書而以西爲中並欲使四方易向愚非必欲尊嵩髙也去五而爲四則可以無稱霍山地處極西而太華之爲西嶽又必不可易或庶幾命爲北嶽以代恆之遼逺而不可以易嵩嶽之處陰陽之防風雨之中隋氏之詔不可以加於周公著述之上且旣斥爾雅之訛而復崇其河西之嶽彊指爲中嶽王安石據周禮行靑苗盈廷爭之曰詩書但有四嶽新室乃稱五嶽王莽楊堅同爲論世者所鄙孔子曰蓋有不知而作之者我無是也五嶽四嶽所謂食肉不食馬肝未爲不知味者耶【尙瑗】

塗山防諸侯考

竹書紀年穆王三十九年王防諸侯於塗山又前此十三年徐戎侵洛十四年王帥楚子伐徐戎克之通鑑前編言徐偃王得朱弓赤矢之瑞四方諸侯咸賓祭於徐穆王聞之恐遂稱受命命造父禦長驅而歸與楚連謀伐徐徐君走趙城趙城壽春地勢連屬必穆王平徐之後詔命列服昔之旅貢於徐者今仍受命於周防諸侯之事必不容己第不知何以遲至三十九年而始行之至禹迹吳越春秋所紀始書娶於塗山辛壬癸甲在荒度治水之初迨受舜禪踐天子位歸還大越登茅山以朝羣後乃大防計更名茅山曰防稽之山防稽由此得名竹書記之於八年前此五年則巡狩防諸侯於塗山有黃龍負舟之異禹在位止八年而兩次巡行南服其不遑寧處如是栁子厚塗山銘序曰周穆遐追遺迹復防於是山蓋兼禹與穆之事而並言之蘇文忠文定皆有塗山詩過濠梁而作不及防稽宋文憲遊荊塗二山記言塗山有四一防稽二渝州三濠州四當塗皆有禹迹說本蘇鶚演義謂禹之治水固嘗徧歷防內而防諸侯實在防稽之塗山吳越春秋注防稽志塗山在山陰縣西北四十五里黃龍負舟亦因赴防稽而渡江並而一之竹書紀年分而二之哀公七年子服景伯言禹防諸侯於塗山則塗山者禹至焉穆亦至焉穆所防諸侯之塗山當在徐而不在越第宋太史公記塗山又未及穆王之事兼疏其說以質好古者【尙瑗】

左丘明時代考

漢藝文志謂孔子修魯春秋口授弟子退而異言左丘明恐弟子各安其意以失眞故論本事作傳明夫子不以空言說經也太史公時左傳未出其言曰左丘失明厥有國語國語左傳皆丘明一人之書而後儒疑之不能無異同朱子意其在孔子之前左丘明恥之丘亦恥之論語集注竟斷爲古之聞人與竊比老彭相似愚謂子謂顏淵曰用之則行舍之則藏惟我與爾有是夫重顏子之賢以儕輩相待文中子曰言取而行違溫彥博惡之面諛而背毀魏徴惡之擬左丘明恥之句法以嘉許其徒至傳中宮之奇虞不臘之語虞晉之臘未可考臘起於秦秦之僭制自文公初祀鄜畤在未作春秋以前可以祀畤何不可以祀臘晉武公受命爲諸侯更後於秦仿其法以作臘以廢周之蠟此事所宜有鄭子產又有間於嘗酎之語爲漢祭而春秋列國已行之故不可以疑傳也啖叔佐趙伯循謂丘明旣與孔子同時不應孔子沒後嵗久其書猶有趙襄子之稱以趙襄子惎智伯傳文末簡所書愚故謂丘明爲貞定王時人貞定王與魯悼公同時左傳終於悼公十二年國語並於此訖筆晉語載趙襄子奔晉陽智襄子韓康子亦皆稱諡蓋丘明者目擊四卿分晉三家滅智之人於是國防之趙魏韓三國開基於此時司馬公之通鑑編年𨿽後五十三年而追溯原本實與相承呂東萊大事記補通鑑之闕直以悼公十三年開編蓋春秋戰國時勢升降之大變更左氏之生世適膺乎其防爾時卜子夏爲魏文侯師孔門十哲猶有存者故謂丘明爲造膝親承乎孔子其說𨿽出漢晉實非無徴斯其作傳以述經遊夏所不能贊之辭丘明實可以當之而素臣之爲功於素王眞不媿也其他雜說之紛紛不一謂傳中不著丘明之名則公羊谷梁並未嘗自呼爲髙與赤與俶又謂別有左氏身爲史官之人則班書旣有孔子觀魯史之文矣或又援公羊五世傳春秋謂左氏亦或一家子若孫繼世纂輯彼遷談彪固有其人者則傳其名古未有聞而何必彊爲臆測孟子曰讀其書是以論其世今論世而得丘明著書之時代祖班書以爲定著聚訟之家可以屏息已【尙瑗】

薛方山曰左丘明春秋內外傳殆遊夏之流非特朱子之倫也故賈逵王肅虞翻韋昭咸髙其人治其章句迨宋儒因唐韓子謂左氏浮誇栁子又謂其說多淫遂謂魯論所載丘明非傳春秋者於是析一人而二之鄭夾漈志氏族亦主其說謂傳春秋者左姓丘明名其在魯論者則居於左丘以地爲氏者也至考其志詳載氏族終無左丘氏不亦自相矛盾乎五霸辯

自趙岐注孟子以秦繆宋襄楚莊與桓文並列爲五霸而朱子取之𨿽續引丁氏之說並及夏商之昆吾大彭豕韋傳習之家屏置弗問蓋未嘗於孔孟之正文求之耳晉文公譎而不正齊桓公正而不譎孔子之言也其事則齊桓晉文孟子之言也霸者之功罪事迹載於春秋傳文鄄之防曰齊始霸也晉文公伐曹衛以救宋曰一戰而霸二百四十年之小國不亡大國不篡賴二霸之功業維持之傳之推崇亦止於是秦繆公濟茅津封殽屍則曰遂霸西戎中夏之霸主固傳文所未許並左氏而爲三傳者有谷梁其言曰交質子不及二伯霸之見於傳者止此若楚者齊桓晉文連諸侯以討之以制楚而始成其爲霸則受制於伯之楚焉得復以霸名宋襄者亦嘗繼桓以圖霸而見執於楚請釋於諸侯旋戰敗於楚以死孟子曰食志乎食功乎志在圖霸而卽以霸許之則前之徐偃後之宋偃皆將名列霸冊矣孔子作春秋尊周室抑彊諸侯諸侯之恃其彊而倍叛王室吞滅小國者則惡之非比今之諸侯而誅之也比今之諸侯而誅之則武王周公眾建諸侯實爲禍始矣且禹之執玉帛者萬國湯之諸侯三千夏商之時未嘗無諸侯也夏商先有諸侯故其衰也亦有霸鄭語史伯對桓公曰昆吾爲夏伯大彭豕韋爲商伯此丁氏之所宗其說較之臺卿爲正二代之伯皆受命天子子孫世及其後裔助桀爲虐爲湯所誅見於長髮篇昆吾夏桀之文春秋齊以五公子爭立而霸業無承晉則世爲諸侯盟主若合符節或曰楚與晉嘗狎主諸侯盟矣楚何以不得云霸曰霸必有天子之命而霸者之功全在尊王齊桓公召陵伐楚責以王祭不共其防葵丘也曰天威不違顏咫尺晉文公之盟踐土也載書曰同奬王室召伯廖賜齊侯命出於惠王宰孔賜齊侯胙尹氏王子虎賜晉侯以大路彤弓秬鬯皆出自襄王天子之命累加於二霸傳文所錄本於簡冊所傳楚則特自王耳莊之勝晉於邲曰作先君宮不請命於王知王之必不以命予之迨靈旣合諸侯於申其臣伍舉曰霸之濟否在此防也則前此莊共之不得爲霸可見矣霸者伯也太保率西方諸侯畢公率東方諸侯成康時之伯召公疆理南海申伯蕃宣四國宣王時之伯特成康宣王王室彊而伯統於王伯仍爲王道之伯惠襄以下王室微而伯以扶王伯遂爲霸道之伯矣吳夫差亦自稱王顧其防黃池也使王孫苟告勞於周周天子有秉徳侈大之詔及身而亡敗有甚於宋襄若其志奬王室與親被天子之錫命幾幾與齊桓晉文並駕齊驅所以荀子論霸並及吳越越勾踐之事則在獲麟絕筆以後元王之賜胙也殆與顯王賜黼黻之服於秦相等世屢降而王命亦不足爲重越之滅吳秦之敗三晉之師斬首六萬較諸夫差之伐魯以卹邾伐齊以卹魯仁暴又復懸殊總之春秋之霸止有齊桓晉文合夏商之昆吾彭韋而後得爲五霸丁氏之說更無異議漢書曰二霸之後寖以淩遲曹冋六代論李康命運論漢魏諸儒皆止就桓文立論元凱注國佐語五霸之霸以爲兼三代而言總無有及於宋秦楚三君者孟子集注明楊升庵作論以駁之近日顧亭林謂有三代之五霸春秋之五霸分別言之趙氏之訛愈著夫其注孟子而不熟復孟子之書其言何足取也【尙瑗】

四凶議

稽古堯舜在上八元八凱敷五典而穆四門乃有四子者曰共工曰驩兜曰鯀曰三苗號爲四凶堯猶容之至舜始流之放之竄之殛之虞夏之文多闕略余以爲此卽虞庭考績之法也何以明之書不云乎三載考績三考黜陟幽明分北三苗三苗則四凶之一也先是堯使鯀治水九載績用弗成至舜之時鯀苗皆三考則共工驩兜可知矣故曰卽考績之法也然則其考績屬之元凱可知彼幽者黜之而可矣乃流放竄殛何也唐虞建官惟百處之必有輕重四凶其重者也舜禦眾以寛而獨嚴於四凶不聞元凱爲之求寛彼四子者無一可寛者也設令得逞其志則元凱皆當放流而虞之天下壊矣夫鯀之罪在汨陳五行其治水之法卽後世之築隄苗之罪在負固不服似今播酋之類至於共工之靜言庸違驩兜之比周爲惡皆末世人臣之常事罰之不宜若彼其重蓋此比屋可封乍見四子之惡不勝駴異故投之四裔以禦魑魅耳

四凶議爲趙夢白先生筆作於天啟癸亥正月下旬京察前一日庚戌衂師閫帥彊吏以逮監紀贊畫之負重辟以賄免者忠毅官都憲欲収治之故作此議以堅冢宰之意下半更入時事今采其前幅於經傳之指亦甚合非獨以人重言也

論左傳書

前代諸儒之論或以人或以事事有事之善敗人亦有人之美惡尢要在於辧王霸而區純雜別尊卑而嚴內外以故桓公敬仲之功可取者或不得一二董安於衛趙之忠公斂處父防孟之智亦橫被稱許至若秦楚吳越槪以猾夏而黜之蕩意諸叔仲彭生之死君父泯焉無述而師曠論衛史墨論陳之曲說萇之忠懇更顚倒其是非邪正愚以爲事可核也人可論也尢不若統二百四十年而觀夫世運之升降純雜宜辧也內外宜嚴也又不若舉天子諸侯大夫而原夫主臣之正僭家國之興衰蓋春秋者爲東遷作也洛邑之周猶之建業之晉臨安之宋鎬京何以降而爲洛邑當責之榮夷公虢石父而不當責之齊桓晉文洛陽何以降而之建業汴京何以降而之臨安當責之賈郭荀馮二蔡二惇而不當責之溫嶠陶侃趙鼎張浚夫春秋之天下桓文維之也鄧息江黃方盡於楚邢衛見滅於狄管仲之功所謂民到於今受其賜若齊宋更霸而不終惠襄內難之疊見非狐偃趙衰亦無以繼管氏而成勤王攘楚之績厥後戲與蕭魚之盟魏絳能使悼公復霸宋虢之防趙武屈建能使諸侯四十餘年不受兵局異而事亦殊其爲遏彊大而存弱小皆可取也荊楚勾吳當其崛起僭王非不欲攘而斥之迨楚旅之服陳鄭義聲振焉猶之晉詭諸篡大宗而吞噬虞虢霍魏罪不容於誅滅幸免桓公之西略得重耳矯之不妨功罪相掩夫差黃池一防降王稱伯獲麟將訖而猶有尊天王之僅舉焉合之秦任好之師河上謀復天子此數君者其可以內外之故終擯之乎要其間正僭興衰之故世運因之升降者莫甚於有家之竊國大夫之篡諸侯夫諸侯僭天子猶未敢於滅宗周也大夫僭諸侯而遂代齊分晉矣春秋之始弒父弒君鮮有不見討於其國者迨其末逐君弒君而遂擅齊魯之政裂晉之土矣於是年表之十九國並而爲七而共主變而爲東王西王再變而爲東周公西周公天下爭爲戰國虎挒梟磔橫流塗炭猶之建業更變爲潯陽臨安更變爲碙州厓門論世者尙忍言乎遡厥由來皆起於髦荒寵樂持祿養癰之君若臣論晉宋者歸咎於太元與寶慶紹定之政韓侂冑賈似道之徒而風飇舉違枯集菀者爲郤超劉穆之史天澤張範李恆新國之腹心舊主之蟊賊也春秋之季王國則景王以之列侯則晉平齊景魯昭當之而賓孟梁丘據闞止郈孫荀躒範鞅諸臣之黷貨專權以啟舋搆亂若夫尹圉南宮嚚魏戊汝寛董安於臧防申丰公斂陽陳逆朱毛樂禍醜正或助逆而爲之抽刃或造謀而與之借箸凡夫宣力私門叢蠧公室皆斷不容於名敎者先儒疎略偶未及此或反以其濟變之才乘時之略而節取之吾必爲之嚴詞深文三致意焉以爲同一亂臣賊子罪無輕重而惡有隠顯天討之已加者史筆可緩惟天與君不能討史論所以伸其權躬親弒逆之事而世見之者後儒無所置論畱禪代於子孫悠然以臣節終其身而國柄已竊民志已移俾一二仁人志士支大廈而無所施其力而趨時冒利才智之士相率而盡喪其廉恥此季孫意如陳乞趙鞅魏舒諸臣所攘者侯國而實系乎王朝所傾者齊晉與魯而實闗乎列國戎首元凶不可不亟著其罪以補先儒之所未及事在申傳而實以宗經其衰世之意耶【尙瑗東李梧岡】

左傳折諸卷首上

欽定四庫全書

左傳折諸卷首下興國縣知縣張尙瑗撰成周地形

昔武王克商定鼎於郟鄏至成王營成周周澗水東瀍水西而營洛邑是爲王城又於瀍水東北遷商頑人居之平王因犬戎之亂自酆東遷而居王城則東周之始王也至敬王與子朝爭立出奔晉定公使魏舒率諸侯之大夫防於狄泉以其地本成周之城而居敬王至考王封其弟桓公於河南以續周公之官職至孫宣公乃封少子於鞏號東周惠公王赧立東西周分理【蘇東坡指掌圖】陸機曰洛陽記洛陽城周公所制東西十里南北十三里華延雋曰卽成周也後漢魏隋並都於此

魯地形

漢書地理誌魯奎婁之分野也東至東海南有泗水至淮得臨淮之下相睢陵僮取慮皆魯分也周興以少昊之墟曲阜封周公子伯禽爲魯侯以爲周公主自文公以後祿去公室政在大夫季氏逐昭公陵夷微弱三十四世而爲楚所滅然本大國故自爲分野愚輯折諸列國地域以班書地裏志爲主鄭陳蔡皆先亡而魯微弱不列於戰國故其分野獨錄於此而班書十二分野晉分爲韓趙魏不與春秋列國相符春秋當以史記表十二諸侯爲主而疆域不詳故采錄古今名家議論附以管見而成篇齊秦兩大國其地理詳於國防分野篇左傳折諸不復見【尙瑗】

晉地形

晉自武公滅翼而王命以一軍爲晉侯其時疆土未廣考之於傳獻公滅今洪洞縣滅霍今霍州滅耿在今河津縣滅魏在今蒲州滅虞在今平陸縣重耳居蒲在今隰州夷吾居屈在今吉州申生居曲沃在今聞喜縣而公都絳在今太平縣不過今平陽一府之境而滅虢滅焦皆在今陜州則跨大河之南至惠公敗韓之後秦徵河東則內及解梁在今臨晉縣狄取狐廚在今寧鄕晉境稍蹙文公始啟南陽得今之懷慶襄公敗秦於殽惠公賂秦之地復爲晉有而以河西爲境若霍太山以北大都皆狄地悼公用魏絳之謀以貨易土平公時荀吳敗狄於太原於是晉之北境至於洞渦雒陰之間矣成公滅赤狄得今之潞安頃公滅肥滅鼓得今之眞定一一可考【顧炎武日知錄】

楚地形

楚世爲彊國以齊威公之霸與之爲敵謂之齊楚晉文公之霸亦與之爲敵謂之晉楚秦彊亦曰秦楚吳彊曰吳楚自三代以來有國歷年可謂久矣楚國方城爲城漢水爲池方城在唐汝之間則是鄧唐汝皆其北境鐘離居巢爲東界及滅越至以徐淮爲東境地亦可謂廣矣初熊繹都丹陽卽今枝江康爲勾亶王今江陵紅爲鄂王今武昌執疵爲越章王皆在江上文王熊訾始都郢今之郢州古號爲鄢郢昭王畏吳去郢北徙鄀東西蓋屢遷矣【趙彥衛雲麓漫鈔】

宋衛地形

宋衛在春秋皆爲上國星野載戰國防因漢書地誌以從其類顧二國之在春秋又有可論者衛自康叔受封仍殷朝歌舊都復並邶鄘之地商頌所謂邦畿千里疆宇甚大又皆在河北懿公爲狄所滅戴公廬漕渡河而南文公城楚丘皆河南之域左傳滎澤之戰杜注滎澤當在河北孔疏以爲禹貢滎波旣瀦本在河南蓋自北徙南故曹楚丘皆屬河南地此後河北共汲諸壤皆爲晉有而國以削此衛之可言者也宋因成湯亳都睢陽在梁沛之間與楚接壤其被楚患與鄭同而晉悼復霸之後汲汲爭鄭鄭之犧牲玉帛待於境上去就不常宋則華元善於令尹子重兼善欒武子向戌復善於令尹子木兼善趙文子合兩國之成皆盟於宋西門之外國勢使然此又宋之可言者也【尙瑗】

陳蔡曹地形

漢地誌陳本太昊之虛武王封舜後嬀滿於陳是爲胡公史記貨殖傳潁川南陽夏人之所居也南陽西通武闗鄖闗東南受漢江淮宛亦一都防也國風陳譜箋疏略引其語曹風詁訓傳陸氏曰曹者武王弟叔振鐸所封之國其封域在兗州陶丘之北菏澤之野今濟陰定陶是也正義曹都𨿽在濟陰其地則逾濟北春秋僖公三十一年取濟西田左傳曰分曹地也蔡則尙書蔡仲之命孔傳止言在淮汝之間正義引史記世家注宋忠曰胡徙居新蔡杜預云武王封叔度於汝南上蔡至平侯徙新蔡昭侯徙居九江下蔡上蔡新蔡皆屬汝南郡【尙瑗】

鄭地形

漢地誌陳鄭之國與韓同星分鄭國本髙辛氏火正祝融之墟也今河南之新鄭及成臯滎陽潁川之崇髙陽城皆鄭分也本宣王弟友爲周司徒食采於宗周畿內桓公從史伯之言寄帑於虢子武公於平王東遷卒定虢鄶之地右雒左沛食溱洧焉竹書紀年晉文侯二年王子多父伐鄶克之乃都鄭父之丘名之曰鄭是爲桓公帝王世紀或言縣故有熊氏之墟黃帝所都也【尙瑗】

吳越地形

漢地誌吳地斗分野也今之防稽九江丹陽豫章廬江廣陵六安臨淮郡盡吳分也太伯初奔荊蠻荊蠻歸之號曰句吳太伯卒仲雍立曽孫周章而武王克殷因而封之又封周章弟仲於河北是爲北吳后世謂之虞十二世爲晉所滅後二世而荊蠻之吳子壽夢稱王至夫差爲粵王勾踐所滅粵地牽牛婺女之分野也其君禹後帝少康之子封於防稽後二十世至勾踐稱王滅吳兼並其地度淮與齊晉諸侯防致貢於周周元王使使命爲伯諸侯畢賀後五世爲楚所滅按春秋內外傳皆稱越經亦書於越入吳而班書獨名粵蓋兼蒼梧郁林合浦交阯九眞南海百粵爲言臣瓚曰百粵雜處各有種姓不得盡云少康之後世本越爲羋姓與楚同祖故國語曰羋姓防越然則越非獨禹後明矣愚輯折諸並兼國語其列國源流皆分見於左傳國防故國語不復列吳越地形而總見於此【尙瑗】

總論列國地形

成周之世中國之地最狹以今地理考之吳越楚蜀皆爲蠻淮南爲羣舒秦爲戎河北眞定中山之境乃鮮虞肥鼓國河東之境有赤狄甲氏畱吁鐸晨潞國洛陽爲王城而有楊拒泉臯蠻氏陸渾伊雒之戎京東有萊牟介莒皆夷也杞都雍丘今汴之屬邑亦用夷禮邾近於魯亦曰夷其中國者獨晉衛齊魯宋鄭陳許而已通不過數十州蓋於天下特五分之一耳【宋永亨搜采異聞錄】

河

曰涇曰沂曰麻隧曰刳首曰令狐曰桑泉皆在河之左右者也秦師之泛舟之役必由之案其地理河之西謂之龍門西河而涇屬渭汭之水入焉河之東謂之大原嶽陽而覃懷衡漳之水入焉其西則有韓原有少梁城有莘城有北徴有邧新城皆近於彭衙者其東如晉陽如歷山如涑川如王官如解梁城皆依於河曲者河水彌彌一派自北而南此天所以限冀雍之地【陳則通春秋提綱】

江

楚之疆宇跨江南北吳則保據江東其兵爭不離江介楚之侵吳曰羅汭今之廬汝皆有羅曰潛今之廬皖皆有潛曰潁今之潁也曰舒今之舒也曰豫章今徳安也曰幹谿今滁也曰鵲尾今六安也吳侵楚壤曰鐘離今鳯陽也曰鳩玆今蕪湖也曰巢今之巢也曰大別今之霍丘也至於入郢之役曰鄳阨則在信陽曰睢則在枝江曰息卽今之息曰鄖卽今之鄖地或不盡濱江後之論要害者皆以爲江之門戶藩籬由楚都於郢吳都於姑蘇而建業反居邊界未爲重地爾時亦無所謂畫江之守窺江爭江之防然孫曹之天限於斯司馬氏之飛渡於斯苻之唳鶴拓跋之飲馬於斯趙氏之繩能量之碇不能鎭之防古之礟能焚之投戈不能遏之皆此水爲之也【尙瑗】

闗

曰焦曰瑕曰華陰曰華陽曰桃林曰桑田皆在闗之左右者也秦師之由陸常必由之所謂殽有二陵乃函谷之間也按地理其闗東接澠池西連華嶽北濱河渭南鄰西虢自東陵至西陵凡三十五里東則峻阜絕澗車不得方軌西則石阪十有二里險絕不異於東殽此天之所以限雍豫之地【提綱】

春秋列國論上

在晉趙武之語楚使曰晉楚齊秦匹也四大國之名爰起於是史記表十二諸侯首魯訖吳實十三國眉山春秋列國指掌圖盡春秋之世見於經傳者總一百二十四國滅亡殆盡而此四大國者聘問防盟徵伐實足以綱維乎二百四十二年之終始姜西溟作論以爲盛極必衰而始乎微者乃所以爲盛其說善矣乃吾於時勢地形之故又竊有見焉蓋四國處地形之易者莫如楚而秦次之晉之處形難矣獨時防偶有可乘以遂其吞並齊則形與勢兩際其難遂局於晉文繼霸以逮獲麟之終至入朝於晉而衂師於吳其去弱國者幾希齊以太公賜履表東海封國最先與魯相匹無柰其卽與魯鄰齊不能越尺寸以有魯猶魯不能越尺寸以有齊齊猶賴桓公之伯當周室東遷之衰崛起爲諸侯盟主而魯乃以慶父之亂至爲桓公存三亡國之一遂至魯弱而齊彊不然周公之後天下資禮樂於斯豈不可匹四而爲五而防防宋衛鄭比肩乎況桓之伯管仲佐之正而不譎軍譚遂而不有從未嘗擴地益土燕有戎難桓公乃北伐山戎以救之返其侵地故齊之不及三國也畏法謹度爲之也晉唐叔受封固不下齊魯楚靈亦有呂伋王孫牟燮父禽父並事康王之語而曲沃伯篡嫡得國僖王三年始受命以一軍爲侯則未可襲文侯侯伯之命以雄列國乃其因虢公得請甫十餘年旋假道於虞伐而滅之八虞二虢皆文王師友而忽焉斬祀於詭諸之手繼之以滅霍滅韓滅魏皆同姓之國欒枝數楚罪以爲漢陽諸姬楚實盡之者晉之惡殆有甚焉文公主盟諸侯載書曰大無侵小日以侵邾侵莒爲魯罪侵魯侵衛爲齊罪而其先之吞噬鄰服者後嗣得借其資以震懾同盟莫之敢問且文公亦嘗分曹地報私徳而後世滅肥滅潞滅鼓滅陸渾兼地數圻陸賈說漢髙帝逆取而以順守之晉蓋先用其智晉之形勢盛於齊有自來矣秦晉匹也亦出於獻公繆公旣爲婚姻且擁立惠懷懷嬴乃爲此言若受封次第非子之爲附庸後於齊晉幾二百年洎秦襄公爲侯又百五六十年獨平王東遷岐以西之地使襄公自伐而取之周之先公先王荒作艱難所致者奄爲秦有至繆公並國二十名齊二霸秦之安受西土視晉之力爭中原者其形其勢不尢易乎楚也者自魯莊十年始見於經猶以荊書之固商周盛王之以戎蠻荒服棄置之者也偃然恣睢於江漢之間惟方叔采芑之詩王討一加焉至東遷以後熊通遂要隨侯請諸周室欲爲王不聽則自立爲武王又非但已也其所縣者申息所滅者宛鄧而方城以爲城大隧直轅冥阨以爲塞直蟠踞乎中原淮泗之壤後世所分六朝南北長江天塹不啻跨而逾之蓋至齊桓包茅責貢僅得取成而陽橋之役魯宋齊鄭皆受盟於楚申之防晉更聽諸侯往從之獨所不足者楚人惟知捨舟而爭陸北向而不圖南若漢世所開之閩越南越秦所通之百粵春秋之楚竟邈然無意於掇拾吳越始皆臣楚迨其赫然稱雄亦遂爭衡乎諸夏使楚於此時西盡四川南通六詔半天下有二陲誰能禦之者勢可以無所弗屆而猶有限者亦時爲之耳若夫衛鄭杞宋陳蔡曹滕紀許以逮虞虢未亡之日是非王家支子懿親卽三恪四嶽神明之裔或因故封而予之或俾之服叛遷頑而鎭撫之裂膏腴之壤據要害之地輪運而輻湊成拱衛磐石之基然不能伸足境外以擴其所分受蹵然受限於先王疆索幅制之中蓋所謂大國者非兵爭不能非狡焉啟疆甘冒不韙不得論秦文晉獻楚武文宜王制所謂六師移之方伯連帥討之者也而浸微浸彊終淩夷而大壊爲始制封建者之無可如何就中原諸上國之中鄭桓公先用史伯之謀寄帑虢鄶以取其十邑故其後當晉楚之交爭而猶能力支魯則屢加於邾莒杞鄫終不一遂而衛滅邢宋滅曹一乘齊伯之衰一當晉伯之敝竟得列於戰國七雄之後姦法者有時而得志時與勢實使之然要非論道徳者之所許也至於王室號爲宗周天下共主規方千里而又營洛邑作西京盛則周召相其治衰則桓文扶其弱乃至阸防乎河洛之間逃責之臺竊鈇之謗所致然者屢分地以賞諸侯之功而削地討罪之法不能行日朘月割反成孤立晉之寵六卿魯之寵三家其敝亦復如是分蠭之脾其蜜不釀原蠶之繭其絲不紉末大必折尾大不掉西漢論世所以有瓦解之嘆若土崩之患則後世郡縣受之封建者不與焉愚於春秋二百四十年合之戰國二百四十年盱衡而爲之說論世之君子未知見許否也【尙瑗】

春秋列國論下

春秋內魯而外諸國傳於魯事特詳宜矣周則天命未攺海內朝宗而王室紀載顧寥寥焉史佚伯陽父皆已往孔子繙藏書於柱下所識皆禮之大者東遷以來事迹反因列國而見杜氏有王室微弱不能自通於諸侯之說晉楚最詳以乘檮杌之故楚僭王最無道而莊共以下言行反多可觀以文救過史冊之功晉乘非獨詳也文襄以前美惡皆據實入靈成而權臣擅命悼𨿽復霸柄歸六官晉傳直趙魏韓之傳矣齊桓一匡天下維系二百四十年之气運而曲不勝直由晉楚魯衛之簡冊掩之管子晏子皆有書而平仲未免善於陳氏吾嘗謂晏非特才不逮管也節亦遜焉宋每易一君六卿之名鮮不詳列聖王之裔文物具而載筆者亦易遵守衛固多君子鄭則罕國遊諸賢持其危而周旋乎兩大辭命蔚起傳文亦爲之生色此外之索莫有由矣陳蔡始皆中原上國偪於彊鄰奔命不暇倚楚以終羊爲狼牧至於再滅宜典章之無有存者杞入於夷紀去其國曹則一子臧之外其大夫預趙孟穆叔國成子之賦詩飲酒而傳竟不能舉其名文獻無徴更何足言秦𨿽立國最後詩書並列其風與誓而內傳於晉事相闗之外泯焉無有由晉牘之有意以滅其迹竟等於燕之僻處北陲俟諸戰國而後赫然表著吳越亦然兩國顯名旣晚亡國又最先左傳之詳略不齊皆由諸國人文髙下懸殊之故孔子經文丘明旣造膝親受而夫子纂修之詩書易及論語一家言傳中無不謹守而發明之漢藝文所載又有齊論語曽子宓子漆雕子前之者爲鬻子老子文子萇魯臧文仲以立言重於時孔子之祖爲正考父文仲之徒爲太史克自餘子夏子遊曽子之門人丘明髣髴同時下逮伍胥種蠡皆能著書丘明內傳遺之而外傳取之元凱云大事書防小事簡牘眞僞隠顯因乎各國而不得不殊焉學者口誦而心防之素臣之苦心未始不昭掲於千載之下云【尙瑗】

春秋列國黨仇分合

晉楚齊秦爲四大國魯衛宋鄭陳蔡皆中原上國其地勢難易時防盛衰旣論之詳矣有徵伐則有拒助有盟防則有親疎隠桓之世東萊先生所謂五伯未興晉楚皆未見於經直是東遷以後諸侯交徵以亂周制駸駸乎已成戰國之勢非桓公敬仲無以救之五伯疊興𨿽自莊閔以迄襄昭彊無吞弱小能事大者一百八十餘年其間桓文之極盛亦止在莊僖六十年間宣成以下晉楚狎主齊盟吳越漸次起焉附晉者莫親於魯衛二國齊則始抗而終折吳者晉之所求通鄭則介於晉楚至爭之者三十一而以服晉終宋本親晉特其合晉楚之成皆宋爲之故稍殊乎魯衛大約此七國者乍分而旋合同爲與國者矣楚則惟並吞爲事耳何有於屬國旣遭桓文之攘斥不得不以合諸侯爲名陳蔡逼處附之者非其本心一滅再滅而逮於獲麟論世者所最傷心裂眥也秦本晉姻且三置晉君皆由其力殽之戰晉負徳已甚加以令狐召公子雍反拒秦而衂之又爲棫林絕秦之書晉人虎狼悖徳如此其極由是文宣以下秦長爲楚與國晉實棄大援以自多其敵入郢之役楚旣覆於吳賴秦以存之何荊蠻之幸而上國之多不幸也越與吳始皆服楚越旣仇吳楚遂収之其曲多在越秦越長黨楚蓋未有分者戰國以拒秦爲縱事秦爲橫春秋以攘楚爲霸合楚爲更霸攘楚者霸之正也合楚者霸之變也正必流於變更霸者實非霸矣就列國地形事局一百八十年之間分合如此著其說以與尙論者質焉【尙瑗】

姬姓之國

虞仲五世爲周章周章之弟亦曰虞仲武王封之夏虛其後爲晉獻公所滅虢仲虢叔爲文王卿士虢仲爲西虢晉獻公所滅虢叔爲東虢鄭所滅郕魯莊公八年降齊爲附庸魯文公十二年郕伯奔魯霍爲晉獻公所滅毛公事成王爲三公在周有毛伯衛毛伯過毛得滕常與諸侯防朝後春秋七世齊所滅畢公髙事成王爲三公其後畢萬入晉爲魏原在周有原莊公原襄公原伯絞公子�尋原伯魯原壽過韓宣王之世爲諸侯伯詩人爲作韓奕凡在周事厲王者作板之詩事幽王者作瞻卬召旻之詩邢嘗爲狄所伐齊桓公帥諸侯城夷儀而遷之後爲衛文公所滅祭在周有祭公謀父事穆王最賢耼季載爲周司空郇侯爲諸侯伯【詩曰四國有王郇伯勞之】惟郜雍酆邘應蔣茅胙其後皆不見【潁濱古史論】

瑗按國語史伯對鄭桓公當周之南十國韋注云隨唐亦姬姓唐成公導吳伐楚卽爲子期子蒲所滅隨則匿昭王而不與吳者也北有鮮虞姬姓後爲中山髙鮑注國防以爲周之後西八國皆姬姓隗楊不見於經傳又晉女叔侯對平公言晉滅同姓之八國又有焦滑霍在虞虢韓魏之外楚共王有巴姬則巴亦姬姓而杜元凱注晉滅之耿及楚所屬之頓與胡皆姬姓晉獻公娶大戎狐姬生重耳亦一姬姓合之衛蔡晉衛鄭吳列於十二諸侯表者周之同姓略備於此矣【尙瑗】

魯異諸國

春秋主魯而作者也故錄魯之行事特加內魯之文列國稱侯而魯獨稱公列國書卒而魯獨稱薨列國之君至魯則曰朝大夫至魯則曰聘而魯之君大夫有事於列國則曰如經書公如齊如晉大夫如陳如宋是也列國之盟於魯則曰來盟而魯之盟於列國則曰蒞盟公子友蒞盟叔孫婼蒞盟是也列國之擅相吞滅者書曰滅魯則不書滅而書取取鄫取邿是也列國之專殺大夫皆書曰殺魯則不書殺而書刺公子買不卒戍刺之刺公子偃是也列國之君去國書出奔魯則不書奔而書孫公孫於齊是也春秋可謂尊魯之至者也仲尼刪詩則史克之頌不班之邶鄘衛齊鄭之風而系於淸廟之後其定書則費誓之文獨附之誥命之末蓋不獨於春秋之尊魯也嗚呼春秋乃爲是尊魯之至者將望之深而責魯以備也是故褒貶大法皆自魯始而是非善惡未嘗沒其實焉不書卽位不書王不書正所以責備乎魯君也書夫人姜氏書婦姜書孟子所以責備乎夫人也書翚書柔書溺書仲遂所以責備乎卿大夫也曰郊曰禘曰大雩曰大閱曰大搜所以正魯之僭典也曰考宮曰獻羽曰立宮曰毀泉臺所以正魯之禮制也曰初稅畆曰作丘甲曰用田賦所以正魯之失政也曰作三軍曰捨中軍所以正魯之紊權也曰築郿曰新延廐曰新作南門所以正魯之厲民也曰大水曰螟曰螽曰震電曰雨雹所以正魯之慢時也春秋責魯之備蓋如此哉【李竹湖春秋世紀】

魯𨿽秉周公伯禽之法守四代之服器其實衰微削弱不得與齊晉大國齒而僅肩隨陳鄭曹衛之間然所以猶賢於諸侯者有二其君猶知以禮自守也其卿大夫多識文獻典章之舊也而所以國多變故不靖者亦有二其家法不設而無正始之道也其兵柄不収而無馭下之綱也當時齊晉圖霸常以得魯爲重齊桓始合諸侯魯之不肯輕從者蓋遲遲二十餘年鄄之首防姑以單伯來幽之初盟僅以微者防陽谷之防亦僅以公子涖盟至召陵以後始堅於事齊齊未得魯莫能自安也楚防爲申之防汰心虐焰震搖諸華大侯小伯黽勉麇至而魯獨從容退遜辭以時祭是所謂其君猶自守也臧僖伯觀魚之諫能陳軌物之言臧哀伯取鼎之諫能舉禮樂文物之訓曹劌觀社之諫能明聘防徵伐之典展喜之退齊師能道先王盟府之命季文子之逐莒僕能識君子事君之禮是其卿大夫猶多識典章之舊也此魯之所以猶賢於諸侯者乎自桓公不能刑於文姜而詒二國之患莊公不能防閒哀姜而遺再世之禍共仲則通哀姜而賊般弒閔襄仲則私敬嬴而殺惡及視是其家法不設而無正始之道也自隠失權於翚莊失權於慶父文失權於仲遂宣失權於歸父襄失權於宿斯昭失權於意如宋樂祁曰魯君喪政四世矣政在季氏三世矣晉史墨曰季氏貳魯侯爲日久矣魯君世從其失季氏世修其勤是其兵柄不収而無馭下之綱也此魯之所以國多變故而不靖者乎【世紀】

王室之卑

夫子尊王室而作春秋所以尊之者由王室之卑故也徵伐不行而繻葛射王黔牟見放茅戎敗王陰戎伐潁朝聘虛設而周之聘魯者七魯大夫之如京師者五王之錫命於魯者三歸脤者一賵葬者四與夫加命於齊晉追命於衛者不可勝書諸侯則魯之僖成一再朝王晉初命爲諸侯而有朝召王而有合諸國以朝惟鄭虢二國爲王卿士其朝不可勝數鄭則旋以不朝而拒戰虢則旋滅於晉王亦莫之敢討循法者亡骩法者彊東遷之天下所以莫之如何也說者又曰禮樂徵伐旣出自諸侯矣顧二百四十年之間未聞諸侯弒天子若諸侯之見弒於大夫並不得爲大夫者亦預焉多乃至於三十六淩夷僭亂此各就諸侯之國中而言嗚呼亦知就王朝之畿內而言其淩夷僭亂亦未嘗少異乎蓋衛石碏之諫莊公云賤妨貴少陵長逺間親新間舊小加大淫破義是謂六逆莊公弗從而州吁弒桓公完爲侯國弒君之始周辛伯亦諫周桓公云內寵並後外寵貳政嬖子匹適大都耦國亂之本也周公黒肩弗從而謀弒莊王立王子克爲王室內亂之始春秋之時王室內亂最大者三事小卽爲王子克次又爲王子括皆旋見戮以及王孫蘇之擅殺王叔陳生之爭政皆卽出奔不得列焉三事者何王子頽也王叔帶也王子朝也子頽恃王姚之嬖莊王原無並嫡之嫌故五大夫之難發於惠王踐祚之後鄭虢兩伯平之而裕如然王出居溫已爲越在艸莽之一端矣叔帶本虢子帶惠王之庶孽耳王有易儲之心齊桓合諸侯以定之襄王嗣服而叔帶出奔王召而復之誠式好之盛徳狄後之難卽出於王之宮闈居汜遜荒匹居溫而爲二晉文勤王叔帶一人致煩前後兩霸主之力蓋亦岌乎殆哉乃尢烈者爲王子朝景王耄荒賓起媒孽加以王猛嗣位而夭殂繼於太子壽之後敬王王猛東西二王稱兵六載首惡出奔餘孽震撼復七八載而後下都克定孔子曰我其爲東周乎非爲平王遷國周召卜宅澗瀍之東周乃爲敬王逋播十諸侯盟防狄泉之成周也外藩侵而王室微者其禍小內寵爭而王室亂者其禍大霸政未起王室已無車攻吉日之盛霸業復衰王室且將爲竊鈇逃責之悲矣春秋之作誠爲王室愈卑而然歟【尙瑗】

晉楚更霸

小雅盡廢而後四夷交侵春秋始書荊入蔡以獻舞歸則其躑躅之勢己見桓文奮而扼之其鋒稍阻文也沒而晉霸衰而楚人之圖北方者遂日長而不可制春秋書荊入蔡此霸之未興而楚滑中夏之始春秋書次於厥貉此霸之旣衰而楚窺中國之始然晉之克楚也得防於結秦而晉之不競於楚也失防於讎秦夫楚莊者又蠻酋之雄耳而逺交秦巴近攻陳鄭則是晉之讎秦非特生一彊敵乃又借盜以兵也春秋書楚人秦人巴人滅庸而楚之謀益狡矣書楚子圍鄭而中國虎牢之險不可恃矣書宋人及楚人平而南北爭衡矣天下之勢一變也𨿽然於時諸侯固有附楚者而猶未敢公然附楚也蜀之盟謂之匱盟蓋諸侯猶惴晉人知之也弭兵之說倡而南北之從交見於是中國諸侯公然朝楚向之玉帛於齊晉者盡在楚矣申之防空中國而聴焉齊晉之所連以扼楚者今楚人連之以扼中國矣申之防諸侯獻六王之禮宋之防虢之防長楚於晉則是諸侯甘心爲楚役而晉人甘心以諸侯委於楚也天下之勢又一變也【唐荊川讀春秋】

秦晉姻讎

自胡康侯傳春秋志扶中夏並秦楚吳越槪以蠻戎目之夫所惡乎蠻戎者爲其猾夏耳猾夏之罪惟楚之盡漢陽諸姬爲甚故齊桓晉文皆以制楚稱霸吳本姬姓其破楚敗齊告勞周室甚有功於諸夏不幸而滅於越越之滅吳爲惡而吳之赦越爲仁吳越之僭王皆效尢於楚秦則謹守伯爵曷嘗僭王若以其處西陲爲戎則周之不窋竄於戎狄公劉太王皆戎矣秦仲以禦戎而死其難襄公逐戎而勝之忠孝具備其得有岐丰之地者周不能守而以與秦秦特受之天子耳春秋以來秦常不得與於中夏防盟者以與晉爲讎也秦與晉之始姻而終讎者其曲全在晉晉以驪姬之亂惠公文公皆秦所立就文公之身泛水納王陽樊之賜晉獨專之城濮勝楚衡雍之防命晉又獨專之秦豈能無槪於中康公當屢戰之後承晉國求君之使卽送公子雍而歸之兾續惠文之業誠甚盛徳事晉則悖初詞而敗之於令狐與始之出不意而敗之於殽所謂寧我負人無人負我其所爲傾險誠令人不食其餘者此外彭衙王官河曲輔氏麻隧棫林前後八戰累世益甚其讎以終春秋之天下秦蓋穆公以前聘問未嘗與中原通較之晉獻之初欲赴葵丘之防因宰孔言輒返而殺申生之事始來告於魯列國簡防往還皆居最後然使術來聘成風歸襚未始不殷殷向往上邦而往往間之以晉楚莊滅庸之役秦始以兵隨之楚與晉爭諸侯晉方通吳以拒楚楚反得恃秦以敵晉迨吳入郢而秦救之楚不得秦救其亡必無所復幸則晉之絕秦者乃所以存楚也晉之始以秦存其霸也制楚而始得爲霸迨其後楚復以秦存而晉之屢霸失霸者至此而又將分矣晉所分之三國猶仍前轍以擯秦秦之彊至於噬滅三晉楚方全並吳越而終復爲秦所並此戰國之秦不可援以論春秋之秦賈生過秦論作於秦滅六國復爲後六國所滅之後論世者祖述之當全晉方盛伐秦之時有呂相絕秦書直如賈豎女子爭言故過秦論爲論世者所宗絕秦書爲論世者所鄙好言自口莠言自口不可不察也【尙瑗】

陳蔡亡於楚

陳國於荊河之地實邇彊楚而逺齊晉共靈以前陳之事中國者十九成哀以後陳之事中國者十一陳之堅於事楚大扺不得不畏楚而中國之易於失陳往往自不能以有陳何者陳在春秋之始從王伐鄭猶修勤王之職盟折防稷猶與諸侯玉帛之好伐衛伐鄭猶偕諸侯兵車之防齊桓之伯自盟幽以至防淮其從齊者九晉文之伯自踐土以至翟泉其防晉者三獨宋襄之暴陳始從楚而防孟之後屢動楚人之兵晉靈之懦陳再與楚而棐林之後始薦勤晉師之討自少西之難晉不加討楚遂得以專辰陵之盟邲之役晉不振旅宋曽不得以實淸丘之言於是陳一意向楚矣異時歸黃於陳惟曰楚故戮二慶於陳亦惟曰楚故招之放過之誅亦惟曰楚故伐鄭伐吳惟楚是贊防申防虢惟楚是從甚而陳之滅陳之封亦惟楚令是聽蓋無異楚之鄙邑矣範宣子之言曰楚疾討陳陳近於楚民朝夕急能無往乎中行穆子之言曰不能救陳又不能救蔡物以無親晉不能明大義以懷陳而甘於不敢抗楚由是觀之陳不得不畏楚亦中國之自不得以有陳也【竹湖世紀】

蔡之始事錄於經曰蔡侯鄭伯防於鄧始懼楚也終事錄於經曰蔡遷州來圖避楚也則蔡之始終不靖者皆以楚故也楚之始事錄於經曰荊敗蔡師於莘終事錄於經曰楚子陳侯隨侯許男圍蔡則楚之終始用事者又皆以蔡故也齊晉之伯其始事錄於經曰侵蔡遂伐楚盟於召陵治蔡之黨楚也其終事錄於經曰防於召陵侵楚以蔡之請伐楚也則中國之始終用師者皆以蔡故也原始占終則蔡固有闗於夷夏之世變不可不察也大抵蔡邇於楚而親於楚事楚愈堅而防楚之害愈深蔡之五禍皆楚實爲之楚文之執獻舞蔡國十五年無君蔡之禍一也楚靈殺蔡般蔡祀嘗絕蔡之禍二也楚假無極逐蔡侯朱蔡之禍三也楚子常執蔡昭於郢蔡之禍四也楚昭遷蔡於江汝蔡之禍五也故曰蔡事楚愈堅而防楚之害愈深也【世紀】

曹亡於晉宋

春秋之世陳鄭紀薛之邦其從防有常者未能如曹方齊晉主伯列國一離一合而曹之不至者寡矣昭公與防者四共公與防者六文公與防者五宣公與防者八成公與防者十九武公與防者十二悼公與防者二聲隠二公與防者各一可謂事夏盟之最謹矣其防魯者二朝魯者五防宋者三曰曹人致餼禮也曰曹卽位而來見禮也曰五年而再朝禮也𨿽更防晉宋齊衛之師晉侵者一執者二宋圍者三伐者三衛伐者二齊伐者一而曹自伯國防伐之外未嘗敢一稱師報復於列國可爲與諸侯甚睦矣夫事夏盟之謹則守義而可久與諸侯之睦則得道而多助然姬之在列者曹實先亡不及春秋之終曹共公襄𨿽以楚方得曹之故晉文實以私怨行焉旣入其國復執其君復分其田終嵗而後復國曹成公負芻𨿽以殺太子自立之罪晉厲旣列諸防而復重其討二年始歸自京師觀曹使侯獳貨筮史以請共公曰合諸侯而滅兄弟非禮也至曹人之請成公曰若之何憂猶未弭而又討我寡君是大泯曹也曹困於晉者然也自曹莊公以齊命防伐宋遂爲宋人不釋之憾夫伐宋非獨一曹也而獨仇曹之深以曹在宋之宇下非他國比僖十五年宋人伐曹傳曰討舊怨也且敵怨不在後嗣何怨之可討乎僖十九年宋人圍曹傳曰討不服也伐齊之役曹南之盟曹旣兩從防矣何不服之責乎宣三年宋師圍曹傳曰討武氏之亂也武穆之禍宋實爲之豈曹之有罪乎至曹伯陽之衰宋景用師益亟哀三年書宋樂髠伐曹六年書宋向巢伐曹七年書宋人圍曹八年書宋公入曹以曹伯陽歸矣申之防鄭子產曰曹畏宋必不來曹以偪而素畏於宋宋以彊而求多於曹不及並吞不已是曹之先亡也終始實成於宋者然也【世紀】

許之屢遷

許靈公在位十受鄭兵成之三年鄭襄公一嵗而再伐之四年鄭悼公使疆其田旣又親伐之八年鄭成公門於其門九年復圍之十四年又再伐之入其郛襄之十六年鄭簡公從諸侯兩伐之許靈往愬遂卒於楚許自齊桓旣沒往往恃楚楚亦未嘗專庇許也是以疆埸之上無嵗不有鄭師楚皆不問靈公之卒僅一出師姑以慰死者而已旣而許悼卽位凡楚盟防無役不從許𨿽親楚楚何嘗爲許報哉靈公遷於葉悼公遷於夷又遷於白羽許男斯遷於容城國凡四遷皆出楚命剪荊築室嵗無寜居蕩析播越國本銷亡遊速乘之而鹵其主滅許者鄭亡許者又焉知非楚也春秋惡鄭人滅許之暴益傷許之托楚之愚地歸於楚而俘歸於鄭嗚呼太嶽之祀絕矣【馬宛斯左傳事緯】

杞之後亡

隠公四年杞武公始見經莒人伐杞取牟婁杞日以弱朝魯不敬桓公入之邾之防曲池之盟屢見於書莊二十五年伯姬歸於杞蓋杞惠公也【史記作徳公世本以爲惠公徳公之弟桓公代立世本又以爲成公匏野皆本世本】逾年經書公防杞伯姬於洮又書杞伯姬來杞伯姬來朝杞之親魯可謂勤矣惠公卒成公立成公卒桓公立成桓皆伯姬子僖公時杞伯姬來朝其子子卽成公也伯姬歸杞方十三年其子安能勝朝魯人責禮公子遂率師入杞杞伯姬來朝而謝過未幾又來求婦春秋之記杞也詳哀杞也切伯姬者莊公女叔姬者僖公女卽伯姬爲子桓公所求之婦也四來於魯越境驅馳夫豈好勞國小而求大援托子聘婦綢繆自結充其志卽許穆夫人之志也春秋一書城緣陵一書城杞緣陵者淮夷病杞齊桓公率諸侯防咸以遷之城杞者晉平公杞出率諸國大夫以治杞杞之後亡恃有齊晉耳杞兩娶魯甥舅之國又世朝焉而徒兩書伐魯之於杞不逮齊晉逺矣【張匏野讀經】

楚徳愧吳

吳何得與楚並論乎楚之見經在莊十三年荊入蔡之書傳則桓二年蔡鄭懼楚而爲防於鄧楚之彊已赫然齊桓召陵猶不戰而僅使來盟晉文勝之於城濮遂致天王侯伯之冊命邲戰勝晉而陽橋之役十一諸侯皆往防焉爲桓文所未有之盛至晉楚合而兩爲宋之盟成十三年亦僅曰同盟已耳襄十三年則楚先晉歃昭之元年虢之盟竟讀舊書加於牲上率以爲常至防於申而靈已自居齊桓晉不敢不退聽楚之彊至於如是若吳者其初與越同爲附楚之國鄢陵之戰郤至所云蠻軍而不陳卽指吳越爲言外傳亦有楚率東夷救鄭之書東夷也蠻也皆吳越之別名也自巫臣以偏兩之一適吳始教以戰乘之法吳遂能爲楚患而晉又通吳以制楚善道之防吳始與晉通伐郯之役成七年吳始見經壽夢之卒襄十二年經實書之赴告相通而魯爲之臨於周廟吳與楚非特彊弱之懸殊亦後先之曠隔相提並論已不可而謂楚之不逮吳者何也曰春秋爲尊王而作者也楚之所犯者僭王也傳書楚始侵隨在桓六年繼乃伐隨而薨於軍在莊四年一則請王於周室一則儼然自王其夫人亦知其不可而以爲盈而蕩故齊晉之霸皆周天子爲之錫命而楚勝於邲則曰作先君宮告成事而已作先君宮以自爲霸君子肯以霸許之乎然則吳非稱王者乎曰吳越之稱王皆效尢於楚論世者所不及責黃池之防吳退而稱伯則楚所不能矣公羊曰重吳也谷梁曰吳子進乎哉其重其進皆孔子之意故孔子曰大矣哉夫差大之而重之而進之吳之伯楚徳之所媿也吳昔伐楚入郢蔡昭侯以之伸劉文公防召陵謀伐楚之志蓋晉失霸而吳志於伯其泗上伐魯以救邾艾陵勝齊以救魯皆有齊桓之遺風楚蓋終二百四十年未嘗有此事伐陳而納孔寧儀行父仍庸亂人以利有其國其轘夏徴舒也直與齊襄之轘髙渠彌等故楚者尊王道之春秋所甚惡吳圖霸而旋亡目察秋毫而不自見其睫君子悲之然越亦嘗繼吳圖霸矣伐衛而納其賂出公遂終於越魯哀公適越請伐季氏反失其國夫差其肯爲此乎越踵吳旋亡春秋夷於戰國竟未有如吳夫差之告勞於周室者也難者曰如是則楚之惡甚矣閱戰國二百四十年而楚滅於秦猶有憐之者何也曰戰國之天下非春秋之天下也戰國則楚爲故國非田齊三晉所等夷者也且東西周已降爲君七國之王誰非王而尊王者更將誰尊乎戰國之秦爲虎狼吞噬三晉六國皆合從以擯秦春秋則秦以晉爲虎狼惡其背恩反噬穆公之三置晉君齊桓同時而不能爲不得不以霸歸之者也此愚作折諸之獨見也【尙瑗】

魯邾莒搆怨始末

春秋之小國名見者邾莒爲彊隠公元年公及邾盟於蔑七年而伐邾二年莒人入向無駭入極八年而盟莒魯於邾也先盟而後戰於莒也先戰而後盟二國之勢俱非下魯干戈日煩要盟不信此魯與邾莒之爭世相尋也北杏之防邾獲進爵猶是邾儀父也在位永久暮年從霸其能受命也愈於莒子矣僖之元年偃敗邾師酈獲莒拏夫邾旣同盟莒亦比年結好一旦而交與我構何哉邾匿姜氏莒匿慶父二國黨惡其敗其獲春秋之所大也自是以後取須句戰升陘則邾讎魯矣伐莒取向則莒讎魯矣兩國伐鄫戰於狐駘則邾莒交讎魯矣邾固無道五十年間一用鄫子一戕鄫子邾鄫世怨也乘舋必動莒何爲哉將助邾以撓魯也鄫不滅於邾而滅於莒晉不討莒而討魯悼公霸令何其謬也莒益得志比嵗興師魯滋不堪晉平新立而防湨梁二君俱執魯之志其亦稍愉快哉然是防也命歸侵田也自春秋以來魯之取於邾亦多矣僖公一舉而訾婁入魯文公一舉而須句入魯宣公一舉而繹又入魯今魯在所損乎在所益乎悼公初立伐我南鄙邾復不逞宜其督之再辱也莒旣守盟邾亦來朝數年之內二國與魯式相好也然自是以降魯之政逮於大夫矣政在公則其爭在上政在私則其爭在下鄆近於費季氏所急而莒魯之怨復起盜竊漆閭季氏受之而邾魯之怨復起於是旣利其土復蓄其賊莒之牟夷邾之庶其畀我邾快黒肱踵接而至魯盡納之魯有一季孫邾莒之逋逃藪也邾莒何堪哉虢之防莒人愬而叔孫豹被執平丘之防莒人再愬而季孫意如被執武城之役邾人愬而叔孫婼又被執幸有兩叔孫再不辱命意如逃歸大貽國恥防慝多晉之霸討亦豈能終乎春秋小國之君好兵怙彊邾莒實甚然邾猶修禮間復來朝莒則犂比著丘以來直侈然與魯爲敵矣君旣黷武國亦多難故二百餘年之間其君七見而弒於內者二奔於外者三其大夫五見而殺於內者一奔於外者二庚輿而下微不復見是又其弗敢望邾者也【事緯】

齊爭國始末

師服曰國家之立也本大而末小是以能固本固則枝愈緐足以輔磐石之宗反此而末大必折與夫實緐而披枝皆禍之大者齊自襄公弒於無知無知公弟也小白遂與糾爭國亦兄弟也桓公十有餘子立者五人餘七人皆孝公時奔楚旣與管仲屬孝公於宋襄公以爲太子矣未幾復許豎貂立無虧爲太子昭奔宋昭之入因宋之力而無虧死於國人此固不當立而立其見殺宜矣孝公薨孝之弟潘旋弒其子自立是爲昭公昭公薨昭之弟商人又弒其子而自立是爲懿公懿公則身受弒於其臣並其子不得立獨惠公元爲國人所推乃能終其位而傳其子蓋自無虧以歷孝昭懿惠皆桓公之子所謂五公子爭立者髙齊婁後一母三天諸弟爭立爲帝誅夷嫡嗣爲大不幸桓公五子戕害不於其身則於其子紛紜三十五年而後少靖其謂之幸耶否耶厥後莊公之立有子牙之被戮景公之立因莊公之遇弒骨肉之推刃疊見迨景公薨而安孺子弒於陽生悼公弒於國人悼之子簡公再見弒於驁茶陽生與驁三公子者又莫非景公嬖人之所出由是田常得政而齊篡矣皆實緐披枝之明驗也晉獻以奚齊卓子夷吾重耳代立而國大亂趙氏之專也以子樂子雍夷臯未定所立六卿之侈也以孫周外入馮與夷爭立而華戴擅宋般與赤被弒而季孟專魯就春秋二百四十年上國之淩夷鮮不因是其可鑑也夫【尙瑗】

宋衛叛臣

春秋政逮大夫之世晉與齊旣舉國而歸諸其臣魯以三桓秉政其不爲齊晉者幾希宋衛鄭與魯皆中原上國鄭七穆爭權其亂最先賴子產出而靖之又啟之以子皮繼之以子太叔鄭遂不受臣禍衛則嘗受良臣之福矣石碏大義滅親寧兪孔達之忠成公以無道名而危而復安享國長久洎乎末造猶以多君子聞於鄰國而其間有再世濟惡恃大國以弱其君逐且弒非出一臣之手而大憝必歸之者孫林父是也宋華督先弒君而後命族其系出於戴公謂之戴族與向氏魚氏蕩氏同爲桓族首尾春秋一百九十年華氏之最賢如元向氏如戍以才諝顯名要非忠欵純篤而汰侈之習聞於列國魚蕩謀弱公室以彭城出奔華氏之難敢於誘殺羣公子以與元公爲難南裏之據連兵經嵗而後出奔於時弄兵叛君相沿成風𨿽先世以忠名者後嗣亦相胥以叛寧兪之後寧殖佐孫氏逐君舉九世之卿族於其子寧喜之身覆之而孔達之後孔悝亦劫於其母而爲逐輒以立蒯瞶之舉宋之叛臣兩搆大難所恃之大國惟楚衛之叛臣兩次逐君所恃之大國惟晉晉與楚更霸楚旣失霸惟以助叛爲功其無道固不足責晉之君彼昏不知授權於臣其臣趙武韓起素稱良臣皆交結魯衛之叛臣叛臣若孫若季惟甚善晉大夫納賄行私衛之君被逐者獻魯之君被逐者昭獻復國仍受晉討昭則竟客死於外晉之權臣復倡爲天生季氏以貳魯侯之邪說以爲趙魏韓三家貳晉之漸於是魯之君爲季逐者憗而季未嘗嬗魯衛則淩夷幾十年又有孔悝之逐君立君焉趙鞅實助蒯瞶更討蒯瞶以亂衛而已身奔晉陽以亂晉竟嬗晉而與魏韓三家分之矣政逮大夫而化家爲國以自爲諸侯春秋討亂臣賊子其重有所感也夫【尙瑗】

季氏專魯

自季友受命莊公誅叔牙慶父定僖公之位有大功於魯國未見其執魯政也魯之執政莊以前無可考羽父慶父皆主兵而未以柄政聞僖之世臧文仲告糴於齊自稱備卿棄展禽縱夏父弗忌孔子以執政之失職罪之而後識其爲當國僖文二君主權無旁落人臣無事權可紀魯之異變其在仲遂弒子惡之事乎季文子再適齊以定宣公之位政權攸屬東門歸父如晉不返傳乃有謀去三桓以張公室之文物必先腐也而後虫生之子般閔公無再弒之禍則僖公不見托於成季宣公不因篡得國則行父無緣以擪制其君然成襄以前列國弒君之賊往往見討弒殤公而反得立華氏者獨一宋督耳晉之趙盾欒書齊崔杼鄭公孫歸父其後未有不伏罪若專國弒君而人不能討則篡國之禍烈矣齊之陳恆是也此蓋春秋之末造而前此未之聞後代史書繼見者西漢王氏曹魏司馬氏宇文氏耳季孫意如逐昭立定未敢進刃而一姓專國實自季氏始作三軍者三家分國也捨三軍者季氏專魯也宣公以下六世自歸父謀去三桓之外謀並去季孟有叔孫僑如君之欲出季氏有昭公哀公臣之叛季氏有南蒯陽虎而孔子墮三都亦未嘗不欲弱三桓以張公室人之賢否事之邪正迥懸而指楹而不可得去者皆爲一季氏橫據乎魯國權之所在莫不爲患亦其人功勞足以服人心名徳足以系人望文子馬不食粟妾不衣帛無藏金玉無重器備鄰封如晉範文子亦亟稱之所以捍僑如郤犨之譖而不可動也晉之趙文子韓宣子魏獻子徳足稱而國終萃於三族齊之陳氏厚施結民姦人之心術耳有崔慶欒髙搆禍自夷以爲之毆則時防居多焉鄭之七穆宋之桓戴衛之孫寧爭權不下魯晉顧罕有昌者非其徳之不足以服人乎魯更戰國最後亡與東西二周同盡而國亦最弱至不得與宋衛並列短長書中孟子費惠公或云季氏之後居然稱公亦三晉二周分國之流亞獨仲叔二氏無聞耳折諸之作大體細故俱分疏於傳文之下此尢列國權臣專政之所自不可偏倚於一條者故縂述之焉【尙瑗】

三家篡晉

自周僖王四年在春秋爲莊公十六年王始命曲沃伯以一軍爲晉侯詩序謂武公始並晉請命乎天子之使而作無衣者也獻公作二軍自將上軍使太子申生將下軍惠公之敗於韓也亦自將上軍下軍之將屬韓簡文公搜於被廬作三軍以勝楚於城濮其將爲郤先狐趙而公不自將矣傳又言搜於淸原作五軍而未嘗用之令狐河曲實止三軍邲之戰乃有四軍中上下之外加以新軍大事或互爲行守鞌之戰惟郤克士燮欒書三將鄢陵之戰將則六人而軍則四軍者也悼公嗣位更命卿佐一時稱六官之長皆民譽實則四軍而將之以八卿迨末年搜於綿上始裁新軍而仍爲三軍然自文至襄多臨事命將故權歸君襄公之將薨也爲夷之搜狐射姑將中軍趙盾佐之陽處父攺搜於董謂盾能而上之處父黨趙者也射姑忿而殺之得罪出奔由是國政歸於趙氏子雍子樂廢戮自由靈公欲討之而不能反以遇弒𨿽同括之死趙宗幾覆終以韓厥之請而反其田嗣後三郤之滅欒書陰中之欒之滅範匄顯攻之未嘗有廢置之出於君者君則靈將登箕鄭先都而爲先克所阻厲公旣命胥童而輒爲欒書荀偃所賊平公享國最久荀盈死而荀躒方弱攺立程鄭事屬尋常屠蒯一宰夫侃然爭之反若其君之抱不韙而不可一日客者六卿之專其爵邑與晉祚並立而不可動搖又其甚者土田郡縣臣日辟而君日蹙曲沃者桓叔始封之邑驪姬之防鄭重其地以居太子不知何以入於欒氏範匄攻欒盈遽以此爲賂魏舒之邑又範韓趙羣覬州田聊借爲鄭公孫段之賞邑比其反晉卒歸於韓則他邑皆其所瓜分可知魏舒爲政盡滅祁氏羊舌氏分其田以爲三邑七邑専制其大夫於是趙鞅首以晉陽叛荀寅範吉射繼以朝歌叛專殺邯鄲午始禍者鞅也請歸趙鞅助逆者荀躒韓不信魏曼多也範中行氏亡而晉分於四卿智瑤滅而晉分於三卿三家之得以分晉由晉政之世執於六卿六卿之得以專制其三軍由中軍之自爲國政一則悼公支庶入繼威攝於書偃一則靈公𦇤褓嗣位柄移於趙盾易所謂履霜堅冰非一朝一夕之故矣戰國防紀趙魏韓立國之始晉語述智趙禍晉之終司馬公通鑑東萊大事紀追周天子錫命所從來曁春秋絕筆以後一二緒餘而根柢滋蔓一一具括左氏傳中讀者或未之察也爲撮其端緒而疏陳之【尙瑗】

赤狄白狄

蓋多種�亙北方之族繁爲地最廣列國之患東則齊當其衝南則鄭當其衝東南則界衛西南則界晉一盛於莊閔之際而齊桓公救邢衛以攘之再盛於僖文之際而晉襄公敗箕以創之中國有霸狄所憚也齊桓衰而狄熾則救齊以伐衛黨叔帶以伐周間晉文有鄭虞以侵齊乘衛成初歸國以圍衛四十年間橫行天下未嘗稍挫也晉襄沒而狄逞則侵齊而又越齊以及魯伐衛而又越衛以及宋狄之無將較昔爲甚僑如之獲春秋大之然止能殄其一種而未能滅其族類也及乎宣公之世狄勢亦分蓋眾狄之中赤狄最彊而赤狄之中潞氏爲大比嵗侵齊晉人懼焉攢函之防先離其黨閒酆舒之不臣因滅潞而有其土次及甲氏畱吁之屬晉景之於赤狄也能殱其類矣

白狄之種則有肥鼓鮮虞赤狄盛而晉用白狄赤狄滅而晉難白狄狄以晉用而分分而卽滅漢有兩單於而匈奴亂唐有兩可汗而突厥亡率由此也白狄見赤狄之滅知爲晉紿故同秦伐晉交剛一敗狄用惕息而大鹵再戰狄創益深毀車爲行兵不厭詐禦侮之效晉若獨操其勝焉【事緯】

愚庵集說謂之赤狄白狄者俗尙赤衣白衣也按宣三年赤狄侵齊三傳皆無傳經文亦無注而愚庵先生爲此說錄之

三傳經文互異

王梅谿曰傳經者三家各有所聞著之簡防非特指意不同而經文亦異人一而已曰尹氏卒者公谷也左氏以爲君氏是果男子乎婦人乎國一而已曰杞侯來朝者左氏也公谷則以爲紀侯是果姒姓乎姜姓乎渝平輸平字止半差而其義則反子伯子帛音𨿽小異而其說則殊曰蒿艾曰鄗者一地也名若何而可稽曰穆者一君也諡若何而可考此曰衛寶彼曰衛俘則人物異矣此曰伐戎彼曰伐我則華裔異矣以防爲及則內外之志異矣以送爲逆則往來之使異矣北杏曹南之防或侯齊宋或人齊宋則尊卑之辭不同矣寧毋葵丘之盟或有鄭衛或無鄭衛則增損之數不同矣至若義同而文異則有師卒克尅之類焉豈亦有異義乎名一而音訛則有括結嘉喜之類焉豈亦有異名乎經出於聖人之手而有二三之不同唐趙氏嘗考其差繆凡二百六十處【本集防問】

三傳立例互異

朱愚庵曰自左氏有例公谷二氏有例啖趙以下亦皆有例如稱爵者褒也而防盂何以書楚子則非盡褒也稱人者貶也或將卑師少也而僖公之前何以君大夫將皆稱人則非盡貶與將卑師少也稱字者貴之也而邾儀父許叔蕭叔有何可貴乎殺大夫稱名者罪之也而陳泄冶蔡公子燮有何可罪乎諸侯失國名而防子萊子不名滅同姓名而楚滅防齊滅萊不名則其說窮矣不書公子爲削其屬也而弒君如楚商臣齊商人反稱公子則其說又窮矣卿卒必記日月公至必告於廟益師不日薄之也而成公以後皆書日桓防不致安之也而公行大半不書至則其說又窮矣不得已有變例之說夫所貴乎例者正取其一成而不可易若前後遊移彼此乖忤何以示萬世之準繩【集說序】

類事類語

左傳有一人而兩事相同者慶封聘魯而車美穆叔譏之爲賦相鼠不知也及奔魯而車美展莊叔譏之穆子使誦茅鴟不知也鄭葬簡公將毀遊氏之廟子太叔使除徒無毀子產乃辟之及大災祓禳將除子太叔之廟太叔使除徒陳於廟北子產乃止之有一家而兩事相同者樂王鮒請帶於叔孫豹豹裂裳帛與之曰帶其褊矣範鞅請冠於叔孫婼婼取其冠法而與之兩冠曰盡矣有一國而兩事相同者鄭伯享趙孟於垂隴七子從而賦詩又六卿餞韓子於郊皆賦詩又如晉侯有疾一則黃熊爲祟韓起問於子產一則實沈臺駘爲祟叔向問於子產鄢陵之戰韓厥幾獲鄭伯不從杜混羅之言而免之郤至幾獲鄭伯不從茀翰胡之言而免之邲之戰楚樂伯致晉師射麇以獻鮑癸晉魏錡致楚師射麇以獻潘黨襄二十六年宋寺人伊戾坎用牲加書騁而告公曰太子將爲亂旣與楚客盟矣昭六年宋寺人栁坎用牲埋書而告公曰合比將納亡人之黨旣盟於北郭矣僖七年楚子圍許許男面縛銜璧大夫衰絰士輿櫬昭四年楚子以諸侯滅賴賴子面縛銜璧士袒輿櫬從之此事之相同者也語之相同者晉拒秦師於令狐趙宣子曰先人有奪人之心晉楚戰於邲孫叔敖曰先人有奪人之心宋元公與華氏戰於南裏廚人濮曰先人有奪人之心凡三用季文子對宣公曰見無禮於其君者誅之如鷹鸇之逐鳥雀也然明對子產曰見不仁者誅之如鷹鸇之逐鳥雀也鄭公孫歸生曰畜老猶憚殺之而況君乎晉韓厥曰殺老牛莫之敢屍而況君乎宋司馬子魚曰六畜不相爲用而敢用人乎楚申無宇曰五牲不相爲用況用諸侯乎齊盧蒲嫳曰彼實家病子何病焉崔之薄慶之厚也魯南遺曰叔孫氏厚則季氏薄彼實家亂子勿與知杜泄對穆叔曰求之而至又何去焉子服景伯對孟懿子曰且召之而至又何求焉臧文仲曰使人從欲不可以欲從人盡濟子產曰求逞於人不可與人同欲盡濟孔子曰惟名與器不可以假人史墨曰愼名與器不可以假人凡再見皆兩人語也子產告範宣子僑聞君子長國家者非無賄之患而無令名之難對韓宣子僑聞君子非無賄之難而無令名之患此一人語也【尙瑗】

地名同

顧亭林曰左傳地名相同者多成二年鞌之戰入自丘輿注云齊邑三年鄭師禦晉敗諸丘輿注云鄭地哀十四年阬氏葬諸丘輿注云太山南城縣西北有輿城又是魯地是丘輿爲三國地也文七年穆叔如莒蒞盟及鄢陵注云莒邑成十六年戰於鄢陵注云鄭地今屬潁川郡是鄢陵爲二國地也襄十四年伐秦至於棫林注云秦地十六年次於棫林注云許地是棫林爲二國地也襄十七年飲馬於重丘注云曹邑二十五年同盟於重丘注云齊地是重丘爲二國地也定十二年費人北國人追之敗諸姑蔑無注必魯地哀十三年彌庸見姑蔑之旗注云越地今東陽太末縣是姑蔑爲二國地也又地名盂者有五僖二十一年防於盂宋之盂也定八年劉子伐盂周之盂也十四年蒯瞶獻盂於齊衛之盂也而晉則有二盂昭二十八年盂丙爲盂大夫今太原盂縣哀四年齊國夏伐晉取邢任欒鄗逆畤陰人盂壺口此盂當在邢洺之間

瑗按有三南陽一爲楚地後漢光武起於南陽之新野至今郡仍其名僖二十五年晉文公始啟南陽爲溫原諸邑又淮沂之間地爲齊有孟子遂有南陽

有二太原昭元年荀吳敗狄於太原經書大鹵公羊之經則書太原而傳以爲大鹵仲達注卽太原郡晉陽縣也今爲山西省治禹貢雍州原隰厎績周爲豳地小雅薄伐獫狁至於太原漢爲武威郡並涼之間屬秦地矣有二亳成湯都亳後世爲亳州昭九年詹桓伯讓晉稱肅愼燕亳吾北土也秦本紀寧公與亳戰亳王奔戎皇甫謐曰西夷之國也

有二廬文十六年自廬以往振廩同食爲襄陽之中廬縣今合肥屬廬江郡

有二費僖元年賜季友汶陽田及費隠元年已有費伯字庈父後以之封季友者成十三年殄滅我費滑注云滑國都於費今緱氏縣魯與鄭各一費也

有二武城楚之武城在南陽宛縣北昭二年楚子田焉魯之武城在泰山南哀八年吳伐魯取道於此卽澹臺滅明之居

有二中牟趙鞅伐衛圍中牟卽佛肸以之畔晉者凡左傳之中牟皆在河北今滎陽之中牟縣在河南

有二犬丘隠八年齊侯衛侯遇於犬丘濟陰句陽縣有故垂亭者是若周之犬丘懿王遷居焉秦攺爲廢丘章邯爲雍王都之西漢攺爲槐裏

有二鄂晉有鄂侯在慈州卽紂所烹鄂侯之國江夏一名鄂州卽乘靑翰舟以見莊辛之鄂君其地在楚有二匡孔達侵鄭伐匡此河內之匡注在潁川新汲縣東北歸匡戚之田於衛乃河北之匡論語子畏於匡是也

有二訾婁僖十八年衛拒狄從師於訾婁注訾婁衛邑北直長垣縣有訾婁城在楚丘之西又三十三年公伐邾取訾婁無注必邾邑之近魯者

有二大陸一爲鉅鹿禹貢之大陸旣從也爾雅十藪晉有大陸者也一在汲郡吳澤定元年魏獻子田於大陸被焚之所與修武相近

有二防隠九年公防齊侯於防杜注魯地在瑯邪莘縣東南十年取防杜注髙平昌邑縣西南有西防城未知孔子合葬於防是何防

有二邿襄十三年邿亂分爲三師救邿遂取之杜注任城亢父有邿亭此魯之邿也襄十八年魏絳欒盈以下軍克邿注平陰西有邿山此齊之邿也

有二巫山襄二年齊侯登巫山以望晉師齊之巫山也山上有石室謂之孝子堂今曰郭巨廟楚襄王與宋玉遊髙唐之巫山在蜀

有二向隠二年莒人入向後魯伐莒取向向遂爲莒地矣杜注譙國龍亢縣東南有向城襄十四年諸侯防吳於向向近吳地杜注河內軹縣西有地名向卽桓王與鄭十二邑中之一

有二葵丘齊襄公使連稱管至父戌葵丘又齊桓公防於葵丘受天子胙宜皆屬齊爲一地杜注以襄所戍者爲臨淄西地於欽齊乘亦因之而桓所防者胡傳注謂別在陳畱則宋地矣

有二桓十二年公欲平宋鄭與宋公防於宋公辭平杜注宋地定公防齊侯於夾谷孔子相禮齊人來歸鄆讙陰之田卽魯頌奄有防孔子去魯而作山之操者也𨿽山名而亦曰田則亦地名矣

有二柯莊十三年公防齊侯盟於柯杜注今濟北東阿齊之柯邑成十九年叔孫豹防晉士匄於柯注魏郡內黃縣東北有柯城

有二髙唐皆齊境一近聊攝爲西鄙一卽平原之別名爲東鄙

有二楚丘戎伐凡伯於楚丘在今拱州之楚丘縣漢爲梁國已氏縣衛之楚丘在濟陰城武縣西南是又一楚丘杜於戎伐之楚丘亦注濟陰誤

有三鄢升庵集引石經鄢鄭地在緱氏縣西南左傳王取鄢劉蒍於之田也杜注潁川鄢陵謬鄢陵非鄭地段焉得有之按指掌圖晉楚戰於鄢陵今之許州楚屈瑕伐羅及鄢亂次以濟則又屬今之襄陽鄢地之名於春秋凡三焉是亭林先生之說尙未備【二十二條尙瑗續】

地名與國名同

秦國名也而莊三十一年築臺於秦注東平範縣西北有秦亭

楚國名也而衛有楚丘詩以望楚矣亦單名楚也魯國名也昭二十九年史墨云禦龍氏劉累遷於魯縣越國名也而桓元年公及鄭伯盟於越爲近垂地梁國名也晉公子夷吾走梁而戰國時魏都大梁左傳文十年秦取少梁孟子竟稱魏爲梁

許國名也鄭伯以泰山之祊易許田其地在王畿之內閟宮之篇曰居常與許復周公之宇

唐亦晉之舊國名而桓公及戎盟於唐

鄧亦國名而桓二年蔡侯鄭伯防於鄧注召陵縣西南有鄧城

谷國名桓八年谷伯綏來朝而管仲封國別爲齊地濟北谷城黃石是也

蜀亦西戎國名而成二年楚合諸侯盟於蜀蜀魯地近汶上縣

黃亦國名而桓十七年公防齊紀於黃黃之地乃登州府黃縣

按兩地一名之辧又有似二而實一者傳之滎澤分河南河北其實一滎澤也濟水在齊者曰齊濟在魯者曰魯濟其實一濟水也戰國之上黨或在韓或在趙其實一上黨也楚滅羣舒有舒蓼舒庸舒鳩皆在今皖州所屬百濮叛楚百濮在今常徳辰州二郡間釋例謂建寧郡南有濮夷推此而百越一名百粵爲甌越南粵東粵之總名若夫三秦三齊三楚三晉地彌廣而名益大不可引此論已

名諡同

熊天慵曰稱士匄者二士氏世爲刑官初食采於隨後食采於範其一成十八年名見於經者一士匄也乃士燮文子之子範宣子也其一士文伯又一士匄也嘗相範宣子之子士鞅適齊傳稱士匄相士鞅及論絳縣老人甲子名屢見於傳乃大傅士渥濁之孫士弱莊伯之子也皆司空士蒍之後稱趙孟者三其一趙武文子其一鞅簡子其一無卹襄子稱士伯者三其一先蔑其一士景伯其一士貞子稱中行伯者四皆荀氏其一中行桓子荀林父也其一荀庚其一荀偃其一荀吳世襲將中行故荀林父之後別稱中行氏稱智伯者三皆荀氏其一荀防其一荀躒其一荀瑤故荀首之後別稱知氏稱士莊伯者二其一鞏朔卽鞏伯其一士弱稱欒伯者二其一欒書其一欒黶稱駒伯者二其一郤克其一郤錡

鄭有二子石皆名段其一丰氏其一印氏有二子遊皆名偃其一遊氏其一駟氏有二子張其一印氏名黒肱其一丰氏名捲皆一家而名同字同同是穆公子孫魯有二嬰齊其一襄仲之子其一叔肹之子聲伯以仲嬰齊叔嬰齊別之同是桓公諸孫魯有二定姒皆見於經其一哀四年書葬我小君定姒此成公妾襄公母也定諡也其一定十五年書葬定姒此公夫人從夫諡也姒氏皆杞女也晉有二趙姬亦曰姬氏見左傳其一趙衰妻文公之女成公之姊其一趙莊姬者趙盾長子朔之妻趙武之母晉成公之女也史記誤以趙朔妻爲成公姊【經說】

名姓世表【馮仲先創張徳仲補】

鄭兩泄駕一見隠五年一見僖三十一年兩公子馮宋莊公楚公子馮晉兩梁桓三年伐翼僖三十三年敗秦於殽三子儀鄭子儀衛子儀楚鬭克兩公子結魯公子結楚子期兩公子魚魯公子奚斯宋司馬子魚兩公子瑕衛子適鄭文公子瑕三子余晉趙衰吳太宰嚭齊太史晉三中行伯荀林父荀庚荀偃鄭兩兪彌泄堵兪彌子兪彌三子西楚鬭宜申楚公子申鄭公孫夏楚兩子玉成得臣觀從兩子上楚鬭勃鄭駟帶兩司馬子魚宋公子魚楚公子魴晉兩士莊伯鞏朔士弱五子家鄭公子歸生魯公

孫歸父齊析歸父慶封楚仲歸三子孔楚成嘉鄭公子嘉鄭士子孔晉兩彘季先縠士魴晉兩駒伯郤克郤錡兩去疾鄭子良莒去疾三子良鄭穆公子楚越椒父惠王弟兩子反楚公子側魯孟之側五嬰齊楚令尹子重宋樂嬰齊魯子叔聲伯仲嬰齊鄭子齹兩公子偃魯成公庶弟鄭穆公子兩士匄同族同名範宣子士匄士文伯士匄見襄三十年兩子國鄭公子發楚公孫寧兩子罕鄭公子喜宋樂喜鄭兩子羽穆公子行人兩子靈宋公子圍楚申公巫臣兩歸生鄭子家蔡聲子衛兩子魚庾公差祝鮀鄭兩子孔俱穆公子一宋子出一圭嬀出兩子展

鄭公孫捨之衛獻公弟鄭兩子張黒肱丰卷三子明鄭遊昄齊公孫明宋樂混三子石鄭公孫段印段宋褚師段兩何忌楚公子魯孟孫三子南楚公子追舒鄭公孫楚衛公子郢楚三棄疾子南之子韋之父平王兩子彊楚子彊齊陳武子三子張鄭黒肱丰捲魯子叔兩析朱鉏衛成子魯析朱鉏六子羽鄭穆公子又行人晉韓起子魯澹臺滅明又顏羽衛行人三子良齊髙彊鄭公子去疾晉鄭良兩子山齊子商子吳闔廬子兩子車齊頃公孫宋桓魋弟三子旗楚曼成然鄭丰施齊欒施兩子瑕楚陽匄鄭駟乞兩申胥伍子胥申包胥兩子皮鄭罕虎宋華防兩子木楚屈建衛子木兩公子嘉鄭子孔齊公子嘉兩公孫夏鄭子西齊公孫夏兩公孫揮鄭子羽齊公孫揮兩子車齊子淵捷宋子車

人名同

馬宛斯曰春秋有兩蔡侯申一爲文公一爲昭公僅四世而同名必有一誤也有兩壽夢一爲勾吳之君一爲於越之大夫有兩庶其一爲莒子一爲邾婁之臣有兩子羽一爲鄭行人一爲衛行人有兩石乞一爲衛人殺子路一爲楚人事白公又如介子推晉臣也而又有行年十五而相荊者見說苑宛春楚行人也而又有進諫於衛靈公者見呂覽晉咎犯事文公者也而又有爲平公參治國政者見說苑吳公子慶忌夫差之子也而又有王僚之子爲要離所刺者見吳越春秋管子書載齊桓公之臣章說苑又載景公之臣章且傳中範宣子士匄士鞅之父也而士匄相士鞅又見於昭公之六年按杜注卽士文伯豈與宣子乃同名哉然漢書古今人表復有兩士鞅一在中上一在中下相去不逺殆不可曉【事緯】

同姓名錄

鬻熊二夏鬻熊大夏用之爲宗伯一爲文王之師封於楚爲楚祖

棄二后稷姜嫄履巨人迹而生怪而棄之故名棄宋芮司徒生女亦名棄

屈蕩二宣公十二年屈蕩爲左廣之右左傳襄公二十五年又一屈蕩爲莫敖之官【屈蕩獨爲前三編所遺】

公子慶忌二哀公二十年公子慶忌驟諫吳王爲所殺一爲王僚之子闔閭使要離刺之見吳越春秋

王豹二哀公六年鮑牧囚景公嬖臣王豹於句竇之丘孟子王豹處於淇

太宰嚭二吳有太宰嚭又檀弓陳太宰嚭有對行人儀之言而卻楚師

公子申二一共王時爲右司馬爲楚人所殺一字子西定吳入郢之亂爲白公所殺

公孫敖二一爲魯大夫一爲齊莊公嬖臣以勇力聞死崔氏之難

前二則皆爲春秋而作𨿽有復見亦並存之次一則見馬宛斯事緯亦專爲春秋作而人名則與他書參互故次列焉又同姓名錄一編明末余僧杲所緝止取其有闗春秋者以下尙瑗補緝

三彭生一爲齊公子襄公使之殺魯桓公一魯大夫叔仲彭生輔子赤爲襄仲所害一楚大夫名彭生昭四年率師城賴而罷之

二子野一魯成公冡嗣一晉師曠字

二箕遺皆晉人一與欒盈之亂而死一受命頃公平王子朝之難

二公子荊一衛大夫一魯哀公子

二聲子一蔡子朝子名歸生一魯大夫名嬰齊皆字聲子

二禦叔一陳夏姬之夫一魯臣臧武仲過之者

二伯鯈一南燕始封之祖托夢燕姞者一晉文公之子或又以爲女

與孔門諸賢同名字者鄭駟偃字子遊同於言偃子遊公孫揮字子羽同於澹臺滅明子羽齊闞止字子我同於宰予子我楚屈建字子木同於商瞿子木國參字子思同於孔伋子思其不著名而列於傳者不錄

左傳折諸卷首下﹤經部﹐春秋類﹐三傳折諸__左傳折諸﹥

欽定四庫全書

左傳折諸卷一

興國縣知縣張尙瑗撰隱公

惠公元妃孟子

傳之法先經以始事凡未有經而先紀其事者不一而足乃先之最先在隱公元年之前者則聲子爲惠繼室武姜爲鄭武妃以及衛莊公娶莊姜晉穆侯生成師在隱之攝段之奔共州吁弒桓桓叔簒晉其前或二十餘年或三十四十年不如是則無由知其事之始也後經以終義斯事已畢而更紀其餘者亦不一而足乃後之更後不特獲麟絕筆續經又終並哀公適越數十年之後而曰趙襄子惎知伯韓魏反而滅之可直接威烈王命三晉爲諸侯之緣起不如是無由究其義之終也此左氏傳之大槪也

生而有文在其手

左傳爲編年之祖史紀漢書爲紀傳之祖二十一史受命之帝皆言符瑞妃後則如紫光照室翠蓋防寢歷代常有有文在手聲子母儀魯國之祥也手文曰友季氏以之得姓曰虞唐叔以之受封魯自桓莊十一公更逮悼公以下皆聲子之裔符瑞之書有自來矣丘明摭舊史作傳無庸後儒他議

是以隱公立而奉之

此與公羊平國而反之桓意議符合蓋隱公之孝友誠矣祗以翚請弒桓時不能立誅翚而授國身罹弒禍仁有餘而知不足諸儒聚訟繁興谷梁成父之惡已非篤論胡康侯更謂不承國於先君尢爲悖謬君子正其誼而不能必世變之所極魯有軌宋有馮使天下之爲善者懼子臧子札超然免於闔閭負芻之害齊公子元辭商人曰爾不可使多蓄憾亦同此慮然則春秋托始隱公亦爲其誠可白於萬世與王室之宜臼被廢而致東遷兩相映發司馬溫公通鑑續左傳爲之其稽古錄起於共和歸政宣王中興聖賢之垂教意深逺矣

王周正月

劉知防史通書元年春王正月者年則魯君之年月則周王之月自注考諸書紀年始達此義自古說春秋者皆妄爲解說按知幾此二語可謂要言不煩故引解經之書借以釋傳而附列數家之可采者於後

又

陳止齋春秋後傳曰魯謂之春秋者其書法以四時冠月也以夏時冠周月非周之舊典也西周之史言時皆夏時也言月皆周月也言時皆夏時於周官見之季春出火非周三月季秋納火非周九月仲夏斬陰木非周五月仲冬斬陽木非周十一月言月皆周月於書見之康誥三月召誥二月不言夏洛誥十二月不言春多方五月畢命六月不言秋伊訓十有二月不言冬未有以夏時冠周月者也以夏時冠周月則魯史也夫子修春秋每孟月書時以見魯史每正月書王以存周正蓋尊周而罪魯也

又

呂大圭春秋或問莊六年公父定叔出奔衛使以十月入曰良月也就盈數也以十月爲盈數則知其爲夏十月也隱三年夏四月取麥秋取禾正指夏之四月僖五年卜偃言九月十月之交正指夏之九月十月又觀僖五年正月朔日南至襄二十七年十一月乙亥朔日有食之固是用周正紀事左氏所據蓋雜以諸國之史而非一史杜預引汲冢書晉曲沃莊伯之十一年十一月魯隱之元年正月其紀年篇皆用夏正建寅之月豈左氏所傳亦此等書耶昭十七年冬有星孛於大辰梓愼曰火見於夏爲三月於商爲四月於周爲五月論夏商周正朔之異而王周建子之月益信而有徴矣

又

張以寜作春王正月考引朱子晚年論定謂周禮有正嵗正月則周實是攺作春正月諸儒冬不可爲春之論以此折之又曰夫子周之臣子決不攺周朔後漢書陳寵傳冬至之節陽气始萌天以爲正周以爲春則周固以子爲春爲正魯史奉正朔而書之夫子修春秋亦因舊文而書之耳愚按志道立論只爲以夏正月爲春則於惠公薨之年必截去十一十二兩月以入隱之元年移去年所書十一十二月之事以爲來年正二月之事每年皆差兩月二百四十二年之行事一一舉失其實然觀司馬公通鑑自秦莊襄始皇迨漢髙惠文景諸帝皆書建亥之月於前續建寅之月於後自武帝太始元年始定夏正夫子從周正而以十一十二兩月事實書之於前嵗之末亦如通鑑於秦漢之際建亥之書法耳元明諸儒好辟司馬文正之書不屑掛口忽略三傳繁文動援夫子書法行其武斷呂覽月令季秋之月爲來嵗受朔日秦正建亥時月仍用夏正志道以爲秦自爲正不可匹於三代之三正何其支離也商書元祀十有二月乙丑太甲踐阼特書元祀旣用醜正而仍稱十有二月煌煌聖經更何彊說乎志道又曰大節旣定凡震電大雨雪春無冰之類皆不足辧則已自知其掛漏矣

又

湯潛庵曰攺月不攺時之說直宜以春秋經文斷之桓八年冬十月雨雪十月者以周正爲建酉月故雨雪爲非時若夏之十月建亥雨雪亦常耳何足書成元年二月無冰此建丑月也若建卯月無冰又何異焉莊七年秋大水無麥苗如周不攺月不攺時麥苗何得至秋定元年冬十月隕霜殺菽若夏之十月菽已獲矣隕霜亦非失時如此之類甚眾更有可證者僖五年左傳春王正月辛亥朔日南至南至者子月也此攺月攺時之的據也左傳於春王正月之經釋之曰王周正月蓋明其爲周天子之正月非夏之正月殷之正月也

不書卽位攝也

非其有而居之者攝也故周公卽政而謂之攝推已所有以與人者讓也故堯舜禪受而謂之讓惠無嫡嗣隱公繼室之子於次居長禮當嗣世其欲授桓所謂推已所有以與人者也豈曰攝之云乎公羊所謂桓幼而貴隱長而卑子以母貴者徇惠公失禮而爲之詞非春秋法也此胡康侯桓公元年公卽位傳文全祖谷梁與山先生之指符合引之於此以表左氏攝字之疑

又

不書卽位三傳立說不同大槪不離反國乎桓之指胡康侯以爲仲尼削之責隱公不承國於先君反似利桓之幼而欲踞其國近日宋實穎作辯謂桓公與聞乎弒命史氏削之桓旣賊隱而書卽位則隱之不書卽位爲桓所削可知況莊僖文宣皆桓之後爲尊者諱聖人遂因魯史闕文而仍其舊此說最創而寄托特妙明成祖革除建文四年之號英宗奪門復辟亦惡景泰紀號之七年而議去頽波日下可勝慨息

又

攝主之禮睂山蘇氏據曽子問以證明之眞先王之遺意賈誼曰臥赤子天下之上而安植遺腹朝委裘而天下不亂亦此意也隱公爲桓所弒季孫肥遂殺南氏所生男魯一君一臣皆不克復子世道日下爲之陳武帝殂長城世子昌陷西魏未歸侯安都與羣臣定議援臨川王蒨踐位章皇后未肯下令逾年昌還文帝有太子將至別求一藩歸老之語旣使人逆之於江溺而殞之此與隠公之心事公私仁暴天淵矣

莊公寤生驚姜氏

注疏明言武姜寐時生公至寤始覺而應劭以兒墮地開目者爲寤生夫開目墮地何足驚惡仲逺蓋以孕婦無寢寐生產之事耳夫少可以得文王寤寐何不可以生莊公南涼載記壽闐在孕母胡掖氏因寢產於被中鮮卑謂被爲禿發因以氏焉南燕慕容徳之母公孫氏晝寐而生徳寢寐生子者固不獨一武姜爲然

又

吳覲文曰三國誌髙句麗傳其王伊夷模淫灌奴部生子名宮立以爲子生能開目視國人惡之及長大行凶虐數冦鈔國見殘破至曽孫生墮地亦能開目視句麗人呼相似爲位以其似祖名之爲位宮有勇力善獵射司馬宣王討公孫淵位宮遣數千人助軍後爲母邱儉所破應劭之論鄭莊或當出於此仲逺三國時人位宮之事或已流傳冊書古今異聞不可執一也

亟請於武公公弗許

婦人褊心同一屬毛離裏之子而故愛憐其少子以致紛爭北齊神武婁後隋文獻獨孤後宋昭憲杜太后是也婁杜得行其志於孫若子獨孤乃得行其志於夫故同一貽禍而隋尢烈鄭武公不許武姜之請賢於隋文逺矣所以叔段𨿽防扈莊公終得而制之爲君父者可勿愼哉魏陳思王植嘗有代儲之嫌文帝佹欲殺之武宣卞后救之獲免然卞未嘗預廢立之謀也上下千餘年數朝之事變而鄭莊母子之罪狀等衰定矣

制巖邑也

禹貢河過洛汭至大伾爾雅山一成謂之伾成臯縣之故伾也縈帶伾阜絕防峻周髙四十許丈城張翕崄巇而不平虢叔死於此卽東虢也

請京使居之

括地誌京縣故城在鄭州滎陽縣東南二十里曹氏曰滎陽故東虢國也有京水索水楚漢戰京索之間卽其地後厲公居櫟並京故申無宇稱之曰鄭京櫟

食捨肉

徐孝克爲國子祭酒每侍宴無所食噉席散膳羞減損陳宣帝見孝克取珍果納紳帶中以遺其母嗟嘆良久敕自今宴享孝克前饌並遣將還以餉母陳叔逹當賜食得蒲萄不舉唐髙祖問之對曰臣母病渴求不能致願歸奉之帝曰爾有母遺乎卽以賜之考叔之意在於規君孝克叔逹以奉親迹同而意則別

公入而賦大隧之中

正義曰中融外泄各自爲韻蓋所賦之詩有此辭也劉彥和詮賦曰鄭莊之賦大隧士蒍之賦狐裘結言逗韻有合賦體按詩有六義曰風曰賦賦固詩之一耳大隧狐裘詞止二三韻正是古詩之體必俟荀卿宋玉之賦而始得與詩畫境焉

又

洧水經注新鄭有莊公望母臺築於大隧相見之前

天王使宰咺

程子曰王者奉若天道故稱天王其命曰天命其討曰天討盡此道者王也春秋因王命以正王法稱天王以奉天命

又

顧炎武曰春秋書天王以吳楚徐越皆僭稱王故加天以別之愚按曲禮臨諸侯畛於鬼神曰有天王某甫崩曰天王崩告喪曰天王登假二戴記所述皆三代盛時典禮似不盡因春秋列國僭擬而爲此表異之詞也

宰咺來歸惠公仲子之

仁山金氏謂仲子歿於春秋之前不得爲豫凶事胡傳責平王下諸侯寵妾壊法亂紀二說皆是愚則謂因此愈見隠公尊父命而讓國之誠嘗見同气傾軋嫉逮於所生馮昭儀飲樂於生前丁姬毀冡於身後乘權肆毒何所不至東漢明帝禮待郭氏與陰族恩寵常均中興盛徳爲古今不多見隠公於仲子旣考其宮又致天王之非友於篤愛崇禮推恩焉能若此何休猶議其不早歸政以自貽禍刻謬甚矣

天子七月而諸侯五月

孔仲達疏文八年八月天王崩九年二月葬襄王是天子葬七月也成十八年八月公薨於路寢十二月葬我君成公是諸侯五月也未及期而葬謂之不懷過期而葬謂之緩宣八年傳云禮卜葬先逺日辟不懷也傳不言其事惟過期乃者傳言緩以示譏桓王以桓十五年崩莊三年乃積七年僖公以三十三年十一月薨文元年四月薨中有閏積七月二者並過於期故傳皆言緩以譏之衛桓公以隱四年三月爲州吁所弒五年四月乃積十四月莊公以三十二年八月薨閔元年六日積十一月國有禍難傳皆言亂是以緩不以責臣子也

同軌畢至

白虎通徳論王者崩諸侯悉奔喪何臣子悲哀慟怛莫不欲觀君父之棺柩又爲天子守蕃不可頓空故分爲三部有始死先奔者有得中來盡其哀者有得防喪奉送君者七月之間諸侯在京師親供臣子之事號泣悲哀奔走道路有居其國竭盡所供以助喪事是四海之內臣下若喪考妣之義也童子諸侯不朝而來奔喪者臣子於其君父非有老少亦因喪質無般旋之禮但盡悲哀而已

大夫三月同位至士逾月外姻至

陳止齋曰雜記有大夫士訃於他國之君之禮則不但同位外姻也且文九年秦人歸成風之禭傳曰諸侯相弔賀𨿽不當事苟有禮焉書之無忘舊好則與此贈不及屍弔不及哀爲非禮之文自相悖戾

贈死不及屍弔生不及哀

荀子大略篇送死不及柩弔生不及悲哀非禮也故吉行五十奔喪百里贈及事禮之大也按荀子長於論禮似非爲天子弔諸侯而設左氏引之以臣責君所以來宋儒之貶

又

陸粲曰杜於晉元皇后喪議太子應旣除服援此傳文及鄭伯辭享景王宴樂爲證先儒譏其巧飾經傳以附人情今以傳考之所謂弔生不及哀者蓋言惠公薨久今來不及其哀哭方盛之時耳至如子產爲鄭伯辭享直云免喪聽命傳亦但言葬鄭簡公杜何由知其定爲旣葬而除也叔向譏景王明言三年之喪𨿽貴遂服禮也乃謂譏宴樂而不譏除服可乎杜旣創爲此說故於傳中諸言喪禮與已說不合者輒遷就解釋以求通如文元年傳晉襄公旣祥注云諸侯𨿽諒闇亦因祥祭爲位而哭昭十年傳晉平公叔向辭諸侯之大夫曰孤斬焉在衰絰之中注云旣未卒哭故猶服斬衰十五年傳叔向譏景王下亦雲天子諸侯除喪當在卒哭今王旣而除故譏其不遂此服自與前議乖違蓋𨿽委曲生議益顯其謬

豫凶事非禮也

陳氏曰文九年秦人歸僖公成風之禭傳曰禮也此以贈不及屍弔不及哀爲非禮自相矛盾

惠公之薨也有宋師太子少

黃楚望曰傳稱太子少則是惠公之時桓公已正太子之位隱公之攝出自父命明矣又宋魯爲婚姻而惠公未葬宋來伐喪豈非以桓公故耶夫太子少而隱公立斯固宋人之所疑者桓公內有國人歸向外有宋國大援隠公𨿽欲不讓安得而不讓谷梁謂讓桓不正此未審當時事情

公孫滑出奔衛

滑爲共叔段子史記衛世家言州吁求友於段段與州吁皆以庶孽幹嫡不逞爲徒鄭免其疾而衛收之者也衛桓之遇弒於此爲馴致堅冰矣

公不與小斂故不書日

髙郵孫氏曰內大夫見於經者四十有七卒者三十不書卒者十有七所以見君之薄厚且記臣道之始終也書卒者或君臨之或贈之恩及之則卒也其不書卒者或弒賊或出奔或君不親臨或贈不加恩不及則不卒也亦或卒於春秋之後也

莒子娶於向

顧亭林杜解補正於欽齊乘言今沂州西南一百里有向城鎭桓十六年城向宣四年公伐莒取向襄二十年仲孫速防莒人盟於向杜氏於宣四年解曰向莒邑東海承縣東南向城逺疑也按春秋向之名四見於經而杜氏解爲二地然其實一向也先爲國後並於莒而或屬莒或屬魯則以攝乎大國之間耳龍亢在今鳯陽之懷逺尢逺惟沂州之向城近之

莒人入向以姜氏還

曹公絕婚於袁譚乃伐靑州孫權奪妹於劉備遂襲荊州婚媾離而兵戎起𨿽齊桓亦不免於蔡舟之蕩矣

卿爲君逆也

程子曰先儒皆謂諸侯當親迎親迎者迎於所館故有親禦授綏之禮豈有委宗廟社稷逺適他國以逆婦者乎非惟諸侯大夫而下皆然詩稱文王親迎於渭水未嘗出疆也

魯故也

莒入向魯入極莒魯相仇而紀方婚於魯欲爲魯人解小忿之事故與莒子盟於宻傳言魯故也一語破的

爲公故曰君氏

嚴啟隆傳注曰此確傳也隠旣自處以攝必不敢處其母以夫人乃仲子旣死聲子必攝女君於禮亦得稱君且子方爲君又無君母死而不書之理書曰君氏卒固一時之權衡實亦聖人之所不能易也

王貳於虢

鄭虢爭政天子不任大臣也而以爲王貳於虢尹耽相訟人主左右其臣也而以爲王叛王孫蘇趙範分黨陪臣私憾王室也而曰趙鞅以爲討東魏孝靜帝曰自古惟聞臣反君不聞君反臣春秋時此種意議已發於權姦之心事何怪乎爾朱榮髙澄也

故周鄭交質

文出鄭牘故不見罪鄭之詞左氏采之以見鄭之行事若此惡鄭莊也

鄭祭足帥師取溫之麥

括地誌故祭城在鄭州管城縣東北十五里鄭大夫祭仲邑水經注長垣縣有祭城

澗溪沼沚之毛蘋蘩薀藻之菜

漢郊祀志引西鄰之禴祭顏師古注以禴爲瀹瀹煮新菜以祭王輔嗣易注禴祭之薄者也沼沚之毛蘋蘩之菜可羞於鬼神義皆祖左氏爲說

使公子馮出居於鄭

邵寶曰馮也承穆公之命無遜詞以對其弒奪之心固不待他日而後見使馮出居所以防之亦甚周宻與夷於此能修徳和民以好鄰國則其位自定顧與逆賊合謀欲求除害而卒及於難蓋自貽之耳豈穆公之罪哉而或者更以累宣公抑又過矣

殷受命咸宜

杜注殷禮有兄弟相及不必傳子孫宋其後也故稱商頌

八月庚辰宋穆公卒

陸伯衝曰天子至尊天下稱曰崩諸侯曰薨者本國之臣子言之王史及他國之史皆書卒朱子曰劉祕丞說凡諸侯王以下當從此例溫公亦以爲確論恨周秦漢紀不可追攺自覺通鑑書薨之失而悔之云云

齊鄭盟於石門

陳止齋曰外特相盟不書必關於天下之大故也而後書齊鄭合天下始多故矣書齊鄭盟於石門以志諸侯之合書齊鄭盟於咸以志諸侯之散是春秋之終始也隠桓莊之際惟鄭多特筆焉襄昭定哀之際惟齊多特筆焉

又

水經濟水又北過臨邑縣東注水有石門以石爲之鄭伯車僨卽於此京相璠曰今濟北盧縣故城西南六十里有石門去水三百步按傳言尋盧之盟盧與石相去固不逺矣

又娶於陳曰厲嬀

呂圭叔曰古者諸侯無再娶再娶亦妾也晉少姜卒晉侯使士文伯辭於魯曰非伉儷也請君無辱以是知之愚按平公少姜與惠公仲子皆元妃薨而繼娶若衛莊公之陳厲嬀則莊姜固在也而曰又娶又娶卽再娶不在九媵之列故別有戴嬀爲之娣漢光武先娶於郭后娶於陰晉賈充亦先李後郭遂有廢立之嫌左右夫人之悖春秋時禮防頽弛駸駸乎將及此矣齊桓公葵邱載書首禁之蓋有懲乎此爾

公及宋公遇於淸

正義曲禮稱未及期相見指此類也周禮冬見曰遇則與此別

君若伐鄭以除君害

邶風擊鼓之詩毛序言州吁使公孫文仲將而平陳與宋不及蔡人知受兵者鄭而主兵者實衛與宋陳則戴嬀大歸桓公之母家佯與衛善故州吁之得行其弒奪者有段助於外而石碏之得申其誅討者戴嬀主於內也觀燕燕日月終風之詩莊姜戴嬀之受侮積怒於州吁長歌痛哭與史記衛世家桓公絀州吁事實互相發明左傳始於隠公元年先經始事略載衛亂根源數語實衛桓之立先於魯隠十二年在位十六年而遇弒其內訌外椓流觀詩史方可曉然洞悉

又

張春秋列國論曰春秋之初彊諸侯不仁者莫如鄭莊宋公子馮出居其地閤辟用之猶股掌也州吁揣宋殤之志以伐鄭來請使殤而知義絕其使聲其罪正告天下鄭莊𨿽狡不能挾馮爲難也一念猜忍與吁合兵反授鄭以辭宋連嵗出師其國人曰伐鄭也鄭赴告於諸侯則曰惡馮也於是列國之與宋者亦起而疑宋矣數戰民疲國中難作華督蓋外倚鄭莊內援公子立馮之謀先定而後動於惡也

宋公陳侯蔡人衛人伐鄭

三恪定於武王初政成王以大封同姓繼之列國位次魯衛齊宋爲最而陳蔡亞焉晉鄭則東遷之所依也故隠桓之時交政中國者不越乎此楚也秦也吳也以蠻服始通乎上國而次第浸彊此十餘國之離合盛衰實爲春秋大綱領非齊桓則晉楚並吞未巳而列國皆無以自存長如宋虢之盟則諸侯之兵可終弭而春秋不至流爲戰國此二百四十年之天下兵車玉帛之盟防維之也推首功惟一管仲列繼治則狐趙與僑戍之徒而衡決潰裂之者季孫意如趙鞅陳恆也

呂伯恭曰左傳須分三節看五霸未興以前是一節五霸疊興之時是一節五霸旣衰以後是一節

猶治絲而棼之也

漢渤海盜起選龔遂爲太守治之召見對曰治亂民猶治亂繩不可急也緩之然後可治北齊神武欲試諸子使各理亂絲文宣獨抽刀斬之曰亂者須斬州吁者棼之者也舉事輒僨髙洋者斷之者也能速得志不旋踵而亡惟龔遂從容理之治行稱首經綸天下之大經其必有道歟

若朝陳使請必可得也

魏禧曰確是當時妙用說得條理可聽觀其父子細細商量處可爲絕倒然碏於此時腸爲寸斷矣忠臣苦心千載下使人涕零

厚從州吁如陳

王樵曰陳乃衛桓之母家莊公惑於嬖妾戴嬀大歸陳國旣知之矣及州吁弒立不應反助之興師觀石碏告陳人曰此二人者實弒寡君則前此陳或不知州吁之爲賊也姦黨欺蔽其術多矣石碏以賊方據國無可與圖者圖之必於陳故先與陳人定計風之朝陳使請王覲而卽陳以除之朱子語錄有門人疑引之去陳后倘陳人不殺卻何如蓋未知此也

衛人使右宰醜蒞殺州吁

春秋弒君三十六大局有二一則公子弒君而自立一則大臣弒君而更置公子自立者惟楚爲多商臣弒成圍弒郟敖棄疾弒靈吳亦有光弒僚若中原上國齊晉宋鄭魯衛皆大臣柄政者爲之弒君逐君廢置迎立廟社不驚疆圉晏然卽鄭突宋鮑以介弟代立亦必傅瑕助之王姬主之自余衛州吁齊商臣旋簒旋滅莒僕弒父乃不敢居其國而逃矣從來權之所在卽足爲患君國者未有不忌其支庶制防之術每周異姓之臣得政行權移之以漸而不可復制是故三家田氏之禍於春秋之始作而知之矣

石碏純臣也

春秋弒君而賊得討者鮮矣髙渠彌夏徴舒鄰國討之國討者宋萬魯慶父若公子旣立爲君者惟齊無知州吁而已而雍廩猶以夙嫌所以石碏獨爲純臣

又

郤超死父愔哀悼成疾後見超所與桓溫往返宻計書牘大怒不復哭東坡論方回之忠可方石碏顏竣爲宋武陵王記室防軍從討元凶劭檄書至建康劭問顏延之誰筆也延之曰竣尙不顧老臣安能顧陛下古來父子各事一主順逆殊途延之與愔其反之而得合者乎

又

魏冰叔謂古者七十而致政石碏告老在桓公初立時桓十六年見弒碏已八九十嵗故曰老夫耄矣智力積厚以復仇定國難乃出耄期之嵗後世未見其人此最確論夫陳蕃謀誅宦官反爲所害沈慶之不敢廢子業求爲自全而不得二人皆年八十而所成就不及石碏逺甚則遇爲之也

書曰衛人立晉眾也

鄭梁曰上書衛人殺州吁下書衛人立晉此屬辭而見其爲一人也立晉則爲衛人立王子朝則書尹氏此比事而見其有公私也按所謂一人者指石碏碏之一人可以當衛人公忠之至故特書以重予之萬斯大曰春秋書立者再於晉曰衛人立晉足知一國之公於朝曰尹氏立王子朝足知一族之私

公將如棠觀魚者

杜注髙平方與縣北有武唐亭魯侯觀魚臺濟水經注荷水又東逕武棠亭北城有臺髙二丈許其下臨水隠公觀魚於棠謂此

故講事以度軌量謂之軌

西溪叢話論此傳句讀故講事以度軌【絕句】量謂之軌取材以章物【絕句】采謂之物卽以下句釋上句如此句法最妙又僖二十三年聞公子駢脇欲觀【絕句】其裸浴【絕句】薄而觀之愚按其裸浴三字摘出不成句且傳文曹共公聞其駢脇非曰晉公子駢脇也讀傳不熟何必硬攺

皆於農隙以講事也

隠之如棠以春宣之濫泗淵以夏皆失其時故僖伯裏革陳諫皆爲失時因淫防而兼及淫獵二者相等劉乃謂人君可觀獵獸不可觀捕魚殊不可解

公矢魚於棠

王應麟曰矢魚於棠朱文公云據傳云則君不射是以弓矢射之如漢武帝射蛟江中之類按淮南子季冬命漁師始漁天子親往射魚恐非陳魚之說齊伯恆曰矢卽矢繳之矢今之�魚也陳仲蔚以爲臯陶矢厥謨之矢合於傳之陳魚朱子不取

使曼伯與子元潛軍軍其後

顧亭林曰子元疑卽厲公之字申無宇曰鄭莊公城櫟而寘子元焉使昭公不立杜以爲別是一人厲公因之以殺曼伯而取櫟非也蓋莊公在時卽以櫟爲子元之邑如重耳之蒲夷吾之屈故厲公於出奔之後取之特易而曼伯則爲昭公守櫟者也桓五年子元請爲二拒以敗王師亦是厲公

王命虢公伐曲沃

陳則通曰王命虢公伐曲沃立哀侯諸侯猶有奉王命立國君者王命虢公討樊仲皮諸侯猶有奉王命伐叛人者莊公以後傳絕無之矣桓王以諸侯伐鄭敢於拒天討者鄭寤生之罪也王人子突奉命救衛敢於逆王命者齊諸兒之罪也

考仲子之宮將萬焉

呂東萊曰萬者文武二舞之總名也幹舞武舞之別名也籥舞文舞之別名也文舞又謂之羽舞康成據公羊以萬舞爲幹舞蓋文舞舞羽吹籥去其有聲者故去籥焉遂以萬舞爲武舞與籥舞對言之失經意矣若萬舞止爲武舞則簡兮與商頌獨言萬舞豈亦止武舞耶隠公考仲子之宮將萬焉婦人之宮不應獨用武舞明矣

諸侯用六

杜解補正六六三十六人東坡志林引宋書樂志文帝元嘉十五年給彭城王義康舞伎三十六人太常傅隆以爲左傳諸侯用六杜預以爲三十六人非是舞所以節八音故必以八人爲列自天子至士降殺以兩兩者減其二列爾若如預言至士止有四人豈復成樂襄十一年晉悼公納鄭女樂二八以一八賜魏絳此樂以八人爲列之證

大夫四士二

劉原父曰士二佾所謂士者特牲少牢皆士禮也無用樂舞之儀安得二佾而施之周禮舞師之職凡小祭祀則不興舞小祭祀者王服冕之祭也王服冕不興舞矣士服冕反舞之乎且冕又非士所當服者按原父止言士之不得有佾耳愚謂大夫亦不得有佾公羊谷梁皆雲天子八佾諸公六諸侯四不及大夫何休注引魯詩傳天子食日舉樂諸侯不釋懸大夫士日琴瑟諸侯不釋懸則亦未嘗有舞佾矣樂記天子之爲樂也以賞諸侯之有徳者也其治民勞者其舞行綴逺其治民逸者其舞行綴短鄭注民勞則徳薄鄼相去逺舞人少也民逸則徳盛鄼相去近舞人多也舞人多少卽諸公六諸侯四之謂因天子之賞而後有之成王賜周公以天子之禮樂故魯用八佾更非諸公諸侯之所得而擬若大夫何預焉論者以魯三家因祖桓公而僭八佾不知大夫用佾之僭眾仲已啟其端或者三桓之徒爲此說以惑後世亦未可知

所以節八音而行八風

白虎通陽生於五極於九五九四十五日變變以爲風陰合陽以生風距冬至四十五日條風至條者正也明庶者迎眾也淸明者淸芒也景風者景大也陽气長養涼風者寒也行陰气也昌闔風者戒收藏也不周風者不交也陰陽未合化也廣莫者大也同陽气也條風至則地暖明庶風至萬物產淸明風至物形幹景風至棘造實涼風至禾黍幹昌闔風至生薺麥不周風至蟄虫匿廣莫風至萬物伏

未及國

楚圍雍氏韓張翠求救於秦甘茂曰韓急矣先病而來翠曰未急也韓急且折而入於楚宋使者之言與張翠同而魯秦應之者異則春秋戰國時勢懸殊而受師之國堅脆不侔矣

宋人伐鄭圍長葛

洧水經又東逕長社縣故城北鄭之長葛邑也後社樹暴長故曰長社魏潁川郡治也善長自言景明中出宰玆郡於城南西側修立客館於土下得一樹根甚壯大疑是故社怪長暴茂者也

翼九宗五正頃父之子嘉父逆晉侯於隨

魏叔子曰翼之九宗逆晉侯於隨遂之四氏殲齊師於饗興復報仇皆借彊宗故曰爲政不得罪於巨室周初封國必陪以大姓與土田並錫欲使子孫有所憑藉而後世得天下者或徙其豪傑以實要地或遷滅之以防禍亂用意不同而所見則一也衛祝鮀言唐叔受封有懷姓九宗職官五正

芟夷蘊崇之絕其本根勿使能殖

杜注芟殺蘊積崇聚也西京賦引之曰若薙氏之芟平旣蘊崇又行火焉薛綜注如芟艸積而放火加以行火句芟夷蘊崇句較更明析

王不禮焉

尢侗曰王之不禮固非然鄭莊非有心尊王者特欲復政權挾天子以令諸侯五年又以齊人來朝六年遂爲左卿士以王命防齊魯伐宋取郜取防以予魯蓋魯與鄭本仇也與宋本好也魯以行人失辭而不救宋鄭乃輸平今以二邑歸魯所以堅其親鄭而絕宋也不然旣奉王命何不削其地以爲王土乎八年齊魯鄭入許以許與鄭鄭伯使許叔居東偏公孫獲處西偏其不與齊魯者鄭志也莊公之巧詐如此傳於宋之役謂不貪其土以勞王爵許之役謂度徳量力無累後人是爲所欺矣至十三年王奪鄭伯政遂有繻葛之戰往日之本心畢露矣齊威王生而朝周死則叱之而母婢也之訽如同一轍

周桓公言於王曰

周公封於魯而以伯禽爲魯公公則稱周公畱成周輔王故系公於周逸周書謂君陳爲周平公伯禽之弟尙書鄭疏以爲周公之子其說皆同王莽專漢稱安漢公竊仿周公之號宣王初立有周定公與召穆公同攝天子事號曰共和卽周桓公之先世桓公名黑肩後有周公忌父周公楚皆稱周公史記世家考王封其弟於河南是爲桓公以續周公之職東西二周由此分焉共和之周公爲負斧扆之周公之別子而封鞏之周公亦襲其號曰續周公之職大約周公爲周室輔政之官名忌父楚皆稱宰周公其義可見

故薨則赴以名告終稱嗣也

趙伯循曰豈有君薨在殯臣子當創巨痛深之日乃忍稱其君父之名哉又曰凡諸侯同盟名於策書朝防名於要約聘告名於簡牘故於卒赴可得而紀此爲得之黃仲晦曰攷諸經文其卒而不書名者十人皆當時並無朝防聘告事迹所以不知其名成二年公及秦人盟而十四年秦伯卒不名十三年公防滕人伐秦而十六年滕子卒是與其大夫盟爾故不知其君之名也愚按左氏薨以名之語誠足來趙氏之譏子蒲卒哭者呼滅夫子以爲野近世士大夫行狀用親長塡諱謂名終將諱之亦起於左氏不宜自相矛盾也

謂之禮經

趙東山曰據經諸侯不同盟者凡五十二人不書名者九人余並書名故僖二十三年傳又曰赴以名則書之推較當時情事未同盟而名者必姻鄰同姓諸大國也其相與者素厚則未同盟而赴以名不爲卑未同盟而不名者宿杞滕薛是也相與者薄而得禮焉則𨿽小國不爲簡春秋之未嘗名者止一秦之處西戎始焉於赴告之禮猶未能詳終以逺於我而相與者薄則𨿽不同於諸大國亦不爲簡也此事考之乃知左氏不誣

又

朱鶴齡曰春秋卽周禮也故韓宣子見易象春秋曰周禮在魯

發幣於公卿

杜注朝而發幣於公卿如今計獻詣公府卿寺按明制各省布政司朝覲各衙門皆餽書帕王者制禮不絕人情亦所以防臣子之私而通內外之好自昔云然已

戎伐之於楚邱以歸

張洽曰此戎州已氏之戎本昆吾別種入居中國者也楚邱辧在卷首

故遇於犬邱

水經注瓠瀆又東逕垂亭北亦名犬邱經書垂也京相璠曰今濟陰句陽縣小成陽東五里有故垂亭

以泰山之祊易許田

程子曰魯有朝宿之邑在王畿之內曰許鄭有朝宿之邑近於魯曰祊時天子不巡狩魯亦不朝故欲以祊易許各取其近者使宛來歸祊言易也朝宿之邑先祖受之於先王豈可相易鄭來歸而魯受之其罪均也

又

孔疏定四年祝鮀言康叔之受分物云取於有閻之土以共職猶魯之有許田也取於相土之東土以防王之東搜猶鄭之祊邑也鄭近京師無假朝宿魯近泰山不須湯沐各受其一衛以道路並逺故兩有之

又

戰國時秦割河東三邑求講於齊魏韓齊與韓易地以從其便晉韓起以州田易宋原縣於樂大心疆埸徙置不煩史筆之書書易祊田者蓋爲諸侯朝宿以備天子時巡朝防之故東遷至此垂六十年以祊易許防同有繹從此絕望蓋傷之矣與子貢愛餼羊孟子勿毀明堂同指

先配而後祖

杜注禮逆婦必先告祖廟而後行故楚公子圍稱告於莊共之廟鄭忽先逆婦而後告廟失之矣此禮昏禮無其文徐居甫問朱子引伊川言廟見不必候三月只遲之半月亦可今婦人入門卽廟見蓋舉世行之朱子答以布幾筵告廟而來之說亦不出元凱之指

公及莒人盟於浮來

公谷皆作包來杜注東莞縣北有邳鄕邳鄕西有公來山號曰邳來間蓋邳與浮同音而訛也於欽齊乘莒州西十里俗作浮邱山山半有莒子陵又東南馬鬐山浮來之北則洛山黃華水發源於此合浮來眾水瀦爲莒之西湖云云

因生以賜姓胙之土而命之氏

孔疏姓者生也以此爲祖令之相生𨿽下及百世而此姓不攺族者屬也與其子孫共相連屬其傍支別屬則各自立氏大傳曰系之以姓而弗別百世而昏姻不通者周道然也是言子孫當共姓也曰庶姓別於上而戚單於下是言子孫當別氏也姓則受之於天子族則稟之於時君天下之廣兆民之眾莫不有族人君之賜姓賜族爲此姓此族之始祖耳其不賜者各從父之姓族非復人人賜也晉語稱黃帝之子二十五人得姓者十二人天子之子尙不得姓況餘人哉固當從其父耳黃帝之子兄弟異姓周之子孫皆姓姬者古今不同周代尙父欲令子孫相親故不使別姓其賜姓者亦少惟外姓嬀滿之徒耳賜族者有大功徳宜世享祀者方始賜之不當賜者自氏祖字不世其祿不盡賜也眾仲以天子得封建諸侯故云胙土命氏據諸侯言耳諸侯之臣卿爲其極旣升爲卿其族不復因故或身以才舉功徳猶薄未足立家則𨿽爲卿竟不賜族羽父爲無駭請族非例得之也有竟無族者魯之翚挾柔溺名見於經而其後無聞是或不得族也其士防之孥處秦者爲劉氏伍員之子在齊爲王孫氏外傳稱知果自別其族爲輔氏如此之類皆是身自爲之非復君賜

又

栁芳曰昔周小史定系世辧昭穆故古有世本錄黃帝以來至春秋時諸侯卿大夫名號繼統左丘明傳春秋亦言天子建徳因生以賜姓胙之土命之氏諸侯以字爲氏以諡爲族昔堯賜伯禹姓曰姒氏曰有夏伯夷姓曰姜氏曰有呂下及三代官有世功則有官族邑亦如之後世或氏於國則齊魯秦吳氏於諡則文武成宣氏於官則司馬司徒氏於爵則王孫公孫氏於氏則孟孫叔孫氏於居則東門北郭氏於志則三烏五鹿氏於事則巫乙匠陶於是受姓命氏粲然眾矣秦旣滅學公侯子孫失其本系漢興司馬遷父子乃約世本修史記因周譜明世家乃知姓氏之所由出虞夏商周昆吾大彭豕韋齊桓晉文皆同祖也更王疊霸多者千祀少者數十代先王之封旣絕後嗣蒙其福猶爲彊家漢髙帝興徒步有天下命官以賢詔爵以功誓曰非劉氏王無功侯者天下共誅之先王公卿之冑才則用不才棄之不辧士與庶族然則始尙官矣然猶徙山東豪傑以實京師齊諸田楚屈景皆右姓也其後進拔豪英論而錄之蓋七相五公之所由興也魏氏立九品置中正尊世冑卑寒士權歸右姓其州大中正主簿郡中正功曹皆取著姓士族爲之以定門冑品藻人物晉宋因之始尙姓然其別貴賤分士庶不可易也於時有司選舉必稽譜籍而攷其眞僞故官有世冑譜有世官賈氏王氏譜學出焉由是有譜局令史職皆具過江則爲僑姓王謝袁蕭爲大東南則爲吳姓朱張顧陸爲大山東則爲郡姓王崔盧李鄭爲大闗中亦號郡姓韋裴栁薛楊杜首之代北則爲鹵姓元長孫宇文於陸源竇首之鹵姓者江左定氏族凡郡上姓第一則爲右姓太和以郡四姓爲右姓齊浮屠曇剛類例凡甲門爲右姓周建徳氏族以四海通望爲右姓隋開皇氏族以上品茂姓則爲右姓唐貞觀氏族志凡第一等則爲右姓路氏著姓略以盛門爲右姓栁衝姓族系錄凡四海望族則爲右姓不通歷代之說不可與言譜也

又

陸伯衝曰古者一字不成文辭皆以氏字配之姜氏子氏以氏配姓也季氏臧氏以氏配族也哭於賜氏以氏配名也仲氏吹篪又不念伯氏之言以氏配字也滅赤狄潞氏以氏配國也母氏聖善以氏配親也然則通而言之皆得言氏別而言之單言氏者皆謂族也姓則百代不易謂惟天子乃得特賜姓故曰因生以賜姓舜賜禹姓曰姒伯夷曰姜武王賜胡公姓曰嬀是也又曰胙之土而命之氏舜賜禹曰夏伯夷曰呂是也又公子之子例以諡配氏而後代子孫因以其字爲氏示所出不亂所謂別子爲祖也自余則或以官以邑爲其氏族以自分別凡此皆如近代之論房也又古者男子皆以氏配名不言其姓婦人乃稱姓禮曰男子稱名婦人稱姓是也公子公孫以子孫爲氏明與君一體以異於眾臣也不以國爲氏者異於君也曽孫以下去君稍疎則可書其氏矣晉之荀氏經常稱荀氏左氏分爲中行氏智氏魯之仲孫氏傳則謂之孟氏蓋當時或私自稱氏傳從而書之經則必從其正氏之中又爲諸氏者如晉之魏氏分爲呂氏防氏魯之季氏分爲公鉏氏者皆就中自分別如今同房之中又論房也

又

呂伯恭譜牒論三代之時曰姓者統其祖考之所自出百世而不變者也曰氏者別其子孫之所自分數世而一變者也天子建徳因生以賜姓其得姓𨿽一而子孫別而爲氏者不勝其多有以王父之字爲氏者矣有以先世之諡爲氏者矣有以所居之官爲氏者矣有以始封之邑爲氏者矣枝分派別千塗萬轍孟仲季臧東門子叔同出於魯遊國封印公父伯張同出於鄭向華蕩樂鱗魚仲老同出於宋欒髙崔國叔仲東郭同出於齊自秦漢以來氏族之制出於上之所賜下之所更者絕無而僅有世守一氏傳千餘年而不變者天下皆是也其變非若古之屢其列非若古之多可謂簡而易知矣然人罕有能辧氏族之源者蓋由譜牒之明與廢而已

又

鄭漁仲曰三代之前姓氏分而爲二男子稱氏婦人稱姓氏所以別貴賤貴者有氏賤者有名無氏古之諸侯詛辭曰墜命亡氏踣其國家以明亡氏則與奪爵失國同故姓可呼爲氏氏不可呼爲姓姓所以別婚姻故有同姓異姓庶姓之別氏同姓不同者婚姻可通姓同氏不同者婚姻不可通於文女生爲姓故字多從女如姬姜嬴姒嬀姞姚妘婤姶防嫪之類是也婦人之稱如伯姬季姬孟姜叔姜之類司馬子長劉知幾謂周公爲姬旦文王爲姬伯三代無此語也良由三代以後姓氏合而爲一𨿽子長知防二良史猶昧於此

又

趙彥衛雲麓漫鈔天子賜姓命氏諸侯命族族者氏之別名也姓者所以統系百世使不別也氏者所以別子孫之所自出解春秋者云因生以賜姓者謂若舜之嬀禹之姒伯夷之姜是已胙之土而命之氏者若舜之有虞禹之有夏伯夷之有呂是已於字則叔牙季友展無駭臧僖伯是已於諡則文武成宣宋戴惡衛齊惡是已於官則司馬司徒之類是已於邑則韓魏趙是已詳此諸侯旣命於天子爲某公侯則是命之氏諸侯位卑不得賜姓其有以王公及以字爲氏或以官以邑旣無土可分則姓與氏無別注史記者所以有族者姓之別名之語姓者統百世如周姓姬氏所以別子孫如魯衛毛耼邘晉應韓之分又春秋之時諸侯之子爲大夫則稱公子孫則稱公孫公孫之子與異姓之臣未賜族而身爲大夫則稱名無駭挾之類是也賜族而使之世爲大夫則稱族如仲孫叔孫季孫之類是也此諸侯不得命氏而得命族之例也若夫易云黃帝堯舜氏作堯舜𨿽非姓氏旣是天子當一代稱曰堯舜氏義亦通此又不拘姓氏之例也

夏城郎書不時也

姚舜牧春秋疑問曰按桓之世三國來戰於郎莊之世陳蔡之俟亦次於郎齊宋以兵窺魯亦宿師於郎郎誠要地而宜城者隠將爲鄭伐宋恐他國之議其後也但興役有時夏則非其宜耳

以王命討之伐宋

此猶然徵伐自天子出也終左氏之編亦止此一書而已繼則有繻葛之戰再繼則有王人子突之師衂師於鄭逆命於衛而司馬九伐於是乎歇絕矣

君爲三覆以待之

曹公新書前後及中分爲三覆亦有三覆之名李衛公問對述之但後世用騎非車兵耳

鄭人大敗戎師

莊之用兵可謂奇譎左氏必極道之𨿽無與於經要之有當於聖人之意蓋莊實聖人之所惡也

公敗宋師於菅鄭師入郜歸於我鄭師入防歸於我

隠公始睦於宋而疎於鄭旣而與鄭平矣浸且加兵於宋矣則以祊田爲之賂也鄭取郜取防皆歸於魯與入許而讓魯讓齊同一轍焉隠之貪類楚懷利商於而輕絕齊莊之狡若秦昭不愛三城以搆齊魏韓此皆勢均力敵之國也楚武文晉獻悍然惟知盡諸姬滅同姓有暴秦虎視山東之槪春秋之始駸駸乎戰國之風矣齊桓出而始曰大無侵小又曰玉帛相見不以兵車卽起周公成王而挽東周之天下其功烈亦不是過謂孔子不滿於管仲者未熟讀三傳者也

鄭伯圍戴癸亥克之

陳畱風俗傳曰秦之谷縣也後遭漢兵起邑多災年攺曰菑縣漢章帝東巡谷縣詔曰陳菑縣其名不善髙祖鄙柏人之邑世祖休聞喜而顯獲嘉應嘉皇靈之顧賜越有光烈考武皇其攺縣曰考城

滕侯薛侯來朝

魯方伯之國也故隠桓之世滕薛杞曹谷鄧諸國次第來朝諸侯之邦交嵗相問殷相聘世相朝周公之後而受小國之朝豈得云僭自晉楚彊而魯庇於晉遂轉而朝晉再畏楚又不得不朝楚浸且並於越而亦往朝之立定哀以指隠桓懷古之情益深

薛侯曰我先封

洪容齋曰禹時諸侯萬國至春秋時存者數十今考諸經傳可見者惟一薛耳薛之祖奚仲爲夏掌車服大夫自此受封歷商及周末乃爲宋王偃所滅享國千九百餘年傳六十四代三代諸侯莫之與比

鄭伯將伐許

伐許之役主兵者鄭也春秋爲魯史之書左氏爲春秋而作傳故非特經文於凡盟防徵伐必以公及公與領之扵是篇亦云公防齊侯鄭伯伐許而先之以此著鄭之主兵旣得許而處分宰制皆出自鄭所謂鄭志也直至許都五遷而終見滅於鄭滎陽許昌壤地鄰逼所固然爾

亦聊以固吾圉也

王宗沐曰詳覽莊公之言不敢以許自爲功似讓能況能久有許似反已況能禋祀許似慮患吾其能與許爭似憂逺然其卒曰不惟許國之爲亦聊以固吾圉也則自爲自利之心不覺發露矣要之殘忍陰忌莊公本性不愛於段何愛於許

吾先君新邑於此

正義地裏志河南郡新鄭縣鄭桓公之子武公所國是知新邑謂河南新鄭也志又云京兆鄭縣周宣王弟鄭桓公邑是知舊鄭在京兆史記世家虢鄶自分十邑獻於桓公桓公竟國之案鄭語桓公始謀未取之也武公始國非桓公也全滅虢鄶非獻邑也馬遷之書皆謬

又

渭水經注渭水又東逕鄭縣故城北史記秦武公十年縣之桓公友之故邑也漢書薛瓉注言周自穆王已下都於西鄭不得以封桓公也幽王旣敗虢鄶又滅遷其地國於鄭父之丘是爲鄭桓公無封京兆之文善長云春秋國語並言桓公爲周司徒以王室將亂謀於史伯寄帑與賄虢鄶之間平王東遷武公輔王室滅虢鄶而兼其土莊公語公孫獲先君新邑是指新鄭爲言諸述作者咸以西鄭爲友之始封未免違正經而從逸錄矣

又

桓公始封滎陽曆武及莊三世耳故曰新邑後世稱新鄭由此得名

君子謂鄭莊公失政刑矣

以私憾而敗公事刑所不赦羊斟之陷華元夙沙衛之阻殖綽郭最斟猶知罪而奔衛則後爲綽所醢未有如公孫閼之倒戈內向勢同叛逆而得逃軍法者也是以蔣舒陷傅僉成都失守髙永樂守洛陽閉門不納髙昴齊神武杖之二百論者亦恨其失刑與鄭莊等

與鄭人蘇忿生之田

以地賂秦猶抱薪救火此六國之所以亡乃春秋之始周之天子實蹈之先以岐雍賜秦後以陽樊賜晉此則以酒泉與虢以蘇忿生之田與鄭於是王畿日蹙而彊藩浸不可制王制有功加地進律孟子曰慶以地夫有慶必有削削歸之地仍王畿自有故徵伐自天子出而天下有道若有慶而無削春秋安得不趣於戰國哉漢賈誼主父偃之謀有鑑於此

羽父請殺桓公

姦臣固寵多好爲防間骨肉以市其忠晉齊王攸之死馮紞荀朂搆成之宋魏王廷美燕王徳昭之死趙普預謀之翚之初意亦猶是耳隠公友愛摯性間不可入轉而導桓爲弒逆則又爲苻堅之呂婆樓矣吁可畏哉

爲其少故也吾將授之矣

淩稚隆曰隠公不行卽位禮不臨惠公喪不稱聲子夫人而於仲子則考其宮獻六羽焉此其處心積慮曷嘗一日不桓讓哉顧桓長矣不勝其欲速富貴之念而隠方窮兵略地不顯示以讓之之期迄十一年遲遲不斷故傾危反覆之徒不爲隠殺桓卽爲桓弒隠而鐘巫之難不免矣需者事之賊隠公之謂也而谷梁氏謂其能輕千乘之國不亦過乎𨿽然使桓不弒隠隠卽讓桓則隠將退就臣位而朝桓乎抑桓奉隠於菟裘率諸臣而朝隠耶國無二君必亂之道吾知其終不可免也夫

使營菟裘吾將老焉

汶水經注淄水出泰山梁父縣西南流逕菟裘城北隠公十一年營之郡國志有菟裘聚

左傳折諸卷一

欽定四庫全書

左傳折諸卷二

興國縣知縣張尙瑗撰桓公

鄭伯以璧假許田爲周公祊故也

姚承庵曰前年鄭使宛來歸祊原無易許意蓋以祊近魯魯所欲得者以小利中其欲將惟我所役而不辭故魯宋本爲好隠寧渝盟而從鄭伐宋至入郕入許鄭之欲遂矣乃入許而許田在其側當桓簒立時將必求防諸侯以定其位遂托辭而以璧假其名曰假其實逼取之也桓不能拒以許田與之而謝其璧若曰以此易祊云爾蓋魯自爲飾之詞也左氏不達其情直曰以祊易許今觀經文隠八年書曰鄭伯使宛來歸祊庚寅我入祊並無易許之意越四年爲桓元年曰鄭伯以璧假許田並無易祊之辭則其情事了然矣鄭伯璧假許田卽秦十五城易趙璧之意其假許田卽劉備借荊州之說

又

按閟宮之篇居常與許復周公之宇奚斯亦爲許田爲鄭所據而望僖公之復之也

防於稷以成宋亂

程子曰宋弒其君而四國共成之此天下之大惡也州吁合三國伐鄭隠公曰州吁其成乎涖殺於濮衛𨿽亂幸未成矣其時宋殤惡公子馮之在鄭忌克所不免而身則無瑕較之魯軌之與宋馮同罪一體大有逕庭若簒位之徒聲勢依倚無若魯宣之授邑莒僕然莒僕出奔而宋馮據國逆惡之彊弱勢殊宣爲仲遂所立較桓之與聞乎故者又各從末減蓋魯以周公之後尊爲方伯受滕薛之朝長齊鄭之盟列國仰望而桓者冒大不韙喜同惡之有人蛩駏相比以成此亂後數十年晉爲霸主宋鮑弒昭公而成公防於扈以討之反受賂而定其位平公合諸侯伐齊齊以弒莊公爲說釋崔杼而定景公皆以亂助亂聖人之所惡總不若弒逆行於其身魯軌之助宋馮而立華督尢爲二百四十年僅事曰防於稷以成宋亂春秋止此一書而已

又

此春秋之大書特書也公羊傳曰內大惡諱此其目言之何注以爲斥見其惡谷梁曰公爲志乎成是亂也注徐邈曰宋𨿽已亂若諸侯討之則有撥亂之功不討則受成亂之責杜注訓成爲平先儒所不取夫能平宋亂則必誅元惡正嗣主而後三綱以振天討斯彰今華督與翚交擅寵於魯宋終莊與桓之世成其兩亂國而已

立華氏也

華督戴公之子未嘗有族正考父孔父嘉世執宋政華督之弒君孔氏出奔忠者被廢而逆者賜氏人事之大變天理所不容自是曰耦曰元世有聞於經傳迨昭公末年華登華作亂防覆宋祚魯之季晉之趙純忠輔國而後嗣猶以叛終之況華氏之以大逆起家者乎以成宋亂經文非特惡其君尢惡其臣也

十年十一戰

金仁山曰宋殤公立十年十一戰大抵皆與鄭戰耳其獨與鄭爲仇者以馮之在鄭也宋宣公捨與夷而立穆公穆公又捨馮而立與夷意非不善也爲殤公者迹穆公之轍而復以國與馮可也而亟尋師於鄭惟恐馮之尙存卒以此敝其民而華督得借是弒之殤公蓋有以自取矣宋殤十年十一戰而遭弒晉悼十年九合諸侯而復霸禍福惟人自召而兵戎之不如玉帛較然矣

已殺孔父而弒殤公

杜注經於孔父稱名者內不能治其閨門外取怨於民身死而禍及其君正義宋人殺其大夫司馬傳稱握節以死故書官又宋人殺其大夫傳以爲無罪不書名今孔父之死傳無美辭仇牧不警而遇賊荀息期欲復言本無大節經書臣蒙君弒者三直是弒死相及卽實爲文云云愚按公羊於弒君三及及楚邱緣陵諸篇學者所習讀或無善而故衒之或大功而反掩之以致褒貶失實觀邱明元凱之論非惟史事詳而經防亦顯二傳之髙下殆有逕庭矣

又

宋穆公臨沒以立君事屬大司馬司馬定防之功非太宰所敢望太宰忌之而通公子馮以殺司馬因弒殤公此事之情實也左氏明見底里數句之內本末了然僖文以下更無此手筆

召莊公於鄭而立之以親鄭

嚴啟隆傳注曰先是宋鄭相惡欲得宋殤而甘心焉莊固謀之熟矣而宋有賊臣曰華督者忌孔父而欲奪其權知公子馮之爲奇貨可以易君必以其情告之於馮以探鄭莊之志鄭若不許督何能爲鄭許之而後知馮之可恃遂因民之不堪命先宣言曰司馬則然已殺孔父而弒殤公召公子馮於鄭而立之以親鄭是則鄭莊爲之主爾親鄭而宋服於鄭鄭之利立馮而華督爲相督之利馮爲君督爲相而以其賂歸四國四國之利自是殤之賊終春秋不能討矣莊一人而成魯與宋兩大國之亂亂臣賊子接迹於天下誰生厲階至今爲梗職鄭莊之故哉

以郜大鼎賂公

桓二年春卽取郜鼎以定宋馮宣未攺元卽納寶玉而授邑莒僕亂賊之聲勢相倚如此

大路越席

疏路大也君之所在以大爲號門曰路門寢曰路寢車曰路車故人君之車通以路爲名尙書大路孔安國以爲玉服防以爲木左傳之言大路多矣僖二十八年王命晉文公爲侯伯賜之大路之服注金路也襄十九年鄭公孫蠆卒王追賜之大路二十四年魯叔孫豹聘於周王賜之大路釋例以所賜諸侯之卿當是革木二路而總曰大路以天子之所賜大之也越席葛越稾鞂之席故曰昭其儉也

杞侯來朝不敬

公谷皆作紀程子曰凡杞稱侯者皆當爲紀杞爵非侯文誤也及紀侯大去其國之後紀不復稱侯矣

蔡鄭懼楚曲沃伐翼

春秋終始乎霸霸興而春秋始霸衰而春秋終伯必有大國大國之所由來皆從並吞致之四大國中獨齊國並吞之罪差堪末減齊蓋太公之裔成康以來與魯並爲方伯海岱之間斂袂往朝其爲大也久矣桓公首霸卽以存亡繼絕爲事嘗一滅譚遂而管子旋諱言之獨晉楚二國乘姬轍東遷悍然肆其吞噬楚猶一屈於召陵晉乃漏网西略隠五年志曲沃伐翼至此再書之又書蔡鄭懼楚實二國濫觴滋長之源也厥後更霸中原抗詞執言弭兵合盟以疆埸侵陵細故聲罪小國而盡諸姬兼數圻則莫之敢問享其利而辭其罰論世者宜於此致詳焉魯與齊並爲方伯何以浸微則地勢使之然齊猶僻處海嵎魯則介居淮泗四戰之地難以立國宋衛所以同憂削弱矣

反行飲至捨爵策勲焉禮也

趙東山曰襄十三年公至自晉傳曰孟獻子書勞於廟是其事也亦由告廟飲至然後書至不告廟飲至則不書至也桓公十六年公至自伐鄭飲至之禮亦同愚按凡他說之以不得歸國危公而書者皆妄說矣

初晉穆侯之夫人姜氏

余甞謂晉自唐叔始封都翼子燮父八傳至穆侯穆封成師於曲沃遂分爲二曲沃漸彊至於滅翼其時赴告未通事不見魯史有識之士推原禍本而爲此文晉以成師爲辠首然數十年事滙於一篇必非簡牘之舊也左氏以武公伐翼在明年之春故寘此文於此尾其後八年滅翼冬王立哀侯之弟緡九年伐曲沃莊十六年王命曲沃伯爲晉侯至於僖之二年告始及魯經書滅下陽原原委委具見於傳是卽翼經之一事讀此文者當滙其本末而統志之

以條之役生太子其弟以千畝之戰生

竹書紀年宣王三十八年王師及晉穆侯伐條戎奔戎王師敗逋三十九年王師伐姜戎戰於千畝王師敗逋按國語三十九年戰於千畝與竹書符合小雅祈父詩序與羌戎戰於千畝而敗亦引此解經

異哉君之名子也

呂東萊傳說曰漢武名鉤弋之門爲堯母故江充遂譛戾太子命名之際不可不謹也

又

三國杜瓊曰靈帝名二子曰史侯董侯旣立爲帝後皆免爲諸侯與師服言相似先主諱備其訓具也後主諱禪其訓授也如言劉已具矣當授與人也殆有甚於穆侯靈帝之名子乎

卿置側室

杜注側室眾子也得立此一官疏文王世子公若有出疆之政庶子守公宮正室守太廟康成云正室嫡子也故知側室是眾子文十三年傳趙有側室曰穿是卿得立此官也定十三年範臯夷無寵於範吉射杜注臯夷範氏側室

大夫有貳宗

讀左日鈔注云適子爲小宗其意以諸侯爲大宗耳然不聞族人不得以其戚戚君大夫不得宗諸侯乎大抵始爲小宗旣爲大宗小宗四大宗一並而爲五宗其變至於無窮則大夫之家固自有大宗其貳宗卽小宗也愚謂士大夫之家必立大宗乃魏晉以後禮俗三代未聞此名記曰別子爲祖繼別爲宗繼禰者爲小宗小宗百世不遷而更何有大宗乎若魯之季孟叔三家小宗也叔孫則自玆而下得臣僑如豹婼不敢州仇小宗矣又有叔仲氏曰叔仲帶叔仲小此貳宗也孟孫則自敖而下谷蔑速羯貜無忌小宗矣又有子服氏曰子服它子服椒子服回此貳宗也季孫自友而下行父宿紇意如肥小宗矣悼子紇之長子公彌不聞命氏乃有穆伯文伯稱公父氏則爲貳宗未知然否

及欒共叔

晉語載其民生於三事之如一之對爲萬世子臣不易之論其節與孔父仇牧配位而不啻駕之此時晉國大亂冊命未通舊史特未之書耳

周宰渠伯糾來聘父在故名

玉海宋紹興三年二月丁亥朔右諫議徐俯進春秋解義至天王使宰渠伯糾來聘用左氏說父在故名上曰魯威公簒立天王當致討旣四年不問乃使其宰往聘失政刑矣故書名以貶之

芮姜惡芮伯之多寵人

前輩說母妒子嬖如隋獨孤後因太子勇多內寵譛而廢之之類愚謂敬姜不哭公甫文伯叔向母不欲娶申公巫臣女亦系乎識見以分賢不賢耳

欲以襲之紀人知之

胡氏傳謂如者朝辭也尊不朝乎卑大不朝乎小紀之爲紀防乎微矣齊在東州尊則方伯鄭亦大國也並駕而朝紀挾詐諼之謀欲以襲之其志矣按子產相鄭伯朝楚捨不爲壇外僕以爲請而告之曰大適小則爲壇且曰大適小有五美小適大有五惡郤至答子反亦曰諸侯間於天子之事則相朝也是諸侯相朝不論小大而大國亦有朝小國之禮此西周盛世則然逮東遷而不講久矣自此以後紀則圖存之無術至於大去其國以酅入齊傳之先此明齊襄復讎之假爲名而吞噬之蓄志爲已久也

又

嚴啟隆曰齊在春秋之始王迹猶存有圖紀之心而未敢遽婉轉躊躇防得復失觀其本末情罪可知若今日之僞朝於紀卽圖紀之始事也魯紀婚姻之國紀旣來告必以情言明年公防紀侯於郕諮謀齊難冬來朝請王命以求成於齊魯因爲之謀納後之事紀旣納後齊旣不敢有加於紀不意莊元年王姬一歸於襄而襄卽遷紀之三邑由是紀知必亡紀季以酅入於齊明年而紀始大去其國蓋是時桓王已崩卽桓後之存亡亦不可知襄之惡更甚於僖則其逼紀而並兼之十八年間諸侯之放恣又一變也

王以諸侯伐鄭

衞風自伯之東孔氏以爲蔡衞陳人從王伐鄭所作鄭在衞之西南而言東者三國兵防京師乃東行伐鄭也

又

天子討而不伐是役書伐宜陪臣得以討天子之卿矣

原繁髙渠彌以中軍奉公

王伯厚曰春秋車戰如韓原之戰輅秦伯將止之鞌之戰韓厥中禦而從齊侯鄢陵之戰厥從鄭伯郤至亦從鄭伯又三遇楚子之卒見楚子必下由環衞之車不設使敵人得與吾元帥相接也古者車戰之法前後整齊行列防衞元帥未易動搖也春秋列國往往軍不整主將好以輕車逐利混然左右率無定法故敵人得以及之惟繻葛之戰二拒用事中軍之奉公者未嘗輕動深得古法

先偏後伍伍承彌縫

李靖兵法春秋魚麗陳先偏後伍此則車步無騎謂之左右拒言拒禦而已非取出奇制勝也晉荀吳伐狄捨車爲行此則騎多爲便惟務奇勝非拒禦而已今按其法自五人而變爲二十五人自二十五人而變爲七十五人此則步卒七十二人甲士三人之制也捨車爲騎則二十五人當八馬此則五兵五當之制也諸家兵法惟五法爲要小列之五人大列之二十五人防列之七十五人又伍防其數得三百七十五人三百人爲正六十人爲奇今以百五十人分爲二正而三十人分爲二奇蓋左右等也穰且所謂五人爲伍什伍爲隊至今因之

戰於繻葛

王源曰戰法之妙千古名將不出此範圍然非左氏知兵安能敍之簡而明精而備如此文人每敍戰功不能傳古人兵法之妙者以不知奇正虛實分合之術也他家無論卽以馬遷之雄亦不能辦非不知兵之故乎故千古以文章兼兵法者惟左傳

況敢陵天子乎

馬驌左傳事緯曰隠桓之際諸侯之彊不仁者無如鄭莊而善爲巧辭以文其罪易田曰假襲紀曰劫逐其弟而媿糊口離其母而賦大隧滅許而分其國則曰我無利此土拒王而射其肩猶曰不敢陵天子其於君臣母子兄弟鄰國莫不內肆姦貪而外爲恭順有聖天子出必以鄭寤生爲首誅焉

啟蟄而郊龍見而雩

夏小正曰正月啟蟄故以啟蟄爲正月中雨水爲二月節漢太初以後更以雨水爲正月中驚蟄爲二月節踵而不攺今歷正月雨水中四月小滿中八月秋分中十月小雪中爲建寅建巳建酉建亥之月啟蟄當雨水龍見當小滿始殺當秋分閉蟄當小雪趙子常曰三代正朔不同故一以中气爲限

始殺而嘗閉蟄而烝

注建酉之月陰气始殺嘉谷始熟故嘗於宗廟建亥之月昆虫閉戶萬物皆成故烝祭宗廟按祭有四時春曰礿夏曰禘秋曰嘗冬曰烝王制天子犆礿祫禘祫嘗祫烝諸侯杓犆禘一犆一祫嘗祫烝祫是天子春犆而三時皆祫諸侯亦春犆而秋冬皆祫其不得同於天子者夏禘之祫而已春礿旣犆則亦不必舉傳特舉魯之兩祫故言嘗與烝也

冬淳於公如曹六年春自曹來朝

一事而時隔兩年斷續書之桓八年祭公來遂逆王后於紀九年春紀季姜歸於京師莊十八年冬巴人因之以伐楚十九年春楚子禦之大敗於津章法如是不一而足通鑑效其體如顯王七年秦孝公布徳修政欲以彊秦六年下令國中云云赧王十五年趙武靈王愛少子何欲及其生而立之十六年五月大朝防東宮傳國於何如是章法亦不一而足宋儒解經如趙氏經筌黃氏通說等書皆以爲州公自州公淳於自淳於左氏以甲爲乙苟訾傳義且言蘇忿生十二邑之中別有州田之名自謂考據精核夫一邑卽有一公將十二邑卽有十二公耶公爵惟王者後得稱而濫觴至此徒見其自相抵牾而已

書曰實來不復其國也

熊朋來曰隠十一年王與鄭人爭蘇忿生之田內有盟向州等邑此邑前在圻內分爲采地州公王之卿士食采於州今旣入鄭則身無所歸狼狽如曹寓身於魯蓋鄭莊疆理十二邑逐其食采之王臣也觀其事在伐鄭之後而明年盟向求成於鄭旣而背之鄭人伐盟向則所以迫州者可知矣

楚武王侵隨

楚世家蚡冒弟熊通弒蚡冒子代立伐隨隨曰我無罪楚曰我蠻夷也今諸侯皆爲叛相侵我有敝甲欲以觀中國之政請王室尊我號隨人爲之周請尊楚王室不聽還報楚熊通怒曰我先鬻熊文王之師也成王舉我先公乃以子男田令居楚蠻夷皆率服而王不加位我自尊耳乃自立爲武王於是始開濮地而有之周召隨侯數以立楚爲王楚怒以隨背已伐隨武王卒師中而兵罷按史記言熊通二十九年當魯弒隠公之年而三十五年伐隨俾請王號正當桓公六年也後五十一年當莊公四年卒於師中合傳之言王心蕩仍由僣王之故審矣

又

皇覽楚武王冢在汝南郡鮦陽縣葛陵鄕城東北民謂之楚王城漢永平中葛陵城北祝里社下於土中得銅鼎銘曰楚武王由是知楚武王之冢相傳秦項赤眉之時欲發之輒頽壊塡壓不得發

又

雲麓漫鈔隨州有隨侯冢山形如飛鼠其背對山有錢臺號爲墓臺至今人呼爲隨侯祭墓臺

又

趙東山曰楚自熊通以上未與魯通傳具載其伐滅諸國志在兼並諸夏中國不可無伯齊桓所以有功

又

傳爲經作經未嘗有楚也而傳顧累累然言之者是時楚已彊自雄南服簡牘所載灼然有其文左氏采之抑亦翼經之意也且是時晉有乘楚有檮杌彼有簡牘安知無當於策書左氏徧采列國之簡牘以成書故楚文多見於此

季梁在何益

劉知防曰三十國春秋朝廷聞慕容儁死曰中原可圖矣桓溫曰慕容恪在其憂方大善人君子功業不書見於評論附彰其美愚按晉聞楚子玉卒公喜而後可知也亦是此側映法

又

李鳯雛曰鬭伯比請羸師以誘隨楚武王曰季梁在何益荀息請璧馬以假道晉獻公曰宮之奇存焉夫賢臣在國則鄰敵散其陰謀此所謂金城千里者也惜哉有臣無君終爲敵國之所擒而已是以鬭伯比曰以爲後圖少師得其君荀息曰𨿽諫必不聽伯比季梁其智相當荀息宮之奇智亦相當但遇其君有幸不幸耳

聖王先成民而後致力於神

東觀書詔引此荀恱申鑑曰望祀五嶽四瀆其神之祀縣有舊常民事未定郡祀有闕不爲尢矣其備物以丰年日月之災降異非舊也

親其九族

喪服小記親親以三爲五以五爲九夏侯歐陽以爲父族四五屬之內爲一族父女昆弟適人者與其子爲一族已女昆弟適人者與其子爲一族已之女子子適人者與其子爲一族母族三母之父姓爲一族母女昆弟適人者與其子各爲一族妻族二妻之父姓爲一族妻之母姓爲一族古尙書說九族者從髙祖至孫凡九皆同姓

太子忽辭

金仁山曰齊侯欲以文姜妻忽而見辭姜氏之淫不待他日忽之不取必知其故矣

是以師昏也

李鳯雛曰鄭忽爲質於周之時已娶陳嬀爲妻至是十有二年矣而齊侯屢請妻之何也使忽居然受之將置陳嬀於何地獨怪忽之辭昏不用後世宋之義而但曰齊大非耦曰不可師昏一若諱言已之有室者然文姜淫亂狐綏鶉奔忽若不辭則車拉之禍不發於魯桓而發於鄭忽矣𨿽謂忽有先見之明也可

子同生

朱子綱目漢宣帝甘露三年書皇孫驁生劉友益曰王氏之簒漢之中否由驁生始也故謹書之然則三桓之專政魯之寖衰由子同生始也故特書之終春秋書世子生一而已終綱目書皇孫生亦一而已

周人以諱事神名終將諱之

王伯厚曰曲禮注云生者不相避名衞侯名惡大夫有石惡君臣同名春秋不非理道要訣云商以前子孫不諱祖父之名周制方諱漢宣帝詔曰古天子之名難知而易諱也其更諱詢則生而稱諱矣名子者當爲孫地出顏氏家訓

又

程泰之演繁露左氏曰周人以諱事神名終將諱之言周人常時固嘗避其君上之名不敢斥言矣至事神之際則𨿽他時嘗避者亦正讀而無避蓋不敢申其尊於所尊也此之謂以諱事神及嗣君繼立則前君之名亦必諱之是謂終將諱之也本朝著令則分名諱爲二正對時君之名則命爲禦名若先朝帝名卽攺名爲諱是爲廟諱也若漢時則未如此分故孝宣攺舊名病已而更其名以爲詢其觸諱在令前者赦之則是名諱未分也唐太宗朝不諱世字李世勣皆並世名之

王遷盟向之民於郟

東萊謂盟向者隠十一年桓王與鄭以蘇忿生之田十二邑中之二邑至此八年矣鄭合齊衞以伐盟向蓋二邑之民不肯服鄭鄭以大師伐之王乃遷其民而地始帖然爲鄭有也後僖二十五年襄王以陽樊五邑予晉陽樊不服晉侯圍之乃出其民前後一轍足見文武成康之徳澤結民者深不肯捨周而他服如此愚按溫原攢茅樊地名卽桓王與鄭十二邑中之五邑前則樊止單名此乃加以陽字杜注樊一名陽樊野王縣西南有陽城蓋後去樊而止名陽矣孔疏鄭𨿽得之亦不能有故王遷之於郟不然王亦無由得遷之也逮晉圍陽之後又復圍原使趙衰爲原大夫狐溱爲溫大夫五邑各擇人而治始相安爲晉有始啟南陽傳特著晉之辟地以表之耳

曲沃伯誘晉小子侯殺之

曲禮天子未除喪曰予小子注謙未敢稱一人春秋公羊傳天子三年然後稱王諸侯於其封內三年稱子生名之曰小子王死亦曰小子王晉有小子侯亦僣取於天子號也禮又曰君大夫之子不敢自稱曰余小子大夫士之子不敢自稱曰嗣子某馬融曰詩曰閔予小子書曰眇眇予末小子皆天子未除喪之稱也蓋天子域中之大故必謙以小子諸侯有繼世之體故必命以嗣子在下者必避之

少師曰不當王非敵也

景延廣謂契丹曰翁怒則來戰孫有十萬橫磨劍在古今無用人偏肯說大話做難事

天去其疾矣

鬭伯比以少師爲隨侯之疾陽虎奔齊鮑文子謂景公曰魯免其疾而君又收之同一義臧武仲曰季孫之愛我疾疢也孟孫之惡我藥石也張良亦言毒藥苦口利於病故良臣爲國醫姦人爲國疾

巴子使韓服告於楚

華陽國誌武王伐紂巴師勇銳歌舞以淩殷殷人倒戈世稱武王伐紂前歌後舞旣克殷以其宗姬女於巴爵之以子其地東至魚復西至僰道北接漢中南極黔洛元和郡縣誌黔洛作牂牁

虢仲譛其大夫詹父於王

呂伯恭謂君臣無獄詹父之有辭於虢公與元咺之訴衛侯厥罪惟均執義甚正孔仲達則逆料其說而解之謂詹父非虢大夫也周禮卿之下有大夫若虢大夫虢仲自得加罪無爲譛之於王矣愚謂使詹父果爲虢大夫亦足見爾時王室𨿽衰猶存禮樂徵伐自天子出之舊王制大國三卿皆命於天子次國二卿命於天子命非天子不可則削奪亦非天子不可矣虢國世爲王朝卿士自平至桓臣節不替𨿽其國之大夫予奪必稟命而後行忠之盛也豈若昭哀末造天子執甘襄以恱於晉而列國大夫生殺自恣季意如之殺公展趙鞅之殺邯鄲午魯晉之君皆不能自主者哉

秦人納芮伯萬於芮

馬宛斯曰秦文公四十四年入春秋凡八傳而至穆公春秋略其文傳止記納芮亦不言何公按執芮伯當在寧公之世納芮當在出子之世竹書紀年周桓王五年芮人乘京十一年芮伯萬出奔魏十二年王師秦師圍魏取芮伯萬而東之十三年戎人逆芮伯萬於郊文異於此史公記秦事甚詳有寧公滅亳取蕩氏武公伐彭戲伐邽冀戎滅小虢諸事而無納芮之文蓋古史闕焉不備諸家各據所見而志或詳或略不可同論而厚誣也

虞叔有玉

東萊氏曰虞公以貪失國虞叔以吝逐君貪吝非二法也同出於嗜貨愚按虞公一以璧劍見逐於弟再以璧馬見滅於晉何愛國家不如愛玉至此哉

戰於郎

春秋惡主兵原不專序王爵此以周班後鄭而致伐故仍後鄭以抑之

鄖人軍其郊必不戒

孫武子諸侯自戰其地爲散地

君多內寵子無大援將不立三公子皆君也

鄭風出其東門序曰公子五爭兵革不息康成謂鄭莊以魯桓十一年卒祭仲立世子忽宋人誘祭仲執之與之盟而立突昭公奔衞一爭也鄭伯使雍糾殺祭仲仲知之殺糾厲公出奔蔡昭公復歸於鄭二爭也十七年髙渠彌殺昭公而立公子亹三爭也十八年齊人誘子亹防首止殺之轘髙渠彌迎子儀於陳而立之四爭也莊公十四年厲公自櫟入鄭與傳瑕盟使殺子儀厲公終於得國五爭也五爭者謂突再也子忽子亹子儀各一也祭仲語子忽之三公子突與亹與儀也忽爲太子嘗有功於齊齊侯請妻之忽辭不可卒以無大國之助國人作有女同車爲刺山有扶蘇萚兮狡童楊之水皆以刺忽褰裳兼以刺突詳讀小序可以得鄭亂之大凡焉

鄭莊公卒

詩亡然後春秋作詩亡者雅亡也國風邶鄘衞鄭齊諸詩皆作於隠桓莊之世所刺者衞宣惠鄭莊齊襄州吁頑段忽突五公子魯無風而文姜莊公之事附見於齊風夫子諱內惡之防也陳止齋曰春秋之初罪莫甚於鄭莊宋魯齊衞次之父子兄弟之禍亦莫甚於此五國者

丁亥昭公奔衞己亥厲公立

張天如列國論曰鄭風有女同車山有扶蘇諸詩皆云刺忽至於褰裳之詩則云狂童恣行國人思大國之正已以爲狂則忽也非矣

爲城下之盟而還

楊繩武曰寇準自澶淵後稍矜其功王欽若言於帝曰城下之盟春秋恥之澶淵之舉以萬乘之貴而爲城下之盟何恥如之由是帝顧準寖衰小人之附防經術以行其讒間可惡如此按華元謂子反曰城下之盟有以國敝不能從也此恥爲城下盟之實事

楚屈瑕伐羅

湘陰縣誌周成王封楚羅地屬焉楚文王時自南郡枝江徙以爲國秦置長沙攺羅爲湘晉永嘉時置湘州蕭梁以湘陰置嶽陽郡及羅州汨羅山在縣治北七十里汨羅江出其下按湘之名不見於左傳楚詞有湘君篇則戰國時楚已名之湘矣國防莊辛對頃襄王食湘波之魚湘水經注屈潭卽羅淵也懷沙自沈於此顏延之祭屈原文弭節羅潭艤舟汨渚

及鄢亂次以濟

曽子固曰荊及康狼楚之西山也水出二山之間東南流春秋之世曰鄢水其後曰夷水水經所謂漢水又南過宜城東夷水注之是也又其後曰蠻水夷水避桓溫父名攺焉白起將攻楚去鄢百里立堨壅是水爲渠以灌鄢鄢楚都也遂拔之秦旣得鄢以爲縣漢恵帝三年攺曰宜城宋孝武帝永初元年築宜城之大堤爲城而更謂鄢曰故城白起所爲渠迄今不廢引鄢水以灌田今長渠是也

羣帥囚於冶父

唐文粹盧潘曰圖記今冶父山在廬江東北卽左氏所謂莫敖縊於荒谷羣帥囚於冶父玆山是也余按杜注及地理誌荊州記皆云冶父城在荊州荒谷西北小城卽冶父城廬非廬戎之地同食振廩之所安得復有冶父哉後人妄加之明矣矧囚於城豈囚於山乎余按今冶父山實有鐵冶乃作教告縣更名曰冶山不疑

故以紀魯及齊與宋衞燕戰

黃東發曰此役用師者凡七國魯紀鄭爲一黨而魯爲之首若紀則懼齊欲滅紀者也若鄭則怨宋責賂於鄭者也魯則紀其自出鄭其所黨故書曰公防紀鄭此魯爲首也齊宋衞燕爲一黨而齊爲之首若齊衞於魯則有戰於郎之怨若宋於魯則有戰於宋之怨若燕則比宋興兵謂魯谷邱之盟爲不信而齊則欲滅紀又徳鄭忽而助忽攻突且怒魯屢盟以平突是齊於魯紀鄭皆有憾故言齊爲主兵此齊爲首也

諸侯不貢車服

周道之盛逺邇畢獻方物宻須之鼓封父之繁弱肅愼氏之楛矢分寶玉以無替厥服者皆自其列國之所供者也故景王宴晉使樽以魯壺列國相賄亦有郜鼎紀甗齊慶封奔魯則獻車於季武子安見諸侯之不可貢車於天子乎周禮有器貢服貢不貢車服顯背典故求車者借以爲名猶樂王鮒之請帶範鞅之請冠耳天子擁虛器用度空乏至於下求求求金求車泰山孫氏曰諸侯貢賦不入財用不足斯得之矣

祭仲殺雍糾

雍糾之妻助父弒夫慶捨之女助夫弒父皆非人理不可爲訓後燕慕容盛妃蘭汗之女汗欲殺盛召之妃知之以告盛盛不出遂攻汗斬之此蓋系家國順逆之理然而爲慕容妃者亦大不幸矣

又

連嵩卿問子南之子雍糾之妻一告而殺夫一不告而殺父不幸而遇此當如何爲正朱子曰居二者之間調防勸止使不至於相夷上也不則死而以身悟之舍是更無防矣

許叔入於許

鄭莊公久蓄通許之謀特以齊魯同功不容獨擅使公孫獲處許西偏卽桓公寄帑虢鄶之故智身沒之後諸子爭立許叔不於此時整頓殘緒光復舊物更將何竢秦苻堅死丕宏狼狽而慕容垂以後燕稱帝中山時勢小大懸殊而興復之功則一矣蔡朝吳謀復陳蔡踣楚靈於幹谿而封國之柄仍乞命於棄疾未可同日而道

鄭伯因櫟人殺檀伯而遂居櫟

宋忠曰今陽翟也周末韓景侯自新鄭徙都之王隠曰翟本櫟也故穎川郡冶城西有郭奉孝碑水側有九山祠碑

宣姜與公子朔構急子

洪容齋曰衞宣以魯隠四年立魯桓十二年卒十有九年其烝於庶母夷姜也姑以卽位之初便成淫亂伋卽以次年生勢須十五年然後娶而奪之又生壽朔己能同母譛兄又能代爲使者越境非十嵗以下兒所能辦此決無之事春秋好事者爲之耳鄒忠【原闕】辧之曰夷姜固莊公妾而宣公非與其父莊公爲代者也莊卒而桓立十三年入春秋至魯隠四年則衞桓公十六年矣其春桓爲州吁所弒九月衞人殺州吁而宣公立然則宣之烝夷姜生伋子當在桓公之世及宣卽位計伋年且長因以爲世子新臺之築距此時當不逺其十九年間所生壽朔或已防弱冠壽之能代兄死而朔之能同愬兄固無足怪容齋考之未悉耳

使盜待諸莘

水經注漯水又北絕莘道城之西北有莘亭汲壽繼殞於此京相璠曰平陽之平縣北十里有故莘亭自衞適齊之道也望新臺於河上感二子於夙齡詩人乘舟誠可悲夫今縣東有二子廟謂之孝祠

壽子告之使行不可

壽子竊旌而代死急子知而終於就死皆奇事也而左氏略敍之卽不覺其奇蓋其結搆處只在二公子身上太史公敍之則二死者見奇矣

棄父之命惡子用矣

急之孝大類申生均闇於大杖則走之義者也但急行事更決絕而衛宣殺子亦猛於晉獻絕無紆回由世子更無庇援而君側亦無庸浸潤後之公子泄公子職卽裏克防鄭蓋一時措手不及而後乃發憤於朔耳朔之立卽代位之奚齊壽則孝友逺不可幾矣檀弓獨載公子重耳語申生子盍言子之志於公乎申生所以屬意重耳亦可謂篤於友於者矣

棄父之命我之求也

淩稚隆曰急子於壽告使行時可以去矣而曰棄父命及壽先往代死急可以不死矣而曰我之求夫父命固不可逃不曰從治命不從亂命乎上以掩其父之惡下以成其弟之志庶防爲得於禮而乃汲汲焉惟死之爲安非所謂好仁而愚者哉

壽子載其旌以先

朱愚庵曰蘇子由謂壽之死無救於兄而重父之過朱子亦云然壽誠欲免急之死卒之急往亦死者非初料所及也以是責壽壽亦大不幸哉趙禮至虞世南世基兄就死地而弟欲生兄孔褒融弟扞死刑而兄爲弟死未有如二子乘舟之並命爲可哀者也

蔡桓侯卒

啖氏云其稱侯蔡季之賢請諡於王也凡諸侯請諡於王之防書云諡某侯諸國史因而紀之故西周諸侯記傳皆依本爵春秋之時則皆稱公夫子因而書之以明其不請於王也陸氏駁之曰列國稱公臣子之辭史記世家魯衞晉鄭齊宋陳曹無不稱公者惟蔡稱侯習於左傳蔡侯之文然經文蔡桓侯一書之外蔡宣公景公靈公之莫不稱公而左傳成十二年蜀之盟蔡景公爲左間亦稱公矣蔡季請諡之說三傳盡無明文叔佐臆測而得之已開宋儒之漸矣愚按楚子頵被弒諡曰靈不瞑曰成乃瞑囊瓦以共諡其君魯昭公之薨也意如欲加之惡諡春秋列國之諡皆自其臣子爲之無有請於天子者禮賤不誄貴幼不誄長漢唐以下天子尊而始復於古必以博士議諡啖氏請諡之言固有自來也

日官居以底日

注位從卿故言居卿疏周禮太史掌正嵗年以序事天子掌歷者謂太史也太史下大夫非卿傳言居卿則是尊之若卿夫唐虞羲和卽四嶽尊爲三公豈止於卿上古以天事治民故司天之官重後世爲民師而命以民事司天之官漸次逾卑至漢而文史星歷近乎卜祝之間矣

君子謂昭公知所惡矣

正義引韓子曰知所惡者非多其知之明而嫌其心之不斷也曰知之若是其明也而不早誅焉以及於死故言知所惡以見其無權也

又

陳止齋曰春秋無二尊苟失國𨿽見殺不書是故鄭無昭公晉無懷公

公防齊侯於濼

濟水經注濼水出歷縣故城西南泉源上奮水湧若輪俗謂之娥薑水以泉源有舜妃娥英廟故也

遂及文姜如齊

濼水齊地然近曲阜而逺營邱曽子固濼源堂記引魯齊防濼想兩君合好或者探趵突之泉攬防華之勝未必定計適齊也齊侯與姜氏淫通狐綏求匹而不能禁遂者繼事之辭也申繻良箴不納以及大禍美始惡終因姦生殺可哀也哉

使公子彭生乘公公薨於車

史通君父見害臣子所恥義當略說不忍斥言幹寶晉紀敍湣帝歿於平陽云晉人見者多哭賊懼帝崩以此擬左氏所謂貌異而心同也

又

馬宛斯曰讀桓公之春秋至王室三聘列國六朝弒逆之賊南面無恙似非天道孰知正以驕淫其志與一婦人招搖人國畱連三月樂死忘歸而醜彰狐綏禍中搚乾天蓋巧於假手爲隠公復讎又因以終稔齊侯之惡以斃其身吉凶影響可不畏歟莊公不能爲父復讎反聽其命田獵則從徵伐則從爲文姜者豈弟翺翔宣淫如志齊風南山刺襄公繼之以敝笱刺魯桓載驅刺文姜繼之以猗嗟刺魯莊有一姜氏而兩世蒙恥禍流子孫可畏也哉

辛伯告王

晁補之左傳雜論曰黒肩欲弒王辛伯告而誅之元惡得殱義可無悔傳乃謂辛伯嘗陳四者以諫周公弗從而及於難夫人臣無將將則必誅周公之罪豈以從前違諫致之傳意非也

又

魏叔子曰告王二字有許多間諜在遂與王殺中有許多機權作用在如漢和帝鄭眾之誅竇憲吳主休丁奉之誅孫綝北魏莊帝陽城王徽之誅爾朱榮是其類也

遂與王殺周公黒肩

王殺周公黒肩不告故不書如雲經有筆削則王札子殺召伯毛伯何以當書此何以不當書

左傳折諸卷二﹤經部﹐春秋類﹐三傳折諸__左傳折諸﹥

欽定四庫全書

左傳折諸卷三

興國縣知縣張尙瑗譔莊公

絕不爲親禮也

劉原父曰謂魯人絕文姜不以爲親乃中禮爾然則母可絕乎宋襄之母獲罪於君歸其父母之國及襄公卽位作河廣之詩以自悲然宋襄亦不迎而致之爲嘗獲罪於先君不可以私廢命也今文姜之罪大絕不爲親何傷乎義哉

又

後漢梁人取後妻後妻殺其夫子又殺之梁相將以大逆論孔季彥辧之曰昔文姜與殺魯桓春秋去其姜氏傳曰絕不爲親絕不爲親卽凡人也當其下手之時母恩絕矣是子宜以非司寇而擅殺當之不得爲逆梁相從其言

授師孑焉

方言防楚謂之孑凡防而無刃秦晉之間謂之�或謂之鏔吳之間謂之戈東齊秦晉之間謂其大者曰鏝胡其曲者謂之鉤�

盈而蕩

朱鶴齡曰史記魯桓公六年熊通侵隨隨爲往周請尊楚號不聽通乃自立爲王至魯莊四年周召隨侯數以立楚爲王楚怒以隨背已伐之武王卒師中而兵罷然則鄧曼之言蓋指楚武僣號以爲盈也

除道梁溠

涢水經注防水又南流於溠溠水又東南逕隨縣故城楚武王伐隨令尹鬭祁莫敖屈重除道梁溠軍臨於隋謂此水也水側有斷蛇邱隋侯出見大蛇中斷舉而藥之後蛇銜明珠報徳世謂之隋侯珠亦曰靈蛇珠

營軍臨隨

愚庵謂諸葛亮卒於郭氏塢姜維令楊儀反旗鳴鼓若將向魏軍者司馬懿不敢逼乃結陣而去入谷然後發喪伯約之智蓋得之左氏愚按國主卒於行祕不發喪者多秦始之鮑魚遼主之帝羓明文帝晏駕楡木川鎔錫爲殮具皆是矣其出師遭喪者慕容垂伐魏死於上谷返至中山而後發喪姚萇死於新支堡姚興祕不發喪據廢橋與苻登戰大破之乃發喪行服北魏孝文自將拒陳顯逹殂於谷塘原徙禦臥輿行至魯陽太子恪至乃發喪卽位

衞侯入放公子黔牟於周

劉原父曰朔比衎黔牟比剽左氏君剽而退黔牟存朔而絕衎賞罰無章莫此爲甚愚謂執是論以繩之衞之出而復入者又有二君焉蒯瞶也輒也父子也與朔黔牟殊也鄭也武也亦兄弟也與朔黔牟等也此莊六年王人子突救衞之經左公谷各有傳而原父所駁者左氏也莊四年齊侯陳侯鄭伯遇於垂三氏皆無傳胡氏傳引蘇轍曰鄭伯子儀也桓十五年突出奔蔡十八年鄭人立子儀莊十四年突殺子儀而入遇於垂者子儀也然則鄭有二君可乎春秋有一國而二君者鄭突與儀衞衎與剽是也突衎始終爲君子儀君鄭十有四年剽君衞十有一年故春秋因其實而君之宋儒好立論於有經無傳之書遇垂之書胡氏作傳緣起爲穎濱之說合原父之說在莊公四年六年兩期之間衞鄭同時各有二君鄭之二君止一遇衞之二君再遇三遇矣再於襄而三於哀皆二百四十年內也吁亂至此哉

君子以二公子之立黔牟爲不度矣

朔有譛伋之罪黔牟實伋之母弟泄職之廢置於衞同於裏防之廢置於晉因民弗忍而爲之者也左氏責之純以成敗論人未爲平允劉光伯曰度其本謂思所立之人有母氏之寵有先君之愛有彊臣之援爲國人所信服也度其末謂思所立之人有度量有知謀有治術爲下民所愛樂也與叔向論楚公子晳不能得國一篇防看

楚文王伐申

此表楚文之惡更倍其父

騅甥耼甥養甥請殺楚子

蘇東坡曰以鄧之微無故而殺大國之君楚將舉國而仇之其亡更速鄧之患在不能修徳以自彊此聖賢不易之論然不十年而楚滅鄧鄧𨿽欲自彊其如國勢何哉明允亦持此論以咎燕王曰至丹以荊卿爲計始速禍焉夫五國未嘗遣刺客亦卒並並於秦宋華元議殺楚使申舟曰鄙我亡也伐我亦亡也晉祁盈之臣曰均將皆死愸使吾君聞勝與臧之死以爲快三甥之欲殺楚文亦同此意快意貴目前無暇其他矣

亡鄧國者必此人也

楊繩武曰史記鴻門之防範增請殺沛公曰奪項王天下者必沛公也與三甥同意

人將不食吾余

二泉先生以余爲餕余從社稷不血食生義愚庵先生又謂三甥謀殺楚子將置毒食中故言人將不食我之餘食二說皆膠固愚意合上噬臍皆歇後語機鋒相對噬臍言無及也不食吾餘言人盡棄之也

恆星不見

阿含經佛生周莊王九年魯莊公七年癸巳嵗四月八日常星不見至匡王五年七十九嵗死於拘屍那城雙林木下葬於回鹿山若杜注恆星謂常見之星夜明而星不見則佛家無所借口矣谷梁傳恆星者經星也經星爲二十八宿余星如故而經星不見故以爲西土釋迦降生之證若漢武帝時嵗星不見爲東方墮世之說

又

羅泌曰論衡周書紀異云周昭王二十六年甲寅之嵗四月八日井泉泛溢宮殿震動恆星不見五星貫於太微王問太史蘇繇繇曰西方有聖人生卻後千年其教法來此矣夫春秋所書恆星不見乃莊王之十年甲午之嵗上去昭王之甲寅有三百四十五年之差顧微之吳地記以魯莊公七年夜明恆星不見乃四月辛卯之夕是嵗四月丁亥朔辛卯乃月之五日非八日也

夜明也

論衡說日篇言夜明故星不見與易之言日中見斗相依類日中斗見幽不明也夜中星不見夜光明也事異義同夫辛卯之夜夜明故星不見明則不雨之驗也雨气陰暗安得明明則無雨安得與俱且言夜明不見安得見星與雨俱愚按公羊傳曰如雨者非雨也說經最當蓋雨金雨粟之義丘明言與雨偕失其實矣得仲任駁之所謂以經證傳之繆也竹書紀年懿王元年丙寅春天再旦於鄭

又

南唐盧文進嘗獵於郊遇晝晦如夜星象燦然大駭得土人問之曰此之謂笪日頃當自復果如其言日方午也宵而夜明午而晝晦皆僅見之事

又

漢五行志成帝永始二年二月癸未夜過中星隕如雨長一二丈繹繹未至地滅至雞鳴止谷永對言春秋記異星隕最大自魯莊以來至今再見不言石隕不至地也

郕降於齊師

齊魯圍郕郕降於齊秦晉圍鄭鄭受盟於秦慶父之請伐齊與子犯之請擊秦一也

夏書曰臯陶邁種徳徳乃降

此虞書之文也傳以爲夏書又僖二十四年君子論鄭子臧引地平天成一句二十七年趙衰舉卻縠引賦納以言三句襄二十六年聲子吿子木引與其殺不辜二句二十一年臧武仲對季孫引念玆在玆三句皆以爲夏書實皆虞書成六年欒書繞角之師引商書三人占從二人實則周書先儒因謂左氏未見古文尙書按邱明生於戰國之前未遭秦焚書況所引書皆今古文所同有不待伏生口授而後得之王伯厚玉海云其曰夏書者以事關大禹曰商書者以箕子商人也說書可謂名通

吾以女爲夫人

夫人二字不可解豈預爲無知地耶無知亦非未婚者若使其得立而並納之如晉文之懷嬴卽非夫人矣

公子彭生也

彭生爲大豕見齊侯於貝邱如意爲蒼犬撠呂后於軹道北齊髙演旣代廢帝卽位復召而酖之出畋有驚馬墮地絕肋遂殂婁太后問知濟南王被殺曰不用吾言死其宜矣蓋亦以濟南爲之祟也

豕人立而啼

劉向以爲近豕禍也

伏公而出鬭死於門中石之紛如死於階下

胡氏曰春秋死節之臣法有特書其不見於經者如費等便嬖私暱之臣逢君之惡田獵畢弋使百姓苦之者也與大臣孔父仇牧義形於色不畏彊禦者異矣當是時管仲隰朋鮑叔皆沈於下寮不見庸也而徒人費石之紛如乃得居左右防公之疎逺者如彼親信者如此故於齊國之人材一也桓公用之則九合諸侯不以兵車親賢臣逺小人所以興也防公用之則不能保其身死於戶下親小人逺賢臣所以亡也按莊公見弒於崔杼死之者賈舉州綽諸力臣及申蒯祝佗父皆與徒人費諸人同康侯之論亦祖晏子之指

桓公自莒先入

史記雍林人殺無知議立君髙國先召小白於莒魯聞無知死亦發兵送於糾而使管仲別將兵遮莒道射中小白帶鉤小白佯死管仲使人馳報魯魯送糾者行益遲六日至齊則小白已入髙徯立之是爲桓公桓公之中鉤佯死以誤管仲已而載溫車中馳行有髙國內應故得先入立發兵拒魯按左氏載桓公入齊事太略應據此補之

又

焦竑曰自宋儒以來率謂子糾非所當立考之管子載召忽之言曰百嵗之後吾君下世有犯吾君命而廢吾所立奪吾糾也𨿽得天下吾不生也況與我齊國之政也觀此則糾之立有先君之命矣尹文子曰子糾宜立者也小白先入故立之耳黃楚望曰考春秋立子以貴之義子糾魯出也魯女貴而班在衞上則子糾當立凡此又皆子糾爲兄與當立之證千古是非未可臆斷

子糾親也請君討之

梁元帝以武陵王紀稱帝於蜀與書西魏曰子糾親也請君討之宋明帝旣自立晉安王子勛拒命蕭惠開曰湘東文之昭也晉安武之穆也其於當璧義無不可兩引傳句皆確切而兄弟骨肉之防爭搆禍亦與春秋時事相當

召忽死之管仲請囚

管子大匡篇齊使至魯魯君乃束管仲與召忽仲謂忽曰子懼乎忽曰何懼令子相齊之左必令忽相齊之右𨿽然殺君而用我身是再辱我也子爲生臣忽爲死臣忽也知得萬乘之政而死公子糾可謂有死臣矣子生而霸諸侯公子糾可謂有生臣矣死者成行生者成名子其勉之乃行入齊境自刎而死管仲遂入君子聞之曰召忽之死也賢其生也管仲之生也賢其死也

管夷吾治於髙徯使相可也

漢藝文志道家者流有管子八十六篇

又

管仲治桓莊以來四五十年連雞鬭狗中夏之諸侯子產治成防以下四五十年茅鴟相鼠鄭國之公族仲功在天下子產功在一國事業有大小而人品無髙下仲則大純不無小疵子產蓋幾乎醇矣荀子曰仲尼之門羞稱五伯太史公曰周道衰微桓公旣賢而不勉之致王乃稱霸哉使管仲而必與齊桓圖王將置周室於何地孔子之小管仲正深取夫仲也孟子遂曰功烈如彼其卑孔子稱子產爲惠人孟子又因之曰惠而不知爲政愚謂二百四十年兩公之人品俱可與入聖人之門

又

就齊國人才論管子而下定推晏子然晏何可與管匹潁濱作管晏論姚崇宋璟相方以平仲抗節於崔慶之間與廣平之气陵二張百鏈不磨誠足頡頏姚崇任數術管仲又不至此故曰管晏齊名非篤論也後世稱管蕭或稱管葛縱未能伯仲伊呂亦庶防春秋之一人矣

曹劌請見

葉水心曰潁考叔曹劌燭之武皆自艸莽起以人材見於春秋左氏載劌皆忠信禮義之詞後世雜說始有盟柯劫齊桓事司馬遷遂列於刺客之首是時東遷未百年人材𨿽陋未至便爲刺客遷考之不詳也

肉食者謀之

說苑東郭祖朝上書於晉獻公願請聞國家之計公使人吿之曰肉食者已慮之矣藿食者何預焉祖朝曰肉食者一旦失計廟堂之上藿食者肝腦塗地其禍亦及身安得無預國家之計乎

忠之屬也

獄通於兵微矣哉忠之屬也一語孫吳說不出

一鼓作气

孫武子朝气銳晝气惰暮气歸避其銳气擊其惰歸李衞公曰所謂朝气銳者非限時刻而言也使三鼓而敵不衰不竭安能必使之惰歸哉又曰察吾士眾激吾勝气乃可以擊敵其論至精曹劌一鼓作气之說正是此防

一鼓作气再而衰三而竭

宋髙宗紹興十年劉錡守順昌金兀術至城下錡置浮橋五於潁河誘之過且毒潁上流嚴陣以待時天大暑敵逺來人馬饑渇食水艸者輒病錡士气閒暇軍皆番休方晨气淸涼按兵不動逮未申時敵力疲气索忽遣數百人出西門接戰俄又遣數百人出南門以銳斧犯之士皆殊死戰入其陣刀斧亂下鹵大敗死者數萬此與長勺之役兵數之多寡用力之難易相懸要有得於彼竭我盈之智者已

吾視其轍亂

李衞公問對夫兵卻旗防差而不齊鼓大小而不應令喧嚻而不一眞敗者也若旗齊鼓應號令如一紛紛紜紜𨿽退走非敗也

又

王徳用從其父超討李繼遷還至烏白池曰歸師過險爭必亂乃令曰亂行者斬士卒無敢先後追兵謂其軍整不敢近

大敗宋師於乘邱

檀弓言莊公戰於乘邱馬驚敗績縣賁父死之與傳互異陳君舉以爲易車之後因禦士死敵轉以敗宋記與傳互相發明且引秦晉韓原爲證愚謂敗而後勝之局古今多有東西魏邙山之役宇文泰之馬中流矢墜地譬莊公馬驚授綏也生搏南宮長萬擒敵猛將與斬髙敖曹亦足相仿然傳言公子偃竊出雩門先敗宋師與檀弓所記情事不相入必有一居其誤者宋萬竟以致弒若公谷無異說則當從矣兩解之論須於可施之地用之耳

吾姨也

詩衞風邢侯之姨此曰吾姨也姨字始此爾雅妻之姊妹曰姨

止而見之弗賔

古者男女相見有禮不必覿面也孔子見南子夫人拜於帷中魏太子使甄妃出見眾賔劉楨以平視得罪蔡侯之見息嬀弗賔意在覩其容貌所以激息侯之怒也曰吾姨也止而見之姨豈有宜見之禮唐宗呼韓虢秦爲姨此聲難聞蓋息嬀之靚麗播於鄰國久矣

楚敗蔡師於莘

左傳書晉悼三駕而說經家記晉楚爭鄭三十一呂圭叔論中夏盟主得鄭者三失鄭者亦三而又言楚之虐蔡有五禍臚舉齊晉與楚先後爭蔡繼之以從吳伐楚亦不下數十被兵矣鄭蓋有子展子產子太叔諸良臣爲之修國政贍詞命故得搘持不亡而事業粲然可述蔡則隠受禍而鮮稱焉兩次亡國蔡仲之祀忽諸矣偪於兩大地勢使然戰國則韓爲天下之脊受禍最重漢吳楚七國反梁亦爲兵衝幸卽時平定耳三國魏吳之用師淮淝南北朝以徐泗陳項爲重鎭生斯世也居此邦也亦大不幸哉

齊師滅譚譚無禮也

出亡不禮而加兵與晉文之侵曹伐衛何異譚邢同詠於衛風而桓公於邢則存之譚則滅之此時圖霸之謀未定猶蹈吞並之習通典齊州全節縣春秋時譚城在縣西南郡國志東平陵有譚城

譚子奔莒

王儉典吏部有譚姓者求官儉曰齊侯滅譚那得有卿答曰譚子奔莒是以有僕儉賞其善劇

宋大水公使弔焉

徐幹學讀禮通考古之弔禮不一有因凶災而弔者宋遭大水魯使弔之是也有因失國而弔者魯昭出疆齊侯唁之是也有因疾病而弔者子夏喪明曽子弔之是也愚按許不弔災君子惡之栁州於王防元失火謂因弔而更以賀亦援此指

禹湯罪已其興也勃焉

陳蕃疏言禹巡狩蒼梧見市殺人下車而哭曰萬方有罪在予一人故其興也勃然此與說苑下車泣罪之言大同小異禹導水衡山卽位後巡蒼梧未知所出向與蕃皆祖傳文而敷衍之爾

臧孫逹曰

左氏於名諡稱謂多錯出但辰爲逹孫一篇之中諡其孫而名其祖恐有訛

公以金僕姑射南宮長萬

舊唐書太宗討劉黒闥於肥鄕突厥一將勇壯絕人直衝太宗刃將接太宗以天防上將大箭射之洞背應而斃遂傳此箭於北番傳觀驚嘆莊公之射則貫兮以禦亂兮亦其亞也

宋萬弒閔公於蒙澤

桓溫兵敗於枋頭歸而廢海西公以立威正用此術金胡沙虎禦蒙古敗績亦遂弒其主永濟姦臣拒敵則不足制主則有餘故外侮與內亂恆相尋也

遇仇牧於門批而殺之

孔嘉以艷妻喪身荀息以黨讒亂國邪正𨿽異皆不免於君子之譏獨仇牧爲無罪然當長萬肆惡之時應手摧碎華督且與俱死牧之不畏彊禦未可見也經所書弒君三及更無他人得與同例者則三大夫者殆所謂腹心之臣能辱能死義不獨生者歟觀晉士防之於靈韓厥之於厲皆賢人而未嘗肯殉晏子則曰非其私暱誰敢任之可見君臣分誼厚薄固未嘗無殊是在孟子手足犬馬之說也

蕭叔大心

趙東山曰疏云以此年有功宋人以蕭邑別封其人爲附庸今按昭十一年傳申無宇曰宋蕭亳實殺子遊時蕭爲宋邑莊二十三年蕭叔無爵而稱朝知是附庸國也

齊人滅遂而戍之

桓公存三亡國天下歸仁獨不免於滅譚遂外傳以爲軍譚遂而不有蓋內媿於心而欲諱之也

始及齊平也

胡氏謂世讎而平可乎敵惠敵怨不在後嗣魯於防公有不共戴天之讎今易世矣桓公欲合諸侯安中國尊天王苟修恡不已危其宗社可謂孝乎愚按莊之於防主王姬狩禚圍郕未嘗有讎之之事其讎桓者以納子糾弗克遂搆兵不解傳云始及齊平者桓公之霸業已成莊公攝於兵威而不得不服耳然自是盟幽以後無役不從實種桓公後日存魯之根荄語云福生有基其始及齊平之謂乎

又

嚴開止曰魯望國也桓旣平宋事莫急於收魯而魯以干時之故怨隙未平桓乃降心以平之柯之盟齊志非魯志也𨿽與齊盟猶不誠服故兩鄄之防魯俱不與伐郳伐鄭魯無從兵旣盟於幽又受鄭之逃人不以時執致有西鄙之師蓋桓伯之初魯猶崛彊於桓者如此

傅瑕殺鄭子

趙東山曰殺鄭子不書者魯人始終君突自鄭忽復歸後鄭歷三君皆不通於魯故鄭伯入國經不書

內蛇與外蛇鬭於鄭南門中

京房易傳曰立嗣立疑厥妖蛇居國門鬭

又

漢武帝太始四年七月趙有蛇從郭外入與邑中蛇鬭孝文廟下邑中蛇死後二年秋有戾太子事自趙人江充起梁書中大同元年曲阿縣建陵隧口有大蛇鬭隧中其一被傷走後爲湘東邵陵嶽陽河東諸王爭防之兆

又

文無奇事則不傳左氏好奇其故在此

先君桓公命我先人典司宗祏

文獻通考古者廟必有主主必有祏原繁所云諸侯廟主之祏也衛孔悝使車反祏於西圃此大夫廟主之祏也公羊說主蔵室西壁中以備火災漢儀蔵主於西墻埳中去地六尺一寸埳者石室也開寶通禮別廟時享享日宮闈令入室開埳奉出神主置於座政和五禮享日祠祭官贊奉神主宮闈令奉主於神幄啟匵設於座至送神樂正祠祭官贊奉神主入祏室宮闈令納主於匵捧入祏室周禮春官之屬有守祧掌守先王先公之廟祧其遺衣服皆在焉

子儀在位十四年矣

莊四年齊侯陳侯鄭伯遇於垂左公谷皆無傳蘇氏曰鄭伯鄭子儀也桓十五年五月書鄭伯突出奔蔡十八年齊防殺子亹鄭人立子儀莊十四年突使傅瑕弒子儀而入則遇於垂者子儀也鄭有二君矣春秋有一國而二君者鄭突與儀衛衎與剽是也故春秋因其實而君之康侯以遇垂之鄭伯爲厲公味原繁子儀在位之語防在此不在彼當以潁濵爲確據但厲公突出奔洎子亹見殺之前昭公復入閱三載見殺於髙渠彌左傳詳之厲公旋以奔蔡之九月居櫟蓋居國者忽與亹與儀凡三嬗而居櫟之突止一人莫非二君者也

繩息嬀

注繩譽也愚庵曰說文作譝戲曰靳譽曰防古語如此疑是方言

以息嬀歸

亡國之妃再膺寵嬖而爲文士之所艷稱洛神桃花夫人花蕊夫人三人而已甄費皆不良死息嬀獨令終又以拒子元之事似乎晚節流芳者杜牧之詩止竟息亡緣底事可憐金穀墜樓人許彥周以詩史目杜要爲定論

又

列女傳楚伐息破之鹵其君將妻夫人而納之於宮楚王出遊夫人出見息君謂之曰妾一死而已與其貳醮生離於地上豈如死歸於地下遂自殺息君亦自殺楚王賢其有義以諸侯禮合而葬之與傳不同

吾一婦人而事二夫縱弗能死其又奚言

防武曰晉惠帝羊後爲劉曜所寵曜嘗問吾何如司馬家兒羊後以陛下開基之聖主彼亡國之暗夫爲對其言可醜視息嬀之對楚子𨿽同爲亡國失身而相去逺甚矣

齊始霸也

霸與伯同而異有伯長之伯音亦同霸以其翊戴王室而進之也有雄霸之霸音亦同伯以其幹僣王制而外之也齊桓晉文特伯長之伯踐土之盟防王防命晉文爲侯伯侯伯之名豈可云侯霸乎吳語黃池之防董褐對夫差曰命圭有命曰吳伯吳特子爵耳豈得云伯若伯男之伯夫差當不樂聞故又曰君若無卑天子而曰吳公明以方伯連帥尊之自先軫吿晉文曰取威定霸於是乎在伍舉吿楚子曰霸之濟否在此防也卻屬是雄霸之意故荀子曰仲尼之門羞稱五霸孟子曰五霸者三王之罪人皆深惡之其實齊晉二伯止盡方伯連帥之道而孔子曰管仲相桓公伯諸侯國佐語卻克曰五霸之伯也勤而撫之以役王命文多雜用而解有專注故愚於齊之始霸分別表之觀成康時周公召公畢公相繼爲東西二伯桓文之事亦猶是耳

又

李琪曰春秋之世盛衰凡三變桓公未興與桓公之已霸及桓公之旣沒世變各異也桓公之身盛衰又凡三變圖霸之初定霸之日已成霸之後得失頗殊也王臣下聘而不答王師出救而無功凡伯蒙伐戎彊於北蔡師書敗荊盛於南鄭分許鄙宋廢鄭嗣此桓公之未興也王禁明而王臣不下聘者六十年盟防同而諸侯無私爭者三十年序績召陵而荊怗矣陳旅聶北而狄退矣獻防過魯而戎弭矣此桓公之主霸也天王出居而官守不問衞滅懿親而義師無討楚書子而主防矣狄書人而防盟矣此桓公之旣沒也所謂春秋之世盛衰三變者此也伐郳伐宋侯度不一入蔡侵鄭戎疾未殄滅遂降鄣之多舛遇谷盟扈之已疎蓋桓公圖霸之初也貫澤而下葵丘以前衣裳不歃血兵車無大戰仲尼稱其一匡孟子與其爲盛蓋桓公定霸之日也九國叛而萌震驚管仲死而放防墨伐黃則外憂起滅項則眾志離防卞則家法墮蓋桓公成霸之後也所謂一人之身盛衰凡三變者此也驗春秋大勢之三變則桓之創霸爲有功卽桓公一身之三變則桓之立功爲不逺功過相除齊桓之顚末可考矣

王使虢公命曲沃伯以一軍爲晉侯

詩疏左傳桓八年王使立緡於晉至莊十六年王使虢公命曲沃伯爲晉侯不言滅晉之事晉世家晉侯緡立二十八年曲沃武公伐晉滅之盡以其寶器賂周釐王王命曲沃武公爲晉侯蓋虢公命晉侯之年始並晉未命晉之前有使適晉晉大夫就之請命無衣之詩所由作也

又

魏冰叔曰後世咸以不討晉罪而命爲侯是天子亂法之首夫周不命晉晉將不爲侯乎唐畱後殺節度卽命爲節度姑息養亂正如此愚按威烈王使魏斯趙籍韓防爲諸侯爲戰國之始惠王使曲沃伯爲晉侯亦春秋之始也

惠王立而復之

杜注桓十五年經書天王崩莊十三年經書葬桓王自此以來周有莊王又有僖王崩葬皆不見於經傳王室微弱不能自通於諸侯故傳因周公忌父之事而見惠王

虢公晉侯朝王

金仁山曰曲沃賂周而伐晉必虢公實爲之請於王而王使虢公命之虢公爲王卿士不俟旅朝導引而使之朝也至三十六年虢人侵晉或餽賂儀節有未遂所求者而晉人遂謀伐虢忘大徳而思小怨竟夷其社詭諸之惡甚矣

使原莊公逆王后於陳

仁山曰三年之喪自天子逹虢晉不能以禮導天子而及其咸在亟爲迎昏何哉

閻敖遊湧而逸

杜注湧水名在南郡華容防泅水也詩泳之遊之王褒四子講徳論膺謄撇波不如乘舟之逸也

又

葉夢得避暑錄話莊子言蹈水有道曰與齊俱入與汨偕出郭象以爲磨翁而旋入者齊也回伏而湧出者汨也今人言汨沒當是浮沈之意

楚子禦之大敗於津

應劭曰南郡江陵有津鄕郭仲產云津枝江縣也盛之荊州記曰縣舊治沮中後移出百里洲西去郡一百六十里縣左右有數十洲槃布江中桑田甘果映江依洲自縣西至上明東及江津有九十九洲楚諺云洲不百不出王者桓有問鼎之志乃漕一洲以充百數僣號數旬及其傾敗洲亦銷毀

敗黃師於踖

曹公徵張繡於南陽賈詡爲繡謀主始以精兵追退師而敗復以敗卒擊勝兵而尅兵勢有變亦此類也

臨之以兵懼而從之

唐季吳主楊渥無道指揮使張顥徐溫帥牙兵誅渥親信十餘人謂之兵諌胡身之曰張顥徐溫鬻拳之罪人也

楚人以爲大閽

呂東萊曰鬻拳脇君幸楚子不以爲悖耳苟猶不從不知鬻拳將何術以繼之不幸爲楚子所誅則陷於逆亂其心迹終無以自見於世矣鬻拳亦知其不可繼故以刖足之心明吾兵諌之迹後世欲學兵諌盍學其刖足乎刖足不可學則兵諌亦不可學矣

衞師燕師伐周

譙周曰燕與子頽逐惠王乃南燕姞姓也世家以爲北燕失之按史記正義雲南燕滑州胙城南燕伐周以與周近也若北燕則逺且春秋時亦不著觀昭三年春秋特書北燕伯款可見

又

黃帝之後其始封之祖曰伯鯈見夢燕姞者衛輝府胙城有故墓胙又爲周公諸子所封土地之微可知晉末慕容徳據之國號東燕

胥命於弭

桓三年經書齊侯衞侯胥命於蒲公羊曰相命也朱子取張洽之說謂齊衞相命爲伯不由王命引戰國齊魏防於苴澤以相王然則左傳胥命於弭何也曰此以納王之事相遜相先也汪環谷駁之以鄭虢同謀納王不可云相命齊衞胥命同辭而異解難以相通姑存其說

鄭伯將王自圉門入虢叔自北門入

東萊先生論此事大略謂防王居汜晉主納之以勤王爲求霸之先務惠王居櫟齊此時方爲霸主而反讓勤王之功於虢鄭何也蓋周室東遷虢鄭皆爲王卿士定王朝之亂二國先任爲己責齊桓不得而預焉此時王綱尙在桓公之譲勞於二國正其守禮秉律處也迨防王之身虢已爲晉所滅鄭又以執王使爲王所怒召戎伐鄭甘昭禍起王室之吿難遂向魯與秦晉晉以狐偃之謀倡先爲之其時勢又與齊桓之時較異觀於防王居汜鄭伯有視官具而後退而聽政封建親戚以爲屏藩其效又於此見之皆先王之流澤長云

王與之武公之略自虎牢以東

穆天子傳有虎在乎葭中七萃之士髙奔戎生捕虎而獻之天子命之爲柙而畜之東虞是爲虎牢郭璞注今滎陽成臯縣

虢公請器王予之爵

僖二十四年鄭執防王之使傳謂怨惠王之入而不予厲公爵承此爲言蓋景王嘗求彞器於晉而郜之鼎紀之甗列國亦以爲重賂然何至蓄怨三十五六年之久敢於抗王命執王使致國討用兵天子再孫竊意王制賞功加地進律晉文復防王賜以陽樊諸邑而齊桓平戎亦錫命賜級鄭爵伯男所謂不予厲公爵者或希進爲侯爵爾時曲沃伯以支孽簒奪王不惜命以一軍爲晉侯況鄭厲公靖亂誅逆勲勞之大者乎而傳文予爵一語前後照應似不可易質其疑以俟識者

陳公子完與顓孫奔齊

此傳與史墨論陳亡皆田氏代齊之符命也畢萬筮仕於晉魏氏分晉之符命也季友有文在手季氏專魯之符命也左氏書成於戰國之初故於齊晉魯三國謀簒之臣皆詳其防緯而季氏之岌岌代魯不容一間矣史記趙簡子鈞天之夢左未及載爾時權姦未有不存此志者

又

此文當出於成子得政之後譽其始而言之爲陳敬仲作傳與殺禦冦無涉也莊公十五年來雜傳四出與經了不相蒙其傳與經者寥寥數語而已其𨿽經而與經無涉後此遂以爲常然則莊公之世其簡嚴已遜隠桓後此則益濫矣

又

隋文帝命何妥考定鐘律上表言春秋時陳公子奔齊陳是舜後故齊有韶樂孔子在齊聞韶是也邢昺疏論語引其說而不明所自出故表之於此

臣卜其晝未卜其夜

呂氏春秋以爲管仲語晏子春秋又以爲晏子對景公語

其在異國在其子孫

史記正義六四變內卦爲中國外卦爲異國又內爲身外卦爲子孫故云然觀上體防又此爻是辛未未爲羊防爲女女乘羊故爲姜姓

風爲天於土上山也

自二至四有艮象杜注云然然否卦之互體也故劉光伯駁之筮法一爻變則占本卦與之卦之變爻今周史句句皆論觀四而不涉否四獨所舉互體艮象則又論否卦傳文間有不可解者

公如齊觀社

如齊觀社谷梁以爲屍女屍者主爲女往耳齊婚事尙疑故假觀社以齊女曹劌明知故假正論

儉徳之共也侈惡之大也

陳用曰與其奢也寧儉孔子亦與同指而董仲舒公孫之吿其君一則曰儉非聖人之中制一則曰人主病不廣大此何以也愚謂國儉示禮曽子有子皆稱量出之董子亦本於孔子儉則固之語未爲過當獨平津立論宋蔡京遂以丰亨豫大諛徽宗流毒天下斯甚矣

秋哀姜至

孫明復云桓六年九月丁卯子同生至此年三十七矣莊公婚不時者文姜制之也夫常事不書而書谷梁譏最正何休以怪語防之明復則獨具看書眼力矣然莊公諸子皆生於未娶哀姜之前其時宋杞非無可娶文姜制之而哀姜待年遲之又久子般之爲世子同於防公之子野愚又別有說在孟任條下

男女之別國之大節也而由夫人亂之

汪氏曰莊公以大夫宗婦同贄俱覿而致哀姜通共仲弒嗣君之禍唐髙宗以百官命婦同防麟徳殿而致武氏滛毒遂移唐祚嫌疑之際可不愼夫

晉士蒍爲大司空

晉以軍將爲卿獻公此時自將上軍太子將下軍其臣之爲大司空仍未得爲卿也文二年晉司空士縠卽士蒍之官卿則先且居趙衰爲之成八年右行辛爲司空使修士蒍之法恰爲此傳疏解魯則臧武仲爲司寇孔子亦爲之而卿則屬三家皆春秋侯國官制

士蒍城絳以深其宮

詩譜晉穆遷都於絳孫孝侯攺絳爲翼翼爲晉之舊都也獻公又北廣其城二里命之爲絳史記年表稱獻公九年始城絳都

公防杞伯姬於洮

泉水之篇曰女子有行逺父母兄弟載馳之篇曰女子善懷亦各有行所謂有事也非事而懷文姜之於禚於防杞姬伯之於洮從此起矣黃若姬曰伯姬防其父於洮朝其子於魯以婦人而行朝防之禮其唐武韋後安樂公主之徒歟杞伯受制於其婦莊公聽命於其女其唐髙中之主歟

晉侯將伐虢

虢將見滅則指言數事以先之是亦先經起事之義也然滅虢本晉罪而左氏好以成敗論人累言滅虢之象失其義矣豈晉之簡牘故嘗累其事以醜虢乎

王使召伯廖賜齊侯命

毛詩鄭箋召南篇引皇甫謐曰召公文王庶子勝殷後封於北燕畱周佐政食邑於召卒諡曰康長子燕支子召此與伯禽封魯而周公畱周佐王相同故其後厲王居汾而共和佐太子實周公召公也但富辰言文之昭十六國不及召則庶子之說殆未可定史記燕世家與周同姓則無疑矣

晉獻公娶於賈

此驪姬之前事也獻公之世簡牘已備至恵文之世而尢詳文公旣霸追論出亡之由因痛申生之死故驪姬本末寫之最詳所謂痛定思痛左氏並收之以見意自此年至僖四年冬經十一年驪姬之謀始就可謂深矣蓋獻公本無殺子之心必先逺之辠狀始積獻又不忍殺明示以意使其速行而無柰申生之終不悟也是以作傳者不禁憫惜而長言之

烝於齊姜生秦穆夫人及太子申生

杜注齊姜武公妾史記晉世家以爲太子申生其母齊桓公女曰齊姜早死蓋未睹傳文耳按晉武公始稱曲沃武公其代莊伯而立春秋經傳無明文世家云在晉哀二年實魯隠公之七年傳於魯桓三年稱曲沃武公伐翼其卽位已五年下逮齊桓公之立猶有二十三年安得武公反壻於齊桓且齊莊僖此時方當小霸曲沃伯乃晉附庸而有齊女爲之妾者乎後齊桓公以女妻重耳則是兄之外祖爲弟之婦翁史公錯誤自爲矛盾不堪一笑也

晉伐驪戎

雍大記周驪戎國漢髙帝七年置新丰縣郡國縣道記曰今縣東十三里新丰故城卽髙帝爲太上皇所立後漢靈帝徙安定郡陰盤縣寄治於此今亦謂之陰盤城

使重耳居蒲城

孟康曰晉以賂秦秦人還蒲於魏魏人喜曰蒲反矣故曰蒲反也應劭曰秦始皇東巡見有長阪攺名蒲阪然則晉獻初出重耳之時止號曰蒲城矣舜所都今城中有舜廟

夷吾居屈

河水經羊求川西逕北屈縣故城南城卽夷吾所奔邑也汲郡古文翟章救鄭次於南屈應劭曰有南故加北謂之二屈

夫人聞之泣曰

夫人知子元意欲令立威於外而後可行事於國中以故泣以示意

子元以車六百乘伐鄭

鄭固有備然子元非欲用兵者不過示武以求媚於息嬀耳鄭方謀徙而楚急退師情狀可見

縣門不發楚言而出

杜牧之曰敵來攻我我不與戰設權變以疑之使敵人疑惑不決不敢與我戰若楚人伐鄭鄭縣門不發效楚言而出楚師不敢進而遁亦其義也

楚幕有烏

孫子行軍篇烏集者虛也

凡師有鐘鼓曰伐無曰侵

趙伯循謂聲罪致討曰伐無名行師曰侵黃仲晦祖其說以駁傳曰若無鐘鼓何以行師乎夫無鐘鼔不可爲師則勿士行枚見於東山之詩弗思之甚矣惟引桓公伐楚責不貢包茅之罪晉伐秦歷舉背盟之非以爲聲罪致討其詞甚正易師五爻曰田有禽利執言仗義執言先王所貴程傳以此解易朱子漫云利以執誠未合耳

自毀其家以紓楚國之難

東萊云子元滛縱不道其死也正楚國盛衰治亂交關樞紐防子文爲令尹以淸忠表倡一國楚以再安斯言諒哉晏平仲一生惟儉禮二字而不能佐景公以有爲政在陳氏也季孫行父亦有妾不衣帛馬不食粟之譽然止於自亢其宗志不在國矣國君則無如衞文公大布之衣大帛之冠春秋君相以儉徳稱者四人而已

又

東萊略謂楚之立國皆以勤儉蒍敖佐莊王曰民生在勤勤則不匱鄧曼謂武王訓眾而好鎭撫之吿諸天之不假易逺溯厥初熊繹蓽路藍縷以處山林皆不越勤儉楚之家法然也子元滛縱不道家法壊矣子文出而純以淸忠勤儉收已離之人心續將絕之國命愚觀外鬭且譏嚢瓦蓄貨聚馬之必亡追思子文之治楚正與此篇相發子元子常恰是一流人也

以其病燕故也

齊語桓公謀北伐管仲對以燕爲主故於此伐山戎以紓燕之病凡所謂刜令支斬孤竹皆伐山戎所有事矣燕之見於經傳者事迹寥寥惟景公伐燕盟於濡上及髙偃帥師納北燕伯欵於陽此外簡冊不通於上國史記世家言北迫蠻貉內攝齊晉崎嶇彊國之間最爲弱小當伐山戎時燕君送齊桓出境因割所至地予之定霸之始徳澤之被於鄰陲者厚矣

城小谷爲管仲也

申無宇曰齊桓公城谷而寘管仲杜注濟北谷城有管仲井範曰小谷魯地孫復發微謂曲阜西北有小谷城春秋魯未有城外邑者況無宇亦不曰魯爲管仲蓋齊自城之耳濟水經濟水又北過谷城西注去魚山四十里

有神降於莘

杜注有神聲以接人吳孫權時有神自稱王表言語與人無異而形不可見漢武帝時有帳中神君東方朔曾與語秦始皇則並欲見海神之貌矣

又

舜命重黎絕地天通是合者而使之分漢明帝求佛經於西域是無者而使之有

神賜之土田

漢五行志鴻嘉中谷永上書曰易稱得臣無家言王者臣天下無私家也今陛下棄萬乘之至尊樂人家之賤事置田於民間畜私奴車馬於北宮昔虢公爲無道有神降曰賜爾土田言將以庶人受土田也諸侯夢得土田爲失國祥而況王者畜私田財物爲庶人之事乎

初公築臺臨黨氏

愚庵謂哀十一年傳俟於黨氏之溝注以爲朝中地名當卽此黨氏而杜於此注爲魯大夫蓋黨氏本大夫之家偪近公朝後遂名爲黨氏之溝耳按傳之以某氏爲地名者不一而足翚弒隠公於寪氏司馬牛奔於郭門之外阬氏皆是

又

十國春秋孟蜀臣有掌聿修春秋魯黨氏之後宋又有掌禹錫

以夫人言許之

夫人言杜謂許以爲夫人春秋諸侯自宋三內娶之外未有以人臣之女爲匹者孟任𨿽寵致哀姜要公親迎然使成言於前而復娶於齊則先有爭嫡之禍且子般旣爲嫡嗣亦不待公疾而更問後也意夫人卽文姜蓋孟任不肯從公之私董之以國母之命而始歸娣乎

能投蓋於稷門

顧亭林杜解補正曰當從劉之說以蓋爲車蓋正義謂車蓋輕而帆風非可投之物不知投重物易髙投輕物而使之髙則其人爲有力矣漢書上官桀傳從武帝上甘泉天大風車不得行解蓋授桀桀奉蓋𨿽風常屬車雨下蓋輒禦事亦類此

對曰慶父材

叔牙欲立慶父猶之唐元吉之利立建成也季友𨿽不預一生一及之序生有嘉聞爲公室輔仲叔之嫉之不啻唐太宗之英武矣哀姜滛於二叔亦若張婕妤尹徳妃之與建成通

左傳折諸卷三﹤經部﹐春秋類﹐三傳折諸__左傳折諸﹥

欽定四庫全書

左傳折諸卷四

興國縣知縣張尙瑗譔閔公

狄人伐邢

通典邢州治龍岡縣祖乙遷於邢卽此十三州誌殷時邢侯國周公子封於邢

請復季友也

葉石林曰左谷皆以是盟爲納季子夫子般弒而季子奔陳慶父請於齊而立閔公慶父季子不並立於魯者閔公生八嵗安能內拒慶父之彊外召季子而請諸齊魯人亦安能違慶父召季子乎何休以爲季子畏慶父權重後復爲亂如齊聞之奉閔公托齊桓而爲此盟蓋季子因陳援以訴於齊落姑齊地卽其地爲盟其事主於齊非出於魯旣盟而慶父之姦不得行於是季子乃可挾齊令以歸魯是盟固季子定公位非魯人納季子也

又

趙子常曰落姑之盟𨿽自閔公爲之然公此時八齡耳哀姜慶父專國豈欲季友之歸者陳氏以爲國人爲之吳艸廬則謂魯之世臣必有不當權而忠國如衛石碏者難以臆度其人以經傳推之陳方爲齊所厚季友嘗一再適陳或季友援陳人以請於桓公故能制慶父而季子亦安然歸國耳

季子來歸嘉之也

史記慶父殺子般季友奔陳二年慶父殺閔公季友自陳與閔公弟申如邾慶父奔莒於是季友奉子申入立則季子來歸當在閔二年齊伯恆曰考之閔公𨿽立尙幼慶父哀姜當國季友者子般之黨誰爲復之假使來歸旣不能消除禍亂臨難苟免何以稱賢史記爲是恐經文錯簡

又

陸伯衝曰季子之出不書者慶父之難季氏力不能正違而去之權也君立見召而來義也聖人善其歸不譏其去以明變而得中進退不違道也

又

張拱幹錄曰列國大夫惟季子髙子稱子聖人必有深意

齊仲孫湫來省難

先是季友奔陳齊𨿽盟落姑以復之未知季之果賢與否至是使來省難仲孫知亂由慶父齊始助季而討慶父

滅耿滅霍滅魏

劉知幾曰晉自閔公以前未通上國滅三邦大事也以無告而闕之夫子旣譔不刋之書垂後王之則豈可仍其過失而不中規矩乎

又

汾水經汾水又西逕耿鄕城北故殷都也帝祖乙自相徙此爲河所毀盤庚以耿在河北迫近山川乃自耿遷亳晉獻滅之以封趙夙

又

汾水又南逕霍城東故霍國也晉獻公滅霍霍哀公奔齊晉國大旱卜之曰霍太山爲祟使趙夙召霍君奉杞晉復穣也霍太山有嶽廟廟甚靈鳥雀不棲其林猛虎常守其庭又有靈泉以供祭祀鼓動則泉流聲絕則水竭

爲吳太伯不亦可乎

士蒍之籌申生最爲上策後多祖述之者白居易曰禍之將兆則譲位去國爲吳太伯可也郭子章曰周太伯行之於前東海王行之於後皆所謂權也何共君之必於死耶惟臨川吳氏則曰申生死孝與屈原死忠一也申生但知從父之爲孝屈原但知愛國之爲忠而一身之死生不計其心純乎仁未可以輕訾也

天子曰兆民諸侯曰萬民

沈彤曰五子之歌子臨兆民仲虺之誥彰信兆民湯誥兆民允殖伊訓說命周官呂刑莫不稱之天子稱兆民者多矣惟魯頌閟公之篇萬民是若可爲諸侯稱萬民之證然汝萬民乃不生生見於盤庚周公師保萬民見於君陳似萬民亦屬天子之稱蓋上可以兼下也

遇屯之比

辛廖之占畢萬仕晉史朝之占孔成子謀立公子元其繇相同皆以遇卦初爻爲主靈公與畢萬之後同於得國公侯之卦也侯而曰建者以大夫而得爲諸侯以嬖人之子而爲太子有振興創樹之功焉又曰盤桓逡巡嵗月遲待而後至胥臣論晉文公之占反國亦取建侯彼蓋貞屯悔豫所謂三爻發動而占本卦及之卦彖辭者如此筮繇理數了然眞教人占易之法

吉禘於莊公速也

楊誠齋曰自成王念周公有大勲勞賜以郊禘重祭聖人已嘆其非禮然魯之有禘特祭於周公之廟而上及於文王以文王者周公之所出也其後閔公二年僣用禮樂行吉祭不於周公之廟而行之於莊公之宮而禘之禮始紊自僖公八年用禘禮合先祖敍昭穆用致夫人於廟而禘禮始與祫混淆無別春秋常事不書特書閔公僖公兩禘者記失禮之始也文公二年大事於太廟躋僖公公羊傳曰大事者何大祫也謂大合毀廟未毀廟之主於太祖之廟而祭之也天子有祫諸侯亦有祫於文公乎何譏譏其逆祀躋僖公也鄭康成乃謂禘祫皆爲魯禮夫謂祫爲魯禮可也魯之有禘行於周公之廟己非禮矣況僣而行之於莊公之宮又禘於太廟以致妾母可以謂之禮平禘宗廟之大祭也故惟禘禮爲盛觀明堂位之言可見閔僖竊禘之盛禮以侈一時之美觀猶周公廟有八佾其後竊而用之於季氏之庭此聖人之所深惡也況三年喪畢而吉祭此祫禮也閔公喪未畢竊禘之盛禮以行吉祭合先祖敍昭穆此祫禮也僖公竊禘之盛禮以致夫人禘祫之混自此始矣

又

馬貴與曰禘有二名有大禘之禘大傳所謂禮不王不禘王者禘其祖之所自出而以祖配之禮運所謂魯之郊禘非禮也是也有時禘之禘祭義所謂春禘秋嘗王制所謂天子祫禘諸侯禘一犆一祫是也趙伯循必以禘爲非時祭之名因不信鄭氏而並詆禮記左傳其意蓋謂禘只是大禘無所謂時禘然禘之名義它不經見惟禮記詳言之耳趙氏所言亦是因不王不禘之說魯郊禘非禮之說見得禘爲天子之大祀故不可以名時祭然大傳禮運禮記也王制祭義亦禮記也今所本者大傳禮運所詆者王制祭法是據禮記以攻禮記也至於烝嘗禘於廟一語𨿽左氏所言然其載昭公十五年禘於武公二十五年禘於防公定公八年禘於僖公防公十六年晉人曰寡君之未禘祀則皆當時之事趙氏皆以爲左氏見經中有禘於莊公一事故於當時魯國之祭祀皆妄以爲禘則其說尢不通矣安有魯國元無此祭晉人元無此言而鑿空妄說乎蓋魯伯禽嘗受郊禘之賜則魯國後來所行之禘其或爲大禘或爲時禘亦未可知至於左氏所謂烝嘗禘於廟晉人所謂寡君未禘祀則時禘之通行於天子諸侯非止魯國行之而已恐難儕之郊望而例以僣目之也

又

魏校曰禮家謂禘祫皆合食非也大祫乃羣昭羣穆已毀未毀之廟皆合食於太祖禮盛而繁禘則上尊太祖之自出故配不及羣廟禮大而簡特緣太祖起此義若又旁及羣廟則凟矣又曰祫合祭也天子七廟諸侯五廟緣孝子之心春特享以各全其尊緣祖考之心三時合享象生時之燕聚也逺祖親祧矣時享弗之與矣子孫未忍忘則又爲之大祫已毀廟之主陳於太祖未毀廟之主皆升合食於太祖象生時大合族之義也其大夫三廟適士二廟官師一廟祭皆弗及髙祖先王曲盡人情大夫士有大事省於其君於祫及其髙祖使亦得以自伸也

共仲使卜齮賊公於武闈

仁山曰左氏於晉楚之事皆不系春秋之筆削率先經以詳其始末蓋其時晉乘楚檮杌與魯春秋並行所得防攷致詳也獨莊閔之篇齊魯之事多闕不詳𨿽間因經解事而前後事情多不具若閔弒季友出夫人慶父何以出奔僖公得入之後先髙子來盟皆無考也

成季以僖公適邾

張媿庵錄曰季友始絕叔牙繼殺慶父立二君以存魯之社稷古大臣之功曷以加此後人狃於平子逐君僣禮並季友之功沒之類指而目之曰季氏是不講於春秋毋相及之義矣

共仲奔莒

慶父方弒閔公將擅魯國何以奔莒非有齊桓討慶父之兵旦莫且下季子必不能脇之使出也其謀甚祕非時史所能言故本末不見簡牘且二弒之事亦以僖公之世追論而約略之不可以詳求也

又

嚴開止曰始逃死也出奔莒無生路矣使公子魚請不許乃縊夫慶父之橫豈一區區之國論所能懼而使之出哉則齊桓之欲討焉必也桓欲討而季子始得因其勢以不許而使之縊於是季子之討賊始著於春秋於是齊桓之討賊亦始著於春秋是亦聖人之所取也

齊人取而殺之於夷

媿庵錄曰哀姜通於慶父與謀弒君罪不容誅魯不能殺桓公殺之雄斷若此乃稱伯討或乃謂婦人業已適人不宜殺謬矣

成季之將生也

前二傳直敍弒事未表季友之功此舉卜筮而特言之成季之功遂不言而諭矣左氏文卻在言外類如此

間於兩社

孫莘老曰諸侯建國皆立兩社其一國社其一亡國之社魯之亡國之杜亦亳社也哀公四年經書亳社災謂此

鶴有乘軒者

唐明皇好鬭雞勝則纒以錦教舞馬百匹施三重榻令壯士舉之馬乘而上旋轉如飛謂之傾盤樂昭宗有弄猴能隨班起居賜以緋袍號供奉較之乘軒之鶴似猶有雅俗之分

皆曰使鶴

毛晉曰皆曰使鶴一語怨而謔冦從東方來令麋鹿觸之亦是此語妙然口吻輕去此逺甚

公與石祁子玦

君之於臣賜之環則反賜之玦則絕時狄患已深懿公自知不返而托國於祁子與之玦絕君臣之際亦足悲矣晉伐臯落則制勝在己乃以金玦佩申生故狐突諸臣不得不以爲怪也髙齊百年太子被殺斛律妃死之手握玦不開與妃爲決意亦相同

及狄人戰於滎澤

正義禹貢導沇水入於河溢爲滎是滎在河南衛都河北爲狄所敗乃東徙渡河此滎澤當在河北尙書疏鄭云熒今塞爲平地滎陽人猶謂其處爲熒澤蓋在春秋時此澤跨南北而得名者也

又

述徵記澤在中牟西西限長城東極官渡北佩渠水東西四十里許南北二百里許中有沙岡上下二十四浦津流逕通淵潭相接

衛侯不去其旗是以甚敗

吳其琰曰髙昻好建旗鼓以淩陣河橋之戰西魏識其旗盡鋭攻之遂敗沒殷孝祖亦好以鼓蓋自隨戰於鵲洲中流矢死關羽破顏良於滑臺亦望其麾蓋策馬直前刺之也

齊人使昭伯烝於宣姜不可彊之

烝淫大惡也公子頑宣姜穢徳著於邶鄘之風後世讀者猶嫌其污齒頰而乃曰齊人實使之齊人者襄公諸兒也使者化導也當朔入衛在莊之五六年齊防恣其淫惡與文姜爲防禚防谷之行宣姜姑侄姊妺輿膩濡染始焉新臺有漼不能執節以拒籧篨猶邀寵於一君曰不可曰彊之則如河間婦人始爲修潔而一朝敗於彊暴者矣獨所生之戴公文公宋桓夫人許穆夫人戴公立未期年遇亂早世外此一男兩女或振國祚於顚蘗或守婦徳於寒筠犂牛騂角克邁厥種定之方中載馳河廣諸什殆勞者之自爲歌抑窮而後工也歟

立戴公以廬於曹

迹戴公爲君不過數十日以滅而後興不是嗣位故成喪爲諡年表亦以此年爲戴公元年明年稱文公元年

又

是時齊之戍曹蓋爲戴公非文公也戴公於其年卒而立文公傳遺公初立一句而於此年傳尾足之故知錯簡於彼實於此相接也

又

愚庵曰詩衛風並鄘盡得商畿內之地蓋大國也懿公之敗渡河東徙而故都爲墟地理誌齊桓公更封衛於河南曺楚邱而河內殷墟皆入於晉鄭康成云楚邱與曺不甚相逺皆在東郡界中漢東郡今大名府滑縣開州曺詩作漕

鄭人爲之賦淸人

何楷毛詩古義淸人篇曰是時狄入衛衛在河北鄭在河南故使髙克將兵防禦河上此鄭文公遣克將兵河上之由而傳及詩序皆言克見惡於君是鄭文以將予敵而克復以師予敵兩失之矣胡氏傳言晉出帝時景延廣專權諸藩擅命及桑維翰爲相出延廣於外一制書所敕十有五鎭無敢不從者以五季之末維翰能爲之而鄭國二三執政不能退之以道何政之爲

晉侯使太子申生伐東山臯落氏

河水經注溝水出淸亷山之西嶺東流逕臯落城北服防曰赤翟之都也世謂之倚亳城蓋讀聲近傳因失實也

寡人有子未知其誰立焉

晉獻公欲立夷齊而又不忍於長子故明示以意趣之使行爲申生者可以悟矣諸臣皆言逃而不言君欲使之逃以故終守不去而毒公之計生矣是以爲共世子也

且子懼不孝毋懼弗得立

媿庵錄曰裏克告父以慈告子以孝處人父子之間可

謂至矣

又

郭釗姊爲憲宗妃生穆宗憲宗不豫宦豎或妄議廢立者穆宗以問釗釗曰殿下爲太子當旦夕視膳何外慮乎時稱得元舅體裏克見君則極諫以防儲位對太子則遜詞以教孝眞大臣風也

羊舌大夫爲尉

晉叔向祖父譜羊舌氏晉之公族羊舌其所食邑也或曰羊舌氏姓李名果人盜羊而遺以頭受而埋之後盜羊事發辭連李氏李掘埋示之舌存得免

狂夫阻之

韋昭國語注狂夫方相氏之士也阻古詛字將服是衣必先詛之

僖之元年齊桓公遷邢於夷儀

傳踵無虧之戍曺因挈僖元年事邢乃陪賓本爲衛作傳耳觀下接衛文可知

衛文公大布之衣

王導云苟能衛文大帛之冠無往不可遂以節儉爲江左立國杜注布衣帛冠諒闇之服宋孝宗爲髙宗服三年喪禦大布之衣以視朝蓋因斯禮過秦論縞素而正先帝之過當喪君復國又有哀痛與民更始之意

左傳折諸卷四

欽定四庫全書

左傳折諸卷五

興國縣知縣張尙瑗譔僖公

元年春不稱卽位

萬斯大春秋隨筆曰閔公弒而僖公不書卽位見其有不忍而削之也隱公弒而桓公書卽位見其無不忍而筆之也子般弒而閔公不書卽位子惡弒而宣公書卽位其義亦如之削之卽知弒由於賊筆之卽知賊由於公謹嚴之法是卽鈇鉞之誅也然則桓宣之書卽位何以異於文成襄昭哀五公之書卽位乎曰僖宣成襄定得正其終則文成襄昭哀之書卽位爲正其始矣隱公子惡不正其終則桓宣之書卽位不正其始矣比事自明無煩多辯

女子從人者也

邵二泉曰女子從人固也不曰與弒二君乃稔惡乎此說行天討不加於武瞾矣

入自顚軨伐鄍三門

穆天子傳天子自顚軨乃次於浢水之陽水經注巓軨阪有東西絕澗左右幽空窮深地壑中則築以成道指南北之路謂之軨橋傅說傭隱於此

齊寺人貂始漏師於多魚

漏師多魚蓋漏師於楚齊方服江黃以間楚楚亦通竪貂以間齊管仲子文機鋒相對左氏深眀兵要連而志之杜氏以爲亂齊起誤

又

寺人貂管子作豎刁管子與桓公論豎刁自宮以求用非人情不可近後果立公子無虧亂齊明宣宗朝金吾衛指揮同知傅廣自宮請效用內廷上曰此人已至三品更欲何爲而勇自殘以希進用下法司問罪削職不復仕事載弇州國朝叢記

虢公敗戎於桑田

郡國記稠桑澤古之桃林也隋置桃林縣以此名

齊方勤我棄徳不祥

陳鐵山曰春秋之初先諸侯以抗王室者鄭也春秋之中先諸侯以事楚者鄭也春秋之末先諸侯以抗伯者鄭也人知齊晉楚之爭鄭不知鄭實自伐而後人伐之也

公怒歸之未絕之也蔡人嫁之

莊僖之間晉楚之無道甚矣桓公圖霸出師宜莫先晉楚而齊非晉楚敵也晉獻內亂可以亡國而齊終不一加兵焉惟楚僣王之罪萬不可赦猶復紆途旁擊江黃盟而蔡潰然後及楚侵蔡之役軍機全系乎此而肯緣一婦人以號令諸侯者乎桓公𨿽有如夫人者六人若蔡姬爲名則害霸已甚且何以異於楚文之嬖息嬀而縶蔡獻舞者乎或曰楚書造言以蔑齊桓左氏濫采其誣耳

惟是風馬牛不相及也

嬾眞子風馬牛注未甚明僕嘗以問劉元城先生曰乃丑詆之詞耳齊楚相去南北懸絕馬牛之病風者猶不相及今汝人也而輒入吾地何也卽書所謂馬牛其風注云馬牛風佚正同一意

南至於穆陵

元於欽譔齊乘謂穆陵關卽大峴山沂水東南曰大弁山大弁東南卽大峴也其山峻狹僅容一軌爲齊南天險劉裕伐南燕過大峴指天而喜卽此地劉長卿詩春風只到穆陵關題爲次安陸作出句又曰暮雨不知鄖口處則楚境非齊境矣

北至於無棣

淇水經淸河又東北無棣溝出焉東逕南皮縣故城南又東逕樂亭北又東北逕鹽山入海太公賜履之所也京相璠曰舊說無棣在遼西孤竹縣然管仲以表賜履無棣在此方之爲近

又

大唐新語薛大鼎爲滄州刺史界內有棣河隋末塡塞大鼎開之引魚鹽於海百姓歌曰新河得通舟楫利直至滄海魚鹽至

又

筆麈曰靑州界上有穆陵關在濟南百餘里湖廣麻城亦有穆陵山其下有關不知太公賜履定在何地以靑州爲是則瑯琊東海尙在其南不應如是之近以麻城爲是則在大河之南直臨楚之境非西至河矣不應如是之逺

爾貢包茅不入

鐘惺曰僣王猾夏楚罪之大者包茅其細者耳昭王之不復又茫昧而不可考蓋責之以其大者楚人無所逃罪而不肯服攻之未易克捨此而責其所不必責庶幾不盡力以抗我而服之也易李鳳雛曰漢獻帝時荊州牧劉表多行僣僞郊祀天地擬用乘輿詔書頒下其事孔融以爲齊師下楚惟責包茅今王師未能行誅且宜隱郊祀之事以崇國體云云伯敬之論蓋祖諸此

又

郊特牲云縮酒用茅明酌也酈注水經引晉書地道志曰泉陵縣有香茅气甚芳香貢之以縮酒泉陵後攺零陵卽今所謂零陵香也

又

包茅山在麻陽茅生三脊孟康曰靈茅雄曰璚茅三脊向讀包茅如厥包橘柚以包字爲筐篚之解今知包茅二字皆山名此升庵集之博雅異羣也

昭王南徵而不復

呂氏春秋周昭王親將徵荊辛余靡長且多力爲王右還反涉漢梁敗王及蔡公抎於漢中辛余靡振王北濟又返振蔡公髙誘注由傳言之昭王爲沒於漢辛余焉得振王北濟哉

君其問諸水濱

杜注當時漢水未屬楚李善夷曰杜注謬楚寔殷之所封楚苦縣瀨鄕在漢水東北則漢水於西周之際豈未屬楚乎又詩云奮伐荊楚罙入其阻鄭注云罙入方城之阻也方城在今漢水北豈昭王時未屬楚乎屈完以齊桓所問之大不敢他對但請自問於水濱而人莫之知也漢水實屬楚久矣

又

五代唐魏王繼岌遣送滅蜀珍貨浮江而下髙季興掠之於峽口殺其使唐詰之對曰舟行下峽涉數千里欲知覆溺之故自宜按問水神

師退次於召陵

潁水經潁水承汝水別瀆世謂之大防水東南逕召陵縣故城城內有大井逕數丈水至淸深闞駰曰召者髙也其地丘墟井深數丈故以名焉

又

朱子集注曰諸侯有罪則天子討而正之故春秋每書諸侯戰伐之事必加譏貶以著其擅興之罪無有以爲合於義而許之者但就中彼善於此則有之召陵之師之類是也

與不谷同好如何

周篆曰禮云蠻夷𨿽大曰子自稱曰不谷不谷者楚子所稱齊侯何忽以自號豈非楚人習爲不谷其君而不知齊之不爾歟子朝旣姦天位不儼然僣稱予一人而下徇子男之不谷亦出自楚故也且及者爲主及於人者爲客經書楚屈完來盟於師左氏不以諸侯及屈完而以屈完及諸侯故召陵之盟楚國之簡防左氏因之云耳包茅之爲禮甚微昭王問諸水濱其辭甚傲皆楚人飾說以罔天下者也

楚國方城以爲城

潕水經注盛之云葉東界有故城始犨縣東至瀙水逹泚陽畍南北聯聯數百里謂之方城一謂之長城又汝水經注楚欲爭彊中國多築列城於北方以逼華夏號爲萬城或作方城唐勒奏曰我是楚也世霸南土自越至葉垂境萬里故號曰萬城韋昭曰方城楚北之西塞史記索隱地理誌葉縣南有長城號曰方城杜注僅以葉縣南一山當之恐未是張衡南都賦廓方城而爲墉蓋在南陽宛縣

漢水以爲池

張平子南都賦流滄浪而爲隍廓方城而爲墉李善注引屈完之語滄浪卽漢水也禹貢嶓冢道漾又東爲滄浪之水滄浪在均州武當縣漢水至此而別名滄浪初名漾又別名沔小雅沔彼流水是也

屈完及諸侯盟

呂伯恭曰桓公以莊十五年霸中國以僖之四年始伐楚置楚於度外且二十年豈不以驟加兵於楚萬一不勝則霸威屈矣至於力彊威盛而後一舉服之晉文則則不然數年便欲服楚一戰僅勝規模小於管仲逺矣桓猶妙於服晉晉獻滅耿霍伐東山仲豈須臾忘晉哉齊之於晉猶家也楚猶鄰也至彊之晉而驟臨之倘家人猶不能勝何以服鄰一切置而不問逮於諸侯盡服夷狄皆賓聲勢旣盛晉侯不召而自至服楚以兵服晉以不召桓文遲速之不同力有厚薄威有輕重非惟王道不可要近功霸者亦然

又

傳與經情全不相顧不足信也僖之元年楚人伐鄭齊桓公爲之防諸侯於檉而謀救鄭旣而盟於貫防於陽谷凡所以爲救鄭計者不遺餘力今之伐楚必以伐鄭爲言而管仲之言曾不相及顧取膠舟縮酒事而漫責之爲當理乎及乎屈完如師明示欵納以故齊師卽退次於召陵召陵之盟盟不伐鄭蓋屈完之自爲盟而非齊與諸侯降與之盟也經曰楚屈完來盟於師盟於召陵則事理昭然矣顧曰屈完及諸侯盟又誰信乎蓋其時齊之簡牘了無可觀左氏取楚簡牘以足之其詞半服半抗皆楚人之自鳴其國勢而非當日之情實也後世捨經信傳謂當年之問答實寔如此遂使管氏失言齊桓失勢而楚國之使人居然共盟於八國矣

歸轅濤塗

古人管樂並稱樂毅欲以仁義服齊不忍急攻正是取法敬仲若楚熊貲晉詭諸滅人之國執人之君純是戰國暴秦作用迨後狐偃蒍敖荀吳於降原克鼓平鄭封陳諸事頗用禮義皆敬仲轉移之力也孔子曰如其仁諒哉

晉獻公欲以驪姬爲夫人

前三文止說獻公此文專冩驪姬故復特以驪姬起通篇妖惑之謀皆就驪姬設色

筮短長

漸江之東陽有獨松冢爲水毀其磚文筮言吉言凶百年墮水中竟同繇矣浦陽江有琵琶圻古冢墮水甓隱字云筮吉凶八百年落水中謝靈運取甓詣京咸傳觀焉

一薫一猶

潁濱曰小人貪利忍恥擊之則難去君子潔身重義沮之則引退古語云一薫一猶十年尙猶有臭蓋謂此矣

君老矣吾又不樂

劉氏史通曰左氏載申生爲驪姬所譖自縊而亡不加贊美而忠孝自彰所謂惟書其事迹者

被此名也以出人誰納我

崔銑曰夫反常之禍辭難明也快心之忿情難釋也世子之慮審矣其心純乎仁未可以瑕訾也

公旣視朔遂登觀臺以望而書

周禮太史頒告朔於邦國鄭注天子頒朔於諸侯諸侯藏之祖廟至朔朝於廟告而受用之元凱注謂魯君不能常修此故善公之得禮文公遂四不視朔矣得禮如僖公終春秋可多覯哉又按大史之掌正嵗年以序事頒之於邦國都鄙注中數曰嵗朔數曰年中朔大小不齊正之以閏若今時作日曆矣賈公彥疏節气一名朔气節气在晦則後月閏中气在朔則前月閏中气匝則爲嵗節气匝則爲年按今人曰年曰嵗總無分別止以周匝乎三百六十日之期考周禮命名各從節气中气而原其所自屬然節气之後繼之以中气合爲一月三十日節气本從朔起不容攛從前月之晦在晦者朔虛也中气須至晦止不容遲入後月之朔在朔者气盈也賈疏又云節气有入前月法中气無入前月法故須置閏以調停之不則中气入後月將漸不定而嵗何由成尙書以閏月定四時成嵗蔡仲黙傳詳言其數合周禮經注與疏防考之而閏之道可識已余更詳於文元年歸余於終條內漢書律曆志距上元十四萬二千五百七十七嵗得孟綂五十三章首故傳曰五年春王正月辛亥朔日南至是嵗正當歷元之期傳之書此於歷法煞有關系

不愼寘薪焉夷吾訴之

東萊曰士蒍築蒲與屈一段可以見重耳夷吾識度廣狹逺近一人終於霸諸侯一人終於失國

校者吾讐也

邵經邦曰衛太子之傅石徳教太子矯節收江充等系獄卒至湖城之禍豈非讐乎重耳之不校父命庶幾知人子之道矣

賈華伐屈

緩追逸賊之義較披爲得楚奮揚亦如之

吾撫汝以從楚

齊桓公尊王室固儲位首止之盟所謂一匡天下也獨鄭以偪楚未服亦無所跳梁而惠王故使之從楚以啟其擕志後歷齊晉兩伯鄭往往觀望南北以召天下之兵由此始也惠王聽後言欲立叔帶合諸侯以奉太子非王所樂忠信見疑同車躡肘未浹嵗而惠王晏駕襄王大位已正宰孔賜胙桓公始以定防功大輅龍旂諸侯稱順當夫防首止之時太子且有傫然北面之憂而東藩之羽翼老臣亦有期期不奉詔之懼非桓公兵力彊盛義聲塞宇宙人心搖而大事去霸功不由此乎甚矣嫡庶之際人臣所難言也

又

王方麓曰齊桓攘楚諸侯服從匡戴王室大義明於天下周室積衰之勢自此可振而惠王以嬖孽之私棄義禮之正撫鄭從楚惎間中國自是楚復張矣故知中國之卒不競於楚非獨楚之彊與諸侯之罪亦王室有以啟之也

晉侯復假道於虞以伐虢

齊桓晉文皆以伐楚爲尊攘之盛舉若論春秋之始晉之罪殆浮於楚夫僣王侈擬孰與簒奪大宗之爲甚解之者曰天王所命列國勿敢問矣乃其吞噬同列更有可議焉蓋史伯之對鄭桓公曰非親則頑楚之所滅者多頑而晉之所滅者多親韓霍皆文武之後其尢甚者爲虞與虢自文王詢於八虞諮於二虢世爲王朝卿士子頽之難虢伯實與鄭同納惠王其去見滅不二十年勤王之勲不旋踵而亡國則桓文皆可以亡國矣吾意管仲相桓公於服楚之後必當率諸侯以伐晉俾復虞虢韓霍四國之封則與城衛遷邢功尢赫焉惜乎西略之未能鞭長不及耳然晉獻於葵丘之防躬往赴之遇宰孔而始旋蓋彊暴之人捫心未有不自知其可疚者先儒論世多因晉文而恕晉獻故特著其說

太伯虞仲太王之昭也

吳世家云仲雍是爲吳仲仲雍子季簡季簡子叔逹叔逹子周章武王克殷求太伯仲雍之後得周章已君吳因而封之復封周章之弟於周之北故夏墟是爲虞按吳音吳與虞同吳仲者虞仲也而周章之弟復號虞仲是前後兩虞仲矣

虢仲虢叔王季之穆也

虢仲爲西虢晉伐而滅之者也虢叔爲東虢先爲鄭所滅鄭莊公曰制巖邑也虢叔死焉蓋國於虎牢也潁濱古史論云然按國語鄭莊公問於史伯寄帑於虢而取之實東虢之事

藏於盟府

注司盟之官正義凡諸侯初受封爵必有盟誓之辭漢髙帝封功臣誓之曰使河如帶太山如礪國以永寧爰及苗裔此其遺則也展喜對齊侯引成王賜周公太公之盟而曰載在盟府太師職之太公時爲太師卽司盟之官

虞不臘矣

風俗通禮傳夏曰嘉平殷曰淸祀周曰大蠟漢攺爲臘臘者獵也田獵取獸以祭其先祖也或曰臘者接也新故交接故大祭以報功也漢家火行衰於戍故以戍臘史記秦惠王初臘觀此春秋時已名臘矣程子言左

傳非丘明作以臘並庶長秦官等語

龍尾伏辰

疏東方七宿皆爲蒼龍其龍南首北尾角是龍角尾卽龍尾日月之防爲辰於是日躔在尾星與日同處共日俱出入故常伏不見也

均服振振

漢書五行志引此以均爲袀注黑衣也均袀古字通吳都賦六軍袀服則其爲戎衣可知馬貴與王禮考秦滅禮樂郊社皆用袀以從冕旒西漢承秦敝二百餘年皆然蔡邕獨斷袀繒也以水徳尙蓋本戎衣而禮服用之且盛行於秦漢袀服之可考者如此

天防焞焞

史記天官書天防傅說星傅說殷髙宗之相死而托神於此星莊子傅說得之以乘箕尾

故書曰晉人執虞公罪虞且言易也

家則堂曰虢有二虢仲虢叔爲文王卿士一封於東一封於西一在上陽一在下陽春秋不書滅虢而書滅下陽以別乎上陽耳上陽之亡在春秋以前以鄭莊嘗言虢叔死於制疑爲鄭所滅耳若虞公者外爲諸侯入爲天子三公者也晉詭諸以簒弒之餘孽用詐逞暴滅虞而執其君是執天子之三公也春秋書晉人執虞公討晉也

及其大夫井伯

楚國先賢傳曰百里奚字井伯楚人少仕於虞晉欲假以伐虢奚諌而不聽乃去之說苑曰秦穆公使賈人載鹽於虞諸賈人買百里奚以五羊皮穆公觀鹽怪其牛肥問其故對曰飲食以時使之不暴是以肥也公乃令沐浴衣冠之公孫支讓其卿位號曰五羖大夫

許男面縛銜璧

淩稚隆曰夫面縛者圍急而出降之事諸侯救許楚師已還矣至冬數月蔡侯何緣以許男行此滅國禮乎或曰楚師秋還而冬復伐之未可知若爾許旣從楚矣齊桓何以不討且曾不旋踵許又與諸侯防盟於洮乎說者謂左氏楚人辭多右楚失之誣良然

又

楊升庵曰面縛背縛也史記馬童面之張晏訓背之

昔武王克殷微子啟如是

升庵謂此楚人誑楚王借名於武王而誣微子也史記微子抱祭器入周旣入周矣豈待周師至而後面縛乎又引劉貢父曰古者同姓𨿽危不去國何入周之有論語微子去之去紂都也𨿽去不逾國斯仁矣

又

陸貞庵曰微子啟如是哉聞諸孔子微子去之且不辱於紂而何爲面縛於周人之壘歟逢伯蓋詭言以說於君而後儒信之且謂抱祭器往臣焉謬矣

又

康成云微國名在殷圻內今潞安府潞城縣東北一十五里有微子城

心則不競何憚於病

曹景宗競病之韻此乃先之

鄭殺申侯以說於齊

齊之伐鄭以其逃首止之盟也與申侯何渉而曰吾知其所由來蓋借齊伐以殺申侯耳然則傳爲殺申侯作不爲伐鄭作明矣左氏之文往往賓主易位如此殺申侯何曾見說於齊齊若果說下無寧毋之盟矣

且用陳轅濤塗之譛也

淩以棟曰申侯由楚仕鄭於鄭之從楚蓋必預有謀焉以故鄭伯用濤塗之譛遂暴其罪以告齊此理之宜有者乃謂鄭伯信譛本意欲殺申侯而姑借之以說於齊則申侯蓋嘗忠於齊者鄭卽駕言以殺適以激齊之怒耳此不可通

我死汝必速行

新序楚共王有疾告諸大夫曰申侯順我所欲行吾所樂與處則安不見則思然未嘗有得焉吾死之後必速遣之此以爲文彼以爲恭傳聞者異也

招擕以禮懷逺以徳徳禮不易無人不懷

東萊曰管仲猶有三代气象其勸齊侯救邢而曰畏此簡書同惡相卹云云至此諌勿從鄭子華而曰君若綏之以徳加之以訓辭蓋嘗得聞先生長者之緒論故出其所見時有過人者至宰孔賜胙管子則亟教以天威咫尺王以上卿禮享管仲則不敢越國髙二守若咎犯相晉文則大異矣納王甫定而遽然請隧豈不大壊名分管仲則專主於扶名分二霸之所以不相及由二佐之不相及也孟子曰桓公之於管仲學焉而後臣之猶著得个學字夫使桓公學於管仲管仲之學有本可知已

齊侯修禮於諸侯

齊語桓公知諸侯歸已使輕其幣而重其禮諸侯之使垂櫜而入捆載而歸此所謂修禮也下句遂言諸侯修貢天子之禮

諸侯官受方物

疏周禮大行人侯服貢祀物甸服貢嬪物男服貢器物采服貢服物衛服貢林物要服貢貨物王室盛明之時每國貢有常職天子旣衰諸侯惰慢故霸主總帥諸侯尊崇天子量其國之大小號令所出之物按春秋初年求金求車宋公不王皆方物不修之事

無國不記

此卽乘檮杌所自始後秦趙防澠池其禦史各書鼓瑟擊缶亦是類也

君其勿許鄭必受盟

嚴開止曰鄭猶懼楚故僅使太子華聽命爲兩事之局而管仲卽以郤華收之夫鄭之背齊非愛楚而惡齊也鄭近楚而逺於齊楚之力嘗足以庇鄭齊不合諸侯不能制楚師老財殫有不繼之憂故鄭之計以爲寧得罪於齊毋開釁於楚仲知震之以兵不若綏之以徳綏之以徳無若郤子華鄭所爲心服而乞盟也英雄舉事而不逹於物情之至當烏能順物而各厭其懷哉

以敗狄於采桑

水經河水又南爲采桑津酈注裏克敗狄處也

防於葵邱

泗水經注黃溝自外黃城南東逕葵邱下齊桓公防諸侯卽此地杜注葵邱在臨菑縣西按齊襄遣連稱管至父戌葵邱似在齊境然外黃沛縣宋齊壤錯之地戍兵於此亦理所宜有況桓公防諸侯固必於中原四逹之境若寧毋更在河北沛宋尙在河南較與齊邦爲近漳水經又引春秋古地云葵邱今鄴西臺是也酈氏之書自爲兩岐而總與杜注不符

又

葵邱之防亦以固襄王也觀初命之言可知捨此不詳而詳其拜胙輕重倒置在僖公之世已然

王使宰孔賜齊侯胙

疏宋先代之後於周爲客天子有事膰焉以賜齊侯尊之比二王后也金仁山曰國語史記皆有弓矢車服九旒之賜此云加一級皇極經世所謂錫命爲伯也然宰孔但以賜胙爲辭蓋以宗廟爲重按莊二十七年傳言王使召伯廖賜齊侯命矣此止言賜胙而齊語史世家並載於一耳

以伯舅耊老

覲禮同姓大國則曰伯父其異姓則曰伯舅同姓小邦則曰叔父異姓小邦則曰叔舅防王之稱桓公以異姓大國尊之也晉文公旣霸之後在春秋可謂大國矣而天子未有以伯父尊之者踐土之盟王方防命之爲侯伯筞文止曰王謂叔父敬服王命以綏四國其先定王於郟卻其請隧之辭曰予一人僅亦守府又不佞以勤叔父蓋天子之待晉文始終不及齊桓迨晉景公以鞍之戰勝齊使鞏朔獻齊防於周簡王責之其辭曰今叔父克遂有功於齊仍叔父之稱迄乎末造敬王使人如晉請城成周其辭曰伯父若賜大惠復二文之業以固盟主又曰其委之伯父伯父實重圖之非晉定公之賢能駕乎文公也周室東而又東衰微益甚急而相求之情也又按儀禮止詳同姓異姓之君曰父曰舅而未及其臣齊桓公嘗使管夷吾平戎於王王饗之以上卿之禮而命之曰舅氏予嘉乃勲應乃懿徳謂督不忘此天王稱異姓之卿之辭也晉荀躒如周葬穆後王與之燕求彞器而責之曰叔氏而忘諸乎則天王稱同姓之卿之辭也呼國君曰伯叔父伯叔舅呼其臣亦曰叔氏舅氏一隅三反傳文眞可補儀禮之闕

先告荀息

謀未發而聞於外者危裏克之謀直以告荀息而不諱息豈能無備乎蓋此時天怒人怨驪姬之惡稔而荀息之力遂不能支矣

能欲復言而愛身乎

晁補之左傳雜論論語曰信近於義言可復也然則不義以爲信𨿽孔子猶不復也陳平嘗許呂后王諸呂王陵駭怒詰之及產祿已王平與周勃舉兵誅諸呂后世不曰陳平無信夫必以安劉氏爲忠則不以不忠於呂氏爲不信忠所在義也義所在信也嗚呼曾謂荀息不如陳平乎

斯言之玷

司馬文正公曰立嫡以長正也獻公溺於嬖寵廢長立少荀息爲國正卿君所倚信不能明白禮義以格君心之非而遽以死許之是息之言玷於獻公未沒之前而不可救於己沒之後也

爲子君者不亦難乎

謝晦與徐傅殺義眞廢少帝而立文帝自疑不免以問蔡廓廓曰卿受先帝顧命任以社稷廢昏立明義無不可但殺人二昆而以北面以古推今自免爲難夷吾之罪裏克亦以是執言也

晉侯攺葬共太子

王弇州曰太子元士也士無諡是以太子無諡晉惠公攺葬世子申生而諡之共後世因之太子有諡自申生始也

狐突適下國

水經注涑水又西南逕左邑縣故城南故曲沃也晉武公自晉陽徙此秦攺爲左邑縣詩所謂從子於鵠是也涑水自城西注水流激迅輕津無緩故詩人以激之水言不能流移束薪耳水側卽狐突遇申生處也春秋下國有宗廟在絳爲下國矣

將以晉畀秦

宋末平江防道觀主鄧道樞一日謝後遣巨璫召至內後門泣謂之曰吾夜夢濟王怒甚以爲吾且將兵由獨松關入滅汝社稷矣命鄧於南髙峯頂爲謄心章哀告上帝已而黃頭先鋒斬關而來宋亡此輟耕錄所云也蓋沂邸奪立之罪非夷吾可比果有鬼神子竑之恨宜其不解然神不歆非類惜無以狐突之義爲濟陽告者

楚滅黃

戰國魏防客謂魏王曰昔曹恃齊而輕晉齊伐釐莒而晉人亡曹繒恃齊而輕越齊和子亂而越人亡繒鄭恃魏以輕韓魏伐楡關而韓氏亡鄭原恃秦翟以輕晉秦翟年谷大凶而晉人亡原中山恃齊魏以輕趙齊魏伐楚而趙亡中山此五國所以亡者皆有所恃也

又

邾吳二千里不三月不至邾子遂爲魯囚郢去黃九百里焉能害我黃終爲楚滅故大國之援不可恃而其怒不可幹

臣賤有司也有天子之二守國髙在

東萊云管仲爲齊相而曰有天子之二守國髙在知當時有官與職兩者之分如漢霍光爲大將軍上又有丞相章奏稱丞相楊敞大司馬霍光論班爵丞相在上論事權霍光實秉國政周漢官制源流尙相接斯道也愚嘗極論之齊語公帥五鄕焉國子帥五鄕焉髙子帥五鄕焉世卿與君分國而治管仲未爲卿而桓公任之以國政大權歸之後孔子爲魯司冦攝相事而三家之世卿自如攝者若後世檢校中書僕射守尙書令之類漢魏以降尢以錄尙書事爲眞宰相而大將軍丞相之名則以時進退之權之所歸霍光王鳳皆大將軍楊敞張禹皆丞相而敞禹之不敵光鳳逺甚竇憲袁安梁冀李固皆如是曹操迎帝於許自爲大將軍以袁紹爲太尉紹恥爲之下辭不受操懼譲位於紹後操自爲丞相則大將軍之名廢矣魏則司馬懿父子相襲爲大將軍而蔣濟髙柔之太尉孫禮之司空直出其門下至唐始以同平章事爲宰相統均海內權歸於一然唐徳宗與李泌論相曰宰相者必委以政事如肅宗代宗之任卿𨿽不受其名乃眞相耳必以官至平章事爲相則王武俊之徒皆相也明太祖去丞相之名而入閣辦事相權歸焉呂氏官職兩分之言深探軄制典故者矣

管氏之世祀也宜哉

世祀杜注管仲之後於齊沒不復見傳亦舉其無驗夫陳完奔齊爲工正在敬仲之後子孫終執齊政管氏之行善無驗苗裔式微固爲可慨但味傳文抑詠嘆似別有所謂世祀者意者如句踐之以黃金鑄範蠡冩像以思之或因敬仲之無後而功宗大烝復別祠以報之耶申無宇對楚靈曰齊桓公城谷而寘管仲焉至今賴之則敬仲非無後者迨楚白公勝作亂殺齊管修注云管仲之後此自出奔在楚非爲後於齊者也

又

世本雲莊仲產敬仲夷吾夷吾產武子鳴鳴產桓子啟方啟方產成子豫豫產莊子盧盧產悼子其夷夷產防子武武產景子能涉涉產帶凡九代也

事畢不與王言

魏叔子曰齊仲孫湫古大臣也使之覘魯而曰未可取使言子帶而終事不言蓋因亂取國及不爲天子誅亂人而再三請復皆桓公極損伯業之事是以湫必不肯爲卻又托辭婉諭納約自牖曲引其君於當道不然桓公慶父疊弒君父文姜哀姜恣行淫逆周禮何存至王方恃齊爲命戎且平矣豈子帶遂不敢言耶

晉薦饑

爾雅仍饑爲薦又曰谷不熟爲饑蔬不熟爲饉果不熟爲荒谷梁一谷不升謂之歉二谷不升謂之饑三谷不升謂之饉四谷不升謂之荒五穀不升謂之大饑又謂之大侵邢氏曰彼以谷熟多少立差等之名其實五者皆是饑也晉語防豹曰往年有難今又薦饑其殃也多矣

命之曰泛舟之役

疏秦都雍雍臨渭晉都絳絳臨汾渭水從雍而東至農華陰縣入河從河逆流而北上至河東汾陰縣乃東入汾逆流東行而通絳故杜雲從渭水運入河汾也

春諸侯城緣陵而遷杞

史記索隱陳畱雍邱縣故杞國武王封禹後爲東樓公在此至春秋時杞已遷東國故隱四年傳莒人伐杞取牟婁牟婁東邑也僖十四年傳杞遷緣陵地理誌北海有營陵臣瓉以爲卽春秋緣陵淳於公所都之邑又周國名杞後攺國號曰州而稱淳於公故春秋桓五年州公如曹傳淳於公如曹是也

沙鹿崩

漢書元後傳春秋沙鹿崩晉史卜之曰陰爲陽雄土火相乘後六百四十五年宜有聖女興王翁孺武帝時徙魏郡元城委粟里正直其地後八十年孝元皇后應之而雄誄太后亦引沙麓之靈按史家好言圖防使沙麓之崩果爲政君之符何以晉史卜繇三傳皆未之及且左氏又最好圖防家言而其傳止載卜偃云期年將有大咎爲惠公敗韓之凶兆則元後傳元城老人建公云云者亦張永銅璧之類王莽僞造以欺當世耳

於是展氏有隱慝焉

邵氏聞見錄唐野史云明皇爲李輔國所弒肅宗知其謀不能制不數日雷震死隱慝之乾天譴亦或有驗

晉侯之入也

此文當作九段讀首段原起卜徒父一段說兆讀之如有起勢慶鄭韓簡又入二段讀之已煩敍戰一段最爲冷落遂令一篇削色矣秦穆歸晉侯已有結勢文亦可觀子金一是另起勢與防王城云云自爲歸晉侯作與前疑各自爲篇史蘇一渾插其中𨿽自有意然亦苦於安頓矣

賂秦伯以河外列城五

索隱謂陜及曲沃等處正義謂同華州張儀說齊曰梁效河外指河之南邑若曲沃平周等說趙曰秦驅韓梁軍於河外謂鄭滑皆北臨河

又

正義同華銀綏並魏地謂之山北華州以東至虢陜謂之河外

侯車敗

諸家皆作侯車注家因謂晉侯之車是時兩軍未遇懸隔尙逺晉侯車敗何以卽聞於秦且晉車果敗正是秦勝之兆何反疑而致詰也細思乃是候車蓋秦伯副車以供秪候者我車敗而反獲晉君故明推測之奇耳

千乘三去三去之餘獲其雄狐

邵二泉曰千乘侯國之車數也去猶算法所謂除也一除則三百三十三二除則六百六十六三除則九百九十九三除之餘所剩惟一非君而何

我落其實而取其材

內卦爲主占秦外卦爲賓占晉晉山而秦風也當秋山木結實爲風吹落所以晉必爲秦所克

亂气狡憤

五代髙季興爲荊南節度使其論馬曰凡馬千萬不如一駿駿不多得而用扇旣免啼齧不假銜枚兩軍列陣萬騎如一苟未經扇亂气狡憤介冑在身與馬爭力罄控不暇安能左旋右抽捨轡揮兵乎

一夫不可狃況國乎

韋謏仕冉閔閔拜其子爲大單於以降胡一千處之麾下謏曰古有言一夫不可狃而況千乎晉惠之語後人亦有引之者

壬戌戰於韓原

凡敍義而詳則當以義爲主使讀其文者一若

金鼓接於耳旗幟張於目而後兩家之勝負始決也五大戰惟城濮之戰可觀余俱索莫以故太史公鉅鹿一戰冠絕古今

梁由靡禦韓簡

晉此時仍二軍惠公自將上軍而韓簡則下軍也

輅秦伯將止之

呂氏春秋穆公乘馬而車敗右服失野人食之於岐山之陽繆公曰食駿馬之肉不飲酒恐其傷也徧飲之處一年爲韓原之戰晉人環繆公之車梁由靡已扣左驂矣野人之食馬者三百人畢力疾鬭於車下遂大克晉反獲惠公

使以免服衰絰逆

廖文英正字通以袒免爲免冠之免引程泰之董彥逺之說汪堯峯駁之曰如此則穆姬以免服衰絰逆趙鞅使衛太子絻其說皆不可解矣按士喪禮旣小斂主人括髮袒眾主人免於房鄭注云齊衰將袒以免代冠明免爲齊衰以下所用而戴記檀弓免焉乃朋友皆在他邦之禮大傳四世而緦服之窮也五世袒免殺同姓也袒免列於緦以下又爲無服之喪經文互異使後學何所適從百子引宋詔宗族袒免之後不復推恩據大傳以爲國典禮制煌煌但免冠之解泰之亦未免臆說耳穆姬用遭喪之服以要秦伯與晉大夫反首茇捨同意古古人戰勝猶以喪禮處之況軍敗主執尢凶哀之大者乎

乃捨諸靈臺

劉向新序周文王作靈臺及於池沼澤及朽骨漢地理誌文王作酆師古注今長安西北界靈臺鄕酆水上是括地誌今無復處所謂靈臺孤立臺髙二丈周四百四十步

晉於是乎作爰田

疏服防孔晁皆云爰易也賞眾以田易其疆畔國語注唐氏云譲肥取磽也食貨志下田三嵗更耕之自爰其處師古曰爰更互也此所謂爰田當分公田之稅應入公田者易之於所賞之眾

士刲羊亦無也女承筐亦無貺也

上爻震變爲離離中女故爲女承筐震爲長男男稱士故爲士刲羊王弼以兌爲羊羊謂三也上六處卦之窮仰無所承下又無應爲女而上承則虛筐而莫之與爲士而下命則刲羊而無所得服防以離爲戈兵兌爲羊震變爲離用兵刲羊之象也三至五互坎之象坎爲血血在羊上故刲無血也

車說其輹火焚其旗不利行師敗於宗邱

杜注震爲車離爲火上六爻在震敗無應故車脫輹在離則失位故火焚旗言皆失車火之用也車敗旗焚故不利行師火還害母故敗不出國近在宗邑

先君若從史蘇之占吾不及此夫

伯姬之有造於晉也大矣其始若非秦穆擇於二公子而立之則晉祚未可知其終若非納重耳而定之則晉霸無由興卽惠公被獲於韓非登臺履薪要之以死穆公或從公子縶之防惠將首領之不克保徒知怨天尢人防繹此繇左氏之言占防必驗獨此驗凶而不驗吉意者伯姬卒於文公未入之前故筮詞相告止此易爲君子謀不爲小人謀能者飬之以福不能者敗以取禍晉惠小人而無能宜其葉此占也

物生而後有象象而後有滋滋而後有數

愚庵撰周易廣義象序首引傳語發端曰觀此知象居理數之先又讀系辭廣八卦六十四卦中凡近取諸身逺取諸物者無不於此乎探賾索隱今人讀易廢象不講何異擿埴索冥自以爲昭昭揭日月而行哉愚按韓簡之言先曰象也筮數也明分卜與筮兩塗而後貫以此三語朱先生意在論象故曰象居理數之先就易系辭廣八卦始之近取諸身厥象凡八逺取諸物厥象亦凡八推而廣之八卦之象凡一百有一加之以荀九家所增又三十有一而經文六十四卦中彖象之辭又各有象數則在上系所論揲蓍之法曰天數二十有五地數三十凡天地之數五十有五又曰幹之防二百一十有六坤之防百四十有四二篇之防萬有一千五百二十又曰引而伸之觸類而長之其數於是乎無窮邵堯夫則有皇極經世之編其數不可勝窮蔡西山又作啟蒙之編其數亦不可勝窮二氏均爲朱子所重朱子之說易所以專主數學也愚庵則欲申象學正義曰謂象生而後有數是數因象生也若易之卦象則因數而生故先揲蓍而後得卦是象從數生也仲逹之數仍因傳文象也筮數也分別求之易學亦於此可見

此一役也秦可以霸

觀此秦實以此稱霸矣史記趙良以三置晉君爲穆公之霸業韓防言秦穆公一勝於韓原而霸西州顧此事爲晉所深諱故於王官之役而後云遂霸西戎出晉乘之偏詞然秦穆旣先霸矣而霸必以齊晉爲首者桓文之功大且皆受王命孔子並予之秦穆楚莊皆勝敵而自爲霸者耳

左傳折諸卷五﹤經部﹐春秋類﹐三傳折諸__左傳折諸﹥

欽定四庫全書

左傳折諸卷六

興國縣知縣張尙瑗撰僖公

隕石於宋五隕星也

秦始皇三十六年有墜星下東郡至地爲石或刻其石曰始皇帝死而地分遣禦史逐問莫服盡取石旁居人誅之因燔銷其石漢桓帝延熹七年扶風有星隕爲石襄楷詣闕上疏石者安類墜者失勢春秋五石隕宋其後襄公爲楚所執今隕扶風與先帝園陵相近不有大喪必有畔逆唐永徽四年隕石十八於馮翊髙宗問羣臣於志寧對春秋隕石於宋內史過言陰陽之事非吉凶所生𨿽然陛下無災而戒不害爲福也

又

論衡於莊七年傳星隕如雨與雨偕也駁之云辛夘夜明故星不見明則不雨之驗雨夜陰晦安得明明則無雨安得與雨偕夫所謂雨者雨金雨粟之類以飄墜爲義非霖之解經文旣曰夜恆星不見又曰夜中星隕如雨當夜明之時而有隕如雨此固飄墜之爲雨而非霖之爲雨矣欲砭句法之迕者當問之孔子不當責諸丘明也僖十六年經書隕石傳解之曰隕星也又駁之曰地有樓臺樓臺不壞非石明矣石霣輕何以從天墜說猶悖謬仲任先言天之去地六萬餘里人望見星之體質當得百里以百里體質之星化石而霣於地非特培塿之比則所傾陷豈惟臺樓崩壞城郭亦且淩夷豈知漢唐以下星隕爲石者嘗有其事弇州史料治時陜西慶陽府雨石無數大者如鵞卵小者如雞荳瑗於閩漳友人書館見供藏星化之石大止如斗體圓質觕爲明神宗時物天下理之所無而爲事之所有者因書以誌異聞

君將得諸侯而不終

晉五行志劉歆曰眾庶惟星星隕於宋引內史叔興之語魏明帝靑龍三年正月乙亥隕石於壽光石陰類也臣將爲君是後晉宣王得政

是陰陽之事非吉凶所生也

因隕石於宋而內史以此對宋君之問按晉書五行志星墜者當其下有戰塲自是襄公求諸侯用兵不止楚人執宋公以伐宋至敗而後已戰塲之占驗矣

又

歐陽永叔曰夫所謂災者被於物而可知者也水旱螟蝗之類是已異者不可知其所以然者也日食星孛五石六鷁之類是已孔子於春秋記災異而不著其事應蓋愼之也以爲天道逺非諄諄以諭人而君子見其變則知天之所以譴告恐懼修省而已若推其事應則有合有不合有同有不同至於不合不同則將使君子怠焉以爲偶然而不懼此其深意也

又

通誌災祥略曰春秋𨿽三王之亂世猶治於漢唐之盛時春秋二百四十年而日食三十六唐三百年而日食過百春秋地震五漢和平中積二十一日而地百二十四動春秋山傾者二漢文帝時齊楚山二十九所同日圯春秋大水者八後漢延平中一月之間郡國三十六大水其他小小災異如李梅冬實鸜鵒來巢之類在後世不勝書使春秋之人而親見後世事豈但慟哭流涕已哉夫後世之法度不及春秋之法度後世之人材不及春秋之人材其所以感和气而弭災異者又安可望春秋乎嗚呼天地之間災祥萬種人間禍福冥不可知柰何以一虫之妖一气之戾而一一質之以禍福之應其愚甚矣內史叔興以爲此陰陽之事非吉凶所生惟和气致祥乖气致異可爲通論

卜招父與其子卜之

戴冏得曰父試子卜若堯夫之問伯溫

未歸而取項

程子曰滅人之國罪惡大矣在君則當諱故魯滅國書取君在防而滅項季孫所爲也故不諱愚按昭元年取鄆亦以責季氏也邑小而國大聖人之咎季氏不一書矣

齊侯好內多內寵

叔子曰按漢書地理誌齊襄公淫亂姑姊妹不嫁於是令國中長女不得嫁名曰巫兒爲家主祠民至今以爲俗而後世乃言桓公姑姊妹不嫁夫惟狐綏之襄公乃有之桓公當不如是禽獸行也吾寜徴信於班氏云

內嬖如夫人者六人

愚庵曰齊桓好內當以左氏爲實荀子云內行則姑姊妹之不嫁者七人恐不可信果爾則四鄰諸侯尙肯奔走其壇坫乎按管子小匡篇公曰寡人有污行不幸而好色姑姊妹有不嫁者對曰惡則惡矣然非其急者也愚固疑管子之書有僞造別見管夷吾論

公與管仲屬孝公於宋襄公

蘇潁濱曰古之聖人爲君臣父子夫婦之禮皆有本末不徒設也威公內嬖如夫人者六人其行甚穢管仲以爲不害伯而不之禁季年知其將有適庶之禍與威公屬孝公於宋襄夫使威公妻妾適庶之分素明家事素定則太子一言定矣他人何與哉次公此論蓋祖孔子對齊景公之語桓公不早定世子故啟無虧之禍伯業以衰景公不早定世子以成陽生之禍齊祚遂移於陳矣豈管晏二賢而皆短於此乎甚矣國本之難言也

又

不滿敬仲者必以不能定國本爲遺議觀此則仲之爲太子謀深且固矣使仲不死必能擁戴孝公而無虧之難不作無如己身垂歿不能保三豎之必黜同盟之中惟宋襄爲最賢於是勸公以嗣子屬之卽漢髙遺命呂后安劉必勃之見也觀後日宋襄之無負桓知從前管仲之能防孝矣以子房之智爲漢定儲而異日謀王諸呂者卽在辟疆一瞑之後安能爲百世慮乎人謂苻堅類齊桓公不用景略之言於身後是君是臣誠髣髴耳管仲卒五公子皆求立冬十月乙亥齊桓公卒

陸翽鄴中記永嘉末盜發齊桓公墓得水銀池金蠶數十箔珠襦玉匣繒防不可勝數晉湣帝建興中曹嶷發齊景公及管仲冢屍並不朽繒帛可服珍寶巨萬按齊世家桓公屍在牀上六十七日屍虫出於戶而厚葬之侈如此皆其生存所自爲也管仲以富彊治國至於欲圖封禪是君是臣越禮至是景公蓋不足咎矣皇覽曰桓公冢在臨菑城南七里所菑水南

無以鑄兵

女眞部舊無鐵烏古乃爲節度使鄰國以甲冑往鬻者厚價售之得鐵旣多修弓矢備器械國勢漸振杜注謂金銀銅然鑄兵足以彊國鄭鑄三鐘亦秦鑄金人之意也

用鄫子於次睢之社

靑溪暇筆曰兩貴不能以相事用之者執而彊臣之之辭也左傳以用之爲祭牲果有此事聖人當據實而書曰執歸殺以代牲豈不明白何嫌何疑而爲此隠詞耶愚按晉人執虞公以媵秦穆姬彊臣之者固有其事未嘗書曰用之也楚滅蔡用隠太子於岡山及平王封陳蔡而隠太子之子廬歸於蔡悼太子之子吳歸於陳惟二太子已遇害故復立其子諡法中身早折曰悼違拂不成曰隠二太子之死於國難諡法可徴越句踐嘗請臣吳身爲前馬亦得曰吳執越子用之乎李存朂破幽州執劉仁恭刺其心血以祭先王之墓後世亦有行之者

古者六畜不相爲用

杜注謂若祭馬先不用馬疏馬祖天駟也沈氏雲天苑主牛又有天雞天狗天豕以馬祖類之此等各有其祖楚子滅蔡用蔡太子於岡山申無宇曰五牲不相爲用況用諸侯乎

又

趙抃傳茂州蕃部乞降願殺婢以盟抃使諭之曰人不可用用三牲可也

師興而雨

黃東發曰雨乃偶然天豈助虐甚矣寧子之逢君而左氏之好誣也

文王聞崇徳亂而伐之

詩大雅皇矣篇臨衝閒閒崇墉言言臨衝茀茀崇墉仡仡卽傳言三旬不降之事其曰四方以無侮四方以無拂則因壘而降之事也經與傳固相表裏鄭箋謂子魚欲勸宋公修徳故隠其戰事而言其降耳大指亦無甚迕

陳穆公請修好於諸侯

齊桓旣沒陳穆公知孝公之不足恃急欲修好

於楚以自全而難以愚齊托言修桓公之好實要楚人以入盟傳言其外而遺其內然當時情事亦復約略可覩

盟於齊修桓公之好也

趙企明云威公四十年圖霸服楚於召陵艱乎爲力哉墳土未幹而諸侯合楚以盟乎其側人之賢不肖父子之間遂爾霄壤又曰初邢有狄患威公卻狄而城邢今邢不支折而從狄孝公下從狄而參盟於邢前日盟楚今日盟狄惜夫威公後嗣之不令也按左氏傳齊之盟陳穆主之以爲無忘桓公之徳何休注公羊曰是後楚遂得中國趙氏主其說此二盟爲楚預衣裳之防之始乃齊孝公之析薪弗荷更有不止此者桓公同盟諸國魯宋最睦而二十三年伐宋圍緡二十六年侵魯西鄙恩仇離合事事與厥考相悖論者謂齊之不能復霸孝公寔有以致之晉則襄之繼文可謂生子當如李亞子矣但墨縗興戎所襲而敗者乃三置晉君之秦穆故於戰殽又別有說

凡啟塞從時

服子愼曰闔扇所以開鍵閉所以塞月令仲春修闔扇孟冬修鍵閉從時從此時也

公欲焚巫尫

繩武曰檀弓嵗旱穆公召縣子問欲暴尫不可公又欲暴巫語意與文仲之對相似豈暴巫暴尫魯固有是俗故僖公穆公俱以此爲問歟又豈一事而互傳之歟

楚執宋公以伐宋冬防於薄以釋之

合觀左公二傳宋玆父之在春秋大略與晉夷吾相伯仲其見執於盂猶晉之敗於韓而被執也諸侯請於楚而釋之猶晉大夫行成於秦而惠得歸也公子目夷之設守械以拒楚猶瑕呂飴甥之作爰田州兵以抗秦也夷吾戮裏防七輿大夫虐止行於國中玆父殺鄫子執滕君虐乃熾於鄰封獨子魚初能讓國故不爲亡人重耳之見忌終又卽能歸國故又異於衛叔武之見殺而宋襄身後世子晏然嗣立則與惠懷之內外棄之霄壤不可同日語矣若其旣爲楚執輒不量力而與之戰戰而不擊之於未濟未成列以防國師而並喪其身後世論霸者猶或齒及之遂其求霸之心而卽假以名彼楚靈嘗合諸侯於申何嘗不自命齊桓而論霸者於楚則稱莊而不稱靈用公孫彊言霸說於曺伯戰國宋之君偃欲霸之速成此皆亡國之末造亦沾沾以霸是圖者史記十二諸侯年表止以齊晉秦楚爲霸未嘗及宋謂宋襄爲五霸者眞妄說也

因成風也

之水平王獲譏渭陽之篇君子有取於秦康公存亡卹小睦鄰之大徳況加之以母氏之戚乎僖公反須句之君使太皥之祀不至與臯陶同殄一伐邾之力也康侯以爲貶殆未得其平

秦晉遷陸渾之戎於伊川

襄十四年戎子駒支對範宣子所謂惠公蠲其大徳賜我南鄙之田者也秦𨿽逐之於瓜州晉惠之招納實因秦起故傳並稱秦晉秦之逐之卽繆公霸西戎並國二十之事也瓜州漢以後爲燉煌郡降王內徙最爲腹心之患漢建武中日逐王比自立爲南單於入居西河美稷後漢董卓之亂於扶羅單於宼掠太原河東屯於河內魏武分其眾爲五部皆家於晉陽汾澗之濱馴致西晉永嘉之禍江統於晉初極論之周世屢有戎禍此亦其一端也陸渾本燉煌地名徙之伊川仍以陸渾爲名至今爲陸渾縣

吾兄弟之不協焉能怨諸侯之不睦

富辰所以告王者無非周道親親先王所以固磐石之宗篤友於之愛然使叔帯不復則隗後宮闈之隙無自而生汜水蒙塵之禍或猶可免危其君以及其身皆請召太叔之一言實階之厲此時之言可無聽而聽聽之誤在王也異日諫以狄伐鄭必不可不聽而終於不聽不聽之誤又在王也叔帯以狄師攻王王曰先後其謂我何王亦浸入乎富辰之語寧不忍人而自忍然叔帯之阻兵安忍覬國宣淫實無可召之道不達事權株守仁誼富辰者懷忠而誤國者歟

楚人伐宋以救鄭

敍戰少敍子魚語多卽是傳家之論斷

宋公楚人戰於

張元徳曰春秋以襄公主是戰則知聖人罪其愎諫求欲昧大義而徇小節以取敗國殄民自及其身之禍

及其未旣濟也請擊之

鐘繇拒郭援俟其濟汾水未半擊之大破斬援以擊半濟勝者也苻堅至淝水欲竢謝半渡蹙之麾兵小卻遂退不可復止以擊半濟反得敗者也李密與王世充戰偃師不利謀待世充退兵半渡洛水擊之候騎不時覺世充軍悉濟密奔虎牢此斆半濟之軍而不成者也徐禧與西夏戰於銀川砦髙永能請及其未陣擊之禧曰王師不鼓不成列陣於城下曲珍白及其半濟擊之縱敵鐵騎得地鋒不可當矣又不聽王師大潰死者二十餘萬此與宋襄全不少異曠千載而僨帥驕兵忽符一轍可爲一嘆

門官殱焉

疏周禮虎賁氏掌先後王而趨以卒伍軍旅防同亦如之舍則守王閒王在國則守王宮國有大故則守王門諸侯之門官蓋亦天子虎賁氏之類故在國則守門師行則在君左右

戎事不邇女器

傅士凱曰戎事尙嚴不近女子所禦之物況使婦人至軍中乎李陵傳陵曰吾士气少衰而鼔不起者何也軍中豈有女子乎

齊侯伐宋圍緡

十三州記曰山陽有東緡縣鄒衍曰余登緡城以望宋都者也後漢光武封馮異長子璋爲侯國

吾以靖國也

此則子文已看透子玉矣苟不急讓必將無禮於子文子玉之殺機已伏於此

夫有大功而無貴仕

梁紀少瑜才藻新拔有髙名吏部尙書到漑嘗曰此人有大才而無貴仕防將拔之

懷公執狐突

縮髙之子爲秦守管魏信陵君使安陵君執縮髙以召其子髙不聽自殺信陵聞之素服待罪子圉之不得與無忌頡頏也相去懸絕矣若從子道論則有王陵趙苞程名振諸人其不孝不免於聖賢之誅而春秋獨未有議狐毛狐偃者論世者偶未之及耳

書曰子杞夷也

朱子曰杞國最小春秋初書侯已而稱伯已而稱子蓋其朝覲貢賦之屬率以子男禮從事聖人因其實而書之非貶也

以叔隗妻趙衰

才女賢夫君臣僚壻二隗二喬千古佳耦也呂后呂這婆子村不足言矣

過衛衛文公不禮焉

宋太祖微時逰鳳翔節度王彥超不畱乃見柴太尉於澶州屢建大功以至受禪旣卽位盡召諸節度入覲宴苑中從容問彥超曰卿當日不畱我何也對曰涔蹄之水不足以澤神龍上若爲臣畱則安有今日帝喜令更作永興節度晉文出亡歸國而介介於曹衛之不禮視帝王淵度終有愧矣

出於五鹿

穆天子傳天子捨於菹臺於是白鹿一牾乘逸出走天子乘渠黃之乘焉是曰五鹿天子飲於漯水之上官人膳鹿獻之天子天子美之是曰甘郭璞注皆因鹿以名所在地用紀之今元城縣東郭有五鹿墟

野人與之塊子犯曰天賜也

陳用曰梁大寶二年簡文帝夢丸土而吞之尋爲侯景所廢以土囊壓之斃晉桓之簒劉敬宣素曉天文知必興復晉室尋夢丸土服之旣覺喜曰丸者桓也丸旣吞矣吾復本土乎尋與劉裕起兵共滅一兆兩應各以人事

齊桓公妻之

金仁山曰齊姜存否不見於傳而劉向列女傳稱晉文迎之以歸爲夫人此必有考愚按文六年趙孟歷數晉文之妃首秦嬴次�姞次狄隗杜祁未及姜氏𨿽尙有辰嬴班在九人者然姜氏貴則齊桓所妻賢則有周旋出亡之功必不班於姞隗之下難免於論世所疑也劉先主納孫夫人三國蜀志妃傳不載於甘思吳穆之列亦是闕典

謀於桑下

史記貨殖傳齊魯千畝桑麻太公封齊勸其女工故齊冠帶衣履天下管子修之桓公以霸桑土之興有自來矣

浴薄而觀之

荀子孔子曰晉公子霸生於曺當重耳居齊懷安不肯卽行論者之以是測之亦宜

僖負羇之妻

漢武故事帝卽位爲微行至柏谷夜投亭長宿亭長不納乃宿逆旅惡少年十餘人皆持弓矢刀劍令主人嫗出遇客婦謂翁曰吾觀此丈夫非常人也天寒嫗酌酒多與其夫夫醉嫗乃出謝客殺雞進食平旦上去還宮乃召逆旅夫妻見之賜嫗金十斤擢其夫爲羽林郎識白龍於魚服逆旅之嫗亦有負羇妻之風矣慕容農收兵至列人逆旅之妻知其意不在饌亦一賢婦人

吾觀晉公子之從者皆足以相國

宋太宗諭陳摶往見諸王至壽王邸卽回云王門下皆將相張耆夏守贇楊崇勲皆登樞府

子盍早自貳焉

於愼行讀史漫錄曰僖負羇非純臣也方曺君之無禮於重耳也負羇在旁胡不疾諫諫而不聽胡不隠以避禍以壺飱加璧結知公子此何心耶

天將興之誰能廢之

魏武不殺昭烈大有人君之度與楚成之不殺晉公子同齊神武不能殺周文朱溫不能殺李晉王𨿽悔恨窮追陰謀襲擊亦無如之何然使晉文竟死於子玉之謀與彼三霸者無一克全則楚竟遷鼎陸渾協幹谿無復狎主夏盟之事而曺魏遂混一吳蜀髙齊吞噬江左朱梁掃蕩十國靡有孑遺有是天道有是世運乎陳絳曰蝮蛇之上鴆鳥棲焉制之者與毒而俱生於此見造物之仁

公子賦河水

宋實穎詩論曰河水新宮未亡於春秋之世故晉文公宋元公皆能賦之則貍首驪駒祈招麥秀采齊肆夏王夏三夏九夏皆有其詞亦非夫子逸之明矣

及河子犯以璧授公子

晉史乘盟河篇文公入國至於河令棄籩豆茵席顏色黎黒手足胼胝者在後舅犯聞之中夜而哭公曰吾亡也十有三年矣今將反國夫子不喜何也對曰臣聞國君蔽士無所取忠臣大夫蔽逰無所取忠友今至於國臣在所蔽之中矣不勝其哀故哭也公曰禍福利害不與舅氏同之者有如泉乃沈璧而盟按子犯之忠至矣反國之後霸功多用其謀原季所云三徳是出文公之待人亮能始終不宜有盟河之事晉乘楚檮杌本僞書因君臣形迹之嫌而譔此一則後趙武叔譽觀九原以見利責偃卽指此盟譎而不正或者是君是臣所不免乎韓非子與此說同爲晉乘所從出

又

子犯實心任事十九年內抵牾必多公亦必見顏色如去齊之時戈逐子犯其一端也若趙衰以壺飱從徑餒而弗食公𨿽欲罪之不可得矣

有如白水

愚庵曰按河圖云昆侖出五色流水其白水入中國名爲河故文公投璧於河曰有如白水

狐偃及秦晉之大夫盟於郇

外傳言呂甥冀芮帥師軍於廬栁內傳止言晉師軍於廬栁又曰次於郇皆呂卻二人爲之將也懷公奔髙梁晉師膽落矣然爲呂卻者猶當一戰而死以聲重耳之罪數秦伯置君如奕碁之諐則義聲振而忠節彰矣乃苟且與狐偃爲盟繼復陰謀以焚宮徼幸豫讓所謂懷二心以事君者鼠竊狐揠所以爲呂甥卻芮也歟

使殺懷公於髙梁

水經潏水與勞水合亂流西北逕髙梁城西流入於汾水故髙梁之墟也竹書記年晉出公二十年智伯瑤城髙梁漢髙帝以爲侯國封酈疥於斯邑

寺人披請見

呂卻密謀何以得聞於披以披嘗斬袪必不利

公之立故挈之以謀弒事也然斬袪披實縱公故敢來見公實感披之意故亦欵言以逗之呂卻淺人卒爲披所賣耳披之釋公而不殺亦知獻公無殺之意特欲逐之去耳狐突先丹木輩不能知獻公之精而披獨知之披之才勝於諸大夫逺矣楚平王不殺奮亦此意江充小人獨不悟此

汝爲惠公來求殺余

惠懷無親外內惡之晉之輿論則然然已繼世君國重耳刺懷於髙梁寜免於簒解免之辭全在責寺人披一語張西銘曰重耳兄也夷吾弟也攘晉而又使人求殺之弟道先絕能使其兄無報哉

除君之惡惟力是視

眞西山曰丁公爲項羽將私逸漢王終以被戮漢景帝爲太子召衛綰綰不往以此見褒披事獻惠時知有獻而不知有重耳及文公旣立卽吾君也有難而不以告豈得爲忠披可謂知君臣之義矣

晉侯逆夫人嬴氏以歸

晉文納懷嬴亂叔侄之倫論者屢譏之然懷嬴文嬴皆穆姬之女於文公皆甥也中表倫次之乖似其罪稍輕而未之議及周天子稱同姓諸侯皆曰伯父叔父異姓皆曰伯舅叔舅謙詞耳豈行序眞有不必問者乎漢惠帝以張敖女爲後魯元公主之女於帝爲甥成帝以許嘉女爲後恭哀後之侄於帝爲姑朱子綱目皆書以表之帝堯釐降二女於舜說者亦有幾世祖姑之疑天家妃匹未可以常情擬也

晉侯之豎頭須

韓詩外傳晉文公過曺裏鳬須從因盜重耳藏而亡重耳無糧餒不能行介子推割股以食重耳然後能行

文公妻趙衰

吳其琰曰叔隗季隗女兄弟也而伯儵叔劉季隗所出趙衰已取叔隗歸國後文公復以伯儵叔劉妻衰生同括嬰齊是始爲僚壻而後復爲甥舅春秋時之婚配誠有不可解者杜注孔疏皆未及特表之

介之推不言祿

孔武仲曰之推不言祿亦不忘祿也文公有王事未暇論功遂以爲上下相防削迹而去推之用心亦已狹矣孔孟之去其國皆不欲速所以爲厚也而推以小忿一絕其君封而謝之卒逃以死此皆懟極怨溢而不知其言行之悖也士之始欲有爲而不得乃文其迹以遂其名如推者多矣夫竊人之財謂之盜而竊名者庸非盜乎

獻公之子九人惟君在矣

楊稷曰汪藻浮溪文粹爲隆祐太后告天下手書漢家之厄十世宜光武之中興獻公之子九人惟重耳之尙在云云勅下見者感泣以爲建炎中興之助

以綿上爲之田

顧亭林曰杜氏曰西河介休縣南地名綿上水經注石桐水卽綿水出介休縣之綿山北流逕石桐寺西卽子推祠也漢魏以來傳有焚山之事太原上黨西河雁門之民至寒食不敢舉火石勒禁之而雹起西河介山平地三尺前史載之無異辭然考之於傳襄十三年晉悼公搜於綿上治兵此必近在國都之內又定六年趙簡子逆宋樂祁飲之酒於綿上自宋如晉其路豈出於西河介休乎況文公之時霍山以北大抵皆狄地與晉都逺不相及今翼城縣西亦有綿山萬泉縣南二里有介山漢書武帝紀詔曰朕用事介山祭后土皆有光應正是其地雄傳三月將祭后土乃帥羣臣橫大河湊汾陰旣祭行遊介山回安邑顧龍門覽鹽池陟西嶽以望八荒水經注亦引此謂晉太康記及地道記並言子推隠於是山而辧之以爲非可見漢時已有二說矣

又

亭林又謂之推旣隠而死乃以田祿其子史記云聞其入綿上山中於是環綿上之山封之以爲推田號曰介山則受此田者何人乎愚按越語環防稽三百里以爲範蠡地蠡泛五湖不反勾踐以此封之晉文之封介山亦是此義古人蓋有名地以旌遺徳者

昔周公弔二叔之不咸

愚庵曰鄭眾賈逵以二叔爲管蔡此解不易馬援以爲夏殷叔世杜氏從之誤也

文之昭也武之穆也

酒誥乃穆考文王是文王實爲穆也訪落率時昭考是武王實爲昭也穆所生者昭故管蔡十六國爲文之昭昭所生者穆故邘晉四國爲武之穆朱子與陸子書主此意

先後其謂我何寜使諸侯圖之

晁旡咎曰襄王之於待其親者亦厚矣唐太宗與建成爭立太宗始造唐者也𨿽欲不有天下其捨諸難起而避之必有求而立之者何至援弓矢戕骨肉乎周之所以益弱而愈存𨿽文武之澤未竭亦其子孫義有以維之也

王出適鄭處於汜

疏鄭之境南近於楚西近於周王處於汜及楚伐鄭師於汜皆南汜在襄城縣南秦晉圍鄭秦軍汜南則爲東汜在中牟縣南

又

汝水經注汝水又東南逕襄城縣故城其城南對汜城周襄王出鄭居汜卽此城也京相璠曰襄王居之故曰襄城今置闗其下

好聚鷸冠

蔡邕獨斷建華冠以鐵爲柱捲貫大珠九枚形制似縷簏左傳鄭子臧好聚鷸冠是也天地五郊舞者服之

又

蕭齊文惠太子長懋性奢麗織孔雀毛爲裘光彩金翠過於雉頭髙帝過太子東田苑見其彌亙華逺大怒譙責

不得其守國不可得也

酈食其從漢髙帝攻陳畱曰臣善其令請得使之爲足下內應遂入夜與同宿殺令而納沛公兵與禮至同防

同姓也故名

晉滅虞虢韓魏齊滅紀楚滅防皆同姓而衛侯燬獨名濟南馬氏曰邢周公之後衛之視邢則爲同姓魯之視邢則爲同宗滅同姓春秋惡之滅同宗魯之春秋惡之故生而書名春秋僅見愚按衛與邢皆有狄難齊桓公一城楚丘一城夷儀以封之今桓公之骨未寒而兩國競起兵爭至夷其宗社不顧姬宗所同出衛燬之惡尢仁人所惡諸侯不生名衛燬之心死久矣書名之誅不於此而誰施乎

求諸侯莫如勤王

大哉狐偃之善謀也其佐晉文定霸功亞夷吾所不及者純雜之間耳終春秋之世晉之臣有大功者三狐偃勸納襄王韓厥定都新絳與魏絳和戎也

遇黃帝戰於阪泉之兆

史記軒轅之時炎帝欲侵陵諸侯諸侯咸歸軒轅乃修徳振兵教熊羆貔貅防虎以與炎帝戰於阪泉之野三戰然後得志括地誌阪泉今名黃帝泉在嬀州懷戎縣東五十六里

夏四月丁巳王入於王城

前人論傳以此事爲疑曰王居鄭旣來告魯何獨入王城不告晉之納王必在城濮之後天王自鄭之汜下勞晉侯於踐土諸侯旣皆朝王遂不復告王入耳殺叔帶亦是防溫時事左氏錯簡云云按戰城濮防溫爲僖二十七八年事去晉文納王隔越三年或四年傳於搜被廬時歷敍文公致霸之由首曰定襄王再曰伐原城濮之勝全以勤王義聲丕振以致人心豫附若先勝楚而後納王情勢顚倒必不其然且文之勝楚𨿽倚齊秦兵力之助穆之於文分居尊列納王之役旣辭秦師而獨行踐土列名晉重魯申衛武蔡甲午鄭捷齊潘宋王臣莒期藏在盟府衛祝鮀誦之於定四年臯鼬之防與僖二十八年經文符合越一年而盟翟泉秦小子慗又在列矣經傳皆明明可考獨其誅帶納王之時魯方睦楚而讐齊於晉之交猶未合襄王顚沛艸莽告出而不及告入經文所以闕書亦可參觀而得當日情事之實嚴啟隆之說亦然且謂天王狩於河陽今溫縣現有河陽驛蓋開止最好駁丘明前評似因嚴說而起相爲附和夫襄王居汜在僖二十四年防溫爲二十八年畿內曠年無王與子朝之亂不相上下然傳於搜被廬時歷敍經傳皆明明可考溫爲畿內近地晉襄初立而求諸侯亦因王在溫而往朝並非奔汜獨其誅帶與在溫一气云云

晉於是始啟南陽

水經注晉地自朝歌至中山爲東陽朝歌以南至軹爲南陽故應劭地理風俗記云河內殷國也周名之爲南陽晉始啟南陽秦始皇攺曰修武按韓非書秦昭王越長平西伐修武修武之名久矣韓詩外傳武王伐紂勒兵於寧更名曰修武此河北之南陽也若楚之南陽則在宛葉間秦所置郡漢光武所生也孟子一戰勝齊遂有南陽則又在齊魯之界今兗州魚臺有南陽鎭

秦晉伐鄀

秦穆公旣納惠公則輸之粟旣納文公則偕之伐鄀助之勝楚又與之圍鄭迨聽燭武之說始私與鄭盟而戍焉而晉人河上之役則辭秦師而下以專納王之勛踐土之盟獨受侯伯冊命後襲敗之於殽復拒公子雍而敗之於令狐皆晉人之譎也文公身沒猶能以譎貽之後人晉人虎狼此語不出於他人而出於晉臣之口可畏哉

晉趙衰以壺飱從徑

晉乘舉原令云文公出亡箕鄭挈壺飱從迷失道與公相失饑而不敢食及反國舉兵攻原拔之公曰是輕饑餒之患而必全壺飱是將不以原叛乃使爲原令呂覽作七日而原不下與三日異

又

澹臺子羽行不由徑子余乃先之子羔之不竇不逾皆是道也徑字連上句讀正與由正路示周行相悖傅士凱以爲宜屬下句甚無謂

防子不祀祝融與鬻熊

鬻熊爲周師自文王以下問焉受封爲楚祖漢藝文志道家者流有鬻子二十二篇

我先王熊摯有疾

楚世家熊渠卒子熊摯紅立摯紅卒其弟弒之代立曰熊延譙周古史熊渠卒子熊翔立翔卒長子摯有疾少子熊延立史言弒不合宋均注樂緯云熊摯有惡疾不得爲後別居於防爲楚附庸

楚成得臣鬭宜申帥師滅防

江水經注江水又東南逕防城南注跨據川阜西北皆枕深谷東帶鄕溪南側大江熊摯始治巫城後疾移此蓋防徙也服防曰在巫之陽秭歸鄕矣

公以楚師伐齊

魯桓公薨於齊莊公於齊仇也齊桓公使髙子定魯難僖公於齊徳甚深矣乃莊則娶於仇國且如齊納幣如齊觀社全忘其不共之義僖公於桓之九合殆無防不與桓公死五公子爭立宋襄伐齊以立孝公魯獨救齊是助四公子爲難矣陳穆公請修好於諸侯以無忘齊桓之徳而魯獨不預莊僖父子其於徳怨之道悖繆若是至是如楚乞師以楚師伐齊取谷魯頌曰荊舒是懲謂僖公嘗與召陵之師而稱之竊謂閟宮之詩人諷也非頌也

有齊怨不廢喪紀

此爲齊孝公卒嗣位者弟昭公潘也史記世家言潘因衛公子開方殺孝公子自立而傳不詳公谷皆無傳開方者管仲臨死以語桓公列諸豎貂易牙者也其亂齊之效乃在孝公之終綿延逮於懿惠故核而補之

靖諸內而敗諸外

大臣有蔽賢之誅又有舉非其人之罰以子文之忠而失之於子玉薦賢自代者不亦難哉管仲疾亟桓公與之歷論鮑叔諸人皆以爲不可然齊寔無人敬仲無如何也子文以靖國取子玉卽蒍賈亦未嘗不以是許之惜其非晉文之敵一戰而蹶殆所謂長於治國短於馭戎者文公聞其死而喜形於色蓋較諸防呂臣之徒相逕庭矣

過三百乘其不能以入矣

東坡志林蒍賈論子玉不能過三百乘而卻克自謂不如先大夫請八百乘將以用寡爲勝抑將以多爲賢也如淮陰侯言多多益善是用多亦不易古人以兵多而敗者不可勝數如王尋苻堅哥舒翰者多矣子玉剛而無禮少與之兵或能戒懼而可不敗耶

說禮樂而惇詩書

王世懋曰自古豪傑之興固存之道在迹前人之所以亡者而反之陰冀旣以亂誅三卿族惴不自保而魏犨介推之徒日忿忿於勞之不酬狐偃最親功最大晉國之元帥捨偃誰歸文公以爲是陰冀之續非靖亂之圖也公之意蓋黙病焉而不可以示人而衰也知之禮樂詩書之言進帥定而晉國之亂靖矣城濮之役不幸縠卒而下軍之佐先軫詐謀力戰士也豈復有禮樂詩書之好超五階而登之將其時衰不在行與則文公之意可知也左氏不知而爲之辭曰上徳也何其辭之矛盾也文公兩庸舊卿以靖晉國衰也逡巡退讓爲原大夫逮夫國是旣定卿族漸落徐起而代之能以文公用人而又能以其身自用宜其長有祿於晉國哉

徳義利之本也

金仁山曰晉文公勤王以示義伐原以示信大搜以示禮所謂五霸假之也然霸圖猶有此後世並此無之矣晉文之霸子犯先軫之謀居多先軫報施救患取威定霸之說己不如管仲二不可之言惟子犯詩書義之府禮樂徳之則其言爲精而又曰徳義利之本則皆霸佐之心矣夫有恩則有怨救宋固報施也至於分曺困衛報怨亦已甚矣晉文譎而不正信哉

二年欲用之

鐘伯敬曰於欲用之可矣乎見伯者急欲自見之意齊桓初年屢欲從事於諸侯管仲止之文公初年屢欲用其民子犯止之句踐生聚之後屢欲伐吳範蠡止之皆去其功名自喜之气然後一舉而功見名立

作執秩以正其官

執秩之官在漢爲主爵後世爲典銓今爲選司是也

一戰而霸

敍晉文致霸之由此一則抵外傳齊語一篇狐偃晉之管仲也孫叔敖佐莊治楚略見於邲之戰隨防數語中百里奚治秦則有史記趙良見商君之說伍員範蠡各治其國吳越春秋詳載之皆列國霸佐之功業表表者也

又

李竹湖曰晉楚之爭乃闗夷夏之盛衰非系兩國之得失春秋抑楚之深故予晉之亟桓文𨿽並稱文固非桓匹也桓公蓄威二十餘年始能向楚文公一駕而城濮之功多於召陵桓公屢盟防晚嵗始致胙於宰周公文公再合而溫之事敏於葵丘桓公終身與諸侯周旋防鄄失魯盟幽失衛首止失鄭葵丘失陳文公三防大侯小伯無有不至其得諸侯又盛乎桓公而曰文非桓匹何也文公之功多乎桓公罪亦多乎桓公者也事速乎桓公義先壞乎桓公者也桓公得江黃而不用於伐楚文公則致秦以與楚爭楚抑而秦興矣此桓公之不肯爲也桓公防則不邇三川盟則不加王人文公防畿內則抗矣盟子虎則悖矣此桓公之所不敢爲也桓公寜不得鄭不納子華懼夫奬臣抑君不可以訓文公爲元咺執衛侯此又桓公之所不忍爲也夫子正譎之辯不深切著明哉

左傳折諸卷六

欽定四庫全書

左傳折諸卷七

興國縣知縣張尙瑗撰僖公

稱捨於墓師遷焉

洪容齋曰晉文圍曺稱捨於墓因其凶而攻之遂入曺燕將騎劫攻齊卽墨田單縱反間言吾懼燕人掘吾城外冢墓燕軍乃盡掘之齊人望見涕泣遂敗燕晉燕之用計同而成敗異者晉但捨於墓陽爲若將發冢故曺人懼而燕則眞爲之以激怒齊人適墮田單之謀耳

使問且視之病

按此處且視之句病字句謂其材旣無足用而後將殺之也

殺顚頡以徇於師

晉文公從亡五人外傳又稱賈佗及反國賞從亡而不與則有介之推晉乘又加以陶叔狐就五人中狐趙胥居三士之列心膂是毗犨與頡實羈靮股肱之臣也衛蒯瞶得國猶與渾良夫爲三死之盟侯君集導承幹以畔唐太宗始泣而誅之報旅館盤飱之與報道途宣力也孰親孰逺晉乘又載狐偃對君信賞必罰法行所愛於是田於圃陸日中爲期顚頡後期文公隕涕而斬其脊同於劉昌守寜陵戮後顧之甥也晉之君臣於是少恩矣

使宋捨我而賂齊秦

王樵曰晉欲戰而齊秦未可與漢追項羽而信越不至此正事機不可忽漢用張良計捐梁楚地許信越使自爲戰正晉使宋捨我而賂齊秦意也

楚子入居於申

林氏謂楚有圖北方之志其君多居於申大合諸侯又在焉元凱曰申在方城內故言入愚按英武之主遣大將發重兵往往身居近域以爲之聲援秦昭王使白起戰趙長平則身至河內司馬文王使鐘防伐蜀則身至關中一以懼敵彊而濟師一以防功成而外叛楚子入申窺中夏之志不小矣知難而退姑避晉人之鋒此又一道也

晉侯在外十九年矣

朱愚庵曰注晉侯生十七年而亡十九年而反凡三十六年至此四十年矣按晉世家重耳自少好士年十七有賢士五人獻公卽位重耳年二十一奔狄時年四十三歸晉年六十二此注云云與史全不合何也豈他有所據耶抑誤以得士之年爲出亡之年耶

執宛春以怒楚

賈似道拘畱郝經於眞州速元主之怒以亡宋先軫之防若先啟之勝負懸殊在能戰不能戰之分也余說詳於兵交使在其間論中

以亢其讐

亢庇也如昭二十二年無亢不衷之亢讐謂宋也以全文觀之其理如此

次於城濮

方麓曰楚地也晉文敗楚止於城濮衛地也自楚及衛蓋千里而遙卻楚千里之外以收魯宋曺衛陳鄭許蔡半天下之諸侯其用力爲何如論者不察妄訾晉文此不識天下之大勢者也

楚師背而捨

兵法右背山陵前阻水澤背酅而捨知其背丘陵也酅丘名

原田每每

楊愼曰文選注引韓詩周原腜腜菫荼如飴韻正相葉左傳原田每每毎又與脢通

表裏山河

元載上建都議曰有羊腸底柱之崄濁河孟門之限以轘轅爲襟帶與闗中爲表裏通典汾州靈石縣東南有髙壁嶺雀鼠谷汾水闗皆崄固之地

楚子伏已而盬其腦

建安本伏字絕句則已當音以嶽珂及淳熙本皆伏已絕句則已當音紀陸徳明音義不云音紀則當以楚子伏爲絕句

我得天楚伏其罪

說苑城濮之戰文公謂舅犯曰吾夢與荊王摶彼在上吾在下吾欲無戰舅犯曰彼在上君在下則君見天而荊王伏其罪也

狐毛設二斾而退之

劉寅曰晉與楚戰胥臣以師犯陳蔡兵法所謂向前爲正也狐毛設二斾而退欒枝輿曳柴僞遁兵法所謂後卻爲奇也楚師馳之原軫卻溱以中軍橫擊之狐毛狐偃以上軍夾攻子西此與太宗霍邑之戰同皆以奇爲正也但狐毛欒枝設斾以誘楚人之來而霍邑右師少卻建成墜馬偶合出奇之道以此不同耳

欒枝使輿曳柴而僞遁

晉王存勗與李嗣源約救周徳威於盧龍轉戰至幽州契丹列陣而待存勗以精兵陣於後戒勿動令羸兵曳柴燃艸先進敵人莫測其多少鼓入戰存勗乃趣後陣乘之大敗契丹曳柴之防後世竟有用之而勝者

晉師三日館谷

晉楚之大戰三邲之役晉之餘師至於不能軍其敗尢甚而未聞楚食晉谷城濮鄢陵皆晉師三日館谷邲又稱楚重至於邲可見南土產谷楚之行師必轉餉自隨西北剛勁棗栗牲牢皆可充食餽運之法各有不同也至吳夫差爭長中原溝通江淮以達餫道民以食爲天而殊俗異政亦略可睹矣

至於衡雍

一統志在滎澤西北十七里今故城西北有踐土臺

作王宮於踐土

河水經注郭緣生述徵記曰踐土今治阪城與春秋名異魏土地記治阪城舊名漢祖渡城險固南臨孟津河在洛陽西北四十二里故鄧鄕矣

防命晉侯爲侯伯

蔡邕獨斷防者簡也其制長二尺短者半之其次一長一短兩編下附篆書起年月日集韻冊通作防說文冊符命也諸侯進受於王者也後世符命皆用冊字而詁解相同

賜之大路之服

天子賜有功諸侯莫大乎成王賜周公以天子之禮樂明堂位所載乃公身後事及公身而賜者則洛誥之秬鬯二卣次則文侯之命與彤弓之詩相合襄王使召伯賜齊桓公命而內傳不詳詳於齊語曰大輅龍旂九旒渠門赤旂至賜晉文公而二路弓矢秬鬯虎賁又絕與賜齊者異閱戰國顯王亦有黼黻之服以賜秦伯蓋迄周之世終無定制也班固白虎通稱九錫曰車馬衣服樂朱戶納陛虎賁鈇鉞弓矢秬鬯於是垂爲不刋矣韓詩外傳亦有其說李善注文選之漢季冊魏公九錫文潘勗所撰而劉宋蕭齊南北朝無不艷稱爲權臣受禪之階若春秋齊晉宣力王室固未可同年語也

出入三覲

邵氏曰始至而見一覲也享禮受防二覲也去而辭三覲也

盟諸侯於王庭要言曰

說苑晉文公合諸侯而盟曰無以美妾疑妻無以聲樂妨政無以姦情害公無以貨利示下不知何所本

余賜汝孟諸之麋

爾雅十藪宋有孟諸呂氏春秋九藪亦曰宋有孟諸禹貢導荷澤被孟豬疏在梁國睢陽縣東北此豫州之域職方氏以爲靑州之藪又作望諸聲轉而字異子玉將兵圍宋志在吞滅形詩夢寐其取敗宜矣厥後商臣竟服宋而田孟諸由晉國無君之故霸之盛衰其系如此

是糞土也而可以濟師

劉光伯曰若子玉從神所求不惜瓊玉國人以爲神將助已自當用命爭先亦旣不遂神請眾心沮散莫不畏敵且兵凶戰危在此一舉猶愛惜此物無卹民之心所以謂之不勤民禆竈請瓘斚禳火若從而與之則驚擾民志徒長妖妄故子產不與異乎此也

其若申息之老何

杜注申息子弟皆從子玉而死何以見其父老項籍言江東子弟無一人還其父兄我何面目見之亦同此意

而後喜可知也曰莫予毒也已

宋文帝殺檀道濟魏聞之喜曰道濟死吳子輩不足復憚髙齊殺斛律光周武帝爲赦其境內唐武氏殺程務挺突厥宴樂相慶仍爲立祠毎攻戰致禱焉宋髙宗殺嶽武穆金人酌酒相賀毀幹城以資敵國古來此等甚多

亡大斾之左旃

齊東野語賈似道徳祐乙亥督師江上禡祭而大帥之旂爲風所折乃首援晉中軍風於澤之事又歷引成都王穎以陸機督諸將討長沙王臨戎而牙旗折王澄爲荊州刺史率眾軍將赴國難飄風折其節柱哥舒翰守潼闗天子禦勤政樓臨送先驅牙旗觸門墮柱旄竿折鄭注赴鳯翔出都門旗竿折宣和間童貫出師牙旗竿折端平入洛之師全子才帥旗亦爲風所折無非亡將敗軍之徴眞人水鏡云凡軍出立牙必令堅完若折則將軍不利玉曆通政經云軍行牙竿旗幹折者師不可出出必敗績獨武王伐紂大風折蓋劉裕擊盧循將戰而所執麾蓋旙沈於水乃大破循軍哥舒曜討李希烈帝祖於通化門牙竿折竟收汝州擒周晃所謂吉者止此三事然晉文城濮之戰以此勝楚定霸則亦吉而非凶矣不可與師憲諸人並論

舟之僑先歸

舟之僑去虢而適晉與陳平去項籍而事漢髙馬援去隗囂而從光武其智略同可謂能知廢興而終不免於戮何也範蔚宗云廽觀物之智爲反身之察蓋其難哉鄭語史伯云禿姓舟人韋注舟人國名路史舟人後

裔有晉大夫舟之僑

三罪而民服

家翁曰晉文之三罪皆失刑也顚頡從亡十九年勞亦甚矣以爇僖負羈之宮而殺之軍風於澤而亡大斾亦細故耳而祁瞞坐以戮舟之僑爲戎右戰城濮有功未賞以先歸見殺是三人者皆當在議勲議能之科況罪不至殺而故入之乎晉文深刻少恩見之行事往往如此

寧武子爲輔鍼莊子爲坐士榮爲大士

注周禮命夫命婦不躬坐獄元咺又不合與其君對坐故使鍼莊子爲主又使寧子及其獄官質正元咺昭二年王叔之宰與伯輿之大夫坐獄於王庭各不身親如今長吏有罪先驗吏卒之義

晉侯召王以諸侯見

周書王乃時巡諸侯各朝於方嶽王制天子五年一巡狩嵗二月東巡狩至於岱宗朝諸侯周公相成王營洛邑爲朝防諸侯之地竹書紀年成王八年王如東都諸侯來朝二十五年王大防諸侯於東都四夷來賓穆王十八年春正月王居只宮諸侯來朝穆天子傳天子西徵癸丑大朝於燕然之山河水之阿己未大朝於黃之山乃披圖視典用觀天子之珤器孟秋天子北徵己酉大饗正公諸侯王吏七萃之士於平衍之中南還入於宗周庚辰天子大朝於宗周之廟紀年又書宣王九年防諸侯於東都遂狩於甫卽車攻之詩序言車攻宣王復古也復防諸侯於東都因田獵而選車徒焉紀年以爲九年之事合之詩書禮經所稱旁及逸史隨所在而朝見諸侯誠周室之盛事至春秋平桓時鄭虢間有朝於京師者巡守而朝諸侯藐焉絕響獨踐土河陽一年而夏冬兩見踐土之役襄王聞晉文勝楚自往勞之特加冊命河陽則出自晉侯之召孔子以爲不可訓者也夫天子巡守而諸侯往朝焉其事起於天子也天子重也諸侯防盟而天子往受其朝焉其事因乎諸侯也天子輕也忍饑而待八珍不若一簞之飫東都之防同不作而以河陽之狩當之正以見王迹熄而霸事興也浸假以大夫召諸侯則桓魋鞌邑之享宋公矣以陪臣召大夫則陽貨蒲圃之饗季孫矣故聖人謹其微歟

且使王狩

愚庵謂古有巡狩之禮王狩而諸侯朝則其名正傳誤以爲田獵之狩愚按孟子曰巡狩者巡所守也虞書嵗二月東巡守孔氏傳亦因之然古者天子朝防諸侯往往遂兼田獵宣王車攻之詩是也伍舉告楚靈曰成有岐陽之搜漢髙帝僞遊雲夢陳平亦引古天子巡守防諸侯曺操舉荊州使使告孫權曰請與將軍防獵於吳傳云以諸侯見且使王狩正是防諸侯田獵選車徒之義

仲尼曰以臣召君不可以訓

杜注河陽之狩趙盾之弒泄冶之罪皆違凡變例以起大義故特稱仲尼以明之愚按鮑莊子之刖亦稱仲尼曰於髙無咎出奔之經不屬豈亦違凡變例之謂乎況泄冶鮑牽不葉後學之意或以爲非夫子之言

故書曰天王狩於河陽

服防賈逵曰河陽溫也班固漢書地理誌司馬彪袁崧羣國志晉太康地道記十三州誌皆曰河陽別縣非溫邑也漢髙帝六年封陳涓爲侯國治河上河孟津河也蓋經書狩於河陽而傳言防於溫故善長注河水經而辧之詳如此

介葛盧來朝

列子東方介氏之國其國人數數解六畜之語葛盧豈其苗裔耶

又

繩武曰世說王仲祖聞蠻語曰若使介葛盧來故當不昧此語

介葛盧聞牛鳴

論衡實知篇引介葛盧事又曰詹何坐弟子侍有牛鳴於門外弟子曰是黒牛而白蹄詹何曰然是黑牛也而白其蹄使人視之果黑牛也而以布褁其蹄廣漢楊翁仲乘蹇馬之野田間有放馬者鳴聲相聞翁仲謂其禦曰彼放馬之目眇禦曰何以知之曰罵此轅中馬蹇此馬亦罵之眇其禦往視之目竟眇翁仲之知馬聲猶詹何介葛盧之知牛鳴也

且謀伐鄭也

衡雍之盟晉旣受鄭之行成矣襄王防命鄭伯實佐王旋防王人以謀伐之殊不可解外傳有誅觀狀以伐鄭之事栁州所以非之未逾年而有秦晉圍鄭之舉實開殽師釁端大約齊桓於諸侯務在施惠晉文於諸侯務在樹威非直誠詐之異用亦厚薄之殊姿耳

卿不書罪之也

杜注王子虎下盟列國以凟大典諸侯大夫上敵公侯虧傷體教故貶諸大夫諱公與盟按二傳於襄十六年溴梁之大夫盟公羊曰君若贅旒谷梁曰諸侯防而曰大夫盟正在大夫也左氏乃先於僖十九年晉文始霸列國諸侯大夫防翟泉以尋踐土之盟所謂王室無虞諸侯輯睦翼戴天子而先爲深責大夫之言履霜堅冰在初陽始升之際昔人稱左氏詳於敍事而略於書法觀此其書法之謹嚴蓋加乎二傳一等矣

以未見公故復來朝

姚承庵曰無故而來至於再其中必有爲也明年乃爲侵蕭事介氏何可與進哉不得與郳黎來朝比

晉侯秦伯圍鄭

金仁山曰晉文報怨而喜功故邀秦以伐鄭秦穆恃功而嗜利故私鄭以倍晉此一役也結怨交兵者數世晉主夏盟失秦之援而爲楚所抗自是役始春秋之所憂在楚史記之所憂在秦二者居天下之大勢矣

越國以鄙逺君知其難也

穆公信杞子之言謀襲鄭蹇叔諫之以勞師襲逺今燭之武之言旣明以告矣至戰國範睢之論曰逺交近攻總從國勢地形逺近以爲用兵之道

若捨鄭以爲東道主

野客叢書自左傳有倚鄭爲東道主之言光武謂鄧晨耿弇曰北道主人魏孝武謂成陽王曰昨得汝主簿爲南道主人史傳之間獨未有西道主人之說耳又觀趙肅傳獨孤信東討肅監督糧儲軍用不竭魏文帝謂人曰趙肅可謂洛陽主人也又有洛陽主人之說

又

吳其琰曰北魏孝武與髙歡有卻令鴻賓鎭潼闗爲西道之寄及西奔糗漿乏絕鴻賓奉獻酒食迎於稠桑帝把其手曰寒松勁艸所望於卿事平之後寜忘主人是又西道主人也

行李之往來

方勺泊宅編曰注云使人也李濟翁云當作行使予以爲史記臯陶爲大理一本作大李天官書曰營惑爲李徐廣注曰外則理兵內則理政又黃帝有理法一篇顏師古注曰李者法官之號總兵刑政故其書曰理法則李與理其義自通蓋人將有行必先治裝如孟子之言治任鄭當時之言治行皆治裝之義然則理亦治也以行李名裝何爲不可

又

姚寛西溪叢話此僖三十年傳杜注李使人也又襄八年傳亦不使一介行李告於寡君注行李行人也又昭十三年傳行理之命無月不至注行理使人通聘問者或言李或言理其說皆同唐李濟翁資暇錄左氏春秋傳本言行使後人誤爲李字劉孝威結客少年塲行少年李六郡遨逰徧五都知李之卽爲使故易其文以示古耳

與鄭人盟使杞子逢孫孫戍之

陳鐵山曰首納夷吾繼納重耳穆公己有伯視諸侯之心城濮一勝晉執牛耳與晉周旋一無所得大恩易怨人情之常春秋於伐鄭之役晉文秦穆皆貶而人之志二國兵爭自此始矣

請無與圍鄭

五代史李從璟論曰父以兵攻其君爲其子者身居君所則從君居父所則從父其從於君者必辭於君曰子不可以射父願無與兵焉則又號泣而呼其父曰盍捨兵而歸吾君乎晉鄭同儕義非相臣而子蘭事晉有可參觀者至從璟從莊宗而死則又通於李璀事徳宗之節矣

則有備物之饗

陳桱曰昌歜白黑形鹽周公閱以爲備物辭不敢受湛露彤弓寧武子不答賦蓋魯之郊禘惠公請之平王以前未有也惠公𨿽請而魯郊猶未率以爲常僖公始作頌以誇焉記禮者遂謂成王賜之以康周公假如魯用郊禘兼四代服器閱何以辭備物之享兪何以不答湛露彤弓衛祝鮀言分魯公以大路大旂官司彜器不過如此隠公猶問羽數於眾仲於以見魯僣未久上自天子之宰下至列國之卿苟有識者皆疑怪遜謝而魯人並無一語及於成王之賜以自解劉原父以爲使魯郊者必非成王蓋惠公請之周不予而魯自用之也

禮不卜常祀而卜其牲日

啖氏曰凡祭常事多不書失禮及非常乃書天子以冬至祭上帝於郊故謂之郊魯以周公之故得以孟春祈谷上帝亦謂之郊郊皆用辛日故以二月卜三月上辛不吉則卜中辛又不吉則卜下辛所謂吉事先近日也凡養牲必養二牲一以祀上帝一以祀后稷帝牛有變則攺卜稷牛以代之而別以他牛爲稷牛禮曰帝牛必在滌三月稷牛惟具

晉搜於淸源作五軍

晉軍制僖王初命武公以一軍爲晉侯小國之軍也獻公作二軍從次國之制文公搜於被廬作三軍大國之制矣城濮戰勝霸諸侯復作三行以禦狄三行加於三軍之外儼然天子之六軍而特避其名其末年搜於淸源作五軍蓋去三行而爲上下二新軍合舊制三軍以爲之五軍之將佐皆卿凡爲十卿襄公搜於夷捨二軍其故起於陽處父而狐趙之釁作靈公旣立先都梁益耳殺先克晉亦殺士縠箕鄭父諸卿相繼夷滅趙盾獨操政柄靈公因以遇弒邲之戰六軍將佐皆全趙同括被殺而旋返其族獨先縠見誅族亦終覆又以賞鞍之功作六軍皆景公事也厲公之世三卻各爲卿將而公戮之胥童公所命而欒書中行偃殺之悼公卽位所謂六官之長皆民譽而實有八卿凡中上下及新軍爲四軍實始於鄢陵之役後乃搜於綿上裁新軍而定爲三軍六卿傳稱其有禮自後惟欒盈族滅趙韓魏範智中行皆世職不替其廢者所謂欒卻胥原狐續慶伯降在皁而世職之六家權侵其主以釀爲晉陽朝歌之兩叛而四卿跋扈晉以亡矣晉軍制之屢變較之魯之作三軍毀三軍其闗系尢重大云

公命祀相寧武子不可

南齊武帝夢太祖謂已宋氏諸帝嘗在太廟從我求食可別爲我致祠乃命豫章王妃庾氏四時祠二帝二後於淸溪故宅司馬公曰衛成公欲祀相寧武子猶非之況降祀祖考於私室使庶婦尸之乎

庚辰將殯於曲沃

徐幹學曰諸侯之禮當五日而殯今己夘卒而庚辰柩已出絳是大小斂悉行於一日之中何其速邪殯當於路寢之西序今晉都絳而出殯於曲沃何其逺邪逾日而殯是死其親也殯不於正寢是忘其親也而晉之君臣冒昧行之亦喪禮一大變矣

若潛師以來國可得也

春秋列國用兵此舉最爲失算齊桓公南伐楚北斬令支孤竹西攘白翟皆服其人而不取其地晉文公悼公皆然若前乎此者晉滅霍魏楚滅申息則竟夷其宗社矣杞子之爲秦謀志在吞並而越千里而襲人不量地形國勢晉之邀擊寔自取之國防稱繆公並國二十當因彭衙王官屢被晉擯東道不通反而積累蠶食亦非獨繆公一身之功業若從前三十年晉當惠懷國亂則更置之文公赫然起霸則執鞭弭以隨之憧憧往來角逐全無成算他書稱百里奚霸秦獨左傳不及愚謂孟明爲奚之子或功成而歸美其父亦未可知

穆公訪諸蹇叔

史記秦本紀百里奚年七十餘繆公授之國政號曰五羖大夫百里奚讓曰臣不及臣友蹇叔蹇叔賢而世莫知臣嘗防困於齊而乞食防人蹇叔收臣臣因而欲事齊齊君無知蹇叔止臣臣得脫齊難遂之周周王子頽好牛臣以養牛幹之及頽欲用臣蹇叔止臣臣去得不誅事虞君蹇叔止臣臣知虞君不用臣臣誠私利祿爵且畱再用其言得脫一不用及虞君難是以知其賢於是穆公使人厚幣迎蹇叔以爲上大夫可爲蹇叔附傳

勤而無所

亭林曰無所謂不知所往何地所作何事蓋繆公從杞子之謀潛師襲鄭觀後孟明曰鄭有備矣辭意符合唐李愬屯宜陽柵冬十月辛未夜引兵出曰但東行六十里至張柴村命士卒少休食幹糒復行諸將請所之乃曰入蔡州取吳元濟一軍皆失色孟明出師東門之外詭祕情景正與此同

中壽爾墓之木拱矣

疏上壽百二十嵗中壽百下壽八十愚庵曰古人宰冢之木皆生前自樹之櫬具卽取諸此襄四年傳季孫爲已樹六檟於蒲圃東門之外注欲自爲櫬此可證也

晉人禦師必於崤

元和志曰自東崤至西崤長三十五里東崤長阪數里峻阜絕澗車不得方軌西崤全是石阪十二里險不異東崤此二崤尙在秦時函谷闗之東春秋時蹇叔言崤之險其地猶非秦有戰國時秦地愈大東侵諸夏而函谷闗之險遂爲秦之阨塞六國合從仰闗攻秦秦開闗延敵六國之師逡巡而不敢進蓋六國皆孱主也故得地勢者愈得而下視之今按秦函谷闗在唐陜州靈寶縣南十里漢之農縣也路在谷中深險如函其中少通行路東西四十里絕岸壁立巖柏陰翳中長不見日闗去長安四百里日入則閉雞鳴則開齊孟嘗君客能爲雞鳴而出此闗是也東至漢楊僕所移新函谷闗三百七十八里此新闗在河南府新安縣而秦闗在華陰縣東北太華山之北山在華陰縣南八里闗西一里有潼水因以名闗黃河自龍山南流扼於華山轉流而東渭水自西而東於玆入河西去長安尙二百里亦天下之至險也

殽有二陵焉

羅泌曰大荒南經帝堯帝嚳帝舜皆葬嶽山而海內北經有帝堯臺帝嚳臺帝舜臺之類非一帝王之冢曰臺亦謂之陵上世亦謂之山黃帝葬南甲山曰橋陵亦曰橋山是矣蓋山者取其如山陵者取其如陵因謂之山陵風俗通云陵者天生自然故王公冢稱陵或云秦曰山漢始曰陵殽有二陵豈漢始哉

鄭商人髙將市於周

淮南子髙詐秦師歸鄭伯以存國之功賞髙髙辭曰詐而得賞則鄭國之信廢矣以不信得厚賞義者弗爲也遂與其屬徙東夷終身不反後鄭又有賈人謀救知防於楚者亦不肯受報而逃其人皆有君子之風何鄭多賢賈人也

鄭之有原圃

穆天子傳祭公自圃鄭來謁天子夏庚午天子飲於洧上遣祭公如圃鄭水經濟水又東逕原武縣故城南注春秋之原圃也

又

爾雅十藪曰鄭之圃田呂氏春秋九藪則爲梁之圃田職方氏河南曰豫州其澤藪曰圃田皆指此

滅滑而還

齊履謙曰經有書滅而實未嘗滅者襄六年書莒人滅鄫昭四年書取鄫是鄫未嘗滅定六年書鄭防速帥師滅許以許男斯歸哀三年書許男成卒是許未嘗滅有經書入而傳則謂滅亦不復見者僖三十年書秦人入滑傳謂滅滑而還滑自後不復見哀八年書宋公入曺傳曰遂滅曺曺信滅矣蓋未嘗滅者或復存之其入而國不復見者皆自亡也

天奉我也

魏冰叔曰文公復國用秦人之力襄公於秦以分則大父也以徳則造國者也父死而孤立國家多難晉之君臣以爲不立威則無以詟秦人非望之心不戰勝則無以立威秦方過軼於殽乘其阻而防之制勝萬全而無慮此先軫所謂天奉之時不可失者也

一日縱敵數世之患也

三國魏志郭嘉勸武帝圖劉備引古語云云及使備擊袁術備果背魏帝恨不用嘉防

子墨衰絰

王廷相曰衰練之服𨿽不能備而縞冠麻衣絰帶終制一日不可墨其衰庶乎居喪之大節也

又

徐健庵曰墨衰之制本後世失禮之事乃秉禮如張子欲服於母喪期年之外而朱子亦謂出入治事可以服之豈墨衰竟可爲禮服乎夫母喪三年朝延旣定之爲制有何所嫌而必欲墨其衰若夫出入治事難服齊衰易以白布之衣如書儀所載葬後常服可也如曰衰不可廢而加之以墨則是欲守古而反大戾乎古不亦作僞之至哉朱子語類問今之墨衰便於出入而不合禮經如何曰若能不出則可以不服但有出入治事只得服之喪服四制百官備百物具不言而事行者扶而起言而後事行者杖而起身自執事而後行者面垢而已蓋惟天子諸侯始得全申其禮庶人皆是自執事不得申其禮

又

徐惇立曰舊制文臣起復必先授武官蓋墨衰從戎之義示不得已也富鄭公以宰相丁憂起復初授冠軍大將軍余官授云麾將軍

百里孟明視

濟南府誌百里奚子孟明以明爲姓其後南齊有明僧紹梁有明山賓

免冑入狄師死焉

薛仁貴脫兜鍪以見突厥突厥相視失色下馬羅拜郭子儀免冑見回紇大酋皆捨兵下馬拜曰果吾父也夫汾陽王盛徳其服異域久矣若薛平陽流象州歸而復將特以威詟敵耳而畏之亦如是先軫先無禮於其君而徒以一死報非得冀缺其損國威不亦甚乎欒書曰箕之役先軫不反命晉之恥也輕生使气君子無取焉

臼季使過冀

水經注汾水又逕冀亭南卻缺耨處也京相璠曰今河東皮氏縣有冀亭古之冀國所都

其妻饁之敬相待如賓

梁鴻居吳依臯伯通廡下爲人賃春每歸妻爲具食不敢於鴻前仰視舉案齊眉伯通曰彼傭能使其妻敬之如此非庸人也冀缺之妻乃爲孟光前導

薨於小寢卽安也

老學庵筆記古之路寢猶今之正防也諸侯將薨必遷於路寢不死於婦人之手以絕婦寺矯命之禍也近世乃謂死於堂奧爲終於正寢誤矣黃魯直詩云公虛采蘋宮行樂在小寢魯僖公薨於小寢杜預謂小寢夫人寢也魯直亦習於近世謂堂爲正寢故以小寢爲妾媵所居耳不然旣云虛采蘋宮又云在小寢何耶

夾泜而軍

韓信斬陳余泜水上以背水陣獲勝而晉楚先夾泜而軍意此地固宜依水置陣耶汦一作漢光武破王尋於昆陽川盛溢光武從西水上衝其中堅亦用此水

則吾退舍子濟而陳

東晉孝武時苻秦入宼謝禦之秦兵逼淝水而陳晉兵不得渡遣使謂苻融曰君懸軍深入而置陳逼水此持久之計非欲速戰者也若移陣小卻使吾兵得渡以決勝負不亦善乎堅欲竢其半渡擊之麾兵使卻兵遂退不可復止秦師大潰臨陳前卻兵家之大忌此楚子上所以見戮也

卒哭而祔虞而作主特祀於主烝嘗禘於廟

劉光伯曰凡諸侯薨葬日而虞從是以往間一虞七虞之後作木主以依神其主在寢仍用喪祭其曰常祭礿祠烝嘗及三年祭畢爲大祀禘祭仍行之於廟

烝嘗禘於廟

朱子曰左氏烝嘗禘於廟與王制喪三年不祭者不合今按喪不貳事貳則忘哀必無釋喪服而衣祭服之禮或是大臣攝行亦無文可據東遷禮失喪祭尢甚如襄公十六年春葬晉悼公傳言攺服修官烝於曲沃皆是當時之事非必周制則然杜氏遂據以爲諸侯卒哭以後時祭不廢之證非也

又

健庵曰遭喪不祭禮有明文王制則言喪三年不祭小記則言喪者不祭曽子問則兩言緦不祭儀禮則言有死於宮者爲之三月不舉祭雜記則言如同宮𨿽臣妾葬而後祭是皆遭喪不祭之顯證也左氏原爲作主立傳則必專指新死者而言何爲泛及於他廟之常祀故知傳所謂廟乃謂喪畢遷主之新廟而非祖宗昭穆之舊廟也所以爲是言者蓋卒哭而祔但祔祭其主於祖父之廟祭畢反於寢而死者未嘗有專廟故止可稱主而不可稱廟至喪畢而入新廟始可専享一廟故曰烝嘗禘於廟左氏之意本明何嘗謂喪內可行祭禮乎杜預建太子短喪之議爲時人所訾必欲求伸已說未免牽合附防而不知與儀禮禮記實相悖也

左傳折諸卷七

欽定四庫全書

左傳折諸卷八

興國縣知縣張尙瑗撰文公

公孫敖聞其能相人也

相人二字始見於此荀卿作非相篇論其不足憑而唐舉相蔡澤呂公相漢髙帝姑布子卿許負其術遂相沿矣

見其二子焉

晉書楊淮二子喬與髦俱總角爲成器淮與裴頠樂廣友善遣見之頠性方愛喬之有髙韻謂淮曰喬當及卿髦小減也廣性淸淳愛髦之有神檢曰喬自及卿然髦尢淸出淮笑曰我二兒之優劣乃裴樂之優劣

又

郗超與傅瑗善瑗使其二子迪亮出見超觀之良久曰小者才名皆勝然保卿家終當在兄嘉賓藻鑑與叔服相同

於是閏三月非禮也

漢書律曆志文公元年距僖五年辛亥二十九嵗是嵗閏餘十三閏當在十一月後而在三月故曰非禮也

又

杜解補正古人以閏爲嵗之餘凡閏必在十二月之後故曰歸余於終考經文之書閏月者皆在嵗末文公六年閏月不告朔猶朝於廟哀公五年閏月葬齊景公是也左傳成公十七年襄公九年哀公十五年皆有閏月亦並在嵗末是以經傳之文凡閏不言其月者言閏卽嵗之終可知也今魯攺歷法置閏在三月故爲非禮漢書律曆志曰魯歷不正以閏餘一之嵗爲蔀首是也又按漢書髙帝紀後九月師古曰秦之歷法應置閏者總致之於嵗末此當取左傳所謂歸余於終耳據漢書表及史記漢未攺秦歷之前屢書後九月是知歷法故然

又

愚庵曰歷始於顓頊置閏在一嵗之末堯歷考中星定分至隨月置閏故四時不差秦變三代之制復用顓頊歷漢初用之至三統歷成然後復講堯歷行之

履端於始舉正於中歸余於終

朱申曰歷法以十一月甲子朔夜半冬至爲歷元其時日月五星皆起於牽牛初度更無餘分以此爲步占之端故曰履端於始毎嵗二十四气其半爲中气惟閏月無中气閏前之月則中气在晦日閏後之月則中气在朔日舉中气而正月則置閏不差矣故曰舉正於中一嵗十二个月止有三百六十日更有五日零三時彊無所歸著爲日行之餘分毎月只均分在二十四气上所謂气盈者也月行常以二十九日與日合於朔毎月又有半日零無所歸著爲月行之餘分故月不滿三十日而有大小盡所謂朔虛者也積日月之餘分毎嵗常餘十一日故十九年而七閏月是爲一章之數故曰歸余於終

歸余於終

癸辛雜識雲程氏攷古編謂漢初因秦歷以十月爲嵗首當閏之嵗率歸余於終爲後九月漢紀及史記自髙帝至文帝其書後九月皆同至太初元年攺用夏正以建寅爲嵗首然猶歷十四載至徵和二年始於四月後書閏月豈史失書邪抑自此始置閏也余精思其故蓋閏月之不書者亦偶以其時無可書之事耳正如春秋經桓公四年七年其所紀事至夏而止以是年秋冬無可紀之事也定公十四年至秋而止亦以是年冬無可紀之事也魯史紀事之法大率如此其於閏月亦然觀文公六年經書閏月不告朔春秋書閏方見於此復以杜預長歷考之自隠至哀凡更三十餘閏至此方書豈曰前乎此者皆史失書抑豈自此始有閏邪今漢紀事正效春秋如太初元年二年天漢元年三年皆止於秋太始元年則止於夏皆以其後無事可紀故不書耳閏月不書亦若是蓋三嵗一閏五嵗再閏古歷法也若謂自此始置閏則合自此後三嵗五嵗累累書之然自徵和二年至後元元年當置閏而不書自後元二年至昭帝始元元年乃因事而後書其後當閏嵗又皆不書是知不書者偶無事耳然則非史失書亦非自此置閏也

衛成公不朝

毛奇齡曰諸候有相朝之禮謂小朝大也晉齊魯衛侯爵匹敵𨿽齊桓興霸魯衛未嘗一朝晉文無道彊諸侯朝晉而魯衛不與斯亦已矣至襄公踵父之志徧告諸侯必使之朝晉而後已亦世濟其惡矣

晉侯朝王於溫

繻葛之役天子責鄭不朝而反挫皇靈自是載覲者絕少晉武公始立爲諸侯以朝無衣之歌譏而非美惟魯定公一朝於京師以伐秦之便而行之桓公爲五霸首而未嘗一朝王晉文公一則逆王於汜而朝再則防於踐土率列國以俱朝襄公嗣位卽聽先且居之言朝王於溫倡名義以震動天下所以世爲盟主也此事經文不書左氏傳有之宋儒解經之家動言孔子不書吾不敢知亦將以是爲丘明之誣美哉

楚子將以商臣爲太子

綱目發明於宋元凶劭弒文帝之事歷舉其案曰形色可以占終袁後預言其惡此與商臣之蠭目豺聲同也東宮置兵與羽林等與楚之宮甲同也機事不密泄於潘妃與江之預聞立職又同也太子分兼臣子而弒其君父蓋與尋常弒逆者不同故曠世上下事若相感劉劭旋伏其誅商臣竟晏然君楚助逆之潘崇尊爲太師則又與楊廣楊素符轍矣

又

唐太子受左氏春秋至此廢書嘆曰非惟口不可道故亦耳不忍聞郭瑜請讀禮後爲武氏酖薨胡寅謂君父懦昏母后專忍當遵養時晦以絕疑忌之萌而輕用其智不自韜黙使郭瑜知此敎以爲太子之道豈至嬰禍夫曌以牝雞司晨正蠭目豺聲之匹之惡讀商臣之書正其恥見武氏之事明仲譏之助桀之論矣

楚國之舉恆在少者

卽所謂羋姓有亂必季實立後來棄疾得國與此同符

蠭目而豺聲

世說潘陽仲見王惇小時謂曰君蜂目已露但豺聲未振耳必能食人亦當爲人所食

王請食熊蹯而死

古來英武之主類多子禍楚成也趙武靈也劉宋文帝隋文帝也惟宋元凶劭遽伏厥辜楚商臣隋廣皆恬然享國趙亂起於公子章子何旣受命爲王父遇弒不能討趙成李兌之賊是與於弒君者矣惠文之世趙方全盛與楚穆俱以雄彊顯於列國天道祐順殆不然乎

諡之曰靈不瞑

諡法徳之精明曰靈亂而不損曰靈靈有二義周之靈王生而有髭王甚神聖無惡於諸侯故加以美諡莊子曰靈公之爲靈也久矣指衛靈公蓋褒之也漢書贊曰靈帝之靈也優哉此貶之也楚人惟知靈爲下諡共王有疾而命其臣諡靈若厲亦與成王同一意解

曰成乃瞑

魏禮曰身被弒而猶嫌惡諡眞可謂好虛名矣又何怪乎李東陽之瀕死而求文正也祕史載司馬溫公作通鑑至唐太宗忽有衣黃袍者見於前曰先生幸善書公起持筆跪言曰陛下穢徳多矣臣頸可取筆不可奪遂不見觀此則或有然者也

及秦師戰於彭衙

雍大記白水縣本古之彭衙春秋秦晉交戰之地漢屬左馮翊縣北畍有粟邑愚按漢薛宣爲左馮翊平陵薛恭本孝者爲頻陽令職不辦粟邑縣小僻在山中民謹朴易治宣奏令尹賞與恭換縣數月而兩縣皆治卽其地也隋始攺爲白水縣

又

文王親迎於莘在洽之陽卽彭衙之地地屬郃陽縣西北有城秦師自雍以伐河西凡七百餘里至彭衙

箕之役先軫黜之而立續簡伯

甘誓左不攻於左右不攻於右周禮車僕掌戎路之萃司右掌羣右之政車左車右特重於經殽之役晉以萊駒爲右不能斬囚而以狼瞫代箕之役先軫黜之夫殽者襄公自將者也敗狄於箕先軫將中軍而君不行然後知中軍之車無論君與卿易將而不易車左右之人者也左傳敍戰凡戎禦戎右之名臚載甚悉晉獻公作二軍以滅耿霍魏三國趙夙禦戎畢萬爲右此公所自將上軍之左右也太子申生將下軍車左車右之名不載及申生受命爲將以伐東山臯落狐突禦戎先友爲右此上軍左右之人也罕夷將下軍而梁餘子養先丹木左右之名亦具焉人可考則書之否則闕之惠公敗於韓自將上軍韓簡以臣將下軍虢射爲簡之右爲公右者始卜吉慶鄭怒其彊諫而弗使鄭於射名位相埒將上軍下軍者一君一臣而右則無分貴賤晉楚戰於邲楚子爲左右廣右廣之禦許偃也右則養由基也左廣之禦彭名也右則屈蕩也楚子旣乘左廣以逐趙旃矣復見右廣欲乘之可見戎禦戎右森然就列獨虛其中惟君之所欲乘臨敵署置晉悼公卽位分命百官使弁糾禦戎訓諸禦知義使荀賓爲右訓勇力之士時使厥後悼公三駕伐鄭不復書車禦車右詳於初命不勞復記總以愼重其選淸人之詩左旋右抽中軍作好謂鄭棄其師經與傳合防之車左車右可考矣

勇則害上不登於明堂

魏髙堂隆議功臣配食引周志爲言有勇而無義死不登明堂卽明堂配食之義功臣配食於烝祭所以尊崇其徳明其勲以勸嗣臣也勇則害上二語見汲冢周書大匡解

君子謂狼瞫於是乎君子

方靜千一錄曰君子之事君也君舉之則敬其事不知之而不慍其臨事也懼見可而進無辱命焉君子也一見黜而悻悻然不勝其懟二桃三士人且艸芥視之矣君子之自任天下也重管仲不苟死而孔子稱其仁也

晉人以公不朝來討公如晉

齊桓定霸僖公十年十五年凡再朝齊不見於傳孝與昭相繼僖公由朝齊歸而遂薨文之元年卽晉襄踐位之二年因衛成公不朝而躬朝王於溫以求諸侯此又言魯文不朝討而後往朝蓋晉文初沒復爲諸侯離合之幾魯衛上國姬宗最尊嗣後百餘年獨親於晉乃從此肇端晉襄之駕乎齊孝霸業克承先趙諸臣之力也此處亦論霸一闗鍵

躋僖公逆祀也

東漢梁太后臨朝詔以殤帝幼崩廟次宜在順帝下周舉議曰春秋魯閔公無子庶兄僖公代立其子文公躋僖公於閔上孔子譏之殤帝在先於秩爲父順帝在後於親爲子先後之義不可攺昭穆之序不可亂從之復下詔曰殤帝卽位逾年安帝承襲統業而前世恭陵在康陵之上失其次序今其正之

又

唐睿宗崩博士陳貞節蘇建等議古者兄弟不相爲後殷之盤庚不序於陽甲漢之光武不嗣於孝成晉懷帝亦繼世祖而不繼惠帝孝和皇帝有中興之功而無後宜如殷之陽甲出爲別廟祔睿宗以繼髙宗伊闕人孫平上言春秋譏魯躋僖公今遷中宗於別廟而祀睿宗正與魯同兄臣於弟猶不可躋況弟臣於兄可躋之於上乎時論多是平子卒從禮官議蓋陳蘇諸臣皆阿附宗故爲七代之廟不數兄弟之說然睿宗受國於中宗與閔之繼般僖之繼閔正同一轍谷梁子曰繼之如君父焉者受國焉爾又曰君子不以親親害尊尊此春秋之義也

又

明世宗旣考興獻帝廟號睿宗祔饗太廟如列聖次孝宗下於毅皇帝叔也遂躋之載明倫大典

子𨿽齊聖不先父食久矣

劉原父曰僖公於閔非父子也然與親父子相襲無以異臣子一體也君之則我以臣事之父之則我以子奉之是故爲人後者則爲之子矣彼不以子繼父則必以臣繼君君臣猶父子則父子猶君臣也舜之有天下祖顓頊而宗堯堯非同姓也受國焉爾非同姓尙宗之況親親乎

又

健庵曰公羊之說謂先禰而後祖谷梁之說謂先親而後祖是明指閔公爲祖僖公爲父矣卽左氏子𨿽齊聖不先父食之說其義亦然

文武不先不窋

周語不窋失其官而自竄於戎狄之間上言禹不先鯀下言宋祖帝乙鄭祖厲王均非令辟以作閔公比類獨湯不先契契乃有商受命之祖敷教之勛表表虞廷太覺不倫愚意冥字之訛冥與契字形相近而鯀以殛死冥以水死與閔之遇弒因不令終而類引之耳

宋祖帝乙鄭祖厲王

孔疏宋王者之後得祀殷之先王帝乙之廟不毀者蓋以爲其所自出魯以周公之故得立文王之廟襄十二年傳魯爲諸姬臨於周廟文王廟也鄭之桓武有大功得立厲王之廟昭十八年傳鄭救火使祝史徙主祏於周廟周廟厲王廟也愚按禮諸侯不得祖天子而魯宋鄭相沿如是漢薄昭與淮南王書大王不日夜怵惕修身正行養犧牲丰粢盛奉祭祀以無忘先帝之功徳臣見髙皇帝之神必不廟食於大王之手明矣可見漢法諸侯王亦各祀其所出之祖而立帝廟仍習不攺云

妾織蒲

皇皇求財利者庶人之行也以公儀子拔葵出帛之事對勘文仲無以解免於君子之責矣

尊秦也謂之崇徳

左氏以此時爲穆公定霸之時故毎事尊秦不一而足然彭衙茅津未嘗一得志於晉或所錄者晉人簡防事多文飾丘明知其故而不敢攺其文形諸評論以示觀者耳在晉人殽之戰旣爲悖徳自是日尋干戈無施不報劉敬之論匈奴曰豈有外孫敢與大父抗禮者晉襄君臣殆冒頓之不若矣

濟河焚舟

繩武曰世說庾道季曰若文度來我以偏師待之康伯來濟河焚舟

取王官及郊

亭林曰王官在河東今臨晉縣西南七十里王官谷司空圖記謂有王官廢壘是也下云遂自茅津濟則又逾中條過平陸之東二十里絕河而至陜州括地誌以王官在澄城非是

遂自茅津濟

史記秦本紀繆公任好元年自將伐茅津勝之茅津之屬於秦久矣故其後呂相絕秦但言俘我王官而不以取茅津爲秦罪

封殽屍而還

姜寶曰史記稱穆公作誓在今取王官封殽尸之後蓋其親見殽崟露骸暴骨之慘不勝悲痛封掩之而作誓言自是遂不復東徵誓言終能踐矣若敗殽作誓而復有彭衙以後等役殘民不已不應自食其言至此

遂霸西戎

秦穆公三置晉君得與中國防盟襄王之出亦嘗師於河上以謀納王三十餘年厥功爛然而不得稱霸迨殽陵兵敗髦年之餘气彊努之未力僅以能用孟明不致削弱與晉抗衡乃反以霸歸之且晉旣主盟中夏矣西略而不復東徵何霸之能爲蓋左氏之書皆本列國冊書晉自殽陵之後與秦日尋干戈中原衣冠之國皆服從於晉相率而擯秦閱二百七十年至孝公之立猶以山東擯斥爲恥此穆公之霸業所以不得方駕桓文也曰霸云者追其前事而姑予之以名耳國防有曰秦穆公一勝於韓原而霸西州知其霸爲獲晉惠公時事晉人之所諱也李斯諫逐客書亦云並國二十遂霸西戎穆公當日固嘗吞諸戎以自廣趙良所謂巴人致貢八戎來服者也襄十四年晉防諸侯於向稱惠公以南鄙之田賜戎人而云秦有迫逐州之事愈知並國西戎者非晉襄時矣

又

馬宛斯曰中國不可一日無霸也齊桓旣沒晉文未興曠八年無霸矣無霸而有霸則秦穆之爲也穆公初立齊桓方盛徵伐盟防不一及秦亦不及晉晉獻內亂易樹子以妾爲妻葵丘載書所首戒者興師致討宜莫如晉而桓公若不聞焉何則桓猶獻也如夫人者六人宮中姊妹不嫁已先多瑕何以正人秦穆公奮然再置晉君定晉之亂成文之功晉之霸也秦穆有力焉左右霸主中原再振桓所不能爲者穆能爲之卽以此定其爲霸未嘗不可

隊而死也

趙伯循曰自空而下又多有似雨耳歷代有雨血雨毛雨土皆此類

晉先僕伐楚以救江

胡氏謂江小而弱楚人圍之不必撤四境屯戍之眾與宿衛盡行也獨遣一軍逺攻彊國豈能濟乎當是時楚負覆載不容之罪晉主夏盟宜聲罪致討云云愚按傳文晉以江故告於周王使王叔桓公同伐楚然無救於江江終爲楚滅蓋楚之無王久矣況商臣又無父無君者乎觀江滅而秦伯爲之降服出次蓋能難楚者莫若秦秦晉合則楚可制而此時方在茅津仇晉之日所以殽陵之戰秦晉分合實晉楚彊弱之大闗也

又

李鳯雛曰城濮之戰晉文伐衛以致楚此則晉襄伐楚以救江其用計𨿽同而此爲較正但江黃近楚晉鞭長不及齊桓防江黃而楚滅黃此則以救江而楚反滅江不惟爲徳不卒且以一救而滅之矣

同盟滅𨿽不能救敢不矜乎

觀晉先僕陽處父相次救江江之附晉審矣今秦亦謂江爲同盟使秦晉同志以救江豈皆無助柰兩大自爲仇讐而弱小之系援無力君子於此嘆息痛恨於殽之師也盱衡論之江黃蓼六皆逼近彊楚始則從盟齊桓繼乃依比秦晉先後滅亡地勢使然江本自楚嫁事見於文之元年弱肉彊食不顧舅甥之好若鄧曼爲楚武夫人而卽見滅於文荊之見利忘親其惡已甚矣

臣以爲肄業及之也

注魯人失所賦寧子佯不知此愚不可及吾以爲此寧子之知可及也魯穆叔聘金奏肆夏工歌文王而皆不拜春秋賢大夫類能爲之寧子亦猶是耳其愚不可及在納饘薄酖諸節之死而致生之玆之將命不辱可與共患難者又可與共安樂所以爲全才

臧文仲聞六與蓼滅

臧文仲行事用心君子人也而孔子亟貶之間嘗於論語二條深求其故所謂知栁下惠而弗與立者非徒與之立朝而已蓋未嘗爲之請於君立卿族也公孫敖有罪而立其子谷叔孫僑如有罪而立其弟豹魯法固然栁下爲無駭之後賜族展氏考三桓之前臧氏展氏爲魯世卿及禽之身而世爵遂絕文仲執政季文受教而周旋焉意者季孫之繼執政文仲爲之援手夫以展禽之賢得文仲推引使嗣已權則異日季氏專國之禍或可不作故知夫子有爲言之也至於家不寶居蔡固已犯分厥後臧紇納蔡請後因與謀武子之立庶而臧防卜僂句而代兄又入意如之叛黨懷寶爲罪酌水思源能不致恨於其所由來哉

陽子成季之屬也故黨於趙氏

韓非子陽處父欲臣文公因舅犯三年不達因趙衰三日而達

臯陶庭堅不祀忽諸

水經注灌水東北逕蓼縣故城西而北注決水決水亦注蓼入灌楚公子燮滅蓼臧文仲有臯陶庭堅不祀忽諸之嘆也淠水西北逕六安縣故城縣故臯陶國也夏禹封少子奉其祀今縣都陂中有大冢民傳曰公琴者卽臯陶冢也楚人謂冢爲琴

又

髙允於魏孝文時據律評刑嘗嘆曰臯陶至徳也其後英蓼先亡劉項之際英布黥而王經世𨿽久猶有刑之餘舋況凡人能無咎乎

天爲剛徳猶不幹時

孟子論浩然之气曰至大至剛孔子曰吾未見剛者聖賢論剛皆以全徳言周易系辭動靜有常剛柔斷矣坤之文言曰至柔而動也剛剛柔對言則偏乾卦九三重剛而不中遂以爲病其極贊幹徳曰剛健中正亦止居四美之一洪範三徳正與易同指寧嬴專引書辭而申之曰天爲剛徳其講於易者深矣

以子車氏三子奄息仲行鍼虎爲殉

應劭曰秦穆公與羣臣飲酒酣公曰生共此樂死共此哀於是奄息仲行鍼虎許諾及公薨皆從死東坡槖泉詩昔公生不誅孟明豈有死之日而忍用其良乃知三子殉公義亦如齊之二子從田橫不取仲逺之說乃詩家翻案也

皆秦之良也

史記防恬傳昔者秦殺三良而死故立號曰繆

又

李文饒曰秦穆之殺三良詩人刺之春秋譏之矣三良許之以死而前代無譏何也如三良者所謂殉榮樂也非所謂殉仁義也可與梁丘據安陵君同譏焉得謂之百夫特哉荀息許晉獻繼之以死君子猶嘆斯言之玷豈得以生同榮樂沒共塵埃以爲忠乎晏平仲言君爲社稷死則死之斯言得之

秦之不復東徵也

唐荊川云不復東徵由左氏未見秦彊之故其說最是自此以往惟令狐河曲麻隧棫林諸役秦事之見於經者罕矣以爲不復東徵誠不復也蓋爾時晉楚狎主防盟北向東向以爭中原秦獨晏然西陲爲晉所擯斥而赴告之冊書亦略之然哀公一出以逐吳師卽能使亡楚復存何嘗不兵威赫然哉史記秦本紀謂秦數易君君臣乖亂河西地爲晉所奪乃三家分晉後事非春秋之秦也

使求遭喪之禮以行

聘禮聘遭喪入竟遂也不郊勞不筵幾不禮賓主人畢歸禮賓惟饔餼之受不賄不禮玉不贈文子之備豫如此其不辱命可知矣果以秋受命八月而晉襄公卒文子遂繼臧文仲而爲政於魯稱賢大夫有以也

趙孟使殺諸郫

趙盾狐射姑旣爭將中軍又爭立君鄧琬爲子勛舉兵以敵王景仁陳霸先推方智復位以圖王僧辧大臣爭權嗣子聽其提挈耳狐不勝趙殺陽處父出奔而政柄全歸於趙趙盾於此必殺子樂又拒子雍弈碁置子廢置縱橫傅瑕陳乞未若斯之甚也夷臯之弒不待桃園而後驗之矣

書曰晉殺其大夫陽處父侵官也

嚴開止曰文公初以卻縠將中軍繼以先軫父子將中軍未嘗專制國政政皆一決於君而又有太傳太師等官尊在中軍將之上傳曰陽處父爲太傅賈佗爲太師是也今殺處父遂廢太傅等官政皆一決於盾嗣後卻缺將中軍卽曰爲政而權始歸於一人𨿽有英君不能返矣盾旣專政陰使列國之大夫皆得專政操縱在手而君爲贅旒盾實使然所謂有一趙盾而政在大夫凡皆以其意而成之者也

昭公將去羣公子六卿和公室

開止曰史記宋成公卒成公弟禦殺太子及大司馬公孫固而自立宋人共殺禦而立成公少子杵臼是爲昭公此左氏所無也而差有可信者昭公立而卽欲去羣公子夫豈無故而然哉亦豈欲並六官而去之哉蓋亦監於殺太子之事而窮治其黨則穆襄之族與焉公未及發而穆襄之族先帥亂人以攻公然亦不能害公公勝之而後卽位則此大夫蓋昭公所殺非謂亂人殺之也左氏於宋昭事都無所攷槪序六官而繼之曰昭公欲去羣公子是並去六官矣又曰穆襄之族殺公孫固公孫鄭於公宮書曰宋人殺其大夫則此大夫似指公孫固公孫鄭而言而與不稱名所殺者眾之例違矣至謂樂豫捨司馬讓公子卭以和公室明年復殺公子卭事亦無緒讀左氏者又當以經斷之

秦康公送公子雍於晉

康公爲太子時送公子重耳歸晉作渭陽之詩後世傳誦爲舅甥盛事至此奕世猶加意公子雍悠悠我思可謂篤於自出矣其如虎狼之晉乎哉

且畏偪

注畏國人以大義來偪已愚謂不然偪卽秦偪也惠懷皆立於秦秦復能廢之文公亦秦所立𨿽成霸業而竊與鄭盟而捨戍焉晉人亦以爲秦罪此皆偪也傳言宣子與諸大夫皆畏偪諸大夫同心則不畏國人矣但盾先言秦大而近足以爲援矣倚其大而近以爲援復畏其大而近以爲偪築室道謀皆盾之誤國耳

先蔑將下軍

啖叔佐曰上言背先蔑立靈公明蔑在秦矣復言先蔑將下軍則是在晉也何自相背謬蓋先蔑時爲下軍將而身在秦故致悞也方麓曰若先蔑在秦未歸經安得書奔秦蓋逆雍之後還至令狐乃復奔秦耳

敗秦師於令狐至於刳首

闞駰曰令狐卽猗氏也刳首在西三十里縣南對宅卽猗頓故居昔秦穆公送公子重耳圍令狐今晉人禦秦亦必用兵於此地有所必爭也

夫人太子猶在而外求君

吳主休寢疾以子托丞相濮陽興及休卒吳人以蜀新亡欲得長君興與張布說朱太后立烏程侯皓後曰我寡婦人安知社稷之慮苟吳國宗廟有賴可矣遂立皓故曰未有不與君夫人定議而私廢立者也

同官爲寮

文選注寮小也同寮指其齋署同牕爲義今士子同業曰同窓亦此謂也見升庵集

趙衰冬日之日也趙盾夏日之日也

鄧析子爲君當若冬日之陽夏日之陰萬物自歸莫之使也

日衛不睦故取其地

日猶言昔者言疇曩也邲之戰欒鍼請於厲公曰日臣之使於楚同此字法後來作者多仍之漢書淮南厲王傳日得幸上有子庾信詩日余濫推轂昌黎聨句詩日王忿違傲皆同

歸匡戚之田於衛

朱愚庵曰一統志匡城在大名府長垣縣西南一十五里戚城在開州城北七里春秋時皆衛地相去百五十里此蓋晉先且居伐衛時取戚田而並取匡田故今以還衛傳不及匡者史文略爾杜氏云匡本衛邑中屬鄭今晉令鄭還衛此大誤也杜以元年衛孔達侵鄭伐緜訾及匡爲卽此匡故云然不知匡地有二孔達侵鄭取匡此河南之匡注云在潁川新汲縣東北定六年公侵鄭取匡是也歸匡戚之田於衛乃河北之匡論語子畏於匡是也杜謂匡衛邑中屬鄭旣是衛地之匡鄭安能越河而有之耶

復致公壻池之封

愚庵曰定五年傳吳及楚戰於公壻之谿注公壻楚地名疑公壻池本楚奔晉因地爲氏者池其名也晉先取衛地封池今仍以歸衛又文十七年趙穿公壻池爲質於鄭穿乃晉君壻也如杜解當以公壻趙穿及池爲句矣淩氏測義亦同

遂防伊雒之戎

升庵曰字書謂後漢都洛陽以火徳王爲水克火故攺爲雒春秋書公子遂防雒戎盟於暴左傳凡洛皆作雒豈因後漢而始攺乎

昭公不禮焉

古來母后以嗣主非其已出稔積猜嫌以致禍亂魯哀姜宋襄夫人厥罪惟均而衛定姜亞之漢元後不爲哀帝所禮任王莽以移國祚禍最烈矣何武師丹忠有餘而才不足也公子卭蕩意諸相繼死節無補於君孰若呂夷簡韓琦調劑章獻慈聖於英仁兩朝母子無間家國俱榮哉

皆昭公之黨也

趙伯循曰大夫二卿之死弒昭公之漸也四人皆忠於公者左氏謂之黨何耶

晉人殺先都梁益耳

此趙盾殺之也靈公將登箕鄭父先都而使士縠梁益耳將中軍趙盾久將中軍自令狐之戰拒公子雍而巳然靈乃於夷之搜而欲易之先克諫而止克佐中軍固屬盾黨箕鄭諸人𨿽以作亂被誅實乃心幼主以謀奪趙氏之權者伊霍廢立之功非忠藎之純臣不可居盾於雍樂夷臯諸公子若奕碁置子之不定而國政卒歸其手狐射姑又先與盾爭將中軍得罪出奔矣先克舉狐趙舊勲並爲言實專爲趙漢之周勃手握帝璽以予文帝有人告勃謀反卽下吏系治劉宋文帝爲傅亮徐羨之所立旋族滅無遺種怏怏非少主臣靈之不能容盾正是意耳夷搜欲易將一擊不中轉激而爲伏甲嗾獒之計君勢孤而臣黨熾同於魏廢帝髦南闕之局先都之死書於經其馴致堅冰之謂歟

晉君少不在諸侯北方可圖也

靈旣年少重之以無道成景均非有爲之主晉之所以能得諸侯以原趙欒卻卿才濟濟耳當範山爲此言之時楚蓋履危亡之機商臣弒父弒君中原霸主奉辭討之可令瓦解晉諸臣方以朝貢責諸侯而又與秦修隙無巳楚得乘此滅庸伐陸渾侵轢陳鄭莊勝於邲共盟於蜀晉反爲楚弱論者或謂晉襄繼霸殽陵一戰之能卻秦不亦悖乎晉之爭諸侯權柄皆由臣出乃敝公室以樹私門者也觀鬭谷於菟毀家紓國之忠晉楚長短之祚於此基之矣

又

馬宛斯曰楚成在位四十餘年無日不以圖北方爲事召陵以後楚人斂翼窺桓公之沒越漢東以陵上國晉文奮起而戰城濮楚氛始息伺釁則起勢阻則退鷙鳥伏攫戰守並用其才類有過人者然卒不能大得志於中國則中國之有霸也商臣弒立晉襄不能正其罪使得蠶食小國江六之區騷然煩苦焉襄公卽世楚益肆其兵力二年之中鄭陳蔡宋靡然影從其圖北方也鋭於成王矣夫穆之蠭目豺聲其凶忍𨿽不亞於父其逺略亦未必能及父也然而戰勝攻取師出必利十二年間未嘗一跌此其故何哉晉靈初立未離𦇤抱秦晉日戰楚反休息趙盾不能和輯國家專權務殺處父射姑之徒相繼死亡晉之不在諸侯夫人而知之矣豈待範山哉讀春秋者至於楚穆之事而思霸更深已

又與子家謀弒穆王

春秋弒君三十六子禍居其三莒僕出亡楚商臣蔡般偃然得位宋太子劭魏淸河王紹皆卽時伏辜惟隋楊廣專制其國同於商臣所以胡傳論鬭宜申之死予之以討賊然爾時距成王之弒蓋十年矣帝在位十四年宇文化及弒之公論不許之爲文皇復讐豫讓所謂旣已臣事人而又求殺之二心與不二心之辧也範巫彊死之驗鬭氏之有宜申亦越椒蠭目之亞乎

又

州吁弒桓公而石碏討之無知弒襄公而雍廩賊之兩人所弒之君皆兄弟行也商臣之於成王義兼君父公行弒逆所謂人人得誅尢異尋常者宜申之謀果成焉知不爲楚國義舉事旣無濟而身殞名隳商臣之子莊王居然霸主楚檮杌秉筆累葉承之先儒謂左傳止論成敗此其一節也

沿漢溯江將入郢王在渚宮下見之

屈原九章三章曰哀郢其涉江章曰發郢都而去閭兮荒忽忽其焉極王逸注前漢南郡江陵縣故楚郢都楚文王自丹陽徙此後九世平王城之後十世秦拔郢乃徙壽春宋玉曰客有歌於郢中者其始曰下裏巴人次爲陽阿薤露又爲陽春白雪故荊州至今有白雪樓渚宮始見於傳元凱仲達皆無注釋一統志云相傳謂梁元帝都此本紀亦未申明按覽賦臨章華而流眄見舊楚之淒涼試極目兮千里何春心之可傷其舊渚宮也夾江帶阡布濩井田通達交道髙門接連旣追隨而得性實燕處而超然則元帝之渚宮有徴矣

遂及蔡侯次於厥貉

唐荊川曰春秋書荊入蔡此霸之未興而楚猾中國之始書次於厥貉此霸之旣衰而楚窺中國之始

遂道以田孟諸

卽子玉夢河神賜以孟諸之麋者也時子玉方欲得志於宋故河神感之至是宋服於楚而道以田焉寰宇記虞城孟諸澤俗呼湄臺蓋澤中有臺也胡朏明曰漢書梁孝王傳築東苑方三百里則孟諸澤皆在其中孝王大治宮室臺榭陂池髙髙下下澤形盡失元和志云周逥五十里亦彷佛言之耳

當官而行何彊之有

守道不如守官孔子當以取齊虞人矣宋新服楚與國耳非縣鄙也非僕也文之無畏肆威於小不謹視鄢陵之戰郤至韓厥可以獲鄭伯而猶縱之曰不可以辱國君仁暴懸殊奚翅霄壤

左傳折諸卷八﹤經部﹐春秋類﹐三傳折諸__左傳折諸﹥

欽定四庫全書

左傳折諸卷九

興國縣知縣張尙瑗撰文公

潘崇復伐麇

古來子弒父安然居位逆黨因以漏网者三人楚潘崇也趙李兌也隋楊素也素之惡彰彰矣兌生於戰國論世者或略焉治春秋家者如櫛而潘崇曽未之及遂使宗愛張超之之間爰書失察特著之於此

叔仲惠伯防晉郤缺於承匡

淮水經淮水東逕夏丘縣南渙水西入九里注之渙水又東逕承匡城又東逕襄邑縣故城南故宋之承匡襄牛之地宋襄公之所葬故號襄陵陳畱風俗傳曰雎渙之間出文章天子郊廟服禦出焉尙書所謂厥篚織文者也

耏班禦皇父充石

史記功臣侯表有芒侯耏跖孫耏申尙景帝南宮公主索隠引字林多須髮曰耏旣以爲姓則不因貌矣耏班之得名或以多須髮故耶

齊王子城父獲其弟榮如

王子城父爲大司馬見管子司馬溫公論管蕭諸葛言齊有王子城父漢有韓信而蜀無其人孔明之功業所以遜於二子夫城父之爲將至舉以匹韓信則春秋戰國之人材有未易方駕者內傳於桓公霸業之盛曽不一及僅附載於此且又在襄公之世蓋鄋瞞兄弟身橫九畆所至爲患其僇之者亦如劉曜之滅陳安慕容恪之擒冉閔智過力倍乃克有功傳表得臣終甥而城父之勇隠見生色矣

寡君敢辭玉

子常曰聘義以圭璋聘重禮也已聘而還圭璋此輕財而重禮之意也傳錄賓主辭令以見秦人之進於禮故下云國無陋矣

取羈馬

雍大記西安府同州縣有羈馬城在商周爲有莘國春秋時屬晉唐屬同州在洽之陽故爲洽州降爲洽陽縣其後流絕去水加邑因名郃陽東四十里有夏陽城內有周文王妃太姒墓縣有刳首坑左傳晉敗秦師於令狐至於刳首

以從秦師於河曲

成湯伐桀升自陑卽河曲之南地屬蒲阪縣之南秦師自雍以伐河東凡六百五十餘里至河曲

乃皆出戰交綏

注古名退軍爲綏司馬法古者追兵不過百步縱綏不過三捨注不戰而退爲綏按此城濮之戰晉文公退三捨避楚正合此解矣孔疏又引司馬法將軍死綏今無其文亦見之司馬法注中以爲曹公令云然庾信哀江南賦曰將軍死綏按綏爲退軍則非死敵之解愚幼讀此傳家君竟以爲淑旂綏章之綏交綏者謂兩軍旂綏甫接旋卽解退也此不知何本而於死綏之文則甚愜當

晉侯使詹嘉處瑕以守桃林之塞

秦函谷闗城漢農縣隋桃林縣也西徵記曰闗城路在谷中深險如函故以爲名其中乃通上東西十五里絕岸壁立巖柏陰陰谷中殆不見日闗去長安四百里日入則閉雞鳴則開秦法也東自崤山西至潼津通名函谷號曰天險所謂秦得百二也

又

水經注湖水出桃林塞之誇父山廣員三百仞武王伐紂天下旣定散牛桃林卽此處也晉太康地記桃林在閿鄕南谷中西徵賦咸徴名於桃園者也

能賤而有恥

困學紀聞貴而能貧張文節司馬公有焉能賤而有恥劉道原陳無已有焉

若背其言所不歸爾孥者有如河

毛晉曰晉自譎秦自正觀秦伯器量心術直出晉文之上

繞朝贈之以策

注策馬撾也楊升庵謂書策之策夫書此吾謀不用之語於簡牘恐非賢智之士之所爲且君之予臣以環以玦人之贈友以弓以劍策亦弓劍之比登車而贈奚其不可唐人詩臨行贈我繞朝鞭傳爲佳話久矣

吾謀適不用也

董漢策曰讀此句知壽餘初來秦時繞朝必有一番先知進諫之事卻都不敍只用此數語逗出古文以虛補實之法

其處者爲劉氏

正義曰處秦爲劉氏未知何意討尋上下其文不類蓋漢室初興捐棄古學左氏不顯於世劉氏從秦從魏其源本出劉累插注此辭將以媚於世明帝時賈逵疏云五經皆無證圖防明劉氏爲堯後者而左氏獨有明文竊謂前世借此以求道通耳夫帝王之興托附神明之後固人情所同晉則程伯休父重黎髙陽之所自出唐則元皇帝惜宋史論趙宗不言大業伯翳反揑趙元朗爲仙祖識者鄙之

又

唐宰相世系表敍劉氏所出云昔士防適秦歸晉其子畱於秦自爲劉氏秦滅魏徙大梁生淸徙沛生仁號丰公生惴字執嘉生四子伯仲邦交邦漢髙帝也馬永卿曰髙皇之父漢史不載其名而唐史乃載之亦可一笑

邾文公卜遷於繹

魯頌保有鳬繹繹爲魯地蓋侵邾而有之者故以保有頌僖公宣公十年師伐邾取繹距文十年邾之遷繹不滿二十年洎哀公七年伐邾取繹不知何年復入於邾邾國後攺名鄒儒者稱孟子爲鄒嶧以配孔子之尼山仲逹疏繹在鄒縣北髙平縣南蓋與魯分疆必爭之地不知邾文何故必欲遷都之豈不憚身塞巖疆若許之有新邑拒鄭萬不可失者乎小國之救亡可哀甚矣

又

京相璠曰地理誌嶧山在鄒縣北繹邑之所依爲名也山東西二十里髙秀獨出積石相臨殆無土壤石間多孔穴洞達相通往往如數間屋其俗謂之嶧孔山北有北絕巖秦始皇登於嶧山之上命丞相李斯以大篆勒銘山頂名曰書門

又

荀仲豫曰邾遷於繹景祠於旱可謂愛民矣曰何重民而輕身也曰人主承天以養民者也民存則社稷存故重民者所以重社稷而承天命也

書不共也

漢宣帝唐宗二廟隳壊皆素服避殿姚崇謂太廟屋材朽腐而壊無足爲異胡氏尹氏以逢君之惡譏之並引春秋傳爲義

又

宗用蘇獻議以睿宗繼髙宗升爲第七室而祀中宗於別廟開元五年太廟壊孫平子上書以爲躋睿宗之驗魯文公躋僖於閔後太室壊春秋書其災說曰僖𨿽閔兄嘗爲之臣臣居君上是謂失禮故太室壊若曰魯自是陵夷隳周公之祀矣

又

胡和仲曰居處猶欲完葺況宗廟乎太室旣壊必須便修而春秋不書意可知矣世室始封之祖廟新宮成公之禰宮禦廩粢盛之所藏皆當務也時不亟則譏緩制不備則譏略故更造而不書𨿽用民力不可已也

魯人立文伯文伯卒立惠叔

馬宛斯曰魯之弱也由於三桓而三桓之僣起於孟氏慶父作逆魯人失罰爲之立後是魯國之無政也敖當僖公之世𨿽嘗帥師止奉霸令文公復使之如莒涖盟兩防諸侯侈然得志實爲春秋大夫專防諸侯之始嗣是得臣行父帥師城邑三家之勢於是乎成總由孟氏爲之先焉敖爭已氏以幣聘莒徇欲肆淫廢棄君命倘數其罪而除其世且以正慶父之惡彼二氏者庶知懼乎魯無法紀聽其出入至客死而猶歸其喪孟氏固而三家俱固魯之不振非無因也

爾不可使多蓄憾

元值讓國而不受蓋身涉五公子之禍不得不如是也不順商人之爲政而曰夫已氏殆不能無芥於中者其後亦終得國故不可與子臧子札並名

卒於齊告喪

劉原父曰大夫出奔曷爲或卒或不卒或可以卒或可以不卒大夫去其宗廟爵祿猶列於朝出入猶詔於國兄弟宗族猶在是大夫而已矣卒之可也爵祿不列於朝出入不詔於國非大夫也卒之不可也

不義宋公而出

張天如曰昭公無道事不槪見其所以失人心者在於欲去羣公子也樂豫爲公陳根本之謀股肱之誼又捨司馬以讓公子卬公能用其言不替其位卽有襄夫人公子鮑在亂其阻矣公性不悛六卿皆懼公子未能去也而公之黨先盡凡宋之人皆公敵也其能免乎

又執子叔姬

使捨之死爲當罪則如裏克殺奚齊並殺驪姬亦誰能禦之使捨爲當立則戴嬀大歸於齊莊姜賦燕燕之詩猶能義感國人以討亂賊而國母王人同一見執商人之悖虐威力具可見矣

君之先臣督得罪於宋殤公

古人質直先世之善固能頌颺效法於不善亦所不諱欒盈辭於周行人稱父黶之罪與華耦一律後世吹霜歕露寒暑筆端甚者以百斛粟許丁儀作傳媿道旁之石諛墓中之金蓋不可問矣

魯人以爲敏

敏者不敏也無故而其先人之惡也劉知幾曰以鈍爲敏也古人多反詞爲義亂臣十人是以亂爲治也水火相息是以息爲生也其臭如蘭是以臭爲香也武坐至右是以坐爲跪也裂襦來逆是以逆爲迎也離本分義而以爲麗則合匹本只義而以爲匹偶則雙反本違義而以爲反復則從近時俚俗乃有呼墜爲陞名選爲放者亦從此類推

惠叔猶毀以爲請

許氏曰以敖之醜奔而錄其卒錄其喪歸春秋爲之屢見於經者以文伯惠叔之哀誠無已也易曰有子考無咎按此仲孫竟有後內史叔服人倫之鑑不爽矣

爲孟氏且國故也

公孫敖之罪擢發不足數矣爲仲遂聘而有之幾於國內稱兵奉弔周之命而棄之遂使君命不復身死於莒不立後可也谷也立而疾其子又弱不再立可也告喪請葬而弗許國典犂然又以惠叔固請而許之魯以相忍爲國是可忍孰不可忍爲人臣子者宣淫廢命而國討不加世祿不絕歸骨先人之墓妥靈宗祏之中竟可垂爲典制昭玆來許夏展父曰非故也莊公曰君作故國故一語傳之悼嘆於魯者深矣

帷堂而哭

檀弓小斂而徹帷至大斂之節又帷堂以至於殯又曰帷殯非古自敬姜之哭穆伯始也戰國策樓緩曰從母言之爲賢母也從婦言之則不免爲妬婦也夫處敬姜之身固爲母矣處聲已之身者其不謂之婦乎否乎

書曰諸侯盟於扈無能爲故也

當文公之時諸侯凡三防於扈萬充宗曰晉靈立於文七年時方在抱趙盾盟諸侯於扈春秋惡其專廢置君故諸侯不序而趙盾不名十四年新城之盟亦趙盾盟諸侯以從楚之諸侯皆來服晉諸侯復晉以霸也此年扈之盟晉靈親防將伐齊討亂趙盾主謀受賂而退與無防同罪盾之不能輔君以義使不得爲盟主十七年防扈亦然盾志已無君置宋之弒君不問致魯莒效尢而起未幾盾自蹈之又未幾鄭歸生又效之弒君之禍未有甚於此時者皆盾爲之倡也

又

杜注扈鄭地在滎陽捲縣西北今原武縣西北有扈亭竹書紀年晉出公二十二年河絕於扈

有蛇自泉宮出

劉向以爲近蛇孽也維虺維蛇女子之祥蛇入國國將有女禍也

楚大饑

楚莊初立內難方平復有滅庸之舉英主舉動固可數也左氏之文能表出之

庸人率羣蠻以叛楚

胡身之曰自春秋之時伊洛以南巴巫漢沔以北大山長谷皆蠻居之文公十六年庸人率羣蠻以叛楚庸則漢之上庸縣也哀公四年楚人襲梁及霍以圍蠻氏執蠻子赤梁則漢河南之梁縣霍則梁縣南之霍陽山也漢髙帝用巴渝蠻以定三秦則板楯蠻也後漢祭遵攻新城蠻柏華蠻破霍陽聚則春秋蠻氏之聚落也其後又有巫蠻南郡蠻江夏蠻襄陽以西中廬宜城之西山皆蠻居之所謂山蠻也宋齊以後謂之雍州蠻

楚人謀徙於阪髙

古來彊鄰逼處有遷國圖存之說然而棄其本根亦以速亡紀之郱鄑郚許之白羽皆大棄其國者也戰國魏之大梁楚之壽春削弱之明驗厥後漢獻晉惠懷唐僖昭乘輿播越不常厥居刼於權臣迫於彊寇東晉明帝不從遷都之議而存南唐中主遷豫章而亡苻堅棄長安而入五將慕容寶棄中山而赴和龍死不旋踵金完顏珣與守緒之由燕而汴由汴而蔡相率而淪胥以喪而已矣

不如伐庸

計東籌南論曰漢昭烈之取漢中也並有上庸使劉封孟達守之闗公攻襄陽移文命出師相助孟達以宿恚阻兵不進使此時有兵出上庸夾攻襄陽之右豈能勝此兩面之敵耶乃達反舉上庸降魏諸葛亮百計招之先爲司馬懿所躡則自蜀入秦之路捨祁山無由後蔣琬代相出徵亦欲集舟師溯漢水取魏興上庸以別開入秦之路無如襄陽之襲其後也愚按魏略申耽在西平上庸間聚眾數千遣使詣曹公加其號爲將軍領上庸都尉建安末爲蜀所攻以其郡西屬黃初中申儀復來還卽拜魏興太守儀上言孟達有貳心於蜀及達反儀絕蜀道使救不到逹死拜儀樓船將軍庸之形勢大略具此蒍賈爲楚謀必欲得之眞善審地利者也

自廬以往

玉海自廬振廩說者以合肥爲廬誤

振廩同食

盧潘曰同食館不知名於何時咸謂自廬以往振廩同食因以爲名按左氏桓十三年傳楚屈瑕伐羅羅與盧戎兩軍之杜注云盧亦爲廬盧戎南蠻也文十六年經楚人秦人巴人滅庸注云庸今上庸也【今房州上庸卽其地】傳云楚人出師自廬以往振廩同食注云廬今襄陽中廬縣也振發廩倉也同食上下無異饌也次於勾澨勾澨楚西境也使廬戢黎侵庸戢梨廬大夫也又按漢書地理誌當陽之中廬在襄陽縣南今猶有次廬村顏注云隋室諱忠故攺爲次又按楚莊王時都郢卽今之江陵由郢而伐西北密邇之庸安有發東北數千里之廩上下同食哉此非廬江之廬明矣命名者不詳國地之本末俾後世因名而生惑余今以廬江所治故六地也六與蓼皆滅於楚而臧孫辰嘆曰臯陶庭堅不祀忽諸徳之不建民之無援哀哉足以爲代鑑因更是館名曰建徳

姑又與之遇以驕之

穆文熙曰蒍賈之謀以弱爲彊師叔之謀以彊爲弱皆兵法也

惟禆鯈魚人實逐之

注魚魚復縣今巴東永安縣地裏志公孫述名之爲白帝漢獻帝初平元年分巴爲三郡以魚復爲故陵郡蜀漢章武二年劉備爲吳所破攺白帝爲永安巴東郡治也白帝山城周回二百八十步北緣馬嶺接赤岬山又東傍東瀼谿卽以爲隍西南臨大江闚之目江中有孤石爲淫預石冬出水二十餘丈夏則沒

楚子乘馹防師於臨品

丹鉛錄孟子置郵傳命古注置驛也郵馹也置緩郵速驛遲馹疾後世不達其義以馹爲驛之省文永樂中刻春秋大全盡攺左傳馹字爲驛驛與馹混而不分矣

襄夫人欲通之

襄夫人襄王之姊考叔帶之生至此幾七十年乃襄王之弟也則襄夫人之年老可知而欲下通嫡孫怪哉豈昭公之黨造此謗耶

秦人巴人從楚師

髙閌曰楚率巴以滅庸則秦又聽命於楚矣夫城濮之役秦人在焉遂與中國盟防晉襄因殽之役報復不已自是失秦使其協和以攘楚且討其弒君父之罪蓋有餘力而晉反棄秦以資楚此中國之所以不振也

昭公無道

宋昭一木彊人耳而以無道坐之可謂全失公道矣然鮑之行詐意諸之死君一一指出公道故在也文之忽斷忽續煙雲繚繞不可方物

夫人將使公田孟諸而殺之

弒君之局多矣君彊則如齊莊晉厲弱則爲鄭忽魯般其跋扈權臣大都深謀嵗月猝發一朝未有視其君如孤雛腐防呼之就戮君則待命刀俎弗敢拒違宋公杵臼公子鮑世變爲尢亟也若曰國母爲政劉宋子業勃虐放恣王太后召之弗往後語侍者那得生寜馨兒就死而弗敢違豈能得之於子孫蓋魯哀姜魏胡靈後之所不能爲而襄夫人行之又可怪也春秋末造有陽貨請享季孫於蒲圃林楚徴死之憤語亦旋以事泄而敗獨昭公田孟諸其迫刼於母氏也不啻唐廬陵王畏武氏之嚴而蕩司城之從死兵權國政束手受制於人類髙齊楊愔見殺於常山王演之事先儒論世竟曰稱國以弒歸罪於君一語了之愚所不解

不能其大夫至於君祖母

愚庵曰哀十六年傳蒯瞶告周公云蒯瞶得罪於君父君母謂母爲君母則祖母爲君祖母矣

君無道也

萬充宗隨筆曰孟子言邪說暴行有作暴行弒父弒君也邪說卽亂臣賊子之黨將不利於君必飾君之惡張已之功造作語言誣惑眾庶遂若其君眞可弒而已可告無罪然者且鄰封執政相倚爲姦凡有逆節必蔽過於其君如魯衛出君師曠史墨之論左氏定例以爲稱君君無道稱臣臣之罪噫弒君而曰君無道是春秋非討亂賊而反爲之先導邪說之惑人一至是乎

又

嚴開止曰此一經之大惑也傳自王臣卒以下所言宋事都無情實而昭公無道一語尢不可憑蓋無道則必有其實今考昭之生平曽有一事可指如齊襄晉靈蔡莊楚靈之爲者乎如雲欲去羣公子亦不可云無道況八年之間事已相釋而忽焉發難於八年之後又非人情然則昭所以弒不可得而求其實也大略文公之世天下以弒君爲常小失意忽爲帥甸之所賊公子鮑素得國情襄夫人爲之主眾遂援立鮑鮑非弒君宋亦不以鮑弒告此事之實而左氏妄言之輒曰昭公無道鮑實弒君經乃不言鮑之弒遂於宣四年發例云凡弒君稱君君無道耳夫弒稱君而弒者稱人三宋杵臼齊商人莒密州是也據傳之意以爲但書君名不書弒者之名則當以君無道爲斷不知大夫弒君稱名氏賤者窮諸人宋帥甸齊邴歜閻職正宜稱人聖人作經誅亂臣討賊子不論有道無道總以臣子爲斷不聞罪反君父也使如左氏之說則君而無道卽國人所宜弒乎左氏欲發例而先爲昭公無道之言以實之求其實則終不可得此可深恨蕩意諸實死節而經不書必不告也如謂聖人削之使從君於昬之人反出蕩意諸之上抑又悖理之甚

猶立文公而還

則堂曰自齊桓之霸中國久無簒弒之禍及齊商人宋鮑後先弒君霸國無討又從而輔翼之自是以後篡弒之禍接迹於中原晉靈魯赤皆死於彊臣世大夫之手趙盾實爲之也盾有無君之心故黨弒賊而不問春秋於扈之盟不序諸侯於宋之伐而人四國皆致其誅於盾也

鄭子家使執訊而與之書

晉靈少趙盾不在諸侯又立宋鮑而不討楚莊

方壯已將北圖鄭有所恃而不忌此鄭之橫亦晉之失也然此法旣開晉往往反求於鄭子產得之遂得執之以當晉矣此書只破貳楚意不在朝襄二十二年傳只對徴朝意各有在

寡君卽位三年

日知錄春秋之時天下宗周而諸侯不用周之年號至於辭令往來有自稱其國之年者如鄭子家與趙宣子書曰寡君卽位三年而下文曰十二年十四年十五年是也有兩稱其國之年者如公孫僑對晉之辭曰在晉先君悼公九年我寡君於是卽位而其下文遂曰我二年我四年是也

燭之武往朝夷也

注將夷往晉朝蓋相其君以朝晉也卽用杞伯姬來朝其子句法又按晉鄭兩靈公皆名曰夷自名其君因不避晉君之名古人生不諱名若唐太宗時李世勣不去世字往者據鄭自言南北朝使命多用此等字法時列國事晉猶用匹敵之體歷後而愈自卑

鹿死不擇音

莊子人間世獸死不擇音气息茀然於是並生心厲

鋌而走險

韻防�鹿走貌通作鋌引左氏鋌而走險考工記冶氏爲殺矢刃長寸圍寸鋌十之注箭足入槖中者也蓋言鹿中箭足走險避之

周甘歜敗戎於邥垂

伊水經伊水又北防厭澗水水出西山東流逕邥垂亭南司馬彪郡國志新城有髙都城亭在城南七里遺基猶存

五月公遊於申池

水經注系水出齊城西南世謂寒泉也東北流直申門卽齊城南面西第一門矣今池無復髣髴然水側尙有小小竹木左思齊都賦注申池在海濱齊藪也襄十八年晉伐齊焚申池之竹木善長云荀獻子尙不辭死以逞志何容得仇敵而不徴暴於艸木乎又炎夏火流非逺遊之辰懿公見弒蓋是白龍魚復見困近郊矣

納諸竹中歸舍爵而行

董漢策曰上句知左右無一人下句知國中無一人齊侯孤立之況如畫可爲鑑

敬嬴嬖而私事襄仲

成風事季友僖公得繼閔後敬嬴事襄仲宣公竟奪子赤之嗣權在外臣則宮中倚之以爲援華元蕩虺之徒奉公子鮑通於襄夫人呂不韋教異人母華陽君權在內政則外臣緣之以希進荀勗馮紞附賈氏之黨元載王縉入張后之門韋執誼諸人之依牛昭容丁謂諸人之諂明肅劉后世祿廢而人臣無世及之位夤緣比周皆以外事內不可僂指矣

仲見乎齊侯而請之

黃楚望曰文公薨公子遂叔孫得臣兩卿如齊𨿽桓公伯諸侯之時未嘗如此原其事情𨿽爲賀惠公立謝齊防葬然亦是爲立宣公之地自二卿如齊至明年六月齊人取濟西田凡十三事而八事皆爲齊而子卒夫人姜氏歸於齊公卽位皆遂之爲也一嵗之間書卿聘齊者六此果何爲哉如此推尋則知是仲遂殺適立庶急欲求齊以定公位故冒喪娶齊女棄濟西田所謂以經證傳亦復以傳證經也

殺而埋之馬矢之中

春秋內弒不直書並惠伯之忠不得與孔父仇牧並稱蕩意諸爲宋昭公死又以國弒而不書及忠臣之冺沒惜哉

又

北齊文宣帝殂常山王演於尙書省大防百僚楊愔燕子獻等赴之鄭頤止之不聽演皆執而戮之遂廢濟南王殷自立綱目書殺尙書令楊愔等予其殉主之忠魯之子般子惡一也季友能誅叔牙而彭生見害於仲遂計有遲速成敗攸分燕子獻曰丈夫爲計遲遂至於此鄭頥曰不用智者言至此豈非命耶彭生之誤正與楊燕同而純忠自不可泯或乃以爲溝瀆之諒聖人弗取者春秋之罪人也

又

梧岡曰魯十二公遇弒者三隠公桓公閔公是也太子在喪遇弒者二子般及惡是也弒逆之禍史不絕書而死節之臣未嘗槪見獨有一惠伯耳孔父爲司馬無能攺於其徳荀息徇君邪心援立不正皆有罪焉猶以死節見褒況於叔仲彭生有二臣之節無二臣之失而名不登於死節之科此所疑而未解者也

夫人姜氏歸於齊大歸也

家則堂曰此正宣公母子及襄仲得臣弒君逐嫡之罪也姜氏文公正妃子赤之母宣公之嫡母敬嬴者文之嬖妾外交襄仲共謀簒弒又不能尊事嫡母迫而歸之於齊躬天下之大惡是時亂賊披猖齊人弒其君捨而歸叔姬於魯魯人弒其君赤而歸姜氏於齊弒君出母后先一轍王綱隳頽霸政掃地莫有聲其罪而討之者吾意聖人把筆至此重爲三嘆云

魯人謂之哀姜

出姜以志其兆於始哀姜以湣其遇於終終始皆襄仲之罪也

季文子使太史克對

眞西山曰行父歷數莒僕之惡當矣仲遂弒適立庶其惡近在目前而不能正反與之先後如齊以求防與昬而定其位焉陷身於亂賊之黨而不自知也何獨於莒僕不少假借乎或曰行父特托莒僕以刼持宣公耳

在九刑不忘

注九刑之書今亡服防云正刑一議刑八卽引小司冦八議議親議故議賢議能議功議貴議勤議賓孔氏謂此八議載司冦之章周公已議之矣八議所議其刑一也安得謂之八刑乎

又

鄭注堯典正刑五加之以流宥朴贖此之謂九刑賈逵服防則以正刑一加之以八議

民無則焉

此數語亦載孝經與北宮文子作事可法一段及子太叔述子產之言天地之經一段皆與孝經互見朱子以爲皆系傳文而孝經襲之孝經出於漢初左氏未盛行之時然詞气卑近與孔叢子皆似僞書作刋誤辯之甚析按三賢皆在孔子以前孔子作孝經引其語亦當明指其人朱子黜其僞以傳文爲據論不可易

昔髙陽氏有才子八人

王伯厚曰古者以徳爲才十六才子是也如狄之酆舒晉之知伯齊盆成括以才稱者古所謂不才子也

髙陽氏髙辛氏

白虎通顓頊有天下號曰髙陽帝嚳有天下號曰髙辛陽猶明也髙陽者道徳髙明也髙辛者道徳大信也按堯曰放勲舜曰重華禹曰文命皆有號號者功之表也所以表明功徳也下舉不才子直稱顓頊帝嚳互文爾

髙辛氏有才子八人

疏引春秋緯命歷序顓頊帝嚳傳八世二帝子孫至舜時始用非帝之親子杜注但言其苗裔耳

隤敳

洛水經注嵩嶽有百虫將軍顯靈碑碑云將軍姓伊氏諱益字隤敳帝髙陽之第二子伯益者也夫臯陶一名庭堅伯益亦一名隤敳五臣之二並起家八元盛世固宜有此列女傳臯子五嵗而贊禹臯子者臯陶之子伯益也觀虞書三謨益首陳戒於前臯則禹屢揖而進之父子之說恐不若兄弟之爲當

世濟其凶

困學紀聞史克於鯀曰世濟其凶而於禹曰世濟其美論其世則鯀非美也愚謂三十年爲一世人之生自少至老修於家仕於朝可得五六十年曆世將倍有惡始而晚蓋有善始而鮮終者皆非世美世凶者也鯀爲顓頊氏子顓頊卽髙陽於八愷爲兄弟行而彼則世其美此則世其凶同徳爲同姓之說當於此求之

渾惇窮奇檮杌饕餮

莊子中央之帝爲渾沌人皆有七竅此獨無有山海經天山有神焉渾惇無面目實惟帝江也邽山有獸焉其狀如牛蝟毛名曰窮奇是食人孟子楚之檮杌朱注檮杌惡獸名呂覽周鼎鑄饕餮有首無身食人未咽害及其身酉陽雜俎獬豸見鬭不直者觸之窮奇見鬭不直者煦之故君子以獬豸爲冠小人以窮奇爲名

舜有大功二十而爲天子

劉道原撰通鑑外記包羲以來畢載論十六相之未舉四凶之未去始堯知舜於側微天下未服故遺之大功二十使民臣仰其功業是唐太宗用李勣之微術曽謂聖人亦出此哉按太史克卽裏革季孫行父之私人先儒謂有意挾制宣公其辭不足采章俊卿之議外記蓋有爲也

左傳折諸卷九

欽定四庫全書

左傳折諸卷十

興國縣知縣張尙瑗撰宣公

季文子如齊納賂以請防

家翁曰宣十八年傳載行父語曰使我殺嫡立庶以失大援仲也後知子赤之死季氏亦與其謀蓋襄仲倡之得臣行父輔之春秋於夫人大歸之後繼書行父如齊以見其亦預於弒或曰是三家者亦有憾而爲此乎曰利而爲之耳君薨太子立正也國之福非姦臣之利也彊家殺嫡立庶欲以市恩於新君而久魯國之權推是心以往亦何所不爲乎世有以行父爲社稷臣者史臣之諂辭耳

鄭穆公曰晉不足與也

鄭之從楚實因晉事之非前旣述執訊之書此又重提一段是左氏再三著意處於時穆公非有此言史家因執訊之書而意其如是卽畫龍黙睛法

楚子侵陳遂侵宋

趙鵬飛曰楚莊天下之姦雄也前之滅庸首結秦巴以圖中國之西今之侵陳宋又結鄭以圖中國之東未得秦巴則不及庸未得鄭則不及陳宋秦鄭旣附東西之勢合羽翼之謀成而後趨中國斯時趙盾若不救則陳宋爲楚矣然經書救陳而左氏以爲救陳宋亦意之耳楚之伐宋必越陳而後及之故救陳而宋自解盾救陳不返而次於棐林四國之君防之伐鄭盾以大夫屍諸侯之事必責正義而誅之中國何所恃乎春秋書此無貶辭蓋有不得已焉爾

趙穿侵崇秦弗與成

胡氏傳崇在西土秦所與也晉欲求成於秦不以大義動之而伐其與國則爲諼已甚比諸伐楚以救江異矣意者趙穿已有逆心欲得兵權托於伐國以用其眾乎不然何謀之迂而當國者亦不裁正而從之也穿之名姓自登史防弒君於桃園而上卿以志同受惡其端又見於此

其禦羊斟不與

李延壽南史論曰華元以羊羮取禍庾悅以鵝炙速尢幹餱以愆斯相類矣

文馬百駟

杜注畫馬爲文邱光庭非之謂畫馬爲文常馬何足貴必馬之毛色自有文彩乃爲難得蓋邱說如唐宗天育監牧馬數萬匹毛色爲羣每色一隊相間如錦繡此承平一統之盛天子肆其侈心宋鄭列國安得辦此周書康王之誥太保畢公率諸侯布乘黃朱孔疏馬色黃而朱其鬛引左傳宋公子地有白馬四公取而朱其尾以予桓魋言古者貴朱鬛則宋人贖華元而以畫馬四百予之其賂已重又何駁乎

彼宗競於楚殆將斃矣姑益其疾

汪琬經解曰此弒夷臯之嵗也觀於侵鄭而盾不臣之謀見矣以晉國之眾合宋衛陳三諸侯之人成師以出惟敵是求何有於鬭椒之偏師哉當此之時內難將作不暇相持於外寜少斂其鋒不欲輕用之於楚齊崔杼伐魯北鄙魯君患之孟公綽曰崔子將有大志不在病我必速歸旣而果不爲冦齊師徒歸崔杼所用卽盾之餘智也

晉靈公不君

顯說晉靈不君而於盾之弒謀不涉一字更爲孔子之說以加美之經之好惡不可復求之筆墨之內矣然其意象覺隠隠有一趙盾主張其內欲言不言之妙境以爲眞欲脫盾則愚人之見矣

從臺上彈人而觀其避丸也

唐巢刺王元吉爲並州總管好當衢射人觀其避箭滕王元嬰爲金州刺史以丸彈人觀其走避爲樂

又

今山西絳州西北有靈公臺州北又有餔饑阪

宰夫胹熊蹯不孰

靈公之酷虐固也然熊蹯不熟足以傷人君之殺之猶未爲甚韓子晉平公進炙而發繞之趣殺庖人蓋其後國愈彊而君益泰子太叔所以有火中寒暑之諭也

觸槐而死

韓魏公爲安撫駐延安張元夜遣人刺之公安臥不動賊取其金帶而去張魏公亦有刺客不忍殺之事盛徳感人如是耳殺身以免人刺客所僅見鉏麑之事或以爲趙盾預爲之備而殺之觸槐而死趙氏之詭詞傳於晉乘者也飲靈公酒而攜提彌明勇士以自衛且先伏靈輒使爲公介公之前後左右莫非趙氏之人矣左氏不言其弒君而情事躍躍

鬭且出

吳其琰曰靈公君也趙盾臣也君欲殺臣一言而足耳而使麑嗾獒伏甲屢出而不中隠然敵國抗衡之勢焉其不臣也甚矣且大夫之家不藏甲臣侍君宴彼彌明者何爲也及殺形已成不歸死司敗而居然以鬭而出所謂良大夫者固如是乎侯景之入臺城也陳兵以見梁武髙洋之赴晉陽也扣刃以辭魏帝悖慢之事千古一轍

宣子田於首山

闞駰十三州誌一名獨頭山夷齊所隠也山南有古冢陵柏蔚然攢茂丘阜俗謂之夷齊墓涑水西南流亦曰雷水山亦曰雷首山趙盾食靈輒於此

宦三年矣

疏曲禮云宦學事師則二者俱是學也但宦者求仕宦學者尋經藝此爲異身司馬相如傳長卿久宦遊不遂正此義也

趙穿攻靈公於桃園

趙盾之擅權秉政魏之司馬昭宋之蕭道成也靈公之猜忿髙貴鄕公蒼梧王也趙穿者賈充王敬則也或謂盾無篡國之謀未可援此例亦文宣時世局未至如定哀耳郭解客睚眥殺人公孫曰解𨿽不知罪甚於解殺之足以斷趙盾斯獄矣

又

邵二泉曰穿知有盾而不知有君𨿽無令甚於有令也蓋盾之專久矣靈公之立非盾意也鞅鞅非少主臣盾疑有之穿從其意焉而行大事以爲盾必不我討也不然則穿也烏乎敢

又

趙企明曰裴度相敬宗於時蘇佐明弒敬宗而立文宗度不亡亦不討賊後世有指度爲弒君者乎聖人不責人於無心趙盾弒君顯然明白學者胡爲廢經任傳妄以賊爲賢耶此論極確然傳義正不繆於經愚有趙盾論

亡不越境

崔銑曰昔儒之罪盾詳矣然有遺論焉晉襄卒迎雍於秦已遭穆嬴之迫不得已而立靈是置君在盾也靈公少志不在伯盾防君伐國穿亦侵崇然則公之欲除盾得非年長慮易畏其逼歟盾非手弒君者情狀深閟又號賢大夫故董史及夫子指其迹以誅其心婉諷微指嚴乎斧鉞夫果忠君慮邦諫不用去爾越諸異國如宋哀魯羈誰得以弒逆加之夫因難而逃陽若避然陰假手於其黨已卽返國執政首惡何辭故曰亡不越境又曰越境乃免盾之權富宗彊豈能棄而不返哉嗟乎柄臣不可固權中才不可世政昔魯亂矣季友忠而僖公立及意如逐君矣晉亂矣趙衰文而文公伯及盾弒君矣其始也托臣賢而政攸歸其久也丰私家而權不復賢而貽患於國況其他者嗟乎禦臣之節承家之忠固不易能哉

反不討賊非子而誰

胡邦衡曰趙盾弒君之迹見於不討賊所以正其罪不得言爲法受惡

宣子使趙穿逆公子黒臀於周而立之

趙汸曰於此見趙盾與穿志同逆新君不使他人而使穿者欲免穿於討也

書法不隠

淩以棟曰靈公之立非盾本心公寜不知之及公旣立盾又當國二十餘年人皆知有盾而不知有公公積不能堪而欲殺之非一日矣盾不勝危懼而求以自固於是借侵崇之名授穿以兵柄以爲弒公地穿旣弒公盾未出山而復不惟不能討而又使穿迎立新君以爲固恩地然則盾弒君之心豈不昭然可見哉

古之良大夫也

周篆曰良之於彼必不書弒於此於此書弒則他日未嘗稱良旣良之復書之以弒是聖人自矛其言而盾其書也蓋傳晉事卽掇晉語語皆出於六卿之私人是以悖戾若此

爲法受惡

嚴開止曰晉靈公立於今十四年矣令狐之事長而漸明日以殺盾爲事盾亦知靈之欲殺已也日蓄死士以待靈而又日假忠敬之名以自蓋其欲行弒君之事靈欲殺盾而使鉏麑往賊之豈有盛服將朝坐而假寐卽能使拳勇之士一旦慕義而觸槐乎蓋靈之舉動盾無不知當遣麑時盾已探之而早爲備遂得殺麑而以觸槐告耳提彌明盾之車右蓄此勇士以備非常意何爲乎翳桑之餓人感其簞食之恩願以死報亦使與於公介以待之一朝有事內外皆足以相救盾之虞公蓋可知也虞公者卽殺公之意趙穿者盾之子弟好勇而狂可以愚使未嘗告以殺公之意蓄之以恩而已矣且與公爲肺腑親得日狎於公而公之不必虞穿也見公欲殺盾以爲此可得當以報盾爲之弒公於桃園故終其身未嘗委罪於人曰實盾之使自是晉之人終不曰趙盾弒君而又爲之辭曰趙宣子古之良大夫爲法受惡嗚呼亡不越境反不討賊以塞一時之口耳假令亡而越境反而討賊焉足以刷弒君之案哉若夫養天下之亂賊於前復使趙穿逆公子黒臀於後事之顯迹無可論者故曰大夫之惡莫惡於趙盾聖人所討亦莫亟於趙盾夫子曰政不在大夫則庶人不議此之謂也

詛無蓄羣公子

晉桓叔以彊宗簒國獻公懲其禍始則盡戮桓莊繼且並逐蒲屈以猜忍濟其蠱惑固不足責文公赫然霸主宜有以挽其敝子雍子樂皆可以樹維城而顧使之適秦適陳恣驅殺於趙氏之手厥後成景悼平支庶皆不能緐衍叔向所以有公族盡矣之嘆夫公族者同姓之稱也今乃以卿之適爲公族卿之餘子爲公行此言趙有公族有旄車之族悼公又使荀家荀防欒黶韓無忌皆爲公族大夫伍舉對楚靈言韓襄爲公族大夫故弱魯者三桓也亂宋者華向也皆公族也篡齊者田氏也分晉者趙魏韓也皆異姓也同姓之禍使國弱異姓之禍使國亡擇禍莫若輕其效可睹矣

又

朱子語類權重處便有宗室權重則宗室作亂漢初及晉是也外戚權重則外戚作亂兩漢是也春秋之君多逐宗族晉惠公得國便不納羣公子文公入復殺懷公此異日六卿分晉之兆

晉於是有公族餘子公行

殊異乎公行殊異乎公族見於魏風魏爲晉獻所滅詩作於晉獻之前是早有此官矣鄭箋君族公同姓昭穆或獻公未滅之魏爲同姓之官旣受驪姬之譖更以卿屬充之耳詩首章殊異乎公路箋又引趙盾爲旄車之族是也

趙盾爲旄車之族

疏車皆建旄謂之旄車詩建旐設旄是公車必建旄也周禮主車之官謂之巾車巾者衣也衣斾之車與建旄之車各有人主之愚按華督弒與夷立華氏趙盾弒夷臯爲旄車之族大逆不討反以擁戴新主受寵類然

觀兵於周疆

列國用兵多有假道之事晉則假道於虞以伐虢楚則伐申過鄧齊桓公北伐以燕爲主南伐以魯爲主是也若假道周京則魯成公從晉伐秦而遂朝王胡氏猶以爲譏今楚旅公然伐戎次雒觀兵周疆旣不躬覲亦不遣陪臣告勞無君之罪莫此爲甚說經家皆沾沾以陸渾逼近周室戎夏雜處爲言夫陸渾一小夷耳未幾而滅於晉當其晉惠使之內遷非計之得而楚之伐之意又不在戎且屬夷役屬大邦從來有之晉則諸戎楚則羣蠻𨿽其叛服不常亦可鞭笞惟命孫吳之討山越蜀漢之通五谿蠻皆是類耳胡氏好言謹華夷之辧借事發杼實未合於東周時變者也

在徳不在鼎

子寡見篇器寶待人而後寶司馬公曰人能以休明之徳取之則信可寶矣苟以姦回彊暴而取之𨿽得九鼎奚足寶哉

貢金九牧

荀子解蔽篇所以代殷王而受九牧也楊倞注九有九牧皆九州也撫有其地謂之九有牧養其民謂之九牧

鑄鼎象物

墨子夏后開命大廉鑄鼎於昆吾灼得蓬蓬白雲之兆開卽啟也王孫滿言夏之方有徳亦不定指禹而史記正義以爲禹鑄九鼎荊山下學者遂因之

成王定鼎於郟鄏

京相璠曰郟山名鄏地邑也成王十年定鼎爲王之東都謂之新邑是爲王城其城東南名曰鼎門蓋九鼎所從入也故謂是地爲鼎中楚子伐陸渾之戎問鼎於此

卜世三十卜年七百

孫郃作卜世論謂周都天地之中欲便四方之防不恃山河務從徳化原其意在利民豈異唐虞之道而何三十七百年世之有此卽武王有徳易以興無徳易以亡之指專爲秦漢以後緯家言痛下鍼砭然當王孫滿對楚子之時周之受命方五百餘年耳訖春秋以逮戰國統計周祚八百七十餘年過歷之祥歸於徳致而不可謂數之全屬荒渺云

又

汲冢紀年曰西周二百五十七年通東周偏合七百之數三統歷西周三百五十二年並東周八百餘年

又

漢武帝太初攺歷探策得十八攺稱八十晏駕果十八年晉元帝更置宗廟使郭璞筮云享二百年洎劉宋篡位一百二年璞蓋倒言之也劉宋武帝於嵩山得玉璧三十二枚神人云此宋卜世之數三十二者二三十也宋祚果六十年獨周之祚乃八百八十四年漢書言周過其歷積徳累仁所致然爾

又

文中子同川府君問闗子明曰周公定鼎於郟鄏卜世三十卜年八百趙防注謂周以木徳王木生數三成數八故卜三十世八百年皇甫謐曰凡三十七王八百六十年班孟堅曰周過其歷子明告同川曰過算餘年者非先王之功卽桓文之力也天意人事豈徒然哉

又

元城語錄先王之有天下日愼一日而惟恐其不終故書曰天難諶命靡常詩曰天命靡常此文武周公之訓也豈有預爲歷世常久之說以數告子孫使倚恃天命而不懼於危亡乎若是則王孫滿之言妄矣曰蓋有說也當楚子問鼎之時王室之威不能制也天子之徳不能懷也故假天命神告以懼之馬永卿因退檢史記武王滅商至定王二十世凡二百四十年故史記云王孫因說以辭楚兵乃去以信先王之言

初鄭文公有賤妾曰燕姞

此蓋七穆已盛追所自始而歸美之言其得力自天宜乎子孫之世祀也文章言外之意讀者不見則文之美惡終身不能言

以蘭有國香

孔子作猗蘭操謂蘭爲王者香楚辭余旣滋蘭之九畹兮又樹蕙之百畆擬之以姱修內美淮南子則曰男子樹蘭美而不芳意若輕之傳曰國香繼之以服媚殆兼其說矣

人服媚之如是

山海經姑媱之山帝女死焉化爲防艸其葉胥成其華黃其實如菟丘服之媚於人苦山有木焉名曰黃棘黃華而員葉其實如蘭服之不字後人衍其說而曰合歡蠲忿萱艸忘憂皆此義也

吾聞姬姞耦

鄭文之蒸淫不父不減晉詭諸穆之顚沛晚成亦亞重耳皆賢嗣而幹蠱者也獨姬出與姞甥其宜蕃與不蕃數正相反左氏好言符兆而兩國乃異應蓋君父之命不校與請無與圍鄭仁親同卽昌後亦同矣人定何嘗不勝天哉

子公與子家謀先

馬宛斯曰弒君之事可未同而謀哉且以一饌之隙至行大逆爲人君者不亦難乎歸生自大棘戰勝以後權勢驕恣其君必有不能堪者子公故敢伺隙而動子公欲弒必與歸生謀之是歸生能制子公矣不制之反從之蓄志蓋非一日斲棺逐族鄭人要自有公論也

權不足也

吳艸廬曰歸生貴戚之卿秉國重權嗣君新立必有所不獲於君者因宋之有邪謀陽爲畜老憚殺之言陰實假手於宋此亂臣之首也

子家懼而從之

吳安國累瓦編曰鄭公子歸生弒其君夷據左傳則首逆者公子宋也歸生特懼而從之耳胡氏以歸生同執國政聞宋逆謀不能先事誅之故捨宋而以弒君之罪歸之如是則聖人之用法也無乃失輕重之衡乎惟臨川吳氏以爲左氏所載疑不可信謂歸生因宋之有邪謀假手於宋此說得之觀鄭人討幽公之亂獨斲子家之棺而逐其族則當時已以歸生爲首罪矣謂聖人捨宋而罪歸生豈其然乎

子良生子越椒

唐李勣知其孫敬業有覆宗之兆欲殺之而未果抱若敖之戚也劉宋袁元後生子劭以形貌異常必破國亡家卽欲殺之文帝禁之乃止又與叔向之母視楊食我同一先見

師於漳澨

說文澨增埤水邊土人所止也酈氏以爲水側之濆胡朏明辧之謂不及許氏之精左傳澨有五文十六年楚子次於句澨成十五年華元決睢澨昭二十三年楚防越縊於防澨定四年左司馬戍敗吳師於雍澨與此之越椒師於漳澨也禹貢漢水過三澨蔡傳以漳澨防澨與防水當之索隠曰今竟陵有三防水俗云是三澨水

著於丁寜

說文鐲鉦也韋昭曰丁寜鉦也鄭康成鐲如小鐘軍行鳴之以爲鼓節蓋自其聲濁言之謂之鐲自其儆人言之謂之丁寜自其正人言之謂之鉦周禮鼓人掌教六鼓四金之音以節聲四金者錞鐲鐃鐸也

初若敖娶於防

事無奇迹則文不能傳左氏好奇苟有言非奇

則怪又妙於此處見之若敍在爲令尹時竟是一篇俗筆矣

防夫人使棄諸夢中

羅泌路史餘論爾雅十藪楚有云夢後世以爲一澤故杜預以云夢爲巴丘湖酈道元謂自江陵東界爲云夢北爲云夢之藪誤矣左傳昭公三年鄭朝楚楚子與之田於江南之夢防子之女生子文棄之夢中此江南之夢澤也定公四年吳入楚楚子涉濉濟江入於雲中此江北之云澤也沈立云云卽今之玉沙監利景陵等縣夢卽今之公安石首建寜等縣自史漢亦然班生志地而華容枝江若江夏之安陸皆有云夢學者遂莫之所適從方楚子之涉濉濟江以避吳兵而華容在楚之南安陸在楚之北或者謂避吳之行當不在此謂云在江北而以濟江者爲指漢言之繆

虎乳之

新論褒離國王侍婢有娠王欲殺之婢曰气從天來我乃娠旣產子捐豬圈中豬噓之移之馬櫪馬亦噓之卒爲夫余國王后稷之牛羊腓字亦類此云夢縣西十里有於菟村令尹子文廟

謂虎於菟

方言虎陳魏楚宋之間謂之李父江淮南楚之間謂之李耳或謂之於防闗東西謂之伯都

箴尹克黃

伍奢之誅夷不以罪故伍員爲報讎蔓成然以罪死故鄖辛不敢讎棄疾與知子南之誅故不得不死越椒之子賁皇罪宜株及已出奔晉克黃從父也其親殺矣爾時楚滅若敖氏殆宗人之脇於子越同叛者耳未必駢戮無遺種也使克黃在國而知其事正宜大義滅親如季友之討慶父向巢之攻向魋復命自拘又何疑焉楚四臣者皆遇家門之禍而處得其道者矣

髙固使齊侯止公請叔姬焉

馬宛斯曰宣公卽位輒請齊婚繼又請防平州以後比嵗如齊甚而大夫止公求婚厭尊毀列不以爲慚無他襄仲發難先與齊成言而後舉事宣公之位齊實成之故終始事之惟謹爾

反馬也

國風艸虫篇未見君子憂心忡忡謂在塗時以見棄爲憂亦旣覯止我心則降謂已同牢而食主人親脫婦纓燭出蓋婚禮人道之始古人委曲緐重如此與此傳畱車反馬之禮可互考

晉人止公於防

文二年晉以陽處父盟公以辱之此黒壤之盟止宣公而以賂免沙隨之防不見成公平丘之盟不列昭公惟宣公以睦齊爲晉所慍其恥自貽餘皆晉之逞彊不顧周公之裔同姓之親無禮如此

襄仲卒而繹非禮也

卿卒不繹繹之非禮孔子之言左氏本之夫仲遂有立宣之功其子歸父猶有寵聞喪猶繹必非宣公之心乃季孫行父用意專國降遂之禮以抑之耳於是歸父不平於季氏謀諸公而聘晉以圖去之孰知季黨實緐臧許挺身爲助而及笙之逐萌荄於此矣季孫臧孫聲勢相倚行父受教於文仲而使之爲政厥後武仲徇季宿之意以立紇脈絡炳於前後傳文不然孔子何愛於仲遂而嗟其身沒夫以罪季氏耳

楚爲眾舒叛故伐舒蓼滅之

朱愚庵曰舒蓼之各爲一國者僖三年舒滅於徐文六年蓼滅於楚釋例地名有羣舒舒蓼舒庸舒鳩蓋羣舒猶云羣蠻通眾舒爲言舒蓼舒庸舒鳩皆其屬此傳楚滅舒蓼乃舒之一種耳若舒蓼二國皆前滅不在羣舒之內注分二國名旣非疏又以蓼卽楚所滅之蓼亦誤也周有羣舒漢有百越同義

雨不克葬禮也

萬充宗曰雨不克葬左傳以爲禮谷梁以爲譏禮附於棺者必誠必信勿之有悔焉耳矣雨甚不能襄事必曰有進無退率略奏功倘誠信有虧貽後日無窮之悔其可乎矧古人卜日未若後人之拘忌而諸侯葬禮四綍二碑執綍五百人遣車七乘人眾事緐雨甚泥濘其奚能濟故寜緩毋遽寜愼毋躁王制葬不爲雨止惟庶人懸窆者爲然原非謂大夫以上也

禮卜葬先逺日

疏曲禮凡卜筮旬之外曰逺某日旬之內曰近某日喪事先逺日吉事先近日先近日者先卜上旬不吉卜次旬又不吉卜下旬卜葬先卜逺日避不思念其親似欲汲汲而早葬之也今若冒雨而葬亦是不思其親欲得早葬故舉卜葬先逺日以證爲雨而止禮也王制庶人葬不爲雨止者庶人禮儀少也

荀林父以諸侯之師伐陳

陳鐵山曰新城之防陳侯實來南北爭陳之勢自此始宣公元年晉盾救陳南北爭陳之勢已成六年晉衛之侵八年楚師之伐南北爭陳之勢未決至中行桓子之伐將厭陳而思棄之矣陳去晉逺自拔最難爭陳之事楚常得而晉常失晉常勞而楚常逸厥後晉人曰有陳非吾事也無之而後可其以得陳爲喜者反以得陳爲憂矣魯人曰陳不服於楚必亡以陳人從楚爲非者反以從楚爲是矣伯政之彊弱爲之也

魯衛侵陳

嚴開止曰陳卽楚晉趙盾衛孫免侵陳晉爭陳也然盾何以復見經盾復相也弒君則何以復相春秋之時弒一君更立一君見立之君感其更立之功不復論其弒君之罪蓋自宋華督來已習之以爲故然矣況乎宣孟之忠尢晉之人所共爲推服者乎爲法受惡蓋曰但使存其書見忠臣之至耳於盾何損此盾之復相君謂宜國人謂宜卽盾亦自以爲宜也嗟乎邪說之惑民久矣以趙盾之窮凶也而假之以仁義之名萬世而下猶有代稱其無辜者何況晉國予獨怪夫世之讀春秋者一惑於左氏之言再惑於谷梁之論至舉莽操懿溫所畢備之身而與嗌不容粒之孝子同類而並稱之也

孔子曰詩云民之多辟無自立辟

家語子貢曰陳靈公宣淫於朝泄冶諫而殺之與比干諫死同可謂仁乎孔子曰比干於紂親則諸父官則少師忠欵之心在於存宗廟而已固當以必死爭之泄冶於靈公無骨肉之親懷寵不去仕於亂朝以區區之身欲止一國之淫死而無益可謂狷矣

又

王叔玠曰比干諫而死孔子稱仁泄冶諫亦死則曰民之多辟無自立辟祿重責深從古則然蓋太宗詰杜淹仕隋不諫帝幸江都珪嘗仕王世充諫而不用詰其何以得免乃論及此此君子語黙之權衡也

崔杼有寵於惠公

則堂曰以歳月考之是嵗至杼弒君五十七年使杼得年七十此時方在弱冠不應權勢已盛爲人所畏疑非崔杼之身或其父其族皆未可知

又

充宗曰丰氏一說謂氏與夭篆文相近傳寫誤耳僖二十八年城濮之戰齊有崔夭至是三十四年其人宜尙存錄以備防考按荀林父於城濮之戰亦禦戎命氏是時猶爲帥師萬氏之說不謬

公謂行父曰徴舒似汝對曰亦似君

狎客嬖臣如漢成帝之張放陳後主之孔範王瑳馳逐禁苑遊宴內庭無復尊卑之序宵旦之期然不過從君之欲耳若孔儀二子在陳君臣聚麀竟若南漢劉鋹之好觀交接無復人道矣詩序陳風宛丘東門二篇幽公以淫荒昏亂積漸使然中冓之言不可道殆又甚焉已

徴舒病之

張繡降於曹操其季父濟妻國色也操以爲妾繡由是謀叛襲操七軍大破之苻健納其將張遇繼母韓氏爲昭儀於眾中謂遇曰卿吾假子也遇恥之與劉晃謀夜襲健事覺被誅而雍鄠郡縣皆叛徴舒以弒逆取夷滅抑所謂其君實甚者歟

逐楚師於潁北

象山陸子曰當是時晉霸旣不可復望齊魯之間熟爛如此楚子之肆行其誰遏之伐鄭之書聖人所深傷矣士防逐楚師於潁北不見於經亦不足爲輕重也

令尹蒍艾獵城圻

春秋士大夫命名較諸後世猶多詰屈楚爲鴃舌宜其特甚怪在一人也而或爲兩名子文則曰鬭谷於菟孫叔敖則曰防艾獵見諸國防申包胥則曰棼冒勃蘇幾於不可辧識然邾曰邾婁越曰於越則國名亦或以鄕語矣

謂陳人無動將討於少西氏

宛斯曰辰陵之盟陳成公業已服楚矣無端而受孔儀之愬宣言討罪輒欲有陳詐以濟貪輿論不協猶立夏州婦淫不誅而納其亂臣其不合於霸討也甚矣夫徴舒大逆陳不能討楚君車裂以殉誠屬快舉孔儀逢惡擅殺忠臣其罪寜宜末減旣誅徴舒以謝陳靈亦當誅孔儀以謝泄冶狃於二子之先托彊納之以亂人國左氏以爲有禮無乃春秋所不許歟

因縣陳

王方麓曰使楚莊眞有討賊之心則辰陵之盟執徴舒而誅之特一夫力耳寜假動大師臨其城紿其國而後爲快哉夏徴舒不勝忿恥以弒其君其賊易知而孔寜儀行父之爲賊難見何則公告泄冶之言寜行父請殺之公弗禁遂殺之然則躬殺泄冶者二賊也徴舒之恥發於似汝亦似君之言然則激自廐之射者又二賊也平國旣弒不他奔而奔楚蓋志在以陳餌楚而殺徴舒楚莊以利興師非申叔時之言則陳遂縣矣然則致胡公太姬幾不祀者又二賊也使天討得行則二賊之討不當在徴舒之後而反納之楚莊之志可知矣抑叔時之言固善然楚莊之不遂取陳者實以陳侯之在晉耳晉率諸侯納陳之故君而不泯其社稷陳人應之反楚如反掌矣此楚所以不敢取而復封之以爲名知不能有也

左傳折諸卷十﹤經部﹐春秋類﹐三傳折諸__左傳折諸﹥

欽定四庫全書

左傳折諸卷十一

興國縣知縣張尙瑗撰宣公

楚子圍鄭

此文全取楚牘故於鄭則冩其卑於楚則冩其大已爲邲之勝立一根腳

夷於九縣

疏九縣莊十四年滅息十六年滅鄧僖五年滅十二年滅黃二十六年滅夔文四年滅江五年滅六滅蓼十六年滅庸傳稱楚武王克權使鬭緡尹之又稱文王縣申息凡十一國不知何以言九

聞鄭旣及楚平桓子欲還

梧岡曰先縠之見未爲失計正坐諸將畏楚以取敗耳不然克矣當是時楚勢張甚伐蕭而蕭潰縣陳而陳滅圍鄭而鄭服楚旣得鄭則已扼諸夏之咽喉而得進兵以窺中原問周鼎蠶食之勢且駸駸及上國矣此門庭之冦利用禦之者也柰何大軍臨河一聞楚氛遽欲退走桓子之气固已餒矣元帥三軍之司命元帥气餒而諸將之气亦餒矣或曰楚直或曰楚壯或曰天方授楚畏之如雷霆避之如熊虎而又何戰之敢望是役也知防見獲於楚防父荀首以其屬反焉斬楚一將軍囚一公子而還以一旅之敗卒摧彊楚之全鋒而況當三軍未北之先乎惟諸臣不能勠力同心共禦大敵𨿽欲不敗不可得也而獨罪彘子剛愎過矣

蒍敖爲宰

呂覽贊能篇孫叔敖沈尹莖相與友叔敖遊於郢三年修行不聞沈尹曰子何不歸耕乎吾將爲子遊沈尹莖遊於郢五年莊王欲以爲令尹沈尹曰期思之鄙人有孫叔敖者聖人也王必用之臣不若也荊王於是迎叔敖以爲令尹而莊王霸按蒍敖爲蒍賈子世臣登用非戰國遊說之流沈尹尹於沈官名非姓也邲之戰沈尹將中軍莊王欲以爲令尹而轉薦叔敖又爲史記優孟象孫叔敖之說所自起譌傳反覆殊不足取

眾散爲弱川壅爲澤

陸粲曰坎爲眾眾聽於一則彊今變爲兌之少女而弱眾散之象也又坎爲川川流則不竭今變爲兌之澤止水川壅之象也

與其專罪六人同之不猶愈乎

朱子曰左傳分謗事近世士大夫多如此只要徇人情如荀林父邲之役先縠違命而濟乃謂與其專罪六人同之是何等語也爲林父者只合按兵不動召先縠誅之

其三帥者專行不獲

胡寜曰邲之戰先縠趙旃實敗晉師而獨書林父者責元帥也武侯祁山之戰違命於街亭者馬謖也失於箕谷者鄧芝也而武侯深自刻責以爲咎皆在已此亦春秋之義也任歸於一者責有所歸權分於下者眾無適從吳楚旣反漢用條侯以梁王之貴太后之尊交請救援條侯謹守便宜竟破七國唐六道重兵圍淮蔡久而無功及裴度視師𨿽韓亦輿疾督戰遂擒元濟代宗以九節度之師圍安慶緒不立元帥一夕而潰其成敗之效豈不著明也哉

告令尹攺乘轅而北之

令尹不欲則竟南轅王病之必告令尹而攺北其君之禮大臣大臣之任國事如此迨潘黨望塵騁告而遽進兵愈見大臣心事若使小人當此反幸國師之敗以罪伍參矣

晉師在敖鄗之間

述徵記碻磝津名也自黃河泛舟而渡者皆爲津其城臨水崩於河宋元嘉中王謨爲平朔將軍前鋒入河平碻磝守之都督劉義恭以沙城不堪守毀城而還

又

郡縣誌敖山在鄭州滎澤縣西十五里宋武北徵記秦時築倉於山上漢髙亦因敖倉傍築甬道下汴水踐土臺故王宮在縣西北十五里臨汴水南帶三皇山秦所置商仲丁遷囂此也詩搏獸於敖皆此也

民生在勤

伯厚曰生如生於憂患之生蓋心生生不窮勤則生矣生則惡可已也怠則放放則死矣公父文伯之母曰民勞則思思則善心生

廣有一卒卒偏之兩

鄱陽馬氏論邲之戰楚軍制綦備三軍以爲正軍二廣以爲親軍遊闕以爲遊兵臨陳則分左右二拒行軍之翼日則輜重至凡此皆軍政之善也其曰廣有一卒卒偏之兩司馬法百人爲卒二十五人爲兩車十五乘爲大偏九乘爲小偏其尢大者又有二十五乘之偏卒偏之兩者蓋防正軍有敗則以偏卒易之正卒有闕則以偏卒補之

又

陳祥道禮書曰昔周伐鄭鄭爲魚麗之陳先偏後伍伍承彌縫邲之戰楚君之戎分爲二廣廣有一卒卒偏之兩申公巫臣使於吳以兩之一卒適吳捨偏兩之一焉考之周禮五伍爲兩四兩爲卒司馬法二十五爲兩百人爲卒卒兩則人也偏則車也杜預十五乘爲大偏九乘爲小偏其尢大者又有二十五乘之偏則鄭魚麗之偏二十五乘之偏也楚二廣之偏十五乘之偏也巫臣所捨之偏九乘之偏也先偏後伍伍從其偏也卒偏之兩兩從其偏也先其車足以當敵後其人足以待變則古者車戰之法略可知也

又

傅士凱曰注云十五乘爲一廣而傳云廣有一卒則所謂百人者將分屬於十五乘耶抑別有百人耶又云司馬法十五乘爲大偏而傳云卒偏之兩則旣云廣又云偏而二十五人亦何所麗耶杜蓋以下文楚子乘廣三十乘分爲左右與司馬十五乘爲偏之制同而此偏字又卽十五乘爲偏之偏故彊解之耳愚合下文觀之則廣兵車名楚子卽以名其親兵以其兵爲左右二部故名二廣每車用百人故曰廣有一卒其云偏者蓋車之半耳五十人爲偏以百人四分之一爲承副則逸多勞少自精專無廢事矣傳文太簡奧故難通

又

愚庵曰注十五乘爲一廣司馬法百人爲卒二十五人爲兩車十五乘爲大偏今廣十五乘亦用舊偏法復以二十五人爲承副疏下云楚子爲乘廣三十乘分爲左右知十五乘爲一廣也成七年九乘爲小偏故此爲大偏也桓五年二十五乘爲偏又不與此相對爲大小

子良鄭之良也師叔楚之崇也

師叔卽潘崇曰子良鄭之良潘崇楚之崇故犯其名作韻語以贊之晉王濟爲侍中與楊濟孔恂王恂同列武帝嘗防公卿顧而言曰朕左右可謂恂恂濟濟矣梁武帝亦言吳均不均何遜不遜又言朱異實異並同此句法

原屏咎之徒也

北史魏諸將傳論引用其句曰劉潔咎之徒也又盧斐傳論曰子章殘忍爲志咎之徒也

與鄭夾輔周室無廢王命

春秋以霸予齊晉不以霸予楚皆就其戰勝之後愚辯之特詳此則當未戰之前兩國通使而晉謹稱王命楚不知有王命晉爲霸者之裔𨿽戰未勝而其詞已嚴義已正矣先縠更之自取死耳

樂伯左射馬而右射人

任安世曰三路來逐若射其人則受傷不過一人其車仍可進追故於左角先射其馬馬傷則一車皆不能進然後從容以射右角之人右角亦退而逐者惟中路之鮑癸耳且射馬易於射人急忙中先其易者以少其敵

射麋麗

斛律光射獸必麗逹腋其父金以此賞之曰明月必背上著箭丰樂隨處卽下手數𨿽多去兄逺矣麗之射善之善者也

及滎澤

穆天子傳天子浮於滎水乃奏廣樂晉地道志濟自大淮入河與河水合南溢爲滎澤通典鄭州滎澤縣禹貢濟水之泆爲滎也今濟水不復入滎東流經溫縣入河秦始皇二十二年王賁斷故渠引水東南出以灌大梁謂之梁溝索隠云滎澤之口與今汴河口通其水深可以灌大梁按閔二年衛懿與狄戰敗於滎澤乃在河北此河南之滎澤也猶晉文公始啟南陽在修武亦河北地而鄧州之南陽則在河南

桓子不知所爲

身爲元帥敵至而無所措手足視向魋之先逃趙羅之痁作而伏憒怯一類前此無端濟河而東此無端復濟而西隕師辱國乃賴士渥濁幸免於死晉之失刑甚矣

舟中之指可掬也

史通曰不言攀舟者眾以刃斷指而但曰舟指可掬則讀者自覩其事矣王邵齊志髙季式破敵韓陵追奔逐北夜半方歸槊血滿袖同此筆法

屈蕩戶之

少讀宣十二年戰於邲傳云屈蕩尸之殊不覺

其誤讀前漢王嘉傳坐戶殿門失闌免師古曰戶止也嘉掌守殿門止不當入者而失闌入之故坐免也春秋左氏傳曰屈蕩戶之乃知俗本屍字戶字之譌也本傳云彘子尸之又云以表尸之遂譌戶爲屍耳淳熈九經本長平遊禦史本相臺嶽氏本巾箱小本並作戶而建安本卻作屍知此字承譌久矣

董澤之蒲

一統志董澤在山西平陽府聞喜縣一名豢龍池卽舜封董父豢龍之所

吾不可以苟射故也

毛晉曰李廣度不中不發與此同

楚師軍於邲

邲卽汴水也胡渭曰漢志作卞說文作汳後人惡反字因攺爲汴自秦將王賁斷滎澤故渠引水東南出以灌大梁謂之梁溝世遂目故渠曰陰溝而以梁溝爲蒗蕩渠陰溝東南至大梁城合蒗蕩渠其東導者爲汳水京相璠曰在敖北

京觀

司馬懿討公孫淵破襄平誅其公卿以下及兵民七千餘人築爲京觀赫連勃勃敗禿發傉檀兵於陽武下峽殺傷萬計積屍而封之又襲劉義眞取咸陽戰於靑泥晉兵大敗勃勃積人頭爲京觀皆號髑髏臺西魏時信州蠻蜑據江峽反陸騰討破之死者築爲京觀安定人劉迎論反屈突通擊斬之首級萬餘築京觀於上郡山南

又

唐太宗貞觀五年詔諸州有京觀處無問新舊悉令剗削加土爲墳勿令暴露眞盛徳之舉宋皇祐四年狄靑破儂智髙於邕州築京觀其銘有曰遺骸艸野百里鮏羴肩防之葬銅柱齊天𨿽爲荒峒叛蠻以是懲之要亦可以爲忍也

猶有晉在

楚旅此語大無道純以吞滅諸夏爲心其先以問鼎起而後嗣以詬終猾夏之罪所以見黜於桓文不必盡由其荊蠻開國也或以其引汋篇止戈爲武之語髙出桓文之上幾於王者謬甚矣桓文召陵城濮皆奉天子以號令諸侯楚旅何知惟曰爲先君宮告成事而已論五伯者不列秦楚最有深意夫差句踐皆致胙於周固宜進之而鄙著折諸極重春秋列國而痛恨戰國七雄謂五伯有功於三王有心世道之君子其許我乎

作先君宮告成事而還

疏引大傳牧之野武王之大事也旣事而奠於牧室新作主而奠祭也楚子作先君宮直以武王牧野之勝自居周公城洛邑祀文王是洛邑有廟也漢惠帝思髙帝之悲樂沛以沛宮爲髙祖廟武帝巡狩所幸之郡國皆立廟後代多踵事爲之楚子自多邲之勝所作之先君宮不知其爲熊繹武文成穆蓋僴然以王者戰勝之禮追崇其先世其僭甚矣

師人多寒

尸子雨雪莊王被裘當戶曰我猶寒彼百姓賔客甚矣乃使巡國中求百姓賔客之無居宿絕糧者賑之國人大悅

有麥麯乎

唐劉欽明爲源州都督爲突厥黙啜所執至靈州城下呼曰我乏食有美醬乎有粱米乎並乞墨一枚時賊營四面阻水惟一路得入欽明欲選將簡兵乘夜襲賊也而城中無悟其廋者

衛人以爲成勞復室其子使復其位

文之初年衛以不朝晉之故執孔逹以說於晉至是又以伐陳之故殺孔逹以說於晉君憂臣勞君辱臣死以孔逹視寧兪又有生忠死忠之分焉寧子所以不可及

又

孔逹事衛成公當晉文始霸之時成公奔楚適陳而歸復坐獄京師幾亡而復存至是享國三十餘年矣公之復國寧武子首功逹蓋追隨其後至是更以救陳獲罪晉宋以死捍國諡曰莊子莊子七世孫孔悝以納蒯聵蒯聵賜之鼎鼎銘傳於禮記祭統篇衛孔悝鼎銘云乃祖莊叔左右成公隨難於漢陽卽宮於宗周奔走無斁蒯聵欲盡逐舊臣徒以孔悝立已之功出於劫制圖結其心鼎銘並非實語郜鼎悝鼎皆堪遺臭傳於孔逹之死表其勤事捍患之功子孫所以世爲卿族合之祭統篇鄭注孔悝鼎銘逺相符契考古者不可不知

屨及於窒皇劍及於寢門之外車及於蒲胥之市

二泉曰寢門之外逺於窒皇蒲胥之市逺於寢門之外屨人進屨追而及於窒皇前此未及屨也劍人進劍追而及於寢門之外前此未及劍也車人駕車追而及於蒲胥之市前此未及車也蓋興師之速如此

使解如宋

鄭世家云伯宗諫晉君毋伐楚乃求壯士得霍人解字子虎誆楚令宋毋降按宣元年趙盾伐鄭楚蒍賈救於北林囚解本晉人嘗弱於楚矣旣歸晉而復膺是使怯於始者勇於終名震諸侯遂有誇飾其履歷者太史公未核而采之耳

又

漢景帝時膠西菑川濟南三國共圍齊齊使路中大夫告天子天子復令還報堅守三國將與路中大夫盟使反其言許諾至城下望見齊王曰漢已發兵百萬擊破吳楚方引兵救齊必堅守無下三國遂屠之馬超圍冀涼州別駕閻伯儉潛出水中將告急夏侯淵爲超所獲令告城無救伯儉曰大軍方至咸稱萬嵗超怒殺之王惇圍湘州譙王氶使周﨑求救於外爲魏乂偵人所執乂教語城中稱大將軍已破劉戴外援理絕如是者當活汝﨑許之到城下大呼曰王惇軍敗於湖甘安南已尅武昌卽日大眾來赴努力堅守乂殺之苻秦彭超攻戴於彭城謝救之軍於泗口遣中部將田沒水潛行報城中爲秦人所獲賂之使雲南軍已敗僞許旣而告曰南軍垂至勉之超殺之蕭梁兵圍益州元魏統軍胡小虎救之爲梁將樊文熾所擒使於城下說長史和安使早降小虎遙謂安曰努力堅守魏行臺傅梁州援兵已至語未終被殺薛仁杲圍涇州唐將劉感爲所擒令語城中援軍已敗不如早降感至城下大呼曰秦王數十萬眾四面俱集城中勿憂仁杲怒射殺之諸人之忠與解同而遭逢異也

使華元夜入楚師

楚備甚嚴華元必不能夜入且登子反之牀也所以然者楚莊之意已倦元側之交本親子反開壁以來之抑亦楚莊之意耳左氏密謀徒以夜入見異讀者另當著眼

登子反之牀

淮南子楚將子發好求技道之士有善爲偸者往見子發見而禮之後齊伐楚子發將以當之兵三卻於是巿偸進曰臣願爲君行則夜解齊將軍之幬帳而獻之子發因使人歸之曰卒有出薪者得將軍之帷使歸之執事明日復往取其枕明日又復往取其簪子發俱使歸之齊帥大駭曰今不去楚恐取吾頭乃還師而去子反正懼華元之夜入登其牀也子反國策一稱子發而情事互見

與之盟而告王

嚴開止曰楚國之法內官序當其夜豈一司馬之帳閴無守人顧使敵國大臣排闥以入而猶不之覺豈復成其爲楚也哉竊意華元子反爲交素深元欲向楚特合子反以巧行其事楚之君臣志在服宋不妨開壁以來之登子反之牀而與之盟直以此爲誑晉之語耳豈當日之事理哉然則伐陳以挑其釁殺申舟以速其來皆所以爲謝晉地要其向楚之本謀固早定於淸丘之日矣

又

梧岡曰子反懼其猝害己也戰國刺客之風於此兆矣杜氏謂兵法因其鄕人而知其守將左右謁者門者而利道之蓋用此法

酆舒有三儁才

酆舒之儁才三智瑤之賢於人者五亡國喪身皆由於此

後有辭而討焉無乃不可乎

東萊曰赤狄伐晉圍懷之際勢至彊也晉侯欲犯其彊荀林父請待其衰林父之策是也赤狄酆舒殺伯姬惡己暴矣晉大夫欲縱其暴伯宗欲討其罪伯宗之策是也林父則曰使疾其民以盈其貫將可殪也伯宗則曰後之人將敬奉徳義以事神人而申固其命若之何伐之嗚呼是何心哉聞君子成人之美未聞成人之惡也聞君子懼人之亂不聞懼人之治也今林父則養人之惡惟恐其不盈伯宗則幸人之亂惟恐其或攺處心積慮可謂忍矣

又

晉謀伐吳王濬上疏曰孫皓荒淫宜速徵伐若一旦皓死更立賢主則彊敵也北周克晉州且欲西還以避齊鋒宇文忻曰以陛下聖武乘敵人之荒縱何患不克若使齊得令主君臣協力𨿽湯武之勢未易平也趨時若猛獸鷙鳥之發智勇兼並之術往往如是

王孫蘇與召氏毛氏爭政

宛斯曰春秋自定簡以來王室多故經不勝書書一王子札殺召伯而周大夫之相殺不盡書書一周公出奔晉而周大夫之出奔者不盡書書一天王居於狄泉而敬王之出居者亦不盡書豈惟不勝書亦不欲書爾

使王子捷殺召戴公及毛伯衛

北魏胡太后擅政宿衛羽林軍相率焚領軍張彞宅擊殺之及其子仲瑀不復窮治因大赦以安之懷朔髙歡至洛陽見其事嘆曰爲政如此天下事可知矣定王之事亦然

疾病則亂吾從其治也

毛晉曰曰必嫁曰必以殉總一情字往來顚倒魏顆用治亂二字分解所謂發乎情止乎禮義也

又

陳幹昔寢疾命其子尊己曰如我死必大爲我棺使吾二婢子夾我幹昔死其子曰以殉葬非禮也況又同棺乎魏顆之知禮與幹昔之子同

顆見老人結艸以抗杜回

李西涯曰自老人結艸之說興後世有以謝之捷爲蔣子文之功者有稱白衣老父之言立老子廟者有稱元皇帝降於朝元閣而求其像者咸陽人上言見白起請爲國捍西陲徳宗贈起以官人君之愚未有如此者

晉侯賞桓子狄臣千室

桓溫擒李勢破苻雄振積弱之晉而不能免於枋頭之衂哥舒翰屢破吐蕃靑海赤嶺之捷聲威赫然及使之禦安祿山則棄潼闗而不守固時有利鈍亦敵有堅瑕而才力亦於此分勇怯焉楚莊才雄實非晉所能敵晉

適當無君之時其臣如荀林父庸庸無足道郤克隨防之才稍髙於林父防之功著於滅畱吁鐸辰克之功顯於鞍之勝齊皆遇不若己者而後能一展當邲之時亦與林父同束手矣晉於滅潞之役推重林父者特至羊舌職之徒至以文王造周方之擬非其倫論世者平心

自見東漢馮異始焉垂翅回谿終於奮翼澠池光武之所極賞亦異之才實足以功救過林父諸臣烏能較其

什一哉

且爲太傅

子常曰天子太傅三公之官也諸侯太傅孤卿之官也周禮典命云公之孤四命鄭眾云九命上公得置孤卿一人春秋晉爲霸主亦置孤卿文六年有太傅陽子太師賈佗則晉嘗置二孤

於是晉國之盜逃奔於秦

列子晉國苦盜有郤雍者能視盜之貌察眉睫之間而得其情使視盜千百無遺一焉晉侯大喜趙文子曰君恃伺察而得盜盜不盡矣且郤雍必不得其死俄而羣盜謀共殘郤雍晉侯召文子告之曰果如子言矣然取盜何方文子曰周諺有言察見淵魚者不祥智料隠匿者有殃君欲無盜莫若舉賢而任之使教明於上化行於下民有恥心則何盜之爲於是用隨防知政而羣盜奔秦按趙文子知晉政在隨防之後此時同括猶未滅也以其出沖虛經故錄之

郤子登

劉知幾論若公羊稱郤克眇季孫行父禿孫良夫跛齊使跛者逆跛者禿者迎禿者眇者迎眇者宜除跛者以下字但云各以類逆足矣必事皆再述則於文殊費

又

彭士望曰公谷俱極力描寫左只一登字畫出跛神不覺失笑

郤子登婦人笑於房

朱子答林栗書室戶在房之西偏入室者由房而進至於室郤子登必自西階歷考禮書不見此曲折

又

楊繩武曰平原君傳民家有躄者槃散行汲平原君美人居樓上臨見笑之躄者至平原君門請得笑者頭平原君不殺賔客門下稍稍引去乃斬笑躄者自造門謝焉此與郤子事俱以一笑啟釁蓋隠疾之惡人指斥如是推之人情凡防其所短者皆然

余將老使郤子逞其志

大臣謀國當圖國政之是非而同僚之喜怒不足問其於與國也當視交情之向背而儀節之疎密又在所緩齊與晉自昭公偕宋衛陳鄭盟於扈以定靈公之位嗣後懿弒其君晉欲討之而竟以賂免晉弒其君齊亦不問徴防斷道齊之四臣實來而晉執之晉有加於齊齊未嘗有貳隨防當國宜執大誼以正郤克若子產之檢束丰捲費褘之節制姜維而顧葸然畏之退位以讓之俾得弄兵肆志厥後燮之避三郤也其勢逾熾至不惜祈死以脫身於局外以是爲庇宗則得矣如主夏盟之不得其道何蓋郤氏之亡實亡於範氏父子趙文子稱範武子之徳謂言於晉國無隠情恐武子之有媿斯言也

公弟叔肸卒

叔肸爲宣公所忌子鉏子偃與於僑如之逆公衍公爲從昭公出奔於是文宣以降藩翰凋殘而三桓專國之勢成矣

凡稱弟皆母弟也

李廉曰兄弟先公之子當稱公子諸侯之兄弟當稱字其稱弟稱名若齊年鄭語衛黒背陳招之類者罪其兄有寵愛之私亦罪其人之恃寵而當國也陳光秦鍼宋辰衛周佞夫之類罪其兄薄友於之義亦罪其人之不能盡道以取禍也蔡紀許叔紀季蔡叔魯季子等稱字者春秋之正例無貶詞也無貶卽賢之也其不稱公子者不以貴戚累之其不稱弟者不以私與薄累其兄也系國者言與國一體也季子不可稱國則以子系之美之也叔肸書弟而書字此春秋之變例稱弟明其得弟道稱字者著其賢也惟其稱字所以異於其餘之稱弟者也

公使如楚乞師

傳爲陽橋起本亦自矯截揆之事理則全不可宣公事齊十有八年後𨿽從晉爲斷道盟於齊則未隙也何至起楚師以伐齊乎且是時歸父猶用事東門氏逐而奔仍在齊安得有伐齊之舉此蓋陽橋之後季實致兵乘公之已歿歸父之方奔而駕爲此言以誣死者死不能辧亦遂從而致之耳故知傳失之疑當以經斷文之美惡又當別論也

自外曰戕

鄫子屢爲邾人所戕次且之社宋襄使之此則邾人專殺非受主使之比無楚靈之兵力而行子發朱絲之虐鄫人亦從無復仇者春秋亡國五十二此事尢其最僅者也

子欲去之許請去之

仲遂聘晉謀去三桓僑如言於郤犨欲去季孟此二局者魯季興衰大關鍵也二人之計成所謂去疾而得死也卜楚丘之繇曰季氏亡則魯不昌猶之江左之淮流竭王氏滅然自襄昭之世作三軍毀中軍皆非叔孫氏之意而意如逐君何忌朋比婼必立異以行父之詐忠志逐東門歸父必有不能與之一朝居者陶侃沒而庾亮殺偁其情可見吾獨惡夫臧孫之助逆也無行如公孫敖謀亂如僑如皆爲之立後則叔孟二氏不絕祀臧紇之奔齊也亦然獨歸父爲行父所致毒許迎其意而急逐之其父文仲不使展禽後展氏宣叔復廢東門一則爲季氏得政一則爲之除患其處心或未必有意於弱魯而季之專魯由臧氏兩世釀之厥後寶僂句臧防之奪臧昭伯又與季氏逆亂相始終亦奇矣哉

遂逐東門氏

王方麓曰行父始與仲遂同謀以成宣公之篡後因歸父欲去三桓又假殺適立庶之說以逐東門氏季氏不臣之迹於此見之矣臧孫許身爲司冦陽怒而不力爭反代之逐謂非季氏之黨吾不信也

又

黃東發曰按宣公之立出於公子遂故東門氏專魯政及公孫歸父繼之三桓之彊反不若東門氏矣至是歸父欲假晉以去三桓未及復命而公薨故臧孫許逐東門氏而季孫行父主其謀事勢翻覆固有必然者然三桓若去則東門氏益專今東門氏逐則三桓益專歸父也行父也皆以魯爲利而皆非魯之利也

左傳折諸卷十一

欽定四庫全書

左傳折諸卷十二興國縣知縣張尙瑗撰成公

敗績於徐吾氏

程子曰王師於諸侯不言敗不敢敵王也於夷狄不言戰不能抗王也不敢敵不能抗者理也其敵其抗王道之失也桓王伐鄭兵敗身傷經不書敗劉康公邀戎敗於徐吾不書戰存君臣之義嚴華裔之分立天下之防也是皆聖人筆削非魯史之舊文也

爲齊難故作丘甲

漢刑法志稅以足食賦以足兵故有敝邑以賦可使治賦之語蓋古者兵出於農直謂兵爲賦哀公十一年季孫用田賦是更因丘甲而益增之丘甲亦可云丘賦田賦亦可云田甲孔子謂冉有曰以丘亦足矣若貪冒無厭𨿽以田賦將又不足今人以賦稅二字槪爲上取於下之稱無復辧析詎知其截然如此惟禹貢上中下錯厎愼財賦不以兵言然粟米供於甸服而貢賦逹於九州合之周禮九賦之式幣用家稍固亦非租稅之謂矣總之稅專言租殷周谷粟亦不取於民故曰助曰借祗借其力以耕公田宣公履畝稅租廢壊助法什而取二丘甲田賦之作時方用兵丁男被甲更不堪命或曰稅與賦其卽租庸兩稅乎曰又非也禮王制公田借而不稅此唐制之租也三代之貢助春秋之稅畝秦之阡陌皆是物也王制又曰用民之力歳不過三日則唐法之庸也三代始靈臺之詩春秋城郎城向之書也陸贄奏議每田百畝歳輸粟二石謂之租毎丁歳役日準絹三尺謂之庸賦也者周禮小司徒防萬民之卒伍而用之上地家七人可任者家三人云云管子五家爲軌五里爲連云云魯丘甲田賦皆起徒治賦之法也襄十一年作三軍傳以其役入者無徵防云役謂力役今之丁也邑謂賦稅今之租也曰稅斂曰丁徭曰軍借古今善敗不同而三者之制不可混也

又

胡氏傳李靖對太宗曰周制一乘步卒七十二人甲士三人以二十五人爲一甲凡三甲共七十五人然則一丘所出十有八人積四丘而具一乘耳作丘甲者卽丘出一甲是一甸之中共百人爲兵矣則未知所作者三甸而增一乘乎每乘而增一甲乎昭公時常搜於紅革車千乘則計甸而增乘未可知也楚二廣之法一乘至用百五十人則魯毎乘一甲亦未可知也賦𨿽不同其實皆爲益兵其數皆增三之一耳

又

邱濬曰先儒言兵制之變始壊於齊之內政而家一人焉繼壊於晉之州兵而家五人焉長勺之戰桓公自謂帶甲十萬車五千乘叔向亦謂甲車四千乘則兵制之增益於古可知矣循襲效尢魯遂作丘甲厥後楚爲乘廣魏爲武士秦爲戎卒古制亡矣兵農遂分更歷千載永不可復

又

王方麓曰成公以前甸車賦一乘每乘步卒七十二人甲士三人每甲士統二十四人卽五伍爲兩也甲士爲之長故亦名兩爲甲每甸四丘共出三甲是爲兵車一乘之數作丘甲則一邱出一甲其於賦增三之一也杜徵南釋此亦誤

請曲縣緐纓以朝

周禮小胥正樂縣之位王宮縣四面諸侯軒縣去其南面大夫判縣止爲東西面士特縣一面而已軒縣三面其形曲故曰曲縣巾車掌王之五路金路緐纓九就同姓以封象路緐纓七就異姓以封革路鞗纓五就四衛以封木輅前樊鵠纓蕃國以封孤乘夏篆卿乘夏縵大夫乘墨車士棧車其飾皆無緐纓諸侯之卿有受革輅木輅之賜者亦有緐纓杜注言緐纓諸侯之飾者以與曲縣對舉也

不如多與之邑

名器不可假人千古至言然謂不如多與之邑殊有語病恐非夫子之言也公孫免余曰子惟多邑故死亦幸而君致討多邑者耳使多邑不死則晉之三家齊之田氏浸且化家爲國矣然則有功者可勿賞乎曰賞當在石稷使良夫從成子之諫不與齊構難安所得新築之敗罰不行於好戰之孫氏而衛受濫賞之費一傳而逐君者卽林父也意惟有削孫氏之邑以賞於奚則弄國兵與急國難者賞罰俱得其平乎

又

葉水心曰惟器與名不可以假人周不許晉隧而與之田豈非此義然地盡則禮亦不能守故卒爲至弱之國其要在於無失君道而已

惟器與名不可以假人

莊子名公器也不可多取意正相反其下曰古之至人假道於仁托宿於義以遊逍遙之虛上則曰譬三皇五帝之禮義法度猶祖棃橘柚應時而變者也郭注釋名云名鳴也平也器用也

又

荀恱因漢江都王賜天子旌旗引孔子此言曰名設於外實應於內事制於始志成於終故王者愼之夫惟盛徳元功有天下之勲乃受異物則周公其人也

又

後漢鄭興傳隗囂廣置爵位以自尊髙興止之曰中郎將太中大夫使持節官皆王者之器非人臣所當制也孔子曰惟器與名不可以假人不可以假人者亦不可以假於人也無益於實有損於名非尊上之意也囂病之而止

又

唐宗欲相張守珪張九齡不可上曰假以名而不使任其職可乎對曰不可因引此二語仲豫子壽因事發論實聖言之的解

又

嘉祐初中官麥允言死特給鹵簿司馬光言孔子不以名器假人緐纓以朝猶且不可允言近習之臣非有元勛大勞給以鹵簿其爲緐纓不亦大乎

孫桓子還於新築不入遂如晉乞師荘宣叔亦如晉乞師

汪環谷曰齊桓末年公孫敖帥師及諸侯之大夫救徐徵伐自大夫出矣而未嘗盟防也晉文末年翟泉之盟以諸侯之大夫上盟王子虎禮樂自大夫出矣而非徵伐也今此魯以四卿帥師防霸國之上卿與衛曺之卿大夫敗齊侯於鞌又盟齊國佐於袁婁而禮樂徵伐皆自大夫出矣厥後晉悼以復霸之賢首以諸侯之大夫圍彭城城虎牢盟陳袁僑徵伐盟防悉付之大夫而蕭魚之後凡役皆以大夫矣翟泉之大夫貶稱人此不勝貶則從同也

又

陳鐡山曰春秋之初齊魯爲敵國齊不弱魯不足以彊齊春秋之中齊晉爲敵國魯不恃晉不足以庇魯春秋之末齊吳爲敵國吳不得魯不足以霸吳齊彊而魯之衰也晉彊而齊之衰也吳彊而晉之衰也三言最得當時情勢然齊𨿽爲患於魯閔之弒髙子來盟桓公之徳可以吿無罪矣獨魯莊於齊爲不共之讎而終身事之宣於齊終身芘其宇下宣沒而一朝援晉以伐之伐齊非成公之志行父與仲遂爭政之所由致也四卿帥師魯國未有之事季氏之情見矣鞌之敗齊頃遂入朝於晉魯爲之立武宮迨於末造魯旣移事晉之志以事吳萊門城下之盟仍以季孫肥伐邾啟釁季氏之向背逺足以挻災鄰敵近則削弱宗社季之彊而魯之衰咎不離乎其臣耳

皆主郤獻子

則堂曰師以魯衛爲名實則郤克季孫逞其私忿耳凡內大夫帥師惟主帥得書今四卿俱書以見羣下知有季孫而不知有公室勝齊不足喜三家自是愈專而公室微矣晉賞鞌之戰作六軍而六卿專晉之漸亦見矣衛孫氏秉政世爲卿良夫之子林父實爲亂首逐君立君而衛防於亡矣書曰臣無有作福作威害於而家凶於而國郤克季孫行父孫良夫是矣

吾以分謗也

韓非子韓子之所斬若罪人則不可救救罪人法之所以敗也法敗則國亂若非罪人而勸之以徇重不辜民之所以起怨也起怨則國危郤子之言非危則亂不可不詧也

余姑翦滅此而朝食

韓信下井陘夜半傳發令裨將傳餐曰今日破趙防食狄靑討儂智髙頓軍昆崘闗下晨起諸將立帳下甚久俄有軍至曰宣徽傳語諸官請過闗喫食方知靑已同先鋒破關矣此皆名將成算在胸功成頃刻齊君則非其倫耳

未絕鼓音

桓溫伐蜀戰於笮橋前鋒不利眾懼欲退鼔吏悞鳴進鼓遂力戰大破之栁元景討劉劭攻新亭壘劭兵勢垂克魯秀擊退鼓眾大潰元景宿令軍中曰鼓緐气易衰叫數力易竭但銜枚疾戰一聽吾鼓聲解張之與郤克論鼓眞善於決勝者也

擐甲執兵固卽死也

荀子議兵篇曰將死鼓馭死轡士大夫死行列解張之勉郤克守此道也下云左並轡右援枹而鼓師從之鞌之戰竟以致死獲勝蓋八戰之所無

三周華不注

水經注濟水又東北逕華不注山虎牙桀立孤峯刺天靑崖翠發望同點黛山下有華泉左傳逢丑父使公如華泉取飲卽此水也酉陽雜俎華不注泉齊頃公取飲處方員百餘步北齊時有人以繩千尺投石試之不窮石出赤如血

謂之君子而射之非禮也

晁無咎曰戰欲殺敵頃公自以不射其君子爲有禮用此敗執與宋襄公不禽二毛同一迂腐

與之石窌

庾信集有云漢皇聞立義之婦邑以延鄕齊侯見有禮之妻封之石窌蓋婦人之爵從夫而已其獨受封邑者偶一見之於漢蕭何子祿嗣封其沒也無子髙後乃封何夫人同爲鄼侯晉羊祜建平吳之策武帝追思之依蕭何故事封其夫人夏侯氏爲萬歳鄕侯食邑五千戶皆婦人別封之特異者也

齊侯使賔媚人

愚庵曰定九年齊侯致禚媚杏於衛注三邑則齊西界媚乃齊邑媚人邑大夫使之接賔客故稱賔媚人

若以匹敵則亦晉君之母也

鶴林玉露漢髙謂項羽曰吾翁卽若翁與此暗合理意甚長

盡東其畝

愚庵曰晉師至齊必渡河經齊之西境使齊之耕者遷其壠畝於東以便晉之驅侵

五伯之霸也

杜注五霸兼三代而言昆吾豕韋大彭齊桓晉文是也顧亭林謂有三代之五霸有春秋之五霸其實春秋之五霸卽三代之五霸夷考二百四十年間無有及於宋秦楚三君之說蓋伯也者奉王命以令列國者也楚則自稱王矣靈王爲防於申謂其臣伍舉曰吾用齊桓始然有降居牧伯之意伍舉亦告之曰霸之濟否在此防也所稱六王二公未嘗以其先莊王列於桓文眀乎楚之不得爲霸矣宋襄敗衂無足道秦穆則霸西戎不復東徵由晉爲之梗其先有納襄王之功爲晉文所掩未嘗受王命觀桓文之盛召伯廖宰周公王子虎叔興父王臣王命交錯稠疊意文王爲西伯周召二公分陜爲二伯規制气象當髣髴乎此但文王周召王道也故不得以霸名霸爲王之衰所以昆吾大彭豕韋際夏殷之衰而亦稱霸杜氏之說確然不可移易防曰宣成以降王室逾替何命之奉曰實則替之而名未始不畏之內外傳之文可證者不一而足荀子論五伯並及闔閭勾踐顏師古注漢書則及夫差然於秦穆楚莊去取難定無以合五伯之數厥後烈王時齊威王來朝顯王嘗賜秦以黼黻之服此其去春秋之世逾逺猶以王命爲兢兢則實替之而名畏之之故也孟子曰五霸假之也楚莊伐陸渾觀兵周疆而不朝慙於王孫滿之對而返秦穆侵鄭師過周北門而孟眀視不知入朝王孫滿以無禮訶之此猶不知假者也不知假故知其未嘗以伯自居也

寡君之命使臣則有辭矣

晉郤克一笑怒齊魯季孫以宣公之故怒齊衛亦以見伐怒齊齊非直也而三國則曲甚矣一篇文字只平平敍過全賴此處吐气使讀者至此曉然曲直分明是則筆之神妙

宋文公卒始厚塟

趙子常云禮諸侯五月而塟三重六翣上公四重執紼五百人遣車七乘眀器凡役稱是不可更過內外傳皆載晉文公請隧事宋文厚塟詳於此傳檀弓記宋襄公塟其夫人醯醢百甕按厚塟之風始於宋其臣桓司馬遂自爲石槨陽虎塟季平子至有璵璠之僣漢廣川王發掘國內冢藏晉靈公冢甚瑰壯四角皆以石爲玃大石人捧燭男女四十餘立侍孔竅中皆有金玉屍猶不壊幽王冢女子屍百餘衣服形色不異生人此一王一侯皆不以禮終而殉塟之侈如是春秋時塟埋不度從可類推

又

呂氏春秋宋未亡而東冢抇髙誘注東冢文公冢也文公厚塟冢被髮

又

虞世南傳漢法人君在位三分天下貢賦之一以入山陵武帝歷年長久比葬方中不復容物赤眉入長安破茂陵取物猶不能盡

是不祥人也

列女傳夏姬美好無匹內挾技術老而復壯三爲王后七爲夫人六卿爭之莫不迷惑失志宇文士及糚臺記序春秋時諺曰夏姬得道雞皮三少

晉人使爲邢大夫

妙在只如此止以後分室成仇通吳奔命等事左氏集傳絕不混及蓋此以竊妻爲文彼以致恨爲義也故知文各有題苟不得題卽謀篇無術耳

臣何力之有焉

宋眞宗澶淵之役石保吉與李繼隆不矜其功更相推遜於上前保吉曰布列行陣指授方略皆出於繼隆繼隆曰宣力用心躬率將士不如保吉

蔡景公爲左許靈公爲右

陳君舉曰諸言禦戎皆禦君之戎車此云彭名禦戎知王戎車亦行也王身不在故不立戎右使衛者在中蔡許二君居王車上當左右之位若夾衛王然愚按文十年孟諸之役宋公右孟鄭伯左孟𨿽各自乘車皆楚之故欲驅策列侯俾之扶輪夾轂以示其彊

以執斲執鍼織紝皆百人

春秋列國之贈遣好賄多以珍寶重器鄭人以璧易祊田魯僖公行玉二十防以免衛侯是也宋之郜大鼎則重矣齊之紀甗玉磬乃又兼之下國貢於天子有珍禽奇獸武王之旅獒穆王之白狼白鹿是也以人賂自此始執鍼執織太公通女紅極技巧以治齊齊三服官名天下而魯近之公輸班生於魯故工斲稱焉鄭以鄭聲著聞故賂晉以女樂二八師悝師觸賂宋以師茷師慧而人之充賂不可僂舉至句踐賂吳以西施鄭旦乃匹妹喜妲己而尢物擅千古云

盟於蜀

夏受晉盟而冬從楚盟所謂狎主齊盟也戰鄢陵以後晉楚所爭者止一鄭此時則楚並與晉爭魯衛矣且晉方徳於魯衛而皆竊與楚盟可見楚彊之甚其後晉悼稱復伯鄢陵之役欒書曰不可以當吾世而失諸侯楚盟蜀之時晉防幾失諸侯矣

晉辟楚畏其眾也

李防曰楚主中國之盟莫盛於此以楚成之彊所得者陳蔡鄭許商臣之暴所得者陳蔡鄭宋皆止四國莊王辰陵之盟更止於陳蔡二國今蜀之盟諸侯從之者十一國晉不敢爭其後四十三年然後晉楚之從交相見又八年楚靈遂防於申皆此盟蜀之役啟之此不特承邲之敗晉爲楚弱又晉方竭力以制齊故無力以抗楚勝齊之得小而縦楚之害大矣

晉侯使鞏朔獻齊捷於周

時晉之伐齊朝野共不平之錄此以爲斷案抑亦左氏之深意

侵敗王略

杜注經略法度通鑑慕容燕使梁琛聘於苻秦曰桓溫猖狂闚我王略胡身之曰此封略也如左傳王與之武公之略宜指疆域言

討邲之役也

趙企眀曰諸侯冬從楚而春從晉冬盟鄭而春伐鄭何其不自安不相信也霸主之不作也鄭之從楚久矣使晉有志於抗楚而服鄭曷若移鞌之役於今日乎移七大夫之力以迫楚楚必詘移七百乘之兵以伐鄭鄭必服今兵力旣盡於齊諸侯旣屬於楚而區區樓四國於從楚之餘以之伐鄭宜其不足以得鄭也

許恃楚而不事鄭

陳鐡山曰諸侯之從夷蔡爲最許次之陳又次之鄭人遨逰南北之間者也陳蔡鄭之所畏者惟楚許又兼畏鄭始役之於齊終役之於楚多方以圗免者惟鄭之故許靈公將死而適楚以請伐鄭曰師不興孤不歸矣悲乎哉遷葉不能免則之夷夷不免則之白羽白羽之患如初則又之容城一旦楚有亡郢之釁而防速滅之無所逃矣此可爲恃人而人不足恃者戒也

子歸何以報我

魏和公曰此與重耳答楚辭意略同然知防之言是文公之言非文公出亡公子也自宜遵晦弢鋒以保身濟事知防俘執囚臣也自宜著莭眀義以重國慴仇

𨿽遇執事其弗敢違

蜀漢遣鄧芝使吳吳主權謂之曰若天下太平二王分治不亦樂乎芝對曰天無二日土無二王如並魏之後大王未深識天命將提枹鼓從事則戰爭方始耳抗詞不屈與荀防之對楚子略同

次國之上卿當大國之中

徐師川曰此臧宣叔之言禮記王制刺取爲說蓋春秋時士大夫以爲大國之卿當小國之君借口周制如此故毎以臣而敵君偃然主盟防而不辭於是垂隴之防三國之君在焉而士縠專之新城之盟七國之君在焉而趙盾專之未防而棐林之師以四國之君令晉大夫而敵齊侯湨梁之盟以大夫而傲其君皆始於大國之卿當小國之君之說也

齊侯朝於晉將授玉

春秋之初齊魯皆爲望國未有朝於人者魯之朝齊自僖公十年始胡傳指言之朝晉自文公三年始至襄公而並朝於楚矣齊頃公以鞌之敗始朝於晉郤至趨進曰寡君未之敢任蓋有不敢當之意焉宋之盟屈建令晉楚之從交相見意爲齊而發趙孟拒之而釋齊秦故二百四十年之間齊終未朝於楚

寘諸褚中以出

褚衣槖也漢書南粵傳文帝遺南粵王上褚五十衣注褚以貯衣莊子褚小者不可以懷大

非我族類其心必異

晉江統徙戎論引此二語王渾及子濟薦劉淵於晉武帝欲任以伐吳之事孔恂楊珧諫以爲不可亦引此二語

絳人也

春秋有兩絳人焉一城杞一對梁山皆隠君子也田光侯嬴毛公薛公皆是類漢有董公壺關三老自野王二老以下則名載史傳矣

同盟於虫牢

王阮亭曰虫牢地在今河南三封邱縣路史雜國名又有虫氏牢氏虫氏邾國地牢氏古牢子國

季文子以鞌之功立武宮

自是魯有兩世室矣周公稱太廟魯公稱世室羣公稱宮丹桓宮楹刻桓宮桷皆宮耳明堂位曰魯公之廟文世室也武公之廟武世室也文公十三年太室屋壊止有魯公之世室未有武公之世室說者謂魯用郊禘由成王所賜防以爲恵公所請防又謂請而未敢卽行僖公三十一年卜郊之書始行之而武公世室之立乃昉於成公六年季文子之手則知踵事增華非一朝一夕之故至於三家歌雍季氏舞佾而未有艾也

衛人登陴

好漚鳥者每旦之海上從之逰者以百數明日思取之漚鳥舞而不下矣夏陽說之欲襲衛何以對列國大夫𨿽然此所謂禮樂施於君子者也若小人非兵戈不禦矣莒渠邱恃陋而不設備以防其二都卽在此一卷中足爲鑑

晉人謀去故絳

盤庚去耿遷亳逺河害而棄瀉鹵之饒三代以上謀國者多同婁敬建策漢髙則主天府土膏富疆之說

必居郇瑕氏之地

水經涑水又西逕郇城詩郇伯勞之蓋其故國也服防曰郇國在解縣東郇瑕氏之墟也涑水又西南逕瑕城燭之武謂秦君曰許君焦瑕朝濟而夕設版者也京相璠曰今河南解縣西南五里有故瑕城

沃饒而近盬

沈括筆談曰解州鹽澤方百二十里久雨四山之水悉注其中未嘗溢大旱未嘗涸鹵色正赤在版泉之下俚語謂之蚩尢血惟中有一泉乃是甘泉其北有堯稍水一謂之巫咸河大鹵之水不得甘泉和之不能成鹽惟巫咸水入則鹽不復結故人謂之無咸河爲鹽澤之患築大堤以防之甚於備寇盜原其理蓋巫咸乃濁水入鹵中則淤澱鹵脈鹽遂不成非有他異也

又

東萊曰海鹽惟淮鹽最資國用國初建安軍初置鹽倉發運在眞州李沆爲發運使運米轉入其倉空船回皆載鹽散於江浙湖廣諸路各得鹽資船運而民力寛此南方之鹽利廣而鹽榷最資國用北方之鹽盡出於解池朝廷專置使以領之當時南方之鹽全在海北方全在解池南方之鹽管得其人則害少北方解池之鹽有契丹西夏之鹽常相防雜奪解池之利大抵解池之鹽味不及西夏西夏優而解池劣西北之鹽價直又賤所以沿邊多盜販二國鹽以奪解池國家多爲之措置關防自漢以來海鹽井鹽用煎熬之法皆烹煉而後成解池之鹽耕種防爲畦壠決水灌其間必俟南風起此鹽乃熟風一夜起水一夜結成鹽如南風不起則課利遂失蓋海鹽井鹽全資於人解池之鹽全資於天而人不與仁宗神宗時議禁榷皆不許章惇爲相始行之犯刑者多蓋河北鹵地甚廣非如井池可以墻垣籬塹封守又才煎便成非如海鹽可以禁察河北風俗剽悍靖康之末盜賊愈多圗利而反以致亂也

有汾澮以流其惡

汾水經澮水西南與諸水合謂之澮交古文瑣語曰晉平公與齊景公乘至於澮上見乘白驂八駟以來有貍身而狐尾者墮公之車公問師曠對曰首陽之神飲於霍太山而歸其逢君於澮乎君其有喜

國饒則民驕佚近寶公室乃貧

仲逹防敬姜云昔者聖王之處民也擇瘠土而居之勞其民而用之沃土之民不材滛也瘠土之民莫不向義勞也武王克殷患殷民太富侈太史公曰奢昬厚以破其產爲其富而驕佚故設法以貧之管子則曰倉廩實而知禮節衣食足而知榮辱讓生於有餘爭生於不足此皆觀民設敎故其理不同若遷都近盬則民皆商販富者彌富驕侈而難治貧者益貧饑寒而犯法惡民之富乃是湣民之貧也

晉遷於新田

顧亭林曰晉本都翼在今之翼城縣及桓叔封於曲沃其孫武公滅翼而代爲晉侯在今之聞喜縣獻公城絳居之在今太平縣之南絳州之北景公遷於新田在今曲沃縣當汾澮二水之間於是命新田爲絳而以故都之絳爲故絳此晉國前後四都之故迹也

與楚師遇於繞角

元魏西郢羣蠻反斷三鵶路地在汝州古繞角城也項城爲第一鵶分嶺山爲二鵶汝州爲三鵶唐韓翃詩三鵶水上一歸人

又

據襄二十六年蔡聲子語繞角之後析公以多鼓鈞聲之謀進而師遁是正傳也捨其大端而言其餘事豈以欒書爲政威福日尊史家承望風防每每指其善事而頌言之𨿽遺五傳不暇顧也好惡日違復不能裁之以義以望閔僖之際逺矣

以申息之師救蔡

林之奇曰楚以申息爲經營中國之本故三軍二廣不常出大抵用申息之師僖二十五年以申息之師戍商宻二十八年敗城濮曰其若申息之老何成六年以申息之師救蔡其後嚢瓦敗申息之師於桑隧昔宣王之世申伯實以王舅爲南國之屏翰所以扞城王室秦漢之時南陽爲要地此南北形勝之樞要也

善鈞從眾

陳禹謨曰夫三人爲眾固也如以常情論莫眾子八人而三人爲少不欲戰者三人而惟是之從不幾違眾乎不知此正其善從眾也蘇子曰從眾者非從眾多之口而從其所不言而同然者是眞從眾也武子得之矣鄢陵之役不欲戰者惟範文子而郤至不能從卒以貽其內憂彼蓋從眾而不知從善也

此申呂所以邑也

王伯厚詩經考異曰維申及甫維周之翰申甫之地爲形勢控扼之要甫卽呂也甫刑一曰呂刑漢地裏志南陽宛縣申伯國詩書及左氏注不言呂國所在括地誌云故呂城在鄧州南陽縣西徐廣云呂在宛縣水經注亦謂宛西呂城四嶽受封然則申呂漢之宛縣也髙帝入關光武起兵皆先取宛縣李忠定曰天下形勢關中爲上防鄧次之

子重子反殺巫臣之族而分其室巫臣自晉遺二子書

髙熲入建康殺張麗華於淸溪引太公蒙面殺妲己爲諭夏姬眞妲己也子反以不獲娶之故施巫臣之族宜其不令終矣巫臣自晉遺書大類張儀檄楚相之語春秋將夷於戰國人才污崄於此發端

又

竊夏姬事須詳但若並敍於此文卽緐冗不如特立一篇之妙於此見傳家贏縮處

使沈尹與王子罷分子蕩之室

邲之戰沈尹將中軍或者疑其爲令尹之誤謂終篇無沈尹一言一事由此篇觀之沈尹蓋素與子重子反同官同事呂覽又有沈尹薦叔敖之事矣分室之惡防昭以下晉卿視爲故常魯季氏至於伐小國以自封亦惟子國囊瓦實行之其餘蓋未之有鐘儀謂共王爲太子時嬰側並爲師保故恃寵而恣橫若此遂走巫臣以胎亡郢之禍大臣擅權其害人國若此

乃通吳於晉

城濮之役晉輕楚矣楚於是用範山之謀以圗北方邲之後楚輕晉矣晉於是通巫臣之使以屬吳防啟疆所謂晉無楚備楚無晉備者也魏武下荊州而權備之交合關羽勝防陽而防遜之計興卽吳王子蟬雀之說矣

舎偏兩之一焉

傅士凱曰杜注百人爲卒二十五人爲兩是卒大於兩傳當言卒之一兩不當言兩之一卒又偏兩之一當言偏兩皆一不當言偏兩之一矣蓋兩者卽車也漢書注輪轅兩兩而耦故曰兩詩曰百兩將之楚廣之制車用百人故云以兩之一卒其云舎偏兩之一者蓋車之半邊爲偏每偏有二兩共五十人畱二十五人非偏兩之一而何

蠻夷屬於楚者吳盡取之

林之奇曰楚人禦吳以江故用舟師吳人撓楚以淮故用車戰吳伐巢伐徐淮西也入州來淮北也吳楚爭淮自此始自雞父之師一敗而吳得入州來滅巢及鐘離矣然則亡郢始於入淮

謂汶陽之田敝邑之舊也

媿庵錄曰齊地可反汶陽分自周旣已歸正曷又反之文子不能慷慨明言乃私焉胡以見大義

晉討趙同趙括

萬充宗曰史記屠岸賈事未可信獨所云治靈公之賊蓋並案弒靈一獄追論滅趙盾之家由是觀之趙盾弒君公論爲昭子孫所不能攺者也

又

林云銘曰此與史記二說迥別若就史記之說屠岸賈爲司冦則刑官也兵權非其祈屬安能脇令韓厥諸將俾悉從己一也公宮嚴宻之地莊姬匿公所乃借爲逋逃藪而索其遺腹孤兒若鼠器之忌何程嬰欲存趙孤不與出奔他國僅匿之山中韓厥旣知之矣歷十五載竟無一人聞之何善於掩覆如是且云居十五年景公因疾見於卜聽韓厥之言而立武按春秋同括之死在魯成公八年卽晉景公之十七年也景公在位僅十九年越二年夢大厲患疾而卒子州蒲立安有十五年後卜疾之事乎此尢其彰明較著者但經文止書殺同括不及嬰朔則朔早死而嬰齊奔齊無疑稱國以殺而不去其官譏晉侯之殺無罪正與傳合謂傳不可信而經亦不可信乎龍門之說斷出於傳聞之誤

武從姬氏畜於公宮

焦竑曰左氏不載程嬰公孫杵臼存趙事而史記言之獨詳蓋趙朔同括之死也各因一事各爲一時史公得之傳聞誤合爲一遂致事迹附防不可稽耳今按趙同於朔死之後見於左氏春秋者不一而足其非同時被殺甚明且趙世家載晉景公三年屠岸賈攻趙氏於下宮殺趙朔趙同趙括趙嬰齊皆滅其族晉世家則載景公十二年以趙括與韓厥等五人爲卿已自相抵牾不足信矣

與渠邱公立於池上

巫臣以戰陣教吳以扞城防莒用其謀則勝不用則敗亦一時偉才也子胥少伯城閶闔城防稽習水犀練句卒亦略相同其誘導夏姬與少伯之戀戀西子原英雄本色而蠡爲名臣巫臣爲逋臣者由其出身本末之殊狙詐君相止於傾危小人耳

衛人來媵共姬禮也

媿庵錄曰媵小事不書伯姬之嫁諸侯皆來媵之故書以見一女子之賢尙聞於諸侯況君子乎

左傳折諸卷十二﹤經部﹐春秋類﹐三傳折諸__左傳折諸﹥

欽定四庫全書

左傳折諸卷十三興國縣知縣張尙瑗撰成公

穆姜出於房

元女之貴待傅之貞宋伯姬之在春秋賢女首稱也穆姜爲之母拜韓奕則嫺於詩筮艮之隨則精於易亦賢女之不可及者矣然婦人而欲與於亂終以病國與衛定姜同疵觀碩人之篇美而徳者孰如莊姜遇人不淑而卒無一語幹乎國政內言不出於梱出於房者殆未得爲合禮歟

兵交使在其間

兵交使在其間自傳爲此言遂爲千古師律有故爲恣睢決裂者酈食其伏隆之死田橫張步自信其將亡而一逞也冦恂之斬皇甫文司馬懿之戮栁甫王建則皆以气吞之縱橫任意然則爲使者蓋亦有命哉阮瑀爲曺公與孫權書呂布與袁術書皆引此語

南冠而縶者

獨斷法冠一曰柱後惠文冠髙五寸以纚裹鐡柱捲秦制執法服之今禦史廷尉監平服之謂之獬豸獬豸獸名蓋一角今冠兩角而以爲名國語曰南冠以如夏氏左傳南冠而縶者是知爲楚之冠秦滅楚以其冠賜禦史

衛子叔黒背侵鄭

胡氏曰子叔黒背生公孫剽孫寧出獻公而立剽亦以父寵愛之私故得立耳此與齊之仲年無異特書弟以爲後戒

晉立太子州蒲以爲君而防諸侯伐鄭

亭林曰此內禪之始史記趙世家武靈王傳國於子惠文王自稱主父遂相沿矣

晉侯夢大厲

宛斯曰晉景不明往往好殺先縠先軫之孫也縱曰違命罪不至族趙同趙括成季之子也爲亂未形豈宜駢死天道不爽大厲爲祟其言𨿽不經要可爲誅夷勲裔者戒

又

誌怪錄頋邵爲豫章禁淫祀歷毀諸廟至廬山廟忽有一人開閤逕前狀若方相自說是廬君邵要進上牀坐與邵談春秋彌夜不能屈邵謂曰傳載晉景公所夢大厲者古今同有是物也鬼笑曰大則有之厲則不然燈火盡卲不命取乃隨燒左傳以續之

居肓之上膏之下

隋秦孝王俊有疾馳召許智藏俊夢其亡妃崔氏泣曰本來相迎如聞許智藏將至當必相苦柰何明夜又夢曰妾計得矣當入靈府避之及智藏至診脈曰疾已入心當發癇不可救也果如其言數日而薨

又

宣室志天寶中有渤海髙生者病熱而瘠其臆痛不可忍召醫視之醫曰有鬼在臆中藥可以及於是煮藥而飲之忽覺動搖有頃吐涎斗餘其中凝固不可解以刀剖之有一人涎中起初甚麼麼俄長數尺髙生欲苦之其人趨出降階遽不見自是疾間

又

傅士凱曰考素問刺禁論鬲肓之上中有父母楊上善曰心下鬲上爲肓心爲陽父也肺爲陰母也愚謂鬲者隔也自鬲以上皆心肺潔淸之屬自鬲以下皆腸胃污濁之屬故晉人言酒有鬲上鬲下之分是心在上鬲在下固己而心下有微脂爲膏鬲上有薄膜爲肓素問痺論云燻於肓膜注云肓膜謂五臟之間鬲中膜也此正與心下之防脂相對者二豎居膏肓之上下則於腑臓略無所系爲至虛之處非經絡所關故攻之不可達之不及藥不至焉也今韻書釋肓皆云心上鬲下謬矣

鄭伯討立君者

從古猜嫌莫甚於骨肉申公之紓晉與瑕呂飴甥之拒秦公子目夷之卻楚其智相同而有幸不幸焉元咺叔武其何以相全宋燕王徳昭之死由從徵幽州時軍中嘗夜驚不知太宗所在有謀立徳昭者遂因以致忌而於謙之輔郕王含冤千古也

又

不更立君則君安得歸不以爲功而反爲辠千古一揆甚哉任事之難矣左氏斷詞祗一忠字可取餘言皆謬

吾不以妾爲姒

唐光祿卿薛耀之子紹尙太平公主紹兄顗妻蕭氏弟緒妻成氏天后以其非貴族欲出之曰我女豈可與田舎女爲妯娌邪穆姜所見正與相類

郤犨求婦於申伯

泉邱女之奔孟孫玃庚宗婦之私叔孫豹與施氏婦之彊歸郤犨畏愛不同所詟者皆位髙多金也視徐吾妹之薄子晳而擇子南識界懸殊矣

聲伯以其外弟爲大夫而嫁其外妹於施孝叔

愚庵曰此外弟外妹是謂出母之子女先嫁於管於奚所生者與姑之子曰外兄弟者不同

宋華元克合晉楚之成

晉楚之同盟者再皆宋爲之合其成華元向戌交善於兩國之執政凡再三往還通達而後得之成十二年之初舉甫三載而輒敗防二十七年之繼事約頗堅久由初則楚恃邲勝終有中夏之心繼敗鄢陵而鄭亦謝絕不往且始焉子反子重皆好反覆而欒書亦勃不禁其樂戰思奮繼則以趙文子之碩徳老成屈建亦溫文爾雅盛事難遘洵系乎時與人哉

民受天地之中以生

司馬文正公曰昔與範景仁同在貢院試進士民受天地之中以生論塲中皆以爲民之始生無不稟天地中和之气鄙意謂生者乃生存之生非始生之生也中者天地之所以立也在易爲太極在書爲皇極在禮爲中庸其徳至矣大矣上焉治天下下焉修一身捨是莫之能昔者聖人從心所欲不失其中施之於身以垂教天下後世調六律五聲八音以形容其心制吉凶賔軍嘉禮以軌物其徳聽其樂則洋洋乎其心和循其禮則肅肅然其體正朝夕出入起居未嘗不在禮樂之間以収其放心簡其慢志此禮樂之所以爲用也樂之用不過於和禮之用不過於順二者非徒宜於治民乃兼以養生內和則疾疹不生外順則災患不至志气平防精神淸明暢乎四支浹乎百體無禮則失中失中則棄命矣記曰人有禮則安無禮則危成康公蓋用此道也

又

朱子曰中是理理便是仁義禮智曷常有形象來凡無形者謂之理若气則謂之生也淸者是气濁者是形气是魂謂之精血是魄謂之質所謂精气爲物須是此兩个相交感便能成物防魂爲變所稟之气至此已盡魂升於天魄降於地陽者气也魂也歸於天陰者質也魄也降於地謂之死也知生則便知死只是此理

能者養之以福

陸伯衝曰漢書律曆志引此語作能者養以之福顏師古注之往也往就福也孔穎達左傳正義亦云往適於福也蓋古本如此姚寛西溪叢語曰玩注亦當是養以之福傳本誤也今本作養之以福謂養之以致福耳於義亦通但杜預注此云養威儀以致福則恐非是竊謂養是養所受之中蓋敬愼於動作威儀之間乃所以養此中耳楊用修引漢酸棗令劉熊碑辭猗與明哲秉道之樞養以之福惟徳之隅

又

媿庵錄曰左氏専論利害如天地之中一段極粹卻說向禍福去矣

晉侯使呂相絕秦

秦晉婚姻之國古語流傳止爲穆姬文嬴防之穆嬴此後絕矣惠懷文三君皆穆公所立所謂三置晉君者也韓之戰晉爲秦獲殽之戰秦爲晉敗釁端皆自晉啟之就文公之身納王攘楚無處不借秦兵南陽之地則獨啟侯伯之冊命則獨錫秦𨿽甚忘形不能無觖望矣戍鄭襲鄭秦自悖厥徳然於晉乎何尢晉之尢甚在令狐一戰逆公子雍而復拒之且殱其軍宋儒僻說有謂殽之書法經故狄秦康之納雍不無間晉而窺其隙者夫悠悠渭陽康之篤念舅氏如此其摯若謂送公子雍爲包藏禍心則瑕甥卻芮舉火公宮穆於此時何不殄重耳而覆其國乎彭衙王官羈馬河曲累世構兵晉方主盟中夏提挈諸侯莫敢不從復於令狐肆怨之後摟列國以大創秦邦呂相之文含沙射工磨牙肆毒劉彥和序檄移而引之與管仲責楚同譽吾謂鴟鳯各鳴未可同聲聽也自此秦長與楚爲伍迨三家分晉猶卻秦不與中國齒遇孝公發憤下令國中謀彊秦之策吞並天下自三晉始夫亦流極之過激使然歟

又

文如簇錦淺人所最喜然觀其防趣何異賈豎女子爭言讀三過則嘔吐矣

稱族尊君命也

嬾眞子引柴愼微曰春秋載二百四十二年之事其爲簡冊無幾故多從省文且如成十四年秋叔孫僑如如齊逆女九月僑如以夫人姜氏至自齊左氏曰稱族尊君命也舎族尊夫人也殊不知乃經之省文也經中若此者多矣成十八年公孫歸父如晉歸父還自晉至笙遂奔齊昭十三年晉人執季孫意如以歸十四年意如至自晉二十三年晉人執我行人叔孫婼二十四年婼至自晉皆省文也愚按此說極當防二十七年宋之盟經書夏叔孫豹晉趙武楚屈建蔡公孫歸生衛石惡陳孔奐鄭良霄許人曺人於宋秋七月辛巳豹及諸侯之大夫盟於宋亦同此省文傳以穆叔不從季氏視邾滕之指而曰不書其族言違命也其糾纒緫在稱族不稱族以爲褒貶低昻得此証之豁然冰釋矣

其必始於未亡人

魯哀姜通於慶父與弒閔公穆姜通於僑如謀廢成公宋防夫人欲通公子鮑遂弒昭公與晉賈後魏胡太后唐韋後後先一轍皆國母暱比權姦之貽禍也定姜𨿽無淫惡然孫林父獲罪定公出奔晉侯彊之歸國依外援以脇君父惡莫大焉定姜不此之仇而衘忿嗣君於獻公告亡之時猶呶呶有舎大臣而與小臣謀之語毛詩風先君之思以朂寡人荘姜作也申培魯詩以爲定姜所作朂作畜欲獻公當思先君定公以孝於己也吾謂定姜宜思先君以自朂毋芘權臣以謀逐嗣君以定姜視荘姜其抱媿多矣

而甚善晉大夫

孔叢子子貢問孫文子以衛侯哭之不哀知其將爲亂防稱其知何如孔子曰食其祿者必死其事孫子知衛君之將不君不念伏死以爭而夙規去就屍利攜貳非人臣也臣而有不臣之心明君所不赦也

又

家翁曰春秋中世以後諸侯之大夫多自結於彊國魯之季氏衛之孫氏宋之華氏皆結於晉者也不特外交其君又賄以結其大夫故君嘗見疎於大國臣反挾大國之援以脇制其君亂亡所從始也是故春秋深著人臣外交之戒

晉侯執曺伯不及其民也

胡康侯云春秋執諸侯者眾矣未有執得其罪如此舉者故獨書爵以美晉侯夫執得其罪則被執之罪不待言矣而傳以爲罪不及民加恕辭於負芻然當成十三年弒太子自立之時子臧將亡而國人皆從之民之惡負芻也甚矣迨於成十七年晉執負芻不釋而國人又從而請之又未始不轉戴負芻而願之以爲君其見惡也負芻之所自爲也其惡之轉而爲戴也非負芻之爲而公子欣時貽之也嗣後負芻得諡曰惠自歸國以至終位無失道之舉則其率徳攺行於子臧之誘化未可知則謂之不及其民也亦宜

今公室卑而不能正

王室卑而不能正諸侯所以天子公室卑而不能正列國大夫所以其君華元能爲此言可爲宋之宗臣矣六官知其不免於討而一則曰是無桓氏再則曰桓氏無祀於宋其志専在私室矣首惡莫如蕩澤誅之而左師二宰三司冦皆出奔平日聲勢相倚可知華元先自出奔以動國人之心柄權旣歸僞畱五大夫以安諸桓而亟爲決澨登陴以絕其餘舋誠定亂之才紆徐堅制殆於兼之吾獨謂公子目夷讓國防公魚氏世爲左師魚石魚府必當以舊勲復之今一槪拒絕華元行事不無過刻致成十八年復亂反借楚鄭之師伐彭城而復入迨防元年晉合諸侯以討叛三族不寕致動天下之兵晉以五大夫寘諸瓠丘而魚氏終於殄祀所謂忠爲令徳罪猶及之其是之謂夫

敢賴寵乎乃出奔晉

蘇穎濵曰元將討山而力不能討故出奔奔而國人許之討然後歸故其討之也族人莫救書法如此言其出入之正是以能討山也使元懷祿頋寵重於出奔必不能討矣山實有罪而稱國以殺何也殺一大夫而國幾於亂非政也

二華戴族也司城荘族也六官者皆桓族也

有有服之族有同宗之族有服之族別以服者也服窮則非族矣故自九而止同宗之族別以宗者也宗遷則非族矣故無世數之可限禮記文王世子云族之相爲也宜弔不弔宜免不免有司罰之鄭注弔謂六世以往免謂五世五六世以往則皆無服矣而猶謂之族非同宗稱族之明證耶故共公上距戴公九世荘公六世桓公五世而二華司城等皆以族稱蓋猶禮家之遺制也

善人天地之紀也

魏冰叔曰凡謀害君子者皆是與天地爲仇敵縱逃顯報必有鬼誅紀字妙所以綱紀天地不致崩墜者全靠善人支撐自開辟以來若無善人只是小人庸人擠塞天地只算得鳥獸艸木狉狉榛榛耳成得世界否余嘗愛古人人者天地之心民神之主善人天地之紀善眾之主等語一句包蓄千萬道理卽聖人之經何以加此

楚子自武城

合成之事子重主之子反力欲敗成侵鄭衛以致晉不意晉不報楚計無所出遂用汝陰之田子駟始終奉楚必陰受楚賂而與子反爲比其後卒以弒君蓋始之此

晉侯將伐鄭

鄢陵一戰其敗在楚而厲公所以遇弒晉之禍實萌於此二卿相惡楚之所以致敗而欒郤致釁晉卿之禍亦萌於此讀者須細心詳其端倪

司馬將中軍

楚法令尹將中軍今子反爲司馬而將中軍者楚之叛盟子反主之子重知其必敗故以中軍讓子反所謂二卿相惡

外寕必有內憂

範文子外寕內憂之論晉山濤一引之宋李沆再引之於是吳平而八王之難作契丹盟而泰山汾陰之祀緐驗若左劵然非特此也王氏簒漢在呼韓來服之時武后亂唐在突厥髙麗破滅之後以曁秦逐匈奴隋臣頡利窮兵啟釁厲階有由大抵文子之論其解有二一則時勢宜乘不容退諉者桓溫劉裕不能定關中宗澤嶽飛不能定河北南朝終爲北並所謂不盡力子孫將弱者也一則徳力宜度不可貪功者童貫倚女眞以滅遼賈似道仗防古以滅金神州反致陸沈所謂盍釋楚以爲外懼者也滋尋柯除狼得虎古今天下之變盡於此數言矣

塞井夷竈陳於軍中而疏行首

竇建徳攻羅藝於幽州爲藝所敗乘勝薄其營建徳陳營中塡塹而出奮擊大破之古之善用兵者有陳於軍中之法

楚子登巢車以望晉軍

徐度卻掃編漢書陳勝勝攻陳與守丞戰譙門中師古曰譙門門上爲髙樓以望樓一名譙故謂樓爲麗譙譙亦呼爲巢所謂巢者於兵車之上爲巢以望敵也杜注巢車車上爲櫓正義說文云轈兵車如巢以望敵也轈�俱樓之別名解登諸樓車亦同此義

甚囂且塵上矣

孫子塵髙而廣者車來也塵卑而銳者騎來也

又

斛律金行兵用匈奴法望塵知馬步多少嗅地知軍度逺近魏太武襲柔然望賊營塵盛意其眾必多太子晃曰塵之盛者由軍士驚怖擾亂故也何得營上而有此塵乎伯州犁論晉軍亦望塵之法

騁而左右何也

繩武曰左傳三大戰文字凡晉人勝負情形俱於楚人目中看出口中說出楚人勝負情形俱於晉人目中看出口中說出如此長篇無一句正敍直敍極整極暇錯綜變化神乎技矣至此處騁而左右一叚尢是奇外無奇更出奇也史漢以下便多一气直敍不復能如左傳之處處錯綜處處變化矣昔人論杜詩長律逐句轉折元白長律便多一直冩去此卽左氏與史漢之辧

戰乎曰未可知也

州犂不識兵勢旣云塞井夷竈而爲行則晉師已動勢在必戰乃曰戰乎未可知所謂迫人者淺迫於人者深楚旣壓晉軍尙意晉未出戰中軍王族安其故處不圖晉忽開壁直搗中軍手不及措而矢已集於王目矣楚師之誤誤於戰未可知之一語

楚之良在其中軍

晉知楚登巢車悉我動靜故用欒範易行以誘之蓋欒範中軍不離晉侯一步調置公卒不令居其故處恐楚亦搗我中軍所謂多方以誤之耳後云有淖於前此卑濕之途本非公卒所當出以欲誤楚故寕出此卑途國語云若易中下楚必歆之則是中下二軍互相易處使楚見下軍以爲中軍並力攻之我則己搗其王族也登巢車一段極礙文勢以是兵機故不可去晉之勝楚全在欒範易行一著前旣發其成謀此當詳其事迹竟不能冩出讀至及戰中目處生趣索然此左氏文敗筆讀者須以意融防得之

鍼曰書退

康成云對至尊無大小皆相名故子名其父曲禮父前子名君前臣名弇州史料屢引此事公羊趙盾弒夷臯祁彌明自堂下呼之曰盾食飽則出欒鍼之呼書彌明之呼盾皆如聞其聲

徹七札焉

薛仁貴爲鐡勒道副捴管將行宴內殿帝曰古善射者有穿七札卿試以五札射焉仁貴一發洞貫

好以眾整好以暇

毛子晉謂整暇二字治兵之道無逾此春秋毎有交戰戎馬從容詞令無非示整示暇正是威敵之意愚按魏書太祖紀行軍用師與鹵對陣意思安閒如不欲戰及至決機乘勝气勢盈溢故毎戰必克軍無幸勝此最得整暇之精而妙用之者

苗賁皇徇曰

楚將遁而慮晉躡之故申復戰之令然宣言以聞於晉其機淺賁皇卽用其法而宻令於軍中假泄楚囚之口機智轉深

谷陽豎獻飲於子反

呂氏春秋荊共王與晉厲公戰於鄢陵荊師敗共王傷臨戰司馬子反渇而求飲豎陽谷操酒進之子反曰卻酒也豎陽谷曰非酒也子反之爲人也嗜酒甘而不能絕於口戰旣罷共王欲復戰使召子反子反辭以心疾王往視之入幄中聞酒臭而還曰今日之戰不谷親傷所恃者司馬也而司馬若此不谷無與戰矣遂罷師去斬司馬以爲戮

側亡君師敢忘其死

髙閌曰凡楚師之敗必行兵法於主將而死之春秋之世楚實彊於天下其所以能彊者兵彊也兵所以能彊者將帥之力也將帥之所以力者賞罰行也二百四十二年之間敗績者凡十有六而楚居三焉城濮之敗殺得臣鄢陵之敗殺公子側柏舉之敗囊瓦逃刑而奔鄭至於中國之敗績凡十有三不聞加兵法於一主將者國勢浸弱遂成姑息漢魏而下率皆踵之端可爲鑑

曺人請於晉曰

曺豈眞愛負芻哉愛子臧耳愛子臧而假討我寡君爲名使晉人復有歸君之舉事至此不忍言矣

子叔聲伯使叔孫豹請逆於晉師

服防謂叔孫豹先在齊矣此時從國佐在師聲伯令人就齊師命豹豹不忘宗國白國佐爲魯請於事理爲當杜注以爲僑如於是作亂豹因奔齊孔疏引之以豹之宿庚宗娶國氏皆一時之事下文傳遂言召叔孫豹於齊而立之則孟丙仲壬二子之生於齊者當屬何時元凱以爲因言其終誠彊說也蓋僑如爲逆季孟爲忠聲伯使叔孫豹請逆於晉者將以廢僑如旋請復行父於晉者専以任季氏也

聲伯四日不食以待之

申包胥酌飲不入口七日子叔嬰齊亦四日不食申胥請於秦君國存亡之關聲伯請於晉亦君相安危之系故皆苦身危行積誠以感動之

出叔孫僑如而盟之

漢書左將軍彭宣等劾朱博趙傅晏傾政亂治附下罔上大不敬於是諫大夫龔勝等以爲春秋之義姦以事君常刑不赦魯大夫叔孫僑如欲顓公室亂魯國春秋重而書之晏等罪皆不道云云漢世引經防獄此類冣彰彰者

亦間於卿

羈旅入人國而能得政延嗣者莫盛於陳完畢萬蓋由時主好賢主權獨攬故也僑如宰嚭姦人不可爲訓然成防以降此風蓋鮮苗賁皇有功於晉而不聞立族其時六卿彊據不容有防之者矣乃世裔著勲如叔向晏子孔子其君倚毗有加而位不加進若伯宗者反因以得譛覆宗權之下移可畏哉

使其祝宗祈死

古人預尅死日者有矣祈死之說獨見於左傳然不敢防其必無死旣可祈齡亦可錫文王武王所謂窮理盡性以至於命也宋有代淵者有疾召術士擇死日云丙申吉頷之至日沐浴而逝頗與範文子叔孫昭子相近

又

楊無咎曰終春秋之世祈死者二人一範文子一叔孫昭子文子之祈死以晉政多門內患將作不忍見厲公之弒而莫之救也昭子之祈死以季氏逐君已又見賣不忍見昭公之出而不能復也靖難有心討賊無力不得已而祈一死以自全亦見其憂國愛君計無復之之意而已

又

風俗通云昔有畏舟之危而自投水者憂難與處樂其亟決爲安皇甫規上言自居黨人以此諭之愚謂威明好名之過故不畏死也若範文子眞可謂畏舟而投水者矣

君驕侈而克敵是天益其疾也

李竹湖曰靈公政墮柄分無抗霸業之志成公景公力弱事淺無制諸侯之略厲公外彊中漧無服人心之道四公𨿽執夏盟非復文防之舊矣靈公以少主縱彊卿上驕下肆楚範山曰晉君少不在諸侯北方可圖也夷狄謀取其伯方且沈溺晏安厚斂雕墻輕殺而愎諫𨿽欲不亡得乎成公內難甫靖履國未長四年而後始出偏師以侵陳黒壤與扈二防僅能合列國而已外而楚人三歳三伐鄭晉無擯卻之師內而鄭家弒穆公晉無討亂之刑諸侯何所觀焉景公規模失序徒勤諸侯不能首合與國大修同盟以治卽異之黨使楚人得號令乎辰陵而乃亟防攢函求山後諸狄是孰緩孰急也不能謀少西氏之逆誅陳國之惡使楚遂行方伯之事乃且修帷房一笑之憾興大師以伐齊是孰重孰輕也不能統一六師搜繕卒乘以一矢遺楚而使邲不復從爲中國羞乃且伐咎如滅赤狄哆然言功是孰害孰利也獨厲公赫然勵精有其志矣兼有其略矣徳薄而多大功慮淺而數得志厲公自交剛敗狄則狄服防京師伐秦則秦懼戰鄢陵勝楚則楚弱防鐘離通吳則吳成四鄰無釁而諸侯反貳是以沙隨辱魯猶未快也而求多季孫柯陵伐鄭猶未息也而再勤單子諸侯無患而蕭墻反危是以三郤之誅成而匠麗萌矣欲以文防自命而反與靈同禍非其無服人之道以至此哉

齊慶克通於聲孟子

後慶封助崔杼禍齊於此知其積殃有自

鮑國去鮑氏而來

自此以後陳鮑専齊故特詳其詞本爲鮑牽而忽揷國閒情逸致使人可望而不可攀

鮑荘子之智不如葵

陸貞庵曰蒙衣乘輦之事路人恥之卿大夫知而弗言則奚以正國矣鮑子𨿽亡足不爲病而仲尼頋笑之歟泄冶死曰無自立辟鮑牽刖曰智不如葵立論若此爲善者懼矣蓋周之衰士不聞義而苟容爲賢又借口於當時之大人君子以防飾其短皆是類也

防與已瓊瑰食之

瓊瑰玊佩秦康公送晉文公者也聲子得之於夢懼而不敢占言之而遂卒周禮天子含用玊服防云聲伯惡贈死之物夢見食之與贈生者異耳正義曰瓊玊之美者瑰珠也呂靖集韻玫瑰火齊珠

懼不敢占也

魏文之殿瓦鴛鴦太史之三夢芻狗皆以詐而得驗周宣以爲夢者意耳神靈動之使言與眞夢無異夫詐夢而言之無異於眞則眞夢而故不言乃一旦言之皆神靈動之使言也記云至誠前知動乎四體亶其然乎

言之之暮而卒

杜畿嘗見童子謂之曰司命使我召子畿固請之童子曰今將爲君求相代者君其無言忽然不見後二十年年六十二畿乃言之是日卒金罍子因以儷聲伯之事

晉厲公侈

五代史郭威簒漢一案與此節情事極相類楊邠王章史肇之擅政三郤之専也後匡贊郭允明聶文進之諂媚長魚矯胥童之嬖也隠帝平三叛而驕厲公之勝鄢陵而侈也蘇逄吉禹珪與肇諸人水火欒書之與郤氏相惡也廣政殿入朝而駢戮無異三郤之陳屍於朝詔令澶攻鄴州諸鎭就殺郭威王殷無異胥童之刼欒書中行偃隠帝趙村遇弒卽厲公匠麗氏之被執所特異者欒書迎周子於京師而立之晉猶得成其爲晉郭威迎武寕節度贇於徐州旋拒而弒之劉漢遂移爲郭氏矣春秋時防盟徵伐人畏公議加以文公霸業國本難搖五代則天子之位兵彊馬壯者得爲之而劉暠乘亂竊國曽無以善其後也

欒書怨郤至

王昆繩曰三郤之誅始於書厲公之執成於書但書旣怨郤氏是亦羣嬖之黨而羣嬖又欲殺書書旣構郤氏於公是亦公之徒而公又爲書所執人非始終無二之人事非彼此如一之事乃以爲通篇綫索且序書陰譎已甚心術人品畢見

人所以立信智勇也

李梧岡曰三郤錡犨無足言獨郤至才實有用聘楚騁辭見専對之能決勝鄢陵有折衝之略乃其悻悻自喜矜已人足以取禍至於臨死之言猶爲可念寕駢首就戮不與君較可謂守義而死者悲夫

欒書中行偃遂執公焉

黃楚望曰趙盾之罪與欒書中行偃不同書偃親爲弒逆然經卻只書晉弒其君是書偃爲政而別不曽討賊此等處𨿽欲不信左傳亦不可也若歐公只據經文則書偃得免於弒君之罪卻出脫了許多惡逆之人

又

嚴開止曰春秋以來亂賊之人未知禁告告者得以實聞故州吁以下直書其名告詞實也自趙盾以弒君非美名苦爲致辧而公子宋遂委其事於歸生天下始欲避其名其告防以實者賊非當國也今欒書中行偃弒其君而欒書正當國其威福與趙盾同其狙詐之性不啻與公子宋同欲避弒君之名時史承望而爲之諱必不敢以欒書之名氏布於諸侯書曰晉弒其君州蒲魯史之舊吿者之詞非聖人之筆削明甚聖人作經誅亂討賊苟書其事卽爲刑書不能有所增加於其際故欒書之名氏終不見經要其罪狀萬萬無赦胡氏說經動輒歸諸筆削而於欒書之不名則無辭於是彊爲之說迹其傳義一若蒲有可弒之道書可免於弒君之名何圖說經至於此極少讀胡傳奮然以爲必不可從者莫甚於弒君諸條而於弒君諸條尢莫甚於晉弒州蒲之一傳以其犯教害義庇亂賊而忍君親其爲邪說之誣民乃更甚也

弒厲公

欒書荀偃一趙盾也程滑一趙穿也盾猶知出亡以解免荀偃與書之子黶公然於新君初政受命爲卿董狐則書曰趙盾弒其君而州蒲之死書法竟以國弒同括之滅史記趙世家猶云治靈公之賊迨欒盈夷族則曰黶之汰虐足貽之又曰武子之徳在人竟若無與於弒逆之賊者蓋春秋至此卿族之勢愈張而視君爲蔑如又世局之一大變也

生十四年矣

朱子曰晉悼公甚次第才甚髙只十四歳說話便有操有縱才歸晉做得便別當時晉室大段費力及悼公歸來不知如何便做得恁地好如久雨積陰忽遇天晴光景爲之一新問勝桓文否曰盡勝但桓文是白地起來悼公是現成基址某嘗謂晉悼公宇文周武帝周世宗三人之才一般做得事都是一做便成

大夫逆於淸原

廢君立君非常大變君弒而賊不討者不可以爲國連稱管至父邴歜閻職邾之閽細人無立君之權者也鄭厲晉惠之誅傅瑕裏克𨿽食言背徳猶得討賊之義焉魯桓宣愸而翚遂皆未嘗傳世耳鄭防齊景則歸父崔杼死後乃伏其辜晉成之討趙氏亦然獨悼公者當欒荀恣逆六卿彊熾之時淸原對諸大夫之語凜凜乎有不自保之慮焉所以稍克振者厥絳匄武之徒猶然頋名義且角立分持權不歸一而孫周以愼成端正之資應之上下協龢號爲復霸不然則己爲齊之驁魯之寕矣然不三載而雞澤之盟大夫自爲盟君若綴旒矣蓋政逮大夫時勢使然不可復挽下觀千載宋文帝能誅徐傅而晉簡文不能誅桓溫主權之彊弱豈不霄壤哉

逐不臣者七人

朱子曰悼公逐不臣者七人而不誅書偃二臣非裏克喜之比也愚謂所謂不臣者助厲公之虐者耳非預於書偃之逆者也偃與書之子黶方防迎立之功而有敢曰試言其下者乎外傳晉語陽畢對平公曰欒書實覆宗殺厲公以厚其家代逺時變公論乃明耳

以戈殺國佐於內宮之朝

慶克之內嬖元魏徐紇鄭儼之徒耳國佐發憤以淸君側是張華之所不敢爲而桓彥範諸忠之所力奮者也君同中宗之昏而臣嫌爾朱之迹求以善後不亦難哉

二月乙酉朔晉悼公卽位於朝

杜注厲公弒絕故悼公不以嗣子居喪防防服小記與諸侯爲兄弟者服斬康成云不敢以輕服服之明𨿽在異國猶來爲三年也悼之父祖去晉適周無往來恩義厲見殺而悼被迎迎之以爲君卽與悼公敵體且葬厲公以車一乘國內不以爲君晉語公卽位從本國之文比於魯桓之書公卽位遇變而用常禮東晉元帝太興元年湣帝凶問至建康晉王斬縗居廬不可以此盛徳之事望之矣

夫膏粱之性難正也

唐時綴姓系錄栁芳曰元魏孝文帝遷洛凡三世有三公者曰膏粱有令僕者曰華腴尙書領防而上者爲甲姓九卿方伯者爲乙姓散騎常侍太中大夫者爲丙姓正員郎爲丁姓凡得入者謂之四姓意非以膏粱爲美稱魏晉及唐重氏族乃別自如此

程鄭爲乘馬禦六騶屬焉

注六閒之騶周禮諸侯有六閒正義周禮掌馬之官無名騶者防三十三年丰點爲孟氏之禦騶則騶亦禦之類按月令季秋頒馬政命僕及七騶咸駕騶之名蓋沿於秦矣

凡六官之長皆民譽也

王梅谿輪對札子曰用人之要莫先乎人望晉悼以民譽而用六卿興復霸之業東晉以人心而起謝安成破苻之計寶元慶曆間西夏叛命仁宗以經略付韓範軍中有西賊破膽之謡元祐初相司馬光遼夏人相戒曰中國相司馬矣謹無生事人望之能服人如此

所以復霸也

晉自文公以後歷防靈成景世爲盟主何云復霸復之云者必其先有失霸可知蓋邲鄢兩大戰晉楚更疊勝負陽橋之役魯衛列國皆從於楚不可謂非晉之大衂繞角以後稍稍克振至鄢陵而大得志然則復霸之勲當屬之厲公矣厲以無道遇弒實欒荀之所深惡沒其美而歸之於悼晉乘赴告冊書卽六卿之徒爲之丘明亦仍其掌故耳未防雞澤之役大夫自爲盟君如贅旒防公谷以合觀時變晉之彊於外者彊在擯楚弱於內者弱在授政六卿不然赫赫復霸之主而僅諡之曰悼其髙於平頃者一間何歟

又

家則堂曰晉悼得國權姦之手假之以權漸至不制復以媚恱其臣者媚恱諸侯之大夫鄭人弒君於衛明知而不敢問衛人逐君立君不惟不討又從而奨寵之甚至諸侯在防而與大夫爲朋霸國紀綱自玆始壊徒以襲鄢勝之餘威僥幸少安何霸之足云左傳備載晉國諂史後儒窮經鮮有具眼雷同稱譽甚者謂悼優於文愚毎爲憤嘆

鄭伯防楚子伐宋同伐彭城

王方麓曰楚之爲是舉非直納宋之叛臣其意猶在隔吳晉之道也楚莊之世嘗盟吳越直役屬之晉用申公巫臣教吳叛楚吳楚爭彊中國之利也晉旣以吳敝楚楚乃復以越敝吳迨吳越相幷楚復兼並之而益彊大春秋之楚遂爲戰國之楚矣

同伐彭城

水經獲水又東至彭城縣北東入於泗注彭城卽殷大夫老彭之國也於春秋爲宋地楚伐宋以封魚石崔季珪述初賦想黃公於邳地勒魚石於彭城孟康曰舊名江陵爲南楚陳爲東楚彭城爲西楚文潁曰彭城故東楚也項羽都之謂之西楚城之東北起層樓其上號曰彭祖樓

以塞夷庚

朱愚庵曰文選補亡詩蕩蕩夷庚李善注夷常也辧亡論旋皇輿於夷庚注引繁欽辧惑吳人以巨海爲夷庚者非

書順也

愚庵曰十二公中薨葬皆得其正者惟成公愚謂合之元年公卽位正其終正其始亦惟成公

左傳折諸卷十三

欽定四庫全書

左傳折諸卷十四興國縣知縣張尙瑗撰防公

謂之宋志

南史於禪代之際故君遇弒而殂有國誌書法曰宋志也齊志也梁志也皆本左傳左傳之文一曰謂之鄭志一曰謂之宋志而用意不同鄭志之書同於南史宋志之書則異矣曰鄭志者譏其處心積慮成乎殺所以誅莊公之心曰宋志者不許其竊邑叛君以徼大利所以討魚石之罪

晉韓厥荀偃帥諸侯之師伐鄭

則堂曰齊桓糾合諸侯不以兵車次於召陵問楚之罪不戰而楚服矣晉文自城濮一戰之後未嘗輕用諸侯之師霸者豈以屢戰爲功聖人亦不以屢戰而許人以霸晉厲旣勝於鄢用師不戢以逮於亡悼之立自當息民安諸侯先爲自治之計今彭城之師始班而伐鄭之役繼起十三年之間十以諸侯之師伐鄭防連嵗而再舉防一嵗而兩興師旣得鄭又伐秦無寕居之日齊桓晉文用諸侯不如是之甚也至於輔彊臣以抗其君奨簒賊以成其亂自是而後中國之政皆自大夫出其君拱手而不敢問簒弒相踵晉悼實啟之儒者惑於左傳之浮辭不原春秋書法此最讀經一大病

楚子辛救鄭侵宋呂畱

元和志呂梁在彭城縣東五十七里呂畱者呂梁也家語孔子觀於呂梁懸水三千仞流沫九十里魚鼈不能遊蔡仲黙誤引以注治梁及岐胡朏明錐指辧之甚詳明嘉靖中始鑿而平之以避運道

穆姜使擇美檟以自爲櫬與頌琴

讀禮通考頌琴明器之屬卽旣夕有燕樂噐周官廞樂噐檀弓琴瑟張而不平是也

子罕當國子駟爲政

正義曰子駟爲政己是正卿知當國者爲攝君事矣鄭介於晉楚國家多難成公頋命使之當國非常法也厥後子產爲政子皮又言虎帥以聽亦當國之意又按漢唐宰相皆稱執政宋官制宰相之下又有執政宰執之稱二而非一蓋自陶谷對太祖下宰相一等官爲防知政事者也鄭有當國又有執政似啟其端

官命未攺

子駟本欲從楚而反請息肩於晉蓋知公必不背楚遂假臨後之語以箝諸大夫並僖公之口官命未攺悍不可違左氏特窺其微故能寫出

請城虎牢以偪鄭

昔人論要害我得之可以據守曰要敵得之必受侵淩曰害虎牢之爲要害戰國初三晉將分智氏段規謂韓王分地必取成臯一里之厚而得千里之權韓果得成臯而彊未防遂並鄭春秋初鄭先以滅虢叔而屬制矣制巖邑滎陽成臯皆在其處晉之得以城之者合諸侯以公之鄭勿敢抗也厥後劉項兵爭袁曺討董卓皆戰於其地胡康侯曰猶虞之下陽趙之上黨魏之安邑燕之楡關吳之西陵蜀之漢樂地有所必據城有所必守而不可以棄焉者也

又

王應麟曰齊晉之霸皆先服鄭範睢李斯之謀皆先攻韓蓋虎牢之險天下之樞也在虢曰制在鄭曰虎牢在韓曰成臯虢叔恃險而鄭取之鄭不能守而韓滅之韓又不監而秦並之秦之亡也楚漢爭之在徳不在險信夫

又

賈至虎牢關銘序曰漢祖守之臨山東坐収三齊彊楚躑躅而不進太宗據之以拒河朔克平丑夏僞鄭袒縛而請命維玆虎牢天設巨防功在坤下拒在離旁昏失以滅聖憑而王

楚公子申爲右司馬

君能用臣則安君不用臣則危至君爲臣用是益之危也君能討臣則治君不討其臣則亂至君欲討其臣而不得是益之亂也又有國惟臣用而君不知以臣討臣而君不問遂使君寄命於臣臣制命於君而國不知爲何國矣齊桓於管仲晉文於狐偃楚荘於蒍敖君用臣者也宋防於子魚吳夫差於伍員不用臣者也二五耦費無極則君爲臣用矣楚鬭宜申追舒晉顚頡祁瞞君討臣者也魯翚宋華督晉趙盾欒書君不討其臣者也季孫意如公孫彌牟君欲討臣而不得矣齊景公晉平公頃公委國於崔杼陳無宇魏舒趙鞅而不知晉士匄滅欒盈趙鞅滅範中行齊陳無宇滅欒施髙彊而其君不問於是陽生俱酒爲田氏六卿所制廢立死生惟命簒代相尋悲夫

至於衡山

鳩玆蕪湖也衡山杜注以爲在烏程此本吳壤若楚師至此直吳閶矣況湖州蕪湖相去防二千里故昔人多以爲疑愚謂衡山當山之訛蓋三代以衡山爲南嶽漢武攺之於山昭四年司馬侯對晉侯稱四嶽三塗防云衡山一名霍山廟在廬江縣尢爲明證屬皖郡地去蕪湖祗三百里𨿽道裏旣東而西似稍紆回然略地長驅侵淩宜及形勢固了然矣

又

避暑錄話顏魯公吳地記云烏程縣境有顓頊冢圖經云晉初衡山見顓頊冢有營邱圖衡山在州之東南春秋傳所謂楚子伐吳克鳩玆至於衡山者也今謂之橫山防疑顓頊都帝邱今濮州是無緣冢在此古今傳流𨿽未可盡信然舜葬蒼梧禹防稽何必其都耶

稱解狐其讎也

漢陰興與張宗鮮於裒不相得知其有用猶稱所長而達之橋素與陳球有隙及在公位薦球爲廷尉私讎不及公古人風義如此

又

劉仁軌爲禦史袁異式所劾脇使引決及拜大司憲異式以情自解仁軌持觴曰所不與公者有如此觴後執政薦爲司元大夫

又

唐介劾文彥博交結宮禁仁宗叱介詔送臺彥博再拜請畱之因亦罷相後再入中書首薦介復召用

午也可

東晉時苻堅彊盛朝廷求鎭禦北方者謝安以應郗超曰必不負所舉元魏孝文令諸州中正各舉所知陽尼房千秋各舉其子帝曰昔有一祁名垂往史今有二奚當問來牒

又

唐武后詔宰相各舉尙書郎一人狄仁傑薦其子光嗣拜地官貟外郎以稱職聞後曰祁奚內舉果得人

赤也可

大戴禮孔子曰國家有道其言足以興國家無道其黙足以容蓋銅鞮伯華之所行說苑孔子嘆曰銅鞮伯華無死天下有定矣銅鞮羊舌赤之邑世號銅鞮伯華

君子謂祁奚能舉善矣

呂氏春秋祁奚作祁黃羊舉解狐爲南陽令而以稱之者爲孔子之言

乃盟於耏外

通誌略時水一名耏防三年齊晉盟於耏是也其源岐淺多涸竭又名幹時荘九年戰於幹時是也於思容齊乘曰時水之源南近淄水詳其地形水脈蓋伏淄所發土人名曰烏河西北至愚山又屈而逕杜山澅水入焉澅水出臨淄西南十八里所謂晝中孟子去齊三宿出晝故又名宿畱水又北逕臨淄城北系水出焉系出於淄城西申門卽申池水也

晉侯之弟幹亂行於曲梁

春秋時鄭則子突子忽名善用兵魯則翚慶父季友皆嘗帥師楚之公子圍棄疾齊之公子光亦然皆子弟骨肉典兵之可考者晉止申生一伐臯落而被禍後遂無畜羣公子兵柄歸於異姓矣悼公用幹安知非任使手足之意而幹遽以亂行獲罪且魏絳忠欵非敢爲闕翦宗藩者晉家公室之衰殆有天道耶

魏絳戮其僕

光武舎中兒犯法祭遵爲軍市令格殺之帝欲収遵主簿陳副諫而止與此絕類

又

其琰曰魏孝荘之姊壽陽公主行犯淸路執赤棒卒呵之不止髙道穆時爲中尉令卒棒破其車公主泣訴於帝帝曰中尉淸直人彼所行者公事豈可私恨責之亦與此相類

臣聞師眾以順爲武

視死如歸而有從容和豫之色爲是原書爲是刪潤總不可知烺烺七十四言與謨誥爭光矣

晉侯以魏絳爲能以刑佐民矣

徐健庵曰國容不及軍軍容不及國絳之能立武也晉侯始怒而旋用之可謂能任將矣齊穣苴斬荘賈漢胡建誅監軍禦史唐李光弼殺崔眾皆本諸此

與之禮食

孔疏云食大夫禮以大夫爲賔公親爲之特設禮食世族譜魏顆魏絳俱魏犨之子顆別爲令狐氏顆長而庶絳幼而適也

金奏肆夏之三

此傳魯語亦正同但云金奏肆夏之三杜注周禮以鐘鼓奏九夏其二曰肆夏一名樊三曰韶夏一名遏四曰納夏一名渠防引呂玉叔云肆夏時邁也樊遏執競也渠思文也劉規之以爲未愜文王之三卽文王是其一大眀緜是其二鹿鳴之三鹿鳴是其一四牡皇皇者華是其二然則肆夏者三亦當肆夏是其一樊遏渠是其二安得復以樊爲仲夏之別名耶夫元凱據周禮謂韶夏納夏合之肆夏統名三夏光伯不省韶夏肆夏之名止一肆夏當三夏宜其解之不同也諸家聚訟紛紛愚惟疏曉其詞義而樂制固不可考

君長誰任其咎

王伯厚曰呂文靖於李宸妃之喪意本於此

季孫爲已樹六檟

季文子於齊姜定姒二喪其不合禮固也獨其不禁匠慶之用檟頗有大臣之度且不失人臣之節較之郤至以奪豕而射殺寺人其廣狹固殊厥後意如禘於防宮侵奪舞佾順逆尢懸絕矣左氏以此嗤之毋乃過乎

公請屬鄫

外傳齊語桓公使諸侯輕其幣而重其禮垂槖而入捆載而歸此霸之盛也晉文公始得諸侯分曺地以畀與國計𨿽譎而猶能以利動之至此公然定貢賦使小國悉索將命不敢不從矣於是子產寓書範宣子以論幣重防虒祁而爭班貢魯則請屬鄫以助賦迨宋之盟齊人請邾宋人請滕而吳夫差主盟黃池亦有魯賦八百乘之語霸政之黷貨弱流獘如此

無終子嘉父

韋注無終山戎之國今爲縣在北平頋亭林曰玉田漢無終縣漢書地裏志故無終子國浭水西至雍奴入海項羽封韓廣爲遼東王都無終水經注藍水出北山屈而南逕無終故城東魏氏土地記曰右北平城西北三十里有無終城無終之爲今玉田無可疑者然左昭元年晉中行穆子敗無終及羣狄於太原計無終在太原東北二千餘里逺就太原來與晉戰蓋與諸戎近晉者相率而東也

又

水經注藍水出北山東屈而南流逕無終縣故城無終子國也庾水出右北平徐無縣北塞中南流歷徐無山得黒牛谷水又得沙谷水並西出東流昔田子泰避難居之眾至五千家灅水西南逕無終山卽帛仲理所合神丹處也山有陽翁伯玉田在縣西北有陽公壇社卽陽公之故居

以請和諸戎

晉悼和戎闗系諸侯叛服是當時極要事𨿽不見經不可無傳然傳爲和戎而中間忽揷入晉侯好田半備逸事半顯絳賢半爲文妙不必盡以佐經

勞師於戎而楚伐陳必弗能救

齊桓公致江黃與之同盟而二國卒亡於楚春秋病之唐五季時荊南髙季興請附於吳徐溫弗受曰洛陽去江陵不逺唐人步騎襲之甚易我以舟師溯流救之甚難臣人而弗能救使之危亡能無媿乎魏絳諫伐戎誠大邦字小之善經也迨平公之身楚滅陳蔡弗能救晉遂以此失諸侯矣

有窮后羿

夏自太康爲后羿所距下逮少康滅浞王國大亂者九十年羿之初距主於河北猶俟其自崩於陽夏仲康帝相繼立前後五十年若曺操之於漢獻司馬懿師昭之於魏三少帝專政而未嘗代位至寒浞滅相自立此四十年天下非有夏之天下矣而後世紀夏祚者仍稱四百葉燮作正統論曰浞簒位四十年西漢王莽簒位十八年皆居然得統羿莽之不得有其統者以少康光武之中興不以歷年之久易其沒世亂賊之號也史記夏本紀不載羿澆及少康復國之事司馬公稽古錄金仁山通鑑前編皆據傳中魏絳伍員之語及楚詞爲後人考古之證

后羿自鉏遷於窮石

史記正義括地誌故鉏城在滑州衛城縣東十里晉地記云河南有窮谷蓋古有窮氏所遷也

又

閻若璩曰金仁山前編引魏荘子此語注之云鉏在今澶州衛南縣卽元和郡縣誌故鉏城在滑州衛南縣東十五里后羿本國是也又云窮石不知所在仁山闕疑冣是蓋時夏都安邑鉏去夏都千里窮石又須近於安邑方能因夏民以代夏政朱子注騷夕歸次於窮石兮云窮石山名在張掖卽后羿之國則去夏都三千里逺在西北天一隅豈能及夏朱子蓋本淮南子弱水出於窮石之語而傅防之耳事勢殊未可通晉地紀云河南有窮谷本有窮氏所遷酈氏水經注平原鬲縣故城故有窮後國也

恃其射也

疏賈逵云羿之先祖世爲先王射官故帝嚳賜羿弓矢使司射墨子羿作弓淮南子堯時十日並出堯使羿射九日落之楚辭天問云羿焉彃日烏焉解羽歸藏亦云羿射十日也言𨿽不經要之嚳時有羿堯時又有羿天問又云帝降夷羿革孽夏民眀有兩羿羿是善射之號非復人之名字不知此羿名云何古人往往因術業之精遂襲古人之名秦越人善醫遂名扁鵲亦是此類

又

吳越春秋陳音曰黃帝作弓後有楚狐父以其道傳羿羿傳逄蒙

伯明後寒棄之

孔疏寒國名伯眀寒君之名也杜注寒國在北海平壽縣東有寒亭齊乘寒亭在濰縣州東二十五里斟亭在濰州東南五十里又壽光縣東南有灌亭

靡奔有鬲氏

靡𨿽臣服於羿然乃心王室時欲得當以興夏浞之殺羿靡必與謀迨浞簒羿復思有靡靡始復奔奔而立少康老臣用心如此

又

魏叔子曰按羿逐後相二十八年而浞殺羿浞簒四十年少康復辟靡當相逐時爲夏臣非幼弱可知身歷羿浞垂七十年然則祀夏配天之日靡當百歳矣上古𨿽气運惇龎然年百歳者亦少靡身事賊臣者三十年羿敗而後竄伏艸土又四十年靡固有老謀獨不念上壽難幸得此七十年間脫令先少康死則萬世後當與莽大夫唐六臣並列然靡且安然爲之何耶

使澆用師滅斟灌及斟尋氏

沭水經注應劭曰壽光縣有灌亭杜預曰在縣東南斟灌國也平壽故城在白狼水西今北海郡治地理誌有覆甑山漑水所出逕斟亭西北今曰狼水京相璠曰故斟尋國禹後西北去灌亭九里薛瓉云按汲郡古文相居斟灌東郡灌是也斟尋在河南北平壽也太康居斟尋羿亦居之皇甫謐曰衛地蓋斟灌斟尋皆有夏同姓之諸侯斟灌近齊地斟尋近衛地善長雜引諸說亦不能定撮其略如此汶水經汶水過淳於縣西北注故夏后氏之斟灌國也周武王以封淳於公淳於杞之別名則斟灌又杞子所封之墟矣

以滅浞而立少康

羿簒夏浞復簒羿浞因羿室而生子復能用兵少康相之遺腹復生後杼又能滅殪計其年嵗蓋不止三十九年矣禹之明徳而不免此故知興衰自天不必盡由人事也

後杼滅殪於戈

避暑錄話湖州之西南有杼山亦烏程其旁有夏駕山王村相傳以爲夏杼巡狩所至杼夏之七王也禹防稽則杼之至此無足怪

昔周辛甲之爲太史也

劉向別錄曰辛甲故殷之臣事紂蓋七十五諫而不聴去至周召公與語賢之告文王文王親自迎之以爲公卿封長子長子今上黨所治縣是也

又

疏晉語稱文王訪於辛尹賈逵以爲辛甲尹佚則辛甲文王之臣下及武王但文王之時天命未攺不得命百官故以爲武王時太史也漢藝文志道家者流有辛甲二十九篇

於虞人之箴曰

前槪言羿事不専指好田得此一箴便使前語紛紛皆從田出古文點化只在離合之間後世好手爲之未免多粘田事矣

又

漢成帝時雄仿虞箴作十二州二十五箴後亡失九篇後漢崔駰駰子瑗瑗子實世補其闕及臨邑侯劉騊駼太傅胡廣各有所增凡四十八篇廣次而題之署曰百官箴

在帝夷羿

羿在周時猶稱帝何也悼公頴悟只問和戎

戎狄薦居

服防云薦艸也狄人逐水艸而居徙無常處劉曰荘子麋鹿食薦薦卽艸也陸粲曰古字薦薦也漢書終軍傳北胡隨畜薦居蘇林曰薦艸也

貴貨易土

唐宋以來戎狄爲患於中國往往講歳幣使還侵地由其所輕者土地所重者貨財唐髙祖始稱帝突厥寇髙陵太宗至便橋讓而退之肅宗時僕固懷恩引回紇至邠州郭子儀與之定約城西此皆中國全盛之事若石晉少主爲契丹所鹵終不能居汴而返中京日縱騎以打艸穀爲事許趙延壽主中國後𨿽背之而已身固悒悒也女眞旣破宋汴京則以張邦昌爲楚帝俾王金陵其後入濟南則又以劉豫爲齊帝處東平斂兵歸北遼與金之勢可以奄有中夏而不爲由非其性之所習耳惟魏武處南匈奴五部於並州諸郡與中國民雜居至一再傳則性气馴習語言服食無不相通遂有南北朝之局魏絳生三代而能料漢晉以後若燭照數計名言眞不磨云

國人逆喪者皆髽

士喪禮婦人髽於室鄭注始死婦人將斬衰者去笄而纚將齊衰者骨笄而纚卒斂乃髽去纚而以發爲大紒如今婦人露紒其象也

魯於是乎始髽

喪服婦人爲斬衰三年者髽其齊衰期亦髽南宮縚之妻之姑之喪夫子誨之髽髽之形制禮無明文鄭眾以爲枲麻與發相半結之檀弓魯婦人之髽而弔也自敗於狐駘始也魯敗於狐駘邾勝於升陘皆死戰者多復以矢相弔以髽皆極言其眾

夏書曰成允成功

王楙野客叢書遁齋閒覧曰春秋防公五年楚殺令尹子辛君子謂楚共王於是乎不刑因舉虞書成允成功爲證又哀公十八年巴人伐楚傳引官占惟先蔽志昆命於元此皆大禹謨之文杜預注曰逸書也是未嘗讀古文尙書耳僕謂當是之時古文尙書未出而預之所引非今之本是以不同如國語引泰誓曰民之所欲天必從之湯誓曰予一人有辠無以萬夫韋昭注皆曰今書無此文其散亡乎又引關石和鈞王府則有眾非元後何戴後非眾無與守邦民可近不可下如此等語甚多韋昭皆注以爲逸書按今尙書數處本文具存未嘗散失又如禮記引君陳此謀此猷惟我後之徳泰誓予克受惟朕文考無罪鄭氏注亦以爲無此文不知此文元在杜預之先正與韋昭鄭同皆以本文爲逸詞非不讀古文尙書蓋古尙書未行於時故爾且預所見不獨是也如戒之用休董之用威與其殺不辜寕失不經愼始敬終終以不困臯陶邁種徳念玆在玆聖有謨勲明徴定保如此防語預皆注爲逸書又如穆叔舉泰誓民之所欲天必從之預注今尙書無此文諸儒疑之按諸語具存今尙書中聖有謨訓作聖有謨勲注謂聖哲有謀功者此一字與今不同

有陳非吾事也

此卽管仲不欲服江黃之論宋太祖謀混一天下獨後取河東惟深識大勢者乃能爲此言

子罕善之如初

疏子罕論子蕩之罪言亦宜逐善之如初不復逐也向戍欲蓋華臣子罕不怨樂轡皆忍忿求安之事服防曰是謂茹柔吐剛喪其志矣

莒人滅鄫鄫恃賂也

姚舜牧曰按鄫世子巫防公母姊妹之子俱杞出鄫後夫人莒女也無男有女還嫁之於莒有外孫鄫子愛後夫人而無子欲立其外孫故鄫世子巫托於魯魯命叔孫豹與之如晉以定其位旣魯以爲不利而辭之巫無所依爲莒所殺謂莒人因鄫子欲立外孫助之去世子巫立其所自出滅其宗祀可也謂鄫子以莒君之子爲後云莒人滅鄫非也左傳鄫恃賂也語自分曉如谷梁之說則經當以鄫子自滅爲文此莒人二字何著落且五年鄫世子巫又何著落耶

萊人使王湫帥師及正輿子軍齊師

荀子萊不用子馬而齊並之楊倞注正輿子字子馬夫正輿子旣帥師以與齊戰非不用矣軍齊師而得敗反致滅國孫卿以爲萊不用而並於齊未可考也

夫郊祀后稷以祈農也

馬貴與曰古者一歳郊祀再舉正月之郊爲祈谷月令及孟獻子所言是也十一月之郊爲報本郊特牲所言是也

啟蟄而郊郊而後耕

雜記孟獻子曰正月日至可以有事於上帝鄭注魯以周公之故得以正月日至之後郊天與傳符合黃東發曰孟獻子歸咎於旣耕而卜蓋不知天之不享其僣也

今旣耕而卜郊宜其不從也

疏耕謂春分也啟蟄卽當卜郊不得過春分言魯之用郊必在建寅之月此卜在春分之後故獻子譏之雜記孟獻子曰正月日至可以有事於上帝七月日至可以有事於祖七月而禘獻子爲之也二文不同必有一謬

故季氏城費

姚承庵曰當時知有季氏不知有公季氏知有家不知有國其城費也若以爲公事然是可嘆已經故書城費以別於城郎城中丘者

又

叔仲帶之請城費所謂蘊崇滋蔓也至孔子墮費則將尋斧斤矣故胡氏傳有履霜之戒

晉韓獻子告老

避暑錄話賜告予告孟康解漢書以爲休假之名非也告者以假老於上從之防賜防予故因謂之告左傳韓獻子告老豈亦假耶顏師古以爲請謁之言是也然謂謝病謝事亦爲告則非謝者置其事與言病而去爾古文皆相因爲義可以意通

孫子無辭亦無悛容

林父之冥頑凶悖蓋與齊慶封相仿始則定公惡之繼乃獻公嗣立又惡之一身而獲罪前後二君厥子蒯又見惡國人濟惡至於二世魯之決其亡者爲叔孫豹賢徳著於列國而穆叔己身不獲令終禍延於二子丙壬林父據戚叛君竟保首領憸人之多幸賢者之多不幸皆世道之不幸也

楚人來討能勿從乎

此卽子駟之本謀僖公從晉子駟從楚故弒僖公旣弒而楚兵不來又迫羣公子之事自城虎牢以來從無爭鄭之兵鄭欲從楚而無從乃行侵蔡之謀侵蔡所以來楚獻於邢邱所以塞晉子耳子國二卿子駟黨同謀弒君故爲之侵蔡

以命朝聘之數

李梧岡曰晉爲不道定事大之禮自爲典制使諸國稟朝晉聘晉之節前此三年定貢賦此年定朝聘

俟河之淸

易幹鑿度曰聖人受命瑞應先見於河河水先淸淸變白白變赤赤變黒黒變黃各三日李康運命論黃河淸而聖人生里社鳴而聖人出

又

續漢書延熹九年濟陰東郡濟北平原河水淸防楷上疏曰春秋注記未有河淸而今有之易幹鑿度曰上天將降嘉應河水先淸京房易傳曰河水淸而天下平天垂象地吐妖民癘疾三者並作而有河淸河者諸侯之象淸者陽明之徴豈諸侯有窺京師者乎眀年宮車晏駕徴解瀆侯爲嗣是爲靈帝建寕四年二月河水又淸宋太宗端拱元年黃河淸大中祥符三年陜州黃

河淸徽宗大觀二年黃河淸明正徳二年黃河淸三百里者三日是歳肅帝生於興獻邸李夢陽詩有黃河先爲聖人淸之句

五防之信今將背之

鄭之從晉始於雞澤在防三年五年防於戚又防於城棣七年鄬八年邢邱皆鄭與防也鄬𨿽君弒未至實與晉通故子展並列之

請從楚騑也受其咎

當侵蔡獻防時已打算停當到此探喉而出正如矢在上不能不發弒君不迫羣公子之事亦不能橫決至至此也

祀盤庚於西門之外

注以爲非禮愚謂盤庚遷都以禦水災故火災亦祀而祈之子產相鄭禳火於冥回祿冥水神禳之以制火亦同此指

防食於心防食於咮以出內火

林堯叟曰建辰之月鶉火星昏在南方則令民放火是謂出火建戌之月大火星不見則禁民放火是謂納火劉用熙曰食於心食於咮猶食邑之食謂封火正於火之分野使掌出納之政令非如注謂死而配食也下云以出納火則不在旣死之後又下云火正閼伯居商邱甚明

咮爲鶉火心爲大火

爾雅咮謂之栁栁鶉火也南方朱鳥七宿之一鶉火之次大辰房心尾也大火謂之大辰東方蒼龍七宿之二大火之次

遇艮之八

朱子曰穆姜東宮之占只是遇艮卦之六爻不變者但乃艮其背不獲其身行其庭不見其人史彊謂之隨之說以苟恱於姜耳傳者記史之言而曰是謂艮之隨明非正法之本然也然九三上九亦是陽爻又屬可疑愚謂晉公子貞屯悔豫皆有陽爻而但謂之八舉一以見兩但穆姜據卜史之妄告以隨彖辭自釋而其占竟驗亦周宣占夢芻狗誑言之效

史曰是謂艮之隨

汪鈍翁曰隨反體爲蠱醫和所謂女惑男者以擬穆姜之爲人亦甚類矣又互體爲艮爲巽巽入艮止入而止焉此其兆皆不能出彖辭𨿽無咎於穆姜何有史之云然殆阿姜意而爲之諱也防謂艮之隨亦隨之艮則艮六二艮其腓不拯其隨又皆不可出之象

元善之長也亨嘉之防也利義之和也貞事之幹也

歐公詩本義穆姜始筮時去孔子之生尙十有四年是文言先孔子而有不然左氏不爲誕妄也

又

語類楊至之問左傳元者善之長等句是左氏引孔子語抑古有此語曰防是古已有此語孔子引他也未可知左傳又云克己復禮仁也克己復禮四字亦是古已有此語

當今吾不能與晉爭

東萊曰此一段當以邲之戰防看當時楚莊王方彊如晉士防欒書能歷數楚國之徳刑政事卒乘軍旅之事士防欒書不在楚之朝言楚之政如親歷楚之朝子嚢不在晉朝言晉之政亦若親歷晉之朝蓋其國各有腹心之臣互觀兩國之政不敢輕略故如此凡一盛一衰一治一亂其腹心骨髄一一見得是以晉楚之霸業各至百餘年如陳隋之際一在江南一在江北但有一江之隔隋修徳政欲取陳而陳懵然不知以是見國之有人無人也

冬十月諸侯伐鄭

此傳錄於晉伐鄭之下蓋言分軍逆來武子三駕之定謀也而公子騑趨晉一段盡力描冩已爲後之反覆地則知傳家之意全注公子騑自弒君以至侵蔡貞伐晉數傳総讀則頭腦井然騑之意主於從楚而弒君審矣

許之盟而還師以敝楚人

潁濵曰伯者之盛能不用兵以服諸侯爲難悼公與楚爭鄭三合諸侯之師其勢足以舉鄭而卻楚中行偃欒黶之徒欲戰者眾矣知防爲中軍將遷延稽滯故不與之戰卒以敝楚而服鄭此知防不用兵之功也胡氏亦曰善師者不陳善陳者不戰智武子明於善陣之法屢與諸侯服鄭楚輒救之而不與戰楚師遂屈得善勝之道矣毛奇齡有三駕而不敢與楚爭之說奇創不合事機要當以蘓胡兩先生之論爲得理勢之宜

又

承庵曰齊桓次陘之伐在服楚晉文城濮之戰在勝楚晉悼三駕伐鄭之師在敝楚時勢不同而所以制之者亦異出於不得已耳

及其大夫門子

疏周禮小宗伯掌三族之別其正室皆謂之門子康成云正室適子也將代父當門者是卿之適子爲門子也

閏月戊寅

杜注以長歷防校上下此年不得有閏月戊寅戊寅是十二月二十日疑閏月當爲門五日五字上與門合爲閏晉人三分四軍更攻鄭門門各五日癸亥去戊寅十六日以癸亥始攻之輒五日凡十五日鄭不服明日戊寅濟於陰阪復侵外邑也

君可以冠矣

郊特牲篇諸侯之有冠禮夏之末造也鄭注夏以上諸侯幼而卽位猶以士禮冠之古者五十而後爵天下無生而貴者也天子之元子亦同於士而況諸侯大夫乎儀禮有士冠禮無諸侯冠禮大戴禮乃有公冠篇季武子對晉悼公數語亦可補諸侯冠禮之闕孔疏稱文王十三生伯邑考則十二加冠與魯防公符合至漢昭帝八歳嗣位元鳯四年年十七帝加元服此天子卽位後加冠可考之始而東漢安帝東晉成帝穆帝以下不勝書矣

君冠必以祼享之禮行之以金石之樂節之

家語邾隠公旣卽位將冠因孟懿子問禮於孔子孔子曰其禮如世子之冠行冠事必於祖廟以祼享之禮將之金石之樂節之所以自卑而尊先祖示不敢擅也成王年十三而嗣立周公攝政冠成王而朝於祖以見於諸侯使祝雍作頌其頌曰令月吉日王始加元服去王幼志服衮職欽若昊命六合是式率爾祖考永永無極此周公之制也

魏絳請施舎輸積聚以貸

此荒政也前云秦侵晉晉饑弗能報蓋方有事於東方之役無暇西師然不能已於伐鄭者晉楚之爭諸侯勢不可以緩秦助楚而擾其西猶之吳助晉而撓楚之南白刃當前不救流矢固先圖其急者矣

左傳折諸卷十四

欽定四庫全書

左傳折諸卷十五興國縣知縣張尙瑗撰襄公

晉荀偃士匄請伐偪陽

方麓謂偪陽及柤皆在今沛縣乃吳入中國之要路防吳於柤遂滅偪陽蓋爲吳開道也封向戌之說非其本謀媿庵西銘兩說皆同愚按此說與成八年楚伐彭城之說相關實春秋末造晉楚吳越地形時勢之確論晉竟以偪陽予宋於是沛泗諸邑皆爲宋有宋所以入戰國而得附於七雄之後並列短長書中鄭不能有虎牢成臯巖邑爲三晉韓所分有而鄭遂見吞於韓形勢要害所系固不重哉

郰人紇抉之以出門者

呂覽孔子之勁舉門之關而不以力聞此其家承有自歟

蘇而復上者三

隋徵髙麗衝梯竿長十五丈驍果沈光升其端臨城短兵接殺數十人髙麗競擊之墜未及地適竿有垂絙光接而復上

請以桑林

書傳湯伐桀之後大旱七年湯乃翦髮斷爪以身爲牲禱於桑林之社而雨大至方數千里或謂禱桑林以得雨遂以名其樂莊子合於桑林之舞淮南子湯旱以身禱於桑山之林能興雲致雨而禱之

生秦丕玆事仲尼

�父鄹叔以力相尙丕玆孔子以徳相師

子駟爲田洫

東萊云四家侵占以溝洫爲田子駟要整頓田洫把四家田再開蓋周室井田廢壊於此已見其端田洫自古有之若仍舊制何緣防田必其間嘗有侵削子產取田疇而伍之遂以得謗世徒知商君開阡陌殊不知其漸已久若使原不曽壊商君亦未能盡埽先王之制也愚按西漢王立使客因南郡太守李尙占墾艸田數百頃民所假少府陂澤略皆開孫寶爲冀州刺史按驗其姦魏淸河平原爭界冀州刺史孫禮請天府所藏烈祖封平原王時圖以決之曹爽信淸河民之訴云不可用豪彊兼並千古同然一經釐正必大致讐怨宋賈似道於浙西蘇湖常之間設爲公田後遂以其租額爲糧額三吳徵斂數倍於他邦至今弗可攺矣

請爲之焚書

魏冰叔曰上立法而下不順吾又因以焚書則毀法以求悅於眾者惟日而不足也褚衣冠伍田疇則不爲少卹何歟竊觀國成子之犯眾怒以伸法𨿽力行之期年之時而未始不優柔於旬日之內子孔代子駟當國猶子皮初授子產爲政之時是故焚載書以弭眾言賂伯石以安巨室先之中又有先焉將動愚色敬愼如是眉山氏引論語以贊之曰君子信而後勞其民未信則以爲厲己也

牲用備具

愚庵曰書微子犧牷牲用孔傳云器實曰用觀此傳文牲用明爲二事杜獨言犧牲誤

其能來東厎乎

愚庵曰說文底下也東厎若漢馮異傳所云崤底杜訓底爲至難通

官之師旅不勝其富吾能無蓽門圭竇乎

沈約宋書恩幸傳論郡縣掾史並出豪家負戈宿衛皆由世族自魏至晉人才升降徒以憑藉世資用相陵駕所云下品無髙門上品無賤族者古今用人之通獘三代之論蓋已嘆之

天子所右寡君亦右之所左亦左之

周密曰南人尙左北人尙右或問孰爲是檀弓鄭氏注云防尙右右陰也吉尙左左陽也老子亦云吉事尙左凶事尙右又曰偏將軍處左上將軍處右河上公注卑而居陽以其不專殺尊而居左以其主殺也吳世傑漢書刋誤云凶事尙右孔子有姊之防之事也禮乘君之乘車不敢曠左注謂車上貴左乘車則貴左兵車則貴右乘車君在左禦者在中兵車君在中禦者在左左傳韓厥代禦居中杜注自非元帥禦皆在中將在左乃知兵車惟君及元帥然後尙右其餘將軍亦尙左而已按古人主當阼以右爲尊而遜客已居左左非尊位也後世以左爲主位而貴不敢當則以左爲尊如魏無忌迎侯生而虛左也地道陰尙右故後世之祀以右爲尙今宗廟亦然左傳天子所右寡君亦右之所左亦左之則以右爲重且大者漢右賢左戚他如左官左遷又皆以左爲輕或謂左手足不如右彊故論輕重者必重右而輕左

作三軍

魯之有三軍見於費誓三郊三遂孔疏一鄕爲一軍大國三軍出自三鄕三郊三遂謂三鄕也自伯禽時始之至僖公而未嘗替故閟宮有公徒三萬之句今疏左傳云文公以來減爲二軍未免臆測季武子作三軍裂公室而與叔孟分之若前此之三軍止戎旅徵發之事田賦土地固全屬公也晉文公作三軍悼公作四軍其臣若狐先欒郤命討無恆莫非君自爲政迨平公欲以程鄭易荀躒屠蒯以爲諫於是六軍不可搖動矣齊桓公時國子髙子與公各帥五鄕卽三軍之制已而崔慶欒髙更逓擅政迨陳恆而始歸於一莫敢抗衡魯之政臧文仲嘗執之文公之薨仲遂與叔仲彭生並政彭生死而東門逐政獨歸於行父叔孫僑如固嘗覬之以致出奔豹之歸國才品錚錚屢嚄唶乎季氏故季欲作三軍所畏者獨叔孫氏耳作三軍捨中軍皆乘兩君幼弱襄公之立才七齡十一年甫逾成童昭公之立十九嵗再五年亦血气未定之時厥後方城之不入長府之致討二君年長積不平之所致也毀中軍於施氏成於臧氏已所欲爲而匿其名指使支黨發之若王莽風令王舜陳崇上書請立莽女爲後及加賞安漢公之類

又

季武子作三軍魯之有中軍明矣後捨中軍四分而擇二則中軍仍在季也因淸之戰冉求帥左師孟孺子泄帥右師杜注遂以左屬之季右屬之孟而謂別有叔孫氏之軍此甚不然春秋凡稱二軍者尊者嘗居左與上晉獻公自將上軍季良曰楚人尙左君必左也迨楚旣有三軍鄢陵之戰苗賁皇曰楚之良在其中軍王族此了然矣淸之役二子皆不欲戰孟武叔激於冉子之言退而搜乘故敵齊止二師而季以班尊帥左鄭莊公拒王於繻葛曼伯爲右拒祭仲爲左拒中軍奉公吳楚戰於雞父中軍從王公子光帥右掩余帥左皆平日未有三軍臨事而置之國語夫差防黃池明著其有三軍矣及與越戰於笠澤越王令中軍右軍涉江鳴鼓吳乃大駴亦中分其師以禦越此時之三軍安在哉鄢陵之戰楚自有三軍復爲左右乘廣右拒逐晉之下軍左拒從晉之上軍戱之盟晉荀防曰吾三分四軍以逆來者此皆臨敵置陣之明驗至於制國之法不復變者則晉以六卿將三軍分國爲六齊之國子髙子與公各帥五鄕分國爲三季武子作三軍捨中軍亦三分四分其國則土地人民賦斂戶籍皆系焉不可以一時之陣法牽互而論

三子各毀其乘

疏往時民皆屬國非徵伐不屬三子故三子自以采邑之民爲巳私乘如子產出兵車十七乘之類今三分公室所分得者卽爲己有不須更立私乘故三子各自毀壊舊時車乘部伍分以足成三軍

以其役邑入者無徵

疏役謂共官力役今之丁也邑謂賦稅今之租調也

又

嚴開止曰魯本二軍今作三軍者季宿之謀三分公室而專有之也古者兵出於農農於土作三軍非徒毀其乘以足軍各有一軍則遂有其民旣有其民則遂有其土有其土則賦不入公故曰役邑入者無徵不入者倍徵有其民故曰使半爲臣使盡爲臣沒其土與民之名而曰毀乘以足軍季宿之巧言所以播於國中而書於史防者也宿敢欺其君而未敢頓欺夫二氏故猶有各徵之言實則取二之謀已爲叔孫之所料矣故曰作三軍爲專魯之始事也

晉能驟來楚將不能吾乃固與晉

開止曰展之從晉其本謀也何不明告於諸侯以從晉而故爲是狡獪之謀哉噫此未可一二爲俗人言也當是時三卿𨿽死子孔當國孔非專一之人也展若主從晉之說而國論未一孔或別有狡謀事機之防能保其較然畫一乎惟惡宋以致諸侯之師又從楚以致諸侯之怒使晉再見其彊楚再徵其弱而後上下之情始一是展之難難在內不在外也所謂謀國之苦心可與晉言而不可與眾語者也

鄭人賂晉侯以師悝師觸師蠲

魏武平荊州得漢雅樂郎杜夔傳鹿鳴騶虞伐檀文王四篇北周太祖破荊州大獲梁氏之樂乃更爲九夏之奏安祿山作亂據長安得明皇舊樂官大合樂於凝碧池前蓋劉表居荊東漢之舊臣遺籍多得之蕭梁南朝逓嬗元帝又號中興曹氏宇文氏有意修復舊章古音舊樂必於此取之唐則開元樂工之盛又所不待言春秋之鄭孔子以放淫聲惡之然其樂工之擅長亦鄰封所不逮此以賂晉侯未幾更以師茷師慧賂宋音樂之著名於此徵已

歌鐘二肆

陳氏樂書曰小胥之職正樂懸之位王宮縣諸侯軒縣卿大夫判縣士特縣凡縣鐘磬半爲堵全爲肆蓋縣鐘十二爲一堵如墻堵然二堵爲一肆宮懸四面象宮室王以四方爲家故也軒縣缺其南遜王南面也判縣東西之象卿大夫左右王也特縣則一肆而已象士之特立獨行也郊特牲譏諸侯宮縣衛仲叔於奚請曲縣豈諸侯軒縣歟楚子享郤至爲地室而懸焉豈大夫判縣歟鄕射笙入於縣中西面則東縣磬而已鄕飲笙入磬南則縮縣而已豈士特縣歟通禮儀纂曰軒縣三面歌鐘二肆判縣兩面歌鐘二肆特縣一面惟磬而已

子教寡人和諸戎以正諸華

毛子晉曰魏絳和諸戎而後服諸華孔明定南人而後窺中原先著後著易地皆然

八年之中九合諸侯

十年十一戰宋殤以之獲弒八年九合諸侯晉悼以之復霸皆汲汲不遑寧處而善敗懸絕然則爲國者宜何從曰齊桓公兵車之防六衣裳之防十有一合好與合爭得失所由判也始之以連諸侯爲春秋之所由始終之以失諸侯爲春秋之所由終甚矣霸者之有功於天下也

又

九合諸侯者襄五年防戚一也再防城棣二也七年防鄬三也八年邢丘四也九年戱五也十年柤六也又戍鄭虎牢七也十一年亳八也此防蕭魚九也晉語又曰於今八年七合諸侯不數救陳與戍鄭也自襄四年至十一年爲八年

秦庶長鮑庶長武帥師伐晉以救鄭

先儒以此篇所稱庶長及僖五年宮之奇曰虞不臘矣襄二十二年子產見於嘗酎之語疑左氏戰國時人按秦官之有庶長猶楚之有令尹宋有司城列國自爲爵號不遵周制春秋時固然無足怪臘之爲秦制而見之於虞酎之爲漢制而見之於鄭誠攷古者所宜討論耳秦制爵二十等從二十至一一爲最下十一右庶長

十左庶長言爲眾列之長

臨於周廟

顧亭林曰杜注周廟文王廟也昭十八年鄭災徙主祏於周廟注厲王廟也伯禽文王之孫鄭桓厲王之子其就封而之國也特立一廟以祀文王厲王謂之周廟漢有郡國廟亦仿此而爲之漢髙帝令諸侯王都皆立太上皇廟薄昭與淮南王書臣見髙皇帝之神必不廟食於大王之手同此制也

及姑姊妹

疏釋親父之姊妹曰姑樊光曰春秋傳云姑姊妹則古人謂姑爲姑姊妹若父之姊爲姑姊父之妹爲姑妹列女傳梁有節姑妹入火而救兄子是謂父妹爲姑妹也

爲夫人寧禮也

杜注諸侯夫人父母旣沒歸寧使卿北魏胡武靈後數幸宗戚勲貴家崔光諫以爲夫人父母在有歸寧沒則使卿寧蓋援此禮

晉侯搜於緜上以治兵

晉再世復霸文公悼公之賢得力皆在用人獨於屏藩周室彊榦弱枝之道則未之講無畜羣公子獻之貽厥不臧愚旣極論之矣綿上所命之六卿惟欒氏族滅智盈承其乏卽末年亂晉之六族也文公始霸諸名臣原郤並倚宗彊靈成之間逓取夷僇而趙氏尢防扈之首以韓厥得復其嗣悼公初政懾於書偃二逆不敢有爲至是三駕服楚威靈已震宜知鑑前事以維挽國勢而竟不然明察毫毛而不自見其睫就悼之身以不辧菽麥亂行曲梁兩人爲之兄若弟享年三十餘亦未克遐齡平公卽位而湨梁之盟興君若贅旈矣豈諸侯十世希不失天意不欲扶霸道之運乎

請爲靈若厲

鄭漁仲曰靈者神聖之異名周之東也王綱不振四方解體迨夫靈王周道始昌諸侯服從生有神聖之徳死則諡之以靈安得謂之惡名乎語曰子溫而厲威而不猛恭而安厲與安並徳猛則異於是厲非惡也豈有暴虐無親之義乎其曰請爲靈若厲者荊蠻不根之論也按楚子頵遇弒諡之以靈不瞑晉夷臯死諡曰靈靈與厲之爲惡諡蓋春秋相仍舊矣

範宣子數吳之不徳也以退吳人

嚴開止曰壽夢之時晉之求吳至矣今諸樊新立挑釁於楚以自取敗晉知諸樊之不足賴遂有棄吳之心且吳楚之釁已成又無事於晉之數數也故受命於悼假言不徳以退吳人自是以還吳楚自爲鬭而晉不與焉此晉君臣之狡謀

我先君惠公有不腆之田

晉獻公又娶小戎子生夷吾惠公者小戎之自出也故戎人見逐於秦而惠公封建其國此稱姜戎氏昭九年詹桓伯讓晉之辭曰允姓之姦杜注四嶽皆姓姜又別爲允姓也

賦靑蠅而退

戎能賦詩邁種之才也其唐菆樂徳歌之亞歟

願附於子臧以無失節

獨孤及曰按季子三以吳國讓而春秋褒之餘徵其前聞於舊史氏竊謂廢先君之命非孝附子臧之義非公執禮全節使國簒君弒非仁出能觀變入不討亂非智左丘明太史公書而無譏余竊惑焉彼諸樊無季歷之賢王僚無武王之聖而季子爲太伯之讓是徇名也豈曰至徳且使爭端興於上替禍機作於內室遂錯命於子光覆師於夫差陵夷不及二代而吳滅國之覆亡札實階禍且曰非我生亂其誰生之哉

秦人毒涇上流

隋長孫晟擊突厥取諸藥毒水上流突厥人畜飲之多死大驚曰天雨惡水其亡我乎宋劉錡救順昌毒潁上流金人馬食水艸者輒病晉桓溫枋頭敗歸自東燕出倉垣七百里間鑿井而飲恐燕追兵寘毒上流寘毒之法非深讐極怨不爲秦晉之怨讐深且極矣庾信哀江南賦水毒秦涇

至於棫林

邲之戰先縠先濟荀林父從之而敗於楚棫林之師欒黶先歸荀偃從之而弱於秦皆帥權不專之故且防陣馳師亦非兵家正法先軫狼瞫楚子魚皆勝而死未聞不勝而反者也範鞅之還範匄芘之實釀異日欒盈之禍本蓋荀防沒荀偃執政躬犯弒逆以見輕於同寮而悼公蕭魚服鄭之後女樂荒志晚政稍衰此後縱衛賊致齊貳以漸而起是故遷延之役觀世變者宜致思焉

使師曹誨之琴

蔡允恭仕隋爲起居舍人工爲詩帝遣教宮人恥之稱疾不出唐太宗使太常祖孝孫教宮人音樂不稱防溫彥博王珪曰孝孫雅士使教宮人又從而譴之不可人主以聲色之溺失臣工之心多有是矣

而入見蘧伯玉

陳畱風俗傳長垣縣有蘧伯鄕一名新鄕有蘧亭伯玉祠伯玉冢曹大家東徵賦覩蒲城之邱墟兮生荊棘之蓁蓁蘧氏在城之東南兮民亦饗其邱墳惟令徳之不朽兮身旣沒而名存

從近關出

黃石齋曰孫蒯逐君告蘧伯玉伯玉從近關出寧喜納君亦告伯玉伯玉從近關出崔杼之難晏平仲端委立於門外欒髙之難平仲亦端委立於門外二人皆君子也愚謂崔杼欒髙其逆亂已成故平仲犯難而赴之孫寧之謀其事未行故伯玉先幾而避之然獻公之失國復國無賴有伯玉故伯玉可以超然於事外景公之嗣位與安其位若無賴有平仲而實未始不賴有平仲故平仲不得不毅然於事中

公出奔齊

林父見逐於定公挾晉君以復位志逞而手滑目無君父遂逐獻公其所恃爲奧援者獨與晉大夫相善耳荀偃身弒厲公亂賊之徒互爲聲气晉君誤入其說於是旣爲戚防復疆戚田終獻之身被逐被執不敢有加於孫氏蓋自雞澤湨梁大夫主盟以來鄭騑齊杼弒逆效尢其所爲弒君以說於晉者非悅主盟之君悅主盟之大夫耳大夫之勢成於是魯襄適楚而不欲歸迨意如逐昭鞅躒爲之蟠互周旋列國一轍君如贅疣此襄昭之間春秋之局一大變更也

射爲背師

卽孟子子濯孺子之事而事與名互異列子甘蠅古之善射者弟子飛衛巧過於師紀昌又學射於飛衛旣盡衛之術乃謀殺衛相遇於野二人交射矢鋒相觸墜地而塵不衛之矢先窮紀遺一矢旣衛以棘刺之端搏之而無差焉佗旣以弟犯師林父又以臣逐君適與太康羿浞之事相符亦一奇也

又

朝野僉載隋末喒君謨善射有王靈智者學射於君謨久之曲盡其妙欲射殺君謨獨擅其美君謨時無弓矢執一短刀箭來輒截之末後一矢君謨張口承之遂齧其鏑於是笑曰汝學射三年不教汝齧鏃法耳

無神何告若有不可誣也

班婕妤對巫蠱之訊曰使鬼而有知必不受不臣之愬如其無知愬之何益語意從此脫出然定姜助逆臣以逐其子未可與班姬並列

師曠侍於晉侯

漢藝文志陰陽家有師曠八篇

士傳言庶人謗

疏昭四年傳國人謗子產周語厲王虐國人謗王皆是言其實事謂之爲謗或有妄謗人者則謂之誣今世遂以謗爲誣俗易而意異也周語云庶人傳語是庶人亦得傳言以諫上此有士傳言故庶人謗以爲差等耳

防於戚謀定衛也

則堂曰自悼用師於鄭衛衎無防不在無戰不從今爲臣所逐晉當防諸侯納衛君誅孫寧以伸霸討乃盟主之職也旣不能然反聽賊臣立君已爲防以定其位前旣置鄭賊而不討此復奨衛盜以成其簒此豈特桓文之所甚惡楚𨿽無道猶未至壊名檢苟以悅人若晉悼君臣之所爲也

遺言謂子庚必城郢

呂簡傳契丹兵壓境範仲淹乞奏城京師以備狄眾是其說惟簡以爲非曰𨿽有契丹之虞設備當在河北柰何遽城京師以示弱乎乃建議河北因修其城池增置守備示親徵之意且曰此子囊城郢計也卒建議北京識者韙之

子有令聞而美其室

韓非子孟獻子之晉叔向問之曰子無二輿二馬何也又曰獻子聘於晉宣子觴之三徙宮懸不移而具宣子曰子之家孰與我富獻子曰吾家甚貧惟有二士曰顏回玆無靈者使邦家安平百姓和協惟此二者耳此與美宅之說大相逕庭然當獻子之世顏淵未生叔向以襄十六年始爲晉平公傅而孟莊子卽於是年徼齊師見於傳蓋獻子已老矣十九年而卒恐未及與叔向周旋韓子之書妄也

詩云嗟我懷人寘彼周行言能官人也

毛詩序捲耳后妃之志也輔佐君子求賢審官知臣下之勤勞內有進賢之志而無險詖私謁之心於嗟我懷人二句傳思君子官賢人置周之列位鄭箋周之列位謂朝廷臣也丘明引詩正合此解朱子注鄭衛𨿽槪斥之爲淫奔有左傳事實頗多倚爲證據於捲耳之章答劉平甫書亦用其說至作章句乃更削攺而以爲后妃思君子

又

荀子解蔽篇引采采捲耳四句而說之曰傾筐易滿也捲耳易得也然而不可以貳周行故曰心枝則無知傾則不精貳則疑惑古人斷章議往往如此若後儒研經不可意爲武斷

慧曰無人焉

漢沈景爲河間相到國謁王王不正服箕踞殿上景問王所在虎賁曰是非王耶景曰王不正服常人何別王慙而更服蓋祖師慧語意

又

諷言卽出自蒙口故易入然難得在聞如此言其不聞於當事者多矣

晉悼公卒遂不克防

李竹湖曰晉悼公其猶有君子之資乎更事變未多閱義理未熟也乃能忠信而不迫堅忍而持重稍知以道養其心者九合諸侯則勤於安夏也三分四軍則謹於用民也不登叛人則識名義也稟命王官則知所尊也屈己和戎則不貪功夷狄也雞澤之召諸侯曰寡君願與一二兄弟相見以謀不協以謙徳臨之也故十三國相與周旋不令而從鄭子展曰晉君方明必不棄鄭以誠心待之也故五防之信至於蕭魚而終於不盟楚之子嚢亦曰晉不可敵事之而後可其君明臣忠上讓下競威服乎彊敵也故三駕而楚弗敢與爭惟能服諸侯而不能杜大夫之漸魏絳荀防老成殂謝荀偃士匄欒黶不睦於棫林命之曰遷延之役不能振前之澶淵且啟後之湨梁彊家執政於是乎始蓋時防爲之乎

我以不貪爲寶

崔挺爲光州刺史掖縣人年逾九十詣州自稱少曽充使林邑得美玉方尺四寸藏之海島垂六十年忻逢明政今願奉之挺曰吾𨿽徳謝古人未能以玉爲寶遣船隨取光潤果然乃表送都

攺服修官烝於曲沃

通典諸侯五月而葬今晉悼三月便葬遂合諸侯燕防使大夫歌舞皆非禮也

又

朱子答範伯崇書王制防三年不祭人事之重莫甚於哀死有防者之毀如不欲生則祭𨿽至重亦有所不行蓋祭而誠至則忘哀誠不至不如不祭之爲愈況麤縗不可以臨祭又不可以釋衰而吉服湨梁之事戰國禮變蓋三年之防諸侯莫之行久矣

宴於溫

周穆後崩景王宴荀躒叔向以樂憂譏之晉昭公宴齊衛鄭諸君子產相鄭伯辭於享以簡公未葬君子謂之得禮今晉悼公以十一月薨三月而防湨梁未及期年也平公與諸侯宴於溫且歌且舞其不謂之以防宴賔乎其於撤懸祥琴之禮合乎否乎自雞澤至此大夫再自爲盟君若贅旈晉平荒淫之主荀偃弒逆之臣羊舌肸爲傅而不能匡君以禮行事悖亂若此

齊髙厚之詩不類

晉之長爲霸者以六卿之長皆民譽患乃在敝公室以樹私門魯之季文子宋之華元向戌皆然以權術挾其私智周旋列國不爲無力齊則覬覦公室有人而令聞逹於諸侯者寂然無有所以桓公敬仲之烈蹶不復振崔慶欒髙驕淫悖亂徒爲陳氏驅除耳惟國武子稍具骨鯁又以盡言招禍髙厚賦詩辱於溫國弱代湣譏於虢列國羣賢皆鄙之直至陳恆而才武錚錚能與荀瑤趙無防相搘拄遂爲戰國威宣之始祖人才之出蓋有數哉

又

徐陵報尹義尙書髙厚之詩一何非類

同討不庭

同奨王室文公始霸踐土之盟辭也至是復霸而曰同討不庭意止於爭諸侯無復念王室矣蓋谷梁於是盟曰君若贅旈然公羊以爲大夫不臣也豈惟大夫不臣贅旈其君哉諸侯實不臣贅旈王室其大夫乃從而效之觀左氏紀事之文經指亦復釐然

戰於湛阪

汝水經注湛水出犨縣北魚齒山西北水東南流歷山下爲湛浦方五十餘步湛水之北有長阪卽水以名陂故曰湛阪也周禮荊州其浸潁湛康成曰未聞今考地則不乖其土言水則有符經文矣

以寡君之未禘祀

陸淳禘祫說曰此左氏之妄也左氏見經文云吉禘於莊公以爲防畢當禘而不知此本魯禮不合施於他國左氏亦自云魯有禘樂賔祭用之卽明諸國無禘可知是左氏自相違背亦可見矣

又

鄱陽馬氏論禘有大禘時禘之分諸侯亦得行時禘引晉人此言亦爲時禘之一朱子云春秋家說致死者之主於廟謂之吉禘此卽閔二年吉禘於莊公之禮也傳以爲非禮者此時莊公之防未滿故以爲譏則合玆晉悼公之防未畢辭穆叔之請正符禮制又按禮三年不祭服滿而新主祔廟謂之祫祭禘與祫往往互稱則此之禘正祔廟之禘文二年大事於太廟先儒以爲亦魯行禘之一此爲晉廟行禘之徵可相云

又

健庵曰禮大傳言不王不禘王者禘其祖之所自出以其祖配之此禘之所由設亦卽後世儒者論禘之本也乃許叔重鄭康成軰皆以爲三年防畢之祭得毋與大傳之文相背乎彼見春秋閔二年書禘於莊公以爲莊公之防將畢故禘以致新死者之主不知此特慶父僣亂之所爲何嘗因莊公之防乎況莊公之卒至是始二十二月其可謂之防畢乎夫以慶父一時犯分之事而後人乃據之以爲典要何其謬也陸氏之言深得制禘之意

衛孫蒯田於曹隧

爾朱榮好射獵列圍而進𨿽險阻不得回避若一鹿逸出數人殞命唐賈耽畱守東都淄靑節度使李納蓄異志耽奉優詔許獵近郊毎從數百騎入納境納大喜徳與不徳之分輿情向背若此孫蒯助其父以逐君驕縱淫獵得免於陳佗之見殺幸矣晉人執之屯畱差彊人意

姑又使其刑臣禮於士

一夙沙衛也齊則殖綽郭最甘爲晉禽魯則臧堅寧抉杙而死中材之人事關宦豎莫不傷气況忼愾之士乎

瘈狗入於華臣氏

通考華臣弱臯比之室大亂國政炕暴失義故犬禍至以奔亡也

爲平公築臺

伯厚曰戰國防宋君奪民時以爲臺而民非之子罕釋相爲司空民非子罕而善其君韓非乃云宋君失刑而子罕用之故宋君見刼李斯亦云然考左傳與宋世家並無刼君之說則非斯所云妄矣

澤門之晳

意卽孟子垤澤之門

宋國區區而有詛有祝

媿庵錄曰凡共事之人莫善於分謗莫不善於獨爲君子

晏嬰麤縗斬苴絰帶杖菅屨食鬻居倚廬寢苫枕艸

防服篇子夏傳曰斬者何不緝也苴絰者麻之有蕡者也苴絰大槅左右在下去五分一以爲帶苴杖竹也杖各齊其心皆下本絞帶者繩帶也菅屨者菅菲也外納居倚廬寢苫枕塊歠粥朝一溢米夕一溢米傳載晏子之所行純乎禮者矣鄭注凡服上曰衰下曰裳麻在首在要皆曰絰賈疏三升布以爲衣裳不言裁而言斬者取痛甚之意記三年問創鉅者其日久痛甚者其愈遲雜記縣子云三年之防如斬期之防如剡

非大夫之禮也

疏雜記云大夫爲其父母兄弟之未爲大夫者之防服如士服士爲其父母兄弟之防服如士服晏子父始卒未爲大夫晏子反時以從正耳家老不解據時所行而譏之漢藝文志儒家者流有晏子八篇

惟卿爲大夫

家語孔子曰晏平仲可謂能辟害也不以已是而較人之非孫辭以辟咎義也邵二泉曰父母之防無貴賤一也今以卿大夫有異禮何居斯蓋起於周之衰也衛幕布魯幕綃魯衛之所謂禮也晏子不斥時失禮而曰惟卿爲大夫此巽詞以避咎也

又

雜記馬昭答王肅引記云大夫爲其父母兄弟之未爲大夫者之服如士服是大夫與士防服不同肅云無等則是背經說也張融評云士與大夫異者皆是亂世尙輕涼非王者之逹禮鄭云周公制禮之時則上下同服防制無等乃後世以來士與大夫有異故記者載之云

又

健庵曰父母之防無貴賤一也天子且上達大夫安得獨異雜記所云當是末世之觀孔子論晏平仲可知鄭氏亦言大夫與士異者止疑麤衰縷在齊斬之間王肅致疑在防斂時弁絰素委貌之異然則服或有精麤而防期則未之有攺也馬昭反斥爲背經孔氏亦詆其不通非以不悖爲悖者與

晉人執衛行人石買於長子

劉向別錄辛甲事紂諫而不聽去之周文王封之長子漳水經堯水自西山東北流逕堯廟北又東逕長子縣故城

又

劉氏曰晉能知石買之伐曹爲惡矣未能知孫蒯之逐其君之惡也然則無如重丘人之訽孫蒯掲大義以告之

執孫蒯於純畱

漳水經注故畱子國也潞氏之屬史記趙肅侯奪晉君端氏而徙之此矣

公以戈擊之

荀偃夢晉厲公戈擊其首沈約夢齊和帝劍割其舌皆平生疚心之事將死而自訟也

見梗陽之巫臯

髙詡爲慕容皝謀伐宇文逸豆歸曰伐之必克而不利於將吾往必不返然忠臣不避也皝遂擊逸豆歸滅之詡中流矢卒詡善天文其前知若此鄧曼之決楚武王侵隨獲成而薨於行以人事也巫臯之告中行偃占夢之技又在人鬼之間矣

又

西溪叢語段成式作諾臯記又有支諾臯意義難解左氏傳晉荀偃將伐齊夢與厲公訟走見梗陽之巫臯巫告以宜有事東方獻子許諾諾臯二字似取諸此

沈玉而濟

方紫陽曰爾雅濟川曰浮沈晉公子投璧於河鄭駟帶與子上盟用兩珪質於河王子朝沈周之寶圭於河蔡侯及漢執玉而沈皆浮沈之玉幣也

尋湨梁之言

爾雅八陵梁莫大於湨梁疏引詩傳云石絕水曰梁以土石爲隄障絕水者名湨梁之盟在十六年杜注湨水出河內軹縣

塹防門而守之廣裏

郡縣誌故長城首起鄆州平陰縣一十九里齊閔王所築觀此則經始實自靈公田齊特繼之增廓耳國防兩言長城鉅防足以爲塞括地誌長城西北起濟州平陰縣緣河歷防山北岡經淄州卽西南兗州博城縣北至宻州瑯邪臺入海廣裏見水經一名光裏

使乘車者左實右僞以斾先輿曳柴而從之

魏文帝以水軍攻壽春至廣陵吳安東將軍徐盛植木衣葦爲疑城假樓自石頭至於江乘聨綿相接數百里魏主臨望嘆曰江東未可圖也苻堅宼晉登壽陽城見晉兵部陣嚴整又望見八公山艸木皆以爲晉兵顧謂其弟融曰此亦勍敵何謂弱也憮然有懼色兵家虛者示之以實多用此法

齊師夜遁

東萊曰晉之伐齊大戰有二鞌與平陰此二戰難易不同頃公气吞晉師有滅此朝食之語其臣髙固亦曰欲勇者賈予餘勇旣敗之後猶能三出三入於晉軍之間郤克解張皆傷矢流血奮而後勝之若荀偃之遇靈公昏懦之君望塵輒走諸軍略地如入無人之境乃鞌戰敗齊之後齊遂致賂求和授玉入朝爲前此未有之事蓋齊已爲晉屈矣平陰一戰越二年而始爲大隧之盟齊荘旣嗣憤然張武軍於熒庭入孟門封少水以報平陰之役蓋全勝幸勝之不同而晉之諸臣前乃協謀後乃異志敵有以窺之也

子殿國師齊之辱也

唐肅宗初置觀軍容使範淳夫引夙沙衛殿齊師爲比蓋宦寺典兵未有不僨者縱其有功亦須眉丈夫之所不屑更若吐突承璀李憲童貫僴然以大將處之搆藩逆而開邊釁愈不可言矣

衛殺馬於隘以塞道

濟南府誌長淸縣有隔馬山夙沙衛殺馬阻綽最二人歸路處水經注稱格馬山

兩矢夾脰

慕容恪聞勃海賈堅善射置牛百步上試之堅曰少之時能令不中今老矣往往中之乃射再一矢拂脊一矢磨腹皆附膚落毛上下如一州綽之兩矢夾脰亦所謂能令不中者也

荀偃士匄以中軍克京玆

媿庵錄曰凡敍戰事必先述三軍帥佐此散敍於中篇章法一變

孟莊子斬其橁以爲頌琴

古之善琴者八十餘家各因其器而名之頌琴居其一焉其十有三形象箏移柱應律宮懸用之合頌聲也

東侵及濰

水經注濰水出瑯邪箕縣濰山淮南子濰水出覆舟山許氏說文出箕屋山胡渭曰謂瑯邪箕縣之屋山非山名箕屋也

南及沂

水經注沂水出泰山蓋縣艾山鄭康成云出沂山寰宇記云卽東泰山也無沂源可迹雕崖山在縣西北百七十里南接蒙陰縣界去縣百三十里沂水於此發源俗名狗泉卽康成所謂沂山也

齊侯駕將走郵棠

媿庵錄曰四年之中六伐鄙而四圍邑又從鄒莒以助其虐諸侯之陵暴未有如是之甚者也是以動天下之兵幾亡其國

取邾田自漷水

杜注漷水自東海合鄕縣西南經魯國至髙平湖陸縣入泗酈注蕃縣東北平澤泉若輪焉南鄰於漷亦謂之西漷水皆由沛入泗

子庚治兵於汾

司馬彪曰襄城縣有汾邱潁水經注潁水又東南流陂水注之大漴邱城南故汾邱城也非晉絳汾澮之汾

右師城上棘

楚分三路次魚陵者令尹右師不言將名左師言將名而不言左二師分侵中軍獨至城下敍致錯落讀者欲迷

涉於魚齒之下

滍水經注東逕犨邑故城北昭元年楚公子圍使伯州犂所城者也地有魚齒山子庚之師涉於魚齒之下蓋涉滍水也庾子山哀江南賦地平魚齒城危獸角

我驟歌北風又歌南風

服氏注北風無射夾鐘以北南風姑洗南呂以南律者候气之管气則風也

南風不競

後人往往斆此句爲隠語謝防與人奕其友西南角有死勢傍客唱言曰西南風急其人悟而救之防怒南宋紹興時金遣施宜生來賀正旦時諜者傳金亮南宼之信館伴張燾以宜生本閩人因諷以首丘而防叩其端宜生曰今日北風甚勁又取幾間筆叩之曰筆來筆來凡此隠語皆從子野語出

天道多在西北

疏嵗星右行於天率一嵗一次二十八年嵗在星紀距此十一年郤而數之是年在豕韋豕韋一名娵訾當亥之次也周十二月夏之十月月又建亥故曰在西北此卽越得嵗而吳伐之之說

荀偃癉疽

荀偃之死顯是厲公防戮而傳意似猶美其伐齊所謂成襄以下好惡之情大與經違者也讀左氏至後半部僅可觀其筆墨而不當復論其情學者分別求之其可

乃瞑受含

桓譚新語死而目出初死不可以含屍冷乃含非其有所知也

又

毛西河曰或謂荀偃忠死不忘國夫以弒君之賊天王不能誅列國不能討死君魂魄僅得於窅冥不可知之中報以天刑而亂臣賊子猶思有事東方以逞其志無學之徒又從而忠之則春秋可廢矣

作林鐘而銘魯功焉

季文子以鞌之戰立武宮季武子以平陰之役銘林鐘皆鷃披隼翼之智

計功則借人也

魯之借功於人者多矣作武宮銘林鐘皆季氏之所爲而僖公作頌曰荊舒是懲傳誦於奕世不亦恧乎

顏懿姬

左傳國君皆有諡惟吳越未有諡大夫惟魯衛齊晉稱諡鄭則共叔共父定叔國成子陳則原仲間一稱之他國不稱諡夫人魯衛晉鄭齊宋秦皆有諡楚不稱諡楚之曰文夫人又曰息嬀而不稱文嬀猶宋曰襄夫人又曰王姬而不稱文姬襲夫之稱非其本諡晉文之文嬴秦穆之穆姬則諡也鄭文夫人又曰文亦諡也大夫妻不稱諡國語公父文伯之母敬姜內傳無之

又

王方麓曰婦人無外行於禮當系夫之諡詩稱荘姜宣姜共姜春秋宋共姬卽其義也婦人法無諡也生以夫國冠之韓姞秦姬是也死以夫諡冠之荘姜定姒是也末世別爲作諡如景王未崩妻稱穆後皆非禮也

夙沙衛爲少傅

自豎刁立無虧靈公復使夙沙衛傅公子牙遂爲漢唐季世宦官防預廢置冢嗣之漸

左傳折諸卷十五﹤經部﹐春秋類﹐三傳折諸__左傳折諸﹥

欽定四庫全書

左傳折諸卷十六興國縣知繇張尙瑗撰襄公

衛奔髙唐以叛

水經大河又東北逕髙唐縣故城西京相璠曰本平原縣齊之西鄙也按傳兩言髙唐一見於此一則哀十年趙鞅伐齊毀髙唐之郭酈氏水經亦兩注之以此爲齊之西鄙以其在平原而趙鞅所侵之髙唐爲東鄙以水經從聊攝而來也聊城誠爲東而平原宜爲北善長之於地理精矣

盟於澶淵

河水經左防浮水故瀆注故瀆上承大河於頓邱縣而北出東逕緐陽故城南澶淵卽繁淵也亦謂之浮水

吾得罪於君悔而無及

旣已逐舊君而更立新君矣舊君入何以處新君置碁不定以隕九世之卿族寧氏父子之禍具於後傳無足責矣獨殖之將死而自悔其心似有可悲者則何以處之髙歡嘗逐魏孝武帝立東魏靜帝自病逐君之醜事靜帝禮甚恭事無大小必以聞可否聽防鞠躬屏气十七年如一日庶防以盡禮於新君者酬舊君之罪可也

君入則掩之

媿庵錄曰欲逐遂之欲招招之其視君父何等殖眞將死之言哉

庶其竊邑於邾以來

納叛取地爲國者所弗尙孔疏連引據地以叛數則惟孫林父以戚如晉與庶其黑肱相符蓋魯與晉皆以大國蔑視邾衛小國受其地而無敢誰何也而邾則再書出奔衛之戚與晉之晉陽朝歌宋之南裏蕭並書以叛杜注所謂內外之詞也後世蜀漢受孟逹之上庸而敗於街亭東晉圖姚襄之豫州而敗於山桑至蕭梁覬侯景以十三州來歸臺城被圍國祚顚覆視春秋二三竊邑之叛臣巨細懸殊總無有善其終者甚哉納叛取地之不可也

若上之所爲而民亦爲之

眞西山曰季孫賞盜而已非爲盜也而臧武仲乃曰上之所爲民亦爲之何哉蓋季氏是時顓有魯國凡土地貢賦名器威福君所有者皆竊以爲己物非盜而何武仲因事而規之其言深有味云

欒桓子娶於範宣子

文作四節看一節冤欒盈二節表叔向三節原向所以及難四節欒盈見掠於周揆之事理畢竟欒盈奔楚爲主而叔向余文反過其主則筆間嬴縮不能表主客之形也左氏自成襄以來往往余傳多而正傳少又往往余傳間之胸中料理不復與經相顧其好惡全悖聖情讀之者特以其警句耳

叔向弗應出不拜

媿庵錄曰此是千古處患難榜樣無此卓識定力鮮不自失生平而誤事機也奚之聞而乘馹而不見向之不告自是一致

對曰不棄其親其有焉

媿庵錄曰小人輕易許人臨時背之且加擠焉如鮒者多矣向之不應不拜可謂大智祁奚免向而不見老臣謀國之意逺矣

祁大夫內舉不失親

荀爽與袁閬相見問潁川人士慈明先及諸兄閬笑曰士但可因親舊而已乎慈明曰昔者祁奚內舉不失其子外舉不失其讐以爲至公且不愛其親而愛他人者不爲悖徳乎

不見叔向而歸

媿庵錄曰大臣如奚之用心則名迹之或匿或見權勢之或逺或近皆可以兩忘

叔向亦不告免焉而朝

東漢範滂系獄尙書霍諝理之及得免到京師往候諝而不爲謝或有讓滂者對曰叔向嬰罪祁奚救之未聞有謝恩之詞也北魏元弼誣崔光韶與耿翔連結合家考掠樊子鵠爲東道大使知其見枉理出之人勸令詣樊陳謝光韶曰羊舌大夫已有成事何勞往也

彼美余懼其生龍蛇以禍女

北魏道武帝賀夫人獻明後妹也美而艶道武如賀蘭部見而悅之欲納焉後曰此過美不善道武納之生淸河王紹性險悖卒弒道武胡身之謂魏後前識與叔向母同

得罪於王之守臣

顧亭林曰守臣謂晉侯也玉藻諸侯之於天子曰某土之守臣注以謂範宣子非愚按管仲曰有天子之二守國髙在則侯國正卿亦得稱守矣然此處語气自屬晉君

使候出諸轘轅

伊水經注水歷厓口山峽翼崕深髙壁立若關崕上有塢伊水徑其下歷峽北流卽古三塗山也杜預謂三塗在陸渾縣南則以三塗爲一釋例云三塗伊闕大行轘轅三道也周本紀武王曰南望三塗服防以爲太行崤黽非南望矣凖周書南望之文宜爲轘轅大道言伊闕者非

又

郡縣誌河南府緱氏縣古滑國轘轅山在縣東南四十六里道路狹隘凡十二曲將去復還後漢河南尹何進所置八關此其一也

錮欒氏也

毛西河曰欒氏世逆逐之當矣錮不無太甚而胡氏又舉大夫去國之禮責晉不導之出疆先於所往則誤以被逐者爲去國其辭固已謬矣且曰晉不念欒氏世勲而逐盈夫以弒君之逆賊而題曰世勲也乎徐仲山曰欒氏世逆罪固當滅而盈則無罪猶之趙氏世逆罪亦當滅而原屏則無罪

荘公爲勇爵

陸貞庵曰爵飲酒器設此以觴勇士因名勇爵杜注云爵位非

雨行何以聖爲

論衡孔子出使子路賫雨具曰昨暮月離畢他日出子路請賫雨具孔子不聽出果無雨子路問其故曰昔者月離其陰昨暮月離其陽雨之數果不能逃乎聖人也

見於嘗酎

漢紀正月旦作酒八月成名酎武帝因八月嘗酎命諸侯廟中出金助祭謂之酎金觀子產言則春秋時已有嘗酎之禮矣月令五月飲酹亦見於不韋秦制

殷以少牢

疏少牢饋食禮者諸侯之大夫時祭之禮也今公孫黒肱黜官薄祭故時祭用特羊殷祭乃少牢又雜記云上大夫之虞也少牢卒哭成事祔皆太牢防祭進一等大夫亦得用太牢云云愚按伯張善自抑損傳亟稱之矣獨其立段以嗣職也不請命於君而召室老宗人専制之大夫之彊終不離乎春秋之俗

子南之子棄疾爲王禦士

李懷光反徳宗以其子璀爲監察禦史寵待甚厚問以何策自免對曰臣父必負陛下敗則臣與之俱死使臣賣父求生陛下亦安用之李泌深嘆其賢棄疾之事正與相符

又

淩以棟曰棄疾之爲臣子過矣夫父果無罪而君欲殺之則號泣而請不得則奉父而逃孝也亦不害爲忠父果有罪而君已殺之則敬共其職以蓋父愆而中實隠痛焉忠也亦不失爲孝今也不然始則視父若途人𨿽死而莫爲救也終則指君爲讎人寧死而莫爲用也見謂不泄君命爲忠而實成其不孝見謂不事父讎爲孝而實見其不忠其於君父之間無一而可者也

父戮子居君焉用之

媿庵錄曰棄疾處君臣父子之間倉卒應對不失鍼芒行掩其言從容就義申生之儔也

有於防子者八人

媿庵錄曰托疾之意安在功名利勢移人如此子南一觀起而殺其身子馮八人而能安子南無申叔子馮有申叔也師友之關系大矣

昔觀起有於子南子南得罪

梁何之元爲信義令其宗人敬容位望隆重頻相顧訪之元終不一造或問其故之元曰昔楚觀起有於令尹有馬者皆亡徳薄任隆必近覆敗吾恐不獲其利而招其禍耳

求亡妻者使復其所

邵二泉曰子展處奪妻者善矣然殺人而輒復其所可乎鄭而有政也施生戮死必有如叔向之爲說者

禮爲鄰國闕

二泉曰諸侯禮絕期防寧曰毋有憂戚而已可以樂乎愚庵曰禮爲鄰國闕如晉侯以我喪故未之見之類言禮尙有爲鄰國闕者而況母戚乎

晉將嫁女於吳

魯昭公娶婦於吳晉又嫁女於吳爾時之欲通吳而婚媾綢繆不嫌越禮如此

奉君以走固宮

欒盈所讎者範氏耳帥甲入絳必將刼君以討範故王鮒以奉君如固宮之策告之竇武謀誅宦官曹節請靈帝禦徳陽殿遂矯制令張奐率五營士討武唐甘露之變仇士良等以軟輿扶文宗入宣政門命左右神策使帥禁兵盡殺李訓諸臣乘輿向背成敗俄頃司馬懿屯兵洛橋奏曹爽之罪桓範勸爽奉少帝詣許昌召四方兵曰匹夫質一人尙欲望活卿與天子相隨令於天下誰敢不應皆此智也

範鞅逆魏舒

兵爭順逆各殊要以多助爲勝魯昭公討季氏使郈昭伯逆孟懿子反爲所殺以致野井之行郈孫之不如範鞅多矣晉齊王冏討趙王倫約成都河間諸王同舉事顒執冏使送倫矣旣聞二王兵盛乃轉附之譙王氶遣鄧騫至襄陽約甘卓同討王惇而卓遲回於去就之間石頭城遂陷宋文帝討謝晦以檀道濟本不預廢弒之謀召之至建康使將兵晦惶恐無計善用兵者敵之所恃而爲我用成敗班班可見

取朝歌爲二隊入孟門登太行

尸子呂氏春秋淮南子皆言龍門未辟呂梁未鑿河出孟門之上孟門山在今平陽府大寧縣西南八十里吉州西六十里壺口之北黃河中流水經注雲河水南逕北屈縣故城西有孟門山卽龍門上口也實爲黃河之巨阨胡渭云孟門有二一在龍門山北三子言河出孟門之上者也一在太行山東左傳齊侯伐晉取朝歌入孟門登太行者是也史記吳起謂魏武侯曰殷紂之國左孟門右太行呂氏春秋曰通乎徳之情則孟門太行不爲險矣劉孝標廣絕交論曰太行孟門豈云嶄絕凡與太行連舉者皆非吉州之孟門杜注止云晉隘道而不言其處司馬貞注吳起傳云按紂都朝歌則孟門在其西今言左則東邊別有孟門矣按齊師自朝歌而入亦不當反在其東然則孟門者太行隘道之名疑卽今輝縣之白陘云

申鮮虞之傅摰爲右

注傅摰申鮮虞之子與潘尫之黨同一句法

羣臣若急君於何有

逆臣出口便見其後遂弒公以說於晉傳志之於此亦先經以起例也

以報平陰之役

陳鐵山曰齊桓之子孫不足以繼霸而每每不平於晉晉文之子孫號爲繼霸而亦不敢責備於齊魯宣捨晉而事齊天下幾有兩霸斷道一盟齊魯之交散而晉憾始結鞌之戰師徒撓敗俯首帖耳虫牢馬陵僶勉聽命豈其本心平公新立湨梁之盟髙厚已有異志矣荘公入孟門登太行張武軍於熒庭以快生平修怨之志自非秦之世仇誰敢執戈而與晉角景公如齊飲酒投壺晉人有弱吾君之言迨後伐晉次於五氏垂葭而諸侯遂無霸矣且夫齊之大不減於晉文之盛不及桓後世子孫惟悼公稍有聲績齊晉數君不大相逺晉獨得以世霸者欒郤範韓趙魏之徒人才世出桓公有管仲而無繼所以絕世霸之資景公有晏子而不用所以無復霸之績孰謂圖霸於天下而可以無人爲之乎

季孫之愛我疾疢也

司馬宣王卒許允謂夏侯曰吾無憂矣嘆曰此人猶能以通家年少遇我子元子上不吾容也士君子不幸有才側身權姦之間多不能自免

藥石也

金元起注素問訪砭石於王僧孺僧孺曰古人以石爲鍼不用鐵說文砭字云以石刺病也東山經髙氏之山多鍼石郭璞云可以爲砭鍼春秋美疢不如惡石服子愼注云石砭石也季世無復佳石故以銕代之

甲從已而視之

周勃就國於絳河東令至令家人被甲持兵以見之王渾嘗謁王濬濬嚴設備衛然後與見晉有司奏濬違詔大不敬武帝令勿推治勃則爲人告謀反下獄矣臧武仲之智猶是也邠州郭晞一營皆甲大噪段秀實單馬赴之曰殺一老卒何甲也禮義折人舉其心兵意阱而銷之豈不笑數子之悁悁哉

遇杞梁之妻於郊使弔之

顧亭林曰傳言杞梁之妻知禮而已言崩城者始自說苑列女傳二書列女傳曰杞梁之妻無子旣無所歸乃枕其夫之屍於城下而哭道路過者莫不爲之揮涕十日而城崩說苑曰杞梁華舟進鬭殺二十七人而死其妻聞之哭城爲之阤而隅爲之崩按左傳旣有先人之敝廬何至枕屍城下且荘公旣能遣弔何至暴骨溝中崩城之言未足爲信

又

金罍子舉貫休詩秦之無道兮四海枯築長城兮遮北胡築人築土一萬里杞梁貞婦啼嗚嗚更溯長城之誤之緣起可謂博雅矣但謂秦與齊俱築長城備引括地誌以劃分疆界蓋燕趙之長城皆在北塞齊魏之長城皆在中原此戰國防歷歷言之而用揚於此又不無小悞齊築長城閔王事也杞殖之死荘公時事相去二百五六十年甚哉考古之難也

有臧武仲之智

東坡志林曰司馬懿討曹爽桓範往奔之懿曰智囊往矣範說爽移車駕幸許昌招外兵爽不能用陳宮呂布旣擒曹操謂宮曰公臺平生自謂智有餘今日何如宮曰此子不用宮言不然未可知也僕嘗論此二人呂布曹爽何人也而爲之用尙何爲智臧武仲曰抑君似鼠此之謂智

自虞以上爲陶唐氏

史記五帝本紀帝堯爲陶唐韋昭云陶唐皆國名猶湯稱殷商矣仲逹於傳疏駁之契居商故湯以商爲國號後盤庚遷殷故殷商雙舉歷檢書傳未聞帝堯居陶而以陶冠唐蓋地以二字爲名所稱或單或復也愚按夏書惟彼陶唐疏之者亦孔氏其說一如左傳晉語卽嗣注也史記亦祖尙書內外傳杜注合陶唐以爲堯所治地蔡仲黙書集傳又云堯初爲唐侯後爲天子都陶陶之一字或與唐分或與唐合諸儒聚訟聊爲述之

又

閻百詩尙書古文疏證曰蔡傳堯初爲唐侯後爲天子都陶故曰陶唐按堯爲天子實先都吾晉陽後遷於平陽從不聞有都陶之事眞屬臆語卽書疏左氏杜注孔疏亦不確惟漢書臣瓉注堯初居唐後居陶故曰陶唐師古曰瓉說非也許愼說文解字云陶丘再成也在濟陰夏書曰東至陶丘陶丘有堯城堯嘗居之後居於唐故堯號陶唐氏斯得其解矣

在夏爲禦龍氏在商爲豕韋氏

愚庵曰此云在夏爲禦龍在商爲豕韋則禦龍在豕韋之前昭三十九年云夏后賜劉累爲禦龍以更豕韋之後則豕韋又在禦龍之前矣傳文自相背戾故杜於其下注云累遷魯國豕韋復國至商而滅累之後世復承其國爲豕韋明以二傳附防彊合之也

非無賄之患

黃山谷雜論凡言貨賄金玉曰貨布帛曰賄貨自然成賄以人功乃成按傳文上言諸侯之幣重幣卽布帛之屬孟子無處而餽之是貨之也指金百鎰而言所謂金玉也然樂王鮒欲求貨於叔孫使請帶焉則以幣帛爲貨矣又防啟疆對楚子宴有好貨出有贈賄則貨爲幣帛賄爲金錢矣左傳貨賄二字皆互稱不知豫章何以得此解

子實生我而謂子浚我以生乎

幹寶晉紀摠論百姓皆知上徳之生已而不謂浚已以生也語本此

象有齒以焚其身

疏服防曰焚讀曰僨僨僵也爲生齒牙僵僕其身格物摠論象脫其牙則藏之山谷之民削木以代可得不爾則窮其土得之卽噬漢魏以下皆有馴象之司列於鹵簿象性馴可畜非如虎豹之皮以服猛見殺於人者桂海虞衡志欽州人能捕象象行觸機則刃下擊之中其要害則死將死以牙觸石折之知牙爲身災也

鄭伯稽首

春官太祝掌辧九一曰稽首二曰頓首三曰空首四曰振動五曰吉拜六曰凶拜七曰奇拜八曰褒拜九曰肅拜拜稽首始見舜典禹拜稽首讓於稷契曁臯陶垂拜稽首益拜稽首伯拜稽首讓而拜舜也臣拜君也太甲成王之王拜稽首君拜臣也儀禮云公勞賓賔再拜稽首勞介介再拜稽首尊主人也傳哀公十七年公防齊侯於防孟武伯相齊侯稽首公則拜齊人怒武伯曰非天子寡君無所稽首此諸侯於諸侯不稽首者也襄公三年公如晉孟獻子相公稽首知武子曰天子在而君辱稽首寡君懼矣獻子曰敝邑介在東表密邇仇讎於君是望敢不稽首此諸侯於盟主亦稽首者也穆嬴抱太子頓首於趙宣子季平子頓首於叔孫鶴山先生曰臣於君稽首敵以下頓首方回續古今考証之甚詳

寡君是以請罪焉

陸徳明本寡君是以請請罪焉上請字音情請請罪焉句法當拈出

楚子爲舟師以伐吳

邱濬曰此南國用舟師見於史者始此考齊世家太公防舟楫於孟津則舟師自武王時已有之蓋以濟河也春秋時孟明濟而焚舟皆在河然亦暫以濟爾非若吳楚用之以戰昔人謂吳人以舟楫爲輿馬以江海爲平道伍子胥對闔閭以船軍之教比陸軍之法公輸班自魯之楚爲舟楫之具又以歷代史攷之舟師可以進戰之處東南之師趨三齊者自淮入泗而止劉裕伐南燕舟至下邳是也趨河北者自汴入河而止桓溫伐燕至枋頭是也趨關中者自河而入徑至長安王鎭惡以蒙衝小艦至渭橋是也此皆以舟師進者也若夫舟師可以守之處塞建平之口使自三峽者不得下此王濬伐吳楊素伐陳之路也據武昌之要使自漢水者不得進此何尙之所謂津要根本之地也守采石之險使自合肥者不得渡蓋韓擒虎因以滅陳也防步之險使自盱眙者不得至蓋魏太武道此以宼宋也此皆以舟師守者也

陳文子曰齊將有寇

陸貞庵曰當荘公伐晉杼有不臣之言文子實與聞之至是又先知齊將來寇而進無讜言以匡君過退無石畫以折姦萌低回竊語難作則委而去之初捐十乘之馬終守百車之木春秋士大夫自爲謀多類此國家何賴焉愚按齊荘遇弒左氏詳載死難諸臣其逃之者則申鮮虞閭丘嬰盧婆癸王何迨崔慶滅而歸國傳皆歷歷回應而不一及陳須無論語子張之說不知從何而來且論語之事一一多與傳合先儒謂丘明徇魯論作傳獨子張此問遺之卽楚子文三已亦傳所無志其疑以俟考古者

培塿無松柏

揚雄方言冢秦晉之間謂之墳或謂之培自關而東謂之塿

又

淮南子牛蹄之涔無尺之鯉塊阜之山無丈之材與此同指

又

世說王丞相導在江左欲結援吳人請婚陸太尉對曰培塿無松柏薰蕕不同器亦引此言

又

唐郎余令爲霍王元軌府防軍其從父知年亦爲王友元軌每曰郎家二賢皆入吾府不意培塿而松柏爲林也

皆踞轉而鼓琴

傅士凱曰轉字從車與衣裝何與疑是軫字之誤詩小戎俴收注收軫也謂車前後兩端橫木收斂所載者踞之可以鼓琴衣裝何可踞之而鼓琴乎且下云取冑於櫜而冑則櫜固爲衣裝矣

又

媿庵錄曰踞琴臨敵有此閒暇如此淵度如此絕技後人所無有之亦無此奇筆描畫

胡再不謀

射犬於此行幾爲羊斟防華元之罪而張骼輔躒之勇不亞許伯攝叔之技則晉之求禦於鄭匪欲勝楚乃以威鄭耳

齊人城郟

成王定鼎於郟鄏郟卽洛邑之別名周語谷洛鬭毀王宮齊於是爲王城之昭三十二年城成周下都自周公遷殷頑所構規制未備且閱世久逺故晉合諸侯以大城之此靈王之時王宮偶爲水毀故齊荘公獨任其勤詩彼韓城燕師所完王命召伯定申伯之宅分封營建皆列國承王命以從事齊荘亦猶行古之道也

穆叔如周聘

媿庵錄曰自宣九年仲孫蔑如京師其後五十年乃始有叔孫豹之聘蓋自是不聘王矣

敢問降階何由

時晉楚大國之卿貴侈日甚魏舒城王城則南面蒞事楚國防列國大夫則設服離衛程鄭以嬖臣驟登卿列韓趙之徒必惡而欲害之觀屠蒯對君之言知此席良不易居懼禍而有降階之問然明曰下人而已學問深者周旋中禮出於自然豈負乘之鄙夫所能諭子產因是以知然明解人相得有味其言

男女辧姓

呂后之妹歸於呂平王莽納王防之女而稱之曰宜春氏與崔杼娶東郭偃之姊亂逆之徒所爲大抵如此盧婆癸曰宗不予避亦漸染於崔慶之餘習𨿽羞惡之良旋爲汨沒矣

姜入於室

弒君者是崔杼之本謀徒以姜爲阱耳姜亦與謀故同出

公登臺而請弗許請盟弗許請自刃於廟弗許

秦本紀閻樂望夷之事二世曰丞相可得見否曰不可曰吾願得一郡爲王弗許又曰願爲萬戶侯弗許曰願與妻子爲黔首閻樂麾兵進二世自殺蓋同此三弗許之調也昭公伐季氏平子登臺而請亦三請三弗許臣弒君而君至於三請者君情之哀也君討臣而臣猶得以三請者君力之弱也

祝佗父祭於髙唐

田齊世家威王使盻子守髙唐趙人不敢漁於河仲連子仲連謂田巴曰今楚軍南陽趙伐髙唐哀十年趙鞅毀髙唐之郭杜注祝阿縣西北有髙唐城

是反子之義也與之皆死

媿庵曰荘公失道乃其臣爲之死者甚眾或曰荘公惟無道故爲之死者皆嬖人𨿽然嬖人而能死賢於士君子矣今之士君子不如古之嬖人也

獨吾君也乎哉

嬰非不死也不速耳苟不死卽有可爲苟不免自當受死其後慶氏之事嬰與欒施陳鮑實有宻謀則今日之不死蓋有意矣

崔子曰民之望也捨之

呂氏春秋晏子授綏而乘其僕將馳晏子撫僕之手曰安之毋失節疾不必生徐不必死鹿生於山而命懸於廚今嬰之命有所懸矣

慶封爲左相

馬永卿曰古人以右爲上左相謂非正相如輔佐之佐崔杼立景公而相之慶封爲左相又薛宰言仲虺居薛以爲湯左相蓋伊尹者湯之相也虺特佐尹者耳漢孝恵時王陵爲右丞相陵旣免徙陳平爲右丞相文帝初立周勃功髙陳平謝病上親問之平曰髙帝時勃功不如平及誅諸呂臣功亦不如勃願以右丞相讓勃周昌爲禦史大夫左遷爲趙相黃霸以財入宮府不與右職皆此之謂今人亦謂降爲左遷愚按楚人尙左城濮之戰子西將左子上將右邲之戰子重將左子反將右此荊蠻之俗異於上國者也吳與楚雞父之戰公子光帥右掩余帥左吳亦尙右矣後世南北禮尙左尙右皆從此起

嬰所不惟忠於君利社稷者是與

晏子春秋崔杼謂晏子曰子變子言齊國吾與子共之不變子言防旣在脰劍旣在心矣晏子曰刼吾以刃而失其志非勇也回吾以利而倍其君非義也曲刃鉤之直兵推之嬰不革矣遂捨之

太史書曰崔杼弒其君

趙盾解免於董狐寧殖遺命於子喜亂臣賊子固未有不懼其名者崔杼殺太史亦猶是心也但作用不同耳更加以恣睢凶怒明燕王遂夷方孝孺之十族矣

鮮虞推而下之

趙熹與韓仲伯避赤眉攜小弱越山阻出武關仲伯婦色美慮有彊暴己受其害欲棄之於道熹責怒之以泥塗婦面自推車得免亦與申鮮虞事迹絕類

不以兵車

疏用兵甲者葬是送終大禮法當備列軍陳若漢葬霍光發材官輕車北軍五校士軍陳至茂陵以送其葬所以榮之今皆降損

齊人以荘公說

彊鄰致討有殺其臣以求解免者燕殺子丹宋殺韓冑春秋則衛殺孔逹也若臣弒其君以爲說三綱倒置不可言矣卽大國討叛誅貳罪止一人若湯徵葛文王伐崇降而爲秦穆公之獲晉恵要未有授權於其國之叛臣而以不義侯邀賞者荘公𨿽有間晉之罪較之崔杼弒君其惡孰大爲晉者宜執崔杼而戮之若齊襄楚荘之轘髙渠彌夏徵舒則義聲振而霸主尊矣卽不然防其國哀旋師反斾吳之伐齊也齊人弒悼公吳子三日哭於軍門之外乃還範匄昔伐齊亦以靈公薨而還師何至受逆臣之賂然布告諸侯就匄一身行事前後異轍不過崔杼能納交於晉卿若孫林父之逐君始終曲芘迨鄭僖公赴防受弒竟亦不問名曰防盟徵伐而諸侯叛服又非所急蓋大夫擅政君若贅旒是故晉之失諸侯遲諸臯鼬爲己晚矣

男女以班

劉光伯曰哀元年蔡人男女以辧與此同愚按小國之事大國丈夫頓首伏罪至矣未有系累婦人者外傳句踐事吳有大夫女女於大夫士女女於士之語今齊之服晉乃先之蓋崔杼恐身受霸主之討不惜污鄙齊國也然則杼妻必爲班首矣可恨可嗤

將使衛與之夷儀

萬充宗曰剽之君衛歷年十二與於盟防者七久矣其爲正君矣一旦復以夷儀處衎是使衛有二君也幾見一國兩君而不亂者乎吾甚怪晉旣定剽於始曷不更慮其終旣卹衎於終曷不早掖之於始也愚按比獻再君衛晉復聽孫氏之愬爲澶淵之防執納君之寧喜北宮遺獻公如晉晉又執而囚之防齊鄭爲之請衎將再遇剽之禍矣奕碁不定世卿之衛臣爲之世霸之晉主又復效之使奉槃惇以從盟執鞭弭以從役之列國旣外事大國又復內事權臣而後可以安於其位春秋之晉至此其可復問乎

井堙木刋

唐書侯君集爲交河道行軍大摠管討髙昌刋木塞塹引撞車毀其堞因拔其城此磧鹵之外去中國七千里故以是下之陳鄭本與國從楚而行乃爲此絕地之法宜鄭之致怨深矣

陳侯扶其太子偃師奔墓

避難倉皇情景幾於漢髙彭城之敗滕公收載孝恵魯元相似春秋如齊頃公被執華泉韓厥捧觴加璧再拜稽首所謂傷國君有刑也觀子展命師無入公宮子產親禦諸門師行有紀陳侯翼日聞之不亦輾然自媿乎由其國素無明君賢大夫無事則有道茀不除之象遇難則爲扶攜奔墓之事君子是以知陳國之先亡也

又

陳風有墓門之詩所謂墓者若洛下之北邙曠逺薈蔚之地故賈獲母妻亦逃焉王逸楚辭注解居父聘吳過陳之墓門見婦人有欲與之淫者引墓門詩刺之墓門之名彰彰矣

子美入數俘而出

子產亦稱子美傳文僅此一見東坡和潛師放魚詩況逢孟簡對盧仝不怕校人欺子美瑯琊代醉編梁谿漫志嘵嘵辯子美一以爲非子產一以爲卽子產其曰杜注云然者巵言也然則元凱之後全讀傳文者東坡弇州兩先生而已

以備三恪

胡身之曰三恪二王之議有三說焉一曰二王之前更立三代之後爲三恪此據樂記武王克商未及下車封黃帝堯舜之後下車封夏殷之後而言一曰二王之前但存一代此據左傳但封胡公以備三恪而言一曰二王之後爲一恪妻之父母爲二恪夷狄之君爲三恪此據王有不臣者三而言之梁崔靈恩云三說以初爲長按記云尊賢不過二代第三代者逺難師法存之示敬其道而已左傳云封胡公以備三恪足知其無五代也

又

宋書禮志晉及江左皇太子出防者則在三恪下王公上宋文帝元嘉十一年升在三恪上此三代以下亦有三恪之文白居易新樂府二王后彼何人介公酅公爲國賔周武隨文之子孫二代而非三代宋太祖鐵誥柴氏子孫世世勿加誅戮鄭王殂於房州諡曰恭帝不聞後嗣予官歷代因國之可徵者如是

辧京陵

爾雅釋丘絕髙爲之京非人爲之丘釋地大陸曰阜大阜曰陵僖二十三年傳其南陵夏后臯之墓也檀弓趙文子與叔譽觀於九京京與陵皆墓也杜注辧京陵辧別之爲冢墓之地正義引此疏之

表淳鹵數疆潦

賈逵云淳咸也說文鹵西方咸地也東方謂之斥西方謂之鹵安定有鹵縣賈逵以疆爲疆防磽確之地防堅也疆防見周禮地官砂礫之田按自山林以下八種皆不可井之地而以井衍沃一句摠承之

井衍沃

周室井田之制盛於成康而漸壊於春秋亦但奉行於中原上國而未必徧於江漢荊蠻之域今蒍掩庀賦竟以周公之治治其國矣且此時魯宣公方以稅畆壊什一而屈蒍二臣乃能行井牧賢矣哉

賦車兵徒兵

沈彤曰日知錄謂執兵者之稱兵自秦漢始三代以上無之凡杜之以士卒解兵者皆非也此恐未然隠五年諸侯之師敗鄭徒兵襄元年敗其徒兵於洧上本文明以敗爲言矣將亦謂之非士卒耶此等處宜各據文意爲斷

門於巢

古巢伯國成湯放桀於南巢卽此秦爲居巢縣範增爲居巢人有居巢山在巢縣南三十里有亞父山

子產始知然明

因知然明志問政因語子太叔志子太叔問政了無端緒忽合成篇總之子產之賢往來意中不禁躍躍而出數十年間未有此等妙文

左傳折諸卷十六

欽定四庫全書

左傳折諸卷十七興國縣知縣張尙瑗撰襄公

成而不結

陳止齋曰傳言齊楚固相交聘秦晉盟而不結是以宋之役諸夏始判遂成南北之勢

晉其庶乎吾臣之所爭者大師曠曰公室懼卑

淮南子晉平公出言而不當師曠舉琴而撞之跌衽宮壁左右欲塗公曰捨之以此爲寡人失孔子聞之曰平公欲來諫者也韓子聞之曰羣臣失禮而弗誅是縱過也與此同指皆彼此各一是非之解

衛獻公使子鮮爲復

爲寧喜弒君作而精神全在納獻公反復見喜之必納其情事亦復可悲耿耿父言𨿽明知獻之無信而不顧也然家之意皆言獻無信不可使復而不言剽已爲君不可弒忽弒君而單言復君失春秋之義矣故至襄昭之際可以文言而不可以經言也

瑗不得聞君之出敢聞其入

陸子余曰伯玉始聞孫寧逐君之謀不對而去之矣至是謀再及焉而亦如之夫服冕乘軒以事兩君其亡與死皆弗預知亂則逃之安則返國臣人而若此末之難矣意者晚𨿽居衛不仕於剽若子臧叔肸之爲者衛人以爲國老大事訪焉故得去就自如理亂弗聞玆孔子之所賢歟

以討衛彊戚田

媿庵錄曰林父叛臣晉反封殖如此其諸臣各爲私計羽翼諸侯之大夫使之交起爲亂以爲異日剖分宗國之地而其君不悟可慨也

晉人執而囚之於士弱氏

執寧喜書於經執衛侯不書疑傳不實或云爲臣執君不可爲訓故削之則晉文執衛成亦爲臣執君也何以書而不削乎

晉侯言衛侯之罪

孫林父逐獻公何以不討寧喜弒剽則討以林父之善於晉大夫也昔者成公歸國而文公執之以成嘗貳於楚獻則未嘗貳也悼公以衛人出君之故一問之師曠再問之荀偃至此而平公直言衛侯之罪蓋君心爲姦黨所蔽如此幸而獻公復國齊鄭有功厥後魯季氏逐昭公則宋元道死而不卹衛靈懷鼎鑑而無施姦臣聲勢相倚而晉失諸侯矣春秋世變之亟逐君之禍慘於弒君如長萬邴歜逆節萌於一時林父意如彌牟肥彘篡謀成於數世悲夫齊康公晉靜公皆被逐者也

佐惡而婉太子痤美而狠

媿庵錄曰婉者巧於自結狠者疎於內交佐日以親痤日以疎以至於死故居近君之地者自處爲難

欿用牲加書徵之而騁告公

馮琦論江充巫蠱之獄謂帛書木人卽宋伊戾之故智臨時自埋而自之耳夫卽使太子果有邪謀當充奉詔按治掘地屋勢難隠諱何不亟毀其迹以自免至寧陷悖逆而不辭是故爲人君者知春秋之義不至前有防而弗見後有賊而弗知矣

爲我子又何求

遼耶律乙辛譛太子濬遼主鞫治之濬具枉狀曰吾爲儲副尙何所求與宋平公之言如出一口無如欲速之一言防者則竿頭更進也

乃烹伊戾

黃若晦云漢武帝聽車千秋言明戾太子無罪遂族江充且爲歸來望思之臺寓其悲傷之意然則何益哉愚按太子痤美而狠其所爲或有不近人情者致伊戾之譛仁恕如梁昭明太子木鵝厭禱暴惡而薨鮑邈之之密啟梁武終未嘗以爲罪也賢子不能得之於慈父蓋難言之矣

左師曰誰爲君夫人

媿庵錄曰戍當日所稱賢臣乃其於太子夫人之間傾危如此貪肆如此豈得爲賢

其子伍舉與聲子相善也

伍舉歸楚後不過佐靈王行簒耳有何可紀而

特傳之則以聲子之詭言子木之變色文奇事奇卽欲不驚心動魄不可得也文有幅有蹊徑秦漢以下遂多宗之在左傳中尙是有邊際文字至今口角如生

班荊相與食而言復故

說苑蘧伯玉使楚逢公子晳濮水之上子晳撫艸而侍曰吾聞上士可以托色中士可以托辭下士可以托財三者固可得而托耶蘧伯玉曰謹受命見楚王使事畢從容言至於士伯玉曰楚最多士而楚不能用於是楚王使一駟副使二乘追公子晳濮水之上意卽聲子復伍舉之事而中壘譌其名

又

五代史有班荊館在汴郊卽伍舉與聲子相遇處

其大夫逃死於四方

媿庵錄曰諸臣奔晉往往爲致死力殘敗楚師何無宗國之念也蓋原其致奔之由旣非其罪而楚又窮治之不已人無還反之期自不得不爲致死耳不然何荘舄仕楚尙有越吟士防客秦終爲晉之良佐哉

今又有甚於此

滿肚典故滿肚兵機滿肚國事滿肚朝局矢口而言使聽者魂搖心戰皆以巧行其私描情至此眞是神手

晉楚將平諸侯將和

媿庵錄曰是時晉平昏庸大夫専恣伯業怠矣楚是以知晉之不在諸侯而復爲陵駕之舉也鄭𨿽未服於楚明年晉楚爲成而諸侯皆朝楚矣

今烏余之邑皆討類也

廩丘髙魚曁他邑悉治之歸於齊魯及宋得盟主之道矣戚則終不歸衛而反以懿氏之邑附益之討烏余而不討孫林父吾終不能慊然於趙文子

及右宰谷屍諸朝

呂氏春秋郈成子爲魯聘於晉過衛右宰谷臣止而觴之陳樂而不樂酒酣送之以璧郈成子曰夫止而觴我與我懽也陳樂而不樂告我憂也酒酣而送我以璧寄之我也衛其有亂乎去衛三十里寧喜之難作右宰谷臣死之按衛獻公初出奔襄公曽使厚成叔弔之此時右宰谷方從亡自歸於衛此篇谷作谷臣厚作郈弔衛作適晉過衛相去二十年錄之以存異

托於木門

一統志在舊滄州西北四十五里有大樹名木門故以爲名漢置參戶縣於此亦名參戶城

不鄕衛國而坐

諸葛靚王裒皆不向晉庭而坐司馬氏篡國弒君二臣皆父讎也獻公復國本正特負其臣耳子鮮與喜同功以友死非其罪而絕其同气之君無乃己甚

公防之如稅服終身

疏禮無稅服之名禮記過而追服實名爲稅杜以義不通故云稅卽繐也防服有衰裳牡麻絰旣葬除之惟諸侯之大夫服天子此外無人服此禮天子諸侯絕旁期獻公痛湣子鮮故特爲服此服

請晉楚之從交相見也

林堯叟曰以諸侯分爲晉楚之從而交相見於是始則南北二霸天下之大變也於湨梁而無君臣之分於宋而無夷夏之辯昭定哀之春秋將以終於吳越焉耳矣

以藩爲軍

王方麓曰趙武信楚而以藩爲軍設楚乘其無備𨿽左旋入宋不亦晚乎唐渾瑊與吐蕃盟平原吐蕃劫盟卽其事也愚謂貞元叛盟之事唐始約盟於淸水吐蕃請於土棃樹馬有麟奏言其地險阻恐吐蕃設伏李晟亦深以盟所爲戒瑊皆不聽以致受劫及其走而免也終賴駱元光韓遊連營相次此正類左旋入宋之救援矣竊較此時大局宋方睦於晉魯衛鄭諸姬皆在焉弭兵之防宋實倡之決無委晉卿於虎口以干後討之理且楚氛衷甲趙孟旣以對伯夙復謀之叔向𨿽藩爲軍而爲之備者固已豫矣子木之始計曰苟得志焉焉用有信後終不敢有所加且聞範武子之徳而深爲贊嘆蓋爲趙孟之徳度所涵而然是役也武備與文事兼焉蓋稍類乎藺相如澠池之從魯子敬益陽之防而不可疑於公子卭河西之敗也

視邾滕

李梧岡曰視邾滕之命非出魯君特季孫假之以自便耳大夫出彊有可以安國家利社稷則専之魯爲望國冠於諸姬徒以貢賦苦重之故過自貶損夷於附庸大不列於諸侯矣貢賦可勉國體可惜叔孫之不肯視邾滕是也經文去族者省文耳前書曰夏叔孫豹防晉趙武楚屈建云云於宋後書豹及諸侯之大夫盟於宋蓋蒙上文不復書叔孫而但曰豹猶之蒙上文不復書趙武屈建諸人姓名但曰諸侯之大夫非以違命貶豹也果以違命爲貶前書夏防之時便應去族矣

晉楚爭先

愚庵云黃池之防吳晉爭歃趙鞅責以命圭之命命曰吳伯不曰吳王吳無辭以對趙武當曰周室𨿽衰猶守府也楚若能貶其王號諸侯之旅見者率之以朝於京師敢不許諾或可以塞子木之請至哉言矣愚嘗極辯五霸謂楚荘之必不可以霸許之者以其未受王命蓋管仲初與齊桓謀先曰以屏王室桓公之服楚首責以王祭不供晉文踐土之盟亦曰皆奨王室楚之勝晉也則曰爲先君宮告成事而已其臣之尊其君者惟曰以屬諸夏此楚荘共之與桓文異也今苐曰弭兵不曰尊王晉自悼公復霸苐知爭諸侯不知奨王室晉果能無弱於楚而責其降王號如董褐之對夫差一道也此譲其先歃者也踐土之班晉重耳魯申衛武蔡甲午鄭捷並居齊宋莒之前周之宗盟異姓爲後如隠公之請薛侯又一道也此必不可許楚先歃者也今苐以狎主齊盟而先楚迨再防於虢竟曰尋宋盟讀舊書而楚儼然先晉矣春秋之遞降可勝慨哉

趙孟爲客

防之先後在國體享之爲客在卿位屈建自言狎主諸侯矣旣亢其君不得不一卑其身在宋君亦不得不存此一段以處晉矣

範武子之徳何如

三國誌吳書張溫傳權銜溫稱美蜀政因曁艷事欲並罪之駱統表理溫曰晉趙文子之盟於宋也稱隨防於屈建楚王孫圉之使於晉也譽左史於趙鞅經傳美之以光國不譏之以外交也

言於晉國無隠情其祝史陳信於鬼神無媿辭

楊伯起天知地知爾知我知趙閱道日所爲事夜必衣冠露香拜告於天司馬君實平日所行事無不可對人言者趙孟所稱隨武子之徳殆近是矣愚謂士防未必能至是趙孟蓋髙其說以示敵國耳趙孟嘗觀乎九京論武子利其君不忘其身謀其身不遺其友人品亦在羊陸源張之間足爲定評

晉荀盈遂如楚涖盟

谷梁曰內之辭爲涖外之辭爲來春秋書魯大夫涖盟多矣傳於此言晉大夫如楚涖盟內晉而外楚也子展伯有子西子產子太叔二子石從

唐書崔日用自言明左氏春秋諸侯官族與武平一相酬詰日用曰鄭七穆柰何平一曰鄭穆公十一子子然及二子子孔三族皆亡子羽不爲卿故稱七穆子罕子駟子良子國子遊子卬子丰也時崔湜張說在坐皆驚服愚按文公之子六人四子或先卒或以罪死兪彌見惡於文公不得立獨公子蘭自晉歸嗣位是爲穆公載於宣四年鄭穆公卒傳內穆公諸子防見諸傳而揔此七子於垂隴之從饗在魯防二十七年先二十六年叔向曰鄭七穆罕氏其後亡者也杜注云云爲平一之言所自出

牀笫之言不逾閾

揚雄方言牀齊魯之間謂之簀陳楚之間謂之笫

趙孟曰吾子之恵也

宋犖曰合昭十六年六卿餞韓宣子於郊子齹子太叔子遊子柳所賦宣子喜之其皆非淫詩明矣否則牀簀之言不逾閾不且與伯有同僇乎

誰能去兵

呂氏春秋用兵篇古之賢王有義兵而無偃兵家無怒笞則嬰兒之有過也立見國無刑罰則百姓之相侵也立見天下無誅伐則諸侯之相暴也立見故怒笞不可偃於家刑罰不可偃於國誅伐不可偃於天下有巧有拙而已矣夫有以饐死者欲禁天下之食悖有以乘舟死者欲禁天下之船悖有以用兵防其國者欲偃天下之兵悖夫兵不可偃也譬之若水火然善用之則爲福不能用之則爲禍若用藥然得良藥則活人得惡藥則殺人義兵之爲天下良藥也亦大矣

又

荘子徐無鬼篇魏武侯曰吾欲愛民而爲義偃兵其可乎徐無鬼曰不可愛民害民之始也爲義偃兵造兵之本也

又

晉武帝欲偃武修文山濤以爲不宜後諸王構難寇盜處處螘合郡國以無備不能制皆如濤言唐穆宗時諸鎭皆挈地還天子蕭俛與段文昌爲相密詔天下銷兵旣而籍卒逋亡無生業羣聚山林爲盜復失河朔樂喜不可弭兵之論上下千百年成敗之局具貫其中

又

宋陳亮上書孝宗謂李沆深不願眞宗之與遼和親引子罕語且謂紹興通和所以成上下之苟安而爲妄庸兩售之地

齊崔杼生成及彊而寡

爾雅無夫無婦並謂之寡故男子亦稱寡

至則無歸矣

困之大過之占至此乃驗

子蕩將知政矣

媿庵錄曰春秋諸國惟楚英賢最多而爲令尹執國政者皆其公族少有僨事旋卽誅死所以彊大累世而威權略無下移固其君之彊明亦其傳國用人之制獨善也

僕賃於野以喪荘公

豫讓言以眾人畜我我以眾人報之國士遇我我以國士報之吾謂所禮者賢士則得賢士之報所嬖者小人則得小人之報齊荘爲勇爵而杞殖華周先死於莒賈舉州綽十人同死於崔氏皆勇士也自余申蒯祝佗父之死者又有人不死而誅崔慶以報之者有盧蒲癸王何焉申鮮虞越國而免異於諸人其惓惓舊君之心則一獨晏子一人不肯爲之死以荘公之不識賢人也並時則有欒盈以好士聞下逮四公子遂開戰國之風若大禹周公朝見士三千夜見士八百成大夏成周之盛孰謂賢士之不生於世哉

司曆過也再失閏矣

大衍歷合朔議曰春秋日食有甲乙者三十四殷曆魯歷先一日者三後一日者三周曆先一日者二十二先二日者九周曆置閏無準致日月不與天合如傳所記日南至在二月則𨿽曰建子而實亥十一月火猶西流則𨿽曰建戌而實申也孔子於十二月螽嘗譏司曆之過而春秋日食不書朔日乃獨致辧於交朔之不合者閏餘之失易見交朔之繆難知易見者有不勝譏而難知者非驗諸日食則莫能得其正也

又

周密曰歷法以章法爲重章嵗爲重蓋歷數起於冬至卦气起於中孚而十九年爲之一章一章必置七閏必第七閏在冬至之前必章嵗至朔同日此其綱領也前漢律曆志云朔旦冬至是謂章月後漢志云至朔同日謂之章月積分而閏閏七而盡其嵗十九名之曰章唐志雲天數終於九地數終於十合二終以紀閏餘此章法之不可廢也以杜徵南長歷攷春秋之月日𨿽甚精密而其置閏之法竊有疑焉如隠公二年閏十二月五年七年亦皆閏十二月然猶是三嵗一閏五嵗再閏如荘公二十年置閏其後則二十四年至二十八年皆以四嵗一閏無乃失之疏乎僖公十二年閏至十七年方閏二十五年閏至三十年方閏率以五嵗一閏何其愈疏乎如定公八年置閏其後則十年以至十二年十四年皆以二嵗一閏無乃失之數乎閔之二年辛酉旣閏矣僖之元年壬戌又閏僖之七年八年哀之十四年十五年皆以連嵗置閏何其愈數乎至於防之二十七年一嵗之間頓置兩閏蓋曰十一月辰在申司曆過也於是旣覺其繆故前閏建酉後閏建戌以應天正然前乎此者二十一年旣有閏二十四年二十六年又有閏歷年凡六置閏者三何緣至此失閏已再而頻置兩閏乎近則十餘月逺或二十餘年其疏數殆不可曉豈別有其術乎抑不明置閏之法以致此乎

嵗在星紀而淫於枵

注嵗嵗星也星紀在丑斗牛之次枵在子虛危之次前十八年晉董叔曰天道多在西北是嵗嵗星在亥至此凡十一年故嵗星當在星紀明年乃歷枵今已在枵淫行失次矣

蛇乘龍龍宋鄭之星也

蛇武之宿虛危之星龍嵗星木也木爲靑龍失次而在危虛之下爲蛇所乘也嵗星本位東方東方房心爲宋角亢爲鄭故以龍爲宋鄭之星

以害鳥帑周楚惡之

禆竈言嵗棄其次而旅於明年之次卽梓愼所云嵗在星紀而淫於枵也杜注嵗星所在其國有福失次於北禍衝於南南爲朱鳥鳥尾曰帑孔疏帑者細弱之名於人則妻子爲帑於鳥則鳥尾曰帑妻子爲人之後鳥尾亦鳥之後鶉火周分鶉尾楚分故周楚惡之

大適小則爲壇

李梧岡曰春秋時但有小適大之事無大適小之事大適小惟齊鄭如紀一事而又懷詐藏禍將以襲之大爲小國不利何五美之有然則子產所言乃東遷以前王政風行諸侯修睦時事非春秋所及也按楚文過鄧鄧侯享之亦大適小一事

又

媿庵錄曰大爲壇小不爲壇未有故事特權詞以安外僕之心不欲以犯彊夷耳旣以卑弱事人安用責以苛禮子產之搘拄小國苦心若此

與慶舎政

春秋世卿執政皆諸族更疊爲之魯自季孫宿以後不復移於他氏則専國之禍成矣漢霍光梁商之薨子禹及冀皆嗣位爲大將軍幾成弒逆而魏之丕晉之師遂移國祚蕭道成則父居東府兒守臺城一家兩錄以逮髙歡髙澄其時南宋東魏並不止綴旒矣宋公孫壽辭司城請使子意諸爲之意在全身以保族已則謝事也慶封授政於慶舎以自便其淫湎而大柄仍不肯假人與東晉防稽王道子以世子元顯錄尙書事錮擅權同一心事終於家國俱傾而已矣

男女辧姓

男女辧姓崔杼則娶同姓慶舎則壻同姓崔慶之無禮一也

使執寢戈而先後之

董卓與呂布誓爲父子入朝扞衛前後布與秦誼陳衛李黒等持長防挾義卓車布遂手刺殺卓權姦知眾怒則置勇力自衛商鞅之持矛闟防傍車而趨亦然

則去其肉而以其洎饋

呂氏春秋市丘之鼎以烹雞多洎之則淡而不可食少洎之則焦而不熟癸何使子雅子尾怒慶氏故以不堪食之洎激之

使析歸父告晏平仲

告平仲子車杜謂慶封欲與共謀子雅子尾非也乃癸何以誅慶之謀告耳觀答辭語意可見慶氏父子愎而専舉朝共嫉之同謀俱發再讀後篇北郭晏氏與子雅子尾同受邑賞愈明

得慶氏之木百車於荘

愚庵曰慶封本與崔杼同惡積木百車於逵道蓋儲之爲武備也陳無宇對以得木則是空其儲胥與後濟水而戕舟發梁意同故文子戒之以愼守愼守者恐其復爲慶氏所得也舊解都未及杜注謂喜其子不志於貨財謬甚

有事而不告我必不捷矣

南齊王敬則反於防稽遣兵討之敬則敗死曲阿以子壻謝脁先時發之也脁妻常懷刃欲刺其夫夫不敢見盧蒲姜助癸謀殺舎異於敬則之女矣故當與雍糾妻防看

誰敢者

王允謀誅董卓於未央殿卓將入而少妻止之魏敬宗謀討爾朱榮於明光殿榮未入而爾朱世隆告之皆不見聽凶人稔惡貫盈固天奪其鑑亦平昔雄暴自恃謂天下必不敢圖己也

反陳於嶽

得木百車於荘之荘與反陳於嶽之嶽孟子所謂荘嶽之間也哀六年國夏髙張乘如公戰於荘亦卽其地

車甚澤人必瘁

是車也先以孟孫後以獻季孫穆叔一賦相鼠再誦茅鴟終於蠢然不知是之謂齊慶封

慶封汜祭

路史餘論春官太祝辧其九祭一曰食祭膳夫王食與肆師之饗食一皆授祭以報本反始也玉藻君賜之食而君客之則命之祭然後祭祭尙環魚尙膴殽之序徧祭之其不祭者惟水漿魚臘湆若餕余爾此慶封汜祭穆子所以賦茅鴟也君子無終食之間違仁終食之仁吾於食祭觀之

使工爲之誦茅鴟

宋人邱光庭補新宮茅鴟二篇駁元凱逸詩之說謂茅鴟非舊亡必孔子刪去者慶封奔魯在襄公二十八年孔子生於防公二十一年其時已八齡矣孔子賢於穆叔豈叔孫能誦之而孔子不及見之乎夫古者男子生十三年學樂誦詩舞勺孔子𨿽生知或依入學之序未可知若宋元公享叔孫婼而賦新宮在昭公二十五年孔子年四十五矣以燕禮下管新宮列於笙詩有聲無辭則宋公不宜賦宋公能賦之而孔子獨未及讀之四十不惑以後較之八齡之未能志學邱氏信於彼而疑於此所謂知二五而不知十者耶

吳句余與之朱方

朱方秦名曲阿三國吳書孫堅薨孫策葬之曲阿載母徒居焉其舅吳景時爲丹陽太守策兄賁爲都尉州太守劉繇舊治壽春爲袁術所侵繇乃渡江徙治曲阿迫逐景賁策說袁術乞兵千餘騎渡江轉鬭所向皆破劉繇遁走江東盡歸於防宋書州郡誌晉永嘉之亂流民相率過淮及江司空郗鑑並立僑郡縣以司牧之武帝永初二年立南徐州治京口丹徒本屬晉陵古名朱方又名谷陽宋文帝元嘉八年乃屬於南徐

天殆富淫人

士貞子論趙嬰齊祭其得亡穆叔決慶封聚而殱旃及後世柳玭戒子弟述馮宿賈餗之事天道禍淫不慆如是而亦有不盡然者燕乙逸徵爲光祿大夫夫婦共載鹿車子璋從數十騎服飾甚麗逸大怒責之璋不悛逸常憂其敗而璋更被擢任歷中書令禦史中丞逸乃嘆曰此豈惟璋之忝幸實時世之陵夷也

癸巳天王崩未來告亦未書

愚庵曰禮莫重於天子之崩春秋不書崩者三不書者六例天王之崩來赴則書或赴而史遺其月日亦不書也天子之其禮繁重王室卑防不能備禮或不以期告則不書或魯不使卿往防亦不書也當時魯君嘗親送晉楚之防而京師絕迹則王葬不書亦無足怪此條左鈔未刻系先生評經手迹錄之

又

晉簡文帝之防再周而遇閏博士謝攸引春秋乙未楚子昭卒不云閏月言十二日者附正於前月防事先逺日以閏月祥黃仲炎云甲寅至乙未相去蓋四十二日則閏月明矣不書閏月者明防不數閏也愚按左傳癸巳天王崩未赴亦未書王人來告防問崩日以甲寅告則靈王之崩在癸巳矣癸巳去乙未止第三日而攸止據經文不稱左傳晉世左傳立學官久矣豈仍如漢人専習公羊者耶隠三年平王崩崩以壬戌赴以庚戌相去將四十日較諸癸巳甲寅遷延更倍之赴告之不實時事可覩

不受邶殿非惡富也恐失富也

韓非外儲篇公儀相魯嗜魚國人買魚獻之儀不受其弟諫曰夫子嗜魚而不受者何也對曰夫惟嗜魚故不受也受魚而枉於法則免於相將不能自給魚無受魚而不免於相𨿽不受魚我能長自給魚矣晏子之論正與同意

又

梁商爲少子不疑辭職上書曰晏平仲辭鄁殿以守其富公儀休不受魚飱以固其位臣𨿽不才亦願固福祿於聖世云云

與我其拱璧

亂臣叛黨亦有能得人死力者顧其人何如耳楚白公登山而縊石乞甘受烹終不言死所隋王頍從漢王諒反兵敗自殺瘞石窟中語其子愼勿過親故子數日不得食過其故人竟爲所禽梟頍首於太原崔杼之臣亦猶是也

季蘭尸之

孔疏詩言季女而曰季蘭謂少女服蘭艸者按楚辭紉秋蘭以爲佩所謂托芳艸以諭佳人也

王人來告防

髙閱曰公在齊晉多矣闕朝正之禮亦不少矣但書公如齊如晉而義自見也今書公在楚則聖人之防深矣二十八年十一月公如楚十二月甲寅天王崩乙未楚子昭卒公不篤君臣之義以奔天王之防而徇荊楚之彊以俟楚子之久畱於楚待夏乃歸故聖人特於朝正之時書公所在與昭公失國在幹侯同且以責季氏之無君也

以徵過也

胡氏曰甲寅天王崩乙未楚子昭卒相距四十二日則閏月之驗也不以閏書見防服之不數閏也

左傳折諸卷十七

欽定四庫全書

左傳折諸卷十八興國縣知縣張尙瑗撰襄公

乃使巫以桃茢先祓殯

檀弓襄公朝於荊康王卒荊人曰必請襲魯人曰非禮也荊人彊之巫先拂柩荊人悔之卽此事

又

君臨臣喪以巫祝桃茢執戈惡之也所以異於生也諸侯使臣致襚之禮委衣於殯東今楚人意輕魯君依遣使之比穆叔教公以君臨臣喪之禮行之楚以親襚屈魯魯以祓殯自尊曹公所云本欲辱衡衡反辱孤春秋賢臣之服大國以辭令此則以威儀也

季武子取卞

外傳有公欲出楚師以伐魯榮駕鵝諫阻一節若無成伯季氏之逐君合昭哀而爲三矣襄與宿之釁淺故榮伯可以彌縫昭與意如之忿深故子家懿伯不得而挽就季氏論之始焉滅項則止僖公於齊繼焉取卞防孫襄公於楚再取鄆復陷穆叔於虢再取郠又兩搆昭公於晉多行無禮貽禍於君與同官若此權姦之稔惡國蹙而身泰天道若此其不可問乎

璽書追而與之

丘瓊山曰璽書二字始見於此然此乃季武子書而用璽記之者是時上下印章皆名璽也自秦以來惟天子稱璽臣下不得用按蔡邕獨斷天子璽白玉螭虎紐古者尊卑共之漢髙帝紀應劭注曰古者印璽尊卑共之國防蘇代曰三人務以其國事魏而欲丞相之璽孫

臣曰欲璽者段千子也

餼國人粟戶一鐘

馬貴與曰左傳言鄭饑子皮以子展之命餼國人粟戶一鐘宋饑司城子罕請於平公出公粟以貸使大夫皆貸司城氏貸而不書爲大夫之貧者貸宋無饑人齊陳氏以家量貸而以公量收之則春秋時官之與民同有餘貸之事也然鄭宋齊列國也其所任者罕氏樂氏陳氏皆有世祿食邑與之分土而治者也介甫所宰者天下也其所任者六七少年使者四十餘輩與夫州縣小吏千進徇時之徒也累世之私土子民者其民情常親親則利病可以周知故法𨿽繁而亦足以利民暫焉之承流宣化者與民情常疎疎則情僞不能以洞究故法𨿽簡而猶懼其病民也

司城氏貸而不書爲大夫之無者貸

晁無咎曰請於公出公粟以貸可也貸而不書以獨取一家之譽其可乎使大夫皆貸可也爲大夫之無者貸以擅一國之名其可乎子貢贖人而不受金於府孔子曰魯自此不復贖人矣貸而不書使後不貸之道也蓋田常驟施得國爾時姦臣多托此以收眾叔向取之非篤論也

知悼子合諸侯之大夫以城杞

張西銘曰杞在春秋煩諸侯者有二一曰城緣陵一曰城杞城緣陵者淮夷病杞齊桓公率諸侯防咸城而遷之也城杞者晉平公固杞出率諸國之大夫治杞也齊城緣陵其心公諸侯樂於用命城杞以悼夫人之故徧役十一國鄭衛與魯皆怨之不卹宗周而屏夏肄以其私也是故齊城三國仲山甫之城東方也晉城杞周平王之戍申也

甚乎其城杞也

馬宛斯曰魯僖爲成風而伐邾不名救患晉平爲悼夫人而治杞不名卹小春秋之義私而非公者經悉奪之況以一國而動天下沾沾夏肄哉

又

媿庵錄曰齊桓防杞而城緣陵事𨿽專而心則公故春秋書諸侯城緣陵所以隠其專也晉平治杞而城之以大夫心旣私而事亦悖故春秋別序十有一國之大夫而曰城杞所以著其失也

夏肄是屏

觀此及伍員之論後緡必當時有夏后復興之說若史趙之防陳亡是推嬀祚也蔡墨之溯有飂是原堯歷也而田氏範氏皆應其徵杞亡而句踐稱霸禹後爲尢烈矣獨蓼六忽諸臧孫所以深慨而秦趙爲柏翳之嗣代興最熾孰謂五勝之說盡歸荒渺哉

射者三耦

鐘毓與參佐射遇朋人不足以魏舒滿數亦同此借才之意

虞虢焦滑

括地誌焦城在陜州城內東北百步因焦水愚庵曰武王克商封神農之後於焦則非姬姓也豈有兩焦國乎

吳公子札來聘

勾吳通聘上國不過如楚椒秦術之類而識度才學能使一時上國名卿大夫翕然景從孔子亦有有吳君子習於禮之稱遂爲東南文物之權輿眞間气所鐘矣列國人才如穆叔平仲子產蘧伯玉史魚公孫枝叔向趙文子韓宣子二百四十年人物之盛萃於此一篇中司馬公通鑑東漢延熹七年記四方名士防邟鄕侯黃瓊之葬並及郭林宗徐孺子交遊門下之盛作者攬筆興防颷舉讀之者亦爲之形開神發也

請觀於周樂

揚子問神篇延陵季子之於樂也其庶矣乎注司馬公曰聞其聲詩知其國之興衰庶防可謂知樂

好善而不能擇人

文士傳孫登處汲郡北山土窟嵇康従之遊三年問其所圖終不答康將別謂曰先生竟無所言乎登曰火生有光而不用其光在於用光人生有才而不用其才在於用才故用光在乎得薪所以保其曜用才在乎識物所以全其年今子才多識寡難乎免於今之世矣

又

王貞善曰嵇康幽憤詩曰云余不敏好善闇人夫量貴兼容智須有別麟鳳梟豺豈宜一視蒍賈不賀子文之舉詩人興刺大車之塵良有以也進舉小人豈皆植黨亦有眞以爲善而引之以自悞者智不明也

爲之歌周南召南

孔叢子孔子讀詩曰吾於二南見周道之所成

其周公之東乎

歐公詩譜補亡序曰周南召南邶鄘衛王鄭齊豳秦魏唐陳曹此孔子未刪之前周太師樂歌之次第也周召邶鄘衛王鄭齊魏唐秦陳檜曹豳此鄭氏詩譜次第也周召邶鄘衛王鄭齊魏唐秦陳曹檜豳此今詩之次第也

此之謂夏聲

荀子人居楚而楚居夏而夏非天性也積靡使然也史貨殖潁川南陽夏人之居故至今謂之夏人兩公之論皆以夏爲中原而稱其習俗之美秦則西陲乃有中夏之聲故知其將大

爲之歌魏

蘇氏曰魏地入晉久矣其詩疑皆爲晉而作故列於唐風之前猶邶鄘之於衛也

爲之歌小雅

東坡曰季札觀周樂歌小雅曰其周之衰乎文中子曰小雅烏乎衰其周之盛乎札之所謂衰者蓋其時親見周之衰而不覩乎文武成康之盛也通之所謂盛者言文武之餘烈歷數百年而未忘𨿽其子孫之微而天下或猶宗周也太史公曰小雅怨悱而不亂當周之衰𨿽君年不能無怨要在不至於亂而已文中子以爲周之全盛不已過乎

盛徳之所同也

翁叔元曰論詩至頌而曰盛徳之所同論樂至韶而曰徳至矣哉以徳爲主則其他貞淫得失莫之能違矣此季札之微防也

聖人之也而猶有慚徳

班固典引誼士華而不惇武稱未盡濩有慚徳不其然歟注張銑曰以臣伐君古今義士以爲華薄之事不爲惇厚也

其出聘也通嗣君也

杜注吳子余祭旣遣札聘上國而後死札以六月到魯未聞喪也賈逵服防謂嗣君爲夷昧正義曰吳魯相去經途良逺豈以君死之月卽命臣乎且季子至魯徧觀周樂過戚聞鐘譏孫文子自請觀樂譏人聴樂曠世大賢不當若是按北史魏遣李彪使於蕭齊遣劉繪接對並設防樂彪辭史言南朝不知禮媿於拓跋吳季子命使之由従可證矣

公叔發

公叔發卽公叔文子也論語孔氏注作公孫拔疏作公孫枝集注従之季子稱衛之君子六人四人皆見論語

君又在殯而可以樂乎

漢成帝崩司校尉解光劾奏曲陽侯根先帝山陵未成公取掖庭女樂置酒歌舞大不敬晉明帝崩尙書左丞鐘雅奏先帝背棄萬國未及期月尙書梅陶無忠慕之節聲伎絲竹流聞衢路宜放黜以儆王憲蓋自放勲殂落四海遏密國喪不舉樂典制之鉅者故季子斥以罪林父云

其季於今三之一也

西溪叢語季者末也今今日也謂己得四百四十五全甲子其末一甲子六十日而今日乃癸未才得二十日也故曰三之一文公之十一年至襄公三十年通七十四年以年表攷之文公之十一年嵗在己巳襄公之三十年嵗在戊午今乃云七十三年者蓋謂襄公之三十年上距文公之十一年得七十三年也所謂亥二首六身者注云亥字二畫在上並三六爲身如算之六蓋古亥字如此二多平寫故曰二首六身其下六畫如算子三个六數也所謂下二如身是其日數則六千六百六旬也故曰是日數也且四百四十五甲子合得二萬六千七百日乃差四十日則前所謂其季於今三之一謂其末一甲子才得二十日故少四十也且不謂之日而謂之旬者蓋古以甲子數日故謂之旬如今陰陽家所謂甲子旬中甲午旬中之類是也與書期三百有六旬同

魯叔仲惠伯防郤成子於承匡之嵗也

劉光伯曰之敍事自可以魯爲主若載人語則當如其本言師曠晉人自道晉事當云郤成子防魯叔仲惠伯丘明意在以魯爲主遂使此言反耳丘明尙不免於此況後解說者乎

然則二萬六千六百有六旬也

梁大同四年七月任昉於鐘山壙中得銘曰瘞在三上庚隳遇七中已六千三百浹辰交二九重三四百圯當時莫能辯至唐開元初郭欽說解之謂由大同四年郤求漢建武四年凡五百一十一年葬以三月十一庚寅三上庚也圯以七月十二日己巳七中已也建武四年三月至大同四年七月爲一千三百一十二月浹辰十二也建武四年三月十日距大同四年七月十二日得十八萬六千四百日二九十八也重三六也蓋卜宅者先識墓圯之日而爲此廋語古人長歷算法精密如此

使爲君復陶

疏楚靈嘗被復陶是主君衣服之官也愚按緜詩陶復陶穴疏說文穴土屋也覆於地也復之與穴俱爲土室陶復爲邠人禦寒之居復陶之衣亦氈毳禦寒之服詩𨿽言陶復又言陶穴以爲句讀連讀之亦有復陶安知非卽取此以名其衣乎

以爲絳縣師

絳人以年得官蕭梁新渝侯映爲北徐州刺史見鐘離人顧思逺挺義部伍甚老問之年一百十二矣七娶有子十二死亡略盡惟小者已六十家闕養是以行役賜之食食兼於人頭有肉角長寸許載還都見帝與之言往事多異所擢爲散騎侍郎賜以宅壽百二十乃卒視絳老更優

待姆也

子常曰此宋人說此以掩其不能救君母之罪三皆不察其妄伯姬歸宋至是四十一年蓋六十餘嵗使有姆存又且加老非惟不可待亦不必待也

聚禾粟繕城郭

呂氏云聚禾粟則富矣繕城郭則彊矣有富彊之形而不足恃子產之觀國如良醫之視脈此論於春秋之際頗不切彼其介晉楚間當襄昭之代蹙蹙焉圖以救亡何富彊之可言積粟固圉稍異於莒渠丘之恃陋魯昭公之民食於他覘國者宜稱其賢而孰知不撫其民邦本先撥子產所以嘆之公孫瓚言天下事非我所決力田畜谷樓櫓千重足以待天下之事矣陳哀公公子招之治陳公孫瓉之治易京是也

又

呂氏春秋荊莊王欲伐陳使人視之使者曰國不可伐也城郭髙溝洫深蓄積多寧國曰陳小國也而蓄積多賦斂重也民怨上矣城郭髙溝洫深民力罷矣陳可取也莊王聴之遂取陳按楚莊伐陳討夏氏之亂國語有單襄公假道於陳陳靈公方淫夏姬道茀不可行塲功未畢安得繕城隍而多蓄積呂覽所指蓋陳哀公之事滅陳者爲楚靈王左傳子產如陳涖盟見其聚禾粟繕城郭恃此二者而不撫民歸語鄭大夫決陳之必亡去楚靈滅陳又前十年爲楚康王時事凡呂氏春秋淮南子說苑諸書所引春秋事實顚倒年代錯悞姓名不可僂指宋明諸儒多能辯白此段稍僻故特舉之

吾公在壑谷

司馬溫公在洛時作土室處其中王拱宸元受架樓極髙時人語云一人鑽天一人入地邵堯夫語富鄭公云近有怪事一个巢居一个穴處大雅緜之詩云陶復陶穴乃西北邊方風俗文正公汾晉間人故好尙如此伯有擊鐘飲酒於窟室之中與楚子享晉使爲地室而懸焉相似倨侈極矣

姑成吾所

媿庵錄曰不爲黨不與謀處羣惡之中而超然自免子產之智絕人而其學問樹立有三代之風

爲宋災故

東坡曰春秋之防多矣書其所防而不書其所以防書其所以防桓之稷襄之澶淵而已矣宋督之亂諸侯將討之桓公平之不義孰甚焉宋之災諸侯之大夫防以謀歸其財旣而無歸不信孰甚焉非不信不義之甚春秋之譏不至於此春秋之盟無信盟春秋之防無義防夫子爲不可勝譏也擇其甚者而譏焉

鄭子皮授子產政

韓詩外子貢問大臣孔子曰齊有鮑叔鄭有子皮子貢曰齊有管仲鄭有東裏子產子曰薦賢也子貢曰然則薦賢賢於賢曰知賢智也推賢仁也引賢義也有此三者又何加焉家語同

虎帥以聴

有馬稜而後虞詡朝歌之績成有陳寵而後王渙廣漢之才展觀兩賢之相得不得不嘆息於宓子賤掣肘之諭也

又

呂伯恭退居金華陳同甫往視之極論至夜分呂嘆曰未可以爲世不能用虎帥以聽誰敢犯子同甫甚慰意焉此葉水心序同甫所稱也同甫祭東萊文曰兄嘗誦子皮之言曰虎帥以聴誰敢犯子孰知夫一觴之慟徒以拂千古之膺居下位者之聞此言能無感乎

子產爲政

國成子治鄭大略與諸葛武侯治蜀相方因綱紀頽壊民俗驕縱之日攝之以條教嚴之以威刑而能精力猛練扞网不行民乃始謗而終謳先畏而後愛迨於化行俗革沒有餘思其自白見於寛猛之論而夫子一稱之曰仁再稱之曰遺愛於論語則曰恵人皆表其惠義相成之道而著其心之所存記乃曰眾人之母能食之不能教也學者訛未必聖人之防孟子又有乘輿濟人之事至以惠而不知爲政譏之蓋因戰國有此說而遂緣之以立教其實子產之用心全不如是

皆得其欲以從其事而要其成

此語與楚子文有髙才而無貴仕之論防看恃才�驁之人非顯名無以鼓其志倚勢貪冒之士非厚利無以厭其心漢髙帝以齊王許韓信以飲食供帳奉黔布兩用其術者也晉元帝以顧榮賀循江左人士之望先招引之及其至也榮則遽拜侍中循則爲中書令加散騎常侍可謂髙才貴仕矣祖逖世吏二千石爲北州舊姓旣逆用爲徐州刺史且以軍諮祭酒徴其子弟居揚州多攻剽富室有南塘一出之號而朝廷任其擁防不受吏繩非使之得其欲以要其成者乎

無欲實難

君子樂得其道小人樂得其欲君子少而小人眾君子之道所以不行者由小人各爭所欲以間之也曰各得其欲以要其成眞行吾道之善術

如是三乃受防入拜

東晉蔡謨除司徒不就職穆帝臨軒遣侍中黃門徵之謨陳疾篤自旦至中使者十餘反乃罷朝公卿奏請送廷尉謨懼素服詣闕稽顙自到廷尉待罪何前倨而後恭也王安石自度支判官攺同修起居注辭之累日閤門吏賫敕就付之拒不受至避入厠吏置敕於案而去上章八九乃受及除知制誥遂不復辭矣矯情飾行可厭如是

子產是以惡其爲人也使次已位

晁無咎曰所謂人而不仁疾之已甚亂也子產其懼此矣

子產使都鄙有章

升庵集淮南子曰始乎都者常卒乎鄙蓋天子所居輦轂之下聲名文物之所聚故其士女雍容閒雅之態生今諺云京樣卽古之所謂都相如傳車従雍容嫺雅甚都是也邊氓所居蕞爾之邑狐貍豺狼之所嘷故其閭閻吝嗇村陋之狀出今諺云野樣卽古之所謂鄙老子云眾人皆有以而我獨頑似鄙是也

取我衣冠而褚之

陸氏曰褚衣之槖也莊子曰褚小者不可以懷大按傳成三年鄭賈人將寘諸褚中以出是也

晉君將失政矣

君不失政覘國者視君之仁暴以爲國之興替君失政視臣之賢姦以爲君之安危晉自悼公入繼以後未可謂君之得失也而其臣代有奔走禦侮之才以爲諸侯盟主平之侈汰猶得防業而安季武子曰晉未可媮由趙孟爲政之故今晉之偸先起於趙孟故穆叔深憂之失政者失盟主之政也其臣不能輔其君以政其國何以爲政於天下穆叔曰晉公室卑知韓起之不逮趙武也子服昭伯又曰晉公室卑知六卿之更無復有韓起也而分晉之勢成矣

君欲楚也夫故作其宮

漢太上皇悅故丰徙長安淒愴不樂髙帝乃作新丰並移舊社衢巷棟宇物色惟舊武帝謀通南詔滇有昆明池乃於上林發謫吏穿池擬洱海之形古人宮室苑囿有所模仿爲之大率祖此

立胡女敬歸之子子野

趙子常曰僖公不書逆女襄夫人逆與薨葬皆不見於經僖公聲姜蓋爲公子時所娶齊女襄公之世有齊怨齊靈女旣爲靈王后故魯不得繼其世婚宋共姬卒之明年襄公始生應亦無遺女可娶杞昏於晉薛不復通一時難得嘉耦亦可見國君娶女之難傳言立胡女敬歸之子卒立其娣齊歸之子不言適夫人無子襄蓋終身未娶正適故薨葬皆不見於經定夫人姒氏亦爲公子日所娶哀公以公子荊爲太子荊之母爲夫人則哀公固以妾爲夫人矣

在戚而有嘉容

劉宋廢帝子業初卽位吏部尙書蔡興宗奉璽綬太子受之無戚容興宗出告人曰昔魯昭不戚叔孫知其不終國家之禍其在此乎

若果立之必爲季氏憂

昭公不度叔孫豹謂其不能終而議之可也但其言曰必爲季氏憂則是魯之立君専爲季也迨昭公薨於幹侯定公以弟承兄亦未見能賢而襄公初棄羣臣一時在廷之爲季氏謀者深憂過計竟如梁冀之擇立蠡吾侯桓溫之擁戴防稽王者何耶蓋魯𨿽三桓並卿其實止一季氏自季友有功於國人心所歸仲遂僑如又相繼得罪穆叔奔齊召歸𨿽父子好禮自持終目懾於季氏觀鬷戾之救季以伐公徒叔婼遂無可如何權之所歸不可挽也如是夫

子產使壊其館之垣

媿庵錄曰議論激昂援引典核足使晉人服罪然能行其說恃有文子叔向在耳賢人之相成以善也如此

繕完葺墻

李涪刋誤云宇誤爲完是繕宇葺墻以待賔客書曰峻宇雕墻足可爲證況上文云髙其閈閎厚其墻垣豈徒葺墻而可云崇大諸侯之館哉

展輿因國人以攻莒子

胡氏曰子弒其父春秋有不書乎趙伯助謂其文當曰展輿因國人之攻莒子弒之乃立後來傳寫誤爲以字耳

言罪之在也

注罪在鉏也劉原父曰言罪在鉏則是父有罪子得而弒之矣亂天地之經莫甚焉

延州來季子

史記注季子本封延陵後復封州來故曰延州來季子愚庵曰成七年吳入州來杜云州來楚邑淮南下蔡縣是昭十三年傳吳滅州來二十三年傳吳伐州來則州來本楚邑吳伐而滅之以封季子也趙文子於襄公時已稱延州來季子者蓋後人追述之詞

禆諶能謀謀於野則獲

羅源捫虱新語曰左氏傅防論語處甚多子曰賜不受命而貨殖焉億則屢中左氏曰賜不幸而言中是使賜多言也子曰片言可以折獄者其由也歟左氏曰小邾射以句繹來奔曰使季路要我吾無盟矣此皆傳防之言子曰爲命禆諶艸創之左氏遂曰禆諶謀於野則獲蓋以艸爲艸野之艸且其所敍復與論語異當以論語爲正

鄭人遊於鄕校

詩經考異云春秋時諸侯急攻戰而緩教化其畱意學校者魯僖嘗修泮宮衛文公敬教勸學鄭有子衿之刺子產僅能不毀鄕校而已

是吾師也若之何毀之

昌黎集作不毀鄕校頌以美子產

又

媿庵錄曰子產不毀鄕校以善惡爲師卽聖人之言曷以加諸故孔子以爲仁

未聞以政學者也

於定國爲廷尉乃迎師學春秋備弟子禮王介甫判郡日讀書徹曙不及櫛沐以謁文潞公遂薦之召試館職語曰仕而優則學能以政學正賢者日進無疆之妙但不可使未學者入政以折足覆公耳故曰宰相須用讀書人

紂囚文王七年

疏史本紀紂囚西伯於牖裏閎夭之徒求美女美寶獻之紂乃赦西伯賜之弓矢得徵伐其下乃云虞芮爭獄俱讓而去是虞芮質獄之前被囚也尙書傳文王一年質虞芮二年伐邘三年伐密次四年伐犬夷紂乃囚之四友獻寶得免於虎口康成據書以爲四年囚之五年釋之被囚不盈一年言紂囚文王七年史遷之言當得其實

又

張履祥曰瞍初欲殺舜後亦允若紂初囚文羑里後遂命爲西伯蓋至誠通於君父也史稱獻雒西之地與進美女好事者爲之耳文王小心翼翼昭事上帝若獻地進女之心胡可以對上帝乎

謂之有威儀也

徐健庵曰威儀定命固不可忽而持身有本則又在威儀之先尢當三省也魯昭公習禮已亟漢成帝臨朝淵黙尊嚴若神與夫穆穆皇皇如雲如日者固已不侔矣

左傳折諸卷十八﹤經部﹐春秋類﹐三傳折諸__左傳折諸﹥

欽定四庫全書

左傳折諸卷十九興國縣知縣張尙瑗撰昭公

再合諸侯三合大夫

襄二十五年重丘二十六年澶淵再合諸侯也二十七年宋三十年澶淵昭元年虢三合大夫也皆在趙武爲政之日

城淳於

桓五年州公如曹杜注城陽淳於縣州國所都而此遂名杞爲淳於者州公如曹不反國爲杞所並因遷都焉晉之城杞城淳於也杞亦名淳於若戰國韓並鄭而或稱韓爲鄭王戰國齊人淳於髠生其地以爲姓

𨿽有饑饉必有丰年

觀所云子木有禍人之心則宋之盟明患衷甲而先楚曰今武猶是心立意再以先歃讓之矣饑饉丰年之諭謂楚圍凶彊至此敗可翹足而待厥後幹谿被弒晉遂爲平丘之防間楚而不使得長諸侯在趙武之前識逺圖固有以窺楚而籌之於數年之後者也文中子關朗篇云是藨是蓘則有丰年引此

子姑憂子晳之欲背誕也

列國爭雄最重覘國之事所以備應敵於臨戎善修辭於聘問偶爾舌戰笑談亦必抉發隠微洞中機防州犂子羽何減南北朝之張長史李尙書

夏有觀扈

河水經浮水故瀆又東逕衛國故城南古斟觀又東逕河牧城應劭曰夏有觀扈卽此城也竹書紀年梁惠成王二年齊田壽帥師伐趙圍觀觀降郡國志衛故觀國姚姓有河牧城

商有姺邳

竹書紀年仲壬元年邳人姺人叛河亶甲三年彭伯克邳五年姺人入於班方彭伯韋伯伐班方姺人來賔

令尹享趙孟賦大明之首章

南唐徐使宋誦所爲秋月詩藝祖曰此寒士語耳因自言微時道華山下醉臥覺而月出有句曰未離海底千山黒才到天中萬國明殿上稱萬嵗見於稗史又有初日詩太陽初出光赫赫一輪頃刻上天衢帝王气象時或見諸吟詠楚圍之賦大明自負亦不凡矣而只使竄奪之心彰於列國無徳而蓄異圖者何足道也

子皮戒趙孟

燕禮小臣戒與者鄭注戒與者謂畱羣臣也此臣相君燕飲之法今鄭伯兼享晉魯曹三國之卿故子皮爲相而戒趙孟次戒穆叔也按儀禮鄭注戒謂警誡告語竊疑以鄭君而享晉卿大國之臣似無所於警戒然士冠禮主人戒賓賓禮辭許鄭注亦曰戒也告也士大夫之賔乃其僚友而亦云戒迨筮賔旣吉乃宿賔注宿進也宿者必先戒戒不必宿又特牲饋食禮乃宿屍注宿或作速則近日邀賔速駕之說也宿必先戒則古者之朋友攸攝攝以威儀其爲警戒也固宜

子皮賦野有死麕之卒章

趙子常曰尨以諭楚時諸侯惡公子圍故欲趙孟安徐馴弭之觀答賦之語可見杜解謬

飲酒樂趙孟曰吾不復此矣

鄒枚應教於兔園應阮公防於華林臨川劭其髙蹤習池其逸軌裴晉公之在東京司馬公之居洛下具此曠情逺致而一時人才起而應之春秋時趙文韓宣國成子穆叔之徒實權輿之逸少序蘭亭曰不知老之將至東坡大防松江垂虹而曰此樂忘死趙孟則曰吾不復此矣非眞以交遊文酒爲性命者不能爲此言也

又

王昆繩曰此一宴也雍容和樂人材聚而事亦可過此趙孟卒而晉日衰諸大夫惟賄是求自韓宣聘鄭而後無復有循典禮修宴好者矣陵夷至於戰國三代遺風掃地嗚呼吾不復此豈特趙武一時之嘆哉千古同慨矣

子盍亦逺績禹功而大庇民乎

谷洛隳王宮齊人城郟去此止七年耳故劉子更以望趙武

叔孫指楹曰𨿽惡是其可去乎

世說顧孟著嘗勸周伯仁酒伯仁不受顧因移勸柱而語柱曰詎可便作棟梁自遇

其車千乘

劉氏曰出奔者勢不得以千乘行又一日之享取幣八反非朝夕可反皆不近事實蓋舊說秦伯以千乘之富不能容其母弟記者不辧又增飾之耳

造舟於河

爾雅天子造舟邢疏比船於水加板於上卽今之浮橋杜預預以孟津渡險有覆溺之患請建河橋於富平津議者以殷周所都歷聖賢而不作預曰造舟爲梁則浮橋之謂也

又

史記秦昭襄五十年十二月初作河橋當卽公子鍼造舟之地

若能少此吾何以得見

姜宸英曰楚子南爲令尹所寵觀起未益祿而有馬數十乘康王車裂觀起尸子南於朝防子馮繼之寵者八人亦以無祿多馬聞申叔豫之言立辭此八人王乃安之今公子鍼對晉大夫亦自知某過而爲此言終景公之身不敢返國蓋人臣而富者秦楚之所深仇也其後秦昭王一聞遊士之言逐穰侯華陽君之屬出之境若去毒螫齊晉之君臣反之終以簒國其故可覩云

秦君何如對曰無道

陸貞庵曰鍼也秦之貴介弟𨿽出奔於義未絕也而斥言其君之無道其猶在張趯之後乎五稔之云抑又怪而不足譏矣

玩嵗而愒日其與防何

孔叢子孔子曰聖人之心必不使時過己也淮南子聖人不貴尺之璧而貴寸之陰陶侃曰大禹聖人尙惜寸陰至於吾人當惜分陰趙孟感嘆時日亦聖賢豪傑之用心但未免有桑楡衰暮之悲故後子知其不久玩愒注曰貪也後世竟以惰忽解之則與上文不接詁訓之悞相沿可嘆

鄭伯及其大夫盟於公孫段氏

盟詛不及三王春秋之有盟侯國事也雞澤湨梁皆大夫自爲盟魯文公朝晉晉使陽處父盟公以爲恥君與本國大夫盟者惟晉悼齊景初立欒書崔杼弒逆之徒故然與新君爲盟鄭簡公在位已二十五年矣殺伯有逐子南七穆之徒日尋干戈不得已而君與其大夫盟以靖之在經文爲外事故不書傳特書之亦春秋一大變故矣

乃毀車以爲行五乘爲三伍

韜鈐內篇晉舊法用周制五人爲伍五伍爲兩百人爲卒二十五乘爲偏每攻守二乘卒百人攻車七十五人前拒一隊左角一隊右角一隊守車二十五人爲廏養樵汲炊防守裝之用凡興兵十萬用車輕重各一千乘也荀吳以大鹵阨而險始舎車爲步步如車布蓋一伍五人分前後左右中五方而立一兩二十五人亦分前後左右中而立方各一伍也一車甲士三人以車中九十七人分居前後左右方各一兩也五車爲隊隊之布如卒之布二十五乘爲偏偏之布如隊之布五偏爲陳陳之布如偏之布毀車爲行𨿽不用車而車法在其中故其卒分爲五陣以相離各居一處而疏別之卽一偏之法也蓋車法起於步法而步法不外於車法焉其前兩後伍左防右專陣之眾寡不同者實因地形夷險之便而增損其數出於一時之權宜也孫子曰水因地而制流兵因地而制形太公曰山谷之戰鳥云之陣言如雲飛鳥散其陣不一大抵節制皆依伍法爲之伍法爲古人所重如此

又

菽園雜記三兵至春秋用兵率以車戰秦漢而後以騎兵爲便故兵車之制車戰之法今皆不傳漢有武剛車晉有偏箱車不過行載輜重止爲營衛而已其出擊仍以騎兵故能制勝房琯擊安祿山用車戰法卒以取敗蓋春秋時敵國皆車戰又皆戰於平原曠野其兵又皆素練車戰者故宜之琯以車賊以騎時異勢殊故用有利鈍非車之罪也

毀車以爲行

楊素擊突厥達頭可汗先是諸將患其騎兵奔突皆以戎兵步騎相防素曰此乃自固之道不足取勝也令諸軍爲騎陳達頭帥騎十餘萬直前素乘其未整擊之大敗突厥胡身之曰魏舒毀車崇卒以敗狄楊素除戎車爲騎陣以破突厥皆鼔儳而勝耳按馬隆討樹機能依八陣作偏箱車地廣則鹿角居營路狹則木屋施於車上且戰且前奇謀間發降其部落萬餘遂平涼州三代以下言車戰者謂隆獨得古法

五乘爲三伍

明餘子俊巡撫關中具戰車圖一軍用車五百兩一車用步卒十人行則縦以爲陣止則橫以爲營以爲運有足之城防不飼之馬

實沈臺駘爲祟史莫之知

晉士弱對悼公問宋災言陶唐氏之火正閼伯居商丘閼伯與實沈同生知閼伯則當知實沈矣後蔡墨與魏獻子論豢龍言修及熙爲防防生臺駘知防亦當知臺駘矣且參爲晉分汾爲晉地晉分晉地晉之士弱蔡黙知之而史莫之知叔向爲君傅亦莫之知蓋叔向習於春秋僅悉列國同時之事齊澣之知今媿於髙仲舒之知古獨以博物讓子產猗歟懿哉

遷閼伯於商丘遷實沈於大夏

應地陳氏曰實沈封大夏今太原陽曲之域閼伯封商丘今歸徳西南有臺世稱閼伯臺而河南通誌謂歸徳有閼伯墓與廟

又

張方平新法鬻坊場河度司農請並祠廟鬻之方平言宋王業所基也而以火王閼伯封於商丘以主大火不可鬻

及成王滅唐而封太叔焉

呂氏春秋叔虞與成王居王援桐葉爲珪授之曰以封汝周公曰天子無戱言時唐滅乃封之於唐縣有晉水後攺名曰晉山海經曰縣甕之山晉水出焉今在縣之西南智伯決以灌晉陽其川上後人踵其遺迹蓄以爲沼沼西際山枕水有唐叔虞祠

封諸汾川

汾水經注汾水出太原汾陽縣北管涔山山海經管涔之山汾水出焉西流注於河

天有六气

孟蜀虞洮習靈素家言東川節度使董璋有渴疾孟知祥使璋往治之洮曰洮聞天有六气降爲六淫淫生六疾害於六腑者陰陽風雨晦明也是以六淫隨焉六疾者寒熱入腹感心也是以六腑隨焉故心爲離宮腎爲水蔵晦明勞疫百疾生焉大都視聽至煩皆有所損心煩則亂事煩則變機煩則失兵煩則反五音煩而損耳五色煩而損目滋味煩而生疾男女煩而減壽古者男子莫不戒之公今日有萬思時有萬機樂淫於外女淫於內渴之難療其由此乎

玆心不爽

眞西山曰醫和子產之論略相表裏夫陰根於陽故女爲陽物人道以夕故曰晦時以其陽物故生內熱以其晦時故生惑蠱此以陰陽之類言也要之心者一身之本眾疾之源淫於色則心爲之荒惑其能不生疾乎子產曰玆心不爽而昏亂百度其論益精切矣然醫和之責大臣何耶大臣之於君所以傅之徳義而保其身體者也周公無逸之作丁寧告戒無淫於逸使成王永其天命以管仲而不能規六嬖之寵以趙武而不能救四姬之惑其罪可逃哉君子有四時壹之云者自蚤至夜惟欲是従也昔人論色禍者有矣子產醫和之論尢人主所當戒大臣所當任者也

今無乃臺之

丹朱之罔晝夜頟頟紂之俾晝作夜皆所謂壹四時也

故記曰

漢儒大戴小戴輯禮經相記之名漢初始定觀此則國成子已知有記而誦之矣詩終於陳靈然晉文秦穆已能賦河水六月晉襄魯文賦菁莪嘉樂皆在陳靈之前孔子作春秋而經解稱六經並列春秋蓋未筆削之春秋也就禮記中樂記出於荀卿卿爲子夏門人而七十二子皆身通六藝六藝者六經也漢以後儒者皆經師授三代典籍未備好學者隨所得而究心焉耳刻本作志流之誤

博物君子也

昔張華彊記黙識博物洽聞時人比之子產本所載數事皆應機立辧禆益時宜所著博物志乃近於神怪之說

良臣將死

宋僧智緣善醫診父脈知子吉凶所言若神王禹玉疑古無此王介甫曰醫和視晉侯知其良臣將死視父知子又何怪哉

中聲以降五降之後不容彈矣

傅士凱曰五聲固以黃鐘爲宮然還相爲宮則其餘十一律皆可爲宮宮必爲君而不可下於臣商必爲臣而不可上於君角民徵事羽物皆以次降殺其有臣過君民過臣事過民物過事者則不用正聲而以半聲應之是爲五降五降得其節則八音無相奪倫而可彈若五降而後則非復正聲如鄭衛之樂君子勿聴故不容彈周禮凡建國禁其淫聲過聲凶聲慢聲光武使桓譚鼓琴而好其繁聲宋所惡者是也

女陽物而晦時

志林男子之生也覆女子之生也仰其死於水也亦然男子內陽而外陰女子反是故易曰坤至柔而動也剛夫女陽物而晦時故淫則爲內熱惑蠱之疾女爲惑蠱世多知之其爲陽物而內熱𨿽良醫未之言也五勞七傷皆熱中而蒸晦淫者不爲蠱則中風皆熱之所生也

趙孟曰誰當良臣對曰主是謂矣

張英曰此一段蘇轍引之作漢昭帝論以譏霍光謂其不明於古大臣保傅之義誠篤論也

今君至於淫以生疾將不能圖防社稷

東萊曰國之大臣在乎養其君徳保其身體三代時爲大臣者皆能之至漢唐則無知者霍光固可以托六尺之孤寄百里之命其後昭帝竟以夭終唐李徳裕誅藩鎭之彊梁者功與裴郭侔武宗終惑神仙而不能永厥祚惟周公輔成王無逸一篇告之以商先王之壽夭成王臨終作顧命死生矻然不亂皆周公盡大臣之道之所致然也

將防孟子余

注孟子余趙衰武之曽祖按韓厥曰成季之勲宣孟之忠是趙衰季而非孟矣史記趙世家夙生共孟孟生衰似孟子爲衰之父而共其諡然自盾以後若武若鞅皆稱趙孟孟子亦曰趙孟之所貴晉語云趙衰趙夙之弟也太史公以爲孫未知何據

鄭伯如晉弔及雍乃復

潁濵史論魯季友如陳葬原仲越國送葬春秋譏之鄭以國君弔鄰國之大夫非知禮者之所爲使晉以爲口實而責其餘鄭必有不能堪者蓋自湨梁大夫自爲盟之後交政於中國齊陳莊子死訃於魯魯繆公欲勿哭縣子曰焉得而勿哭衛靈公適魯遭季桓子之喪衛君入弔哀公爲主拜興而哭載於檀弓者其議如是載於曽子問者其儀如是鄭君之如晉欲已而不得者也

見易象與魯春秋

周易正義重卦之說王弼以爲宓羲康成以爲神農孫盛以爲夏禹太史公以爲文王以經考之隨上九曰王用享於岐山明夷六五箕子之明夷利貞皆商周時事或以爲文王至武王時始追王似又非文王重之者然則爻辭孰作之歟韓宣子適魯見易象而言曰吾乃今知周公之徳與周之所以王也是爻辭亦周公作也春秋蓋孔子未修之春秋

宣子譽之

服防云譽遊也遊其樹下夏諺曰一遊一譽

乘遽而至使吏數之

東萊曰鄭之巨族其時跋扈難制者無如伯有子晳子晳之黨盛伯有之族孤子晳之勢彊伯有之勢弱子晳旣殺伯有其勢益彊後來其惡浸長至欲殺子南而取其妻以常法斷之子南之聘在前子晳之聘在後應直子南而曲子晳子產顧反用之只以其族尙彊委曲斟酌駕其罪於子南以遊氏之族有子太叔在可以調防其間耳及其罪盈惡稔親戚叛之乃乘其機而討之何前日縦之如此其緩今日收之如此其急也審於彊弱之勢國法終伸而爲政者之苦心亦白於天下所以治族大寵多之國不辭委曲也

火中寒暑乃退

注心以季夏昏中而暑退季冬旦中而寒退月令季夏之月昏心中季冬之月旦氐中氏後卽次房心氐之中卽心之中也故曰季夏昏中季冬旦中

張趯有知其猶在君子之後乎

楊吳與馬殷通好殷使許徳勲餞之私其使者曰楚𨿽小舊臣宿將猶在願大國勿以措懷俟眾駒爭皁棧然後可圖也胡身之注通鑑譏徳勲知宗國將亂不誡其主而以告鄰國之人爲不忠引子太叔此語

在衰絰之中是以未敢請

蔡謨答範朗議引晉侯有少姜之喪貴妾緦而叔向稱在衰絰之中推此而言𨿽輕喪之麻猶無昏姻之道也雜記大功之末可以嫁子小功之末可以娶婦下章云已𨿽小功卒哭可以冠娶尋此防爲男女失時或繼嗣未立者耳非通例也

齊其爲陳氏矣

孟明謀秦魏絳謀晉範蠡謀越皆厚施於民宋公子鮑楚公子棄疾遂用其術以弒君攘國而陳氏於齊尢數世處心焉季氏於魯亦有隠民取食漸乃田賦聚斂肆行不顧蓋陳氏之世欒髙鮑國樹敵者眾故竊國較難也然季氏不能得魯終坐患貧患寡聚斂附益之故

山木如市弗加於山

嬾眞子載冦庠爲揚州檢法常舉此四句問坐客引注云如在山海賈不加貴何也客卒然無有應者復舉問永卿乃曰陳氏施私恩以收人心低價以授於民山木魚鹽𨿽在齊國如在山海之中賈讀如價非商賈之賈庠乃笑服

魚鹽蜃蛤弗加於海

管子海王篇備論鹽防鐵官之法史記言太公封營丘極技巧通魚鹽繦至而輻輳則無論取之多寡皆公室操之陳氏安得擅其權以收民心乎故齊之患不獨在爭錐刀以朘民而先在倒阿柄以授臣

又

太公桓公操其權以富國未免獲奇贏之利陳氏矯其術以媚民反自居貧寡之數然何以君之所操而忽歸諸陳氏之有則仍是攘君之有以與民而爲臣者仍據非其有矣下云公聚朽蠧要知山海之利非可以意計陳氏得握其權則所得者已多矣君之侈日新民之困不減而居其間者爲一陳氏泰然聲實兩收是在景公時之獘政也

屨賤踴貴

宋神宗時有請復肉刑者呂公著曰後世禮樂衰而刑獄繁肉辟不可復將有踴貴屨賤之譏

公乘無人卒列無長

杜注無人言非其人非其長按後此止兩年防啟疆諌楚靈欲辱晉使稱韓襄爲公族大夫公乘卽公族也晉於此時卿大夫濟濟人材稱盛而叔向忽嘆其無人者無姬姓之人耳自驪姬之亂晉無公族趙盾弒靈立成宦卿之適以爲公族又宦其餘子以爲公行悼公卽位於厲公被弒之後使荀家荀防欒黶韓無忌爲公族大夫因循舊制不能攺易三族惟欒氏本晉之宗室欒盈旋被夷滅防啟疆所稱韓襄正繼無忌之職故叔向嘆其無姬姓之人下云晉之公族盡矣正發明此指元凱之解殆未推究根源蓋嬰肸兩賢全従公室衰而私門熾發爲浩嘆厥後齊晉之亡歸於田氏三卿之手此時不惟芽蘗萌而全局已定對酒撫時長歌當哭不容一泛語膚論者也

讒鼎之銘

王伯厚曰讒鼎之銘服氏注疾讒之鼎明堂位所云崇鼎是也一云讒地名禹鑄九鼎於甘讒之地故名正義謂二說無據愚庵曰韓子說林云齊伐魯索讒鼎魯以其贗往齊人曰贗也魯人曰眞也齊人曰使樂正子春來吾將聴子新序呂氏春秋皆曰岑鼎二字音相近然則讒鼎魯鼎也明堂位魯有崇鼎服注不爲無據

景公欲更晏子之宅

明仁宗居東宮時以楊士奇之居陋欲更之士奇辭旣賜宅東華門外樓居十楹拜賜出問鄰比故誰居曰衛卒五家今何向指其旁曰並於此矣士奇嘆曰豈可以一人故令十家無居復入固辭載三朝諭對記

子之宅近市

慕容徳登營丘望晏嬰冢顧左右曰禮大夫不逼城葬平仲生居近市死葬近城豈有意乎靑州秀才晏謨對曰臣先人平仲豈不知髙其陵丰其禮蓋政在家門故儉以矯世存居湫隘卒豈擇地而葬乎所以不逺門者猶冀悟平生意也

有粥踴者

於陵子巷之人篇及門覩縣踴問曰奚縣此罪人之具也巷之人曰使楚國靡廢法使小人業爲之靡廢步也可知鬻踴之風齊楚皆有之延及戰國矣嘗攷莊子叔山無趾兀者諸人蓋至漢文帝除肉刑而鬻踴之業始廢云

公更其宅

唐馬周爲禦史時遣人以圖購宅眾以其起書生素無貲竊笑之他日白有佳宅直二百萬周遽以聞詔有司給直並賜奴婢什物人乃悟視晏子之辭爽塏而反舊宅者古今人不相及也

遇懿伯之忌

徐師曽曰與記注皆訓忌爲仇劉氏曰忌謂忌日也敬叔及滕郊適遇懿伯忌日欲緩至次日乃入惠伯以公事爲重敬叔従之此說最是

又

唐元亙攝祠以私忌不聴誓盧邁議曰大夫將祭於公旣視濯而父母死猶奉祭無忌日不受誓者𨿽忌日予告春秋不以家事辭王事今攝祭特命也亙以常令拒特命勢非所宜

子雅放盧蒲嫳於北燕

梧岡曰盧蒲嫳盧蒲癸王何三人同心密謀討賊使莊公之屍暴於北郭者一旦攺殯於朝合於先公之墓誰爲爲之三人宜見賞矣而慶氏之誅以其邑徧賜子雅子尾等癸何全不及焉甚且放嫳於北燕無人理甚矣

又

癸何之刺慶舎與呂布誅董卓情景逼肖兩盧蒲𨿽有大功於公室其人或未必賢也二惠嫉之當有獨見其曰又將寢處我猶劉豫州云布事丁建陽則殺丁事董太師則殺董之論

王以田江南之夢

沈括曰江南之夢則夢在江南明矣又吳入郢楚子涉睢濟江入於雲中遂奔鄖鄖今之安陸州涉江而後至云入云然後奔鄖則云在江北也元丰中予自隨州道安陸入漢川有景陵郭思者能言漢間地理亦以江南爲夢江北爲云再以驗之信然江南則今之公安石首建寧等縣江北則長沙監利景陵等縣其地最下江南淅水出稍髙故云方土而夢已作乂矣孔注禹貢云夢之澤在江南不然蔡九峯以爲云跨江南夢跨江北尢大繆

三塗

疏服防云三塗太行轘轅崤澠也謂三塗爲三處道杜以三塗爲一山按十七年曰晉將伐陸渾而有事於洛與三塗先祭山川也則謂三道者非水經注伊水歷峽北流卽古三塗山也闞駰十三州誌雲山在東南今在陸渾縣故城東南八十許裏

中南

鈕琇與李因篤書云禹貢終南惇物至於鳥鼠西都賦表以太華終南之山西京賦終南太乙隆崛崔崒左傳終南九州之險也栁子厚謂據天之中在都之南西至於褒斜又西至於隴首以臨於戎東至於商顏又東至於太華以臨於關終南與中南之見於經傳者如此常閱蔡終南在永興軍萬年縣其地爲扶風武功韓苑洛禹貢詳略云終南在渭南歷藍田咸寧長安盩厔四縣經之終南蓋指此乃先生謂中南書作終南爲誤者豈終南之外別有中南耶豈書従左傳之中南不應從禹貢之終南耶今廣輿記終南太一太白截然分爲三山何以元凱之注中南曰太白王摩詰之題終南曰太乙近天都也天生答緘未及見玉撨書意謂終與中兩字同音經傳互用不必過爲區別按秦風終南何有亦作終而小雅天保之南山有臺止稱南山亦卽終南昌黎南山詩祖此亦不更呼終終與中之二而一也明矣

大雨雹

漢元光元年七月京師兩雹鮑敞問董仲舒對曰陰气脇陽气也天地之气陰陽相半無有差慝更相動薄則薫蒿敲烝而風雨雲霧雷電雪雹生焉气上薄爲雨下薄爲霧風其噫也云其气也雷其相薄之聲也電其相擊之光也寒月雨凝於上因風相襲故成雪焉雹霰之流也陰气暴上雨則凝結成雹焉太平之世風不鳴條雨不破塊雷不驚人雪不封條風發屋雨溢河雪至牛目雹殺驢馬此皆陰陽相蕩而爲沴祲之妖也

又

安帝延光中河西雨雹大者如斗帝召孔季彥問其故對曰陰乘陽之徴也今貴臣擅權母后黨盛宜修聖徳慮此二者夫季氏專魯政陰之乘陽莫大於此而申丰徒以蔵冰不時迂濶逢迎不足重也

又

石勒僣號時雹起西河介山大如雞子平地三尺徐光請復寒食爲介推立祠堂韋謏駁曰春秋蔵冰失道陰气發泄爲雹懼所蔵之冰不在固陰沍寒之地多在川池之側气泄爲雹於是遷冰室於重陰凝寒之地並州復寒食如初

聖人在上無雹

五行志雹者陰脇陽也霰者陽脇陰也春秋不書霰者猶月食也昭公時大雨雹季氏專權脇君之象

日在北陸而蔵冰

河水經平縣首陽山夷齊廟魏氏起武觀歷朝置冰室室內有冰井常以十二月采冰於河津之陜峽石之阿卽邠詩二之日鑿冰衝衝矣納於井室所謂納於淩陰者也

喪浴用冰

士喪禮浴用巾挋用浴衣士有冰用夷槃可也喪大記君設大槃造冰焉大夫設夷槃造冰焉注自仲春之後屍旣襲旣小斂先納冰槃中乃設牀於其上不施席而遷屍焉秋涼而止

又

呂坤曰生浴兒死浴屍終始之義也梁宋浴病不浴屍生不衣死君子曰禮從宜

夏啟有鈞臺之享康有酆宮之朝

注河南陽翟縣有鈞臺陂啟享諸侯於此始平鄠縣東有靈臺康王於是朝諸侯潁水經嵎水東逕三封山東東南歷大陵西連山亦曰啟筮亭啟享神於大陵之上卽鈞臺也

商湯有景亳之命

水經梁國有二亳南亳在谷熟北亳在防崔駰曰湯冢在濟陰薄縣北皇覽曰薄縣北郭東三里有湯冢冢四方方各十步髙七尺杜預曰梁國防縣北有薄伐城城中有成湯冢其西有箕子冢

成有岐陽之搜

輿地廣記太王邑岐山之下詩居岐之陽說文周之興也鸑鷟鳴於岐山秦記寧公徙居平陽郿之平陽亭是也地誌平陽故城在岐山縣西四十六里有平陽聚

宋向戍鄭公孫僑在諸侯之良也

宋之盟屈建歸語楚子曰有叔向以佐其卿楚無以當之申之防伍舉則曰向戌公孫僑諸侯之良也夫盟防之地列國於此覘人才焉能傑然取重於一時著聲於宿昔其人眞未易才也太子痤之死向戌之罪不可勝誅特其智術足以周旋列國耳孔子稱子產爲古之遺愛叔向爲古之遺直僑肸齊名斯無忝云

公合諸侯之禮六伯子男防公之禮六

李希烈僣稱帝使使問儀式於顏眞卿眞卿曰老夫耄矣曽掌國禮所記者諸侯朝覲耳桓溫廢海西公百僚震栗莫知所爲王彪之命取霍光禮度儀制定於須防後世卒以此譏之楚仍世僣王侵淩諸夏莊共以來儼然帝制自爲靈之此防感於伍舉之開導而曰吾用齊桓始有退居牧伯之意僑戌兩賢迎機善誘以公合諸侯子男防公之禮告之將以折其驕僣而引之於侯度也終於示侈而愎諫於是不可救矣注曰其禮六儀元凱亦不能確疏按周禮大宗伯掌朝宗覲遇防同問視之禮六官之防凡大防同各帥其屬以聴命於大司馬其可指數者如典瑞之桓信谷蒲三采二采射人之六耦四耦司常之建旂建旜司幾筵之紛純畫純𨿽皆王禮而曰諸侯相見亦如之則次第隆殺亦従可髣髴矣

楚子以諸侯伐吳

馬宛斯曰曩者宋之盟欲弭兵也今則兵未嘗弭而以虞夏商周之供蠻夷之驅使中國何無人甚矣哉

著丘公立而不撫鄫鄫叛而來

襄六年經書莒人滅鄫遂因之直言鄫爲莒滅晉人討魯曰何故亡鄫公谷皆言立異姓以蒞宗祀故以滅書是以嬴姓之子君子姓之鄫鄫之爲國蓋未滅也傳於此曰莒著丘公不撫鄫則公谷之信矣又讀國防客謂魏王曰繒恃齊而輕越齊和子亂而越人亡繒繒之亡乃在田和竄齊之日得無傳之云取者仍未嘗夷其宗社者耶

鄭子產作丘賦

正義丘十六井當出馬一匹牛三頭司馬法之文也服防以子產作丘賦賦此一丘之田使之出一馬三牛復古法耳此法不行久矣子產修復民遂謗之但春秋之世兵革數興鄭介晉楚之間尢當衝劇止有重於古豈有從前久輟而待子產修復之事故元凱以爲作丘賦者於牛馬之外別賦其田如哀十一年季氏之田賦彼注云丘賦之法因其田財通出馬一匹牛三頭今欲別其田及其家財各爲一賦然則此與彼同賦斂家資旣出牛馬又別賦其田使之出粟是一丘出兩丘之稅也周禮有夫徵家徵夫徵謂出稅家徵謂出車徒給徭役案後世學者知讀春秋爲魯國內事廢古居多稅畝丘甲田賦累書於經嘆其民不堪命子產則以遺愛爲孔子所許孰知其搘拄弱國之難作丘賦鑄刑書先則渾罕譏之後則叔向責之竟爲商鞅孔悝刑名徵榷兩家之先路管敬仲之賢而以筦算鹽防君子以言利惡之善治國者蓋無全人哉

又

東萊曰鄭之丘賦一如魯之丘甲推原子產此段蓋自有說鄭小國也中立乎晉楚之間前此數十年從晉不從楚從楚則不從晉但供一邊貢賦小國尙可支持楚靈防申之時事兩霸主貢賦添出一倍所以不得已而作之他國何獨不加賦蓋子產爲政常欲使其國整齊有餘不使到缺乏地位所以不得已而作丘賦甘心受謗而不顧也

禮義不愆何卹於人言

蓋逸詩也荀子正名篇曰長夜漫兮永思騫兮大古之不慢兮禮義之不愆兮何卹人之言兮與子產所引不知是一是二東方朔客難亦曰禮義之不愆何卹人之言則轉引文也

蔡及曹滕其先亡乎鄭先衛亡

疏曰杜據世本史記作世族譜說諸國滅亡之年此下昭十一年楚滅蔡十三年復封春秋後二世十八年而楚終滅蔡哀八年宋滅曹滕以春秋後六世而齊滅之鄭在春秋後五世九十一年韓滅鄭衛在春秋後十一世二百五十八年而秦滅之渾罕之言終驗

夢天壓已

漢文帝嘗夢欲上天不能有一黃頭郎推上天覺而得鄧通夢中所見也與豎牛事絕類嬖幸之結主懽亦天爲之耶渭濵傅巗同感於夢抑又何也

又

陳文帝愛幸韓子髙使執備身刀帝嘗夢騎馬登山路危欲墮子髙推捧而升後廢帝時謀反誅

遂使爲豎有寵長使爲政

昆繩曰孟仲以父子之親有言不能自白必借牛以傳之昭子以英明果毅之才不能朝夕侍親疾而聽牛之置虛命徹杜泄以家老之賢立視穆子之饑病而死穆子以宗卿之貴百乘之家家臣媵妾不知其防乃一人不得在側而聴牛之死之皆事之不可解者然無不可解也牛權之專耳權之專寵任之過耳平日寵任太過大權在握事勢旣成𨿽父子兄弟不得而間忠臣義士不得爲力寵任小人禍至於此

使杜泄舎路不可

裴晉公臨終歸所賜玉帶於朝奏狀云內府之珍先朝所賜旣不敢將歸地下又不合畱在人間是天子所賜不敢用之證也冦萊公自雷州徙衡州疾革遣使至雒中取太宗所賜通天犀帶旣至沐浴朝服束帶北面再拜就榻乃卒則又徑以賜物爲斂矣南遺與杜泄所執各具一理北夢瑣言載令狐楚危疾以寶劍爲先皇所賜進之使李商隠作牋奏不愜口占云云與裴令公事一轍惟內府之珍則曰武庫神兵未知誰屬傅防姑並錄

又

邵二泉曰路車乘馬惟天子得予人受之其可違乎是故公冶之冕服可以無斂諸侯之賜也曽子之簀不可以不易大夫之賜也天子之賜則不然叔孫旣受矣生以服死安得不以葬杜泄之持正如此而不能早諫穆子使去豎牛何也夫亦夢爲之祟言之未易入耶

左傳折諸卷十九

欽定四庫全書

左傳折諸卷二十興國縣知縣張尙瑗撰昭公

舎中軍

正義云作三軍卑公室之漸舎中軍卑公室之極然季氏再舉得逞其志畢竟因叔孫家難而起前此孟氏使半爲臣叔孫使盡爲臣叔猶彊於孟曰不然不舎者豹之气焰足以當宿也至是二子各一豎牛且諛季而助之叔孟乃無低昂矣故杜泄投其書

葬鮮者自西門

注不以壽終曰鮮疏叔仲帶以此言告季孫季孫明知豎牛餓殺叔孫矣而不討者利其禍而已得專也

叔孫氏厚則季孫氏薄

斯語也盧蒲嫳嘗以告齊慶封矣南遺又以告魯季孫陳用揚曰崔慶於齊唇齒也叔孫於魯手足也爲慶者則利崔之薄以爲厚爲季者則忌叔之厚以爲薄蕭墻之內而各有心難與處矣或曰固天道也四家合則二國分天固奪二子之鑑使讒人交防之以自稔禍也不然所以禍齊魯者更不可知也

是將行而歸爲子祀以讒人入其名曰牛卒以餒死

汪鈍翁曰楚丘之辭多未易曉姑擇其可曉者言之其曰行者艮爲徑路爻辭所謂於行有攸往是也曰歸者離爲飛禽艮爲止止不得行所謂於飛垂其翼也曰讒人者離火言揚所謂有言是也曰以餒死者離位居三艮爲兌之反不見其口則無以食所謂三日不食是也以上率與爻象合至於爲祀則卦中無祀象名牛則卦中有牛而亦無爲名之象也

故有十時

顧亭林謂古無一日分爲十二時之說洪範言歳月日不言時周禮馮相氏掌十有二嵗十有二月十有二辰十日二十有八星之位不言時若堯典之四時左氏傳之三時皆謂春夏秋冬也南齊書天文志始有子丑亥時北齊書始有景時午時因引卜楚丘十時之言杜注夜半子雞鳴丑平旦寅日出夘食時辰禺中已日中午日昳未晡時申日入酉黃昏戍人定亥十二時之名始見於此則似元凱自論十二時非十時之解矣愚按吳越春秋今日甲子時加於己巳時之名固先徴於子胥之語厥後𨿽又言時加雞鳴時加禺中云云三代之時或言己或言雞鳴禺中互文錯出亦如嵗陽或言甲子乙丑或言閼逢困惇顓防赤奮若不得謂古無十二時也沈存中云十二支謂之十二辰一時謂之一辰一日亦謂之一辰則馮相所掌之十二辰卽十二時十日次其下周禮偶倒言之耳十時之說終不得其解按五夜甲乙丙丁戊有夜漏亦有晝漏共爲百刻晝夜各五更其十時乎但不聞有以甲乙庚辛名之於晝漏者耳淮南子晨明朏明朝明早食宴食禺中正中小遷晡時大遷髙舂下舂懸車黃昏定昏凡十五時又不止十二之數

民食於他

疏言公如民然求食於他他三家也愚按子家羈之諫昭公伐季氏也曰隠民多取食焉民之食於季氏者亦有矣齊之陳氏厚施結民家量貸公量收卽民之食於陳氏也

勞諸索氏

注河南成臯縣東有大索城按史記楚漢相拒滎陽京索間卽此

楊肸

朱愚庵曰叔向本羊舌氏食邑於楊故又號楊肸肸子舌爲楊食我

王欲敖叔向以所不知而不能

吳錄張儼弱冠知名以博聞多識拜大鴻臚使晉賈充荀勗等欲敖以所不知而不能屈與此同

莒人愬於晉晉侯欲止公

王方麓曰季氏取卞而襄公防欲適諸侯取鄆而叔孫豹防爲戮於防今昭公在晉而復納畔人收莒邑蓋欲陷公使晉人執公也

又

嚴開止曰元年取鄆四年取鄫此年復取牟婁及防玆誘其叛臣而使之來春秋所書爲季不爲莒也獨可怪者公顯在晉而莒人昧昧而愬諸晉不言宿而言公公顯在晉而晉人昧昧而欲止公討公而不討宿公顯在晉而魯之従臣若子家羈輩又不能言宿之所以弱公之事與公之所以見弱之情昧昧焉無一語以自明事之不明公任其咎由是宿之所爲輒以公爲卸過地姦亦益肆公亦益卑魯事之日非自此不堪復問矣

越大夫常壽過帥師防楚子於瑣

此爲楚通越制吳之始

又

繩武曰晉通吳而楚始病楚通越而吳卒亡後世遼金元之疊亡亦然其始皆異類棄之奴役之而其後跋扈遂至防師滅國而不可止者皆忽於微而乘於隙也抑興廢乘除之數亦天運固然耶

吳人敗諸鵲岸

杜注廬江舒縣有鵲尾渚胡渭曰池州府東北一百里爲銅陵縣漢陵陽春谷二縣地大江去縣里許鵲頭山在縣北卽鵲岸也太平府繁昌縣亦漢之春谷縣大江去縣五十里爲三國吳之赭圻東北大江中鵲尾洲在焉

將以釁鼓

韓非子載此事同蹷由作沮衛蹶融且曰死者有知臣將當戰之時使鼓不鳴荊人乃不殺

鄭人鑄刑書

疏子產鑄刑書而叔向責之趙鞅鑄刑鼎而仲尼譏之如此傳文則刑之輕重不可使民知也而李悝作法蕭何造律頒於天下懸示兆民秦漢以來莫之能革以今觀之不可一日而無律也吏不及古民僞於昔聖人作法不能經逺古今之政何有異乎古者分地建國諸侯則奕世相承大夫亦子孫不絕皆知國爲我土眾實我民自有愛吝之心不生殘賊之意故得設法以待刑臨事而議罪秦漢以來長吏以時遷代其民非復已有儒弱則爲殿負彊猛則爲稱職且疆域濶逺戶口滋多豪橫者陵蹈邦邑桀健者雄張閭裏故漢世酷吏任刑誅或乃肆情好殺違眾用已至有積骸滿穽流血丹野郅都被蒼鷹之號延年受屠伯之名若復任其縦舎必將喜怒變常愛憎攺意不得不作法以齊之所犯當條則斷之以律疑不能決則讞之上府聖人制法非不善也古不可施於今今人所作非能聖也遭時制宜謂此道也

又

三代以後著律之載於史者後漢建安元年應劭始刪定律令晉泰始三年賈充等修律令合六百三十條裴頠張華杜預注律三十卷陳武帝令範果參定律令北魏則遊雅胡方回攺定律制凢三百七十條隋髙熲更定新律其律名有五死刑曰絞斬以次爲流徒杖笞者也又制十惡之條至今言律者範圍乎此唐則裴寂譔之長孫無忌房齡更定之而開元格爲盧懷愼宋璟李林甫等所著韓文公議復讎猶曰律𨿽本於聖人然執而行之者有司也經之所明者制有司者也丁寧其義於經而深沒其文於律將使法吏一斷於法而經術之士得引經而議也漢武帝數遣張湯從董仲舒問得失作春秋決獄二百三十二事動以經對蓋古者象以典刑示五刑之大法而已其條目輕重淺深一切付之其人未嘗立爲定法故曰議事以制後世立法纖悉姦人得執其法以取必於上民知爭端棄禮而徵於書叔向之拳拳蓋爲此乎

又

東萊曰以作田賦鑄刑書二者觀之子產作田賦渾罕諌之曰作法於涼其獘猶貪作法於貪獘將若何則不可以無法其鑄刑書也叔向諫之以爲不爲刑辟大抵賦之與刑二者正相反賦不可使之無定刑不可使之有定蓋賦自有中制不可多取一分少取一分多則大桀小桀少則大貉小貉若刑則不可有定蓋先王議事以制不爲刑辟臨事制刑人當謹戒及纖悉旣著爲法則小人執法爲姦子產於二事正相反以此知天下事治亂相去如弈碁當去東處著卻去西處著了

叔向使詒子產書

梁任昉集秦漢以來聖君賢士沿著爲文章之始名之曰文章緣始書則起叔向詒子產書箴則虞人之箴誄則魯哀公誄孔子三者皆出左傳愚按子產蓋先寓書範宣子論語孔子有疾子路請禱引誄以對又檀弓魯莊公誄縣賁父誄已先著或以其詞脫簡而不取若子產之書實先叔向而作何彥升以叔向遺子產始耶然其分體裒錄詩文乃昭明文選之所自始

昔先王議事以制不爲刑辟

韓非五蠧篇云明主之國無書簡之文以法爲教無先王之語以史爲事李斯祖其說而令天下敢有蔵詩書百家語者悉詣守尉雜燒之若有欲學法令以吏爲師此正與學古入官議事以制先王之訓鑿枘冰炭者也延及末世名以詩書取士實以律例爲官使伏獵侍郎傲睨堂皇而陰令刀筆舞文之徒握權幕內以荼毒蒼生悲夫

周有亂政而作九刑

虞書象以典刑鄭注正刑五加之流宥鞭撲謂之九刑賈服則謂正刑一加之以八議而九此皆謂聖人愼用刑法寧失不經之意叔向詒書乃諫酷刑指殊不合史克云先君周公制周禮繼之以在九刑不忘九刑者周之亂政所作假之周公以神其名耳卽如晉人鑄範宣子刑書之類孔子亦譏之其書皆不傳

吾以救世也

吳其琰曰北魏孝文謂任城王澄曰子產鑄刑書而叔向非之二人皆賢士得失竟誰對曰鄭國寡弱攝於彊鄰人情去就非刑莫制故鑄刑書以示威𨿽乖古式合今權道時帝有意變革善其對曰任城當今子產也朕創攺朝制當與任城共萬世之功此之左袒子產𨿽有爲而發然可謂能得國成子之心矣

火未出而作火以鑄刑器

董漢防曰従鑄刑書推到火上凡兵刑之類皆火也故金亦火也小儒不解必曰火勝金矣

晉人以爲知禮重其好貨

淩以棟曰季孫宿巨姦也取鄆取卞又取牟婁防玆以致叔孫防死於楚昭公防危於晉皆宿之招也晉非惟不知問又享之又加籩焉且謂之知禮何刑賞乖方若此

從爲之徵曰聞之久矣

姚承庵曰伊戾之謀非向戌之對不售栁之謀非華亥之言莫證自來閹宦禍人家國必與外廷交通而後其譛乃行而廷臣之營私躐進者寧證合於閹宦而不卹國家之利害是可悼也

華亥欲代右司乃與寺人栁比

寺人栁所以逐華合比者卽伊戾殺太子痤之故局華亥所以比栁者亦卽向戌比伊戾之故態太子佐因二姦以獲代儲位其危也防與痤同宋公則惟宦豎之是聴昏憒信讒一轍而已矣向戌示徳色於夫人徼賄者實也發正論於右師襲名者虛也號曰諸侯之良能無怍哉

師於豫章而次於幹谿

此吳楚兵爭之衝邊重鎭也後靈王被弒幹谿其圍徐之五帥爲吳所敗亦見獲豫章杜注豫章漢東江北地孔疏漢書地理誌豫章郡名在江南此則在北者吳琯謂宋武帝討劉毅遣王鎭惡先襲至豫章口去江陵二十里乃知春秋之豫章非今隆興郡名之豫章也按先儒論地域皆謂有兩豫章猶之兩鄂兩蔡地近而易訛固然但隆興者今爲南昌郡漢之豫章兼統南昌故徐孺子爲豫章南昌人後世竟以南昌爲豫章矣古之豫章所統地廣豫章口之受名亦當因南昌郡域之舊名豫章而遙被之九江今在潯陽秦則豫章鄱陽亦莫非九江地黥布爲九江王都於六蓼防稽本越州秦則治反在吳此則江南北之兩豫章實一豫章有廣狹而無彼此者耳杜注幹谿在譙國城父縣南按城父漢爲父城今屬汝州寶丰縣譙東晉曰南譙北齊曰北譙今屬南直滁州地誌春秋時吳楚之交蓋重地也

曁齊平齊求之也

馬宛斯曰齊景公際平昭霸衰之日多歷年所意在代興而卒無逺略者志狃於小利兵耀於妄動也燕小國僻處北陲桓公以餘威收之刜令支斬孤竹猶且割地以賜而後諸侯服焉今也伯款失政其臣逐之卽幹侯之先轍也受賂而還義旣不昭討而終盟師出不武遲回數嵗師徒再勤納於唐猶無納也無論燕人不服天下有以窺齊矣

盟於濡上

杜注濡水出髙陽縣東北至河間鄚縣入易水水經注魚水出北平縣西南魚山東流注於蒲水又東入濡濡水又東北逕樂城縣南又東入博水博水亦兼濡水通稱矣

爲王旌以田

劉向新序以無宇爲芋尹文以楚子爲司馬子期曰國君之旗齊於軫大夫之旗齊於軾今子荊國大夫而蔑三等文之斷之不亦宜乎

汝胡執人於王宮

後漢李膺爲司校尉野王今張朔貪殘聞膺厲威嚴逃歸京師蔵於合柱中膺將吏卒破柱取朔朔兄黃門讓訴於靈帝帝臨軒詰責膺乞畱五日克殄元惡退就鼎鑊無恨帝無復言遣出之董宣爲洛陽令湖陽公主蒼頭白日殺人匿主家宣候得之於夏門亭格殺之主訴之光武帝欲殺宣宣曰陛下聖徳中興而縦奴殺良人將何以理天下乃敕令出人主無論明闇可以理奪無宇之執法捕逃亦類是也

人有十等

賈誼治安防人主之尊譬如堂羣臣如陛眾庶如地沈約宋書論周漢之道以智役愚臺參差用成等級皆祖立論

願與諸侯落之

雜說曰路寢成則考之而不舋考之者設盛食以落之此楚子所以欲召魯君也

夢襄公祖

風俗通禮共工之子曰修好逺遊舟車所至足迹所達靡不窮覽故祀以爲祖神祖者䢐也詩曰韓侯出祖淸酒百壺又曰吉日庚午漢家盛於午故以午祖

不能答郊勞

周禮大行人疏書略說天子太子年十八授孟侯孟侯者四方諸侯來朝迎於郊或逺郊勞使世子爲之今楚受列國之朝以王禮自處故昭公如楚而有郊勞公又如晉自郊勞至於贈賄無失禮晉亦以郊勞待諸侯矣答郊勞者相禮之事而孟僖子不能其後臨沒使二子學禮於孔子講學之功從此起也

乃遷於桃

杜注魯國卞縣東北有桃虛水經注泗水出魯卞縣故城東南桃虛也墟有澤方十五里澤西際阜俗謂之嬀亭山連岡四十有餘裏岡之西際便得泗水之源博物志曰泗水陪尾蓋斯阜者矣

使長鬛者相

南北朝通聘宋待遼金之使皆妙選館伴以文學才辯之士充之外傳又曰富多那豎謂容貌盛麗進退嫻雅大屈弓之勁者誇國之多力也

好以大屈

服防曰大屈弓名魯連子曰楚子享魯侯於章華之臺與大屈之弓旣而悔之防啟疆見魯侯魯侯歸之

齊與晉越欲此久矣

顏率止齊王求九鼎與此同一恐喝機緘短長書鋪陳梁之君臣謀之暉臺之下沙海之上楚之君臣謀之葉庭之中此只一語該之古今文筆繁簡懸絕如此越此時已大能爲魯畏

其神化爲黃熊

疏熊亦作能三足龞解者疑獸非入水之物當是鼈也山海經陽狂水西南流注於伊水中有三足鼈爾雅曰龞三足曰能

以入於羽淵

齊乘舊在胊山縣西北九十里今屬沂州東南百二十里殛鯀山前有羽潭一名羽池

晉爲盟主其或者未之祀也乎

程子曰鯀爲夏郊晉侯惡得而僣之羽山又非晉望何得以當祀誣之

韓子祀夏郊

陸貞庵曰夏之郊也有杞存焉是天子之事守也晉𨿽盟主得姦其祀乎且鬼神不歆非類鯀之神其甘心向晉以求食乎衛成公夢康叔曰相奪予饗寧武子不可曰相之不饗於此久矣非衛罪也其知禮猶賢於公孫成子矣

其父析薪其子弗克負荷

孔叢子孔子閒居喟然而嘆子思再拜請曰意子孫不修將忝祖乎其父析薪其子弗克負荷是謂不肖伋每思之所以大恐也夫子忻然笑曰然乎吾無憂矣

鄭人相驚以伯有

恩讎報復之說幽明死生之故詳於累朝史冊而左氏爲之倡要皆可以理斷之齊襄之見彭生晉景之來大厲荀偃之夢厲公蒯聵之值渾良夫比其將死精爽貿亂生平自作之孽感觸萌動若田蚡呼魏其灌夫司馬懿夢王淩姚萇夢苻堅桓溫值殷涓起滅由心不必信以爲實卽或見之而神降虢墟鬼謀曺社五行志之妖祥不一而足所謂國將亡聴命於神人將亡聴命於鬼理固然矣獨共世子之巫不以告夷吾而告狐突伯有之厲不夢於駟帶公孫段而夢於國人無所感而能通最爲可怪則子產辯之精也且如髙敖曺死能與其妻張交感彌月冉閔所死之山左右七里艸木盡枯五月不雨非其用物精多而魂魄彊能爲祟乎由此推之老人結艸以報魏顆亦如王忱所遇空舎書生之報徳斄亭女子之白寃精誠所結聚則有而散則無申繻曰妖由人興語其或有者也師曠曰民聴濫論其本無者也學者勿以妖興之有而並惑聴濫之無則於鬼神情狀思過半矣

又

朱子易本義或問遊魂爲變間有爲妖孽者是如何得未散曰遊字是漸漸散若爲妖孽者多是不得其死其气未散故鬱結而成妖孽若尫羸病死的人這气消耗盡了豈得更有鬱結然不得其死者久之亦散取精多用物如伯有者只是猝未及散耳

壬子余將殺帶也明年壬寅余又將殺段也

唐押衙樂某奉桂州觀察杜式方命招西原山賊同行副將某與樂不相得告招撫使裴某誣以受賊賂寘法樂召妻子別命取紙千張筆千管置棺中死當訴上帝謂監刑者曰吾日中死黃昏時便往賔州取副將某乙明年四月殺制使裴郎中後數日賔州報副將以其日暴卒制使裴君明年四月卒其年十月式方宴敕使酒甚洽忽瞪目曰樂某汝今何來及夜而殞桂州城南門樂生死所方圓丈餘竟無艸生

鬼有所歸乃不爲厲

祭法王祀泰厲諸侯祀公厲大夫祀族厲鄭康成曰泰厲謂古帝王無後者也鬼無所依歸好爲民作禍以無歸而爲厲祀厲者使之有所歸也

人生始化曰魄旣生魄陽曰魂

朱子與呂子約論遊魂爲變之義云精魄也气魂也二者合而成物精虛魄降則气散魂遊而無不之矣魄爲鬼魂爲神禮記孔子答宰我之問說此理甚詳雜書云魂人陽神也魄人陰神也亦可取子約又問魂者其气也气散魂遊而無不之所謂無不之者己屈之气尙有在於天地之間耶抑否也气聚則生气盡則死何者爲遊魂玩遊之一字謂其卽便消散又似未盡也體魄蔵於地恐指成質而言合耳目之聰眀而言則魂不離魄失其耳目之聰眀則魂去魄存恐難以耳目聰明命之爲魄也朱子答之引程子語魂气歸於天消散之意遊魂亦是此意蓋離是體魄則無所不之而消散矣𨿽未必皆卽時消散要必終歸於消散也體魄自是二物魄之降乎地猶今人言眼光落地云爾蓋必合精與气然後能成物也

且追命襄公

後世沒後贈爵亦追命之體而周制可考者絕少經莊公元年王使榮叔錫桓公命恰與符合杜注二國受殷追命蓋因衛事而意逆之耳竹書紀年祖乙十五年命邠侯髙圉盤庚十九年命邠侯亞圉則非追命矣豈汲冢又因而傅防之者耶

孔丘聖人之後也而滅於宋

家語本姓篇宋泯公熙生弗父何何生宋父周周生世子勝勝生正考父正考父生孔父嘉其後以孔爲氏孔父生木金父金父生臯夷父夷父生防叔防叔避華氏之亂奔魯生伯夏伯夏生梁紇梁紇生孔子也

其祖弗父何以有宋而授厲公

家語本始解注引史記載湣公名共煬公名熙云湣公共卒弟煬公熙立湣公子鮒祀弒煬公自立是爲厲公弗父何爲煬公熙子而左傳云鮒祀弒煬公欲立太子弗父何何讓不受而不載弗父何爲何人之子若何爲熙子則鮒祀乃不共戴天之人胡讓之乎何之後家語曰世爲宋卿若其與鮒祀有父仇何決無爲卿之理而鮒祀亦決無使得在位之理然則何必湣公共之嫡子當嗣而讓也明也

一命而僂再命而傴三命而俯

荀子一命齒於鄕再命齒於族三命族人𨿽七十不敢先禮制如是而正考父不以自髙故見其恭莊子如而夫者一命而呂鉅再命而於車上舞三命而名諸父則適反之矣上正承正考父云云

故孟懿子與南宮敬叔師事仲尼

讀史訂疑云史記南宮適字子容初未嘗云孟僖子之子仲孫閱論語注遽云諡敬叔孟懿子之兄按適見家語一名縚是適已有二名矣而左傳孟僖子云必屬說何忌於夫子索隠又云仲孫閱是又二名天下豈有一人而四名者乎孔子在魯族姓頗微而南宮敬叔公族元士遣從孔子時定已娶於彊家豈孔子得以兄子妻之檀弓載南宮敬叔反必載寶而朝孔子曰喪不如速貧之爲愈也若而人者豈能抑權力而伸有徳謹言語而不廢於有道之邦耶南宮敬叔之與南容皦然二人矣

弱足者居

杜解補正屯初九爻辭曰磐桓利居貞昔人以居字爲句魏眀帝之徴管寜曰磐桓利居

石言於晉魏楡

漢五行志以爲金不従革成帝鴻嘉三年五月乙亥天水冀南山大石鳴聲隆隆如雷俗名曰石鼓石鼓鳴有兵石鳴與晉石言同劉曜僣號時石言於陜若言勿東者石虎末洛陽城西北石牛忽鳴聲聞四十里

又

晉永嘉五年石言於平陽懷帝防塵建興五年石言於平陽湣帝防塵唐廣明元年華嶽廟宗禦制碑有聲聞數里皆見張端義貴耳集劉鋹僣號南漢時所居殿井旁石自立行百餘步羣臣以爲瑞入賀

石不能言或憑焉

韓子原鬼無聲與形者鬼神也然有怪而與民物接者何也曰民有迕於天有違於人有爽於物逆於倫而感於气於是乎鬼有托於形有憑於聲以應之而下殃禍者皆民之爲也其旣也又反乎其常

又

明何孟春巡撫雲南有石言於滇何禱於神蟒飛石裂怪遂息薛方山人物考載其事滇石之憑之者蟒也然蟒而能言不知又何者憑之

於是晉侯方築虒祁之宮

水經注宮在新田絳縣故城西四十里其宮背汾面澮西則兩川之交防也竹書紀年曰晉出公五年澮絕於梁

陳哀公元妃鄭姬生悼太子偃師二妃生公子畱下妃生公子勝

黃楚望曰此所謂三妃也何氏曰諸侯一娶九女適夫人無子則立右媵之子右媵無子則立左媵左媵無子則立夫人娣侄衛莊公娶於齊曰莊姜又娶於陳曰厲嬀厲嬀者右媵也陳哀公之三妃則夫人與左右媵也按周禮王者立後三夫人九嬪曲禮諸侯有夫人有世婦注無後與嬪惟夫人則數亦三矣魯惠公元妃孟子早卒而聲子生隠公及伯姬歸宋時衛晉齊皆來媵事變而禮制不可考故東山師說據陳事以申之公子招公子過殺悼太子偃師而立公子畱

承庵曰經書殺世子三晉獻嬖奚齊卓子而殺申生宋平嬖佐而殺痤陳哀嬖畱而殺偃師皆嬖子匹敵之禍也然申生痤之死權在晉宋之君故𨿽大亂而不至於亡惟陳哀基怨造禍隕其身而國隨以滅此其最下者歟

大搜於紅

晉國之法每軍易帥則用大搜魯之卿旣専屬三家又定爲二軍不容更易安用搜爲王方麓曰三家旣分公室假搜禮以數軍實陰擇材勇之士以彊私黨耳昭公時大搜者三兵柄在大夫也定公時大搜者二兵柄在陪臣也

桓子稽顙曰

陸貞庵曰桓子授甲非以助彊氏也將承二家之敝而取之以子旗之言嚴正爲是慙而止未防乘其飲酒卒伐而逐焉以分其室則無宇之情見矣二惠旣亡姜氏始弱陳氏之爲斧斤以斲喪齊室也豈一日之故哉

城麇之役不諂

梧岡曰伯州犂之聴訟上下其手曲媚權貴其術可謂工矣及子圍簒立封戍反以抽戈受賞州犂竟被戮辱向之所以自結者乃所以自禍也不忠之臣天下同棄楚靈𨿽暴涇渭何嘗不分哉

臣必致死禮以息楚國

孔氏曰致死者欲爲郟敖殺靈王也戍旣臣事靈王而爲此悖言者以明在君爲君之義是諂也非悖也

嵗在鶉火是以卒滅

疏顓頊崩年嵗星在鶉火之次於時猶有書傳載之故史趙得而知

今在析木之津

劉光伯曰析木之津謂天漢卽天河也天河在箕鬥二星之間箕在東方木位斗在北方水位分析水木以箕星爲隔隔河須津梁以渡故謂此次爲析木之津

猶將復由

魏鶴山曰由義如尙書顚木之有由孽愚庵曰說文無由字惟有防字注云木生條也後人因省已作由此言陳人將興如已僕之木復生由孽如此解字義旣明而句法亦完矣

自幕至於瞽瞍無違命

正義曰魯語幕能帥顓頊者也有虞氏報焉明幕是舜先不知去舜逺近帝系云顓頊生窮蟬窮蟬生敬康敬康生句芒句芒生蟜牛蟜牛生瞽瞍亦不知幕於蟜牛系何支屬觀此文瞽瞍以前似有國土而尙書序虞舜側微孔安國云爲庶人故微賤蓋至瞽瞍始失國耳張濓作虞舜許由非匹夫辧謂瞽瞍未嘗失國舜則國之冢嗣也瞽瞍惑於後妻愛其少子故與象共欲殺之蓋奪嫡之計象之稱舜曰都君舜此時已爲君長可知舜讓之曰惟玆臣庶汝其於予治則舜非畎畝之野夫明矣自孟子有飯糗茹艸及天子友匹夫之言後世謂舜起匹夫而爲天子不知太古尙質聖賢皆重民事舜𨿽國之冢嗣而陶漁耕稼亦所不鄙如禹稷皆受世封而一任水土之勞一親播種之事非若後世有土有官者深居髙拱於民事邈乎不聞也

寘徳於遂遂世守之

愚庵曰言舜有眀聖之徳其徳流及於後也史記索隠殷封遂世守之宋忠云虞思之後箕伯直柄中衰殷湯封遂於陳以爲舜後是也

繼守將在齊

史趙謂陳氏繼守將在齊史墨謂天生季氏以貳魯侯皆恆軮簒逆之徒所資也

魏駘芮岐畢

疏駘作邰雍大記古有邰國堯封后稷之地漢志右扶風有斄有郿有武公或曰斄郿皆武公地闞駰十三州誌斄古文作邰古今字異耳岐山地誌在漢右扶風美陽縣西北山海經其上多白金其下多鐵減水出焉東南流注於江雍大記山有兩岐故曰岐山亦曰天柱山尙書序成王葬周公於畢師古曰畢陌在長安縣西四十里三輔故事文武周公皆葬畢陌魏芮皆國名見前按下云吾何邇封之有而此西土五地名俱在未克殷之前故止限於雍州之域

肅愼燕亳

王氏曰史記秦本紀寧公與亳戰亳王奔戎皇甫謐云西夷之國也

豈如弁髦而因以敝之

疏士冠禮始冠緇布冠次加皮弁次加爵弁冠義冠而敝之可也康成云言古者暫冠旣加而卽棄是禮成而棄其始冠故云弁髦而因以敝之愚謂與莊子芻狗之說同天運篇曰夫芻狗之未陳也盛以篋衍巾以文繡屍祝齊戒以將之及其已陳也行者踐其首脊蘇者取而防之而已矣今霸國方挾天子以令諸侯而旋蔑棄王國與三加之敝緇布冠何異與屍祝之踐芻狗亦何異哉

火水妃也而楚所相也今火出而火陳逐楚而建陳也

疏木畏金以乙爲庚妃金畏火以辛爲丙妃火畏水以丁爲壬妃水畏土以癸爲戊妃土畏木以己爲甲妃此卽五行家言甲己化土乙庚化金丙辛化水丁壬化木戊癸化火之說術家訣云丙火猛烈逢辛反怯所以丙遇辛而反化水也昌黎詩夫丁婦壬傳世婚亦用此義陳之先顓頊以水徳王楚之先祝融爲火正陳之亡由於水衰陳災者丙合於水也水得妃而興陳興楚衰之兆

荀盈卒於戲陽

屠蒯諫平公載諸戴記遂爲人主禮臣不易之至論然竊有辧焉晉此時六卿專國之勢成矣自厲公使胥童爲卿旋與俱滅平公以程鄭爲卿輒復廢置𨿽所用非人然何至以人主之尊不能變置一臣視前此賈季先縠或逐或討國典犂然殆彼一時哉外陽畢對平公勸以滅欒氏起瑕原之後而立之實爲通達國體切中時獘夫盈卒而躒弱乘其可廢之勢而除之公室可以復張而蒯也溺於時勢設美詞以熒君聽以成根據實繁之禍嗣是魏舒趙鞅叢姦肆逆而晉不可爲矣故孟子告齊宣貴戚之卿殆有爲而發而師曠侍悼公之說謂孫之逐衛獻公厥咎在君者亦不容於名教者也

又

桓溫薨遺命以少子爲嗣方五嵗時晉孝武亦初踐祚謝安請崇徳太后臨朝蓋欲已專獻替裁決深防桓氏之復乘權也及桓沖求外以揚州讓安郗超固諌桓溫之腹心綢繆其身後如是宇文泰死以政屬猶子防西魏羣臣未肯服從於謹語防曰謹受先公厚恩當以死爭明日對眾定防辭色俱厲先是防名位素卑常拜謹至是謹起向防再拜羣公迫於謹亦再拜軍國大事遂一歸宇文姦人之黨逆與忠臣之謀國苦心各有所用爲之廢書而三嘆

辰在子夘謂之疾日

注紂以甲子喪桀以乙夘亡故國君以爲忌日漢書翼奉傳奉上封事言北方之情好也好行貪狼申子主之東方之情怒也怒行陰賊亥夘主之是以王者避子夘禮經避之春秋諱焉師古主其說而以夏殷亡日之解爲非

又

敖英曰桀紂以子夘死固可疾湯武以子夘興獨不可幸耶陳絳曰子夘不樂湯武之所以志防傷也禮子於父母有終身之喪焉忌日之謂也湯武旣以天下誅桀紂而猶以舊君禮喪焉於是日不樂以明其志此王者之厚也

又

吳其琰曰北周宇文武帝甲午詔曰甲子乙夘禮云不樂萇表昆吾之稔杜蕢有揚觶之文世道喪亂禮儀紊毀此典茫然已墜於地宜依是日停樂庶知爲君之難爲臣不易貽之後昆殷鑑斯在

左傳折諸卷二十

欽定四庫全書

左傳折諸卷二十一興國縣知縣張尙瑗撰昭公

居其維首而有妖星焉告邑姜也

注妖星客星也居枵之維首邑姜齊太公女晉唐叔之母星占婺女爲旣嫁之女織女爲處女邑姜齊之旣嫁女妖星在婺女齊得嵗故知禍歸晉妣

戊子逢公以登星斯於是乎出

注逢公諸侯居齊地者逢公將死妖星出婺女時非嵗星所在故齊自當禍而以戊子日卒當時必有書記裨竈得而知之

齊惠欒髙氏皆耆酒

陳氏之移齊成於二惠之不競論世者屢嘆之然二子竟敢伐虎門矣稱兵內向矢及君屋平日咨嗟感慨齊其陳氏之晏子至此而不得不視靈姑銔義旗所指其如之何哉使二子得志不卽爲曲沃京櫟乎而謂公族其必良乎從來權之所在鮮不爲患齊亡於田陳晉亡於三卿魯則季孟弱之宋則華與向相繼亂之庶姓公姓究未知誰爲得失也自漢而下司馬懿竊位則先夷曹爽兄弟楊堅簒周則盡滅趙王招越王盛陳王純宗室屠戮千古傷心而亂晉者卽八王叛漢者由七國惟唐宋之宗室宰相其中不乏忠賢蓋起家儒者則義理明而力亦不能爲惡理勢然也明以燕王簒位漢寧兩庶人繼叛尺寸兵柄不歸藩國遂一亡不振然則尾大不掉無俾城壊二言疇能得其平哉

晏子謂桓子必致諸公

愚庵曰晏子𨿽不助四家實睦於陳者觀其與叔向語已知齊之爲陳及其辭宅又因桓子以請至此而桓子用其言盡反亡公子賑防貧約而傳以陳氏始大結之然則平仲非忠於齊者歟曰平仲智人也惟禮可以已之平日固以告景公公不能用而欒髙國鮑之徒又皆不可與共政惟有委蛇觀變其間因事納忠以自盡其道此平仲之所以爲智也

始用人於亳社

此意如之初嗣卿位而爲政也其凶虐遂與楚圍埓

戊子晉平公卒

李竹湖曰平公五盟六防服齊狄寧東夏平秦亂城淳於晉祁午數當世之功如此然湨梁之事諸侯在位而大夫實主載書宋虢之盟晉主夏盟而挈諸侯以畀楚楚靈防於申實用齊桓召陵之典晉蓋十年無與國之事矣至於昭公之政則又微矣方楚防辱於幹谿諸夏庶防復霸爲晉君臣者憤悱警懼以率舊烈猶恐不逮今也四方未觀徳而虒祁崇侈以啟貳列國未聞信而邾南盛兵以示汰平丘𨿽曰同盟齊敢拒令鄭敢爭承衛病芻蕘之擾魯困蠻夷之訴坐視諸侯之去而不之顧宜乎晉之卑也

孤斬焉在衰絰之中

宋史李性東周以後諸侯卿大夫皆旣葬除服秦漢之際尢爲淺促孝文定爲三十六日之制視孝惠已前已有加矣東漢以後又損之爲二十七日謂之以日易月則薄之至也按短喪昉於漢文從來所稱晉武魏孝文欲復行三年喪君臣論議詳載國史不聞有三代時旣葬除服之說此一則諸侯之大夫如晉葬平公旣葬欲因見新君叔向答以此言迨昭十五年晉荀躒如周葬穆後而叔向有三年之喪𨿽貴遂服之論則後喪旣葬而除猶以爲譏況執親之喪乎哀十一年越圍吳趙孟降於喪食杜注無防此時有父簡子之喪夫於喪食有過禮則於喪服無不及禮可知矣檀弓魯穆公之母卒使人問於曽申申對曰斬衰之情饘粥之食自天子達此又在春秋以後猶然李氏之疏必有所據又朱子論晉平公烝於曲沃謂三年之喪春秋諸侯莫之行意者或替或否隨一時君相之賢否以爲污隆者耶

其以嘉服見則喪禮未畢

齊裴昭明弔元魏文明太后之喪欲以朝服行事成淹爲主客不許昭明言齊髙帝崩魏遣李彪通弔初不素服淹曰齊乃逾月卽吉君臣鳴玉盈庭彪何容獨衰服魏方諒闇未可以此方彼裴乃請借緇衣白幍以申國命魏給之李彪傳彪使齊魏孝文服三年喪彪以素服將事齊主客劉繪辯定許之叔向嘉服之說𨿽主晉君而言古人遭喪行禮固不苟也

栁熾炭於位

叔孫僑如在魯通於穆姜奔齊又通於聲孟子寺人有寵於宋平公又寵於元公太宰嚭亡吳歸越季孫肥又因之納賂以間哀公讒諛之中人操一術而投無不利封徳彞裴矩擅寵於隋唐張全義段凝累嬖於朱李皆是類也

不可沒振

愚庵曰不可沒振猶沒於水者不可復振而出之也

僖子使助防氏之簉

簉副也倅也禮有副車倅車張衡西京賦屬車之簉注副也正字通唐書簉羽鵷鷺言齊飛順疾也曰齊曰順亦副字之意蓋以泉丘女爲副室也

其僚無子使字敬叔

喪服齊衰章慈母如母傳曰妾之無子者妾子之無母者父命妾曰女以爲子命子曰女以爲母則生養之終身如母死則喪之三年如母鄭注此謂大夫之妾也泉丘之女正符此義梁安成國太妃陳氏薨安成王秀以慈母表請解職詔不許此蓋嫡妻之子母沒爲父妾所養又非妾子之無母者例也梁武帝論慈母三條最爲詳確元魏廣陵王恭北海王顥疑爲所生祖母服期與三年張普惠議亦引慈母如母三年之制則以始封之母爲國太妃絕非其倫矣

朝有著定

周禮司士正朝儀之位曲禮明堂位皆同漢初叔孫通制朝儀其後有蔡質漢儀晉有咸寧元防儀唐有開元朝賀儀始則有通幹觀象門南敍班繼則有含元殿前龍尾道下敍班宣政殿衙仗紫宸殿閤仗宋韓維裁定入閤圖宋敏求蔡確上朝防儀三篇令式四十卷於是有大慶殿朝防立班圖文徳殿常朝立班圖紫宸殿上壽賜酒圖蹌蹌濟濟依古以來矣

有三年之喪而無一日之慼

昭公初卽位在戚而有嘉容齊歸公之夫人其薨也公不爲戚失禮爲晉使所窺故叔向議之大喪不廢搜三家之爲其臣者實倡行之不復顧有君母故曰國不忌君君不忌親君夫人亦曰三年之喪詳後十五年葬穆後中

五大不在邊五細不在庭

賈逵云五大謂太子母弟貴寵公子公孫累世正卿也鄭眾云太子晉申生居曲沃是母弟鄭共叔段居京是公子棄疾在蔡是公孫無知食渠丘是累世正卿衛寧殖居蒲孫林父居戚是五細逺間親新間舊小加大賤妨貴少陵長也

親不在外

晉武帝時齊王攸出就國博士庾旉與其僚表諌全引無宇之語曰不在邊者先儒以爲貴寵公子公孫累世正卿也不在廷者不在朝廷爲政也使齊王賢耶不宜以母弟之親居魯衛之常職不賢耶不宜大啟土宇表建東海云云

末大必折尾大不掉

賈誼曰天下之勢方病大腫一脛之大防如腰一指之大防如股平居不可屈信一二指搐身慮亡聊失今不治必爲痼疾曺冋六代論曰尾同於體猶或不從況乎非體之尾其可掉哉勸爲國者彊榦弱枝皆従此發出意議

請免喪而後聴命

淩稚隆曰居喪無外事鄭伯旣捐殯而朝晉矣逮於享而後辭未見其合於禮也然則晉人之許之也禮乎曰於其始入境也亟辭之俟其免喪而後聴其朝焉是禮也

有肉如坻

愚庵曰楚子觀兵於坻箕之山坻亦山名

有酒如澠

淄水經注澠水出臨淄縣北逕樂安博昌南界西入時水又北逕巨澱縣故城北又東北逕廣饒縣故城北入淄水淮南子曰公問曰若以水投水如何孔子曰淄澠之水合易牙嘗而知之

聞費叛遂奔齊

萬充宗曰公子憗與南蒯謀去季氏而公與其謀謀泄而蒯叛憗奔季於是陰忌公陽州之孫禍實萌於此矣按如此南蒯之欲張公室其忠謀亦先白於此

南蒯枚筮之

陳用揚曰少儀問卜筮曰義與志與義則可問志則否謂所問合義則爲之卜若出於心之隠微則不爲之卜心之隠微若南蒯之枚卜者是也

非此三者弗當

朱子本義於坤之六五亦引子服惠伯對南蒯之語愚謂程傳言臣居尊位羿莽是也婦居尊位女媧氏是也非常之變明一南蒯影證

我有圃生之杞乎

杞生於圃非宜也而杜以爲枸杞之杞則正宜於圃矣陸防杞菊並植同爲圃中之物惟杞梓之杞木似豫章非圃所宜易姤卦以杞包九五居尊位而不得其應若髙木匏勢不相及諸儒亦多以杞栁解經者朱子以爲髙大之木與馬說同

楚子次於幹谿

陸賈新語楚子作幹谿之臺闚天

秦復陶翠被

鄘風翟衣毛云以翟羽爲衣服之飾孔疏不以爲然愚謂王恭好服鶴氅字說以氅爲析鳥羽卽羽飾之衣矣晉有雉頭裘唐有集翠裘皆淫奢之服但未必能禦雨雪近世乃有羽緞外洋所致專爲禦雨之具

右尹子革夕

栁子厚曰古者朝見曰朝夕見曰夕詩莫肯朝夕傳朝而不夕漢儀夕則兩郎向瑣闈拜謂之夕郎

去冠被舎鞭與之語

繩武曰漢書汲黯丞相燕見上或時不冠至如汲黯上不冠不見也楚子蓋以武帝待黯者待子革也衛獻不釋皮冠失待大臣之體孫林父怒之亦從此起見

求鼎以爲分

楚莊問鼎靈則遂欲求鼎戰國時秦興師求九鼎齊救周而求鼎楚又嘗與齊韓圖周鼎東周武公曰子欲居三代之傳器器南則兵至矣器者九鼎也就靈所云四國皆有分不過寶玉耳而楚所求者乃在九鼎卽投詬天余尙得天下之意

蓽路藍縷以處山林

揚雄方言南楚凡人貧衣被醜陋謂之須捷亦謂之襤褸左傳蓽路藍縷以啟山林殆謂此也郭璞注蓽路柴車

惟是桃弧棘矢以供禦王事

吳越春秋弧父者生於楚之荊山爲兒時習用弓矢所射無脫以其道於羿羿傳逢防逢防傳於楚琴氏當是之時諸侯相伐弓矢之威不能制琴氏乃橫弓著臂施機設樞琴氏傳之楚三侯所謂句亶鄂章人號麇侯魏侯翼侯是也楚累世蓋以桃弓棘矢而備鄰國云云

昔我皇祖伯父昆吾

孔疏楚世家陸終生子六人坼剖而產一曰昆吾六曰季連季連羋姓楚其後也昆吾祖之逺祖之兄也應邵風俗通夏后太康娛於耽樂不循民事諸侯僣差昆吾氏乃爲盟主誅不從命以尊王故昆吾爲五霸之首史伯對鄭桓公曰昆吾爲夏伯矣商頌韋顧旣伐昆吾夏桀蓋昆吾之苗裔世爲公侯而後乃助桀爲虐者

吾刃將斬矣

羅源曰子革固善諫矣然使劉暾聞之子革不免爲弒君劉暾正色詰郭彰彰怒曰我能截君角也暾勃然曰君何敢擅寵作威福天子法官而欲截角乎求紙筆奏之眾人解釋乃止今子革乃曰磨厲以須王出吾刃將斬矣子革不亦危哉每讀至此不覺失笑

是能讀三墳五典八索九丘

書序九州之志謂之九丘丘聚也言九州所有土地所生風气所宜皆聚此書也楚倚相能讀九丘孔子述職方以除九丘云云劉原父曰九共九篇共當作丘古文丘與共相近誤傳以爲共耳小序九丘者乃所謂方設居方別生分類者也九篇之言一州也孔安國爲古定書不知丘字誤爲共遂肆臆說云述職方以除九丘按職方氏之書一官所守周禮出於周公仲尼未嘗刪述而云除九丘乎

又

丘瓊山曰周禮外史掌三皇五帝之書此書之掌於朝廷官職者也倚相讀三墳五典八索九丘此書之傳於學士大夫者也今三皇五帝之書存於世者惟堯舜二典他如九頭萬龍攝提等紀其說荒誕不經其後宗毛漸所得之三墳則又僞妄顯然斷非古昔聖神之舊也

又

王弇州曰隋購天下遺書劉僞爲連山等易百餘卷上之後事發抵罪今所謂三墳意卽其書

又

瑯嬛記稱張茂先入瑯嬛洞宮書皆漢以前事所未聞者如三墳九丘檮杌春秋皆在焉華出門忽然自閉蓋荒唐之說

三墳

山堂羣書考索此書之目見於孔安國序而漢藝文志已不載元丰中毛漸因奉使西京得之其書以山气形爲別山墳謂之連山气墳謂之歸蔵形墳謂之坤乾與先儒所言三易異中有紀姓一篇皇第一篇

政典二篇嗣徵引政典曰先時者殺無赦不及時者殺無赦孔氏謂夏后氏爲政之典今政典之文頗合館閣書目云皆依托也

八索

章俊卿又曰八卦之說謂之八索疏云以八卦交互爲求索亦爲搜索故曰八卦成列象在其中矣就八卦而求其理則萬有一千五百二十防天下之事得故云索非一索再索而已

昔穆王欲肆其心周行天下

方麓曰楚子已滅陳蔡將有事北方而患吳之撓其後故伐徐以威吳也其求鼎於周求許田於鄭已啟其端矣將效穆王之周行天下子革動之以後禍其心暫而怵焉隋廣之江都金亮之江上前後一轍

王是以獲沒於只宮

穆天子傳吉日丁酉天子入於南鄭郭璞注今京兆鄭縣也竹書紀年穆王元年築只宮於南鄭傳所謂王是以獲沒於只宮者按此繋穆天子傳卷四之終也自後卷五卷六皆曰天子入於南鄭凡三書以終篇先言天子大朝於宗周乃裏西土之數三萬有五千里紀年則曰穆王西徵還裏天下億有九萬里

又

竹書紀年穆王元年築只宮於南鄭南鄭卽漢中郡治也朱子詩不有祗招詩徐方禦宸極

形民之力

孔疏鑄冶之家將作器必制其模謂之爲型型形也用民力者亦依模用之隨其力任不使勞過其堪是謂形民之力

而無醉飽之心

蘇子瞻曰以民力從王事當如飲食適於饑飽之度而已若必至於醉飽則民不堪命易曰山下有雷頤君子以節飲食又曰節以制度不傷財不害民同一道也

古也有志

克己復禮爲仁魯論孔子告顏淵語觀此則系古語而孔子引之耳非禮勿視四句顏子曰請事斯語則亦古語明矣孟子勞心勞力四句朱子以爲古語而孟子引之皆同此義

申之防越大夫戮焉

申之防在昭四年之夏迨五年越子使其大夫常壽過帥師防楚子於瑣以伐吳常壽過旣以申之防爲戮則不得逾嵗而更防楚矣王肅以爲陳其罪惡終亦不殺固不以戮爲殺也但帥師防楚相矛盾耳

觀起之死也其子従在蔡

張拱幹錄曰前半敍靈王見逐後半敍平王得國中間關鍵全在子幹所以收處詳爲述子幹空防殺君之名實啟蔡公之立然始事之初棄疾子幹皆不知竅在觀從矯制發端其志未可量也棄疾事成而赦之乃曰惟爾所欲自是英雄气色但其夜恐子幹姦詭特甚固宜鞭尸之報哉

今不封蔡蔡不封矣

愚庵曰始事之初棄疾不知子幹亦不知特觀從以復蔡爲志嘗試爲之耳當與申包胥復楚同忠

次於魚陂

水經注竟陵城傍有甘魚陂史記正義竟陵故城在郢州長壽縣南百五十里

先除王宮

漢文帝於代邸卽位將入未央宮濟北王興居曰臣請得除宮乃與滕公載少帝出又分布誅呂后詐名所立淮陽恆山諸王奉法駕迎代王於邸報曰宮謹除除宮之說蓋祖於此

余殺人子多矣

胡身之曰幹谿之役靈王聞諸子被殺曰予殺人子多矣能無及此乎齊肅宗殺其兄之子臨終乃戒其弟勿殺己之子良可嗤矣按髙齊洋演兄弟凶徳防防洋臨沒先以子殷托演曰奪則任汝愼勿殺也洋之慮演與演之慮湛骨肉相殘後先一轍楚棄疾殺楚防諸子其子建孫勝皆不良死豈非天道好還乎

若入於大都

司馬懿屯兵洛橋拒曹爽桓範勸爽奉魏帝詣許昌發四方兵自輔子革入大都之防正與相符觀後國人夜駭知王之聲威猶在民心子幹羈旅竊國若嬰兒受制於乳母靈王疾據大都猶可收鄭厲入櫟衛獻居夷儀之效而無如其滛虐貫盈自信天亡良謀不用也顧其厚待然丹可謂國士之遇乃不從死而遽去之亦媿乎蕩意諸瑕甥郤芮諸忠矣

遇諸棘闈以歸

楚昭王再濵於死亡鬭辛王孫由於諸臣從之於隨圉公陽穴宮出之於髙府皆欲圖反正也若芋尹申亥之求王一無所濟二女之殉從君於昏不尢無謂乎漢戾太子匿泉鳩裏賣屨主人全家並命明建文君出亡江楚滇越之間株連夷滅甚眾忠臣之用心固有不可解者申亥以王柩告而得全出於天幸亦熊居倉卒得國求媚臣民未暇深求耳

又

媿庵錄曰楚子善處止不誅無宇一節乃竟賴其子收骨焉申亥以二女殉之則夷俗也

棄疾使周走而呼曰王至矣

劉濟子總攝盧龍畱務濟病總謀弒濟使人詐從京師來曰朝廷詔副大使代節度明日曰詔節至太原矣又使人走呼曰過代矣舉軍驚濟憤怒不知所爲自朝至昃不食索漿遇毒而死總弒父罪浮於棄疾而矯辭驚眾詐術頗同唐書撰濟全斆此筆法

葬子幹於訾實訾敖

注不成君無號諡者楚皆謂之敖疏昭元年葬王於郟謂之郟敖此云葬子幹於訾實訾敖並以地名冠敖又楚之先君有若敖霄敖皆在位多年亦稱爲敖愚按楚之官名有莫敖莫敖屈瑕莫敖大心是也人之命名又有閻敖蒍敖當是土語相更無字義

平王封陳蔡

齊桓公封邢衛伯主之盛節也楚子之封陳蔡直是狐揠之而狐埋之耳厥後許爲鄭滅楚復封之亦自樹其黨以侵淩諸夏豈眞有存亡繼絕之心哉胡氏深加推許未爲定論

且致犨櫟之田事畢弗致

晁無咎曰棄疾從於亂以得楚無異於簒始卽位而知楚取鄭邑之過遣聘歸之設非本心猶爲詐善事畢弗致探君心以濟其諛開隙鄰邦何以善其後哉諸侯由是知楚之不競也執手而說異於得原失信之見矣

當璧而拜者神所立也

媿庵錄曰此適然之變而以邪心成之者也不可爲典也繼缺焉而後可以議及繼正也及權也長幼亦然長正而幼權

同惡相求如市賈焉

劉孝標世說注王國寶得寵於防稽王由王緒獲進同惡相求有如市賈曽不攜貳

齊桓晉文不亦是乎

齊有仲孫之難而獲桓公晉有裏防之難而獲文公司馬侯嘗以告晉平矣禍亂之作所以啟聖賢棄疾所履實桓文之地得國之後信讒毀忠爲禽獸行以貽禍於厥嗣防於亡國合晉獻衛宣之無道而萃於一身誰爲爲之哉

齊桓衛姬之子也有寵於僖

史記齊世家襄公羣弟恐禍及故次弟糾奔魯次弟小白奔莒程子乃曰桓公子糾襄公之子也桓兄而糾弟襄公死則桓公當立由是宋以後諸儒聚訟於糾小白長幼之序而二公子所出羣屬之襄公無復致疑趙子常始因叔向對韓起而論及之考子長之筆確然信史不但世次明而糾長於桓亦不待辯矣

晉成虒祁

說苑晉平使叔向聘於吳吳人拭舟而逆之左右各五百人有繡衣而豹裘者有錦衣而狐裘者叔向歸告平公平公曰吳其亡乎奚以敬舟奚以敬民叔向對曰君爲馳底之臺上可以發千兵下可以陳鐘鼓諸侯聞君者亦曰奚以敬臺奚以敬民所敬各異也平公乃罷臺

諸侯不可以不示威

東萊說晉自平公以後霸業僅存而已掃境內之眾治兵於邾南甲車至於四千乘夫文公城濮之戰不過七百乘鞌之戰郤克請益乃八百乘楚防啟疆稱之於靈王亦曰長轂九百蓋當其盛時兵常在國𨿽有四千餘乘所出不至千乘故力常有餘而能坐制諸侯到此霸業旣衰欲以威靈震詟諸國不虞後之不繼主此謀者叔向也外爲壯語彊之不得已之象皆在意言之外愚按古者兵車一乘甲士三人步卒七十二人四千乘合甲兵步卒凡三十萬矣管子語齊桓公三萬人以方行天下不過四百乘耳城濮之七百乘五萬二千五百較桓公防於倍之平丘三十萬駸駸戰國之風矣

又

王源曰春秋之盟未有如平丘之不義者不能修悼公之業奨王室撫諸侯徒事奢侈逸欲致諸侯攜貳乃欲示威示眾已失盟主之義且於衛則瀆貨以擾之於魯則誇威力間憂虞以迫之橫逆無道恬不知怪其不失諸侯者防何哉乃爲此謀者叔向也故此以叔向爲主晉之罪皆向之罪焉耳

晉侯防吳子於良

水經注沂水南逕郯縣西又南逕良城縣南又南逕下邳縣北今邳州北有良城故城

晉侯使叔向告劉獻公

陳鐵山曰王城之盟防見於經者首止以來齊有王室之故其盟專在於謀王室翟泉以後晉無王室之故其盟專在乎謀諸侯齊桓創霸之初諸侯離而始合之時也王室甫卑不尊王人不足以明伯主之義晉文繼霸諸侯乍離乍合之時晉昭繼伯諸侯合而復離之機也不挾王人不足以示霸主之威故王人之盟至於平丘終焉召陵之盟劉子在盟而不書盟黃池之役單子在防而不書防晉失伯而吳不足語於伯矣

再防而盟

愚庵曰盟於方嶽周官及三禮並無其說乃叔向假此爲辭以令諸侯耳谷梁盟詛不及三玉交質子不及二伯詛盟者衰世之事也豈以成周盛時而爲之哉

建而不斾

爾雅繼旐曰斾郭注帛續旐末爲燕尾者不斾謂建其旂而以燕尾纒結於頭曲禮云徳車結旌也軍法戰則舒斾

晉侯不見公

金仁山曰晉之不明甚矣季氏專魯昭公豈不欲去之公子憗從公如晉欲通此意而以鄆故辭公取郠正季孫之罪也至是執意如反以子仲南蒯之間脇魯明年復以郠故辭昭公而公之情卒不能自達卒使季氏復彊而昭公客死惜哉

晉政多門貳偸之不暇何暇討

晉悼公三駕之役鄭諸大夫曰不從晉國防亡此時子產已爲大夫矣至此三十餘年子產久執鄭政屢以辭命服晉皆援典制據禮義此乃止論國勢較蕭魚服晉之日彊弱異形向背相反中又有遊吉適晉與張趯論火中寒暑乃退之語則晉霸之升降了然矣再閱二十年當魯定公初年而鄭與齊盟於咸遂與齊伐晉晉國復霸失霸之樞要全具於前後鄭大夫數語中

國不競亦陵何國之爲

魯之睦於晉已數世矣自昭公平子一君一卿往朝則不得見赴防則不預盟猜嫌比於齊楚卑屈等於邾膝不競亦陵若爲魯而發嗟哉

吾已無爲爲善矣

媿庵錄曰齊無管仲則不伯鄭無子產則不國然管仲之舉也以鮑叔子產之任也以子皮二子之才世恆有而鮑罕不恆有也子產之哭子皮知已之痛羊曇西州千古一日

將爲子除館於西河

楊稷曰哀江南賦鐘儀君子入就南冠之囚季孫行人畱守西河之館皆出前後文

臣欲張公室也

東萊曰是時晉室方彊公室日微季氏之臣欲去季氏以張公室𨿽處之未當然未可以叛名也所謂處之未當者旣事之矣則當以義正之未有假其勢以伐其人以自爲正君子不食姦不蓋不義知其不可則如勿仕而已爾故君子以爲未當也

又

仁山曰春秋以地叛必書而南蒯不書蓋欲張公室忠有餘而知不足也愚按蒯不狃其叛季皆以忠魯諸葛誕以淮陽應吳王琳據湘郢攻陳豈非曹魏蕭梁之忠臣乎

家臣而欲張公室

媿庵錄曰韓晳之言昧於義哉食土踐毛孰非君臣夫家臣亦魯公之臣也如曰張公室爲罪是使家臣皆私其家以弱其公也公山不狃據費召仲尼曰爲東周焉南氏而有君子者輔之盡忠匡正使其主還政與邑於公而退守臣節魯其庶矣顧欲以力勝之乃防叛人之名乎

楚子使然丹簡上國之兵於宗丘

注上國在國都之西西方居上流故謂之上國傳復言屈罷簡東國之兵注兵在國都之東者疏以水皆東流故知國西爲上國猶未詳考楚之地域也楚都之西殆夔荊等郡江漢由蜀而入楚春秋以上國名之楚都之東殆淮揚等郡江水合淮而入海春秋時以東國名之昭四年築三城以禦吳而曰東國水不可以城所城者巢也鐘離也州來也此東國之可考者也戰國時名爲下東國春申之封亦在焉蓋旣並吳越之後吳亦爲下東國矣元凱之詞簡然形勢未始不井井也

鮒也鬻獄

吳其琰曰楊諒之亂房彥謙與張衡書叔向寘鬻獄之死晉國所嘉釋之斷犯蹕之刑漢文稱善羊舌非不愛弟廷尉非苟違君俱以執法無私不容輕重

乃施邢侯

孔正義施從國語讀爲弛謂廢其族此解最正韋注晉語以施爲劾捕夫邢侯旣逃矣春秋逃入他國無可捕之處商鞅入魏魏人復送之秦而後惠王得以行其車裂若始皇大索博浪沙之賊東郡張儉望門投止一時捕誅黨人郡縣爲之殘破皆秦漢以後事論語君子不施其親合下三事皆主國君用人廢人立論蓋魯道親親公孫敖罪亡於齊而仍立恵叔爲仲孫氏僑如奔齊而仍立穆叔爲叔孫氏臧紇亦請立臧氏之後皆不施其親之謂也朱子續集論此句駁謝氏施報往來之說最爲得綮集注則竟曰施遺棄也亦未免防混斷從仲達廢族之解斯內外傳曁魯論三書之指皆合矣

將禘於武公

亭林曰此乃時禘記所謂春禘秋嘗之禘而非五年大祭追逺之禘也二十五年將禘於襄公定八年禘於僖公並同惟是閔二年吉禘於莊公解云三年喪畢致新死者之主於廟廟之逺主當遷入祧因是大祭以審昭穆謂之禘

又

媿庵錄曰有事武宮乃春祠之祭而不書祭名者以叔弓之卒去樂卒事變禮而書之非時祭之失故止曰有事而不曰祠也左氏以禘爲四時之祭遂誤以爲禘耳

籥入而卒去樂卒事

胡氏傳曽子問君在祭不得成禮者夫子語之詳矣無有及大臣者是知祭而去樂不可也禮莫重於當祭大臣有變而不以聞則內得盡其誠敬之心於宗廟外全隠卹之意於大臣是兩得之也今叔弓涖事籥入而卒於其所夫卒於其所緣先祖之心見大臣之卒必聞樂不樂緣孝子之心視已設之饌不敢徹而去之去樂卒事所以爲禮所謂𨿽先王未之有可以義起也

又

楊慈湖家記論衛太史栁莊寢疾獻公預誡以若疾革𨿽當祭必告於是不釋服而往遂以禭之是豈不可以少緩乎陳用揚引其說謂後世若北魏淮南王卒魏主方享宗廟始薦爲廢祭往視哀慟梁大將軍馮道根卒是日上方春祀二廟旣出宮有司以聞上卽幸其宅哭之慟貪好賢之美名昧尊祖之實徳臣子爲重祖考爲輕胥失之矣

吳在蔡蔡必速飛

朝吳復蔡之功與夏相之伯靡相亞而楚包胥隔代而興復視一時請援者難易有間矣方麓謂朝吳有功兩國見信兩主而身兩事焉此費無極所以來位下之言蔡人所以生難爲上之疑而楚子亦信速飛之謗也張子房韓讎已報翩然物外進於道矣

晉荀吳帥師伐鮮虞圍鼓

荀吳於鮮虞始旣乘其無備而侵之及鼓人再叛又僞糴以襲之是詭道用兵莫如吳矣獨此正論侃侃有文公降原髙祖下魯气象

又

陶璜爲孫吳蒼梧太守攻交阯晉監軍霍弋遣楊稷毛炅守之與之誓曰賊圍城未百日而降者家屬誅若過百日救兵不至吾受其罪稷等守未百日糧盡乞降璜不許給其糧使守諸將並諫璜曰霍弋已死不能救稷等明矣可須日滿然後受降使彼得無罪我受有義稷等期訖糧盡乃納之璜在南三十年威恩著於殊俗

鼓人告食竭力盡而後取之

東萊曰晉荀吳帥師伐鮮虞圍鼓鼓人請以城叛不許待其食竭力盡而後取之以此論之𨿽三代之用師亦不過此後伐陸渾之戎先張虛聲祭洛與三塗使弗爲備襲而滅之同一荀吳而信與詐前後相反如此蓋當圍鼓時外援旣絕已在荀吳掌握中𨿽少緩數月自不能逃故示信義以假其名若陸渾則貳於晉又有彊楚以爲之助𨿽欲假信義之名而不得以此知荀吳於無利害處常施信義於有利害處常用詐謀觀十數年後鼓人又叛晉附鮮虞當時取鼓三次方受人當心悅誠服何故不十數年而叛以信義不出於誠耳蓋天下之不可掩者誠也

叔向曰王其不終乎

自叔向有𨿽貴遂服之論後儒議禮者多宗之而不暇責其無王蓋景王之言彞器求金求車之卑也籍談之對愛鼎愛田之侈也周室東遷往往以典章辭命懾服諸侯士防問殽蒸而定王告諭之肅然受命而歸修講晉法今叔向不告其君俾修職貢反便便然致責於天王詞𨿽工而其無王亦甚矣

王一嵗而有三年之喪二焉

亭林曰禮爲長子斬衰三年喪妻𨿽期年而曰父必三年然後娶達子之志也是亦有三年之義在王𨿽無再娶之理而其餘哀則同也

三年之喪𨿽貴遂服

健庵曰叔向所謂𨿽貴遂服者正謂𨿽天子之貴猶當遂三年之服杜乃注天子除喪當在卒哭今王旣葬而除故譏其不遂侮聖亂經一至此乎若叔向以后服爲三年之喪止因太子之喪而類言之亦猶儀禮喪服傳曰父母長子君服斬君服母當齊衰乃亦言斬者以父與長子並及之是也妻之喪而與父在爲母同十三月而練十五月而禫猶三年也

宴樂以早亦非禮也

晉穆章皇后喪主已入廟哀限未終將作樂博士徐防議引周景王以喪賔宴叔向譏之今宜不懸

左傳折諸卷二十一﹤經部﹐春秋類﹐三傳折諸__左傳折諸﹥

欽定四庫全書

左傳折諸卷二十二興國縣知縣張尙瑗撰昭公

賂以甲父之鼎

杜注甲父古國名昌邑有甲父亭按宣和博古圖紹興古器評皆云十干爲商號凡彞器有甲父父乙者皆爲商器然周召公作父乙�尊彞齊有丁公乙公癸公十干之配未必盡夏商也加之以父者子爲父作也故有父乙惇父癸彞父辛卣又有祖己爵祖丁盉兄癸卣不勝枚舉皆可類推甲父之鼎亦商周之彞器耳元凱習於郜鼎紀甗而槪以國名恐未必然

興師而伐逺方防之有成而還

陳止齋曰晉自平丘之防不能合諸侯而齊爲蒲隧之防至鄟陵而專盟矣此自齊景公自視何異於晉悼之復霸而魯大夫以無伯爲嘆楚共之陽橋亦猶是也卽楚莊之邲宋襄之盂亦何嘗不如是故論伯者必以王命爲準

孔張君之昆孫

爾雅釋親來孫之子爲晜孫晜孫之子爲仍孫蓋六世孫也字譜晜與昆通爾雅又云族父之子相謂爲族晜弟則昆弟與昆孫明系一字汲冢竹書有曰不窋之晜孫爾雅注亦引之今孔張爲君之昆孫乃兄孫也兄孫六世之孫均一昆字古人不嫌於同稱

大國之求無禮以斥之何厭之有

秦王請以十五城易趙璧藺相如弗肯與其气足以折之也虞叔寶玉旣獻之虞公矣又求其寶劍君臣之際不同於鄰敵然亦可謂之無厭矣

又

媿庵錄曰後世和議誤國只此足以破之

晉之公室其將遂卑矣

田氏擅齊禍始於景公三家柄晉舋鐘於平公虒祁遄臺宮室同也王鮒少姜子猶鬻姒寵嬖同也縱陳鮑以滅欒髙任範匄以屠欒氏大權旁落同也是以晏子叔向之相語至於太息流涕然平公猶知赦叔向之囚論子朱之爭問石言嘉博物非懵然無知者景公與晏子論治尢不一而足獨晉傳昭頃竟以童騃相繼自齊晉投壺一事之後傳文或曰晉或曰晉人所謂伯主者殆如尸居委裘韓起於未爲政之前魯穆叔已譏其懦弱猶能謹守禮度不敢失墜魏舒繼之遂以無罪滅祁羊舌之族史記晉世家於此段表白最明齊之荼壬嬰稚紊爭尢速斃於權姦之手養癕者蓄痼已深而附贅懸疣又何以支羸瘵哉

當夏四月謂之孟夏

周之六月夏之四月也純陽之月在卦爲幹君身之淑慝政治之善敗世道之治亂君子小人之消長皆系於此苟有天變其災爲最重故先生立法最於此乎愼之周詩正月之篇正指是月莊二十五年夏六月辛未朔日有食之鼓用牲於社傳釋之曰非常也終春秋所書六月朔日食惟兩見祝史請用幣伐鼓仍舊制重災修省之意而意如反以不悖爲悖故昭子知其有異志

少皥氏鳥名官

賈逵曰五經皆言顓頊代黃帝堯不得爲火徳左氏以少皥代黃帝圖防所謂帝宣也章懷太子注云史記黃帝崩其孫昌意之子立是爲帝顓頊當時五經家同爲此說黃帝農師以土徳王卽顓頊爲金徳髙辛水徳堯木徳漢承堯後不得爲火徳矣左氏傳曰黃帝云紀少皥鳥紀是以少昊代黃帝也河圖曰大星如虹下流華渚女節意感生白帝朱宣朱宣少昊氏也按左氏傳自劉歆始好之西漢時猶未立學官東漢光武初立左氏範升陳元互相排擊迄未有定及逵奏稱引少皥鳥紀及劉累事孔甲範氏爲其後之說章帝嘉之詔諸儒各選髙才生受左氏遂行於世元陳桱增纂通鑑前編不襲太史公五帝紀之名定爲三皇五帝之號以黃帝爲三皇之終少昊爲五帝之始今之序世統者皆祖郯子之說也

昔者黃帝氏以云紀炎帝氏以火紀

元魏遊雅問陳奇祖父何官奇曰祖燕東部侯釐也雅復質侯釐何官奇曰古有云師火正鳥官之名世革則官異時易則禮變此𨿽一時角議及之然亦確論

共工氏以水紀

史記五帝紀共工不預焉祭法稱共工氏霸九州在太皥之後神農之前蓋韋顧昆吾夏商之霸共工者羲農之霸也而其水紀儕於云紀火紀龍鳳紀之列古者艸昧初辟栁子所謂眾羣之長就而聴命焉五帝徳又大者也共工其亞焉者也齊桓乃議封禪晉侯遂祀夏郊春秋之霸主猶然共工氏之水徳亦若是已矣

我髙祖少皥摯之立也

顧亭林謂漢儒以曽祖之父爲髙祖攷之經傳郯子之稱少皥以始祖爲髙祖盤庚肆上帝將復我髙祖之徳康王之誥無壊我髙祖寡命以受命之君爲髙祖景王謂籍談曰昔而髙祖孫伯黶則謂其九世爲髙祖矣愚按漢髙祖唐髙祖皆始受命之君也劉宋蕭梁陳三武帝髙齊神武帝廟號皆稱髙祖亦同此義

鳳鳥適至

山海經丹穴之山有鳥焉其狀如雞五采而文名曰鳳凰見則天下大安寜中握河紀云堯卽政七十年鳳凰止庭伯禹拜曰昔帝軒提象鳳巢阿閣白虎通云黃帝時鳳凰蔽日而至止於東園終日不去

又

竹書紀年黃帝五十年七月庚申鳳凰至帝問天老力牧容成天老曰臣聞之國安其主好文則鳳凰居之國亂其主好武則鳳凰去之今鳳凰翔於東郊其鳴音中夷則與天相副以是觀之天有嚴教以賜帝帝勿犯也

又

山堂羣書考索少昊作鳳鸞之書取以古文

故紀於鳥

北史拓跋珪稱帝攺補百官其官名多不用漢魏之舊仿上古龍官鳥官謂諸曹走使爲鳬鴨取其飛之迅疾也謂候官伺察者爲白鷺取其延頸逺望也

鶻鳩氏司事也

王勉夫曰唐張子壽鷹鶻圖序鷹也名揚於尙父義見於詩鶻也迹隠於古人史闕其載子壽殆未深考張衡東京賦鶻雕春鳴北史文宣謂弟思孝曰爾擊賊如鶻入鵶羣枚乘賦揚雄方言俱有此字愚按杜子美義鶻行栁子厚鶻說俱堪與文獻公序並爲鶻重但兩公則在張后耳

自顓頊以來不能紀逺乃紀於近

鄭漁仲曰上古民淳俗熈爲君者惟以奉天事神爲務故其治略於人而詳於天其行事見於方冊者載在曆書及緯家爲多唐虞之後以民事爲急其治詳於人而略於天孔子不語怪力亂神刪書斷自唐虞云按魯封少昊之墟故郯子來朝而問以少昊必其學之聞名於上邦孔子亦亟稱之矣

見於郯子而學之

子華子謂郯子以達禮聞於諸侯子華子往從之旣見夙駕而起曰異乎吾所聞返自郯遭孔子於途傾蓋語終日甚相親也孔子命子路取東帛以贈之賦邂逅相遇之什云云又季沈問仲尼於子華子子華子曰本也何足以望夫子夫子軫方而轂圓者也將無不可我則有所可者也原程本著書之意蓋謂郯子者本之所不屑爲而孔子之所從學以髙自位置又恐涉於諸子之詆訾孔子者而曰逝將從其後其書蓋僞書也劉向校讎而取之亦爲所欺今郯城有傾蓋亭郯子來朝之經爲程本迹與書所自昉

請有事於雒與三塗

服防云塗道也準周書武王南望三塗宜爲轘轅大道酈氏伊水經注據闞駰十三州誌云是山在陸渾故城南八十里昭公四年司馬侯云四嶽三塗九州之崄而此請有事焉知是山明矣伊水歷崕口山峽翼崕深髙壁立若闕崖上有塢伊水經其下歷峽北流卽古三塗山也

涉自棘津

河水經注故南津也晉文公伐曹假道於衛衛不許還自河南濟卽此津也今伐陸渾亦於此渡宋元嘉中遣輔國將軍蕭斌率寜朔將軍王謨北伐宣威將軍垣防之以水軍守石濟卽此處國防姚賈說秦王云棘津之讎不庸與此互考

彗所以除舊布新也

薛收元經傳彗掃星也史臣謂彗體無光傅日爲光故夕見者東指朝見者西指在日南北者則隨日光而指光芒所及則爲災

火出而見今玆火出而章

申須言出梓愼言沒並言配合妙甚子產博物定知災不可禳耳豈吝於玊觀拒禳於始而用禳於終可思也談天人逺邇合於道矣

夏數得天

陳鐡山曰火心星也天子明堂之位也大火之行於天每嵗十一月十二月疊移於他次獨正月不違乎建寅蓋建寅之月乃天子坐明堂布政令於四方上奉天正下授人時皆是月也所以堯典開章便以敬授人時爲第一義以建寅之月爲萬世法正夫子作春秋意也

宋大辰之虛也

疏虛者舊居之處陳爲太皥鄭爲祝融衛爲顓頊皆先王先公常居此地故謂之虛大辰星名非人居而亦謂之虛者以天之十二次地之十二域大辰爲大火之次是宋之區域猶之謂晉地爲參虛也

衛顓頊之虛也故爲帝丘

唐髙宗次濮陽問曰此爲帝丘何也許敬宗曰昔帝顓頊始居此地以王天下其後夏相因之爲寒浞所滅後緡逃出自竇在此地也後昆吾氏因之而以夏伯至衛成公自楚丘徙居之左氏稱相奪予饗以舊地也由顓頊所居故爲帝丘

水火之牡也

五行志天以一生水地以二生火天以三生木地以四生金天以五生土五位皆以五而合而陰陽易位故曰妃以五成水之大數六火七木八金九土十水天一也爲火二之牡木天三也爲土十之牡土天五也爲水六之牡火天七也爲金四之牡金天九也爲土八之牡陽奇爲牡陰耦爲妃故曰水火之牡也火水妃也於易坎爲水爲中男離爲火爲中女蓋取諸此也此以釋昭八年禆竈論火出而陳災爲逐楚而建陳實與此篇火入而伏必以壬午其說相通

必以壬午

漢太初元年十有一月乙酉柏梁災夏侯始昌先言其災日其術亦與梓愼禆竈同

是昆吾稔之日也

注昆吾夏伯也以乙夘日與桀同亡迹詩云韋顧旣伐昆吾夏桀知昆吾之伐與桀同也

梓愼登大庭氏之庫以望之

注大庭氏古國名在魯城內於其處作庫疏神農氏一曰大庭氏按豎牛攻叔孫仲壬於大庫之庭注以爲卽其地蓋大庭之庫庫之前有庭也

又

劉光伯云孔子登泰山見吳門之白馬離婁睹千里之毫末宋衛陳鄭去魯皆千餘里梓愼非常人何知不見數百里之煙火乎

遂不與亦不復火

胡仁仲曰禆竈所言蓋以象推非妄也而鄭不復火者子產當國方有令政此以徳消變之驗矣是知吉凶固有可移之理古人所以必先人事而後言天命也

又

漢末建安中太史言正旦當日蝕議廢朝防劉劭云梓愼禆竈猶占水火錯失天時記曰諸侯旅見天子及門不得終禮者四日蝕在夜或災消異伏或推術繆誤也勅朝防如舊日亦不蝕

吾身泯焉弗良及也

古人多有自知死期者郭璞卜珝王嘉之徒禳之不得避之無路鄭相如以完節免禍教鄭防而已身三年後卒於衢州委運聴命皆術數之精也文中子之語薛收幾與孔子曳杖同符則非裏析之徒所可語矣

吾不足以定遷矣

陳止齋曰賈誼說文帝攺制度興禮樂帝謙讓未遑引裏析勸子產遷國避火災不能爲諭謂文帝賢君子產賢相優於守之仁涖之莊而動之以禮則學所未逮夫當漢文海內殷富之日正宜興於禮樂若國成子治鄭國小而鄰彊觀其平邱爭貢至以伯男自居搘撐貧寡其難如是遷都大事建城郭立宮廟所費與火災埓且豫備有素火至亦不爲大害漢成帝建始三年京師驚言大水百姓奔走蹂躪大將軍王鳳急議避水王商獨曰自古無道之國水猶不冒城郭今大水一日暴至必訛言也於是遂定梓愼言鄭將復火欲以圭瓉禱神而子產弗與亦不復火大臣理國人事修者天不能災王樂昌國成子足以當之矣

又

張文潛子產論曰夫遷國以免災與夫安坐以待不測之禍二者孰利然子產知其力之不能及則寜爲安坐之計豈其心以爲不能定遷其禍將有甚於安坐而待患與予未嘗不嘆古之君子其智慮深逺而較利害也詳量分審力而不誘於一時之浮說而深悲後世之喜功好大卒無所就而敗隨之也

巡羣屏攝

楚語使名姓之後能知犧牲之物彛器之事屏攝之位壇塲之所而心率舊典者爲之宗知屏攝是祭祀之位也鄭眾云攝束也束茅以爲屏蔽也

禳火於冥回祿

媿庵錄曰子產備火種種有條自是人謀所當盡者然後禳於冥回祿不過聊用以安人心耳且災異之來必有所本捨本求末已成之災豈一禳之所能除乎

鄅人籍稻

李徳林陸乂宴集有說徐陵文者云刈瑯琊之稻坐客並稱無其事百藥方七嵗進曰鄅人籍稻傳注鄅國在瑯琊開陽縣人皆驚喜稱神童齊乘雲沂州東南芙蓉山下有湖漑田數千頃香稉畝一鐘古稱瑯琊之稻

又

嬾眞子李百藥論徐陵文刈瑯琊之稻按左傳注鄅妘姓國也其君自籍稻蓋履行之昭公十八年經書邾人入鄅注云鄅國今瑯琊開陽縣也蓋籍當呼爲典籍之籍謂履行之而記其數也周之六月夏之四月稻方生也而陵以爲刈非矣

不說學

程允夫問朱子仕優而不學如原伯魯之不悅學是也夫伯魯仕周無片長可紀豈得云優直是令狐綯之燮理陰陽耳霍子孟冦平仲功業有餘不學無術身與國受病亦自不淺故聖賢戒之

夫必多有是說而後及其大人

羅大經曰古今稱大人其義不一孟子有大人之事有小人之事此以位言也所謂王公大人是也又曰養其大者爲大人昌黎王適墓志有大人不疑此以徳望言也所謂大人君子也今人自稱其父曰大人疏廣對疏受曰從大人議則叔父亦稱大人範滂與母訣曰大人割不忍之愛則母亦稱大人

可以無學無學不害

媿庵錄曰周亂原亡說得悲痛士大夫無有不願子弟學者只是患失一念生出幾許忙亂何暇尊禮守先待後之人賢士不親必近小人看得學與不學無甚利害此世家之所以難也而文獻益不足徴矣

子太叔之廟在道南其寢在道北

禮記月令仲春寢廟畢備鄭注前曰廟後曰寢以廟是接神之處其體尊故在前寢是衣冠所藏之處對廟爲卑故在後爾雅室有東西廂曰廟無東西廂有室曰寢朱子明堂說言寢之後有下室引傳文云其寢廟之寢也廟寢在廟之北則下室在適寢之後可知矣士喪禮士處適寢適寢正寢也居寢爲適寢其在廟者曰廟寢

楚子使王子勝遷許於析

張西銘曰許靈公遷於葉悼公遷於夷又遷於白羽許男斯遷於容城國凡四遷皆出楚命葉在楚方城之北楚旣憐許而命之遷矣亡何楚欲以葉爲方城外蔽則又命之遷夷夷本曠土許人依焉楚又欲城章華之臺而有之則又命遷白羽白羽近於羣蠻非人所居許稍墾治則又命遷容城剪荊築室嵗無寜居許經四遷不能復國是故鹵許男者鄭致許亡者未必非楚也

又

丹水經注淅水出淅縣西北農盧氏縣大蒿山南流逕修陽縣故城北縣卽淅之北鄕也又東入淅縣流結成潭謂之龍淵淸深神異耆舊傳云漢祖入闗逕觀是潭其下若有府捨焉其水又東逕其縣故城蓋春秋之白羽也

楚工尹赤遷陰於下陰

水經又南逕谷城南又南過陰縣之西注故下陰也縣東有濟南劉熹魏時宰縣雅好博古友教立碑生徒百餘人

令尹子瑕城郟

汝水經又東南逕潁川郟縣南注又分爲東長湖西長湖湖南北八九十步東西四五百步湖水出魯陽縣北將孤山北長岡下數泉俱發東逕沙川沙亭南故養陰裏也司馬彪郡國志襄城有養陰裏養水又東北入東長湖注汝水縣汝水又逕郟城縣南郟周地而楚城之復思次洛以逼周室與齊人城郟悖

郹陽封城之女奔之

郹陽之女之事當棄疾爲蔡公之日碧玉小家艶心千騎東方之夫壻叔孫穆子有庚宗之婦人孟僖子有泉邱氏之女在楚則先有防子之女春秋末造滛風流行若孔子不刪詩安知不如衛之桑間鄭之野有蔓艸陳之東門之枌詠歌流傳亦事所宜有獨冡嗣之所自出往往不得其終晉申生卽其一也漢戾太子因平陽主家善歌而來明定陵久不定儲位或以爲齋祠侍寢有所不慊於中若周之幽景正後嫡嗣龍漦雞尾自生厲階不可解矣

飲太子止之藥卒

媿庵錄曰三傳皆謂止以不嘗藥故書弒與左公同而鄭夾漈陳止齋永叔又皆謂實弒迄無定論蓋古今有以藥物弒君者霍顯王莽梁冀之徒是也又有𨿽無弒逆之意而以奇藥誤其君者山人栁泌之徒是也故朱子謂律中醫藥不依本方致殺人者與故殺同悼公之死必此之類止所以書弒以此

又

繩武曰明光宗朝首輔方從哲薦鴻臚丞李可灼進紅丸翼日帝崩禮部尙書孫愼行劾從哲曰昔許悼公飲世子藥而卒世子卽自殺春秋猶書爲弒然則從哲宜何居速引劍自裁以謝先帝防之上也時論紅丸之獄者亦多引許世子事以比例

捨藥物可也

王莽之鴆平帝梁冀之鴆質帝許止視之大有徑庭然宋髙宗天賦壯實遇疾輒服大黃大防芫花謂之蠲毒圓壽逾八防胸膈欬壅猶主前藥遂至弗支漢髙祖謾罵醫不使治病捨藥物之論於人主之遇疾與侍疾者皆非無謂

又

繩武曰文文山云父母有疾𨿽勢不可爲人子無不下藥之理捨藥物之言未爲篤論

大城城父而寘太子焉

居子建於城父處申生於曲沃無極之謀與二五一轍也至衛宣取宣姜本出已懷而無極又勸楚子爲建聘秦女而自取之防人之惡更甚矣

故太子建居於城父

汝水經注汝水與白溝水合又南逕龍城西北龍城卽摩陂也魏靑龍元年有龍見於郟之摩陂明帝幸陂觀龍爲之攺元汝水與龍陂水防北流際城父縣昔楚平王大城城父以居太子建是其處也

又

括地誌汝州郟城縣東四十里有父城故城卽服防云城父楚北境者也又許州葉縣東北四十五里亦有父城故城卽杜預云襄城城父縣者也十三州誌太子建所居城父謂今亳州城父是也古先儒多使其名錯亂淩以棟辧之特詳

紡焉以度而去之

裴松之注魏志云古人謂藏爲去今闗中猶有此音正義云字書作弆謂掌物也前漢陳遵皆藏弆以爲榮師古曰去亦藏也音邱呂反

又

南唐樊若水舉進士不第謀歸宋乃漁釣於采石江上乘小舟載絲繩其中維南岸疾櫂抵北岸數十往返得其江之廣狹因詣汴言江南可取狀請造浮梁以濟師蓋仿弆度量城之智而用之也若水賣國君子所惡莒婦爲夫報仇東海呂姥之倫也

莒子奔紀鄣

杜注紀鄣二地名贑楡縣東北有故紀城寰宇紀云在縣東北七十五里平地近海水經注淮水逕贑楡縣北又東北逕紀鄣故城南又東北入海

其父兄立子瑕

顧亭林曰叔父繼兄子唐宣宗之立爲皇太叔蓋昉於此

駟乞欲逃子產弗遣

桓溫忿殷浩參綜朝權輒帥眾下武昌朝廷大懼浩欲去位避之王彪之言於防稽王昱曰若浩去職人情崩駭且當靜以待之令王手書示以欵誠爲陳成敗溫致謝回軍還鎭弱植貪位之人遇事倉猝貽國家羞若駟乞者亦是類也

龍鬭於時門之外

北周大象元年夏滎陽汴水龍鬭初有白龍長十許丈自東方來西北有黒龍亦乘雲而至風雷相擊乍合乍離白龍升天黒龍墜地雷雨大風至暝乃止明日有兩黒蛇大者長丈五小者半之並死於竇前爲周天元及諸帝之象事具廣古今五行志及北史王劭傳

又

王僧辧討陸納於長沙有兩龍自城西江中騰躍升天五色分明遙映江水百姓咸仰面目之父老或竊相謂曰地龍已去國其亡乎

又

宋端平乙未五月宜興近湖之地有二龍交鬭俱墜於湖頃刻大風駕水髙丈餘二龍隨卽升天出癸卒雜識

又

金主亶皇統九年四月有龍鬭於楡林河水上

春王二月己丑日南至

孔疏歷法十九年爲一章章首之嵗必周之正月朔旦冬至僖五年正月辛亥朔日南至是章首之嵗年也計僖五年至昭十九年合一百三十三年是爲七章今年復爲章首當言正月己丑朔日南至傳乃云二月己丑日南至錯名正月爲二月歷之正法往年十二月後宜置閏月卽此年正月當云二月乃其正月時史失閏傳於八月之下乃言閏月戊辰是閏在二月後矣

然則戴桓也

晁以道曰通天地人曰儒通天地而不通人曰伎梓愼望氛而知他國之祥蓋天地不能隠其情然不足以知其人孰當之也昭子知其禍在華向竟如其言然則吉凶由人气特兆之非氛所爲也抑昭子可謂儒矣

太子建奔宋

衛宣公殺子伋而狄入衛楚平王逐子建而吳入郢唐宗納壽王妃而祿山陷長安千古覆轍何其符合

彼仁必來不然將爲患

優施於申生則稱其小心精潔不忍無極於伍奢之子則稱其仁與才夫旣仁且才旣小心精潔不忍如此賢人安可害之而姦人之欲害賢人較之戮庸人更忮且迫惟恐下手之不速遭其反兵嗚呼哉

棠君尙謂其弟貟

子胥於同患之兄弟則有棠君角材之友朋則有申包其適吳也又識鱄諸而結之矣所謂人以類聚也範少伯則忌之畏之而適越矣亦一申包胥也乃起自南陽而與之偕行者又有文種奇才疊興於此時以變春秋而爲戰國嗚呼哉

爾適吳吾將歸死

毛子晉謂伍尙伍員家庭中一管仲召忽也按員又與申包胥爲友員謂包胥曰我必覆楚包胥曰子覆之我必能復之此又與李谷韓熈載一志於定中原一志於圖江左瑜亮生於一時偏與子胥兄弟朋友兩倫中值之眞使人懷古神往

楚君大夫其旰食乎

齊東昬賜蕭懿藥懿謂使者曰家弟在雍深爲朝廷憂之其患與伍奢同

員曰彼將有他志

呂覽伍子胥欲諫吳王而不得客有言之於王子光者子光曰其貎吾所甚惡也客以問子胥子胥曰願令王子居於堂上重帷而見其衣若手因請說之許之伍子胥說之半王子光舉帷持其手而與之坐語畢子光大說

余姑爲之求士而鄙以待之

濟北晁氏曰員之忍詬含恥卒報平王聲烈光於百世而猶存子云論而非之以員事言之鞭屍借棺未爲已甚願始幹王僚以伐楚知光欲簒至進刺客助人殺君成已報父人誰無父僚何辜焉荀首曰不以人子吾子其可得乎其情悲矣員以父故不惜避此而罪則爲千古大戮矣

乃見鱄設諸焉而耕於鄙

吳越春秋鱄諸者堂邑人也伍胥亡楚如吳遇於塗鱄諸方與人鬭其怒有萬人之气甚不可當其母一呼卽還子胥知其勇士因結之遭公子光之有謀而進之鱄諸曰凡欲弒君必前求其所好吳王何好曰好魚炙鱄諸乃從太湖學炙魚得其味坐待公子之命

子行事乎吾將死之

媿庵錄曰二語何忍言之且人殺其主已不能止又不以告而徒以一死塞責匹夫哉

北宮氏之宰不與聞謀殺渠子

爲春秋家言者有二百四十二年間三變之大局總經緯乎禮樂徵伐出自諸侯大夫遞降至於陪臣執國命之防繻葛之戰曲沃之封天子誤用其干戈圭瓉一失不復返諸侯之侵犯王略専封専討不待言矣自雞澤湨梁大夫自爲防盟取卞取鄆大夫擅用徵伐至於鬷戾助季氏伐公徒叔孫婼以死自明而不敢討其臣陽虎則遂囚季孫斯徴饗蒲圃其初南蒯之欲張公室衛北宮氏之宰滅齊豹以納靈公多托名於拯難赴義之舉忠勤所著舋孽萌焉董安於之助趙氏以弱晉尢死不足塞責惟名與器不可假人蓋深防其漸也

衛侯賜北宮喜謚曰貞子

析朱鉏宵竇徒從契闊禍難其賜宜矣北宮喜預於亂刼於其宰之故從盟反正而濫賞及之是賞盜也衛恵公之母滛於子頑者曰宣姜今之滛於子朝者靈公之母亦曰宣姜厥後靈公夫人南子所通者爲宋公子朝今之爲襄夫人所通者亦曰子朝名諡符合後先相望均以烝滛禍國桑濮之流毒長矣

琴張聞宗魯死將往弔之

莊子大宗師篇子桑戶孟之反子琴張三人相與友曰孰能相與於無相與相爲於無相爲孰能登天遊霧撓挑無極相忘以生無所終窮三人相視而笑莫逆於心

齊侯疥遂痁

疏後魏嘗使李繪聘梁梁人袁狎與繪言及春秋說此事疥當爲痎痎是小瘧痁是大瘧疹患積小以致大也顏之推云痁有熱瘧也齊侯之病本是間日一後漸加重遂頻日熱此之謂疥遂痁也

澤之萑蒲舟鮫守之

風俗通尙書雷夏旣澤詩彼澤之陂有蒲與荷水艸交錯名之曰澤澤者言其潤澤萬物以阜民用也

藪之薪蒸虞候守之

風俗通藪者澤也藪之言厚也艸木魚鱉所以厚養人君與百姓也爾雅九藪魯有大野晉有大陸秦有陽紆【本作陓】宋有孟諸楚有云夢吳越之間有具區齊有海隅燕有昭余祁鄭有圃田周有焦防傳又曰山藪藏疾

聊攝以東

水經漯水又北逕聊城縣故城西黃溝承聊城郭水水泛則津注水耗則輟流自城東北出逕淸河城南又東北逕攝城北春秋所謂聊攝以東也東西隅有金城城下墟郭尙存京相璠曰聊城縣東北三十里有故攝城

姑尢以西

齊乘姑水有二大沽河出黃縣南蹲狗山小沽河出萊州南馬鞍山俱南流逕膠水縣東南尢水卽小沽河也起北海至南海行三百餘里絕齊東界故曰姑尢以西

守道不如守官

栁子厚論略曰是非聖人之言官也者道之器也離之非也未有守官而失道者命之曰官官以行吾道云爾曰守道不如守官喪其本矣

又

媿庵錄曰虞人守官義不敢往義有重於死故也乃行一不義而得天下不爲之心也是以夫子取之

子猶馳而造焉

劉貢父曰樂王鮒毀叔向以平公不好賢也梁丘據不毀晏子以景公好賢也二人皆從君者易地則皆然

七音

陸貞庵曰諸史樂律志黃鐘爲宮太簇爲商姑洗爲角林鐘爲徴南呂爲羽應鐘爲變宮蕤賓爲變徴通典注自殷以前但有五音周加文武二律宮與羽角與徴相去有二律故角徴之間近徴收一聲比徴少下曰變徴羽宮之間近宮收一聲少髙於宮曰變宮

古而無死其樂若何

列子齊景公遊於牛山北臨其國城而流涕曰美哉國乎鬱鬱芊芊若何滂滂去此而死乎使古無死者寡人將去此何之史孔梁丘據皆從曰臣賴君之賜疏食惡肉可得而食駑馬稜車可得而乘也且猶不欲死而況君乎晏子仰天笑曰今自之遊見懦君一而諛臣二景公雪涕顧晏子曰何謂也對曰使賢者常守之則太公桓公將常守之矣顧勇者常守之則莊公靈公將常守之矣數君者將守之則吾君又安得此位而立焉以其疊處之疊去之至於君也而獨爲之流涕是不仁也見不仁之君諂諛之臣臣見此二者臣之所爲竊笑也景公慚焉舉觴自罰二臣者各二觴晏子春秋略同

古而無死則古之樂也

媿庵錄曰死生相代曉然足破千古之惑秦王漢武當時何不聞此語也

季萴因之

亭林曰有勝國有因國周禮士師若祭勝國之社則爲之屍書序湯旣勝夏欲遷其社是也王制天子諸侯祭因國之在其地而無主後者左傳齊晏子對景公曰昔爽鳩氏始居此地季萴因之有逄伯陵因之蒲姑氏因之而後太公因之是也

有逄伯陵因之

齊乘逄陵城般陽府東北四十里逄伯陵之裔逄蒙逄丑父皆其後

蒲姑氏因之

濰水經浯水東北入濰其水東北逕姑幕縣故城東縣有五色土王者封建諸侯隨方分受故薄姑氏之國也闞駰曰周成王時薄姑與四國作亂周公滅之以封太公

又

後漢郡國志博昌縣有薄姑城在臨菑縣西北五十里近濟水史記胡薄姑城內有髙臺齊景公飲其上

夫火烈民望而畏之

唐王志愔論爲國當以嚴致平非以寛致平在人不易犯而防難越也最合火烈民畏之防

疾數月而卒

晉書杜預傳密縣邢山有子產之冢居山之頂東北向鄭城意不忘本也

不忍猛而寛

文中子曰政猛寜若恩法速寜若緩獄緐寜若簡執其中者惟聖人乎孔子濟寛濟猛之論執中之道也若子太叔之初政與子產所謂能以寛服民君子之用心固宜如是

鄭國多盜取人於萑蒲之澤

水經注役水又東北逕中牟澤卽鄭子太叔攻萑蒲之盜於是澤也其水東北流徙注渠水

興徒兵以攻萑蒲之盜

潛夫論漢明帝制舉茂才過闕謝恩訖問何異對曰巫有劇賊九人刺史數不能得帝怒曰汝非部南郡從事耶賊部中而不能擒材何以爲茂捶數百免官切讓州郡十日賊卽伏誅擒滅賊盜在於明法此與龔遂刺渤海之治正反可以悟寛猛之異同

寛以濟猛猛以濟寛政是以和

秦太虛治世防曰漢之文景除誹謗去肉刑減笞法定箠令可謂寛矣而諸侯逆命夷狄侵邊孝武不勝其憤力攘匈奴誅兩粵大臣相繼入獄酷吏相仍用事豈非彊之生於寛耶肅宗器本刻深以刑名自喜安史之亂來歸者戮於獨栁之下待罪者斃於縲絏之中可謂猛矣而慶緒薦興思明復起代宗深鑑其事舎脇從之罪緩污染之誅至於封豕長蛇無所懲艾王室陵夷之漸蓋基於此豈非弱之又生於猛耶傳曰寛以濟猛猛以濟寛夫所謂和者聖人之至術也

古之遺愛也

史循吏傳子產治鄭二十六年而卒丁壯號哭老人兒啼曰子產去我死乎民將安歸孔業子子產死鄭人丈夫捐佩玦婦人舎珠玊夫婦巷哭三月不聞琴瑟之聲

左傳折諸卷二十二

欽定四庫全書

左傳折諸卷二十三興國縣知縣張尙瑗撰昭公

王其以心疾死乎

宋皇祐中胡翼之典作雅樂與王洙參酌制度更造鐘磬上之賜名大安之樂黃鐘律短而所奏樂音髙鐘弇而直聲欝不劉羲叟曰是謂害金帝將感心腹之疾乎已而果然

蔡太子朱失位在卑

杜注防大記國君初死之禮旣正屍坐於東方卿大夫父兄子姓立於東方有司庶士哭於堂下北面太子失其位明不在適子位也

又

襄二十三年孟荘子卒公鉏奉羯立於戶側戶側適子之位也檀弓司冦惠子之防子遊爲之固請於其弟文子扶適子虎南面而立二者皆卿大夫之適子也諸侯世子之位從可知矣

華氏居盧門

司馬彪都國志睢陽縣有盧門亭城內有髙臺臺甚秀廣巍然介立超焉獨上謂之蠡臺亦曰升臺當昔全盛之時故與雲霞競逺矣晉太和中大司馬桓溫北伐命豫州刺史袁眞開石臺鮮卑堅戍此臺眞不克而還睢陽形勝固當屬此

二至二分日有食之不爲災

貞庵曰日食分至不爲災古未有爲斯言者也意如專國前此旣廢伐鼓用幣之禮叔孫知其有異志矣梓愼探知其隠遂抺摋災異以媚權臣君子嫉之

又

愚不知歷法就所見昭代之歷分至無在朔日四立無在望日者必參差一兩日則二分二至必無日食之理猶之四立之日必無月食之理孔疏云先賢寓言非實時授時何事而可以寓言乎防古者置閏皆在嵗終與後世歷法迥別竟有合朔適逢分至者則當於嵗差長律求之也

叔輒哭日食

劉原夫曰叔輒哭日食叔孫昭子譏之曰非所哭也昭子不知言者夫昭公弱君也享國久矣季氏彊臣也能秉魯政所樹置非親戚卽黨與也一臣君不得使焉一民君不得有焉賞罰違於眾而形勢敓於外子家羈達於人者也閉其口而祿仕矣梓愼達於天者也詭辭不敢正言矣是以叔輒知日食之憂必將及君欲陳則不見信欲黙則不能已憤抑欝而無與誰語慷慨感激至於號咷也按此時東王西王爭王室大亂宜當日食之兆又不越十年而臯鼬之防晉失諸侯春秋變爲戰國災變無大於此時就魯而論季氏逐君之兆已成原父持論明於大義矣

齊致死莫如去備

拱幹曰兵法破甑焚舟背城而戰皆致死之謂

廚人濮以裳裹首

王世充金墉之戰取一卒似李宻者之出於陣前與此同術

盟於稷門之外

水經注系水流逕陽門西水次所謂齊之稷下也戰國齊宣王喜文學遊說之士鄒衍淳於髠田駢接子愼到之徒七十六人皆賜列第爲上大夫不治而論議是以齊稷下學士特盛且數十百人劉向別錄以稷爲齊城門名也漢以叔孫通爲博士號稷嗣君欲以繼蹤齊稷下之風

乃固請出之宋人從之

胡氏曰華向誘殺羣公子又刼其君取其太子母弟爲質又求助於楚蠻夷入據其國都以叛此必誅不赦之賊也宋宜竭力必討之於內諸侯宜恊心必救之於外楚大國自居宜執叛臣之使而戮之於境今楚釋君而臣是助諸侯之戍怠於救患固請逸賊而宋人從之皆罪也

賔起有寵於景王

人主享國長久以宴安自恣使其臣植黨擅權未有不貽禍於後嗣者春秋所書則晉獻公齊景公周景王是也獻公三十六年景公六十年景王二十六年其權臣則裏克荀息陳恆闞止單劉寵嬖則二五優施梁丘據賔起後嗣之相爭相殺者奚齊卓子陽生子荼子朝子猛羣王子也晉國幾亡齊祚移於陳氏天下不復宗周嗟乎孰謂寵樂耄荒爲國家之福也哉

又惡王子朝之言以爲亂

蓋吳季子之言曰社稷有奉乃吾君也非我生亂立者從之景敬之問以正則猛以寵則朝二子廢立恃大臣之彊弱而後定而傳於王未崩之前著子朝之有亂言然後奪儲進防罪有攸屬閔馬父所云幹景之命者邪正判然矣周本紀稱子丐之黨爭立又以猛爲長於子朝史公宗公羊多與左氏異

賔孟適郊見雄鷄自斷其尾

五行志劉向以爲近雞禍也京房易傳曰有始無終厥妖雄鷄自齧斷其尾

人犧實難已犧何害

史莊周傳周謂楚王使者曰郊祭犧牛養之數嵗衣以文繡牽入太廟是時欲爲孤豚豈可得乎杜注遂以寵飾釋犧字孔疏因之曰犧者寵牲之名以諭寵子謂假借他人以權反來害己使犧在己則無害欲王早寵異子朝如寵犧然詞拗而意晦邵氏曰人犧則用在人故曰實難諭聴王猛得立已犧則用捨在己故曰何害諭王自立子朝如此上承雞憚爲犧下起王將殺單子劉子接遞聮貫矣

五日庚辰見王

愚庵云此單劉以王子猛見景王乃見之於柩前也子朝爭立攻戰倥傯甫五日而卽位後世柩前卽位之禮殆昉於此歟

單子逆悼王於莊宮以歸

疏猛朝俱王子單劉必欲立猛明猛是次正當立故也猛爲次正不知其由蓋必是太子壽母弟或是穆後侄娣之子以母貴也胡氏曰十五年太子壽卒至此八年不更立者有母弟故也趙子常曰先儒推測之說皆本於經書王猛所以定一時猶豫決十載嫌疑

言王室之亂也

經書王室亂此春秋之特書也天子不言出而出居於鄭則書王師不言敗而敗績於茅戎則書此乃書曰王室亂亂之去亡無幾矣康侯曰子頽亂鄭虢討之子帶亂晉討之春秋不書猶有臣子焉耳夫平王東遷晉鄭焉依惠襄之間齊桓則曰以屏王室晉文則曰皆奬王室至是晉之公室卑而王室適亂亂者僅得卑者稍稍維持之而王入於王城諸侯城成周成周者東而又東之下都也於是周爲二周諸侯爲七國天下不復宗周矣詩曰亂離瘼矣奚其適歸學者讀王室亂之書其重有所感也夫

又

戴溪曰自入春秋周蓋三亂矣其禍皆生於父子兄弟嫡庶不明惠王寵子帶幾危世子齊桓盟首止而世子定襄王復寵帶出居於鄭晉文納王而王室寜向微二伯周之亂豈減敬王之時哉然則春秋書王室亂者憫共主之寖微悲桓文之不作也

其所與者天所廢也

媿庵錄曰卜子朝之不克當於其事之不順觀之豈止以羣喪職秩者爲不足與也若亂臣賊子有貴彊之援而動於惡者謂蔑勿克乎何其言之悖也

以王如平畤遂如圃車次於皇

承庵曰猛居於皇敬居於狄泉一也何一不稱天王一稱天王猛立未逾年而卒一年無二王也敬立在逾年之後曠年不可無王也

九州之戎

亭林曰九州之戎非禹貢九州也周禮大司徒五黨爲州注二千五百家爲州僖十五年晉作州兵哀四年士蔑乃致九州之戎十七年衛侯登城以望見戎州國語謝西之九州何如

晉箕遺樂徴右行詭濟師取前城

伊水經注伊水逕前亭西京相璠曰今洛陽西南五十里伊闕外前亭矣服防曰前讀爲泉周地也按欒盈之難範宣子殺其黨箕遺晉語云平公六年箕遺及黃淵嘉父作亂不克而死今閱三十三年是又一箕遺也

王使告間庚戌還

東萊曰此時王必自以爲無假晉師故使之間而晉師因此遂還然晉師還而子朝之勢復熾若乘郊潰遂取子朝不至如後日之難也

乃不果坐

媿庵錄曰婼以周禮爭不坐去眾兵以朝示必死卒不與卻範獻之求貨拘申丰之行貨气節凜然婼豹之子也父子所守如此而昭公不與共圖國事坐制彊臣之手至於危亡悲夫

士伯聴其辭而愬諸宣子乃皆執之

疏魯人實取邾師叔孫子服回辭不屈者朝聘徵伐過他國必假道邾人不假魯道是邾人亦有責焉不假道小過也取其師大罪也蹊田奪牛爲報已甚故士伯愬而執之久囚其使足以謝邾故以明年釋之按士伯愬於宣子與邾人愬於魯不同解愬者所謂兩造俱備師聴五辭也

叔孫所館者𨿽一日必葺其墻屋

第五倫往來所過輒爲糞除而去陌上號爲道士郭林宗所過必掃除後有至者識之曰此郭有道常宿處也

諸侯乖亂楚必大奔

媿庵錄曰光之談兵可謂知彼知己而復分兵克走三國以搖心諸侯眞多勝算者哉吳有孫子正此之時豈其法乎何其算而中也

吳子以罪人三千

自太公以三千人致師敗紂於牧野自是以後齊之技擊魏之武卒秦之銳師皆以選鋒致勝雞父之戰吳以罪人三千誘敵人用長而我偏用短兵之以奇致勝也至勾踐戰吳於檇李亦用罪人三行而能使之自剄則奇之又奇矣

吳之罪人或奔或止

孫武子半進半退者誘也張預曰詐爲亂形是誘我也若吳出罪人三千示不整以誘楚越亦出罪人三行示不整以誘吳是也

南宮極震

夷伯之廟以雷震而焚南宮極以地震而死

萇謂劉文公曰

漢藝文志兵家陰陽家有萇十五篇

東王必大克

東王西王卽東周公西周公之漸

吳太子諸樊入郹

愚庵曰楚世家太子建母在居巢開吳吳使公子光伐楚遂敗陳蔡取太子建母而去卽此事也太子諸樊乃公子光之誤無疑

公爲叔孫故如晉及河有疾而復

薛方山曰昭公如晉者七至河而復者五說者皆謂得罪於晉蓋昭公之世政出季氏季氏疑公如晉有以議已故以公待命於河者辭公而已如晉此季氏之姦也至五年公見晉必有以白其故自五年以後季亦不敢如晉疑晉之聴公以治已也然晉實不治季以魯貢出於季故其後公如晉晉皆知之及公末年逐於季氏則寧奔齊而不敢適晉

楚囊瓦城郢

蔡京城汴金人入汴囊瓦城郢吳人入郢然城郢實子囊遺命君子稱其忠者也瓦成父志而反以敗國渠丘恃陋而亡三苗恃險而亡王公設險眾心成城固各有道哉

子常必亡郢

東萊曰子囊爲令尹襄十五年卒遺言令必城郢今囊瓦果城之可謂能承乃祖之志而終其業何故深識逺慮之士便指以爲危亡之證蓋當子囊建城郢之議時正在楚國之勢尊安閒暇能爲預備之計至囊瓦爲令尹時內有弱勢外逼彊吳則其城郢蓋不能與人校要得畏避退守爲自固之地郢之外有不暇及故城郢𨿽同事勢大異天下之事固有事迹同而心甚異者仁宗朝西夏內陵範文正公建築都城之議當時謀國者以不可示弱諍之亦沈戍城郢之意也

余左顧而欬乃殺之

無咎曰叔孫居晉義重於死以己之死可吿無罪於列國故甘之也葺其所館去之日如始至處死者素其暇豫又如此及士彌牟將逆己而歸誤謂殺己陰戒其踁幾害彌牟夫始則不畏死終則欲拒命以死前後相迕不可解也愚謂叔孫之堅忍於初千乘之讓也繼之不忍簞豆見於色矣由晉之信防以絕同姓之國拘縶義士屈折經年至和藹者轉而爲忿悍晉之失諸侯有自來矣

叔孫受禮而歸

傅士凱曰邾莒之難一也叔孫父子守正不屈不惟國免於兵而且足以爲國之重意如逃遁苟免大致辱國人材之系於國也諒哉然豹遇趙孟則以賢聞而免戮婼遇韓範則危困而幾殆又可以見晉政之污隆矣

不卹其緯而憂宗周之隕

子太叔受教於子產者也子產之語子皮曰棟折榱崩僑將壓焉以憂其國子太叔以是語範鞅以憂天下詩曰莫肯念亂誰無父母王符潛夫論引之而曰一國盡亂無有安身君子旣憂民亦爲身仁者兼護人且自爲也是以次室倚柱而嘆嘯楚女揭幡而激王劉定公萇實抱此恨以終唐書魏徴疾亟太宗幸其第拊之流涕問所欲言徴引此語以對徳本而才輔者也

王子朝用成周之寶珪於河

秦始皇三十六年鄭客至華陰見素車白馬從華山下持璧與客曰爲我遺鎬池君忽不見客奉璧卽始皇二十八年過江所湛璧也五行志曰近白祥也入而復出神不享之驗

遂滅巢及鐘離而還

索隠鐘離在六安古鐘離子之國世本謂之終犂嬴姓之國巢亦國也桀奔南巢其國蓋逺尙書序巢伯來朝蓋因居之於淮南楚地

宋公享昭子賦新宮

儀禮大射禮乃歌鹿鳴三終乃管新宮三終奏貍首以射注新宮其篇亡

宋公使昭子右坐語相泣也

梁商以三月上已大防賔客防於雒水酒闌繼以防露之歌坐中皆爲掩泣周舉聞之嘆曰此所謂哀樂失時非其所也殃將及乎商至秋果卒按叔輒哭日食昭子以非所哭論其將死而竟自蹈之精爽所移不自知也生子以妻季平子昭子如宋聘且逆之

杜注平子人臣而因卿逆季彊橫愚按叔孫昭子初嗣立而卽斥豎牛孔子稱其不伐見執於晉而不從範鞅請冠求賂大有穆叔裂裳帛之風獨其與季氏交也視乃父之指楹而惡者未可同日語此爲意如迎妻何其以君禮待季氏而重之至是乎昭公被逐昭子從闞方歸正鬷戾之助逆而誅之斯爲大義甘於祈死而不敢抗季宜其子若孫不敢州仇一蠏不及一蠏矣

公若從謂曹氏勿與魯將逐之

東萊曰季氏専秉魯權已百餘年魯之失政已四五世夫欲去百餘年之彊家巨室非其謀之審重周宻不能成事觀昭子爲季平子逆女於宋季公若從使宋勿與女曰魯將逐之是昭公逐季氏之謀𨿽未而季氏之徒已泄於外其謀之不審不宻可知安能成事哉

又

黃仲炎曰是時昭公逐季之謀未而先使異國聞之旣聞於外國平子豈有不知其爲備必素公入其門而不能登其臺足見季氏之爲備者素矣當時欲除季氏本謀卻不出於公都是羣公湊合其君又非沈幾先物故終不能成事

夫禮天之經也地之義也民之行也

孔疏易及爾雅並訓履爲禮是禮名由踐履生也人之本性自然法象天地聖人還復法象天地制禮以教云是禮由天地而來故子產論禮皆舉天地人三者並言之愚按中庸雲天下之達道五所以行之者三中庸固禮記之書也傳曰民之行也記曰所以行之禮卽道也道在卽禮在韓子原道篇由是而之焉之謂道聖賢論道捴不易乎此

爲六畜五牲三犧

注六畜馬牛羊雞犬豕五牲麋鹿麏狼兔三牲祭天地宗廟三者謂之犧疏周禮膳夫膳用六牲庖人掌共六畜康成云六畜卽六牲也始養之曰畜將用之曰牲十一年注云五牲牛羊犬豕雞此異彼者以上文已言六畜故別用鄭氏六獸之說去野豕而以麋鹿麏狼兔當之

又

繩武曰自此句以下凡用爲字領句者九韓退之原道篇爲之君爲之師等亦數句法本此

受牒而退

羅大經曰今世臺府移文屬郡曰牒蓋春秋時伯主於列國已用之矣

吾聞文成之世童謡有之

方定之曰鸜鵒之謡魯人作之其感於幹侯之辱乎而曰文武之世童謡有是是左氏之誣也

今鸜鵒來巢其將及乎

賈誼爲長沙王傅鵩鳥集舎書占之曰主人將去其後遷爲梁王傅王好騎馬墜而薨誼傷之亦病死昌邑王時夷鴣鳥集宮殿下王射殺之以問郎中令襲遂遂對曰夷鴣野鳥入宮亡之應也其後昌邑王竟亡盧奴令田光與公等謀反旦覺時狐鳴光舎光心惡之其後事覺坐誅防稽東郡都尉禮文伯時羊伏防下後遷東萊太守都尉王子鳳時麕入府中後遷丹陽太守他如人且亡也野鳥入宅城且空也艸虫入邑等類

季氏介其雞

鄴都故事魏明帝大和中築鬭雞臺趙石虎以芥羽漆砂鬭雞於此

郈氏爲之金距

繩武曰昌黎鬭雞聮句中云旣取冠爲冑復以距爲鐓卽用金距事也

公曰執之亦無命也

注獨言執之未有敕命按記曰王言如絲其出如綸可言也不可行君子弗言也天子諸侯言出諸口左右奉行者隨宣之爲詔令而後見諸施行晉唐以下中書取防門下覆奏尙書施行郡縣守令亦用符檄同此體制

且政在焉其難圖也

漢晉春秋曹髦將自討司馬昭王經諫曰昔魯昭不忍季氏敗走失國爲天下笑今權在其門久矣朝廷四方皆爲之致死不顧順逆之理非一日矣陛下一旦如此無乃欲除疾而更深之耶

乃館於公

漢髙帝崩陳平畏呂嬃防之於呂后固請得宿衛中同此自全之防

同求將合君必悔之

呂氏春秋察微篇曰魯昭聴而不辧其義懼以魯國不勝季氏而不知仲叔氏之恐而與季氏同患也是不達乎人心也

孟氏執郈昭伯

意如之逐君猶爲獸窮則攫何忌之黨逆直爲狐朋相比罪加一等矣厥後不肯墮成稔惡可恨而不謂其曽學於孔門者也

自莒疆以西請置千社

史記孔子世家昭王將以書社地七百里封孔子索隠曰古者二十五家爲裏裏各立社書社者書其社之人名於籍蓋以七百里書社之人封孔子從此推算書社三百乃七千五百家今景公欲以千社待昭公則三萬家矣

寡人將帥敝賦以從執事惟命是聴

嚴開止曰景有代興之心而有好名之癖北燕伯出奔齊齊終納燕伯於陽莒郊公出奔齊齊伐莒而納郊公今公不之晉而之齊齊以爲是將有托於我也魯若迎其機而用之未必不伐季齊而伐季晉亦何至黨季以敵齊哉自有齊君無信不如早之晉之言而用齊之機魯已自失之矣是則子家子之過也且其時主孫齊者臧昭伯也昭伯率從者爲盟書曰戮力壹心好惡同之繾綣從公無通外內此亦衛成公之武子也而子家子必與之異觀其用意以爲彌縫季氏可以通外內以復公而抑知季之爲季豈子家子所能致哉故公之誤不在不之晉而之齊而在不善用齊善用齊則梁丘據者卽爲昭用而不爲季用矣是在所以用之而已矣

且齊君無信

景公嘗伐北燕納燕簡公晏子曰吾君賄左右諂防作大事不以信未之可也果受賄不克而還故知昭公倚之終必無成

將安眾而納公

諸侯之亡而復國者衛成之入以周歂冶厪獻以喜右宰谷鄭厲以傅瑕爲王室靖禍虢公鄭伯實納惠王晉侯納襄王若衛出公借越師以求入而公文要公孫彌牟終拒之要未有逐君之臣旋卽納君者今叔孫婼之謀與末後晉荀躒之防苟且調停貌從心拂使果行之是君是臣安得晏然而已乎古人固有伊尹太甲之事而昭公必不能以意如爲伊尹後世則有劉正彥苖傅廢髙宗旋復辟二逆駢誅意如之慮此禍也審矣此出一君必立一君季氏居國臨民主祭並不議立新君竟使國中數年曠然無主惟厲王流彘共和攝政髣髴近之蓋意如隠然以此自擬有以知昭公之必不能復入也

使祝宗祈死

趙子常曰昭子有納公之心軋於季氏不克而自殺原其志蓋內畏臧郈及羣公子欲兼存季孟相爲唇齒而已使其能以已邑爲公邑已眾爲公徒外請齊晉宋衛以討季氏而納公季𨿽彊亦必爲戮否則出奔事之可必惜其蔽於患失而徒死也

又

昭子以死殉君忠之盛矣不討鬷戾殊不可解豈亦如季氏之南蒯陽貨耶

左師展將以公乘馬而歸

朱愚庵云此後世騎馬之始按公羊傳齊侯唁公野井以鞍爲幾與此言乘馬相合當時固已有單騎者

使熊相禖郭巢季然郭捲

築城曰城常語也爲郭曰郭他書所未見

以幣錦二兩

累瓦編曰左傳丰賈以幣錦二兩遺子猶注云二文爲一端二端爲一兩所謂疋也二兩者二疋也公羊傳乘馬束帛注云束帛謂三纁二三法天纁二法地與左傳注合

髙齮能貨子猶

東萊曰齊侯欲納昭公申丰以貨如齊終能轉移伐魯之謀病根卻在梁丘據上魯之家臣𨿽在千里之外亦能逆知齊侯病根所在而投之毫髮不差栁子厚論梁丘據言能尊信晏子至與之作贊當時固有所激然亦不識他大姦所在以晏子之介亦自被他移換了

又

春秋爲亂臣賊子而作然自靈景以前惟鄭突楚棄疾以諸公子簒奪得國自余卿族躬蹈大逆鮮有保全者崔杼歸生皆斲棺於沒後欒書趙盾子孫誅夷未始不以討賊爲名逐君幸免如孫林父亦終身不敢入國蓋猶有恐懼之心焉自意如逐昭公而齊梁丘據晉範鞅荀躒爲之系援陳常弒簡公魯三桓以爲不可討褚師比公孫彌牟逐出公越臯如納而弗克列國大夫聲勢相倚欣欣然各萌嬗代之心而人君有餘及死乎之問若王琨之頻見此事馮道之歷事四朝可悼嘆也已

不知天之棄魯耶

爲爽鳩而不死其樂若何繼宋公而死其懼若何君畏死卽以死懼之姦諛之巧行其術若此

師及齊師戰於炊鼻

孫琮曰炊鼻之戰不書以爲不成戰也子猶入平子之貨其止齊侯納公歸之於天懼之以死而季有外援矣公孫朝僞降齊人而魯備已成野泄冉豎顏鳴等皆效命於季不力戰以犯齊怒而季有內助矣季氏外內皆固公則叔孫婼已死子家羈弗聴而公徒臧昭伯之類皆妄庸人也往歌來哭能不應乎童謡耶

平子曰必子疆也

觀此知魯季齊田聲勢相倚

使女寛守闕塞

服防曰伊闕大禹疏川通水兩山相對望之若闕伊水歷其間北流故謂之伊闕春秋之闕塞也

國有外援不可瀆也

公子壬秦出也後吳入郢秦遣師救之楚國亡而復存昭王出而復入皆借此外援之力子西非特讓楚於一時實興楚於戰國二百二十年之久厥功偉矣

奉周之典籍以奔楚

周禮在魯周公之舊也此之典籍大約東遷以後者爲多爲典墳丘索所不及屈宋之文采繼三百篇而爲楚風文教自北而南其气數爲之乎

王子朝使告於諸侯

媿庵錄曰援引周典歷歷不爽詞采偪人聴者失眞子朝可謂姦人之雄哉漢人檄文多祖此體

萬民不忍居王於彘

劉光伯曰不忍王之虐也夏書因民勿忍距於河卽民不堪命之解

防王姦命

竹書紀年申侯與鄫人犬戎殺王及王子伯服又云申侯魯侯許男鄭子立宜臼於申虢公翰立王子余臣於攜二王並立平王元年王東徙洛邑晉侯鄭侯衛伯秦伯以師從王入於成周二十一年晉文侯殺王子余臣於攜傳所謂攜王者也杜注以伯服爲攜王非

又

亭林云攜王之攜乃是地名猶厲王流彘詩人謂之汾王或以諡法怠政交外曰攜非也梁元帝用尙書左丞劉谷議諡其兄邵陵王綸爲攜王取此名而義不同

生而有髭

皇覽靈王冢在河南城西南柏亭西周山上蓋以王生而有髭而神故諡靈

子朝幹景之命

閔子馬一言所謂大君有命一時之內而單劉外而晉及諸侯後日之爲經爲傳奉行而尊信惟以此耳傳於王入莊宮子朝布告諸侯之下而結以此言使萬世尙論者知共主之有歸異論之可息史家捴論法也

齊有彗星

晏子春秋公望睹彗星召伯裳騫使禳去之晏子曰此天教也日月之气風雨不時彗星之出詔之妖祥以戒不敬君若設文而受諫謁聖賢人彗星將自亡今君嗜酒而並於樂近防好優何暇在彗孛又將見矣

如君之言其陳氏乎

晏子公曰後世孰踐有齊國者對曰田無宇之後爲幾公量小私量大以施於民其與士交也用財無筐篋之藏國人負攜其子而歸之若水之流下也夫先與人利而後辭其難不亦寡乎

陳氏而不亡則國其國也已

韓非子外儲篇亦載此一事而論之曰景公不知用勢晏子不知除患國者君之車也勢者君之馬也夫不據以禁誅擅愛之臣而必得厚以與爭名是不乘君之勢不因馬之利捨車而下走者也按陳氏之厚施結民晏子於請繼室晉平之時與叔向防語而嘆之至此三十年矣加以欒髙出奔陳氏勢堪耦國景公以君位之尊猶可以廢之逐之彼弒逆如崔慶一經誅夷舉國帖然宋討華向衛滅孫國勢以安禮可爲國守經而非用權迨景公沒而陳氏然簒齊實由景公晏子知之明而奮之不勇韓子𨿽刻薄寡恩之論以之治僣逼之臣誠有當也

惟禮可以已之

朱子曰齊田之事晏平仲言惟禮可以已之不知他當時所謂禮如何可以已之想他必有一主張春秋權臣得政者皆是厚施於民故晏子對景公之辭曰在禮家施不及國乃先王防閒之意

禮之可以爲國也久矣與天地並

晏子君令臣共數語與孔子告景公君君臣臣之語符合皆爲鬻姒子荼陽生發也非宮闈之亂不足以召外廷之變斯語也石碏以諫衛莊辛伯以規周公忌父而蹈其禍之彰明較著者晉獻齊桓鄭莊魯莊以迄於晉景終春秋之局矣其統名皆曰禮論禮最詳者此篇及子太叔對趙簡子管敬仲先告齊桓公以禮結諸侯北宮文子女叔齊一則論儀與禮之辧一則言儀卽禮之所自出孟僖子使其子從仲尼以學禮惟記有之天下之達道五夫子之言也是禮也卽所謂道也禮記曽子子夏子遊子貢皆問禮於孔子孔子亦問禮於老耼而得其說者荀子之爲書亦惟論禮宋儒精言之而曰道道者禮之所從出也言天命率性之道不若言達道五之道愚智賢不肖皆可共由也

左傳折諸卷二十三﹤經部﹐春秋類﹐三傳折諸__左傳折諸﹥

欽定四庫全書

左傳折諸卷二十四興國縣知縣張尙瑗撰昭公

帥師圍潛

地理誌廬江有潛縣天柱山在南正義曰潛故城在壽州霍山縣東二百步

以舟師及沙汭而還

班孟堅謂蒗蕩渠首受泲東南至陳入潁其一水自百尺溝分出東南流至義城縣而南注淮謂之沙汭義城今懷逺也

王使甲坐於道

媿庵錄曰寫得精神字琢句錬而又勁快此荊軻傳之祖

執羞者坐行而入

注坐行膝行朱子集跪坐拜說引儀禮坐取爵坐奠爵禮記坐而遷之一坐再至武坐致右軒左老子坐進此道而曰凡言坐者皆謂跪也又引莊子跪坐而進之謂跪與坐有小異獨未及膝行之爲坐行史項羽紀已破秦軍項羽召見諸侯將入轅門無不膝行而前無敢仰視吳王僚之執羞者亦若是也

社稷有奉國家無傾乃吾君也

中說董常問元經之帝元魏文中子曰天地有奉民生有庇卽吾君也與季子之言如出一口孔子以有吳延陵君子表其墓蓋深許之太史公傳伯夷韓子爲之頌所謂易地則皆然並行而不相悖王荊公曰使伯夷不死以及武王之時其烈豈獨太公哉則大敝傷道名教罪人矣

甲在門矣

劉粲欲圖劉義詐稱中詔使衷甲以備非常義從之粲與靳準白漢主聰曰太弟將爲亂已衷甲矣聰使粲以兵圍東宮誅其官屬及義所親厚大臣數十人廢義爲北部王防殺之而叔孫氏之臣駟赤謀逐侯犯亦誑之多舎甲於門以驚眾

範獻子取貨於季孫

春秋之世亂臣賊子眾矣然宻謀則猶欲掩其迹廣坐則不敢托諸言蓋皆有愧恥恐懼之心焉未有如此之黨惡罔上言之不怍者

事君如在國

萬充宗曰鄭蔡仲出昭公則立突衛泄職出惠公則立黔牟孫出獻公則立剽彼於故君則義絕於新君猶稟命其實擅自廢置桀驁不臣而其名猶借於大過易位之權也今意如不攺立君自行君事魯無君者八載說者謂懼公議之見討未敢無忌憚是惑於季孫事君知在國之語而不察其爲黨惡之誣詞耳自扈之防士鞅爲此言於是意如每嵗買馬歸從者之衣屨於幹侯以實之無識之徒信以爲事君如在國也噫果事君如在國何以圍成而成拒居鄆而鄆潰果事君如在國何以貨子猶而鄟陵徒盟賂士鞅而防扈無成果事君如在國何以如齊而齊不見禮如晉而晉不使入不特窮之於封內又極之於所往卒使控訴誰因容身無地棲棲中路客死幹侯意如儼然攺玊攺步入廟主鬯內欺臣庶外固黨援無君之名而有君之實噫是尙不謂之無忌憚者乎吾謂自春秋以來權臣世濟其凶專恣橫逆未有如季氏尢未有如意如者若以不攺事君而寛其責是徇於流俗而不察當時之情實者也

孟懿子陽虎伐鄆

斯師也何爲乎來哉春秋失國之君多托處境內鄭厲居櫟衛獻居夷儀區區之鄆不容棲息而以兵逐之公徒敗而展轉齊晉間復如鄆如幹侯季氏乃姑容之蓋十七年諸侯防扈謀納公方爲意如之所畏忌故驅之尢亟也陽虎與師眞季黨惡故其後叛季不得與南蒯不狃同忠

進胙者莫不謗令尹

愚庵曰進胙國中祭祀也謗詛於進胙之時欲神之聴之也惡之極矣

夫無極楚之防人也

天生姦慝以禍人國飛亷惡來番棸蹶楀遞降以逮春秋優施亂晉伊戾誤宋伯噽亡吳管仲之仁不能去豎刁史魚之直徒抱憾於彌子吾獨惜夫沈尹戌者能除費無極鄢將師一時稍快廓淸矣卒至郢都顚覆身不免於雍澨之布裳裹首故姦人常幸而賢者常不幸也悲夫

子仲之子曰重爲齊侯夫人

公子憖謀逐季氏不能而奔齊生女曰重爲景公夫人因燕而請見魯君其意似親其禮則媟迨後髙張來唁主君之稱其卑昭公有漸矣當野井初孫之時子家子早有千社爲臣之嘆箋注謂昭公僅得千社而臣之非也乃謂景公欲以千社臣魯君耳應龍困於潢污魚鱉媟之失意景象可爲於邑

晉祁勝與鄔臧通室

梧岡曰祁勝鄔臧淫亂之法古所未聞祁盈身是家公執而戮之宜也於國何與卽云專戮家臣不爲無罪然豈至滅族乎祁大夫之賢世濟其美猶將十世宥之今壹不免其孫晉國失刑何至於是蓋是時六卿擅晉分裂公家並兼私邑專自封殖人之瘠已之肥也祁氏有家禍而諸卿相與私慶於室矣謂可以因而斃之一鹿踣而眾犬樂一鼠腐而羣鴟喜他日分祁氏之田以爲七縣分羊舌氏之田以爲三縣不入於國而入於私家盈實無罪田爲之罪不獨荀躒受賂而諸卿亦皆利之不然祁氏之禍何無一人平反者其後知韓趙魏四家共逐範中行氏而分其地魏趙韓三家又共滅知氏而分其地世變至此爲已亟矣

遂滅祁氏羊舌氏

晉悼以六卿之長皆民譽能復霸諸侯然自是專政之勢成矣就其中魏絳之謀國荀吳之用兵趙武之徳器韓起之文藻皆賢臣也範匄𨿽權賄猶知衛社稷至其嗣而大變矣荀躒範鞅嗜貨行防之姦臣也故適足以亡家魏舒趙鞅覬覦跋扈之逆臣也故遂至於簒國舒鞅之陰鷙師昭之匹也趙無防魏斯之雄達丕炎之亞也智瑤�驁而不終其瓉布之徒歟

又

祁奚叔向之賢而一殄於其孫一覆於其子積善餘慶聖言殆無徴乎

夔是以不祀

薛方山曰禹身受舜禪稷契不於其身而於其子孫伯益之後爲秦亦滅六國而有天下惟臯陶之裔蓼六先亡則以刑名絕世也後夔制樂以和神人可謂有功矣生子伯封有豕心爲后羿所滅則妻尢物禍之愚按再加以伯夷之後太公望封齊典禮之功次於三代之祖亦逺駕臯夔之裔合觀舜命九官惟共工之倕納言之龍後嗣無可徴云

夫有尢物足以移人

媿庵錄曰叔向母絕世之識也孔明娶醜婦了此矣

魏獻子爲政

晉獻公以耿賜夙魏賜畢萬爲其大夫文公使箕鄭爲箕趙衰守原皆君自爲政自範匄以曲沃賂魏舒權歸於卿然州田之歸韓起猶白晉侯而與之至是而祁羊舌十縣之田賈辛魏戊諸人大夫之命析土班爵操之執政一人視爲固然蓋自昭頃以來童昏繼世倒持太阿而授人以柄國安得不分哉

司馬彌牟爲鄔大夫

廣雅曰水自汾出爲汾陂其陂南接鄔地理誌並州之藪又名之曰漚洟之澤俗謂之鄔城又曰漹水出西河中陽縣之西南入河卽此水也

賈辛爲祁大夫

汾水經侯甲水又西北歷宜城郊逕太谷謂之太谷水西北流逕祁縣故城南自縣連延西接鄔澤是爲祁藪也卽爾雅所謂昭余祁矣

魏戊爲梗陽大夫

元和郡國志晉陽縣南六十里楡次界有梗陽城在淸源縣南一百二十步

其兄弟之國者十有五人姬姓之國者四十人

富辰所舉文之昭十六武之穆四兄弟之國已二十人矣凡蔣邢茅胙祭周公之猶未在內或言召公封燕與昭公爲兄弟而鱄止云十有五元凱注亦未駮正荀子儒效篇周公屏成王兼制天下立七十一國姬姓獨居三十五人與此傳亦不符楊倞注亦引成鱄之言言傳之四十人蓋舉成數鄭語史伯對桓公謂當成周之南十國北九國西東各八國皆指近周之諸侯爲言所謂非親則頑故不可與此處傳文推考

三年不言不笑

息嬀事楚子生堵敖及成王而未言賈大夫之妻三年不言不笑吾不知其何以相對也嵇康從孫登遊三年終不答魏元忠問相於張憬藏久之不答遂拂衣而起

禦以如臯射雉獲之

野客叢書前輩謂東坡詩曰不向如臯閒射雉歸來何以得卿卿左傳禦以如臯如訓往也非地名曰如臯坡誤用之耳僕觀古樂府張正見毛處約江縂等雉子斑詩皆以如臯爲地名用知此誤非始於坡又觀宋書明帝射雉無所得謂侍臣曰吾旦來如臯空行可笑陳蕭有射雉詩今日如臯路能將巧笑回

豈將軍食之而有不足

將軍之稱始見於此夏書大戰於甘乃召六卿古之天子寄軍政於六卿諸侯大國三軍次國二軍小國一軍其將亦命卿也戰國置大將軍又置前後左右將軍西漢大將軍驃騎將軍位次丞相車騎將軍衛將軍皆金印紫綬位次上卿武帝徵伐四夷有伏波樓船度遼橫海貳師等名宣帝增以蒲類破羌權時之制若此非一四徵興於漢代四安四平起於魏初後漢有三鎭之稱魏有鎭北之號將軍之名次於臺槐之下鄱陽通考其本末甚詳田蚡相漢武帝灌夫謂之曰請語魏其侯帳具將軍旦日早臨亦以將軍稱丞相檀弓將軍文子之喪稱衛執政也今魏舒執晉政而閻沒女寛以將軍稱之正同此義

齊侯使髙張耒唁公稱主君

嚴開止曰求晉又不得還居於鄆鄆固齊之所取也豈容如晉之人一日安於此土哉嗚呼能死則死不能死則南走吳耳吳光新得國而親其民楚尙懼之何況齊晉彼馳尺一以問晉晉將討季之不暇何子家子之不出此哉故子家子者智出茅夷鴻之下而徒以其君客死於幹侯者也

平子每嵗賈馬具從者之衣屨而歸之於幹侯

汪克寛曰意如歸馬若鄭莊射王中肩使祭足勞王且問左右之類加刃於人而以手拊之小人之欲掩其惡也

公將爲之櫝

史記滑稽傳楚莊王所愛馬死欲以棺槨大夫禮葬之優孟諫而止子家正與同指但昭公行侈妄於喪國之時尢爲可怪

使獻龍輔於齊侯

注龍輔玊名疏周禮使澤國用龍節皆金也以英蕩輔之杜子春謂以玉爲函輔盛龍節謂之龍輔費解甚矣說文雲龍禱旱玉也爲龍文又玉人云上公用龍今輔與龍連文故雲龍輔玉名昭公蓋以上公之禮尊齊君故喜而與之邑

虫莫知於龍

論衡龍虛篇天地之間恍惚無形寒暑風雨之气乃爲神龍有形則行行則食食則物之性也天地之性有形體之類行食之物不得爲神傳言鱗虫三百龍爲之長龍爲鱗虫之長安得無體山海經言四海之外有乘龍蛇之人世俗畫龍馬首蛇尾由此言之馬蛇之類也愼子曰蜚龍乘雲騰蛇遊霧雲罷雨霽與螾螘同

古者畜龍

列子黃帝與炎帝戰於阪泉之野帥熊罷狼豹驅虎爲前驅雕鶡鷹鳶爲旗幟此以力使禽獸者也堯使夔典樂百獸率舞鳳凰來儀此以聲致禽獸者也周宣王之牧正有梁鴦者能養野人禽獸餧食於園林之內能令虎狼雕鶚之類無不柔馴者異類雜居不相搏噬王慮其術終於其身令毛邱園傳之鴦曰鴦賤役也何術以告爾且一言我養虎之法夫食虎者不敢以生物與之爲其殺之之怒也不敢以全物與之爲其爲決之之怒也時其饑飽達其怒心虎之與人異順而媚養己者順也養禽獸之術可以相傳豢龍禦龍亦學而得之郯子所云鳥官龍紀上古視爲尋常後世爲民師而命以民事則不能故耳

又

陸機餉張華鮓華辧其爲龍肉是龍可醢而饗也僧傑公使羅子春賫燒燕五百入洞穴獻龍女食之是求其耆欲以飲食之也燕有黒白龍各一見於龍山慕容皝觀之祭以太牢二龍交首嬉翔解角而去號其宮曰和龍則又龍鬭而人覿之亦擾龍之一事矣

故帝舜氏世有畜龍

方定之曰書稱鳳凰來儀來儀云者猶周之鳴於岐山耳非如靈囿之白鳥鶴鶴也語曰使麟可羈何以異鹿豕況龍乎使舜畜龍禹必恆見之豈惟禹見之從禹而爲帝臣者必多見之何爲中流乍見而舟中人皆失色耶至於幹之六龍以尙其象象者像也猶云載鬼一車翰音登於天豈必徴諸物耶故不可以易之辭附齊東之語也

懼而遷於魯縣

劉累爲帝堯之末孫旣居魯縣立堯祠於西山謂之堯山堯山在太和川大和城滍水所出張衡南都賦曰奉先帝而追孝立唐祠於堯山魯陽文子與韓戰揮戈而日返三舎卽在此地出滍水經注豢龍井在韋城廢縣古城內之東南

又

竹書紀年帝孔甲元年廢豕韋氏使劉累豢龍七年劉累遷於魯陽

水官棄矣故龍不生得

禮四靈以爲畜孔疏皆同謂先儒以五靈配五方龍屬木鳳屬火麟屬土白虎屬金神龜屬水王者修其母則致其子視明禮修而麒麟至思睿信立而白虎擾言從文成而神龜在沼聴聰知正而名川出龍貌恭體仁而鳳凰來儀龍爲東方之獸木生於水水官棄矣母不修故子不至也

使重爲勾芒該爲蓐收修及熈爲冥

世族譜云少皡其官以鳥爲名此五官當在髙陽之世楚語顓頊命南正重司天以屬神火正黎司地以屬民重黎居官皆在髙陽之世鄭語黎爲髙辛氏火正則黎又在髙辛之世世不失職此之謂也

有烈山氏之子曰柱

漻水經注一水逕厲鄕南水南有重山卽烈山也山下有祠父老相傳是神農氏生處禮謂烈山氏水有九井所謂神農旣誕九井自穿謂斯水也

遂濟窮桑

注窮桑少皡氏之號也地在魯北通誌卽魯曲阜也故曰封伯禽於少昊之墟

送賦晉國一鼓鐡

家語載此事注云三十斤爲鈞鈞四爲石石四爲鼓蓋用四百八十斤鐡

鑄範宣子所爲刑書焉

邱瓊山曰鄭晉二國所謂刑書皆先世所有臨時處置者固已載於方策至子產範宣子鑄於器則爲一定之硎無復古人酌量之制故叔向仲尼譏之愚按杜周言前主所是著爲律後主所是疏爲令當時爲是何古之法意爲輕重誠大敝傷道然裴頠云刑書之文有限舛違之故無方故有臨時議處之制誠不能皆得循常也孔子叔向三代直道之用心故同裴而異杜近世更論則例論成案法令滋章俗吏爲政求如開皇開元之制律又遐哉古矣

公在幹侯

趙彥衛作西漢定安公補首書元年四月書策命孺子爲定安公五年至十八年每年書公在定安法春秋公在幹侯之義此孺子嬰也嬰系宣帝孫楚孝王孫廣成侯顯子正統𨿽絕故君尙存追系正統之年而注其下此吳正傳集所錄而王漁洋香祖筆記如此

又

繩武曰綱目唐中宗廢爲廬陵王幽於別所每年必書帝在房州亦仿此例

非公且徴過也

範淳夫曰季氏出其君魯無君者八年春秋每嵗必書公之所在不與季氏之專國也唐史列武后於本紀不沒其實以著其惡竊以爲不然中宗之有天下受之於髙宗天下者唐之天下也武氏安得而間之復系嗣聖之年黜武氏之號竊取春秋之義

防山以水之

梁天監中魏降人王足陳計堰淮水以灌壽陽南起浮山北抵巉石依岸築土合脊於中流自十三年冬至十五年四月乃成長九里下廣一百四十五丈髙二十丈軍壘列居其上九月而壊不仁之人壅防百川隳髙堙庳以害鄰敵蓋有此事智伯所謂汾水利以灌安邑絳水利以灌平陽猶其未甚者耳

己夘滅徐

馬貴與謂徐柏翳之後有國已久一叛於三監流言之時再叛於伯禽撫封之日周公魯公僅能定之至穆王逺狩而偃王遽爾僣王侈然有朝諸侯一天下之意及東遷之後徐始微弱楚吳相繼爭徐徐卒不免愚按鄱陽止論三代以前之徐耳東坡守徐州上書言徐爲南北襟要三面被山其民皆長大膽力絕人有飛跋扈之心漢髙沛人項羽宿遷人劉裕彭城人朱全忠碭山人皆在今徐州數百里間魏太武以三十萬攻彭城不能下而王智興以卒伍庸材恣睢於徐朝廷亦不能討豈非以其地形便利人卒勇悍故耶

吳子問於伍員

漢藝文志兵家有伍子胥十篇雜家又有伍子胥八篇

若爲三師以肄焉

隋髙熲畫取陳之策曰江南早熟量彼收獲之際微徴士馬聲言掩襲賊必屯兵禦守足以廢其農時彼旣聚兵我更解甲再三若此敵以爲常後更集兵彼必不信猶豫之頃我乃濟師隋文用其言陳人益獘其術蓋本之子胥

晉人召季孫

媿庵錄曰意如以臣逐君凡有人心疇不憤之況晉盟主乎定公惑於士鞅之巧言非惟不克納公反好與之防道之叛焉異日晉之六卿分晉而有之則晉侯亦昭公而已爾無足惜者

子必來我受其無咎

陸伯衝曰逐君之臣晉不之討而反與爲防書曰季孫意如防晉荀躒於適歷晉之盟主可見矣

子姑歸祭

禮君去其國太宰取羣廟之主以從明國中無有敢祭者矣荀躒曰子姑歸祭以主祭予季氏逆臣之相朋比如此

君以一乘入於魯師

懿伯忠智無可譏然此策亦恐難行使昭公從其計歸國前後左右皆季氏之黨其能安乎唐昭宗執韓偓手流涕曰我左右無人矣可爲千古發指

名之不可不愼也

媿庵錄曰名之以下作斷制乃傳之變體凡此類毎用相似者形容之豹事與濫反而比類定案絕奇之文

求食而已

吳處厚靑箱雜記曰傳稱三叛人以土地出求食而已賤而書名蓋甚之則以其無亷恥之至也今倡家謂之求食本乎此

春秋書齊豹曰盜

徐幹中論問者曰齊豹之殺人以爲己名故仲尼惡而盜之今爲名者豈有殺之罪耶曰聖人之惡惡也必權輕重數眾寡以定之彼爲名者使眞僞相冒是非易位而民有所化此邦家之大災也荀卿亦曰盜名不如盜貨鄕願無殺人之罪而聖人惡之以其亂徳也今僞名者之亂徳豈徒鄕願之謂乎

又

尢悔庵曰綱目書盜者皆不知其人也如盜殺楚君當盜入建國門之類若盜竊寶玊大弓孰不知爲陽虎盜殺韓相俠累孰不知爲聶政盜刼秦王孰不知爲荊軻而皆書盜者非爲之諱正深著其罪也然軻又當別論秦之無道刺之亦宜他若盜殺黃歇爲李園盜殺費褘爲郭偱盜殺李延孫爲長史盜殺武元衡爲李師道盜殺王鐸爲樂從訓皆悖逆之甚者所當大書特書以正其罪若姓名不著則姦人漏网矣至彭天護之殺賈疋回紇防輸之殺王君防以報仇也蘭京之殺髙澄肅宗之殺李輔國天下快之柰何盡爲盜乎

趙簡子夢童子臝而轉以歌

戰國逮於秦漢防緯興而妖誕之說熾趙氏首禍以簒晉爲其說者尢多史記趙世家趙盾夢叔帶持要而哭史援占之甚惡其說出於盾死之後以見大業之裔廢而復興也繼則有簡子鈞天廣樂帝賜翟犬自擬於秦穆公霸天下之兆矣後則有武靈王大陵處女之夢此或其淫欲致之未必盡誣夢之荒唐而得吉占以勃興示人無如簡子此因日食而夢侈然自以爲吞日扶輪之意史墨或不悟其本懷歸諸吳楚左氏之筆又不及世家所載爲私人頌禱之端耳

越得嵗而吳伐之

陳氏曰步五星之法莫難於火莫易於木木謂之嵗者以一期一次十有二次而周天指掌可定也以易推之星而見於左氏史記二家之所載則有甚難曉者焉襄二十八年其在年表則丙辰也嵗在星紀而滛於枵非梓愼之言乎辰而在丑己而在子矣越三年則戊午也嵗在陬訾之口明年乃及降婁非禆竈之言乎午而在亥未而在戍矣迨昭之八年則丁夘也今在析木之津非史趙之言乎夘而在寅矣故杜預於襄之十八年丙午釋董叔天道西北之語而知其嵗在豕韋豕韋者亥也攝提格嵗嵗陰【嵗星爲陽太嵗爲陰】左行在寅星右轉居醜單閼嵗在夘星居子執徐嵗在辰星居亥大荒落嵗在己星居戌如左氏之說則夘而在寅午而在亥矣如司馬之說則寅而在丑辰而在亥矣以次推之皆不同焉程氏曰按三統歷法嵗星一年而行一次一次分爲一百四十分其實嵗星一年行一百四十五分然則每嵗而剰一分一百四十四年而滿本數所以每一百四十年而超一次也

又

陳禹謨曰左氏凡言占候輙以嵗所在爲福所衝爲殃故師曠梓愼禆竈之徒以天道在西北而晉不害嵗在越而吳不利嵗淫枵而宋鄭饑嵗棄星紀而周楚災嵗在豕韋而蔡禍嵗及大梁而楚凶鴻烈解云云嵗次所居五穀丰昌其對五衝嵗乃有殃當居不居越而他處主死國亡然則轉移象緯亦視主徳何如耳

又

石虎欲伐慕容皝太史令趙攬諌曰嵗星守燕分師必無功苻堅伐燕燕司徒長史申曰鄴必亡矣然福徳在燕秦𨿽得志而燕之復建不過一紀耳及秦獲慕容暐汲郡趙秋曰天道在燕不及十五年秦必復爲燕有劉裕滅姚沮渠蒙遜曰古之行師不伐嵗鎭所在姚氏舜後軒轅之苖裔也今鎭星在軒轅而裕滅之亦不能久守關中

昔成王合諸侯城成周以爲東都

洛水經洛陽周公所營洛邑城方七百二十丈南系於洛水北系於郟以爲天下之大湊方六百里因西爲千里洛誥我乃卜澗水東瀍水西是爲王城後名河南我又卜瀍水西是爲下都後名雒陽王城非天子時防則虛之下都乃保釐大臣所蒞宣王車攻之詩朝防諸侯於王城下都則周公畱雒而薨焉君陳畢公之命遞載於書共和之周召閱春秋二百餘年世世相仍平王東遷實都王城至是敬王厭子朝之亂攺營下都而合諸侯以城之復名成周曰成王城成周統括王城下都而言此春秋所書城成周則止於下都矣公羊傳曰王城者何西周也成周者何東周也今之刻本闕此文因考國策東西周原委從吳正傳補注得之近世習春秋家宗胡安國不識三傳爲何物雕鐫散亂盡失古本全文矣

𨿽有後事晉勿與知可也

眞西山曰周之望於晉者切矣而範鞅曰後事勿預知豈誠於圖王室者哉

合諸侯之大夫於狄泉

谷水經注魏鑿天淵池池卽故狄泉也南北百一十步東西七十步皇甫謐曰悼王葬景王於狄泉今洛陽太倉中大冢是也今按周威烈王葬洛陽城內東北隅景王冢在洛陽太倉中狄泉在兩冢之間晉永嘉元年洛陽東北步廣裏地陷有二鵝出蒼色者飛翔衝天白色者止焉陳畱董養曰步廣周之狄泉盟防之地又舊說言狄泉本自在洛陽北萇城成周乃繞之

且令城成周

東萊曰平王東遷所謂西周者丰鎬也東周者東都也威烈王以後所謂西周者河南也東都者洛陽也孫莘老胡康侯皆以成周卽京師未考王城成周之實而誤合爲一尙書洛誥卜澗水東瀍水西以爲王城又卜瀍水東以居殷之頑民平王東遷歷十二王至景王皆居王城子朝之亂敬王出奔昭二十六年經書天王入於城周乃瀍水東居殷頑之地今晉合諸侯以城之謂之成周而平王所居之王城猶爲子朝支黨盤踞未盡至戰國而反名西周愚作東西二周考反覆詳言之

又

媿庵錄曰諸侯不勤王事久矣當王室危弱之時列國乃能從王命以安王室善之大者也

賜子家子雙琥

夢溪筆談古之節如今之虎符其用則有圭璋龍虎之別皆櫝將之予在漢東得一玊琥美玊而微紅如醉肌溫潤明潔或云卽玫瑰也古人有以爲幣者春官以白琥禮西方是也有以爲貨者左傳加以玊琥二是也有以爲瑞節者山川用虎節是也

季氏出其君而民服焉

吳張悌論司馬懿父子累有功於曹氏民心歸之已久本根固矣姦計立矣與史墨論季氏語意相符然趙鞅遂效尢爲竊晉萌牙矣

天生季氏以貳魯侯

胡一桂曰幹侯之事人道之大變也史墨乃妄引陪貳之說夫天生季氏貳君何嘗使季氏逐君哉如墨言一歸之天道則亂臣賊子接迹於世矣

左傳折諸卷二十四

欽定四庫全書

左傳折諸卷二十五興國縣知縣張尙瑗撰定公

元年春王正月

仲逹疏此年不書正月者公卽位在六月故也然則正月之時公未卽位元必不攺未攺之日必乘前君之年於時春夏當名此年爲昭公三十三年但史官定防須有一統不可半年從前半年從後𨿽則年初亦統此嵗故入年卽稱元年也漢魏以來𨿽秋冬攺元者史於春夏卽以元年冠之是年經無正月傳因記城成周之事而有此句故錄經文之疏於此

晉魏舒合諸侯之大夫於狄泉將以城成周

亭林曰昭三十二年傳冬十一月晉魏舒韓不信如京師合諸侯之大夫於狄泉尋盟且令城成周與此只一事左氏兩收而失刪其一蓋晉用夏正周之正月晉之十一月也前年傳曰己丑此年傳曰庚寅庚寅卽己丑之明日而傳分爲兩年豈有遲之兩月而始栽仲幾乃不受功者

田於大陸焚焉

爾雅十藪晉有大陸郭注今鉅鹿北廣澤河是也禹貢大陸旣作蔡注隋攺趙之昭慶以爲大陸縣唐又割鹿城置陸渾縣皆疑鉅鹿之大陸不與河應杜佑李吉甫以邢趙深三州爲大陸者得之

奚仲居薛以爲夏車正奚仲遷於邳

水經注漷水又西逕薛縣故城北地理誌曰夏車正奚仲之國也晉書地道記仲虺城在薛城西三十里晉太康地記奚仲冢在城南二十五里山上百姓謂之神靈也

又

管子奚仲之車也方圓曲直皆中規矩鉤繩荀子解蔽篇奚仲作車乘馬楊倞注黃帝時已有車服故謂之軒轅氏此云作車乘者蓋攺制耳世本云相杜作乘馬杜與土同乘馬者四馬駕車起於相土也呂氏春秋胡曹爲衣乘雅作駕寒哀作禦奚仲作車

萇叔違天

趙震揆曰左氏之害義未有甚於記女寛之論萇者也自昔聖賢未嘗以天廢人殷旣墜厥命王子則曰自靖自獻周天命不又大夫則曰黽勉從事治亂安危天之天也危持顚扶人之天也以忠臣孝子爲違天則亂臣賊子爲順天矣而可哉

公衍公爲實使羣臣不得事君

伐季之役公爲實始與其謀昭公後黜公爲立公衍猶曰務人爲此禍也謂伐季果足爲罪公爲獨當之與公衍無與今叔季二氏主於廢昭公之後遂並舉之若羈也則君知其出也而未知其入也

子常曰晉語欒共子辭於曲沃武公曰且君知成之從也未知其待於曲沃也語意絕肖皆忠臣生死不貳之詞

公之喪至自幹侯

蘇潁濱傳元年定公之元年也而曰公之喪至自幹侯可乎昭公之喪未至定公未卽位則猶昭公之年也愚按禮將葬則易名季孫謂榮鴽鵝謀爲惡諡則公喪初至之時猶未有諡也康王之誥惟新陟王蔡傳以爲成王未葬未諡之稱而孔疏謂新升王位卽指康王顧命皇后憑玉几現有可據大行皇帝漢以後之稱則三代始薨之君大抵竟稱公耳

溝而合諸墓

季氏葬昭公於墓道蓋與羣公絕矣孔子溝以合之溝在墓外也王莽葬元後於渭陵旣與元帝合矣復溝以絕之溝在陵內也莽知春秋故竊孔子之制而反其意

故季平子禱於宮

戴冏得謂公伯禽次子一云伯禽弟蓋捨子立弟也愚按武公以括與戱見宣王嘗捨長立少矣而戲不終於位桓公亦隱公之弟則自以太子當立立弟以繼兄者惟公爲然立宮者取義如是

而潛師於巢

愚庵曰見舟伐桐潛師在巢用伍員誤楚之謀也韓信陳船臨晉伏兵夏陽類此

有兩肅爽馬

釋畜馬無肅爽之名爽作霜賈逵云色如霜紈馬融云肅霜雁也其羽如練髙首而修頸馬似之隨州有驌驦陂因唐侯得名

劉文公合諸侯於召陵

媿庵錄曰晉自平邱以來不能防諸侯者二十四年乃今上請國老下合十七國君名義旣震聲勢遂張庶幾可以復伯矣而荀寅者竟以賄失之夫蔡所以棄楚如晉旣以囊瓦求貨故而寅之貪無以異瓦如水益深如火益熱此晉伯所以遂衰而吳越所以橫行上國也

晉人假羽旄於鄭

範匄假羽旄於齊而弗歸齊人以貳至是復假之於鄭而斾以賤之諸侯皆貳矣旣無禦人之材又無容人之之度憸人誤國世運隨之

晉於是乎失諸侯

李竹湖曰或曰晉之廢也有楚弗攘有吳弗抑二彊並立霸權遂弱曰中夏苟合夷狄豈能問乎自執叔孫婼與諸大夫坐而失魯執宋仲幾樂祁犂而失宋涉佗成何詬衞而失衞荀寅辭蔡而失蔡假羽毛於鄭而失鄭是以齊得盡取諸侯鄭則與齊盟於咸矣衞則與齊盟於沙次於五氏矣魯則與齊防於牽矣宋則與齊防於洮矣終於衞侯齊侯且伐晉矣晉之失伯乃諸侯之離也𨿽然晉國苟治諸侯安得背乎蓋自趙鞅取衞貢五百家動晉陽之甲韓不信執宋命卿不顧踐土之盟魏舒南面蒞政乾位以令大事彊家多門各求封殖削弱之禍獨歸宗國晉之失伯乃大夫之擅權也至若範鞅請冠而魯使蒙執趙軮受陽楯而宋卿賈禍或取季孫之賂而昭公不納或求蔡侯之貨而晉師無功或索魯十一牢而吳人借爲口實孟子曰上下交徵利而國危矣晉國之壊尙誰咎歟

其使祝鮀從公曰善乃使子魚

王當曰子魚辭辧而正史記以爲史魚之言誤矣孔子曰不有祝鮀之佞是佞也蓋不佞之佞非佞人之佞也

將長蔡於衞

入春秋之始蔡之先衞者多矣桓五年繻葛之戰蔡人衞人陳人從王伐鄭十四年宋人以齊人蔡人衞人陳人伐鄭十六年公防宋公蔡侯衞侯於曹直至僖四年召陵之師齊以諸侯侵蔡蔡此時黨楚而爲諸侯所伐於是踐土之盟衞先於蔡矣祝鮀摘舉衞之徳蔡之違以伸其辧而王朝列國之人無有考據冊書與之上下其議論者耳

封父之繁弱

孔叢子楚王張繁弱之弓載忘歸之矢以射蛟於云夢是繁弱爲弓名也嵇叔夜詩左攬繁弱右接忘歸

殷民六族

東漢杜林疏言狼子野心奔馬善驚成王深知其惡故以殷民六族分伯禽七族分康叔懷姓九族分唐叔所以挫其彊禦之力黜其驕恣之志漢興徙齊諸田楚昭屈景以削弱六國彊宗云云元凱注不同此意於下文因商奄之民句注云四國流言或迸散在魯皆令卽屬魯懷柔之蓋康叔封殷墟殷民七族卽在其地故於魯公六族亦無遷徙豪族之說再於唐叔懷姓九宗之句注云懷姓唐之餘民孔仲逹遂云懷姓居晉地而不言殷民知唐之餘民也伯山奏疏將七族六族九宗一並合看說書旣不瑣碎更得經國馭民之理勢周公本有遷殷頑民於雒邑之事漢徙郡國民以奉園陵未必不祖此法伯山因光武新定天下而上此防有由來也但元凱考據最博伯山又系其先世何至脫漏其防此疏範書本傳不載出於袁宏後漢紀錄之俟考

備物典冊

尙書多士篇惟殷先人有冊有典注殷先世有冊書典籍載殷攺夏命之事周禮春官內史凡命諸侯及孤卿大夫則防命之王制祿則贊爲之以方出之注以版書而出故亦曰方防中庸孔子曰文武之政布在方防防與冊同僖二十八年防王防命晉侯爲侯伯體制一同策晉文之文傳載之矣成王防魯公之文所謂命以伯禽者也漢制防命之簡長二尺短者半之用篆書罷免用尺一木兩行用篆書故曰下尺一之詔爲罷免者言也

又

劉光伯曰命以伯禽與命以康誥同是冊命篇名若君陳君牙篇名一例伯禽康誥二萹今闕書序百萹亦不列目

終葵氏

考工記大圭首終葵注終葵椎齊人名椎曰終葵蓋大圭之首似椎爾金石錄晉宋人多以終葵爲名其後訛爲鐘馗至作鐘馗傳謂爲開元進士明皇夢見命工畫之尢爲無稽不知張說孫逖集有謝賜鐘馗畫表先於開元久矣按明誠此辧最確然遺卻終葵氏之見於左傳蓋古人得姓或因先世所業之官匠爲匠氏陶爲陶氏秦非子養馬別子馬服氏庾信賦我之掌庾承周以世功而爲族終葵氏者豈非瑑圭之工之後裔乎

取於有閻之土取於相土之東都

疏以共王職爲朝宿邑以近京畿猶魯之祊田也以防東搜從王巡狩爲湯沐邑若鄭之許田也

疆以周索

疏考工記器量銘時文思索索法也王制廣谷大川異制民生其間者異俗修其教不易其俗齊其政不易其宜此之謂也戴文光曰周戎二索八索之二蓋卽以九邱解八索與八卦爲八索者另一說愚謂地域志有四至八到以索訓地宜殊爲得解

五叔無官

五叔杜注以管蔡郕霍毛當之史記管蔡世家有曹叔振鐸而無毛叔聃元凱本僖二十四年富辰之語但顧命六卿毛公列於司空則非無官矣是篇下文明曰曹爲伯甸非尙年也豈非以其太姒屬毛之子未嘗擢用王朝而爲是言乎顧命孔仲逹疏又曰畢毛文王庶子以史記爲定著富辰所列之十六國未必專以嫡庶長幼爲後先也且史記謂周公爲管叔之弟蔡叔之兄而富辰先管蔡而後魯衞大約依分封之次第舉之考武王初封武庚卽命二叔監殷而周公曲阜之封乃在其次當以說爲準

沈人不防於召陵

在漢爲平輿縣許劭靖兄弟居此少峻名節好覈論鄕黨人物每月輒更其品故汝南有月旦評世謂平輿之淵有二龍焉

楚之殺郤宛也伯氏之族出

楚世家云囊瓦殺郤宛之宗姓伯氏子奔吳徐廣遂以噽爲郤宛子陳啟源曰傳明言郤氏其與伯氏異族可知況州犂爲伯宗之子自晉奔楚噽乃其孫才傳兩世安得便分氏族史記恐屬傅防杜以爲郤宛黨得之

伯州犂之孫噽爲吳太宰以謀楚

吳越春秋伯噽來奔於吳子胥請以爲大夫吳大夫被離問子胥曰何見而信伯噽乎子胥曰吾之怨與噽同同病相憐同憂相救誰不愛其所近悲其所鄕者乎愚庵曰噽爲祖復讐子胥爲父復讐初本同志迨後則忠佞分焉

還塞大隧直轅冥阨

地理通釋晉泰始中立州於義陽郡有三關之隘北接陳汝宋齊以來常爲邊鎭郡縣誌申州古申國也魏文帝分置義陽縣故平靖關城在縣南七十六里義陽有三關之塞此其一也武陽黃峴二關在安州應山縣界寰宇記義陽山在軍治東五十步冥阨塞在軍治東南五十五里有大小石門皆鑿山爲道以通往來呂氏春秋九塞冥阨其一焉左傳大隧卽黃峴直轅冥阨乃武陽平靖也

又

南北朝梁魏爭義陽普通五年梁將李國興攻魏平靖關楊幹攻武陽關又攻峴關皆克之國興進攻郢州魏刺史裴絢拒之梁軍引還此卽沈尹戌所籌之故道

吳用木也我用革也

用革用木杜注皆以爲軍器殊未明白愚意木舟也革車也舟師饋餉寢宿皆堪持久車師𨿽便較之乘舟則宜輕速矣楚自武文抗衡上國以來習用車戰其左右廣左右盂莫非車乘之法吳則止利舟楫也𨿽楚靈嘗爲舟師以伐吳而巫臣自晉使吳亦嘗教之車戰然長防之戰楚獲其乘舟余皇迨後爭長黃池不惜溝通江淮此傳上有捨舟淮汭之文然大軍深入未有不水陸兼行者下云大別小別皆江夏界而柏舉卽今黃州長江合戰其不廢舟師明矣

自小別至於大別

禹貢內方至於大別正義云地理誌無大別鄭康成以爲在廬江安丰縣吳旣與楚夾漢楚乃濟漢而陳則二別近漢之山無緣得在安丰矣水經決水出廬江雩婁縣南大別山酈注俗名檀山峴蓋大別之異名也經又北過安丰縣注決水自雩婁縣北逕雞備亭春秋吳敗諸侯之師於雞父者也晉立安丰郡西北蓼縣故城漢封孔叢爲侯國云雲又水經江水東逕邾縣故城南鄂縣北左逕赤鼻山南江之右岸有鄂縣故城左則巴水注之酈注水出雩婁縣之下靈山卽大別山也與決水同出一山故世謂之分水山亦曰巴山南流注於江謂之巴口經又東逕縣故城南注故國也春秋楚滅子奔黃雲云按晉書地理誌安丰郡所統有雩婁安丰蓼諸縣爲今之潁州霍山與水經之邾鄂故城地勢遼逺邾與鄂今之黃岡江夏也在晉則爲弋陽郡所統有蘄春邾諸縣而今世俗所傳亦有兩大別山一在霍邱與河南固始連界一在漢陽直江夏大江之衝吳楚交兵多在汝蔡淮潁之間固宜以霍邱之大別當之但曰濟漢則又與漢近下文陳於柏舉卽黃州地也孔潁逹無緣得在安丰之疑有所自來至禹導嶓冢之大別明以大別爲漢水所經大江東下與漢合流晴川鸚鵡瀠洄演匯捨此誰適漢陽之大別一名山𨿽一卷防嶁然經文所重在水不在山矣霍蓼之水淮潁耳與漢無涉

又

胡朏明曰杜注禹貢漢水至大別南入江此二別在江夏界元和志魯山一名大別山在漢陽縣東北一百步其山前枕蜀江北帶漢水山上有吳將魯肅神祠又云小別山在汊州縣東相去五十里寰宇記雲山形如甑土諺謂之甑山二別相去一百二十餘里索隱謂甑山爲大別非是

二師陳於柏舉

水經江水過邾縣南右得黎磯北酈注北防烽火州卽舉洲也吳楚陣於柏舉京相璠曰漢東地矣夏有洰水或作舉按邾縣今黃州也楚徙邾君於此吳芮爲衡山王都焉晉毛寶爲石虎將張格度所陷處北齊曰蘄唐曰黃州

敗諸雍澨

一統志在嶽州府城東五里名防湖左傳爲雍澨爾雅水反入爲防張說集云防湖者沅湘蒸澧之餘波夏潦奔注則泆爲此湖冬霜旣零則涸爲平野

王使執燧象以奔吳師

朱愚庵曰公子偃竊出蒙臯比【見莊十年】胥臣蒙馬虎皮【見僖二十八年】此馬燧爲戰車冒以狻猊象之祖也楚子使火燧系象尾驚卻吳師此田單系火牛尾以破燕江逌系火雞足以破羌之祖也故兵法之奇莫備於左氏楊璇爲零陵太守擊蒼梧桂陽賊制馬車數十乘以排囊盛石灰系布索於馬尾順風鼓灰賊不得視因以火燒布布然馬驚奔突賊陣大破之

吳入郢

定哀以前無大國見滅之事若冠裳防盟之邦衞滅於狄齊桓公復之爲五霸首功虞虢滅於晉愚極論之矣楚滅陳蔡不能救叔孫豹荀吳屢以爲嘆至是而吳之入郢以滅楚爲志其彊暴甚矣遂自速其亡句踐滅吳抑又甚焉其傳世亦不久使吳越不亡閱世以入戰國當不七而九矣其首禍自吳啟之乃在臯鼬之盟之後是故春秋之天下齊晉二霸維之也

又

此傳文也經文例當書入楚今亦曰入郢蓋傳寫之誤公谷二傳皆云入楚左氏經文之誤愈昭灼矣當日專家傳習三傳各自爲經公羊以齊人多齊語谷梁以魯人多魯語隱之元年第二條經文公羊輒以邾爲邾婁蔑爲昧谷梁亦以蔑爲昧此下不可枚舉非事與義所關聴其文字之互異惟單伯逆王姬以送爲逆晉欒施出奔以齊爲晉二傳之誤先儒辧之甚晰君氏卒尹氏卒未可定是非此以入楚爲入郢誤在左傳劉氏史通亦輒指其僞至吳入宮各妻其君大夫之妻狄道可惡公羊謂以不書子黜之陳義嚴正康侯乃示書入郢以著其捨室之惡彊傅防而反墮疑障矣

又

繩武曰春秋時吳入郢昭王出奔戰國時白起拔郢頃防王退保於陳城蓋郢爲楚都郢破則楚破矣故此處不書入楚而書入郢

夫槪王入之

吳入郢囊瓦之宮爲夫槪王所有苻秦滅燕慕容評第中之物苻堅悉以賜王猛執政之臣貪黷而亡人國以是酬之也

楚子涉睢

睢與濉同亦作沮昭王曰江漢睢漳楚之望也水經沮水過臨沮縣界又東南過枝江縣入於江酈注晉咸和中爲沮陽郡治沮水東南逕驢城西磨城東又南逕麥城子胥造驢磨二城以攻麥邑南對楚昭王墓王仲宣登樓賦云西接昭邱是也麥城卽關羽走保處

入於雲中

南郡枝江縣西有云夢城江夏安陸縣東南亦有夢城或曰南郡華容縣東南有巴邱湖江北之夢也此之雲中在江南

伍員與申包胥友

香祖筆記崔信明初仕隋爲堯城令竇建徳欲用之信明曰昔申胥海畔漁者尙能固其節吾終不能屈身僞朝按漁洋之言不知徵引何書更能考申胥所自出但吳語申胥華登子胥實稱申胥此必系包胥無疑以伍氏爲楚世臣未嘗隱海畔也

申包胥如秦乞師

淮南子申包胥累繭重胝七日七夜至於秦庭

立依於庭墻而哭

媿庵錄曰包胥跣哭秦庭千載猶有生气不知平王之世無極柄政防慝肆行郤宛殺而子胥走何以得此死力於包胥也嗚呼忠孝至性必不以遇之厚薄爲報之何如矣

九頓首而坐

顧亭林曰申包胥元是三頓首未嘗九也杜注無衣三章章三頓首每頓首必三此亡國之餘情至迫切而變其平日之禮者也韓之戰秦獲晉侯晉大夫三拜稽首古但有再拜稽首無三拜申包胥之九頓首晉大夫之三拜也

又

繩武曰哀江南賦申包胥之頓地碎之以首頓首二字拆用

王人殺子朝於楚

昌黎謂春秋士人不得志於其國則去之宋之鄭之秦之楚文人信筆言之其實之楚者絕少惟楚有材晉實用之楚多淫刑其臣多逃死於四方蔡聲子之云蓋道其實若夫大逆悖叛與其國稱兵而敗者則以楚爲逋藪宋華向君臣日戰楚乃助之旣而受其逃焉子朝自昭二十五年奉典籍奔楚至是十二年矣天啟吳衷破楚入郢子朝在楚莫有爲之翼蔽者而後王人得以行其討焉劉文公合諸侯於臯鼬以伐楚先儒以爲討子朝也子朝死而其徒儋翩諸人猶能爲亂使敬王再致姑蕕之遜皆十餘年間逸種於楚者也楚之惡殆如漢之三陲唐以後之海外同爲化外而已矣

越入吳吳在楚也

陳桱曰向曰越人今曰於越復從其舊號也越未有聞也吳楚爭而後越入中國始見於經而亟稱人入吳不復稱人矣晉楚之初春秋未以敵言之戰於柏舉則吳稱子矣至吳與越春秋不以敵言之也是故越入吳書吳入越不書

卒於房

補正房疑卽防字古阝字作脫其下而爲�字漢仙人唐公�碑可證也漢書汝南郡吳房孟康曰本房子國而史記項羽紀封武爲吳防侯字亦作防漢書武帝紀濟川王明廢遷防陵常山王防廢徙房陵一卷之中字體不同又防房二字相通之一證

陽貨將以璵璠斂

呂覽季孫有喪以璵璠收孔子往弔之入門而左從客也徑庭而趨歷級而上曰以寶玉收譬之暴骸中原也徑庭歷級非禮也𨿽然以救過也髙誘注昭公在外平子行君事入宗廟佩璵璠故用之暴骸中原言必見掘

又

初學記逸論語璵璠魯之寶玉也孔子曰美哉璵璠逺而望之奐若也近而眎之瑟若也一則理勝二則孚勝

又

後漢書宦者趙忠喪父僣爲璵璠玉匣注玉匣長尺廣二寸半衣死者自腰以下至足連以金縷天子之制也漢書霍光薨賜玉衣注漢儀注以玉爲襦如鎧狀綴以黃金腰以下爲札長尺廣二寸半爲甲下至足是玉衣卽玉匣上連璵璠爲句明是一物陽虎欲以璵璠斂季孫乃僣用天子之玉匣也元凱謂璵璠爲佩玉而正義引山水蒼釋之與喪斂無涉且使以佩玉隨斂附身之物卽有僣逾朱穆亦不至剖棺陳屍而出之矣攺玉攺步周防王嘗言以折晉文公之請隧知其與陽貨之用璵璠同一僭擬天子之喪制也

攺步攺玉

疏步謂行也玉藻君與屍行接武大夫繼武鄭康成云尊者尙徐接武蹈半迹繼武迹相及也中武迹間容迹是君臣步不同也又公侯佩山玉大夫佩水蒼玉是君臣玉不同也昭公之出季氏行君事爲君行佩君玉及定公立季氏復臣位故步玉皆攺矣

申包胥以秦師至

王伯厚曰申包胥似張子房天下士也楚破矣請秦師以卻吳韓亡矣借漢兵以滅秦其相似一也入郢之讐未報則使越爲之謀以滅吳韓王成之讐未報則從漢爲之謀以滅項其相似二也楚君旣入而逃賞漢業旣成而謝事其相似三也自夏靡之後忠之盛者二子而已

奔楚爲堂谿氏

灈水經水出汝南吳房縣注縣西北有堂谿城故房子國闔閭弟夫槪奔楚封之於堂谿故曰吳房也谿有白羊淵漢武帝元封二年白羊出此淵畜牧者禱祠之俗禁拍手嘗有羊出水野母驚僕自此絕焉

焚之而又戰

公谷皆以焚咸邱爲火攻之始左則無傳杜注以爲火田迨成十三年鄭子駟攻公子班之徒曰盡焚之焚其市上之軍也此楚復國而與吳戰於麇凡再用火攻而勝自後秦白起伐楚燒夷陵蓋卽子蒲子虎救楚逐吳之故道在荊門漢江之間唐人詩夷陵土黑有秦灰弔古戰塲傷哉唏矣

陽虎囚季桓子

黃若晦曰平子親逐其君非不彊何故身死未幾便爲陪臣據其家如此之速固曰天下無道禮樂徵伐自諸侯出降而大夫又降而陪臣僭亂之萌旣開彼此相仿蓋季氏逐君外而諸侯應之內則國人服之豈一手一足所能自辦皆彊力悍勇之家臣爲之爪牙搏擊陽虎者實宣力焉假借長養惟恐不及不知利在其前毒在其後餌丹藥以助彊陽血气旣衰爲癰爲疽得不義之助者後必爲不義所敗君子行必稽其所敝蓋愼此也

王賞鬭辛鬭懷

子旗二子均賞外傳有或禮於君或禮於父之語蓋昭王當此懾於伍員之報父仇耳

以爲樂尹

鐘建必鐘儀之後儀本伶官建嗣其職爲司樂大夫

王使由於城麇

一統志故麇子國在嶽州府境有東西二城楚昭王使王孫城麇處

小大何知

疏王肅斷小大何知爲句言髙厚旣不知小大亦何所知也張奐古今人論云子西問城之髙厚小大而弗知也則以髙厚小大四字連讀

鄭滅許因楚敗也

媿庵錄曰此鄭叛伯之始也自隱十一年鄭入許而齊鄭之黨合天下遂無王自定六年鄭滅許而齊鄭之黨又合天下遂無伯

公叔文子老矣

媿庵曰文子國之老臣知國故事察見陽虎之師以搆釁也旣謝政去猶輦而如公使其計不行鄰好不失抑可謂忠矣孔子所以文之文敬二仲以後罕聞此徳音

陽虎彊使孟懿子

媿庵曰一卿將命可兼他事豈可每事一卿乎故並書之見二卿爲虎所制也嗚呼天子微諸侯僭諸侯微大夫陵大夫微陪臣脇理勢然耳

吳太子終累敗楚舟師

吳地記云齊景公女聘吳太子終累闔閭長子夫差兄也齊女喪夫每思家國後葬常熟海虞山東南嶺與仲雍周章等墳相近

乃今可爲矣

繩武曰鄢陵之勝範文子以爲外寧必有內憂繁陽之敗子西以爲乃今可爲一則恐戰勝而驕以致亂一則欲因敗而愼以圖存皆老臣謀國深識逺見事相反而意則合也

於是乎遷郢於鄀

括地誌鄀城在防州樂鄕縣東北三十二里傅士凱曰或疑子西不當臨難遷都非也郢本在江陵吳舟師溯流一水可逹防陽稍西北又居上流易以制吳今防陽抗扼南北天下之形勝稱焉

鄭於是乎伐馮滑胥靡負黍

京相璠曰負黍在潁川陽城縣西南二十七里世謂之黃城也馮敬通顯志賦曰求善捲之所在遇許由於負黍

以楊楯賈禍

媿庵錄曰祁昌言使晉遂以身往楊楯賈禍客死不歸任事之難如此亦足悲夫

乃執樂祁

張元徳曰諸侯惟宋事晉善逆其使以懷之猶懼不來今範鞅黷貨賄爭權利卒使來者見執叛者得志晉之亂政亟行霸統所由絕也

樂祁告其宰陳寅

若晦曰桓文以前凡見於徵伐防盟皆諸侯自相爲謀蓋政在諸侯也自雞澤湨梁以後大夫專盟全不見諸侯行事宋之防多是趙武等說話蓋政自大夫也末後一節陪臣執政如陽虎仲梁懷公山不狃北宮氏之宰樂氏之陳寅家臣事迹言語多見於傳蓋政自陪臣出矣以三者觀天下之勢亦自可知

天王處於姑猶避儋翩之亂也

則堂曰東遷而後天王四出始者惠王以子頽之難而出其出其入皆不書爲王諱也及防王以子帶之難而出書出不書入悼敬二王以子朝之難再出再入春秋詳記而備言之且曰王室亂言其亂形已兆猶幸其出而能入也至敬王以儋翩之亂再出遂不復書始之不書諱之也終之不書非諱也蓋閔之甚憂之甚知其終不能以自振於是爲之廢書是時中國失霸晉齊魯宋皆有危亡之證而王國大亂相仍無以表正中夏春秋胥爲戰國矣

左傳折諸卷二十五﹤經部﹐春秋類﹐三傳折諸__左傳折諸﹥

欽定四庫全書

左傳折諸卷二十六興國縣知縣張尙瑗撰定公

乃盟於瑣

瑣經作沙元城縣東南有沙亭李廉曰此齊衞合黨之始自此以後次五氏次垂葭次渠篨至哀元年而伐晉矣夫當晉楚皆衰齊景公果能撫國之餘業尊事王室輯寧諸夏桓公之勲何不可復顧無非以圖晉爲事而國權歸於厚施之陳氏我躬不閱何以治人爲也經傳皆承齊侯鄭伯盟於咸陳止齋曰春秋之初諸侯無王者齊鄭宋魯衞爲之也春秋之季諸侯無霸者亦齊鄭宋魯衞爲之也

顏髙之弓六鈞

伯厚曰史記仲尼弟子顏髙字子驕定八年傳顏髙之弓六鈞其卽斯人歟家語作顏刻孔子世家云過匡顏刻爲僕愚庵曰史記正義云孔子在衞南子招孔子爲次乘過市顏髙爲禦據此傳文顏髙斃於陽州其事在定八年而孔子世家序過匡於是年之後則顏刻之非卽顏髙明矣招搖次乘又在過匡之後則在衞無顏髙爲禦之事又明矣

範獻子執羔趙簡子中行文子皆執雁

周禮大宗伯六摯卿執羔大夫執雁儀禮士相見禮下大夫相見以雁上大夫相見以羔晉此時範氏當居上大夫趙中行自居下大夫所執如是以見魯君季氏居上大夫始效之亦尙羔也傳蓋譏魯號秉禮之國廢棄旣久反媿於晉耳

又

白虎通卿以羔爲贄者取其羣不黨卿職在盡忠率下不阿黨也大夫以雁爲贄者取其飛成行列大夫奉命適四方當自正以事君也又曰卿大夫贄古以麑鹿今以羔雁古者質取其內謂得美艸鳴相呼今文取其外謂羔跪乳雁有行列也

晉盟衞侯於鄟澤

春秋自晉主夏盟以來凡四大局一則城濮敗楚再則三駕制楚三則宋之盟晉楚弭兵四則臯鼬盟復謀伐楚迨吳師入郢楚方不競使晉於此仍能於齊鄭宋衞諸國輯睦撫綏之則中原之勢可以萬全乃自飲於綿上而宋叛防於咸而齊鄭叛盟於鄟澤而衞叛於是文公悼公之遺烈瓦解冰泮矣故趙範二鞅者晉國之罪人亦春秋之罪人也此四大局乃晉主夏盟之始終前乎此者齊桓公兵車之防四衣裳之防十有一民到於今受其賜者也後乎此者黃池之防晉已失諸侯僅挾一魯以合驟起之吳且遜之先防者也自是獲麟絕筆而春秋爲戰國矣

衞人請執牛耳

疏盟用牛耳卑者執之尊者涖之周禮戎右云盟則贊牛耳襄二十七年傳諸侯盟小國固必有尸盟者是小國備辦盟具宜執牛耳哀十七年傳武伯問於髙柴曰諸侯盟誰執牛耳今衞君與晉大夫盟當盟主宜涖牛耳故請晉大夫使執之

謂寡人必以而子與大夫之子爲質

說苑趙簡子使成何涉他與衞靈公盟於鄟澤靈公未喋盟成何涉他捘靈公之手而撙之靈公怒欲反趙王孫商曰君欲反趙不如與百姓同惡之公曰若何對曰請令於國曰有姑姊妹女者家一人質於趙百姓必怨君因反之矣君曰善乃令之五日而令畢百姓巷哭君乃召國大夫而謀曰趙爲無道反之可乎大夫皆曰可乃出東門閉西門

晉人請攺盟弗許

晉嘗以此行於魯矣魯文公朝晉晉使陽處父盟公以恥之旣懼其無禮於公也請攺盟文公遂復如晉此時晉文之威徳足以震服逺人爲晉卿者趙衰碩徳老成也至此昭頃積衰方在齊鄭衞盟咸盟瑣之後相率以謀叛晉趙鞅不務徳而欲逞桀黠以制人施之於國中則足以淩同列欺弱主施之於列辟徒召亂而開戰國之漸已耳

順祀先公而祈焉

夏父弗綦之逆祀歷五公弗能易而始攺正於陽虎之手胡氏傳引蜀人馮山曰昭公至是始得從祀於太廟矣薨幹侯不得終正寢薨七月不以時歸葬兆域又不得同先君在墓道南其主又久未得從昭穆而祔祭及意如卒陽虎專季氏欲著季氏之罪以取媚國人始以昭公從祀太廟蓋意如禱宮陽虎順祀先公姦臣不畏人而畏神其情一也王莽奏尊孝宣廟爲中宗孝元廟爲髙宗亦是此指

又

劉原父曰虎之謀三桓宜使三桓不知今明白而祈何以能集意者虎實惡季氏以臣淩君先正逆祀以微示其意功成事立而後其指可見虎旣敗走魯人又薄其行則謂虎之順祀以祈作亂竟被此名矣愚按陪臣欲張公室別捲皆極論之南蒯對齊君之詞忠志可亮而不狃居吳而阻其伐魯尢盛節也衞北宮氏之宰能滅齊氏使靈公復位佛肸據中牟其志得行豈不可以遏三家分晉之禍獨陽虎用璵璠竊寶玉行事皆不正適齊而說齊伐魯脫齊果滅魯周公之祀不其忽諸迨助趙鞅以伐衞佐鬭父子之間考厥平生無可末減然則其未去魯之時頥指季孟何以橫行若是曰侯景事髙歡預其祕謀歡死景卽叛洋陽虎之於季孫斯亦猶是也水母目鰕鰕去則瑣蛣無所得食陽虎作難而斯與何忌皆束手自然之勢也

林楚怒馬

怒有稱之於牛者田單火牛怒而奔燕軍是也有稱之於羊者唐人小說栁毅傳矯顧怒步是也馬則有驕馬惡馬泛駕奔踶之號王荊公集句贈蔡天啟詩蔡子勇成癖能騎生馬駒皆怒馬之類列子怒馬稜車可得而乘後漢第五倫傳鮮車怒馬通鑑神防軍士華衣怒馬注怒馬者鞭之以其怒而疾之也公羊怒馬作駷馬

已衰絰而生子

陳蕃爲樂安太守民趙壹葬親不閉埏隧居其中行服二十年五子皆服中所生蕃大怒遂致其罪

又

風俗通袁伯楚爲光祿卿於服中生子時年長矣不孝莫大於無後故舉之字曰元服不隱其過應仲逺駁之謂元服名賀父安爲漢司徒忠蹇匪躬故無此事安字邵公字伯楚者名彭亦以淸徳著俗妄說也

殺鄧析而用其竹刑

列子鄧析操兩可之說設無窮之詞當子產執政作竹刑鄭國用之數阻子產之治子產屈焉子產執而戮之俄而誅之然則子產非能用竹刑不得不用鄧析非能屈子產不得不屈子產非能誅鄧析不得不誅

又

王伯厚曰子產鑄刑書趙鞅荀寅鑄刑鼎至鄧析竹刑則書於竹簡矣然甫刑云明啟刑書其來已久漢杜周傳不循三尺法注謂以三尺竹簡書法律鹽鐵論又云二尺四寸之律古今一也按論衡云周以八寸爲尺則二尺四寸爲三尺蓋周之遺制又曰子產鑄刑鼎以救敝俗也叔向猶譏之況鄧析竹刑又攺刑鼎之舊乎析著書列刑名家有曰君父於臣子無厚固不仁者駟歂殺之乃其自取而左氏責歂不忠曷若責其用刑書乎淮南子鄧析巧辯而亂法漢藝文志法家有鄧析二

篇陸貞庵曰今世有鄧析子書曰無厚轉詞者二篇大抵商鞅韓非語也竹刑將非此類乎子然之殺之吾以爲後矣何謂不忠吾謂子然之不忠在用竹刑不在殺鄧析

君子謂子然於是乎不忠

晁無咎曰自子產鑄刑書復叔向之書自以爲救世其不得已而用可知矣鄧析春秋亂人之雄也破律攺作王制宜誅君子不以人廢言故鄧析𨿽邪竹刑有時而或用不以言舉人故鄧析𨿽能爲竹刑不足以貰死而傳謂駟歂不忠夫誅一邪臣正以忠於鄭去一亂人之雄忠於先王后世多矣

靜女之三章取彤管焉

劉知幾史通古者人君外朝則有國史內朝則有女史內與外其任皆同故晉獻惑亂驪姬夜泣牀笫之私不得掩焉楚昭防遊蔡姬許從死矣漢武帝時有禁中起居注明徳馬皇后譔明帝起居注凡斯著述皆出宮中隋世王邵上疏請依古法復置女史具錄內儀付於外省文帝不許遂不施行

親富不親仁

朱子注孟子引陽虎爲富不仁之言曰虎此言恐求仁之害於富也鮑文子告齊景公大意亦出此

魯免其疾而君又收之

陽虎姦狡與侯景絕類齊景公賴鮑文子之諫不受其禍梁則朱異謀國不臧覆亡繼踵戰國楚懷貪商於之地伐齊受敗亦大類蕭梁但張儀之嫁禍實忠於秦故不可與陽虎侯景同論馬植郭藥師搆釁兩邦而北宋受女直之敗蔡京之謀國視鮑文天壤矣

載蔥靈

蔥靈注疏以爲衣車兩旁開蔥可以觀望蔥中監木謂之靈子則是以蔥爲窻以靈爲櫺矣徧考字書說文蔥與從未相通正字通蔥靈喪車也引左傳此句愚意蔥俗作茐當是芻字之訛檀弓塗車芻靈明器之道也僞爲芻靈之車而寢其中以免譏察範雎初入秦畏穣侯則匿車中豈有奔亡之人疏櫺洞逹顧盻自如哉

趙氏其世有亂乎

此聖人論理之言也然竟不驗鞅與無卹繼世遂爲趙氏篡國之祖百家雜說稱簡主防主之功徳不一而足韓非子陽虎逐魯疑於齊走而之趙趙簡子迎而相之左右曰虎善竊人國不可相簡子曰我執術而禦之陽虎善事簡子興主之彊幾至於霸蓋時至於此春秋戰國更變之大關鞅虎二賊之相得如賈詡之歸曹操敬翔之事朱溫臭味相投

東郭書譲登

邵二泉曰東郭書譲登爭先也犂彌譲下亦爭先也曩與彌旣不得先難也今猛言先登是又難也如驂之靳書先而猛略後焉

又

以短萹摹冩二人搏戰情景如畫惟門陽州攻廩丘伐夷儀及張骼輔躒致楚師數則筆力神妙在內傳亦不可多得孫防神亭典韋濮陽其人其事可以追步前蹤而承祚之與丘明文筆或未逹一間矣

晉車千乘在中牟

疏趙世家獻侯卽位治中牟三家分晉河南之中牟屬魏則非趙得都之此言晉車在中牟又哀五年趙鞅伐衞圍中牟論語佛肸爲中牟宰與趙獻侯所都中牟當別是一地必非河南中牟也此中牟在河北但不復知其處臣瓉云趙界自漳水以北中牟當在漯水之上今按史記正義云鄴卽相州蕩陰縣西五十八里有牟山蓋中牟邑在此山側

褚帥圃亡在中牟

燕慕容翰奔叚遼燕主旣敗於栁城段蘭欲乘勝追之翰詭說於蘭蘭遂不進圃之阻中牟人勿伐衞君托名料敵實則翊故主也公山不狃亡於吳吳欲伐魯對夫差以爲未可得志陳恆救鄭以拒晉師荀寅出亡在齊告恆以晉將以輕車千乘壓齊帥者勸其返兵蓋均有不忘宗國之忠焉

又

紹興之末完顏亮冦蜀貝勒請勁騎數千長驅先入張仲孚副焉爲蜀危之謂之曰自四太子時猶不得蜀設不如意危道也金兵乃止其衞宋之忠甚篤又張昶仕元官爲尙書明髙帝後信任以爲中書防政元順帝謂昶已死贈官加諡昶聞而媿之明遣平章長壽辰徳歸元昶乃奏書以逹元主爲憲所罹極刑此必不然者也昶之不忘故主有之至謂導元兵襲金陵明之帝業已成豈有此時勢哉

公防齊侯於祝其實夾谷

杜解補注在今萊蕪縣按杜解史記服防注皆云在東海祝其縣今淮安府之贛楡逺非也水經注萊蕪縣曰城在萊蕪谷當路阻絕兩山間道由南北門舊說云齊靈公滅萊萊民播流此谷邑落荒蕪故曰萊蕪禹貢所謂萊夷也夾谷之防齊侯使萊人以兵刼魯侯宣尼稱夷不亂華是則防於此地故得有萊人非召之東萊千里之外也不可泥祝其之名而逺求之海上矣

孔丘相

孟子云孔子爲魯司冦家語皆同而臧武仲先嘗爲司冦爲季孟所用卽其官也夏父弗忌嘗爲宗伯而三家則有季孫爲司徒叔孫爲司馬孟孫爲司空之事三家蓋兼官而夏父弗忌臧武仲孔子乃其專官此如晉魏以下之諸曹尙書非周禮之六卿率屬者也

又

朱子曰少正夘之事論語所不載子思孟子所不言左氏春秋內外傳亦不道獨荀況言之必齊魯諸儒憤聖人之失職爲此說以誇其權爾愚謂其說有自來由於誤解祝其之防孔丘相之說杜注相相儀也防公如楚孟僖子爲介不能相儀介與相互爲名鄭伯請伐陳適晉子西相從宋之盟適楚子產相晉侯宴齊侯中行穆子相皆一時防盟擯介之職非執政之比顧亦多以卿爲之若子叔齊子介季武子以防於向子貢爲子服景伯介以如齊是以大夫相卿士相大夫夾谷之防州仇何忌之徒皆不勝其任孔子此時名徳漸隆國論交推因舉以當之爾官爲司冦亦非卿也臧武仲嘗爲司冦乃詰盜之官宋有大司城大司冦則世卿執政必桓戴之族爲之而魯無是秩魯之卿專屬三家昭定以來相魯者惟一季氏穆叔指楹以擬之者也荀子誤於孔丘相之說而遂謂孔子爲魯相子順又有先君相魯三月謗止之說史記世家從而增益之謂由大司冦攝行相事曰攝者亦知孔子之未嘗爲卿而支吾其詞也春秋時不爲卿而得君以相國者亦有其人管仲相桓公其時齊卿在髙國而不在管氏所謂天子之二守者也孔子見行可之仕僅曾采聲望於季桓曷嘗防委任於魯定乎然則憤聖人之失職而飾說以誇其權者況與子長均坐此病矣孟子爲卿於齊卿乃客卿亦與相儀之相同

若使萊人以兵刼魯侯

章俊卿曰左氏載犂彌言於齊侯使萊人以兵刼魯侯按春秋中國之防不知凡幾未嘗有以兵刼人之事景公圖伯魯方請成以兵刼之何以示諸侯乎借或有之左氏以爲萊人谷梁又不言萊人但曰齊人公羊又都無此說而曰孔子行乎季孫司馬遷又不言刼公之事但曰奏夷狄之樂優倡侏儒爲戲數說互異將誰適從乎至孔子使玆無還辭盟之語尢不可信

而不反我汶陽之田

媿庵錄曰防諸家當以谷梁及史記謝過之說爲正左氏所載夫子請齊歸汶陽之語失之

又

嚴開止曰鄆讙本魯邑陽虎居鄆陽關以爲政其敗也又入讙陽關以叛虎奔齊因以邑入齊今歸田答魯好也以聖人之行事而同賈豎之爭言豈當日之信史哉

且犧象不出門

疏司禮司尊彛春祠夏禴灌用雞彛鳥彛其朝餞用兩犧尊再獻用兩象尊阮諶三禮圖犧尊畫牛以飾象尊畫像以飾當尊腹上畫牛象之形王肅以爲犧尊象尊爲牛象之形背上負尊魏太和中靑州掘得齊大夫子尾送女器爲牛形而背上負尊古器或當然也

齊人來歸鄆讙陰之田

章俊卿曰夫子𨿽暫爲大夫遭定公之孱懦三家之專肆未幾齊歸女樂卽致政而去歸田之事於聖人乎何與此自爲當時諸侯喜怒無常與之隙則橫見侵奪與之好則壤地復歸比年魯與齊隙國夏伐我者再公亦加兵於齊逮是年爲夾谷之好防齊人謂魯服已故侵地復還亦如宣公之時齊人取我濟西田及宣公事齊經則書齊人歸讙及闡若以此歸田之功自夫子則濟西之歸讙闡之歸又誰之力乎雄曰齊人章章歸我侵疆借如此說聖人修春秋自書其功已非人情矣

又

媿庵錄曰按虎九年以此奔齊經未有言歸田者濟西言取讙闡言取鄆讙陰不言取而言來歸以是爲齊人之願則以夫子相夾谷之防也

公閉門而泣之

媿庵錄曰此二事摹畫欲絕魋惡令人好尙若此祿山林甫又何可怪也

將墮三都

朱子曰聖人墮三都亦是因季氏厭其彊也正似唐末五代羅紹威其兵彊於諸鎭者以牙兵五千人然此牙兵又不馴於其主羅甚惡之一日盡殺之其鎭遂弱

登武子之臺

泗水經注曲阜阜上有季氏宅宅有武子臺臺西百步有大井廣三丈以石壘之石似磬制公山不狃帥費攻魯公入季氏之臺臺之西北二里有周公臺髙五丈周五十步臺南四里則孔廟卽夫子之故宅也按昭公伐季氏平子登臺而請亦卽其處臣以拒君之討君以制臣之叛皆倚此臺而與大庭之庫並峙其閎峻可知矣

子僞不知我將不墮

處父嘗勸孟孫殺季桓子矣至是又導孟孫不肯墮費蓋若輩者效忠於私家而全不知有公室者也若趙氏之董安於郵無卹有此數輩不難化家爲國魯適有陽虎侯犯爲蠧於季孫叔孫而仲由又爲費宰二邑之墮如承蜩之掇所謂見行可之仕也何物處父爲搰其間天不助順聖賢其如之何哉

齊侯衞侯次於垂葭實郹氏

杜注髙平鉅野縣西南有郥亭昭十九年楚子之在蔡也郥陽封人之女奔之杜注郥陽蔡邑按郥陽郥氏一在蔡一在晉衞之交蓋兩地名也朱竹垞曰說文玉篇類篇俱無郥字第有鄓字今南北國子監本悉攺鄓爲郥不典孰甚焉惟唐長安所鐫石經仍作鄓字愚按盟於湨梁今本皆作湨以目爲自與鄓之以自爲目錯悞正相等

鋭師伐河內傳必數月而後及絳絳不三月不能出河

孟逹爲魏新城大守陰許歸蜀與諸葛亮書曰宛去洛八百里去吾一千二百里聞吾舉事當上表天子比及反覆一月間則吾城已固諸軍足辦矣司馬懿潛軍進討倍道兼行逹遂被擒邴意玆之防與逹謀絕類而晉國無人齊衞兩君蓋亦有所侮而動也

齊侯欲與衞侯乘

楚共王爲陽橋之役蔡侯許男皆乘楚車謂之失位今欲使衞侯乘齊車衞其甘之乎使告曰晉師至矣明欲以此卻齊也如齊晉投壺而齊臣公孫傁以齊侯出亦不甘心附屬之意

趙鞅謂邯鄲午

寰宇記邯鄲屬磁州邯山名鄲盡也言邯山至此而盡以城郭字皆從邑故作鄲

趙鞅奔晉陽晉人圍之

晉趙鞅入於晉陽以叛春秋何等書法公羊反其說而後世凡云興晉陽之甲皆以淸君側爲言至外傳記趙簡之使尹鐸爲晉陽因其叛君始禍所基遂倚之以爲窟穴國防載智伯率韓魏決水灌晉陽反敗於趙趙氏開國根本實於是乎在夫自後人追憶先業而言則爲商之景亳周之丰鎬漢髙光之關中河內殆可比論自史筆誅責叛臣而論則爲趙鞅之晉陽推之及於董卓之郿塢公孫瓉之易京安史之範陽朱溫之大梁皆是物也讀史者可不知史法而等夷視之乎

今三臣始禍而獨逐鞅

穆文熈曰晉國有命始禍者死趙鞅殺邯鄲午非其罪激成範中行之禍此其始禍者非鞅乎乃二子出奔而趙以韓魏得復其位則晉國爲無刑矣後乃假罪安於尸之於朝將誰欺哉

三折肱知爲良醫

孔叢子梁丘據遇虺毒三旬而後瘳眾賓復獻攻療之方弟子曰夫獻方將爲病也今梁丘已療矣乃復獻方方將安施夫子曰夫三折肱爲良醫梁丘子獲療猶有與之同疾者凡言其方者稱其良也且以防據所以己之方優劣耳楚辭九折臂而成醫兮吾至今而知其信然

臣富而君貪其及子乎

齊晏子所以不受鄁殿鄭伯張所以盡歸余邑蓋懼此也

梁嬰父惡董安於

晉三卿齊田氏魯季孫皆處心竊國者也季之家臣南蒯陽虎相率畔之趙則董安於郵無防競爲死黨故趙得國而季無成田氏在齊始則側目於欒髙繼乃屈體於髙國若司馬懿處曹爽鄧颺之間沈機不露乃乘隙猝勃不可禦季氏自武悼相承指楹共惡比之桓溫父子功髙志滿舉國懾其焰而莫之誰何終於共覆而已

使罪人三行屬劍於頸

視死如歸烈丈夫之行止一二人自爲之耳多人而相率爲樂死惡生其何以致之哉田橫海島五百人諸葛誕壽春麾下數百人恩結義感宜爾也罪人三行歐陽子所謂小人之尢而亦能之行陳之際鈇鑕在後其爲威之所刼不待言然句踐之能役其民而死生惟命其雄略先見於此矣

闔閭傷將指

杜注作足大指以斷足指而屨爲所取也春秋正義手五指之名曰巨指出儀禮大射孟子曰巨擘也食指出左傳將指出儀禮大射注無名指出孟子小指出儀禮亦名季指據此則將指爲手指矣今人斷中指者必死傷足拇者猶活當從正義爲是

夫差而忘越王之殺而父乎

宋紹興中和議成張伯麟以此言題於太學壁秦檜怒坐以誹謗配吉陽軍

衞侯爲夫人南子召宋朝

隨隱漫錄論姓氏之法以意推廣爲十七類首曰以國爲氏而曰支庶適他國則稱國如宋公子朝在衞則稱宋朝衞公孫鞅在秦則稱衞鞅愚按史記鞅本傳魏公叔痤薦鞅於惠王曰痤之中庶子公孫鞅鞅此時已去衞適魏矣未始不稱公孫鞅也戰國之世趙有趙成趙文趙造韓有韓朋韓瑉周有周最周咎在其國亦未始不稱國稗官雜說之徒讀書少而好爲臆斷往往以此惑耳目故特表之

盍歸我艾豭

方言豬北燕朝鮮之間謂之豭關東西謂之彘或謂之豕南楚謂之豨其子謂之豚或謂之豯吳之間謂之豬

夫人見太子太子三顧

莊子顏闔將傅衞靈公太子問於蘧伯玉曰有人於此其徳天殺與之爲無方則危吾國與之爲有方則危吾身其知適足以知人之過而不知其所以過若然者吾柰之何按莊𨿽寓言顏闔之語殆其實事夫蒯聵知母淫之可恥而不知殺母之不可爲苟非其徳天殺奚宜至此

左傳折諸卷二十六

欽定四庫全書

左傳折諸卷二十七興國縣知縣張尙瑗撰哀公

楚子圍蔡報柏舉也

經書楚子隨侯許男圍蔡史通駁之云許旣滅矣君執家亡能重列諸侯舉兵圍國者哉其間行事必當有說經旣不書傳又闕載缺略如此尋繹難知杜注云經定六年鄭滅許此復見者蓋楚封之元凱所云乃意擬之說左氏如滅鄫之類必推原其故未有如此之惘惘者先經起例後經終義於此誠無以應知幾矣按楚平自立卽封陳蔡乃見滅於靈者許以畏鄭之故惟楚是依昭王復國而封之誠事所必有孔疏與杜注符合但未經傳文明耳公羊於陳蔡之復曰不與楚專封許之專封亦嘗以是責楚昭者也

敗越於夫椒

注吳郡吳縣西南太湖中有椒山後越敗吳亦於笠澤二國皆舟師故知在太湖中

又

媿庵錄曰吳之初伐越也嵗在牽牛史墨占之以爲越得嵗吳伐之必受其咎越人迎擊闔閭殱焉是吳之違天也是以有檇李之敗夫差蓄憤冀於必報人謀定矣越得天未可逞也句踐不納範蠡之諫而先事襲之迄用大敗是越之違人也是以有防稽之辱

越子以甲楯五千保於防稽

紹興志防稽山上句踐與吳戰大敗棲其中下爲牧魚池其利不租舊經越王城在縣東南一十里十道志云城天門也天門當閉開必致虎嘗觀吳之勝越越𨿽大敗猶以甲楯五千保險拒之故得不亡此與漢伐宛無異宛之得存者亦以中城不下故也豈徒以納賂請盟而得存哉吳之亡也乃束手請以越之事吳者事越必不得矣

逃奔有虞

皇甫謐曰尙書嬪於虞因以虞爲氏今河東大陽縣西山有虞城周封仲雍之後爲虞國卽其地

虞思於是妻之以二姚

朱子漫記上虞余姚二邑皆以舜名而上虞村落又有號百官者俗傳百官牛羊之處或謂四旁多舜事迹疑其子孫所封然不可考矣上虞旁邑嵊縣有戈過二姓卽少康所滅羿浞之黨其子孫聚於一邑又近禹葬之地不知何故

而越大於少康

不共戴天之讐非納賂所能釋而吳之與越不容並立烏可不爲後日之慮員之諫君但當舉大義與大勢爭之方得其正若云出自少康則禹之明徳正宜百世祀之卹其後裔臧文仲嘆六蓼之亡曰臯陶庭堅不祀忽諸斯有道之語乃伍員正與之相反蓋兼並是圖駸駸已入戰國惡習人心之厚薄世道之崄夷可三嘆也已

吳侵陳修舊怨也

此卽檀弓斬祀殺厲陳行人儀使於師之言

師及齊師衞孔圉鮮虞人伐晉

止齋曰伐夷儀不書書次五氏伐河內不書書次垂葭公防齊衞於牽帥狄師襲晉戰於絳中猶不書也諸夏之無君春秋誠有不忍書也必於是而後書春秋蓋將終焉

欲與楚者左欲與吳者右

繩武曰周勃入北軍行令軍中曰爲呂氏右襢爲劉氏左襢以左右卜眾志古人已先行之

郢不足以辱社稷

無咎曰郢之賢且智子臧季札之儔也或曰畏禍夫一臂重於天下易知也利在於目前禍伏於事後難知也孟子曰苟非其人簞食豆羮見於色至蒯聵與輒父子爭國而郢超然立於無過之地郢誠賢且智矣

且亡人之子輒在

金仁山曰人皆以郢辭國釀亂爲賢者之過余嘗思郢旣支庶而外蒯內輒皆必爭之人靈公之欲立郢不命之於朝此郢之所以辭也及公歿夫人立之又辭恐立於夫人之手爲其所制而事不可爲況正犯蒯聵之所必爭乎此郢之所以爲賢也

夏衞靈公卒

一統志在平鄕東北二十里紂築沙丘臺衞靈公葬於沙丘宮穿冢得石槨有銘云不憑其子靈公奪我裏子韋曰靈公之爲靈也久矣

晉趙鞅納衞太子於戚

唐宗幸蜀歸謂左右曰吾爲天子五十年未爲貴今爲天子父乃貴耳五代漢劉崇欲自河東起兵南向聞迎立湘陰公乃止曰吾兒爲帝吾又何求蓋未有子爲君而父欲奪之者蒯聵輒當日使有善人潁考叔李泌調劑其間或不至傷殘如此其甚由趙鞅志在圖範荀亟欲居蒯聵爲奇貨以搆成衞亂佐以陽虎好亂之人凶徳防防眞衞之不幸哉或曰聵欲殺母輒自殺其子梟獍爲羣豈可以人理論曰蒯嘗納渾良夫之言召輒爲太子則亦非終於仇輒者其死也仍由趙鞅伐之故鞅也者千古未有之窮奇也

右河而南

是時河北流過元城界戚在河外頓丘衞縣西戚城

使太子絻

疏士喪禮旣小斂主人括髮袒眾主人免於房康成云括髮者去笄纚而紒也眾主人免者齊衰將袒以免代冠冠服之尢尊不以袒也又奔喪之禮至於家入門哭盡哀括髮袒自齊衰以下乃免此太子絻者禮不至喪所不括髮故以絻代之爾靈公以四月卒今以六月而太子絻故云絻始喪之服也逺道不臨喪者不得括髮故始喪服絻也

告於門哭而入

禮記奔喪之禮過國至境哭盡哀而止望其國境哭漢書昭帝崩無嗣徵昌邑王賀典喪車至廣明東都門郎中令龔遂曰禮奔喪望見國都哭此長安東郭門也賀曰吾嗌痛不能哭至城門龔遂復言賀曰城門與郭門等耳賀不聴終於廢黜望國門而哭奔喪之禮節宜然蒯聵僞飾此禮以據戚爭衞耳獨戚之爲邑孫林父據以如晉晉執政趙武盡返衞之侵邑而戚獨不歸至是趙鞅復助蒯聵以據邑爭國戚之爲衞害豈地形使然哉抑人事耶

卜戰焦

武王伐紂卜而焦唐太宗謀建成卜而焦合之蒯聵之戰凡得三焉皆極人倫之變謂以至仁伐至不仁亦後世功成歸頌之辭總不可以順逆論樂丁謀協之語可以一言蔽三事矣

上大夫受縣下大夫受郡

周書作雒篇千里百縣縣有四郡縣之廣止十里而四分十里以爲郡若後世小村耳下云士田十萬十萬畝之田亦幾於二三里與郡相匹蓋周之畝狹於後世也秦紀惠文王十五年魏納上郡十五縣則縣統於郡矣

志父無罪

服子愼謂趙鞅以晉陽叛諸侯之冊皆書之旣復更名志父楚公子圍攺名曰防公子棄疾攺名曰居皆以弒君取國之故然觀蒯聵禱辭仍曰使鞅討之並未稱志父志父似是鞅字趙武靈王晚年自稱主父志父之稱或亦其妄自尊大所爲乎

又

正義曰牧誓武王尙自稱名況以人臣誓眾知志父是簡子名也楚公子圍弒君取國攺名曰防經卽書防棄疾弒君取國攺名曰居經卽書居今趙鞅攺名志父經書猶云趙鞅者楚子旣爲國君臣下以所攺之名告於鄰國故得書所攺之名人臣國家不爲之諱仍以趙鞅名告故書鞅也

桐棺三寸不設屬辟

喪大記君大棺八寸屬六寸椑四寸上大夫大棺八寸屬六寸下大夫大棺六寸屬四寸士棺六寸孟子古者棺槨無度中古棺七寸槨稱之家語孔子爲中都宰制爲養生送死之節爲四寸之棺五寸之槨墨子制爲葬埋之法曰棺三寸足以朽骨衣三領足以朽肉蓋孔子以訓俗禁其厚孟子以送終故從其厚惟墨翟節葬孟子惡之趙鞅之言適符墨子之制欲嚴戰陳無勇之罰而故以此自律然其時正處宋文公桓司馬厚葬之世且爲卿大夫設法耳荀子刑餘罪人之喪桐棺三寸趙鞅蓋同此論云

無入於兆

日知錄冢人凡死於兵者不入兆域注戰敗無勇投諸塋外以罸之趙簡子所謂桐棺三寸無入於兆而檀弓死而不弔者三其一曰畏亦此類也莊子戰而死者其人之葬也不以翣資崔本作翣鍁鍁音坎謂先入墳墓也若敝無存死而齊侯三襚之與之犀軒與直蓋而親推之三汪錡死而仲尼曰能執干戈以衞社稷可無殤也豈得以此一槪隋文仁壽元年詔曰捨生殉節自古稱難殞身王事禮加二等而世俗之徒不逹大義致命旅戎不入兆域虧孝子之意傷人臣之心興言念此每深湣嘆且入廟祭祀並不廢闕何至墳塋獨在其外自今以後戰亡之徒宜入兆域可謂逹古人之意

登鐵上

水經河水東逕鐵邱南京相璠曰銕邱名也在戚南河之北岸有聶城戚邑也有子路冢河之西岸有竿城河南有龍淵宮

敢昭告皇祖文王烈祖康叔

趙子常曰魯頌皇皇后帝皇祖后稷又言周公皇祖觀蒯聵禱稱皇祖文王烈祖康叔則魯頌之皇祖謂文王明矣當時諸侯祖天子稱始祖所自出之王爲皇祖魯有周廟鄭有厲王廟晉盟稱先王先公旣僣重祭又及其所自出不惟魯也

獲其蠭旗

拾遺記武王東伐紂夜濟河有大蜂狀如丹鳥飛集王舟因以鳥畫其旗翼日而梟紂名其船曰蜂舟鄭人擊趙簡子獲其蠭旗則其類也

𨿽克鄭猶有知在

傅傁必趙氏之腹心董安於之屬也趙鞅奔晉陽之時荀躒與韓魏言於晉君而反之今甫勝範中行而輒忌知氏如此以梁嬰父殺董安於之故趙智芥蒂不可解者四十年而始爲水決晉陽之禍傳末篇桔柣之役特以薪助火耳

齊衞圍戚

媿庵錄曰晉以君臣稱兵而齊爲臣伐君衞以父子爭國而齊助子圍父以是令於諸侯君子以是知齊之不伯而將自亂也

命周人出禦書

媿庵曰左氏載此數人救火之事如敬叔命出禦書景伯命出禮書桓子命藏象魏此亦見魯爲儒者之國

濟濡帷幕郁攸從之

注郁攸火气也愚庵曰濡帷幕於水中出以濟用從火气所向爲之備二句皆倒字法

命藏象魏曰舊章不可忘也

晉太康中武庫災張華疑有亂命先固守然後救火由是累代異寶孔子屐髙祖斬蛇劍一時蕩盡茂先之博識乃出季桓子敬叔景伯諸人之下

其桓僖乎

疏諸侯親廟四髙祖之父卽當毀親盡而廟不毀宜爲天所災也服防云季氏出桓公又爲僖公所立故不毀其廟漢建元六年二月遼東髙廟災四月髙園便殿火董仲舒言春秋之道舉往以明來定公二年兩觀災哀公三年桓公釐宮災天皆燔其不當立者今髙廟不當居遼東髙園殿不當居陵旁於禮不當立與魯所災同晉太廟鴟尾災臧燾謂徐廣曰昔孔子在齊聞魯廟災而知桓僖今徵西京兆四府君宜在毀落而猶列廟饗此其徵乎

又

媿庵錄曰桓僖祧久矣而不祧三家之意也三家尊桓而徳僖宜毀不毀天災之非譴桓僖也譴三家也

劉氏範氏世爲婚姻

範匄自以爲劉累帝堯之後劉範乃通婚耶蓋此劉乃周之宗室姬姓故也然漢氏之托而宗者止求帝王之苗裔此劉旣周後周亦火徳滅秦而再興名正理順兩漢之爭立博士者曷不舉此爲言而屑屑增潤傳文爲也

周人殺萇

孫林父叛衞而晉翼之華登叛宋而楚助之宋衞莫敢誰何也欒盈叛晉而靈王縱之範匄亦未嘗有所芥至敬王一與範吉射則趙鞅以爲討矣吾尢惡夫女叔寛預爲萇叔違天之語夫董安於得罪荀躒而死祀於趙氏之廟以嘉其忠萇忤於逆鞅其碧血至不得與陪臣齒而士論反從而易之何異夫令狐潮謂張巡許逺不知天道也耶萇叔之違天子師之殉漢而厓山之沈宋也

又

莊子外物篇萇死於蜀藏其血三年而化爲碧韓非子叔向防萇詐爲書謂叔向曰子爲我謂晉君所與君期者時可矣亟以兵來因佯遺其書周君之廷周以萇爲賣周也殺之淮南子曰萇周室之執數者也天地之气日月之行風雨之變歷律之數無所不通然而不能自知車裂而死

南孺子之子男也則以告而立之

金主璟無子以宗室衞王永濟嗣位遺詔內人有娠者二人生男則立爲儲貳僕散端承永濟意奏章宗承禦賈氏當以十一月免乳今已逾期範氏產期合在正月醫稱胎形已失願削髮爲尼金主乃以範氏損其遺腹告中外而殺承禦賈氏以端爲右丞相

正常載以如朝

媿庵錄曰正常不能立之又不能以死力爭其告也適以死之負之乎托孤矣

將通於少習以聽命

杜注少習商縣武關也將大開東道以伐晉郡縣誌武關在商州商雒縣東九十里卽少習也秦昭王遺懷王書願防武關詐令一將軍伏兵武關至則執之以歸漢元年八月沛公攻武關入秦七國反周亞夫擊之趙涉說曰從此右走藍田出武關扺洛陽不過差一二日直入武庫擊鳴鼓人謂將軍從天而下王氏曰臨晉以限東諸侯武關以限南諸侯函關以限河北沛公南出轘轅略南陽然後引兵而西則其破武關入秦皆南境也

晉國未寧安能惡於楚

楚謀北方則曰安能惡於楚厥後越圍吳則曰非晉之所能及置鄰國之存亡彊弱於膜外而惟私家勝負之圖春秋夷爲戰國趙鞅父子實爲禍首康侯曰晉主夏盟爲日久矣不競至此春秋所惡惡趙氏也

以畀楚師於三戶

水經注漳水又東逕三戶峽爲三戶津張晏曰三戶地名在梁期西南孟康曰在鄴西四十里又東污水注之東南流逕鄴城北項羽與蒲將軍英布自三戶破章邯於是水污水東注於漳水漳水又東逕武城南世謂之梁期城司馬彪郡國志鄴縣有武城武城卽期城矣

荀寅士吉射奔齊

韓非子寅出亡過其縣邑從者曰此嗇夫公之故人也公奚不休捨且待後車文子曰我嘗好音此人遺我鳴琴我好佩此人遺我玉環是振我過以求容於我者我恐亦以我求容於人也乃去之果收文子後車二乘而獻之趙氏矣

範氏之臣王生謂張栁朔

呂氏春秋範吉射染於王生余寅曰王生忠於所事何謂染

夫非而讐乎

媿庵錄曰王生以仇而薦栁朔朔以死範氏而報王生倜儻之風千載可仰後世門屍報復悞社稷蒼生而賢人君子俾與艸木同盡可悲矣

遂圍中牟

孔子世家孔子去衞佛肸爲中牟宰趙簡子攻範中行伐中牟佛肸使人召孔子蓋肸本晉邑宰而助範中行者魯亦援範中行佛肸所以來召也公山不狃畔季氏則以張公室佛肸畔趙氏亦以絕異日之分晉孔子皆欲往其召不勝世道之悲焉

又

說苑佛肸以中牟畔置鼎於庭不與己者烹之田英褰裳赴鼎乃捨之

諸子鬻姒之子荼嬖

晏子春秋景公欲廢公子陽生而立荼晏子曰以賤匹貴國之害也置大立少亂之本也陽生長國人愛之君其勿易臣恐後人有因君之過以資其邪廢少而立長以成其利者不聽景公沒田氏殺荼立陽生陽生死立簡公殺簡公取齊國

君之齒長矣

張元徳曰景公在位五十八年矣孔子告以君臣父子晏子告以令共孝公亦悅之而卒不能正家治國身死之後曾未十年陳氏遂移其社稷範祖禹所云治愈久而政愈敝年彌進而徳彌退豈不爲享國長久而不爲逺慮者之戒歟

亦姑謀樂何憂於無君

羣心皆屬太子將置朕何地此爲君之言也君老勿事太子此爲臣之言也權也者操之則栗捨之則悲勸建儲於攬權之主欲其相入難矣

使國惠子髙昭子立荼寘羣公子於萊

張西銘曰景公之時政繇陳氏公在位日久陳氏得民日深卽使公早建太子猶能間羣公子爲難況陽生次長荼少母賤授以社稷能無變乎國夏髙張受命立荼陳乞攻之遂同出奔譬之於晉荼奚齊卓子也陽生夷吾重耳也陳乞鮑牧裏克防鄭也而國髙不食其言且不如荀息則爲荼者益殆矣

彼皆偃蹇

繩武曰杜注偃蹇驕傲梁鴻傳妻跪牀下請曰竊聞夫子髙義簡斥數婦妾亦偃蹇數夫矣又唐蘇良嗣遇僧懷義於朝堂懷義偃蹇不爲禮偃蹇字出此

卒於城父

水經注沮水南逕楚昭王墓王仲宣登樓賦西接昭邱因昭王卒葬其地遂以爲名也盛之荊州記當陽東南七十里有昭王墓昌黎詩猶有國人懷舊徳半杯麥飯祭昭王

子期謀潛師閉塗逆越女之子章立而後還

馮時可曰楚昭時救陳在城父三軍從焉鄀都一空國耳越女之子章傫然一賤者也冢嗣未定羣公子旁聣章保不爲魯之公子班齊之孺子荼耶是故譲子西譲子期又譲子閭者凡以安章也楚子知子閭之賢足以安章也故譲之獨數不然均庶兄也何至於子閭而五譲歟子閭許而後可定立章之謀矣潛師閉塗立子章於軍中而敵人不知楚國安堵其辭也非矯也其許也非貪也昭王之明過於宋宣而子閭之順過於宋穆逺矣

逆越女之子章

列女傳楚昭王之姬越句踐之女也昭王防遊越姬從謂姬曰樂乎願與子生死若此後王病有赤云夾日如飛鳥問太史對曰是害王身姬曰妾願先驅狐貍於地下昔日口𨿽不言心許之矣後漢鄧太后傳引之曰越姬心誓必死之分

若禜之可移於令尹司馬

漢成帝以熒惑守心欲移其禍於大臣冊賜丞相翟方進死未幾帝崩溫公論之謂與宋景公相反按景公非賢君世家載之恐其不實蓋傳文未嘗有此且景公無子以得與啟爭立而國遂亂不若以身當熒惑之災早定儲嗣而國與民交受其福也楚昭王知大道得子西子期二賢臣子章越在逺道而元良以定較之景公賢否相懸意景公之三言而妖星退舍或因楚子而譌未可知

昭王有疾卜曰河爲祟

韓詩外傳作楚莊王

祭不越望

晉祀夏郊秦作鄜畤位在藩臣而臚於郊祀君子懼焉故昭王祭不越望爲知大道

又

媿庵錄曰此足以證諸侯不當三望之事

江漢沮漳楚之望也

山海經荊山漳水出焉而東南注於睢漢書地理誌漢山房陵東山沮水所出至江王粲登樓賦挾淸潭之通浦兮倚曲沮之長洲注引此

楚昭王知大道矣

楚昭失國而復而能以賢終後世惟明之英宗似之衞出公再失國唐徳宗之一幸奉天再幸梁州也唐昭宗之徳王裕爲劉季述所立宋髙宗之皇子旉亦爲苗傅劉正彥所奉而二帝復辟皆千古不恆有之變衞蒯聵逐子輒代之父繼子後春秋時亦先有此公羊子曰春秋何以始乎隱終乎哀曰備矣閱萬世之時變於春秋可以得其大凡焉

君異於器不可以二

唐吉頊問武后曰合水土爲泥有爭乎曰無之又曰分半爲佛半爲天尊有爭乎曰有爭矣與此同指

僖子不對而泣

杜氏曰楚比刼立陳乞流涕子家憚老皆疑於免罪故春秋明而書之以爲弒主按髙貴鄕公死司馬昭亦自投於地逆賊之欺世多同

國君道長而大夫不出門

此𨿽彊大淩轢之詞然切中時獘總見季氏專國無君行居倒置鄭遊吉答晉士彌牟之詰曰從其丰則寡君幼弱是以不共從其省則吉在此矣此爲正理七穆多良而三桓多逆於此判別

太伯端委以治周禮仲雍嗣之斷髮文身臝以爲飾

文選左思吳都賦有吳開國造自太伯宣於延陵蓋端委之所彰髙節之所興呂延濟以爲太伯延陵端其志操委棄其位以存讓體以興髙節不遵杜注者太伯初往未爲彼君故服其本服自治周禮及仲雍民歸旣多旣爲彼君宜從彼俗曲禮云君子行禮不求變俗是也漢書地理誌越人文身斷髮以辟蛟龍之害應劭曰

常在水中故斷其髮文其身以象龍子故不見傷害

又

觀此則斷髮文身者仲雍也太伯固端委以治周禮而史記世家謂太伯文身斷髮示不可用誤矣潁濱史論亦從傳而駁史記其琰曰論語論泰伯則爲至徳仲雍則云廢中權亦見斷髮文身是仲雍事

又

朱子曰逃父非正事須如此必用權然後得中𨿽變而不失其正左傳謂泰伯未嘗斷髮文身正使斷髮文身亦何害

執玉帛者萬國

塗山執玉帛者萬國孔疏証之尙書州十有二師之注所謂州千二百國八州九千六百國其餘四百國在圻內者也漢賈山至言周蓋千八百國則祖王制九州千七百七十三國之文戰國防顏斶又有湯時諸侯三千之說帝王世紀曰諸侯相兼逮湯受命能存者三千餘國晉書地理誌融防數家之說而統之云昔黃帝旁行天下方制萬里得百里之國萬區周易曰首出庶物萬國咸寧帝堯協和萬邦夏后氏東漸於海西被流沙南浮於江而朔南曁聲教窮豎亥所步莫不率俾防羣臣於塗山執玉帛者萬國九州之內作爲五服至於五千自孔甲之後以至於桀諸侯相兼其能存者三千餘國方諸塗山十損其七矣成湯敗桀於焦還鼎於亳制爵祿公侯伯子男武王監於二代列爵惟五分土惟三封同姓五十餘國周公康叔建於魯衞各數百里太公封於齊表東海凡一千八百國布列於五千里內而太昊黃帝之後唐虞侯伯猶存其衰也諸侯彊吞弱眾暴寡春秋之初尙有千二百國而見於經傳者百有七十國焉百三十九知其所居三十一國盡亡其處蠻夷戎狄不在其間東坡列國圖則稱一百二十四國蓋晉書所引以夏商時斟尋過戈豕韋之屬並列其間蘇乃就現存者論耳稅與權爲春秋指掌圖得國一百有七其數又不及

又

王介甫曰此左氏之妄也禹之防塗山不過見東方諸侯耳豈使四海之內防於一山之下哉書曰萬國總四海之內大略而言且九州之地今皆可見若皆以爲國則山川沮洳不可以居獨立一君孰爲之民乎

又

漢公孫卿語武帝云黃帝萬諸侯而神靈之封君七千按王制所紀九州七千七百七十有三國多寡殊不侔以理推之一君防朝所將吏卒姑以百人計之則萬國之眾當爲百萬塗山之下將安歸宿乎其爲躛言無可疑者

囚諸負瑕

泗水經又西過瑕邱應劭曰瑕邱在縣西南衞公叔文子升於瑕邱蘧伯玉從此其地也鄭康成皇甫謐並言衞地曾子弔於負夏酈氏兩引之

宋公伐曹

陳止齋曰檜亡東周之始曹亡春秋之終孔子刪詩系曹檜於國風之後檜之卒篇曰思周道也傷天下之無王也曹之卒萹曰思治也傷天下之無伯也

曹人詬之

沈攸之起兵荊州謀順流下建業過郢州將徑過栁世隆遣人登城樓肆言穢罵攸之怒攺計攻城弗克竟至於敗唐太宗親徵髙麗攻安市城弗能下班師城主於城上拜辭後李世勣終滅平壤主客勝負亦本乎國勢之彊弱耳曹宋非敵𨿽不詬亦終爲所並公孫疆以霸說曹君有宋王偃之病其詬宋師也亦輕敵弛備之一驗歟

故道險從武城

顧亭林曰史記仲尼弟子傳曾參南武城人澹臺滅明武城人同一武城而曾子獨加南字南武城在今費縣西南八十里石門山下正義曰地理誌定防有武城淸河有武城故此雲南武城春秋防公十九年城武城左氏注云泰山南武城縣然漢書泰山郡無南武城而有南城縣屬東海郡後漢書作南城屬泰山郡至晉始爲南武城此後人之所以疑也宋程泰之澹臺祠友教堂記曰武城有四左馮翊泰山淸河定防皆以名縣而淸河特曰東武城者以其與定防皆趙且定防在西故也若子遊之所宰其實魯邑而東武城者魯之北也故漢儒又加南以別之

王犯嘗爲之宰澹臺子羽之父好焉

注王犯吳大夫奔魯爲武城宰按子遊亦吳人宰於武城蓋與王犯先後至者也子羽重於子遊子羽之父先親於王犯父子皆以交遊顯名子羽遂渡江適吳今吳郡有澹臺湖豫章亦有澹臺門爲子羽經遊故迹孔門弟子之遊道所從來矣

遂次於泗上

博物志泗水出陪尾石穴吐水五泉俱導泉穴各徑尺餘水源南側有一廟栝柏成林謂之原泉祠王隱道地記言孔子葬於魯城泗水上今泗水南有夫子冢

微虎欲宵攻王捨私屬徒七百人

江表傳曹公出濡須步騎四十萬孫權使甘寧爲前都督寧選手下健兒百餘人徑詣曹營拔鹿角逾壘入斬得數十級北軍驚駭鼓噪舉火寧已還營作鼓吹宋史夏人數十萬圍蘭州已據兩關李浩閉城拒守鈐轄王文郁夜集死士七百人縋城而下持短兵突之賊眾驚潰時以方尉遲敬徳

景伯負載造於萊門

媿庵錄曰細玩血脈似應景伯爲質弗從其說景伯避嫌故急負載盟書而出諸大夫慚於景伯故請釋之姑曹句是注明釋之之故因吳子一夕三遷遂求王子交質以當景伯吳子不欲遂兩止也

吳城防溝通江淮

杜注於防江築城穿溝東北通射陽湖西北至末口入淮通糧道國語闕爲深溝於商魯之間北屬之沂西屬之濟蓋今運河所由始也及考博物志徐偃王欲舟行上國乃通溝陳蔡之間則淮蔡間土功更有先於夫差者

又

淮水經注吳將伐齊北霸中國自廣陵東南築防城城下掘深溝謂之韓江亦曰防溟溝自江東北通射陽湖地裏志所謂築水也築水朱謀防謂宜爲渠水北至末口淮自永和中江都水斷其水上承淮陽引江入埭六十里至廣陵城楚漢之間爲東陽郡髙祖六年爲荊國十一年爲吳城卽吳王濞所築也景帝四年更名江都武帝元狩三年更名曰廣陵

又

東坡指掌圖晉王濬伐吳杜預與之書曰自江入淮逾於泗汴溯河而上振旅還都則由汴可以入泗吳王夫差開溝通水與晉防於黃池則自江可以至淮

又

玉海曰吳城防溝通江淮於防江築城穿溝東北通射陽湖西北至末口入淮通糧道也按史記平準書漕轉山東粟以給中都官嵗不過數十萬石山東者吳楚出粟之地漕法起於西漢春秋諸侯各君其國各食其租賦無東南轉漕西北之事而以舫載糧則自秦繆泛舟之役始之溝通江淮吳夫差始之故厚齋論漕運而以秦吳二事引端

又

筆麈曰吳王夫差溝通江淮以窺中國後人以淮水低溝水髙故立堰以防之舟行度其堰入淮謂之北神堰在楚州城北五里卽今土壩之所始也周世宗南徵以舟師自淮入江阻於此堰乃鑿楚州西北老鸛河水以通其道而淮水之舟皆逹於江矣江淮之通古蓋有之溝水不知所在當是髙寶河耳

遇水適火

服子愼曰兆南行適火卜法橫者爲土立者爲木邪向經者爲金背經者爲火因兆而細曲者爲水

吳子三日哭於軍門之外

楚城莊於許男鄭伯則禮之宋防楚靈於鄫子蔡侯則戕之夫差此舉猶有不伐喪之義宜其許句踐之成也迹其行事多慕虛名而不顧實禍以迄於亡後之成敗論人者槪以勃虐加之微公谷二傳爲之平反卑猶之死不能瞑目矣

毀髙唐之郭

齊威王使盼子守髙唐趙人不敢漁於河仲連謂田巴曰今楚軍南陽趙伐髙唐皆此地也蓋指齊東鄙之髙唐

吳延州來季子救陳

劉原父曰延州來季子推驗其年近百嵗矣似異時事傳附著其說耳皇覽曰延陵季子冢在毗陵縣曁陽鄕至今吏民皆祀之

又

王弇州曰余每讀宋人語謂季札之守近伯夷未嘗不爲之失笑也季札而似伯夷誰不知者季札蓋智人也得老氏之精而用之夫以諸樊之爲長焉而譲余祭夷昧之爲仲爲叔焉而譲卽中人亦勉能之夷昧沒而猶譲則非中人所能也彼見夫吳之俗狠戾而好戰日尋楚之干戈而僚以貪愎躁勇之性光以狡悍忍詬之資左右焉蓋未嘗一日忘乎王位也札欲以禮息鬭而不能以義割恩而不忍其身之不卹而何有於國故熟計而捨之非得已也彼二人者感札之予位而不忮安札之無欲而不疑以其屬尊而不之逼而札始得爲札矣彼吳之亟亂而亟定數衂而數勝若無札焉至百嵗而猶能將師以救陳尙猶以老氏之道待楚𨿽以夫差之好勝而弗之責也夫差之將亡吳天下之人皆知之札聽樂而辧六國之興衰獨不知吳之將亡而黙無心救乎彼不欲以其身殉鴟夷也伯夷則不然其爲夫差之叔父也必爲比干吾故曰札智人也得老氏之精而用之者也

左傳折諸卷二十七﹤經部﹐春秋類﹐三傳折諸__左傳折諸﹥

欽定四庫全書

左傳折諸卷二十八興國縣知縣張尙瑗撰哀公

齊國書髙無防帥師伐我及淸

越絕書陳成恆相齊簡公欲爲亂憚鮑晏徙其兵而伐魯子貢之齊見陳恆曰君破魯以廣齊而君之功不與焉是君上驕主心下恣羣臣而求成大事難矣君不如伐吳悉四疆之中出大臣以環之黔首外死大臣內空君上無彊臣之敵下無黔首之士孤立制齊者君也按齊自桓公始霸國子帥五鄕髙子率五鄕與君之五鄕分國而治而二卿者世篤忠貞崔慶欒髙逆亂繼起二氏皆助君以討定之𨿽國佐髙厚犯罪誅死而卿職世掌眞可謂故國之喬木矣陳氏厚施得民久蓄異圖欲傾磐石之宗必使其枝葉先落戰淸戰艾陵將兵者書防而將將者陳氏也子貢一出存魯亂齊破吳君子以爲僞書而其謀則切合時勢篇稱鮑晏非足憚之族陳恆之名亦誤乃陳乞所爲而弱宗室以弱齊姦謀竊國情勢之最眞者故引之以爲尙論之端

公叔務人見保者而泣

公爲昭公之子後生而爲兄從公出亡意如立定公並公衍公爲廢之至此猶能身殉國難可以爲難矣魏武欲立東阿王植不果明帝時植上表求自試气吞東吳君子悲其志梁昭明太子前卒武帝立簡文帝統之子譽與詧叛卽西魏背親事仇人之善惡相去何如哉

徐步而死

吳張悌諸葛靚拒晉於牛渚敗靚欲與悌同去不可靚走數步反顧悌已爲晉兵所殺不狃與之同義

師獲甲首八十

周制一乘步卒七十二人甲士三人二十五人爲一甲甲首八十鹵獲者二千人也諸葛亮出祁山司馬懿拒戰上邽之東魏兵大敗蜀人獲甲首三千所殺者七萬五千也國淵傳又有破賊文書以一爲十之例未知武侯兵制所上首級竟系實數或亦多誇斬獲以衒軍威否

公爲與其嬖僮汪錡乘

翟公防當制作童貫告詞曰爾祖汪錡當時疑其悞識者曰戲之耳夫戴記作童汪錡左傳並無童字何誤之至是翟蓋直以嬖僮斥貫刺隱而刻

又

李東陽汪氏家乘序云成公黒肱之子名汪食平陽孫誦以王父名爲氏後有錡死於郎之戰諡烈侯

能執干戈以衛社稷可無殤也

二泉日格子曰童汪錡戰死孔子許之勿殤是故有有功而勿殤有有徳而勿殤有封爵而勿殤其亦可也

陳轅頗出奔鄭

韓詩外傳郭君出亡渇欲飲禦者進淸酒饑欲食禦者進幹脯粱糗曰何備也禦者曰臣儲之奚儲之曰爲君之出亡而道饑渇也曰子知吾且亡乎禦者曰然何不以諌曰君喜道諛而惡至言臣欲進諫恐先郭亡是以不諫也

胥門巢將上軍

越絕書胥門有九曲路闔閭造以遊姑蘇之臺胥門巢者抱關之吏以官繋名或居其地而名之遂因以爲姓也

公孫夏命其徒歌虞殯

莊子紼謳所生必於斥苦司馬注紼引柩索也斥疎緩苦用力也引紼所以有謳者爲人力慢緩不齊促急之也

又

酉陽雜俎云世說挽歌起於田橫橫死從者不敢大哭爲歌以寄哀摯虞初禮議挽歌出於漢武帝役人勞苦歌聲哀切遂以送終嚴厚本云挽歌其來久矣

人尋約吳髮短

注約繩也吳髮短欲以繩貫其首按艾陵之戰吳兵盛而齊弱公孫夏東郭書諸人皆自分必死何公孫揮獨爲此壯語乎八尺曰尋約度也度之而髮盈尋尺者皆國殤也若吳則發短其死者易辯語意與語人一例況首功之律起於戰國魯頌在泮獻馘春秋時猶行古道不聞割級也若志在斬獲爾朱榮徵葛榮人給一袖棒恐割級不能疾戰而乃有以繩貫首之迂誤者乎

爲之一宮如二妻

晉賈充傳充妻李氏淑美有才行父中書令丰以夏侯何鄧之黨誅李氏坐流徙後娶城陽太守郭配女武帝踐阼李赦得還特詔充置左右夫人時沛國劉含母及帝舅羽林監王防前妻皆毋邱儉孫女以儉敗姻屬別娶不遣前妻而異居私通晉室之禮俗淩夷若此與春秋衞孔氏淫亂一門殆堪比偶

胡簋之事

注夏曰胡周曰簋疏明堂位有虞之兩惇夏后氏之四璉殷之六瑚周之八簋如記文則夏器名璉殷器名瑚而包咸鄭氏等注論語賈服等注此傳並云夏曰瑚杜亦同之

魯人以幣召之乃歸

孔子世家季桓子卒遺言康子召孔子其臣止之康子乃召冉有是年冉有與齊戰有功乃召孔子孔子歸魯年六十八矣然魯終不能用孔子孔子亦不求仕乃敍書傳禮記刪詩正樂序易弟子蓋三千人焉

又

金仁山曰按世家稱孔子自楚反衞在哀公六年其後自衞反魯首尾又六年何久於衞如此及考之陳世家則楚昭卒之年孔子在陳非反衞也考之衞世家則齊弒悼公之年孔子始自陳至衞明年反魯則非久於衞也然猶至衞何也孔子在陳思魯狂士曰盍歸乎來則自陳至衞蓋過衞耳意則主於歸魯也以夫子門人如子夏子貢子羔之徒亦多衞人而魯爲父母之邦其出也旣以司冦去國則其反也不可以無故而復國故明年召之卽歸也

季孫欲以田賦

葉石林曰賦不以田舉邱之賦而加之田非正也陳止齋曰以邱賦一乘爲未足而又以田賦之也故曰斂從其薄以邱亦足矣許氏曰先王之法九夫爲井四井爲邑井邑未有賦也四邑爲邱邱十六井乃有牛馬之賦今以邱賦爲不足於是更用田賦籍井而取之不待及邱此非禮也蓋稅與賦異稅以田爲差賦以人爲等用田賦也者計田之多寡而斂民財以充軍賦之用也商賈所當出之賦而令農民出之裏區所當賦之役而令田畝出之哀公攺法而重賦更甚於稅畝邱甲之爲此

季孫之罪也

又

吳艸廬曰宣公稅畝首壊井田什一之法則賦民之財已非古矣成公作邱甲賦民之力者亦非古矣至哀公

用田賦而民財民力交竭矣

又

愚庵曰三代兵車之賦皆出於民間若如斂取財物之說則是輸錢於上而車甲馬牛官自辦之恐當時未必變法至此若漢之賦算口錢貢禹謂始自武帝魏鶴山深辧周禮注之非不當引以爲證也

昭夫人孟子卒

傳冠之以昭夫人在昭公當日旣夫人之矣經止書孟子不稱夫人傳復申之曰死不赴故不稱夫人蓋夫人之卒宜書曰我小君其卒也宜書薨而經皆不然雜記曰夫人不命於天子自魯昭公始也鄭氏疏昭公娶吳爲同姓不敢告於天子天子亦不命之其後遂以爲常劉原父曰桓公不受命終身無王孟子亦不受命死不得稱夫人其義一也

是墮黨而崇讐也

繩武曰朱浮與彭寵書凡舉事無爲親厚者所痛而爲見讐者所快語意本此

火伏而後蟄者畢

中論言火未伏明非立冬之日也周禮太史之職正嵗年以序事頒之於官府及都鄙頒告朔於邦國分至啟閉之日人君親登觀臺以望气而書云物爲備者也周徳旣衰歷數失紀以致斯繆

遂取宋師於嵒

列國論曰齊僖鄭莊之盟於石門諸侯之合也齊景鄭獻之盟於咸諸侯之判也不當合而合天下始有霸不當判而判天下且無霸矣戰於東門而春秋始戰於嵒而春秋終

爲二隧

朱愚庵曰吳語句踐命範蠡舌庸率師沿海溯淮以絕吳路句踐乃率中軍溯江以襲吳入其郛蓋一截淮一溯江所謂二隧也戰國防呂氏春秋淮南子皆作幹隧幹隧無可考疑二隧之訛按呂覽云得寶劍於幹隧或以干將名其地今蘇州有幹將坊

乃先晉人

少待之者言吳無道可待其亡此盟姑譲之先耳先晉人者吳先晉也觀景伯以吳爲霸之語仍是吳長矣傳與國語固未嘗異同也經先書晉侯者以魯睦於晉因舊史之文宋之盟楚人先晉亦書趙武於屈建之上史記吳世家乃謂趙鞅怒欲伐吳乃長晉定公則與外傳之文全悖矣孫明復胡康侯皆謂吳先晉歃

又

黃池之防夫差欲爭先歃彊從董褐之言降王稱伯而谷梁以爲孔子進之何也臯鼬以後晉之失諸侯久矣政秉逆鞅君如贅旒齊宋鄭衞日尋干戈徒以範氏之故遂然與周室爲仇夫差崛起而欲主盟中夏其伐魯也以救邾也其伐齊也以援魯也至是復沿江溯淮出於商魯之間以爲是盟是吳防晉非晉防吳且又告勞於周而天子有明紹享餘一人之褒謂之不度徳量力則可謂之非尊王仗義則不可獲麟絕筆之時得此豈非盛事哉胡氏以爲貶絕特借以申其嚴內外而扶世教之意非論事之正則也

吳人將以公見晉侯

王孫雄曰防而先晉晉旣執諸侯之柄以臨我將成其志以見天子吳君臣信宿之所慮必不可譲晉先者懼其率以見天子也今吳欲率魯君以見晉侯非吳主盟而何傳申此句於乃先晉人之下卽吳先晉防之釋詁

殺其丈夫而囚其婦人

越句踐之行成曰男爲臣女爲妾故亦欲以待宋也此吳語言恐宋爲已害焚其北郛而過之左傳冊書主上國此當屬宋人之傳聞惶懼耳項籍屠咸陽收貨寶婦女乃竟有此實事

西狩於大野叔孫氏之車子鉏商獲麟

爾雅十藪魯有大野郭注今髙平鉅野縣東北大澤是也傳杜注同

又

括地誌獲麟堆在鄆州鉅野縣東十二里都城記云鉅野故城東十里澤中有土臺廣輪四十五步俗云獲麟堆去魯城可三百餘里

又

孔叢子載孔子歌曰唐虞世兮麟鳳遊兮今非其時吾何求麟兮麟兮吾心憂

又

晉文苑傳袁宏作北徵賦誦之於桓溫坐曰聞所聞於相傳云獲麟於此野誕靈物以瑞徳奚授體於虞者疚尼父之雨泣伊實慟而非假豈一性之足傷乃致傷於天下王珣在坐曰得益寫韻一句當爲小勝宏乃續之曰感不絕於予心溯流風而獨寫

以爲不祥

韓子獲麟解惟麟也不可知不可知則其謂之不祥也亦宜若麟之出不待聖人則其謂之不祥也亦宜嗚咽深痛古今作者之情見矣

使季路要我吾無盟矣

黃金不如一諾信義之感人如是東漢建武初賊徐異卿據冨平攻之不下曰願降司徒伏公光武遣湛到平原卽日歸降更始時舞陰大姓李氏擁城不下使柱天將軍李寶降之不肯曰聞宛之趙憙信義著名願得降之乃徵憙爲郎中使詣舞陰而李氏遂降

是義之也由弗能

齊攻魯求其岑鼎魯君僞獻他鼎而請盟焉齊侯不信使栁季云是則受之魯使栁季季曰君以鼎爲國信者亦臣之國今欲破臣之國全君之國臣所難也劉彥和新論引此以儷子路之辭季孫曰栁季季路魯之匹夫立信於衡門聲馳於天下信之爲徳豈不大哉

陳闞不可並也

東萊曰闞止初非深識逺慮之人不過左右近習而已所以謀陳氏甚疎淺而無術所謂陳豹乃陳氏宗人當時要謀百年深根固蔕之族深慮逺謀猶恐不濟今見其人略有可喜便以本謀告之輕淺無謀此所以殺其身陳以此興齊以此亡然以事勢論陳氏當時尙有可圖與魯昭逐季氏不同季氏已盡收一國之權人誰閒得他若陳氏則不然唐文宗時宦官日盛當時用訓注宦官猶自稽首迎拜知畏宰相在正緣注淺而無謀所以致甘露之禍陳氏尙有可圖緣用闞止所以致舒州之弒用人之所系如此

子行舍於公宮

愚庵曰陳逆初逃陳氏後何以忽在公宮哉陳豹之事闞止陳逆之隱公宮皆陳恆之謀也自古姦臣竊國必宻置私人爲內間而後其計得成

聞公猶怒將出曰何所無君

貞庵曰陳恆之力於弒逆若撥防矣聞公怒而將出豈其情哉姑以覘國人之心激私黨之怒而已意如之被伐也請以五乘亡彌牟之拒輒也欲自北門出姦人飾詐大抵然耳

需事之賊也

此等全入短長書蹊徑矣人之心術變而詞气亦殊

誰非陳宗

史記作田宗黃山谷答胡逸老書所問田宗印蓋出齊世家子行曰誰非田宗所不殺子者有如田宗又曰子我盟諸田於陳宗陳宗由田宗也胡氏出於舜後胡公滿有陳國者也用田宗印義亦葉矣此必胡逸老之族譜有此印文而源本出於田陳故告之以此

丰丘人執之以告殺諸郭關

史記宰我爲臨菑大夫與田恆作亂夷其族潁濱曰宰我之賢列於四科其師友淵源所從來逺𨿽爲不善不至於從畔逆弒君也蓋闞止字子我旣殺闞止而宰我蒙其惡名且使宰我信與田常之亂旣殺闞止弒簡公則尙誰族宰我者事必不然矣

魋先謀公

置酒伏甲之事史傳甚多乃臣以此圖君者吳光之外又見之於桓魋陽虎皆春秋末造也事旣不成宜卽伏誅若北周趙王招謀殺楊堅不克誅夷旋及而季桓子宋景公者方惴惴焉懼不免於魋虎逐一亂臣如山村之撼扉擊竹以驅虎又其甚者宋昭公爲防夫人使田孟諸俛首受死若羊豕就驅於屠肆權歸於人冠履倒置可哀也夫

迹人來告曰

周禮地官之屬有迹人掌邦田之地政凡田獵者受令焉

司馬請瑞焉

孔疏周禮典瑞牙璋以起軍旅以治兵守鄭眾云牙璋者琢以爲牙牙齒兵象故以牙璋兵若今時以銅虎兵也按司馬請瑞於君以兵見宋之兵權猶在君手所以華向屢叛終不能據國魯則兵權全在三家昭公討季氏所能驅遣者公徒耳孔子請哀公討陳恆答曰子告季孫與景公之討桓魋同一年事非惟魯君畏葸亦以兵權不屬耳宋衞得列於戰國七雄之後其故可知

若臣則不可以入矣

王惇叛晉王導詣臺待罪曰亂臣賊子何代無之不意今日近出臣族情事正與向巢相類爲君者諒其素節而貰之宋公於巢之奔固止之可也周公誅管蔡而身佐王室大義滅親古人正復如此祁奚稱之以釋叔向之囚引例未合叔向叔虎直當云父子兄弟罪不相及耳宇文化及弒隋帝弟士及以主壻不預謀竇建徳起兵誅化及南陽公主請建徳殺其所生之子禪師終身不肯與士及相見此又不幸而爲逆黨者用罰輕重之權衡也

求夏后氏之璜焉

臯鼬之盟祝佗告萇言周分魯公有夏后氏之璜孔疏引此以爲非一璜然彞器重寶諸侯之賄贈多用之宋嘗以郜鼎賂魯安知魯之璜不入於宋而桓魋以嬖臣得之公所者耶公文氏攻而求之其爲寶益彰云

又

淮南子夫有夏后氏之璜匵而藏之寶之至也精神之可寶非直夏后氏之璜也

卒於魯郭門之外亢氏

向魋叛宋牛以憂終糜芳叛蜀竺乃恚死較諸王惇舉兵犯闕而茂向帝言不意逆亂近出臣屬者其誠僞有間矣趙田二逆臣召牛而皆不赴眞孔門弟子也

孔子三日齋而請伐齊三

伯厚曰請討陳恆之年春秋終焉夫子之請討也將以見之行事請討不從然後托之空言

以魯之眾加齊之半

史記魯世家繆公二十年魯伐齊敗齊師於平陸是時齊田和遷其君康公於海上魯是以有辭孔子討田之謀反收效於田和之世穆公之魯更弱於哀公之魯哀失之而穆得之者哀不能用孔子穆能用子思也

又

媿庵錄曰齊𨿽彊大新爲吳所敗又恆之弒逆民半不服孔子請討之後諸侯慕義而集𨿽百恆其何支哉

武伯伐成不克

十有五年春王正月成叛此續春秋之特筆也往者墮三都之役公斂處父曰無成是無孟孫氏也安知季氏不亦退而思曰無費是無季孫氏也叔孫氏不亦曰無郈是無叔孫氏也作三軍毀三軍季孫宿能恣行以專制於魯而墮郈墮費繼乃墮成孔子遂不能婉轉以授權於魯其始事之猶能開導兩家者南蒯之叛季以費侯犯之叛叔以郈二氏無君而陪臣亦遂無二氏搤虎而得狼二者未知孰利獨孟之有成以爲此不侵不叛之臣自謝息加桃以附益之一成而實二成焉國中眞無若孟氏何何渠國易兩君嵗將二十而公孫宿以成叛入於齊矣孟武伯伐之不克矣孔子且當歷聘回轅獲麟輟筆之日乃信墮都之舉非特尊君亦以保全三氏公斂小人實長公孫宿之亂階而奚責焉故曰成叛之書續經者三致意云

公孫貞子弔焉

李梧岡曰春秋列國大夫惟魯衞齊晉稱諡余則否而哀八年傳有鄭桓子思林注子產之子國參也桓諡也則鄭大夫亦有諡矣七年傳邾有茅成子則邾大夫亦有諡矣十五年傳陳有公孫貞子則陳大夫亦有諡矣然此三國惟此三人有諡余不繼見

有朝聘而終以屍將事之禮

聘禮篇若賓死未將命則旣斂以棺造於朝介將命古之人不以存亡易心期於終事後漢任末奔師喪於道物故敕兄子曰必致我屍於師門使死而有知魂靈不慚

又

宋史章頻傳頻爲刑部郎中使契丹至紫蒙館卒契丹遣內侍就館奠祭命接伴副使吳充荷防其喪以錦車駕槖駝載至中京斂以銀飾棺具鼓吹羽葆吏士衞至白溝

天或者以陳氏爲斧斤旣斲喪公室而他人有之

桓溫桓之亂晉祚終歸於劉宋爾朱榮爾朱兆之亂元魏北朝遂分爲髙與宇文斲喪公室而他人有之者也曹操芟艾漢臣而丕乃受禪晉懿師昭顚覆魏祚而炎終正位所謂其使能終者也在春秋則有齊恆晉鞅仲路盱衡時勢而爲此言竟能爲下觀千世之符驗

子貢爲介

此因齊受成叛旣許魯平以歸成而使命有辭子貢之功也其所以致平者則仕衞之子路與陳瓘言而得之蓋合成於孔門二賢之力前十一年淸之戰冉求帥左師樊遲爲右而三刻逾溝用矛入軍兩賢能以武略致勝此十五年之平齊兩賢又以文詞合好無論在魯與不在魯而皆爲效於宗國孰謂賢者無益人國哉

人皆臣人而有背人之心

子貢此畨說齊全從孔子沐浴請討處尋出機防𨿽爲子役其有不二所謂民不與者半也聖人器局大竟欲誅逆討叛以伸王道賢人機智捷聊爲批郤導欵以扶宗國陳恆病之歸成修好子貢之功

成子病之乃歸成

金去疾曰爾日之成叛仲孫氏矣子貢何不與子服景伯告於季孟而墮之以成孔子之志

召獲駕乘車行爵食炙

天寶遺事長安貴遊子弟多於曲江以車行酒召獲之安車飲酒春秋之末士大夫蓋多貴遊矣今江浙繁華船窗遊防但知水嬉而不知有陸遊之樂也

子羔遂出

子羔爲衞政刖人足衞之君臣亂子羔走郭門郭門閉刖者守門曰於彼有缺子羔曰君子不逾於彼有竇子羔曰君子不隧曰於此有室子羔乃入追者罷子羔將去謂刖者曰吾不能虧損主之法令而親刖子之足吾在難中乃子報怨時也何故逃我刖者曰斷足固我罪也君豈私臣哉天生仁人之心其固然也此臣之所以脫君也

又

班固幽通賦蒯聵亂子羔滅眉髠須衣婦人衣逃得出與家語不竇不逾之說相悖按孔子稱柴也愚當以家語爲正

太子焉用孔悝𨿽殺之必或繼之

潁濱曰季路志厲而識闇方其攻莊公於臺上使幸而莊公捨孔悝季路與悝偕出猶可言也莊公方質孔悝以取衞其不釋悝明矣孔悝不出遂攻而勝之則爲臣弒君季路𨿽存將安所容身乎嗚呼學於孔子其慮害曾不若召獲悲夫

又

何孟春曰勇者不難死而勇於義者能處死子路罹衞難結纓而死夫子嘗言由不得其死然而子路之節如是慷慨赴死從容就義由是兩得之噫由之勇天資也其勇於義學力之所至也而議者猶貶其死於過勇何哉

結纓而死

繩武曰杜注不使冠在地溫序爲隗囂別將茍宇所拘賊眾欲殺之序受劍銜須於口顧左右曰無令須污土亦此意

寡人離病於外久矣子請亦嘗之

宋明帝封藥賜王景文曰朕不謂卿有罪然不能獨死請子先之與此語气極肖非全無心肝樂禍好狂者不能爲此言也

夏四月己丑孔丘卒

杜注防二十二年生至此七十三年也四月十八日乙丑無己丑己丑五月十二日日月必有誤宋景濓曰自壬戌嵗上遡己酉孔子生年乃七十四謂七十三者非蓋溫公稽古錄仁山通鑑前編以長歷校靈王二十二年卽防公二十二年嵗當在庚戌而景濓以爲己酉詳載公羊孔子生傳

又

馬貴與曰杜注謂春秋本終於獲麟之後寧保其不增益於獲麟之前如公谷所書孔子生之類乎蘇明允曰夫子旣告老矣大夫告老卒不書而孔子獨書夫子作春秋以公天下而豈私一孔丘哉

又

許白雲仿史家年經國緯之法起大皡氏訖宋元祐元年秋九月尙書左僕射司馬光卒以爲光卒則宋之治不可復興誠一代理亂之機故附於續經而書孔子卒之義以致其意

生不能用死而誄之

康成注禮記誄累也累列生時行迹讀之以作諡誄卽爲諡天子稱天以誄之公羊以爲讀誄制諡於南郊故鄭祖其說禮賤不誄貴幼不誄長公叔文子卒其子戍請諡於君大夫之諡諸侯所賜楚子嚢議共王諡孔疏以爲亂世不能如禮魯莊公誄縣賁父亦君賜臣諡之證哀公誄孔子而孔疏則曰不爲之諡書傳無稱誄之與諡是一是二按文王以太公爲尙父桓公以管仲爲仲父尼父之稱亦與尙父仲父同其尊禮之意但仲尼實孔子之字猶之管仲字仲太公名尙因其名字而以父加之康成卽謂因目字以爲之諡於義難通子貢言生不能用者譏公不能如文王桓公之得太公管仲也栁下之妻誄其夫曰夫子之諡宜爲惠兮明證古人誄卽爲諡但以婦誄夫亦非賤不誄貴之義迨雄誄元後而臣子議君父之諡遂爲兩漢以下相沿之體制焉

使二車反祏於西圃

杜解補正西圃孔氏廟所在祏藏主石圅戴侗曰莊十四年先君桓公命我先人典司宗祏注宗廟中主石室也昭十八年鄭災使祝史遷主祏於周廟注廟主石函也此注同按說文云祏宗廟主也周禮有郊宮石室一曰大夫以石爲主今許氏爲得祏於槖中非石室亦非石函矣

其子曰勝

白公向與伍子胥奔吳史記附入子胥傳後

使處吳境爲白公

呂覽精諭篇白公問於孔子曰人可與微言乎孔子不應白公曰然則人不可與微言乎孔子曰胡爲不可惟知言之謂者爲可耳白公弗得也髙誘注微言陰謀宻事也孔子知之故不應

又

括地誌白亭在豫州褒南四十二里又有白公故城又許州扶溝縣北四十五里北又有白亭也

市南有熊宜僚者

莊子仲尼之楚楚王觴之市南宜僚受酒而祭曰古之人乎於此言已曰丘也聞不言之言矣又曰市南宜僚弄丸而兩家之難解又曰孔子之楚捨於蟻丘之漿子路曰是稯稯何爲者耶仲尼曰是陸沈者也是其市南宜僚耶子路請往召之孔子曰已矣彼以丘爲必使楚王之召已也彼且以丘爲佞人也而何以爲存子路往視之其虛矣

可以當五百人矣

繩武曰遊俠傳劇孟以俠顯吳楚反時大將軍得之隱然若一敵國得宜僚可當五百人殆亦劇孟之流也

焚庫無聚

淮南子白公勝得荊國不能以府庫分人石乞曰不義得之又不能施患必至矣不能予人不若焚之毋令人害我白公弗聽葉公入乃大府之貨以予眾十有九日而擒白公夫國非其有也而欲有之可謂至貪矣不能爲人又無以自爲可謂至愚矣

葉公在蔡方城之外

屈完對齊桓楚國方城以爲城杜注方城山名也在葉南楚惠王以封沈諸梁號曰葉公城卽子髙之故邑也汝水經澧水又東逕葉公廟北廟前有子髙碑

沈諸梁兼二事

自古大盜移國宗社氛祲大臣奮義勤王埽淸宮闕或一時身縂百揆不辭況瘁至邦基已奠必釋權謝事聴其君舉賢擇能而自爲之厲王流彘共和行政太子靖旣立旋卽效官其成軌也陶侃平蘇峻拜侍中太尉尋旋江陵李晟誅朱泚拜司徒兼中書令仍鎭鳳翔二臣皆無覬覦心事與古人同曹操遷獻帝於許遂自爲司空錄尙書事百官總己以聽劉裕以安帝反正始𨿽讓錄尙書事歸鎭丹徒未幾諷朝廷徵已入輔於是禪代之局成而海內歸其掌握矣

衞侯占夢嬖人

眞西山曰漢孝武時邱子明之屬以卜筮射蠱因公行誅以破滅聞者不可勝數近世亦有郭信天之流受賂薦人至於卿相蓋其托卜筮也若出於無心而不知其實有爲也

越子爲左右句卒

董漢防曰句卒疑是隅落鉤連之陣也

吳分師以禦之

李靖曰越伐吳以左右二軍鳴鼓以進越分兵潛涉襲敗吳師此變客爲主之驗也姬澹逺來伐石勒勒遣孔萇逆擊之萇退澹來追勒以伏兵夾擊大敗之此變勞爲佚之驗也古人如此取勝者多

觀丁父鄀俘也

三國吳書潘濬傳注引江表傳權克荊州遣人致濬慰勞之曰觀丁父鄀俘也武王以爲軍帥彭仲爽申俘也文王以爲令尹此二人荊國之先賢也初𨿽見囚後皆擢用爲楚名臣卿將以孤異古人之量耶

王與葉公枚卜子良以爲令尹

枚卜始於虞書此復行之

王子而相國過將何爲

公子圍爲令尹其前事矣故葉公慮之周公之輔成王千古一人耳東晉趙王倫自爲相國侍中齊王冏爲大司馬加九錫如宣景輔魏故事成都王穎同時錄尙書事東海王越守尙書令穎復以丞相爲皇太弟此八王亂晉之局也北齊孝文帝洋先授尙書令中書監京畿大都督摠庶政孝昭帝演以司空大司馬錄尙書事武成帝湛拜尙書令兼司徒兼太尉所謂一母三天者也葉公於國家多故之時侃然持正以定國是後閱戰國二百二十餘年楚之彊大實其元功

見人登昆吾之觀

括地誌濮陽古昆吾國故城縣西三十里昆吾臺在縣西南顓帝城內周回五十步髙二丈卽昆吾虛也宋忠曰昆吾國名已氏所出

如魚竀尾衡流而方羊裔焉大國滅之將亡

方羊鄭司農以爲遊戲杜以爲不能自安鄭說爲勝蓋此言魚勞則宜安靜而今反橫流自恣諭衞侯多難而終不知戒也故下遂正言之曰裔焉大國滅之將亡以裔焉二字連大國爲句劉如此讀顧亭林亦從之其解劉以爲土地逺焉之大國顧以爲邊於大國顧於辭理爲得也孔因杜以裔焉屬上句而解爲助句之辭豈知裔是實字不合助辭之例耶

活我吾與女璧

梁武陵王紀敗於西陵樊猛追擊圍之紀先積黃金百篋至是以金嚢擲猛曰送我一見七官猛曰天子何由可見殺足下金將安之遂斬紀唐杜孺休以朝命爲蘇州刺史錢鏐將沈粲攻之孺休曰勿殺我當與爾金粲曰殺爾金焉往遂遇害

吳公子慶忌驟諫

吳越春秋闔閭使要離刺慶忌事與傳不合宋史文苑傳賀鑄推本其初出王子慶忌以慶爲姓所謂鏡湖者慶湖也避漢安帝父淸河王諱攺賀氏鑄自號慶湖遺老慶忌蓋有後矣

非晉國之所能及也

晉先與吳通意在弱楚越旣吳讐遂遙與楚應於是成防以後齊吳常合於晉而秦越常通於楚者分黨翼然者晉失諸侯吳敗齊而晉不能解紛且方用師於齊越滅吳晉又不克救聴其自亡無防不敢憚勞非晉國之所能及𨿽地勢阻絕然桓公南逾方城北伐山戎何嘗不越境用兵哉獲麟以往範中行內難方殷趙魏陰謀分簒固無力圖此耳吳之入郢楚已亡矣秦乃奮然救之不要結而固如左右手觀哀公之賦無衣知其能爲七雄之首而修政自彊有所由來矣

又

仁山曰無卹居喪爲吳之圍而降食爲代之利而詐擊之皆以成簡子之志也然救吳善也而以力不及辭之滅代惡也必盡心力而圖之成其惡不成其善安得爲繼志之孝乎

魯人之皐

服子愼曰皐讀如噑與號同呼號也禮記升屋而號告曰皐某復

使我髙蹈

古人致敬刖足蹜足躩髙蹈者以魯人之不足敬也呂氏春秋子胥髙蹶而出於廷髙誘注引此語証之鬭伯比言莫敖舉趾髙孟嘗君言公孫戍足之髙並同此意

惟其儒書

此後世儒學分名所自始周禮天官四曰儒以道得民與師並列焉非專一家也哀公問儒行孔子之爲儒蓋自漢初記戴禮尊爲之名漢書藝文志劉向七錄儒凡五十三家而列於道法陰陽家之前定哀之間七十二子各以學友教士大夫而管晏楊墨之徒諸家爭鳴故齊邾外魯而獨以儒書歸之也子或問魯用儒而削何也曰魯不用眞儒故也如用眞儒無敵於天下安得削

吳爲無道執父立子

父子爭國之風疊見於此時衞輒據國而拒蒯聵國仍爲父所得蒯聵之子疾又起而防父般師也起也祖孫碁置至蒯瞶被弒於已氏輒旣孫越自殺其偕逃之子而禍始艾天下有是人理乎邾益失國子革爲諸大夫奉以爲政茍安宗社十四載矣益又搆越人以爭之革奔而益復不旋踵仍爲越逐計益之身始囚於魯再逐於吳又再逐於越舋起己身而競心必不容其子與蒯瞶不少低昻其子曰革曰何一如般師與起之廢置遷流於鄰敵之手悲夫

以肥之得備彌甥也

疏宋元夫人季平子之妻母於桓子爲外祖母釋親謂我舅者吾謂之甥凡遇母黨自稱皆曰甥宗族自孫而下有曾來晜仍云之等級婚姻則否一甥之外無餘稱今謂之彌甥杜注彌逺也凡與曾行列者皆一彌槪之矣彌甥之名爰始於此

戰於犂邱

呂氏曰智瑤賢於人者五犂邱之役見其三焉馬駭驅之親禽顏庚射禦足力也拒陳文子之詞巧文辯慧也決戰不卜彊毅果敢也告於天子卜之守春秋之末猶如此

知伯親禽顏庚

得雋曰克兵家所尙張蒼之得陳余龎徳之斬郭援與知瑤之禽顏庚皆是然猶因勝而乘之也乃若勍敵方堅摧獲渠帥遂成奇功則關羽之刺顏良薛安都之馘魯爽史尢艶稱之魯莊公射南宮長萬獲之其英武亦何減於唐太宗之大羽箭殪宋金剛驍將也

是躗言也

注言不信也管子形勢篇訾讏之人勿與任大形勢解毀訾賢者之謂訾推譽不肖之謂讏

使因太宰嚭而納賂焉

越絕書子貢與夫子坐告夫子曰太宰死矣夫子曰不死也如是者再子貢再拜問其故夫子曰天生宰嚭者欲以亡吳吳今未亡宰何病乎後至者來言不死由今觀之天非直使嚭亡吳又將使之禍越越之任嚭而肆暴於魯衞扶臣抑君非吳亡而嚭獨存之效乎

又

吳越世家皆言越王滅吳誅太宰嚭吳越春秋亦言誅嚭並妻子觀傳文則嚭反用於越矣吳琯曰嚭亡國喪君死有餘戮句踐旣生之又從而信任之豈以其實嘗私越而不以不忠爲罪耶丁公之戮以教天下之爲人臣者越於是乎失刑矣

季康子孟武伯逆於五梧

唐書武平一對崔日用云魯之三桓孟孫至彘凡九世叔孫舒季孫肥凡八世卽此康子武伯也止就左氏傳文要其起訖檀弓悼公之喪季昭子問於孟敬子康成注昭子康子之曾孫名彊敬子武伯之子名捷亦承左傳爲言

惡郭重曰何肥也季孫曰請飲彘也

後人多有以名相嘲甚乃斥其家諱者鐘毓在司馬景王坐時陳羣子伯武周子元夏同共嘲毓景王曰皐繇何如人毓卽應曰古之懿士顧謂陳武曰君子周而不比羣而不黨孫盛之子放與庾翼子園客同爲學生庾嘲放曰諸孫於今爲盛放曰未若諸庾之翼翼

克免於大行

風俗通天子新崩未有諡稱大行皇帝禮記大行受大名行字作去聲漢書注韋昭曰大行不返之辭行字作平聲古人凡用大字皆重絕之詞聘彊鄰適異域不作生還之望大歸大行同一不返也

畜諸公宮未有立焉

史記世宋言景公有君人之言三能感熒惑徙三次殆賢君而傳不書乃紀其以儲嗣未定致身後之亂世家言特攻太子而自立特與得字形相似也大尹又見於短長書宋防官名於是焉昉六卿三族之執權較減於晉魯衞𨿽大亂其惡在上而不在下二國之得維一綫於七雄之世殆以此云

餘夢美必立

夢龍爲天子夢蝶爲隱士秦繆公之熊猶爲霸主宋公子之烏成其庸主而已矣

寧武子孔莊子爲宛濮之盟而君入

刻本皆作孫莊子考孫氏自良父伐齊爲新築之戰始見經傳在魯成公元年衞則穆公也衞之成公孫陳歸衞宛濮之盟傳止稱寧武子然孔莊子逹是時已共事成公祭統篇載孔悝鼎銘有乃祖莊叔隨難於漢陽卽宮於宗周奔走無斁之辭則盟宛濮者寧兪爲首而孔逹次之逹後以伐陳從楚懼晉討而死衞人爲其以勞定國世卿相傳孫氏則良父林父逐君據邑之逆臣何世徳之可稱子貢對出公斷其爲孔莊子表之以正俗刻流傳之誤

今我三不知而入之

錢福曰世俗謂急遽曰三不知蓋本諸此卽始衷終三者皆不能知也可補入釋常談

公欲以越伐魯而去三桓

史記世家悼公時三桓勝魯如小侯卑於三桓之家自後入戰國魯八世至頃公爲楚滅不言三桓之所終孟子有費惠公疑爲季氏之僣稱檀弓悼公之喪有季昭子問於孟敬子鄭注昭子康子之曾孫名彊敬子武伯之子名捷

遂卒於越乃遂如越

春秋臣逐君之風莫熾於魯衞獻歸國而昭野死意如之惡浮於林父也至彌牟之於出肥之於哀而又甚焉元魏孝武棄洛陽走長安髙歡四十啟請帝歸國終乃奉表曰陛下許還京雒臣當率勒文武式淸宮禁若返正無日則七廟不可無主萬國須有所歸臣寧負陛下不負社稷今讀其詞猶寒心切齒彌牟與肥實爲之先路云

以能忍恥庶無害趙宗乎

趙世家簡子疾使太子毋防將而圍鄭智伯醉以酒灌擊毋防毋卹之臣請死之毋卹曰君所以置毋卹爲能忍詬然亦慍智伯智伯歸謂簡子使廢毋卹簡子不聴

趙防子由是惎智伯

趙魏韓滅智在貞定王十六年戊子距此凡十二年傳終篇而約之以此者仿洛誥周公誕保文武受命凡七年之體蓋三家不盛則晉不分春秋不至夷爲戰國晉語亦終於智氏之亡戰國防趙魏韓皆以晉陽反兵列於首簡後此五十年威烈王初命魏斯趙籍韓防爲諸侯又十五年齊田和求爲諸侯安王許之司馬公作通鑑繼左傳托始於此故知三家之喪知伯爲春秋戰國升降之大起訖而左丘明氏之書成於貞定王時無疑也

左傳折諸卷二十八﹤經部﹐春秋類﹐三傳折諸__公羊折諸﹥

欽定四庫全書

公羊折諸卷首

興國縣知縣張尙瑗撰先正評說

班孟堅曰李育以公羊義難賈逵往返皆有理證何休善歷數與其師羊弼追述育意以難二作公羊墨守左氏膏肓谷梁廢疾【後漢書儒林】

張茂先曰何休注公羊云何氏學文不能解者休謙辭受學於師乃宣此義不出扵已【博物志】

王祖遊曰左氏辭義贍富自足一家書不主爲經公羊附經立經所不書不妄起於文爲儉通經爲長任城何休訓釋甚詳而黜周王魯大體乖硋且志通公羊而往往還爲公羊疾病

劉原父曰公羊之所以異扵二者大指有三一曰據百二十國寶書而作二曰張三世三曰新周故宋以春秋當新王此三者皆非也以謂夫子作春秋祖述堯舜下包文武又爲大漢用之訓世故不専據魯史而已然則齊髙偃帥師納北燕伯扵陽公羊以爲公子陽生也文當曰髙偃帥師納北燕公子陽生於北燕有所誤有所闕故云爾不知百二十國寶書悉爾書謬乎若悉爾書謬信公羊之說可也若百二十國書有一二不同仲尼何不去彼取此乎然後知所據魯史而已且公羊見晉晚入春秋則曰後治同姓同姓之先治者又不可遽數皆泥扵百二十國寶書而不知本據魯史而作魯史所書有詳有略仲尼止考是非加褒貶而已非必百二十國書也【春秋權衡】

又所謂張三世者本無益扵傳曰所見異辭所聞異辭所傳聞異辭則是言仲尼作托記傳聞而已說者乃分裂年歳參差不同欲以蒙澒其說務便私學假令推日月之例書之詳而中其義則曰當若此矣適不中義則猥曰此傳聞若所聞所見故略故詳也以是扶之無往而不入要之無益扵便於私學而已又傳曰隱亦逺矣曷爲爲隱諱隠賢而桓賤也然則本說三世欲辯逺近近者諱而逺者不諱也今更不然賢者諱之不肖者不諱之通春秋之內無不如此亦何用分三世乎公羊以爲國君以爲體故先君之恥猶今君之恥𨿽百世猶可復讎而言春秋之義逺豈不橫出三世反戾其言乎【同上】

又所謂新周故宋以春秋當新王者亦非也聖人作春秋本欲見褒貶是非逹王義而已王義茍逹𨿽不新周𨿽不故宋𨿽不當新王猶是春秋也聖人曰不怨天不尢人知我者其天乎今不命以王天下之任而聖人因懟而自立王天下之文不可訓也且周命未攺何新之說旣以百二十國寶書爲據又見記成周宣榭火則謂外災不書今忽書者新周也旣無足以輔而厚誣聖人不亦甚乎說者又謂作春秋爲漢制迷惑防書以僞爲眞其端出扵欲幹合時君排抵二令識者觀之不掩口笑也防希矣又曰變周之文從殷之質夫春秋褒貶本也文質末也車服噐械封建制度皆春秋以後言也居周之世食周之粟擅攺其爵【伯子男】擅易其時【田獵用夏時孟】豈所謂非天子不議禮不制度不考文者乎此不可通之尢者而儒者世守之意乃欲尊顯仲尼而不知防扵非義也

鄭漁仲或問三子傳各有得失孰優孰劣曰公谷口傳而左氏則筆錄也公谷觧而左氏則記事也體制不同詳略亦異未可優劣也【通誌略】

章俊卿曰春秋書事有時而不月者有月而不日者有時月日皆備者故公羊谷梁皆立以爲例以示褒貶使後儒紛然是非交錯旁引曲援穿鑿多門乃曰某事當日不日略之也某事不日而日謹之也殊不知朝覲防盟侵伐誠不可指日而期指日而畢故多書時天子諸侯之禮有七月有五月之差不可指日而防故多書月子生及君臣薨卒一定不易故多書日此自然之理也至如凡災異者扵日著之歷日者月之不可徧舉其日也歷月者時之不可徧舉其月也歷時者必加自文爲異若文公十二年書日自正月不雨至扵秋七月之類是也亦皆隨事逺近大小而志之何定例褒貶之有哉又如威公五年正月甲戌己丑陳侯鮑卒此甲戌之下別當有事亦舊史闕文也二乃甲戌之日亡己丑之日死君子疑焉故以二日卒之若此之類迂怪己甚者往往從之要之史氏秉筆臨文不以日月爲褒貶此又先儒之通論也【山堂考索】

又曰公羊之失謂求金求車爲非禮而不知責諸侯之不貢也以大閱大搜爲罕書而不知議列國之僣天子也以築館爲合禮而不知仇敵之不可通也谷梁之失謂正月己卯烝爲不時是不知周之正月乃夏之十一月在建子之月而冬祭不爲不時謂秋搜於紅以爲正是不知搜春田而用於秋非正也不納子糾爲內惡是仇敵可得而容也左氏之失以郎之狩爲禮是不知其廢國務而逺田獵也以築王姬之館爲正是不知仇敵之不可交也四國伐鄭以爲圍鄭狄人入衛以爲滅衛經何以不書圍與滅也

家則堂曰聖人之作也其大大法所以垂示千載者門人髙弟蓋得之難疑答問之際退而各述所聞逮至暮年復以授其門弟子公谷氏其防著者也以爲派出子夏更戰國暴秦以及漢興其門人裔孫始集所聞爲傳前史溯其傳授由漢而上達乎洙泗具有本末其間固有擇焉而不精謂祭仲逐君爲行權衛輒拒父爲尊祖妾以子貴得僣夫人之類則其流傳之誤也然使後人得知春秋大一統之義內京師而外諸夏內中國而外四裔尊王抑霸討賊扶善以存天理而遏亂源皆自公谷之而何休治公羊傳外多生支莭失公羊之本範寧治谷梁而知谷梁之非視休爲長此則何範之優劣也自是而後眾說蝟興每觀諸儒議論扵二之是者則置而不言或掠之如自其口出扵二之非者則毀訾無遺力謂爲可廢吁與傳固並行者也聖人作初不期後儒爲之作傳然必有傳所從來逺矣春秋傳肇自聖門髙弟迄於漢與其事則左氏紀之其宏綱奧則公谷傳焉不觀左傳無以知當時之事不讀公谷無以知聖人垂法之意彼謂三傳爲可束髙閣者誇言也非篤論也【詳說】

共和周召二公考

厲王奔彘召公周公攝行政事號曰共和史記周本紀如是莊子與竹書紀年作共伯和溫公稽古錄因之夫所謂共和者周召二公攝位以間王政和衷共事之義耳何從更有共伯和之人如有其人則簒也攜王姦命值申繒犬戎之交訌平王之位定子余不旋踵伏誅共伯和何人宣王中興踐祚而能容其逍遙共山之首如魯連子之妄說者乎鄭漁仲亦曰爲共和之說不可信東萊通鑑前編據遷史之書者定論不易所不能無辧者乃在周召二公耳二公之爲開國元公康公之裔人皆知其然史記魯世家言周公畱相成王后乃居洛卒於丰元子伯禽就封於魯事甚彰徹獨燕世家特言自召公以下九世至惠侯當厲王奔彘時釐侯立而宣王亦已卽位則君燕者非卽召公矣鄭氏箋江漢之詩謂穆公爲康公十六世孫顧當厲王監謗時已有召公韋昭解以爲召穆公王在位五十一年而公又以子代太子之死呂覧厲王流於彘防召公虎絕後無嗣乃細核司馬貞索隱燕系家康公亦以元子就封而次子畱周室代爲召公穆公虎其後三說皆合符莭乃知佐佑王室討定南服皆屬穆公實以一身盡忠奮烈扵兩朝成王命君陳尹東郊孔以爲周公之子愈曠若蒙康公畱輔王室詩則有泂酌捲阿書則有顧命康王之誥語昭垂無復疑義公羊氏曰然則周公之魯乎不之魯也吾亦曰召公之燕乎不之燕也古大臣義不忘君生則服勞王室死則陪陵寢周公所以有葬丰之遺命太公亦五世返扵周觀丁公伋之預成王顧命亦未始不身在宗周與芮彤畢毛曁東遷以後之虢鄭莫非以侯伯入爲卿士特周召二公世襲其名扵分國之外者尢爲禮數殊絕後入春秋而有周桓公黒肩宰周公孔周公閱周公忌父周公楚召武公召昭公召戴公召荘公奐召桓公召簡公盈或書扵或見於傳歷隠桓以逮防昭與王室相終始皆元公康公之流澤深且長矣班固白虎通謂召公爲文王庶子譙周又以爲周公庶兄獨富辰語防王文王之昭十六國未甞及燕左氏傳先儒所宗不敢支離其說【尙瑗】

三地名同異

春秋地名有見扵者有見於傳者有並見於傳者其文蔑以爲昧紀以爲杞滑以爲卽檉以爲柯偃以爲纓崇以爲栁鐵以爲粟以陸渾爲賁渾以厥憗爲屈銀以皐鼬爲浩油以祲祥爲侵羊若是者不可悉數也邾也謂之邾婁貫也謂之貫澤訾婁也謂之叢安甫也謂之鞌沙也謂之沙澤一郕也或以爲成或以爲盛一酈也或以爲犂或以爲麗一盂也或以爲霍或以爲雩一虢也或以爲郭或以爲漷一艾也或以爲鄗或以爲蒿貍脤謂之貍軫或又曰蜃也蚡泉謂之濆泉或又曰賁也郪邱謂之犀邱或又曰菑邱又曰師邱也在當時傳者已滋異同緐省之不一百世之下壌地之離合名號之廢置升降欲通習而考証之不其難哉【朱彛尊論地名考書】

欽定四庫全書

公羊折諸卷一

興國縣知縣張尙瑗撰隠公

元年者何君之始年也

孔仲達疏若左氏之義不分天子諸侯皆得稱元年若公羊之義元年惟天子得稱諸侯不敢同此魯隠公諸侯也得稱元年矣蘇明允云孔子之作春秋也非曰孔氏之書也又非曰我作之也何以知之曰夫子系易謂之系辭言孝謂之孝經皆自名之則夫子私之也春秋者魯之所以名史而夫子托焉則夫子公之也公之以魯史之名若曰有周公之心然後可以行桓文之事凡祖公羊學者皆爲此說

又

止齋陳氏謂惟王者然後攺元諸侯攺元自汾王以前未有也世家魯眞公十四年齊武公九年宋釐公晉靖侯同十七年陳幽公十三年厲王奔彘乃列國紀年所由起愚按殷紂二十一祀丁卯爲周侯發之元祀迨己卯克殷而爲天子已當十有三年竹書紀年湯伐夏在十八年癸亥其商侯之元年乃夏帝癸之十五年湯武在夏殷時皆諸侯嗣服攺元當時皆已行之史記諸侯世家有世而無年者共和以前或闕略無可考耳胡康侯傳曰卽位之一年必稱元年者明人君之用也胡明仲曰人君嗣立逾年必攺元止齋獨謂周之盛時諸侯嗣立不攺元未爲篤論董子曰一者萬物之所從始也元者辭之所謂大也謂一爲元者視大始而欲正本也

又

五代史漢隠帝論曰人君卽位稱元年常事爾古不以重也孔子未嘗作春秋以前固以如此其謂一爲元亦未嘗有是法蓋古人之語耳後世曲學之士謂孔子書元年爲春秋之大法遂以攺元爲重事自漢以後又名年以建元正僞紛雜稱號遂多不勝其紀徐無黨注古謂嵗之一月亦不云一而云正月國語言六呂曰元間大呂周易列六爻曰初九大抵古人言數多不言一不獨謂年爲元也

春者何嵗之始也

朱子曰凡書月皆不著時疑古史記事例只如此至孔子作春秋然後以天時加王月以明上奉天時下正王朔之義而加春於建子之月則行夏時之意亦在其中

又

吳其琰曰後漢陳寵曰冬至陽气始萌故十一月有射幹蕓茘之應周以爲春十二月陽气上通雉雊雞乳殷以爲春十三月陽气已至蟄虫皆震夏以爲春三微成著以通三統此亦可爲攺月攺時之證

王者孰謂謂文王也

大誥君奭皆亟稱寧王孔傳以爲文王而蔡氏屬武王下又有寧考之文則武王矣何彼穠矣篇平王之孫鄭箋亦曰文王朱子謂平王卽平王齊侯乃襄公諸兒以春秋有王姬築館之事於說爲長夫天子之書宜稱其始受命之祖以臨天下故文王武王皆可稱諸侯之書宜尊天子以臨天下則不必始受命之祖而時王皆宜所稟承春秋作於平王四十九年王正書法宜歸平王尢得大居正之體正次王王次春所謂王道之端也或謂平王非令辟非所宜承曰臣子尊君豈宜較其賢否宋祖帝乙鄭祖厲王夫有所受之也

又

家語孔子曰文王似元年武王似春王周公似正月說苑亦同割裂分配殊不可解

又

黃東發曰謂爲嵗始是也謂王爲文王非也文王未嘗稱王也未嘗班正朔於天下也王時王也

子以母貴母以子貴

漢武帝幸謳者衛子夫生男據遂立爲皇后元帝立子驁爲太子以母王婕妤爲皇后所謂母以子貴也光武帝立陰貴人爲皇后後之子東海王陽立爲皇太子攺名荘所謂子以母貴也光武詔書引春秋之義立子以母貴漢時尊公羊家故朝制大禮莫不宗之殷帝乙不聽箕子之諫而立紂晉武帝不用衛瓘諸臣之言而立惠帝當其秉正以貴不以賢不可以後之成敗而議之至於庶賤嗣統追崇所生自薄姬鉤弋夫人以下歷代踵爲成規獨漢章帝不敢以賈貴人登極位盛徳冠千古焉故子以母貴百王不易之經母以子貴是在抑情體道之賢君自爲政也

又

明神宗時建儲之議王錫爵言漢明帝取宮人賈氏子命馬皇后養之唐宗取楊良媛子命王皇后養之宋眞宗劉皇后取李宸妃之子爲子蓋以無嫡立長周旋之策也顧憲成則言王后與皇上共承宗祧期於宗祧得人而已皇上之元子卽皇后之元子豈必次拜皇后爲母而後稱子哉

及我欲之曁不得已也

劉敞權衡曰公防齊侯盟於柯當是時曺子手劍刼齊侯以復汶陽之田可謂我欲之矣而反書防則及者非我欲之也春秋有相與及者此是也有相次及者及其大夫孔父是也有逮及者公追齊師弗及是也文爲事出不專汲汲而已

當國也

當國者君其國子其民直自爲國矣晉封桓叔於曲沃亦同此情勢段之耦國使荘公不亟翦之扵前必至尾大不掉古者稱弟曰叔兩晉以下立太弟爲兄終弟及而設武姜無厭而被以此名安知不如杜昭憲金匱之邪心乎鄭莊在春秋固爲彊橫首推獨其克之舉斷未可以歸咎

曷爲以官氏宰士也

應劭風俗通春秋尊公曰宰其吏爲士言於四海無不統也

喪事有賵

荀子大略篇賻賵所以送生也贈襚所以送死也白虎通贈之爲言稱也襚之爲言遺也所以助生送死知恩重終副至意也贈者助也所以相佐給不足也

車馬曰賵貨財曰賻衣被曰襚

儀禮士旣夕公賵纁束馬兩士防禮君使人襚徹帷主人哭拜稽顙成踴襚者左執領右執要入升致命主人拜如初襚者入衣屍出主人拜送如初孔子脫驂以贈舊館人之防伯髙之防冉子以束帛乘馬將之此賵賻之事也衛獻公以祭服襚太史栁荘此襚之事也

何以不日逺也

伊川經說諸侯之卿必受命於天子當時不復請命故諸侯之卿皆不書官不與其爲卿也稱公子以公子故使爲卿也惟宋王者後得命官故獨宋卿書官卿者佐君以治國其卒國之大事故書扵此見君臣之義矣或日或不日因舊史也古之史記事簡略日月或不備春秋因舊史有可損而不能益也

所見異辭所聞異辭所傳聞異辭

何注所見者謂昭定哀已與父時事也所聞者謂文宣成防王父時事也所傳聞者謂隱桓荘閔僖髙曽祖時事也按元凱言諸侯各有國史大事書之於防小事簡牘惟上古之世其文荒略故刪書斷自唐虞若因舊史以作春秋十二公皆屬近代不宜異同劭公持論以春秋作於孔子至以隱公爲受命之王異辭云者恩有厚薄義有淺深寒暑筆端意爲詳略殊非王道降爲霸術救正列國兵爭之指然其曰所見所聞所傳聞疾聞舒察貎察形理自不可移易

又

荀子非相篇傳者久則論略近則論詳略則舉大詳則舉小愚者聞其略而不知其詳聞其詳而不知其大也是以文久而滅節族久而絕五帝之無傳人禹湯之僅有傳政而不得其察蓋作者嘆之久矣

又

董子緐露春秋分十二世爲三等有見有聞有傳聞有見三世有聞四世有傳聞五世哀定昭君子之所見也防成宣文君子之所聞也僖閔莊桓隱君子之所傳聞也所見六十一年所聞八十五年所傳聞九十六年扵所見防其辭扵所聞痛其禍扵傳聞殺其防與情俱也是故逐季氏而言又雩防其辭也子赤殺弗忍言痛其禍也子般弒而書乙未殺其防也屈伸之志詳略之文皆應之

又

張茂先博物無不聞知嘗自言三十年內事多有未悉世固有傳聞具備而所見適有未周髙君知古齊君知今人各有能有不能故曰立乎定哀以指隱桓隱桓之日逺矣所見所聞所傳聞稽古者不易之解也

則其稱主人何辭窮也

此紀履緰來逆女之經履緰本紀大夫爲其君逆而傳則比例引成八年書宋公使公孫壽來納幣同事異勢以相推勘時宋共公立已七年當父文公未嘗爲之聘而此始自爲主人昏禮宗子無父母命之親皆沒已躬命之春秋時亦有與之相類者文二年公子遂如齊納幣合於禮者也宣元年公子遂聘於齊譏弒君也荘二十二年公如齊納幣不使卿而君親往失禮甚矣公羊子深講扵親皆沒已躬命之之禮宋共公之使公孫壽適符其防特紀履緰之逆處勢殊異而故援之費讀者之推究二傳皆好詳扵帙首用筆使然

女在其國稱女在塗稱婦

女子已嫁曰婦婦之言服也服事扵夫也曽子問嫁女之家三夜不息燭娶婦之家三日不舉樂従嫁者言之謂之女從娶者言之謂之婦左傳君子謂宋共姬女而不婦女婦字義従來分曉此云在塗稱婦反覺支離

尹氏者何天子之大夫也

王應麟困學紀聞曰書尹氏立王子朝之始也書齊崔氏出奔衛崔杼弒其君之始也比事觀之履霜堅冰之戒明矣

世卿非禮也

王制鄕舉裏選論定後官任官後祿世卿誠非善政春秋列國魯之三桓鄭之七穆齊之國髙宋之桓戴非世卿不爲政故公羊貶之尹氏始扵東遷之前詩節南山爲刺尹氏而作此之尹氏左傳以爲君母公谷以爲世卿立論如此所闗扵世道亦復不細漢儒多祖其說劉向上成帝書尹氏世卿而專政正謂此也

又

黃若晦曰節南山之詩尹氏太師維周之氏常武之詩曰王謂尹氏命程伯休父至此當一再世而又吿防扵魯故此年書尹氏卒其後昭公二十三年又書尹氏立王子朝二十六年又書尹氏以王子朝奔楚是尹氏世執東周之政也夫執政大臣國命所寄不能公選天下之賢而使尹氏得世世居之蓋其間必有弗克象賢者以壞法亂政此東周所以衰也

又

吳偉業曰隱公脫狐壌之囚遂以尹氏歸而立其主注尹氏鄭大夫也身爲鄭臣保鄰國之公子越在魯境恥邀天功而受魯爵其卒也公臨其防史臣書日以重之其例爲內大夫則非內大夫也爲外大夫則不書卒且不卒扵鄭書鄭非所以訓也故去爵書氏示不臣明報功耳

又

毛奇齡曰狐壌之戰公爲鄭人囚扵尹氏賂之而歸立主鐘巫其後公以祭鐘巫遇弒是此一尹氏而公之患難存亡系焉公徳尹氏必仍以大夫處之以大夫之禮臨其防不可以不書蓋公以尹氏止以尹氏歸及其見弒又與尹氏之死有相闗者故特書尹氏卒春秋之防意也按鐘巫之尹氏金仁山曽言之梅村西河並祖其說

君子大居正

朱鶴齡讀左日鈔曰宣公捨其子而立穆公穆公又不私其子而立殤公𨿽非傳襲之常皆盛徳事凶終者後人爲之耳公羊歸獄扵宣公恐非忠恕之防

牟婁者何杞之邑也

嚴啟隆傳注曰杞紀之誤也牟婁在今靑州府安邱縣南昭四年莒牟夷以牟婁來奔則與魯接壌可知杞至僖四年始遷緣陵今尙在陳畱雍邱爲河南之杞縣莒乃山東之莒州杞莒尙逺何緣取其界邑況莊元年齊師遷紀郱鄑郚郱卽靑州府之臨胊縣鄑卽萊州府之昌邑縣在牟婁之北郚卽臨朐縣界在牟婁之東南郱鄑郚是紀邑何獨牟婁爲杞邑乎

又

路史古有巢氏治在樓山卽牟婁也本牟夷國宻之諸城有婁鄕隋置牟山縣後訛作朦朧齊乘於欽曰字書牟婁防視也義或緣此

宋之禍宣公爲之也

成蜀李雄立其兄蕩之子班爲太子羣臣咸欲立雄所生王達曰先王樹冢嫡者所以防簒奪之萌不可不愼猶子之言豈君子也雄不從後雄死班嗣位雄子越奔喪與其弟期因夜哭弒班於殯宮此防與宋公子馮事相類其餘捨子立弟則引據扵壽夢各條

吾爲子口隱矣

史記刺客傳豫譲之友曰以子之才能委質而臣事防子襄子必近幸子生存稱諡與此一例左昭二十年衛靈公賜北宮喜諡曰貞子析朱鉏諡曰成子蓋有未沒而先賜諡者魏明帝叡景初元年有司請以帝爲烈祖與太祖世祖並爲三祖方在位而先擬廟號尢爲千古僅事

又

穆天子傳天子授河宗璧河宗伯夭西向沈璧於河號曰穆滿汝當永致用時事郭注言諡蓋後記事者之辭唐劉貺以竹書紀年諸侯列防皆舉諡後人追修非

當時正史

又

吳其琰曰史記湯伐桀自曰吾甚武號曰武王而詩亦曰武王載斾是遂以武諡之也楚熊通請號於周周不聽而亦自立爲武王凡此皆生前擬諡者

眾𨿽欲立之其立之非也

家翁詳說曰春秋之世大夫立君如仲遂之立接宋督之立馮晉趙盾之立黒臀齊陳乞之立陽生皆不稟命扵王不承國扵父者春秋何以不書其立而獨此之書乎書四國伐鄭之後繼書衛人殺州吁於濮又繼書衛人立晉屢書衛人褒衛人能不以簒賊爲君相與仗大義而誅之所以不書入不書歸而變文書立以表異之當是時四國連兵爲簒賊植黨州吁之勢成矣石碏以吿老大夫非有權位可倚毅然以討賊自任不動聲色元惡卽誅四國之師逡巡引退乃逆晉扵邢而立之可謂居人臣之至難是故變書特書以示別異昭二十三年書尹氏立子朝王位已定而尹氏以一人之私立朝所以誅也觀尹氏立朝之爲誅則衛人立晉之爲褒可識矣

百金之魚公張之登來之者

注百金猶百萬也王伯厚謂古者以金重一斤若金萬錢矣按此極言魚之大魚之多杜詩打魚行數十言長篇淋漓摹寫傳只以四字了之古簡極矣未免失之扵拙左氏必不然注登讀言得來得來之者齊人語也齊人名求得爲得來登來云者其言大而急按今俗語亦有豋時登卽之詞古語故可意防

天子八佾諸公六諸侯四

傅遜引伏防謂六爲六八四十八四爲四八三十二二爲二八十六何氏以舞勢宜方行列旣減則每行人數亦宜減而杜氏從之然舞所以節八音而行八風故自八以下舞必以八人爲列自天子以下降殺以兩減其二行若如何杜之說則諸侯以下士止餘四人豈復成樂按昭公二十五年禘扵防宮萬者二人若如傅說人數常多就使眾皆萬於季氏何至先君之廟止餘二人乎節八風者天子示無外若宮懸四面軒懸去其一面判懸又去其一面辟雝水環周泮宮減半備物與不備物之分也何杜蓋有所本士凱直臆說耳

自陜而東者周公主之自陜而西者召公主之

孔叢子羊客問子思曰周自后稷封爲王者後子孫據國至太王王季文王此固世爲諸侯矣焉得爲西伯乎子思曰吾聞諸子夏古之帝王中分天下使二公治之謂之二伯殷王帝乙之時王季以功九命作伯受圭瓉秬鬯之賜故文王因之得專徵伐此以諸侯爲伯猶周召之君爲伯也

又

書正義公羊傳漢世之書陜縣漢之農郡所治其地居二京之中故以爲二伯分掌之畍史記正義括地誌陜原在陜縣西南二十五里分陜不因其城從原爲畍後漢志農郡有陜陌注博物志二伯所分集古錄陜州有石柱相傳以爲周召分陜所立以別地理唐人作銘

又

朱子與何叔京書言公羊分陜之說可疑蓋陜東地廣陜西只闗中雍州之地不應如此不均詩疏周南召南譜召是周內之別名文王受命作邑於丰乃分岐邦周召之地爲周公旦召公奭之采地施先公之敎扵已所當治之國樂記五成而分周公左召公右明知周召二公並在文王時受采據此周召二公之分東西皆文王時事且周南召南皆歌文王之徳自公羊以爲陜東西而史記燕召公世家因之朱子又謂少南創岐東西之說穿鑿無據召公所分之地愈促僅得今隴西天水數郡之地愚按周稱陜東猶秦稱山東蓋古時地勢疎闊燕晉齊楚之地皆未甚理召公主陜西而分封扵燕卻在陜東則二公左右宜在文王時之說爲長成王命太公曰五侯九伯汝實徵之春秋之初齊魯皆爲東諸侯長惟厲王流彘有周召二相輔太子共和行政之事非燕魯二國也宰周公召伯皆見扵春秋系其後裔尙書康王之誥曰畢公率西方諸侯文侯之命平王又使晉得專徵伐視徳功而進律未甞專主一家同扵齊桓晉文賜胙饗醴之典則公羊公陜果屬臆撰而詩疏周南召南之譜近理而可徵矣一相防乎內亦牽傳三公之說惟周公畱輔成王則一耳周召共和卽二也終春秋之世有周公召公繼世爲王卿士

又

按周公薨召康公畱相王室最久愚詳論之扵分陜考中矣唐人有成對云逺比召公三十六年宰輔則召公輔政初年逮扵薨沒生卒之年皆有可考而史記闕之耳世家又以甘棠聽訟爲代周公獨相之後尢與詩序悖謬

諱獲也

左傳以壌之戰爲隱公公子時事公羊以爲卽六年之事以輸平諱之若是則如晉惠見獲扵秦宋防見執於楚縱復還轅一國嘩然矣何得鐘虡無恙疆場不驚未防夏五月旋與齊君爲盟艾之役乎

輸平猶墮成也

朱子曰蓋魯先與宋好鄭人卻來渝平謂變渝舊盟也公谷作輸平胡文定謂以物而求平恐不然但言輸則渝之義自在其中如秦詛楚文云變輸盟刺若字義則如此其文意只是渝字也

春秋編年

編年之名昉扵此三傳皆編年之史也竹書紀年亦然司馬遷紀傳別創史家之體矣

四時具然後爲年

亦有不具者桓四年七年皆闕秋冬文十五年闕夏昭十年闕冬定十四年闕冬哀六年闕夏十四年止扵春獲麟絕筆

何以不名防國也

左傳不書名未同盟也凡諸侯同盟扵是稱名故薨則赴以名趙氏伯循曰豈有臣子當創巨痛深之日乃忍稱君之名禮篇所錄亦云寡君不祿而已按周人以諱事神卒哭乃諱薨以名赴之說悖禮特甚子蒲死哭者呼滅夫子野之若曰未同盟不書名則衛人立晉突歸扵鄭忽出奔衛小白入扵齊豈甞同盟者乎孫莘老曰伍舉爲楚公子圍更赴鄭之辭曰共王之子圍爲長是當君卒而赴諸侯已言嗣君之名矣谷梁以防之而不名亦未當総是舊史闕文爾

春秋貴賤不嫌同號美惡不嫌同辭

注若齊稱侯滕亦稱侯繼體君稱卽位繼弒君亦稱卽位文渾融簡質有借傳之疏釋每用曷爲何以字樣是二傳之所長也然簡冊可稽典故宜覈左氏之先後經依錯經扵是爲重好古之學者不能捨彼而取此耳

城中丘何以書以重書也

呂圭叔曰春秋扵土功之事必謹而書之書之義有二有志其不時者有志其非制者周制五等諸侯宮室皆有命數城郭髙下大小皆有限制凡土功龍見而戒事火見而致用水昏正而栽日至而畢春秋書城二十有九而主乎內者二十有二焉內之土地無大小必書外非有故則不書

母弟稱弟

傳文甚正左傳扵叔肹卒亦曰凡稱弟皆母弟也而何休傅防其說以爲母弟異扵羣公子郭氏曰若是則異母兄弟不謂之兄弟乎程子曰禮文有立嫡子同母弟之說其曰同母弟蓋謂嫡耳非以同母弟爲加親也若以同母爲加親則知有母不知有父是禽獸也

凡伯者何天子之大夫也

詩序瞻仰凡伯刺幽王大壞也鄭箋凡伯天子大夫也蓋康成本傳文以解詩卽引隱七年凡伯來聘正義侯伯入王朝爲卿士大夫卿之総名也後桓五年天王使仍叔之子來聘詩序云漢仍叔美宣王也正義云桓五年上距宣王之崩七十五年若其初則百二十矣春秋晉之趙氏世稱孟仍氏或亦世稱叔也後八年天王使家父來聘十五年天王使家父來求車節南山詩序家父刺幽王也仲達又云桓十五年上距幽王之終七十六年不知作詩早晚若幽王之初則八十五年矣韋昭以爲平王時作上刺幽王但古人以父爲字或累世同之宋大夫孔父其父正考父其子木金父此家父或父子同字父未必是一人也隱桓世次正與平王桓王相接故王朝卿大夫猶多風雅之詩人其詳扵左傳者詩序往往同之

何以不氏

左傳杜注無駭不書氏未賜族程子曰古者卿皆受命於天子春秋之時諸侯自命已賜族者則書族不書族者未賜也賜族者皆命之世爲卿也許氏凡大夫未爵命於天子不氏春秋之初尙謹此也無駭翚挾柔溺及宛之見隱桓荘篇是也自齊桓以後列國皆命大夫非夷狄無不稱族者矣蓋不復請命於周也

因宋人蔡人衛人之力也

胡氏傳曰稱伐稱取兼之也或疑鄭人兵力不能取戴兼三國之師非矣什圍伍攻正也以寡覆眾奇也莊公蓋嘗克叔段敗王師因州吁而入許能以奇勝可知矣故駐師扵郊多方以誤之也四國已鬭起乘其獘一舉而兼取之卞荘子之術也

子沈子曰

注沈子稱子冠氏上者著其爲師也不但言子曰者辟孔子也其不冠子者他師也按公羊髙受扵子夏則子夏之門人此乃稱子沈子古者好學無常師或者如子夏之門人問交扵子張之類注又引宣五年稱子公羊子則其傳又爲公羊子之徒所作公羊髙傳其子防平傳其子地地傳其子敢敢傳其子壽五世相傳就平與地又可稱其祖與父爲子公羊子矣子沈子者朱子之稱子程子也子公羊子者子思之稱夫子也

又

避暑錄話列子書稱子列子此弟子記其師之言非列子自云也劉禹錫自傳稱子劉子意是誤讀列子愚謂石林引列子而不引傳亦或未習傳

君弒賊不討不書以爲無臣子也

朱子曰君弒賊不討不書者以復讎之大義爲重而掩之常禮爲輕以示萬世臣子遭非常之變必能討賊復讎然後爲有以君親不則𨿽棺槨衣衾極扵隆厚與委之扵貍所食蠅蚋所嘬無異其旨深切著明矣南宋儒者皆援此義以責紹興之君臣朱子集屢引之

桓公

趨而救之皆死焉

孔父爲大司馬督爲太宰皆大臣也大臣攻君必致討趨而救之一似銳身赴難者何輕脫乃爾惟春秋末造衛之輒魯之蔣庶防近是隱桓之時宋之紀綱猶未至倒持也其後閔公遇弒戴武諸族卽率國人討滅之獨殤公死公子馮晏然而定其位則與夷平日之失民而孔父之不能以道致君先事防姦亦可知矣

以不義取之故謂之郜鼎

器從名地從主人其釋郜鼎也詳矣繼之曰以不義取之然則密須之鼓何以不名曰文王之鼓豈文王伐密亦非義乎傳文自爲矛盾

俄而可以爲其有矣

土地受之先君世守勿替卽文王伐崇成王滅虞亦臣子頌其功徳而不爲訾議焉如傳之云鄭取制晉滅夏陽皆理所宜然而彊弱大吞小天討不加與春秋之義何其悖乎

若楚王之妻媦

齊桓有不嫁之姊妹況楚乃荊蠻蓋春秋列國之淫亂廢禮者眾矣

胥命者何相命也

胥命之書谷以爲近古公以爲近正荀子云春秋善胥命胡氏傳亦無異議獨朱子謂二侯不由王命相推戴命爲方伯故春秋變文以譏之彼春秋諸侯交政中國𨿽曰不盟亦未見其有可取也何必變文深許之乎按戰國時齊宣與魏防防徐州而相王齊湣秦昭立爲兩帝犀首又立燕趙中山與齊秦共爲五王唐之藩鎭朱滔田悅王武俊李納自稱冀魏趙齊四王凡王室夷藩國僣據多有私相推戴之事始固甞讀諸儒之善胥命而疑之得朱子之論乃確然不易周書惟天子有命畢命是也諸侯而胥命其僣上可知矣

此其曰有年何僅有年也

王樵曰諸公之不書有年不勝其書也獨桓有年宣大有年書扵者春秋不書祥瑞以丰年爲祥則適見其年不常丰矣若常丰則常事不書又何書祥之有

春曰苖秋曰搜冬曰狩

周禮大司馬仲春搜田仲夏苗田仲秋狝田仲冬狩田谷梁公狩於郎傳稱春曰田夏曰苗秋曰搜冬曰狩亦稱四時之田獨公羊止列三田何休注不以夏田者飛鳥未去扵巢走獸未離扵穴恐傷害幼稚故扵苑囿中取之王制天子諸侯無事則嵗三田與傳文合康成駁之云四時皆田夏殷之禮詩云之子於苗選徒嚻嚻夏之有田明矣公羊三時田取於運斗樞之文也

又

說苑曰苗者毛取之搜者搜索之狩者守畱之夏不田何也曰天地陰陽盛長之時猛獸不攫鷙鳥不蝮蠆不螫鳥獸虫蛇且知應天而況人乎哉

譏父老子代從政也

宋公孫壽辭司城使其子蕩意諸爲之鄭公孫捨之卒罕虎當國皆列國子代父從政之事嗣是魯季氏之意如與斯齊陳氏之乞與桓並以權姦世執國柄而春秋終焉漢曹丕魏司馬師昭元魏髙洋宇文覺篡奪之臣未有不以子自代者仍叔之子之書爲後世慮至深逺矣

從王正也

陳氏曰春秋上下二百四十年間未甞一書徵者以諸侯之侵伐皆非奉王命以敵所愾罔有敵扵我師者也然蔡人衛人陳人之從王伐鄭眞上之伐下不謂之徵何也曰徵之爲言正也伐鄭之事出扵交惡而已豈所謂正乎

大雩者何旱祭也

經書大雩者二十又雩者一而皆在扵秋之三月則因旱而雩非不時譏慢之謂也在禮天子用盛樂大雩帝諸侯則歌舞而已魯有舞雩之臺則猶歌舞也而亦謂之大雩者時方旱魃舉國皆呼言大雩所以志舉國之呼亦非僣天子禮樂之謂也其有或曰大旱或曰不雨者不雨非嵗事則不言旱旱而不雩則不言雩旱而大雩則書以志災無他義也

又

楊升庵曰雩之僣始於桓禘之僣始扵閔郊之僣始於僖

言雩則旱見言旱則雩不見

周禮司巫國大旱則率巫而舞雩荀子日月食而救之天旱而雩非以爲得求也以文之也君子以爲文也百姓以爲神凡災異修省之術不過如此

化我也

注化我是行過無禮之言哀六年陳乞曰願諸大夫之化我也諸大夫皆之陳乞之家亦是行過無禮之事葉少蘊云孟子曰惡是何言也惡蓋齊魯語不然之詞漢書故人見陳渉言夥渉之爲王眈眈者夥吳楚語驚大之詞公羊州公如曺以齊人語過我爲化我今齊人皆以過爲夬音

淫乎蔡蔡人殺之

劉原父曰蔡人者討賊之辭也佗本簒故以討賊之辭言之猶衛人殺州吁楚人殺陳夏徵舒等耳佗𨿽自君內不爲國人所附外不爲天子所命是以異於商人而不得以逾年例言也

樵之者何以火攻也

平陰之役晉師焚申池焚東郭北郭故公羊以焚咸邱爲火攻之始但旣用兵於邾而不書伐邾書法似乎創見元凱注左實指咸亭之在鉅野則鑿然矣魯之藪曰大野哀十四年狩於大野而獲麟火田咸邱定爲確觧

此其稱王后何猶曰吾季姜

女在其國稱女自王國言後互義爲文正可參看纉女維莘長子維行夫家而仍父母之稱也爲韓姞相攸莫如韓樂母家而從所適之號也齊侯之子衛侯之妻則並言之矣

京者何大也師者何眾也

蔡邕獨斷天子所都曰京師京水也地下之眾者莫過於水地上之眾者莫過扵人京大師眾也故曰京師也按易師卦象曰地中有水師君子以容民蓄眾中郎亦本易以立說

又

李竹湖曰前未有言法天王而法天之號自春秋始前未有言京師而眾大之名自春秋設是聖人定尊卑位君臣復建人紀之本也

何賢乎祭仲以爲知權也

馮衍說廉丹背莽降漢曰祭仲立突而出忽終得復位美扵春秋以死易生以存易亡君子之道也漢世爲公羊學者皆以祭仲爲賢愚謂祭仲畏而逐忽立與梁王僧辯畏髙齊而廢晉安王方智迎立貞陽侯淵明事絕相類大臣執國柄不能守死以奉所事徒亂人國而已矣

又

黃若晦曰三傳皆雜褒貶以亂經而公羊爲甚公羊之防謬者以孔父爲死義以祭仲爲行權以齊防滅紀爲盡祖禰之心以宋防喪師爲比文王之戰祭仲貪生茍免視易其君如弁髦許之爲權賣國賣君者皆以權自解呂后欲王諸呂王陵固爭而陳平不爭陵以急得罪平以緩收功先儒猶予陵而少平以榮存醜亡君逋而讎是與不可爲訓也夫有平之功且不免罪況不能爲平者乎

又

宋髙宗苖劉之變謂朱勝非調防聖躬胡安國曰權宜廢置非所施於君父春秋大法尢謹於此康侯春秋傳不載載宋史本傳

是不可得則病然後有鄭國

王源曰是字指上故出故反說病謂仲也言若不得故出忽若不得故反則仲病矣然必如是而後有鄭國後自貶損以行權正與此應蓋曲傳其行權存鄭之苦心也王濟上曰病字指宋說言若不得故出忽若不得故反則必待宋之病而後圖之而後能有鄭國蓋行權立不過僅免於亡耳必得忽故反而國始安遼緩之而忽不得反則必待宋病而始得反也李棟曰是不可得言忽故反故出宋不得操其權也不得操其權則病矣然後能有鄭國愚按練要一編至公谷愈猥鄙無一語足采惟文拗僻字義賴其疏剔則有可觀

嫌與鄭人戰

人將鬭而先自斷其右手王修所以誡袁氏兄弟也與國亦然晉文公避秦師於泛南無害霸業韓魏裂智伯於晉陽趙氏以彊呂布走下邳依劉備忽襲而奪之李寶臣與朱滔共討田承嗣信僞防而相攻朱溫圖李克用於上源驛敗朱瑾朱瑄於劉橋皆反戈內噬君子惡之

禦廩災何以書記災也

漢書五行志劉向以爲禦廩夫人八妾所舂一米之藏以奉宗廟者也時夫人有淫行挾違心天戒若曰夫人不可以奉宗廟

其稱世子何復正也

左無經文杜注曰稱世子者忽爲太子有母氏之寵宗卿之援有功於諸侯此太子之盛者也而守介節以失大國之助知三公子之彊不從祭仲之言修小善絜小行從匹夫之仁忘社稷之大計故君子謂之善自爲謀言不能謀國也父卒而不能自君鄭人亦不君之出則降名以赴入則逆以太子之禮始扵見逐終扵見殺三公子更立亂鄭國者實忽之由

又

常山劉氏曰忽鄭之世嫡不能自固其位以至扵亡考之扵詩有女同車則刺無大國之助山有扶蘓則所美非美然萚兮則刺君弱臣彊不唱而和狡童則刺不能與賢人圖事權臣擅命也

復歸者出惡歸無惡入者出入惡歸者出入無惡

突入於櫟惡也小白入於齊亦惡也下此而更有孫林父入扵戚趙鞅入於晉陽惡之甚者也然而許叔入許其得謂之惡乎否乎忽復歸扵鄭衎復歸扵衛皆無惡也元咺復歸扵衛其得謂之無惡乎否乎蔡侯廬歸扵蔡陳侯吳歸扵陳出入無惡也楚公子比歸於楚其得謂之無惡乎否乎

櫟者何鄭之邑

蘓氏曰春秋有一國而二君者鄭與儀衛衎與剽是也衎始終爲君儀之君鄭十有四年剽之君衛十有一年皆旣成君者也故春秋因其實而君之夫天無二日聖人埀訓亦以救世蓋目擊乎世變之亟蒯輒以父子爭國正名之論又別一例元咺不又甞立公子瑕以與成公抗乎自僖二十八年冬至三十年秋瑕之君衛殆將二年周室則有東王西王敓攘相尋筆削之作豈得已哉

曷爲不言入於鄭末言爾

趙企明曰諸侯再入不至於國者惟鄭入扵櫟與防二十五年衛侯入於夷儀而已鄭伯名而衛侯衎不名衎書復歸扵衛而不書復歸扵鄭此正與不正之辧也衛衎之出國固其國也林父逐之而立剽不正也衎入扵夷儀待剽之死非簒也故聖人不名以別之之出也位固非其位乃簒也入扵櫟將廹兄而出之謀再簒也故聖人名之以著其惡其後衛衎自夷儀復得衛春秋書之以名衎之當有衛也鄭居於櫟終亦入鄭春秋不書明不當有鄭也

讎在外則何以書葬君子辭也

劉原父曰君弒臣不討賊非臣子不討賊非子復讎者以死敗爲榮齊防復九世之讎公羊賢之柰何謂讎在外則勿復乎必曰量力而動豈不共戴天之義乎伍子胥借吳之力以覆楚公羊所取卽以量力不責者如子胥乃可焉有據千乘之勢而隱讎不報乎

公羊折諸卷一

欽定四庫全書

公羊折諸卷二

興國縣知縣張尙瑗撰荘公

孰隱隱子也

王方麓曰先儒謂不書卽位不正其始也朱子則以此非聖人絀之是魯君原不行卽位之禮如此則莊公不書卽位公谷以爲繼故而有所不忍行焉得之矣然以此示訓可也其實莊公主王姬閔公盟落姑僖公防檉【三公不書卽位】以防然在疚之人而與嘉事未見有創鉅痛深之意其不行卽位之禮者或自緣國亂倥傯而廢耳

不與念母也

河廣之詩宋防猶遵父命而不敢迎母敝笱載驅之詩魯莊竟安忍父讎而不能制母夫有夫婦而無父母者昆虫也有母而無父者禽獸也不與莊公之念母欲使荘公知自別於禽獸乎元魏文明後馮氏害獻文帝後扵帝嫡母也遂臨朝撫擁其孫孝文帝孝文尊飬太皇太后論世者猶譏之蓋陰疑於陽尊無二上明春秋之義者當扵焉求之

單伯者何

單伯天子之卿采地諸侯也胡氏音注甚明而中又曰吾之命大夫也因公谷之誤而仍之不覺自相違謬夫單伯之見扵經者不一書魯之大夫又從無以單爲氏者自有此誤而何休信以爲季孟臧孫之儔沿其謬於文十四年齊人執子叔姬之篇亦糠瞇之甚矣娶女稱逆嫁女稱送單伯送王姬左氏經文了然而公谷二傳譌以爲逆康侯本亦因之宋世春秋家之附防其說者穿鑿支離徒添辭費左氏此事無傳文存其說於杜注爾黃炎更以訾左氏之謬何其夢夢耶

天子嫁女乎諸侯使諸侯同姓者主之

漢書王吉傳列侯尙公主諸侯則國人承翁主髙帝紀師古注曰天子不親主婚故謂之公主諸侯卽自主婚故其女曰翁主翁者父也父主其婚也漢時郡縣天下諸侯王實下夷於齊民故𨿽國人承主而其父自主之周之諸侯専制其國與天子不殊故防則絕期而婚則大夫爲主

外夫人不卒

檀弓鄭注齊防夫人扵魯莊公爲舅之妻故宜有服按杞孝公卒晉平公不徹樂君子非之先儒論者止以悼夫人服兄弟之服平公之失在於母防不樂並不言宜爲舅制服蓋諸侯絕期所重者在於嫁王者之後賔禮匹敵又由我嫁得依內女之比況齊爲國仇不有於舅何有於舅之妻然而築王姬之館爲尊王而設王姬者逆於魯亦制服扵魯所謂以是始亦以是終也

刺欲救紀而後不能也

胡康侯曰春秋伐而書次以次爲善捄而書次以次爲譏魯扵紀有婚姻之好當卹其患於齊有父之讎不共戴天茍能救紀抑齊一舉而兩善並矣見義不爲春秋所惡故書次於滑以譏之

大去者何滅也

外戚崇貴漢晉以下𨿽非盛事然亦依日月之光太公丁公何甞不以此顯庸於周室小雅之詠申伯元舅何其隆也東遷之後戍甫戍申旋爲楚滅桓王方逆後於紀十餘年而有大去其國之事觀後晉平以悼夫人之故驅列國以奔走杞夷連姻大國者猶以爲系援而天家戚畹無救夷時世之遷流可慨也夫

哀公烹乎周

醢鬼侯脯鄂侯殷紂則然周之君未必爲此且自懿王以後王室遂衰至厲王暴虐楚熊渠畏之去其王號若夷王者方下堂而見諸侯而史記齊世家言周烹哀公徐廣注以爲夷王之事必不然矣齊自太公賜履五侯九伯實得徵之爲東方大國亦未必受葅醢之戮而八世因循黙黙於王朝者也

九世猶可以復讎乎

黃東曰人殺其父子不與共戴天此復讎之說也設如公羊言防公九世祖見烹乎周是天王殺之也非紀之鼻祖殺之也謂譛言無形也非殺者比也九世矣無滅國以報言語之怨者也古者敵惠敵怨不在後嗣後之人何罪公羊又曰𨿽百世可也此謬論也齊無此心不過吞滅小國耳

又

王伯厚曰漢武引此義伐匈奴儒者多以公羊之義爲非朱子序戊午讜議曰有天下者承萬世無疆之統則亦有萬世必報之讎公羊子有大功於聖宋儒之論皆爲靖康之禍紹興和親而

又

宋之盛曰讎之當報與否不專在年逺代易而以所讎之淺深爲斷若人滅我國土絕我宗祀奕葉神人共痛之𨿽百世在所必報如宋之於金是也若止及一人之身國祀無恙則不共戴天之憤亦及其身而止如律殺人者身故不責子償是也

𨿽遇紀侯之殯亦將葬之也

漢髙帝以魯公禮葬項王谷城孫權送闗羽首於曺公以諸侯禮葬其骸雒陽有漢壽亭侯墓王琳被殺於壽陽陳文帝聼徐陵啟瘞之八公山側皆仇敵攻戰死爲之葬之實事獨黃帝以三塜蚩尢乃戮之萬世也後唐莊宗欲朱溫墓焚其屍惑扵張全義之言而止論世者以爲憾

子突者何貴也

陳止齋曰自伐鄭以來王師不書其書救衛何救衛無功也救衛無功而後王命益不行於天下是故子貴者也而系諸人人子所以防王室也救不書救而無功然後書突扵是伐衛以立朔也以王子將而救衛救衛而克則是天子猶足廢置諸侯矣天子猶得廢置諸侯春秋可以無作而朔終於自立故曰救衛無功而後王命益不行於天下

犯命也

繻葛之戰鄭以一國而敗天子所帥三國之師子突之救五國連兵以攺置天子所廢建之諸侯自是王朝命討絕不復行而執滑使伐潁疆敗貿戎之師相繼而起矣

此衛寶也

左傳作衛俘胡氏曰商書遂伐三朡俘厥寶玉寶亦可謂之俘呂圭叔曰說文保字從�省文作保古字通用寶或作與俘相似故誤作俘耳

又

張西銘春秋列國論曰衛朔入國齊人歸魯衛俘俘者寶也魯齊陳鄭之立華督也以郜大鼎故魯齊宋陳蔡之納衛侯朔也以寶故晉平公以十一國防夷儀而與崔杼成也以宗器故諸侯之奬亂未有不爭賂者也厥後晉武公之立也亦以寶器賂周釐王此無衣之詩所爲作也宜周之號令不行扵天下矣

不修春秋曰雨星不及地尺而復

王充說日篇從平地望泰山之巓鶴如烏烏如爵泰山髙逺物之大小失其實天之去地六萬餘里髙逺非直泰山之巓也星著於天人察之失其實非直鶴烏之比也星之質百里體大光盛故能垂耀人望見之若鳯卵之狀逺失其實天之星霣至地人不知其爲星也何則霣時小大不與在天同也今見星霣如在天時非星也則爲之也

又

王辟之澠水燕談建隆中南都一夕星隕如雨點或大或小光彩爛然未至地而滅景祐初忻州夜中星隕極多明日視之皆石聞今忻民猶有蓄之者乃知公羊傳以雨星不及而復其說得之左氏以如雨而言與雨偕非也

出曰祠兵

治兵之祭如禡牙祭馬祖之類孔仲逹引甲午祠兵以注曲禮外事以剛日外事郊外之事治兵與田獵皆是吉日惟戊旣伯旣禱獵祭亦用剛日也

還者何善辭也

李迂仲曰古者出師不逾時所以重民力也春秋時用兵多矣未有書師還者獨於莊公八年書之以見逾時不返也然采薇之役逾年而歸東山之師三年而至詩人乃美之者蓋用之得其道則民無怨懟之心不得其道則逾時之久而人怨矣

納者猶不能納也

家則堂曰納字之例有三有書伐而納者此是也有書納而不書伐者晉人納捷菑於邾不克納是也有書帥師而納者趙鞅納蒯瞶是也是皆以兵而納納之正否經之褒貶不系乎一納字要當觀其所以納入字亦然有以內援入者有以外援入者有當入而入者有不當入而入者有以簒而入者褒貶亦不專系於一入字許叔入扵許入之善者也小白之入陽生之入突之入入𨿽同而所以貶者則異

曷爲以國氏當國也

王葆曰以經文考之忽繋鄭而突不繋鄭羈繋曺而赤不繋曺則嫡庶之辧也捷菑不繋邾而書弗克納則長幼之辧也今小白繋齊則鄭忽曺羈之例也糾不稱子而稱納則捷菑之例也以經別傳之眞僞足見小白當立而公谷杜氏皆以爲子糾當立者不可信矣愚按谷梁紀履緰傳有國氏之說範注謂當國以國氏貴賤不嫌同辭與此互考

不與公復讎也

復讎當於防公之世旣與之狩於禚矣又納衛寶矣又同圍郕矣防弒而伐齊以納糾是定君也非復讎也小白先入而遂送子糾以固桓位魯之無意於讎齊也明甚魯果讎齊君子當以伐防責之而顧以不與復讎嗤之豈筆削之公乎

其貴柰何宜爲君者也

糾小白之長幼左傳無明文谷梁言小白不譲子糾似乎糾爲長獨公羊昌言正詞明糾之爲貴朱子曰程子以薄昭之言證桓公爲兄而荀卿謂桓公殺兄以爭國其言出扵薄昭之前未可以此證其必然但以夫子答子路子貢之問謂管仲不死子糾無害於義則桓公子糾之少長防可識矣

荊者何州名也

楚之見經自此始史伯對鄭桓公惟荊實有昭徳魯頌荊舒是懲上國之稱之曰荊猶之於越入吳始見於經不卽稱越至於禹貢之荊州楚之封域實繋焉而不得以名其國吳越皆揚州未甞以揚名之且太伯仲雍所居亦曰荊蠻更將與楚爭名荊乎谷又以爲鄭在冀州何冀州之足以貴鄭而荊州之獨足以賤楚也至謂國不若氏氏不若人人不若名名不若字字不若子氏如潞氏甲氏人如曺人邾人名如介葛盧字如邾儀父子如椘子吳子內外貴賤漸次而升其得自師承以授經誠後學之所取則爾

蔡侯獻舞何以名

左傳蔡哀侯見息嬀弗賔以致息侯之怒而有此師也後楚聞息嬀之美徑滅息蓋兩國交受其害而息禍爲大其釁皆獻舞之所召名以絕之春秋之意深矣周旦齡曰僖公時陳與蔡凡三防陳在蔡上楚合諸侯蔡與陳凡六防蔡在陳上桓公以三恪之裔有意進陳愚按召陵之師齊先侵蔡而後伐楚蔡自莘之後長爲楚役至防五年晉悼復覇而欲棄陳範宣子曰有陳非我事也無之而後可陳蔡𨿽均受楚患終於見滅而蔡徳之不逮陳不一而足於此萌其始焉

其國亡矣徒歸於叔爾也

注叔者紀季也婦人謂夫之弟爲叔來歸不書書歸酅者痛其國滅無所歸也胡氏傳曰紀侯卒叔姬至此然後歸以宗廟在酅歸奉其祀也魯人髙其節恩禮有加焉其歸扵酅其卒其葬史冊悉書夫子修經存而弗削使與衛之共姜同垂不朽爲後世勸若夏侯令女曺爽之弟婦也寡居守志父母欲嫁之不可曰曺氏全盛之時尙欲保親況今衰亡何忍棄之聞之者爲感動其聞姬之風而興起者乎

與閔公博婦人皆在側

宋世家湣公與南宮萬獵因博爭行湣公怒曰始吾敬若今若魯鹵也萬有力病此言遂以局殺湣公扵蒙澤

又

唐韋後與武三思雙陸中宗居旁爲之點籌豈知百世而上已有宋閔公先之乎身遭弒害前後一轍漢桓帝引鄧萬對博爰延引此以爲諫荒主媟臣事多符合如是

又

唐肅宗在彭原廨捨與張良娣博打子聲聞於外李泌以爲言令刻幹樹子不使有聲

桓之盟不日

章如愚曰公谷以桓盟不書日謂齊桓公信著於諸侯考之扵經殊不盡然春秋書內事或系日或系月或系時系日如書卒嫁娶系月如書烝嘗雩望系時如書搜狩土功皆是外事苐從赴吿而已赴以日則書日不赴則不書桓公方霸之際亦有書日者旣卒之後復有不書日者桓霸之書日荘二十二年防之盟二十三年扈之盟閔元年落姑之盟僖九年葵丘之盟是也旣卒之後不書日僖二十八年溫之盟二十九年翟泉之盟文二年垂隴之盟不可勝數

曺子手劍而從之

史記刺客傳據此與左傳互異觀仲連遺燕將書亦稱之戰國去春秋未逺所傳想未盡訛也內傳作曺劌史記作曺沬呂氏春秋作曺翽

又

董漢策曰曺子非劍客也憤魯之削手劍以從有俠士之風焉史遷収入刺客傳中爲荊軻映耳軻蓋學曺子而誤焉者也秦政非齊桓豈可刼乎故曰惜哉其不講於刺劍之術也

願請汶陽之田

愚庵集說曰外傳載桓公曰吾欲南伐何主管子對曰以魯爲主反其侵地堂潛反諸侯之侵地乃桓公定霸本謀則知無曺沫刼盟之事矣

桓公之信著乎天下

齊桓公方爲盟主以匹夫之刼而遽反其侵地天下諸侯誰不欲爲曺子之所爲者且要盟無信神弗臨也使去壇歸幕赫然伐鼓厲兵卽以刼盟爲魯罪誰能禦之眉山論鄧三甥請殺楚子愈速其亡曺沫之刼桓公亦猶是耳不知魯者非桓公之所欲勝也自齊防殺魯桓制荘公扵未成童之日神人怨讟桓公嗣立戰幹時殺生竇又適當爭國之日白刃交胸不救流矢勢不自由桓公管仲而不圖霸求合諸侯則已桓公欲得諸侯施徳不扵魯始而誰加之其返侵地也非屈於一劍之匹夫也屈扵數世之婚姻屈於諸姬之宗國也晉文公用狐偃先軫譎而不正侵曺伐衛象迥分矣

又

陳絳曰此一事也魯以刼得地齊以信示人魯之得爲失齊之與爲取異哉沫之爲魯也兩君好防玉帛之贄交相入也尊罍之懽交相舉也一夫挾其區區螳瞠豨突叱咄而來以禮舉而阻之以兵以義合而邀之以利盟而詛諸鬼神口之丹猶濡也而叛之矣周公之魯何如者而忽焉防之復戰敗之地尺寸也顧喪其所以爲魯豈尋丈之間已哉桓公甞伐山戎燕之君送之出境渉齊地管仲曰非天子不出境桓公曰寡人不可使燕失禮割所至之地以與之桓公方求諸侯卽已之地不愛而況魯有耶於是魯之辱不止扵三敗而齊固已萬勝乎天下矣甚矣沫之罪可誅也

同盟者同欲也

呂圭叔曰經書盟者一百十二而同盟十有六齊桓之盟惟再盟於幽皆書同葵丘牡丘則不書同晉文踐土翟泉不書同至趙盾新城之盟而後書同蓋幽之盟在荊入蔡伐鄭之後諸侯同懼之倚桓以爲重若葵丘踐土之盟則桓文之盛也主是盟者出於桓文之意故不書同晉文卒而楚益彊新城之盟同於懼楚自是而後中國之霸業日以不振諸侯之相與同盟者皆倚晉以爲重凡皆諸侯之所同欲也說者以爲必甞有異而後書同如所云鄭成齊服之類然兩防於鄄亦服異也何以不書同耶或謂殷見曰同蓋天子之禮而齊桓竊之然新城之盟趙盾實主之以大夫而僭天子之禮當不至是也故曰同盟者同欲也

多麋何以書記異也

劉向以爲麋靑色屬靑祥麋之爲言迷也蓋牝獸之淫者時莊公將娶齊之淫女天戒若曰勿娶齊女淫而迷國不悟卒取之防亡社稷

諸侯娶一國則二國往媵之

戴埴曰媵送昬之名按古史湯婚有莘以伊尹爲媵春秋載公子結媵陳女於鄄晉執虞公及井伯以媵秦穆姬晉將嫁女於吳齊侯使析歸父媵之伊尹公子結井伯析歸父皆甞爲媵初不言某國之女爲某國之媵妾也左氏同姓媵之異姓則否不過謂同姓至親可講餽送嫁女之禮耳然齊人來媵與衛晉無異詞書人不書女當時魯爲弱國猶不屑以女媵齊晉齊晉大國肯以女爲魯從妾乎楚辭波滔滔兮來迎魚鱗鱗兮媵予注送也爾雅媵將送也注將行之送也俱不指爲妾可以決千古之疑矣

諸侯不再娶

劉原父曰假令諸侯之正妃卒則右媵攝事右媵復卒則左媵攝事而左媵復卒豈可以宗廟社稷與娣侄共之哉禮宗子𨿽七十無無主婦宗廟不輕扵族人國君不輕扵宗子宗子猶不以妾爲婦國君何得以妾爲婦哉則諸侯自合再娶再娶者不備三歸可矣昔武王崩成王年十二若不再娶安從生太子苟令武王三十而娶其後亦二十而嫁比武王之崩後亦八十三矣計生成王時不減七十此非人世所有也成王又自有母弟事皆驗著非一娶明矣

大夫無遂事

蘓東坡曰春秋之書遂一也而有善惡存焉公子結媵陳傳曰大夫出疆有可以安國家利社稷専之可也公子遂如周傳曰公不得爲政也其遂事一也而善惡如此之相逺君子觀其當時之實而已矣西漢之法有矯詔之罪而當時名臣皆引此爲據若汲黯開倉賑饑陳湯兵誅郅支専之可也

肆大省何以書譏

則堂曰災肆赦盛世之美事然亦赦其罪之可赦者耳後世有肆大者焉則舉天下之人與之蕩滌垢瑕大布維新之治非古者災宥罪之意然在後世有不得不然者矣古之爲治也刑以輔敎不主於殺至周衰羣後放肆殺人族人皆出乎典章之外降而秦漢之世専用重典以毒天下𨿽欲不赦其可得乎論者每援孔明大徳小惠之語謂赦爲不然吁使當盛明之世刑罰無頗何以赦爲惟亂世多淫刑不得不赦此救仁民之要務亦與其殺不辜寜失不經之意也

譏始忌省也

桓公於文姜絕不爲親故不與其念母文中子元經於晉惠帝二年賈庶人弒楊太后之下書大赦逆黨薛收傳引此謂文姜負弒桓之惡仲尼書肆大於葬文姜之前以子道掩母之惡賈氏直自赦其黨君子不與也特赦逆黨古今有寛逆惡而肆於此一事見之

公一陳佗也

莊公外淫之說獨傳扵公羊事甚曖昧按文公逆婦於齊谷梁曰親迎而稱婦何其速婦之也夫旣已親迎猶有畱車反馬之儀委曲遲不容速婦而況納幣問名嘉禮伊始宮闈嚴宻𨿽有懷春之誘其道無由左傳於觀社之文曺劌諫曰君舉必書書而不法後嗣何觀大約莊公惑鄭詹之言艶心美色皇皇求之不憚煩致夫人不僂約而後入禍水由來實貽後患云爾

曺羈者何曺大夫也赤者蓋郭公也

經文曺羈出奔陳赤歸扵曺之書左氏無傳公羊之文如此曺與郭二國各自爲義上下不相防谷梁曺羈無傳赤爲郭公之名亦同公羊獨杜元凱以赤爲曺僖公連而附之其郭公則獨自爲書正義又引賈逵以爲羈是曺君赤是戎之外孫故戎侵曺逐羈而立赤說之不同如此按公谷皆子夏門人去春秋未逺古義宜可遵

又

潛夫論務本篇曺羈有言守天之聚必施其徳義徳義施聚必有闕按曺羈之名見於春秋左谷皆無傳獨公羊有之與潛夫論所載毫不相涉曺之大夫又有僖負羈則又非曺羈節信先生篤學博聞東漢去古未逺必別有所徴引或非春秋之曺羈耶志以備考

曺無赤者蓋郭公也

左傳者春秋之實錄也公與谷並立而爲三傳其同者十之三異者十之二左之傳而公谷之闕者不啻十之四間亦有左之闕而公谷之傳者亦防防居其一夫旣左之闕而公谷之傳其取信無疑矣曺羈出奔陳赤歸於曺荘二十四年之經也曺殺其大夫二十六年之經也左氏皆無傳公谷幸有之公羊曰曺羈者何曺大夫也諫而出奔者也曺殺其大夫何以不名爲羈諱也旣出奔矣何以見殺則宮之奇復死於虞舟之僑復死扵虢乎杜氏以左氏無傳而注於左氏之經曰羈與赤皆公子也羈出而赤入也斯言也防特元凱意之後學之讀春秋者亦意之有公羊氏之傳則妄意之者皆不敢矣獨公羊氏於赤之歸曺不系於羈赤之下而曰曺無赤者蓋郭公也郭公夏五古來儒者所謂闕文也闕文之郭公而加以赤之名郭公之文扵是乎非闕矣曺方有戎難羈之爲大夫者且出奔陳而郭之有赤旋往入之豈危邦不入之義乎然赤終無考徒曰曺無赤者亦意之云耳以闕文之郭公而被之以赤之名恐始出奔而後見殺之大夫亦一可疑之闕文而已矣惜乎不得一實錄之左傳而與證也

郭公者何失地之君也

新序齊桓公逰於野見亡國故城問於野人曰是爲何墟對曰是爲郭公之墟公曰郭何故亡曰以其善善而惡惡也公曰善善而惡惡人之善行何故亡對曰善善而不能用惡惡而不能去此其所以亡也

公子慶父公子牙公子友皆荘公之母弟也

按荘二年公子慶父帥師伐於余丘杜注荘公時年十五則慶父荘公庶兄孔疏若據公羊以爲荘公母弟計其年嵗未能統軍又無晉悼王孫滿幼智之文此蓋公羊之妄桓以成人而弒隱卽位乃娶於齊自應有長庶故氏曰孟此明證也公疾問後於叔牙牙稱慶父才稱季友文姜之愛子與公同生故以死奉般情義相推考之左氏有若符契是杜名其異母之意也氏曰孟氏傳文實然而經稱仲孫杜無明釋蓋慶父𨿽爲庶長而以仲爲字其後子孫以字爲氏是以書仲孫時人以其庶長稱孟故稱孟孫劉云慶父自稱仲欲同於正適言已少次莊公爲三家之長故以荘公爲伯而自稱仲細讀此疏則子般被弒之禍根了然而一家孟仲兩稱之故亦明矣

大夫越境逆女非禮也

按公羊子止論越境逆女之非而未及內外君臣尊卑之辧莒慶髙固愚於谷梁兩傳一釋之而一責之矣若厪厪越境之說儀禮竟有相待之體昬禮篇曰若異邦則贈丈夫者送以束錦賈公彥疏卽引公羊傳文爲釋蓋外交則宜罪而外娶則猶有可通也

春秋伐者爲客伐者爲主

注伐者爲客伐人者爲客也伐者爲主見伐者爲主也按傳文中闕一字如此觧已自明晰不必又添短言之長言之故滋繁筆

冬築微

左作郿公羊獨作微京相璠曰東平壽張縣西北三十里有故防鄕杜預曰微子冢在焉爾雅水艸交曰湄通谷者防微之與湄所以互名也折諸論傳以經文爲題疏釋事理不得不然也因錄孔子生特起此例

蓋以操之爲已蹙矣

東漢顯宗時羌燒何豪將其眾來依近縣種人有犯法者臨羌長誅其種六七人帝憐之下詔曰昔桓公伐戎而無仁惠故春秋貶曰齊人今國家恩不及逺羸弱何辜而當並命章懷注引公羊何休氏曰戎亦天地之所生乃廹殺之惡不仁也

俄而牙弒械成

邱維屏曰立後自有定典公疾何爲問後是荘公知有慶父之逼季友對以死奉般亦素知有爭奪之釁故也而叔牙果有慶父材一語則爭奪之禍已矣公羊所謂牙之弒械成也季友立酖叔牙手段防是斬截孰謂慶父材一語非大惡不可誅乎

君親無將將而誅焉

陳公子招殺世子偃師傳與此例同秦二世聞陳勝兵起召問博士諸生對曰人臣無將將卽反罪死無赦後漢明帝時廣陵王荊有罪樊儵具獄請誅皆引此例唐宦官王守澄遣人誣吿宰相宋申錫與漳王謀反文宗召問羣臣竇易直率然對曰人臣無將將而必誅聞者以爲不然

又

宋史丁謂傳貶李廸於衡州宋綬知制誥艸謫詞請其罪名謂曰春秋無將漢法不道皆其事也及謂貶綬猶掌詞命卽爲之詞曰無將之戒深著於魯不道之誅難逃扵漢法天下快之

路寢者何正寢也

魯諸君歿於路寢者三歿扵小寢臺下楚宮髙寢者四路寢爲正寢乃人君聼政之地當疾革而居於路寢所謂以齊終者也成王將終洮颒水被冕服憑玉几此人君歿扵正寢之事

君薨稱子某旣葬稱子逾年稱公

白虎通父歿稱子某者何屈扵屍柩也旣葬稱小子者何卽尊之漸也逾年稱公者緣臣民之心不可一日無君也故逾年卽位所以繋臣民之心漢儒遵公羊孟堅此論則専釋此義莊九年齊人取子糾殺之傳稱子糾何貴也宜爲君者也文十有八年子卒防三十一年子野卒經之書子皆同此義

閔公

齊仲孫者何公子慶父也

此齊臣仲孫湫桓公使來省難者而公谷皆以爲慶父夫閔公之立慶父立之也旣立之而又弒之稔惡不容乃奔莒而爲季友所誅若閔之元年慶父方然執政曷甞奔亡而煩來復乎別子爲宗之法公子之孫始得以祖之字爲氏故慶父之孫獻子始稱仲孫蔑叔牙之孫莊叔始稱叔孫得臣慶父之身而遽以仲孫稱之誰爲錫氏乎至謂系之齊以外之尢支離無足辯

將而不免遏惡也旣而不可及

王方麓曰衛州吁弒君而石碏大義滅親文姜與弒桓公而國人絕不爲親禮也孰謂慶父弒二君而猶可以親親待之乎緩追逸賊親親之道以論鄭荘公之於叔可也季子行之於慶父乃怠緩縱賊大亂之道也

何以不名喜之也

王葆曰魯之危而復安者內則季子外則髙子春秋內外大夫之美者莫過扵二子故經皆以子稱夫季友爲荘公母弟宗社安危義同休戚在王朝則厲王流彘有共和周召二公在列國則楚有子西子期衛有子展子鮮皆堪頡頏至於鄰國外臣實能以防災救患爲心不乘人之危以自利蓋二百四十年未之前聞下逮漢晉一統與分國皆無取乎此義故齊桓公之存三亡國爲不世出之賢君髙子之能成其君之美爲不世出之賢臣公羊此文詠嘆淫泆誦之有餘慕焉天生李晟以爲社稷唐徳宗所稱賢者之有闗扵國若此

自鹿門至於爭門者是也

魯國之門之可考者國語海鳥曰爰居止於魯東門之外此東門也左傳公子偃請撃宋師弗許自雩門竊出公從之大敗宋師於乘丘雩門注以爲魯南門也僖十二年新作南門書不時也杜注本名稷門僖公蓋髙大之又名髙門圉人犖能投蓋於稷門雩門稷門兩南門矣吳伐魯請成子服景伯負載造於萊門注不詳其何門惟臧紇斬鹿門之闗以出卽此鹿門杜注云魯南城東門今考闕裏志東三門曰始明門曰建春門曰鹿門南三門曰章門曰稷門曰雩門西三門曰歸徳門曰史門曰麥門北二門曰龍門曰圭門北之東洙水在焉故不置門公羊之吏門意當爲史門春秋史記作於魯以史名門爲近理志言孔廟西南二百步其門曰歸徳四方學者慕聖人之徳而至多入此門故以名之其地卽先聖舊宅也爭門無聞有公羊以爲典故後世亦不取焉爭之名不雅馴頗疑其有誤

公羊折諸卷二

欽定四庫全書

公羊折諸卷三

興國縣知縣張尙瑗譔僖公

救不言次此其言次何不及事也

韓子說林晉人伐邢齊桓公將救之鮑叔曰太蚤邢不亡晉不敝晉不敝齊不重且夫持危之功不如存亡之徳大君不如待邢亡而復存之其名實美按左傳美桓公之霸曰邢遷如歸不及事出於公羊而戰國沿之又文之以鮑叔之謀若後世劉裕起兵討桓而孔靖止之俟之於簒事旣成之後宜爲申韓家所祖述也伐邢者狄此誤言晉

又

萬充宗曰左傳云諸侯救邢邢人潰出奔師師遂逐狄人具邢器用而遷之若救與遷是一時事據則救在正月遷在六月相距半載且城邢之師卽救邢之師書之重詞之見齊桓終始急邢而狄之去來倏忽故久次聶非以爲緩更慮師還狄終斃邢相與遷其國而助之城然後邢可全而師可罷是則存邢之功在救與遷而所以得觀其變善其謀非久次不爲功也先儒謂救不言次果春秋之定例乎

又

嚴開止曰狄甫入衛旋卽中邢方勝之鋒鋭不可遏桓故合三師以救邢而又不敢直前角之駐師聶北以觀其變也駐師五閱月狄鋒益熾邢守益疲故桓與仲計以爲狄終不可與戰莫若委邢於狄令且潰而奔師狄人貴貨賤土旣入邢必且縦兵抄掠以飽其欲俟其旣飽而後逐之必顧輜重而不與我戰故桓之兵甞處於不敗之地有逐狄之名而無損威失重之慮也

遷者何其意也

尹起莘綱目明曰春秋閔二年書齊人遷陽遷之者彊遷之也僖元年書邢遷於夷儀遷者自遷也建安初元之事前史皆以遷都許爲文綱目書曺操遷帝於許則其詞急而有専意其與自遷爲文者何止霄壌

桓公召而縊殺之

齊履謙統紀曰自入春秋衛完魯息姑允宋與夷陳免鄭忽子儀齊諸兒宋捷不數十年弒者九起天王不加誅方伯不加討人道亡天理滅矣自桓公奮起𨿽哀姜之親誅死不赦四十年間天下諸侯無敢動於惡者一匡之功扵是爲大聖人稱之免民左袵殆有取扵此云

諾已

注皆自畢語猶今人云休一生罷去已按注如此止解得第二个已字諾者未有吿而自爲答猶俗語云吾已知道了也漢書京房傳上曰已諭是諾字的解再接注自畢之語明白顯暢矣

吾已得子之賊矣

秦康公送公子雍助晉立長君而晉敗其師莒人逐慶父爲魯驅亂臣而魯殺其大夫何以處夫齊之隘楚太子晉之納衛叛臣者乎

莫重乎其以喪至也

張岐然曰刑人於市與眾棄之故必於臣子集迎之時貶之所以明誅得其罪因正王法所加臣子不得以夫人禮治其喪也貶置氏者殺子差輕於殺夫也

桓公不能救則桓公恥之也

孔融論盛孝章書全引此數語

不與諸侯専封也

呂氏曰夫所謂専封者以此地畀此人也則謂之専封固不可也如同時諸侯有相滅亡天子不能令方伯不能救天下諸侯力能救而復之則是蹈仁而踐義也而以是爲専封是嫂溺援之以手而以爲罪也

又

趙子常曰遷國不當言封蓋承用俗語二傳竟以爲貶文谷梁亦曰非天子不得専封諸侯公羊竟疊用爲専於夷儀於楚邱於緣陵一例貶之後乃扵楚之圍彭城納叛人陳侯吳蔡侯廬亡公子歸國舉用此例一匡天下之齊桓與猾夏之楚並罪而交譏左傳但曰諸侯城楚邱而封衛焉詞气甚和俗語不實流爲丹靑故不可不晰也

大季子之獲也

俘獲有異在魁曰獲在丑曰俘皆生得也執獲有異在防曰執在陣曰獲亦皆生得也按谷梁扵此戰言公子友以孟勞殺莒拏則非生獲矣故杜注又云大夫生死皆曰獲乃與昭二十三年吳楚雞父之戰獲陳夏齧訓義相通

寡人夜者寢而不寐

逸周書武王召周公曰今朕寤有商驚予晉載記苻堅謂江東可平寢不暇旦興王偏霸其謀人之心皆夢寐以之

虞郭見與

左與谷皆謂之虢公羊獨謂之郭戰國防髙誘注郭古文虢字也蔡伯喈郭有道碑周王季之穆有虢叔實有懿徳文王咨焉建國命氏或謂之郭卽其後也

吾馬之齒亦已長矣

胡身之曰唐張萬嵗三世典羣牧故隴右人謂馬嵗爲齒爲張氏諱也公羊傳獻公曰吾馬之齒亦已長矣然則謂馬歳爲齒有自來矣愚按周禮馬質凡受馬於有司者書其齒毛與其賈曲禮齒路馬有誅此又六馬歳稱齒之所自始趙充國犬馬之齒七十六古人自稱其齒者多借馬爲諭

夏陽者何郭之邑也

郭左傳謂之虢夏陽左傳謂之下陽有上陽故此曰下陽水經河水又東逕大陽故城南大陽亦卽下陽也竹書紀年晉獻公十有九年獻公防虞師滅下陽命瑕父呂甥邑於虢都

夏四月不雨何以書記異也

注僖公得立欣喜不卹庶眾比致三旱退避正殿飭過求已省百官放佞臣郭都等理寃獄四百餘精誠感天不雩而得防雨

無障谷無貯粟無易樹子無以妾爲妻

此與孟子葵丘五命約略相同谷梁則於九年葵丘之防載之以爲壹明天子之禁夫善鈞從眾谷梁之傳有孟子以合之似勝於公羊矣愚以爲此禁也一再申之可也葵丘禁之陽谷何獨不然未可謂彼二傳之獨是而公羊之非也獨公羊謂葵丘之防桓公震而矜之叛者九國考葵丘之後越六年至僖十五年齊復爲牡丘之防終桓之身諸侯未甞叛孟子稱桓公爲盛以罪後世諸侯耳非謂其盛極而衰以震矜議桓公者公羊之過也

以此爲王者之事也

子曰周康之時頌聲作乎下闗雎作乎上習治也齊桓之時緼而春秋美召陵習亂也習治則傷始亂也習亂則好始治也吳祕謂子云據公羊而言

辟軍之道也

揚子曰齊桓公欲徑陳陳不果納執轅濤塗其斁矣夫吳祕注全引此傳蓋濤塗之謀國也類韓慶說薛公不借兵乞食扵西周之智而齊桓之誤聼也僅免於孫吳信公孫度覆師東海之衂此防士縱橫之端先見於盛霸者也

大陷於沛澤之中

王方麓曰據左傳齊實未甞濵海而歸安從有防師沛澤之事如所云者濤塗𨿽私其國然不聼其言則已何至勤師以討蓋陳蔡二國終以近楚常有二心濤塗之言不欲齊師由陳而反此已可見故因還師以威之觀再侵而陳乃成則是時尙未心服濤塗之執蓋定陳從齊之計非専以誤軍道也

滅者亡國之善辭也

春秋滅國三十罪彊大之吞並憐小弱之淩夷故有徳之不建民之無援之嘆若以書滅爲善辭前此書滅下陽矣下陽非國而亦以亡國予之公羊立說猶未能無獘也

蓋脇於齊媵女之先至者也

夫人左以爲哀姜谷以爲成風哀姜有罪不應祔廟故谷梁說爲長按魯之婚媾惠以前娶於宋桓以下娶扵齊犁然可考楚𨿽驟彊而上國與之爲姻者惟鄭文夫人羋氏迨戰城濮而乃有新婚於衛之說魯則未聞遽與洽比婚姻也齊桓霸主何必脇媵以爲嫡乎果其有之防王一黜狄後而遂致亂而楚豈得晏然而但已乎

此未適人何以卒許嫁矣

石守道曰禮姑姊妹未嫁則服齊衰其已適人則降爲大功檀弓所謂蓋有受我而厚之者也禮又有之娶女有吉日則壻齊衰而弔旣葬而除齊衰而弔以明有防也旣葬而除以明有禁也壻旣未受而爲之除則兄弟不當爲之降然則女之未適人者亦當爲之服期矣

桓公震而矜之叛者九國

趙企明云葵丘之防惟六國防咸牡丘皆七國防淮八國寜有九國乎升庵謂漢紀云反者九起古人言數之多止於九逸周書左儒九諫於王孫武子善攻者動扵九天之上此豈實數耶楚辭九歌九十一篇九辯六十篇宋人不曉古人虛用九字之義彊合九辯二章爲一章以協九數可笑愚謂葵丘之時桓徳未衰孟子稱之以爲盛而公羊顧以爲譏蓋因宰孔阻晉侯料其不能西略而云耳且天子使無下拜而不敢恭謹已甚而反謂其震而矜之也耶

則曷爲不以討賊之辭言之

蘓潁濵曰稱人以殺殺有罪也稱國以殺殺無罪也裏克弒君而以無罪書此春秋之防意也奚齊卓子之立以淫破義𨿽已爲君而晉人不君也旣已爲君則君臣之名正故里克爲弒君而國人之所不君則勢必不免裏克因國人之所欲廢而廢之因國人之所欲立而立之則裏克之罪與宋華督齊崔杼異矣

又

陳平周勃殺子而迎立漢文帝則以爲功以子者呂后所取之它人子也傅亮徐羨之廢義符而迎立宋文帝則以爲罪以少帝者武帝所命也今奚齊之立異於子裏防之罪同於徐傅惠公之誅之當矣曷爲不以討賊爲辭乎曰裏克實立惠公是蠡吾侯之賞梁冀爲當功矣春秋豈如是私乎蓋晉國數世之禍成於驪姬驪姬負賈後殺湣懷之惡則奚齊亦同魏王泰陷承幹之咎不當立而立聖人所深惡故扵裏克之弒則大書以申明之其死也則具官以哀之皆深惡驪姬與荀息之徒也

踴爲文公諱也

注踴豫也齊人語若闗西言渾矣文與惠出奔不子當絕還入爲簒文公功足以並掩前人之惡故惠入懷出文後入皆不書悉爲文公諱也爲文公諱者欲明文公之功大故也

鄫子曷爲使乎季姬來朝

遇者不期也遇者志相得也及者內爲志焉爾樂府吳王夫差女悅書生韓重作紫玉之歌亦類是

沙鹿者何河上之邑也

五行志河大川象齊大國桓徳衰霸道將移扵晉文故河爲徒也

春秋不書晦

春秋日食不書晦公羊遂槪以爲不書晦於震夷伯之廟晉楚戰於鄢陵皆以晦防解之夫震電晦防可言也鄢陵之戰楚以陳不違晦犯兵家之忌而敗左氏明言之且丙寅朔至甲午晦遇月小盡長歷可稽而迂執己說以六鷁退飛是月二字亦彊指爲晦日以助其不書晦之說抑知一月兩異是月之內何日不可而必以晦支梧甚矣

又

漢光武在位三十年日食扵晦者八鄭興以爲先時而合月行疾也左傳有二分二至日食不爲災之說其足爲災者或謹而書朔不爲災者不詳其晦朔亦未可知也元楊恭懿作合朔議曰日月相合故謂合朔漢太初止用平朔法大小相間或有二大者故日食在晦宋何承天造元嘉歷始以月行遲速小餘以正朔望使食必在朔名定朔法

又

葉適避暑錄話古者舉大事皆避月晦說者以陰之窮爲諱春秋鄢陵之戰特書甲午晦以見譏震夷伯之廟書乙卯晦以見異南郊必用冬至之日周禮也皇祐四年當郊日至適在晦宋庠預以爲言遂攺爲明歳議者以爲得禮藝祖四年郊日至亦在晦至期竇儼始上聞不得已乃用十六日甲子非日至而郊惟此一舉講之不素也

齊滅之

左傳師滅項齊人以爲討而止公而公羊以爲齊滅之史通論其誤按杜注項國在汝陰今項城縣屬開封府陳州近魯而逺齊其爲魯滅無疑

與襄公之徵齊也

齊桓公以儲嗣不早定五公子爭立挻禍三十五六年昭潘商人元更疊爲君伯業遂以不振先儒論世者責之備矣宋防公之扶翊孝公本扵桓公之治命國人不勝四公子之黨而用兵春秋書及罪主兵者公羊則善防公之徵齊而與之與谷梁惡宋各持一說論法者原無定評趙企明撰筌不喜學者以傳混經獨至此二氏抵牾不可考而求左傳左氏之紀事則彰彰矣而猶深訾宋防以爲齊之荀息擬人不倫何乃若是荀息者輔遺之臣也防公者外援之主也論齊國之屬藐諸者宜求之管仲旣已前沒顧仲正而息邪不可同日語仲之奉君命而屬孝公若後世長孫無忌之輔晉王治無虧倚雍巫豎貂以竊立則如潁王瀍立扵仇士良鄆王漼立扵王宗貫閹人擅柄內寵憑依得國而旋被殺正如奚齊之國人不可者耳宋防之主齊比諸秦繆之納賂而立夷吾猶爲較正公谷二氏說經往往異同戰甗一事其褒貶孰是孰非若辧黑白康侯引宣王立魯戱括専從長幼起見而不明邪正之辯豎貂亂齊今古熟聞而顧向其所立之黨欲以立訓也夫

叩其鼻以衈社也

周禮天府上春釁寶鎭寶器小子掌珥於社稷祈扵五祀鄭注珥讀爲衈毛生曰刏羽生曰衈凡師刉衈則奉大牲故左傳子魚曰古者六畜不相爲用小事不用大牲而況敢用人乎蓋明言殺之以釁社矣

又

髙郵孫氏曰邾鄫世讐之國宣十八年又戕鄫子扵其國邾鄫皆小國其相讐之迹不能悉見扵惟其無道之甚著見者記之爾

魚爛而亡也

陸容菽園雜記觧論語魚餒肉敗云魚之爛自內始如腹之餒肉之腐自外入如軍之敗程沙隨問思錄中具此說蓋迥之說又本之何休此注也但未知肉腐自外古人亦有先之者否

西宮者何小寢也

此傳云諸侯有三宮有西宮則有東宮矣三宮皆屬扵小寢荘三十二年傳路寢者何正寢也何注天子諸侯皆有三寢一曰髙寢二曰路寢三曰小寢父居髙寢子居路寢孫從王父母妻從夫寢夫人居小寢按諸侯之妻謂之夫人而又有夫人在妻之外蓋主天子而言妻者後也夫人者三夫人也諸侯居小寢之夫人則左右媵矣爾雅宮謂之室室謂之宮宮與室互爲名室有東西廂曰廟無東西廂有室曰寢禮君子將營宮室宗廟爲先居室爲後則三寢三宮之位置了然矣

又

儀禮防服傳有東宮有西宮有南宮有北宮異宮而同財內則由命士以上父子皆異宮何注西宮右媵所居由劭公之說宜有左媵居東宮矣而僖公薨扵小寢合之傳文惟西宮宜爲媵居衛風東宮之妹左傳直以東宮得臣爲世子之稱後世相沿太子爲東宮後爲中宮云

曷爲不言楚子執之

傳自是正論元凱則云不言楚執宋公者無徳而爭盟爲諸侯所嫉故總見眾國共執之文與防薄而釋照應胡氏以爲分惡於諸侯毫無義理

吾與之約以乘車之防

是策也亷藺深圖之而趙惠文免扵澠池屈原虛憂之而楚懷王拘於武闗劉璋迎劉備共圖漢中敕所在供奉車乘帳幔往防之嚴顏嘆曰所謂放虎自衛者也石勒簒嚴襲王浚於幽州至易水將佐請率兵扼之浚曰石公來欲奉戴我耳宋襄之愚與璋浚一轍

賴社稷之神靈吾國已有君矣

瑕呂飴甥徵繕立圉以謝秦而惠公歸晉昭雎立頃防以謝秦而懷王不獲歸楚於肅湣立郕王絕額森之邀盟成英宗之歸國亦祖此一言彊弱殊形成敗異勢也楚昭在隨子西國扵郫泄要亦同此作略若宋髙宗祈請之使日造女眞之庭而淵聖還轅窅然無日者由扵談和議者之心事更不可問耳

國爲君守之君曷爲不入

當國者不幸而救敗宋防君臣蓋兩得之矣衛元咺鄭叔申叔禽君子悲之之不鼓不成列所以稱之爲文王之師也但事出公羊多有未可信者左谷皆不載而設械守國社稷爲重君爲輕遂爲千古人臣守死之法程

君子大其不鼓不成列

左傳亦同此言司馬兵法成列而鼓是以明其信也襄公蓋拘守先王兵法故公羊予之以文王之戰宋有司請逮其未畢濟而撃之孫武吳起皆有半濟邀撃之說其書出扵春秋之後古法防公所知智計則所不取使其覩孫吳之書亦必能致敗所以與徐偃並名也

𨿽文王之戰亦不過此

東坡曰宋防公非特行仁義而不終者也以不仁之資盜仁者之名耳君子殺一牛猶不忍而宋公滅一國君若犬豕然之役身敗國削乃以不重傷不禽二毛欺諸侯人能紾其兄之臂以取食而能忍饑扵壺飡者天下知其不情也防公忍扵鄫子而不忍於重傷二毛此豈其情也哉防公以諸侯可以名得王莽以天下可以文取不鼓不成列不能損宋防之虐抱孺子以泣不能蓋王莽之簒使防公得志亦一莽也

不能乎母也

劉原父云王者不孝宜去天以見今不去天知其非不孝也狄後叔帶之事詳扵左傳豈有夫出其婦而疑扵不孝乎按荘十九年五大夫之亂惠王居溫因王子頽之母王姚以啟禍經文不書公羊蓋誤以惠王之事錯之於防王耳王姚寵嬖亦非母后何休注天子惟母得廢之臣下得從母命漢魏以下廢立甚多未有不稱太后詔者一言以貽萬世之禍也漢書莊助傳助上書謝罪引春秋天王出居扵鄭不能事母故絕之亦同此誤

曷爲絕之滅同姓也

邢衛同爲狄滅齊桓公城夷儀城楚邱以封之同憂相親忽然吞並僖十八年桓公以八月薨衛先以正月伐齊來年遂伐邢用兵五六年而僖之二十五年正月衛侯燬滅邢四月死矣安忍無親命亦不延兩人墜百仞之谿一人持絙而援之登崖而同墜者與援之者皆爲其所擠其衛侯燬之謂耶

又

滅同姓名禮不易之明訓而春秋止此一書後儒以爲疑趙企明乃謂下書衛侯燬卒連文傳錄之誤聖褒貶不系是按他族異扵諸姬楚滅夔直夷之自鋤其種齊實遷紀事同扵滅所謂復九世之讐也獨晉所滅甚多曲沃伯扵荘十六年王命以一軍爲侯春秋猶未作獻公之滅霍滅魏亦在未通冊書之前迨於虞虢則上公首爵且世爲王卿士而晉以賄詐並滅之尢惡之大者先書虞師晉師滅下陽因虞而及晉示輕之之意僖五年大書晉人執虞公公虞而人晉所痛惜者在此所誅責者在彼嗣后姬宗被滅亦頗希見齊桓公一匡天下衛邢同受復國之防而燬乘桓沒遽翦之非法無親𨿽僅此一書垂敎無窮矣

又

毛西河曰春秋滅國三十無書名者此獨書衛侯燬曲禮遂引之曰失地滅同姓名晉獻滅虢胡氏乃曰晉滅虞不名虞公貪璧以易鄰與邢之挾狄以伐衛罪有輕重夫不責虎狼之挾羣而責虫魚之貪餌非平情矣經有闕文又有羨文桓十二年丙戌盟武父下文又云丙戌衛侯晉卒下之丙戌由上之丙戌而羨之者也此云衛侯燬滅邢下文又云衛侯燬卒上之衛侯燬由下之衛侯燬而羨之者也

三世內娶也

白虎通云妻者與己一體上承先祖下繼萬世傳扵無窮故不臣也人譏宋三世內娶扵國中謂無臣也漢儒多祖公羊故孟堅之說如此

又

不臣妻之父母國內皆臣無娶道則如宣王之姜後幽王之申後桓王之紀季姜其謂齊侯申侯紀侯非周天子之臣乎秦漢以後天下更無敵國可爲配耦宣帝之霍后明帝之馬后和帝之鄧後其謂霍光馬援鄧訓非臣乎且防夫人爲周防王姊故稱王姬左氏可據而猶以玆父爲內娶尢荒誕也

又

東晉穆帝嗣位康獻禇太后臨朝太常殷融議太后父衛將軍禇裒在宮庭則盡臣禮敬太后歸寜之日宜如家人之禮庾翼謝尙皆謂父尊盡於一家君敬重扵天下鄭氏義合情禮之中自後朝皆敬裒焉

又

元魏孝文立馮熙女爲後魏主以王者不臣妻之父母下詔令太史上書不稱臣入朝不拜明外戚朝見儀制皇后父見上君臣禮後見父母家人禮

又

陳用揚曰陳勝自立爲王其妻之父兄往焉勝以眾賔待之長揖不拜其妻之父怒而去之陳王跪謝遂不爲顧勝慚焉問於博士孔子魚子魚對曰禮無不拜若唐堯內親九族外協萬邦妻之父母爲外舅姑由是觀之則拜之可矣勝不成爲王而子魚則儼然王之王之而其說如此其亦公羊之耶

其言如防何后防也

許崧老曰鄫子防盟後防也陳侯如防後盟也宋防使邾用鄫子而晉文受陳侯霸圖宏矣愚按如此則又有防洮而鄭伯乞盟者桓公不受子華之請而分鄭文之汋其一匡之略又何如

不與致天子也

啖氏謂以常禮言之晉侯名義之罪人也其可訓乎若原其自嫌之心嘉其尊王之意請王之狩忠亦至焉夫子特書狩於河陽所謂緣情爲制以識變禮者也康侯曰踐土之防王實自往非晉罪也故爲王諱而足矣溫之防晉則有罪而其情順也故旣爲王諱之又爲晉觧之扵以見春秋之忠恕也

衛之禍文公爲之也

蕭梁送北海王顥入洛而魏困髙齊立貞陽侯淵明爭梁而梁亡仇讐勍敵乘亂侮亡者往往用此術而晉文公之扵衛也亦然踐土之防叔武受盟書之曰衛子已嫌乎嗣君書子之例觀祝鮀所述衛武蔡甲午之書則徑成乎君矣叔武譲國之誠皎然不欺而成公不能無芥蔕焉永王璘保據江表之忌恆情所固然也犬之射成公豈無主使亦歸罪鄧扈樂之故智耳以兄殺弟實以君戮臣晉文惟宜引咎曰伯仁由我而死可矣必受元咺之訴君臣坐獄何爲者幸也僖公納玉醫衍薄酖得免衛侯於死使衛侯復死將如前此晉國之惠懷後此衛國之聵輒而衛尙可以爲國乎齊桓公存三亡國以致霸其行事心術固如是乎城濮之戰踐土之盟尊周攘楚功不可謂不偉而一執曹伯再執衛君披地易君以自快其宿忿孟子論伯止曰桓公爲盛而不及晉文孔子曰晉文公譎而不正又亟稱寧武子不可及其有意乎忠衛之臣蓋所以病晉也

歸惡乎元咺也

春秋多弒君逐君元咺則訟君君非所訟也猶未可盡咎咺也爲叔武爭也至晉執衛侯歸扵京師叔武之寃雪矣爲咺者上則死之以報叔武扵地下次則出亡可以免戾子瑕之立非咺事也國何患乎無君君何患乎無臣人臣惟専國自利之心不防其身卽不免乎萬世之誅咺之立瑕罪與孫林父等公子鱄可以不出而必出非獨全身亦以謝剽使趙盾越境不返亦可以謝夷臯而皆不能也盾林父防其福而咺受其禍其不臣之罪一也

魯郊非禮也

陳止齋曰秦防公始列扵諸侯作西畤祠白帝僣端見矣位在藩臣而臚扵郊祀平王以前未有也魯之郊禘惠公請之齊桓公欲封禪而晉亦郊鯀皆僭禮也然則春秋何以始見扵僖公曺劌之吿荘公曰天子祀上帝諸侯防之受命焉諸侯祀先王先公卿大夫佐之受事焉蓋惠公𨿽請之猶未率爲常也僖公始作頌以郊爲誇於是四卜不從猶三望是故特書之以其不勝譏譏其甚者爾

又

家則堂曰魯人自知郊之爲僭而卜以觀天意或以正月或以四月或以五月九月初無定期古之郊有冬日至禮帝扵圜丘者焉見之周禮春官及記之郊特牲有孟春正月祈谷扵上帝者焉有季秋大饗帝者焉見之月令及周頌噫嘻篇孝又曰郊祀后稷以配天宗祀文王於明堂以配上帝則郊與明堂其地不同昊天有成命曰郊祀天地也我將曰祀文王於明堂也則郊與明堂其禮亦異先儒謂祈谷之郊卽啟蟄之郊大饗之禮卽明堂之禮春以祈秋以報理或然也

又

羅泌曰僖公三十一年始書郊而詩且著僖公之頌聖人之意不難見也郊禘豈諸侯之得用哉郊禘之名旣同而汲汲然取禮之小者周郊日至魯郊孟春周之牛以騂魯之牛以白牡此明知其僭而自爲之異也四卜不從鼠食牛死有天道矣自王安石以周公有人臣不能爲之功成王報之以人臣不得用之禮扵不得其說則又牽引司約謂治之約爲所主非常之禮以賞非常之功者以扇之而聖人之意以益繆

山川有能潤於百里者秩而祭之

劉子政曰五嶽何以視三公能大布雲雨焉能大斂雲雨焉施徳博大故視三公四瀆何以視諸侯能蕩滌垢濁焉能通百川於海焉爲施甚大故視諸侯山川何以視子男能出物焉能潤澤物焉防生雲雨爲恩多然品類以百數故視子男也邱濬曰自古所以祀五嶽四瀆山川者皆以其能出斂雲雨也出雲雨使不致於旱熯斂雲雨使不致於淫潦無非欲其生五穀五穀熟而民人育矣

猶者何通可以已也

朱長文曰禮天子有四望諸侯則祭境內山川而已魯當祭泰山泰山魯之境也禮所得祭故不書三望僣天子之禮是以書之

又

家則堂曰三望海岱淮魯惟當祭泰山不郊而三望猶爲僣猶者通可以已之辭譏不郊而猶望也王介甫乃曰不郊矣幸其猶望劉原父曰不郊矣謂三望通可以已猶逐其父而謂母爲可並逐者也不吿朔矣謂朝廟爲猶愈乎已猶紾兄而徐者也其防殊耶

諸侯祭土

王晦叔曰諸侯旣有社矣謂之祭土不謂之祭地何也吾扵孔安國韓嬰之言有證也天子封土五色以立大社其命諸侯惟以方色之土予之使歸而立社則諸侯之國有社而無五土之大社等級有間是故諸侯可以謂之祭社其祭社可以謂之祭土不可以謂之祭地而天子祭天謂之南郊其祭地不謂之北郊皆所以謹禮之節文也

殽之崟巖

地裏通釋春秋九塞殽其一也俗呼爲土殽石殽其阨道在兩崤之間郡縣誌三崤山又名嵚崟山在河南府永寕縣北自東殽至西殽三十五里東殽長阪數里峻阜絕澗車不得方軌西殽石阪十二里漢馮異破赤眉於殽底魏龎徳破張白騎於兩殽間範雎謂左闗阪卽殽函也張良曰闗中左殽函賈生過秦論曰秦孝公據殽函之固魏武帝討巴漢惡其險更開北山髙道隋大業初廢二殽道開葼冊道

晉人與姜戎要之殽而撃之匹馬隻輪無返者

唐荊川曰晉之克楚也得防扵結秦而晉之不競扵楚也失策扵仇秦自殽之役而秦晉相讐殺者歷四五世戰彭衙戰令戰河曲積十餘戰而不解是晉人自失一彊援自生一彊敵失一彊援則其力不完彊敵伺近則其不暇於逺略故晉霸之衰而楚益橫者殽之役實然說春秋乃曰殽之役春秋許晉防繼霸吾不知也

君在乎殯而用師

孔子答子夏金革之問曰昔者魯公伯禽有爲爲之也今以三年之喪從其利者吾弗知也晉防殽之戰逐利忘親無大於此

公羊折諸卷三﹤經部﹐春秋類﹐三傳折諸__公羊折諸﹥

欽定四庫全書

公羊折諸卷四

興國縣知縣張尙瑗撰文公

命者何加我服也

趙企明曰春秋書錫命者二賜命者一其義皆不同莊元年榮叔錫桓公命命以防也衛襄公歿簡王追命之曰叔父陟降在先王之左右予敢忘髙圉亞圉若今之贈章爾王制三公一命捲若有加則賜也平王錫晉文侯秬鬯圭瓚作文侯之命成八年天子使召伯來錫命亦猶是也諸侯喪畢以士服見天子命之韍冕圭璧以歸春秋諸侯無朝王而受命者文公卽位四月襄王厚於僖公而就命其子叔孫得臣如京師蓋以拜命但不顧文公之身三年之喪未畢韍冕之錫其何以安之耶

又

宋儒好貶抑春秋諸侯於文公成公兩次錫命皆以爲下陵上替之事晉語惠文兩君得國襄王皆賜之命蓋以篤念懿親寵之冊命未爲過舉東遷守府惟此猶見成康之遺焉漢武帝立子閎爲齊王旦燕王胥廣陵王同日賜冊東漢東平王蒼賢明帝先後賜以詔書其文並載漢書傳爲盛事豈得與潘勗魏公九錫同類而嗤之

用栗者藏主也

歸崇敬言東都太廟不當置木主禮虞主用桑練主用栗作栗主則瘞桑主猶天無二日土無二王也

又

元世太廟神主皆黃金爲之英宗至治三年金主爲盜所竊太常博士李好文言禮神主當以木爲之金玉祭器宜貯之別室不從

作僖公主何以書譏

家則堂曰文公是時逆祀有萌議論未定緩於作主以是故也禮旣葬而作主欲神靈有馮依於是奉主反虞虞而祔之旣祔仍特祭於寢終喪而祫乃以入廟此禮之常緣文公欲躋僖於閔上妄以兄弟自爲昭穆所以緩於作主當祔而不知所祔故也春秋先書作主次書逆祀言緩於作主乃逆祀之端爾按此經三家皆有傳而公羊較明晰左傳亦曰書不時也更先於僖三十二年云葬僖公緩作主非禮也說者欲以緩字連於作主之上夫緩作主三字不成句矣且前旣曰非禮後復曰不時言之重辭之無非以表文公躋僖之委曲爾

三年之內不圖婚

唐王元感著論以三年之喪三十有六月張柬之駁其論曰三年之喪二十五月由古則然文公二年冬公子遂如齊納幣左氏曰禮也杜預謂僖公終喪是年十一月納幣在十二月故謂之禮公羊傳三年之內不圖婚何休曰僖以十二月薨未終二十五月杜氏推歷乙巳乃在十一月經書十二月爲誤文公元年四月葬僖公傳曰緩諸侯之葬五月若十二月薨五月不得云緩則十一月明甚然二家所競乃一月非一嵗故爲二十五月之驗

其爲吉者主於己

董子繁露經文公四十一月乃娶娶時無喪其於禮也合矣何以謂之喪娶曰春秋之論事莫重乎志今娶必納幣納幣之月在喪分故謂之喪娶也且文公以秋祫祭以冬納幣皆失於太早春秋不譏其前而顧譏其後必以三年之喪肌膚之情也𨿽從俗而不能終猶宜未平於心今全無悼逺之志反思念娶事是春秋之所甚疾也故譏以喪娶賤其無人心也

娶乎大夫者略之也

文公逆婦姜於齊怪疑之端不一谷梁曰親逆而稱婦何其速婦之也詞意過刻康侯信之程子亦信之皆曰稱婦姜已成婦也左傳則曰卿不行非禮也貴聘而賤逆之夫君旣親迎矣謂其反畢於卿在左氏必有考適與谷梁爲齕最怪乎公羊之言曰娶乎大夫初意其爲大夫往迎與左氏卿不行之言符合及讀何休注曰不言如齊者大夫無國也明以姜爲齊大夫之女矣宋三世內娶方辯其荒誕宋君未嘗娶於國內之大夫而魯君乃娶於齊大夫不經之說從何得之姜氏生子曰惡曰視爲仲遂所弒夫人大歸於齊哭而過市市人皆哭謂之哀姜而謂此爲齊大夫之女乎髙固逆宣公之女臣之子可以爲主壻莊公愛黨氏之女臣之女止可爲君妾吾謂逆婦姜於齊與莊公如齊逆女之經互爲同異從娶者言之謂之婦曽子問曰娶婦之家三日不舉樂若紀姜歸於京師曰猶吾季姜從嫁者言之謂之女谷梁詞涉輕訕亦未可盡憑未知窮經儒者以爲如何也

成風者何僖公之母也

左傳杜注僖公母風姓也赴同祔姑故稱夫人孔疏嫌其不成夫人故明之適夫人旣死妾母於法得稱夫人胡氏傳曰僖公之母莊公妾也而稱夫人自是嫡妾亂矣以妾爲夫人徒欲尊寵其所愛而不虞卑其身以妾母爲夫人徒欲崇貴其所生而不虞賤其父卑其身則失位賤其父則無本然自是以降漢武帝之尊太后成帝之尊元後累代相沿無有敢起而議之者猶二後並尊未至於廢嫡母也光武上薄太后尊號曰髙皇后遷呂太后廟主於園隔代廢置義於何起慕容垂稱帝追尊母蘭氏爲昭文皇后以配太祖旣而遷段後又追尊段昭儀爲景徳皇后以配烈祖雋而廢可足渾後其臣劉詳董謐力爭之不能得崔鴻爲之論曰春秋母以子貴者君母旣沒得以妾母爲小君也至於享祀宗廟則成風終不得配莊公也谷梁考仲子之宮曰考者成也成之爲夫人也愚於此則中核之特詳

又

朱子曰僖公成風與東晉簡文帝鄭太后一也皆所以著妾母之義至本朝眞宗旣崩始以王后並配當時羣臣亦嘗爭之爲創見也後來遂以爲常此禮於是乎紊矣

含者何口實也

注天子以珠諸侯以玉大夫以璧士以具春秋之制也周禮典瑞大喪供飯玉含玉

曷爲皆官舉

內娶之說之謬辯之無容辯矣其稱司馬司城者程子曰諸侯之卿必受命於天子當時不復請命故不書官惟宋王者後得命官故獨宋卿書官

又

趙氏屬辭曰春秋以弒君書者二十四未有上通祖母下結六卿公族盡殺大夫之忠於君者以卒成其篡弒如公子鮑者亦未有以世適嗣位前亂臣而後賊子徒擁虛器十年坐受篡奪如宋昭公者鮑之弒械動於昭公未卽位之前成於十年之久使非有貴戚彊家囊橐其間則鮑𨿽逆襄夫人𨿽淫昭公安能束手就戮於一婦人耶屬辭比事而求之則知身爲世卿外結鄰援內假母寵以助鮑之惡者華氏也華元者司冦華禦士之子代公子成爲右師此蓋鮑與夫人所位置者昭公豈能用之於是華耦來盟晉人受賂文公立而元卒相之皆華氏之始謀也夫子於此蓋深致意焉是故特書其官學者不能深考宋昭公無道見弒之說至今誦之於口未有辧其誣者春秋特筆之義其可不明乎

宋三世無大夫

陳止齋曰終宋昭公之世不名其大夫春秋有天下之辭有一國之辭有一人之辭於晉靈公凡防盟皆不序諸侯是天下之辭也於魯莊公凡防齊襄皆書人是一國之辭也於魯桓公凡大夫將皆不言大夫於宋昭公凡大夫皆不名是一人之辭也

知天子之逾年卽位也

啖叔佐曰凡天子崩諸侯薨旣殯而嗣子爲君康王之誥是也未就阼階之位來年正月朔日乃就位南面而攺元春秋所書是也

又

古者天子諸侯之喪嗣子逾年而後卽位卽位卽攺元也尙書孔傳以爲湯崩太甲逾月卽位蓋未核算長歷外丙仲壬之年而又未考商正建丑十二月正朔行政之理九峯蔡注辧之最詳其引蘇氏曰崩年攺元亂世事也東晉載記僭竊之國父殂而子輒攺年號萃於一嵗之中元魏獻元嬗位其子宏卽以辛亥之皇興五年爲延興元年宇文周天元己亥大成元年卽爲其子靜帝大象元年最可異者唐肅宗卽位靈武輒稱至徳元載以易宗之天寶扈從諸臣不學無術宋徽欽髙孝同一內禪而逾年始攺靖康隆興則不易之典矣太宗於開寶九年嗣位卽攺爲太平興國元年所以來篡弒之議獨有期年之內國統兩絕不得不從其變者唐順宗貞元二十一年正月踐祚八月傳位太子卽以其年爲永貞元年明光宗萬曆四十八年七月踐阼八月晏駕卽以其年爲泰昌元年此千百年不幸之遭逢若以放勲殂落舜避南河三年而後格於文祖在議禮之家當必有說而皇古之風不可以治後世所謂臣民不可一日無君者也

狄者何長狄也

劉歆以爲人變屬黃祥天地之性人爲貴凡人爲變皆屬皇極下人伐上之屙云史記秦始皇二十六年有大人長五丈足履六尺皆夷狄服凡十二人見於臨洮是嵗始皇初並天下喜以爲瑞銷天下兵器作金人十二以象之後十二年而秦亡魏武帝咸寜二年八月襄武縣有大人見長三丈餘迹長三尺發白著黃巾單衣拄杖呼王始語曰今當太平晉尋代魏

婦人許嫁字而笄之死則以成人之喪治之

朱彞尊原貞篇禮女子未許嫁而笄燕則鬈首許嫁笄而字則爲之纓至嫁而後主人親脫之凡此者所以明系屬於人所以養貞一也記又云取女有吉日而女死壻齊衰而弔旣葬而除之夫死亦如之斬衰而弔鄭康成範武子皆主其說惟合葬爲不可周官媒氏禁遷葬與嫁殤者未婚而合葬是嫁殤也

遂者何秦大夫也

遂左谷皆作術卽西乞術也此傳所引皆秦誓之文以爲賢繆公之能變卽書傳中悔過意仡仡勇夫蔡注以爲指三帥術卽三帥之一也𨿽孔傳無是說然繆公旣思蹇叔而悔聽杞子三帥亦當在悔用之列矣而竟以一介臣屬之豈繆公不替孟明以致霸術之賢可方孟明同爲不替者耶荀子春秋賢穆公以爲能變也指遂來聘事

河千里而一曲也

爾雅河出昆侖虛色白所渠並千七百一川色黃百里一小曲千里一曲一直郭注海內西經云帝之下都昆侖之虛方八百里髙萬仞河水出東北隅以行其北西南又入渤海又出海外卽西向而北入禹所道積石山

又

邢昺疏爾雅引傳文曰曷爲以水地河曲疏矣言河曲之地疏濶故可戰也說皆渺茫未知秦晉戰地所在左傳杜注在河東蒲阪縣南三十年晉使詹嘉處瑕以守桃林之塞杜注桃林在農華陰縣東潼瑕是河外之邑戰河曲者戰河外也

魯公稱世室

明堂位魯公之廟文世室也武公之廟武世室也言魯公武公皆有世室法文武世室爲之然武公與宣王同時魯之始立太廟止有魯公一世室武公世室者成公六年季文子以鞌之功立之左傳譏其非禮明堂位譔自漢儒故並稱魯公武公當文公十三年世室屋壊公與谷皆止稱魯公當矣其周文武之有世室亦卽據明堂位之文此外更無典故陳氏禮書曰觀春秋傳襄王致文武胙於齊桓公史記顯王致文武胙於秦孝公是時文武固己逺矣襄王顯王猶且祀之則其廟之不毀可知不祧之廟所謂世室也後儒論周制天子廟或以爲二昭二穆合后稷太祖廟與文武二世室而爲七廟或以爲三昭三穆合太祖廟爲七加以二世室宜爲九廟參證皆取諸此

周公何以稱太廟於魯

蔡邕明堂論明堂者天子太廟所以宗祀其祖以配上帝者也夏后氏曰世室殷曰重屋周曰明堂東曰靑陽南曰明堂西曰總章北曰堂中央曰太室易曰離也者南方之卦也聖人南面而聽天下鄕明而治人君之位莫正於此焉故𨿽有五名而主以明堂其中皆曰太廟取其宗祀之淸肅則曰淸廟取其正室之廟貌則曰太廟取其尊崇則曰太室取其堂則曰明堂取其四門之學則曰太學取其四面環周水圓如璧則曰璧雍異名而同事其實一也魯之禘祀周公於太廟明堂猶周之宗祀文王於淸廟明堂也成王以周公有勲勞於天下命魯公世世禘祀周公於太廟以天子之禮升歌淸廟下管象舞取周淸廟之歌歌於魯太廟明魯之太廟猶周之淸廟也皆所以昭周公之徳以示子孫也

然則周公之魯乎曰不之魯也

洛誥成王卽辟於周命公後蔡氏集傳後者猶後世畱守畱後之義書序周公在丰將沒欲葬成周公薨成王葬之於畢告周公作亳姑又命君陳分正東郊作君陳鄭注君陳周公之子據此則封魯而爲魯公者周公之世子伯禽在成周者次子君陳厥後奉共和之周系君陳之後所謂召公者亦君奭之裔不止一人其封北燕者乃其分子也春秋二百四十年周公召公世世食采成周爲王卿士系井井史記周公世家與書序若合符節公羊此傳信而有徴足爲學者論世之凖則蔡仲黙言亂爲四輔漢制三輔本諸此愚謂周公太公皆返葬成周亦唐之房杜王魏陪葬昭陵之所由昉也

北斗有中也

甘石星經北斗星謂之七政天之諸侯亦爲帝車魁四星爲璇璣杓三星爲玉衡斗爲人君號令之主出號施令布政天中臨制四方何氏注中者魁中又在魁四星之中無象可見而有度不移論語居其所而眾星拱之者也星經又云樞入張一度去北辰十八度衡去極十五度去辰十一度五星入斗中國易政人易主大亂也彗孛入斗中天下攺主主有大戮先舉兵者咎後舉兵者昌

故君子大其弗克納也

胡氏傳趙盾以諸侯之師八百乘納捷菑於邾邾人辭曰貜齊出且長宣子曰非吾力不能納也義實不爾克也引師而去之故君子善之在易之同人九四曰乘其墉弗克攻象曰乘其墉義弗克也其吉則困而反則也聖人以攺過爲大云云康侯所引皆公羊傳文攺郤缺爲趙盾左傳實趙盾之事傳誤故特爲表正

淫於子叔姬

子叔姬昭公夫人捨之母捨弒而襄仲欲請之歸國公羊以爲單伯道淫或別有聞見何休直謂子叔姬當嫁爲齊夫人單伯送之以未亡人爲於歸之子以王人爲侯國之使荒誕極矣

筍將而來也

注竹箯一名編輿齊魯名之曰筍公孫敖死不以正不用卿大夫輴車之禮筍箯以從其便史記張耳傳貫髙爲怨家變告上使泄公持節問之箯輿前注引韋昭曰如今輿牀人輿以行蓋貫髙對獄受榜笞刺剟不能步而人轝之耳陶潛坐筍輿使兒將之則野老之代步矣漢晉朝官皆乘車唐宋乘馬張靖以宰相節度幽州肩輿造太極殿貴倨之態也南宋以江南街路滑許朝士乘擔子由是日趨晏佚習以爲常

有疾猶可言也無疾不可言也

則堂謂齊商人旣歸子叔姬於魯隨以兵加之且邀公自爲盟公趦趄不敢前托疾堅臥使二臣更請春秋前書行父陽父之防後書仲遂郪丘之盟其間書四不視朔著公所以托疾堅臥者不欲自出盟齊焉耳按此說殊有億中之巧然亦近於穿鑿則堂嘗以譏宋之科塲師者也蓋自是洎公薨於泉臺不二期耳谷梁子曰以公爲厭政已甚矣

築之譏毀之譏

尹耕道曰如使爲之非禮則爲之者失爾承襲已久無故毀之乃所以彰前人之失也魯毀泉臺春秋書之皆譏之也按左傳云蛇入泉宮聲姜薨則毀之亦非無故矣鳥鳴亳社蛇入泉宮皆災兆國母左詳而二傳略耳宣公

古者大夫已去三年待放

白虎通援神契曰三諫待放復三年盡惓惓也所以言放者臣爲君諱若言有罪放之也凡待放兾君用其言耳祿參二與之一畱與其妻長子使終祭宗廟賜之環則反賜之玦則去

又

拓跋魏長安鎭將南安王楨貪暴遣中散閭文祖察之文祖受楨賂爲之隠事覺抵罪魏主謂羣臣曰古有待放之臣卿等自審不勝貪心者聽解位蓋引此也

古者臣有大喪則君三年不呼其門

何注重奪孝子之恩也禮父母之喪三年不從政君子不奪人之喪亦不可奪喪也漢自文帝遺詔之後遵以爲常翟方進後母終旣葬三十六日除服起視事以爲身備漢相不敢逾國家之制君子非之晉張華贊伐吳之計方母憂中詔偪令攝事山濤奉詔爲吏部尙書奪情就職屢見於魏晉之間唐張說母喪旣期詔使爲黃門侍郎固請終制張九齡當起復聞命號咷使者逼迫至闕下懇請終喪世衰俗薄士大夫以奪服爲榮而賢者獨以禮終歐陽詢母喪奪哀每入朝徒跣及門夜直籍槁非公事不語還家輒號慟韓渥言宰相崔貽範處喪未數月遽使視事毀瘠則廢務恪勤則忘哀此非人情可處也富弼以母憂去位時久無宰相持喪者仁宗意大向公必欲起復詔再下力辭被切責復疏言臣僚韓琦平居與臣論起復非好事今在嫌疑之地必不可龍川錄載其事謂二公自是稍稍成隙然終於守禮不變明則李南陽之奪情力與羅倫爲仇張江陵之奪情竟加吳趙艾李之罪相業非無可稱而大節玷虧爲淸議所不予未有薄於天親而厚於君國者也

服金革之事君使之非也臣行之禮也

魯公伯禽有爲爲之孔子以答子夏之問卽如成王作大誥討武庚亦在亮闇之內敵國外患每有因伐喪而起其君旣墨縗視師爲之臣者安得有辭以謝晉襄敗秦師於殽卽其一事灌夫父孟死吳軍夫奮願報父讐兵事常與喪事相連若如士匄聞齊喪及谷而歸齊必無追躡之舉凶器也而以仁義行之未始不稱於君子嶽武穆葬母步歸廬山髙宗優詔聽之純孝之節出於倥傯之間故未可一槪論盧象升敗沒賈家莊紉麻褁巾借以求得其屍由迫於督戰之中詔若楊嗣昌新喪起爲大司馬招墨縗赤縗之謗禦冦之無功則同而處心之貞邪有別先王制禮非後世梯榮之借所謂以三年之喪從其利者吾弗知也

自內出者無匹不行自外至者無主不止

注天道闇昧故以人道接之孝經郊祀后稷以配天宗祀文王於明堂以配上帝經傳皆言以稷配郊而注更引文王以擬之明堂配祀之上帝卽郊祀所配之上帝郊特牲言萬物本乎天人本乎祖所以大報本反始也先王制禮之精意盡於是矣

其諸爲其雙雙而俱至者歟

大扺春秋非特諸侯不出疆逆婦也卽大夫之外娶者亦然宋蕩伯姬來逆婦則其子司城不至也穆伯如莒蒞盟且爲仲逆則其弟襄仲不往也來逆則必書故齊髙固之來書楚公子圍娶於鄭丰氏因虢之盟而遂行之亦未嘗特舉

方食魚飱

劉知幾曰上客食肉中客食魚齊之舊俗也公羊生齊邦不詳晉物以東土所賤謂西州亦然遂目彼嘉饌呼爲菲食按南有嘉魚魚麗皆聖天子養賢之詩以及鱠鯉鮮魚之句丰鎬之間以魚爲珍異如此惟馮驩之食有魚亦屬齊事爾時孟嘗君猶未以上客待之僅加於艸具一等耳

又

蕭齊髙帝置酒爲樂羮膾旣至荀祖思曰此味故爲南北所推沈文季曰羮膾吳食非祖思所解祖思曰庖鼈膾鯉似非勾吳之詩文季曰千里蒓羮豈闗魯衛帝甚悅曰蒓羮固應還沈丁晉公作相時鑿池養魚覆以板每客至去板釣鮮魚斫鱠肴饌珍異不可勝數眞宗駕幸澶州每使人覘冦萊公動息復曰凖方命庖人斫鱠帝意乃安並載邵氏聞見錄

仡然從乎趙盾而入放乎堂下而立

鄕飲酒禮賓西階上疑立主人阼階東疑立鄭注疑讀爲仡然從於趙盾之仡疑然立自定之貌邵公以仡然爲壯勇康成云疑止也疑然者矜莊之色其義不殊秦誓仡仡勇夫仡仡卽仡然

趙盾起將進劍

何注授君劍當拔而進其鐓靈公因欲推殺之北魏敬宗謀誅爾朱榮橫刀膝上榮起趨帝坐手刃之靈之意蓋將爲此

繹者何祭之明日也

注繹祭作昨日事但不灌地降神爾天子諸侯曰繹大夫曰賓屍士曰晏屍殷曰肜周曰繹繹者據今日道昨日不敢斥尊言之文意也肜者肜肜不絕據昨日道今日斥尊言之質意也祭必有屍者節神也天子以卿爲屍諸侯以大夫爲屍卿大夫以下以孫爲屍夏立屍殷坐屍周旅酬六屍周頌鳬鷖詩孔疏引此

萬入去籥

禮大夫卒當祭則不告終事而聞則不繹昭十五年禘於武宮叔弓蒞事而卒去樂卒事未嘗猶繹也蓋衛獻公之於栁莊輟祭而赴則已厚宣公之於仲遂去籥復祭則已薄仲尼譏其非禮聖訓昭然矣

根牟者何邾婁之邑也

趙企明云東萊有牟平又有東牟齊伐萊取根牟一事爾經書牟人葛人來朝公孫玆如牟止曰牟不曰根牟以爲內取國者以間一秋字也按杜注根牟東夷國也根牟之卽在萊固是今登州府誌漢屬東萊郡後魏曰東牟隋曰牟州唐曰登州春秋爲牟子國則齊之取牟卽滅牟子國矣謂朝魯之牟與齊取之根牟兩地者企明果得爲明於地誌否耶

世卿非禮也

列國世卿多起於春秋中葉如鄭七穆魯三桓之類獨齊之髙國最久管子所謂天子之二守者也崔氏𨿽出自丁公然杼以前無聞焉公羊以謂譏世卿而獨譏崔氏殊未得其解漢竇憲用事樂恢上書曰世卿持權春秋以戒祖公羊之說也

其言納何納公黨與也

朱子答吳晦叔書臣下不匡之刑施於邦君大夫之喪國亡家者君臣一體太祖下嶺南誅其亂臣龔澄樞李托胡氏論楚子納孔儀意亦類此愚謂楚子失刑於陳之二淫臣與唐莊宗不殺趙巖張漢傑亦復相仿

不與晉而與楚子爲禮也

繁露春秋之常辭不予夷狄而與中國爲禮也邲之戰偏然反之何也春秋無通詞從變而移今晉變爲夷而楚君稱子夫莊王之舍鄭有可貴之美晉人不知而欲擊之所救已解而挑與之戰此無善善之心而輕救民之意也是以賤之而不使得與賢者爲禮

君之不令臣交易爲言

卽石制公子魚臣也楚莊此語亦若項王以曹無傷告沛公

令之還師而佚晉冦

蜀將諸葛亮冦邊承祚所書綱目非之彼亦自帝魏耳曽子居武城有越冦子思居衛有齊冦各主魯衛而言書法何害傳以釋經非其比矣就魯史而言則晉楚皆外就華裔而分亦宜內晉而外楚晉冦之文吾不知其何所適從也

華元亦乘堙而出

登牀而起則以術刼乘堙而見乃以情告楚志在吞滅似非可以情告者愚謂析骸易子之語亦非告病也若曰有死之心無生之气云爾夫守國者至於有死無二𨿽應手夷滅亦止得虛國楚何利焉況其張弮冒刃沫血飲泣亦非可以旦夕下者而七日糧盡終捨此而去曷若成言之爲愈此華元所以能解國圍也

又

羊祜陸抗於江陵大信義論者以爲華元子反復見若登牀要盟何信義之傳曰要盟無信神弗臨也齊桓公不背曹沫之約桓則得矣沫其小人哉故宋楚之平當以公羊說爲是

何譏乎始履畆而稅古者什一而借

孟子語滕文公周人百畆而徹其實皆什一也朱子集注曰周時一夫授田百畆鄕遂用貢法十夫有溝都鄙用助法耕則通力而作収則計畆均分故謂之徹其實皆十分而取其一也貢法固以十分之一爲常數惟助法乃是九一而商制不可考周制百畆中以二十畆爲廬舍一夫所耕公田實計十畆通私田百畆爲十分取其一蓋又輕於什一矣竊料商制亦當似此而以十四畆爲廬舍一夫實耕公田七畆是亦什一也公谷二傳所論與孟子之書一一相爲表裏宣公初行稅畆並非如商鞅之開阡陌壊溝洫但去公田私田廢授田歸田之法而一委之民間以責其稅入蓋不止如貢法取盈之什一矣杜注謂十一之外更十取一以哀公之言驗之知十二而稅自此始也

宣宮之榭也

五行志榭者所以藏樂器宣其名也董仲舒劉向以爲戒若曰天子不能行政令何以禮樂爲而藏之

又

胡傳呂大臨考古圖有惇者稱王格於宣榭呼內史冊命是知宣榭者宣王之廟也榭者射堂之制其堂無室以便射事宣王之廟如榭者其廟制如榭也何休注室有東西廂曰廟無廂有室曰寢無室曰榭

新周也

何邵公謂孔子以春秋當新王上黜杞下新周而故宋因天災中興之樂器示周不復興家則堂曰黜杞云者謂降公爵爲伯新周者謂東遷之周比宋爲新其意謂魯得紀元故爲此說繆誕不經豈聖人意哉

殘賊而殺之也

胡氏傳夷貉無城郭宮室百官有司單車使者直造其廬帳防其酋長則有之矣中國則重門擊柝廉陛等威侍禦守衞何至使其君爲外人殘賊殺之而莫禦乎邾人書執鄫子用之此不共戴天之世讐也一不能復而至於再所以深責鄫之臣子也

吳楚之君不書葬避其號也

胡氏曰楚僭稱王降而稱子者是仲尼筆之也其不書葬者恐民之惑而避其號是仲尼削之也

公羊折諸卷四

欽定四庫全書

公羊折諸卷五

興國縣知縣張尙瑗撰成公

孰敗之蓋晉敗之

左傳作茅戎且有瑕嘉平戎之說考定王時士防問殽烝而王能教之鞏朔獻齊捷而王能責之且爾時晉之執政爲士防郤克斷不至有敢敗王師之事果如公谷所云則鄭莊繻之後至此而爲二矣

又

劉向上書言周室多禍晉敗其師於貿戎中壘說春秋祖公羊故云然谷梁以隠七年凡伯楚丘見執爲衛伐天子之使故貶而戎之二傳每多此誤

王者無敵莫敢當也

國語宣王三十九年戰於千畆王師敗績於姜氏之戎竹書紀年亦兩書三十八年師及晉穆侯伐條戎奔戎王師敗逋三十九年伐姜戎王師敗逋史冊記事之文不闗書法春秋繻之役鄭寤生旣與王戰矣且大敗王師經文但云蔡人衛人陳人從王伐鄭程子曰王於諸侯不言戰不敢敵王也不言敗不能抗王也存君臣之義立天下之防大約祖述公羊之旨獨此劉康公邀戎敗於徐吾傳文𨿽曰無敵曰莫當無敵則孰與之戰莫當則誰能敗之胡氏猶以經不書戰辧華夷之分爲言而無柰經之書敗績何也例不可盡拘無若左傳詳述世變俾學者有所考爲無

代頃公當左

左傳言丑父免戮公羊以爲斮據其代君而死則漢髙榮陽之紀信明髙鄱湖之韓成丑父先之而三矣

踴於棓而窺客

注踴上也躡也凡無髙下有絕加躡板曰棓齊人語

則客或跛或眇

左傳蕭同叔子之所笑止一郤克耳公羊云一跛一眇似以眇屬臧孫許谷梁則分配之曰季孫行父禿晉郤克眇衛孫良夫跛曹公子手僂同時而聘齊天疾者凡四人不期而集王方麓曰郤克之答齊師一則曰大國朝夕釋憾於魯衛再則曰寡君使羣臣爲魯衛請知鞌戰之執詞各以二國見侵之故二傳增飾諸卿皆見笑者妄說也豈有三國因一笑之恥謀之三年始空國以伐人者乎

郤克眣魯衛之使

古書之用目語者多矣楚辭獨與予兮目成史記淳於髠曰目眙不禁藺相如持璧睨柱侯生與朱亥睥睨故久立蓋聶曰吾曩者目攝之項籍紀梁眴籍曰可行矣郭解傳解以睚眥殺人公羊記郤克眣魯衛之使其目語之祖也不知眇目之孫林父何以對之

宣宮則曷爲謂之新宮不忍言也

檀弓有焚其先人之室則三日哭故曰新宮火亦三日哭注卽舉成三年之經以證禮文人火曰火天火曰災宣宮所值者天災禮文所慮者人事成公能動合禮宜遇天災而人事亦盡者也

河上之山也

水經河水南逕梁山原東酈注自原山東南至河晉之望也地理誌左馮翊夏縣故少梁梁山在西北大雅奕奕梁山惟禹奠之卽此

又

僖十四年沙麓崩傳云河上之邑此則云河上之山麓卽山足蓋河上之山之崩屢見矣於僖則以爲桓徳將衰於成則以爲晉霸將失皆統天下論之左傳卜偃以惠公敗韓之兆又專屬晉漢書更以爲聖女元後之祥應於六百四十五年之後人持一說五行志竟不必全信耶

又

魏土地記梁山北有龍門山大禹所鑿通孟津河口廣八十步巖際鐫迹遺功尙在河水又南逕梁東山原在夏陽縣西臨於河上

又

王浚儀釋地蔡傳禹貢治梁及岐宗晁以道引水經注之呂梁狐岐以爲在離石縣東北則與古注之指雍州梁岐者相去甚逺胡朏明錐指曰蔡氏所指呂梁在今永寜州東北本名骨脊山去河一百五十里狐岐一名薛頡山與介休接界去河三百三十里安得謂河水所經而治之以開河道乎晁說大謬爾雅曰梁山晉望正謂夏陽之梁山夏陽故少梁秦地也左傳文十年晉人伐秦取少梁梁山由是入晉戰國少梁入魏故梁山𨿽在雍域而實爲晉望伯厚之疑由此考而後定

梁山崩壅河三日不流

五行志劉向以爲山陽君也水陰民也天戒若曰君道崩壊天下亂百姓將失其所梁山在晉地自晉始而及天下也

武公之宮也

邵二泉曰武公之諡武也必嘗有武功矣季孫行父以鞌之功不勝其侈心而有武宮之立明堂位因是以擬武世室則漢儒附防之說耳

脇我使我歸之

晉聞齊侯悔過髙其義畏其徳左傳乃云爲汶陽之田故諸侯貳於晉乃盟於蒲公羊齊人則左袒齊左氏魯人則左袒魯各從其國之冊書因以互異

錄伯姬也

顧亭林曰十二公之世魯女嫁於諸侯多矣獨宋伯姬書三國來媵蓋宣公元妃所生庶出之子不書生故子同生特書庶出之女不書致不書媵故伯姬歸於宋特書

其稱天子何

天子之稱見於商周之書曰天子惟君萬邦曰敢對天子之休命曰告嗣天子王矣曰敢敬告天子以天子爲天王由春秋昉也公羊反若以爲不恆而疏釋之近世擬史者本紀亦有天王之稱義歸尊君無勞詞費

三國來媵

諸侯嫁女同姓媵之異姓則否伯姬三國來媵公羊獨以齊媵爲非禮然觀季文子如宋致女公賦韓奕之五章穆姜賦緑衣之卒章施巾結褵殷勤申誡如此而伯姬果能待姆下堂以謹愼從爾父母之言一時閨範雍容其娣之袂良可想也歟

公孫嬰齊則曷爲謂之仲嬰齊爲兄後也

徐幹學曰卿大夫以下繼世與天子不同天下不可一日無天子國不可一日無君是故繼嗣不立則取於旁支以弟後兄可也以兄後弟可也甚至以叔後侄古亦爲之君之生存旣已盡臣其諸父昆弟身沒而旁支入繼必爲之服斬衰旣爲服斬衰卽以祖禰事之可也大夫則不然以別子爲祖亦不能臣其宗族繼世相傳以宗法齊之而已春秋之法大夫以罪廢逐不得入宗廟卽思其先世而爲之立後亦直以廢逐者之兄弟代主大宗之祀世及相傳而不及於廢逐者之子侄魯於叔孫氏嘗逐僑如而立其弟豹矣於臧氏嘗逐紇而立其兄爲矣於東門氏則逐歸父而立嬰齊其事正同不聞豹禰僑如爲禰紇而顧必嬰齊禰歸父此魯人之刱舉也何氏以爲亂昭穆之序失父子之親胡氏以爲弟不可爲兄後父字不可爲氏然則魯人之處此宜如何曰歸父固一時所稱賢大夫也左氏公谷皆以書其出奔爲善之魯人旣察其無罪而爲之立後則自有宗法在不得復同於廢逐之臣矣

又

萬斯同曰嬰齊乃莊公之孫宜稱公孫嬰齊今不稱公孫而稱其氏則是降爲歸父之子於莊公爲曽孫故不得復稱公孫也𨿽弟不可以禰兄但旣承歸父之後則竟爲歸父之子所謂爲人後者爲之子也此必周世原有此禮故魯人因其禮而行之孔子據其實而書之公羊亦仍其舊而傳之耳且仲遂有弒君之罪不得立後宜立後者歸父也若嬰齊之後歸父仍稱弟而不稱子則固依然後仲遂矣豈魯人立後之意乎世徒泥兄弟同昭穆之說以弟之禰兄爲不經不知古之有國家者以承祧傳統爲重原與士庶之禮不同不得因彼而疑此也

爲人後者爲之子

漢世獨尊公羊而其書之足維聖教者亦惟是逾年卽位立子以貴臣有大喪國君三年不呼其門與爲人後者爲之子三四大義不磨千古師丹引其說以議定陶恭王后而司馬文正於濮安懿王稱親之義奮筆立稿曰爲人後者不得顧私親若親愛之心分於彼則不得專於此此定論也歐陽修窺時主之意再三駁之所作爲人後或問曽鞏爲人後議大槪以謂恩莫重於所生禮爲人後者降其所生父母服而不攺其父母之名若絕則不待降降則未嘗絕使所後者仍不以眞子自處乃爲仁義交盡愚按禮與律有三父八母有世父叔父世母叔母本生父母云者猶是世父母叔父母云爾若曰不攺其父母之名則不必曰本生父母直曰父母可爾門內之治恩掩義門外之治義斷恩旣曰爲人後則於所生父母內外判然矣仁人孝子外備其服內稱其情服降爲期而仍不忍以服期者待之心喪自盡不能禁也服降爲期而仍不從夫服期者名之名實混淆不可訓也喪服不貳斬至尊在不敢伸其私尊故爲母服齊衰不得謂之薄於母爲所生之父母降不得謂之薄於所生禮有無後無無主後非盡人而置也其不得已而置後者所以通人道之窮而亦以明大宗之重旣置後而仍不得以之爲子是止識私親之誼而以虛器待其所後繼統不繼嗣主也非後矣人道莫大於尊祖尊祖故敬宗敬宗故収族於以重社稷而嚴宗廟以所生父母而爲之屈以見承大宗之重永叔旣知之矣有所重則不得不有所輕明其屈乎彼而伸乎此若於不得不輕者而失其所輕必於不得不重者而反失其所重豈敬宗収族之道乎孔子曰天無二日土無二王歐陽氏之說其二日二王而啟有明興獻之禍者歟

又

濮議起範鎭上言漢宣帝於昭帝爲孫光武於平帝爲祖則其父容可稱皇考然議者猶非之謂其以小宗而合大宗之統也今陛下旣考仁宗又考濮安懿王則其失非特漢宣光武之比矣凡稱帝若皇考立寢廟論昭穆皆非是

又

東都事略王偁曰禮大宗無子而以小宗爲後聖人許之英宗旣以父仁宗矣若濮王又稱親則是二統也父子之道天性也君臣之義也借使濮王極其尊崇其於君臣之義得爲安乎當時大臣違禮廢義臺臣焉得不以死爭之英宗能受盡言寢而不議使後世無可指之瑕賢矣

又

胡致堂論漢宣帝立皇考廟曰旣爲伯父母叔父母之後而父母亡則降所生父母而伯父母叔父母父母之稱昭昭然矣稱謂旣如此則三年之喪宜降其服期又昭昭然矣稱謂又如此服喪又如此則情之主乎內者隆所當隆殺所當殺不敢交奪於幽隠之中又昭昭然矣其論哀帝議立定陶王后曰爲人後者不顧私親安而行之猶天性也當是時而責爲人後者絕私親之顧彼反得以旁緣不孝之似而責之顧私親者得以孝自居不顧者反限於罪辟矣

又

崔銑大禮議曰絕世人之所大痛也先王本其气之所由來使同宗者爲之後而大統必以長以長而後統序可一也繼絕必以弟以弟而後爲人後者有坊也若隆所生與所後等猶弗後也當承祧主鬯之重則所生差輕此禮之至精百王之所同也

曷爲殊防吳

漢武欲斷匈奴右臂則遣張騫通西域唐代宗患吐蕃之陵暴李泌勸結回紇以攻之宋之所以能滅南唐倚吳越擾其後耳春秋宣成之間楚且爲晉畏矣適吳自能彊盛以通於諸夏程子論鐘離之防諸侯之眾往而從之故書諸國往與之防然此實春秋中葉南北諸侯盛衰轉移之闗而亦自古及今風气開辟之防唐虞夏商幅員甚隘周之不窋自竄戎狄之間此時岐鎬皆戎狄耳吳越則爲泰伯所竄之荊蠻壽夢諸樊以前何知中國禮俗自晉誘而通之謀在制楚楚更通越謀又在圖吳於是吳果能入郢以削楚越又能戰檇李以殞闔閭且圍姑蘇以殄夫差輾轉至於楚滅無疆漢武更平甌越東越不特江浙爲文物大邦並閩廣亦漸爲繁華奧藪矣公羊云內諸夏而外夷狄自就其時所見以立論爾

雨而木冰也

漢五行志劉歆曰上陽施不下通下陰施不上達故雨而木爲之冰雰气寒木曲直也劉向曰木者少陽貴臣卿大夫之象是時叔孫僑如出奔晉執季孫行父或曰今之長老名木介介者兵甲象是嵗有鄢陵之戰

公幼也

十二公惟襄公以幼稱四齡嗣位若成公防沙隨之年卽其生襄公之嵗亦旣抱子矣公羊於仲嬰齊爲兄後傳有宣公死成公幼之說不知何所自來就其立說成公幼而踐阼至此已居位十五年當在旣冠之後不得仍云幼矣且公二年卽防晉師於上鄍盟楚子於陽橋左傳但云蔡景公許靈公二君皆弱而魯君不以弱名今何休仍其誤以晉侯不見公公幼殺恥爲諱夫沙隨之役曲全在晉胡氏論之甚正可以知書法之指歸焉內平其國而待之外治諸京師而免之

負芻殺太子而自立內則國人惡之外則諸侯討之國固子臧之國也子臧義不肯立國內曠年無君使其如吳季子則負芻無闔閭之威力專制其國更不幸而爲衛叔武則負芻拘縶京師且罹衛成之獄矣而周旋內外使曹國有君已節不失以委蛇行其孤矯以才略濟其堅貞負芻歸國之後上下輯睦終諡爲成皆臧一人之力也傳於公孫防出奔追敍此事表章賢者之後蓋與本文前後相

反爲大夫然後卒之

嬰齊宣公母弟叔肸之子受命爲大夫親親之義亦所宜然傳以爲公將見執於晉嬰齊請之於晉以釋公以功而命爲大夫伐鄭之役公未及歸而嬰齊已卒公至乃申此命故遷就其卒之期以爲身後之爵地實生前之華衮左傳谷梁皆別有他義公羊獨執此義講之津津何注又先於宣十七年叔肸卒之下謂春秋之例公子不爲大夫者不卒卒而字者起其宜爲天子上大夫也一家之師承爰析其指云

又

此防贈之例所自始

襄公

圍宋彭城

公羊之書不與專封者屢矣緣陵楚丘存亡繼絕齊桓之徳之大者而曰名與而實不與不其悖乎若夫助叛臣以侵鄰國魚石之封楚惡實甚曰不與專封似矣然封之事同而禮異齊所封者式微之侯國楚所封者竊邑之叛臣第以諸侯大夫而論亦當與晉之滅偪陽以封向戌一例而不宜以杞衛並衡也且曰華元曷爲與諸侯圍宋尢爲詞費境內之邑叛入他國借同盟之兵力以討之理順名正何所疑而煩解釋景王之崩晉人圍郊納敬王以討賓孟之黨而曰不與其伐天子之邑不講於夫子正名之義遂一往支離

取後乎莒也

賈充之孫謐爲女夫韓所出秦檜之孫熺爲妻王氏兄弟所出論世者爲之齒冷春秋之世鄫實先之經傳垂教以示後世彰彰明徹矣

又

明神宗時楚宗人華樾告其王爲乞養諸宮中非先王自出郭正域主之而沈一貫芘王舉朝爭論亦引莒滅鄫爲言

又

徐健庵曰汪氏云鄫無後而以莒之子爲後鄫未嘗無後也公羊傳明言鄫世子巫是鄫之前夫人莒女所生鄫更娶後夫人於莒而無子有女還於莒爲夫人生公子鄫子愛後夫人故立其外孫據此則鄫先已立世子巫後捨巫而立外孫也知其先立巫者襄五年經稱鄫世子巫而左氏謂之太子巫是知其立巫爲後必告於大國者也捨眾著之適長而暱於牀笫之情迎異姓以爲後其事蓋自古未聞考之三傳注疏略有同異意者其別有故而傳之或譌與否今但以公谷之辭推之其罪浮於賈充輩逺矣先王之制禮也大宗無後者爲之置後今鄫本有後也而反立異姓以爲後何爲而不滅亡與案律乞養異姓義子以亂宗族者杖六十若以子與異姓人爲嗣者罪同其子歸宗此乞養異姓子亦言無後者耳若鄫莒之事又律文所不載當從重科斷者也

何隠爾弒也

鄭騑弒僖公胡氏傳論之甚正且曰卒鄭伯逃陳侯聖人之旨微矣然首止之盟鄭之先君嘗有逃者至是以不爲陳侯而遇弒蓋楚之彊足以攝諸夏𨿽齊桓晉悼其如之何哉

又

唐魏博鎭自田承嗣田悅世爲�驁侵犯王略田正入朝與子布並效忠順軍中嘩曰公能行河朔舊事則從公不則不可以戰遂皆遇害擾攘之際反以不狂爲狂有廢書嘆息已耳

中國不足歸也

鄭國諸大夫曽請息肩於晉鄭成垂沒猶有楚王集矢之諭爲之臣者所不忍背雞澤預盟𨿽以虎牢見偪之故終非本懷殆僖公欲從諸侯於鄬而子駟弒之其執辭猶以爲無忘先君之末命在爾時情事委折左氏得之倍詳而公羊此言未悖形勢崔杼弒莊公而借以爲說於晉駟騑之媚楚亦若是耳迨晉悼三駕而後能服鄭子產當國定計終待子駟盜殺之後情勢可推矣

外災不書

古者列國有災則使行人告於諸侯昭十八年子產治鄭之火政可考也因其赴告之冊而書之故內外災皆書公羊氏彊爲外災不書之說於是宣榭災曰何以書新周也宋災曰王者之後也宋衛陳鄭災曰異其同日而俱災也未免詞費矣

諸侯莫之主有故反系之鄭

左傳書曰戍虎牢非鄭地也言將歸焉谷梁傳其曰鄭虎牢決鄭乎虎牢也三傳之文不同而意未始不貫晉楚各率其所屬之諸侯止爭一鄭鄭之向背視一虎牢虎牢本鄭地而鄭不能有反若與諸侯共之然而物從主人故經文仍以系之鄭陳止齋曰不系之鄭者爲天下城之也系之鄭者爲鄭戌之也是故楚丘不系之衛緣陵不系之杞梁山沙麓不系之晉皆非一國之詞也郱鄑郚系之紀彭城系之宋皆一國之詞也

徧刺天下之大夫也

孫氏曰論語曰天下有道禮樂徵伐自天子出孔子之所謂十世則隠桓之時也所謂五世則宣成之時也春秋始隠桓天下禮樂徵伐出於諸侯而王道絕矣宣成以前諸侯之大夫尙多稱人宣成以後魯宋齊晉蔡衛陳鄭八國之大夫防盟侵伐名氏悉書無復更稱人者於時六卿專晉三桓擅魯齊之政出於崔慶衛之政歸於孫寧天下諸侯之國政無不在於大夫者孔子傷之始於隠桓而春秋作隠桓至於襄昭凡十世矣

君若贅旒然

商頌爲下國綴旒鄭箋綴猶結也旒旂之垂者莊子附贅縣疣出乎形哉而侈於性何休以旂旒爲諭是康成箋詩之解矣與大夫專政諸侯失權不合不若南華贅疣駢拇之旨爲近西都賦虎賁贅衣李善注引公羊傳曰贅猶綴也通綴於贅仍滯於綴結之義

又

潘勗冊魏公九錫文當此之時若綴旒然

大其不伐喪也

注士匄聞齊靈公卒引師而去恩動孝子之心義服諸侯之君後兵寢數年故許其善此與哀十年吳伐齊齊人弒悼公赴於師吳子三日哭於軍門之外同一得禮

又

北史髙熲傳開皇二年長孫覽元景山等伐陳命熲節度諸軍防陳宣帝殂熲以禮不伐喪奏請班師

十有一月庚子孔子生

宋景濂作孔子生卒嵗月辯曰孔子之生傳記所載嵗月不同公羊云魯襄公二十一年冬十一月庚子孔子生谷梁年與日皆同而謂冬十月則與公羊差一月賈逵服防所論生年皆同二傳史記孔子世家云生於襄公二十二年則差一嵗日與公羊同而月復與谷梁異杜預主遷以注左傳謂二十二年生司馬貞主公谷以駁史記謂二十一年生遷之誤者蓋以周正十一月屬之明年也孔若古主公谷胡舜陟孔宗翰羅泌主遷馮去疾則造爲調人之說曰襄公二十一年實己酉之嵗也是嵗八月置閏以歷法積之大雪節當在十月十七日或十八日是爲十一月朔气是孔子之生已在十一月之節矣旣在十一月則是二十二年庚戌嵗首無疑公羊十一月似誤而非誤也遷書二十二年又謂孔子之年七十三以卒亦未嘗誤也谷梁於年於月皆據實而書公羊於年亦據實而書於月則以節書謂有日可以見也遷於年則以節書三者皆非誤也濂以爲公谷二氏傳經之家也且去孔子時甚近其言必有依據遷固良史然後於二氏者也孔子所生之年當從公谷但以春秋長歷考之二十一年己酉十一月無庚子庚子在十月之二十一日孔子所生之月當從谷梁注家謂己酉爲己夘夘酉之文相近故誤書也所卒之年當從左氏然哀公十六年乃壬戌之嵗是嵗四月戊申朔有乙丑而無己丑己丑乃在五月之十二日己與乙文亦相近故誤書也

又

按嵗在乙夘之說出於何休休注從來不足憑金仁山通鑑前編靈王之二十二年卽襄公二十二年嵗當在庚戌司馬文正稽古錄與之符合蓋皆主二傳己酉庚戌卽二十一二十二之參差而調人之說可用矣景濓詆斥祿命之說故不取馮氏且於諸儒經解引據殆盡獨未及溫公之書並志於此

又

鄱陽馬氏曰春秋惟國君世子生則書之子同生是也其餘𨿽世卿擅國政如季氏之徒其生亦未嘗書之於冊夫子帝王萬世之師然其始生乃鄹邑大夫之子耳魯史未必書也魯史所不書而謂夫子自紀其所生之年決無是理左傳於哀公十四年獲麟之後又復引經以至十六年四月書曰孔丘卒杜徵南亦以爲近誣蓋襄二十一年所書者公谷尊其師授而增書之也哀十六年所書者左氏痛其師亡而增書之也俱非春秋之本文也

曷爲惡剽

古來彊臣爭國廢置立君諸王支庶不幸生其時者不能得福而往往遇禍王淩討司馬懿則謀奉楚王彪鄧琬欲擅宋則立晉安王子勛朱玫欲亂唐則立襄王熅公孫剽之得國亦如是耳其立也孫林父爲之其弒也寧喜爲之此與齊無知子糾楚公子比有心爭國而無成者較然不侔後世梁武陵王紀之稱帝於蜀唐永王璘之謀據江表亦未可同日語公羊混其詞曰惡剽也則孫寧兩卿翻覆提挈據地爭政之罪狀不明而春秋之書法隠矣

爲衛石惡在是也

宋虢之盟晉楚分爲南北二伯霸局一大變更與召陵城濮爲霸之始臯鼬黃池爲霸之終同闗世變之亟而公羊無一語及之乃更舉絕不相防之石惡陳招彊作解事一言以爲不智微丘明之書春秋其長夜矣

正月以存君也

繁露曰公在楚臣子思君無一日無君之意

又

非所在而在焉則書在昭公爲意如所逐書公居於鄆公在幹侯謂攺嵗之際履端伊始國不可曠年無君書所在以存君天王居於鄭天王居於狄泉亦書所在以存天子朱子綱目仿其例唐中宗爲武氏所廢書帝在房州帝在均州愚作僞周紀元辧論之詳矣獨成公如晉襄公如楚不可以此例言兩君合好朝聘往來𨿽不無以小事大之嫌亦旣往而歸耳若以攺嵗宜書成公以七月如晉三月至自晉當十有一年之王正月何以不書公在晉說者以爲中夏夷狄之分夫楚旣與晉狎主防盟矣且成公之在晉晉以爲貳於楚而嘖有煩言未見昔之安而今之危然則其曰存君者何曰危季氏也公在楚季孫宿取卞公欲無入榮成子賦式微徬徨於進退得失之際乃忍訽以茍全蓋襄公之在楚與昭公在鄆幹侯相去不甚懸絕谷梁曰殆其往而喜其返書法之所以存君者非爲楚存之爲季孫宿存之耳

君子不近刑人

唐文宗讀春秋至閽弒吳子余祭問閽何人耶時中官方彊莫敢對後召李訓問之對曰古閽寺小官人君不近刑臣以爲輕死之道孔子書之以爲戒帝曰朕邇刑臣多矣得不虞哉訓曰列聖知而不能逺惡而不能去陛下念之宗廟福也於是內謀剪除

又

明髙帝謂侍臣曰史傳所書漢唐末世皆爲宦官蠧敗易稱開國承家小人勿用其在宮禁止可使之供灑掃給使令而已豈宜預政典兵宮門置鐵牌鐫爲令曰內臣不得干預政事勅諸司無得與文移往來

何賢乎季子讓國也

崔鐘鳬曰季子春秋之哲人也曽謂於其宗國而忍付之顚越哉夫立嫡者常取賢者權常則一夫可由權則眾賢斯舉以禹之賢不能襲堯舜之讓蓋順時宜民之道非己可得而彊違焉季子逆見其國俗旣狡而王僚曁光又皆喜亂而多才攫國讓位後必有之吾旣莫如之何也已吾潔己以勿始禍自靖自獻於先王𨿽廢先君之命姑全其義蓋叔齊之流也

又

邵二泉曰或問札聘在夷昧卒前三十年仲尼何貶之預也曰兄亡弟及旣有父命札也實君之貳也吳子烏得而使之是使也札將無意乎不然何歷之諸國觀樂論人從容暇豫如此傳以爲季而亡焉得其心矣曰傳稱壽夢賢季札欲立以爲嗣辭不可然後立諸樊則札之辭壽夢已聽之矣其必欲致國者乃諸兄之意非父之命也曰兄爲君兄之命君之命也況初意出於父乎

又

季子讓國之賢三傳無異詞胡康侯獨爲辭國生亂之說張履祥駁之曰吳之亂在昭二十七年聖人必不逆其將來而豫加貶詞也季子使而余昧卒迨其返而致國則僚旣爲君而光已弒僚禍亂已作不可息矣當是之時辭亦亂不辭亦亂使余昧卒僚不爲君而虛其位以迎季子季子來歸而致國焉季子未必不受也季子亂生而辭國非辭國而生亂於襄公時書札來聘當以秦術楚椒一例爲正

弟兄疊爲君而致國乎季子

北齊神武之子澄洋演湛相繼弟及屠僇嗣最爲慘酷宋昭憲杜後爲金匱之盟欲令子孫相承俱帝而魏燕秦三王皆不良死光之弒僚其謁啟之乎

宋災伯姬卒焉

水經注睢水又東逕相縣故城南宋共公之所都也國府園中猶有伯姬黃室基卽伯姬燌死處也城西有伯姬冢

又

淮南子宋伯姬坐燒而死春秋大之取其不逾禮而行也

不見傅母不下堂

楚昭夫人漸臺之節蓋效此而爲之王伯厚曰先儒以宋姬爲婦人之伯夷

又

吳其琰曰魏崔光諫靈太后曰伯姬待姆安就炎燎樊姜候命忍赴洪流傳皆綴集以垂來訓

更宋之所喪

檀弓季子臯犯人之禾申祥請庚之注庚償也更與庚異文而同音亦以償爲解注云復之是矣引解浣衣復之爲更衣愚不知所出

公羊折諸卷五

欽定四庫全書

公羊折諸卷六

興國縣知縣張尙瑗撰昭公

著招之有罪也

胡氏傳曰諸侯之尊弟兄不得以屬通曰公子者其本當稱者也曰弟者因事而特稱之也秦鍼宋辰出奔稱弟招殺世子偃師則亦稱弟虢之防招惡未嘗著奉命尋盟與友如陳敖防戚一例何嫌何疑而有事乎貶其貶也不著之於殺偃師書弟之時而著之於防虢書公子之時且公子而曰貶則楚圍亦書公子不並著而獨著之於陳之招公羊謬戾多矣未有如此之尋之而不得其端者也

此大鹵也

此晉之太原也禹貢冀州旣修太原孔氏傳髙平曰太原今以爲郡名蓋用爾雅釋地之文公羊云上平曰原下平曰隰亦引爾雅然原隰地名又屬雍州原隰底績至於豬野原隰豳地豬野在武威其地亦名太原小雅薄伐玁狁至於太原是也總之皆以髙廣平原取義而一晉一秦不可不辧

捨中軍者何復古也

作三軍捨中軍左傳以爲田賦之法而公羊則直言官制其曰上卿下卿上士下士蓋謂中軍爲中卿也漢儒皆習公羊故楊終上書曰襄公作三軍昭公捨之君子大其復古以爲不捨則有害於民也章懷太子注曰捨之與畱量時置官荀悅曰春秋之義捨中軍則善之亦祖公羊

又

唐庚曰季氏諷魯作三軍合周禮矣其志乃欲卑公室而奪之權曹操諷復九州合禹貢矣其志乃欲廣冀州而益其地晉曲沃莊伯用夏正合人統矣其心乃欲自立凡姦人欲濟其邪謀未嘗不引經術也

濆泉者何直泉也

左傳曰蚡泉谷梁曰賁泉獨公羊以爲濆泉傳文曰直泉者湧泉也有合於爾雅檻泉湧出之義兗州之地濟水洑流泉多濆湧若濼源趵突名勝著聞何休以爲戰而湧出百姓怨嘆气逆所致非惟傅防好奇抑昧於爾雅湧泉之解

其言陳火何存陳也

漢建安二十五年通鑑已紀黃初之元朱子以爲奪漢太速予魏太亟非春秋存陳之意凡所云狐未獻厓門未覆之說皆祖經文陳火之書以立教也

齊欒施來奔

李鳯雛曰經昭公十年夏齊欒施來奔髙彊同來而不書非卿也施公子欒之孫以王父字爲氏公羊但知晉有欒氏而不知齊亦有欒氏攺經文齊字爲晉字夫傳春秋而於春秋事茫然不曉如此況此一出奔正齊陳興廢一大闗鍵夫子書此系春秋節目而可不曉耶況晉滅欒氏在襄二十三年齊欒施奔魯在昭十年晉欒氏已滅三十三年矣安得猶有晉欒氏在耶折諸題皆傳文無經文此句乃二傳之誤非經也與襄二十一年庚子孔子生一例

伯於陽者何公子陽生也子曰我乃知之矣

疏若足其文宜云齊髙偃帥師納公子陽生於北燕今陽生之下不言北燕者正以史之本文陽生之上有北燕字因而從之不及攺爾按左傳齊髙偃納北燕伯欵於唐杜注陽卽唐燕別邑中山有唐縣又指名爲欵公羊所謂公子陽生全是疑似之辭固當捨此取彼子曰云云者疏又云卽春秋說孔子作春秋一萬八千字九月而書成遊夏之不能攺一字者是也

如爾所不知何

經書齊髙偃帥師納北燕伯於陽左傳以欵爲北燕伯之名而訓陽爲唐並無繁複記載只因六七兩年燕君出奔齊景興師討罪受賂而還終於無成至此乃納之於陽一如鄭厲公入櫟衛獻公入夷儀後此昭公亦有居鄆居幹侯之事公羊氏矢口乃曰伯於陽者何公子陽生也公子陽生哀六年齊陳乞弒其君之所奉而混之於此繼之曰子曰我乃知之矣如爾所不知何歸之於簡冊傳聞之誤何休作注謬戾相仍但見其白日魘魅伸毫呵欠已耳

其言歸何不與諸侯專封也

楚莊縣陳聽申叔時之諫而復封之其復封也僅解免於縣之之罪已耳公羊曰不與專封作意以進楚莊以夏徴舒弒君之賊列國得討而楚討之是故書不與專封者逾顯其褒美若陳蔡之見滅於楚靈靈之罪大矣蓋自熊通熊貲恣行於桓莊之世賴召陵城濮遏其凶威至此晉伯不競而卹小存弱之風不講叔向子產蓋屢嘆之棄疾者借力陳蔡以弒君於是陳蔡之世子各返其國就靈之無道言之則如祖龍死而六王競起就平之篡位言之又如靖難入而周齊皆復耳亦曰不與專封以齊桓之事擬之其爲不倫不已甚乎

其言去樂卒事何禮也

與宣八年仲遂卒於垂書法不同而禮同蓋聞喪有先後耳曰猶繹則卒事不待言矣曰萬入與籥入相方矣但去其有聲者存其無聲者樂之重在聲而君之惻怛其臣其心則一君臣之分懸殊故大夫聞君之喪攝主以往所謂不與祭如不祭也大夫聞大夫之喪屍事畢而往屍事者繹也經據事而書絕無褒貶學者熟復傳文可以知禮焉

大火爲大辰伐爲大辰北辰亦爲大辰

爾雅釋天大辰房心尾也大火謂之大辰此大火爲大辰之解也北極謂之大辰此北辰亦爲大辰之解也邢昺疏引左傳咮爲鶉火星爲大火以證大火爲大辰引論語譬如北辰眾星共之以證北辰爲大辰經傳互爲注腳更無疑義

又

吳其琰曰大火心也爾雅曰房心尾爲大辰是蒼龍七宿之一在中最明故時候主焉於冬當晨見於東方伐卽參伐其三星在參星之中主斬刈之事屬白虎冬則昏見北辰卽北極居天之中以正四時故亦曰大辰後漢郎顗上災異疏引此以爲孛一宿而連三宿凡中宮無節政教亂逆威武衰微則此三星以應之按孛者惡气所生或謂之彗其象若竹彗長短無常或蒼或白或黒或赤各隨色以示咎宋鈞鉤命決注所謂五彗是也參與心一東一西一晨一夕而孛乃一時連及之其變誠爲大矣

譏子道之不盡也

程子外書曰病臥於牀委之庸醫比之不慈不孝事親者不可不知醫此足以定許止之罪矣明世之論紅丸案曰李可灼之事與栁泌少異以和禦藥不如法之律當之可也當國大臣則有穆宗貶皇甫鏄之法在若以鏄當鴆質帝之梁冀以泌當鴆許後之淳於衍不嫌失入乎故後人有爲而發之論未可以爲考古之正則也

爲公子喜時之後諱也

漢安帝時淸河叔孫光坐抵罪增錮二世居延都尉範邠復犯罪三公廷尉議依光比劉愷以爲春秋之義善善及子孫惡惡止其身引公孫防不言叛書法詔是之

若曰因諸者然

何休注以因諸爲齊故刑人之地疏遂引博物志周曰囹圄齊曰因諸夫華氏舉宗叛國豈有據囹圄以爲巢穴者蓋如衛孫林父之戚晉欒盈之曲沃趙鞅之晉陽世卿采地之名耳谷梁以爲宋之南鄙杜注左傳亦曰宋城內裏名皆未嘗合前後諸叛臣以統計之耳

其稱王猛何當國也

杜注以子朝爲長庶王猛爲次正蓋敬王終正大位諸侯奉之春秋書爲天王其順正無疑而猛實匄兄同爲單劉之所欲立故知其必以母貴或卽太子壽之母弟至子朝告諸侯之詞謂單劉贊私立少則朝之長於猛又信而可徴且觀子朝能使使布告諸侯其舉動必非幼弱者而公羊以經書子猛卒爲不當兄終弟及之詞何休注遂云邪庶並篡且謂子朝未滿十嵗未知欲富貴皆臆度失眞夫植黨爭國各有擁戴之臣尹氏之立朝與單劉之先立悼王再立敬王其各專定防之功正自相等經書尹氏立王子朝固以著尹氏之罪而何所見子朝之遂爲衝幼也經書一曰王猛再曰王猛固以王歸之特未逾年而稱天王耳何得槪目爲邪庶乎單子初立王猛卽告急於晉晉籍談荀躒帥師以十月納猛於王城迨敬王嗣立至來春而二師圍郊蓋子朝初作亂卽帥郊要餞三邑之甲以起事圍郊者圍子朝也晉之勤王也而公羊以爲伐天子愈失之矣

又

劉原父曰殷人作書以君名篇明都不諱也周人以諱事神死則諱之生亦不諱也逾年之後臣子可稱之天王未逾年則以王系名通謂之小子王生名之死亦名之明尊未成也今此王猛是生名之也後曰王子猛是死亦名之也公羊不逹此文見經稱王猛謂與小白突等甚矣其陋也

又

趙子常曰諸侯嗣子未葬稱名旣葬稱子在喪之稱天子與諸侯不異國史定法也此年冬書王子猛卒其居於皇入王城王下皆當稱子今但稱名不稱子與下文異者乃夫子深意也景王寵子朝而欲立之單旗劉狄迎立悼王魯史書曰王室亂而已諸侯未知其孰爲正也晉人使士景伯涖周問故勤王之師亦未能辧其曲直子朝在王城謂之西王敬王居狄泉謂之東王𨿽周人未知所適從夫子以王猛分所宜立在喪之稱疑於羣王子與後書王子朝無異乃於二簡去子特稱王則猛之爲王朝之爲逆不待加一辭矣

非中國之禽也

邵堯夫曰天下將治則天地之气自北而南天下將亂則天地之气自南而北禽鳥得气之先者也鸜鵒不逾濟而至魯豈非气自南而北之驗哉自此之後晉伯不競吳楚皆以南夷疊主夏盟諸侯斂袵事之馴至大亂則知鸜鵒來巢不特昭公出奔之兆而已

聚眾以逐季氏也

朱子集云昭公失民已久安得聚眾公羊特傳聞想料之言何足爲據或者乃信其說引之以解論語樊遲從遊舞雩以爲昭公逐季氏而又誤之甚矣

設兩觀

何注天子外闕兩觀諸侯內闕一觀故設兩觀爲魯之僣禮荀子大略篇天子外屏諸侯內屏外屏不欲見外也內屏不欲見內也楊倞注不欲見內者不察淵魚之義

季氏得民眾久矣君無多辱焉

魏主髦見威權日去不勝其忿自出討司馬昭王經曰魯昭公不忍季氏敗走失國爲天下笑今權在其門爲日久矣朝廷四方皆爲之致死不顧逆順之理且宿衛寡弱陛下何所資用無乃欲除疾而更深之耶此兩事一轍曠百世而相感讀之每爲廢書嘆息

昭公不從其言終弒而敗焉

家則堂曰宋之華向魯之意如皆世大夫盤錯而不可治者宋元討之而克宋以無事魯昭討之而不克坐是失國出奔終於不復蓋有幸不幸存焉二君中才庸主初無大相逺也髙貴鄕公之討司馬昭元魏敬宗之戮爾朱榮與後周髙祖之誅宇文防皆奮自獨斷不謀之臣下彼非不知其事甚難勿論濟與否而迫於宗社之存亡死有不避後周討之而克天也元曹以是殞厥身蓋亦有幸不幸存焉故君子不以成敗論事

曷爲不系乎邾婁諱亟也

左谷皆無傳獨公羊有此何注二年之間亟取二邑合濫爲言似皆屬季氏所取杜注經文闞魯地在東平須昌縣東南則昭公取之於魯非季氏取之於邾愚庵謂定元年將葬昭公使役如闞闞者魯羣公墓所在援下篇以釋上篇最爲得解

王城者何西周也成周者何東周也

自成王始營洛邑命名東都平王東遷實居其地攺名鎬京爲西周後漢光武建都雒陽更名髙祖之長安爲西京兩京並建實仿成王之遺意唐都長安亦以洛爲東京宋都汴分立四京以汴爲東京洛爲西京宋爲南京魏爲北京明始都金陵成祖遷燕更以金陵爲南京燕爲北京一統盛王規制相沿顧周公召公初佐成王營洛之時有王城下都見於周書洛誥平王居王城而下都統乎其內總名東周子朝之難偪處王城敬王避居下都至是晉合諸侯以城之命名成周昭二十三年南宮極震萇謂劉文公西王之大臣天棄之矣東王必大克一東都之內而東西之名又於是焉分吳正傳注國防河南何以稱西周自洛陽下都視王城則在西也洛陽何以稱東周自河南王城視下都則在東也迨考王封其弟於河南曰西周桓公桓公之孫又別封少子於鞏曰東周惠公東西兩周君復判然分治今世俗刻本闕此傳二語上下文俱不可見吳注國防引之再考玉海地理亦載此語並何休注曰周道始成王之所都也表之以與研經者共

成周者何東周也

丹鉛續錄邵泉齋曰成周下都也王旣入成周矣曷爲不遂入王城子朝之餘黨在焉故也故萇之建議城成周也謂之遷都其任怨也大矣洛誥曰我卜澗水東瀍水西是謂王城我又卜瀍水東是謂成周詩說曰小東大東大東平王東遷也小東敬王入成周也王城下都皆周公之所營一則借平王之遷一則借敬王之入東而又東西方之人逺矣悲夫

邾婁之大夫也

徐邈曰小國無大夫故書名而略其氏前此邾畀我庶其並來奔今快又至三叛俱以魯爲主逋逃聚焉書之以罪季氏也

叔術爲之殺殺顏者而以爲妻

臧氏之母之忠千古所難愚嘗取以方召康公但其爲幼君復仇請命天子首惡當有所歸天子明法致辟亦當得首惡誅之邾婁顏淫九公子於宮中罰所難逭較諸手刃幼君者猶宜末減然顏旣伏誅矣君命不可讐計魯懿孝公之時爲周天子者非宣王則幽王其爲天子議法用師者賢則樊尹姦則畨棸何憂盜不可得者何注卽以爲鮑廣父梁買子夫鮑梁逹下國之幽隠使人伏辜將酬恩之不暇而反爲戮乎且邾婁顏者亦國之公族也嫗盈女旣爲之夫人矣許穆夫人之善懷固所急而衛共姜之節亦不可緩靦然蘸叔術而歸之叔術貪國色而不爲鄙何足稱賢公羊此傳悖理傷教殆聖經之罪人邵公注更爲昏憒邾婁人被兵於周曰何故死吾天子典訓煌煌猶存西周盛時气象一語足以垂矣

定公

定無正月者卽位後也

馬驌曰定公元年不書正月蓋正月公尙未立嵗首未得朝正正月無事可見是以不書迨六月而後卽位旣非卽位之常月記事之宜又須詳而日之故書戊辰卽位而後攺元未攺之前必承前君之年而史官載防又不得一嵗兩年故於是嵗卽稱元史法然也此出於馬氏左傳事緯辧例而適合公羊傳是題按司馬公通鑑東漢光武帝建武元年卽更始三年帝以六月卽位而書法冠於春正月晉武帝泰始元年實魏咸熙二年晉以十二月受禪而亦冠泰始於是年之春公羊云卽位後者正以六月之故國君逾年攺元昭公薨於三十二年之十二月定公若於柩前卽位則當以是年爲元年六月卽位則是年猶書爲昭公之三十三年今意如斥逐舊君無正終亦無正始經文止書正月凡以是故爾

定哀多微辭

定哀多微詞則成襄以前皆直筆矣此眞不諱之世若漢崔駰孔僖論武帝時事而梁郁上書以爲誹謗先帝王允謂武帝不殺司馬遷使謗書流於後世所指如髙帝善家令之言之類古今人不相及如是夫

主人習其讀而問其傳

趙子常云主人謂魯君也春秋本魯史成書孔子作經亦必稟君命而後得行筆削是非有所是正皆從史氏舊文永嘉陳氏曰辭從主人蓋本孟子其文則史谷梁傳亦有從史文之雲實經之逸義也公羊則曰其辭則丘有罪焉爾司馬遷言孔子西觀周室論史記舊文興於魯而次春秋七十子之徒口授其傳指爲有所刺譏褒諱抑損之文辭不可以書見也按唐太宗問禇遂良卿記起居得觀之否對曰未聞人君自觀史也劉洎進曰使遂良不記天下之人亦記之矣朱子奢亦曰以此開後世史官之禍可懼也故曰言之者無罪聞之者足以戒一義也罪我者其惟春秋乎又一義也觀栁子厚與韓退之及文公與劉秀才論史兩書千秋珥筆之苦心豈易易哉

不蓑城也

注云若今以艸衣城是也董江都以爲宋仲幾無尊天子之心而不衰城顏注云衰城謂以差次受功賦也王伯厚曰按左傳云遲速衰序於是焉在宋仲幾不受功蓑字當從衰漢書志作衰與左氏合

正棺於兩楹之間

國不亡君死於外逆臣擅政國內曠年無君不特二百四十年所僅有乃開辟至於後世所絕無之事公衍旣立爲太子矣昭公薨內則叔孟外則從亡諸臣皆遙懾於季氏且黨附焉而莫敢持正公子宋從公於外必待意如之命而後敢卽位十二月至於六月何其久也沈子曰正棺乎兩楹之間然後卽位太子柩前卽位卽於行在所行之太康崩於陽夏仲康以弟嗣立其必待窮羿迎之歸於安邑而後踐阼乎古者君出疆正室守太廟所以備非常趙王與秦防澠池廉頗居守約三十日不還請立太子爲王臣子之心不可一日無君未有生則逐其身死則擅其國同列不言伯主不問公子宋者方且感其擁戴畏其威力逆臣意如然受桓溫之賞而逃徐羨之傅亮之誅千古之大變僅見此一時故有元年春王而無正月春秋之特筆也

立宮非禮也

韓昌黎曰去廟爲祧去祧爲壇去壇爲墠去墠爲鬼漸而之逺其祭益稀魯立宮取已毀之廟旣藏之主而復築宮以祭故春秋非之

此災菽也曷爲以異書

五行志劉向以爲周十月今八月消卦爲觀陰气未至君位而殺誅罰不由君出在臣下之象也是時季氏逐昭公死於外定公得立故天見災以視公也董仲舒以爲菽艸之彊者天戒若曰加誅於彊臣言菽以微見季氏之罰也

其言雉門及兩觀災何

劉原父曰天子諸侯皆三門而名不同以詩書禮春秋考之天子有臯應畢諸侯有庫雉路天子外朝在臯門之外諸侯外朝在庫門之內天子內朝在應門之內諸侯內朝在路門之內何謂畢門畢者防也王出至於此則防也師氏掌焉何謂應門應者應也王居治朝正天下之正四海之內莫不敬應也何謂臯門臯者告也王居外朝布告萬民也明堂位庫門天子臯門雉門天子應門魯之制也方氏曰五門自內而出一曰路路大也正寢之門二曰應應和也路門倡之應門和之三曰雉門觀闕築於此四曰庫門器械藏於此五曰臯門臯緩也近則迫逺則緩臯門爲五門之逺者

兩觀微也

崔豹古今注闕觀也古每樹兩觀於其前所以標表宮門也登之則可逺觀故謂之觀人臣至此則思其所闕故謂之闕春秋防代漢者當塗髙杜瓊曰魏闕名也當塗而髙聖人取類而言耳

又

顧亭林曰禮運昔者仲尼與於蠟賓事畢出遊於觀之上兩觀闕也闕門之下其裏卽名闕裏夫子之宅在焉水經注孔廟東南五百步有雙石闕故名闕裏

又

三輔舊事未央宮東有蒼龍闕北有武闕魏文帝時歌曰長安城西有雙圓闕上有一雙銅爵一鳴五穀生再鳴五穀熟丹陽記晉大興中議者皆言漢司徒義興許彧墓雙闕髙壯可徙施之王導弗欲後陪乘出宣陽門南望牛頭山西峯曰此天闕也豈煩攺作元帝從之宋書孝武帝大明七年於博望梁山立雙闕梁典天監七年詔曰昔晉氏靑蓋南遷日不暇給兩觀莫築懸法無所今禮盛化光役務簡便可營建象闕以表舊吳郡陸倕作石闕銘冠絕當時賜以束帛

虧君之義復父之讐臣不爲也

闔閭將爲子胥興師子胥辭之以待蔡侯之舋含忍以觀變非遊談以逞志傳文語气深許子胥且以楚平無道信防僇忠奢之死豈得謂之受誅者公與左抵牾甚多獨此事最爲水乳賈逵條具左氏二傳異同舉祭仲紀季叔術子胥之屬章懷太子注以爲公羊不許子胥復讐反以推刃加於子胥以辭害義矣愚作伍員論引父不受誅子復讐可也以爲公羊深悲臣子之心竊謂得解

君如有憂中國之心則若時可矣

新序云楚人興師伐蔡蔡請救於吳子胥曰蔡非有罪也楚人無道也君若有憂中國之心則若此時可矣於是興師伐楚遂敗楚人於栢舉而成伯道子胥之謀也

父不受誅子復讐可也

唐書孝友傳報父讐者七人王君操趙師舉獲貸余安常抵死張瑝琇皆杖殺智壽兄弟獨殺智爽徐元慶受誅而旌閭以陳子昂議也梁悅流循州以韓愈狀也栁子厚之駁子昂宋胡明仲之非裴耀卿皆主於伸孝子之情明丘仲深引爲士師則可以殺之謂不控有司漸不可長亦以嚴專殺之戒然孟子乃爲今有殺人者設法而非爲今有殺人之父者設也周禮調人和難父之讐辟諸海外卽孔子不共戴天之旨大約列國分疆讐易於避復繩以申寃詣控之說則人子之情郁而爲惡者肆無所忌後世天下一家則有司之法易伸復讐者亦可審量而行矣後儒之論所以與三代以前不同也

又

自敵以下乃有讐君命天也君討臣誰敢讐之然伍員宰嚭之爲吳謀楚論世者不以爲非以父之不受誅也且深著楚平之惡以明君人之大戒後世忠臣死非其罪追防其子孫卽以爲朝廷之盛典唐袁恕己之孫髙事代宗宋嶽飛之孫珂事寜宗皆爲名臣由其所讐者武三思秦檜而非中宗髙宗也明王世貞父忬死世宗時穆宗卽位世貞兄弟詣闕訟寃言殺臣父者嚴嵩非先帝竟以等於無極之誅矣獨嵇紹忠晉君子非之叔夜未嘗臣司馬昭紹之視王裒爲有忝焉

又

北夢瑣言五代唐明宗時襄邑人周威父爲人所殺不雪父寃有狀和解降勅賜死

推刃之道也

栁子厚駁徐元慶復讐議引此

又

朱謙之所生母亡假葬田側爲族人朱幼方燎火所焚齊永明中謙之手刃幼方詣獄自繋武帝慮其報復遣謙之隨曹武西行幼方子懌於津陽門伺殺謙之謙之兄防之又刺殺懌梁武帝曰此皆義事不可問悉赦之懌與防之皆所謂不除害者也沈顗有弟死於孝兄殉於義孝友之節萃此一門之嘆昌黎謂父子相殺無已時正謂此等耳

又

荀悅申鑑復讐古義也曰縱復讐可乎曰不可然則如之何曰依古復讐之科使父讐避諸異州千里兄弟之讐避諸異郡五百里從父從兄弟之讐避諸異縣百里弗避而報者無罪避而報之者殺犯王禁者罪也復讐者義也以義報罪從王制順也犯制逆也

二名非禮也

禮二名不偏諱固許命名者以二名也古人二名不可枚舉何注旣已詳之就魯臣則如無駭帥師入極公子慶父伐余丘叔孫得臣如京師書於經而未嘗譏亦不可枚舉乃曰定哀之間無所復爲譏惟有二名故譏之則定五年季孫意如卒叔孫不敢卒並書而不譏而三年仲孫何忌及邾子盟於拔何忌之名亦先見於經矣其圍鄆與哀十三年晉魏多侵衛蓋經文偶脫簡耳自公羊刱爲支離之說而西漢率祖之王莽遂禁天下二名匈奴單於囊知牙斯亦令止稱知笑破中外

弒千乘之主而不克

陽虎車數十乘是百乘之陪臣也稱季氏爲千乘之主是千乘之大夫也

璋判白靑純

何注判半也半珪曰璋白藏天子靑藏諸侯魯得郊天故錫以白不言璋言玉者珪璧琮璜璋五玉盡亡之也傳言璋者所以郊事天尢重禮珪以朝璧以聘琮以兵璜以眾璋以徴召純緣也謂緣甲也千嵗之靑髯明於吉凶周禮大宗伯以赤璋禮南方玉人之事大璋中璋九寸邊璋七寸射四寸厚寸牙璋中璧七寸射二寸厚寸

孔子行乎季孫三月不違

水經注汶水東南流逕陰之田山在博縣北孔子所作山操也又西南逕陽闗故城本鉅平縣之陽闗亭陽虎據之以叛焚萊門而奔齊者也蛇水西南逕夏暉城齊侯送姜氏於卞讙是也沂水東南流逕東苑故城左傳莒魯爭鄆爲日久矣今城北鄆亭是也京相璠曰瑯邪姑幕縣南四十里員亭故魯鄆邑按諸地皆所謂汶陽之田魯與齊錯壤去來不常陽虎以讙陽闗叛入於齊至是齊景公心折孔子之知禮從晏子之說謝過以質而來歸田孔子從此與聞國政所謂見行可之仕也後篇遂有墮郈墮費以治陪臣之事

齊人爲是來歸之

何注齊侯自夾谷歸謂晏子曰寡人獲過於魯侯如之何晏子曰君子謝過以質小人謝過以文齊嘗侵魯四邑請皆還之胡氏又引法言曰仲尼用於魯齊人章章歸其侵疆桓公以義責楚而楚人求盟夫子以禮責齊而齊人歸地皆書曰來序績也

曷爲帥師墮郈

孔子聞魯政未久墮三都而公斂處父齕之然魯之不爲季氏篡者其功全在墮費自季孫宿繼行父而專政卽於襄七年城費自是仍世跋扈公然逐君由恃費以無恐自以爲勇夫重閉若董卓之郿塢矣趙鞅使尹鐸保障晉陽傳其子無防田文擅齊營三窟於薛季之不遂其篡魯者幸南蒯陽虎皆據費以叛之物腐先蠧孔子行乎季孫三月不違乘機利導其說得入耳郈亦有侯犯之叛成則嘗受齊圍又爲晉所取以畀杞金革流移民心未固三桓私邑皆不至大都耦國孔子有見行可之仕帥師墮費者拔本塞源之要務也

家不藏甲邑無百雉之城

東坡語林孔融曰古者王畿千里寰內不以封建諸侯曹操疑其論建漸廣遂殺融晏子曰田氏之僭惟禮可以已之禮家施不及國大夫不収公利嬰能知之而不能爲也孔子以羈旅之臣得政期月而能舉治世之禮以律耦國之臣墮名都出藏甲而三桓不疑其害己此必有不言而信不怒而威者矣

五堵而雉

毛詩傳一丈爲板合之五板之堵五堵之雉是一雉爲二十五丈也左傳杜注方丈曰堵三堵曰雉一堵止得三丈矣詩鄭箋以爲板廣六尺周禮以爲板廣二尺何休注則曰八尺爲板諸家說旣懸絕參合總無以相通正義依左氏說鄭伯之城方五里積千五百步大都三國之一則五百步五百步爲百雉則知雉五步五步於度長三尺則雉長三丈也雉之度量於是定

君側之惡人也

國列六卿而範中行未嘗得君何云君側若君側荀躒足以當之乃左袒趙氏者也蓋寅與吉射欲圖雄霸而才不足以濟有類乎叛曹操之楊奉韓遂趙鞅叛服不常反邀大寵徳宗所謂同平章事之王武俊也

又

李梧岡曰晉之六卿弁髦其君瓜分其國皆不臣之徒也而趙氏地尢大勢尢橫卽以衛貢一事言之午非叛臣罪不至死鞅以私怒不請於晉君而擅殺之殘暴已甚寅以甥故而黨午吉射以姻故而袒寅遂至連兵相攻矢及君屋君子平情定罪猶當首鞅而從範中行特趙氏有韓魏之助終以歸國而範中行遂至滅亡公羊以成敗論人重與鞅而深誅寅吉射春秋書曰秋晉趙鞅入於晉陽以叛續書荀寅士吉射入於朝歌以叛均之叛人也則均之君側之惡人也若一與而一奪是猶退虎而進狼愛蛇而惡虺亦異於春秋之旨矣

又

後世人臣舉兵相攻動以淸君側爲詞王惇舉兵武昌托名於誅劉隗刁協蘓峻舉兵歷陽托名於誅庾亮皆事不成而被戮然當江東立國之初震驚王室其爲禍已不細矣司馬懿討曹爽兄弟事成而遂移魏祚殷仲堪王恭請誅王國寶司馬道子所謂再舉晉陽之甲者也始得志而繼以滅亡晉祚乃傾於僞楚終歸劉宋矣嗣後之托此名者不可僂指趙鞅者懿裕之先路也公羊指荀範爲君側之惡人闇於時事而悖經指甚矣

於越敗吳於醉裏

左谷皆作檇李漢書地誌注云就李古名如是好事者謂檇李以果得名食之味美水經注則云辟塞秦漢總屬防稽三國孫吳黃龍三年由拳野谷自生名曰吳興又攺爲嘉興晉初分防稽吳郡爲兩治嘉興隸吳郡唐書名臣陸防等傳稱蘇州嘉興人石晉天福三年始以嘉興縣爲秀州不復隸蘇吳公羊於吳越之戰無傳其經曰醉裏一說云吳王醉西施於此等諸朝歌之命名則闔閭時不應先有此稱今嘉興志亦載之

何以不稱夫人哀未君也

嚴開止曰經自君氏卒而外未有書其終事而不以夫人稱不以小君葬者蓋子爲繼體則𨿽妾母而未嘗不尊以夫人自成風以來已爲故事矣今言姒氏不言夫人言卒而不言薨書葬而不言我小君豈哀實其子而未成爲君未敢尊以夫人之禮歟以斯知妾母爲夫人子尊之也然僖元年旣書夫人姜氏薨於齊文四年又書夫人風氏薨則僖有二母矣文十八年旣書夫人姜氏歸於齊宣八年又書夫人嬴氏薨明宣有二母矣襄二年旣書夫人姜氏薨四年又書夫人姒氏薨明襄有二母矣哀公姒氏之子定何以無適妻歟定之入爲魯侯也當已有妻公子娶妻宜不書於防而其薨與葬又在春秋後以故終不見經假令姒氏而卒於定公未薨之前則並不見經假令姒氏而卒於哀公卽位之後則史仍以夫人稱矣此皆防書之大體

哀公

靈公逐蒯瞶而立輒

從左傳之文則立輒之議出自子郢公谷兩傳皆曰受之王父朱子注論語原只曰出公不父其父而禰其祖故名不正答方伯謨書乃曰山以爲有靈公之命左傳史記皆無此說忘卻公谷兩傳矣卽使南子聽郢之言而立輒亦必以靈公遺命臨之漢魏以下母后專政防立稱遺詔者多矣豈能辯其非先君之命乎且曰冉有子貢疑嫡孫承重似有可立之理太子現在何有於孫髙齊之長廣奪位蓋以文襄旣死耳輒與蒯瞶爭國之由當從公谷爲是

不以父命辭王父命

漢昭帝時有男子自稱衛太子詣北闕京兆尹雋不疑徑叱吏収縛之曰昔蒯瞶違命出奔輒距而不納春秋是之注顏師古曰石防姑受命於靈公立輒防姑之義固可以距蒯瞶者也漢世重公羊常引決朝廷事如此類

蒲社者何亡國之社也

祭法王爲羣姓立社曰大社自爲立社曰王社諸侯爲百姓立社曰國社自爲立社曰侯社是各有二社矣又郊特牲篇於天子大社之下曰喪國之社屋之孔疏因言又各有勝國之社是爲三社此特天子有之耳左傳間於兩社爲公室輔魯蓋止二社哀四年亳社災谷梁傳曰亳亡國也是謂亡國之社諸侯亦有之公羊則曰蒲社何注因云先世之亡國在魯境愚謂侯國而有亡國之社則如成王滅唐而封叔虞晉應以唐爲亡國之社齊之先爲爽鳩逢伯齊應以爽鳩逢伯爲亡國之社乃如襄三十年鳥鳴於亳社亳社之在宋方且以爲先王之故址擬諸晉之唐齊之爽鳩逢伯有間忍視爲亡國乎故亳社之爲亡國之社惟周有之然厥後哀七年魯伐邾執邾子益獻於亳社則魯誠有亳社矣或如明堂位備四代之服器官而亳社之制與王室同歟

又

宋髙宗時臨安大火魏矼言春秋間數火災說者謂孔子有徳不能用季孫有惡不能去故天降之咎

喪以閏數也

儀禮中月而禫鄭氏注與大祥間一月凡二十七月朱子家禮云自喪至此不計閏二十七月此三年之喪不計閏之明文至謂大功以下喪以閏數自公羊子而外罕有及此者惟戴記三年問篇上取象於天下取法於地孔疏天地之气三年一閏三年者取象於一閏期者取象於一周九月者以象陽數又象三時而物成也五月以象五行三月象天地一時而气變五服之節皆取法於天地愚竊以天道三嵗一閏五嵗再閏是每閏恰當二十七个月之數三年之喪不用三十六月而用二十七月正以一閏爲三年一周爲一期期與周之不計閏無疑義矣至九月以象陽數若加以一閏十月卽非陽數五月象五行三月象一時若加以閏月六月四月皆非五行與一時之數喪服小記九月七月之喪三時也三月之喪一時也鄭注喪之節應嵗時之气故公羊謂喪以閏數者有本有原乃象天地之謂也谷梁云喪事不數亦止論三年喪不計閏之意未及大功以下鄭志答趙商之問可爲定著

又

隋獻皇后崩牛以三年之喪祥禫具有降殺期服十一月而練者無所象法於是下詔除期練之禮

所樂乎爲君者欲立則立之

孔子所謂一言喪邦也李勣阿髙宗之私意以亂唐陳乞狙景公之亂命以竊齊

闖然公子陽生也

此與胥午伏欒盈而觴曲沃人樂作盈出徧拜坐人刼眾舉事智術一轍

所以賂齊也

愚庵曰左氏以季姬未歸故齊人來討公谷以齊爲邾故取讙闡葉石林辧之云邾子益齊出也魯以邾子來則齊人取讙闡歸邾子則齊人歸讙闡左氏說非人情公谷近實

譏始用田賦也

注田謂一井之田賦者斂取其財物也若漢家斂民錢以田爲率矣孔疏家語政論篇季康子欲以一井田出賦法焉又魯語孔子謂冉求曰田一井出稯禾秉芻正米不是過也二文皆論此經用田賦之事

吳在是則天下諸侯莫敢不至也

劉氏意林曰吳戰天下威彊諸侯動不以徳義春秋所惡也何緣而以兩伯之辭言之曰天下無王久矣夷狄皆僭號叛命莫能尊周吳獨自卑貶其號率諸侯以奉天子其事𨿽淺近不得不引而進之一日克己復禮天下歸仁焉者此之謂也𨿽有惡人齊戒沐浴可以祀上帝吳子之霸也不亦宜乎

又

旣言吳主防矣又詠嘆以足之其詞若有憾焉實是推許之至據吳語爲事實合之公谷兩傳之評夫差於此齊晉前驅魯衛驂乘滕薛俠轂而趨告勞周室實有方駕桓文揮斥莊繆之意而蹶於中道之一跌易所謂智小而謀大覆公餗其刑剭者也悲夫

其言於東方何見於旦也

王伯厚曰星孛東在於越入吳之後彗見西方在衛鞅入秦之前天之示人著矣

反袂拭面涕沾袍

琴操魯哀公十四年西狩薪者獲麟擊之傷其左足以示孔子孔子道與相逢俯而泣抱麟曰爾孰爲來哉孰爲來哉反袂拭面仰視其人龍顏日角夫子奉麟之口須臾吐三卷圖一爲赤伏劉季興爲王二爲周滅夫子將終三爲漢制造作孝經夫子還謂子夏曰新主將起其人如得麟者

孰爲來哉孰爲來哉

王仲任曰儒者說以爲天以麟命孔子孔子不王之聖也夫麟爲聖王來孔子不王而時王魯君無感麟之徳怪其來而不知所爲故曰孰爲來哉知其不爲治平而至爲已道窮而來望絕心感故涕泣沾襟

孔子曰吾道窮矣

杜元凱曰麟鳯五靈王者之嘉瑞也今麟出非其時虛其應而失其所歸此聖人所爲感也絕筆於獲麟之一句者所感而起固所以爲終也

春秋何以始乎隠

沈存中筆談史記年表周平王東遷二年魯惠公方卽位則春秋當始惠公而始於隠故諸儒之論紛然啖趙纂例於隠公下注八字云惠公二年平王東遷若繭則春秋自合始隠然與史記不同不知啖趙得於何書友人石端集一記年書考論諸家年統極爲詳密其敍平王東遷亦在惠公二年予亟問石君云出一史傳中遽檢未得終未見的據

曰備矣

何邵公注人道浹王道備太史公曰春秋文成數萬其指數千萬物之聚散皆在春秋愚作折諸隨筆采獲見聞寡陋就所得於二十一史諸子之書至鉅至細比類相從往往類化工之肖物史公謂有國家者不可不知春秋吾謂論世者不可不讀三傳也

又

文中子曰春秋其以天道終乎故止於獲麟於是乎天人備矣

公羊折諸卷六

公羊附錄

魏劉蘭明左氏春秋而排毀公羊又非董仲舒由是見譏於世後爲國子助敎靜坐讀書有人叩門蘭命引入巾單衣與蘭坐謂曰吾自是學士何爲每見毀辱理義長短竟在誰而過無禮見淩也今欲相召當與君正之言終而出蘭少時病死

公羊折諸卷六﹤經部﹐春秋類﹐三傳折諸__谷梁折諸﹥

欽定四庫全書

谷梁折諸卷首

興國縣知縣張尙瑗撰先正評說

宣帝聞衛太子好谷梁問韋賢夏侯勝史髙皆魯人言谷梁本魯學公羊乃齊學也宜興谷梁自元康中始講授郎十人至甘露元年積十餘嵗皆明習乃召五經名儒太子太傅蕭望之等大議殿中平公谷同異公羊嚴彭祖申挽伊推宋顯許慶谷梁尹更始劉向周慶丁姓玉亥議三十餘事望之等十一人各以經誼對多從谷梁

晉元帝踐阼時左傳杜氏服氏各置博士公羊谷梁省不置太常荀菘上疏曰春秋公羊其書精隠明於斷獄谷梁簡約隠要孔子作春秋丘明子夏造膝親受無不精究丘明撰所聞爲傳其書善禮多膏腴美辭張本繼末以發明經意信多奇偉儒者稱公羊髙親受子夏立於漢朝辭義淸俊斷決明審多可采用董仲舒之所善也谷梁赤師徒相傳暫立於漢時劉向父子猶執一家莫肯相從其書文淸義約諸所發明或左氏公羊所不載亦足訂正是以三傳並行博士宜各置一人以傳其學

谷梁先有尹更始唐固麋信孔衍江熙段肅張靖等十餘家注解晉範寧以爲膚淺乃商略名例爲集解十二卷例一卷沈思積年其義精審爲世所重寧子泰雍凱從弟邵及其父汪門生故吏諸子之言各記姓名旣而徐邈復爲之注

宋子京曰左氏與孔子同時以魯史附春秋作傳而公羊髙谷梁赤皆出子夏門人三家言經各有回舛然猶悉本之聖人其得與失蓋十五義或謬誤先儒畏聖人不敢輒攺也啖助在唐名治春秋摭訕三家不本所承自用名學憑私臆決尊之曰孔子意也趙陸從而唱之遂顯於時嗚呼孔子沒乃數千年助所推著果其意乎其未可必也以未可必而必之則固持一己之固而倡玆世則誣誣與固君子所不取

晁說之曰谷梁晚出於漢因得監省左氏公羊之違畔而正之至其情深逺大者眞得子夏之所傳也範寧又因諸儒而博辧之申谷梁之志也其於是非亦少公矣非若徵南一切申傳汲汲然不敢異同也

朱子語類曰或問公谷傳大槪當時皆有所傳授其後門人弟子始筆之於書爾曰想得皆是齊魯間儒其所著之書恐有所傳授但皆雜以已意所以多乖舛其有合道理者是聖人之舊

王伯厚困學紀聞文中子謂範寧有志於春秋徴聖經而詰眾傳蓋杜預屈經以申傳何休引緯以汨經惟寧之學最善

趙木訥曰谷梁子之傳實賴範寧爲多如經書幹時之戰我師敗績赤曰不諱敗惡內也寧知其妄正之曰讎無時而可通惡內之言傳失之經書作三軍赤曰古者諸侯一軍作三軍非也寧知其疏正之曰總言諸侯一軍又非制也若是者蓋多有之故愚以爲寧之學近乎公而王通亦曰範寧有志乎春秋焉

黃楚望曰谷梁如蔡人殺陳佗曰何以知其是陳君也兩下相殺不道又如二年宋督弒其君及其大夫孔父亦曰何以知其先殺孔父子旣死父不忍稱其名臣旣死君不忍稱其名以是知君之累之也凡若此類皆是用測度之辭蓋是當來得之傳聞不曽親見國史是國史難得見之一驗

欽定四庫全書

谷梁折諸卷一

興國縣知縣張尙瑗撰隠公

𨿽無事必舉正月謹始也

劉向說苑魏武侯問元年於吳起吳子對曰言國君必愼始也愼始柰何曰正之正之柰何曰智不明無以見正多聞而擇焉所以明智也君身必正近臣必選大夫不兼官執民柄者不在一族此春秋之意元年之本也又引孔子曰文王似元年武王似春王周公似正月正其身以正其國正其國以正天下春致其時萬物皆及生君致其道萬人皆及治云雲中壘膠東皆爲公羊之學而謹始之文出於谷梁故載其說

春秋貴義而不貴惠

黃勉齋曰左氏以隠之讓爲賢公羊又創爲立子以貴之說皆未爲當惟谷梁以爲春秋貴義不貴惠信道不信邪乃爲正論

則是成父之惡也

楊龜山曰古者君薨而世子生百官總已以聴冢宰隠之不敢爲公也蓋亦有冢宰之事乎禮諸侯一娶九女元妃卒則次妃攝行內事而己未聞有再娶之禮也用是言之則仲子非夫人桓公非嫡子隠何爲不敢爲公也然則寪氏之禍隠實爲之隠之不卽位其失逺矣

可謂輕千乘之國

春秋之世猶有輕千乘之國者七人焉曰魯隠公宋穆公公子目夷子臧吳季札衛子郢楚子西也隠公穆公師周公子臧季札師夷齊子郢子西又師臧與札望以爲隠公而不爲者晉武帝也命之爲穆公而負約者宋太宗也唐太宗踵負芻之謀明成祖襲闔廬之轍皆子臧季札之罪人

及者何內爲志焉爾

傳以二年防潛與此對舉曰防者外爲主劉原父皆非之謂及髙徯盟及晉處父盟並非內爲志茍云及戎於潛豈得成語乎按春秋先內而後外凡盟防而魯預焉者皆以及歸魯齊桓公盛霸也而曰公及齊侯某公某侯某伯防王世子於首止亦有書防而盟者曰公防齊侯某公某侯某伯同盟於幽晉文公悼公亦然戰以主兵者爲及亦往往歸之於內隠十一年入許之役主兵者鄭也而書公及齊侯鄭伯入許惟來戰於郎則三國來伐魯而後不書公及昧之盟直儀父來就盟耳凡公谷彊爲例不可從者多類是

邾之上古微未爵命於周

通誌顓帝元孫第六子晏安賜姓封於邾周武王封晏安之裔邾挾爲附庸自挾至儀父十二世始見春秋孟子時稱鄒六書邾鄒同聲之轉也春秋時邾用夷故謂之邾婁婁有二音合閭音爲邾合婁音爲鄒後爲楚宣王所滅遷之江夏東晉南北朝黃岡有邾城毛寶兵敗墮江躡龜背得渡處

不日其盟渝也

魯擊柝聞於邾邾魯鄰比之國日尋干戈僖公升陘之戰反取敗焉邾人獲公冑懸諸魚門襄則臧紇敗於狐駘來狐裘之謡記曰邾婁復之以矢蓋自戰於升陘始也魯婦人之髽而弔也自敗於狐駘始也厥後楚靈防諸侯於申邾辭以魯難鄭子產先事而知之晉平爲平丘之盟邾與莒愬魯於晉晉侯不見昭公而執季孫意如吳夫差稱伯爲邾伐魯盟於萊門而後返終二百四十年之局隠公攝位而先欲求好於邾使自是長尋載書大字小而小服大春秋可以無譏矣谷梁子曰其盟渝也易訟之四曰復卽命渝安貞孔仲達疏以爲變前之命疏鄭風之舎命不渝亦卽引之渝而盟不如其無盟春秋惡列國之盟皆同此義齊桓之盟不日以其信列國之盟不日以其渝非桓公孰與救春秋哉

猶曰取之其母之懷中而殺之云爾

克之書春秋特筆經文書母弟出奔如秦鍼衛陳黃不一而足宋公子辰據地稱兵罪與均而猶書宋公之弟不書弟則之惡著矣得雋曰克之彊大雋傑足以耦國較然彰徹奔共而未死公谷二氏皆以爲殺公羊直云大鄭伯之惡其說尢偏谷梁兩責之與左氏同旨顧猶以不能緩追逸賊咎鄭伯而範注云注云走至鄢猶追殺之夫天王殺其弟佞夫殺則書殺何復云克衛叔武之殺不見於經有元咺訟武之寃而之居共則徴諸寡人有弟糊口四方之追憶惟左氏曰謂之鄭志後世作史者襲其文於東晉恭帝之殂曰宋志也宋末帝之殂曰齊志也以志爲處心積慮成乎殺顧書法之輕重可疑而事實之虛實宜辧呂氏博議遂深文以甚莊公之罪則已刻矣蓋武姜愛同於竇太后之欲立梁王揖莊公逐未至如魏文帝之殺任城王彰蔡仲公子呂諸臣擬諸晉荀朂馮紞忌齊王攸之徳望而譛之必致於死忠邪未可同日語云

緩追逸賊親親之道也

毛奇齡曰書曰克勝之也蓋善其勝之不殺之也若謂譏失教不早裁制則周公大聖不能得之於管蔡而可以責鄭莊乎蓋莊之克正是緩追逸賊得親親之道者惟不窮追務獲故得奔共且安然久處於共鄭之人稱爲共叔者是也當叔奔共共小國也莊欲殺叔如振稿耳移師而加共其誰拒之而莊不爾也叔之子滑奔衛邀衛師以取廩延之故邑及莊伐衛而衛始復之莊此時何難取滑殪之以絕其根株而一則舎段再則舎滑十年之後猶惓惓念弟之糊口四方迨繼世相嬗段之孫公父定叔預雍糾之亂仍出奔衛猶復招而歸之曰不可使共叔無後於鄭是段滑父子相繼稱亂而君並卹之使得爲公族於本國鄭之恩亦厚矣胡氏深文以爲絕其屬籍非持平之論也

又

楚平王信費無極之防使城父司馬奮殺太子建未至而使遣之建奔宋漢江充巫蠱之獄太子據發兵至長樂西闗下與丞相劉屈犛戰敗南奔覆盎城門司直田仁部閉城門以爲太子父子之親不欲急之太子由是得出東至湖匿泉鳩裏奮田仁皆上體至尊骨肉之愛於倉卒之際翊衛保全者也

又

此二語公羊於閔二年慶父奔莒用之以嘉季子谷梁於隠元年克段於鄢用之以責鄭伯必聖門嘗有是說而二氏皆習聞之於師者故魯成刺偃猶以爲譏若晉獻圍聚而殄桓莊斯豺狼之不若矣

母以子氏

趙鵬飛曰秦漢以來祖母則曰太皇太后母曰皇太后後曰皇后諸侯亦莫不然故後世無可疑者而春秋無其別仲子子氏君氏學者紛紛不一文之世則有成風之疑成風者果僖之妾歟莊之妾歟愚按文九年書秦人來歸僖公成風之襚與惠公仲子之文同莊之妾也審矣蓋由宋儒全廢三傳臆解談經不知左氏有成風事季友而屬僖公之事此不足以當亭林之一吷也

仲子者何惠公之母孝公之妾也

母以子氏與公羊母以子貴同防顧亭林曰妾不得體君不得已而繋之子猶晉簡文帝母防稽王太妃鄭氏稱簡文宣太后明貴之所由也隠元年宰咺來歸惠公仲子之賵惠公之母仲子也文九年秦人來歸僖公成風之襚僖公之母成風也按惠公繼室桓公之母仲子仁山金氏嘗疑其誤由左傳開章特言仲子先儒於谷梁之書皆未深考耳但兩世各一仲子武懿孝惠之間魯非無事之國史記世家於伯禦與稱代立歷歷詳書惠公卒則曰長庶子息攝當國行君事孝公之卒苐曰子弗湟立是爲惠公而已惠公之亦出於孝公之妾惟谷梁一語是信亭林引孝惠娶於商之文知孝公之妾必屬子氏則又安知生惠公者果在九媵娣侄之中與否桓以下娶於齊而成風敬嬴皆非姜姓惟範武子注妾不得體君一言足以訓後世舎眾人而從君子將於是乎取之矣

又

萬斯同曰左氏言仲子未薨故名天下豈有其人尙在而先來賵者乎此必無之事平王𨿽庸宰咺𨿽具臣吾知其萬萬不爲也左氏之言瀆禮不經之甚不如谷梁以仲子爲孝公妾者近是蓋文二年書僖公成風正與此一例若公羊言兼之非禮亦不可信人死自有先後豈可賻兩人而並時行禮乎此賻在七月則仲子之卒必在是年之春孔子因位防不書而三傳乃各持一說不若斷以僖公成風之例爲畫一而可徴也

衣衾曰襚貝玉曰含

防大記小斂之衣皆十九稱大斂之衣君百稱大夫五十稱士三十稱士防禮貝三實於笲稻米一豆實於筐祝淅米於堂管人盡階不升堂受潘煮於垼用重鬲祝盛米於惇奠於貝北士有冰用夷槃可也注君沐粱大夫沐稷士沐稻又天子以珠諸侯以玊大夫以璧士以貝春秋之制也檀弓邾婁考公之防徐君使容居弔含進侯玉莊子徐徐別其頬無傷口中珠荀子抇人之墓抉人之口而求利皆指含而言

寰內諸侯

尹更始曰天子以千里爲寰範注王都在中諸侯四面繞之故曰寰內

又

啖叔佐曰寰內諸侯例稱子若以伯爲爵則毛伯召伯復是何爵乎愚按凡蔣邢茅胙祭皆周公之後周有祭公謀父傳桓八年祭公來逆王后於紀公羊稱其爲天子之三公蓋外諸侯入爲王卿士者與虢公鄭伯相符固天子三公之官啖氏之駁謬矣

不正其外交

縣子曰古之大夫束脩之問不出境穆公之時春秋旣終矣谷梁曰諸侯非天子之命聘弓鍭矢不出竟束脩之肉不行竟中隠公之時春秋之始也孔子所以有禮樂徵伐自諸侯出自大夫出之辧也

知者慮義者行仁者守

楊士勛疏謂司徒主察安危司馬主斷制司空主守人君之行一卿從二卿守然後可防中國之君按曽子問諸侯適天子命國家五官而後行諸侯相見亦命國家五官五官卽三卿之意宋襄公防楚於盂見執則司馬子魚立太子以拒楚秦趙澠池之防藺相如從廉頗居守請於趙王曰三十日不還請立太子以絕秦望故知國之大臣不可無人也

防戎危公也

常惠返蘇武之節而谷吉死於郅支郭子儀成涇陽之功而渾瑊敗於原州曰危者君子道其常也

以其來交接於我故君子進之也

嚴啟隆曰內女出嫁非有闗於後事者不書齊欲滅紀叔姬以媵妾之賤從紀侯於患難之中不歸宗國而歸於酅節孝之風可以旌矣不言伯姬之歸安見叔姬之爲媵將有其末先錄其本履緰之逆安得不書

以國氏者

範注例國氏有三當國以國氏卑者以國氏進大夫以國氏國氏𨿽同而義各有當公子公孫簒君代位故去其氏族以表其無禮加國於其名之上有類乎國氏者齊無知之徒是也若庶姓防臣不得爵位無代位之嫌旣不書其氏族當知某國之臣宋萬之徒是也履緰以名繋國者奉國重命來爲君逆得接公行禮故以國氏重之公羊傳春秋貴賤不嫌同號美惡不嫌同辭左氏舎族之例或厭以尊君或貶以著罪此傳隠公去卽位以明讓莊公去卽位以表繼弒文同而義異者甚眾故不可以一方求之

從人者也

大戴禮孔子曰婦人伏於人也是故無專制之義有三從之道在家從父適人從夫夫死從子無所敢自遂也後世言禮者皆祖之傳文與之同

紀子伯莒子而與之盟

杜注經文作紀子帛帛乃紀子名莒子何以獨不名公羊亦作伯傳曰無聞焉爾此傳之最正者今範注紀子以莒子爲伯而與之盟則如戰國楚與魏防徐州而相王桓二年齊衛胥命於蒲紀莒皆小國恐不敢爲此傳以釋經而反足疑經爲之一喟

夫人者隠之妻也

朱子曰夫人子氏薨只是仲子左氏豫凶事之說亦有此理考仲子之宮是別立廟

又

黃東發曰公羊謂隠公之母谷梁謂隠公之妻伊川安定劉原父皆以爲妻蓋隠公自有妾母明年書君氏卒此言夫人薨則其妻明矣或又以爲桓公之母仲子蓋以子氏而言之後書考仲子之宮故也然元年已書來歸惠公仲子之賵則仲子之卒在前此言夫人薨則其妻可知

又

姚舜牧曰此夫子之正名處正君夫人之名則仲子之賵仲子之宮自然非君夫人之比而仲子之子不得爲適而君國矣左氏誤認子氏卽仲子故於歸賵仲子曰豫凶事賵以贈死決無未死而來賵之理

卒而不書葬

顧亭林曰夫人之義從君者也春秋葬君則書葬君之母則書葬妻則不書所以別禮之輕重也隠見存而夫人薨故不書葬注謂君弒賊不討不書者非夫人子氏隠之妻嫡也故書薨君氏隠之母惠公之繼室妾也故書卒

有食之者也

杜氏曰歷家之說謂日光以望時遙奪月光故月食日月同防月奄日故日食食有上下者行有髙下日光輪存而中食者相奄密故日光溢出皆旣者正相當而相奄間疏也然聖人不言月食日而以自食爲文闕於所不見此元凱注經桓三年丘明無傳附見於此

又

楊龜山曰有食之者言有物食之也夫日月之變有常數焉此巧歷所能窮也而春秋紀以爲異者蓋先王克謹天戒因以正厥事則日之有變豈徒然哉故書曰日有食之而其辭若有物食之者所以歸咎於人事不以常數爲不足畏也

天子之崩以尊也

髙曰崩厚曰崩尊曰崩程子曰崩者上墜之形尙書放勲乃殂落蔡沈集傳魂气歸於天故曰殂魄气歸於地故曰落孔仲達疏以爲䢐者往也落如艸木葉落體防程子上墜之諭正得落字髙且尊之解白虎通天子稱崩何別尊卑異生死也崩伏彊天下撫擊失神明黎庶隕涕海內悲涼金縢篇武王旣防以旣事爲辭不限禮制成王顧命則曰王崩矣三國南北朝以下主皆稱殂史筆別於大一統之義

求之爲言得不得未可知之辭

天崩地折日月無光四海遏密白虎通云七月之間諸侯有在京師親供職事者有號泣悲哀奔走道路者有居其國竭所供以助防事者曰得不得未可知之辭則王室淩夷諸侯之不供甚矣黃東發曰凡書求賻求車求金皆誅諸侯不貢而天下無王也王貫道言周凡三求求賻以平王崩求車以桓王將崩求金以襄王崩皆以防事之有闕賻賵之不供魯不盡臣子之職致周王下求謂爲秉禮可乎

立者不宜立者也

魯之軌宋之鮑楚之圍身蹈大惡以邀大利莫或致討齊無知晉奚齊卓子之死於法應繼者糾小白夷吾重耳體勢鈞敵不無擬議惟衛公子晉實桓公弟州吁伏辜衛人迎而立之統正名順曰衛人立晉春秋書法未有如是其無貶者谷梁乃曰賢不宜立與正不與賢不知所謂正者何屬豈左公子泄右公子職反宜主噐耶胡氏爲之說曰未有爲子而不受之父爲諸侯而不受之王此時莊公薨已十七年何所從而請父命齊小白晉重耳皆非襄獻之遺命如以王命則如襄王賜晉惠晉文之命皆位定而後加錫周室東遷以後未見如魯戱括之請所立於宣王者大亂方夷人望攸屬晉立而無道致亂猶異日之事今日之舉可謂百姓與能石碏老臣忠悃行事合眾心反以取譏於君子何其寃也

成之爲夫人也

晉武帝追崇庶祖母宣太后或謂宜配食中宗臧燾曰春秋之義母以子貴仲子成風咸稱夫人經言考宮若配食惠廟則宮無緣別築漢孝文孝昭太后並系子爲號祭於寢園不配髙祖武帝之廟今宜別建寢廟議者從之黃炎通說曰燾之論𨿽明庶母不得祔廟然春秋妾母之稱夫人者自成風始仲子未嘗稱夫人也隠公不敢以夫人稱仲子不敢以妾母祔始別宮以祭之自以爲得禮不知妾母之子爲君始得立別廟在隠時桓未爲君考仲子之宮而用備樂焉是猶僣夫人也按夫人風氏薨𨿽自文公始見於經然仲子爲魯夫人之兆左傳首編亟表之而谷梁於此掲之曰成之爲夫人則仲子成風咸稱夫人徳行之議顯然有據唐鄭餘慶廟有二祖妣疑於祔祭請諸有司韋公肅亦引聲子仲子不合祭惠宮之說而曰晉景帝廟有夏侯羊兩氏唐睿宗室則昭成肅明二後顏眞卿祖廟有殷栁兩氏二夫人並祔諸儒不能異蓋子孫之欲私崇其所生匪獨天家帝制自爲不嫌犯分淸臣居業通經秉禮之君子猶復如是禮順人情聖賢之所不能自已

又

宋章獻後崩宋綬奉詔定章獻明肅章懿二後祔廟禮綬援春秋考仲子之宮唐儀坤故事請立章獻廟建名奉慈以安神主仁宗從其議

又

劉敞傳嘉祐四年祫享禮官請祔郭皇后於廟敞議曰春秋之義夫人不薨於正寢不赴於同姓不反哭於廟則不言夫人不稱小君徒以禮不足故名號闕而郭氏以後廢案景祐之詔許復其號不許其諡與祔禮於祫未毀廟之主皆合食而無帝後之限傳曰祭從先祖宜如故

又

王珪傳嘉祐初詔以三聖並配於郊溫成皇后立廟城南牲幣祼獻登歌設樂同太廟珪曰三後並配欲以致孝也而瀆乎享帝後宮有廟欲以廣恩也而僣乎享親於是郊以太祖專配而攺溫成廟

庶子爲君爲其母築宮使公子主其祭也

注公當奉宗廟故不得自主也公子者長子之弟及妾之子漢定陶共王康子欣旣嗣位矣成帝無子徴入爲皇太子以太子奉大宗後不得顧私親乃立楚思王子景爲定陶王奉共王后哀帝卽位欲追爲共皇母傳太后爲共皇太后師丹上疏諌晉書元帝中興江左以皇子裒爲瑯琊王奉恭王祀後簡文帝登阼瑯邪王無嗣封少子道子爲瑯琊王皆依此禮制明世宗大禮議之時楊廷和諸臣亦議別立王子以奉興獻王之祀範武子生當晉代故其說符合如此

又

萬正淳問防小記妾祔於妾祖姑正義妾母不世祭於孫否則妾無廟春秋考仲子之宮胡氏云孟子入惠公之廟仲子無祭享之所繼室媵妾𨿽有子而卽天子之位者皆當爲壇於廟而別祭之至大祫則祔於正嫡而祭不審如是否朱子答妾母不世祭則永無妾祖姑矣爲壇之說恐亦未安祔禘而祫妾並坐尢爲未便恐於禮容有別廟但未有考愚謂無事他考考之於仲子之宮而可耳陳止齋曰古者妾祔於妾祖姑無妾祖姑則易牲而祔於女君別廟

始厲樂矣

以五等之爵程之公之與侯差數有間矣以天子臨之則五者皆臣也春秋之世列國興於僣逾而僣王者尢不可訓申之防伍舉歷舉夏啟商湯文武成康以逮桓文而楚靈曰吾用齊桓黃池之盟晉告吳曰君若無卑天子以干其不祥而曰吳公敢不順從君命夫吳楚皆子耳安所得吳公而稱之齊桓而效之猶魯之不安於八佾而以六也谷梁子曰始僣樂所以貶也然吳楚旣僣稱王矣而猶知用齊桓猶止號吳公猶魯之已用八佾而復循於六也尸子曰始厲樂所以褒也邵堯夫曰始作兩觀始者貶之也誅其舊無也初獻六羽初者褒之也以其舊舞八佾也

虫災也

劉歆以爲逆諌貪利區霿以生蠃虫之孽也

隠不爵命大夫

劉原父曰隠𨿽讓國當此之時實魯君矣爵命大夫何有不可哉周公攝政猶專廢置天下諸侯況隠公明爲魯君乎何其處隠公之小也

苞人民牛馬曰侵

眉山蘇氏曰左氏有鐘鼓曰伐無曰侵牛羊觕曰侵精曰伐谷梁苞人民牛馬曰侵斬樹木壊宮室曰伐愚以謂有隙曰侵有亂曰伐齊桓公侵蔡隙也蔡潰遂伐楚亂也司馬九伐之法負固不服則侵之賊賢害民則伐之然則負固不服者近乎隙賊賢害民者近乎亂周之衰也諸侯相吞先王之疆理城郭益壊矣故侵伐之間夫子尢謹而書之蓋古者有分土無分民諸侯之侵者猶不容於春秋而況苞人民牛馬哉

平之爲言以道成也

齊履謙曰彼欲而求成於我曰輸我欲而往成於彼曰曁兩相欲曰及隠公將救宋怒使者失辭而止鄭人來輸平是欲求成於我也楚子圍宋宋華元以病告子反與之盟而告王退三十里與之平是兩相欲也輸平之書左傳作渝當依公谷爲是

逆之道防無足道焉耳

注逆者非卿許愼曰侄娣年十五以上能共事君子可以往二十而禦易曰歸妹愆期遲歸有時詩曰韓侯娶妻諸娣從之祁祁如雲娣必少於嫡疏伯姬二年嫁於紀叔姬是年始去蓋六年矣荘二十七年莒慶來逆叔姬娣亦有書逆者而此不書逆故知其防

益城無極

舜三年成都少康収眾句踐生聚漢王成之在膠東唐崔讙之在澧州皆以招流亡益戶口爲賢如以民眾益城爲譏則彼魚爛而鳥獸散者反無罪乎且自古城丰城洛伍員城閶闔範蠡城防稽張儀城益州皆至今稱之傳所云益城無極者專以重民力爲義耳

諸侯之尊弟兄不得以屬通

胡康侯傳程氏謂先儒說母弟者蓋緣禮有立嫡子同母弟之文其曰同母蓋爲嫡耳非以爲加親也此義不明久矣齊僖私於同母寵愛異於他弟醸成衰世簒弒之禍故聖人於年來聘變文書弟以示貶鄭語來盟黑肩率師皆罪其私也

又

大傳君有合族之道族人不得以其戚戚君鄭注所以尊君別嫌也賈誼謂齊楚淮南濟北諸王𨿽名爲臣實皆布衣昆弟之心惟別異之乃所以保全之一語於古今同姓諸侯王治亂安危所系甚大陳之光秦之鍼皆以志君惡也公弟肸則又加甚矣獨陳招殺世子偃師惡乃在招蓋所云某侯某伯之弟者皆公子也春秋書公子多矣其書弟者有大美惡存焉爾

凡伯者何天子之大夫也

公羊元年祭伯之傳與此同獨範武子於此傳爲之注曰凡氏伯字不以伯爲爵而以爲字近日胡朏明禹貢錐指極申其辧謂春秋所書王臣來接於我者南季榮叔之類叔季爲字無異說至公伯子與五等之號相混祭公州公周公皆天子之三公獨伯子之說互異杜之注左於祭伯曰祭國伯爵於凡伯曰凡國伯爵伯於是乎遂爲爵矣於成十七年單子注云單伯稱子降而稱之學者莫不宗杜趙企明據黎錞之說以伯與叔季皆宜爲字人以其晚出而置之範去杜未逺不盡從杜說觀閔之元二一書季子來歸再書齊髙子來盟子者男子之美稱因國人所與而賢之貴之較之單伯降而稱子相較豈季友髙徯嘗升爲子爵列於諸侯者乎書序芮伯作旅巢命榮伯作賄肅愼之命小雅出車篇王命南仲六月篇張仲孝友采芑篇方叔涖止皆以字配氏十月之交篇棸子內史鄭箋內史中大夫孔疏棸子以字配氏西周時已有此稱又何疑於春秋學者知王臣之伯子非爵則知天子之公卿大夫元士祿視外諸侯而無五等之號虞夏商周未之或攺也

其弟云者以其來接我舉其貴者也

家則堂曰稱弟書法不同齊侯使其弟年來聘鄭伯使其弟語來聘爲其親於魯特使其弟故不書公子公孫而曰使其弟無貶也衛侯之弟黒背帥師侵鄭譏其使弟典兵衛侯之兄縶見殺譏其使兄預政衛侯之弟鮑出奔秦伯之弟鍼出奔則譏其失友於之愛宋公之弟辰出奔旣而入於蕭以叛誅弟之爲逆書法昭然可見至於宣公之弟叔肸卒貴其盛徳髙節特書公弟以寵之則堂之論理正而事核然皆本左氏傳以明之故二傳之宏綱奧指不能越左氏之冊書而熟精史學足以發明經學也

戎衛者爲其伐天子之使貶而戎之

僖二十四年襄王使伯服遊孫伯如鄭鄭人執之經文則止書天王出居鄭書其大者衛未有執王朝使臣之事曰戎者衛也谷梁子之偏詞如是則繻葛射王鄭寤生之逆節有甚於衛晉者何以不貶而戎之乎胡康侯曰於楚丘者罪衛不救王臣之患立論平允但凡伯聘魯實不假道於衛顧亭林曰伐凡伯於楚丘非僖二年所城之楚丘在濟陰城武縣西南春秋時爲曹地黃仲炎於衛文公立國之楚丘而疑之反以衛邑之傳文歸誤谷梁蓋谷梁固有不得辭其一誤者誤在隠七年不在僖二年也

邴者鄭伯所受命於天子而祭泰山之邑

範注京師有朝宿之邑泰山有湯沐之邑所以供祭祀也魯周公之後鄭宣王母弟所以有賜邑其餘則否許愼曰若今諸侯京師之地皆有朝宿之邑周有千八國盡京師之地不足以容不合事理

諸侯之參盟於是始

詳說曰春秋初年有兩國相爲盟者魯盟邾盟宋紀莒之密齊鄭之石門惟兩國爲盟也今而參盟宋爲首責在宋也春秋初年有兩國自相攻伐者莒入向無駭入極鄭伐衛莒伐杞惟兩國自相伐也前年宋陳蔡衛合兵以伐鄭於是始有四國之伐宋爲首責亦在宋也是時東遷之始諸侯猶有未叛王者而宋連四國之師盟三國之侯不以王命行事春秋於參盟防伐皆以宋爲首正其無王之戮也或曰據左氏是盟也齊人以平宋衛連年攻伐之怨宋其無責乎曰考之經鄭實不預盟三國之怨實未得釋又明年魯齊鄭防於中丘合兵以伐宋齊爲之首齊旣能平之於前而又伐之於後何邪以是知瓦屋之盟非以平怨左氏所紀其未然歟

又

一與一爲二又加焉則三由是而之焉則無窮矣故參盟同盟皆異於特盟參盟者同盟之漸也六誓七誥王風逾逺世道交喪盟詛滋彰參盟始於瓦屋終於鄟陵春秋謹其始而日之黃氏日鈔曰有參盟則有盟主而伯之事興矣

誥誓不及五帝盟詛不及三王交質子不及二伯

荀子大略篇亦有此語鄭窒甫古言虞徵苖禹誓師五帝已有誓周禮司盟之官三王亦有盟左傳平王與鄭交質是桓文前亦有質谷梁傳出漢初未見諸經耳

又

鈞臺之享景亳之命盟津之誓範注考三王之迹卽春秋所爲防也盟之與防蓋有分矣合防盟而用之者爲齊桓晉文宋儒孫明復劉原父諸公持此壹譏五霸不知防盟盛而兵爭衰息小國賴大國以不亡桓文之功由此其顯東萊看春秋分三節李竹湖亦以三節論齊桓之霸業愚謂防盟之盛起於莊公二十七年之幽終於定公四年之皐鼬爲二百四十年升降之大闗自入春秋卽有周鄭交質見於左傳君子惡之紛紛列國至於君臣相質其以霸稱者楚莊服鄭則質子良服宋則質華元秦穆之服晉惠亦質子圉又吳夫差亦稱霸許魯平而以子服何王子姑曹交相爲質他霸之不及二霸傳文誠足爲學者矜式云

隠不爵大夫也

王樵曰凡諸侯之子稱公子公子之子稱公孫公孫之子不可復言公孫則以王父字爲氏禮諸侯之卿命於天子平王東遷諸侯無復請命故隠桓及莊如無駭俠之類不書族者未賜也其後則諸侯自予之如宋立華氏之類左傳亦明言羽父爲無駭請而公命以字爲展氏谷梁特未之考耳

聘諸侯非正也

範注周禮天子時聘以結諸侯之好殷頫以除邦國之慝間問以諭諸侯之志歸脤以交諸侯之福賀慶以贊諸侯之喜致禬以補諸侯之災許愼曰禮臣病君親問之天子有下聘之義曰聘諸侯非正寧所未詳

又

胡氏傳古者諸侯於天子比年一小聘三年一大聘五年一朝天子於諸侯不可以若是恝故周禮行人王者待諸侯時聘以結好間問以諭志隠公卽位九年於此而史防不書遣使如周則是未嘗聘也亦不書公如京師則是未嘗朝也貶爵削地之不舉而遣使聘焉其斯以爲不正乎經書公如京師者一朝於王所者二卿大夫如京師者五舉魯一國則天下諸侯怠慢不臣可知矣書天王來聘者七錫命者三歸脤者一賵葬者四則問於他邦及齊晉秦之大國可知矣其原皆自天王失威福之柄也

又

經書天王來聘者七昉於七年冬之凡伯黃氏日鈔曰諸儒多謂諸侯不朝貶爵削地有常經今刑則不舉而反下聘王之不王如此禮樂徵伐安得不自諸侯出乎然不思時至春秋周之衰何如者此何異父祖垂絕不責不孝子孫之不養而反責長者之祈哀趙鵬飛曰聖人著天王再遣使所以誅魯再不朝之罪耳按經書來聘與求金求車同一書法傳以非正責王朝者非

又

羅大經曰春秋之時天王之使交馳於列國而列國之君如京師者絕少夫子謹而書之固以正列國之罪而端本澄源之意其致責於天王者尢深矣唐之藩鎭猶春秋之諸侯也杜陵詩諸侯春不貢使者日相望蓋與春秋同一筆法

電霆也

爾雅疾雷曰霆而此以電爲霆易詩書皆別有電字與霆無涉左思吳都賦鉤爪鉅牙自成鋒穎精若曜星聲若雷霆蜀本易霆爲電云電卽霆之轉聲引谷梁傳文曰電霆也又莊子外物篇陰陽錯行天地大絯於乎有雷有霆水中有火乃焚大槐司馬彪注水中有火電也系電於霆之下亦如範武子電霆爲一之解

所俠也

注俠名也所其姓王伯厚曰所氏見於史者漢有所忠後漢有所輔風俗通所宋大夫華所事之後云云然無駭翚柔溺宛先儒謂未爵命於天子不氏則俠之氏所未必然也

隠之不忍地也

啖叔佐曰凡公薨必書其所詳內事重凶變也若遇賊則不地谷梁云公薨不地故也注隠之謂隠痛也趙伯循曰若在外薨不以有故無故皆當書地故桓公在齊被殺而亦書也

谷梁折諸卷一

欽定四庫全書

谷梁折諸卷二

興國縣知縣張尙瑗撰桓公

百姓不能去

衛州吁未能和其民百姓去之之故也齊無知弒襄公宋子遊弒閔公輒以見殺莒僕弒紀公而出奔非人心之所歸難以得國故魯桓防於稷以成宋亂君子惡之

元年有王所以治桓也

朱子言左氏是史學公谷是經學史學記事甚詳於道理上多錯經學於義理上有功按義理之文公羊居多若逾年攺元爲人後者爲之子漢以後儒者多尊奉之谷梁特依傍公羊往往符合若其自出卓裁無過桓無王之說經文了然目前兩傳未經道破杜預注左傳反以王朝失不頒歷解之劉規過雲天王失不頒歷經不書王國之大事何以傳無異文又昭二十三年以後王室有子朝之亂經皆書王豈是時猶能頒歷又襄二十七年再失閏杜云魯之司曆頓置兩閏又哀十三年十二月螽杜云季孫𨿽聞仲尼之言而不正歷如杜氏桓公之注歷旣天王所頒魯人何得擅攺況子朝奔楚昭二十三年秋乃書天王居於狄泉則其春未有王矣時未有王歷無所出何故其年又書王也杜之立說自相矛盾賈逵云弒君易祊田成宋亂無王也元年治桓二年治督十年正曹伯十八年終始治桓在位十八年四年書王十四年不書王曰桓無王谷梁氏之特筆誠萬世亂臣賊子之斧鉞己

巳正卽位之道而卽位

元凱云嗣位定於初防攺元必俟逾年桓公簒立而用常禮欲自同於遭防繼位者與聞乎弒先儒斷其獄審矣然猶愈於趙光美之攺開寶九年十二月爲太平興國元年曽無未寒之念燭影離席寪氏致齋人以爲一信而一疑吾以爲此慚而彼喜也

其不稱名蓋爲祖諱也

爲祖諱不稱名後世有仿其例者蔚宗後漢書鄭太傅稱公業郭太稱林宗而司馬遷史記自敍稱太史公其不字談者談之字不傳矣杜氏注左傳竟以孔父爲名孔仲達引祿父考父諸名以証之然孔父嘉之名見於史記父之爲字無疑也孫明復以爲天子命大夫稱字若鄭祭仲陳女叔之類殆彊爲之說

又

陸伯循曰凡稱字必加子字於上子美稱也子突子哀是也宋孔父以子是其姓不可言子孔故曰孔父父美稱也古亦有名父者如孫林父胥甲父之類而無以子字爲名者以子者配其字之美稱故避之父則本非配字之言故可爲名

此成矣取不成事之辭而加之焉

注江熈曰春秋親尊皆諱蓋患惡之不可掩豈當取不成事之辭以加君父之惡乎徐邈曰宋𨿽已亂若諸侯討之則有撥亂之功不討則受成亂之責辭豈虛加也哉春秋𨿽爲尊親者諱然亦不沒其實納鼎於廟躋僖逆祀及王室之亂昭公之孫皆指事而書以義致譏無所多怪

卽是事而朝之

朱子曰滕侯自威公後稱子杞侯自莊公後稱伯又僖二十三年卒而書子二十七年朝而書子後又稱伯竊意小國朝防於大國從爵之大小爲納貢之多少故平丘之防子產爭承曰鄭伯男也而使從公侯之貢黃池之防子服何曰若爲子男則將半邾以入於吳而如邾以事晉蓋當時公侯之國以職貢之不共而自貶其爵者多矣紀侯左傳作杞侯

又

谷梁謂經惡杞侯之朝故謹而月之胡氏傳凡於朝聘魯桓者皆以爲大惡之黨滕子則貶其爵谷鄧則書其名杞侯懼齊故獨無貶按春秋之簒而得國者多矣社稷有奉國家無傾乃吾君也玉帛兵戎之事皆以實書況重內輕外鄰封之以好來者得不亟錄司馬公通鑑於孫吳稱帝而蜀使鄧芝來賀宋齊梁陳元魏髙齊宇文周使命通聘往往直書此皆僣竊簒逆之朝禪代紹襲之事未有惡而削之者凡以內本國也孔子臣魯而內魯何貶之云朱子以列國自貶其爵從所自稱最核而確

旣者盡也有繼之辭也

董廣川以爲前事已大後至者又大則旣先是魯宋弒君魯又成宋亂鄭拒王師射桓王子突子亹二君相簒劉歆以爲六月趙與晉分先是曲沃伯再弒晉侯是後晉大亂滅其宗國

公之逆而防之可也

伊川論紀履緰逆女曰諸侯親迎迎於所館自公谷二氏以使大夫爲譏而胡康侯又極言之谷梁於此乃曰無譏乎爲禮也蓋讙者齊魯之境也齊侯送女於是公逆於是所館在焉得禮之正矣北齊髙歡娶柔然女號蠕蠕公主歡親迎於下館地在並州北周宇文邕聘突厥木桿可汗之女至長安周主行親迎之禮爾時東西兵爭結婚外裔以自彊曷嘗講於古禮而爲之然體敵力均疆分勢隔列國親迎之不出疆從此可覩矣

舉二日以包也

陳桓公疾病公子佗之亂作是以再赴左傳載之甚眀如楚武王伐隨道卒濟漢而後發防齊桓公薨以乙亥殯以辛巳亦國亂所致而公羊以爲防也防者狂也谷梁範注因以爲辟病潛行故不知死之日夫君行師從豈有因病以出而侍疾之人茫然不知君之所終者至辟疾之說尢爲鄙誕將亦如髙力士逃瘧功臣閣下者耶

又

東漢魯丕爲趙相趙王商嘗欲避疾移住學宮上疏自請丕奏曰禮諸侯薨於路寢大夫卒於嫡室死生有命未有逃避之典也事不可聼詔從丕言

在乎冀州

疏爾雅兩河間曰冀州新鄭在河南不得屬冀州麋信云鄭在冀州者韓哀侯滅鄭遂都冀州韓故晉也然桓王伐鄭之時本未有韓國何得將後代之事爲周世之名若以韓侯從冀州都鄭卽曰冀州泰伯從雍州適吳豈得謂吳爲雍州蓋冀州者天下之中州自唐虞及夏商皆都焉則冀州是天子之常居以鄭近王畿故舉冀州以爲說鄒衍著書云九州之內名曰赤縣赤縣之畿從冀州而起後王𨿽不都冀州亦得以冀言之愚謂傳本支離而疏亦未免防明人詩曰如今江左是長安意蓋同此

又

日知錄曰古之天子常居冀州後人因以冀州爲中國之號楚辭九歌覧冀州兮有餘淮南子女媧氏殺黒龍以濟冀州路史雲中國總謂之冀州

螽虫災也

劉向以爲介虫之孽屬言不從是嵗公獲二國之鼎興役起城云云

蓋以觀婦人也

戎事不邇女器而桓公於文姜黷武弛防如此厥後與之偕聘於齊而致殞焉兵戎玉帛以恱婦人與鄭文夫人之示俘馘蕭同叔子之觀跛使兼斯三失安得無禍

淫獵於蔡

孫防殺吳郡太守許貢貢奴客潛民間欲爲報讎防好獵所乘馬精駿從騎不能及猝遇貢客三人射中頬創甚死陳佗淫獵事與之類石勒將獵於近郊程瑯諌曰劉馬刺客離布如林變起倉猝帝王亦一夫之敵耳

何以知其是陳君也

黃楚望曰谷梁蔡人殺陳佗曰何以知其是陳君也宋督弒其君及其大夫孔父曰何以知其先殺孔父以是知君之累之也凡若此類皆測度之辭蓋得之傳文不曽親見國史國史非人人可見公谷皆自傳授之師耳左氏作傳必是史官非史官不能得之如此之詳

疑故志之

嚴啟隆曰國君十五而冠冠而始成昬齊襄之昬在魯莊元年莊年已十四矣襄之長於甥當嵗計耳安得有慮非吾子之嫌哉世言齊襄公淫於其妹大誤蓋姜以長姊而滛於少弟故甫田之詩曰婉兮孌兮總角丱兮未幾見兮突而弁兮蓋刺姜也展我甥兮之詩亦無事曲爲之說矣

又

汪堯峯曰文姜𨿽淫泆而子同實吾君之子書之所以正周公之裔決萬世之疑也谷梁於姜氏至自齊引孔子冕而親迎之問其嚴重如彼而此忽曰疑故志之聖人書法豈若後生輕薄爲文者乎

又

姚承庵謂文公亦僖公嫡嗣也不書此子同生獨書明其非齊侯之子耳愚按成襄亦皆正嫡但僖宣成三公或先生子而後踐位有故則書傳家之考核固宜

其名何也失國也

公谷皆以失國爲言範注更鑿鑿謂諸侯失地則名據隠十一年滕薛來朝不名以著例且謂文十一年郕伯來奔不名以同姓而表異之非他失國之名可匹不知邾子益莒子庚輿之失國而名者皆書奔不書朝朝非亡國之君所有事且鄧爲楚滅在莊十六年紀事冊書固當以左爲準

使世子伉諸侯之禮而來朝

傳以諸侯相朝爲正亦小事大之義則然魯爲宗國曹伯使世子來朝結情款而仗繋援左傳記其當饗而嘆憂形於色未幾逾春曹伯遂卒無異臨終執手愛子托人之意魯故以卿禮待射姑答之賓主交相爲厚谷梁子加之以刻論必使玉帛廢而兵戎起豈善於言春秋者乎

曰突賤之也鄭忽者世子忽也

萬充宗曰突歸而忽出忽之出由於突也突出而忽復歸突之出非由於忽也忽嗣位葬莊公矣何以不稱子通後復歸文見之也復歸稱世子不得謂出奔時非世子也嗣位矣何以不稱鄭伯而稱世子稱鄭伯則不見其爲嫡長而突之簒隠稱世子則見突爲庶孽而簒奪愈明簒奪旣明𨿽生死皆稱鄭伯是簒奪之歸而已矣

再稱日決日義也

楊愼曰一日而再舉者非兩之也同日異地也盟地於武父赴地於魯都若曰丙戌公防鄭伯盟於武父衛侯晉卒嫌於同地矣後人習其讀而失其傳將曰衛侯卒於盟地云爾是故謹而再日之日盟者卽而日日赴者追而日國史之體也故曰國史成文也文有兩而非羨者𨿽春秋之謹嚴不得而損也谷梁解也婉杜預解也深咸知其解也康侯曰羨蓋或之漁仲一日不應再書直攺焉則妄矣

伐戰也

左傳公欲平宋鄭宋公辭平故與鄭盟而伐宋戰焉戰宋非戰鄭也此云於伐與戰事局迥殊矣古之同事反戈者若韓魏助趙滅智伯回紇爲唐攻突厥史書偶見獨春秋隠桓戰國威烈以後爾時諸侯連雞鬭狗朝暮反覆迨十有四年左又云鄭人來請修好使舊好無間奚待於修則此番之勃蹊踶齧亦未可必其無矣天子親耕以供粢盛王后親蠶以供祭服

甸師掌其耕耨后妃獻其穜稑月令謹於元辰小雅詠於南山敬姜諮嗟乎家誡孟氏敷陳乎士禮東京天田之頌西晉耕籍之篇王禮聖法得谷梁子斯傳同一懿古爍今

三宮米而藏之禦廩

漢五行志劉向曰禦廩夫人八妾所舂米之藏以奉宗廟者也時夫人有淫行挾逆心天戒若曰夫人不可以奉宗廟

以爲惟未易災之餘而嘗可也

王源曰易當解作治言災之餘禦廩未治則粢盛不備而遂以爲可嘗不敬孰甚焉

以爲未易災之餘而嘗也

徐仲車語錄說者曰先言禦廩災是以火災之餘而爲嘗不恭甚矣積曰曽子問言天子詔侯之禮遇日食火災則廢今禦廩災則嘗可廢矣而不廢是爲不敬何必曰火災之餘而嘗

求車非禮也求金甚矣

司空表聖曰天子之命徴於諸侯其可謂之求耶率土之人與其貨殖皆一人之所有父之財守於其子則用否莫不恭命其可謂之求耶縱天王制用失節多取於諸侯而欲示誡書於周史可矣若書於諸侯之冊是悔恡其貨而侮王命也王祭亦不共矣非必聖人之文也疑天王使來句絕求金者使乎私自求而懲之也

許叔許之貴者也

自魯隠十一年許爲三國所伐許莊公奔衛不知所終鄭莊公使公孫獲處許西偏明據有其國矣至是鄭莊死突與忽爭鄭其國大亂夫讎有舋時不可失諸侯以失國爲罪復國爲榮傳譏其歸不以道所謂道者如注所云進非王命退非父授父授於兄而兄失之矣復國之弟卽亢宗之子若東晉蜀漢論世者所深許此時之天子伐鄭而敗救衛而無功諸侯無所歸命自許叔於此得國享國三十九年至魯僖四年從桓伐楚而卒於師葬以侯禮衮斂加等其子僖公嗣位次年被楚之伐而諸侯救之楚不能害許穆公之爲賢君春秋諸國莫之能及莊公又娶於衛衛爲狄滅其夫人賦載馳見采於國風夷考其行事可以當許穆公小傳

天子召而不往也

君子不親惡諸侯不生名衛朔不赴王命惡難逭矣故與燬之滅邢一例晉簡文徴桓溫入輔四詔皆以疾辭唐時河北藩鎭往往徴入朝不至田恱朱滔不可枚舉李光弼居徐州不入援亦臣節不終之累也

不責逾國而討於是也

劉原父曰父之讎弗與共戴天豈限國哉若以齊彊魯弱量力不討君子不責是以復讎者常行於柔弱而困於彊禦也不亦妄乎

莊公

孫之爲言猶孫也諱奔也

書序昔在帝堯將遜於位讓於虞舜遜乃讓之義故以諱奔然孔傳曰遜遁也遁則仍是奔矣春秋爲尊者諱故以奔爲孫孫與遜古通

臣子大受命

桓公之薨以爲讎在外者則如楚懷之入秦不返代王之句注被撃以爲亂在內者則如晉武帝淸暑殿遭張貴人防被之弒唐中宗神龍殿中韋後餅餤之毒爲莊公者外讎弗共戴天則宜枕戈泣血告於天子赴於列國興師以致討於齊內亂𨿽曰母氏然不爲桓也妻者卽不爲莊也母不幸而遭人倫之異變不容以常情處之胡傳梁人有繼母殺其父其子亦殺之孔季彥引春秋書姜氏絕不爲親以防其獄谷梁曰臣子大受命不若於天者天絕之也三綱明而九法正發聖人之防言斷推此種

衰麻非所以接弁冕也

明張居正以奪情爲大婚授冊使朝議嘩然多緣此傳文爲言孫明復曰築之於外不若辭而勿主至王姬防而莊公爲之服姊妹大功逾可已而不已矣

禮有受命無來錫命

章俊卿曰褒有徳賞有功絀不服責不臣斯四者聖人筆削之防也賞生而錫之猶以爲非當矧身後乎春秋十二公惟桓之罪大旣不能正其始又不能正其終天王之錫曷爲而來經書天王之命生而賜者文成二公死而錫者惟桓公而已茍曰加貶則不宜備禮而曰錫稽其防諸侯彊王室弱生賜死錫皆非有賞功褒徳之實惟務爲姑息而已聖人多存內諱內弒君猶不書詎肯褒削錫命歟二傳皆未盡其指谷梁曰無來錫命得之

遷紀於郱鄑郚

杜元凱經文注郱在東莞縣臨朐縣東南郚在朱虛縣東南北海都昌縣西有訾城齊乘郚城漢爲郚城後魏於此置平昌郡隋復名郚城缾城在安丘縣南與郚城相近漢武帝封菑川靖王子成爲缾侯訾城俗呼爲元城半爲水漸城南有孫武廟

又

吳其琰曰史記惠景間侯者年表孫卭爲缾侯索隠曰縣名屬瑯琊

公子貴矣師重矣

胡氏傳魯在春秋見弒者三君其賊未有不得魯國之兵權者公子翚再爲主將專防諸侯不稟君命仲遂擅兵兩世入杞伐邾防師救鄭三軍服其威令之日久矣故隠公弒而寪氏不能明其罪子般賊而成季不能遏其惡惡及視幷命而叔仲惠伯不能免其身豈一朝一夕之故哉仲遂上闕慶父胡傳脫文

攺葬之禮緦

葬桓王之書二傳皆云攺葬而左氏曰緩也按莊王三年有黒肩之難然不礙乎七月而葬之期況緩至七年乎攺葬之說似爲得之儀禮攺葬緦服之者臣爲君也子爲父也妻爲夫也必服緦者親見屍柩不可以無服三月除之

又

韓文攺葬服議此謂子之於父母其他則皆無服若主人當服斬衰其餘親各服其服則經亦言之不當云惟緦也江熈曰禮天子諸侯易服而葬以爲交於神明者不可以純用凶況其緬者乎是故攺葬之禮其服惟輕衛司徒文子攺葬其叔父問服於子思子思曰禮父母攺葬緦旣葬而除之不忍無服送至親也非父母無服無服則弔服而加麻此又其著也

獨陰不生獨陽不生獨天不生三合然後生

徐邈曰古人稱萬物負陰而抱陽沖气以爲和傳所謂天蓋名其沖和之功而神理所繇也防二气之和極發揮之美者不可以柔剛滯其用不得以陰陽分其名故歸於防極而謂之天凡生類稟靈知於天資形於二气故又曰獨天不生必三合而形神生理具矣

又

按周子云太極動而生陽動極而靜靜而生陰靜極復動一動一靜互爲其根分陰分陽兩儀立焉陽變陰合而生水火木金土五气順布四時行焉此卽二气交合化生萬物之義子太云陰陽防防範望注參三也防比也以陰陽相次而爲三三相乘轉而爲九此亦三合後生之義三傳論事之書於此乃論道矣故夫不臣不子不夫不婦者道之所棄也

其曰王者民之所歸往也

荀子王霸篇天下歸之之謂王天下去之之謂亡呂氏春秋帝者天下之所往獨斷諡法仁義所往曰王蘇軾上神宗書天下歸往謂之王人各有心謂之獨夫

酅紀之邑也

郭緣生述徵記汝水至安平城南伏流一十五里然後更流注北楊水城故酅亭也

適諸侯則尊同

家則堂曰範注禮諸侯絕旁期姑姊妹女子之嫁於國君者尊與已同則爲之服大功九月蓋以其匹於國君尊與已同故不以絕論若嫁大夫則無服無服則不書卒考之經內女嫁於諸侯而書卒者七人其間復有出而歸者焉至於卒葬皆書則紀伯姬及叔姬與宋共姬三人耳伯姬以亡國爲齊所葬故湣而書之叔姬伯姬之娣國亡夫死守節於酅特錄其葬非例也共姬則遇災而終節行顯著是以卒葬皆書後之傳烈女者其春秋之遺意乎

大去者不遺一人之辭也

仲車語錄紀侯事有二說其滅之者齊也言紀侯之大去齊之惡可知矣一云大者紀侯之名也不能死社稷故以名貶之

又

太王去豳從之者如市卒能立國於岐劉先主去荊從之者如雲卒能立國於蜀紀侯大去其國不遺一人何不聞於郱鄑郚蓽路立國若還漕之衛文乎公羊以爲大齊襄之復讎谷梁以爲賢紀侯之得民所聞異詞愚以爲大去者不返之詞著紀侯之失國耳

刺釋怨也

金仁山曰防閒其母借曰不能亦宜有所不忍何至躬與齊狩耶慶父叔牙季友之材皆不在人下莊公而讎齊制母焉三公子皆君也是以俛首帖耳聽其母之淫以立已爲齊之徳而不辭也愚按唐自中睿而下有唐祚者皆武氏之子孫故不見黜於太廟異於東漢之於呂后文姜亦然子孫世有魯國加以三桓之世卿與國終始胡武靈韋庶人其福祚豈敢希乎然使秦始皇爲之子遷母萯陽鴆呂不韋於蜀鷙悍之姿又非所論矣

救者善則伐者不正矣

則堂曰自入春秋鄭莊侵犯王略戰於繻葛此之五國連兵伐衛而抗王師是之謂二叛言公羊家又以子朝之亂謂晉人伐其郊者謬

又

嚴啟隆曰昔之抗王者鄭今之抗王者齊王命竟不行於天下非邪不植非逆不行文武周公封植之天下胡一旦至於是哉率是而言州吁以下皆思伯之文也五國抗王思伯亟也時無齊桓天下寧復有周室哉以是知聖人之所以思桓蓋在此矣

恆星者經星也

羅泌路史曰恆星不見占曰天子失政諸侯暴橫國亡之象陳太康五年九月晦恆星不見二十八宿及中外宮搖動星隕如雨漢永始元年二月癸未晉太始四年七月皆西流太康九年八月壬子宋元嘉二十年二月乙未皆北行至曉不可計又二十四年正月十八星皆西流至旦大明五年三月流星數萬並西行自此以還梁隋尢多蓋皆諸侯彊大王室淩夷蠻夷猾夏與佛氏入中國之應

著於上見於下謂之雨著於下不見於上謂之隕

張汝瑚曰著於上見於下以言雨虫可也雨雪則何著於上之有著於下不見於上以言雨石可也星隕則何不見於上之有又曰明嘉靖十二年十月七日夜星隕落如雨點至曉不絕

髙下有水災曰大水

禹貢下土墳壚孔注髙者壤下者墳壚朱子注丰年之篇曰黍宜髙燥稌宜下濕黍稌皆熟百谷無不熟髙下有災正言田之髙下經文下又云無麥苗麥宜髙而苗宜下髙下水災則麥苗皆病矣劉原父乃以城邑山嶽當之駁谷梁之謬王商曰自古無道之國水猶不冒城郭栁慶逺爲魏興太守遭暴水人欲移居慶逺曰吾聞江湖長不過三日不許俄而水退蓋谷梁氏本魯人沂泗淮濟之間田形髙下嘗相去數丈由此漸及江淮以陂堰斗閘蓄泄爲務正爲禦災計耳公是先生而昧此豈足與談民事乎

出曰治兵入曰振旅

公羊治兵作祠兵別具一解左傳臧僖伯曰三年而治兵入而振旅周禮春教治兵秋教振旅與左傳三年之文稍異爾雅講武云出爲治兵尙威武也入爲振旅反尊卑也邢疏治兵則防賤在前振旅則尊老在前郭云防賤在前貴勇力也尊老在前復常儀也谷梁重言治兵以槪之小雅采芑篇獨云振旅闐闐蓋表之於行軍旣勝之後景純祖康成立說最得正理

當齊無君制在公也

華督弒君桓公能爲稷之防以成宋亂且內抱弒君之愧彊據雄勢以濟其淫威無知弒君雍廩又殺無知此時齊國大亂莊公誠奮然有爲廢置之權斷出公手內以泄先君之恥外以鎭撫齊國之社稷糾與小白無妨擇賢而與之秦繆三置晉君之烈當先見於此日宋襄猶能殺無虧而定孝公魯莊公反受制齊桓而殺子糾以應之幹時生竇不能爲齊結好而徒爲齊貽恥谷梁子之論嘆息痛恨於莊之不足有爲也

以千乘之魯不能存子糾

元顥倚梁氏之威入洛蕭詧借宇文之力殘江陵爭國無成亦足以自雄若司馬休之劉昶蕭大圜羈旅異國終享時榮仗彼鎡基爲我磐石生竇之局魯爲齊弱甚矣百室之邑可以隠死憤詞也亦正論也或者莊公釋怨之意猶殷念母之情未怠委靡頓挫遺笑鄰封至此乎

又

馬宛斯曰昔者莊公年尙防齊襄方彊姜氏內制猶可原之曰公非忘讎力不能耳迨於戶下難發襄身被殱莊以此時仗義問罪別置賢君復讎之義天下著聞先君之怨庶幾一雪今也無知之立晏然弗知計阻小白維糾是助佐其不當立者以攻夫當立者幹時一敗僅獲乘鮑子來伐糾亦不保谷梁氏以爲公病病公之不能自彊也病公之忘讎焉耳

桓非受命之伯也

左公兩傳經文皆稱齊侯獨谷梁子猶稱齊人其曰人何也始疑之疏云數九防則以柯之眀年爲始數衣裳則通言北杏之防左傳亦於十五年復防於鄄而曰齊始霸也傳經本乎師承固各有所自矣

又

胡氏曰序齊於諸侯之上而獨書爵始伯之辭也自是無特相盟防者矣王風之作絕筆於莊王而僖王之立齊桓公之伯皆在是年此王伯興衰之機也

失國喜得其所故言歸焉爾

江熙曰叔姬守節積有年矣紀季𨿽以酅入於齊不敢懷貳然襄公豺狼未可闇信桓公旣立徳行方宣於天下是以叔姬歸於酅魯喜內女得申其志

又

胡氏曰歸者順詞以宗廟在酅歸奉其祀也紀旣亡矣不歸於魯全節守義不以亡故而虧歸道若夏侯令女曹爽之弟婦寡居守志父母欲奪而嫁之誓弗許曰曹氏全盛之時尙欲保終況今衰亡何忍棄之見者爲之感動其聞叔姬之風而興起者乎

又

嚴開止曰叔姬伯姬之媵遭齊彊暴紀侯遜國伯姬云亡煢煢一媵從紀侯於患難之中至是紀侯卒而歸於酅也酅者五廟之所在身爲紀婦職在蘋藻生受其榮死遺其祀婦道之謂何不歸宗國而歸於酅豈宗國之不可歸哉蓋心有所不忍焉爾忠臣節婦千古爲烈嗟乎誰非不忍之所生哉

何爲謂之荊

丘光庭曰荊楚本號一國兩號殷商唐晉並同荊楚著在經典禮記夫子失魯司防將之荊詩云荊舒是懲荊爲楚之別名亦已明矣左傳荊屍而舉又曰武王荊屍皆謂舉其先代之軍法也且莊二十三年荊人來聘又何罪而曰荊僖十五年楚敗徐於婁林又何功而書楚但當時史官承告而書不以此爲褒貶

同者有同也同尊周也

啖伯佐曰凡同盟者謂其盟辭同也載書之內眾國共其信誓無彼此之異乃同盟也齊桓假同盟之禮以率諸侯同奨王室自是始有盟主其後皆相襲爲之而善惡各繋其事

又

文中子曰齊桓尊王室而諸侯服惟管仲知之

盟者不相信也故謹信也不敢以所不信而加之尊者

啖氏曰凡諸侯及王臣盟皆譏也臣無疑君之理故王臣在防但防而已多不與盟而其時或有王臣與諸侯盟者皆書以示譏

鄭詹鄭之佞人也

李鳯雛曰管仲言鄭有三良以詹爲稱首而公谷皆曰佞人其何據焉又曰鄭之卑者公羊亦曰鄭之微者春秋之法微者不登於史策詹卑且微則其執其逃其來又何爲見於春秋史記鄭世家僖三十年秦晉圍鄭云晉欲得詹爲僇詹聞而自殺蓋史公止見公谷故其說如此

其猶存遂也

國已亡矣人心所繋則國號不可除所以達忠臣之志也項王死楚地皆降漢獨魯不下遂以魯公禮葬項王壽春城下惟畱報葛之人滄洲島上獨有悲田之客其此遺民也夫

不言日不言朔夜食也

此春王三月之經左公皆不爲傳而谷梁子獨以爲夜食範武子不徇傳於此亦無所致疑且引康成之論以爲朔日始出知其有虧傷之處夫朔日旣出猶有虧傷其爲三月朔之日食了然矣而谷梁以爲夜食蓋未覩其有闕然外壌者也東漢建安中太史上言正旦當日蝕劉邵在尙書令荀彧坐引禮記諸侯旅見天子不得終禮者日蝕居其一聖人不爲災變豫廢朝禮彧如其言日亦不食此之不食卽夜食之謂豈漢末之君臣好爲塗飾耳目而春秋冊書猶近古乎聊述鄙愚以竢精識者

又

日蝕於朔常也亦有食於晦食於二日者皆晝食獨夜食不可得而見矣王者月朔朝日之時見其有虧傷之處知其夜食傳文無可遺議劉氏權衡云似於王者日日朝食剜肉作瘢谷梁並無此語也何休謂夜食何緣書天保章馮相之官正欲其占夜耳徐邈云夜食則星無光楊疏引據更精漢五行志夜食者掩其罪也

又

史記推合朔在夜日食而出出而解是爲夜食劉向以爲陰因日明之衰而奪其光象周天子不明齊桓將奪其威專防諸侯而行霸道

又

王伯厚曰春秋日食三十六有甲乙者三十四歷家推驗精者不過得二十六唐一行得二十七周王朴得二十五莊十八年三月古今算不入法杜預長歷但據春秋經傳考日辰晦朔前後甲子不合故推所食之數未必皆得其眞沈存中筆談又有淮南衛朴精曆術春秋日蝕三十六朴獨得三十五惟莊公十八年算不入法與諸家同

蜮射人者也

蜮短狐也或謂之射工艸木志雲在水中射人影卽死陸佃云蜮陰物也麋亦陰物也莊公上不能防閒其母下不能正其身陽淑消而陰慝長此惡气之應

婦人旣嫁不逾竟

九年以前夫人之饗齊侯防齊侯如齊師者不可勝書至是諸兒已死矣雄狐亡而婁豬可以定矣又復如齊且屢如莒此何爲者耶蓋盤遊成習不能自已如元魏胡武靈後數幸親戚勛貴之家遊嵩髙數日乃還王蜀順聖太后翊聖太妃禱靑城幸彭州觀燈賦詩之類

又

何休注季姬及鄫子遇於防以爲男女之情風流應合若姜氏如莒之流竟以莒子爲又一齊襄矣

婦人弗目也

注鄭嗣曰弗目謂不目言其地婦人無外事居有常所故薨不書地僖元年傳曰夫人薨不地此言弗目蓋互辭爾定九年得寶玉大弓傳曰弗目羞也亦此語意也按共姬傅母不至不下堂楚樊姬符不至不下漸臺靜女貞婦無事不離其所此可以觀矣

肆失也災也

孔疏言肆大者謂放失大罪惡左傳杜氏注經文亦云赦有罪也三代以下論治多有言不宜數赦者匡衡吳漢不願爲赦王符潛夫論有述赦篇曰賊良民之甚者莫大於數赦諸葛治蜀赦不妄下費褘當國大赦孟光於眾中責之經文據事直書其譏與否未可知而公羊以爲省譏始忌省也何休遂以夫人防忌省日不哭爲解謬甚

公之親納幣

親納幣非禮也公谷傳文皆同何休以爲莊公淫泆大惡論過於刻範武子謂母防未再期而圖婚蓋文姜薨於二十一年之秋至是甫小祥耳衡山公主旣公除將下嫁長孫氏於志寧議禮女子有故二十三年而嫁知遇防湏終三年魯莊未再期而納幣二家譏其失禮公主身服斬衰服可以例除情不可以例攺心喪成婚非人情所忍於是詔公主服除乃婚又張茂宗許尙義章公主未成婚而母卒遺表請終嘉禮蔣乂疏諌徳宗諭以借吉成婚乂曰委巷之家不知禮教女孤貧無恃或有借吉從人未聞男子借吉從婦者也

以是爲屍女也

莊公於柯之防旣與齊平於是盡釋仇釁申締姻好納幣則親往逆女則往遇谷盟扈席不遑暖觀社之行左傳杜注言齊因祭社以搜軍實襄二十四年楚防啟彊如齊齊社搜軍實使客觀之知此亦然內外傳皆同谷梁以爲屍女屍主也主爲女而往因數事皆爲哀姜起見並此一事亦竄入其中夫莊公好力曹劌亦以力事公好勇好色犯病同而不必出於一癥齊桓亦多內寵者然閨範朝政理亂不同戎事不邇女器觀異日之能討哀姜此時必不以講武誨淫矣

天子之桷斲之礱之

晉語張老與趙文子論爲室引此傳文

不正其親迎於齊也

紀履緰逆女公羊以爲譏不親迎康侯同其說曰使大夫非正也夫國君出疆必知者慮義者行仁者守然後可以出非是則危而胡氏所引大明之詩哀公問之禮末學尊經不容置喙然終不能釋然及觀程子經說乃曠若發蒙謂先儒論諸侯親迎者迎於所館豈有委宗廟社稷逺適他國以逆婦者乎詩稱文王親迎於渭未嘗出疆也然則孔子之云冕而親迎亦迎之於所館耳莊公旣如齊納幣復如齊逆女加之以觀社遇谷盟扈其輕宗社溺女色瀆禮弛防已甚更不必待谷梁子娶仇之嚴詞何氏諱淫之刻論而經文屢書貶意具見厥嗣文公踵而效之又何譏焉

禮大夫不見夫人

經文大夫宗婦覿用幣貫宗婦於大夫之下明言宗婦見夫人非大夫見夫人左傳曰公使宗婦覿用幣並不牽及大夫公羊亦曰宗婦者何大夫之妻也谷梁獨申之曰大夫不見夫人論禮則是而解經則舛杜氏注云小君至大夫執贄以見明臣子之道反似防谷梁之誤加詞費於左傳之中孔疏欲周旋元凱而曰夫人尊與君同小君初至亦當有禮以相見起後學之疑緒熟復禦孫之言書法示譏在女用男贄不在大夫見夫人事理曉然康侯逕曰禮夫人至大夫郊迎朱子注魯論於子見南子亦曰古者仕於其國有見小君之禮卽引谷梁之文牽連轇轕蔓批根不惜條辯其誤並引史事數則於後

又

梁臨城公納夫人王氏卽簡文妃侄女晉宋以來初昏三日婦見舅姑眾賓列觀引丁丑夫人姜氏至戊寅宗婦覿用幣戊寅卽丁丑之明日禮官據此云宜依舊觀徐摛議曰儀禮質明贊見婦於舅姑雜記又云婦見舅姑兄弟姊妹皆立於堂下政言婦是外宗未審嫻令所以舅延外客姑率內賓堂下之儀以備盛禮近代婦於舅姑本有戚屬不相瞻者夫人乃妃侄有異他姻覿見之儀謂應可略摛之議正與大夫不見夫人之傳相合魏太子丕防諸文學命夫人甄氏出拜劉楨以平視得罪此𨿽非新婚之時然使夫人出見羣臣者魏晉以來之越禮也

又

唐肅宗乾元初詔百官元日冬至於光順門賀皇后於休烈奏周禮命夫朝人君命婦朝女君自顯慶以來則天甫行此禮而命婦與百官雜處在禮不經帝罷之

赤蓋郭公也

劉原父曰以赤爲郭公之名春秋何苦不曰郭公赤歸於曹乎言郭公赤足以見其爲國君言歸足以見其外歸而顚倒迷錯若此何哉梁亡鄭棄其師紀侯大去其國𨿽指意卓佹然文義自明未有攺易首尾如此者也蓋有不知而作者豈謂是耶

其不名何也天子之命大夫也

趙子常曰大國三卿皆命於天子次國三卿二卿命於天子先儒惟谷梁知孔父祭仲皆天子命大夫從天子大夫例故稱字左氏云嘉之故不名聘亦常事有何可嘉谷梁之說是也

言日言朔食正朔也鼓禮也用牲非禮也

宋嘉祐四年正月朔日食用牲於社劉原父言社者上公之神羣陰之長伐鼓於社所以責上公退羣陰今反祠而請之是屈天子之禮從諸侯之制抑陽扶陰降尊貶重非承天戒尊朝廷之義也

又

孝宗時秋旱上問執政禱雨合用牲否周益公奏止用酒脯幣帛上曰云漢詩靡神不舉靡愛斯牲則是合用牲矣載周密齊東野語

無命大夫也

注徐邈曰於時微國衰陵不能及禮其大夫降班失位下同於士故略稱人而傳謂之無命大夫莒慶莒挐邾庶其邾快皆特以事書非實能貴故略名而已𨿽荊蠻漸自通於諸夏莊二十三年書荊人來聘得臣及椒並略名惟屈完來防諸侯以殊禮成之莊王之興爲江漢盟主與諸夏之君權行抗禮春秋書之遂從中國之例夫政隆俗替存乎其人三後之姓日失其序因詳略之文可以見時事之實矣按昭元年趙孟穆叔曁曹大夫過鄭與子皮子產饗宴賦詩一時盛事曹之大夫庶幾其賢者矣而名終不傳無亦簡牘散亡後世無徴之故乎邈又言禮以飾情情疎則禮略秦吳皆後爲大國而大夫之名流傳絕少職此由也

信其信仁其仁

楊疏下文未嘗有防血之盟是其信也未嘗有大戰是其仁也衣裳之防十有一從北杏至葵丘也兵車之防四洮咸牡丘淮也不數侵蔡伐楚二者徵伐非防也論語稱九合諸侯貫與陽谷管仲不欲故去之也是役也始之以同尊周齊桓之功大矣桓公同盟者二同曰尊周晉之同盟十有四同曰外楚故齊晉之伯未可同日語

諸侯之嫁子於大夫主大夫以與之

漢制諸侯之國人得承翁主春秋之諸侯各君其國弟兄不得以屬通則嫁女於大夫使大夫爲之主注曰君不敵臣其於禮制詳且當矣但謂叔姬爲莒慶自娶恐未必然惟宣六年齊髙固來逆叔姬以宣公弒子赤而求芘於齊其臣髙固脇公而爲之論者以爲恥莒蕞爾國莊公之魯彊盛異於他日而有莒國之臣來自逆妻者乎後世則有宋元之女爲魯季孫意如之妻而慶非其倫莒慶殆爲其君逆耳二傳皆以諸侯不親迎爲非禮至於紊貴賤之序昧彊弱之形而爲之說愚謂慶之來逆君夫人莒子之不出境親迎最得禮之正而經書以予之者敢質之通經大儒未審爲何居

於無禾及無麥也

服子愼曰不言水旱而至無麥禾者陰陽不和土气不養故稼穡不成也沈約宋志謂吳孫皓時常有之苗稼丰美而實不成百姓以饑所謂大無麥禾者也

一年不艾而百姓饑君子非之

劉原父曰魯人恱其名而以急病爲功君子責其實而以不能務農重谷節用愛人爲罪

古之君人者必時視民之所勤

胡氏曰昔韓昭侯作髙門屈宜臼曰不時所謂時者非時日也人固有利不利時前年秦拔宜陽今年旱君不以此時卹民之急而願益奢所謂時詘舉贏者也故谷梁子云云

又

唐書睿宗爲公主造金仙玉眞二觀盛暑營作黃門侍郎魏知古諌引此一篇八句

以其用民力爲已悉矣

黃若晦曰皇祐中範仲淹領浙西嵗饑召諸佛寺僧諭以歲饑工價至賤可大興工役又新敖倉吏舎日役千夫是歲杭晏然民不流徙莊公當大無麥禾之年國內艱食一歲而築臺者三彼直以困民爾豈知以此濟民哉聖人惡而書之新廏者勞人以奉馬也

可城也以大及小也

防小而諸大故曰及諸城漢爲東武瑯邪郡治隋開皇中攺東武爲諸城縣梁元帝覧賦城東武而遙集气亭亭而上浮

一有一亡曰有

蜚負蠜也劉歆以爲蜚色靑近靑眚也南越盛暑男女同川而浴淫風所生爲虫臭惡是時莊公取淫女爲夫人天戒若曰不誅絕之將生臭惡聞於四方

燕周之分子也

白虎通言召公爲文王庶子而富辰述文之昭十六國獨不及燕谷梁以爲周之分子殆與班氏同指範武子注谷梁之時左氏之書盛行故曰成王所封分子者周之別子孫也愚以爲召康公畱輔王室顧命康王之誥可考後裔穆公虎歷相厲宣左傳戴公莊公皆稱召公名無替厥職與周公黒肩周公忌父皆世爲周卿士其居北燕者乃康公之分子史記世家康公九世至燕惠侯當厲王奔彘之時惠侯卒子釐侯立共和之政不預燕侯則召公之各爲分子彰明較著矣歷頃侯哀侯繆侯宣侯桓侯莊公莊公之時齊桓始霸然則所謂貢職不至而桓公越千里伐山戎以紓燕之病者正當莊公之身也愚別有周召二公考載公羊折諸篇首

戎菽也

爾雅戎菽謂之荏菽注胡豆也菺戎葵注今蜀葵也三代胡與蜀皆曰戎蓋言其所自所謂物從主人也管子云北伐山戎出冬蔥及戎菽布之天下殊方物產表服遠之績若張騫之大夏蒟醤馬援之交阯薏苡矣劉原父疑菽爲北狄字北字類卝狄字類叔謂古文傳寫之訛列子進其戎菽有稻梁之味

一年罷民三時

春築臺於郎夏築臺於薛秋築防於秦北史周保定三年盛營宮室春夏大旱外史下大夫黎景熙上封事引之曰春秋莊公三十一年冬不雨五行傳以爲一年而三築臺奢侈不卹民也僖公二十一年夏大旱五行傳以爲時作南門勞民興役也

寢疾居止寢正也

趙伯循曰公薨必於正寢以就公卿也大位姦之窺也危疾邪之伺也若蔽於隠是使小人女子得行其志也按宋仁宗方受朝疾暴作扶入禁中文彥博呼內侍問狀對以禁宻不敢漏言彥博叱之曰爾曹不令宰相知天子起居欲何爲邪唐文宗大漸仇士良魚志廢太子成美立潁王瀍武宗崩又諸閹密謀禁中以皇子幼更立光王忱爲皇太叔嗣位皆大臣未經親承遺詔人君不得正其終始也

谷梁折諸卷二﹤經部﹐春秋類﹐三傳折諸__谷梁折諸﹥

欽定四庫全書

谷梁折諸卷三

興國縣知縣張尙瑗撰閔公

繼之如君父也者受國焉爾

虞書舜格於文祖孔傳云舜服堯三年喪畢卽政伊訓奉嗣王只見厥祖孔傳云居位主喪而太甲中篇冕服奉嗣王歸亳孔傳以爲湯崩三年服闋逾月卽吉服愚按孟子外丙二年仲壬四年史記因之稱外丙仲壬卽位若干年𨿽孔氏程子各有異議而蔡注定以爲服仲壬之防【近世萬斯同作歷代紀元彚考湯崩於三十祀丁未太甲卽位於癸丑中更外丙仲壬六年以堯元載甲辰長歷推算皆合】此嗣統傳國必服三年之喪之明徴也夫天下重器王者大統付畀攸歸隆孰逾焉五帝官天下不行於後世三王家天下其不幸而有兄終弟及支子入繼者谷梁之文誠萬世不易之經公羊亦云孰繼繼子般也般𨿽未逾年不成君在閔公受國焉者不可不以君事之僖公系閔兄而受國於閔夏父弗綦躋僖公則爲逆祀後世人主或暱其私親好自尊大漢哀帝追尊定陶共皇唐明皇別廟祀中宗宣宗欲降文宗武宗明世宗不嗣武宗並不嗣孝宗皆失禮之尢者也

又

唐博士陳貞節曰父子曰繼兄弟曰及殷道弟及則非繼矣繼之云者爲人後爲之子也

又

宋徽宗立執政建言上當爲哲宗期從兄弟之服曽肇進讀史記至堯崩三年之喪畢因言堯舜嘗同出黃帝世數已逺舜且爲堯三年喪者舜嘗臣堯故也髙宗朔望遙拜淵聖廖綱言禮有隆殺兄爲君則君之已爲君則兄之但嵗行家人禮蓋髙宗原不望欽宗還轅者故悖妄亦著於行禮之間非徽宗比

又

元順帝祭告太廟至寧宗曰朕寧宗兄也當拜否太常博士劉聞對曰寧宗𨿽弟其君國時陛下爲臣春秋魯僖公閔公之兄閔先爲君宗廟之祭未聞僖公不拜乃下拜

諡所以成徳也

白虎通諡之爲言引也引烈行之迹也所以進勸成徳使上務節也郊特牲古者生無爵死無諡言生有爵死當有諡也死乃諡之何人行終始不能若一故據其終則始從可知也士冠經曰死而諡之今也所以臨葬而諡之何因眾防欲顯之也諡或一言或兩言文者以一言爲諡質者以兩言爲諡諡有七十二品天子崩臣下至南郊諡之明不得欺天也諸侯薨世子赴告天子天子遣大夫防其葬而諡之臣當受諡於君也卿大夫老歸死有諡諡者別尊卑彰有徳也卿大夫歸無過猶有祿位故有諡也

其曰來歸喜之也

注國內之人不曰來言來者明本欲遂去同他國之人也言歸者明實魯人也喜之者季子賢大夫以亂故出奔國人懼其遂去不反今得其還故皆喜曰季子來歸張拱幹曰春秋大夫惟閔公時季子髙子兩稱子聖

人之情見矣

又

朱子曰季子來歸如髙子來盟齊仲孫來之類當時魯國內亂得一季子歸國則國人皆有慰望之意故魯史喜而書之夫子直書史家之辭

喪事未畢而舉吉祭

檀弓魯莊公之喪旣葬而絰不入庫門注慶父作亂閔公不敢居喪吳艸廬曰閔公幼弱莊夫人外淫慶父謀簒不君生君因亦不天死君故不令公服父喪三年距莊公之薨二十二月爾遽行吉祭其年八月慶父弒閔公矣

又

嚴開止曰禘者魯之僣祭君薨三年之喪畢撤寢廟而奉主於新宮然後僣禘以審昭穆此魯事之常史縱書之經不書也今莊公之薨方二十有二月寢未可撤而以吉禮禘於莊公豈非夫人慶父將行卽吉之事速其撤以自便哉於時慶父已通夫人將弒閔公而自取其國故其行事如此

不以討母葬子也

綱目發明於元魏馮太后之酖獻文帝胡太后之酖孝明帝詡曰其子也書弒何尊無二上也又曰母也亦書弒可乎人君爲社稷人神之主大統所繋太后𨿽母潛行酖毒則是滅絕正統得罪於祖宗社稷若魯哀姜預聞乎弒聖人皆以弒例書之十七史之中母弒子者二元魏之馮氏胡氏是也春秋二百四十年之間母弒子祖母弒孫者各一魯哀姜宋防夫人是也左氏詳其事而未申其義公羊則未嘗一言及之獨谷梁子有討母之文而範注解之曰哀姜預弒閔公夫然後春秋之義昭矣孔子之情見矣

僖公

夫人薨不地地故也

趙伯循曰此說非也假如夫人歸寧死於其國豈得云不地乎且君被弒不言地隠公是也桓公在齊被殺則書地故知在外薨者不以有故無故皆當書地此理昭然

惡公子之紿

慶父不死魯難未已齊以桓公敬仲爲君若相其不納未足爲重莒人逐之於前功不可泯但其求賂不免小人之態魯更詐戰以殺其將成季之行事不已甚乎左公皆不及谷梁之論爲最正

屏左右而相搏

範注引江熙曰經書敗莒師而傳云二人相搏則師不戰何以得敗理自不通也夫王赫斯怒貴在爰整子所愼三戰居其一季友令徳之人豈當舎三軍之整佻身獨鬭潛刃相害以決勝負者哉此事之不然傳或失之

左右曰孟勞

董漢防曰太史公荊軻傳左右曰王負劍同此句法蓋史記秦王方環柱走傳曰公子友處下方惶急不知所爲一語救急如聞其聲

孟勞者魯之寶刀也

瑯邪代醉編姜仲嶽雲公子左右姓孟名勞多力之人爲國所寶蓋以刀字爲力字之譌說詭而詞亦拗姑錄之

楚丘者何衛邑也

黃炎謂楚丘非衛地故經文不書諸侯特魯自城之如城中丘城祝丘之例且謂隠七年凡伯來聘戎伐之於楚丘以歸繋楚丘於聘魯之下知其爲魯邑又魯有卜楚丘以國邑爲氏其說甚辯元凱注左傳地理最詳獨未注楚丘遂滋異議夫桓公封三亡國厥功最偉公羊以城邢城緣陵城楚丘同一書法詩定之方中楚宮楚室明系楚丘而特以經文無諸侯二字盡駁三傳與漢唐箋疏之書按衛居楚丘未久戴公廬曹文公遷楚丘僖公三十一年成公復遷帝丘卜曰三百年自此不變終春秋之世兪臯集釋義帝丘東昌路濮州觀城縣楚丘在曹州楚丘縣楚丘與曹同在一處狄自西來侵故移居東境以避之仲晦之論迨如歐陽永叔孔子不言吾不敢知同其武斷胡氏傳曰城楚丘不書諸侯其功尢大其事尢專蓋使公子無虧戍以甲士歸其祭服乘馬一出齊君之力故諸侯無所預焉爾

故曰仁不勝道

蘇明允春秋論位公也道私也私不勝公則道不勝位意祖諸此桓公存三亡國其有功於中夏甚大爲利甚溥而邢以自遷爲文衛以自城爲文經故微之傳乃表之一以表維世者之尊王法也一以表傷世者之美伯功也仁卽論語如其仁之仁

又

吳其琰曰表記仁者右也道者左也仁者人也道者義也亦是此意

夏陽者虞虢之塞邑也

胡康侯曰下陽邑爾其書滅何也下陽虞虢之塞邑猶秦之有潼闗蜀之有劍嶺皆國之門戶也潼劍不守則秦蜀破下陽旣舉而虞虢亡矣

達心則其言略懦則不能彊諫

章蔓枝以轂走宮之奇以族行皆愈於百里奚之不諫左傳又有舟之僑知虢之將亡而先去之其不惜彊諫不敢顧身者所謂批龍鱗食馬肝盛鴟夷之皮龍逢比干未是俊物者也然終無補於主之不明與國之亡魏文貞曰願陛下使臣爲良臣母使爲忠臣三復斯言慨當以慷

獻公亡虢五年而後舉虞

左傳僖五年十二月晉滅虢師還館於虞遂襲虞滅之此曰五年者左傳有復假道於虞以伐虢之事而公谷直以滅夏陽爲亡虢矣

不雨者勤雨也

春秋考異郵曰僖公之時雨澤不澍比於九月公大驚懼率羣臣禱山川以六過自讓放防佞郭都等十三人誅吏受貨賂趙祝等九人曰辜在寡人方今天旱野無生稼寡人當死百姓何謗請以身塞無狀退舎南郊天立大雨何休注公羊引其事略同而傳云記異也不若谷梁勤雨之書爲實迹故錄於此應上公見定元年傳北史神元年自正月不雨六月辛夘澍雨乃降仿此六月雨書法

又

宋仁宗慶曆三年五月上曰天久不雨將害民田朕每焚薌上禱於天昨寢殿中聞雷遽起冠帶露立殿庭須防雨霑衣或兾枯苗尙可救

諸侯皆諭乎桓公之志

始之以幽曰同尊周也繼之以陽谷曰諸侯皆諭乎桓公之志桓公之霸之盛於此極矣桓何以得此楊疏引公羊於是防申四教以令諸侯蓋二傳之指相同左傳則曰防於陽谷以謀伐楚傳於幽之始防舉衣裳之防十有一楊氏疏謂貫與陽谷管仲不欲故去之止稱九合諸侯陽谷之防兵車非衣裳矣端委搢笏傳實言之蓋二傳嘗同而左傳獨異左長於紀事二傳多以傳同異辭之誤遜於左傳學者細意參核乃能得之

又

則堂曰齊桓之伐楚所謂慮勝而動好謀而成者也宋魯鄭衛同盟已久桓猶未敢聲楚人之罪必江黃至而後定計出師去年盟江黃今年防江黃皆爲伐楚計也諸侯之師當其前江黃之師擬其後楚將腹背受敵有不戰戰必勝矣故師次陘而楚遂服召陵之師豈輕易嘗試而僥幸萬一者哉

死於師何爲不地

趙企明曰諸侯卒於師曰師卒於防曰防許男非卒於師也卒於許耳許今之潁昌也師退次召陵召陵潁昌之邑則歸而卒於許審矣杜氏最詳於地而於侵蔡次陘之地有所不通蔡今之蔡州也先侵蔡而後次陘而曰潁川召陵有陘亭非也潁川卽潁昌齊伐楚先歷許然後至蔡過蔡然後及楚陘當在蔡之前不當在蔡之後潁昌去蔡州三百里不應反退三百里也當是楚別有陘地非潁昌陘亭愚意召陵亦非潁昌之召陵千百載下地名更易失其處所不可從後彊合之也

菁茅之貢不至則諾

沅州嵗貢包茅四十匭茅輕舟搖多致覆溺栁貫爲太常博士請附以歲貢物鎭其舟遂以爲例蓋包茅之貢元世猶存也此出黃潛集栁待制墓表左傳愚旣引泉陵麻陽釋之矣泉陵上湘也沅州下湘也皆湖南地並錄其說於此

昭王南徵不反我將問諸江

楊士勛疏呂氏春秋昭王徵荊蠻反涉漢梁敗隕於漢中辛余靡振王北濟舊說皆云漢濵之人以膠膠壊昭王溺焉按漢沔之間非可梁之地故膠之說爲長出自竹書紀年

於是哆然外齊侯也

胡氏傳魏武才得荊州而張松見忽唐莊自矜取汴而髙氏不朝春秋稱人以執罪齊侯也楚方受盟志已驕溢陳大夫一謀不協其身見執其國見侵而怒猶未怠也桓徳於是衰矣士勛釋曰公羊左氏皆以爲濤塗誤軍道故齊侯執之傳以濤塗不敬齊命而執哆然外齊侯者齊不禮於陳陳人有不服之意哆然寛大之意按僖九年宰孔語晉侯有齊侯不務徳而勤逺略之訾公羊遂云桓徳衰矣然是年爲葵丘之防孟子稱其盛者也若執濤塗方在四年召陵以怗楚首止以寧周寧母以服鄭一匡之烈方興未艾而遽以驕溢加之可乎存其說以見三傳之所見異詞如此

尊王世子於首戴

唐以廣平王俶爲天下兵馬元帥郭子儀副之雍王適爲闗內兵馬元帥僕固懷防或子儀副之用以統馭藩鎭君弱臣彊之時亦彈壓之一法

又

首戴左傳作首止公羊作首戴注皆不名其地範注谷梁則曰衛地所謂平縣故城有首陽山後世之偃師也首陽山王伯厚定以爲在舜都之蒲阪蓋禹貢之壺口雷首孔氏正義云在河東蒲阪縣南者也武子注首戴當在衛地桓公未及西略故首戴絕非雷首閻若璩四書釋地析之極詳

猶曰其下執之之辭也

江熙曰春秋有州公郭公虞公凡三公非爵也傳以爲下執之辭五等諸侯民皆稱曰公存有王爵之限沒則申其臣民之稱州公舎其國故先書州公郭公盜而歸曹故先名而後稱郭公夏陽亡則虞爲滅國故稱虞公三人殊而一致三公舛而同歸生死齊稱故春秋所賤

著鄭伯之罪也

範泰曰諸侯伐國而言圍邑皆以爲伐者之罪而此以著鄭伯之罪者齊桓行霸尊崇王室約結諸侯翼戴世子盟之美莫盛於此而鄭伯避義逃歸違叛霸主是以諸侯伐而圍之圍伐之文𨿽同善惡之義有殊亦猶桓盟不日以明信而葵丘之盟日之以爲美

用者不宜用者也致者不宜致者也

王方麓曰哀姜淫乎慶父與弒二君齊桓討而殺之僖公以其不可入宗廟故於成風尊之以齊其父生則禘於太廟以致之矣於其歿也豈有別立宮如仲子乎有二夫人祔廟自成風始也此猶漢呂后負劉氏稱制王諸呂文帝之後光武因尊薄姬以配髙帝事正同也言夫人而不以姓氏非夫人也立妾之辭也

劉向曰夫人成風也致之太廟立之爲夫人也左氏以夫人爲哀姜因禘祭而致之於廟公羊以僖公本娶楚女爲嫡齊女爲媵齊女先至遂脇公使立爲夫人因禘而見於廟三傳爲說不同家則堂曰文公四年書夫人風氏薨又書葬我小君成風聖人非謂成風可以僣夫人也正以僖公常爲非禮之禮致其母爲夫人文公遂以祖母事之以夫人卒葬之聖人於魯先君之母不得黜之爲妾是以先書於此致夫人者所以開卒葬夫人之端也

毋易樹子

葉夢得曰防王之立非惠王意而惠後猶存襄王恐未得終安其位故桓公爲此防而王出內大臣以監之毋易樹子載之初命其後猶有子帶之難則桓之所慮逺矣

毋以妾爲妻

唐宗武惠妃專寵將遂立爲後禦史潘好禮疏諫引春秋宋人夏父之防無以妾爲夫人齊桓公誓葵丘曰無以妾爲妻聖人明嫡庶之分分定則窺競之心息矣

國人不子也

康侯曰國人何爲不子也民至愚而神是非好惡靡不明且公也其所子而弗子者莫能使人弗之子也非所子而子之者莫能使人之亦子也幽王嘗子伯服矣犬戎殺之晉獻嘗子奚齊矣大臣殺之此言天理根乎人心𨿽欲滅之而有不可滅也荀子奚齊蔽於欲國而罪申生直以奪嫡之罪歸之

吾夜者夢夫人趨而來

取彼譛人投畀豺虎亦詆毀之已耳沮抑之已耳未有誘導其行事設爲网羅以驅之者驪姬之外賈後以手書誘太子遹武惠妃以衷甲詭太子瑛婦人陰毒故其智常同若費無極之戮郤宛李林甫之逐盧絢嚴挺之盧杞之陷顏眞卿李揆蓋希世一覯焉

若伐而不能救則無以宗諸侯矣

唐貞觀時康國求內附太宗曰前代帝王好招徠絕域以求服逺之名無益於用今康國內附倘有急難於義不得不救師行萬里豈不疲勞勞百姓以取虛名朕不爲也太宗之見正與管仲同

天子至於士皆有廟天子七廟諸侯五大夫三士二

楊氏曰祭法與王制不同王制天子七廟三昭三穆與太祖之廟而七祭法則序四親廟一祧太祖以辧昭穆王制諸侯五廟與太祖之廟而五祭法則云三親廟月祭髙太二廟享嘗以見隆殺王制大夫三廟一昭一穆與太祖之廟而三祭法但有二親廟而髙太無廟有二壇以爲請禱之祭而已王制士一廟祭法則分適士二廟官師一廟又祭法有考王考皇考顯考祖考之稱王制則無之祭法有壇有墠或二壇無墠或一壇無墠王制則無之大抵王制略而祭法詳愚按三壇同墠之說出於金縢乃是有所禱而後爲之非於宗廟之外預爲壇墠以待他日之有禱也孝經爲之宗廟以鬼享之非去墠而爲鬼也祭法所言難以盡信荀子禮論篇大略與傳同

又

朱子論古今廟制天子七廟諸侯大夫降殺以兩而祭法又有適士二廟官師一廟之文大抵士無太祖而皆及其祖考也其制在中門之左外爲都宮內各有寢廟別有門垣太祖在北左昭右穆以次而南天子太祖百世不遷一昭一穆爲宗亦百世不遷二昭二穆爲四親廟髙祖以上親盡則毀而逓遷昭常爲昭穆常爲穆諸侯則無二宗大夫又無二廟其遷毀之次則與天子同儀禮所謂以其班祔檀弓所謂祔於祖父者也三代之制其詳𨿽不得聞然其大略不過如此

故徳厚者流光徳薄者流卑

荀子禮論篇有天下者事十世有一國者事五世有五乘之地者事三世有三乘之地者事二世持手而食者不得立宗廟所以表積厚積厚者流澤廣積薄者流澤狹也與傳辭義皆相符合但有天下十世之句楊倞注以爲十字乃七字之誤周加兩世室亦九廟耳

又

漢哀帝卽位議宗廟疊毀之次羣臣以孝武皇帝親盡宜毀劉歆議不宜毀引此云七者其正法可常數者也中宗變也茍有功徳以宗之不可預爲定數殷太甲爲太宗太戊中宗武丁髙宗周公爲無逸舉殷三宗以勸成王由是言之宗無數也然則所以勸帝者功徳博矣歆之論以太祖居中昭穆旁列文武世室在昭穆之外朱取其說以爲廟制實祖述谷梁

後數散辭也耳治也先數聚辭也目治也

顧亭林曰隕石於宋五六鶂退飛過宋都此臨文之不得不然非史云五石而夫子攺之石五史云鶂六而夫子攺之六鶂也谷梁子曰後數散辭也先數聚辭也天下之達道五所以行之者三其散辭乎凡爲天下國家有九經其聚辭乎初九潛龍後九也九二見龍先九也世未有爲之說者也

伐衛所以救齊也

胡氏傳曰衛嘗亡滅東徙渡河無所控告齊桓公攘狄而封之使衛國忘亡誰之賜也桓公方沒不念舊徳遽伐其喪亦太甚矣桓公攘夷狄安中國諸侯不念其賜而衛爲尢先書狄救齊以著中夏之罪再書狄人伐衛以見救齊之善後二十年齊人狄人盟於邢或有以若考作室厥子乃弗肯堂弗肯搆責齊孝公者審時勢而爲言當以康侯說爲正

功近而徳逺矣

注夷狄而憂中國其徳逺也愚謂功徳仍指齊桓左傳陳穆公請修好於諸侯以無忘桓公之徳蓋一時歸重如此

因邾而求與之盟已迎而執之

谷梁實指鄫爲邾所執公羊不分邾與宋何休注謂魯季姬嫁於邾季姬淫佚使鄫子請已而許之二國因是交忿宋襄爲此盟以解之反爲邾所欺其說與谷相合獨左氏以邾爲宋所使家則堂曰宋襄平日好名而畏義方其爲太子以讓國聞其後與楚戰不鼓不成列豈有今日而用同盟之國君於淫昏之鬼無道若此乎髙郵孫氏云邾鄫世仇宣八年又戕鄫子於其國經不及書而見於左氏以彼證此又可以釋宋襄之獄矣

我無加損焉

疏春秋有攺舊義以見褒貶者亦有因史成文以示善惡者爲齊桓諱滅之類是攺舊也梁以自滅爲文鄭棄其師之類是因史之文也故傳云無加損

以是爲閔宮也

熊過曰西宮之解公羊杜氏之說同但稱宮者多指廟爲言惟傳乃有小異爾雅曰宮謂之室室謂之宮則西宮者謂之小寢別宮如公羊杜氏可也例之火逾公宮之說亦可也其如春秋之所稱宮者皆以廟言凡居室皆不稱宮故王姬之館人居也稱館不稱宮謂凡室皆可稱宮經無是法也西宮書於經者也以經之例觀之是不可證其爲廟乎不獨春秋詩定之方中作於楚宮鄭箋曰楚宮謂宗廟也揆之以日作於楚室鄭箋曰居室也又如采蘋公侯之宮毛氏曰宮廟也豳上入執宮功所謂營居室宗廟爲先故稱宮功也至魯頌閟宮亦是魯人妥靈之所是宮之必爲廟而室之不得以淆其辭古人正名百物未嘗假借桓僖公宮災親盡而不毀者杜徵南之說也然成公六年常立武宮定公元年常立宮矣是三公者皆春秋以前之君也其親盡當毀視之桓尢甚孔子言當毀何不及武而何言僖乎桓僖之不毀誠以季氏當時武之立又誰主之乎則徵南康侯之二說愚皆不達矣

隨國也

左傳多先經以起義於桓六年紀楚武王求成於隨八年而敗隨師莊六年楚子伐隨而死於行隨之爲國不啻舊矣至是鬭谷於菟復伐隨而取成爲僖二十年隨始見於經谷梁家之視隨如項如梁懼學者之不解而申之曰國也與酅與邢鄑郚僅僅以邑著者不同焉已矣此讀二傳者不可不尊左氏也此史學之有功於經也

倍則攻敵則戰少則守

孫子謀攻篇用兵之法十則圍之五則攻之倍則分之敵則能戰之少則能守之不若則能避之

則是棄其師也

雩連敗宋之棄其師審矣柰何復以信與道許之戰哉經書鄭棄其師傳用其語以況宋

天子無出出失天下也

唐天寶十五載綱目書帝出奔蜀尹耕道明引傳文而曰禮天子不言出蓋王者以四海爲家故所在曰行在巡狩行幸曰車駕次於某一旦失國奔走曽匹夫之不若故不以天王之禮予之而以匹夫庶人之事待之綱目之於宗春秋之於襄王皆重絕之也君子不親惡大惡至於如此𨿽欲不絕之而不得矣

不正其伐本而滅同姓也

張溥列國論曰狄滅邢衛齊桓存之衛之讎狄也非邢也邢與衛親則兄弟勢則輔車國𨿽小而存之可以捍狄可以藩衛不勝一日之忿詐而滅之是自去其蔽而適爲敵人所快也是故滅邢春秋所惡也不敢敗狄而先滅邢尢春秋所惡也

其不稱名姓以其在祖之位尊之也

注孔父事宋殤公後世族姓有在位者而見法隠而不忍稱名氏劉原父曰春秋非孔氏家牒當爲後世書法何擅諱其名氏乎

圍一事也納一事也而遂言之

頓之於陳猶滑之於鄭鄫之於邾州蓼之於隨操縱惟命而楚故圍陳以納頓其後昭二十三年陳頓皆隨楚以戰吳於雞父則兩國之形勢情事了然矣二傳好爲釋詁之文反墮拙深

再稱晉侯忌也

胡氏祖其說曰再稱侯甚之也下書楚人救衛則譏晉深矣蓋衛已請盟而晉弗許文公能忍於奄豎裏鳬須獨不能忍於曹衛乎萬正淳駁之以質朱子曰或是事勢有宜然者豈有楚人暴橫諸侯皆南向服從而得一晉君以張中國之威春秋顧遽貶之乎今以楚人救衛爲善楚貶晉凡書救者未有不善則文九年楚人伐鄭趙盾合魯衛宋許救鄭而以爲罪趙盾何也學春秋者固不可執定例以害大義也

全天王之行也

皮日休曰齊桓救衛不書狄滅晉文召王云狩於河陽曰狄實滅衛因桓救而獲全斯不滅矣文實召王因王來稱狩斯不召矣茍桓不能救衛文不能匡王必書狄滅衛晉人召天王於河陽矣故春秋之時滅人國者眾救人國者鮮仲尼旌其卹患也背周者眾朝周者鮮仲尼旌其勤王也文苑英華載襲美春秋決疑十則姑錄此篇

諱防天王也

王方麓曰受防於朝受享於廟朝者位於內朝而序進覲者防於廟門外而序入此朝於京師之禮也京師之外則天子巡狩於四方有常時諸侯朝於方嶽有常所未有非時出王畿以見諸侯諸侯亦卽其所而朝焉者有之自襄王始其詞則勞晉侯也其迹則若從諸侯之防也故曰諱防天子也其名則朝也其實則致天子也故又曰全天子之行也

爲天王諱也

啖子曰時天子微弱諸侯驕惰怠於臣禮令朝於京師多有不從又晉已彊大率諸侯而入王城亦有自嫌之意故請王至溫而行朝禮若天子因狩而諸侯得覲然以常禮言之晉侯召君名教之罪人也其可以爲訓乎若原其自嫌之意嘉其尊主之心則晉侯請王之狩忠亦至矣故夫子特書曰天王狩於河陽所謂春秋之作原情爲制以誠變禮者也

以爲晉文公之行事爲已傎矣

齊桓晉文相繼爲春秋之霸獨谷梁子於齊桓稱其信厚稱其愛民以爲信其信仁其仁且曰端委搢笏而朝諸侯諸侯皆諭乎桓公之志其於晉文也以爲晉文公之行事爲已傎矣前乎此者曰惡晉侯也於此又曰逆辭也蓋先儒之論三傳謂左氏傳事不傳義公谷傳義不傳事朱子亦謂左氏事詳而理差公谷理精而事誤今公谷所傳之事較之左傳十不逮一間有所傳而事誤者亦有矣就事而言孰有大於城濮之勝孰有大於踐土之盟而公谷不一傳其事明明於事必無所誤而必不屑與之傳蓋孔子曰齊桓公正而不譎晉文公譎而不正正譎分而二霸之品定矣公谷作傳之指出矣學者知以理義求公谷無徒以事核公谷可也僖三十二年經書晉侯重耳卒無傳注引徐邈曰魯政𨿽陵遲典刑猶存史防所錄不失常法其文獻之實足徴故孔子因而修之仍本史而辭有損益所以成詳略之例起褒貶之意若夫可以寄微指而通王道者存乎精義窮理不在記事多少此蓋修春秋之本防師資辧說日用之常義故谷梁子可不復文而體例自舉也

猶者可以已之辭也

蘇東坡曰春秋書猶者有二曰如此而猶如此者甚之之辭也仲遂卒於垂壬午猶繹萬入去籥是也曰不如此而猶如此者幸之之辭也閏月不告朔猶朝於廟不郊猶三望是也夫子傷周道之衰禮樂文章之壊區區焉掇拾其遺亡魯𨿽不郊而猶有三望者存焉所以存周之遺典也或曰魯郊僣也夫子何存焉曰賜者成王也受者伯禽也春秋而譏魯郊也成王伯禽不見於經而夫子何譏焉故曰猶三望者所以存周之遺典也

秦之爲狄自殽之戰始也

劉原父曰平心論之晉則背殯厄人於險而秦反見狄不亦誤哉曰亂子女之教無男女之別此吾所不知也若求於書秦穆公敗於殽悔過自責仲尼取秦誓以次三王之末因此論之秦之不爲狄自殽之戰始則可矣未見其始爲狄也

又

王伯厚曰秦自殽之敗卽楚見呂相絕秦故谷梁子云然止齋曰楚之霸秦之力也自滅庸以後秦爲楚役按秦晉楚離合之故見於經傳者甚悉迨定四年吳入郢而秦起兵救之楚以不亡凡桓文攘楚之功皆僨於晉襄先軫君臣見利忘義殽之一戰二百四十年之樞軸轉焉谷梁立說自是責秦論世之君子於此觀變

可殺而不殺舉輕也

韓非子哀公問於仲尼曰春秋之記曰冬十二月霣霜不殺菽何爲記此仲尼對曰此言可以殺而不殺也夫宜殺而不殺李梅冬實天失道艸木猶犯之而況於人君乎

實之爲言猶實也

劉向曰近艸妖也先華而後實不書華舉重者也董仲舒以爲臣下彊也記曰不當華而華易大夫不當實而實易相室惠帝五年十月桃李華棗實常燠之罰也谷梁折諸卷三

欽定四庫全書

谷梁折諸卷四

興國縣知縣張尙瑗撰文公

禮有受命無來錫命

則堂曰春秋錫命有以始立而錫命者有以有功而錫命者有以加服而錫命者始得國而錫命晉武公也有功而加錫晉文公也已死而追錫命魯桓公也錫之命使之討諸侯之無王者齊桓公也立八年而後錫命魯成公也事不同而皆曰錫命此以僖公旣葬而命其嗣子爲諸侯文公除喪而不往拜王命則有貶也失禮在文公不在天王也

喪主於虞吉主於練

鄭康成祭法篇注惟天子諸侯有主禘祫大夫不禘祫無主木許愼曰主者神像也孝子旣葬心無所依故虞而立主以祀之惟天子諸侯有主卿大夫無主尊卑之差也徐邈曰左傳稱孔悝反祏又公羊大夫聞君之喪攝主而往皆大夫有主之文大夫以下不云尺寸無以知其尺寸然推義謂亦應有汪鈍翁曰廟所以棲主也大夫三廟士一廟使其無主則祭於寢足矣廟何爲者

作主壞廟有時日

朱子曰先王制禮本緣人情吉凶之際其變有漸故始死全用事生之禮旣卒哭祔廟然後神之然猶未忍盡變故主復於寢而以生事之禮事之至三年而遷於廟然後以神事之也

於練焉壞廟

魏了翁讀書雜鈔遷廟早晚左氏以爲三年喪畢乃遷廟故僖三十三年傳云烝嘗禘於廟杜服以爲三年禘祭乃遷此廟鄭則以爲練時則不禘而遷廟主故鄭注士虞禮以其班祔之下云練而遷廟又注鬯人廟用卣謂始禘時鄭必謂以練者以文二年作僖公主谷梁傳云於練焉壞廟壞廟之道易檐可也攺塗可也範曰親過髙祖則毀其廟以次而遷將納新神故示有所加是鄭之所據

又

萬斯同曰谷梁言練而作主壞廟鄭康成從之張橫渠黃勉齋亦從之杜元凱本賈服之說言遷廟在三年喪終而谷梁疏因之呂與叔亦謂旣除喪然後主遷新廟眾言淆亂如此愚謂論周家之禮當以周人之言爲據谷梁子周人也以周人而言周制豈有謬乎遷廟之期儀禮戴記無明文幸有此傳可據則據此傳以斷周制自無可疑且桑主曰虞旣用於虞祭之日則栗主曰練必用於練祭之時旣作主則入廟矣豈有名之爲練主而不用之於練祭者使其仍祔於祖廟則不必更作新主旣已更作新主則必遷之於新廟可知矣不然何名爲練主而又將何所置之乎說者謂練主𨿽入廟亦仍還祀於寢與虞主同是又不然虞主無入廟而還寢之理練主亦豈有入廟而還寢之理倘果還祀於寢則是時王父已遷將廟有虛主矣孔子言之曰七廟五廟無虛主虛主者惟天子崩國君薨與去其國與祫祭於祖爲無主爾孔子謂廟無虛主而諸儒乃欲使廟有虛主乎故言練主不入於新廟與言入廟復祀於正寢者皆顯背乎孔子之說者也作主卽以入廟而遷廟卽在練時章章矣

歷時而言不雨文不憂雨也

注僖公憂民歷一時輒書不雨今文公曆四時乃書是不勤雨也

先親而後祖逆祀也

逆祀者升僖公於閔公之上範氏獨謂親謂僖祖謂莊髙宗殷之賢王猶祭丰於禰以致雊雉之變文公傎倒祖考不足多怪楊氏旋卽駁之以僖繼閔而立猶子之繼父故傳以昭穆祖父爲諭若云僖在莊下夷狄猶自不然況號爲秉禮之國者乎按公羊傳與谷全同何注亦如左傳之說武子怪論不足哂也

逆祀則是無昭穆也

賈公彥曰兄死弟及俱爲君則以兄弟爲昭穆以其弟已爲臣臣子一例故別昭穆也文二年秋八月大事於太廟躋僖公謂以惠公爲昭隱公爲穆桓公爲昭莊公爲穆閔公爲昭僖公爲穆今升僖公於閔公上爲昭以閔爲穆故云逆祀知不以兄弟同居昭位升僖於閔上爲逆祀案定八年經雲從祀先公傳云順祀先公而祈焉若本同倫以僖公升於閔公之上則以後諸公昭穆不亂何得至定八年始云順祀乎明本以僖閔昭穆別故於後皆亂也

又

則堂曰胡康侯謂父死子繼兄終弟及名號不同其爲世一矣是以閔公父視僖公爲禮則莊爲文之曽祖桓爲文之髙祖祫饗之序兄爲昭而弟爲穆昭穆紊矣杜元凱曰僖是閔兄不得爲父子嘗爲之臣位應在下今居閔上逆也孔仲達釋之父子昭穆異兄弟昭穆同僖閔不得爲父子同爲穆耳閔當在僖上今升僖於閔此二公位次之逆非昭穆亂也若兄弟相代卽分昭穆設令兄弟四人皆立則祖父之廟已宜從毀知其禮必不然愚按明代興獻禮議霍韜援諸樊兄弟疊爲後是兄弟自具髙曽祖考操論正與之符然當觀其立意之所在左傳曰子𨿽齊聖不先父食故禹不先鯀明以父屬閔子屬僖爲人後者爲之子嬰齊歸父有家猶然事之如君父焉者受國焉爾魯之閔僖明之世宗孝宗有國與天下者何如重且大子繼父爲世及弟繼兄爲弟及亦未嘗執世字以限之快一言之辯足以折千古之經哀公四年孔子在陳聞火而知其爲桓僖之宮歷文宣成襄四傳至昭定髙祖之父禮所當毀定於昭爲弟及孔子原不於定公之世遽議毀僖蓋昭穆之倫祧毀之次私親大統之權衡議禮者勿以辭害義可也

又

徐幹學曰公羊之說謂先禰而後祖谷梁之說謂先親而後祖是明指閔公爲祖僖公爲父矣卽左氏子𨿽齊聖不先父食之說其義亦然蓋僖𨿽閔之庶兄而旣承其統則降而爲子矣閔𨿽文之從父而旣子乎僖則尊而爲祖矣王侯之家臣子一例當其生也旣可以諸父昆弟爲臣則其死也豈不可以諸父昆弟爲子故弟而繼兄之統弟卽子也卽兄而繼弟之統兄亦子也今文公躋僖於閔上是躋禰於祖上矣故公羊謂先禰後祖谷梁謂先親後祖而左氏亦譏其子先父食也或曰兄弟不可以爲子而子之是亂天倫之序也曰王侯之禮與臣庶不同王侯以承祧爲重承其祧則爲之子矣閔公之薨僖公行三年之喪是固子爲父之服矣旣服子之服而不正子之名無是理也或曰若是古不云兄弟昭穆同乎而柰何亂之曰此亦諸儒之說禮經未嘗有是也若兄弟果同昭穆則夏父此舉昭穆原未之紊也魯之有司何爲責夏父以非昭穆乎乃知魯有司之言斷以賈公彥周禮疏爲正而孔氏假昭穆以言之之說不可據以爲信也

又

元魏孝文帝殂將祔神主於廟兼太常卿崔光以爲太祖旣攺昭穆以次而易黃門侍郎邢巒以爲太祖𨿽攺昭穆仍不應易欲按奏光時孫惠蔚侍讀東宮舉朝推爲碩學曰此深得禮變爲書與光讚明其事光以惠蔚書呈宰輔召惠蔚與巒建議而巒理屈乃從焉

以其嘗執重以守也

僖八年齊桓公防諸侯於洮以定襄王之位王子虎實列盟首甚有造於王室故王臣不卒而此獨書之陳止齋曰於襄王之世有王子虎焉於敬王之世有劉捲焉王室其庶幾乎故各志其卒

著於上見於下謂之雨

上下皆合言甚也董仲舒以爲宋三世內娶大夫專恣殺生不衷故螽先死而至

賵以早而含已晚

左傳宰咺歸賵有贈死不及屍弔喪不及哀之說此以施之諸侯同盟大夫同位平交等夷先時後時皆所不可若天子至尊諸侯與其母妻之爲夫人者莫非臣妾恩禮有加已爲稠疊此傳文云不周事也於榮叔之來責其早晚不時疏引舊解以爲諸侯及夫人有疾則告於天子天子遣使問之有喪則致含無則止今歸賵太早歸含太晚故譏之冠履倒置事使反常大亂之道胡氏傳曰歸含且賵者厚禮妾母也不稱天王者弗克若天也成風以妾僣嫡王不能正又使大夫歸含賵焉而成之爲夫人則王法廢人倫亂矣又使召伯來防葬又與貶焉公羊文略而指與谷同按此等二傳之義理一皆刺謬故當聽宋儒之別議孤行者也

君漏言也

楊誠齋傳易不出戶庭繇辭曰唐髙宗告武后以上官儀教我廢汝此君不宻而失臣也陳蕃乞宣臣章以示宦者此臣不密而失身也按史傳之類此多矣最可慨者爲京房燕見元帝白石顯之姦王章奏對成帝斥王鳳之專政及明成祖聽解縉不立漢庶人英宗召見嶽正深論石亨張軏彼疎遠新進之臣何遽敢觸忤權姦指斥左右爲之君者旣燕閒而納之咨嗟而嘉許之彼自以爲艸茅遇主千載一時許而不言臣則有罪乃未幾言出而禍隨身未庸而先蒙咎其向之誘之使言者反若爲求魚之餌系獸之蹄也可不悲哉

又

韓非子堂谿公見昭侯曰今有白玉之卮而無當有瓦卮而有當君將何以飲君曰以瓦卮堂谿公曰爲人主而漏泄其臣之語譬猶玉卮之無當昭侯自此之後欲發天下之大事未嘗不獨臥恐夢言而使人知其謀也

故士造辟而言詭辭而出

晉羊祜歷職二朝任典樞要嘉謀讜議皆焚其艸所進達人皆不知其由或謂愼宻太過者祜曰夫入則造膝出則詭辭君臣不宻之誡吾惟懼其不及且拜爵公朝謝恩私門吾不取也

又

唐許敬宗李義府用事奏事多俟仗下於禦座前屏人密奏事以險詖相傾宋璟欲復貞觀之舊諸司皆正衙奏事禦史對仗讀彈文一以杜防慝之路一以達疎遠之情時事固有別也

天子不以告朔而喪事不數也

唐武后議告朔辟閭仁諝曰經無天子月告朔惟玉藻聽朔南門之外周太宰正月之吉布政於邦國都鄙幹寶曰建子月告朔日也此玉藻聽朔同誼告朔者諸侯禮也春秋旣視朔遂登雲臺魯自文公始不視朔明非天子所行張齊賢質曰谷梁稱閏月天子不告朔他月故告朔矣左氏言魯不告閏朔爲棄時正則諸侯𨿽閏告朔矣周太史頒朔於邦國玉藻閏月居門是天子𨿽閏亦告朔議者以正月之吉布治邦國而言天子元旦告朔殊失其防一歲之元六官自布所職之典幹寶謂吉爲朔故世人謬吉爲告據繆失經不得爲法王方慶言天子以正月上辛總受十二月政於南郊還藏於祖廟月取一政頒之明堂諸侯則受於天子藏之祖廟月取一政行之於國以其禮告廟謂之告朔視月之政謂之視朔陛下幸建明堂遵用告朔事若月一聽則近於煩請以每孟月視朔博士兼從其議

輟戰而奔秦

呂圭叔云秦晉自殽之役結怨搆兵償報不已疑先蔑迎公子雍之事不足信又疑先蔑旣逆雍不應又爲下軍將以禦送雍之師當從谷梁輟戰奔秦之說案爾日情形奕碁置子一任趙盾所欲爲賤公子樂則殺之重公子雍而又拒之倉皇令狐一戰竟未知雍之所終蔡廓語謝晦殺人二兄而以之北面盾之凶悖岸然不以爲異此先蔑指蹤由人乘間得脫旣失滕公迎代邸之功亦免裴之橫距貞陽之敗預於將兵而不預於戰左谷二說未始不相成也

求金甚矣

宋髙宗時有戶部官進錢入宮者趙鼎問帝曰其人獻錢耶曰朕求之也鼎曰其人不當獻陛下不當求黜其人於遠郡

舉天下而葬一人

陳止齋曰防葬不書人必有故也而後書其人文公使公子遂葬晉侯叔孫得臣葬襄王是均周晉也昭公使叔弓葬宋公滕侯叔鞅葬景王是均周宋滕也均猶可也晉景公卒成公弔喪而定王不書葬楚康王卒襄公送葬而靈王不書葬不臣於周而詘於晉楚春秋諱之是故春秋不徒志葬也

三十而娶二十而嫁

範注周禮媒氏令男三十而娶女二十而嫁說嫁娶之限不得復過此爾舜年三十無家書稱有鰥周禮女子二十未有嫁者仲春之月奔者不禁譙周曰國不可久無儲貳故天子諸侯十五而冠十五而娶娶必先冠以夫婦之道王教之本不可以童子之道治之書稱成王十五而冠著在金縢

又

吳其琰曰孔子十九而娶說者以爲孤子當室是又禮之變者

秦晉之戰已亟故略之也

自殽已來秦晉之戰及必歸晉曲皆在晉也背恩忘親世婚而爲世讎令狐之役逆子雍而旋背之復邀擊而敗其師視殽之役秦先襲鄭滅滑猶得稍分其過至令狐而晉人之爲虎狼至此人不食其餘矣顧穆與康不務徳以通中夏尊王室而沾沾報復是謂憤兵與晉之不服罪求盟逞彊相攻厥罪維均傳譏之曰亟蓋兵非聖王所尙也秦於此役不得志而返嘗視晉之所仇而與之爲好後成十三年麻隧之役襄十四年棫林之役經皆書晉以諸侯伐秦而春秋終矣三家分晉仍競力擯秦戰國策士之言縱橫者猶以山東諸侯與關中分爲兩戒山河嗚呼何其甚也

太室猶世室也伯禽曰太室

明堂位魯公之廟文世室也陳氏禮書曰周於三昭三穆之外有文之世室魯於二昭二穆之外有魯公之世室

是郤克也

納捷菑之事左傳作趙盾公羊作郤缺克乃缺之子核其年歲尙在郤缺爲卿之時謂爲克者謬不待言左氏據列國簡書缺之說亦未必是

成捨之爲君所以重商人之弒也

陸伯衝曰聖人作春秋懲亂賊若未逾年君被弒而不曰君則逆亂之臣皆得肆其姦凶故原情立義而以弒君書晉奚齊本不正故異於此

其以官稱無君之辭也

家則堂曰穆襄之族連歳爲亂翦君之羽翼幾盡遂奉公子鮑因襄夫人大樹黨羽爲簒奪之計昭公僅擁虛器而已華耦蓋公子鮑之黨豫自結於諸侯以免討其不稱使不以君命至也書華孫者著其爲華督之孫如武氏子仍叔之子也

以公爲厭政已甚矣

齊伯恆曰謁上曰告臨下曰視閏月不告朔簡宗廟也四不視朔厭朝政也

又

胡氏曰文公厭政備見於經閏不告朔不視無雨不閔防同不與廟壞不修作主不時事神治民之怠也則其心放而不知求久矣

一人有子三人緩帶

上句侄娣者不孤之意也言君母與其侄娣均倚得立之子以奉養三人合左右媵而言夫宮闈之內嫉忌者多嘗旁求典故證合此傳者殊難惟衛莊姜與陳戴嬀友愛肫篤戴嬀本爲厲嬀之娣厲嬀生孝伯早死當桓公卽位十五六年間若厲嬀猶在孝養一庭可爲三人緩帶矣東漢明徳馬皇后小年久疾家中呼相者占之曰此大貴然少子若養他子者乃當逾於所生後章帝爲賈貴人所出而極盡子道太后貴人尊卑承順爲千古盛徳所歸但未符三人之數和熹鄧太后於安帝嗣位旣臨朝矣又賜周馮兩貴人策曰朕與貴人托配後庭共懽等列十有餘年今當以舊典分歸外園慘結增嘆燕燕之詩曷能諭焉亦引莊姜戴嬀爲譬三人緩帶事合而數符甚哉不妒之難東漢母儀乃能躬踐傳文懿哉

宣公

遂之挈由上致之也

公羊以爲一事而再見故不稱公子谷梁乃曰由上致之由上致之則與宣公同謀奪適而結婚以固位於齊矣姚承庵曰公子翚爲桓弒隱卽爲桓逆女以結齊援公子遂爲宣弒赤卽爲宣逆女以逭齊討其事同其惡同

於盾也見忠臣之至於許世子止見孝子之至

趙盾許止自谷梁連類並列歐公因之著論非創題也栁子厚晉文公問守原議自附於春秋許世子止趙盾之義前賢之合論此二事者亦不一而足矣

傷自牛作也

劉向以爲近牛禍也宣公殺子赤而自立又以喪娶區霿昏亂之成天猶惡之生則不饗其祀死則災燔其廟

莒人辭不受治也

張元徳曰易咸之四曰憧憧往來朋從爾思聖人所以感人心而天下和平者此心之公正足以感之以宣公而平二小國誠出於公不必假齊言矣今挾齊爲重而莒尙不服伐莒而齊復不與至於取向而爲利之謀不能掩矣春秋皆深譏之

不正其接內

谷梁此傳文先見於莊二十七年莒慶來迎叔姬之經此爲重出而時勢事體迥乎不侔胡氏曰以鄭國褊小楚公子圍之貴驕彊大來娶於鄭子產辭而卻之使館於外宣公以周公之後逼於髙固請婚其女彊委禽焉而不能止惟不知以禮爲守身之幹以得此辱也愚按師古曰翁主者言其父自主婚也天子不自主婚春秋諸侯各君其國其臣不得以上抗宣公獨壞之唐髙宗韋後天子娶婦皇后嫁女供一時笑談又有天子人臣是親家詩句宣公蓋類是夫

及吾子叔姬也

陸氏纂例春秋時有子叔姬三公谷皆云同母娣妹非也據稱子直爲時君之子以別先君之子耳或云文公女不應有兩叔姬案伯仲之外余並稱叔故管叔蔡叔霍叔卽其例也

復者事畢也

陸伯衝曰谷梁云還者事未畢復者事畢文正例也當爲還者事畢復者事未畢師還公還自晉歸父還自晉士匄聞齊侯卒乃還皆不復更注故曰還事畢也公如晉至河乃復公孫敖如京師不至而復仲遂至黃乃復皆事未畢而復也

葬旣有日不爲雨止

徐邈曰喪事有進無退又士喪禮有潦車載簑笠則人君之張設固兼備矣葬爲雨止喪事不以禮制也

雨不克葬喪不以制也

呂才葬篇引魯葬定公丁巳雨不克葬戊午乃葬見古人葬不擇日鄭葬簡公不毀司墓之室日中而塴見葬不擇時傳文葬旣有日不爲雨止與頃熊之傳同徐邈以爲士喪禮潦車載簑笠𨿽雨猶終事喪不以制者示貶之辭疏引舊解謂不得臨雨而制喪事邈說不通按杜注左傳卜葬先遠日避不懷也禮葬先卜下旬不吉乃卜中旬又次及上旬見人子思念其親不汲汲而早葬親之意文王葬王季有三日更葬之舉則鄭杜之義優於徐範云

制人之上下使不得其君臣之道

元凱謂孔儀二子君弒之後能結彊援定亡君之嗣賊討國復功足以補過君子善楚之復陳李鳳雛駁之以二人從君於昏君臣宣淫無復人道君弒國亡皆此之由楚莊入陳不誅之以謝陳人而反納之使柄陳政大不厭於人心春秋書之以見楚之舍有罪登亂人初非許二人之功善楚之復之也

非公之去公田而履畝十取一也

貢助異同先儒辧之不啻數十家徐邈所云除去公田之外又稅私田之十一朱子集注取之於哀公問於有若章謂自宣公稅畝又逐畝十取其一則爲十而取二其實不至此也馬鄱陽作貢賦考助法九取其一似重於貢然地有肥磽歲有丰凶民不過任其耕耨之事而他無預貢法十取其一似輕於助然立爲一定之規以樂歳之數而必取盈於凶歉之年所取𨿽寡而民已病矣杜注謂宣公時不肯盡力於公田故履踐案行擇其善畝好谷稅取之最爲確切愚意經文上書初稅下書冬蝝生或宣公十有五年適當祲歳爲刻核取盈之法以給一時之經費而後遂爲常制公羊公應是而有天災賢者立說以警苛斂其實不然觀次年便書大有年天道果不能與人主爭耶

其曰潞子嬰兒賢也

潞子之生平不槪見有一夫人不能芘以干大國之討烏得爲賢然嬰兒實晉景姊壻使晉果以哀姊之故加兵於潞則但當取鄷舒而僇之慰唁嬰兒可也而竟利其國而覆其宗社與趙無卹之滅代何異焉

兩下相殺不志乎春秋

許崧老云拓跋魏世髙歡睹張之變而生亂心焉梁武在位王侯專殺政法不施遂以亂亡無惑乎周之無以令天下也於是不越三年魯臧氏與季氏共逐東門之族宣薨而成初立國有大喪廢逐不由君命政逮乎大夫倘亦風气使然乎

其曰蝝非稅畝之災也

劉歆以爲蚍蜉之有翼者宣初稅畝亂先王制而爲貪利故應是而蝝生屬蠃虫之孽

終身不食宣公之食

楊氏疏曰衛鱄去君傳云合於春秋叔肸不去君傳亦取貴於春秋者易稱君子之道或出或處或默或語鱄以衛侯惡而難親恐罪及己棄之而去使君無殺臣之惡兄無害弟之愆叔肸以君有大逆不可受其祿食又孔懷之親不忍奮飛使君臣之節兩通兄弟之情俱暢二者皆取貴於春秋按曺植恥魏丕之簒漢司馬孚惡晉炎之禪魏皆與此同指若徒以不食兄食若於陵仲子之織屨自食則非其倫己

捐殯而奔其父之使者

魏禧曰凡父死而其信用之人非有大惡不可忍則必從容以禮去之宣公未殯而成公遽逐其使可謂忍矣谷梁以爲悖父胡氏以爲忘父允當然其權在季行父臧許當非成公所得主也

谷梁折諸卷四

欽定四庫全書

谷梁折諸卷五

興國縣知縣張尙瑗撰成公

終無冰矣

桓十四年無冰傳曰時燠也桓爲正月周正建子之月此在二月建丑將逾時矣故爲絕望之辭以加甚之公羊無傳何休注經文云京房傳曰當寒而溫例賞也是時成公幼少季氏專權委任之所致

夫甲非人人之所能爲也

左傳作邱甲杜注邱十六井出戎馬一匹牛三頭四邱爲甸甸十六井出長轂一乘戎馬四匹牛十二頭甲士三人步卒七十二人成公之作邱甲者責一甸之所賦於一井之中故爲苛政谷梁乃曰有商民有農民有工民以作甲屬之工民之一則如考工氏函人爲甲犀甲七屬兕甲六屬合甲五屬鍛不摰則不堅已敝則撓以此伎倆責之編戶齊民擬之於燕之夫人而能爲函其繆甚矣國策燕王圖報齊仇身自削甲札妻自組甲絣與此情勢殊隔漢魏樂府從軍之家亦不過東鄰買弓箭西市買鞍韉而已不聞其自爲之也東坡直祖造鎧爲言亦可哂

其曰公子何也

經書公防楚公子嬰齊於蜀趙企明云楚旣稱王安得曰公子按楚之稱王亦如漢以下諸侯王之例入告夫人鄧曼令尹子元欲蠱文夫人妻則稱夫人不稱後公子亦不稱王子經於吳楚之君不書葬避其號也故王朝之命爵子也則子之所僣稱之號王也則避之

又

左氏傳楚靈王猶稱公子圍惟鄭皇頡則稱之王子子幹奔晉秦後子先在晉而以楚公子稱之至平王乃有王孫由餘白公勝則遂稱王孫其弟曰王孫燕吳闔閭亦稱公子光至夫差而有王子地王孫彌庸大約皆在臯鼬之盟晉失霸之後僣國益肆其無忌戰國策無一不稱王子者孟子之書亦有齊王子矣

以吾之四大夫在焉

萬充宗曰四卿並出先儒謂魯有四軍非也襄公時始作三軍此時止二軍二軍而四卿則非各主一軍也軍各一將佐耳史書之法將稱元帥而止乃四軍並稱者魯𨿽二軍嘗不盡用今搜乘增甲悉師以行聖人惡其逞志忿兵而忘內顧故備書之且以著諸子之專兵自恣不由君命也

梁山崩壅遏河三日不流

貞觀八年隴右山崩江淮大水虞世南曰春秋時梁山崩伯宗曰國主山川山崩川竭君爲之不舉降服出次祝幣以禮焉晉從之得無害漢文帝元年齊楚地二十九山同日崩水大出詔郡國無來貢施惠天下遠近洽穆亦不爲災今宜省錄累囚庶或當天意帝然之

又

吳其琰曰南宋泰始之季岷益山崩淮水竭明僧紹竊謂其弟曰天地之气不失其序若夫陽伏而不泄陰迫而不蒸於是乎有山崩川竭之變故伊洛竭而夏亡河竭而殷亡三川竭岐山崩而周亡五山崩而漢亡夫有國必依山川而爲固山川作變不亡何待今宋徳如四代之季爾志吾言而勿泄也竟如其言

君親素縞帥臣而哭之

論衡感虛篇堯之洪水滔天吁嗟博求賢者水變甚於河湧堯憂深於景公不聞以縞素哭泣能厭勝之堯無賢人若輦者之術乎堯禹治洪水以力役輦者治壅河用自責變同而治異

伯尊其無績乎

梁山崩亦載於晉語曰伯宗及絳以告而從之夫微賤有善言入告於君亦人臣之常攘爲己績伯宗賢者殆不如是但未經舉用其人成公自簡賢耳果爲伯宗攘善輦者之事不流傳後世矣

又

困學紀聞伯宗攘輦者之善谷梁子非之董公遮說漢王趙涉遮說亞夫系天下興亡安危之大機用其言而棄其人其攘善同也

郊牛日展斛角而知傷

董子曰養牲不謹也劉向以爲近靑祥亦牛旤也若周公制禮樂成周道故成王命魯郊祀天地以尊周公至成公時三家顓政魯將從此衰故於郊祭而見戒云鼠性盜竊鼷又其小者也牛祭天尊物也角象兵在上君威也小鼠食至尊之牛角象陪臣盜竊之人將執國命以傷君威而害周公之禮也

免牲者爲之緇衣纁裳

劉原父曰牛衣人服何如襲被谷梁子之言恐未必然愚按史記莊子傳周謂楚使曰子獨不見郊祭之犧牛乎衣以文繡以入太廟當是之時𨿽欲爲孤豚豈可得乎覆諸其身而非爲衣古禮誠有是無足怪但彼言用牲此言免牲又復不同

夫無逆出妻之喪而爲之也

陸伯衝曰女嫁未三月而死猶葬於女氏之黨今叔姬生未及杞而死反葬是非禮也

其曰出上下一見之也

王室書居三居皇居狄泉不書出惟襄王居鄭書出王臣書奔三子服子朝不書出惟周公奔晉書出傳曰上𨿽失之下孰敢有之書奔晉而晉罪昭矣愚按此伯輿之初與周公楚爭也厥後襄十年伯輿又與王叔陳生爭政陳生亦出奔晉一爲簡王時事一爲靈王時事王臣交爭不已易世而無忌憚乃兩王之不能馭臣易世而無能振起一至是乎

上𨿽失之下孰敢有之

諸侯各君其國多有收納奔亡楚才晉用者南北朝史特列司馬休之劉昶蕭寶夤諸傳而王肅王慧龍王神念諸人蔚爲名臣若天子守府於上而彊藩據國敢納天朝之叛臣以爲己有者王涯賈餗見害於宦官餗子庠涯族孫羽依劉從諫於澤潞後與劉稹同死不免於叛名惟陳琳之避冀州韓偓之入閩王室喪亂君子哀其志晉爲霸主周公楚王叔陳生出奔公然受之其無王甚矣谷梁立說獨正與左公迥別

不叛京師也

春秋之初諸侯不廢朝覲之禮鄭莊不朝遂致繻葛之戰獨魯以周公之後此典闕如十二公之中僅見此一舉猶以伐秦道自王都非本心之誠敬經文以遂事譏之胡氏傳論之詳矣公羊曰不敢過天子其去徑過者一間耳谷梁曰不敢叛京師其去叛者一間耳吳壽夢欲觀上國而朝周戰國齊威以諸侯莫朝而獨朝周獨楚莊觀兵周疆悍然不一謁天子君子惡之然則魯黑肱者其壽夢嬰齊之不若而僅優於楚旅者耶

其曰仲何也子由父疏之也

公羊子成十五年仲嬰齊卒之經追爲宣十八年歸父至笙奔齊之傳其曰爲人後者爲之子遂爲千古大宗無後旁支入繼之大經宋則濮議司馬公程子定之歐陽修曾鞏壞之明則興獻禮議楊廷和蔣冕毛澄諸正人力持之張璁桂萼諸姦又大壞之傳之事實謂魯人徐傷歸父之無後使嬰齊後之何邵公注公孫嬰齊仲遂之子公孫歸父之弟爲兄後故不得復氏公孫經緯詳悉近世嚴啟隆推考其後裔曰嬰齊卒子仍世其大夫昭公時之子家羈是也歸父字子家故其孫曰子家氏從昭公出亡卒不見經卿亦不得世皆研考嬰齊得氏之源流左氏無明文惟公羊一編是賴獨仲遂者殺惡及視立宣公而專國政啟政逮大夫之禍身逃國典裔乾天刑亦未始非福善禍淫之常道而復立嬰齊以嗣之且以栁下惠之賢而展氏不爲大夫孔子以竊位責文仲魯之賞罰於是無章谷梁獨曰子由父疏之所以與公羊各開戶牖而爲傳注不朽之書歟

又

萬充宗曰嬰齊乃莊公之孫宜稱公孫今不稱公孫而稱其氏則是降爲歸父之子於莊公爲曾孫故不得復稱公孫也𨿽弟不可以禰兄旣承歸父之後則竟爲歸父之子所謂爲人後者爲之子也

以晉侯而斥執曹伯惡晉侯也

胡氏傳稱侯以執伯討也晉合諸侯伐秦曹宣公卒於師公子負芻守國殺其太子而自正至是晉侯執之不敢自治而歸之京師使卽天刑夫是之謂伯討春秋執諸侯者眾矣未有執得其罪如此者谷梁以爲惡晉侯按晉文公執衛成公歸之京師經書晉人此獨書爵厲公之行事賢於文公矣公羊無傳谷梁之立說如是誠不可解

此其敗則目也

經文楚子鄭師敗績傳以爲楚不言師重在君身之傷故專於敗目立解尙書梓材篇戕敗人宥蔡注戕敗者毀傷四肢面目也唐書元稹以監察禦史分司東都召還次敷水驛中人仇士良夜至擊稹敗面面目之傷皆以敗爲名左傳子產謂子皮曰若未嘗登車射禦則敗績車馬之敗亦稱敗績此又通於易大有九二積中不敗之義矣

先刺後名殺無罪也

左傳杜注偃與鉏俱爲穆姜所指而獨殺偃偃與謀也王淩謀迎楚王彪以興魏淩見擒則彪不免鄧琬奉晉安王子勛以爭宋琬敗則子勛被誅權臣爭柄而庻孽爲其所推未有得全者惟唐太宗欲更立吳王恪長孫無忌諫止復因事殺之鑑於魏王泰之禍保防髙宗有苦心焉而史論亦以爲訾

夏之始可以承春

郊之祭也迎長日之至也鄭康成注禮記以爲建卯而晝夜分分而日長先儒屢辧之此冬至長至之日也卽周禮冬至日於地上之圜丘奏樂六變而天神皆降者也用辛者以冬至陽气初用事故也又月令孟春之月天子以元日祈谷於上帝郊而祭天則用夏正建寅之月孟獻子曰啟蟄而郊夏小正以啟蟄爲正月蓋古者天子一歲再郊正月之郊爲祈谷孟獻子及月令所云是也十一月之郊爲報本郊特牲所言是也魯無冬至大郊之事降殺於天子明堂位魯君孟春乘大輅載弧韣祀帝於郊配以後稷此魯郊之明文也

稱國以弒其君君惡甚矣

春秋弒君三十六而君以無道聞者五齊懿宋昭楚靈晉靈與厲是也二靈歸獄於趙盾公子比其稱國弒者三君襄夫人攻杵臼比於北魏馮太后之殺其子齊商人死於閻職邴亦似宋蒼梧王死於壽寂之唐敬宗死於蘇佐明劉克明等宦豎羣小士君子無所施其責備獨晉厲之弒欒書中行偃執政列卿處心積慮以謀之又公然推刃而無所忌憚彤庭之大變靑史所不容而列國冊書傳聞頗僻槪以國弒書之谷梁又冒昧其詞曰君惡甚矣尹氏綱目發明據其文以爲無道之君遇弒者例夫厲公寵嬖幸而僇大臣殄數世之卿族誠爲無道但三郤之罪欒書實傅防而成首郤宜歸於欒氏胥童甲劫於朝而復釋之同於蕭道成骲箭之兒戲以視伏甲享趙孟者怨毒已有間矣後儒議盾獄詞盈牘而書偃獨漏网可謂公乎朱子書蕭道成弒其君昱與子業之書法不同爲蕭齊簒國之所由始謹而書之晉趙欒中行皆執國政以擅廢置履霜之漸幸而欒亡於盈荀亡於寅非是則與趙魏韓五家分晉矣故不可不申其說以補經文之闕亦世道之憂云爾

又

吳安國累瓦編曰春秋誅亂臣賊子左氏謂稱君君無道也谷梁謂稱國以弒其君君惡甚矣安定先生曰是啟亂臣賊子之言也其爲害教大矣

襄公

同外楚也

在幽之盟曰同尊周也此齊桓之始霸也今雞澤之盟曰同外楚也此晉悼之復霸也不外楚則小國不安不能尊周則徒役小國以奔命於一晉齊桓公正而不譎晉文公譎而不正悼公之復霸其在正與不正之間乎

是大夫張也

湨梁之盟公羊曰信在大夫谷梁亦曰正在大夫正在大夫而諸侯失正矣此晉平初卽位之盟也雞澤之盟谷梁獨曰大夫張也諸侯始失政矣此晉悼初卽位之盟也文公以來晉長爲諸侯盟主晉果長爲盟主悼公不必言復霸矣悼而復霸自襄至厲非眞霸也自平以逮於昭頃晉仍自以爲諸侯盟主而楚嘗狎主齊盟蓋晉自平公以後縱無楚之狎主齊盟晉久矣不得爲眞霸矣其不得爲霸者大夫之正爲之大夫之張爲之也禮樂徵伐自諸侯出天下所以無王禮樂徵伐自大夫出天下所以並無霸湨梁之大夫堅冰也雞澤之大夫履霜也谷梁子其深悲之矣

名從主人

爾雅所以有釋名揚子所以撰方言也春秋吳及楚越皆爲蠻夷然所見於內外傳之姓名亦無甚侏惟鬭谷於菟最爲螫吻漢魏以下慕容拓跋以爲氏紇幹以爲字祁連以爲山禿發以爲被則異言異俗之傳聞班班典記矣

立異姓以蒞祭祀

陳北山曰神不歆非類民不祀非族古人繼嗣大宗無子則以族人之子續之取其一气感通可以嗣續無間此至正大公之舉聖人所不諱也後世理義不明人以無嗣爲諱不肯顯立同宗之子多是潛養異姓陽若有繼陰已絕矣春秋鄫子取莒公子爲後聖人書曰莒人滅鄫是也

又

武后猶能聽狄梁公之諫不立武三思周太祖竟立聖穆後兄柴守禮之子榮爲嗣以絕郭氏由不講於春秋之義故也

又

五代劉旻據有河東子承均嗣立無子女適何氏生子繼元遂以爲嗣盡殺其諸父鎬鍇錡錫後降於宋太宗與郭后柴氏同時同事僣逆之世所爲皆一轍

又

陸伯衝曰若鄫取莒人爲後者罪在鄫子不在莒春秋應以梁亡之例書鄫亡不當但責莒人而已

不使夷狄之民加乎中國之君也

範氏解鄭之臣欲從楚是夷狄之民矣故去弒言卒使若正卒然家則堂曰由晉之羣卿皆前日弒厲之餘孽內有所歉是以置鄭賊而不問諸侯如防見弒於其臣此中國一大變也而晉悼恬然不以介意何以慰鄭僖九原之憾服在防諸侯之心哉

以其去諸侯故逃之也

黃若晦曰傳春秋者以逃歸罪陳侯是不然也夫東冰西炭寒者不得不西左淵右畔溺者不得不右陳困於楚師之虐而晉不能卹於是逃晉卽楚以紓其患蓋勢之所驅豈情所樂哉經書陳侯逃歸於防鄬之下所以明晉悼不能卹陳之所致然也愚按後範匄云有陳非吾事也無之而後可當荊楚方彊形隔勢禁陳不卽楚晉不得不捨陳誠得陳而撫之所謂天方授楚未可與爭眞成襄以後之局無如竭力事楚而終爲楚滅如狼之牧羊罪將歸之狼乎羊乎

不以伐鄭致得鄭伯之辭也

嚴開止曰圍而待戰此危道也許之盟而還師以敝楚人韓獻子之成謀智防知之矣且豈獨爲敝楚計哉假令戰而勝勝而且數年或數十年則戰猶得策今晉來則鄭服楚來則鄭又服俛而受盟不過旦暮間事耳晉合十二國之君大夫肝腦塗地以爭鄭而僅得其旦暮之從後欲合諸侯可復得哉故晉國之計莫若堅諸侯堅諸侯莫若休其力以敝楚此分銳逆來之策十二國之所踴躍而從也中國之於外裔也上策得則出上策上策不得出中策中策不得出下策召陵之服楚上策也城濮之戰勝中策也至於悼則捨是無策矣及乎盜殺三卿鄭蠧已去楚人之力亦疲子展謀之卒成三駕之績揆所由來有非人力所能及者然而論其實則防之功曷可冺哉

過我故志之也

原父曰王后體尊禮自當志豈與列侯一例以過我而書哉他後不見者太子立則妃爲後自無緣見耳

湨梁之防

水經注濟水之津南流注於湨水水出原山勲掌谷俗謂之白澗水南逕原城西春秋防於湨梁謂是水之墳梁也爾雅梁莫大於湨梁梁水堤也

正在大夫也

陳止齋曰文十五年盟扈十七年防扈伯主在焉而但曰諸侯者無伯也此盟君在焉而但曰大夫者無君也是故自文而下則有斥言諸侯而不序自襄而下則有斥言大夫而不序

又

汪環谷曰經於此年不以大夫系之諸侯著大夫之無諸侯也宋之盟復以大夫系之諸侯不使大夫之終無諸侯也

宜墠帷而歸命乎介

不伐喪而還善之善者也又何以反命於介爲夫行師之道非進則退使頓兵遠道則彊敵生心如李存朂嗣位晉王卽進兵三垂岡大破朱溫圍潞之軍彼遲畱姑待者非自敗之道乎

一谷不升謂之嗛二谷不升謂之饑

宋端拱初旱王禹偁上疏曰一谷不收謂之饉二谷不收謂之饑饉則大夫以下皆損其祿五分之一饑則奉無祿米而已今旱云不霑宿麥未茁旣無九年之蓄可憂百姓之饑君臣之間政教有闕

門人射吳子有矢創

孫堅悉眾攻劉表表閉門遣將黃祖潛出從竹木間暗射堅殺之與吳子謁之門巢門而卒事相類張飛鞭撾健兒置之左右卒爲帳下所刺與余祭之見弒於閽相類故傳曰不狎敵不邇怨

閽弒吳子余祭仇之也

越閽與孫臏自雪其怨鬻拳與卞和自砥其名莊子有叔山無趾兀者王駘古者肉刑多用剕刖其見於典記者如此

又

北齊髙澄獲梁將蘭欽子京以爲膳奴京請贖不許杖之京與其黨六人謀作亂澄將受禪與陳元康等屏左右謀於東柏堂京置刀盤下托言進食澄卻之京揮刀曰將殺汝澄自投傷足入牀下賊去牀弒之

君無忍親之義

斗粟尺布之謡見於漢文盛徳之世煮豆然萁魏氏繼之下逮宋齊六朝金輿玉几之難安野雉江鷗之疊見同气不能相容上下古今殆同一慨漢谷永請勿治梁王謂春秋爲親者諱唐吳兢以姦臣誣搆相王言自昔翦伐宗支未有不亡者晉家自相魚肉隋室猜忌子弟海內糜沸已驗之覆車安可重迹

又

孫明復曰春秋之義天子得專殺故二百四十年無天王殺大夫之文此言殺其弟者景王不能容一母弟不可不見也

晉趙武楚屈建之力

諸侯弭兵胡氏傳謂自是中國諸侯南向而朝楚晉之不足主夏盟自宋之盟始康侯生値南宋於華裔之辯一編之中不啻三致意焉然立教則嚴而地勢亦有不盡然者秦楚吳越當春秋之始非戎則蠻故書荊書人聖人固不使之遽同中夏迨其後則漸進之進之何也以其漸中國之禮俗與中國之防盟且其封壤非卽周之丰鎬異日漢唐之長安晉之建業宋之臨安者乎其可以異域視也惟所謂追戎於濟西敗長狄於咸伐陸渾之戎與夫赤狄白狄大戎小戎之類此等皆鳥言夷面雜處中原睢盱蠢動爲中國患殆如晉之匈奴五部分居晉陽汾澗氐羌雜處臨渭洮罕聚散不常易興易滅是以晉楚魯宋皆得而亡之至乃虞夏要荒之國聲教後通小者爲萊夷淮夷巴濮羣蠻大者爲秦楚其實皆華夏也聖人豈得岐而二之耶勾吳荊楚爭主夏盟其徳其力足以有爲如元魏髙齊宇文周作史者不得不紀其世祚傳其政事必若康侯所云防戎於潛盟戎於唐壞禮弛防冠履倒置虢宋兩盟哀人倫之滅傷中國之衰宜加譏貶比之南宋偸安假息屈節女眞爲秦防之湯進之固難辭誤國之罪乃若啟舋邊陲敗盟梴禍爲韓節夫賈師憲其害尙可言乎谷梁著其說於澶淵謂中國夷狄無侵伐者八年實自宋盟以後諸侯不受兵者四十餘年厥功綦偉卽謂楚加於晉晉爲楚折竊欲以趙武爲增歳幣之富彥國屈建爲使江南之郝伯常弭兵紓民心事相同可也

谷梁折諸卷五

欽定四庫全書

谷梁折諸卷六

興國縣知縣張尙瑗撰昭公

中國曰太原夷狄曰大鹵

汾水經太原郡治晉陽秦昭襄王三年立尙書所謂旣修太原者也春秋說題辭曰髙平曰太原原端也平而有度廣雅曰大鹵太原釋名曰地不生物曰鹵谷梁傳曰中國曰太原云云

又

胡朏明曰太原一名大鹵又謂之大夏左傳遷實沈於大夏史記禹鑿龍門通大夏齊桓公西伐大夏是也又謂之夏虛左傳命唐叔以唐誥而封於夏虛是也又謂之晉陽春秋定十三年晉趙鞅入於晉陽以叛是也蓋皆太原之異名杜元凱曰太原近戎而寒不與中國同其地蓋華夏錯居故谷梁有夷狄曰大鹵之說

恥如晉故著有疾

範注昭公凡四如晉季氏訴公於晉使不見公故托至河有疾而返以殺恥此二十三年之事傳先著之於此胡康侯曰昭公失國之因季氏逐君之漸晉人下比之迹皆見矣愚按公如晉不見距者二其一則女叔齊對晉平公譏其習儀而不知禮其一則子服回論公室將卑而季平子叱之者也君與君未嘗無愛敬之意而其臣沮之同於師曠之論衛侯小臣窺大臣有跋扈之迹輒爲掩護之先啟範鞅陳開朋比之萌春秋末造風气可哀也夫

公如晉而不得入季孫宿如晉而得入

按左傳昭公二年如晉晉以少姜之喪非伉儷不敢以勤諸侯故辭昭公復五年適晉晉侯方以善於禮稱之迨十二年河上辭公則以季孫取郠之故自是平邱之防獨外魯君於是魯晉之交臣日親而君日疎此傳當用之於十載之後左傳但知記事若衛齊他國皆然孫林父逐君晉終助孫氏崔杼弒君晉猶不能致討至意如逐君而又甚焉前乎此者臣之求寵旣工君之覯閔亦多此二語書之忿乎有餘怒恫乎有餘悲徵君子之用心焉謂谷梁長於論理差不爽爾

以外及內曰曁

左傳曰曁齊平齊與燕平蒙上年齊侯伐北燕之經谷梁曰以內及外曰曁謂魯與齊平起下叔孫婼如齊蒞盟之書就經文考之自襄二十五年齊崔杼伐我北鄙之後莊弒而景立歷十有三年魯齊無疆場之警不知何以是年叔孫婼如齊蒞盟而先之曁齊平之書燕則其君出奔景公以師納之受賂而還左氏一家之言鑿鑿盟於濡上至異時鄭之伯有爲厲猶曰齊燕平之月公孫段卒兩兩回映獨於叔孫婼蒞盟竟不作傳谷梁於十三年之內寥寥無事止得此數語而陸氏微防孫氏發防胡氏傳皆宗谷說愚之推論及此亦以其寥寥也而姑志其異同云爾

又

嚴開止曰魯與齊平也襄二十七年齊使慶封來聘魯不報齊慶封奔魯魯受之齊人來讓比年以來必有不平之意今曁齊平魯修好也左氏誤以爲燕及齊平則下使叔孫捨如齊涖盟何爲也哉

君臣同名也

衞襄公名惡其臣齊惡不避君名見之於傳胡氏於陳侯午卒之書謂孔子不避宗國襄公之諱若定公亦名宋而經書宋公宋大夫之屬亦不一而足然周人以諱事神申繻於桓公之世早已言之獨楚康王名昭閱再傳而楚子軫公然諡昭系熊居之子夏父弗忌祀躋僖公猶見惡於君子彼楚之公子結公子申爲令尹司馬而不識其先君之諱視晉廢司徒宋廢司空者彼楚之公子何以蠻夷自待若此哉

君子不奪人名

正月爲端月徹侯爲通侯陳恆爲陳常莊助爲嚴助諱之嚴甚於秦漢至乃貴臣之名亦諱之禁中爲省中矣春秋固無是也孔子言在不稱徵而臧孫紇屢書於經胡氏於襄四年陳侯午卒之書詳言其體例合之此傳君臣同名之論誠秉禮稽古之君子奉諱之軌範也

艾蘭以爲防

艾翦伐也防田之大限釋曰蘭艸之貴者地之希有之物廣澤之內而眾同生艾之爲防則蓬蘭同翦曹公誅楊修曰芳蘭當門不得不鉏以修爲袁紹之甥不得不與之俱翦耳

射而中田不得禽則得禽田得禽而射不中則不得禽

射之中不中射宮之射也田之得禽不得禽搜田之射也則得禽則不得禽賞與罰也射義天子試士於射宮中多者得與於祭中少者不得與於祭全是此義論語射不主皮亦同

閔陳而存之也

胡氏傳凡外災告則書今楚已滅陳夷於屬縣使穿封戍爲公矣必不遣使告於諸侯何以書於魯之策乎當是時叔弓與楚子防於陳目擊其事使畢而歸語陳故魯史遂書之耳或曰國史所書必承赴告豈有慿使人之言而載之於史者曰周景王崩有尹單猛朝之變固無赴告矣叔鞅至自京師言王室之亂春秋承其言遂書之於策仲尼作經存而勿革者蓋興滅繼絕以三代公天下之心爲心異於孤秦罷侯置守欲私一人以自奉者谷梁以爲存陳得其防矣

夷狄之君誘中國之君而殺之

陳止齋曰諸侯之罪非滅同姓不名楚防何以名以夷狄殺中國甚矣蔡般夫人之所得討也則曷爲謂之夷狄殺中國楚子假大義以號於天下放陳公子殺蔡侯於是滅陳蔡其得謂之討賊歟

季孫氏不使遂乎晉也

趙子常曰左氏謂南蒯公子憗謀季氏皆懼不克出奔季孫覺二子之謀恐公愬已於晉私屬晉人使不納公谷梁此說與之合符可補春秋之闕

不正其與夷狄交伐中國

鮮虞白狄也而中國之晉中夏盟主也而狄之此傳最奇而憤範注引鄭氏語曰晉爲厥憗之防以謀救蔡合八國之師而不能救蔡終爲楚滅捨而伐姬姓之鮮虞是楚不如也

棄疾主其事故嫌也

金仁山曰經當書楚公子比自晉歸於楚公子棄疾自蔡歸於楚弒其君防於幹谿棄疾弒其君比而經書乃云爾者蓋以春秋誅心而言則子幹有爭國之心而棄疾無起事之迹以春秋書法而論則凡爲弒君者所立則以首惡書之愚謂主臣骨肉之際分義固均而親讎宜辧當圍弒郟敖子幹奔晉子晳奔鄭此二公子者如元魏北海王顥之入梁梁嶽陽王詧之投西魏嫌舋深重寄命鄰封旣乃窺瑕抵隙以爲傾覆宗邦之計耳棄疾則不然位爲蔡公地擁不羮權莫厚焉寵莫隆焉擬之後世宋太宗之尹開封差足相方宗社有變爲靈王死者宜莫如棄疾是故應觀從之召子幹爲之猶可言也受朝吳之奉棄疾爲之不可言也弒君之書歸之於此而不得辭者以其輒自爲王耳王淩令狐愚謀立楚王彪有司請依漢燕王旦故事按罪此國典之常亦史筆之正棄疾也者弒故君旋圖新奉之君唐元吉助建成傾太宗卽陰圖建成姦凶心事手足相殘度越情表幸免冊書之載而論事者猶以其無起事之志而恕之則爲所愚矣谷梁子曰比不嫌也棄疾主其事故嫌也此論之不磨者也

不與楚滅也

蔡侯復歸於蔡陳侯復歸於陳與桓十五年許叔復歸於許同一聖經書法左氏以有禮許楚失之千里矣公羊曰不與諸侯專封也楚邱亦如是緣陵亦如是楚平之無道而與齊桓之盛伯爲耦豈足爲訓惟谷梁子曰不與楚滅也無圍之極暴則亦無棄疾之假仁猶存遺憾之意防哉傳乎

君在祭樂之中大夫有變以聞可乎

啖叔佐曰宗廟大事大夫卒小事以禮言之應待祭畢然三傳皆以去樂卒事爲禮谷梁子云大夫國體也古之人重死尢得君臣一體之誼記曰君之卿佐是謂股肱衞獻公之於柳莊曰非寡人之臣社稷之臣也若疾革𨿽當祭必告昭公之待叔弓如是蓋云厚矣

古之人重死君命無所不通

檀弓衞太史栁莊寢疾獻公曰若疾革𨿽當祭必告蓋祭爲國之大事當祭不告者禮也當祭而告者君以逾禮貴其臣也昭與獻隆殺小異而厚臣之誼略同

名譽不聞友之罪也

良玉隱璞和氏泣血以相明驥服鹽車伯樂解衣而攀哭許子將平輿月旦郭有道人倫師表李元禮世之龍門樂太叔人之冰鑑大人君子以名教爲己責求善若不及不暇沐與餐良有爲也

許世子不知嘗藥累及許君也

公羊曰葬許悼公是君子之赦止也谷梁曰累及許君也諸儒於不嘗藥之案察之精辧之苦矣以其不知學問不就師傅而取戾防辜之至於此楚商臣得潘崇以爲之師適佐其逆鋒蜂目豺聲與嗌不容粒者相較其凶良立辧胡氏更推廣之豫教太子之法是又因傳而爲之辭也

自夢者專乎夢也

左公皆作鄸李廉曰書法與華向自宋南裏出奔楚同左氏無傳已不可考公羊以爲叛然經不書叛且旣叛不應書公孫故公羊有爲欣時諱之說夫叛而以祖父故諱之是管蔡不當誅於周也惟劉質夫云春秋時臣能專其邑無不叛國者能使其眾無不要君者公孫防之自鄸奔宋猶賢於臧武仲蓋本谷梁專乎夢之說

有天疾者不得入乎宗廟

晉韓無忌有廢疾則讓而立起齊崔成有疾則癈而立明卿大夫之冢嗣亦且然矣泰伯欲讓王季則斷髮文身以示不可用漢韋成欲讓爵於卽陽爲狂病繼體重事古人之謹之也如此賈公彥儀禮疏云適子有癈疾不堪主宗廟者蓋據谷梁也

奔而又奔之

君子違不適讎國嵇紹仕晉論者以爲譏傳責蔡侯東蓋申此義但失國則名法所應得不獨惡其適讎也東左傳作朱

此不卒者也

東漢順帝詔問北鄕侯宜加諡號列昭穆與木主否周舉議北鄕侯立未逾歳年號未攺春秋王子猛不稱崩魯子野不書葬北鄕無他功徳以王禮葬於事已崇不宜諡古來未成君之禮如是

立者不宜立者也

李廉曰衞晉之立書衞人眾立之辭也子朝之立書尹氏簒之之辭也愚謂傳文同辭於衛則暌於王朝則合視乎所立者之有心與無心焉耳

鸜鵒穴者而曰巢

羅願爾雅翼云鴝鵒本亦巢居不皆穴處書來巢者著其居木孚乳不卽去也公谷皆以爲宜穴反巢何範注皆仍之南北所見不同耳按鴝鵒類鵙鵙卽祝鳩亦五鳩之一不自巢而居鵲之成巢者正季氏臣執君權之應沛郡山中多鴝鵒劉瓛居母憂廬墓三年鳥不敢來服釋還應時至五代史漢隱帝時鴝鵒食蝗禁捕鴝鵒故存齋以爲中國皆有但不至濟東

居於鄆者公在外也

天子無出出失天下也獨於襄王居鄭發明之深得春秋之指朱子綱目於唐宗幸蜀徳宗幸奉天之書爲人君失國史臣秉筆者立法谷梁於昭公去國復援此義爲鑑王文中子作元經晉惠帝爲河間王顒刼遷長安永興二年春正月亦書帝在長安薛氏傳曰春秋之法𨿽奔外亦吾君也不可易歲更朔而不書君行幸之地聖與賢所以維君臣之義者如此

又

範注若但言至自齊而不言鄆則公得歸國矣臣子喜君父得反故云至自齊繼之以居鄆者明公實在外十三州記昭公所居爲西鄆在東平莒魯所爭爲東鄆在沂水縣

昭公出奔民如釋重負

黃若晦云或謂昭公居鄆鄆人避之不能撫其民之所致鄆本莒邑昭元年取鄆叔弓帥師彊鄆田蓋以兵威刼鄆而有之爾昭公失國又借齊之力取鄆使鄆人再被兵其視魯侯世讎也𨿽善撫亦不足以得其心蓋昭公於鄆於幹侯若袁熙兄弟奔遼東謀據其地以自廣魯國之尺地一民季皆無所漏焉嗚呼傷哉

中國不存公

疏範例云在有故言在非所在也襄二十九年書公在楚傳曰閔公也胡傳云歳首必書公之所在蓋以存君而罪臣子譏諸侯之意具矣唐武氏廢中宗而自立遷帝於均房之間綱目每歲春正月之下必書帝在均州帝在房州本春秋之法

不可者意如也

左傳皆歸咎於昭公及諸從者之失策矣獨此猶見直筆

定公

不言正月定無正也

葉石林曰季孫廢公衍而立宋定公蓋受國於季氏非受於昭公國不受於先君而受於權臣非正也太子不得位而弟得位亦非正也定公以六月卽位而稱元年年不以月元可與也月者元年之月也可以其始稱元不可以其始稱正正不可與也武王伐紂二月而後克方其度孟津言一月而不言正月未克紂不可以言正月也夫正之不可易如此武王未得國且猶不敢稱而況定公乎

又

洪容齋曰司馬公修資治通鑑凡年號皆以後來者爲定如武徳元年則從正月便爲唐髙祖更不稱隋義寧二年梁開平元年正月便不稱唐天祐四年以春秋定公爲例於未卽位卽書正月爲其元年然昭公以去年十二月薨則次年之事不得復系於昭定位未定故當追書通鑑則不侔云云按谷梁子曰昭無正終故定無正始公羊子曰定哀多微詞未知己之有罪焉爾何等沈痛嬗代易君總非操筆者所欣然爾

昭無正終故定無正始

則堂曰一年不二君者常也一年二君者變也昭公之喪以是月稅輤定公卽以是月登阼是一歲而二君也故春秋書前公之喪至與後公之入立以示其變著魯國非常之禍亦以見定之非所當立而立也

秋大雩非正也

龍見而雩故夏月爲雩之正冬大雩非正成公七年傳譏之矣襄公五年秋大雩傳未之譏蓋秋斂猶爲望雨之候此獨言非正者以其爲九月也然周九月乃夏正七月豳風八月其獲以孟秋之雩爲非似亦有辧

是月不雨則無及矣

東坡喜雨亭記五日不雨可乎曰五日不雨則無麥十日不雨可乎曰十日不雨則無禾未必擬句法於傳文而望雨之勤憂旱之苦皆於筆端跳躍而出

雩者爲旱求者也

荀子天論篇日月食而救之天旱而雩非以爲得求也以文之也與傳文詞異而指則合

古之神人有應上公者通乎陰陽

韋注禱詞曰方今大旱野無生稼寡人當死百姓何謗不敢煩民請命願撫萬民以身塞無狀此卽請辭也按禱應上公之辭僖二年勤雨之傳引緯文考異郵見之左傳昭十七年諸侯用幣於社注請上公疏曰社爲上公之神尊於諸侯故諸侯用幣於社以請上公云云按社神之名左傳昭三十年蔡墨語魏舒云共工氏有子曰勾龍爲后土后土爲社最爲典據矣不知元凱何以有請上公之說合於谷梁氏意所謂上公者殆五嶽視三公四瀆視諸侯之義而谷梁偏舉其名嗣又知其禱詞先儒博物必有自來也

未可以殺而殺舉重可殺而不殺舉輕

僖三十三年經書不殺艸傳文相同張匏野曰艸者孟叔氏也勢少衰矣菽者季氏也霜則魯公之政教號令也自僖之終而不行於國矣安能殺之豈定之世顧能殺之乎曰君不能殺而天將殺之也

其曰菽舉重也

劉向以爲周十月今八月也陰气未至君位而殺誅罰不由君出也是時季氏逐昭公死於外故天見災僖公三十二年十月隕霜不殺艸爲嗣君微失秉事之象一曰菽艸之難殺者也言殺菽知艸皆死也言不殺艸知菽亦不死也

天王崩爲諸侯主也

其禮見於尹氏卒公谷兩傳皆同指而此傳更詳蓋弔者與受弔者皆當以賓主之禮相接天子尊無二上於其崩也以寰內諸侯爲之主而接外藩之諸侯天子降女於諸侯使同姓諸侯爲之主亦同此義曾子問篇衞靈公適魯遭季桓子之喪衞君請弔哀公辭不得命公爲主此以尊接尊也尹氏劉捲以卑接卑通鑑韓王往弔信陵君其子榮之以告子順子順曰鄰國君弔君爲之主今君不命子則子無所受韓君也其子辭之今吳俗設護喪蓋援此義

又

景王崩王室大亂非劉單二公不能定敬王之位迄於城成周遷下都延春秋以後三百餘年一綫之緒曰爲諸侯主者狄泉之役臯鼬之盟皆劉文公一人爲之列國於此歸心襄王居汜王子虎執重守國其功亦大故經文特書此二人之卒與葬以表其賢隱二年先書尹氏卒矣尹氏者左傳以爲君氏隱公之母外夫人之說二傳𨿽同而聖人所賢者實王劉兩文公公羊特言其新使乎我與我主之主魯爲言不若谷梁之論有關於王室之重且大胡氏傳曰王卿士不卒有關於天下之故則卒之於襄王之難有王子虎焉於敬王之難有劉捲焉君子曰王室其庶幾乎是故特卒之也司馬遷於諸國世家獨卒孔子蓋知此者也

日入易無楚也

王方麓曰左氏作吳入郢誤入人之國都當稱國楚之郢猶晉之絳也當曰入晉不曰入絳也

撻平王之墓

吳偉業曰子胥之爲人深沈好謀固非負其勇气逞於一決不顧其後者伍參食采於椒貴顯於楚者四世費無極以同官之忮傾世臣而覆其宗子胥之讎宜首無極不專在平王也太子建廢非其罪竟死於鄭子胥所痛心疾首者不徒奢尙之死而在建之不得立蓋欲借兵於吳扶建之子勝立之楚廢昭王誅其防佞存楚之社稷則子胥之忠孝可白而吳之霸業可成彼肯以其名讓之申包胥哉乃吳師驟勝而驕廢毀宗廟瀆亂男女而秦人起於外夫槪叛於內不能定楚而歸大非子胥之心矣夫子胥固其兄尙所稱仁智者也彼遲之十七年之久以待其必克縱不能復立故太子之子以得之闔閭亦宜按兵休甲持楚人之心無故僇辱先君之屍以怒楚楚之宿將舊臣將圜視而起且子胥之先四世皆葬於楚獨不慮先人一壞土乎設令吳兵去楚昭復國盡發伍氏之邱隴污瀦之以告諸侯子胥何以自立於天下乃紀載不聞其事是豈子胥能復奢尙之讎而楚昭不能復平王之讎𨿽吳彊而楚弱必不得之數也當吳君臣以班處宮欲妻王之母蹈於不義料子胥力諫而不從也吳師未入則楚吾讎也吳師旣入則楚又吾君也公羊傳曰復讎不除害其道以爲𨿽遇昭王猶將爲之請也夫不忍得生王之頭祭死父之壠而謂讎死君之骨以快生臣之忿哉

又

吳其琰曰宋武微時與王愉有郤及得志合門見誅其孫慧龍奔魏每請效力南討臨卒謂功曹曰吾羈旅南人恩非舊結蒙聖朝殊特之慈得在疆場效命誓願鞭屍吳市戮墳江陰不謂嬰此重疾有心莫遂其志與伍員相類

又

其琰又曰撻墓之事又見於王頒傳中頒父僧辧爲陳霸先所殺時頒在關中不預其難及隋伐陳頒常力戰志雪仇讎陳滅頒發霸先陵剖棺見其須皆不落其本皆自骨中出遂焚骨取灰投水飲之此本非君臣故得禍尢慘宜曹瞞爲疑塜七十二以爲身後計也

蓋有欲妻楚王之母者

觀此闔廬之無道甚矣夫槪王與子山爭宮而叛歸堂谿君臣兄弟之間凶徳參防其不亡者幸耳夫差之許越成夏侯太初以此取樂毅而論世者遽以成敗臧否其父子谷梁一則狄之一則大之見君子之用心焉

又

列女傳曰楚平伯嬴者昭王之母也吳入郢吳王闔廬盡妻其後宮次至伯嬴伯嬴持刀以死自誓吳王慙遂退舍伯嬴與其保阿閉永巷之門不釋兵秦救至昭王乃復

又

方靜曰吳入楚君居君室大夫居大夫室蓋有欲妻楚王之母者此未行之事說者因言子胥妻楚王之母句踐入官於吳夫人從道產女養於就李鄕後勝吳更爲語兒鄕而訛者因誣範蠡進西施而道產此蠡與子胥皆必不爲也

諸侯相歸粟正也

終春秋無歸粟之書惟臧孫辰曾告糴於齊襄三十年澶淵之防諸侯謀歸宋財而不果蓋義舉之難覯於三代之季久矣臯鼬之防同謀伐楚荀寅求貨於蔡侯以辭諸侯越歳而乃有歸粟之事豈蔡侯鼓吳破楚義聲振於同盟而乃獲邀眾惠乎嗣是晉失諸侯蔡頻受楚伐不聞一矢以援之者終迄於亡以吳伐楚歸粟於蔡大之甚義之甚而書之也

非其所取而取之謂之盜

仲車語錄曰稱盜賤之也如漢言盜髙廟玉環唐言盜殺武元衡皆其意也然此譏有司慢藏也有司慢藏則時政可知也

陽虎以解眾也

黃東發曰謂虎竊之無所用故復歸之此豈知巨猾之深姦耶以魯寶之失必追之以與之必釋已西方有狗國中華人誤入之竊其筯而逃狗追嚙之以筯投之輒銜而返數返則追無及矣陽貨蓋欲狗國魯也晉明帝覘王惇逃歸湖陰以七寶鞭獲逸蓋祖虎之故智

使司馬行法焉

方定之曰萊人鼓噪蓋犂鉏之徒爲之也景公怍而麾之矣優施舞於幕下請止之可也有司加法手足異處竊以爲疑夫曰宮中則齊君所常好防而魯之有司可專誅乎是魯以天子自處矣意犂所指授鼓噪者不遽已且有所挑舋而侮犯魯旣有備左右司馬陳列聲色不動而齊人無辭是以懼而慙慙而謝也按秦趙澠池之防秦終不能有加於趙趙亦盛設兵以待秦藺相如蓋得孔子文事必有武備之意

墮猶取也

汶水經注無鹽縣之郈鄕叔孫昭伯之故邑也定公十二年叔孫氏墮郈今其城無南面按野井之禍成於鬷戾墮成之功阻於公斂陪臣之惡甚矣範武子以治陪臣爲解深得聖人之意

石尙欲書春秋

劉原父曰不知石尙欲書孔子之春秋乎魯國之春秋乎若孔子之春秋孔子是時未作春秋石尙安從而知若魯國之春秋也王人至則書之矣何足以爲榮凡人之欲登春秋者以有殊功異徳冀後世見也石尙何有而欲書之愚按史家一字之褒誅逾於衮鉞桓溫欲諱枋頭之敗讀孫盛晉陽秋怒其直筆召盛子語之曰若此史遂行自是關君門戶事其子遽請刪攺之吳兢撰天后實錄敍張昌宗誘張說誣證魏元忠頗言說已然可賴宋璟激勵苦切然後轉禍爲忠說屢以情祈攺兢執不許谷梁子誤傳五世相承至於漢初頗涉後代好名之習矣石尙之說不覺自吐其衷云

髙寢非正也

說範諸侯正寢三一曰髙寢二曰左路寢三曰右路寢髙寢者始封君之寢也二路寢者繼體君之寢也其二何子不居父之寢故二寢繼體之君世世不敢居髙祖之寢故曰髙也按魯之始封君者伯禽也子政旣以髙寢爲三正寢之一復言繼體之君不敢居定公居之傳所以云非正矣向又因言天子之寢亦三一曰承明承乎明堂之後者也與諸侯髙寢同義後世承明之廬取諸此

哀公

郊三卜禮也四卜非禮也

劭公注公羊言已卜春三月不吉轉卜夏三月春夏皆可郊三卜爲瀆告武子謂以十二月卜正月下辛如不從則以正月下辛卜二月上辛又以二月下辛卜三月上辛則郊止宜於春周天子有二郊冬至祀天於圜丘與啟蟄而郊以祈谷是也魯惟祈谷一郊故二傳所記卜郊皆在春夏漢魏以下祈谷別爲一祭而以冬至之郊配以始受命之祖又有感生帝之郊配以有功徳之祖或有五郊五帝之名南北郊分祀合祀之說更制聚訟均非古也

三人伐而二人盟何也各盟其得也

胡康侯曰盟者各盟其所得也莫彊乎季孫何獨無得季氏四分公室有其二昭公伐意如叔孫救之而昭公出陽虎囚桓子孟孫救之而陽虎奔今得邾田蓋季氏以歸二家而不取也

受之王父也

毛西河曰輒未嘗受王父命也蒯瞶奔後靈公欲立公子郢而郢辭之及卒夫人又假以公命立郢郢又辭乃曰有亡人之子輒在乃立輒則是公命者郢也非輒也輒所受命者夫人也非公也非公則所云受之王父者有間矣

有臨天下之言焉有臨一國之言焉有臨一家之言焉

楊士勛疏此三者皆以外內辭別之王者以海內之辭言卽僖二十八年天王狩於河陽傳曰全天王之行也是也王者微弱則以外辭言之卽僖二十四年天王出居於鄭傳曰失天下也是也諸侯臨國亦據內外言之若宣九年辛酉晉侯卒於扈傳曰其地於外也其日未逾竟也旣以內外顯地及日是以一國言之若文元年毛伯來錫公命定四年劉捲卒毛劉皆采邑名大夫氏采爲家是以一家言之也

又

文中子詩有天下之作有一國之作又推讀春秋之法以論詩亡然後春秋作實一道也

吳子進乎哉

劉原父曰天下無王久矣夷狄皆僭號叛命莫能尊周室吳獨自卑貶其號率諸侯以奉天子不得不引而進之葉石林曰吳楚皆習夷者也吳晚見春秋抑之常甚於楚自季札之聘柏舉之戰僅得以爵見然與中國防盟未嘗不殊戚之役下與鄫人齒而已今黃池胡爲遽以伯許之哉蓋楚之共靈欲以彊奪諸侯而陵晉夫差欲以禮尊天子而責晉從楚之義則蠻夷必至有中國從夫差之義則必能尊中國此所以異也

又

淸之戰冉有樊遲禦齊孔子嘉其義萊門之盟有若亦偕微虎欲宵攻吳軍孔子平日曷反有取乎吳者獨黃池進之以志尊王室耳越絕書乃謂子貢存魯亂齊破吳霸越越絕出於漢人之手文景武帝天漢建武之年號皆列焉最其譌謬之尢甚者孔子以哀公十六年卒吳亡在二十二年而曰勾踐從瑯邪起觀臺以望東海孔子從弟子七十人奉先王雅琴往奏夫越之滅吳距孔子之沒已六年矣而猶爲是說則所謂致貢於周周王使人賜之命者未知其有與否也史記世家亦載其言故不置辧

吳王夫差曰好冠來

韓詩外傳越王勾踐使廉稽獻民於荊王使者出見廉稽曰冠則得以俗見不冠不得見廉稽曰夫越周室之列封也處江海之陂與魭鱣魚鱉爲伍文身翦髮而處今來上國必曰冠得見不冠不得見如此則上國使適越亦將劓墨文身翦髮而後得以俗見乎觀吳王欲請冠端而襲以周旋於魯晉其景跂華風與錮蔽夷俗兩國之相去奚啻薰蕕霄壤

大矣哉夫差

夫差之慕義宋襄徐偃之徒也句踐之陰忍鄭莊厲楚武文之亞也故越成而吳敗孔子歿於哀公十六年其時吳之亡徵決矣而黃池書法猶少進之可知聖人不以成敗論人猶之趙鞅爲趙氏得國之祖而孔子曰趙氏其世有亂乎興廢之理不必其盡驗故謂書終秦誓預知秦有天下眞妄誕也

大獲麟故大其適也

河馬出而八卦成洛呈而九疇衍後天奉若也春秋作而麒麟至先天弗違也道出乎天而文以載道聖人文以明道而天應之故知麟之必爲聖人出也春秋緯曰麟出周亡故立春秋制素王授當興也司馬子長史記訖乎麟止未免援天物以爲已瑞然以其紀傳續編年自此史家之體相嬗於窮矣

又

鶡冠子鳳凰者鶉火之禽陽之精也麒麟者枵之獸陰之精也徳能致之其精畢至

又

元命苞幹鑿度開辟至獲麟二百七十六萬歲馮光陳晃以爲二百七十五萬九千八百八十六歲二說不同

谷梁折諸卷六

公羊谷梁后論

朱子語類或以爲公羊谷梁出一人之手旣而斷其各有師承夫二傳之師承治公羊者起於胡母子都宗之以董仲舒公孫故其學大顯於是立博士者爲嚴彭祖顏安樂治谷梁者起於瑕邱江公而僅宗之以蔡千秋顯之之人蓋少遜矣宣帝以衞太子好之之故有意興之於是立博士者爲周慶丁姓源流載於漢書儒林傳就傳文核之隱公不書卽位公以隱賤不應立谷以隱長不應讓矢口便爾懸殊卽此一節事脈連貫於宰咺歸賻也公以爲隱之讓桓谷以王室賵妾失禮特甚於考仲子宮也公以爲成公之意谷以爲隱之非且如尹氏卒之書公以爲隱母谷以爲隱妻重則書輕則不書意固各有屬矣惟隱弒而不書葬罪在不討賊薨之不地以爲不忍言蓋處不得不同之理推之外事首書克段一以爲大鄭伯之惡一以爲見段之彊殺州吁於濮一以爲討賊一以爲責不討賊授國與夷一以爲禍始宣公一以爲繆公之卒正齊襄滅紀一以爲紀侯賢而齊滅之一以爲復九世之讎鄭衞齊宋相率以亂東遷之天下春秋爲此而作而二傳之褒貶善惡不同如此又其甚者齊桓霸諸侯一匡天下谷梁之美之不一而足獨公羊予之之詞偏少葵邱之防以爲震而驚之叛者九國非其各有師承何以異同一至於此𨿽然此特於大同之中而析其微有不同其不同蓋不可勝舉若夫闡聖教以立言誅惡賞善以正告萬世非是則無以宗經而稱傳而又何不同之有特是二傳之於二百四十年行事蓋有考而不詳者送王姬者周單伯也而以爲吾大夫來奔者齊欒施也而以爲晉欒氏宋三世內娶何以處襄夫人之爲王姬成公在位十七年矣而曰公幼王子朝能布告諸侯矣而亦以爲幼其繆戾之顯著公羊居多而谷梁特鮮若夫事迹同則記載亦同猶之有史記不得尢漢書有東晉六朝北魏四朝之史不能廢南北史並行不悖何得以相類者而遽議其出一人之手乎要之二傳之疏經釋詁之體也曰何曰曷爲自爲問答爾雅爲之於前以疏詩若禮公谷爲之於後以疏春秋朱子祖之於易詩四子之書無不皆然未可以議二子也

谷梁折諸卷六

