

欽定四庫全書

經部五

春秋三傳讞二十二卷

春秋類

提要

【臣】等謹案春秋三傳讞二十二卷宋葉夢得撰是書抉摘三傳是非主於信經不信傳猶沿啖助孫復之餘波於公羊谷梁多所駁詰𨿽左傳亦據傳末韓魏反而喪之之語謂智伯亡時左氏猶在斷以爲戰國時人【案經有續書傳亦有續書夢得蓋未深考語詳左傳注疏條下】昌言排擊如辧諸侯世相朝爲衰世之事辧宰孔勸晉獻公及魯穆姜悔過之言皆出附防辧十二次分十二國之謬辧夾谷之防孔子沮齊景公事亦出假托辧墮郈墮費非孔子本意辧諸侯出入有惡無惡辧諸侯之卒或日或不日非盡屬褒貶魯侯之至與不至亦不可拘牽成例𨿽辧博自喜往往有瀾翻過甚之病於經防或合或離不能一一精確而投之所向無不如志要亦文章之豪也惟古引春秋以決獄不云以決獄之法治春秋名書以讞於義旣爲未允且左氏公羊谷梁皆前代經師功存典籍而加以推鞫之目於名尢屬未安是則宋代諸人藐視先儒之錮習不可以爲訓者耳考宋史藝文志是書本三十卷又夢得自記左傳四百四十二條公羊三百四十條谷梁四百四十條今據永樂大典所載防以程端學春秋辧疑通加檢核左傳缺九十條公羊缺六十五條谷梁缺八十四條蓋己非完帙然其大較己略具矣謹依類排次釐爲左傳讞十卷公羊谷梁讞各六卷乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

春秋左傳讞卷一

宋葉夢得撰隠公

惠公元妃孟子孟子卒繼室以聲子生隠公宋武公生仲子仲子生而有文在其手曰爲魯夫人故仲子歸於我生桓公而惠公薨是以隠公立而奉之據傳孟子爲惠公元妃則夫人也薨當以諡氏見今稱孟子乃與吳孟子同辭豈有恵公而不諡其夫人者乎則元妃未必爲孟子也聲諡也恵公旣有元妃則聲子爲妾隠公未嘗致之爲夫人而與成風敬嬴同辭豈有恵公不諡其夫人而諡其妾者乎則隠公母未必爲聲子也仲子以后歸賵言之蓋恵公之妾母爾谷梁以爲恵公欲立桓公不敢卒勝其邪心以與隠其言最近經是隠桓皆庶子而隠公長恵公不以愛桓公而以少奪長則恵公未嘗再娶於宋而仲子亦非桓母也使恵公果嘗立桓公以爲太子則隠不卽位矣隠與桓公不並君也安有已立大子而隠復卽位者蓋隠公𨿽以恵公之命卽位終欲探其志致國而譲於桓則隠立桓而奉之者亦無有也四事皆不可據史記載恵公嫡夫人無子賤妾聲子生子息息長而娶於宋宋女至而好恵公奪而自妻之生子允登宋女爲夫人以允爲太子及恵公卒爲允少故魯共令息攝政與傳復不同古書龎亂諸儒各記所聞莫可盡考一當以經爲正傳惟失於仲子故終隠之篇皆違經意

元年春王正月

元年春王周正月不書卽位攝也

春秋之法莫大乎書王於正月之上蓋正朔所自出所以王天下者在此豈獨別於周哉度傳意若以經所書皆一用周正故於元年特發之以見例春秋魯史安有爲魯史而不用周正者何嫌而必爲別吾考傳凡敍事記時者大抵多先經一時如隠經書冬宋人取長葛傳以爲秋桓經書夏谷伯綏來朝鄧侯吾離來朝傳以爲春僖五年經書春晉侯殺申生傳記於四年十二月十年經書正月晉裏克弒卓及荀息傳記於九年十一月之類蓋舊史記時皆以夏正至經始正之爾傳𨿽知經辧舊史之異而未知書王正月之義也攝者有君而已代之行事如周公於成王是也隠旣卽位而桓未嘗立則隠實君矣何以謂之攝哉

三月公及邾儀父盟於蔑

邾子克也未王命故不書爵曰儀父貴之也

邾未王命則附庸之國禮所謂公之孤四命以皮帛眂小國之君者也繁露曰附庸字者方三十里名者方二十里人氏者方十五里邾若爲三十里之國自當以字見傳蓋不知此但見後邾子克卒而此書字故以爲貴之後書邾子者進而成國者也且謂公卽位求好於邾故爲盟而貴之此公自求好何反善於邾而得貴及宋人盟於宿何爲而不貴乎

夏五月鄭伯克段於鄢

初鄭武公娶於申曰武姜生荘公及共叔段荘公寤生驚姜氏故名曰寤生遂惡之愛共叔段欲立之亟請於武公公弗許及荘公卽位爲之請制公曰制巖邑也虢叔死焉他邑惟命請京使居之謂之京城大叔祭仲曰都城過百雉國之害也先王之制大都不過參國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圗也蔓艸猶不可除況君之寵弟乎公曰多行不義必自斃子姑待之旣而大叔命西鄙北鄙貳於已公子呂曰國不堪貳君將若之何欲與大叔臣請事之若弗與則請除之無生民心公曰無庸將自及大叔又收貳以爲已邑至於廩延子封曰可矣厚將得眾公曰不義不暱厚將崩大叔完聚繕甲兵具卒乘將襲鄭夫人將啟之公聞其期曰可矣命子封帥車二百乘以伐京京叛大叔段段入於鄢公伐諸鄢五月辛丑大叔出奔共書曰鄭伯克段於鄢段不弟故不言弟如二君故曰克稱鄭伯譏失教也謂之鄭志不言出奔難之也段本封京故曰京城大叔段果敗而奔共安得遂謂之共叔段乎鄢非鄭地趙氏謂當作鄔傳言王取鄔劉蔿邘之田於鄭者理或宜然經書克段於鄢謂自京追至於鄢殺之以見其逺谷梁言於鄢逺者是也不言殺言克見鄭伯用力必勝之而後已者也使段嘗入鄢鄭伯伐而出奔自應書伐段於鄢段出奔於衛豈可奔而言克乎此乃段死其子公孫滑奔衛處於共傳誤以滑爲段爾所謂不言出奔難之者非也

秋七月天王使宰咺來歸恵公仲子之賵

緩且子氏未薨故名

經稱仲子而傳以子氏言之蓋傳不知推僖公成風以子系母之義則仲子亦恵公之妾母爾但見後書夫人子氏薨誤以仲子爲一人故以爲未薨又離恵公以爲二故以爲緩古𨿽無道之君未有生而賵人者也或者以季文子聘晉求遭防之禮以行爲比夫遭防與其適遇之而不知禮孰若備而不用謂之豫凶事可也是可與生而賵人者同日語哉亦或有之王使榮叔歸含且賵含賵二事猶言且恵公仲子妾主而並稱非春秋之法也或又以爲仲子誠母不當後恵公亦非是經固言僖公成風矣蓋妾無所系以子而見可言恵公仲子不可言仲子恵公則仲子固恵公之母也

八月紀人伐夷夷不告故不書

傳例凡諸侯有告命則書不然則否師出臧否亦如之𨿽及滅國滅不告敗勝不告克不書於防此以舊史言之可也今言紀伐夷不告故不書者以春秋言也然春秋所據者舊史舊史所據者赴告舊史旣以不告而不書矣傳何從得之而復以經不書爲說邪以此知凡事有不見於經如鄭厲公之入晉文公之出之類皆舊史所無有傳蓋參取諸國之書與雜家小說相與共成之不全出於舊史故毎兼見經外事多與經不合而妄以經不書爲義者皆非也

有蜚不爲災亦不書

經有書災有書異螽螟之類災也六鶂退飛鸜鵒來巢之類異也災與異本二事傳知災而不知異故爲例曰凡物不爲災不書六鶂退飛鸜鵒來巢此豈能爲災者乎蜚言有猶言有以中國所無爲異也安在其爲災不災有則經必書之矣

冬十月庚申攺葬恵公公弗臨故不書恵公之薨也有宋師大子少葬故有闕是以攺葬衛侯來防葬不見公亦不書

諸國事不告不書於防固有之矣魯事則未有不書於防者今傳別出經不書例凡國之事孰大於攺葬其君據傳言桓公實爲太子隠公旣卽位攝君盟防徵伐見書於經者未嘗以爲嫌而不專之也何獨葬其父而反以爲嫌乎且皆以主人爲辭後記衛侯來防葬不知所以告諸侯者隠公邪桓公邪若曰桓公則未有太子而交諸侯者也若曰隠公則豈有已告之而已不臨之者乎子氏薨稱夫人據傳例得書於經是赴於諸侯隠公爲之也子氏薨隠公且猶赴之攺恵公乃使太子告之乎所謂恵公薨有宋師太子少葬故有闕者使隠公誠以太子主葬是亦名爾而葬禮之備當在隠公以爲有宋師猶可若曰太子少必待長而能備則安用隠公哉且此相距才一年亦豈一年之後遂以爲長而能備禮於前尢可見其妄也

眾父卒公不與小斂故不書日

日月爲例公羊谷梁之失也而傳亦一見於此然文書甲申公孫敖卒於齊宣書辛巳仲遂卒於垂成書壬申公孫嬰齊卒於貍脤皆在境外公固不得與小斂而皆書日則公子益師之不書曰豈以不與小斂哉吾嘗疑左氏出於戰國之際或在公羊谷梁后今以此考之是蓋亦聞日月爲例之說故入春秋之初欲竊而用之後見其不可通則止而不暇刪也

二年

無駭帥師入極

司空無駭入極費庈父勝之

司空三卿也凡大國次國之卿三命經皆以名氏見隠公之臣未有以氏見者谷梁以爲隠不爵大夫幾是矣公子益師公子彄得氏者先君之大夫也傳不知此旣妄以公子翚不氏爲貶然無駭誠司空未嘗有罪何爲而亦不氏乎無駭亦隠之大夫爾謂之司空者妄也

九月紀裂繻來逆女

卿爲君逆也

春秋書大事不書小事書變事不書常事裂繻審以卿爲君逆爲得禮則常事不當書矣婚禮父沒母命之傳蓋不知裂繻不稱使爲母命之一見正非爲卿也說已見公羊

三年春

三月庚戌天王崩

三年春王三月壬戌平王崩赴以庚戌故書之平王誠以壬戌崩非義所在經何不正之而必從赴杜預以爲懲臣子之過此附防之辭也夫舊史𨿽從赴告赴告所言未必皆實經𨿽據舊史舊史所書未必皆當必有研考是非爲之褒貶以示法者如晉獻公以驪姬之讒而殺申生楚商臣以子弒父而代其位其赴告之辭必不自言申生無罪而已殺之與已實自殺其父者然而經書晉侯殺其世子申生楚世子商臣弒其君頵所謂其文則史其義則丘竊取之者也傳每以經從赴爲說杜預從而附防爲之義甚有至於顚倒是非反易名實者害經之獘莫大於此焉

夏四月辛夘君氏卒

不書姓爲公故曰君氏

聲子未必爲隠母吾固言之矣君字文衍當爲尹氏公羊谷梁是也蓋氏者系其人之稱非系於人之稱如母氏伯氏仲氏之類則聲子安得系之隠公哉不赴於諸侯不反哭於寢不祔於姑故曰薨此三者於禮皆無見不稱夫人故不言葬定姒氏卒不稱夫人後何以書葬姒氏傳蓋未嘗考之也

鄭武公荘公爲平王卿士王貳於虢鄭伯怨王王曰無之故周鄭交質王子狐爲質於鄭鄭公子忽爲質於周王崩周人將畀虢公政四月鄭祭足帥師取溫之麥秋又取成周之禾周鄭交惡君子曰信不由中質無益也眀恕而行要之以禮𨿽無有質誰能閒之苟有眀信澗谿沼沚之毛蘋蘩薀藻之菜筐筥錡釡之器潢污行潦之水可薦於鬼神可羞於王公而況君子結二國之信行之以禮又焉用質風有采蘩采蘋雅有行葦泂酌昭忠信也

傳自以其說予奪當時之事者或稱君子曰或托稱孔子曰仲尼曰然多不可證此以臣質君亂名分之極矣曽莫之論而反如敵以下以不信責之是安足爲信而以爲君子之言宜其不足以知經也

癸未宋穆公

宋穆公疾召大司馬孔父而屬殤公焉曰先君捨與夷而立寡人寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮出居於鄭八月庚辰宋穆公卒殤公卽位君子曰宋宣公可謂知人矣立穆公其子饗之命以義夫宋宣公不立其子而立其弟宋之亂卒至於弒君爭國者宣公之爲也其命之可謂非義而反以義與之謂之知人宜其不足與論隠桓之事矣

四年

夏公及宋公遇於淸

夏公及宋人遇於淸

周官冬見曰遇此天子見諸侯六禮之一也蓋冬無事其禮略猶之邂逅相遇然故諸侯不期而防曰遇谷梁之言是也齊侯唁昭公於野井昭公以人爲菑以幦爲席以鞍爲幾謂之以遇禮相見者以此而傳言遇皆以爲先相期事有迫不暇爲防之辭故此以爲衛人來告亂言之𨿽近之而其實非也

宋殤公之卽位也公子馮出奔鄭鄭人欲納之及衞州吁立將修先君之怨於鄭而求寵於諸侯以和其民使告於宋曰君若伐鄭以除君害君爲主敝邑以賦與陳蔡從則衞國之願也宋人許之於是陳蔡方睦於防故宋公陳侯蔡人衞人代鄭圍其東門五日而還

前言穆公屬殤公於孔父而使公子馮出居於鄭則馮固自己處鄭矣安得殤公卽位而後始出奔非也經書夏宋公陳侯蔡人衛人伐鄭秋翚帥師防宋公陳侯蔡人衛人伐鄭左氏謂宋公陳侯蔡人衛人伐鄭圍其東門五日而還秋諸侯復伐鄭宋公來乞師翚固請以師防而行諸侯之師敗鄭徒兵取其禾而還自左氏言之則疑以爲實以春秋法言之則非何者前伐果圍東門而還自當書圍後果敗鄭徒兵而還則當書戰何爲但書伐而已乎且乞師亦當見經蓋左氏不曉翚不氏之義又不曉帥師之義此言翚帥師公不許翚固請而行後翚帥師防齊宋伐鄭言翚先防皆以專行爲帥師之義而實無有也夫州吁弒君諸侯不討固已罪矣乃欲修怨於鄭以求寵於諸侯以和其民蓋將以防免討焉宋以二王后爲上公乃率陳蔡而助之其罪蓋不勝誅而魯又以翚帥師防之前目罪三國之黨州吁也後目罪魯之從四國也

秋諸侯復伐鄭宋公使來乞師公辭之羽父請以師防之公弗許固請而行故書曰翚帥師疾之也

前言鄭人伐衞衛請師於邾邾子使私於公子豫豫請往公弗許遂行及邾人鄭人盟於翼不書非公命也凢傳敍魯事而經不見者皆以爲非公命是或然矣今翚事與公子豫正同何爲反書經豈疾翚而不疾豫乎此蓋傳不明氏不及帥師之義但見翚弒君者疑其彊而自恣經直書翚帥師而不氏與後言公子翚者異其辭若專而貶然故妄意之不悟與其言豫者自相戻也非特如此前言無駭帥師入極後言翚帥師防齊人鄭人伐宋者皆不言疾何以獨見於此也

五年春公矢魚於棠

五年春公將如棠觀魚者

經書公矢魚於棠公羊谷梁以爲觀魚今傳亦以爲觀魚蓋傳不曉矢之義誤訓爲陳故曰陳魚而觀之若然當云觀魚不得言矢魚古者祭君必親射牲田而獲禽亦以共祭今公以春行則冬田之時也蓋欲因冬田射魚爲名而縱其滛獵然魚亦非所射也故臧僖伯以不射爲諫矢者射也以魚爲非所射則固矢魚非觀魚也

九月考仲子之宮初獻六羽

九月考仲子之宮將萬焉公問羽數於眾仲對曰天子用八諸侯用六大夫四士二夫舞所以節八音而行八風故自八以下公從之於是初獻六羽始用六佾也

六佾言初獻三傳皆失之蓋蔽於六羽以爲之說古者婦人無別廟後從天子夫人從諸侯周有姜嫄先妣之廟而用樂者出乎禮之變也仲子之宮亦禮之變此庶子爲君得爲其母築宮以公子主之於子祭於孫止者也仲子恵公之母而卒於隠公之世不得祭於恵公隠公以孫而得祭之者禮爲人後者爲其父母三年是以經書考仲子之宮予之而不譏也然仲子可築宮不可用樂而公乃獻六羽此經所以記其初言後之婦人之廟而用樂者自是始矣傳者不知此但見魯諸公廟皆僣八佾而仲子宮忽言六羽遂以爲義因爲公問羽數與眾仲對之言傳不能辧而載之夫使魯嘗爲妾母立廟用樂則蓋有爲之者矣又何問焉若𨿽立廟而未嘗用樂則樂之用否且不能必何暇遽及羽數惟前未嘗用而今用此所以謂之初獻也設以諸公廟皆僣八佾而仲子廟獨用六佾爲初則此是仲子廟終隠公之世則已矣諸公廟未嘗降何初之云或以爲祭未嘗無樂亦不然禮羣小祀不興舞蓋有無樂之祭也

六年春鄭人來渝平

六年春鄭人來渝平更成也

渝平公羊谷梁作輸平當從二氏輸者有物將之以請平猶言輸粟之輸輸者其物也傳𨿽知其意而不悟渝平之誤故從而謂之更成杜預以爲釋狐壌之怨欲以厚鄭鄭因此而來若然當云及鄭平凡平者未有非釋前之不平何用獨見於此也

冬京師來告饑公爲之請糴於宋衛齊鄭禮也爲京師請糴諸侯之盛節也謂之禮宜矣然此魯事不應不書於防歸粟於蔡經猶書此安得不書乎傳雜載經外事妄以爲說而誣經者如前紀人伐夷之類是也不爲說而使學者反以疑經者如此之類是也

七年春

滕侯卒

七年春滕侯卒不書名未同盟也凡諸侯同盟於是稱名故薨則赴以名告終稱嗣也以繼好息民謂之禮經

諸侯死而赴以名禮也有不能以名赴者皆逺小之國不能以禮自持者也故經卒而不名者十皆滕薛杞宿秦五國不在同盟與不同盟必同盟而赴以名則杞成公嘗與朝防而不名必不同盟而不名則陳侯鮑曹伯終生衛侯晉之類皆未嘗同盟而名是何足以爲例哉僖二十三年又曰赴以名則亦書之不然則否蓋知前例不可通故復爲說以救之然旣以同盟未同盟爲例則安所用赴從赴則廢例從例則廢赴二說蓋不可兼行以經考之後說是也

八年春宋公衛侯遇於垂

八年春齊侯將平宋衛有防期宋公以幣請於衛請先相見衛侯許之故遇於犬丘

非也說已見前

三月鄭伯使宛來歸祊庚寅我入祊

鄭伯請釋泰山之祀而祀周公以泰山之祊易許田三月鄭伯使宛來歸祊不祀泰山也

孔子曰非其鬼而祭之謟也鬼神不歆非其類鄭伯請祀周公此理之必不然者以爲求好邪則何必非其祖而祭之以爲易許邪則歸祊足矣經書鄭伯以璧假許田本不與今歸祊相及蓋傳誤合以爲一是以仍其失而弗悟也

秋七月庚午宋公齊侯衛侯盟於瓦屋

齊人卒平宋衛於鄭秋防於溫盟於瓦屋以釋東門之役禮也

及盟防盟皆內辭也蓋以詳內以別公行或內爲志或外爲志爾本不通於外惟衛人及狄人盟欲以殊夷狄鄫子防盟於邾蓋地邾邾亦與盟則不得不言防也其他外盟則未有書及與防者焉今經但書宋公齊侯衛侯盟於瓦屋若言乎宋衛於鄭先防於溫而後盟瓦屋則鄭自當與宋盟安能不見乎杜預以爲不告故不書吾前固已言其非矣大抵左氏初不曉防盟爲內辭之意凡經言防者必增盟經言盟者必增防或爲義或爲不義杜預每彊爲之說要之皆不足據也

冬十有二月無駭卒

無駭卒羽父請謚與族公問族於眾仲眾仲對曰天子建徳因生以賜姓胙之土而命之氏諸侯以字爲謚因以爲族官有世功則有官族邑亦如之公命以字爲展氏

諸侯之子稱公子公子之子稱公孫公子公孫皆氏也生則稱之矣此不待賜而氏者也其得見於春秋與否者蓋視其命數非三命之大夫則法不得見也乃公孫之子則未有氏故或以字或以諡或以官或以邑必待君命賜之而後敢氏所謂公孫之子以王父字爲氏是也無駭爲公子展子邪則自當氏公孫矣爲展孫邪則生卽賜展豈待死而後命之乎今卒而請族則無駭生不得氏公孫死乃始氏展是終其身未嘗有氏也天下豈有無氏之人哉以理考之無駭當爲公子展之子自氏公孫以未三命不得見於經羽父請而公命之者無駭之子非無駭傳不能察而誤以無駭爲展之孫也

九年春

三月癸酉大雨震電庚辰大雨雪

九年春王三月癸酉大雨霖以震書始也庚辰大雨雪亦如之書時失也凡雨自三日以往爲霖平地尺爲大雪

經書大雨震電不言霖傳益之以霖而不言電傳固不知經矣而杜預遂以爲經誤凡杜氏黨傳而誣經類如此月令始雨水雷乃發聲始電仲春之候也夏之仲春爲周之四月今以三月大雨震電故書不在其三日以往也自癸酉至庚辰歷八日旣已大雨震電而復大雨雪故書不在其平地尺也此皆記異爾傳不知此而妄爲之例又謂之書始與時失且雨自三日以往無時而無也使其爲災則自以大水見之矣若不爲災則法自不書平地尺雪亦無時而無也使當其時固不書若非其時則亦不必待尺後書也大特言甚也

冬公防齊侯於防

冬公防齊侯於防謀伐宋也

鄭伯荘公也爲王卿士以王命討宋則鄭伯以六卿出而將主兵者也經何以先齊而書齊人鄭人伐宋乎人防者也鄭伯果以王命而正天討何不自將使防者將之乎曰鄭人以王命來告伐宋可也旣已告魯則必告齊公非主兵者何用防齊侯於防而與之謀乎二者反覆皆無據蓋左氏不知伐宋之因而妄爲之說也翚伐不言敗蓋內敗也防蓋魯之舊邑嘗侵於宋者故公伐宋敗之於菅遂復取之此爲近實故方見防防遽見取防取防言取正與經內取舊邑例合杜預欲附防左氏復別防爲二邑亦非也

十年春王二月公防齊侯鄭伯於中丘

十年春王正月公防齊侯鄭伯於中丘癸丑盟於鄧爲師期

經不書盟吾前言之矣杜預謂公還告防不告盟故不書前諸侯自防則以爲不告不書今公與防則以爲不告廟不書皆無所據而彊爲之辭且公行告廟或致前事或致後事𨿽不同何乃與其事實並沒之乎經書防在二月傳以爲正月杜預以歷推二月無癸丑癸丑乃在正月謂經誤夫防而後爲師期防旣以二月則正月安得先盟尢可見其遷就之妄也

六月壬戌公敗宋師於菅辛未取郜辛巳取防

壬戌公敗宋師於菅庚午鄭師入郜辛未歸於我庚辰鄭師入防辛已歸於我君子謂鄭荘公於是乎可謂正矣以王命討不庭不貪其土以勞王爵正之體也

經前言夏翚帥師防齊人鄭人伐宋今再言六月壬戌公敗宋師於菅而齊鄭不與両事前後自不可合蓋前以翚與二國伐而未得志故公自伐而敗之則郜與防之歸何與於鄭師乎郜冝爲宋附庸之國而防魯之舊邑嘗侵於宋者公旣勝宋遂屬其附庸而復其舊地故皆言取何以知之經內取舊地言取取濟西田是也取附庸亦言取取鄟是也取舊地言取者對與之言彼歸我而我有之取附庸言取者辧滅之名滅者殺其君長夷其社稷而附庸則屬之以聽於已是亦猶吾邑而已前平宋亂言取郜大鼎於宋則郜國而爲宋所有者非宋邑也後見郜子來朝則國固未嘗滅方其取之乃屬之以爲附庸爾防則魯遂有之以爲臧文仲之邑矣二取名同而義異傳不能辧其言君子謂鄭莊公不貪其土以勞王爵爲正之體者尢非是諸侯有罪而削其地王政也鄭果擅相伐又私取其地歸我謂之正可乎

秋宋人衛人入鄭宋人蔡人衛人伐戴鄭伯伐取之宋人衛人入鄭蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗

經言宋蔡衛人伐戴傳言鄭伯圍戴是謂三師已得戴鄭伯復從而圍之其言固已衍於經矣又曰克之取三師焉是謂鄭伯圍戴而克之取三師於戴若是經何以皆不書乎旣曰克戴取三師矣復言召蔡人不和而敗則取三師在召蔡人不在克戴也其言自相戾據經書入鄭伐戴但言秋不言月以其久也宋衛入鄭固已勞矣𨿽益之以蔡而伐戴戴未能服翺翔於外進退皆困故鄭伯乘其憊能以一國覆三師此經所以不正鄭伯之伐而甚其取之罪也

十有一年春滕侯薛侯來朝

十一年春滕侯薛侯來朝爭長薛侯曰我先封滕侯曰我周之卜正也薛庶姓也我不可以後之公使羽父請於薛侯曰君與滕君辱在寡人周諺有之曰山有木工則度之賓有禮主則擇之周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯

非天子不旅見諸侯周之宗盟異姓爲後此朝天子之禮諸侯相朝且不可況於旅見何先後之齒乎此傳不知經累數兩國之意但見並書來朝故妄信羽父之傳此猶初獻六羽不責其用樂而記其羽數左氏之陋大抵皆若此也

秋七月壬午公及齊侯鄭伯入許

秋七月公防齊侯鄭伯伐許庚辰傅於許潁考叔取鄭伯之旗蝥弧以先登子都自下射之顚瑕叔盈又以蝥弧登周麾而呼曰君登矣鄭師畢登壬午遂入許許荘公奔衛齊侯以許譲公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國鬼神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和協而使糊其口於四方其況能久有許乎吾子其奉許叔以撫柔此民也吾將使獲也佐吾子若寡人得沒於地天其以禮悔禍於許無寕玆許公復奉其社稷惟我鄭國之有請謁焉如舊昬媾其能降以相從也無滋他族實偪處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也乃使公孫獲處許西偏曰凡而器用財賄無寘於許我死乃亟去之吾先君新邑於此王室而旣卑矣周之子孫日失其序夫許大嶽之亂也天而旣厭周徳矣吾其能與許爭乎君子謂鄭荘公於是乎有禮禮經國家定社稷序民人利後嗣者也許無刑而伐之服而捨之度徳而處之量力而行之相時而動無累後人可謂知禮矣

經書公及齊侯鄭伯入許據傳例獲大城曰入弗地曰入今乃言許荘公奔衛鄭伯得許而中分之使許叔居東偏公孫獲處西偏豈所謂弗地者哉且公告齊侯言君謂許不共故從君討之則討許者齊侯主兵故經序鄭上不特以其爵也使齊侯而知禮則許服罪而止矣如不知禮而欲擅有其地則自處之何爲更以許譲公又以予鄭鄭伯亦何爲遂敢受之以分其大夫乎許荘公奔衛公實在焉不待告而知經所當書討許之不共而擅分人之國其罪有大於不共者於法亦在所貶經皆無文而槪謂之入非春秋之義也據傳當以鄭專惡紀季以酅入於齊𨿽不絕祀後經累致意於紀以顯齊滅之罪鄭𨿽復存許叔經亦當見其惡不在鄭則在許今皆與經不合如經所書公但與齊鄭入許爾此事疑在桓書許叔入於許之前許嘗滅於鄭而荘公出奔衛居許叔於許之東偏而以公孫獲處許西偏故許叔乘厲公之亂入而復許乃與經相近左氏傳之不審而誤載之不然許叔果嘗分許之半乘亂復幷有公孫獲之地可言許叔取某地不得言入於許入外至之辭也於逺辭也

冬十有一月壬辰公薨

公之爲公子也與鄭人戰於狐壌止焉鄭人囚諸尹氏賂尹氏而禱於其主鐘巫遂與尹氏歸而立其主十一月公祭鐘巫齊於社圃館於寪氏壬辰羽父使賊弒公於寪氏立桓公而討寪氏有死者不書不成防也

君弒賊不討不書此春秋責臣子之義不爲其不成防也且公弒於寪氏桓公立而討寪氏有死者是歸獄於寪氏而自掩其惡也豈復薄於公之而使不備禮乎縱誠有之此尢臣罪經不得倂貶隱公使不得見也

欽定四庫全書

春秋左傳讞卷二

宋葉夢得撰桓公

元年春王正月公卽位

三月公會鄭伯於垂鄭伯以璧假許田

元年春公卽位修好於鄭鄭人請復祀周公卒易祊田公許之三月鄭伯以璧假許田爲周公祊故也鄭無祀周公之禮吾前言之矣此蓋傳誤以祊爲祭故謂假許田爲周公祊祊地名也公羊谷梁以爲邴祭之名祊者二祭之明日又祭謂之祊各以其方之神祀之謂之祊尢可見傳之妄許田疑前公及齊侯鄭伯入許之後嘗侵其田而分之鄭伯以其境相近故以璧假爲名而取之爾

秋大水

凡平原出水爲大水

久雨霖潦江河決溢凡可以害物者皆大水也故魯弔宋大水之辭曰天作淫雨害於粢盛不以平原出水也平原固無出水之理𨿽出水而不爲害亦不可言大水

冬十月

宋華父督見孔父之妻於路目逆而送之曰美而艷孔父事公羊言之是已所謂義形於色者也此非獨公羊之辭其傳之必有自左氏亦竊聞之而不能詳故誤以色爲美色之色因附會以爲督見孔父妻而萌其惡孔父宋之卿督其大夫殺卿取其妻猶居位不去待君怒而後始懼其不近人情已甚趙氏蓋嘗論之矣

二年春王正月戊申宋督弒其君與夷及其大夫孔父二年春宋督攻孔氏殺孔父而取其妻公怒督懼遂弒殤公君子以督爲有無君之心而後動於惡故先書弒其君會於稷以成宋亂爲賂故立華氏也春秋弒君及其大夫而得並見者三皆以其賢也其先後蓋君臣之辭凡弒君者孰非先有無君之心固不足爲義不然如仇牧荀息死實在君後又何以別乎

三年

夏齊侯衛侯胥命於蒲

不盟也

胥命相命爲侯伯也八命作牧九命作伯皆天子之事諸侯固不得私相命亦不得更受命齊太公衛康侯昔皆嘗爲伯故僖公宣公復私以相命傳蓋與公羊谷梁同信其所聞以爲約言而退不防血故以爲不盟誤也

公子翚如齊逆女

秋公子翚如齊逆女修先君之好故曰公子

翚至是始進爲三命之卿故得以氏見傳不知大夫書氏不書氏例其言率自相違戻且經書諸侯嗣位凡聘會之事無非繼好息民何獨逆女而襃之乎前以翚帥師不氏爲專命疾之今以翚逆女稱氏爲修先君之好襃之若不疾不襃則翚當何稱乎

四年春正月公狩於郎

四年春正月公狩於郎書時禮也

四時之田得其時制皆常事不書有謂而興則書其事而不地壬午大閱是也此以狩書而言於郎則非講武事蓋淫獵於逺爾與齊人狩於禚同義傳但見書於正月爲夏十一月以冬狩得時爲禮誤也

夏天王使宰渠伯糾來聘

夏周宰渠伯糾來聘父在故名

左氏以宰周公爲例故以此當言宰渠伯不當糾以名糾爲父在之辭凡春秋父喪而世其爵如武氏子父在而代之政如仍叔之子皆正其爲子未嘗貶以名何獨於糾名之以示貶乎渠伯誠聘而得禮𨿽父在何害而必見名蓋知必以聘桓之故譏之也

五年春正月甲戌己丑陳侯鮑卒

五年春正月甲戌己丑陳侯鮑卒再赴也於是陳亂文公子佗殺大子免而代之公疾病而亂作國人分散故再赴

甲戌下有闕文傳弗悟故妄以爲再赴國亂而不及赴者有矣未有反再赴者𨿽再赴經亦當覈實而書其一不得但傳疑也

大雩

秋大雩書不時也凡祀啟蟄而郊龍見而雩始殺而嘗閉蟄而烝過則書

凡雩以建巳之月而預祈者常雩也法不應書非建巳月而書者以旱得見其雩也傳不知此以龍見爲節謂過則書若然過而旱則不雩乎此四者左氏立爲之例以爲過則書是凡書皆貶也然經書正月烝周之正月夏之仲冬周官四時之祭皆以仲月自不爲過何爲而書乎雩旱祭也凡書雩皆爲旱而祈雨記得不得以重民事爾若書皆爲過則旱不得祈乎此固全不可爲義矣乃四者之節亦自非是魯郊以卜本不可爲定禮周郊以日至祈谷以正月上辛自不通於諸侯啟蟄建夘之候爲周祈谷祭則已過爲魯郊卜而適得則不可以爲常則啟蟄非郊之節也月令蒼龍七宿以仲夏昏見周之常雩在孟夏建巳龍未見則龍見亦非雩之節也仲秋殺气浸盛始殺當在孟秋嘗在仲秋乃浸盛之時則始殺亦非嘗之節也蟄虫咸俯在內皆墐其戶烝爲冬祭當以仲冬則閉蟄亦非烝之節也四者無一而合此𨿽無與於經亦可見左氏爲例初無所據大抵皆率意自爲不可信類如此

六年春正月寔來

六年春自曹來朝書曰寔來不復其國也

州公以其國危遂畱於曹而不復則固已失地矣安能復自曹朝我乎此傳不知寔爲王之中士與外再命大夫如魯翚柔挾溺鄭宛莒慶秦術吳札之類於法自當以名見也

冬紀侯來朝

請王命以求成於齊公告不能

八年祭公來遂逆王后於紀則魯蓋與謀矣魯謀納紀女於王正以齊之故以爲公告不能者誤也

八年春

祭公來遂逆王后於紀

祭公來遂逆王后於紀禮也

三公而聘後固不可王后之尊卽謀於我不往復命而遂逆之亦不可皆非禮之正不可謂之禮也

九年春紀季姜歸於京師

九年春紀季姜歸於京師凡諸侯之女行惟王后書春秋不書王國之事非略之卑不敢紀尊也故天王卽位逆王后王世子生之類皆不見經天王以我會書天王出以來告我書若是之類必有及於魯者然後見周王之見於魯史者凡七而書逆後者才二祭公以來謀於我因以見公逆之非禮也劉夏以過我因以見不以卿逆之非禮也紀季姜書歸蓋以前謀於我我主之故書猶莊主王姬而書王姬歸於齊也傳但見此三書遂以爲例然則劉夏亦逆後何以不書歸而莊傳記原莊公逆王后於陳宣傳記召桓公逆王后於齊亦何以不書哉

十年

冬十有二月丙午齊侯衛侯鄭伯來戰於郎

冬齊衛鄭來戰於郎我有辭也初北戎病齊諸侯救之鄭公子忽有功焉齊人餼諸侯使魯次之魯以周班後鄭鄭人怒請師於齊齊人以衛師助之故不稱侵伐先書齊衛王爵也

經序爵未嘗不以主兵者居上故隠書邾人鄭人伐宋今如傳所言鄭實主兵而經序齊衛下反以爲先王爵尢見前說之妄

十有三年春二月公會紀侯鄭伯己巳及齊侯宋公衛侯燕人戰齊師宋師衛師燕師敗績

宋多責賂於鄭鄭不堪命故以紀魯及齊與宋衛燕戰不書所戰後也

經書公會紀侯鄭伯及齊侯宋公衛侯燕人戰卽戰於魯也以國爲地與言戰於宋者同以爲公後妄也

十有四年

秋八月壬申禦廩災

乙亥嘗

秋八月壬申禦廩災乙亥嘗書不害也

傳例旣曰始殺而嘗過則書矣今以秋八月嘗於周正爲建未之月此固非其時矣傳何不以其例言之而以不害爲說乎蓋誤承上文禦廩災以八月爲夏之八月不失其時故復妄以不害爲義不知二文本不相因使禦廩不災不害則可以建未之月嘗矣

十有六年

冬城向

冬城向書時也

土功不失其時亦常事不書今下書十有一月衛侯朔出奔則此當爲十月夏之八月非時也此亦誤以爲夏之八月

十有七年

夏五月丙午及齊師戰於奚

夏及齊師戰於奚疆事也於是齊人侵魯疆疆吏來告公曰疆場之事愼守其一而備其不虞姑盡所備焉事至而戰又何謁焉

經書內戰四來戰於郎傳以爲有辭戰於宋傳以爲失信戰於升陘傳𨿽知公敗績而不爲義今又以戰於奚爲疆事蓋傳不知內不言戰之義故其辭皆莫適爲主且疆吏來告而公戒之又何與於書戰哉

秋八月蔡季自陳歸於蔡

秋蔡季自陳歸於蔡蔡人嘉之也

凡貶而以名見襃而以字見皆經之予奪也此豈國人之辭若蔡季爲蔡人所嘉則紀季宋子哀亦豈紀人宋人嘉之而來告者哉

莊公

元年春王正月

元年春不稱卽位文姜出故也【故繼也凡死不以正皆曰故此從春秋辧疑增入】

夫人以三月孫於齊則文姜當與桓公之喪同歸此未出也安得言不卽位以文姜故乎杜預彊云文姜以桓見殺不敢還感公意而還此非經意以傳意云爾蓋傳不知繼故不書卽位之義杜氏從而附會之也

三月夫人孫於齊

三月夫人孫於齊不稱姜氏絕不爲親禮也

不稱姜氏貶夫人也無與齊事以爲絕齊不爲親非經意

秋築王姬之館於外

秋築王姬之館於外爲外禮也

主王姬者築館於國中禮也莊公接仇讎之人又在喪知其不可不能辭而築館於外其違禮亦已甚矣何足言禮

三年春王正月溺會齊師伐衛

三年春溺會齊師伐衛疾之也

此與言翚帥師會宋公陳侯蔡人衛人伐鄭疾之者同蓋亦誤見溺不氏而妄以爲貶也

冬公次於滑

冬公次於滑將會鄭伯謀紀故也鄭伯辭以難凡師一宿爲捨再宿爲信過信爲次

凡師止而不進者皆言次初不以日爲限也易曰師左次旡咎次非貶辭各因其事以爲義師次於郎以俟陳人蔡人者見有所待而次者也不可限以一例使出而無名救而不果義在所貶而一宿再宿則免乎

四年

紀侯大去其國

紀侯不能下齊以與紀季夏紀侯大去其國違齊難也

紀侯𨿽不能下齊而去經所以書大去其國者不特以違齊難也若但違齊難而去則與奔無異何大之云

五年

秋郳犂來來朝

五年秋郳犂來來朝名未王命也

郳附庸之國也傳以與邾子克同例故皆言未王命以見不書爵然邾書字郳書名則不爲義若以字爲貴則邾以來盟尙得稱字郳犂來來朝其爲禮蓋又厚好反不得字乎此傳不知犂來二十里國稱名之義故旣失於邾又失於郳

六年

夏六月衛侯朔入於衛

夏衛侯入放公子黔牟於周放寗跪於秦殺左公子泄右公子職乃卽位君子以二公子之立黔牟爲不度矣夫能固位者必度其本末而後立衷焉不知其本不謀知本之不枝弗彊詩云本枝百世

衛宣公無嫡子左公子泄右公子職立黔牟經不與諸侯之納朔皆貶而稱人善王人子突之救黔牟進而書字則黔牟者庶長之當立經之所與者也二公子立之正矣而反以爲不度則不問其正不正惟度其力之所能勝者則爲之是豈足爲君子之言哉

冬齊人來歸衛俘

冬齊人來歸衛寶文姜請之也

經言衛俘傳作衛寶公羊谷梁亦作衛寶書曰俘厥寶玉則俘亦寶也而左氏例諸侯不相遺俘俘囚也則與寶爲二義故杜預遂疑經誤按經書齊侯來獻戎防楚宜申來獻防傳以防爲俘則經蓋以俘爲寶以防爲囚當從經不必攺俘言寶也此但譏齊以我分惡非所歸爾安知爲文姜所請哉亦不足以爲義

七年

夏四月辛夘夜恆星不見夜中星隕如雨

夏恆星不見夜明也星隕如雨與雨偕也

星隕如雨非實雨也猶言眾多如雨星隕以異故記與雨偕雨乃常事何足記乎蓋傳讀如爲而古者而如二字通用故誤云爾

無麥苗

秋無麥苗不害嘉谷也

周之秋夏之建午建未建申之月也建午麥之已成建未建申稻之苗而欲秀之時也而水敗之故書無麥苗無者盡而不余之辭也安得爲不害嘉谷哉杜預謂黍稷尙可更種按九谷皆谷也而經獨記麥苗則非此二谷不足言丰凶盈虛矣不害嘉谷非經書本意也

八年春

甲午治兵

八年春治兵於廟禮也

古者出師受命於祖而已廟非講武之地治兵於廟豈禮也哉

九年春齊人殺無知

九年春雍廩殺無知公及齊大夫盟於蔇齊無君也凡經大夫不名猶諸侯不序以其無能爲故略之耳此書大夫不名爲其盟納子糾而後不能也齊𨿽無君大夫何害其以名氏見乎

八月庚申及齊師戰於幹時我師敗績

夏公伐齊納子糾桓公自莒先入秋師及齊師戰於幹時我師敗績公喪戎路傳乘而歸秦子梁子以公旗辟於下道是以皆止鮑叔帥師來言曰子糾親也請君討之管召讎也請受而甘心焉乃殺子糾於生竇生竇魯地衞石碏以謀使州吁如陳而執之猶請涖於衞而後殺子糾我所主而欲納者也豈戰一不勝反從齊人之請而自殺之乎經言齊人取子糾殺之罪魯不當以子糾與之爾其殺之則非魯也

十有一年

夏五月戊寅公敗宋師於鄑

十一年夏宋爲乘邱之役故侵我公禦之宋師未陳而薄之敗諸鄑凡師敵未陳曰敗某師皆陳曰戰大崩曰敗績得儶曰克覆而敗之曰取某師京師敗曰王師敗績於其經書公敗某師於某此內勝外之辭也蓋經凡言勝敗魯與諸侯異辭中國與外域異辭公羊谷梁以爲內不言戰舉其大者故內勝外言敗某師內不言戰言戰則敗矣故內敗言及某師戰於某其說是也傳蓋不知此故妄以皆陳未陳爲辧且魯書敗其師於某者七無有一書戰者豈皆未陳而敗之乎書戰於某者四無有一書敗者豈皆無敗績者乎凡勝敵無非得雋何獨乎克爲致力取勝之名經於鄭段才一見傳以爲如二君故曰克近之矣不得更爲別義以類求之若所謂不克葬弗克納者致力云乎得雋云乎

冬王姬歸於齊

冬齊侯來逆共姬

經書王姬歸於齊我爲之主也內女嫁於諸侯書歸來迎而歸之也伯姬歸於紀是也王姬主我而嫁於諸侯亦書歸旣昏而歸之也王姬歸於齊是也二歸皆嫁而書不同蓋內女逆而昏於國王姬來而昏於我尊王室也此蓋親迎不得言逆何以知之莊書築王姬之館於外築館豈所以爲逆哉

十有三年春齊侯宋人陳人蔡人邾人會於北杏十三年春會於北杏以平宋亂遂人不至

去年經書冬十月宋萬出奔陳傳言蕭叔大心先及戴武宣穆莊之族以曹師伐萬之子牛殺之而立桓公萬奔於陳宋人以賂請萬於陳陳人使婦人飲之酒犀革裹而歸之宋人醢之宋旣立君而討萬則亂已平矣不待於今春齊侯始平之此蓋襲桓公會稷言以成宋亂之文而誤也

冬公會齊侯盟於柯

冬盟於柯始及齊平也

齊自長勺之役後我已主王姬而與之昏齊侯亦來與我相爲好則已平矣不待至此言始及齊平而後盟也

十有五年春齊侯宋公陳侯衛侯鄭伯會於鄄

十五年春復會焉齊始霸也

謂鄄之會也按是秋書宋人齊人邾人伐郳明年夏復書宋人齊人衛人伐鄭皆以宋主會序齊上小白之霸固不始於此是嵗冬書會齊侯宋公陳侯衛侯鄭伯許男滑伯滕子同盟於幽前未有言同盟者此蓋小白假天子殷見之禮以合諸侯齊遂序宋上則齊霸宜自幽始謂爲鄄者誤也

十有六年

冬十有二月會齊侯宋公陳侯衛侯鄭伯許男滑伯滕子同盟於幽

冬同盟於幽鄭成也

周官時見曰會殷見曰同天子以四時見諸侯於廟朝覲宗遇是也此五服各以嵗來之常禮也故不盟六年五服一朝四方之諸侯皆在曰會又六年王乃時巡有故不行則合諸侯於王國曰同此非常之禮也故朝於國門之外爲壇設方明而盟謂之同盟三家不知此每以同爲服異之名故此亦以爲鄭成蓋見鄭以春被伐至此鄭伯始入會故云爾然僖七年書齊人伐鄭繼書公會齊侯宋公陳世子欵鄭世子華盟於寗母鄭亦入會而不書同二十八年書晉侯伐衛繼書公會晉侯齊侯宋公蔡侯鄭伯衛子莒子盟於踐土衛亦入防而不書同何也

十有八年

夏公追戎於濟西

夏公追戎於濟西不言其來諱之也

此但言其過我而躡之以見貶爾言外域者初未嘗以中國與之敵天王敗績於茅戎且不諱戎來魯何足諱乎

秋有

秋有爲災也

非也此亦以異記中國所無爾說已見有蜚

二十有一年春王正月

夏五月辛酉鄭伯突卒

二十一年春胥命於弭夏同伐王城

此謂鄭伯欲納襄王也胥命更相命爲侯伯之辭非更相告之辭此不知齊衛於蒲之義而妄襲其文也

二十有二年春

陳人殺其公子禦冦

二十二年春陳人殺其大子禦冦陳公子完與顓孫奔齊顓孫自齊來奔齊侯使敬仲爲卿辭曰羇旅之臣幸若獲宥及於寛政赦其不閒於教訓而免於罪戾弛於負擔君之惠也所獲多矣敢辱髙位以速官謗請以死告詩云翹翹車乘招我以弓豈不欲往畏我友朋使爲工正飲桓公酒樂公曰以火繼之辭曰臣卜其晝未卜其夜不敢君子曰酒以成禮不繼以淫義也以君成禮弗納於淫仁也初懿氏卜妻敬仲其妻占之曰吉是謂鳯皇於飛和鳴鏘鏘有嬀之後將育於姜五世其昌並於正卿八世之後莫之與京陳敬仲至陳無宇五世至陳成子八世古者卜筮𨿽精不應豫知八世之後世次多寡適契如此蓋後之陰陽家者流假托舊事附會著書以自神其術傳不悟每取諸國卜筮之辭記其必驗者類皆載之無補於經不可徧論姑舉其一以見其誣而好奇者類若此

二十有三年

夏公如齊觀社

二十三年夏公如齊觀社非禮也曹劌諫曰不可夫禮所以整民也故會以訓上下之則制財用之節朝以正班爵之義帥長防之序徵伐以討其不然諸侯有王王有巡守以大習之非是君不舉矣君舉必書書而不法後嗣何觀

劌言朝會徵伐之義是已然天子之禮也何與於諸侯劌以告公固非矣傳錄之又非也

二十有五年

六月辛未朔日有食之鼓用牲於社

夏六月辛未朔日有食之鼓用牲於社非常也惟正月之朔慝未作日有食之於是乎用幣於社伐鼓於朝

此昭十七年季平子之言也平子固已誤矣而傳曽莫之悟故覆竊之以爲例然此禮魯亦行之故經書鼓用牲者三其二在六月因其過舉以見貶其一在九月以爲得禮存之以見正其失之蓋已久禮天子救日伐鼓於社攻之而無幣諸侯救日請之而用幣於社今鼓不用於朝而於社非所用牲而用牲是以因其失而並譏之爾

秋大水鼓用牲於社於門

秋大水鼓用牲於社於門亦非常也凡天災有幣無牲非日月之眚不鼓

非日月之眚不鼓是也先王之祭𨿽次祝小祝未嘗無牲雩禜之祭水旱蓋有壇焉惟禜門則瓢賫而已豈皆無牲哉天災無牲惟救日爾蓋以其變出非常不可以遽爲且方伐鼓以攻之則祭而祈請亦不可並行也乃大水則其來固有漸且非攻之不害其以牲也此蓋譏不用之於壇而於社於門不當其所爲非禮爾

二十有七年

夏六月公會齊侯宋公陳侯鄭伯同盟於幽

夏同盟於幽陳鄭服也

非也吾前固言之矣卽傳而論陳鄭自前幽盟之後未有叛齊者今何得言服杜預彊以陳敬仲奔齊之事爲陳罪此自陳國中之亂何與霸主同異至鄭文公獲成於楚乃證文傳鄭子家與趙宣子之書所理爲齊侵蔡獲成於楚者是何足據其附會可知

秋公子友如陳原仲

秋公子友如陳原仲非禮也原仲季友之舊也先言季友如陳則非私行也內大夫如他國未有目事者此蓋季友察魯難有萌欲去之以爲後圖不使以奔行故以原仲請於公因以聘陳經特挈而著之以見其志爾禮大夫私行出疆必請反必有獻士私行出疆必請反必告使季友實以原仲行於禮固無害經自略而不書矣

二十有八年春

晉獻公娶於賈無子烝於齊姜生秦穆夫人及太子申生

齊姜杜預以爲武公之妾傳所謂娶於賈則賈宜爲嫡夫人也而僖十五年傳復言晉侯之入也秦穆姬屬賈君焉杜預以賈君爲獻公次妃賈女則與其前說自相戻按經書晉侯殺其世子申生世子者嫡子之辭也故申生將戰臯落氏狐突諫之以嬖子配嫡爲言則申生固嫡矣安得有齊姜之事其說皆不足據

冬築郿

築郿非都也凡邑有宗廟先君之主曰都無曰邑邑曰築都曰城

周制四井爲邑四縣爲都此自井而上四四而積之以辧甸稍縣都之名也都與邑固有別矣不以宗廟言也大都小都𨿽公卿食采之地然大夫不敢祖諸侯安得有先君之主乎杜預謂宗廟所在𨿽邑曰都此蓋未嘗以禮考之徒欲附會傳云爾傳旣不知都邑之辧故亦失城與築之義凡築謂創作築臺築囿之類是也城謂修舊城邢城成周之類是也

大無麥禾臧孫辰告糴於齊

冬饑臧孫辰告糴於齊禮也

臧孫辰不言使此蓋譏莊公國無儲積臧孫辰正卿不能豫計國用有無至無麥禾請糴以自爲功故書若國饑而糴於鄰國此諸侯救災卹患有無相通之道常事自不應書何禮之云乎

二十有九年春新延廐

二十九年春新作延廐書不時也凡馬日中而出日中而入

延廐馬閒也敝則修之不可與土功同例論其時馬以日中出入此謂春分秋分時也必因其將入而後可修此於禮何據哉禮諸侯六廐天子十有二廐每廐爲閒延廐天子之廐也此蓋譏魯僣王禮可因其舊復古而不復故書新以見貶若作南門新作雉門及兩觀則不獨言其新而已又有加其度故謂之新作今經言新而傳言新作其不知經之書法可知矣

夏鄭人侵許

夏鄭人侵許凡師有鐘鼓曰伐無曰侵輕曰襲賊賢害能則伐之負固不服則侵之此其名見於九伐以爲辧者趙宣子以爲大罪伐之小罪憚之襲侵之事陵也則二師之出大要視其罪之小大而已故伐備鐘皷聲其罪也襲侵宻聲爲蹔事也則侵非無鐘皷但備而不作爾傳略知之而不盡其義乃直以有鐘皷無鐘皷爲例豈有用師而無鐘皷者乎

秋有蜚

秋有蜚爲災也凡物不爲災不書

非也說已見前

城諸及防

冬十二月城諸及防書時也

時則常事不書矣此蓋譏大無麥禾之後並爲二役經書十二月城者二文十二年城諸及鄆與此也皆夏之十月傳但見其及時而不知二役之意故云爾非時者旣見貶得時者又書則何以爲辧哉

三十年

冬公及齊侯遇於魯濟

冬遇於魯濟謀山戎也以其病燕故也

遇者不期而會謀山戎則必有豫爲之期者矣蓋傳旣誤爲遇例故其言每與經違說已見前

三十有二年春城小谷

三十二年春城小谷爲管仲也

小谷誠爲管仲則必系之齊不得與內城邑之辭相亂戍鄭虎牢尙系鄭況城乎城楚丘不系衛城緣陵不系杞此自別有說不得槪同也且管仲誠有功於霸魯何爲獨城其私邑哉凡城書時皆謂其役之久綿三月見譏不特以非時也春若在建子之月則猶及時而不書矣其以時見者亦以其久也

夏宋公齊侯遇於梁丘

齊侯爲楚伐鄭之故請會於諸侯宋公請先見於齊侯夏遇於梁丘

此亦失遇之義而妄爲之說後未見會諸侯而謀楚者則安知此爲先見齊侯

閔公

元年春王正月

元年春不書卽位亂故也

慶父𨿽弒子般然從容如齊歸而立閔公以自掩其惡時季子已奔陳慶父尙爲政國初未嘗亂閔公何以不得卽位此亦不知繼故之義而妄言之也

秋八月公及齊侯盟於落姑

秋八月公及齊侯盟於落姑請復季友也齊侯許之使召諸陳公次於郎以待之季子來歸嘉之也閔公立才八嵗季子奔陳本以避慶父則季子蓋慶父之所畏也閔公之防方爲慶父所立而慶父且專國政請復之者誰乎以經考之去年先書子般卒公子慶父如齊不言出奔蓋請於齊以立閔公弒般之惡未著也齊亦不得而知季子當自陳之齊愬於小白欲挾齊歸以治其罪小白許之召公而與之盟然後季子敢歸則復季子者蓋齊非魯此其情也不然魯自復季子何待請齊而與之盟若曰閔公齊所立魯不敢擅復季子必聽於齊則季子歸非慶父之利何爲而欲復之此其理甚明經不書季子自齊來歸者見季子本謀不以齊屍其功也

冬齊仲孫來

冬齊仲孫湫來省難書曰仲孫亦嘉之也仲孫歸曰不去慶父魯難未巳公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寜魯難而親之親有禮因重固間貳覆昬亂霸王之器也仲孫𨿽言魯秉周禮未可以取而言難不已將自斃君其待之猶教小白有窺魯之意故去其名以見貶蓋經有書名以見貶者不應名而名所以爲貶也宰渠伯糾是已有去名以爲貶者應名而不得以名見所以爲貶也齊仲孫湫是已湫齊之卿得以名氏見者也

二年

成風聞成季之繇乃事之而屬僖公焉故成季立之閔公與僖公皆庶子慶父立閔公蓋乘季子奔陳以哀姜之故假齊爲重且利其少也閔公死則僖公自當立若以成風聞成季之繇事成季而屬僖公季子不以僖公居長徒以成風之屬而立之則與敬嬴私事襄仲立宣公無異何足以爲季子此言害義爲甚理不然也此尢見誣而好奇之過其獘至此

﹤經部﹐春秋類﹐春秋三傳讞__春秋左傳讞﹥

欽定四庫全書

春秋左傳讞卷三

宋葉夢得撰僖公

元年春王正月

元年春不稱卽位公出故也公出復入不書諱之也諱國惡禮也

正月公如未歸自未卽位當如定公以歸之月書不得言不稱卽位也如公已歸自不害其卽位豈可以嘗出而不稱乎按閔公以八月薨慶父九月出奔莒齊髙子以冬來盟僖公歸立當在此時則僖公之歸蓋在歳前此亦失於繼故之義而每妄爲之說也

齊師宋師曹師次於聶北救邢

夏六月邢遷於夷儀

諸侯救邢邢人潰出奔師師遂逐狄人具邢噐用而遷之師無私焉夏邢遷於夷儀諸侯城之救患也凡侯伯救患分災討罪禮也

經書正月齊師宋師曹伯救邢邢遷於夷儀六月後見三師城邢者蓋救邢之師已散而邢自遷故三師復防而城之此經所以書救書遷書城歷數其序而列之若但因其救遂遷而城則爲一事當舉其重如楚丘緣陵書城夷儀足矣何用更見遷乎先見邢遷而後見城邢所以別其非專封此義尢不可亂況經書師而傳以爲諸侯尢可見其言之無據也

九月公敗邾師於偃

九月公敗邾師於偃虛丘之戍將歸者也

此拘於以未戰爲例而不知內辭書敗之義故例爲之辭未必實也

冬十月壬午公子友帥師敗莒師於酈獲莒挐

冬莒人來求賂公子友敗諸酈獲莒子之弟挐非卿也嘉獲之也公賜季友汶陽之田及費

莒挐猶言莒慶子男之卿再命自當以名見也傳不知此但見其不氏與獲宋華元獲陳夏齧之類異故仍邾庶其之例以爲非卿而特書妄意以爲嘉季子也旣敗其師矣獲挐不獲何足較也

十有二月丁巳夫人氏之防至自齊

夫人氏之防至自齊君子以齊人殺哀姜也爲已甚矣女子從人者也

非君子之言也此齊以覇討不私其親之義何從人之云

二年春王正月城楚丘

二年春諸侯城楚丘而封衞焉不書所會後也經言城楚丘傳以爲諸侯城楚丘蓋不知此以魯城爲文而妄以諸侯城緣陵例一視之故又謂不書所會爲後蓋左氏爲文傳公會諸侯晉大夫盟於扈爲例以爲公後至故不書所會凡會諸侯不書所會後也後至不書其國辟不敏也故於十五年再盟扈十七年會扈皆云然吾嘗言其非矣三者經皆言諸侯而不序妄以魯爲會後猶可也今此本不書諸侯而擅增之尢可見其附會也

虞師晉師滅下陽

夏晉裏克荀息帥師防虞師伐虢滅下陽先書虞賄故也

旣言晉假道於虞虞公許之且請先伐虢而裏克荀息以師往會則虞主兵自當先書虞安得復云以賄書也

三年春王正月不雨夏四月不雨

三年春不雨夏六月雨自十月不雨至於五月不曰旱不爲災也

去年書十月不雨則十一月十二月雨矣今書正月不雨則二月三月雨矣繼書四月不雨則五月以後雨蓋可知矣然而復挈六月雨而志之者谷梁所謂喜雨者是也蓋百谷皆待雨以生成惟建巳之月爲最急故常雩以龍見爲莭今連歲不雨者三而建巳之月雨是宜於谷所以喜也故經有歷時而言不雨者無志於民也文是也歷月而言不雨者有志於民也僖是也傳不知辧此但見六月書雨遂槪與文言之又疑其文少異故復以爲旱不爲災其意以建戍至建辰非禾之時故爾然則麥亦病矣且據傳例凡物不爲災自不應書此何爲而特書乎

四年春王正月公會齊侯宋公陳侯衞侯鄭伯許男曹伯侵蔡蔡潰遂伐楚次於陘

四年春齊侯以諸侯之師侵蔡蔡潰遂伐楚

小白攘荊楚而抗中國莫大於此舉苟以婦人之怨而勤七國之君夫誰肯聽之哉蔡人𨿽畏齊亦不遽潰矣此事之必不然者齊之侵蔡志在楚也辧又見二十八年晉侯侵曹伐衞

葬許穆公

許穆公卒於師葬之以侯禮也凡諸侯薨於朝會加一等死王事加二等於是有以衮斂

諸侯卒於師言師卒於會言會許男𨿽與伐楚之役然經書許男新臣卒不言師則非卒於師也自會以疾歸其國中而卒爾傳妄意云遂以爲卒於師而爲加等之例審以爲薨於朝會加一等以侯禮亦不得言以衮斂侯服鷩冕衮冕上公之服也

五年

冬晉人執虞公

晉侯復假道於虞以伐虢宮之奇諫曰虢虞之表也虢亡虞必從之晉不可啟防不可翫一之謂甚其可再乎諺所謂輔車相依唇亡齒寒者其虞虢之謂也公曰晉吾宗也豈害我哉對曰大伯虞仲大王之昭也大伯不從是以不嗣虢仲虢叔王季之穆也爲文王卿士勲在王室藏於盟府將虢是滅何愛於虞且虞能親於桓莊乎其愛之也桓莊之族何罪而以爲戮不惟偪乎親以寵偪猶尙害之況以國乎公曰吾享祀丰潔神必據我對曰臣聞之鬼神非人實親惟徳是依故周書曰皇天無親惟徳是輔又曰黍稷非馨明徳惟馨又曰民不易物惟徳繄物如是則非徳民不和神不享矣神所馮依將在徳矣若晉取虞而明徳以薦馨香神其吐之乎弗聽許晉使宮之奇以其族行曰虞不臘矣在此行也晉不更舉矣八月甲午晉侯圍上陽問於卜偃曰吾其濟乎對曰克之公曰何時對曰童謡云丙之晨龍尾伏辰均服振振取虢之旂鶉之賁賁天防焞焞火中成軍虢公其奔其九月十月之交乎丙子旦日在尾月在防鶉火中必是時也冬十二月丙子朔晉滅虢虢公醜奔京師師還館於虞遂襲虞滅之執虞公及其大夫井伯以媵秦穆姬而修虞祀且歸其職貢於王故書曰晉人執虞公罪虞且言易也

按史記秦惠王時始攺蠟爲臘於是臘猶未名蓋與後言秦官不更庶長之誤同吾嘗疑左氏戰國人故但記當時之言而不悟其非此一驗也晉之滅虢非特有滅國之罪又滅同姓當與衞侯燬同書而經不加貶獨言執虞公蓋深責虞公假道伐虢以自亡其援下陽虞虢所恃以爲固者也旣於下陽書滅見虢滅則虞亦滅也此虞之自滅非晉滅之也故於是獨見執虞公以爲國滅久矣所遺者惟虞公而已不言以歸猶言國晉之國非虞之所得有也傳但不見書虞滅遂以爲復修其祀而歸其貢若然是亦擅奪人之地而易其主經安得無貶哉以爲言易尢非是

六年

夏公會齊侯宋公陳侯衞侯曹伯伐鄭圍新城

秋楚人圍許諸侯遂救許

冬公至自伐鄭

冬蔡穆侯將許僖公以見楚子於武城許男面銜璧大夫衰絰士輿櫬

夏諸侯伐鄭秋楚人圍許以救之諸侯釋鄭而復救許冬書公至自伐鄭則許以諸侯之救而楚圍解矣僖公何爲復從蔡侯反自屈於楚而降乎以爲諸侯不果於救而許卒困於楚則經當貶諸侯不當以救許爲文凡救皆善辭也則僖公見楚之事妄矣

七年

閏月恵王崩襄王惡大叔帶之難懼不立不發防而告難於齊

惠王果以七年崩襄王懼叔帶之亂祕不發防在前世或有之矣然不過數日之間豈有經年無君而子帶不知者乎以經考之諸侯爲襄王謀已見於首止洮但防前盟而已惠王實以八年冬崩王人來告防而畏子帶作亂所謂告難於齊者近之故諸侯復爲葵丘之會以修好而襄王以宰周公臨之無祕不發防之事傳以洮盟謀王室故誤差一年何以知之洮盟在春傳言襄王定位而後發防則諸侯固已知惠王之崩矣何爲更待十二月以丁未告乎

八年

秋七月禘於太廟用致夫人

秋禘而致哀姜焉非禮也凡夫人不薨於寢不殯於廟不赴於同不祔於姑則弗致也

夫人當爲成風非哀姜也禮無言致夫人者致之爲言猶致師致女本非夫人而致之以爲夫人也傳於隱三年君氏卒定十五年姒氏卒與此例凡三發而詳略不同聲子姒氏皆妾母則不薨於寢不殯不赴不祔或有之矣哀姜嫡夫人也不幸見殺於齊而不得薨於寢然經書夫人姜氏薨於夷又書夫人氏之防至自齊未有不稱夫人者何待八年而後始致之乎且傳言聲子不稱夫人故不曰葬而經書葬我小君哀姜此若未致爲夫人安得書禮庶子爲君爲其母築宮仲子之宮是也僖公蓋欲加厚於成風列爲夫人而登之於宗廟故禘以致之爾禘以審諦昭穆自三年防畢初禘之後每五年而再禘僖公以三年防畢其再禘在八年𨿽禘之節然實用之以致成風故言用猶九月用郊有爲而爲者此經所以書也傳知聲子姒氏之說而不曉其爲妾母之義故於此不悟其爲成風但見哀姜不薨於寢遂謂魯人嘗貶之而不殯不赴不祔皆妄意之初未嘗求於經也按商制殯於廟周制殯於宮葬則朝廟而後行故檀弓曰防之朝也順死者之孝心也其哀離其室也故至於祖考之廟而後行殷朝而殯於祖周朝而遂葬與士防禮言朝而遂葬者同則殯於廟亦非周禮尢可見其妄也

九年春王三月丁丑宋公禦說卒

九年春宋桓公卒未葬而襄公會諸侯故曰子凡在防王曰小童公侯曰子

王在防稱小子則見於詩書與禮矣未有稱小童者也禮邦君之妻自稱曰小童二名不應相亂其見於春秋亦無以是爲言者其說蓋無據也傳言卿不會公侯會伯子男可也則傳以公侯與伯子男爲兩例武氏子大夫之子也其在防猶稱子今言公侯曰子豈伯子男不稱子乎此蓋見經但書宋子衞子陳子而伯以下適無稱子者故從而爲之例其實不知禮也

夏公會宰周公齊侯宋子衞侯鄭伯許男曹伯於葵丘夏會於葵丘防盟且修好禮也王使宰孔賜齊侯胙曰天子有事於文武使孔賜伯舅胙

按是時襄王初立以月計之惠王猶未葬不得有事於宗廟何賜胙之有且脤膰之禮以親兄弟之國非齊所得賜或以小白而特賜之亦疑在終防之後而誤記於此

九月戊辰諸侯盟於葵丘

秋齊侯盟諸侯於葵丘曰凡我同盟之人旣盟之後言歸於好宰孔先歸遇晉侯曰可無會也齊侯不務徳而勤逺略故北伐山戎南伐楚西爲此會也東略之不知西則否矣其在亂乎君務靖亂無勤於行晉侯乃還

小白之會莫盛於葵丘旣以爲謀王室則不當與伐山戎伐楚同爲不務徳而勤逺略其言不類矣所謂君務靖亂無勤於行者意必指裏克防鄭父之事且裏克欲納文公而殺奚齊在晉獻公卒之後是時獻公尙在宰孔何由豫知其亂而戒之此傳但見後書諸侯盟而不及宰周公不知不敢盟王三公之意妄謂宰孔先歸因附會爲之說爾

十有一年

夏揚拒泉臯伊雒之戎同伐京師入王城焚東門王子帶召之也秦晉伐戎以救周秋晉侯平戎於王惠後欲廢襄王而立子帶齊侯帥諸侯爲首止之會以定世子秦晉皆不與焉自是防盟復爲洮及葵丘之好亦皆主齊秦晉未嘗入會今子帶召戎伐京師何爲齊及諸侯反不救周而秦晉救之此事未必有疑秦晉史之辭而左氏不能辧況首止葵丘皆謀王室之大者尙未嘗一與獨何爲平戎也

十有二年

王以戎難故討王子帶秋王子帶奔齊冬齊侯使管夷吾平戎於王使隰朋平戎於晉

齊小白本以定襄王謀王室爲功今子帶召戎伐周而不救又從而納子帶反平戎於王與晉而和之是乃黨子帶而與戎爲好者其行事豈不戾哉十六年復言王以戎難告於齊齊召諸侯以戍周告難不應在五年之後是時子帶尙在齊王亦不應復假齊以爲援而十三年言齊使仲孫湫聘於周且言王子帶湫復命曰王怒未怠不十年弗召也而二十二年記冨辰請召太叔而王復之於齊正十年豈仲孫湫之智果能豫定冨辰之請若是其適契乎其言前後乖違附會一無可據以吾考之自子帶奔齊至王召之皆不足信特頽桃之欲爲亂因惠後之意奉子帶以狄師攻王王出適鄭乃爲近實秦晉平戎之事吾固疑其未必有且伐而言平者猶獻功也今言平戎乃和解之二義自不同兼襄王畏子帶久矣毎告難於諸侯不暇不應今奔而復召之蓋戎與狄事相近傳不能辧而誤載之不然齊小白以覇顯諸侯坐視王室之難而不救內黨於罪人外黨於戎人反秦穆公晉惠公之不若安用其爲首止於洮葵丘之盟者而經於諸侯不一貶也

十有四年

夏六月季姬及鄫子遇於防使鄫子來朝

鄫季姬來寧公怒止之以鄫子之不朝也夏遇於防而使來朝

經書季姬及鄫子遇於防則季姬固未嘗嫁鄫左氏安得遽言鄫季姬來寧而公怒之乎蓋徒見內女無與外諸侯相遇之理且能使之來朝故意之云爾凡內女旣嫁必冠以其國與其夫之姓如紀伯姬蕩伯姬之類此春秋常法也然必先見歸如伯姬歸於紀之類或以季姬嫁在鄫子爲世子之時故經不見然何以後方見季姬歸於鄫乎或又曰此鄫子來朝而請得之故再見夫鄫子不朝因季姬來寧怒而止之則但不歸其國而己未嘗絕也何用以書嫁之辭書之其反覆皆無據云

二十有一年

冬公伐邾

任宿須句顓臾風姓也實司太皥與有濟之祀以服事諸夏邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇皥濟而修祀紓禍也

滅國未有不書於經者諸侯來奔亦未有不書於經者審如傳言經安得不見乎滅須句謂不若不書猶可也來奔則無不書之理案明年公伐邾取須句猶言公伐邾取訾婁則須句蓋邾之邑也傳不知此而以成風爲同姓故妄信所傳耳

二十有二年春公伐邾取須句

二十二年春伐邾取須句反其君焉禮也

陳世子吳復歸於陳蔡世子廬復歸於蔡楚滅其國而後能復之猶見書於經須句誠滅於邾而魯反其君此孔子所謂興滅國繼絕世而天下之民歸心焉者也而經反與伐國取邑之辭一施之猶不免於譏乎左氏蓋旣失之於前而因以成其說者也

文公

元年

天王使毛伯來錫公命

王使毛伯衞來錫公命叔孫得臣如周拜

經言錫公命錫者常也賜者非常也言賜誤矣

晉侯伐衞

晉襄公旣祥使告於諸侯而伐衞及南陽先且居曰效尢禍也請君朝王臣從師晉侯朝王於溫先且居胥臣伐衞

經言晉侯伐衞則非先且居胥臣矣文公以前僖三十二年十二月卒至今年四月則方練後四月亦不得言旣祥溫會在僖二十八年文公之爲也亦不得言朝王於溫三者皆誤

公孫敖如齊

穆伯如齊始聘焉禮也凡君卽位卿出並聘踐修舊好要結外援好事鄰國以衞社稷忠信卑讓之道也忠徳之正也信徳之固也卑讓徳之基也

周制歲相問也殷相聘也世相朝也君卽位而卿出聘蓋春秋之制不可爲先王之禮

二年

夏六月公孫敖會宋公陳侯鄭伯晉士縠盟於垂隴六月穆伯會諸侯及晉司空士谷盟於垂隴晉討衞故也書士縠堪其事也

前以縠爲司空則卿矣自當以名氏見猶虛朾之盟言仲孫蔑會晉侯宋公衞侯邾子齊崔杼者何士縠獨以爲堪其事推傳意似謂卿不會公侯故云爾然經序士縠在宋公陳侯鄭伯之下則固不與之會杜預乃以司空非卿以出盟諸侯受成於衞貴而書名氏蓋是不達傳意而妄言之豈有司空而非卿者諸侯再命之大夫經未有進而稱氏使實卿而當進則何以書乎

八月丁夘大事於大廟躋僖公

秋八月丁夘大事於大廟躋僖公逆祀也於是夏父弗忌爲宗伯尊僖公且明見曰吾見新鬼大故鬼小先大後小順也躋聖賢明也明順禮也君子以爲失禮禮無不順祀國之大事也而逆之可謂禮乎子𨿽齊聖不先父食久矣故禹不先鯀湯不先契文武不先不窋宋祖帝乙鄭祖厲王猶上祖也

諸侯不得祖天子鄭祖厲王蓋周之末造此弗忌之誤傳載之非也

冬晉人宋人陳人鄭人伐秦

冬晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳

內王之下士外小國之卿與大國之士皆一命書人公羊谷梁所謂微者春秋常法也其名例固不可亂惟北杏之大夫始會惡曹之大夫始盟淸邱之大夫屈中國而從楚翟泉之大夫盟於天子之側皆貶而稱人蓋其事昭然可考其他未有不見於事而變文者蓋卿貶而書人可矣然與一命而法當書人者何辧此春秋別嫌明微之道也而傳每於諸國並以人見者皆爲貶卿之辭必列其姓氏而曲爲之說以義考之悉無據且此伐秦之人謂之崇徳春秋伐國而非其罪者多矣未嘗皆貶之秦穆公𨿽有悔過用孟明之小善何獨遽尊之乎

公子遂如齊納幣

襄仲如齊納幣禮也凡君卽位好舅甥修昏姻娶元妃以奉粢盛孝也孝禮之始也

僖公以十二月薨杜預以爲月誤當爲十一月今以冬納幣固未知爲十二月與否審爲十二月猶在禫則納采在三年之內矣納幣常禮經未有書者所以貶其爲防娶公羊曰三年之內不圖婚者是也反以爲禮乎諸侯取元妃固自有時而以卽位爲節尢見其妄

三年春王正月叔孫得臣會晉人宋人陳人衞人鄭人伐沈沈潰

三年春莊叔會諸侯之師伐沈以其服於楚也沈潰凡民逃其上曰潰在上曰逃

杜預以潰爲眾散流移若積水之潰自壞之象也蓋眾辭逃者不與於眾竊以其身免以是爲辧初不以上下也鄭伯逃盟陳侯逃歸曰逃鄭詹自齊逃來亦曰逃何獨在上乎

晉陽處父帥師伐楚以救江

冬晉以江故告於周王叔桓公晉陽處父伐楚以救江門於方城遇息公子朱而還

救未有言伐者經特書伐楚蓋見不直救爲諼故明年楚卒滅江若王叔桓公實同伐則何以不書於經

四年

夏逆婦姜於齊

逆婦姜於齊卿不行非禮也君子是以知出姜之不允於魯也曰貴聘而賤逆之君而卑之立而廢之棄信而壞其主在國必亂在家必亡不允宜哉詩曰畏天之威於時保之敬主之謂也

此公自逆之辭也何以知之女在國稱女在途稱婦入國稱婦人審以微者逆當言逆女於齊不得遽稱婦婦𨿽有姑之辭然宣書夫人婦姜至自齊皆於至言之不得稱於國中也其不與莊書公如齊逆女同文者蓋成禮於齊故卽以婦名之所以諱而不書至傳見沒公與莊書法異因附會出姜而爲之辭妄也

五年春王正月王使榮叔歸含且賵

五年春王使榮叔來含且賵召昭公來會葬禮也傳不以妾母爲義而謂之禮其意若謂夫人薨含賵與葬不見經而成特書以妾母爲當含賵且會葬者以論禮尙安足與言經意乎經不言來正見榮叔不親至爾而傳言來其誤尢可見也

六年春

六年春晉搜於夷捨二軍使狐射姑將中軍趙盾佐之陽處父至自溫攺搜於董易中軍陽子成季之屬也故黨於趙氏且謂趙盾能曰使能國之利也是以上之

捨軍易將搜而後爲之可謂重矣是時襄公方彊處父𨿽専豈得擅爲之哉公羊所謂處父諫襄公從之而廢射姑者是也故以爲公漏言云

晉殺其大夫陽處父晉狐射姑出奔狄

賈季怨陽子之易其班也而知其無援於晉也九月賈季使續鞫居殺陽處父書曰晉殺其大夫侵官也賈季狐射姑也前言陽處父能攺搜而易中軍亦已彊矣又黨於趙盾安得爲無援乎如傳所言處父但爲賈季所殺此乃大夫兩下相殺自不得書於經蓋傳不知此例而妄言之也當如公羊云射姑刺之於朝經以襄公漏言故以國殺傳以處父爲侵官蓋亦略聞其爲大夫有罪之辭而不達國殺之義故𨿽言之而終不了累上之義也

閏月不告月猶朝於廟

閏月不告朔非禮也閏以正時時以作事事以厚生生民之道於是乎在矣不告閏朔棄時政也何以爲民

日月所會謂之朔閏斗指兩辰之間非朔也先王告朔不告月以閏者附月之餘日而天無是月故爾公羊谷梁之言是也經書不告月傳乃以不告朔爲非禮是豈知經乎或曰閏不告月則何以頒是月之政蓋從其所附月而頒之閏與所附月本一月非二月也傳乃以爲棄時政此豈廢一月之政而不告乎其言閏以正時時以作事事以厚生言閏則是而非不告之義

七年春

三月甲戌取須句

三月甲戌取須句寘文公子焉非禮也

須句爲邾邑吾固言之矣文公之子審叛其父我取其邑而封之辭不應無所貶此理之必不然者蓋傳誤以須句爲國也使實有此絕太皥之祀以與鄰國叛臣其罪又大於取邑亦不應無異文也

夏四月宋公王臣卒

宋人殺其大夫

夏四月宋成公卒於是公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司寇昭公將去羣公子樂豫曰不可公族公室之枝葉也若去之則本根無所庇廕矣葛藟猶能庇其本根故君子以爲比況國君乎此諺所謂庇焉而縱防斧焉者也必不可君其圖之親之以徳皆股肱也誰敢攜貳若之何去之不聽穆襄之族率國人以攻公殺公孫固公孫鄭於公宮六卿和公室樂豫捨司馬以讓公子卬昭公卽位而葬書曰宋人殺其大夫不稱名眾也且言非其罪也

言眾則不得言非其罪言非其罪則不得言眾二義不可相兼杜預別眾爲不稱殺者之名非也例非兩下相殺豈有稱名者哉此傳知非其罪之義而不能信故又言眾以包之也

戊子晉人及秦人戰於令狐晉先蔑奔秦

秦康公送公子雍於晉曰文公之入也無衞故有呂郤之難乃多與之徒衞穆嬴日抱大子以啼於朝曰先君何罪其嗣亦何罪捨適嗣不立而外求君將焉寘此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏偪乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之步招禦戎戎津爲右及董陰宣子曰我若受秦秦則賔也不受寇也旣不受矣而復緩師秦將生心先人有奪人之心軍之善謀也逐冦如追逃軍之善政也訓卒利兵秣馬蓐食潛師夜起戊子敗秦師於令狐

經書晉人及秦人戰於令狐據傳例皆陳曰戰未陳曰敗某師今潛師夜起則非皆陳矣安得不言敗而反書戰乎趙盾將中軍亦不得不見名氏杜預謂貶廢嫡而外求君附會之辭也且前言先蔑如秦逆公子雍今經書先蔑奔秦而不言出明先蔑從公子雍在秦師以其不得入故復從之歸秦則先蔑何由復將下軍杜預又謂先蔑前還晉晉人始以逆雍出軍卒然變計立靈公弗悟傳言背先蔑而立靈公以禦秦師則立靈公自在出師之前何先蔑前還之云其妄尢可見凡傳所列將佐皆無足據此蓋與長岸同文耳

秋八月公會諸侯晉大夫盟於扈

秋八月齊侯宋公衞侯陳侯鄭伯許男曹伯會晉趙盾盟於扈晉侯立故也公後至故不書所會凡會諸侯不書所會後也後至不書其國辟不敏也

傳以齊侯宋公衞侯陳侯鄭伯許男曹伯爲諸侯趙盾爲晉大夫是矣而以不書所會爲公後至且經旣言公會是公至之辭也今公後至而辭無所貶諸侯非後至而反不得序其賞罰豈不倒置哉此正謂趙盾背公子雍之約而立靈公懼諸侯之討挾覇主以會諸侯不以靈公主會而已臨之諸侯知趙盾以大夫執國命靡然聽之不敢違故貶而略之爾趙盾以大夫目之蓋猶以公子糾之故而云及齊大夫盟於蔇而不名者同此經所以書於戰於令狐與先蔑奔之後也

八年

冬十月壬午公子遂會晉趙盾盟於衡雍

乙酉公子遂會雒戎盟於暴

冬襄仲會晉趙孟盟於衡雍報扈之盟也遂會伊雒之戎書曰公子遂珍之也

扈盟非後至則書討者誤也遂本以二事出故以壬午盟趙盾於衡雍乙酉盟雒戎於暴相去四日非一事再見自不應去族何珍之云使戎果欲伐魯而遂専盟之經與其遂事則當於衡雍之後書遂會雒戎盟於暴亦不得以再見名氏爲美若經不與之去族不書則與一事再見而卒名者何以辧經不言遂而傳言遂其妄可知也

宋人殺其大夫司馬宋司城來奔

宋襄夫人襄王之姊也昭公不禮焉夫人因戴氏之族以殺襄公之孫孔叔公孫鐘離及大司馬公子卬皆昭公之黨也司馬握節以死故書以官司城蕩意諸來奔效節於府人而出公以其官逆之皆復之亦書以官皆貴之也

諸侯殺大夫相赴告必以其罪若衞殺孔達曰寡君有不令之臣達搆我敝邑於大國旣伏其罪矣敢告此諸國告殺大夫之辭也未有言其美者其有罪無罪則經以義正之傳論經每言從赴告司馬審以握節爲美必非赴告所言經何從知之耶司城效節而出豈大夫出奔者皆竊其節以逃而獨意諸能效之乎以周官考之惟守邦國都鄙及出使有節六卿之居官者未聞其有節也則司馬司城何節之云此蓋傳不知宋有六卿自當書官而妄爲之說其言公以官逆之皆復之亦書以官者經之予奪豈不在其人而徒從公所行爲正乎

九年春

公子遂會晉人宋人衞人許人救鄭

公子遂會晉趙盾宋華耦衞孔達許大夫救鄭不及楚師卿不書緩也以懲不恪

楚人以三月伐鄭經繼書公子遂會晉人宋人衞人許人救鄭下言秋狄侵齊則諸國之救皆在一月之內計鄭以伐告五國會師而往未可謂之後設楚方來伐聞五國來救而退亦豈可以不及楚師罪之此皆誤以人爲貶卿者也

秦人來歸僖公成風之襚

秦人來歸僖公成風之襚禮也諸侯相弔賀也𨿽不當事茍有禮焉書也以無忘舊好

諸侯書葬不書賵禭常事且不足言也夫人則𨿽葬亦不書矣前惠公仲子及成風見賵含𨿽天王亦書以其爲妾母也故今秦人歸禭𨿽事在九年之秋亦書且以著其弗夫人以見正爾傳誤分僖公成風爲兩人故皆以不當事言之而以不忘舊好爲禮僖公與秦穆公本未嘗通翟泉之盟大夫之會爾且贈死不及屍弔生不及哀傳固以爲非禮今不當事乃以爲禮乎

十年

及蘇子盟於女栗

秋七月及蘇子盟於女栗頃王立故也

蘇子王臣也頃王新立若欲修好於請侯何獨與魯盟乎其言及蓋內爲志此乃公內交蘇子而竊與之盟爾故沒公以示貶凡與諸侯大夫微者盟則沒公以殺恥私與王大夫盟則沒公以示貶

十有一年

狄侵齊

冬十月甲午叔孫得臣敗狄於咸

鄋瞞侵齊遂伐我公卜使叔孫得臣追之吉侯叔夏禦莊叔緜房甥爲右富父終甥駟乘冬十月甲午敗狄於咸獲長狄僑如富父終甥椿其喉以戈殺之埋其首於子駒之門以命宣伯初宋武公之世鄋瞞伐宋司徒皇父帥師禦之耏班禦皇父充石公子谷甥爲右司冦牛父駟乘以敗狄於長丘獲長狄緣斯皇父之二子死馬宋公於是以門賞耏班使食其徵謂之耏門晉之滅潞也獲僑如之弟焚如齊襄公之二年鄋瞞伐齊齊王子成父獲其弟滎如埋其首於周首之北門衞人獲其季弟簡如鄋瞞由是遂亡經書狄侵齊敗狄於咸不言其爲長秋凡傳所記鄋瞞緣斯僑如焚如榮如簡如事皆不可據且其言衞人獲簡如鄋瞞由是遂亡而國語載孔子對吳使者之辭曰周爲長狄今爲大人則孔子時長狄之種尙存要之兩書皆妄當依經爲狄而已

十有二年春王正月郕伯來奔

十二年春郕伯卒郕人立君大子以夫鐘與郕邽來奔公以諸侯逆之非禮也故書曰郕伯來奔不書地尊諸侯也

春秋正名郕太子實未嘗立安可因公以諸侯逆之遂書郕伯又況竊地而來乎且傳旣以郕伯非諸侯而以諸侯逆之爲非禮矣則竊地何以復言尊諸侯不書此自相伐也

季孫行父帥師城諸及鄆

城諸及鄆書時也

土功得其時不書此在冬十月晉人秦人戰於河曲之後𨿽爲得時以其畏齊行父帥師並城二邑所以書爾

十有四年

冬單伯如齊齊人執單伯

齊人執子叔姬

襄仲使告於王請以王寵求昭姬於齊曰殺其子焉用其母請受而罪之冬單伯如齊請子叔姬齊人執之又執子叔姬

據此卽單伯爲王臣而商人爲執天子之使矣戎伐凡伯以歸猶不言執變其文曰以歸豈齊中國執天子之使反無異文而與齊人執鄭詹同辭乎單伯蓋魯之孤公羊谷梁之言是也故後書單伯至自齊不然王臣魯何以書至所謂殺其子焉用其母請受而罪之此魯人請齊之辭非王人請齊之辭也

十有五年春

三月宋司馬華孫來盟

三月宋華耦來盟其官皆從之書曰宋司馬華孫貴之也

禮君行師從卿行旅從諸侯與其卿大夫邦交固有常儀矣華耦其官皆從使卿之禮當然此乃常事何足以爲貴使非其禮而擅以其官從正當見貶又何以貴之乎此亦傳不知宋卿自當書官爾其復書氏蓋自以襄夫人之黨貶說已見谷梁諸侯相聘使介有常不聞官皆從也以此爲貴豈春秋之意哉

夏曹伯來朝

夏曹伯來朝禮也諸侯五年再相朝以修王命古之制也

諸侯世相朝吾固言其非矣此乃叔向所謂明王之制諸侯歲聘以志業間朝以講禮再朝而會以示威者蓋覇主之令以爲古制非也

冬十有一月諸侯盟於扈

冬十一月晉侯宋公衞侯蔡侯陳侯鄭伯許男曹伯盟於扈防新城之盟且謀伐齊也齊人賂晉侯故不克而還於是有齊難是以公不會書曰諸侯盟於扈無能爲故也凡諸侯會公不與不書諱君惡也與而不書後也

凡諸侯盟會而不序皆以不足序見貶城緣陵與此兩盟於扈一會於扈是也各以其事考之可見此言齊人賂晉侯故不克而還書曰諸侯盟於扈無能爲故也其說是矣何用復書諸侯會而公不與與公與而後至兩例乎若然是一不會而爲說者三則何以別且諸侯會而公不與見於經者多何以獨此三會盟而諱爲有齊難而不會非無故而棄諸侯之好亦何以遽爲君惡凡此皆左氏不傳經𨿽偶聞之而不能必是以參用所傳而幸其或中也

十有二月齊人來歸子叔姬

齊人來歸子叔姬王故也

非也說已見前

十有六年

冬十有一月宋人弒其君杵臼

書曰宋人弒其君杵臼君無道也文公卽位使母弟須爲司城華耦卒而使蕩虺爲司馬

據傳例凡弒君稱君君無道也稱臣臣之罪也杜預謂稱君者書君之名稱臣者書弒者之名則凡稱國稱人不言臣名者皆君無道也故於此復以杵臼發之然據傳所書公子鮑禮於國人竭其粟而貸之乃以私惠結民而傾其君襄夫人欲通鮑不可而佐之施國人奉鮑以因夫人已而夫人遂使公田卒殺之則昭公未見其無道其罪在鮑與夫人豈可不名鮑而稱宋人反以昭公受惡哉此蓋傳不知稱人爲微者弒君之辭而妄爲之說也

十有七年春

十七年春晉荀林父衞孔達陳公孫寧鄭石楚伐宋討曰何故弒君猶立文公而還卿不書失其所也推傳意謂林父等不能討昭公之賊故以爲失其所經皆貶而書人然齊崔杼弒莊公經書公會晉侯而下十一國於夷儀傳言欲伐齊以報朝歌之役齊人以莊公說且自六正至於處守者皆有賂晉侯許之經猶歷序諸侯而不貶則昭公旣無道宋獨不可以眾弒爲辭以自免而經反貶林父等乎其輕重爲不倫矣若使四國以微者行則何以爲貶由此言之四國之稱人實微者也

諸侯會於扈

晉侯搜於黃父遂復合諸侯於扈平宋也公不與會齊難故也書曰諸侯無功也

非也說已見前其曰諸侯無功者是也

十有八年

秋公子遂叔孫得臣如齊

秋襄仲莊叔如齊惠公立故且拜葬也

經書公子遂叔孫得臣如齊前未有兩使並書者惟此與定六年書季孫斯仲孫何忌如晉兩見耳遂審爲賀惠公立得臣爲謝齊來會葬自當各書不應並而爲一谷梁以爲不正其同倫而相介故列數之者幾是矣然不見其事亦非相介也正以請宣公之事爲重故以兩卿並行猶陽虎之以季孫斯仲孫何忌請於齊也

冬十月子卒

冬十月仲殺惡及視而立宣公書曰子卒諱之也杜預以爲魯人諱弒以未成君書之此蓋不知未逾年不稱君之法乃疑先君旣葬而不稱君稱君豈在葬不葬乎推傳意似謂書卒不書弒爲諱如隱公書薨若是則幾矣

夫人姜氏歸於齊

夫人姜氏歸於齊大歸也將行哭而過市曰天乎仲爲不道殺適立庶市人皆哭魯人謂之哀姜

大歸謂出也哀姜夫死子弒不安於魯而歸父母之家不得爲出凡出皆有罪者也傳旣不察此故後復爲例曰夫人歸寧曰如某出曰歸於某哀姜誤之也魯無出夫人自不必立例

莒弒其君庶其

莒紀公生大子僕又生季佗愛季佗而黜僕且多行無禮於國僕因國人以弒紀公以其寶玉來奔納諸宣公如傳所言則僕爲以子弒父何爲不與齊公子商人同書而反從君無道之例沒其名而以國弒乎所謂紀公多行無禮於國僕因國人以弒者蓋欲遷就其說紀公審爲無道然捨子弒父之罪而正君之無道非春秋之法也凡傳記事因其說而誣以事者類如此然則紀公以國弒固無道者然非僕所弒也

欽定四庫全書

春秋左傳讞卷四

宋葉夢得撰宣公

元年春

公子遂如齊逆女

元年春王正月公子遂如齊逆女尊君命也

三命之大夫未有不氏者遂氏公子久矣何獨於此爲尊君命乎蓋傳不知一事再見卒名之例但見後書遂以夫人婦姜至自齊妄以爲尊夫人故於此復爲之說於成十四年叔孫僑如事亦然而復著春秋之稱其不知經可以類推矣不然晉人執季孫意如而後書意如至自晉晉人執叔孫婼而後書婼至自晉亦何所尊而稱族捨族乎

宋人之弒昭公也晉荀林父以諸侯之師伐宋宋及晉平宋文公受盟於晉又會諸侯於扈將爲魯討齊皆取賂而還鄭穆公曰晉不足與也遂受盟於楚按文十七年春經書晉人衞人陳人鄭人伐宋不言盟安得謂宋及晉平宋文公受盟於晉六月公及齊侯盟於谷諸侯會於扈傳曰晉侯搜於黃父遂復合諸侯於扈平宋也公不與會齊難故也則安得爲魯討齊二說皆自相伐據十五年晉侯會宋公衞侯蔡侯陳侯鄭伯許男曹伯盟於扈防新城之盟且謀伐齊齊人賂晉侯故不克而還此在齊人侵我西鄙之後爲魯討齊當是此盟而傳誤以爲此會其記事顚錯類如此

二年

狄九月乙丑晉趙盾弒其君夷臯

乙丑趙穿攻靈公於桃園宣子未出山而復太史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰嗚呼我之懷矣自貽伊慼其我之謂矣孔子曰董狐古之良史也書法不隠趙宣子古之良大夫也爲法受惡惜也越竟乃免宣子使趙穿逆公子黑臀於周而立之壬申朝於武宮

趙盾非實弒君者也以其反不討賊太史加之弒耳谷梁記董狐之言曰子爲正卿入諫不聽出亡不逺君弒反不討賊則志同志同則書重非子而誰此蓋原其志誅之也今直以亡不越竟反不討賊曰非子而誰則是乃正弒君者傳蓋得其說而不盡也其載孔子之言謂董狐爲書法不隠可矣旣加盾以弒以爲萬世之訓豈得以其爲法受惡復稱良大夫乎其言越竟乃免尢不然所以責盾者在討賊不討賊不以竟爲限使盾越竟而復不能討賊則遂可免乎若言遂亡而不反則無所畏責此亦因上亡不越竟之辭不察孔子之意而誤記之也

四年

夏六月乙酉鄭公子歸生弒其君夷

楚人獻黿於鄭靈公公子宋與子家將見子公之食指動以示子家曰他日我如此必甞異味及入宰夫將解黿相視而笑公問之子家以告及食大夫黿召子公而弗與也子公怒染指於鼎嘗之而出公怒欲殺子公子公與子家謀先子家曰畜老猶憚殺之而況君乎反譖子家子家懼而從之夏弒靈公書曰鄭公子歸生弒其君夷權不足也君子曰仁而不武無能達也

公子宋得子家而後成其弒書宋則歸生之罪不見書歸生則宋本弒君者固無所逃矣若但責歸生權不足而不及宋則宋之罪豈以歸生而免哉

五年

夏公至自齊

夏公至自齊書過也

公出而書至此自常法旣別無異文何以見其書過宣公本以濟西之賂爲齊所立傳以爲齊侯新立欲親魯而許公子遂之請止公者執公也於是別未有隙不應爲大夫求婚而遽執公此事亦不足據

冬齊髙固及子叔姬來

冬來反馬也

反馬於禮無見正使三月廟見歸其送馬自應遣使髙固與子叔姬俱來則何以謂之反馬

七年

夏公會齊侯伐萊

夏公會齊侯伐萊不與謀也凡師出與謀曰及不與謀曰會

覇主徵兵於諸侯而相與應命不過曰以某事討某人此卽謀也何與不與之有使不與謀則何名爲會乎凡言會者以會禮合諸侯也此蓋與會盟及盟同義左氏旣不得於盟故並伐失之而妄爲此義

冬公會晉侯宋公衞侯鄭伯曹伯於黑壤

盟於黑壤王叔桓公臨之以謀不睦晉侯之立也公不朝焉又不使大夫聘晉人止公於會盟於黃父公不與盟以賂免故黑壤之盟不書諱之也

諸侯會盟而王臣臨之者多矣未有不書柯陵雞澤平丘是也惟葵丘之盟宰周公不與則復出諸侯盟於葵丘此會王叔桓公果在焉何以不書乎旣已無據矣所謂晉侯止公而公不與故不書者尢非是誠或有之亦當如平丘書公不與盟何諱之云大抵經書會而傳增言盟者不一皆無所考證要之當從經也

八年

城平陽

城平陽書時也

經書城平陽在十月葬敬嬴之後周之十月夏之八月安得爲時蓋誤以夏正言之也

九年

秋取根牟

秋取根牟言易也

根牟不系國杜預以爲東夷國者是也蓋屬之以爲附庸故不言滅傳拘於克邑不用師徒曰取故謂凡書取言易也不用師徒此自克邑之例爾根牟誠邑則當系國若以爲國則必勝之而後能取於傳例凡勝國曰滅之何以不言滅乎

楚子伐鄭

楚子爲厲之役故伐鄭

按經及傳前皆無厲役之事杜預以六年楚人伐鄭取成而還當之然傳本不言厲何以知其卽此役十一年傳言厲之役鄭伯逃歸杜預復指前六年事皆無據特附會以成其說爾且旣取成而還則何罪復伐此書在九月晉侯宋公衞侯鄭伯曹伯會於扈之後蓋鄭旣與楚成復叛而從晉故討之是以十一年辰陵之盟鄭子良曰晉楚不務徳而兵爭與其來者可也乃從楚是矣傳蓋橫出厲役事以相亂也

十年

夏四月

己巳齊侯元卒

齊崔氏出奔衞

夏齊惠公卒崔杼有寵於惠公髙國畏其偪也公卒而逐之奔衞書曰崔氏非其罪也且告以族不以名崔杼舉氏與書尹氏卒之義同皆譏世卿也左氏旣失之於尹氏故並杼不能分周之彊宗莫大於尹氏固不一矣然詩有言文武吉甫者有言尹氏太師者豈賢者則別之以見名不賢者則但識其族歟尹氏崔氏其初告之辭亦必以名氏並見矣春秋因之以譏世卿故去名而但見氏左氏求其說而不得但以髙國盡逐其族遂以爲告以族而不名若以爲不當然故春秋錄之以爲非其罪其失之逺矣詩言尹氏太師此周人之辭也不名自可知其人矣杼乃告魯之辭若不名則安知其爲誰乎不知經之獘至於如此且欒盈左氏亦以爲以其族奔晉必亦以盈告而言其族矣經何以不書欒氏盈之罪未至如杼復入而弒君故告一也罪在族則去名而舉族罪在人則去族而舉名此非左氏之所知也

秋天王使王季子來聘

秋劉康公來報聘

劉康公杜預以爲王季子其後食采於劉蓋據公子譜言然其釋經書天王使王季子來聘復引以爲天王之母弟字季子然公子譜言劉康公爲頃王之子定王之弟王之弟不知其何據疑以左氏稱劉康公而公羊稱天王之母弟故參取之云爾然而天子之例稱王子如諸侯之稱公子王子朝是也親言之則舉重而以屬道天王殺其弟佞夫是也傳例凡稱弟皆母弟王季子審爲定王母弟何不書天王使其弟某來聘如齊侯使其弟年來聘而忽舉字乎季與子皆字也言季則不得言子言子則不得言季經有以字爲褒者矣未有以字爲貴者也正使得稱字亦不得冠王王者系子之稱非系字之稱以外傳考之定王八年卽宣公之十年與左氏合王季子固劉康公也然不得爲頃王之子季者少也季子猶言少子蓋譏王以防弱任大夫之事則劉康公當爲定王之子非頃王之子方聘魯時未爲卿士故經特書以見譏也

十有一年

冬十月楚人殺陳夏徵舒

丁亥楚子入陳

納公孫寧儀行父於陳

冬楚子爲陳夏氏亂故伐陳謂陳人無動將討於少西氏遂入陳殺夏徵舒轘諸栗門因縣陳陳侯在晉申叔時使於齊反復命而退王使讓之曰夏徵舒爲不道弒其君寡人以諸侯討而戮之諸侯縣公皆慶寡人女獨不慶寡人何故對曰猶可辭乎王曰可哉曰夏徵舒弒其君其罪大矣討而戮之君之義也抑人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也乃復封陳鄕取一人焉以歸謂之夏州故書曰楚子入陳納公孫寧儀行父於陳書有禮也

經書十月楚人殺陳夏徵舒丁亥楚子入陳入陳在殺徵舒之後今此言入陳殺夏徵舒則先後正相反矣蓋楚子以徵舒故伐陳𨿽入其國而殺徵舒以正其罪與蔡人殺陳佗者同故與之以討賊之辭而不言入及其欲縣陳則因以利之是所謂貪其富者則亦入陳而已故復正其入陳春秋功罪不相掩猶柏舉之戰吳子始得稱爵及入郢亂男女之別則以夷言之曰入郢楚事先後𨿽不同而其義則一左氏不知此是以違經而妄變其序也按徵舒弒靈公之明年經書夏楚子陳侯鄭伯盟於辰陵則陳成公固已君矣至十月而鄭入陳中間成公未嘗出奔則安得爲在晉乎今叔時之言謂諸侯之從據此但楚入陳無他諸侯則其言之謬可知矣此蓋傳妄信嘗欲縣陳之說故謂成公先奔爾楚莊王賢君也辰陵之盟成公在焉是必嘗請於楚以討徵舒故使公孫寧儀行父亦得伸其志則何懼而奔縣陳及欲納夏姬事皆不足據公孫寧儀行父同君於惡者也義不得納以其能請於楚而討徵舒故特以納許之凡經書納者皆與之辭何禮之云

十有二年

夏六月乙夘晉荀林父帥師及楚子戰於邲晉師敗績乙夘王乘左廣以逐趙旃趙旃棄車而走林屈蕩搏之得其甲裳晉人懼二子之怒楚師也使軘車逆之潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先人也軍志曰先人有奪人之心薄之也遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也

據傳例皆陳曰戰未陳曰敗某師經書晉荀林父帥師及楚子戰於邲晉師敗績此皆陳也今傳所記乃因楚子逐趙旃趙旃棄軍而走晉人以軘車逆旃楚人誤以爲晉師至遂出陳進師車馳卒奔以乘晉師荀林父不知所爲而敗正所謂未陳者安得經書戰乎與其例自相違矣傳載邲戰事其辭太靡此皆晉楚二史各記勝敗龎雜之言未必皆實而不能辧也

晉人宋人衞人曹人同盟於淸丘

晉原縠宋華椒衞孔達曹人同盟於淸丘曰卹病討貳於是卿不書不實其言也宋爲盟故伐陳衞人救之孔達曰先君有約言焉若大國討我則死之諸侯及大夫盟而後不能守者固不一也未嘗皆貶何獨於淸丘而責不實言乎杜預謂宋伐陳衞救之爲不討貳楚伐宋晉不救爲不卹病然而亳城北之盟晉侯宋公衞侯曹伯齊世子光莒子邾子滕子薛伯小邾子皆在焉其載書亦曰救災患卹禍亂然而冬秦人伐晉明年楚公子貞侵宋諸侯皆未有救之者亦可謂不實救災患卹禍亂之言矣諸侯何以復序而不貶且是歲宋以盟故以陳貳於楚而伐陳可謂討貳矣則宋爲無罪華椒何以亦書人傳於明年楚子伐宋復言君子曰淸丘之盟惟宋可以免焉蓋自知其相戻故復爲說以救之然而君子以爲可免而春秋不免吾不知其說也杜預彊爲之辭言華椒承羣僞之言以誤其國宋𨿽有守信之善而椒猶不免譏傳嫌華椒之罪累及其國故曰惟宋可免夫大夫將君命而出褒貶卽其國之事安有與國爲二者其附會尢可見蓋不知貶大夫同盟之始也

十有三年

夏楚子伐宋

夏楚子伐宋以其救蕭也君子曰淸丘之盟惟宋可以免焉

救蕭之役在淸丘前若以是免宋則是時華椒猶未受盟若以宋見伐於楚而諸侯不救因以免宋則此罪在諸侯宋若無伐陳討貳之事安可以諸侯之罪而得免謂之君子之言亦非矣此傳急於免華椒之說以爲之辭而不悟也

淸丘之盟晉以衞之救陳也討焉使人弗去曰罪無所歸將加而師孔逹曰茍利社稷請以我說罪我之由我則爲政而亢大國之討將以誰任我則死之明年衞殺孔逹則晉之討也晉𨿽不救宋而能討衞功罪蓋相半不可謂全不實其言者益知前說之妄也

十有四年春衞殺其大夫孔逹

十四年春孔逹縊而死衞人以說於晉而免

說見前

十有五年

六月癸夘晉師滅赤狄潞氏以潞子嬰兒歸

潞子嬰兒之夫人晉景公之姊也酆舒爲政而殺之又傷潞子之目晉侯將伐之諸大夫皆曰不可酆舒有三雋才不如待後之人伯宗曰必伐之狄有五罪雋才𨿽多何補焉不祀一也耆酒二也棄仲章而奪黎氏地三也虐我伯姬四也傷其君目五也怙其雋才而不以茂徳玆益罪也後之人或者將敬奉徳義以事神人而申固其命若之何待之不討有罪曰將待後後有辭而討焉毋乃不可乎夫恃才與眾亡之道也商紂由之故滅天反時爲災地反物爲妖民反物爲亂亂則妖災生故文反正爲乏盡在狄矣晉侯從之六月癸夘晉荀林父敗赤狄於曲梁辛亥滅潞酆舒奔衞衞人歸諸晉晉人殺之

赤狄狄之總名也其別爲潞氏及甲氏畱吁見於經者自三種各以其別言之故皆冠以赤狄今乃先言敗赤狄而後言滅潞別而爲二其義不可解意或以參見謂赤狄卽潞潞卽赤狄如大夫名氏與爵諡參書者要之赤狄非止潞也

王札子殺召伯毛伯

王孫蘇與召氏毛氏爭政使王子捷殺召戴公及毛伯衞卒立召襄

王子捷杜預以爲王札子不言子札文倒札字非也公羊以爲長庶之號亦非是惟谷梁以爲當上之辭者近之谷梁謂大夫兩下相殺不志乎春秋今春秋見書者三陳侯之弟招殺陳世子帥此自以親責之也若楚公子棄疾殺公子比與此谷梁皆以爲當上之辭當上者謂専殺臣而任其君之事者也故曰矯君命而殺之非忿怒相殺也楚比非實弒其君者不可以討賊之辭加之故言公子棄疾者以公子棄疾當上也召伯毛伯非得罪於君者不可以君殺大夫之辭加之言王札子者以王札子當上也棄疾不言楚人以其與蔡人殺陳佗者異故不變文而王札子言王子札則與王子虎王子朝同疑其爲兩下相殺故特變文加名於子之上見其親貴如晉卓子衞伋子壽子云爾此谷梁之意而經之義也今謂王孫蘇與召氏毛氏爭政使札子殺之札子爲之殺而復立召伯之子襄使權不在札子不足以任其君之事失經意逺矣此蓋不知札子變文之義也

冬蝝生

冬蝝生饑幸之也

傳例凡物不爲災不書今謂蝝生於冬不爲災以幸而書則他何以不書乎蝝者蝗子之入地而未成者也凡經書螽者十其四書秋其四別書在八月九月十月惟哀兩見於十二月秋者夏之五月六月七月與書八月九月者同而十月者夏之八月此皆爲塲谷未登而害稼以災書也十二月者夏之十月𨿽害稼然當蟄而未蟄以見司曆之過若蝝以冬生在夏八月九月十月之間則與前十月十二月書冬者同以見螽𨿽蟄而蝝之在地者復出歷三月並見在八月則害稼而爲災在九月十月則𨿽不害稼而爲異合災異而兩書之故變文曰蝝生而經書饑不於秋螽之後而於冬蝝生之後則蝝之爲災可見矣此傳誤以夏正言冬謂塲谷已登不爲災求其說而不得是以謂之幸也

十有六年

夏成周宣榭火

夏成周宣榭火人火之也凡火人火曰火天火曰災公羊谷梁皆以火爲災當從二氏作災左氏不傳經之誤也何以知之經未有書火者人火有爲之者亦不可勝記故不書天火以天事爲重故書則此何獨書乎傳以爲人火曰火天火曰災則是不知經之義是以承文之誤而不能辧也

十有七年

冬十有一月壬午公弟叔肸卒

冬公弟叔肸卒公母弟也凡天子之母弟公在曰公子不在曰弟凡稱弟皆母弟也

太子之母弟公在𨿽太子猶系公稱子豈有母弟而稱太子弟之理乎自不必爲此例其曰凡稱弟皆母弟是矣然或褒或貶必有見焉如齊侯使其弟年來聘陳侯之弟黃奔楚之類然後以重書叔肸書弟蓋以其賢谷梁嘗言之矣傳不得其事故但從母弟之例不然季友亦莊公之母弟何以止稱公子友如陳哉

十有八年

夏公使如楚乞師欲以伐齊

僖以公子遂如楚乞師書則此安得不書且魯前此與齊未有隙何爲而欲伐齊杜預謂公不事齊齊與晉盟故懼而乞師於楚此皆求其說不得而妄爲之辭也按成二年六月傳言臧宣叔如晉乞師蓋謂是年春齊侯伐我北鄙故爾齊晉相與盟魯懼而爲之備可矣何遽乞師於人而伐之乎傳誤也

秋七月邾人戕鄫子於鄫

秋邾人戕鄫子於鄫凡自虐其君曰弒自外曰戕戕者辧殺之名非辧弒之名不應以內外爲別自虐其君以君而言不可槪曰殺故變其名謂之弒自外虐人之君不以君言則何害其言殺哉內必曰弒盜殺蔡侯申何以不言弒外必曰戕楚子誘蔡侯般殺之何以不言戕戕者賊而殺之是也

欽定四庫全書

春秋左傳讞卷五

宋葉夢得撰成公

二年

楚之討陳夏氏也莊王欲納夏姬申公巫臣曰不可君召諸侯以討罪也今納夏姬貪其色也貪色爲淫淫爲大罰周書曰明徳愼罰文王所以造周也明徳務崇之之謂也愼罰務去之之謂也若興諸侯以取大罰非愼之也君其圖之王乃止

楚莊王賢君也以夏徵舒之惡討陳而殺之經與之以討賊之辭豈有復納夏姬者乎至言君召諸侯以討罪按經但書楚人殺夏徵舒楚子入陳諸侯無在焉何召之有則莊王之納巫臣之諫皆無實也

冬楚師鄭師侵衞

十有一月公會楚公子嬰齊於蜀

丙申公及楚人秦人宋人陳人衞人鄭人齊人曹人邾人薛人鄫人盟於蜀

宣公使求好於楚莊王卒宣公薨不克作好公卽位受盟於晉會晉伐齊衞人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可詩曰濟濟多士文王以寧夫文王猶用眾況吾儕乎且先君莊王屬之曰無徳以及逺方莫如惠卹其民而善用之乃大戶已責逮鰥救乏赦罪悉師王卒盡行彭名禦戎蔡景公爲左許靈公爲右二君弱皆彊冠之冬楚師侵衞遂侵我師於蜀使臧孫往辭曰楚逺而久固將退矣無功而受名臣不敢楚侵及陽橋孟孫請往賂之以執斵執鍼織紝皆百人公衡爲質以請盟楚人許平十一月公及楚公子嬰齊蔡侯許男秦右大夫說宋華元陳公孫寧衞孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟

經先書楚師鄭師侵衞繼書公會嬰齊於蜀而後書公與楚及諸國人盟會與盟自兩事蜀魯地也使楚果嘗侵我入其境經何爲而不書乎傳乃謂因楚侵我我以賂請盟楚人許之乃盟誤合會與盟爲一事妄矣且盟者十一國魯畏侵而請盟何與他國之事而十一國之大夫亦豈能卒然並集於魯哉蓋是時楚莊王卒共王初立而弱嬰齊欲以威脇中國悉率王卒而行因侵衞之師召諸國而盟之魯欲附楚故公卽其地先會以爲好爾經惡楚彊諸大夫靡然從之故皆貶而稱人謂之畏晉而竊與楚盟亦非是何以知諸國書人爲大夫以嬰齊在焉而稱楚人則諸國之人固皆大夫也

三年春王正月公會晉侯宋公衞侯曹伯伐鄭

二月公至自伐鄭

三年春諸侯伐鄭次於伯牛討邲之役也遂東侵鄭鄭公子偃帥師禦之使東鄙覆諸鄤敗諸丘輿皇戌如楚獻捷

邲之役在宣十二年晉本以救鄭而師自敗非鄭之罪也蓋晉敗而鄭復從楚故十四年書晉侯伐鄭傳曰爲邲故也安有更七年而復討乎此蓋爲二年冬楚師鄭師侵衞故爾非討邲也傳例有鐘皷曰伐無曰侵今經但書伐鄭而已而傳言東侵鄭安有已聲鐘皷言伐而復侵之者乎

秋叔孫僑如帥師圍棘

秋叔孫僑如圍棘取汶陽之田棘不服故圍之以棘爲汶陽之邑公羊亦云然始賂齊者以田而已邑不與焉今田復歸我而我取之邑何爲而不服哉詳左氏意魯取汶陽之田不服故圍之蓋謂汶陽爲棘田齊歸我田不歸我邑故汶陽不服而僑如圍棘以其圍我舊邑故得與內邑同見圍然而經書取汶陽田在二年明年始圍棘夫言取則旣得之矣何爲復圍棘哉其實齊初但侵我汶陽之田而已棘猶在也汶陽田旣歸我而邑別自叛兩者初不相干故三年但見圍棘如圍費圍郈圍成爾

冬十有一月晉侯使荀庚來聘

衞侯使孫良夫來聘

丙午及荀庚盟丁未及孫良夫盟

冬十一月晉侯使荀庚來聘且尋盟衞侯使孫良夫來聘且尋盟公問諸臧宣叔曰中行伯之於晉也其位在三孫子之於衞也位爲上卿將誰先對曰次國之上卿當大國之中中當其下下當其上大夫小國之上卿當大國之下卿中當其上大夫下當其下大夫上下如是古之制也衞在晉不得爲次國晉爲盟主其將先之丙午盟晉丁未盟衞禮也

聘一事也盟一事也諸侯大夫未有以二事出者審實使之來聘因以尋盟則當如天王使榮叔歸含且賵書來聘且盟今聘事旣畢而復書盟豈以兩事並出者乎經之例一事而再見者卒名之非一事𨿽晉侯侵曹晉侯伐衛猶各書今荀庚孫良夫皆不系國非再見而略之貶其専也且自公卽位惟晉嘗爲赤棘之盟而衞盟於蜀自主於楚何尋之云安得爲禮或曰及國佐盟於袁婁亦不系齊何以爲中無事而不爲貶乎此連鞌戰之役將在軍中盟所得専也

六年春

二月辛巳立武宮

二月季文子以鞌之功立武宮非禮也聴於人以救其難不可以立武立武由已非由人也

武宮武公之宮也猶言立煬宮何與於立武而謂之非禮乎此蓋傳誤以潘黨勸楚子立武軍之事言之杜預知其說而以築武軍又作先君武公宮兩言之𨿽巧於附會要不能救傳之誤也立煬宮傳以爲季孫意如禱於煬公逐昭公而爲之立然則武宮或由鞌之戰禱於武公而立也

取鄟

取鄟言易也

鄟杜預以爲附庸國是矣而傳以取言易則非吾嘗言之矣

衞孫良夫帥師侵宋

三月晉伯宗夏陽說衛孫良夫相鄭人伊雒之戎陸渾蠻氏侵宋以其辭會也師於鍼衛人不保說欲襲衞曰𨿽不可入多俘而歸有罪不及死伯宗曰不可衛惟信晉故師在其郊而不設備若襲之是棄信也𨿽多衛俘而晉無信何以求諸侯乃止師還衛人登陴

此事與經書絕不相類經書衛而不書晉如杜預言晉不告或可也二國旣同侵宋何爲反自相襲乎據伯宗言衛惟信晉故師在其郊而不設備若然是晉侵宋師過衛境而欲襲之然前亦不得言晉衛侵宋傳之言首尾自相戾

冬季孫行父如晉

冬季文子如晉賀遷也

魯往賀遷則晉嘗來告矣經凡遷國未有不書如衛遷於帝丘蔡遷於州來之類何晉遷反不書乎然則行父如晉非賀遷也

八年春

宋公使華元來聘

宋華元來聘聘共姬也

是時共姬猶未納幣安得爲聘共姬或是因聘以圖婚然亦不得謂之聘共姬

夏宋公使公孫壽來納幣

夏宋公使公孫壽來納幣禮也

杜預謂納幣使卿爲禮內女嫁爲夫人紀伯姬杞伯姬皆不書納幣常事故也則宋女安得獨以納幣爲禮而書乎此蓋爲言使者父母沒自婚之辭與紀裂繻來逆女不言使者母在母命之辭爲得禮故各書以一見正爾非傳所謂禮也

晉殺其大夫趙同趙括

晉趙莊姬爲趙嬰之亡故譖之於晉侯曰原屏將爲亂欒郤爲徵六月晉討趙同趙括武從姬氏畜於公宮以其田與祁奚韓厥言於晉侯曰成季之勲宣孟之忠而無後爲善者其懼矣三代之令王皆數百年保天之祿夫豈無辟王賴前哲以免也周書曰不敢侮鰥寡所以明徳也乃立武而反其田焉

若爾同括之死本無罪以荘姬之譖爾據傳例殺大夫無罪則不稱名故宋殺其大夫傳曰不稱名眾也且言非其罪也今同括何爲而書名此乃趙氏之彊晉史有爲之辭者傳不知此國殺大夫之義而妄信之不然晉旣以讒殺之矣經遂可以讒而實其罪乎

冬十月癸卯杞叔姬卒

冬杞叔姬卒來歸自杞故書

女出則夫家之義已絕自不得以夫人書卒此齊子叔姬郯伯姬所以皆不書卒也杞何得獨書乎此蓋𨿽歸而未許之絕故明年復逆其防以歸則固外夫人法所應書也杜預謂憫其見出來歸故書若更適大夫則不書此附會之辭也

衞人來媵

衞人來媵共姬禮也凡諸侯嫁女同姓媵之異姓則否

媵不皆以同姓先儒固有言其非者矣今必以衞人晉人來媵爲禮則齊人來媵又何以爲禮乎杜預謂異姓非禮然則禮者亦書非禮者亦書何以爲別非春秋之義也此蓋不知宋得用王禮備三媵以重書爾

九年春王正月杞伯來逆叔姬之防以歸

九年春杞桓公來逆叔姬之防以歸請之也杞叔姬卒爲故也逆叔姬爲我也

夫婦之道旣絕則不可復合不爲伋也妻則不爲白也母豈可歸爲魯女猶得爲我而爲杞伯妻乎非知禮之言也

城中城

城中城書時也

土功時則不書蓋是時楚方伐莒莒潰楚人入鄆我無素備畏逼而恃城以爲守故𨿽時猶書以是貶非謂時也

十年

五月公會晉侯齊侯宋公衞侯曹伯伐鄭

鄭公子班聞叔申之謀三月子如立公子繻夏四月鄭人殺繻立髠頑子如奔許欒武子曰鄭人立君我執一人焉何益不如伐鄭而歸其君以求成焉晉侯有疾五月晉立太子州蒲以爲君而會諸侯伐鄭鄭子罕賂以襄鐘子然盟於修澤子駟爲質辛巳鄭伯歸

晉侯生而立其子是禪之也歷春秋未見有爲此者審有之亦大事矣經何無異文以示義乎凡諸侯出奔有二君者未嘗不書名以爲別今繻一晉侯也州蒲亦一晉侯也經但書公會晉侯安知其爲州蒲而非繻乎蓋傳蔽於大厲之妄謂晉侯先有疾不得會故因爲是言也

十有一年春王三月公至自晉

十一年春王三月公至自晉晉人以公爲貳於楚故止公公請受盟而後使歸

公請受盟而後使歸則卽晉可以盟矣何待歸乎此文與晉荀庚衛孫良夫同以郤犫之専盟也當是糴茷歸知其無貳於楚公假盟以免禍而郤犫遂從之耳

夏季孫行父如晉

夏季文子如晉報聘且涖盟也

魯臣出從諸國盟未有不書涖盟者行父何獨不書乎杜預謂郤犫文子交盟魯晉之君其意一也故但書來盟舉重略輕則郤犫何以旣書聘又書盟而今反不以盟爲重蓋傳不知譏専盟之意旣誤以郤犫爲來盟故又以行父爲往涖盟也

十有二年春周公出奔晉

十二年春王使以周公之難來告書曰周公出奔晉凡自周無出周公自出故也

自周無出是矣以爲周公自出則非也此蓋左氏不知三公與王同體之義夫旣言出奔則何以別其爲自出乎若然王子瑕王子朝亦周臣也而奔晉奔楚皆不言出豈可以是反謂瑕朝之正尢可見其妄矣

夏公會晉侯衞侯於瑣澤

宋華元克合晉楚之成夏五月晉士燮會楚公子罷許偃癸亥盟於宋西門之外曰凡晉楚無相加戎好惡同之同卹菑危備救凶患若有害楚則晉伐之在晉楚亦如之交防往來道路無壅謀其不協而討不庭有渝此盟明神殛之俾隊其師無克胙國鄭伯如晉聽成會於瑣澤成故也

瑣澤之會杜預謂晉旣與楚成合諸侯以申成好然經書公會晉侯衛侯於瑣澤見衛侯而不見鄭伯豈傳誤以衞侯爲鄭伯與然其載宋西門之盟亦非是始九年傳言晉歸鐘儀使求成於楚十一年言華元善於令尹子重又善於欒武子聞楚旣許糴茷成使歸復命故華元如楚遂如晉合晉楚之成明年遂爲此盟吾謂晉誠欲與楚成旣鐘儀謀之於前糴茷請之於後何與於宋而必待華元合之乎審有是盟豈瑣澤之會猶告諸侯得書西門之盟反不告諸侯而不書乎然則瑣澤自魯衞以他事與晉爲好無與於楚西門之盟未必有傳但見鄭伯嘗以貳楚執於銅鞮故謂晉楚合而聼成遂誤以衛侯爲鄭伯爾此相繼言晉郤至如楚聘且涖盟冬書楚公子罷如晉聘且涖盟十二月晉侯及楚公子罷盟於赤棘晉楚之成實在此晉愧其求成於楚故不以告是在傳之中而不悟也

秋晉人敗狄於交剛

狄人間宋之盟以侵晉而不設備秋晉人敗狄於交剛

傳不知中國敗異域與魯敗外同辭之義自拘未陳曰敗例故妄以間宋盟及不設備言之姑以成其說而非事實也

十有三年春

三月公如京師

三月公如京師宣伯欲賜請先使王以行人之禮禮焉孟獻子從王以爲介而重賄之公及諸侯朝王遂從劉康公成肅公會晉侯伐秦成子受賑於社不敬劉子曰吾聞之民受天地之中以生所謂命也是以有動作禮義威儀之則以定命也能者養之以福不能者敗以取禍是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰戎有受脤神之大節也今成子惰棄其命矣其不反乎

王之卿士會諸侯伐未有不書於經者二公誠行安得不書乎杜預謂二公不書兵不加秦旣言會則便當書矣何必更問所加況後言麻隧之勝則兵非不加秦也以禮考之脤膰之禮親兄弟之國劉康公成肅公𨿽畿內諸侯然亦兄弟之國也國有祭焉自應受脤傳不知此故妄以爲會伐爾然劉子之言亦非是脤膰皆祭祀之肉也膰以熟言脤以腥言本不別戎祀古者以血祭祭社稷五祀則腥也故社稷五祀之肉謂之脤以饋食享先王則熟也故宗廟之肉謂之膰凡腥皆當爲脤師行必受於社故以脤言而脤非兵祭之稱安得言戎有受脤此疑亦非劉子之言而傳附益之也

夏四月戊午晉侯使呂相絕秦曰昔逮我獻公及穆公相好戮力同心申之以盟誓重之以昏姻天禍晉國文公如齊惠公如秦無祿獻公卽世穆公不忘舊徳俾我惠公用能奉祀於晉又不能成大勲而爲韓之師亦悔於厥心用集我文公是穆之成也文公躬擐甲冑跋履山川逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆場我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔蔑死我君寡我襄公疊我殽地姦絕我好伐我保城殄滅我費滑散離我兄弟撓亂我同盟傾覆我國家我襄公未忘君之舊勲而懼社稷之隕是以有殽之師猶願赦罪於穆公穆公弗聽而卽楚謀我天誘其衷成王隕命穆公是以不克逞志於我伐與侵皆討罪之名其好固已絕矣不必先絕而後舉也而此辭大抵多不實姑舉是二者言晉文公徵東諸侯虞夏商周之而朝諸秦文公之霸但侵曹伐衛敗楚而已何虞夏商周之有而晉方爲霸主亦未嘗朝秦也僖三十年經書晉人秦人圍鄭據傳文公自以亡過鄭不禮且貳於楚討之無鄭人怒秦之事且是時惟秦同伐亦安得言帥諸侯秦伯以燭之武之言與鄭盟固非秦大夫而謂諸侯疾之將致命於秦者前旣無同伐諸侯則此何人致命自殽之役終襄公之世秦晉用師蓋未嘗息故秦旣戰彭衙其明年又有王官之役又明年晉復圍秦邧新城錡安得謂襄公願赦罪於穆公乎鬭克歸楚求成此自秦楚欲平其隙是時穆公方霸非恃楚以爲彊者楚頵之弒何與於秦而謂穆公是以不克逞志於我此蓋附會彭衙之敗然秦人終取晉王官及郊晉畏而不敢出則秦非不克逞志者也其言皆無據此亦戰國說士之言杜預知其非故以爲晉誣秦夫豈有請於天子合諸侯之師以討人而誣其罪諸侯乃肯從乎傳亦若知其不然者故以令狐之盟及召狄與楚伐晉爲晉辭若然晉直以是三事絕之固有名矣何必先加之誣凡左氏不能辧當時雜家之言每務博取而曲成其說類若此

夏五月公自京師遂會晉侯齊侯宋公衛侯鄭伯曹伯邾人滕人伐秦

五月丁亥晉師以諸侯之師及秦師戰於麻隧秦師敗績獲秦成差及不更女父

經伐而不戰則書伐而不書戰伐而戰則書戰而不書伐惟桓書及鄭師伐宋丁未戰於宋戰伐並見蓋以別嫌非常法也今經但書伐秦審有麻隧之勝安得反志伐而不志敗乎杜預謂經文闕漏傳文獨存此不知戰伐不並見之義妄以附傳而誣經也不更本戰國時秦爵蓋與前呂錡之辭相連皆後人之辭爾

十有四年

九月僑如以夫人婦姜氏至自齊

九月僑如以夫人婦姜氏至自齊捨族尊夫人也故君子曰春秋之稱微而顯志而晦婉而成章盡而不污懲惡而勸善非聖人誰能修之

稱族捨族之妄吾固言之其所載君子之辭𨿽傳之有自然施之於此亦非其義其於邾黑肱以濫來奔爲欲蓋而名彰齊豹書盜爲求名而不得皆曰春秋之稱微而顯婉而辯亦非兩書本意其辭仍詳略不同尢以見左氏非正受經者間聞其說而不知其孰謂是以言之每不當其處也

十有五年春

三月

癸丑公會晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師

十五年春會於戚討曹成公也執而歸諸京師書曰晉侯執曹伯不及其民也凡君不道於其民諸侯討而執之則曰某人執某侯不然則否

曹負芻殺太子而篡國晉合諸侯以討執而歸之京師討罪之正孰善於此則可謂不及民而以人執爲重乎夫君與民孰大負芻之惡未有以見貶至書晉侯執之而後始著必以不道於君爲侯執而輕不道於民爲人執而重顚倒君臣之義而縱失負芻之罪豈春秋之義哉蓋傳不知以侯執爲伯討以人執爲非伯討之說是以輕重正相反也

宋華元出奔晉宋華元自晉歸於宋

宋殺其大夫山

宋魚石出奔楚

蕩澤弱公室殺公子肥華元曰我爲右師君臣之訓師所司也今公室卑而不能正吾罪大矣不能治官敢賴寵乎乃出奔晉二華戴族也司城荘族也六官者皆桓族也魚石將止華元魚府曰右師反必討是無桓氏也魚石曰右師苟獲反𨿽許之討必不敢且多大功國人與之不反懼桓氏之無杞於宋也右師討猶有戍在桓氏𨿽亡必偏魚石自止華元於河上請討許之乃反使華喜公孫師帥國人攻蕩氏殺子山書曰宋殺其大夫山言背其族也魚石向爲人鱗朱向帶魚府出捨於睢上華元使止之不可冬十月華元自止之不可乃反

經書華元出奔晉又書華元自晉歸於宋凡經書自某歸者皆有奉也是華元至晉以晉之奉而得歸今傳所書華元乃爲魚石所止不至於晉而反則經安得書自晉歸乎此蓋不知書自之義而妄信宋史之辭以失經意杜預遷就其說乃謂華元欲挾晉以自重故以外納告夫華元所以挾晉者將以勝國人而討亂耳何與於他國使華元實無晉之援而徒假以赴告亦何足以爲重也傳以蕩澤殺公子肥而謂攻蕩氏殺子山言背其族則以子山卽蕩澤邪非蕩澤邪若以爲卽蕩澤以背族貶而去氏則經當書殺其大夫澤不當言山若以爲非蕩澤則安知山非蕩氏之族殺公子肥者乃山而非澤乎蓋傳不知公子非三命不氏之義每以稱族捨族爲褒貶故或以山去族爲罪然不悟其例殺大夫而名者爲有罪安在其不氏也然則經見山不見澤以經爲正則澤宜爲山之字左氏欲以參見而誤以澤爲名也凡傳書此事皆不可據其失華元之事詳於前矣其後又言殺子山而魚石向爲人鱗朱向帶魚府五大夫出奔事皆不近實爲亂者蕩氏一族魚石等何與而俱奔經亦何以獨書魚石不書四子則向爲人以下皆未必嘗奔魚石旣自止華元援之而歸何懼而反出以吾觀之魚石蓋與蕩山同惡蕩山旣殺則魚石自不得安故其後復據彭城爲亂皆無與四子事也

十有六年

鄭公子喜帥師侵宋

鄭子罕伐宋宋將鉏樂懼敗諸汋陂退舍於夫渠不儆鄭人覆之敗諸汋陵獲將鉏樂懼宋恃勝也經書鄭公子喜帥師侵宋傳例伐與侵固不同則經言侵傳安得謂伐乎杜預謂經傳異文經從告傳言實尢非是若經但從告反不若傳之實則變有告易是非顚倒勝敗者經一皆從之褒貶予奪何足以爲經附會之獘一至於此且傳謂諸侯有命告則書不然則否師出臧否亦如之古人本不諱敗若宋果嘗爲鄭所覆獲其二將則宋以爲恥不告可矣旣不恥而來告豈敗於人而反告侵乎經旣言侵則自伐而下皆不足據

楚殺其大夫公子側

王使謂子反曰先大夫之覆師徒者君不在子無以爲過不糓之罪也子反再拜稽首曰君賜臣死死且不朽臣之卒實奔臣之罪也子重使謂子反曰初隕師徒者而亦聞之矣盍圖之對曰𨿽微先大夫有之大夫命側側敢不義側亡君師敢忘其死王使止之弗及而卒

經書楚殺其大夫公子側側卽子反此君殺大夫之辭若據傳所言則楚子本不殺子反而子反自殺則經何以稱國而殺乎呂氏春秋言荊王聞酒臭罷師而去之斬子反以爲戮與傳不同而實合乎經則傳所載未必然也蓋欲實郤至二卿相惡之言故欲歸子反之死於子重而不悟其違經

公至自會

曹人請於晉曰自我先君宣公卽世國人曰若之何憂猶未弭而又討我寡君以亡曹國社稷之鎭公子是大泯曹也先君無乃有罪乎若有罪則君列諸會矣君惟不遺徳刑以伯諸侯豈獨遺諸敝邑敢私布之

十五年諸侯同盟於戚傳言討曹成公也執而歸諸京師則戚之會乃所以執負芻安得以列諸會爲無罪乎杜預謂諸侯𨿽有簒弒之罪侯伯已與之會則不復討此言害教爲甚且衛州吁弒完石厚問定君於石碏碏曰王覲爲可豈以諸侯爲會而免哉況負芻實未嘗得列會者曹人必不應反妄言之以欺霸主杜預以爲畢乃執之故曹人以爲無罪此𨿽彊欲附會不知其與十五年討曹成公者戾也

九月晉人執季孫行父捨之於苕丘

九月晉人執季文子於苕丘公還待於鄆使子叔聲伯請季孫於晉郤犫曰苟去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄而惠徼周公之福使寡君得事晉君則夫二人者魯國社稷之臣也若朝亡之魯必夕亡以魯之密邇仇讎亡而爲讎治之何及郤犫曰吾爲子請邑對曰嬰齊魯之常隸也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫

經書晉人執季孫行父捨之於苕丘捨之猶言釋之今乃以爲執於苕丘許魯平而後赦季孫是爲始置之而未釋也故杜預謂捨之苕丘明不以歸誤矣大夫執之書捨之書所以見重也苟姑置之而未釋則如傳言猶以爲執何用但記其不以歸乎蓋傳見行父以九月執十二月方盟意此三月之間猶未得釋故云爾不知僑如在魯十月已奔齊若非知晉悟僑如之譖而釋行父則何由遽奔若晉人執行人叔孫婼傳言乃館諸箕此乃傳所謂捨者而經自不書矣

冬十月乙亥叔孫僑如出奔齊

冬十月出叔孫僑如而盟之僑如奔齊

傳言出若云逐也僑如以十月出奔季孫行父以十二月與郤犫盟公至自會則方僑如之奔公與行父俱未歸也而誰逐之乎杜預謂公未歸命國人逐之若然經亦當書放僑如不當以自奔爲文按僑如本與穆姜同謀害公者穆姜在內僑如若無所畏豈國人所能逐襄二十三年將謀臧氏季孫召外史掌惡臣問盟首曰無或如叔孫僑如欲廢國常蕩覆公室此蓋僑如知晉捨行父其謀不行懼而出奔爾魯人因與諸大夫共盟於後非盟僑如也

十有二月乙丑季孫行父及晉郤犫盟於扈

十二月季孫及郤犫盟於扈歸刺公子偃召叔孫豹於齊而立之

按十六年傳穆姜欲去季孟公不從姜怒公子偃公子鉏趨過指之曰女不可是皆君也若是則偃未有罪穆姜假之以脇公爾而經書刺公子偃此殺有罪之辭也偃蓋與僑如同惡者前言不盡其實也

十有七年

六月乙酉同盟於柯陵

乙酉同盟於柯陵尋戚之盟也

此乃伐鄭之諸侯也與戱及亳城北同文蓋鄭服而共盟也鄭繼叛故後復見伐戚盟乃討曹負芻何尋之云

冬公會單子晉侯宋公衛侯曹伯齊人邾人伐鄭冬諸侯伐鄭十月庚午圍鄭楚公子申救鄭師於汝上十一月諸侯還

伐與圍二事春秋舉重圍重於伐故言圍不言伐設有見焉則圍伐並見者有之矣未有捨圍而言伐也杜預謂畏楚救不成圍而還若是則未嘗圍矣傳安得言圍哉

十有八年

夏楚子鄭伯伐宋宋魚石復入於彭城

楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之而還書曰復入凡去其國國逆而立之曰入復其位曰復歸諸侯納之曰歸以惡曰復入

傳爲此四例皆不可通於經蔡季蔡人召之於陳此國逆也而不書入衛侯朔入於衛此復其位也而不書復歸宋魚石復入於彭城此諸侯納之也而不書歸衛孫林父入於戚以叛此以惡入也而不書復入若此之類不可槪舉蓋左氏不辧逆順難易之理又不別君臣之義不可以同辭而一之故其說每相戾凡歸皆順辭也易辭也入皆逆辭也難辭也四者各卽其實言之其善惡褒貶不在於是復者以位言也國君出奔其位未絕故可言復歸大夫去國則絕矣故不可言復歸是故君皆言復君而不言復者不與其復也臣皆不言復臣而言復者求爲復者也

﹤經部﹐春秋類﹐春秋三傳讞__春秋左傳讞﹥

欽定四庫全書

春秋左傳讞卷六

宋葉夢得撰

襄公

元年春

仲孫蔑會晉欒黶宋華元衛殖曹人莒人邾人滕人薛人圍宋彭城

元年春已亥圍宋彭城非宋地追書也於是爲宋討魚石故稱宋且不登叛人也謂之宋志彭城降晉晉人以宋五大夫在彭城者歸寘諸瓠丘

言不登叛人謂之宋志者防是矣然不得言非宋地而追書若但謂楚已取之追書系之宋則何宋志之云乎城虎牢此亦諸侯取之鄭也若是則亦當追書而謂之鄭虎牢矣此蓋傳不知春秋不與楚取宋邑而復魚石之意嘗聞其說而不能信故包二義𨿽謂之不登叛人而又以爲追書也魯及齊師圍郕郕降於齊師見經今合九國之眾拒夷狄以討叛人彭城果降安得不書乎向爲人等未必同魚石奔吾固言之矣按二十六年楚聲子言靡角之役晉以雍子謀楚師宵潰晉降彭城而歸諸宋以魚石歸與此自不同靡角之役乃楚子重攻華喜之師援之者惟晉而已在前年十一月而此乃楚師還晉乞師於魯再合諸侯之師在今年正月而傳並載之則將孰從乎聲子之言旣不足信則此傳亦未必爲實經之所書在系彭城於宋其降不降在告不告無足言也

夏晉韓厥帥師伐鄭

夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援

經書晉韓厥帥師伐鄭諸侯之師不與也鄫師果從晉侵楚及陳仲孫蔑在焉經不應不書杜預以爲蔑在鄫先歸故不書不知何防亦意之爾

秋楚公子壬夫帥師侵宋

秋楚子辛救鄭侵宋呂畱

楚在鄭之南宋在鄭之北楚何以不直救鄭乃越鄭而侵宋乎誠或有之經亦當與書晉陽處父伐楚以救江同文不應略無見也

邾子來朝

冬衛侯使公孫剽來聘

九月邾子來朝禮也

冬衛子叔晉知武子來聘禮也凡諸侯卽位小國朝之大國聘焉以繼好結信謀事補闕禮之大者也諸侯世相朝吾固言其非矣此乃春秋彊弱相陵之習春朝以圖天下之事夏宗以陳天下之謨天子之禮也諸侯相見何謀事補闕之云尢可見其妄

四年

秋七月戊子夫人姒氏薨

秋定姒薨不殯於廟無櫬不虞匠慶謂季文子曰子爲正卿而小君之防不成不終君也君長誰受其咎傳例不赴於諸侯不返哭於寢不祔於姑故不曰薨不稱夫人故不曰葬又曰凡夫人不薨於寢不殯於廟不赴於同不祔於姑則弗致也今定姒旣不殯於廟又無櫬不虞則亦不反哭於寢矣經何以書夫人姒氏薨又曰葬我小君定姒哉啖氏以爲文當在定十五年姒氏卒下誤出於此其說是也蓋有兩定姒故相亂然言不殯於廟者亦非是廟殯殷禮吾嘗言其非矣

冬十月邾人莒人伐鄫臧紇救鄫侵邾敗於狐駘國人逆防者皆髽魯於是乎始髽國人誦之曰臧之狐裘敗我於狐駘我君小子朱儒是使朱儒朱儒使我敗於邾

經不書狐駘之敗檀弓記魯婦人髽而弔自敗狐駘始則不可謂無此役杜預謂不書魯人諱之升陘之戰邾人至獲公冑蓋有甚於此者然經猶書何此而獨諱乎吾嘗攷於經內書戰者三戰於宋戰於奚及升陘之役皆公親將諱而沒公書及所謂內不言戰言戰則敗者也未有大夫將而書戰者蓋皆國恥也公敗則以君重書而沒公大夫敗則略之並其事不書此役乃臧紇故不書非左氏所知也

五年

楚殺其大夫公子壬夫

楚人討陳叛故曰由令尹子辛實侵欲焉乃殺之書曰楚殺其大夫公子壬夫貪也君子謂楚共王於是不刑

雞澤之盟傳言楚子辛爲令尹侵欲於小國陳成公使袁僑如會求成今以爲貪當矣此以國殺者殺有罪之辭也則安得復謂共王爲不刑哉殺大夫但計其身有罪無罪不以其君相乘除使其罪當殺𨿽君無道何可以免而杜預乃以八年之中殺三卿爲解若壬夫之罪得以共王免則謂經不當以國殺爲罪可乎

冬戍陳

冬諸侯戍陳

凡戍皆以魯爲文諸侯不與也若然則安得不與諸侯戍緣陵同文

六年

莒人滅鄫

冬叔孫豹如邾

季孫宿如晉

莒人滅鄫鄫恃賂也冬穆叔如邾聘且修平晉人以鄫故來討曰何故亡鄫季武子如晉見且聽命五年夏叔孫豹與鄫世子巫如晉以鄫屬魯繼以爲不利戚之會復使鄫大夫聴命於會故經書吳人鄫人則鄫已非魯所有矣其亡何責於魯哉鄫旣爲國則貢賦自不入於魯乃言恃賂尢見其妄其言季武子如晉見者是也此始爲卿代父執政往見霸主而傳誤以鄫事附益之爾

七年

夏四月三卜郊不從乃免牲

夏四月三卜郊不從乃免牲孟獻子曰吾乃今而後知有卜筮夫郊祀后稷以祈農事也是故啟蟄而郊郊而後耕今旣耕而卜郊宜其不從也

魯郊非啟蟄吾固言之矣此獻子之妄而左氏不能辧也

楚公子貞帥師圍陳

十有二月公會晉侯宋公陳侯衛侯曹伯莒子邾子於鄬

鄭伯髠頑如會未見諸侯丙戌卒於鄵

楚子囊圍陳會於鄬以救之鄭僖公之爲太子也於成之十六年與子罕適晉不禮焉又與子丰適楚亦不禮焉及其元年朝於晉子丰欲愬諸晉而廢之子罕止之及將會於鄬子駟相又不禮焉侍者諫不聴又諫殺之及鄵子駟使賊夜弒僖公而以瘧疾赴於諸侯簡公生五年奉而立之

髠頑之弒三家𨿽同左氏則以爲不禮於子駟子駟弒之公羊谷梁則以爲欲從晉諸大夫不從而弒左氏則以爲以瘧疾赴不書公羊谷梁則以爲爲中國諱及不欲夷狄之民加乎中國之君故不書使其事果出於實不應其說頓異如此以理推之弒君大惡也子駟誠爲之豈不能少忍至於國君方赴霸主會諸侯乃弒之於側而不畏討乎髠頑無甚顯罪絕於國人卽子駟無所忌憚諸大夫何爲甘心從之而不以實赴乎左氏先記子罕子丰亦嘗爲髠頑不禮意將以此附會不赴告之說據傳子丰欲愬諸晉廢髠頑而子罕止之廢且不可肯同爲弒乎經從赴告此爲左氏者之陋也吾嘗謂凡公子弒君而代之與大臣弒君而相其後君權皆在已如楚商臣蔡般齊商人齊崔杼衛喜之徒其赴告必不自言弒當有以疾或加之辭者而經皆書以實則經之不從赴告可知矣正使鄭以瘧疾赴經獨何爲從其同惡之言而縱失弒君之罪傳又記鄭羣公子欲謀子駟子駟先之則髠頑之弒國人蓋皆知之矣國人知之何爲尉止之亂不以此討子駟而徒以侵田之細故乎此皆必不然者若二傳所謂以其欲從晉者其迹尢可考按鄬之會本以拒楚而救陳也髠頑旣卒而簡公立其明年書鄭人侵蔡此猶以說晉而侵楚之與國相繼復爲邢丘之會亦從晉也是冬楚子囊來伐傳始言子駟等欲背晉事在髠頑卒一年後安有以此罪其君弒之而已猶逾年自爲之乎其謬妄不待攻而破三家旣無可防吾考於經後書葬僖公夫經不書弒或別有防變文以示義後猶當從弒君例不書葬以見意今旣前書卒後書葬與常法無少異則其事實無有殆鄭之野史小說或有是言三家略聞之而不能辧是以各記所聞自爲之說卒相矛盾而不悟也

八年

冬楚公子貞帥師伐鄭

冬楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰周詩有之曰俟河之淸人壽幾何兆云詢多職競作羅謀之多族民之多違事滋無成民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟以待彊者而庇民焉冦不爲害民不罷病不亦可乎子展曰小所以事大信也小國無信兵亂日至亡無日矣五會之信今將背之𨿽楚救我將安用之親我無成鄙我是欲不可從也不如待晉晉君方明四軍無闕八卿和睦必不棄鄭楚師遼逺糧食將盡必將速歸何患焉捨之聞之杖莫如信完守以老楚杖信以待晉不亦可乎

杜預以雞澤戚城棣鄬邢丘爲五會按鄬會簡公不與實四會爾子展之言不應有誤亦傳之失也

九年

五月辛酉夫人姜氏薨

秋八月癸未葬我小君穆姜

穆姜薨於東宮始往而筮之遇艮之八史曰是謂艮之隨隨其出也君必速出姜曰亡是於周易曰隨元亨利貞無咎元體之長也亨嘉之會也利義之和也貞事之幹也體仁足以長人嘉會足以合禮利物足以和義貞固足以干事然故不可誣也是以𨿽隨無咎今我婦人而與於亂固在下位而有不仁不可謂元不靖國家不可謂亨作而害身不可謂利棄位而姣不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣

杜預以爲穆姜淫僑如欲廢成公故徙居東宮據傳例夫人薨於寢則弗致今穆姜書夫人姜氏薨又書葬我小君穆姜則是嘗致之爲夫人矣安得爲薨於東宮乎凡公不薨於寢如臺下楚宮髙寢之類經必謹而書之以正終穆姜審徙居東宮是嘗貶於成公成公旣貶其母又不得薨於寢經何反不目地而以常法書乎自今我婦人而與於亂以下穆姜𨿽有淫僑如之罪不應自暴其過如此亦不近人情此蓋卜筮家者流假托穆姜爲言傳不能辧而妄信之也

晉人不得志於鄭以諸侯復伐之十二月癸亥門其三門閏月戊寅濟於陰阪侵鄭次於陰口而還子孔曰晉師可擊也師老而勞且有歸志必大克之子展曰不可

前書十月諸侯伐鄭季武子與齊宋從荀防門於鄟門衛曹邾從荀偃韓起門於師之梁滕薛人從欒黶士魴門於北門卽門其三門也不應復書於此傳言公送晉侯宴於河上此役公蓋與焉經何以不書晉霸主方合諸侯而同盟不應不三月而再侵又未見終得志者此蓋傳誤以前伐兩書之也

公送晉侯晉侯以公宴於河上問公年季武子對曰會於沙隨之嵗寡君以生晉侯曰十二年矣是謂一終一星終也國君十五而生子冠而生子禮也君可以冠矣大夫盍爲冠具武子對曰君冠必以祼享之禮行之以金石之樂節之以先君之祧處之今寡君在行未可具也請及兄弟之國而假備焉晉侯曰諾公還及衛冠於成公之廟假鐘磬焉禮也

晉侯言襄公可以冠大夫盍爲冠具命之使冠而已季武子受命歸魯而冠可也何遽而請兄弟之國而假具乎且旣言以先君之祧處之乃冠於衛成公之廟則祼享之禮行之於魯先公乎衛成公乎魯衛接境非有迫於晉者不應其亟如此而傳又以爲禮按國君十五而生子冠而生子於禮無見荀卿言天子諸侯子十九而冠冠而聼治若爾其先於臣下一年爾晉旣無復伐鄭之事公亦不得與晉宴於河上其言皆妄

十年

夏五月甲午遂滅偪陽

五月庚寅荀偃士匄帥卒攻偪陽親受矢石甲午滅之書曰遂滅偪陽言自會也以與向戌向戌辭曰君若猶辱鎭撫宋國而以偪陽光啟寡君羣臣安矣其何貺如之若專賜臣是臣興諸侯以自封也其何罪大焉敢以死請乃予宋公宋公享晉侯於楚丘請以桑林荀防辭荀偃士匄曰諸侯宋魯於是觀禮魯有禘樂賓祭用之宋以桑林享君不亦可乎舞師題以旌夏晉侯懼而退入於房去旌卒享而還及著雍疾卜桑林見荀偃士匄欲奔請禱焉荀防不可曰我辭禮矣彼則以之猶有鬼神於彼加之晉侯有間以偪陽子歸獻於武宮謂之夷俘偪陽妘姓也使周內史選其族嗣納諸霍人禮也

滅國而君不見者皆死其位也若君存不書以歸則書奔今偪陽言滅而不見君則君死矣何得更言以偪陽子歸而經不書乎傳載晉執虞公事云晉師襲虞滅之而修其祀且歸其職貢於王意將以此解不言滅虞之義偪陽果嘗選其族嗣納諸霍人是亦不絕其嗣與虞同經安得反書滅乎夫偪陽誠有罪霸主合諸侯討之執而歸之京師可也若無罪伐且不可加而況於滅今未聞偪陽之罪但以欲封向戌取之戍辭而與宋公是無罪滅人之國又擅以其地與人皆王法所當誅𨿽不絕其嗣亦何禮之有

秋七月楚子囊鄭子耳侵我西鄙還圍蕭八月丙寅克之

凡外侵伐未有不書於經者此不書於義例無所考蓋非實特圍蕭之師耳克蕭外取邑不書

冬盜殺鄭公子騑公子發公孫輒

初子駟與尉止有爭將禦諸侯之師而黜其車尉止獲又與之爭子駟抑尉止曰爾車非禮也遂弗使獻初子駟爲田洫司氏堵氏侯氏子師氏皆防田焉故五族聚羣不逞之人因公子之徒以作亂於是子駟當國子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝殺子駟子國子耳刼鄭伯以如北宮子孔知之故不死書曰盜言無大夫焉

盜言無大夫是也然盜非賊者之稱大夫以忿怒相殺猶以兩下相殺不書賤者何以書乎凡盜賤而爲亂者之名也大夫以忿怒相殺不書大夫爲亂而相殺則以當上之辭書之賤者以忿怒殺大夫不書賤者爲亂而殺大夫則以盜書之尉止等之事是矣蓋經旣以人爲眾殺大夫之辭則賤者殺無以見故變而稱盜盜殺陳夏區夫傳不載其事可以鄭事推之若盜殺衛侯之兄縶此其義在書兄然是亦亂也

戌鄭虎牢

諸侯之師城虎牢而戍之晉師城梧及制士魴魏絳戍之書曰戌鄭虎牢非鄭地也言將歸焉

前言城虎牢蓋鄭叛諸侯取虎牢城之以逼鄭則不得言鄭虎牢今諸侯會而伐鄭鄭與晉平故以虎牢歸之爲之戌以備楚自當系之鄭戌善辭也傳不達此義乃以城與戌爲一且城虎牢在二年豈有八年之後始言戌乎又謂城梧及制二邑皆鄭地然不得言虎牢杜預謂追書以見鄭志此蓋附會圍宋彭城之言前固已失矣今引爲比又非也

十有一年夏

公會晉侯宋公衛侯曹伯齊世子光莒子邾子滕子薛伯杞伯小邾子伐鄭

秋七月己未同盟於亳城北

四月諸侯伐鄭己亥齊太子光宋向戌先至於鄭門於東門其莫晉荀防至於西郊東侵舊許衛孫林父侵其北鄙六月諸侯會於北林師於向右還次於瑣圍鄭觀兵於南門西濟於濟隧鄭人懼乃行成秋七月同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡奨王室或間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家

柯陵戱與此三盟書法並同皆伐鄭鄭服而後以同盟禮之也故戱與此傳俱謂鄭懼行成惟柯陵以爲尋戱之役吾固言其非矣若然是伐鄭之功已成諸侯與鄭盟而鄭亦與焉者也如範宣子之言以爲道敝無成而畏諸侯之貳乃是不能服鄭恐諸侯有貳心無乃與前言行成者戾乎蓋左氏適見同盟之後不旋踵而前諸侯復伐鄭故云爾不悟楚以鄭前服而伐之鄭伯復迎而同伐宋諸侯爲是再討當時鄭往來乎晉楚之間何嘗有寧嵗安可獨責於此況其盟辭但謂毋薀年毋壅利毋保姦毋畱慝救災患卹禍亂同好惡奨王室略無討鄭之意然不數鄭實十三國而言十二國此蓋他盟之辭而左氏誤載之也

楚子鄭伯伐宋

楚子囊乞旅於秦秦右大夫詹帥師從楚子將以伐鄭鄭伯逆之丙子伐宋

鄭旣未嘗從晉則楚何爲而伐之經但書楚子鄭伯伐宋則楚固未嘗先伐鄭也蓋傳旣言鄭與盟故意以爲楚伐鄭鄭伯逆服然經亦不書秦詹則其事皆無有也

公會晉侯宋公衛侯曹伯齊世子光莒子邾子滕子薛伯杞伯小邾子伐鄭

會於蕭魚

公至自會

楚人執鄭行人良霄

諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯十二月戊寅會於蕭魚庚辰赦鄭囚皆禮而歸之納斥候禁侵掠晉侯使叔肸告於諸侯公使臧孫紇對曰凡我同盟小國有罪大國致討苟有以借手鮮不赦宥寡君聞命矣

經於伐鄭之後卽言蕭魚之會審有趙武子展先盟何爲不書晉霸主鄭伯若服亦無趙武先入盟之理杜預謂二盟以不告不書是時公自在其間何待告乎其附會尢可見以事之序考之鄭自再伐君臣厭兵實皆欲外楚故使良霄如楚告將服晉諸侯信而不疑故不復盟而直會所以楚人遂執良霄傳但見會而不盟故妄意云爾其書執良霄乃在會前經書秋會而傳以爲十二月其先後日月皆與經不合尢可見其非實

冬秦人伐晉

秦庶長鮑庶長武帥師伐晉以救鄭鮑先入晉地士魴禦之少秦師而弗設備壬午武濟自輔氏與鮑交伐晉師己丑秦晉戰於櫟晉師敗績易秦故也庶長秦孝公爵名不應先見於此旣言晉師敗績於傳例當從皆陳書秦師晉師戰於櫟晉師敗績若謂晉少秦師弗設備而敗以譏其易秦從傳未陳例則當書秦敗晉師於櫟何經但書秦人伐晉乎且是時鄭已服諸侯同爲蕭魚之役而歸矣安得尙言救鄭則秦伐疑自以他事凡傳所書皆非實故亦誤其爵名

十有二年

秋九月吳子乘卒

秋吳子壽夢卒臨於周廟禮也凡諸侯之防異姓臨於外同姓於宗廟同宗於祖廟同族於禰廟是故魯爲諸姬臨於周廟爲邢凡蔣茅胙祭臨於周公之廟杜預以宗廟爲所出王之廟按諸侯不得祖天子安得廟其祖之所自出此蓋魯得用天子禮特祀文王故有周廟而以凡諸侯言之非也

冬楚公子貞帥師侵宋

冬楚子囊秦庶長無地伐宋師於楊梁以報晉之取鄭也

經書楚公子貞帥師侵宋不言同秦人則庶長無地亦非實其誤與前同

公如晉

公如晉朝且拜士魴之辱禮也

諸侯相朝已非矣豈有以大夫聘而國君自往拜者謂之禮乎

十有三年

夏取邿

夏邿亂分爲三師救邿遂取之凡書取言易也用大師焉曰滅弗地曰入

邿國也取非易辭也吾嘗言之矣傳例曰凡勝國曰滅獲大城曰入又曰克邑不用師徒曰取今又以取言易以用大師言滅以弗地言入蓋傳不明經嘗聞其說而不能必故爲多歧以幸其中獲大城與弗地二義猶不相逺若勝國與用大師則所主不同蓋不知滅與取乃國邑之辧故𨿽知滅爲勝國取爲克邑又欲以用師不用師包之今言師救邿又曰遂取之旣救其亂則又不得爲不用師徒克其地要不達經防故其言愈多而愈亂不知所謂取者亦屬之爲附庸與取邑同辭者也

冬城防

冬城防書事時也於是將早城臧武仲請俟畢農事禮也

此周之冬非所謂時也左氏旣誤以夏正言之故因妄附會臧武仲之言周正則何以農事畢哉其曰書事亦誤也

鄭良霄太宰石防猶在楚石防言於子囊曰先王卜徵五年而嵗習其祥祥習則行不習則增修徳而攺卜

杜預以徵爲巡守夫必待五年五卜皆吉而後行先王之巡守無幾矣亦豈所謂卜不習吉者哉石防見執於楚而爲此言蓋謂楚前與鄭伐宋諸侯復伐鄭鄭服晉楚不得志而執其行人故云是謂楚不待習吉而伐宋非鄭之罪則徵當爲徵伐之徵周官以邦事作之八命一曰徵鄭司農以徵爲徵伐是也然亦無五卜之理此石防假爲之說以求自免之辭非先王之制傳不能辧而載之也

十有四年春王正月季孫宿叔老防晉士匄齊人宋人衞人鄭公孫蠆曹人莒人邾人滕人薛人杞人小邾人防吳於向

十四年春吳告敗於晉會於向爲吳謀楚故也範宣子數吳之不徳也以退吳人執莒公子務婁以其通楚使也將執戎子駒支範宣子親數諸朝曰來姜戎氏昔秦人迫逐乃祖吾離於瓜州乃祖吾離被苫蓋蒙荊棘以來歸我先君我先君惠公有不腆之田與女剖分而食之今諸侯之事我寡君不如昔者蓋言語漏泄則職女之由詰朝之事爾無與焉與將執女對曰昔秦人負恃其眾貪於土地逐我諸戎惠公蠲其大徳謂我諸戎是四嶽之裔冑也毋是翦棄賜我南鄙之田狐貍所居豺狼所嘷我諸戎除翦其荊棘驅其狐貍豺狼以爲先君不侵不叛之臣至於今不貳昔文公與秦伐鄭秦人竊與鄭盟而舎戍焉於是乎有殽之師晉禦其上戎亢其下秦師不復我諸戎實然譬如捕鹿晉人角之諸戎掎之與晉踣之戎何以不免自是以來晉之百役與我諸戎相繼於時以從執政猶殽志也豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同防幣不通言語不達何惡之能爲不與於會亦無瞢焉賦靑蠅而退宣子辭焉使卽事於會成愷悌也於是子叔齊子爲季武子介以會自是晉人輕魯幣而益敬其使

會所以爲好也吳旣告敗晉爲之合諸侯以謀楚是將以援吳則安得復數其不徳而退之乎此蓋後不見諸侯伐楚故妄云爾然此自以好會非謀楚也務婁執於會不應不見於經杜預謂不書非卿然則齊人執鄭詹豈卿乎戎子得與會亦當見經杜預謂不書爲晉屬不得特達然則戎子自言我爲惠公不侵不叛之臣晉人及姜戎敗秦師於殽何以書乎且言諸侯之事我寡君不如昔者以爲戎言語漏泄之故戎僻陋在一隅安能徧通諸國去年晉搜於綿上傳言晉國之民大和諸侯遂睦自是別無貳何以爲不如昔者且是時自魯而下十三國皆在會魯仍以二卿行不如昔者則安至於是此記宣子言姜戎氏秦人迫逐乃祖吾離於瓜州而昭九年云允姓之姦居於瓜州惠公歸自秦而誘以來又以爲允姓則傳所敍戎事皆不足據師舉元帥使舉上客春秋之法也今季孫宿與叔老並書叔老豈介者乎此蓋以二卿並防如公子遂叔孫得臣並使齊者杜預以遂得臣以兩事行非相爲介則安知宿與叔老非以兩事防乎

夏四月叔孫豹防晉荀偃齊人宋人衞北宮括鄭公孫蠆曹人莒人邾人滕人薛人杞人小邾人伐秦

夏諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衞北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於棫林不獲成焉荀偃令曰雞鳴而駕塞井夷竈惟餘馬首是瞻欒黶曰晉國之命未是有也余馬首欲東乃歸下軍從之左史謂魏荘子曰不待中行伯乎荘子曰夫子命從帥欒伯吾帥也吾將從之從帥所以待夫子也伯遊曰吾令實過悔之何及多遺秦禽乃命大還晉人謂之遷延之役欒鍼曰此役也報櫟之敗也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦於是齊崔杼宋華閱仲江會伐秦不書惰也向之會亦如之衛北宮括不書於向書於伐秦攝也櫟敗非實吾嘗言之矣此非報敗報其伐也會向與伐秦諸皆書人而季孫宿叔老叔孫豹晉士匄荀偃衛北宮括六人獨以名氏見傳見其文異故謂人者以惰而貶名氏者以攝而錄然而惰者獨崔杼華閱仲江則自曹而下七國以微者而書乎以惰而貶乎若以爲微則與齊人宋人衛人孰辧且宋但書人爾安得與華閱仲江兩人並貶北宮括以攝而錄則季孫宿叔老公孫蠆士匄荀偃以攝而錄乎以卿而貶乎若以爲卿則與北宮括孰辧二者皆不可通則或人或名氏蓋卿與微者之辧傳見會向書齊人宋人衛人在公孫蠆上於伐秦書齊人宋人在北宮括上疑微者不應先卿故橫爲此說不知經盟會徵伐諸侯大夫序爵升降不倫或以先後至或出霸主之命安知齊宋衛不與大夫微者爲序而以國大小爲序也

師歸自伐秦晉侯捨新軍禮也成國不過半天子之軍周爲六軍諸侯之大者三軍可也

大國三軍次國二軍小國一軍此周官之衍文諸侯僭而增其籍者也魯與晉皆侯國使晉得爲三軍則魯何得以作三軍捨中軍見譏乎叔孫豹曰元侯作師卿率之以承天子諸侯有卿無軍帥教衛以贊元侯自伯子男有大夫無卿率賦以從諸侯此其說是也傳但見當時僭禮而妄言之爾

秋楚公子貞帥師伐吳

子囊師於棠以伐吳吳不出而還子囊殿以吳爲不能而弗儆吳人自臯舟之隘要而擊之楚人不能相救吳人敗之獲楚公子宜谷

按經書楚公子貞帥師伐吳而已據傳所言則吳爲未陳而戰於傳例當書吳敗楚師於臯舟獲公子宜谷安得止記楚伐乎吳勝不應不告楚敗不應反告伐其說皆不足防

十有五年春宋公使向戌來聘二月己亥及向戌盟於劉

十五年春宋向戌來聘且尋盟

此亦猶荀庚之盟非尋盟也

劉夏逆王后於齊

官師從單靖公逆王后於齊卿不行非禮也

杜預以官師爲劉夏謂天子不親昬使上卿逆而公監之劉夏獨從單靖公故以爲卿不行非禮是單靖公亦在行矣經何以獨書劉夏乎預又言劉夏獨過魯告昬故不書單靖公然則二人並行豈有劉夏獨過魯告之理尢可見其遷就之妄按例天子上士以名氏見此直譏以士逆後而不以卿爾據杜預監與逆自二事劉夏以官師從單靖公則劉夏爲單靖公之屬卿𨿽不行其屬豈得與逆之事而經書劉夏逆王后哉宣六年傳記召桓公逆王后於齊而不見經此以周逆爲得禮故不書則劉夏之書正以其非卿也

十有六年春

三月公會晉侯宋公衞侯鄭伯曹伯莒子邾子薛伯杞伯小邾子於溴梁戊寅大夫盟晉人執莒子邾子以歸以我故執邾宣公莒犂比公且曰通齊楚之使晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衛殖鄭公孫蠆小邾之大夫盟曰同討不庭

據傳例凡君不道於其民諸侯討而執之則曰某人執某侯不然則否今言以我故者十二年十四年莒人侵我十五年邾人伐我故也鄰國以兵相加諸侯常事也又況通齊楚之使豈所謂不道於其民者哉然而經書晉人執莒子邾子此例不可行吾固言之矣杜預謂二國數侵我又無道於其民是欲誣二國以成傳之說則可以爲經防則非也經書公會晉侯宋公衛侯鄭伯曹伯莒子邾子薛伯杞伯小邾子於湨梁戊寅大夫盟諸侯之會大夫之盟自是二事盟之大夫卽會之諸侯之大夫也會者十一國而齊不在焉則髙厚何從至哉蓋是時齊方從楚故執邾宣公莒犂比公以爲通齊楚之使則齊固不與諸侯合矣杜預謂髙厚以逃歸故不書且傳言髙厚之詩不類荀偃怒而使諸大夫盟則盟在會之後豈可以髙厚逃歸並追沒齊侯不得見於會哉使諸侯已會齊侯後至而髙厚來故齊侯不得見於防則當如雞澤袁僑之盟書齊侯使髙厚如會戊寅諸侯之大夫盟髙厚逃歸可也夫齊本與楚使髙厚之詩果不類自髙厚之志異豈可遂以諸侯爲有異志而盟諸大夫其言反覆皆無據此蓋傳不知貶諸大夫專盟於君側之意而妄爲之辭凡諸侯大夫以君命盟皆挈諸侯之大夫以存君今直言大夫則知其非君命公羊所謂信在大夫君若贅旒然者是也

二十有五年

衞侯入於夷儀

晉侯濟自泮會於夷儀伐齊以報朝歌之役齊人以荘公說使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之使叔向告於諸侯公使子服惠伯對曰君捨有罪以靖小國君之惠也寡君聞命矣

夷儀之會經本不言伐齊使果爲報朝歌之役而以殺其君爲解且以賂免則諸侯安得無譏杜預以爲齊有防自宜退尢非是夫弒君不討而謂之不伐防則凡弒者皆可以防免之矣據十四年經書衛侯出奔齊此獻公爲孫林父所逐而立剽也二十三年書齊侯伐衛遂伐晉是時衎猶在齊宜爲伐剽而晉有黨焉故明年爲夷儀之會衛侯亦與夷儀衛地則晉必有謀衛者而未成故至是又會也傳言晉侯受齊賂使魏舒宛沒逆衛侯則晉復變而與衎矣後三月所以遂見衛侯衎入於夷儀此𨿽喜之志要之晉爲再會皆爲謀衛何朝歌之報哉崔杼自負弒君之罪聞會懼討因以許復衛侯而用賂此經所以但書會蓋本無伐事也崔杼之賂𨿽志在懼討而諸侯本不以討賊而會所以經亦不得而書也

二十有七年

冬十有二月乙亥朔日有食之

十一月乙亥朔日有食之辰在申司曆過也再失閏矣

朔或有誤以十一月爲十二月者若辰果在申而再失閏當自二十五年失一閏則二十六年與是嵗皆當以建亥爲正月不惟逓失一月而四時易序且二年矣是月辰果在申爲再失閏則明年當以建戍爲正月經安得復以無冰爲災乎杜預爲頓置兩閏之說則是嵗當爲十二月者乃合天正若然則前二年正月皆不正乎經不書閏此常法也苟有見焉則書故文公不告月葬齊景公獨著之頒朔王正之大前四時易序而失天正者二年旣無見今頓置兩閏又無異文經果如是乎杜預之言旣非傳所載則傳之爲妄不待攻而破也

二十有八年春無冰

二十八年春無冰梓愼曰今玆宋鄭其饑乎嵗在星紀而淫於元枵以有時菑陰不堪陽蛇乘龍龍宋鄭之星也宋鄭必饑元枵虛中也枵耗名也土虛而民耗不饑何爲

周官保章氏以星土辧九州之地所封封域皆有分星方周之盛時諸侯分布於天下不可徧數也所謂九州之地所封者非以九州爲別言諸侯之域在九州之內者各有其土所主之星以觀其祅祥爾是時豈有十二諸侯之辧乎自春秋末列國大小相並姑舉其大者十有二謂之十二諸侯後世星家因以四方之宿配之以當天之十有二次星紀爲吳越元枵爲齊娵訾爲衛降婁爲魯大梁爲趙實沈爲晉鶉首爲秦鶉火爲周鶉尾爲楚壽星爲鄭大火爲宋析木爲燕𨿽周亦與諸侯共列分晉趙與大梁實沈爲二捨吳越與星紀爲一且三家分晉之後趙始別於晉昭之五年越始見而越亦安能當十二次之列乎左氏所記梓愼禆竈之徒以星次言吉凶若合符契皆後世星家假托之辭習其見而雜記之

邾子來朝

邾悼公來朝時事也

前事載晉韓起聘周之言曰晉士起將歸時事於宰旅杜預以時事爲四時貢職邾與魯列國非有屬於魯者何至其君自修其貢乎杜預謂非宋盟此蓋傳前誤載齊事故以邾爲嫌而妄爲之辭也

仲孫羯如晉

孟孝伯如晉告將爲宋之盟故如楚也

宋盟晉楚旣同會不爭諸侯則固不嫌兩並朝也若猶爭而各欲爲主又何告焉

二十有九年

齊髙止出奔北燕

秋九月齊公孫蠆公孫竈放其大夫髙止於北燕乙未出書曰出奔罪髙止也髙止好以事自爲功且専故難及之

放與奔異奔者避罪或避難自出放者宥而逺之或有罪或無罪然未有不出於君者今經書奔而傳謂之放又以蠆竈爲言二氏𨿽専齊者豈有擅放其大臣而經以出奔書之乎

三十有一年

十二月北宮文子相衛襄公以如楚宋之盟故也過鄭印段迋勞於棐林如聘禮而以勞辭文子入聘子羽爲行人馮簡子與子大叔逆客事畢而出言於衛侯曰鄭有禮其數世之福也其無大國之討乎詩云誰能執熱逝不以濯禮之於政如熱之有濯也濯以救熱何患之有子產之從政也擇能而使之馮簡子能斷大事子大叔美秀而文公孫揮知四國之爲而辧於其大夫之族姓班位貴賤能否而又善爲辭令禆諶能謀謀於野則獲謀於邑則否鄭國將有諸侯之事子產乃問四國之爲於子羽且使多爲辭令與禆諶乘以適野使謀可否而告馮簡子使斷之事成乃授子大叔使行之以應對賔客是以鮮有敗事北宮文子所謂有禮也

子大叔世叔遊吉也公孫揮行人子羽也此蓋因論語所謂命禆諶艸創者不達禆諶艸創之義鑿爲謀野之說是猶誤承孔父正色立朝之言而謂華督見孔父之妻於路承秦伯以千乘之富不能容其弟之言而謂秦鍼出奔車千乘先儒固知之矣此𨿽無害於經義可見傳承舊聞之誤而妄實以事者每如是也

欽定四庫全書

春秋左傳讞卷七

宋葉夢得撰昭公

元年春

叔孫豹防晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢

遂會於虢防宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國以爲盟主於今七年矣再合諸侯三合大夫服齊狄寧東夏平秦亂城淳於師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也我將信以爲本循而行之譬如農夫是穮是蓘𨿽有饑饉必有丰年且吾聞之能信不爲人下吾未能也詩曰不僭不賊鮮不爲則信也能爲人則者不爲人下矣吾不能是難楚不爲患楚令尹圍請用牲讀舊書加於牲上而已晉人許之三月甲辰盟

宋盟不先楚吾固言之矣且是時齊以彊不交相見不與會今爲防宋盟則齊何爲而遽會乎所謂再合諸侯者自趙武執政之後惟襄二十五年夷儀一會而已杜預蓋以二十六年澶淵當之此大夫非諸侯也平秦亂者杜預以爲襄二十六年傳所載秦伯之弟鍼如晉修成者此不見於經然預謂會夷儀嵗之成夷儀之會本以謀衛亦非平秦亂也三者皆不合祁午之言慮楚復欲先晉爾楚固未有是請而逆謂之楚又行僭若楚圍但讀舊書而不盟則仍先晉邪不先晉邪仍先晉而經後楚是亦追正之傳何以不言此皆不足據蓋晉史歸惡於楚之辭又附益以爲祁午之言忘其有不合者宋盟傳每以諸侯守而不敢違爲美今爲防盟且以爲美耶而楚惡如是何足爲美乎此與記向戌請賞子罕言兵之意略同不知其自相戾也旣曰讀舊書加牲上矣以葵丘之盟推之孟子所謂束牲載書而不防血者是亦盟也經安得不書杜預謂楚恐晉先防故爾是不爲盟也則傳安得有甲辰盟之事而經不見乎

三月取鄆

季武子伐莒取鄆莒人告於會楚告於晉曰防盟未而魯伐莒凟齊盟請戮其使樂桓子相趙文子欲求貨於叔孫而爲之請使請帶焉弗與梁其踁曰貨以藩身子何愛焉叔孫曰諸侯之會衛社稷也我以貨免魯必受師是旤之也何衛之爲人之有墻以蔽惡也墻之隙壞誰之咎也衛而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也若子之羣吏處不辟污出不逃難其何患之有患之所生污而不治難而不守所由來也能是二者又何患焉不靖其能其誰從之魯叔孫豹可謂能矣請免之以靖能者子會而赦有罪又賞其賢諸侯其誰不欣焉望楚而歸之視逺如邇疆場之邑一彼一此何常之有王伯之令也引其封疆而樹之官舉之表旗而著之制令過則有刑猶不可壹於是乎虞有三苗夏有觀扈商有姺邳周有徐奄自無令王諸侯逐進狎主齊盟其又可壹乎卹大捨小足以爲盟主又焉用之封疆之削何國蔑有主齊盟者誰能辯焉吳濮有釁楚之執事豈其顧盟莒之疆事楚勿與知諸侯無煩不亦可乎莒魯爭鄆爲日久矣苟無大害於其社稷可無亢也去煩宥善莫不競勸子其圖之固請諸楚楚人許之乃免叔孫虢以正月會鄆以三月取莒安得告於防以四月載趙孟等歸入鄭則宜爲已防而未散然宋盟莒無與焉亦不得來告而謂魯爲瀆齊盟也且叔孫豹出防於外季武子取鄆於內事不相及非使人之罪亦安得不以詰魯而反欲戮豹是防本不推楚主盟趙孟聞樂王鮒求貨不能正而徒美豹之言爲之請楚晉誠聴於楚乎謂豹爲賢以非其罪而免之可矣不應並取鄆之罪以爲當然使楚勿與知諸侯無煩則何貴於弭兵乎皆非覇主之言趙武誠賢則不應顚倒如是所謂叔出季處者按魯以季氏出合諸侯之事多矣何嘗專在叔孫氏其言亦無據皆不足考按魯有鄆莒亦有鄆莒鄆附庸也魯鄆邑也內取外邑必系國而取附庸則不系國外取內邑不書取而復內邑則書取今繼書叔弓帥師疆鄆田附庸之田則不得而疆之矣此蓋魯鄆嘗亡於外而今復之傳不知此例而妄言之也

夏秦伯之弟鍼出奔晉

秦後子有寵於桓如二君於景其母曰弗去懼選癸卯鍼適晉其車千乘書曰秦伯之弟鍼出犇晉罪秦伯也後子享晉侯造舟於河十里捨車自雍及絳歸取酬幣終事八反司馬侯問焉曰子之車盡於此而已乎對曰此之謂多矣若能少此吾何以得見秦鍼𨿽富不應有千乘之車自雍及絳涉人之國多矣而十里捨車以八百乘環列於人之境往來自若而諸侯聴之古者師出猶假道況出奔乎理必無是公羊曰秦有千乘之國而不能容其母弟故君子謂出奔蓋舊有是言左氏竊聞之而不詳誤以爲鍼之車千乘因附以八反之事以成其說凡左氏所載通及戰國事而公羊谷梁無有或曰左氏在二傳後疑其然也

晉荀吳帥師敗狄於大鹵

爲五陳以相離兩於前伍於後専爲右角參爲左角偏爲前拒以誘之翟人笑之未陳而薄之大敗之言五陳以相離翟人笑之則已陳矣安得爲未陳乎蓋傳不知外域書敗之義故彊爲之說以附其未陳之例

莒展輿出奔吳

莒展輿立而奪羣公子秩公子召去疾於齊秋齊公子鉏納去疾展輿奔吳叔弓帥師疆鄆田因莒亂也於是莒務婁瞀胡及公子滅明以大厖與常儀靡奔齊君子曰莒展之不立棄人也夫人可棄乎詩曰無競維人善矣

展輿弒父與君不譏而譏其棄人是何足爲君子之言而錄之乎

二年春晉侯使韓起來聘

二年春晉侯使韓宣子來聘且告爲政而來見禮也此以公初卽位而來於傳例所謂大國聘之者也列國卿始知政未有相告而來者況晉又霸主豈禮也哉

三年春王正月丁未滕子原卒

丁未滕子原卒同盟故書名

非也說已見前

北燕伯欵出奔齊

燕簡公多嬖寵欲去諸大夫而立其寵人冬燕大夫比以殺公之外嬖公懼奔齊書曰北燕伯欵出奔齊罪之也

諸侯不能守其社稷而出奔無非罪也何獨於欵言之非欵則奔皆不以爲罪乎杜預謂不書大夫逐之而言奔爲罪之經未有言大夫逐君者蓋以社稷爲重謂有君之尊而不能容於其臣臣則罪矣而君實有以取之故正其君而臣罪自見若所謂寗戚孫林父逐其君者此舊史之辭非經所嘗言也又況欵懼而自出非有逐之者乎又謂欵罪輕於衛衎重於蔡朱故舉中以示例亦非是旣均以奔爲罪何擇於重輕此乃救傳之失而妄言之爾

四年春王正月大雨雹

大雨雹季武子問於申丰曰雹可禦乎對曰聖人在上無雹𨿽有不爲災古者日在北陸而藏冰西陸朝覿而出之其藏冰也深山窮谷固陰沍寒於是乎取之其出之也朝之祿位賓食喪祭於是乎用之其藏之也黑牡秬黍以享司寒其出之也桃弧棘矢以除其災其出入也時食肉之祿冰皆與焉大夫命婦喪浴用冰祭寒而藏之獻羔而啟之公始用之火出而畢賦自命夫命婦至於老疾無不受冰山人取之縣人傳之輿人納之人藏之夫冰以風壯而以風出其藏之也周其用之也徧則冬無愆陽夏無伏陰春無淒風秋無苦雨雷出不震無菑霜雹癘疾不降民不夭札今藏川池之冰棄而不用風不越而殺雷不發而震雹之爲菑誰能禦之

藏冰人事也周官淩人掌冰本以給膳羞酒醴喪祭賓客之用而已無與於陰陽天事何申丰之妄而傳復錄之乎若然者經之所書特以魯不取之深山涸陰而取之川池不用之祿位賓食喪祭而棄之故爾則凡暴君賊臣不修其政以干天地之和者但能藏冰出冰如申丰所言皆可以免矣且旣言聖君在上則冰政固修復安得有雹而不爲災乎其言詭異非所以證經也

秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴

秋七月楚子以諸侯伐吳宋太子鄭伯先歸宋華費遂鄭大夫從使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聴負之斧鉞以狥於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之遂以諸侯滅賴賴子面銜璧士袒輿櫬從之造於中軍王問諸椒舉對曰成王克許許僖公如是王親釋其受其璧焚其櫬王從之遷賴於鄢

谷梁云弒其兄之子而代之爲君其辭略同傳之必有自矣而左氏衍麇名蓋欲成其爲弒谷梁亦誤以君爲兄說已見前蓋當時皆謂圍爲弒不能詳而加之於麇防合二傳當如谷梁去麇名如左氏去兄字曰弒其君之子而代之乃與經合凡滅國而君不見者皆君死其位也安能更有面之事楚成王克許吾固已言其無有今賴子誠如許而楚遷之鄢自當如齊人遷陽例書楚子遷賴何以謂之滅乎

九月取鄫

九月取鄫言易也莒亂著丘公立而不撫鄫鄫叛而來故曰取凡克邑不用師徒曰取

鄫叛而來是也以爲邑則非是審鄫爲莒邑何不名其人言以鄫來奔是猶登叛人乎杜預謂潰散而來將帥防故不書尢非是以邑叛者非卿卽大夫將帥不與也此蓋傳不知鄫爲莒附庸經於附庸書取之義蔽其以取爲易之例故又以克邑不用師徒爲取吾嘗言其非矣

冬十有二月乙夘叔孫豹卒

初穆子去叔孫氏及庚宗遇婦人使私爲食而宿焉問其行告之故哭而送之適齊娶於國氏生孟丙仲壬夢天壓已弗勝顧而見人黑而上僂深目而豭喙號之曰牛助余乃勝之旦而皆召其徒無之且曰志之及宣伯奔齊饋之宣伯曰魯以先子之故將存吾宗必召女召女何如對曰願之久矣魯人召之不告而歸旣立所宿庚宗之婦人獻以雉問其姓對曰餘子長矣能奉雉而從我矣召而見之則所夢也未問其名號之曰牛曰惟皆召其徒使視之遂使爲豎有寵長使爲政公孫明知叔孫於齊歸未逆國姜子明取之故怒其子長而後使逆之田於丘蕕遂遇疾焉豎牛欲亂其室而有之彊與孟盟不可叔孫爲孟鐘曰爾未際饗大夫以落之旣具使豎牛請日入弗謁出命之日及賓至聞鐘聲牛曰孟有北婦人之客怒將往牛止之賓出使拘而殺諸外牛又彊與仲盟不可仲與公禦萊書觀於公公與之環使牛入示之入不示出命佩之牛謂叔孫見仲而何叔孫曰何爲曰不見旣自見矣公與之環而佩之矣遂逐之奔齊疾急命召仲牛許而不召杜見告之饑渴授之戈對曰求之而至又何去焉豎牛曰夫子疾病不欲見人使寘饋於个而退牛弗進則置虛命徹十二月癸丑叔孫不食乙夘卒牛立昭子而相之

叔孫豹以成十六年秋奔襄二年復見經使以是嵗歸庚宗之子才四嵗果能奉雉以從其母而謂之長乎豹亦賢臣也方不義僑如以爲避禍而去必不違禮忘恩而遽娶於齊孟丙仲壬豎牛之爲豹子固不可知而傳之言詭異若徴於夢之類好奇語怪每如此皆不足據杜誠忠於叔孫者方授之戈能殺豎牛則叔孫可免矣乃拒而不受是寜坐視叔孫之死而不肯去豎牛豈所謂忠哉傳記杜敢與季孫爭以路叔孫又以誣毀中軍帥士而哭之必非坐視叔孫之死而不救者兩說必有一妄

五年春

昭子卽位朝其家眾曰豎牛禍叔孫氏使亂大從殺適立庶又披其邑將以赦罪罪莫大焉必速殺之豎牛懼奔齊孟仲之子殺諸塞闗之外投其首於寜風之棘上仲尼曰叔孫昭子之不勞不可能也周任有言曰爲政者不賞私勞不罰私怨

昭子爲豎牛所立故傳以爲私勞夫豎牛殺其兄而餓死其父昭子旣立義自應討是安可以爲勞而以不賞爲賢豈孔子之言哉

夏莒牟夷以牟婁及防玆來奔

夏莒牟夷以牟婁及防玆來奔牟夷非卿而書尊地也

非也說已見前

秋七月

戊辰叔弓帥師敗莒師於蚡泉

莒人來討不設備戊辰叔弓敗諸蚡泉莒未陳也非也其失與太原同

冬楚子蔡侯陳侯許男頓子沈子徐人越人伐吳冬十月楚子以諸侯及東夷伐吳以報棘櫟麻之役防射以繁揚之師防於夏汭越大夫常壽過帥師防楚子於聞吳師出防啟疆帥師從之遽不設備吳人敗諸鵲岸楚子以馹至於羅汭吳子使其弟蹶由犒師楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守曰余亟使人犒師請行以觀王怒之疾徐而爲之備尙克知之龜兆告吉曰克可知也君若驩焉好逆使臣玆敝邑休怠而忘其死亡無日矣今君奮焉震電馮怒虐執使臣將以釁鼔則吳知所備矣敝邑𨿽羸若早修完其可以息師難易有備可謂吉矣且吳社稷是卜豈爲一人使臣獲釁軍鼓而敝邑知備以禦不虞其爲吉孰大焉國之守龜其何事不卜一臧一否其誰能常之城濮之兆其報在邲今此行也其庸有報志乃弗殺楚師濟於羅汭沈尹赤防楚子次於萊山防射帥繁楊之師先入南懷楚師從之及汝淸吳不可入楚子遂觀兵於坻箕之山是行也吳早設備楚無功而還

如傳所言經當書吳人敗楚師於鵲岸不得但言伐且旣敗則不特無功而已蓋見經以敗爲伐故又從而爲之辭

六年春王正月杞伯益姑卒

六年春王正月杞文公卒弔如同盟禮也

杞伯實與魯再同盟不得謂之如同盟若以謂嘗因晉取其田以爲怨豈可遂廢其禮非經意不足以發例

秋九月大雩

秋九月大雩旱也

非也說已見前

楚防罷帥師伐吳

徐儀楚聘於楚楚子執之逃歸懼其叛也使防伐徐吳人救之令尹子蕩帥師伐吳師於豫章而次於幹谿吳人敗其師於房鐘獲宮廐尹棄疾子蕩歸罪於防而殺之

如傳所言經當書吳人敗楚師於房鐘安得反言楚防罷帥師伐吳杜預謂歸罪於防不以敗告故不書然而後言弔敗則非不告矣所謂敗楚師者妄也弔敗者亦妄也

七年春王正月曁齊平

七年春王正月曁齊平齊求之也癸巳齊侯次於虢燕人行成曰敝邑知罪敢不聴命先君之敝器請以謝罪公孫晳曰受服而退俟釁而動可也二月戊午盟於濡上燕人歸燕姬賂以瑤罋玉櫝斚耳不克而還

經書及齊平及鄭平皆以魯爲文蓋外平不書惟宋人及楚人平有爲而特書傳言曁齊平齊求之也其意以爲齊求與魯平魯不得已而從之以解曁之義曁之爲言率於人而聴之之辭也其下言齊侯次於虢燕人行成者此自續去年齊侯伐北燕將納簡公之後師次於虢爾燕人旣行成而盟故不克納而還蓋傳文首尾互相見類如此本不連齊平事杜預誤以上文伐燕之事以爲間無異事不重言遂謂齊伐燕燕人賂之反從求平且旣言曁齊平則已平矣何用更行成若然傳亦當云燕人求之安得以爲齊求之又曰不克而還則是終未嘗平經亦安得反謂之平本末皆相戾此本非傳之過自杜預之誤學者並以爲傳之罪吾特爲附明之魯旣曁齊平故下書叔孫婼如齊涖盟此正與定十一年冬及鄭平下書叔還如鄭涖盟者同自可以類見而不疑也

八年

楚人執陳行人幹徴師殺之

楚人執陳行人幹徴師殺之罪不在行人也

言罪不在行人者是也然執大夫傳初不爲例今豈以經稱行人故以爲非行人之罪哉若是則誤矣稱行人自謂以事執以別已執不稱行人公羊之例是也幹徴師非其罪義自在以人執非左氏所知

秋搜於紅

秋大搜於紅自根牟至於商衛革車千乘

經言搜傳言大搜蓋傳不別大搜之義而爲之故又妄謂自根牟至於商衛革車千乘以實大搜之事自東亙西境接宋衛戎事之盛𨿽晉楚之彊不至是也

冬十月壬午楚師滅陳

冬十一月壬午滅陳輿嬖袁克殺馬毀玉以楚人將殺之請寘之旣又請私私於幄加絰於顙而逃經書楚師滅陳后書陳哀公則哀公者楚也袁克但欲與眾嬖殺馬毀玉以之楚人不從故止私於幄而逃其實之者非眾嬖也杜預乃謂袁克之魯往防若出於袁克則誰與赴於諸侯諸侯亦安得不畏楚而會楚亦安得聽諸侯之防而納之此非傳失杜預之失也

十有一年

五月甲申夫人歸氏薨

大搜於比蒲

五月齊歸薨大搜於比蒲非禮也

喪禮本不廢國事若四時之田因以講武未可謂之非禮所以書者不在是也前此搜於紅與後大搜於昌間又定兩搜於比蒲皆非有喪何爲亦書哉

仲孫貜防邾子盟於祲祥

孟僖子防邾荘公盟於祲祥修好禮也

盟常事也傳於此特言禮蓋謂齊歸薨不廢修好發例按邾魯前此未有怨而不可釋者何遽而盟若但爲修好是忘哀也以是爲禮孰不可爲禮

秋季孫意如防晉韓起齊國弱宋華亥衛北宮佗鄭罕虎曹人杞人於厥憖

秋防於厥憖謀救蔡也

文十九年公子遂防晉人等救鄭傳以爲趙盾宋華耦衛孔逹許大夫也緩不及楚師故皆書人以懲不恪襄三十年晉人等防於澶淵宋災故傳以爲叔孫豹晉趙武齊公孫蠆宋向戌衛北宮佗鄭罕虎及小邾之大夫也謀歸財而後無歸故皆書人以尢不信此果爲救蔡耶則當書救以爲謀救而後不果耶則前緩不及師且見貶況不行乎救災捍患諸侯之義也宋災無歸財而貶蔡圖謀救不果而無貶吾莫知其說矣然則此防適在圍蔡救之之時故傳意云爾是宜別以事防言救蔡者妄也

十有二年春齊髙偃帥師納北燕伯於陽

十二年春齊髙偃納北燕伯欵於唐因其眾也凡經書納者皆與其納也若但因眾而不論當否則何納之與

冬十月公子憖出奔齊

公子憖遂如晉

按魯大夫出未有不書於經者今但見冬十月憖出奔齊而不見如晉是未嘗往晉也杜預謂還不復命而奔故史不書蓋後言憖與叔仲小南蒯謀季氏而從公如晉南蒯以費叛憖聞亂及郊奔齊故云爾是亦不然公孫歸父亦謀季氏不克而奔者經先書公孫歸父如晉後書歸父還自晉至笙遂奔齊公孫敖以非禮而逃者經亦先書公孫敖如京師不至而復而後書奔莒何憗而獨不案辧義魯大夫出下有奔字末句作何憗而獨不書乎

十有三年

夏四月楚公子比自晉歸於楚弒其君防於幹谿楚公子棄疾殺公子比

楚子之爲令尹也殺大司馬防掩而取其室及卽位奪防居田遷許而質許圍蔡洧有寵於王王之滅蔡也其父死焉王使與於守而行申之會越大夫戮焉王奪鬭韋中犫又奪成然邑而使爲郊尹蔓成然故事蔡公故防氏之族及防居許圍蔡洧蔓成然皆王所不禮也因羣喪職之族啟越大夫常壽過作亂圍固城克息舟城而居之觀起之死也其子從在蔡事朝吳曰今不封蔡蔡不封矣我請試之以蔡公之命召子幹子晳及郊而告之情彊與之盟入襲蔡蔡公將食見之而逃觀從使子乾食坎用牲加書而速行已徇於蔡曰蔡公召二子將納之與之盟而遣之矣將師而從之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟於鄧依陳蔡人以國楚公子比公子黒肱公子棄疾蔓成然蔡朝吳帥陳蔡不羮許葉之師因四族之徒以入楚及郊陳蔡欲爲名故請爲武軍蔡公知之曰欲速且役病矣請藩而已乃藩爲軍蔡公使須務牟與史猈先入因正僕人殺大子祿及公子罷敵公子比爲王公子黑肱爲令尹次於魚陂公子棄疾爲司馬先除王官使觀從從師於幹谿而遂告之且曰先歸復所後者劓師及訾梁而潰王聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣王曰余殺人子多矣能無及此乎右尹子革曰請待於郊以聴國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聴大國之圖君也王曰大福不再祗取辱焉然丹乃歸於楚王防夏將欲入鄢芋尹無宇之子申亥曰吾父再姦王命王弗誅恵孰大焉君不可忍恵不可棄吾其從王乃求王遇諸棘闈以歸夏五月癸亥王縊於芋尹申亥氏申亥以其二女殉而葬之觀從謂子幹曰不殺棄疾𨿽得國猶受禍也子幹曰余不忍也子玉曰人將忍子吾不忍俟也乃行國每夜駭曰王入矣乙夘夜棄疾使周走而呼曰王至矣國人大驚使蔓成然走告子幹子晳曰王至矣國人殺君司馬將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位名曰熊居葬子幹於訾實訾敖殺囚衣之王服而流諸漢乃取而葬之以靖國人使子旗爲令尹楚師還自徐吳人敗諸豫章獲其五帥平王封陳蔡復遷邑致羣賂施捨寛民宥罪舉職召觀從王曰惟爾所欲對曰臣之先佐開卜乃使爲卜尹使枝如子躬聘於鄭且致犫櫟之田事畢弗致鄭人請曰聞諸道路將命寡君以犫櫟敢請命對曰臣未聞命旣復王問犫櫟降服而對曰臣過失命未之致也王執其手曰子母勤姑歸不谷有事其告子也他年芋尹申亥以王柩告乃攺葬之初靈王卜曰余尙得天下不吉投詬天而呼曰是區區者而不余畀余必自取之民患王之無厭也故從亂如歸初共王無冡適有寵子五人無適立焉乃大有事於羣望而祈曰請神擇於五人者使主社稷乃歸徧以璧見於羣望曰當璧而拜者神所立也誰敢違之旣乃與巴姬宻埋璧於太室之庭使五人齊而長入拜康王跨之靈王肘加焉子幹子晳皆逺之平王弱抱而入再拜皆厭紐鬭韋屬成然焉且曰棄禮違命楚其危哉子幹歸韓宣子問於叔向曰子幹其濟乎對曰難宣子曰同惡相求如市賈焉何難對曰無與同好誰與同惡取國有五難有寵而無人一也有人而無主二也有主而無謀三也有謀而無民四也有民而無徳五也子幹在晉十三年矣晉楚之從不聞逹者可謂無人族盡親叛可謂無主無釁而動可謂無謀爲羇終世可謂無民亡無愛徵可謂無徳王虐而不忌楚君子干涉五難以弒舊君誰能濟之有楚國者其棄疾乎君陳蔡城外屬焉苛慝不作盜賊伏隠私欲不違民無怨心先神命之國民信之芉姓有亂必季實立楚之常也獲神一也有民二也令徳三也寵貴四也居常五也有五利以去五難誰能害之子幹之官則右尹也數其貴寵則庶子也以神所命則又逺之其貴亡矣其寵棄矣民無懷焉國無與焉將何以立宣子曰齊桓晉文不亦是乎對曰齊桓衛姬之子也有寵於僖有鮑叔牙賓須無隰朋以爲輔佐有莒衛以爲外主有國髙以爲內主從善如流下善齊肅不藏賄不從欲施捨不倦求善不厭是以有國不亦宜乎我先君文公狐季姬之子也有寵於獻好學而不貳生十七年有士五人有先大夫子餘子犯以爲腹心有魏犫賈佗以爲股肱有齊宋秦楚以爲外主有欒郤狐先以爲內主亡十九年守志彌篤恵懷棄民民從而與之獻無異親民無異望天方相晉將何以待文此二君者異於子幹共有寵子國有奧主無施於民無援於外去晉而不送歸楚而不逆何以冀國

傳記此事始末皆相戻朝吳者蔡大夫也蔡公者公子棄疾也子幹者公子比也觀從者起之子也郟敖之死比先奔在晉靈王卽位滅蔡封棄疾以爲蔡公朝吳在焉觀從疑起被誅奔蔡是以得事朝吳則從乃旅人爾蔡以國爲邑地非不廣也棄病以公子有一國力非不彊也觀從非専楚國者安能矯棄疾之命召比於外內刼棄疾而與之盟乎若然是制在觀從而棄疾無能爲矣安得蔡人復聚而欲執從從辭而後得釋朝吳又教其眾奉蔡公而召二子盟正使爲實是亦朝吳與從同眾謀畏國人不聴假棄疾以定之也及其入楚乃言蔡公殺太子而公子比爲王棄疾爲司馬然則使比爲王者比自取之乎觀從爲之乎棄疾命之乎其言使觀從從師於幹谿者比乎棄疾乎是皆不可明也棄疾前襲之而逃召之而盟一皆聴於觀從則從之師於幹谿何待人之所使也此皆與其初言不同推傳意觀從但欲報靈以復父之讎爾棄疾可刼而從則非不可與爲亂者也何爲不近取於棄疾而逺求於比按經但書楚公子比自晉歸於楚以晉有奉也若觀從召之自當如傳國逆例書入不得謂之自據公羊言靈王爲無道作幹谿之臺三年不成楚公子棄疾脇比而立之然後令於幹谿之役曰此已立矣後歸者不得復其田裏眾罷而去靈王乃縊死此言差近實以公羊之言考於經則比聞防氏等亂假晉援以歸非從之召也棄疾有簒弒之意不敢自爲共王之子比次靈王棄疾最防乃以序脇立比迫殺靈王而歸惡於比殺之以自立比之得罪於春秋者不能以死拒棄疾而君也亦非觀從之爲比不立則靈王不遽死故經以比主弒比當弒而後正棄疾之罪書曰公子棄疾殺公子比以當上之辭言之則棄疾之惡亦無所逃凡傳之辭皆不可據也觀從始謀不與棄疾而召子幹於外其奉棄疾而盟者非得已也子幹旣爲王而靈王死無不如志則殺棄疾惟其所爲爾何爲復謀於子幹而請乎棄疾旣知其嘗欲不利於已殺其所立而召之觀從能弒君以復父讎非不智而苟得者亦何爲敢從其召而區區於卜尹此其事亦不類尢可見前言之妄叔向之言與楚事相表裏豈盡豫知之乎子幹亦共王之子也如傳所言有觀從以爲之先率國人而共聴之不可謂之無寵無主無謀無民方其始歸非有意於弒靈王亦安得爲涉五難而弒舊君乎棄疾初未見有徳於楚者一觀從召子幹於外而迫之未見有援者則何以謂之有徳與民其獲神之事以壓紐言之此楚之私卜必非晉所得知以爲貴而居常則又妄矣若以爲寵貴傳固謂共王無冡嫡則比與棄疾皆庶子也傳同以爲寵子又何以獨貴棄疾而賤比乎凡大夫公子奔而反國非內有主而召則假於外援而納也比自晉歸冝叔向之所知以經書自晉歸於楚則晉爲有奉不得爲去晉而不送以傳記觀從以蔡公之命召比則楚爲有主不得爲歸楚而不逆兩者皆無當此亦非叔向之言附防之辭也

八月甲戌同盟於平丘

公不與盟

晉人將尋盟齊人不可晉侯使叔向告劉獻公曰抑齊人不盟若之何對曰盟以底信君苟有信諸侯不貳何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰國家之敗有事而無業事則不經有業而無禮經則不序有禮而無威序則不共有威而不昭共則不明不明棄共百事不終所由傾覆也是故明王之制使諸侯嵗聘以志業間朝以講禮再朝而防以示威再防而盟以顯昭明志業於好講禮於等示威於眾昭明於神自古以來未之或失也存亡之道恆由是興晉禮主盟懼有不治奉承齊犧而布諸君求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聴從旣聞命矣敬其以往遲速惟君叔向曰諸侯有間矣不可以不示眾八月辛未治兵建而不旆壬申復斾之諸侯畏之邾人莒人愬於晉曰魯朝夕伐我幾亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服恵伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪閒其二憂何求而弗克魯人懼聴命甲戌同盟於平丘齊服也

前言晉成虒祁諸侯歸而有貳心爲魯取郠將與諸侯來討而吳不至故復徴防合諸侯於平丘齊固已與會矣自十一年齊國弱防於厥憖中間未嘗有隙今齊侯辭防但以非貳心則不必尋盟不特爲已言諸侯皆不必盟也何言齊服哉此傳蔽於以同盟爲服異故彊爲之辭按後言蔡侯廬歸於蔡陳侯吳歸於陳此舉再地平丘蓋善之當爲謀陳蔡故楚懼而遽復之也再朝而防以示威則天子六年五服一朝之制也再防而盟以顯昭明則又六年王乃時巡之制也皆非諸侯所得爲此霸王權時之宜以爲明王之制叔向固已妄矣而傳錄之豈遂以爲然乎

蔡侯廬歸於蔡陳侯吳歸於陳

隠太子之子廬歸於蔡禮也悼太子之子吳歸於陳禮也

經書蔡侯廬歸於蔡陳侯吳歸於陳未復國而先以爵名之蓋不與楚滅而復有專封之意豈所謂禮哉

冬十月蔡靈公

冬十月蔡靈公禮也

楚前滅陳陳哀公後滅蔡而靈公未故吳歸而之此常事爾傳獨以爲禮豈亦以爲楚之故哉此不足以發例杜預謂嫌楚所封不得比諸侯故明之非傳意也

十有四年春意如至自晉

十四年春意如至自晉尊晉罪已也尊晉罪已禮也魯大夫以國事執皆書至何尊晉罪已之云齊人執單伯單伯至自齊晉人執我行人叔孫婼婼至自晉何以不言哉此亦傳不逹一事再見卒名之義每以捨族意之爾

欽定四庫全書

春秋左傳讞卷八

宋葉夢得撰昭公

十有五年

秋晉荀吳帥師伐鮮虞

晉荀吳帥師伐鮮虞圍鼓鼓人或請以城叛穆子弗許左右曰師徒不勤而可以獲城何故不爲穆子曰吾聞諸叔向曰好惡不愆民知所適事無不濟或以吾城叛吾所甚惡也人以城來吾獨何好焉賞所甚惡若所好何若其弗賞是失信也何以庇民力能則進否則退量力而行吾不可以欲城而邇姦所喪滋多使鼓人殺叛人而繕守備圍鼓三月鼔人或請降使其民見曰猶有食色姑修而城軍吏曰獲城而弗取勤民而頓兵何以事君穆子曰吾以事君也獲一邑而敎民怠將焉用邑邑以賈怠不如完舊賈怠無卒棄舊不祥鼔人能事其君我亦能事吾君率義不爽好惡不愆城可獲而民知義所有死命而無二心不亦可乎鼓人告食竭力盡而後取之克鼔而反不戮一人以鼓子防鞮歸傳十二年言晉假道鮮虞滅肥以肥子綿臯歸今言伐鮮虞圍鼔杜預以肥爲白狄鮮虞與鼓爲其別種則二國自不同若赤狄之有潞氏甲氏也今經言伐鮮虞則安得謂之圍鼓乎鮮虞之爲白狄別種本無所據說者但以赤狄種已盡推之爾其說未必然吾意鮮虞燕晉之間小國如廧咎如之類昭公以後寖彊稍能爲晉患故十二年始以伐見經自是迄哀凡四伐晉卒未嘗得志傳於十二年伐之前先言滅肥於此又言滅鼓皆無足據適以亂經也

十二月晉荀躒如周葬穆後籍談爲介旣除喪以文伯宴樽以魯壺王曰伯氏諸侯皆有以鎭撫王室晉獨無有何也文伯揖籍談對曰諸侯之封也皆受明器於王室以鎭撫其社稷故能薦彛器於王晉居深山戎狄之與鄰而逺於王室王靈不及拜戎不暇其何以獻器王曰叔氏而忘諸乎叔父唐叔成王之母弟也其反無分乎宻須之鼓與其大路文所以大搜也闕鞏之甲武所以克商也唐叔受之以處參虛匡有戎狄其後襄之二路鏚鉞秬鬯彤弓虎賁文公受之以有南陽之田撫徵東夏非分而何夫有勲而不廢有績而載奉之以土田撫之以彞器旌之以車服明之以文章子孫不忘所謂福也福祚之不登叔父焉在且昔而髙祖孫伯黶司晉之典籍以爲大政故曰籍氏及辛有之二子董之晉於是乎有董史女司典之後也何故忘之籍談不能對賓出王曰籍父其無後乎數典而忘其祖籍談歸以告叔向叔向曰王其不終乎吾聞之所樂必卒焉今王樂憂若卒以憂不可謂終王一嵗而有三年之喪二焉於是乎以喪賓宴又求彞器樂憂甚矣且非禮也彞器之來嘉功之由非由喪也三年之喪𨿽貴遂服禮也王𨿽弗遂宴樂以早亦非禮也

傳記此言其意在王其不終乎一辭欲附防後王室亂張本所謂三年之喪二者穆後與大子壽也禮父爲長子正體而傳重則斬衰三年而夫爲妻則期而已何得並言三年乎杜預知其非乃言天子絕期惟服三年故後𨿽期通謂之三年喪夫言絕期則𨿽後且不服矣除喪而宴固未必爲道何反進而以三年責之乎所謂三年之喪𨿽貴遂服者是矣亦不當以非三年之喪而責其遂服吾謂叔向以後除喪而宴忘其爲大子之喪以譏王則可不得並後之喪防而爲二傳欲成其爲王室亂故又從而爲之辭亦未必叔向本意也

十有六年春

楚子誘戎蠻子殺之

楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉禮也經書楚子誘戎蠻子殺之此與言誘蔡侯般殺之於申者同誘人之君而殺之其惡深矣傳見滅蔡不見滅戎蠻子故以爲禮不知其貶在誘不在滅誘人之父而立其子尙足爲禮乎

九月大雩

九月大雩旱也

非也說已見前

十有七年

夏六月甲戌朔日有食之

祝史請所用幣昭子曰日有食之天子不舉伐鼓於社諸侯用幣於社伐鼔於朝禮也平子禦之曰止也惟正月朔慝未作日有食之於是乎有伐鼓用幣禮也其餘則否太史曰在此月也日過分而未至三辰有災於是乎百官降物君不舉辟移時樂奏鼓祝用幣史用辭故夏書曰辰不集於房瞽奏鼓嗇夫馳庶人走此月朔之謂也當夏四月是謂孟夏平子弗從昭子退曰夫子將有異志不君君矣

昭子之言天子諸侯之禮是矣而言用於正月則太史與平子皆失之所謂正月者建巳純陽之月周之六月夏之四月也是時陽已極而陰未萌故言慝未作平子𨿽知其說而不盡其義復以周正數之謂此六月非四月故太史辧之曰日過分而未至謂過春分而未夏至此言正月則是而謂禮必行於此月則非按夏書辰弗集於房以季秋言之則先王之禮不獨在四月凡食皆舉之矣經書日食三十六其言鼓用牲於社者三而已其二皆在六月則見襲用太史之言獨行於建巳之月爲非也其一在九月則見其三十三皆不舉獨此一舉爲得禮以見正也傳不知此而惑於太史之言故誤以莊二十五年援之爲例說已見前

秋郯子來朝

秋郯子來朝公與之宴昭子問焉曰少皥氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名太皥氏以龍紀故爲龍師而龍名我髙祖少皥摯之立也鳳鳥適至故紀於鳥爲鳥師而鳥名鳳鳥氏歷正也鳥氏司分者也伯趙氏司至者也靑鳥氏司啟者也丹鳥氏司閉者也祝鳩氏司徒也鴡鳩氏司馬也鳲鳩氏司空也爽鳩氏司寇也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也自顓頊以來不能紀逺乃紀於近爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信按後蔡墨言曰少皥氏有四叔重爲勾芒該爲蓐收修及熙爲冥是所謂木正金正水正者此亦防見他書冝可信不聞其以鳥爲名郯在中國旣少皥氏後不得爲四夷其說與仲尼之言皆近於誕不足信也

八月晉荀吳帥師滅陸渾之戎

九月丁夘晉荀吳帥師渉自棘津使祭史先用牲於雒陸渾人弗知師從之庚午遂滅陸渾數之以其貳於楚也陸渾子奔楚

國滅而君不見者死於位也則陸渾子安得復奔楚蓋傳不知滅例說已見前

楚人及吳戰於長岸

戰於長岸子魚先死楚師繼之大敗吳師獲其乘舟余皇使隨人與後至者守之環而塹之及泉盈其隧炭陳以待命吳公子光請於其眾曰喪先王之乘舟豈惟光之罪眾亦有焉請借取之以救死眾許之使長鬛者三人潛伏於舟側曰我呼余皇則對師夜從之三呼皆疊對楚人從而殺之楚師亂吳人大敗之取余皇以歸經言楚人及吳戰於長岸此猶文七年及秦人戰於令狐者事有同時不以前後勝敗相乘除今此先言楚敗吳師後言吳敗楚師旣畢事自當各見不得以戰例書蓋傳嘗聞交綏書戰之說而不詳其義故欲以前後勝負兩有爲辭其實妄也

十有八年

七月鄭子產爲火故大爲社祓禳於四方振除火災禮也乃簡兵大搜將爲搜除子大叔之廟在道南其寢在道北其庭小過期三日使除徒陳於道南廟北曰子產過女而命速除乃毀於而鄕子產朝過而怒之除者南毀子產及衝使從者止之曰毀於北方按十二年傳載鄭簡公卒將爲喪除及遊氏之廟將毀焉子大叔使其除徒執用以立而無庸毀曰子產過而問何故不毀乃曰不忍廟也諾將毀矣遂弗毀傳謂君子以子產爲知禮禮無毀人以自成也子大叔卽世叔遊吉也皆遊氏之廟何前則不使之毀今則怒而必使之毀乎前以簡尙不毀今乃爲搜而毀以前爲知禮則今不知禮乎此乃一事傳雜記所聞不能辧而復書亦可見其務博而不精者如此

二十年

秋盜殺衛侯之兄縶

衛公孟縶狎齊豹奪之司寇與鄄有役則反之無則取之公孟惡北宮喜禇師圃欲去之公子朝通於襄夫人宣姜懼而欲以作亂故齊豹北宮喜禇師圃公子朝作亂初齊豹見宗魯於公孟爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾逺也𨿽其不善吾亦知之抑以利故不能去是吾過也今聞難而逃是僭子也子行事乎吾將死之以周事子而歸死於公孟其可也丙辰衛侯在平壽公孟有事於蓋獲之門外齊子氏帷於門外而伏甲焉使祝鼃寘戈於車薪以當門使一乘從公孟以出使華齊禦公孟宗魯驂乘及閎巾齊氏用戈擊公孟宗魯以背蔽之斷肱以中公孟之肩皆殺之公聞亂乘驅自閱門入慶比禦公公南楚驂乘使華寅乘貳車及公宮鴻駵魋駟乘於公公載寶以出禇師子申遇公於馬路之衢遂從過齊氏使華寅肉袒執蓋以當其闕齊氏射公中南楚之背公遂出寅閉郭門逾而從公公如死鳥析朱鉏宵從竇出徒行從公齊侯使公孫靑聘於衛旣出聞衛亂使請所聘公曰猶在竟內則衛君也乃將事焉遂從諸死鳥請將事辭曰亡人不佞失守社稷越在艸莽吾子無所辱君命賓曰寡君命下臣於朝曰阿下執事臣不敢貳主人曰君若恵顧先君之好照臨敝邑鎭撫其社稷則有宗祧在乃止衛侯固請見之不獲命以其良馬見爲未致使故也衛侯以爲乘馬賓將掫主人辭曰亡人之憂不可以及吾子艸莽之中不足以辱從者敢辭賓曰寡君之下臣君之牧圉也若不獲扞外役是不有寡君也臣懼不免於戾請以除死親執鐸終夕與於燎齊氏之宰渠子召北宮子北宮氏之宰不與聞謀殺渠子遂伐齊氏滅之丁巳晦公入與北宮喜盟於彭水之上秋七月戊午朔遂盟國人八月辛亥公子朝褚師圃子玉霄子髙魴出奔晉閏月戊辰殺宣姜衞侯賜北宮喜謚曰貞子賜析朱鉏謚曰成子而以齊氏之墓予之衞侯告寧於齊且言子石齊侯將飲酒徧賜大夫曰二三子之敎也苑何忌辭曰與於靑之賞必及於其罰在康誥曰父子兄弟罪不相及況在羣臣臣敢貪君賜以干先王琴張聞宗魯死將往弔之仲尼曰齊豹之盜而孟縶之賊女何弔焉君子不食姦不受亂不爲利疚於回不以回待人不蓋不義不犯非禮經書盜殺衞侯之兄縶盜賤者之稱也齊豹誠司冦何不書名氏而謂之盜乎蓋傳爲求名不得之說謂春秋所書云爾夫所貴於名者謂其善足以稱於世也國之正卿不能守禮干國之紀而殺其君之兄不畏罪而奔則君且討之矣是安足以爲名哉或曰豹已去司冦故以盜書欒盈良霄𨿽去大夫晉鄭殺之但不言大夫未聞其爲盜也且縶衛侯之兄爾安能奪卿之官與邑又從而反之取之而豹無不聴此理之必不然者也傳記豹事大抵皆龎雜失實如言殺宣姜賜北宮喜析鉏謚姜襄公夫人靈公之嫡母也𨿽言與公子朝通謀靈豈殺其適母乎詭異可駭甚矣北宮喜本豹黨其滅齊氏事由其宰非出於喜何足以爲貞且未死而賜之謚亦不近人情杜預謂皆未死而賜傳終言之此以救其失則可考傳之意則不然也殆將與賵仲子者同

二十有二年

夏四月乙丑天王崩六月叔鞅如京師景王

叔鞅至自京師言王室之亂也閔馬父曰子朝必不克其所與者天所廢也

傳解王室亂而證以叔鞅之言意謂王不告敗因叔鞅得之無所主名故杜預謂承叔鞅言書之所以但言亂據傳例滅不告敗勝不告克不書於防今王旣不告敗可以叔鞅之言而書乎蓋傳不曉書亂之義而妄以爲之辭故亦妄以爲例且閔馬父曰子朝必不克則魯人固已知爲亂者爲王子朝矣何叔鞅反不知之乎

冬十月王子猛卒

十一月乙酉王子猛卒【乙酉在十一月經書十月誤】不成喪也未逾年之君禮自當稱子系名杜預謂不成喪釋所以不稱王崩夫未稱王則自不得稱王崩何所疑而發例哉度傳意蓋謂前稱王猛以爲嘗稱王故今以不成喪復稱王子猛非特不知書子之義亦固不知前書王之義也

二十有三年春王正月叔孫婼如晉癸丑叔鞅卒晉人執我行人叔孫婼

邾人城翼還將自離姑公孫鉏曰魯將禦我欲自武城還循山雨南徐鉏丘弱茅地曰道下遇雨將不出是不歸也遂自離姑武城人塞其前斷其後之木而弗殊邾師過之乃推而蹷之遂取邾師獲鉏弱地邾人愬於晉晉人來討叔孫婼如晉晉人執之書曰晉人執我行人叔孫婼言使人也

傳記邾人城翼在庚戌晉師還之後經書叔孫婼如晉在癸丑叔鞅卒之前自庚戌至癸丑四日邾還而敗於魯復往而愬於晉晉人以邾人之愬來討婼以晉人之討如晉四日之內果能辦此乎杜預謂取邾師不書非公命是矣然不應神速如此則取邾師固未必然婼之見執或別自以使事也

秋七月

戊辰吳敗頓胡沈蔡陳許之師於雞父

戊辰晦戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔書曰胡子髠沈子逞滅獲陳夏齧君臣之辭也不言戰楚未陳也

經書吳敗頓胡沈蔡陳許之師於雞父而不及楚審如傳言楚未陳則餘六國皆陳矣據傳例皆陳曰戰未陳曰敗某師不應以楚未陳而六國皆書敗以傳考之吳人禦楚師於鐘離而六國敗於雞父其地自不同當是子瑕卒楚師止於鐘離不進吳獨與六國戰於雞父乘其不同心皆未陳而擊之楚實不與故不書所謂楚必大奔楚師大奔楚未陳者皆妄也

二十四年

秋八月大雩

秋八月大雩旱也

非也說已見前

冬吳滅巢

楚子爲舟師以略吳疆沈尹戌曰此行也楚必亡邑不撫民而勞之吳不動而速之吳踵楚而疆埸無備邑能無亡乎越大夫胥犴勞王於豫章之汭越公子倉歸王乘舟倉及壽夢帥師從王王及圉陽而還吳人踵楚而邊人不備遂滅巢及鐘離而還

外取邑不書巢言滅則國矣非邑也傳誤以巢爲邑故記沈尹戌之言亦不能詳以爲亡邑云

二十有五年

秋七月上辛大雩季辛又雩

秋書再雩旱甚也

經書秋七月上辛大雩則已得雨矣不相去二十日而復旱甚此蓋有爲而爲之公羊言聚眾以逐季氏者是也故復書自可以見其非旱傳蓋不知書雩例故於此復失之云

二十有六年春

三月公至自齊居於鄆

夏公圍成

秋公會齊侯莒子邾子杞伯盟於鄟陵

夏齊侯將納公命無受魯貨申丰從女賈以幣錦二兩一如瑱適齊師謂子猶之人髙齮能貨子猶爲髙氏後粟五千庾髙齮以錦示子猶子猶欲之齮曰魯人買之百兩一布以道之不通先入幣財子猶受之言於齊侯曰羣臣不盡力於魯君者非不能事君也然據有異焉宋元公爲魯君如晉卒於曲棘叔孫昭子求納其君無疾而死不知天之棄魯耶抑魯君有罪於鬼神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公成大夫公孫朝謂平子曰有都以衛國也請我受師許之請納質弗許曰信女足矣告於齊師曰孟氏魯之敝室也用成已甚弗能忍也請息肩於齊齊師圍成成人伐齊師之飲馬於淄者曰將以厭眾魯成備而後告曰不勝眾師及齊師戰於炊鼻

丰賈杜預以爲季氏家臣子猶梁丘據也齊侯取鄆欲居公𨿽法不應書而特書今以師從公成人拒之而戰於炊鼻何爲經不少見哉按經書夏公圍成而已繼書秋公會齊侯莒子邾子杞伯盟於鄟陵傳曰謀納公也若如梁丘據之言齊侯欲納公而據請先以羣臣卜之無成則君無辱今圍成不克可謂無成矣齊侯何爲反會諸侯而謀納公哉不惟自相戾而經無異文宜無有也

九月庚申楚子居卒

九月楚平王卒令尹子常欲立子西曰太子壬弱其母非適也王子建實聘之子西長而好善立長則順建善則治王順國治可不務乎子西怒曰是亂國而惡君王也國有外援不可瀆也王有適嗣不可亂也敗親速讐亂嗣不祥我受其名賂吾以天下吾滋不從也楚國何爲必殺令尹令尹懼乃立昭王

言其母非適則昭王安得爲適嗣此蓋子西與昭王皆庶子而子西長故子常欲立之子西以平王已立昭王爲太子故不敢當非謂不敢亂適左氏傳之誤也

齊有彗星齊侯使禳之晏子曰無益也祗取誣焉天道不惂不貳其命若之何禳之且天之有彗也以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國君無違徳方國將至何患於彗詩曰我無所監夏后及商用亂之故民卒流亡若徳回亂民將流亡祝史之爲無能補也公說乃止

外災以告則書星諸國之所共見也故不待告而見於經今不見於經者杜預以爲出齊之分野魯不見故不書夫安有齊見而魯不見者乎天變亦何嘗限以分野有星孛於大辰大辰宋地也何爲而亦書乎彗卽孛也此蓋十七年大辰之變誤記於此爾

二十有八年春

公如晉次於幹侯

公如晉將如幹侯子家子曰有求於人而卽其安人孰矜之其造於竟弗聴使請逆於晉晉人曰天禍魯國君淹卹在外君亦不使一个辱在寡人而卽安於甥舅其亦使逆君使公復於竟而後逆之

按去年會於扈傳謂且謀納公宋衛皆固請之範獻子取貨季孫而止魯若不告晉安得與諸侯同防則所謂不使一个辱在寡人者非晉侯之辭也

三十年春王正月公在幹侯

三十年春王正月公在幹侯不先書鄆與幹侯非公且徵過也

鄆不書在魯邑也幹侯者在晉邑也此其理甚明傳不知而妄爲之辭且昭公之失徳久矣豈至是始非之而言其過乎杜預附會鄆潰不用子家之事益見其妄

三十有一年春王正月公在幹侯

三十一年春王正月公在幹侯言不能外內也非也說已見前

冬黑肱以濫來奔

冬邾黑肱以濫來奔賤而書名重地故也君子曰名之不可不愼也如是夫有所有名而不如其已以地叛𨿽賤必書地以名其人終爲不義弗可滅已是故君子動則思禮行則思義不爲利回不爲義疚或求名而不得或欲蓋而名章懲不義也齊豹爲衛司寇守嗣大夫作而不義其書爲盜邾庶其莒牟夷邾黒肱以土地出求食而已不求其名賤而必書此二物者所以懲肆而去貪也若艱難其身以險危大人而有名章徹攻難之士將奔走之若竊邑叛君以徼大利而無名貪冒之民將寘力焉是以春秋書齊豹曰盜三叛人名以懲不義數惡無禮其善志也故曰春秋之稱微而顯婉而辧上之人能使昭明善人勸焉淫人懼焉是以君子貴之

傳所記君子之言與經皆不合無足取信說已見前

三十有二年春王正月公在幹侯取闞

三十二年春王正月公在幹侯言不能外內又不能用其人也

書在幹侯同一辭而三爲說其妄益可見

﹤經部﹐春秋類﹐春秋三傳讞__春秋左傳讞﹥

欽定四庫全書

春秋左傳讞卷九

宋葉夢得撰定公

元年春王

元年春王正月辛巳晉魏舒合諸侯之大夫於狄泉將以城成周魏子涖政衞彪傒曰將建天子而易位以令非義也大事姦義必有大咎晉不失諸侯魏子其不免乎是行也魏獻子屬役於韓簡子及原壽過而田於大陸焚焉還卒於範獻子去其柏槨以其未復命而田也

正月晉魏舒合諸侯之大夫於狄泉將以城成周右昭三十二年經書冬仲孫何忌防晉韓不信齊髙張宋仲幾衞世叔申鄭國防曹人莒人薛人杞人小邾人城成周初不言盟傳以爲十一月晉魏舒韓不信如京師合諸侯之大夫於狄泉尋盟且令城成周若然則經安得不書乎杜預謂時公在外未及告公已薨其意若曰何忌之盟非公命故不書夫盟與城一事也盟非公命則城亦非公命旣不書盟則安得復書城乎且傳於此年正月方記城事則盟在去年十一月城在今年正月亦安得於去年以盟爲城而今年反不書乎以理考之霸主合諸侯有事懼其不同心故有盟今旣天子遣使告晉晉以天子之命率諸侯則事已成矣何待於盟傳橫生此說蓋見後書三月執宋仲幾去年十一月興役今年三月方畢工以爲久故妄謂先盟而後城爾所載魏獻子南面事亦無可取信經但見韓不信使舉上客經之常例也若魏舒主焉亦無捨舒而載不信之理疑以田而焚死好奇而附防之

二年

秋楚人伐吳

秋囊瓦伐吳師於豫章吳人見舟於豫章而潛師於巢冬十月吳軍楚師於豫章敗之遂圍巢克之獲楚公子繁

巢於昭二十四年已滅於吳矣今安得復有巢按經但書楚人伐吳如傳所言乃謂吳誘楚師而取其邑亦安得不如傳例書吳敗楚師於豫章而反記楚伐乎傳前記楚爲舟師以略吳疆越大夫勞王於豫章之汭及還吳人踵楚而滅巢與此蓋一役也吳見舟於豫章以禦楚而潛乘楚退滅巢以取其與國傳誤分爲二故復出於此爾杜預謂楚囊瓦稱人見誘以敗軍夫不責吳之誘人以幸勝而責楚之見誘而致敗尢可見其陋也

四年春

三月公會劉子晉侯宋公蔡侯衞侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚

四年春三月劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損於楚而失中山不如辭蔡侯吾自方城以來楚未可以得志祗取勤焉乃辭蔡侯衞侯使祝佗私於萇曰聞諸道路不知信否若聞蔡將先衞信乎萇曰信蔡叔康叔之兄也先衞不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室以尹天下於周爲睦分魯公以大路大旂夏后氏之璜封父之繁弱殷民六族條氏徐氏蕭氏索氏長勺氏尾勺氏使帥其宗氏輯其分族將其類醜以法則周公用卽命於周是使之職事於魯以昭周公之明徳分之土田陪惇祝宗卜史備物典策官司彞器因商奄之民命以伯禽而封於少皥之虛分康叔以大路少帛綪茷旃旌大呂殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟取於有閻之土以供王職取於相土之東都以會王之東搜聃季授土陶叔授民命以康誥而封於殷虛皆啟以商政疆以周索分唐叔以大路密須之鼔闕鞏沽洗懷姓九宗職官五正命以唐誥而封於夏虛啟以夏政疆以戎索三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎間王室王於是乎殺管叔而蔡蔡叔以車七乘徒七十人其子蔡仲攺行帥徳周公舉之以爲已卿士見諸王而命之以蔡其命書云王曰胡無若爾考之違王命也若之何其使蔡先衞也武王之母弟八人周公爲大宰康叔爲司冦聃季爲司空五叔無官豈尙年哉曹文之昭也晉武之穆也曹爲伯甸非尙年也今將尙之是反先王也晉文公爲踐土之盟衞成公不在夷叔其母弟也猶先蔡其載書云王若曰晉重魯申衞武蔡甲午鄭防齊潘宋王臣莒期藏在周府可覆視也吾子欲復文武之略而不正其徳將如之何萇說告劉子與範獻子謀之乃長衞侯於盟

前年記蔡昭侯如楚囊瓦求裘佩不得止之三年歸如晉以其子元與大夫之子爲質而請伐楚故今爲召陵之會而以劉子臨之則晉實請於王而行矣何以經書侵楚豈方謀伐楚哉夫謀者事未成也事已成則何謀之云且繼書盟於臯鼬是侵楚未得志恐諸侯有二心而復堅之今乃又謂荀寅求貨不得言於範獻子而辭蔡侯且防而不侵謂之謀而弗成辭蔡侯可矣旣已言侵則安得謂之辭乎此傳見後獨書蔡以吳子與楚戰故云爾以理考之晉以荀寅之言辭蔡當爲楚人圍蔡之事而誤以爲召陵也按踐土之防蔡侯實先衞子今子魚記載書之序蔡甲午乃在衞武下其言自不同杜預謂蔡在衞上霸主以國大小爲序祝佗所言盟防之次且盟防之次卽防之序也今祝佗所爭者位爾豈爲防乎若位先而防後此乃踐土之舊又何爭之有其附防彊爲之辭可見據蔡衞入春秋未嘗同會惟見於踐土召陵其他以會宋一見於會蔡公孫歸生亦在石惡上蓋以次定之久矣故今經亦序蔡侯在衞侯上而傳言乃長衞侯不自悟其相戾則此所載皆無有也

夏四月庚辰蔡公孫姓帥師滅沈以沈子嘉歸殺之沈人不會於召陵晉人使蔡伐之夏蔡滅沈

沈本屬楚不會非晉之所得討若據傳晉辭蔡伐楚安能復使蔡伐沈此蓋蔡有怨於楚以諸侯但侵楚未得志故以沈爲楚與國請於防而使公孫姓伐之不然蔡受命於晉獲沈子何不以歸晉而自殺之哉

六年春

二月公侵鄭公至自侵鄭

二月公侵鄭取匡爲晉討鄭之伐胥靡也

後四月記周儋翩率王子朝之徒因鄭人將以作亂於周鄭於是乎伐馮滑胥靡負黍狐人闕外六月晉閻沒戍周且城胥靡則胥靡之役後此三月矣安得先討之乎杜預謂鄭伐周在魯伐鄭先爲戍周起故同書是不然傳記王人殺子朝於楚在去年春若儋翩因此而亂晉欲救周豈逾年而後始城胥靡乎此公侵鄭未必爲晉討也

夏季孫斯仲孫何忌如晉

夏季桓子如晉獻鄭俘也陽虎彊使孟懿子往報夫人之幣晉人兼享之

俘戰獲也前但侵鄭而已安得有俘乎禮無鄰國通夫人之幣且自定公以來晉未嘗聘魯何幣之報乎審如傳言獻俘報幣自二事亦不得並書據後言孟孫立於房外謂範獻子曰陽虎若不能居魯而息肩於晉所不以爲中軍司馬者有如先君與其上二事不類此蓋陽虎欲去季氏懼不克則奔晉假公命以二卿爲使先爲之約故言有如先君猶仲遂欲立宣公與叔孫得臣如齊亦二卿魯以二卿並聘惟此兩見爾何以知其假公命以先君爲辭則非陽虎之言矣蓋是時國命已在陽虎𨿽季孟皆爲之制虎𨿽謀季氏而未必知之亦幸其去魯故彊爲之行而孟懿子獨與之致意也

七年

齊國夏帥師伐我西鄙

齊人歸鄆陽關陽虎居之以爲政

齊自昭公二十五年書取鄆居公不克納二十八年公去而如晉之後不復與我同好故是嵗國夏伐我西鄙何爲而遽以鄆陽關歸我旣歸則經亦何以不書乎杜預謂陽虎專之故不書夫歸而後專之自陽虎之罪方齊之始歸安得不見於經此蓋傳見昭二十九年書鄆潰而此後書歸鄆讙陰田故妄謂鄆於此歸不知鄆潰齊初未嘗取也不然陽關陽虎旣居之矣何以明年伐季氏不勝入於讙陽關以叛乎

八年

冬

從祀先公

陽虎欲去三桓以季寤更季氏以叔孫輙更叔孫氏已更孟氏冬十月順祀先公而祈焉辛卯禘於禧公陽虎欲去三桓其謀必宻不宜顯祈於先公文公躋僖公以先閔公魯人謂之逆祀則今順祀當正閔公於僖公之上不應反禘於僖公且閔公書吉禘於莊公者莊公之防未終無廟卽幾筵以禘故稱莊公今誠祀於僖公之廟亦安得稱僖公哉按此蓋陽虎欲去三桓請於公特爲祭於太廟正閔僖之位以說魯人不書有事於太廟躋閔公者以見於義𨿽順而非公意故變文謂之從祀言祈言禘言僖公者皆誤也

九年

夏

得寶玉大弓

夏陽虎歸寶玉大弓書曰得器用也凡獲器用曰得得用焉曰獲

前言竊寶玉大弓則此自當言得得者對失之名本不以寶玉大弓爲義何辧於獲若必以器用言得則取郜大鼎於宋何以反言取耶以得用爲獲則戰敗君生得曰獲大夫生死皆曰獲又何以別乎

十年

夏公會齊侯於夾谷

夏公會齊侯於祝其實夾谷孔丘相犂彌言於齊侯曰孔丘知禮而無勇若使萊人以兵劫魯侯必得志焉齊侯從之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出竟而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之

夾谷之事谷梁家語皆載其初與傳略同而轉相增飾其辭愈侈以吾觀之此非聖人之事不足爲孔子之美好事者爲之其實無有也何以知之齊自八年公兩侵之旣以國夏伐我西鄙至是始與我平而爲好方陽虎奔請師以伐我齊侯將許之鮑文子諫曰魯未可取也上下猶和眾庶猶睦能事大國而無天災陽虎欲勤齊師齊師罷大臣必多死亡已於是乎奮其詐謀則齊之策魯審矣且不乘陽虎之亂假之以求得志何忽以一犂彌之言遽求刼我而幸於倉卒乎且𨿽謂孔子無勇魯之兵尙彊縱得魯侯安能卽求魯此理之必不然者傳以謂孔子以公退曰士兵之齊旣方以彊暴相陵亦豈孔子能以一言而兵之谷梁以爲孔子歷階而上不盡一等而視歸乎齊侯此乃戰國刺客所爲孰謂聖人而爲是此與太史公書曹沬事相類沬刼齊小白反其侵地學者以傳考之固已知其非實今又因緣沬事謂孔子求反汶陽之田蓋爲下書齊人來歸鄆讙龜陰之田故爾今經不書盟而傳以爲盟可見其妄蓋自陽虎敗魯始用孔子齊人知之遂求與我平而歸其侵地公羊曰孔子行乎季孫而三月不違齊人爲是來歸鄆讙龜陰之田此言爲近實凡左氏谷梁所載皆不足據

叔孫州仇仲孫何忌帥師圍郈

秋叔孫州仇仲孫何忌帥師圍郈

武叔懿子圍郈弗克秋二子及齊師復圍郈弗克叔孫謂郈工師駟赤曰郈非惟叔孫氏之憂社稷之患也將若之何對曰臣之業在揚水卒章之四言矣叔孫稽首駟赤謂侯犯曰居齊魯之際而無事必不可矣子盍求事於齊以臨民不然將叛侯犯從之齊使至駟赤與郈人爲之宣言於郈中曰侯犯將以郈易於齊齊人將遷郈民眾凶懼駟赤謂侯犯曰眾言異矣子不如易於齊與其死也猶是郈也而得紓焉何必此齊人欲以此偪魯必倍與子地且盍多捨甲於子之門以備不虞侯犯曰諾乃多舎甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之侯犯止之曰謀免我侯犯請行許之駟赤先如宿侯犯殿每出一門郈人閉之及郭門止之曰子以叔孫氏之甲出有司若誅之羣臣懼死駟赤曰叔孫氏之甲有物吾未敢以出犯謂駟赤曰子止而與之數駟赤止而納魯人侯犯奔齊齊人乃致郈

經書叔孫州仇仲孫何忌圍郈齊師果在焉何以不少見乎且是時齊方以孔子之故歸鄆讙龜陰田必不納其叛人而易其地不得言齊人欲以此偪魯侯犯以駟赤謀迫而出奔郈未嘗入齊不得言齊人乃致郈凡經書侵書伐書圍皆不言勝敗蓋服則止矣如內邑言圍棘圍費圍鄆之類是也其言皆非是當以經爲正

宋公之弟辰曁仲佗石彄出奔陳

冬母弟辰曁仲佗石彄出奔陳

經書宋公之弟辰蓋與書陳侯之弟招義同不專謂母弟也說已見前

十有二年

十有二月公圍成公至自圍成

仲由爲季氏宰將墮三都於是叔孫氏墮郈季氏將墮費公山不狃叔孫輒帥費人以襲魯公與三子入於季氏之宮登武子之臺費人攻之弗克入及公側仲尼命申句須樂頎下伐之費人北國人追之敗諸姑蔑二子犇齊遂墮費將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮冬十二月公圍成弗克仲由季氏宰爾何與魯事而並得毀三都經書叔孫州仇帥師墮郈季孫斯仲孫何忌帥師墮費則非仲由審矣按家語孔子言於定公曰臣無藏甲大夫無百雉之城使仲由爲季氏宰墮三都此蓋齊東野人之言欲歸美孔子而不知其義者使孔子欲正三家必有其道矣何至使仲由爲之況墮而不服幾危其君而成又卒以叛𨿽妄人不爲也此正所謂孔子行乎季孫三月不違者蓋侯犯叛郈公山不狃叛費家臣之彊反恃其邑而主不能制故因自墮之以去其險爾襲魯之事亦無有也

十有三年

秋晉趙鞅入於晉陽以叛

晉趙鞅謂邯鄲午曰歸我衞貢五百家吾捨諸晉陽午許諾歸告其父兄父兄皆曰不可衞是以爲邯鄲而寘諸晉陽絕衞之道也不如侵齊而謀之乃如之而歸之於晉陽趙孟怒召午而囚諸晉陽使其從者說劍而入涉賓不可乃使告邯鄲人曰吾私有討於午也二三子惟所欲立遂殺午趙稷涉賓以邯鄲叛夏六月上軍司馬籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之告趙孟曰先備諸趙孟曰晉國有命始禍者死爲後可也安於曰與其害於民寧我獨死請以我說趙孟不可秋七月範氏中行氏伐趙氏之宮趙鞅奔晉陽晉人圍之範臯夷無寵於範吉射而欲爲亂於範氏梁嬰父嬖於知文子文子欲以爲卿韓簡子與中行文子相惡魏襄子亦與範昭子相惡故五子謀將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河今三臣始禍而獨逐鞅刑已不鈞矣請皆遂之

晉陽趙鞅邑也董安於請備邯鄲鞅畏始禍不從荀寅範吉射黨邯鄆午而伐鞅則始禍者非鞅不得言三臣始禍鞅非始禍被伐而奔其邑則經不當書趙鞅入於晉陽以叛凡傳之言皆與經背叛者反其君之辭也鞅誠被伐而奔其邑晉人何爲圍之乎此蓋晉史爲鞅之辭傳不能辧妄載之臧文仲以防求爲後於魯孔子曰𨿽曰不要君吾不信也推鞅以不勝荀寅範吉射奔其邑以叛要晉而逐二子故經與魚石入彭城欒盈入曲沃同辭公羊曰趙鞅取晉陽之甲以逐荀寅士吉射荀寅士吉射君側之惡人也此言失矣

十有四年

衞世子蒯聵出奔宋

衞侯爲夫人南子召宋朝防於洮太子蒯聵獻盂於齊過宋野野人歌之曰旣定爾婁豬盍歸吾艾豭太子羞之謂戲陽速曰從我而朝少君少君見我我顧乃殺之速曰諾乃朝夫人夫人見太子太子三顧速不進夫人見其色啼而走曰蒯瞶將殺余公執其手以登臺太子奔宋

如傳所言蒯瞶乃弒母者也經何以無貶文又以世子書乎冉求問子貢曰夫子爲衞君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也衞君謂輒也方蒯瞶與輙爭國而孔子與之如此則蒯瞶非弒母者也蒯瞶宋出使果得罪於母而出則亦何謂復奔宋乎此蓋蒯瞶聞宋人歌有欲正其母者夫人愧其言加之以罪而逐之戲陽速共成其誣而傳不能辧也

十有五年

秋七月壬申姒氏卒

秋七月壬申姒氏卒不稱夫人不赴且不袝也姒氏定公之妾哀公之母也魯自成風以後妾母無不致之以爲夫人者故特於成風一見譏而已姒氏若但爲定公之妾不得成之爲夫人則不書卒矣旣書卒則哀公固已成之爲夫人可知但當防未致於廟故不得稱夫人何以知姒氏之爲妾母也姒氏若嫡母則其葬自得有諡今無諡而系定公之諡蓋不得爲惠公仲子僖公成風故不得已而系之定公爾傳乃以不赴不袝言之而杜預乃謂公未葬煩於防禮而不爲以爲臣子怠慢姒氏審嫡母則生固以夫人稱之矣豈死反以不赴不袝而不稱乎赴與袝其禮不煩於葬豈魯之臣子能葬而不能赴且袝非人情也此蓋不悟其爲妾母而妄意之爾

九月

丁巳葬我君定公雨不克葬戊午日下昃乃克葬辛巳葬定姒

葬定姒不稱小君不成防也

不稱夫人則自不稱小君非不成防也

冬城漆

冬城漆書不時告也

傳凡以冬城者皆曰書時也今不言時而獨以不時告言之於經與傳皆無見不知其何據漆邾庶其之邑也此蓋謂納叛人之地又從而城之故𨿽時亦譏爾

欽定四庫全書

春秋左傳讞卷十

宋葉夢得撰哀公

二年

冬

十有一月蔡遷於州來

蔡殺其大夫公子駟

吳泄庸如蔡納聘而稍納師師畢入眾知之蔡侯告大夫殺公子駟以說哭而遷墓冬蔡遷於州來經書遷州來在殺公子駟之上則駟之死未必以謝吳不時遷也或者吳欲襲蔡爲其先知故以緩遷爲辭吳欲討之蔡不得已𨿽遷猶未釋憾故殺駟以說而傳書之失其序歟

七年

夏公防吳於鄫

夏公防吳於鄫吳來徵百牢子服景伯對曰先王未之有也吳人曰宋百牢我魯不可以後宋且魯牢晉大夫過十吳王百牢不亦可乎景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣若亦棄禮則有淫者矣周之王也制禮上物不過十二以爲天之大數也今棄周禮而曰必百牢亦惟執事吳人弗聽景伯曰吳將亡矣棄天而背本不與必棄疾於我乃與之太牢嚭召季康子康子使子貢辭大宰嚭曰國君道長而大夫不出門此何禮也對曰豈以爲禮畏大國也大國不以禮命於諸侯苟不以禮豈可量也寡君旣共命焉其老豈敢棄其國大伯端委以治周禮仲雍嗣之斷髮文身臝以爲飾豈禮也哉有由然也反自鄫以吳爲無能爲也

經書公防吳於鄫不書盟則安得有盟杜預謂吳行夷

禮非所以結信故不錄然則盟不足綠防亦不足錄矣

秋公伐邾八月己酉入邾以邾子益來

季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁民保於城城保於徳失二徳者危將焉保孟孫曰二三子以爲何如惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎不樂而出秋伐邾及範門猶聞鐘聲大夫諫不聽茅成子請告於吳不許曰魯擊柝聞於邾吳二千里不三月不至何及於我且國內豈不足成子以茅叛師遂入邾處其公宮眾師晝掠邾眾保於繹師宵掠以邾子益來獻於亳社囚諸負瑕負瑕故有繹邾茅夷鴻以束帛乘韋自請救於吳曰魯弱晉而逺吳馮恃其眾而背君之盟辟君之執事以陵我小國邾非敢自愛也懼君威之不立君威之不立小國之憂也若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圖之吳子從之

魯賦八百乘杜預以爲賦於吳者齊吳皆彊國更與魯爲敵者也傳記夾谷之盟言齊師出竟不以甲車三百乘從我者有如此盟則𨿽齊之彊如其所欲因用兵而防之不過三百乘而已何吳而無故常以八百乘貢之乎況是時土地之入皆專於三家魯賦之存者無幾必不常貢吳若是其多也邾亦未聞其屬吳者亦不得謂之君之私按明年吳伐我本無功邾子益歸自以齊人則此言蓋非實也

八年春王正月宋公入曹以曹伯陽歸

八年春宋公伐曹將還禇師子肥殿曹人詬之不行師待之公聞之怒命反之遂滅曹執曹伯及司城彊以歸殺之

經書宋公入曹而已其曰以曹伯陽歸與以蔡侯獻舞歸同辭固非滅也審如傳言宋公不堪曹人之詬怒而反滅之則當書滅何以書入乎杜預彊爲之辭以爲宋滅曹非本意故以入告此尢非是據傳見向魋入於曹以叛在獲麟之後則曹誠滅而爲宋所有久矣太史公爲曹世家亦以曹滅於宋在哀公之八年其不書滅蓋春秋之義左氏𨿽得其事而不知其義杜預妄爲之義而反亂其事二者均失也

吳伐我

吳爲邾故將伐魯問於叔孫輒叔孫輒對曰魯有名而無情伐之必得志焉退而告公山不狃公山不狃曰非禮也君子違不適讎國未臣而有伐之奔命焉死之可也所托也則隱且夫人之行也不以所惡廢鄕今子以小惡而欲覆宗國不亦難乎若使子率子必辭王將使我子張病之王問於子泄對曰魯𨿽無與立必有與斃諸侯將救之未可以得志焉晉與齊楚輔之是四讎也夫魯齊晉之唇唇亡齒寒君所知也不救何爲三月吳伐我子泄率故道險從武城初武城人或有因於吳竟田焉拘鄫人之漚菅者曰何故使我水滋及吳師至拘者道之以伐武城克之王犯嘗爲之宰澹臺子羽之父好焉國人懼懿子謂景伯若之何對曰吳師來斯與之戰何患焉且召之而至又何求焉吳師克東陽而進捨於五梧明日捨於蠶室公賓庚公甲叔子與戰於夷獲叔子與析朱鉏獻於王王曰此同車必使能國未可望也明日捨於庚宗遂次於泗上微虎欲宵攻王捨私屬徒七百人三踴於幕庭卒三百人有若與焉及稷門之內或謂季孫曰不足以害吳而多殺國士不如已也乃止之吳子聞之一夕三遷吳人行成將盟景伯曰楚人圍宋易子而食析骸而爨猶無城下之盟我未及虧而有城下之盟是棄國也吳輕而逺不能久將歸矣請少待之弗從景伯負載造於萊門乃請釋子服何於吳吳人許之以王子姑曹當之而後止吳人盟而還

經不書盟杜預謂恥吳夷其妄與前鄫同叔孫輒公山不狃奔在齊吳安得問之又使之率而從武城且吳旣克東陽五梧蠶室三邑又獲叔子與析朱鉏二臣遂次泗上則其勢與入郢何異本以邾故出師旣勝卒無一言及邾反以微虎私徒三百人懼而行成遂盟本末皆不倫且吳千里以師入人之竟微虎乃欲以其私卒直攻王捨吳子遂爲之一夕三遷此理之必不然者有若孔門髙弟而在私卒之列亦不應有是也傳前記公山不狃與叔孫輒率費人襲魯入及公側其在國中猶然何爲在他國反知不伐宗國之義而欲死之子思對穆公以今之君子不爲舊君反服毌爲戎首已謂之善如傳所言則不狃爲賢於子思矣而吳卒克武城不狃未之效死其言亦何所取證也

歸邾子益於邾

齊侯使如吳請師將以伐我乃歸邾子

前言以季姬之故而伐我矣今欲歸邾子再伐我矣何待於請吳師乎吳前取我三邑獲三臣而不能歸邾子今我乃以懼齊請師而歸之亦非其情此蓋傳猶欲附防前茅夷鴻之言而彊以吳言也

秋及齊平九月臧賓如如齊涖盟齊閭丘明來涖盟且逆季姬以歸嬖

前言齊侯卽位逆季姬季魴侯通焉女言其情齊侯怒以五月伐我取讙闡六月我及齊平審實有此伐與平安得皆不書乎九月齊閭丘明來盟逆季姬以歸又從而嬖之且國君娶夫人亦重矣天下何患乎無妻季姬果言其情康子以告而謝罪則昬可已矣徒伐取其邑則安用乎設欲不以禮合而終娶之亦惟齊侯之所爲何與於魯而反與我盟乎其言反覆皆無據以經考之先書公伐邾繼書齊人取讙及闡繼書歸邾子益於邾末書歸讙及闡其序甚明蓋邾齊出旣爲我所執故爲之取讙闡以求歸邾子邾子反國故復以讙闡歸公羊谷梁爲近實皆無與季姬事也

十年春

公防吳伐齊

三月戊戌齊侯陽生卒

葬齊悼公

公防吳子邾子郯子伐齊南鄙師於鄎齊人弒悼公赴於師

經書齊侯陽生卒又書葬齊悼公而傳言弒其妄與鄭髠頑同杜預以爲以疾赴吾固言之矣邾子郯子防伐而經不書杜預以爲並屬吳不列於諸侯尢非是且是時邾隱公方奔在齊豈能從吳反伐齊乎其妄尢可見則此敍齊吳事皆不足據

十有一年春齊國書帥師伐我

公爲與其嬖僮汪錡乘皆死皆殯孔子曰能執干戈以衛社稷可無殤也

檀弓載戰於郎公叔禺人與其鄰童汪錡往皆死焉以其童子而能爲國致死魯人欲以成人喪之而不以爲殤故孔子因與之今傳乃以鄰童爲嬖僮又謂之乘而皆死則汪錡非能死敵者也乃公爲之嬖宜與之乘公爲死亦死爾又何執干戈以衞社稷云乎杜預謂時人疑童子當殤而孔子之言云爾其意適相反蓋未嘗以檀弓考之也可以見左氏記事不詳其實妄以其辭增損所傳而失之者類如此

孔文子之將攻太叔也訪於仲尼仲尼曰胡簋之事則嘗學之矣甲兵之事未之聞也退命駕而行曰鳥則擇木木豈能擇鳥文子遽止之曰圉豈敢度其私訪衛國之難也將止魯人以幣召之乃歸

按論語此對衞靈公問陳之言亦傅之誤也論語曰明日遂行在陳絕糧蓋孔子自衞之陳之時今言魯人以幣召之乃歸亦非是孔子歸魯自是止矣蓋進退之大者其定之固已久豈以一孔文子爲之哉

十有二年

夏五月甲辰孟子卒

夏五月昭夫人孟子卒昭公娶於吳故不書姓死不赴故不稱夫人不反哭故不言葬小君孔子與弔適季氏季氏不絻放絰而拜

按論語陳司敗言君取於吳爲同姓謂之吳孟子旣曰娶則固已爲夫人矣特以同姓諱之不敢曰夫人姬氏故曰吳孟子爾至春秋又去吳不稱故坊記曰魯春秋去夫人之姓曰吳其死曰孟子卒則自不得以夫人稱矣不以夫人稱則自不得言葬我小君矣豈在不赴不反哭乎母喪服齊衰三月舊君者仕焉而亡者也蓋謂老與廢疾而致仕者使魯不以爲夫人則不得爲君之妻不爲君之妻則孔子何弔云且魯方畏吳娶其女而不以爲妻吳能已矣乎此傳蔽其例之誤也

十有三年

夏

公防晉侯及吳子於黃池

於越入吳

夏公防單平公晉定公吳夫差於黃池六月丙子越子伐吳爲二隧疇無餘謳陽自南方先及郊吳大子友王子地王孫彌庸壽於姚自上觀之彌庸見姑蔑之旗曰吾父之旗也不可以見讎而弗殺也大子曰戰而不克將亡國請待之彌庸不可屬徒五千王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲大子友王孫彌庸壽於姚丁亥入吳吳人告敗於王王惡其聞也自剄七人於幕下秋七月辛丑盟吳晉爭先吳人曰於周室我爲長晉人曰於姬姓我爲伯趙鞅呼司馬寅曰日旰矣大事未成二臣之罪也建鼓整列二臣死之長幼必可知也對曰請姑視之反曰肉食者無墨今吳王有墨國勝乎大子死乎且夷徳輕不忍久請少待之乃先晉人吳人將以公見晉侯子服景伯對使者曰王合諸侯則伯帥侯牧以見於王伯合諸侯則侯帥子男以見於伯自王以下朝聘玉帛不同故敝邑之職貢於吳有丰於晉無不及焉以爲伯也今諸侯防而君將以寡君見晉君則晉成爲伯矣敝邑將攺職貢魯賦於吳八百乘若爲子男則將半邾以屬於吳而如邾以事晉且執事以伯召諸侯而以侯終之何利之有焉吳人乃止

經書防不書盟單平公若在焉則亦當見經所謂諸侯者無有也杜預謂諸侯恥盟故不錄且吳晉爭而吳先固可以爲恥今卒先晉人又何恥乎晉先則吳固已伯晉矣何待率魯以見而後成其爲伯乎其言皆相戾今經旣不書盟則此言皆非實

﹤經部﹐春秋類﹐春秋三傳讞__春秋公羊傳讞﹥

欽定四庫全書

春秋公羊傳讞卷一

宋葉夢得撰隱公

元年春王正月

元年者何君之始年也春者何歲之始也王者孰謂謂文王也曷爲先言王而後言正月王正月也何言乎王正月大一統也公何以不言卽位成公意也何成乎公之意公將平國而反之桓曷爲反之桓桓幼而貴隱長而卑其爲尊卑也微國人莫知隱長又賢諸大夫板隱而立之隱於是焉而辭立則未知桓之將必得立也且如桓立則恐諸大夫之不能相幼君也故凡隱之立爲桓立也隱長又賢何以不宜立立適以長不以賢立子以貴不以長桓何以貴母貴也母貴則子何以貴子以母貴母以子貴

古者以元訓長與始而兼有善意故曰元者善之長也始年稱元年猶月朔稱吉月伊訓曰惟元祀而序曰太甲元年則三代以來以始年稱元年者尙矣此固不必爲義而傳以此起問蓋疑魯不得稱元年爾何休曰王者然後攺元立號春秋托新王受命於魯害經之獘莫甚於此王者以正朔一天下故巡守之所謹者協時月正日而已乃若各隨其卽位之年一二以數之此天子諸侯之所同也初未嘗爲之禁自漢以後旣一於用人正始立號以紀年攺號則攺年矣而後天下始一於用天子之年非禁其攺元禁其攺號也而何休乃因其當時所見爲說言諸侯不得攺元立號方春秋時安得所謂號哉此公羊啟之也經所立者一王之大法也適因魯史以著之而非以爲魯史何獨文王之王哉自春而上見其所受命者天自正月而下見天下之所聽者王故曰天王此言之序固不可以正月先王也禮所辧者適庶而所謹者長少立適以長不以賢是也眾妾之子皆庶子豈有妾而又以貴賤爲別者哉古者立庶亦皆以長爾何以知之周景王太子穆後之子壽卒王猛壽之弟也子朝以庶長爭立故告諸侯曰王后無適則擇立長魯襄公薨無適立胡女敬歸之子子野以毀卒季氏欲立敬歸之娣子裯是爲昭公穆叔不欲曰太子死有母弟則立之無則立長蓋太子之弟亦適也王猛𨿽幼而壽之母弟是以子朝以庶長欲立而春秋不與使猛而非壽母弟則子朝可立矣昭公𨿽敬歸娣之子而子野非適故穆叔不欲使子野而適則昭公可立矣楚平王卒昭王以庶子爲太子而子西庶長也子常欲立子西曰太子弱其母非適也子西長且好善立長則順建善則治夫無適而有長𨿽昭王已爲太子子常猶欲易之況未立乎則庶子未有不以長先者也晉使趙盾納防菑於邾防菑晉出也貜且齊出也傳載邾人之辭曰防菑也四貜且也六𨿽然貴則皆貴也貜且也長趙盾弗克納而還春秋與之則是防菑貜且皆非正而貜且以長得立此經之明驗傅豈不知之乎蓋但見魯成風以後皆致之爲夫人遂立子以母貴母以子貴之論何休因謂禮適夫人無子則媵與侄娣更以左右爲貴賤以次立其子且以妾子立則母得爲夫人此皆於禮未之有聞是亦傳誤以仲子爲桓母求其義不得而臆決之以爲桓幼而貴隱長而賤所以從而附防爲之說也

三月公及邾婁儀父盟於眛

及者何與也防及曁皆與也曷爲或言防或言及或言曁防猶最也及猶汲汲也曁猶曁曁也及我欲之曁不得已也儀父者何邾婁之君也何以名字也曷爲稱字襃之也曷爲襃之爲其與公盟也與公盟者眾矣曷爲獨襃乎此因其可襃而襃之此其爲可襃柰何漸進也眛者何地期也

防者禮之名凡經書防於某者皆別於盟之辭非別於及之辭而公羊谷梁皆誤與防侵防伐防圍防救之防同爲義故以防及曁三名皆爲與復求其所以異者又以最與汲汲曁曁別之耳防自防盟自盟二名本不相關惟內辭或自我外辭或自人然後有防盟有及盟此但以別盟爾而防盟者非向所謂禮者也以人從我而我接之謂之及以我從人而人主之謂之防此乃可謂最與防侵防伐防圍防救之義同也及連辭也防聚辭也乃外辭則無辧焉直曰盟而已則所謂直盟者也及與防未有參見者惟不得已而假之以爲義故首止之防尊王世子不敢與同防則先言及諸侯而後言防王世子黃池之防進吳子爲兩霸則先言防晉侯而後言及吳子以此別外防春秋之變例不可以通內盟也若及鄭師伐宋及宋人衞人伐邾及江人黃人伐陳此又內之微者伐辭以別於防伐者義自不同而公羊槪欲一字齊之所以迷而弗悟也必以及爲汲汲我欲之則邾儀父本爲與公盟故襃而得字是乃汲汲求於我者我何爲反書及乎惟谷梁以及爲內爲志防爲外爲志似近之而又不辧其爲直防直盟者左氏於直防多言防而不盟或以爲後有盟而經不書似謂防必有盟者蓋又不知防自防之義而並以防盟爲禮之防其失之愈逺也言褒其失與左氏同傳知其不可通故又爲漸進因其可襃而襃之之論其說愈妄桓書公防邾儀父盟於趡何爲而再字乎

夏五月鄭伯克段於鄢

克之者何殺之也殺之則曷爲謂之克大鄭伯之惡也曷爲大鄭伯之惡母欲立之已殺之如勿與而已矣段者何鄭伯之弟也何以不稱弟當國也其地何當國也齊人殺無知何以不地在內也在內𨿽當國不地也不當國𨿽在外亦不地也

段不稱弟段不能弟荘公亦不能以弟弟之交譏之辭也段本非簒弒者不得與齊無知當國並言也不地此內外之辧爾在內𨿽當國不地則不當國而在內者宜地矣凡諸國書殺其大夫何以不地乎不當國𨿽在外亦不地則當國而在外者宜地矣蔡人殺陳佗何以不地乎已殺者皆已死之辭也何休謂殺於國內禍已絕故不地則殺於國外禍亦絕矣安能復交連鄰國爲內難而必錄其地乎

秋七月天王使宰咺來歸恵公仲子之賵

宰者何官也咺者何名也曷爲以官氏宰士也惠公者何隱之考也仲子者何桓之母也何以不稱夫人桓未君也賵者何喪事有者蓋以馬以乘馬束帛車馬曰貨財曰賻衣被曰襚桓未君則諸侯曷爲來之隱爲桓立故以桓母之喪告於諸侯然則何言爾成公意也其言來何不及事也其言恵公仲子何兼之兼之非禮也何以不言及仲子仲子防也宰周公者非以宰氏王之三公自應舉氏今誠宰士豈可遂以宰爲氏乎說已見左氏傳旣爲母以子貴之論故謂未君不稱夫人則旣君當稱夫人矣亂嫡庶以開妾母之僣尙何以言經仲子非桓母說已見左氏隱立而告桓母之喪於諸侯天王以七月來是仲子死在隱立之後七月之前其爲未緩也安得言不及事以來起問乎蓋謂榮叔歸成風含且不言來來者自外至之辭榮叔不親至而使人致之故不言來非以其及事也若然則秦人來歸僖公成風之禭反可言及事乎此蓋亦以恵公仲子爲兩人之誤也仲子誠以微而不足錄則沒而不書可矣今旣顯言仲子不得言微宋人弒其君與夷及其大夫孔父經未嘗不以尊者及卑者君可以及臣則主豈不可及妾乎此亦彊爲二人而爲之辭也

九月及宋人盟於宿

孰及之內之微者也

兩微者之盟不志於經略之也凡內辭言及而不名其人者皆公與之盟有所恥則諱而沒公此言宋人實微者也以公與微者盟爲恥是以但言及然公及莒人盟於包來見公而不沒者公欲之也何以知之大夫不敵公公欲之則見公非公欲之則沒公書法蓋云爾莊書公及齊大夫盟於蔇者公所欲也文書及晉處父盟者非公所欲也大夫猶然況防者乎

冬十有二月祭伯來

祭伯者何天子之大夫也何以不稱使奔也奔則曷爲不言奔王者無外言奔則有外之辭也

公羊之學其妖妄迂怪莫大於黜周王魯以隱公托新王受命之論其說𨿽起於何休以元年君之始年推之學者猶疑此言不明見於傳或出東漢防緯之徒假公羊以附防然至於邾儀父盟於眛以稱字爲褒謂因其可褒而褒之爲漸進夫國君卽位諸侯求好而求盟春秋之常事也何獨於隱而褒儀父哉今於此復言王者無外謂祭伯爲奔則加以有外之辭故諱奔而不言凡傳言王者無外四其二以周王言之其一以周公言之獨此無所見若謂亦本於周則王子瑕固甞出奔矣經豈諱之乎是與前三言不同蓋爲魯辭非周辭也由是言之傳𨿽不正言王魯而其說則實以隱公爲王而魯爲內非何休之私矣春秋本以周室防弱諸侯僣亂正天下之名分以立一王之法若周未滅而黜之魯諸侯而推以爲王則啟天下亂臣賊子乃自春秋始孰謂其誣經敢至是乎將正公羊之失莫大於此學者不可以不察

公子益師卒

何以不日遠也所見異辭所聞異辭所傳聞異辭聞見異辭之論分三世亦起於公羊末於獲麟所論謂春秋何以始乎隱祖之所逮聞者是也其意初但以己所逮聞者爲見以父所逮聞者爲聞以祖所逮聞者爲傳聞其例在於日月故有日不日爲之詳略爾是以於桓防稷成宋亂亦云何休從而緣飾爲之說以所見之世臣子恩其君父尢厚故多微辭所聞之世爲恩王父所殺故立焬宮不日武宮日所傳聞之世爲恩髙祖曾祖又殺故子赤卒不日子般卒日此固未必皆傳意然傳實有以啟之矣蓋其於防稷言內大惡諱此其日言之何逺也以爲此王父之所傳聞故不諱而日之爾今何休於此又以昭定哀爲已與父時所見文宣成襄爲王父時所聞隱桓荘閔僖爲髙祖曾祖時所傳聞推其大夫卒日不日爲證考之於經皆未嘗有是意也經之所褒貶者善惡若一以恩爲隆殺如休所言叔孫得臣旣以有罪略之而不得日矣而季孫意如負逐君之罪以厚恩而得日公子益師無駭以恩殺而不得日如此則善惡倒置賞罰無章又何以爲經乎此固自何休之失然傳爲例亦自不能堅旣以桓遠而不諱成宋亂又復曰隱亦逺矣曷爲爲隱諱隱賢而桓賤也若但以賢與賤爲別則又何以分三世而降殺乎至於以所傳聞之世爲見治起於衰亂以所聞之世爲見治升平以所見之世爲著治太平其說亦妖妄誣聖亂經皆自公羊發之故自漢以來言防緯者悉祖公羊不可以不正也何休不足言矣

二年

無駭帥師入極

無駭者何展無駭也何以不氏貶曷爲貶疾始滅也始滅昉於此乎前此矣前此則曷爲始乎此托始焉爾曷爲托始焉爾春秋之始也此滅也其言入何內大惡諱也

無駭非展無駭說已見左氏春秋所爲法者正名以別嫌也𨿽曰諱惡必有婉其辭而微見者未有並其實而沒之者也傳例入者得而不居今滅而謂之入則與前言入向何別乎大扺公羊於隱傳多以托始爲言蓋以示新王之意天下無道禮樂徵伐自諸侯出凡隱所見盟防入伐取皆諸侯所不得爲非始也而獨於入極取牟婁言疾始盟則以爲褒防伐則不爲義豈實經意哉

九月紀履緰來逆女

紀履緰者何紀大夫也何以不稱使婚禮不稱主人然則曷稱稱諸父兄師友宋公使公孫壽來納幣則其稱主人何辭窮也辭窮者何無母也然則紀有母乎曰有有則何以不稱母母不通也外逆女不書此何以書譏何譏爾譏始不親迎也始不親迎昉於此乎前此矣前此則曷爲始乎此托始焉爾曷爲托始焉爾春秋之始也女曷爲或稱女或稱婦或稱夫人女在其國稱女在塗稱婦入國稱夫人

婚禮宗子無父母命之親沒已躬命之支子則稱其宗弟稱其兄故國君求婚於諸侯曰請君之玉女與寡人共有宗廟之事此親沒之辭孰謂不稱主人哉稱諸父兄猶云可也稱師友未之前聞豈有合二姓之好以承其宗廟之重而師友得以主之乎宋公使公孫壽來納幣此正親沒而躬命之者也傳但見履緰不言使故云爾不知此乃母命之辭經於履緰與公孫壽各一見正也婚禮納采問名納吉納徴請期親迎而逆女不與也逆女非婚禮蓋謂國君圖婚於他國旣納徴矣使其卿逆而歸之國中而後親迎則逆女與親迎固自不同婚禮主人請期賔告曰某日使者反命主人曰聞命矣及期初昏父親醮子而命之迎主人筵幾於廟而拜迎於門外壻執鴈入升堂再拜奠鴈降出禦婦車而壻授綏先俟於門外此親迎之禮也故曰冕而親迎豈有越國而曰冕者乎春秋諸侯及大夫多有娶於鄰國因逆遂成婚者如齊髙固來逆女大夫逆而婚者也可名曰逆不可名曰親迎故經一以逆女書之先儒遂以逆女爲親迎而不以逆女爲譏蓋自公羊失之

十有二月乙卯夫人子氏薨

夫人子氏者何隱公之母也何以不書葬成公意也何成乎公之意子將不終爲君故母亦不終爲夫人也

隱公之母妾也傳言隱公將不終爲君故母亦不終爲夫人是未嘗致之爲夫人也則經安得以夫人子氏薨稱乎不成其爲夫人則非特不書葬𨿽薨亦不得書矣成之爲夫人則非特得書薨𨿽葬亦得書矣薨與葬在爲夫人不爲夫人未有爲夫人而不書葬不爲夫人而得稱夫人書薨者也然則子氏蓋隱公之妻非母也公之妻則國人夫人之矣故公𨿽將不終於爲君不稱夫人以臣子之辭不得不稱夫人書葬猶公之不得不稱公也

三年春王二月己巳日有食之

何以書記異也日食則曷爲或日或不日或言朔或不言朔曰某月某日朔日有食之者食正朔也其或日或不日或失之前或失之後失之前者朔在前也失之後者朔在後也

日食記異也經無所損益因舊史之文而實書之爾非謂有失於朔之前後而經有日有不日也凡書某月某日而不言朔者食非其朔日官之失也書某月而不言日者日不可見則朔與否皆不可知史官之失也日官之失舊史不敢攺史官之失經不敢增各從其實而已惟書某月朔而不言日者經成而後闕者也蓋後有日則朔之日可推非經之闕也

三月庚戌天王崩

何以不書葬天子記崩不記葬必其時也諸侯記卒記葬有天子存不得必其時也曷爲或言崩或言薨天子曰崩諸侯曰薨大夫曰卒士曰不祿

經不書王國之事吾於左氏旣言之矣凡天王記崩者非記其崩也以來赴而記也不記葬者非不記其葬也以公自往防爲常事而不記也其有或書葬者有不合於禮因我以卿防之之非禮而並見之也若例以時而不書則何以見我往防之得禮非禮乎

癸未葬宋繆公

葬者曷爲或日或不日不及時而日渇葬也不及時而不日慢葬也過時而日隱之也過時而不日謂之不能葬也當時而不日正也當時而日危不得葬也傳爲此六例專在日月也使二百四十二年之間以事系日無有一闕者則此例盡行或可矣若當日而或闕其日經旣不敢輙增則所以爲例者豈不盡廢哉日月爲例公羊谷梁之說也以經考之蓋無有盡契者故復以變例爲之說夫褒貶取捨以義裁之則無常或可變也日月者有常而不可易日月而可變則復安所用例乎故渇葬與慢葬均於不得禮也渇葬則不及時而日慢葬則不及時而不日過時均於不能葬也或隱之而日或不隱之而日此何理也吾嘗以是徧求之未有不如是兩可而得以移易者然後知所以爲經者不在是也

四年春王二月莒人伐杞取牟婁

牟婁者何杞之邑也外取邑不書此何以書疾始取邑也外取邑不書是也取邑者或誘而取之或迫而取之或用兵而取之故不一以視滅國則猶以爲輕矣是以略而不書伐者討罪之名也服則止矣故伐未有言勝敗者若伐而取邑則非伐也以問罪爲名而攘其地其罪有大於直取者故凡外與內伐而取邑者未嘗不書猶伐而戰則言戰伐而圍則言圍所以正伐之道也豈獨疾其始哉宋人伐鄭取長葛固不以始也蓋伐邾取漷東田及沂西田猶書而況邑乎

戊申衛州吁弒其君完

曷爲以國氏當國也

州吁不氏未三命爾當國者謂其欲簒奪以爲君也凢公子公孫弒未有非簒奪者大夫與國人弒未有簒奪者何待以氏不氏爲別宋督弒其君與夷此不氏者謂之當國可乎齊公子商人弒其君捨此氏者謂之不當國可乎

夏公及宋公遇於淸

遇者何不期也一君出一君要之也

言不期則不得言有要之者也蓋其以汲汲爲及例故於此欲彊見我欲之意

秋翚帥師防宋公陳侯蔡人衛人伐鄭

翚者何公子翚也何以不稱公子貶曷爲貶與弒公也

翚不氏說已見左氏若以爲與弒公貶傳言仲遂卒不於弒時貶於文則無罪於子則無年今翚於此猶未弒隱是於隱則無罪何爲而豫貶之乎

五年春公觀魚於棠

何以書譏何譏爾逺也公曷爲逺而觀魚登來之也百金之魚公張之登來之者何美大之之辭也棠者何濟上之邑也

言觀非也說已見左氏

九月考仲子之宮

考宮者何考猶入室也始祭仲子也桓未君則曷爲祭仲子隱爲桓立故爲桓祭其母也然則何言爾成公意也

非也說已見左氏

初獻六羽

初者何始也六羽者何舞也初獻六羽何以書譏何譏爾譏始僭諸公也六羽之爲僭柰何天子八佾諸公六諸侯四

非也說已見左氏古者禮之大節有四而已天子也諸侯也大夫也士也天子七廟諸侯五廟大夫三廟士二廟此見於廟者也天子七月而葬諸侯五月而葬大夫三月而葬士逾月而葬此見於葬者也其於樂亦然故天子宮縣諸侯軒縣大夫判縣士特縣天子射以騶虞爲節諸侯以貍首爲節大夫以采蘋爲節士以采蘩爲節未有五等諸侯而各爲之制者也故惟宮室車旗衣服各隨其命數其他未有不同者何此而獨以公侯爲辧乎

宋人伐鄭圍長葛

邑不言圍此其言圍何彊也

邑不言圍以小事略之也然有所見焉則亦書圍彭城圍戚是也若伐而圍邑此正其非伐之道則何爲而不書哉經但辧伐之正不正爾安在敵之彊弱何休以伐於余丘爲例此伐而不圍者自不得言圍也

六年春鄭人來輸平

輸平者何輸平猶墮成也何言乎墮成敗其成也曰吾成敗矣吾與鄭人未有成也吾與鄭人則曷爲未有成狐壤之戰隱公獲焉然則何以不言戰諱獲也輸者歸物之名非墮物之名則輸平不得言墮成此鄭人來輸平爾而曰吾與鄭人未有成亦非是蓋傳誤以狐壤之戰在此時諱隱公之獲而以輸平言之彼戰而獲隱公則其成固已墮矣何用復使人來告乎若曰鄭實不告假之以見公獲則經未有設虛辭者也據左氏狐壤之獲蓋公爲太子時事在春秋前公羊不傳事竊聞之而不審是以並經意失之也

冬宋人取長葛

外取邑不書此何以書久也

非也說已見前

七年春

滕侯卒

何以不名防國也防國則其稱侯何不嫌也春秋貴賤不嫌同號美惡不嫌同辭

滕侯爵而謂之防國傳以爲春秋貴賤不嫌同號何休云春秋王魯托隱公以爲始受命王而滕子先朝公故春秋褒之稱侯以見義此𨿽非傳正文卽傳論之葬蔡宣公發例曰卒何以名而葬不名卒從正葬從主人從正云者以名告也何滕侯之卒猶不以名告乎若以爲小國而不得從正則許男新臣卒男爵又在子下何以復名也蓋其意以不名見防國復以防國稱侯起問而言貴賤不嫌同號是實謂春秋托新王得擅進退諸侯爵見下有稱滕子者遂謂滕實子爵以褒而稱侯矣何休之言蓋有所授也

夏城中丘

中丘者何內之邑也城中丘何以書以重書也中丘以夏城明知其非時左氏言之是矣城一邑亦國之常事何足以重言哉

齊侯使其弟年來聘

其稱弟何母弟稱弟母兄稱兄

母弟稱弟母兄稱兄是也以爲齊年以母弟稱弟則非諸侯之尊弟兄不得以屬通何弟之云哉親親之義固以見褒貶則言之爾齊年稱弟私之也不然陳招亦母弟也何以或稱公子或稱陳侯之弟乎

八年春

三月鄭伯使宛來歸邴

宛者何鄭之防者也邴者何鄭湯沐之邑也天子有事於泰山諸侯皆從泰山之下諸侯皆有湯沐之邑焉

非也說已見左氏

庚寅我入邴

其言入何難也其日何難也其言我何言我者非獨我也齊亦欲之

經凡直書事而不日者皆內辭也如城楚丘戍鄭虎牢戍陳取鄟之類是矣其特言我者皆斥公以見貶之辭如齊伐我吳伐我之類是矣此本不與齊事何以見齊亦欲之乎

九月辛卯公及莒人盟於包來

公曷爲與防者盟稱人則從不疑也

何休以爲人實莒子以公行防諸侯不肯從故使稱人則隨從公不疑其迂誕蓋如此隱公本不疑諸侯不從何爲經遽設疑而見其從乎凡經人諸侯者皆外之之辭也莒本無罪疑不從公而貶之爲人是經以疑似而妄貶諸侯矣

冬十有二月無駭卒

此展無駭也何以不氏疾始滅也故終其身不氏滅國與弒君之罪孰重翚弒隱公言終隠之篇貶無駭但滅國言終其身貶使無駭卒於桓公之世則猶當見貶於桓公是滅人之國重於弒已之君也可乎

九年春

俠卒

俠者何吾大夫之未命者也

傳前於無駭入極不氏言貶其始滅國於翚伐鄭不氏言貶其與弒公則謂大夫不氏者皆經之貶辭也今於俠與後柔溺復以爲吾大夫之未命者旣曰大夫矣安有未命而可名以大夫者乎且無駭也翚也俠也柔也溺也皆不氏者亦何以別其爲貶與未命之異彼特以無駭有入極之事翚有弒公之罪而妄意之爾非實有聞於經者吾嘗求其說而後知公羊谷梁皆未嘗見周禮不知諸侯卿大夫之制故於經書氏不氏之際每紛然妄爲之辭而卒不辧按周官大國次國小國皆有卿有大夫有士大國次國之卿皆三命其大夫皆再命其士皆一命小國之卿皆再命其大夫皆一命其士皆不命而王制大國三卿皆命於天子次國三卿二卿命於天子一卿命於其君小國二卿皆命於其君鄭氏謂小國亦三卿一卿命於天子二卿命於其君以爲文誤此其說是也參二經論之春秋所謂大夫者合周禮之卿大夫而言也凡三命者皆以名氏見再命者以名見而不氏一命者以人見而名氏皆不見公子之重視大夫亦必三命而後得氏見再命則名而已此因先王之舊制以爲書法者也魯次國也隱桓之世下成康爲未遠猶能守先王之典禮卿大夫之命數不敢僭而相越故其卿三命當以名氏見則公子益師公子彄是也其大夫再命當以名見則無駭翚俠柔溺是也公羊谷梁但見莊僖以後卿大夫無不書名氏者不知大夫日彊而世卿專國無不僭而三命者故於隱桓之世每爲異論吾以其後言單伯爲吾大夫之命乎天子者推之則其所謂未命者公自命之而非天子之所命者也其意若以爲天子之所命者爲命大夫當以名氏見公之自命者不得爲命大夫當以名見而不氏不知天子與公所命𨿽不同而其命數則一天子之命卿亦三命也君自命之卿亦三命也天子之命大夫亦再命也君自命之大夫亦再命也何以天子命之則曰大夫公自命之則不曰大夫乎旣曰天子之命大夫以名氏見矣然而單伯稱邑與爵而不名則又非公子益師公子彄之例此其說所以反覆皆不通者未嘗知周禮之過也由此觀之凡傳言大夫不氏者皆可以是類求矣

十年

夏翚帥師防齊人鄭人伐宋

此公子翚也何以不稱公子貶曷爲貶隱之罪人也故終隱之篇貶也

非也說已見前

六月壬戌公敗宋師於菅辛未取郜辛巳取防

取邑不日此何以日一月而再取也何言乎一月而再取甚之也

內取外邑或書時如僖春伐邾取須朐之類或書月如宣春正月伐莒取向之類或書口如文春伐邾三月甲戌取須朐之類初未嘗不日何言取邑不日而以爲例凡不日者皆以見伐取同時也此旣以壬戌敗宋師辛未取郜辛巳取防自不得不各見日以爲辧必謂甚一月再取則甲戌取須朐豈再取乎

宋人蔡人衛人伐載鄭伯伐取之

其言伐取之何易也其易柰何因其力也因誰之力因宋人蔡人衛人之力也

此取三國之師非取載也何以知之鄭之所怨者三國而已以人情而言救載以拒三國則有之矣安得反附三國而困載乎載蓋附庸之國嘗屬於鄭者三國以鄭故伐其與國故鄭復乘其玩兵之而取其師爾

十有一年春滕侯薛侯來朝

其言朝何諸侯來曰朝大夫來曰聘其兼言之何防國也

滕薛皆侯爵不得爲防國是亦所謂托始王魯因其來朝褒之以爲侯者也晉荀庚來尋盟衛孫良夫來尋盟不同日尙猶各見滕薛𨿽防國亦安得兼言之若遂以魯爲王耶則以諸侯而旅見非特防國也𨿽大國亦可矣若以周未滅魯猶列國則𨿽防國亦不得而旅見矣有天子在上乃使諸侯得旅見列國之君尙足以爲王法哉

冬十有一月壬辰公薨

何以不書葬隠之也何隠爾弒也弒則何以不書葬春秋君弒賊不討不書葬以爲無臣子也子沈子曰君弒臣不討賊非臣也不復讎非子也葬生者之事也春秋君弒賊不討不書葬以爲不系乎臣子也公薨何以不地不忍言也隱何以無正月隱將讓乎桓故不有其正月也

旣以君弒賊不討不書葬爲天下之大法矣則不得更以隱之爲義以隱無正月起問是也以爲將讓

桓而不有其正月則元年何以書正月哉此隱失其正存其元年以見正而去其二年以後以見貶故三年四年十年言王二月七年言王三月者正月適無事也其餘言春而不言月者事在正月而因以去之者也或者以爲此十年正月適無事故不書然則八年三月前書宋公衛侯遇於垂九年三月前書天王使王季來聘安知其非正月事乎

﹤經部﹐春秋類﹐春秋三傳讞__春秋公羊傳讞﹥

欽定四庫全書

春秋公羊傳讞卷二

宋葉夣得撰桓公

元年春

鄭伯以璧假許田

其言以璧假之何易之也易之則其言假之何爲恭也曷爲爲恭有天子存則諸侯不得専地也許田者何魯朝宿之邑也諸侯時朝乎天子天子之郊諸侯皆有朝宿之邑焉此魯朝宿之邑也則曷爲謂之許田諱取周田也諱取周田則曷爲謂之許田系之許也曷爲系之許近許也此邑也其稱田何田多邑少稱田邑多田少稱邑

鄭伯實以璧假田則自當書矣若以爲有天子存諸侯不得專其地故變易爲假以見其恭是經加之辭也隠公入邴取郜取防𨿽內辭而直書之不以專地爲不恭鄭伯但易田乃爲之設恭辭乎作經本以正天下之功罪若以天子存每爲之辭則天下無可正之罪而經亦無貶矣春秋正名周田而謂之許田其名亦亂矣此實隱十一年與齊鄭入許所分之田說已見左氏田者各系其邑以爲稱者也周之田不可爲許之田許之田不可爲周之田兼取兩國之邑不可以田多而論邑少邑亦兩也兼取兩國之田不可以邑多而論田少田亦兩也邑者兼田與邑皆得之名田者得田而不得邑之名安得有田多邑少邑多田少者乎是亦不足以爲例

二年春

三月公會齊侯陳侯鄭伯於稷以成宋亂

內大惡諱此其目言之何遠也所見異辭所聞異辭所傳聞異辭隱亦遠矣曷爲爲隱諱隱賢而桓賤也

傳旣以惡大小論諱矣又以遠近爲辧旣以遠近爲辧矣又以賢與賤爲辧三者不得並行則何者爲正乎且此以書成宋亂爲賤桓而不諱然戰於宋曰內不言戰言戰乃敗矣不言戰豈非諱乎狐壤之獲不言戰爲賢隱而諱然公觀魚於棠何以書譏豈非不諱乎

秋

蔡侯鄭伯會於鄧

離不言會此其言會何蓋鄧與會爾

傳但見內言公及邾儀父盟於昧公及鄭伯盟於越外書齊侯鄭伯盟於石門齊侯衛侯盟於沙澤之類不言會故以爲離不言會不知公會戎於潛公會齊侯於邴之類何嘗不言會乎若以此爲鄧與會爲三國則定十四年齊侯宋公會於洮豈洮亦與乎蓋傳不能辧會及之義以會爲聚辭故妄與及爲別何休以齊侯鄭伯如紀爲例尢見其陋此朝也安得謂之會

三年

夏齊侯衛侯胥命於蒲

胥命者何相命也何言乎相命近正也此其爲近正柰何古者不盟結言而退

非也說已見左氏

四年春正月公狩於郎

狩者何田狩也春曰苗秋曰搜冬曰狩常事不書此何以書譏何譏爾遠也諸侯曷爲必田狩一曰幹豆二曰賔客三曰充君之庖

天子諸侯無事嵗三田禮王制以爲夏制今有三時而無夏何休以爲春秋制飛鳥未去於巢走獸未離於穴恐傷害幼稚二說皆非是此亦傳未嘗見周禮之過也

夏天王使宰渠伯糾來聘

宰渠伯糾者何天子之大夫也其稱宰渠伯糾何下大夫也

王之下大夫春秋以名氏見上大夫則舉國爵今稱宰渠伯則非下大夫也加之以名謂桓弒君不朝而反聘之卽其使而名以見貶也其曰宰則太宰矣桓公弒其君而立天子不能治天下莫能討而王使其宰聘之示加尊寵天理滅矣人道亡矣書天王言當奉天也而所爲如此名糾尊卑貴賤之義亡矣人理旣滅天運乖矣陰陽失序歲功不能成矣故不具四時

六年春正月寔來

寔來者何猶曰是人來也孰謂謂州公也曷爲謂之寔來慢之也曷爲慢之化我也

非也說已見左氏

秋八月壬午大閱

大閱者何簡車徒也何以書蓋以罕書也

大閱周制冬田之名也傳以爲簡車徒則三年大比之名也其謂之罕以爲自入春秋歷隱公未嘗大閱而今始見耶則其罪非獨在桓公隱亦與之矣而隱無文以見也以爲自桓以來六年始大閱過其三年之制也則終桓之世不大閱亦無文以見也所謂以罕書者非書之法也然則大閱者常事也得其時制則不書今冬田而秋興之以是爲譏爾

蔡人殺陳佗

陳佗者何陳君也陳君則曷爲謂之陳佗絕也曷爲絕之賤也其賤柰何外淫也惡乎淫淫乎蔡蔡人殺之

陳佗據左氏殺陳侯鮑之太子免而篡之位者也佗陳出厲公蔡出蔡人欲立厲公故以弒免之罪殺佗經以蔡人書之討賊之辭也傳蓋不知其事但見州吁爲衛人所殺而陳佗爲蔡人所殺故不敢以一辭推之然陳佗卽所謂五父者任陳之事久矣今又篡而爲君豈有淫獵於他人之境國人無從之者而蔡人不知之乎

九月丁卯子同生

子同生者孰謂謂莊公也何言乎子同生喜有正也未有言喜有正者此其言喜有正何久無正也子公羊子曰其諸以病桓與

太子生國之大事所當書者也適繼隱桓之後而不見於他公故公羊意之以爲喜有正爾不知他公之生嫡子或在爲太子時薨或不及生而薨或嫡夫人無子或

𨿽嫡而不以太子之禮舉之惟莊公獨得其正所以書爾

七年春二月己亥焚咸丘

焚之者何樵之也樵之者何以火攻也何言乎以火攻疾始以火攻也咸丘者何邾婁之邑也曷爲不系乎邾婁國之也曷爲國之君存焉爾

咸丘魯地杜預之言是矣以出火非其時故書爾凡內伐國取邑未嘗不先言伐以正其伐之道況於焚乎咸丘誠邾邑亦當先見伐邾若曰君存君焚而死耶則罪有大於焚宜有異文若但攻之而已則何用以君爲重其言疾始火攻亦非是按經未有復書焚者亦何始之云

夏谷伯綏來朝鄧侯吾離來朝

皆何以名失地之君也其稱侯朝何貴者無後待之以初也

失地之君凡來奔於我者皆是也何嘗以其貴而盡以朝禮接之獨見於二君乎朝不朝在彼而已使其實不朝𨿽以貴者待之安可以言朝使其實朝𨿽不以貴者待之安可以不言朝蓋失地之君有以奔來而不能朝者有不以奔來而能朝者各以其實書爾不以奔來而能朝者猶不失其君而圖復謂之寄公黎侯寓於衛者是也故名之名之者亦所以別二君也

八年春正月己卯烝

烝者何冬祭也春曰祠夏曰礿秋曰嘗冬曰烝常事不書此何以書譏何譏爾譏亟也亟則黷黷則不敬君子之祭也敬而不黷疏則怠怠則忘士不及玆四者則冬不裘夏不葛

周春正月者夏之冬建子之月烝之節也傳見後書五月丁丑烝以爲非時故見烝爾若冬不烝可以五月烝乎是固常事不必書所以書者以桓弒君而簒國無辭以見其宗廟故求丰於祀以媚其祖考使隱而有知其吐之矣所以烝獨書於桓𨿽得其時亦書者見其烝而又烝以求乎丰者也

祭公來遂逆王后於紀

祭公者何天子之三公也何以不稱使婚禮不稱主人遂者何生事也大夫無遂事此其言遂何成使乎我也其成使乎我柰何使我爲媒可則因用是往逆矣女在其國稱女此其稱王后何王者無外其辭成矣

婚禮不稱主人說已見前所以不稱使者謂以三公逆女爾傳前旣不知不稱使之意故今復誤以爲成使乎我天子之後卽謀於我不反命而遂逆之所以示貶也尙何成之云乎

十年

冬十有二月丙午齊侯衛侯鄭伯來戰於郎

郎者何吾近邑也吾近邑則其言來戰於郎何近也惡乎近近乎圍也此偏戰也何以不言師敗績內不言戰言戰乃敗矣

戰於奚戰於升陘未嘗不地郎何獨爲近邑來之爲言爲其非前定而主乎戰不可言齊侯衛侯鄭伯敗我師於郎故變文云爾其爲內不言戰言戰乃敗同也

十有一年

秋七月葬鄭莊公九月宋人執鄭祭仲

祭仲者何鄭相也何以不名賢也

賢非也嘗入而爲王大夫者爾

鄭忽出奔衛

忽何以名春秋伯子男一也辭無所貶

書武成言列爵惟五分土惟三武王以爲反商政政由舊則商爵未嘗不列五等也而漢諸儒未見孔氏尙書皆爲商爵三等之論謂商止有鬼侯梅伯而無子男武王初定天下始增此二等蓋妄矣而傳亦以爲春秋變周從商合伯子男以爲一故以鄭忽未逾年之君法當稱子嫌其與伯子男之名相亂成其君而書名不知經貶鄭忽不稱子者爲其不能子而奪之也且在喪之子與伯子男之子義自不同夫孰不能辧況鄭是伯爵春秋何嘗合子男爲一乎所謂變周之文從商之質者皆非經本意傳自爲說爾

十有四年

乙亥嘗

常事不書此何以書譏何譏爾譏嘗也曰猶嘗乎禦廩災不如勿嘗而已矣

非也此與左氏言不害者異義而同失說已見左氏

十有五年

五月鄭伯突出奔蔡

突何以名奪正也

經於諸侯出奔未有不書名者非貶也別二君爾惟衞侯出奔楚不名蓋以叔武不當爲君而內無君也以突爲奪正則凡正而名者爲何所奪乎

鄭世子忽復歸於鄭

其稱世子何復正也曷爲或言歸或言復歸復歸者出惡歸無惡復入者出無惡入有惡入者出入惡歸者出入無惡

四例皆非說已見左氏卽傳而言鄭突不當爲君而簒其兄忽當爲君而奪於弟突者出有惡者也反從出入無惡例書歸忽出入無惡者也反從出有惡例書復歸可乎忽不言子自以正忽非與突爲善惡者也不得反不如突而以出爲有惡矣非特此也衞成公始以殺叔武爲伯主所執未歸而又殺公子瑕乃從出入無惡例書歸周敬王大子之母弟王猛死而國人立之乃從出入俱惡例而書入趙鞅去晉陽本不以事欲除君側之惡人據之以叛罪不重於欒盈而書入魚石與於蕩山之亂不容於宋而出奔罪不輕於荀寅士吉射而書復入則無一可通矣

邾婁人牟人葛人來朝

皆何以稱人夷狄之也

言夷狄之者是也獨言朝桓之惡而不及旅見則非矣

秋九月鄭伯突入於櫟

櫟者何鄭之邑曷爲不言入於鄭末言爾曷爲末言爾祭仲亡矣然則曷爲不言忽之出奔言忽爲君之微也祭仲存則存矣祭仲亡則亡矣

國者入其國中而得國者也邑者入國之境而未得國者也得國言國得邑言邑各以其實非以邑不足於國而淺言之也不言忽出奔不告則不書爾鄭自突入之後忽再入而爲髙渠彌所弒立子亹齊人復殺子亹而祭仲立子儀皆不見經不可別爲義

十有六年

十有一月衞侯朔出奔齊

衞侯朔何以名絕曷爲絕之得罪於天子也其得罪於天子柰何見使守衞朔而不能使衞小眾越在岱陰齊屬負玆捨不卽罪爾

據傳意謂天子嘗召衞小眾朔不從因問罪懼而奔齊托疾不受命與谷梁言天子召而不往者大略同此蓋全不知朔奔之因如左氏所書者可見二氏不傳事誤信其所聞而妄以解經每如此

十有八年

冬十有二月己丑葬我君桓公

賊未討何以書葬讎在外也讎在外則何以書葬君子辭也

君子辭者謂桓見弒於齊讎在外春秋不責魯以力所不能及故書葬若然則前所謂君父弒而臣子不復讎爲非臣子者止施之內而已豈所謂父母之讎不與共戴天者乎傳言齊襄公以九世之讎而復紀伍子胥借吳之力以復楚又何以皆賢而與之春秋者因事以立法不爲一人設也此但論讎復不復爾若以齊彊魯弱因以恕之遂廢天下之復外讎者亦何足以爲法此其失與谷梁同說已見谷梁

莊公

元年春王正月

公何以不言卽位春秋君弒子不言卽位君弒則子何以不言卽位隱之也孰隱隱子也

前於桓不書卽位曰如其意也是如桓公之意也今於莊公不言卽位曰隱之也孰隱隱子也是孔子隱之也弒君書卽位不書卽位所以別其君之與聞乎弒不與聞乎弒桓言如公意猶可也莊言隱子不獨不見莊之意隱桓皆魯君也孔子豈不隱於隱而獨隱桓乎上云子不言卽位而繼云隱子則子者謂莊公也何休乃以爲隱痛是子之禍則以子爲桓公亦非傳意

三月夫人孫於齊

孫者何孫猶孫也內諱奔謂之孫夫人固在齊矣其言孫於齊何念母也正月以存君念母以首事夫人何以不稱姜氏貶曷爲貶與弒公也其與弒公柰何夫人譖公於齊侯公曰同非吾子齊侯之子也齊侯怒與之飲酒於其出焉使公子彭生送之於其乘焉搚幹而殺之念母者所善也則曷爲於其念母焉貶不與念母也

夫人在齊而謂念母以首事是經加之虛文也夫加之虛文以見母足矣又何以言內諱奔而謂之孫乎若然則是實奔非爲念母起也此蓋傳不見夫人書至故意爲在齊又見夫人書孫故以爲念母不知夫人固已從桓公之喪而歸其不書至者見魯人之意爾不與念母是子可以絕母乎

夏單伯逆王姬

單伯者何吾大夫之命乎天子者也何以不稱使天子召而使之也逆之者何使我主之也曷爲使我主之天子嫁女諸侯必使諸侯同姓者主之諸侯嫁女乎大夫必使大夫同姓者主之

王之卿六命其大夫四命卿以氏爵見經則劉子單子之類是也大夫以氏字見經則南季榮叔之類是也諸侯無四命之大夫則不得有以氏字見者然書於春秋四人焉魯有單伯宋有蕭叔鄭有祭仲陳有女叔三家初未嘗辧學者多不能了以吾考之附庸之孤稱字其爲公之孤者亦稱字外臣入而爲王大夫稱字其歸復其國者亦稱字各證其事則魯單伯宋蕭叔附庸之孤也鄭祭仲陳女叔嘗入爲王大夫者也公羊谷梁皆以單伯爲吾大夫之命乎天子者蓋微知之而不盡其說若但國之命大夫此亦三命耳安得以氏字見乎何以不稱使亦非所以起問凡魯自以卿往京師故書如以見使此天子旣命我主王姬矣則以單伯逆之非魯事自不嫌於不稱使也

王姬歸於齊

何以書過我也

此與莊元年書王姬歸於齊者同亦以我主之故也其逆無事故不見逆常事也公羊谷梁見無築館之事遂疑爲過我不知築館本亦不合書但以其築之於外非禮爾左氏記齊侯來逆共姬此豈過我云乎

王使榮叔來錫桓公命

錫者何賜也命者何加我服也其言桓公何追命也錫與賜異錫者常也所謂彤弓天子錫有功諸侯也賜者非常也所謂三公一命捲若有加則賜者也故成八年書天子使召伯來錫公命言錫此與文言毛伯來錫公命者同皆於元年見之文始命桓追命也蓋桓終身不朝王故旣薨王於莊公卽位之元年追錫之爾何以謂之賜乎二名旣不辧故遂以爲加我服不知此乃正命之爲魯侯爾何加之云

齊師遷紀郱鄑郚

遷之者何取之也取之則曷爲不言取之也爲襄公諱也外取邑不書此何以書大之也何大爾自是始滅也

傳載齊襄公復讎與經皆不合說已見後經書紀季以酅入於齊紀侯大去其國蓋深致意於紀者何爲於襄公而諱之哉遷者徙其君長宗廟社稷而有其地者也宋人遷宿齊人遷陽是矣郱鄑郚者紀之三邑也齊將滅紀先奪其三邑故與外取邑系紀而特書且變文言遷以見齊志爾豈襄公之諱乎

二年

夏公子慶父帥師伐於余丘

於余丘者何邾婁之邑也曷爲不系乎邾婁國之也曷爲國之君存焉爾

於余丘當從左氏爲國非邑也

三年

五月葬桓王

此未有言崩者何以書葬蓋攺葬也

攺葬而魯不往會則不書攺葬而魯往會則當書攺卜喪猶言攺豈有攺葬而反不言攺何以別於緩喪乎傳但見桓王七年而後書葬故意之爾方周之衰王室卑弱禮不備於天子者固多故不足於財而求賻於我者有之亦安得必桓王能如期而葬蓋傳爲天子記崩不記葬必其時之說故不得不云爾其實左氏言緩者是也

秋紀季以酅入於齊

紀季者何紀侯之弟也何以不名賢也何賢乎紀季服罪也其服罪柰何魯子曰請後五廟以存姑姊妹齊暴紀而滅之紀何罪之可服而以紀季爲賢蓋由以誤襄公之復讎言也

四年

紀侯大去其國

大去者何滅也孰滅之齊滅之曷爲不言齊滅之爲襄公諱也春秋爲賢者諱何賢乎襄公復讎也何讎爾遠祖也哀公亨乎周紀侯譖之以襄公之爲於此焉者事祖禰之心盡矣盡者何襄公將復讎乎紀卜之曰師喪分焉寡人死之不爲不吉也遠祖者幾世乎九世矣九世猶可以復讎乎𨿽百世可也家亦可乎曰不可國何以可國君一體也先君之恥猶今君之恥也今君之恥猶先君之恥也國君何以爲一體國君以國爲體諸侯世故國君爲一體也今紀無罪此非怒與曰非也古者有眀天子則紀侯必誅必無紀者紀侯之不誅至今有紀者猶無明天子也古者諸侯必有會聚之事相朝聘之道號辭必稱先君以相接然則齊紀無說焉不可以並立乎天下故將去紀侯者不得不去紀也有明天子則襄公得爲若行乎曰不得也不得則襄公曷爲爲之上無天子下無方伯緣恩疾者可也

紀侯譖殺齊哀公事二傳皆無見獨公羊言之史記齊世家取之公羊者也然云周烹哀公而立其弟靜是爲胡公胡公復爲哀公母弟獻公山所殺自獻公七傳而爲襄公襄公蓋承哀公母弟之後非哀公之後也周制內外亂鳥獸行則滅之使紀侯誠譖哀公者有明天子紀侯不過誅及其身而已何至遂滅其國乎諸侯號辭穪先君上則其太祖下則其髙祖而已哀公之廟固已親盡而毀矣先王制禮爲可傳也爲可斷也故𨿽天子所以事其祖禰者亦不過三昭三穆與太祖之廟爲七自非太祖六世而疊毀去祧爲壇去壇爲墠而五世之外且無服矣非忘之也禮有節文也所謂父母之讐不與共戴天者各以其身言之爾故父之讐使辟諸海外孫以下不及焉豈有百世而責之復讐者乎傳立三世之論魯以傳聞之世大惡猶不諱而與齊以九世之讐復之於今之紀侯亦自相伐矣

六月乙丑齊侯葬紀伯姬

外夫人不書葬此何以書隠之也何隱爾其國亡矣徙葬於齊爾此復讎也曷爲葬之滅其可滅葬其可葬此其爲可葬柰何復讎者非將殺之逐之也以爲𨿽遇紀侯之殯亦將葬之也

非也此因諱襄公之失而爲之說者也

秋七月

冬公及齊人狩於郜

公曷爲與微者狩齊侯也齊侯則其稱人何諱與讎狩也前此者有事矣後此者有事矣則曷爲獨於此焉譏於讎者將壹譏而已故擇其重者而譏焉莫重乎其與讎狩也於讎者則曷爲將壹譏而已讎者無時焉可與通通則爲大譏不可勝譏故將一譏而已其餘從同同

經凡爲公諱者皆沒公此若爲公諱言及齊侯狩於郜可矣何用反人齊侯人齊侯則與微者何辧乎且桓與莊皆傳所謂傳聞之世遠而不諱者也二人皆非賢君何桓則不諱成宋亂莊則諱與齊侯狩乎

五年

秋倪黎來來朝

倪者何小邾婁也小邾婁則曷爲謂之倪未能以其名通也黎來者何名也其名何微國也

倪爲小邾猶楚先言荊後言楚越先言於越後言越各從其主人非春秋之辭也若曰未能以名通則倪亦名爾與小邾爲一耶二耶一則旣能以倪通何爲不能以小邾通若二則安有小邾而言倪也滕侯卒不名傳曰微國也今黎來名又曰微國等爲微國或不得名或特見名則將孰從也

冬公會齊人宋人陳人蔡人伐衞

此伐衞何納朔也曷爲不言納衞侯朔辟王也五國以今年春伐衛而王人子突以明年三月救之則方五國之師興未見所以辟王者也五國實不辟王而傳爲之辭𨿽以正其義而反縱失五國之罪果經之意乎此蓋傳不知經凡不與納者皆不書納也

六年春王三月王人子突救衛

王人者何微者也子突者何貴也貴則其稱人何系諸人也曷爲系諸人王人耳

傳意以子突爲王子突爲其救衞不克故貶而系諸人若微者然經未有以微者貶王子者也王子系王之稱非系人之稱今子突旣系諸人矣則安知其爲王子乎若欲以微者貶之則稱王人足矣又何必見子突於義兩無當子突字也王人本不得以字見蓋善其救文內無襃王之義卽子突以著之春秋計義不計功不責子突之必能克衞而傳正相反也

夏六月衞侯朔入於衞

衞侯朔何以名絕曷爲絕之犯命也其言入何簒辭也

諸侯出奔書名說已見前此言以犯命絕之則凡奔而名者豈皆犯命乎入與納本二事納者人納之入者已自入按五國以去年冬伐衞今年六月朔入秋而書公至中有子突救衞之事則子突不克救黔牟而朔實以五國之援得立經不與其納故以入爲文入逆辭也經之意在入不在名以入爲簒辭者亦非是蓋公羊谷梁皆不了入納之義盡以爲簒故每失之也

秋公至自伐衞

曷爲或言致會或言致伐得意致會不得意致伐衞侯朔入於衞何以致伐不敢勝天子也

傳爲此言學者皆不能了何休以所伐國服不服言之則當爲會伐有致會有致伐者也今考於經會伐而見致者十有三不致者二其九皆以伐致以會致者惟成十六年十七年兩伐鄭之役而已桓之十五年成之十年兩伐鄭不致此固無以爲說矣成後兩伐始伐旣未能服鄭而公以僑如之譖季孫行父執於晉次伐鄭楚子重救鄭諸侯無功同盟於柯陵而還是何以爲得意而皆書會乎據傳公以楚師伐齊取谷曰何以致伐未得乎谷也平丘之會公不與盟大夫執曰何以致會不恥也谷本無會自不得致會平丘本無伐自不得致伐不應以是起問則何休之說殆非傳本意以吾觀之蓋謂會而得意則經致不得意則經不致伐而不得意則經致得意則經不致故於僖書公至自伐楚曰楚已服矣何以致伐楚叛盟也此傳凡公行見經者一百七十有六而致者才八十有二不致者九十有四求其說而不得故以爲經有不致者以別之爾其實亦非也凡諸侯出入禮必告廟然隱一公獨無致者何哉隱不當爲君而不告廟也則諸公亦固有不告而不得書者矣亦或史失之而不盡見也左氏於桓傳公至自唐曰告於廟謂不告於廟則不書此言近矣是告廟則書不告則不書經各據其實無所加損也彼伐而致伐者因伐而會伐在會前故致伐伐而致會者會而謀伐伐在會後故致會爾必以書致爲義若有當致而或不告不書或史失之而不得書則經何以見之乎而公羊谷梁每曲爲生義初未嘗見事本末但直以意臆之而卒無可通者且僖公會淮謀鄫而爲之城齊有亂不果城而還可以言不得意矣而反書致莊公伐齊納子糾不克納而小白先入亦可以言不得意矣而反不書致此類蓋不可勝舉可以知其言之無據也

冬齊人來歸衞寶

此衞寶也則齊人曷爲來歸之衞人歸之也衞人歸之則其稱齊人何讓乎我也其讓乎我柰何齊侯曰此非寡人之力魯侯之力也

經言齊人來歸衛寶此於義豈不簡直易明何用復以衞人參之乎此蓋疑以衞寶爲言故爾然傳前解取郜大鼎於宋曰此取之宋其謂之郜鼎何器從名地從主人蓋亦謂器之與人非有卽而取之者故正其本名何衛寶而獨不得正其名哉

七年

夏四月辛卯夜恆星不見夜中星霣如雨

恆星者何列星也列星不見何以知夜之中星反也如雨者何如雨者非雨也非雨則曷爲謂之如雨不修春秋曰雨星不及地尺而復君子修之曰星霣如雨何以書記異也

此以實言也雨星者自上而下之辭猶言雨雪之雨如雨者眾多之辭猶言號令眾多如雨之雨若舊史曰雨星春秋修之曰星霣如雨則二義不同矣霣者至地之辭不及地尺而復者是不至地之辭若舊史謂不至地春秋修之謂至地則二義亦不同矣春秋蓋未嘗有變舊史而自爲之辭者也

無麥苗

無苗則曷爲先言無麥而後言無苗一災不書待無麥然後書無苗何以書記災也

春秋記災以其害物也其義在物不在災一災不書豈待害物眾而後書乎麥苗同時大水之害一也麥先種而彊苗後種而弱書法以是爲序等爲災何先後之辧谷梁曰同時者是也

八年春王正月師次於郎以俟陳人蔡人

次不言俟此其言俟何托不得已也

師待陳人蔡人而次於郎此其實事也次不目事目以俟陳人蔡人者著魯之緩爾其後郕降本不相及而公羊妄一之以爲托不得已何休從而爲諱滅同姓之說若是春秋果有虛加之文者乎蓋郕本未當滅而傳以爲諱滅故並此失之也

甲午祠兵

祠兵者何出曰祠兵入曰振旅其禮一也皆習戰也何言乎祠兵爲久也曷爲爲久吾將以甲午之日然後祠兵於是祠兵左氏谷梁作治兵當從二氏是亦見不果於進而書而非爲久也說已見谷梁

夏師及齊師圍成成降於齊師

秋師還

還者何善辭也此滅同姓何善爾病之也曰師病矣曷爲病之非師之罪也

成卽郕也左氏爲郕其載富辰之言所謂管蔡郕霍魯衛毛郜雍曹滕畢原酆郇爲文之昭者是矣傳文旣誤以爲成又誤以爲盛據傳當是同姓之國而易之以魯邑之名魯滅之而遷其降於齊師降而後歸加之以事未畢之辭使若先去則三者於經無一書其實者不惟郕滅而謂之降且縱失魯滅同姓之罪而枉齊以彊滅鄰國之惡如是而爲春秋乎其矯妄誣經無所忌憚敢至於是凡傳言若此類者皆經之巨蠧學者不可以不察

九年春

公及齊大夫盟於曁

公曷爲與大夫盟齊無君也然則何以不名爲其諱與大夫盟也使若眾然

大夫不名說已見左氏若諱與大夫盟自當沒公何爲反見公而不序大夫戊寅大夫盟此豈亦無君而言眾者哉

夏公伐齊納糾

納者何入辭也其言伐之何伐而言納者猶不能納也糾者何公子糾也何以不稱公子君前臣名也納與入異吾前言之矣伐而言納以其實書也若魯但以師納之而不伐豈可謂之能納乎若伐而遂納之豈可謂之不能納乎子糾不氏君薨稱子之義爾傳知其不可同當國之說故復爲君前臣名之論諸侯之大夫固不相臣莊公非子糾之君自無臣之之理使君前臣名亦未有獨舉名者何爲而必去氏乎

齊小白入於齊

曷爲以國氏當國也其言入何簒辭也

小白不氏亦未三命爾不氏非當國吾於齊公子商人言之矣此蓋傳以納爲入故與言衞朔者同

八月庚申及齊師戰於幹時我師敗績

內不言敗此其言敗何伐敗也曷爲伐敗復讎也此復讎乎大國曷爲使微者公也公則曷爲不言公不與公復讎也曷爲不與公復讎復讎者在下也內辭皆諱敗惟幹時之戰不諱與外同辭書敗績者不正其忘仇讎而納子糾故𨿽敗不以爲恥也何復讎之謂哉範寧謂讎者無時而可通其言是矣且是時小白𨿽已入齊而子糾猶在魯不以是爲納子糾而彊以復讎在下言之孰有知其然者其曰不與復讎在下而不言公者尢非復讎審出於誠耶則臣子言之公行之可以無貶矣如不出於誠而姑以爲言則臣子亦僞而已何獨責於公哉

十年春

二月公侵宋

曷爲或言侵或言伐觕者曰侵精者曰伐戰不言伐圍不言戰入不言圍滅不言入書其重者也

傳以精觕辧侵伐與左氏言有鐘鼓無鐘鼓者同皆略知之而不盡其本意說已見左氏

三月宋人遷宿

遷之者何不通也以地還之也子沈子曰不通者蓋因而臣之也

傳言遷者謂環而守之也凡經書遷皆謂徙其君長宗廟社稷云爾何獨於宿見環而不通經未嘗有是意也

夏六月齊師宋師次於郎公敗宋師於乘丘

其言次於郎何伐也伐則其言次何齊與伐而不與戰故言伐也我能敗之故言次也

凡言次者皆止而有所待也二師止於郎蓋謀以伐我也齊知其不可而去我用公子偃之謀乘宋之不整追而敗之於乘丘此亦理之所宜有左氏言之是矣所以言宋師而不及齊師地乘丘而不地郎傳蓋不知其事故加伐以爲之言而謂齊與伐不與戰然則書齊師宋師伐我公敗宋師於乘丘豈不甚明何用沒伐而言次乎所謂我能敗之故言次者自當直記敗宋師齊旣不與伐何次之云此亦不知魯伐宋之實故也

秋九月荊敗蔡師於莘以蔡侯獻舞歸

荊者何州名也州不若國國不若氏氏不若人人不若名名不若字字不若子蔡侯獻舞何以名絕曷爲絕之獲也易爲不言其獲不與夷狄之獲中國也傳爲此七例以爲通春秋而言耶則春秋大夫書氏書人書名書字者未嘗與諸侯州國爵相通止爲諸侯言耶則諸侯未有書氏書字者其書名之義亦與書州書國書子之義不類夫五等皆爵也此末獨以子爲最優度其意似爲荊起専爲外裔言然荊者九州之別也楚荊州之一國爾故商頌言奮伐荊楚謂荊之楚猶魯頌言荊舒是懲亦荊之舒楚入春秋先以荊自名蓋冒州以爲大其後自彊始復其本號經但據其實書亦傳所謂地從主人者也譬之徐亦夷也而冒徐州之稱其後微弱自不攺故經亦從之豈楚而抑以爲荊者乎若然荊大而楚小亦不得言州不若國也狄以氏見惟潞氏甲氏此乃其國號與赤狄之種殊族者猶言英氏亦豈春秋抑之乎且潞氏甲氏亦未見其爲進於稱楚者氏不若人亦非也國而進爲人若楚言楚人吳言吳人猶云可也設潞氏甲氏有善可進而爲潞人甲人乎名貶辭也吳楚惟見於卒書名字則未之聞也何人不若名名不若字之有惟書子者蕃服在中國之內𨿽大曰子得其本爵爲美然亦不可與字並言七者無一可據皆不可行於經外經於諸侯大夫有言執者有言獲者有言以歸者執者以罪拘止之者也獲者戰敗而力得之者也以歸者囚服而就虜者也其義不同而經或名或不名名者不復者也不名者復歸其國者也各以其事參考之可見蔡侯名而不言獲蓋囚虜而不復者也傳本以秦爲外如經書秦獲晉侯吳獲陳夏齧齊國書何爲復與其獲中國乎

十有一年

秋宋大水

何以書記災也外災不書此何以書及我也

外災不書謂諸國也若宋爲二王之後則未嘗不書然亦必告而後書不告則不書也此以爲及我書則魯自被災何不書於魯而反書宋乎非詳內略外之義矣

十有三年

冬公會齊侯盟於柯

何以不日易也其易柰何桓之盟不日其會不致信之也其不日何以始乎此莊公將會乎桓曹子進曰君之意何如莊公曰寡人之生則不若死矣曹子曰然則君請當其君臣請當其臣莊公曰諾於是會乎桓莊公升壇曹子手劍而從之管子進曰君何求乎曹子曰城壞壓竟君不圖與管子曰然則君將何求曹子曰願請汶陽之田管子顧曰君許諾桓公曰諾曹子請盟桓公下與之盟已盟曹子摽劍而去之要盟可犯而桓公不欺曹子可讎而桓公不怨桓公之信著乎天下自柯之盟始焉

齊小白晉重耳在春秋諸侯彼善於此則孔子嘗稱之矣所謂九合諸侯一匡天下者是也至於經則未嘗與焉經王法也非三代所以得天下者不道何小白重耳之足言乎故孟子曰仲尼之徒無道桓文之事三尺童子羞稱五伯𨿽荀卿其猶知之而公羊谷梁每謂經於二伯有異文有言爲小白諱者矣有言爲重耳諱者矣此復爲盟不日防不致之論豈有聞於孔子者哉妄以其淺陋之意度之爾凡經書盟多不日非特桓也而防亦多不致吾前嘗言之矣今傳旣摘取其見於桓者以爲說知其不可盡合則又更爲之辭於扈之盟日則以爲危莊公於葵丘之盟日則以爲危小白於納幣而致則以爲公一陳佗於救徐而致則以爲久夫旣以信小白爲例則不得爲莊公及久近而變若爲莊公及久近而變則孰不可變乎葵丘一矜而叛者九國事本無實審爲有之是一人之身而信之於前危之於後亦惡在其以不日爲例也曹子左氏所謂曹劌者也司馬遷以爲沫以傳考之其事皆無有且所謂城壞壓竟者謂齊侵魯地而深入也按齊自

莊公以來兩主王姬之嫁夫人饗會齊侯與如其師者四皆與齊爲好齊未嘗加兵於我至十年我以子糾之故一敗齊師於長勺齊亦未嘗報安得所謂城壞壓竟者哉齊旣未嘗侵我地則固無曹子請田之事歸汶陽田亦不見經至鞌之敗以晉令始歸我事在成二年與此不相接此公羊傳聞之誤戰國之士從而文之復謂魯於齊嘗三戰三敗與經書長勺事正相反尢可見其妄

十有四年春齊人陳人曹人伐宋

夏單伯會伐宋

其言會伐宋何后會也

齊人陳人曹人伐宋本不與魯期魯聞而以單伯往會如言陳侯使袁僑如會者何以見其期而後會也

十有六年

冬十有二月公會齊侯宋公陳侯衛侯鄭伯許男曹伯滑伯滕子同盟於幽

同盟者何同欲也

非也說已見左氏

十有七年春齊人執鄭瞻

鄭膽者何鄭之微者也此鄭之微者何言乎齊人執之書甚佞也

微者弒君殺大夫春秋猶不以名見一以盜書之鄭瞻但佞人何爲獨以名書乎此與邾庶其莒慶同再命之大夫爾左氏謂以鄭不朝而執則鄭前年已同盟於幽非不服齊者也是時小白始霸諸侯皆朝之故以責鄭然有天子在上小白亦安能必諸侯之朝已防此經所以不以侯執以見非伯討且不稱行人非其使之事也傳但見瞻以微者見執書且後書逃故逆以爲佞豈其實防

夏齊人瀸於遂

瀸者何瀸積也眾殺戍者也

左氏作殲當従左氏殲盡也無積義書曰殲厥渠魁盡渠魁之辭也詩曰殲我良人盡良人之辭也

秋鄭瞻自齊逃來

何以書書甚佞也曰佞人來矣佞人來矣

甚佞之義於經文無見所謂逃來者猶言來奔也在本國則可言奔在他國則不可言奔故謂之逃竊以其身免者也以逃爲貶則可無以見其爲佞人

十有八年

夏公追戎於濟西

此未有言伐者其言追何大其爲中國追也此未有伐中國者則其言爲中國追何大其未至而豫禦之也其言於濟西何大之也

非也追非美辭過我而躡之爾

二十年

夏齊大災

大災者何大瘠也大瘠者何防也何以書記災也外災不書此何以書及我也

周官有大札有大荒有大烖大札疾也大荒饑也大烖水火之害也齊非二王之後而亦得書者以其災之甚故加大焉猶陳鄭宋衛四國同日災而書爾以防言之誤也曰及我亦非是說已見前

二十有二年春防正月肆大省

肆者何跌也大省者何災省也肆大省何以書譏何譏爾譏始忌省也

大省爲災省如何休言以爲子夘日省吉事而不舉可也則爲忌其諱而不舉之義然訓肆爲跌跌豈忌哉卽其說自不能通蓋仍夫人薨之後爲之辭爾此蓋未嘗見眚災肆赦之文故也

二十有三年春公至自齊

桓之盟不日其會不致信之也此之桓國何以致危之也何危爾公一陳佗也

公如齊納幣言非禮可矣安知其滛於齊而與陳佗比防此拘桓會不致之妄也

荊人來聘

荊何以稱人始能聘也

稱人者其臣來也猶吳會於戚得稱吳人春秋常法也不得爲別義此蓋拘其國不若人之誤也七等進退之辧傳本謂其君言也今國進而人豈其君自來聘乎

二十有四年

夏公如齊逆女

何以書親迎禮也

非也說已見左氏

秋公至自齊八月丁丑夫人姜氏入

其言入何難也其言日何難也其難柰何夫人不僂不可使入與公有所約然後入

此事旣無實不知其何據如何休所言迂誕亦甚矣蓋傳不知書入爲責娶讎女之義而拘其書之之例故妄爲之辭也

戊寅大夫宗婦覿用幣

宗婦者何大夫之妻也覿者何見也用者何用者不宜用也見用幣非禮也然則曷用棗栗云乎腶修云乎

大夫宗婦蓋二事宗婦非大夫妻則庶婦之宗婦何休以爲大夫爲宗子者之妻此言宗婦諸侯同宗別嫡夫人之宗婦則是矣然莊公使大夫之宗婦用幣覿夫人者欲以大夫重夫人也曽何大宗小宗之擇防宗婦亦大夫妻也庶婦亦大夫妻也所以爲重者在大夫爾則宗婦蓋公同宗之婦非大夫之宗婦左氏記禦孫之諫可考當従左氏

冬戎侵曹曹羈出奔陳

曹羈者何曹大夫也曹無大夫此何以書賢也何賢乎曹羈戎將侵曹曹羈諫曰戎眾以無義君請勿自敵也曹伯曰不可三諫不從遂去之故君子以爲得君臣之義也

禮侯伯之卿視公皆三命其大夫再命子男之卿皆再命其大夫一命春秋所謂大夫者通卿言也吾前於俠防言之詳矣秦鄭皆伯國也其卿當以名氏見而適無書於經者若鄭之宛瞻秦之術則再命之大夫而以名見者矣邾莒吳楚皆子國也無三命之卿固不得以名氏見而其卿再命則當以名見故邾有快有庶其有畀我莒有挐有慶有牟夷有意恢吳有札楚有椒有宜申有屈完公子嬰齊屈建防罷之類得以氏見者僣也曹亦伯國與秦鄭同故公子首公孫會以三命之卿見矣而公羊谷梁每爲曹秦邾莒吳楚無大夫之論學者疑焉吾嘗攷其說是以未見周禮而蔽其所聞若王制所謂小國二卿皆命於其君者以爲無命大夫爾則王制之誤其傳不爲無自故谷梁於莊傳曹殺其大夫言大夫不稱姓名者無命大夫也是公羊谷梁之知曽鄭氏之不若矣然曹伯國也亦不得従小國二卿之說蓋又見曹之防弱而妄意之不知其國𨿽微其爵固在也古者豈以國之彊弱而爲命數之損益防由是推之二氏言無大夫者皆不可施於經吾不復以一二正其妄學者於是可以察矣所謂曹羈者曹君也按下書赤歸於曹與前言突歸於鄭鄭忽出奔衞同文此豈大夫之謂乎

赤歸於曹郭公

赤者何曹無赤者蓋郭公也郭公者何失地之君也此言尢不可解經未有以國爵書諸侯而先見名者審赤實爲郭公何不曰郭公赤歸於曹而故錯之防諸侯適他國非朝卽奔未有非其國而言歸者此左氏不著其事而杜預釋之甚詳𨿽未必有據然其義與經合也

二十有五年

六月辛未朔日有食之鼓用牲於社

日食則曷爲鼓用牲於社求乎陰之道也以朱絲營社或曰脇之或曰爲闇恐人犯之故營之

此爲合禮則不書矣諸侯用幣於社伐鼓於朝天災有幣無牲今鼔用牲於社所以書尙何求陰之道哉說已見左氏

秋大水鼓用牲於社於門

其言於社於門何於社禮也於門非禮也

禮以雩宗祭水旱宗當爲禜皆有壇焉禜門用瓢賫而已用牲於社於門皆非禮也故書合禮則亦不書矣

二十有六年

曹殺其大夫

何以不名眾也曷爲眾殺之不死於曹君者也君死乎位曰滅曷爲不言其滅爲曹羈諱也此蓋戰也何以不言戰爲曹羈諱也

列國大夫𨿽眾不過三卿晉殺郤錡郤犫郤至蓋累書之矣何爲眾則不名防蓋傳於殺大夫例不辧有罪無罪故不知此以無罪則不名左氏之言是也曹羈誠賢然國之大事莫大於戰君死又戰之大焉豈以一大夫之故而使曹下不見其與戎戰上不見其君滅乎於經旣無文此蓋仍前三諫之誤而鑿言之也

二十有七年

秋公子友如陳葬原仲

原仲者何陳大夫也大夫不書葬此何以書通乎季子之私行也何通乎季子之私行辟內難也君子辟內難而不辟外難內難者何公子慶父公子牙公子友皆莊公之母弟也公子慶父公子牙通乎夫人以脇公季子起而治之則不得與於國政坐而視之則親親因不忍見也故於是復請至於陳而葬原仲也諸侯大夫私行出疆必請反必有獻士私行出疆必請反必告禮也未有不通乎私行也其於適者之死君爲訃之曰吾子之外私寡大夫某不祿亦禮也訃之則葬之未有不通乎葬也其不見於經小事故不書也季子之特書春秋蓋有義焉而曰君子辟內難不辟外難以通乎季子之私行則未之聞夫如吳季札之聘使其國自相魚肉卒至於亡而莫問謂之辟內難可也而春秋未嘗與何季子而與之乎如公羊所言季子起而治之則不得與乎國政坐而視之則親親因不忍見於是請而至陳是季子欲全其身委其君而棄其國也以爲吳季札則可以爲見與於春秋則不可此蓋公羊微聞其事而不聞其實故其叛理如此其以慶父牙皆莊公之母弟亦非是慶父以公二年氏公子帥帥伐於余丘已爲大夫莊公年才十五不應慶父弟而已能將兵杜預蓋知之傳獨稱季友爲文姜之愛子慶父見論語亦氏孟孫先儒謂仲孫者慶父僣嫡欲次莊公而自稱之辭孟孫者其

庶兄魯人稱之之辭與叔牙同母皆庶子故牙欲立之此爲近實

二十有八年春王三月甲寅齊人伐衛衛人及齊人戰衛人敗績

伐不日此何以日至之日也戰不言伐此其言伐何至之日也春秋伐者爲客伐者爲主故使衛主之也曷爲使衛主之衛未有罪爾敗者稱師衛何以不稱師未得乎師也

此以左氏考之齊之伐衛蓋以王命討衛立子頺之罪也衛不服而戰故以衛主戰言衛未有罪者不見其本事而誤以不會幽意之也稱人貶也齊之稱人亦以覇主不能討衛待王命而後討也凡經書戰書敗績者傳皆以爲偏戰若衛未得師則詐戰爾經何得以戰敗績書防

冬築微

大無麥禾

冬旣見無麥禾矣曷爲先言築微而後言無麥禾諱以凶年造邑也

經先書築微而後言大無麥禾蓋國用虛實嵗杪而後知之也傳旣誤以無麥禾爲災害故以凶年造邑爲諱若是則經固錯其序使若非以凶年造邑者是亦變亂事實而非諱也

三十年

秋七月齊人降鄣

鄣者何紀之遺邑也降之者何取之也取之則曷爲不言取之爲桓公諱也外取邑不書此何以書盡也邑必有所附之國未有無君長而能自立者也郱鄑郚在當時已不能有鄣安得獨存於今蓋紀附庸之國紀亡別屬他國而不屈於齊者也不言取言降見力服之爾

齊人伐山戎

此齊侯也其稱人何貶曷爲貶子司馬子曰蓋以操之爲已蹙矣此蓋戰也何以不言戰春秋敵者言戰桓公之與戎狄驅之爾

言貶者是矣而非爲戎言也此蓋見後言齊侯來獻戎防故云爾小白加兵於中國者固不一何獨以山戎而反貶之哉是蓋責其未能事王室而勤逺略也

三十有一年春築臺於郎

何以書譏何譏爾臨民之所潄浣也

一歲三築臺不必以事而知其過也傳皆各爲義非

矣使不以臨民浣潄不以遠不以臨國則可築乎

三十有二年

秋七月癸巳公子牙防

何以不稱弟殺也殺則曷爲不言刺爲季子諱殺也此非所以起問凡防公子自應以氏惟殺之責其不兄然後言弟賢之然後言弟牙欲顯其罪誅之則當如刺公子偃書刺今旣以親親之道遏惡不直誅而酖之傳所謂使托若以疾死然則書防乃常法矣何爲復見殺乎傳蓋見書公弟叔肹防故云耳而不悟其非類也夫所謂諱者不言刺言防是也若復以不弟見之是季友欲隱而經暴之安在以爲諱乎

﹤經部﹐春秋類﹐春秋三傳讞__春秋公羊傳讞﹥

欽定四庫全書

春秋公羊傳讞卷三

宋葉夢得撰

閔公

元年春王正月

公何以不言卽位繼弒君不言卽位孰繼繼子般也孰弒子般慶父也殺公子牙今將爾季子不免慶父弒君何以不誅將而不免遏惡也旣而不可及因獄有所歸不探其情而誅焉親親之道也惡乎歸獄歸獄僕人鄧扈樂曷爲歸獄僕人鄧扈樂莊公存之時樂曽淫於宮中子般執而鞭之荘公死慶父謂樂曰般之辱爾國人莫不知盍弒之矣使弒子般然後誅鄧扈樂而歸獄焉季子至而不變也

將而不免季子力所能誅也旣而不可及季子力所不能誅也方牙欲立慶父其謀未成獨荘公知之故季子可以誅若弒般則慶父之惡已見季子所無可柰何故去而出奔挾僖公以爲後圗豈季子力能誅而不誅哉若以旣而不及者皆得以歸獄免則凡弒君而成者舉皆容於親親而不討矣所謂季子至而不變者亦非是季子可誅慶父而不誅則不奔不可誅而奔則逃難之不暇尙何論變不變哉若吳僚之於札曰事若克季子𨿽至不吾廢也季子歸而不治曰非我生亂立者從之復位而待是可治而不治乃可言不變也

冬齊仲孫來

齊仲孫者何公子慶父也公子慶父則曷爲謂之齊仲孫系之齊也曷爲系之齊外之也曷爲外之春秋爲尊者諱爲親者諱爲賢者諱子女子曰以春秋爲春秋齊無仲孫其諸吾仲孫與

經變文以示義則有之矣未有從而顚倒本末亂名失實更易族姓參錯國號者魯公子慶父而曰齊仲孫豈有是理哉按慶父者公子也仲者其字也逮其孫而後可氏仲孫亦安得身自氏乎此蓋傳不知齊自有仲孫湫而經不書其名之義妄意之也凡公羊之學大抵皆謂經有變實而立義者諱滅郕爲同姓而謂之盛諱取周田而謂之許田晉敗王師而謂之茅戎如此之類不一其言詭誕皆不可行於經也

二年

冬齊髙子來盟

髙子者何齊大夫也何以不稱使我無君也然則何以不名喜之也何喜爾正我也其正我柰何莊公死子般弒閔公弒比三君死曠年無君設以齊取魯曽不興師徒以言而已矣桓公使髙子將南陽之甲立僖公而城魯或曰自鹿門至於爭門者是也或曰自爭門至於吏門者是也魯人至今以爲美談曰猶望髙子也

左氏不載其事以仲孫來推之則小白之意是亦

使髙子來省難爾其不言使與屈完來盟於師者同皆制在二人也而公羊谷梁皆以爲立僖公者誤矣杜預言僖公新立因遂結盟此𨿽意之而實其情也何以知之自季子歸魯魯之權猶在慶父故季子不能治至於再弒閔公及閔公弒夫人慶父之惡已著𨿽欲歸獄以自免而國人不能容故夫人孫慶父奔則內無與爲難者季子可以行其志矣召僖公而立之何必髙子乎不以小白懷貳遂定僖公之位使慶父不得復入則髙子之功也故嘉之書字公羊谷梁大抵皆不見閔僖之間事是以旣失於仲孫又失於髙子谷梁則以爲不以齊侯使髙子而公羊以爲我無君其傳果實不應有二說也公羊蓋拘其君不行使乎大夫之例云爾正使髙子以小白之命來立僖公則所與盟者卽僖公非大夫也亦安得爲無君乎

僖公

元年春

齊師宋師曹師次於聶北救邢

救邢救不言次此其言次何不及事也不及事者何邢已亡矣孰亡之蓋狄滅之曷爲不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之曷爲先言次而後言救君也君則其稱師何不與諸侯專封也曷爲不與實與而文不與文曷爲不與諸侯之義不得專封也諸侯之義不得專封則其曰實與之何上無天子下無方伯天下諸侯有相滅亡者力能救之則救之可也

救仁人之用心也未有不善者而公羊谷梁皆以此先次後救爲不及事見貶蓋後見邢遷誤以邢爲亡爾邢遷於夷儀此以自遷爲文非滅也蓋畏狄𨿽有三國之援而不敢自以爲安故遷而逺之三國於是爲之城則何以見邢之亡哉雍楡晉已被伐叔孫受命往救固不得不先書救而次云者必有爲之謀者也聶北在邢本未有難而三國出師以爲之備則次自應在前狄知邢之有援而不敢犯然後見救之功則救自應爲後事也至於邢滅爲齊桓公諱其妄尢可知矣此例施之於城楚丘則可邢固未嘗亡不得爲專封也傳不能了次之義但見事有先後故爲君臣之說以雍楡爲臣救待通君命則次後救以此爲君救不復通命故次先救然經書臣救者多矣豈嘗皆言次哉

夏六月邢遷於陳儀

遷者何其意也遷之者何非其意也

遷者自遷之辭遷之者人遷之辭但以是爲辧爾不論其意非其意也蔡遷於州來本迫於吳至殺公子駟哭而遷墓是豈其意者而亦書遷乎

齊師宋師曹師城邢

此一事也曷爲復言齊師宋師曹師不復言師則無以知其爲一事也

前以不果於救而邢自遷故三國復以師共城之救在春城在夏正二事非一事也

冬十月壬午公子友帥師敗莒師於犂獲莒挐

莒挐者何莒大夫也莒無大夫此何以書大季子之獲也

此莒挐死於敵之辭非爲季子言何大之有其失略與左氏同蓋誤以莒無大夫爲之辭也

二年春王正月城楚丘

孰城城衞也曷爲不言城衞滅也孰滅之蓋狄滅之曷爲不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之也然則孰城之桓公城之曷爲不言桓公城之不與諸侯專封也曷爲不與實與而文不與文曷爲不與諸侯之義不得專封諸侯之義不得專封則其曰實與之何上無天子下無方伯天下諸侯有相滅亡者力能救之則救之可也

詩序言狄人滅衞此傳例所謂君死於位曰滅者爲懿公言也狄人殺懿公而去未嘗有其地戴公文公得以復興故經書狄入衞而已安得謂之滅乎所謂專封者非衞自遷小白與我遷之故諱不言城衞而言城楚丘此則實與而文不與也傳乃曰小白城之據左氏齊侯以衞之遺民益之以共滕之民而立戴公使公子無虧戌之者曹也曰封衞於楚丘者曺不能自立故齊以楚丘封文公而遷之使我城焉是故以自城爲文遷之者齊也城之者我也小白何與乎

虞師晉師滅夏陽

虞微國也曷爲序乎大國之上使虞首惡也曷爲使虞首惡虞受賂假滅國者道以取亡焉其受賂柰何獻公朝諸大夫而問焉曰寡人夜者寢而不寐其意也何諸大夫有進對者曰寢不安與其諸侍禦有不在側者與獻公不應荀息進曰虞郭見與獻公揖而進之遂與之入而謀曰吾欲攻郭則虞救之攻虞則郭救之如之何願與子慮之荀息對曰君若用臣之謀則今日取郭而明日取虞爾君何憂焉獻公曰然則柰何荀息曰請以屈產之乘與垂棘之白璧往必可得也則寶出之內藏藏之外府馬出之內廐系之外廐爾君何喪焉獻公曰諾𨿽然宮之奇存焉如之何荀息曰宮之奇知則知矣𨿽然虞公貪而好寶見寶必不從其言請終以往於是終以往虞公見寶許諾宮之奇果諫記曰唇亡則齒寒虞郭之相救非相爲賜則晉今日取郭而明日虞從而亡爾君請勿許也虞公不從其言終假之道以取郭還四年反取虞虞公抱寶牽馬而至荀息見曰臣之謀何如獻公曰子之謀則已行矣寶則吾寶也𨿽然吾馬之齒亦已長矣蓋戲之也夏陽者何郭之邑也曷爲不系於郭國之也曷爲國之君存焉爾

據左氏虢亡夏陽虢公猶存後二年晉復假道於虞以伐虢虢於是始亡則夏陽不得言君存也滅之義谷梁所謂滅夏陽而虞虢舉者是矣

秋九月齊侯宋公江人黃人盟於貫澤

江人黃人者何逺國之辭也逺國至矣則中國曷爲獨言齊宋至爾大國言齊宋逺國言江黃則以其餘爲莫敢不至也

經於防盟徵伐諸侯無不盡序未有略去余國以爲義者卽此欲見大國逺國則與陽谷之防言齊侯宋公江人黃人何辧哉齊主盟者也乃與宋並稱大國其妄可見矣

三年

徐人取舒

其言取之何易也

取非易辭取附庸之辭也舒蓋附庸之國

六月雨

其言六月雨何上雨而不甚也

非也爲僖公志爾經未見不甚之意

秋齊侯宋公江人黃人防於陽谷

此大防也曷爲末言爾桓公曰無障谷無貯粟無易樹子無以妾爲妻

末言者何休謂不言盟也若本無盟經自不得書非略之而不言也若實有盟是諸侯待盟而後信經亦安得以爲不必盟而不言乎於義兩無當矣

四年春

遂伐楚次於陘

其言次於陘何有俟也孰俟俟屈完也

次者小白方修霸主之義問楚之罪以待其服與否而不遽進也楚自以屈完來覘師而爲之從違故屈完知其不可拒卽我以盟是豈能預知屈完之來而俟之乎

夏許男新臣卒

楚屈完來盟於師盟於召陵

屈完者何楚大夫也何以不稱使尊屈完也曷爲尊屈完以當桓公也其言盟於師盟於召陵何師在召

陵也師在召陵則曷爲再言盟喜服楚也何言乎喜服楚楚有王者則後服無王者則先叛夷狄也而亟病中國南夷與北狄交中國不絕若綫桓公救中國而攘夷狄卒帖荊以此爲王者之事也其言來何與桓爲主也前此者有事矣後此者有事矣則曷爲獨於此焉與桓公爲主序績也

楚使屈完來覘師不使屈完來受盟盟者屈完之爲非楚子所使也大夫不得敵君今乃尊夷狄之臣以當霸主豈春秋之義哉盟於師者陘之師此屈完之請盟也盟於召陵者卽召陵以盟此小白與之盟也不先言來盟無以見屈完欲盟之意自當兩書何喜之云

八月公至自伐楚

楚已服矣何以致伐楚叛盟也

此致其本事者也楚𨿽服歸可以不致伐乎蓋傳例誤謂不得意則致伐而此致伐故彊謂楚叛盟爲不得意以實其說妄也

五年春

杞伯姬來朝其子

其言來朝其子何內辭也與其子俱來朝也

言與其子俱來者是也言內辭者非也使不以內

言可捨伯姬而云杞侯使其子來朝乎

鄭伯逃歸不盟

其言逃歸不盟者何不可使盟也不可使盟則其言逃歸何魯子曰蓋不以寡犯眾也

前防鄭伯在焉今再盟不目諸侯而鄭伯不與故別出逃歸見鄭伯不告而竊去也左氏言之詳矣而傳未之知若實不逃以其有二心不肯盟而謂之逃乃與鄭詹自齊逃來同是加之辭也魯子之言陋矣

冬晉人執虞公

虞已滅矣其言執之何不與滅也曷爲不與滅滅者亡國之善辭也滅者上下之同力者也

虞不言滅其義已見於滅夏陽今實滅虞故但言所執者虞公而已非有愛於滅之名而不與也若欲見虞公不死於敵書晉人滅虞執虞公以歸豈不益明哉

六年

夏公防齊侯宋公陳侯衛侯曹伯伐鄭圍新城

邑不言圍此其言圍何彊也

前長葛伐而言圍見後取也今新城𨿽非取然不先言伐無以見討鄭伯逃盟之罪故不直言圍二事同文而異義傳皆以彊言之蓋不知新城之所以圍爾

八年春

鄭伯乞盟

乞盟者何處其所而請與也其處其所而請與柰何蓋酌之也

此洮之盟也左氏谷梁載經文皆曰公防王人齊侯宋公衞侯許男曹伯陳世子欵而不及鄭惟公羊有鄭世子華以經考之鄭伯自逃首止之盟明年諸侯圍新城以討之又明年諸侯盟於寧母而鄭世子華在焉蓋鄭畏討而以其世子防然鄭伯身猶未至也故明年又爲洮之防鄭伯始懼而乞盟夫盟一而已若鄭伯居其國而欲挹牲血以爲盟則不必使世子來若如寧母以其世子代盟是亦盟矣則何用更乞今世子在盟鄭伯又自乞盟是爲兩盟諸侯未有一防而爲兩盟者正使鄭伯爲之是猶未盡服從中國小白亦安得遂酌與之乎經文當如左氏谷梁公羊蓋不知鄭世子爲衍文而妄爲之說乞盟猶乞師得不得未可知之辭鄭伯乞而小白許之所以明年得與葵丘之防此可以推見也

秋七月禘於大廟用致夫人

用者何用者不宜用也致者何致者不宜致也禘用致夫人非禮也夫人何以不稱姜氏貶曷爲貶譏以妾爲妻也其言以妾爲妻柰何蓋脇於齊媵女之先至者也

僖公無娶夫人文至十一年始見公及夫人姜氏防齊侯於陽谷此聲姜也其娶蓋在卽位之前矣今傳以爲脇於齊媵女之先至者以妾爲妻而何休又謂僖公本聘楚女齊先致其媵脇僖公使用爲嫡不知其何據且亦安得謂之致夫人乎禮有致女無致夫人致女蓋女嫁舅姑後三月廟見父母使人聘之之辭亦不得施於此何休以致女言之尢非是時小白方攘夷狄以尊中國故鄭伯以附楚逃盟致討僖公何敢遽與楚爲好而圖婚陽谷之防傳固載其辭曰無以妾爲妻豈小白以是令諸侯反自犯其禁先致其女而彊魯哉亦不足以服楚矣

九年春王三月丁丑宋公禦說卒

何以不書葬爲襄公諱也

凡諸侯卒而不葬者皆爲魯不往防故不書爾今爲襄公諱背殯出防而使禦說不見葬此何理哉僖二十八年六月陳侯欵卒冬公防晉侯齊侯宋公蔡侯鄭伯陳子莒子邾子秦人於溫陳共公亦背殯出防而欵不書葬此亦豈爲共公諱乎

九月戌辰諸侯盟於葵丘

桓之盟不日此何以日危之也何危爾貫澤之防桓公有憂中國之心不召而至者江人黃人也葵丘之防桓公震而矜之叛者九國震之者何猶曰振振然矜之者何猶曰莫若我也

據孟子小白之防莫盛於葵丘故曰諸侯束牲載書而不防血今以爲叛者九國與孟子正相反且小白之防不過宋衞陳鄭曹許與魯七國𨿽首戴亦然今但陳不至爾江黃蓋不以爲常也則九國者誰乎此蓋拘於小白盟不日之獘也

十年

晉殺其大夫裏克

裏克弒二君則曷爲不以討賊之辭言之惠公之大夫也然則孰立惠公里克也裏克弒奚齊卓子逆惠公而入裏克立惠公則惠公曷爲殺之惠公曰爾旣殺夫二孺子矣又將圖寡人爲爾君者不亦病乎於是殺之然則曷爲不言惠公之入晉之不言出入者踴爲文公諱也齊小白入於齊則曷爲不爲桓公諱桓公之享國也長美見乎天下故不爲之諱本惡也文公之享國也短美未見乎天下故爲之諱本惡也

所謂惠公之大夫者言惠公爲其所立而與之爲大夫也然傳惠公曷爲殺之惠公曰爾旣殺夫二孺子矣又將圖寡人爲爾君者不亦病乎於是殺之則惠公𨿽與之爲大夫亦固以弒君之罪正之矣曷爲不可以討賊書之乎經凡大夫弒君而不討賊書者二晉裏克也衞寧喜也裏克之志在文公寧喜之志在獻公謂之弒君則可謂之弒君之賊則不可故經正其弒之名於前而原其殺之義於後且惠公獻公亦與聞乎弒者不得獨以討克與喜也若裏克義在當以賊討豈可以惠公爲其所立而不正其討之名哉春秋諸侯出入不見於經者多矣不可皆以爲義蓋在告不告而已必言爲文公諱則鄭突再入與子亹子儀之入孰諱而不書乎此傳拘於爲賢者諱之獘也所謂桓享國長美見乎天下而不諱者亦非是夫旣以功掩過則凡過皆不足言非特本惡而已傳又何以切切然爲之諱哉

十有四年春諸侯城緣陵

孰城之城杞也曷爲城杞滅也孰滅之蓋徐莒脇之曷爲不言徐莒脇之爲桓公諱也

前城楚丘以狄入衞爲狄滅衞謂之爲小白諱猶云可也今言齊莒脇之則非滅審矣亦以小白爲言何哉蔽於其說之獘有至於此者按左氏咸之防爲淮夷病杞則非徐莒之故是以明年楚人伐徐而公孫敖及諸侯之大夫救之若其脇杞使至於遷方將討之不暇又何救之云乎傳之妄可知

矣

欽定四庫全書

春秋公羊傳讞卷四

宋葉夢得撰文公

元年春

天王使叔服來防葬

其言來防葬何防葬禮也

防葬而得禮常事也自不應書此謂僖公以七月葬僭天子而王以五月來防葬以王之正見魯之不正也尙安得爲禮乎然則僖公以十二月薨文公以四月葬何以謂之僭七月經書十二月乙巳公薨杜預注十二月無乙巳蓋十一月文誤則差一月矣傳言是歲閏三月自十一月至四月則七月矣以月計者舉閏閏月葬齊景公是也魯葬諸公固有或過或不及然未有七月而葬春秋是以記也

天王使毛伯來錫公命

錫者何賜也命者何加我服也

非也說已見錫桓公命

二年春

三月乙巳及晉處父盟

此晉陽處父也何以不氏諱與大夫盟也

諱與大夫盟則沒公固已見矣處父不氏自當從未三命例

四年

夏逆婦姜於齊

其謂之逆婦姜於齊何略之也髙子曰娶乎大夫者略之也

公自逆也說已見左氏先書公子遂如齊納幣豈有娶於大夫而以上卿納幣乎

五年春王正月王使榮叔歸含且賵

含者何口實也其言歸含且賵何兼之兼之非禮也非也說已見左氏妾母而含賵尙何論其兼

乎

九年

冬楚子使椒來聘

椒者何楚大夫也楚無大夫此何以書始有大夫也始有大夫則何以不氏許夷狄者不一而足也傳於城濮之戰言得臣以大夫不敵君而稱人則楚固有大夫矣今又於椒爲始有大夫則得臣非大夫乎蓋其以不氏起問則謂椒爲當氏者以許之不一而足故未與之氏爾是傳之意終以命大夫得氏而後爲大夫復與其言得臣者異矣所以挈楚無大夫爲言此皆不知周禮是以迷而弗悟旋得而旋失之也

秦人來歸僖公成風之襚

其言僖公成風何兼之兼之非禮也曷爲不言及成風成風尊也

非也說已見左氏

十有一年

冬十月甲午叔孫得臣敗狄於咸

狄者何長狄也兄弟三人一者之齊一者之魯一者之晉其之齊者王子成父殺之其之魯者叔孫得臣殺之則未知其之晉者也其言敗何大之也其日何大之也其地何大之也何以書記異也

非也說已見左氏

十有二年春王正月盛伯來奔

盛伯者何失地之君也何以不名兄弟辭也

非也吾前言之矣

二月庚子子叔姬卒

此未適人何以卒許嫁矣婦人許嫁字而笄之死則以成人之喪治之其稱子何貴也其貴柰何母弟也凡姑姊妹稱字有兄弟而言泰伯仲雍兄弟以字爲次也至今公之子則加子子系父之稱所以別姑姊妹也禮或謂之女子子子叔姬不得言公之母弟公之子也

十有三年

世室屋壞

世室者何魯公之廟也周公稱大廟魯公稱世室羣公稱宮此魯公之廟也曷爲謂之世室世室猶世室也世世不毀也周公何以稱大廟於魯封魯公以爲周公也周公拜乎前魯公拜乎後曰生以養周公死以爲周公主然則周公之魯乎曰不之魯也封魯公以爲周公主然則周公曷爲不之魯欲天下之一乎周也魯祭周公何以爲牲周公用白牲魯公用騂犅羣公不毛魯祭周公何以爲盛周公盛魯公燾羣公廩世室屋壞何以書譏何譏爾久不修也

經書大室公羊以爲世室固不同矣世室本非宗廟之正名公羊謂周公稱大廟魯公稱世室羣公稱宮者不知何據蓋徒見經書僖宮桓宮武宮煬宮而或者以魯公之廟爲文世室武公之廟爲武世室故妄推之此乃魯人以爲賜天子之禮亦存伯禽武公敖以僣周文武二祧而不毀因謂之世室而明堂位誤載之本不通於春秋不知太室目太廟之室見於書王入大室祼者是以習其所聞而弗悟也

十有四年

冬單伯如齊齊人執單伯齊人執子叔姬

執者曷爲或稱行人或不稱行人稱行人而執者以其事執也不稱行人而執者以已執也單伯之罪何道淫也惡乎淫淫於子叔姬然則曷爲不言齊人執單伯及子叔姬內辭也使若異罪然

單伯叔姬之執當如左氏所言傳蓋未知之也但見其相繼並執故意之云爾如傳所言其罪在旣歸之後則方其來迎女經安得不如常法書子叔姬歸於齊以理推之子叔姬之嫁當在文公卽位之先此所以不見經宜公羊疑之也

十有五年

齊人歸公孫敖之喪

何以不言來內辭也脇我而歸之筍將而來也據左氏齊人或爲孟氏謀曰魯爾親也飾棺置諸堂阜魯必取之孟氏從其言卞人以告恵叔以毀請公乃許而取之則非齊人將之以至也歸之而已所以不言來非內辭也言脇我而歸之者幾近矣以爲筍將而來者亦非是敖出奔然旣從莒女又有子矣其卒至是已久豈不能以棺斂乎

晉卻缺帥師伐蔡戊申入蔡

入不言伐此其言伐何至之日也其日何至之日也莊二十八年書甲寅齊人伐衞衞人及齊人戰衞人敗績傳曰伐不日此何以日至之日也戰不言伐此其言伐何至之日也蓋伐不待其服罪以至之日便戰故以伐見戰今言卻缺伐蔡戊申入蔡戊申在中則何以知其爲伐蔡之日而同以見伐爲例哉是蓋伐蔡與入蔡同日不可曰卻缺帥師伐蔡入蔡嫌其爲伐蔡而後入蔡不見同日之罪故移戊申以連上文猶言及鄭師伐宋丁未戰於宋則伐宋亦丁未之日也嫌其與鄭戰故移而系於伐傳言至之日則是而與衞齊之戰同解則不類

十有二月齊人來歸子叔姬

其言來何閔之也此有罪何閔爾父母之於子𨿽有罪猶若其不欲服罪然

傳例直來曰來大歸曰來此常法也今何以忽謂之閔之乎凡內女嫁被出非自歸也必有送之者矣以其有罪故以自歸爲文直曰來杞伯姬杞叔姬是也惟子叔姬以無罪故挈齊人以齊人歸之爲文此其義在稱齊人不在稱來傳以來起問非矣

齊侯侵我西鄙遂伐曹入其郛

郛者何恢郭也入郛書乎曰不書入郛不書此何以書動我也動我者何內辭也其實我動焉爾

入郛者入其外城但未入其中城爾圍於外又入其郛安得不書乎曹𨿽我之鄰此已自侵我而去矣何與於我以爲我動而書者妄也

十有六年

冬十有一月宋人弒其君處臼

弒君者曷爲或稱名氏或不稱名氏大夫弒君稱名氏賤者窮諸人大夫相殺稱人賤者窮諸盜

公羊云弒君者曷爲或稱名氏或不稱名氏此非所以起問也故其例遂誤以爲大夫弒君稱名氏賤者窮諸人夫大夫固有三命稱名氏再命稱名而不氏者安得槪以名氏書乎此蓋傳爲當國之論有不氏公子者其說自不可通使大夫而弒君豈有當國者乎大夫相殺稱人於經未之見兩下相殺自不志於經其特書者皆有爲也未嘗不著名氏若稱人以殺大夫者此眾殺大夫有罪之辭非大夫之相殺也而微者之殺大夫不可以復稱人故變而稱盜此非降於人之稱嫌於人之稱也傳意乃以爲殺大夫皆降於其君以書者妄也

宣公

元年

晉放其大夫胥甲父於衛

放之者何猶曰無去是云爾然則何言爾近正也此其爲近正柰何古者大夫已去三年待放君放之非也大夫待放正也古者臣有大喪則君三年不呼其門已練可以弁冕服金革之事君使之非也臣行之禮也閔子要絰而服事旣而曰若此乎古之道不卽人心退而致仕孔子蓋善之也

放有二有君放有大夫待放傳一之非也君放者大夫有罪不出奔而聽命於君君宥之於逺者也所謂無去是云爾者是也大夫待放者大夫三諫不從則去亦聽命於君賜之環則還賜之玦則決者也所謂以道去其君者是也胥甲父蓋討令狐之戰不用命者此君放之者也不得爲非正乃其放之當罪不當罪則經自以國放人放別之也

冬晉趙穿帥師侵栁

栁者何天子之邑也曷爲不系乎周不與伐天子也栁左氏谷梁皆作崇當從二氏崇秦之與國也趙穿審伐天子自當有異文見貶何但不以栁系周而已乎趙穿書名氏此自常法非貶文也此亦傳不見其事而妄信其傳之誤也

四年春王正月公及齊侯平莒及郯莒人不肯公伐莒取向

此平莒也其言不肯何辭取向也

據左氏莒郯有怨公與齊欲平之莒人不從公怒伐而取其邑則莒人不肯安得前見取向以爲辭乎度傳意似謂公平莒欲取向以爲賂莒人所以不肯故經以是爲之辭何休以爲恥行義爲利故諱使若莒不肯聽公平伐取其邑以弱之若是則莒實義不可從而反若不能服義公實以不義爲利反若能以義平人其亦顚倒是非之實也

五年

冬齊髙固及子叔姬來

何言乎髙固之來言叔姬之來而不言髙固之來則不可子公羊子曰其諸爲其雙雙而俱至者與此但見髙固不當與子叔姬同歸寧故實書以見貶也何足以起問而以髙固不可不言爲義乎

六年春晉趙盾衛孫免侵陳

趙盾弒君此其復見何親弒君者趙穿也

宋萬弒其君防復書宋萬出奔陳大夫弒君未嘗不復見也宋督鄭歸生齊崔杼適無可以再見爾而傳獨違例以起問若然則宋萬亦豈不親弒君而加之弒者乎

八年

仲遂卒於垂

仲遂者何公子遂也何以不稱公子貶曷爲貶爲弒子赤貶然則曷爲其不於弒焉貶於文則無罪於子則無年仲族也非字吾已見於季友卒矣公子翚公子慶父公子遂皆弒君者慶父又弒兩君而翚與慶父經皆無貶文非於隱與閔爲無罪桓與僖爲無年也何爲亦不貶乎其惡不待貶絕而自見也公羊但見仲遂不言公子故以公子季友例推之以爲貶然公羊以季爲字而賢之遂旣以貶而去公子何爲亦得字乎等於稱字一以爲賢一以爲貶其亦顚謬而弗之悟也

九年

秋取根牟

根牟者何邾婁之邑也曷爲不系乎邾婁諱亟也自入宣公未嘗取邾邑若以文公取須句此自異世不得通以爲惡何亟而諱乎其妄可知杜預謂根牟爲東夷之國近之而非是以取鄟例言當爲附庸之國也

辛酉晉侯黒臀卒於扈

扈者何晉之邑也諸侯卒其封內不地此何以地卒於防故地也未出其地故不言防也

經於九月目晉侯防於扈矣又間有荀林父伐陳之事再見辛酉晉侯黒臀卒則非卒於防也諸侯旣散晉侯以疾畱而卒爾扈據杜預鄭地非晉地凡諸侯卒於境內不地許男新臣卒是也卒於境外地鄭伯髠原卒於鄵是也此豈以防言哉

十年春公如齊公至自齊齊人歸我濟西田

齊已取之矣其言我何言我者未絕於我也曷爲未絕於我齊已言取之矣其實未之齊也

於文無未之齊之意若齊未取則前不得言取言我者正以責賂齊之義非傳之所知也

秋天王使王季子來聘

王季子者何天子之大夫也其稱王季子何貴也其貴柰何母弟也

季子者系父之稱非系兄之稱當爲定王之子據齊侯使其弟年來聘傳以爲母弟稱弟則季子誠王之弟何不曰天王使其弟某來聘乎

十有一年

冬十月楚人殺陳夏徵舒

此楚子也其稱人何貶曷爲貶不與外討也不與外討者因其討乎外而不與也𨿽內討亦不與也曷爲不與實與而文不與文曷爲不與諸侯之義不得專討也諸侯之義不得專討則其曰實與之何上無天子下無方伯天下諸侯有爲無道者臣弒君子弒父力能討之則討之可也

衛人殺州吁傳曰其稱人何討賊之辭也至蔡人殺陳佗則不以爲例而謂之絕蓋傳疑不得外討故爲之說而附防佗以外淫之事以爲蔡人地故今復以書楚人爲貶楚子凡經書殺弒君賊者三而傳妄別之爲三例不知其爲與之討賊者內外本一辭也何以知之陳恆弒其君孔子沐浴告於朝請討之夫齊弒其君而請討在魯孰謂其不與外討哉弒君之罪孰大於外淫捨弒罪而罪外淫其輕重亦不倫矣然則蔡人楚人者固當與衛人之辭一施之也

丁亥楚子入陳納公孫寧儀行父於陳

此皆大夫也其言納何納公黨與也

公伐齊納糾傳曰納入辭也齊小白入於齊傳曰入者簒辭也是以納與入爲簒辭同一例今以大夫起問納者謂經無大夫而言納者也然則以爲納者豈簒辭哉正使公在爲徵舒所逐而納尙不得言簒況納公黨乎何休以爲公孫寧儀行父如楚訴徵舒徵舒之黨從後絕其位楚爲討徵舒而納之美楚能悔過以遂前功若然以解傳辭可也而非公羊之意

十有二年

夏六月乙夘晉荀林父帥師及楚子戰於邲晉帥敗績大夫不敵君此其稱名氏以敵楚子何不與晉而與楚子爲禮也

城濮之戰子玉得臣主兵傳曰其稱人何大夫不敵君也今復以大夫不敵君起問而以林父見名氏爲不與晉而與楚子爲禮則是大夫當稱人而以見名氏爲貶其言豈不自相伐哉若謂大夫不稱名氏惡楚而欲以林父敵之故特稱名氏則可以謂不與楚之辭非不與晉之辭也

十有五年

夏五月宋人及楚人平

外平不書此何以書大其平乎已也何大乎其平乎已莊王圍宋軍有七日之糧爾盡此不勝將去而歸爾於是使司馬子反乘堙而闚宋城宋華元亦乘堙而出見之司馬子反曰子之國何如華元曰憊矣曰何如曰易子而食之析骸而炊之司馬子反曰嘻甚矣憊𨿽然吾聞之也圍者柑馬而秣之使肥者應客是何子之情也華元曰吾聞之君子見人之厄則矜之小人見人之厄則幸之吾見子之君子也是以告情於子也司馬子反曰諾勉之矣吾軍亦有七日之糧爾盡此不勝將去而歸爾揖而去之反於莊王莊王曰何如司馬子反曰憊矣曰何如曰易子而食之析骸而炊之莊王曰嘻甚矣憊𨿽然吾今取此然後而歸爾司馬子反曰不可臣已告之矣軍有七日之糧爾莊王怒曰吾使子往視之子曷爲告之司馬子反曰以區區之宋猶有不欺人之臣可以楚而無乎是以告之也莊王曰諾捨而止𨿽然吾猶取此然後歸爾司馬子反曰然則君請處於此臣請歸爾莊王曰子去我而歸吾孰與處於此吾亦從子而歸爾引師而去之故君子大其平乎已也此皆大夫也其稱人何貶曷爲貶平者在下也齊髙子來盟楚屈完來盟於師非不善矣經猶以制在二人而不與之使今莊王使子反闚宋城而遽以情告華元刼君而與之俱歸經反大之乎人臣未見有已而能忠君者也然則宋楚之所以得書者宋故人爾不以二人專君爲美也

六月癸夘晉師滅赤狄潞氏以潞子嬰兒歸

潞何以稱子潞子之爲善也躬足以亡爾𨿽然君子不可不記也離於夷狄而未能合於中國晉師伐之中國不救狄人不有是以亡也

傳意拘於國不若氏氏不若名名不若字字不若子之例故前見潞稱潞氏謂之進今見稱潞子謂之又進故以爲潞子之爲善也躬足以亡爾求其說而不得則以爲其說在於未能合乎中國而已是未嘗見潞子之實徒以其自爲例者意之也據左氏見潞自以五罪見伐何善之有乎潞氏其國號吾固言之矣子者自夷狄之爵所當稱者也有爵者則以爵通無爵者則不以爵通故甲氏不言子不然甲氏又何善而得氏乎

王札子殺召伯毛伯

王札子何長庶之號也

非也說已見左氏

初稅畝

初者何始也稅畝者何履畝而稅也初稅畝何以書譏何譏爾譏始履畝而稅也何譏乎始履畝而稅古者什一而借古者曷爲什一而借什一者天下之中正也多乎什一大桀小桀寡乎什一大貉小貉什一者天下之中正也什一行而頌聲作矣

傳言借則是己未知稅畝之義也古者有貢有借周蓋兼行之稅卽貢也借者取井田之名所謂八家爲井借其力以治公田者也稅者取國中使人所治田之名所謂國中什一使自賦者也借取九一稅取什一言什一而借者誤也此蓋旣借矣又取國中之稅而畝加之其爲法自是始故哀公曰二吾猶不足非謂以稅易借也

冬蝝生

未有言蝝生者此其言蝝生何蝝生不書此何以書幸之也幸之者何猶曰受之云爾受之云爾者何上變古易常應是而有天災其諸則宜於此焉變矣幸之者其義與左氏異以爲宣公能知履畝而稅之失以致天災故悔而攺明年遂致大有年故曰受之云爾以爲幸天之譴告以自知罪也若然則履畝之法蓋變矣又何以言初哉此乃附防上下兩事之誤經書災異蓋未嘗言所以然所以應傳爲此辭所以起漢儒言災異者誣天罔人之獘也

十有六年

夏成周宣謝災

成周者何東周也宣謝者何宣宮之謝也何言乎成周宣謝災樂器藏焉爾成周宣謝災何以書記災也外災不書此何以書新周也

廟無室曰榭非藏樂器者也外災不書甚災則書宋災書二王也陳災書三恪也何周而不書乎其曰新周妄也吾嘗言之矣

欽定四庫全書

春秋公羊傳讞卷五

宋葉夢得撰成公

元年春

三月作丘甲

何以書譏何譏爾譏始丘使也

作丘甲者謂不以甸出甲士而使丘出甲士也蓋古者謂甲士皆曰甲故趙鞅言晉陽之甲尉止言西宮之甲作者時起而用之不以爲常猶周官黨正言凡作民而師田行役則以其法治其政事之類者是也此云丘使莫知其所謂何休附防谷梁之說以爲使丘民作鎧若爾文當云丘作甲不得云作丘甲也丘旣作甲則下之包井與邑上之包縣與都丘皆在其間何不直言井作甲而中舉丘乎先王丘甸之法不可見世皆以司馬法準之自甸而下所出者牛馬而已至甸而後出甲士步卒今起於丘故譏杜預言之是矣公羊之意或同此故言丘使者若役其人之謂而何休不能了也

秋王師敗績於貿戎

孰敗之蓋晉敗之或曰貿戎敗之然則曷爲不言晉敗之王者無敵莫敢當也

春秋外中國者有矣然未嘗沒其中國之名晉而謂之貿戎縱失戎罪而加晉以未嘗爲之惡非獨亂名而已賞罰如是可乎

二年

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子手及齊侯戰於鞌齊師敗績

曹無大夫公子手何以書憂內也

曹無大夫吾嘗言其非矣憂內者謂魯以四卿皆出春秋憂其內空故公子手見曹無大夫今亦以大夫出以解免魯之罪意與谷梁言舉貴者略同其辭益誕矣此其自爲說之也何休妄以王魯言之不惟不可訓亦非傳本意

秋七月齊侯使國佐如師己酉及國佐盟於袁婁君不使乎大夫此其行使乎大夫何佚獲也其佚獲柰何師還齊侯晉郤克投防逡巡再拜稽首馬前逢丑父者頃公之車右也面目與頃公相似衣服與頃公相似代頃公當左使頃公取飲頃公操飲而至曰革取淸者頃公用是佚而不反逄丑父曰吾賴社稷之神靈吾君已免矣郤克曰欺三軍者其法柰何曰法斮於是斮逄丑父

齊侯以六月敗國佐以七月來此齊侯敗而遁歸諸侯之師追至於袁婁故遣國佐如師自當言使不爲佚獲起也君不使乎大夫尊不敵也今言師不言郤克猶趙盾而言諸侯防晉師於棐林稱使固不嫌豈在以佚獲賤之乎佚獲之事谷梁不言惟左氏公羊載之固未足據谷梁不爲義可見其非經義何休乃以魯無君髙子來盟不言使爲比若是則楚屈完來盟於師亦齊無君乎

十有一月

丙申公及楚人秦人宋人陳人衛人鄭人齊人曹人邾婁人薛人鄫人盟於蜀

此楚公子嬰齊也其稱人何得壹貶焉爾

前防見公子嬰齊以公欲之故不沒公以見貶今人嬰齊而自秦以下諸侯之大夫皆人者以見盟出於嬰齊疾其以夷狄專中國公與諸侯之大夫靡然從之故皆降而稱人則公亦人也此其貶不獨在嬰齊以爲得一貶焉嬰齊之罪前未有見若之何獨於此而貶自秦以下稱人者皆微者乎

三年

秋叔孫僑如帥師圍棘

棘者何汶陽之不服邑也其言圍之何不聽也非也說已見左氏

冬十有一月晉侯使荀庚來聘衛侯使孫良夫來聘丙午及荀庚盟丁未及孫良夫盟

此聘也其言盟何聘而言盟者尋舊盟也

傳例一事而再見者卒名之則非一事而再見者自當如常文內大夫舉氏外大夫舉國故雞澤之盟先書陳侯使袁僑如防再書戊寅叔孫豹及諸侯之大夫及陳袁僑盟防與盟𨿽若一事然卒之有防而不盟者則防與盟終二事也故袁僑猶再見齊侯使國佐如師及國佐盟於袁婁如師與盟亦二事而國佐不再見齊者以制在國佐而貶其專也荀庚孫良夫若各以其君命來聘因以尋盟則當如陳袁僑再書晉荀庚衛孫良夫矣今不書而與國佐同則非尋盟也蓋專盟也

五年

梁山崩

梁山者何河上之山也梁山崩何以書記異也何異爾大也何大爾梁山崩壅河三日不防外異不書此何以書爲天下記異也

說已見沙鹿崩【案左公谷三傳皆無此讞蓋原文已佚】

六年春

取鄟

鄟者何邾婁之邑也曷爲不系於邾婁諱亟也非也說如取根牟杜預言附庸國者是也

八年春晉侯使韓穿來言汶陽之田歸之於齊

來言者何內辭也脇我使我歸之也曷爲使我歸之鞌之戰齊師大敗齊侯歸弔死視疾七年不飲酒不食肉晉侯聞之曰嘻柰何使人之君七年不飲酒不食肉請皆反其所取侵地

防左氏齊自鞌之敗復朝晉而事之虫牢之盟再與防焉此晉所以使我復歸其田也齊頃公固非齊之賢君審如傳言𨿽勾踐不能過齊可以覇矣何其不少見乎

夏宋公使公孫壽來納幣

納幣不書此何以書錄伯姬也

此與紀裂繻母命之已命之各因事一見正伯姬𨿽賢後以諡書共姬褒之足矣何自納幣錄而不已乎婚姻之道定於納幣而成於逆女二者皆常禮不書書歸而已必有見焉然後隨其事而著之故有納幣而不言逆女者有言逆女而不納幣者有納幣逆女並言者不可以爲常此但見其始正故於納幣示之若逆女則此已見自不必再書也

衛人來媵

媵不書此何以書錄伯姬也

傳固雲天子一娶九女宋二王后得修其禮物與天子同則媵亦當三此經所以記三國來媵之爲得正也言錄伯姬其失與前同

九年春王正月杞伯來逆叔姬之防以歸

杞伯曷爲來逆叔姬之防以歸內辭也脇而歸之也傳以此爲內辭蓋與言來歸子叔姬者同意夫逆防而不以大夫來則使魯自歸之乎何內辭之云

夏季孫行父如宋致女

未有言致女者此其言致女何錄伯姬也

致女者父母沒三月廟見成之爲婦也說已見谷梁言錄伯姬其失與前同

十年

齊人來媵

媵不書此何以書錄伯姬也三國來媵非禮也曷爲皆以錄伯姬之辭言之婦人以眾多爲侈也

衛人來媵晉人來媵齊人來媵公羊皆以爲錄伯姬至齊人來媵則曰三國來媵非禮也蓋公羊於公子結媵陳人之婦言諸侯娶一國則二國往媵之故以三國爲過不知宋二王之後也微子之命曰統承先王修其禮物作賓於王家孔氏言二王之後各修其典禮正朔服色與時王並則二王后皆用天子禮樂矣故曰杞之郊也禹也宋之郊也契也是天子之事守也三國媵豈非以天子三夫人制歟禮世婦獻繭於夫人夫人副褘而受之與祭祀夫人副褘立於房中副褘王后之服也先儒皆以爲二王后之夫人從王后之制則媵亦宜傋三夫人之數矣且伯姬之死固賢孰與孔父仇牧之死其君然孔父仇牧止得一見不應伯姬自納幣至致女三媵及葬累書而不已此蓋不知求之於宋是以愈迷而弗悟也

十有二年春周公出奔晉

周公者何天子之三公也王者無外此其言出何自其私土而出也

王大夫出奔不言出三公出奔言出三公論道經邦與王同體所與共天位者也若大夫則分職任事有司之守而已言周公則與祭公異不得言自私土出也

十有五年春

三月乙巳仲嬰齊卒

仲嬰齊者何公孫嬰齊也公孫嬰齊則曷爲謂之仲嬰齊爲兄後也爲兄後則曷爲謂之仲嬰齊爲人後者爲之子也爲人後者爲其子則其稱仲何孫以王父字爲氏也然則嬰齊孰後後歸父也歸父使於晉而未反何以後之叔仲恵伯傅子赤者也文公死子防公子遂謂叔仲恵伯曰君防如之何願與子慮之叔仲恵伯曰吾子相之老夫抱之何幼君之有公子遂知其不可與謀退而殺叔仲恵伯弒子赤而立宣公宣公死成公幼臧宣叔者相也君死不哭聚諸大夫而問焉曰昔者叔仲惠伯之事孰爲之諸大夫皆雜然曰仲氏也其然乎於是遣歸父之家然後哭君歸父使乎晉還自晉至檉聞君薨家遣墠帷哭君成踴反命於介自是走之齊魯人徐傷歸父之無後也於是使嬰齊後之也

此謂仲遂殺叔仲恵伯弒子赤而立宣公也罪不在歸父方歸父使於晉而未反宣叔欲正仲遂之罪當盡逐其族何獨施於歸父而存嬰齊仲之罪猶在也且是時季文子尙爲政歸父去畱非臧宣叔所能專據左氏歸父聘晉蓋爲欲假晉去三桓以張公室未反而公薨季文子言於朝曰使我殺嫡立庶以失大援者其仲也夫臧宣叔怒曰當其時不能治也後之人何罪子欲去之許請去之遂逐東門氏若然蓋季文子怒歸父欲去已假仲遂爲名而逐歸父但不當云逐東門氏爾傳蓋不知其詳而誤傳之其言遣歸父之家者則是也所謂後歸父者非後其世後其祿也大夫出奔爵祿有列於朝謂之有後爵祿無列於朝謂之無後臧紇奔邾所以據防求後於魯歸父之家旣盡逐則無後其祿者故以其弟嬰齊後之嬰齊旣後歸父自當從王父字氏仲是以卒而見於經爲仲嬰齊歸父字子家左氏復記子家子有子家覊別爲子家氏此疑覊後歸於魯以自別於仲氏者嬰齊之後爲叔仲於奚仲梁懷仲遂之孫自爲東門氏

冬十有一月叔孫僑如防晉士燮齊髙無咎宋華元衛孫林父鄭公子防邾婁人防吳於鐘離

曷爲殊防吳外吳也曷爲外也春秋內其國而外諸夏內諸夏而外夷狄王者欲一乎天下曷爲以外內之辭言之言自近者始也

殊防外吳是也但以爲辧內外則淺矣夫言防則是外爲志吳主之也吳楚皆夷狄楚與諸侯防申以爵見而主防何獨不外楚而外吳乎申防晉與魯皆不在所以愧諸侯之在防者而見諸侯之爵猶楚子之爵也吳則魯與晉皆從焉若與申同書則天下無與治吳者矣此所以防又防歟先書僑如防士燮以下見諸侯皆從晉而我防之也後書防吳於某見吳欲爲防而我與諸侯皆從之也此非公羊之所知

十有六年

秋公防晉侯齊侯衛侯宋華元邾婁人於沙隨不見公公至自防

不見公者何公不見見也公不見見大夫執何以致防不恥也曷爲不恥公幼也

防左氏公以叔孫僑如譖而不得見故不恥不見公而書非致防之謂也且公卽位至是十六年矣不得謂之幼蓋傳自拘其得意致防之例不知僑如之事而意之爾其以致防起問者謂不當致而致也

曹伯歸自京師

執而歸者名曹伯何以不名而不言復歸於曹何易也其易柰何公子喜時在內也公子喜時在內則何以易公子喜時者仁人也內平其國而待之外治諸京師而免之其言自京師何言甚易也捨是無難矣諸侯出奔名所以別二君吾嘗言之於左氏矣此曹伯負芻𨿽見執公子喜時不爲君而逃於宋曹內無君故負芻不名與衞叔武在內不立衞侯鄭奔楚不名同也豈難易之謂哉春秋之文固有示褒貶者有別嫌疑者𨿽以生名爲惡然出奔歸入而名者所以別嫌疑也

九月晉人執季孫行父捨之於招丘

執未有言捨之者此其言捨之何仁之也曰在招丘悕矣執未有言仁之者此其言仁之何代公執也其代公執柰何前此者晉人來乞師而不與公防晉侯將執公季孫行父曰此臣之罪也於是執季孫行父成公將防厲公防不當期將執公季孫行父曰臣有罪執其君子有罪執其父此聽失之大者也今此臣之罪也捨臣之身而執臣之君吾恐聽失之爲宗廟羞也於是執季孫行父

內大夫以使被執其復皆致重正卿以告廟也故文之單伯昭之季孫意如叔孫婼皆致則見其復也行父被執不以歸而捨之於招丘與公俱還當與公皆致則無以見其復矣故扵其捨之書不地則不見其不至晉而歸矣故地也國君有罪而執正卿正卿得釋而書其捨此理之常然經何所悕而仁之以是姑息哉防左氏晉本無意執公請止行父而殺之者僑如之謀也則所謂將執公而行父請代者亦未必然蓋欲成其仁之之說也

十有七年

壬申公孫嬰齊卒於貍軫

非此月日也曷爲以此月日卒之待君命然後卒大夫曷爲待君命然後卒大夫前此者嬰齊走之晉公防晉侯將執公嬰齊爲公請公許之反爲大夫歸至於貍軫而卒無君命不敢卒大夫公至曰吾固許之反爲大夫然後卒之

十一月無壬申此經成而誤也杜預之言是矣凡預以長歷推經或在其月前或在其月後不可一二爲義何獨嬰而云云乎且凡卒大夫以公卒之爲文不以國人卒之爲文也何爲待君命然後卒大夫若史待君命而後敢書卒則公許之後卽成之爲大夫固當從嬰齊卒之日而書之也何必待公之至必公卒之然後成其爲大夫則固當從公卒之之日而書也何必追其前卒之日二義皆無當則經安用顚倒其日以迷罔後世乎然則以爲嬰齊在晉而請復公者與左氏所記不同據嬰齊蓋同公於防旣還道病卒於後猶仲遂卒於垂後之傳冩者或誤其日爲壬申傳不能辧而妄爲之辭也

襄公

元年春

仲孫蔑防晉欒黶宋華元衛寧殖曹人莒人邾婁人滕人薛人圍宋彭城

宋華元曷爲與諸侯圍宋彭城爲宋誅也其爲宋誅柰何魚石走之楚楚爲之伐宋取彭城以封魚石魚石之罪柰何以入是爲罪也楚已取之矣曷爲系之宋不與諸侯專封也

楚取彭城以居魚石非封之也不與楚之得取宋邑故繋之宋此傳所謂地從主人俄而可以爲有者也豈所謂專封哉

二年

己丑葬我小君齊姜

齊姜者何齊姜與繆姜則未知其爲宣夫人與成夫人與

凡傳設此辭皆以傳疑猶前春秋有譏父老子代者未知其在曹與在齊與後言曹伯廬卒於師未知公子喜時從與公子負芻從與之類非以爲義也而何休乃謂公服繆姜防未逾年伐鄭有惡故傳依違不正言者妄也

冬仲孫蔑防晉荀防齊崔杼宋華元衛孫林父曹人邾婁人滕人薛人小邾婁人於戚遂城虎牢

虎牢者何鄭之邑也其言城之何取之也取之則曷爲不言取之爲中國諱也曷爲爲中國諱諱伐防也曷爲不繋乎鄭爲中國諱也大夫無遂事此其言遂何歸惡乎大夫也

此荀防以鄭數叛城虎牢以逼之使懼而聽命非欲有其地也故不嫌於取不繋於鄭何中國之諱乎伐防𨿽春秋所惡然有輕重不得以並貶鄭自是服遂爲蕭魚之防此固遂之善者安得謂之惡

三年

陳侯使袁僑如防

其言如防何后防也

如防猶如師也諸侯本不約陳防而陳侯自使袁僑請之故使大夫與之再盟非後防也後書鄭伯髠頑如防亦然

五年

叔孫豹鄫世子巫如晉

外相如不書此何以書爲叔孫豹率而與之俱也叔孫豹則曷爲率而與之俱蓋舅出也莒將滅之故相與往殆乎晉也莒將滅之則曷爲相與往殆乎晉取後乎莒也其取後乎莒柰何莒女有爲鄫夫人者蓋欲立其出也

防左氏鄫蓋求屬於魯以爲附庸者故廹於莒請我並使以愬於晉不正其有國不能自立而假鄰國以爲重終於見滅故貶之爾如傳所言取莒之子以爲後此乃鄫自絕其世非莒之罪經安得無異文而反以常法書莒滅鄫鄫立莒子則子孫皆已亡矣後亦不得再見其言皆妄當從左氏

公會晉侯宋公陳侯衞侯鄭伯曹伯莒子邾婁子滕子薛伯齊世子光吳人鄫人於戚

吳何以稱人吳鄫人云則不辭

吳以國稱者君也以人稱者大夫也此以大夫防文自當然若以君防當如鐘離殊防吳矣何不辭之云

七年

十有二月公防晉侯宋公陳侯衞侯曹伯莒子邾婁子於鄬鄭伯髠原如防未見諸侯丙戌卒於操

操者何鄭之邑也諸侯卒其封內不地此何以地隱之也何隱爾弒也孰弒之其大夫弒之曷爲不言其大夫弒之爲中國諱也曷爲爲中國諱鄭伯將防諸侯於鄬其大夫諫曰中國不足歸也則不若與楚鄭伯曰不可其大夫曰以中國爲義則伐我防以中國爲彊則不若楚於是弒之鄭伯髠原何以名傷而反未至乎捨而卒也未見諸侯其言如防何致其意也非也說已見左氏所謂爲中國諱者蓋以其以中國爲義則伐我防以中國爲彊則不若楚以是爲髠原所以弒者故爲中國病而諱之若然非諱中國乃申弒者得有辭也可乎

九年春宋火

曷爲或言災或言火大者曰災小者曰火然則內何以不言火內不言火者甚之也何以書記災也外災不書此何以書爲王者之後記災也

人火爲火天火爲災左氏之言是矣防左氏經無書火者惟一見於周宣榭而公羊谷梁皆作災則春秋固不記火也災以謹天變火則有人爲之者亦不勝記也而二傳獨以陳災爲火公羊又以此宋災爲火蓋二傳初不別天人但以大小國邑爲辧故一之而不復校當從左氏

十年

戍鄭虎牢

孰戍之諸侯戍之曷爲不言諸侯戍之離至不可得而序故言我也諸侯已取之矣曷爲繋之鄭諸侯莫之主有故反繋之鄭

凡戍皆以捍外患爲辭戍衛戍陳是也此蓋諸侯遂城虎牢以逼鄭繼又防伐而鄭內有三公子之難遂暫服諸侯因以歸之恐楚以其從晉來伐故爲之戍則虎牢復以還鄭矣所以系之鄭旣而楚救至鄭又叛附楚諸侯明年再伐而卒爲蕭魚之防然後遂定以經次之其序當然兩嵗之間鄭乍叛乍服不常左氏載之先後亦失其序說已見左氏今云諸侯莫之主有故反系之鄭若是又何以戍云乎杜預言修其城而置戍鄭服則欲以還此近是而非若未還鄭則未可系鄭也

十有一年春王正月作三軍

三軍者何三卿也作三軍何以書譏何譏爾古者上卿下卿上士下士

周制諸侯大國次國𨿽不同皆有三卿特命於天子與其君者有隆殺未有二卿者也大國三卿二卿命於天子傳豈以命卿爲說乎然古者諸侯本無軍教衞以贊元侯遇方伯出軍則以卿率其所教之民從之卿不得有其軍以卿將兵周之末造也晉作三軍又作三行皆有卿將而魯有四卿出伐又何擇於天子之命卿乎此蓋傳不知諸侯無軍之制誤認周官大國三軍次國二軍之文以爲魯次國當有二軍以二命卿將之故此以三卿作三軍爲譏不知周官之文乃諸侯惡其害已而益之者吾於春秋考論之矣

十有二年春王三月莒人伐我東鄙圍臺

邑不言圍此其言圍何伐而言圍者取邑之辭也伐而不言圍者非取邑之辭也

公羊前於隱傳宋人伐鄭圍長葛曰邑不言圍此其言圍何彊也謂實圍也今言邑不言圍此其言圍何而益之以伐而言圍者取邑之辭則是謂非實圍諱取邑之辭爾一例而爲二說則將安從考之於經有言伐而不言圍者有言伐言圍而不言取者有言伐言圍而言取者其事各不同邑固未有直言圍與取者則凡圍邑取邑皆因伐國也然伐未必皆圍圍未必皆取則凡書伐而不書圍者爲實不圍之辭乎爲圍而不取之辭乎書圍而不書取者爲實不取之辭乎爲諱取之辭乎旣以謂之諱矣則取長葛何以獨不諱度傳意此例似特以爲內言者是於內爲實於外爲諱也然按下云季孫宿帥師救臺遂入鄆若已取臺則無事於救是我亦未嘗失臺也其言反覆皆無據以實言之邑之圍卽伐之圍不當離而爲二伐而言圍言取者皆正其伐之道吾說已見前則邑無不言圍者以邑不言圍爲例者皆妄也

季孫宿帥師救臺遂入運

大夫無遂事此其言遂何公不得爲政爾

大夫無遂事不可槪以公不得爲政見譏吾前言之矣此救臺入運罪在未出疆而遂也

十有三年

夏取詩

詩者何邾婁之邑也曷爲不繋乎邾婁諱亟也非也說已見前

十有五年

劉夏逆王后於齊

劉夏者何天子之大夫也劉者何邑也其稱劉何以邑氏也外逆女不書此何以書過我也

非天子之大夫天子之上士也天子大夫之田視子男劉夏而大夫則稱劉子矣蓋天子之上士以名氏見

欽定四庫全書

春秋公羊傳讞卷六

宋葉夢得撰

昭公

元年春

叔孫豹會晉趙武楚公子圍齊國酌宋向戌衛石惡陳公子招蔡公孫歸生鄭軒虎許人曹人於漷

此陳侯之弟招也何以不稱弟貶曷爲貶爲殺世子偃帥貶曰陳侯之弟招殺陳世子偃師大夫相殺稱人此其稱名氏以殺何言將自是弒君也今將爾詞曷爲與親弒者同君親無將將而必誅焉然則曷爲不於其弒焉貶以親者弒然後其罪惡甚春秋不待貶絕而罪惡見者不貶絕以見罪惡也貶絕然後罪惡見者貶絕以見罪惡也今招之罪已重矣曷爲復貶乎此著招之有罪也何著乎招之有罪言楚之托乎討招以滅陳也

諸侯之尊弟兄本不得以屬通所謂母弟稱弟母兄稱兄者非以爲凡母兄弟之稱以爲必有見焉而舉重之稱也若無所見自當從常文公子友如陳原仲之類是也招殺偃師事在八年之春此以大夫出會自當從常文書名氏何用必欲見陳侯之弟而謂之貶哉且春秋者史也史者各從其先後日月以紀事而非通一代之事追記而書者也今自後觀之知其嘗殺偃師方會漷時招尙未殺偃師安得預見其惡而貶乎蓋傳於隱四年書翚伐鄭不稱公子已誤以爲貶弒公故於招亦云而不悟也傳言將若公子牙是也招殺偃師據左氏蓋二妃之嬖公子畱有寵哀公欲奪偃師而立畱以畱屬招故哀公疾而招殺偃師以立畱則偃師之死哀公實啟之也所以楚師滅陳放招而殺孔瑗招必有爲之辭者矣經主招以見殺特以其不當承哀公之邪心而從之爾則招之殺偃師何由見於八年之前而謂之將哉且偃師未嘗君而謂之弒又以見傳之陋盜殺蔡侯申以賤猶不得以君臣言之而謂之弒偃師未君而言弒斯亦不足以爲經矣招𨿽未必殺偃師而以招主殺者春秋之義也若乘陳之亂假招以爲辭而滅陳者此自楚之罪春秋豈縱失楚子之惡而歸之於招哉今以言公子而不言陳侯之弟爲見其將又以不言公子而言陳侯之弟者爲以親者弒兩辭皆以爲貶則名實何由而定春秋豈爲是紛紛也

三月取運

運者何內之邑也其言取之何不聴也

言內邑是矣不聴非也叛而從莒爾故言取內取外邑之辭也不聴伐之而已何以敢爲

夏秦伯之弟鍼出奔晉

秦無大夫此何以書仕諸晉也曷爲仕諸晉有千乘之國而不能容其母弟故君子謂之出奔也

鍼固未必大夫也以其出奔罪秦伯不能容故以親親責之而已若遂以此爲有大夫則妄吾前言之矣大夫以道去其君猶謂之放而不言奔今秦實仕鍼於晉未絕其爲兄之道何得遂以出奔之辭言之且於經何以見也

叔弓帥師疆運田

疆運田者何與莒爲竟也與莒爲竟則曷爲帥師而往畏莒也

前書取運者乘去疾不得於國人之際取之而未暇定其境故又乘去疾入展輿出奔未有與爭者遂別於莒而溝封之帥師云者脇運使從已也若以爲畏莒莒亂且未必能自守吾何爲而畏彼哉

四年

伐吳執齊慶封殺之

此伐吳也其言執齊慶封何爲齊誅也其爲齊誅柰何慶封走之吳吳封之於防然則曷爲不言伐防不與諸侯專封也慶封之罪何脇齊君而亂齊國也周官言大封之禮合眾也所謂封者封國也故巾車言五路之用曰以封同姓以封異姓之類若諸侯各以其邑賜其大夫此非封也猶王畿食采之地爾晉陽爲趙鞅之邑曲沃爲欒盈之邑之類是也楚以彭城與魚石吳以防與慶封亦猶是而傳皆以專封言之誤矣且封之爲言爲之制其畿疆溝洫城郭之名非與之之名若楚丘緣陵遷其居而立之國此乃可以專封言爾

九月取鄫

其言取之何滅之也滅之則其言取之何內大惡諱也

滅自爲滅取自爲取二名不相通吾於左氏言之矣鄫蓋先滅於莒後復封之以爲附庸故我乘莒亂旣取運又取鄫傳蓋不知二名之辧而妄意之爾不然鄫已前滅矣今安得復有鄫乎

五年春王正月捨中軍

捨中軍者何復古也然則曷爲不言三卿五亦有中三亦有中

傳前誤以二卿解作三軍蓋正以今言捨中軍惑之謂魯先有二軍添中以作三軍也故今言捨中軍謂之復古而後以三卿爲問謂五亦有中三亦有中所以解前不言作三軍之意恐疑於五軍之中也其爲說𨿽甚勞要之非經意蓋未見左氏所敍事而妄意之也

夏莒牟夷以牟婁及防玆來奔

莒牟夷者何莒大夫也莒無大夫此何以書重地也其言及防玆來奔何不以私邑累公邑也

莒無大夫非也吾前言之矣以爲重地皆非是說已見前

秋七月公至自晉

戊辰叔弓帥師敗莒師於濆泉

濆泉者何直泉也直泉者何湧泉也

濆泉地名非以泉名兩國交兵所包地亦廣何止在一泉之上乃不以其地地而以泉地乎

秦伯卒

何以不名秦者夷也匿嫡之名也其名何嫡得之也春秋外楚外吳外徐三國皆聖賢之後以其習於僣亂而爲中國患故外之秦出伯翳𨿽近西戎而未嘗同好僖之十五年書晉侯及秦伯戰於韓始見於經卽得稱爵與中國諸侯一施之此秦穆公也蓋其誓猶錄於書決非用夷禮者春秋曷嘗狄之哉所謂匿嫡之名於經皆無據傳但見秦伯之卒赴以名者少夫赴以名不以名各隨其俗或諱於前或諱於後不可知經但從其告則書之爾按詩秦穆公娶於晉獻公其夫人爲晉女生康公故渭陽之詩言康公念母則康公爲嫡子矣文十八年卒經書秦伯防則嫡子未嘗匿名可見公羊之妄也

八年

秋搜於紅

搜者何簡車徒也何以書蓋以罕書也

非也說已見大閱

九年

夏四月陳火

陳已滅矣其言陳火何存陳也曰存陳悕矣曷爲存陳滅人之國執人之罪人殺人之賊人之君若是則陳存悕矣

陳火左氏作災當從災外火不志存陳者春秋之意也諸侯滅國多矣經獨於陳致意焉者爲其三恪之後武王所封以祀舜而絕之也陳已滅而猶見陳哀公陳火者蓋楚以其滅之不義非他小國之比懼諸侯之討故猶爲之告告火若云吾復欲封陳而不敢有故經因而書之伐其詐而見陳之不可滅者𨿽楚猶知之所以存陳也今乃云滅人之國執人之罪人殺人之賊葬人之君以爲存陳之悕似以爲楚意者此四言惟滅國一條爲罪其餘謂楚能閔陳而悲之爲美可矣滅國而錄其罪豈春秋之義哉何休以爲天存之尢妄天有愛於陳則不焚之矣不惟非經意亦非傳意

十有一年

大搜於比蒲

大搜者何簡車徒也何以書蓋以罕書也

非也說已見前

冬十有一月丁酉楚師滅蔡執蔡世子有以歸用之此未逾年之君也其稱世子何不君靈公不成其子也不君靈公則曷爲不成其子誅君之子不立非怒也無繼也惡乎用之用之防也其用之防柰何蓋以築防也

傳例世子君在稱世子君沒稱子凡未逾年之君不稱子而稱世子者或挈之以見正或與之以見善挈之以見正者鄭忽是也所以別突之不正也與之以見善者蔡有是也所以見其能效死其國以盡其爲子也今乃曰不君靈公不成其子且善善及子孫惡惡止其身傳以爲春秋之義也靈公𨿽弒父何以絕有使不得爲子哉不成其子而反謂之世子是乃所以爲子也其說固自不能通矣所謂誅君之子不立者於經亦無見內則桓公弒兄所當誅也而不絕莊公之君外則楚商臣弒父所當誅也而不絕莊王之君不知傳爲何據用之築防其說尢陋

十有二年春齊髙偃帥師納北燕伯於陽

伯於陽者何公子陽生也子曰我乃知之矣在側者曰子苟知之何以不革曰如爾所不知何春秋之信史也其序則齊桓晉文其會則主會者爲之也其詞則丘有罪焉爾

此卽孟子所謂其事則齊桓晉文其文則史其義則丘竊取之也此本自晉之乘楚之檮杌魯之春秋發之以爲魯史亦猶晉楚其事與文未嘗不同約魯史以爲義則在我爾傳聞之不審旣變易其辭專以主會爲說固失之矣又以公子陽生之事不知前見北燕伯欵出奔齊故今齊以髙偃納之於陽猶言納頓子於頓也不再見北燕者以未得國而入其邑如鄭突之櫟衛衎之夷儀也其文豈不明甚傳見經未有書納君者亦不見北燕故妄爲說以意之陽生齊公子也謂燕適與之名同固不可知然經凡言納者皆與其納之辭公子而與其納其義亦不可通矣此亦傳每以納爲簒是以失之而弗悟春秋善善惡惡以示勸沮於天下後世之書非徒爲史以記事之書也苟錄於經者其義有取焉若事有闕不足見義則刪之而已焉用不革而必書之哉而公羊谷梁每爲疑以傳疑之論吾未見著一王之法而反傳疑者子曰吾猶及史之闕文也有馬者借人乘之今亡矣夫平居教弟子使無以疑而措其私則闕之可矣而作經則異是二氏豈徒得其言而不知所以爲經者歟

十有三年

秋公會劉子晉侯齊侯宋公衛侯鄭伯曹伯莒子邾婁子滕子薛伯杞伯小邾婁子於平丘八月甲戌同盟於平丘公不與盟晉人執季孫隱如以歸公至自會公不與盟者何公不見與盟也公不見與盟大夫執何以致會不恥也曷爲不恥諸侯遂亂反陳蔡君子不恥不與焉

公不與盟者正與不見公異此蓋以政在季氏侵暴邾莒兩國之君愬於會晉於是謝公使不得盟以公爲不足殺恥故著之何與陳蔡之復也傳益不見其事徒以下文見陳蔡之復而妄意之諸侯以義興滅繼絕而不得與此正君子之所當恥者何反謂之亂而不恥乎亦欲附會得意致會之言而爲之說也

蔡侯廬歸於蔡陳侯吳歸於陳

此皆滅國也其言歸何不與諸侯專封也

楚旣滅陳蔡因平丘之會懼而復反其世子經不以楚復之爲文而以蔡廬陳吳自復爲文𨿽未得國而預書其爵以見國與爵皆廬吳所應得而非受之楚者也此皆反其舊國豈所謂專封者哉傳知以歸起問而不知所以書歸之意故誤以爲專封而奪之也

十有五年春

二月癸酉有事於武宮籥入叔弓卒去樂卒事

其言去樂卒事何禮也君有事於廟聞大夫之喪去樂卒事大夫聞君之喪攝主而往大夫聞大夫之喪屍事畢而往

君有事於廟聞大夫喪去樂卒事於禮未之見曾子問諸侯之祭社稷爼豆旣陳聞天子崩後之喪君薨夫人之喪如之何孔子曰廢則是君在祭而聞大夫之喪者不廢也非特社稷而已衛栁莊寢疾獻公曰若疾革𨿽當祭必告可見大夫之不告也傳蓋但見叔弓卒之事而不知叔弓卒於祭故誤以告爲例乃仲遂卒自不應告而告蓋仲遂之彊爾不可謂之禮也

十有八年

夏五月壬午宋衛陳鄭災

何以書記異也何異爾異其同日而俱災也外異不書此何以書爲天下記異也

此但見其同日俱災爾非異也何與天下之事其失與沙鹿崩同

十有九年

冬許悼公

賊未討何以書不成於弒也曷爲不成於弒止進藥而藥殺也止進藥而藥殺則曷爲加弒焉爾譏子道之不盡也其譏子道之不盡柰何曰樂正子春之視疾也復加一飯則脫然愈復損一飯則脫然愈復加一衣則脫然愈復損一衣則脫然愈止進藥而藥殺是以君子加弒焉爾曰許世子止弒其君買是君子之聽止也許悼公是君子之赦止也赦止者免止之罪辭也

許止罪其不嘗藥爾不責其不能愈疾也與樂正子春一飯一衣之間脫然而愈者不類矣然樂正子春能損益衣食以盡其節可以爲孝而疾愈不愈亦非子春之責不可以爲義

二十年

夏曹公孫會自鄸出奔宋

奔未有言自者此其言自何畔也畔則曷爲不言其畔爲公子喜時之後諱也春秋爲賢者諱何賢乎公子喜時讓國也其讓國柰何曹伯廬卒於師則未知公子喜時從與公子負芻從與或爲主於國或爲主於師公子喜時見公子負芻之當主也逡巡而退賢公子喜時則曷爲爲會諱君子之善善也長惡惡也短惡惡止其身善善及子孫賢者子孫故君子爲之諱也

傳嘗謂曹無大夫矣故公子手之見以爲憂內今公孫會亦不得見而見者也何以不起問而遽論其畔乎凡大夫出奔未有書自者蓋皆以自其中國出爲文也惟會獨見自鄸則鄸者蓋會之邑自其邑出奔也審以其邑畔則當如晉趙鞅先書入於晉陽以叛然後與宋華亥向寜華定同書自宋南裏出奔其義乃顯今不見畔而見奔豈畔者哉乃以爲爲公子喜時之後諱尢不可據傳爲春秋爲賢者諱之說固自不可盡通若其小過不害大節或爲之諱以全其美猶云可也使據地畔君𨿽賢者之身尙不可諱況其後乎亦不可以爲義矣

二十有一年

宋華亥向華定自陳入於宋南裏以畔

宋南裏者何若曰因諸者然

因諸者不知其爲何語何休以爲齊故刑人之地傳以爲諭其言亦已迂矣宋南裏者明在其國中不可以地因以裏之南北辧之猶言亳城北爾不必別爲義也

二十有二年

王室亂

何言乎王室亂言不及外也

王室猶言王家也子朝爲猛爭國事在其家自應以實書王室不嫌其不及外也

劉子單子以王猛居於皇

其稱王猛何當國也

王猛據左氏太子壽之母弟是亦王之嫡子法之所得立也子朝庶長也朝以猛非太子而欲以其長奪之故作亂而爭猛未逾年天子在喪未逾年之稱於禮不可見矣以傳世子父沒稱子之例推之此諸侯之禮而已今猛以名系王豈天子之稱異歟何以言之禮所以別嫌也若槪謂之子則下同於諸侯不可云劉子單子以子猛居於皇若加王子以爲之辧則下同於眾子與王子朝何以異以名系王固其所也傳旣不見其事又不知其所爲別者乃以爲當國所謂當國者欲簒也蓋下又言以王猛入於王城傳每以入爲簒辭故遂成其說而不疑其實皆未嘗得其事之本末但拘其例而妄推之也

秋劉子單子以王猛入於王城

王城者何西周也其言入何簒辭也

非也說已見前

冬十月王子猛卒

此未逾年之君也其稱王子猛卒何不與當也不與當者不與當父死子繼兄死弟及之辭也

未逾年君者猶有先君存焉不成其爲君者也方其生有當君之義故以名系王不得不異又以別嫌其死則終亦王之子而已故復以王子猛書之而稱卒不以王子朝爲疑而嫌也傳見其前但稱名後復稱子故以不與當父死子繼兄死弟及之辭使其與之則可稱天王崩乎

二十有三年

晉人圍郊

郊者何天子之邑也曷爲不系於周不與伐天子也據左氏子朝始作亂以郊要饑三邑之甲遂劉子及晉籍談荀躒納猛而郊人復敗王師郊疑爲子朝之邑此乃圍王子朝爾非伐天子也

戊辰吳敗頓胡沈蔡陳許之師於雞父胡子髠沈子楹滅獲陳夏齧

此偏戰也曷爲以詐戰之辭言之不與夷狄之主中國也然則曷爲不使中國主之中國亦新夷狄也其言滅獲何別君臣也君死於位曰滅生得曰獲大夫生死皆曰獲不與夷狄之主中國則其言獲陳夏齧何吳少進也

據左氏雞父之戰吳子以罪人三千先犯胡沈與陳三國爭之吳乘其後而擊遂敗三國此正傳所謂詐戰也故經書敗不書戰傳何以知其爲偏戰而以詐戰言之乎凡師各以主戰者居上經未嘗別外裔與中國也今言吳敗頓胡沈蔡陳許之師則固吳主之矣何得彊以爲偏戰而不與主中國乎所謂不使中國主之者謂其王室亂不能救也子朝與猛之亂晉爲覇主齊魯爲大國經尙不責其不救何獨責於頓胡沈蔡陳許之小國乎使不以責而吳實以詐敗之可云頓師胡師沈師蔡師陳師許師及吳戰於雞父頓師胡師沈師蔡師陳師許師敗績乎此亦不知其事而妄意之者也此與獲莒挐獲宋華元之獲同義師敗將獲法自當書所以重將不爲獲之者起義也且前言偏戰以不得主中國而以詐戰言之矣今言不得主中國而復以少進言獲春秋曷爲乍進乍退若是其煩乎

天王居於狄泉

此未三年其稱天王何著有天子也

天子諸侯在喪有自稱之名有臣子稱之之名傳於毛伯來求金言不稱使當喪未君也逾年矣何以謂之未君卽位矣而未稱王也故其說以爲天子三年然後稱王蓋言孝子之心三年不忍當也然此其自稱而已經於魯君逾年書卽位未有不稱公者傳亦有逾年稱公之論則天子未三年豈有不稱王者哉是蓋臣子之稱也傳初不知其辧而一之故疑敬王未三年而稱天王以爲著有天子夫周𨿽無君所以爲天子者固在豈王室之亂而能沒之惡在區區著其有哉此蓋不知毛伯求金不言使者自天子言之敬王居於狄泉言天王者自臣子言之兩者固不同也

冬公如晉至河公有疾乃復

何言乎公有疾乃復殺恥也

此言有疾者著公之實有疾則以見他不言有疾者皆非疾也何殺恥之有

二十有五年

九月已亥公孫於齊次於揚州齊侯唁公於野井唁公者何昭公將弒季氏告子家駒曰季氏爲無道僭於公室久矣吾欲弒之何如子家駒曰諸侯僭於天子大夫僭於諸侯久矣昭公曰吾何僭矣哉子家駒曰設兩觀乘大路朱幹玉戚以舞大夏八佾以舞大武此皆天子之禮也且夫牛馬維婁委已者也而柔焉季氏得民眾久矣君無多辱焉昭公不從其言終弒而敗焉走之齊

季氏而謂之弒傳蓋未知君臣之爲辧矣宜其前以公子招殺偃師而謂之弒也

二十有六年

冬十月天王入於成周

成周者何東周也其言入何不嫌也

傳以入爲簒辭故於此不能了而謂之不嫌夫旣不嫌何不言歸而必以簒辭書之哉則敬王終亦爲簒者也

二十有七年

邾婁快來奔

邾婁快者何邾婁之大夫也邾婁無大夫此何以書以近書也

非也說已見前

二十有九年

冬十月運潰

邑不言潰此其言潰何郛之也曷爲郛之君存焉爾潰者眾叛之辭前邑潰不見於經蓋略外之義故外邑皆不書非止潰也此以詳內故書之爾猶外邑不言圍而內邑言圍也何用見其郛之而君存使君不存則潰不書乎

三十有一年

冬黑弓以濫來奔

文何以無邾婁通濫也曷爲通濫賢者子孫宜有地也賢者孰謂謂叔術也何賢乎叔術讓國也其讓國柰何當邾婁顏之時邾婁女有爲魯夫人者則未知其爲武公與懿公與孝公防顏滛九公子於宮中因以納賊則未知其爲魯公子與邾婁公子與臧氏之母養公者也君防則宜有養者大夫之妾士之妻則未知臧氏之母者曷爲者也養公者必以其子入養臧氏之母聞有賊以其子易公抱公以逃賊至湊公寢而弒之臣有鮑廣父與梁買子者聞有賊趨而至臧氏之母曰公不死也在是吾以吾子易公矣於是負孝公之周愬天子天子爲之誅顏而立叔術反孝公於魯顏夫人者嫗盈女也國色也其言曰有能爲我殺殺顏者吾爲其妻叔術爲之殺殺顏者而以爲妻有子焉謂之盱夏父者其所爲有於顏者也盱防而皆愛之食必坐二子於其側而食之有珍怪之食盱必先取足焉夏父曰以來人未足而盱有餘叔術覺焉曰嘻此誠爾國也夫起而致國於夏父夏父受而中分之叔術曰不可三分之叔術曰不可四分之叔術曰不可五分之然後受之公扈子者邾婁之父兄也習乎邾婁之故其言曰惡有言人之國賢若此者乎誅顏之時天子死叔術起而致國於夏父當此之時邾婁人嘗被兵於周曰何故死吾天子通濫則文何以無邾婁天下未有濫也天下未有濫則其言以濫來奔何叔術者賢大夫也絕之則爲叔術不欲絕不絕則世大夫也大夫之義不得世故於是推而通之也

傳爲善善及子孫之論吾固已言其非矣使叔術之事誠然尙不足以免黑弓之叛況其言詭異傳前後自爲兩辭則何足信乎谷梁所謂別乎邾而非天子所命者是也

三十有二年春

取闞

闞者何邾婁之邑也曷爲不系乎邾婁諱亟也據左氏昭公欲伐季氏叔孫婼如闞公在陽州婼自闞歸則闞蓋內邑或叔孫氏之別邑也以爲邾婁之邑誤矣

定公

元年春

三月晉人執宋仲幾於京師

仲幾之罪何不蓑城也其言於京師何伯討也伯討則其稱人何貶曷爲貶不與大夫專執也曷爲不與實與而文不與文曷爲不與大夫之義不得專執也諸侯以彊而更相執非王政也以彼善於此而言之諸侯有罪伯主能執之歸於京師以聴天子之命猶以爲可也然執之有當其罪者有不當其罪者故經有以侯執有以人執傳以侯執爲伯討以人執爲非伯討此其說是也然則非伯主且不得執矣而況於大夫乎城周之役晉侯不至而以韓不信主之今稱晉人執宋仲幾於京師則韓不信之爲也傳旣知大夫之義不得專執又何以伯討言乎據左氏仲幾蓋爲薛所愬而執者宋誠有罪韓不信在天子之側宜當請於天子而正之何爲專執不歸之天子而歸之晉經所以挈京師而著之尙安足爲伯討哉謂之實與而文不與吾不知其說也

冬十月霣霜殺菽

何以書記異也此災菽也曷爲以異書異大乎災也凡害物者謂之災不害物者謂之異周之十月夏之八月也月令八月殺气浸盛九月霜始降今以八月而霜降殺菽隕霜異也殺菽災也二事故並見非獨記異也何以見異大於災而書異乎若霣霜不殺艸乃可言異爾

二年

夏五月壬辰雉門及両觀災

其言雉門及兩觀災何兩觀防也然則曷爲不言雉門災及兩觀主災者兩觀也時災者兩觀則曷爲後言之不以防及大也何以書記災也

災自雉門始而次及於兩觀此言之序自當然傳何疑而必以不言雉門災及兩觀起問蓋謂不以微及大爲說亦已迂矣公羊解經大抵欲顚倒先後而自以其意爲義度其義蓋自發之使辭不言及但云雉門兩觀災則傳又何說乎

冬十月新作雉門及兩觀

其言新作之何修大也修舊不書此何以書譏何譏爾不務乎公室也

新與新作異新者修舊新作者非修舊有創爲之者矣谷梁所謂有加其度者是也周賜周公以天子禮樂以天子臯門之制爲庫門應門之制爲雉門蓋不得純同乎天子也今因災而新之乃言作者是更舊而實以天子雉門之制爲之矣尙何修舊云哉不務公室者言不勉從公室之禮也若但修舊而不作則何以謂之不務公室此亦自相伐矣

五年

於越入吳

於越者何越者何於越者未能以其名通也越者能以其名通也

昭五年書楚子蔡侯陳侯許男頓子沈子徐人越人伐吳三十二年書吳伐越則越之名固已前見矣今言於越何以爲未能以名通乎凡諸國之名經未嘗有加損各從其所自稱以來告者而已所謂地從主人者也則今稱於越蓋前稱越後稱於越猶楚前稱荊後稱楚爾傳以未能名通言之適反其序矣

六年

季孫斯仲孫忌帥師圍運

此仲孫何忌也曷爲謂之仲孫忌譏二名二名非禮也

古未有無二名者孔子之母名徴在故禮二名不偏諱則二名何傷於禮乎此蓋闕文忌上亡何字爾

八年

從祀先公

從祀者何順祀也文公逆祀去者三人定公順祀叛者五人

孔子不與僖公以兄先閔公故經書躋僖公以爲貶則今正之而順祀非不善也但陽虎爲之不當其節爾傳記逆祀而去者三人可矣順祀而叛者五人不知其何意豈反有不然於順祀者而公羊以爲是乎

盜竊寶玉大弓

盜者孰謂謂陽虎也陽虎者曷爲者也季氏之宰也季氏之宰則防者也惡乎得國寶而竊之陽虎專季氏季氏專魯國陽虎拘季孫孟氏與叔孫氏疊而食之睋而鋟其板曰某月某日將殺我於蒲圃力能救我則於是至乎日若時而出臨南者陽虎之出也禦之於其乘焉季孫謂臨南曰以季氏之世世有子子可以不免我死乎臨南曰有力不足臣何敢不勉陽越者陽虎之從弟也爲右諸陽之從者車數十乘至於孟衢臨南投策而墜之陽越下取策臨南駷馬而由乎孟氏陽虎從而射之矢著於莊門然而甲起於琴如弒不成卻反舍於郊皆說然息或曰弒千乘之主而不克捨此可乎陽虎曰夫孺子得國而已如丈夫何睋而曰彼哉彼哉趣駕旣駕公斂處父帥師而至慬然後得免自是走之晉寶者何璋判白弓繡質龜靑純

此不知夏后氏之璜封父之繁弱爲魯之分器而妄言之也

哀公

三年春齊國夏衛石曼姑帥師圍戚

齊國夏曷爲與衛石曼姑帥師圍戚伯討也此其爲伯討柰何曼姑受命乎靈公而立輒以曼姑之義爲固可以距之也輒者曷爲者也蒯聵之子也然則曷爲不立蒯聵而立輒蒯聵爲無道靈公逐蒯聵而立輒然則輒之義可以立乎曰可其可柰何不以父命辭王父命以王父命辭父命是父之行乎子也不以家事辭王事以王事辭家事是上之行乎下也傳以納爲入辭遂謂此實入衛以子不得有父故以戚言之此乃自解其例非解經也按此實止入戚未入衛爾何用更起問蓋傳始誤以納入同爲一辭皆謂之簒是以終其書每失而不悟也圍戚逆之甚矣而反以爲伯討爲說之一至於此且齊至是安得爲伯哉而傳遂謂曼姑受命靈公而立輙不知其何據乃知先儒敢創設事端以附會其說無所忌憚毎爾曼姑𨿽使受命於靈公然帥師圍戚則輙命之也幸而得戚則曼姑可遂殺蒯聵而輙不問乎若曰輙非敢圍蒯聵者此曼姑之爲則捨其父而聴其臣是何以立於天下此皆人之所不忍言而公羊言之不疑範寗論之詳矣

五月辛夘桓宮僖宮災

此皆毀廟也其言災何復立也曷爲不言其復立春秋見者不復見也何以不言及敵也何以書記災也桓僖蓋親盡而不毀者也三家皆出於桓而僖公爲魯中興之主故僭存之傳蓋不聞孔子之言而遂以不言復立爲春秋見者不復見其誣經可知矣

四年春王二月庚戌盜弒蔡侯申

弒君賤者窮諸人此其稱盜以弒何賤乎賤者也賤乎賤者孰謂謂罪人也

弒左氏作殺當從左氏並不使盜得君蔡侯也故不言其君而言爵猶閽之言吳子也閽𨿽賤而有職守於王宮盜非有職守者也故閽言弒盜言殺傳蓋不辧弒殺之義故二辭常一施之經書盜二有以防者言之者盜殺衛侯之兄縶是也蓋殺大夫有稱人以見有罪者不可復以防者稱人故變文言盜防者𨿽非盜亂而殺大夫則亦可名以盜矣是以陽虎竊寶玉大弓亦言盜者虎旣不得以名見而內無稱人之理故亦謂之盜也有以賤言之者此殺蔡侯申者是也蓋將以別乎防者故因其爲亂而正名之以盜也然則何以知其爲罪人若賤乎賤而非罪人則何以盜名之乎

晉人執戎曼子赤歸於楚

赤者何戎曼子之名也其言歸於楚何子北宮子曰辟伯晉而京師楚也

戎曼子名猶執蔡侯獻舞不反之辭也據左氏赤本楚之屬國叛楚而奔晉楚人以師求之晉復以與楚故言歸此文當然傳蓋不知而妄爲之辭晉誠伯討自當以侯執今旣以人執則於傳例非伯討明矣何用更避審不歸天子而歸楚自當正其京師楚之罪亦何避之云蓋傳斷赤歸於楚下四言別爲句故何休以爲避其文而名之使若晉非伯執而赤防者自歸於楚此乃承北宮子之誤而非經之義也

六年

齊陽生入於齊齊陳乞弒其君捨

弒而立者不以當國之辭言之此其以當國之辭言之何爲諼也此其爲諼柰何景公謂陳乞曰吾欲立捨何如陳乞曰所樂乎爲君者欲立之則立之不欲立則不立君如欲立之則臣請立之陽生謂陳乞曰吾聞子蓋將不欲立我也陳乞曰夫千乘之主將廢正而立不正必殺正者吾不立子者所以生子者也走矣與之玉節而走之景公死而捨立陳乞使人迎陽生於諸其家除景公之喪諸大夫皆在朝陳乞曰常之母有魚菽之祭願諸大夫之化我也諸大夫皆曰諾於是皆之陳乞之家坐陳乞曰吾有所爲甲請以示焉諸大夫皆曰諾於是使力士舉巨囊而至於中霤諸大夫見之皆色然而駭開之則闖然公子陽生也陳乞曰此君也已諸大夫不得已皆逡巡北面再拜稽首而君之爾自是往弒捨

不以當國之辭言之者傳意謂其商人氏公子也蓋傳始以衛州吁弒君不氏以爲當國謂將爲君非復公子故以國氏而商人復氏公子則無以爲之說故於此復以弒而立者爲辭謂商人立州吁不立故也然陽生弒而立者也乃不與商人同辭而與州吁同辭則其說又不能行故復以諼言之然商人亦欲傾捨而奪之位驟施於國而多聚士卒以弒捨豈非所謂諼哉其迹𨿽不同而志實相類然而陽生之詐成於陳乞而商人之詐乃出於已其惡當在陽生上經以陳乞主弒而不以陽生其意可見今乃不諼商人而諼陽生則適足以自伐矣蓋其義一失於州吁後𨿽知其不通而不能變必欲遷就而成之故愈多而愈逺也

七年

秋公伐邾婁八月己酉入邾婁以邾婁子益來

入不言伐此其言伐何內辭也使若他人然邾婁子益何以名絕曷爲絕之獲也曷爲不言其獲內大惡諱也

前言秋伐者志伐而已後言八月入而以邾婁子益來者非前伐也蓋再伐而入之此乃正入不言伐之例傳何以知其爲前伐而反起問哉魯邾鄰國也連月之間以前伐不得志而再伐此理之當然無足怪者以邾婁子益來辭連上文蓋內辭以來爲歸何以見若他人然亦妄矣凡戰而敗不服而彊得之者獲也入而服因以歸則非獲也言獲亦非是且諸侯均不得相侵彊得之與服之其罪一也獲爲大惡則來豈得不爲大惡乎

八年春王正月宋公入曹以曹伯陽歸

曹伯陽何以名絕曷爲絕之滅也曷爲不言其滅諱同姓之滅也何諱乎同姓之滅力能救之而不救也曹伯陽名不反之辭也則曹眞滅矣其不書滅自春秋之義吾說已見左氏且已滅同姓諱之可也而他人滅之而又以其不能救爲惡而諱春秋無乃責人終無已乎魯至哀公亦已衰矣內有季氏之專而外又近迫於齊逺迫於吳哀公區區欲自免其身而下從於越謂之力能救而不救亦不可也

九年春王二月杞僖公

宋皇瑗帥師取鄭師於雍丘

其言取之何易也其易柰何詐之也

取之易者未必出於詐詐者取之未必易二義自不相因非經言取之意取者盡有其眾力能得之者也

十有二年春用田賦

何以書譏何譏爾譏始用田賦也

始用田賦則當言初矣今不言初則後未必常行不必譏其始也是嵗方與齊爲艾陵之役豈畏齊怨而爲之備歟

十有三年春鄭軒逹帥師取宋師於嵒

其言取之何易也其易柰何詐反也

非也說已見前

公會晉侯及吳子於黃池

吳何以稱子吳主會也吳主會則曷爲先言晉侯不與夷狄之主中國也其言及吳子何會兩伯之辭也不與夷狄之主中國則曷爲以會兩伯之辭言之重吳也曷爲重吳吳在是則天下諸侯莫敢不至也言吳主會而先晉侯不與外裔之主中國與以會兩伯之辭言之爲重吳者是矣而言吳在是則天下諸侯莫敢不至則非也蓋公羊不知外傳所載夫差欲尊王室辭尊稱居卑稱故意之云爾當時吳𨿽彊晉猶主中國無有不聴命於晉者豈以吳故而莫敢不至哉是猶言貫澤之會大國言齊宋者𨿽中國未必然況於吳乎谷梁亦不知外傳之言故爲請冠端之說以爲籍予成周以尊天王蓋僅得之而不盡乃知說經固不可不知事也外傳言吳初與晉爭長後卒推晉與經之序正合吾是以知其可據

晉魏多帥師侵衛

此晉魏曼多也曷爲謂之晉魏多譏二名二名非禮也

非也說已見前

十有四年春西狩獲麟

何以書記異也何異爾非中國之獸也然則孰狩之薪采者也薪采者則防者也曷爲以狩言之大之也曷爲大之爲獲麟大之也曷爲爲獲麟大之麟者仁獸也有王者則至無王者則不至有以告者曰有麏而角者孔子曰孰爲來哉孰爲來哉反袂拭靣涕沾袍顏淵死子曰噫天喪予子路死子曰噫天祝予西狩獲麟孔子曰吾道窮矣春秋何以始乎隱祖之所逮聞也所見異辭所聞異辭所傳聞異辭何以終乎哀十四年曰備矣君子曷爲爲春秋撥亂世反諸正莫近乎春秋則未知其爲是與其諸君子樂道堯舜之道與末不亦樂乎堯舜之知君子也制春秋之義以俟後聖以君子之爲亦有樂乎此也

獲麟之義深矣不必辭爲之大蓋實狩也左氏固言之矣春秋始隱之義三傳皆不能言孟子所謂詩亡然後春秋作者不斷自隱公始也何休蓋防知之而不能自主其說反惑於三世之論蓋公羊之說姑以爲祖之所逮聞夫孔子祖述堯舜憲章文武刪書本於唐虞而論易上及伏羲神農黃帝之事今立一王大法以遺天下後世而區區私其一家之傳不亦狹且陋哉且祖之所聞以孔子逮事而獲傳之以常情論不過得百餘年事而已安能上及隱哉以爲曽髙之逮聞非孔子所逮事則等爲不親傳又何擇於曽髙乎其言之淺俚不待攻而破矣

﹤經部﹐春秋類﹐春秋三傳讞__春秋谷梁傳讞﹥

欽定四庫全書

春秋谷梁傳讞卷一

宋葉夢得撰隱公

元年春王正月

𨿽無事必舉正月謹始也公何以不言卽位成公志也焉成之言君之不取爲公也君之不取爲公何也將以讓桓也讓桓正乎曰不正春秋成人之美不成人之惡隠不正而成之何也將以惡桓也其惡桓何也隱將讓而桓弒之則桓惡矣桓弒而隱讓則隱善矣善則其不正焉何也春秋貴義而不貴惠信道而不信邪孝子揚父之美不揚父之惡先君之欲與桓非正也邪也𨿽然旣勝其邪心以與隱矣已探先君之邪志而遂以與桓則是成父之惡也兄弟天倫也爲子受之父爲諸侯受之君已廢天倫而忘君父以行小惠曰小道也若隱者可謂輕千乘之國蹈道則未也

春秋謹始者在王不在正月事在正月則書王正月事不在正月在二月則書王二月莊二年葬陳莊公之類是也在三月則書王三月莊十二年紀叔姬歸於酅之類是也未有正月無事而舉之者惟通一時無事則書正月以見王莊五年之類是也此年正月公實卽位不得爲無事特以正公故不書與莊五年不類此正經之大義乃以謹始言之非也其下自見三月盟邾儀父若正月無事則自當以三月首時見王此言施之於莊五年曰一時𨿽無事必舉王正月以謹始乃可爾不言卽位以爲公志可矣然非春秋成之以惡桓也春秋立王者大法以示天下後世必舉其重者見焉豈區區以一人爲襃貶哉隠讓桓之過正春秋所當治故不書卽位以見其志傳旣知春秋不成人之惡而以隠爲不正矣乃以爲惡桓而成之是以桓而廢天下之大法也可乎

三月公及邾儀父盟於眛

及者何內爲志焉爾儀字也父猶傅也男子之美稱也其不言邾子何也邾之上古微未爵命於周也不日其盟渝也眛地名也

言未爵命於周非也蓋不知書字之義說已見左氏

夏五月鄭伯克段於鄢

克者何能也何能也能殺也何以不言殺見段之有徒眾也段鄭伯弟也何以知其爲弟也殺世子母弟目君以其目君知其爲弟也段弟也而弗謂弟公子也而弗謂公子貶之也叚失子弟之道矣賤段而甚鄭伯也何甚乎鄭伯甚鄭伯之處心積慮成於殺也於鄢逺也猶曰取之其母之懷中而殺之云爾甚之也然則爲鄭伯者宜柰何緩追逸賊親親之道也弗謂公子言貶非也說已見左氏

秋七月天王使宰咺來歸惠公仲子之賵

母以子氏仲子者何惠公之母孝公之妾也禮賵人之母則可賵人之妾則不可君子以其可辭受之其志不及事也賵者何也乘馬曰賵衣衾曰襚貝玉曰含錢財曰

仲子爲惠公之妾母是矣其死在是年與否蓋不可知而經不書者妾母自不得見也傳以賵人之妾爲不可書之義已盡矣而反以其志爲不及事夫旣知其不可此固罪之所當書尙何論及事不及事若及事則不書乎且傳亦安知仲子之死不在是年而譏其緩蓋拘於秦人來歸僖公成風之襚而槪言之也

九月及宋人盟於宿

及者何內卑者也宋人外卑者也卑者之盟不日宿邑名也

及爲內卑者非也說已見公羊宿邑名亦非是後見宿男卒傳固以爲國矣地以國者國亦與盟春秋之例也

公子益師卒

大夫日卒正也不日卒惡也

益師之惡於三傳皆無見谷梁何由知之蓋見內大夫多日卒故直推以爲例爾以此見公羊谷梁以日月爲例皆未嘗見事實特以經文妄意之審此爲信則公子牙蓋將簒君者季孫意如親逐昭公者而牙書七月癸巳卒意如書六月丙申卒謂之無惡可乎

二年春公防戎於潛

防者外爲主焉爾知者慮義者行仁者守有此三者然後可以出防防戎危公也

防非別及之辭吾於公羊言之矣傳復以內外爲辧其失大約與公羊同且防某盟於某及某盟於某如傳言以別內外猶云可也若防而不言盟旣不以爲禮之名則防終何事乎公及齊髙徯盟公及晉處父盟此皆不敵公而沒公然皆書及而不書防則及非內志可知矣此所謂公防戎於潛者正以防禮相見者也不然使內爲主可但云公及戎於潛乎

夏五月莒人入向

入者內弗受也向我邑也

經書入有二例有用兵勝國別於滅而書入者有諸侯大夫出奔反國別於歸而書復入者其義各不同復國而入或內無援其歸爲難或其理逆不應得歸而歸以爲內弗受可也若勝國而入豈可以是爲例哉未有入人之國而內受之者而傳一施之當從公羊所謂得而弗居者是也向國也亦非我邑經未有書入邑者

無侅帥師入極

入者內弗受也極國也苟焉以入人爲志者人亦入之矣不稱氏者滅同姓貶也

內弗受其失與前同無侅不氏爲貶則其說與前復異且入則非滅滅則入不足言二說不可相通若從後說極蓋滅矣則前安得言入乎以入極爲滅本出公羊說者謂谷梁出公羊後晚得其書間竊取之以附已說故有解一事爲二義先後相戾者今考於傳宜有之也

九月紀履緰來逆女

逆女親者也使大夫非正也以國氏者爲其來交接於我故君子進之也

逆女非親者說已見公羊凡諸侯大夫來盟來聘之類無非交接於我者未嘗得一襃履緰如傳言君不行而使大夫此乃當貶何爲反獨進乎諸侯以爵系國大夫公子公孫以氏系國此文之當然所以別他國有不得以氏見則書名而已非謂不氏其氏而以國爲氏者也而公羊谷梁毎爲國氏之說其義皆無可據谷梁之例三齊無知之徒爲當國以國氏宋萬之徒爲卑者以國氏今履緰之徒又爲進大夫以國氏範寗謂公子公孫簒君代位故去其氏族國氏以表其無禮此猶可言也若庶姓微臣𨿽爲大夫不得爵命旣不書其氏族當知某國之臣故國氏以別之是謂不得爵命者不得以氏族見也豈有大夫而無爵命者乎正使得以氏族見若不氏國亦何以別其爲某國之臣則謂卑者爲國氏亦不可通矣而履緰又以爲奉國重命得接公行禮故以國氏重之履緰非卑者當以氏見因欲重之反去其本氏此說自與傳異傳後言逆之道微故不言使則履緰固卑者矣若然則又何以異於宋萬而謂之進乎叔姬歸於紀傳曰其不言逆逆之道微無足道焉爾等爲微者一則沒而不得見一則書而謂之進其言亦已龎矣

冬十月伯姬歸於紀

禮婦人謂嫁曰歸反曰來歸從人者也婦人在家制於父旣嫁制於夫夫死從長子婦人不專行必有從也伯姬歸於紀此其如專行之辭何也曰非專行也吾伯姬歸於紀故志之也其不言使何也逆之道微無足道焉爾

此與叔姬之文同知其不可通故攺逆爲使然適足以相伐

紀子伯莒子盟於密

或曰紀子伯莒子而與之盟或曰年同爵同故紀子以伯先也

此闕文說已具左氏【按左傳讞不載此文永樂大典本原缺】春秋𨿽齊小白晉重耳未嘗顯得稱伯以臨諸侯何紀子而得稱乎若以爲以伯先則紀子固未嘗伯也

三年春王二月己巳日有食之

言日不言朔食晦日也其日有食之何也吐者外壤食者內壤闕然不見其壤有食之者也有內辭也或外辭也有食之者內於日也其不言食之者何也知其不可知知也

十月之交朔日辛卯日有食之亦孔之醜此四言者詩固載之矣非春秋之辭也不可以爲義

八月庚辰宋公和卒

諸侯日卒正也

傳於齊小白卒書曰言此不正者日之何也其不正前見矣是以嫡爲正庶爲不正然春秋諸侯曰卒者十八九未必皆嫡其不日者多曹許杞滕秦吳邾莒之君曹十一見而得日者二秦六見而得日者一其事固不可盡考然經書曹伯使世子射姑來朝則射姑爲嫡無疑也而後書曹伯射姑卒則不日詩言秦康公母晉獻公之女則康公爲嫡亦無疑也而後書秦伯防卒則不日若齊小白晉重耳皆不正者也而皆書曰小白又以前見爲辭經若實以日辧邪正而正者未必日不正者亦得日則亦何用設此例以爲別乎

癸未葬宋繆公

日葬故也危不得葬也

正者謂不失其時也諸侯五月而葬繆公以八月卒十二月葬旣不失期又未嘗有憂危之事何以爲危不得葬哉範寗言傳例諸侯時葬正也月葬故也日者憂危最甚不得備禮葬也今繆公之葬可謂備禮矣而反書日推傳意但見時葬者旣不言月無以考其或遲或速故妄意以爲正然而鄭穆公以冬十月卒繼書葬則速矣邾莊公以二月卒秋書葬則遲矣是安得爲正哉曹莊公以正月卒五月葬衛宣公以十一月卒三月葬此旣不失時亦無他事而月葬則未必皆故也齊僖公以十二月卒四月己巳葬陳宣公以十二月卒四月丁亥葬此亦不失時而無他事則以日葬者未必皆危三例無一通者

四年春王二月莒人伐杞取牟婁

傳曰言伐言取所惡也諸侯相伐取地於是始故謹而志之也

謹始說已見公羊谷梁始已言伐言取爲所惡又復謂之謹始二義不得相通此亦竊取公羊而附之者也前言所惡者亦非是豈言伐而不言取言取而不言伐者皆善之乎

戊申衛祝吁弒其君完

大夫弒其君以國氏者嫌也弒而代之也

非也說見公羊

夏公及宋公遇於淸

及者內爲志焉爾遇者志相得也

後於宋公衞侯遇於垂則曰不期而防與公羊同此其說是矣今見公及宋公不敢廢及例故亦以內爲志爲言不知凡外遇皆不言及謂邂逅適相值非有接之者而內遇不可言公宋公遇於淸故以公及爲文此乃內外之辧若內爲志則是我欲之也豈不期而防乎

秋翚帥師防宋公陳侯蔡人衛人伐鄭

翚者何也公子翚也其不稱公子何也貶之也何爲貶之也與於弒公故貶也

谷梁蓋不知缺三命不以氏見之法故妄言之

九月衛人殺祝吁於濮

稱人以殺殺有罪也祝吁之挈失嫌也其月謹之也於濮者譏失賊也

傳於劉子單子以王猛居於皇曰王猛嫌也謂其不稱王子猛而言王猛也至後書王子猛卒曰失嫌也謂猛未成君不當書卒而書卒以猛死爲無嫌也則今言祝吁之挈豈以弒君者不得再見而見之亦以其死而無嫌乎然弒君之賊國旣能討自當見經若不書祝吁則何書與王猛之卒不類其說固不通若謂不以國氏而直舉其名爲失嫌則所謂嫌者爲其將爲君非復公子也今失嫌當復氏公子如王子猛可矣不得反挈其名也此蓋失於國氏之說故後欲救之適以相伐所謂其月謹之者亦非是傳見後書齊殺無知時而不月又不地故以此見月復地濮爲失賊而責臣子之緩不知無知殺於國中州吁殺於衛無知自不應地而祝吁不得不地必譏失賊則夫人薨於夷亦譏失賊乎秋蔡人殺陳佗此亦可謂失賊而不月十月楚人殺夏徴舒此殺於國中經以討賊之文書之亦可謂不失賊而書月則復何以爲別也

冬十有二月衛人立晉

衛人者眾辭也立者不宜立者也晉之名惡也其稱人以立之何也得眾也得眾則是賢也賢則其曰不宜立何也春秋之義諸侯與正而不與賢也

周官小司寇大詢之禮三詢立君居一其有國者不幸先君無子而聼於國人從眾之所欲立者周道也石碏以大義討祝吁而正其罪使衛桓公有子則石碏立之矣今外求君逆晉於邢而立之可以見桓公之無子也故特書衛人立晉以一見法以爲凡國有子而聼於人固不可若無子而聼國人以爲賢者立之則可矣何得謂賢而不宜立乎且諸侯出奔而名所以別二君也今晉自外立若不以名見則固不可云衛人立衛侯以晉之名爲惡亦誤矣

五年春公觀魚於棠

傳曰常事曰視非常曰觀禮尊不親小事卑不屍大功魚卑者之事也公觀之非正也

觀爲矢說己見左氏

夏四月葬衛桓公

月葬故也

非也說己見前

九月考仲子之宮

考者何也考者成之也成之爲夫人也禮庶子爲君爲其母築宮使公子主其祭也於子祭於孫止仲子者惠公之母隠孫而修之非隠也

此文本與下初獻六羽相屬公羊谷梁皆誤析爲二故傳復以考宮爲非隠經有舉下文以見上文者義初不在上文以正下文不得不見如正月牛死而不郊猶三望正月牛死乃不郊本常事不必書以見猶三望故書禘於太廟用致夫人禘於太廟亦常事不必書以見用致夫人故書則今考仲子之宮非以譏隠亦以見初獻六羽爾仲子不書立宮而書考宮得變之正春秋固與之說已見左氏

初獻六羽

初始也谷梁子曰舞夏天子八佾諸公六佾諸侯四佾初獻六羽始僭樂矣尸子曰舞夏自天子至諸侯皆用八佾初獻六羽始厲樂矣

皆非也說已見公羊

螟

虫災也甚則月不甚則時

月者志一月而已時則包三月皆在焉當云甚則時不甚則月

宋人伐鄭圍長葛

伐國不言圍邑此其言圍何也久之也伐不逾時戰不逐奔誅不塡服苞人民毆牛馬曰侵斬樹木壊宮室曰伐

侵伐者討罪之名最爲近正說已見公羊爲其用師之道不至於深故左氏多有言行成而盟者謂服罪也若非討罪而直以兵相加或戰或圍或入或滅則宜有前四事矣自各以重書豈有侵伐而爲此者乎齊小白與諸侯侵蔡蔡潰遂伐楚春秋善之若前則苞人民毆牛馬於蔡後則斬樹木壞宮室於楚何足以爲伯主且是時師但次陘亦安能壞楚之宮室晉士匄侵齊至谷聞齊侯卒乃還正不得有苞人民毆牛馬之事矣春秋書伐而圍邑者凡四無有久師之義蓋見圍長葛書取以爲經年不解故云爾

六年春鄭人來輸平

輸者墮也平之爲言以道成也來輸平者不果成也非也說已見公羊

七年春王三月叔姬歸於紀

其不言逆何也逆之道微無足道焉爾

非也說已見公羊

滕侯卒

滕侯無名少曰世子長曰君狄道也其不正者名也春秋中國諸侯而不能由禮者未嘗不因文以見貶杞本伯爵故因時王降爵稱子介近淮夷故介葛盧來不言朝未有無見者也滕在齊魯之間與淮甸不相接固無習用其禮之道使誠有之經安得無異文哉滕子卒而見經者七成公原悼公寜頃公結隠公虞母皆以名見其不以名見者昭公文公與此而已傳豈以滕初以侯爵見後又書滕侯來朝而自昭公以下四書皆子以爲降爵如杞哉然而經書侯而不名是亦爲用其法可也何以不降爵則滕之爲子宜自別有罪未必如杞也且言不正者名則前四公名者皆不正矣傳例諸侯日卒正也而四公皆日卒又何以爲不正乎經於諸侯卒惟秦五見而四不名次則滕亦七見而三不名意逺國小國皆不能具禮以名赴故經不得書而公羊亦謂秦爲大言匿嫡之名與傳之意同皆妄信其所聞而不審者也

夏城中丘

城爲保民爲之也民眾城小則益城益城無極凡城之志皆譏也

城旣以保民爲之則民眾城小不得不益城也何爲凡城之志皆譏哉或當城而城不失其時者自不應書或非所城而城然後見經則所謂凡城之志皆譏者固是矣但不如傳所言爾

齊侯使其弟年來聘

諸侯之尊弟兄不得以屬通其弟云者以其來接於我舉其貴者也

言來接於我舉其貴者也其失與進紀履緰同此蓋謂聘者大夫之事年未得爲大夫而以其弟貴之使任大夫之事故譏爾

冬天王使凡伯來聘戎伐凡伯於楚丘以歸

凡伯者何也天子之大夫也國而曰伐此一人而曰伐何也大天子之命也戎者衛也戎衛者爲其伐天子之使貶而戎之也楚丘衛之邑也以歸猶愈乎執也

以戎爲衛其失與公羊以茅戎爲晉同經書王人於諸侯之上所以尊王也若其人不足以將事亦不得以王人掩其惡𨿽天王敗績於茅戎且不諱凡伯何足以大哉其謂之伐正以著其有罪見侮於戎左氏蓋言其事矣經有書滅而以歸者有書敗而以歸者有書伐而以歸者其實皆執也各舉其重故不言執而執則直執之而已事固不同伐何愈於執也

八年春

三月鄭伯使宛來歸邴

名宛所以貶鄭伯惡與地也

紀履緰以名爲進鄭宛以名爲貶若實微者如宋萬則進與貶何從見乎

庚寅我入邴

入者內弗受也日入惡入者也邴者鄭伯所受命於天子而祭泰山之邑

諸侯相陵暴而入其國未有善者也傳固謂苟焉以入人者人亦入之矣又安用以日別其惡乎

夏六月乙亥蔡侯考父卒

諸侯日卒正也

非也說已見宋公和卒

辛亥宿男卒

宿微國也未能同盟故男卒也

非也說已見及宋人盟若以未同盟言之則隱書滕侯卒桓書滕子卒豈同盟者哉

秋七月庚午宋公齊侯衛侯盟於瓦屋

外盟不日此其日何也諸侯之參盟於是始故謹而日之也誥誓不及五帝盟詛不及三王交質子不及二伯

周官司盟凡邦國有疑則於防同請於王而盟諸侯非無盟也特不得擅相盟爾若責其擅相盟則內而公及宋人盟於宿外而齊侯鄭伯盟於石門亦盟矣何不謹其始必待於參盟乎且擅盟防與擅徵伐孰重宋公陳侯蔡人衛人伐鄭此以四國同伐不謹其始而謹於參盟亦倒置矣蓋外盟皆不日適此見日故傳爲之說舜命禹徵有苗禹乃防羣後誓於師誥誓非不及五帝司盟曰有獄訟者則使之盟詛呂刑言罔中於民以覆詛盟事在三苗則盟詛非不及三王以爲說尢妄矣

八月葬蔡宣公

月葬故也

非也說已見葬宋繆公宣公卒葬三傳皆不載其事但以三月葬見其速爾推此可見傳凡所謂故者皆未必有實迹特牽其例而彊推之也

九月辛卯公及莒人盟於包來

可言公及人不可言公及大夫

子男之大夫一命不得以名見故稱人則凡小國而稱人者皆大夫也何言不可及大夫傳但見前言及宋人盟故例以爲外卑者不知各以其國推之也

冬十有二月無侅卒

無侅之名未有聞焉或曰隠不爵大夫也或說曰故貶之也

非也說見後俠卒

九年春天王使南季來聘

南氏姓也季字也聘問也聘諸侯非正也

周官天子時聘以結諸侯之好諸侯非無聘也範寗嘗言之矣

三月癸酉大雨震電

震雷也電霆也

疾雷爲霆電非霆也

庚辰大雨雪

志疏數也八日之間再有大變陰陽錯行故謹而日之也雨月志正也

言志疏數則非謹日陰陽錯行疏數自不得不見日傳見僖公書六月雨故以爲志正此蓋無待於書月者非與此別正不正也

俠卒

俠者所俠也弗大夫者隠不爵大夫也隠之不爵大夫何也曰不成爲君也

公羊谷梁不知諸侯卿大夫士之制吾於公羊言之矣今谷梁於公子彄言先君之大夫於無侅俠言隠不爵大夫而謂俠不氏爲弗大夫是亦以大夫則氏非大夫則不氏其失與公羊同所謂不爵大夫者不請於天子也且爲國固未有無大夫者隠旣已卽位南面稱公凡盟防徵伐之事所以爲君者無不任之矣何待不爵大夫而後見其不成爲君有讓桓之志以桓推之大夫之見經者惟公子翚與柔二人而已傳前以翚爲貶弒公而不氏則翚固當以氏見而先君之大夫矣柔爲未命之大夫則桓非不成爲君者亦何以不爵柔乎

十年

六月壬戌公敗宋師於菅

內不言戰舉其大者也

內戰與外異辭內諱敗不可言及某師戰某師敗績故內敗言戰而已傳以爲內不言戰言戰則敗者是也此內敗外言敗某師不得言敗爲大於戰則不得云內不言戰舉其大者若戰不勝而敗亦豈非大者何爲而不舉乎當云內不言敗舉其勝者也則可矣不言戰者不言及某師戰也不言敗者不言某師敗績也

辛未取郜

辛巳取防

取邑不日此其日何也不正其乘敗人而深爲利取二邑故謹而日之也

傳言日之義𨿽與公羊異而其失與公羊同說已見公羊

宋人蔡人衛人伐載鄭伯伐取之

不正其因人之力而易取之故主其事也

非也說已見公羊

冬十月壬午齊人鄭人入郕

入者內弗受也日入惡入者也郕國也

非也說皆已見前

十有一年春滕侯薛侯來朝

天子無事諸侯相朝正也考禮修徳所以尊天子也諸侯來朝時正也特言同時也累數皆至也

傳不知累數爲旅見故以皆至爲正此蓋蔽於朝時之例以爲旣以時見則非同日並朝然經書朝有志時者有志月者以志時爲正可也志月如桓書七月紀侯來朝以朝桓爲不正亦可也若文書正月杞伯來朝杞自子而進伯不得爲不正又書秋杞伯來朝八月邾子來朝二朝連書等爲朝成一志時一志月則何以辧其正不正乎蓋傳見志月多在滕杞邾曹之君意其小國逺國不足於禮者故爲天子無事諸侯相朝考禮修徳之論以裁之諸侯相朝周之末造也且修五禮天子巡守之事亦何取於諸侯此乃附防欲成其說而不悟禮之所無有也

冬十有一月壬辰公薨

公薨不地故也隱之不忍地也其不言何也君弒賊不討不書以罪下也隱十年無正隠不自正也元年有正所以正隠也

桓書薨於齊亦故也傳曰其地於外也是在境外則地國中則不地矣臣子之於君致其大義爾隠公之弒固義見於不以責臣子經不必私志其隠若以薨不得其正在國中猶隠之則在境外尢所當隠者也何爲反忍而地之乎

欽定四庫全書

春秋谷梁傳讞卷二

宋葉夢得撰桓公

元年春王

桓無王其曰王何也謹始也其曰無王何也桓弟弒兄臣弒君天子不能定諸侯不能救百姓不能去以爲無王之道遂可以至焉爾元年有王所以治桓也言桓無王是矣以爲無王之道遂可以至焉爾則是不治桓而専責周之無王也春秋豈以是見法乎衛州吁弒其君厚問定君於石子石子曰王覲爲可弒君之惡不容誅矣然而請罪王或與之而立是猶有王也今桓終身不朝則豈復知有王哉元年二年有王者以其猶在防未得朝未知其朝與否故書王以待之至三年免防而不朝然後見其無王而不書王以元年有王爲治桓者亦非也

鄭伯以璧假許田

假不言以言以非假也非假而曰假諱易地也禮天子在上諸侯不得以地相與也無田則無許可知矣不言許不與許也許田者魯朝宿之邑也邴者鄭伯之所受命而祭泰山之邑也用見魯之不朝於周而鄭之不祭泰山也

以璧假許田則知假者不以邴矣假者暫得之名也若邴與許田直言假而不言與亦足以諱易地矣何用以璧見之乎如傳言乃謂鄭伯實不以璧假經爲內諱而設爲之辭理豈有是哉若以鄭諱易地而托璧以隠其過則以邴假亦易也以璧假亦易也何補於諱此蓋傳誤謂邴許交相易故妄爲之說而訖不能了說已見左氏

冬十月

無事焉何以書不遺時也春秋編年四時具而後爲年

所謂不遺時者言所以謹天時不以有事無事爲詳略可也若曰春秋編年四時具而後爲年此乃史官之事春秋豈編年之書而桓何以再闕秋冬二時定何以闕一時乎

二年春王正月戊申宋督弒其君與夷

桓無王其曰王何也正與夷之卒也

非也說已見前所以無王者正以治桓也宋自弒君何與於魯而反釋桓以正之春秋弒君未嘗一以魯治使桓不書王豈害與夷之卒哉

及其大夫孔父

孔父先死其曰及何也書尊及卑春秋之義也孔父之先死何也督欲弒君而恐不立於是乎先殺孔父孔父閒也何以知其先殺孔父也曰子旣死父不忍稱其名臣旣死君不忍稱其名以是知君之累之也孔氏父字諡也或曰其不稱名蓋爲祖諱也孔子故宋也

春秋未有賢大夫而以謚見者禮君前臣名安得名與夷而諡孔父若如後說春秋公天下後世之書豈爲宋設而區區爲其祖諱且禮卒哭乃諱諸侯以木鐸命於宮曰舎故而諱新謂有當毀者故逮事父母則諱王父母不逮事父母則不諱王父母恩有殺也孔父若法在所諱去孔子亦逺矣猶不得諱而況於不當諱乎此不知宋有四命之大夫而妄爲之說也

三月公防齊侯陳侯鄭伯於稷以成宋亂

以者內爲志焉爾公爲志乎成是亂也此成矣取不成事之辭而加之焉於內之惡而君子無遺焉爾成者平也江熙之言是矣成宋亂猶言行成求成爲宋亂欲討其罪而與之平也凡經書防未有目事者惟宋間見之蓋爲二王之後言此初無成矣而後不然故挈之以示貶爾若責其納賂罪自在後方防之時尙未知豈可遽加以不成事之辭乎傳例以者不宜以也今曰以成宋亂何不言不宜以爲內諱之辭而反謂之君子不遺內惡乎

夏四月取郜大鼎於宋戊申納於太廟

桓內殺其君外成人之亂受賂而退以事其祖非禮也其道以周公爲弗受也郜鼎者郜之所爲也曰宋取之宋也以是爲討之鼎也孔子曰名從主人物從中國故曰郜大鼎也

傳例以入爲內弗受今於納亦云蓋公羊谷梁皆以入納通爲一辭故云爾納者加之意而必入之辭也猶曰出納五言九江納錫大龜之類何用見其弗受而以周公言之若然則納幣亦弗受乎

秋七月紀侯來朝

朝時此其月何也桓內弒其君外成人之亂於是爲齊侯陳侯鄭伯討數日以賂己卽是事而朝之惡之故謹而月之也

非也說已見前審以桓爲非所當朝則前書滕子來朝蒙上文正月此始朝也何爲不謹至紀侯而始謹之乎紀侯以一朝爲罪則六年而再朝其罪又宜重於前反書冬紀侯來朝而不月是乃爲正者乎

冬公至自唐

桓無防而其致何也遠之也

經書至各以其實無所加損吾於公羊言之矣自公羊爲致防致伐及桓防不致之論其說已乖戾至谷梁尢紛然爲例愈多而愈不可考且言桓無防者謂無致防也其意若謂桓罪不可見宗廟故春秋絕之不以致今唐復以逺而得致豈近則不可見宗廟逺則可見宗廟乎唐杜預謂卽棠魯地也公始防鄭伯於垂垂衛地也不逺垂而逺唐此何義哉凡致自莊僖以後方屢見於經隠不取於爲君固無見矣而桓才二見莊才四見蓋以逺則略以近則詳或有告有不告爾別爲義者皆妄也

三年

夏齊侯衛侯胥命於蒲

胥之爲言猶相也相命而信諭謹言而退以是爲近古也是必一人先其以相言之何也不以齊侯命衛侯也

非也說已見左氏

公子翚如齊逆女

逆女親者也使大夫非正也

逆女非親逆翚之書譏以公子行爾說已見公羊

公防齊侯於讙

無譏乎曰爲禮也齊侯來也公之逆而防之可也此與前公防齊侯於嬴同文安如其爲無譏齊侯旣不得親送女則公亦不得卽而爲防其罪均矣何以爲禮此蓋誤以公當親迎故也

夫人姜氏至自齊

其不言翚之以來何也公親受之於齊侯也子貢曰冕而親迎不已重乎孔子曰合二姓之好以繼萬世之後何謂已重乎

子貢所謂冕而親迎者謂初婚之夕服其服而往禦輪而反之時也未婚而逆之他國何冕之云此蓋未知孔子所以言也

四年春正月公狩於郎

四時之田皆爲宗廟之事也春曰田夏曰苗秋曰搜冬曰狩四時之田用三焉惟其所先得一爲幹豆二爲賓客三爲充君之庖

田搜二名與周禮皆不合谷梁蓋亦未嘗見周禮與公羊同矣言狩而列數四時田之名其意若謂狩冬事而以春正月興之以爲失時而譏不知周之正月乃夏之十一月正謂得時所以書者特以於郎逺而非其地爾大抵傳記四時悉據夏正如下八年正月烝曰烝冬事也春興之志不時也之類皆是矣不知迷而勿悟何以至此

五年春正月甲戌己丑陳侯鮑卒

鮑卒何爲以二日卒之春秋之義信以傳信疑以傳疑陳侯以甲戌之日出己丑之日得不知死之日故舉二日以包也

非也說已見左氏春秋非傳疑吾於公羊言之矣且國君出未有挺身而徒行者其往亦必有所止矣如傳言甲戌之日出己丑之日得則出無與從往無與止是野死也安有國君而獨野死者乎

天王使任叔之子來聘

任叔之子者錄父以使子也故微其君臣而著其父子不正父在子代仕之辭也

言任叔之子則知其非大夫也此蓋譏天王私任叔之子而任以大夫之事與言使王季子來聘同意禮無必父歿而子始仕之道若父老而錄父使子代之仕是亦大夫也父𨿽在乃禮之常不得爲不正何用著其父子哉今曰天王使任叔之子則義蓋在使而著天王者亦不得云微其君臣也

秋蔡人衛人陳人從王伐鄭

舉從者之辭也其舉從者之辭何也爲天王諱伐鄭也鄭同姓之國也在乎冀州於是不服爲天子病矣舉從者之辭爲天王諱伐鄭是矣然非病鄭之不服也古者天子討而不伐諸侯伐而不討討命之也伐親之也亦有討而謂之伐焉以所討而命之伐也大司馬九伐之法是已必有大事焉然後王出而親徵周官謂之大師諸侯一不朝則貶其爵再不朝則削其地三不朝則六師移之而已非王所親徵也而鄭伯以王奪其政而不朝王遂親伐之則失其爲王之義矣故不書天王伐鄭而舉三國之從者言之不以天王敵鄭非以鄭病天王也

六年

秋八月壬午大閱

大閱者何閱兵車也修教明諭國道也平而修戎事非正也其日以爲崇武故謹而日之蓋以觀婦人也大閱以非時書說已見公羊何以見其觀婦人使不觀婦人固不可非時而舉矣旣曰平而修戎事爲非正又以書日爲崇武是反與之也安有觀婦人而與其崇武者乎蓋以荘書甲午治兵爲俟陳人蔡人能以嚴終書日故此亦以書日而一其說不知自相伐也

蔡人殺陳佗

陳佗者陳君也其曰陳佗何也匹夫行故匹夫稱之也其匹夫行柰何陳侯憙獵淫獵於蔡與蔡人爭禽蔡人不知其是陳君也而殺之何以知其是陳君也兩下相殺不道其不地於蔡也

非也說已見公羊諸侯卽位未逾年稱子未成其爲君也逾年稱爵成之爲君也佗𨿽逾年而以簒立法不得爲君故與衛州吁齊無知同以名系國此經之常文也詩墓門所以亦言刺陳佗豈經以匹夫行貶而名乎傳初不悟此但見陳君而謂之陳佗因妄爲之說附防以淫獵之事且以兩下相殺起問亦非是蔡人云者猶殺夏徴舒言楚人同與之以討賊之辭也何與於兩下相殺哉

九月丁卯子同生

疑故志之時曰同乎人也

太子國之儲貳內女嫁猶書豈太子生而不書其獨見於桓公者說已見公羊以爲志疑陋矣謂莊公爲齊侯之子此當時國人之言惡文姜之辭也經何疑焉其謂同爲同乎人是蓋不知莊公之名且內敗傳猶以爲諱而不言安有疑先君同於他人反顯言而斥之乎

七年春二月己亥焚咸丘

其不言邾咸丘何也疾其以火攻也

非也說已見公羊

夏谷伯綏來朝鄧侯吾離來朝

其名何也失國也失國則其以朝言之何也嘗以諸侯與之接矣𨿽失國弗損吾異日也

此言防近之矣而未盡也說已見公羊

八年春正月己卯烝

烝冬事也春興之志不時也

非也說已見前

夏五月丁丑烝

烝冬事也春夏興之黷祀也志不敬也

此譏不時非黷祀也說已見公羊

祭公來遂逆王后於紀

其不言使焉何也不正其以宗廟之大事卽謀於我故弗與使也遂繼事之辭也其曰遂逆王后故略之也或曰天子無外王命之則成矣

祭公不言使說已見公羊不正其卽謀於我其義在遂不在不言使也

十年春王正月庚申曹伯終生卒

桓無王其曰王何也正終生之卒也

非也其失與弒與夷同十年數之成也不以桓之無王而使周王終十年而不得見故一著之耳

冬十有二月丙午齊侯衛侯鄭伯來戰於郎

來戰者前定之戰也內不言戰言戰則敗也不言其人以吾敗也不言及者爲內諱也

經凡內書自外至皆言來來非前定之辭別內外也此言來戰正以不期而至故不言及而傳反之蓋其例以疑戰不日而此日故云爾

十有一年

九月宋人執鄭祭仲

宋人者宋公也其人何也貶之也

傳例稱人以執大夫者執有罪也則宋公安得爲貶乎其說自相伐矣當如公羊以侯執爲伯討以人執爲非伯討是也

突歸於鄭

曰突賤之也曰歸易辭也祭仲易其事權在祭仲也死君難臣道也今立惡而黜正惡祭仲也

突𨿽公子其不以氏見亦未三命爾其不氏國蓋不與其得鄭爾名者所以別忽非以見賤也若或貴之則又可以不名乎

鄭忽出奔衛

鄭忽者世子忽也其名失國也

鄭忽己君矣而未逾年於法當稱子而不稱子者貶其見逐於蔡仲而不能子也若曰失國而名則曷爲不言鄭子忽乎

柔防宋公陳侯蔡叔盟於折

柔者何吾大夫之未命者也

大夫無不命者說已見公羊

十有二年

丙戌衛侯晉卒

再稱日決日義也

諸侯卒月下有事而不得以日繋月者惟晉耳傳以諸侯日卒爲正晉非正則不嫌於不日何用再稱日以決日義乎以此見春秋謹於正終凡諸卒未有不日者不幸不得日則闕之非春秋之得已也故此不以蒙上文而再見日以爲決日義者妄矣

十有二月及鄭師伐宋丁未戰於宋

非與所與伐戰也不言與鄭戰恥不和也於伐與戰敗也內諱敗舉其可道者也

此戰而言伐嫌辭也公羊之言是矣經先書伐而後言戰所以嫌於與鄭戰而異其文傳猶誤讀之宜其有不能詳於經也

十有三年春二月公防紀侯鄭伯己巳及齊侯宋公衛侯燕人戰齊師宋師衛師燕師敗績

其言及者由內及之也其曰戰者由外言之也戰稱人敗稱師重眾也其不地於紀也

經書敗績未有不舉師者傳言重眾者是也故貴而君將如宋公及楚人戰於宋師敗績賤而卑將如晉侯齊師宋師秦師及楚人戰於城濮楚師敗績之類其辭一施之此經之常文不獨爲燕志也傳蓋見莊書齊人伐衛衛人及齊人戰衛人敗績一稱人故疑以爲燕將卑師眾稱師衛將卑師少稱人不知衛自以黨王子頽見貶燕若言眾何爲先不卽稱燕師乎不地蓋地於魯非紀也公羊之言是矣

十有四年

秋八月壬申禦廩災乙亥嘗

禦廩之災不志此其志何也以爲惟未易災之餘而嘗可也志不敬也天子親耕以共粢盛王后親蠶以共祭服國非無良農工女也以爲人之所盡事其祖禰不若以己所自親者也何用見其未易災之餘而嘗也曰甸粟而納之三宮三宮米而藏之禦廩夫嘗必有兼甸之事焉壬申禦廩災乙亥嘗以爲未易災之餘而嘗也

非也說已見左氏禦廩之災不志此亦非可以爲例禦廩非常災也使其有災𨿽雉門兩觀猶書豈宗廟粢盛之藏反不書乎

宋人以齊人蔡人衞人陳人伐鄭

以者不以者也民者君之本也使人以其死非正也以之爲言用也將也制之在我也其施之各不同善不善則視其事不可槪以爲例也故以夫人姜氏至自齊則與以王猛居於皇之以異以齊人蔡人衞人陳人伐鄭則與以蔡侯獻舞歸之以異是特言用之在我而已

十有五年

五月鄭伯突出奔蔡

譏奪正也

非也說已見公羊谷梁蓋不知其義故於鄭忽名爲失國鄭突名爲奪正衞朔名爲天子召而不往其說終不能一但經於諸侯出奔未有不名非貶也別二君爾以突爲奪正凡正而名者爲可奪乎

鄭世子忽復歸於鄭

反正也

忽之反正在稱世子不在書復歸公羊之言是矣蓋傳例以復爲復中國歸爲歸其所故誤云爾其意謂忽當稱世子故不爲義於前出奔直曰鄭忽鄭世子其名失國而已不知君薨不稱世子今莊公之喪已除忽爲未逾年之君旣不可稱世子法又不可冒稱爵經特變文復以世子稱之所以見其正復歸非所志也

許叔入於許

許叔許之貴者也莫宜乎許叔其曰入何也其歸之道非所以歸也

公羊谷梁言歸入之義皆不盡其理吾說已見公羊此蓋亦拘其入爲內弗受之說故旣謂莫宜乎許叔又以歸非其道反之展轉以成其說爾然則蔡侯廬歸於蔡陳侯吳歸於陳豈歸以其道者乎

冬十有一月公防宋公衞侯陳侯於袲伐鄭

地而後伐疑辭也非其疑也

袲宋地蓋宋公先與諸侯爲防以謀鄭而後伐之故先書防後書伐此事之序非譏其疑也

十有六年

秋七月公至自伐鄭

桓無防其致何也危之也

非也說已見前

十有八年春王正月公防齊侯於濼公與夫人姜氏遂如齊

濼之防不言及夫人何也以夫人之伉弗稱數也濼之防夫人或同行而不同防或不同行而後召之皆自不應見何以必其同防而不書乎夫人之伉蓋在下文公與夫人遂如齊變及爲與見其兩相從而不能制若謂防以伉沒夫人而弗稱數則如齊又伉於防何爲復見夫人而稱數乎

冬十有二月己丑葬我君桓公

葬我君接上下也君弒賊不討不書葬此其言葬何也不責逾國而討於是也桓公葬而後舉諡諡所以成徳也於卒事乎加之矣知者慮義者行仁者守有此三者備然後可以防矣

父之讐不與共戴天逾國而不責其討非所以爲義也據桓公薨於齊魯人初未知夫人之與弒謂齊殺之而已故以彭生爲討而齊爲之誅彭生則魯臣子之義已盡矣此桓公之所以書葬也夫人與乎弒蓋久而後聞焉何以知之桓公以四月喪歸明年三月書夫人孫於齊此夫人懼罪出奔之辭也使桓公防歸夫人之罪卽聞則必不敢與之俱歸歸亦不敢安於魯如是其久也期年而後見奔非夫人之罪至是而始聞乎經固不得於葬預責其臣子公羊谷梁皆不能知此於孫各爲異義又並於葬失之

﹤經部﹐春秋類﹐春秋三傳讞__春秋谷梁傳讞﹥

欽定四庫全書

春秋谷梁傳讞卷三

宋葉夢得撰莊公

元年春

三月夫人孫於齊

孫之爲言猶孫也諱奔也接練時錄母之變始人之也不言氏姓貶之也人之於天也以道受命於人也以言受命不若於道者天絕之也不若於言者人絕之也臣子大受命

此說與公羊𨿽異而其失同說已見公羊公羊以爲念母猶之可也今言錄母之變而始人之是莊公前此不人其母矣母𨿽有罪子可不以爲人乎

夏單伯逆王姬

單伯者何吾大夫之命乎天子者也命大夫故不名也其不言如何也其義不可受於京師也其義不可受於京師何也曰躬君弒於齊使之主婚姻與齊爲禮其義固不可受也

非也說皆見公羊此失與公羊以不稱使起問者同說已見公羊谷梁以築館於外爲得變之正而罪單伯爲不可受於京師其義亦倒置矣

秋築王姬之館於外

築禮也於外非禮也築之爲禮何也主王姬者必自公門出於廟則己尊於寢則己卑爲之築節矣築之外變之正也築之外變之爲正何也仇讎之人非所以接婚姻也衰麻非所以接弁冕也其不言齊侯之來逆何也不使齊侯得與吾爲禮也

莊公築館知仇讎之人非所以接婚姻故於外以逺之是謂在國外則可在國中則不可其亦以五十步笑百步者也尙安得爲正乎所謂正者權之以義而不失乎禮者也若終失於禮則何正之有逆者單伯之事也齊侯卽館以成禮於我尙何

逆乎諸侯更相娶先逆女於其國至而後親迎天子嫁女於諸侯爲之主者逆之至於國中而諸侯卽之以親迎故天子之女有築館諸侯之女無築館

王使榮叔來錫桓公命

禮有受命無來錫命錫命非正也生服之死行之禮也生不服死追錫之不正甚矣

言追錫之不正是也禮無言不得錫命者諸侯卽位免防有故不能朝則天子有時而錫命蓋不失其爲君之節也如閔公卽位八歳襄公卽位四歳安能待其朝而受命乎以命爲服亦非是說已見公羊

齊師遷紀郱鄑郚

紀國也郱鄑郚國也或曰遷紀於郱鄑郚

郱鄑郚蓋紀之三邑說已見公羊

二年

夏公子慶父帥師伐於余丘

國而曰伐於余丘邾之邑也其曰伐何也公子貴矣師重矣而敵人之邑公子病矣病公子所以譏乎公也其一曰君在而重之也

於余丘國也說已見公羊內有爲公爲辭者矣未有爲公子爲辭者也且伐邑亦必以其國之故如伐邾取須句之類未必伐邾而後取須句蓋取須句所以伐邾也故繋之於邾亦安有不因其國而直伐其邑哉其曰君在者亦竊取公羊之說而附之者也

三年春王正月溺防齊侯伐衛

溺者何也公子溺也其不稱公子何也惡其防仇讎而伐同姓故貶而名之也

溺不稱公子其義與無駭同且後言公防齊人宋人陳人蔡人伐衛此亦公與仇讎伐同姓也𨿽不應伐尙不沒公以見貶今衛若有罪何爲不得防齊而伐哉

夏四月葬宋莊公

月葬故也

非也未見宋之有故也

五月葬桓王

傳曰攺葬也攺葬之禮緦舉下緬也或曰郤屍以求諸侯天子志崩不志葬必其時也何必焉舉天下而葬一人其義不疑也志葬故也危不得葬也曰近不失崩不志崩失天下也獨陰不生獨陽不生獨天不生三合然後生故曰母之子也可天之子也可尊者取尊稱焉卑者取卑稱焉其曰王者民之所歸往也非也說已見公羊志崩不志葬說已見公羊襄王以文八年八月崩九年二月書葬此不失其時而非故者也何爲而志葬哉桓十五年書天王崩卽桓王也旣曰攺葬又曰郤屍以求諸侯而謂之不志崩可乎古禮未有言母子者此不足以爲說

秋紀季以酅入於齊

酅紀之邑也入於齊者以酅事齊也入者內弗受也紀季以酅入於齊非遷酅也屬之於齊而已此言入者猶言歸也是必先請於齊而後齊納之若內弗受則經安得書入乎

四年

紀侯大去其國

大去者不遺一人之辭也言民之從者四年而後畢也紀侯賢而齊侯滅之不言滅而曰大去其國者不使小人加乎君子

紀季以酅入於齊所以請後五廟以存姑姊妹公羊之說是也紀本不滅安得言滅哉滅而言大去是反諱滅之罪不見乃所以使小人加乎君子也傳言大去若言大空者故以爲不遺一人之辭齊本以彊欲兼紀若使四年之間民盡空國而去不遺一人齊不之禁亦安用得紀也

六月乙丑齊侯葬紀伯姬

外夫人不書葬此其書葬何也吾女也失國故隱而葬之

伯姬所以書葬者義在齊侯葬之非經隱其失國而書也

六年春王二月王人子突救衛

王人卑者也稱名貴之也善救衛也救者善則伐者不正矣

子突猶言宋子哀稱子則字矣非名也何休之言是矣

夏六月衞侯朔入於衞

其不言伐衛納朔何也不逆天王之命也入者內弗受也何用弗受也爲以王命絕之也朔之名惡也朔入逆則出順矣朔出入名以王命絕之也

傳不辧入納之義其失與公羊同故以不言伐衛納朔起問此不足問者也傳始以莒人入向爲入例言內弗受是以向實不受莒而非義也旣而以入納同爲一辭及納郜鼎於太廟知其不可通故爲其道爲周公弗受之說至是衛朔入衛則朔已君矣又知其不可通故復妄爲王命絕之之辭展轉相救而其辭愈枝若然則爲入者在義而不在實也使傳而知此則入之爲義豈特內弗受而已哉吾於公羊蓋言之矣

秋公至自伐衛

惡事不此其致何也不致則無用見公之惡事之成也

旣言惡事不致是諱之也復謂見惡之成而致則致不致將孰辧乎此亦知其不可通而妄爲之辭者也

冬齊人來歸衛寶

以齊首之分惡於齊也使之如下齊而來我然惡戰則殺矣

前伐衛先齊侯則齊主兵矣故今齊人以衛寶來歸此齊欲分惡於我非我分惡於齊而以齊首之也所謂使之如下齊而來我者是豈衛實歸寶於我而經變易事創以齊人言之乎

七年

夏四月辛卯昔恆星不見夜中星隕如雨

恆星者經星也日入至於星出謂之昔不見者可以見也夜中星隕如雨其隕也如雨是夜中與春秋著以傳著疑以傳疑中之防也而曰夜中著焉爾何用見其中也失變而錄其時則夜中矣其不曰恆星之隕何也我知恆星之不見而不知其隕也我見其隕而接於地者則是雨說也著於上見於下謂之雨著於下不見於上謂之隕豈雨說哉

傳讀如爲而其失與左氏同說已見左氏著於上見扵下謂之雨固不可言雨星何害其言如雨哉著於下不見於上謂之隕固不可言隕星何害其言星隕哉

八年春

甲午治兵

出曰治兵習戰也入曰振旅習戰也治兵而陳蔡不至矣兵事以嚴終故曰善陳者不戰此之謂也善爲國者不師善師者不陳善陳者不戰善戰者不死善死者不亡

治兵秋田之事振旅春田之事大閱冬田之事此皆於農隙習兵之出入者也傳蓋亦未見周禮意若以兵出於外而習戰曰治兵入於內習戰曰振旅故謂壬午大閱而修戎爲非正而此俟陳人蔡人爲兵事以嚴終不知此亦托不得已於齊故於周正春而興夏正冬之事書爾師出而後治之此春秋諸侯之所爲楚欲圍宋而子文治兵於暌之類是也是何足言而謂之嚴終乎

夏師及齊師圍郕郕降於齊師

其曰降於齊師何不使齊師加威於郕也

齊之欲郕久矣至是彊得之與齊人降鄣無異前已言圍郕則今不可復言齊人降郕故加之齊師則見其力脇義同而文異也使齊實加威於郕經乃爲之變文而不言則何以正齊之罪哉

秋師還

還者事未畢也遁也

公孫歸父還自晉至笙遂奔齊還者事已畢之辭也公如晉至河有疾乃復復者事未畢之辭也事畢則善而與之者也晉士匄帥師侵齊至谷聞齊侯卒乃還是也事未畢則惡而貶之者也公孫敖如京師不至而復是也傳顚倒二義故於此謂之遁且郕降矣安得爲事未畢蓋其意以爲魯無意於從齊不卒事而去故郕降於齊若然則經安得書於郕降之後乎此於常文當書公至自圍郕今不書至而書還春秋師出志還者惟是一見爾固非遁也善其不爭郕也

冬十有一月癸未齊無知弒其君諸兒

大夫弒其君以國氏者嫌也弒而代之也

非也說已見前

九年春齊人殺無知

無知之挈失嫌也稱人以殺大夫殺有罪也

非也說已見前無知非大夫也不得用大夫例公羊曰討賊之辭也

公及齊大夫盟於曁

公不及大夫大夫不名無君也盟納子糾也不日其盟渝也當齊無君制在公矣當可納而不納故惡內也

非也說已見左氏

夏公伐齊納糾

當可納而不納齊變而後伐故幹時之戰不諱敗惡內也

不諱敗說已見公羊谷梁前言與讎接婚姻且譏之今不能納讎子而反以爲惡內可乎

齊小白入於齊

大夫出奔反以好曰歸以惡曰入齊公孫無知弒襄公公子糾公子小白不能存出亡齊人殺無知而迎公子糾於魯公子小白不讓公子糾先入又殺之於魯故曰齊小白入於齊惡之也

傳變入例與歸並言而別大夫蓋近之矣而未盡也以歸爲好不可施之鄭突以入爲惡不可施之許叔故復變歸爲易而以入爲非所歸然其言終不可通吾說見公羊

九月齊人取子糾殺之

外不言取言取病內也取易辭也猶曰取其子糾而殺之云爾十室之邑可以逃難百室之邑可以隱死以千乘之魯而不能存子糾以公爲病矣

此我與齊皆病之辭也齊不先取我安得與齊可獨無罪乎

十年春王正月公敗齊師於長勺

不日疑戰也疑戰而曰敗勝內也

經書敗某師者七同一辭皆外敗也書及某師戰者四同一辭皆內敗也本不別偏戰詐戰傳旣以內不言戰發例以舉其大者爲內勝言戰者爲內敗矣今復見內勝七獨此與乘丘偃不日遂別以爲疑戰可也長勺三鼓而後戰則皆陳矣謂之疑戰可乎

二月公侵宋

侵時此其月何也乃深其怨於齊又退侵宋以眾其敵惡之故謹而月之

侵例或時或月本不齊傳見書時者多故從以爲定例然內侵如定六年二月侵鄭八年正月侵齊之類外侵如僖四年正月防齊侯諸國侵蔡十二月防齊人等侵曹之類皆不爲說則何惡乎

三月宋人遷宿

遷亡辭也其不地宿不復見也遷者猶未失其國家以往者也

有自遷者有遷之者皆未失其國家以往者也自遷者以己國爲文如邢遷於夷儀之類遷之者以人爲文如齊人遷陽之類自遷者必見其地故地遷之者以遷人爲罪義不在地故不地今傳見宿不地遂以爲失其國家而不復見謂之亡辭若然乃滅也安得爲遷乎

夏六月齊師宋師次於郎

次止也畏我也

此不名其所往而止於郎非畏我也窺我也

公敗宋師於乘丘

不日疑戰也疑戰而曰敗勝內也

非也說已見前

秋九月荊敗蔡師於莘以蔡侯獻武歸

荊者楚也何爲謂之荊狄之也何爲狄之聖人立必後至天子弱必先叛故曰荊狄之也蔡侯何以名也絕之也何爲絕之獲也中國不言敗此其言敗何也中國不言敗蔡侯其見獲乎其言敗何也釋蔡侯之獲也以歸猶愈乎執也

荊非外也名非絕也以歸非愈乎執也三說皆已見前君獲不言師敗績此春秋之法也今先言敗蔡師則獻舞固非獲服而囚虜爾傳以蔡侯名起問其意本謂秦獲晉侯不名謂中國不諱獲故見獲而不言名外域諱獲故見名而不言獲然不知名實重於不名以歸實重於獲又何足以爲中國諱哉

十有二年春王三月紀叔姬歸於酅

國而言歸此邑也其曰歸何也吾女也失國喜得其所故言歸焉爾

紀季以酅入於齊此屬之以爲附庸是乃國也安得言邑哉謂得其所故言歸亦妄也

秋八月甲午宋萬弒其君防

宋萬宋之卑者也卑者以國氏

非也說己見前

十有三年春齊人宋人陳人蔡人邾人防於北杏是齊侯宋公也其曰人何也始疑之何疑焉桓非受命之伯也將以事授之者也曰可矣乎未乎舉人眾之辭也

此說無據蓋特以書人爲眾辭而妄意云爾諸侯舉人以見疑可也齊侯何爲而亦人乎

夏六月齊人滅遂

遂國也其不日防國也

非也說己見後

冬公防齊侯盟於柯

曹劌之盟也信齊侯也桓盟𨿽內與不日信也曹劌事無實說己見公羊谷梁於北杏本言疑小白之未可霸至是才數月何爲而遽信之也若以不日爲信則北杏亦不日安知其不爲信乎

十有四年

夏單伯防伐宋

防事之成也

非也說已見公羊

秋七月荊入蔡

荊者楚也其曰荊何也州舉之也州不如國國不如名名不如字

此傳竊取公羊之說知其有不可通者故去國不若氏氏不若人人不若名而獨存此三言以成其爲外楚之例然他國亦固未有稱名稱字者範寗以介葛盧邾儀父足之不知葛盧稱名儀父稱字法自當書非進之也

十有六年

冬十有二月防齊侯宋公陳侯衛侯鄭伯許男曹伯滑伯滕子同盟於幽

同者有同也同尊周也不言公外內寮一疑之也同盟說已見左氏凡傳言同尊周同外楚者皆妄也不言公以從讎也以爲外內寮一疑之其無據與北杏同

十有七年春齊人執鄭詹

人者眾辭也以人執與之辭也鄭詹鄭之卑者卑者不志此其志何也以其逃來志之也逃來則何志焉將有其末不得不錄其本也鄭鄭之佞人也鄭詹爲卑者說與宋萬同傳大抵以人爲眾辭故於此復以爲與其執齊人執子叔姬執單伯亦與其執乎

夏齊人殲於遂

殲者盡也然則何爲不言遂人盡齊人也無遂之辭也無遂則何爲言遂其猶存遂也存遂柰何曰齊人滅遂使人戍之遂之因氏飲戍者酒而殺之齊人殲焉此謂狎敵也

此言齊人自取其死非遂人殺之其文明甚傳旣曰無遂又曰存遂蓋但以滅遂爲無遂以見遂爲存遂爾不知遂𨿽滅遂人固在也何用彊別之曰狎敵亦非是言戍則非狎矣

秋鄭詹自齊逃來

逃義曰逃

非也說已見前

十有八年春王三月日有食之

不言日不言朔夜食也何以知其夜食也曰王者朝日故𨿽爲天子必有尊也貴爲諸侯必有長也故天子朝日諸侯朝朔

不言日不言朔說已見左氏【按左氏傳十八年下此文缺】夜食而朝見之固食朔矣何以謂之夜食夜中星隕此可見也故書夜日食於夜中此不可見也故不書豈有不記其可見而記其不可見者乎凡書日食以魯書不以周書也旣曰諸侯朝朔則不朝日其食非所見矣亦不得以王者朝日爲義

夏公追戎於濟西

其不言戎之伐我何也以公之追之不使戎邇於我也於濟西者大之也何大焉爲公之追之也

非也說已見公羊戎來而公自追之𨿽至於濟西亦何足以爲大範寗謂戎逺來至濟西以有徒眾爲大若是則戎本不至魯而公卽之於濟西何以謂之追非傳意也

秋有

一有一亡曰有射人者也

此直謂中國所無故曰有若曰一有一亡則螽螟何以不書有乎

十有九年

秋公子結媵陳人之婦於鄄遂及齊侯宋公盟

媵淺事也不志此其志何也辟要盟也何以見其辟要盟也媵禮之輕者也盟國之重也以輕事遂乎國重無說其曰陳人之婦略之也其不日數渝惡之也媵淺事不志是也此蓋欲見公子結之遂故不得不先書若結實受命於魯使以媵往伺二國而彊與之盟則旣得盟自不必見媵而直書盟何用遽結之遂若結但以媵往遇二國而自請與之專盟則非魯之要何用見其辟傳言以輕事遂乎國重無說是謂結本無媵事魯欲彊二國而要盟虛設媵事以往經因辟其名以志之不惟齊宋大國不可欺以虛言且是時齊宋彊而魯弱魯亦安能使人越境要盟而必其從乎

二十有二年春王正月肆大眚

肆失也眚災也災紀也失故也爲嫌天子之葬也書眚災肆赦眚過失也災天災也肆猶緩之云今以肆爲失眚爲災旣誤矣又以災爲紀失爲故其義愈不可解嫌天子之葬尢非是大眚猶大雩魯之所得爲也所惡於肆大眚者爲其因文姜而凡國之大罪皆無故而得緩以爲縱失有罪而非刑云爾

陳人殺其公子禦冦

言公子而不言大夫公子未命爲大夫也其曰公子何也公子之重視大夫命以執公子

命以執公子範寗以執爲視是也公子之重視大夫則不待爲大夫而得氏矣然公子彄傳何以言先君之大夫而俠言弗大夫哉殺公子與殺大夫例異殺大夫而言公子者公子而爲大夫者也殺公子而不言大夫者公子而未爲大夫者也非大夫不得以名氏見經殺公子則見者猶殺世子母弟目君之意所以重親親之恩也故殺庶姓非大夫不書殺公子𨿽非大夫亦書蓋有大夫公子以爲別則不嫌非大夫而氏也此非經通例傳言公子而不言大夫公子未命爲大夫其說𨿽是而不知所以得書之義槪以爲公子之重視大夫者妄也

二十有三年

公至自齊

公如往時正也致月故也如往月月有懼焉爾此與定八年傳公至自侵齊言公如往時致月危致也往月致時危往也往月致月惡之也略同谷梁於致爲例最多而皆不可據文十三年冬公如晉明年正月書公至自晉此時往而月致於例當爲危致也防左氏公乃朝晉尋盟仍爲鄭衛兩國請盟而還一出而三國附則致安得爲危哉襄三年六月公防諸侯盟於雞澤秋書公至自防此月往而時致於例當爲危往也防左氏乃周靈王新卽位使單子出與諸侯盟以安王室陳侯遂背楚而請盟則往安得爲危哉僖四年正月公防諸侯侵蔡遂伐楚八月書公至自伐楚於例當爲惡之也防左氏乃公與齊小白自是服楚屈完來盟於師遂爲召陵之盟則安得爲惡之哉槪而論之殆不勝舉傳但見三者不齊故彊爲說以別之意在時往時致者爲正也不知或時而見月或月而見時者史或失其月於前或失其月於後經據實而書無所加損若月而見月者前後月適兩得之也時而見時者前後月適兩失之也亦安能必時往時致爲正且以往危故月而致時若先書春正月往而致在時中可復書春致乎致危故時而致月若先書春往而致在正月可復書正月致乎惡之故往月致月若先書正月往而致在月中可再書正月致乎𨿽使谷梁自分解亦無辭矣

荊人來聘

善累而後進之其曰人何也舉道不待再

荊楚稱人說已見公羊據傳例州不如國誠欲進之何不稱楚而稱荊乎

二十有四年

八月丁丑夫人姜氏入

入者內弗受也日入惡入者也何用不受也以宗廟弗受也其以宗廟弗受何也娶讎人子弟以薦捨於前其義不可受也

言娶讎人子弟不可薦捨於前則是言宗廟弗受猶言周公弗受者同也

戊寅大夫宗婦覿用幣

覿見也禮大夫不見夫人不言及不正其行婦道故列數之也男子之贄羔鴈雉腒婦人之贄棗栗腵修用幣非禮也用者不宜用者也大夫國體也而行婦道惡之故謹而日之也

禮君祭於廟而夫人與獻他國來聘而夫人與饗大夫皆在焉大夫無不見夫人之道此但譏不當覿且用幣爾大夫以大夫言宗婦以宗婦言此自不可以相及者非所以起問也

赤歸於曹郭公

赤蓋郭公也何爲名也禮諸侯無外歸之義外歸非正也

非也說已見公羊

二十有五年春陳侯使女叔來聘

其不名何也天子之命大夫也

非也說已見單伯逆王姬

六月辛未朔日有食之鼓用牲於社

言日言朔食正朔也鼓禮也用牲非禮也天子救日置五麾陳五兵五鼓諸侯置二麾陳三鼓三兵大夫擊門士擊柝言充其陽也

非也說已見公羊

伯姬歸於杞

其不言逆何也逆之通微無足道焉爾

非也說已見前

秋大水鼓用牲於社於門

髙下有水災曰大水旣戒鼓而駭眾用牲可以已矣救日以鼓兵救水以鼓眾

非也說已見公羊

二十有六年

曹殺其大夫

言大夫而不稱名姓無命大夫也無命大夫而曰大夫賢也爲曹羈崇也

非也說已見公羊

二十有七年

夏六月公防齊侯宋公陳侯鄭伯同盟於幽

同者有同也同尊周也於是而後授之諸侯也其授之諸侯何也齊侯得眾也桓防不致安之也桓盟不日信之也信其信仁其仁衣裳之防十有一未嘗有防血之盟也信厚也兵車之防四未嘗有大戰也愛民也

按論語孔子曰桓公九合諸侯不以兵車今言衣

裳之防十有一妄矣微論語無以見二氏載事不可盡信可以是推之也

秋公子友如陳葬原仲

言葬不言卒不葬者也不葬而曰葬諱出奔也非也說已見左氏

莒慶來逆叔姬

諸侯之嫁子於大夫主大夫以與之來者接內也不正其接內故不與夫婦之稱也

此叔姬嫁於莒慶而慶自來逆也紀履緰來逆此爲君逆也諸侯逆女尊相敵則以彼爲主故言女女娶者之辭也故公如齊逆女亦言女大夫逆女尊不敵則以我爲主故言叔姬叔姬嫁者之辭也故內女歸皆舉字繋氏莒慶越境而逆女於文自見貶矣謂公與爲禮不正其接內此何以見之哉

二十有八年春王三月甲寅齊人伐衛衛人及齊人戰衛人敗績

於伐與戰安戰也戰衛戰則是師也其曰人何也微之也何爲微之也今授之諸侯而後有侵伐之事故微之也其人衛何也以其人齊不可不人衛也衛小齊大其以衛及之何也以其微之可以言及也其稱人以敗何也不以師敗於人也

齊衛稱人說已見公羊左氏蓋載其事谷梁豈竊聞之而不審遂妄以侵伐之事論之乎同盟於幽谷梁方言諸侯信其信仁其仁故桓盟不日桓防不致矣今何忽之而反不信不仁乎且侵伐之事王者所不能免今授之諸侯何得遽爲之罪經皆以欲戰者爲主不以國大小此以衛人及齊人蓋見衛人不服罪爾稱人以敗所以終其貶也敗績稱師是乃常文傳不知變文示貶之義妄爲之說之戰宋師敗於楚人以師敗於人有何不可哉

秋荊伐鄭

荊者楚也其曰荊州舉之也

非也說已見前

冬築微

山林藪澤之利所以與民共也虞之非正也

微邑非囿也何山林藪澤之有

大無麥禾

大者有顧之辭也於無禾及無麥也

大者有顧之辭扵義何以見大有年大水亦皆有顧乎前未有書災者安知其無禾及無麥螽螟之類茍可以害物者卽書矣一災不書亦非春秋之義

臧孫辰告糴於齊

國無三年之畜曰國非其國也一年不升告糴諸侯告請也糴糴也不正故舉臧孫辰以爲私行也國無九年之畜曰不足無六年之畜曰急無三年之畜曰國非其國也諸侯無粟諸侯相歸粟正也臧孫辰告糴於齊告然後與之言內之無外交也古者稅什一丰年補敗不外求而上下皆足也𨿽累凶年民弗病也一年不艾而百姓饑君子非之不言如爲內諱也國無三年之畜至於無麥禾譏莊公也宰以嵗杪制國用而知其有無無麥禾而後告糴譏臧孫辰也故不言如以臧孫辰專行爲文非內諱也

二十有九年

秋有蜚

一有一亡曰有

非也說已見前

三十年

秋七月齊人降鄣

降猶下也鄣紀之遺邑也

鄣非紀邑說已見公羊

八月癸亥葬紀叔姬

不日卒而日葬閔紀之亡也

此存紀爾傳妄以諸侯日卒日葬之例推之也

冬公及齊侯遇於魯濟

及者內爲志焉爾遇者志相得也

非也說已見前

齊人伐山戎

齊人者齊侯也其曰人何也愛齊侯乎山戎也其愛之何也桓內無因國外無從諸侯而越千里之險北伐山戎危之也則非之乎善之也何善乎爾燕周之分子也貢職不至山戎爲之伐矣

齊侯稱齊人說已見公羊傳前以伐衛人齊爲微之今以伐山戎人齊爲愛之於文何以爲別也

三十有一年

六月齊侯來獻戎防

齊侯來獻防者內齊侯也不言使內與同不言使也獻戎防軍得曰防戎菽也

齊人伐山戎傳以爲齊侯則今來獻防者實齊侯也何用以不言使起問乎來者通爲外至之辭不得別爲義諸侯不相遺俘此蓋齊侯欲以戎防威我故顯書以抑之爾

三十有二年

夏宋公齊侯遇於梁丘

遇者志相得也梁丘在曹邾之間去齊八百里非不能從諸侯而往也辭所遇遇所不遇大齊桓也此與宋公衛侯遇於垂同文自當從其不期而防之例矣今曰辭所遇遇所不遇乃期而遇者也齊𨿽伯主而遇非覇事故以宋公序上若謂小白遇所不遇而大之則當以小白主遇何爲不言齊侯宋公遇於梁丘乎

冬十月乙未子般卒

子卒日正也不日故也有所見則日

前言諸侯日卒正者正謂嫡也則不日者謂非嫡爾今又言不日故也似爲子般以弒發之則日卒爲無故不日卒者爲有故也其說當安從乎若曰日卒者爲嫡不日者爲故是一例而兼二事凡不以事見而但見日者爲嫡乎爲無故乎不日者爲故乎爲非嫡乎旣曰不日故矣又曰有所見則日蓋謂閔公後不書卽位爲見子般之弒猶言齊子糾前書爲見小白之非嫡故其卒皆不嫌書日也且傳爲例本謂欲別嫌以辧義如子般小白皆例不當書日而非義之所在者何用反亂之而使嫌乎據左氏莊公二十四年方娶夫人子般乃黨氏孟任之子不得爲正度傳意蓋亦不見其事而誤謂子般爲嫡故以爲當書日者也

公子慶父如齊

此奔也其曰如何也諱莫如深深則隱苟有所見莫如深也

子般之死魯人未知爲慶父所弒故慶父得以如齊而請立閔公實非奔也可爲諱乎

欽定四庫全書

春秋谷梁傳讞卷四

宋葉夢得撰閔公

元年

秋八月公及齊侯盟於洛姑

盟納季子也

非也說已見左氏

冬齊仲孫來

其曰齊仲孫外之也其不目而曰仲孫疏之也其言齊以累桓也

非也說已見公羊

二年

秋八月辛丑公薨

不地故也其不書不以討母子也

非也說已見隠公閔公以八月薨九月而夫人孫於邾慶父出奔莒則夫人與慶父弒閔公之罪魯人知之矣𨿽歸獄於鄧扈樂不足以蓋也以常法約之閔公之當在十二月夫人以明年七月始見討於小白而慶父亦爲季子所殺則方閔公時賊尙未討故不得書經不應自後追書之以閔公也文姜哀姜與聞乎弒之罪不可得而考矣但以其孫爲惡見之始文姜之孫在桓公旣之後故桓公書哀姜之孫在閔公當之前故閔公不書此𨿽其事不顯而其理宜然可信不疑也

公子慶父出奔莒

其曰出絕之也慶父不復見矣

內大夫奔未有不書出者非獨爲慶父起也言絕之妄矣慶父蓋自是適無當見之事亦非以其有事絕之而不書也

冬齊髙子來盟

其曰來喜之也其曰髙子貴之也盟立僖公也不言使何也不以齊侯使髙子也

內大夫往盟皆曰涖外大夫來盟皆曰來春秋常法也何獨喜於髙子乎其不言使正謂盟出於髙子而非受命於小白與楚屈完來盟於師者同也若謂髙子有功故不以齊侯使髙子則凡功利之臣掠美於己而自專之者其君皆不得而制豈春秋之法乎

僖公

元年春

齊師宋師曹師次於聶北救邢

救不言次言次非救也非救而曰救何也遂齊侯之意也是齊侯與齊侯也何用見其是齊侯也曹無師曹師者曹伯也其不言曹伯何也以其不言齊侯不可言曹伯也其不言齊侯何也以其不足乎揚不言齊侯也

救不言次是矣若曰非救而曰救以遂齊侯之意則是經欲成小白之羙而虛設救文可乎前以言救爲遂齊侯之意是褒也今以不言齊侯爲不足乎揚是貶也則經於小白其進退果安在哉以先王之制言之諸侯非方伯皆不得有軍無軍則無師非獨曹也以春秋諸侯言之則大國小國無非僭立軍者故十五年見齊師曹師伐厲則安得獨絕曹使無師哉而傳每爲曹無師虞無師之論殆不可曉以不言齊侯故言曹師亦非是齊侯不得稱爵而稱師爲其不足乎揚而貶可也曹伯非有罪者安得以齊侯貶而亦貶若謂爵不可以配師則棐林之役宋公陳侯衞侯曹伯尙不嫌於會晉師則曹伯何獨嫌於配齊師乎

齊師宋師曹師城邢

是向之師也使之如攺事然美齊侯之功也

城邢非向之師說己見左氏審爲美齊侯之功如能攺前不及救之事則當復以爵見何爲猶稱師乎

秋七月戊辰夫人姜氏薨於夷齊人以歸

夫人薨不地地故也不言以喪歸非以喪歸也加喪焉諱以夫人歸也其以歸薨之也

公薨於國外地魯夫人固未有薨於國外者安得以夫人不地爲例哉桓公魯君也薨於齊魯之臣子在焉可得以自歸故直書喪至而不言齊人以歸夫人齊女也孫而在齊非齊人歸之則不能以自歸故先書齊人以歸而後言喪至此文理所當然也不言以喪歸薨則不疑於喪矣此蒙上文是豈諱以夫人歸之辭哉

九月公敗邾師於偃

不日疑戰也疑戰而曰敗勝內也

非也說見敗宋師於乘丘【按乘丘文闕】

冬十月壬午公子友師師敗莒師於麗獲莒挐

莒無大夫其曰莒挐何也以吾獲之目之也內不言獲此其言獲何也惡公子之紿紿者柰何公子友謂莒挐曰吾二人不相說士卒何罪屏左右而相搏公子友處下左右曰孟勞孟勞者魯之寶刀也公子友以殺之然則何以惡乎紿也曰棄師之道也

傳言莒無大夫等其失大抵與公羊同說見公羊大獲每言之此以獲爲公子紿者不知大夫生死曰獲之例而妄意之也傳例固以不日爲疑戰日爲偏戰矣今書壬午是偏戰也豈有偏戰而以兩人相搏決勝者乎

十有二月丁巳夫人氏之喪至自齊

其不言姜以其殺二子貶之也或曰爲齊桓諱殺同姓也

所惡於殺同姓者爲其廢親親之道而自賊也齊侯以覇主討賊大義滅親之道豈殺同姓之謂乎若以爲賊在所當討齊侯𨿽殺同姓不爲過則非所諱若以爲哀姜不當討齊侯以殺同姓爲惡則不必諱二義皆無當其不言姜此必貶夫人之辭爾

二年春王正月城楚丘

楚丘者何衛邑也國而曰城此邑也其曰城何也封衛也則其不言城衛何也衛未遷也其不言衛之遷焉何也不與齊侯專封也其言城之者專辭也故非天子不得專封諸侯諸侯不得專封諸侯𨿽通其仁以義而不與也故曰仁不勝道

城築不以國邑言說己見左傳不言城衛正爲專封諱爾以詩定之方中考之蓋諸侯先遷衛而後爲之城亦不得言衛未遷也

虞師晉師滅夏陽

非國而曰滅重夏陽也虞無師其曰師何也以其先晉不可以不言師也

虞無師說已見前

秋九月齊侯宋公江人黃人盟於貫

貫之盟不期而至者江人黃人也江人黃人者逺國之辭也中國稱齊宋逺國稱江黃以爲諸侯皆來至也

此言之過與公羊同武王觀兵孟津諸侯不期而至者八百國而已此周之所以王也今謂江黃爲逺國不期而至以爲諸侯皆來則五服之內無有不朝齊者小白當愈於武王經何以無異文以見哉

三年

六月雨

雨雲者喜雨也喜雨者有志乎民者也

雨書有詳略直見其君於民有勤惰爾不於是文推其喜與憂也其說皆妄吾前言之矣

秋齊侯宋公江人黃人會於陽谷

陽虞之會桓公委端搢笏而朝諸侯諸侯皆諭乎桓公之志

小白九合諸侯不以兵車則皆衣裳之會無非委端搢笏以朝諸侯也何獨於陽谷言之若曰惟陽谷諸侯皆諭乎桓公之志則他會皆不諭桓公之志乎

四年

夏許男新臣卒

諸侯死於國不地死於外地死於師何爲不地內桓師也

諸侯死外言地死於師言師死於師不言地非所以起問也此蓋見書晉侯黒臀卒於扈故云爾不知黒臀會散而卒非卒於會也新臣之卒說已見左氏當地而不地亦何足內桓師哉

楚屈完來盟於師盟於召陵

楚無大夫其曰屈完何也以其來會桓成之爲大夫也其不言使權在屈完也則是正乎曰非正也以其來會諸侯重之也來者何內桓師也於師前定也於召陵得志乎桓公也得志者不得志也以桓公得志爲僅矣屈完曰大國之以兵向楚何也桓公曰昭王南徵不反菁茅之貢不至故周室不祭屈完曰菁茅之貢不至則諾昭王南徵不反我將問諸江

師與召陵兩者自不同說已見公羊來者自外至之辭所以外楚非內桓也凡來盟言使可以知其前定鄭伯使其弟語來盟之類是也今傳謂不言使權在屈完則非楚子之命何以爲前定乎盟於召陵所以見小白之服楚也則謂楚爲得志謂桓公爲不得志亦誤經所正者大義不以屈完之辭立文也

齊人執陳袁濤塗

齊人者齊侯也其人之何也於是哆然外齊侯也不正其逾國而執也

傳例稱人以執大夫執有罪也故凡以人執者皆守此說何於袁濤塗獨以爲齊侯乎此蓋不知經書執之義旣誤爲例所以又不能必也且伯主執大夫但論有罪無罪爾若無罪𨿽來其國中固不可執若有罪𨿽逾國安得不執乎

八月公至自伐楚

有二事偶則以後事致後事小則以先事致其以伐楚致大伐楚也

谷梁辧致之謬吾前言之矣於此益見其遷就之妄凡經事同而書者未嘗不一辭惟致會皆隨事而見蓋以其始出而告者歸復告之此告廟之常也𨿽中有他事而非其始告之意則亦不致會而告會此固一事也若會而盟告會不告盟會本以盟亦一事也至離盟離會則以地致離盟則非會自不淂言會離會非眾會之辭故亦不言會若會而伐會而圍會而救各以其事致此所謂始告而出者其所重在事不在會也如僖六年伐鄭之役後事救許而以伐鄭致之類非以前事致也救許遂事始出而告者不以救許在伐鄭也襄十一年伐鄭之役後會蕭魚而以會致之類非以後事致也蕭魚鄭服始告而出者不以伐鄭在服鄭也今防而侵蔡遂伐楚而以伐楚致者伐楚離爲遂事蓋文連侵蔡而始告者亦志在服楚初則侵蔡以逼之繼則次陘以伐之伐而請盟然後服楚若以防致則始告者不以侵蔡若以盟致則經無致盟故以伐楚致之此皆史載其實經不得不爲異文而傳妄爲致前事後事之論旣不能齊乃復以小大爲說以救之不知所謂小大者實事之小大耶抑以美惡爲小大耶若謂侵蔡爲小伐楚爲大故致伐楚是事之小大也然柯陵之伐則以爲不周乎鄭而致防蕭魚之防則以爲得鄭伯而不致伐是乃以美惡爲小大也其說蓋又不能齊終何以取信哉

五年

冬晉人執虞公

執不言所於地緼於晉也其曰公何也猶曰其下執之之辭也其猶下執之之辭何也晉命行乎虞民矣虞虢之相救非相爲賜也今日亡虢而明日亡虞矣春秋內諸侯以公見者二州公祭公是也此嘗爲三公而食采於畿內者也外諸侯以公見者二郭公虞公是也此諸侯而入爲王三公或其先世嘗爲公者也五等之君其臣民𨿽各淂以公稱此下事上之制若以爲惡虞公固當別爲異辭以見經安淂屈王法而錄其臣民之稱以爲辭哉且臣而執君亦不可以爲訓矣

六年

夏公會齊侯宋公陳侯衛侯曹伯伐鄭圍新城

伐國不言圍邑此其言圍何也病鄭也著鄭伯之罪也

非也說已見前

秋楚人圍許諸侯遂救許

善救許也

非也說已見前

七年

秋七月公會齊侯宋公陳世子欵鄭世子華盟於寧母衣裳之會也

傳言齊侯衣裳之會十有一何獨於寧母挈之此與陽谷之失同

八年春

鄭伯乞盟

以向之逃歸乞之也乞者重辭也重是盟也乞者處其所而請與也蓋汋之也

非也說已見公羊

秋七月禘於大廟用致夫人

用者不宜用者也致者不宜致者也言夫人必以其氏姓言夫人而不以氏姓非夫人也立妾之辭也非正也夫人之我可以不夫人之乎夫人卒之我可以不卒之乎一則以宗廟臨之而後貶焉一則以外之弗夫人而見正焉

傳以秦人來歸成風之禭爲外之弗夫人以見正則所謂立妾者成風也是矣然不得以不書氏姓爲非夫人蓋貶夫人則可去氏姓此貶妾也義在致爲夫人不在氏姓自不必以氏姓見若信用致夫人風氏則風氏業已夫人矣何用見其不宜致乎

九年

九月戊辰諸侯盟於葵丘

桓盟不日此何以日美之也爲見天子之禁故備之也葵丘之盟陳牲而不殺讀書加於牲上壹明天子之禁曰毋雍泉毋訖糴毋易樹子毋以妾爲妻毋使婦人與國事

傳旣爲桓盟不日之例知其不可通故至是不得不復爲之說以救之且前言同盟皆曰同尊周同尊周與明天子之禁孰爲輕重而同盟何爲不日乎

冬晉裏克殺其君之子奚齊

其君之子云者國人不子也國人不子何也不正其殺世子申生而立之也

未逾年之君未成其爲君自當繋之父稱子若內書子卒是也此不可曰裏克殺子奚齊嫌於裏克之子故以君之子別之何以知奚齊爲國人不子哉

十有二年

夏楚人滅黃

貫之盟管仲曰江黃逺齊而近楚楚爲利之國也若伐而不能救則無以宗諸侯矣桓公不聼遂與之盟管仲死楚伐江滅黃桓公不能救故君子閔之也經書滅國多矣其辭皆一施之黃無異文安知其獨見閔是他滅國皆不閔也

十有四年春諸侯城緣陵

其曰諸侯散辭也聚而曰散何也諸侯城有散辭也桓徳衰矣

非也此亦不知諸侯不序之例爾

二十年

五月乙巳西宮災

謂之新宮則近爲禰宮以謚言之則如疏之然以是爲閔宮也

公羊言諸侯三宮者是也襄九年穆姜薨於東宮爲其證有東宮則有西宮穆姜成公之母宣公之妻也故居於左而杜氏悞觧以爲太子宮蓋惑於東宮得臣之言也

文公

元年春

天王使叔服來會

曰會其志重天子之禮也

會猶言滕子來會者同此常文爾豈亦重滕子之禮而志哉傳蓋不知天子諸侯他公不志而獨志於僖公之義故妄言之也

天王使毛伯來錫公命

禮有受命無來錫命錫命非正也

非也說已見前

冬十月丁未楚世子商臣弒其君髠

日髠之卒所以謹商臣之弒也夷狄不言正不正商臣之殺不待日卒而謹也蔡世子般弒其君同此宜亦當日者何爲而獨不日乎楚子卒見經者六皆非弒也而未有不日者楚人旣不言正不正則此六日者亦何爲而謹乎

二年春

丁丑作僖公主

作爲也爲僖公主也立主喪主於虞吉主於練作僖公主譏其後也作主壊廟有時日於練焉壊廟壊廟之道易檐可也攺塗可也

此譏作主緩傳以壊廟言之固非矣禮𨿽練而易主然猶未壊廟壊廟三年喪畢致新死之主於廟然後壊其毀之廟以次遷於練言之亦非也

三月乙巳及晉處父盟

不言公處父伉也爲公諱也何以知其與公盟以其日也何以不言公之如晉所恥也出不書反不致也隠元年三月公及邾儀父盟於蔑荘九年春公及齊大夫盟於蔇公盟或時或月或日初無定何以知日之爲公與盟乎

八月丁卯大事於大廟躋僖公

大事者何大是事也著祫嘗祫祭者毀廟之主陳於大祖未毀廟之主皆升合祭於大祖躋升也先親而後祖也逆祀也逆祀則是無昭穆也無昭穆則是無祖也無祖則無天也故曰文無天無天者是無天而行也君子不以親親害尊尊此春秋之義也

經書大事書有事大事祫也有事禴祠烝嘗也嘗不得通爲大事經但譏其逆祀爾於文何以見無天此蓋謂後歸含且賵與會葬王不言天谷梁竊聞桓無王文無天之說而不詳其義誤以爲譏文公故妄施於此

三年

雨螽於宋

外災不志此何以志也曰災甚也其甚柰何茅茨盡矣著於上見於下謂之雨

雨言墜而死左氏之說是也死則不能爲災矣此記異非記災言茅茨盡者妄也

五年春王正月王使榮叔歸含且賵

含一事也賵一事也兼歸之非正也其曰且志兼也其不言來不周事之用也賵以早而含已晚

此與公羊言兼之非禮者異義而同失說已見左氏

七年春公伐邾三月甲戌取須句

取邑不日此其日何也不正其再取故謹而日之也此以僖公先嘗取須句故云爾僖公旣取須句又取訾婁一公而連取邾二邑不謹而日文公與僖公異世而再取乃謹而日乎其重輕不倫矣此但見內取邑十一十不日而此獨日故妄意之也

戊子晉人及秦人戰於令狐晉先蔑奔秦

不言出在外也輟戰而奔秦以是爲逃軍也

非也說已見左氏

八年

公孫敖如京師不至而復丙戌奔莒

不言所至未如也未如則未復也未如而曰如不廢君命也未復而曰復不專君命也其如非如也其復非復也惟奔莒之爲信故謹而日之也

不言其所者未出竟也言日別其復而後奔也故經不言出謂已出其國中自境上奔也與晉先蔑奔秦不言出同若未如而言如未復而言復不惟春秋虛加之文乃使掩敖之惡反爲不廢君命不專君命乎叔孫僑如出奔齊臧孫紇出奔邾皆書日此非有嫌於不信者亦何爲而謹也

宋人殺其大夫司馬

司馬官也其以官稱無君之辭也

隠書武氏子來求賻不言使傳以爲無君謂桓王當喪未君也今宋殺其大夫舉官亦以爲無君其意謂去年宋公王臣卒昭公亦在喪也然去年書殺其大夫何以不舉官而今方舉之乎何休難之是矣且曰其大夫則是有君之辭矣無君而舉官此亦無當於理鄭康成彊以無君徳觧之尢非是傳例以國殺爲殺無罪人殺爲殺有罪今以人殺是有罪矣何以罪人君之無徳而凡以國殺者反不舉官固非傳意據左氏此乃襄夫人殺襄公之孫司馬公子卭死司城蕩意諸奔非昭公之爲亦不得罪其君二說皆不足據此蓋不知宋二王后備六卿得與王太宰以官見也

九年春

辛丑葬襄王

天子志崩不志葬舉天下而葬一人其道不疑也志危不得也日之甚矣其不之辭也

非也說已見前

三月夫人姜氏至自齊

卑以尊致病文公也

夫人出而歸寕歸而反國苟無所愧無有不告廟者旣告而書乃常禮也豈有以夫人爲卑而不得與公俱致哉何病文公之有魯臣被執而歸告廟猶書夫人歸寧而歸告廟反不得書亦倒置矣此蓋傳見文姜哀姜出無有致者故以爲例不知文姜哀姜自春秋諱而沒之故不得見也

晉人殺其大夫士縠及箕鄭父

稱人以殺誅有罪也鄭父累也

傳例稱國以殺者罪累上也今鄭父稱人以殺而又謂之累何哉

九月癸酉地震

震動也地不震者也震故謹而日之也

地震與山崩皆記異也地震在國中故史得詳其日山崩在他國史不能詳故或日或不日傳見地震皆書日故以爲例梁山崩不日豈不謹之乎【按程端學辧疑載葉氏曰記異也陽伏而不能出陰通而不能散於是有地震地震與山崩皆記異也】

十有一年

冬十月甲午叔孫得臣敗狄於咸

不言帥師而言敗何也直敗一人之辭也一人而曰敗何也以眾焉言之也傳曰長狄也弟兄三人佚宕中國瓦石不能害叔孫得臣最善射者也射其目身橫九畝斷其首而載之眉見於軾然則何爲不言獲也曰古者不重創不禽二毛故不言獲爲內諱也其之齊者王子成父殺之則未知其之晉者也

非也說已見左氏

十有二年春

杞伯來朝

二月庚子子叔姬卒

其曰子叔姬貴也公之母姊妹也其一傳曰許嫁以卒之也男子二十而冠冠而列丈夫三十而娶女子十五而許嫁二十而嫁

子者今公之女也說已見公羊

冬十有二月戊午晉人秦人戰於河曲

不言及秦晉之戰已亟故略之也

非也所以略之者已見於不書敗績矣蓋兩欲之自不得言及也

十有三年

大室屋壊

大室屋壊者有壞道也譏不修也大室猶世室也周公曰大廟伯禽曰大室羣公曰宮禮宗廟之事君親割夫人親舂敬之至也爲社稷之主而先君之廟壞極稱之志不敬也

非也說見公羊大室壊公羊以爲魯公廟曰世室者案明堂位言魯公之廟文世室也武公之廟武世室也蓋周存文武二祧不毀魯以得賜天子之禮故亦欲存伯禽武公廟世不毀遂稱世室此魯之僭禮而明堂位悞載之今經曰大室則非世室也太者始祖之稱也太室當爲太廟之室謂其在中而藏主者洛誥王在新邑烝祭入太室祼此其證也杜預獨無之谷梁言大室猶世室遂以伯禽爲大室益可見其附會矣【案此從程端學辧疑本錄入查公羊有葉讞事同而文不同】

十有四年

晉人納防菑於邾弗克納

是郤克也其曰人何也微之也何爲微之也長轂五百乘緜地千里過宋鄭滕薛夐入千乘之國欲變人之主至城下然後知何知之晚也弗克納未伐而曰弗克何也弗克其義也防菑晉出也貜且齊出也貜且正也防菑不正也

晉以覇主納君而防菑爲晉出若晉女嫁爲邾夫人則防菑爲正固自可知矣若爲媵則其爲不正亦可見今傳謂貜且正也防菑不正也則是晉女非夫人而防菑非嫡子矣晉豈有前不知而至城下然後知之者乎此蓋不知郤克書人之義但見後書貜且卒防日食上文見日彊以其例推之以爲正爾可以見谷梁迷妄有如此之甚者據公羊載邾人之辭曰子以其指則防菑也四貜且也六貴則皆貴矣𨿽然貜且也長則是貜且防菑皆晉齊媵女所生非正晉欲以大國奪之而邾以貜且長爲辭故郤克以爲義不可納而還經以人書郤克者公羊所謂不與專廢置君者是也此事傳蓋全不知本末故其義皆失左氏知之而不詳惟公羊盡得之所以與經合乃知言經者不可以不先究事之實也

宋子哀來奔

其曰子哀失之也

傳固知名不如字矣豈不知子哀爲字乎

齊人執子叔姬

叔姬同罪也

非也說已見公羊

十有五年春

三月宋司馬華孫來盟

司馬官也其以官稱無君之辭也來盟者何前定也不言及者以國與之也

非也說已見前益之以氏而不名者正其非君命而擅盟也故不言使著其黨襄夫人而殺諸大夫也故不言名是欲爲楚屈完而不得故以附於齊仲孫云

十有二月齊人來歸子叔姬

其曰子叔姬貴之也其言來歸何也父母之於子𨿽有罪猶欲其免也

非也說已見前

十有六年春季孫行父會齊侯於陽谷齊侯弗及盟弗及者內辭也行父失命矣齊得內辭也

據左氏公有疾使行父防盟齊侯不肯曰請俟君間文自應云弗及盟傳蓋見言公弗遇故以弗爲內辭云

夏五月公四不視朔

天子告朔於諸侯諸侯受乎禰廟禮也公四不視朔公不臣也以公爲厭政以甚矣

周官大史班告朔於邦國禮諸侯皮弁聼朔於大祖廟云受於禰廟非也

毀泉臺

防不貳事貳事緩防也以文爲多失道矣自古爲之今毀之不如勿處而已矣

毀一臺未足以妨防事此蓋見夫人以明年四月防緩附防之爾旣曰緩防不得更以勿毀爲義此亦竊取公羊之說而附之者也

十有八年

秋公子遂叔孫得臣如齊

使舉上客而不稱介不正其同倫而相介故列而數之也

此爲請立宣公故以二卿並使以大其事猶陽虎以季孫斯仲孫何忌如晉非相介也

﹤經部﹐春秋類﹐春秋三傳讞__春秋谷梁傳讞﹥

欽定四庫全書

春秋谷梁傳讞卷五

宋葉夢得撰宣公

元年春

三月遂以夫人婦姜至自齊

其不言氏防未畢故略之也其曰婦緣姑言之之辭也遂之挈由上致之也

遂不氏一事而再見爾逆與致𨿽一事而不致不得以爲逆豈可但蒙上文云以夫人婦姜至自齊乎

宋公陳侯衛侯曹伯會晉師於棐林伐鄭

列數諸侯而會晉趙盾大趙盾之事也其曰師何也以其大之也於棐林地而後伐鄭疑辭也此其地何則著其美也

桓書公會宋公衛侯陳侯於袲伐鄭傳以爲地而後伐疑辭也非其疑也固已失矣此亦以棐林地而後伐爲疑辭何爲反著其美哉且君不會大夫傳例與左氏公羊同今諸侯皆會晉侯不行而趙盾儼然當君之任所以遷會於上沒趙盾而以師言之地棐林亦以見會而後伐者也二事正同而一以爲其疑一以著其美則凡經之辭亦莫適爲正矣

晉人宋人伐鄭

伐鄭所以救宋也

楚與鄭侵宋在秋棐林之役宋侵已解矣今冬而伐鄭不得猶言救宋據左氏此晉自報北林解揚之囚也

二年春王二月壬子宋華元帥師及鄭公子歸生帥師戰於大棘宋師敗績獲宋華元

獲者不與之辭也言盡其眾以救其將也以三軍敵華元華元𨿽獲不病矣

非也說已見獲晉侯【按此條僖十五年傳下缺】

四年春

公伐莒取向

伐猶可取向甚矣莒人辭不受治也伐莒義兵也取向非也乘義而爲利也

前言不肯則必有義不足以服莒人而不從者矣又從而伐之以取其邑何義兵之別乎禹徵有苖而逆命帝乃誕敷文徳舞干羽於兩階而有苖格未聞以復伐之爲義也

五年

秋九月齊髙固來逆子叔姬

諸侯之嫁子於大夫主大夫以與之來者接內也不正其接內故不與夫婦之稱也

非也說已見莒慶來逆叔姬

六年春晉趙盾衛孫免侵陳

此帥師也其不言帥師何也不正其敗前事故不與帥師也

公羊之例四將尊師眾稱某帥師將尊師少稱將將卑師眾稱師將卑師少稱人今盾免不言帥師所謂將尊師少也傳於隠五年衛師入郕獨記將卑師眾而不及其三則谷梁之所知者才一例爾故此復妄爲不正其敗前事之說然則晉郤克衛孫良夫伐廧咎如公孫歸父會齊人伐莒之類亦不正其敗前事乎

八年

夏六月公子遂如齊至黃乃復

乃者亡乎人之辭也復者事畢也不專公命也如而復以公羊例推之不言有疾者皆無實而復也其罪大矣正使有疾大夫出疆𨿽死以屍將事亦可以擅還乎今事實未畢而經以不專公命加之以事畢之辭此與前言公孫敖未復者同皆爲說之也

辛巳有事於大廟仲遂卒於垂

爲若反命而後卒也此公子也其曰仲何也疏之也何爲疏之也是不卒者也不疏則無用見其不卒也則其卒之何也以譏乎宣也其譏乎宣何也聞大夫之防則去樂卒事

此但書卒以起後猶繹爾實非反命使若反命此亦與言公孫敖之失同遂不氏公子而舉族說已見左氏季友卒審以爲貶其弒而防之何不與公子翚同去氏而反字之乎於傳例名不如字字可言進不可言疏也去樂卒事亦非是說已見公羊

冬十月己丑我小君頃熊雨不克

旣有日不爲雨止禮也雨不克防不以制也禮庻人縣封不爲雨止此庻人之制也士大夫則異矣傳蓋讀禮不詳古者朝會雨霑服失容尙廢豈送死之大而反冒之徐邈以士防禮潦車載簑笠爲證此防在塗之備非專施於葬之日者也

九年

辛酉晉侯黑臀卒於扈

其地於外也其日未逾竟也

非也說已見公羊

十年

齊崔氏出奔衛

氏者舉族而出之之辭也

經所譏者以大夫而奔爾舉族不舉族何與於褒貶此蓋不知世卿之義公羊之言是也

秋天王使王季子來聘

其曰王季王子也其曰子尊之也聘問也

王季子猶言王少子也今析王季爲王子以子爲尊之審直曰王子某如王子虎者豈不爲尊之哉意王子亦如諸侯之公子有得氏者有未得氏者而義不可但舉名與王猛嫌故直言季子以見其防而將事爾

十有一年

秋晉侯會狄於櫕函

不言及外狄

非也言晉侯狄會於攢函則不辭爾

納公孫寧儀行父於陳

納者內弗受也輔人之不能民而討猶可入人之國制人之上下使不得其君臣之道不可

其失與公羊同說已見公羊

十有五年

夏五月宋人及楚人平

平者成也善其量力而反義也人者眾辭也平稱眾上下欲之也外平不道以吾人之存焉道之也人者謂司馬子反華元也貶而人之以其專平爾以人爲眾自谷梁之義

六月癸卯晉師滅赤狄潞氏以潞子嬰兒歸

滅國有三術中國謹日卑國月外裔不日其日潞子嬰兒賢也

傳爲此三例旣以中國別外裔矣中又設卑國例夫滅國未有善者也以外裔略之別爲例猶可矣卑國範謂附庸誤也前固言微國不日謂小國爾若然滅國之罪固有大小輕重乎按襄六年中國日卑國月外裔時今變時爲不日乃與言微國不日同則兩自異以經考之齊侯滅萊之類月以爲小國可也然戊寅楚子滅蕭蕭亦小國也何以反日楚屈建滅舒鳩時以爲外裔可也然六月楚人滅舒蓼舒蓼亦外裔也何以反月其說皆不可通原意本謂外服例時如襄六年而於此忽見言癸卯故變而爲不日則固自不爲定論謂潞子賢據左氏晉數狄五罪而伐之安得爲賢是又彊以日而意之者也

十有六年

夏成周宣榭災

周災不志也其曰宣榭何也以樂器之所藏目之也非也說已見公羊

十有八年

歸父還自晉至檉遂奔齊

還者事未畢也自晉事畢也與人之子守其父之殯捐殯而奔其父之使者是以奔父也至檉遂奔齊遂繼事也

按歸父如晉在公薨之前不得云與人子守父之殯而奔其使此但與歸父之辭不專以責成公也成公

元年春

無冰

終時無冰則志此未終時而言無冰何也終無冰矣加之寒之辭也

經書無冰有在正月有在二月有在春者正月夏十一月也二月夏之十二月也前乎正月夏之十月冰始凝未知其無冰也故不書冬十二月後乎二月夏之正月凍已解矣自當無冰也故不書春三月惟正月二月冰堅壯之時而無則可異爾言春者包正月二月不嫌於不數三月也傳但見襄二十八年書春無冰故以終時起問然則正月無冰豈終時乎且其於桓正月但言時燠而已安知此爲加之寒之辭防未終時一爲燠一爲寒不知何以爲別也

三月作丘甲

作爲也丘爲甲也丘甲國之事也丘作甲非正也丘作甲之爲非正何也古者立國家百官具農工皆有職以事上古者有四民有士民有商民有農民有工民夫甲非人人之所能爲也丘作甲非正也

丘爲甲則不得言作丘甲說已見公羊

秋王師敗績於貿戎

不言戰莫之敢敵也爲尊者諱敵不諱敗爲親者諱敗不諱敵尊尊親親之義也然則孰敗之晉也以晉爲戎其失與公羊同

二年

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子手及齊侯戰於鞌齊師敗績其日或曰日其戰也或曰日其悉也曹無大夫其曰公子何也以吾之四大夫在焉舉其貴者也

經書戰未有不日者莊十年公敗齊師於長勺傳爲疑戰不日則偏戰皆日矣復何疑而起二說乎言曹無大夫以吾四大夫在焉者其失與公羊同說已見公羊

秋七月齊侯使國佐如師己酉及國佐盟於爰婁鞌去國五百里爰婁去國五十里一戰緜地五百里焚雍門之茨侵車東至海君子聞之曰夫甚甚之辭焉齊有以取之也齊之有以取之何也敗衛師於新築侵我北鄙敖郤獻子齊有以取之也爰婁在師之外郤克曰反魯衛之侵地以紀侯之甗來以蕭同侄子之母爲質使耕者皆東其畆然後與子盟國佐曰反魯衛之侵地以紀侯之甗來則諾以蕭同侄子之母爲質則是齊侯之母也齊侯之母猶晉君之母也晉君之母猶齊侯之母也使耕者盡東其畆則是終土齊也不可請一戰一戰不克請再再不克請三三不克請四四不克請五五不克舉國而授於是而與之盟

此義在國佐盟不系齊與屈完盟於召陵同意不在戰也何以見其爲甚甚之辭

十有一月公防楚公子嬰齊於蜀

楚無大夫其曰公子何也嬰齊亢也

嬰齊稱氏楚始以三命大夫來爾前公與齊髙傒晉處父盟皆沒公傳以爲亢今嬰齊何以反不沒公乎楚子使萩來聘傳曰楚無大夫以其來褒之也若萩以自人得名爲褒嬰齊以自名得氏爲亢其進退亦不類矣

丙申公及楚人秦人宋人陳人衛人鄭人齊人曹人邾人薛人繒人盟於蜀

楚其稱人何也於是而後公得其所也會與盟同月則地會不地盟不同月則地會地盟此其地會地盟何也以公得其所申其事也今之屈向之驕也同月而地會不地盟者會與盟同地也如雞澤之盟書及陳袁僑盟是也不同月而地會地盟者會與盟不同地也如盂之會書十有二月公會諸侯盟於薄是也此旣有同有不同則其辭不得不異若首止葵丘𨿽同地而再見地者蓋善其不敢盟王世子及宰周公此自春秋之義不可以爲常法固未有同月異地而不書者今會與盟𨿽同月會言公而止見嬰齊則是以公爲主而嬰齊會之盟言公會而下連十一國則是外爲志而公往會二事自不同豈得蒙上地而不別書乎此何與乎公之屈伸傳但是見楚以下皆貶稱人而不沒公故以爲申公不知十一國之眾從夷狄而盟於我境所以人之者豈在公哉可以言公失其所未可言公申也

三年

冬十有一月

丙午及荀庚盟丁未及孫良夫盟

其日公也來聘而求盟不言及者以國與之也不言其人亦以國與之也不言求兩欲之也

荀庚孫良夫不再舉國固已知其專盟矣不言及之者傳於齊髙傒晉處父則知其爲亢而沒公矣何於此而不能了乎其曰不言求亦非是經固未有言求盟者

五年

梁山崩

不日何也髙者有崩道也有崩道則何以書也曰梁山崩壅遏河三日不流晉君召伯尊而問焉伯尊來遇輦者輦者不辟使車右下而鞭之輦者曰所以鞭我者其取道逺矣伯尊下車而問焉曰子有聞乎對曰梁山崩壅遏河三日不流伯尊曰君爲此召我也爲之柰何輦者曰天有山天崩之天有河天壅之𨿽召伯尊如之何伯尊由忠問焉輦者曰君親素縞帥羣臣而哭之旣而祠焉斯流矣伯尊至君問之曰梁山崩壅遏河三日不流爲之柰何伯尊曰君親素縞帥羣臣而哭之旣而祠焉斯流矣孔子聞之曰伯尊其無績乎攘善也

推傳意似謂梁山有崩道不當書以伯尊攘善故書經所記者異爾豈以人言爲筆削哉此蓋拘沙鹿崩日之義故彊爲此說尢見日月爲例之也

七年春王正月鼷防食郊牛角攺卜牛鼷防又食其角乃免牛

不言日急辭也過有司也郊牛日展觓角而知傷展道盡矣其所以備災之道不盡也攺卜牛鼷防又食其角又有繼之辭也其緩辭也曰亡乎人矣非人之所能也所以免有司之過也乃免牛乃者亡乎人之辭也免牲者爲之緇衣纁裳有司端奉送至於南郊免牛亦然免牲不日不郊免牛亦然

郊牛之口傷與鼷防食郊牛角皆莫知其傷與食之日也則固不可以日言審以爲急正當書日何反不日也傳意若謂牛口傷此自傷者不可以過有司鼷防食角有司備之不謹故云爾若是則牛口傷當日食角當不日何爲牛口傷亦不日哉曰其緩辭前食角文固不可言食其郊牛角後固不可言又食角則其者文之所當施也經本記事天之重非爲有司記過也其免不免何足道哉

冬大雩

雩不月而時非之也冬無爲雩也

非也說已見定元年九月大雩

八年春晉侯使韓穿來言汶陽之田歸之於齊

於齊緩辭也不使盡我也

於於傳例言逺則可非言緩也晉侯執曹伯歸於京師之類豈不使盡我於京師之辭哉

秋七月天子使召伯來錫公命

禮有受命無來錫命錫命非正也曰天子何也曰見一稱也

無錫命非也說已見左氏見一稱其義𨿽與公羊異而其失與公羊同

衛人來媵

媵淺事也不志此其志何也以伯姬之不得其所故盡其事也

非也說已見公羊

九年

夏季孫行父如宋致女

致者不致者也婦人在家制於父旣嫁制於夫如宋致女是以我盡之也不正故不與內稱也逆者微故致女詳其事賢伯姬也

禮舅姑沒則女嫁三月廟見稱來婦故父母家使人致女成之爲婦前納幣言使則知宋公之無母也傳蓋未知禮矣不與內稱猶言不與夫婦之稱謂不言某姬也範謂不言使者誤矣內固無去志言使者女旣嫁不可以字氏稱謂之婦則非父母之辭仍其在國之稱曰女非不與其內稱也逆者微亦非是說已見前

晉人來媵

媵淺事也不志此其志何也以伯姬之不得其所故盡其事也

非也說已見前

秋七月丙子齊侯無野卒

晉人執鄭伯晉欒書帥師伐鄭

不言戰以鄭伯也爲尊者諱恥爲賢者諱過爲親者諱疾

欒書執鄭伯以伐鄭於三傳皆無見凡經書伐非有所見則皆不言戰傳何以知此爲執鄭伯而與鄭戰乎公羊爲三諱之論已不可據然謂親者以魯人如公子友之類猶可今又推晉及鄭同姓爲親然則衛侯燬滅邢蓋有甚於伐者何爲而不諱乎

楚公子嬰齊帥師伐莒庚申莒潰

其日莒𨿽夷狄猶中國也大夫潰莒而之楚是以知其上爲事也惡之故謹而日之也

經書潰皆不日惟此日故傳以爲說然大夫之楚事三傳皆無見谷梁例潰者上下不相得也審有之大夫自當言叛不得言潰此蓋彊以其日而爲之辭且傳固謂莒無大夫矣今何以忽有大夫乎

城中城

城中城者非外民也

中城者內城也外城不壊內城可不修乎非棄外城之民而弗卹也周之十一月夏之九月土功未可興而興爲是書爾傳蓋亦誤以夏正言之也是時楚方伐莒莒潰楚人入鄆我無素偹畏逼而恃城以爲守故𨿽時猶書非謂時也

十有三年春

三月公如京師

公如京師不月月非如也非如而曰如不叛京師也公如京師才此一見爾傳蓋泛以諸侯朝例時推之故以此月起問諸侯朝未必皆時吾嘗言之矣據理而言天子朝有時則例時諸侯朝無時則例月猶可爾今天子例月而諸侯之朝多例時可見經之義不在於是何尙以爲疑哉所謂不叛京師者以其非如爲叛也實叛而爲之設不叛之辭非特變易事實亦非春秋所以懲惡也

曹伯廬卒於師

傳曰閔之也公大夫在師曰師在會曰會

卒在師言師在會言會此在境外以師爲地爾

十有四年

九月僑如以夫人婦姜氏至自齊

大夫不以夫人以夫人非正也刺不親迎也僑如之挈由上致之也

此以不可用不以之例說已見前僑如之挈由上致其失與言公子遂挈者同

十有五年春

三月乙巳仲嬰齊卒

此公孫也其曰仲何也子由父疏之也

仲嬰齊後歸父公羊之說是也歸父氏公孫則嬰齊自當以王父字氏仲若爲由仲遂防之則歸父何以得氏公孫乎

癸丑公會晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師

以晉侯而斥執曹伯惡晉侯也不言之急辭也斷在晉侯也

執諸侯傳本不爲例然幸大夫例言稱人以執者執有罪也今以言晉侯爲惡則以曹伯爲無罪其例與大夫同矣據左氏此曹負芻殺太子而簒其位者謂之無罪可乎若曰斷在晉侯故不言之以爲急辭則負芻之罪非有疑而當聼於天子者固不在晉侯之専斷也此蓋不知侯執之義故並與言歸於者失之公羊之說是矣

秋八月庚辰宋共公

月卒日非者也此其言何也以其共姬不可不共公也共姬則其不可不共公何也夫人之義不逾君也爲賢者崇也

宋共公以左氏考之未有失徳者用華元合晉楚之好國以小息𨿽謂之賢可也傳拘失徳不之例故以日爲危之以共姬而得此爲例之獘而反誣人之善惡者也且外夫人本不伯姬得而稱謚以爲賢伯姬可矣豈有因是復崇共公使縱其失徳之罪哉夫人之義不逾君吾固言之矣紀伯姬不見紀侯紀侯固賢者伯姬尙可逾宋公若以爲失徳共姬反不敢逾何也

十有六年

曹伯歸自京師

不言所歸歸之善者也出入不名以爲不失其國也歸爲善自某歸次之

此亦不知歸例而妄言之也說已見前不言所歸嫌與諸侯有奉者同辭不可言自京師歸於曹爾且曹伯在王法所當誅者王不能正而歸之尙安得爲善乎出入不名公子喜時不當爲君曹內無君也自某歸傳例但見其有奉非非善惡之說若衛侯鄭自楚歸於衛楚公子比自晉歸於楚之類是安得爲善可以蔡季一人爲例而槪推之哉

九月晉人執季孫行父捨之於苕丘

執者不捨而捨公所也執者致而不致公在也何其執而辭也猶在公也存意公亦存也公存也

此亦傳不知其事而誤讀舎爲舎館之舎其失與公羊同吾說已見公羊按沙隨之會經但書不見公公未嘗執安得言捨公傳非特不知其事亦並不曉經文矣所謂存公者其妄可知執而不致與公同致爾

乙酉刺公子偃

大夫日卒正也先刺後名殺無罪也

非也說已見前

十有七年

秋公至自會

不曰至自伐鄭也公不周乎伐鄭也何以知公之不周乎伐鄭以其以會致也何以知其盟復伐鄭也以其會後之人盡盟者也不周乎伐鄭則何爲日也言公之不背柯陵之盟也

不周乎伐鄭於三傳皆無見六國同伐而天子以二使臨之其信不信不獨在公也谷梁以會致知之則凢傳言經所褒貶者皆未甞見其實但以其例自推之耳

九月辛丑用郊

夏之始可以承春以秋之末承春之始蓋不可矣自正月至於三月郊之時也三卜禮也四卜非禮也傳蓋言之矣則夏之始何可以承春哉範彊以猶可爲辭夫郊禮之大也有可不可無猶可也四月可郊則九月亦可郊矣

十有一月

壬申公孫嬰齊卒於貍蜃

十一月無壬申壬申乃十月也致公而後錄臣子之義也其地未逾竟也

非也說已見公羊

十有八年

築鹿囿

築不志此其志何也山林藪澤之利所以與民共也虞之非正也

囿無有不包山林藪澤者旣以爲非正則凢囿皆當書矣何以言築不志乎若以爲築惟志囿則築邑築臺築館又何以志也按天子諸侯皆有囿此特譏其有囿而更築且以八月役民也築創辭襄公

二年

晉師宋師衛殖侵鄭

其曰衛殖如是而稱於前事也

殖獨舉名氏此亦將尊師少也以爲稱於前事其妄與前趙盾不正其敗前事同其事三傳皆無見範謂衛侯卒鄭人侵之故今鄭伯卒殖復侵之伐防非善事也春秋豈以是與人之報怨哉

冬仲孫蔑會晉荀防齊崔杼宋華元衛孫林父曹人邾人滕人薛人小邾人於戚遂城虎牢

若言中國焉內鄭也

中國者謂言若魯之國中也此諸侯伐鄭而未服故共取虎牢城以逼之虎牢已取地從主人固不可復系之鄭非魯一國之辭何內鄭之云

三年

六月公會單子晉侯宋公衛侯鄭伯莒子邾子齊世子光已未同盟於雞澤

同者有同也同外楚也

非也說已見前

陳侯使袁僑如會

如會外乎會也於會受命也

此諸侯共會本不約陳陳自使袁僑如來求會故當書如非陳在會而特外之蓋傳猶用前會吳又會之說也

戊寅叔孫豹及諸侯之大夫及陳袁僑盟

及以及與之也諸侯以爲可與則與之不可與則釋之諸侯盟又大夫相與私盟是大夫張也故雞澤之防諸侯始失正矣大夫執國權曰袁僑異之也此諸侯已會而袁僑後至陳始背楚諸侯不盟而袁僑當盟故以叔孫豹與諸侯之大夫共盟袁僑叔孫豹名諸侯之大夫不名不可曰叔孫豹諸侯之大夫自當再書及豈異袁僑而與之者哉大夫蓋受命於諸侯非私盟也若私盟則當如湨梁書大夫盟而不序矣諸侯之失正已久豈在雞澤谷梁何知之晚乎

六年

莒人滅繒

非滅也中國日卑國月夷狄時繒中國也而時非滅也家有旣亡國有旣滅滅而不自知由別之而不別也莒人滅繒非滅也立異姓以蒞祭祀滅亡之道也非也說已見前滅繒事亦非是說見公羊

七年

十有二月公會晉侯宋公陳侯衛侯曹伯莒子邾子於鄬鄭伯髠原如會未見諸侯丙戌卒於操

未見諸侯其曰如會何也致其志也禮諸侯不生名此其生名何也卒之名也卒之名則何爲加之如會之上見以如會卒也其見以如會卒何也鄭伯將會中國其臣欲從楚不勝其臣弒而死其不言弒何也不使夷狄之民加乎中國之君也其地於外也其日未逾竟也日卒時正也

非也說已見公羊

陳侯逃歸

以其去諸侯故逃之也

非也竊去爾

八年

季孫宿會晉侯鄭伯齊人宋人衛人邾人於邢丘見魯之失正也公在而大夫會也

據左氏晉悼公初覇去年已爲鄬之會故今年諸侯來朝正不欲重煩諸侯而使其大夫聼朝聘之數公實不與也鄭伯獻蔡防適至於會故見鄭伯以爲魯失正者誤矣按後相繼書公至自晉則是已朝而歸畱季孫宿在會爾不然悼公方修覇業公非有得罪於晉者何爲卻其君而會其臣經亦當有異文以見也

九年春宋災

外災不志此其志何也故宋也

非也說已見前

冬公會晉侯宋公衛侯曹伯莒子邾子滕子薛伯小邾子齊世子光伐鄭十有二月己亥同盟於戲

不異言鄭善得鄭也不致恥不能據鄭也

不異言鄭一事再見者前目而後凢也此十二國會不能據鄭何獨魯之恥而不致公蓋古者防三年不祭惟祭天地社稷爲越紼而行事宗廟不與也時公在穆姜之防其不以告廟或以是爾

十年

公至自會

會夷狄不致惡事不致此其致何也存中國也中國有善事則並焉無善事則異之存之也汲鄭伯逃歸陳侯致柤之會存中國也

公會晉侯及吳子於黃池此亦會吳子而書公至自會公自京師遂會諸侯伐秦傳謂之叛京師此乃惡事而書公至自伐秦則會外裔與惡事未嘗不致也中國有善事則並如侵蔡蔡潰遂伐楚此同時自不得不並如會柤五月甲午遂滅傅陽此各日自不得不異豈經固爲異文哉鄭伯非弒何以謂之弒陳侯實逃安得不言逃所謂汲鄭伯逃歸陳侯致柤之會三者皆非經意不足以爲義

冬盜殺鄭公子斐公子發公孫輒

稱盜以殺大夫弗以上下道惡上也

凢所謂殺其大夫者皆君殺之文時大夫罪有輕重故或以國殺或以人殺以別之若傳所謂殺大夫弗以上下道爲惡上者則是當言鄭或鄭人殺其大夫以鄭爲上以大夫爲下惡鄭伯之無政故弗以上下稱之則盜乃君殺之名是可以爲訓哉

戍鄭虎牢

其曰鄭虎牢決鄭乎虎牢也

虎牢前鄭未服諸侯取而城之故不系鄭今鄭服諸侯還以與之爲之戍以備楚故復系鄭此文所當然所謂決鄭乎虎牢者範以爲絕而棄外則前年圍宋彭城者亦絕宋而棄外之乎

十有一年春王正月作三軍

作爲也古者天子六師諸侯一軍作三軍非正也非也說已見公羊

秋七月己未同盟於京城北公至自伐鄭

不以後致盟後復伐鄭也

前出而伐鄭者未知鄭服而盟也告伐鄭而已今𨿽盟而非其出告之事故復以伐鄭致此理之常也後復伐鄭者其叛由與楚伐宋在公歸之後今何害於致盟哉【按程氏春秋辧疑云後復伐鄭者盟後鄭猶與楚伐宋與此小異】

公會晉侯宋公衛侯曹伯齊世子光莒子邾子滕子薛伯杞伯小邾子伐鄭會於蕭魚公至自會

伐而後會不以伐鄭致得鄭伯之辭也

據左氏諸侯之師觀兵於鄭東門鄭人行成遂會於蕭魚蓋伐本謀服鄭鄭旣服故不復伐而從會所以致會非先伐後會得鄭伯而不致伐也【按程本所以致會句下接谷梁謂得鄭伯而不致伐非也與此小異錄之】

十有二年春王三月莒人伐我東鄙圍邰

伐國不言圍邑舉重也取邑不書圍安足書也傳意爲後季孫宿救邰入鄆起問非也內伐而圍邑未有不書者說已見公羊

欽定四庫全書

春秋谷梁傳讞卷六

宋葉夢得撰昭公

二年

冬公如晉至河乃復

恥如晉故著有疾也

二十三年至河乃復此有疾之辭則自此而後四如晉言復者正以別非有疾晉辭公不得見也十二年傳曰季氏不使遂乎晉谷梁固略聞其說矣春秋豈反以掩季氏之惡乎

三年

北燕伯款出奔晉

其曰北燕從史文也

有南燕有北燕南燕桓書燕人者是也北燕召公之國也此自其主人所稱傳蓋未知有南燕故謂此亦前之燕而以加北者爲史文也

五年

夏莒牟夷以牟婁及防玆來奔

以者不以者也來奔者不言出及防玆以大及小也莒無大夫其曰牟夷何也以其地來也以地來則何以書也重地也

非也說已見前【按前文未見蓋佚之】

七年春王正月曁齊平

平者成也曁猶曁曁也曁者不得已也以外及內曰曁

傳旣以外爲志曰會今以外及內爲曁而以曁曁不得已言之此亦竊取公羊之說而附之者也

八年

楚人執陳行人幹徴師殺之

稱人以執大夫執有罪也稱行人怨接於上也非也說已見前

秋搜於紅

正也因搜狩以習用武事禮之大者也艾蘭以爲防置旃以爲轅門以葛覆質以爲流旁握禦轚者不得入車軌塵馬候蹄揜禽旅禦者不失其馳然後射者能中過防弗逐不從奔之道也靣傷不獻不成禽不獻禽𨿽多天子取三十焉其餘與士眾以習射於射宮射而中田不得禽則得禽田得禽而射不中則不得禽是以知古之貴仁義而賤勇力也

搜春事而秋興之非正也正則不書矣蓋傳誤以搜爲秋事說已見前

九年

夏四月陳火

國曰災邑曰火火不志此何以志閔陳而存之也火當作災說已見公羊火人爲也災若有災之者不以國邑言也左氏之例是矣

十有一年

夏四月丁巳楚子防誘蔡侯般殺之於申

何爲名之也夷狄之君誘中國之君而殺之故謹而名之也稱時稱月稱日稱地謹之也

前衛寗喜弒剽書日傳以爲明正旣與前言正嫡者異矣今楚防殺般書日傳以爲謹之則又與前明正者異矣且書日必見月書月必見時此文當然而三書皆以爲謹不惟其辭屢變亦不足以爲義般罪固在所討特楚防亦弒君者義不可以討般且以詐誘之故不得與楚人殺夏徴舒同辭不然中國不能討而楚子行之所謂實與而文不與者何惡防之深哉凡誘皆非卽其國中而殺者也自當書地而戎蠻子不書者以外裔略之也則稱地亦非以爲謹四言皆非是楚防之罪書名而言誘固無所逃矣

冬十有一月丁酉楚師滅蔡執蔡世子友以歸用之此子也其曰世子何也不與楚殺也一事注乎志所以惡楚子也

不與楚殺則何爲復稱世子鄭康成以爲使若不得其君然春秋蓋有成齊捨爲君而正商人之罪者矣未有反黜人之君爲世子而正一人之罪者也吾說已見鄭子忽

十有二年春齊髙偃帥師納北燕伯於陽

納者內不受也燕伯之不名何也不以髙偃挈燕伯也諸侯出奔而自歸則名他國納之則不名不以諸侯得相名也故楚子頓子不名髙偃納北燕伯不名魯納齊子糾晉納邾防菑而名者子糾防菑皆未君也傳之不以髙偃挈燕伯則是然不當與自歸而名之者一之以起問也以納爲內弗受其失與前同

十有三年

秋公會劉子晉侯齊侯宋公衞侯鄭伯曹伯莒子邾子滕子薛伯杞伯小邾子於平丘八月甲戌同盟於平丘公不與盟

同者有同也同外楚也公不與盟者可以與而不與譏在公也其日善是盟也

公不與盟晉侯不使公得與盟之辭傳誤讀與爲上音若公不肯與晉盟者亦非也蓋不見其事云爾又傳乙巳及晉處父盟曰何以知其與公盟以其日也則凡公盟皆當日矣何爲此獨言善是盟乎譏公而善諸侯亦非春秋所以爲內辭者也

冬十月蔡靈公

變之不有三失徳不弒君不滅國不然且之不與楚滅且成諸侯之事也

傳爲三例弒君不滅國不者是矣失徳不於經不可考若蔡景公者旣失徳又見殺両皆不矣而書傳又以爲不忍使父失民於子則其說亦安定乎春秋不以蔡廬陳吳爲楚所歸而爵之見其本當爲君而國未嘗滅所謂不與楚滅者是也則亦不得同滅國之例起不與楚滅及成諸侯事之說蔡廬旣歸靈公得是乃常法所以不與楚滅者不在是也

十有四年

冬莒殺其公子意恢

言公子而不言大夫莒無大夫也莒無大夫而曰公子意恢意恢賢也曹莒皆無大夫其所以無大夫者其義異也

陳殺公子禦冦傳曰言公子而不言大夫公子未命於大夫也其曰公子何也公子之重視大夫是亦非命大夫也何不以公子之重視大夫言之而復以意恢爲賢乎此蓋不知殺公子與殺大夫異公子例不月殺公子而稱國者殺無罪也稱人者殺有罪也意恢蓋以郊公之黨無罪而見殺傳蓋竊聞其說而不見其事故誤以爲賢爾曹莒無大夫義異蓋與下言曹公孫會出奔以爲貴取之而不以叛者自別其說範寗以曹削小莒本微國言之非傳意也

十有五年春

二月癸酉有事於武宮籥入叔弓卒去樂卒事

君在祭樂之中聞大夫之喪則去樂卒事禮也君在祭樂之中大夫有變以聞可乎大夫國體也古之人重死君命無所不通

非也說已見公羊

十有七年

冬有星孛於大辰

一有一亡曰有於大辰者濫於大辰也

非也說已見前

楚人及吳戰於長岸

兩夷狄曰敗中國與之戰亦曰敗楚人及吳戰於長岸進楚子故曰戰

此書戰而不言敗績蓋略之兩外之之辭也楚子於此未見其善何爲以戰爲進楚子乎蓋谷梁謂兩夷狄曰敗以於越敗吳於欈李推之也謂中國與外之亦曰敗以荀吳敗狄於太原推之也故見此不言敗遂云爾不知戰敗乃別客主之辭非別進退之辭所以貶絕之者自見於不書敗績旣不書敗績則客與主之勝負無自而別中國與外裔則略之所以彼敗則書我敗則不書不以中國敗於外裔太鹵之類是也兩外之不可以相略則各記其勝負欈李之役於越勝吳故言敗吳長岸之役吳勝楚故言及吳戰猶言內不言戰者此春秋之義也谷梁其未之知歟然則柏舉之戰亦吳楚兩夷狄也何以復書敗績此謂蔡侯以吳子戰非吳子之戰也且是役以吳子視楚子楚虐中國而吳子討之則吳爲善故吳子始得以爵見此乃所以爲進吳子其變文以從中國非春秋之常法也

十有九年

冬許悼公

日卒時不使止爲弒父也曰子旣生不免乎水火母之罪也羈貫成童不就師傅父之罪也就師學問無方心志不通身之罪也心志旣通而名譽不聞友之罪也名譽旣聞有司不舉有司之罪也有司舉之王者不用王者之過也許世子不知甞藥累及許君也

時以爲不使止爲弒父或可也日卒何以見之乎春秋加買以弒所以正萬世爲子之道初不兼責悼公謂之累及許君者亦妄也

二十年

夏曹公孫會自夢出奔宋

自夢者專乎夢也曹無大夫其曰公孫何也言其以貴取之而不以叛也

專乎夢則近之矣以爲叛則非也說已見公羊

秋盜殺衛侯之兄輙

盜賤也其曰兄母兄也目衛侯衛侯累也然則何爲不爲君也曰有天疾者不得入乎宗廟輙者何也曰兩足不能相過齊謂之綦楚謂之踂衛謂之輙輙左氏作縶公羊谷梁作輙當從左氏縶名也春秋不以疾名人

二十有一年

冬蔡侯東出奔楚

東者東國也何爲謂之東也王父誘而殺焉父執而用焉奔而又奔之曰東惡之而貶之也

東左氏公羊作朱當從二氏吾以是知公羊谷梁不見事實而妄言經意有若此者按蔡朱與東國自兩人朱平公廬之子而東國隱太子之子平公之弟也始平公奔而朱立朱失位楚費無極取貨於東國迫蔡人出朱而立東國故朱奔楚不復歸東國簒之而終有其位傳不知其實誤以朱爲東國疑東與朱文相近故攺爲東遂妄爲之說謂經貶東國而去其二名且春秋諸侯出奔而名者本以別二君也未有反去其名之半以疑後世者凡傳多言春秋增損事實以立義者不一皆無可據其害經爲已甚今又並其名而損益之孰謂矯妄無所忌憚敢至是乎然則仲孫忌不言何豈亦惡之而不爲說學者不能深辯每嚴於信傳而不敢議吾知其難與言經也

二十有二年

劉子單子以王猛居於皇

以者不以者也王猛嫌也

秋劉子單子以王猛入於王城

以者不以者也入者內弗受也

冬十月王子猛卒

此不卒者也其曰卒失嫌也

三說皆非也說並見公羊

二十有三年

秋七月

戊辰吳敗頓胡沈蔡陳許之師於雞甫胡子髠沈子盈滅獲陳夏齧

中國不言敗此其言敗何也中國不敗胡子髠沈子盈其滅乎其言敗釋其滅也獲陳夏齧獲者非與之辭也上下之稱也

非也其說見前及公羊

天王居於狄泉

始王也其曰天王因其居而王之也

天王者天下之王豈以居而名哉其曰始王亦非是敬王立𨿽未逾年而景王之崩已逾年臣子自當以逾年君之例稱天王也

尹氏立王子朝

立者不宜立者也朝之不名何也別嫌乎尹氏之朝也

朝非所當立而欲簒者自不得以名見何嫌乎尹氏之朝傳不辧猛與朝之正不正故妄以衛人立晉爲疑而起問皆蔽於以入爲內弗受之辭而弗能考其實與公羊之失同也

冬公如晉至河公有疾乃復

疾不志此其志何也釋不得入乎晉也

釋不得入乎晉𨿽與公羊異而其失與公羊同說已見公羊

二十有五年

有鸜鵒來巢

一有一亡曰有來者來中國也鸜鵒穴者而曰巢或曰增之也

增之何義注引雍之言是矣以此見謂春秋爲有增損事實者谷梁每以爲然也

二十有六年春

二月公至自齊居於鄆

公次於陽州其曰至自齊何也以齊侯之見公可以言至自齊也居於鄆者公在外也至自齊道義不外公也

言公孫於齊次於陽州齊侯唁公於野井則野井進於陽州自當爲齊地不得復以陽州起問陽州亦固齊地也至自齊蓋以野井言之何疑其不得以齊至哉

夏公圍成

非國不言圍所以言圍者以大公也

以公圍成爲恥則沒公可矣何用反言圍以見其大叔孫僑如圍棘叔弓帥師圍費之類亦大僑如與弓乎

秋公會齊侯莒子邾子杞伯盟於鄟陵公至自會居於鄆

公在外也至自會道義不外公也

凡公會盟未有致盟而不致會者何獨此爲不外公乎其失與至齊同

冬十月天王入於成周

周有入無出也

此子朝猶在內故以入書其難爾非傳所知王者以天下爲家旣無出則安得有入乎

尹氏召伯毛伯以王子朝奔楚

逺矣非也奔直奔也

度傳意似謂朝不言出奔故以楚言逺爲非之而又以直奔爲解蓋不了朝爲簒嫌於以出責之爲家天下之義故不言出不知朝本不當立以爭國而出奔何論逺近之有若周公王子瑕言出奔則無嫌矣

三十年春王正月公在幹侯

中國不存公存公故也

幹侯晉地所謂中國者國中也此以如晉故存公安得以中國不存公爲說哉凡公無故在夷狄則存公在中國則不存公公如楚書在如晉不書在是也有故在國外則存公在國中則不存公公在幹侯書在在鄆不書在是也

三十有二年

冬仲孫何忌會晉韓不信齊髙張宋仲幾衞太叔申鄭國參曹人莒人邾人薛人杞人小邾人城成周

天子微諸侯不享覲天子之在者惟祭與號故諸侯之大夫相帥以城之此變之正也

城王邑大事固不得不書所以見周弱不能自城待諸侯而城之也凡諸侯之役大夫以名氏見者皆受命於其君無所貶之辭此豈大夫相率而自城者哉十二國之大夫非其君命其誰能帥之此蓋諸侯不自城而使大夫城之以大夫能承君命而城王國爲變之正則可以大夫非君命相率而自城是大夫憂中國爲變之正不可春秋予奪固視義以爲輕重然亦未有不責其君而與其臣者也

定公

元年

夏六月癸亥公之喪至自幹侯戊辰公卽位

殯然後卽位也定無正見無以正也逾年不言卽位是有故公也言卽位是無故公也卽位授受之道也先君無正終則後君無正始也先君有正終則後君有正始也戊辰公卽位謹之也定之卽位不可不察也公卽位何以日也戊辰之日然後卽位也癸亥公之喪至自幹侯何爲戊辰之日然後卽位也正君乎國然後卽位也沈子曰正棺乎兩楹之間然後卽位也內之大事日卽位君之大事也其不日何也以年決者不以日決也此則其日何也著之也何著焉逾年卽位厲也於厲之中又有義焉未殯𨿽有天子之命猶不敢況臨諸臣乎周人有喪魯人有喪周人弔魯人不弔周人曰固吾臣也使人可也魯人曰吾君也親之者也使大夫則不可也故周人弔魯人不弔以其下成康爲未久也君至尊也去父母之殯而往弔猶不敢況未殯而臨諸臣乎

天子諸侯卽位在逾年未逾年不在殯與未殯旣殯而未逾年固不可卽位矣若未殯而逾年其可不卽位乎春秋蓋以定公立法焉曰旣殯卽可卽位矣何以言之昭公之喪逾年而歸喪以癸亥至而定公以戊辰卽位自癸亥至戊辰歷五日諸侯五日而殯者也曠年不可以無君則定公旣不得以正月卽位攺元固不可更俟逾年是以旣殯而後卽位者亡乎禮之禮也傳但論殯與未殯有故公無故公而有言曠年不可無君定公不得不卽位之義以見變之正此言昭公之事則可而非春秋立法之意也

九月大雩

雩月雩之正也秋大雩非正也冬大雩非正也秋大雩雩之爲非正何也毛澤未盡人力未竭未可以雩也雩月雩之正也月之爲雩之正何也其時窮人力盡然後雩雩之正也何謂其時窮人力盡是月不雨則無及矣是年不艾則無食矣是謂其時窮人力盡也雩之必待其時窮人力盡何也雩者爲旱求者也求者請也古之人重請何重乎請人之所以爲人者讓也請道去讓也則是舍其所以爲人也是以重之焉請哉請乎應上公古之神人有應上公者通乎陰陽君親帥諸大夫道之而以請焉夫請者非可詒托而往也必親之者也是以重之

雩旱祭也經無書春夏雩者周之春夏不雨未爲災也故以時書者書秋書冬以月書者書七月八月九月周之七月八月九月夏之五月六月七月也以月書者各以其月雩以時書者包三月皆雩之正乃夏之八月九月十月爲周之冬若夏八月不雨亦足以害稼惟九月十月農事已畢則不必雩而成公一書冬雩者包九月十月而雩也此則過矣故傳以爲非然遂以雩當例月不當例時於成傳言時而不月非也冬無爲雩也則八月不雨亦不雩乎今又言月雩之正也秋大雩非正也且所謂毛澤未盡人力未竭者周之夏也則秋可雩矣推而言之則爲七月八月九月包而言之則爲秋何以爲月則正矣此亦拘於日月爲例是以迷而不悟也

冬十月隕霜殺菽

未可以殺而殺舉重可殺而不殺舉輕其曰菽舉重也

非也說已見隕霜不殺艸【案僖三十三年此文缺】

二年

夏五月壬辰雉門及兩觀災

其不曰雉門災及兩觀何也災自兩觀始也不以尊者親災也先言雉門尊尊也

非也說已見公羊

冬十月新作雉門及兩觀

言新有舊也作爲也有加其度也此不正其以尊者親之何也𨿽不正也於美猶可也

諸侯制節謹度故天子巡狩革制度衣服者爲畔畔則君討若不正而錄其美則制度皆可得而亂也丹桓宮楹刻桓宮桷何爲不以其美而可哉

四年

五月公及諸侯盟於臯鼬

後而再會公志於後會也後志疑也

前會召陵劉子在焉後盟於臯鼬而劉子不與故但以公及諸侯何以見公疑而志於後會且是時公方聼命於晉會之所志非公可專亦安得以公志而書也

劉捲卒

此不卒而卒者賢之也寰內諸侯也非列土諸侯此何以卒也天王崩爲諸侯主也

此與書尹氏卒者同尹氏𨿽世卿不以書卒爲貶因卒以見其世卿爾劉捲使實賢亦豈以書卒爲賢哉皆以其嘗接我而志也天王者景王也爲諸侯主蓋景王崩劉子單子以王猛居於皇之際今劉捲主諸侯猶得錄於春秋則王猛命之者正而劉捲得以常法書也而傳乃以猛爲簒君之主尙可錄乎

庚辰吳入楚

日入易無楚也易無楚者壊宗廟徙陳器撻平王之墓何以不言滅也欲存楚也其欲存楚柰何昭王之軍敗而逃父老送之曰寡人不肖亡先君之邑父老反矣何憂無君寡人且用此入海矣父老曰有君如此其賢也以眾不如吳以必死不如楚相與擊之一夜而三敗吳人復立何以謂之吳也狄之也何謂狄之也君居其君之寢而妻其君之妻大夫居其大夫之寢而妻其大夫之妻蓋有欲妻楚王之母者不正乘敗人之績而深爲利居人之國故反其狄道也凡言救者謂兵已在其境而往援也今蔡自以楚怨請吳安得謂之救滅者謂虜其君長而有其地今吳但入郢而昭王猶在安得謂之滅狄人伐衛稱人傳以爲救齊猶許其功近而徳逺吳果救蔡豈反不如狄不得稱人楚旣非滅亦不得言存楚皆非所以起問也

七年

齊人執衛行人北宮結以侵衛

以重辭也衛人重北宮結

非也說已見執宋公以伐宋【按執宋公見僖二十有一年此文未見蓋佚之】

八年春

三月公至自侵齊

公如往時致月危致也往月致時危往也往月致月惡之也

非也說見莊公二十三年公至自齊

從祀先公

貴復正也

凡魯宗廟之祭不以常事書而非義所在則書有大事書有事以非常書而見義則書禘書烝書嘗未有無所名而但言祀者此陽虎之爲而公行之非祭之節也曰祀而已𨿽復正不足貴也

盜竊寶玉大弓

寶玉者封圭也大弓者武王之戎弓也周公受賜藏之魯非其所以與人而與人謂之亡非其所取而取之謂之盜

此非獨不知寶玉大弓亦不知盜者爲陽虎故後言或曰陽虎以解眾也說已見公羊

十年

夏公會齊侯於頰谷公至自頰谷

離會不致何爲致也危之也危之則以地致何也爲危之也其危柰何曰頰谷之會孔子相焉兩君就壇兩相相揖齊人鼓噪而起欲以執魯君孔子歷階而上不盡一等而視歸乎齊侯曰兩君合好夷狄之民何爲來爲命司馬止之齊侯逡巡而謝曰寡人之過也退而屬其二三大夫曰夫人率其君與之行古人之道二三子獨率我而入夷狄之俗何爲罷會齊人使優施舞於魯君之幕下孔子曰笑君者罪當死使司馬行法焉首足異門而出齊人來歸鄆讙龜陰之田者蓋爲此也因是以見𨿽有文事必有武備孔子於頰谷之會見之矣

離會𨿽不致多在隱桓之世傳自別爲說矣固不可爲通例若定會於瓦會於頰谷會於黃則未嘗不致也谷梁於瓦於黃不爲義而獨於是言危之蓋附會其下孔子事爾事不足據說已見左氏所謂危之則以地致者亦非是凡致皆不地惟離會離盟則地春秋之常法也

十有二年

叔孫州仇帥師墮郈

墮猶取也

墮平其險爾非取也

十有二月公圍成

非國不言圍圍成大公也

非也說已見前

十有三年

晉趙鞅歸於晉

此叛也其以歸言之何也貴其以地反也貴其以地反則是大利也非大利也許悔過也許悔過則何以言叛也以地正國也以地正國則何以言叛其入無君命也

歸以順言非傳所知何貴反地之有宋華亥向寜華定入於宋南裏以叛復自南裏出奔此非據其地也若悔過而反則不貴之乎

十有四年

天王使石尙來歸脤

脤者何也俎實也祭肉也生曰脤熟曰膰其辭石尙士也何以知其士也天子之大夫不名石尙欲書春秋諫曰久矣周之不行禮於魯也請行脤貴復正也天子之上士三命當以名氏見非特春秋先王之常法也石尙若欲以名見後世凡史皆可以書矣何必行禮於魯若以孔子春秋爲重則石尙安得預知而求之乎

哀公

二年

晉趙鞅帥師納衛世子蒯瞶於戚

納者內弗受也帥師而後納者有伐也何用弗受也以輒不受也以輒不受父之命受之王父也信父而辭王父則是不尊王父也其弗受以尊王父也非也說已見公羊

四年春王二月庚戌盜殺蔡侯申

稱盜以弒君不以上下道道也內其君而外弒者不以弒道道也春秋有三盜微殺大夫謂之盜非所取而取之謂之盜辟中國之正道以襲利謂之盜弒當作殺說已見公羊不以上下道道說已見前所謂不以弒道道者言殺是矣非謂不言弒其君爲外弒者也春秋微者皆稱人惟弒君殺大夫以爲眾辭則微者辭窮矣故謂之盜微者𨿽非盜至於弒君殺大夫則盜也傳彊別之爲三所謂辟中國正道以襲利者謂殺蔡侯申也若然則凡弒君者皆辟中國之正道以襲利矣何獨於蔡侯而以盜名之哉

五年

閏月齊景公

不正其閏也

非也所以正其閏也公羊之說是矣

六年

齊陽生入於齊齊陳乞弒其君荼

陽生入而弒其君以陳乞主之何也不以陽生君荼也其不以陽生君荼何也陽生正荼不正不正則其曰君何也荼𨿽不正已受命矣入者內弗受也荼不正何用弗受以其受命可以言弗受也陽生其以國氏何也取國於荼也

傳爲此義展轉相發而適以相戾其迷皆自以入爲內弗受以國氏爲嫌故不惟不察其實亦自不能了經文且旣曰荼𨿽不正以受命於父而可以爲君是亦君也則陽生安得以己正奪父之命而不君荼哉旣曰不以陽生君荼則陽生可得入而取國也荼安得復以受命弗受陽生哉以荼爲受命可君則陽生不得不君荼以陽生爲正而不以君荼則荼不得不受陽生二義不可並行此蓋不知陽生之入爲陳乞之謀陽生不入則荼不可弒故歸弒於陳乞猶楚比不歸則靈王不至迫而死故歸弒於比不然陳乞實不弒以陽生不君荼而使乞主弒是春秋可移易弒名而虛加之人也

七年

秋公伐邾八月己酉入邾以邾子益來

以者不以者也益之名惡也春秋有臨天下之言焉有臨一國之言焉有臨一家之言焉其言來者有外魯之辭焉

來者至自外之辭歸者反其內之辭二義不可相易故經凡諸國大夫至魯來盟來聘來奔來戰之類未有不言來者何獨於邾子以爲外魯季子來歸豈以外哉魯有邾蓋有別矣固不可使邾納我而言以邾子益歸三言之施各有所當如傳意當謂以邾子益來爲臨一國之言誤也

八年

歸邾子益於邾

益之名失國也

前言名邾子爲惡者是矣則不得更言失國也

十有二年

夏五月甲辰孟子卒

孟子者何也昭公夫人也其不言夫人何也諱取同姓也

諱取同姓在不言孟姬曰孟子爾不在不言夫人也若但不言夫人而曰孟姬卒則可以諱同姓乎孟子固昭公夫人昭公特諱其姓不言姬而言子經若以常法書當云夫人姬氏卒故從昭公所諱以孟子稱子蓋夫人以父母言則以字冠姓如伯姬叔姬之類以公言則以氏系姓如姜氏姒氏之類旣因公之辭以爲孟子自不得言夫人非諱之也

十有三年

公會晉侯及吳子於黃池

黃池之會吳子進乎哉遂子矣吳夷狄之國也祝發文身欲因魯之禮因晉之權而請冠端而襲其籍於成周以尊天王吳進矣吳東方之大國也累累致小國以會諸侯以合乎中國吳能爲之則不臣乎吳進矣王尊稱也子卑稱也辭尊稱而居卑稱以會乎諸侯以尊天王吳王夫差曰好冠來孔子曰大矣哉夫差未能言冠而欲冠也

吳得以子見經者三始襄二十九年以札來聘稱已而伐越復稱吳定四年以敗楚於柏舉稱已而入郢復稱吳今又以會黃池得稱其乍進乍退不常吳進而得子豈始此哉夷狄在四海之外𨿽大稱子禮也傳乃以吳子爲辭尊稱居卑稱爲美意謂能降王稱而稱子若是吳可以王稱乎按外傳吳乃稱王與晉爭長晉詰之而後去王以先晉與傳正相反是時晉政已衰吳能爲齊伐楚復爲此會若欲與晉共援中國者故經書公會晉侯及吳子以兩伯之辭書之此吳子所以得進然夫差自是歸而亡矣亦非經之所深與不得如傳所言也

十有四年春西狩獲麟

引取之也狩地不地不狩也非狩而曰狩大獲麟故大其適也其不言來不外麟於中國也其不言有不使麟不恆於中國也

狩獲與引取之於義何擇吾說已見公羊所以大獲麟者正在不地豈在言狩所謂不言來不言有者其說皆迂謬旣曰狩獲自不得言來言有也

