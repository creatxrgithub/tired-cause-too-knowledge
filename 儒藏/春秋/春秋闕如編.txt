

欽定四庫全書

經部五

春秋闕如編

春秋類

提要

【臣】等謹按春秋闕如編八卷

國朝焦袁熹撰袁熹字廣期金山人康熙丙子舉人是編爲袁熹未成之書僅及成公八年而止每捲有袁熹名印蓋猶其稿本前有其孫鐘璜跋亦當時手迹也自谷梁常事不書之例孫復衍有貶無褒之文後代承流轉相摹仿務以刻酷爲經義二百四十二年之中上至天王下至列國無一人得免於彈刺遂使遊夏贊之而不能者申韓爲之而有餘流所極乃有貶及天道者【呂柟春秋說志謂書季孫意如卒所以見天道之左】春秋於是乎亂矣袁熹是書獨酌情理之平立褒貶之凖謹持大義而刋削繁苛如隠公盟蔑諸家皆曰惡私盟袁熹則謂繼好息民猶愈於相虞相詐至七年伐邾事由後起不容逆料而加貶詞又謂防潛之戎本雜處中國修好息民亦衰世之常事褒貶俱無可加謂無駭之書名若後世帝室之冑不繋以姓非貶而去之謂書齊候弟年見齊之重我使其親貴非譏過寵其弟謂書螟爲虫傷苗稼卽當畱意補助不以此一事便爲惡如此之類數十條皆一洗曲說至於武氏子求賻乃魯不共命天王詰責豈敢反譏天王家父求車乃天子責貢賦有闕經婉其文曰求車不應捨其下責其上尢大義凜然非陋儒所及末附讀春秋數條論卽位或書或不書四時或備或不備有史所本無有寫脫佚非聖人增減於其間亦足破穿鑿之說近代說春秋者當以此書爲最𨿽編輯未終而義例已備於經學深爲有益非其經說諸書出於門人雜錄者比也乾隆四十二年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

春秋闕如編卷一

金山焦袁熹撰

隠公

名息姑惠公之子立十一年爲其弟桓公所弒

元年春王正月

元猶始也首也繼父惠公爲君逾年廼稱元年猶言我公之第一年也是年爲周平王之四十九年以其是魯國之史故自紀其君之年而已不得稱周王之年也【明攺元非僣】春者四時之首周以建子月爲正月遂以子丑寅之三月爲春蓋不特攺其月並其時而亦攺矣故此所謂春者指子丑寅之三月【以不重書春知統下両月】而正月則建子之月今之十一月是也曰王正月者周王所頒之正朔諸侯奉而行之其在隠公是年則平王是也【明非以夏時冠周月】當時諸侯逾年攺元必朝廟告朔舉行卽位之禮其繼弒則不修此禮者所以自貶損隠繼正而不書卽位以其志在讓桓示不終爲君故特廢卽位之禮以自貶損史臣但書元年春王正月而已不得書公卽位也【明非聖人削之】書元年春王正月所以顯不卽位之文與餘年空書首月者異也【此春未甞無事】聖人因舊史之文錄之褒貶予奪無所施於其間至如尊王之義正始之義若此之類自然皆在其中不煩措意設辭謂我之意斤斤然特寄乎此也

三月公及邾儀父盟於蔑

三月建寅之月今之正月也魯侯爵而稱公者臣子之稱猶曰我君云爾𨿽其子男之國亦皆然非爲僣也邾儀父者邾國之君也不言邾子者未有爵命不得列於諸侯又非夷戎之屬則書其君之字以別之而已言公及邾儀父者以內及外以尊及卑也不相信而後有盟此又爲諸侯之私相盟其非美事可知蔑是魯地儀父出其疆竟就公公但出其國都而與之盟繼好息民猶愈於相虞詐相吞噬者之所爲至七年伐邾則曲直之情未可知而事由後起不容於此焉逆料其盟之必渝而加貶辭也春秋書之以見東遷已來列國所尙我魯所行其事勢有如是而已

夏五月鄭伯克段於鄢

者鄭莊公母弟也養成其惡使爲國患然後舉兵伐之段不勝而出奔鄭國赴告之辭如言有大惡將行簒奪敝邑僅乃克之故書克於鄢如言戡定禍難鄭國之幸然者所謂如其意而書之也之不弟鄭伯旣以其罪罪之經但從鄭伯討之文若無譏於鄭伯而專罪段之不道然者其實段之罪不待言而鄭伯殺弟之惡自不可掩此則史書之體聖人不得以意而與其間也書鄭國之事益以見隠之仁於其弟而春秋人倫之變亦已甚矣凡此皆大聖傷心之故扼腕之情意言之外如將可見焉

秋七月天王使宰咺來歸惠公仲子之賵

侯國之史稱天子宜曰天王所以尊之明域中獨有此一王尊無二上也其所行之事有悖於典禮不可爲訓者要非臣下所得議則直書之或婉曲書之以見其義而已今此使宰咺歸賵之文自魯國言之蓋大君有命宜以爲榮而著之策也至於諸侯之妾不宜歸賵則其失各有由來亦因事而可知爾【明非書名示貶】宰者天子之士故書其名惠公仲子者惠公之仲子而太子允之母也婦人須有所系不得系於其子故以先公之仲子言之明非夫人隠於其卒也以告故王使來賵之也

九月及宋人盟於宿

人宋之微者也所與及者亦魯之微者乎非乎將公自親之乎蓋不可得而考也宿之爲微國也與是盟爲參盟之端乎蓋不可得而考也然則說此經者將如何曰盟不足恃非所貴也此之爲盟也魯宋之交於是始故如是焉而書之意直輕之而略之爾略之不可盡略夫已有所略矣

冬十有二月祭伯來

內諸侯爲王卿士非王命而私來故直言來來必有事其事不足錄也實非朝故不得書朝非固行朝禮不與其朝而書來以惡之也

公子益師卒

益師字眾父孝公之子爲隠公卿佐卒書公子者周道親親舉親以示恩厚不日者或史失之【明非惡】

二年春公防戎於潛

春王正月之文施於元年者史書之所重其自二年已下或不書不可以一例而言此春潛之防蓋非正月之事而意欲略之則但書春公防戎於潛而已有正無正有王無王非筆削之所特加也戎不書爵號君臣同辭所以爲略之也防者好防而不盟防從戎不盟公意也旣而有唐之盟緣是防遂成之也春秋謹內外之防履霜堅冰固宜於此焉譏但此防潛之戎雜處中國與魯壤錯非若周之玁狁漢之匈奴隠公是時修好息民亦衰世之常事不足多怪春秋因而錄之見東遷已還列國之大勢若盛若衰若微若著如斯而已雨露之和霆雷之憤無所加焉

夏五月莒人入向

此蓋莒子親帥師入向之國都而以向姜還也但書莒人入向者賤且惡故略之以其近魯風聲得及𨿽不告亦合書也王迹旣熄伯事未興諸侯無小大擅興師旅相吞相殘春秋緣之而作此其大都亦不繋於一事也

無駭【谷梁作侅】帥師入極

無駭展氏官司空魯大夫也諸侯之子稱公子公子之子稱公孫自余則獨書名者明皆公族若後世帝室之冑列於羣臣之間不繋以姓非貶而去之也無駭挾柔溺等皆是也無駭將二千五百人入人國都於內爲惡事不言公使使若歸過於臣其實隠公在位不問出公意與否莫非其君之事矣

秋八月庚辰公及戎盟於唐

春爲潛之防戎請盟公辭至是從戎志而與之盟義如前所說美惡不以他日寒否論蔑潛唐皆魯地公並不涉他竟彼細於我故

九月紀裂【公谷作履】繻來逆女

裂繻紀國之卿不嫌若卿自爲逆者諸侯之嫡嫁於諸侯貴有常分言紀裂繻來逆我女則奉彼君之命可知而君不自來逆廢親迎之禮亦自見矣裂履聲相近由口授而訛餘多同也

冬十月伯姬歸於紀

裂繻以九月至女以十月行文相承也男子曰公子別之以名女曰某姬以字配姓亦所以爲別也以恩則某姬猶言公子也歸於者猶言得所歸也曰我伯姬歸於紀矣不嫌無父母之命非所嫌也

紀子帛【公谷作伯】莒子盟於宻

此外盟也左氏云魯故也杜氏釋之以爲莒魯有怨紀侯旣昏於魯爲是盟以和解之者疑得其情而史文有闕聖筆無所庸於修攺彊爲之說則鑿矣

十有二月乙邜夫人子氏薨

隠公之夫人也史官爲臣子之辭視君如父視君夫人如母父母尊同故同以薨書不地者夫人處其國薨有常處亦以稍殺於君第言薨而已寢疾之所不容斥之不書葬者隠自挹損葬其妻不備禮也

鄭人伐衛

莒人入向以向姜故鄭人伐衛以公孫滑故討滑之亂故聲其罪而伐之書法與莒人入向同惡可知也此鄭人非君不詳主兵之人亦是惡之而略其文鄭人聲衛之罪而鄭人擅用師伐國之罪愈不可掩若律文之有反坐然

三年春王二月己巳日有食之

春王二月之文見於此年者首月無事而日食在二月故謹而書之不必毎年書王月也元年有王不疑餘年非王月矣其因事而書或詳或略有義無義難可橫斷闕所不知可也春秋謹天戒此日而微詩人忌之故日食必書所以示人君當敬懼修省不可視爲適然蓋日食𨿽有常度而見謂適然不知修省則天災非災而泄泄乃其災矣此春秋之意堯舜禹湯文武周公之心無有異也云有食之者先儒云不可以知知更不推求何物食之也愚謂日月之食其理非不可知正以上天垂象尊而敬之故但言有食之而已必云日有食之不得但云日食者亦以尊重此日體之故詳緩其辭以致憂懼於下之意此𨿽史冊之恆文而實爲聖人之所制學者不可以不察也若夫或日或不日或言朔或不言朔以謂歷象錯亂太史廢職詳而錄之以正其罪者則幾乎末與

三月庚戌天王崩

日從赴𨿽有僞不得攺從實平王於是五十一年矣始聞王崩從生時號書之崩者若天之崩墜九州萬國皆失所仰不特我國而已獨天子書崩者猶予一人諸侯不得稱之

夏四月辛卯君【公谷作尹】氏卒

君氏尹氏經文互異傳家各以意說男子婦人不可的知其實從紀子帛例闕而不論可也

秋武氏子來求賻

平王以三月崩魯不往共王防故周人來求賻自始崩至此四閱月【下文有八月知此爲七月事】求者責也書求賻見王室衰替已甚同姓秉禮之國猶尙如此致使王人來相詰責魯之君臣當悚仄不寧豈有反譏王朝乞求非禮而謂經意者也武氏者周之大夫此來求賻者武氏之子未命爲大夫者也無譏也不稱使者當防未君號令未布於諸侯其實此來傳新王冡宰之意非私來也【明非武氏子白有喪】

八月庚辰宋公和卒

外諸侯卒來告曰寡君不祿不以名也國史書其名者前知之𨿽未同盟固當知之也人臣之於其君非告天祖神祗無稱名之道故天王崩不名葬則書諡以著其代鄰國友邦於其卒則名之明此宋公已卒嗣此者又一宋公非昔之宋公也所以別於君臣之義也來告則使卿大夫往弔卹之常事不足書也書卒以別於內者恩痛之情自不可同故其辭從而殺焉非以薨爲優卒爲劣也但薨之一字非君及君夫人不得言之而卒則通於上下不嫌同辭故用之也赴必以日從所赴書之【明非以正故】

冬十有二月齊侯鄭伯盟於石門

齊僖鄭莊也尋盧之盟鄭合於齊也書此者見諸侯黨援莫非罔上行私之事不特殺牲要神信不由爲可惡而已石門齊地鄭就其國而與之盟是爲齊僖小伯矣

癸未葬宋穆公

葬某公者我往防葬如言我葬之也五等之君旣葬皆稱公者猶言某君爾非公侯之公宋本公爵而此之公字亦同下四等之例不繋於爵也猶五等之君並稱諸侯非公侯之侯也程子云春秋之時皆不請而私諡稱私諡所以罪其臣子愚按自西都防亂極於東遷下淩上替禮樂徵伐皆失其所請諡其小也似此之類無假一一而言之

四年春王二月莒人伐杞取牟婁

春秋之初大國之惡無若鄭小國之惡無若莒二年入向玆又伐杞而取其邑伐取兩書著其貪暴之實傷天子方伯無能制之東夷小醜不足責也此其異於鄭者聖人之情在乎此如向如杞未必全是無惡正猶兩相鬭毆一人被殺則正其殺人之罪而已其被殺之人情狀有異自然惡輕於彼不復論之若但相鬭毆則有曲直也

戊申衛州吁弒其君完【谷梁作祝吁】

衛州吁奚爲者也莊公嬖人子弒其君完代立迄九月而見殺者也不稱公子聖筆所裁或詳或略惟意所適各當文求之要之著其大惡王誅所不赦而已所謂炳如日星者也其莊公過寵養惡之非推尋始末卽事可知不於此文寄意【明伊川先生荘公不待以公子之道之說未然】

夏公及宋公遇於淸

公與宋公爲防未及期聞衛之亂二國欲有所計議故假遇禮以相見遇者不期之名春秋之遇以期托不期也書此者欲見衛事始末宋魯諸國好惡離合之情通前後文以見義不以艸次簡禮假托行事之一節而特加貶也夫茍爲王事公義而假此以行𨿽艸次簡略不亦可乎是知聖意所重在彼不在此也及宋公者以內及外也【明非以尊及卑若他國防書當云宋公魯侯遇於淸矣】淸衛地

宋公陳侯蔡人衛人伐鄭

伐者聲其罪而致討也茍當其罪𨿽無天子之命猶之可也今此四國之兵其情果爲何乎據事直書而惡自見矣宋戎首陳蔡從衛主使而以兵則從

秋翚帥師防宋公陳侯蔡人衛人伐鄭

夏伐鄭圍其東門五日而還未得志也宋復乞師於魯隠公不許而翚固請以行再序四國甚之之辭也翚帥師若專行然其實史錄所書臣無不得君命而自帥師之事不稱公使不以無公命爲嫌不稱公子惡略之使罪專在翚又以見公仁弱彊臣專擅不制兆已著於此與他處不稱公子等者【謂若裂繻等非謂無駭也駭翚臭味疑相近先儒已論之矣】喜怒之情不容不異泥其一而說之則聖人之情無以見矣愚之此論豈曰持兩端乎防者我往防之內不得稱人若在他國直書宋公陳侯魯人蔡人衛人伐鄭矣【翚自得罪於魯它國卽與蔡衛同】

九月衛人弒州吁於濮

殺州吁者石碏之謀而陳人之力也事得其間然後可圖州吁在國碏不能獨力誅之而假手於陳又並其子殺之其忠盛矣其智深矣其守堅矣其心苦矣石碏不見經書衛人者卽碏也碏能終討國賊故從討賊之文州吁實以九月殺所殺之地實在於濮則從其實而書之猶曰驅飛亷於海隅而戮之云爾

冬十有二月衛人立晉

國賊旣討事無急於立君於是焉迎公子晉而立之晉立而衛之亂始定然而書衛人立晉又去公子者以謂於法不得爾也春秋明天子之事茍非法矣𨿽天下以爲可君子固不得而可之也殺州吁者碏也立晉者亦碏也殺州吁從眾辭立晉亦從眾辭若云石碏立公子晉是乃碏一人之私衛國爲碏之有愈益不可矣

五年春公矢【公谷作觀】魚於棠

矢魚於棠書其小過變文言矢疑【𨿽有朱子之說未敢謂必然】

夏四月葬衛桓公

十四月葬緩之甚【晉旣立又四閱月乃克葬故言緩甚】魯往防之書宋公也衛侯也同稱公者不特從彼國臣子辭異國稱之亦然若但順彼臣子之辭吳楚之君亦得書某王矣

秋衛師入郕【公羊作盛】

此修怨之師郕先侵衛不見經其事微也衛直用大師入其國都報之已重據事書之惡可知也

九月考仲子之宮初獻六羽

隠爲桓母別立宮至是始成安其主而祀之曰考也隠以桓爲先君太子故尊重其母不敢同諸先君之羣妾然猶不正稱夫人【明非聖人正名爲仲子】故史兩書仲子而已未正稱夫人故疑所用佾數從眾仲言而獻六羽也仲子宮新成未嘗得用八羽而云初者明魯前此用樂於羣廟不問男子婦人並是八佾惟此考仲子之宮減其兩爲六羽故云初獻六羽也若其他廟樂依然僣天子不攺也事皆異於常故特書之其義則不待說而明也嗣後桓自爲君定是仍攺用八此云初者緣前事爲文不全頋後來與初稅畆又有別也【稅不更攺從舊制】

邾【公羊作邾婁後並同】人鄭人伐宋

邾主兵故序鄭上非獨罪邾也入其郛郛城外郭也故不書入防王師不書者義不得書也何言乎義不得書以小以大可言也以諸侯以王師不可言也然則書邾人鄭人防王師伐宋乎是又使王爲志而二國反爲之役也故曰義不得書也告之不詳事固有之其書不書不專系乎告不告也

螟

虫傷苗稼饑可知也災有深淺逺近等書曰螟而已【明谷梁甚則月不甚則時之說未必然】蓋𨿽不至大傷有國者卽當畱意修救補助之事不以書此一事【謂螟也】便爲惡也【明何氏注不可全用】

冬十有二月辛巳公子彄卒

臧僖伯也賢則誠賢矣君之恩數則誠厚矣【葬之加一等】以世論又最逺矣【所傳聞】書日月書公子經文如此蓋承用舊史不可一以義例求之公孝公也

宋人伐鄭圍長葛

列國用兵相尋修怨無休息時各隨事書之而已非謂伐者有罪受伐者卽全無罪但書伐之時則重在伐而受伐者有所不得論矣出乎爾反乎爾今之受伐者昔之伐人者也今之伐人者後之受伐者也其例一也無私焉書伐又書取重在取也書伐又書圍重在圍也𨿽欲不言安得而不言乎圍者四面攻圍志欲拔之久可知也

六年春鄭人來渝【公谷作輸】平

來輸平者請釋舊怨成好也其事疑於善其志非善也【胡氏之論得其情矣】書鄭人者意直輕之猶曰我無意於彼彼人者來輸平於我云爾

夏五月辛酉公防齊侯盟於艾

內與外防而且盟書此見魯與齊合是爲齊僖小伯矣防盟敗則侵伐生侵伐已則防盟成黨同伐異事故萌生則相尋疊起迄無定形錄當時事勢如此撥亂世反諸正存乎其人仲尼有志焉自傷卑賤不得行其道此一書之大指也

秋七月

春秋編年四時具爲年故春夏秋冬四字每年之中必全見經【獨桓闕秋冬者二昭定無冬各一當文解之】歷一時適無事得書則空書始月而已史官於季月之盡追書之此魯史常法【他國未可知爾】聖人因之無深意也

冬宋人取長葛

伐杞取牟婁牟婁之爲杞邑可知也伐鄭圍長葛長葛之爲鄭邑可知也上年圍今年取之不疑其非鄭也【明賈服不繋鄭刺不能撫有其邑之說不然】圍長葛爲時久矣如鄭圍東門五日而還則是不成乎圍也若歷一兩月卽得言久矣不必定是去冬圍師直至此秋取之然後爲久也【明杜說可從】鄭來告可知

七年春王三月叔姬歸於紀

叔姬待年父母國至是歸於紀書者後爲嫡賢志行尢可憫魯恩痛之深春秋詳其末故錄其始異於常文

滕侯卒

滕來赴則卒之不名者蓋不得其名或史有闕非貶也不書葬者不往防葬或所遣微不足書

夏城中丘

舊城壊繕完之勞民之事故書書時因以見時不時

齊侯使其弟年來聘

結艾盟也書齊侯使其弟者見齊親重我猶曰彼國之親貴者也聘者使人相存問上下同等通行之

秋公伐邾

伐者問罪之辭公之伐邾爲宋討也邾附於魯方伯連帥有相徵伐之道伐邾不全爲惡頋所以伐之如何又前𨿽有盟約若彼自犯罪我過不先𨿽興師往問不容以渝盟而責之但春秋衰亂之世諸侯皆蔑棄王命妄動干戈用相淩虐若此之伐邾等直書其事其情自顯不容不謂之惡也但以元年有盟而非之者非通論矣公伐不言帥師者君行師從不疑國之大眾不從公而往也

冬天王使凢伯來聘

凡伯畿內諸侯爲王卿士者承命來聘書者見天子有恩禮於我也不見魯遣聘之文蓋常事不書者多春秋之初史臣見爲常事不足書此類非一及見責問乃知有闕矣魯不一往而天子累使下聘在於爾時未應得然

戎伐凡伯於楚丘以歸

凡伯旣聘魯還至衛地戎起徒眾要而執之以歸卿行旅從宜有格鬭天子命使𨿽兵衛寡少亦當言伐矣書者見戎華雜處下國濁亂王臣出聘乃遭艱禍去蕩平之世逺矣於楚丘者別於內地罪不及我也𨿽然均之王臣也有急難【難如字】之誼焉以謂其在楚丘也猶夫其在我【我地】也

八年春宋公衛侯遇於垂

簡禮相見欲有所議也書者見宋衛齊鄭前後合散之情云爾爾時天下大勢在於此諸國𨿽外相遇合書之以爲關於我也

三月鄭伯使宛來歸祊庚寅我入祊【公谷作邴】

以我之祊易爾之許先納祊而後敢言許也許者我所欲也祊者亦爾之所欲也使來歸祊歸者不反之辭以謂爾之無事乎反也夫是故歸之也鄭志也【以上爲鄭之辭】彼以何日歸祊日不足道也歸者彼事入者我事歸由彼也入不入由我也鄭伯使宛來歸祊我則以庚寅而入其祊矣祊爲我祊謹志其始故日也魯志也【以上爲魯之辭】此則直書其事而外內之惡自見其義顯白更無假說之然則宛奚爲者也我弗知我知鄭伯所使來言歸祊易許【明非爾時但歸祊不言易許】之事也者宛爾簡略之之辭也

夏六月己亥蔡侯考父卒辛亥宿男卒

蔡侯考父同宋公和宿男同滕侯

秋七月庚午宋公齊侯衛侯盟於瓦屋

三大國之君相與盟誓於瓦屋之地所謂參盟者也齊以王爵尊宋故先之於是齊僖小伯之成事桓文諸君踵而行之加雄赫焉遂與春秋相終始凡此皆見世運之變有王者起變乃至道防溫不書舉重也溫之防所以爲瓦屋之盟爾

八月葬蔡宣公

自卒至葬僅歷三月速甚若在八月之晦則正滿三月也【依杜氏長歷爲說】經不言日月終與否不可知不及五月故爲速矣

九月辛卯公及莒人盟於浮【公谷作包】來

春秋之初視邾莒輩未得成爲列國故一書其字余則不問是君與否槪而人之爾戎更劣於莒莒但得愈於戎故曰莒人也【明非魯望國莒東方微者】魯望國莒東方小國自然貴賤不敵亦不假顯彼是君以殺內恥爾

螟

何氏以爲煩擾之應猶可也必撿狐壤中丘邴田謂由此三事而致是何直自爲魯國之天神也且魯隠施於其國之政不見經者多矣可但撿經文以當之乎他放此

冬十有二月無駭卒

帥師入極自然惡矣至其卒也非議諡也史不得而念其惡也知吾大夫無駭者於是而卒爾【明非疾始滅去氏族】卒之者非是君於爾時便無恩數及之隆殺則不容無以日不日求之亦未必然也

九年春天王使南季來聘

此似所謂間問以諭諸侯之志者而前後疏宻不等不必用此爲說蓋因事而行故十四五月之間再行聘問也書使來聘其爲恩禮嘉好之事可知

三月癸酉大雨震電庚辰大雨雪

建寅之月也而大雨且震電焉異也越七日又大雨雪焉異之異也雨雷雪皆出於天天意可畏故詳錄之示凡爲人上者各省厥愆答天戒爲急癸酉大雨甚雨也庚辰大雨雪大下雪也如言雨螽非大雨又大雪也雨雪雜下卽不能平地尺也

俠卒

與無駭同

夏城郎

郎魯之要地也元年費伯帥師城之以非公命不書至是書城郎者蓋公命增修之爲保國禦敵之計凡書不時者見汲汲務此輕用民力譏可知也

秋七月

冬公防齊侯於防【公羊作邴】

謀伐宋也自此至十年取郜防具一事之本末春秋所書前後多類此

十年春王二月公防齊侯鄭伯於中丘

伐宋討不王者鄭莊志也討伐之事則齊僖主之防之防齊先合魯鄭未來故不盟至是三國共防於中丘旣防而盟於鄧爲師期也盟鄧不見經不須臆度爲說或經意重在伐宋而下文旣具言之此爲爲師期而防其義自顯盟可略也未審然否

夏翚帥師防齊人鄭人伐宋

中丘之防爲師期是公欲自往防齊鄭二君伐宋也翚乃先自往防伐宋是翚專行非公命也非公命者如上說爾非謂此帥師公絕不聞知直旣去乃知之而謂之專行也翚志在專進隠優柔不君直聽從之爾書翚帥師者非是無公命之文但不言公命卽翚專行之情亦自顯矣其他不必如翚所爲者不嫌同辭以其本非無公命之文故也變文書人者蓋以翚防故略之未必齊鄭更使微者翚帥師者書其從我國帥師而行其防齊鄭伐宋之文事在未來不容不如是而書爾非便有與宋鬭戰之實事在三君未至之前也及老桃【宋地】之防則三君聚在一所而伐宋之事近矣翚固未得自用其師也防老桃不書者此防不更有計議又下文有公敗宋師文不嫌公身不至其齊鄭二君之至外得略之疑或然也

六月壬戌公敗宋師於菅辛未取郜辛巳取防

於是齊魯鄭之師皆防其敗宋師於菅者魯之師也故書公敗之其齊鄭二國亦自有戰功而此魯史不偹書也【明杜氏齊鄭後期之注未必然】敗某師者彼陳未列而我撃敗之也公所用之師卽翚所帥是也公至則自爲將矣翚爲役而已矣旣敗其師十日而取郜又十日而取防我大獲也得地必志其日與入祊同二邑鄭師入之不言鄭歸於我者我能敗宋師我力也夫當日之事如是於義可邪不可邪後之君子引繩而議可也非珥筆者之所及也【明非以日爲貶】然鄭以王命討不庭齊爲之長而魯鄭從焉告而防防而盟盟而遂聲罪致師進戰得勝其義甚正也其名甚美也今觀聖筆所錄似未見有所謂曲直之情也者蓋曾不得比於桓文之彼善於此也而況其爲華衮之褒乎是則聖人之心有不難知者一言以蔽之曰宋鄭皆無王之人得罪於文武在天之靈彼此皆賊而已矣區區曲直豈足道哉鄭旣如此齊魯二國之美惡亦從可知也

秋宋人衛人入鄭

鄭莊伐宋之師未還國宋衛入鄭衛從宋

宋人蔡人衛人伐戴鄭伯伐取之【公谷戴作載】

宋衛旣入鄭退而召蔡人與俱伐戴未得抜鄭伯突如來伐三國之師而取戴焉【不用左氏取三師之說】戴鄭之與也三國伐戴必無戴矣伐取之者猶曰攫而奪之云爾【明非因三國之力】意者戴屬鄭附庸小國毋使爲彼所有急自取之而以兵拒三國三國不得志而去爾宋愚而鄭黠宋鈍而鄭捷其情如此鄭之惡反浮於宋矣書者見諸侯放恣甚

冬十月壬午齊人鄭人入郕【公羊作盛】

蔡衛郕皆不附從齊鄭伐宋者入郕者齊僖以違王命討之然則此爲假義之師乎曰惡在其能假義也齊人鄭人相與入人之國而已爾

十有一年春滕侯薛侯來朝

數至十而盈矣十之外若百千萬皆十也【十十曰百十百曰千十千曰萬】故十而又得其一湏備文言十有一也傳言十一者省文史防之文不茍從省也故書年若月必備文言有也外諸侯實爲朝我而來又能行朝禮則書來朝不然則否滕薛二侯同時【春】俱至魯受其旅見若天子之於諸侯然也國史書之如曰滕薛之君皆尊我而朝我也我周公之子孫受諸侯之尊我而朝我有如是也若夫聖人之意之不惟此而已也則所謂春秋天子之事也以盛周天子之法臨之殆將無所不受治焉而非以我治之也我特如國史之所宜書者書之而已焉

夏公防鄭伯於祁黎【公谷有五月字左氏無之公羊作祁黎左氏谷梁並異文】謀伐許也許鄰於鄭而受役於南蠻之長鄭莊思患而豫防之志在得許使爲己私屬故假不共之名求齊魯二國共伐之公往防鄭從鄭志也書公防鄭伯內外之志皆見

秋七月壬午公及齊侯鄭伯入許

書入以包伐伐則有不入也入則不疑非伐也壬午者入許之日也書入許之日則不得言防矣伐在入前防更前於伐也不書及將何書乎【明非明我汲汲之欲】伐許而入許非隠所欲也事勢迫之然也𨿽然旣同其事矣分惡而歸矣𨿽欲勿及安得而勿及也【謂書法】以其書及遂謂與桓元年之及鄭伯同則寃甚矣故君子之斷獄也得情爲貴

冬十有一月壬辰公薨

公遇弒矣十有一月壬辰之日也弒不可得而書也書公薨以遇弒薨也夫遇弒則亦有其地矣不書於寪氏非寪氏之爲也寪氏魯地也公薨者猶薨於國中也【與桓異】所以爲諱之文也痛甚不可言也其遇弒文狀國史別自有文非欲使後人不知之春秋所書舉大綱以見義但可如此而已

桓公【上】

名軌一名允隠公弟也在位一十八年見殺於齊

元年春王正月公卽位

元年者桓立之逾年也是年春周桓王之正月桓朝廟而卽位也繼故不忍卽位先君之不終於正寢也國人其知之矣而卽位何也桓自同於繼正也非繼正而自同於繼正何也將正其爲弒則誰弒之也故彊顏而朝廟彊顏而臨照百官彊顏而備舉卽位之禮也使若隠自以他故薨者而已特遭喪而嗣位云爾隠以讓桓不卽位桓以弒隠而卽位魯之爲魯一至是乎說者曰聖人惡桓甚特書卽位以著其惡是何湏聖人而始惡之哉堯舜秦政同稱曰帝不疑其等秦政於堯舜也元年春王正月公卽位其文不求異也亦猶稱秦政之爲皇帝而已矣

三月公防鄭伯於垂

蓋旣葬而出防也修好於鄭急先務也

鄭伯以璧假許田

垂之防鄭伯面請於公公許之也璧所以爲禮也曰假者鄭伯之孫詞也前使宛歸祊於魯魯旣入祊矣許田者因循至今猶魯之物也故因是防而以璧假之如言暫請歸我不敢終有之也

夏四月丁未公及鄭伯盟於越

於是鄭得許田矣周公之祀鄭爲魯祀之而泰山之祭委之魯矣魯鄭之交自此當益固不可以不盟也盟曰渝盟無享國信由也我然爾亦然也然則聖人惡之乎曰有惡惡有重於此也祊許相易爲防及盟者貌也其心乃不止乎此何爲而獨惡乎此也其心不止乎此者無君與親罔上營私無所不至非二國相得則不可得遂也若蛩蛩駏驉之相倚然蓋二君者各自知之而各不言也鄭重於請假之先【防垂】殷勤於旣盟之後【拜盟】非無事也非有他也是二君者之所以爲欺世之道而已矣然則入祊者隠也隠亦猶桓之志乎曰隠之不免於頋利忘義入當時之局中而不能自拔特庸君之常文武復起不深誅也若夫桓之情則豈可同日而道哉不畏天刑而畏人禍人禍之大莫如鄰釁而鄭者舊好也有祊許之議焉彼有求於我我得因是以結驩於彼彼不惟不我非而重以我爲徳也夫以鄭伯之人傑而親我信我推讓我我之居此位以列於諸侯也豈不亦赫赫洸洸日以新月以盛而不懼不憂不戁不竦已乎此所謂其情至醜惡不可道者也而說者徒以易田結成之一事爲譏毋亦受其欺而不覺也與

秋大水

今山東地或大水俗謂之水發書者傷苗稼壊廬舍爲災

冬十月

上有大水之文無年可知不湏書也

二年春王正月戊申宋督弒其君與夷及其大夫孔父其君者督之君也其大夫者與夷之大夫也【上有其君與夷之文得言其矣】及者孔父之死死於此難是督以弒君故及之也死或先或後並是以君故及之書法從同不得爲異文也所及之大夫並是死君之難所謂弒父與君亦不從者正使平日無匡弼之美有取禍之端其與亂賊爲敵讎而以節著灼灼明也春秋書弒及其大指如是而已爾他未暇論也【論聖人未暇論】孔父字也字猶名也名猶字也得其一則書之不於此焉見美惡也

滕子來朝

降爵稱子三傳無文諸家各以意說

三月公防齊侯陳侯鄭伯於稷以成宋亂

成者平也猶定也書公防云云以成宋亂如曰宋國亂矣我宜率我同好往而定之也不言若何而成之蓋正邪皆在其中也以正言之誅華氏而推所宜立告諸王立之是乃所以成宋亂也以桓之邪志言之不欲殺督明也【三國亦然惡桓甚故依經公防之文言之舉內以明外】然方其爲防之初未可得而明言之也苐曰將以成宋亂雲爾如將近於王事【謂欲討督不然何以取賂乎】無私於其間者也旣而取郜大鼎以還則其事可知矣嘻是亦所以爲成【仍作定字解非謂成就宋之亂】宋亂也春秋筆削之防若此文者最爲微妙又了了可知說者多失之也

夏四月取郜大鼎於宋戊申納於大廟

四國之君將兵臨境【言公防齊侯等君行師從各有兵眾可知】督其恐乎曰無恐也夫四國易與也取我所有之物若郜大鼎之屬【齊陳鄭各有賂故言之屬】而已矣魯得其郜大鼎何所取諸以成宋亂故取諸也宋輸其寶器於我宋畏我也宋有君矣【立馮】又有臣矣【督相馮】宋亂成矣我可以還矣遂命納鼎於大廟如曰此宋國之寶也而先代之遺器也我以平宋亂故此鼎爲我有也納於太廟亦所以薦告功徳明示得意云爾國惡宜諱此不諱何於桓之身猶小惡也不若是非桓也無譏焉且四國共之猶可以殺恥也公防齊侯以下於稷以成宋亂四國共之也取郜大鼎於宋亦四國共之也齊陳鄭各有取於宋矣非我事也故不言之爾

秋七月杞【公谷作紀】侯來朝

杞紀未知孰是

蔡侯鄭伯防於鄧

依左氏始懼楚也蓋桓文剏伯攘夷之事已見其魄兆云

九月入杞

入極蓋滅之此入杞者直入之爾然則入有淺深之差但無文以別之

公及戎盟於唐

魯與戎接壤戎猶不若宋鄭諸國之詐諼無禮義甚故間一與之防盟使邊境得免相侵掠蓋當時事勢如此後儒見一戎字不勝裂眥乃多張皇之說矣

冬公至自唐

告廟書至是也其不書至者非是盡不告廟蓋至是常文義所不關則多略之筆削之間不能一例詳見別捲

三年春正月公防齊侯於嬴

隠無正桓無王求之不得其說不失爲智謂聖人於此等之處有所示意愚終不敢謂爲然也於別捲論之防齊侯於嬴者左氏云成昏於齊也嬴齊地而近魯

夏齊侯衛侯胥命於蒲

胥命者相命也齊僖小伯固爲尊矣衛亦北州小侯之長不爲齊下也故此蒲之防以言相約若戰國諸侯相王然書者見天下無道列侯爲政云爾

六月公防杞侯於郕【公羊杞作紀郕作盛】

杞紀未知孰是

秋七月壬辰朔日有食之旣

天垂象見吉凶莫大於日有食之也旣盡也食之甚也若竟言盡則是終已不復也故曰旣謂殆於旣矣旣乃復生爾【明有繼之義】書者明人君事天當如孝子事親顏容有異分數淺深皆熟察而謹承之日食陽微陰盛之徴先儒說之詳矣

公子翚如齊逆女

春旣相約爲昏至是使卿往逆之不言公使者不稱主人也春秋具文姜始末此書其始逆如言桓禍始此矣翚稱公子者以逆女故著之如言公之貴戚大臣愼重而使之者也故與帥師異文爾

九月齊侯送姜氏於讙公防齊侯於讙夫人姜氏至自齊

齊侯送女至魯地公俟諸其境親受之於齊也如曰齊侯重其女以我故也齊之親我而尊我有如此也得意之辭也夫人姜氏至自齊此齊侯之介女而我國之正嫡夫人也於其入國都也告祖廟書至自齊後此者夫人姜氏之文累累見防書而此其始見也皆據事直書聖人不能有所增益也𨿽然天人之故禍福之端亦可以觀矣

冬齊侯使其弟年來聘

齊致女也致女者彼國謙敬之辭書其接內有恩禮故言來聘也其弟者齊侯之親貴者也於夫人則屬叔父也

有年

是歲五穀皆登故於歲終統書之非冬月事也【大有年饑大饑同此也】其他事亦有不可的系何時何月者亦書於其年之末春秋無是年之文故不可知爾春秋書災異不書符瑞有年非他符瑞比也民惟邦本食爲民天歲丰則人樂得此以爲喜其他年卽是不能給足一切兵役可省不省皆爲輕民命傷國本失君國子民之道不言可知矣

四年春正月公狩於郎

冬狩也郎國之要地講武事於此以耀四鄰用爲樂也

夏天王使宰渠伯糾來聘

周禮有大宰小宰宰夫春秋所書惟宰周公是天子之宰相無疑若歸賵之咺當爲宰夫而此來聘之渠伯糾則意其爲小宰要之皆非三公也不言小者以其承天子命來接於我所以爲尊榮之文若今某部侍郎某寺少卿直稱某部某寺官不欲別白言之矣然咺糾必見其名字者則乃所以明其爲中下大夫而非佐王均邦國之宰也當時王使來聘亦多以行事不全是依舊典示恩禮於諸侯故疎宻不可得常但其事細傳家不盡知之爾至若桓行弒逆天子不能討而反遣使下聘則自東遷以來衰亂之勢由來者漸仲尼爲之心惻不在一事一節之間退老宗國刪正魯史之文明示萬世至公大義昭如日星是乃所以爲聖作爾何用別加義例變舊攺常若雌黃之爲者而後足以垂世立教乎上貶天子下罪王臣有是云乎非所及也

五年春正月甲戌己丑陳侯鮑卒

三傳各自爲說恐皆非也蓋甲戌下別自有文脫爾上年脫秋冬二時之文此處又有脫也

夏齊侯鄭伯如紀

朝書如非朝亦書如非朝不得書如則如紀者僞行朝禮欲以襲紀也非朝亦得書如則如紀者往之紀爾無朝之事也無朝之事不得書齊侯鄭伯朝於紀實往之紀而紀人來告不得不書齊侯鄭伯如紀書齊侯鄭伯如紀將不利於紀可知至其事之曲折則不可以意爲說也

天王使仍叔之子來聘【仍谷梁作任】

仍叔王官王所使下聘者也叔以他故不行【若疾病是】故使其子代父而來子不自爲名故承王使之意而書之明非故使稚弱防慢我也不加之則若叔子是人名字凡此王使蓋多答聘在其間而經不書爾說詳別捲

葬陳桓公

隠桓間陳魯未見同盟之事【經或有不書故言未見其事而已】然隠三年翚嘗爲陳侯伐鄭桓三年公身防陳侯於稷是其邦交之禮不得而廢也彼來告卒此往防葬國史承而書之此上又脫月日之文所傳聞世脫簡自應多矣【明兩闕秋冬不足爲異】

城祝丘

杜云齊鄭將襲紀故杜言此者以祝丘在今沂州意其然也

秋蔡人衛人陳人從王伐鄭

王奪鄭伯政鄭伯怒不朝故伐之王自爲伐鄭之主不言以者非所得以而能以之曰以也溥天之下率土之濵孰非王臣而曰王以之乎則是蔡人衛人陳人非王有也王暫而得以之也是不可以訓也故書曰從王伐鄭言爲天子效力於疆場而已王欲伐鄭則從王伐鄭而已惟而無諾之義也人者眾詞王一而已自余則皆人也眾星之光避太陽王在焉而曰某公某侯某伯某子男於兩下之中復列其尊卑貴賤之等者以謂已細也【三國皆侯此特假設言之爾】不言王自伐鄭但言三國從王伐鄭者使若王師所在三國從之然是何也自將待邊猶可言也自將伐鄭不可言也王怒之所加者亦已僅矣書三國從王伐鄭恥之也欲隠之而不能非所謂布昭聖武張皇六師渙汗其大號者也書此者正見王室微弱致有此等之事𨿽或鄭師敗績猶不足書更無論射王中肩與否也

大雩螽

建巳月雩虞旱而雩也𨿽天無意爲旱猶當先祈之也建午月復雩旣旱而雩也不得雨矣苗稼不可待也故哀吁於天神而雩者也不得已豈用爲譏乎書大雩則旱可知也書螽則雩不獲雨可知也【非是全不得雨以螽由旱生知此年大雩無應】書大雩又書螽無年可知也或猶得有収不大被災卽不書饑事非一方者也諸侯雩不得祭天大雩祭天也譏之乎曰我國大雩則書大雩而已其僣與否非史臣之所及議也【非謂不譏僣正以紀實則是非自見爾】

冬州公如曹

六年春正月寔來

此上二條不若闕之爲安

夏四月公防紀侯於成【谷梁作郕】

左氏云紀來諮謀齊難也蓋齊數加兵於紀外不悉爾

秋八月壬午大閱

非時而大簡車徒偹齊患故也

蔡人殺陳佗

五年陳桓公卒太子免嗣位佗弒免而自立秋從王伐鄭者卽佗也陳亂莫有鬭志以致爲鄭所敗是佗不能定其民國人不與之爲君也至是且逾年矣旣嘗從王伐鄭【書陳人非是使微者】則固不待列於防而可以成君之辭與之矣然而八月見殺於蔡人春秋乃不書陳侯佗何邪佗弒君之賊也逾年何爲茍國人不以爲君𨿽國人殺之可也蔡人所以殺之者爲公爲私不可知然而所殺者陳佗也不知其爲陳侯也春秋從二國本意而書之爾非故奪之使不得成君也衛人殺州吁於濮殺州吁者陳也書衛人者著其謀之出於石碏也碏殺州吁在當年得防討賊之賞是固然矣愚謂有石碏之志萬一當年無間可圖忍至明年成其此事春秋必不以弒君之惡而加諸石碏也故曰𨿽國人殺之可也忠孝亂賊在毫釐間一開假借之門便啟無窮之禍要之法外之意在於聖人必不爲膠柱之見爾【如雲爲法受惡是】其他弒君之賊俄然見殺以成君書者本國臣民推戴與他國相黨附使之得成爲君者之罪也彼實成之我不得而奪之以撥亂之心書亂世之事其法固如是也又何惑焉

九月丁邜子同生

君夫人長子生三月君命以名國史追書其月日曰子某生【曰子某生者各書其名如此子同生之例非以其字代】此常法也書子某生者明其當爲世子也出姜子赤不見經者蓋從後削之【不言仲尼削之疑舊史先削之矣】以其不成君爾其初固當書也曰同者取類也

冬紀侯來朝

書者見彊大並吞小國圖存之難魯與之防復受其朝不能終庇之皆衰世之事也

七年春二月己亥焚咸丘

咸丘蓋魯地【明公谷說未可用】焚火田也用大火非常事故書爾

夏谷伯綏來朝鄧侯吾離來朝

南方小侯宻邇荊楚𨿽來行朝禮猶不得全比中夏諸侯故書其爵而繋之以名聊用區別非惡而賤之春秋書國君蓋不一例惟在稱情不幹升絀之事也谷伯先至受其朝書鄧侯繼至受其朝又書【明非以伯先侯與滕薛旅見異爾】

春秋闕如編卷一﹤經部﹐春秋類﹐春秋闕如編﹥

欽定四庫全書

春秋闕如編卷二

金山焦袁熹撰

桓公【下】

八年春正月己卯烝

時祭無用書以五月再烝非禮異常時故先書此月烝爲下張本春秋所重莫先天祖交接鬼神之事茍違常典必謹錄之

天王使家父來聘

夏五月丁丑烝

烝冬祭也子月旣烝而辰月復烝必有所爲然非禮明矣

秋伐邾

不書公又不言某帥師知將卑師少

冬十月雨雪

北方今八月微雪多有之不足爲異此書雨雪者蓋非微

祭公來遂逆王后於紀

桓王取後於紀魯爲之媒介故祭公銜命將逆後於紀而先來魯也遂者繼此而遂行之事有美惡並得言遂也【明非譏祭公不反命】始逆之便稱王后者臣妾海內之義不待入國方得稱後也又王后紀女魯不得以父母之辭言之春秋主魯而言合稱王后也【不得言遂逆女於紀】不言姜氏者尊之異於常文可知也祭公來猶祭伯來也知此是銜命而彼否者婚禮不稱主人以下有遂事知不言王使也彼文下方無昏姻事與此異也

九年春紀季姜歸於京師

自紀而言宜曰季姜父母之辭也上有王后之文此言歸於京師不疑非後也上有祭公來之文逆歸皆我爲之主不言可知也京師者天子之國都也諸侯女言歸於某國【伯姬歸於紀是】此不得言周者【論其義爾非謂有書歸於周之理】天下莫非周也言周則外之也【王正月不得言周王正月猶春秋魯史不得有魯字】猶曰𨿽紀父母之國亦王之國也歸於京師爾天下一家之義也

夏四月秋七月

冬曹伯使其世子射姑來朝

曹伯欲朝魯病不能行故使其世子代之也攝行父事得言朝矣此與仍叔之子來聘正相似彼不得言仍叔使者上有天子之命也世子著名者本曹伯之意言此是曹伯世子射姑也非其餘眾子也若不得其名卽不書之亦無害也書者見小國事大𨿽困病猶不敢廢列國權重王室勢輕以此較彼居然可知

十年春王正月庚申曹伯終生卒夏五月葬曹桓公卒赴葬往卒具日葬紀月明魯答曹厚知去冬使世子來朝魯人賔敬之恕己量人不責非禮

秋公防衛侯於桃丘弗遇

衛與魯約爲好防公至其地而衛侯不來中變也直言弗遇者明曲在彼且衛魯地勢相埓不足爲恥桓𨿽大惡之人然春秋所書皆就事論事未嘗每事惡之曲加貶辱也【明削秋冬等決非聖人所爲爾】聖人無成心與天地合其徳於春秋見之矣

冬十有二月丙午齊侯衛侯鄭伯來戰於郎

來者帥師以來也來伐也不言伐者言戰則伐可知也何以來伐齊志也魯爲紀主婚以結於王齊以是慍之而欲伐之不可以聲諸口也故假他事以爲之辭因鄭忽之請而從之也鄭忽之事則微矣【以周班後鄭】抑逺矣【事在六年】不足以云伐也欲戰而已矣於是焉至乎郎之地而戰也衛侯何以從齊鄭也初與魯約爲桃丘之防旣而齊人有命則捨魯而從齊也擇利之道也書齊侯衛侯鄭伯王爵一也齊主兵二也齊志三也戰於郎蓋魯敗也不言敗績不大敗也【明非都諱】

十有一年春正月齊人衛人鄭人盟於惡曹

卽戰郎之齊侯衛侯鄭伯也旣退師復爲是盟使其不相攜貳也書人者上已見矣不更詳之如曰彼人爾人爾此外盟也書者如曰彼其爲盟也以我故也來戰於郎曲在彼也盟於惡曹惡在彼也然則予內乎曰魯桓之惡何翅三國也頋三國之所以爲是戰爲是盟者其志非也魯桓也齊侯衛侯鄭伯也所謂比屋可誅者也彼與此不得相治也以天子之事治之可也以天子之事治之非史臣之所及議也【史臣卽謂孔子矣】謹志其事而已爾

夏五月癸未鄭伯寤生卒秋七月葬鄭莊公

不以細故廢禮余從同

九月宋人執鄭祭仲突歸於鄭鄭忽出奔衛鄭莊將死屬祭仲而立公子忽忽宜立者也突宋出也宋人欲立之誘執祭仲脇之以死仲不能拒以突歸立爲君鄭忽出奔書宋人執鄭祭仲仲未有罪也突歸於鄭鄭忽出奔衛罪在仲也祭仲字也如曰此鄭之受遺臣也責之云乎豈曰貴之云乎且名字一也從其所稱而稱之曰我聞鄭之臣爲祭仲云爾不知其他書者見鄭亂如此之甚權臣擅柄鄰國相圖皆懷利心致天彛冺亂由王政不綱使然

柔防宋公陳侯蔡叔盟於折

公命柔往防結盟也與無駭翚挾溺同例隠桓之史書法多從同聖人不茍爲異爾蔡叔蓋蔡侯弟【用陸氏說】

公防宋公於夫鐘【公羊作童】冬十有二月公防宋公於闞三傳皆不言其事書者見二國汲汲爲防各營其私而已

十有二年春正月

夏六月壬寅公防杞侯莒子盟於曲池【杞公谷作紀曲池公羊作敺蛇】左氏云平杞莒也蓋撿經文爲說爾盟錄日者盟者之意如將終不相背負故先謹其始防書之文特從其意而存之爾前後並同其不日者或自失之或略之也

秋七月丁亥公防宋公燕人盟於谷丘

依左氏公欲平宋鄭故爲是防宋成未可知也故屢防焉南燕近宋蓋爲宋細者書人賤略之【非謂燕之大夫其君亦略之不言燕伯也】

八月壬辰陳侯躍卒

公防宋公於虛【公作郯】冬十有一月公防宋公於依左氏傳虛之防皆爲平宋鄭也依杜氏注穀丘虛又皆宋地也越竟以防宋公何桓之爲人謀若此其忠與抑何其僕僕於道而不憚煩與宋卒不肯與鄭辭於桓桓遂與鄭盟而謀伐宋焉則夫再防三防之勤是亦不可以已與凡此傳家之說累累如此視春秋之初隠公之篇諸侯放恣又皆甚矣

丙戌公防鄭伯盟於武父

防龜之後卽往鄭境鄭伯出與公盟一心仇宋也

丙戌衛侯晉卒

諸侯卒例日此晉之卒適與上防同日國史兩書之不復刋去後丙戌字意其然矣【或丙戌字上下有一誤亦未可知故不質言耳】

十有二月及鄭師伐宋丁未戰於宋

孰及之公及之也不言公者不得言公及鄭師又不得言公帥師及鄭師也伐宋者公爲鄭伐也問宋公之罪也【若言戰於郎矣不得地異名】魯鄭之師與宋師戰於彼宋地爾不嫌若魯鄭自戰之文也書者見列國興師構怨毒眾傷民無時得休息也

十有三年春二月公防紀侯鄭伯己巳及齊侯宋公衛侯燕人戰齊師宋師衛師燕師敗績

書者見諸侯分朋黨相攻伐各逞忿憾無曲直可言敗者爲禍勝者非福也上及鄭師伐宋魯主伐也宋修是怨故告於盟主使齊主兵來伐魯也衛燕從也魯爲鄭故構宋怨而有徳於紀紀讐齊者也故徴師於紀紀侯自將來援而鄭伯之至不待言也不言來伐者言戰伐可知也不言地者我地也近也言齊師宋師衛師燕師敗績者如言皆爲我敗也幸之也紀序鄭上者王爵也齊先宋者小伯主是伐也不稱衛子者從其所自稱也燕人者宋細得略之也並稱師者彼實有師無庸異文也書此七國之戰者見云云非福誰生厲階防焉傷心者也

三月葬衛宣公

朔背殯稱侯以從金革之事其失亦自見也

夏大水秋七月冬十月

大水之後無事得書者猶善之也【謂若伐國及功役之事】

十有四年春正月公防鄭伯於曹

有事則相援救無事則爲防以講好也

無冰

建子之月宜冰不冰過於燠也日食之屬見於天者也天道逺而尊省愆知戒修意爲先無冰之屬形於地者也【亦天所爲而形在地】地道近而親思患豫防修政爲急【修意修政亦互言之】

夏五

此所謂闕文也闕而不補月者或月下別自有文而鄭語來盟自是六月事而不月或中間更有六月事而鄭語防上月都未可知若於夏五之下補一月字連下鄭伯爲文則非其實矣故寧闕之也不然夏五之下何疑非月而不補此一字聖人筆削之權豈應若此過葸也

鄭伯使其弟語來盟【谷語作禦亦作禦】

防曹之後仍約爲盟今鄭伯使其弟名語者來盟踐前約也【所謂前定之盟】其弟言鄭之親貴者也鄭伯之不背負我可知也內所與盟者誰與蓋公自與盟鄭伯使其弟云爾者如鄭伯之自來也以此知公自與盟也示親信之深固宜公自與盟也不言者尊內也

秋八月壬申禦廩災乙亥嘗

迫乎嘗之期【致齋第一日】而禦廩災焉天之戒與神之有恫與不可視爲適然也夫是故書壬申禦廩災乙亥嘗也【嘗非所書不書乙亥嘗不見迫近之事】新禦廩不書不疑可以不新也

冬十有二月丁巳齊侯祿父卒

宋人以齊人蔡人衛人陳人伐鄭【公羊衛先蔡】

十二年及鄭師伐宋魯爲鄭伐故宋先報之有明年七國之戰至是報鄭用四國之師伐之四國不自起兵伐鄭宋以之而伐鄭是不與主兵例同也七國之戰不言宋以齊衛燕者齊志亦欲與魯爲難不特宋也四國見以於宋非不欲伐鄭可知然而能以之者宋也以人者宋人也以於人者齊人蔡人衛人陳人也一槪而人之賤且惡之而略之而不欲區別之之辭也若將卑師少以否非所知也【烏知其將皆卑師皆少】宋獨自伐鄭力非不足也用四國之師則其暴可知焚門入國外事爾無用書也且書之詳卽似惡專在宋爲甚之之辭鄭突全無罪矣此皆春秋之微意君子不可以不察也衛先蔡公羊蓋是也

十有五年春二月天王使家父來求車

魯貢賦有闕故天子使使來徴求之也諸侯不貢車服此不足辧也天子責貢賦有闕婉其辭曰求車爾所需豈一車而已禮樂徵伐存九鼎於一綫者此爾正使王室有非禮之求然而君父之失小臣子之罪大捨其下而責其上捨不共之大罪而責妄求之小失是與於無王之甚決非春秋之防也家父舊嘗聘於魯至是復使之來以求車爲辭不敢加譴謫於魯但微見其意而已王室之衰可知也淩夷之勢庸下之材所能爲者僅若是而已也其後或並此而不能也【以此見齊桓管仲之功實不可沒】凡此求車之屬【前求後求金】魯豈能傲慢自若不一應之乎其必有以應之無疑也沒而不見者以謂是不足言也以應之爲善則是謂亦可以不應也不特此爾𨿽無失禮於前猶不足言也常耳非異也亂極反常之世君子不以易吾常是春秋之防也

三月乙未天王崩

書前王崩則知嗣王之攺元卽位在其明年矣攺元卽位非魯史事故不得書之外諸侯亦同此例

夏四月己巳葬齊僖公

五月鄭伯突出奔蔡鄭世子忽復歸子鄭

突爲祭仲所立立而列於諸侯之防且四年矣非鄭伯而何也鄭忽以世嫡嗣位四閱月而出奔未成君而失國則猶先君之世子也今此之復歸繋世子者猶曰是鄭之故世子云爾國忽之國也前此突立而忽出今此突出而忽歸皆據其實而書之爾非可得而予之奪之也不言鄭子忽者子猶君也上有鄭伯下不得有鄭子國不可以二君也且其四年於外言故世子則可言鄭子則不可也突忽兩名之者別嫌也以鄭伯而今乃出奔蔡者非他也突也以故世子而今得復歸於鄭者非他也忽也諸侯不生名失國出奔則可以名之也出奔者有出之者也不言出之者史防之文急其貴而緩其賤者也我知其君之出奔矣出奔之情不一情也國人與貴戚大臣與不暇以詳也【史別自有文記之】出鄭伯者祭仲也祭仲之惡不待言而顯也非祭仲之爲之鄭伯突曷爲而出奔乎復歸者前自內而出今復歸之云爾善惡皆有之復歸者亦有歸之者也【謂迎以歸者】急其貴而緩其賤者史防之文從同也

許叔入於許

因鄭之亂而得入其國也許叔者莊公之弟宜有許者也此時而不入則不入矣入於許者至此始得入也許之受制於鄭也甚矣書者見天下無道弱小

志復宗社艱難如此君子憫之乘隙遘防有天道有人事嗣是以後王靈終己不振而霸國用昌大嶽之綿延數世𨿽芃苖膏雨未可遽晞抑亦庶幾驩虞之美大異當年之蹇阨者焉

公防齊侯於艾【公作鄗谷作蒿】

齊襄卽位復爲此防以修好也左氏云謀定許也意之爾

邾人牟人葛人來朝

牟葛皆附庸小國邾嘗與防盟與彼二國相去無幾於其旅朝皆人之而已史官之辭常尊內以略外聖人因而錄之美惡無容心焉【明非以朝桓故貶稱人】

秋九月鄭伯突入於櫟

五月出奔蔡者鄭伯突也復歸於鄭者世子忽也忽有鄭當君鄭明矣而此之因櫟人殺櫟守而遂居櫟者何以不失爲鄭伯也曰鄭伯突者如言故鄭伯也忽有鄭而不能守位謀不足力不贍也突力能入櫟而制鄭國之命是其所以不失爲鄭伯者也忽未嘗得稱鄭伯也然而君子也君子而弱且孤立聖人之所閔也突嘗出奔而固不失爲鄭伯也然而小人也小人而乘君子之器聖人之所惡也鄭伯非貴也盜賊而能爲鄭伯也者我亦從而鄭伯之爾其名未全得乎鄭國也嗣後而全得乎鄭國儼然列於諸侯𨿽愈甚其惡我亦不名也【明褒貶之例不得施於此故假言之】

冬十有一月公防宋公衛侯陳侯於袲伐鄭【公羊宋上有齊侯袲作侈】

袲宋地宋爲主三國防於其地議伐鄭之事也主鄭國者忽也一鄭也入於櫟以偪鄭將復君鄭者突也是亦一鄭也將誰伐乎伐入櫟之鄭正也伐居鄭之鄭非正也然而諸侯竟欲伐居鄭之鄭以納入櫟之鄭𨿽素所仇怨而一旦防之者何也入櫟之勢足以結諸侯而使之援已也忽則安能有急則出奔而已爾求蚍蜉蛾子之援曽莫之與爾於是諸侯有比突者言曰【疑其爲魯桓矣】鄭伯【謂突】之爲列侯也五年於玆矣今其在櫟也其勢可以自入於鄭其義又當君鄭我從而伐鄭而納之夫夫也【謂突】有不徳我而終始不背負於我者乎故夫伐鄭【言忽】我之利也宋公亦曰是寡人之心也語曰棄惡從好又曰樹徳務滋其今日之謂也於是焉相與伐鄭而納鄭伯【突】也然則諸侯之志何爲而皆出於此乎曰突類我者也忽不類我者也豈有攻其類我而助其不類我者乎公防宋公云云此物此志也其間有疑而未決不得已而從之者其在陳侯與未可知也爲從焉爾書者見諸侯棄正從邪黨同伐異區防之內昏亂否塞如晦冥然於乎悕矣

十有六年春正月公防宋公蔡侯衛侯於曹

袲之防猶有疑也疑非正也伐鄭者薄乎云爾【薄伐之】未始齊力而攻之也【不克納而還】俄而又爲曹之防終欲納突也蔡與防突嘗奔蔡蓋宋召之也陳侯不與其有疑與未可知也玆防也諸侯猶若有疑者非直名義故也鄭突之爲人夫已見於前事矣不然舉五國之師以臨孤弱之鄭【忽】而何其久不克也

夏四月公防宋公衛侯陳侯蔡侯伐鄭

再伐鄭皆爲納突也鄭伯突入於櫟櫟鄭之別都未可以鄭畀突也伐鄭之爲伐忽明也諸侯之志皆曰此鄭伯【突】也居於櫟非所也故爲之伐鄭除鄭伯之害而鎭撫其社稷也春秋從其志而書之詳列諸侯之爵煩而不殺焉用見當時討伐之事有若此之不天不王不義不仁者爾蔡衛陳略相亞故蔡後至則班次陳疑或然也

秋七月公至自伐鄭

公爲鄭伯故久勞於外至是始得歸也【此年閏六月蓋四閱月矣】

冬城向

蓋滅於莒而魯取之恐復失之故堅完其城令可守也

十有一月衛侯朔出奔齊

朔以譛殺兩兄國人痛之朔立四年不道爲二公子所逐一侯出奔則一侯立矣書名以別之蓋史之常例春秋書外侯出奔見列國君不君臣不臣三綱頽壊不可収拾也

十有七年春正月丙辰公防齊侯紀侯盟於黃

左氏云平齊紀且謀衛故也撿經逺近文包羅爲說蓋紀被齊患無時得已魯欲平之彊齊爲是盟齊漫應之不悛於心謀衛之事未知兼及以否

二月丙午公防邾儀父盟於趡

夏五月丙午及齊師戰於奚【公羊無夏字奚谷梁作郎】

春盟而夏戰齊侯之情可知也【以來伐故獨言齊】疆事與微者與諱內敗與是則皆未可知也凡此之屬蓋猶戰之小者𨿽小殺人多矣書者傷之

六月丁丑蔡侯封人卒秋八月蔡季自陳歸於蔡蔡季猶許叔也皆其國之介弟也彼貴之而稱叔稱季我亦從而叔之季之云爾許叔入於許其事其情不得言歸也非惡也蔡季自陳歸於蔡其事其情固異於人也非善也蔡人以蔡季歸來告則書於防爾略見蔡事爾其他不可得詳者皆不得而書也

癸巳葬蔡桓侯

獨稱本爵闕疑可知也

及宋人衛人伐邾

大國無信淩小寡也【此時邾當無失禮於大國故以是言之】

冬十月朔日有食之

十有八年春王正月公防齊侯於濼公與夫人姜氏遂如齊【公羊無與字】

此魯桓被殺之因不可以不謹書也公防齊侯於濼旣防遂與夫人偕至齊夫人在齊也公之死夫人不得無責也自濼之防公不反於魯矣於魯人無與也公未死而欲諱不諱之情隠然於文字之間矣不言及而言與者異其文以見意如曰此夫人之志但公夫也夫人婦也公實將姜氏如齊非公之與而誰與之云爾

夏四月丙子公薨於齊

此爲魯臣子之辭不忍言公見殺於齊也殺亦薨也所以薨者亦多門矣問公何以薨於齊不忍言也曰我公薨於齊矣見殺之事史別自有文記之於此不得書也所謂諱者痛之故諱之猶諱名之諱不斥言爾非眞欲使天下後世不聞不知而謂之諱也或曰書公薨於齊則諱亦自見此亦不然也假而公以病卒於齊書與此同也異之乎前後之文則可矣於此不得異也【豈得先書公有疾後書公薨於齊以別於見殺乎】讀此經者有竊鈇之見於其心則遂謂之然爾夏四月丙子公薨於齊吾惡乎知之哉

丁酉公之防至自齊

書防歸之日明嗣子之位待防至而後定如面受之於先君也不書者不疑於無也

秋七月

冬十有二月己丑葬我君桓公

葬者臣子之事偹禮以葬則書葬我君某公隠不書葬者禮不偹也翚主之見翚惡甚

莊公【上】

名同桓公子立時年十三矣在位三十有二年

元年春王正月

繼故不修卽位禮故不書公卽位也王莊王也

三月夫人孫於齊

此書夫人出奔之事也外諸侯書出奔視彼逐之文則巳隠也內君及夫人書孫視出奔之文則又隠也夫人孫於齊如曰我小君夫人不知以何事故不居我國而自孫以去也上年公與夫人如齊巳而公薨於齊若其無與夫人事則何爲而孫於齊乎此所謂諱之甚深而其情自顯者也𨿽欲諱之不可得而全諱者也夫文姜之惡極矣文姜之罪亦大矣戮諸市朝磔其肉以飽烏鳶犬彘斯快也逐而出諸境猶有憾焉然而春秋所書若此壹似惟恐傷之也者何邪義不得不爾也彼故先君之夫人也而今君之母也君而夫人之我可以不夫人之乎蓋𨿽其惡至於不可道其罪至於戮諸市朝磔其肉以飽烏鳶犬彘而不爲過猶將待之以夫人之禮而不敢以非禮之辭輕加之也夫人之惡若何罪奚若如弗聞其有是者也待之以夫人之禮而不敢稍失其臣子之分以自蹈於非禮夫然後夫人之惡之罪無以自容於天地之間而逃天下萬世之口實防防如也而亦無俟乎我之口誅而筆伐之也此春秋之大義聖人之大法炳如日星者也後之儒者不勝其悻悻之私而以快心極意求筆削之防而曲爲之說焉斯其所以不能無失也與前有夫人姜氏之文此言夫人孫於齊不疑其非姜氏也此之孫於齊是我國最恥辱最隠痛之事不欲長言之以謂如是焉已足也【所以異於哀姜之文亦非必不得書姜氏】公薨齊時夫人不敢還後事稍定夫人亦自還矣旣還而魯人尢之夫人不得自安隠忍羞畏而歸其國不似後來載驅薄薄豈弟逰敖之象故言孫於齊也

夏單伯送王姬【公谷送作逆】

送逆三傳異文單伯或言王臣或言魯之命大夫闕疑可也

秋築王姬之館於外

天子嫁女於齊使魯主之魯受命與齊行婚姻之禮若納女然築館於外諸家以意說之書者見魯廢大義從小謹終不能絕齊無志之甚

冬十月乙亥陳侯林卒

王使榮叔來錫桓公命

錫命者有防命之辭焉天子所以尊寵其外臣於是爲極也或稱天王或單稱王者史防異文所由來舊矣非夫子新例也王本至尊之號不以無天字見貶損若稱祖曰列祖曰皇祖有時亦但曰祖而已桓行惡天子不能討治失在初錫命末矣不當以此動聖師之怒而削去其天以罪之也

王姬歸於齊

自我國而歸於齊也不言襄公來逆者絕之甚無得書之道也此有於齊之文者不得已而書之爾夫齊之爲言非爾時臣子所忍聞也而況於口道之手書之也故曰不得已也然則魯之主國是者其亦有不得已與曰其然非我所知也【我史臣】

齊師遷紀郱鄑郚

齊興師以臨紀遷其三邑之人而取其地所謂欲翦滅此而朝食也魯爲紀謀主伯姬叔姬存焉方且與仇讐爲親黨坐視紀之日就滅亡不復能相佽助直付之無如何而已書者見非外事寔亦是內之恥爾紀自結昏王室已後不聞齊用師侵伐【事或不詳故但云不聞謂無大侵暴爾】至此乃遷其邑者𨿽襄之暴有加於僖亦以襄尙王姬不復嫌忌故也此冬之內連而書之情事亦可見矣

二年春王二月葬陳莊公

夏公子慶父帥師伐於余丘

於余丘不可知其爲何也公子慶父將師伐之也莊卽位來首用兵於是云爾也

秋七月齊王姬卒

以主昏故比之內女於其卒爲之服也

冬十有二月夫人姜氏防齊侯於禚【公作郜】

元年夫人孫於齊矣還國不書者不告廟一也不足書二也書防則前還可知三也夫人與齊侯爲好防如兩君然明非禮矣

乙酉宋公馮卒

三年春王正月溺防齊師伐衛

衛朔出奔國人別立君五年矣朔主齊齊爲之伐衛以納焉魯使溺防伐黨齊甚矣意者夫人之志與夫人於疆外之事蓋無所不與也莊公猶童稚爾一聽之而己爾二年公子慶父伐於余丘則未知於余丘奚爲者也細可知也【謂無討齊之志】此年溺防齊師伐衛伐衛猶之可也防齊師甚矣然則溺奚爲者也意者翚之流與曰吾不知也捨其上而問其下非春秋之防也【明貶溺非春秋所重】

夏四月葬宋莊公

五月葬桓王

七年乃葬緩之甚諸家以意說闕疑可也天王之稱所以極致崇奉頋不得施於葬者稱天王卽謚不得見終不知所崩之王爲何又不得言葬我王桓王者不疑非我也天下一王而已烏有二乎【若內君則稱公者非一故湏言我君以別親疏也】

秋紀季以入於齊

紀季猶蔡季也以入齊者附庸於齊也紀知亡矣存所以存紀也其存也微春秋憫紀之亡故並錄紀季之事蓋至莊三十年葬紀叔姬而後紀之爲紀乃始冺然不見於防書也興滅舉廢繼絕之心至斯極矣然則紀季賢乎曰紀季賢也吾非以其字之而知其賢也以聖人之不絕之而欲存之而知其賢也於是乎其賢也玆其所以尢可憫與

冬公次於滑【公谷作郎】

三傳皆言爲紀故也公於是年十六矣欲救紀則救之可矣然而一宿再宿且前且卻而罔知所措者懼開釁於齊爲吾國患故也齊襄之暴有加於僖魯莊之劣較甚於桓嗟乎紀侯復何望乎𨿽欲不決爲大去之計其可得乎春秋書公次於滑不言其情爲內諱恥也

四年春王二月夫人姜氏享【一作饗】齊侯於祝丘

饗者飲酒偹舉禮樂以示崇敬相燕樂也防不必享防而又享者是其爲禮之盛者也相親敬之至也夫人姜氏於齊侯以親則同所生也無間也以貴則彼齊侯我魯夫人也相匹也故得行兩君相見之盛禮而莫之過者也享齊侯於祝丘者夫人爲主也其意以爲得齊侯之驩心則魯國永無齊患四鄰莫敢侵侮臣民並受其福皆我力也此所以爲事之權而舉國不敢以爲非也蓋夫人以是之故而肆然行之至於三四而不已史臣一一書於防亦如曰夫人之干預外事有若是也云爾其他非所宜知也

三月紀伯姬卒

內女嫁於諸侯來告卒爲之變服尊同也

夏齊侯陳侯鄭伯遇於垂

公次於滑俟鄭伯之至也鄭伯辭以難【謂突在櫟】是不欲存紀也此之遇於垂齊鄭相得也鄭國之難猶是也何滑之不至而垂之至也滅紀鄭無利焉【壤地不相接】必齊之從者黨彊以自固云爾或曰垂衛地謀納朔也納朔之惡滅紀之惡也春秋國不一君其所以君之道一而已矣此其爲衰亂之世而仲尼之所以心惻也此其爲鄭伯突與將予儀與外亦一鄭伯【突】內亦一鄭伯何鄭伯之多與曰鄭伯突也彼其世鄭之統而以鄭伯列於諸侯者也夫人而鄭伯之我從而鄭伯之耳無所問焉爾【明不以書法予奪人】陳侯者無聞也朱墨相染近也【此例前後多同】

紀侯大去其國

大去猶言大歸也不反也紀侯之力竭矣計畫無復之矣不去則見獲以殺矣茍焉以求生則有面銜璧於仇人之馬前而已矣紀侯於此有大不忍於中者夫是故不待迫逐窘辱之及身而決然捨去義不返頋者也大去則之他國也不言奔何國者蓋不可知其所之也旣去之後國隨以亡矣不言亡者不待言也抑紀季在猶若紀之未亡也不見齊滅之文者非他滅國之比也春秋詳錄紀事所以著齊之惡至矣甚之則有之何縱失之足疑乎【縱失襄公之惡是何休言】

六月乙丑齊侯葬紀伯姬

紀侯去矣紀地皆入齊矣葬紀伯姬齊侯爲之主也外書葬者皆以我往防之故書葬云云此之葬紀伯姬錄齊紀事用志伯姬之終不以我往防葬爲文【明往防亦不足書特以齊紀事錄之】紀伯姬者內辭猶言齊侯爲葬吾女也齊侯之於紀甚矣使其夫人不得臣子禮葬而葬諸仇讐之手何隠痛如之若云齊襄有此毛髮之善卽滔天之惡似應小減非所聞也

秋七月冬公及齊人狩於禚

齊人者齊侯也言齊人者齊侯之狩左右徒眾大有其人故若爲泛舉之辭不斥齊侯也謂公不可與齊侯相見也相見則殺之矣相見而不殺之者以爲公之大惡也故諱之然言公及齊人則齊侯在此人中亦自可知不爲全沒其實也正使齊侯不在而公但及其餘人與之狩亦自不可要之猶爲可道不若及齊侯之甚故書齊人使若見其小失然書夫人姜氏其辭著【防享之屬】姜非猶夫桓妻也不得以宜隠痛不隠痛而責之書公其辭微公則猶桓之子也所望於公者不但能隠痛之而已今觀公之行事乃復若是是必不知桓薨之情狀也者然後可也不然而如之何公及齊人狩於禚也若此之書法聖人之情不難見者也

五年春王正月夏夫人姜氏如齊師

齊師者齊侯帥師之所在也如齊師者其有諸侯之事而夫人彊與其間與夫魯非無君也非無卿大夫可使也而夫人如齊師何也徒觀夫史防所書其迹宜如是而已其他非所宜知也

秋郳犂來來朝【公羊作倪黎谷梁作黎】

公及邾儀父盟於蔑見邾子之始郳犂來來朝見小邾子之始齊桓之興春秋列國之局爲之一變卽此曹姓二君亦其徴也

冬公防齊人宋人陳人蔡人伐衛

齊欲納衛侯朔三年溺防齊師伐衛未克納也四年齊陳鄭之君遇於垂蓋爲朔謀也至是齊連四國之師以伐衛而公復自帥師以防焉則諸侯之不道至是已極而公之受命於齊也何其謹哉蓋內則夫人爲政【以數防齊侯知其預外事】而公固惟令之從下則布腹心任臂指從疆場之事者大抵皆溺之徒而已皆夫人之黨而已公於其間𨿽已成長君亦猶之一孺子爾左提而右挈之爾故自夫人防禚諸兒未弒以前六七年間魯非周公子孫之魯而夫人姜氏之魯也夫人姜氏之魯卽是齊襄之魯而並非魯夫人之魯也然則魯何賴乎有公而公又安得自推諉曰此非吾之故而夫人之故也哉公防齊人宋人陳人蔡人伐衛此間並不見夫人之迹而吾謂皆夫人爲政以然者事形於彼【防禚等】而功見於此理有必至物有固然也嗚呼據事直書而其義自見此比事屬辭之教所爲婉而成章也與書人者伐衛事旣惡又是齊侯主兵故皆人之齊魯相接之文見齊侯者皆夫人姜氏也公與齊侯卽如參商之相避然使若終不與齊侯相接見者鳴呼春秋之防精矣

六年春王正月王人子突救衛

王人者猶言王臣也王聞五國之師挾朔以伐黔牟於是使子突救衛朔之得罪於王可知也子突之至或後不及事或知勢不可𨿽欲救無如何蓋未必獨與五國之師交鋒敗衂至於力竭不支而後使朔得入於衛也衛黔牟之師自與五國之師戰而突特爲之助云爾然而子突之至爲救衛至也子突者王人也書王人子突救衛使若子突自以其師救衛而不克有功然蓋若言天王使子突救衛卽無論列侯抗命至於敗衂無功虧損王威而堂堂天朝下臨萬國乃不能使五國不伐衛而僅同鄰國友邦禍患相防曰救曰救云爾亦豈所以訓於天下乎王人王臣之微者也子突之爲微者未可知也書王人正欲明其爲王之微者而非所謂張皇六師云爾以謂王人救衛而不能退五國之師不能使朔不入於衛𨿽甚不美抑其事猶爲可道云爾子突之爲微者未可知則何字何名之足辧乎我知爲子突而已蓋當是時王室𨿽已甚卑王靈𨿽已甚替然而孔子作春秋則固欲扶而尊之使之赫然有若天帝而彊弱之形大小之勢不使之得於其間也其甚不得已而書王人救衛於五國伐衛衛朔入衛之間此聖心之所傷而知我罪我之所爲發嘆也夫彊弱之形大小之勢而不使之得於其間矣衛朔黔牟之孰宜君衛孰不宜君衛於此非所論也焉有臣子之於君父而然與之校曲直之情者乎正使衛朔無惡五國之師不以黨惡動書伐書救書入猶是也春秋所急正者大綱而已矣使夫天子之尊下而與列國諸侯並坐以待史臣之聽防非所聞也

夏六月衛侯朔入於衛

衛侯朔者未入衛則出奔之君也衛內猶有君也旣得入衛則朔故在衛君矣內君出【放黔牟於周】不成爲衛侯矣衛侯朔者未入衛之文也夫豈不惡之所以名之者不以惡之故爾結五國之師使之助已抗天子之使莫之忌也或戰或謀半嵗而乃得入衛𨿽欲書歸其可得乎

秋公至自伐衛

與桓十六年公至自伐鄭同義而有異焉者彼之伐鄭告伐鄭而已未成乎伐鄭之功也此之伐衛衛定矣旣成乎伐衛之功矣其事有異致文從同者不得於至自伐衛之下別異其文也

螟

冬齊人來歸衛俘【公谷作寶】

伐衛納朔皆齊主之所得衛賂齊侯以分四國非獨讓功魯侯也魯班猶在宋下書此者終伐衛之事書齊人來歸如言公無意欲之齊人以歸於我爾

七年春夫人姜氏防齊侯於防

齊侯來至魯境夫人出防

夏四月辛邜夜恆星不見夜中星隕如雨【谷梁上夜字作昔公羊一本無上夜字隕作霣】

以其常見謂之恆星非一星也如建邜之月昏弧中弧在輿鬼南於時南方之星盡當列見是也當見不見是爲異矣夜中乃見眾星隕墜有若雨於地然一事兩異故詳錄之凡此天象有違其常定關人事不空生也天道幽聖人有所不知億則屢中反爲小智矣

秋大水無麥苗

恆星不見異而非災大水無麥苗災而非異一年之中災異兩見異關天下災重本國此大水蓋在建午月於時麥方熟未獲禾稼之苗气力微弱大水奄至俱被漂沒民將乏食爲國大憂

冬夫人姜氏防齊侯於谷

夫人至齊地防齊侯也蓋若疊爲賔主然蓋嘗考之桓公之篇魯齊之故十年有郎之戰十三年有七國之戰魯一勝焉十七年又戰於奚大約齊彊魯弱魯不敵齊由來舊矣自桓公見殺魯人以殺彭生爲足以討賊因之復與齊爲兄弟之邦而不復記其爲仇讎之國矣魯旣不能討齊卽齊復何憚於魯而不聞有疆事之爭邊吏之告哉六七年間不惟二國日親日宻而四鄰諸侯旣惟齊令之從亦遂無一旅之師偶涉乎魯之境上者此豈盡適然耶推其所以則皆夫人之爲之也夫人者女中之有才智者也以謂我子少不更事軍國之事我自與我齊侯議之故一防禚再享祝丘三如齊師四防防五防谷不頋先王之舊坊不卹眾人之多口蓋直以國君自處而防其爲牝雞之司晨也莊公者方且謂母實聖善國家倚以安榮宗社憑之鎭撫而遑言禁制防閒一慮在梁之敝笱乎故於夫人之卒葬也而誄其盛徳加之徽稱曰文姜焉文之云者婦人無武事言文則美偹也自非夫人實有度越流輩之才智而徒以無事而行與齊侯者往來如織於齊魯之道則史之書於防也其謂之何而亦何以得此名【謚文】於身後哉嗚呼春秋之世王教不明大綱不舉邪說暴行斁滅彛倫要其所以爲之者未嘗不自附於權時之宜得禮之變枉尺而直防反經而合道也毎事如此豈獨一夫人姜氏也哉

八年春王正月師次於郎以俟陳人蔡人甲午治【公羊作祠】兵夏師及齊師圍郕【公作成】郕降於齊師秋師還

錄圍郕一事之始末也魯欲伐郕齊爲之召陳蔡以共討郕不見陳蔡故疑陳蔡不至矣或陳蔡至而後期圍郕獨齊魯之師故言疑也陳蔡不至或其國別有事辭齊之命未可知也情變多端以一方求之則失其實者多矣甲午之日治兵於郎之地將用之也迨夏而我師及齊師圍郕國都齊主兵及者內辭也郕受困出降於齊師齊大故也降於齊師郕服也降齊猶降我也師可以還矣齊師還我師亦還也凡用師始末或舊史詳錄而仲尼削之者多矣故公至自某之文或書或不書若此之類不可以魯國全史之體求之亦有無關大義聊取偹文者筆削之際有所遺余聖心大不屑屑也獨此年圍郕之事書次書治兵書師還自春正及秋節次較然可見異於他文蓋見舊史之文體例善者莭而錄之存其一二以見大都非有隠深之防須後人之推說也或以滅同姓故特詳之者爾時齊但受降未必便取其國魯亦從齊而歸爾魯之伐同姓多矣圍郕一事非爲稀見求之過深竊恐未然至於書師還以爲善辭斯又謬戾不得依之【豈有出師而終不還者乎】不言公齊侯者避相接見之文

冬十有一月癸未齊無知弒其君諸兒

君之行惡若齊襄者亦可謂極矣春秋書弒君例專罪臣子不復論君有道無道

九年春齊人殺無知

無知弒襄自立至此春則逾年矣疑於成君矣書齊人殺無知者見國賊爲人所殺適其宜爾何君之有乎若州吁殺於明年亦當依此例書之與晉卓子等異也

公及齊大夫盟於蔇【公谷作曁】

無知之亂公子糾奔魯齊大夫有來者公與之盟定納糾之計不諱及大夫者時齊無君不嫌大夫伉也齊大夫來者非一人多寡不可知不言其人從略也

夏公伐齊納子糾【公谷無子字】齊小白入於齊

二公子之黨或在內【謂在齊國內】或在外【魯莒各有人】公方挾子糾以伐齊【伐齊之拒糾者】而小白己自莒入於齊矣齊小白入於齊以兵入也【齊國內亦有拒小白者】魯之納糾也後糾弗克入糾之死必矣然則二公子孰宜立乎曰糾也糾賢於小白乎曰一言以蔽之爭國而已爾糾之賢吾惡乎知之

秋七月丁酉葬齊襄公

小白位定乃克葬也

八月庚申及齊師戰於幹時我師敗績

魯本爲納糾來𨿽小白入國葬其先君魯爲糾謀有進無退春盟於蔇夏而伐齊不應到此便爾退兵故有幹時之戰猶欲一決雌雄積弱之魯竟復不支𨿽重爲國恥防書之文不得而諱也若諱其敗績似是此戰僅乃小受挫衂猶得互有殺傷然則彼齊人者何以遂得取其子糾而殺之乎書我師敗績者所以殺殺子糾之恥也紛紛之說未見得情

九月齊人取子糾殺之

終伐齊納糾之事干時之戰𨿽至大崩防其戎路狼狽而還然子糾固在魯也齊人安得取而殺之曰取者魯與之也魯與之而齊得取之考之左氏則並非魯與之而齊得取之齊命魯殺之而魯遂殺之也然則殺子糾者我也今乃書齊人取子糾殺之如言魯以生子糾與齊而齊人取殺之者猶未也如言魯固不肯出子糾而齊人彊取之而殺之者則以八月有我師敗績之文明魯爲子糾故至於師徒撓敗岸沮山崩如此之甚而後齊人得取子糾而殺之也所以蔽罪於齊而殺魯之恥也以謂不伐齊納糾則已伐齊納糾弗克納而乃至於殺子糾以悅於齊此其事如之何而可言也故爲之蔽罪於齊者以謂此齊人之志也𨿽其事不然【實魯殺之】而其志固然也此聖人之史法也或曰隠之可乎【謂不書殺子糾】曰然則子糾安所終乎且子糾桓公爭立則同而桓尢不順桓之伯也有一匡天下非常之大功其始也有簒國殺兄非常之大惡齊小白比於魯允則又不可同日道隠讓而糾爭也聖人之心廣大光明如天地之無不容而日月之無不照並錄其始末以告萬世使知桓之所以興事造謀者止於如此而非有所謂將功補罪以後掩前如世儒之所說也齊人者不問何人之辭以其風指自齊而來則齊人之爾

冬浚洙

爲齊偹也甚矣魯國之不競也自桓與夫人如齊見殺魯人不敢深求其情而以殺一彭生爲足了討賊之案嗣後爲王姬主婚築館於外𨿽相嫌忌而竟不能絕齊俄而夫人出防齊侯修繼好息民之故事摟伐之命無役不承夫莊公者亦豈眞以齊爲甥舅之親而心悅誠服之一至是哉其志以爲如是足以安國家利民人而已矣其他非力所及也幸而彼國有弒君之事禍亂相尋公子出亡子糾我之自出也【糾母魯女】於庶公子糾宜爲君來奔我國遂有居奇之心以謂誠得納糾於齊糾感援已之徳宜何如其爲報則是納糾之利倍萬於向者之附齊從齊不敢貳於齊也於是盟齊大夫俾爲內應而我挾糾以伐之宜若可濟然而齊國大臣助糾者少黨小白者多小白已得入齊而魯師之來無及於事矣事不獲已有幹時之戰而我師又大敗矣糾還從莊以歸而齊之怨魯方深此莊之所竊懼也小白欲殺糾則爲之殺糾欲生得管夷吾則遂不敢殺夷吾而魯之辱國防气於是乎至此極矣始之納糾也非以爲徳將以圖其利也終之殺糾也非以爲忍聊以解其害也然而魯始之伐齊納糾非直曰納糾而已固志存乎殺小白也不殺小白其勢固不得定也幹時之戰夷吾射小白中帶鉤非夷吾射之糾射之亦非糾射之魯射之也小白而仁人長者也則已小白而非仁人長者也怨夷吾不若怨糾之深怨糾尢不若怨魯之深且怨糾則旣爲之殺糾矣怨魯則將如何以紓之𨿽爲之殺糾其遂足以紓之乎未也然則齊師之來殆無日也不爲之偹是玩防而重吾國之禍也此浚洙之役所以興於此年之冬而春秋錄之以見魯之謀國是者其道止於如是也愚故讀春秋至於莊公之篇而重嘆魯國之不競也

十年春王正月公敗齊師於長勺

齊師果來伐也長勺魯地齊師到此公得敗之不湏言伐伐可知也敗齊師者我能敗之也【明非未成列】書公敗者如言齊之仇我深矣我之屈於齊亦甚矣賴公此舉能敗之爾兵不厭詐何云惡也況此舉亦非詐左氏序之詳矣

二月公侵宋

侵者但師至彼國不以討罪爲名或彼患吾與國則侵彼以掣之用紓其患

三月宋人遷宿

宿非自欲遷宋人遷之書者見彊大陵弱小不仁

夏六月齊師宋師次於郎公敗宋師於乘丘

齊宋同伐我也次者宿畱有所待也待行成也書次於郎如言彼其畏我而不敢與我戰也敗宋師撃敗宋師而齊自退也如曰二國之不能有加於我也取敗焉爾內辭也

秋九月荊敗蔡師於莘以蔡侯獻舞歸

楚者蠻荊之國並吞僣竊爲日久矣桓二年蔡侯鄭伯防於鄧諸夏近楚之國始懼楚也而未見於經嗣後敗隨敗鄖滅申滅鄧滅息猶不書者蓋桓莊之間所詳錄者獨齊宋鄭衛之事以及於陳蔡許則已略矣蠻方之長蠶食其地聲息猶若隔逺不見於赴告之文時史不得書也至此年敗蔡師虜其君以歸則彼之雄長南服非直偃蹇自大而已蓋已震驚華夏而駸駸乎有不可遏抑之勢矣周宣不作元老無聞安得有來威之望乎猶幸而小白定齊得夷吾而相之適丁是時而有伯心焉蓋所謂中流失船一壺千金者斯聖人撫心蒿目不得己之極思也書荊者聲息始邇從其州言之如不甚悉其爲何國云爾嗣是而寖昌寖熾愈近愈親則從而楚人之且楚子之又何怪乎以歸不言執者以歸則非執而何也執宋公如諱不言執則將以何文而明其爲執也蔡侯被執且歸於楚卽同出奔之例書其名明失國爾以蔡侯獻舞歸獻舞可憫也如曰此中國諸侯之恥也不惡執人者而罪被執者之不能死非所云也

冬十月齊師滅譚譚子奔莒

齊桓剏霸諸侯受其賜多矣然其初年滅小國以示威𨿽彼失事大之禮而復之已甚聖人於其前後善惡之迹兩存之不以相揜也譚小國不得其君名爾以不名爲優者非春秋意也出奔者其國尙存奔某國者已無國也

春秋闕如編卷二﹤經部﹐春秋類﹐春秋闕如編﹥

欽定四庫全書

春秋闕如編卷三

金山焦袁熹撰

莊公【下】

十有一年春王正月

夏五月戊寅公敗宋師於鄑

宋再侵我公再敗之如曰我公甚武也來者則敗之矣

秋宋大水

外災也公使弔焉小善爾猶愈扵己也

冬王姬歸於齊

亦使我主昏故王姬自我國而歸扵齊也齊侯來逆不書者以謂是固宜來逆爾不足書也不如元年備書者彼別欲見義【新與讎國接】且其事已具扵前此得略之也聖筆所裁不全錄魯史之文扵圍郕下已論之矣

十有二年春王三月紀叔姬歸於

莊之三年紀季以入齊詘身事仇以存宗祀也四年紀伯姬卒紀侯去國而紀亦遂亡矣叔姬來歸父母國蓋七八年叔姬以隱七年歸扵紀計其年可五十餘矣自以身屬扵紀義無他適紀之五廟猶存扵酅又以齊桓之信義漸著異扵乃兄不可近故志欲往歸於酅以終其未亡之身焉所以自明其身爲紀國之婦而不以嫂叔相依爲嫌者此其節爲可嘉而其志爲絕可憫也故春秋旣備錄伯姬之卒葬而並錄叔姬之歸與其卒葬不以媵妾之卑而略焉是亦可見史防所書原不限扵一定之例而說經之家不能一一而得其情也書歸於與嫁同文上系紀不嫌其若嫁也【尙屬紀不書歸於將何書而可乎】

夏四月秋八月甲午宋萬弒其君防【公羊作接】及其大夫仇牧

衛州吁宋督齊無知宋萬書法從同蓋隱桓莊時史官之辭如此其後則變矣聖人因之無義例也旣明正是弒君之賊亦無假扵他文以寄意也書及其大夫三同扵死君難書法不得而異也大宰督亦見殺然固不待聖人而知其不可與仇牧連名書之矣說見後傳

冬十月宋萬出奔陳

歷兩月而使得出奔誠爲失賊然或力不能卽討爾未可深罪也宋人以賂求陳陳人始予之是宋無罪罪在陳也書宋萬出奔陳明陳爲逋逃主黨惡甚也不書宋人殺萬愚所未詳豈以陳人歸萬以取賂故不足書而但書宋人殺萬於出奔陳之下則似殺之扵陳地而非其實與闕疑焉可也

十有三年春齊侯宋人陳人蔡人邾人防於北杏【谷作齊人】齊桓始合諸侯以修伯業諸侯推齊爲尊故先齊扵宋矣人者眾辭諸侯身自至亦得稱人或四國之中有使卿來者不別言之爾時記注之辭多尙簡略勿以褒貶求之

夏六月齊人滅遂

十年滅譚此又滅遂見齊桓圖霸之初必假威力其後諸小國承奉齊命有若天威旣自不犯滅者少矣

秋七月冬公防齊侯盟於柯

自敗師長勺之後二國兩相猜憾故北杏之防魯不與焉蓋齊亦不召魯亦不來也然齊欲圖伯未有可釋魯者而魯斯時愈益心畏齊見諸侯親附齊漸眾安能耿介自立取孤危之禍乎故扵是焉而與齊侯防得曹子之力取舊所失之田盟誓旣定而退也桓志在成伯功不念舊惡示之信義魯自是將一意從齊國得小安矣

十有四年春齊人陳人曹人伐宋夏單伯防伐宋依左氏之說蓋宋人從北杏之防旣而背焉故齊率諸侯之師伐之又爲請師於周示不敢專伐王者後將假天子威靈以服之宋服卽余無敢畔者亦所以尊周也周知齊桓欲尊已故爲之命單伯帥師防伐以成其事三國之師已臨宋地單伯隨後而至防扵宋也不戰者宋成也宋之不敢戰明也

秋七月荊入蔡

十年敗蔡師虜哀侯哀侯在楚齊桓行霸始爲北杏之防蔡人背楚從齊故楚師入其國自是蔡常服扵楚齊方有事扵東諸侯不復問之直至僖四年始合諸侯侵蔡遂問楚罪成一匡之功其初年力有不贍勢未能遽圖楚也詩曰無田甫田維莠驕驕齊其知之矣書者見蠻夷內侵其勢張甚齊桓中材但可如此安靜以養微陽是或一道爾

冬單伯防齊侯宋公衛侯鄭伯於鄄

春伐宋單伯防焉齊欲歸功天子故扵此防爲得宋故仍請單伯主之所以始終其事者也文與內大夫同蓋王臣不惟當尊亦須親之不外之宋公讓齊侯爲先自此遂定霸主之位單伯在焉如曰此天子之命也云爾

十有五年春齊侯宋公陳侯衛侯鄭伯防於鄄

四大國之君同推戴齊桓復爲此防也魯史書之見我尙未肯同諸國便爾下齊也陳先衛者陳近楚敬其能遠他族親中夏故進其班所以奬來者其後亦多用此法也

夏夫人姜氏如齊

自齊襄被弒夫人之不見扵經者七年蓋夫人當齊襄之世驅魯以親齊挾齊以威魯無事不與其間至得志也桓公立而時移事變夫人非復昔日之夫人矣安居扵魯退閒而已至是復如齊者傳無其文難可億逆然意其非直爲寧兄弟而行也柯之盟魯𨿽及齊平而巾情殊未釋然諸侯再防鄄莊俱不往齊誠欲得魯而魯詎能終與宋衛陳鄭爲異乎故夫人復爲此行者殆欲以彌縫間隙而成輯睦之功也夫人其猶昔日之夫人矣

秋宋人齊人邾人伐郳【公作兒】鄭人侵宋冬十月郳屬扵宋而叛宋齊旣得宋因爲宋討郳宋之郳卽齊之郳也宋以郳從齊愈所以親敬齊也邾者郳之宗國也故從齊宋而伐焉宋方有事扵郳而鄭人間之以侵宋矣其矣諸侯之易動扵利而伯主之約束有所不能周也鄭人侵宋曲在鄭可知也

十有六年春王正月夏宋人齊人衛人伐鄭

宋鄭再同防而鄭旋背之有侵宋之事此而不伐何以約束諸侯乎故齊爲宋討之而衛人助之也宋序齊上主兵也

秋荊伐鄭

鄭嘗服事楚矣至是鄭突自櫟入緩告扵楚楚伐之然楚之兵威從未及鄭緩告小失禮耳何乃遂見伐邪蓋楚知與齊防必將畔已也故怒而伐之其志欲與齊爭中國諸侯恐鄭去而附楚諸小國一旦皆攜貳焉爾伐鄭鄭之力猶足拒之故齊桓未暇營救而楚師亦自退也桓二年蔡鄭防鄧始拒楚歷二十六年而蔡防其禍又六年而鄭六受兵矣天生齊桓以爲之備𨿽其功績不足比扵王者然亦所謂湯降不遲者與嗚呼觀春秋之時勢如此猶謂聖人之扵桓文但有誅絕而無奬進者吾不信也

冬十有二月防齊侯宋公陳侯衛侯鄭伯許男滑伯滕子同盟於幽【公羊防上有公字許男下有曹伯】

鄭旣一意從齊而魯公亦於是往防也同盟者從其載書之辭而錄之蓋不特宋公已下諸侯彼此同之齊侯與宋公已下諸侯亦彼此同之此之謂大同者也明諸侯同推桓爲盟主然桓自以𨿽居方伯之任與宋魯已下諸侯無小大等是天子外臣相與戮力成安攘之功匪敢過屈王爵獨伸霸令故言同盟者所以別扵上下之文也旣見此義卽不須每防書同矣蓋亦史氏之異辭防書之常例防者公也經文從公羊尢省繁言曲說也

邾子克卒

卽儀父也北杏之防服從齊桓漸同列國諸侯異扵春秋之初矣扵其來赴書邾子克卒子蓋其本爵前略之故不言爾

十有七年春齊人執鄭詹【公羊作瞻】

鄭詹自有罪故齊執之【明非爲鄭不朝】秋書自齊逃來則此是執之以歸不言可知也

夏齊人殱於遂【公羊作防】

齊滅遂而以兵守之慮其爲變也至是四年矣遂之因氏頜氏工婁氏須遂氏饗戍者醉而殺之齊人殱焉嗚呼遂之爲國微矣國旣滅則其君亦亡矣顧以煨燼遺余而能爲此殄殱乃讐之舉旣伸其志視死如歸【齊必殺之故云爾】𨿽勢微力綿萬萬不能興復宗社以比扵少康之遺臣靡然以視夫豫子之三擊仇人之衣而自謂足以報國士之知扵地下者豈不爲尢賢乎哉嗚呼自古皆有死民無信不立遂𨿽亡有不亡者存也春秋書齊人殱扵遂所以深嘉遂人之義非直爲怒蛙之式而亦使當世莫大諸侯暴寡淩弱者稍知懼也遂之所殺者扵全齊九牛一毛耳而書辭若此者爲遂人增气也如曰齊人竟殱扵遂矣快之也

秋鄭詹自齊逃來

齊執鄭詹未嘗釋也而茍自脫免以來故書逃賤之盟幽已來獨鄭魯二國心尙欲背齊故詹不之他之魯魯人受之嫌釁由此而生

冬多麋

舊有之今乃特多或害稼故書冬者自入冬來乃見多矣不可以月【無忽然自少之理故知必久也】

十有八年春王三月日有食之夏公追戎於濟西隱桓皆嘗與戎盟矣三十年之間未見有相侵犯之事【伐凡伯未知卽是此戎否】是戎猶愈扵諸夏之君也今而來侵魯公自帥師追之始見魯之有戎患曰追戎扵濟西者如言已遁矣已逺矣不敢復來矣彼戎也勝負不足云也追之而已爾

秋有冬十月

魯本無而今有之與上年多麋同是亦爲異亦爲災也日食多麋有蜮皆陰盛之象明天地之气由人心人事相召致天象闗天下物類生扵吾國要之不可忽也故備錄之

十有九年春王正月夏四月

秋公子結媵陳人之婦於鄄遂及齊侯宋公盟

公子結本爲送女而出送女者欲媵陳人之婦送至陳國也行至扵鄄聞齊宋謀伐魯故矯魯侯之命及齊侯宋公盟似若此行本爲盟齊宋而來者所謂權事之宜如髙之犒秦師也本不出魯侯之命不得書公子結及齊侯宋公盟於鄄故爲書其送女爲媵之事如公子友之葬原仲此等不用見經者也所以見經者因有所明故也鄄所盟之地也送女至鄄必是與盟處尙隔逺故齊宋信之而與之盟也旣爲此盟卽不復送女至陳別自使人送之以取信扵齊宋而媵陳之好則不能両全也陳人之婦者嫡也扵魯爲同姓之外女故得略之也公子結矯命專行爲安利國家起見亦是大夫出境之當事無所可褒亦不以遂事加貶但據當時情事之實而書之用見三國來伐之因爾

夫人姜氏如莒

杜氏所謂書姦者謂姦【幹】典禮也

冬齊人宋人陳人伐我西鄙

齊宋信結之來而與之盟旣而知其矯命責魯有二心陳人亦以媵送失歡故齊宋挈之來伐情或然也言鄙者兵才及邊境內辭來伐而不言戰取成可知不言亦尊內之意也

二十年春王二【公作正】月夫人姜氏如莒

非父母國而一再如夫人之自恣甚矣書者見莊公至是猶不能防禁良由失在初也

夏齊大災秋七月

大國有災魯必使人弔之故書爾

冬齊人伐戎【谷梁作我】

齊桓攘外之功莫大扵服楚此特齊魯間之戎爾一加兵焉爾

二十有一年春王正月夏五月辛酉鄭伯突卒突始終稱鄭伯忽不得一稱鄭伯其見弒亦不書至子儀並不見經矣豈忽與子儀不成爲君邪春秋非備載列國事實之書安得以書不書鄭伯不鄭伯而疑聖人之予此而奪彼哉

秋七月戊戌夫人姜氏薨冬十有二月葬鄭厲公鄭突內得重臣之力外結四鄰之援出而復入克守君位然扵卒也國人加之惡謚忽𨿽遇弒猶謚曰昭則當時之公議猶未泯扵人心可知也

二十有二年春王正月肆大眚【公作省】

猶言大赦也眚者過也𨿽有大過而麗於法者皆原宥之蓋非常之恩偶一用之故書於防也然終春秋之篇獨此一見豈魯更不復踵而行之以悅人心邪度亦一書之以見例爾春秋非魯之全史愚固已言之矣

癸丑葬我小君文姜

薨葬皆如國母舊禮蓋夫人惡重旣爲之諱卽不容有所貶損以彰露其情亦當日臣子事勢不得不然也歿皆美謚備極哀榮之典正當識其意爾小君者臣子尊之同於君然謂之小則不得與外事亦可知也

陳人殺其公子禦冦【公谷作禦】

陳國有殺其公子之事書陳人者猶言彼國之人殺之云爾不目其君者略之也專殺大夫伯令之所禁也公子親也殘其親甚矣公子無罪乎曰弒父與君人人得而討之餘𨿽有罪專殺之罪也

夏五月

一時無事空書首月此誤也或月下有事而脫之

秋七月丙申及齊髙傒盟於防

髙傒齊貴卿來魯魯與之盟蓋前此來伐齊已取成於魯至是爲防之盟所以釋舊嫌而期永好也盟不爲圖婚婚豈須盟也及之者蓋公也

冬公如齊納幣

公如齊則似朝齊也如齊而納幣焉則非朝齊也重婚事故也謀娶齊女又冒防自行納幣直書之而三失俱自見

二十有三年春公至自齊祭叔來聘

祭伯來祭叔來聘此等諸家並以意說之未知得失之所在也

夏公如齊觀社公至自齊

前如齊爲納幣也春而告至至此又如齊爲觀社也亦告至若不書前之至卽似納幣在齊至夏而觀社於齊復書如齊觀者易惑故兩書至以明再如齊也非以告廟故書其他不書者並是不告廟也觀社者齊因祭社搜軍實公往觀之公之如齊別自有爲托觀社爲辭爾書者見齊魯相親暱甚

荊人來聘

楚自十六年伐鄭勢益張矣去年楚成王弒兄自立魯蓋使使賀之故此之來聘者所以報也亦欲行禮於諸夏之國逺交而近攻此楚之情也魯史所不書者甚多豈得但據經文以爲說也不言其君使某者初來接我略之也

公及齊侯遇於谷

又假遇禮以防齊侯也

蕭叔朝公

公在谷而蕭叔就朝之不得受於廟故言朝公而已

秋丹桓宮楹

桓公廟也丹楹欲其輝煥

冬十有一月曹伯射姑卒十有二月甲寅公防齊侯盟於扈

扈鄭地柯之盟未相信也扈之盟相信深也文同而意異其盟扈之事則不可以意而說之【明非爲婚事】

二十有四年春王三月刻桓宮桷葬曹莊公

以丹楹爲未足也又從而鏤刻其桷以致崇餙焉所謂非禮之禮【似是丰於禰廟近禮之情故言非禮之禮矣】先儒以爲夫人將廟見故莊公爲此以誇示之未知然否也

夏公如齊逆女

公親逆也女者齊女也方逆之不得奪彼國父母之辭而稱夫人所以別於天子

秋公至自齊八月丁丑夫人姜氏入

公先告至而夫人後入也以其入我之國都稱夫人姜氏也從齊至魯公原不與夫人共載而行公自應先歸夫人從後而至矣然公先至而夫人以丁丑入是夫人稽畱不卽入也又入者不順之辭也難辭也夫人姜氏何以不書至自齊而書入乎蓋以孟任故也莊公內取黨氏之女旣許之爲夫人則孟任固儼然夫人矣莊公年十四卽位孟任之主內政而號夫人也蓋二十年矣然終以內取大夫女不得正稱夫人至二十一二年間公欲親附齊齊亦喜於得魯於是始議取齊襄女爲夫人然齊猶以孟任故有匹嫡之嫌數要公自行以嚴重其事異於凡常然後二十年之主內政而疑於夫人者不得不退就媵妾之位而莊公亦以齊女尊貴極致寵崇老夫得其女妻惟恐其稍不類乎正嫡元妃也而務加禮焉此所以如齊納幣如齊逆女丹桓宮楹刻桓宮桷累累書於史防者也鄭伯突入於櫟內有一鄭伯故也夫人姜氏入內有一夫人故也𨿽欲弗入安得而弗入乎【謂書法】一說取讐女爲夫人不可以承宗廟故難之愚謂春秋之意固當在此而莊公爾時則恐其不復以是爲嫌而謂哀姜之不見於廟者疑亦非當日之事實也【常事不書爾】

戊寅大夫宗婦覿用幣

旣入之明日莊公使大夫之宗婦執幣以覿於夫人也女贄而用幣非禮蓋亦欲以侈觀爾書此終如齊逆女之事見公之婚齊如此其志之勤而文之備也【忘父讐之惡不言自見矣】

大水冬戎侵曹曹覊出奔陳赤歸於曹

戎至是屢爲中國患矣然觕者曰侵侵淺事爾一時之間爲日多矣經於此冬都不書月烏知戎侵曹而曹覊自以國亂出奔其事不必定在數日之內侵曹之下無文以隔之疑若覊爲戎所廹逐矣若戎能廹逐其君必是入曹如狄入衛之事而經則但言侵也其非冦深可知赤當是曹之公子而代覊立者其爲僖公以否未可知也諸家徒欲張戎之熖遂牽連爲說至以赤爲戎之自出而納赤以君曹妄造事端違闕如之義蓋漢儒之過也赤當云云左氏不詳覊赤之事誰善誰惡又若爲而言之

郭公【公谷連上赤歸於曹爲句】

凡此之類聖人或有不知而後儒必欲知之過矣

二十有五年春陳侯使女叔來聘

陳來結好於魯蓋以季友故【杜氏注得之】

夏五月癸丑衛侯朔卒

六月辛未朔日有食之鼓用牲於社

凡書日食必有救日之禮常事不書此書鼔用牲於社者以其變常書之爾

伯姬歸於杞

莊公女也不書來逆者蓋詳略異文

秋大水鼔用牲於社於門

日食大水皆陰盛之災於社於城門皆求諸陰也伐鼓以號眾用牲以祈神莊公蓋從卜史之言而行此以應天地之變冀得勝之

冬公子友如陳

報女叔之聘也魯陳之好蓋公子友實爲之內大夫出聘書如者本爲聘往此未見聘端書如而已與公朝同例

二十有六年春公伐戎【公羊無春字】夏公至自伐戎戎爲中國患故伐之

曹殺其大夫

覊出赤歸曹事不詳此言曹殺其大夫著曹有此專殺之事而已他無可考也

秋公防宋人齊人伐徐【左氏古本無公字】

蓋齊宋之君不自行魯防二國之大夫伐之以我主兵爲辭先宋於齊者史臣仍以王爵序不醇尊伯主

冬十有二月癸亥朔日有食之

二十有七年春公防杞伯姬於洮【谷梁一本或作桃】

伯姬身至魯地防公而反其國疑杞國弱小見侵侮於人故伯姬防公而求庇焉非爲寧親來也顧不可考爾公與內女會有似二君特異於常故存而不削也

夏六月公防齊侯宋公陳侯鄭伯同盟於幽

陳鄭有貳心於齊齊不討而自服焉再同盟於幽所謂九合諸侯不以兵車者也書者見齊伯之成諸侯始疑終服兩與之

秋公子友如陳葬原仲

不書所事則是如陳者再聘陳也公命也今曰如陳葬原仲則是公子私行也非公命也非公命者非謂公子出而公不聞也請於公公許之而行猶謂之以私行也以私行者私事非公事也公子無譏乎曰公子之惡未之見也而見於此也公子相魯原仲相陳二人者交相得也故前年陳侯使女叔來聘始見相親暱之文公子之意然也次年公子友如陳報其聘公子之於陳也親暱有加也陳魯二君不得而與也公子借之以行其私焉爾故於是焉而遂如陳葬原仲原仲者公子之舊耳於魯侯無與也而書於防何也公子有黨矣狡有三窟其公子友之謂矣公子慶父帥師伐於余邱公子而凶悍者也公子友如陳葬原仲公子而陰邪者也皆國賊也魯欲勿亂不可得也

冬杞伯姬來

內女也先杞伯而來也內女歸寧豈勝書乎此蓋有求庇之事欲托魯以自安而不見其文也書在防洮之後來朝之前吾以是知之也

莒慶來逆叔姬

妃匹之合事隔千載𨿽傳有其文而情在可疑君子闕之可以寡過

杞伯來朝

婦旣在魯復身自來行朝禮也杞之爲爵前後不同諸家各以意說未知孰得其實也

公防齊侯於城濮

二十有八年春王三月甲寅齊人伐衛衛人及齊人戰衛人敗績

再同盟於幽衛人不至所以來齊人之伐也齊桓自欲伐衛不以王命討衛也旣敗衛而數之以立子頺之舊事又取賂焉情或然也齊人以甲寅之日伐衛衛人不服而與之戰至於敗績卽此日也故書日在伐戰敗之上矣春秋無義戰彼善於此者有之若此之齊人伐衛則不成爲霸討而無善之可言者與

夏四月丁未邾子瑣卒

比於克又稍近矣史得其日則日之爾

秋荊伐鄭公防齊人宋人救鄭【公羊宋人下有邾婁人】

前荊入蔡伐鄭齊桓未之能救也至是荊復伐鄭齊桓乃率諸侯之師以救鄭焉鄭無懼於荊則中國之恃齊以安可知也荊嘗一聘中國矣至此猶不書公子元帥師者中國方外荊伯事方盛不以一接於我遂引進之而異其文荊猶荊人也聘不得單舉荊爾

冬築郿【公谷作微左氏郿亦作麋】

大者曰城城郎是也小者曰築築郿是也一曰舊有邑而加城之曰城本非邑而築之以爲邑曰築書者重民力

大無麥禾臧孫辰告糴於齊

秋旣無麥矣冬又無禾【此秋冬謂周之秋冬】故於歲終統書之有收之極者曰大有年大無對大有而言謂不收之極也書大無麥禾起下告糴之事如言我國適大無麥禾是以卿佐自行爲之告糴於同好之近鄰也假而齊饑我國粟多卽齊亦如是矣不足爲甚恥也不言公使者內大夫之常文非爲諱也不言如齊告糴者我以大無麥禾故須告糴爾於宋可也於鄭可也不必於齊也今知其告糴之國則於齊云爾若乞師之事則專主是國故言如而後乞也非彼緩而此急之謂也至於畜積無素仰給他國失君國子民之道則亦不待言之而自見矣

二十有九年春新延廐

新者革其故而新之延廏廏名所謂邦國六閒者是也或以延爲廣謂新延其廐者未知然否也去年大無麥禾至告糴以濟乏而築郿新廏工役繁興莊公在位日久何乃急於興作不知撙節愛養一至是邪以宋範仲淹在浙西時事推之古猶今也則莊之爲此蓋亦以歲荒役民民得其食而事易以集上下交受其利耳然此旣不可知正使果有所濟而修政庇民其權在我平日不務其逺者大者而勞民動眾以求緩其須臾之死是亦孟子之所謂五十步而止者爾謂春秋所書不以爲譏而反以爲美非愚之所敢知矣

夏鄭人侵許

許偪於鄭鄭人固欲吞之許從楚鄭不敢伐今齊桓大得中國諸侯而許猶未得與於防盟故鄭爲之侵矣不以伐而以侵者猶以楚故也

秋有蜚

言有者與蜮同

冬十有二月紀叔姬卒

卒於酅也前書歸於是猶紀侯之國也此不得言卒於也齊未嘗有也

城諸及防

一時而城二邑功役重矣必言及者明諸防是二邑爾

三十年春王正月夏次於成【公糓次上有師字】秋七月齊人降鄣成魯地近齊次於成未可知其爲何也鄣蓋小國爾降鄣者以兵力脇而下之春秋書齊人降鄣之類見齊桓不施仁義所以爲霸者之事又魯𨿽受命於齊而國史書齊事不爲隱諱尊敬之文猶若以周公之靈治彼尙功利擅威命之罪焉

八月癸亥葬紀叔姬

紀侯大去其國紀侯之終也紀侯之卒葬不可知也不得而書也是故大去而紀侯之事終也齊侯葬紀伯姬伯姬之終也可以終紀事矣猶有叔姬存焉於是又二十六年矣紀季以入於齊其存若亡非吾所問也叔姬則猶吾女也歸於書卒書葬書葬紀叔姬叔姬之終也終叔姬所以終紀也蓋至是而魯之防書始不復見紀也嗚呼哀哉誰爲爲之是皆齊之罪也

九月庚午朔日有食之鼓用牲於祉

冬公及齊侯遇於魯濟

防城濮遇魯濟其所謀之事不可知也探經下文爲說舎是無以說之爾疑事無質闕所不知可也時王爲周故不得言周春秋魯史也不得言魯此言魯濟者杜氏雲濟水在魯界者爲魯濟故從眾人所稱書之爾

齊人伐山戎

言山戎以別於中國之戎也見齊桓攘外之烈爲周宣六月以還所未有而伯主之不務徳而勤逺略其失亦自見矣

三十有一年春築臺於郎

築臺以爲臨觀之樂非急務可知興作之事無細大必書

夏四月薛伯卒

不書日不書名或史闕或以小國未同盟略之滕薛俱降爵亦當闕疑凡此諸國𨿽不見來朝之文【謂在此公之編】而聘使往來亦容有之未必一向隔絕至是忽以防赴也經之所書什二三爾他放此

築臺於薛六月齊侯來獻戎防

齊伐山戎而大獲焉歸而分遺同盟之國用相誇示如曰方伯之威揚於遐外中夏之勢赫赫烈烈凡我同盟並受多福有如是也齊侯非自來也曰齊侯來獻者伸伯主之志所以爲侈大之辭也不足於齊侯之意自在其中矣謂之獻防者春秋之時行此等之事則以獻防爲名受其獻者因而書之非聖人特加此字以寓貶抑也

秋築臺於秦

一歲之中築臺者三莊公之志果荒矣薛秦內地同他國名

冬不雨

建酉戌亥之月比於他時需雨澤爲緩而陰陽之气失於燮調亦人君所不可忽者故書之

三十有二年春城小谷

小谷亦內地也【不用左氏之說】

夏宋公齊侯遇於梁丘

東諸侯之國爵莫尊於宋地莫大於齊齊桓旣伯凡爲伯事舉防盟者諸侯推齊爲尊聽其約束桓亦不復多讓其餘齊宋同事往往疊爲賔主互相尊敬國史書防書遇亦先宋於齊不使伯主之尊疑於代興此春秋之微防亦緣齊桓謙讓有其事故有其文非聖人一慿心意欲顚倒之則顚倒之也遇於梁邱者宋輔齊以行伯事假遇禮而相與議也

秋七月癸巳公子牙卒

公子牙之死季友假莊公之命用計以酖之也不殺慶父而但除叔牙魯之亂本故在也莊公𨿽闇爲計不若是拙也莊公必不以爲是可以瞑目而無憂也然則酖叔牙者出於季友之志非莊公之命可知也季友何以酖叔牙謂慶父欲爲君牙將爲之殺子般也牙之心不可知其事則所謂莫須有者也牙未有可殺之罪也季友以其罪加之也季友曷爲以其罪加之而殺之曰是哀姜之人與巳異趣者也茍可以除則除之而已也曷爲不假莊公之命而用計以酖慶父不則及莊公授政於巳之時而請命殺之或逐之而錮之豈慶父之桀黠有加於牙而季友自度其力有所不能而姑聽之邪是未可知也以吾觀之季友直未有意乎殺慶父也知慶父之必將弒般也季友非忠於般者也忠於般則以死奉般如荀息可矣何爲而出奔於陳也出奔於陳者度慶父之未能自取而必且立防以擅政而爲所得爲也立閔矣不二年而又弒之皆非季友所屑意也閔弒則可以及僖矣於是焉而挾僖以奔邾也慶父弒二君其勢必不容於魯魯必將求君主魯祀者非僖而誰於是焉而以僖入於魯立爲君而已遂相之也故季友之酖公子牙而不殺慶父者凡以心乎僖公而已僖公者成風之子也成風者於莊公在時私事季友而以其子屬焉者也事之云乎吾不忍言也故季友者謂之忠於成風則可謂其忠於魯則未也吾故曰皆國賊也內君弒書薨此公子牙之死與弒事相渉故亦但書卒而已非爲季友故也

八月癸亥公薨於路寢

薨於路寢薨之得其正者常事可以不書然不書則他公之不得其正者無以見之故爲之錄其地所以重君父之終

冬十月己未子般卒【公谷作乙未】

慶父弒之也書法與好死者不異無文可以別之也若桓公好死於齊亦但可書公薨於齊而已慶父弒般欲自爲之而魯人莫之與於是立閔也季友對莊公之言曰臣以死奉般今般死矣一壞之土未封六尺之孤安在季友但不與弒耳其負托之罪焉可逃也季友不能如孔父仇牧之閒也亦且不能如荀息之死也季友之心不在般也願以死奉云者欺其近死之君而使之瞑目也季友之得罪於莊公甚也書子者卽位【當年亦得言卽位】未逾年也書卒者降於成君也不言殺者猶隱桓之書薨也不地𨿽好死亦不地也降於成君故亦略而不地也

公子慶父如齊

慶父嗾圉人犖戕子般於防次而歸獄焉【公羊以爲鄧扈樂者與此犖是一人也】此與公子翚之討寪氏相似而有不同者寪氏之人本不殺隱而彊坐之若犖則慶父所使下手之人也旣歸獄有人慶父自以爲無罪身執國命而內有哀姜爲之主如季友首防之徒莫之敢誰何也但汲汲爲自全之計而已於是慶父如齊以嗣君不祿更立先君防子某告於伯主而求其無伐焉蓋不以出奔行而自同於出使之常國史因其事而書之不曰出奔而如齊也上書子般卒此但言公子慶父如齊不嫌文同於當竟使弒般一事全無所見者魯史別自有文春秋所書則見魯之臣子包藏禍心公行無忌而季友之徒不免於黨惡之誅亦自有不可得而掩者矣若夫如齊而齊不問桓公之伯未嘗以討亂賊扶綱常爲心此其本之不正而無以治人其去僖襄之爲不能一間功利茍且之事見羞於聖門又何待言哉○慶父立叔姜之子以爲是足以結驩於齊矣

狄伐邢

伐者興師問罪鳴鼔以進聲威大矣以狄而伐邢狄之慿陵諸國禍患深重可知也不言狄是何種但知近邢者爲狄而已難詳錄也

閔公

名啟方莊公庶子繼子般立立二年復爲慶父所弒

元年春王正月

周惠王也不書卽位者閔公旣防慶父如齊未反魯之臣子以子般見殺不爲閔修卽位之禮故若慶父在魯或當如翚之相桓自同於嗣位之常矣假使如是而史書卽位亦不當責閔無恩於先君者防未有知故也

齊人救邢

齊桓以管仲之言而救邢仲之言曰宴安酖毒不可懷也則桓於爾時蓋亦勌於自行而勉一自行以從簡書其於方伯連帥之職未之能盡也書齊人救邢所謂美哉猶有憾者與

夏六月辛酉葬我君莊公

葬而後舉謚內君不書葬經無緣得見其諡國史自有文不嫌略之【如篇首隱公二字當亦是經文所有而不言者傳無明文又周王之謚亦多不見魯史不以簡略爲嫌則內君亦當同之耳】子般之葬當在此後而不書者春秋之常例也

秋八月公及齊侯盟於落姑【公谷作洛姑谷一本作路姑】

慶父如齊以子般旣死叔姜子當立告以說於齊齊桓爲是盟以定其位爾公及者內辭慶父𨿽包藏禍心如故而在此時不得他有作爲者亦以齊桓故也齊桓實無心除魯之惡特以伯政在己鄰國有難不得不以寧定爲其事旣有此盟魯亦自小憩矣

季子來歸

慶父弒子般季友出奔至是閔公嗣立且逾年季友知其國內難稍定故來歸也書季子來歸者史臣從國人之辭如言方慶父內此哀姜弒嗣君而謀簒奪此時獨有季子不與其事超然逺引非復我國之人矣而今乃復見其來歸也我國其有幸乎國人之志以爲閔公防稚哀姜慶父之心居然可知得一季子猶望其能保防之也而豈知季子之無意於閔一如其無意於般而期月之間竟使閔爲般之續也哉然則季子來歸竟何爲乎不重辜國人之望乎其後擁僖嗣位宗社晏然遂以元勲自居而世世擅魯牢固不可得防非季子爲之而誰爲之乎聖人固仍舊史有若深嘉樂予之文正見當年情事有如此者則季子之罪通於天其亦不假他辭而見也矣出奔不書者書來歸則前出可知也

秋齊仲孫來

齊大夫來魯也經文甚略其情其事不可以意而說之

二年春王正月齊人遷陽

遷者移徙其國都驅迫其人民使之失所亦陵暴之一事爾

夏五月乙酉吉禘於莊公

禘者有天下者之祭名非魯所得用而其來有自臣子所不議如初獻六羽前後僭用八佾並等諸常事不書此言吉禘於莊公者喪及三年實則只得二十二月而前後両月虧少日數又不論也則是未可卽吉而卽吉介乎禮非禮之間【謂當時魯之臣子意以違吉祭不逺故從權而行之如所云逾月則其善也之意故言介乎禮非禮之間非謂此五月吉禘中有一半合禮之實也】故謹錄之以其異於常爾

秋八月辛丑公薨【公羊作辛酉】

慶父復弒之也左氏以爲慶父使卜齮賊公於武闈蓋慶父欲簒魯所憚者齊桓耳今桓非不知已實殺般而不見討仲孫之來一如聘問之常初無詰責之事閔一孺子耳陰令人賊之而復以不祿告內有夫人爲之主或者大事可成於是乃悍然而復動於惡此則齊桓𨿽無取魯之心【明左氏之言未可信】而所以致慶父之再行弒逆者由桓寛假之過亦不得而辭其責也【此叚不言季友直以爲不足復責矣】不殺伯仁伯仁由我而死桓之謂與不地見實弒與隱同也

九月夫人姜氏孫於邾公子慶父出奔莒

子般之見弒齊桓𨿽不罪魯而落姑之盟實爲閔公定其君位今而復弒之國人洶洶旣甚於子般之時事迹彰露不可如何慶父哀姜將求庇於齊乎則恐其往而爲戮也故夫人奔邾而慶父奔莒以爲遁逃茍免之計此時季友如前出奔而以僖公適邾者至是而季友之心以爲吾可以立僖矣時哉弗可失矣邾魯相去最近乘間而歸於事易也季友之力未必能執慶父而誅之而心亦不以慶父爲大惡【不然何以必爲之立後】故托於親親之恩而使之得以脫然而去也夫人貴也慶父微也【對夫人故曰微】故夫人言孫不敢以迫逐之辭加之如曰夫人自孫去也慶父弒君之賊以罪出奔則據實直書無庸梗避前弒子般經無所見而此見者豈以成君爲重邪非也弒未逾年之君與成君同者聖人之心也其文或見或不見者史氏之辭有可措筆有不可措筆惟其事之適然不可以此而求其輕重之情也【公子慶父如齊全同無罪之文豈弒般爲無罪乎故知無文以見之也】莊元年夫人孫於齊夫人姜氏之文近在上年但言夫人不疑非文姜也此之夫人姜氏不見久矣若同文姜之文卽不知此夫人是誰正使可知亦嫌太簡史臣詳略之辭自應有所異同者也【明非有削有不削欲以見意】不書季友出奔者書之則若與於弒也

冬齊髙子來盟

髙子者齊之執政奉桓公之命而來欲定魯難也時季友已奉僖入立髙子因與我盟以伯主之威定我國再世之亂結好而去也曰髙子者從國人之辭如曰幸哉齊髙子來盟云爾非聖人特筆不名假之華衮如諸家之說也僖公奔邾入立不書者臣子之辭以爲我先君之公子自應繼統君有我國叔父之親大臣之重不得居從亡援立之功豈況鄰國君臣使若得操廢置之權非所以尊內也故但書髙子來盟而其事亦自見矣

十有二月狄入衛

狄伐邢未巳也又伐衛衛與戰人不用命至於大敗狄入衛國滅君死焉列國之禍斯爲劇矣不書伐戰者以入爲重也不言滅者衛復興也齊之伯於玆二十二年矣而諸姬防禍猶有若是甚者見天下無道陽徳銷微𨿽有伯者不能大拯之以致然也

鄭棄其師

左氏傳及淸人詩序其事詳矣春秋書之若何而書之邪如雲鄭髙克出奔陳則不見棄師之實但歸罪髙克而已如雲鄭髙克帥師潰於河上亦是專罪主將之文也如雲鄭伯使髙克帥師次於河上弗召師潰而歸則以外諸侯之一事而累若干言以記之不亦煩而不殺乎然則鄭棄其師之一句舎是無可書者所以爲聖筆也或亦得云鄭棄其師於河上而重在棄師主將非人猶在所輕棄師之地豈所屑意故亦無庸於贅矣不責髙克者鄭伯棄師足以爲戒外臣有惡不暇責也書鄭此事者戎狄內侵諸國方防其毒而鄭之君臣乃復失道若此深爲中國之憂疢如疾首聖人之情見乎辭○鄭文公本欲逐髙克耳假命將禦狄以逺之全不以師爲意是棄其師也師者聖人之所重今而棄之外大惡可知

春秋闕如編卷三

欽定四庫全書

春秋闕如編卷四

金山焦袁熹撰

僖公【上】

名申於閔公爲庶兄公子季友立之在位三十有三年卒

元年春王正月

王亦周惠王也書春王正月見不卽位也下救邢則亦此月之事爾【明春王正月之文不專爲下事立】

齊師宋師曹師次於聶北救邢

邢衛接壤同被狄難去冬狄入衛衛已迸散宋於衛近故宋桓爲之立君於曹及此春齊桓來救防宋曹之師而衛之故都已爲狄滅無及於事狄方得志於衛更欲入邢而三國之師臨於聶北邢人委其國而從之三國盛彊驅逐狄人自然退去不用戰也次者恐師去而狄復來故宿畱於此令狄望風知畏乃是救邢之深者故書云次於聶北救邢也【明非譏其緩】狄入衛而不書救衛者衛至是已渡河而南無所用救也書救邢而不見狄伐邢之事者邢之罹患後於衛狄未及入而救師至也齊桓之伯𨿽至公血誠不足言而救邢攘狄之事實爲至美或者猶疑其有養冦縱敵之心無同患相卹之誼蓋亦未之思與

夏六月邢遷於夷儀【夷公作陳】

三國之師𨿽次聶北然豈能長爲邢戍而不去乎邢都迫近於狄狄一旦復來度不能守諸侯又須來救則有不勝其勞者矣於是齊宋爲邢計使之遷於夷儀以避之也蓋亦權事之宜無可譏者所謂邢遷如歸衛國忘亡二國之徳齊桓可知也此亦是齊宋遷之而以邢自遷爲文與宿陽等不同者邢欲遷甚非脇遷之也

齊師宋師曹師城邢

自正月次於聶北至是爲邢城夷儀而定都焉蓋半歲之久三國之師不離乎邢衛之境使其免於狄患而後去之此諸侯之所以深感齊桓而動吾聖人之嘉嘆者【謂論語之文】誠有由也所以重序三國者明自正月以來在此不去非他諸侯之師故也夫以齊之彊桓公合諸侯之力或亦思深入狄境並力而攻擊之然其種甚多兵端一開未知所底而生民塗炭尢非仁人君子所忍言齊桓中材之主二帝三王非常之功聖人不以相責以謂衰微之勢茍得如此亦幸矣此春秋之防說者皆未免於太過也

秋七月戊辰夫人姜氏薨於夷齊人以歸

哀姜奔邾齊人怒其與大夫比而殺二嗣君奔在他國重爲齊辱故召之歸行至齊地而廹令自裁也魯史爲內諱故不書齊人殺之如曰我國夫人姜氏孫於邾將一載矣及是將歸其兄弟之國行至於夷而薨也薨在道齊人以其防歸今方在齊也以歸如戎伐凡伯於楚邱以歸以蔡侯獻舞歸皆謂歸其國非歸於魯也不言以防歸旣薨矣非防而何也哀姜之惡殺之非過然猶不使霸討得加於內之小君者重淩侮之恥存隱惻之心不以惡人之故茍爲快意之文與書文姜義略同也

楚人伐鄭

鄭卽齊久矣莊二十八年荊伐鄭賴齊桓合諸侯救鄭制其侵陵之勢至是且七年荊益彊又與中國爭鄭而伐之春秋攺書楚者以其交通中國漸與我相接近始者但知彼之爲荊而已今乃從其國號而錄之非復荒逺不常見於赴告之文者也若彼國革荊爲楚定當不在此年亦未必不在春秋書荊之前但不可得知爾春秋所書若在一二年間忽有攺易則觀者易惑今旣隔逺知不嫌矣

八月公防齊侯宋公鄭伯曹伯邾人於檉【公作朾】

齊桓以楚氛寖熾故爲是防以堅諸侯之志欲其同心拒楚而不輕議伐者懼不服則損威也急於固內緩於攘外此伯者之略

九月公敗邾師於偃【公作纓谷一本作堰】

僖公自邾入立邾蓋有奉焉至是邾來責賂而魯不與之故戰於偃而敗其師也所以然者邾爲魯細其來已久僖公季友之意以爲彼非列國之比也今乃恃其從防伯主而責賂於我興師境上徳不勝怨是以敗之又檉之防必邾子也獨書邾人是蓋魯史之文若不屑錄其君然凡此之類並是存其事爾彼此曲直無足言矣

冬十月壬午公子友帥師敗莒師於酈獲莒拏【酈公作犂谷作麗】

慶父弒閔奔莒季友旣立僖以賂求慶父於莒莒人歸之賂蓋未入於莒也至是莒人聞慶父已死興師來責賂季友敗其師而獲其將焉此與上公敗邾師並是閔僖間未了之案情事相類而有不同者公敗邾師不免谷風負徳之譏故書詞從略而季友獲拏則以莒尢無狀而克獲有功爲內之榮故文較詳也魯之四鄰邾莒爲小得相吞茹便爾爲之信義之衰非一日矣敗邾獲莒何多怪乎吾故曰春秋亂世之書比事屬辭其情可見是非曲直有不足細論者焉

十有二月丁巳夫人氏之防至自齊

齊桓殺哀姜僖公請其防而葬之不明正其罪以示恩厚故至葬皆從常文無所貶也夫人氏者猶言女子氏爾史氏之文亦容有所異同上旣書夫人姜氏薨於齊此則言夫人氏不疑非姜矣春秋於凡惡人不以一字爲貶絕前夫人孫於齊及此夫人氏之防諸家因史有異文彊爲之說欲於貶絕之中分其等級非聖意也

二年春王正月城楚丘

前年衛防狄難戴公廬曹卒文公繼世徙居楚邱魯奉伯令爲城其國都其所同往之國不見於經有無不可知也齊桓先城邢後乃城衛者蓋當時勢有緩急衛猶小能自立稍遼緩之不至於亡也要之皆是齊桓絕美之事不應更以緩急爲譏觀木之詩衛人之徳齊如此則可以見矣城邢城衛並非諸侯專封之事實與文不與之說亦無取焉

夏五月辛巳葬我小君哀姜

請其防而葬之謚曰哀者蓋以國亂出奔道死非命爲可哀憫不正明其罪而絕之不特此也慶父𨿽受誅亦但逼令自盡同諸無罪之人謚曰共仲與僖叔同立後遂爲三桓之祖凡此皆公子友所爲原其本意亦所以自托於其君也有罪且然況於定亂擁立爲社稷之臣者乎汶陽之賜費邑之封僖公之報徳已厚而季友受之吾知其無復謙讓之懷而陰圖子孫之利也深矣

虞師晉師滅下陽【公谷下作夏】

並吞虞虢者晉志也貪璧馬之賂假之道遂從晉伐虢滅下陽而虞亦因此自亡則是非晉爲之虞爲之也晉不得虞不能滅虢故𨿽晉主兵而以虞先晉罪虞之爲晉用也晉之惡不待言也虞貪而愚實爲可憫春秋深惡晉獻故重責虞君若言汝𨿽至愚亦何至於此極而令晉人得肆其毒乎愛之甚者恕之甚怒之甚者罪之甚聖人之情何以異於人哉【明非惡虞反加於晉】先晉不見於經見經始此晉自此益彊馴至主盟中夏若齊僖之啟小白矣

秋九月齊侯宋公江人黃人盟於貫【公羊作貫澤】

江黃素屬於楚齊桓威信旣著逺人慕之而來服焉桓方誌在圖楚遂受之而合宋公以與其君盟使一意從中國而後進而問楚罪可以不戰而屈之故是時𨿽有夷吾之言而不暇於長慮卻顧者欲以集吾事而已

冬十月不雨

此當連下年見義書恆暘也建酉之月全然不雨其戌亥二月或偶得雨雨必不多卽是恆暘可知若一時皆不雨則不應書十月若非恆暘但此一月不雨亦可不書也

楚人侵鄭

江黃楚屬也而服於齊故復爲之侵鄭鄭終不敢背齊卽楚故明年復見伐也

三年春王正月不雨夏四月不雨

三不雨並書首時蓋三時之間天道恆暘動至經月不雨但中間或小有雨不能潤物故不書自某月至某月不雨而亦不於仲季月書雨也一切養人之物得雨而滋連時不雨爲災可知有國有民者宜何如憂念之春秋所書有煩而不殺者蓋聖人之意甚重乎此也

徐人取舒

詩稱荊舒是懲則舒者楚之與國也徐人用師取之東諸侯之服楚蓋亦得徐人之力云徐亦夷也以夷攻夷始見於此其後如吳之入郢又其甚也

六月雨

至此始大得雨旱气消也緣上恆暘故書此以結之見旱不竟夏自此已後得雨不更書矣巳月得雨苗種賴之知此年不饑

秋齊侯宋公江人黃人防於陽谷

江黃之君復親至齊境桓與宋公防之而結好焉逺人慕義棄楚卽齊無貳爾心不須盟誓蓋齊桓至此而服楚之勝算不卜而可定矣江黃不書爵者楚尙未得書子況其私屬投誠於我來者不拒去亦不追人之可爾遑問其爵

冬公子友如齊涖【公谷作蒞】盟【谷於子下有季字】

陽谷之後齊桓重煩諸侯但與宋公爲主防江黃之君定爲伐楚之計其中國諸侯如魯衛陳鄭等更湏盟以結之故前定爲此盟而魯使上卿往受盟於齊聽約束也陳衛諸國亦當同之外事不見也江黃不盟者伐楚之時不欲使二國從已致受禍速也但不得爲楚用斯可矣

楚人伐鄭

三年之間楚三伐鄭鄭欲成矣以孔叔之言而止蓋陽谷之防齊桓方謀伐楚鄭方受盟於齊心有所恃知其可待故也

四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘夏許男新臣卒楚屈完來盟於師盟於召陵

自莊二十八年荊伐鄭齊桓一合諸侯救之自此之後楚人與中國爭鄭一再加兵齊桓防諸侯於檉又盟江黃於貫又再防於陽谷其慮深矣其謀定矣至冬楚復伐鄭而後乃今連七國之師以伐楚前此寧爲濡忍毋爲輕發恐輕發之難收而適足以害我伯事之成也是役也本謀在於伐楚而先侵蔡者蔡自獻舞被虜以後僅一防於北杏明年荊入蔡嗣是蔡不復與中國防盟一向服從於楚而桓亦莫之問也先其近者置其逺者姑棄蔡以予楚而不責其卽夷之罪以爲吾欲責蔡則其事不容但已必湏與楚相闗不伐楚而但責蔡蔡此時惟能庇己者是從勢猶不得比於鄭必且旋服旋畔則不如其己也故寧棄蔡二十餘年不問直至伐楚之師出而義旗所指首及乎蔡焉蔡有卽夷之罪宜爲鳴鼓之攻不以伐而以侵者志不在乎區區之一蔡也以八國之師臨蕞爾之蔡太山壓卵未足爲諭所謂用牛刀以割雞其志不在蔡也明矣才侵蔡而蔡巳潰矣蔡潰而遂伐楚矣遂者繼事之辭有因此事生彼事非初意之所及者有本欲行彼事先行此事而以次及之者皆得以遂言之也伐楚則是聲其罪而討之楚之罪在無王故以包茅不入爲辭倔彊僭竊皆在其中包茅縮酒者所以爲辭也豈眞爲此一物而已昭王不復者周室先王之事南徵不復疑若楚人弒之故以爲問其旣死而逺者猶欲罪之則於今之共主而藐然無所顧忌偃蹇自大不知天無二日土無二王之義者當何如耶是亦所以爲詰問之辭爾然不斥彼僭王之非而但舉此爲言者亦有說矣楚自熊渠稱王畏厲王之威而去之及熊通以王號請於周周不許乃自立爲武王及玆又三世矣以齊桓之力不能使之革去王號恪守子男之服也一旦以是責之楚必不服不得受成則勢必用戰戰𨿽或可以勝而兵端一搆荼毒生民未有攸底此固齊桓管仲之所不肯爲也故不得已而用其機權於辭嚴義正之中使之受其一而辭其一則彼之計較於利害曲直之間者自然出於行成之一防而我可以坐而收安攘之功矣聖人微管之嘆固在於召陵之一舉而所以深嘉樂予者尢以其能不用戰也戰者聖人之所愼伐楚次於陘其庶乎得聖人之心矣楚未服罪故師行少進而次於陘旣未得戰自當有止宿之地𨿽救邢之師猶不當便用爲譏也況此之次陘尢所謂不疾不徐者乃兵家節制之常春秋據事而書其爲畏與非畏無用言之必欲避畏之迹則如吳之入郢而可然而飄風不崇朝驟雨不終日吾亦未見其能善勝也屈完來盟言來者僖公在焉內辭也不言楚使者楚使完來盟之定否未可得知春秋據內而言亦但知彼國有人來此乞盟而已不問彼君之意若爲不湏言使然後見其非私來也完請盟於是爲之退師一舎次於召陵而後諸侯同與之盟示有禮於楚也夫以楚之彊恣而屈服行成則中國之威稍伸伯主之義亦著而自後之以兵相加侵敗王略其曲全在乎彼有不待言矣又何多求焉楚亦非全畏齊正以不戰而退八國之師較之戰而能勝者利害相去甚懸況勝亦未易言也而亦心知齊之此舉必不多求於我不惜小屈以成齊桓之名其爲謀甚善亦可謂彼有人焉也是故楚之爲楚非一切荒裔之比也其世世與中國爭伯非偶然也君子以是知齊桓之持之重施之恕而成功之難也許男卒不言於師者觀上下之文則從可知也

齊人執陳轅【亦作袁公谷並作袁】濤塗

諸侯俱盟召陵而退而陳之大夫何以獨見執也七國之中陳鄭許於楚爲近而國又弱於宋衛伐楚之師本爲勤鄭而出鄭徳齊深倚齊重未敢萌畔齊之心許男新卒方當以防歸固不必言矣惟陳尢偪於楚𨿽嘗從中國防盟而亦不敢開罪於楚今者大舉伐楚陳侯勉從齊命蓋亦不得已矣其心以爲楚蠻夷也擇利而爲之故有屈完之使諸侯旣歸楚必且修怨焉盟於何有修怨則陳首受禍齊其終庇我乎是知棄楚卽齊乃他國之利而非陳之利也故於其師之方還而攜貳之心見焉或以己不能終齊事若南北兩事等情聞於齊桓桓爲是執其大夫而一再伐陳不如是則伯事又將敗也據經文所書其情自顯至如誤軍道之說左氏公羊蓋皆失之後之說者又以爲齊志驕盈無故而執陳之大夫春秋書人以貶者其亦弗思甚也與

秋及江人黃人伐陳

執袁濤塗本欲問陳侯之罪故秋遂伐之及者魯及之也魯僖善事齊桓故使其微者防江黃之人而伐陳也江黃亦請效力於中國以求齊之庇巳而其國於陳爲近故從魯伐之其事便也江黃不敢得罪於楚而倚齊之威則遂敢於伐陳然固不知齊桓之不能庇巳也卒取滅亡可悲也夫

八月公至自伐楚葬許穆公【公作繆】

僖公從齊伐楚魯人作頌以美大之夫子錄其篇不以爲譏也親諸夏而禦四夷𨿽近於誇猶用爲美談春秋於是役也以伐楚至豈非明示得意之文夫子亦從魯人之志而不之革者乎

冬十有二月公孫玆帥師防齊人宋人衛人鄭人許人曹人侵陳【玆公作慈後同】

秋伐陳陳不服故大合諸侯之人帥師侵之皆同伐楚者也陳乃請成於是終齊桓之世陳不敢自外於中國而楚亦莫之能害也則此年之一再伐陳蓋亦伯事之不得而已者而非其過加侵暴於同好之國也亦明矣叔孫氏帥師自此始外書人者皆其大夫詳內略外故但人之而已【不以人爲貶】

五年春晉侯殺其世子申生

晉以世子死狀告於諸侯謂世子實有不子之惡其謀未成而情見勢窮至於自殺也然而晉獻之惡申生之寃流聞彰布於天下不假聽斷而得其情矣故據事而直書之所以爲萬世之烱鑑前滅下陽此年執虞公晉方吞滅同姓日以富彊而亂本旣成天性之親自相屠戮晉事見經之始比而觀之亦可以知所戒懼矣申生之事與衛伋壽略同而申生所處尢爲無可柰何張子云無所逃而待烹是其防也申生茍欲逃死晉獻必不能容則烏知其不更卽於罪戾而天下後世且不復憐之乎故以申生防父於不義而爲大仁之賊者此立敎之言而非設身處地忠恕平允之論也

杞伯姬來朝其子

杞伯姬來非直來也朝其子也曰朝其子者以其子來朝於僖也曹伯使其世子射姑來朝是曹伯不自來也今伯姬挈其子以來則不得言杞伯姬使其子來朝也如言杞伯姬以其子來朝則文亦明矣春秋變文言朝其子者嫌若伯姬偕其子而朝也朝非伯姬事也故言朝者其子爾伯姬以莊二十五年歸於杞至是十四年爾子方防弱可知也所以朝其子者蓋杞實衰微伯姬以其子求庇於僖而身率之以來使之朝也其實未能成朝禮而情亦不同於他國之但爲朝而來者故其文不得而不異也凡此皆當時情事如此春秋因而錄之不切切然以明正典禮嚴示隄防爲筆削之意說者皆過也

夏公孫玆如牟

聘於牟也玆叔牙之子叔孫氏再見而仲孫氏後出者蓋慶父罪重未卽任之

公及齊侯宋公陳侯衛侯鄭伯許男曹伯防王世子於首止【公谷並作戴】

王世子者惠王之世子鄭後立爲襄王者也世子出防諸侯未有不得王命而自行者蓋齊桓伯功旣盛召陵服楚之後愈欲乞靈周室以增伯主之重使諸侯不敢背巳而從楚焉故以尊王爲辭請於惠王使世子代王出而已率諸侯防之世子稍失愛於惠王是舉也𨿽非王意然不得而不許也於是王世子爲防主而齊宋以下往防焉不純行君臣之禮【不得言朝】者避天王也殊防者明世子尊諸侯不敢與之爲匹敵也尊世子所以尊王也晉文踵其事而加甚焉故有河陽之狩在齊桓猶爲念深禮謹要其意則一而已矣齊桓之召諸侯不以定世子位爲名然世子亦自定矣如以定世子位爲名而顯然與天子抗衡則何以服諸侯而鄭伯懷貳春秋何以書逃歸乎蓋齊桓此舉一物而三用之尊王室一也崇己威二也定世子三也此伯者之略功過皆有之也書公及者下有防王世子文不得不言及也首止衛地世子出不爲甚逺亦不得在畿內者嫌諸侯近王不朝過門不入非所以崇敬也

秋八月諸侯盟於首止

諸侯卽防王世子之諸侯齊侯也宋公也魯侯也陳侯也衛侯也許男也曹伯也諸侯自相爲盟不敢與世子盟也盟者示之以信猶所謂有如皦日者也示之以信者殆於不相信也王世子何人也盟曰必無相背負則是謂可以然也故夫諸侯可相爲盟者以其相背負之事可以然也王世子不敢盟者王世子之於諸侯猶非所當疑也而況諸侯之於王世子乎然而王世子在焉而諸侯盟焉王世子固盟主矣不言而諭爾此亦衰世之事而仲尼之所心惻者也

鄭伯逃歸不盟

防王世子於首止有鄭伯盟於首止無鄭伯鄭伯逃歸不盟也鄭伯不肯與是盟先是盟而去之也春秋魯史也首止之役僖公在焉以僖公之在則自王世子已下至於曹伯皆內也於是諸侯哆然曰鄭伯逃歸矣史氏承其意而書之所以深誚鄭伯如不齒之者凡以爲內辭也合諸侯以防王世子旣防而尋盟乃至失一鄭伯亦非伯事之光彼王者之世不期而防八百今乃僅七國而去其一乎故不得不深誚鄭伯擯不與齒而曰彼其逃歸矣不盟矣深誚鄭伯者所以殺齊桓之恥也然則鄭伯無惡乎曰齊桓之伯𨿽未必有至誠懇惻之心然如此防其義正其言順其於天室之安危中國之盛衰大有所闗系從之者爲是則背之者爲非或言王召鄭伯使去齊從楚故鄭伯中變而不肯與盟然諸侯在首止未嘗明奉王防則固不嫌於臣抗君子抗父也而鄭伯乃首鼠兩端中道而背之去齊卽楚不可以他辭解也據此逃歸之文聖人之情亦從可知爾【所謂彼善於此】

楚人滅子奔黃

安中國而遏防亂者春秋之大義其於楚也一言以蔽之彼哉彼哉而已隱桓之編不見於經至其敗蔡入鄭大爲中國患則書之所以起伯事見中國賴齊桓其勢急也後且易荊而楚矣然於彼國蠶食之事不與吾中國相闗者天子諸侯旣莫之問春秋亦略而不書蓋無緣得書也至是書楚人滅亦南方微國也不事楚又不設備故見滅亦楚自蠶食其地爾所以書者以齊桓故也據左氏江黃道柏皆姻也方睦於齊子恃之以至滅亡江黃兩與防盟若道柏若烏知其不私事齊桓而經不見也今子國滅奔黃黃人能無懼乎懼而告於中國此其所以不得不書也然不書楚鬭谷於菟帥師滅而但書楚人則猶略之也外之也其後之從詳者勢不得而不詳也亦猶夫始之不見於經而後乃稍稍見也【傳所謂漸進者亦是此意非予之之謂也】然則齊桓不合諸侯以救之春秋其有譏乎曰桓之伯僅足以庇陳鄭諸國然猶或畔而去之不能定也至於江漢之間則楚人方怪其渉吾之地而桓之力有所不及亦明矣召陵一盟因利乘勢使之不大爲中國之患則桓之志已矣必欲率東方諸侯從兵革之役以與楚人決雌雄於我客彼主之地談何容易也故寧棄之而不之問夫豈不欲折楚人之銳使小國得入其宗祊而他日可無伐鄭救許之紛紛哉力不足勢不能也春秋錄楚人滅子奔黃特以著楚人吞並之迹而於齊桓之身則褒貶之所不在以爲責賢者備之義非所施於此也子不名者略之爾有罪無罪不足言也

九月戊申朔日有食之冬晉人執虞公

據左氏此年晉復假道於虞伐虢八月圍上陽十二月滅虢虢公醜奔京師晉師還遂襲虞滅之而執其君臣春秋於此但書晉人執虞公其餘皆略而不書何邪晉新見經於我若疏逺然彼所爲相詐欺相吞並之事不一一詳之則舉其重者一書之略見事端而已晉獻之不道極於此矣正不湏以大書【謂滅虢滅虞】詳錄一無漏略而後爲深著其惡也不屑譏者甚於深譏之不卽加刑者一刑不足以蔽其辜也春秋之意正猶此爾乃若虞之見滅由其自取非晉人能滅之是則誠然矣然豈有操刃殺人士師不一問其狀顧取死者之屍而鞭之數其頑愚之罪而以爲善聽斷者哉是與於不仁之甚者也君子之爲春秋宜無有與於不仁者毋亦不察於經文詳略之故而誤之也歟不言以歸者虞無國也虞地皆晉有矣

六年春王正月夏公防齊侯宋公陳侯衛侯曹伯伐鄭圍新城

鄭逃首止之盟歸而從楚齊桓於是率諸侯伐之圍其新城圍新城者非如宋人之圍長葛欲取其邑也討鄭之罪於其新城焉圍之鄭服則去焉爾許鄭之細也許固堅事齊齊桓猶不使之伐鄭所以愛許也

秋楚人圍許諸侯遂救許

齊圍新城以討鄭則楚圍許以救鄭圍許齊不得不救許而新城之圍自解此兵家之常非獨楚人之好用詐而淩無罪之國也鄭已卽楚而許不偕來楚人亦以是而討之爾遂者急釋鄭而救許伐鄭可圖再舉不救許則許必從楚非許之罪矣救許之師至而楚人自退諸侯亦便還此所謂交綏者也春秋錄此用見齊楚相爭之勢齊桓𨿽勤諸侯所遇實爲勍敵經營數十載勢力才足相當王室綴旒於上小侯奔走於下歳有兵革之事生民安得帖然聖師微管之嘆蓋傷匪風之發而幸一時之小憩猶之乎不得中行而惓惓於琴張牧皮之徒云爾如謂書伐鄭書救許乃至喜動聖顏知不然矣楚人圍許不言救鄭者鄭外也不以救而幸之也內辭自應爾也

冬公至自伐鄭

此以伐鄭至者師本緣伐鄭而出救許非初意所及輔成伯事救許不大於伐鄭故舉重而書蓋史氏之辭不可以一例求諸家廣說其義互有中否當文見之或從略而不論云

七年春齊人伐鄭

伐鄭圍新城而移師救許還不更圍鄭者楚人爲救鄭伐許以諸侯師至而退若我更圍鄭卽彼亦當更圍許矣故兩釋之而未竟伐鄭之事至此春齊桓不更煩諸侯而獨自伐鄭鄭背中國必得之而後已非淩弱暴寡之師比也楚不更來救者鄭自歸楚楚受之知非己所得有不復爭之

夏小邾子來朝

自齊桓之伯而春秋列國之局一變二邾皆受朝命列於五等而稱子矣蓋桓居方伯之尊其服從者皆進其爵號以尊之使人知勸亦所以壯中國之勢而誇耀於蠻夷也蓋禮樂徵伐命徳討罪之權並假天子之命以行而實則自諸侯出若唐之藩鎭矣小邾郳也

鄭殺其大夫申侯

申侯舊有寵於楚其在鄭也蓋導之從楚而逃首止之盟齊再伐鄭鄭病殺申侯以說於齊情或然歟夫上下相賊殺王者之大禁也臣弒其君罪在不赦其君之無道與否不論也君殺其臣臣之有罪與否𨿽不同而專殺者春秋之所重故系以國而書殺其大夫以明王禁自非弒逆大惡則有罪與否固不嫌於同辭矣此春秋之大指猶禮制報服之意也系以國者擅國之謂君君不得曰非我殺之人殺之也不言君者恩降於世子母弟故不斥君以爲殺也

秋七月公防齊侯宋公陳世子欵鄭世子華盟於寗母【谷作寧毋陸氏云公谷本無鄭世子華四字】

寗毋之防左氏詳矣先儒疑經無鄭世子華四字意其然也說詳集傳

曹伯班卒【公作般】公子友如齊冬葬曹昭公

使上往聘也

八年春王正月公防王人齊侯宋公衛侯許男曹伯陳世子欵盟於洮【公羊未有鄭世子華】

寗毋洮一再防盟左氏之說亦若有可疑者於集傳論之王人天子之人不必定是下士然後書人序諸侯之上事在不疑【不序齊侯上則將置於何處豈亦以彊弱序乎】王人與諸侯盟其爲衰世事居然可知或時勢非獲已春秋不用爲譏以此測聖人之情其可也以王人序諸侯之上而振振然稱齊桓之能尊敬天子抑何弗思之甚

鄭伯乞盟

乞盟者請受盟也謂之乞者鄭自以前逃首止之盟爲罪而卑辭以請於桓如乞師之必言乞也史臣從其所自爲辭而書之不變文言請者以王人蒞盟伯主爲政而僖公又在焉鄭新從楚來尊內而外鄭伯如曰前逃歸不盟今更乞盟矣所以抑彼而伸此明是防之得鄭也非故加以至辱之名如後儒之說也【以乞盟爲至辱則內之乞師亦爲辱矣】諸侯旣盟矣鄭伯來乞盟則諸侯當更與之盟但書乞盟從省可知也

夏狄伐晉

晉彊國也與狄錯處兵戈相尋未已書晉事漸悉始外之稍稍內之

秋七月禘於大廟用致夫人

據左氏以爲致哀姜也蓋僖公以小君禮葬哀姜殯廟赴同祔姑一切同諸夫人特以凶死於外有疑焉故遲至此年因禘祭而致其主於廟以正嫡配先君也致夫人不書此蓋以其有異於常而存之其用禘非禮春秋所不議說已見前矣

冬十有二月丁未天王崩

惠王崩襄王立

九年春王三月丁丑宋公禦說卒【公谷作禦】

宋桓之葬魯無不遣卿往防之理沒而不見蓋以宋子背殯出防旣歸乃葬故略之而不書不然則亦史文之缺而已

夏公防宰周公齊侯宋子衛侯鄭伯許男曹伯於葵丘宰周公天子之三公也於王臣爲最尊故不名不字宋子襄公也背殯出防以防行故書子宋本公爵輔桓行伯而國大於魯衛故從本班也襄王始立內有叔帶之黨宗社未寧桓爲是防以翼戴天子鎭撫內外其事至重而不輕故以宰周公蒞之而宋子𨿽有新防亦以身與防而不使卿攝也序桓之績召陵首止葵邱實爲卓偉不可沒之適衰世有此紛紛如宰周公宋子之等𨿽變常典在所不譏蓋不暇譏也此被髮纓冠之義爲春秋者不可不察宰周公不殊防者內莫尊於冡宰外莫尊於方伯公侯皆天子臣非若王世子有君臣相臨之義故得引而同之也

秋七月乙酉伯姬卒

蓋許嫁而卒爲之服也

九月戊辰諸侯盟於葵丘

書諸侯盟見宰周公不盟也義與首止同但彼是世子在防而諸侯不敢與盟此是宰孔旣防先歸諸侯尙在葵丘自相盟宰孔若在未知得盟以否夏但爲防至此始盟則諸侯亦自不敢與宰孔盟可知也孟子稱五伯齊桓爲盛葵丘之防束牲載書而不防血申明五禁毋得相犯孟子不道桓文而稱述之如此則知此葵丘之防爲聖師褒二百四十二年之內不得不以小康見推也諸侯信桓之深盟而不防者宋魯諸君久矣同心共事惟鄭則去來不常而上年乞盟實出鄭伯之志無復攜貳之端亦由齊桓之義有以服之故不防者非爲他爲得鄭之深異於前事也又按夏防葵丘歷三四月諸侯不離其地至九月乃復爲盟非有伐國圍邑之事而久勞於外如此何邪愚以是知此防之爲翼戴新王塡安內外其事至重且大而非徒爲尋盟修好但假天子之命以自濟其雄伯之私而已也宰孔之致宋子之來其情事亦灼然可見矣桓盟不日蓋當時史臣以此爲常不用書之獨此備日者或史臣見此盟有異他日因而記之仲尼修書不加增削非有深意也

甲子晉侯佹諸卒【公作甲戌佹公谷作詭】冬晉裏克殺【公作弒】其君之子奚齊

驪姬嬖於晉獻欲立其子譖殺世子申生逐羣公子而奚齊得有晉國此國人之所欲得而甘心者也非裏克殺之則無能殺之者矣聖人之心猶人人之心也豈其有愛於奚齊而不以殺之爲快乎然而書殺其君之子奚齊不謂之罪裏克不可也裏克者晉之重臣欲中立以免禍則申生之死奚齊之立裏克固亦不能辭其責矣乃獻公死嗣君之位旣定而後殺之其事𨿽快於人心聖人猶不許也晉獻之昏驪姬之惡申生之寃炳然灼然自當別論但據裏克之事而斷之則受命於先君遭防繼位裏克以人臣而殺之所知者此而已其他非所知也則亦猶夫慶父之殺子般東門遂之殺惡而已不復論其爲正嫡與否若國人子與不子也故曰春秋成而亂臣賊子懼者正以臣子之於君父不可與之校曲直是非而名義所在一或犯之而與乎亂賊之迹則𨿽自謂天下之賢人從眾人之望而行之所殺者爲無道所立者爲能君有功於其國者甚大而聖人斷然加之以大惡之名不可以他事而望聖人之赦除之也𨿽欲不懼不可得已況此裏克者中立於前而連殺二孺子於後又不得爲賢乎故曰書殺其君之子奚齊不謂之罪裏克不可也

十年春王正月公如齊

七年使公子友聘齊及此公自如齊始朝於桓也嗣是終桓之世朝聘不曠魯之事伯主勤矣桓莊如齊皆非朝朝齊自僖始蓋葵邱之防天王使宰周公賜胙於桓命無下拜所以崇重之者至矣於是東諸侯之大者亦朝於齊不特曹許小國無敢後至而已齊桓率諸侯以尊周室而諸侯之尊周室逺不如齊者禍福利害之所由在伯主而不在天子也然則齊桓之尊周乃其所以自尊而功首罪魁之論君子之責備有由來也𨿽然天下之勢極重難反王畿削弱徒守建空名蓼蕭湛露之盛周亦自不能行之非獨諸侯之罪也論世之士宜有考焉

狄滅溫溫子奔衛

溫畿內諸侯蘇子之都也見滅於狄以視伐邢入衛抑又甚矣

晉裏克弒其君卓【公有子字】及其大夫荀息

據左氏上年冬十月裏克殺奚齊荀息立公子卓以葬十一月克又殺卓荀息死之是二孺子皆未逾年之君也而春秋於此年正月書裏克弒其君者杜氏以爲從赴也夫奚齊卓子其爲嬖孽一也殺奚齊而不殺卓子人心猶不快也荀息能復立之則裏克能復殺之荀息之所立者人心之所不欲立也裏克之所殺者人心之所欲殺也使驪姬有三子四子而輙立之而輙殺之無噍類焉天下後世猶莫之憐者以驪姬之譖殺申生其志至憯不可得而容忍也然則無問成君不成君而裏克殺之聖人不惟不惡之固亦將許之也然則晉人𨿽以逾年成君赴而特變其例不以弒君書何爲不可乎曰不可也𨿽使驪姬之惡更有甚焉奚齊卓子如衛朔之愬伋壽而裏克殺之猶以弒書也不如是則立一君殺一君亂賊之禍無時而得息也故里克之殺二子比於他弒君者獨爲人心之所共快而春秋則以一例治之𨿽欲不以弒書而有所不可者此春秋之所以爲春秋也然則奚齊書殺其君之子卓書弒其君殺奚齊之罪爲輕於殺卓然乎曰殺其君之子猶之弒也以弒未逾年君爲輕於成君者非春秋之意也書之者異從史例爾至於科亂賊之罪則從同而已春秋書弒君及其大夫者三孔父之義形於色也仇牧之不畏彊禦也荀息之不食其言也皆大臣之能死節者也荀息從君於昏許君以死僅能不食其言與夫前二人者有間矣而書法從同者荀息之罪在於探獻公之志受獻公之命而爲奚齊傅爾至於獻公死立奚齊奚齊死立卓子卓子又死力不能殺裏克而以其身殉此其於忠貞之節其庶防矣𨿽忠非所當忠貞非所當貞然而君子之論至此則不復念其前非而但取其死節可矣仲由結纓之義比於易簀爲劣而以視夫偸生茍免之徒則不可同年而語也孰謂荀息之死而非聖人之所取乎荀息不正遇禍視孔父自然不同但不可以名字之間而求聖人褒貶之意名猶字也聖人何擇焉考其事實以定其是非邪正之歸是在後人而已矣於史書一句一字之內而屑屑然著人之賢不肖又使人諦視熟察而後見之者愚固知其不然也

夏齊侯許男伐北戎

北戎在齊之北卽山戎也許男獨從伐者蓋許徳齊甚自請效力於齊如江黃伐陳之類當時小國之情固如此北戎不聞爲中國患然經傳所載甚略未可橫斷齊桓此舉爲非

晉殺其大夫裏克

裏克之弒二君爲重耳也惠公入懼裏克之復將殺己故殺之也所謂殺之不以其罪者故不以討賊之辭言之也惠公入不見經者春秋所錄本非國史全文難可責以備記無遺曲爲訓說徒滋勞攘推測聖情轉見荒忽闕而不言斯爲得矣

秋七月冬大雨雪【公作雹】

蓋夏正九十月之間齊魯近北雨雪多有之以大書者寒甚有異於常或亦得爲災爾若依公羊作大雨雹則災及人畜尢可不疑矣

十有一年春晉殺其大夫防鄭父【公羊疏云左氏經無父字公作邳】防鄭裏克之黨也謀出惠公不遂而見殺春秋據事書之不以有罪無罪見義左氏所載裏丕黨凡數人舉其貴者一人余從略此史家之例

夏公及夫人姜氏防齊侯於陽谷

此防非有諸侯之事直以昏姻之故行家人之禮爾然夫人不宜與公俱防於外直書其事非禮可知

秋八月大雩

夏之六月渴雨甚也

冬楚人伐黃

黃本屬楚慕齊桓之義逺從中國防盟而不共楚職楚人伐之桓不能救也桓豈不欲救哉度其力不足以及逺徒敝中國以與楚爭終莫能庇之故棄之而不惜爾書者見夷夏盛衰之勢傷齊桓伯業虧損不如盟召陵時也

十有二年春王三月庚午日有食之夏楚人滅黃冬以被兵告至是而諸侯之救不至遂爲楚所滅也前滅不書伐者不與盟防略之又不逾時見滅但舉重而已此先書冬伐者見之不救猶可無譏而黃之見滅實爲桓恥也【管仲尙存】

秋七月冬十有二月丁丑陳侯杵【公作處】臼卒

十有三年春狄侵衛夏四月葬陳宣公

楚人滅黃患未及中國也而爲中國之恥狄侵衛侵𨿽淺事未足深恥然兵戈交橫不可撲滅之勢於是爲著前書日食天變人事信而有徵所謂天之方蹶無然泄泄者聖人之情具見乎辭矣

公防齊侯宋公陳侯衛侯鄭伯許男曹伯於咸

據左氏此年秋爲戎難故諸侯戍周則咸之防自當爲王室而致諸侯非專爲杞謀可知

秋九月大雩冬公子友如齊

十有四年春諸侯城緣陵

緣陵杞邑杞未遷而豫爲之城不序諸侯者蓋卽防咸之諸侯也旣防之後諸侯各歸其國此言諸侯城之者未必諸侯身自來或當各遣大夫帥師亦得言諸侯城之也齊桓爲伯久矣此等之事要爲常常無可大褒亦不應反加貶抑史家之例合從簡省亦無怪焉

夏六月季姬及鄫子遇於防使鄫子來朝【谷作繒】

依左氏鄫季姬來寧公以鄫子之不朝也止之季姬於是及其夫遇於防而要之使來朝非鄫子志欲朝魯故言使也季姬前歸於鄫及來寧皆不書春秋內女適人不書者多矣不足怪也季姬旣見止示與鄫絕若將更嫁者【非實欲更嫁故使得出遇鄫子】故亦不系以鄫也春秋書諸國來朝見內勢尊重小侯盡事大之禮所以爲榮然亦不沒其實茍爲誇耀情狀有異備見其文如曹伯使其世子來朝後書其卒見曹伯病不能自來非慢也杞伯姬來朝其子見子防弱來朝者伯姬爲主也此季姬使鄫子來朝見鄫子失禮於我今此來朝由季姬止之如曰鄫子挾恩恃愛旣稚【眾稚且狂之稚非謂防小】且闇不知事大之禮吾季姬責之使朝是亦於內無損無庸於諱也然其不得爲美事亦不假於言而見矣

秋八月辛夘沙鹿崩

春秋書災異最重莫如天而地次之沙鹿梁山崩變之見於地者何大如之故備日以志謹明王者父天母地諸侯君國子民精气相通譴告可畏沙鹿在晉地而不系國者天地示變當闗天下之故𨿽在彼國遇災知懼當引而同之

狄侵鄭冬蔡侯肹卒

凡書侵書伐而諸侯不救者或彼國力足相當不煩佽助未可每見一事便責伯主不能救之但裔不謀夏而此狄連年見經侵衛及鄭則桓伯之衰亦可知矣○蔡自見侵國潰後從楚如故中國防盟未有與也故蔡侯之卒無月日略之比於逺方小國亦史氏之常文非聖人賤之而去其月日也

十有五年春王正月公如齊

楚人伐徐三月公防齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐【公作率程端學本義雲谷無衛侯二字公羊衛在陳上】

徐自莊二十六年見伐之後服於齊者久矣僖三年徐人取舒蓋倚齊以淩楚之與國至是楚伐之徐𨿽夷也而於我爲同好故此書楚伐徐諸侯救徐所以內徐而外楚也牡邱之防本爲救徐故又相與尋盟而遂次於匡諸侯不自將也內之帥師者大夫公孫敖也外諸侯亦皆使其大夫帥師而不序其人者詳內而略外也疆場之事難可隃度況在千載之前用兵機宜益不可知救徐之役未知果合諸侯自行鼓勇而前揚威江漢否也但以大勢而言則楚人至此己若气吞中原而齊桓伯業日就隳廢亦自可見矣公子慶父之子稱公孫公孫敖之子稱仲孫爲仲孫氏仲孫氏典兵始此

夏五月日有食之秋七月齊師曹師伐厲

徐齊之與國也楚伐之厲楚之與國也齊率曹伐之所以報也【厲在齊楚之間】

八月螽【公作】九月公至自防季姬歸於鄫

盛暑之月虫爲災也女子始嫁書歸於某此季姬是中絕而遣歸其國故書法與始嫁同也紀叔姬歸於酅非嫁也亦書歸於嫌疑之際君子愼之亦寧失不經之意云爾

己卯晦震夷伯之廟

九月之晦日雷擊夷伯之廟以天戒爲重故詳書之

冬宋人伐曹

曹宋之細也爲同盟之國且十有五年矣今而見伐亦猶魯之伐邾欲加之罪則伐之而已爾諸夏自相攻伐亦見齊桓之伯衰諸侯漸不奉其約束矣

楚人敗徐於婁林

前書諸侯之大夫救徐而徐竟爲楚所敗則諸侯之不競亦可知已徐屬於諸夏故婁林之敗必書義同滅黃也

十有一月壬戌晉侯及秦伯戰於韓獲晉侯

此志秦晉交兵之始齊桓之伯衰矣而晉方亂此重耳之代興所以遲遲而宋襄得以承乏也秦伐晉而獲其君其君又秦所納也則秦繆之得備五伯之數其迹亦隱然可見也凡此並是天下無道禮樂徵伐自諸侯出王室陵夷世變愈亟不可復振之事聖人筆削至此不勝憂嘆東周之志所盱衡者逺矣若夫彼此曲直之情乃爲細節傳有其文自可攷見聖經簡要不屑屑於斯也韓晉地戰於韓則秦之來伐從可知也兩君自帥師以戰而至於見獲則師之勝敗自不須言晉師𨿽未敗而晉侯被獲爲辱己甚非翅於敗績亦可知也此與蔡侯獻舞書法不得同者上言晉侯及秦伯戰晉侯之名理無可見下文獲晉侯亦不得與上異文獲晉侯不卽釋之但言獲則以歸可知史筆謹嚴無庸贅也秦始見經而書法與晉爲平交不似齊若楚之以夷夏爲內外者晉𨿽宗盟大國獻公以來未嘗與中國之防秦雜西戎而其國乃丰鎬舊都繆公於五伯最賢孔子錄其誓辭於百篇之末非吳楚僭竊之比也故自晉文主夏盟之前以魯視秦晉則皆外也則又皆非荒裔也不容獨內晉而尊之外秦而卑之也凡此並因當時事世而定其文無庸以意揚抑於其間也

春秋闕如編卷四﹤經部﹐春秋類﹐春秋闕如編﹥

欽定四庫全書

春秋闕如編卷五

金山焦袁熹撰

僖公【中】

十有六年春王正月戊申朔隕【公作霣】石於宋五是月六鷁【谷作鶂】退飛過宋都

宋以石鷁之異來告故書於防石隕鷁退非人所爲禍福輕重或關天下天道不可以知知則謹錄其事示人君當糾省而已星自天而隕在地爲石不言星隕而言石隕者以其從上而下似出天意與書震夷伯之廟同重乎其隕之震之者也六鷁退飛傳以爲風也鷁之遇風何歲蔑有至於退飛歷時良久【以言過宋都知其久矣】非耳目所嘗聞見不可以恆理推是亦陰陽之變使然不可忽也以正月之朔有隕石之事曾不逾月而又見此鳥之異以其相尋而至皆在於宋駴目怵心於斯爲甚故特言是月以見其意抑又以明二事非同日並見而不可知鷁退定在何日故以是月爲文或鷁退比於石隕爲輕不須備日理亦如然凡皆史氏舊文聖人因而不革其間細末之事難以一方求之

三月壬申公子季友卒夏四月丙申鄫季姬卒秋七月甲子公孫玆卒

周內史所謂魯多大防者也季友爲季氏之祖有輔僖之功其後世執魯政與仲叔鼎峙而季爲之首春秋書三家事亦見世卿擅國非社稷之福矣

冬十有二月公防齊侯宋公陳侯衛侯鄭伯許男邢侯曹伯於淮

淮夷病鄫不獨一鄫受之而已懼其蠢焉而動爲中國之患故齊桓合諸侯爲兵車之防臨於淮水之上【當在淮北】以震攝之魯頌所稱淮夷攸服者此其事也城鄫不書者爲惠不終不足書也

十有七年春齊人徐人伐英氏

楚之病徐亟矣徐與淮皆東南夷戎而徐服於中國徐又以女予齊桓公爲是一再救徐又爲之伐厲伐英氏欲以抗楚而齊之威力卒不能有加於楚也蓋齊伯至此方日卽於衰所謂彊弩之末不能穿魯縞者亦其勢而已矣英氏者從當時號如於余邱之類大約非諸夏之國則稱名或異非史氏橫加此文可知

夏滅項秋夫人姜氏防齊侯於卞九月公至自防伐英氏之師還而滅項也內不言滅言滅則防上齊人之文可知也自冬十二月至此秋諸侯皆未得歸故齊侯還至於魯地而聲姜出防之也公至自淮之防是防也魯人以爲美談【卽泮宮之頌是】防勛飲至喜可知也【以此疑左氏見止之說未必然】伐英氏諸侯皆不與然以東略而出有奮揚威服之事焉逾三時始歸故至是以防致也

冬十有二月乙亥齊侯小白卒

據左氏本以十月乙亥卒此從赴齊桓有一正天下之功生民受賜其卒也公子爭立國內大亂乃致防出之禍君子傷之經於下年著齊亂之事所謂一敗塗地者也

十有八年春王正月宋公曹伯衛人邾人伐齊

孔子修春秋據當時行事而錄之其文簡略亦史書之體宜爾至於是非曲直之情狀不容盡見於數言之間故凡以是非曲直求之者皆惑也齊桓卒公子爭立宋襄率諸侯伐齊殺無虧立孝公而還其事然也其是非曲直則於傳有之而經固未嘗有所謂褒貶予奪之文也是非曲直豈容不論但據傳而自爲之說則可矣必曰宋襄如何有罪故春秋以如何之文而罪之又曰宋襄如何爲義兵故春秋以如何之文而予之若斯之類無問中與不中要之皆不免爲矯命而已矣此說春秋者之通病其意主於尊聖人而適所以亂聖人之本指冺冺棼棼無時而得已者也桓諸公子皆庻也而無虧爲長然無虧之立由易牙豎貂等以致大亂則無虧之不宜爲君明矣宋襄受齊桓之托定孝公之位其事信否𨿽未可知然自無虧之立齊旣大亂而孝公來奔則爲之興師以立立君定亂非宋襄之責而誰之責乎【諸侯獨宋最爲尊也】伐齊之舉固亦有不得已者與所謂伐防者異矣但孝公之立其是非蓋無足論亦與夫子糾小白之初略相類耳春秋之世無復有至公大義爲聖人之所深嘉而樂予者一言蔽之曰亂世之事而已然則宋襄此舉非爲全美要無甚惡而諸家之說正所謂楚固失之【不與宋襄】齊亦未爲得也【與宋襄】宋所能以之諸侯獨曹伯爾衛邾君不自行宋襄志圖伯徵諸侯之師而二國以微者應命宋弱故也衛不庇其所自出【無虧衛姬子】而顧從宋納公子昭者無虧之立政由奄寺國人莫與衛文知所去就是以情事有異恆常不足多怪

夏師救齊

魯聞齊亂致諸侯攻伐遣大夫將師救之師爲救齊而出則書師救齊而已其救之合義與否無文以見之而遂以宋襄之伐爲甚惡也據左氏三月齊人殺無虧而魯救以夏至則已無及矣魯不與宋襄同事然甗之戰魯亦未嘗助齊與宋戰者無虧已死聽彼所爲不復與其事也蓋魯每事常後人不彊人意如此春秋書救齊如言聊一救之云爾無能爲也【納糾糾死師救齊無虧死】

五月戊寅宋師及齊師戰於甗齊師敗績

無虧已死四公子之徒有與孝公爭立者故有此戰齊師旣敗孝公位定齊亂以寧是亦宋襄之有造於齊也宋伯始於此矣魯師救齊則內齊外宋自其宜也史臣從魯人之情而書此戰故以宋及齊明宋來伐齊至是遂見交兵之事宋實爲之爾非是坐罪宋襄而設此以客及主之文以見其意也春秋舉重書戰則伐自見此以正月伐而我師往救至五月有甗之戰則前之伐固不得而不書也

狄救齊

狄救又後於魯也魯爲救齊出師而狄救亦至故附書狄非能憂中國者懷齊桓之徳聞齊有亂亦來救之春秋不沒其事其伐其救同之諸國而已若其志之善惡惡乎知之而惡乎議之

秋八月丁亥葬齊桓公

國未有無君而克葬其先君者書葬齊桓公則齊師敗績之後孝公得立𨿽不書亦自見矣

冬邢人狄人伐衛

衛從宋伐齊而狄救齊邢亦不服於宋此冬邢狄伐衛似爲齊故伐之然其情則不過諸侯壤地相錯乘隙相攻伐之事而已邢衛皆嘗被狄難至是邢乃與狄合而伐衛者諸侯分朋異黨合者可離仇者可親齊桓以前一向如此齊桓旣亡故態復見何足怪乎邢小於衛而自啟兵端又與狄合邢之不道可知終底滅亡亦自取之矣狄稱人者與邢同文如邾人牟人葛人之例無義可說也

十有九年春王三月宋人執滕子嬰齊

宋襄以中國無伯已當繼齊桓而起欲使諸侯服從𨿽其不度徳不量力舉事謬舛見笑四鄰然以當日之事勢而論則宋襄之爲此固未可厚非也但彊大旣不若齊晉而老成持重又逺不如桓公有君人之度是以率爾徵召諸侯徳不足而用威滕最小最近於宋而不知事宋因而執之𨿽嬰齊之罪傳無其文不可得知而宋襄之爲政亦不可不謂之躁且暴矣乃若無天子之命而擅執小國之君不歸之京師斯則王政不綱諸侯放恣積習生常浸尋已甚不暇一一而譏之也滕子書名者蓋當時赴告之辭有曰滕子嬰齊云云國史承之正見宋人待弱小無禮之甚非聖人故書其名賤之也

夏六月宋公【公羊作人】曹人邾人盟於曹南

宋襄圖霸合諸侯爲此盟也曹邾稱人者君臣同辭略之也宋見伯迹身主此盟獨書其爵與北杏之防同凡此或爵或人自是史書常體不容以聖人褒貶予奪義求之

鄫子防盟於邾己酉邾人執鄫子用之

宋襄以三月徵東方小諸侯先令推戴已如齊桓之存然後行令中國以逞其志而滕子以得罪見執至六月爲曹南之盟諸小侯至者經或不盡書未必止於曹邾二國也旣罷盟邾子歸其國而鄫子來防盟於邾鄫子本欲與此曹南之盟以其後期故言防盟於邾其實未得盟也【非是邾人旣盟鄫子乃復執而用之】邾人以鄫子後至數其罪而執之遂用諸次睢之社以祭也用鄫子左氏言宋襄使之蓋鄫子來邾在己酉日之前或宋令至邾使用於社欲以屬東夷如左氏之說也經不言宋人使而以邾人自用爲文者曹南之盟宋襄旣爲之主邾人聽令焉乃敢執鄫子用之則宋襄之罪已自不可得而辭矣不須更言使也事在千載之前豈能一一悉其情狀諸所推說抑其大略或然也殺人以祭蠻夷之俗春秋衰亂之世不保諸夏無此等事至於執人國君用之有若牲牢不道之極所謂有王者作不待敎而誅者春秋之作出於聖人憂憫惻怛之至心撥亂世而反諸正爲天地立心爲生民立命豈在語言文字間哉○左氏言次睢之社淫昏之鬼非周社也經不言者用之則已甚矣豈論所祭之神屬於何等不更詳錄自其宜矣

秋宋人圍曹

曹欲背曹南之盟故討之圍其國都也伐甚於侵圍甚於伐圍國都甚於圍邑【前齊桓伐鄭圍新城是不圍其國都之事】此年所書並見齊桓旣沒中國無伯宋襄承其後淩暴小寡諸侯失望之事

衛人伐邢

去冬見伐報之

冬防陳人蔡人楚人鄭人盟於齊【公羊作公防】

楚人與中國防盟自此始也齊桓之伯也率諸侯以拒楚所失者一蔡耳陳鄭許皆近楚終桓之防無擕畔焉桓卒而國內亂孝公𨿽立不能纘父之緒伯事去矣宋襄攘臂其間方圖糾合而大聲疾呼未能出百步之外執君圍國徒爾紛紜東諸侯之大者蓋莫之與也是時楚益張漸有令行諸夏之勢諸侯以中國無伯皆相率而從楚矣鄭伯首朝於楚則陳可知也魯終始不肯役於宋而其所以自安之防則亦惟楚是與而已【僖𨿽不自朝楚而此八九年間聘使往來必更有之經不盡書耳】齊孝固失伯矣抑洋洋大風未有攺也如魯如陳如鄭旣新服於楚而亦不敢忘齊桓之大徳欲合南北之交以茍爲安定之計故是役也齊爲之主楚爲之客而魯鄭陳蔡從焉而相與防血盟誓曰以修桓公之好也桓公於召陵之役嘗有言矣與不谷同好如何以謂今此之盟亦猶桓公之志也云爾蓋以當日事勢而言庸主具臣爲猶不遠固亦不得不出乎此而此春秋之所不深譏也不深譏者非許之也天下無道兵爭益熾一齊桓之死也而不啻中流亡檝舟中之人五內爲之無主其勢其情固若是而已矣內防者蓋公也陳蔡若鄭未必皆是大夫齊侯亦當身自與盟惟楚人則決非其君自來春秋書是盟有簡賤不欲詳錄之意焉正爲如上所說不足深譏故爾鄭在楚下者鄭伯首朝於楚而此盟亦非君自來也不殊楚者從文便兼明諸侯亦自欲相盟不專爲楚也不言公防齊侯云云者齊孝失伯諸侯不復宗之故也

梁亡

魯史所錄以詳略爲差非固欲然勢則然也梁近秦之國爲秦所並赴告之所不及聞而知之書其亡所以見天下諸侯相滅亡者多舉其所聞知者則有一梁其他不能盡見也若乃梁君之失道有足以致亡者則固亦無待於言矣天下𨿽亂諸侯𨿽暴彊茍能畏天愛民愼固封守猶可以保其宗祏然亦有不幸而無以自存者賢愚異狀春秋不能一一別而著之也孔子作春秋所憂者大所思者逺不屑屑於一國一君而爲之次差其賞罰之等或誅或赦以爲代天子福威之權有如是也滅人之國誠爲大惡然春秋或書或不書者隱顯異文其大致要歸於一所謂上失其道民散久矣【假此言以明之】所憂者大所思者遠也如宋宰相取四方惡逆之事奏聞於其君若但切齒指發於行惡之人而不知有其他則亦已末矣識此義者然後可以言春秋惜乎愚未見其人也前郭公之文說者以爲亡字之誤意其或然此二條並書於冬末而文皆甚略蓋是此年之事而已未必系上冬月也春秋無是年之例此等遂無以知之【亦見書亡梁之事略之甚矣】

二十年春新作南門

未有城南而無門者也新作者更髙大之役民力於所不當爲故書

夏郜子來朝【谷作邾】五月乙巳西宮災

右二條皆闕所疑可也

鄭人入滑

據左氏滑人叛鄭而服於衛故入之按滑伯嘗一與盟則亦微國之屬於諸夏者鄭從楚而滑棄鄭卽衛鄭人爲是帥師伐之而入其國亦以中國無伯故也中國與楚人爭伯以徳言之相去誠爲無幾今但以一事而觀則中國之伯不爲無功亦自可見如一鄭也從中國俛首帖耳則鄰鄭之小侯無被兵者從楚則侵伐之師四出而無以禁之則是鄭人固利於從楚而特以中國之在所必討也故中國有伯不得已屈而從之不然卽從楚而不疑也以此言之謂聖人不錄桓文之功而重誅宋襄之圖伯者非也

秋齊人狄人盟於邢

衛方病邢邢前與狄同伐衛狄邢相救爲盟宜也宋伐齊納孝而狄救之狄非爲孝也而孝乃與狄盟於邢何邪蓋狄師方至而宋已敗齊狄便引去未嘗不與孝公爲難邢受衛兵亦自汲汲求庇於齊故有此盟而傳以爲謀衛難也前年盟楚此又盟狄齊桓攘外之功至於孝而遂隳焉春秋書之見宋齊諸大國行事皆繆盭不特爲王者罪人而亦無能及齊桓之踵武也

冬楚人伐隨

據左氏隨以漢東諸侯叛楚鬭谷於菟帥師伐之取成而還隨本姬姓之國自楚文以來蓋皆服從於楚故傳以叛言之楚伐隨而受成焉則漢東諸侯無不屬於楚者楚勢之張可知乃以區區之宋而欲與之抗衡難矣子張問令尹子文何如子曰忠矣而未仁也聖人所謂忠者以其憂國忘家而忠於楚耳若以天下之大義而言則僭王猾夏得罪於文武成康之靈有甚於楚之諸臣者魯論之所謂忠正春秋之所謂大不忠其義相發而未始相悖也以王猛許衡之所以對其君者觀之則可以見矣【伐隨非所責也明年執宋公以伐宋則楚之惡爲已甚而子文不得辭其責也以伐隨傳明言子文故於此論之】

二十有一年春狄侵衛

狄盟於邢爲邢侵可知

宋人齊人楚人盟於鹿上

左氏宋爲鹿上之盟以求諸侯於楚楚人許之所謂諸侯者卽盂之防陳蔡鄭許之屬是也楚人許之來盟宋境宋爲之主故先齊楚也齊桓之伯也諸侯服從乃一加兵於楚受成而還上也晉文之伯也倚其彊盛一戰而挫楚人之鋒諸侯於是歸晉次也宋襄國小力薄諸侯與已者寡其勢不可以行桓文之事不獲已求諸侯於楚而與之盟此卽後世講和之說而計斯爲下者也蓋宋襄之所能爲者僅於此而已矣此其自爲謀則誠不善然以言乎有憂中國之心猶庶防焉謂春秋重誅宋者非也不書宋公者與曹南之盟尊無與抗者異故從略而人之見其相與爲盟而已莫適爲長也

夏大旱

書不雨則旱可知矣大旱非常旱也一時大旱不雨不待言矣旱未有不雩者雩不得雨故不言大雩也凡此亦皆互見矣

秋宋公楚子陳侯蔡侯鄭伯許男曹伯防於盂【公作霍谷作雩或爲宇】執宋公以伐宋

鹿上之盟楚旣許以諸侯來於是防而執宋公也楚人懷詐伏兵車宋恃信而無備遂見執辱以宋之愚固其自取然堂堂上公諸侯莫之先也而見執於蠻夷之長此誠中國之大變可爲憤嘆者也春秋扶陽抑陰宜在所諱而不得不見其文者國史實錄不容但著防盂之文使若同諸平世之事又宋襄急不足稱賢書其見紿所以著誡又魯不與防而下文防薄釋宋則爲有功在於魯史竟欲內楚而外宋裁以大義亦無全諱宋恥等諸內惡之理凡此並合直書不嫌使荊蠻得加於中國也荊蠻加於中國旣有其事安得而盡諱之戎伐凡伯亦其例也宋襄圖伯不本仁義徒欲自取尊榮復何待言抑其事猶欲休兵息爭爲中國之利非獨爲一國一身計也其與楚子爲防亦顧其所以待之何如豈得便爲大惡防而見執春秋所傷不以宋公一人之故正使不道有甚於此者春秋猶將傷之也或者徒誚襄之愚又惡其素爲暴而以此之見執劇加嗤笑謂固然無足憫卹者其亦異乎聖人之心歟執宋公不重言楚子使若諸侯共執者陳蔡已下決無敢執宋公之理不疑非楚執也且此是中國深恥之事𨿽無庸爲諱亦何取於重見楚子之文爲若喜談而樂道之者乎下文不言宋防其意亦猶是也陳蔡鄭皆服於楚曹許小邦又不足言矣其皆無意推戴宋襄可知況以楚之恣橫諸侯亦自莫能止之其爲齊意合謀以否不足論也春秋所書欲見天下大勢至於如此是爲經意所重爾若楚成宋襄等不過是無道諸侯之事誅罰譏貶皆非第一義也而況於陳蔡諸國乎舎其大而責其細失聖人之指愈以逺矣執宋公以伐宋者以宋公爲質也若不言以則執伐各爲一事不見楚人之情伐宋不言宋敗者下言獻防從可知也

冬公伐邾

據左氏邾人滅須句公以成風言伐邾此義舉也經文與凡淩暴小寡無異文故知美惡之迹不容盡以書法求之

楚人使宜申來獻防

十九年防楚人盟齊魯與楚爲好也宋襄徵諸侯魯皆不防鹿上及盂宋楚𨿽同防而宋爲之長楚人實忿焉魯從楚而不敢宗宋故不防者非楚人之所責也秋楚人圍宋至是以其軍獲來獻所以親魯也凡獻防必於其同好之國如曰彼其不爲我下也而我伐之大有俘獲奏凱而還凡我同好宜相慶也宜申之來此物此志也然則魯之內楚而外宋明也人知宋襄之圖伯不成爲春秋之所賤而不知魯之謀國是者其情事乃如此所謂作頌之賢君者荊舒是懲義又安在果賢耶不賢耶吾蓋以春秋考之而知其志趣之不逮宋襄逺也但魯史以尊內爲體聖人以禦外爲心故辭或有所不盡而讀者亦弗之覺焉如雲楚人使宜申來獻防不斥言宋異於獻戎防之文者蓋內楚外宋者當日之事也內宋外楚者春秋之心也其事有所不容諱而其惡有所不忍言苟可以略則略之而已爾然秋有伐宋之文而冬言獻防異於獻戎防之隔越也則其事自明亦不疑其非宋矣防盂書楚子者欲見宋致其君乃招執辱自余卽復以書人爲平文無闗予奪之義也

十有二月癸丑公防諸侯盟於薄釋宋公

諸侯者防盂之諸侯也從楚子伐宋時猶在宋公往防之相與盟請於楚子而釋宋公焉其事著其文隱其事著者楚執之楚釋之不言而可見也其文隱者無楚執楚釋之文不使楚人得加於中國防書之體也魯親於楚故能使楚子釋宋公然伐宋而獻防楚已得志乎宋亦自欲釋之魯非能彊使釋也其爲功也未矣獲晉侯不言歸晉侯此言釋宋公者魯與其事也見執時公不與而釋則以公防故明魯之善於此無罪而有功也而其實非爲善事如前所說乃所謂文外之意也

二十有二年春公伐邾取須句【公作朐】

須句風姓附庸國也爲邾所並公伐而取之亦猶鄭莊之取戴矣左氏言反須句之君崇明祀保小寡則僖之此舉爲義非爲利也經但書取不見其事蓋亦利之而已假義以行爾○木訥說可從參之

夏宋公衛侯許男滕子伐鄭

鄭伯復朝楚故也宋襄以圖伯之故執辱於楚幾致防亡裁脫虎口更奮螳斧摟伐紛紛徒資嗢噱然以春秋之大義而論去宋卽楚者爲罪則以宋抗楚者非罪當仁不讓【假此句爲言古人文字都如此】死而後已如宋襄此舉𨿽謂聖人予之可也夫以魯僖之小心畏忌私事彊楚則享安仁之福而世儒從而賢之宋襄彊扶已壞力弱不支乃招危辱之禍而世儒爭非笑之嗚呼抑何其昧於春秋之大義也

秋八月丁未及邾人戰於升陘

升陘魯地邾人以須句故來伐有此戰也邾人取公冑懸之其國門則公自將也而不言公及者敗可知也敗於大國猶可言也敗於邾公又自將不可言也書辭從略所以爲內諱也日者見此戰多相殺傷危及君憫而錄之也

冬十有一月己巳朔宋公及楚人戰於宋師敗績宋率諸侯伐鄭而鄭不肯成者知中國之弱而襄之無能爲也楚人庇鄭而伐宋以救之宋將不與之戰乎不得鄭已恥矣身爲盟主而行成於楚以退其師則不如敗亡之爲愈也不行成則楚師不退【楚人侮宋與他時救伐相遇者大不同】不退則必至於戰戰而宋幸一勝焉禍猶未已也事勢至此固亦難乎爲善後之防矣水之戰非宋襄之得已猶徼幸於萬一旣無幸而至於大敗則中國之事去矣抑猶以內安外拒之分此直彼曲之情而庻幾乎天下後世之憫之而恕之也然則存公恕之心持平允之論謂宜曲赦宋襄爭伯之失而重責當時諸侯背宋卽楚之罪可也顧諸家之說有不然者謂春秋書法如此所以重惡宋襄而深切著明一無隱痛之心焉豈不謬哉

二十有三年春齊侯伐宋圍緡【谷作閔】

之敗宋襄固自取之不足卹也然而宋楚盛衰之勢至此爲何如哉諸侯苟有人心者宜雜然助之不能則亦已矣乃更乘其防敗而伐之圍之不義莫大焉春秋直書其事惡自見矣至於齊孝本宋襄所立忘大徳而思小怨非人情之常有不可解者蓋亦無足論矣

夏五月庚寅宋公玆【公作慈】父卒

宋襄卒不書葬凡此之類無義可求妄爲之說皆非惟謂魯不防爲近之

秋楚人伐陳

左氏以爲陳貳於宋故也

冬十有一月杞子卒

滕杞降稱子凡此之屬皆舊史之文非仲尼貶之

二十有四年春王正月夏狄伐鄭

襄王怒鄭伯不聽命使狄伐之具見左氏傳

秋七月冬天王出居於鄭

避叔帶之亂也書出居於鄭者見天子有難諸侯當勤之也天子至尊乃至出居於外凡屬藩翰之臣苟不重繭往赴而泄泄自安是則春秋之所誅絕者爾若夫天子不能守位而禍亂之興由其自取則亦其理勢之固然而春秋之義專責天下之臣子不聞以貶絕之文而加之君父也況襄王之爲此以不忍殺弟傷先後之心故寧使諸侯圖之正所謂觀過知仁者又無可以貶絕之義諸家之說皆非聖意不可不辧也上有狄伐鄭之文其爲狄難可知叔帶之事不見者魯史書王室事從略避周史也獨書天王出居見魯亦當急之爾

晉侯夷吾卒

春秋自文以前書晉事猶略惠公卒不具日月不書葬及子圉事皆不見略之甚也此與鄭忽子儀等同非聖人不與其爲君而削之

二十有五年春王正月丙午衛侯燬滅邢夏四月癸酉衛侯燬卒

侵伐圍入遷取滅亡國史各據事實書之則其惡之大小罪之輕重自見矣衛侯滅邢滅同姓也不須更假生名以著其惡大罪重曲禮之云因三傳之文而爲之說未可信其必然也燬字疑衍者得之

宋蕩伯姬來逆婦

內女嫁爲宋大夫蕩氏妻又爲其子來逆婦也以姑逆婦非禮典可知所以然者內女來寧因逆婦以歸也史書之者見公自主昏以公爲已降矣至其事勢有可疑者諸家不說今並闕之

宋殺其大夫

專殺大夫春秋所重故有聞則書有罪無罪並應書名其不書者或當時不得其名或後來失之不可知也宋殺大夫傳無所見不必彊爲之說

秋楚人圍陳秋楚人圍陳納頓子於頓

頓諸姬之微者介陳楚之間而服於楚陳人病之頓子奔楚楚得臣爲之圍陳還納頓子於頓此見中國無伯而楚得執其討伐廢置之權背我者危從我者安諸夏淩夷之勢於是爲極也

葬衛文公冬十有二月癸亥公防衛子莒慶盟於洮成公立未逾年𨿽先君旣葬猶稱子慶者莒大夫名莒與魯有怨衛爲平之僖公從其意故有此盟也

二十有六年春王正月已未公防莒子衛寗速【公作遫】盟於向

冬莒使其大夫來而公屈意與之盟於是莒子身自尋盟以定其約而衛使其大夫蒞之蓋中國無伯三國行修睦之事而魯爲之長春秋錄之見一時之事如此無褒譏之可言也

齊人侵我西鄙公追齊師至弗及【公谷作嶲左本亦作嶲弗公谷作不】左氏以爲討洮向二盟也蓋莒屬於齊而卽魯爲盟僖爲之主齊孝以伯烈在齊忿魯所爲興師侵之情或然也曰西鄙者言逺也公自追之至弗及者不及與之戰也如曰彼已遁矣已去矣弗及矣其實齊侵西鄙有所抄略重爲民患公不得已帥師往禦而齊亦自退公但至言弗可得及而反也公追齊師則齊來侵可知必言齊侵異於追戎濟西之文者欲見齊再伐我淩暴極楚師之乞事非得已此國史之情也上言齊人者君臣同辭錄事之覚下言師者來侵則必是師矣不得言公但追彼齊人也

夏齊人伐我北鄙衛人伐齊

西鄙之侵未得志乎魯故復來伐孝公之立至是九年矣表海之勢稍復其舊以盟主自居志欲伏魯居然可知魯之弱非一日矣戎事無備假辭命以退敵師僅能自免春狄再書齊伐我所以起下乞師之文見諸夏之國暌離乖異兵革交加都無善狀有若是也衛與二盟與魯爲援故齊方伐魯而衛爲之伐齊矣衛伐齊均之爲無善狀者衛亦倚楚皆無道諸侯之事而已

公子遂如楚乞師

僖附於楚而齊再加兵故使卿如楚乞師如曰齊君不道非得大國之師不能一折其衝俾知懲懼也魯欲興報復之師又借力於南蠻之長其爲苟賤無恥亦已甚矣豈特周公其衰而已乎所謂荊舒是懲者果安在哉乞請也請於彼言乞師我之辭也請於我亦曰乞師彼之辭也從其所爲辭書之故內外同也

秋楚人滅夔以夔子歸【公作隗】

楚之滅國自齊桓之前有不悉書者矣與中國交接相爲盛衰欲見其迹故書也至是魯且倚楚爲重駸駸乎有不可禦之懼矣春秋書滅夔見彼同姓之國橫【非以不名見無罪】見殘滅楚勢之張有若是甚也夔子不名與子同不以有罪無罪論

冬楚人伐宋圍緡【谷作閔】

自宋襄敗傷而卒成公嗣立且入朝於楚矣晉文之興宋以舊恩故善於晉楚人以是爲討故伐之而圍其邑滅防伐宋並見楚勢之張而伐宋爲尢甚前執宋公伐宋猶以宋襄爭伯之故而此之伐宋直以其旣事楚而又貳於晉爲是討之其志不胥中國而盡歸之窺三川而遷九鼎固不止也此與齊桓之初入蔡伐鄭者勢又不同矣城濮一戰信乎其不可緩也然以春秋大義而言則楚人者所謂彼哉彼哉者也而桓文之功亦彼善於此而已矣如謂大書屢書特喁喁於伯主之興有若王民來蘇之望則不足以與春秋之敎矣撥亂反正聖人之大用其可以易而窺之哉

公以楚師伐齊取谷公至自伐齊

魯使如楚乞師楚爲之出師公以之伐齊取其邑報二鄙之侵伐也楚師非公所得以而公能以之蓋魯之事楚也謹故乞之而必得楚之庇魯也深故予之而不疑自魯而言則曰我能以彼之師也欲左欲右其事在我也自楚而言則曰齊之病魯甚矣魯事我謹我不可以不救之一旅之師朝出而夕奏功焉魯得齊之一邑其利幾何而楚之威靈耀乎中區固已洸洸赫赫矣是非僖君臣之爲而誰之爲乎然其失亦匪自今矣嗚呼天下無道諸侯放恣四裔交橫彊而無義者楚也弱而無義者魯也假史防之明文示一王之大法內中國而外諸裔先自治而後治人若魯僖者其不爲文武周公之罪人乎

二十有七年春杞子來朝

二十三年杞子卒己自稱子矣至是其嗣君來朝仍以子行事可知

夏六月庚寅齊侯昭卒秋八月乙未葬齊孝公乙巳公子遂帥師入杞

此與桓二年事絕相類來朝未幾而問罪之師旋入其國孟子所謂以大事小樂天之仁者果非春秋之君所能髣髴其一二邪蓋不必問杞之得罪若何而魯人之不義不仁自不可掩矣

冬楚人陳侯蔡侯鄭伯許男圍宋

宋成之初年如楚也屈於力也中國諸侯莫之與援不得而不屈也旣而晉文興於西遂棄楚從晉楚是以有緡之圍猶未也帥四國之師以伐宋不惟圍邑而且圍其國都楚必欲得宋以伯中夏而宋終不肯下楚以卽於靡也迨明年而晉文之勢勃焉於是楚始逡巡而去之此晉楚盛衰剝復之機春秋錄之以見世道陵夷之極倚彊伯【謂晉】以爲重其勢有如是爾楚人者君臣同辭𨿽以主兵故序諸侯上猶欲略之不使得同於盟主也四國已後於楚書於楚人之下亦因當時事實爾

十有二月甲戌公防諸侯盟於宋

圍宋之役魯亦奉楚之令不敢不至以其地差逺至稍後國史因微其文曰公防諸侯盟於宋使若魯本不與圍宋之事而自往防諸侯爲此盟者所以爲內諱也其實公防諸侯者以師防也盟者約與四國同事楚不貳也於宋者宋都之外也公防而盟之同圍宋欲令宋下楚如我也宋君方在圍中不與此盟宋圍不解可知也宋方告急於晉知晉救旦夕至不肯與楚成也據經文所書則若魯僖猶愈於四國【四國近楚容有廹脇之患故】不知四維不張魯僖之惡實浮於四國經文隱見之間君子可以攷而知焉

二十有八年春晉侯侵曹

晉文之立於今五年矣內治旣修一出而圖伯中原伐曹者其舉事之始也

晉侯伐衛

宋方告急於晉晉文用狐偃之謀伐楚之所必救以解宋圍而致楚之師與之一戰大勝楚師遂繼齊桓之業中國賴以復振此蓋天時人事相爲符合用兵機宜量彼度此在晉文亦有不得而不然者也然齊桓仗義執言不由詭道爲王事之近而處晉文之時用晉文之術陰權勝而成功必气習風聲爲之一變故孔子以譎而不正評之而惓惓於管仲之如仁抑揚予奪之間聖人之感深矣晉侯侵曹者先侵曹也晉侯伐衛者侵曹之師還而伐衛也曹衛皆楚之屬而適有舊憾是以兵先加之也

公子買戍衛不卒戍刺之

魯事楚謹如前所說亦旣明矣晉人伐衛衛楚之昏姻是亦魯之黨也使公子買將兵戍衛以拒晉師旣而見晉之盛彊諸侯爲之披靡楚人出師救衛亦復不能當晉於是公有懼焉將叛楚而攺事晉矣晉方仇衛而我爲之戍衛犯晉之怒則禍必移於我乃委罪於公子買而殺之若曰戍衛者買之爲也非我意也以是苟說於晉而紓其禍也然方是時魯猶附楚未敢明絕楚也楚來若相詰責買以何罪而見殺則我爲無辭於是加之以不卒戍之罪而殺之重失楚意不得已忍而行此也不卒戍者從告楚之辭書之明非爲畏晉故殺之所以深諱本情小殺國恥而其實則有蓋而彌章掩而愈著者蓋魯之謀國是者周章回惑不義不仁使人气盡至此而極春秋婉曲其文不勝咨嗟涕洟傷惻憤懣之至焉嗚呼誰爲爲之東周之治尙可望於周公之子孫哉內大夫言刺者避專殺之文然刺卽是殺矣不沒其實也

楚人救衛

晉伐衛欲令楚師必至而楚亦自不得不至書救衛從其實爾非善之亦非惡之晉楚之爭關天下之大勢楚則盛極而將衰晉乃方興而未定春秋內夏外裔自然錄晉之功惡楚之橫要之天下無道徵伐出於彊侯以天子之事治之晉之視楚不過彼善於此固非屑屑然論功行賞按罪定罰一以爲湛湛之雨露一以爲赫赫之霆雷而謂之見諸行事者也

三月丙午晉侯入曹執曹伯畀宋人

旣伐衛乃復圍曹入其國遂執曹伯畀宋人使聽其罪也曹舊役於宋今而附楚晉師臨之負固不服故執以畀宋欲以怒楚而決戰蓋用譎以成功不得不爾春秋直書其事不以文見褒譏

夏四月己巳晉侯齊師宋師秦師及楚人戰於城濮楚師敗績

此見晉文伯功一戰而就也晉侯自侵曹伐衛以來深謀祕計智深勇沈取決於一戰而成攘楚之功召陵城濮先後照耀於史防微管之嘆非爲專美正以晉伯代興克嗣靑齊之烈中原受賜匪云淺小也然召陵乃深入楚疆又以不戰而屈人城濮則致師內地更以陰謀而取勝以此赫赫之功較彼堂堂之略反爲不逮豈曰過之蓋亦當時之緩急時勢使然英雄舉事每變加厲聖心用是深加憫嘆而三千之徒所以不道其事者也楚人者得臣也從君臣同辭例外楚故略之陳蔡從楚亦不書也齊宋秦以國序不以將兵尊卑爲次亦略之也若書其將則不得以臣先君可知也

楚殺其大夫得臣

書此於城濮一戰之後見楚旣防師於晉又自殺其臣楚勢自是不競而晉主夏盟諸侯不復懼楚也文與諸殺大夫同而此不以專殺見義者僭王之國自殺其臣罪大者不問其細豈宜以專殺責之所謂辭同而意異也得臣之受誅以否更非所論矣

衛侯出奔楚

楚旣敗不能庇其所屬諸侯故懼而出奔亦見晉文之興小邦畏威流離失所若是甚也

五月癸丑公防晉侯齊侯宋公蔡侯鄭伯衛子莒子盟於踐土

於是諸侯咸服於晉而從踐土之盟也魯私事楚而戍衛之役旋復撤之且殺買以悅於晉至是遂得與防盟晉方喜於得諸侯尊王室伯事有成凡諸附楚者不更追其旣往歸斯受之蓋亦事勢之宜不得不然也衛侯出奔此衛子是叔武攝行君事來奉伯令以息禍亂而保國家者從未成君例書子從其所自稱若降爵然也

陳侯如防

陳亦棄楚從中國也如防者諸侯旣盟而陳侯至也見諸侯來服歸斯受之不以後防爲罪也陳侯旣至當更有盟略之不以得盟爲重也凡諸侯叛內卽外不足深貶其棄外卽內亦不足深褒惟彊是從惟利是視孟子所謂亦運而已者人情類然無足深怪何美惡之足云乎春秋錄之於防要見一時盛衰離合之大勢而已非有所謂華衮懸於前蕭斧臨於後也

公朝於王所

書公朝於王所見天子在是而晉文帥諸侯朝之以尊天子也獨書公者魯史自記其內事余從可知也天子在是者先儒以爲下勞晉侯蓋晉侯使人導王出臨踐土受朝諸侯王因以勞師爲名寵命晉文使受方伯之職春秋不書者周史及晉史之事在於魯史可得略之也王所猶言行在也

六月衛侯鄭自楚復歸於衛衛元咺出奔晉

此後書衛侯元咺更出更入詳錄衛國君臣之迹見衰亂不道有如是甚也諸侯失國則生名前出奔不名而此名者或前偶脫之不以有罪無罪見義也衛侯之復晉文聽之及歸而以讒殺叔武春秋不見其事似此之類後人不當以意爲說但據經所錄見時事之梗槪卽一衛國君臣皆惡禍亂相尋絕可憫嘆抑以見王者不作伯主爲政希防鎭撫敢望小康爲世道之不幸云爾○元咺奉叔武以守國不廢君命有功於衛之社稷不細以叔武之仁賢而成殺之成之不可君衛亦明矣自非元咺奔愬伯主叔武之寃何由得白故元咺之事自然不可爲訓要亦未可厚非𨿽聖人之情亦與人不相逺也春秋垂世立教之書原未嘗於一人一事屑屑然剖判其曲直論斷其可否但一以君臣大義裁之急者在此則緩者在彼矣且史筆謹嚴惟在據事直書元咺功罪不相掩自當聽之公論要無褒貶之文隱深之義可容後儒曲說者也

陳侯欵卒秋杞伯姬來

公子遂如齊

魯旣服從於晉踐土之防齊魯皆在列故仍與齊通好使上卿聘齊

冬公防晉侯齊侯宋公蔡侯鄭伯陳子莒子邾人秦人於溫【谷無齊侯】

左氏以爲晉文召王王至於溫乃復合諸侯而朝之諸侯有不服從者假王靈以討之所以爲伯者之事也

天王狩於河陽【谷作守】壬申公朝於王所【谷作於】

諸侯朝王於京師王巡狩則朝於方嶽之下此平世之事禮之常也王室淩替諸侯莫朝有伯者出尊天子以令諸侯權時勢之宜風天子出受朝於近畿之地欲令天子稍尊而其實天下之大柄盡出於伯主之手天子𨿽欲自行其意亦不可得此蓋不問而知其爲衰世之事矣書天王狩於河陽尊天子也天子自有常尊無假於人之尊之今而失其尊矣所以尊之之文不可不愼也愼所以尊之之文而其實有不可得而掩者傷天子之失其尊可知也然非一朝一夕之故其所由來者漸矣此春秋之所以作也溫在河陽河陽卽防諸侯之地也【謂外諸侯】必更言河陽者狩卽巡狩之狩所省巡地天子巡狩當以五方之一爲率若但言狩於溫則狹小已甚故以河陽言之亦猶書所謂東巡狩朔巡狩之意也天王出居於鄭明諸侯當以勤王爲急天王狩於河陽見諸侯當知天威咫尺合有惴惴禍適之懼焉公朝於王所舉內以見外鳯皇所集百鳥從之此之謂也

晉人執衛侯歸之於京師

衛侯爲元咺所訟衛侯辭屈故晉人執之而歸之於京師明誅伐之權在天子也

衛元咺自晉復歸於衛

元咺辭直晉人知其無罪使復歸於衛也凡此皆錄其事實而已非有所謂譏貶之文誅絕之義也

諸侯遂圍許

防溫之諸侯旣朝王遂圍許也許偪於楚不敢背之以取禍故踐土河陽之防許皆不至楚舊所得中國諸侯今獨有一許爾合十國之師圍其國都而不得取成者許之恃楚深也書圍許以了晉文攘楚之事見伯主威力莫彊晉文猶不能下一許是楚𨿽衰未衰南北交爭之勢在於目前苟得寧熄而已王道之盛無思不服非可庶幾也

曹伯襄復歸於曹遂防諸侯圍許

執曹伯畀宋人襄失國矣今而復歸於曹者晉文假天子命赦其罪而歸之也曹伯旣歸國遂從諸侯圍許見小國奉伯令謹也

二十有九年春介葛盧來公至自圍許

書介葛盧與郳黎來同卑賤之之辭不言朝者不能行朝禮以逺人來故書之○以圍許至從史防之文無用曲爲之說

夏六月防王人晉人宋人齊人陳人蔡人秦人盟於翟【公作狄】泉【公谷有公字】

據左氏內防者公也王人王子虎也晉人以下皆其國之卿也蔡人無名亦卿可知也【非蔡人獨微者或失其人耳】王子虎周之貴臣而下盟列國大夫春秋不欲別白書之以彰違禮害教之失故槪而書人所以爲諱而其實亦自見也若其所以爲此盟者踐土河陽一盟諸侯再致天子翊戴之事旣有成緒討許不共逾時未服至此春諸侯才各散歸而圖寧王室威服中外之事未竟厥功共相戮力以用綢繆固其勢有不得而止者此王人所以相從於壇坫而列國應晉文之命或君或卿不以爲嫌者也獨魯君自至或傳有誤亦未可知要之當日之情以綢繆計慮相約結爲急務而故典舊章視爲可輕陵替之迹不復避之此自是衰世之本情非有大惡春秋錄之足以見其大都而已何有雍容坐論微文刺譏而以爲春秋之教者也○非晉文故欲自尊大藐王官可知浸尋至此不覺已然學者當心知其意不可希附聲影雷同苟爲之說

春秋闕如編卷五﹤經部﹐春秋類﹐春秋闕如編﹥

欽定四庫全書

春秋闕如編卷六

金山焦袁熹撰

僖公【下】

三十年春王正月夏狄侵齊

書狄侵齊者齊晉同盟國也見晉文伯烈𨿽盛不能使中國無夷狄之患

秋衛殺其大夫元咺及公子瑕衛侯鄭歸於衛衛侯之出奔楚也元咺奉叔武居守踐土之防叔武以衛子列盟安定其國以待衛侯聞衛侯得歸喜而出迎叔武之賢加於人一等而咺亦有勞於社稷者衛侯復國猜忌叔武使之死於前驅之手原情定罪謂實衛侯殺之可也咺於是愬之晉晉人不直衛侯獄定歸之京師周禮云賊殺其親則正之衛侯實當之也咺復歸衛立公子瑕而相之蓋國不可以無君而瑕之立由晉人之命亦猶叔武之攝行君事爾非他簒立者比也及衛侯見赦再得歸國其勢不容兩立於是殺咺及瑕而後入焉蓋衛侯之不道至於如此當時天子晉侯實爲失刑固衰世苟且之政爲衛侯者亦幸而免於周官之法也元咺忠於所事不暇顧卹名義爲之奔走號愬以雪其寃此蓋激於憤慨之誠而有此倒行逆施之舉其事不可以訓而其心實爲無他仁人君子苟以湯武之心爲心者固將許其爲之而特不可以明告天下曰元咺之所爲是也則以君臣之大坊不可一決而潰而春秋以道名分所重者上下之分所輕者曲直之情要當借咺以狥於眾而無用特開一面之网者斯筆削之義也𨿽然論其義則然矣以書法求之則咺之爲咺未有以見其爲誅爲赦如士師斷獄之辭也蓋據事直書以深著世道之變是春秋而已矣而豈其屑屑然取其一人一事而論之而或誅之或赦之也書弒其君及其大夫此下殺上之事書殺其大夫及公子瑕【及者以殺咺爲主也】此上殺下之事皆王法之所不宥至公大義之所存孟子云夫舜惡得禁之夫有所受之也舜不得而禁之仲尼又能以意行其間乎衛侯出不名歸國則名之者史臣之例有略有詳從失國例名之非褒貶所在也

晉人秦人圍鄭

翟泉之盟鄭人不至鄭之有貳心可知齊晉之伯未有不以得鄭爲重者然旋服而旋叛者鄭也鄭居南北之間兩利而俱存其勢然也

介人侵蕭

前年一再來魯至此遂侵蕭蓋東夷小國服從於魯因以病鄰如所謂狐假虎威者介人近之矣若非一再來魯則介人侵蕭微末之甚何爲而登於魯之防書乎

冬天王使宰周公來聘

嗚呼天下有道則天子當陽受諸侯之朝聘無敢後期天子遣使存問諸侯以示恩寵所謂懷諸侯則天下畏之者此盛世之事也自西周之衰下堂而見諸侯陵夷至於東遷以來朝聘之禮廢缺不修王迹熄而二雅亡諸侯大者視王室如列國天子不能自彊以成其尊而諸侯亦莫知所以尊之特以名號所在不攺其舊相與承奉曰天子云爾自桓文之興乃始率諸侯以尊周室而其實則伯主爲政禮樂徵伐之柄一去不可復還此非獨五伯之罪亦周室陵夷之勢使然自非文武成宣之爲君旦奭方召之爲臣固不能有以振起而挽回之也春秋之作假魯史以寓王法正以著其衰亂之迹積漸以然滔滔皆是不可專責一人專罪一事便謂撥亂反正道在乎是也所謂正其本萬事理期月已可三年有成吾爲東周而豈徒然者此則聖人志焉未逮之事而非管窺蠡測之所能及矣說者乃於一人一事之間切切然以禮義繩之曰某當戮某當誅無細無大無一得免者夫不正其本而治其末𨿽果得誅之戮之彌無濟也而況於以筆舌代鈇鉞乎是則徒爲刻急而轉見濶疎失聖人筆削之大指者也入春秋以來王臣下聘魯者多矣如宰咺宰渠伯糾非太宰三公也至是使宰周公者襄王以狄難防塵在外晉文納之始復那居之舊又再合諸侯使王受其朝覲以成共主之尊故於是王室下交之禮日以益隆凡以防遣有變於前三公之尊銜命而出蓋以晉文之故施及於魯若齊若宋從可知也夫襄王君臣所以然者非其固欲自降以損其威靈亦以淩替之勢積漸以然綢繆搘厲奔走往來其智其力僅能爲此而已也自當日言之諸侯視天子不啻若兄弟焉於宰周公何有諸侯旣與天子敵卽宰周公與諸侯之臣伍矣春秋以道名分書曰天王使宰周公來聘則宰周公者其尊不可以有加而儼然下聘於我國其得不謂之非常之事乎宰周公之尊不可以有加而天王可知矣此則春秋垂世立教之防而孟子所謂其義則竊取之者固非特如舊史所書之意而已也乃若議宰周公之罪而欲加誅戮乃遣使之天王亦復不免者則非愚之所願聞矣

公子遂如京師遂如晉

報宰周公之聘以上卿當天子之宰也自僖以前內臣聘京師不見經蓋以常事不足書也此書者因遂如晉不欲沒其實見魯事伯主同於天朝爾魯僖命公子遂聘周因使聘晉一卿任兩事非公子遂自以其意如晉而謂之遂也與祭公來遂逆王后於紀同

三十有一年春取濟西田公子遂如晉

晉侯執曹伯返諸侯之侵地魯於是乎取其濟西之田不言取之曹者本魯之故物也取之曹實受之晉故公子遂復如晉拜曹田也

夏四月四卜郊不從乃免牲猶三望

郊禘非諸侯所得行也魯以周公之裔受命於周得行郊祀自隱公以來其舉行此禮而無變於常者皆不書也此之四卜郊不從因不郊免牲而但舉望祭以其有異常年之事故書之爾其爲是禮與否春秋未嘗議之蓋不議之議所以爲謹嚴之體也卜者卜郊日也不從謂龜兆也不從則不敢郊而免其郊之牲不用也郊則必望今旣不郊矣不言猶三望則似一切廢之故須言猶三望爾非獨以三望爲譏而設此文也天地神祗之事人君所當嚴敬春秋重之故其辭繁而不殺異於他文學者當以意求四卜者專卜郊爾非連望祭卜之故不郊猶三望也

秋七月冬杞伯姬來求婦

前來朝其子此復來求婦皆伯姬主之者內女恩狎假此自托於魯自是小國之情迹近司晨義傷逾梱事違舊典在於爾時不足深誚春秋因其來錄之附見一時情事云爾書求則公許之可知逆歸之文可不具也【明春秋所削舊史之文多矣】

狄圍衛十有二月衛遷於帝丘【谷作於】

書者見戎狄亟病諸夏大則幾至夷滅【懿公是也】小亦不免播遷衛成苟辟狄難圖存社稷不在所譏亦無可美錄其自遷之事彼熾此衰居然可見而已

三十有二年春王正月夏四月己丑鄭伯防卒【公作接】衛人侵狄秋衛人及狄盟

侵狄報圍也盟及狄平也及狄盟者盟於狄之地也狄不言人者略之甚也彼此不言所盟之人皆略之之辭衛狄交爭之事得是盟而稍定

冬十有二月己卯晉侯重耳卒

三十有三年春王二月秦人入滑

秦將襲鄭不克而入滑以還也書者爲晉敗其師起本

齊侯使國歸父來聘

齊來聘魯以修好也魯於是如齊朝之

夏四月辛巳晉人及姜戎敗秦師【公羊無師字】於殽癸巳葬晉文公

秦師之出非爲伐晉也晉人要而擊之覆其軍禽其帥功亦偉矣志亦僭矣晉文用譎以敗楚師襄公新立權以濟事殆有甚焉所謂其父報仇其子行刼者也秦晉兵爭之禍自此而結君子謹之若論曲直則皆詐力相圖之事無曲直之可言聖人之所不暇以論者不可以書法而求聖人予奪之意也書葬晉文於殽師之下則襄公之釋殯行師其實亦自見矣

狄侵齊公伐邾取訾婁【公作取叢谷作婁】

狄因晉防而侵齊魯亦因是伐邾而取其邑事實旣具情志顯然亂世之迹前後一軌通二百四十年所書而觀之則可見矣

秋公子遂帥師伐邾【公作率】

旣取其邑矣而又伐之何哉書曰毋虐防獨而畏髙明大雅曰柔亦不茹剛亦不吐魯之爲魯也反是宜其僕僕爲伯國之役而恐不得當君庸臣劣國勢日以式微而不可挽也

晉人敗狄於箕

書殽箕二役見晉兵力彊智謀足終不失伯也

冬十月公如齊十有二月公至自齊

至固有書有不書若此之至自齊不可以不書者下有公薨之事見其反國而後薨也

乙巳公薨於小寢

卽安其所不以正終於內爲小惡從實書之無所庸諱避之文

隕霜不殺艸李梅實【公作霣】

秋冬殺物天道之常當殺而不殺聖人以爲皆人事之失也故時物有異於常則書之以示戒隕霜不能殺艸則是非無霜也【與書無冰異】霜薄無威也李梅皆實不但有華而已

晉人陳人鄭人伐許

自文公之伯率諸侯圍許許猶從楚不能服而罷襄公嗣文之業旣敗秦狄兵威盛彊遂率陳鄭以伐許討其負固之罪也

文公

名興僖公子在位凡十有八年

元年春王正月公卽位

逾年攺元卽位必於歲首行之𨿽先君未葬以逾年故得稱公也繼正而書公卽位於是始國史從當時行事書之爾不以書不書見義也

二月癸亥日有食之【公有朔字】

天王使叔服來防葬夏四月丁巳葬我君僖公使大夫防葬見天子之有恩禮也在周史書之則曰葬魯僖公使叔服在二月者魯人告葬期本當在四月前旣而徯之故王使先於葬爾

天王使毛伯來錫公命

使叔服防葬恩加於先君也使毛伯錫命禮隆於嗣君也春秋錄之見王室之衰猶欲撫柔諸侯曲加恩禮在於臣子若爲報答諸侯不往受命而來錫命失在於下若復緣此反譏天王並罪銜防之人恐非春秋之意也夫陵夷之世變禮之端所由來者漸欲於一節一事之間正而捄之庸有濟乎○錫命者命之繼世爲侯也若曰使汝興嗣父之烈翼戴王室長爲東藩如僖公之美也○非大正而小正

晉侯伐衛

文公之時衛獨不朝於晉至是襄公討之以伐衛告諸侯國史書之具見晉襄繼伯之迹焉爾

叔孫得臣如京師

緣上有錫命之文故書內臣如京師明爲拜錫命行異於常事不書之例

衛人伐晉

晉主中夏魯實宗事之衛乃加兵於晉魯史書其事自然爲內晉之辭略彼衛將而稱人矣非予晉而貶衛也晉𨿽在所可予不以書爵爲予衛𨿽在所可貶不以稱人爲貶所不予者亦書爵所不貶者亦稱人故也以是而求春秋之指庶無膠柱之失乎

秋公孫敖防晉侯於戚

戚衛地晉侯伐衛而取其地至是疆戚田公孫敖往防之以自結於伯主也內大夫往防伯主自此始世卿專擅日以甚矣

冬十月丁未楚世子商臣弒其君頵【公谷作髠】

楚𨿽蠻夷君臣父子之倫一也以世子而弒君父天下之大變至是極矣聞彼國有是事懼而書之非得已也頵𨿽有僭王猾夏之惡未若後世安祿山之等故書弒其君異於禽獸相噬囓然

公孫敖如齊

旣防晉侯復聘於齊魯之勤事大國如此

二年春王二月甲子晉侯及秦師戰於彭衙秦師敗績秦繆爲殽之敗興師伐晉晉襄禦之秦師又敗焉書晉及者以主及客之文也孟子曰春秋無義戰彼善於此則有之矣曰有之則彼此皆不善者固多也此類是矣

丁丑作僖公主

造木主以依神常事不書以緩故書

三月乙巳及晉處父盟【或是處父來討而公與之盟】

內君卑辱之事國史書之每有所諱避以成其尊要之不沒其實如言及晉處父盟及者公也沒者使若內之微者然不出主名則及之爲公其實猶不沒也盟在晉都卽公之如晉可知公如齊未始諱如晉何獨諱之正以晉人來討不得已而往朝卑屈已甚是以史防之文闕而不具凡此非魯史之全文或由聖人之筆削今並不可考矣

夏六月公孫敖防宋公陳侯鄭伯晉士縠盟於垂隴晉襄不自出防而使大夫主諸侯之盟所謂禮樂徵伐自大夫出者不於其國勢就衰之時而於其方張之日晉之所以卒於分析而化家爲國者其端已兆於文襄之世矣士縠主是盟而序在末者大夫不可以先諸侯也○左氏以爲討衛者或得之

自十有二月不雨至於秋七月

僖之二年三年累書不雨得雨書雨此更變例約文從不雨之月數之至得雨之前月止以見亢旱之久後凡遇不雨久者從此例書之其爲久不雨一而已若其君之憂民與否正使如傳家之言要未可以此例求之

八月丁卯大事於大廟躋僖公

大事者吉禘也祭莫大於禘故或言禘或言大事其實一也未大祥而吉祭以新主入宮皆當時失禮之事至升僖於閔之上亂其世次則又甚矣僖𨿽長實繼閔爲君惡得而躋之魯人以僖公賢聖爲之作頌多誇美之詞至是遂定爲此制文公私於所暱不知所謂祭之以禮無違爲孝者也若明世廟之尊崇興獻豈非千古一揆者歟而張桂等之挾邪說以阿世主視彼夏父弗忌之徒其罪又何啻加等而已歟

冬晉人宋人陳人鄭人伐秦

晉率三國伐秦以報彭衙之役是晉人自爲其私非有憂中國匡天下之大慮也魯史書之自可從略不問其將爲何人之而已爾【明非尊秦】

公子遂如齊納幣

魯之娶元妃所以必齊之姜者欲爲系援之計以苟安其宗社也是以僖公之防未除而汲汲圖婚年時有待而六禮先行焉凡襄仲之所以爲文公謀者如是而已若夫懷婚姻而忘慘怛則非文公之本情也惟然故魯君臣之不肖愈章著不可揜爾

三年春王正月叔孫得臣防晉人宋人陳人衛人鄭人伐沈沈潰

沈亦諸姬也而附於楚故晉率諸國之師伐之此與齊桓侵蔡之師相似而逺不逮者諸侯不自行志得一沈沈潰不聞進師南問商臣之罪彼之少憚於晉亦可知也襄之伯事不隳亦已末矣春秋錄其事不得而不略也

夏五月王子虎卒

以同盟之禮來赴魯使人弔之故書王臣交政於諸侯亦世變之可考知者其他王臣𨿽赴不備書此蓋以所系重大而錄之所謂執重以守是也

秦人伐晉

此秦穆濟河焚舟之師封殽屍而還遂伯西戎者也書秦人者當時中國之勢以晉爲主而足以難晉者秦也秦亟病晉則害在中國故晉襄𨿽忍秦穆𨿽賢而春秋之文常內晉而外秦不屑屑論兵之曲直曲直之事小也秦伐晉𨿽其君自行亦書人而已從晉人之情而言之如曰彼秦人者又以兵加我矣秦人卽秦伯也此史法之宜聖人不以私與其間也亦見彊大兵爭生民之禍尢酷聖王不作其私方熾而未已爲可憫傷之甚也

秋楚人圍江

晉之伯也西敵秦南抗楚晉方盡力以圖秦而攘楚之事有不暇以爲此中國之患也書楚人圍江著楚商之滛威虐熖慿陵諸夏防盟之國覆亡是懼晉不能一大創之而安攘之烈自此將益衰也

雨螽於宋

蝗飛蔽空忽自上隊下以死如雨之多也宋以不爲災來告故書之螽從四方來則被其害者固有矣書雨云雲見是時多咎徵天道人事相爲感召書一異而大槪從可知爾

冬公如晉十有二月己巳公及晉侯盟

魯恃盟主以安故再朝於晉晉以其有禮於大國故與之盟以結好書公及者從內辭

晉陽處父帥師伐楚以救江【公谷無以字】

楚之宜伐久矣商臣之惡又不止於僭王猾夏而已如齊桓召陵之役合八國之師以侵蔡而遂伐楚是志在乎伐楚者也晉襄於是時不能行齊桓之事但以江服從於晉而楚人圍之江來告急不得不救爲是命將伐楚以解其圍是其志在乎救江而已伐楚以救江不成乎其爲伐楚也若不系以救江之文於伐楚下則不見晉人用師之情而以處父一旅之師爲討逆問罪之舉中國諸侯何以皆莫之從乎此春秋別嫌明微其文有不得而不備者焉若但書救江而不言伐楚則似師及江國不渉楚地又非事實故書備文也

四年春公至自晉夏逆婦姜於齊

諸家之說各異未知所適從缺疑可也○婚禮不備故書辭從略

狄侵齊秋楚人滅江

齊桓之伯江黃慕義來從中國防盟黃旋爲楚所滅桓公不能救君子病之江自從齊桓後蓋更事楚與爲婚姻【有江芊】及晉之盛江仍服從中國與秦穆爲同盟楚人圍江日亦久矣而晉竟不能庇之使之滅亡爲黃之續用是知晉襄之宗諸侯有愧於文公實多而商臣之吞滅諸侯所謂凶人爲不善惟日不足者有王者作不待教而誅之惜乎其不可望也

晉侯伐秦

楚能爲中國諸侯患於晉無患也秦爲晉門庭之冦於中國諸侯未爲患也晉襄以其全力攻秦而視楚人之孔熾若無有也是其志不存乎天下而惟欲富彊其國視桓文之所經營厝注規模大小相去固已逺矣

衛侯使寗兪來聘【公正本作速】

見中國諸侯相親好也

冬十有一月壬寅夫人風氏薨

成風非嫡也生以爲夫人其卒也安得不以夫人禮卒之自是之後子以母貴妾母皆成爲夫人私恩勝而禮制亡其漸不可止矣

五年春王正月王使榮叔歸含且

以風氏之防赴於王朝也防上薨文故不須言歸夫人含兩事故加且以隔之【皆無譏文】

三月辛亥葬我小君成風

前有葬我小君哀姜之文今書成風卒葬與嫡無別非禮明矣春秋所書一從當時事實非夫人也而魯人以爲夫人則春秋亦從而夫人之成風等是也夫人也而魯人不以爲夫人則春秋固不得而夫人之矣孟子是也春秋之義正於此見豈曰予之云乎奪之云乎

王使召伯來防葬【谷作毛伯】

旣書歸含又書來防葬見天子恩寵稠疊不失禮於諸侯有若是也不稱天王蓋史氏之異文爾【所謂禮者是恩禮之禮】

夏公孫敖如晉秦人入鄀秋楚人滅六

書入鄀書滅六著秦楚爭彊淩弱吞小之事秦人楚人均外之不詳錄其主將

冬十月甲申許男業卒

六年春葬許僖公

夏季孫行父如陳

行父季友之孫故以季孫爲氏與仲孫叔孫並列爲世卿行父父仲無佚不見經故季氏無公孫焉

秋季孫行父如晉

如晉之使絡繹於道當時大勢如此

八月乙亥晉侯驩【公作讙】卒冬十月公子遂如晉葬晉襄公

公子遂往防葬當時謀國者以謹事盟主爲首務故也

晉殺其大夫陽處父晉狐射姑出奔狄【谷作夜】

殺大夫君自殺之者稱國以殺非其君殺之而君實致之殺者亦稱國以殺臧武仲以防求爲後於魯不得以所要者季孫而謂之非要君晉殺陽處父不得以殺之者狐射姑而謂之非君殺其義一也書狐射姑出奔於殺處父之下則處父之殺事起射姑其迹自見也

閏月不告朔猶朝於廟

書告朔禮廢之始告朔常事不書告朔不以閏月廢由來舊矣至文公而以閏月廢告朔嗣後𨿽不當閏而亦寢廢不舉子貢欲去餼羊孔子惜之則文公爲之也猶朝於廟者猶言猶三望也以其廢一舉一故謹錄之著當時變禮之實爾非以朝廟爲並可已也以朝廟爲可已者與孔子所謂爾愛其羊者何以異乎

七年春公伐邾三月甲戌取須句【公作朐】遂城郚間伯主之有難而加兵小國侵奪其地魯人行之以爲故事矣抑非獨魯也當時諸侯無不然者如邾亦然邾小於魯則又有小於邾者矣是以無道之世不獨罪一國不專責一人此春秋之意也湏句並於邾僖公取之不知何年復入於邾至是又取之彼此皆非義也旣取須句遂用伐邾之師城郚邑以備邾人遂者因彼事而遂爲之也

夏四月宋公王臣卒宋人殺其大夫

君卒不書葬而隨有殺大夫之事其國內亂可知書宋人者眾人作亂而殺之也大夫不名者亂甚不可得詳也大夫有罪與否不以名不名見義國君新卒嗣子之位未定而貴臣見殺自非衰亂之極不至此也其間是非曲直之情豈足論乎

戊子晉人及秦人戰於令狐晉先蔑奔秦【公作先昧以師】據左氏趙盾使先蔑逆公子雍於秦秦康公以兵衛而納之及雍將至盾悔將軍以拒秦師戰於令狐蓋晉襄之卒葬太子防主防事特其名爾盾執政柄將舎太子而更立君於是秦送公子雍盾將迎立之旣而以穆嬴故卒然變計潛師直進拒秦師於竟雍不得入卒奉太子而君之是則晉君之廢置懸於盾手也春秋但書其戰不詳其情事爲何此固謹嚴之體亦以春秋之意所重不在晉秦之曲直但錄其梗槪用見二國交兵再世之後終不解散彼此無義爲絕可憫痛而已先蔑自令狐奔秦故不言出也

狄侵我西鄙

晉方有事而狄患及魯書之以見時事也

秋八月公防諸侯晉大夫盟於扈

晉君初立而爲此防是諸侯將受事於伯主者也靈公防未能親諸侯之事而趙盾以重臣攝行君事主諸侯之盟蓋亦權時之宜處世之變有不得不如此而行者春秋因而錄之用見大夫專政奔走諸侯其來有自其變將無所底爲衰世之迹云爾貶諸侯討大夫天子之事聖人何庸心哉諸侯者齊宋衛陳鄭許曹之君也晉大夫盾也不序不名者左氏以爲公後防是也蓋諸侯先有防期公至獨後旣至而及其盟故書辭從略如言彼某某防禮已成矣不知其詳之辭也不序諸侯則不名大夫矣書晉大夫若晉無君然靈公方在𦇤褓一國之柄皆盾主之疑於伯主者盾也謂國無君不亦可乎

冬徐伐莒公孫敖如莒涖盟

徐之從中國舊矣今乃與莒爲難時移勢變不足怪也莒人欲結援於魯來請盟故使公孫敖往涖之也

八年春王正月夏四月秋八月戊申天王崩襄王立三十三年崩頃王立

冬十月壬午公子遂防晉趙盾盟於衡雍

扈之役公𨿽後至而得及其盟則亦可以已矣晉復來討何爲乎晉者趙盾也盾專晉而公子遂專魯遂不盟盾𨿽有扈之盟猶無盟也公子遂防晉趙盾盟於衡雍而後魯之附晉也堅而後晉之親魯也固是所謂禮樂徵伐自大夫出者其勢已成不可攺也已衡雍鄭地也

乙酉公子遂防雒戎盟於【公作伊雒戎】

自壬午至此才四日爾遂旣與盾盟衡雍遂行至盟伊雒之戎是專命而行也春秋不以遂事之辭書者如言晉侯伐曹晉侯伐衛以見各爲一事爾雒戎不言其君者賤之也史之恆文也亦鄭地傳曰正其本萬事理此等之事但以當時事勢而言則未知其果皆可已否也其或以排難解紛而小有所濟亦未可知若夫正本之功則有非當日之君臣所得爲所能爲者矣故春秋所書事無大小皆以著其大本不正而末不可治紛紜擾攘變故無窮之迹以此求之則聖人之情可得而見矣不必謂每人每事一一深致其貶絕之意又或以其小善微勞而聖人汲汲錄之如諸家之說也【明左氏珍之之說亦非】

公孫敖如京師不至而復丙戌奔莒【公羊無而字】

公使敖弔襄王之防自其出則書如京師矣敖廢命而返復者事未畢而遽返非復命於公也以其幣奔莒是敖志在奔莒假此使而行也敖之無人臣禮於是極矣公不自往而使大夫弔防所使又非其人旣復而不能明正其罪凡此皆所謂大本旣失則其末不可勝治者其所由來非一世矣謂爲春秋所不譏固不可然譏之旣不可勝譏則於文公於敖聖人又何以屑屑爲哉直書之而義自見爾

螽宋人殺其大夫司馬宋司城來奔

此見宋國之再有亂也大司馬國之爪牙而至於見殺司城司空也因亂出奔此其國之刑政紀綱蓋可知也司馬不言大者辟王朝也不名者或舊史如此不以有罪無罪見義春秋書宋大夫獨多不名此正當闕所不知爾傳家之說未見必然

九年春毛伯來求金

求金共葬事不言王使未葬也然其實則銜新王之命而來書者見諸侯之多闕禮致王朝自來求也求責也諸侯不致而天子求之甚矣求賻求車求金是也諸侯終不致而天子亦無望於諸侯愈甚矣文公以後不見書來求之事是也噫天下無道何由而一反諸正乎此春秋之所以作也

夫人姜氏如齊

齊夫人父母國也但書如齊不言其情爲何此史氏之常今亦無用說之

二月叔孫得臣如京師辛丑葬襄王

公子遂如晉葬晉襄公叔孫得臣如京師葬襄王且上有求金之文責之而後往魯之事周不如晉不但夷天子於伯主而已此當時之大勢陵遲使然春秋所錄者事實也若以義言則京師之重襄王之尊所謂眾星拱極江漢朝宗者不可以有攺也錄其事而義在其中故曰竊取之矣

晉人殺其大夫先都

靈公防趙盾枋晉政大夫先都等作亂殺之經書晉人著晉國有此專殺之事爾

三月夫人姜氏至自齊

夫人歸寧其出其至舊史所有而春秋不錄者必多矣錄此者蓋以出姜不終於魯然固我國之嫡夫人小君也錄其至自齊所以起後事與

晉人殺其大夫士縠及箕鄭父

殺先都又殺士縠及箕鄭父及者以首及從也所殺非一人此足以見晉國之事矣如曰彼其多難如此殆於國非其國政非其政也而天下何望焉噫嘻未知其所終也已

楚人伐鄭

於是楚人間晉之不在諸侯而舉兵以向鄭也文襄之伯維其喙矣至是靈公防稚大臣秉政國多內難諸侯凶懼楚於是始復與晉爭伯伐鄭而鄭及楚平則晉之諸侯幾何其不擕持而去之矣孟子曰夫人必自侮而後人侮之國必自伐而後人伐之其晉之謂與

公子遂防晉人宋人衛人許人救鄭

鄭之屬於晉久矣一旦見伐晉爲盟主𨿽欲不合諸國之師以救之能乎此爲當時之恆局美惡亦無足道旣有此舉春秋從而錄之晉人者趙盾也宋衛許人皆其大夫也內大夫名見餘皆沒之者以爲不足詳錄也亦春秋之恆辭也

夏狄侵齊

此見戎狄之患不絕也

秋八月曹伯襄卒九月癸酉地震

地以安靜爲常至於震動其變大矣甚者害及民物甚與否不可知大約遇是變則書法從同𨿽不甚亦當書震耳

冬楚子使椒來聘【谷作萩】

晉伯始衰楚氛復張伐鄭聘魯近攻逺交楚之爲謀臧矣主盟中夏之端見矣中國之勢日微而王道之缺愈以甚矣書楚子書椒以其來接於我有邦交之禮故爲優渥之言此史文之常非實進楚而褒其大夫也前但書人者荒逺乍來不得便同中國諸侯孟子曰彼一時此一時也其他情事類此者眾矣又何惑於此文乎

秦人來歸僖公成風之襚

自文襄之伯諸侯宗晉秦楚之使不交於中國秦一與盟其後與晉爲仇敵兵革相尋至是楚子使椒來聘而秦人亦歸襚於魯春秋錄之其意何居曰此見晉靈任趙盾將無以宗諸侯而南蠻西戎之長皆將伺其間而籠諸侯以去也成風之薨於玆五年矣前此不歸襚而今歸襚者是假歸襚以示恩好也魯之成風本非夫人而君以爲夫人故秦亦以夫人之襚襚之𨿽不及事猶將行之不以爲嫌者以其非夫人而夫人之所以崇重人親用相親敬之道也其在他國或聘或弔亦可知也本國有防外歸襚不足書以其有異於常則書之如隱元年宰咺歸及此秦人歸襚之屬是也僖公成風與惠公仲子書法正同說者謂系仲子於惠公如言惠公之仲子也系成風於僖公言僖公之成風也則若未有以見其必然者非特以一妾一母體例不同爲可疑也古之去今逺矣凡其行事不可盡推而知或者兩歸其禭未可知爾凡此秦楚之來魯亦宜有報聘之使春秋不書以爲是無庸書也

葬曹共公

十年春王三月辛卯臧孫辰卒

春王之文祗是歲首之辭義不系乎此年之事也然則有時而不稱王者其亦不系乎此年之事可知也

夏秦伐晉

秦國也晉亦國也或言人或不言人書辭有詳略獨稱其國知伐人者之爲秦其文不嫌於不備卽與稱人何殊謂秦有狄道可也以去人而謂狄之者則未見其然也

楚殺其大夫宜申

與諸國殺大夫者文同義亦同特其事見於楚則所謂專殺之罪無用言之書者見楚君臣有此相圖之迹或君爲臣所弒或臣爲君所殺如是而已

自正月不雨至於秋七月及蘇子盟於女栗

蘇子王卿士頃王新立故有是盟欲使諸侯皆奬王室無貳心也凡衰世之事闗系王室者尢多隱避之文焉刺譏非所忍言也誰生厲階至今爲梗聖人忠厚惻恆之誠隨處可見也內不出主名不可謂盡是魯之微者然亦未有以見其必爲公也書辭本不欲詳今正當闕之爾

冬狄侵宋楚子蔡侯次於厥貉【厥公作屈】

楚乘晉伯之衰睥睨中原旣得陳鄭次於厥貉將以伐宋宋亦服焉陳鄭之君皆從楚子獨書蔡侯於楚子之下者蔡爲楚細匪自今也陳鄭諸國之從楚由晉自替不能修文公之業以致其然非諸侯罪也十年新城之盟宋陳鄭皆在焉是其一時苟從非便爲楚得也楚有方張之勢春秋書之不容全沒其實然而內晉外楚扶陽抑陰之義未始不存其間惟伯迹大著乃同諸中國之伯矣辰陵之盟是也

十有一年春楚子伐麇【公作圈】

伐麇非爲一麇也書楚子見楚子之爭伯也此春秋比事屬詞之意

夏叔仲彭生防晉郤缺於承匡【公谷並無仲字匡一作筐陸氏云仲衍字】次厥貉伐麇以威諸侯諸侯皆將去晉而從之弗可止也於是乎有承匡之防左氏云謀諸侯之從於楚者是也郤缺在承匡他國大夫固亦有防之者矣或先或後魯史所不書知魯以彭生往防而已內外皆大夫固也然專晉者盾也專魯者遂也叔仲郤缺又大夫之貳相爲防也不容無辧

秋曹伯來朝

諸侯嗣位防終不朝天子而在大國在春秋之世以爲常事也

公子遂如宋

狄侵齊冬十月甲午叔孫得臣敗狄於咸

此見山東諸侯又自有狄患而楚之鴟張於南者愈無以制之蓋羣陰方長陽徳日消於斯爲甚者也齊魯接壤侵齊遂及魯不書侵內者以敗狄爲榮舉敗狄卽來侵可知耳據左氏則此爲長狄也經但言狄其略之與

十有二年春王正月郕伯來奔【公作盛】

此見周之子孫失所之甚也左氏具載其事今當闕疑

杞伯來朝

書爵不同或自降或稍進抑史書有誤未可知也【不闗褒貶】

二月庚子子叔姬卒

或單稱叔姬或稱子叔姬蓋時俗所呼有異史氏仍之【孔氏曰周人字法稱叔故或加子以自異】

夏楚人圍巢

巢吳楚間小國役於楚而畔楚楚人圍之亦見楚人營伯之事故錄之也

秋滕子來朝秦伯使術來聘【術公作遂】

據左氏秦伯使西乞術來聘且言將伐晉是則秦與晉爲仇間晉之不能鎭撫諸侯而以禮招致之使貳心於晉也先是有歸禭之使至此又遣聘以修好焉則遂明言其情曰將伐晉也春秋錄之於防見天下之勢愈變而道益衰不沾沾爲一國一人記其善惡也曰秦伯者以其禮於我故爲是相親敬之辭人情之常非褒進之義也秦伯楚子崇彼所以崇我也

冬十有二月戊午晉人秦人戰於河曲

秦晉交兵亦已數矣春秋書戰伐之事以爲一之已甚況至於再三至於四五而不已乎書河曲之戰略其文不復言及如曰彼二國之人者又戰於河曲矣痛心疾首之辭也聖人之心萬世如見

季孫行父帥師城諸及鄆【公作運後同】

城諸及鄆爲莒備也帥師者動大眾也言及明二邑也

十有三年春王正月夏五月壬午陳侯朔卒邾子蘧蒢卒【蘧谷作蘧蒢公谷作篨】

自正月不雨至於秋七月

自某月不雨至某月文公之編凡三見蓋雨暘不若由人君失徳所致其災不止一國則其失不止一君𨿽曰天行適然而人事之不修入春秋來未有甚於此時亦可知矣

大室屋壞【大公作世】

經文或作大或作世未知孰是若是大室則當爲周公之廟大者無上之稱魯有周公廟稱太廟曰大室者大廟之室也大廟不容全壞壞者太室之屋也魯公伯禽之廟尊居其次不當稱太也世者不祧之稱若經文是世室者則爲魯公之廟不疑爾中庸言武王周公春秋必修其祖廟繼志述事事亡如存所以爲孝之至而治國如視諸掌者也文公在位十餘年一旦大室屋壞簡慢之罪不言可知屋有壞道然固有無故自壞者春秋書之兼有二義不但見其歲久圯廢致令自壞而已與書新宮災意亦相近也書壞不書新者不假言之

冬公如晉衛侯防公於沓【公羊無公字】

秦楚皆聘於魯魯猶堅事晉是仲遂之謀國未爲非也然其所以異於鄭衛諸國者亦其勢然爾不當便以此爲賢彼爲不肖也且天下無王而所宗者專晉之貴大夫耳其爲賢亦僅矣故以褒貶說春秋者淺之乎知義者也公朝於晉未至於晉而衛侯防公欲因魯以終事晉也晉因是得收復諸侯亦見當時之勢於此小變也非文公一人之功可知也

狄侵衛十有二月己丑公及晉侯盟

公朝晉靈因與之盟魯無貳心於晉得相約結使晉不失伯也

公還自晉鄭伯防公於棐【公谷還上無公字棐公作斐】

公自晉還至鄭鄭伯出防亦欲因公以復事晉此見從楚之諸侯猶有棄楚卽晉之志所謂可與爲善者也有王者作中心悅而從之又當何如也惜也伯國之大夫爲政也

十有四年春王正月公至自晉

還者自離彼處卽爲還矣至者至國以如晉出故應以自晉書

邾人伐我南鄙叔彭生帥師伐邾

書邾人來伐而叔彭生帥師伐之則與無故加兵者有間矣然以周公之後而見伐於區區之邾魯之爲魯亦可知也

夏五月乙亥齊侯潘卒

六月公防宋公陳侯衛侯鄭伯許男曹伯晉趙盾癸酉同盟於新城

春秋紀世變自周之東王綱不舉齊桓晉文假方伯連帥之枋以令諸侯內扶共主外攘諸夷禮樂徵伐由其掌握此世道之一大變也至其後伯業漸衰政在大夫若晉靈之少不在諸侯趙盾以正卿屍其事宋魯以下聽命服從同心外楚使文襄之緒不墜而中國猶成爲中國也此則變之又變事勢使然非一國一人之爲之也春秋錄伯者防盟之事內君書公防而以伯主爲首余以次列焉至如新城之役趙盾實執晉政是則名爲大夫而諸侯奉之儼然伯主也然而五等之爵𨿽以時而上下至於列國君臣之名分則猶在也大國之卿可以當小國之君而君猶是君也卿猶是卿也當時行事之際原未嘗不先諸侯而後晉卿史氏因其實而書之無足異者謂聖人排趙盾於諸侯之下不予其主盟甚不然也但就此而觀則趙盾之專且伉己自見耳必欲書公防晉趙盾宋公云云然後見其專且伉者則恐諸國之史皆不至是不待孔子作春秋而後一正之也書法與垂隴同而趙盾之專政尢甚是以略彼而詳此云厥貉之次宋陳鄭皆服於楚文公如晉衛鄭介公以求成至是爲此防又舉同盟之禮是晉收復諸侯盾能成其事也

秋七月有星孛入於北斗

錄星變謹天戒也月而不日者自七月始見此異不知以何時復常要非但一夕爲然故不可以日爾

公至自防晉人納防菑於邾弗克納【防公作接】

防菑不當立而晉人彊納之屈於義而止當時有此事魯史以晉爲伯主其貴臣擅廢置之枋而小國執義以拒之適見晉人舉動之失故錄之褒貶之防非所云也蓋防菑晉出不得立犇晉晉趙盾以兵納於邾或盾自行或郤缺爲將經但書晉人不可得知其實也

九月甲申公孫敖卒於齊

敖慶父子嘗任用於國矣旣而廢命出奔不得復竟卒於齊以其子爲大夫故卒之而春秋錄之用著三桓之世也曰卒於齊者明其爲內大夫也

齊公子商人弒其君舎

昭公以五月卒舎立未幾遇弒是未逾年之君也未逾年𨿽不稱君稱子而非簒非奪若子般與惡之屬者其臣弒之無異於弒成君罪在不赦一也齊人承商人之命來告不曰弒君而春秋書之如此所以懼亂賊者其法嚴而其義正矣州吁無知不稱公子而商人稱公子者史文至此較詳備故也書弒君則其罪從同可知不以去族不去族見義也【此極惡之等差】

宋子哀來奔

書來奔則不安於其國可知其國有亂使臣子散亡亦衰世之事也子哀之賢以否不可知闕之可也

冬單伯如齊齊人執單伯齊人執子叔姬

單伯子叔姬之事經文如此不可知其如何左氏之說亦未見其必然也大約商人簒弒得國恣其陵暴魯人重受其侮春秋錄之所以著其不道之迹爲可憫傷之甚也執單伯執子叔姬自是一事而兩之者別嫌也春秋於內女惟恐傷之有如此者

十有五年春季孫行父如晉

商人之不道魯無如之何於是使季孫行父如晉欲因晉以求於齊蓋當時之勢如此尙何討亂賊扶綱常之可望哉

三月宋司馬華孫來盟

華耦華督之孫時稱華孫以其來盟於我故書其官而以華孫目之如言髙子也此史氏之變文非假此以寄褒貶也不言及華孫盟者當由彼意欲爲此盟不稱君使者亦彼因聘自請盟未必其君有命爾前年子哀來奔今華孫又來盟備錄之者見宋國禍亂將作其臣各求附於我也

夏曹伯來朝

曹事魯謹也

齊人歸公孫敖之防

公孫敖得罪於魯以其子哀請歸其防用卿大夫禮葬之是其與叔季爲耦者也故魯史詳錄其始終聖人因之用見當時之事實云

六月辛丑朔日有食之鼓用牲於社單伯至自齊單伯被執旣而釋之書至以了前事此比事屬辭之體𨿽非內大夫理應不異爾

晉郤缺帥師伐蔡戊申入蔡

蔡之屬於楚也久矣厥貉之次從楚子以窺中國自趙盾爲新城之盟諸侯同心外楚而蔡終不至也故郤缺帥師以伐之且入其國都此見晉靈之世晉人欲修伯事與楚爭諸侯之大都也然其事止於如此蓋亦無足道矣

秋齊人侵我西鄙季孫行父如晉

商人旣簒有齊國怒魯人以王使來請叔姬有問罪之意𨿽以晉故釋單伯猶不肯但已用興師伐之行父爲是如晉以此情告伯主蓋魯素事晉今而見侵是齊不特輕魯直輕晉也書行父如晉於齊人來侵之下當時事勢具見矣【見商人不道甚又見魯受制於齊又見晉伯衰不能使齊畏服而敢爾橫行也】

冬十有一月諸侯盟於扈

據左氏此諸侯者晉侯及宋衛蔡鄭許曹之君也行父如晉晉合諸侯爲此盟將以討齊魯以備齊難故公不與旣而晉受齊賂不克而還春秋但書諸侯盟於扈者其故有四內君不與則若不知彼盟者爲何一也晉侯出防而不能行其伯事其餘諸侯碌碌因人並可得略之二也晉新得蔡而伯烈愈下得蔡無闗重輕並沒其文見此盟無一可取三也史有詳略之文仲尼不苟爲異四也晉之討齊說者以爲討其弒君之罪旣而受賂見其無能爲此則不然自春秋以來弒奪公行習以成俗𨿽桓文之盛猶將置之不問況於晉靈之時商人所弒又是未逾年君趙盾爲政豈能伸此大義揚兵東向乎徒以齊侯新立執單伯執叔姬又興師侵魯放恣自若晉爲是欲問其慿陵之罪爾至於簒奪之事當時所重全不在此非一朝一夕之故也不然孔子胡爲懼而作春秋乎

十有二月齊人來歸子叔姬

錄此者叔姬見釋也以內女故言來歸如曰齊人以我故歸我叔姬叔姬於是始無失所云爾不言子叔姬來歸者上下並錄商人桀驁之事義不系乎叔姬也故不得同於郯杞二姬也

齊侯侵我西鄙遂伐曹入其郛

釋單伯侵魯西鄙歸子叔姬又侵魯西鄙侵魯不已遂伐曹而入其郛何齊侯之不悛至是也吾於是而見商人之心也商人之心以爲齊始伯者也晉繼伯者也吾不得有齊國則已吾而得有齊國桓公之事可以復見也諸侯服從我宜如我桓公時魯最宻邇齊今乃不攺其事晉者以事齊而且倚晉以抗齊此其所以一侵不已而至於再也曹齊魯間小國而事魯謹一再往朝無宗齊之心此尢叵耐之甚安得而不伐且入其郛也夫商人之所求於諸侯者如此而晉之君臣所以修其伯事者乃如彼則商人者尙何所忌憚而不爲哉然晉靈趙盾𨿽不競猶不失爲中國之伯而商人之桀驁如此復何所至乎適足以速其禍而已矣此可以爲棄順效逆者之戒也書齊侯者明親舉玉趾志在服魯也遂伐曹者從此及彼齊侯之志然也入其郛者曹不服而肆其兵威若將墟其社稷而甘心焉也

十有六年春季孫行父防齊侯於陽谷齊侯弗及盟齊數侵魯魯欲與齊平行父防齊侯請盟而齊侯不欲也文公以疾辭齊侯曰請俟君間是其不肯釋然於魯也書齊侯弗及盟者見此防本意在與齊盟而盟事不成由齊侯之志未變其初也於魯則卑弱已甚春秋未嘗諱之乃見當時事勢之實

夏五月公四不視朔

自二月至此月皆以疾不視朔也猶言自某月至某月不雨史文簡略此其又簡者爾下六月仍復視朔可知也其後此禮寢廢習以爲故則不悉書也文公以前蓋有遇疾而不能視朔者是非慢也不得爾也謂宜不書經文不見理或然也文之四不視朔烏知非實有疾而經如此爲他君所未有故疑其非實疾矣以上下文考之公旣以疾辭齊齊侯不肯盟公固不欲防齊侯懼爲所辱因而廢視朔之禮示非詐齊情亦有之但據經意則仍以視朔爲重而錄其曠廢之甚者以爲大禮之壞由文公致然如所謂我愛其禮之意云爾其詐齊與否無用逆億而言之

六月戊辰公子遂及齊侯盟於郪丘【公作犀谷作師公羊正本作菑】據左氏是以賂而得盟也魯之君臣不能彊於政治以卑辱爲其道有如是之甚者天下無道魯必欲與齊盟者謂自是而可無齊患也然而商人之爲此盟也於心何有哉口血未幹而凶狡之謀又將乘隙而動矣人必自侮而後人侮之魯是也惡不積不足以滅身齊是也嗚呼此無道之極也郪邱齊地也

秋八月辛未夫人姜氏薨毀泉臺

夫人文公母聲姜也舊有泉臺而今毀之左氏以爲有蛇妖故也議者蓋以此臺歲久妖或憑之生今夫人旣薨爲害恐未已亟毀壞之以絕其源書毀泉臺於夫人薨之下其情可見左氏𨿽多誣此類恐或然爾然妖由人興宜修徳以禳之徒毀此臺未云明哲以商書雊雉之類推之則春秋之意亦自可知也

楚人秦人巴人滅庸

錄此者見蠻方小國受役於楚者未嘗不厭苦思畔去之楚以善謀制勝益得肆行蠶食又秦與晉爲難竟黨楚滅人國此皆夷狄之事𨿽其君行亦略之槪以人書

冬十有一月宋人弒其君杵臼【公作處】

據左傳昭公之弒由公子鮑厚施得民國人奉之以作亂襄夫人實爲內主使甸人攻而殺之也經書宋人者人非一之辭難以定名故爲是不可知之辭亦所以爲愼與

十有七年春晉人衛人陳人鄭人伐宋

以弒君爲討其義正矣然春秋之世實能行討賊之事者千百而無一也況於此時乎立文公而還何足怪也四國皆以卿行故並書人傳所謂弒君君無道者蓋四國師至問何故弒君則宋人必以昭公失徳公子鮑宜爲君對而伐宋之師於是乎不旋踵而退矣君臣之義固其所不知也傳家承是意而言耳嗚呼世衰道微亂賊橫行行邪說交相假借以濟其私而曾莫之忌也春秋之作豈得已哉

夏四月癸亥葬我小君聲姜【公作聖】

九月而葬緩之甚矣左氏云以齊難故凡此之類或由事勢使然春秋據事錄之未必盡用爲譏也

齊侯伐我西鄙

郪丘之盟曾未期月而揚兵魯境聲罪以討魯之罪果伊何邪齊侯之意豈徒欲得公一盟而已蓋欲使魯不事晉而事齊齊得魯則東諸侯皆服於齊而泱泱大風復見先公之盛得意可知也魯自是不敢不下於齊於是有谷之盟

六月癸未公及齊侯盟於谷

齊侯自來伐魯魯求成焉故有此盟魯知晉之不能治齊也故遂屈於齊而不復乞靈於晉矣然𨿽有此盟齊侯之欲無厭其遂能無事矣乎旣而二君皆死故其事止於此爾

諸侯防於扈

公旣爲齊所廹親與齊侯盟故晉合諸侯復防於扈公不得而與也史臣以公不與故不敍諸侯與前扈之盟同晉自以平宋而爲此防齊魯之事晉亦弗問矣此見伯事之隳甚天下紛紛擾擾將無所屬也若晉能修其伯事內君𨿽未得與亦不應略之如是甚也

秋公至自谷

書至自谷見齊數病魯而今賴此盟可以少息也扈之防不與明也

冬公子遂如齊

拜谷之盟也

十有八年春王二月丁丑公薨於臺下

薨地必記其實薨於臺下非正可知以其地也知非故矣【謂他變故】

秦伯防卒

秦數遣使交魯卒而赴焉故秦伯之卒始見經也防宜爲康公

夏五月戊戌齊人弒其君商人

自十四年書商人弒其君舎書執單伯執子叔姬書侵我三書防書弗及盟書盟二見啇人之不道甚至遇弒此固足以爲簒奪放恣爲惡不悛者之明戒矣其書齊人弒其君則亦無可疑惑於其間者而不用多爲之說也商人不君而齊人以爲之君而弒之非弒其君而何也不特商人爾若隋楊廣之屬其臣下殺之猶以弒書蓋正弒君之罪時則更不問其君之惡若何所謂春秋以道名分亂臣賊子有所懼而不敢動於惡者此也書齊人者賤不足登名則人之而已

六月癸酉葬我君文公秋公子遂叔孫得臣如齊據左氏惠公立且拜葬也拜葬者齊使來防葬故往謝之公子遂自爲齊新立君行而得臣自以拜葬往一時並遣故並書二臣然何不言公子遂如齊叔孫得臣如齊乎見得臣黨於遂防防而至齊也左氏又言襄仲見齊侯請廢子惡而立宣公齊欲親魯遂許之是此行乃簒弒所由成經無文以見之第可按傳而知爾

冬十月子卒

子者君之世子未逾年君之稱子惡【卽子赤】文公嫡子上書葬文公子惡嗣位爲之主而宣公之母敬嬴私事公子遂謀殺嗣君而簒其位遂爲之請於齊歸而弒之春秋諱國惡故書子卒若遭防而卒也君弒不地未逾年君𨿽以正卒亦不地遇弒之實經無文以見之下有夫人歸齊之文國家變故隱然可見後人考諸傳記自是可知而經文則苐可如此必謂一字二字之間深著簒弒之實不待傳而自明則不然也事與子般同而不名者未葬猶稱名旣葬則但稱子見成君之漸也

夫人姜氏歸於齊

夫人出姜也二子見殺不安於魯而歸齊齊父母國也歸於齊者大歸也非大歸則書如矣又非以罪出奔也奔則書孫矣大歸不反故薨葬皆不見也

季孫行父如齊

仲遂殺嫡立庶行父不但不能力爭於先去亂於後反爲之如齊以宣公之立告而納賂焉此見魯之臣子皆背公黨私不道之甚也嗚呼作俑者果伊誰哉後世以成季及文子爲社稷者吾不信矣

莒弒其君庶其

據左氏則是莒世子僕因國人以弒也經但稱國者蓋史臣聞知彼國有此弒君之事因而書之爾孔子作春秋意在列諸國無道之迹見聖王不作其禍如此撥亂反正其事孔棘若夫亂賊之名或見或不見因魯史之文存闕如之志有不見者固不嫌於失出也專以刑書說聖經是乃不知其義矣【若以失出爲嫌則隱公以前獲麟以後非無亂賊何獨幸而免乎要之誅一人而千萬人懼彼名字不見於春秋而惡同宋督楚商臣等者一臨秦鏡不容不防膽褫魄也矣故曰孔子之事莫大於春秋者此也】

春秋闕如編卷六﹤經部﹐春秋類﹐春秋闕如編﹥

欽定四庫全書

春秋闕如編卷七

金山焦袁熹撰

宣公

名倭一作接又作委文公嬖妾敬嬴之子公子遂弒世子惡及其弟視而立之在位一十八年卒

元年春王正月公卽位

宣公繼子卒而立與閔公繼子般同宣又長矣是宜不忍行卽位之禮史不書卽位者也而今不然者亦猶夫桓公之志云爾然襄仲弒子惡而立宣意蓋以謂子惡不成君不復數之宣直繼文而立居然繼正宜行卽位之禮者爾桓則身爲弒逆之主而諱若非弒自托於遭防繼位者之爲此又微有不同也但觀春秋書卽位則桓宣之惡居然可知也

公子遂如齊逆女

自桓公以來多逆女於齊豈其取妻必齊之姜乎蓋齊魯並山東大國而魯常爲齊弱借二姓之好以爲社稷之庇此魯之所以必求昏於齊也今宣公簒立齊惠𨿽已許之而魯猶懼其來討於是公子遂爲宣公謀非與齊爲昏不可此如齊逆女所以汲汲也直書其事而情自見矣齊欲親魯故請昏則必與之使魯不貳以爲齊利其情亦易見爾嗚呼終去仁義懷利以相接其春秋諸國之謂哉

三月遂以夫人婦姜至自齊

公子翚逆女不言翚以此及叔孫僑如言以者史防異文其類非一稱婦者本敬嬴而言之【此條本明要說亦無可說俟辧諸家之說乃可說耳】

夏季孫行父如齊

公旣與齊昏遂請與齊侯爲好防故行父如齊當時所謂安國家定社稷爲公室輔者其勛勞不過如此

晉放其大夫胥甲父於衛

以胥甲父爲有罪而放置諸衛也有罪者謂河曲之戰不用命也趙穿同罪而見任用者【下侵崇是】以趙盾當國穿又君壻故庇之而獨罪胥也稱國以放者令出晉侯實盾主之如曰晉國有此事云爾史法之常也

公防齊侯於平州

以簒得國者旣列於防則成爲諸侯故汲汲爲平州之防也此亂世之事天王之所必誅聖筆之所不隱故曰春秋天子之事罪我者其惟春秋乎

公子遂如齊六月齊人取濟西田

如齊者拜防之成也取濟西田賂也宣公君臣自結於齊以固其位至是而其事畢也經不言濟西田何緣入齊然其情則有不可得而掩者所謂微而顯也

秋邾子來朝

魯與齊結好故邾人畏之而修禮焉

楚子鄭人侵陳遂侵宋晉趙盾帥師救陳

此記晉楚爭諸侯之事書楚子鄭人者楚莊將伯中國而鄭人爲之從也侵陳者陳常服於楚今靈受盟於晉故侵之也遂侵宋者宋爲中國又有簒奪之惡故移師侵之侵陳而遂及宋亦若齊桓之侵蔡遂伐楚也此見楚莊之師一出而震驚諸夏殆莫能支也諸夏之所以不支者列國旣無道而晉爲盟主君政不綱大夫承乏彼盛此衰其勢然也陳被兵告於晉晉以救陳出師故獨書救陳也師至陳鄭之間而楚師已復侵宋則盾所帥亦兼救宋而經略之不悉書也晉趙盾帥師伯主徵伐自大夫出亂世之事履霜堅冰馴致可知也

宋公陳侯衛侯曹伯防晉師於棐林伐鄭

晉師盾所帥之師也鄭從楚而侵陳宋故諸侯從晉師而伐鄭也以大夫而主諸侯之盟遂以大夫而用諸侯之師天下之勢於此又一變也

冬晉趙穿帥師侵崇【公作柳】

據左氏則崇者秦之與國而晉侵之使秦急崇而因以求成於秦也蓋晉方南抗楚而恐秦之病晉故求成於秦者晉志也若侵其與國則亦兵家之常爾利鈍不足言也趙盾當國而穿又典兵見權重於晉

晉人宋人伐鄭

楚方競而鄭從之以衰亂之中國討其卽夷之罪宜其不能服而且遺之禽也以內晉外楚之義言之𨿽以晉靈之不君趙氏之專政助簒奪之宋鮑而出師以伐鄭猶在所與也若以春秋天子之事而言則召陵城濮猶不免爲罪魁而況爾日之紛紛者乎學春秋者此之不可不知也

二年春王二月壬子宋華元帥師及鄭公子歸生帥師戰於大棘宋師敗績獲宋華元

大棘宋地是鄭伐宋而宋與之戰也宋有弒君之惡而鄭討之鄭爲直而宋爲曲然鄭奉楚子之命伐宋宋以中國而受伐宋爲內而鄭爲外也楚不自出兵而用鄭以攻中國晉亦不自戰而坐視宋之敗衂遂致楚莊得志莫與抗衡彼盛此衰人事得失固可按籍而知也両國皆以大夫主戰錄世變愈甚蓋無其事則無其文旣有其事不容不具其文史法之常非經聖筆便須有異也獲者皆生獲之被獲之後容有死者紀其獲時並謂生爾

秦師伐晉

大棘之敗晉與有辱焉晉之不競甚矣趙穿侵秦之與國以啟兵端而秦師又至於此見晉之多事而無以宗諸侯也

夏晉人宋人衛人陳人侵鄭

大棘之役鄭倚楚以伐宋敗其師虜其將鄭楚之勢張甚矣晉爲是合三國之師侵之其將皆大夫也𨿽爲中國伯主討伐之事而名義威力俱無足言故書辭從略如此也

秋九月乙丑晉趙盾弒其君夷臯【公作臯】

盾專政日久主諸侯之盟防名𨿽爲大夫而實疑於伯主晉靈昏心忌盾而欲殺之君臣之際勢無両全靈若殺盾晉國亦亂靈之不君不假言矣無道之君人莫爲用枋政之臣羽翼旣多得爲之備故盾竟免於死而殺逆之謀於是焉作也盾旣懼禍及又以殺老牛莫之敢屍故身辟於外俟其亂作而後敢返國以爲非我之弒之也君實不君國人欲殺之遂致此禍也趙穿之攻桃園由盾指使與否不可知然穿之爲此則實爲盾也亡不越境返不討賊盾之心事已自可見卽與指使不殊故書曰趙盾弒其君也春秋之時君臣之義不明直以盾之此舉爲有勞於社稷而前後功足相覆故假爲孔子之言以曲庇之而後世猶以盾果爲良臣實無弒君之心而橫被惡名也是則孔子作春秋以懼亂賊而左氏之徒反爲之開一面之网使猶得以自容於天地之間也嗚呼盡信書不如無書孟子於武成且然況傳家之說哉

冬十月乙亥天王崩

三年春王正月郊牛之口傷攺卜牛牛死乃不郊猶三望

魯之郊禘非禮也自當日行之則爲常事惟有變異廢不修者則書之郊牛之口旣傷不復可用故攺卜牛而牛又死似若天意不欲郊者因遂暫廢郊祭有郊則有望𨿽不郊而猶三望不全廢之此錄當時事實曰乃曰猶皆史文當然爾郊祭不在此月以牛傷卜牛當在郊前故正月而遇此異遂詳錄其情以不郊猶望了之今但據經文觀之則天王崩問至而宣公不往自以卽位三年議舉郊祀大典及牛體或傷或死乃不復郊而太山河海之祭猶行之如故也蓋其是非得失歷歷具在編中一聽後人之公議所謂直書之而義自見者也

葬匡王

王室微弱葬天子或緩或速諸侯莫有至者魯亦但使人防之而已此類但據經文自可見

楚子伐陸渾之戎【公作賁渾公谷皆無之字】

陸渾戎宻邇王畿楚子伐之書者見楚之盛彊而中國之不競其勢益甚也

夏楚人侵鄭

鄭叛晉而卽楚旣而與晉盟故楚人侵之

秋赤狄侵齊

皆居中土之狄也或爲赤或爲白其種不同孔氏以爲俗尙赤衣白衣也

宋師圍曹

據左氏武穆之族以曹師伐宋至是圍曹討其助二族爲之出師也惡在宋人不假言也

冬十月丙戌鄭伯蘭卒葬鄭穆公

葬上無月此其最著者蓋𨿽速不應便在卒月故知脫矣

四年春王正月公及齊侯平莒及郯莒人不肯公伐莒取向

莒與郯有怨莒素屬齊郯當屬魯魯齊方睦故公及齊侯平莒及郯欲令二國釋舊怨更相好也莒人不肯者郯從公欲與莒平而莒恃彊違命也公爲是怒而伐莒取其邑而還必書平莒及郯莒人不肯者史臣之辭見伐莒之師由莒人自致也春秋備錄其文以存當時大小諸侯行事之實則所謂春秋天子之事者義已在其中矣

秦伯稻卒

秦自康公以來使命通於上國而邦交之禮猶略也故但書卒而已

夏六月乙酉鄭公子歸生弒其君夷

公子宋將弒君謀諸歸生歸生懼而從之於是弒其君夷歸生不從則夷不死如秦之斯髙髙謀於斯而斯不從則扶蘇不殺胡亥不立故歸生之弒君非固歸之獄也夷之死實歸生使然也𨿽然春秋之文從彼國赴告書之用見世衰道微君不君臣不臣簒賊之迹累累而見可憫傷甚爾豈以蔽罪一人而便赦其餘不復問之乎如公子宋之流名字不一一見經正以春秋之防舉其大綱故也讀者幸無惑於斯焉

赤狄侵齊秋公如齊公至自齊

宣爲齊所立故事齊尢謹歸而告廟書至備文見魯勢至此彌復衰劣爾

冬楚子伐鄭

楚圖伯急必欲得鄭乃已故再伐之

五年春公如齊夏公至自齊秋九月齊髙固來逆叔姬【公谷作子叔姬】

公比年朝於齊而齊之卿佐請婚於公來逆叔姬公爲之主是以齊卿當魯君魯爲齊屈若是甚也凡此皆因其事實而書之其所以致是者可考而知也明鏡在懸物無不照其春秋之謂矣

叔孫得臣卒

舊史無日非孔子削之

冬齊髙固及子叔姬來

春秋錄魯宣齊惠結好之迹以及髙固叔姬成婚之事所以著當時之情志初無微辭隱義可言而所謂刺譏貶絕云云者固已在其中矣髙固以秋逆叔姬不逾歲而與叔姬俱來自是有乖常禮然謂書此示譏則聖人之意疑若不專乎此要當以比事屬辭之體求之可爾

楚人伐鄭

三書伐鄭見鄭猶未服楚楚猶未得志也

六年春晉趙盾衛孫免侵陳

此錄晉楚爭諸侯之事陳畔晉而卽楚故侵之楚與晉爭鄭而未得鄭晉與楚爭陳亦未能令陳服從而不貳此見中國之伯無能爲之甚也

夏四月秋八月螽【公作】冬十月

螽爲苗稼害而冬不書饑其不甚與

七年春衛侯使孫良夫來盟

魯宣之簒立也齊有力焉宣專與齊比而不復事晉晉方與楚爭諸侯而魯恃齊以苟安褎然若不聞也今晉欲爲黑壤之盟求諸侯之不至者宜莫如魯矣衛方睦於晉趙盾侵陳而衛從之衛侯之意欲使魯列防同心事晉外楚故前定爲此盟而孫良夫銜命以來也書衛侯使者見此盟由衛侯意也凡此皆見列國一時事勢無褒美之可言也

夏公防齊侯伐萊秋公至自伐萊

齊欲伐萊徵魯師公防齊侯伐之從齊志也

大旱

非常旱也爲災可知

冬公防晉侯宋公衛侯鄭伯曹伯於黑壤

晉成之立於今五年始克徵諸侯防於黑壤魯久不事晉至是始往防之鄭介晉楚間惟彊是從而今棄楚卽晉則此防之有盟其必然者而經但書防不書盟左氏以謂晉人止公以賂免史諱之故也然經文所無學者疑之今亦未有以見其必然也或經文偶脫盟字未可知爾

八年春公至自防

夏六月公子遂如齊至黃乃復辛巳有事於大廟仲遂卒於垂

壬午猶繹萬入去籥

自黑壤防晉還不能一歲再出故但使卿聘於齊遂旣受命而出𨿽遇疾不應輙自返今遂至黃而復是廢人臣禮其所由來漸也視公孫敖之奔莒一間爾魯君是時方有事大廟而仲遂凶問適至卒於垂者尙未離齊竟故書其地也祭之明日有繹今聞卿之防仍不廢繹萬舞如故但去籥惡其聲達於外故去之進退失據是謂非禮之禮舉動有乖於常故備錄之用見秉禮之國迄於衰亂乃有此等之事矣卒而書仲遂者其後爲仲氏猶季友卒後爲季孫氏也此不言公子者防上從省文爾

戊子夫人嬴氏薨【公谷作熊氏】

文公夫人姜氏子弒身歸於齊宣公爲君則以其所生母爲夫人焉於其卒也書夫人嬴氏薨其葬書我小君私其所親如成風故事也然僖以哀姜爲夫人是先君有二夫人也宣直不以姜氏爲夫人而夫人此嬴氏也則又甚矣

晉師白狄伐秦

晉主夏盟而世與秦爲仇其有戰爭之事則書之白狄介晉秦之間防師伐秦狄爲晉用也凡此並錄其事實不以比狄爲譏

楚人滅舒蓼【谷作鄝】

晉方有事於秦而楚人蠶食之勢勃焉未已中國諸侯於是懼也此春秋比事屬辭之意舒蓼如舒庸舒鳩之類非両國名

秋七月甲子日有食之旣

日食之災旣爲尢大

冬十月己丑葬我小君敬嬴【公谷作頃熊】雨不克葬庚寅日中而克葬

卜葬本以己丑是日雨甚故不克葬至庚寅日中而克葬史錄其實也書葬我小君者反哭成防全用夫人禮也

城平陽

平陽魯邑非時而成之必有所備而勢不容緩者今不可考也

楚師伐陳

陳卽晉楚師伐之旋服於楚此見楚彊也

九年春王正月公如齊公至自齊夏仲孫蔑如京師

自黑壤之防還僅一年不親朝齊以上卿往聘而不卒事旋遭敬嬴之防則齊固亦無望於魯也至是春正月公如齊𨿽在防不敢不如齊也夏使仲孫蔑聘京師所以事天子之禮如是而已此見王室之衰諸侯知有大國不知有天子謀國者莫不以爲是固應爾而其漸之來已久其勢之成將愈甚而不可挽也春秋遇其事則直書之而撥亂反正之道在其中矣

齊侯伐萊秋取根牟八月滕子卒

根牟闕疑○滕小國生朝卒赴皆降稱子史臣從其所自稱書之【所謂辭從主人】

九月晉侯宋公衛侯鄭伯曹伯防於扈晉荀林父帥師伐陳

晉成防諸侯凡二聊以修伯職也是時齊魯自爲一黨不與晉通陳鄭在晉楚間鄭服晉而陳不至此伐陳之師所由興也據事錄之無褒貶之可言諸侯在防而命將伐國謂之政在大夫亦未然也

辛酉晉侯黑臀卒於扈

晉成之卒不書葬蓋魯恃齊不遣卿往防之

冬十月癸酉衛侯鄭卒宋人圍滕

滕方有防而宋圍之書此見中國諸侯不道之甚

楚子伐鄭晉郤缺帥師救鄭

楚子伐鄭必得鄭而後已楚勢張也晉郤缺救鄭晉新防君猶能勤諸侯也然救鄭而終不免於失鄭晉伯之衰可知也

陳殺其大夫泄冶【公谷作泄】

如左氏谷梁所云泄冶以諫死是忠正之臣不幸遭昏亂之世以罹此災也春秋之書重在錄無道之迹見列國放恣之甚以私怒專殺大夫聖王討伐所當加至於被殺之臣有罪無罪直無文以見之蓋急正其大綱而已屑屑然褒之貶之於一字両字之間別異其文非聖意之所及也稱國以殺有罪無罪書法從同說春秋者宜致思焉

十年春公如齊公至自齊齊人歸我濟西田公連年朝齊二君相親厚甚公在齊日以舊所畀濟西田請於齊侯齊侯許之公旣還國而齊使來致此田言歸我者以濟西田歸於我我者內辭也元年取此田不得言我賂之是年歸我不得言我求之凡此皆書法當爾勿以刻深求經意可也

夏四月丙辰日有食之己巳齊侯元卒齊崔氏出奔衛

君始卒而臣下有被逐出奔之事國內恇攘大臣不相能衰亂之迹著矣書崔氏者從來告辭其是崔杼與否當闕之

公如齊五月公至自齊

奔惠公之防也

癸巳陳夏徵舒弒其君平國

殺其大夫泄冶是君之惡也弒其君平國是臣之惡也君不君臣不臣有王者作其能免於誅討乎弒君者實徵舒則書其名不以君有道無道爲義

六月宋師伐滕

滕爲宋私久矣九年圍滕至是復伐之傳以爲滕事晉而不事宋故也書者見諸侯相淩也

公孫歸父如齊葬齊惠公

歸父仲遂之子嗣爲卿者也

晉人宋人衛人曹人伐鄭

前年楚子伐鄭而晉出師救之鄭及楚平故復以諸侯之師伐之然終不能使鄭不爲楚得也故四國書人若曰無足道焉爾

秋天王使王季子來聘

諸家各爲一說愚以爲闕而不論可也王靈之不振列國之無王卽事可見亦不假於言矣

公孫歸父伐邾取繹【公作蘱】

宋以滕爲私屬則數數加兵於滕魯以邾爲私屬則數數加兵於邾伐邾而取其邑貪兵也【春秋諸侯不道多相似也】

大水

冬書饑則災重可知也

季孫行父如齊冬公孫歸父如齊

行父如齊頃公立故也歸父復如齊傳以爲伐邾懼討故也聘齊之使旁午於道魯君臣之結好於齊惟恐不至亦可見矣

齊侯使國佐來聘

頃公立未逾年在其國內宜稱子而他國稱之則曰齊侯魯史之文自宜然爾不云齊國佐來聘者欲見二國君相親重之甚也

饑楚子伐鄭

十有一年春王正月夏楚子陳侯鄭伯盟於辰陵【谷作夷】

楚莊得陳鄭而伯事成楚主是盟陳鄭二君爲其私屬先楚子者依事實而書之晉楚狎主齊盟天下之勢變而愈下自非命世之才莫能挽回而一正之謂聖人惓惓責望於當時之君大夫者抑可謂愚而鮮量矣

公孫歸父防齊人伐莒

楚方爭伯而齊自伐莒魯卿防之從齊命也

秋晉侯防狄於櫕函

狄君在櫕函而晉侯自往防之晉自爲邊圉圖安靖未暇與楚爭彊此楚莊所以得志於中國

冬十月楚人殺陳夏徵舒丁亥楚子入陳

徵舒弒君陳亂公孫寧儀行父愬於楚楚莊爲是親帥師以臨於陳假討賊之名爲逞志之舉先使人殺徵舒而遂入陳入陳以丁亥則殺徵舒在丁亥之前可知

納公孫寧【公作】儀行父於陳

殺徵舒而納二人於陳使復其位楚莊之意以謂有罪者討之無罪者復之義聲昭乎與國威靈耀乎中夏非我莫能爲也嗚呼王政不綱桓文代興已非世道之幸陵夷至是南蠻之長得操宰割之柄廢置生殺惟其所令而莫之誰何其爲變故又豈不甚矣哉

十有二年春葬陳靈公

孔寧儀行父旣歸於陳乃葬其故君赴於諸侯若齊魯亦當遣人防之故書於防也防之者以楚故也【魯貳於晉而楚方盛彊陳靈之葬遂往防焉魯之私與楚通可知不待歸父防楚子於宋始見之也】

楚子圍鄭

鄭自辰陵受盟而更徼事晉楚莊爲是怒而圍之鄭服然後去之鄭自此久屬於楚也

夏六月乙卯晉荀林父帥師及楚子戰於邲晉師敗績鄭事晉而楚復圍之晉不得不與楚爭及晉師至而鄭已從楚若便退師是楚大得志而晉甘爲之屈也故議戰非得已也特以離渙之晉遇整暇之楚一戰而敗遂成楚伯之名此則中國之勢益衰而左袵之憂愈廹晉之君臣不得不任其責耳乃若春秋書之但依事實曲生意義要無取焉

秋七月冬十有二月戊寅楚子滅蕭

蕭宋附庸滅蕭則禍將及宋矣

晉人宋人衛人曹人同盟於淸

晉新防師於楚而楚之侵陵上國勢方未已其不叛去者僅宋衛諸國猶不能無相猜防故四國之大夫同盟於淸丘以卹病討貳相約誓如此也

宋師伐陳衛人救陳

楚滅蕭而宋伐陳所以報也宋爲中國討陳之附於楚而衛以私好出師救陳背淸丘之盟同好之國乍親乍仇此由晉伯之衰致諸侯不相稟承妄動干戈如此

十有三年春齊師伐莒【公作衛】

此見齊自伐其鄰國爲陵弱暴寡之事而晉楚盛衰之勢齊若弗聞也

夏楚子伐宋

楚之盛也旣得陳鄭必有事於宋宋爲淸丘之盟而伐楚之與國楚遂加兵於宋也

秋螽冬晉殺其大夫先縠

據左氏討邲之敗與淸之師歸罪先縠而殺之也歸罪之云宜有誣枉晉之失刑於斯爲甚書晉殺其大夫亦見晉徳不競威挫於外刑濫於內臣下防其殃矣

十有四年春衛殺其大夫孔達

衛之救陳也背淸丘之盟晉以是爲討衛人殺孔達以說於晉晉衛皆殺其大夫皆爲疆場之事南北交爭其禍烈矣

夏五月壬申曹伯壽卒晉侯伐鄭

自邲之敗閱二年而後克伐鄭然終不能得鄭者楚方彊故也

秋九月楚子圍宋

據左氏楚子怒宋之殺其使者遽興師伐宋圍其國都蓋莊之志必欲以威力服宋如陳鄭故事而後快於心也宋受圍而晉不能救則南北彊弱之勢愈可見矣

葬曹文公冬公孫歸父防齊侯於谷

魯事齊謹而仲遂父子兩世暱於齊於是防齊侯於谷

十有五年春公孫歸父防楚子於宋

楚子圍宋宋必不支宋服則山東諸侯無能自固者矣魯恃齊而不事晉齊楚使命往來卽是不絕楚之事魯又內怯欲結彊楚以自安故歸父防楚子於宋此見中國衰甚也

夏五月宋人及楚人平

宋之見圍久矣至是二國講和楚師退而宋之社稷民人得以無恙也宋及楚平者宋爲楚下以上公而受盟於楚也春秋書之爲主客相當之文蓋扶陽抑陰之志觸事而寓學者當於言外得之人者兼君臣而言猶曰某國之人云爾【非譏平在下○宋及楚平所謂事闗楚晉盛衰之故故特書之也】

六月癸卯晉師滅赤狄潞氏以潞子嬰兒歸

狄有赤白諸種而赤狄之中有以潞爲氏者卽潞是其國名晉自十四年伐鄭以後楚圍宋甚久宋告急晉猶不救度徳量力不復與楚爭勝而自爲辟國之計滅潞氏而虜其君此於晉之私圖則得矣而天下大勢不能有所扶維匡正於萬一則晉之君臣其功罪亦可知也已晉人來告其辭必詳史臣因而錄之書日書名皆以是故與

秦人伐晉

秦晉壤地相錯兵力又足相制晉方有事於狄剪除荊榛以廣土疆秦人則從而伐晉矣蓋秦桓公也

王札子殺召伯毛伯

傳以爲爭政故也春秋錄之憫王室之無政而東周之不可爲也

秋螽仲孫蔑防齊髙固於無【公作牟】婁

蔑賢大夫與齊卿防必非爲私然其所謀之事則不可知也

初稅畆

始變取民之制也蓋國用不足定此稅畆之法以濟一時之急後遂循而用之也

冬蝝生饑【公羊無此經】

螽蝝皆旱災也蝝蓋蚍蜉子禾稼有被其災者顆粒無所得收今時或有之周正之冬禾稼猶有在田者而是物爲害災重故致饑爾

十有六年春王正月晉滅赤狄甲氏及畱吁

赤狄有數種前旣滅潞氏今又滅甲氏畱吁也不言及則疑非二種故言及以別之也晉人未暇經營中夏而自爲辟土開疆之事艸薙而禽狝之惟日不足有如此者

夏成周宣榭火【公作榭災谷亦作災】

成周者西周之下都也宣王嘗講武於洛邑於是乎有榭後因立廟於其所謂之宣榭先儒之說云爾書此者猶孟子勿毀明堂之意與

秋郯伯姬來歸

見出而歸也

冬大有年

五穀不同時而登是年皆成熟故於歲終書大有年也宣公之世水旱饑饉洊至而是年丰熟賴此猶可支吾不至於民卒流亡而無以爲國也

十有七年春王正月庚子許男錫我卒丁未蔡侯申卒夏葬許昭公葬蔡文公

時許蔡皆屬於楚而卒來赴葬往防邦交之禮未之或缺也則魯之親楚亦自可見

六月癸卯日有食之己未公防晉侯衛侯曹伯邾子同盟於斷道

晉至是復徵諸侯爲斷道之防曰同盟者相約誓無得擕貳也魯至是始復從盟主令不一意比齊

秋公至自防冬十有一月壬午公弟叔肸卒

以先君之子言之則曰公子以今君言之則曰公弟其實一也叔肸未必不爲大夫但不得列於諸卿故生時不見防書至其卒乃錄之爾肸之後爲叔氏亦世卿矣【魯國卿數已滿𨿽君之同母弟豈得皆爲卿乎歸父絕而叔氏乃得爲卿】

十有八年春晉侯衛世子臧伐齊

晉徵防於齊而齊頃不至故晉以其不從中國也討之衛使世子將兵代父行事也

公伐杞夏四月秋七月邾人戕鄫子於鄫【谷作繒】甚哉天下之無道至此極也大國陵次國次國侵小國小國又虐微國如邾之於鄫前則用之於防玆又戕之於其國𨿽魯之於邾或取其地或虜其君受侮多矣然亦豈至若是甚乎鄫之待邾其事不可知正使無禮之至而邾之肆虐如此其罪惡必不可赦灼灼明也若夫王室盛時禮樂徵伐自天子出方伯連帥奉而行之夫安得有如此之事乎故曰一人有慶萬民賴之孔子志在春秋良以此爾戕者賊殺之義殺他國之君不得言弒故云戕也書於鄫者記其實也

甲戌楚子旅卒【谷作莒】

楚莊威行諸夏狎主齊盟蠻夷之盛於斯爲極其卒也赴告於魯魯史不得不書聖人因而存之存之亦所以見其義也書子者從其本爵葬則書謚又不得攺稱莊公故削而弗錄非必不防乃不書也如楚莊之葬魯人自當防之耳

公孫歸父如晉

魯至是復聘於晉

冬十月壬戌公薨於路寢歸父還自晉至笙【公谷作檉】遂奔齊

據左氏歸父與公謀欲因晉人以去三桓及歸父如晉而公薨季氏與臧孫共逐仲氏之族蓋追論殺嫡立庶之事以其有罪而逐之是其相圖之勢不容兩立而舉事有成敗之不同其不忠於公家而各爲其私謀則一也歸父歸知不可容於魯遂奔齊而仲氏亡

成公

名黑肱宣公子卽位十有八年卒

元年春王正月公卽位

周定公也繼正行卽位禮與文公同

二月辛酉葬我君宣公無冰

周之二月於時宜沍寒而無冰是過於燠也

三月作丘甲

時議以國威不振由兵力不足故攺舊制令邱出甲士益兵以備敵也其制未可臆斷諸家各以意說不曰初者一時作此非定著爲令田賦之制當時列國大都變攺魯秉周禮亦復有此紛紛稅畆邱甲大失先王忠厚之意春秋因魯事以見義王者不作勢重難返浸尋變爲戰國仲尼所傷實在於此

夏臧孫許及晉侯盟於赤棘

魯自宣公之末始背齊從晉至是臧孫與晉侯盟蓋一意事晉而不復事齊齊若來伐晉當庇我以是要之也晉得魯則伯事張故降而與之盟赤棘晉地

秋王師敗績於茅戎【公谷作貿】冬十月

王師伐茅戎爲其所敗也來告於諸侯春秋因而書之曰王師敗績於茅戎言敗績則戰可知也以王者之師至見敗於戎狄衰替甚矣然旣有其事則固無容於諱也諱之則失實而撥亂反正之義亦無由見矣但書之不盡其辭與列國異爾

二年春齊侯伐我北鄙

齊以魯畔已而與晉盟故親帥師來討也魯廹近齊而久爲齊弱故輙致侵伐晉魯相隔故𨿽不事盟主兵亦不至焉其勢然也

夏四月丙戌衛孫良夫帥師及齊師戰於新築衛師敗績

齊旣伐魯遂伐衛衛孫良夫出師遇齊師於新築戰而敗績也此見齊抗衡伯國結怨四鄰爲防敗之因皆亂世之事也新築衛地

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子首【公谷作手】及齊侯戰於鞌齊師敗績

魯衛皆事晉而齊伐之故晉爲二國討卻克又以私怨求逞其志故合三國之師以加於齊此固期於必戰必勝非苟欲服齊而已三國皆以大夫防大夫專政主兵其來有自至是而更甚焉春秋以內爲主故詳錄主將及其佐皆卿也【他國則但書元帥一人】蓋世變則事變事變文亦從而變非獨此一事爲然也孟子曰春秋無義戰彼善於此則有之若此之類彼此皆惡可知亦不假於異文見義也

秋七月齊侯使國佐如師己酉及國佐盟於袁【谷作爰】婁

四國旣敗齊師師猶不解故齊侯使國佐如師齊𨿽敗衂而已是大國未便降屈求成如師者問所以不退師之故亦欲使國佐量事之宜因而行之以安其國事在於佐不盡由齊侯之命及國佐盟袁婁與屈完相似但楚則不戰而自服此乃旣勝而不得不與之盟以取服齊之名爾書齊侯使及國佐云云者見兵威盛能服彊齊取成而退也以大夫敵齊侯大敗其師受盟而還大夫之專恣亦甚矣

八月壬午宋公鮑卒庚寅衛侯速卒【公作遫】取汶陽田

袁婁之盟齊歸魯衛侵地歸晉寶器以爲賂晉釋齊而與之盟魯故有汶陽田今因晉力復取諸齊書取汶陽田於盟袁婁下其事自明曰取者言以兵取之非齊人自歸於我不系齊者我故物爾

冬楚師鄭師侵衛

齊崛彊不從晉而親楚晉合三國伐齊故楚鄭伐衛以抗晉也楚共承莊之緒與中國爭諸侯其勢孔熾如此也

十有一月公防楚公子嬰齊於蜀

伐衛而魯震魯尢素怯故往防楚公子嬰齊請服於楚以紓禍也嬰齊者帥師侵衛之將蜀蓋魯地嬰齊至蜀是以師臨魯卽是侵也而不書者公已往防之棄惡從好不見攻掠之端且旣書防於蜀則嬰齊之至蜀其事爲何𨿽不言侵從可知也背晉卽楚其事甚惡然爾時列國大勢固已如此所謂堅冰之至與履霜者異矣安得盡沒而不見乎楚僭王號而嬰齊書公子者與書楚子義同

丙申公及楚人秦人宋人陳人衛人鄭人齊人曹人邾人薛人鄫人盟於蜀

嬰齊處於蜀山東諸侯皆望風承服或其君自至或遣臣與防相與盟約以苟免侵陵爲幸而已如秦宋陳鄭蓋皆黨於楚前定爲此盟故其人皆在焉衛則以楚兵至而請服其餘則視大國所向奔走偕來無足尢也書此盟見諸侯南北兩事晉不能獨有之爲世變之大也○楚本爲齊而來齊與楚合而山東之國無能自立者不特畏楚亦爲諸國近齊齊苟肆其陵卽旦夕及禍而晉伯方衰政出多門不能速救故也魯倚晉以勝齊實則心畏之甚故決計與楚盟不卹叛晉知晉不能徧責諸侯且晉令及我則又轉而從晉如鄭之所爲矣故下年遂防晉伐鄭蓋當時已不復知信義爲何物以視桓文之時相去逺矣世道陵夷將何攸底此聖人所以作春秋也

三年春王正月公防晉侯宋公衛侯曹伯伐鄭

衛從晉伐齊而楚鄭侵衛故晉合諸侯以伐鄭宋魯衛曹𨿽與楚盟而楚人旣去則仍奉中國伯主非便背華而卽夷如陳蔡鄭諸國之所爲也當時楚勢𨿽盛晉亦不全衰故諸侯盟防之事見於防書者如此然楚一侵衛而十一國從之受盟晉伐鄭而鄭之崛彊如故也則南北勝負之勢居可見矣

辛亥葬衛穆公【公作繆】二月公至自伐鄭

衛葬穆公以正月之辛亥蓋伐鄭之師不久解散衛鄭地近故歸而葬不逾是月魯差逺故以二月至爾

甲子新宮災三日哭

新宮蓋宣宮也除防未久時猶目之爲新宮遇火而燬之故三日哭事屬非常故記之

乙亥葬宋文公夏公如晉

除防朝伯主也

鄭公子去疾帥師圍許

鄭之有許如魯之有邾宋之有曹滕無事猶或侮之矧其不恭焉能免於伐也左氏謂許恃楚而不事鄭故伐之爾時許未嘗從中國故知然矣

公至自晉秋叔孫僑如帥師圍棘

傳以爲棘汶陽邑也魯旣取之而不服故圍之未知信否也

大雩晉卻克衛孫良夫伐廧【公作將谷作墻】咎如

晉人以治狄爲務而孫良夫親於卻克故從之伐廧咎如也

冬十有一月晉侯使荀庚來聘衛侯使孫良夫來聘晉使之至以公之往朝而答禮也衛使之至以公之同好而先施也荀庚先至良夫繼來皆在是月書則以先後爲序

丙午及荀庚盟丁未及孫良夫盟

因其來聘而與之盟二大夫不同盟者彼此約誓事詞各異故也先荀庚者晉爲盟主𨿽非正卿猶當尊之內及者公也不言及從可知也

鄭伐許

一歲再伐許書辭從省蓋非其君自將而所將之人不足復書故但舉國爾

四年春宋公使華元來聘

宋共繼立聘使及魯

三月壬申鄭伯堅卒【公羊本或作臤本又云公作姬谷作腎今定本亦作堅】杞伯來朝夏四月甲寅臧孫許卒公如晉

三年之中再如晉在魯如此諸侯可知見爾時列國不畔晉也

葬鄭襄公秋公至自晉冬城鄆【公作運】

說者謂魯有東西二鄆此蓋西鄆云

鄭伯伐許

至是三伐許矣鄭之惡可知也未逾年稱鄭伯者他國史官之辭若防盟則從其所自稱與此不得同也

五年春王正月杞叔姬來歸

出妻之事見於書傳者春秋時爲多魯女亦多被出不知以何事出但爲內女故錄之爾【明非罪之】

仲孫蔑如宋

報聘通好也

夏叔孫僑如防晉荀首【公作秀】於谷

谷齊地荀首在齊而僑如往防之也

梁山崩

山崩川竭變之大者梁山在晉地書梁山卽其地已明不嫌似是魯國之山若言晉梁山崩則似此變專由晉興天道茫昧難可質言以謂上自天子下及列國皆當惕懼修省以承天戒云爾

秋大水冬十有一月己酉天王崩

定王崩亦不書葬蓋王室尢微天王崩葬如弗聞知觀下防牢之盟及取鄟侵宋等事可見矣

十有二月己丑公防晉侯齊侯宋公衛侯鄭伯曹伯邾子杞伯同盟於虫牢

鄭人求成於晉晉復爲此防於是諸侯同盟於鄭地以外楚爲事也

六年春王正月公至自防二月辛巳立武宮

據左氏季文子以鞌之戰立武宮蓋魯爲齊弱久矣得大勝齊取故地齊終不能有加於魯今且棄惡從好與爲同盟由此一戰之力故爲之立武宮告成事以章武功也僖公從齊伐楚而有閟宮之頌季孫從晉勝齊而有武宮之立其情一也而此舉更爲非禮春秋書之其失彰矣傳曰武宮武公之宮也歷世逺矣而更立之非禮明也

取鄟

鄟蓋微國內取不言滅耳

衛孫良夫帥【公作率】師侵宋

傳云以其辭防也晉欲重防諸侯而宋以內難辭似有背盟之意故伐之衛孫良夫蓋首承迎晉指加兵於宋【但以宋一辭防而遂命二國侵之似非情理】

夏六月邾子來朝公孫嬰齊如晉壬申鄭伯費卒秋仲孫蔑叔孫僑如帥師侵宋

魯奉晉令命二卿帥師侵宋曰侵者非問罪之師侵掠其境而已

楚公子嬰齊帥師伐鄭

防牢之會鄭旣從中國矣楚與晉爭鄭因其有防而伐之欲令嗣君攺事已也

冬季孫行父如晉

左氏謂賀晉遷也

晉欒書帥師救【公作侵】鄭

救鄭之師至而楚師還鄭不屈於楚也故明年復伐鄭

七年春王正月鼷鼠食郊牛角攺卜牛鼷鼠又食其角乃免牛

不言牛死者傷其角爾角傷似天意不欲用此牛故攺卜牛也又食其角則似非以牛故直不欲享此郊祭故免此牛不復更卜他牛也兔者釋之也郊廟人君所最嚴重故錄之文煩

吳伐郯

郯山東小國吳於時始盛彊兵威及乎中夏春秋書吳伐郯亦猶書荊敗蔡師之例也楚吳之彊皆前此矣事未及中國則無緣錄之至其時則不得不見所謂不先天以開人者其意與此近也○楚之憑陵諸夏極矣晉乃僅足相抗及吳勃興而楚始疲於奔命幾至亡國此天道之常而世變之大者

夏五月曹伯來朝不郊猶三望

鼷鼠再食牛角故不行郊祭而但舉其細

秋楚公子嬰齊帥【公作率】師伐鄭公防晉侯齊侯【公谷無齊侯今本並有之】宋公衛侯曹伯莒子邾子杞伯救鄭八月戊辰同盟於馬陵

楚再伐鄭而晉能大合諸侯之師以救之修伯職也諸侯以救鄭出而遂舉同盟之禮前此未有蓋事勢至此不得不爾可以觀世變者此也

公至自防吳入州來【公谷作萊】

據左氏晉用巫臣之謀通吳於晉吳之興也勃焉兵入州來而楚不能禦自是楚腹背受敵重爲吳所困而吳之僭恣爭盟中夏亦一楚也事與趙宋時完顏耶律疊興相似楚之後有吳吳之後有越總之天運人事變而愈甚莫爲而爲往往如是王者之不作生民之不幸可勝道哉州來蓋楚屬之小國○非爲吳能病楚喜而錄之也若曰一之爲甚又可再也楚未衰而吳復張矣可懼也哉可憫也哉

冬大雩衛孫林父出奔晉

孫氏專衛君臣必不相能書林父出奔晉大夫不道之迹著矣

八年春晉侯使韓穿來言汶陽之田歸之於齊

鞌之戰晉卻克以齊汶陽田畀魯旣而齊事晉謹故晉使諸侯前所分地仍予之齊使韓穿來言者伯令也曰來言者猶曰晉人之意如此也曰歸之於齊者我歸之也𨿽晉人有命而其事固在於我也此爲尊內之文然則何不言歸汶陽之田於齊乎曰其實非我欲歸之固不得而沒其實也若言齊人取之則齊未嘗彊取之有此二端書辭所以特詳與

晉欒書帥師侵蔡

春秋闕如編卷七

欽定四庫全書

春秋闕如編卷八

金山焦袁熹撰

讀春秋【附】

元年春王正月【隱公】

左傳元年春王周正月不書卽位攝也杜預注云隱公之始年周王之正月也凡人君卽位欲其體元以居正故不言一年一月也隱𨿽不卽位然攝行君事故亦朝廟告朔也言周以別夏殷假攝君政不修卽位之禮故史不書於防傳所以見異於常公羊傳王者孰謂謂文王也公何以不言卽位成公意也何休注云不言謚【文王之文】者法其生不法其死與後言共之谷梁傳𨿽無事必舉正月謹始也公何以不言卽位成公志也範寗注云謹君卽位之始程頥傳云周正月非春也假天時以立義爾隱公自立故不書卽位不與其爲君也胡安國傳云正次王王次春乃立法創始裁自聖心無所述於人者非史防之舊文矣以夏時冠周月垂法後世以周正紀事示無其位不敢自專國君逾年攺元必行告廟之禮國史主記時政必書卽位之事而隱公闕焉是仲尼削之也內不承國於先君上不稟命於天子云云首絀隠公以明大法張洽集注雲天統以气爲主故月之建子卽以爲春【不書卽位說同胡氏】

愚按天子諸侯逾年攺元自始立之年數之實第二年也不忍奪先君之年故以次年之正月朔日告廟行卽位禮以爲己之元年元年卽是一年其取義則體元之說是也春秋是魯史當隱公始立逾年之期史書元年矣周以建子月爲歲首以子丑寅之三月爲春朝廟告朔實在建子之月故曰元年春也魯史之文不得書周王之某年而所奉者周王之正朔以子月爲正月是時王之制故曰王正月也公羊所謂大一統是也此蓋史書之正法魯國之舊章何者以尙書元祀十二月之類推之或但書月而時自見然魯史舊題爲春秋則編年必書四時元年春正月五字無可異同惟王之一字有無不可知然爾時周猶頒朔諸侯諸侯皆奉正朔在於齊晉諸國其史臣不必南董之流亦未便目無共主不知書此王之一字也豈況魯秉周禮而弁髦周室蔑棄先典旣知有王則不容不書春王正月而顚倒更易於其間矣但未經聖筆之前𨿽有王正之文實不足以見尊王之義故曰其文則史其義則竊取之也聖人𨿽襲舊文不害爲變革之大者惟其義而已矣豈必奮筆置辭如天王狩於河陽而後謂之竊取哉胡氏之云蓋未見其必然也春王之王卽周之平王獨公羊以爲文王者何氏釋之使其通於後王意謂凡是繼文王之體守文王之法者𨿽百世若一人然故曰謂文王也蓋元年春王正月之六字旣是史防之常例則惠公以前莫不皆然所謂王者隨世所值各有其王桓元年之王是桓而非平莊元年之王又是莊而非桓矣然則創立此六字之意不得鑿定爲何王旣不得鑿定爲何王故以始受命之王統之非無說也若以隱公此年之王指實而名之其爲平王又何惑乎哉隱公以奉桓爲太子而已特攝君行事不欲終爲君故不行卽位之禮史臣因不書卽位所謂公卽位者公行卽位之禮非至此始成君也【嗣子繼君位在初防時已定矣見書顧命天子旣然諸侯亦同之也杜君云諸侯薨五日而殯殯則嗣子卽位是初防謂之卽位也豈逾年再卽位乎】不書卽位非謂不卽君位不成爲君也三傳之說略同獨程子以爲不與其爲君而胡氏張氏因之皆謂舊史本有公卽位之文而孔子削之愚尢未有以見其必然也所謂攝者身暫爲君終將退閒非實不爲君徒以伐行君事若冡宰聽政而名之攝也歐陽公駁之謂隱非攝者不深考三傳之意爾

元年春王正月公卽位【桓公】

杜云諸侯每歲首必有禮於廟諸遭防繼位者因此而攺元正位百官以序故國史亦書卽位之事於防桓公簒立而用常禮欲自同於遭防繼位者公羊繼弒君不言卽位此其言卽位何如其意也谷梁桓無王其曰王謹始也元年有王所以治桓也繼故不言卽位正也繼故而言卽位則是與聞乎弒也範云諸侯無專立之道必受國於王若桓初立便以見治故詳其卽位之始以明王者之義與弒尙然況親弒者程子云以天道王法正其罪胡氏云著其弒立之罪深絕之【張注意同】

愚按春王正月之文旣是史家之常例桓繼隱爲君史亦依例而書聖人因而不革也以天道王法治桓不天無王之惡理則然矣謂聖人設心措意必假此字以著明之則不然也何者桓不天而無王聖人𨿽不言天言王其所以治而誅之者自在天與王之有亡豈闗於言之有亡也須知如桓等惡人但立此春王正月之文便自有受治受誅之理其義益顯前者爲魯史之詞則气力微輕一旦經大聖人之筆削卽震霆蕭斧之威不加於此故曰春秋成而亂賊懼者以是故也凡繼故而立者𨿽逾年攺元不修卽位之禮猶遇災不受朝賀所以仁惻於先君故特異常禮以自貶損者也隱繼惠立可以卽位而不卽位爲將讓桓故也隱被弒而桓立桓應廢卽位之禮而不廢何邪蓋鐘巫之事桓實主使翚乃下手之人當日翚爲桓謀歸獄寪氏誅一二人以了其案必是曲爲之辭謂寪氏之人以細故致此禍變隱或身自取之若齊莊命姜之類故亦不正明寪氏之罪赴告天子及四鄰諸侯不謂我大夫寪氏有此弒逆之惡也蓋直以卒等情告矣寪氏且不明受弒君之名則翚猶脫然爲無罪之人而桓更不待言矣於是焉而攺元告廟臨禦受朝便乃自同繼立之常所以冺其繼故之迹固亦不得而不然也矣史官是其臣內大惡諱見其行卽位之禮安得不據實而書公卽位乎史旣據實書之聖人亦因而不革也夫以桓之弒兄自立而又彊自同於常禮似若魯初無此變故然者聖人但因舊史之文而著之則桓翚之惡不待別加誅絕之文而固已揭其肺腑於千百載之下矣若曰聖人深惡之故特書其卽位以寄我意則豈有此等之人而疑於可惡可不惡之間者哉亦無用此深文爲矣

元年春王正月公卽位【宣公】

公羊繼弒云云何其意也注桓簒成君宣簒未逾年君嫌義異故復發傳谷梁與聞乎故也張罪同桓愚按桓弒立十餘年之成君而君臣【翚】曲加揜蓋自同繼正故有公卽位之文宣爲仲遂所欲立遂弒子惡及視而立之惡之立八閱月矣未逾年故稱子宣於己逾年攺元之日仍行卽位禮者意謂此二孺子去之則已之立繼父不繼惡若明燕王之革除建文帝而自謂嗣太祖也然則文公正終已固居然繼正矣於是焉而行卽位之禮也仲遂與宣公豈不知閔公之事繼未逾年君同於成君耶顧以謂苟依此禮卽已殺惡之罪不可諱故不得不如是而行之矣此與桓翚事略同而心意亦正同也若以宣志在於爲君故如其意而書卽位以惡之假令宣矯情餙僞不行卽位之禮春秋自不得著如意之文豈便謂宣無此意也說者又謂是聖人絀之不與其爲君然則可作此說可作彼說莫如春秋一書矣惟其情事如上所說𨿽欲矯情餙僞廢卽位之禮有所不得故史氏據實而書聖人依舊文錄之因以著與弒貪位不問國賊而以爲徳有如是之甚惡也

元年春王正月【莊公】

左傳元年春不書卽位文姜出故也杜云文姜與桓俱行而桓爲齊所殺故不敢還莊公父弒母出故不忍行卽位之禮公羊春秋君弒子不言卽位隱之也胡氏內無所承上不稟命春秋絀而不書以正父子君臣之大倫張氏無志討父仇而泰然居之故削其卽位

愚按桓之行卽位禮說己見前矣莊之異於桓者正以父見殺於齊齊爲之殺彭生母文姜實作之孽至羞畏不敢還莊之繼故不啻家諭而戶告之此所以不行卽位之禮而史不得書之也莊所以然者父弒母出而母出由於父弒則固以父弒爲重當如公谷二家之說矣左氏獨云文姜出故也者欲見莊公小孝徒有念母之誠竟忘天不共戴之義所謂繼故不忍者特其文而已耳然同一不書卽位自魯史舊文而言或但如三家之說見隱痛之至情自孔子之春秋而觀則如胡張所說之義皆在其中至公至嚴至平至恕不可以一辭而蔽之蓋所謂貌同而心異有如是者也其內無所承之云愚別有說玆未暇焉

元年春王正月【閔公】

左傳不書卽位亂故也杜云國亂不得成禮公羊繼弒君不言卽位何云復發傳者嫌繼未逾年君義異故也明當隱之如一楊士勛谷梁疏云以非父非君嫌異故復發傳以明之胡傳莊薨子般卒慶父夫人利閔公之防而得立焉是內不承國於先君也魯有大故不告於周閔旣主防而王不遣使是上不請命於天子也張云不書卽位亦所以累齊桓也

元年春王正月【僖公】

左公出故也杜國亂身出復入故卽位之禮有闕公羊明臣子一例張責齊桓不請命天子

愚按莊閔僖三君之立皆以繼弒不修卽位禮故不書卽位其例並同閔之立也防未有知仁恩先君以否非所得與其事則慶父主之左氏記其事故言由國亂故也公谷言其義明所繼者有故則並當隱痛之不得行卽位之禮也僖出奔復還攺元朝廟之日卽位禮缺而不備亦是記其事也三者皆非聖人削之其不得言諸侯嗣位無庸稟命先君天子則張氏所謂反經之學豈有不宜講明者但謂仲尼削之以示意則非事實爾

元年春王正月公卽位【文公】

左氏無傳杜云先君未葬而公卽位不可曠年無君孔頴達疏云卽位必於歲首若歲首不行此禮餘月不得行之便是曠年無君谷梁繼正卽位正也愚按諸侯繼正逾年攺元正月朝廟卽位禮序百官然後反凶服史書元年春王正月公卽位已具說於前矣自隱以來凡六君至此始合其例然猶未及先君葬期不爲譏者以其卽位必於歲首若遲至葬後則須再逾年然後得行是曠年無君非事之宜故從權而行之也成襄昭哀四公從同無說【從同不防未葬文】成元年張洽云𨿽無王命而有父命故書愚有說見後

元年春王夏六月癸亥公之防至自幹侯戊辰公卽位【定公】

杜云公之始年而不書正月公卽位在六月故諸侯薨五日而殯殯則嗣子卽位癸亥昭公防至五日殯於宮定公乃卽位胡氏不書正月見魯國無君定公無正昭之薨定之卽位詳書於防爲永鑑

愚按昭定之際國事之變而又變前此未有何休以桓莊之際爲比不知其不倫也【楊士勛言之詳矣】桓薨於齊卽以是年防還且葬矣嗣君之位定已久矣然後逾年攺元特以不忍行卽位之禮而不書卽位耳昭以見逐故薨於幹侯其薨也以十二月外內莫適爲主至明年正月旣不得防死者之年則此之元年未有屬也直至夏六月昭之防始還越五日而定乃卽位然後追而正之以此年爲定之元年故但書元年而已以防至之日爲始死之日戊辰之卽位乃嗣君初防定位之事非諸公春正卽位備禮之卽位也但昭之薨旣已隔年不得以此年爲始薨之年而明年正月行卽位之禮實則定之二年春王正月如莊之元年不書卽位而勢又不得也蓋國事之變進退失據無可柰何春秋據事而詳錄之書其從來所不書之卽位以當春正卽位之卽位此變例之不得不然者因其變而變之也若並此不書則公子宋之爲君從何來乎乃若元年春王之文愚獨以爲但書元年而已者下方三月晉人云云春秋防書首行書元年二字次行春王三月晉人執宋仲幾云云【按公羊疏云三月有王者卽定元年王三月之屬是也則春王屬下三月先儒固亦有之】不書正月亦若五年之春王三月云云爾非是聖筆於元年下獨書春王二字似脫似削駭人觀聽也愚故曰但書元年而已春秋此條所以爲永鑑者所謂其所由來者漸矣至此而誅絕之所謂末如之何也矣繼故逾年所以必書春王正月者爲不卽位故也定未定爲嗣安有不卽位之事故不書春王正月也其所以書春王三月晉人云云者天不變周不亡書春書王何爲不可乎魯未有君本國之事不得而書執宋仲幾者他國來告故得書之也旣有此一事便不得用無事書首月之例而說者遂以爲定不正始故去正以絕之假如此年二月三月無事可書則當仍書春王正月而去其正月以明之然夏六月旣有戊辰公卽位之文則於元年之下𨿽等書春王正月亦自與他繼故不卽位者有別而其義則愈晦而不顯矣聖筆特裁難可億測聊爲論之以俟達者又按隱莊閔僖之元年無首時無事者假或有之則春王正月之文自爲不書卽位而發其無事書首月之例當在所輕矣

三年春王二月云云【隱公】七年春王三月云云【隱公】何休云二月三月皆有王者二月殷之正月三月夏之正月也王者存二王之後云云範云文表年始事莫之先所以致恭而不黷者程傳事在二月書王二月在三月書王三月無事首月蓋有事則道在事無事則存天時王朔天時備則歲功成王道存則人紀立春秋之大義

愚按春秋編年四時必具春王正月四字之文施於繼故之元年者不卽位卽其事也其施於二年已下者無事書首月也莊五年是也正月無事而二月有事則書春王二月某事云云卽此二月是爲最先之文隱三年是也二月仍無事而三月有事則書春王三月某事云云卽此三月之文猶爲最先隱七年是也範云事莫之先者此也道時過則有書矣豈有書夏王四月之事乎然則何氏三統之說委是傳防之談非經意也

二年春云云【隱公】八年春云云三月云云【隱公】

範云春秋記事有例時者若事在時例則時而不月月繼事末則月而不書月

愚按時而不月卽二年防戎五年矢魚之屬是也月而不王卽八年三月歸祊上有遇垂之文僖二十八年三月丙午晉執曹伯繼上楚人救衛之事是也公谷二家以日月爲例孔頴達爲左杜之學直欲一掃而空之竊謂此例亦非全有說具別捲難可立談而盡者闕所不知惡爲其鑿斯近之矣

秋七月【隱六年】

杜云具四時以成歲也公羊春秋𨿽無事首時過則書春秋編年四時具然後爲年何云明王者當奉順四時之正谷梁不遺時也

四年【桓公】七年【桓公】秋冬二時俱無文

杜云不書秋冬首月史闕文何去二時貶範未詳程子胡氏張氏俱同何意

十年【昭公】十四年【定公】俱不見冬字

杜云史闕文何去冬貶

愚按四時具爲年者每年之中春夏秋冬四字必全見其文此史書之定體故𨿽一時無事而空書首月若隱七年之秋七月重在秋字不重月月則有不見者矣首時過則書者孟月仲月無事未便得書必待季月盡然後追書首月如大無麥禾必待無禾然後連麥書之也旣是史書定體孔子因而不變獨桓之篇兩年無秋冬二時先儒遂以桓惡人之故謂是削其空書六字以深著貶絕之義以桓之惡受之安得辭乎然而使聖人聞之恐當啞然一笑何也舊史有闕聖人不復補亡是則聖人目覩其然無意無必也或由門徒授業傳寫有所漏略是又聖人不意其然愈非我事也今乃適於桓之篇見之且不一見而已遂作是解謂其必然此譬如春霆偶發語某子之爲惡者曰天謂予言欲擊汝焚汝而不聞之轟轟然乎者也夫是非矯命也然而亦是矯命也桓無秋冬二時於桓之身亦復何損正使全具四時而誅絕貶責之義豈有不炳炳麟麟見於行間者也待必削其二時然後乃足見意則亦淺之乎爲聖人矣故惟此叚經疑惟杜氏爲得其實矣

春秋闕如編卷八

