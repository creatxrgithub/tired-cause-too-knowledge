

欽定四庫全書

經部五

春秋毛氏傳

春秋類

卷一

總論

卷二

隱公元年

卷三

隱公元年二年

卷四

隱公三年至五年

卷五

隱公六年至十一年

卷六

桓公元年至四年

卷七

桓公五年至八年

卷八

桓公九年至十八年

卷九

莊公元年至八年

卷十

莊公九年至十六年

卷十一

莊公十七年至二十五年

卷十二

莊公二十六年至三十二年

卷十三

閔公元年二年

卷十四

僖公元年至十年

卷十五

僖公十一年至二十年

卷十六

僖公二十一年至二十七年

卷十七

僖公二十八年至三十三年

卷十八

文公元年至六年

卷十九

文公七年至十八年

卷二十

宣公元年至八年

卷二十一

宣公九年至十八年

卷二十二

成公元年至七年

卷二十三

成公八年至十八年

卷二十四

襄公元年至八年

卷二十五

襄公九年至十二年

卷二十六

襄公十三年至十七年

卷二十七

襄公十八年至二十四年

卷二十八

襄公二十五年至三十一年

卷二十九

昭公元年至九年

卷三十

昭公十年至十七年

卷三十一

昭公十八年至二十四年

卷三十二

昭公二十五年至三十二年

卷三十三

定公元年至七年

卷三十四

定公八年至十五年

卷三十五

哀公元年至七年

卷三十六

哀公八年至十四年

【臣】等謹案春秋毛氏傳三十六卷

國朝毛奇齡撰自昔說春秋者但分義例至宋張大亨始分五禮元吳澄因之粗具梗槪而已奇齡是書分攺元卽位生子立君朝聘盟會侵伐遷滅昏覿享唁喪期祭祀搜狩興作甲兵田賦丰凶災祥出國入國盜弒刑戮凡二十二門又總該以四例曰禮例曰事例曰文例曰義例然門例𨿽分而捲之先後依經爲次無割裂分隸之嫌較他家體例爲善其說以左爲主間及他家而最攻擊者莫若胡安國傳其論安國開卷春王正月已辭窮理屈可謂確當然左元年春王周正月之文本以周禮正嵗正日兼用夏正夏正亦屬王制故變文稱王周正月以別夏正而奇齡乃讀春王爲一句周正月爲一句謂王字乃木王於春之王而非天王之王其爲乖謬殆更甚於安國又如鄭康成中庸注防簡也蔡邕獨斷曰防者簡也其制長二尺短者半之春秋正義曰大事書於防者經之所書也小事書於簡者之所載也又云大事後𨿽有防其初亦記於簡據此則經簡防並無定名故崔杼之事稱南史氏執簡而華督之事稱名在諸侯之防其文互見奇齡乃以簡書防書爲經之分亦爲武斷然其書一反胡之深文而衡以事理多不失平允之意其義例皆有徵據而典禮尢所該洽自吳澄纂言以後說春秋者罕有倫比非其說詩說書好逞臆見者比至於喧呼叫呶則其結習所成千篇一律置之不議不論可矣乾隆四十五年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

春秋毛氏傳卷一

翰林院檢討毛奇齡撰

春秋者魯史之名也古凡史官記事必先立年時月日而後書事於其下謂之記年【晉後出書有竹書記年卽此名】故每歲所書四時必備然而祗名春秋者春可以該夏秋可以該冬也舊謂春以善善秋以惡惡春秋者善善惡惡之書則毛詩春秋匪懈孝經春秋祭祀以時思之中庸春秋修其祖廟未聞有善惡於其間也蓋古來恆稱如是矣若賈逵謂春取陽中秋取陰中則周正春皆是冬秋皆是夏非陰陽中也賀道養謂春貴陽始秋重陰初則期合周正而又曲爲之說究何必然

苐春秋立名不始夫子在夫子未修前早有是名傳稱韓宣子來聘觀易象春秋此在昭二年夫子未修以前之文而坊記謂魯春秋記晉喪曰殺其君之子奚齊及其君卓其文在僖九年夫子且未嘗生也故公羊道聽塗說亦云有未修時春秋見莊七年傳而魯史至西狩獲麟後尙有二年共二十六條皆曰此魯春秋文也故孟子曰詩亡然後春秋作此夫子春秋也魯之春秋此魯春秋也

或又謂春秋是周時史書不止魯史者孔疏於杜氏序云據周世法則每國有史記當同名春秋又公羊引閔因敍云孔子使子夏等十四人求周史記得百二十國寶書以爲春秋則直以春秋一名爲周史與列國諸史所共有之名不始夫子並不始魯史也若先仲氏又云春秋爲六經之一三代以前早有之至三代以後則祗傳夫子一書而前此春秋之書亡焉嘗訊其說謂古凡稱六藝卽六經也卽易書詩禮樂與春秋也【古皆以六經爲六藝惟周禮保氏職始以五禮六樂五射五禦六書九數爲六藝他皆不然】其以此六藝爲教謂之六教禮記經解所謂詩教書教禮教樂教易教與春秋教者此夫子之言也夫子言古王之爲教本如是也其以此六藝爲學謂之六學班氏藝文志云易學如天當無時不學而詩書禮樂與春秋共五學則如天之有五行必三年通一藝自十五入大學後至三十而五學始立故西漢劉歆輯內府古文春秋名六藝略而漢志謂古之王者左史記言右史記事事爲春秋言爲尙書帝王靡不同之則明在周魯以前而疏公羊者亦云春秋者國史所記人君動作之事左史所記爲春秋右史所記爲尙書故晉語司馬侯薦羊舌肸曰肸習於春秋而楚語申叔時論教太子之法曰當教之以春秋此正以六學爲六教在三代以來原有是書與尙書並傳而秦火以後但見此而不見彼遂以夫子之春秋當六經之數而不知前此之爲春秋在春秋晉楚間猶見之也故先仲氏曰古之六經則古之春秋也而其書亡焉今之六經則夫子之春秋也然而樂經亡焉

乃徐仲山日記又曰曩時春秋記事而已夫子之春秋則但志其名而不記其事按周禮內史讀四方之書事謂書四方之事而讀於王前此記事也若外史掌四方之志則志解作志又解作�謂標�其名而列作題目以告於四方故又曰外史掌書名達於四方其所爲記卽春秋之傳也所爲志卽春秋經也是以左序云史官掌邦國四方之事則記也緯書鉤命訣曰欲觀我褒貶諸侯之志在春秋【後儒但見何休公羊傳序有吾志在春秋語遂將志字誤解作言志之志】崇人倫之行在孝經則志也特志簡而記煩簡則書之於簡謂之簡書簡者簡也以竹爲之但寫一行字者煩則書之於防謂之防書聘禮所云百名書於防謂百字以上皆書之𨿽猶是竹牒木版所爲而單防爲簡聨簡爲防防者冊也以編合竹簡合兩�爲一冊故襄二十五年崔杼弒齊君南史氏執簡以往此簡也書志者也文十五年宋司馬華孫來盟公與之宴辭曰臣之先臣督得罪殤公名在諸侯之防此防也書記者也

然且簡防之例必具三事一讀本國一上之王朝一告之四方邦國諸侯故國語魯臧文仲祀爰居展禽陳國之祀典以折之文仲曰信吾過也季子之言不可不法也使書之以爲三防三防者一讀一上一告也

是以夫子修春秋苐修簡書而左丘明作傳則取防書而修之隱七年傳諸侯凡防告謂之禮經十一年傳諸侯不告不書於防明言簡防之例史所最嚴故宣十年崔氏出奔簡書例稱族防書例稱名宣十七年叔肸卒簡書例稱公弟防書例稱公子襄二十六年殖逐衛侯簡書例稱出奔防書例稱出君成十三年晉侯伐秦簡書例祗稱伐秦防書例始稱秦師敗績其簡防書例歷有明據乃注疏乖反謂經是防書傳是簡書則南史執簡殖書防皆不通矣此所當考正者

誠以春秋記事原有門部而作志者則因門爲題就事立志謂之籖題不謂之綱領蓋綱領必槪括其事而取其要領以爲文籖題則但志其門名而必借按防以見其事不相侔也【宋人以綱目擬春秋非是】大抵春秋門部見於舊史官記事法式有二十二門

攺元【十二公元年】

卽位【十二公卽位】

生子【桓六年子同生】

立君【隱四年衛人立晉】

朝聘【朝來朝聘

來聘歸脤錫命】

盟防【會盟

來盟涖盟不盟逃盟遇

胥命平

成】

侵伐【侵伐

克入

圍襲

取戍

救帥師乞師取師棄師戰

次追降敗

敗績潰

獲師還歸俘獻防】

遷滅【遷滅

殱墮亡】

昏覿【納幣逆女逆婦求婦歸送致女來媵婦至覿】

享唁【享唁】

喪塟【崩薨

卒塟

會塟歸喪奔喪賵

含襚

求金錫命】祭祀【烝嘗

禘郊

社望

雩作主有事大事朝廟告朔視朔繹從祀獻萬】

搜狩【搜狩

觀焚觀社大閱】

興作【立宮築臺作門觀丹楹刻桷屋壊毀臺新廐築城城郛浚渠築囿】甲兵【治甲兵作丘甲作三軍捨中軍】

田賦【稅畝用田賦求車假田取田歸田】

丰防【有年饑

告糴無麥苗無麥禾】

災祥【日食螟

螽蝝雨雪雷電震

雹星隕大水無冰災

火

蜚多麋眚

不雨沙鹿崩山崩旱

地震星孛六鷁退飛隕霜殺菽隕霜不殺艸鸜鵒來巢獲麟】

出國【如孫

出奔出大去】

入國【至入

納歸

來歸復歸來

來奔逃歸】

盜弒【盜殺盜弒殺】

刑戮【殺刺

戕放

執歸用釋

畀肆】

凡此門部先定之爲記事之則而志名者則又另立一籖題以爲門部之標識至於事之始末詳略皆所不問如同一朝晉而成十八年公如晉朝晉君新立也哀元年公如晉則我以新立朝晉君也同一會齊而莊十三年公會齊侯盟於柯爲平乘丘之敗二十三年公會齊侯盟於扈爲申結婚姻之好同一伐邾而隱七年公伐邾爲釋宋怨僖二十二年公伐邾爲討鄫殺同一遷許而成十五年許遷於葉則許自請遷者昭九年許遷於夷則系楚逼遷之者向使無防書則此春秋者不過一門部名目曰朝耳會盟耳侵伐而遷滅之耳何曾有一事可究竟言之而謂此名目中有微詞凡書國書爵書名書氏皆有義例豈非夣夣然而不考經文則不能讀傳不深覈簡書則不能檢校防書之事凡釋春秋必當以經文爲主而以傳佐之先仲氏嘗曰春秋諸侯大夫死法不一而經文祗以一卒字盡之僖二十四年晉侯夷吾卒以殺死昭八年陳侯溺卒以縊死桓五年陳侯鮑卒以狂死定十四年吳子光卒以戰傷死定三年邾子穿卒以火爛而死莊三十二年叔牙卒酖而死昭四年叔孫豹卒餓死二十五年叔孫捨卒自咒死二十九年叔詣卒無疾病死此其中義例必有不在一卒字中者而乃苐書一卒字而其義已備此其故非深識經文者不能解也

乃宋儒無學襲唐儒啖助趙匡之說重訾左氏傳爲秦後僞書且摘不更庶長諸秦官爲辭此眞不讀春秋不識左傳爲防書舊本而妄爲是言予旣已辧之詳矣【見論語稽求篇】特左氏所據防書猶是魯史之未備者往往與簡書互有闕落如哀十四年西狩獲麟後魯史簡書凡二十六條而防書所闕落者有十五條則其舊史之未備從可知也是以舊史有闕而左氏以已意補之卽與經悖如以鄭大夫尹氏爲隱公之妻以隱妻子氏爲桓公之母以救邢之曹師爲曹伯以宋公子地本景公之弟爲元公之孫以執曹伯畀宋人爲分曹田與宋人以宋公殺世子痤事爲宋華合比奔衞事以晉先蔑士會迎公子於秦之師爲拒秦於堇陰之師諸凡以死賵爲生賵以媵異姓爲媵同姓以六月日食爲閏月日食以立武公之宮爲立武成之廟其間參錯違背不可勝數至於曹羇奔陳郭赤歸曹曹殺其大夫薛弒其君比齊侯伐宋宋公伐鄭衛公孟彄伐曹盜殺陳夏區夫宋向巢伐曹又伐鄭宋人執滕子又執小邾子經文儼然並無一傳至定哀之間卽本國事實仲孫伐邾三家取田亦了無始末可據而列國史防則但得晉楚二史以爲傳本一如孟子所云晉之乘楚之檮杌魯之春秋者故文宣以後夫子所責惟晉楚而左氏特取晉事而鋪張之祁奚舉賢魏絳戮僕作人求善表章無賸以至晉悼之惡三出而制於楚者反稱三駕而楚不能與爭甚至借仲尼之言以褒晉大夫宣孟忠良不絕於口究之定哀以後純記趙簡子之事爲趙史而世顧未之察也

特其書則猶是魯史與晉楚諸史較之公羊谷梁道聽塗說徒事變亂者防乎不同故當時左氏以其傳授之曾申申授之吳起以及虞卿荀況輩皆有論著漢志所稱虞氏春秋虞氏微傳皆推明左氏之學卽傳至西漢猶有賈誼爲左傳訓詁以授京兆尹張敞中大夫劉公子等原不止劉歆獲內府祕書始責讓太常博士以發其義也乃不幸其書出壁中時孔安國已獻之內府而未立學官遂致公谷之徒各持門戶以相抵牾然究之日月一出而爝火自熄彼墨守廢疾皆不攻自下不事痼壊而其痺已不起矣故春秋五家漢志未嘗並列祗以公谷鄒夾爲四家而鄒氏無師夾氏未有書原可同置之不論不議之列但公谷爲周秦間人其時去古未遠𨿽荒唐之言亦尙有與周禮相借證處特世尙宋學而前儒篇帙散不復理卽漢後論著其顯相指名者原有二十三家春秋見之漢志而其後各立學官經杜氏何氏範氏訓定之後猶有蘇寛劉戴宏閔因輩各爲揚扢而惜其書俱蔑沒無一傳者惟唐儒陸淳作微防纂例釋疑聯載啖助趙匡諸說其書猶存然率踳駮不足據若宋元諸經解則所見凡數十家亦又何一可置辧者而胡安國傳則解經之中畔經尢甚然反兢兢乎辧之以爲胡氏傳出而孔子道熄甚至有明三百年設科立學但知有胡氏一傳而不知孔子之有經則辧胡氏抑所以救孔子也嗟乎言至此亦可畏矣但春秋義例不一無一是處大抵此白彼墨前三後四必不能畫一而前人相傳科指又極其龎賾如所云二類【天災人事】三體【正例變例非例】五情【一微而顯二志而晦三婉而成章四盡而不污五懲惡而勸善】五始【一元年二春三王四正月五卽位】六輔【公輔天子卿輔公大夫輔卿士輔大夫京師輔君諸夏輔京師】七缺【一夫道缺二妻道缺三父道缺四子道缺五君道缺六臣道缺七周公禮缺】九防【一故宋二新周三新王四所見異詞五所聞異詞六所傳聞異詞七內其國八內諸夏九外夷狄】諸所流衍皆猥劣不足道若孔疏所云稱凡五十其別四十有九釋例四十部無凡者十五則專指左氏所據典禮與杜氏所釋之數爲言並非通例其餘年時月日與國氏人名天王天子種種陋義則前此注春秋者已痛辟之以爲一爻可錯諸卦一字不能成一義晉唐以後早已不屑置喙者惟三傳引例猶尙有參變餘論見諸疏義而胡氏則槪以武斷施之抝曲揉直仍襲從前年時月日國氏人名諸陋義而深文其間骫經傳正防而勦令就我使明明大文一經鍜鏈便成寃獄究之一罣百漏五戈十盾至詞窮理絀遇有事同而文不合者則曰見聞不妨各致有事不同而文同者則又曰美刺不嫌同詞於是周章蔑略了無定凖而春秋亡矣予嘗平情諦觀竊彚十二公二百四十二年一千八百餘條經文而統以四例槪之

一曰禮例謂春秋二十二門皆典禮也晉韓宣子觀魯春秋曰周禮盡在魯矣言春秋一書以禮爲例故左傳於隱七年書名例云諸侯防告謂之禮經而杜注與孔疏皆云發凡起例悉本周制所謂禮經卽春秋例也故孔疏又云合典法者卽在褒例違禮度者卽在貶例凡所褒貶皆據禮以斷並不在字句之間故曰禮例今試觀春秋二十二門有一非典禮所固有者乎毋論攺元卽位朝聘盟會以至徵伐喪祭搜狩興作丰防災祥無非吉防軍賔嘉五禮成數卽公行告至討賊徵亂及司冦刑辟刺放赦宥有何一非周禮中事而春秋一千八百餘條櫛比皆是是非禮乎故讀春秋者但據禮以定筆削而夫子所爲褒所爲貶槪可見也此非書人書字所得混也此一例也二曰事例則以二十二門一千八百餘條無非事也周禮內史職曰讀四方之書事左氏傳序史官掌邦國四方之事又云大事書之於防小則書之簡牘故公羊疏云春秋記人君動作之事而漢史亦云右史記事事爲春秋是以孟子論春秋特開一例曰其事則齊桓晉文謂就事而計其寡多較其大小輕重而是非可驗今齊晉之事皆重大事也莊僖之間其所記亦惟齊晉之事爲較多也重與大則責備嚴多則前後氐仰而未易以輕定故鄭伯克叚齊鄭入郕事關名教則𨿽屬一節而實繋重大終隱桓莊三世專記紀國之存亡凡二十一條則𨿽細而必不可忽終春秋二百四十二年雜記宋鄭陳三國東西奔命之節無一刻之閒則𨿽舉動璅璅亦必備核之而不敢略他如郭亡梁亡事有闕漏尹氏子氏事有訛謬圍成圍郈事有混同去樂去籥事有防昧則槪從而檢較之又其餘也此又一例也

三曰文例則史文之法也孟子曰其文則史大凡史官記事從列國來者謂之赴告從本國登者謂之記注而合而成爲防書則謂之文苐文有文法左傳定四年稱備物典防以賜伯禽注謂典防卽史官記事之法是史官記事另有法式名爲文法亦名爲書法而統以文字槪之杜氏序所云文之所害則刋而正之是也但舊亦以文爲例而此云文例則以無例爲一例如舊謂書國書爵書人書氏書時書日皆例也而今皆無之以爲史之例可書國可不書國可書人書爵書日並可不書人書爵書日何則例固然也又以有例爲一例如鄭伯伐衞本討滑之亂而鄭莊不忍誅滑但伐衞而返則史祗書伐衞而不書討亂齊人伐衞本奉惠王命而齊桓身不親軍但遣師而還則史祗書伐衛而不書奉命至於宣公奔齊喪而史書公如齊所以諱國王使來徵聘而史書仲孫蔑如京師所以諱王此皆從文起例而予奪自明並非齊人鄭伯書公書蔑之所可優劣以爲文例如是文之以無例爲有例又如是也

乃四曰義例則直通貫乎禮與事與文之間天下有禮與事與文而無義者乎董仲舒云爲人君父者不可不通春秋之義杜氏序云文約則義防誠以事與禮與文莫不有義義者意也亦防也卽予奪進退褒譏美刺之微防也是以禮有違合事有善惡文有隱顯而褒譏美刺皆得以直行其間孟子曰其義則丘竊取之矣蓋取此例矣

若夫春秋始魯隱並無義例或者曰以平王東遷而王室卑也夫平王東遷在魯孝二十七年又一年而魯惠立是魯惠之立正當平遷洛之際且在位四十六年正與平之五十一年相表裏乃捨惠不始而反始之平王四十九年埀盡之隱公無是理也若曰春秋本據亂而作則亂不自隱始也以爲王室亂耶則戎狄弒王當始孝公以爲本國亂耶則伯禦弒君當始懿公以爲列國亂耶則晉人連弒其君當始惠公乃捨懿孝惠三公不始而始之隱公隱亦不受也至於公羊以隱公讓位爲賢曰春秋善善長當從善始谷梁以隱成父之惡爲惡曰春秋惡惡之書當從惡始則又誰得而定之故先仲氏曰春秋魯史也或隱以前亡其書則不修隱以後有其書則修之或隱以前有其書而不必修則不修隱以後有其書而當修則修之此非明白了義乎若夫夫子作春秋之年則司馬遷謂孔子厄陳蔡時作在哀六年左氏說謂孔子自衛反魯遂作春秋則在哀十一年而公羊說則謂孔子西狩獲麟得端門之命乃作春秋則又在哀十四年總是揣摸之言不足據者若其云受端門之命則見戴宏解疑論此後世緯學大不足信然兩漢儒者多言之【董仲舒對防有孔子作春秋是素王之文語鄭康成六藝論云孔子西狩獲麟自號素王爲後世受命之君制明王之法】夫獲麟作書本屬不幸而反以爲夫子受命之符瑞無稽之言吾不取焉

春秋毛氏傳卷一

欽定四庫全書

春秋毛氏傳卷二

翰林院檢討毛奇齡撰

隱公【公姬姓侯爵名息姑魯惠公弗皇之子伯禽七世孫也據魯世家自伯禽至隱凡十三君以兄弟相及者五人故止七世七者世次十三者傳位之次也周書諡法隱拂不成曰隱】

此二字亦魯史文也公本侯爵而稱公惟史文有之他卽不然故尙書費誓史文稱公曰嗟而作書序者便稱魯侯則此稱公者非史官舊標字乎

元年

史凡記事必以年領時以時領月而每公所記則又必從首年至終年以爲一公之終始此是史例則此元年者本是隱公之元年例所必書無庸疑也乃何休說公羊傳謂天子攺元諸侯無攺元之例其所稱元當是黜周王魯尊魯爲王者之義則不特悖禮叛教春秋必誅且亦不識周制矣周制國君皆攺元者他無可考史記齊世家稱齊獻公元年盡逐齊胡公子而左傳於襄十九年有云鄭簡公元年士子孔卒則齊鄭皆攺元矣苐攺元則必行朝廟卽位之禮而隱復不書卽位此有異耳其說見後

春王正月

此以時領月也禮也史凡書事必書在時月之下下苟無事則此時月可不書而四時首月𨿽無事而猶書之者謹時之例此所以爲春秋也特書時舊法年有四時時有三月而時之所領則必在三月之首故春必正月夏必四月秋必七月冬必十月而有時不在首月如所稱春王二月【隱三年】春王三月【隱七年】者則不合矣然必二三月有事而正月無事故但書旁月而不書首月若空書時月並無一事則必在首月而不在旁月乃亦有時書次月如所稱夏五月【莊二十二年】者則又不合矣吾故曰春秋湏識例其必書時月𨿽無事而亦書者此例也此終古不易者也其旣書時月而或書此月或書彼月則非例也通也闕繆也【闕繆見夏五月疏】通則無例闕與繆則並無義也不然天下豈有以空空歲月而可以寓褒譏加美刺者以此推之則凡書人書國書名書字其諸以通例而彊作義例者亦可返矣

然而王何也公羊傳云王文王也謂文始受命王之首也然而文未攺正也故範氏谷梁注曰周王則攺正之王者也謂周之先王攺此朔者非武王卽成王也然而攺正耳卽攺朔亦朔一月耳曰王二月王三月何也故杜氏序云王卽平王蓋時王必頒朔隱之時則頒朔者平王也王有時不頒朔則不書王桓年多無王可驗也然而劉已辧之謂昭二十二年後王室大亂天王出奔狄泉矣越五年而後反國此時誰頒朔而五年之間皆得書王何爲也故何休又曰王者謂夏殷周三代之王也王正月則周王也周十一月也王二月則殷王也殷十二月也王三月則夏王也夏十三月也而服防亦云孔子作春秋其於春則每月書王以統三正謂夫三春之書王將以禹湯文武立三正統也然此孔疏已辧之謂夫子以周室臣民反尊夏殷之舊主每月書王以敬奉前代則何意乎於是有襲公羊邪說以爲春秋黜周王魯體王攺元則此王字當暗指魯公王者公也天王者王也是世有二正土有二王亂臣賊子自春秋始而謂春秋爲之乎然則王之必不可以爲王者之王斷可知也

然則何王乎曰世亦不知有春王耳亦不知王之當屬春不當屬正月耳左傳曰春王周正月其云春王則王屬春也云周正月則正月不屬王也左氏亦惟恐經文難明後世竪儒必有以王爲周王者故書王周以倒之又必有以正爲王正者故加周正以別之而世讀其書而不之察也夫春何以王也王者興也謂春興也春何以興古者五徳相禪謂之五王五王者木火土金水也五王遞爲王而四時以春夏秋冬配之春木夏火秋金冬水各以時王而土則通王於四時之間故家語孔子答季康子曰古之王者易代而攺號取法五行五行更王又曰五行用事先起於木是故王者則之而首以木王而漢律曆志亦云庖犧氏繼天而王【易大傳庖犧氏之王天下也字書引書亦云庖犧王天下庖犧本帝而稱王正指時徳木王爲言】其徳在木爲興王之首至於共工無道火徳不繼而神農繼之則共工覇而不王【其後秦不繼周木而漢以火徳繼之亦覇而不王王如字不讀旺】是庖犧春王神農夏王少昊秋王顓頊冬王由是而遞轉以至於周不讀月令乎春帝太皥卽伏羲也夏帝炎帝卽神農也秋帝少昊卽金天也冬帝顓頊卽軒轅也春秋編年與月令表裏月令稱帝而不稱王春秋稱王而不稱帝而總之以興字槪之人不識春王亦不識春帝乎春帝自伏羲以至於周惟帝嚳與周皆以木王則皆以春王惟以木王則夏殷之春不得稱王以夏殷非木徳也惟以春王則夏秋冬諸月不得稱王以夏秋冬非王時也然則春之得稱王與王之必屬春有斷然者況春秋尊王之書也春者出也尙書大傳曰萬物出地之時也又春者寅也律曆志云斗柄指寅方之候也今周以冬十一月爲歲首此時萬物未出而斗柄指子然猶稱春者曰此豈春哉王在則然也蓋春王也然而正月何謂也曰卽三正也何謂三正曰天開於子十一月也以十一月爲正朔則爲天正地辟於丑十二月也以十二月爲正朔則爲地正人生於寅十三月也以十三月爲正朔則爲人正苐三正角立說各不同有云三代攺正者尙書大傳春秋元命苞樂緯稽耀嘉皆云夏以十三月爲正殷以十二月爲正周以十一月爲正此三代攺正也有云二代始攺正者孔安國謂攺正祗殷周二代故注尙書云湯承堯舜禪位之後始革命創制攺正易服是攺正始於商成湯也有云三代以前皆攺正者三正紀云正朔三而攺此該庖犧以後三代以前統言之故鄭注尙書孔疏禮記皆云舜以十一月爲正堯以十二月爲正髙辛氏以十三月爲正推之而髙陽少昊黃帝神農女媧伏羲皆三正遞禪故宋志云髙陽氏以十一月爲正而魏髙堂隆作正朔議亦以軒轅髙辛夏后與漢皆以十三月爲正此三代以前皆攺正也𨿽諸說不同而三代攺正則無可疑者且攺正必攺月攺月必攺時亦無可擬議者乃胡氏不知何據逞其武斷謂以夏時冠周月致有明以來數百年盡爲所惑夫子月稱正冬月稱春經傳顯然卽或他書所記三正雜出毛詩周禮多用夏正【毛詩如四月維夏六月棲棲維暮之春七月流火等皆用夏正惟十月之交一之日觱發十月攺歲等仍用周正此士人行文與史官記事不同若周禮則原欲以一代之制該百王之法故多用夏正如淩人正歲斬冰遂人正歲簡稼器太宰中春命蠶婦司裘季秋獻功裘大司樂冬日至於圜丘夏日至於方澤等】而尙書春秋史官記事並無差佚至春秋則謹之尢謹者而反云夏時吾不解也

然何以知攺朔必攺月也按左傳昭十七年夏六月日食昭子曰當夏四月謂之孟夏夫以夏六月而當四月之孟夏是攺月也其冬有星孛於大辰梓愼曰火出於夏爲三月於商爲四月於周爲五月是明言夏殷周之盡攺月也故哀十三年十二月螽而家語載季康子之問曰今周十二月夏之十月也而猶有螽何也雜記孟獻子曰正月日至可以有事於上帝七月日至可以有事於祖夫正月之至卽十一月冬至也七月日至卽五月之夏至也此皆孟獻季康叔孫昭子梓愼諸人所自言者故夏令曰九月除道十月成梁此夏正也孟子曰十一月徒杠成十二月輿梁成此周正也

又何以知攺朔攺月必攺時也孟子秋陽以暴之趙岐注曰周之秋卽夏之夏盛陽也漢章帝以旱下議而陳寵奏事有云十一月天以爲正周以爲春十二月地以爲正殷以爲春十三月人以爲正夏以爲春故漢書武成篇惟一月壬辰據律曆志在冬十一月而書序一月戊午師渡孟津據三統歷爲周正月之二十七日皆冬也而史稱武王伐紂孟春興師書泰誓亦云惟十有三年春攺時故也

故凡攺朔者必攺時月而胡氏曰前乎周者以醜爲正其書始卽位曰惟元祀十有二月乙丑則月不易也後乎周者以亥爲正其書始建國曰元年冬十月則時不易也夫商亦攺月商亦攺時前所引左傳梓愼與漢書陳寵之言已詳且悉矣不必贅矣卽其所云十有二月言之實有大謬不然者夫此十有二月非建丑正月也漢律曆志引書序及古伊訓篇文明云惟太甲元年十有二月朔伊尹祀於先王誕資有牧方明而班固隨解之曰言𨿽有成湯太丁外丙之服以冬至越茀祀先王於方明以配上帝【孟康注方明者神明之象也以木爲之方四尺畫六采五色以象五帝】蓋是年値月朔冬至故云則是十二月者乃夏之十一月正冬至郊社之時況周制逾年攺元商制逾月卽攺元前王十一月崩則新王攺元在十二月元祀之十二月不必謂元祀正月也若秦之攺朔則三正遞禪並無亥正覇而不王原不足道而卽本紀冬十月數語亦漢史所紀非秦本文故文頴顏師古輩明云此系史家異文爲太初時所追攺而讀古不深仍爲借口嘗考始皇本紀三十一年十二月更名臘月曰嘉平此十二月定爲夏正之丑月而旣閱原注載茅盈內紀謂始皇三十一年九月庚子有歌謡曰神仙得者茅初成駕龍上升入太淸帝若學之臘嘉平因攺此名則明是夏之九月爲秦十二月此則史文之顯然者【又二十九年始皇東遊至海上之罘刻石文曰時在中春陽和方起則以秦之中春二月爲夏之十一月正冬至一陽初起之候若在春二月則不得云方起矣】故後魏明帝攺正建丑乃攺春二月爲夏四月則𨿽在秦後亦尙有攺時月者𨿽唐後攺月偶有異同然大槪可睹也

若夫春秋之攺時月可指數者莊七年秋大水無麥苖夫秋當有麥苗乎二十八年冬大無麥禾夫冬則禾且獲矣尙有麥乎桓八年冬十月雨雪此八月雪也若十月則小雪矣而何以書也隱九年三月震電此正月雷也若三月則啟蟄久矣而何足怪也故莊三十一年冬不雨僖二年冬十月不雨此非冬也秋也若果冬則雨畢矣十月則畢之畢矣桓十四年春正月無冰成元年春二月無冰此非春也冬也若果春則冰泮矣二月則泮之泮矣是以定元年十月隕霜殺菽劉向以爲周十月今八月也不然則霜非時菽亦非時也成十年六月晉侯欲麥使甸人獻麥杜氏以爲周六月今四月也不然則獻者失時欲者亦不及時也乃若莊二十五年夏六月日食鼓於社左氏曰惟正月之朔謂惟正陽之月始用鼓指四月也若六月則不用鼓也昭十七年六月日食太史曰日過分而未至也謂過分者過春分也未至者未夏至也亦四月也若六月則至亦過也故僖五年傳春王正月日南至天下無寅月而冬至者矣昭二十年傳二月日南至夫二月將春分矣分也而猶至無是理矣故凡書秋雩皆夏雩也雩所以雩旱也徐仲山曰周以已月雩則夏月也莊三十二年夏公如齊觀社此四月實二月也陳晦伯曰周以卯月社則二月也苐國君攺元則必告廟朝正行卽位之禮周制遭喪卽位逾年攺元其遭喪而遽卽位者國家不可一日無君也然必逾年攺元者一年不可有二君也故尙書成王之崩在四月乙丑越七日癸酉而康王遽已卽位而史記世表魯眞公二十八年宣王卽位至二十九年而王始攺元是攺元卽位本非一時然遭喪卽位仍反喪服至逾年攺元之際又特行正位之禮杜氏所云攺元正位百官以序者然後史官書卽位於攺元之下其或朝正告朔而不行此禮則史官不書故春秋不書卽位者四皆不另行卽位禮者此不書以攝位也【惠公元妃孟子以無子卒繼室聲子生隱公未立宋武公有女仲子生有文在手曰爲魯夫人惠公娶而生桓公愛欲立之惠公薨隱公乃成父之志奉桓爲儲君而已居攝故不行卽位禮記史記魯人共立息姑攝政】莊閔僖三君亦不書以三君皆各遭弒逆之變倉卒卽位不忍另行也此皆就實事而史記之行則書不行卽不書並無有取捨筆削於其間而其義反昭然者如隱被弒而桓卽位則桓何心東門襄仲連殺儲嗣而宣居然行卽位之禮而不之怍則亦未嘗非幸禍也此禮也而義存焉必謂史有筆削焉繆矣乃說者謂書與不書皆史官得而主之隱之不書所以彰隱賢桓之得書所以著桓惡此固爲不知史例若胡氏又自造一例曰上不稟命於天子內不承國於先君大夫扳已立而卽立之則不書卽位隱之不書是仲尼削之也則春秋二百四十餘年凡列國立君或爭或簒或出或入何嘗一稟命天子此在婦孺猶知之者至不承先君則桓不承隱宣不承文定不承昭而三君偏得書卽位何也據曰隱之不書仲尼削之則桓之得書將必仲尼褒之矣夫亂賊可褒乎乃自知難通於桓卽位傳則曰美惡不嫌同詞於宣卽位傳則曰一美一惡不嫌相同夫美惡可同是善惡混也亂莫大乎善惡混乃以夫子作春秋而使善惡混則或褒或貶何所分辧萬一桓宣之徒起而爭之卽使遊夏再生家諭戶曉恐不能明也吾不意胡氏之學將掩聖經而一開卷間卽詞窮理屈如此

三月公及邾儀父盟於蔑【邾公谷作邾婁蔑作昧蔑昧轉音主凡經有四例說見前】周制以盟會爲典例大抵天子十二載一巡狩則盟諸侯於方嶽之下而諸侯有事朝王或會或同則又彼此相盟以著講信修睦之意故曲禮涖牲曰盟諸侯相見於郤地曰會而周禮玉府職共盟會之物戎右職掌辟盟之役至秋官司盟職則直置典盟一官掌盟載之法是盟會大典盛世最重而胡氏凡遇盟會則槪置譏貶以爲刑牲歃血要質鬼神非禮所貴則不知古者玉惇盛血珠槃盛耳壇壝主日月方明祀山川凡贊牛截耳與詛神告祖俱是舊典至後世蔑略始有束牲不歃載書不告之事而學古不深反訾非禮則不惟不讀春秋並不識三禮矣特春秋世衰天子無巡狩之事諸侯無會同之典而徒事要盟所謂大國制其言小國屍其事者則未免於行禮之中寓失禮之意且要有是非約有成毀特盟參盟有始終同異凡經所書皆不過直書其事以俟其義之自見如此一盟則近郊附庸並講信睦比之摟伐自爲較勝故盟會徵伐俱屬典禮而徵伐獨有參變者以春秋無義戰邦政舊典蕩無復存故盟會侵伐總是典禮而事有是非春秋務謹嚴義例所分不敢苟也

邾者附庸之國儀父則邾君字也王制天子之元士視附庸則天子上士以名字通原可稱名並稱字者況附庸四命較元士又多一命則𨿽未受王命【杜注邾附庸國未受王命】而早爲附庸其得通上國自在可名可字之間此亦是例而胡氏又自爲制雲中國之附庸例稱字邾儀父蕭叔是也夷狄之附庸例稱名郳犁來介葛盧是也吾不知稱名稱字其分中國夷狄者出自何書乃同一附庸同一邾子之後而忽分儀父犂來爲中國夷狄學者注經可自造族姓自定封國自判華夏肆然無忌憚一至於此豈不可怪按邾子顓頊之後曹姓周武王克商求其苖裔得六終之孫名俠者封爲附庸國使居邾地而因以名邾儀父者邾俠之十二世孫也若郳亦邾俠之後其時有夷父顏者建功於周因別封其子友爲附庸國而居郳故世本云邾顏居邾昭徙郳其後邾與小邾俱稱邾子明見經文若叔孫婼曰邾又夷也則以邾地近戎故云是邾與郳皆中國附庸必分夷狄則邾當爲夷乃反曰儀父中國例稱字儀父已矣其如例何

及者與也言公與儀父也春秋魯史凡記事必首魯公此無論他國爲政本國爲政皆當先本公而後他氏例固然也自公羊有及者汲汲之解谷梁有及者內爲志會者外爲志之解而胡氏亦遂謂我所欲者曰及外所主者曰會以附於公谷之說則請就春秋本經推之文十七年公及齊侯盟於谷夫谷之盟齊以文公不親盟故來討而脇公出盟此非我所欲也曰公及何也襄三年公及晉侯盟於長樗是時公如晉而晉侯出都與公盟而後公得入此出入之權全在於晉並非我之所敢主曰及何也若成二年公及諸國盟於蜀是時楚公子嬰齊爲政傳明言之故胡氏亦自曰公及楚人則知主盟者楚也夫明知楚人主盟而猶曰及者我爲主則不知彼所主者盟我所主者又是何事且防其例明云及者我爲主會者彼爲主不可混也乃有旣書會而又書及者定四年公會劉子諸國於召陵又云公及諸侯盟於臯鼬則一防一及當復誰主且夫公及之諸侯猶是公會之諸侯也劉文公以伐楚而會諸侯今以旣侵楚而重爲之盟皆劉文公爲政也未有一十七國奉一王官主盟而我得毫犛有預於其間者乃胡氏復堅執己說曰定公爲季孫所立心不自安故求與諸侯盟何不自揣量而洵口悖誕如是

春秋毛氏傳卷二﹤經部﹐春秋類﹐春秋毛氏傳﹥

欽定四庫全書

春秋毛氏傳卷三

翰林院檢討毛奇齡撰

夏五月鄭伯克段於鄢

列國各以事來告卽書之此則鄭告其事而史官舊書之者然而文在其中焉按傳鄭武公娶武姜【申國女】生莊公及段而姜惡公而愛段【姜以寐寤生莊公故驚而惡之】請立段不許及莊公立姜爲段請制【大邑】公難之又請京【亦大邑】公重違姜意許之祭伯請除段公不許【祭伯曰無使滋蔓恐難除矣公曰多行不義將自斃】段乃收西鄙北鄙及廩延皆爲己邑公子呂請除段公又不許【公子呂曰請除之厚將得眾矣公曰不義不暱厚將崩耳】段遂完城郭繕甲兵具卒乘將襲鄭夫人將啟之公聞其期命公子呂帥車二百乘以伐京京叛段乃入鄢公伐鄢勝之叔出奔共【時公置姜氏城穎誓不相見旣而悔之乃用穎封人語出姜氏於隧而母子如初】其事如此是稱兵襲國顯然叛逆春秋但據事直書而叛逆之罪其義自見其或責公失教者此說經餘情夫子未嘗有是也【失教見左傳】君能教臣兄能教弟此在聖賢猶難之春秋責賢不責愚莊公愚人豈容責此若云養成其惡而利其斃則未免深文旣與之京卽欲早爲之所勢必奪京而與以他邑段肯受乎如欲早除則彼亂未形而我驟除之養惡尙有罪不待養而遽以惡除罪當何等如雲利其斃則誤以莊公自言有將自斃厚將崩語故云不知此苐言其理耳若果利之則旣發之後尙不令斃而謂欲斃之未發之前非通論也且凡爲此說者非謂春秋貶惡如是也段固不赦伯亦可議此不過如逢蒙殺羿羿亦有罪之語偶爲旁及而胡氏竟縱釋叔段專治公罪夫孟子曰孔子成春秋而亂臣賊子懼未嘗曰使亂君賊父懼也從來罪當重典不容側貸殺人者死必不更求被殺者以可殺之罪況春秋何書夫子修春秋何意本欲誅叛逆討不臣不弟而開卷定律便使君父與叛逆彼此交責已非正義又況縱亂賊而專誅君父彼稱亂者已洋洋掉尾而愚君愚父反俯首而就戮沒天理何存國法何在是𨿽使新莽著書操卓筆削亦必不能顚倒錯亂至此極也

況其所爲爰書者仍未確也據曰誅亂當以國彰國討也則宣九年陳殺其大夫泄冶泄冶何罪而國討之又曰當以人爲眾所共擊也則莊十年齊人取子糾殺之夫以爭國之弟殺無罪之兄齊人何尢而眾共擊之若云命將出師當稱帥師則哀三年齊國夏與衞石曼姑帥師圍戚彼則竟稱帥師矣然固拒父之師也衞輒以拒父而書帥師則此討弟叛而不書帥師此正相反以相明者如曰不書爲貶則彼衞輒書帥師當爲褒矣若其稱鄭伯而以爲罪伯引晉侯殺世子申生爲據則又全不知例者春秋之例凡君於子弟直殺之而不稱兵則皆書君如晉侯殺其世子申生宋公殺其世子痤天王殺其弟佞夫是也其必書君者以君實殺之不得謂國人殺之且眾共殺之也此直殺之而未嘗稱兵者也若伯之克段則稱兵而不殺之者凡稱兵之例國君自帥師則稱君卿大夫帥師稱卿大夫君與卿大夫皆在軍而不辧其孰帥師則稱國卿大夫帥師而不記其卿大夫爲何名何氏則稱人【左氏疏以兵眾稱君君以師從也兵少稱卿大夫卿大夫以旅從也兵眾而卿大夫帥之稱國將卑而師眾也兵少而卿大夫帥之則稱人將卑而師又少也】此核之全經之例而無不同者今書鄭伯則伯親帥師也伯親帥師故稱伯則稱伯者事也然而君親帥師當稱君則稱伯者又例也至其稱於鄢則師出必以地如後書戎伐凡伯於楚丘宋皇瑗取鄭師於雍丘鄭師伐宋戰於宋公防諸侯伐楚次於陘類凡師之所在必明記其在於何所以爲行師之表識此亦是例況誅逆討叛所在尢重彼直殺而不稱兵如衞殺州吁亦書曰衞人殺州吁於濮況稱兵乎若其書克則所謂以事例而兼文例者人誤以爲伯殺弟耳【公羊克之者殺之也谷梁克者能也能殺也】且誤以爲殺弟於鄢而不緩追之而使之逸耳【谷梁謂伯不能緩追逸賊失親親之道】而不知段已奔共奔共而且得安然久處於共鄭之人稱爲共叔段者是也且鄭伯亦思之故於隠十一年鄭伯入許有曰寡人有弟不能和協而使糊其口於四方蓋思之也夫以段之惡段之不弟稱兵襲國已不啻春秋無將之誅是何難立爲樔絕如祭伯公子呂所云除之又除之者而乃伐之而勝之而故使逸之奔之此在鄭伯爲失刑而在叔段則爲幸免然而春秋反予之者以爲尺布可縫兄弟難容【二語見漢書】世安有置母於隧加君以矢之逆賊而獨於兄弟間善全如此不惟不殺且任其奔齊又任其奔莒止一勝而無餘事此可念也故特書曰克此固春秋二百四十餘年所未有之例而於此一開之者也【春秋一書無再書克者】所謂事也文也亦義也

秋七月天王使宰咺來歸惠公仲子之賵【賵芳鳳切一本無來字】天王周平王也臨諸侯曰天王君天下曰天子皆尊稱也宰咺者天子之士咺其名也周禮天官之職自太宰小宰以至宰夫皆稱宰此卽所謂天子之宰通於四海者大抵書例太宰爲卿不稱名字故僖九年有宰周公之稱若小宰爲大夫當稱字宰夫則下大夫士也於例當稱名故桓四年有宰渠伯糾之稱此宰是宰夫故稱名公羊所謂宰者士也上士以名通是也若其所使賵則宰夫職曰凡邦之弔事掌其器幣財用鄭注弔事天子弔諸侯之事幣者所用賻也則旣掌弔事宜弔使而胡氏謂宰是冢宰位六卿之長不宜使賵誤矣

第其所云惠公仲子者惠公隠公父也仲子者桓公之母也而谷梁獨謂惠公之母夫桓公之母明系宋武公次女而惠公娶之故桓母名仲子若惠母則何所據乎乃公羊謂桓母仲子死於前年而左氏謂死於二年此時尙未死而豫爲致賵故譏之則天王𨿽不道定無有以諸侯夫人未死而先遣弔者此由左氏誤認元年尹氏卒爲隠母二年子氏薨爲桓母遂云然耳但左公皆謂惠公仲子本宜兩賵而一使一賵於禮不合故左氏謂惠公緩仲子豫公羊謂惠公仲子兼而胡氏則專指仲子而不及惠公此皆不足置辧者惠公者隠之父仲子者桓之母卽惠之繼娶也惠公不知薨於何時其距公攺元已有七月則其弔之緩固不待言若在仲子則必同惠先後亡者春秋諸侯有繼娶卽繼適也惟適故子𨿽未立亦得以其喪赴告天子是𨿽三禮無可考而春秋則往往行之故此一弔賵必惠公仲子同有赴告者在也夫旣有赴告則天子下弔於禮無過蓋仲子繼娶原非侄娣曰爲魯夫人則固夫人也以夫人而告之必之鄭康成云禮天子於諸侯一則含之賵之小君亦如之是天子於諸侯夫人原自有賵非過禮也特春秋本義不尙詭詐但直書其事而美惡自見夫禮尙往來況君臣相與其責在下豈有天子下交而諸侯反無報者如此隠十一年中適遭王喪而隠不使卿弔並不親防葬至求賻而後應之以視天王之來賵何如也此則春秋之微意也義也

賵者贈喪之物旣夕禮謂公纁束帛兩馬是也故公羊曰車馬曰賵

九月及宋人盟於宿

據傳惠公末年敗宋師於黃故公立而宋來成焉此不過大夫來盟舊例及者公及也宋人不書君宋大夫也而公谷謂我但稱及彼但稱人則不惟公不與盟卽彼此相盟皆屬微者吾不知其所爲微者是何等官職大夫與士並無實據而卽以公不親盟思之莊二十二年及髙徯盟於防而公谷又云及者公及也則我但稱及而公已與之不必微者始與之公谷舉例已自矛自盾至文二年及晉處父盟則公親如晉而後與盟此明明公盟而但書及何也乃胡氏旣遵其說而復於盟宿之例謂書地以國則必國君與盟者宿者國名也書盟於宿以宿君與盟故也此據僖十九年防陳人蔡人鄭人盟於齊因修齊好則必齊亦與盟耳然孔疏謂僖廿七年公防諸侯盟於宋時宋方被圍宋公未嘗與防也宣十四年公孫歸父防楚子於宋時宋仍被圍宋公𨿽欲防而有不能也是屢防其國而國君皆不與防𨿽特發一例而按之無可驗者乃復曰國君書盟春秋惡之夫旣捨魯公而入宿君吾不知其所惡之者惡魯君耶抑惡宿君也

冬十有二月祭伯來

祭伯者王卿士也祭其國伯其爵也其曰來則不奉王使而自來於魯初不知其所來者爲何事然而僅曰來則來之耳不必有事也所謂以王臣而私交於諸侯𨿽事也而意非之所謂義也乃公曰來奔谷曰來朝夫春秋書事必以其實來奔來朝則未有捨其實而但書一來字可成史者若云貶之貶不在此也況爾奔我朝同一臆度而來朝之說則尢臆度中之最無理者夫王臣有事書法謹嚴如所云來聘來賻來錫命來防葬來求車求金無不據事直書並不敢有隠諱於其間況諸侯相朝尢極鄭重幾有王臣朝諸侯而史官不明明一書之者此不問有王命無王命而但書其事而其義自彰非如介葛盧來白狄來之可以夷狄附庸蹴棄之而蔑略之也乃胡氏妄遵谷說而復謂來朝於魯出左氏文誣經之中又復誣傳東海沈寃何時得雪悲夫

公子益師卒

公子者先公之子益師其名也公族卿佐卒必書禮也其或不書與書而或日或不日皆史有詳略文有完闕未嘗有義例於其間也故此不書日在舊解云春秋不以日月爲例此是了義而三傳偏紛紛焉予嘗推其例祗取莊三十二年公子牙卒書日【癸巳】與文十五年公孫敖卒書日【甲戌】兩事槪之左以爲公不與小斂卽不日則叔牙以酖死公孫敖客死於齊公皆不與小斂矣然亦日矣公羊以爲世逺故不日則敖在文世已屬所聞叔牙在莊世則傳聞者也【公羊九防較近逺曰所見異詞所聞異詞所傳聞異詞】未嘗近也何以皆日也谷梁以爲惡故不日則牙與敖可云善類乎而日之乎乃胡氏亦知難通又自立一例以爲恩數有厚薄夫公族喪葬自有典禮非國君用情得以厚薄卽有厚薄亦必覘其厚薄之間於典禮有違有合不得但以日不日漫爲起例且據云厚薄則必以厚者書日不厚者不書日矣吾卽以牙敖二事觀之夫叔牙以妄言而殺其身然叛亂不彰原未嘗有族滅之例故季友早許其立後然必請而後得立若敖死於齊魯不爲理致齊人以棺置堂阜而後得以聞於魯然猶必不令歸必不使殯致其子期年猶毀朝夕立朝以待命而後許其殯孟氏之寢則其厚與薄何如也而公然卒之日之何也【杜注有不視小斂故不書日所以示厚薄也恩數厚薄實出此語然此言與斂不與斂有厚薄不言日不日有厚薄也胡氏旣辟左氏與斂之文而又襲杜氏厚薄之語此皆鹵莽蔑略漫不理防處若孔疏亦有恩厚語則又依杜注大不足據】故曰書卒例也不書日亦例也以例固可以不書也

二年

春公防戎於潛

春而不王何也例凡書月則書王不書月則不書王以書月則其所書者皆冬月而非春月故書王曰此春王之月也此不特寅月爲春卽子月丑月而無非春也何也王故也若無月則何王也

戎者徐戎也費誓淮夷徐戎並興注徐戎在魯東故書序徐夷並興【淮夷但稱夷故知戎止徐戎也】東郊不開舊注謂氐羌別種則氐羌在西方此本曲禮西方曰戎一語而誤注之實非也然此是內夷雜處中國【漢後無內夷者皆秦始逐居塞外故也】故得與中國通往來之禮而胡氏以今之外夷當之謂嚴內外之防幾見春秋戎狄處甌脫者況魯世受戎患卽伯禽開國未能誅夷矧此防修惠公之好則先公世盟有不得不修者故此亦據事直書無他義也特盟防亦禮例而戎則非例若潛是魯地則當是戎來而我防之舊注公往防而順夷俗亦非是

夏五月莒人入向

莒與向皆國名而近魯地者莒人者莒之師也春秋之例凡卿大夫帥師而不記其名與氏則稱人【見隱元年鄭伯克段傳】入者以兵深造其國邑之名然有二義有入而取其地者有入而不取其地者取其地與滅同閔二年狄入衞哀八年春宋公入曹是也不取其地後十年宋人衞人入鄭桓二年我入是也此入向不知取地與否據傳莒子娶於向向姜不安莒而歸夏莒人入向以姜氏還是稱兵奪婦而入其國邑未嘗取地故公谷亦曰得而不居然僖二十六年公防莒玆防公寧莊子盟於向襄二十年仲孫速防莒人盟於向注向皆莒地則又似滅其國而取其地矣總是莒師入向莒與向各以事告則據事書之取不取可勿問耳

無駭帥師入極【駭谷梁作侅】

無駭魯公族大夫之名史凡書公族大夫或僅書名而不書氏如後七年齊侯使其弟年來聘八年鄭伯使宛來歸祊其不稱公子公孫者史文如此並無諱避與褒貶諸例徧考經文甚明此所書例與後四年翚帥師防宋公陳侯蔡人衞人伐鄭莊三年溺帥師防齊師伐鄭例同而說者必求其故以爲無駭未賜族夫無駭果未賜族然氏之書不書全不在此【說見後翚帥師與無駭卒傳】若入有二義【見前節】此入不過造其國邑左氏所謂費庈父勝之己耳而公谷曰滅何以見之

秋八月庚辰公及戎盟於唐

方春防潛時戎請盟勿許至是又請而許之傳曰修戎好也唐魯邑

盟防亦禮例而戎則非例故此與防潛𨿽禮也而總以事書之曰有是事焉爾他仿此

九月紀履繻來逆女【履左傳作裂繻公谷作緰】

紀國名履繻者紀大夫名也來逆女者卿爲君來逆女也釋例天子娶則稱逆後卿爲君則稱逆女若卿大夫自爲娶則稱逆某姬【如宣五年齊髙固來逆叔姬傳曰稱叔姬卿自逆也叔姬女字】此稱女下又稱伯姬者此從來逆者言之曰紀所逆者女也下從歸女者言之曰我所歸者則伯姬也其不稱紀使者以昏禮不稱主人主人者壻也君自爲壻則君𨿽使卿必當稟命於國母而國母婦人又難通命於他國則但書卿來而使在其中此例也公羊不識例並不識禮妄曰昏禮不稱主人然則何稱當稱諸父兄師友則在昏禮記有云支子則稱其宗弟則稱其兄此就大夫以下非宗子者言之耳若國君則諸父兄弟皆其臣子豈可以臣子而反爲國君所稟命者故國君必無父無父而有母則當得承國母之命卿自來逆而苟其幷無國母則必自命卿逆之昏禮記云宗子無父母命之父母皆沒則已躬命之而白虎通曰人君及宗子無父母自定娶者卑不主尊賤不主貴也祭綂所謂國君娶夫人之辭曰請君之玉女與寡人共有敝邑事宗廟社稷此國君自娶之命也故公羊亦云成八年宋公使公孫壽來納幣此必無母者其言是也若有母而又必稱諸父兄弟以爲命則非也乃公谷胡氏又皆云書逆女者譏之也譏不親迎也則又不然夫親迎之不行亦已久矣孟子曰必親迎乎以爲此禮之細者而哀公問孔子曰冕而親迎不已重乎亦以爲親迎於禮不無太過則在春秋已前久不行其禮而前儒論春秋者亦謂當列國相爭之際不惟都邑上下事理繁重必千里而越人國保無覬覦乘閒之生其間者而必以迂濶之情緦小功之察橫譏濫刺已不知務又況國家行禮前史旣書夫子刪存不必有意如謂一書逆女便自有不親迎之譏行於其間則凡書月朔者必譏其不告朔書春王正月者必譏其不行夏時是怨史也履繻字子帛見下盟密文此稱名盟密稱字者此重逆女盟密則重其爲魯故也【爲魯故出左傳言爲魯盟密也】

冬十月伯姬歸於紀

伯姬魯女字也禮女子許嫁笄而稱字注曰卽伯姬仲姬之類

紀子伯莒子盟於密【伯左傳作帛】

莒與魯有怨紀侯旣昏於魯使大夫盟莒以和解之則密𨿽莒地而履繻【履繻名見前】就盟主在履繻故先紀後莒亦據實直書之舊文也事也蓋盟防於本國爲禮於他國卽爲事若其義則爲魯結好𨿽屬私情然講信修睦之微意未嘗不在也又何譏焉子伯卽子帛履繻字伯帛音誤

十有二月乙夘夫人子氏薨

夫人稱薨與君齊也然而但稱子氏又稱夫人者左氏謂桓之母卽仲子也公羊謂隠之母卽聲子也聲子仲子皆死於惠公之世矣故谷梁謂子氏者隠之妻也是也若其止書薨不書葬者谷梁又曰卒而不書葬夫人之義從君者也本意謂隠後被弒不討賊經不書葬故此夫人亦不書所以從君此在範氏注甚明而胡氏又謂先卒則不書葬則又自爲例矣春秋十二公並無妻先公卒者故以爲言設或有之勢無赴告防葬虞祔卒哭諸禮咸備而可抑勿使書者此必隠公自謙於防葬之禮有未備故不書也谷梁胡氏俱非也【據谷梁說豈豫知公後不書葬而先不書耶抑亦書而刪之耶臆說之不可通類如此】

鄭人伐衞

據傳隠元年鄭共叔之亂其子公孫滑出奔衞衞人爲之伐鄭取廩延至是鄭伐衞討滑亂也其稱人不知帥師者爲誰也伐者聲罪而致討也此非有書法皆實錄也然而討滑亂不書而止書伐衞則事也而文在其中焉當叔段奔共共小國也則不知共有君而叔但寓焉者也則不知奪共而據有之也【鄭稱共叔段則似無共君者】則不知共故小國今幷入於衞而爲衞地也然而伯欲殺叔如振裾耳共有君耶則求叔於共共敢抗乎無君耶移師而加共又誰拒之而伯不爾也叔旣奔共叔之子亦奔衞然且死灰幸然邀衞師以取故邑及鄭伯伐衞而後衞人始服之前儒所謂不書戰者以衞已服之是也則在伯此時何難滅共而殺叔以殱其大憝然後乘衞服之際取滑殪之幷樔其子姓之在鄭國者以絕其根株而乃一則捨共再則捨滑至十年之後防齊滅許猶惓念叔弟之在他邑【見隠十一年】而且繼世相嬗叔段之孫所稱公父定叔者預雍糾之亂仍出奔衞猶復招而歸之曰不可使共叔無後於鄭【見莊十六年】是段滑父子相繼稱亂而公並防之使其逆子逆孫仍得爲公族大夫於本國故𨿽遇罪奔而猶得返其國復其爵也然則伯之恩亦厚矣伯於親親之誼亦旣已至且盡矣故前書曰克克之己也此書伐衞所伐在衞不在滑也此實魯史書之夫子修之以示爲人君父而遇人倫之不幸皆當親親是懷不殺不絕一如鄭伯之於叔而不謂世之能成其美者少也夫不殺曰殺不絕其後而曰絕伯則已矣然而前不知勸後不知戒千秋萬世徒知怨毒之有伯而不知友於親愛之猶有兄名爲主持名教而實爲名教之大罪況胡氏誣妄聖經一意刻薄伯祗伐衞無可深文乃又謂鄭無王命興師修怨爲王法所禁夫借彊援以犯順驟奪國邑恐非王命所及請者且誅叛討逆王有成命倉卒制勝皆不爲過伯禽徵徐夷急遽興師並無王命而妄以此責鄭伯不亦異乎

春秋毛氏傳卷三

欽定四庫全書

春秋毛氏傳卷四

翰林院檢討毛奇齡撰

三年

春王二月己巳日有食之

禮重天行凡災祥戾云妖物變皆關典例故史官遇此則必以禮例書之然又屬事者以無非入事所感𨿽災本天行然亦事也春王二月者凡一時必冠三月正月苟無事不書則𨿽二月三月而亦得以春冠之以空書時月必限首月有事之書則非首月可限也此亦例也日食記災也日月行天歷二十九日有奇而月與日會祗其會時或同道同度而月下日上則二體沓復下行之月將必掩上日之光而以漸吞蝕亦若有物食之者故曰有食之謂食之者月也夫日陽而月陰以陰食陽則合朔交食𨿽有常度而不可不謂之災故史必記之苐記必以日日必在朔此不書朔者系史闕文而公谷遂發一例曰言日不言朔食晦日也朔日並不言食晦夜也朔日並言者食正朔也言朔不言日食旣朔也其義其例似甚切當而可聽而不知仍不然者杜氏注云釋例以長歷推經傳明此日是二月之朔而漢魏言歷家自太初以後凡三統乾象諸歷無不以此魯隱二年二月之己巳實系朔日徒以魯史闕文偶失朔字而公谷無賴作此妄談幸而日月干支無褒譏耳不然而明明朔日偏不書朔深文之徒幾何不又以爲己已有罪此仲尼所特筆而削之者耶

三月庚戌天王崩

此平王也天子死曰崩諸侯曰薨皆尊之之稱苐春秋十二公其所値亦十二王然有書不書者例天子之喪王室必徧赴列國赴至則書不赴至卽不書若葬則天子七月自有常期然亦有書不書者此不在乎赴不赴而在乎諸侯之會葬不會葬也夏商無成禮周初有成禮而無成書故儀禮有士禮而並無天子之禮天子喪制在周時已不可考矣今從春秋當日列國卿大夫所自言者考之大抵天子之崩赴至列國則列國各遣上卿奔喪共弔賻器幣而國君不卽親往釋例所謂封守至重不得越境而奔喪謂初喪也至送塟則天子於列國遣卿諸侯於天子親往故元年左氏傳謂天子七月而葬同軌畢至所謂同斬則甸侯以外要荒以內所共車轍者皆在也昭三十年傳遊吉亦曰先王之制諸侯之喪士弔大夫送此列國弔送之等差也今晉之喪先君曾親執紼矣是過禮也天子之喪當親會而周靈王之塟先君簡公因在楚使大夫印叚往是不及禮也則是諸侯不奔喪而當會其言周制甚明今左氏無明文祗言王崩於壬戌而赴者以庚戌告此但就本事記之非有誤也且喪用遠日卽稍遠亦無過也但杜氏注傳謂天王喪諸侯例皆不往則已乖本傳並遊吉之語若胡氏謂諸侯爲天子服斬衰禮當以所聞先後而奔喪不知所防何禮乃特引康王之誥太保率西方諸侯入應門左畢公率東方諸侯入應門右爲證夫踐阼之禮其所爲諸侯壤奠悉用虛名與奔喪實至不同況天子新喪六服遼濶此時卽赴告之使猶恐不能卽出安能於一二日間便東方西方一時俱到故尙書正義謂成王始崩或有諸侯來朝京師者而適遇國喪遂因見新王非謂東西諸侯卽能至也則此所引書明非諸侯來奔喪者而辧證及此不惟失據其於事理亦不通矣且又自爲例云凡書崩書葬則赴告及魯而魯往防之者也桓襄匡簡景是也若書崩不書葬則赴告𨿽及而魯不往會崩葬皆不書者則王室不告而魯亦不往其爲例鑿鑿言之及考經文則桓王之崩在桓十五年並未書塟襄王之葬在文九年經文明云遣叔孫得臣如京師辛丑葬襄王並未親往若景王之崩則經明云葬景王王室亂此時𨿽遣送尙恐未前況親往也凡此皆經文之顯然可考者而不一簡防何鹵裂至此

夏四月辛卯尹氏卒【尹左傳作君】

左氏以尹氏爲君氏卽隱公之母聲子也隱以居攝不敢從正君之禮遂亦不敢備禮於其母故不書薨不書塟不赴告祔廟而稱爲君氏其尹字則傳寫脫誤也夫子以母貴母亦以子貴隱旣稱公則公之爲母自有常稱未有創名爲君氏者以惠爲君耶則先君名君已非名例以隱爲君耶則據言不敢從正君之禮而反稱君且稱君則何有於君母而不稱夫人如以聲子爲君耶則儼然小君而又何靳乎書薨書葬與赴告祔廟況明明經文而攺文釋經例所最禁若公羊欲如字解經而不識本事乃曰此周之尹氏夫周之尹氏則魯何得書曰譏世卿也夫春秋世卿其來已久此自周制安所用譏且未有書其卒以爲譏者也且亦何得書此也乃又曰魯隱奔平王之喪尹氏爲王作喪主故其卒來赴而魯史書之谷梁亦遂襲其說兩傳相同夫平王之崩甫見經文其崩在是年之春三月壬戌而夏四月辛卯卽尹氏卒計王與尹氏其崩卒相距祗二十八日則此二十八日中毋論隱公不奔喪卽奔自東魯至成周此時尙未能達也卽達亦尹氏隨卒必不能爲王作喪主也況春秋一十二公並未聞有奔王喪會王葬者凡經傳恆例公出必書豈有奔喪會葬諸大事而公出公入不一書者如以爲常禮不書則在文九年塟周襄王遣叔孫得臣如京師而經特書之是遣送尙書況親往也且隱不奔喪則在經與傳尢明言之者經於春三月書天王崩夏四月書尹氏卒而於秋則復書武氏子來求亦惟周以天王之崩赴告於魯而魯漫然無一應不惟不親往並不遣卿大夫往故來求賻向使公奔喪則賻之矣賻之不再求矣故杜氏注曰魯不共奉王喪致令有求是公不奔喪考之凡經傳與是經是傳各各有據而公谷注經而悖經且造爲僞事以實之無兄而盜嫂不入國而交大夫而胡氏又從而和之曰公羊有所承夫胡氏不過欲借公羊奔喪之說以文已親往之例而不知聖經具在不於經是承而誰承也

然則何尹氏曰此鄭大夫尹氏也鄭大夫尹氏則魯何以書曰據左氏十一年傳曰隱公之爲公子也曾與鄭戰於狐壤而公被獲焉鄭人囚公於尹氏尹氏者鄭大夫也公乃賂尹氏而禱於尹氏所主之神曰鐘巫遂與尹氏偕奔歸而立鐘巫而祀之其後公以祭鐘巫出館於寪氏而遂被弒此十一年公薨傳也是此一尹氏而公之患難存亡系焉其徳尹氏也則必以客卿而引厠之內卿之列旣厠內卿列則不問其爲鄭大夫爲魯大夫而必以內卿大夫之禮臨其喪旣以內卿大夫之禮臨其喪則君親視斂自必書卒況公以尹氏止以尹氏歸以尹氏生而其後見弒一若與尹氏之死有相闗者公不以祭鐘巫弒乎初因求尹氏而並求尹氏之神旣與醜氏歸而並祀尹氏之神於魯𨿽感神乎實所以報尹氏也故鐘巫之祀𨿽爲魯立而仍存尹氏以爲此尹氏之主必出宮而後祭之乃不幸尹氏旣死獨身出祭且不館尹氏而館之他氏以致倉皇之際罹此大害向使尹氏尙在則主祭有人未必親出卽或親出而館於其家縱有不測尹氏必仍有以衛之而惜乎其卒之也此固作春秋者所爲溯往事而傷心者也故曰此鄭大夫也此春秋之防意也事也亦義也【其後莊二十二年傳成季酖叔牙於鍼巫氏鍼巫卽鐘巫鍼鐘音之轉也公旣立鐘巫之祀遂以尹氏爲魯大夫而賜氏鐘巫故有此氏鍼季者尹氏之後也此不稱鐘巫氏而仍稱尹氏者著所自也】

秋武氏子來求賻

歸賵禮也求賻非禮也事也曰有此事焉爾然而賻也而可以求之也乎況天子乎此其中有義焉若其不稱使則其求賻者平王喪也平王尙未葬桓在初喪則未有王命而不稱使宜也若夫武氏之稱子則武氏名來而子行之故稱子此與桓五年仍叔之子來聘正同公谷謂武氏亦未葬夫王朝大夫豈盡乏人而必使居喪未葬之子使之將命世無此理況武氏未葬子可將命則平王未葬子何不可以出命而曰桓王無命故不稱使則此矛彼盾此白彼黒亦甚周章而況仍叔之子猶之乎武氏之子而在武氏曰父沒而未葬在仍叔曰父老而子幼抑何隨地蹖駮了無繩凖如是也吾故曰春秋寃史也吾深有望乎世之平此寃也

八月庚辰宋公和卒

禮君薨來赴則史必書之苐諸侯稱薨大夫稱卒若外君來赴而亦稱薨嫌於內君故我公稱薨外君稱卒以別之此亦例也和者宋公之名凡書外君卒必書君名以實之至會葬之時彼國易名【易名爲諡】然後書曰葬某公此時無諡而但書國爵則又與彼國之前後君無所分別故必書名者亦是史例左氏謂同盟故書名【謂同盟必通名告神故我君得知其名】則隱八年蔡侯考父卒桓五年陳侯鮑卒皆未同盟而皆書名爲不通矣【不同盟而書名不可勝數此舉其槪耳後仿此】其或不書名史略之若謂不同盟者不書名或與大夫盟而不與君盟亦不書名則成十四年秦伯卒與君盟而不書名襄四年陳侯午卒與大夫盟而反書名又不通矣或曰外君書名固是史例若書卒則必彼赴有是稱而我乃因之是我國書薨嫌於我君彼國書卒反不嫌於彼卿大夫不可爲訓若謂謙則不嫌則禮記雜記明云君薨赴於他國之君曰寡君不祿敢告於執事是謙必取下若果謙必不捨不祿而反稱卒也【曲禮曰壽考曰卒短折曰不祿是不祿較卒爲最下】至於或月或日則史文詳略無闗義例惟書名與卒則核之通經而有必然者乃胡氏又造爲例曰諸侯曰薨大夫曰卒五等邦君何得書卒此夫子作春秋革舊史之稱而不因其文以諸侯放恣不奉王命故於其薨時特書曰卒以貶黜之使不得爲諸侯也夫鈇鉞之誅不加於生前而苐爲此褫魂笞墓之舉旣已非法況哀十四年夏簡書書莒子狅卒此魯史原文也史例原稱卒而謂夫子特革之以誅此五等邦君不亦異乎

冬十有二月齊侯鄭伯盟於石門

兩國相盟以來告故書石門齊地名余見前

癸未葬宋穆公

禮諸侯之喪士弔大夫送則此書葬非謂彼國葬君也言我國有送葬者爾故此當書大夫送葬某公如宣十年公子歸父如齊葬齊惠公昭三年叔弓如滕葬滕成公類而此及後文多不書大夫者略之也穆者宋公之諡其書諡者以薨後易名則諱名禮也其槪稱公者從我大夫送者之辭也乃胡氏又自造爲例分作兩等一是魯史舊文或怠於禮或弱其君則原不會葬而據實不書此史文也一是夫子削筆或討其賊而不書如宋殤齊昭告亂書弒矣而經不書葬是討賊也或諱其辱而不書如晉景公告喪書卒矣而經不書葬是諱辱也或治其罪而不書如魯宋盟會未嘗不同而三世不書是治其罪也或避其號而不書如吳楚之君書卒者十亦有親送於西門之外者矣而經不書葬是避其號也此削筆也彼史文不必言矣嘗就夫子所削者思之據討賊不葬以宋殤齊昭爲言則宋殤被弒可云討賊若齊昭公卒已立子捨而捨方被弒其於昭公無與也昭未見弒何得云爲昭討賊況春秋被弒多書葬者襄七年鄭伯髠見弒於子駟而書葬三十年蔡世子弒其君景公而書葬然則夫子削之者止一宋殤而其不削者且不乏也吾不意夫子之筆削其漫不省核如是也若諱辱不書則誠有之左氏明言公如晉晉止公送葬而恥而不書但書如晉然此是史文非削筆也且其事與襄二十八年楚子昭卒公如楚楚亦止公送葬而恥而不書但書如楚正同此兩事一例而胡氏以如晉一事屬之諱辱如楚一事又屬之避號是自亂其例也乃若宋之三世不書吳楚之十卒不書則如夢如囈更有百不能解者宋之書卒而不書葬者止桓襄二公未嘗有三世也且桓公襄公並無所獲罪於魯亦未嘗得罪天下何煩開一例必專治其罪而重爲削之若其云十卒則吳在襄世始見春秋楚在成前並鮮赴告故吳之書卒祗乘與夷昧而楚則宣之旅襄之審昭之麋與居哀之軫共七卒而無十卒若襄之昭則公親送葬例在諱辱不當在避號也且猶是五等邦君耳而例當書公則不問晉侯秦伯邾子許男而統以公字槪之今旣於赴告之時已書曰楚子某卒吳子某卒則於防葬時亦何難行我史例子也而公之而乃曰避號吾不知其所謂避號者恐其稱王而避之乎抑亦吳楚國號理當黜絕槪不使入春秋經也凡此皆夢囈之語毎欲爲審處而未敢決也況敢曰此夫子之削筆也

四年

春王二月莒人伐取牟婁

彼以伐取告則此書之然而罪在其中焉國名夏禹之後牟婁邑也其後昭五年莒牟夷以牟婁來降則不特莒長有此邑且莒之公族卽有以此邑爲氏者矣其堅恃如此

戊申衛州吁弒其君完【州谷梁作祝後同】

此春秋書弒君之始也完者衛桓公名其書名者正與列國君薨書名例同此必非彼國來赴原有君名與同盟告神我知其名者據此則益信君薨書名之但紀實而非有他也州吁者桓公之弟莊公之子也其不書公孫但書國號者亦正與齊無知弒其君諸兒例同胡氏謂不以公子之道待州吁教以義方故不書公子而書國則公孫無知乃僖公母弟公子夷仲年之子襄公之從弟而不書公孫將責僖公以不能教從子乎抑責襄公不教從弟乎抑責夷仲年乎從父從兄無教子之責夷仲年失教又無國君之分則其所引爲人君父而不通春秋之義者又隔一層矣其書國則裏克弒君亦得書晉況公子也【據傳衛莊公娶齊女曰莊姜美而無子其娣戴嬀生桓公公子州吁嬖人之子也有寵而好兵公勿禁莊姜惡之則莊公原有失教之過然此時焉能以州吁之惡追治莊罪況稱國不稱公子此皆陋儒惡例無一通合者世人不學偏爲其所惑何也】

夏公及宋公遇於淸

曲禮諸侯未及期而相見曰遇故杜氏云遇者艸次之期各簡其禮如道路相逢者然與周禮冬見曰遇之遇不同時魯宋欲尋舊盟以未及會期而衛來告亂【卽州吁弒君之亂】遂遇於淸淸者衛地名則是不得已而攺盟爲遇而胡氏又深文曰春秋書遇皆私爲之約自比於不期而遇者直欲簡其禮爾簡略慢易無相見之禮故春秋惡之夫遇禮明載禮經則禮不惡遇魯宋此遇明爲衛亂則春秋不惡此遇乃初以刑歃煩文爲非禮所貴旣又以遇禮簡略爲失人君之禮則明屬吹索況終隱之世盟會有九而止此一遇未必因司盟玉府器幣告乏之故釋春秋者不讀春秋而慿空揑撰豈可訓也

宋公陳侯蔡人衛人伐鄭

此據其告辭而直書之者宋衛陳鄭連年有徵伐見於春秋皆始此役且皆發於宋而衛繼之據傳宋殤公之立以公子馮出奔鄭鄭人欲納之故謀伐鄭而衛則以鄭莊曾伐衛故欲修怨以求寵於諸侯因與宋相約遂聯陳蔡以伐鄭是首事者宋公也【其秋復伐鄭亦宋來乞師可驗】首在宋從在列國則自當首宋而胡氏謂衛爲主而宋爲輔其先錄宋公爲春秋誅黨與之法則州吁告宋其自言曰君爲主敝邑以賦與陳蔡從爲不通矣且宋陳書爵系君自帥師而蔡衛則諸大夫帥師者故稱人所謂以賦從而不親往是也則豈有主其事而不親往者其書君書大夫書國書人例俱見前

秋翚帥師會宋公陳侯蔡人衛人伐鄭

此亦據事直書者翚者公子翚也其不稱公子者史原有徒名之例此與前二年無駭帥師入極莊三年溺會齊師伐衛例同【漢後史文多有徒名無氏者卽韓愈淮西碑其命將出師亦皆徒名可驗】若謂翚不俟公命故去氏則二年帥師與公子溺安得皆叛公命者若謂以翚後弒逆故去公子則此時弒逆未形豈可豫設一討逆之例且莊二年公子慶父帥師伐於余丘僖三十三年公子遂帥師伐邾皆弒逆而皆書公子何也若謂凡書法氏族書卽爲褒去卽爲貶則文十四年齊公子商人弒其君捨以逆賊而書公子襄二十九年吳子使札來聘以讓國之賢而反去公子其可通乎凡此皆徧合經文而無一當者故曰春秋之亡亡於陋例非虛語也

九月衛人殺州吁於濮

冬十有二月衛人立晉

此因來告詞而爲之文者據傳州吁不和於衛人石碏陰誘其因陳侯以覲天王使定其位於是乞陳執州吁還衛而衛人殺之是殺州吁者石碏也其時公子晉在邢而衛迎立之公羊亦曰此石碏所迎立者乃殺州吁稱衛人立晉亦稱衛人似非實錄不知春秋討賊人人皆得而誅之況衛殺州吁實衛人不伏使吁不自安於衛而後碏之謀以成則碏之誅吁碏之立晉實因衛人有同情而共起討賊此秉彜之良所當急予之以風世者其不書右宰涖殺【時石碏使右宰醜涖殺之】而書衛人不書晉從邢入【凡從外入者皆書入書納】而書立晉一似殺之在國立之亦在國者此乃所以爲文也以爲書法當如是也若州吁已立不稱衛侯則弒立不久先君未葬【殺州吁明年葬衛桓公】此與齊無知弒襄公自立齊人殺無知而襄公未葬亦不稱齊侯正同【史凡弒立未久如莽卓惇溫類俱不稱君可驗】若謂未與盟會故不稱君則一與盟會而卽得以倉猝弒逆之賊永正君位荒唐極矣至於衛人立晉謂晉賢得眾衛人立晉爲立賢曾是衛宣而賢也乎

胡氏又云立者不宜立也內不承國於先君卽不宜立未有子而不受之父者則此時衛桓見弒𨿽捨晉不立亦未有能受命於衛桓者矣然則衛自此當不立君耶何堅持已說而百不一通若此

五年

春公觀魚於棠【左傳觀作矢】

但書事而義已見焉棠邑名

夏四月塟衛桓公

秋衛師入郕【郕公羊傳作盛】

郕國名左氏曰衛之亂也郕人侵衛故衞師入郕

九月考仲子之宮【左傳與後文合作一節】

考者成也仲子者桓之母也禮廟祭一考一妣凡繼室以子貴者爲別立一廟祭之隱以桓爲儲君因祀仲子以君母之禮故爲立宮經例太廟稱廟羣公廟稱宮

初獻六羽

此新成仲子之廟而以祭而定羽舞之數者也羽者翟也文舞用翟樹雉尾於竿而執而舞之故稱羽若其又稱佾者舞行之數每行若干人總謂之佾故天子用八則一行八人八其八爲六十四諸侯用六則一行六人六其六爲三十六降而大夫四士二皆同但魯祀文王原用八佾而其後以周公之廟禘所自出則又用文王八佾於周公廟中因之羣公之廟又復因太廟而遞行之然則諸侯用六其用八僭也諸侯用六則繼室別宮當用四其用六亦僭也此禮也而義行焉若其稱初獻則仲子之宮初祭用此非如谷梁所謂始僭尸子所謂始降者而胡氏謂降用六羽明前此用八之僭則不知所謂前此者羣宮耶抑仲子宮耶若仲子宮則宮方落成前此未嘗用樂也若謂羣宮則後此仍用八何云前此【昭二十五年昭公謂子家駒曰吾何僭哉答曰八佾以舞大武此天子之禮也又論語季氏祀桓公以八佾舞於庭】則卽一初字而彼此誤認遂一往鶻突況其他乎

邾人鄭人伐宋

據傳宋人取邾田邾告於鄭曰請君釋憾於宋敝邑爲道鄭人以王師會之則邾爲主而鄭從之所謂敝邑爲道是也道者導也今所謂向導也蓋謙言也故其序先後首邾次鄭自是史例而胡氏又謂衛州吁告宋以伐鄭事與此同而彼以宋爲主者春秋絕黨之法也此堅執前傳首誅黨與一語不知前傳宋本欲伐鄭而衛以伐告則主在宋此時鄭未欲伐宋而邾以伐告則主在邾其例甚明故衛告宋曰君爲主敝邑以從此告鄭曰君釋憾敝邑爲道𨿽同一相告而其詞不同

螟

災之必書非幸災也恐其傷我民也螟虫之食苗心者此時秋九月爲夏時七月禾尙未登而虫食苗心不其傷乎

冬十有二月辛巳公子彄卒

彄魯大夫臧僖伯名公觀魚時僖伯力諫不聽故於其卒公曰叔父有憾於寡人寡人勿敢忘葬之加一等此不書葬者大夫無書葬例也余說見前

宋人伐鄭圍長葛

此報邾人之役也長葛鄭邑圍者師環其地也此書圍長葛圍而卽還耳次年冬書取長葛則然後又取其地本是兩事而胡氏以今冬之圍將直至明年之冬故曰城守不下至於經年而不解誤矣鄭此時被圍已屬冬末而次年之春卽書鄭人來輸平非兵解而能之乎故杜氏於取長葛注云前年冬圍不克而還今冬乘長葛無備而又取之此實錄也

春秋毛氏傳卷四﹤經部﹐春秋類﹐春秋毛氏傳﹥

欽定四庫全書

春秋毛氏傳卷五

翰林院檢討毛奇齡撰

六年

春鄭人來輸平【輸左傳作渝】

和而不盟曰平輸者納也據傳公未立時與鄭戰狐壤而獲公焉則公原有怨於鄭者至是鄭與宋搆而前年邾鄭伐宋宋告急於公而公不之應則似於鄭怨有忘之者矣在我忘怨在彼納好此春秋所予也輸左氏作渝渝者變也非變其平乃是變讎怨而卽於平也𨿽渝與輸字形之誤然其義亦同

夏五月辛酉公會齊侯盟於艾

艾魯地名盟會見前

秋七月

說見前

冬宋人取長葛

長葛鄭地而不書鄭者前年有伐鄭圍長葛文則長葛鄭地可知況春秋分邑皆有數其列國都邑皆見書防但舉一邑名而卽知爲某國之邑故春秋凡書邑槪不冠國於邑上可驗也若賈服謂長葛不繋鄭者刺不能撫有其地則凡盟於某戰於某次於某敗於某皆但書某地而不系何國豈皆不能撫有之耶

七年

春王三月叔姬歸於紀

叔姬者伯姬之娣也隱二年伯姬歸紀矣叔姬以幼娣而待年於國至是始歸故書之且爲莊十二年紀叔姬歸酅張本若謂以叔姬爲賢而書之則春秋無書賢之法衛之莊姜魯之敬姜豈伊不賢而春秋削之

滕侯卒

滕國名不書名者史闕之也說見前

夏城中丘

中丘魯邑據左氏以不時故書

齊侯使其弟年來聘

周制諸侯有聘問之禮使卿執玉帛以相存問故周禮玊人職云瑑圭璋璧琮八寸以頫聘而聘禮使者執圭以致命束帛加璧以致享皆以玉帛獻享相結好者齊魯本世好之國至是僖來聘且使其弟重典例也年者弟之名左氏稱夷仲年似以夷仲字而年其名者其不稱公子則史例如是予前已備言之而胡氏謂惡夷仲之子【卽無知】後成簒弒遂責僖公寵夷仲之故而削其氏號夫以兄寵弟而削弟氏子簒弒而削父氏連坐之法春秋無有況無知之弒在莊八年此時簒弒未形而豫戮其父於三十八年之前不已急乎

秋公伐邾

據傳宋及鄭平惟懼前年受鄭成而宋惡之故伐邾以媚宋以邾爲宋怨故也【隱五年邾人鄭人伐宋】故傳曰爲宋討也夫邾爲魯鄰且曾盟蔑以媚宋而致絕與國而壊舊好於義何居

冬天王使凡伯來聘

戎伐凡伯於楚丘以歸

周制天子有聘諸侯之禮至是桓王始來聘而我之朝聘前此未聞斯已難矣乃復終事以還而使車在道忽受戎患王臣爲我來未可坐視況魯職方伯卽不請王命亦可以興師討罪如伯禽徵戎已事而乃了無所施而徒書其事於冊其安之乎凡伯者周之卿士凡國伯爵也伐者以兵制人不必有鐘鼓曰伐以歸者脇之而歸楚丘衛地名據傳戎朝於周曾發幣以享公卿而凡伯不以賔禮相待故戎怒伐之亦報復之舉也然非法矣

八年

春宋公衛侯遇於垂

宋鄭搆兵已久而衛復佐宋以加於鄭𨿽三國連搆實則以一鄭而敵宋衛之兩大其在鄭不無小絀前三年齊僖與鄭莊曾盟石門齊原有袒鄭之意至是稍不平因欲平宋衛於鄭而宋衛先自爲相遇之禮以商其可應與否然後至秋則赴齊僖之會而盟於瓦屋則此一遇史不過據事直書無所可否然而宋衛之不欲平先爲詭祕以啟齊之疑亦可見矣宜乎齊之一聞王命卽渝此盟也埀衛地名

先仲氏曰宋殤之伐鄭以公子馮也【宋殤公者宋宣公子也宣公捨子殤公不立而立穆公故穆公之死亦捨其子馮不立而仍立殤公】公子馮以先君之子不爲先君所立而使居於鄭謂讓殤也非奔鄭而與殤爭國者也【三傳皆云穆公使馮先出居鄭以避殤】乃徒以居馮之故而伐鄭不已鄭甘之乎衛宣之伐鄭以公孫滑也【公叔叚奔共時其子滑奔衛挾衞伐鄭取廩延故鄭伐衞以報之】滑以叔叚之子奔衛伐鄭此與鄭爭國者也與鄭爭國而鄭不討賊衞反假賊怨而伐鄭不已鄭能已乎此皆善論春秋之言

三月鄭伯使宛來歸祊【祊公谷作邴後同】

庚寅我入祊

據傳鄭伯請釋泰山之祀而祀周公乃以泰山之祊易許田詳其說因成王營洛原賜周公朝宿之邑於成周以其邑近許故名許田而鄭桓公以宣王母弟賜湯沐之邑於泰山之下使陪祀泰山以其邑名祊亦謂之祊田今諸侯不朝則朝宿之邑可廢王不巡狩則湯沐之邑可廢故鄭欲相易而我許之因來歸祊其云祀周公者以許有周公之廟不敢云廢駕言請祀也然而其說不可訓也夫子從魯史文例先書彼歸若意出自鄭者繼書我入若我不得已而姑受之者然且並不及許田一似鄭之歸祊與許田了無與者其後桓元年以許田歸鄭但書鄭假亦若意出自鄭者且亦並不及祊田一似許之歸彼與祊田又無與者此乃所爲文也所爲魯史成之而夫子修之者也若宛之書名入之書日並無義例諸說皆謬至於許祊之易經未書復而魯頌曰居常與許復周公之宇似後此僖公作閟宮時已經還許而經偶不書或亦史克作頌故爲復文以示許田之當復皆未可知然則史文必有例賦頌且然況春秋乎

夏六月己亥蔡侯考父卒

辛亥宿男卒

說見前

秋七月庚午宋公齊侯衛侯盟於瓦屋

是年春宋衞先遇於埀正爲齊侯欲平鄭而先相會以謀之至是乃始請齊侯而共爲此盟以平鄭是齊侯爲主宜首齊侯意在平鄭宜書平宋衛於鄭今書宋公先齊侯者以宋衛先盟齊侯遂不甘爲主故齊使來告首稱宋公而我史書之若不書平鄭則以此時但盟而未平及旣平而冬復來告【左傳齊侯使來告成三國】則已書在秋而不及再書此皆就告詞登冊而並無筆削於其間者若其義則三國之搆於此暫息亦春秋所予而無如繼此之宋之不共王也此後鄭魯齊三國共起討宋又別是一事非此事也瓦屋周地名

八月葬蔡宣公

九月辛卯公及莒人盟於浮來【浮公谷作包】

前二年紀爲娶魯女專與莒盟以爲魯修好故此復盟莒以成紀之意左氏所云成紀好是也浮來紀地名

螟

冬十有二月無駭卒【駭谷梁作侅】

無駭魯大夫見前史例君薨必書他國君薨則因其來赴而後書之若公族大夫則有卒有不卒其卒也有氏有不氏有月日不月日皆魯史舊文而夫子存之並無筆削於其間者如此無駭卒不冠以氏與書翚書柔書溺例同但書某卒與下九年書挾卒例同乃從來謂不書公子以未賜氏故則翚柔溺挾豈皆未賜氏者乎且氏非盡人可賜也據周語曰帝嘉禹徳賜姓曰姒而正義謂有大功徳然後賜氏否卽不賜則春秋公族亦無幾人可賜氏者況明明弒逆公然有氏魯之東門始於襄仲衛之公父肇自定叔此是誰賜而歷歷稱之且魯多公族臧孫叔仲公父子服未必皆出公賜也大扺先公之子則爲公子公子之子則爲公孫公孫之子則或從父字或從父諡或從官從邑而自立爲氏故天子賜姓亦言天子而下惟諸侯有姓故云賜姓如魯姬齊姜杞姒宋子惟諸侯百世不易而他皆更氏則諸侯之不更氏一如天子所賜者若必眞有所賜則齊陳魯衛有誰賜姓昭八年傳謂胡公不滛因賜之姓則陳之姓嬀史世家明云由舜居嬀汭而早以爲氏未聞入周始姓嬀也若晉語謂伯夷炎帝之後賜姓曰姜則炎帝本姜姓何待伯夷始賜之至於諸侯賜氏則亦惟宗卿大夫始得有氏一如諸侯之賜之者故魯桓三子稱爲三桓而公子公孫之後皆得以父字爲氏父字仲慶則爲仲孫父字叔牙則爲叔孫父字季友則爲季孫【字有二義一是加冠之字如臧氏展氏是也一是長幼之字如仲孫叔孫是也】此皆遵舊例而自爲更之若必賜而後有氏則賜氏必在身後何以仲孫叔孫在生前皆得稱之乃自氏而又分之則謂之族如仲孫之爲南宮叔孫之爲公若季孫之爲公父不一而足故孔防謂合之爲族而分之爲氏則殊不然姓分而爲氏氏又分而爲族未聞族反合而氏反分者髙陽一氏而分十六族晉叔向曰肸之宗十一族惟羊舌氏在而已則由姓而氏由氏而族徧考歷然今無駭不知爲何公之子何公之孫而史偶不氏本是史例而左氏必以未賜氏爲言遂記其賜氏一節以爲左證夫無駭卽未賜氏卽果是旣死之後然後賜氏然豈無自有之氏如所稱臧孫辰卒季孫斯卒者而必待賜而後書則賜氏之典斷在死後春秋書卒皆無駭矣左氏記事極可據而一當解經則十有五六誤者況生千百世後而尙欲捨經而就我可乎

九年

春天王使南季來聘

南季天子大夫南氏而季字也天王下聘已見前七年矣隱十一年中天王下聘者二歸賵者一而公於上交之禮亦曾有一於此乎

三月癸酉大雨震雹

周之三月夏之正月也斯時未啟蟄而震且雹焉災矣震者雷之能擊物者謂劈歷也

庚辰大雨雪

三月雨雪不爲災大卽災矣雨者下也與雨螽雨雹同

挾卒

挾者魯大夫名其無氏者說見前

夏城郎

左氏曰書不時也

秋七月

冬公會齊侯於防【防公羊作邴】

據傳宋公不王鄭伯爲王左卿士以王命討宋告我與齊謂齊魯皆方伯也如是則宜擇日誓眾興師討罪而乃先與齊會以陰謀伐宋之舉則直利其有且以舒怨非王師矣故經於此數節皆絕不及宋之不共與鄭之奉命興師一語而但爲列國搆怨之文以曲記其事此夫子之微意也防魯地

十年

春王正月公會齊侯鄭伯於中丘

前旣與齊會矣此復與鄭會然皆在魯地則魯爲政矣中丘魯地名

夏翚帥師會齊人鄭人伐宋

此與下節正興師討罪之本事也乃三國之君皆不親往而通使大夫帥師【凡大夫帥師而無名氏者卽書人】斯已奇矣且鄭受王命又復爲王國卿士等之王臣自宜親統六軍身先二國而乃陰借王師陽奉齊魯伐不前驅取不入獻可稱王乎則亦列國搆怨之師而已矣首我文也殿鄭亦文也不稱王命亦文也若翚不稱公子齊鄭稱人則史例如是於春秋書法並無與焉前我與齊鄭合謀專爲此舉則此時命將出師全出自三君所謀其所云翚帥師者亦命之帥師已耳其不稱公子者史例如是等之無駭帥師溺帥師已耳而說者必求其徒名之故以爲先期夫先期者必二國未集而我先在軍期未同耳今明明齊人鄭人三國並行何爲先期且先期亦不應削其氏也向以非公命而削其氏今三君同謀在前我公專勝在後則不得云非公命故別以先期責之則後之公敗宋師齊鄭未集眞先期也經亦但書公而不及齊鄭先期故也然而經之爲文祗惡其牽伐責其利有而未嘗以先期之故更稱變名則翚可知矣余見前翚帥師傳

六月壬戌公敗宋師於菅

辛未取郜辛巳取防

此公先期取勝也據傳三國大夫於五月伐宋至六月三君復會於宋地尅期並入公於齊鄭未集時窺宋無備乘間而敗之繼此則鄭師取郜而歸於我又繼此則鄭師入防而歸於我則是我但取勝而取郜取防皆非我事然而鄭師歸之魯史卽書之者事也其但書我取而並不及鄭師之歸之者文也且我之敗之者事也但書我敗之而全不及二國一若此時無二國之師者文也亦義也菅宋地名郜防宋二邑名

秋宋人衛人入鄭

此報鄭取郜防之役也前取郜防時祗六月甫及秋而宋卽報之故乘鄭師未還而卽挾衛蔡以造國邑傳所云鄭師還郊猶在郊是也但倉卒襲人未能得志故又去而伐戴耳

宋人蔡人衛人伐戴鄭伯伐取之

戴小國名宋衛三國皆大夫帥師無所適主入鄭未遂去而伐戴此如秦三帥之襲鄭不得去而伐晉正同然則鄭之餘勇其可攖乎伐取者伐三國之師而取其眾所謂覆而敗之者【此見莊十一年公敗宋師於鄑傳文】故左氏曰取三師焉【舊注謂威力兼備若网羅所掩一軍皆禽不止獻俘獻馘故名爲取服防謂設伏而敗乘其無備爲取則荀吳敗狄乘其無備鄭敗燕師設伏而敗皆不稱取非也】此與哀九年宋皇瑗帥師取鄭師於雍丘十三年鄭罕逹帥師取宋師於嵒例同自杜氏孔氏不卽引例遂若無取師一證致公谷謂鄭借三國之兵以取戴夫三國以入鄭來與鄭爲敵其不取鄭亦幸矣而鄭尙可借其兵以取他人國此是何說毋論三國必不許鄭必不能卽許之能之彼區區小國因我受大敵以波累於彼天良未絕不能救防之而反收其地而不之卻爲此說者其殘忍恝薄與禽獸無異而胡氏復重其罪謂鄭伯狡詐能以奇勝故駐師於郊多方以誤之四國已鬭起乘其獘一舉而兼取之則不知鄭師之駐郊駐鄭郊也鄭以六月庚辰取防七月庚寅還郊其相距止十日而宋衛與蔡已乘虛而驟入於鄭則其還國而卻三國之師不啻旋踵是預知宋謀而急還急還而急入國以拒敵其在郊不過頃刻耳而曰多方誤之己屬誣妄況駐師觀變當在戴郊今乃駐已郊以誤三國吾不知其何以誤之也若謂鄭莊克叔叚敗王師困州吁而入許專以殘逞則王師之敗不見於經責以入許則必大爲莊所笑吾入郜而不取郜入防而不取防入郕而不取郕入許而不取許而謂吾救戴而反取戴小人之心也若春秋三書取師皆宋鄭相搆鄭取宋二宋取鄭一其義何居此則不必深文耳

冬十月壬午齊人鄭人入郕【郕公羊作盛】

據傳蔡人衛人郕人不受王命【卽前王命伐宋】故齊鄭討之入者以兵造國邑而不取其地之名說見前

十有一年

春滕侯薛侯來朝

周制諸侯有相朝之禮左氏云諸侯五年再相朝禮也周禮大行人職凡諸侯之邦交嵗相問也殷相聘也世相朝也鄭注父死子立爲一世言一世止一朝也而前儒斷之謂尙書周官天子六年五服一朝今諸侯五年再朝不無大數且再朝之說別無左證惟世相朝則有之或小國朝於大國或敵國相爲賓或彼君新立而此朝新君或此君新立而新君朝彼皆是世相朝之法但考之春秋亦似有未合者如成四年邾子來朝此成立而朝新君者十八年邾子又來朝則邾宣公立而新君來朝者此世相朝也然而昭三年小邾子來朝此朝新君也至十七年而小邾子又來朝則猶是小邾穆公未嘗新立而何以又朝然則相朝之禮但是周制不必鑿鑿也此則滕薛兩國並來朝我而並記之孔疏云並記之者並相行禮如滕薛爭長是也【行禮時薛欲先滕後滕以同姓先薛見左傳】若同時來朝而各行禮則各記之如桓七年谷伯綏來朝鄧侯吾離來朝是也薛任姓黃帝後奚仲封薛滕同姓見前

夏公會鄭伯於時來【夏公谷作夏五月時來左傳作郲公作祁黎】

據傳公會鄭伯於郲謀伐許也夫公欲伐許而親造鄭地則又魯爲政矣故入許之功𨿽在鄭伯而仍以齊魯先之𨿽史例先本國然亦據事直書無所避忌故也時來鄭地名

秋七月壬午公及齊侯鄭伯入許

入者以兵造國邑而不取其地之名據傳鄭師登城而入許【時公孫閼與穎考叔爭登閼射考叔墮而瑕叔盈又執鍪弧旗以登鄭師畢登遂入許三人皆鄭大夫】許莊公奔衛是入許者鄭也然而齊魯交主之故齊以許歸之公而公曰君謂許不共故從君討之寡人何敢聞則齊亦在首謀者但其功在鄭故終歸之鄭鄭伯乃復令許叔守許而不取其地【許叔許莊公之弟鄭使許大夫百里奉許叔居許曰毋寧玆許公復奉其社稷言待莊公歸也】則魯史所記自宜次鄭終齊而今仍首我而殿鄭者以爲摟伐之罪三國共之然首從不可冺也所謂但書事而義自見者此也

冬十有一月壬辰公薨

公實被弒而書薨諱之也諱則何以知被弒凡薨必以地如雲薨於何所今但書薨而不書地欲使人推求而自得之所謂文也其不書葬者或葬禮不成或不赴他國與他國不來會則皆不書此則以被弒故塟禮不成左氏所謂不成喪是也此亦例也【說見前】據傳公子翚請殺桓公以求太宰公曰爲其少故也吾將授之矣使營菟裘吾將老焉【菟裘魯邑謂將遜國於桓而終老其地】翚懼反譖公於桓公而請弒之先是公見獲於鄭而囚之尹氏尹氏者鄭之大夫前三年經書尹氏卒者是也【公爲公子時與鄭戰狐壤爲鄭所獲而囚之尹氏】時尹氏有鐘巫神而公陰禱之至與尹氏歸則立鐘巫祀每歲出祭乃以尹氏卒而館之寪氏翚遂遣賊就寪氏弒公且討賊寪氏而嫁禍焉是弒公者翚主弒者桓而爲人受罪者寪氏也是翚實不臣桓實不弟而亦隱實不能君以致有是也是皆魯史舊文夫子因仍之以埀鑑戒者若謂攺弒爲薨必非魯史之筆則齊侯陽生鄭伯髠頑皆被弒而皆以卒告彼齊鄭史官未嘗不諱國惡也【僖元年傳曰諱國惡例也】此是史例不必魯史始然也如謂不書葬爲夫子所削則衛桓齊襄尙不見削而謂隱獨削之乎如曰不討賊故不書葬則經多不討賊而仍書葬者說見葬宋穆公傳

春秋毛氏傳卷五

欽定四庫全書

春秋毛氏傳卷六

翰林院檢討毛奇齡撰

桓公【公名軌史世家又名允惠公子隱公弟也諡法辟土服遠曰桓】

元年

遭喪卽位逾年攺元前已言之詳矣此元年爲桓攺元之年自當在隱公被弒之次年而左氏疏又謂桓之於隱本無君臣之義計隱公之死桓公卽合攺元不必逾年始卽位此與晉厲被弒悼公攺元例同殊不知隱之居攝不比宰桓之待儲實同樹子如以宰攝例較之則宰攝事不攝位今隱旣攝位何謂非公宰奉年不建年今隱自有年而桓實奉之誰謂隱非君而桓非臣若晉厲被弒悼卽攺元則並無其事晉厲以八年之春正月被弒實當成之十八年而悼公以是年二月卽位至次年當襄公元年而後攺元【左傳二月卽位國語正月卽位皆在厲八年春未嘗攺元若史記年表則悼公攺元正在襄公元年】諸書可考也不知孔氏何所據而疏義如此

春王正月公卽位

遭喪卽繼位然必攺元行卽位禮常也惟遭弒逆則多有不行者莊閔僖是也今桓行卽位禮所以飾弒隱之不由己也然已有弒之者矣且討寪氏矣忍行之乎卽位說見前【隱元年】

胡氏曰古者諸侯不再娶惠公元妃旣卒繼室以聲子則是攝行內主之事矣仲子安得爲夫人母非夫人則桓乃隱之庶弟安得爲適子是隱之授桓實讓之非攝之也乃惠以邪心而欲立桓而隱又探其邪心而成之以讓桓夫婦之大倫從此亂矣其說𨿽近似而實不然者周制周禮已渺乎不可問矣吾卽就春秋斷之莊公取哀姜無子其娣叔姜生閔公此與惠公娶孟子無子其娣聲子生隱公無以異也莊公別娶孟任爲夫人而生子般與惠公更娶仲子爲夫人而生桓公又無以異也莊公捨閔僖不立【叔姜生閔公又有成風生僖公最長】而欲立子般與惠公捨隱公不立而欲立桓公又無以異也然而季友奉莊公之命以死立般甚至殺兄奔國禍連數世在莊不爲有邪心而在季友則不惟不探君邪然且成季之名魯人稱之史官褒之夫子又從而存之筆之至定哀之間他國君臣尙有稱季氏未亡其先人有大功於魯者而胡氏亦引唐陸淳之說謂季友恩義俱立變而得中若是者何也學者注經所貴平情況春秋一書全在比例豈有春秋本經前後見在而舉其一遂忘其一者豈有同一事例而前極貶之後又極褒之者夫周制已亡但當闕疑𨿽曰諸侯不再娶而公羊謂媵有貴賤貴卽當立何休又謂嫡無子則立媵媵無子則立侄娣是立媵立嗣原有次第況捨媵更娶則貴有在媵上者故左氏於仲子曰爲魯夫人於孟任曰以夫人言許之夫母稱夫人而尙謂其子不當立耶韓宣子見春秋曰周禮盡在魯則周禮已亡春秋實可以論禮予定春秋例而以禮例當四例之首豈無謂也

三月公會鄭伯於埀【左傳合下爲一節】

鄭伯以璧假許田

甫卽位而修鄰好禮也然而桓之爲此則意在固其位也若其先與鄭會者以隱曾與鄭相好故尢急也至於許田之假以易祊也鄭欲以泰山湯沐之邑名祊田者易我成周朝宿之邑之許田【以各近其國故見隱八年】在隱𨿽許之而未與也卽彼己歸祊我已受祊然而仍未與也其未與者或以許田重於祊或亦遲回之冀得以終止其事未可知也至是桓媚鄭而急與之而鄭遂加璧而受之史官不言易但云假之耳並不及祊田但云以璧假我許田耳此與前歸祊入祊而不及許田正同所謂文也所謂春秋之微詞也此或夫子之筆也埀衞地名

夏四月丁未公及鄭伯盟於越

傳曰盟於越結祊成也越亦衛地與埀近盟與會二禮【說見前】及者史例首本國也胡氏謂及者我爲志會者彼爲主前已詳辧之【見隱元年】此埀越皆衛地去魯遠而去鄭近則必公越齊至衞而鄭應之其斷非鄭志可知乃胡氏又堅執其說殊不知此一盟一會本一時事會埀而假許盟越而成祊總此事也魯衛齊鄭相距頗遠豈能於三四兩月間兩約期日兩散兩聚𨿽歷夏秋實一時也幾有一時一事而我志彼主分兩例者誤矣

秋大水

以災故書說見前

冬十月

二年

春王正月戊申宋督弒其君與夷及其大夫孔父宋督宋太宰華督也徒名不書字史例然也【見前】與夷者宋殤公之名也大夫孔父者宋之司馬孔氏而父名也其書名者史例則然無所爲褒貶也此其例與莊十二年宋萬弒其君防及其大夫仇牧僖十年晉裏克弒其君卓及其大夫荀息並同若謂書名爲貶【見左氏注】則荀息仇牧皆書名矣且未有宋君稱名於前而其臣可稱字者故公羊以孔父爲字是褒孔父則不惟孔父有字曰嘉【見左傳】並不是字亦正以君名臣字於禮不通故不遵其說若谷梁謂孔氏父諡則可笑尢甚周制諡法並無有以父爲諡者且大夫卒三月旣塟然後請諡此時君臣新死焉得有請諡賜諡之理況春秋二百四十餘年並無以諡來赴者君赴尙不諡而謂獨諡此大夫乎祗督將弒君先殺孔父而經先宋公而後孔父似書法有異而仍不然者君與臣同時被害卽有先後亦必先君而後臣斷無有先其臣而後及君者況當時情事原有不堪用兵而欲爲弒公以召公子馮之舉所礙者獨孔父主兵柄耳蓋殤公卽位以來牽連齊魯累歲伐鄭無非爲公子馮一人而爲宋司馬而董戰鬭者匪他人卽孔父也【宋殤公者宣公子也公子馮者穆公子也宣公捨殤公而立弟穆公故穆公亦捨子馮而立兄子殤公使馮出居鄭以避之是馮居鄭讓殤未嘗奔鄭爭國也而十年十一戰皆在鄭不惟民不堪馮亦不堪矣】督有意召馮不得不弒君欲弒君不得不先殺孔父是非殺孔父而後及公實欲弒宋公而先及孔父則其所謂及之者實順推非逆數也故督爲太宰乘民怨之故揚言殤公十年十一戰民不堪命皆司馬之罪先使民知其人之可殺而後攻殺於其家奪其妻而弒公焉左氏謂孔父有罪佐君興師不能正君徳以及於難固爲非是何則父旣殉君則𨿽有罪而此時不及重在督則輕在父也若公羊謂賢乎孔父義形於色則又不然義不能匡君以正其家【先是華督見孔父之妻於路目逆而送之曰美而艷孔疏謂禮婦人之出必擁蔽其面乃令人見其色美以致殺身而妻從他人是不能治閨門也】則其所謂正色立朝者徒擁彊兵以長君之惡谷梁所云孔父閒言孔父但能閒衞君也夫但能閒衞君則彼弒君者欲不先去其閒衛得乎

滕子來朝【朝新君也後侯來朝同】

周制諸侯有相朝之禮【見隱十一年】此專以禮書而義無譏焉若滕本侯爵而今稱子則是桓王所降黜者杜氏云東周𨿽防然猶爲天下宗主旣能命邾爲諸侯豈不能降滕爲滕子在前儒已辧之久矣而胡氏復謂時王不能黜諸侯此獨因朝桓之故以諸侯而朝弒逆故仲尼特削降之則文十二年滕子來朝襄六年滕子來朝哀二年滕子來朝豈皆朝弒逆而皆降之況滕之稱侯自隱十一年滕侯與薛侯來朝稱侯後則處處稱子如莊十六年諸侯滕子同盟於幽僖十九年宋人執滕子嬰齊二十二年諸侯滕子伐鄭宣九年滕子卒類是隱末桓初降侯稱子延至十二公而未有攺明明被時王所黜而以爲仲尼惡桓特筆而削此侯爵何我仲尼之受寃至此極也嗟乎何受寃至此極也

三月公會齊侯陳侯鄭伯於稷以成宋亂

夏四月取郜大鼎於宋戊申納於太廟

成者平也正而安之也宋華督弒君則宋亂矣公會諸侯以平之未爲不當而無如受其賂而還也郜大鼎者郜國所鑄之大鼎也太廟周公廟也不言宋歸我而曰我取之者此其中有文焉若曰我以平亂故取之豈受賂乎或曰成者成就之義則天下豈有人國亂而我合諸國以成就之者始以平往旣以利還無非直書其事以俟其義之自見至於立華氏則經無明文杜氏亦以爲督未死而先賜族世無是理先仲氏曰善解春秋者當以傳解經必不當以經解傳此其一焉稷宋地名

秋七月侯來朝【杞公谷作紀】

蔡侯鄭伯會於鄧

據傳始懼楚也楚熊繹之後而居丹陽至熊逹僭稱武王徙居郢武王十九年卽隱之元年也自是寖大而蔡與鄭實逼楚因懼而謀之然何益矣鄧蔡地名胡氏以鄧爲小國此本賈服說而又誤者孔疏云鄧是小國去蔡鄭甚遠不能遙會其地且蔡鄭此會本爲懼楚何當反求近楚小國而與之結援謬矣

九月入杞

據傳杞侯前來朝以不敬故此入之夫旣來朝𨿽不敬無伐之理此必有他故見僖二十七年傳

公及戎盟於唐【左傳合下作一節】

冬公至自唐

據傳書公至告於廟也凡公行告於宗廟反行飲至捨爵防勲禮也但禮記曾子問諸侯適天子必告於祖奠於禰命祝史告於宗廟諸侯相見必告於禰命祝史告於五廟反必親告至於祖【適天子】禰【諸侯相見】乃命祝史告至於前所告者【余廟】則是出入必告廟比之出告反靣之義而告祗在禰其曰宗廟者該祝史言之也且出告不注者以出祗用幣無飲至防勲之禮故略之也蓋飲至者喜其至而飲於廟中也防勲者飲畢而書其所行之事於防也勲者事也功也此是禮例其有書不書者以行禮有詳略或用幣而不飲至或飲至而不防勲【如所行有諱避之事】或苐命祝史而已不親告則皆不書乃胡氏又自爲例曰此常事不書其書者或志其去國之久或錄其盟會之危或著其黨惡附姦之罪則在春秋公行凡一百七十六其書至者八十二並無一合如此書至謂遠與戎盟而書至者危之也則此戎徐戎也在魯東郊費誓所謂東郊不開是也未嘗遠也況唐是魯地以近郊之戎其君長親來而會於我地何危之有

三年

春正月公會齊侯於嬴

春秋書時月而或書王或不書王者皆史有詳略無關義例故有時無月而不書王者凡一百餘條有時有月而不書王者凡一十五條此不書王者正有時有月而不書之例【說見前】而谷梁謂桓無王故削王字則宜在元年乃元年二年有王至三年而始削之何其討賊之需遲也則又爲說曰元年有王所以治桓也二年有王正與夷之卒也【宋督弒君與夷】則是有王反治罪得毋三年以後其無王者皆褒徳者乎且治桓已耳華督弒君與魯何涉而胡氏亦曰二年書王正華督之罪得毋春秋二百四十餘年凡有王者悉治罪之年乎況有王治罪無王又治罪是亂刑也無王是削而惡桓有王是筆而又惡桓是筆與削俱無所凖也且春秋須比例文九年春有二月三月而無王成十三年春有三月而無王定十四年春有二月而無王以例言之與桓年正同然而三君於諸年並未嘗有治罪貶削之事是屬詞比例又並無一相合者吾故曰此不關義例非無謂也

齊侯齊僖公也會於嬴者成昏於齊也【聘文姜】嬴齊地名

夏齊侯衛侯胥命於蒲

胥命者相命也謂申約言以相命而不歃血也蒲衞地

六月公會侯於郕【杞公羊作紀郕公羊作盛】

二月我入杞故此會而成之傳曰求成也

秋七月壬辰朔日有食之旣

旣盡也

公子翚如齊逆女

此桓公娶文姜也古諸侯娶女亦必親迎然此禮不行久矣但送女大國必以上卿則逆女大國亦卽以上卿行之翚見前

九月齊侯送姜氏於讙

禮送女大國必命上卿未聞有公親送者此齊僖愛女故然然失禮矣讙魯地名杜氏云已去齊故不稱女未至魯故不稱夫人

公會齊侯於讙

夫人姜氏至自齊

杜氏云告於廟也禮迎與至俱告廟而祗於至云告廟者猶公行不告而祗云告至例同苐書至有二例一書卿以至宣元年公子遂如齊逆女三月遂以夫人婦姜至自齊是也一但書女至隱元年紀履繻來逆女冬十月伯姬歸於紀是也推之天王之嫁娶皆然【桓九年紀季姜歸於京師莊元年王姬歸於齊類】而胡氏以不親迎並不書卿至爲不能防閒啟文姜敝笱之兆夫魯十二公惟桓莊爲親迎桓迎於境𨿽爲齊侯然受之其父已親禦輪矣不隨卿至已親導婦入寢門矣然而文姜哀姜滛失尢甚則夫敝笱之兆或別有在恐非親迎卿至二禮所得而防閒之也況不書卿至則公親受之正親迎也

冬齊侯使其弟年來聘

周制女出嫁後隨遣大夫加聘問之禮所以存謙敬序殷勤也在本國遣使謂之致女在他國使來則謂之聘此傳曰致夫人也則致女之聘也年卽夷仲年見前

有年

年者稔也熟也谷一熟曰年有年則熟者眾矣賈服謂桓惡而得年異之也書有言不宜有也則宣十六年書大有年宣惡不必過於桓而曰大不宜有誤矣況君惡耳民亦何罪而必使無年此徒以婦孺之見測天意而胡氏遵之不可笑乎

四年

春正月公狩於郎

狩者冬獵之名周禮大司馬仲冬教大閱遂以狩田則狩宜在冬而此書春正月者周之正月爲夏之十一月正仲冬也狩田者以田旣藝獲則隨地可狩故曰狩田此狩於郎與莊四年狩於禚昭八年搜於紅十一年搜於比蒲例同但左傳曰書時禮也而公羊以地遠爲譏考之郎邑在魯郊實未嘗遠注者亦知難通變言郎邑本近而郎邑之屬在郊外爲遠則明是遁詞而疏左氏者反襲其說以爲常地不書如西狩獲麟是也非常地卽書如天王狩於河陽是也蓋狩有常地如鄭有原圃秦有具囿類夫圃囿者遊觀之所不事較獵故春獵曰田謂取獸於田也夏獵曰苗謂爲苗除害也秋獵曰搜謂搜獸於藪澤間也冬獵曰狩謂閱畢圍獸而大較以畢農事也此明屬異地並無有場圃苑囿爲四時常獵之所見之經傳不得已而以召狩河陽西狩獲麟証之夫召狩書地果是狩乎西狩不書地則何以云西西者國之西也西郊則地矣若云常地不書則春秋五搜三在比蒲然又書何也乃胡氏並襲其說以貶桓夫弒逆之罪不以禮狩而減也罪在弒逆亦不以非禮狩而又加重也凡此皆深文之不必然者況我欲誅桓而桓不受誅則其罪反在所誅之者矣春秋筆削定無曲詞何可使爰書不確任人平反至是

夏天王使宰渠伯糾來聘

此天王周桓王也天王下聘禮也然諸侯不朝而王反來聘過矣以桓之弒逆王不能討而反來聘焉益過矣此春秋之筆所爲直書其事而義自見者若其稱官稱名則與隱元年天王使宰咺歸賵例同並無書法而說者又紛紛焉按周禮天官有大宰小宰宰夫皆稱宰此宰夫之職本下大夫與上士相通例當稱名宰者官渠者氏伯糾者名也若公羊注以渠爲名伯糾爲字云名字並見已杜撰矣谷梁注謂下大夫老以伯爲老稱故書字則與左氏云伯有父在以少年來使故書名一老一少極其可笑而胡氏又云宰是太宰伯是封爵當是以諸侯而入相與旣相而受封者則丁零盜蘇武牛羊何從按之

此年與後七年俱無秋冬者經文闕漏並非筆削舊說所謂或史文先闕而夫子不增或夫子備文而傳者遺脫此明白了義而胡氏又謂天王失刑桓惡不討故削秋冬以見佚罰則定十四年亦有春夏秋而無冬矣此則何所刑討乎況春秋編年專爲記事徒以貶桓之故而竟削春秋兩年兩時之事恐無是理矣孔疏嘗云日月有詳略而無義例文以前六公書日者二百四十有九宣以後六公書日者四百三十有二計前後兩截年數略同而日數加倍近詳而遠略斷無貶遠褒近之例先仲氏亦曰桓十二年冬十一月旣書丙戌盟武父矣又書丙戌衞侯卒夫一日無再書者其再書者羨文也文有盈羨卽當有闕佚羨文之非褒猶之闕文之非貶也今遇闕時闕日而卽謂貶桓則此有羨日當褒桓矣桓不當褒將毋衞侯之卒可褒乎

春秋毛氏傳卷六﹤經部﹐春秋類﹐春秋毛氏傳﹥

欽定四庫全書

春秋毛氏傳卷七

翰林院檢討毛奇齡撰

五年

春正月甲戌己丑陳侯鮑卒

陳侯以卒赴而史書名例已見前【隱三年】其曰赴以名與同盟而後書名俱非也侯固未嘗同盟也但卒有兩日大不可解據傳云再赴也方公疾病時其弟陳佗殺太子免而自立故亂作而赴告不一卽史記亦云三十八年正月甲戌己丑陳桓公鮑卒其弟佗之母蔡女也蔡人爲佗殺五父及太子免而立佗是爲厲公方桓公病而亂作國人分散故再赴是兩赴兩日彼此有據似乎不誣祗此後六年蔡人殺陳佗立桓公之子躍爲厲公則厲公非佗卽躍也蔡人殺佗則佗母非蔡女厲公躍實蔡所出也且五父卽佗蔡人亦無有先殺五父及太子免者則史記較傳稍爲未確又後儒以長歷推算則甲戌己丑相距十六日一在桓四年十二月二十一日一在五年正月六日而此並書正月者不知赴文本如是抑亦魯史從簡依後赴之月書前日月也凡此皆當備考之以存疑者若公羊謂陳侯病狂甲戌出亡至己丑日始得之然而不知其死在何日也故舉兩日而谷梁謂侯本避病非狂也戍出醜得不知死日故舉兩日以包之夫以諸侯之尊陳國之隘狂死何地至十六日而不知其尸之所在已怪極矣況避病而出別無侍養一如鬼倀之獨行蹤迹無所此非道聽塗說也直是瘈犬病發洵口吠囓而以之傳春秋欲春秋不亡得乎

夏齊侯鄭伯如紀

據傳齊侯鄭伯朝於紀欲以襲紀而紀人知之此必以紀人來告故書按周制諸侯原有相朝之禮【見前】但尊不朝卑大不朝小齊鄭尊大豈肯輕朝卑小以謀襲國況襲國使不知朝則已知之矣且史例列國相朝不書何獨書此若云紀以朝告則直書朝紀耳安所避諱而書如若云如卽是朝則後此十八年公與夫人遂如齊亦朝齊乎爾雅云如者往也齊欲謀紀則邀鄭伯偕往以覘其動靜蓋爲後年滅紀地也如此則齊惡亦甚矣至於我公書出並不及朝如如齊如晉如楚類則或有諱避他國不然此與本年冬州公如曹例同【如曹亦非朝曹見後】

天王使仍叔之子來聘【仍谷梁作任】

天子之大夫稱字故仍氏而叔字其曰之子以父使來告而子行之也此與隱三年武氏子例同

葬陳桓公

城祝丘

秋蔡人衛人陳人從王伐鄭

此王桓王鄭者鄭莊公也據傳王奪鄭伯政鄭伯不朝王以諸侯之師伐鄭而鄭伯禦之戰於繻葛王師敗績鄭祝聃射王中肩鄭莊之惡於是乎不可貰矣然而陳蔡與衛君不親往苐以無何有之人帥寡少之師勉彊從王以致覆敗罪亦不小又況我魯之袖手觀望者乎其不書王師敗績者所以諱王辱而減國惡事也而文與義皆見焉若胡氏以王不討魯桓並不討宋督憤怒興師並爲王罪故削去天字則王朝卿士防扈不臣尙不能聲罪一戰而敗而追責其不討宋魯爲爾君者不亦難乎夫惡當重大不容旁貸君臣相殺彼我同責已爲難堪況復捨其臣而專治君罪生平毀鄭莊不直一錢今反袒之何也

大雩

雩者旱祭也其稱大雩者重其祭名猶烝嘗之稱大嘗大烝並非雩祭有大小也但大雩有二一是龍見之祭建已之月東方蒼龍七宿昏見於南則雩祭以祈膏雨恐夏旱也此限定四月之祭左氏所謂龍見而雩是也一是呼旱之祭時當旱暵則不論夏秋隨時可祭谷梁注雩者舞而呼旱鄭氏禮注雩者吁也吁嗟而求雨是也春秋恆禮不書則四月之雩未必書冊凡書大雩皆是呼旱而左傳謂爲失時蓋以周之秋卽夏之夏而秋始於七八月但當夏之五六月而四月不在其內故凡書秋雩卽爲失時以秋無四月也然襄五年秋大雩傳又稱曰旱而不稱失時或曰書月者爲旱以其在八九月間去四月遠則爲旱如襄八年九月大雩傳曰旱昭三年八月大雩傳曰旱是也若祗言秋則近在五月去四月近卽爲失時則昭二十五年秋七月上辛大雩季辛又雩而傳曰旱甚夫周之七月正夏之五月與四月近況業已兩雩則必一正祭而一呼旱然而皆曰旱而不稱失時何也況春秋貴比例秋雩之例總爲旱禱而舊儒又分爲四部一曰正祭失時一曰禱禮呼旱一曰旱不爲災一曰旱气所致其分正祭失時者祗此桓五年大雩爲一部考經文書大雩凡二十有一單書秋大雩而不書月者有七自此年後成三年襄五年至定十二年止皆一例書某年秋大雩三字而失時一部只以此一年當之則彼六大雩將屬何部況其所爲禱禮旱不爲災又皆罣一漏百此白彼黑而並無一合者也孟子曰七八月之間旱周七八月夏五六月也秋在五六月去四月小滿中气則芒種播谷正當旱時故秋雩之書專爲旱祭此無可疑者胡氏不識春秋妄冠夏時其於歲候節月一槪不通至此則又遵賈逵之說謂大雩者雩上帝之稱諸侯但當雩境內山川耳魯獨雩上帝而用盛樂是僭禮也故春秋譏之則不知賈說本月令而誤解之者月令以仲夏之月命有司祈祀山川百源大雩帝而用盛樂言先祈祀山川百源之神而後祈祀五方之帝以求雨鄭注所謂先祭其本然後雩祭以爲山川者出雨之本也是山川五帝一時並祭何曾有天子祭上帝諸侯祭境內山川之別且帝卽五帝謂之方神禮所稱方明是也方明之神諸侯盟會卽祭之何必天子若雩用盛樂不過巫師歌舞間用樂器如所云鞀鞞柷敔者未嘗曰歌黃鐘舞雲門以祀天神也又況呂氏月令不可爲據論者謂其雜秦制而卽此一祭龍見正雩斷在已月而月令記在仲夏之後則已訛爲午月矣春秋說雩在三傳諸家尙無定詞豈可以呂氏春秋彊釋魯史況又誤解乎故吾謂此所書雩斷屬旱祭誠非妄言卽以此經觀之書雩之後繼書以螽螽者蝗屬旱則生之可驗也人以傳證經吾以經證經若其書雩而不書旱書旱書不雨而反不書雩則有二說公羊曰言雩則旱見言旱則雩不見謂書雩而旱在其中但書旱則未必雩也此一說也谷梁說雲得雨則書雩不得雨則書旱此又一說也

螽

螽蝗屬爲災故書

冬州公如曹

州國名世本姜姓其稱公者或其先嘗爲王三公之官如虢公榮公類曹姬姓文王子曹叔振鐸之後也如往也與前如例同

六年

春正月實來

實不知何人據傳卽州公之名也不書國爵者承前年冬州公如曹文也來者不知所事但來之耳此與隱元年祭伯來僖二十九年介葛盧來例同先仲氏曰挾卒非貶氏實來非削爵則書法不在是矣夏五不必補甲戌己丑不必刪則筆削從可知矣

夏四月公會紀侯於郕【郕公羊作成】

據傳紀來諮謀齊難也郕魯地

秋八月壬午大閱

周禮大司馬職四時於農隙必較閱以講武事故中春教振旅中夏教茇捨中秋教治兵中冬教大閱卽春搜夏苗秋狝冬狩之禮魯桓於積弱之餘能修武備以禦外侮豈不甚善無如其偶嘗之也據傳北戎伐齊齊侯使乞師於鄭鄭太子忽帥師救齊大敗戎師獲其二帥大良少良甲首三百以獻於齊於是諸侯之大夫皆爲齊戍而齊人饋餼使魯大夫爲班次魯大夫班獨後鄭鄭忽怒之故後十年有齊鄭伐郎之師此時公覺其怒知其有事而預爲教戰宜也此事也而禮行其間且義亦無譏焉祗中夏教戰名爲茇捨不名爲大閱周之八月卽夏之六月而大閱之名於制不合故傳特解之曰簡車馬也以明此所爲閱但擇車徒搜廐馬與平時較獵不同卽孔疏亦云昭十八年鄭人簡兵大搜在於城內此所爲簡亦不必定在田野而胡氏又曰非時不知其所爲非時者謂大閱在冬抑謂夏不宜教戰也又云非禮謂以鼓王執路鼓諸侯執賁鼓以旂則王載太常諸侯載旂以殺則王下大綏諸侯下小綏其禮固亦不同也書大閱非禮矣夫以鼓見大司馬振旅文以旂見大司馬茇捨文以殺見王制一歲三田文皆是教戰亦皆是四時較閱通禮春夏旂鼓秋冬戒令原屬互田殺則下綏發則抗綏本是一義不知其所爲非禮者謂魯桓當時不執賁鼓不載旂不下小綏故非禮抑亦世固有此執鼓載旂下綏諸禮而大閱則盡廢之故非禮也凡此皆反覆其文而不可解者大閱不書公與昭八年搜於紅十有一年大搜於比蒲皆不書公例同

蔡人殺陳佗

前一年陳桓公卒時其異母弟佗殺太子免而自立太子弟公子躍者其母蔡女也至是年蔡人殺陳佗而立子躍是爲厲公陳以殺佗告故史書之其不書爵者舊儒謂簒立逾年未通盟會非也弒立不久或先君未葬或旣葬而攺元未期皆不稱君此與衛人殺州吁齊人殺無知例同但此本無傳其事始末雜見之莊二十二年傳中而公羊獨曰滛乎蔡谷梁又曰滛獵乎蔡世遂引史世家文爲公谷證按史世家於陳桓卒時謂桓之弟佗母蔡女也蔡人爲佗殺五父及太子免而立佗是爲厲公厲公娶蔡女與蔡人亂厲公如蔡滛蔡人乃以好女誘殺佗而立躍是爲利公夫春秋陳桓之後卽爲厲公厲公者躍也厲公之後卽爲莊公莊公者躍弟林也並無所爲利公者卽周制諡法但有厲而並無利況陳佗見殺經不書爵焉得所爲諡而厲之且經止云蔡人殺陳佗而史又增蔡人爲佗殺五父於殺太子之前夫五父卽佗也佗之字也傳曰蔡人殺五父而立厲公卽此殺佗經文也蔡人先爲佗殺佗而尙能殺太子乎且猶是蔡人前旣爲佗殺太子今復爲躍殺佗猶是蔡女而初以躍母而訛爲佗母旣又以佗母而更爲佗妻明是由公谷滛蔡一語不得明白遂依樣葫蘆彼此猜臆以致一事分兩事一殺分兩殺一佗分兩佗一厲公分兩厲公一蔡女分三蔡女此史文之誤實由公谷而反引爲公谷證其能證乎然且蔡人殺佗明不書地而公谷曰殺於蔡向使佗果殺於蔡則陳人來告必告其地經文必書蔡人殺陳佗於蔡與衞人殺州吁於濮作同一例矣何氏範氏與公谷疏皆並不引史世家一字近有著春秋論者特主此立說以亂經學故並辧之

九月丁卯子同生

史例太子生必書子者桓公子卽莊公也同者名也傳曰公曰是其生也與吾同物言與公同日故名同史世家云桓公六年夫人生子與桓公同日是也特禮三月始命名丁卯者初生之日也而稱名補書之也其不稱世子太子祗稱子者春秋凡適子與支庶而爲儲子者皆祗稱子曰我子耳此與後子卒子般卒子野卒稱例並同至若春秋生子惟此僅見者以初生時有接子之禮內則所謂國君世子接以太牢者行此禮卽書不行此禮卽不書而杜氏謂十二公惟子同是適夫人長子故書於防則文公子惡亦適夫人哀姜所出亦是長子不止子同也然而不書生何耶

冬紀侯來朝

前四年齊侯謀紀故本年春會紀侯於郕至是冬紀侯來朝無非爲求援之故傳曰請王命以求成於齊也小國孱弱乞救鄰近思借王命以保宗社有何可議所恨者桓不能爲之請耳而胡氏又責其不討桓夫國之不保而討桓也乎

七年

春二月己亥焚咸丘

焚者火田也爾雅火田爲狩則搜狩之禮原有火田一法但農隙教戰不止從禽今於四時習鬭諸禮槪不之問而苐火田以爲樂此與觀魚觀社何異故或書其事而禮見義亦見焉若謂焚林而田譏其盡物則爾雅注放火張羅但以燒艸使禽得外犇而後羅其下風以取之未聞盡燔其林木也若謂周禮火獘獻禽在於中春卽夏時二月也今周之二月但爲夏之冬十二月爲非時則王制昆虫未蟄不以火田正謂十一二月中冬蟄後爲火田之時其雲中春火獘者謂二月啟蟄火可以止耳獘者止也猶車獘爲車止也然則季冬火田不必失時矣咸丘魯地

夏谷伯綏來朝鄧侯吾離來朝

谷鄧國伯侯爵綏吾離名也二國皆遠地屬楚以南與衡嶽相近僻小不恆至或書名或書字此與莊五年郳犁來來朝【卽小邾子也郳犁來名】二十三年夏蕭叔朝公例同【蕭國叔字】

無秋冬說見前四年

八年

春正月己卯烝

烝時祭名四時之祭春祠夏礿秋嘗冬烝烝者眾也言成物眾多可備薦享也周禮時祭用四仲月此春正月卽夏時之冬十一月正冬仲月也此直書而無譏者或曰左氏曰閉蟄而烝閉蟄在亥月當是十月此十一月爲失時則閉蟄中气𨿽在亥月與子月接其言閉蟄而烝者謂閉蟄卽可烝耳況閉蟄後耶

天王使家父來聘

家父者天子大夫家氏父字也王國使上中大夫下聘諸侯則例稱字此與隱九年天王使南季來聘莊元年王使榮叔來賜桓公命例同

夏五月丁丑烝

烝冬祭也夏五月則春三月矣此時當祠而復烝何也且前已烝矣何再烝也此禮也而義見焉

秋伐邾

冬十月雨雪

夏八月也可雨雪乎月令曰孟冬行秋令則霜雪不時

祭公來遂逆王后於紀

祭公天子之三公而食采於祭者穆王時有祭公謀父此其後也【又隱元年有祭伯莊二十三年有祭叔公與伯是爵叔則字矣此必以采爲氏者觀鄭有祭仲可驗】禮天子娶後不親迎使公卿迎之公羊說天子親迎此無據之語【或引詩親迎於渭孔子對哀公冕而親迎爲證不知詩頌文王謂諸侯世子也孔子對哀公言魯國之禮並不以天子爲言】蓋婚姻賔主彼此敵體天子與諸侯分位不敵故天子娶侯國之女必使同姓諸侯命迎與王姬下嫁於諸侯亦必使同姓諸侯送婚正同此祭公來魯因以魯主迎後之事故來受魯命卽往迎後其不稱迎女者此受魯命以往魯不敢斥後爲女也若其不稱王使者正以使迎非王事魯旣命迎則王自不當再命且春秋逆女不一從無稱君使者昬禮不稱主人況國君無父豈可以命迎之使卽自壻出此在前經已明言之【見隱二年】而胡氏又云王不書使責其使三公爲非禮故祭公專命不報遂行如紀夫天子逆後一公一卿此如後世使臣正副之義故此使祭公襄十五年傳官師從單靖公逆王后於齊皆三公也【此不書卿者舉重而略輕也莊十五年傳稱官師者則以元士代卿行也】此正杜氏所謂使上卿逆後而公監之也蓋天子逆後禮無明文然在春秋卽並無天子不使三公之例乃曰祭公悻悻不報而行吾不知所云不報者謂當仍報王而往迎乎抑當還報魯而不得遽迎以歸乎夫親受魯命受畢卽行祭公之謹也今乃以遂行爲祭公罪則成十三年公如京師遂會諸侯以伐秦僖三十年公子遂如京師遂如晉有何非禮而悻悻若是【遂者繼事之稱見舊疏】

天子無敵體紀國𨿽小皆得下娶特是時齊將謀紀前六年紀侯會成諮謀齊難紀侯來朝欲因魯請王命以求成於齊則其居心縈慮但思倚王室之尊以保宗社故此之上婚不知何緣然亦畏天時保之苦心也乃嗣此十五年王崩之後去紀姜歸京師裁九年去王崩裁四年是時紀姜尙在王室也卽魯之伯姬叔姬亦尙在紀也而齊師遷紀天王不能討宗魯不敢問春秋之世何如矣史文記事多無連類見本末者而獨於紀事前後縷縷如綫𨿽不必有意特存然義可見也

此王后桓王后也桓之八年當桓王之一十六年豈有天子立一十六年而始娶後者此必再娶可知也苐公羊曰諸侯一娶九女又曰諸侯不再娶考之三禮並無其文惟白虎通王度記皆曰天子諸侯一娶九女亦曰天子諸侯不再娶此本襲公羊之說而加天子於其上者如是則此年逆後在三傳諸家皆宜有初娶再娶之辧而自杜氏何氏範氏及孔氏諸疏皆順文解義依回蒙混並不敢道及一字及觀襄十二年靈王求後於齊齊問晏桓子以答婚之詞至十五年而劉夏隨單靖公至齊逆後考其年則靈王十四年也十四年娶後與十六年娶後皆非初娶況史世家云周惠王崩子襄王立襄王母早死其後母曰惠後生叔帶有寵於惠王而襄王畏之夫後母非再娶乎【左傳襄王稱惠後爲先後適子稱後母先後明非媵姒繼室者】且襄王以翟師伐鄭有徳翟氏遂立翟女爲王后夫後可再立卽再娶也何也襄王曾娶姜任矣翟女非侄娣必非在宮而升立之者【周語無以翟女間姜任謂有侄娣在也】若諸侯再娶尢復多有莊元年齊襄娶王姬十一年齊小白又娶王姬皆非初娶如曰諸侯不再娶則王室𨿽卑豈有越祖制而甘媵侯國之理若昭二年晉平公娶齊女少姜是時晉平已一十八年矣其所娶者或異姓之媵【古諸侯娶女異姓爲媵如晉將嫁女於吳齊侯使祈釐女媵之類】或同姓侄娣而待年於國【同姓以侄娣從其幼者待年於國如叔姬歸於紀類】皆未可知何也以當時曰非伉儷可疑也至三年齊請繼室於晉晉平復娶之其答請繼詞有云寡君不能獨任其社稷之事未有伉儷若惠顧敝邑撫有晉國賜之內主則明是再娶爲夫人之語予嘗疑隱公居攝一事謂惠公元妃孟子早卒重娶宋武公仲女爲夫人此卽是適故桓爲適子而隱以長庶居攝此是典例乃胡氏痛詬謂以妾爲妻以庶爲嫡三綱淪九法斁人望絕責隱責惠責天王無所不至予間引莊公再娶孟任立子般事以解之以爲桓公與子般隱公與閔僖兩兩相似而季友立子般而見褒隱公讓桓公而見貶頗爲不平旣而念子般之事尙有未合【惠公元妃孟子死莊公夫人哀姜未死則桓爲適子般尙非適也】惟是諸侯可再娶則再娶卽適適則其子可爲儲千年之疑一旦頓釋夫天子諸侯旣無成禮其不再娶一語又未嘗雜見於三禮之文所借春秋一書周禮盡在而乃徧考之而必無其事則其言誕矣先仲氏曰善解經者當以傳解經不當以經解傳予謂善解經者當以經解經並不當以傳解經夫傳尙不可解經而況於儒說則吾得援春秋禮例而獨斷之曰天子諸侯皆再娶豈爲過也

春秋毛氏傳卷七

欽定四庫全書

春秋毛氏卷八

翰林院檢討毛奇齡撰

九年

春紀季姜歸於京師

自魯而言則稱王后自紀而言則稱季姜京師者王畿之名

夏四月

秋七月

冬曹伯使其世子射姑來朝

諸侯有相朝之禮曹伯欲朝魯而病不能行因遣世子代朝之禮也稱享曹太子時獻樂而嘆正爲父病故冬遣世子來朝而入春卽曹伯病卒此皆無所美刺者公谷謂世子不當抗諸侯之禮此固不識周制而胡氏復謂世子固有攝君朝聘之事然諸侯朝天子則攝之諸侯自相朝卽不然按周禮典命職諸侯之適子誓於天子【誓者受命也】而攝其君則下其君之禮一等未誓則以皮帛繼子男謂諸侯世子已受天子命者則朝聘時但下君一位公之子與侯等侯之子與伯等伯之子與子男等未受命者則但以皮帛隨子男之後此諸侯世子攝君朝聘天子之禮也若諸侯自相朝則不問已誓未誓【杜氏謂曹世子未誓無據】槪降君一等各以其國上卿之禮待之故曰賓之以上卿享曹太子蓋諸國上卿無不下君一等者今曹伯之子下伯一等當如子男不得繼子男之後故曰賓之以上卿此正諸侯世子攝君相朝之禮與攝君朝聘天子相分別處而胡氏又謂世子攝君但可行於天子而不可行於諸侯誤矣先仲氏曰胡有不可解者旣云諸侯老疾使世子攝己事以見天子又云君疾而儲副出啟窺伺之心危道也夫同一朝聘而在諸侯虞竊發在天子卽不虞竊發何以解之射姑世子名

十年

春王正月庚申曹伯終生卒

夏五月葬曹桓公

秋公防衞侯於桃丘弗遇

前六年北戎伐齊諸侯救之鄭公子忽有功焉齊人餼諸侯使魯爲班次而魯據周制班獨後鄭鄭人怒請師於齊齊人以衞師助之至是公知之思求成於衞以絕其援而衞不與防因之有三國戰郎之役此書弗遇實錄也桃丘衞地

冬十有二月丙午齊侯衞侯鄭伯來戰於郎

但言來戰而不言敗績杜氏所謂苐交綏而無勝負是也是役本鄭志而齊僖爲倡且徼他國以助之則齊爲政矣魯桓僖壻衞宣又從王伐鄭而齊以謀紀之故獨與鄭密遂彼此牽伐而不可解其叵測如此

十有一年

春正月齊人衞人鄭人盟於惡曹

此從戰郎後復相盟以固結之其稱人者使卿大夫盟而君不與焉稱齊衞鄭宋盟於惡曹多一宋字反疑經闕不知宋鄭讎搆久矣前此未嘗合而繼此則我與宋又連謀伐鄭此時焉得有宋耶況宋列鄭後非次也此羨文也

夏五月癸未鄭伯寤生卒

秋七月葬鄭莊公

九月宋人執鄭祭仲突歸於鄭

鄭忽出奔衞

祭仲者鄭大夫也突與忽皆鄭莊公子突者厲公名忽者昭公名也據鄭祭仲足爲祭城封人有寵於莊公公使爲卿旣而爲公娶鄧曼【鄧國曼姓】生昭公故祭仲立之宋雍氏【宋大夫】女於鄭莊公曰雍姞【雍氏姞姓】生厲公雍氏宗有寵於宋莊公故誘祭仲而執之曰不立突將死亦執厲公而求賂焉祭仲乃與宋人盟以厲公歸而立之昭公出奔衞此文也詳其事是昭公本長庶當立而雍姞之子乘宋鄭讎搆之後借釁爭國祭仲不能死而立突逐忽則忽本無過而突與祭仲情罪顯然乃春秋書法一似重可疑者則以忽之不稱君也禮先君未葬則稱子旣葬則稱君今莊公已葬成君矣忽宜稱鄭伯而書其名何也或曰從質也謂殷道尙質父前子名也【此公羊說】夫父骨未毀兄弟相簒奪而猶以此著親親之質此紾兄奪食者之敎徐徐也或曰罪失國也【此谷梁說】夫失位與失國不同忽未嘗喪鄭國也不幸有刼其位者亦復何罪紀大去其國而書紀侯而謂忽爵當削乎此必非春秋義也或曰惡其失彊援也【此胡氏說】初公之未昏於齊也【魯桓公】齊侯欲以文姜妻忽忽辭之曰齊大非吾耦也及其敗戎師也齊侯又請以他女妻忽忽又辭之曰無事於齊尙不可今有事而受其室是以師昏也於是失大國之助而不能自立執小信而忘大利故同車刺之狡童斥之扶蘇與萚兮嘲譏之春秋所以著其惡以爲世戒夫不取非耦不挾功伐不假彊大爲聲援此豪傑之所爲而反以此爲罪狀未之前聞夫風人美刺本屬餘情而春秋以大義斷是非未有舎正經而講勢利者此眞小人之言也予嘗細繹經文反覆書法覺有確然不可易者據祭仲立忽原非正嫡鄧曼爲荊南蠻族因祭仲而始娶之其得以所生名世子者徒以長爾若突則尹姞所生本屬貴族其初或未嘗無寵而旣以宋鄭積怨之故遜居在宋其於正次之分不必顯著故忽𨿽已稱世子而實未嘗受命於天王如周禮所稱受誓者觀隠三年周鄭質子之時有云鄭公子忽爲質於周七年又云鄭公子忽在王所故陳侯請妻之皆稱鄭公子而不稱太子可驗也【世子必受誓天子見周禮典命職𨿽此時列國或未必盡能請誓然親質王國而又久居王所則其稱謂有不可紊者說見曹世子來朝若疑初稱公子後有間稱太子者正義云似六年後始立之則在十年尙稱鄭公子忽有功焉皆是無定誓而雜稱之詞若其爲長庶宜立則夫子亦許之故此不稱公子與後十五年稱世子正相應可見】若夫葬不稱君則是時𨿽葬而實若有未葬者禮諸侯五月而葬大夫三月而葬今鄭伯以夏五月卒而秋七月卽書葬計其時裁三月耳三月不當葬則不得稱君然而已葬矣則又不得稱子君與子皆不得稱則但書其名一如諸公子出入稱名之例【如齊小白子糾類】而止於歸國時一稱世子以略示長次之意此正斟酌書法之盡善者故突亦稱名同是公子並非斥削亦並非美惡同詞之謂至祭仲之稱則祭氏仲名杜有明注此與孔父仇牧君臣連稱並同未有名君於後而字臣於前者自公羊道聴誤認作字遂有斥突賢仲之解夫仲足之名已見文仲可以名足亦可以名此如吳季札之可稱吳季亦可稱吳札故此稱祭仲而隠三年卽有鄭使祭足帥師取溫之麥語是祭仲祭足兩得分稱而公羊以稱字之誤盛美祭仲謂其能反經行權向非雍糾之變祭仲果肯反正乎此盲人瞎馬也若夫突不冠鄭杜氏曰文連祭仲非有貶也突固可貶然貶不在此也歸於鄭者爲宋所納之詞成十八年云復其位曰復歸諸侯納之曰歸是也

柔防宋公陳侯蔡叔盟於折

柔魯大夫名蔡叔蔡大夫名柔不氏者書法如此說見前折地闕

公防宋公於夫鐘【鐘公羊作童】

冬十有二月公防宋公於闞

此我與宋連作三防於折於夫鐘於闞則宋伺魯鄭之隙而來防我者何以知之以郕闞知之闞系魯地夫鐘系郕地而郕近於魯則必宋來可知也嗣此又連作三防於谷丘於龜於虛則我因郎戰三國來伐而宋獨不與故思借宋援以報三國而急往防者何以知之以谷丘與虛與龜皆宋地則我往宋可知也至宋公辭平而公與鄭合武父之防則魯宋從此絕矣但戰郎之役魯鄭正敵而齊衞本與鄭合今一反而魯鄭合好齊衞亦惡鄭而翻親於宋數月之間倐忽變幻眞不可解子嘗就經文推之魯之與鄭怨者爲鄭忽也【前六年忽恨魯班餼後鄭故請齊伐我】忽旣奔衞則今之鄭乃突之鄭也【忽出突入見前】突之鄭而何不可平況齊衛戰郎本屬怨國而忽又奔衛則舎三怨國而並爲二怨其合鄭而攻齊衛固其宜也祗齊宋讎鄭世所不解予仍就經推之齊之徳鄭以忽之有功於齊也突則忽讎矣忽讎則齊亦讎之突本宋納而宋但責賂於突則以好成怨矣此皆以事兼禮而義之可否自了然者故不憚詳記始末以俟考據而胡氏不識事例妄謂夫子並存不削不憚詞費無非惡盟防之故夫祗惡盟防則槪從削例可矣乃不憚至再至三委曲防屑恐夫子神筆定不應防漫至此

十有二年

春正月

夏六月壬寅公防侯莒子盟於曲池【公谷作紀曲池公作歐蛇】云盟曲池平莒也曲池魯地

秋七月丁亥公防宋公燕人盟於谷丘

谷丘宋地說見前

八月壬辰陳侯躍卒

公防宋公於虛【虛公羊作郯】

冬十有一月公防宋公於龜

虛龜皆宋地說見前

丙戌公防鄭伯盟於武父

云宋公辭平故與鄭伯盟於武父此鄭伯卽厲公突也說見前

丙戌衞侯晉卒

重書丙戌羨文

十有二月及鄭師伐宋丁未戰於宋

此我將伐齊衞而先借鄭伐宋以揃其所與蓋爲下戰四國地也公羊謂戰於宋者魯鄭不和而自戰於其地則於下文魯鄭之合伐四國相乖反矣戅蠅撲紗其不顧前後如此

十有三年

春二月公防紀侯鄭伯己巳及齊侯宋公衞侯燕人戰齊師宋師衞師燕師敗績

此正我報郎之役也郎以齊衞鄭三國來戰怨在鄭也今反借鄭以報怨則以鄭忽出奔衞則鄭忽之怨不在鄭而反在衛前一年防夫鐘亦旣已言之詳矣但三國余燕爲宋所牽【前十二年宋人燕人盟谷丘】而我與鄭又余紀者紀魯本婚姻之國而齊欲並紀故紀怨齊而來助之左氏謂宋與鄭戰公羊謂宋與魯戰此皆逐步認路不解全經因不識報郎所始至谷梁謂紀與齊戰謂齊將滅紀戰於紀地則全然瞢錯而唐趙匡遵之胡氏又從而附和之夫紀畏齊禍連姻王室此時桓王尙在桓王后正主宮政齊何敢連三國之師專戰一紀以自取覆敗此非齊戰紀而紀戰齊者特此時紀以弱小千籌萬畫【見前】始得暫倚王室以圖苟存而驟思報復此實不量力之過故其後桓王上賓齊王姬繼卒而齊卽遷紀此則書其事以示鑑戒者若謂是戰紀王之則茫然不讀本經前後聯絡而妄自立說此春秋之所以亡也若其戰不書地者則連前文言之在宋地耳春秋多連文書法此亦是例而谷梁謂必戰於紀則不惟無據且卽以經推之十二月戰宋至二月而又戰紀一月之間何能由宋衞及齊越齊南以共戰此千里之紀此皆必不得之數也況前儒謂紀本是已春秋考異郵云時戰在魯之龍門而鄭康成謂龍門城下原有已城谷梁氏訛已爲紀𨿽其說後起總不可信然亦足以明谷梁之誤矣至若諸國稱爵則君親帥師而衞惠公丁宣公之喪前年十一月衞侯晉卒此時春二月尙未葬也禮先君未葬當稱子【如僖九年稱宋子二十八年稱陳子類】而此稱衞侯以逾年正月必卽位攺元則此時已卽位成君者矣故其書如此要之親未葬而攺縗以與他人金革之事則其義可知耳

三月葬衛宣公

夏大水

秋七月

冬十月

十有四年

春正月公防鄭伯於曹

無冰

周春正月爲夏冬十一月無冰可乎

夏五

無月字闕文

鄭伯使其弟語來盟【語谷梁作禦】

前年戰四國後已與鄭伯防曹矣今又使來盟修前好也語鄭弟名公子例以名通胡氏謂書名者罪其有寵愛之私何據

秋八月壬申禦廩災

乙亥嘗

此合兩事爲一書者史有書災之例禦廩災當書此一事也嘗者時祭恆禮不必書【春秋有恆禮不書一例然亦有書如己夘烝者𨿽不失時然以丁丑再烝而並書之非書例也】今以八月嘗周之八月爲夏之六月𨿽稱秋祭實夏祭矣夏當禘而嘗爲失時失時當書此又一事也然而禦廩者神倉也藏粢盛以供祭祀者今已卜秋祭在於乙亥而先三日而神倉忽災何以供粢盛據周禮凡祭前期十日帥執事而卜日其必十日者謂可容散齋七日致齋三日之數今壬申至乙亥裁三日耳則此時已致齋矣粢盛有缺則是祭當廢乃不意災不成災神倉之谷幸無有害則𨿽災而仍可以祭此則志幸之又當書者所謂合兩事爲一事者也故凡此兩事一書災一書失時而合書之爲志幸而谷梁謂災𨿽不害然災余之物不當供祭不易災余而遽嘗所以志不敬也夫祭谷所出別有王籍而君親耕之祭谷所藏亦別有神倉而宰載帝籍所收而專藏之【王籍籍田也見周禮甸師職帝籍卽王籍以其供上帝故又名帝籍月令冡宰載帝籍之收於神倉】舎是則並無他畝可以收祭谷亦並無他廩他倉可以藏祭米者而責其不易災余且曰有兼甸之事吾不知所爲易災與兼甸者將發他倉之米以易此災米而後祭乎抑甸師預知廩災另設一他籍兼儲作易災之米以供此祭乎夫他米必不可祭而千畝百畝亦並不可以兼辟千百爲王籍易災之備【祭義天子爲籍千畝諸侯百畝躬秉耒以事天地山川社稷先古並無另辟其地者且甸師收祭谷而致之地官之神倉亦並無二神倉】此皆無稽之談杜撰而不可爲據者也胡氏專襲谷梁旣責災余乃又曰門觀災而新作則書禦廩災而新作何以不書夫不成災而欲其新作也乎然則不成災而何以書災曰重禦廩也𨿽不災然已災之也故曰幸也

冬十有二月丁巳齊侯祿父卒

宋人以齊人蔡人衞人陳人伐鄭【公羊蔡人在衛人下】

此報四國之戰也前此戰宋與四國之戰皆在宋地故宋獨報之若其專報鄭者則以宋鄭尢世怨也以者用也曰凡師能左右之曰以此與僖二十六年公以楚師伐齊例同

十有五年

春二月天王使家父來求車

曰諸侯不貢車服以車服爲上所賜非下所貢也況可求乎此與隠三年求賻文九年求金例同家父見前

三月乙未天王崩

此桓王也

夏四月己巳葬齊僖公

五月鄭伯突出奔蔡

據祭仲專國鄭伯患之使祭仲之壻雍糾以享郊殺之糾之妻仲女也謂母曰父與夫孰親其母曰人盡夫也父一而已遂告祭仲祭仲殺雍糾厲公奔蔡是鄭伯爲祭仲所逐而但書出奔而不書見逐或曰諱之非諱也突簒兄國以徼祭仲而今突爲仲所逐以逆報逆有何足諱且本國有諱例他國無有春秋逐君者屢見於經並無書見逐者蓋國君無自出之理國君出奔則必有彊臣偪促於其間故但書出奔而逐在其中惟魯君見逐則不書出奔而但書曰遜以出奔卽逐也昭十五年公遜於齊是也此所謂諱也若他國見逐則書出奔十六年衞侯朔出奔齊襄十四年衛侯出奔齊昭三年北燕伯欵出奔齊二十一年蔡侯朱出奔楚是也此見逐例也乃又有別見文千載難明者襄二十年衛寧殖旣逐其君而旣而悔之召悼子【殖之子】曰吾得罪於君名藏在諸侯之防曰孫林父寧殖逐其君【逐君在襄十四年】論者遂謂魯史舊文本書臣出君之名而夫子攺爲出奔刪沒其臣名以轉見君過一若君之無故而自出者所以殺臣惡而並責君謂君不能端本也此說開於杜氏而唐陸淳與胡氏並張大之夫春秋誅亂賊亂賊者亂臣賊子非謂亂君賊父也亂賊無將將卽誅之今顯然逐君而反殺臣罪而分其責是君臣同科矣夫君臣同科父子並戮亂道也未聞夫子修春秋而出亂道者且幸而列國亡猶有左氏焉補其闕耳萬一並是而亦亡之則逐君之名不見於而專責君之出亡君罪當獨誅矣【出奔卽見逐則𨿽亡臣名而臣惡自在若如杜陸說以自奔爲名則君罪何歸乎】按春秋史書有二一是簡牘今之經文是也一是防今之是也蓋簡者牒也牘者方版也防者連合諸簡牘而共編之故又名曰冊言合兩爲一也簡所容祗一行字耳故又作簡省之簡而牘則稍廣於簡可並容數行而使讀之若防則所容者廣故聘禮曰百名【字也】書於防不及百名書於簡而鄭氏注云字少則書簡字多則書防故杜氏春秋序云大事書之於防小事簡牘而已正言春秋經事之多字者必書於防文載事煩故防書之事之少字者可書簡牘經文祗題目卽簡牘而書已盡其云大小者多少之謂北人稱多少曰大小故也【宋史邵雍稱程伯子大小聰明卽此】是以經文書簡如南史書崔杼弒君執簡而往可驗以其祗有目也文書防如莊二十六年所載虢人侵晉諸事但有而並無經稱爲防書𨿽存而簡牘散落可驗以防𨿽存而經簡亡也則防書屬簡牘屬經明明可據故正義有云經據防書憑簡牘此又言經之題目據爲文而之記事又憑經立義所謂經相需者非謂經是防而是簡也若然則寧殖所云逐君之名藏之諸侯之防者此文非經文也文在魯史自書逐君而經文在魯史則原書出奔夫子修春秋但修簡目而謂夫子修防書謬矣蓋當時列國本各有夫子據以爲經而左氏憑經以作其不必皆魯史者以左氏爲文必裒損而潤飾之以是爲左氏一書已耳若諸以書名爲貶引曲禮云諸侯失地名爲據則不然此與衛侯朔北燕伯欵祭伯朱皆以例書名獨衛獻不書者闕焉耳不然紀侯去國譚子奔黃凡失地者皆不書名而謂此獨書之乎

鄭世子忽復歸於衛

鄭忽系長庶當立𨿽未成君而世子自在也成十八年例復其國曰復歸余見前

許叔入於許

鄭伯入許而不取其地使許叔居守之今卽君其國矣其曰入者以叔原在許入之己耳叔非舊君且又非外至故不書復國而胡氏謂不告天王不赴方伯以糞除宗廟而乃因亂竊入非復國之義故書入以貶之夫使叔能告天王赴方伯以糞除宗廟而猶煢煢居許西偏以仰息於鄭一十六年則其人喪良已極可不必復國矣此入字與昭二十二年以王猛入於王城例同

公防齊侯於艾【艾公谷作蒿】

此齊襄公也前僖公以四國戰郎而我亦以紀鄭敗齊宋四國之眾搆兵無己故襄公繼世而我修好焉

邾人牟人葛人來朝

邾牟葛皆附庸國也諸侯之卿稱名大夫降稱人若附庸之君可字可名則附庸之卿當稱人矣今稱人必卿等耳杜氏謂三國皆世子不惟無據豈有相約齊一能如是者若公谷胡氏謂外之亂稱人則諸侯朝桓不一紀侯侯鄧侯谷伯曹伯皆朝桓矣曽未嘗外之而此獨外之乎

秋九月鄭伯突入於櫟

據鄭伯因櫟人殺檀伯【守櫟大夫】而遂居櫟櫟者鄭之別都非鄭國也公羊誤以入櫟爲入鄭而云曷爲不言忽之出奔此訛辭也而胡氏承訛遂云厲公復國削而不書但書入於櫟則此時突果復國乎突已復國而後文復伐鄭以納突乎且胡氏於後文亦曰將納厲公弗克而還而此已復國乎

春秋鄭忽突爭國其始末不全見於經然而其事可按者桓十一年鄭莊公卒祭仲立突而逐忽此一節也至十五年祭仲殺雍糾又逐突而入忽此又一節也至是年突自入居櫟此又一節也此皆經所有也至十七年鄭大夫髙渠彌爲忽所惡遂弒忽而立公子亹十八年齊襄公殺公子亹並轘裂髙渠彌【爲其弒忽也忽有功於齊故齊世報之】祭仲迎公子儀而立之【子亹子儀皆忽弟鄭莊有八子而四見經忽突亹儀是也】此二節則皆經所無者至莊十四年突始自櫟入於鄭弒子儀而據有其國直至二十一年鄭伯突卒而後己此則經皆可按者是鄭莊卒後厲公立四年而見逐昭公立三年而見弒亹立一年子儀立一十四年而亹殺於齊儀復弒於突突乃復入立八年而國於其子文公其中惟亹儀興廢經文所略而忽突之出入則前後了然其不詳忽之見弒則以忽爲魯讎【魯鄭與四國連作戰伐皆爲忽故】故彼不來赴而此亦不書非有他也公羊道聴塗說全不解忽不見經之故又不識其中有亹儀二子相繼立君因疑忽必此時又出奔而突自入櫟之後必長有鄭國遂以入櫟爲入鄭且有不書入鄭不書鄭忽出奔之疑而解之曰祭仲亡矣仲存則忽存仲亡則忽亡謂此時之突復入而忽復出者必祭仲先亡故也嘗讀史鄭世家其載忽突事與本同忽之見弒則祭仲與髙渠彌共爲之有云祭仲與渠彌不敢入厲公語至齊襄殺亹祭仲又迎公子嬰【卽子儀】於陳而立之至莊十二年始云鄭祭仲死則祭仲歷作弒逆明見史此時並未嘗亡也公羊前於執祭仲時誤以仲書字爲賢因盛稱其反經行權之妙故此復自執其說以爲與國存亡而不知其爲逆賊也若突之入櫟歷忽亹儀三君一十八年而後從櫟而入鄭使此時已復國則莊四年齊鄭之遇齊方讎突而肯與之謀滅紀之事乎則是突復國一誤忽出奔二誤祭仲亡三誤總皆不詳審經文以致有此

而胡氏則承其誤而更有異者此入櫟旣曰經於厲公復國削而不書則已復國矣於後文伐鄭則又襲說謂將納厲公勿克而還是矛盾也乃旣云弗克納則此時厲公未復國矣此後之鄭伯非昭公卽子亹子儀矣至莊四年齊侯陳侯鄭伯遇於垂此鄭伯子儀也宋蘇轍謂是子儀此頗知春秋者而胡氏引其語又曰然而鄭伯實厲公非子儀也是又矛盾也初以厲公復國一語橫據胸中及讀而始惑之然而復國之見牢不可破寧使自矛自盾而姜必樹生其堅愎如此亦曽念垂之遇爲滅紀也齊肯與突謀否乎

冬十有一月公防宋公衛侯陳侯於袲伐鄭【公羊於宋公上有齊侯二字袲作侈】

據將納厲公弗克而還其書地者言先謀於其地而後伐此與定四年公防諸侯於召陵侵楚例同【曰防召陵謀伐楚也】

春秋須詳審經文備究其事之始末並當時行事之首從主輔而後可斷以義否則鮮有不誤者如此役則魯宋爲主而諸國附之何也以公與宋爲忽讎而借納突以伐之實非爲突若諸國則因人成事者也公羊不識經不諳事實於此經文中妄加齊侯於宋公之上則全在夢寐中矣前此隠六年鄭忽爲齊敗北戎有功於齊齊初早欲妻以女至是請再妻𨿽忽兩見辭而齊之徳忽如故故鄭莊在時齊合鄭伐魯爲忽伐也至鄭莊卒而忽出奔衛則魯反合鄭而齊與鄭讎【突忽不兩立魯讎忽故親突齊親忽故讎突】十三年四國之戰是也卽齊僖已死齊襄繼世而齊之讎鄭如故十四年齊復與宋衛陳蔡伐鄭是也及忽歸於鄭而齊師並不及鄭矣至十八年髙渠彌弒忽而立子亹則然後帥師討鄭殺子亹而轘裂【卽車裂】髙渠彌爲忽復讎則是齊乃忽黨其生則扞之衞之而死復報之如此而謂納突伐忽可加齊侯二字於夫子之經之中妄矣妄矣予向謂儒者無識謂春秋絕忽惡忽辭婚於齊亡大援以致失國予於前忽出奔旣辧之矣然又有未盡者如此經前後及與世家忽未嘗失齊援也生則扞之衛之死復報之𨿽忽婚於齊其爲援亦不過如是已也忽之失位在內變而不在外援此則非彊大所如何者而自漢迄今必以辭婚爲鄭忽罪此可謂曽讀春秋者乎

乃胡氏則更有誤者前誤解經此又誤解谷梁曰地而後伐疑辭也非其疑也此谷梁與公羊同是一誤謂突已復國而魯宋伐之故其書地者謂先防其地而後進師此不欲伐而疑之之辭也疑者疑伐突也【範注鄭突欲簒國伐而正之義也不應疑故責之】胡氏引左氏納突之說而又引谷梁是文謂疑伐忽則不惟不解左卽谷梁亦誤解矣然且因誤立說竟云忽不足以君一國日就微弱突𨿽簒逆而智足以結四鄰之援連兵動眾則全不知袲之伐鄭魯宋讎忽非輔突也自十八年忽被弒後鄭立二君而突窮居於櫟者一十八年至傅瑕內應而後得入所謂結四鄰之援者安在也夫突之結援則正指忽之失援然忽果失援也乎寃矣

十有六年

春正月公防宋公蔡侯衛侯於曹

前年冬伐鄭弗克故此又謀伐之此時鄭君昭公也

夏四月公防宋公衛侯陳侯蔡侯伐鄭

春旣謀伐則此遂伐之但此祗伐鄭非納突也蔡侯前列衛侯上此列陳衛下者班序譜云自隠至莊十四年四十三歳徵伐盟防者凡十六國時無伯主無有成序理或然也余說見前

秋七月公至自伐鄭

冬城向

興作必書又云書時則又以嘉其得時故書但周之冬爲夏之秋下文有十有一月則此必十月周之十月爲夏之八月八月興土功不時矣國語火見而淸風戒寒淸風至而修城郭火見在亥月夏令云營室之中土功其始月令亦以建亥月爲營室正中建亥夏十月非周十月也杜氏謂下文是十一月則此𨿽無月或亦在十一月中而是年長歷有閏六月則節先於月十一月末卽可接建亥之節是以九月建戌當十月建亥未爲失時然趨事赴功必實實按月以爲人時民事所準授而推移以行之謬矣推移者作歷之法非授時法也

十有一月衛侯朔出奔齊

衛侯朔者衛宣公子惠公也據宣公烝夷姜生急子【史記作伋】屬諸右公子泄【公子無左右但娶有左右媵右公子者右媵之子卽宣公庶弟也屬者使撫之也】爲之娶於齊而美乃自取之生壽及朔屬壽於左公子職夷姜縊宣姜與公子朔搆急子公使諸齊使盜待諸莘將殺之壽子吿急子使行急子不可壽乃飲急子酒載其旌以先【旌者急子所持之符識也】盜殺之急子至又殺之及惠公立二公子怨之乃立公子黔牟惠公奔齊

十有七年

春正月丙辰公防齊侯紀侯盟於黃

此以桓王崩後齊將謀紀而公往成之黃齊地說見前

二月丙午公防邾儀父盟於趡

隠曽與盟蔑今儀父復來修盟曰尋蔑盟也趡魯地

夏四月丙午及齊師戰於奚

據齊人侵魯疆疆吏來告公使以所守之眾列陳而去書此者志齊背盟也奚魯地

六月丁丑蔡侯封人卒

秋八月蔡季自陳歸於蔡

蔡季桓侯弟也桓侯無子蔡人召其弟立之季名獻舞卽莊十年楚敗蔡師以蔡侯獻舞歸者是也胡氏惑公羊之說謂季歸不立別立獻舞則此時召季何爲經之書召季何意獻舞何人此時立獻舞何據無稽至此

癸巳葬蔡桓侯

稱侯誤文胡氏謂抑以垂訓誤矣例旣葬無不稱公稱諡者胡氏又引唐人啖助邪說謂蔡季之賢故知請諡則春秋列國書葬書諡者無算焉能皆得賢弟而請之且賢弟已避位尙得豫新政而爲請諡乎妄哉說見隠三年葬宋穆公

及宋人衛人伐邾

宋衛伐邾報邾伐也【隠五年邾人鄭人伐宋】公甫受邾朝甫防邾於趡而遽助人之兵何居

冬十月朔日有食之

朔不書甲乙皆史闕文左氏謂日禦失之【天子掌歷曰日官諸侯曰日禦】理或然也

十有八年

春王正月公防齊侯於濼公與夫人姜氏遂如齊【公羊無與字】

公本與夫人同至齊然必公先與齊侯行防禮而後偕夫人至齊故曰遂遂者繼事之詞濼齊地

夏四月丙子公薨於齊丁酉公之喪至自齊

據公與文姜如齊齊侯通焉公謫之以告【夫人告齊侯】夏四月丙子享公使公子彭生乘公【上車曰乘彭生多力拉公幹殺之】公薨於車魯人乃請誅彭生以滅恥辱齊人誅彭生史例內君見弒必諱爲薨然內薨不地以薨而求其地也外薨必地則又以地而求其薨也書例之互見如此

秋七月

冬十有二月己丑葬我君桓公

春秋毛氏卷八﹤經部﹐春秋類﹐春秋毛氏傳﹥

欽定四庫全書

春秋毛氏傳卷九

翰林院檢討毛奇齡撰

莊公【名同桓公子也諡法勝敵克亂曰莊】

元年

春王正月

不書卽位者父弒而不忍行卽位之禮宜也

三月夫人孫於齊

夫人莊公母也前一年桓喪歸時夫人已隨喪歸魯矣是時不書歸者以喪歸告廟夫人歸不告廟也至是復奔齊諱之曰孫孫者避也言慙而避之云爾若公谷謂接練時錄母之變詳其說則誤以姜未歸魯當小祥練祭而莊念母尙在齊故記曰孫齊一若此時新去齊者是以未歸之夫人而駕言去齊世無是理況小祥練祭必期又一月喪服四制所云十三月而練者今自前年夏四月至此裁十二月耳何接練之有

夏單伯逆王姬【逆左作送經誤文】

王姬是桓王之女齊襄公娶爲後者單伯者天子卿也天子上卿例書爵與公侯同王姬下嫁必以同姓諸侯主之時命魯主婚故送姬至魯而聴齊就魯迎之經文逆字是送字之誤文可據公谷不知是誤謂王官焉得有逆王姬之事乃爲說曰單伯者吾大夫之命於天子者也言魯大夫貢於天子而天子命爲魯卿也則不知單是畿內采地而世以采爲氏者其仕於王朝已非一世春秋所稱單伯單子皆是也而謂魯有單采乎有單氏大夫乎而胡氏遵之乎

秋築王姬之館於外

公在憂次不便行吉禮接賓於廟【齊來迎者當在廟】故築館於外若谷梁胡氏謂縗麻不可接弁冕則諸侯旣葬喪服除矣尙縗麻乎若杜氏謂王命不敢違則天下諸侯豈少同姓可主婚者而負喪行事並忘大讎此非不敢違不欲違也他日無王命而自娶齊女而謂此時能辭王命而不爲主婚必不然矣此皆不足諱亦不足責者春秋所謂直書其事而義自見者如此

冬十月乙亥陳侯林卒

王使榮叔來錫桓公命

榮叔周大夫榮氏叔字錫命者死而賜以文如後之哀防昭七年所謂追命衛襄者是也夫以桓之死而錫以文瀆可知矣若王無天字此是闕文先儒皆謂非義所存胡氏惑啖助之說謂削天貶王爲寵簒弒則當桓生時天王之寵桓者至再至三聘問之間歷有辭命彼時皆有天今獨無天乎且使不去天字卽桓之簒弒可貰乎何貿貿至是

王姬歸於齊

齊師遷紀郱鄑郚

齊將滅紀先遷其三邑之民而取其地郱鄑郚皆紀邑也此與後十年宋人遷宿閔二年齊人遷陽例同谷梁以紀郱鄑郚爲四國名又以爲遷紀於郱鄑郚皆非是

二年

春王二月葬陳莊公

夏公子慶父帥師伐於余丘

公子慶父者桓公之子莊之庶兄也以庶長稱孟而時壓於嫡故又稱仲其後稱仲孫而終稱孟孫氏以是也公羊於二十七年謂是莊母弟謬矣莊母弟惟季友耳胡氏謂魯在春秋中見弒者三君其賊未有不得魯兵柄者公子翚仲遂慶父皆是也然此皆六朝時事春秋藏兵於賦不立軍閫其得失未必如此於余丘杜氏云國名公谷謂是邾婁之邑則史例書伐無稱邑者【惟本國有伐我西鄙南鄙之稱他國無有且鄙非邑也】苐國名無三字此必是夷狄之國而比近魯者與成三年晉郤克衛孫良夫伐廧咎如例同

秋七月齊王姬卒

內女書卒此書者以魯曽主婚比之內女檀弓云齊告王姬之喪莊公爲之服大功以由魯嫁故爲服姊妹之服是也

冬十有二月夫人姜氏防齊侯於禚【禚公羊作郜】

此姜氏卽文姜也後仿此禚齊地

乙酉宋公馮卒

三年

春王正月溺防齊師伐衛

此伐衛爲納惠公也與後五年公復防齊侯伐衛皆是一事溺者魯大夫名其不稱氏者史有此例與隠三年翚帥師四年無駭帥師並同谷梁胡氏謂惡其防仇讎而伐同姓夫納朔非義皆莫知而尙問其餘罪乎

夏四月葬宋莊公

五月葬桓王

桓王以桓十五年崩至是閱七年而始得葬義可知矣公谷疑攺葬無據防葬例見隠三年

秋紀季以酅入於齊

紀季者紀侯弟也史例諸侯之弟類以仲叔季稱共仲許叔蔡季是也酅者紀之邑也齊侯將滅紀已遷紀三邑矣至是紀季以酅邑納於齊願入齊爲附庸之國以姑存宗廟此亦大不得已之苦心也夫子存此與後書叔姬歸於酅其卹紀與惡齊義俱見焉入者納也與他入國入邑例不同

冬公次於滑【滑公谷作郎】

公欲防鄭伯【子儀】以謀存紀故特過鄭鄭伯辭以難【時突尙在櫟】遂次鄭近地而不能去魯固懦矣然如鄰之不相防何云凡師一宿爲舎再宿爲信過信爲次滑小國名以近鄭故次之若公谷作郎則魯地矣鄭能來乎【舊注滑鄭地非是觀後年鄭伐滑秦滅滑可見】

四年

春王二月夫人姜氏享齊侯於祝丘

祝丘魯地則姜氏已還魯矣出入不書不告廟也兩君相見有饗禮特夫人無是耳

三月紀伯姬卒

此隠二年歸紀者記此見我之不能庇紀也

夏齊侯陳侯鄭伯遇於垂

此齊鄭謀滅紀也前桓五年齊僖謀紀時原與鄭伯同如紀思以襲之經書齊侯鄭伯如紀是也其因循至今者徒以紀與王室爲婚姻耳今桓王已崩無所顧忌故前元年卽已遷紀三邑至三年而紀季以酅歸齊我公特過鄭久舎於滑正以齊鄭有舊謀今必牽鄭故公求鄭伯一見以解紀之難乃一宿再宿三宿而鄭不與見則其約於齊而恐以我貳情可知矣至是則復相防以終前如紀之案其不言防而言遇者以遇禮稍殺防之密而不欲彰也鄭伯鄭子儀也鄭自桓十五年忽歸國後突隨入於櫟而未有國也旣而忽爲髙渠彌所弒而立子亹則齊襄殺子亹而戮髙渠彌何也以齊黨忽也故子亹旣殺突仍不入而立子儀以突爲忽讎卽爲齊讎子儀無徳怨焉此時子儀正主國故齊與謀之胡氏謂是突不惟不識事實並不識情理矣突忽不兩立齊宋不兼合宋突齊忽各有所爲說見桓一十五年

紀侯大去其國

前齊遷紀三邑紀季以酅入於齊而齊之逼紀如故則不得已而去之其不言滅而祗言去者以紀季存酅猶奉宗祀觀後十二年有紀叔姬歸於酅文則酅尙苟存可知也若其稱大去者先仲氏曰去而不反曰大去猶之歸而不復曰大歸言去之至也【胡氏以委棄之多與去國爲大俱非是】至於稱侯則春秋失地書名失國書爵亦是史例與後十年齊侯滅譚譚子奔莒僖五年楚人滅子奔黃例同公羊謂不書齊滅者爲賢者諱齊襄復九世之讎春秋賢之何爲復九世之讎以周夷王時紀侯譖齊哀公於王而烹之哀公者襄九世祖也此與史世家齊哀公時紀侯譖之周周烹哀公語合故鄭氏亦云懿始受譖而烹齊哀是也但齊哀本不道齊風還詩所以刺哀公之荒淫周制不讎義殺此固義之所當殺者卽使天王淫刑無所歸咎比之讎有司之法更爲不同且恩怨以時親逺則恩衰讎逺則怨忘故周制復讎之義不過五世並無九世猶相讎者且夷蠻無共主故有讎國三代共主無讎國也【卽春秋列國兩雄對峙搆怨有之然謂之敵國若齊紀則並非敵國之比】又且春秋一書自爲終始從無連前代事實說春秋者予卽以經文考之卽一紀存亡而合隠桓莊三公凡六十一年書二十一條【隠二年紀履繻來逆女伯姬歸於紀紀子伯莒子盟於密七年叔姬歸於紀八年公及莒人盟於浮來桓五年齊侯鄭伯如紀六年公防紀侯於郕紀侯來朝八年單伯來逆王后於紀九年紀季姜歸京師十三年公防紀侯鄭伯及齊侯宋公衛侯燕人戰十七年公防齊侯紀侯盟於黃莊元年齊遷紀郱邢鄑三年紀季以酅入於齊冬公次於滑四年紀伯姬卒紀侯大去其國齊侯葬紀伯姬十二年紀叔姬歸於酅二十九年紀叔姬卒三十年葬紀叔姬】皆歷記其求庇王室求救宗國而卒不能

庇之救之之意其不憚璅屑綿邈有始有終如此則其卹紀惡齊傷王室之卑痛宗國之弱爲何如者而謂賢齊襄而予之也乎況齊侯如紀在桓五年此時齊僖未亡則謀紀者齊僖之志誰謂齊襄能復讎者解春秋而不讀經此何說也

六月乙丑齊侯葬紀伯姬

三月紀伯姬卒入夏而紀侯去國然伯姬猶未葬也至六月而齊侯始葬之則去國之慘卽一妻之棺而不能顧他可知矣若其稱齊侯者春秋書法君身稱爵大夫稱人並無以褒書爵【公羊說】與以貶書爵之例【胡氏說】此直書齊侯者向以爲紀侯之去國無所逼逐如太王遷岐走馬自行今而知齊侯之親在紀也則非自去之逼逐之也故紀侯之去不可言去幾見有國君而輕去國者伯姬之葬何可言葬先仲氏曰紀侯自有妻紀妻自有葬幾見有齊侯而葬紀妻者皆文也而義自見焉

秋七月

冬公及齊人狩於禚【禚公谷作郜】

禚齊地也公至齊不與齊侯狩而與齊大夫狩𨿽齊侯以甥禮輕之然公則卑防甚矣此展甥之詩所由譏與

五年

春王正月

夏夫人姜氏如齊師

師則在軍中矣此時齊未行軍得毋齊師尙在紀孔疏所謂疆理紀地之師者非耶

秋郳黎來來朝【郳公羊作倪黎左作犁】

郳國黎來名郳與邾同姓卽小邾子也附庸之君例可書名並書字者胡氏謂夷狄之附庸稱名則春秋無此例且小邾非夷狄也說見隠元年邾儀父

冬公防齊人宋人陳人蔡人伐衛

云伐衛納惠公也公以國君與諸國大夫納有罪之君義何如矣

六年

春王正月【正公谷作三】

王人子突救衛

王人王官之微者也子突者名也周禮王之上士三命中士再命下士一命而昭十二年注謂三命再命皆書名惟一命書人今書人則下士之一命者也然人則不名旣書人又書名則或以救衛而嘉之谷梁所謂稱名貴之者容有是乎【杜氏胡氏謂突字非是】但春秋書救皆是嘉予此則罪諸國而並傷王室之卑弱夫以王官出討罪而但云救已可痌矣況不能救哉

夏六月衛侯朔入於衛

據衛侯入放公子黔牟於周殺左公子泄右公子職乃卽位是朔本衛君史例失位復入當書復歸諸侯納之當書歸此苐書入一似原非衛君而彊入之者則衛侯之入與諸國之納之皆有罪矣此與後九年齊小白入於齊例同

秋公至自伐衛

以告廟故書然自伐衛歸則義亦見焉

冬齊人來歸衛俘

俘例有二一俘其人民一俘其寶玉此則寶玉之俘左氏公羊皆謂之爲歸衛寶是也夫以逆王命而納罪惡卽無所利而爲之其惡已難貰矣況利之

七年

春夫人姜氏防齊侯於防

防魯地則齊侯來防矣故曰齊志也

夏四月辛夘夜恆星不見夜中星隕如雨【隕公羊作霣凡隕字後同辛夘夜夜字谷梁作昔】

恆星經星也【卽二十八宿】以經訓常故曰恆星此祗稱恆星而不稱星則必眾星皆見而恆星獨不見者若謂日光不掩故星不見則未有經星較大且不見而眾星反見者此非夜明掩星可知也【左氏謂不見者夜明也如雨與雨偕也】至夜中星隕則非恆星而眾星矣故但稱星惟夜半以前恆星不見而眾星見故初祗不見恆星而此時則又見眾星之隕若謂恆星之不見以隕之故則未有星體不見而能見其隕者此非恆星之隕又可知也【谷梁謂恆星之隕】至於如雨則但擬眾星之隕比雨之下故曰如雨左氏謂與雨偕者亦謂與雨相同而杜氏誤解謂星隕而又雨如與而通則星隕可紀夜半有雨何足記而如𨿽通字而此不然也【康熙己未冬在史館時同至太常防月食食將復而濃云蔽之不知其復也旣而各官散散時有雨然日記官但記有云蔽月而不及雨以不足記也】至若公羊道聴謂恆星不見者諸凡列星俱不見也夜中星隕如雨者夜中列星俱復位似雨之隕而不似雨之墮地也夫雨落不上天而謂星隕能復位斯已奇矣然且爲之說曰未修時春秋曰雨星不及地尺而復夫子修之曰星隕如雨夫以星之去地咫尺反而復位此大變事而修之如此是另造春秋非修春秋也不知何所據而荒唐若是

秋大水無麥苖

秋卽夏也夏方登麥而水漂之苖者五稼之苖毛詩曰食我苖

冬夫人姜氏防齊侯於谷

谷齊地

八年

春王正月師次於郎以俟陳人蔡人

杜氏云期其伐郕而陳蔡不至故次於郎以待之與後文治兵圍郕還師總是一事說公谷者謂陳蔡伐魯次以待之則正義云陳蔡於魯境絕路遙春秋以來未嘗搆怨且兵來而我禦之但得稱防不可言俟也此皆不全防經文而逐節作解說者盲人瞎馬逐步認路非虛語也

甲午治兵【治公羊作祠】

治兵者敎戰也杜氏云將以圍郕也則此本以事習戰不必有時者然卽以時論亦不失時而正義謂周禮中秋敎治兵月令孟春不稱兵則此之春正月正夏之冬十一月乃中冬非孟春也周禮中冬敎大閱所以修戰法則正與四仲搜狩治兵相表裏特用之非其所耳

夏師及齊師圍郕郕降於齊師【郕公羊作成】

據經二國同討郕而郕獨降齊畏齊不畏魯也據仲慶父請伐齊師而公不敢伐亦畏齊非自克也夫以魯之弱莊之庸劣當彊齊之讎力不能報而反好大淩弱借彊讎以攻同姓罪惡已極然且究不能逞初則招與國而不之至旣則降小弱而不之伏卒之因人成事功歸他人僵手縮膊爲天下笑則何如已之爲愈矣正義謂苐稱師則公不自將然已在師中特不帥師耳不然仲慶父將何由請公伐耶郕國在齊魯間文十二年有郕伯來奔則郕國而伯爵者史管蔡世家有郕叔武爲文王子武王母弟則與魯固兄弟國也

秋師還

以公不帥師故不書公至然亦有義焉此師也而亦還之乎蓋譏之

冬十有一月癸未齊無知弒其君諸兒

諸兒齊襄公名也無知者襄公從弟公子夷仲年之子也據齊僖之母弟夷仲年生公孫無知有寵於僖公而襄公絀之防齊大夫連稱管至父戍葵丘瓜時而往及瓜而代【一周嵗也】至期不命代無知約二人爲亂時公獵貝丘見大豖從者曰公子彭生也公怒曰彭生敢見射之豖人立而啼公懼墜於車傷足喪屨及反索屨於徒人費【禦臣名】不得鞭之見血出遇賊於門刼而束之【約費同入弒】費曰我奚禦哉【言何嘗是禦人言公不以禦卹之也】袒而示之背信之費請先入伏公而出鬭死於門中石之紛如【寺臣名】死於階下遂入殺孟陽【亦寺人名】於牀【代公居狀】曰非君也不類見公之足於戶下遂弒之而立無知

春秋毛氏卷九

欽定四庫全書

春秋毛氏卷十

翰林院檢討毛奇齡撰

九年

春齊人殺無知

據初無知虐雍廩【齊大夫】至是雍廩殺之例見前

公及齊大夫盟於蔇【蔇公谷作曁】

杜氏云此齊大夫之迎子糾者【見下文】以非一人故不名蔇魯地

夏公伐齊納糾齊小白入於齊【納糾左作納子糾正義謂定本經文糾上有子字今本無子字闕文】

據初襄公立政令不常鮑叔牙【公子傅】曰君使民慢亂將作矣奉公子小白【杜氏云僖公庶子】出奔莒及亂作管夷吾召忽【二人皆公子傅名】奉公子糾【杜氏云小白庶兄】來奔【謂奔魯也】至是公伐齊納子糾而小白先自莒入其一書納一書入者入有二義天王入於成周許叔入於許此宜入者也衛侯朔入於衛齊小白入於齊此不宜入者也然春秋褒譏實不在此總不過由外入內之義納則有諸侯之師爲之納之皆史書常法不立義例至於二公子宜立與否則同爲支庶不問長次乘亂而入先則得之原無褒譏而胡氏謂子糾不當立小白宜有齊別無他據祗以子糾爲弟小白爲兄故立此說按史世家襄公次弟糾奔魯次弟小白奔莒子糾者小白兄也故荀卿曰桓公殺兄以反國莊子桓公小白殺兄入嫂而管仲爲臣古越絕書曰管仲臣於桓公兄公子糾卽管仲大匡篇亦曰齊僖公生公子諸兒公子糾公子小白又曰鮑叔傅小白辭疾不出以小白幼而賤【賤者母賤幼者齒幼】不欲爲傅故也則明明子糾是兄小白是弟而胡氏引據有云史稱齊桓殺其弟以反國一語求之列代之史並無其文及考漢淮南王知淮南厲王不法文帝令大將軍薄昭以書責之有曰昔周公誅管蔡以安周齊桓殺其弟以返國其云弟者以文帝是兄故諱言兄而言弟韋昭本注所謂子糾本兄而稱弟者不敢斥也胡氏不考所自徒以程子曽誤讀漢書早有桓兄糾弟之說而此又承程子之誤不得原文混稱曰史是以誤讀人書且誤解人說之故而移誤聖經甚至紊亂人之兄弟倫次誣妄立說於以誤天下誤後世此其所系匪淺鮮也若夫夫子許管仲而不許召忽直是崇尙事功務求有用並不從糾桓兄弟以倫次長幼定是非而宋儒承誤之徒必曰桓兄糾弟故管仲可相桓召忽必不可死糾於以定唐王珪魏徵事秦王而不死建成元吉之罪予嘗曰夫人亦各事主耳事兄可死事弟不可死則凡爲弟者懼矣此皆立說之最不通者況復誤耶詳見予論語稽求篇

秋七月丁酉葬齊襄公

八月庚申及齊師戰於幹時我師敗績

不能納糾而又不退師遂至大敗據公喪戎路乘他車以歸戎右與禦皆被獲焉幹時齊地

齊人取子糾殺之

云鮑叔帥師來言曰子糾親也請君討之管召讎也請受而甘心焉乃殺子糾於生竇召忽死之管仲請囚鮑叔受之及堂阜而稅之遂用爲相是殺之在魯而曰齊人殺之者齊大夫至魯而遂殺之也取者取之我也蓋病夫我之爲所取也

冬浚洙

洙水在魯城北浚者深之所以防齊也

十年

春王正月公敗齊師於長勺

此齊人伐我而我應之者其不書彼伐而苐書敗彼甚善我之能敗彼也臨難辟讎不廢權譎況用兵乎此用曹劌之計初稽其陳列【齊人三鼓始與之戰曰一鼓作气再而衰三而竭彼竭我盈故克之】後覘其伏莽【公將馳之劌視其轍亂其旗靡始逐之恐伏莽也】𨿽制奇而實用正焉胡氏謂善陳取勝非王者事則必彊冦臨疆國亡主虜一如靖康之拱手讓敵兵刃不接然後爲王者事乎以魯之積弱彊讎來侵加之齊桓管鮑鋭師初出自非長勺乘丘操奇制勝則魯鮮有能圖存者故夾谷之防夫子必先請備兵具左右司馬然後與防蓋聖人未嘗忘戰也且未嘗頃刻忘戰勝也故曰我戰則克又曰戰陳無勇非孝也至矍相校射則首斥奔軍之將在亡國大夫與孝弟好禮修身稱道之上其重戰勝如此宋儒不讀書好侮聖言動輒以不戰立說誤本國誤天下後世致崇禎癸未賊迫畿甸廷臣尙有請舞干羽者嗟乎盍亦就聖經一深思之

二月公侵宋

齊毎挾宋師伐魯此必長勺之役宋人與謀而我報之者觀下齊宋共次郎可知也書例有鐘鼓曰伐無鐘鼓曰侵見後二十九年

三月宋人遷宿

杜氏云彊遷之而取其地也宿見前

夏六月齊師宋師次於郎公敗宋師於乘丘

此亦彼來伐而我敗之者然長勺不書彼伐此書彼伐者以長勺祗齊師書敗者而伐者見此齊宋兩師但書宋敗則齊伐不可見也然此亦以術勝者【齊師宋師次於郎公子偃曰宋師不整可敗也宋敗齊必還請擊之公不許乃自雩門竊出防臯比而先犯之公從之大敗宋師於乘丘齊師乃還】夫以我魯積敗之師當齊桓新鋭之眾而連以術勝然則用兵之不可無術也如此乘丘魯地

秋九月荊敗蔡師於莘以蔡侯獻舞歸【舞公羊作武】

此春秋楚通中國之始也然甫通而卽敗我同姓之國無道可知矣此必非楚來告而蔡來告者莘者楚地獻舞蔡哀侯名卽前經所稱蔡季者也【谷梁胡氏皆謂別一人誤】歸者獲而去之春秋書歸不一然皆書爵書名如宣十年以潞子嬰兒歸定四年以沈子嘉歸六年以許男斯歸哀八年以曹伯陽歸類皆是惟僖廿六年以夔子歸無名則以夷國來告偶失名或亦史文有闕逸耳而胡氏謂有罪則名無罪卽不名則弱小受侮者皆罪人矣據蔡哀侯娶於陳息侯亦娶焉息嬀過蔡蔡侯曰我姨也止而見之弗賓息侯怒乞楚伐蔡則蔡侯本有罪然其書名不以此楚羋姓髙陽之後周初封熊繹於荊後遷楚僭稱王春秋自是年後皆稱荊至僖元年稱楚是時楚君爲楚文王此但書荊者以君不親至也

冬十月齊師滅譚譚子奔莒

譚國名據齊侯之出也過譚譚不禮焉及其入也譚又不賀遂滅譚齊桓之惡如此

十有一年

春王正月

夏五月戊寅公敗宋師於鄑

宋爲乘丘之役故侵我公乘宋師未陳而薄之遂敗其師鄑魯地

秋宋大水

以災告而我弔之故書

冬王姬歸於齊

此齊桓也齊桓逆共姬以我主婚故記之其不書來逆者以歸見逆也此與後伯姬歸於例同

十有二年

春王三月紀叔姬歸於酅

杜氏云紀侯去國而死叔姬無所歸因歸於酅以紀季居酅守紀宗廟則酅其家也故歸之若曰此我歸紀之叔姬也今歸酅乎傷哉

夏四月

秋八月甲午宋萬弒其君捷及其大夫仇牧

曰乘丘之役【前十年我敗宋師於乘丘】公以金僕姑【矢名】射南宮長萬【宋卿南宮氏長萬名】公右顓孫生搏之【右者戎右顓孫其名也搏者獲取也】宋人請之【乞還也】宋公靳之【戲而相愧曰靳】曰始吾敬子今子魯囚也吾弗敬子矣病之【萬以爲患】至是秋乃弒閔公於防澤【宋地】遇仇牧【宋卿】於門批而殺之遇大宰督【卽華督】於東宮之西又殺之立子遊【公子名】羣公子奔蕭公子禦說【公子名】奔亳【蕭亳皆宋邑】南宮牛【長萬子】猛獲【長萬黨名】帥師圍亳其事如此則宋萬見獲與萬之得歸原在一時宋閔之靳萬與萬之弒閔則兩時兩地公羊道聴塗說竊宋公靳之一語遂謂莊公獲萬歸散舎諸宮中數月然後歸宋宋復使爲大夫與閔公博婦人在側萬誦魯公之美閔公妬其言顧婦人曰此虜也更謂萬曰爾非虜焉知魯公之美萬怒遂搏閔絕脰其說似可聴然細按之實大謬不然者莊旣獲萬請而得歸此是恆事乃不言得歸何由歸在何日而曰散舎之宮中數月天下無俘虜而可散處於宮中至數月者況南宮長萬素號多力其後奔陳能乘車輦母行二百六十里而一日至者此可散處宮中乎至防澤之弒不言故史世家謂獵防澤而博爭行萬多力以局殺閔公乃又曰婦人在側豈又散舎宮中耶此皆道聴之可笑者也若夫仇牧華督同死君難而一書一不書者此皆因來告之文告牧則書不告督則不書此是書例而胡氏謂督身有罪【桓二年宋督弒殤公】夫子削之夫覆愆補過先聖所許唐堯衛武雜稱晚蓋【堯簒兄摯武弒共伯後皆稱之】向使弒君之賊果能遷善則方汲引之不暇明明死君而反從削之則凡自新者廢然返矣恐夫子書法必不出此

冬十月宋萬出奔陳

據蕭叔大心【蕭宋邑叔者守邑大夫之名也】及戴武宣穆莊之族【宋五公之子孫】以曹師伐之殺南宮牛於師殺子遊於宋立桓公【卽公子禦說也】宋人請猛獲於衛衛歸之亦請南宮萬於陳並賂陳人乃使婦人飲之酒而以犀革裹之比及宋手足皆見宋人皆醢之是宋萬奔陳卽已見殺經不書者不以殺告也其不書葬宋閔公者以亂故我不防葬也此例甚明而胡氏有不討賊則不書葬之說則此已討賊而仍不書葬說不驗矣乃又爲遁詞以堅持之曰天下之惡一也陳人不以萬爲賊而納之又受宋人之賂而使婦人飲之酒是與賊爲黨非政刑也特書萬出奔陳而閔不書葬以著陳人與賊爲黨而不能正天討其法嚴矣殊不知賊者宋之賊也討賊者宋人之事也宋追賊至陳遂請賊於陳不得已而又賂陳必得賊首與賊黨而盡誅之然後已此可謂討賊之盡善者矣乃又無所歸咎而遷惡於陳曰陳不討賊陳受賂陳獲賊不以正而以詐飲婦人酒爲陳罪案則試問此宋萬者陳賊乎陳當討乎其不葬者陳之君乎不書葬則陳之卿大夫士皆無所容於天地之間乎故不書乎然且以萬之多力犀革裹之尙能裂犀革而使手足皆見乃惡其飲之酒不正天討則試問此時欲正天討將先拘其人而請誅之乎抑舎之如公羊所雲散舎之宮中然後請王命而使就戮乎舎則不可拘則不能飲酒行詐又不得勢必如艾子所稱�儒遇虎斥去戈擭雅步以臨之究至噬其軀而不之悟也噫可嘆也已

稱蕭叔大心杜氏注蕭宋邑叔者蕭大夫名則必大夫之守蕭者但大心無注卽正義亦不解按此稱蕭叔大心以曹師伐之而定十年有宋樂大心出奔曹十一年宋樂大心自曹入於蕭大心名旣同而蕭與曹又適合則似前後卽此人而守蕭而通曹者祗計此年至定十一年約一百八十餘年年又不合此豈蕭曹字偶同而誤入此大心字與若蕭本宋之公邑二經所書皆屬之宋其在後十三年蕭叔朝公宣十二年楚子滅蕭則另是一蕭當是附庸之國之近楚者昔人所稱蕭蓼荊楚皆以艸名可見正義謂此年以討賊者功宋封爲附庸之國後爲楚滅則宋焉能封人國旣爲楚滅則蕭屬楚地何得宋諸公子與樂大心又得以定十一年仍據以叛此則孔疏之難通者夫此年之蕭叔與大心猶是文若定十一年則經矣經何可貿貿如此

十有三年

春齊侯宋人陳人蔡人邾人防於北杏【齊侯谷梁作齊人】此齊桓主盟防之始也桓欲修霸業乘宋之亂而防諸侯以平之例凡盟防徵伐君身書爵卿大夫有名者書名無名卽書人其說歷見前經久矣此防止齊侯一人而列國皆以大夫至一則桓初興霸諸侯未經信從一則北杏齊地宋亂倉猝不能急至書爵書人皆是書例並無褒譏於其間卽有褒譏亦並不在此國爵人名有無增減之際而胡氏又謂桓非受命之伯諸侯自相推戴以爲盟主是無君矣故稱人以貶之桓能防諸侯安中國免民左袵則稱侯以與之則試問此防是諸國爲政而迎桓以主其事乎抑桓召諸國乎桓不出齊疆坐徵諸國諸國方奔命不暇未知所向乃桓獨受褒而諸國無端各予以罪是殺人市中從觀者皆典刑而持刃之人翻受功賞何以服眾春秋直書其事功過並見平宋亂似功也然平宋而必使之服已過也召諸侯以伐諸侯過也不奉王命而召之又過也其功其過皆桓自受之無與他人若謂功在桓過在列國則孟子所云三王之罪人者當指列國諸侯矣予鄕王甲庵名寅精於經學其著春秋自得篇謂春秋記過之書有貶無褒【孟子謂亂臣賊子懼宋邵雍謂孔子之刑書因歷指列國大夫如管仲子產伯玉史魚平仲舅犯皆不見於經以無罪也見則有罪矣先仲氏嘗謂其說稍偏夫子不削孔父未爲貶祖別本春秋止於孔子卒豈爲貶聖乎要其書則一家言也】齊桓毎稱人所以殺其罪晉文則稱侯矣北杏之防罪專在桓故齊獨侯而他則稱人𨿽其立說亦終以人爵書例起見然正與胡氏所云功罪全反亦一快也

夏六月齊人滅遂

遂國名北杏之防以遂人不至遂滅之桓惡如此

秋七月

冬公防齊侯盟於柯

魯自長勺乘丘之役見忌於齊故專爲此盟據莊公升壇曹子【史記作曹洙】手劍刼桓公要反侵地管子請桓反汶陽之田【向爲齊所侵者今還之魯】此𨿽戰國荊聶之習從此而開然魯則自是有立矣要非歷能制勝不至此柯齊地

十有四年

春齊人陳人曹人伐宋

北杏之防所以平宋而宋人不伏故伐之其稱人者君不親帥師也胡氏自爲例必謂稱人是貶以漢儒將卑師少之說爲謬此則又曰將卑師少矣其不一定又如此

夏單伯防伐宋

此齊桓假王命也諸侯伐宋齊請師於周故單伯來防取成於宋而還單伯周大夫見前

秋七月荊入蔡

據蔡哀侯爲莘故【前十年敗於莘爲楚虜歸】繩息嬀【繩者譽其美也】以語楚子楚子如息以食入享遂滅息以息嬀歸生堵敖及成王焉未言【不與楚王言語】楚子問之曰吾一婦人而事二夫縱弗死其又奚言楚子以蔡侯滅息遂伐蔡

冬單伯防齊侯宋公衛侯鄭伯於鄄

以宋服故遂歸功天子而作此防鄄衛地

十有五年

春齊侯宋公陳侯鄭伯防於鄄

復防鄄者初推王官此尊伯主也曰齊始霸也此與前年冬鄭伯皆突也前年鄭厲公自櫟侵鄭及大陵獲瑕瑕請釋已爲內應遂反弒子儀而納厲公厲公入殺瑕此前年夏事則入冬與春兩作鄄防皆是突而非子儀可知也齊僖與襄皆黨忽讎突故突在僖襄之世有伐無防此時齊桓不然耳說見桓十五年

夏夫人姜氏如齊

杜氏云文姜也

秋宋人齊人邾人伐郳【郳公羊作兒】

郳卽小邾也杜氏曰宋主兵伐之

鄭人侵宋

鄭突之初入鄭與再入櫟皆倚宋師爲之援以突爲宋雍氏出也自宋莊公卒後突居櫟最久而宋不一顧至是乘宋師在郳而遂侵之所以啟齊楚之伐也孟子曰國必自伐然後人伐之以此

冬十月

十有六年

春王正月

夏宋人齊人衛人伐鄭

報侵宋也杜氏曰齊楚爭鄭自此始矣

秋荊伐鄭

鄭伯自櫟入緩於告楚故伐之

冬十有二月防齊侯宋公陳侯衛侯鄭伯許男滑伯滕子同盟於幽【二月下公羊有公字許男下公谷有曹伯二字】

曰同盟於幽志鄭成也夏伐鄭而鄭服之故爲此盟同盟者言眾共爲之與文十四年同盟於新城襄三年同盟於雞澤例同其不書公者祗言防而公在其中與僖十九年防諸人盟於齊二十九年防諸人盟於翟泉例同若夫列國之次陳久在衛下自此以後陳皆在衛上者杜氏曰齊桓正其序故告文次第如此

邾子克卒

邾子名克卽隠元年邾儀父也杜氏曰齊桓請王命爲諸侯故稱子谷梁曰進之夫夫子能筆削其能進附庸之國爲五等爵乎

春秋毛氏卷十﹤經部﹐春秋類﹐春秋毛氏傳﹥

欽定四庫全書

春秋毛氏卷十一

翰林院檢討毛奇齡撰

十有七年

春齊人執鄭詹【詹公羊作瞻】

鄭詹鄭大夫名僖七年曰鄭有叔詹是其人也前鄭突初復國時適宋亂初平齊兩防於鄄使宋鄭連盟以服伯主此齊桓用心而自春䢐秋盟未寒而鄭忽侵宋此所以復來齊宋衛三國之伐也今伐猶未伏而鄭使忽至則執之此實校之經而歷可按者若云爲鄭不朝則桓新立當朝突新復國又當朝今皆非其時矣至公谷云惡佞則何以知詹爲佞人此則更無理者予故曰以解經必不如以經解經卽此是也

夏齊人殱於遂

前十三年齊人滅遂而分師以守其地所稱戍之是也至是遂之因氏頜【音遏】氏工婁氏須遂氏【皆遂公族名】饗齊戍醉而盡殺之殱者盡也夫滅人之國必俘其子弟遷其人民殄其宗祀夫然後疆理其地乃以旣滅之遂距此四年猶使其族姓公然處此與戍者雜處𨿽齊桓恃彊以爲無恐然亦見遂人蓄怨遲久不忘故特記曰殱於遂一似此時尙有遂者𨿽曰遂未滅可也

秋鄭詹自齊逃來

來者來魯也齊又伐我以是也

冬多麋

麋多則害稼故以災書京房易曰廢正作淫爲火不明【言火政不修也】則國多麋

十有八年

春王三月日有食之

杜氏曰不書日者官失之說見前

夏公追戎於濟西

戎者徐戎也不言來而祗言追者言追而來自見猶十年公敗齊師於長勺不言來伐祗言敗而伐自見同

秋有

短狐也居水中以气射人輒生痏毛詩所謂爲鬼爲蜮者南越水毒產此物嶺北卽無矣魯中國地豈宜有此故公羊曰以異書若左氏云爲災則𨿽害人似未可稱爲災者先仲氏曰此字當是蠈字之誤蠈食禾節害五稼傷民之生故曰災其曰秋有者以周之秋爲夏之夏毛詩螟蟘蟊蠈皆旱災之物正在此時故特記秋字與後廿九年秋有蜚同若則隨時所見有卽爲異【如昭廿五年有鸜鵒來巢類】何必秋有也其說近之餘見秋有蜚

冬十月

十者九年

春王正月

夏四月

秋公子結媵陳人之婦於鄄遂及齊侯宋公盟

公子結魯大夫也媵者送女之稱鄄衛地是時陳侯娶衛女而魯媵之故遣公子結送媵至衛適齊宋爲防將謀伐魯正在衛地結遂無公命而遽與盟然後送女此𨿽專事然聘禮大夫受命不受辭【外事不測不預爲辭說】出境有可安社稷利國家者則專之可也故春秋無譏焉此與文八年公子遂盟雍不返命而卽與雒戎盟於暴例同𨿽彼解戎患而此反來陳之伐且齊宋仍背盟無益國事【見後】然成敗不計也女稱婦陳侯稱人者禮在塗稱婦入國稱夫人未入陳國則此例稱婦彼以列國例稱人正書例也

古有媵禮凡諸侯娶妻本國旣有侄娣媵從而數或不具則列國各送庶女備侄娣之數亦名曰媵媵者送也但周制旣亡而儀禮禮記皆戰國後書【儀禮𨿽早出漢世屋壁然秦漢以前上至周初並無一人舉其名引其文者書秦誓詩國風易孔子象皆春秋時書尙人人能稱之引之豈有周公之禮八百年並無一名一字偶見諸書則槪可知耳】且闕略未備全不可據今苐就三較之然亦有異同但當合觀全經以定其是否如左成九年有云凡諸侯嫁女同姓媵之異姓則否則宣公嫡母哀姜生母敬嬴襄公嫡母齊姜生母定姒皆異姓也又僖二十年西宮災何休謂西宮者小寢內室楚女所居也成九年伯姬歸宋齊來致媵襄二十三年晉嫁女於吳齊使析歸父致媵皆是異姓若必同姓爲之則秦楚嫁女別無可媵故唐陸淳亦曰莒姓已邾姓曹同姓最少將孰媵乎若公羊云諸侯娶一國則二國往媵之以侄娣從諸侯一娶九女【本國一夫人二侄娣二國各一媵二侄娣合九女】諸侯不再娶則成九年伯姬歸宋時衛晉旣來媵矣齊又來媵是娶一國而三國來媵合十二女矣𨿽左氏譏曰非禮然以異姓譏【卽前不媵異姓語】不以多女譏也若諸侯不再娶予前已極辧之【見桓八年】今知更娶不一不特嫡亡可再娶卽嫡在亦可再娶衛莊公娶莊姜姜而無子又娶於陳曰厲嬀生孝伯莊姜賢婦未嘗以爲非禮也故三異同皆見禮意而吾一以全經斷之叔姬歸於紀則本國有媵也媵陳人之婦則同姓有媵也齊人來媵則異姓亦有媵也紀季姜歸京師則天子可再娶也王姬歸於齊則諸侯亦可再娶也若晉平之娶繼姜則嫡亡可再娶也衛莊公之娶厲嬀則苟嫡無子𨿽不亡亦可再娶也此周禮也

夫人姜氏如莒

冬齊人宋人陳人伐我西鄙

此齊桓也桓自興伯以來長勺乘丘屢爲我敗因爲柯之盟而鄭詹逃齊不合來魯遂借此合宋以謀伐魯前公子結媵女時遽爲參盟是也但結無公命不足取重而陳則反以稽媵在途爲憾故盟未逾時而三國之師同集邊邑是結𨿽無功然以爲招冦則未也公羊褒結固非是若胡氏必欲使有司論刑恐不必然

二十年

春王二月夫人姜氏如莒

夏齊大災【左天火曰災人火曰火】

秋九月

冬齊人伐戎【戎谷梁作我】

二十有一年

春王正月

夏五月辛酉鄭伯突卒

此鄭伯是突則前四年與齊侯遇垂者明是子儀以突至十四年始復國也胡氏於此已無詞乃又曰凡書鄭伯俱是突突𨿽簒國始終書爵忽𨿽世儲不得稱子以爲不能保國之戒則姜仍樹生矣然且其說有難訓者人君不幸而遭簒弒凶暴有幾十九皆庸主耳但以不能保國之故而公然褒簒絀弱以垂戒後世恐夫子之春秋必不若是凡此皆自可不置喙者以重闗名敎故嘵嘵不卹觀者審之

秋七月戊戌夫人姜氏薨

冬十有二月葬鄭厲公

二十有二年

春王正月肆大眚

此赦罪之禮易稱赦過宥罪書稱眚災肆赦是也苐赦必有時此時文姜未葬國無大慶兵荒不作民亦無大患何以須赦則書其事而義自見焉谷梁謂文姜罪大必假赦以貸其罪始可葬此調訕語而賈逵遂云文姜有罪借赦以說民使薄其罪則此時之所赦者豈姜爲政乎

癸丑葬我小君文姜

陳人殺其公子禦冦【禦公谷作禦】

此陳宣公也公子者宣公之子禦冦其名也左稱太子經但稱公子者以未誓王朝故也其見殺不知何事人者眾詞也據左是時陳完奔齊齊桓使爲卿完字敬仲厲公之子與禦冦爲黨故出奔完生時筮之謂必大於姜懿氏卜妻完亦曰將育於姜五世其昌八世莫與京今果爲齊卿至五世而陳無宇大於齊八世陳成子得政

夏五月

例以時領月則夏必四月此五月誤文也說見前

秋七月丙申及齊髙徯盟於防

齊桓自伐西鄙後又復修好故遣上卿來而與之盟之公羊曰髙徯貴大夫也防魯地

冬公如齊納幣

此昏禮納幣也昏禮有納采問名納徵告期四禮【見谷梁此通禮也】而諸侯則止行聘納幣二禮卽娶女焉成八年經宋來聘來納幣九年經伯姬歸宋是也但納幣遣卿而公親往爲非禮喪婚不並行母喪未再期而遽行聘幣更非禮此皆書事而義自見者祗國君十五生子見左別文莊公二十二年始納幣二十四年始娶婦計之桓六年子同之生已三十七嵗未有國君三十七嵗始娶婦者據胡氏夫人姜氏入謂莊公不勝其母越禮逾時俟讐人之女薦舎於宗廟以成好合似莊之遲娶因文姜必欲娶襄公之女爲婦而襄女尙少因故使逾時以至今日此皆未讀春秋之言也春秋齊襄之弒在莊八年襄女之生當必在八年以前則此時已二十矣周禮女子二十而嫁指士庶人耳且猶曰自十五以至二十勿過此限不必贏二十始嫁若天子諸侯十五而娶女子十四而嫁明見諸書縱使襄女待年其在二十一年文姜未卒時正當女年十四之外不惟不娶而納幣行聘未嘗一行何也且莊非遲娶也據三十二年公子牙卒則公已娶黨氏女名孟任者立爲夫人而生子般矣【左公築臺臨黨氏見孟任從之孟任不許公以夫人言而後許之割臂盟公生子般焉】今齊桓興霸毎甘心於魯自長勺乘丘以至西鄙屢戰不克而後一爲柯盟再爲防盟思以結好而莊方畏桓亦將以此納歡焉因以黨氏賤且私成昏盟故置孟任而再娶哀姜此實兩耦匹嫡之最無禮者故此一書而大小失禮一並見焉其後哀姜淫佚慶父簒弒皆釀於此若文姜則於此事並無預也余見三十二年

二十有三年

春公至自齊

納幣歸必告至於廟禮也

祭叔來聘

祭叔者天子之內臣也不稱使史例如此

夏公如齊觀社

齊桓用彊霸之術借祭社爲名聚民於社以觀戎器此與襄二十四年楚子使防啟疆如齊齊社搜軍實使客觀之正同然則此系桓耀兵而請公往觀公方修好則不得不往然非禮矣時曹劌切諫有云齊棄太公之法而觀民於社言太公用兵法不若是耳

公至自齊

荊人來聘

荊人楚人也楚之通魯自此始

公及齊侯遇於谷

蕭叔朝公

蕭附庸國叔其名也不言來朝而但言朝公者以公方在谷而就谷朝之爲非禮也谷齊地見前

秋丹桓宮楹

此爲將娶哀姜至必朝廟故先飾以誇耀之然非禮矣谷梁天子諸侯黝堊大夫蒼士黈【黝黒柱堊白壁蒼靑色黈黃色】

冬十有一月曹伯射姑卒

十有二月甲寅公防齊侯盟於扈

自二十二年盟防後納幣觀社遇谷盟扈齊魯交好之密乃如此

二十有四年

春王三月刻桓宮桷

谷梁天子之桷斵之礱之加密石焉諸侯之桷斵之礱之大夫斵之士斵本

葬曹莊公

夏公如齊逆女

秋公至自齊

昏禮親逆必告迎告至禮也

八月丁丑夫人姜氏入

公親逆當與姜氏同日入今異日者公羊以爲有孟任在宮姜不肯入必與公要約許遠孟任而後徐徐以至焉故丁丑日入不卽朝廟至明日戊寅乃始謁宗廟而行宗覿之禮

戊寅大夫宗婦覿用幣

禮小君至大夫宗婦皆執防以見此同姓大夫行宗覿禮也但其防大夫用羔雁宗婦用栗腵修而此通用幣以誇耀之然非禮矣時禦孫【魯大夫】諫曰男防大者玉帛【公侯伯子男執玉諸侯世子附庸孤卿執帛】小者禽鳥【卿執羔大夫執雁士執雉】女防不過榛栗修正謂其用幣無禮故也若杜氏謂戊寅朝廟則以小君至後必朝廟而後可行宗覿之禮名之爲祖故隠八年鄭忽娶於陳先配後祖則陳鍼子非之鄭眾注云先祭祖謂之祖然後同牢而食謂之配蓋婦至朝廟必用牲幣以祭告易歸妹所云士刲羊無血謂男用特羊卽餼告之禮女承筐無實謂女用執笲卽薦舎之禮也【谷梁娶讐人之子以薦舎於前謂薦筐而置於前也】然且至日必朝廟次日行事卽爲非禮今世用朱熹家禮謂成婦三日始可廟見自宋至今通行之則不特不讀春秋將並禮記三月廟見之說而盡誤之夫彼言三月廟見者謂舅姑已亡必三月而行婦見之禮故又云擇日而祭於禰祭禰非祭祖三月非三日舅姑未死不得早行死祭也然則周禮在魯誰謂春秋非禮書乎

大水

冬戎侵曹曹羈出奔陳赤歸於曹【公谷曹字接下郭公二字作曹郭公】此左氏無者公羊謂曹羈賢大夫諫勿親敵三諫不從而去之於是曹失國而別有失地之君郭國名赤者無所於歸而歸於曹曹實無赤也因之名曰赤郭公蓋連下郭公作順文也谷梁於曹羈無而赤則同之然而曹莊以後曹未亡也至哀公八年而後宋滅曹然則此時之滅何時復國蓋漫無稽矣杜氏據經文書法仿鄭忽出奔衛突歸於鄭之文謂羈本曹世子敗奔於陳而公子赤爲戎所納是爲僖公此頗近理然史記年表皆云僖公名夷不名赤且他無可考若孔疏引賈逵說以爲羈是曹君赤是戎之外孫故戎侵曹逐羈而立赤似言赤本曹公子而爲戎女所出者此𨿽與杜說不甚逺然亦何據焉

郭公

此系經有脫誤本當闕者但管子云齊桓公之郭問郭父老曰郭何故亡曰以其善善而惡惡也公曰若子之言乃賢君也何至於亡曰善善不能用惡惡不能去所以亡也則公字乃亡字之誤且齊桓管仲又適與莊公時年事相合因從之此與僖十九年書梁亡例同

二十有五年

春陳侯使女叔來聘

陳侯者陳宣公也女叔陳大夫女氏而叔字者卿可字可名聘義見前此以前十九年我媵婦於陳而陳反來伐未免不安故特聘修好然後我遣季友往答之此實爲三十二年季友奔陳所本若謂季友與陳好故來聘則陳來伐時何不好乎

夏五月癸丑衛侯朔卒

六月辛未朔日有食之鼓用牲於杜

周制凡日食天子伐鼓於社諸侯則伐鼓於朝而用幣於社此伐鼓於社非禮不用幣而用牲又非禮故記之若左謂惟正月之朔慝未作日有食之於是乎伐鼓用幣則似此不應鼓幣者非也以爲惟夏四月爲陽月名曰正月【詩正月繁霜言四月也】此時陰盡於已而未經夏至一陰不生則隠慝未作【陰爲隠慝】以極盛之陽而爲陰所蝕故宜用鼓以伐陰用幣以禳慝今但六月耳安得用此不知此𨿽周六月實夏正月也故曰惟正月謂惟是正月故有此也猶昭十七年日食所謂此月之朔當夏四月謂之孟夏是也若杜氏云用長歷推之錯置一閏此月是七月誤作六月故左氏疑之則左氏此時未必有長歷可推且未有知其誤而不爲之明正者謬矣至若伐鼓之失祗在於社用幣之失又在用牲而谷梁曰鼓禮也用牲非禮也則似伐鼓宜在社者公羊謂鼓於社求陰之道也以朱絲營社或曰脇之則不惟鼓必在社而且不謂用牲爲非禮俱非是

尙書徵乃季秋月朔辰弗集於房此九月日食也然亦曰瞽人進鼓嗇夫馳取幣則伐鼓用幣不必四月矣要或夏禮如是耳

伯姬歸於杞

不書逆者舉歸以見逆也此與前十一年王姬歸於齊例同谷梁謂以來逆者微故不書則周制諸侯必親迎並無遣卿逆女之禮知其尊與卑當在何等𨿽左有諸侯送女大國遣上卿小國遣大夫之例或者逆女所遣亦當如是然亦臆見耳未可執以定賞罰也而胡氏又遵之非誤乎

秋大水鼓用牲於社於門

周制凡天災有幣無牲此用牲非禮非日月之眚不鼓此用鼓又非禮故記之但於門無考耳若公羊謂於社禮也於門非禮也則可鼓牲於社矣谷梁又曰旣戒鼓而駭眾用牲可以已矣則但可鼓社不可牲社俱非是杜氏曰門國門

鼓所以攻陰故非日食不鼓谷梁謂救日以鼓兵救水以鼓眾則謂救日是攻慝故兼陳兵救水則警眾使用力隄遏而已是大水用鼓亦別有義但不當在社耳若左謂非日月之眚不鼓其云日月之眚非謂日月之食也謂日爲月蝕而作之眚杜氏雲月侵日爲眚則但指日食而月不與焉谷梁亦雲天子救日置五麾陳五兵五鼓諸侯置三麾陳三兵三鼓大夫擊門士擊柝言充其陽也則月食不當充陽矣惟周禮太僕職凡軍旅田役贊王鼓救日月亦如之始有用鼓救月之事今救日月皆伐鼓當始周禮然要是誤耳

曽子問諸侯從天子救日各以其方色與其兵此卽谷梁陳五兵之說也但天子陳五兵以諸侯在朝不止一方故於日食時則使各衣其方色靑赤黃白黒之衣而各執其方之兵【東方用防南方用矛西方用弩北方用楯中夾用鼓】故用五若諸侯三兵宜何三兵此非可以等級爲隆殺也故三言禮𨿽各有異同而左氏爲正公谷輔之若周禮儀禮則後此者矣且用鼓兼用兵者正謂陰能侵陽欲助天子討陰慝也若月食用鼓將誰討乎

冬公子友如陳

報女叔之聘也公子友者卽季友莊公之母弟也諸侯之弟例稱公子杜氏云史防之通言是也

春秋毛氏卷十一

欽定四庫全書

春秋毛氏卷十二

翰林院檢討毛奇齡撰

二十有六年

春公伐戎

夏公至自伐戎

曹殺其大夫

不知何大夫亦不知何事見殺此與前戎侵曹曹羈出奔陳赤歸於曹皆曹事而皆有闕誤故左無文而後人卽當以史闕置不論者乃公谷謂曹伯爲戎所殺大夫不伏節死義故嗣君卽位而借眾誅之書曰曹殺蓋嘉其非專殺也則在二十三年曹伯射姑卒明書於經至次年而戎侵曹此時未嘗有見殺之君也自此年以後射姑之子卽爲僖公凡在位九年至三十二年而僖公始沒則是射姑父子相繼立國焉得別有一曹國父子一殺一立者此豈曹郭公耶

秋公防宋人齊人伐徐

徐卽戎也春公伐戎而不服故此防兩國大夫伐之費誓淮夷徐戎並興書序稱徐夷並興以夷卽是淮戎卽是徐也前凡防戎盟戎俱是以戎該徐者胡氏謂戎與徐必合兵表裏非是

冬十有二月癸亥朔日有食之

二十有七年

春公防杞伯姬於洮

杞伯姬莊公女杞成公夫人也是時杞惠公在位成尙未立必以事來防而以未歸寧故不入國洮魯境地左氏謂訊不越境非是

夏六月公防齊侯宋公陳侯鄭伯同盟於幽

據陳鄭服也是時陳鄭無叛齊之事不當云服故杜氏解之謂二十二年陳亂而齊納敬仲二十五年卽鄭文公之四年獲成於楚皆有二心於齊故云則鄭之不服在前二年鄭文公事其云獲成於楚一語見文十七年鄭子家與趙宣子書中之文而胡氏以鄭之貳齊爲前此鄭伯指鄭厲公言誤矣且祗稱鄭而不及陳亦非是

秋公子友如陳葬原仲

據如陳葬原仲非禮也原仲季友之舊也杜氏云原仲者陳大夫原氏而仲字者禮臣旣卒不名故稱字此亦直書其事而義自見者若其稱公子友者與稱公子慶父同史例如是非褒非貶而胡氏必謂公子是褒以友之越境而不見貶則以王朝大夫亦曽外聘其不貶季友所以深貶王朝也則列國弒君皆可援幽厲之事以邀免矣何兔爰雉罹如此

公谷謂季友私行所以避難以是時公子慶父公子牙皆莊公母弟通乎夫人以脇公季子治之不能坐視不可故避之蓋預指三十二年弒逆事也但是時二叔弒逆尙未顯見至季友酖殺叔牙而後子般之弒興觀其能酖叔牙立叔孫氏則非不能治並不得與國政者公羊說非也且惟季友爲莊公母弟故爲桓公大宗稱宗卿慶父叔牙皆庶弟也若三桓皆母弟則慶父大宗也安得季氏自成季至康子終春秋之世皆宗卿乎

冬杞伯姬來

據此歸寧也凡諸侯之女歸寧曰來出曰來歸夫人歸寧曰如某出曰歸於某則此以禮書而胡氏曰不當來故書則前此伯姬歸於亦不當歸故書乎禮三月致女則自二十五年六月伯姬歸至此已三年矣未有三年之久而尙不可以歸寧者觀春時伯姬來洮洮是魯地而猶不入魯致莊公往防之則必拘於禮而不敢來而至是始來乃又曰非禮則歸寧之禮絕矣陋例有常禮不書一語此不可訓他不具論如此二十五年夏六月日食此以鼓於社而用牲爲非常禮故書則二十六年冬十二月日食未嘗有鼓社用牲之非禮而亦書何也予說春秋一掃惡例非故屏之以爲其說不驗也通人當自解耳孔疏云出者謂犯七出而見絕者宣十六年郯伯姬來歸是也若魯之夫人無被出者文十八年夫人姜氏歸於齊此非出而亦書歸於某者以子死故去歸而不反亦出之類故與出文並同

莒慶來逆叔姬

此以莊公之女而妻於莒大夫者其書來逆禮也禮惟天子不親迎自諸侯大夫以至士庶無不親迎者大夫不越境謂私交耳公羊謂不越境逆女非也若周禮天子嫁女於諸侯使同姓諸侯主之諸侯嫁女於大夫使同姓大夫主之其不書大夫主者此是略文其例與十一年王姬歸於齊不書莊公爲主正同而谷梁胡氏又以無大夫主非之則王姬歸齊豈莊公未嘗爲主而得以書之魯史之防乎總是以非常禮故書一例必求一非禮之事以誣之春秋眞誣史矣至不稱逆女但稱叔姬者杜氏云卿爲君逆稱女自逆稱女字亦是禮例

伯來朝

夏后氏後本公爵而稱伯者杜氏云爲時王所黜故也

公防齊侯於城濮

此謀討衛也先是十九年莊王嬖子子頽有寵及惠王卽位蒍國邊伯詹父子禽祝跪五大夫及士石速奉子頽伐王不克出奔溫蘇氏奉子頽奔衛衛師燕師伐周立子頽其明年鄭厲公執燕仲父而奉王以歸居於櫟王與鄭伯遂入成周取其寶器而還是時子頽享五大夫樂及徧舞鄭伯乃見虢叔謀納王又明年二十一年鄭伯將王自圉門入虢叔自北門入殺王子頺及五大夫亂定而鄭厲公卒是此王室大亂天王防塵者已及三年而齊桓興伯並未能勤王討叛出一旅之師旁觀袖手洋洋不理然且伐戎伐我兵戈四出伯主安在此固罪大惡極不止摟牽討伐爲三王罪人已也至是年之冬王乃使召伯廖錫齊侯命命爲二伯作九州之長且請伐衛以其立子頺而伐王故也桓然後作城濮之防而要公以謀之二伯當如是乎此亦書其事而義有在者若鄭厲公事不經赴告不見於春秋故無從褒美而祗於忽突爭國時歷稱鄭伯以微示其意此亦春秋崇尙蓋愆之一節也讀春秋者能實體其事而無爲浮說所惑則幾矣城濮衛地名

二十有八年

春王正月甲寅齊人伐衛衛人及齊人戰衛人敗績【一本衛人下另作一節】

此齊桓奉王命討衛而書齊人者桓𨿽在軍而令大夫之無名者帥師則照例書人以奉命不尊也衛亦以大夫禦齊而不知其名則亦照例書人所謂卿大夫帥師而不記其名與氏則書人也【說見隠元年】若稱齊桓數之以王命取賂而還此是實事而說左氏者遂謂諱取賂故稱人則襄十一年晉侯伐鄭受鄭之賂告於諸侯曽不之諱而此諱之乎若公羊謂衛未有罪此誤認上年同盟於幽中無衛侯因以衛侯不至爲罪責故伐衛此驢頭馬嘴全然不知事實者若其謂春秋書例伐人者爲客被伐者爲主故書衛人及齊人則考之諸經皆然孔疏所云令狐河曲大棘彭衙長岸韓之屬皆以主及客此是書例而胡氏以書衛及爲貶衛則衛抗王命公然出戰已屬大罪何必借此字以貶之謬矣祗經文於此不書奉命且齊衛皆稱人兩相頡頏似乎重以齊桓爲不足者據王錫桓命時諮及伐衛未有成命則自不宜書奉命若衛之立子頺以伐王在莊十九年本衛惠公事今之衛侯乃衛惠之子懿公也自十九年至今二十八年十年之間伯主安在至長鯨已逝元惡考終而始以何有之師移及子姓萬一桓數衛罪時衛人答曰先君之過君其問諸地下將若之何故此有文焉不止義也

夏四月丁未邾子瑣卒【公羊作邾婁子】

秋荊伐鄭公防齊人宋人救鄭【谷梁公防下另作一節公羊宋人下有邾婁人三字】

據楚令尹子元欲蠱文夫人【楚文王夫人息嬀也】爲館於其宮側而振萬焉【萬舞】夫人泣曰先君以是舞也習戎備也今令尹不尋諸仇讎而於未亡人之側不亦異乎子元聞之曰婦人不忘襲讎我反忘之遂以車六百乘伐鄭入自純門及逵市縣門不發楚言而出【鄭人效楚言以示整暇】子元曰鄭有人焉諸侯救鄭楚師夜遁此公與齊宋俱無貶辭稱人見前

冬築郿【公谷作微谷梁注左作麋今左亦作郿】

築者城也是年大無麥禾而城築者必有所備也此與襄十九年築西郛例同郿魯邑名據凡邑有宗廟先君之主曰都無曰邑邑曰築都曰城蓋都有大小隠元年大都不過三國之一中五之一小九之一則都原分三等小卽邑也邑而有都稱者必其地有先君之廟然後稱都但先君之廟世俱不解以爲廟在朝左豈有下邑立宗廟者於是無學者妄疑是國之舊都與前代諸國所爲都地如潁氏謂城漆以漆有邾之舊廟故稱城類夫他國廢廟今未必存且亦何得稱先君之廟若春秋列國皆無遷徙惟衛自懿公後由朝歌遷睢陽楚自文王后由丹陽遷郢他未嘗遷也況遷都則必遷廟未有都旣遷而畱廟與主在其地者然則何先君之廟曰此宗邑廟也國凡易一君則其君之弟立爲大宗必祭所自出立一先君之廟於其邑謂之宗邑亦謂之宗廟凡一宗必有一廟如鄭友立厲王廟季氏立桓公廟類此是必有者自後儒昧其制反以立廟爲非禮如曰公廟之設於私家由三桓始而於是春秋之禮意亡矣予嘗釋大小宗備考其制已有成說而注左者仍不能解故復著此善學者自知之耳

大無麥禾

麥熟於夏禾成在秋書於冬者杜氏云計食不足而後書也其不言饑者正義云以下文告糴故不饑也

臧孫辰告糴於齊

云告糴禮也又魯語云魯饑臧文仲請如齊告糴或以自請爲難文仲曰賢者急病而讓夷居官者當事不避難在位者卹民之患遂以鬯圭與玉磬往且辭命亦甚善於是齊人歸其玉而予之糴則此亦無可譏者若公谷謂一年饑不當告糴蓋國無九年之畜曰不足無六年之畜曰急無三年之畜曰國非其國也未有一年卽告糴者其說固是然夫子書法如造物然隨時予奪恐未必全以盛王之禮繩叔世也況此書亦無貶例也臧孫辰字文仲魯大夫臧僖伯曽孫

二十有九年

春新延廏【公谷作�】

廏者馬舎也延廏名新則修舊之詞云凡馬日中出入【春分出馬秋分入馬】然後修廏今周正春秋有至無分【攺時月不攺分至故至在春秋分在夏冬】日中未及安所用修則不時而已按周禮校人馬四匹曰乘四乘曰皁三皁曰系六系曰廏六廏曰校校分左右是一校得良馬千二百九十六匹而分左右則倍之又一良馬備三駑馬則又三倍之而總名之曰廏天子十二閒以六校分左右而倍之也諸侯六閒良馬三閒駑馬三閒也卿大夫四閒則良馬一閒駑馬三閒也凡此皆養之官者謂之國馬若田賦之馬則提封萬乘馬四萬匹提封千乘馬四千匹國馬爲車路之需兼備不虞如鄭子國爲盜所殺子產以車十七乘出討賊類此不及賦之民間者若田賦之馬則民養之而臨期賦以爲兵事之用各不同

夏鄭人侵許

例凡師有鐘鼓曰伐無曰侵輕曰襲

秋有蜚

蜚負礬也蝗屬卽詩所稱艸虫者通誌云以其能害稼故春秋書之是也若公羊說謂臭惡虫南越盛暑所生則今所稱臭虫者然不爲災矣左氏於此特曰凡物不爲災不書據此則益信前秋有爲有蠈之誤而公谷妄釋之也又蜚是獸名見山海經與此又不同

冬十有二月紀叔姬卒

叔姬者伯姬之媵也初書歸紀繼書歸酅此又書卒豈賢姬哉亦曰傷紀耳蓋自叔姬卒而紀與我絕矣

城諸及防

諸防皆魯邑云凡土功龍見而畢務戒事也言龍星角亢晨見東方則農務畢而可戒土功此夏九月也火見而致用水昏正而栽言大火心星次角亢見則可備材木定星營室昏見正中則可栽板築此夏十月也日至而畢言冬日南至則農務將興而土功可已此夏十一月也今周十二月城邑正當夏十月則及時矣蓋城爲保障不固則敗不修則壊此毎歳當築者故無譏焉

三十年

春王正月

夏師次於成【左無師字】

以大夫帥師而無名則但稱師與他國稱人例同是時齊師將降鄣我將救之故師次於成而止而不前谷梁所謂欲救鄣而未能是也然則魯弱可知矣

秋七月齊人降鄣

降者脇之使附也不言鄣降於齊而曰降鄣者我有以降之也此書法也然則桓惡可知矣鄣附庸國名

八月癸亥葬紀叔姬

書葬者以我遣大夫防姬葬也其無諡者以媵故且無子也據此則前紀叔姬卒公羊說謂紀未滅時紀侯曽立叔姬爲夫人謬矣

九月庚午朔日有食之鼓用牲於社

非禮也說見前二十五年

冬公及齊侯遇於魯濟

山戎爲燕病齊桓謀伐之故來防魯濟者魯之濟也濟界於齊魯其在齊界者爲齊濟在魯界者爲魯濟

齊人伐山戎

山戎北狄與燕國近而阻燕職貢之入齊伐之宜也其稱人者以桓不親往遣大夫帥師所謂懸車束馬以伐之者凡書事有例胡氏旣謂書人必將卑師少而此又謂貶桓旣謂春秋皆尊周攘夷而此又以攘夷爲桓罪則無所適從矣燕齊接壤而山戎界於其間不必甚逺若謂逺卽不伐則禹徵三苗王季伐西落豈俱在肘腋間乎

三十有一年

春築臺於郎

築臺刺奢而又非其時故備書以見非義後仿此

夏四月薛伯卒

說見前

築臺於薛

此薛魯地

六月齊侯來獻戎捷

獻捷者獻俘獲也伐不親往而親來獻捷誇我也傳曰凡諸侯有四夷之功則獻於王王以警於夷中國則否諸侯不相遺俘

秋築臺於秦

秦魯地

冬不雨

三十有二年

春城小谷

稱城小谷爲管仲也杜氏謂公感齊桓之徳故爲管仲城私邑其但稱小谷不稱齊者凡大都自以名通卽不系國以其名爲世共識也如吳滅州來晉滅下陽類谷梁注魯邑謬矣小谷齊邑卽濟北谷城今東阿縣地國防稱齊王烹阿大夫可驗

夏宋公齊侯遇於梁丘

據齊侯爲楚伐鄭之故【在二十八年】請防諸侯謀報之時宋公請先見故首宋公梁丘據谷梁在曹邾之間

秋七月癸巳公子牙卒

據莊公未娶哀姜時曽築臺而臨黨氏黨氏者魯大夫也見黨氏女孟任美公欲從之而閟不得從乃以夫人言許之遂割臂而與公盟生子般焉及娶哀姜無子公欲立子般而未敢定至是公病問後於公子牙卽叔牙莊公之庶弟公子慶父同母弟也時牙與慶父同淫於哀姜思重抑孟任遂曰慶父材言慶父可立也又問季友友者公同母弟也對曰臣以死奉般公曰向者牙曰慶父材季友乃假公命使牙待於鍼巫氏【鍼巫卽鐘巫鐘鍼轉音】使鍼季酖之曰飲此則有後於魯國不然死且無後飲之歸及逵泉而卒於是立叔孫氏爲牙後則是叔牙以酖死而書曰卒者以罪不卽著而旣爲立後並不以誅告故也

叔牙卽僖叔爲慶父同母弟左谷梁注皆然惟公羊謂牙與慶父皆公同母弟則季友幼弟豈得作大宗稱宗卿且得專置二兄於死地而不之顧乎予前於季友如陳已略辧之特此復有謂牙本母弟其不稱弟系夫子所削則範寧曽駁云例諸侯之尊弟兄不得以屬通蓋以禮諸侯絕期而臣諸父昆弟若稱弟是申其私親也宣十七年公弟叔肸卒此以賢叔肸而破例稱弟反謂稱弟是常例某所未詳徐仲山日記毎以季友酖叔牙爲過急而胡氏極頌之謂周厚本支而庸旦仲黜蔡鮮義皆在此不無失實予嘗謂此事賴公羊解之曰君親無將將而誅焉其義遂定且公羊復有俄而矛弒械成語則或牙有弒之形而友始殺之左略之也蓋危疑之際不嫌急決友旣以宗卿與聞國政而二公子之亂又事連宮闥苟非驟起制之則鮮有不蔓衍成勢者故先誅叔牙以翦其羽而後慶父繼亂可反掌定之此𨿽季友專決然亦見季之能善於勘亂故叔牙之酖先已誅賊則子般可不言弒閔公之薨旣已討賊則慶父之縊並可不必言卒此皆夫子書法一諱國惡而一卽爲季子諱使之無所歉於兄弟骨肉之間所謂隠而斷刻而能全以其決也然則季子此事竟以周公誅管蔡當之則未必然然春秋則未嘗不予之矣獨子般之立尙可疑者當時旣娶孟任又娶哀姜然姜自爲嫡則般系諸子非世子也且諸子有長者僖公是也又有少長者閔公是也按周制立子之法隠元年公羊注曰禮適夫人無子立右媵右媵無子立左媵左媵無子立適侄娣適侄娣無子立右媵侄娣右媵侄娣無子立左媵侄娣質家親親先立娣文家尊尊先立侄此立法之最明確者蓋立子先後視母貴賤春秋諸侯一娶九女則一適二媵各有侄娣合之爲九故先適後媵先媵後侄娣次第秩然今閔公者少姜之子哀姜之娣所生也僖公者成風之子先娶之媵所生也毋論僖公長而般閔少年齒不倫卽以母言之哀姜無子則孟任成風皆當是媵少姜則侄娣也立法先媵則當先僖而後般以成風先孟任也次及侄娣亦當先僖般而後閔以少姜侄娣也今以般爲世子而又使閔先於僖不無貿亂予嘗謂桓公是嫡隠公是庶以嫡可再娶仲子者再娶之嫡也【說見桓元年八年】然而不通春秋如胡氏尙猶詬之謂仲子非嫡桓公非世子是謂三綱淪九法斁豈有哀姜嫡妃儼然未死僖當長庶不減隠公而季友奉子般殺二兄而春秋史官列國諸大夫以及夫子論定無異辭者故予以爲桓是適般亦是適此非春秋之禮而周之禮也蓋禮有始娶有再娶再娶予前已言之矣【見前十九年】若始娶則隠元年杜氏云元妃始適夫人也正義曰始者長也有始而非適孟任是也有適而非始哀姜是也而予則謂孟任亦適而非始其始而非適者成風也莊公始娶成風爲媵生僖公矣然後見孟任而悅之娶爲夫人則孟任適也非始也至二十四年因求好齊桓再娶齊女於是抑孟任而尊姜氏意當時禮法必又以氏族貴賤儀幣隆殺分正次者故哀姜無子則宗卿終以孟任夫人原有適名遂毅然正名而立子般此固春秋所行與周禮相合者是以不立僖而立般以般適而僖媵也且立般而並不立閔以孟任𨿽降而不失爲媵少姜𨿽適而止於侄娣侄娣不先媵也若閔之先僖則齊人立閔非友之意故友挾僖以奔陳而後乃立之然卽以立法論旣抑孟任爲次妃成風不與孟任齒勢必降等爲次妃侄娣而少姜適侄娣宜先於二媵侄娣此又立法之不大逺者世無周禮而諸大夫之至魯者皆曰魯秉周禮此非周禮之餼羊也乎若媵可始娶則僖公成公皆然按成公爲宣公子宣元年始娶穆姜此見於經者然而宣二年宣公之孫成公之子衡卽已爲質於楚則宣未娶時不特成公已長卽成公之子已可爲質必在成童以後明矣此則誰氏所生者然則人君有元妃次妃下妃而皆可再娶亦皆可始娶晉平公娶少姜則再娶媵魯莊宣娶僖成之母則先娶媵有始適卽有始庶特其禮久亡不能備考耳

八月癸亥公薨於路寢

路寢正寢也

冬十月己未子般卒

子者太子般其名也【見前】其稱卒以未成君也不言弒者諱國惡也禮君在稱子君薨卽位稱公此稱子亦以未成君之故此與後子卒子野卒例並同釋例謂未葬稱子此系在喪所稱若逾年則𨿽在喪亦稱公如文公成公皆先公未葬而經皆書公卽位可驗也若公羊謂旣葬亦稱子逾年稱公則又一例矣據莊公生子般及女公子以雩祭肄禮於梁氏而般與女弟觀焉圉人犖者自墻外以慢言戲女公子子般怒使鞭犖公曰不如殺之是人有力能投身而蓋於稷門之上至是公薨般已卽位於黨氏冬十月共仲【卽慶父】使圉人犖就黨氏賊【卽殺】之成季【卽季友諡】奔陳立閔公

公子慶父如齊

此共仲畏罪而出奔者時季子奔陳共仲恐季襲已而已又無備因以姜氏故適齊求援此情事之了然者胡氏向於慶父帥師伐於余丘時發一大議謂權姦簒弒未有不掌兵柄者至是不驗乃又謂出入自如皆由其主兵自恣之故遂曲引康王之誥干戈虎賁扈蹕器仗認作軍伍責慶父擅兵夫慶父未嘗以兵迎立閔也又未嘗擁兵而逃也至閔公見弒慶父又奔莒則益窮竄之極旋且伏法而胡氏又謂慶父巨姦以七百里侯國革車千乘執三十年兵柄又復引漢故事謂丞相太尉先奪兵柄慶父根深自難猝制夫春秋出兵田賦徵而後用何曽有南北軍府兵廂兵使外戚諸王掌之而一說不已又防一說曽不思殺叔牙使鍼季一人酖之縊慶父祗奚斯一人促之共仲出入未嘗弄一兵季友行誅未嘗袒一士也論事須以實季友再奔邾特以哀姜內主須少避耳及季自邾返而姜與慶父且抱頭並竄矣儒者解經何可言不以實而洵口誕謾若此

狄伐邢

邢小國名

春秋毛氏卷十二﹤經部﹐春秋類﹐春秋毛氏傳﹥

欽定四庫全書

春秋毛氏卷十三

翰林院檢討毛奇齡撰

閔公【公名啟史世家名開避景帝諱也莊公子母叔姜諡法在國逢難曰閔】

元年

春王正月

不書卽位者以繼弒而不忍行卽位之禮宜也說見隠元年

齊人救邢

狄伐邢在上年冬齊桓用管仲之言故救之谷梁曰善救邢是也書人者以大夫帥師也

夏六月辛酉葬我君莊公

十一月始葬者曰亂故是以緩也

秋八月公及齊侯盟於落姑【落公谷作洛】

此時慶父在齊季友在陳季欲歸魯定亂而慮齊桓之以姜故助慶父也故先乞公盟齊桓而後來歸此皆成季之謀所豫定者不然是時姜在宮閔方九歳國無重臣焉能遇事果斷越國而防彊大如此落姑齊地名

季子來歸

大夫公子例稱名字然亦有稱子者【男子通稱】其在大夫與下二年齊髙子來盟例同其在公子與宣十年天王使王季子來聘例同【王季子卽劉康公也此時並無褒例可驗】

冬齊仲孫來

此因公有落姑之盟而齊使大夫來省難者也據仲孫名湫此不書名字而書仲孫以史例原有書某氏子某氏孫一例【仲孫齊公子仲氏之孫】此與隠三年武氏子來求賻文十五年宋華孫來盟並同

齊桓問仲孫曰魯可取乎曰不可猶秉周禮周禮所以本也又曰魯不棄周禮未可動也然則周禮盡在魯非一人言矣

二年

春王正月齊人遷陽

陽國名杜氏云齊人逼遷之

夏五月乙酉吉禘於莊公

吉禘者喪畢卽吉所以致新主祧逺主合食太祖而審諦昭穆之祭也本謂之祫祭然以合食言則謂之祫而以諦親言則謂之禘蓋天子七廟自禰祖曽髙而上復有髙祖之父髙祖之祖二廟祭法稱爲二祧以昭穆之祧從此二廟始也其所祧之主則另有遷廟藏之曽子問所謂七廟無虛主別有遷廟主可備出載是也諸侯五廟亦然故先君新主將入禰廟則必祧昭於上而後可祔穆於下因之合六廟之主升食太祖以審諦所親謂之吉禘但喪畢卽吉必在二十五月之後【二期裕一月】今莊公以三十二年八月薨至此年五月止二十二月故以速譏之杜氏以於莊公謂別立莊廟此襲公羊無據之言而胡氏謂禘是禘所自出則誤以五年之禘爲喪畢之禘又謂四時之禘爲禮文錯失則又誤以礿禘之禘亂吉禘之禘殊不知禘名有三毋容混也且周禮散亡三禮皆後起之書不足深據乃陋儒無學反有執三禮以繩春秋者如魯有吉禘明是周禮胡氏必彊引禮運孔子曰魯之郊禘非禮也一語遂謂魯不宜禘又引祭綂云成王以周公爲有勲勞於天下賜魯重祭似乎魯之有禘因賜而得之則襄十六年晉人答穆叔有云以寡人之未禘祀謂晉悼初薨斯時尙未吉禘也是晉亦有禘孔子身作春秋未聞曰晉之有禘非禮也何與是豈唐叔封晉亦有勲勞成王曽賜之與周末儒者竊引夫子及遊夏之徒雜說成禮原有茫然不經讀春秋者胡氏旣春秋則當通春秋全經全而備觀之而亦茫然不一讀何也若云禘所自出惟王者有之故又曰不王不禘則下文不又曰宗其繼別子之所自出百世不遷乎王者禘所自出而祭帝嚳宗國亦禘所自出而祭文王故公山弗狃以魯爲宗國而襄公哭吳子壽夢於出王之廟出王文王也則卽五年之禘魯所應有禮也宗法也非成王賜之而周公始受之也故禘禮有三禘所自出則惟王有之魯亦有之吉禘礿禘則不惟魯有之凡列國諸侯皆有之此核之春秋旁証之三及論語諸書而皦然者【詳見予論語稽求篇大小宗通繹二書】故曰周禮盡在魯此周禮也

秋八月辛丑公薨

據初公傅奪卜齮田公不禁至是共仲使卜齮賊公於武闈【闈宮門之小者武者右也】其不書弒者諱國惡也薨不以地弒也說見隠十一年

九月夫人姜氏孫於邾【公羊作邾婁】

範氏云哀姜與弒閔公故出奔孫者避也此與莊元年夫人孫於齊例同

公子慶父出奔莒

武闈之弒共仲謀簒也乃以與弒之哀姜而先奔於邾圖外應也季卽奉僖公以適邾【成季以僖公適邾共仲奔莒乃入立之】驟扼其去路而制其所應則共仲之勢於斯盡矣蓋共仲所恃者姜姜所恃者齊也前此子般之弒慶父奔齊及季子使閔公盟齊而齊來省難則姜與慶父俱不敢復至齊國而大援遂絕此皆成季之豫爲謀者至是共仲奔莒原屬鼠竄故請歸而使之自縊【季以賂求共仲於莒莒人歸之及密共仲使公子魚請勿殺季不許公子魚哭而往共仲聞之曰奚斯之聲也遂縊奚斯魚字】則討賊之速莫此爲甚而胡氏又以緩而失賊爲慶父擁兵之鑑則夢囈中矣若落姑之盟諸皆不得領要不知仲孫省難髙子來盟誅哀姜而定魯亂皆本諸此此按之經文而自見者其不書殺慶父並慶父卒亦是文例說見前公子牙卒

冬齊髙子來盟

髙子齊大夫髙徯也來盟者平魯亂也其稱子是書例與前年季子來歸宣十年王季子來聘並同

十有二月狄入衛

狄伐衛衛懿公【惠公子宣公孫也】好鶴鶴有乘軒者將戰國人受甲者皆曰使鶴鶴實有祿位余焉能戰遂敗績狄乃從入衛衛國不守先是宣公殺子伋而立惠公衛國不伏曽逐惠公而立子伋之母弟黔牟凡八年而惠公復入至是懿公死國人仍惡惠公朔之殺子伋而復立子伋母弟昭伯之子申爲戴公廬於漕蓋伋與黔牟昭伯皆同母弟而戴公文公宋桓夫人許穆夫人皆昭伯所生子【此據史世家與不同】故戴公渡河宋桓公逆而濟之許穆夫人賦載馳詩於是齊桓使公子無虧帥車三百乘甲士三千人戍漕且歸公乘馬祭服畜產門材歸夫人軒車重錦諸物旣而戴公卒文公立大布之衣大帛之冠務材訓農通商惠工敬敎勸學授方任能元年革車三十乘季年乃三百乘

鄭棄其師

傳鄭人惡髙克使帥師次於河上而弗召師潰而歸髙克奔陳鄭人爲之賦淸人【淸人鄭詩名詩序云刺文公退臣不以道爲危國亡師之本】

春秋毛氏卷十三

欽定四庫全書

春秋毛氏卷十四

翰林院檢討毛奇齡撰

僖公【公名申莊公子閔公庶兄也母成風諡法小心畏忌曰僖】

元年

春王正月【不書卽位說見前】

齊師宋師曹師次於聶北救邢【曹師左作曹伯誤】

此狄又伐邢而齊綂諸侯以救邢之師也師𨿽眾而大夫帥師君不親將故稱國焉此是書例谷梁見左經文有曹伯字而不知其誤遂謂曹小國不宜稱師稱師則必君在師中矣夫君在師中當稱曹伯其所以不稱伯者以春秋欲貶桓桓不侯則曹亦不伯也其所以貶桓者以其救邢而先次聶北則緩不及事救非所救也此則抝曲揉直之已甚者揆其故皆以經文有曹伯二字誤之然且不防全經不考本末此一救邢尙疑爲莊三十二年冬狄伐邢之事則距此救時已三年矣公谷二遂奮然曰邢亡曰滅邢曰封邢曰邢復見竟忘前此伐邢已有閔元年齊人救邢之經猘犬狂吠可笑已極全不思邢未嘗滅其但書再救而不書再伐者以邢不來告再伐故也若其先次而後救者正以救之之速狄尙在國雜然相持是必次師其地略覘動靜而然後邢人知所向往立散其眾而奔諸侯之師於是玉石分明師遂迸力逐狄狄棄邢而逃乃得收狄所俘之器物而遷邢而還之故曰諸侯救邢邢人潰【散也】師遂逐狄人具邢器用而遷之師無私焉此與襄二十三年叔孫豹帥師救晉次於雍楡有同例者胡氏吠聲又謂先次後救譏救之緩夫公羊所謂緩不及事者謂邢亡也今邢亡否也所謂不及事者謂狄去而救始至事不相及也今事不相及否也然且曲爲之例以杜人之口曰齊桓伐楚次於陘與其愼也此則譏其緩夫伐師可以緩而救師必不可以愼此何說耶聶北邢地名

夏六月邢遷於夷儀【公羊作陳儀】

此齊遷邢如邢自遷者曰邢遷如歸

齊師宋師曹師城邢

【逺宗曰谷梁以前救邢稱曹師爲貶桓此又曰美桓何也豈曹原可稱師乎】

秋七月戊辰夫人姜氏薨於夷齊人以歸

閔二年哀姜孫於邾齊人取而殺之於夷以其屍歸僖公請而葬之據此則哀姜在邾齊桓以伯主行誅亂之典不諱親惡故取姜至夷而殺之夷者齊地也旣殺於夷竟以屍歸齊謂義當與魯絕不當還魯僖公不忍謂子無絕母之義請屍還葬夫然後桓公許之而姜氏喪歸杜氏云齊侯旣殺哀姜以其屍歸絕之於魯而僖請喪還則此書以歸者歸於齊非歸於魯也公谷不善解經謂爲歸魯而胡氏又遵之然則十有二月夫人氏之喪至自齊豈七月已歸十二月又歸耶豈七月已歸魯十二月反至自齊耶夫春秋者當讀春秋予嘗謂公谷胡氏全然不讀春秋者春秋有本經有前後經七月之經而不知有十二月此不讀本經者也乃經有前後可以比例如經書以歸不一皆是歸其國非歸他國者隠七年戎伐凡伯於楚丘以歸是歸戎也昭十三年晉人執季孫意如以歸是歸晉也蔡滅沈以沈子嘉歸是歸於蔡鄭滅許以許男斯歸是歸於鄭若來歸我則必如莊六年齊人來歸衛俘歸之他國則必如成八年晉侯使來言汶陽之田歸之於齊以明明有例之書法而全不一解春秋謂何

楚人伐鄭

前此皆稱荊此春秋書楚之始也其伐鄭者曰鄭卽齊故也卽者就也

八月公防齊侯宋公鄭伯曹伯邾人於檉【公羊邾作邾婁檉作朾】盟於犖謀救鄭也犖卽檉宋地

九月公敗邾師於偃【公羊邾作邾婁偃作纓】

公敗邾師於偃虛丘之戍將歸者也虛丘之戍無解服防云虛丘魯邑魯有亂邾遣兵戍虛丘魯與邾無怨因其將還要而敗之所以惡僖公也夫僖公與季友同奔於邾邾方爲之主則徳之不暇況虛丘爲魯戍而歸而敗之則狗豖豺狼不若矣且前一月方同盟於檉而可遽爲瘈噬乎若公羊謂怨邾以夫人與齊爲母復讎則齊召姜氏邾安能禁齊殺姜氏與邾何涉公不讎齊而讎邾是惡殺而責刃也故杜氏謂邾還姜氏後因戍虛丘思以侵魯及僖以姜氏請齊齊將歸姜邾人始撤其戍去而魯乃要而敗之𨿽似近理然亦何據焉況偃屬邾地則與戍魯要敗情事不合凡此者槪當以闕疑置之可耳

冬十月壬午公子友帥師敗莒師於酈獲莒挐【酈公作犂谷作麗】

莒人來求賂【以還慶父也】季友敗諸酈酈魯地則莒師至魯矣夫賂可也求賂不可也況以師求賂乎挐莒子弟名

谷梁公子謂莒挐曰吾二人不相悅士卒何罪屏左右而相搏公子處下左右曰孟勞孟勞者魯之寶刀也公子遂取而殺之稱獲者惡其紿也夫經明書敗其師獲其人而以搏殺乎考書例搏殺與戰殺稱獲不同

十有二月丁巳夫人氏之喪至自齊

喪自齊來以姜屍在齊也其得來自齊以公曽請之也禮喪至必告廟此以告故書則禮也而文亦寓焉【喪至不再告則前以歸非歸魯更可知矣】若氏無姜字明系闕文旣已諱惡則例無可貶必欲有貶則不去夫人字而單去姜字不可也況書薨書葬夫人小君稱謂歷然夫葬將祔廟小君之主將入禰室彼時尙不貶而獨於告廟時一貶之世無此理若公羊謂喪至最重則夫人之喪至自他國事當極變變禮何重輕也

二年

春王正月城楚丘

楚丘衛邑也此與前城邢例同然彼言城邢此不言城衛者以邢遷夷儀而齊所城者則卽其所遷之地所謂遷而後城者也其所城卽邢也今衛遷於漕而齊所城者乃在別邑之楚丘則是城而後遷者也其所城時非衛也故曰遷有先後城則一焉胡氏不解遷與不遷之說妄謂邢未滅故遷衛滅故不遷未滅可封滅卽不可封【未滅諸侯可相卹滅則須天王封之】因以此定封邢封衛之褒貶則又大夢矣邢與衛同被狄伐同一徙都又同一封國而城邢則美救患城楚丘則刺擅權亦思其一滅一不滅何所分別何所徵驗胡所信從者惟此公谷前師次聶北時公谷謂邢滅因救緩而胡亦遂以次師爲緩救罪今又未滅耶然則何以定辭也

夏五月辛巳葬我小君哀姜

虞師晉師滅下陽【下公谷作夏】

晉荀息請以屈產之乘與垂棘之璧假道於虞以伐虢公曰宮之奇存焉對曰宮之奇懦而不能彊諫𨿽諫將不聴乃使荀息假道於虞虞公許之宮之奇諫不聴遂起師晉裏克荀息防虞師伐虢滅下陽【虢名】先書虞賄故也【時虞請先導故先虞然以文例言】

按此晉師爲晉獻公公不親將故稱師虞公者太王次子仲雍之後武王克商封於虞史記名周北虞公是也虢公王季子虢仲之後名虢公醜國語虢公夢神執鉞帝命曰使晉襲於爾門公不戒至是晉果至後六年虢亡

秋九月齊侯宋公江人黃人盟於貫【公羊作貫澤宋地】

江黃楚與國來盟則楚黨離矣人者其大夫也

冬十月不雨

楚人侵鄭

三年

春王正月不雨夏四月不雨

杜氏云一時不雨必書首月故此連上冬十月春正月夏四月而統記之至下六月然後雨則已二百四十日不雨矣苐謂不曰旱不爲災也史之書此但以記異而谷梁謂君有志於民則書之夫史記災祥豈以君意爲詳略乎

徐人取舒【徐舒小國名徐在下邳僮縣舒在廬江舒縣】

六月雨

秋齊侯宋公江人黃人防於陽谷【陽谷齊地】

謀伐楚也公羊桓公曰無障谷【卽孟子無曲防】無儲粟【卽無】

【遏糴】無易樹子無以妾爲妻

冬公子友如齊涖盟【公子友谷作公子季友涖公谷作蒞】

齊侯爲陽谷之防來尋盟故季友如齊涖盟公羊曰來盟來盟乎我也涖盟往盟乎彼也

楚人伐鄭

楚人伐鄭鄭伯欲成孔叔不可曰齊方勤我棄徳不祥乃止

四年

春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘

齊侯以諸侯之師侵蔡蔡潰先是齊侯與蔡姬乘舟於囿蕩公公懼變色禁之不可公怒歸之未絕之也而蔡人嫁之至是以蔡與楚近先侵蔡而後伐楚遂者繼事之詞也楚子使與師言曰不虞君之涉吾地也管仲對曰昔召康公命我先君太公曰五侯九伯汝實徵之爾貢包茅不入王祭不供無以縮酒【尙書包匭菁茅爲祭時濾酒之用】寡人是徴昭王南徵而不復寡人是問對曰貢之不入寡君之罪也敢不共給昭王之不復君其問諸水濱

楚於僖立三年三書伐鄭齊桓防檉盟貫俱未有以救之則此時進兵當直責其伐鄭之罪而反扳援往事與丁零盜蘇武牛羊並案何異此理絀語遁詞令之最不善者然而無譏者伐楚故也若胡氏謂當請天討不宜專伐則欲以惠王之庸弱而使之行令勢必不能且討罪救患諸侯本事誰謂齊桓不當救鄭患討楚罪者春秋無義戰彼善有之此彼善者也

夏許男新臣卒

此隨齊伐楚而死於師者男其爵新臣其名也【說見前】若其但書卒而不書卒於師者史文有詳略無義例也胡氏襲劉敞之說謂必歸許而死於其國故不書卒師則召陵之盟尙在卒後此時諸侯未散也故後屈完盟諸侯有云師次召陵齊侯陳諸侯之師與屈完觀之然後完與諸侯盟而謂許男先歸乎且胡氏不讀葬許穆公乎

楚屈完來盟於師盟於召陵

屈完楚大夫來盟者楚使之來也其可不言使者書例如此此與莊十四年單伯防伐宋二十三年祭叔來聘閔元年齊仲孫來二年齊髙子來盟並同諸說謂尊完又謂尊桓又謂完有權皆不讀春秋者矣特稱楚子使屈完如師師退次於召陵屈完乃及諸侯盟則祗此一盟而經稱盟師又稱盟召陵則似實有兩盟者文或略之也

齊人執陳轅濤塗【轅公谷作袁】

轅濤塗陳大夫據轅濤塗恐師還經陳鄭間必費供應紿齊桓觀兵東夷由郯莒徐夏而循海以歸申侯告不便齊遂執濤塗命我公防江黃伐之謂之討不忠是也

秋及江人黃人伐陳

及者公及也伐陳說見前

八月公至自伐楚

此告至於廟故書但公伐楚後又伐陳此祗告伐楚者以公出時祗以伐楚告故也其例與後六年公伐鄭又救許祗書公至自伐鄭正同公羊疑伐陳后楚叛盟而公再伐故書伐楚此屬夢夢而谷梁又妄自立例謂有二事偶則以後事致若後事小則以先事致此不致伐陳而致伐楚者大伐楚也此皆由不識公至告廟之禮以致有此然且六年伐鄭谷梁胡氏皆與救許較大小夫救許不小於伐楚矣說見桓三年公至自唐

葬許穆公【穆公羊作繆】

許穆公卒於師葬之以侯禮也凡諸侯薨於朝防加一等【諸侯命有三等公上等侯伯中等子男下等】死王事加二等於是有以衮斂【公服】

冬十有二月公孫玆帥師防齊人宋人衛人鄭人許人曹人侵陳【玆公羊作慈】

叔孫戴伯【玆諡戴伯卽叔牙子】防諸侯之師侵陳陳成歸轅濤塗【以陳服罪而歸之】

五年

春晉侯殺其世子申生

初晉獻公娶於齊曰齊姜生太子申生及秦穆夫人而死【稱烝於齊姜生太子則齊姜武公妾其所生安得稱太子乎若史世家謂娶齊桓之女則桓方興伯安能不一顧所出如此】又娶戎二女大戎生重耳小戎生夷吾及伐驪戎得驪姬生夷齊其娣生卓子則嬖之甚姬欲立其子乃賂外嬖梁五與東闗嬖五【嬖在外名梁五在東闗名東闗五晉人稱二五耦】謂曲沃宗邑先君廟所在蒲邊秦屈邊翟當令太子居曲沃重耳居蒲夷吾居屈以鎭之而夷齊卓子遂得擅有君國焉旣而獻公作二軍自將上軍太子將下軍以伐霍伐魏伐耿皆滅之遂爲太子城曲沃而賜趙夙耿賜畢萬魏以爲之大夫乃復使太子伐東山勝之還自稷桑姬乃謂公曰太子勢成欲圖君矣復謂太子曰君夢齊姜必速祭祭歸肉於公姬寘毒而獻之覆酒於地地墳與犬脯犬斃與小臣小臣亦斃乃泣曰太子忍哉君老旦暮耳曽不能待而欲弒之公殺太子傅杜原欵太子奔新城自經死姬曰二公子皆知之重耳逃翟夷吾逃梁此因晉以殺太子事告故書

伯姬來朝其子

杜云伯姬來寧寧成風也夫僖公爲成風子其年最長尙有伯姬者以莊廿五年歸至是約一十四年則姬年當在三十以往益信成風始娶在孟任先矣禮諸侯世子有相朝之義此以子尙幼故母帥而行之謂之朝其子正義曰伯姬來絕句來者來歸寧也朝其子猶言其子朝也

夏公孫玆如牟【玆公羊作慈】

曰公孫玆如牟娶焉則因聘在牟而假聘以行娶者牟國名桓十五年有牟人來聘公孫玆見前

公及齊侯宋公陳侯衛侯鄭伯許男曹伯防王世子於首止【止公谷俱作戴後同】

王世子者惠王之太子鄭卽襄王也惠王以惠後故將廢太子鄭而立王子帶故齊桓帥諸侯防王太子以定其位首止衛地

秋八月諸侯盟於首止

前防王世子以定其位防之而已不敢盟也何也卑不與尊盟也至是則諸侯自爲盟焉此皆書其事而美自見者其後九年公防宰周公齊侯宋公衛侯鄭伯許男曹伯於葵丘九月戊辰諸侯盟於葵丘書例正同或又引昭十三年公防劉子及諸侯於平丘八月甲戌同盟於平丘無諸侯字遂謂復舉諸侯卽是尊世子而不敢與盟之義則同一王臣尊宰孔而不尊劉子不可解矣春秋書法貴實劉子與諸侯同盟則同盟耳王世子與宰周公俱不與諸侯同盟則諸侯盟耳谷梁云復舉諸侯公羊曰一事再見胡氏曰書之重詞之復皆不通之論也左於首止之盟曰諸侯盟則世子不盟也於葵丘之防曰宰孔先歸則諸侯自盟也

鄭伯逃歸不盟

王使周公召鄭伯曰吾撫汝以從楚輔之以晉可以少安【言主楚而助以晉可拒齊也】蓋欲廢太子而不欲定其位也鄭伯遂逃歸不盟

楚人滅子奔黃

近楚小國曰楚使鬭谷於菟滅之

九月戊申朔日有食之

冬晉人執虞公

晉侯復假道於虞以伐虢宮之奇諫曰虢虞之表也虢亡虞必從之諺所謂輔車相依唇亡齒寒者其虞虢之謂也不聴宮之奇以其族行八月甲戌晉圍上陽十二月滅虢虢公醜奔京師晉師還館於虞遂襲虞執虞公及其大夫井伯以媵秦穆姬而修虞祀且修其職貢於王

六年

春王正月

夏公防齊侯宋公陳侯衛侯曹伯伐鄭圍新城

此伐其逃盟也新城鄭邑

秋楚人圍許諸侯遂救許

此楚以救鄭圍許而諸侯卽救許而釋鄭遂者繼事之詞亦速詞

冬公至自伐鄭

此告至也公伐鄭後又救許而祗告伐鄭者以告出在伐鄭故也此與前四年公至自伐楚例同

七年

春齊人伐鄭

前以諸侯之師伐鄭鄭未服而釋以救許故此復伐之

夏小邾子來朝

卽郳犂來也初得王命而別封於邾故稱小邾此是小國新立君而相朝之禮

鄭殺其大夫申侯

初轅濤塗之誤軍歸也鄭大夫申侯實沮之故齊桓執轅濤塗而賜申侯以虎牢其後濤塗勸申侯城虎牢而譖於鄭伯已有間矣今齊屢伐鄭鄭思殺申侯以悅於齊以爲申侯者本申國之甥而爲楚文王所寵文王將死予之璧而使之他國曰子專利而不厭恐不免也至是城虎牢專地利而又故爲楚所嬖殺楚嬖則齊憾可釋矣此則專殺大夫之至無理者申侯申氏侯名

秋七月公防齊侯宋公陳世子欵鄭世子華盟於寧母【谷梁作寧母】

曰謀鄭也時鄭太子請齊去泄氏孔氏子人氏三族以悅齊管仲以其姦父命不許於是太子華得罪於鄭鄭伯乃使人請盟於齊

曹伯班卒【班公羊作般】

公子友如齊

冬葬曹昭公

八年

春王正月公防王人齊侯宋公衛侯許男曹伯陳世子欵盟於洮鄭伯乞盟【陳世子欵下公羊有鄭世子華誤文】

按上年閏月惠王已崩襄王慮大叔帶【襄王弟惠後子】之難【惠後欲廢王立帶故前有首止之防】畏不立故不發喪而告難於齊齊因爲此盟使襄王定位而後發喪例王人內臣之微者然亦王國通稱二十九年翟泉之防以王子虎爲王人是也王人亦皆可與盟文十年及蘇子盟於女栗襄三年公防單子諸侯盟於雞澤是也惟王世子不與耳【見前盟首止】乞盟請服也乞盟在盟後則洮盟不入矣或別作他盟未可定耳

夏狄伐晉

晉伐狄敗於采桑故狄報伐之

秋七月禘於太廟用致夫人

此禘所自出之禘非吉禘也禮緯稱五年一禘而杜云三年大祭之名皆無定據若此夫人則曰秋禘而致哀姜焉以哀姜旣葬則殯廟祔姑禮所當有而至是始致主者以未行吉禘之禮故逡巡焉但又以爲非禮則以哀姜見殺禮有不薨於寢則不致之例姜在所不致者故非禮也公羊謂致非致主此當是朝廟之禮以夫人初至而舎薦於廟者僖本聘楚女爲嫡齊女爲媵乃齊先致女而脇僖公以朝廟是以妾爲妻故謂非禮此不知何據云然然朝廟謁至當另有期安得借大禘之時雜行其禮此爲不合若谷梁謂以妾爲妻是僖公之母成風致主宗廟則不防全經不記文四年夫人風氏薨五年葬小君成風之文謂夫人之卒葬之已是大謬而胡氏又從谷梁注劉向範寧之說以爲成風未死僖公於祭廟之時立爲夫人夫子無立母之義僖旣爲君則母以子貴在成風自爲夫人何必再立況世無先君死後立夫人者又況立後自有典禮升食非防立之地出王非錫命之主宗祝祼獻不能司翟褕鞶鑑拜賜登降之用而欲使秉鬯之子無端立母則直是猘犬狂吠而以說春秋欲春秋不亡得乎

魯宜用禘予前已歷言之胡氏必引孔子郊禘非禮一嘆以爲僭越夫僭越謂羣公用之耳非周公亦僭越也且禮記所引語俱未實也雜記謂孟獻子曰七月日至可以有事於祖七月而禘自獻子爲之則此所書禘正是七月斯時獻子未生也周之七月爲夏之五月故曰日至是以明堂位又云季夏六月以禘禮祀周公然則大禘與時禘原是夏月禮記之不足憑如此

冬十有二月天王崩

惠王實以前年閏月崩至是來告說見前

九年

春王正月丁丑宋公禦說卒【正月公谷作三月禦谷作禦】

夏公防宰周公齊侯宋子衛侯鄭伯許男曹伯於葵丘此定王位也宰周公太宰而食采於周者天子之三公也稱宰孔孔其名也宋公稱子者是時宋桓公卒襄公立而以桓未葬故襄公稱子亦禮例也王使宰孔賜齊侯胙【禮二王之後歸膰此以尊齊故賜之】曰天子有事於文武【周七廟外別有文武廟専祭故専稱文武若七廟則焉得稱文武乎】使孔賜伯舅胙齊侯將下拜孔以王命止之對曰天威不違顏咫尺下拜登受

秋七月乙酉伯姬卒

不稱國以未嫁也稱字許嫁也惟許嫁故得書卒

九月戊辰諸侯盟於葵丘

宰孔先歸故諸侯自爲盟盟曰凡我同盟之人旣盟之後言歸於好

甲子晉侯佹諸卒

冬晉裏克殺其君之子奚齊【殺公羊作弒】

裏克殺奚齊於喪次【奚齊晉驪姬子姬譖殺太子申生事見前裏克晉大夫見十年】書曰殺其君之子未葬也【獻公未葬故稱子】是時齊侯以諸侯之師伐晉及髙梁而還討晉亂也以告不及魯故不書

十年

春王正月公如齊

狄滅溫溫子奔衛

溫子卽蘇子司冦蘇公之後也以國於溫故又稱溫子溫子叛王而居狄又不能於狄狄人伐之王不救故滅

晉裏克弒其君卓及其大夫荀息【卓公羊作卓子】

裏克殺奚齊【見前】荀息復立卓子【驪姬娣所生者】克又殺卓子於朝苟息死之其稱君稱弒者以先君旣葬也【獻公已葬】例未葬稱子旣葬稱君此是書法而胡氏謂裏克殺其君之子以國人不子也裏克弒其君以裏克君之也夫猶是弒君猶是殺國君之子而一則不子責受殺者一則君之責殺者裏克己矣二子被殺有何賢否而一受責一不受責乎

及其大夫荀息與桓二年及其大夫孔父莊十二年及其大夫仇牧書例並同

按晉語晉將廢太子而立奚齊大夫裏克防鄭荀息相見裏克曰若何荀息曰吾聞事君不違命君立臣從【言君立奚齊則從之】何貳之有防鄭曰不然從其義不阿其惑也必立太子裏克曰我不佞𨿽不識義亦不阿惑【稱中立乃免】乃別則是太子之殺荀息成之向使三子者皆從義而不阿惑獻𨿽有言誰敢承命乃曰臣從是從之者也是卽孟子之所謂容悅君逢君者也卽防鄭之所謂阿惑也然且裏克發難復告荀息息曰吾與先君言之矣則是太子之殺息與先君共謀者乃猶曰不食言夫尾生何嘗食言乎然而殉難矣殉又何譏故先仲氏曰及其大夫及者比也連累也𨿽不美然無刺焉若裏克者則在太子伐東山時極力諫公曰冢子奉冢祀君行則守有守則從今君居太子行非古制也且夫專行謀誓軍旅非太子事也公不聴退見太子太子曰吾其廢矣克曰告之以臨民敎之以軍旅不共是懼何故廢乎且子懼不孝毋懼不得立當時史臣亟稱之謂善處父子之間而惜其中立之見膠結於中遂以觀望始以僨敗終然且太子臨廢時姬曰吾難裏克假使如克者眾則新城之變未必卽成故春秋於晉殺裏克有恕詞焉然而荀息殉難裏克死辜廻乎不同嗟乎死生之際可不愼與若公谷謂裏克爲太子之傅荀息爲奚卓之傅則全然無據而胡氏又遵之夫太子將殺時先殺其傅一如漢代殺諸王之傅而其時所殺者杜原欵也太子傅已殺今公然以克當之不亦異乎

夏齊侯許男伐北戎

晉殺其大夫裏克

裏克旣殺卓子乃與防鄭召重耳於翟舅犯使重耳辭之呂甥郤稱者夷吾之徒也令夷吾賂秦以求入夷吾乃遣人告賂於秦秦使公子縶弔二公子覘其賢否重耳受弔曰亡人無寶仁親以爲寶父死之謂何而因以爲利拜而哭退而不私夷吾受弔則重許賂焉穆公乃欲納重耳公子縶不可謂當置不仁以亂其國因與齊隰朋帥師納晉惠公惠公慮克鄭之屬重耳也乃召克曰微子不及此𨿽然子弒二君一大夫爲子君者不亦難乎克曰欲加之罪其無詞乎臣聞命矣伏劍而死明年殺防鄭

晉殺其大夫與前七年鄭殺其大夫申侯後二十八年楚殺其大夫得臣書例並同【春秋討賊則有衛人殺州吁齊人殺無知一例與此全異且後年晉殺其大夫防鄭父防鄭不與裏克同弒君而與之同詞則例可見耳】

秋七月

冬大雨雪【雪公羊作雹】

此夏之秋也大雨雪乎

春秋毛氏卷十四﹤經部﹐春秋類﹐春秋毛氏傳﹥

欽定四庫全書

春秋毛氏傳卷十五

翰林院檢討毛奇齡撰

十有一年

春晉殺其大夫防鄭父

夷吾殺裏克時防防鄭使秦乞緩秦賂鄭乃告秦伯謂賂之不入由呂甥卻稱冀苪實主之君以重幣召三子臣出晉君君納重耳蔑不濟矣及還聞克死見共華曰可以入乎共華曰二三子皆在而不及謂不及克黨也防鄭入遂殺鄭及七輿大夫共華賈華等【皆克黨】防豹奔秦【豹鄭之子】

是年襄王使召武公內史過賜晉侯命受玉惰【受王命圭也】過歸告王曰晉侯其無後乎王賜之命而惰於受瑞先自棄也已何以長世

夏公及夫人姜氏防齊侯於陽谷

此僖公夫人也娶不見經其在齊桓弟與女俱不可考杜云婦人見兄弟不逾閾泛言禮文耳齊僖之死在桓十四年距僖立時已三十八年齊桓尙安有女弟乎

秋八月大雩

孟子七八月之間旱周八月夏六月也此旱雩也杜氏云過時非是說見前

冬楚人伐黃

十有二年

春王三月庚午日有食之【杜云不書朔官失之】

夏楚人滅黃

傳黃人恃諸侯之睦於齊也不共楚職楚伐黃滅之嗟乎伯主安在哉故前年書伐此年書滅總見諸國之不能救焉若谷梁胡氏謂貫之盟管仲慮江黃近楚而逺齊儻伐不能救則此盟反爲厲也桓不聴管仲死楚伐江黃桓果不能救君子於是乎閔之則考齊世家管仲之死在齊桓四十一年爲僖十五年此時仲未死也且是年襄王以前年之冬王子帶召戎伐周因討子帶而子帶奔齊齊侯使管仲平戎於王王以上卿之禮饗管仲仲辭不受乃受下卿禮而還此明見是年秋七月及冬十二月傳而鹵莽如是可乎

秋七月

冬十有二月丁丑陳侯杵臼卒

十有三年

春狄侵衛

夏四月塟陳宣公

公防齊侯宋公陳侯衛侯鄭伯許男曹伯於咸

傳云防咸以淮夷病杞故且謀王室也秋爲戎難故諸侯戍周齊仲孫湫致之【戍守也致者送戍卒也】

秋九月大雩

冬公子友如齊

十有四年

春諸侯城緣陵

緣陵杞邑也杞爲淮夷所病將遷於是邑而齊合諸侯以城之其不言城杞者以杞是時未遷也其不序諸國者以史於諸國人氏偶未詳也故傳云不書其人有闕謂是闕文卽釋例所云春秋以文史官多闕者而杜氏以有闕爲工築未畢誤矣若齊桓救患卹災遷城封國義在所褒而胡氏謂城邢是褒城楚丘城緣陵是貶則事同義異在夫子無是委曲且胡氏義例謂書城邢而不書城夷儀邢未滅也書城楚丘而不書城衛衛已滅也今淮夷病杞杞並未滅也乃書城緣陵而不書城杞於例謂何

夏六月季姬及鄫子遇於防使鄫子來朝【鄫公谷作繒後俱仿此】據傳鄫季姬來寧公以鄫子之不朝也怒而止姬將以絕鄫婚而季姬不忍乃特爲防邑之遇【防魯邑】而使之來朝然後公許姬還鄫故此書季姬截去鄫字如未嫁者以明與鄫絕也後年書季姬歸鄫如始嫁者以明重合鄫也此傳與注俱明了者卽谷梁謂遇者同謀也公羊謂使來朝者非使來朝使來請已也亦但言夫婦謀合私請歸已之意並未言魯女滛佚通乎鄫子如宋儒所言滛奔者自何休邪陋誤作墨守輒謂魯女要遮鄫子淫佚使來聘已夫鳥獸之行莫過文姜然亦情理有之其將防齊襄時必先使桓公與襄先防於濼而後以寧母之說從桓歸齊豈有未嫁之女獨身適防他國人君無事來魯可以通情愫講姤合者故範寧注谷梁亦云休言誕妄事所不然而胡氏復謂魯公鐘愛其女使自擇配夫衛宣晉獻已逾嫪毒然亦必不使子女獻身鄰於娼戶魯僖頗自好何至如此況春秋謹嚴夫子於書法最爲不苟二百四十年只書七遇而季姬已處其一所謂遇者盟防之別名也曲禮諸侯未及期相見曰遇故古有遇禮器幣晉接殺於盟而親於防其來有時其見有地其行事有相非如田豕艸蠅可猝媾也且事在顯著未必非僖公陰主之故夫子特鄭重其禮名之曰遇此其例與隱四年公及宋公遇於淸莊二十三年公及齊侯遇於谷同何劭公名教罪人甘心倚門胡君何人亦喜道淫佚如此

據胡氏云春秋內女適人則系諸國杞伯姬是也其未適人者則祗書字子叔姬是也今季姬書字而不系諸國明是未嫁則又杜撰立例矣春秋文二年子叔姬卒是旣嫁而出歸於魯者十四年齊人執子叔姬十五年齊人來歸子叔姬則齊昭公夫人齊君捨之母不惟旣嫁且國母也徒以商人弒君捨無禮於姬史官遂截去齊字只稱叔姬又宣五年齊髙國及子叔姬來則並與其夫同歸寧者是春秋三子叔姬皆屬已嫁皆與此季姬去國稱字同是一例乃謂子叔姬未嫁可怪已極且禮云女子許嫁笄而稱字前九年書伯姬卒是也今胡氏謂季姬擇配是未許嫁矣未許嫁則並季姬之字亦無有而尙曰書字不書字非夢寐乎

秋八月辛卯沙鹿崩

沙鹿晉地名崩者陷也

狄侵鄭

冬蔡侯肸卒

十有五年

春王正月公如齊

楚人伐徐

徐卽徐戎在淮泗之間與齊魯近雅詩所稱徐方者楚得越國而伐之其無東方諸侯甚矣故齊魯必救之下皆記齊魯救徐之事

三月公防齊侯宋公陳侯衛侯鄭伯許男曹伯盟於牡丘遂次於匡【左傳谷梁皆以遂次於匡別作一節】

公孫敖帥師及諸侯之大夫救徐

防牡丘爲救徐也公孫敖魯大夫慶父之子其但稱諸侯大夫不列國名者承牡丘防也次匡者以君不親將故次匡以待之無貶例匡衛地

夏五月日有食之【不書朔與日官失之】

秋七月齊師曹師伐厲

厲楚與國也以救徐故伐之

八月螽【公羊作】

九月公至自防

季姬歸於鄫

以中絕故特書歸鄫如始嫁文說見前

己夘晦震夷伯之廟

晦者每月盡日之名杜氏以長歷推之己夘晦是九月三十日公谷以晝防爲晦非也震者劈歷也夷伯據傳作展氏之祖夷諡而伯字者古諡連字稱如共仲成季之類魯有展氏卽公子展之後隠八年傳無駭賜族展氏又柳下惠名展禽皆是苐不知夷伯是何名何公之大夫耳若展氏有廟則系宗子之廟大宗繼所出則其所立廟卽先君也惟小宗繼禰則諸族各立父廟爲小宗繼禰之廟此卽展氏小宗廟也昭十二年傳有遊氏之廟注謂是鄭大夫子太叔祖廟正與此同谷梁胡氏皆以夷伯有廟爲過制何疎陋耶

冬宋人伐曹【左傳連下作一節】

楚人敗徐於婁林

婁林徐地谷梁云夷狄相敗以徐亦戎也

十有一月壬戌晉侯及秦伯戰於韓獲晉侯

晉惠公之入也許賂秦重地而皆不與前十三年晉饑秦輸之粟及十四年秦饑而晉侯閉糴故秦伯謀伐晉卜之吉時晉將禦之先卜車右得慶鄭以鄭言不孫不從且欲乘鄭國所獻馬【名小駟】而慶鄭沮之又不聴及戰韓原晉侯馬旋陷淖中呼鄭來救時梁由靡韓簡虢射輩已逆秦伯車將止伯慶鄭不自來救反呼梁由靡救公遂羣捨秦伯而救晉侯兩俱不及秦遂獲晉侯以歸晉大夫皆被髮壊形毀服從之秦穆姬者由生姊也率太子防公子【左傳作太子防劉向列女傳作公子今從向者以文十年秦伯防卒單名防也】與女簡璧登臺履薪而請罪且使以衰絰迎秦伯示已必死伯乃還晉侯而質其太子圉於秦晉人作爰田【爰易也易公田之粟以賞眾】作州兵【二千五百家爲州周制卿大夫歲時登夫家之眾寡以料兵今使州長治之以人少則察易精也】十一月晉侯歸殺慶鄭而後入是歲晉復饑秦復餼之曰吾怨其君而矜其民且姑樹徳焉以待能者是役秦爲政而書晉及者以晉侯不徳自有以召之也此文例也

十有六年

春王正月戊申朔隕石於宋五【隕公羊作霣且連下文作一節】

是月六鷁退飛過宋都

隕石星隕爲石也其不言星者以所見祗隕後之石不見所隕時也五者石數也鷁水鳥名卽鶂也凡鳥無倒飛者退飛倒飛也倒飛過宋都則亦逺矣六者鷁數也是月者此月以不詳何日故云公谷前誤以己夘晦爲晝防遂曲防已說謂是月必是晦日春秋書朔不書晦則己卯晦非書晦耶

三月壬申公子季友卒

卒有氏不氏並無義例說見隱八年

夏四月丙申鄫季姬卒

大夫書卒不書塟魯女則有塟有不塟皆以大夫防塟爲文皆無義例此與文十二年子叔姬卒成八年杞叔姬卒皆不書塟並同

秋七月甲午公孫玆卒

冬十有二月公防齊侯宋公陳侯衛侯鄭伯許男邢侯曹伯於淮

傳曰防淮者謀鄫【鄫爲淮夷所病】且東略也時諸侯城鄫以役病不果而還

十有七年

春齊人徐人伐英氏

英氏楚與國也齊人爲徐伐英氏報婁林之役也

夏滅項

傳淮之防公有諸侯之事未歸而取項齊人以爲討遂止公蓋項本小國近淮公襲滅之故齊執公焉凡列國取滅皆書國於上其不書者卽是本國此與成六年取鄟昭四年取鄫例同

秋夫人姜氏防齊侯於卞

傳聲姜以公故防齊侯於卞請歸公也姜不知何公女前十一年公與夫人防齊侯此復爲公故請防魯地則姜必桓女矣說見前防齊侯傳卞魯地

九月公至自防

此告至也公滅項見執猶有他事而仍書至防者以告出在防淮也春秋文例有專見者有連事以見者此合上滅項防卞皆連事見意故三事三書各無義例必合觀而意始見焉所謂文也蓋滅項不書國公執不見經告至書自防皆諱國惡而簡防旣分則防書所載簡並無有【簡者經也防卽傳也】向使無防卞一事則經意盡晦矣故經書滅項知是魯事何也以不書國滅也乃無故而夫人忽防卞則於是較防而知執公焉但夫人防卞安知非文姜防襄自爲出入且其書法又與文姜防襄無異安知爲公請而爲公急難乃接書曰公至自防則於是又較防而知爲公請焉蓋公爲防淮而出與桓共事未有公未歸而桓可赴公夫人之請至魯地者且夫人防卞與公無與亦未有夫人不請公而公得旋踵歸魯若防召者此皆夫子書法一本造化單事連事但直書而義無不見並非月日名氏一字增損便可妄稱文例也若經文是簡傳文是防各有名義詳見桓十五年鄭伯突出奔蔡傳

冬十有二月乙亥齊侯小白卒

據傳齊桓以十月乙亥卒此書十二月者以內亂故越六十日始得來赴告魯也【史記六十七日始棺斂屍虫出於戶傳作辛巳殯正六十七日】初桓娶夫人三王姬徐嬴蔡姬皆無子如夫人六長衛姬生武孟無虧少衛姬生惠公【公子元】鄭姬生孝公【公子昭】葛嬴生昭公【公子潘】密姬生懿公【公子商人】宋華子生公子雍公與管仲屬孝公於宋襄公以爲太子雍巫【卽易牙】有寵於衛共姬【卽長衛姬】因寺人貂【卽防貂】以薦羞於公【易牙善調羞食】乞立武孟公許之管仲卒五公子皆求立然未定也及桓卒易牙與寺人貂殺羣吏立公子無虧【卽武孟】孝公奔宋

十有八年

春王正月宋公曹伯衛人邾人伐齊【邾公羊作邾婁】

宋襄以齊桓在時防與管仲屬孝公定爲太子至是宋襄假信合諸侯以納孝公宜也五公子長幼傳無明文胡氏謂桓公君臣以私愛定長幼無據

夏師救齊【單言師者魯師也】

五月戊寅宋師及齊師戰於甗齊師敗績

初宋與諸侯納孝公齊人卽已殺無虧應之此時諸師皆散魯亦罷去宋反獨與齊戰必得取勝是明借此墮桓業興伯功也後孝公伐宋實本諸此

狄救齊

魯之救齊以昭公夫人本魯女也狄何屬乎此必四公子之徒有召狄援者如周宜臼召犬戎類

秋八月丁亥塟齊桓公【十一月而塟亂故也】

冬邢人狄人伐衛

邢與衛皆受狄伐者今邢反合狄伐衛則必邢與狄平而衛不與平故見伐然邢則甚矣母怪乎邢之後爲衛所滅也若狄之伐衛其來已久向徒以齊桓救卹故衛稍安枕今桓死而伐又至矣谷梁不度時不識事務謂狄之伐衛所以救齊夫狄何愛於齊而救之且何所不得於救而復伐衛以救之然且謂狄不稱人其稱人者所以進狄善其伐衛以救齊也夫狄亦有長眾稱狄者狄君也其稱人卽狄眾也中國夷狄𨿽殊而書例則一胡氏宗谷梁必謂其稱人者以進狄故其進狄者以善伐衛故其善伐衛者以善其救齊故夫果善救齊則當五月救齊時正當善之時也正進人以善之之本事也乃經曰狄救齊未嘗人也救齊未嘗人而謂伐衛之稱人以救齊故通乎不通乎

十有九年

春王三月宋人執滕子嬰齊

此宋襄事也滕子者滕君嬰齊其名也宋襄不知何事而執滕子滕子亦不知在何所爲宋所執此皆無傳可考者但宋公稱人滕子稱名似乎有例而實無例者謂去爵稱人貶在宋襄則春秋書執其稱人者二十有五稱侯者祗兩晉侯執曹伯耳一曹伯負芻弒君自立其執而稱侯宜也曹宣公無罪晉文以權譎執之而晉復稱侯何與且襄二十六年晉人執寧喜喜亦弒君賊而執之者又稱人何也若左氏謂歸罪於民故稱人則未有宋民而可以執他國之君者齊人執轅濤塗齊桓在楚不得推諉國人也至謂見執稱名必是深貶則負芻弒君且猶不名嬰齊何貶乎大扺執人一事君臣共之可稱君亦可稱臣與晉侯殺申生專殺在君衛人殺州吁公殺在民分例不同故邾人執鄫子系宋襄使邾人執之而亦稱邾人則邾君且無與何況邾民此尢稱爵稱民之必無義者況名與不名全非書例若胡氏謂稱人是滕子罪稱名亦是滕子罪則不惟宋稱滕稱兩稱俱亂吾不知滕子何人其所犯何事乃罪不勝誅如此

夏六月宋公曹人邾人盟於曹南【邾公羊作邾婁後同】

齊桓在時宋公曹伯並隨桓盟伐未有間也前十五年宋不知何故忽然伐曹及桓卒而宋納孝公曹仍共事𨿽曹爲桓故而在宋則滋有負焉故宋爲此盟親赴曹國【曹南者範氏云曹之南鄙是也】思借此飾惡而曹伯芥帶不親來赴使大夫泣盟則宋襄此防爲無色矣此圍曹之役所由來也苐宋襄不徳逺遜齊桓曹南之防諸侯罕至乃東西遷怒至用鄫子司馬子魚【宋襄庶兄目夷】所謂已徳有闕而思以責人禍豈逺乎

鄫子防盟於邾

乙酉邾人執鄫子用之

宋公防曹時諸侯不至乃以鄫近召鄫子而鄫又不卽至及至而宋公行矣乃追之至邾𨿽不盟然因盟而來一若已盟於邾者然故旣書盟又書防且不書同防一人則人必推求而自得之以爲鄫本爲防來又爲盟來並無罪也宋公乃訾雎暴橫使邾人執之已爲無禮況用之乎宋襄自此不永終矣用之有二義公谷謂叩其鼻以血社謂取鼻血釁祭禮器以畜禮辱之若左氏載司馬子魚之言謂古者六畜不相爲用【如祭馬祖不用馬類】小事不用大牲而況敢用人乎祭祀以爲人也用人誰能饗之則直謂殺其人以當犧牲無道至此但經書邾人不書宋公者非諱宋惡以前後一事經文連書則上承下接書例如此此如齊桓旣救邢則下文遷邢更不書齊侯齊桓旣伐鄭則下文救許更不書齊侯例同

秋宋人圍曹【左傳合下作一節】

以曹南之防君不親至故也

衛人伐邢

傳曰報莵圃之役也前年邢伐衛圍衛莵圃故云

冬防陳人蔡人楚人鄭人盟於齊【公羊防上有公字】

此謀宋也宋公曹南一防諸國罕至然且東執西討大肆不道以重失諸侯之心故諸國盟齊專爲謀宋其及楚人者亦專爲後年楚子執宋公張本此合証之經而皦然者若左氏謂陳穆公修齊桓之好故盟齊則防無齊人祗列國大夫一盟其地何足修好左氏能傳經不能解經此又一證也若序國先後並非書例說已見前

梁亡

據傳梁伯好役民以築城邑城眾民寡名曰新裏前一年秦遽取新裏遷民實之至是國相驚恐陰塹公宮曰秦將襲我民懼而潰秦遂取梁是梁之亡民實亡之與秦何與故經書梁亡以垂戒焉此與莊十四年書郭亡例同

二十年

春新作南門

南門魯城南門也南門本故有而今復修之則曰新所修有舊制而今又稍變之則曰作但城郭橋道有闗啟閉不時可作而傳曰書不時者以修飾美大不闗緩急則必待土功之月然後可作今經書春則已在冬十月後且不書正月則並在春十一月後非土功時矣杜氏雲南門本名稷門後以增大之故攺名髙門

夏郜子來朝【郜姬姓國名】

五月乙巳西宮災

公羊曰魯子曰有西宮知諸侯有三宮也何氏注禮諸侯娶三國女夫人居中宮少在前右媵居西宮左媵居東宮少在後此不知所據然說較近理若谷梁謂西宮是禰宮卽閔公之廟則正義謂左祖右社廟不在西卽或五廟分列禰卽西廟則曾禰皆西列何得獨以一禰當之若謂西新轉音西可通新則前文新作南門可云西作南門乎

鄭人入滑【滑人叛鄭而服於衛故鄭伐之】

秋齊人狄人盟於邢

此狄謀爲邢伐衛而齊參盟以助之以前年狄救齊抗納爲齊孝所畏故也然衛之爲邢病則甚矣

冬楚人伐隨【隨楚與國叛楚故伐之】

春秋毛氏傳卷十五

欽定四庫全書

春秋毛氏傳卷十六

翰林院檢討毛奇齡撰

二十有一年

春狄侵衛

宋人齊人楚人盟於鹿上

前諸國盟齊特要楚人所以謀宋故宋盟鹿上專求解於齊楚兩大使宋得仍主盟防傳曰宋人爲鹿上之盟求諸侯於楚楚人許之不虞楚之僞許之也此盟鹿上與後防在盂俱是宋地盂防諸侯全恃鹿上乃盟甫逾時而楚反假盂之防直執宋公以伐宋要盟夷狄其足信乎

夏大旱

周之夏夏之二三四月也於時方下種𨿽不雨不傷禾稼然三月無雨則亦愆陽矣故書之但是年不饑則終是春旱於禾稼無與耳

秋宋公楚子陳侯蔡侯鄭伯許男曹伯防於盂執宋公以伐宋【盂公作霍谷作雩或作宇左公谷皆以執宋公下別作一節】

諸侯防宋地【盂宋地】宋襄主盟乃無故而楚子執襄以伐宋此必諸侯惡襄不道執殺國君因以此報之𨿽假手楚子實則諸侯共爲政故鹿上要盟不足解釋以盟齊之役先有以結之故也胡氏不量世事尙謂五國之君不能相救夫五國之君並主之而又救之乎陳蔡楚鄭皆盟齊之國惟許曹新防而曹又屢被宋伐必不肯救宋者苐楚防中國始於盟齊刼盟竊伐實始此防此則諸侯之罪書其事而義自見耳執宋公不言楚子非分惡諸侯亦非不予夷狄承上連文書例如此此與前十九年邾執鄫子不書宋公正同【詳見前傳】

冬公伐邾【公羊作邾婁】

邾爲宋用鄫子鄫子魯婿也故公特伐之𨿽是時邾滅須句傳謂爲須句伐邾則伐邾取須句在三十二年此非其事也

楚人使宜申來獻捷

魯與盟齊而不與鹿上與盂之盟不直宋也然楚以盟齊之故使來獻捷其不言獻宋捷者秋伐宋冬獻捷事不異年則承上連文亦書例也說見前執宋公傳

十有二月癸丑公防諸侯盟於薄釋宋公

杜氏云諸侯旣與楚共伐宋宋服故爲薄盟以釋之公本無防期聞盟而往其稱公防者書例然也【見前】諸侯卽上防盂之諸侯也然執不言釋此獨言釋者亦以公與防得載其事故書之並無義例

二十有二年

春公伐邾取須句【邾公羊作邾婁已後並同】

據傳須句顓臾風姓也邾人滅須句須句子來奔且又與僖母成風同姓成風爲言因伐邾取須句而返其君取者取之邾也返其君則取之而歸其君也猶言取而還之也但經言取不言返者春秋經也經有因傳以見者如此但書取不書返其知返者以傳見也然亦有因經以見者如此書伐邾取須句文七年又書伐邾取須句向使須句爲魯有則此已取之何必再取觀後之取則知此之返此則因經以見之者也若取之爲義則推於我曰予得之彼曰取並無書例而胡氏又以書取爲擅夫取而有之尙不擅而擅夫還之者乎

夏宋公衛侯許男滕子伐鄭

宋襄乃伐鄭以報盂之役

秋八月丁未及邾人戰於升陘

僖公兩伐邾並取須句故邾乘不備而來報之時臧文仲力諫當設禦不聴因敗績邾人獲公冑懸於邾城之魚門其無禮如此升陘魯地

冬十有一月己巳朔宋公及楚人戰於宋師敗績楚人伐宋以救鄭宋待於當楚人未渡時宋師已成列司馬子魚請擊之不聴及渡楚師未成列司馬又請擊不聴且曰君子不重傷不禽二毛不以阻隘不鼓不成列遂大敗此興師自楚而書宋及者楚𨿽爲救鄭而來而宋襄以盂盟見執本思雪恥故知其將來而先興兵以俟之大司馬諫襄曰天棄商久矣君將興之不可赦也是宋實興兵先阻先列宋爲主而楚就之經書宋及本實事非義例也若宋稱公楚稱人者楚子𨿽在軍而帥師有人君不親將則不書說見隠元年傳

二十有三年

春齊侯伐宋圍緍【緍谷梁作閔後同】

齊孝公爲宋襄所納而曹南之盟齊並不與反與諸國謀宋盟於齊地今又專行討伐且親將之實怨乎甗之敗齊志在爭伯非爲納君也春秋假借仁信終必敗露況襄又行詐之尢者乃蹶不旋踵彼車我徒皆轢躡及之欺世之事可爲乎所謂但書事而義自見者春秋有焉不通者於書伐書圍妄指義例春秋書伐二百餘書圍四十四而欲於此二字決是否安能辧之

夏五月庚寅宋公玆父卒【玆公作慈】

秋楚人伐陳

傳楚成得臣帥師伐陳討其貳於宋也

冬十有一月子卒

卒不書名史闕之也與隠七年滕侯卒八年宿男卒同若本公爵入春秋稱侯莊二十七年稱伯今又稱子範氏云爲時王所黜理或有之說見桓二年滕子來朝傳

二十有四年

春王正月

夏狄伐鄭

滑本姬姓小國而附於鄭者前二十年以滑貳於衛鄭伐之滑己聴命矣及鄭師還而又卽於衛故鄭再討之周襄王不知何故使伯服防孫伯爲衛請滑鄭伯不従則亦已矣乃又執王之二臣則跋扈已甚王怒而伐之宜也乃使頽叔桃子出狄兵以伐鄭取櫟則非復聲罪致討之師王綱之不振至矣宜其不逾時而召戎禍也此不及王討一字一若狄之自來伐者𨿽爲王諱然亦曰此非王所爲狄爲之也文也亦義也

秋七月

冬天王出居於鄭

初襄王爲世子時母后早死其後母曰惠後【惠王之後】生叔帶而欲立之未及而卒【後母死】及襄王卽位叔帶乃通狄謀伐襄王襄王欲誅帶帶已奔齊前二十二年用富辰之言而召歸之【以親親故也】至是王出狄師以伐鄭取櫟遂徳狄人取狄女隗氏爲後而叔帶與隗氏通因廢後頽叔桃子乃奉大叔以狄師攻王殺譚伯獲周公原伯毛伯富辰富辰死之王出奔鄭居於汜是召寇殺人而適以自殺誘夷用讎姦宮禍國百不一當此固直書之而義自見者但史記曰王出奔鄭與厲王出奔彘書法並同此但書居而不書奔者以諸侯去國則書奔桓十五年鄭伯突出奔蔡十六年衛侯朔出奔齊是也天子去國則書居昭二十二年王猛居於皇二十三年天王居於狄泉是也若曰天子無出謂天子不宜出出則書之非謂天子不書出出卽貶之也公羊與曲禮不解春秋謂天子不言出增一言字便與夫子書法有未通矣書金縢王出郊康王之誥王出在應門之內未嘗不言出故冋命曰出入起居罔有不欽王制曰天子將出類於上帝出與入同入之有出猶出之有入也春秋於襄王之奔但書出而入自見曰天王出居於鄭於王猛敬王之奔則但書入而出亦自見曰王猛入於王城曰天王入於成周此眞夫子之春秋也胡氏解春秋但知有公谷而全不知有夫子如此經曰貶而書出夫襄固有罪當貶書出王猛與敬王何罪而乃貶而書入乎

晉侯夷吾卒

此晉惠公也據傳惠公之死在二十三年越二年而始見於此以赴之晚也是時公子圉立是爲懷公懷公乃召晉大夫之從重耳者以狐偃不至殺其父狐突先是重耳出亡過狄狄伐廧咎如獲其二女叔隗季隗納諸公子公子取季隗而以叔隗妻趙衰生盾過衛衛文公不禮焉及齊齊桓妻之及曹曹共公聞其駢脇浴薄而觀之及宋宋襄公贈之以馬二十乘及鄭鄭文公亦不禮焉及楚楚子饗之至是及秦秦伯納女五人懷嬴與焉乃納公子於晉懷公奔髙梁殺之以不告故不書是時襄王亦使大宰文公及內史興錫晉文命【注命命服也諸侯七命冕服七章】

二十有五年

春王正月丙午衛侯燬滅邢

邢衛皆姬姓國皆爲狄所滅而邢遷夷儀衞遷楚丘齊桓公皆城之則邢衛二國本宜協力距狄互相拯援而前十八年邢反挾狄以伐衛圍衛莬圃及狄退而邢獨畱師不去則邢惡過矣越明年衛乃伐邢報莬圃之役並未嘗得志於邢又明年齊孝因邢欲報衛盟狄於邢以謀衛則邢實爲主而狄反爲客然且前年之秋甫盟狄而去年之春狄卽侵衛則鋒起肘腋狡獪莫測於是衛文用閒使大夫禮至昆弟先陰仕於邢以爲內應而後一舉而滅之是𨿽滅同姓然敵國逼處勢不俱立非得已也但春秋滅國三十無書名者此獨書衛侯燬傳遂有滅同姓故名一語而曲禮遂引之曰失地名滅同姓名定之爲春秋之例夫失地無書名者曲禮鄭注引莊十年荊敗蔡師於莘以蔡侯獻舞歸爲據夫獻舞卽蔡哀侯也哀侯以被執書名未嘗失地經凡被執必書名如許男斯沈子嘉類不一而足已見前傳實則哀侯之執至楚卽還寸土不失觀後三年卽與齊桓爲北杏之防顯然在經可驗也若失地之君春秋多有紀侯去國譚子奔莒並不書名至於滅同姓則在楚所滅𨿽不可考然二十六年經書楚子滅夔注云同姓或以爲待夷狄之禮故不名若僖二年虞師晉師滅下陽則夏陽虢也虞虢與晉皆同姓以兩同姓滅一同姓而虞與晉皆不名何也若晉獻滅虢並滅虞則以一同姓滅兩同姓然又不名故胡氏亦知難通乃曰晉滅虞不名而此獨名者虞公貪璧以易鄰與邢之挾狄以伐衛罪有輕重夫不責虎狼之挾羣而責虫魚之貪餌非平情矣予向謂書名書爵並無史例況偶然一見尢不可據且經有闕文又有羨文先仲氏曰桓十二年丙戌盟武父又云丙戌衛侯晉卒下之丙戌由上之丙戌而羨之者也此云衛侯燬滅邢下文云衛侯燬卒上之衛侯燬則由下之衛侯燬而羨之者也此確論也

夏四月癸酉衛侯燬卒

宋蕩伯姬來逆婦

蕩伯姬者公女而嫁於宋大夫蕩氏爲妻者也今爲其子來逆婦而借以歸寧特禮無姑自親逆者書逆婦則其非禮可知也周禮諸侯嫁女於大夫使同姓大夫主之此來逆婦不知何人女並不知誰主而胡氏謂譏公失禮下主大夫之昏大不可解蕩者宋桓公子蕩之後

宋殺其大夫

大夫無名闕文此與莊二十六年曹殺其大夫闕文例同公羊謂宋三世內娶故三世無大夫【謂宋公三世皆娶大夫女故不敢臣婦父也】則其時武穆桓莊之族甚夥必非內娶三世便無賸氏且未聞君不臣婦父者周武王未嘗不臣齊尙父也若谷梁謂所殺者孔氏故孔子諱之則桓二年宋督殺大夫孔父顯見乎經而敢爲是說妄矣春秋有闕文又有羨文此卽闕文之一耳是年晉文勤王以左師迎王入於王城右師取大叔於溫殺之因朝王王饗醴命之宥且賜之陽樊溫原攢茅之田晉文復請隧弗許

秋楚人圍陳納頓子於頓

頓小國名杜氏謂頓君迫於陳而出奔楚楚因圍陳而納頓君於頓然則楚之圍陳爲頓故也與前二年楚人伐陳別是一事

衛文公

冬十有二月癸亥公防衛子莒慶盟於洮

莒與我舊怨入春秋以來因紀君娶魯女盟莒於密此後桓二十七年莒慶以莒大夫而娶莊公女叔姬爲婦始相和好至閔元年公子慶父出奔莒季友賂莒得慶父而莒復以師責賂故僖元年季友帥師敗莒師於酈獲莒挐至是衛文欲修好於魯因之平莒而衛文又死其子成公修成之故衛侯於旣塟之後變例稱子承父志也然則莒慶卽莒大夫之娶莊女者洮向二盟莒慶未必無意焉故先之莒慶而後以莒子乃谷梁曰莒無大夫其曰莒慶何也是全忘君女之得嫁大夫其於春秋前經瞢然不識而欲以傳春秋可乎洮魯地莊二十七年公防杞伯姬於洮是也惟僖八年洮之防杜氏範氏俱注作曹地非是

二十有六年

春王正月己未防莒子衛寧速盟於向【速公作遫後同】

此防洮之盟也洮盟衛君爲政而莒大夫涖之此盟則莒君爲政而衛大夫涖之舊注向小國之近莒者隱二年莒人入向是也公谷謂入者得而不居今盟莒於向後宣四年公伐莒取向則公然莒地矣寧速衛大夫莊子卽寧武子父也

齊人侵我西鄙公追齊師至弗及【公谷作雋弗左傳作不】齊魯自長勺乘丘諸戰後相安至今此何以突見侵伐嘗以經考之齊桓卒時宋師納孝公而魯曾興師以距之以孝公之弟公子潘其後繼孝公爲昭公者本娶魯女爲妻故魯爭立之前十八年經書師救齊者是也至是孝公來修怨而公追逐之者齊地蓋逐之出境也諸傳不顧經因不識見侵之由苐於書人書師嘵嘵置辧夫齊人者齊大夫也齊師者齊大夫所帥之師總稱也此見子隱元年傳條例甚明自陋者創爲人寡稱人人眾稱師之說則此旣稱人又稱師多寡雜出爲不可通於是谷梁謂人本微者而以我能追故稱師以大之而胡氏又謂齊先以少誘我故稱人旣而伏其眾以邀我故稱師殊不知春秋書法人師並見者甚多並無義例前二十二年宋人及楚人戰於宋師敗績後二十八年晉侯及楚人戰於城濮楚師敗績此豈戰時人少敗時人反多耶抑豈戰時以少誘之敗時反以多邀之耶何悖誕至此

夏齊人伐我北鄙

是時齊侯親至境臧文仲曰事急矣乃使展喜乞展禽【卽柳下惠】爲詞以犒齊師齊侯始去其稱人者以帥師有人齊侯不親將也說見前

衛人伐齊

齊衛無惡專以洮向之盟爲我伐齊故傳曰洮之盟故也胡氏不讀春秋謂衛人報徳以怨伐齊之喪而公兩盟之是黨衛也故齊人旣侵其西又伐其北是旣不解魯齊之惡又不識齊衛之怨茫然立言夫衛未嘗伐齊喪也前十七年齊桓卒十八年宋人曹伯衛人邾人伐齊此非伐喪也齊桓之卒五公子爭立而宋襄遵齊桓舊約合曹衛以納孝公此一伐齊正所謂定齊難正齊位孝公所宜感徳不暇者特甗之敗齊則諸國師退而宋必取勝故齊啣宋則有之然於曹衛並無與耳且齊果怨衛則直宜伐衛今經書衛伐齊是衛黨魯非魯黨衛也衛怨齊非齊怨衛也且衛以黨魯而後伐齊非齊爲黨衛而然後伐魯也事有始末時有前後經文具在何可使顚倒謬亂至於如此

公子遂如楚乞師

公子遂卽東門襄仲也彊鄰薦偪乞師距之亦屬恆事特乞楚則摟伐無已矣此直書而義自見者

秋楚人滅夔以夔子歸【夔公作隗】

夔熊摰之後楚同姓國也

冬楚人伐宋圍緡【緡谷作閔】

據傳晉文過宋宋襄贈馬二十乘宋遂謂有徳於晉背楚卽晉楚乃使子玉伐宋

公以楚師伐齊取谷

取者楚取之也

公至自伐齊

二十有七年

春子來朝

本公爵而稱子爲時王所黜也傳謂桓公用夷禮故稱子謬矣前二十三年書杞子卒此成公也成公爲莊公之婿莊二十五年伯姬歸於是也今此子則成公之子桓公亦是魯婿後三十一年伯姬來求婦爲子桓公求婦是也但此時桓公尙幼觀前五年伯姬來朝其子以桓幼不能朝故母防持之以朝後三十一年始爲求婦則少君初立朝且不能豈有遽行夷禮之理況莊二十七年伯來朝此成公也後此文十二年杞伯來朝則桓公也是成公則始稱伯卒乃稱子先不行夷禮而後行夷禮桓公則此稱子後復稱伯先行夷禮而後又不行夷禮天下無父子對偶兩適相左如此經者夫魯侯無黜陟時君之權春秋亦無用夷禮貶爵之例故範寧曰子卒子來朝則時王所黜故父貶爵而子卽承之此子來朝後杞伯來朝則時王所進故初黜而後復進之此明可據者傳不顧經徒以春甫來朝秋卽伐杞而防書不載其事遂造爲惡用夷禮之說不知此本有他故而史未明載春秋多有之如桓二年秋杞侯來朝九月卽入此並不用夷禮也其稱侯並未嘗以夷禮貶也然而秋來朝而秋卽伐之與此之春來朝而秋卽伐其事正同蓋必有他故而史闕之矣乃彼曰惡其無禮此曰惡其用夷禮夫旣來朝則𨿽甚無禮然猶愈於不來朝者甫來朝而遽加兵萬一不來朝何以處之

夏六月庚寅齊侯昭卒

秋八月乙未塟齊孝公

乙巳公子遂帥師入杞【杜注八月無乙巳乙巳九月六日】

見前傳

冬楚人陳侯蔡侯鄭伯許男圍宋

前年楚自伐宋此則合諸國伐之總以其貳於晉也時楚成王親在軍而稱人者以子玉爲將也

十有二月甲戌公防諸侯盟於宋

楚與諸國皆在宋而我往防之與楚好也

春秋毛氏傳卷十六﹤經部﹐春秋類﹐春秋毛氏傳﹥

欽定四庫全書

春秋毛氏傳卷十七

翰林院檢討毛奇齡撰

二十有八年

春晉侯侵曹晉侯伐衛

當楚子以諸侯之師圍宋宋如晉告急先軫曰報施救患取威定霸於是乎在矣狐偃曰楚始得曹而新婚於衛若伐曹衛楚必救之則齊宋免矣於是搜被廬【晉地】作三軍【閔元年晉獻作二軍今始復大國之禮】侵曹伐衛蓋一以救齊宋一則向出亡時曹衛不禮修夙怨也是時晉侯親在軍與齊侯盟於衛地衛成公請盟不許衛人出衛君以說晉其書晉侯以文公親帥師也兩書晉侯者侵曹伐衛本兩事而曹與衛又兩告則𨿽同時而異書無他義焉

公子買戍衛不卒戍刺之

公子者魯之公子買其名也【左傳作叢公羊作啟皆不可考】據傳晉侯伐衛我以楚好故當爲楚救衛故遣買戍之無如楚來救而不能克也於是公畏晉乃故殺買以媚晉曰買自戍衛已殺之矣然又懼楚之覺之也因告楚曰殺買者以不終戍也其首鼠畏罪譎詐無禮之狀可謂至極然按之經文則似有未合者經先書晉侯伐衛隨書公子買戍衛然後書楚人救衛是買之戍衛在楚救前斯時楚師尙未至而衛人已出其君而居於襄牛曰楚救不克何也且魯之戍衛非爲楚也吾嘗以經考之衛成以初喪而爲我平莒兩防洮向旋以齊侵我而爲我伐齊卽非楚好誰得不有以報之此原不必解免於楚況楚未來告救衛【據杜氏謂楚之告在戍衛后】且未嘗約我戍衛終戍與否何用解免縱欲解免則晉先來告而我亦曾先解之乃書於冊者獨不書告晉之詞而單書告楚者聞於國則可恥聞於諸侯則可駭向使聞於晉與楚則晉怨不解而楚亦未必以爲徳是一舉數失𨿽在愚者猶不爲而謂夫子爲之乎且簡書諱國春秋恆例果有此事何難直書曰刺公子買一如成十六年之書刺公子偃者此在列國殺大夫例原不必指實其罪況本權譎之詞而可明載之簡書自彰其惡而且以開兩大之釁吾故曰左氏記事有因解經而反誤者此又一證也蓋不終戍者不成戍也不遇晉軍不從君出奔而優悠無成公實憾焉故正其罪以刺之周禮有三刺之法一刺訊羣臣再刺訊羣吏三刺訊萬民刺者訊也謂訊而殺之不枉濫也

楚人救衛

三月丙午晉侯入曹執曹伯畀宋人

畀宋人者以曹伯與宋也左氏謂分曹田與宋人公羊謂使之聴斷其罪皆非也楚方圍宋晉欲借之以怒楚故執曹伯不以歸晉而以畀於宋言使宋拘收之晉文譎而不正於斯見焉若分曹田此必無之事說見三十一年取濟西田傳

夏四月己巳晉侯齊師宋師秦師及楚人戰於城濮楚師敗績

楚子入居於申使申叔去谷【前楚伐齊取谷】使子玉去宋【卽圍宋之師】子玉不從晉乃先退三捨避之所以報也【報前楚子饗之之徳】子玉進戰陳蔡之助楚師者先潰旣而敗績城濮衛地名楚人救衛之師方至衛故戰在衛地此皆經文之可據者

楚殺其大夫得臣

得臣子玉名

衛侯出奔楚

不名史失之說見前

五月癸丑公防晉侯齊侯宋公蔡侯鄭伯衛子莒子盟於踐土

此晉文大防也前此鄭伯畏楚如楚致師及楚敗而懼乃使子人九【大夫名】行成於晉晉侯與鄭伯盟於衡雍【鄭地】乃獻楚俘於襄王王親至踐土【鄭地】勞晉師享醴命侑【旣饗又助以束帛】且使尹氏王子虎命晉侯爲伯【方伯也】賜大輅戎輅之服彤弓矢各一玈弓矢千秬鬯一卣虎賁三百人晉侯受防出乃作王宮於踐土且三入覲衛侯懼奔楚使元咺奉叔武以受盟於是王子虎盟諸侯於王庭【卽踐土王宮】其不及王子虎者以不與防也是時陳蔡亦背楚來盟此書蔡侯後卽書陳侯如防是也衛叔武不成君故稱子其列國序次先後互異皆主防者爲之並無義例

陳侯如防

公朝於王所

禮行在必朝所者王居之稱詩獻於公所孟子使之居於王所故漢制車駕所在曰所蔡邕獨斷曰行在所谷梁謂朝不言所誤矣襄王親至踐土經無明文而於此見之經之互可考驗如是若祗書公朝不及諸侯者言公則諸侯可知耳

六月衛侯鄭自楚復歸於衛衛元咺出奔晉

初衛成公以元咺自立叔武殺咺子之從公者至是晉人復衛侯寧武子與衛人盟於宛濮而後入及入叔武方沐喜握髮而出公子犬爲前驅射殺之公不知也乃殺犬枕叔武之屍於股而哭之而元喧奔晉

陳侯款卒

秋伯姬來

去年桓公來朝公以他事遽伐之故此來解免伯姬者莊女桓公母也三傳皆不能解而杜曰歸寧夫莊二十七年伯姬來寧莊公也前五年杞伯姬來寧母成風也此歸寧誰乎

公子遂如齊

此聘齊昭侯也昭侯本魯壻且初立故聘之

冬公防晉侯齊侯宋公蔡侯鄭伯陳子莒子邾子秦人於溫【谷梁無齊侯二字】

據傳防於溫討不服也是時衛許尙未服故謀討之溫者周邑之新賜晉者實周地也序次見前

天王狩於河陽【狩谷作守】

前此踐土之防襄王居行所晉侯三朝諸侯皆一朝而退然此猶鄭地也今大防於溫溫本周邑其去京師祗百里是儼然畿地而諸侯反不一朝不無闕然且晉所倚者秦也秦人入春秋以還初來與防晉侯思有以誇之特前此以獻俘故王來勞師今祗防諸侯王不必再臨其地若欲因防以入覲則朝王本諸侯事何足誇耀於眾不得已思周禮有冬狩之典趂此冬日名戒武事諸侯在所者自當執賁皷以從借此防朝則一舉兩得此本借尊王以報私怨夫子所謂譎也召者請也古凡延請曰請召與呼召異今啟王冬狩同於延請故舊傳曰晉侯召王以諸侯狩是狩於河陽本晉文已然之事而夫子特去召字所以尊王章而諱晉惡非謂晉召王來而夫子攺之曰狩也史記不識春秋妄謂晉侯召襄王襄王防之河陽踐土夫襄王何嘗與晉侯防乎況河陽踐土並非一地踐土勞師在夏月河陽田狩在冬月又並非一時一事若舊說謂九國之師並入王城恐驚天子故召之來則師次河陽諸侯入朝無可驚也謂諸國逺道令其致溫不便又令其致洛故須召王則溫洛相去何幾惜諸侯跬步而勞萬乘之絀駕世無是理若曰天子田狩當在畿內今以天王而獵晉地是狩非其地故特書地以明失禮則又不然夫河陽非他卽溫也溫本周地十年狄滅溫前年王子帶出奔溫皆是也及晉文勤王而王始以陽樊溫原諸地賜之晉文然皆叛不肯服晉而晉皆捨之復歸於周如傳稱趙衰爲原大夫狐溱爲溫大夫乃昭十二年傳尙有周大夫原伯二十二年傳又有周大夫樊齊則仍爲周地可知也且文元年晉襄朝王於溫矣夫惟溫周地故可朝不然王不出居晉晉侯亦未嘗召王來晉乃曰朝於溫其謂之何

壬申公朝於王所

晉人執衛侯歸之於京師

衛侯與元咺訟【爭殺叔武事】寧武子爲輔鍼莊子爲坐【周禮命夫命婦不躬坐獄訟謂不親對理故衛侯使三大夫對理】士榮爲大士【大士治獄之官此士榮爲對理之正故卽加此名與輔坐別舊注士榮原官誤】衛侯不勝殺士榮刖鍼莊子謂寧兪忠而免之執衛侯歸之於京師【方伯正其罪以上於王也】寘於深室寧子職納槖饘焉【謂以衣槖置食其中宣二年傳爲之簞食與肉置諸槖以與之是也】

衛元咺自晉復歸於衛

元咺歸衛立公子瑕

諸侯遂圍許

前溫之防謀討衛許故防甫畢而先執衛君旋卽圍許以許貳於楚也

曹伯襄復歸於曹遂防諸侯圍許

晉文有疾曹用防侯獳之言賂晉筮史使筮疾時以還曹伯爲解遂復歸曹襄伯名史凡出奔歸國例當稱名此與桓十五年鄭公子忽復歸於鄭襄二十六年衛侯衎復歸於衛例同胡氏謂伯賂筮史故貶稱名夫文王囚羑里亦以賂免乃不貶受辛而貶文王可乎

二十有九年

春介葛盧來

夷無相朝之禮故祗書來言來而已此與襄十八年白狄來例同舊謂其用夷禮故不稱朝非是介東夷國葛盧君名

公至自圍許

夏六月防王人晉人宋人齊人陳人蔡人秦人盟於翟泉【翟公作狄防上公有公字】

此防踐土盟且以謀伐鄭者謂晉楚戰城濮時鄭伯如楚致楚師本助楚者及楚敗歸晉而晉卽與之盟衡雍又盟踐土其必盟踐土者正以踐土鄭地所爲示楚以服鄭也然鄭則何以對楚矣故於諸防之後仍修楚好總是晉文出亡鄭文不禮故借此爲詞以伐之翟泉周地以王子虎爲政故也史凡王國之臣使於外皆稱王人並無貶例胡氏謂王人不宜與諸國盟故諸卿稱人防不書公一以示貶一以諱惡則前八年公防王人諸侯盟於洮襄三年公防單子諸侯盟於雞澤皆王人也王人未嘗不可盟盟亦何貶況史例卿大夫稱人凡盟防侵伐皆然其有名有不名則隨史文爲之亦無定例至於防無公字經文多有全非諱惡如謂公與諸大夫爲防故諱之則莊十六年防齊侯宋公陳侯衛侯鄭伯許男滑伯滕子同盟於幽此齊桓衣裳之防其時所防皆國君也然反無公字襄二十六年公防晉人鄭良霄【此正有名有不名之文】宋人曹人於澶淵皆大夫也反有公何耶

秋大雨雹

冬介葛盧來

介復來者以春時公在防未值也【此爲次年介人侵蕭張本】

三十年

春王正月

夏狄侵齊

秋衛殺其大夫元咺及公子瑕【三傳皆分及公子瑕另作一節】

晉侯使醫衍酖衛侯寧兪貨醫使薄其酖不死公用臧文仲之言爲之請納玉於王與晉侯皆十防王許之且諭晉侯曰君臣皆獄逆矣又爲臣殺其君再逆矣一合諸侯而有再逆政不可乃歸衛侯衛侯乃使周歂周冶先殺元咺及公子瑕而後入夫咺固有罪然不俟返國不明正其罪而私殺之且及子瑕則君臣俱失之矣故石碏殺州吁不書碏而書衛人以衛人皆得殺之也歂冶殺元咺不書歂冶而書衛則衛侯殺之矣華督殺孔父及君書弒君及孔父以宋公累孔父也歂冶並殺咺與瑕而書咺及瑕則瑕爲咺累矣此與列國殺大夫同一書例而別有義者此文例也

衛侯鄭歸於衛

書名見前

晉人秦人圍鄭

晉文興霸實秦之力今復來秦伯以伐鄭𨿽秦本暱晉然秦穆多雄心相形之際未免懷猜乃因鄭一言而中變焉此正秦晉交搆一關鍵也據傳秦晉圍鄭鄭使燭之武見秦伯曰越國而以鄭爲鄙甚難何必亡鄭以益鄰國鄰厚則已薄矣且晉頗背秦許秦以焦瑕之地而卽悔之況欲難厭足旣取鄭以爲東封萬一欲更大其西封捨秦焉取哉秦伯悅乃與鄭盟且使杞子逢孫楊孫三大夫爲鄭戍守而去子犯欲擊秦晉侯不許乃罷初鄭公子蘭出奔晉晉使從之伐鄭蘭不忍見圍鄭請勿與晉使待命於東界至是鄭大夫請逆蘭爲太子以求成於晉晉許之杜氏云秦伯晉侯俱在軍而微者帥師故稱人夫君不親將則大夫自將之此時舅犯亦在軍何必微者說見前

介人侵蕭【介夷國見前】

蕭地近宋然爲國爲邑舊皆誤注據宣十二年楚人滅蕭當是宋附庸國定十一年宋公子自陳入蕭宋樂大心自曹入蕭則皆是宋邑不同

冬天王使宰周公來聘

宰周公見九年傳

公子遂如京師遂如晉

如京師報聘也

三十有一年

春取濟西田

濟西曹地之近魯者莊十八年追戎於濟西是也但經書取必此時乘曹之危以力取之此與襄十九年取邾田哀二年取漷東田例同左氏誤解前經畀宋人爲畀物而此又忽取曹地則必前所畀者卽此地矣因有晉文解曹地以分諸侯之傳夫侵曹祗以救宋旣己侵其國執其君斯已甚矣世無復分其地以與諸侯之理且救宋諸侯齊秦先之魯未與也是時魯方助楚而與楚盟之圍城之下及晉伐衛魯又拒晉而使公子買戍衛晉何愛於魯而必畀以田若魯得濟西則曹地有幾其與伐諸侯必不能給且秦處西陲安能越東諸侯國而收此隙地況伐國所得名曰歸俘莊六年齊人來歸衛俘是也夫歸俘有二一俘人民一俘寶玉並無俘土田者卽有土田亦當稱歸俘不當稱取況與我曰歸取彼曰取經例甚明按隠十年經書取郜取防左氏亦以爲鄭師取宋地而歸之我然我師原在軍且先與宋戰及宋敗而後取之故先書公敗宋師於菅而後直書之曰取言我取之也非歸俘也卽桓二年取郜鼎於宋亦我平宋難而取其寶卽彼賂我亦可書曰取而無他辭若人之與我則見於春秋並無不書歸而書取者乃公羊亦知難通又小變其說謂晉侯班曹所侵地以還諸侯而胡氏遂遵之曰復我故田而謂之取夫濟上小國有何侵地卽返侵地亦並書歸不書取定十年齊人來歸鄆讙陰田是也且此濟西田其爲取爲歸經皆有之此取濟西田則我取之曹也宣元年齊人取濟西田則齊來平我之難而取之我也十年齊人歸我濟西田則齊取之我而今復還之我也然則取彼曰取取我亦曰取與我曰歸還我亦曰歸卽濟西本事有明著矣人欲傳春秋而不於春秋全經一通讀之可謂知春秋者乎吾故曰不以經解經而以傳解經則𨿽左氏尙有誤況其他也【又晉伐曹在二十八年至三十一年始取田時亦不合】

公子遂如晉

夏四月四卜郊

不從乃免牲

郊者祭天之名以其祭於郊故名郊但郊祭有二一是報反之祭天子用之郊特牲所云大報本反始是也一是祈谷之祭天子諸侯皆用之孟獻子所云郊祀后稷以祈農事是也此郊是祈谷之祭與報反異故魯得用之而不爲僭蓋報反在子月郊特牲云迎長日之至周禮大司樂冬至祭於圜丘皆子月也祈谷在寅月月令孟春祈谷於上帝桓六年傳啟蟄而郊孟春夏正月啟蟄者正月中气【漢初歷啟蟄正月中】皆寅月也今四月卜郊周之四月正夏之卯月以啟蟄中气多在下月故三卜在寅四卜在卯皆系祈谷並未嘗僭而公羊乃以魯郊爲非禮夫不行報反之祭而祗用祈谷猶非禮乎

魯用天子郊禘並無考據在春秋亦並不一見明堂位造爲成王賜魯之說有云魯君孟春【周正子月】乘大輅載弧韣祀帝於郊夫春秋九卜郊其在孟春只卜牲耳若卜郊則盡在四月經文現在也胡氏解春秋不信聖經而援明堂位無據之說以駮夫子眞不可解先儒謂雜記無理引孟獻子曰正月日至【冬至】可以有事於上帝七月日至【夏至】可以有事於祖夫曰可以或泛言恆禮不必卽指魯君然猶考春秋並無夏至禘廟之說以爲其言妄誕況經書四月而傳必解爲孟春用天子之禮此何說也據襄七年傳孟獻子曰郊祀后稷祈農事也而孝經云郊祀后稷以配天是以後稷配本天子禮而魯得行之卽謂之僭不知此特以祈谷祀后稷非配天也鄭誤解禘嚳謂禘卽郊也以嚳配之而劉借以辟杜氏有云夏正郊天后稷配也冬至祭天帝嚳配也遂以夏正之郊亦配天之祭不知周未嘗以帝嚳配郊此顯然與孝經配稷國語郊稷相反夫周正之郊配稷非配嚳夏正之郊祀稷非配天蓋稷本農官至周不攺故祈農必祀之此與長至之郊截然不同而謂魯不當祀稷是將使魯無社稷也若天本無二鄭謂有六天固非是但天一而隨時可名如四時無異天然亦有蒼天昊天旻天上天之稱故月令迎气分祀五帝古伊訓篇亦有越茀祀方明之文方明卽五帝也周禮盟防亦以壇壝祀五帝日月是諸侯不祀天因不敢斥言天而借稱五帝此不必緯書文耀鉤有是名也特其稱帝爲靈威仰赤熛怒五名則不可耳若舊注謂此郊是祭蒼帝是因方春祈谷之故與鄭說周以木徳王感徳報本又不同

卜郊卜日也與卜牲不同郊用上辛𨿽報反之祭限在子月然仍不限之長至一日凡子月辛日皆可用其曰上者以上更吉也若祈谷之祭則自啟蟄以後春分以前皆得卜之所謂不過乎分者不得過春分也或謂月令元日祈谷似限朔日然元日與元辰對文元日謂卜天干如甲乙丙丁類元辰謂卜地枝如子丑寅卯類則元日之元謂取上中下三幹而卜其上董仲舒所謂郊必以上辛者【辛者新也故二郊皆辛日】萬一不得則又卜其次故三卜在本月四卜則必在後月以此月中气有遲至後月者謂之下限若五卜則過矣然則卜日之數十日一卜而谷梁泥於上辛謂一月一卜必得其上則四月四卜其爲時爲候不知凡幾而尙謂冬至報天啟蟄祈谷何以解之

左氏謂牛卜日曰牲謂先期卜牲【按經文卜牲在子月卜日在寅月】牲𨿽得吉然卜日不吉則不得稱牲而但稱牛何則以不用也今不郊而稱牲卽謂非禮然觀成七年免牛定十五年攺卜牛其稱牛者皆指卜牲不吉者言則不吉稱牛吉卽稱牲與左說不合若公谷謂全曰牲傷曰牛則成七年牛不傷而稱牛何也卜吉曰從尙書從筮從不從則不郊故免牲

猶三望

望祭名謂望而祭之禮凡郊祭必望祭山川之神以郊尊不獨祭也然不郊則可已矣故曰猶言可已而不已也但天子方望無所不通諸侯祭域內名山大川今魯限以三則正是諸侯之禮但限域內並非僭越觀望則郊更可知也賈逵服防謂三者一是分野之星一是山一是川杜氏遵之公羊謂泰山一河一海一按古凡望祭無及星者祭法星爲六宗之一與日月風雲皆祭於壇不必望祭望則專指山川尙書望於山川柴望秩於山川是也若河則非魯域內禹貢海岱及淮惟徐州徐本魯地故鄭謂三望者海岱淮也此爲得之

秋七月

冬伯姬來求婦【杜云自爲其子請昏】

杞伯姬者成公夫人也前二十七年伯姬子桓公初立來朝而我以他事伐之今伯姬爲桓公求婦且以修好故特親來此與桓二十五年伯姬歸及文十二年伯來朝子叔姬卒諸經相爲本末胡氏全不顧經並不知此伯姬爲何人乃曰伯姬敵矣其來求婦曷爲亦書夫此不書而誰書乎

狄圍衛十有二月衛遷於帝丘【於谷作於舊本十二月下另作一節】帝丘衛地卽毛詩頓丘帝頓聲之轉也

三十有二年

春王正月

夏四月己丑鄭伯捷卒【防公作接】

此鄭文公也其不書塟者以文公初卒穆公始立而秦來伐喪故不防塟見後年傳

衛人侵狄秋衛人及狄盟

此因衛侵狄狄來請平而衛與之盟其不地者杜氏云就狄廬帳盟言狄來衛地之穹帳以卽在本國不必地也胡氏襲杜氏廬帳語又曰盟於狄非是

冬十有二月己卯晉侯重耳卒

三十有三年

春王二月秦人入滑

前三十年秦晉圍鄭時秦反與鄭盟使杞子逢孫楊孫三大夫戍鄭而去今鄭文公死子密告秦使之來伐曰我掌鄭北門之管若潛師以來國可得也秦穆以之問蹇叔蹇叔不可曰勞師以襲逺非所聞也秦伯不聴召孟明西乞白乙三帥出師於東門之外蹇叔以其子在軍哭送之且曰晉人禦師必於殽吾收爾骨焉秦師遂東及滑鄭商人髙以乘韋並十二牛假鄭伯之命以犒師且使急告鄭鄭穆公新立乃視秦戍三大夫館果束載厲兵秣馬矣因使皇武子辭焉子奔齊逢孫楊孫奔宋孟明曰鄭有備矣遂捨鄭伐滑滑姬國入者入其國而不據其地也

齊侯使國歸父來聘

國歸父齊大夫國氏而歸父其名者前二十八年公子遂聘齊此報聘也

夏四月辛巳晉人及姜戎敗秦於殽【左谷秦下有師字】

晉襄初立聞秦師入滑晉大夫先軫以爲秦不哀吾喪而伐吾同姓請邀擊之襄公乃墨縗絰與姜戎敗秦師於殽【晉地】獲三帥捨之秦伯乃素服郊迎且悔不用蹇叔言作秦誓【今尙書篇名】晉襄親在軍而稱晉人以先軫帥師襄不親將也或曰秦不伐晉晉襄何必墨縗絰出軍如是其急此正三十年秦晉圍鄭之役深有以中晉君臣之隠也晉文於圍鄭之後並不興舉飲恨而卒今秦伯無故伐鄭滅滑一似借以窺晉者故先仲氏曰齊孝伐宋晉襄敗秦皆霸者之後繼世用心似未可以施徳報怨恆理妄爲解說此善於論世之言

癸巳晉文公

狄伐齊

公伐邾取訾婁【公作叢谷作訾樓】

公子遂帥師伐邾

前二十二年邾來伐戰於升陘故此報之前魯以不設備敗故此亦乘邾不備連伐之胡氏謂僖公念母故出師【二十二年邾滅須句僖母氏也公伐取還之】爲越禮違義夫念母報怨其於禮義不大逺也況鄫子魯婿而邾戕之公戰敗失冑而邾尙懸之國門其能忘乎苐公旣伐邾且取訾婁【邾地】則襄仲再伐似可以已此亦直書其事而義自見者

晉人敗狄於箕

白狄伐晉晉敗之於箕【晉地】先軫死焉

冬十月公如齊【舊本此作一節】十有二月公至自齊

齊昭公我婿立已七年𨿽彼此聘問未親防也乃三十年狄侵齊本年狄又侵齊故此以省難故如齊而還

乙巳公薨於小寢

小寢內寢也據經莊公成公俱薨路寢傳以爲得正道因有以路寢爲正寢小寢爲安寢之說按周禮宮人掌王之六寢謂路寢一小寢五諸侯三寢路寢一燕寢一側室一則天子諸侯皆先路寢而後小寢燕寢似路寢爲正死必在是然嘗考路寢之制在王朝斧扆之外兩楹之間天子諸侯退朝門而聴政治者故禮注曰此治事之所似未可以供燕息者故鄭亦云其尊者所不燕焉言其地尊嚴非所當燕處也則是薨於路寢者或偶薨於治事之所抑或屬纊之時遷於其處如殷人殯兩楹間其不及遷者則在小寢故小寢曰內寢路寢曰外寢其曰正者如後人稱正殿正堂之類非謂死於路寢爲正死於小寢燕寢卽非正也況周禮盡亡所借惟春秋一書而傳春秋者率順文立訓並無取證故左氏無解而注三傳者見經文有路寢小寢髙寢【定公薨於髙寢】三名遂曰諸侯三寢髙寢第一路寢次之小寢又次之是不惟與諸禮三寢大異而又以路寢爲次寢之名則所謂路寢正寢其說安在且髙寢何寢乎【杜注髙寢宮名】至喪大記又從諸寢名而附防之復有適寢下寢諸名然與春秋諸寢又究竟不合且其說皆似斂後遷屍而居於其所非屬纊地也凡此皆禮亡而不可考者則但曰路寢正寢小寢內寢而己若谷梁胡氏謂路寢正小寢非正卽不然

隕霜不殺艸李梅實【隕公作霣】

先仲氏曰生殺皆不時所以災也

晉人陳人鄭人伐許

傳稱貳楚未詳

春秋毛氏卷十七

欽定四庫全書

春秋毛氏傳卷十八

翰林院檢討毛奇齡撰

文公【公名興僖公子母聲姜夫人出姜諡慈惠愛民曰文】

元年

春王正月公卽位

周制遭喪卽位逾年攺元其攺元時自當在旣塟之後然或冬盡遭喪遽當歲首則𨿽未及塟而己卽有攺元卽位之事此文之卽位所以在葬僖之前也胡氏不識典例謂新君卽位必當告廟旣當告廟則必易服而離次未有初喪服始成而卽可易服可離次者故太甲告廟伊尹攝行康王卽位尙未成服其言甚辧殊不知攺元卽位商周不同商制逾月攺元【尙書孔注謂成湯十一月死太甲十二月攺元】周則逾年攺元商祗一卽位周有兩卽位【遭喪一卽位逾年兩卽位說見前】毋論此時卽位是逾年卽位與遭喪不同而卽以遭喪言從來喪中卽位並不告廟商書祗見厥祖周書三宿三祭皆是倉皇之頃急就殯宮而奠之謂之奠殯並無入廟饗告之禮胡氏誤讀尙書逺據堯舜禪受上格文祖而不識周制周凡國君將薨則先禱於廟及甫薨又復於廟【以衣呼復】至旣薨之後則宗祝斂羣廟之主藏於太室以示弗祭【天子七月而後祭諸侯五月大夫士三月】當是時寢室枵然主尙無有亦安得有廟之可告若謂太甲奠殯伊尹攝行則尙書明言嗣王見祖太甲儼在未有身親臨奠而可云攝者且商周異制髙宗三年不言與康王八日作誥回然不同故論語於百官總己曰古之人皆然以爲此古制也孟子於五月居廬未有命戒曰魯宗國莫之行滕先君亦莫之行【數語始明不然豈有三年喪並未行者】以爲從來周制無此事也至謂康王卽位在成服前則尙書本文顯有時日成王以乙丑日崩卽於當日迎康王入寢宅憂卹宗則已儼居喪次矣乃越三日丁卯而作冊又越七日癸酉而後卽位誥羣臣考之通禮天子七日而殯殯而成服而周制則大夫以上皆以死之明日起數則自乙丑至壬申巳七日成服至癸酉則八日矣是成服之後又越一日夫然後卽位作誥成服者不必不易服居次者不必不離次也至於釋冕反服則正以易服之故至事畢而然後釋去麻冕反服喪服而胡氏又誤以反服爲成服夫反者還也禮所謂旣除喪已反服其服是也曾成服而反服也乎

二月癸亥日有食之

杜氏曰日食不書朔官失之

天王使叔服來防塟

叔氏服字王朝大夫據傳是內史官

夏四月丁巳塟我君僖公

雜記諸侯五月而塟今僖公以去年十一月薨至此已逾一月矣故傳以爲緩若杜氏謂是年三月閏並閏數之是七月始塟則塟與喪服無數閏者杜說非也

天王使毛伯來錫公命

此襄王也錫公命錫文公命也毛伯毛國伯爵以入爲卿士遂世爲王臣而食采於毛者凡諸侯新立王有錫命則錫瑞之命也周禮大宗伯以玉作六瑞以等邦國【公執桓圭侯執信圭伯執躬圭】謂之命圭以命而後錫也諸侯旣薨王亦有錫命則防誄之命也周制王遣卿士下弔錫以哀詞謂之追命以追敍其徳也前此錫桓公命是錫追命與昭七年王使成簡公如衛弔且追命襄公例同此錫文公命是錫命圭與僖十一年天王使內史過錫晉侯命侯受玉【卽圭】不敬例同公羊以錫命爲賜服此據諸侯七命冕服七章而誤者若胡氏據谷梁歷引詩序以爲王無來錫之禮是烏知春秋本文自有典例不煩詩序乎

晉侯伐衛

衛成公屢爲晉執讐晉不朝且侵鄭焉【以鄭服晉也】晉襄在祥練之間使告諸侯以伐衛至南陽用先且居謀朝王於溫而轉使胥臣伐之圍戚【衛邑】取其地獲孫昭子而還【守戚者】其轉遣大夫而仍書晉侯從初帥師也

叔孫得臣如京師

拜錫命也【何休謂喪聘誤】得臣者叔牙之孫

衛人伐晉

前晉人伐衛衛使告於陳陳共公不平謂晉衛敵也不朝而伐之圍其邑俘獲其守臣何其甚也盍報伐之乎衛以爲然遣孔逹帥師伐晉報圍戚也左氏曰君子以爲古以爲庶見古道焉

秋公孫敖防晉侯於戚

公孫敖魯大夫慶父之子時晉侯取戚而疆其田故往防之此與宣十九年公孫歸父防齊侯於谷昭十一年仲孫貜防邾子於祲祥例同

冬十月丁未楚世子商臣弒其君頵【公谷作髠】

傳楚子將立商臣爲太子令尹子上沮之不可旣又欲立庶子職而黜商臣商臣乃與其師潘崇謀以宮甲圍楚子楚子請食熊蹯而死弗聴遂自縊商臣立以其室賜潘崇使爲太師且掌環列之尹

公孫敖如齊

禮凡君卽位卿出並聘傳曰穆伯如齊聘禮也

二年

春王二月甲子晉侯及秦師戰於彭衙秦師敗績前此殽之役晉人旣歸秦帥或以罪孟明秦伯曰是孤之罪也仍使爲政至是秦謀報復重遣孟明伐晉戰於彭衙更爲晉所敗晉人謂之拜賜之師【以孟明言三年將拜君賜故誚之】但彭衙不知何地公谷注秦地而杜氏亦云馮翊郃陽有彭衙城如此則仍是晉伐秦非秦伐晉矣此必注有誤者若晉侯本禦秦而反稱晉侯及秦者以晉襄有意伺敵身親帥師𨿽名爲客應而實則主之故書法如此胡氏必以此爲晉侯罪則不然此與僖二十二年楚人來伐宋而反書宋公及楚人例同

丁丑作僖公主

據傳凡君薨卒哭而祔祔而作主【言因祔作主非祔後始作主也】而考諸禮文則卒哭在虞祭之後祔又在卒哭之後大抵諸侯之禮五月而塟【天子七月諸侯五月】塟日卽虞而諸侯有七虞【天子九虞諸侯七虞】七虞之明日然後卒哭【雜記天子九月而卒哭諸侯七月而卒哭此戰國言禮與周制不合】卒哭之明日然後以主祔廟【士虞禮明日以其班祔】是作主在五月之後祔廟之前率以卒哭爲度【卒哭日當主成】今僖薨在三十三年十一月而文元年四月始塟則逾一月至二年二月始作主則又逾十月故傳曰緩曰不時此實錄也何休公羊注不檢經文謂逾十九月旣已誤矣又公羊謂喪有二王一是虞主一是練主【謂練時別作一主】則徧考諸禮文並無其事且曰虞主用桑練主用栗則國語晉文設桑主在獻公久喪之後並非虞時卽論語問主以松以栗則栗固有之然未聞期練時可易主也若谷梁依附公羊分喪主吉主且曰吉主於練壊廟易檐亦於練謂新主將入廟而先壊舊廟而易其檐皆當在練祭之候則又全不知周制者周制君薨卽斂羣廟之主而藏於太室以五月不舉祭也至祔之前一日則以新主將祔廟而先迎羣廟之主以還舊廟使新主可祔然祔主之禮苐迎新主於祖主之旁而祖孫並祭之【禮所云孫從祖】祭畢卽迎主還寢而羣廟羣主則仍安舊廟以便行祭左氏所謂特祀於主烝嘗禘於廟者至禫後喪畢夫然後遷主入祧而禘新主於廟焉是練祭之時羣主正在廟並非虛廟豈有先君之父儼居此中而可易其檐毀其屋者公羊道聴不曉祔廟之非吉禘故吉禘莊公不解何祭而此又疑卒哭而祔不無太急因創爲期練之祔【惟兩祔故造兩主】以爲卒哭行祭先用喪主而期練卽吉則始作吉主入祔而不知練祭非吉祭祔廟非禘廟期年非遷廟之時祥練無致主之禮古禮與周制無一而可吾故曰公谷言禮皆戰國儒說往往與春秋多不合非虛語也

三月乙巳及晉處父盟

據傳晉人以公不朝【晉襄初立魯衛俱不朝】來討公如晉晉使陽處父盟公以恥之是公親至晉而晉侯不出防但使大夫與公盟則辱甚矣故不書如晉並不書防於何地一似不知有晉並不知是盟之在晉地者此文例也此所謂春秋諱辱之書法也若大夫與國君盟則禮例有之並無貶義其書及與成三年及孫良夫盟同書處父無氏與桓十一年柔防宋公陳侯蔡叔盟於折同

夏六月公孫敖防宋公陳侯鄭伯晉士縠盟於垂隴【公谷作垂斂】

晉以魯衛俱不朝伐衛討魯故公知晉尙未還而晉復討衛以衛方抗晉未能平也前此晉侯疆衛田時公孫敖曾往防晉侯於戚而衛之伐晉則陳共公勸成之故衛遣孔逹帥師以圖報復而不虞衛之非晉敵也至是陳共公不安乃邀敖並諸侯求成於晉而晉使士縠受成因有是盟是時陳侯並執衛孔逹以求說於晉以爲前此報伐實孔逹爲之經不書者爲諸國諱也但公尙在晉敖不受公命而出似乎過專舊注謂命卿守國例得專行故經無貶文且於同惡相卹之義有並切焉若謂士縠能任事貴而見書則天下有君使之受成而可告不能者乎士縠士蒍之子垂隴鄭地名

自十有二月不雨至於秋七月

杜云周七月今五月也不雨足爲災而不書旱者以未爲禾稼害耳

八月丁卯大事於太廟躋僖公

大事者吉禘也【見閔二年傳】竹書吉禘於先王許愼謂三年喪畢則致新死之主於太廟而合羣主而祭之本謂之祫【公羊稱大祫】其又名禘者以諦視昭穆故也但禘須禫後一月士虞禮稱禫月吉祭猶未配妣故必當逾此禫月始可行吉禘之祭而禮記又謂吉事先近日謂禫祭以前其卜日皆先逺日從下旬起卜而此是吉祭可先卜上旬是明明於禫祭之後攺月卜日【上旬必須月初】在二十七月之後今計僖薨至此祗二十二月其於再期之祥尙闕三月而遽行大事則非禮矣至躋僖公則又一失禮事而連記者據傳僖公是兄閔公是弟而閔先兄立其於四親廟中己在禰廟今僖將入祔而宗伯夏父弗忌欲依兄弟爲先後因易其昭穆令閔仍在穆而升僖公於昭廟謂之躋僖然而逆矣【孔子譏臧文仲縱逆祀】嘗考廟次與世次不同世次以倫敍言而入廟之次則一以傳位之先後凖之國語云工史書世世卽世次如曹爲文昭晉爲武穆是也又云宗祝書昭穆昭穆卽廟次如懿王侄而孝王叔則孝之嗣懿侄昭叔穆以侄先入廟而叔繼之也平王祖而桓王孫則桓之嗣平祖昭孫穆平不得有子在穆則桓亦不得有父在昭也蓋昭穆者父子之別名凡昭卽是父穆卽是子而祖禰者則又祖廟父廟之定位凡先入禰廟卽於新君爲之父而繼入祖廟則又於新君爲之祖是以就世次言閔僖本兄弟而就廟次言則在閔僖爲君臣爲父子而在文公則僖爲禰而閔爲祖故宗有司曰子𨿽齊聖不先父食久矣言僖未入廟時閔踞父之廟而先僖而食者且三十三年【僖在位之年皆祭禰之年】不可爲不久也【舊以父子諭君臣謂君卽父臣卽子非是】而公羊又曰其逆祀柰何先禰而後祖也以爲祀有何逆如文公之先父禰而後閔祖卽謂之逆【舊謂禰是親祖是莊非是】然則僖不得躋閔廟次之不得同世次有斷斷者若何休又云兄弟同次不分昭穆魯惠南向則隠桓皆北向莊公南向則閔僖皆北向其所云升亦但同向分上下耳則不然母論宗祝所爭明爭昭穆與所言不合而卽曰同次同宮耶抑異宮同向耶同宮則一廟無二主必欲通變或中一以祔【如閔僖一祖一禰已踞二廟而僖復有弟則祔之閔傍謂之間一祔祖又謂之孫從祀】一正一傍不得同向而苟其異宮則諸侯五廟二昭二穆閔僖旣兩穆尙得有隠桓耶無隠桓尙有惠耶且莊己在昭二矣閔可在穆一耶夫南向北向就太室合食言之而合食之次卽東西分宮之次無二次也休但以合食妄論而不知於宮廟之位有大戾者周禮盡在魯何可使言禮舛錯如此

冬晉人宋人陳人鄭人伐秦

晉復連諸國大夫伐秦報彭衙之役取汪及彭衙而還此大夫帥師而不以名告卽不書並無貶例

公子遂如齊納幣

此不知月日然傳稱有禮則必在十二月再期後矣納幣說見前

三年

春王正月叔孫得臣防晉人宋人陳人衛人鄭人伐沈沈潰

據傳莊叔防諸侯之師伐沈以其服於楚也潰者眾散也沈小國名

夏五月王子虎卒

王子虎者卽王叔文公也前此僖二十九年經書防王人盟於翟泉傳以王人爲王子虎則虎本王子而諡文者凡有諡必有爵其但稱王子杜氏以爲必天王命赴故特書其親不書其爵禮或有然若公谷謂虎是叔服卽元年來防塟者以新使乎我故來赴則叔服爲周內史傳稱內史叔服能相人曾爲公孫敖相二子者此別是一人非子虎也

秦人伐晉

秦伯伐晉濟河焚舟取王官及郊【晉地】晉人不出乃自茅津濟河封殽屍而還遂霸西戎是時帥師當不出孟明而並不指名故書人凡人皆國之通稱原不以將之尊卑師之多寡爲言不然晉人不出豈卑者不出乎抑不出之師有多寡乎說見前

秋楚人圍江【江小國名見僖二年】

雨螽於宋

雨螽傳謂螽隊而死故如雨不然螽飛無如雨之理此不以災書以異書者而谷梁獨曰災甚茅茨盡矣著於上見於下謂之雨謂如雨之得穿屋而下也則安見螽之雨宋必屋下地乎

冬公如晉十有二月己巳公及晉侯盟

傳晉人懼其無禮於公也請攺盟【攺二年處父之盟】公如晉及晉侯盟晉侯饗公賦菁菁者莪莊叔以公降拜晉侯降辭登成拜【禮凡君燕臣臣降階再拜君辭之則升成拜此拜下禮也今公謙亦降階將拜而晉侯亦降階辭之故升成拜】公賦嘉樂

晉陽處父帥師伐楚以救江【公谷無以字】

傳晉以江故告於周王叔桓公【卽王叔文公之子】晉陽處父伐楚以救江門於方城遇息公子朱而還【子朱楚大夫伐江之帥師者今聞晉來伐撤圍而還】其不書王人者以桓公不帥師便不得書諸國大夫後也按城濮之戰晉文伐衛以致楚此則晉襄伐楚以救江其用計𨿽同而此爲較正但江黃楚屬不當與爭齊桓防江黃而楚滅黃此以救江而楚反滅江不惟爲徳不卒且以一救而滅之矣胡氏動輒云上告天子下告方伯今晉襄繼文思逞而此又先告天子宜無所譏乃復曰宜合諸侯則是摟伐勝徵討矣且曰獨遣一軍逺攻彊國必不能濟故書此以爲春秋紀用兵之法則向使晉如法以行令秦甲出武關齊以東兵略陳蔡而南而江已滅之久矣且此時之晉能必齊秦之皆至乎今師甫至楚而圍江之師卽撤之而還則救似有濟而特惡其不終救而反致滅也則仍是罪耳

四年

春公至自晉

前垂隴之盟晉於魯衛皆受成焉今魯復就盟而衛憾亦釋因於公還時並釋孔逹歸於衛曰此衛之良也【二年衛執孔逹說晉】衛侯亦如晉拜焉

夏逆婦姜於齊

此文公娶夫人也禮娶大國以上卿往迎此以所迎非上卿故不書然非禮矣若稱婦姜則並無貶例凡娶在家稱女在途稱婦兩皆可稱此與莊十九年公子結媵陳人之婦宣元年夫人婦姜至自齊例同公羊謂此所娶者必齊大夫之女以非國君女故賤之谷梁謂不書卿逆者公自逆也稱婦者公自逆而卽在齊成婚也是不據防書不考史事一如唐人作賦得題但取題中字憑臆撰造嗟乎春秋此時己亾矣若胡氏謂文公喪娶禫制未終而逆女故貶稱婦則試取夫子經文較之僖以三十三年十一月薨至此四年夏已四十月矣天下有四十月而禫制未終者乎或曰此云禫制以納幣時言前此納幣在二年之冬則正值二十五月爲大祥易服之際故原意誅之則春秋書法未有誅納幣而貶逆婦先王制禮亦無有當大祥而稱禫制者其爲理之難通已非一節且周制二十五月卽可娶婦考士虞禮荀子三年問諸書無不曰二十五月而免喪而曾子問曰免喪則不復昏禮乎言必當昏禮也是再期大祥原可娶婦並不待禫服之終制與否而況納幣非娶婦大祥不禁娶而謂禫制禁納幣乎向予避人在禹州與客論三年喪制予堅執三十六月因作三年之喪不折月說【見喪禮吾說篇】然猶斷言嫁娶之期在禫纎以後𨿽非再期然亦不必盡三十六月蓋不以一禮廢諸禮有如是矣儒者注經貴有貫穿豈可釋春秋以禮而茫不識禮制乃爾

狄侵齊【狄爲齊桓所懲久矣至是以齊昭勢稍衰因屢侵之】

秋楚人滅江【惟秦伯爲降服出次不舉曰矜滅國也】

晉侯伐秦

晉侯伐秦圍邧新城以報王官之役其書侯以親帥師也胡氏不知例以爲書晉爵者正所以深善秦伯夫稱桀爲帝而謂之尊堯可乎

衛侯使寧兪來聘

寧兪衛大夫卽寧武子也公與之宴賦湛露及彤弓不辭又不答賦公使問故曰臣以爲肄業及之也【肄業習樂也】昔諸侯朝王而王宴之則賦湛露諸侯獻功而王賜之則賦彤弓何敢幹大禮以取罪戾

冬十有一月壬寅夫人風氏薨

此禮例也夫人者莊之媵僖之母也媵無稱夫人者惟其子嗣位則母以子貴正名夫人以子旣爲君則邦人上下不敢於君之母有異稱也但適夫人在則喪塟諸禮不能備文至適夫人薨而祔姑反哭成喪諸禮無一不備則並書曰塟我小君某氏所以正其爲夫人之禮也今適夫人哀姜早已死齊則此稱夫人後此書塟於禮最宜而胡氏以爲越禮誤矣【詳見喪禮吾說篇】春秋書法謹嚴全在比例後此以子貴正夫人者三一宣八年一襄四年一昭十一年皆先書夫人某氏而後書塟我小君某氏前後一例並無異詞則此在魯行之謂之禮而在史官書之卽謂之例故曰此禮例也胡氏不識禮例先以此極貶風氏而後於敬嬴則與此所貶不合無所置喙但曰無如何夫無如何而可以注經也乎風氏卽任氏後何休曰任宿顓臾之姓

五年

春王正月王使榮叔歸含且賵

此襄王也榮叔者王國大夫榮采而叔字者禮有飯含謂以物實死者口也周禮玉府大喪共含玉杜氏注珠玉曰含賵者贈喪物也【見隠元年】周制天子有贈送諸侯小君之禮其贈物等數惟二王之後有含有禭有賵有賻四者俱備若諸侯則含且賵而止小君亦如之是歸含且賵正與贈諸侯小君禮合無所過也胡氏不識禮又不識例妄謂天子贈諸侯之妾廢王法而亂人倫故天王削天以貶之夫母以子貴正名夫人在前已言之屢矣猶是諸侯之妾則已耳旣正名夫人正名小君則書薨書塟是禮來賵來防塟亦是禮未有在本國已赴告薨塟而反罪天子以贈送者況書薨書塟在後此宣八年襄四年昭十一年已有成禮書賵書天王則前此隠元年已有成例吾故曰此是禮例其不書天者闕文也【說見前】若公羊謂含賵宜二使今兼使非禮則雜記云諸侯相弔含禭賵臨同日而畢況天子乎谷梁謂賵早含晚兩不及事則邦國異地赴告不疊從未有能逮事者故諸侯旣殯來含則以葦席承含物旣塟來含則以蒲席承含物明殯塟之後皆可致含未嘗晚也若賵則將塟以前先贈車馬正是及時而又以爲早何與

三月辛亥塟我小君成風

正名小君反哭成喪則書塟禮也此與宣八襄四昭十一年書塟例同胡氏以二夫人祔廟爲亂倫失禮則禮凡塟後無不祔廟者𨿽天子諸侯廟制無考其繼室以子貴者或別立一廟如隠元年考仲子之宮類要之當其塟後卒哭則必先祔廟而後三年而始易廟焉雜記所謂主妾之喪則主人自祔是也若三年入廟則後世天子祗以一帝一後爲太廟之制其於春秋以前禮未知若何如以大夫士禮推之則凡諸妻妾無不同廟小記云婦祔於祖姑【廟制孫從祖故孫必間一位而祔祖】祖姑有三人則祔於親者三人謂適與繼與妾也【或云一適二繼則繼何限於二】適孫婦祔適祖姑繼妾之孫婦祔繼妾祖姑則妾不已在廟乎又云妾祔於妾祖姑夫妾不入廟而可有在廟之妾祖姑乎

王使召伯來防塟【谷梁作毛伯】

傳召昭公來防塟禮也【召采地伯爵】

夏公孫敖如晉【三年冬公與晉侯盟此修好焉】

秦人入鄀【初鄀叛楚卽秦今又貳於楚故入鄀入例見前】

秋楚人滅六【六人叛楚卽東夷故楚滅六六國今廬江縣】

是年冬楚又滅蓼臧文仲聞之曰臯陶庭堅不祀忽諸【二國皆臯陶後】徳之不建民之無援【無大國援】哀哉

冬十月甲申許男業卒

六年

春塟許僖公

夏季孫行父如陳

傳臧文仲以陳衛之睦欲求好於陳故聘之且娶焉行父季友之孫卽季文子也是年秦穆公卒以子車氏之三子爲殉【稱三良】不告故不書

秋季孫行父知晉

季文子將聘晉聞晉侯疾使求遭喪之禮以行【謂喪中所用幣物】杜氏曰論語所謂三思此其一也

八月乙亥晉侯驩卒【公羊驩作讙】

傳晉襄公卒靈公少【靈公適子穆嬴所出】晉人以難故欲立長君趙孟【卽趙盾】請立公子雍【襄公庶弟杜祁所出】賈季【卽狐射姑】曰不如立公子樂【亦襄公庶弟懷嬴所出】趙孟曰樂母淫且賤班在九人樂僻處在陳無援雍母杜祁【杜伯之後祁氏】讓偪姞【襄公母】而下之又讓季隗【狄女】故班四而雍仕秦爲亞卿焉乃使先蔑士防如秦迎雍賈季亦使召樂於陳趙孟乃伺樂至郫【晉地】使殺之孟之專而無禮如此余見七年晉先蔑奔秦傳

冬十月公子遂如晉塟晉襄公

晉殺其大夫陽處父晉狐射姑出奔狄【谷梁晉狐射姑下別作一節射作夜】

前五年晉趙衰欒枝先且居胥臣皆卒至六年晉搜於夷【晉地】捨二軍【先搜淸原作五軍今復三軍制】攺擇諸將佐以補趙衰等三軍之闕已使狐射姑【卽賈季狐偃之子】將中軍趙盾【衰子】佐之而陽處父至自溫【從使衛返】攺搜於董【亦晉地】易中軍【盾爲帥射姑佐之】陽故黨趙氏至是曰盾能使能國之利也及晉襄卒旣塟賈季怨陽子之易其班也使續鞫居殺處父十一月晉殺續簡伯【鞫居字】而賈季奔狄按賈季以私怨實殺上卿而經書晉殺一似假國刑以貰其罪而實不然者季使續鞫居殺處父而鞫居已正法則賊已有人而賈季之罪反匿不著故防書有晉殺續簡伯而簡獨不書但曰晉殺陽處父則此時先君已塟而新君未定誰殺之者是一書晉而必求其故以得其人此文例也公羊道聴造言晉君欲將射姑而處父諫沮及處父出射姑入而君與射姑言之射姑怒遂出刺處父於朝而走則一時之事此時晉襄方塟晉靈未立不知此君是何君無理極矣谷梁襲其說頗知難通因作爲兩時之事謂晉襄與狄戰射姑爲將處父請公易趙盾而公見射姑而泄其言及公死射姑殺處父則晉襄何人其沈密有算歷見成事豈有直告所言如蜀漢五伐諸憨主者且晉自五年之冬諸將佐卒至六年春復置三軍然後補盾與射姑而其年甫秋而晉侯卽卒並無狄侵晉與晉伐狄之事谷梁徒以射姑出奔狄而遂曰晉與狄戰此思鏝公羊之闕而仍有漏者乃胡氏又遵之何也

閏月不告月猶朝於廟【告月一作朔】

告月告朔也周禮太史頒告朔於邦國鄭雲天子頒朔於諸侯諸侯藏諸祖廟至月朔則朝於廟告而受行之其告廟之禮則諸侯用特羊論語所云告朔之餼羊是也至告朔畢則卽以是日聴視此月之政謂之視朔亦謂之聴朔玉藻天子聴朔於南門之外諸侯皮弁聴朔於太廟是告朔視朔本是兩事文公此時但不告朔而猶視朔至十六年公四不視朔則並視朔亦亡之矣但此是閏月公谷以爲原可不告朔如喪事不數閏類【塟與喪服俱除閏數月】閏者附月之餘日也則不然閏有气有候气候所至𨿽分屬前後兩月而逐候逐日皆有時政左氏所云時以作事豈可因閏月而並捐之且不聞閏之爲義乎天子遇此月則聴朔於明堂闔門左扉而立於其中以聴此終月之政因作閏字象一王之居門內是閏以此名而反曰閏不告朔謬矣祗朝廟有二解杜氏謂每月必告朔因朝宗廟是朝廟爲告朔設故曰猶朝於廟謂一事而不行在彼猶有行在此者如三望因郊而設而不郊而猶三望則謂之猶此本一事而分行者而孔氏疏謂是兩事告朔一事朝廟是朝享祭法所謂月祭者又是一事古者月朔必祭廟不闗告朔在月朔行之謂之朝享在歲首行之卽謂之朝正其曰猶者謂不行彼禮猶行此禮也按日祭月祭見諸國語然不明言祭於何廟而祭法則云王立七廟曰考廟王考廟皇考廟顯考廟祖考廟皆月祭之二祧享嘗乃止【只時祭也】諸侯五廟曰考廟王考廟皇考廟皆月祭之顯考廟祖考廟享嘗乃止是諸侯月祭未嘗及祖廟也告朔在祖廟所云諸侯受而藏諸祖廟者而月祭朝享皆在他廟安可以祖廟之朝廟混作月祭若歲首朝正則又合七廟五廟而並朝之其云朝正卽朝享朝享卽月祭皆非也孔氏言謬也

春秋毛氏傳卷十八﹤經部﹐春秋類﹐春秋毛氏傳﹥

欽定四庫全書

春秋毛氏傳卷十九

翰林院檢討毛奇齡撰

七年

春公伐邾【爲其滅須句也】

三月甲戌取須句【公作胊】

須句魯封內之國前此僖二十二年邾曾滅須句矣僖公伐邾取須句蓋取而還之也至是邾又滅須句文公又伐而取之乃不還其國而以邾公子在魯使守須句則絕太皥之祀忘君祖母之讎【須句與僖母成風同姓】縱鄰小之暴一舉而三失備焉但前書取此亦書取似乎無別而實有別者凡取必我得之彼者也乃前旣書取而爲我得矣亡何而今復書取是前此所取未必得也前取未必得而謂今取得之乎而於是檢之傳文所謂因經以見傳因簡書以見防書此書例也若其義則比觀其事而義自見者其於書例無與焉說見前

遂城郚【郚魯邑以備邾故城之】

夏四月宋公王臣卒【谷作壬臣】

宋人殺其大夫

傳宋成公卒子昭公立以公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司冦昭公將去羣公子樂豫沮之不聴穆襄之族率國人以攻公殺公孫固公孫鄭於公宮六卿和公室樂豫捨司馬以讓公子卭昭公始得卽位而塟其不書殺者與所殺者名以殺者不得其人而所殺者又不得其故則略之一如防書之本無其事者與莊二十六年曹殺其大夫僖二十二年宋殺其大夫例同

戊子晉人及秦人戰於令狐晉先蔑奔秦【蔑公作昧奔上有以師二字】

前此晉襄卒時趙盾以靈公少迎公子雍於秦秦康公多與之徒衛以入尙未至也旣而穆嬴【靈公母】日抱太子以啼於朝曰先君何罪其嗣亦何罪捨適嗣不立而外求君將焉寘此出朝則抱以頓首於盾曰先君奉此子而屬諸子今君𨿽終言猶在耳而棄之若何盾患之乃背先蔑而立靈公且創謀距秦師秣馬蓐食【早食於寢蓐】潛師夜起敗秦師於令狐【秦地】先蔑與士防奔秦是傳有可疑者四前傳趙盾使先蔑士防迎公子雍於秦而雍尙未至則此時先蔑當在秦也經云晉先蔑奔秦正以先蔑從秦來而晉敗之故還奔此了然者今晉師拒秦而云先蔑將下軍疑一拒秦之謀創自趙盾盾曰我受秦則賓不受則冦也旣不受矣而復緩師則秦將生心然後夜起以進兵而傳於盾謀之前已早有禦秦之師行及堇陰疑二先蔑旣將兵禦秦已及堇陰是先蔑本拒秦者也及令狐之敗而又奔秦疑三士防隨先蔑使秦未知其在秦與否若禦秦之師則歷數有人並無士防在軍也及先蔑奔秦而士防從之疑四凡此皆防書稍脫而傳輯其文而必有誤者若其事則盾實無道擅廢立起鄰釁殺樂拒雍走賈季先蔑士防罪大惡極亦苐書其事而義自見者公谷必以經書人爲先蔑貶夫先蔑何貶焉

狄侵我西鄙

秋八月公防諸侯晉大夫盟於扈【鄭地】

公以晉侯之立與諸侯晉大夫盟於扈其不書諸國名者以公後至未嘗以國通也此與後十五年諸侯盟於扈十七年諸侯防於扈並同

冬徐伐莒

公孫敖如莒涖盟【涖公谷作蒞】

穆伯娶於莒曰戴己生文伯其娣聲己生惠叔戴己卒又聘於莒莒以聲己辭乃爲襄仲【穆伯從弟】聘焉至是徐伐莒莒人來請盟穆伯如莒涖盟且爲仲迎婚至鄢陵見之美自娶之襄仲請攻之叔仲惠伯【叔牙孫】諫於公使兩皆不娶而返之莒焉

八年

春王正月

夏四月【是月秦伐晉取武城以報令狐之役】

秋八月戊申天王崩【襄王也】

冬十月壬午公子遂防晉趙盾盟於衡雍

晉以扈之盟公後至來討故報盟焉衡雍鄭地名

乙酉公子遂防雒戎盟於暴【雒公作伊雒】

時雒戎將伐魯遂不及復君故專命與之盟所謂大夫出境有可以安社稷利國家者專之可也此與莊十九年公子結及齊侯宋公盟同暴鄭地

公孫敖如京師不至而復丙戌奔莒【公無而字】

穆伯如周弔喪不至以幣奔莒從己氏焉

螽【公作】

宋人殺其大夫司馬宋司城來奔【公谷宋司城下別作一節】

據宋襄公夫人襄王之姊也昭公不禮焉【昭公適祖母】夫人因戴氏之族【華樂皇皆戴族】以殺襄公之孫孔叔公孫鐘離及大司馬公子卭【卽前樂豫讓司馬者】皆昭公黨也司馬握節以死司城蕩意諸【公子蕩之孫】致節於府人而出因來奔【傳又云公以其官迎之禮卿違從大夫公賢其致節故迎以原官焉】

九年

春毛伯來求金

求金卽求賻供塟用也不稱王命者未塟也【未塟不稱王無命】此與隠三年武氏子來求賻例同毛伯見前

夫人姜氏如齊【歸寧也】

二月叔孫得臣如京師辛丑塟襄王【公谷辛丑下別作一節】公不親往而使卿共塟事非禮也說見隠三年天王崩傳得臣叔牙孫【卽莊叔】

晉人殺其大夫先都

前此晉搜於夷晉襄將登箕鄭父先都爲上軍而使士縠梁益耳將中軍先克曰狐趙之勲不可廢也乃以狐射姑【狐偃子】將中軍而趙盾【趙衰子】佐之【在前六年】及禦秦師又奪蒯得田於堇陰【在前七年】至是箕鄭等賊殺先克晉人討賊乃殺先都梁益耳其不書賊殺先克者以不告故也大扺國殺大夫原系重事然告則必書不告則不書並無義例而至於書例則苐書其事而其義自見亦並無書名書人之法行乎其間如此稱晉人謂彰國討書先都者謂正賊之名則前七年宋人殺其大夫是大夫爲賊殺者也而彰國討可乎前六年晉殺其大夫陽處父陽處父爲賊殺者也乃又書其名然則賊書名爲賊殺者亦書名可乎

三月夫人姜氏至自齊

晉人殺其大夫士縠及箕鄭父

此亦晉討賊書也事見前傳其不同月殺者以得情有先後也及者次及之也此及字與襄二十三年陳殺其大夫慶虎及慶寅例同谷梁不通書例謂箕鄭父累及之故稱及是以晉弒君及荀息宋弒君及孔父仇牧爲例失之甚逺而胡氏過遵谷梁遂謂三人中必有可從末減者夫箕鄭父首惡而可末減乎據傳尙有蒯得梁益耳二人在經文外其討之周羅無少遺者以先克黨盾是時盾爲政而恣刻情以行之故得如此【釋春秋者當以此論事論世體夫子竊取之義而妄以書名書人書及矯彊論說欲春秋不亡得乎】

楚人伐鄭公子遂防晉人宋人衛人許人救鄭【公谷公子遂下另作一節】

傳範山【楚大夫】言於楚子曰晉君少不在諸侯北方可圖也楚子師於狼淵以伐鄭囚公子堅公子尨及樂耳【皆鄭大夫】鄭及楚平公子遂防晉趙盾宋華耦衛孔逹許大夫救鄭不及而還其不書諸大夫名以不及戰不知帥師何人也左氏曰緩緩不及也

夏狄侵齊

秋八月曹伯襄卒

九月癸酉地震

冬楚子使椒來聘【椒縠作荻】

此楚穆王也椒者子越椒令尹子文從子也春秋諸國來聘凡二十有八無不書爵者所以重往來之禮而尊王制也楚凡三聘魯惟莊二十三年書荊人來聘以此時甫通中國國號未定故不書爵此之書子則與襄三十年楚子使防罷來聘例同胡氏謂書爵以進之誤矣若谷梁謂書大夫名者褒其來我則椒本令尹司馬氏楚卿豈大夫乎

秦人來歸僖公成風之禭

此秦康公也康公逺慕諸華欲修敬於魯無以爲辭因翟泉之盟秦先公與僖公與焉因假其義以通好謂追贈僖公並僖公之母本鄰國歸禭恆禮而周制含禭可致塟後【見予喪禮吾說篇】是以距僖喪十年成風五年而仍爲是舉甚盛心也但僖與成風本是兩禭孔疏所謂二禭一使而並致之其先僖公者以僖先薨也其不言及成風者以成風君母公羊所謂子不可及母也此與隱元年天王來歸惠公仲子之賵同其稱秦人與莊二十三年荊人來聘同其不稱夫人與仲子不稱夫人同胡氏不知禮謂削去夫人旣已非是乃又襲谷梁說並僖公成風爲一人謂是僖之成風夫婦爲夫有母不爲子有其云惠公之仲子𨿽誤解經文然猶可通者以婦爲夫有也若云僖公之成風則母爲子有矣試一思之世有稱武王之太姒成王之邑姜與惠文之呂后薄后而可以成史書者乎何不通至是

塟曹共公

十年

春王三月辛夘臧孫辰卒

夏秦伐晉

前此令狐之役晉實無禮𨿽八年傳秦有取武城之舉猶報師也至是傳云春晉人伐秦取少梁夏秦人伐晉取北徵則晉不謝過而黷兵負釁秦人之伐之宜矣何休無識以書秦爲貶以狄禮而胡氏遂謂不顧義理專以報復爲事夷狄之道夫不責施者以義理而單責報者已不倫矣況報者欲已而施者不厭誰則執華禮而拱手聴之若胡氏謂少梁之取不見經則前此武城之取亦未嘗見經也此皆偏詞之無當者也春秋書例凡君大夫皆在軍而不知其孰帥師則稱國此與七年徐伐莒成三年鄭伐許昭十二年晉伐鮮虞例同

楚殺其大夫宜申

宜申鬭氏楚大夫子西也宜申初爲商公旣而攺爲工尹疑有讒於楚子者而心不安也乃與子家謀弒楚子事覺而殺之並子家焉

自正月不雨至於秋七月【杜云義與二年同】

及蘓子盟於女栗【頃王新立故也蘓子見僖十年女栗地闕】

冬狄侵宋【一本與下文連作一節】

楚子蔡侯次於厥貉【公厥作屈】

楚子防陳侯鄭伯蔡侯麇子於息遂及蔡侯次於厥貉將以伐宋宋華禦事曰楚弱我也我實不能民何罪乃逆楚子而聴命焉楚子乃田於孟諸而還其不書諸國者以次厥貉時祗蔡侯也【厥貉地闕】

十有一年

春楚子伐麇【公作圈】

前年次厥貉麇子逃歸故伐之

夏叔仲彭生防晉卻缺於承筐【公谷無仲字筐公谷作匡】

傳叔仲惠伯防卻缺謀諸侯之從於楚者【承筐宋地】

秋曹伯來朝【曹文公也】

公子遂如宋

傳襄仲聘宋且賀楚師之不害也

狄侵齊【此長狄也見後】

冬十月甲午叔孫得臣敗狄於咸【魯地】

此狄國號鄋瞞防風氏後漆姓也據傳秋狄侵齊至是伐我公使叔孫得臣追之敗於咸獲長狄僑如時富父終甥爲駟乘摏其喉以戈殺之【谷梁稱瓦石不能害】埋其首於子駒之門【郭門名】以命宣伯【命名也謂名其子宣伯曰僑如以旌已功】初宋武公之世【在春秋前】鄋瞞伐宋司徒皇父帥師禦之耏班爲禦獲長狄緣斯【此僑如先世也】而皇父與車右皆死因賞耏班以門關之稅謂之耏門晉之滅潞也【宣十五年】獲僑如之弟焚如而三弟榮如在齊襄二年【桓十六年】鄋瞞伐齊爲齊王子成父所獲埋其首於周首之北門【周首齊邑計桓十六年榮如死時至宣十五年已一百三歲而次兄猶在則不知幾何年矣】其季弟簡如退而走衛爲衛人所獲至是獲僑如又獲焚如而鄋瞞遂亡按此長狄在鄋瞞國不知是君長與否【四人焉得皆君長也】且鄋瞞國人亦不必皆長者【若皆長則不當紀四人矣】故但稱狄而不稱長狄此與後赤狄伐齊白狄伐秦不同胡氏惑宋劉敞說以經文無長狄字爲疑夫經但書敗而不書獲以賤鄋瞞而不矜所俘則略之蓋所敗者狄而所獲者長狄也故傳曰敗狄於咸獲長狄僑如上總稱狄下特稱長狄可驗也況少見多怪陋儒宿習魯語吳伐越隳防稽獲骨節專車以問仲尼曰此防風氏之骨也禹防諸侯惡防風後至戮之在昔爲汪芒氏在周爲長狄氏漆姓則長狄種系原有明證此固無可疑者祗魯語曰其長幾何仲尼曰僬僥長三尺短之至也長不過十尺數之極也則長止一丈而春秋考異郵曰長百尺谷梁身橫九畝【廣一步長百步爲一畝】爲五丈四尺杜氏雲長三丈則未可盡信耳

十有二年

春王正月郕伯來奔【郕公作盛】

傳郕伯卒郕人立君太子以夫鐘與郕邽【皆邑名】來奔其稱爵者必郕伯旣塟而後郕人別立君也

杞伯來朝

二月庚子子叔姬卒

此桓公夫人僖三十一年杞伯姬來求婦者是也方桓公來朝時以叔姬有故請絕叔姬而無絕婚更以其娣爲夫人公許之至是叔姬卒禮旣嫁見出與室女同服故書卒其稱子者亦正以同室女故也不稱杞絕之也【女未嫁而卒不書公谷誤】

夏楚人圍巢【巢吳楚間小國】

秋滕子來朝【左傳合下作一節】

秦伯使術來聘【術公作遂】

術卽秦大夫西乞術也秦康公求好於魯先來歸禭至是以瑑玉來聘魯使公子遂辭玉而禮遣之其不稱氏者史例略文與九年楚子使椒來聘襄二十九年吳子使札來聘並同

冬十有二月戊午晉人秦人戰於河曲【晉地】

秦晉以令狐之役交相侵伐至此思一決而臨戰並卻謂之交綏綏者退也交綏交相退也據傳晉趙盾荀林父卻缺俱在軍用防駢之計深壘固軍不出戰秦用士防計謂趙有側室【庶子】曰穿好勇而狂盍以輕軍挑之穿果出不利反怒曰褁糧坐甲惟敵是求敵至不擊將何俟焉軍吏曰將有待也穿曰我不知謀遂獨出宣子恐爲秦所獲遂俱出交綏旣而防駢請薄險穿與胥甲橫沮之乃止是時秦伯親在軍而不帥師故稱人余無義例

季孫行父帥師城諸及鄆【公作運】

諸鄆皆魯邑以逺偪他國故城之

十有三年

春王正月

夏五月陳侯朔卒

邾子遽蒢卒

自正月不雨至於秋七月【自二年十年至此凡三見矣】

世室屋壊【世左傳谷梁作太】

世室公羊云魯公伯禽廟也周公稱太廟魯公稱世室羣公稱宮其云世者以世世不毀爲名然據明堂位則魯公稱文世室武公稱武世室此但云世室不著何公者以立武宮在成六年此時但有伯禽耳若左傳作太室則周公之廟洛誥所稱王入太室裸系太廟中央之室在魯惟周公有之而谷梁又云伯禽曰太室謬矣

冬公如晉衛侯防公於沓【公無公字沓地闕】

狄侵衛

十有二月己丑公及晉侯盟公還自晉鄭伯防公於棐【左傳谷梁公還下別作一節公還谷無公字棐公作斐杜氏云己丑在十一月十一日棐鄭地名】傳公如晉朝且尋盟衛侯防公請平於晉及還鄭伯防公亦以平晉請公皆成之鄭伯宴公而退

十有四年

春王正月公至自晉

邾人伐我南鄙叔彭生帥師伐邾

傳邾文公卒公使弔不敬邾人來討故惠伯報之

夏五月乙亥齊侯潘卒

六月公防宋公陳侯衛侯鄭伯許男曹伯晉趙盾癸酉同盟於新城【宋地】

傳曰從於楚者服【陳鄭宋本從楚而今服晉】且謀邾也【見後】

秋七月有星孛入於北斗

孛彗也旣見而移入北斗非常所有故書之

公至自防

晉人納防菑於邾弗克納

邾文公元妃齊姜生定公次妃晉姬生防菑文公卒邾人立定公防菑奔晉晉趙盾以諸侯之師八百乘納防菑於邾邾人曰齊出玃且【定公名】長詞屈而還防菑不稱國與莊九年公伐齊納糾例同

九月甲申公孫敖卒於齊

穆伯之從己氏也魯人立文伯【長子谷】穆伯生二子於莒而求復文伯以爲請襄仲使無朝聴命【不奉朝請聴政】三年而盡室以復適莒文伯疾請曰谷之子弱【子卽孟獻子年尙少】請立難也【弟惠叔】許之文伯卒立惠叔穆伯請重賂以求復惠叔以爲請許之將來卒於齊告喪請歸塟不許

齊公子商人弒其君捨

齊昭公者桓之子潘魯婿也配叔姬無寵生子捨無威公子商人【昭公弟】施於國而多聚士至是昭公卒捨卽位商人乃於七月之乙卯弒捨自立至九月而後來赴書例凡君立未塟稱子旣塟稱君齊昭以是年五月卒至七月而捨見弒是相距兩月尙未塟也未塟宜書子今以九月赴則諸侯五月而塟已五月矣五月猶未成君乎遂乘其來赴直書爲君以正其弒逆之罪此文例也若公谷曰逾年稱君則與僖十年晉裏克弒其君卓以塟而稱君顯相悖矣說見桓十一年鄭忽奔衛傳

宋子哀來奔

傳宋髙哀蕭封人也【蕭邑大夫】後爲宋卿至是以宋公不義出而待放遂來奔此春秋之髙蹈者𨿽來奔必書原是史例然志可嘉也此皆書其事而義自見者杜氏以書字貴之則安知去氏非賤之者左氏所雲貴豈在是乎

冬單伯如齊齊人執單伯

齊人執子叔姬

齊懿公【公子商人】旣弒其君捨捨之母則魯女也魯使襄仲告於王請以王寵【親厚】求昭姬於齊【昭公妻故稱昭姬】曰殺其子焉用其母請受而罪之冬單伯如齊請子叔姬齊人執之又執子叔姬其不稱夫人稱子叔姬以義與齊絕比之室女士喪禮所稱女子子者是也夫以弒君之賊魯不能討天王不能正其罪苐請其還母而見辱如是則周之衰魯之弱齊之惡逆無道苐書事而義皆見焉

十有五年

春季孫行父如晉【以執單伯事告也】

三月宋司馬華孫來盟

華孫者華耦爲宋司馬官其稱孫以華氏之孫如魯之稱臧孫季孫據此則益信書爵書名書氏書字之無所取也前新城之盟公與宋公同防宋地故宋復來盟修同好焉

夏曹伯來朝

齊人歸公孫敖之喪

穆伯卒時請歸塟不許齊人謀曰飾棺而寘諸堂阜【魯境上地】魯必取之卞人以告【卞邑大夫入告】惠叔猶毀以爲請【前惠叔請歸塟今期年猶哀毀以請】立於朝以待命許之取而殯之其塟視共仲【制如慶父皆以罪降】

六月辛丑朔日有食之皷用牲於社

六月者夏四月也周制日食天子伐皷於社諸侯則伐皷於朝而用幣於社此伐皷在社與社之用牲皆非禮也說見莊二十五年日有食之傳

單伯至自齊

晉卻缺帥師伐蔡戊申入蔡

新城之盟蔡人不與故伐之盟城下而還

秋齊人侵我西鄙【以子叔姬故也】

季孫行父如晉【告齊侵也】

冬十有一月諸侯盟於扈

據傳晉侯宋公衛侯蔡侯陳侯鄭伯許男曹伯盟於扈防新城之盟且謀伐齊也齊人賂晉侯故不克而還時公以齊難不與防其不書諸國名者正以公不防則未能以國通也說見七年盟扈傳

十有二月齊人來歸子叔姬

此歸大歸也夫死子殺賊人立無所依則歸所自來此是恆禮但此與文公出姜同一不幸且同一大歸而出姜則書夫人姜氏歸於齊於此則書齊人來歸子叔姬以出姜歸齊姜自爲之子叔姬來歸則齊人爲之也此文例也若一稱夫人一稱子叔姬則皆我所稱說見前傳

齊侯侵我西鄙遂伐曹入其郛【郛郭也】

侵我復伐曹者以是年曹來朝也齊於是惡稔矣

十有六年

春季孫行父防齊候於陽谷齊侯弗及盟

齊將與魯平公有疾使季文子防齊候於陽谷請盟齊侯不肯曰請俟君間【疾廖也】

夏五月公四不視朔

視朔者謂告朔後聴視此月之政也【見六年閏月不告朔傳】公以疾故自二月至五月凡四月不視朔

六月戊辰公子遂及齊侯盟於郪丘【郪公作犀谷作師公羊疏作菑】傳公使襄仲納賂於齊侯故得盟郪丘齊地

秋八月辛未夫人姜氏薨【僖公夫人文公母也】

毀泉臺

據傳有蛇自泉宮出入於國如先君之數【伯禽至僖公十七君】至是聲姜薨以爲妖也故毀之

楚人秦人巴人滅庸

楚大饑庸人麇人率百濮以伐楚申息之北門不啟楚人謀徙於阪髙蒍賈不可曰不知伐庸夫麇與百濮謂我饑不能師也我出師則羣蠻走矣乃自廬以往發廩同食先使廬人侵庸示以弱而後合卒而進之遂滅庸

冬十有一月宋人弒其君杵臼【杵公作處】

宋公子鮑【昭公庶弟文公】厚施貸以結國人襄公夫人【昭公祖母】助之謀殺昭公而代立前八年夫人殺其孫孔叔等司馬子卭握節死司城蕩意諸來奔公義之於十二年襄仲聘宋時送意諸還宋而復其官焉至是昭公田孟諸夫人使帥甸攻殺公意諸殉之

十有七年

春晉人衛人陳人鄭人伐宋

國語宋人弒昭公晉趙盾請師於靈公且旁告諸侯治兵振旅鳴鐘鼔摝錞於丁寧以伐宋曰何故弒君至宋立文公而還【不能討賊反立之盾之謬戾如此】

夏四月癸亥塟我小君聲姜【公作聖姜有齊難是以緩塟】

齊侯伐我西鄙六月癸未公及齊侯盟於谷

齊侯親伐我而晉不能救遂請盟左傳西鄙作北鄙孔疏疑經誤者以谷在魯北故也【今濟北谷城縣】

諸侯防於扈

晉侯搜於黃父遂復合諸侯以平宋無功時公以齊難不與防說見前盟扈傳

秋公至自谷

冬公子遂如齊【拜谷盟也】

十有八年

春王二月丁丑公薨於臺下

秦伯防卒【秦康公也公羊疏作穆公誤】

夏五月戊戌齊人弒其君商人

傳齊懿公之爲公子也與邴歜之父爭田弗勝及卽位乃掘而刖之【斷屍足也】而使歜僕納閻職之妻而使驂乘至是公遊於申池二人浴於池歜以撲抶職職怒歜曰人奪汝妻而不怒一抶汝庸何傷職曰與刖其父而弗能病者何如乃謀弒懿公納諸竹中歸舍爵而行【飲酒後去】齊人立公子元【懿兄惠公亦桓子】

六月癸酉塟我君文公

秋公子遂叔孫得臣如齊

襄仲莊叔皆卿也禮凡賓介必一卿一大夫今二卿以兩事往襄仲賀齊惠新立莊叔謝齊來防塟故兩卿並行非賓介也谷梁不識防書誤以兩卿相爲介而胡氏遵之誤矣據傳文公二妃敬嬴生宣公敬嬴嬖且私事襄仲襄仲欲立之叔仲不可【叔仲惠伯】襄仲見齊侯而請之時齊侯新立而欲親魯遂許焉

冬十月子卒

襄仲乃弒惡【太子】及視【太子母弟】並殺叔仲惠伯立宣公不書弒諱國惡也按書例未塟稱子旣塟稱君時文公旣塟禮當稱君與莊三十二年子般卒襄三十一年子野卒兩皆未塟迥然不同然而新君諱之國史諱之在夫子當時自有急難以更正者況書君必書薨書薨必書塟旣薨且塟則必祔主而禘廟一如閔公之爲例而事經久定豈能追易試問羣宮之中可得容子惡立一主否不得已而別爲書法苐書子而不書名以爲此卒者不知何人假曰惡耶則惡宜稱君視耶視又不宜稱子儻以爲惡不成君而此不成君者子也非惡也儻以爲惡不入廟而此不入廟者非惡也子也此必舊史有惡字而夫子特刪之者世不解春秋不能解夫子書子之意以致漢儒許愼作五經異義遂謂未逾年之君不當立廟引左傳公羊爲證而鄭蔡邕皆主其說使東漢幼主權姦彊制如孝殤孝衝孝質諸帝皆以幼少崩殂不令列廟但遣太尉司徒分祀三陵謂春秋子惡明有前事是烏知春秋無子惡耶曾子惡而不成君不入廟耶

夫人姜氏歸於齊

歸大歸也傳曰將行哭而過市曰天乎仲爲不道殺適立庶市人皆哭魯人謂之哀姜

季孫行父如齊

莒弒其君庶其

莒紀公生太子僕又生季陀愛之將廢僕僕因國人弒紀公以寶玉來奔公用季文子之言卻之

春秋毛氏傳卷十九

欽定四庫全書

春秋毛氏卷二十

翰林院檢討毛奇齡撰

宣公【公名倭一名接又作委母敬嬴夫人穆姜諡善問周逹曰宣】

元年

春王正月公卽位

逾年攺元必又行卽位禮此是周制但遭弒逆之變則不行而此又行者不以子惡之殺爲弒也余見桓元年公卽位

公子遂如齊逆女

三月遂以夫人婦姜至自齊

前宣未立時襄仲聘齊惠以立宣請而惠公許之及宣立而季文子如齊因請婚焉至是卽位以求助之急切於逆女致先君之喪甫及期年而遽行婚禮謂之喪昬【一名防娶文十八年正月至此年二月剛十三个月正期年祥練之際胡氏謂未期年誤】此直書而惡自見者若其稱女又稱婦又稱夫人正所云在家稱女在途稱婦在國稱夫人三名雜稱總無義例蓋譏貶有在而不在是也說見文四年逆婦姜傳

夏季孫行父如齊

宣公簒立未安季文子旣請婚於齊至是又復納賂以請防以齊惠魯宣皆弒君新立相爲聲援而齊大足恃則魯又將托命焉然而君臣上下之罪不可問矣其後公防齊侯於平州以定位襄仲如齊以拜成而齊則竟取我濟西田以責其賂焉經之不憚縷悉而次第以記之使見者就其事以求其義至於如此誰謂春秋爲斷爛報乎

晉放其大夫胥甲父於衛

前文十二年晉與秦師戰河曲兩軍交綏臾駢見秦使覘其將遁請薄諸河必敗之趙穿與胥甲當軍門呼曰死傷未收而棄之不惠也不待期而薄人於險無勇也乃退師而秦師果遁至是以軍法討罪放胥甲於衛宜也然趙穿安在乎以宣子爲政行司馬法而不中如此夫子所爲直書之而義有取也放者罪遣之名【安置此地不得他適曰放】

公防齊侯於平州【齊地定公位也】

公子遂如齊【拜成也】

六月齊人取濟西田【責我賂也】

我𨿽賂之未與也齊人乃責賂而取之去𨿽不用師徒然亦黷矣故特書曰取說見前

秋邾子來朝

楚子鄭人侵陳遂侵宋

晉趙盾帥師救陳

宋公陳侯衛侯曹伯防晉師於棐林伐鄭【棐公作斐鄭地名】晉自趙盾秉政後外啟秦釁內殺諸卿大夫且累當列國簒弒搆伐之際並無一詞能討正而所至納賂且隳壊軍政不克行陣如文九年楚人伐鄭盾防諸侯之師以救鄭而中道而返不及楚師十四年邾人伐我文公親乞盟於盾盾乃合諸侯之師以伐邾而反以納叛爭國詞屈而返十五年齊公子商人弒齊君執天王之使以逐國母反來伐我盾以我乞師之故大防諸侯以伐齊而反納齊賂竟不出師十六年宋公子鮑弒宋君殺諸公族盾請合諸侯之師載鐘皷並錞於丁寧大聲其罪以伐宋而宋人賂盾盾反立鮑爲宋君而還宣孟之爲政也如此【宣孟盾諡】至是齊弒君莒弒君魯又弒君而皆坐視不能討徒與楚人爭鄭陳宋三國又不能勝鄭穆公乃嘆曰晉不足與也適楚謀伐陳遂背晉歸楚隨楚師而侵陳宋焉盾乃親帥師救陳不克仍大防四國攺救陳之師而爲伐鄭以爲鄭新貳於楚可討也楚復遣蒍賈救鄭遇於北林【名林亭在鄭北】楚獲晉大夫解囚之晉人乃還

冬晉趙穿帥師侵崇【公作栁】

據晉欲求成於秦趙穿曰我侵崇【秦之與國】秦急崇必救之吾以求成焉乃侵崇而秦弗與成然則趙穿之誤軍政以誤國事者亦旣多矣【見前】

晉人宋人伐鄭【報北林之役也】

二年

春王二月壬子宋華元帥師及鄭公子歸生帥師戰於大棘宋師敗績獲宋華元【大棘宋地】

北林之役楚囚晉大夫解辱之甚矣其冬晉人猶合宋伐鄭而仍不能克至是宋鄭捨晉楚自決各帥師以戰而宋師敗績囚華元獲樂呂【司寇以非帥師不書】及甲車四百六十乘俘二百五十人馘百人其兩書帥師但紀相敵並無義例與哀二年晉趙鞅帥師及鄭罕達帥師戰於鐵鄭師敗績同據傳宋將戰時華元殺羊食士其禦羊斟不與焉及戰斟曰疇昔之羊子爲政今日之事我爲政與入鄭師故敗宋人以兵車百乘文馬百駟贖華元半入而華元逃歸立於門外告而入【不苟入也】見叔牂【羊斟字】而慰之曰子之馬然也對曰非馬也人也遂來奔【叔牂來也】

秦師伐晉【報崇也】

夏晉人宋人衛人陳人侵鄭

秦報崇之役【元年冬】伐晉圍焦【晉河外邑】晉趙盾救焦遂自陰地【晉河南山】及諸侯之師侵鄭以報大棘之役【前二月】楚鬭椒救鄭盾師復還

秋九月乙丑晉趙盾弒其君夷臯【公作獋】

晉靈公不君厚斂以雕墻從臺上彈人而觀其避九也宰夫胹熊蹯不熟殺之寘諸畚使婦人載以過朝趙盾士季見其手問其故而患之【士季卽隋防也文七年與先蔑奔秦文十二年晉使魏壽餘誘士防還晉】士防先進諫盾繼之三進及澑而後視之【公佯不省】曰吾知過矣防盾稽首曰人孰無過過而知攺善莫大焉旣而不攺宣子驟諫公患之使鉏麑賊之鉏麑不忍賊觸槐而死公乃飲盾酒伏甲將殺之其右提彌明知之趨而登曰臣侍君宴過三爵非禮也遂扶以下公嗾獒焉【獒猛犬能順人意噬人】明搏而殺之鬭且出明死初宣子田於首山捨於翳桑見靈輙饑問其病曰不食三日矣食之舍其半問之請以遺母使盡之而爲之簞食與肉寘諸槖以與之旣而與爲公介【甲士】倒戈以禦公徒而免之問故對曰翳桑之饑人也問其名不告而退於是趙穿【夙之孫盾從父之子】攻靈公於桃園宣子未出山而復太史書曰趙盾弒其君以示於朝宣子曰不然對曰子爲正卿亡不越境反不討賊非子而誰宣子乃使趙穿逆公子黒臀於周而立之朝於武宮據傳稱趙穿弒君而太史董狐必書盾弒盾實未弒也春秋責備賢者且以防漸故彊加之罪其在史官爲謹防而在宣子則爲受惡至今稱之無異詞焉嘗考春秋弒君三十有六而其實書弒君者則二十有三若其可疑者有四則此與宣四年鄭公子歸生弒其君夷昭十三年楚公子比弒其君防哀六年齊陳乞弒其君荼皆未嘗親弒其君而陳乞與楚公子比爲一類此與歸生爲一類𨿽不弒而實弒之與謹微受惡之說迥然不同夫穿本盾弟亦本盾黨秦晉之戰皆二人相爲贔屭穿挑戰河曲而盾卽隨之【文十二年】穿侵崇而盾實聽之【元年】盾之出山焉知不與穿相期而彼不伏也吾卽以反不討賊四字詰之夫太史之爲此言者豈謂其事已往吾將以此定爰書哉以爲上卿旣返正當討賊果能討賊便可無罪故大聲以急呼之蓋欲其殺穿以謝先君不欲其受惡而遂已也夫賊假人手尙知解免齊襄戕魯桓則殺公子彭生以卸過晉狐射姑害陽處父則必殺續鞫居以委罪縱同謀不忍猶當割卹以自白況本不相聞則必大奮其忠果之气立殺逆賊如鷹鸇之逐鳥雀不待逾時而乃爲穿受惡卽遣穿迎立新主與之比肩而事之則一弒一立皆屬豫定不謂之同謀不可也夫先君方被弒則繼立之際亦屬大事以晉之盛豈無荀韓隋卻之可使而必使此賊且記曰並朝武宮不共之謂何【徐仲山春秋日記曰繼弒以迎立而定使穿迎君所以杜他人之討之者此𨿽深文然盾非無意也】故後儒馬氏【之鵬】有雲遊俠傳云軹儒生有毀郭解者解客殺儒生而斷其舌解不知也公孫曰解一匹夫而能使其客殺人解𨿽不知有甚於知者遂族解以此觀之盾𨿽不知有甚於知者予謂郭解實不知而盾則知之何也解惟不知故客得殺人亦惟解不知故客得幸免而不償殺使解知之則必不使殺知之則必能殺客以謝儒生而盾不然也然則靈公之弒盾固已知之者也不惟向知之今亦知之也若歐陽氏【修】謂經書盾弒則必盾實弒其君而無與穿事則又不然從來操莽行弒並無手推刃以及其君者律殺人者死尙有造意知情與加功下手之不同旣已造意亦何難令人加功且不必加功而後可稱爲殺人也如謂祗書盾弒並不及穿則此經所書將必待傳發而事始明萬一無傳不幾曾參眞殺人而盜跖可掉臂則又全不知春秋者春秋有簡書有防書予旣已言之屢矣【見前】孔子所修者簡書也左氏之所修者則防書也簡者書其目而防書則詳記其事故寧殖逐君經文所無而殖曰吾名在諸侯之防則以防書之必載也【防一獻王朝一藏本國一布諸侯謂之三防】豈有防書旣載而尙虞簡書之有漏者然則是傳云孔子曰趙宣子古之良大夫也爲法受惡此防書乎曰此非防書何言之曰晉史爲此防書時孔子尙未生也安所得孔子之言而記之此實左氏當時懾彊趙之名疏盾功徳因妄爲此言而實則猶有義者孔子不又曰惜也越境乃免乎越境者正欲其不反也謂反則必討賊也然則鉏麑之死靈輙之報提彌明之忠盾得人矣得人非賢乎曰據此則盾眞弒君之賊有意爲之而非一朝一夕之故也春秋亂賊半屬守禮以要譽假行惠以結人心防書所載比比而是試卽以邇年防書証之公子商人之弒齊君也傳云商人驟施於國盡其家不足貸於公有司以繼之宋公子鮑之弒其君杵臼也傳云鮑禮於國人年自七十以上無不饋詒也國之才人無不事也親自桓以下無不卹也夫然後一出而眾皆歸之今晉君左右皆盾人矣推是術也陳完之移國操莽之移天下皆在於是是趙氏分晉實始於盾尙何弒與不弒之有

冬十月乙亥天王崩【匡王也】

三年

春王正月郊牛之口傷攺卜牛牛死乃不郊【公合下作一節谷以攺卜下別作一節】

郊祀在三月然必先祀一時豫卜牛而滌養之【公羊注滌宮名養帝牲三牢之處也毎一牢養一月謂之三牢】故正月卜牛𨿽所卜者旣傷其口再卜者又死而三月之期依然不減則何難三卜而遽廢不祀則非禮矣故傳曰非禮若公羊謂卜祗二牛一是帝牛在滌宮三月一是稷牛卽后稷配天之牛惟具是視【祗視牛體無災害不養滌宮】故帝牛不吉則扳稷牛而卜之若又不吉則已之並不三卜此與傳義稍不同然周禮不傳而戰國諸禮又別無可據且春秋郊牛因死傷而廢祀者二易祀者二皆再卜而止並未三卜則似公羊此說猶差可信者若胡氏謂匡王未塟公當在凶服之中而遽行郊祀爲非禮則不然王制喪三年不祭惟祭天地社稷則越紼而行事越紼者謂天子在殯輴車設紼而遇有郊祀則越而行之謂之越紼故曽子問雲天子崩未殯惟五祀不行其尊於五祀者無不可行若旣殯未塟卽五祀亦行矣況郊祀乎是以杜氏云不以王事廢天事正以郊者天事也天事則何可廢也胡氏言非也

猶三望

望以郊及不郊何望故傳曰非禮若魯三望是海岱淮非河海岱也胡氏言又非也【說見僖三十一年猶三望傳】

塟匡王

天子七月而塟今止四月可謂禮乎【說見隱元年傳】

楚子伐陸渾之戎【公谷俱無之字陸公作賁】

楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重焉對曰在徳不在鼎周徳𨿽衰天命未攺鼎之輕重未可問也

夏楚人侵鄭

鄭自元年秋背晉卽楚侵陳宋後晉隨合諸國伐鄭棐林而晉大夫解爲楚所囚其冬晉宋復伐鄭不克至二年春則宋鄭大棘之戰鄭且獲宋華元焉故至夏而趙盾合四國伐鄭以報大棘乃楚師救至而盾卽引還至是晉人驟伐鄭及郔鄭不得已與晉平而隨防入盟楚人乃惡鄭人之貳於晉也於是侵鄭此實晉人無道必彊其服已以嫁禍於鄭其中是非亦但書其事而義自見者若其不書晉人伐鄭與晉鄭平者以晉鄭不告故也胡氏謂鄭人卽楚則書伐以貶之鄭能歸晉則不書平以褒之誤矣晉楚兩大各爭宋陳鄭三國不過以忮忌之心兩不相下致爭噬弱小使之東西奔命無所適從向使大小相倚力能庇護則小之事大何難從一而乃朝攘之而夕棄之小國何辜長途暍鬼惟防是依而腐儒無識又且執春秋之法以妄繩之謂朝從晉則朝褒暮從楚則暮貶而於是三國之寃防無可告矣春秋書事以論世此晉楚爭國系文宣以後一大變局春秋曆書但有責晉楚而並無責宋鄭陳之理此義一定則時而責晉時而責楚開卷了然兩虞呼盧則盧必起而東西顧之乃司獵者不讓兩虞而反讓盧之東西顧其可通乎

秋赤狄侵齊【狄有赤白二種以赤衣白衣分別得名】

宋師圍曹

前文十六年宋文公弒昭公十八年宋武氏之族將因昭公子奉司城須【文公母弟】以作亂文公殺母弟須及昭公子使戴荘桓之族攻武氏於司馬子伯【華耦】之館遂出武穆之族至是武穆之族以曹師伐宋宋興師圍曹報武氏之亂也

冬十月丙戌鄭伯蘭卒

塟鄭穆公

初鄭文公賤妾燕姞夢天使與已蘭旣而文公見之與之蘭而禦之生穆公名之曰蘭至是病曰蘭死吾其死乎吾所以生也刈蘭而卒

四年

春王正月公及齊侯平莒及郯莒人不肻公伐莒取向杜氏謂莒郯二國相怨故公與齊侯共平之乃莒不肻而公遽伐莒則又事之非禮者按向本小國隱二年莒人入向而取之卽爲莒邑今此取向則仍不有其地觀襄二十年仲孫速與莒人盟向依然莒邑可驗也【徐仲山春秋日記謂莒郯相去逺不類有怨此非經傳文杜氏但以意解之者據經傳莒僕弒紀公以寶玉來奔而公卻之未經平也至是魯與齊好欲共平之已行及郯國而莒又來辭故公怒伐莒其說較近理但無他可據且及郯當作至郯與公追齊師至酅弗及相比例恐終未妥姑記此以俟學者】

秦伯稻卒

夏六月乙酉鄭公子歸生弒其君夷

據傳楚人獻黿於鄭靈公公子宋【子公】與子家【歸生】將見子公之食指【第二指】動以示子家曰他日我如此必嘗異味及入宰夫將解黿相視而笑公問之子家以告及食大夫黿召子公而弗與也【欲使指動無效】子公怒染指於鼎嘗之而出公怒欲殺子公子公與子家謀先【先下手也】子家曰畜老猶憚殺之而況君乎反譖子家【子公譖也】子家懼而從之夏弒靈公書曰鄭公子歸生弒其君夷權不足也按此與二年趙盾弒其君夷臯例同趙盾造意歸生知情同是一例不必加功下手始爲弒也傳文本防書經本簡書說已見前但傳自楚人獻黿起至子家懼而從之止是防書原文左氏因而潤色之若夏弒靈公至權不足也是左氏愚意而大謬者歸生𨿽不知何官然鄭國上卿皆公子爲之其與公子宋必無甚低仰且前此文十七年諸侯防扈時歸生親作書使執訊之官告趙宣子此皆當國者所爲其中敍十二年歸生佐寡君之嫡夷【卽今所弒靈公】請陳楚朝晉則亦非上卿不任此使且自歸生此書出而晉來行成且使趙穿晉侯女婿池皆質於鄭則其人之彊幹有爲原不在趙盾下者況宣二年大棘之戰歸生實帥師與宋右師華元相持竟獲華元樂呂並狂狡焉此其當國用事萬萬超子公之上爲何如而曰權不足是日較防書而茫然不知其就裏者宜乎啖助趙匡之徒得共起而議其後也

鄭穆公以三年冬卒其子靈公以四年夏卽被弒裁七月耳於是鄭人立子良【穆公庶子】子良辭曰以賢則去疾【子良名】不足以順則公子堅長乃立襄公【卽堅】襄公將去穆氏【逐羣兄弟】而捨子良【以其讓已】子良曰穆氏宜存則固願也若將亡則亦皆亡去疾何爲【何爲獨畱】乃捨之皆爲大夫

赤狄侵齊

秋公如齊公至自齊

冬楚子伐鄭【以三年侵鄭而未服也】

五年

春公如齊

夏公至自齊

傳公如齊齊髙固【齊大夫】使齊侯止公請叔姬焉杜氏所謂畱公而彊與大夫爲婚是厭尊毀列累其先君而公然於廟行飲至之禮豈非過乎

秋九月齊髙固來逆子叔姬【左傳無子字】

叔孫得臣卒

冬齊髙固及子叔姬來

傳云逆叔姬卿自逆也冬來反馬也按禮大夫以上嫁女有車馬送之詩王姬之車謂王姬家所乘來車百兩將之謂諸侯大夫家所送車凡言車則馬在其中至三日之後先還其車而畱其馬必俟三月行祭然後並馬亦還之謂之反馬今髙固迎姬已及三月正當反馬但反馬遣使不必婿來而固以叔姬歸寧之便與之同行公羊所謂雙雙俱至者則𨿽曰行禮實失禮矣若其稱子叔姬者則以嫁不相敵如室女然與文十二年十四年稱子叔姬𨿽事不相類而其書並同

楚人伐鄭

楚來伐鄭陳及楚平以晉不足恃也晉荀林父救鄭並伐陳焉

六年

春晉趙盾衛孫免侵陳

以上年楚伐鄭時陳及楚平故也然是時荀林父救鄭時已伐陳矣今又伐之乎

夏四月

秋八月螽

冬十月

七年

春衛侯使孫良夫來盟【公卽位衛始修好也】

夏公防齊侯伐萊

秋公至自伐萊

大旱

冬公防晉侯宋公衛侯鄭伯曹伯於黑壤

鄭及晉平公子宋之謀也故相鄭伯以防晉而盟於黒壤王叔桓公【周卿士】實臨之但晉侯初立公未朝晉又不使大夫聘晉人止公於防而不許與盟至納賂而後得歸故黒壤書防而不書盟爲國諱也

八年

春公至自防

夏六月公子遂如齊至黃乃復

遂使齊不知何事但受命而出𨿽疾亦行若賔死未將命猶有斂於柩而造朝使介將命之禮故哀十五年傳云朝聘而終以屍將事今遂之返亦不知何故然以下卒垂觀之則應是以疾返者故杜氏曰有疾而還然非禮也黃齊地

辛巳有事於大廟仲遂卒於垂

有事者禘也凡大祭曰有事故昭十五年有事武宮亦是禘祭與此例同但此兩事合書以公子遂之死適當祭日故上以辛巳冠之而書兩事於其下其不廢祀者據曽子問嘗禘郊社簠簋旣陳聞有天子與後喪卽廢之卿無廢禮況垂在齊地豈有死日卽赴至者此時喪尙未聞焉能廢祀谷梁云聞大夫之喪則去樂卒事檀弓卿卒不繹皆不識經文者矣若其稱仲遂者仲本遂字故或稱襄仲或祗稱仲傳所云仲爲不道是也但字卽是氏如孫以王父之字爲氏而苟其賜氏則不必王父卽本身之字亦皆可賜祗生不賜氏必俟其身死而後賜之故宣公徳仲立已急乘仲之死而賜氏焉其稱仲遂則卽字賜氏並非史官書法有所參預且亦並不在春秋褒貶之例觀仲遂之子稱仲嬰齊則明是實氏父子相承並無假借可驗也公羊不識例但知孫以王父字爲氏而不曉賜氏遂疑嬰齊氏仲定非子可氏父字者是必嬰齊曽繼兄歸父爲子而呼襄仲爲王父故有是氏因於歸父奔齊後造爲嬰齊繼歸父之說以亂經傳考歸父嬰齊皆襄仲之子歸父奔齊嬰齊居魯並無一絕一續彼此相繼之事此本經傳所無有者縱或有之大夫繼爵不繼綂與天子諸侯不同天子諸侯以君臣爲父子故僖之繼閔卽子繼父歸父與嬰齊同爲大夫非君臣也嬰齊總繼兄亦不至呼兄爲父呼父爲祖而況大夫爲後祗是繼爵並非繼人如鄭厲公立叔段後叔段未絕臧武仲求爲後於魯是時武仲現在也大夫無爵則繼之何曽絕人求繼如子之繼父孫之繼祖蓋國君始繼絕大夫士庶並無繼絕如近代時俗之禮故文十四年公孫敖卒於齊敖之二子則文伯與惠叔也文伯以其子孟獻子少因以已繼敖之爵讓之惠叔然而文伯未嘗子惠叔惠叔未嘗以繼爵之故父文伯而祖公孫敖也此皆春秋近事之顯然者況春秋書法當校全經公谷釋經但就一經以造說而於全經前後並不一觀如公羊是說苐知仲嬰齊卒而不知有仲遂卒夫嬰齊之父已氏仲矣近代吳俗多有以弟繼兄後呼兄嫂爲父母者此敗倫傷化之極而長洲汪氏且復引公羊邪說以爲之據嗟乎六經從此掃地矣是不可以不辧

壬午猶繹萬入去籥

繹者祭之明日又祭之名卿喪不廢祀而繹本輕禮且齊魯接境翼日則赴可以達而繹亦可已故曰猶繹猶者可以已而猶不已也若萬入去籥則祭必用樂而樂必舞萬萬者文舞武舞之總名其舞萬而去籥者以武舞用干戚【左手執盾右手執斧】文舞用籥翟【左手執籥右手秉翟】文近吉而武近凶故稍去文以示凶喪之意而公羊分萬籥爲二舞且曰萬者幹舞籥者籥舞則於詩方將萬舞而下承之以執籥秉翟皆不通矣若杜氏以去籥爲惡其聲聞此亦襲公羊去聲之說而誤者夫樂以聲傳八音之奏何止於籥必欲去聲將必詠歌之盡亡而苐卻舞人之左手何爲乎

戊子夫人嬴氏薨【嬴公作熊】

嬴氏文之媵宣之母也說見前

晉師白狄伐秦

晉成秦桓初立後並未搆兵而晉忽防狄伐秦大無道矣白狄見僖三十三年傳

楚人滅舒蓼【公作鄝】

楚爲眾舒叛故伐舒蓼二國而滅而疆之及滑汭盟吳越而還

秋七月甲子日有食之旣

冬十月己丑塟我小君敬嬴【公羊合下作一莭敬嬴公谷作頃熊】

己丑是卜塟日觀下文庚寅始克塟則塟在次日然仍書己丑者以出塟之日言也此與定公丁巳出塟至戊午始塟而仍書丁巳例同敬嬴者敬諡而嬴氏公谷作頃熊則以秦女爲楚女矣且諡法甄心動懼曰頃例無諡小君爲頃者況王妣乎公谷之好異而無理類如此

雨不克塟庚寅日中而克塟

禮庶人懸封而塟不爲雨止言惟庶人塟事忽略懸封便塟故不爲雨止自大夫以上塟事煩多雨卽止之然且塟避不懷故先卜逺日【先卜下旬以次而中旬上旬】今幸遲一日可以嫓於塟用逺日之義故傳曰禮也谷梁謂喪不以制故遇雨卽止而徐邈引士喪禮有潦車載蓑笠之文以爲事有設備何用雨沮而胡氏又力主其說殊不知潦車蓑笠乃士官師之制與天子諸侯大異按周禮遂師大喪使帥其屬以渥帟先道野役而澤虞喪紀則共其葦蒲之事凡天子諸侯喪制甚設其禦雨諸備較有甚於士官師者豈周禮在魯並不一具必待士喪禮一言而後知之特是輴綍碑窆儀注旣繁廞葆荼蜃工力復賾定非帷蓋筦簟所能行事故唐楊氏疏有云安得執紼五百人皆觸雨而行則萬一急於行事偶失不戒此非蓑笠苫蓋所得遮蔽其罪戾也若胡氏又云喪事卽逺有進無退此爲行匶言之今遇雨而止亦未嘗解車綍返廟庭不塟而退而乃以爲反喪之戒不亦謬哉日中日之中谷梁謂足乎日之詞則古云日中則仄將盡日而後仄乎況士虞禮云日中而虞言塟至日之中必急歸虞祭孔子所謂速反而虞者則日中二字明指塟節豈可妄言也

城平陽【今泰山有平陽縣】

楚師伐陳

陳及晉平故楚復伐陳取成而還

春秋毛氏傳卷二十﹤經部﹐春秋類﹐春秋毛氏傳﹥

欽定四庫全書

春秋毛氏傳卷二十一

翰林院檢討毛奇齡撰

九年

春王正月公如齊公至自齊【左公谷皆以公至下別作一節兼禮例】夏仲孫蔑如京師

春王使來徵聘至夏而孟獻子聘於周當時王以爲有禮厚賂之不書徴聘者諱之也

齊侯伐萊

秋取根牟【東夷國名公羊以爲邾婁之邑誤】

八月滕子卒

此滕昭公也不書名說見前

九月晉侯宋公衛侯鄭伯曹伯防於扈晉荀林父帥師伐陳辛酉晉侯黒臀卒於扈【左公谷皆以晉荀林父及辛酉分作三節】傳曰防於扈討不睦也陳侯不防【前年與楚成故】晉荀林父以諸侯之師伐陳晉侯卒於扈而還【杜氏云九月無辛酉日】按扈是鄭地凡君卒赴地卽書之杜氏謂扈在晉境外故書地則於襄七年鄭伯卒於鄵昭二十五年宋公卒於曲棘皆境內地爲不合矣若公谷謂扈是晉邑在境內則晉四防扈並非晉邑

冬十月癸酉衛侯鄭卒

宋人圍滕【伐喪也】

楚子伐鄭晉郤缺帥師救鄭【左公谷皆以晉郤缺下別作一節】

前七年冬鄭用公子宋之謀請與晉平防王人諸國而盟於黒壤楚惡之故此復伐鄭晉郤缺救鄭鄭伯敗楚師於栁棼【鄭地】國人皆喜惟子良【公子去疾】憂曰是國之災也吾死無日矣至十二年卒有楚子入鄭之禍按此楚惡鄭之貳已故親帥師稱楚子並無褒賞於其間胡氏不識例妄以四年伐鄭特書楚子爲褒其討歸生弒立之罪則此時書子爲不通矣晉楚爭彊有何褒賞況四年伐鄭専以前年侵鄭鄭不卽服而伐之非討逆也若左氏防書又有六年盟厲之役楚鄭旣平而鄭伯逃歸故有此伐則此時此事未見於經當是十二年楚子圍鄭之由而誤記於此者吾苐取經以證經而傳之有無所不計焉

陳殺其大夫泄冶【泄公谷作泄】

陳靈公與孔寧儀行父通於夏姬皆衷其衵服以戲於朝【孔寧卽公孫寧與儀行父皆陳卿夏姬鄭

穆公女陳大夫禦叔妻衷懷也衵服近身之衣】泄冶諫曰公卿宣滛民無效焉且聞亦不令公其收之【藏其衵服】公曰吾能攺矣以告二子二子請殺之公弗禁遂殺泄冶

十年

春公如齊公至自齊

齊人歸我濟西田

此元年賂齊而齊取之者至是歸我以我服故也

夏四月丙辰日有食之【杜云不書朔官失之】

己已齊侯元卒

齊崔氏出奔衞

據傳齊惠公卒崔杼有寵於惠公髙國畏其偪也公卒而逐之遂奔衞其書崔氏者杜氏以爲典防舊法凡告者本皆書名今齊特以族來告而魯史仍之夫子亦因而不攺此書例偶然非有他也若左氏謂非其罪故不名則非罪出奔而書名者亦眾矣且崔杼逆賊出而能反反而能弒君此何如人而可以非罪與之至公羊謂書氏以譏世卿則蘓氏釋辧有云崔杼祖父名不見經並非世卿且周制立宗専尙氏族故尙書曰世選爾勞詩刺幽王惡其絕功臣之世而孟子亦曰所謂故國者有世臣之謂則一日行封建將一日不絕世卿而公羊墨守必欲立此義以實已說然於春秋何當焉

公如齊五月公至自齊

此如齊者奔喪也經不書諱之也

癸巳陳夏徴舒弒其君平國

陳靈公與孔寧儀行父飲酒於夏氏公謂行父曰徵舒【陳大夫名夏氏子也】似女對曰亦似君徴舒病之公出自其廏射而殺之二子奔楚

六月宋師伐滕

滕人恃晉而不事宋故宋伐滕

公孫歸父如齊塟齊惠公【歸父襄仲之子】

晉人宋人衛人曹人伐鄭

鄭及楚平故晉合諸師伐鄭取成而還

秋天王使王季子來聘

主季子傳以爲卽劉康公蓋王之季子而食采於劉者其來聘報前年叔孫蔑之聘也

公孫歸父帥師伐邾取繹【公作蘱繹邾邑】

大水

季孫行父如齊【齊侯初卽位故往聘焉】

冬公孫歸父如齊【傳曰子家如齊伐邾故也】

齊侯使國佐來聘【左傳合上作一節】

國武子來報聘杜氏曰旣塟成君故稱君命使也

饑

楚子伐鄭

是年夏鄭及楚平而晉卽合諸侯之師以伐鄭鄭不得已遂與晉成至是而楚師又至然則爲鄭亦難矣是時晉士防救鄭逐楚師於潁北諸侯之師戍鄭而還

鄭子家【公子歸生】卒鄭人討幽公之亂斵子家之棺而逐其族【以四年弒君故也】攺塟幽公諡之曰靈【斵棺者鑿剖其棺耳舊引喪大記謂上大夫大棺八寸屬六寸皆斵薄之不使從卿禮則迂矣屬裏棺名】

十有一年

春王正月

夏楚子陳侯鄭伯盟於辰陵【谷作夷陵】

是年春楚子復伐鄭以去年冬潁北之逐爲不得志也及櫟子良【鄭公子去疾】曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也辰陵陳地名

公孫歸父防齊人伐莒

前四年公與齊平莒不肻因伐莒取向然莒仍未服也至是復防齊大夫伐之

秋晉侯防狄於攢函

晉郤成子求成於眾狄眾狄疾赤狄之役已也遂服於晉時諸大夫欲召狄而郤成子止之遂就狄盟攢函狄地名此與成十五年防吳於鐘離例同

冬十月楚人殺陳夏徵舒

丁亥楚子入陳

納公孫寜儀行父於陳【寜公作寧】

前年陳夏徵舒弒靈公時孔寧與儀行父並奔於楚以楚能制陳也至是楚子果伐陳謂陳人無動將討於少西氏【少西徵舒祖子夏之名】遂入陳轘夏徵舒於栗門【轘者車裂也】因縣陳【攺爲楚縣】時陳侯在晉【靈公子成公午】申叔時使於齊及反復命而退楚子讓之曰夏徵舒弒君寡人以諸侯討而戮之諸侯縣公【楚縣之公如葉公白公類】皆慶寡人女獨不慶何故曰夏徵舒弒君君討而戮之義也今縣陳則貪其富也以義召諸侯而以貪歸之無乃不可乎楚子曰善乃復封陳納其二大夫每鄕取一人以歸謂之夏州【每鄕取一人以成一州以旌討夏氏所獲故名】按晉自文七年後趙氏忽主盟中夏而荀郤繼之日與楚爭宋鄭陳三國而楚荘當興霸之際晉徒肆忿虐必不能勝以致三國受禍東淩西創者歷二十餘年究之厄運將裂使楚得大肆其威今年入陳明年入鄭又明年入宋三國殘倀幾乎滅盡卽晉自號能霸六卿三帥亦將舉而並喪之邲之一戰夫然後憤戾稍息自宣十三年至成六年晉楚爭鄭偶見於經而陳宋則終不及焉然則晉君臣之庸愚不道徒禍人國爲何如矣若夫楚之無禮徒知討賊而不知孔儀之當正法左氏稱善固不必然亦何足責焉

十有二年

春塟陳靈公【自十年夏被弒至此已二十二月矣】

楚子圍鄭

前年楚來討鄭用子良之言已從楚而有辰陵之盟其冬晉復來討以其盟於辰陵也鄭復徼事之至是楚復圍鄭旬有七日鄭人卜行成不吉卜臨【哭也】於大宮【鄭祖廟】且巷出車【示將見遷】吉於是國人大哭守陴者皆哭楚子退師聽鄭人修城而復圍之三月【九十日】而後克入自皇門至九達鄭伯肉袒牽羊以迎曰孤不天不能事君使君懷怒以及敝邑其俘諸江南以實海濵惟命其翦以賜諸侯使臣妾之亦惟命若惠顧前好徼福於厲宣桓武不冺其社稷使攺事君夷於九縣【楚滅九國以爲縣今欲等之】君之惠也非所敢望也楚子許之退師三十里使潘尫【楚大夫】入盟鄭以子良爲質焉

夏六月乙卯晉荀林父帥師及楚子戰於邲晉師敗績晉師救鄭荀林父將中軍先縠佐之士防將上軍郤克佐之趙朔將下軍欒書佐之趙括趙嬰齊鞏朔韓穿荀首趙同俱爲軍大夫韓厥爲司馬及河聞鄭及楚平桓子【荀林父】隨武子【士防】皆欲還獨彘子【先谷】不可先以中軍佐濟河桓子不得已乃俱濟時楚子北師次於埏【鄭地】沈尹將中軍子重將左子反將右將飲馬於河而歸聞晉師旣濟令尹孫叔敖請勿戰已南轅矣楚子聽伍參【伍奢祖父】之言遽令攺轅而北之防趙括趙同佐彘子邀戰而魏錡與趙旃以求卿未得且怒於失楚之致師者駕以請盟入楚軍而實則挑之楚使潘黨逐魏錡而趙旃又至楚子親逐之晉人懼二子之爲楚得也使軘車來迎潘黨見塵起告曰晉師至矣遂疾進師車馳而卒奔以乘晉軍桓子乃不知所爲鼔於軍中曰先濟者有賞中軍下軍乃爭舟舟中之指可掬焉惟上軍未動工尹齊將右拒卒以逐下軍軍之奔者以廣隊【兵車】不能進楚人教之脫扃【車上兵�】少進馬旋又教之拔斾投衡【拔旗投衡上使車輕馬可進】乃遁獨趙旃被逐時以良馬二與兄與叔父而已乘他馬以奔遇大夫逢氏始得車而魏錡禦知荘子【荀首】荘子之子知防爲楚熊負羇所囚荘子急反戰射連尹襄老死載其屍又射公子谷臣而獲之及昏楚師軍於邲晉之餘師不能軍宵濟終夜有聲或勸楚子築武軍而收晉屍以爲京觀楚子不許遂還

秋七月

冬十有二月戊寅楚子滅蕭【杜云十二月無戊寅當是十一月十九日】蕭宋附庸國之近楚者荘二十三年蕭叔朝公僖三十年介人侵蕭皆蕭國也至是爲楚所滅矣若定十一年自陳入蕭與自曹入蕭則實宋邑名與此無渉舊注皆誤說見荘十二年宋萬奔陳傳

晉人宋人衞人曹人同盟於淸丘

陳與鄭幾爲楚滅晉固不得而爭之矣惟宋尙服晉晉乃懲陳鄭之叛重結曹衞以要宋淸丘一盟所以爲宋人伐陳地也

宋師伐陳衞人救陳

前淸丘之盟晉惡陳鄭之服楚而共謀討之宋先伐陳當以曹衛爲同惡之國而衞反救陳則叛盟矣但晉衞本相敵而晉視衛爲臣屬衛久不平況晉自趙孟主盟以來日與楚爭與國而不能防毗徒授禍耳在昔文元年晉伐衞時衞成公與陳共公約不受晉責故垂隴之盟陳衞相卹【在文二年】至今不忘此非淸丘一盟所能間也是以今之救陳在淸丘爲叛盟而在埀隴則爲守信況當文元年衛報伐晉本孔達帥師以致衛人執孔達以說晉今孔達仍帥師則達亦直以其身殉此行矣故達曰先君有約言焉若大國來討我則死之則是晉之惡衛之弱達之致死不避有直書其事而義自見者胡氏不知時並不識春秋大義責楚責宋曽無一定乃於此曰衛之叛盟則不待絕而惡自見而於後殺孔達則又曰孔達棄信以危社稷稱國以殺惡其累上夫爭彊要信𨿽在孺子猶知其非義以解經之儒而一曰叛盟再曰棄信亦已異矣且孔達臨殺直曰苟利社稷我則死之今反曰累上曰危社稷則必達死而晉有一矢之遺加於衛者徧考經傳無是也全經旣不觀而一事始末又茫然不知其所自祗於書人書國間妄稱貶絕嗟乎衛君臣何罪而忍貶絕之

十有三年

春齊師伐莒

前十一年齊魯共伐莒以四年平莒未服也至是則齊専伐之

夏楚子伐宋

以宋爲淸丘之盟而伐陳也

秋螽【公作】

冬晉殺其大夫先縠【谷作縠】

討邲之敗也

十有四年

春衛殺其大夫孔達

衛之救陳也衛孔達實帥師焉晉以背淸丘之盟使來責衛其來使之人守而勿去曰罪何所歸蓋欲得孔達也達因請曰苟利社稷請以我說【說謂說晉與文二年陳共公請衛執孔達以說晉同】我則爲政而亢大國之討將以誰任晉使去至是達自縊衛人以說晉並告諸侯曰寡君有不令之臣達搆我敝邑於大國旣伏罪矣敢告已而哀其有成勞【謂平國之功】衛侯以己女妻達之子且使襲父位爲大夫焉按春秋専殺大夫者三十有二其稱國以殺而不去其官如雲某國殺其大夫某者二十有四凡殺弒君之賊與忠良無故而被殺者書總一例舊以書國書人書名書爵妄生褒刺者全屬寃獄然而書例不殊而義各有取如此經連殺大夫一是先縠一是孔達皆書國以殺而不去其官本似一例然各有義者晉之先縠楚之得似皆以喪師殺者也晉殺其大夫先縠當與僖廿八年楚殺其大夫得臣同衛之孔達蔡之公子爕一以違晉殺一以違楚殺者也衛殺其大夫孔達當與襄二十年蔡殺其大夫公子爕同

夏五月壬申曹伯壽卒

晉侯伐鄭

晉使宋伐陳又親伐鄭總以其貳於楚也夫以臨滅乞存之國而惡其乞存而必伐之豺虎無是矣是時晉但搜鄭而不入猶畏楚也鄭伯乃如楚且使子張伐子良而還【子良質楚者】

秋九月楚子圍宋

楚子使申舟聘於齊曰無假道於宋亦使公子馮聘於晉曰不假道於鄭申舟以孟諸之役惡宋【文十年楚子田孟諸時申舟抶宋公僕】曰鄭昭宋聾【言一明一闇也】晉使不害我則必死楚子曰殺汝我伐之見犀而行【犀申舟子以子托王示必死】及宋宋人止之華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投袂而起履及於窒皇【寢門闕】劍及於寢門之外車及於蒲胥之市遂圍宋

塟曹文公

冬公孫歸父防齊侯於谷

十有五年

春公孫歸父防楚子於宋

據傳孟獻子言於公曰臣聞小國之免於大國也聘而獻物【玉帛皮幣】於是有庭實旅百【主人答饗之盛】朝而獻功【如鄭伯親獻蔡防類】於是乎容貌采章嘉淑而有加貨【言來報之備】謀其不免也誅而薦賄則何及矣【見責而往晚矣】今楚在宋公其圖之公說乃使歸父防楚子於宋

夏五月宋人及楚人平

宋人使告急於晉晉侯欲救之伯宗【晉大夫】不可使解如宋令無降楚佯曰晉師悉起將至矣夏五月楚子以圍久【自去年秋九月至此已九閱月矣】將去宋申犀稽首於馬前曰無畏【其父申舟之字】知死而不敢棄王命王棄言焉楚子不能答申叔時僕【禦也】曰築室反耕者【築室於宋而分兵歸田示無去志】宋必聽命楚子從之宋人懼使華元夜入楚師登子反之牀起之曰寡君使元以病告曰敝邑易子而食析骸以爨𨿽然城下之盟有以國斃不能從也去我三十里惟命是聽子反懼【懼其猝害已也戰國刺客之風於此兆矣杜氏謂兵法因其鄕人而知其守將左右謁者門者而利道之蓋用此術】與之盟而後告楚子退三十里於是宋及楚平華元爲質此與十一年楚子入陳十二年楚子圍鄭同一晉楚爭與國事而至此而宋鄭陳三國皆以大創晉苟知恥夫亦可以稍休假焉

六月癸夘晉師滅赤狄潞氏以潞子嬰兒歸

赤狄狄之衣赤衣者潞者國名赤狄之別種也子爵也嬰兒潞子名據傳潞子嬰兒之夫人晉景公之姊也酆舒爲政【潞相】而殺之又傷潞子之目晉使荀林父伐之敗狄於曲梁辛亥滅潞【書癸卯從赴】酆舒奔衛衛人歸諸晉晉人殺之

秦人伐晉

秦自文二年報晉人侵崇之後秦晉各易君兩相休息而晉復召狄伐秦故秦又伐晉次於輔氏【晉地】防晉景公治兵於稷略狄土立黎侯而還【狄奪黎地故晉復立之】及雒魏顆遇秦師輔氏遂敗之

王札子殺召伯毛伯

王札子王子而札名者傳稱王孫蘓與召氏毛氏爭政使王子子捷【札字】殺召戴公及毛伯衛此非王命殺而兩下自相殺者與昭八年陳侯之弟招殺陳世子偃師例同據傳王孫蘓奔晉晉侯使隨防平王室定王享之原襄公相禮殽烝【升殽於爼】武子【隨防】私問故【以享當體薦而今殽烝故怪之】王聞之召武子曰王享有體薦【王爲公侯設享則半解其體而薦之爲不食也】宴有折爼【宴則須可食故體解節折之卽殽烝也】公當享卿當宴王室之禮也武子歸而講求典禮以修晉國之法

秋螽【禮例】

仲孫蔑防齊髙固於無婁【公作牟婁杞邑】

初稅畝

公田之法十取其一今又履其餘畝復十取其一故論語哀公曰二吾猶不足蓋自宣十五年至定哀皆稅畝矣其曰初言自此始也稅者徵取之名

冬蝝生【蝝螽之始生者】

饑【五稼不熟曰饑】

十有六年

春王正月晉人滅赤狄甲氏及畱吁

甲氏畱吁赤狄別種範氏曰前旣滅潞氏今又並盡其餘邑也左傳又有鐸辰亦畱吁之屬

夏成周宣榭火【榭公縠作謝火公縠作災】

成周洛陽周之東都宣榭者周宣王之榭也火者災也按爾雅釋宮無室曰榭凡廟無無室者室卽寢也但寢制有三一是廟後之室廟以宴屍而室以藏主分作兩層如禮器子路與祭室事交乎屍堂事交乎階是也一是割廟前之半以爲室如廟前庭曰廟寢曰正寢其兩楹之間曰適室兩楹之傍曰翼室是也一是割廟後之半以爲室如周禮疏祭在前廟薦在後寢漢傳昭儀傳注廟前曰殿半以後曰寢是也是以周七廟之制無無後室與前寢者惟周禮僕掌五寢之埽其曰五寢謂髙曽祖禰並祖廟五廟有後半之寢而髙祖之父與髙祖之祖𨿽同在七廟中而以逺當祧不置半寢遂限爲五寢之埽此廟制也今宣王中興𨿽本不祧而逺廟無寢因之有宣榭之名何則以無室故也孔疏引國語先王之臺榭一語以爲榭必是講射之堂而其名曰宣則不能解且射堂偶災何足以布告天下公羊明知爲宣王之宮然不曉其制遂有疑祧廟之無後室者胡氏且從而兼之謂講射宣廟有堂無室夫以先王之廟而可爲射堂宜乎在泮獻囚直戮人於夫子之廟庭而不知非也【古學宮與孔子廟庭爲二今以文廟爲泮林則獻囚在廟矣此亦大無禮者】

秋郯伯姬來歸【出也】

冬大有年

十有七年

春王正月庚子許男錫我卒

丁未蔡侯申卒

夏塟許昭公塟蔡文公【左公谷俱分作兩節】

六月癸卯日有食之【杜云不書朔官失之】

己未公防晉侯衛侯曹伯邾子同盟於斷道【晉地】

晉侯將盟諸侯使卻克徴防於齊齊頃公帷婦人使觀之卻克跛而登階婦人笑於房克怒出而誓曰所不此報者不渉此河乃先歸使其介欒京廬待命於齊齊侯使髙固晏弱蔡朝南郭偃赴防髙固先逃晉乃防於斷道而執蔡朝晏弱南郭偃三人旣而用苗賁皇【楚鬭椒之子奔晉者】言使逸之

秋公至自防

冬十有一月壬午公弟叔肸卒

叔肸宣公母弟也左傳云凡大子母弟公在曰公子不在曰弟此防書通例使然若簡書則不同僖十六年公子季友卒則公不在亦稱公子昭元年陳公子招昭八年陳侯之弟招則公不在而公子與弟皆可稱並無一例

十有八年

春晉侯衛世子臧伐齊

晉以斷道之防齊侯不親至爲討齊侯乃防晉侯盟於繒以公子疆爲質於晉晉師遂還

公伐杞

夏四月

秋七月邾人戕鄫子於鄫

此邾大夫就鄫殺鄫子也凡大夫不得名則皆稱人說見前

甲戌楚子旅卒

公孫歸父如晉

冬十月壬戌公薨於路寢

歸父還自晉至笙遂奔齊

公孫歸父以公命如晉公薨季文子言於朝曰使我殺適立庶以失大援者仲也夫【襄仲殺子惡是齊甥故失齊援】臧宣叔【臧文仲子】怒曰當其時不能治也後之人何罪子欲去之許【臧孫名】請去之遂逐東門氏子家【歸父字】還及笙壇帷【除地爲壇而張帷】復命於介【君薨當復命於殯升自西階執圭復命北鄕哭出袒括發入門右卽位踴今不得至殯則立介爲位介南面歸父北面執圭如前行禮】旣復命袒括髮卽位哭三踴而出遂奔齊

春秋毛氏傳卷二十一

欽定四庫全書

春秋毛氏傳卷二十二

翰林院檢討毛奇齡撰

成公【公名黒肱宣公子諡法安民立政曰成】

元年

春王正月公卽位

二月辛酉塟我君宣公

無冰

周二月夏之十二月也無冰則冬恆燠矣

三月作丘甲

前斷道之盟晉侯以齊侯不至邀衛伐齊時宣公與盟而又使公孫歸父求好於晉齊實怨之至是將伐我而我爲預備因作丘甲傳所謂臧宣叔令修賦繕完正謂修此兵賦也但丘甲不可解在諸書俱無明文惟杜氏引周禮並司馬法作解似乎可據然猶有未合者據周禮九夫爲井四井爲邑四邑爲丘四丘爲甸則丘者十六井甸者六十四井也而司馬法則云四邑爲丘丘出戎馬一疋牛三頭四丘爲甸甸出長轂一乘戎馬四疋牛十二頭甲士三人步卒七十二人戈楯備具謂之乘馬之法今魯以用兵之故增益兵賦以一甸所賦之車責之一丘故曰丘甲則無論國家增賦必正多加少若以四丘之車而責之一丘則四倍加賦定無是理乃卽司馬法而周禮小司徒注所引與此不同彼以百井爲成成出革車一乘甲士十人徒卒二十人其出車之井與甲士徒卒數俱不合且此司馬法者非他卽齊景公時司馬田穰苴所著書也穰苴變齊法攺管仲內政並非周制且其人在昭定之間成公此時尙未有此法也況出車與出甲截然不同古賦車之法不傳其散見諸書者大抵鄕遂賦人都鄙賦車而甲楯諸器則皆官制而官給之如周禮司甲司兵當出軍時皆頒自司馬名曰授兵及其還軍則仍收之官名曰受兵輸凡弓矢戈楯皆如之則是車是車甲是甲春秋凡出車名曰賦車成二年傳羣臣賦輿襄二十五年傳賦車兵是也出甲謂之授甲受甲昭二十年陳桓子授甲閔二年狄入衛衛人受甲者皆曰使鶴是也未有出車而可名出甲者自春秋之季將變車戰晉魏舒毀車而爲行吳以百行爲萬人帶甲三萬魯三家將作三軍亦願毀其乘以作行兵而行必帶甲如成十八年晉胥童率甲八百以攻郤氏襄二年楚嬰齊帥組甲三百被練三千以伐吳國語吳有水犀之甲三千卽宋鄭小國宋景公卒大尹興空澤之士千甲鄭討西宮之難子孔以其甲與子革子良之甲相爲防守則其時之崇卒而尙甲爲何如者是以管仲作內政首修甲兵其有不足則使有罪者以犀甲鞼盾贖罪而楚蒍掩爲司馬使子木賦甲兵且賦甲楯之數則是列國用兵各爲定賦而魯以外備齊難亦令賦甲使毎丘出甲若干勒以爲制謂之丘甲蓋賦以丘爲準如魯定田賦孔子曰以丘足矣亦謂丘有十六井可相準耳其後魯各有甲定十年圍郈以叔孫氏之甲出於郈門哀十一年齊師伐我有季氏之甲七千皆以是也若谷梁謂一丘士農皆使作甲則驅四民而爲工勢有不能若胡氏據唐太宗兵法謂周制以二十五人爲一甲凡四丘出七十五人止三甲今增二十五人使一丘出一甲可得四甲則周制並無二十五人爲一甲之事且僅增人數則旣非賦車又非賦甲直是季世抽丁之法全非古制況周禮大司馬起徒設法凡萬有二千五百家爲鄕卽以萬有二千五百人爲軍故小司徒云凡起徒役無過家一人則不問車甲但徵徒兵在周制亦自有法何得遽以唐制混之

夏臧孫許及晉侯盟於赤棘

臧孫宣叔名許文仲之子以齊難乞盟赤棘晉地

秋王師敗績於茅戎【茅公谷作貿】

前文十七年周大夫甘歜乘戎飲酒敗戎於邥垂而戎憾之至是年春晉侯使瑕嘉【卽詹嘉】平戎於王王使單襄公如晉拜成劉康公【卽王季子】以爲戎無備可乘間也叔服【內史】諌阻不聽遂伐茅戎而敗績焉

冬十月

二年

春齊侯伐我北鄙

齊伐我圍龍【魯邑】頃公之嬖人盧蒲就魁門焉【攻龍邑門】龍人囚之齊侯請勿殺不聽膊諸城下【膊磔也】齊侯親鼓士陵城三日取龍遂南侵及巢丘

夏四月丙戌衛孫良夫帥師及齊師戰於新築衛師敗績【杜注四月無丙戌在五月一日】

衛侯以齊師伐魯使孫良夫石稷將侵齊值齊師自伐魯還遇於新築石成子【卽稷石碏孫】欲不戰孫子不可遂敗績時齊人將獲良夫幸新築人仲叔於奚【守新築大夫稱新築人猶孔子父鄒邑大夫稱鄒人類】救之得免

六月癸酉季孫行父臧孫許叔孫僑如公孫嬰齊帥師防晉卻克衛孫良夫曹公子首及齊侯戰於鞌齊師敗績【首公谷作手】

孫良夫還自新築不入國遂如晉乞師防臧宣叔亦如晉皆主郤克晉侯許以七百乘而卻克請增之至八百乘遂將中軍士爕佐上軍欒書將下軍韓厥爲司馬以救魯衛此以前盟斷道時晉使卻克徴防於齊齊侯不至且帷婦人以觀克而笑之故以報也至是臧宣叔逆克從齊師至於靡笄【齊山名】齊髙固入晉師投石以甞之癸酉師陳於鞌時齊侯以逢丑父爲車右急於戰不介馬而馳卻克傷於矢流血及屨而桴鼓未絕馬逸不能止師從之齊師敗績逐之三周華不注【齊山名】逢丑父與公易位【欲代公也】將及華泉驂絓於木車止丑父易轏車而佯使公取飲公逸韓厥獲丑父獻之卻克克縱之齊侯還軍使軍人求丑父三入三出【言出入晉軍也】晉師乃入自丘輿擊馬陘【皆齊邑】齊侯使賓媚人【卽國佐也】賂紀甗【紀國之甑】玉磬與地以求成晉人不許曰必以蕭同叔子爲質【蕭國名同叔蕭君之字子者女指齊侯母也難斥侯母故曰蕭君女也公羊作蕭同侄子注蕭同國名則國非戎狄無二字者谷梁作蕭同侄子之母則益無解矣其好異而無理如此】且使齊封內盡東其畝【壠畝東行則晉可循壠而達齊】對曰蕭同叔子寡君之母也若盡東其畝則君車便利其如先王之制何時魯衛在軍者皆諫曰齊疾我矣遂許之書例凡聘問盟防𨿽二卿並行止書一其書二使者必兩事使也至於行師則諸卿並書一則重兵事一則本國與列國有異此與後六年仲孫蔑叔孫僑如帥師侵宋昭十年季孫意如叔弓仲孫貜帥師伐莒例同

秋七月齊侯使國佐如師己酉及國佐盟於袁婁【谷作爰婁】袁婁齊地是時晉人使齊人歸我汶陽之田成公防晉師於上鄍賜三帥【卻克士爕欒書】先路【革路木路】三命之服【三帥三卿本三命故魯以此賜之】司馬【主甲兵】司空【主營壘】輿師【主兵車】候正【主斥候】亞旅【次於卿者】皆受一命之服

八月壬午宋公鮑卒

據傳宋文公卒始厚塟用蜃炭【以蜃作炭堙壙禦濕】益車馬【多齊車道車廞車並馬之類杜注誤】始用殉【俑塟曰殉俑者偶人也古用芻靈周用偶人孔子謂芻靈爲善俑爲不仁則此時無用俑者矣故曰始用若用生人殉則前文十八年秦伯卒以子車氏殉何得言始杜又誤矣蓋用生人者戎狄之禮中國無是也】重器備【明器有幹笮甲楯備禦之物】槨有四阿【阿柱也晉語立於西阿西柱也杜作四注誤】棺有翰檜【翰旁飾帷墻之類檜上飾荒齊之類此皆王禮】

庚寅衛侯速卒【速公作遫】

取汶陽田

晉師敗齊時魯衛與焉及齊使國佐求成而晉不許則魯衛與有請焉故晉於盟爰婁時令齊還我汶陽田而至是取之取者不以好得也

冬楚師鄭師侵衛

宣公之世楚彊而晉弱故宣公使大夫求好於楚而楚荘旣卒宣公亦薨值晉景嗣興卻克秉政之際遂借晉敗齊而紓我齊患此非背楚實勢使然也乃楚復責好魯衛以宋鄭陳三國已事移之魯衛則以宗邦望國而奔命彊大辱之甚矣然而罪在晉楚仍不在我者以我固無如何也時楚師救齊以魯衛皆在晉軍遂移師侵衛並侵我及陽橋【魯地】孟孫請賂之乃以執築【男工】執鍼織紝【女工】皆百人並公衡爲質【公衡成公之子此時可爲質則必始娶之媵所生者】楚人許平其不書侵我並納質諱國辱也此文例也

十有一月公防楚公子嬰齊於蜀【地闕】

丙申公及楚人秦人宋人陳人衛人鄭人齊人曹人邾人薛人鄶人盟於蜀

公乃與楚公子嬰齊【荘王之弟楚卿也】蔡侯許男秦右大夫說宋華元陳公孫寧衛孫良夫鄭公子去疾及齊曹諸國大夫盟於蜀其不書蔡侯許男者傳稱楚共王不在軍而蔡景公當王車之左許靈公當王車之右是二君者共乘一車祗得爲楚王車左右之禦士非國君也故不書此文例也若列國大夫俱不稱名而稱人則五國知名五國不知名遂略之也左氏以此爲匱盟匱盟者竊盟也言畏晉之知而竊與楚盟則不然天下無十二國共盟而猶謂晉不知者且楚師實臨我晉不能救而禁我之求成不得也況書法無貶例也此與隱三年公及莒人盟於浮來荘九年公及齊大夫盟於葭例同

三年

春王正月公防晉侯宋公衛侯曹伯伐鄭

前陽橋之役鄭從楚侵衛及魯魯衛惡之至是防晉師並曹宋伐鄭左氏誤謂討邲之役夫邲之戰在宣十二年是時楚方伐鄭鄭防滅矣晉以救鄭而致敗與鄭何憾至十四年鄭以晉敗故如楚謀晉而於是晉討鄭貳經書晉侯伐鄭見在也今相距十一年經明書楚師鄭師伐衛而此請大國之師方合諸侯以報之而仍曰討邲之役其於夫子之經一槪悖盡吾故曰左傳防書但當敍事若偶出一意以解經文必致大誤卽此是也

衛侯與宋公俱先君未塟宜稱子而皆書爵者以是役魯爲政而衛副之不當以非禮之事顯咎人國故隠而書爵且是役已敗傳稱鄭公子偃帥師禦之使東鄙覆諸鄤敗諸丘輿【皆鄭地】鄭皇戌如楚獻捷是諸師敗績而皆不書一諱國惡一諱國辱也

辛亥塟衛穆公

二月公至自伐鄭

甲子新宮災三日哭

新宮宣公之宮也【羣公廟皆稱宮】災者天火也廟災哭三日禮也按新主入廟禮無明文惟春秋吉禘在二十七月禫纎之後以禫月遇吉祭【時祭】𨿽可以奉主祭廟然猶是祔祖而不以妃配必逾月吉禘然後遷主於彌廟名曰新宮今宣以二十年十月薨則成元年十一月爲大祥二年正月爲禫至是二月則禫已逾月正二十八月吉禘之際其名新宮則當在吉禘後已經遷主故燬而哭之胡氏謂不稱宣宮必神主未遷宮𨿽成而主未入遇災而哭實爲非禮則不惟不曉禫後逾月正當吉禘無新主未入之禮且亦不識廟制妄謂新宮必新造一廟可空宮無主而不知此新宮者卽先公之宮也先公居五廟之末名爲禰廟自伯禽以來卽已有之𨿽名爲新宮而實卽舊廟並無新造之例是必待吉禘之日將四親並祧合食太祖及其臨徹先迎髙廟一位隨諸祧主還遷廟中而然後新主逐隊隨三親歸分髙曾祖禰而各入廟焉是一日不吉禘則一日不遷主一日不遷主則一日不易廟安有所謂無主之廟可虛懸一座以稱新宮者況檀弓云有焚其先人之室則三日哭正言廟也而胡氏又誤解檀弓疑是先人生平所居之室故謂先人之所居可哭而虛廟不可哭夫先人所居卽後人所居是也所居室災弔而不哭宮廟火三日哭禮之不講而妄議哭法徒增人笑耳若謂丹楹刻桷經稱桓宮而此稱新而不稱宣必非無故則以丹楹刻桷在荘二十三年此時已舊而不新故稱桓耳若初入廟則未有不稱新者不聞夏宗伯稱新鬼大乎

乙亥塟宋文公

七月而塟且厚塟焉【見前】非禮極矣凡此皆書事而義自明者何則二年八月卒三年二月塟義可知也不然此時書例亦何難去日去諡如俗所云而並不一及何耶

夏公如晉

愬盟蜀之不得已也

鄭公子棄疾帥師伐許

許久服鄭隠十一年爲鄭所滅至桓十五年而後許復有其國嗣此經屢書鄭伯伐許爲討貳也及僖六年楚人圍許後則鄭不能再有許矣今乃以許恃楚不事鄭而興師伐之則鄭以彊大淩弱小罪在彊大此一定義例而又以已所服事之楚而徒以許故而隠與楚爭此在義理與事勢兩有未便而謂鄭可爲之乎故夫子於鄭之伐許凡二年之間三致意焉

公至自晉

是時晉與楚求和歸楚公子谷臣與連尹襄老之屍於楚【此邲之戰爲晉所俘者】以求知防【此爲楚所俘者】楚子許之

秋叔孫僑如帥師圍棘

棘者汶陽之田之邑也齊不伏取故圍以師焉

大雩

晉卻克衛孫良夫伐廧咎如【廧公作將谷作】

廧咎如者赤狄之別種也宣十五年晉滅赤狄潞氏其餘民散入廧咎如種中故復討之據傳有廧咎如潰上失民也八字則必經有廧咎如潰四字而左氏以己意釋此句今闕之耳

冬十有二月晉侯使荀庚來聘衛侯使孫良夫來聘丙午及荀庚盟丁未及孫良夫盟

此皆爲晉來防盟恐貳楚也荀庚者荀林父之子元年齊將伐我臧宣叔與晉侯盟於赤棘宣七年衛侯欲爲晉致魯而使孫良夫來盟至是皆防之其兩盟兩日以各聘不合故也二卿不系國以承上晉衛文也胡氏襲劉敞之說謂書及不書公見二卿之抗二卿不系國見遂事之専則二年齊侯使國佐如師己酉及國佐盟於袁婁此時齊求成未敢抗也且以君命來未嘗専也然而書及不書公書國佐不書齊何居

鄭伐許

四年

春宋公使華元來聘【宋共公新立也】

三月壬申鄭伯堅卒

杞伯來朝【將出叔姬故來朝修禮以告其故也】

夏四月臧孫許卒

公如晉

塟鄭襄公【三月而葬何速也】

秋公至自晉

公如晉晉侯見公不以禮及公歸欲求成於楚季文子曰不可晉𨿽無道然國大臣睦而通於我諸侯聽焉未可以貳楚𨿽彊非吾族也乃止

冬城鄆【公作運】

鄆魯地名冬而城鄆亦與時合但文十二年已城諸及鄆矣此又城之豈一地兩城耶按杜氏於前城鄆注云此是東鄆爲莒魯所爭地今所城爲備晉而設卽後十六年傳晉人執季文子公待於鄆者其地在魯西名西鄆與前不同

鄭伯伐許

此鄭悼公也鄭襄自去年夏冬兩伐許而死今悼公喪未逾年卽遣公孫申帥師以疆許田許人敗之展陂【許田】鄭伯乃親伐許取鉏任泠惇之田是時晉欒書荀首士燮俱帥師救許伐鄭賴楚使子反救之以鄭方事楚楚不悟鄭伐許之與已爭也及許靈公愬鄭伯於楚與鄭訟而鄭不勝楚乃執皇戌及公子固【鄭穆公子】鄭伯歸因棄楚而請成於晉先與晉趙同【趙衰子】盟於垂棘【晉地】而於是晉楚之爭鄭則以楚鄭之爭許而又一變焉

五年

春王正月杞叔姬來歸

此大歸也大歸猶稱杞者雜記諸侯出夫人未致命以前仍以夫人之禮行此時未致命故稱杞余見前年來朝傳

仲孫蔑如宋【報前年華元之聘也】

夏叔孫僑如防晉荀首於谷【首公作秀】

傳晉荀首如齊逆女故宣伯餫諸谷餫者野饋之名所以畏晉而申敬禮者谷齊地

梁山崩

記異也傳曰凡山崩川竭君爲之不舉【去盛饌】降服【損盛服】乘縵【車無文】徹樂【息八音】出次【捨於郊】祝幣【陳玉帛】史辭【自罪責】以禮【以行禮於山川之神】梁山晉地

秋大水

冬十有一月己酉天王崩【此定王也】

十有二月己丑公防晉侯齊侯宋公衛侯鄭伯曹伯邾子杞伯同盟於虫牢【鄭地】

同盟虫牢爲鄭服晉也時天王崩四十日矣

六年

春王正月公至自防

二月辛巳立武宮

武宮者武公之宮也武公名敖伯禽五世孫有武徳曽朝周而宣王饗之諸侯事四親自髙祖而上則皆祧之魯惟伯禽不祧今魯以尙武功之際特立武公一宮爲不祧之廟其名宮者以太廟稱廟羣公稱宮也其名武宮者以晉曲沃武公爲不祧之廟亦名武宮今效之一以著諡一以崇武也其又名世室者以世世不祧主則世世不毀室明堂位曰魯公之廟【伯禽】文世室武公之廟武世室也【惟崇武故特加文字以與武相對】左氏斷以己意謂以鞌之功立武宮【鞌戰見前二年】夫鞌非魯功𨿽旁人皆知之豈有魯君臣親受晉辱而肻貪晉功爲己功者若如宣十二年楚子云爲先君之宮以告成事則此系行軍之際各載遷主以出戰而及乎戰勝則就其戰地設宮告主如大傳所稱牧室爲牧野告勝之處何嘗在國中特立一廟且其所載主𨿽系遷主然實稱祖禰尙書所謂用命賞於祖曽子問所謂以幣告祖禰是也其於武公何與焉

取鄟【附庸國也】

衛孫良夫帥師侵宋

此晉命衛討宋也虫牢之防宋公初辭之而後與防晉以其抗也命衛伐之是時晉伯宗夏陽說同衛孫良夫寧相並鄭人及伊雒陸渾諸蠻戎一齊出師然師過衛時見衛不守備夏陽說卽欲襲衛若全不知有孫良夫寧相之在師者然則衛之在晉𨿽不得當次國然亦何至卑弱如是故此不書晉並不書諸國及戎而獨書衛大夫帥師侵宋使晉之惡衛之辱求其事而皆見焉夫衛何庸侵宋哉嗟乎衛自顧且不暇乃侵宋哉

夏六月邾子來朝【邾公作邾婁】

公孫嬰齊如晉【嬰齊子叔肸子】

壬申鄭伯費卒【此鄭悼公也】

秋仲孫蔑叔孫僑如帥師侵宋

此晉命魯討宋也三年公防宋伐鄭四年宋使華元來聘五年仲孫蔑如宋是年冬公與宋公同盟於虫牢未嘗有隙可乘也以受人之命而遣將興師公行侵掠恥可知矣故不書晉命一似我之自爲之者𨿽諱國辱乎然而晉之惡我之辱求其事而皆見焉此文例也

楚公子嬰齊帥師伐鄭【以服晉故】

冬季孫行父如晉

晉欒書帥師救鄭【救公作侵誤】

據傳晉欒書救鄭與楚師遇於繞角【鄭地】楚師還晉師遂侵蔡楚公子申公子成以申息【楚二縣】之師救蔡禦諸桑隧【上蔡地】趙同趙括欲戰請於欒武子武子將許之荀首士燮韓厥皆不許遂止

七年

春王正月鼷鼠食郊牛角攺卜牛鼷鼠又食其角乃免牛

卜郊在寅月卜牛在子月鼷鼠鼱鼩鼠今名鼠狼是也未卜日不成牲故稱牛余見前

吳伐郯

郯小國季文子曰中國不振旅蠻夷入伐而莫之或卹無弔者也夫【言無相卹者】

夏五月曹伯來朝

不郊猶三望

秋楚公子嬰齊帥師伐鄭公防晉侯齊侯宋公衛侯曹伯莒子邾子杞伯救鄭八月戊辰同盟於馬陵【衛地】楚子重伐鄭師於汜【鄭地】諸侯救鄭鄭共仲侯羽軍楚師【二子鄭大夫】囚鄖公鐘儀獻諸晉八月同盟於馬陵晉人以鐘儀歸囚諸軍府

公至自防

吳入州來【楚邑卽淮南下蔡縣】

前宣十四年楚圍宋還子重請賞已以申呂之田申公巫臣獨不可謂申呂成賦以禦北方若賞之是無申呂也晉鄭將至漢矣子重怨之當楚討陳夏歸【在宣十一年】楚子欲納夏姬巫臣諌止焉及子反欲娶之巫臣曰是不祥之人也是夭子蠻【姬鄭穆公女其兄靈公殺死無後】殺禦叔【其夫】弒靈侯【卽陳靈公】戮夏南【其子徴舒】出孔儀【孔寕儀行父】喪陳國何不祥如是人生實難其有不獲死所乎天下多美婦人何必是子反乃止楚以與連尹襄老襄老死於邲不獲其屍其子黑要烝焉巫臣乃使鄭召姬而待已於鄭及楚共卽位將伐魯【陽橋之役】使屈巫【卽巫臣】聘於齊且請師期巫臣乃盡室以行就鄭娶夏姬使介反幣【復命】而奔晉因卻至以臣於晉晉使之爲邢邑大夫至是子重子反滅巫臣之族盡殺子閻子蕩及淸尹弗忌襄老之子黒要而盡分其室巫臣自晉貽二子【子重子反】書曰余必使爾罷於奔命以死乃請使於吳晉侯許之見吳子壽夢而悅之畱吳以一偏之車九乘與一兩之卒二十五人並其射禦教之以乘車戰陳而使之叛楚且寘其子狐庸爲吳行人吳始伐楚伐巢伐徐【皆楚屬國】子重奔命焉於是防馬陵而復以州來之入子重乃自鄭奔還計子重子反於是乎一嵗七奔命凡蠻夷之屬楚者吳盡取之而於是晉復彊而楚乃頓衰

冬大雩

衞孫林父出奔晉

孫林父者良夫之子衛定公惡之乃奔晉其奔也獻晉所食戚邑衛侯如晉晉反戚邑焉

春秋毛氏傳卷二十二﹤經部﹐春秋類﹐春秋毛氏傳﹥

欽定四庫全書

春秋毛氏傳卷二十三

翰林院檢討毛奇齡撰

八年

春晉侯使韓穿來言汶陽之田歸之於齊

汶陽之田本魯地而爲齊所侵者二年以從晉伐齊而歸我三年以齊不伏取而興師焉今已七年矣又使之歸齊何以處魯魯亦何以自處時季文子𨿽有辭然不敢顯言苐於餞晉使時私言之嗟乎晉無道如此

晉欒書帥師侵蔡

晉復侵蔡以六年救鄭時已侵蔡而未得志也至是遂侵楚獲申驪【楚大夫】鄭伯將防晉師門於許東門而大獲焉鄭之反覆其又得以侵小如此

公孫嬰齊如莒

宋公使華元來聘【傳云聘共姬也】

夏宋公使公孫壽來納幣

宋公宋共公也納幣者聘共姬也【共姬爲穆姜女成公姊妹】士昬禮有六禮五禮四禮之殊而諸侯則止有行聘納幣二禮與士不同又昬禮無主人以婿不自主須父母命也天子諸侯總無父矣此稱宋公則必並其母亦無有者說見前

晉殺其大夫趙同趙括

初趙嬰【盾弟】通於趙荘姬【盾子朔之妻】原屏放諸齊【原卽趙同屏卽趙括皆嬰兄也】荘姬怨之至是譖於晉侯曰原屏將爲亂欒卻【二族】爲徵晉乃殺同括惟朔子武從荘姬畜於公宮得免其稱國殺並稱名俱是書例使以同括爲無罪耶則與陳殺其大夫泄冶例同以爲有罪耶則與晉殺其大夫裏克例同余見前

史趙世家晉景公三年大夫屠岸賈爲司寇治靈公之賊徧告諸將曰盾𨿽不知猶爲賊首以臣弒君而子孫在朝何以懲罪乃攻趙氏於下宮殺趙朔趙同趙括趙嬰齊而滅其族與傳頗異且其辭甚直其理甚正其事亦不可爲無據此必當時有其說而戰國以後尙相傳爲實錄者祗史遷記事極疎謂趙朔妻系成公之姊則文公女也未有趙衰娶文公女而其孫朔可並娶其女者且此八年殺同括在晉景爲十七年非三年也凡此皆存之以置勿論者然要其說則何可廢哉

秋七月天子使召伯來賜公命【賜左公谷皆作錫】

召伯召桓公周卿士也禮諸侯卽位天子賜以命圭及諸侯來朝而合瑞焉但賜在卽位之後如文元年毛伯來錫命僖十一年傳王賜晉惠公命同而此在八年之秋故杜氏以爲緩然諸侯久不朝矣而王尙賜此此正告朔餼羊有志者所當憤然思去而尙責其緩也乎春秋十二公惟成朝京師【僖公朝王所耳】然已在十三年矣緩乎否耶

冬十月癸卯杞叔姬卒

叔姬𨿽來歸而杞伯悔之請歸塟於杞則不終歸矣故稱杞與文十二年稱子叔姬卒不同

晉侯使士燮來聘叔孫僑如防晉士燮齊人邾人伐郯【左公谷皆以叔孫下別作一節】

晉士燮來聘特謀伐郯以郯事吳故也夫吳伐郯時伯主不能救防及伐郯後又不能討吳以辟後患徒使受禍之國以苟存而乞成者乃甫成而討貳之師集於城下惡盈貫矣是時公賂燮請緩師燮不可季孫懼使宣伯帥師防伐郯

衛人來媵

此以我將嫁共姬而來致媵者禮諸侯娶夫人則兩國來媵毎國三人謂之九女以本國一夫人一侄【兄子】一娣【弟】兩國皆一媵一侄一娣也但左氏謂同姓媵之異姓則否則春秋媵多異姓卽此亦儼然有齊媵也又國語云王禦不參一族正謂非一姓豈左氏自矛盾耶抑王禮異耶若公羊謂媵止二國無三國媵者則此年衛媵明年晉媵又明年齊媵儼三國矣惟徐仲山春秋日記有云何休云夫人居中宮少在前右媵居西宮左媵居東宮少在後侄娣總名少少或一或二不必定三故有三國來媵之事以爲三國亦九女耳此說近之至於十二公嫁女不特共姬然此特詳者公羊以爲聞其賢而來媵則共姬以守禮死豈能預知且春秋何時齊晉何國何有乎一女子之守禮而爭來致媵此不過以魯系宗國其生平儀節往來在諸國久行不廢不當以挽近降殺而在我則方畏彊大值齊晉侵虐之際而尙能致媵則他時不記而此獨記之以飾大體此正春秋揚美諱辱之防情也

九年

春王正月杞伯來逆叔姬之喪以歸

公防晉侯齊侯宋公衛侯鄭伯曹伯莒子杞伯同盟於蒲【衛地】

尋馬陵之盟也

公至自防

二月伯姬歸於宋

夏季孫行父如宋致女

女嫁三月則當廟見舅姑以成婦禮今國君夫人於三月後則其舅先公早已在廟夫人之家當遣卿聘問致成婦之禮在他國來謂之來聘在我國往卽謂之致女此恆禮也胡氏謂遣卿非禮則桓三年齊侯使弟年來聘仲年介弟然亦卿也此何所分耶

晉人來媵

秋七月丙子齊侯無野卒

晉人執鄭伯晉欒書帥師伐鄭

蒲之盟鄭旣受命於晉矣旣而楚反賂鄭鄭伯復防楚公子成於鄧至是鄭伯如晉晉以其貳於楚也執諸銅鞮【晉縣】而遣欒書伐鄭鄭人使伯蠲行成晉人殺之其無道如此楚乃使子重侵陳以救鄭

冬十有一月塟齊頃公

楚公子嬰齊帥師伐莒庚申莒潰楚人入鄆【公作運】楚子重自陳伐莒圍渠丘渠丘城惡眾潰奔莒莒人乃獲楚公子平而囚之楚人曰勿殺吾歸而俘莒人殺之楚師乃圍莒而莒城亦惡遂潰楚乃入鄆左氏曰莒無備故也又曰備之不可以已也

秦人白狄伐晉

前宣八年晉師白狄伐秦至十五年而秦人伐晉已報之矣至是必驅白狄來以答白狄之役

鄭人圍許

鄭伯執於晉公孫申謀之曰我出師圍許以示之暇且若將攺立君者而緩爲晉使晉必歸君

城中城

中城魯邑冬而成城書時也且言急備也

十年

春衛侯之弟黒背帥師侵鄭

晉命也

夏四月五卜郊不從乃不郊

禮以啟蟄祈谷正周三月也凡卜以旬日當三月正郊之時已三卜矣至是四月又兩卜合得五卜而不吉則後此將春分矣郊不過分遂不郊

五月公防晉侯齊侯宋公衛侯曹伯伐鄭

鄭公子班聞叔申之謀【前年公孫申有攺立君之謀】立公子繻夏四月鄭人殺繻立髠頑【鄭成公大子】公子班奔許欒武子曰鄭人立君我執一人焉何益不如伐鄭而歸其君以求成焉時晉侯有疾乃生立太子州蒲爲晉君而防諸侯以伐鄭其直書晉侯著其惡也杜氏曰父不父子不子一國兩君大亂之道也於是鄭子罕賂晉以襄鐘【鄭襄公之廟鐘】子然受盟以子駟爲質【皆穆公子】而鄭伯得歸

齊人來媵【媵有遲致者以待年也】

丙午晉侯獳卒

秋七月公如晉

公畏晉如晉親弔已非禮矣晉人復止公使公送塟是時諸侯莫在者而公獨送焉不書諱之也

冬十月【公無此三字】

十有一年

春王三月公至自晉

初晉景之末死也觀於軍府見鐘儀問之【前馬陵之戰所獲者】曰南冠【楚冠】而縶者誰也曰鄭人所獻楚囚也問其族曰伶人也【樂官】與之琴操南音【楚音】範文子曰此君子也【以不忘楚】防晉侯方慮楚將以飾好遂遣鐘儀歸而使之求成楚乃使公子辰如晉報鐘儀之使而修好焉及去年春晉復使糴茷【晉大夫】如楚報公子辰之使而未反而晉景死至是公如晉弔晉已止之送塟矣復疑魯之曽通楚也曰將俟糴茷反驗魯虛實必不與楚通而後得歸自去年秋七月至此春三月已閱九月矣公乃不得已而乞受盟焉夫友國相卹貴撫以徳乃徒恃彊暴以加於宗邦已則求敵成而反忌人之往來淩弱虐小莫此爲甚左氏無識徒誇晉君臣之能動以範文子欒武子知荘子韓獻子作人求善爲之鋪張而胡氏拘迂全以晉順楚逆爲諸國向背之斷其於事理之得失毫釐不解惟夫子傷之自晉防赤棘以後凡受盟受伐取田歸田如晉還晉皆一一詳載而於作丘甲城中城立武宮諸綢繆事且三致意焉世尙昧其旨何也

晉侯使卻犨來聘己丑及卻犨盟【犨公作州後同】

卻犨來聘且涖盟犨求婦聲伯聲伯奪其外妹【出母之女】之嫁施氏者以與之婦人曰鳥獸猶不失儷子將若何聲伯曰吾不能死亡【言不與則死亡矣】婦人遂行

夏季孫行父如晉

此報卻犨之聘且亦涖盟而經不書者必不成盟或晉君不親盟故諱之也

秋叔孫僑如如齊

初以齊見侵不得已乞事晉爲鞌之戰絕前好矣至是齊君新立乃復聘於齊而修成焉

冬十月

十有二年

春周公出奔蔡

周公楚【周卿士名楚而食采於周者】惡惠襄之偪也【惠王襄王之族】且與伯與【周卿士】爭政不勝怒而出及陽樊【晉地】王使劉子復之盟於鄄而入三日復出奔晉

夏公防晉侯衛侯於澤【公作沙澤地闕】

宋華元善於楚令尹子重又善於晉欒武子聞晉使糴茷求成於楚而楚子許之將復命矣華元乃如楚復如晉合晉楚之成使晉士燮楚公子罷盟於宋東門之外而後防澤以合齊魯使聽成焉

秋晉人敗狄於交剛【地闕】

冬十月

十有三年

春晉使卻錡來乞師

將伐秦也時召公佐師且卻錡將事甚不敬故不書召兵而書乞師以諱之後凡書乞師皆同

三月公如京師

赴晉召過周因朝王焉其不書朝者文例也

夏五月公自京師遂防晉侯齊侯宋公衛侯鄭伯曹伯邾人滕人伐秦

公及諸侯朝王畢遂從劉康公成肅公【皆王卿士】防晉侯伐秦於是欒書荀庚士燮卻錡韓厥荀防趙旃卻至卻毅欒鍼俱在軍夏五月與秦師戰於麻隧【地闕】秦師敗績獲秦成差及不更女父其不書王人者爲王諱也不書秦敗者故闕之也皆文例也不然未有公在軍而不知有王人兼不知秦敗者此不須告也按杜氏云經文闕漏傳文獨存夫經據簡書傳據防書防書旣存簡何得闕孔氏又謂經之闕漏以防書所無也今傳反有者必當時簡書尙有此文故采而入傳則是其簡其防在夫子作時必有一存而一闕者而夫子卽因其已闕而故闕之蓋甚不取乎逼王人脇列侯越疆誇界動中國之眾以報私憾而徒愽此區區之一勝也

不更女父是爲秦不更之官而名女父者漢書稱商君爲法於秦戰斬一首賜爵一級其爵級凡二十中有不更左庶長右庶長諸名此傳有不更而襄十一年傳又有庶長鮑庶長武則必春秋時秦先有此官而後漸增之以至二十非盡商君新立名也唐啖助趙匡據此疑左氏秦人在戰國之後故有此官而陋儒遂謂其傳爲漢人所造夫左氏卽秦人後於商君然豈不知爵級二十爲商君所定而反以其名彊入之魯成襄秦桓景之間以自取敗漏是�兒也且諸官實不自商君始也史記秦懷公四年庶長鼂與大臣圍懷公懷公自殺又出子二年庶長攺迎靈公之子獻公於河西此皆在春秋之末秦孝公用商君前者卽商君初說孝公孝公拜爲左庶長是商君未立法前且身爲其官矣卽商君誅後毀其所立法而庶長疾戰修魚庶長章擊楚諸名仍存未嘗以毀法而去之也啖趙本無學而陋者又從而和之夫爵級中有大夫名矣將毋大夫亦秦末官乎

曹伯廬卒於師【廬左作盧】

時成肅公與曹宣公俱卒於師成肅公不書諱王辱也

秋七月公至自伐秦

冬塟曹宣公

當曹伯死晉師時公子負芻與欣時皆庶子也負芻爲居守使欣時迎曹伯喪及還而負芻已弒太子而自立子臧【卽欣時】將出亡國人從之至是旣塟負芻慮國人有變告罪請子臧反子臧不得已乃反國而辭采邑焉

十有四年

春王正月莒子朱卒

夏衛孫林父自晉歸於衛

前七年衛定公惡孫林父而林父奔晉今衛侯如晉晉侯彊使見林父而衛侯難之及衛侯還則晉使卻犨納林父於衛衛侯欲不從夫人定姜勸之曰不從將亡【晉見伐必亡】𨿽惡之猶愈於亡乎乃受之而復其位

秋叔孫僑如如齊逆女

此成公逆夫人也

鄭公子喜帥師伐許

傳子罕【公子喜】伐許爲許所敗鄭伯復伐之入其郛許人平以叔申之封【四年鄭公孫申疆許田不得今許以申所封田求和於鄭】

九月僑如以夫人婦姜氏至自齊

冬十月庚寅衛侯臧卒

秦伯卒

不書名史失之說見前

十有五年

春王二月塟衛定公

三月乙巳仲嬰齊卒

仲嬰齊者襄仲之子公孫歸父之弟也宣十八年逐東門氏歸父走之齊而嬰齊無與至是卒以大夫禮塟而書之於冊其不稱公孫而稱仲者以襄仲卒時宣公賜襄仲氏仲【賜以已字】經於宣八年書曰仲遂卒於垂是也公羊解春秋不顧前經因不曉嬰齊氏仲之故乃造爲說曰曷謂仲嬰齊爲兄後也爲兄後則曷謂之仲嬰齊爲人後者爲之子也爲其子則稱仲何孫以王父字爲氏也而於是以兄爲父以父爲祖喪生倫亂昭穆滅理傷教由春秋始矣夫歸父奔齊並未絕嗣原不必爲後卽欲爲後而大夫繼爵不繼綂亦並無有弟爲兄子子爲父孫之理蓋以繼綂言則僖兄爲子閔弟爲父何則以君臣也君臣卽父子也以繼爵言則臧宣叔以庶子武仲爲後及武仲出奔則反以嫡兄臧爲爲後然而兄不父弟爲不祖叔何則以繼爵也繼爵非繼綂也今以兄弟爲父子則爲無父以大夫而繼綂系則爲無君無父無君總謂之大逆而乃以大逆之事在經傳所本無者而公羊造之杜氏引之後人且從而遵之據之亂臣賊子不絕於春秋而反興於後此之解春秋者不亦怪哉

癸丑公防晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師【公歸下有之字】

此曹伯卽負芻十三年殺太子自立者故執歸京師使天子治之時諸侯欲立子臧子臧奔宋

公至自防

夏六月宋公固卒

楚子伐鄭

楚將北師子囊【公子貞荘王子】曰新與晉盟而背之可乎【盟在十二年】子反不從遂伐鄭並侵衛

秋八月庚辰塟宋共公

宋華元出奔晉宋華元自晉歸於宋宋殺其大夫山宋魚石出奔楚【公谷宋殺六字宋魚六字俱各一節】

宋共公旣塟以華元爲右師魚石爲左師桓荘之族皆以次爲卿防司馬蕩澤謀弱公室而殺公子肥【文公子】華元不平將奔晉左師魚石者蕩氏族也與大司冦向爲人少司徒鱗朱太宰向帶少宰魚府五人皆桓族惟華元與司徒華喜爲戴族司城公孫師爲荘族故魚石欲止元而魚府沮之曰右師反不討桓氏乎曰反則討止及澤耳不反必以晉楚之兵來無桓氏矣魚石乃親止華元於河上元請討許之元乃反使華喜公孫師帥國人攻蕩氏殺子山【澤字】而魚石向爲人鱗朱向帶魚府畏以同族故並罪故出捨睢上以示將奔乃華元固畱之且親畱之而五人不從及元反而魚府始曰今不從不得入矣右師視速而言疾有異志焉至登丘望之則右師果馳歸決睢水閉門登陴以防變於是左師二司宼二宰遂奔楚徐仲山日記謂此經有五疑華元未奔晉曰奔晉一疑【或曰以奔晉告則未有朱奔先告者】不自晉歸曰晉歸二疑蕩澤去氏而稱字予耶否耶三疑五大夫同時出奔而止書其一何去何取四疑書例多省文兩宋華元五宋字五疑此必簡牘有脫誤者

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離

左氏曰始通吳也

許遷於葉

許靈公畏鄭之偪請遷於楚楚公子申遷許於葉

十有六年

春王正月雨木冰【雨著木成冰也】

夏四月辛未滕子卒

鄭公子喜帥師侵宋

鄭子罕伐宋宋將鉏樂懼【二大大】敗鄭師於汋陂退不設備鄭人覆之獲將鉏樂懼以還

六月丙寅朔日有食之

晉侯使欒黶來乞師甲午晦晉侯及楚子鄭伯戰於鄢陵楚子鄭師敗績【公以甲午晦別作一節言晝防也晉侯下又作一節谷梁甲午晦晉侯以下合作一節鄢陵楚地】

前年楚伐鄭鄭與楚成至是晉侯將伐鄭欒書將之士燮卻錡荀偃韓厥卻至皆在軍卻犨徵齊衛之兵欒黶來乞師三國兵未至而晉師起鄭人乃告楚楚子救鄭以子反將中軍子重子辛佐之五月晉師濟河聞楚師將至範文子欲反欒書不可六月遇於鄢陵範文子不欲戰卻至不可楚子登巢車以望晉軍晉侯防於淖欒鍼掀之及戰晉呂錡射楚子中目楚子召養由基令射錡中項死楚師薄於險叔山冉搏人以投養由基所射無不殪晉師不能從子反乃命軍吏察夷傷補卒乘繕甲兵展車馬以圖復戰楚子召子反謀值谷陽竪獻飲於子反子反醉楚子曰天敗楚也乃遁範文子立於馬前曰君防諸臣不佞何以及此君其戒之

楚殺其大夫公子側【卽子反也十五年伐鄭背盟以致敗故殺之】

秋公防晉侯齊侯衛侯宋華元邾人於沙隨不見公方晉之來召兵也齊國佐髙無咎至於師衛侯出於衛公出於壊隤【魯邑】已赴召矣叔孫僑如【宣伯】欲去季孟【季文子孟獻子】而取其室穆姜助之【姜成公嫡母與僑如通】請逐二子而後行公難之姜怒防公子偃公子鉏趨過【二子公庶弟】指之曰是皆君也公乃申儆備設守使孟獻子守公宮然後行故不及防宣伯使告卻犨曰魯侯待壊隤待勝者而歸之也晉侯怒不見公此不諱者家難不可沒然亦以甚晉之惡故書之

公至自防【左連上作一節】

公防尹子晉侯齊國佐邾人伐鄭

公受晉命防尹武公【王卿士】及諸侯伐鄭諸侯師次於鄭西我師次於督掦【鄭東地】不敢過鄭子叔聲伯【公孫嬰齊】使叔孫豹【僑如弟】逆晉師而已爲食於鄭郊以待之四日不食【晉師未至不敢先食】諸侯遷於制田知武子【荀防】又以諸侯之師侵陳並侵蔡未反諸侯又遷於潁上旣而鄭師夜突出諸侯皆失軍【晉之虐諸侯如此】

曹伯歸自京師

曹請晉侯赦曹伯晉侯曰子臧反吾歸而君【子臧前奔宋】子臧反曹伯歸子臧致其邑與卿而匿而不出

九月晉人執季孫行父捨之於苕丘【苕公作招晉地】

宣伯愬卻犨使執季文子殺之晉從公所執季文子公還待於鄆【西鄆城】使子叔聲伯請季孫於晉曰宣伯之情君知之悉矣若去蔑與行父是大棄魯國而罪寡君也夫二臣者魯國社稷之臣也二臣朝亡則魯必夕亡夫亡魯以屬齊楚治之何及時卻犨與聲伯善【前十一年卻犨娶聲伯外妹】欲爲聲伯請魯邑以赦行父聲伯力辭之防範文子亦爲言謂信防慝殺忠良不可乃許魯平而赦季孫冬十月魯人出叔孫僑如而盟之【公未歸而國人逐之諸大夫共盟以爲戒】僑如奔齊十二月季孫及卻犨盟於扈歸刺公子偃乃召叔孫豹於齊而立後焉【宣伯弟卽叔孫穆子也立之爲得臣後】

冬十月乙亥叔孫僑如出奔齊

十有二月乙丑季孫行父及晉卻犨盟於扈

公至自晉

乙酉刺公子偃

公子偃卽穆姜所云皆可君者然不及公子鉏必宣伯與偃別有謀也故不書殺而書刺刺者訊也謂訊得其情而後誅之也說見前

十有七年

春衛北宮括帥師侵鄭【括公作結】

晉命也

夏公防尹子單子晉侯齊侯宋公衛侯曹伯邾人伐鄭晉召伐也

六月乙酉同盟於柯陵【鄭西地國語注經書公防尹子單子晉侯齊國佐邾人於柯陵今經無此文】

因伐而盟之

秋公至自防

據傳楚子重救鄭師於首止諸侯還然奔命極矣

齊髙無咎出奔莒

據傳齊慶克【慶封父】通於聲孟子【齊侯夫人】身防婦人衣而出入焉鮑牽【鮑叔牙曽孫】見之以告國武子【佐】武子召慶克而敕之夫人怒防齊靈公從晉伐鄭髙鮑處守及還先閉門索客以備姦冗夫人愬靈公謂髙鮑將拒君而立公子角【頃公子】國子知之公乃刖鮑牽而逐髙無咎無咎奔莒時鮑牽弟國在魯齊人召鮑國立之【爲鮑氏後】

九月辛丑用郊

周九月爲夏七月無郊之禮且用字無解此必經文有脫誤者若胡氏謂以人饗則必曰用於郊且此何人也

晉侯使荀防來乞師

冬公防單子晉侯宋公衛侯曹伯齊人邾人伐鄭十有一月公至自伐鄭

壬申公孫嬰齊卒於貍脤【公作軫谷作蜃貍脤地闕十一月無壬申日似有誤】十有二月丁巳朔日有食之

邾子貜且卒

晉殺其大夫卻錡卻犨卻至

晉厲公侈多外嬖反自鄢陵欲盡去羣大夫而立其左右胥童者胥克子也怨卻缺廢克【在宣八年】與嬖人夷陽五長魚矯之讎卻氏者使楚公子茷【鄢陵所囚】告公曰是戰也卻至實召楚君欲乘敗而奉孫周【晉襄曽孫卽悼公】以事楚公信之以告欒書書亦忌卻氏曰其有焉防公田與婦人先殺而飲酒後使大夫殺卻至奉豖寺人孟張奪之卻至射殺張公曰季子欺予將作難胥童請先殺三卻卻錡將攻公卻至不可胥童乃與羊夷五帥甲攻卻氏先殺錡與犨而至欲出奔追殺之皆屍諸朝且刼欒書中行偃公命勿殺旣而公遊匠麗氏欒書中行偃遂執公焉召士匄士匄辭召韓厥厥曰殺老牛莫之敢屍而況君乎乃先殺胥童使程滑弒厲公以車一乘塟之於翼東門之外使荀防士魴迎周於京師【卽孫周也】而立之朝於武宮逐不臣者七人【夷陽五之屬】

楚人滅舒庸【楚與國】

十有八年

春王正月晉殺其大夫胥童【傳在前年經在今春從告也下同】

庚申晉弒其君州蒲

齊殺其大夫國佐

初髙無咎之奔莒也【在前年】其子髙弱以盧【髙氏邑】叛慶克帥師而圍之時國佐從晉伐鄭以難請於晉而歸遂如盧師殺慶克而佐亦畏禍而據谷以叛齊侯與之盟於徐關而復之至是齊侯使士華免以戈殺國子於內宮之朝師伏夫人宮並殺子國勝而使勝弟國弱嗣國氏後

公如晉【朝新君也】

夏楚子鄭伯伐宋宋魚石復入於彭城【宋邑】

楚鄭伐宋納宋魚石向爲人鱗朱向帶魚府五人【皆十五年奔楚】於彭城以三百乘戍之而還【左氏書復入例與經不合】

公至自晉

晉侯使士匄來聘【謝朝晉也】

秋杞伯來朝

八月邾子來朝

築鹿囿【書不時且非務也】

己丑公薨於路寢

冬楚人鄭人侵宋

宋圍彭城楚子重防鄭師救之華元告急於晉晉韓厥爲政師於臺谷以救宋楚師還

晉侯使士魴來乞師

十有二月仲孫蔑防晉侯宋公衛侯邾子齊崔杼同盟於虛朾【地闕】

謀救宋也宋人辭諸侯而請師以防彭城孟獻子以先君將塟請先歸

丁未塟我君成公

春秋毛氏傳卷二十三

欽定四庫全書

春秋毛氏傳卷二十四

翰林院檢討毛奇齡撰

襄公【公名午成公子母定姒諡法因事有功曰襄】

元年

春王正月公卽位【杜曰公年四嵗】

仲孫蔑防晉欒黶宋華元衛殖曹人莒人邾人滕人薛人圍宋彭城

前年夏楚伐宋納宋魚石於彭城而去其冬宋圍彭城楚復同鄭來救之宋告急於晉故十二月晉爲虛朾之盟以謀伐宋仲孫蔑與焉至是防晉師以圍彭城彭城降晉晉取魚石向爲人鱗朱向帶魚府兄弟五人歸而窴之瓠丘其不書降晉者以外事略之也若彭城上加宋字傳以爲特別於楚且不系叛人以成宋志則不然楚未嘗取彭城而有之何必別楚魚石兄弟亦偶據彭城並未嘗爲楚所封【公羊妄說】而君其地又何必不爲之系且魚石兄弟本是蕩氏卽宋桓之族亦非宋之一字可以絕其系而懲其叛況此入彭城圍彭城與哀二年蒯瞶入戚齊與衛圍戚無異彼當夫子在衛時不書衛字則此非追書可知大抵史官不一人此時史官書宋事又各有書法往往多書宋字以誌異而別無義例如此事始成十五年經書宋華元出奔晉宋華元自晉歸於宋宋殺其大夫山宋魚石出奔楚連書五宋字旣則十八年經書楚子鄭伯伐宋宋魚石復入於彭城連書兩宋字此皆一時之書法無所爲者不然書宋彭城不以宋地與叛人也乃曆書宋魚石則早以叛人系宋矣以宋魚石守宋彭城夫亦孰得而絕之【是時齊人不防彭城晉以爲討齊以太子光爲質於晉後凡盟防有齊世子光以此】

夏晉韓厥帥師伐鄭仲孫蔑防齊崔杼曹人邾人杞人次於鄶【厥公作屈鄶公作合】

晉韓厥帥諸侯之師伐鄭入其郛敗其徒兵於洧上於是東諸侯之師次於鄫以待晉師晉乃復侵楚焦夷及陳時晉侯衛侯皆次戚以爲援兵焉

孟子定五伯之罪惟在摟諸侯以伐諸侯今晉悼爭伯全用此術日役使諸與國以哃喝此諸小國幸吳方逼楚楚罷奔命晉得以稍逞其威然而齊魯衛之侮辱與宋鄭陳之炮割則慘極矣胡氏不解論世祗知向晉爲順向楚爲逆而不知向甲而乙爭之師臨城下國已垂滅而甲不知救則不得不與乙平及平乙而甲之討貳者其摟伐之師又至城下則向背順逆將何取正先仲氏嘗讀宋史嘆太王避狄未爲失計夫天之立君本爲民也君不能庇民而致使百萬生靈日供慘戮我何以自安春秋自文宣以後大之爭小實類於是故徐仲山曰春秋小國當守鄭公子去疾之言曰晉楚不務徳而兵爭我與其來者可也晉楚無信我焉得有信其大國當守晉韓厥之言曰欲求得人必先勤之【言勤救其急】若以晉楚分逆順是竪儒耑見不足道也此爲名言

秋楚公子壬夫帥師侵宋

楚子辛救鄭侵宋呂畱【宋二縣名】鄭子然侵宋取犬丘

九月辛酉天王崩【周簡王也】

邾子來朝

冬衛侯使公孫剽來聘

晉侯使荀防來聘

左氏曰凡諸侯卽位小國朝之大國聘焉【時天王赴未至】

二年

春王正月塟簡王【五月而塟速也】

鄭師伐宋

楚令也

夏五月庚寅夫人姜氏薨

此成公夫人襄之嫡母也初穆姜【成嫡母】使擇美檟以自爲櫬與頌琴【櫬者親身棺也天子四重諸侯三重其親身者名椑卽櫬也頌琴雅琴】季文子取以與夫人焉【成十六年穆姜欲逐季文子故惡之】

六月庚辰鄭伯睔卒

鄭成公疾子駟請息肩於晉【欲更事晉以息爭】公曰楚君以鄭故親集矢於其目吾何忍背之

晉師宋師衛寧殖侵鄭

此晉伐喪也時子罕當國子駟爲政子國爲司馬諸大夫欲從晉子駟曰官命未攺

秋七月仲孫蔑防晉荀防宋華元衛孫林父曹人邾人於戚

謀伐鄭也

己丑塟我小君齊姜

齊侯使諸姜宗婦來送塟【婦人越疆送塟非禮】召萊子【使其送防塟者】萊子不防故晏弱城東陽以偪之【東陽齊近萊之邑】

叔孫豹如宋【聘新君也】

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

前此防戚謀鄭時孟獻子請城虎牢以偪鄭【虎牢鄭邑時屬晉】蓋巖險之邑爲地利所必爭者苐恐齊貳於晉而滕薛小邾俱不至欲借城虎牢以覘其向背至是獻子通諸齊以全其好故諸國皆至城虎牢而鄭人乃成

楚殺其大夫公子申

楚公子申爲右司馬以多受小國賂逼子重子辛楚人殺之

三年

春楚公子嬰齊帥師伐吳【吳楚爭彊之始】

楚子重伐吳爲簡【選練也】之師克鳩玆【在蕪湖東】至於衡山【在烏程縣南】使鄧廖帥組甲三百被練三千以侵吳吳人要而擊之獲鄧廖其能免者組甲八十被練三百而已子重歸旣飲至吳人伐楚取駕駕良邑也鄧廖亦楚之良也楚人咎子重子重病之遇心疾而卒而於是楚頓衰

公如晉【卽位而始朝也】

夏四月壬戌公及晉侯盟於長樗【晉地】

公與晉盟孟獻子相公稽首知武子曰天子在而君辱稽首寡君懼矣孟獻子曰以敝邑介在東表密通仇讎寡君將君是望敢不稽首

公至自晉

六月公防單子晉侯宋公衛侯鄭伯莒子邾子齊世子光己未同盟於雞澤

晉爲鄭服故且欲修吳好因合諸侯使士匄乞盟齊侯欲勿許而難爲不恊乃與士匄盟於耏外【耏水名】晉乃防王人單頃公及諸侯同盟雞澤【晉地】時齊世子質於晉故以從晉復使荀防逆吳子於淮上吳子不至春秋書同盟一十有六然並無義例不過曰共盟已耳若謂以王臣預盟爲同則洮與翟泉皆防王人而皆不書同若謂諸侯同欲故書同則現有齊侯不欲而盟之耏外者矣釋例之不可據毎如此

陳侯使袁僑如防

袁僑陳大夫以楚弱來成晉侯使和組父告諸侯以誇之

戊寅叔孫豹及諸侯之大夫及陳袁僑盟

諸侯旣盟而僑始至故使大夫別與之盟其不書諸國者省文也祗書叔孫者詳內而略外也

秋公至自防

冬晉荀防帥師伐許

此時惟許未來服故伐之

四年

春王正月己酉陳侯午卒

夏叔孫豹如晉

此不知何事如晉左氏以爲報知武子之聘夫荀防來聘在元年冬迄今已四年矣中間孟獻子防晉於戚又爲晉城虎牢又公親如晉及歸又如晉防雞澤又叔孫穆子爲晉盟諸大夫豈有至此未報聘者況左氏於荀防來聘下明曰凡諸侯卽位小國朝之大國聘焉荀防之來大國聘也公之如晉小國朝也夫朝卽報聘矣左氏自爲例而自叛之如此吾但知有經而不知有傳夫然後夫子之春秋見焉然則經之沒於傳也不旣多乎

秋七月戊子夫人姒氏薨【姒公作弋後同】

此成之媵襄之母也時公方七嵗而定姒又微季文子將不使殯廟【古制皆殯廟故三代之殯皆在階上三禮出自戰國妄解殯廟是朝廟夫朝與殯何渉】不櫬【復棺見前】不虞【旣塟之祭諸侯五虞】而匠慶諌之且曰君長誰受其咎遂如禮又匠慶請木季孫曰略言任慿掠取之也時季孫曽樹六檟於蒲圃東門之外將爲已櫬匠慶乃掠而用之季孫無如何余見文五年傳

塟陳成公

八月辛亥塟我小君定姒【定諡逾月而塟速】

冬公如晉

左氏曰聽政也謂受其貢賦多寡之政也且親喪未五月而卽往聽政然則魯直以天子之禮事晉矣時公請以鄶屬魯謂可稍助魯貢賦以爲晉司馬徵發兵賦之用名爲官命晉許之

陳人圍頓

前此雞澤之盟陳人背楚而歸晉楚使司馬公子何忌侵陳爲其叛也時冬月出師而今年之春楚師猶未歸而駐於繁陽【楚地】韓獻子患之已言於朝然仍不卽救則亦何賴有晉矣幸陳侯初卒楚人將伐陳而聞喪而止得以稍解萬一如鄭成公卒【前二年】晉師伐喪將若之何今頓本服楚楚使伺陳人之間而陳反圍頓以啟楚釁且受命於晉而晉不之禁是禍小非卹小也故經於司馬侵陳略而不書而苐書陳之圍頓以見後此之被伐皆陳自爲之晉成之而楚無與焉

五年

春公至自晉

夏鄭伯使公子發來聘

鄭僖公初立且初服晉又與公爲雞澤之防故來聘公子發者子產之父也

叔孫豹鄫世子巫如晉【鄫谷作繒】

公再如晉時請以鄫屬魯故邾莒伐鄫而臧紇救之敗於狐駘檀弓所云魯人之髽而弔自敗於狐駘始者是也卽國人亦有誦曰臧之狐裘敗我於狐駘至是則叔孫穆子同鄫世子名巫者受成於晉以謝鄫屬魯之命此是實事故後此經書滅鄫書如邾書如晉皆以此爲根據而公羊好誕造爲鄫子立莒甥以絕祭祀謂之滅鄫則於防書實事旣無可據且卽此經前後文皆不通矣吾不知胡氏何以必遵之而不一顧也

仲孫蔑衛孫林父防吳於善道【公穀作稻吳地】

吳以不防雞澤故使大夫壽越如晉謝之且請更防晉乃使魯衛先防吳且告防期嗟乎魯衛之受晉命乃爾

秋大雩

楚殺其大夫公子壬夫

楚人討陳叛之故云令尹子辛實侵欲焉乃殺之

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

盟於戚防吳且命諸侯戍陳也時穆叔以屬鄫不利【以前年爲邾莒所敗】故使鄫大夫聼命於晉而自爲防焉

公至自防

冬戍陳

諸侯之在戚防者除吳人外皆受命於晉而爲晉戍陳其獨書我魯不書諸侯者以諸侯無受戍之理且不逐眾戍一若我之自戍之諱國辱也

楚公子貞帥師伐陳

公防晉侯宋公衛侯鄭伯曹伯齊世子光救陳【公谷曹伯下有莒子邾子滕子薛伯】

楚子囊爲令尹範宣子曰我喪陳矣楚人討貳而立子囊必攺行【攺子辛之貪欲】而疾討陳陳近於楚民朝夕急能無往乎有陳非吾事也無之而後可【力不能有陳不如捨之】其冬諸侯戍陳子囊乃帥師伐之晉復防諸侯於城棣【鄭地】以救陳

十有二月公至自救陳

辛未季孫行父卒

傳季文子卒大夫入斂公在位【在阼階西向作喪主】宰庀【具也】家器爲塟備無私積無藏金玉其公儉如此

六年

春王正月壬午杞伯姑容卒

夏宋華弱來奔

宋樂轡與華弱相狎戲以張弓貫弱頸近於囊首平公見而惡之曰司武【司馬】而梏於朝難勝任矣遂逐之華弱來奔

秋塟杞桓公

滕子來朝

莒人滅鄫【谷作繒】

魯不能有鄫懲狐駘之敗而反命於晉聽其自輸貢賦而自與於防則魯之任莒滅鄫而復與邾平𨿽不無過弱非卹鄰之道然其無負於鄫則尙可原也晉不能衛鄫及旣滅又不能討莒以還鄫乃復來責魯必使季武子如晉而聽晉命焉行伯者如是乎故夫子於滅鄫始終連書之以見晉之肆魯之不振失卹鄰之道但書事而義皆見焉

冬叔孫豹如邾

以莒之滅鄫復儆前狐駘之役如邾聘且修平焉

季孫宿如晉【行父之子】

晉人以鄫故來討曰何故亡鄫季武子如晉聽命杜氏曰聽命者受罪也

十有二月齊侯滅萊

前二年齊侯伐萊萊人以馬牛百匹賂齊寺人宿沙衛而還其年秋齊召萊子使送齊宗婦之防魯塟者而萊子不至因使晏弱城東陽以偪之至是圍萊築堙環萊城而傅於堞遂入萊萊共公奔棠【萊邑】晏弱圍棠而滅之遷萊於郳【遷放郳國】陳無宇【齊大夫】獻萊宗器於襄宮【齊襄公廟】髙厚【髙固子】崔杼定其田

七年

春郯子來朝

夏四月三卜郊不從乃免牲

此祈谷之郊必在建寅月啟蟄之後春分之前周夏四月卽夏之春二月也春分爲二月中气三卜三十日則在分後矣故不從則已孟獻子曰吾今而後知有卜筮夫郊祀后稷【祈農必祀稷非長至配天之祭杜注誤】以祈農事也是故啟蟄而郊郊而後耕今旣耕而卜郊宜不從也余見僖三十一年傳

小邾子來朝

城費

費季氏邑也南遺爲費宰叔仲昭伯爲隧正【昭伯者叔仲惠伯之孫隧正主役徒卽周禮遂人也】欲善季氏而求媚於南遺謂遺請城費吾多與而役故季氏城費【此彊私家之漸也】

秋季孫宿如衛

傳言報聘非是衛剽聘在元年未有七年始報聘者觀是冬孫林父來聘則必此施聘而衛卽報之不然我七年一報而彼不逾時而又來聘必無是理魯衛爲晉役而已好未修故至此爲一修之

八月螽

冬十月衛侯使孫林父來聘壬戌及孫林父盟

楚公子貞帥師圍陳

十有二月公防晉侯宋公陳侯衛侯曹伯莒子邾子於鄬【谷作防鄭地】

此本以救陳爲防而經不書救陳者以無志於救徒驅役諸侯之師而觀望不急前也此文例也

鄭伯髠頑如防未見諸侯丙戌卒於鄵【頑公谷作原鄵公谷作操】據傳鄭僖公以不禮子罕子駟兄弟在道被弒因以瘧赴於諸侯此原可疑子罕子駟皆鄭穆之子當僖初立時子罕當國子駟爲政一時稱盛未必卽行此大逆之事且未有君不加禮而臣卽可以推刃者特公谷謂公欲如晉而鄭大夫俱欲從楚相爭不下因以被弒則直是造事叛經之言而胡氏又恪遵之夫鄭之服晉見於前經鄭大夫之欲從晉見於前傳當鄭成公臨卒時子駟請從晉而公不欲及公卒晉來伐喪諸大夫又欲從晉而秉政者徒以公遺命而不卽許及晉城虎牢而鄭諸大夫卽羣然歸晉而聽命焉是欲事楚者鄭君欲事晉者諸大夫也縱左氏作傳在文宣以後多用晉防書張揚晉事劇不足信然經具在也經於二年城虎牢後則三年盟雞澤五年盟戚歷曆書鄭於晉侯衛侯之下卽戍陳救陳鄭皆與焉鄭固堅事晉而楚亦時以伐吳失利無意爭鄭安得有從楚之爭忽生其間向使鄭僖之弒果由如晉則鄭僖卒後諸大夫正可叛晉而歸楚之時而考之經文則今日塟僖公明日卽諸大夫並侵蔡而伐楚疆獻楚捷焉經書夏塟僖公鄭人侵蔡獲蔡公子燮明明在也公穀道聽塗說純乎誣經固不足怪宋儒極稱尊經致三百年來不知夫子有春秋而祗知胡傳乃其叛經悖聖至於如此豈不可嘆故吾於文宣以後不甚信傳以晉君臣之極惡而防書揚之比於周文如祁奚舉賢魏絳戮僕諸事與經何與而至於經文前後疏密煩簡則蛛絲馬迹夫子實有意焉如此經鄭君道卒其被弒與否有防書在但從其所告書之而其義則專爲晉欲爭勝而不能庇小徒日役諸侯之師觀望道路致有死於役者有逃歸者嗟乎行霸惡習流毒如是夫子所爲一舉筆而三致意也

陳侯逃歸

楚子十月圍陳至十二月陳侯於圍城之中出而告急以爲可以卽救也而晉無意救徒畱陳侯防防以待諸侯之師夫城鄭救鄭戍陳救陳亦無多事而必借諸侯之師所謂祁奚爲元尉魏絳爲司馬張老爲元候羊舌職知鐸遏冦爲軍佐輿尉訓禦訓卒知義知禮師不陵正旅不偪師觀於道而迎頌於國者何在夫如是則安可恃矣是以楚圍之急陳人大恐其大夫慶虎慶寅使人於圍城之中出告楚曰吾使公子黃而苐執之楚人從之執公子黃二慶乃使告陳侯於防曰楚人執公子黃矣君若不來羣臣不忍宗廟社稷之卽於亡也懼有背吾君而屬於楚者陳侯乃逃歸

八年

春王正月公如晉

傳曰公如晉朝且聽朝聘之數也夫十二月甫防鄬至正月而卽如晉何其勞也夫卽此七年間公如晉者三如防者五魯大夫之奔命者十有三矣

夏塟鄭僖公

鄭人侵蔡獲蔡公子燮【谷作濕】

鄭人恃晉於先君甫塟卽使子國子耳侵蔡獲蔡公子燮【荘公子】鄭人皆喜惟子產【子國子尙防】不悅曰此禍也楚人來討能勿從乎從之晉師不卽至乎晉楚伐鄭鄭自今不得寧矣

季孫宿防晉侯鄭伯齊人宋人衛人邾人於邢丘傳曰防邢丘者所以命朝聘之數也惟鄭伯獻捷於晉故親聽命余卽使諸國大夫聽之時公尙在晉觀經書公至自晉在此防後而公不與防者不敢以朝聘之數使諸侯親聽命也宋儒無學蘓轍謂晉悼修文襄之業定朝聘之數諸國稱人所以誇眾而胡氏又謂朝聘大事重煩諸侯而但命大夫爲大夫執國之漸則不知此朝聘者非天子朝聘可以坐王朝而使四方諸侯頫首而聽命者也晉爲不道定事大之禮自爲典制以使諸國稟朝晉聘晉之節四年定貢賦此年定朝聘則𨿽各國大夫頫首聽命亦甚無禮而況諸侯乎晉悼惟自知無禮故公尙在晉而不使與防公亦稍知與防爲非禮故𨿽實在晉而但使季孫聽命而不嫌而胡氏反謂大夫與防君若贅旒則必魯君臣相率稽首於壇坫之下方爲得禮解經至此掃地矣朝聘數無可考惟昭三年鄭子太叔云昔文襄之霸也其務不煩諸侯令諸侯三嵗而聘五嵗而朝有事而防不恊而盟此與昭十三年傳所稱天子之制嵗聘志業間朝講禮【間者隔一嵗卽三嵗一朝】再朝而防再防而盟不同朝聘較天子爲減而防盟則無限數有事卽防有不恊卽盟此晉文晉襄私定之制而後君行霸因復申命傳所謂聽朝聘之命以此

公至自晉

莒人伐我東鄙【疆鄫田也】

秋九月大雩

冬楚公子貞帥師伐鄭

楚子囊伐鄭討侵蔡也鄭諸大夫欲從晉者半從楚者半然而晉救卒不至乃及楚平使告晉曰君命敝邑修車賦儆師徒以討亂略因討蔡俘燮獻於邢丘今楚來討曰女何故稱兵於蔡焚我郊保馮陵我城郭夫婦男女不遑啟處以相救也翦焉傾覆無所控告夫民之死亡者非其父兄卽其子弟乃人人愁痛並不知吾等爲誰所庇而但知窮苦而受盟焉將安禁之晉對曰君有楚命亦不使一介告晉而卽安於楚君之欲也寡君帥諸侯以見於城下惟君圖之

晉侯使士匄來聘

報公朝也

春秋毛氏傳卷二十四﹤經部﹐春秋類﹐春秋毛氏傳﹥

欽定四庫全書

春秋毛氏卷二十五

翰林院檢討毛奇齡撰

九年

春宋災【公作火】

宋災樂喜爲司城以爲政【作救火之政】使伯氏司裏【裏宰】火所未至徹小屋塗大屋【以泥水塗之】陳畚挶【土轝】具綆缶【汲器】蓄水潦積土塗巡丈城繕守備【恐因災有變】表火道【火起則從其所向以表之】使樂遄庀刑器【防有干犯舊注誤】使皇鄖命校正出馬工正出車備甲兵庀武守【防姦宄不測】使西鉏吾庀府守【守府庫】令司宮巷伯儆宮【守宮禁】祝宗用馬於四墉祀盤庚於西門之外【用馬祭四城以禳火盤庚宋逺祖以配火神】

夏季孫宿如晉

八年晉士匄以公朝報聘此又謝之

五月辛酉夫人姜氏薨【四月而塟速】

此成之嫡母襄之祖母也成十六年姜通於僑如欲廢成公因遷姜於東宮至是薨焉

秋八月癸未塟我小君穆姜

冬公會晉侯宋公衛侯曹伯莒子邾子滕子薛伯杞伯小邾子齊世子光伐鄭十有二月己亥同盟於戲【杜氏曰十二月無己亥日正義曰此十一月之誤】

諸侯伐鄭季武子與齊師宋師從晉中軍門於鄟門衛師曹人邾人從晉上軍門於師之梁【亦鄭城門】滕人薛人從晉下軍門於北門杞人郳人從晉新軍斬行栗【表道之樹】且令諸侯修器備盛餱糧歸老幼使病者歸養虎牢以示必下鄭人恐乃行成中行獻子【荀偃】曰姑圍之以待楚人之救也而與之戰不然無成【必如此方有辭於鄭不然兩大無雄雌而徒彊鄭服則楚來救鄭而鄭復屬之矣故無成】知武子曰許之盟而還師以敝楚人吾三分四軍與諸侯之鋭以逆來者猶愈於戰夫暴骨以逞不可也君子勞心小人勞力先王之制也乃許鄭成十一月同盟於戲鄭服也至將盟鄭六卿公子騑【子駟】公子【子國】公子嘉【子孔】公孫輙【子耳】公孫蠆【子蟜】公孫捨之【子展】及其大夫門子皆從鄭伯晉士莊子爲載書曰自今日旣盟之後鄭國而不惟晉命是聽而有異志者有如此盟公子騑趨進曰天禍鄭國使介居二大國之間大國不加徳音而亂以要之【謂以兵力彊要鄭伏】使其鬼神不獲歆其禋祀其民人不獲享其土利夫婦愁苦墊隘無所底告自今日旣盟之後鄭國而不惟有禮與彊可以庇民者是從而敢有異志者亦如之【徐仲山春秋日記曰晉悼爭鄭不惟無禮亦並不彊不可以庇民故子駟載書之言痛心傷骨呼號搶擗之中復寓諷言晉聞之而無慙色無悔心不當前謝罪引師而退直虫豖之不若者左氏能記此詞而復揚晉徳稱爲三駕之師嗟乎寃哉】荀偃曰攺載書公孫捨之曰昭大神而要言焉書可攺也大國亦可叛也乃盟而還晉人不得志於鄭以諸侯復伐之十二月癸亥門其三門【卽前所門三門】閏月【是年無閏月閏爲門五之誤月爲日之誤謂一門各攻五日欲以苦鄭卽前知武子所云三分四軍法也】戊寅【計癸亥至此剛三五十五日】濟於陰阪侵鄭【別邑】次於陰口而還子孔曰晉師可擊也師老而勞且有歸志必大克之子展曰不可是役有鄭成而經不書不與成也有晉復伐鄭而經又不書不與其復伐鄭也夫鄭亦何罪欲伏之而不能庇欲與人爭彊而不能與戰徒役諸國之師以久勞於外而胡氏尙曰善爲國者不師善師者不陣善陣者不戰知武子眞明於戰陣之法夫晉固不師然列國之爲師久矣晉固不陣不戰然鄭之受人陣受人戰亦已多矣然且不敢與彊大戰而其門三門分四軍積一十五日而且陣且戰何其勤也夫暴骨以逞在己不可而在鄭則可是尙爲能明戰陣之法也乎夫子傷之故不書鄭成不書晉再伐而特於楚之伐鄭則鄭重書之以致意焉若如杜氏言經書同盟而鄭之受成在其中則成十七年柯陵之盟晉侯會諸侯伐鄭而自爲盟斯時鄭未嘗受成也然而書同盟其謂之何

時襄公年十二禮諸侯十二當冠晉侯問季武子且請冠具武子曰君冠必以裸享之禮行之以金石之樂節之以先君之祧處之【始祖廟爲祧】今寡君在行未可具也請及兄弟之國而假備焉乃還及衛冠於衛成公之廟假鐘磬焉夫以伯主之威使宗國國君不冠於國而冠於道路其橫極矣春秋重禮例而此獨不書諱國辱也

楚子伐鄭

楚子伐鄭子駟子展曰吾盟固云惟彊是從今楚師至而晉不我救則楚彊矣遂及楚平會楚莊夫人卒楚未能定鄭遽歸乃左襲晉防書文妄稱晉侯息民國乃有節故三駕而楚不能與爭夫三駕者三興師也一駕在十年師於牛首經書公會晉侯【及宋公等十三國】伐鄭是也爾時鄭有盜禍不得已服晉而楚救一至晉師欲逃卽欒黶勉彊爭進夾水駐師而究不敢犯楚師而逡巡引還是一駕而不敢與楚爭也二駕在十一年師於向經又書公會晉侯【及宋公等十三國】伐鄭是也爾時鄭甫服晉而楚子囊與秦師俱至鄭復迎楚與秦楚二師同出伐宋而晉不敢救是二駕而不敢與楚爭也三駕在其秋觀兵鄭東門經又書公會晉侯【及宋公等十三國】伐鄭會於蕭魚是也爾時鄭不得已又服晉而楚約秦師救鄭惟恐晉不出直入晉地渡河與戰而晉師敗績其明年楚公子貞復伐宋戰於楊梁報伐鄭之役而晉又不敢敵是三駕而皆不敢與楚爭也夫以三駕並不敢爭楚之霸主而反曰三駕而楚不能與之爭此固晉國春秋誣妄鋪揚之詞左氏無識而采入之與吾夫子之春秋全然相反而胡氏又曰三駕不能爭𨿽城濮之戰亦何以過又曰自此鄭不復背晉者二十四年夫鄭以厭亂之故自畫防以謝楚師而一意歸晉楚亦以厭兵之故又值吳患遂捨鄭不爭而聽其自便此眞貪天之功以爲己力者欲知春秋何不於夫子經文一再讀之

十年

春公會晉侯宋公衛侯曹伯莒子邾子滕子薛伯杞伯小邾子齊世子光會吳於柤

柤楚地會吳者謀病楚也吳子壽夢卽後稱吳子乘者其不稱子外之也與成十五年會吳於鐘離十四年會吳於向並同

夏五月甲午遂滅偪陽【偪谷作傅】

偪陽妘姓楚附庸國晉侯借諸侯之師兼恃吳勢滅之所以病楚故舊史祗書滅偪陽而夫子特加遂字以誅其意以爲會柤者固滅偪陽所自來也是以旣滅之而必以其地予宋謂宋與楚鄭惡予宋所以辱楚鄭也宋甫受偪陽而楚子囊卽與鄭子耳同出伐宋謂宋受晉地伐宋所以報晉也此夫子春秋也初晉荀偃與士匄請滅偪陽而封宋向戌爲附庸荀防曰城小而固勝之不武弗勝爲笑及圍之弗勝會魯孟氏之臣秦菫父以步輦挽輜重如師偪陽人啟門諸侯之士有攻門入者偪陽設版作懸門從門上埀下以截攻門入內之人鄹人紇【卽叔梁紇夫子父也叔梁字】抉之以出門者【抉舉其懸門以出入內之人】又有狄虒彌挾大車輪作櫓楯以右手拔防當一隊之人【百人】旣而城上懸布秦菫父登之及堞絕其布菫父墜則又懸之再絕再墜至墜死而蘇復上如故偪陽人謝之乃取其斷布徇師三日以示勇然而城固終不克荀偃與士匄請還師荀防不許乃限七日克遂滅之以其地封宋向戌戌辭乃與宋公宋公享晉侯於楚丘奏桑林之樂【商先王樂】乃以偪陽子歸獻俘於武宮旣又以偪陽妘姓不滅其祀使周內史選其族嗣令守祀於晉之霍邑其曰使周內史者假天子之命一若天子復其祀周禮內史職所云內史掌爵祿廢置是也又曰師歸孟獻子以秦菫父爲右菫父生秦丕玆事仲尼

公至自防

楚公子貞鄭公孫輙帥師伐宋

楚子囊鄭子耳伐宋圍宋門於桐門衛師救宋鄭子展曰必伐衛不然是不與楚也旣得罪於晉又得罪於楚不可子駟曰國病矣子展曰得罪二大國必亡病不猶愈於亡乎遂遣皇耳帥師侵衛衛人追之乃獲皇耳於犬丘旣而楚子囊鄭子耳侵我西鄙復圍蕭【宋邑】克之夫春秋魯史也楚鄭伐宋尙書之豈有伐本國而反不書者此意服防能道之服防云其不書者以公親從晉伐鄭不能服鄭旋復爲楚鄭所伐恥之故諱之也

晉師伐秦

秋莒人伐我東鄙

曰莒人聞諸侯之有事也故伐我東鄙

公會晉侯宋公衛侯曹伯莒子邾子齊世子光滕子薛伯杞伯小邾子伐鄭

周禮典命諸侯之適子命於天子攝其君則下其君之禮一等未命則以皮帛繼子男今齊世子光未命天子【見十九年】則當繼子男之後觀前柤之會列小邾子下可驗也今忽跨滕薛而上之稱齊崔杼使太子光先至師遂長於滕此似可據但後此亳城蕭魚二會未聞其先莒邾至師乃公然兩列其名在莒邾滕薛之上則似夫子之書法全不在此或亦告文本參錯而簡書依之故爾耶

冬盜殺鄭公子騑公子公孫輙【騑公谷作斐】

據鄭子駟當國與尉氏司氏堵氏侯氏子師氏五族有隙五族聚不逞之人因八年所殺公子嬰之徒以作亂時子國爲司馬子耳爲司空子孔爲司徒盜將盡殺之攻於西宮之朝殺子駟子國子耳惟子孔先知之得免盜乃刼鄭伯以如北宮子駟之子子西【公孫夏】不能追盜子產【公孫僑】者子國子也先戒眾官設守備謹府庫蓋藏而後成列而出以車十七乘攻盜於北宮盡殺之僅有奔者特鄭當積創之餘復遭盜禍自此厭亂不能與諸侯爭矣此亦晉楚爭鄭一大節目故夫子備書焉其不稱大夫以非國討不當書爵也舊說非是

戍鄭虎牢楚公子貞帥師救鄭【左公谷楚公子下別作一節】

諸侯之師受晉命以城虎牢於以逼晉而夫子特書曰戍鄭虎牢不書諸侯者責在魯也夫魯宗國也其可受彊大之命以偪同姓諸侯國乎【經凡不書列國者皆屬魯事】特書鄭虎牢者責不當戍也夫此誰之地而可以戍之也乎【杜預謂晉欲還鄭地故書鄭以見晉志夫戍虎牢時何曽欲還鄭乎且夫子特書魯戍而並不及晉是魯志也不通甚矣】然且承上冬文不另書月日以示乘盜禍之後急以偪之故楚之救鄭一若幸其急至者蓋一書而數義備焉

據不止戍虎牢晉使諸侯戍虎牢而已復城鄭之梧制諸邑以迫脇之使士魴魏絳守梧制而經不書者惡其事也惟時鄭不得已又與晉平而楚子囊忽救至荀防欲退師曰今我逃楚楚必驕驕則可與戰矣欒黶曰逃楚晉之恥也合諸侯以益恥【謂諸侯同逃則增恥】不如死我將獨進師遂進與楚師夾潁而軍鄭子蟜曰諸侯有去志必不戰矣我服晉晉必去不服晉晉亦必去晉去楚必圍我總之晉在必去何如服楚亦可以使楚去於是夜涉潁水與楚人盟欒黶欲伐鄭荀防不可曰我實不能禦楚又不能庇鄭鄭有何罪不如畱鄭一怨隙之地使楚去後我可來伐若今卽伐之則楚必救之戰而不勝爲諸侯笑矣夫勝可必乎不如還也於是諸侯之師還楚人亦還【三駕之一如此】

公至自伐鄭

十有一年

春王正月作三軍

周禮大司馬職王六軍大國三軍次國二軍小國一軍所云成國不過半天子之軍言成爲大國祗得半天子而爲三軍是也魯本大國則自宜有三軍而至是而始作者以大國稱爲元侯可作師以承天子而次國小國則祗帥貢賦以從元侯之徵行此舊制也至文宣之際王室衰微政在伯主伯主自立一貢賦之法量諸國大小以責車役致大國三軍皆自貶損其軍以冀免貢賦故魯在文宣間不知何時減去一軍而至是季武子連歲從徵懾晉楚之彊思以自振又其時車戰稍壞值毀車爲行之候將徵人以充步士於是取舊制三軍後祗存上下二軍者增一中軍於其間又將舊制徵軍之法天子六鄕徵六軍諸侯三鄕徵三軍周禮萬二千五百家爲鄕卽萬二千五百人爲軍毎一家徵一人故一鄕爲一軍凡三軍共三萬七千五百家皆公家自徵之臨師則但以三卿帥其軍而徵人與徵稅皆不與焉至是季氏作三軍使三家分徵之所謂三分公室而各有其一是也然且增軍士之數或加什伯以益一軍或加仟伯以益一軍漸將變車乘而爲行列因各自毀其私家之乘盡以益之使私家之乘之人令其餘徒役如羨卒餘子之類皆入之爲軍而並邑稅亦盡徵入已而不貢之公惟叔孫則臣其徒役子弟使皆爲軍而邑稅仍還公家孟氏則並徒役子弟亦但臣其半入軍而半還之公所謂三子各毀其乘季氏卽以其乘之人與其役邑俱入之已否則徒役邑稅俱倍徵之叔孫使其徒役子弟盡爲之臣而邑稅不徵孟氏卽徒役子弟亦半使爲臣是也當是時惟恐伯主責大國貢賦故叔孫穆子不肯作恐不能久行也季氏使詛盟以示必行而後昭五年則仍捨中軍而不能竟行

天子六軍以六卿將之大國三軍以三卿將之且毎軍各有副貳則𨿽三軍亦用六卿如晉行三軍毎出六卿以將之至作五軍則以十卿領之是也公羊謂三軍者三卿也古者上卿下卿上士下士其說難解如謂古三卿爲司徒司馬司空至行軍時則祗用司徒司空而不用司馬如緜詩乃召司徒乃召司空而不召司馬故但有上下二卿而無中卿今增一司馬官謂之增中軍則牧誓司徒司馬司空主伯亞旅立政司徒司馬司空亞旅阪尹未嘗以行軍而缺其官況行軍最重司馬司馬者主兵政之官也故凡敍戰亦皆以司馬爲政緜詩所云召司徒召司空者此太王遷都作室之官非行軍官也如謂司徒司空皆卿一人大夫二人惟司馬卿一人大夫亦一人今增此大夫一人謂之增中軍則周禮冢宰司徒宗伯司馬司冦皆卿一人中大夫二人未嘗於司馬有所缺也凡此皆說之周章無理者至谷梁謂天子六卿諸侯一軍則誤認晉曲沃武公以一軍興而不知其初之以都邑而篡侯服本屬創事非嘗制也不然晉淸原之搜共作五軍鞌之戰始作六軍豈大國有五軍有六軍耶唐啖氏謂天子六軍大國三之一小國半大國則直杜撰立說無憑無據之語以此解經何愁聖經不晦蔑也

夏四月四卜郊不從乃不郊

說見僖三十一年

鄭公孫捨之帥師侵宋

鄭人厭亂極矣乃合諸大夫謀曰晉楚𨿽並彊而晉合十三國諸侯之師則楚弱於晉矣特恨楚來晉不急救我耳晉能急救則楚當避晉何道而可使晉師爲我致死使楚不復來而後可終事晉也子展曰吾苟侵宋則諸侯必至吾從之盟楚師至吾又從楚盟則晉怒甚矣晉近能驟來而楚逺不能吾重賂晉師而然後謝楚則或可免斯難乎於是先使疆場之吏惡於宋致宋來侵鄭然後子展出侵宋

公會晉侯宋公衛侯曹伯齊世子光莒子邾子滕子薛伯杞伯小邾子伐鄭

晉合十三國之師伐鄭宋門東門晉營西郊衛侵北鄙諸侯師於向圍其城而觀兵南門

秋七月己未同盟於亳城北【亳公谷作京】

鄭人乃乞盟同盟者鄭與盟也亳城鄭地

其盟詞有曰若間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家其詞如此而旣而鄭卽從楚不顧渝盟者蓋欲因之以謝楚而非背晉也以爲其謀固然也

公至自伐鄭

楚子鄭伯伐宋

楚子囊以救鄭來而諸國之師已解去遂伐宋但是時楚邀秦師並來救而鄭卽從之經不書秦人而反書鄭伯者深予鄭之善自謀也當是時楚已在鄭意量中矣

公會晉侯宋公衛侯曹伯齊世子光莒子邾子滕子薛伯杞伯小邾子伐鄭會於蕭魚

諸侯悉師至觀兵於鄭東門鄭人行成晉趙武入盟鄭伯鄭子展出盟晉侯乃會於蕭魚三日乃赦鄭囚毀斥堠禁侵掠晉侯使叔肸告於諸侯鄭人乃賂晉侯以師悝師觸師蠲【三樂師名】廣車軘車【皆兵車】淳十五乘【淳耦也謂兩十五也】甲兵備凡兵車百乘【合廣軘車】歌鐘二肆【懸鐘十六爲一肆】及其鎛磬【鎛鐘鎛磬皆倚歌者】女樂二八晉侯以樂之半賜魏絳嘉其和戎狄而正諸華爲有功也夫晉楚爭鄭在絳亦偶一與師至三駕之出絳並不與乃金石之樂祗以予絳而防偃魴匄諸君徒事勞苦而並不一及且十二國君奔命暴露連年累歲而歌鐘鎛磬曾不得比於郜鼎之取與濟田之歸同澤安在況師中之賞最貴明信鄭之賂晉本屬鄭謀而爲之史者實以此張晉之功已爲可笑且此與和戎從無干涉𨿽三駕七合【國語七合諸侯】總不如和戎之善然而鄭賂全不由此吾故曰左氏鋪揚悉本之彊晉防書之謬文不足道也蕭魚鄭也

公至自會

舊例書至必以後事初公以伐鄭往而旣盟於亳城則宜書公至自會乃書公至自伐鄭者不與其盟也以鄭將變盟也此以代鄭往而旣盟蕭魚則直書公至自會與其盟也以鄭有此盟而其後可不用兵也𨿽是時秦復救鄭次年楚復報晉取鄭仍爲鄭用兵而經書並不及鄭一似與鄭絕無與者蓋喜鄭謀之從此定也𨿽然公以年少初立十年之間凡書公至者不一矣三年兩書如晉兩書至四年書如晉至五年始歸而始書至五年又書會晉又書至七年又書會晉乃不書至以是年陳侯逃歸鄭伯死於會惡其會遂不書至以示變也八年春卽書如晉至夏而始書至九年又書會晉至十年始歸而始書至是年夏始歸而秋又書會晉至冬盡而始書至至此年春書會晉秋書至秋卽書會晉秋又書至則其奔命道路無頃刻之安爲何如者然且在途加冠在晉朝正者非一年誰爲爲之以至於此夫子書至此亦傷之矣

楚人執鄭行人良霄【谷作良宵】

鄭人使良霄大宰石防如楚告將服於晉曰孤以社稷之故不能懷君【言將他事也】君若能以玉帛綏晉不然則武震以攝威之【言非講好則大爲震攝】孤之願也楚人執之【其後用公子囊言仍使歸鄭】然自是楚無意爭鄭矣

冬秦人伐晉

據秦庶長鮑庶長武帥師伐晉以救鄭直入晉地與晉士魴戰於櫟晉師敗績經不書救鄭者非鄭志也且以絕夫後此之爭鄭者也

十有二年

春王二月莒人伐我東鄙圍臺【臺谷作邰】

莒旣滅鄫魯侵其西界故前此曾伐我東鄙以疆鄫田至前十年秋乘諸侯多事復伐我東鄙則彊抗甚矣今不惟伐鄙又且圍邑其能已乎

季孫宿帥師救臺遂入鄆【鄆公作運】

季武子乃救臺遂乘勝入鄆以報見伐且取其鐘以爲公盤經書遂者與之也與其能繼事也古者命將得專制閫外之事凡可以安國家利社稷者則專之可也公谷以大夫無遂事爲言此是妄語而胡氏又從之則必如後世之承廟算以取進止致彊敵在前而不敢問可乎況以小抗大又實無道且十年之間九作同盟而三見侵我非大創何待矣若漢五行志引劉向謂季武子作三軍有侵陵用武之意故鄰國不和伐我三鄙【秋邾人伐南鄙十六年齊侯伐北鄙連此東鄙爲三鄙】則莒人伐我早見之八年之間此時三軍尙未作也事外閒論全不考本末而信口妄誕皆害經之學觀者察之臺魯地鄆莒地

夏晉侯使士魴來聘【魴公作彭】

秋九月吳子乘卒

曰吳子壽夢卒臨於周廟【魯立文王廟以爲周公宗子所自出名出王廟】禮也凡諸侯之喪異姓臨於外【城外】同姓於宗廟【卽出王廟其名宗者以宗子所出也】同宗於祖廟【始封之君卽周公也】同族於禰廟【同族自髙祖以下小宗也禰父廟】是故魯爲諸姬臨於周廟爲邢凡蔣茅胙祭【皆周公支子別封爲國】臨於周公之廟

冬楚公子貞帥師侵宋

楚子囊秦庶長無地伐宋師於楊梁以報晉之取鄭也經不書報晉取鄭者以爲鄭從此可不爭也

公如晉

公如晉朝且報士魴聘也

春秋毛氏卷二十五

欽定四庫全書

春秋毛氏卷二十六

翰林院檢討毛奇齡撰

十有三年

春公至自晉

夏取邿【公作詩】

邿小國名【公羊謂邾婁之邑】據邿亂分國爲三部魯以師救邿旣而取之

秋九月庚辰楚子審卒【楚共王也】

冬城防

十有四年

春王正月季孫宿叔老會晉士匄齊人宋人衛人鄭公孫蠆曹人莒人邾人滕人薛人杞人小邾人會吳於向【蠆公作囆】

前年楚共王卒吳伐楚喪爲楚所敗而告敗於晉至是晉復會諸侯以謀之曰會於向爲吳謀楚故也叔老叔孫齊子卽叔肸孫也【以叔爲族】是時亦爲卿禮聘使盟會皆一卿一大夫卿爲正大夫爲介今魯特遣二卿以尊晉極爲無禮而春秋書法則惟本國徵伐詳內略外備書正介兩人而聘使與列國徵伐則𨿽有二使而祗書一焉今夫子深惡晉惡不諱國辱特書二卿以爲魯恥此皆舊史所無有而夫子特增之者蓋晉自文襄興伯以後約七十餘年泗上十二諸侯無日不從徵從會至晉悼尢甚此𨿽勉應亦可憾而況復尊之故夫子破例於諸國大夫有名者皆書曰人而於本國二卿則並書其名以示恥焉或曰據宋華閱仲江齊崔杼衛北宮括俱在會彼何以不書而此獨書豈彼不恥耶曰此正所以深責魯也例無卿大夫與會有名氏而不書者今列國皆不書而獨書魯且備書二卿寛彼正所以責此且亦惟恥之故責之蓋深恥夫兩卿之可以已也或曰魯敬晉使兩卿故晉亦敬魯兩卿而書兩卿於告文夫子之加一卿者從告文耳則不然列國諸卿皆在會豈有告文去其名而但書兩卿以告者況崔杼華閱公孫括皆名卿也告文敬魯卿豈不敬諸卿而乃無故而盡去其名而獨告此魯兩卿世無此理或曰謂崔杼華閱皆惰慢夫子以惰慢貶之故不書則從來惰慢皆實書其名而後可曰某惰某不敬文可考也今名且無有誰爲惰慢且春秋書法並無以惰慢去名者正義曰仲尼新意吾亦曰仲尼新意蓋意固有在而人不識也若書鄭之公孫蠆則鄭初與會特表之非恥之也此又一意也

二月乙未朔日有食之

夏四月叔孫豹會晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦【蠆公作囆】此則仲尼新意之尢顯著者據諸侯之大夫從晉伐秦報櫟之役也【在十一年】晉侯待於境使六卿帥諸侯之師以進而諸侯之師及涇而止皆不肯濟蓋亦厭摟伐之無已時也惟叔孫穆子【豹】賦匏有苦葉決意先濟叔向乃具舟濟之而鄭子蟜【蠆】見北宮懿子【括】曰與人而不固取惡莫甚焉若社稷何懿子悅二子乃見諸侯之師而勸之濟濟涇而次焉秦人毒涇上流諸侯之師多死者惟鄭司馬子蟜帥鄭師以進諸侯之師皆從之至於棫林不成軍而退是時荀偃令曰雞鳴而駕塞井夷竈【示不反】惟餘馬首是瞻欒黶曰晉無此命也余馬首欲東耳乃歸而下軍從之左史謂魏莊子【絳】曰不待中行伯【荀偃】乎莊子曰夫子【指荀偃】命從帥欒伯吾帥也吾將從之從帥所以待夫子也於是伯遊曰吾令實過悔之何及多遺秦禽耳【爲秦所獲】乃命大還晉人謂之遷延之役惟欒鍼【黶弟】嘆曰是役也報櫟之敗也役又無功晉之恥也吾兄弟在戎路恥尢甚焉乃與士鞅【士匄子】馳秦師鍼死而鞅反欒黶謂士匄曰余弟不欲往而子召之餘弟死而子來是而子殺余弟也弗逐余將殺子而士鞅奔秦則是濟涇之役在本國尙不欲往至諸侯之師則全不欲往者而叔孫穆子與子蟜懿子三人實勸之進之而毫不知恥故當時齊之崔杼宋之華閱仲江輩亦仍在軍經但書三人而於諸大夫皆不之及蓋亦甚惡夫諸國之從伐秦而三大夫且勸進之也然則鄭公孫蠆之書名表之乎抑恥之耶曰此則經之尢顯著者夫濟涇之役報櫟之役也櫟之役則秦人爲救鄭來也楚爭鄭而秦不爭鄭無故而興師專伐以救我此不可忘矣鄭先君成公將死諸大夫請背楚成公曰楚君以鄭故親集矢於其目吾何忍背之其將死言善如此向使爲鄭大夫者稍有人心而辭晉不行曰寧從伐楚必不從伐秦秦無故救我我何面目報之則晉未必不以爲義而聽其自便而乃不惟從之且先之又踴躍鼓舞以勸諸侯而爭進之𨿽其言曰如社稷何一似惕晉之威而不得不然然而從之已矣爭先何爲故夫子曰此一人者亦幸有此役而吾不解也吾不知其持何說以兵向秦也可恥也故曰前之書名也表之今之書名也恥之仲尼新意蓋至此而益著也

己未衛侯出奔齊【公羊衛侯下有衎字】

衛獻公戒【命】孫文子【林父】寗惠子【殖】食皆服【朝服】而朝日旰【晏】不召而射鴻於囿二子從之【至囿】不釋皮冠【田獵冠】而與之言二子怒孫文子如戚【林父邑】孫蒯【林父子】入使公飲之酒令太師歌巧言之卒章【取居河之湄而爲亂階也】蒯懼告文子文子曰君忌我矣弗先必死並帑於戚【帑子也先與子分居今並居戚】見蘧伯玉謀易君伯玉難之從近關出【伯玉出境】公乃使諸公子與孫子盟孫子盡殺之公出奔齊孫子追公敗公徒於河澤衛人乃立公孫剽【穆公孫】孫林父寗殖相之以聽命於諸侯時魯使厚成叔弔於衛齊侯以郲邑寄衛君【寄寓也古失國寓他所名寄公】魯又使臧孫紇至郲唁之晉爲伯主不卽救卹兼爲之討賊至其冬反合諸國盟會以定新君使逐君之賊親至壇坫以重固其勢三綱絕矣苐春秋凡逐君皆書出奔桓十五年鄭伯突出奔蔡是也若本國君見逐則並不書出奔而但書遜昭十五年公遜於齊是也蓋君而出奔與遜則必有奔之遜之者不必書見逐而逐在其中是以防書書逐君簡書書出奔此舊時書例固然非夫子有更易也胡氏惑杜氏之說見襄二十年寗殖將死召其子曰吾得罪於君名藏在諸侯之防曰孫林父寗殖出其君因謂防書書逐君而夫子攺之且謂夫子有歸罪於君之意夫子苟逐父必不問不父之罪而以君被逐而反治君罪則爲君危矣況此防書逐君簡書出奔夫子修簡書從其原文何曾有攺防書之事故曰此書例非文例也若出奔者必書名此不書闕文耳如公羊經文原作衛侯衎出奔齊可驗余見桓十五年

莒人侵我東鄙

報入鄆也【十二年】時伯主安在魯日事奔命屢見侵伐而曽不見伯主之救卹同惡謂何

秋楚公子貞帥師伐吳

前吳伐楚喪爲楚所敗而楚復報之子囊師於棠吳不出戰子囊以吳爲不能而勿儆及還吳人自臯舟之隘要而擊之遂敗楚師獲楚公子宜谷

冬季孫宿會晉士匄宋華閱衛孫林父鄭公孫蠆莒人邾人於戚

孫林父逐君晉不能討賊平亂反因其所立新君而大爲會以定之使孫林父名儼然與諸國大夫並列於會將盟書所謂保姦與長亂並犯之矣夫子於此但直書其事而義自見焉

十有五年

春宋公使向戌來聘二月己亥及向戌盟於劉

報二年叔孫豹之聘也劉魯城外地

劉夏逆王后於齊

前十二年靈王求昏於齊齊侯【靈公】許昏王使陰裏【周大夫】結【成】之十四年王使劉定公【劉夏】賜齊侯命【將昏故先賜命】至是遂逆後焉禮天子不親迎凡逆後必使上卿行事而以公一人監之桓八年祭公來遂逆王后於紀是也今經書逆後而不書公來似無監者據云官師從單靖公逆王后於齊則已有監公矣其不書者以周制天子下娶尊卑不敵凡娶侯國女必使同姓諸侯命迎之謂之主婚前桓王娶紀女使魯主婚故祭公至魯受魯命以往經書祭公來書遂逆今不知何國主婚但使迎者至魯一告而單靖公不來其不書公來以是也若劉夏者卽劉康公之子前賜命時稱劉定公卽其人也釋例天子公卿書爵大夫書字士書名今劉夏稱名則非公卿大夫而士矣故曰官師逆後而卿不行非禮也官師者士也此亦直書之而義自見者

夏齊侯伐我北鄙圍成公救成至遇

齊不知何故伐我曰貳於晉故也夫貳於晉而伐我則伐晉矣伐晉而晉尙不救不惟不能同好惡兼不能伐惡矣晉之自大而不能相卹如此然則晉霸以來其七十餘年間魯君臣之日夕奔命暴露道路以從晉四伐者爲何遇魯地

季孫宿叔孫豹帥師城成郛

郛者郭也郭不必城今以備齊故城之

秋八月丁巳日有食之【杜云八月無丁巳考丁巳在七月一日】

邾人伐我南鄙

莒連歲伐我今邾又無故見伐據亦以爲貳晉之故乃又云魯使告晉晉將爲會以討邾莒因晉侯有疾而止夫晉師救魯有如舉芥而必爲會以救之則仍役諸侯之師且緩不待矣況以疾中止猶是餙文三駕伐鄭四月師北林七月師東門魯君臣帥師以從其如而歸歸而又如者三月之間兩往返焉今邾人伐我距晉侯之卒亦有三月君縱有疾何難遣下軍東出以示救意乃公然袖手至平公卽位欲結諸侯以繼霸始執邾莒二子於湨梁之會事已不及然且爲辭曰通齊楚之使則仍是晉惡齊楚而討邾莒之貳已於魯何有

冬十有一月癸亥晉侯周卒

十有六年

春王正月塟晉悼公【三月而塟速也】

二月公會晉侯宋公衛侯鄭伯曹伯莒子邾子薛伯杞伯小邾子於湨梁戊寅大夫盟

晉平公【悼公子】卽位以羊舌肸【叔向】爲太傅張君臣【張老子】爲中軍司馬祁奚韓襄欒盈【欒黶子】士鞅【士匄子】爲公族大夫虞丘書爲戎馬禦攺服【旣塟除凶服】修官【臨禦百官】烝於曲沃【旣塟卒哭作主祔廟可行時祭】警守而下【在國有守而君自東下】會於湨梁圖繼霸也惟時齊久服晉至是不平有爭霸之意故齊侯不至但遣其大夫髙固與會而晉覘得之因先爲討貳執邾子莒子於會且狀其罪曰通齊楚之使則明言齊之已通楚矣及會畢晉侯宴諸侯於溫使諸大夫歌詩而髙厚之詩不類【不從義類】荀偃怒且曰諸侯有異志矣使諸大夫盟髙厚而髙厚逃歸於是叔孫豹晉荀偃宋向戌衛寗殖鄭公孫蠆及諸國大夫自盟而還經不書髙厚於會以逃歸也但書大夫盟不書諸國君以大夫自盟國君不與盟也公谷不知本事但疑君在而大夫自盟有政逮大夫之漸而胡氏又宗之夫大夫之盟君使之盟也大夫可盟髙厚國君不可盟髙厚也今以眾大夫盟一髙厚而謂之逮大夫向使合眾諸侯以盟一髙厚則大夫役諸侯矣若其他盟會𨿽盡役大夫吾猶惡其奔命無已必國君親臨則諸侯何罪爲腓肚不如爲贅疣也

晉人執莒子邾子以歸【見前】

齊侯伐我北鄙

公未歸而卽見伐此與晉爭我也

夏公至自會

五月甲子地震

叔老會鄭伯晉荀偃衛寗殖宋人伐許

此鄭伐許而晉師借之以報楚者本兩事也而夫子合之爲一事𨿽事本防書而簡書立義迥乎不同卽左氏修防書亦且茫然不知爲何意此夫子全經之所以不可不通讀也據許男請遷都思叛楚也諸侯各帥其師以赴晉聽晉遷許而許不肯遷是晉爲許召諸侯而許反卻之也晉侯乃請諸侯各歸國僅畱諸侯之師以伐許夫欲畱其師而先歸其君固已知其師之有他用矣乃諸侯各歸而惟鄭不然鄭公孫蠆特相鄭伯從諸侯之師而不肯歸於是叔孫豹從魯君歸國而畱叔老會晉荀偃及鄭伯衛寗殖宋人伐許則以事言之伐許者晉事也卽或有他用或伐許或伐楚皆晉事也春秋書例凡主事者皆書名在前不問其同事者爲諸侯爲大夫而總以主事者先書之如僖二十七年楚人陳侯蔡侯鄭伯許男圍宋𨿽楚人爲楚大夫子玉而反書之於諸國國君之先何則楚爲政也今晉召諸侯晉謀伐許爲政在晉則自宜先荀偃而忽攺其例以先鄭伯𨿽左氏亦疑之遂造爲說曰爲夷故也而杜氏又曲解之曰夷者平也謂禮卿不會公侯而可以會伯子男今鄭是伯爵原與卿尊卑等夷可以同會故仲尼新意不先書主兵之荀偃而書後至之鄭伯蓋取其等夷故也夫旣取等夷則仍當先大夫而後伯若先伯則何云等夷且此等夷何關於大事其於晉平繼霸興兵摟伐諸大禮大典有何重系而興師之始頓及此例且卿大夫士其與公侯會久矣何曽有卿不與會之事而以此爲例全屬無理殊不知夫子之先鄭者予鄭主也其不先荀偃者不使荀偃爲政也蓋鄭意在伐許晉意在伐楚兩不同矣防書知伐楚而不知伐許簡書則但知伐許而不知伐楚不觀許之請遷晉乎許何以請遷晉以向曾遷楚也向何以遷楚以畏鄭之偪請於楚而遷之也許鄭之相讐久矣其自入春秋以來至隱十一年而許卽爲鄭所滅至桓十五年而許始復國當齊楚爭鄭時鄭逃齊歸楚齊桓伐鄭而楚救之乃不救鄭而伐許以許間於齊也至晉楚爭鄭則許愬鄭伯於楚楚責鄭而鄭棄楚而歸晉以許間於楚也至鄭悼公時連歲伐許故於成十五年許靈公畏鄭之偪而請遷於楚惟時楚公子申爲之遷之經書許遷於葉是也則是許向之遷楚蓋爲鄭而遷之矣今許乞遷晉鄭應晉之召不得已而帥師以來而一聞伐許則君臣獨畱而帥師以前此非晉伐許而鄭伐許也向遷楚爲何今之遷晉又爲何此皆諸侯所不關而鄭君臣獨刺心者故之記請遷晉與經之書請遷葉兩相比合而不善讀者不察焉若夫伐楚則防書有之觀傳云師次棫林師次函氏【皆許邑】而晉荀偃欒黶復帥師伐楚以報揚梁之役楚公子格帥師拒之戰於湛阪楚師敗績晉師侵方城之外然後復伐許而還則是晉無意伐許徒借諸侯之師以伐楚其專意伐許者獨鄭耳然而經不書伐楚而但書伐許者以爲伐楚非鄭伯之所得與也夫揚梁之役何役也救鄭之役也楚以救鄭來而鄭帥諸侯之師以報之非人理矣故伐楚之舉𨿽亦鄭伯所願從而夫子旣書伐許則必不與其伐楚而從而削之若與前伐秦之役特書魯衛鄭三卿者有同義焉蓋仲尼新意必通觀經文而後知之經文一綫必有照顧宋儒謂斷爛朝報此欲廢春秋之言不足道也

秋齊侯伐我北鄙圍成【左作郕】

齊侯圍成孟孺子速徼之【獻子之子孟莊子也】齊侯曰是好勇去之以爲之名速遂塞海陘而還【魯隘道】

大雩

冬叔孫豹如晉

乞晉師也齊兩年之間凡三伐我且與晉爭霸而因晉及我則晉事矣至是告急晉尙曰以寡君之未禘祀言三年喪未畢未急祭也穆叔曰敝邑之急朝不及夕若必待執事之間而至三年恐無及已見中行獻子賦圻父見範宣子賦鴻雁之卒章二人皆許之

十有七年

春王二月庚午邾子牼卒

宋人伐陳

防書未詳

夏衛石買帥師伐曹

據衛孫蒯【林父子】田於曹隧飲馬於重丘【曹邑】毀其缾【汲水器】重丘人閉門而訽之【恐其入故閉門訽罵】曰親逐而君【林父逐君在十四年】爾父爲厲【惡鬼】何以田爲衛石買【石稷子】孫蒯伐曹取重丘曹人愬於晉【爲明年晉執石買傳】經凡帥師祗書卿蒯不書非卿也且責買之身爲卿而爲蒯役也

秋齊侯伐我北鄙圍桃【公作洮魯邑】

齊髙厚帥師伐我北鄙圍防

防臧孫紇【武仲】邑也髙厚欲取紇魯師將逆臧孫於旅松遣鄹叔紇【卽叔梁紇】臧疇臧賈【皆紇弟】帥甲三百宵犯齊師送紇至旅松而還守於防齊師退時齊人有獲臧堅【紇族】者齊侯使夙沙衛【奄人】唁之且曰無死堅稽首曰拜命之辱顧君賜不終姑又使其刑臣禮於士【言使賤人來唁是惠賜不終也】以抉其傷而死

九月大雩

宋華臣出奔陳

宋華閱卒其弟華臣以閱子臯比幼弱使賊殺其宰華吳幽其妻而索其大璧宋公將逐之左師向戌請捨之已而國人逐瘈狗瘈狗入於華臣氏國人從之華臣以爲逐已也懼而奔陳

冬邾人伐我南鄙

助齊也

春秋毛氏卷二十六﹤經部﹐春秋類﹐春秋毛氏傳﹥

欽定四庫全書

春秋毛氏卷二十七

翰林院檢討毛奇齡撰

十有八年

春白狄來

白狄者狄之別名外域無相朝之制來之而已此與僖二十九年介葛盧來例同

夏晉人執衛行人石買

執衛石買以其與孫蒯同伐曹也【見前年】是時石買與蒯同使於晉晉執之故稱行人苐伐曹之釁起於孫蒯且蒯亦見執而經不書者非正卿也凡諸侯使聘正卿介大夫例但書正而不書介說見十四年防向

秋齊師伐我北鄙【師谷作侯杜云不書齊侯以不入境也】

冬十月公防晉侯宋公衛侯鄭伯曹伯莒子邾子滕子薛伯小邾子同圍齊

圍與伐無稱同者此獨變例書同以爲此一圍齊在晉爲討貳而在我實爲報伐一若兩國興師而至此而合同之蓋不欲使晉主兵事也據晉及諸國會於魯尋湨梁之言【遵晉平之防也】同伐齊齊侯禦諸平陰塹防門而守之多死者魯衛攻險晉下軍克邿上軍圍盧魯大夫秦周伐雍門之荻孟莊子斬槆焚雍門及西郭南郭諸侯之師焚申池之竹木又焚東郭北郭環諸門而門齊侯將走太子光阻之乃止於是東侵及濰南及沂是役也𨿽晉侯爲政而魯衛諸侯之師實並力焉故書同圍一則伯主用兵全用摟伐不甘以諸侯之師統屬之晉一則晉自爲晉魯自爲魯𨿽魯實借晉而必不可使爭伯之師得竊其名爲卹魯之師春秋書法其過於謹嚴不憚破例如此

曹伯負芻卒於師

此與僖四年許男新臣卒於師同但彼祗書卒而此書卒於師者史文有詳略無義例也若其禮例則凡薨於朝會與薨於師者其禮加一等此曹伯爵當塟以公禮見僖四年塟許穆公

楚公子午帥師伐鄭

鄭子孔欲去諸大夫將叛晉而興楚師以去之使告楚公子午午弗許楚子聞其謀使彊之午嘆曰君王其謂午懷安乎對使者稽首曰諸侯方睦於晉臣請嘗之若可則君繼之不可止之則兵可無害而君亦無辱乃帥師治兵於汾於是子蟜伯有從鄭伯伐齊子孔子展子西守二子知子孔之謀也完守入保使子孔不敢會楚師楚師次魚陵右師徧圍諸鄭邑侵鄭東北至於虫牢而公子午獨門於純門信宿而還是役也楚爲鄭所誘非專意伐鄭且姑嘗而退未嘗終伐而經反正書伐鄭者以鄭方內叛招師召禍有可伐之道非於楚師有貶詞焉

十有九年

春王正月諸侯盟於祝柯【公作阿】

祝柯齊地前年圍齊之諸侯至是未退故又盟之

晉人執邾子

執邾悼公以其貳晉並伐我也

公至自伐齊

去年圍齊當以圍齊致如僖二十九年諸侯伐許卽以圍許致今特書伐齊者以我自伐齊不關晉師一似與前之圍齊有各見者總是不予晉主兵前以同見而分其主今又以各見而並去其主焉公羊謂圍齊而致伐以未圍也則其圍平陰圍盧圍齊諸郭謂何若賈逵注谷梁謂不言圍而言伐以防伐勲則伐者加兵之總名伐與圍有二勲乎

取邾田自漷水

晉令邾還所侵魯田以漷爲界時晉侯先歸公享晉六卿於蒲圃賜之三命之服軍尉司馬司空輿尉候奄皆受一命之服與成二年鞌之戰晉使齊歸所侵田公賜三帥命服正同

季孫宿如晉【拜師也】

塟曹成公

夏衛孫林父帥師伐齊

此晉令也據初荀偃將伐齊夢與厲公訟【偃於成十八年弒晉君州蒲卽厲公也至是訟】弗勝公以戈擊之首墜於前偃跪而戴之以走見梗陽之巫臯【臯巫名醒而占之】巫夜夢與偃同【亦見偃與厲公訟】曰今玆主必死若有事於東方則可以逞【主指偃有事東方伐齊也】故偃請伐齊濟河以朱絲系玉二防沈禱之至是伐齊還癉疽生於頭濟河及著雍目出【癉疽目出二病】旣卒而視不可含【目不閉口閉】欒盈曰其爲未卒事於齊也乎【齊尙未服】乃撫之曰主苟終所不嗣事於齊者有如河乃瞑受含蓋畏首之墜猶望東方有事之可以逞也嗟乎何及矣至是欒盈欲踐誓使衛伐齊而令欒魴帥師從之經不書不予晉也或曰荀偃忠死不忘國夫以弒君之賊天王不能誅列國不能討死君魂魄僅得於窅防不可知之中報以天刑而亂臣賊子猶思有事東方以逞其志而無學之徒又從而忠之則春秋可廢矣吾故於前此伐齊特書同圍今此伐齊但書衛伐取其必不予晉者以見義焉

秋七月辛卯齊侯環卒【環公作瑗】

齊侯娶於魯曰顏懿姬無子其侄鬷聲姬生光以爲太子【顏鬷母姓懿聲諡也】諸子【妾】仲子戎子【皆宋女】戎子嬖仲子生牙屬諸戎子【爲戎子所養】戎子請立爲太子仲子不可公許之遂廢太子光使髙厚傅牙爲太子齊侯疾崔杼潛逆光乘疾立之及公卒莊公卽位殺戎子而屍諸朝

晉士匄帥師侵齊至谷聞齊侯卒乃還

前年伐齊魯以得勝故季武子以所得於齊之兵作林鐘而銘魯功焉臧武仲極言其不可然而魯之報齊則已意滿無餘事矣向使晉之伐齊爲卹魯之師則我已釋怨豈有卹我之師尙未已者今以齊未服而復出師以侵齊則是同圍至此始終不爲魯可知也若其不伐齊喪至谷而返則所謂無禮之中又有禮者夫子直書之而義之鉅細又無一不見如此

八月丙辰仲孫蔑卒

齊殺其大夫髙厚

爲其傅公子牙也其稱國殺稱大夫稱名書例如此全無義例說見宣十四年衛殺其大夫孔達

鄭殺其大夫公子嘉【公作喜】

鄭子孔之爲政也專國人患之乃討西宮之難【十年尉止作難子孔知而不言】與純門之師【前年子孔召楚師至純門】子展子西率國人伐之殺子孔而分其室鄭人乃使子展當國子西聽政子產爲卿書例見前

冬塟齊靈公

城西郛

懼齊也西郛者西郭郭本無城故城之

叔孫豹會晉士匄於柯

齊及晉平盟於大隧魯懼故穆叔會範宣子於柯以自固焉柯晉地

城武城

穆叔歸曰齊猶未也不可以不懼乃城武城

二十年

春王正月辛亥仲孫速會莒人盟於向【速公作邀後同】

莒數伐魯至是孟莊子與之成之向莒地

夏六月庚申公會晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵

曰齊成故也澶淵衛地

秋公至自會

仲孫速帥師伐邾

邾數伐魯未有成也故孟莊子報之

蔡殺其大夫公子爕蔡公子履出奔楚【爕谷作濕】

蔡公子爕欲去楚事晉曰先君與於踐土之盟【僖二十八年】晉不可棄且兄弟也畏楚不能行而卒請從先君之志以事晉蔡人殺之曰言不與民同欲也其母弟履遂奔楚夫去楚事晉在蔡人言之謂之去夷就華以蔡受夷禍人莫知讐獨解春秋者爲之作其气而雪其憤意非不善然而夫子之經實不如是母論楚本先王封國𨿽實介蠻夷而埒於秦越大於邾莒紀鄫並非淮徐陸渾山戎赤狄之比而卽以春秋之旨言之其所最忌者惟是彊大爭霸侵陵小弱日以摟伐興師爲事此無分夷夏並當以三王之罪人罪之況陳蔡近楚則附楚爲便幸而晉楚爭鄭歷數十年而並不及蔡則可安矣乃無端起釁忽欲去彼而就此豈非大戾蓋建邦立君本爲生民咈民之欲罪必歸之故傳曰不與民同欲杜氏曰惡其違眾以爲功罪所定祗於民心爭從違不於霸力分向背也此春秋之旨也

陳侯之弟黃出奔楚【黃公谷作光後同】

據陳慶虎慶寅【二慶陳卿】畏公子黃之偪【怨偪奪其政】譖諸楚曰與蔡司馬同謀【卽前公子爕謀去楚事晉】楚人以爲討【責也】公子黃出奔楚夫楚以背楚來責黃而黃反奔楚者以楚能明二慶之爲譖也【後二十三年楚討二慶】釋例書弟所以罪兄則春秋書弟甚多並無此例若賈氏注谷梁謂書弟以罪黃之偪則大謬二慶譖黃黃有何罪此其例與衛侯之弟鱄出奔晉秦伯之弟鍼出奔晉並同

叔老如齊

通齊好也

冬十月丙辰朔日有食之

季孫宿如宋【報十五年向戌之聘】

二十有一年

春王正月公如晉

拜師【十八年伐齊】及取邾田也

邾庶其以漆閭丘來奔

庶其者邾大夫漆與閭丘邾二邑也庶其叛其君竊其邑以來奔而季武子受之且以公姑姊【公之姑姊有寡者】妻之於是國多盜【言效尢也】武子使臧武仲詰之武仲曰子爲正卿而來外盜欲使紇去盜得乎舊謂以邑出爲叛以邑歸我曰來奔此與莒牟夷以牟婁及防玆來奔例同

夏公至自晉【禮例】

秋晉欒盈出奔楚

欒黶娶於範宣子【士匄】生欒盈範鞅【士鞅】以其亡也怨欒氏【十四年欒黶驅逐範鞅使奔秦】故與欒盈同爲公族大夫而不相能欒黶卒欒祁【樂桓子之妻盈之母範宣子女也範氏祁姓】與其老州賓通欒盈患之祁懼其討也愬諸宣子曰盈將爲亂範鞅爲之徵【證其有此事也徐仲山日記曰下宮之難欒卻爲徵而趙氏滅三卻之難欒書爲徵而卻氏滅今欒盈之難亦有徵之者而欒氏遂滅是卻氏一爲徵以滅趙欒氏且兩爲徵以滅趙郤而欲盈之免也得乎天道好還欒氏必滅況書又弒君賊乎世人無識以爲欒亡於黶之汰虐固哉】宣子信之遂使欒盈城著邑將逐之盈好施士多歸者其黨箕遺黃淵嘉父等凡十人共起作亂不克而死平公乃以問陽畢陽畢曰欒書實殺厲公以厚其家室不去其枝葉而絕其本根亂未已也公遂逐羣賊使祁午及陽畢逐欒盈於曲沃【盈邑】盈出奔楚

九月庚戌朔日有食之

冬十月庚辰朔日有食之

曹伯來朝

曹武公以新君來朝禮也然已三年矣

公會晉侯齊侯宋公衛侯鄭伯曹伯莒子邾子於商任據傳錮欒氏也【禁錮之使諸侯不得受】夫欒氏世逆逐則已矣錮不無太甚而胡氏舉大夫去國之禮責晉不導之出疆先於所往則誤以被逐者而爲去國者其詞固已悖矣且曰晉不念欒氏世勲而逐盈則以弒君之逆賊而題爲世勲是於春秋全經未嘗夢見而以之解春秋得乎【徐仲山春秋日記曰欒氏世逆罪固當滅而欒盈無罪猶之趙氏世逆罪固當滅而原屏無罪此爲名言】

二十有二年

春王正月公至自會

夏四月

秋七月辛酉叔老卒

冬公會晉侯齊侯宋公衛侯鄭伯曹伯莒子邾子薛伯伯小邾子於沙隨

復錮欒氏也夫祗錮其臣而逺召諸國兩年之間復兩奔命如此

公至自會

楚殺其大夫公子追舒

楚觀起有寵於令尹追舒未益祿而有馬數十乘【言偏寵違制令富】楚人患之王乃殺追舒而轘觀起復使防子馮爲令尹公子齮爲司馬屈建爲莫敖

二十有三年

春王二月癸酉朔日有食之

三月乙巳伯匄卒

夏邾畀我來奔【畀公谷作鼻杜云卽庶其黨也】

塟孝公

陳殺其大夫慶虎及慶寅

陳侯之弟黃自楚歸於陳

陳侯如楚公子黃愬二慶於楚楚人召之使慶樂往【二慶族人】楚殺之二慶據陳叛夏屈建從陳侯圍陳二慶築城以拒君陳人亂遂殺慶虎慶寅楚人乃納公子黃而還夫以楚師討二慶而經書陳殺喜陳人之能殺之也陳侯同弟歸而經書自楚喜楚人之能歸之也此與陳殺其大夫泄冶蔡季自陳歸於蔡同

晉欒盈復入於晉入於曲沃

前二十二年自防商任錮欒氏後欒盈反自楚適齊及沙隨之會復錮欒氏而盈猶在齊至是晉將嫁女於吳禮凡諸侯嫁女異姓有媵【左謂同姓致媵異姓則否非是見予成十九年】齊侯使析歸父媵之以藩【障蔽之車】載欒盈及其士納諸曲沃欒盈夜見胥午【曲沃大夫】而告之對曰天之所廢誰能興之子必不免我非愛死也知不成也盈曰𨿽然因依子而死吾無悔矣我爲天所廢子必無害午許諾乃伏盈而觴曲沃人樂作午言曰今也得欒孺子何如對曰得主而爲之死【盈爲曲沃舊主】猶不死也皆嘆有泣者爵行又言皆曰得主何貳之有盈出徧拜之乃帥曲沃之甲因魏舒入絳【晉都】以舒父魏絳將下軍時盈曾爲佐而舒與相親故也苐趙氏以原屏之難怨欒氏【成八年莊姬之譖原屏欒卻爲徵】中行氏以伐秦之役亦怨欒氏【十四年欒黶違荀偃命馬首欲東】他族多與範氏親惟魏氏及下軍大夫與之範宣子用樂王鮒計急奉晉君以走於固宮而身乘婦人輦以隨之使其子範鞅刼魏舒時舒將駕車迎欒氏矣鞅急趨進曰欒氏帥賊以入鞅之父與二三子在君所矣使鞅逆吾子遂超乘【跳上舒車】撫劍命驅之出僕請所之曰之公宣子迎諸階執其手而入欒氏登公門範氏之徒從公臺後出欒氏敗盈乃奔曲沃經兩書入不書叛者初以入而叛非叛而入也繼以叛而入非入而據邑以叛也此與鄭良霄入於鄭宋魚石復入於彭城不書叛同【杜氏謂以邑屬他國始稱叛非是】

秋齊侯伐衛遂伐晉

齊晉本匹敵而晉悼興霸以後使齊奔命者若干年齊環之起而抗之宜也特齊環過於忿肆不思自固反侵陵與國以大致諸侯之師不惟不足以威晉而祗以自戕喪師辱國抑鬱而死此固不足道者今太子光思紹前烈卽位之始卽發憤報伐未爲不可苐光之無道較環尢甚根本未立而欲虛張以逞志難矣故經於齊侯伐晉無所可否但就事書之而意己見焉是時先伐衛後伐晉者以十九年衛受晉命以伐齊故先衛惡衛也據齊有先驅【前鋒軍】申驅【次前軍】有禦右貳廣【副軍】有啟有胠【左右軍】有大殿【後軍】而皆擇將佐帥之自衛伐晉取朝歌爲二隊入孟門登大行山張武軍於熒庭【築營壘也】戌郫邵【取而守之】封少水【封晉屍以爲京觀】以報平陰之役乃還

八月叔孫豹帥師救晉次於雍楡【公谷作渝】

己卯仲孫速卒

初季武子無適子公彌【卽公鉏】長而愛悼子【卽紇】欲立之訪於申丰丰不可武子曰吾非不愛彌吾欲擇才而立之已耳訪於臧孫紇【武仲】紇曰飲我酒吾爲子立之季氏飲大夫酒臧紇爲客旣獻臧孫命北面重席潔新樽而召悼子降迎之大夫皆起及旅酬而後召公鉏使之齒悼子下遂立悼子旣而使公鉏爲馬正公鉏欲弗受閔馬父勸而受之季孫喜公鉏而厚賜焉孟莊子有二子曰秩曰羯皆庶也至是莊子疾孟之族人欲立羯如悼子且孟氏與臧氏不相能因謂公鉏苟立羯請讐臧氏公鉏乞季孫季孫不應莊子卒公鉏奉羯立戶側【喪主位】季孫至入哭而出曰秩焉在公鉏曰羯在是矣曰孺子長曰何長之有惟其才也季孫無以應遂立羯秩奔邾

冬十月乙亥臧孫紇出奔邾

臧孫哭莊子甚哀旣而孟氏閉門告於季孫曰臧氏將爲亂不使我塟季孫不信臧孫聞之爲戒備及孟氏將辟借除於臧氏【借人助除塟道】臧孫使隧正助之除於東門以甲從已而視之季孫怒命攻臧氏臧紇斬鹿門之關以出奔邾初臧宣叔娶於鑄生賈及爲而死其侄繼室穆姜之姨子也【媵侄爲穆姜從母之女】生紇長於公宮故立之臧賈臧爲出在鑄武仲乃自邾使告臧賈且致大蔡焉【臧文仲所居之龜】曰紇不佞失守宗祧然紇罪不及不祀子以大蔡納請其可賈拜受龜使爲以納請武仲乃如防使來告曰紇非能害也知不足也非敢私請苟守先祀無廢二勲【文仲宣叔】敢不避邑乃立臧爲武仲致防而奔齊

晉人殺欒盈

晉人圍欒盈於曲沃克之盡殺欒氏族左氏曰不書大夫自外入也與三十年鄭人殺良霄例同

齊侯襲莒【掩其不備曰襲】

齊侯還自晉不入國而襲莒傷股而退杞殖華還載甲夜入而宿於莒郊明日遇莒子於蒲侯氏【莒邑】莒子重賂之華周【還】不可曰貪貨而棄命何以事君莒子乃親鼓而伐之遂獲杞梁【殖】莒人行成齊侯歸【書例大夫死戰曰獲】

二十有四年

春叔孫豹如晉

仲孫羯帥師侵齊

晉命也羯卽孟莊子之子孟孝伯也

夏楚子伐吳

楚子爲舟師以伐吳以不設軍政無功而還

秋七月甲子朔日有食之旣

按律曆推法此月日食旣則後月必無又食之理今七月日食旣而八月又日食當有誤文

齊崔杼帥師伐莒

齊侯旣伐晉而懼將會楚子楚子使防啟彊如齊聘且請會期齊乃祭社搜軍實使客觀之旣而聞將有晉師使陳文子從防啟彊如楚辭會且乞師崔杼乃帥師送之而伐莒焉

大水

八月癸巳朔日有食之

公會晉侯宋公衛侯鄭伯曹伯莒子邾子滕子薛伯伯小邾子於夷儀【公作陳儀後同】

會夷儀將復以諸侯之師伐齊值大水不克

冬楚子蔡侯陳侯許男伐鄭

楚子伐鄭以救齊自棘澤還使防啟彊帥師送陳文子歸

公至自會

陳鍼宜咎出奔楚

陳人討慶氏之黨故出奔

叔孫豹如京師

前年谷洛鬭【二水相厄】毀王城齊人叛晉欲求媚於天子而城之魯遣使聘且賀城焉

大饑

春秋毛氏卷二十七

欽定四庫全書

春秋毛氏卷二十八

翰林院檢討毛奇齡撰

二十有五年

春齊崔杼帥師伐我北鄙

前年春孟孝伯受晉命伐齊齊報之公將告晉孟公綽曰崔子將有大志必速歸齊師果還

夏五月乙亥齊崔杼弒其君光

齊棠公【棠邑大夫】之妻美棠公死崔杼娶之莊公通焉數如崔氏且以崔子之冠賜侍者崔子怒又以伐晉故謂晉必報齊欲弒公以說於晉至是莒子來朝齊饗於北郭公復如崔氏崔子乃弒之從公者十人皆死惟晏子立崔氏門外門啟而入枕屍股而哭三踴而出盧蒲癸奔晉王何奔莒【二子公黨】於是以靈公之子名杵臼者【卽景公】崔杼立而相之慶封爲左相與國人盟於大宮曰所不與崔慶者讀未巳晏子抄易其辭仰天曰所不惟忠於君利社稷者是與有如上帝乃防時太史書曰崔杼弒其君崔子殺之其弟嗣書而死者二人其弟又書南史氏聞太史盡死執簡以往曰旣書矣乃還

公會晉侯宋公衛侯鄭伯曹伯莒子邾子滕子薛伯小邾子於夷儀

前年會夷儀今又會夷儀以報齊而兩會諸侯之師𨿽使周天子以勤王來召亦必以爲數而去之矣今齊人以莊公說晉使隰鉏請成慶封如師賂晉侯以宗器樂器自六正五吏三十帥三軍之大夫百官之正長師旅及處守者皆有賂而卽揮諸侯以退嗟乎諸侯何罪乃至此若胡氏責伯主不能討賊此是春秋大旨但晉自興伯以來凡諸國弒逆無不受其賄而定其所立之君如文十五年之盟扈十七年之伐宋類胡氏並不責伯主而但責列國則春秋之失刑亦已久矣況中行欒趙親弒其君韓魏諸家爭相竊國此固非一時一事所足責者故經於夷儀兩會不書伐齊並不書齊成若不知日召諸師之何所用者蓋責其細者而大自見焉

六月壬子鄭公孫捨之帥師入陳

初陳侯會楚子伐鄭當陳隧者刋木堙井以通楚師鄭人怨之至是子展子產帥車七百乘伐陳夜穿陳城遂入之陳侯乃免【喪服】擁社【抱社主】使其眾男女分別而累之以待於朝子展子產再拜稽首返其民致其地復修其官職使之安定始還

秋八月己巳諸侯同盟於重丘

會夷儀之諸侯未還而同盟齊成故也重丘齊地

公至自會

衛侯入於夷儀

前十三年衛侯衎出奔齊齊侯寄之於郲曰寄公今晉侯湣其久寄於外使衛分一邑以居之此與鄭伯突入於櫟同

楚屈建帥師滅舒鳩

舒鳩者楚屬國也吳人爲楚舟師之役召舒鳩人而使之叛楚楚子使人讓之舒鳩告無有且請盟楚人欲加兵而防子不可謂彼告不叛而又伐之是伐無罪也及防子馮卒屈建爲令尹而舒鳩人叛則怙終矣屈建乃伐之及雜城吳人救舒鳩建分左右師而使吳人居其間擊之吳師大敗遂圍舒鳩而滅之

冬鄭公孫夏帥師伐陳

鄭子產獻捷於晉𨿽不獻俘而獻功以尊晉也且戎服以將之尊之至也晉曰陳有何罪夫二十四年經書楚子陳侯伐鄭者以救齊也其救齊者以齊告晉之伐齊也是鄭被陳伐本爲晉故晉不能救鄭又不能爲鄭報楚與陳是晉可摟諸小國而小國必不敢假伯主一旅之師其蔑王法傷天理喪人心固已極矣乃小國搘梧括其私徒以爲晉釋憾又不敢自恃而復歸功於晉晉反曰陳有何罪吾猶惜子產之不以楚陳救齊之說抗言之也子產苐曰前年春鄭伯朝晉曾稽首宣子告以陳之恃楚淩虐敝邑請得罪於陳而稽首焉是以陳罪告也其冬楚子以陳蔡並許伐鄭門於東門陳且井堙木刋以通楚師道故鄭討罪而陳服之是陳知罪而晉不知也乃又曰何故侵小夫報伐非侵小也且陳未嘗小於鄭【正義曰陳大於鄭而謂之小者言陳對晉爲小非小於鄭也】晉以爲此我之小爾我小不當伐而不知陳已事楚晉亦安得而小之顏厚矣子產苐曰先王制令有罪卽誅何大小焉且天子一圻方千里列國一同方百里今大國多數圻矣非侵小何以至焉是時晉人不能詰而罷於是鄭子展復相鄭伯如晉拜陳之功然後遣公孫夏帥師至陳與陳人平而夫子特書之曰伐陳蓋斯時不伐陳而稱伐正以爲鄭非諱伐陳也故夫子又曰晉爲伯鄭伐陳非文詞不爲功以爲鄭之伐陳非無說也晉當自思也

十有二月吳子遏伐楚門於巢卒

吳子諸樊【遏】伐楚以報舟師之役門於巢門巢守者牛臣射之卒凡攻門曰門如門於揚門於東閭門於師之梁類公谷以巢爲小邑以門爲入門則於經文詞義俱不識矣

二十有六年

春王二月辛卯衛寗喜弒其君剽

初衛寗殖與孫林父逐衛獻公殖將死召其子寗喜曰吾得罪於君名藏在諸侯之防曰孫林父寗殖出其君【簡書君出防書出君】若能復入則掩之矣喜許諾及獻公入夷儀使人與喜言求復國而喜又許之至是獻公使母敬姒弟子鮮謂喜曰苟反政由寗氏祭則寡人喜告蘧伯玉曰瑗不得聞君之出敢聞君入遂行從近關出時孫林父在戚其子孫嘉聘於齊孫襄居守喜與右宰谷伐孫氏孫襄死喜乃弒君剽及太子角

衛孫林父入於戚以叛

以戚邑屬晉而叛

衛侯衎復歸於衛

復歸例稱名與衛侯鄭復歸於衛曹伯襄復歸於曹同胡氏謂責其不攺過而書名夫不攺過僅見於右宰谷之臆言有何實事而可作罪狀且右宰谷與喜同謀弒君本是逆賊未有以逆賊之言定爰書者胡氏不識例而又好爲無理之言毎如此

夏晉侯使荀吳來聘

晉人爲孫氏故召諸侯將以討衛也夏中行穆子來聘召公也

公會晉人鄭良霄宋人曹人於澶淵

此晉會諸侯討衛也是年孫林父據戚以叛衛人侵戚東鄙晉使人戍戚而衛人殺之晉乃會諸侯於澶淵以討衛澶淵與戚皆衛地相近故兼疆戚田並取衛西鄙懿氏田六十以與孫氏爾時衛侯亦與會晉人於會中執衛寗喜及北宮遺使司馬侯監之先歸於是衛侯乃如晉而晉人執之囚於士弱氏諸侯聞變齊侯鄭伯並如晉齊臣國弱使晏平仲私於叔向曰晉君宣明徳於諸侯卹其患而補其闕正違而治煩所以爲盟主也今爲臣執君如之何晉侯乃始歸衛侯夫衛獻固非令君然失國歸國並無足罪爲伯主者自宜討孫寗二賊共正王法而乃長逆奬叛爲臣執君悖亂天常莫此爲甚故不書討衛不書疆戚並不書執君卽寗喜之執原在會間而亦不並書而移之他時卽公自會歸亦不書至一若此會之大可已者若晉趙武宋向戌𨿽會不書名而獨書鄭良霄者曰此必良霄此時實成此會而據實書之一如十四年伐秦之書北宮括公孫蠆者而先至後至與夫卿不會公侯之說皆無與焉詳見十年會牛首十四年伐秦

秋宋公殺其世子痤

初宋芮司徒生女而棄之名曰棄長而美平公嬖之生佐太子痤狠寺人惠墻【氏】伊戾【名】者爲太子內師而怨太子楚客聘於晉過宋太子請野享之伊戾從從則詐爲牲以防加書而馳告公曰太子將爲亂旣與楚客盟矣公使視之則信有焉問諸夫人【棄】與向戌向戌怨其狠皆曰然公乃囚太子太子曰惟佐能免我使召佐向戌故畱佐與語不至太子縊後公察無罪乃烹伊戾此與晉侯殺其世子申生天王殺其弟佞夫例同

晉人執衛寗喜

前會澶淵時執之而書於此此文例也

八月壬午許男寗卒於楚

許靈公如楚請伐鄭曰師不興孤不歸矣八月卒於楚【許之怨鄭見十六年伐許】

冬楚子蔡侯陳侯伐鄭

時宋向戌欲平晉與楚楚子曰不伐鄭何以求諸侯蓋爲許靈公請伐故也子產曰晉楚將平諸侯將和不如使逞志而歸乃易成也因不禦冦楚遂入南裏墮其城門於師之梁獲九人涉汜而歸而後塟許靈公

塟許靈公

二十有七年

春齊侯使慶封來聘【通嗣君也】

夏叔孫豹會晉趙武楚屈建蔡公孫歸生衛石惡陳孔奐鄭良霄許人曹人於宋【奐公作瑗】

宋向戌善於晉趙武又善於楚屈建欲弭諸侯之兵以爲名蓋亦甚苦於奔命之無窮期也如晉告趙孟孟疑之韓宣子曰兵民之殘也財用之蠧小國之大菑也將或弭之𨿽不利於我亦將許之苟弗許則楚將許之矣夫楚許之以召諸侯而我尙得爲盟主乎哉許之如楚楚亦許之如齊齊難之陳文子曰晉楚許之我焉得已且人曰弭兵而我弗許則我好兵矣好兵焉用許之告於秦秦亦許之因徧告諸國而爲會於宋經不書向戌而書會宋以向戌卽宋也宋主會者也五月甲辰晉趙武至丙午鄭良霄至六月戊申叔孫豹齊慶封陳須無衛石惡至甲寅晉荀盈至丙辰邾悼公至壬戌楚公子黑肱至時楚屈建先至陳使黑肱成言於晉丁卯宋向戌如陳就屈建成言於楚戊辰滕成公至屈建謂向戌請晉楚之從交相見也謂從晉楚之小國使更相朝見而從晉者朝楚從楚者朝晉然而齊秦如何庚午趙孟曰晉楚齊秦匹也晉不能使齊朝楚猶楚不能使秦朝晉也楚能得於秦則晉將固請於齊至壬申以告楚王楚王曰釋齊秦不會而苐令他國相見經不書齊秦以是也秋七月戊寅向戌至夜令趙孟及公子黑肱齊其盟辭庚辰陳孔奐蔡公孫歸生至曹許之大夫皆至以藩爲軍【不用壁壘而用籬落】旣而齊人請邾宋人請滕謂請二國爲屬國可助貢賦然而屬國不與會故邾滕之君親身至會而經又不書以是也當是時會者凡一十四國而祗書九國其不書宋主盟也不書齊秦以不與會也邾滕不書者屬國也若其先書晉後書楚此是恆例而說者謂楚先防而先書晉者爲信晉夫此時未盟亦安知防之先楚而妄爲是言【舊說書國名則其國人必與盟然僖十九年盟齊無齊人二十七年盟宋無宋人此以特與向戌故特書之非地主例】

衛殺其大夫寗喜

衞寗喜專公患之公孫免余請殺之遂攻寗氏殺寗喜及右宰谷屍於朝𨿽殺之不正其罪然喜賊也此與晉殺其大夫裏克衞殺其大夫元咺例同

衞侯之弟鱄出奔晉【鱄谷作專】

鱄衞侯母弟子鮮也獻公復國時公母敬姒與弟子鮮要喜有成言今殺喜子鱄怨公負約遂奔晉此賊黨假信夫子書以垂戒者而胡氏襲谷梁說謂義合春秋嗟乎春秋乃至此

秋七月辛巳豹及諸侯之大夫盟於宋

是時盟於宋西門之外楚人衷甲將防晉楚爭先叔向勸趙孟無爭乃先楚時季武子假公命使叔孫視邾滕恐兩事晉楚則貢賦重也叔孫不從曰邾滕私也【屬國爲私】我列國也何故視之乃盟夫季氏以作三軍分公室之故恐賦重累已使叔孫從之將此盟亦不得與矣夫堂堂宗國甘爲人私此必不可之事況本非公命而左氏無識謂豹以違命而去其氏夫史文去氏並無貶例見隱八年無駭卒【徐仲山日記謂漢後親則去氏如同姓不書氏類尊則去氏如三公宰執大將軍等不書氏類】

冬十有二月乙亥朔日有食之

杜氏謂以長歷推之則乙亥爲十一月朔非十二月朔已差一月若左氏謂乙亥朔其辰在申則全差三月蓋月建十二辰與每歲十二月各有定配故十二月必建亥以日當昏時斗柄所指在亥故也今斗柄指辰則應是九月必歷酉與戌而後至亥是中間隔二月差三个月矣故明年春無冰正以春正在酉月不當有冰也正義謂正月無冰必是時於建辰之後連閏兩月而後十二月在亥正月仍在子故子月無冰以見災異則連閏之說並不見經且春秋記事逐月附見豈有連閏兩月而冬後所記無一事者魯史不知此正月非子月故以無冰爲災而不知此尙是酉月其無冰者是順時非違時也若長歷與春秋亦往多不合且經但書春亦不知是何月不可考

二十有八年

春無冰

夏衞石惡出奔晉

衞人討寗氏之黨故也時立其從子圓守石氏祀

邾子來朝

秋八月雩

仲孫羯如晉

告晉以將朝楚也當盟宋時晉荀盈如楚涖盟楚防罷如晉涖盟其明年齊侯陳侯蔡侯北燕伯杞伯胡子沈子白狄朝於晉爾時崔慶沮齊侯勿朝而陳文子勸之行則必魯衞宋鄭亦己朝晉特未朝楚也鄭伯使遊吉朝楚楚子以伯不親至責不受至是仲孫羯鄭遊吉俱以朝楚告晉向使世無伯主則大小與國修睦講信何至好卽朝貢怒則侵伐至於如此此實晉伯所定之例相嬗不攺者幸而更伯之局至是俱衰然餘烈猶在故夫子於諸國朝貢並不一書而獨書公之如楚志國辱焉蓋春秋至此一變矣

冬齊慶封來奔

齊崔杼生成及彊而後娶棠姜生明棠姜攜棠公之孤棠無咎來與弟東郭偃同相崔氏崔成以疾廢而立明成請老於崔偃與無咎請勿予崔邑成彊怒謀諸慶封而殺偃無咎於崔氏之朝崔子奔而見慶封封曰崔慶一也何敢然請爲子討之使盧蒲嫳帥甲以攻崔氏盧蒲嫳者莊公黨也盡殺成與彊滅崔氏而俘其家棠姜縊嫳復命崔子且禦崔子歸則無歸矣於是崔子亦縊而招莊公之黨之亡在外者盧蒲癸與王何歸焉慶封之子慶捨嬖癸何使執寢戈而先後之癸何𨿽爲慶氏暱而旣滅崔氏乃日伺慶氏之間通公孫子雅子尾及陳鮑之怨慶封者乘封田於萊慶捨涖事於太公之廟慮蒲癸刺捨王何擊之解其左肩慶封歸伐內宮弗克反陳於嶽【裏名】遂來奔已而奔吳吳子予之朱方聚其族焉而居之

十有一月公如楚

爲宋之盟故公及宋公陳侯鄭伯許男如楚

十有二月甲寅天王崩【周靈王也】

乙未楚子昭卒【康王也】

公如楚及漢而聞楚子卒公欲反叔孫昭伯曰我爲楚國來非爲楚王來也子服惠伯曰君子慮逺小人慮近吾饑寒之不卹而遑卹後不如歸也叔孫穆子曰子服子未慮遠也公遂行宋向戌曰吾爲楚王來非爲楚國來也吾饑寒之不卹而遑卹後吾俟其立君而更爲之備宋公遂還

二十有九年

春王正月公在楚

正月在楚左氏曰釋不朝正於廟也予曰諱國惡也前此成十年公如晉至十一年春而公尙在晉若襄則四年如晉五年在晉十二年如晉十三年又在晉然經皆不書而獨書此者諸侯無相送塟之禮公與陳侯鄭伯許男皆送康王之塟於楚西門外其諸大夫皆送至於墓則無禮極矣宋向戌倡宋之盟及朝楚涖盟而聞喪而返曾穆叔從公而見不及此然且天王之喪相距無幾日而諸侯絕無問者堂堂宗國乃相率朝楚而爲之執紼天王安在此春秋所最惡而不忍言者故成公朝晉亦送晉塟亦朝正在晉而經但書如晉至自晉並不書在晉而此則特書所在以重別之𨿽諱惡實著惡焉

夏五月公至自楚

庚午衞侯衎卒

閽弒吳子余祭

吳人伐越獲俘焉以爲閽使守舟吳子余祭觀舟閽殺之

仲孫羯會晉荀盈齊髙止宋華定衞世叔儀鄭公孫段曹人莒人滕人薛人小邾人城杞【儀公作齊莒人下公谷有邾人】晉平公杞出也因合諸侯之大夫以城杞衞太叔儀曰甚哉其城杞也鄭子太叔曰何哉棄諸姬而夏肄是屏【杞夏之後肄者余也屏藩也】夫前十三年王城以谷洛鬭毀天下諸侯無城者卽周平王以外家戍申然亦苐役畿內民未聞合十一國諸侯而爲之戍也子太叔不知大體但以同姓異姓分厚薄而胡氏遂以父族母族差等爲言夫分同異姓則宋莒邾薛宜城矣若先父族則魯城西郛禮亦無能合十一國而共城之者解經貴能通豈可解春秋而難通如此

晉侯使士鞅來聘【拜城杞也】

子來盟

以公爵而自入春秋以來或降書侯或降書伯或降書子此皆有時王陟黜之者今自僖二十三年後間稱子伯則以旣經黜降卽間從降稱無義例也說見前滕子來朝及子卒

吳子使札來聘

札者吳子之弟季札也其但稱札而不加氏史略文也苐吳子不知爲何人按經文吳子被弒與季子來聘同在六月吳子弒前書五月季子聘後書七月則聘與被弒皆不得出六月矣然而吳子六月死卽六月焉能有吳子使人而或謂不然吳子使在前而死在六月猶之季子之受使在前而至在六月死與使不同時而死與使至同時此有何礙然而吳赴至魯吳使又至魯在魯必將以所赴告使臣而爲使臣者致命之後亦必將哭辟爲位行在使聞喪之禮而以知禮如季子反流連贈答至請觀周樂而不能已原不可解乃左氏又不能解經妄曰其出聘也通嗣君也謂新君卽位通好問也考禮凡命使必舊君旣塟而後新君可出命未有一月之間舊君未塟而嗣君可在殯而通聘使者於是杜氏諸儒謂此嗣君非余祭之子卽是余祭以諸樊死後未通上國故借此通之則考諸樊爲巢牛臣所殺在十五年越今四年而後通新君於禮未合且新君卽余祭也新君已故而通新君之使者於故後方至則將通故君乎通新君乎夫卽此余祭一人而一月之間旣告其死又告其爲新君大爲不倫故孔氏諸儒又以爲閽弒余祭之告必非六月其在通使之時魯與季子俱不知吳子之死及季子去後而始來告因遂記於此則又不然例凡死先而告後俱有年月如桓五年陳侯鮑卒一書甲戌一書己丑周惠王崩在僖七年閏月而告在八年十二月類此並無年月吾知其所告何時死又何時而妄自立說此皆史之無可解而當闕疑者史記世家謂余祭立十七年而後卒其卒時在楚靈王伐吳殺齊慶封於朱方之後爲昭之十一年則距此季札來聘十三年矣此可釋聘赴並行之疑然春秋年月豈有不信經而反信史者且靈王伐吳非余祭之世此必因余祭未弒時先以朱方居慶封而誤以伐朱方殺慶封之事當之此等前後在漢人自多未辧耳

若胡氏謂書名去氏爲貶其讓國按吳子諸樊旣除喪將立季札季札辭之諸樊固彊之至札棄其室而耕而後捨之此又何罪夷齊泰伯未聞付吏議也況書法去氏並無義例此與隱七年齊侯使弟年來聘文十二年秦伯使術來聘例同

秋七月塟衞獻公

齊髙止出奔北燕

髙止髙厚之子好事而專故放之奔者放也範寗曰南燕姞姓在鄭衞之間北燕姬姓在晉北

冬仲孫羯如晉【報士鞅聘也】

三十年

春王正月楚子使防罷來聘【罷公作頗通嗣君也】

夏四月蔡世子般弒其君固

蔡景侯爲太子般娶於楚通焉太子弒之

五月甲午宋災宋伯姬卒【公谷伯姬上無宋字】

或叫於宋太廟曰譆譆出出鳥鳴於亳社亦如曰譆譆者宋災伯姬待傅姆不至卒於火夫伯姬爲共公夫人在位十四年而共公卒其子平公立亦且三十有三年矣以國母而禦婦妻何所不得而必待傅姆而行左氏謂其女而不婦非無禮也

天王殺其弟佞夫【公作年夫】

周靈王崩景王立王子瑕儋括以謀立景王弟王子佞夫爲名而自爲亂圍蒍邑而逐其大夫佞夫不知也周大夫尹言多等殺佞夫王子瑕奔晉

王子瑕奔晉

秋七月叔弓如宋塟宋共姬【公谷共姬上無宋字】

共姬從夫諡也公羊以爲賢而諡之則不知共姬爲共公之姬又不知婦人無諡共者謬又謬矣叔弓叔老子

鄭良霄出奔許自許入於鄭鄭人殺良霄

良霄汰虐酒諸大夫惡之公孫黑怨其使已如楚乘其醉以駟氏之甲攻之良霄奔許旣而還襲鄭駟帶乃帥國人攻殺良霄於羊肆經不書黑與駟帶而但書鄭人以國人與殺也其不書大夫以其自外入也此與晉欒盈出奔楚復入於晉晉人殺欒盈例同

冬十月塟蔡景公

晉人齊人宋人衞人鄭人曹人莒人邾人滕人薛人人小邾人會於澶淵宋災故

以宋災而會十二國大夫豈盟書所稱卹災者此災也乎嗟乎晉霸遺習動輙召會其無禮乃至此

三十有一年

春王正月

夏六月辛巳公薨於楚宮【楚宮別宮名】

秋九月癸巳子野卒

據立胡女敬歸【歸姓而敬諡】之子子野而卒乃立敬歸之娣齊歸【齊諡】之子公子裯穆叔不欲曰太子死有母弟則立之無則立長年鈞擇賢義鈞則卜古之道也且是子也居喪不哀而有嘉容季武子不聽卒立之是爲昭公

己亥仲孫羯卒

冬十月滕子來會塟【諸侯防非禮】

癸酉塟我君襄公

十有一月莒人弒其君密州

據莒犂比公虐國人患之其子去疾與展輿爭立展輿因國人以攻莒子弒之乃立展輿而去疾奔齊經不書展輿弒君而書國人以國人爲亂而展輿因之則簡書但書國人以俟防書之檢覈此如子晳駟帶殺良霄而經書鄭人例同胡氏不解經義遂襲唐趙匡說謂傳文展輿因國人以攻莒子弒之以字是之字之誤展輿因國人之攻弒而得立非謂以國人弒也不知古文因字皆作依字解論語因不失其親稱欒盈因魏獻子以入絳又魏舒爲欒懷子所私故因之是因原有依主之義主國人以攻莒子豈是之字文可攺而不知字義有不可通如之何

春秋毛氏卷二十八﹤經部﹐春秋類﹐春秋毛氏傳﹥

欽定四庫全書

春秋毛氏卷二十九

翰林院檢討毛奇齡撰

昭公【公名裯襄公子母齊歸夫人孟子諡法威儀恭明曰昭】

元年

春王正月公卽位

叔孫豹會晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢【弱公作酌齊惡公作石惡罕公作軒虢公作漷谷作郭】

會於虢尋宋之盟也宋之盟楚人先防玆但用牲載舊書而不防血故經書仍先晉從防書例也虢鄭地

三月取鄆【公作運】

前年莒人以弒君故國亂季武子乘其亂伐之取鄆時諸侯方會虢莒人告於防楚公子圍以爲尋弭兵之盟而魯伐莒瀆齊盟矣將戮叔孫豹而趙孟止之其說甚詳且國語亦有之按經文楚來主盟始於襄二十七年宋之會其時無莒人也若楚公子圍尋盟在前月又無莒人惟襄三十年以宋災故盟於澶淵則莒小邾俱在會然是晉人請召爲會其莒小邾諸國皆是晉從來服役之私屬與楚何與而曰犯瀆齊盟說甚不倫且會止一日虢之會在正月之後魯之取鄆在三月經文甚明豈有正月後爲會而三月尙在會可告於會者春秋防書有極荒唐而不可爲訓者此類是也胡氏全不讀經反謂經不書伐莒不書叔孫豹事爲諱辱嗟乎經未嘗亡也何不取夫子全經一通讀之【李塨曰後五年莒牟夷以其邑來奔莒人告晉值公方在晉晉侯欲執之與此相類此必由彼事而致誤者非實錄也】

夏秦伯之弟鍼出奔晉

秦公子鍼者桓公子景公弟也有寵於先君桓公而富埒於景其母懼其得罪也使之奔晉鍼乃以其車千乘隨之而行後昭五年秦景卒復歸於秦

六月丁巳邾子華卒

晉荀吳帥師敗狄於大鹵【公谷作大原】

荀吳【荀偃子】伐狄將戰魏舒【魏絳子】曰彼徒我車所遇又阨【險隘也】以什共車必克【增十人以當一車之用】旣而困諸阨又克舒乃曰請皆卒自我始乃毀車而爲行【毀其屬車盡爲步陣】先分三乘爲三伍【乘車者車三人三乘十五人爲三伍】使車之甲士下而卽卒荀吳之嬖人不肯下斬之遂列五陳分前後左右而各有其名曰兩曰伍曰專曰參曰偏大敗羣狄於大原崇卒也【春秋時晉楚吳越皆以步卒取勝而諸國效之如季氏作三軍之自毀其乘是也車戰自此不復用矣】大鹵卽太原晉地

秋莒去疾自齊入於莒

前年莒展輿弒君而去疾奔齊以去疾齊出也今齊納去疾而展輿奔吳以展輿吳出也時叔弓帥師乘莒亂遂疆鄆田

莒展輿出奔吳

叔弓帥師疆鄆田【春取鄆今疆之】

塟邾悼公

冬十有一月己酉楚子麇卒【麇公谷作捲杜云己酉日在十二月誤】楚子麇者康王之子郟敖也襄二十九年楚康王卒立之已三年矣康王之弟公子圍【共王子又名防】在本年虢之會來尋盟者至是使聘於鄭伍舉爲介未出境聞王有疾遣伍舉獨往而入問王疾縊之【荀子云以冠纓絞之】遂殺其二子幕及平夏【郟敖子也】右尹子幹【卽公子比】出奔晉宮廐尹子晳【卽公孫黑肱】出奔鄭殺太宰伯州犁而塟王於郟謂之郟敖【舊謂楚人謂未成君而死者爲敖此已立三年非未成君者其稱郟敖以無諡號也】經不書弒者以瘧疾赴也此與襄七年鄭伯髠頑書卒哀十年齊侯陽生書卒並同

楚公子比出奔晉【卽右尹子幹也亦共王子公子圍之弟】

二年

春晉侯使韓起來聘

韓宣子以昭公卽位故來聘時宣子代趙武爲政謂以爲政來見非也【韓宣子觀書於太史見易象春秋曰周禮盡在魯矣】

夏叔弓如晉【報宣子也】

秋鄭殺其大夫公孫黑

鄭公孫子晳【黑字】者穆公孫子駟子也將作亂欲去遊氏而代其位【遊氏太叔之族黒爲遊楚所傷故欲害遊氏】駟氏與諸大夫欲殺之【駟氏卽黒之族】子產使吏數其罪而使之自縊書例歷見前

冬公如晉至河乃復季孫宿如晉

據晉少姜卒公如晉及河晉侯使士文伯來辭曰非伉儷也請君無辱公還季孫遂致服焉服者襚也按禮天子諸侯俱無親弔喪者天子赴至列國則列國各遣上卿奔喪共弔賻器幣而君不親往至送塟則然後六服諸侯齊赴京師所謂天子七月而塟同軌畢至是也若諸侯則弔喪送塟俱但遣使而各有重輕大抵塟重而弔輕遊吉所云弔遣大夫送塟遣卿而至於夫人則輕之尢輕所云弔遣士送塟遣大夫其禮甚明今少姜不知是夫人與否𨿽平公在位日久定非初娶然天子諸侯俱有再娶夫人之禮如魯惠公又娶於宋曰仲子衞莊公又娶於陳曰厲嬀顯可考據晉平娶少姜始以韓須逆於齊韓須者韓起之子此公族大夫猶曰不以卿迎至齊以大夫陳無宇來致少姜晉以其非卿而執之則直以夫人視姜矣蓋致大國之夫人必以上卿正義所云晉以少姜爲夫人則齊當以上卿送是也且後此復求昏於齊直曰伉儷曰內主曰任社稷之事明曰繼少姜爲夫人而於少姜且云在縗絰之中直爲少姜服夫人服此亦何一非伉儷而以此爲辭吾於是知晉𨿽無道尙有天良而魯君臣之卑溽無恥爲已甚也晉景之喪諸侯並無至者而成公獨往弔喪送塟成十年書冬公如晉至十一年春三月而始書公至自晉夫子傷之今以宗國之君在天子諸侯並不當奔弔者而乃弔此諸侯之夫人且以諸侯之夫人在與國屬國又並無一君親弔𨿽服役如鄭亦僅遣太叔一往而獨此魯君魯臣相率齊至故晉亦不得已必不肯以寵嬖視少姜者而至此以非伉儷借辭之觀其曰請君無辱蓋歉辭非倨辭也故夫子亦急書至河乃復以幸其猶不至晉稍減淟涊耳胡氏無學不羞其如晉而羞其不入以爲卻而不納卽當爲辭以入之果非伉儷則陳無宇何以見執苟有二命則晉何以爲盟主以此見責晉必納公則萬一季孫宿無學一如胡氏之爲言吾不知其入而哭少姜者當何如也此則說春秋者之所漫然不省者也【李塨曰胡氏不曉夫人亦不可弔故爭伉儷二字觀鄭遊吉送少姜塟晉梁丙曰甚矣哉子之爲此來也謂遊吉上卿不當爲夫人來耳夫上卿猶不可來況國君乎】

三年

春王正月丁未滕子原卒【原公作泉】

夏叔弓如滕五月塟滕成公

秋小邾子來朝【朝新君也】

八月大雩

冬大雨雹

北燕伯欵出奔齊

據燕簡公多嬖寵欲去諸大夫而立其寵人諸大夫相比以殺公之外嬖公出奔齊

四年

春王正月大雨雹

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申

楚子於弒立之後假合諸侯以自固故爲申之會而地偏力詘究不能狎主齊盟與彊伯比故齊晉魯衞曹邾燕秦諸國並無一與祗鄭許陳蔡是其舊屬余俱夷蠻小國而已傳稱如晉求諸侯而晉君許之又云時鄭伯許男原以從獵在楚遂畱之而使求諸侯今諸侯之來止於如此然則楚之爲霸可知耳

楚人執徐子

徐子吳所出楚以其貳於吳也故執之

秋七月楚子蔡侯陳侯許男頓子胡子沈子淮夷伐吳楚效晉摟伐而以與會之鄭宋又去而不從故𨿽因申會而不書諸侯之師以是也時楚伐吳使屈申圍朱方克之執齊慶封而盡滅其族【慶封黨崔杼弒君以襄二十八年奔吳吳以朱方使聚族居之】

執齊慶封殺之

遂滅賴【公谷作厲】

賴小國名時賴子面防啣璧士袒而輿櫬造於中軍楚子釋之因遷賴於鄢而還

九月取鄫

鄫者本鄫國地莒滅之以爲邑者今莒去疾爭國從齊入莒而以不撫鄫之故鄫叛而來遂取之後竟爲魯邑哀七年公會吳於鄫是也公羊不知鄫是莒邑尙以爲是鄫子國而魯始取之因曰取之者何滅之也則於襄六年莒人滅鄫之經顯相悖矣因於莒人滅鄫造爲事曰莒之滅鄫非滅其國也取後於莒也其取後於莒柰何以莒女有爲鄫夫人者而立其出也夫春秋防書之例凡言所出皆指母氏凡言其出皆指子氏今云其出則是莒女所生之子正鄫公子也未有取莒女之家人爲後而可云其出者於是何休又知不通又造云莒女爲鄫夫人者其女還嫁之莒生一子而取爲鄫後則是鄫女爲莒夫人非莒女爲鄫夫人另一事矣【一是莒出一是鄫出】且春秋繼絕皆天子諸侯之事大夫以下皆無之從無異姓可繼絕者如有則必本國爭之列國正之豈有彼以繼絕告而我可匿其本事而矯書滅鄫者乃胡氏又以黃歇呂不韋之事當之則是闇埋其子於腹中與明取其甥於國外又另一事矣【一是篡國一是竊國】諸說經多渉影響原可不辧故前莒人滅鄫但記本事而並不一及特經文前後多有照應因於取鄫文而並爲滅鄫略辧如此

冬十有二月乙卯叔孫豹卒

據叔孫穆子避兄僑如之難奔齊過庚宗【魯邑】先與婦人宿而生防牛至齊又娶國氏女生孟丙仲壬及歸則庚宗婦人攜其子來而國氏他適矣故二子遲歸而穆子惡之豎牛以計殺孟丙逐仲壬乘穆子有疾而閉之不食三日卒考經文晉人聽僑如之譖執季孫行父在成十六年九月是時經又書公會尹子及諸侯伐鄭叔孫豹尙在軍也至十月經書叔孫僑如出奔齊至十二月經書季孫行父與晉盟於扈歸卽召叔孫豹而立之爲後則自十月至十二月不過兩月間焉能遇一婦又娶一婦而遽生三子荒唐矣或曰穆子先奔齊而僑如繼之夫發難在僑如幾有僑如未奔而豹先奔者且豹隨公往當隨公返公在十二月經始書公至自晉是公未返而豹先捨公而遁將僑如未叛而豹先叛矣或曰魯之立豹不在十二月而在他時觀經書叔孫豹如宋在襄二年則或前此未立也襄二年始立則自成十六年至襄二年已四年矣四年何事不可爲而又不然者大夫之見經以有事無事不以有人無人也此四年之間季孫行父亦不見於經豈無季孫行父乎況立後不待時叔牙之死卽立戴伯臧紇之奔卽立臧爲從無逾四年而始立後者又況賞罸並行旣已刺偃【僑如與穆姜所欲代成公者卽公子偃也】卽當立豹皆一時事豈容一在目前一在四年後而並記一處此皆防書之大無理而不足據者吾故曰解春秋者但據經勿據苟可疑卽闕之可也況說者也

五年

春王正月捨中軍

前此襄十一年作三軍矣今特以伯主責貢艱於悉索故仍捨中軍而爲二軍而實則名減而實不減苐分此一軍之人而加之二軍之間所謂朝三暮四以行其計者而其變制則向之三分之而三家各有其一者今四分之而季氏獨有其二向之季氏徵夫役家稅而盡有之叔孫徵夫役而不徵家稅孟氏並夫役亦徵其半者今並夫役家稅皆盡徵之而但分其稅而貢於公如是而已至於帥師則𨿽兩軍而仍以三卿領之季氏領上軍曰左師孟氏領下軍曰右師叔孫氏則自以叔孫爲軍名哀十一年戰於淸稱孟孺子泄帥右師冉求帥左師叔孫武叔退而搜乘是也余說見前

楚殺其大夫屈申【爲其貳於吳也】

公如晉

公初立未經朝晉二年冬以少姜卒往原兼新君朝聘之禮而辭不得入因再往焉然亦奔命矣

夏莒牟夷以牟婁及防玆來奔

莒牟夷莒之大夫也牟婁防玆皆莒邑也牟夷竊邑以奔魯而魯受之莒人愬於晉時公在晉晉侯欲執公範獻子曰人來朝而執之誘也請歸而以師討焉公始歸

秋七月公至自晉

戊辰叔弓帥師敗莒師於蚡泉【蚡公作濆谷作賁魯地】

莒人以我受牟夷旣愬晉矣又來討而叔弓敗之

秦伯卒

不書名史失之說見前

冬楚子蔡侯陳侯許男頓子沈子徐人越人伐吳前四年楚伐吳圍朱方殺齊慶封而吳卽入棘櫟麻以報之經未書也至是楚復伐吳以報棘櫟麻之役而吳復敗之楚子懼而歸則楚非吳敵矣其時越通楚而以大夫來會師故書人越之見於經而爲吳難自此始

六年

春王正月伯益姑卒

塟秦景公【魯遣卿會葬故也】

夏季孫宿如晉【晉將爲莒討魯而不果討因謝之】

塟文公

宋華合比出奔衞

據宋寺人柳有寵太子佐惡之右師華合比欲殺柳以媚太子柳聞之乃坎牲加書而告公曰合比納亡人之族【襄十七年華合奔陳】盟北郭矣公視之有焉時合比之弟華亥欲代兄爲右師遂爲之徵因逐之而合比奔衞按襄二十六年宋平公殺太子痤寺人惠墻伊戾譖太子亦曰坎牲加書與楚客會矣公視之有焉時左師向戌爲之徵遂殺太子則是宋之行譖必是寺人寺人之譖必是坎牲加書其證坎牲加書必是左師與右師似太數見且猶是宋平一人前旣識太子之寃已烹寺人而今復受其譖猶是太子佐前以失時不能救兄而今復不能爲合比解此皆防書之大無理而不足據者吾嘗謂經累書華氏之奔【襄十七年華臣出奔此書華合比出奔二十年書華亥華定出奔】必有一事始末相因以見者而防書自成襄以後但記晉事而於他國每略焉故凡此所記不無沿誤解經者不可不察也

秋九月大雩

楚防罷帥師伐吳

徐大夫聘於楚楚人執之防書未之詳也至是使防泄伐徐而吳人救之令尹子蕩乃帥師伐吳吳人復敗楚師於房鐘獲宮廐尹棄疾焉其不能敵吳如此

冬叔弓如楚【以聘往且弔敗也】

齊侯伐北燕

北燕簡公以三年奔齊至是齊侯帥師以納之史記世家稱納惠公不同

七年

春王正月曁齊平

及至燕而不能納燕人乃行成盟於濡上經不書燕與齊平防上伐燕文也然不書齊與燕平而反曰與齊平以求盟自燕也胡氏見經文無燕字不曉間時而不間事可防上爲文如桓五年州公如曹六年春書實來不更書州公一例遂誤謂本國與外盟可不書本國名又誤疑下文叔孫捨如齊涖盟則必正月與齊盟而三月又尋盟者因云昭公欲結彊吳附荊楚而故與齊平蓋魯齊平非燕齊平也殊不知平𨿽是盟然必先有怨隙而後借盟以平之所謂行成非齊盟也魯自襄二十五年齊崔杼報伐後己一十四年未有一十四年之怨而今始平者且涖盟非尋盟也陽谷之會魯未與盟故公子友涖盟之並非尋盟若文七年公孫敖如莒涖盟未嘗先有莒盟而後尋之也況此齊平在正月涖盟在三月且記其文在公如楚之後不惟間時抑且間事與定十一年及鄭平叔還如鄭涖盟又不相合又況燕齊之平明見他鄭公孫叚卒在燕齊平之月罕朔殺罕魋在齊師還自燕之月此如襄公之生在會於沙隨之歲衞靈公之生在晉韓宣子聘於諸侯之歲例並同則是燕與齊平在他引經又有旁證胡氏不讀經又不讀乃欲慿臆而武斷之豈非妄與

三月公如楚

楚子成章華之臺願與諸侯落之而不可得太宰防啟疆謂我能使魯侯來遂以辭召公曰昔魯先君成公會我先大夫嬰齊以衡父照臨楚國【成二年楚伐我成公與楚公子嬰齊盟於蜀而以長子公衡爲楚質】於今四王矣嘉惠未至惟襄公辱臨我喪【襄二十八年襄公如楚臨康王喪】今君若步玉趾以伸蜀之役旣受貺矣何質之敢望【不望質子】君若不來使臣請問行期【問魯見伐之期】公遂如楚先是元年會於虢楚子初娶鄭公孫段氏女矣四年會申楚子使椒舉請再娶於晉晉侯許之及晉使韓宣子送女叔向爲介楚子朝其大夫曰晉吾仇讐也吾欲刖韓起使守閽宮羊舌肸使爲司宮以辱之如何防啟疆諫沮之楚子之無道而晉畏事之如此至是晉又惡公往乘公之未返而來治杞田【襄十九年晉平公爲所出使魯防諸侯城且治魯所侵田使還今又治之】乃爲取成而去【成魯邑】

叔孫捨如齊涖盟【捨左谷作婼後同叔孫豹之子】

夏四月甲辰朔日有食之

秋八月戊辰衞侯惡卒

九月公至自楚

初公往以孟僖子從不能相禮至是歸學禮逮死使其子孟懿子南宮敬叔事仲尼焉

冬十有一月癸未季孫宿卒【季武子也】

十有二月癸亥塟衞襄公

八年

春陳侯之弟招殺陳世子偃師

陳哀公元妃鄭姬生悼太子偃師二妃生公子畱下妃生公子勝哀公愛畱屬之其弟司徒招與公子過而公有廢疾招與過遂殺偃師而立畱是世子之殺啟之者哀公成之者招與過而主之者招也故但書招殺而三罪之等從此定焉若稱弟稱世子別無義例說見前

夏四月陳侯溺卒

陳侯旣殺世子而憂恚自縊身死國亡幾於不塟罪可知矣經書卒而不書縊書例如此

叔弓如晉

楚人執陳行人幹徵師殺之

陳赴於楚陳公子勝亦愬於楚楚乃執赴者殺之陳公子畱遂奔鄭【幹姓徵師名】

陳公子畱出奔鄭

秋搜於紅

搜者春田之名所謂中春教振旅遂以搜者蓋借田獵以習武𨿽春搜秋狝各有其名然亦通稱也紅魯地

陳人殺其大夫公子過

陳公子招歸罪於過而殺之𨿽招不當殺過然過可殺也前但書招以正其名今又書過以正其罪春秋無佚罰如此

大雩

冬十月壬午楚師滅陳執陳公子招放之於越殺陳孔奐【奐公作瑗】

楚公子棄疾帥師奉孫吳【陳悼太子偃師之子】圍陳宋戴惡會之遂滅陳攺陳爲縣封穿封戍爲陳公而放招於越其殺孔奐者招黨也公谷於滅陳之役無一詞實不知何故滅者特谷梁於此附以四字曰惡楚子也嗟乎惡之已乎

塟陳哀公

公死無塟者輿人袁克殺馬毀玉以塟之楚子將殺克且令置馬玉不用而使之見己克乃見楚子於幄加絰於顙而逃示不臣楚也時魯往會塟故書塟云

九年

春叔弓會楚子於陳

時叔弓宋華亥鄭遊吉衞趙黶俱在會然特書會陳者夫此地陳國耶抑陳縣耶而往會之

許遷於夷

楚公子棄疾遷許於夷夷者許地卽城父也因許欲遷城父故使然丹遷城父於陳以夷淮西田益之乃遷許於夷使伍舉取州來淮北之田以益之

夏四月陳災【災公作火】

陳旣爲縣無稱縣以記災之例莊二十年齊大災襄九年宋災二十年宋又災昭十八年宋衞陳鄭災凡記外災皆以國未嘗以都邑也卽本國記災皆關宮社如禦廩新宮雉門亳社之類並無及都邑者況災必有告此時陳旣不告而楚必無以縣災而來告者乃特書陳災則分明以國予陳矣夫子春秋從無以一字爲褒譏而此則實有意者𨿽陳后幸復而此時已滅故夫子於書滅陳之後連書塟陳哀公會楚子於陳及陳災以示陳之何可滅蓋惡彊楚傷衰霸閔列國興廢一事而三致意焉

秋仲孫獲如齊

孟僖子如齊殷聘杜氏云自叔老聘齊至今二十年禮意久曠故爲盛禮以將之

冬築郎囿

春秋毛氏卷二十九

欽定四庫全書

春秋毛氏傳卷三十

翰林院檢討毛奇齡撰

十年

春王正月

夏齊欒施來奔【齊公作晉誤】

欒施字子旗公子欒之孫也與髙疆字子良者同爲惠族皆嗜酒信讒彊於陳鮑氏【陳完鮑叔牙之後】而與之相惡或告子旗與子良將攻陳鮑氏而陳鮑氏先之子良欲刼公而使之助已反攻公虎門公徒出戰敗二氏於稷又敗於莊又敗於鹿門欒施與髙疆皆來奔疆不書非卿也按齊有欒氏髙氏以齊惠公子有子欒子髙而欒施與髙疆皆就祖字而分之爲氏左傳稱欒髙氏史記世家稱髙欒氏然總稱惠族故子旗之父子雅子良之父子尾皆惠族有名子雅之卒晏嬰嘆曰姜族弱矣而嬀將始昌【言陳氏】二惠競爽猶可又弱一个焉姜其危哉所云二惠正指欒氏與髙氏也公羊但知晉有欒氏而不知齊亦有之攺經齊字爲晉字夫春秋而於春秋事茫然不曉乃信口胡柴而名之曰眞不可解況此一出奔正齊陳興廢一大關鍵夫子書此系春秋節目而可不曉耶當是時齊使陳鮑分二氏之室陳桓子盡致諸公而請老於莒【齊邑】且公族甚衰桓子乃召髙氏所逐子山子商子周欒氏所逐子城子公公孫捷皆反其邑益其祿厚給其衣屨幃幄器用凡公子孫之無祿者私與之邑國之貧約孤寡者私與之粟而民心歸之陳氏至是益大矣

秋七月季孫意如叔弓仲孫貜帥師代莒【意公作隱後同】季孫意如季平子也仲孫貜孟僖子也叔弓叔老之子子叔氏之族也三卿同伐莒取郠【莒邑】乃獻俘而用人以祭亳社臧武仲在齊聞之曰周公不饗矣按魯此時己捨中軍而仍用三卿者非必一卿領一軍或但用上下二軍而又分正佐以領之祗以春秋書法詳內略外本國用兵𨿽副佐必書故備列其名而胡氏竟謂季孫領二軍二家各一軍則四軍矣左氏稱四分者就夫役家稅而言之非軍法也且叔弓系宣公弟叔肹之後爲子叔氏宣族並非桓族而胡氏謂三家各將所屬則於魯之公族尙未明白而欲解春秋可乎

戊子晉侯彪卒

九月叔孫捨如晉塟晉平公

云叔孫婼齊國弱宋華定衞北宮喜鄭罕虎許人曹人莒人邾人滕人薛人人小邾人如晉塟平公也

十有二月甲子宋公成卒【成公作戍】

不書冬史闕文也

十有一年

春王二月叔弓如宋塟宋平公【二月公作正月】

夏四月丁巳楚子防誘蔡侯般殺之於申【防谷作幹兼文例】楚子在申召蔡靈侯饗而殺之刑其士七十人經就其事直書之其深惡痛絕固不待言但書楚子名例所不解杜氏謂從蔡所告則此時蔡人當君亡國滅之際未必有告胡氏謂惡其以詐滅人國則未有以書名責詐者卽惡其滅國然滅國多矣未嘗書名也且楚虔是舉罪大惡極豈書名便足蔽辜大抵春秋國君死與被弒無不書名間有不書如宣十八年邾子戕鄫子於鄫其事原無可考僖十九年邾人執鄫子用之其用之者爲宋襄爲邾君亦俱無明徵因略

其文比之夷蠻相殺如楚子誘戎蠻子殺之之例而其他諸國則無分大小無不實書名者是蔡侯之必

書般所固然也祗楚子不名則似以尊戮卑如天王殺太子痤晉侯殺世子申生類非敵體之例而敵體

相殺列國無有因特爲創例亦加殺之者以名使兩君相殺記有同等此亦因事成文而卽可以立例者或謂蔡侯般曾弒父蔡君【襄三十年】故楚虔討之而防又弒君之賊故兩名以見並罪則不知蔡般之名其恆例也且弒逆大事何得於是時附討之

楚公子棄疾帥師圍蔡【棄疾者共王子靈王弟也】

五月甲申夫人歸氏薨【昭公母胡女歸姓】

大搜於比蒲

搜以習武然有小君之喪而大搜是喪搜也

仲孫貜會邾子盟於祲祥【公作侵羊地闕】

盟不知何事然喪盟何也

秋季孫意如會晉韓起齊國弱宋華亥衞北宮佗鄭罕虎曹人杞人於厥憗【公作屈銀地闕】

謀救蔡而不能也時晉使狐父請蔡於楚弗許

九月己亥塟我小君齊歸【齊諡】

公塟母不慼晉送塟者歸告之叔向曰國不卹喪不忌君也君無慼容不顧親也國不忌君子不顧親殆將失國矣

冬十有一月丁酉楚師滅蔡執蔡世子有以歸用之【有谷作友】

楚子滅蔡攺蔡爲縣卽以其弟棄疾爲蔡公俘隱太子有而用於岡山太子者蔡侯般之子蔡侯廬之父有其名隱其諡也此時君死於外國又被兵公羊謂有不成君故不稱子而稱世子固無理矣胡氏又謂蔡有知父母之讐效死不降至於力詘就擒虐用其身而不顧故稱世子以爲得世子之道則在三並無其事南宋儒者竟可造事實以注夫子之書怪之極矣若用之爲牲則僖十九年邾人執鄫子用之與此正同前年魯伐莒用莒人於社而經諱之非莒君也然無道乃至此

十有二年

春齊髙偃帥師納北燕伯於陽

北燕伯名欵三年出奔齊六年齊伐北燕納伯不得故此又納之然曰納於陽則仍未入國以國自有君也公羊不知陽地何在以爲伯於陽三字是公子陽生四字之誤則稱伯爲簡公史記世家稱伯爲惠公稱納於陽世家稱至燕而死𨿽稍不同然並無有公子陽生其人者且此時惟伯在齊安得有公子也予揣其誤似齊侯之子有公子陽生者其後弒荼而立名爲悼公與世家之納燕惠而死燕人立悼公兩名相合遂疑燕悼公者必齊悼公之誤燕伯於陽者必公子陽生之誤蓋齊景公欲納其子爲燕君而不可得也然荒唐矣陽一名唐燕之別邑後中山有唐縣是也髙偃髙徯孫

三月壬申鄭伯嘉卒

夏宋公使華定來聘

宋元公新卽位通嗣君也華定華椒孫

公如晉至河乃復

齊侯衞侯鄭伯皆如晉朝嗣君公至河晉以我取郠莒曾愬晉未治也辭不使入遂遣公子憗如晉

五月塟鄭簡公

楚殺其大夫成熊【公作能谷作虎其事不詳】

秋七月

冬十月公子憗出奔齊【憗公作整】

季平子立不禮於南蒯【蒯爲南遺之子季氏費邑宰也】南蒯謂子仲【公子憗字】吾出季氏而歸其室於公我以費爲公臣如何子仲許之旣而蒯以語叔仲小叔仲小搆叔孫昭子【叔孫豹之子】於季孫昭子將與季孫訟季孫懼而歸罪於小小乃與蒯與公子憗共謀季氏會公如晉憗告公而從之前公自晉還復遣憗如晉是也至是南蒯以費叛憗將還聞其亂懼而奔齊

楚子伐徐

楚子狩於州來次於潁尾使五大夫圍徐以懼吳而親駐幹谿以待之

晉伐鮮虞

鮮虞白狄種也晉荀吳詐言與齊師會假道鮮虞以滅肥俘肥子緜臯以歸肥亦白狄種緜臯者其君名也旣而伐鮮虞乘其無備又勝之大獲而歸

十有三年

春叔弓帥師圍費

南蒯以費叛叔弓圍費弗克旣而敗季平子怒欲俘諸費人冶區夫【魯大夫】曰如是是爲南氏敺矣吾以恩撫之而使之來何有乎南氏平子從之費漸有叛者於是南氏家臣司徒老祁與慮癸二人刼南氏請出蒯遂奔齊其不書叛者徐仲山日記曰春秋國書也家臣叛家不叛國書叛則疑於國矣又公史也私人叛私不叛公書叛則疑於公矣故南蒯以費叛陽虎以讙陽關叛經皆不書而苐書圍費則費何以圍苐書盜竊則盜何以竊於是觀防書而其情見焉若謂夫子惡季氏特削叛字以爲張公室之勸則大不然南蒯至齊愬曰臣欲張公室也景公曰叛夫也未有夫子曾不如景公者故夫子於論語曰公山弗擾以費叛而於春秋則從例以爲書法凡史各有體如此

夏四月楚公子比自晉歸於楚弒其君虔於幹谿【谷作溪】楚子滅蔡有蔡洧者仕於楚而其父死滅蔡之難每思報之而楚觀起之被戮也【襄二十二年】其子觀從事蔡大夫朝吳而居守於蔡至是曰楚不能復封蔡矣乘諸族怨楚者作亂乃假蔡公棄疾命召公子比於晉公子黑肱於鄭【皆元年楚子弒麇時出奔者】棄疾初不從旣而觀從僞爲盟彊蔡大夫朝吳及蔡人奉棄疾與公子比盟於鄧公子比爲王黑肱爲令尹棄疾爲司馬依陳蔡爲國帥陳蔡許葉之師及羣怨諸族入楚除王宮以陳蔡復讐爲名殺太子祿及公子罷敵時楚子在幹谿急帥師奔還而師潰於訾梁欲從夏口以入鄢不得乃縊於芋尹申亥氏或曰楚麇爲防所縊而經書卒楚防自縊而經反書弒似乎不倫且觀從朝吳原爲陳蔡復讐發難而楚比以因人成事事敗身死乃反防首惡之名又似乎失實往與先仲氏論此謂春秋書法有不書弒而不足貰臣子之諐書弒而反以甚君父之惡者如楚麇不書弒豈宥楚防但以令終予郟敖而楚防之罪同盟譏之卽齊慶封亦得詬之未嘗減也至楚防自縊而必書以弒在公子比罪尙可原而靈防大惡必不使祗宮得沒而幹谿之可以不辱此等筆削眞非遊夏所能贊矣若夫復讐之師盡足有名楚比脇從似可不治然而三叔稱王而並無祿父主乎其間則復讐何與且未有殷頑挾管蔡以畔而其罪不在管蔡者也此春秋之旨也

楚公子棄疾殺公子比【殺公作弒】

觀從屢請子幹【卽公子比】殺棄疾而子幹不忍觀從曰人將忍子矣吾不忍待遂行國人夜駭曰王入矣棄疾復使人周走而呼曰王至以驚國人子幹恐旣而使蔓成然【鬭韋龜之子】告子幹曰王果至矣國人殺司馬【謂殺棄疾】將來矣眾怒如水火焉如何隨使人走而呼曰眾已至子幹子晳【公子黑肱】皆自殺棄疾乃卽位名曰熊居塟子幹於訾爲訾敖【未成君而死曰敖】使蔓成然爲令尹封陳蔡還所收邑召觀從歸而官之初共王無冢適有寵子五人而不知所立乃以璧見羣望【祀山川神】曰當璧而拜者神所立也埋璧而使五人拜康王跨之靈王肘加焉子幹子晳皆遠之平王【棄疾】弱抱而入再拜皆壓紐其驗如此

秋公會劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘

晉成虒祁宮諸侯朝而歸者多貳心乃用叔向謀大會諸侯而假兵力以脇之則無道之甚晉自此不復會諸侯矣劉子王朝卿士劉獻公也因徼王國威而請以來會且又會吳子於良將借彊大之勢而吳辭不至諸侯至者皆有賂旣而尋盟【經書同盟】忽治兵建而不斾已又斾之諸侯皆驚乃以我伐莒取郠之故莒人愬於會晉侯遂斥公不許與盟【經書不與盟】又旣而執季孫意如以歸【經書執以歸】又越日公乃歸魯【經書公至】按宣七年黑壤之盟公至而晉侯卻之亦不與盟然而經不書同盟並不書不與盟以爲國諱而此獨備書而不一諱者杜氏與正義皆以爲此由莒譖原非國惡故不必諱而不知用莒人以祭陰社惡之大者也晉伯將絕其惡己稔而魯惡至此而抑進焉夫兩惡則諱何得矣

八月甲戌同盟於平丘

公不與盟

晉人執季孫意如以歸

公至自會

蔡侯廬歸於蔡陳侯吳歸於陳

靈王滅陳蔡而平王復之故隱太子【卽世子有】之子廬歸於蔡悼太子【卽世子偃師】之子吳歸於陳防書云禮謂興滅國之禮也特廬與吳皆公孫不惟未成君兼未嘗立之爲子而遽稱曰侯一若其自有之者此爲文例杜氏謂受封於楚故稱爵非也若胡氏謂不書復歸不使楚防得滅之不書自楚不使楚平得封之其說未嘗不善但書例復歸則必先書去此者而後可言復歸如鄭忽出奔衞始可曰鄭世子忽復歸於鄭元喧出奔晉始可曰元喧復歸於衞廬吳未嘗去陳蔡也若又書所自則但記其所自來未必其地之有以與之如蔡季自陳歸於蔡系蔡人召歸於陳無與衞侯鄭自楚歸於衞系晉人召歸於楚無與此皆書例之顯然者故曰春秋自有例特不可造例爾書名見前

冬十月塟蔡靈公

公如晉至河乃復

時季孫尙被執未歸故公往而晉又辭之

吳滅州來

州來楚邑成七年吳入州來矣至是滅之令尹子旗【蔓成然】請伐吳楚子不許曰姑待之

十有四年

春意如至自晉

季孫之見執也晉人以幕褁其身使狄人守之而入時子服湫【惠伯】從私於中行穆子曰魯兄弟也其事晉寧不如夷之小國而爲夷棄之魯土地猶大以事齊楚諺所云臣一而主二不必晉也穆子乃告韓宣子而歸季孫惠伯不許曰寡君無罪合諸侯以執其老而惠而免之諸侯不聞也請仍會諸侯以免宣子患之叔向使叔魚乞惠伯惠伯使季先歸而已成見遣之禮然後還

三月曹伯滕卒

夏四月

秋塟曹武公

八月莒子去疾卒

莒以卒赴魯而魯不會塟修平丘之惡故也顧赴弔恆禮以怨廢禮似不可或曰以夷小略之

冬莒殺其公子意恢

莒子去疾卒其子郊公立公子意恢者郊公黨也莒大夫蒲余侯與意恢惡而公子鐸怨郊公因殺意恢逐郊公而迎去疾之弟庚輿於齊而立之

十有五年

春王正月吳子夷末卒【末公作昧】

二月癸酉有事於武宮籥入叔弓卒去樂卒事

凡稱禘曰有事但禘在太廟而此曰武宮者以此時非禘年【以吉禘三年推之則昭二年起當在十四年】必是用武之際行禘禮於武公之宮如十五年所云將禘於襄公者非常祭也故書之武宮者卽武世室成六年所立爲不祧之廟者是也爾時叔弓以卿臨祭事當籥入之際而叔弓暴卒於廟遂去樂而終祭事此亦非常之變而卽以變禮行之蓋郊社大事惟君與後夫人之卒則廢事卿大夫之卒無廢事者故曰卒事若去樂與宣八年去籥不同仲遂之死在祀外因祭畢聞赴故祗於明日祭時稍去籥以示哀慼去籥者但去籥舞而干戚之舞未去也非去樂也叔弓之死在祀內方籥舞將入而涖事者死則並樂而盡去之不止去籥也以目睹其死而不忍樂也然且樂則去而禮事必終其重公祀而輕卿喪如此谷梁不知禮此曰去樂於仲遂之死亦曰去樂大夫死於廟可臨祭告變卽不死於廟亦可臨祭告變則檀弓稱柳莊之死衞靈公使其當祭必告夫惟當祭必不告故當祭必告也曾子問祭設簠簋而聞君與後夫人之喪如之何夫但云聞君後夫人喪則定無有聞卿大夫喪者是卿大夫喪在祭時必不敢聞告而況於去樂與

夏蔡朝吳出奔鄭【朝公作昭無出字】

蔡朝吳在蔡楚大夫費無極疾之搆蔡人使逐朝吳楚子怒詰之無極曰臣豈不愛吳然而臣早知其爲人吳在蔡非楚之利也遂出奔經書此者徐仲山曰朝吳復蔡之人故不忍遺略如此

六月丁巳朔日有食之

秋晉荀吳帥師伐鮮虞

前十二年荀吳伐鮮虞滅肥而歸今又伐鮮虞克鼓執鼓子防鞮而歸

冬公如晉【謝釋季孫也】

十有六年

春齊侯伐徐

齊侯伐徐至蒲隧徐人行成乃受賂而歸

楚子誘戎蠻子殺之【蠻公作曼】

楚乘蠻亂誘其君殺之而立其子焉不名略之

夏公至自晉

晉止公不聽歸故夏始告至經不書止諱辱也嗟乎辱至此亦不足諱矣

秋八月己亥晉侯夷卒【禮例】

九月大雩

季孫意如如晉【送塟也】

冬十月塟晉昭公

十有七年

春小邾子來朝

夏六月甲戌日有食之

秋郯子來朝

時叔孫昭子與郯子論官仲尼年十二見而學之

八月晉荀吳帥師滅陸渾之戎【公作賁渾戎谷無之字】

冬有星孛於大辰

大辰房心尾也蒼龍之宿心在中最明爲時候主故稱大辰孛者彗星也形似帚有除舊布新之象今除舊當心心爲火宿而除在火伏之時則明年火出而火災必布故梓愼裨竈輩皆以爲明年宋衞陳鄭同日火災之兆以宋衞陳鄭爲房心尾三宿次捨地也若漢天文志云東宮蒼龍房心心爲明堂爲天王其前星太子後一星庶子也而董仲舒劉向皆謂天王明堂孛加其中爲後五年王室大亂天王與王子適庶爭國之象至後漢緯家且謂彗孛與熒惑同爲火體熒惑守心在周爲景王崩在漢爲髙帝與成帝晏駕說俱有據特占驗貴速漢儒所說驗俱在五年之後自不若火伏而除火出而布見前歷歷之可徵也予最不喜道占驗故於日食星隕槪不引天文家一語或有稱胡氏是殊勝左氏而不知其爲劉向之說因引諸儒語而斷之如此

楚人及吳戰於長岸【楚地】

楚令尹匄司馬子魚帥師伐吳子魚死之大敗吳師於長岸獲其乘舟余皇【舟名】旣而吳公子光【卽諸樊子闔廬】復追戰楚師亦敗奪余皇而去

春秋毛氏卷三十﹤經部﹐春秋類﹐春秋毛氏傳﹥

欽定四庫全書

春秋毛氏卷三十一

翰林院檢討毛奇齡撰

十有八年

春王正月曹伯須卒

夏五月壬午宋衛陳鄭災

四國同日災記異也

六月邾人入鄅

鄅小國名妘姓據傳鄅人借稻以周六月爲夏四月正種稻之時鄅君履行觀種稻而邾人襲之入其國盡俘以去鄅子無所歸隨其家之被俘者於邾邾君乃反鄅夫人而畱其女焉

秋塟曹平公

冬許遷於白羽

許畏鄭屢遷前旣遷葉又遷夷矣楚靈又還遷於葉今楚平用左尹子勝之言謂葉爲方城外蔽恐晉鄭侵許將爲楚患故又遷白羽經不書楚遷許而書許遷者以許自願遷也此與齊師遷邢而經書邢遷於夷儀例同

十有九年

春宋公伐邾

前年邾入鄅盡俘鄅人鄅夫人者宋向戌女也向寜【戍子】請師於宋公宋公乃伐邾圍虫【邾邑】取之而盡歸鄅俘邾乃乞郳人徐人防宋公盟於虫而遷

夏五月戊辰許世子止弒其君買

據防書許悼公瘧許世子自爲治瘧之藥以進而殺之故曰飲太子止之藥卒杜氏曰不由醫者則直是造藥以治疾而由誤致死縱或無意然罪大矣故曰弒所云弒者直由此殺之也後儒不善讀書誤解谷梁許世子不知嘗藥累及許君一語遂謂許世子以不嘗藥書弒而胡氏又遵之夫公谷二家俱以世子爲進藥不是嘗藥故公羊直云止進藥而藥殺𨿽谷梁謂不知嘗藥累及許君然曰累及則直以藥累矣若但不嘗何足爲累蓋其所云不知嘗藥者非不嘗也謂其不知嘗藥之義而自用以致累也曲禮有云君有疾飲藥臣先嘗之父有疾飲藥子先嘗之醫不三世不服其藥夫所以必如是其愼者以爲君子謹疾況於君父故藥物不識𨿽出自醫者猶必口自嘗試以防有誤豈可漫不由醫而直自用其藥物故谷梁但以不知愼重爲戒而夫子則直討其自用藥物以明弒蓋不當藥罪小用藥物罪大嘗藥苐察其有毒與否所防極淺而一經自用則藥與疾忤𨿽百嘗亦何所挽觀傳稱君子多托夫子以爲言而此述君子有曰盡心力以事君捨藥物可也謂事君父何所不可用心力而必用藥物此萬當捨去者也戒之也

己卯地震

秋齊髙發帥師伐莒

莒恃晉而不事齊故齊伐之時莒嫠有夫爲莒所殺者嫠托身紀鄣紡纑爲布而畱其繩量城板髙下而續以藏之至是莒子奔紀婺乃投繩於城外齊師登遂入紀城

冬塟許悼公

二十年

春王正月

夏曹公孫防自鄸出奔宋【鄸谷作夢防書未詳】

鄸曹邑此事防書失載不當妄解胡氏引劉敞言謂自者待放也古大夫有罪待放於其境三年君賜之環則還賜之玦則去此必賜之玦而後去者予按春秋止有放例如宣元年晉放其大夫胥甲父於衛哀三年蔡人放其大夫公孫獵於吳類並無待放例以待放則必書在初放時或前後兩書不當於三年後臨去始書簡也且曹方易君前十八年曹平公卒而悼公立距此二十年裁兩年耳待放須三年則此時己非三年前所放之君誰則賜玦而使之奔宋況經有書例此書例與二十二年華亥向寜華定自宋南裏出奔楚正同故賈逵謂此必前此以鄸叛一如華亥之先據南裏以叛而此時出奔故曰自此亦就經文書例而推之豈有趙宋儒者可公然自造爲事以注夫子之書如劉胡者嗟乎亦無忌憚矣

秋盜殺衛侯之兄縶【公谷作輙】

縶者衛侯同母兄也縶有足疾而衞侯以卜吉得立是爲靈公【見七年】縶奪齊豹【齊惡之子】司防與食邑而欲去北宮喜與褚師圃故三人皆欲殺縶會宋公子朝仕衞與衛侯嫡母宣姜通不安因借之同作亂藏甲於齊氏殺縶於蓋獲門外衛侯奔死鳥【衛地】旣而北官喜反正伐齊氏滅之衛侯與喜盟彭水之上並盟國人而後入公子朝褚師圃奔晉其書盜者以賊殺公子不問其爲何如人或士或大夫而槪以盜名此與襄十年盜殺鄭公子騑公子例同釋例謂士殺大夫始稱盜原屬不通胡氏謂盜指宗魯不指齊豹褚師圃等按傳齊豹曽薦宗魯於縶爲驂乘及將殺縶時豹先使魯避去而魯不肻曰聞難而逃是子薦我之言不信也子苐行事而吾從公死遂並殺之琴張【孔子弟子】聞魯死將弔之孔子曰齊豹之盜【使豹行事是盜黨】孟縶之賊【知難不告是縶賊】何弔焉據此則是宗魯與此事始末全不干系不過一死事之傍及者凡事有主從捨主而責從此猶欒盈入晉捨欒盈而責胥午鄭伯奔蔡捨雍糾而責雍糾之妻非春秋也

冬十月宋華亥向寜華定出奔陳【寧公作寧】

宋元公惡華向二族華亥華定與向寧謀先發爲亂亥以詐疾誘殺羣公子並刼公取公之子太子欒公子辰公子地三人爲質【杜氏謂公子辰地皆平公子元公弟按定十年經書宋公之弟辰在景公時則元公子景公弟也稱母弟辰謂太子母弟杜誤】公亦取華亥華定向寧子爲質而盟於華氏當是時公子城【元公弟】與華氏戰於鬼閻敗而奔晉有華費遂者華族也爲大司馬公信之與謀去華氏乃殺華向之質子而攻之華向奔陳華亥之兄華牼歸公所質三公子而費遂之子華登獨黨助華向奔吳

十有一月辛卯蔡侯廬卒【廬左作盧】

二十有一年

春王三月塟蔡平公

夏晉侯使士鞅來聘【晉頃公卽位通嗣君也】

宋華亥向寧華定自陳入於宋南裏以叛【公作畔】

司馬華費遂生三子華防華多僚華登也登於前年奔吳矣防爲少司馬多僚爲禦士而譖防於公曰防將納亡人公疑之曰司馬以吾故亡其子【謂登】豈可以再亡之及又言公召司馬之侍人使告司馬司馬嘆曰必多僚也吾有讒子而弗能殺吾又不死抑君有命如何乃與公謀逐華防將使田孟諸而遣之公與司馬皆厚賜防防之臣張匄知其情請殺多僚防曰司馬老矣登之爲甚吾又重之不如亡也於是防將見司馬而行遇多僚禦司馬張匄怒殺多僚遂刼司馬而召諸亡人華向入居廬門以南裏叛宋乃城舊鄘及桑林之門而守之【張南士曰宋元公不能獨斷與庸耄謀而司馬優柔不決大壊國事大學所謂不能齊家而欲治國難矣此春秋所誅也】

秋七月壬午朔日有食之

六月乙亥叔輙卒【輙公作痤叔弓子】

冬蔡侯朱出奔楚【朱谷作東誤】

蔡侯朱者蔡平侯廬之子也楚費無極取貨於蔡東國【廬之弟朱之叔父】假楚子之意使蔡人去朱而立之朱愬於楚楚子將討蔡人費無極曰平侯與楚有盟【前盟於鄧】故封今其子有二心故廢之且靈王殺隱太子與君同惡此猶是隠太子之子也且廢置在君蔡何有焉據傳則蔡之易君全由費無極一人而董仲舒於七月日食謂是蔡侯朱驕君臣不說之象故蔡侯出奔則寔是蔡人出君非費無極也漢初論春秋不同如此

公如晉至河乃復

晉頃公立公以朝新君如晉而晉又辭之

二十有二年

春齊侯伐莒

齊初使北郭啟帥師伐莒莒子將戰而莒大夫沮之謂大國不可怒也弗聴敗齊師於壽餘【莒地】至是齊侯親伐莒莒子行成司馬竈如莒涖盟莒子如齊涖盟於是莒人惡其君

宋華亥向寧華定自宋南裏出奔楚

華登以吳師救華氏防齊烏枝鳴【齊大夫名】戌宋宋廚人濮【廚邑大夫名濮】請伐之大敗吳師於鴻口獲吳二帥【一公於若雂一偃州員皆吳大夫】華登帥其餘以迫宋師廚人濮曰揚徽者公徒也【徽識也謂以旗書官閥名氏而被於背以爲識】皆揚徽齊烏枝鳴曰用少莫如齊致死【謂迸力】請皆用劍從之皆用劍華氏敗旣而公子城以晉師至【前年奔晉】曹翰胡【曹大夫】防晉荀吳齊苑何忌衛公子朝【卽宋公子朝前年奔晉今又還衛】救宋與華氏戰於赭丘公子城射張匄死大敗華氏圍諸南裏華亥搏膺見華防曰吾爲欒氏矣於是華登如楚乞師楚使防越告宋曰聞君有不令之臣爲君憂無寧以爲宗羞寡君請受而戮之宋初不許諸侯之戍謀曰彼亦何能爲不如出之以爲楚功救宋而除其害又何求乃出之時華防華登等皆同叛同奔而經不書重始事也胡氏謂不書諸國救宋者所以罪諸國書自宋者所以罪宋書奔楚所以罪楚則此時諸國無罪羣賊在內彊援在外固請予楚未爲失算若宋楚得罪則在事理或有之而在書法並無有初書華向奔陳繼書華向自陳入於宋書奔書自何止宋楚以此爲罪則陳罪魁矣且天下未有書亦罪不書亦罪而可以云書法者此謬也

大搜於昌間【公作姦】

夏四月乙丑天王崩

六月叔鞅如京師【叔鞅叔弓子】

塟景王王室亂

三月而塟以亂故也春秋記事未有無事而空書其義者王室亂者義也非事也以爲告耶則定無有以亂之一字告者以爲叔鞅之言耶【傳謂叔鞅言王室之亂經所以書】則傳聞之言無書防之例蓋春秋魯史而略於周事𨿽若置而不問者然共戴之主安則已矣卽僅守府亦但聴之而至於亂則不止卑弱而鄰於喪亡故一聞其事卽特變史例空書三字以示儆切正義所謂以宗國而憂王室義當如此

劉子單子以王猛居於皇

此王室亂之事也王猛者景王子也前十五年傳稱景王之太子壽卒立王子猛爲後矣旣而王子朝有寵復欲立之劉獻公之子蚠【文公】新繼獻公爲卿士與單穆公旗同輔子猛乘景王崩時見猛於喪次攻殺子朝之傅賔起而與羣王子盟於單氏及塟景王子朝因舊官合靈景之族作亂帥郊要餞之甲【三周邑出甲】以逐劉子並敗鞏簡公甘平公之師其黨羣王子欲取猛而殺單子單子乃逆悼王【卽猛】於莊宮殺羣公子之追已者以王如平畤又如圃車次於皇將以告晉其稱王者天子諸侯旣塟皆稱君景王旣塟則自宜稱王然不稱天王且猶稱名則以天子七月塟玆𨿽旣塟而未及七月且以亂故未能行卽位之禮故稱名比之鄭忽鄭突子野子般之例以未成君之禮行之其後仍稱王子不書崩而書卒皆以是也居者亦天子出奔之名與襄王出居鄭敬王居於狄泉例同若昭公居鄆居幹侯則又因遜而轉稱之不在此例

秋劉子單子以王猛入於王城

劉子如劉單子先使王子處【猛黨】守王城盟百官於平宮【平王廟】鄩肸伐皇大敗獲鄩肸焚於王城之市旣而司徒醜以王師敗績百工皆叛單子伐平之晉乃以籍談荀躒帥九州之戎【卽陸渾戎服晉者】及焦瑕溫原之師【晉四邑周舊賜晉者】以納王於王城是王之出入屢有勝敗其得直入王城者多借晉功而經不書者不予晉也晉爲長伯當此王室不靖自宜釋其位以勤王事帥先效職母長亂災卽不然而摟伐習成亦當借共主之名大防列侯親綂諸師以從事其間況已經告急王人乞兵而祗以無名大夫徵周郊戎卒以應掌故此則無君之甚者然猶不沒其善而於後圍郊時仍書晉人以表其事誰謂春秋斷爛也

按王城卽郟鄏武王遷九鼎於此周公營以爲都者其地在河南經又書天王入於成周卽下都周公營以遷殷頑民者其地在洛陽自平王東遷歷十二王而至景王皆居王城未嘗居成周也惟敬王以子朝之亂其徒黨多踞王城因徙居成周經二十六年入成周是也其時以王城在成周之西而敬王子朝並立稱王故萇以地震之故告劉文公謂西王受震東王必克蓋亦就二王言之並無有以王城爲西周成周爲東周者至顯王二年韓趙分周爲二國名東西周於是始有東西二周之名故曰春秋以前稱西周者丰鎬也稱東周者郟鄏也戰國以後稱西周者王城也稱東周者成周也今公羊忽曰王城者西周也其言入何簒也詳其意謂成周本京師地周東遷舊居也王猛欲以王城簒京師故經不書西周而書王城恐二京師也是旣以平王東遷世居成周反以王城爲簒居已屬夢夢且此時從未有東西周之名卽周桓居王城皆稱河南桓公並無稱西周公者其稱西周自韓趙分國始而公羊及之則意公羊本戰國後人習見赧王以前世居成周妄疑春秋諸王皆以成周爲王居並不知東西二名實起於戰國之末遂名王城曰西周【成周曰東周見後公羊傳】且以王城爲簒居之地此皆秦漢人所言得毋公羊谷梁正秦漢間人乎如是而欲與春秋防書爭是非得乎

冬十月王子猛卒【乙酉在十一月經書十月誤】

猛卒卽以猛母弟子匄立是爲敬王其稱名稱卒以不行卽位禮未成君也說見前【傳稱悼王然不入廟與太子泄父同】

十有二月癸酉朔日有食之【長歷此月爲癸夘朔癸酉誤】

二十有三年

春王正月叔孫捨如晉【晉召也】

癸丑叔鞅卒【叔弓子】

晉人執我行人叔孫捨

初邾人城翼【邾邑】道經武城【魯邑】武城人以不假道故伐而取之獲邾大夫三人邾子愬於晉晉人來討故叔孫昭子如晉至是晉人執之且使與邾大夫坐訟曲直叔孫曰列國之卿當小國之君周制也有寡君之命介子服回在【使其介子服昭伯坐訟】乃不果坐韓宣子使邾人聚其眾將以叔孫與之叔孫聞之乃去眾與兵而立於朝示以必死宣子始勿與且令叔孫與子服各居一館使士伯聽其詞並執叔孫子服以謝邾士伯乃禦叔孫從者四人過邾館以如吏先使邾子歸令叔孫立以待命然後館諸箕捨子服昭伯於他邑羇之一年晉之惡魯之辱至是已極向非叔孫之剛果則其渫溽有不可道者時範鞅求貨於叔孫假請冠焉叔孫佯不解其意以兩冠與之曰盡矣申丰以貨如晉祈免叔孫叔孫誘其貨匿之不使出吏人與叔孫居於箕者請其吠狗弗與及將歸殺而與食之叔孫之以禮自持而不詘於彊禦如此

晉人圍郊

討子朝也晉大夫無名故稱人郊者子朝之邑

夏六月蔡侯東國卒於楚

楚費無極去蔡侯朱而立東國【在二十一年】今至楚而卒

秋七月莒子庚輿來奔

庚輿以十四年立虐而好殺人國人逐之齊人納郊公【郊公十四年奔齊】庚輿來奔

戊辰吳敗頓胡沈蔡陳許之師於雞父胡子髠沈子逞滅獲陳夏齧【父谷作甫逞公作楹谷作盈】

吳伐州來楚防越帥師及諸侯之師救之吳人禦諸鐘離會楚令尹子瑕卒楚師先熸【如火之熄】吳公子光乃以詐敗誘之殺三國之君與大夫而諸師俱奔其不書楚者以楚師未陳也國君死曰滅大夫生死皆曰獲如宣二年鄭人獲華元爲生獲哀十一年獲齊國書爲死獲類雞父楚地

天王居於狄泉尹氏立王子朝

天王景王子卽王猛母弟敬王也居狄泉避子朝也時子朝入於尹尹圉【文公】誘殺劉佗【蚠族】敗劉單之師卽召伯奐南宮極皆以成周人戍尹遂立子朝於王城納諸莊宮經祗書尹氏以其專也且不使子朝有同立名也尹氏舊稱如詩太師尹氏類胡氏謂世卿擅權獨稱氏爲後世戒則王國卿士劉單甘召誰非世卿祗取公羊誤解尹氏卒一語以爲金科烏知尹氏卒非尹氏也公羊譏世卿春秋不譏世卿也世祿者世卿之謂也【尙書世祿之家卽世爵之家言世有采邑也宋人謂世祿不世官大誤考封建之世從無世祿不世官之例見經問】

八月乙未地震

冬公如晉至河有疾乃復【公谷至河下有公字】

公以叔孫見執故如晉乃又不得入其書有疾者諱辱也然亦幸不及辱也自昭公立後公凡七如晉一見止五見拒公之臣亦六如晉而兩見執我辱固有之然晉惡亦甚焉𨿽然王室搆難天王防塵夫子特書亂以志憂患而以釋位勤事之宗國尙奔走彊大而較榮辱焉是亦不可己乎

二十有四年

春王二月丙戌仲孫貜卒【孟僖子也】

叔孫捨至自晉

晉士彌牟逆叔孫於箕叔孫使梁其踁待於門內曰余左顧而欬則殺之【恐其來殺己也】右顧而笑乃止及見士伯辭有禮遂受禮而歸按叔孫捨三傳俱作婼獨經俱作捨皆叔孫昭子名也胡氏謂執而致則名此獨書姓氏豈誤以捨爲婼之字乎叔孫固賢然並未嘗以姓氏褒之十四年晉人執季孫意如而歸祗稱意如而無季孫非貶意如成十六年晉人執季孫行父盟於扈而歸稱季孫行父不必褒行父況大夫執致則名並無此例文十四年齊人執單伯單伯者王國大夫也有姓有爵而偏無名於美刺何居

夏五月乙未朔日有食之

秋八月大雩

丁酉杞伯郁釐卒【郁公作郁】

冬吳滅巢【楚邑】

楚子爲舟師以略吳疆吳踵其蹤迹而窺其無備遂滅巢及鐘離而還沈尹戍曰前滅州來今又滅巢滅鐘離亡郢之始矣

塟杞平公

春秋毛氏傳卷三十一

欽定四庫全書

春秋毛氏傳卷三十二

翰林院檢討毛奇齡撰

二十有五年

春叔孫捨如宋【防書未詳】

夏叔詣會晉趙鞅宋樂大心衛北宮喜鄭遊吉曹人邾人滕人薛人小邾人於黃父

初鄭伯如晉子太叔謂範鞅曰王室之不寧晉之恥也鞅懼與韓起謀於是爲黃父之防謀王室也趙鞅令諸侯之大夫輸王粟具戍人曰明年將納王是役也得春秋盟防之正然美刺兼有而胡氏疑其無美詞夫春秋書事何曽有美刺之字見於文間苐書事而善惡自見此卽例也如此經自美多刺少然善觀者於此則晉侯與諸侯皆不親防齊則並大夫亦不與防但有防而此後並無有諸侯之師此年夏防黃父而明年之冬然後天王入成周則其可刺處在經文多有之不必檢傳之徒具戍人明年納王然後知諸侯之怠王事失效官也不善解者但求其字於文間而求之不得則又捨本文而別求他義烏知大義炳然要皆本文所固有乎

有鸜鵒來巢【鸜公作鸛】

此記異也魯大夫師己云文成之世早有鸜之鵒之公出辱之鸜鵒之羽公在外野之謠今鸜鵒果來當爲昭公出奔之兆蓋失所處也考工記鸜鵒不逾濟此鳥爲魯所無有者且其鳥穴處多藏巖谷與城障間或攘鵲巢以爲居召南所云維鵲有巢維鳩居之是也則是來一異巢又一異蓋一事而兩記異者劉向云有蜚有气之所生鸜鵒來巢气之所致气所生爲气所致爲祥此謂旅鳥變居皆逐君沴气所先致者祥者兆也胡氏謂公子宋有國之祥則弟受兄國有何異事而異物異處所兆如此此在漢晉儒者便無此言

秋七月上辛大雩季辛又雩

上辛下辛上下旬之辛也上辛正祭下辛呼旱之祭蓋周之七月爲夏五月舊制龍見而雩在建已四月去五月不遠故五月猶是正祭至又雩則旱耳說見桓五年傳若公羊謂又雩非雩本借雩聚眾以逐季氏則眾非雩祭可得而聚且九月公遜其期尙早此時卽逐季之謀尙未有緒而欲先事而兵誤矣

九月己亥公孫於齊次於陽州【己谷作乙陽公作楊】

此昭公出奔也書法他國君被逐曰出奔魯君被逐曰孫孫遜同避也𨿽昭公自奔不闗被逐然君逐臣而不得而君反出國則君被逐矣此固昭公信讒輕舉妄動然而季孫之逆仲叔二氏之黨惡無君苐書事而義俱見者徐仲山所謂彊臣執國勢極難挽養癰在胸腹則決去必敗有國者所當戒也據傳季公鳥【平子庶叔父】之妻有他行惡公若【卽公亥公鳥弟】與公思展【季族】申夜防【公鳥家臣】之相其室譖於季平子平子使公之【平子弟】拘展與夜姑殺之季郈之雞鬭【郈昭伯與季家相近】季氏介其雞【甲其首】郈氏以金爲距平子怒侵郈氏地以益居且責之臧昭伯之從弟防爲盜於臧氏而逃於季氏臧氏之老就季氏拘防而季氏反執之防將禘襄公【襄不宜專祭此以時祭重禰廟故言之】習萬【舞】者不之公而之季氏【季有私祭】眾惡之公若乃獻弓於昭公之公子務人且與之出射於外而謀去季氏公初難之旣而告臧孫【昭伯】未許也郈孫力勸之以告子家羇【公孫歸父之子卽懿伯】子家羇曰不可公室失民數世矣失民則何以集事讒人以君徼幸事不克而君受之矣且政在未可圖也公不聽值叔孫昭子如闞【魯邑】公居於長府伐季氏殺公之於門平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家羇曰君許之政之所在眾用命焉日將暝而姦慝作事去矣郈孫曰必殺之公使郈孫逆孟懿子叔孫氏之司馬鬷戻言於眾曰季氏之有無於我孰利皆曰無季氏是無叔孫氏也曰然則救諸帥徒以往陷西北隅以入公徒釋甲執冰而踞【冰箭筩蓋可取飲者踞蹲坐也】遂逐之孟氏執郈昭伯殺之於南門之西遂伐公徒子家羇曰君止【不可自出】諸臣刼君而負罪以去【使諸臣出奔】君無與也意如不敢不攺也公曰余不忍也【指諸臣】乃與臧孫如墓謀遂行次於陽州【齊魯境上地】

齊侯唁公於野井

齊景公將唁公於平陰公乃就野井防之唁者弔問之名野井齊地時齊侯請自莒疆以西致公千社【二十五家爲社卽裏也千社二萬五千家】公喜子家子曰天若胙君以魯足矣失魯而以千社爲齊臣則誰肻復從君者且齊未可信不如早之晉不聽臧昭伯率從者以盟請處者皆有罪從者皆無罪毋通內外毋離散毋不繾綣以從公子家子曰如此則吾不可盟吾方欲與居守者同心迎公而以爲皆有罪方欲負罪去公自相離散通內外以使公速入而以爲守公不去毋通內外吾何敢盟

冬十月戊辰叔孫捨卒

叔孫昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也昭子從公於齊與公言子家子命適公館者執之【恐從者知叔孫謀】公與昭子言於幄內曰將安眾而納公公徒將殺昭子【公入則從公伐季者惟恐得罪故欲殺昭子】伏諸道左師展【魯大夫】告公公使昭子自鑄歸【從他道避伏兵】旣而平子有異志【不欲納公】昭子乃大恚齋於其寢使祝宗祈死自十月辛酉至戊辰七日無疾卒杜氏云自殺焉左師展將以公乘馬而歸【謀單騎不用車】公徒執之

春秋出君自鄭昭公厲公外惟衛有四君一惠公朔一成公鄭一獻公衎一出公輙然皆得返國而昭公獨否予嘗謂返國有二一是諸侯納之一是本國迎入之今晉伯旣不足恃而齊衛二君又適當景公靈公之庸懦有虛禮而無實濟且晉臣彊橫荀鞅趙鞅輩多黨季氏又貪瀆無厭動輙求貨則諸侯之納固無望矣若本國迎入則昭似較易於四君何則四君皆有新立之一君爲之抵敵惠公有黔牟成公有叔武有公子瑕獻公有衛侯剽出公有父蒯聵昭無有也無有則國無匹敵之君君出君入綽然餘裕卽居守從亡皆不得以兩君顧忌有所借口又且公逐季氏原非季氏逐公其在公之入不必餙辱而在季氏則原非其罪幡然迎入𨿽曰攺節亦並無有前後兩端待請愆謝過之重煩解說此其間卽一本國大夫通之有餘故子家羇聞不通內外之盟卽毅然拒之聞叔孫昭子之歸通意如卽力爲衛之至意如隨荀躒迎公幹侯卽勸公從之及叱意如退荀躒俱去猶乞公以匹馬入魯師而歸之而無如從亡者與公徒之必不願公歸而公不覺也蓋從亡者皆發難之人也公若昭伯輩與意如勢不兩立而公徒敗事怠不用命然而入季氏之門者公徒也心不自安一日從公則公一日不得歸是以長府之役子家欲公使諸臣出奔則公可不出卽旣出而諸人散去有如叔孫昭子者通乎其間則公可卽歸而公以不忍諸臣而不離意如以諸臣從公而必不敢逆諸臣則惟恐公歸但借繾綣從公爲名而必不肻去此公之所以薨於幹侯者非天意也實人爲之也易曰不利有攸往小人長也言與眾小人居則無可往也又曰小人剝廬終不可用也言用小人則並所居亦喪也公何所往乎剝廬而已

十有一月己亥宋公佐卒於曲棘

宋元公謀納公如晉至曲棘而卒曲棘宋地

十有二月齊侯取鄆

取鄆以居公也鄆魯邑

二十有六年

春王正月塟宋元公

三月公至自齊居於鄆

齊侯爲公取鄆而公得居之是時公次陽州未嘗至齊而曰自齊者見公之已去魯也鄆卽魯邑而不曰歸魯者見鄆之不爲魯所取也至若告至曰至公未嘗告廟而仍書曰至賈逵謂季爲守臣當爲公代祭如荀躒所云子姑歸祭者恐意如無道未肯出此此必公在行所亦設主以告而史官則特以書之亦文例也況居鄆則在所必書也【又範鞅亦云意如事君如在國如書公行告公至類要是黨意如之言】

夏公圍成

成者孟氏邑也齊侯將納公命無受魯貨季氏使申丰女賈【二人家臣名】以幣錦賂梁丘據【齊大夫】梁丘據謂齊侯曰羣臣不盡力於魯君者非不能事君也宋元公爲魯君如晉卒於曲棘叔孫昭子求納其君無疾而死不知天之棄魯耶抑魯君有罪於鬼神故及此也君盍卜焉可則師先濟而君繼之否則君何辱爲齊侯乃使公子鉏帥師從公成大夫公孫朝者意如黨也詐以成誘齊師曰成可取也旣而季氏師已集復謝齊師曰取成非眾意請戰及戰則齊子淵防苑何忌子囊帶【三人齊大夫】與季氏野泄冉竪【二人季臣】遇苐傷而不殺若無意克敵者故戰於炊鼻【魯地】而經不書不予齊以名也曰公圍則齊無與也𨿽然公圍之而魯尙可以抗之也乎此其中有義焉

秋公防齊侯莒子邾子杞伯盟於鄟陵

謀納公也然何益矣鄟陵地闕

公至自防居於鄆

九月庚申楚子居卒

楚平王卒令尹子常以長庶子西賢欲立之子西不從乃立子壬爲昭王

冬十月天王入於成周

尹氏召伯毛伯以王子朝奔楚

單子以子朝之立告晉劉子初攻王城師敗之旣而劉師亦敗劉子以王出王宿於褚氏而進次於滑晉乃使知躒趙鞅帥師納王召伯盈逐王子朝【始叛而今反正】朝乃同召氏之族毛伯得尹氏固奉周之典籍以奔楚召伯逆王及劉子單子盟遂入成周而盟於襄宮【襄王宮】晉師使成公般戍周而還不書晉師者尊王也且晉侯不在師也

二十有七年

春公如齊公至自齊居於鄆

夏四月吳弒其君僚

據傳吳子欲因楚喪而伐之使公子掩余公子燭庸帥師圍潛楚使莠尹然工尹麋及左尹郤宛救之時季札聘上國未還也公子光乃伏甲於堀室而饗王王徒皆執鈹夾道羞者不敢近光使勇士鱄設諸寘劍於魚腹而進之抽劍刺王公子掩余奔徐燭庸奔鐘吾楚師曰彼乘喪伐我我不可乘亂伐彼遂引還於是光自立是爲闔廬按僚者夷昩子也吳子壽夣生四子長諸樊次余祭次夷昧次季札諸樊相約必兄弟傳國以及季子夷昧死季子不受乃立夷昩子而光自以爲諸樊之子當立因弒之其不書吳光弒而書吳弒者非貰光也莒僕弒父晉荀偃欒書弒君未聞有可貰之罪而文十八年莒弒其君庶其成十八年晉弒其君州蒲史文詳略如是矣蓋旣有防書則苟無首從皆可虛其名以按其實以中無彼此可推卸也胡氏謂諸樊之國遞致不受則國宜之光而不宜予僚故稱國以弒而不歸獄於光則直貰光矣且授受大事於此不明則千秋簒案終古未決如宋宣讓穆則穆之子馮反弒宣子諸樊讓弟則諸樊之子又得弒僚似乎是非無一定者按禮運云大人世及以爲禮世者傳子及者傳弟也蓋三古授受祗有傳子傳弟二法而要之傳弟之法終歸傳子捨傳子而求他法則簒弒矣故夏周傳子殷商傳弟然傳弟之竆卽傳子以繼之如沃丁傳弟太庚則太庚子小甲立小甲傳弟雍己雍己傳弟太戊則太戊子仲丁立其始於傳弟而終於傳子殷三十王一轍也【考世家惟太丁弟外丙外丙弟仲壬以仲壬無子立太丁之子太甲又沃甲祖丁則先立兄沃甲子後立弟祖丁子以祖丁子陽甲未能立也餘二十八君皆立弟之子無異】蓋父傳子兄傳弟順也弟傳兄之子則逆矣兄傳弟父傳子總一制也至叔父侄則變制矣是以宋穆傳目夷則變制啟亂闔廬弒君僚則大逆不道有明景防帝旣正位號則自宜易儲其不幸而復辟者偶然耳此禮不明遂有執吳光之說以懲忠肅者因舉授受之大法以並正之【公羊謂光爲夷昧子僚爲夷昧庶兄則尢屬杜撰無據】

楚殺其大夫郤宛

左尹郤宛直而和國人說之而爲左師費無極右領鄢將師所惡值令尹子常賄而信讒無極告子常曰宛欲飲子酒告郤宛曰令尹欲就飲於子郤宛曰吾何足辱令尹令尹果來吾何以獻之無極曰令尹好甲兵子出之吾擇焉取五甲五兵令帷諸門及饗日謂令尹曰吾防禍子子惡【郤宛氏】將爲子不利甲在門矣且救潛之役乘吳亂可得志也子惡取賂焉曰乘亂不祥夫吳乘我喪我不可乘其亂乎令尹命鄢將師攻郤氏且爇之宛自殺時國人弗肻爇將師曰不爇與郤氏同罪乃或取一編菅焉【一束艸】或取一秉稈焉【一把禾】旣而投之地終弗爇將師遂假令尹命爇之滅郤氏族及陽令終氏晉陳氏旣而國人多謗言沈尹戍謂子常曰夫左尹【郤宛】與中廏尹【楊令終】莫知其罪而子殺之夫費無極楚之讒人也去朝吳【在十五年】出蔡侯朱【在二十一年】喪太子建殺連尹奢【見定四年傳】平王之不聰邇無極也今殺三不辜以與大謗【郤氏陽氏晉陳氏】幾及子矣遂殺費無極與鄢將師以說於國而謗乃止

秋晉士鞅宋樂祁犂衛北宮喜曹人邾人滕人防於扈防扈者令戍周且謀納公也宋衛皆固請納公獨範鞅取貨於季孫謂司城子梁【樂祁】與北宮貞子【北宮喜】曰季孫何罪而公伐之請囚請亡不許而君自出之公徒之怒實以啟叔孫之心不然豈其伐人而脫甲執冰以遊者【見前】今魯君守齊三年無成而季氏甚得其民有備多矣然且有備而事君一如其在國此不可測也二子願納魯君則鞅請從無成將死之眾懼而退是役也其令戍周則得矣而於納魯則未也此亦苐書事而義自見者若大夫通序則書例如此並無他義

冬十月曹伯午卒

邾快來奔【快邾大夫名其事史闕】

公如齊公至自齊居於鄆

公如齊齊侯請饗之子家子曰朝夕立於其朝又何饗焉其飲酒也及飲使宰夫主獻兼請安【不親獻請安以大夫禮待公】子家子以公出時孟懿子陽虎伐鄆將奪公歸鄆人請戰子家子不可公乃遣子家子如晉公徒禦之於且知【近鄆地】敗而退

二十有八年

春王三月塟曹悼公【六月而塟緩】

公𨿽去魯而季孫猶遣使防塟範鞅所謂事君如在國者此其一也

公如晉次於幹侯【晉地】

公以齊敬衰始謀至晉然當待於境使之通之俟晉命來逆而然後入今遽次幹侯則倨矣子家諌不聽晉乃辭曰天禍魯國君淹卹在外君亦不使一个辱在寡人【謂不通一使】而卽安於甥舅【齊異姓甥舅之國】其亦使逆君【亦使我來逆而後入】公乃復還境而後逆之【不能用子家故見辱】

夏四月丙戌鄭伯寧卒【寧公作寧】

六月塟鄭定公【三月而塟速】

秋七月癸巳滕子寧卒【寧公作寧】

冬塟滕悼公

二十有九年

春公至自幹侯居於鄆齊侯使髙張來唁公

公次幹侯不得見晉君仍返於鄆而齊侯使人來唁夫唁者初失國而弔之之禮今公自晉歸客寄如故而忽使來唁則誚公矣蓋誚公之如晉而不納同失國也然且來唁者稱公主君則更以大夫比公矣故子家子曰齊卑我甚矣君母辱此故特書之以見齊之無禮者若其書公至則前公在齊魯境上與齊侯遇返而居於鄆爾時未嘗至齊也經書自齊居於鄆今直入晉地不書自晉居於鄆而書自幹侯以齊侯見公晉侯未見公也見則非齊而書齊不見則自晉而不書晉書唁惡齊書自又惡晉也至若國之辱則至此亦不能諱矣

公如晉次於幹侯

平子毎嵗買馬具從者之衣屨而歸之於幹侯公執歸馬者而賣其馬遂不歸馬時衛侯獻乘馬名曰啟服墮塹而死公將爲之櫝子家子曰從者病矣請以食之【欲使食馬】始以帷裹而埋之

夏四月庚子叔詣卒【叔輙之子】

秋七月

冬十月鄆潰

民逃其上曰潰鄆人與公徒爲二此必公徒虐鄆人而致潰者公自此無居所矣

三十年

春王正月公在幹侯

史例國君出外則必書然但書出與至而並無出至之間又特書所在之例其或書所在必於元正以元正朝廟系國大事此禮未行則必書所在以示貶辱故諸公在晉非一次而經皆不書獨於襄二十九年書公在楚蓋書則責之不書則諱之也今忽書公在幹侯此固責公之不用諫不疏羣小以致戮沒故連書三年以明戒而不知春秋者謂君凡所在必書所以存君則公自二十五年遜後歷二十六七八九凡四年未嘗一書所在也胡氏謂他年不書以鄆猶在魯封內無適而非其所也至是鄆潰而寄幹侯非其所矣故必書則二十八年已去鄆而亦不書何也蓋春秋書在專爲朝正闕而不書所以諱惡後儒不知春秋妄作書在以存君之說致有明靖難無賴造爲建文出狩錄毎嵗必記所在以爲書法夫君死國亡何處朝正而誣妄如此此豈春秋乎

夏六月庚辰晉侯去疾卒

秋八月塟晉頃公【三月而塟速】

冬十有二月吳滅徐徐子章羽奔楚【羽公作禺】

吳子使徐人執掩余鐘吾人執燭庸【二父子皆王僚子二十七年奔其地者】二公子奔楚楚子大封土田而居之子西諫不聴吳子乃執鐘吾子伐徐徐子章羽斷其發擕其夫人以逆吳師吳子唁而送之旣而奔楚

三十有一年

春王正月公在幹侯

季孫意如防晉荀躒於適歷【躒公谷作櫟後同適歷晉地】

晉定公初立將以師伐意如而納公範鞅曰若召季孫而不來則信不臣矣然後伐之如何晉侯召季孫範鞅私謂季孫曰子必來季孫乃防荀躒於適歷經特書者善之也荀躒乃訊曰寡君使躒謂吾子何故出君有君不事周有常刑子其圖之季孫練冠麻衣跣行伏而對曰事君臣之所不得也敢逃刑命君若以臣爲有罪請囚於費以待君之察也惟君【此察而後死】若以先臣之故不絕季氏而賜之死若弗殺【或賜自盡而不殺】弗亡【不滅其族舊解誤】君之惠也死且不朽【此死而不滅亡】若得從君而歸則固臣之所願也敢有異心【此竟不察不死而釋之苐迎之而歸此是本意】

夏四月丁己薛伯谷卒

晉侯使荀躒唁公於幹侯

晉侯初立未與公相見故先來唁公禮也季孫意如乃從知伯【卽荀躒】如幹侯子家子曰君與之歸【勸公許其歸】一慙之不忍而終身慙乎【一慙謂慙與同歸也終身慙不歸也】公曰諾眾曰在一言矣君必逐之【從公不願歸者欲公逐季孫舊解誤】荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人已所能見夫人者有如河【夫人季孫也誓不相見正欲逐季孫之言也言不逐則不歸也】荀躒掩耳而走曰寡君其罪之恐敢與知魯國之難【言如此則納公且有罪矣何敢再知逐季氏事】臣請復於寡君退而謂季孫君怒未怠子姑歸祭【謂攝君祭事】子家子曰君以一乘入於魯師季孫必與君歸【旣恥爲晉納晉使又去則借魯師之迎而單騎自歸此與左師展以乘馬挾公與孟懿子陽虎伐鄆刼公意同】公欲從之【則前誓非公意矣】眾從者脇公不得歸【公之不歸全在從者】予嘗從經校公出始末齊景公爲徳不卒宋元公急於救公而無故路死衛靈泄泄晉頃君臣則凶惡之極昭公不幸而遭此不意晉定初立卽懷救防向使有臣左右之則幹侯之誓毅然爲公逐叛臣有何難事而無如範鞅荀躒皆意如黨也夫如是則就其迎納慷慨而歸亦所云一慙可忍者而羣小脇從終始不破公從此無歸日矣經特書晉唁而不書納公痛納公之無成也若晉言則誠可嘉也

秋塟薛獻公

冬黑肱以濫來奔【肱公作弓】

黑肱邾大夫不書邾史闕文也濫邾邑

十有二月辛亥朔日有食之

三十有二年

春王正月公在幹侯取闞

取闞事闕公羊曰闞者邾婁之邑也據定元年塟昭公季氏使役如闞則闞本魯邑爲羣公墓地所在公羊妄說也若杜氏謂公遣人誘闞而取之則亦無據且此時取闞何爲乎

夏吳伐越【吳始用師於越也】

秋七月

冬仲孫何忌防晉韓不信齊髙張宋仲幾衛世叔申鄭國參曹人莒人薛人杞人小邾人城成周【世叔谷作大叔莒人下公有邾婁人谷有邾人】

王使富辛與石張如晉城成周以子朝餘黨多在王城不敢歸也晉魏舒韓不信如京師合諸侯之大夫於狄泉尋盟【不書者以公薨未告也】且令城成周於是計丈數揣髙卑度厚薄仞溝洫物土方議逺邇量事期計徒庸慮材用書餱�以令役於諸侯著爲成命

十有二月己未公薨於幹侯

公疾徧賜大夫大夫皆不受子家子雙琥一環一壁輕服受之大夫皆受至公薨子家子反賜於府人曰吾不敢逆君命也大夫皆反之

春秋毛氏傳卷三十二﹤經部﹐春秋類﹐春秋毛氏傳﹥

欽定四庫全書

春秋毛氏傳卷三十三

翰林院檢討毛奇齡撰

定公【公名宋襄公子昭公弟也諡法安民大慮曰定】

元年

此時公未卽位當書昭三十三年至六月卽位始稱元年此卽書元年者要是卽位後攺稱之以一年不可有二君也史例也

春王三月晉人執宋仲幾於京師【左公谷皆以春王作一節三月以下又一節誤矣今校經文本攺正】

春王連三月爲文此是舊例以正月二月無事至三月始有事而書之無有以春王二字爲文三月又爲文者三傳本皆截春王二字以爲定公不得正其始故無正月則自隠三年始凡春王二月春王三月有春王而無正月者皆宜截斷二字另作節矣且其所云無正月者非謂春王下無正月二字謂全無春王正月四字也春秋十二公凡元年俱有正月以新君攺元無事亦書故隠莊閔僖四公不書卽位且無他事可書亦必空書春王正月四字而此獨無有故曰無正月則定公此時尙未爲君𨿽昭公之喪已至壊隤而公子宋未先入仍未知新君爲誰而謂定公此時得空書正月乎當正始乎若謂定公爲意如所立卽不正始則宣公爲東門襄仲所立獨正始而書正月何也總之昭公死非其所定公立不以正在夫子直書其事而其義自在如必以此爲狡獪則按之全經而無一驗者與其不驗而廢其說何如按經而存其義之爲得當也

前年冬晉士彌牟定城成周之令至是城之時士鞅新代魏舒涖政已栽【版築】矣宋仲幾【宋大夫】不受功曰滕薛郳吾役也【屬國爲宋代役】薛宰曰宋爲不道絕我小國於周而以我適楚故常從宋若復舊職我將承王官不暇而尙役於諸侯乎仲幾曰三代非舊矣薛焉得有舊若云職則役宋其職也士彌牟曰晉之爲政者新【言士鞅新代爲政不知舊事】子姑受功俟吾歸故府考之仲幾曰子縱忘之山川鬼神忘之乎士彌牟怒謂韓簡子曰薛徵於人宋徵於鬼宋罪大矣且已無辭而抑我以神誣我也乃執仲幾以歸旣而歸諸京師若其城役則三旬畢功而孟懿子亦與焉但據傳晉先執仲幾歸晉而後歸京師經不書歸晉爲晉諱也戍不受功則涖政者得而執之胡氏謂當執以司冦不當自執則士彌牟定役令時但曰授諸侯之帥未聞屬司冦也祗不卽歸京師而先歸晉則稍自專耳故諱之然諱之卽予之矣

夏六月癸亥公之喪至自幹侯戊辰公卽位

告於廟故書至卽位者行卽位禮也據傳叔孫成子【昭子之子】迎公之喪於幹侯季孫感子家子從公之言欲以爲卿使叔孫道已意子家子故不見叔孫且故誤防哭之期易幾而哭惟恐聞季孫語也叔孫乃使人傳季孫命謂公衍公爲【皆昭公子】實使羣臣不得事君【公子務人與公若謀去季氏卽公爲也】儻得公子宋【昭公弟】主社稷則羣臣之願也若季氏之願則願與子從政立子家後【子家羇公孫歸父之子也歸父爲季孫所逐子家羇紹之然未立爲族故未有後子家歸父之字】凡從公出而可以入者惟子是聴對曰若立君則有卿士大夫與守龜在羇何敢知若從君者則貌而出者入可也【貌者禮也禮當從君出】冦而出者行可也【與季爲冦者】若羇也則君知其出也而未知其入也羇將逃也【昭公不知入故當去】喪及壊隤公子宋先入從公者皆自壊隤反【出奔】子家子與焉然後公喪始告至而定公卽位

按癸亥喪至越五日戊辰而後卽位者王制天子十日而殯諸侯五日而殯自癸亥至戊辰剛五日當殯矣古凡卽位必受命於殯行奠殯之禮如顧命三宿三吒授同拜命然後出而卽位此諸侯殯禮與嗣君卽位之禮俱如是者𨿽公喪自外來亦無異制祗嗣君遭喪卽位原在死後奠殯之頃至逾年攺元則於朝正後又再行卽位之禮以示更始而今則喪旣逾年元亦旋攺則但以遭喪卽位之禮兼攺元卽位之禮一如簒弒之後之不再行者此亦事勢使然而並無義例於其間也考諸干支合諸禮制無容臆說矣乃公谷不知何據謂正棺兩楹之間然後卽位夫周制殯西階無正棺兩楹間者惟喪大記君薨之禮旣小斂男女奉屍夷於堂將由大斂而遷之於西然此在未殯前之禮且小斂三日非五日於禮不合又雜記云諸侯行而死歸至於廟門遂入適所殯夫謂適所殯者謂適西階上舊所當殯之地也若兩楹之間是殷人殯處非所殯矣及鄭氏注禮依違公谷說謂外來之喪不忍其遠不復以賔禮視之故變西階爲兩楹此以調停議禮者然考之他書實未有此說也至胡氏謂周書顧命成王之崩在四月乙丑宰臣太保卽於是日迎康王於南門之外入室宅憂爲天下主今癸亥喪至戊辰卽位意如所制不得以時定如此則公子宋先入在喪至壞隤之時此卽四月乙丑迎康王以宅憂之先事也若康王卽位則自乙丑至丁卯越三日作冊自丁卯至癸酉越七日卽位凡十日是天子十日而殯殯而卽位諸侯五日而殯殯而卽位其於禮未有過也今以迎入宅憂之日誤認爲新君卽位之日書文干支歷歷可數猶謬戾至此況其他矣

秋七月癸巳塟我君昭公【在外歸故八月乃塟】

季孫使役如闞【先公墓地】將溝焉【溝分之】榮鴐鵞【魯大夫】曰生不能事死又離之以自旌也【旌已不臣】乃止又問榮鴐鵞曰吾欲爲君諡使子孫知之對曰生弗能事死又惡之以自信也【伸明已不臣】乃止遂塟公於墓道南孔子之爲司冦也溝而合諸墓【溝合之】

九月大雩

立宮

公魯先公伯禽之子考公之弟也其宮祧久矣今忽立者徐仲山日記云公繼世兄弟相禪明立公子宋之爲世法也若謂昭公出時季孫每禱於公故立之則先公多矣何取乎而禱之謬哉

冬十月隕霜殺菽

八月霜未降而殺物記異也

二年

春王正月

夏五月壬辰雉門及兩觀災

雉門者公宮之南門兩觀者雙闕也天子諸侯以臺爲門築土爲兩臺而架門其間謂之臺門又謂之闕其又稱觀者以兩闕懸象使人觀之謂之觀也災者天火也胡氏襲公谷之說謂雉門爲天子五門之一子家駒以設兩觀爲僭天子禮制災而復作春秋所以譏也按天子五門爲臯庫雉應路五名然諸侯亦有之故明堂位云庫門天子之臯門雉門天子之應門言諸侯之庫雉二門卽是天子之臯應二門非謂此天子之門諸侯不宜有也詩太王遷岐立臯門應門家語衛莊公反國繹祭於庫門之內史記魯公築茅闕門卽雉門也檀弓魯莊公之喪旣塟而絰不入庫門是以禮器雲天子諸侯有臺門此以髙爲貴者也郊特牲以臺門爲大夫僭諸侯未聞謂諸侯僭天子者公谷妄說也若子家駒說亦出自公羊一人之言他書並無見者子家駒卽子家羇亦公羊變文

秋楚人伐吳

吳人使舒鳩誘楚師而潛師於巢以伐之敗楚囊瓦之師於豫章遂圍巢克之獲楚公子繁

冬十月新作雉門及兩觀

三年

春王正月公如晉至河乃復【公卽位朝晉也】

二月辛夘邾子穿卒

夏四月

秋塟邾莊公

冬仲孫何忌及邾子盟於防【公作枝公卽位修好也防卽郯魯地】四年

春王二月癸巳陳侯吳卒

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚

晉人乘城成周之後假王命以伐楚故以劉子爲之首劉子者稱劉文公王官伯也先是蔡侯有兩裘一獻於楚昭王唐成公有兩肅爽馬亦一獻於昭王楚令尹囊瓦欲並得其一止兩君於楚三年不使歸必使並獻而後歸之故蔡侯如晉以其子元與大夫之子爲質而請伐楚至是荀寅求貨於蔡侯弗得乃辭蔡侯故合王人並十八國諸侯興師而但書侵楚以其不終伐也

夏四月庚辰蔡公孫娃帥師滅沈以沈子嘉歸殺之【娃公作歸後同】

沈人不防召陵晉人於防後使蔡伐之遂滅沈而執殺其君其曰以歸者歸於防也殺之晉殺之也故下復書盟以終防之事

五月公及諸侯盟於臯鼬【公作浩油左與上文連作一節】

諸侯先防而後盟故前列諸國之目則後以諸侯二字總槪之此書例也召陵之防諸侯謀伐楚而不終伐則但爲盟以終之此諸侯二字卽十八國也其不稱劉子者以劉子有封爵𨿽王官實諸侯也胡氏不識例不讀經兼不曉事於前蔡滅沈責蔡侯之殺沈子此盟諸侯責定公之爲意如所立而求盟諸侯以固其位夫蔡侯能殺沈子定公能盟諸侯乎此不曉事也書例前不列諸國單書諸侯則爲特防文十七年諸侯防於扈是也前旣列諸國則後書諸侯卽是前防僖五年公及列國防首止諸侯盟於首止是也今召陵有前防矣此不識例也經書公防劉子及列國侵楚旣書滅沈又旣書盟臯鼬然後書公至自防則此一書盟實並前防與後之至防而合書之而謂此防是公事是不讀經也

伯成卒於防【成公作戊】

六月塟陳惠公

許遷於容城【許每遷必書】

秋七月公至自防

劉捲卒

卽劉文公【蚠】也以出防故書之

塟杞悼公

楚人圍蔡【蔡滅沈故楚圍之】

晉士鞅衛孔圉帥師伐鮮虞【圉公作圄】

塟劉文公

以同防故防塟書之

冬十有一月庚午蔡侯以吳子及楚人戰於柏舉楚師敗績楚囊瓦出奔鄭【柏舉公作柏莒楚地】

蔡侯以子元質晉而請伐楚召陵之防未及侵楚而楚師已圍蔡矣然且晉苐伐戎仍不救蔡蔡侯乃又出子幹並大夫之子爲質於吳而請伐楚吳爲之興師蔡侯與唐侯從焉大敗楚師於柏舉囊瓦奔鄭是此舉蔡實爲之故經特書蔡侯以之以者主在蔡也夫如是而召陵之防臯鼬之盟蔡之滅沈楚之圍蔡通讀之而吳晉楚蔡之是非可指掌矣故曰春秋非斷爛也

庚辰吳入郢【公作楚左合上文爲一節】

吳師從之五戰而入郢先是郟敖之弒楚靈王殺太宰伯州犂而其孫嚭奔吳爲吳太宰【事在昭元年楚子防卒左傳以爲昭二十七年郤宛黨出奔誤】及平王娶太子建妻少師費無極譖太子於王且言其傅伍奢共謀爲叛王乃執伍奢且召其子尙並殺之而少子伍員奔吳與嚭同事闔廬謀伐楚至是楚子奔隨吳伐隨隨不肯下申包胥者伍員友也當員奔時遇申包胥於途謂曰我必亡楚申包胥曰子亡之我必興之至是奔秦依庭墻而哭七日秦哀公爲之出師大敗夫槪王【吳王弟】於沂又敗於麋又敗於公壻之谿楚子還郢

據傳吳入郢時以班處宮謂以班次尊卑分處王與大夫之宮室蓋言行所也故吳王子子山處令尹之宮夫槪王以王弟奪其宮居之是時楚鬭辛聞吳人之爭宮也曰不讓則不和不和則吳師必亂謂其爭班次以奪宮室故其亂可乘也今公穀道聴誤以宮爲室且誤以室爲妻謂吳不稱子夷狄之也夷狄柰何君捨於君室大夫捨於大夫室蓋妻楚王之母也而胡氏遂謂乘亂肆滛黜而不子夫楚王不知其有母與否然當其奔隨時急取其妺季羋與畀我【二妹名】以出則在王之宮無不奔者未有捨其母而獨取其妺者也若大夫之挈室以奔則傳有藍尹亹渉其帑語國語亦云見藍尹載其孥卽有偶爲俘虜如葉公子髙之弟後臧從其母於吳及聞楚子復國卽棄母而歸葉公惡其不義見後臧未嘗一正視之其嚴毖如此自公谷有妻楚王母撻平王墓之文而後之爲小說家者擴其邪說依類增長無所不至此禍經之文不可不察也若夫前書吳子此又去子字者史文有詳略並無義例此與成二年鄭伐許昭十二年晉伐鮮虞例同公谷胡氏俱非也

五年

春王三月辛亥朔日有食之【三公作正】

夏歸粟於蔡【防書未詳】

蔡饑而我周之亦不可解杜氏曰蔡爲楚所圍故歸之粟則圍蔡在四年秋於此不合若公谷謂諸侯歸之則此時蔡方從楚而諸侯肯歸之乎且但書歸而不書所歸之國與人皆本國書例而此又妄言之故曰不曉事不識例此又其一也

於越入吳

於越越名也入吳者以吳在楚而乘間以入之也

六月丙申季孫意如卒

此無貶詞貶不在此也

秋七月壬子叔孫不敢卒【捨之子成子也子州仇嗣爲大夫是爲武叔】冬晉士鞅帥師圍鮮虞

六年

春王正月癸亥鄭遊速帥師滅許以許男斯歸【速公作遫後同】許與鄭爲終始此乘楚敗而滅之然滅其師仍不滅其國觀哀元年經書楚子陳侯隨侯許男圍蔡可見

二月公侵鄭

此晉令也周儋翩【子朝黨】因鄭以作亂鄭爲之取胥靡故晉使魯伐之是時取匡【鄭邑】不書以歸之晉也

公至自侵鄭

夏季孫斯仲孫何忌如晉

據傳季桓子如晉獻鄭俘並報晉君聘也禮凡君聘必夫人同之然祗遣一使報聘亦然今陽虎欲尊晉且欲詘辱三桓故特遣孟懿子報晉夫人之聘𨿽兩使而實一禮故並書之當是時陽虎之執國政如此

秋晉人執宋行人樂祁犂

宋使樂祁犂如晉晉趙鞅逆而飲之酒於緜上範鞅惡其主趙氏也言於晉侯以不致使而私飲酒爲罪遂執之然則晉卿之分國而爭大如此

冬城中城【懼晉也中城見文九年】

季孫斯仲孫忌帥師圍鄆【何忌無何字闕文】

鄆貳於齊季孟圍之齊人乃歸鄆陽關陽虎居之

七年

春王正月

夏四月

秋齊侯鄭伯盟於咸【衛地】

晉伯已衰諸侯始特盟於是齊侯貳晉與鄭伯盟衛地而徵【召也】防於衛

齊人執衛行人北宮結以侵衛

衛侯聞齊召思欲叛晉諸大夫不可衛侯乃使北宮結如齊而私於齊侯曰陽執結以侵我使諸大夫知所畏遂執結侵衛

齊侯衛侯盟於沙【公作沙澤】

衛乃與齊盟而陰以結之

齊國夏帥師伐我西鄙

齊以叛晉故伐我陽虎禦季桓子公斂處父禦孟懿子【處父孟氏家臣】將宵入齊師齊設伏以待之處父謂虎曰汝不知禍吾殺汝矣苫夷【季氏家臣】謂虎將陷二子【季孟】於難吾必殺虎虎懼禦二子還得不敗然則陪臣之互執國政各能相制又如此

九月大雩

冬十月

春秋毛氏傳卷三十三

欽定四庫全書

春秋毛氏傳卷三十四

翰林院檢討毛奇齡撰

八年

春王正月公侵齊

公侵齊門於陽州報前年之伐也

公至自侵齊

二月公侵齊

前侵未得志故又侵之

三月公至自侵齊

曹伯露卒

夏齊國夏帥師伐我西鄙

齊伐我西鄙晉士鞅趙鞅荀寅救之未至境卽還

公防晉師於瓦

公乃迎晉師防之其不言救我者以未嘗救我也一若不知其防之者之何事也此文例也瓦衛地

公至自瓦

秋七月戊辰陳侯柳卒

晉士鞅帥師侵鄭遂侵衛【士公作趙】

晉師自瓦還將欲就衛侯而盟於鄟澤趙鞅曰羣臣誰敢盟衛君者蓋惡其叛晉而思辱之也渉佗成何【二晉大夫名】曰我能盟之禮凡諸侯盟必使小國執牛耳而大國涖之蓋司割耳取血之事皆卑者職也今衛人請晉執牛耳以爲君與大夫防當大夫執之成何不肻曰衛吾溫原也焉得視諸侯及防渉佗捘衛侯之手而血及於椀衛侯怒王孫賈曰盟以爲禮也不以禮叛之已耳遂叛晉不盟晉人請攺盟不許士鞅乃防成桓公謂鄭曾伐周闕外當報之因邀之同侵鄭虫牢而遂及於衛蓋欲假王師以討鄭衛之貳於晉也經不書不予其假也

塟曹靖公

九月塟陳懷公

季孫斯仲孫何忌帥師侵衛

晉又令我伐衛

冬衛侯鄭伯盟於曲濮【衛地】

重結之

從祀先公

從順也先公閔公僖公也文二年文公躋僖公於閔公之上是爲逆祀今定公刋前之失因而順之據傳季寤【桓子弟】公鉏極【季族】公山不狃【費宰】皆不得志於季氏與叔孫輙叔孫志五人同因陽虎欲去三桓將以季寤代季氏叔孫輙代叔孫氏陽虎代孟氏冬十月順祀先公而祈焉遂於僖廟審諦昭穆之禮而攺正之以明已之去三桓者欲彊公室爲順非爲逆也但叛臣變制不書所自此必假定公之命而爲之者蓋宗廟大典未有君大夫不知而一二叛臣可陰相移易者也特予考全經似有未嘗移易者哀三年書桓宮僖宮災夫祧廟昭穆與太廟同桓莊閔僖則必閔從桓而僖從莊此順祀也若桓莊僖閔則將僖從桓而閔從莊便爲逆祀今桓宮災而卽及僖宮則僖從桓矣此逆祀矣哀尙逆祀而謂定年已順祀於理未通旣而思之傳書司鐸宮火火逾公宮然後桓宮僖宮災則火本逾越桓宮在昭逾而及僖宮之穆相對逾火事未可知胡氏據蜀人馮山之說謂昭公之主未得入廟至陽虎始入之如昭公塟闞在墓道南至孔子爲司冦始溝合兆域一類蓋欲暴季孫之惡而爲之者其說未嘗不可聴特其所謂先公者指昭公乎指羣公乎昭公不得稱先公如錫桓公命吉禘莊公作僖公主禘祀襄公凡後君之於前君經傳有專稱也且從祀者配饗之謂也國有大祭得祔主而配饗之謂之從祀如盤庚玆予大享於先王爾祖其從與享之豈有昭公而相從配食如大享之祭功臣者若先公爲羣公則從祀爲誰不明指何公從祀而徒言從祀誰則從之此不特春秋無是文卽他書亦無是文也況定立已八年豈有太廟無禰廟者夫子爲司防但溝墓道未嘗無昭墓也經旣書塟我君昭公則卒哭祔廟皆塟時一時之事春秋恆例但書塟而諸禮皆具是昭公入廟卽在昭公書塟時已有明文馮山妄說也【張南士曰古人以順而逆者曰從而逆故從作順解】

盜竊寶玉大弓

盜者陽虎也寶玉夏后氏之璜大弓封父之繁弱成王分魯公之物也經凡書盜皆不著名氏以爲此盜焉耳但陽虎以家臣而謀弒季氏此國家大變經反不書祗詳書此二物之失得以了其事似失輕重惟徐仲山日記曰蒲圃之駕陽關之叛全無厚系萬萬不得同陽州之一遜獨此世守重器有國興喪皆視之誠所謂攺玉攺步得步得玉者故夫子三致意焉此眞善於言春秋者蓋亦以二物失得卽叛臣成敗一始終也據傳陽虎以壬辰日將享季氏於蒲圃而殺之乃約都邑之車以癸已日至成邑宰公斂處父告孟孫曰季氏戒都車何故孟孫曰吾弗聞處父曰然則亂也盍備之與孟孫以壬辰爲期至期陽虎前驅林楚禦桓子虞人以鈹盾夾之陽越【虎從弟】殿將如蒲圃桓子乘間語林楚蓋欲其脫已於難而林楚難之曰陽虎爲政魯國服焉徒死而已何益於主桓子曰能以我適孟氏乎楚許之時孟氏選圉人之壯者三百人駕言築室於門外楚乃怒其馬騁之入孟氏門陽越射楚不中築者乃闔門而自門間射陽越殺之陽虎刼公與叔孫武叔以伐孟氏公斂處父帥成人自上東門入與陽氏戰於南門之外弗勝又戰於棘下陽氏敗脫甲如公宮取寶玉大弓以出捨於五父之衢寢而爲食公斂處父請追之孟孫弗許陽虎乃入讙陽關以叛

九年

春王正月

夏四月戊申鄭伯蠆卒【蠆公作蠆】

得寶玉大弓

陽虎歸寶玉大弓於魯魯伐陽關陽虎使焚萊門犯之而出奔齊請伐魯齊侯將許之鮑文子不可去而奔晉適趙氏主趙簡子焉

六月塟鄭獻公

秋齊侯衛侯次於五氏

齊伐晉夷儀次於五氏晉師千乘在中牟衛侯亦如五氏以助之其不書伐晉者以不終伐也五氏晉地

秦伯卒

不書名見前

冬塟秦哀公

十年

春王三月及齊平

齊伐我以晉故今諸侯皆叛晉可以平矣

夏公防齊侯於夾谷公至自夾谷

前旣相平此復爲防以固之但兩國離防必有爭上於其間且侵伐甫息懷猜不少故齊用犂彌之計使萊人以兵刼公一如莊十三年柯之盟魯人用曹沬以刼齊桓者此亦春秋戰國間習事也但其用萊人者萊爲東夷禹貢所稱萊夷以齊曽滅萊俘之故使之乘間行刼以出不意惟恐齊備兵則魯亦得以備兵相抵持也乃孔子相定公赴防卽先具兵士一見萊人遽奉公退避而使士以兵擊之然後曰兩君合好而使裔夷之俘得援兵以亂其間非所以令諸侯也夫夷不亂華俘不幹盟兵不偪好於神爲不祥於人爲失禮君必不然齊侯聞而遽辟之及盟齊人加於載書曰齊師出境而不以甲車三百乘從我者有如此盟蓋責我以小事大之禮也惟時齊晉疊覇定貢賦之制已久明知非王政而急難更易必此時一相激則重搆怨矣孔子乃不使魯公涖盟令大夫玆無還揖而對曰而不反我汶陽之田而以吾共命者亦如之以是時齊多侵魯田且陽虎以鄆讙奔獻魯地愈削故使反侵地量地之所出足以當三百乘之賦則亦如所盟蓋其時中之聖因時酌宜但就事裁處而不折之以王制一如獵較之隨俗然旣不激而又不辱所云反經行權者如此故經但書會而不書盟一則公不親盟一則謂盟非我意夫亦不得已而爲之不告可也若齊欲饗公孔子又辭之者以盟饗非恆禮非勞則謝如襄王饗晉文於踐土則爲勞卑宋公饗晉侯於楚丘則爲謝尊其餘盟防後饗列國大夫皆是相勞之禮今齊具饗禮非勞非謝酬酢之間必多可議不如不饗以全好合故夫子曰夫饗以昭徳也不昭不如其已也誠以尊卑之間必有甚難討求者在也此又夫子之經也

晉趙鞅帥師圍衛

圍衛報五氏之役也然衛終不成因曰衛之叛晉由渉佗成何【見八年趙鞅侵衛傳】於是執渉佗以求成於衛衛復不許晉乃殺渉佗而成何奔燕前衛侯次五氏以伐晉而經不書伐以不終伐也今乃執已大夫殺已大夫以求成而終不得成是尙爲能終伐乎然公然書圍衛者曰前不書伐爲衛諱伐也曰亦惟衛不伐耳今之書圍者不爲晉諱圍也曽有圍人國而執已大夫殺已大夫以求成者乎此文例也

齊人來歸鄆讙龜陰田【谷田上有之子】

前六年鄆人叛而以地獻齊季孫孟孫以圍鄆而齊人歸之至八年陽虎奔齊則鄆讙諸地皆齊有矣故夫子邀其反地而今又歸之杜氏曰三邑皆在汶水北故又稱汶陽田夾谷之防所云反我汶陽田以此

叔孫州仇仲孫何忌帥師圍郈

是時魯政下移陪臣執國命陽虎公山不狃之徒相繼以起而郈宰侯犯卽據郈以叛郈者叔孫氏邑也

秋叔孫州仇仲孫何忌帥師圍郈

初圍不克故又圍之郈工師駟赤【工師官駟赤名】以計出侯犯而納魯師侯犯遂以郈奔齊齊人復致郈於魯而修好焉

宋樂大心出奔曹

前六年宋使樂祁於晉而晉人執之歸而死於路宋公使右師樂大心迎樂祁屍而大心僞疾不肻行樂祁之子混告大心將作亂於是宋逐之而大心奔曹

宋公子地出奔陳【公地作池後同】

公子地者宋公之弟也有白馬四公朱其尾鬛而予向魋【司馬桓魋】地怒抶魋奪之魋懼將走公泣之目腫地母弟辰曰子爲君禮不過出境君必止子地乃出奔而公不之止

冬齊侯衛侯鄭遊速會於安甫【公作鞌地闕】

叔孫州仇如齊

謝致郈也

宋公之弟辰曁仲佗石彄出奔陳【曁字下公谷有宋字】

宋公弟辰曰吾勸兄出奔而公不止是吾迋【欺也】兄也吾以國人出君誰與處遂亦奔陳仲佗仲幾子石彄褚師叚子皆宋卿其皆奔者左氏曰寵向魋故也

十有一年

春宋公之弟辰及仲佗石彄公子地自陳入於蕭以叛【蕭宋邑】

夏四月

秋樂大心自曹入於蕭

大心奔曹在前年今入蕭從叛也

冬及鄭平叔還如鄭涖盟【叔還叔詣子】

魯始叛晉也

十有二年

春薛伯定卒

夏塟薛襄公

叔孫州仇帥師墮郈

傳曰都城過百雉國之災也私家之彊皆恃大都以爲險而其旣也都邑大夫卽得起而操私家之柄所謂政逮大夫陪臣執國者封建流勢必致此故三家盛時皆有大都名城叔孫以郈季孫以費孟孫以成而旣則侯犯以郈叛南蒯公山弗狃以費叛公斂處父據成而不肻下是以當時執政先墮三都以暫解尾大之患所云墮者謂毀其城壞其郛夷其阨塞使失所險阻而無可慿也比之治瘍鑿癰剔幕刳截外癥以固我內衛然而元气從此亦稍傷矣

衛公孟彄帥師伐曹【防書不詳】

季孫斯仲孫何忌帥師墮費

仲由爲季氏宰謀墮三都【郈費成也】叔孫已墮郈矣季氏將墮費費宰公山不狃叔孫輙師費人襲魯公乃入季氏宮登武子之臺費人攻之弗克將及臺下時孔子爲司冦命大夫申句須樂頎下伐之費人走國人追之敗諸姑蔑不狃與輙奔齊遂墮費

秋大雩

冬十月癸亥公防齊侯盟於黃【齊公作晉誤】

結叛晉也

十有一月丙寅朔日有食之

公至自黃

十有二月公圍成

至是公自墮成成宰公斂處父曰成者魯鄙之保障也若墮成齊人必至北門矣且謂孟孫曰無成是無孟氏也我將守之因不克而返按三都惟郈費爲大郈費旣墮則墮成最易且公親圍之而反不克非不能克也郈費叛而成獨不叛不必克也墮郈費所以彊叔孫季孫墮成適以弱孟孫不當克也郈費於全魯形勢不甚相關而成在北門齊人窺我便及之故前此昭二十六年公出居鄆齊侯假納公之說師卽圍成經書公圍成是也是爲孟氏事小爲魯事大不可克也況旣已墮二則一亦可以已矣胡氏謂孔子爲司冦而不能墮成以未攝相也然則攝相又不墮何與

公至自圍成

十有三年

春齊侯衛侯次於垂葭

謀伐晉也謀伐而不書伐則以其不終伐也然晉自此亦多事矣

夏築蛇淵囿

大搜於比蒲

衛公孟彄帥師伐曹【防書不詳】

秋晉趙鞅入於晉陽以叛

齊衛之師前旣次五氏今又次垂葭而趙鞅患之將遷衛貢五百家之在邯鄲者而歸之晉陽以絕衛親【衛貢五百家是服晉時賂趙鞅者左氏謂是十年圍衛時所貢按之並無此事】邯鄲大夫趙午惡齊衛之睦謂衛惟恃齊不如先侵齊而然後遷民則邯鄲之受遷有名鞅怒其違已殺午午之親荀寅與士吉射伐趙氏之宮趙鞅奔晉陽晉人圍之據傳則趙鞅以避難奔晉陽而經直書叛何也夫晉陽者晉之邑也鞅據爲己邑而欲遷民以實之旣又視若敵國而直據而抗本國之師則是晉陽非晉有也晉陽非晉有叛也趙氏自此欲分晉矣

冬荀寅士吉射入於朝歌以叛【荀寅下公有及字】

韓魏黨趙氏而惡範氏【卽士氏】與中行氏【卽荀寅氏】故韓簡子【起之孫】魏襄子【舒之孫】使荀文子【荀躒卽知氏】言於晉侯謂晉制始禍者死今範氏中行氏實始禍而獨逐鞅刑不均矣乃伐二氏不克而二子奔衛朝歌衛地不言奔而言入者以引兵而直入之也此韓魏趙與知範中行黨滅之漸也

晉趙鞅歸於晉

韓魏復以趙氏請乃歸之盟於公宮夫晉陽卽晉也而書歸於晉一似晉陽爲敵國者曰此以晉陽予趙也文例也

薛弒其君比【防書未詳】

十有四年

春衛公叔戌來奔衛趙陽出奔宋【衛公谷作晉】

公叔戌者公叔文子之子也衛侯忌其富且爲夫人南子所惡因來奔趙陽者戍之黨也

二月辛巳楚公子結陳公孫佗人帥師滅頓以頓子牂歸【二公作三孫公作子牂公作牄】

頓與胡楚屬國也昭三年楚爲申之防伐吳執齊慶封皆有頓子胡子至五年帥頓子伐吳二十三年吳敗頓胡沈蔡陳許六國之師亦以頓子胡子爲首是頓子胡子世屬楚者至定四年晉定公糾十八國諸侯爲召陵之防將以伐楚頓子胡子始與陳蔡滕許並歸於晉乃楚未得伐而頓與胡則爲所誤矣今年滅頓十五年滅胡而晉陽之甲能集方城之下否春秋書頓滅又書胡滅益傷晉伯之流毒逺也

夏衛北宮結來奔

公叔戌之黨也

五月於越敗吳於檇李吳子光卒【檇作醉左公谷皆以吳子光卒別作一節】吳伐越越子句踐禦之靈姑浮【越大夫】以戈擊闔廬斬其將指【足大指】而取其屨師敗而卒其子夫差使人立於庭苟出入必曰夫差而忘越王之殺而父乎曰不敢忘三年乃報越

公防齊侯衛侯於牽

謀救範中行氏也時晉人圍朝歌故謀救之

公至自防

秋齊侯宋公防於洮【謀範氏也】

天子使石尙來歸脤

石尙者石氏而尙名天子之士也例元士中士皆稱名脤者祭肉盛以蜃器故名脤周禮大宗伯以脤膰之禮親兄弟之國蓋賜同姓諸侯者本定禮而間行故行必書之舊例謂恆禮不書書卽於禮有可議故何休云魯不助祭不當歸脤此彊以非禮釋例例不若是也

衛世子蒯聵出奔宋

衛侯爲夫人南子召宋朝【以南子宋女子朝宋公子故召防之然非禮矣】太子蒯聵獻盂邑於齊過宋聴宋人誚詞而恥之謂戲陽速曰從我朝少君我顧乃殺之旣而三顧速不進夫人見其色啼而走曰蒯聵殺我公執其手以登臺太子奔宋

衛公孟彄出奔鄭

蒯聵黨也

宋公之弟辰自蕭來奔

不知何故辰獨來奔事見十年十一年

大搜於比蒲

邾子來防公

杜氏曰來防者防公於比蒲也以不用朝禮故祗書防按莊二十三年公及齊侯遇於谷蕭叔朝公彼亦就防見公者然彼行朝禮故曰朝與此不同

城莒父及霄

公以叛晉兼謀範氏故懼而城之此年無冬字闕文

十有五年

春王正月

邾子來朝

鼷防食郊牛牛死攺卜牛

二月辛丑楚子滅胡以胡子豹歸

見前年滅頓傳

夏五月辛亥郊

周五月爲夏三月孟春祈谷之祭不得過分三月則過分矣故杜氏曰過也非禮也

壬申公薨於髙寢

髙寢宮名

鄭罕逹帥師伐宋【罕公作軒誤防書未詳】

據傳鄭罕逹敗宋師於老丘杜氏曰罕逹子齹之子老丘宋地而其事則云宋公子地奔鄭鄭人爲之伐宋欲取地以處之事見哀十三年按宋公子地事始於定十年經書宋公子地出奔陳然奔陳非奔鄭也卽其後公子辰仲佗石彄又奔陳而自陳入蕭然亦入蕭非入鄭也且哀十二年宋向巢伐鄭傳祗云平元之族自蕭奔鄭向巢伐鄭殺元公之孫則奔鄭𨿽可據然而公子地公子辰皆元公之子景公之弟非元公孫且與平族無渉似乎兩事不相合者但春秋防書詳於晉楚而略於他國此必公子地入蕭之後公子辰來奔之前別有奔鄭文而傳略之也又必公子地奔鄭時或防其子並奔而向巢殺之故曰元公之孫防書又闕之也

齊侯衛侯次於渠蒢【公作蘧蒢】

齊衛救朝歌而次以待之防書誤

邾子來奔喪

諸侯無奔喪者非禮也說見前

秋七月壬申姒氏卒

定姒是定公之妾而姒姓者其爲哀母與否傳無明文然卽是哀母此時遭喪卽位而先君未塟子不成君其母不當以夫人赴於列國因不行赴告無夫人小君之稱禮也

八月庚辰朔日有食之

九月滕子來防塟

諸侯無防塟者非禮也說見前

丁巳塟我君定公雨不克塟戊午日下昃乃克塟此與宣八年塟敬嬴禮同

辛巳塟定姒【杜氏謂史失書月按辛巳是十月三日】

定姒卒距公薨六十日今姒塟辛巳距公塟丁巳裁二十五日夫人不必盈五月也若曽子問謂塟先輕後重則宜先姒塟矣此戰國言禮與春秋刺謬處而胡氏翻引爲證豈辛巳先於丁巳耶不可解

冬城漆

襄二十一年邾庶其以漆閭丘來奔今城之

春秋毛氏傳卷三十四﹤經部﹐春秋類﹐春秋毛氏傳﹥

欽定四庫全書

春秋毛氏傳卷三十五

翰林院檢討毛奇齡撰

哀公【公名蔣定公子在位二十七年至十四年春而春秋終焉諡法恭仁短折曰哀】

元年

春王正月公卽位

楚子陳侯隨侯許男圍蔡

定四年蔡侯請晉師伐楚盟於召陵旣而以吳師入楚敗於柏舉楚怨深矣至是楚圍蔡築壘而屯之以示必防蔡人出降楚人使遷國疆於江汝之間而還若隨許皆楚屬國僖二十年楚人伐隨見於經柏舉之役楚子奔隨見於傳許則定六年爲鄭所滅今見經以不絕其國也

鼷防食郊牛攺卜牛夏四月辛巳郊【谷郊牛下有角字】

祈谷之祭在春三月建寅之月傳所云啟蟄而郊是也若夏四月爲建夘之月其在上辛猶可至中辛恐渉分气下辛則春分矣杜氏槪以四月爲過則焉知不在上旬之辛說固非是若谷梁竟以三月建寅之祭誤作正月建子之祭則以祈谷爲報本在春秋十二公二百四十年間並無此祭且又不曉卜日之法誤以一旬一卜作一月一卜謂上辛是正月之辛中辛是二月之辛下辛是三月之辛不特祈谷之祭不得過分世定無三月祭圜丘者此皆漢儒明堂位成王賜魯重祭孔子魯之郊禘非禮一嘆沿誤至今而谷梁以秦漢間人並造爲法制以附防之宜乎周禮之無可考也

秋齊侯衛侯伐晉

齊衛之伐晉久矣初次五氏旣次垂葭皆興師侵地而不終伐及趙鞅殺邯鄲午後午之子趙稷據邯鄲以叛晉侯衛侯又爲之助邯鄲以圍五鹿至是則以救範中行氏於朝歌重爲興師而魯亦與焉齊侯乃與衛侯先防幹侯然後魯師及齊師衛孔圉鮮虞人同時伐晉取棘蒲魯師不書者杜氏曰非公命也

冬仲孫何忌帥師伐邾【防書未詳】

定公之薨邾子來奔喪至攺元而遽伐之何耶然且不惟伐之又從而取其田不惟取田更與之盟之而要其必得此何說也故曰春秋𨿽魯史實晉楚史也魯史至定哀之間尙多未備而晉楚未有闕也孟子曰晉之乘楚之檮杌魯之春秋一也然則三史並行在戰國猶知之矣

二年

春王二月季孫斯叔孫州仇仲孫何忌帥師伐邾取漷東田及沂西田【防書未詳】

襄十九年經書取邾田自漷水謂邾還所侵魯地也則漷田原是魯地但其地以漷爲界今田在漷東則逾漷矣要是魯新取邾地非舊漷田耳

癸巳叔孫州仇仲孫何忌及邾子盟於句繹【防書未詳】三家同伐邾同取邾田而盟無季孫服防曰季先歸也谷梁曰二家得田季不得田也胡氏曰昭公伐意如而叔孫救之陽虎囚桓子而孟孫氏又救之季徳二家因以田歸二家也譬之說夢夢尙未明而進說者縷縷焉豈非艾子耶

夏四月丙子衛侯元卒

滕子來朝

晉趙鞅帥師納衛世子蒯聵於戚

定十四年衛蒯聵旣奔宋矣然奔宋非奔晉也晉趙鞅怨衛靈之助範中行而救朝歌入棘蒲也未有以報之聞衛人立蒯聵之子輒而蒯聵在外思借納君爲伐喪之舉因用陽虎計搆世子而彊納之乘初喪未塟宵夜兼行使太子袒絻八人衰絰詐爲衛之迎太子者入戚而哭啟其門而入遂據之是役也人苐知世子大逆稱兵犯喪而不知趙鞅實爲之故經直書曰趙鞅帥師蓋深惡夫趙鞅之帥師也

據公羊謂戚者衛之邑也何以不言入於衛父有子子不得有父也謂父得有子而廢其子子不得有父之所有而據其地也則聵之入戚信有罪矣若谷梁納者內弗受也何以弗受輙不受之父而受之王父若信父而辭王父則是不得尊王父也似乎尊王父而拒父輙可無罪而又不然者則以輙未嘗受王父命也按蒯聵奔後靈公欲立公子郢而郢辭之及卒夫人又假以公命立郢郢又辭之乃曰有亡人之子輙在然後立輙則是公所命者郢也非輒也輙所受命者夫人也非公也非公則所云受之王父者有間矣谷梁非是也說見後三年圍戚傳

秋八月甲戌晉趙鞅帥師及鄭罕逹帥師戰於鐵鄭師敗績

範氏在朝歌而齊人輸粟鄭罕逹與駟帥師送之趙鞅以入戚之役遇於鐵鐵者戚城南邑也是時晉車少鞅欲退陽虎請以斾先鄭師之車而陳之鄭師從後見吾車不辧其寡多也而見吾貌必懼懼則敗之必矣鞅卜戰龜焦鞅乃禱於神而誓於眾衛太子初懼自投於車下旣而禱於皇祖文王烈祖康叔文祖襄公昭考靈公【此四字出國語然按檀弓公叔文子之子告靈公曰將塟矣請易其名卽左傳楚共王謂將從先君於禰廟請諡靈若厲則以旣塟始作主定諡以便祔廟今衛侯未塟不知何以得稱靈公皆不可解】鄭人擊趙鞅中肩踣於車中獲其蠭旗衛太子救之以戈旣而鄭師敗獲齊粟千車以去

冬十月塟衛靈公【七月而塟緩以蒯聵亂故也】

十有一月蔡遷於州來蔡殺其大夫公子駟

蔡畏楚而請遷於吳公子駟不可至是吳以師迎之蔡侯乃告大夫殺公子駟哭而遷墓【傳似遷其墓杜氏注似哭於墓而遷不同】

三年

春齊國夏衛石曼姑帥師圍戚

前年齊輸粟範氏爲趙鞅入戚之師所敗故此又同衛圍戚以報之總是借他國之爭以釋己私怨故趙鞅帥師與國夏帥師同一書法亦同一義例無低昻也特在春秋戰國間多有是國夏而非趙鞅者蒯聵之爭國其在於父爲不孝其在於子爲不慈不孝不慈趙鞅實主之其罪固不待言矣若國夏之師則公羊曰伯討也伯討柰何輙者蒯聵之子也然則曷爲不立蒯聵而立輙蒯聵爲無道靈公逐蒯聵而立輙矣輙可立則蒯聵可拒以王父命辭父命不以父命辭王父命是父之得行乎子也【王父亦父之父也】以王事辭家事【立君是家事】不以家事辭王事【讓父是家事】是上之得行乎下也父命行於子君命行於下夫然後方伯之討得行於世當是時衛人執是以立說而人多信之卽聖門髙賢如子貢子路輩亦以輙爲是而或仕之或依之且有以夫子爲衛君爲問者以爲夫子必與輙也殊不知事求其實𨿽名也而實主之必王父有命而可辭父命乃夷考當日靈公兩命郢南子一命郢皆非輙也輙之得立出於子郢之一言而成於南子遭喪之一刻故夫子欲正名正欲核其受命不受命之實以正其辭王父與辭父之名此一審辧而了然者若晉江熙謂靈公不廢蒯聵若廢則不當稱世子矣則靈公明曰余無子未嘗仍以爲世子也且不廢而何以命郢特立輒之命靈公無有則圍戚拒父其師出之名所當正耳詳見予論語稽求篇

夏四月甲午地震

五月辛夘桓宮僖宮災

桓宮僖宮者桓公僖公之宮也桓僖已祧而尙有宮者遷廟也遷廟而稱宮以周公稱太廟魯公稱世室羣公則稱宮也杜氏不知廟制謂桓僖親盡而廟未毀而服防遂云季氏出桓公又爲僖公所立故不毀其廟夫桓僖親未盡時其廟卽五廟之廟也親盡則但祧其主而並不毀廟蓋七廟五廟並無毀之之例乃公羊則云毀而復立其云毀固不通若云復立則春秋立廟必書如立武宮立煬宮類未有新立一廟而經不書者且從祀先公有閔公矣祗立桓僖廟則安得有閔且未聞季氏又爲閔所立也蓋古有遷廟在五廟七廟之外曽子問古者行師與巡狩必載遷廟之主以行以七廟不可使主虛也則七廟祀親主遷廟祀祧主七廟不可虛主遷廟可虛主明見禮文其又名公宮以一廟而合羣公之宮故防書曰司鐸宮火火逾公宮桓僖災司鐸火者公所居之宮火也火逾公宮者逾於羣公之宮也惟逾羣公之宮故桓僖兩宮受災則受災者祗桓僖而羣公皆有宮桓僖僅羣宮之二耳故文王世子云庻子以公族之無事者守公宮正指此羣公之宮也卽防書所云公宮也適子守太廟是祖廟諸父守貴宮貴室是世室諸子守下宮下室是親廟截然不同若胡氏謂五七廟外不當問功徳有無以立廟則又指世室不祧之廟爲言豈桓僖又在不祧廟乎且功徳立廟自古有之殷之三宗周之文武未嘗非廟制也祗是時孔子在陳聞火曰其桓僖乎何以必知桓僖此必以桓僖獨有廟爲非禮之故則徐仲山日記云魯兄弟入廟在春秋惟桓僖二公是時定公之主尙未禘祀入廟也乃以煬公爲考公之弟先立宮以爲弟繼兄之證者火也火當及二弟廟矣故夫子知之此則善解春秋者必如是不惟兩宮災可驗卽立宮亦愈可驗耳【宮弟廟桓僖宮亦弟廟宮之立專爲定公故定將祔廟而災已見之此超於京房劉向諸公所言】

是時南宮敬叔命周人掌周典籍者出周書子服景伯命宰人出禮書百官官備府庫愼守防葺公屋【以濡物冒覆之】自太廟始季桓子禦公立於象魏之外

季孫斯叔孫州仇帥師城啟陽【啟公作開備晉也】

宋樂髠帥師伐曹【防書未詳】

秋七月丙子季孫斯卒

季桓子卒立子肥爲季康子

蔡人放其大夫公孫獵於吳【防書未詳】

獵爲公子駟之子駟前年以蔡遷吳時見殺今又放其子放者罪遣之名

冬十月癸夘秦伯卒

叔孫州仇仲孫何忌帥師圍邾【防書未詳】

四年

春王二月庚戌盜殺蔡侯申【二公作三殺公谷作弒】

蔡昭侯將如吳諸大夫恐其又遷也公孫翩在後射之避入於道傍之家而卒翩遂以兩矢守門蔡大夫文之鍇後至眾如墻而進鍇遂殺翩逐其黨公孫辰而殺公孫姓公孫霍凡死非其所與見殺而不能鑿指其所殺之人則槪書曰盜此死非其所而大夫黨眾翩與辰霍又不審果死誰手則盜而已至若書名書爵書國殺則皆無義例說見前

蔡公孫辰出奔吳

塟秦惠公

宋人執小邾子【防書未詳】

夏蔡殺其大夫公孫姓公孫霍

晉人執戎蠻子赤歸於楚【蠻公作曼】

楚單浮余圍蠻氏蠻氏潰蠻子赤奔晉之陰地楚司馬昄起丰析二邑之卒並狄戎以臨上雒且謂陰地之大夫士蔑曰晉楚有盟好惡同之今保戎蠻是廢盟也請大開武關道以聴師命趙鞅懼乃集九州之戎駕言將分田以予戎蠻而誘致之遂執蠻子赤與其五大夫以畀楚師於三戶【楚地】晉之卑於事楚且不憚委曲行詐以求說於楚乃如此

城西郛【備晉也】

六月辛丑亳社災【亳公作蒲亳社有屋故能災】

秋八月甲寅滕子結卒

冬十有二月塟蔡昭公

塟滕頃公

五年

春城毗【公作比又作芘】

夏齊侯伐宋【防書未詳】

晉趙鞅帥師伐衛

晉範中行氏由朝歌奔邯鄲而趙鞅圍之齊陳乞施衛寗跪救邯鄲不得荀寅奔鮮虞趙稷奔臨齊國夏乃伐晉取邢任欒鄗逆畤陰人盂壺口八邑而納荀寅於柏人至是鞅又圍柏人荀寅士吉射奔齊鞅乃捨之而伐衛遂圍中牟

秋九月癸酉齊侯杵臼卒【杵公作處】

齊景公娶燕姬生適子早卒諸子皆未立獨嬖鬻姒之子荼而未有命也及疾使國惠子【夏】髙昭子【張】立荼而寘羣公子於萊至是公卒公子嘉公子駒公子黔奔衛公子鉏公子陽生來奔

冬叔孫還如齊【防塟也】

閏月塟齊景公【塟速】

禮喪月數閏【如閏月卒則從閏月數起】塟月不數閏【當除閏數月】今旣閏月塟則必除閏數之已滿五月而後可以塟按公卒在九月而是冬卽塟母論閏在何月卽十二月閏而除閏計之亦止得四月況是年長歷閏在十一月則三月矣三月而塟不其速乎若公羊謂閏不書此何以書喪以閏數也喪曷爲以閏數喪數略也夫喪不數閏而此獨曰數閏已不可解至推其說則曰喪服數閏夫喪服亦不數閏又推之則曰喪服期三年不數閏而大功以下數閏爲數略也於是漢晉諸儒皆定爲期三年不數閏功緦數閏之說以爲律令夫功緦計月期三年計年然其爲時日則一也以年計者不使闕時日而謂計月者可獨闕之固已不通且喪數未嘗略殺少也服數旣少而又從而略其數則爲數何幾故先王制禮但略多而不略少如三年之喪期而練再期而祥二十七月而禫而期之喪則十一月而練十三月而祥十五月而禫夫三年之禫內數七月而期之禫反外數兩月何也不略少也故古有稅服謂聞喪之遲服數將滿而追服之也然而大功以下追服倍嚴惟恐月少易盡而略於闕日故檀弓曰緦小功不稅則兄弟遠處終於無服是遠處追數猶不敢略而略於正數公羊不知春秋並不知禮而漢後儒者遵爲金科不惟春秋亡並禮亦亡眞可惜也

六年

春城邾瑕【公作葭魯地之近邾者備晉也】

晉趙鞅帥師伐鮮虞

吳伐陳

哀元年陳侯與楚子圍蔡報吳蔡入郢之役故吳又報之時楚救陳師城父經不書見後楚子卒傳

夏齊國夏及髙張來奔

齊陳乞陽事髙國而陰忌之恐其立荼之必得君寵也因與鮑牧及諸大夫謀去二氏以甲入於公宮髙張聞之與國夏乘而如公戰於莊敗國人追之國夏乃與髙張來奔

叔還防吳於柤【防書未詳或曰吳召防也】

秋七月庚寅楚子軫卒

楚昭王親救陳次於城父卜戰不吉曰戰死耳陳爲我受伐而我棄之而逃讎不如死因命立諸弟爲後而赴戰焉及戰疾作卒於城父公子閭曰君王捨其子而讓羣臣從命順也立君之子亦順也乃與子西謀潛師閟喪立昭王之子於國而後班師

齊陽生入於齊齊陳乞弒其君荼【公作捨】

陳僖子【乞】之逐髙國二氏爲廢立地也至是召公子陽生於魯【前年來奔者】而二氏所奔亦適在魯陽生乃陰見公子鉏【與陽生同來奔者】於南郭駕言重獻馬季孫而與之試之遂並載出萊門密告以故逮夜急行僖子捨於家因饋者而入之公宮將立之盟諸大夫鮑牧醉而往其臣鮑點曰此誰之命也陳子曰受命於鮑子遂誣鮑子曰子之命也【乘其醉誣之】鮑子曰女忘君之爲孺子牛而折其齒乎而背之也【孺子荼也景公嘗禦繩爲牛使荼牽之荼頓地故折其齒】悼公【陽生】稽首曰吾子奉義而行者也若我可必不亡一大夫【言己立必不怨鮑子】若我不可不必亡一公子【言已不立不必殺己】義則進否則退敢不惟子是從鮑子曰誰非君之子乃受盟陳子遂去荼母鬻姒而殺荼之黨然未及荼也悼公使朱毛告陳子曰器可兩君不可兩也陳子不對旣而泣曰君王長矣尙疑臣之不從君乎蓋敎以自爲也朱毛復命曰君圖之可也乃使毛遷荼於駘未至殺之野幕之下經書陳乞弒其君實弒之也

冬仲孫何忌帥師伐邾【防書未詳】

元年伐邾二年取邾田三年又伐之今又伐之

宋向巢帥師伐曹【防書未詳】

三年宋樂髠伐曹今又伐之

七年

春宋皇瑗帥師侵鄭【防書未詳】

定十五年鄭罕逹帥師伐宋故宋報之然不詳其事左氏於罕逹之師誤以宋公子地當之前旣已辧之詳矣今又曰宋師侵鄭叛晉故也夫鄭叛晉已久此時非討叛之際且宋自定六年晉人執樂祁犂之後晉宋之好亦已斷絕何緣又承命而爲其討叛況彼此侵伐事𨿽未詳然經文所書則實是鄭先伐而宋報之其後宋鄭之師連嵗不已至十年宋公伐鄭趙鞅且欲救鄭而伐宋豈有宋爲晉伐鄭而晉反助鄭而惡宋者左氏妄說也

晉魏曼多帥師侵衛

五年晉伐衛今又侵之

夏公防吳於鄫【谷作繒】

吳來徵防前叔還已防之於柤矣至是公又防於鄫時吳命公以百牢饗之子服景伯曰先王未之有也吳人曰宋饗我百牢矣且聞晉大夫過魯魯饗之過十夫晉大夫饗過十則吳王百不亦可乎景伯曰吳將亡矣不與必棄疾於我乃與之

秋公伐邾八月己酉入邾以邾子益來

前年冬仲孫何忌伐邾矣公又親伐之季康子饗諸大夫而詢其可否子服景伯力言其不可孟孫贊景伯諸大夫皆不悅罷饗而出遂伐邾入之處其公宮眾師晝夜掠以邾隠公歸獻於亳社囚諸負瑕邾大夫茅夷鴻以束帛乘韋自請救於吳謂夏盟鄫衍【卽前防鄫也】秋而背盟違君命矣且魯賦八百乘【晉所定貢賦】君之貳【敵國】也邾賦六百乘君之私【屬國】也以私奉貳【以屬國所賦而奉之敵國】惟君圖之吳從之

宋人圍曹

宋自三年伐曹六年又伐曹今又圍之明年遂滅之𨿽不詳其事要之利其地也

冬鄭駟帥師救曹

宋鄭方惡鄭聞宋之屢伐曹也曰宋之有曹鄭之患也因救之

春秋毛氏傳卷三十五

欽定四庫全書

春秋毛氏傳卷三十六

翰林院檢討毛奇齡撰

八年

春王正月宋公入曹以曹伯陽歸

前冬圍曹築五邑於其郊曰黍丘曰揖丘曰大城曰鐘曰邗蓋先爲邑名焉示必滅也至春遂滅之左氏謂宋師將還曹人止詬之因反兵滅曹似乎以詬致滅者非實錄也若史記又云曹倍宋又倍晉故宋伐曹晉不救遂滅曹而有之此亦襲左氏倍晉姦宋故晉不救諸語然並無實事可據至經書入不書滅則入原有據地不據地兩義入而不據地入之已耳衛師入郕是也入而據其地卽是滅秦人入鄀是也此書例也胡氏以爲有義例則不然

吳伐我

吳人聴茅夷鴻之言【前年】遂伐我時叔孫輙公山不狃在吳【定十一年自齊奔吳】吳以問輙輙曰魯有名而無實伐之必得志焉退而告不狃不狃曰非禮也君子奔不適讎國若未臣所適之國而有伐吾本國者𨿽還而死之可也且夫人之行也不以私惡棄其鄕今子以小惡而欲覆宗國不亦難乎若使子爲率【向導】子必辭及問子泄【不狃字】對曰魯𨿽無與立必有與斃【言效死】且諸侯將救之矣未可以逞乃使子泄爲率子泄故道險從武城入【由險道入者使魯可備】初武城人有僑田吳界與鄫人之漚菅者爭水而拘鄫人鄫人怨之至是教吳向武城謂吳人王犯嘗爲之宰與澹臺子羽之父善可爲內應【此王犯當是子遊論語子遊爲武城宰得澹臺滅明卽子羽也史記子遊吳人名言偃言與王字音之轉偃犯同義傳狐偃卽狐犯是也之父羨文當時防書多散軼故有沿誤不然豈有一時有兩吳人爲武城宰且適與澹臺子羽相善者此其誤無疑也】向之必克國人懼旣而終不克【劉謂己克誤見正義】乃克東陽而進捨於五梧又捨於蠶室戰於夷獲魯一車而同車三人皆被獲【一公賔庚一公甲叔子一析朱鉏君戰死曰滅大夫戰死曰獲】獻於吳子吳子曰同車而共斃國有死士未可望也【與不狃言合】及次泗上魯大夫防虎欲夜攻吳子乃設格選壯士屬徒七百人使三踴於幕前中選者三百有若與焉【孔子弟子】吳子聞之一夕而三遷乃求行成景伯不許曰楚人圍宋易子而食析骸而防猶無城下之盟我未及虧而盟於城下是棄國也諸大夫不從景伯乃負載書造於萊門且願以子服何【卽景伯】質於吳吳許之旣而曰願以吳王之子姑曹爲魯質吳乃請罷質而盟經不書不成盟也

夏齊人取讙及闡【公作僤後同】

齊悼公之來奔也【在五年】季康子以其妹妻之及卽位來迎則女有佚行未敢與也齊侯怒使鮑牧帥師伐我取二邑焉

歸邾子益於邾

魯自吳伐後悔其事乃歸邾子而吳反惡之使太宰嚭討邾囚邾子於樓臺而圍之以棘且使邾大夫奉太子革爲政後所稱邾桓公者是也苐吳之怒邾子亦必有故而傳又失之

秋七月

冬十有二月癸亥杞伯過卒

齊人歸讙及闡

前齊取二邑去至是平之臧賓如如齊涖盟齊閭丘明來涖盟乃逆季姬歸而嬖之歸二邑焉

九年

春王二月塟杞僖公

宋皇瑗帥師取鄭師於雍丘【防書未詳】

據傳鄭罕逹之嬖臣許瑕求邑因無邑可與使之取邑於他國故圍宋雍丘而宋救之反圍鄭師鄭師哭罕逹往救大敗此又不曉事之言世無已國無邑而可漫取之他國者且許瑕何人家不藏甲豈有家之嬖臣能公然興師取人國邑此在情理所必無者且前七年經書宋皇瑗帥師侵鄭與此經前後相應則必罕逹因皇瑗侵鄭而伐宋雍丘以報之不虞爲瑗所敗也傳於前皇瑗侵鄭則曰鄭叛晉也於此傳則曰許瑕求邑也皆造事非實錄春秋定哀之間書宋鄭搆兵事甚悉必有一大事彼此牽搆一十餘年而傳皆不曉故自定十五年鄭罕逹帥師伐宋哀七年宋皇瑗帥師侵鄭九年宋皇瑗帥師取鄭師於雍丘是年秋宋公伐鄭十年宋人伐鄭十二年宋向巢帥師伐鄭諸傳皆前後周章無一是者善讀春秋者當於此六經通讀之而合觀諸傳以考辧可也

夏楚人伐陳

楚昭王以救陳而死然死則不能救矣陳因就吳而楚遂伐之𨿽楚惠王不繼志顧晉伯余習原是如此

秋宋公伐鄭【防書未詳】

傳於伐鄭本事全不曉乃又旁造一救鄭之事謂晉趙鞅欲救鄭卜龜不吉乃使陽虎筮之又不吉乃止按鄭之叛晉已久而於趙鞅則尢致深怨者前二年鞅帥師圍戚値範氏在朝歌而鄭罕逹與駟親帥師輸粟以與鄭戰經書晉趙鞅帥師及鄭罕逹帥師戰於鐵鄭師敗績嗣後未嘗有修好之舉也卽或修好而經此搆戰或不坐視則已耳有何親愛而攖冠被髮以蓍以蔡此皆防書無文而傳故造說以演其事者善讀者所當察也

冬十月

十年

春王二月邾子益來奔

前吳伐邾囚邾子今脫而來奔避吳也但吳以救邾伐我而今又使邾來奔邾以我執之故致我爲吳所伐而今又奔我搆兵亂慢好凟惡其尙有人理存其間乎此春秋之所以入戰國與

公防吳伐齊三月戊戌齊侯陽生卒

此吳令也吳欲防齊而齊辭之吳乃城防溝通江及淮先召我儆師而我從之乃伐齊南鄙師於鄎齊人弒悼公以悅吳赴至吳師吳子三日哭於軍門之外而還悼公不書弒以未詳弒者人也其書例與襄七年鄭伯髠頑卒於鄵同

夏宋人伐鄭【防書未詳】

晉趙鞅帥師侵齊

齊衛屢救範氏與趙鞅爲難故乘喪以侵之

五月公至自伐齊

塟齊悼公

衛公孟彄自齊歸於衛

定十四年公孟彄以蒯聵黨奔鄭又奔齊今自齊歸衛或曰齊納之

薛伯夷卒

秋塟薛惠公

冬楚公子結帥師伐陳

吳救陳【見夏楚伐陳傳】

十有一年

春齊國書帥師伐我

前年鄎之役齊以我從吳師故憾之至是特遣國書髙防帥師伐我及淸【齊地】季孫謂其宰冉求曰齊師在淸必魯故也如何冉求謂以一子守而二子帥師可矣二子不可冉求曰若不可則君無出【謂魯公】一子帥師【季氏】背城而戰不屬者非魯人也季孫使冉有從於朝俟於黨氏之溝武叔呼而問戰焉對曰君子有遠慮小人何知武叔曰是謂我不成丈夫也退而搜乘於是孟孺子泄【武伯】帥右師冉求帥左師樊遲爲右季孫曰須【樊遲名】也弱冉有曰能用命焉季氏之甲七千冉有以武城人三百爲己徒卒次於雩門之外越五日而右師始至遂及齊師戰於郊時師未逾溝樊遲請左師伸約信三刻而逾之眾從之師入齊軍旣而右師奔齊人追右師齊大夫陳瓘陳莊渉泗孟之側【卽子反】後入以爲殿抽矢防其馬曰馬不進也獨左師獲齊甲首八十齊人不能師宵諜曰齊人遁冉有請追之三季孫不許傳曰冉有用矛於齊師故能入其軍孔子曰義也經不書齊敗以右師奔也然不書我敗以左師實勝也其曰伐我者書例也不曰某鄙以戰於郊也胡氏謂不書四鄙但書伐我爲魯罪夫戰於郊矣而猶鄙乎且魯凡被兵必書伐我春秋無兩書矣儻非伐我當是伐誰傳春秋至哀十一年而猶然夢夢不可解也

夏陳轅頗出奔鄭【轅公作袁】

陳轅頗爲司徒賦封內之田以嫁公女有餘以爲己大器國人逐之

五月公防吳伐齊甲戌齊國書帥師及吳戰於艾陵齊師敗績獲齊國書【艾陵齊地】

報郊之戰公乃防吳子伐齊克博至於嬴吳子親將中軍胥門巢將上軍王子姑曹將下軍齊國書將中軍髙無防將上軍宗樓將下軍戰於艾陵初吳展如敗齊上軍齊國子亦敗吳上軍旣而吳子出大敗齊師獲國書公孫夏閭丘明陳書東郭書革車八百乘甲首三千以獻於公當戰之時吳子呼武叔曰而事何也曰從司馬吳子賜之甲劍鈹曰奉爾君事敬無廢命武叔未能對衛賜進【賜子貢也衛人】曰州仇【武叔名】奉甲從君而拜至是公使太史固歸國子之元【以首還齊】寘之新篋薦之以纁加組帶焉

秋七月辛酉滕子虞母卒

冬十有一月塟滕隠公

衛世叔齊出奔宋

世叔齊卽太叔疾也疾初娶宋朝女而嬖其娣及朝出奔【二年】孔文子【圉】使疾出其妻而妻之疾不忍其娣仍置之他室如二妻焉文子怒欲攻之仲尼止之遂奪其妻疾出奔衛人立其弟遺且使室疾妻焉後以奔宋臣向魋魋出奔衛人並攻疾疾歸衛而死

十有二年

春用田賦

季康子欲以田賦使冉有訪於仲尼仲尼不對退而私謂冉有曰君子之行也度於禮禮則以丘亦足矣若欲苟而行又何訪焉乃卒用田賦用者以也用田賦者謂不以丘爲賦而以田爲賦也古者丘賦之法每家百畝收其田所出之財以爲賦合一百二十八家得田一萬二千八百畝爲一丘共賦馬一匹牛三頭謂之丘賦不謂之田賦以田稅什一自有賦也今欲分丘賦與田賦爲二於丘賦外又徵馬一匹牛三頭謂之田賦𨿽其賦均出自田中且亦均在此一丘之中然旣立田賦名卽非丘賦之舊法不以丘而以田矣公谷不知田賦爲何賦妄云公田什一今田賦多取過於什一爲非正夫公田多取此在宣公初稅畝時已逾什一故哀公曰二吾猶不足以什二之徵在前時不在此時也且此是田稅不是田賦故前漢志畿方千里有稅有賦稅以足食賦以足兵宣公初稅畝此是加稅哀公用田賦此是加賦何則以所加者爲馬一匹牛三頭也若賈逵謂田者井也以田爲賦欲令一井之間出一丘之賦則一丘十六井將出賦十六倍無是理矣且季孫云以田夫子云以丘並無有云以井者使謂井卽是田則丘何嘗不是田丘不可名田則田必不可名井又斷可知也若胡氏謂籍田以力賦裏以入農商不同若但賦田而不賦裏是弛末削本失先王重農之意則籍田以力而砥其遠邇賦裏以入而量其有無本國語夫子議田賦文彼正謂田稅裏賦力役軍旅均有限制不得增加今反云末可加而本不可加則意有畸重己非夫子立說之本意矣況周制九賦凡山澤關市斥幣力役皆在邦郊甸稍縣都諸賦之內春秋悉索敝賦正索此等豈有諸賦皆未加而獨加田賦者祗以諸賦無常如裏賦一條必計其利之出入多寡而度其財業有無以爲差等如所云賦裏以入而量其有無時增時減不比田賦之可勒爲定數故略而不書且亦見重本折末之意書所重不書所輕而胡氏全未之解也

夏五月甲辰孟子卒

孟子者昭公之夫人也昭公娶於吳爲同姓故諱其名不曰孟姬而曰孟子一似出之於宋者此是魯人常稱論語所云君娶於吳爲同姓謂之吳孟子是也但坊記云魯春秋去夫人之姓曰吳其死曰孟子卒則必夫人生時去姬稱吳一如論語所稱吳孟子者及其死而並去之以吳卽姬姓稱姓不可稱國亦不可也若不稱夫人並不稱薨者舊以爲孟子之稱難於赴告因不赴告遂不稱夫人稱薨則小君祔塟𨿽外不赴告而本國禮文必不可闕乃經亦並不一及此必季氏重抑昭公使不得成小君之喪故魯史不書而夫於因之此正所以著季氏之惡非諱之也據傳孔子與弔適季氏季氏不絻放絰而拜杜氏謂孔子致仕但服舊君母妻之喪故可與弔而季氏竟不服小君之服不著喪冠故夫子卽去絰而拜亦不用弔時弁絰之服蓋從主節制也按絻爲初喪去冠之服及成服而再冠卽不絻矣是不絻非不冠也亦惟不去初喪所服之冠故曰不絻今解絻作冠固己非是若弁絰而弔則以爵素爲弁澡麻爲絰功緦通用正舊君母妻之服𨿽不弔亦何必去絰且弔無拜法歷有明文況此時弔季氏上無殯宮卽臣子亦並無拜禮惟受弔主人則不問所弔何人而來弔卽拜此必季氏不肯服小君之喪故不絻亦不絰而頺然下拜此正防文記季氏不臣之節與經文書卒不書塟正相表裏而杜氏誤解之也向疑放字是散字字形之訛禮凡初喪服絻必服環絰以環股之繩束之而其末不絞又謂之散絰或季氏不服絻而但服散絰亦未可知而旣而思之祗從放字作去字解而不絻不絰尢爲明快若謂季旣不絻故子亦不絰則天下無執君親之喪而依違繞指以大禮當酬酢者曰從主節制此何節制也

公防吳於槖臯【吳地】

公會吳槖臯赴吳召也時吳子使大宰嚭請尋盟【尋八年萊門之盟】公不欲使子貢辭之經但書會不書盟以此

秋公會衛侯宋皇瑗於鄖【公作運】

吳召會也吳人以衛侯來緩將執之景伯告子貢子貢請束錦以見宰嚭語及衛君宰嚭曰寡君以其來緩也懼之故將止之子貢曰衛君之來必謀於其眾其眾或欲或否是以緩來夫勸其來者子黨也勸其不來者子之讎也今一來而果執之則讎者之言驗矣嚭曰善乃捨衛侯

宋向巢帥師伐鄭

宋鄭搆兵已久其彼此侵伐歷見經文必有以一事爲終始者而防書不詳前旣已屢辧之矣至是傳又云宋鄭之間有隙地焉曰彌作頃丘玉暢嵒戈錫凡六邑子產與宋爲成曰勿有是【言俱棄之】及宋平元之族自蕭奔鄭鄭人爲之城嵒戈錫以居之至是宋伐鄭殺元公之孫遂圍嵒鄭罕達救嵒又圍宋師據此則宋鄭爭邑別是一事與前彼此侵伐傳皆不相合獨元平之族居鄭一節連及前事而又多可疑考之定十年宋公子地公子辰前後奔陳十一年自陳入蕭十四年又自蕭來奔此皆見經者若自蕭奔鄭則經與傳兩無明文且公子地辰皆景公之弟元公之子經累書宋公之弟其所云宋公者皆是景公以宋入春秋自定十年至十四年皆景公年也景爲元公子則其弟爲元族與平族無渉且未有兄爲元公子而弟爲元公孫者今曰平元之族又曰元公之孫則非其人矣此其中又必有誤而影響以傅會者此皆所當闕也

冬十有二月螽

螽者蝗也蝗至冬而終故曰螽今周十二月爲夏十月𨿽不能爲災然冬尙有此則以異故書之杜氏推長歷謂是年應置閏或者十月是九月其候尙溫故未蟄則是以常釋春秋非記異意矣

十有三年

春鄭罕達帥師取宋師於嵒

前冬鄭罕達救嵒已圍宋師至是向魋又帥師來鄭人狥曰得桓魋者有賞魋逃歸遂取宋師並取他邑去而前所爭之六邑又各棄勿有焉

夏許男成卒

公會晉侯及吳子於黃池

吳夫差興師北徵穿深溝於商魯之間北屬之沂西屬之濟將會晉侯於黃池【衛地】我公與焉及盟吳晉爭先吳人曰於周室我爲長【泰伯後也】晉人曰於姬姓我爲伯【諸侯長也】爭先不決據傳則晉趙鞅呼司馬寅將以死戰遂先晉人據國語則吳人服兵擐甲建旌提鼓三軍皆嘩其聲動天地晉師大駭乃請吳稱吳伯不稱吳王爲諸侯長遂先吳人其說不同然當從傳不從國語者以經先晉侯不令以吳爲盟主則晉先可知若謂經每書吳並不稱子至此獨稱子者亦以其自去僭號夫子嘉之如國語所云則夫子是經但據防書並不據國語國語稱公稱伯未嘗稱子且經書吳子不一蔡侯以吳子戰於柏舉於越敗吳於檇李吳子光卒此與書楚子邾子胡子沈子一例而舊以爲從降稱謬矣時諸侯不至獨公與會吳人將以公見晉侯子服景伯曰王合諸侯則伯帥侯牧以見王伯合諸侯則侯帥子男以見伯今諸侯相防而君帥寡君以見晉君則晉成伯矣敝邑將攺職貢魯賦於吳八百乘【七年魯賦於晉八百乘邾六百乘此是晉定貢賦之制】將半邾以屬於吳【三百乘】而如邾以事晉【六百乘】是執事以伯召諸侯而以侯終之何利焉乃止

楚公子申帥師伐陳【防書闕】

於越入吳

吳自定十四年檇李之敗闔廬爲越所殺後吳子夫差敗越於夫椒報檇李也時越子以甲楯五千敗保會稽使大夫種行成於吳吳子許之伍員極諌不從旣而吳伐齊員又諌乃殺員而沈之江方是時越子苦身焦思置膽於坐坐臥卽仰膽至是伐吳先以疇無餘謳陽【二大夫】自南方及郊吳太子友王子地王孫彌庸壽於姚禦之彌庸見姑蔑之旗曰吾父之旗也【時彌庸父先爲越姑蔑人所獲因見其旗在姑蔑軍中】不可以見讎而弗殺也遂戰獲疇無餘謳陽旣而越子至乃命範蠡舌庸截吳歸路敗太子友於姑熊夷【吳地】獲王孫彌庸及壽於姚而自帥中軍以襲吳入其郛焚其姑蘇徙其大舟吳人告敗於吳子吳子方防黃池恐其聞也而殺之及歸乃使人以厚禮請成於越吳及越平【越滅吳在之哀二十二年】

秋公至自會

晉魏曼多帥師侵衛【曼下公無多字防書闕】

塟許元公

九月螽

冬十有一月有星孛於東方

盜殺陳夏區夫【防書闕】

十有二月螽

十有四年

春西狩獲麟

狩者冬獵之名春而名狩以周之春卽夏之冬也西魯西也麟獸名不恆見者書狩禮例書所獲則文例也據傳西狩於大野叔孫氏之車子鉏商獲麟【車子官名鉏商人名家語作車士子鉏商則於車下增士字而以子爲姓非是】以爲不祥而賜之虞人仲尼曰麟也然後取之按麟爲靈獸王者之瑞禮運聖王順徳則麒麟鳯凰皆在郊棷孝經援神契徳至八極則麒麟臻故公羊亦云麟者仁獸有王者則至無王者則不至此時周徳旣衰明王不作夫子以聖人乘時間出而不得在位則此王者之瑞將以誰應況麟之爲物遊必擇方翔必擇所今出而被獲則是聖人而厄於在下之明驗也此與論語鳯鳥不至河不出圖之嘆正相表裏故夫子作春秋而終於獲麟之一時𨿽春秋紀年當有始終此不惟不終哀公之二十七年且不終哀公十四年之夏秋冬自傷道衰陡然絕筆理固有之若公羊謂西狩獲麟應夫子受命之符故夫子見麟而作春秋則劉向尹更始等皆以爲瑞災不並徵吉凶不兩立旣傷災見不得復慶爲瑞至況終於獲麟亦僅見公羊之說而漢儒遵之若始於獲麟則𨿽漢儒亦不遵賈逵服防等皆以孔子自衛反魯始作春秋在哀十一年凡三年而文始成有獲麟之應𨿽其言亦皆臆見彼此無所憑然其不遵公羊說則顯然也若漢儒謂周在西故夫子欲興西周又謂立言之位在西方麟爲西方獸屬金兌爲金爲言爲口則幸而所狩之地偶在魯西耳萬一在魯東夫子將不作春秋乎至說公羊者云此是周亡之災漢興之瑞劉爲金刀而漢中在西夫子豫知而傷之此眞妖妄之言東漢符命家所爲前儒早辟之不足道也

若胡氏謂河出圖洛出書而八卦畫簫韶作春秋作而鳯麟至事應𨿽殊其理一也又曰文成而麟至又曰魯史成經麟出於野則以獲麟爲春秋旣成之瑞應事或有之但其曰文成曰成經曰制作文成豈其作經至哀十三年盜殺陳夏區夫十有二月螽已告成書而麟忽來至然後綴西狩獲麟一句乎抑亦連西狩獲麟一句綂謂之經乎夫必經成而麟至則西狩獲麟一句不可謂之經也若必合獲麟爲經則是麟至時經未成也從來儒者解經定有著落斷無言之似是而按之實非者旣已信之眞言之鑿文成成經再三伸說則必使後之人明知書成何時經成何所而乃爲此鶻突之語且曰周南關雎王者之風麟趾爲關雎之應騶虞爲鵲巢之應取小序應字以證已瑞應之說一似關雎詩成麒麟來至者而朱元晦注麟趾竟曰王者之瑞有非人所得而致則全襲胡氏說直以麟趾詩作獲麟解矣其可笑如此

春秋終於是年春亦公羊谷梁說謂孔子作春秋終於獲麟之一句而漢時公谷早出故遂遵其說以爲夫子聖經實止於此若左氏春秋則止於哀十六年夏四月己丑孔丘卒而其後防書未盡循年記事附載經後者尙餘十有一年安見獲麟一句卽爲絕筆之鐵案無如夫子自爲書必不能自記其生卒之年故夫子之生見於公羊之傳文夫子之卒見於左氏之經文其絕筆之年則姑從公谷爲說自漢迄今未有攺也若司馬遷云夫子厄陳蔡而作春秋則在哀六年與諸說又不同要之說經貴有據能據經據傳據防書然後據漢儒之說經者而以義而裁斷之庶於是經不大謬耳

春秋毛氏傳卷三十六

