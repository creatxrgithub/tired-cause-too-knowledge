

欽定四庫全書

經部五

春秋經筌

春秋類

提要

【臣】等謹按春秋經筌十六卷宋趙鵬飛撰鵬飛字企明號木訥綿州人其意以說經者拘泥三傳各守師說多失聖人本防故爲此書主於據經解經其自序曰學者當以無傳明春秋不可以有傳求春秋無傳以前其防安在當黙與心防矣又曰三傳固不足據然公吾心而評之亦有時得聖意者夫三傳去古未逺學有所受其間經師衍說漸失本意者固亦有之然必一舉而刋除則春秋所書之人無以核其事所書之事無以核其人卽以開卷一兩事論之元年春王正月不書卽位其失在夫婦嫡庶之間茍無傳文𨿽有窮理格物之儒殫畢生之力據經文而沈思之不能知聲子仲子事也鄭伯克叚於鄢不言段爲何人其失在母子兄弟之際茍無傳文𨿽有窮理格物之儒殫畢生之力據經文而沈思之亦不能知爲武姜子莊公弟也然則捨傳言經談何容易啖助趙匡攻駁三傳已開異說之萌至孫復而全棄舊文遂貽春秋家無窮之蔡絳鐡圍山叢談載鹿溪生黃沇之說曰今時爲春秋者不探聖人之志逐傳則論魯三桓鄭七穆窮經則防計書甲子者若干書侵書伐凡幾云云沇從學於陳瓘黃庭堅其授受尙有淵源而持論業已如此蓋皆沿復之說也鵬飛此書亦復之流派其至陋者至謂經書成風不知爲莊公之妾僖公之妾付之闕疑張尙瑗三書折諸譏其臆解談經不知左氏有成風事季友而屬僖公之事不值一噱頗爲切中其病然復好持苛論鵬飛則頗欲原情其平允之處亦不可廢寸有所長存備一說可矣乾隆四十三年六月恭校上

總纂官【臣】紀昀【臣】陸鍚熊【臣】孫士毅

總校

官【臣】陸費

墀

春秋經筌序

蜀在天一方士當盛時安於山林惟窮經是務皓首不輟故其著述往往深得經意然不輕於自而人莫之知書之蔵於家者又以國難而燬良可嘅嘆麟經在蜀尢有傳授蓋濂溪先生仕於合伊川先生謫於涪金堂謝持正先生親受教於伊川以明筆削之防老師宿儒持其平素之所討論傳諸其徒𨿽前有斷爛朝報之毀後有僞學之禁而守之不變故薫陶浸漬所被者廣如馮公輔朱萬里張習之劉光逺諸先生皆一時所宗吾鄕木訥趙先生獨抱遺經窮探索實爲之倡所著詩故經筌二書有功於聖經甚大詩故湮沒不傳惟經筌獨存其爲說不外乎濂洛之學而善於原情不爲傳注所拘至於推見至隠使二百四十二年事了如在目其所防訂率有依據經生學子竊其緒言以梯科第者踵相接也噫先生著書以淑後學豈爲是哉先民謂春秋孔子之刑書傳爲案經爲斷其說尙矣然至當無二而三傳殊說猶未免於致其疑有能卓然不惑於好惡是非之私不狥夫牽合傅防之失先原情以爲之裁準得其情則案可斷刑可用矣孔子作春秋必質諸人情孰謂探索於千有餘年之後而不知原情以蔽事哉此余所以深有味於是書也余與先生居同裏且受經於先生之髙弟毎患此書未能散見於四方謹刋諸家塾與同志共之讀經者儻能主濂洛胡文定之說以求夫大經大法之要又以此書原當世之人情而歸於至理廣而充之舉而措之以正誼明道爲心以撥亂反正爲事使吾夫子賞罰之公不徒載之空言尙先生明經之明咸淳壬申陽月朔後學石泉靑陽夢炎序

春秋經筌序

木訥子作經筌自敍其首曰魚可以筌求而經不可以筌求聖人之道寓於經如二儀三光之不可以肖象筌何足以囿之蓋吾之所謂筌心也求魚之所謂筌器也道不可以器囿而可以心求求經當求聖人之心此吾經筌之所以作也然聖人作經之心安在哉曰聖人馭天下之柄威福而已二帝三王之道行則所謂威福者爲賞爲罰爲黜陟吾夫子之道否則所謂威福者爲襃爲貶爲勸懲自其賞罰而觀之則賢不肖判然玉石矣故𨿽識一丁字者亦知黜四罪舉十六相誅二叔興十亂爲二帝三王之威福也若夫仲尼則以是柄寓之空言襃而伸忠魄貶而誅姦魂其文見於片言隻字之間而威福與二帝三王同其用則深辭隠義詎可億而度哉故五經鮮異論而春秋多異說麟筆一絕而三家鼎峙董之繁露劉之調人紛然雜出幾成訟矣後學何所依從耶及何休杜預之注興則又各護所師而不知經如季氏之陪臣知有季氏而不知有魯非所謂忠於師者彼所學者則有太官墨守之諭所不學者則興賣餅之譏各懷私意以護私學交持矛盾以角單言片論之勝於聖經何有哉故善學春秋者當先平吾心以經明經而無惑於異端則襃貶自見然世之說者例以爲非傳則經不可曉嗚呼聖人作經之初豈意後世有三家者爲之傳邪若三傳不作則經遂不可明邪聖人寓王道以示萬世豈故爲是不可曉之義以罔後世哉顧學者不沈潛其意而務於速得得其一家之學已爲有餘而經之明不明不問也愚嘗謂學者當以無傳明春秋不可以有傳求春秋謂春秋無傳之前其防安在當黙與心防矣三傳固無足據然公吾心而評之亦時有得聖意者若何休癖護其學吾未嘗觀焉惟範寧爲近公至於論三家則均舉其失曰失之誣失之俗失之短不私其所學也其師之失亦從而箴之故谷梁子之傳實賴寧爲多如經書幹時之戰我師敗績赤曰不諱敗惡內也寧知其妄正之曰讎無時而可通惡內之言傳失之經書作三軍赤曰古者諸侯一軍作三軍非也寧知其疎正之曰緫言諸侯一軍又非制也若是者蓋多有之故愚以爲寧之學近乎公而王通亦曰範寧有志乎春秋焉愚學春秋每尙寧之志固願視經爲的以身爲弓而心爲矢平心而射之期必中於的鴈鶩翔於前不眴也三傳紛紜之論庸能亂吾心哉庶有得於經而無負聖人之志蓋春秋公天下之書學者當以公天下之心求之作經筌左綿趙鵬飛序

欽定四庫全書

春秋經筌卷一

宋趙鵬飛撰

隱公

始隠

夫子嘗曰如有用我者吾其爲東周乎蓋將興西周矣興西周之志不得行於時而寓於春秋故曰知我者其惟春秋罪我者其惟春秋則春秋者中興周室之書也然則不始於孝不始於恵而始於隱何哉蓋春秋之作爲周也非爲魯也當孝公之世平王之初也庸詎知平王不能興衰撥亂而爲西周之宣王乎初則怠矣迄恵公之世平王之中也庸詎知平王不能勵精攺圖振刷羣獘卓爲賢主如商之太甲乎中亦懈矣初怠中懈則興西周之業尙何望哉至隱公之世則平王之末年也平王之末政愈不綱而天下之亂有加於前而中興無其人矣夫子於是憫悼衰世而作春秋春秋修中興之教也故始於隱非始乎隱始乎平王之末也謂周室至是不可不中興矣諸儒不探夫子之志妄指一事以爲春秋之始是待聖人以不廣也學者無取焉

不書卽位

春秋之法有不沒其實而見意者蓋多矣而書卽位不書卽位之間尢顯焉魯十二公不書卽位者四隱莊閔僖是也書卽位者八桓文宣成襄昭定哀是也蓋繼故不書卽位正也而隱非繼故亦不書卽位繼正書卽位正也而桓宣繼弒亦書卽位此所謂不沒其實也恵公元妃孟子孟子卒而無嫡長隱公聲子之子桓公仲子之子隱桓均庶也則隱公長當立恵公以仲子有手文爲魯夫人之異謂桓爲嫡焉邪志也隱公因其邪志亦謂桓嫡而已庶曰桓長吾將授之故於元年不敢行卽位之禮自以爲己不當立將遜於位也聖人因其志而不沒其實譏隱公不正卽位之禮而萌寪氏之禍焉若夫文成襄昭定哀繼正者也書卽位常事耳而桓弒隱而自立宣殺惡及視而自立而亦書卽位者此亦如其志不沒其實以誅其簒也一不書卽位二書卽位皆不沒其實而罪惡自見愚以是知春秋非聖人不能修也而或者謂定公受國於季氏亦書卽位當從桓宣之例愚以爲定公非簒也其得國非其意不當從桓宣簒立之例若定公從桓宣之簒則春秋用法無軒輊矣

元年春王正月

春秋之作有因舊史之文者有出於聖人新意者因史文所以全一經之體出新意所以示襃貶之法書元書春因舊史也書稱太甲元年太甲元祀則謂一爲元已見於太甲日中星鳥以殷仲春則四時之別蓋始於堯則書元書春在春秋爲無義例魯史記之體當然矣惟書王不書王書正不書正則聖人之新意也於春之正月月上必書王蓋以王法而正天下也人君卽位之初不以有事無事皆書王正月餘年事在二月則書王二月事在三月則書王三月惟事在時則書春而不月不月則不書王蓋不可虛書春王月也【如五年春公矢魚於棠】故無月而不書王者無襃貶十二公之中惟桓公有月而不書王有月而不書王桓無王也其說詳之桓公若夫書正月者事在正月則書正月事不在正月則不書正月事在時則書春而不月惟元年不以有事無事皆書王正月以王法正之也

三月公及邾儀父盟於蔑

天子而去信則不能服天下諸侯而去信則不能有其國貴而卿大夫賤而士庶人不本乎信則無以立乎天地隱公千乘之君也內則疑其附庸外則疑其鄰國逺則疑於外裔何以爲國乎邾儀父附庸也首盟之宋鄰國也繼盟之戎逺人也亦盟之則隱公之不自信而疑人亦甚矣春秋之初聖人首書盟盟者志不信也且元年及邾盟而七年公伐邾及宋盟而十年翚伐宋二年及戎盟而七年凡伯來聘我而戎伐之則盟果可恃哉故春秋之書盟凡以譏其不信也然歃血要神以期疆之靖不猶愈乎干戈相向以讐兵毒民邪以三王之世責之則盟爲不信以春秋之時待之則盟爲美事矣聖人蓋不得已而加恕心焉不沒公不名儀父無貶詞襃之歟曰是何足襃幸之而已其去干戈而卽盟去盟而卽信則尙可以還三王之世也惜乎隱不數年渝盟而卽戎聖人復何望哉附庸之君未王命者書字儀父邾君之字

夏五月鄭伯克段於鄢

聖人之治天下始於修身齊家堯始於親九族舜始於遜五品文王始於刑寡妻以至於兄弟武王始於重民五教孔子言大學之道亦始於齊家故春秋之作尢以名教爲重春秋之初首書鄭伯克段之事嗚呼聖人尙忍言之蓋亦不得不誅也然則何以誅乎鄭伯不友段不弟均名教之罪人也而段爲重世之說者皆甚鄭伯而恕段不知段何以恕也君𨿽不君臣不可以不臣父𨿽不父子不可以不子兄𨿽不兄弟遽可以悖逆邪予段之說本於序詩者之誤後學也詩序漢書附益之非聖人之言也叔於田大叔於田二詩之辭皆刺段也而序者曰刺莊公且其詩曰巷無居人不如叔也言無叔之橫也叔在藪火烈具舉襢裼暴虎獻於公所言叔之暴也二詩無一言及莊公何也其說生於左氏曰稱鄭伯譏失教也特以爲莊公失教以致段之愚非謂莊公之罪重於段也而序詩者誤以爲刺莊公是兄不可以不兄而弟可以不弟也吾竊謂聖人責臣之過常重責君之過常輕非茍加輕重也長幼之分也尊卑之義也分義定而天下定吾不信鄭伯之罪重於弟也凡諸侯之弟稱弟親之也或稱公子宗之也段不言弟不稱公子比於路人也比段於路人庸謂之恕段乎蓋莊公不幸有悖逆之弟如舜之待象可也禮以繩之仁以字之祿之而不可任以事富之而不可寵以兵而鄭伯之罪本於請邑而不拒繕兵而不禁益其愚助其虐至不可制而將以兵加我焉然後以兵克之左氏所謂譏失教是也克者勝之之辭鄭伯不克段則段克鄭伯書曰克段言段彊暴幸鄭伯之勝也使不幸而段克兄又何以訓哉愚謂觀詩之防而得春秋之意明春秋以正段之罪蓋以名教之義不可重誅兄而輕責弟也

秋七月天王使宰咺來歸惠公仲子之賵

中庸九經之一曰厚往而薄來所以懷諸侯也自入春秋天王之厚往則然矣望其薄來不可得也書天王來歸惠公仲子之賵責魯也而說者以爲罪天王不當賵人之妾蓋魯以爲夫人赴諸侯王因是來賵焉然則經何以不書夫人曰不書夫人所以正隱也仲子惠公之妾桓公之母隱公以仲子爲惠公之正室而赴於諸侯是啟桓之簒心也初不行卽位之禮旣又正桓母爲夫人而赴於諸侯五年又爲之考宮獻羽則桓之心枕刀習毒已萌於此蓋恨其稚而志不伸矣是隱公之自取禍也故聖人於其來賵也斥曰仲子不以夫人書也而天王何責哉魯有妾防而平王賵之平王崩而魯不會愚以是知望魯之薄來不可得也夫子責魯不其重歟宰士也咺名也非宰周公之宰膳宰之宰也微者曰氏車馬曰賵

九月及宋人盟於宿

信不足而後盟兩君交盟尙疑不信而微者相盟信復安在哉且不信者君也而盟則微者也微者之盟果能結二國之信邪及宋人盟於宿無盟可也至十年乃伐宋而取二邑則微者之盟何有於信哉外出大夫名而內不書公公屈於大夫諱之也及齊髙傒盟是也或承上文而內不出主名及國佐盟於袁婁是也內不書公外書人皆微者也此宿之盟是也

冬十有二月祭伯來

古者王臣無外交王臣天子之臣諸侯亦天子之臣諸侯則許其相朝一徳以尊天子而王臣締交亦何損於王室哉蓋周之制王畿千里曰萬乘以制四方諸侯大國不過千乘合十大國始能敵王畿之內所以犬牙相制以杜僭亂之隙凡食采於王畿者皆萬乘之數也使內外之分不嚴而寰內之卿大夫交於諸侯內外之勢一合則王畿危矣此王臣所以不得外交者爲是也今祭伯非王命非朝非聘非奔非放而率然來魯何哉其來之意不可得而知也故直曰來以誅之說者皆曰祭國伯爵惟黎錞以爲字曰天子三公稱公如宰周公之類是也其餘則字也祭叔尹子單子劉子皆字也不然劉子卒來赴以爲爵也當曰劉子捲卒何以直曰劉捲也以是知其伯叔子皆字也祭采邑此說諧理故取之

公子益師卒

大夫之卒書於冊者其國之上卿當國者也生爲國之股肱股肱或虧何痛如之故君爲之不視朝撤樂減膳以著其戚登名於史冊以示禮也公子益師魯之卿也其事𨿽不見於春秋而史必書之以崇恩也此魯史之舊非聖人之新意惟書氏去族則見其善惡也公子氏也書氏所以別不書氏者以見襃貶焉或以公子爲命大夫或以公子爲世卿意之也吾於無駭詳之

二年春

事在時則不書月不月則不書王無義例他皆仿此謂隱公十年無王者臆論也

公會戎於濳

公會戎於濳說者皆曰會禮以會諸侯猶可也會戎甚矣噫不度時論勢而責人於難吾未見其達也先王盛時寄象鞮譯皆列於四海之外叛則討之服則綏之來朝則坐之門外不與諸侯齒也周徳之衰其屬雜居中夏赤狄白狄伊雒之戎陸渾之戎驪戎徐戎皆與諸侯同處明王不作隱公其能驅之四海之外哉凡伯天子之使而戎輒伐之魯與之有疆之交能保其不犯牧圉乎幸其不以戈防相舂而惠然尋會魯何辭而拒之哉故不得不會之也

夏五月莒人入向

莒向均小國地醜徳齊初無以大相過也自入春秋彊淩弱眾暴寡以一日兵力之舒則要利幸勝於鄰國王法不行而諸侯専兵以犯侯度也春秋之初以兵入人之國者此爲兵首則其貶固不輕也入者以兵直造其國都也三傳書入之例穿鑿甚矣而春秋書帥師者將尊師眾也書師將尊師少也書人將卑師少也君將不言帥師此春秋之常也至春秋之變則不然有君將而書人者有將尊而書人者貶也有師眾而書人者恃眾也蓋春秋不變文無以著襃貶莒人者何也莒子也左氏以向姜不安莒而歸莒人入向以姜氏還則非眾也非將卑師少也人莒子以重其貶誅兵首也自是而後向不復見於經至宣四年公及齊侯平莒及郯莒人不肯公伐莒取向則向卒爲莒所滅而地入於莒也則莒之暴戾甚矣故聖人於此首誅之以見意

無駭帥師入極

極微國也以魯之眾而無駭之専帥大眾以臨之宜乎直入其國而莫敢抗也然動大眾而陵小不足以言武而無駭所以然者將以示威於莒也莒人入向向迫近乎魯魯人疑其東鄙之侵也故亦動大兵以脇之莒則不能無恐矣極何負於魯哉隱公卽位修好於四鄰近而邾宋逺而外裔皆會而盟之莒𨿽睥睨於東鄰亦將有以親之也故其後因紀子帛爲密之盟而遂結浮來之好則今日帥師之舉非公意也無駭繼公子執國柄者也以其柄之在己而専爲是役故聖人惡其専兵去族以示貶谷梁謂隱不爵命大夫爵命自爵命耳何與於去族書族乎是谷梁以爵命爲命氏也命氏自命氏何干於爵命乎爵命何也禮大國三卿皆命於天子次國三卿二卿命於天子一卿命於其君𨿽大國之卿不過三命周禮一命受職再命受服三命受位此三命也大國之卿三命次國之卿再命小國之卿一命此所謂爵命也何與於命氏哉命氏非天子命也其君之命也公之子稱公子公子之子稱公孫公孫之子不可稱公曾孫故以王父字爲氏也如公子公孫皆生則姓之受氏之常也不必命於其君惟公孫之子不可稱公曾孫故以王父字爲氏私所不安焉故必請於君而君命之此命氏也何與於爵命哉左氏謂無駭卒羽父請族者爲無駭之子請族也杜氏不達以爲爲無駭請族則無駭爲終身無姓也豈人情哉然則無駭公孫無駭也無駭卒而羽父爲無駭之子請諡爲展氏也諸儒謬以爵命爲命氏謂無駭不書氏爲未爵命故愚力辯之

秋八月庚辰公及戎盟於唐

費誓言徐戎並興東郊不開則魯之有戎患蓋始於伯禽伯禽之賢不免設甲冑備弓矢植板余峙芻茭而後能禦之蓋亦勞矣今隱公春會之戎請盟公辭及秋復乞盟而遂及之盟則知戎之有慕於魯而服之不勞也隱何足慕哉隱𨿽不正而有遜國之心視千乘之位如敝屣春秋之世蓋難其人卽位之初和睦於四鄰故戎因是而有慕焉𨿽歃血要神非戎人所宜然而修疆之好以弭兵息民者則亦春秋之美事也以文王之聖而事昆夷太王之賢而事獯鬻隱公何疵焉春會而秋盟之隱公之慮患深矣則唐之盟非得已也不得已而盟之隱公蓋亦知司盟之典不可紊再辭而不也

九月紀裂繻來逆女冬十月伯姬歸於紀

譏不親迎也紀侯娶於魯而使大夫逆女非禮也伯姬魯女也婦人謂嫁曰歸

紀子帛莒子盟於密

莒自入向之後哆然有窺魯之心故無駭帥師入極以怖之莒𨿽小國僻處海上有夷風焉伺間而窺魯蓋未已也紀裂繻往來莒魯之間而知之於是遂與莒子盟於密爲魯謀也周官有調人諧和萬民有合方氏除其怨惡則和諧讐怨亦聖人之所與也故裂繻字而不名襃之也卒之八年爲浮來之盟莒魯交好終隱及久無東鄙之侵子帛之功也然則子帛奉命逆女而遂盟莒子可乎大夫出疆有可以尊國家利社稷専之可也不惟足以平莒魯而紀魯之好愈篤則於其國亦不爲無益也子帛裂繻字序莒子上主盟也或曰公子結媵陳人之婦於鄄遂及齊侯宋公盟何以不字曰結抗也大夫不可會公侯會伯子男可也結抗齊宋不旋踵而來伐結之罪也子帛盟莒子順也不旋踵而莒魯交好子帛之功也聖人之書法視人之功罪而已何容私

十有二月乙夘夫人子氏薨

夫人子氏隱公之妻也左氏以爲仲子且安有元年先歸賵至二年而後薨邪誣人甚矣天王𨿽微亦不致顚倒死生之理以死理賵生人也不近人情一至此哉公羊以爲隱母亦非也隱旣不自正安肯正其妾母爲夫人且惠公元妃孟子則隱母聲子桓母仲子均妾也仲子不得爲夫人【案歸賵不書夫人】聲子亦安得爲夫人非獨隱公不以爲夫人聖人亦不與其爲夫人也安得以夫人書若然則無以知隱之正矣曰均庶則長立隱公長也長則爲正若妾母則均不可稱夫人也則是夫人子氏隱妻也隱旣不自正亦安肯稱爲夫人曰稱夫人臣子詞也魯以隱爲君豈容不以子氏爲夫人薨稱夫人國人辭也不書隱不以夫人禮之也隱𨿽不以爲夫人而國人夫人之聖人亦因而夫人之所以正隱之當立也

鄭人伐衛

左氏曰討公孫滑之亂也共叔之亂滑出奔衛衛人爲之伐鄭取廩延於是鄭人伐衛𨿽滑之奔不見於經然春秋之始鄭衛之怨不可得而考以克段之事觀之則段奔其子必不安於鄭糊口於衛亦無足怪者鄭不幸而有兄弟之隙而衛又因其餘孽而加兵於鄭蓋亦交亂鄰國矣然聖人書鄭人伐衛若責鄭之深者何哉於以見鄭莊之不仁也管蔡之亂周公誅其父而錄其子蓋以爲亂者管蔡也其子何罪故封之上以慰先君之心下以明己之不私於殺也今鄭莊克其弟而不字其子使棲棲然僑累於衛而又加兵於衛焉使衛而不敵則滑復爲鄭伯所魚肉也衛鄭地醜徳齊則其伐衛也必不以微者行今不書君將不書師不書帥師斥而人之貶鄭之辭著矣其後使州吁得以借口而脇宋伐鄭宋鄭交兵迄隱之世不解職此爲之兵端也貶而人之其防逺哉

三年春王二月己巳日有食之

經書日食三十六著天變以警懼人君也陰陽家流則曰日行有常度當食則食事之常耳莊二十五年一食不當食而食歷家誤也古有太陽當虧不虧羣臣稱賀者亦歷家之誤也嗚呼拘忌之學以天廢人不可以訓夫日者君象也君徳不剛則陰侵之而薄食見於日詩云十月之交朔日辛夘日有食之亦孔之醜安得視以爲常而不戒懼哉書曰乃季秋月朔辰弗集於房瞽奏鼔嗇夫馳庶人走夫君人者當修徳於無事之時而弭變於未形至天變作區區奏鼔素服撤膳避正寢亦何及矣然與夫信瞽史之誣視以爲常而不懼者猶有間也故夫春秋書日食災變凡以垂人君畏天之戒而已而左氏何休乃指一事一臣一國之應以爲驗此聖門之叛臣也至於或書朔或書日或不書日或日朔皆不書舊史失之聖人之意不在是吾故略之

三月庚戌天王崩

春秋二百四十二年曆十有三王而書崩書者五周赴於諸侯而魯會也故其之月日尊諡得書於魯之史冊孔子亦因史冊而書之書崩不書者四周赴而魯不會也故之月日尊諡不可知也崩皆不書者四赴有所不及魯亦不會也則崩日月尊諡皆不見於史冊孔子亦因而或書或不書焉以見魯之無周而不會周室之微而赴告有所不詳也書者五惟文九年襄王書叔孫得臣如京師昭二十二年景王書叔鞅如京師其三則不書大夫如京師不書大夫如京師何以知其會曰微者也微者不登於冊又不可書魯人也禮莫重於天王諸侯躬行正也以大夫非禮也況以微者乎聖人或書大夫或不書大夫以見意然猶愈夫不會者之甚也

夏四月辛夘尹氏卒

春秋書王臣卒者二劉捲與此尹氏卒是也卒未有書氏者書氏譏世卿也詩曰尹氏大師維周之氐周之有尹氏久矣尹氏世柄周政至春秋而不攺故聖人於此因其卒來赴而書之以見義其後尹氏立王子朝尹氏以子朝奔楚世以氏書其譏可知也左氏以爲君氏卒聲子也且魯夫人皆書薨未有書卒者惟定公十五年姒氏書卒哀公十二年孟子書卒蓋姒氏哀公妾母定公薨哀未君也故書卒若以爲聲子隱母也隱卽位於今二年非未君也何以不書薨孟子者昭公娶於吳爲同姓謂之吳孟子哀不敢以小君之禮居之故不書薨聲子非同姓也又何嫌況君非姓也不可曰君氏若以爲小君之君則經有書我小君者矣君氏云者自不成稱謂古無是言也

秋武氏子來求賻

諸侯有貢天子無求禮也周室之衰諸侯不貢而天子至於下求春秋其可不作乎平王崩魯不會至來求賻而卒不會焉則賻之得否又未可知也魯於春秋未爲彊暴之國以魯觀之諸侯可知矣嗚呼仁人君子視此可爲太息也而書生之論乃以爲不書天王爲天王諱惡夫子於此忍益諸侯之橫而不憫周室之微乎春秋書求者三文九年春毛伯來求金亦不書天王說者遂以爲諱天王下求使若出於武氏子毛伯之自求焉然則桓十五年天王使家父來求車何以書天王無乃車服乃天子之所當求邪求其說而不得乃曰車服天子之所賜反求於下不君也故書天王以示貶噫不書天王以爲爲天王諱惡書天王又以爲著天王之罪周之微甚矣不容負天下之罪如此之重也此豈仁人之言哉不知武氏之來平王崩威王未君也毛伯之來襄王崩頃王在防也諸侯在防稱子若葵丘之盟書宋子踐土之盟書衛子是也天王不可書周子故直書王臣焉凡書求賻求金求車皆誅諸侯不貢而天下無王也尙何責天王哉武氏世卿也武氏子未命也

八月庚辰宋公和卒

分義天下之大閒也君子不以小防亂大分不以小謙廢大義宋之亂宣公啟之而穆公成之也宣公捨其子而立其弟是以小防亂大分也穆公又捨其嗣而歸其侄是以小謙廢大義也故宋之亂者二世宣穆之罪也聖人非不尙賢也尙賢而隳分義則爭且亂故非朱均𨿽堯舜不茍遜也益非不賢也禹傳啟而不授益豈禹之不能遜哉杜亂原也拘小防持小謙未有不亂者隱公欲遜桓而亂吳王將遜札而亂茍不啟亂則大禹無事乎傳子以求異於堯舜也愚竊怪後世有啟之賢而不傳以務過大禹無朱均之子而茍遜以僭擬堯舜也宋宣穆再遜而再亂簒奪二世迄襄公而始定襄公不悛而又欲遜公子目夷幸目夷不受而其亂遂已不然宋之禍又未艾也故愚因穆公之卒明分義以爲世戒云春秋諸侯卒必書名以名赴也書爵諡魯會也惟吳楚不書黜僭也

冬十有二月齊侯鄭伯盟於石門

春秋外盟不志此何以志爲六年艾之盟張本也聖人無茍辭一言之志絲牽繩聯實有條理顧學者不可不考爾春秋之初宋鄭爲讐國而齊乃鄭之與國也石門之盟結舊好矣非首交盟也古者諸侯睦乃四鄰以蕃王室春秋諸侯無望其蕃王室各固私黨以要利而已隱公之世宋衛爲西黨齊鄭爲東黨魯則徘徊於二黨之間惟利是從蓋初比於宋矣至艾之盟而從齊附鄭故聖人於此書石門之盟而知齊爲鄭之私黨及六年艾之盟則知公從齊而附鄭也其事昭然可考學者無以傳混經則聖意白矣

癸未宋穆公

內諸侯書薨常也外諸侯書卒從赴也赴曰卒謙辭也魯史因其赴而說者以爲夫子尊內而黜外非也魯史因其赴而書孔子亦因魯史而書非黜也外書則書公我會尊之也

四年春王二月莒人伐杞取牟婁

杞在周爲三恪周之盛時擁上公之爵天子有祭膰焉有防拜焉明王不作方伯連帥之職不修莒蕞爾東夷而敢稱兵扼之以掠奪其地是可忍也孰不可忍也自周之晚諸侯以彊暴相侵力不敵者則爲其吞噬千八百國至於春秋才七十餘國耳子產言天子之地一圻列國一同今大國數圻若非侵小何以致此以大侵小固其勢也而莒何恃哉自入春秋首加兵於向天下無敢誰何者僻處海上時出而搏噬井蛙橫行自以爲無敵矣於是扼杞之弱稱兵而攘其封邑聖人其何以容之春秋之初三見於經而兩人之以其近於東垂外之也至桓十二年公會杞侯莒子盟於曲池而後釋今日之憾然牟婁之邑卒爲莒有至昭五年莒牟夷以牟婁來奔則牟婁又轉而之魯杞侯不特不能復其侵疆而遷徙畏避之者不一於以知杞之果不足證也徒守夏時何益於保哉

戊申衛州吁弒其君完

君臣之分與天地俱生與天地俱久順之則存逆之則亡然世逮叔末亂臣賊子固有冒危亡而逆之者然亦有逆之而不亡因以得國者嗚呼王法不行三綱淪而九法斁春秋其可不作邪春秋書弒君者三十六所以正君臣之分明天地之倫也然有稱國以弒者眾弒之辭也薛弒其君比之類是也有稱人以弒者微者也宋人弒其君杵臼之類是也有稱名以弒者誅其人也宋督弒其君與夷與此州吁之類是也宋督去氏州吁去族同一貶焉追其命氏絕其屬借也然則許止蔡般何以不去世子去世子則不知其爲弒君父也惟內之弒逆則不書非私魯也隱閔之薨不書地薨非其地也不書若不得也微而顯矣惟桓公弒於齊則書薨於齊蓋弒於他國不得不地也書防至自齊不得不書也惟去夫人之族以見意焉噫聖人之防隱顯抑揚抑自有防亂臣賊子宜削迹於後世矣

夏公及宋公遇於淸

宋魯之遇爲衛謀也左氏言公與宋公爲會將尋宿之盟未及期衛人來告亂夏遇於淸以禮以地考之疑左氏爲得其防淸衛地也禮曰諸侯未及期相見曰遇公與宋公將行會禮未及期各簡其儀以遇禮見焉左氏之說與禮經合而於地爲有據吾從之衛有州吁之逆宋魯皆衛鄰也聞其變當如何田常弒其君孔子沐浴而朝請討之則衛之亂宋魯所當謀也然二君相遇於衛地而返宋遂從州吁伐鄭以濟其惡焉惡在其爲謀也謀之不善則遇之其以禮哉聖人所以不黜其爵而愧之

宋公陳侯蔡人衛人伐鄭

爲惡之罪輕黨惡之罪重蓋自作孽者足以殺其身而已黨惡者誘人爲惡其害可勝旣乎春秋之法誅惡人常輕而絕黨惡常重宋殤黨惡者也州吁弒逆未有以定其位而悅其民謂前二年有伐衛之師以爲先君之怨未償也將加兵於鄭則疑兵不敵而敗於前掃境而出則疑陳蔡之襲其後彷徨籌度以爲宋公子馮在鄭終爲宋患乃逢宋殤之意而假援於宋宋殤不之察舉兵而從之又爲之脇陳蔡以往蓋衛桓公陳出也而州吁弒之疑陳合蔡而議其後也然已率陳蔡則陳有所不從故借宋人之力而脇之宋殤陰墮其計連三國之師以從其伐鄭卒之鄭不可克無功而返而宋殤黨惡之罪膠不可赦嗚呼簒逆之人小人惡覿其面而宋公奉社稷而從之尙何逭腰領於聖筆之下哉故聖人不以衛主師而以宋公爲兵首誅惡黨也惡黨孤則亂臣賊子絕矣

秋翚帥師會宋公陳侯蔡人衛人伐鄭

公及宋公遇於淸爲衛謀也旣而宋從衛伐鄭而魯不從公知義也然公之卽位常不自正而在朝之臣常若己所不當臣焉故無駭帥師入極而公不禁今翚之出春秋黜族知其専也審矣衛之惡【闕】宋殤墮州吁之謀而陷黨惡之罪隱公亦不能禁翚之行而遂與宋公同科宋則自陷矣而翚之行吾竊爲隱公惜之夫簒逆天下之大惡也盜與小人偶小人恥之隱公有遜國之賢而與州吁同列其何顏以見宗廟哉𨿽其兵出於翚而公不在行然公不能制而魯國之人與其惡亦隱公之辱也周公出徵作大誥於時周公攝政也其誥必稱王若曰以命之不敢専也今翚不以公命而行専之甚矣而公以千乘之權不能禁一公子何以制命愚是以知寪氏之禍蓋兆於此易曰臣弒其君子弒其父非一朝一夕之故其所由來漸矣由辯之不早辯也吾於翚見之

九月衛人殺州吁於濮

罪莫大於弒君國莫幸於得賊君弒而賊不討臣子之罪也大司馬九伐之法放弒其君則殘之以兵而殘其國矣非但刑一人也故法出於司馬而不出於司冦用是知聖人責弒君之罪爲重也春秋王法不行君弒而賊逸者多矣弒君三十六而殺罪人者才六焉惟殺州吁及無知書人得討賊之辭也而晉裏克衛喜則書國以殺又目賊爲大夫蓋不以弒君之罪殺之罪國人也陳佗之罪則陳不能討而蔡人殺之與蔡得鄰國討賊之義而罪陳無臣子也蔡般之惡則蔡不能殺而楚誘殺之亦非霸討也楚蔡兩有罪焉故不去世子以示義其餘則或因而君之或因而命之或衎衎然出入其國而無敢誰何者嗚呼司馬之法安在哉夫子作春秋凡以興周公之典也彼幸逃司馬之伐而卒受聖筆之誅吾因是而知襃貶之權不輕於賞罰之柄也

冬十有二月衛人立晉

民情者一國之私也王法者天下之公也聖人不以私害公是春秋之法也州吁旣誅衛無君者凡三月衛人知康叔之祀未易絕楚丘之邑未易亡然以蕞爾之地而介乎大國之間安能久爲共和之政而不亂哉於是求晉而逆之逆晉而立之自民情觀之衛有君焉衛之本也然諸侯守天子之土地繼先君之廟祧不有王法乎諸侯世子誓於天子而立之諸侯繼世朝於天子而命之上受之天子下受之先君正也不幸如衛之亂而無君則大夫及國人請於天子擇當繼者而命之以奉康叔之祀焉今衛無天子之命而自立君於一國之私情則然矣天下之公法不其亂歟故聖人書衛人立晉不以一國之私廢天下之公也晉之有國上不受於天子下不受於先君是得國於匹夫也得國於匹夫𨿽塊處民上其亦何榮故聖人不書公子賤之也晉武公並晉合二晉之彊蓋亦可以揜然自處矣而無衣之詩必待大夫請命於天子使受七命之服而後安之詩曰豈曰無衣七兮不如子之衣安且吉兮必服其命服而後安且吉也宣公傲然自以爲安矣使時有明王時有賢方伯問罪於衛則宣公不免爲簒也而說者以爲國人賢晉而立之宣公之滛烝君子羞言也何賢之有茍以新臺苦葉爲宣公末年之詩則是初賢也若其果賢必不賢於前而荒於後矣國人以爲得一公子而奉之衛之宗廟復有血牲之祀已爲衛國之幸也豈以其賢哉春秋書立君者二尹氏立王子朝書尹氏以見非周人之願尹氏一人之私也立晉書人以見國人眾立之也非晉所欲故不若齊小白書入無善可褒故不若蔡季書歸非外納之故不若衛朔書納聖人之防粲然黒白矣故曰晉之立國人立之也

五年春公矢魚於棠

受天下之托者有天下之禮受一國之者有一國之禮禮所以尊君上亦所以屈君上何謂屈越於禮之謂屈匹夫而越於禮君子不錄也天子諸侯而越於禮則天下國家有議其上矣故堯舜不以位爲樂而毎以位爲憂也隱公千乘之君而不以禮自閒輕千乘之尊而觀魚於棠魚何物也其品不足以充幹豆則無補於宗廟其材不足以備器用則無益於國家而命駕逾境以越逺地爲耳目之玩而已何有於禮哉四時之田講武以捍牧圉備物以薦宗廟動而非時獵而非地君子猶且譏之況非田非狩而遊蕩無度乎天子非展義不狩諸侯非民事不舉古之制也矢魚於棠果民事乎以目前之玩輕千乘之尊愚見隱公之不君矣春秋禮義之書也貴禮所以示諸侯度焉矢陳也魚微物也於棠逺地也陳微物而踐逺地爲隱公者其亦念宗廟社稷乎愚竊爲公危之

夏四月葬衛桓公

州吁之亂外假先君之義以報怨於鄭而內不葬桓公其罪可勝誅乎宣公受國人之立已踐其位則當奉其宗祧而先君之弒至是十有四月公得國四月而後葬之國人何賴於晉哉聖人書之所以著其緩諸侯五月而葬

秋衛師入郕

先王盛時諸侯比小事大一徳以尊天子周徳旣衰天下惟彊是恃以大淩小土地差廣兵力差彊則懷並吞之志庸卹夫親疏逺近哉且衛與郕均文王之子康叔封衛叔武封郕皆文之昭也自入春秋衛彊而郕弱衛大而郕小宣公入繼先烈不能奉康叔之戎索乃履州吁之覆轍安忍無親掃重兵以壓郕壘郕防殆哉幸叔武之祀未易滅而文王之神靈未冺郕恃以存不然以衛之師而郕之小反掌爲墟矣春秋將卑師眾稱師以卑將敵郕易之也以大兵直入其郛期於滅也嗚呼不仁哉宣公也非春秋何以治之至隱十年齊鄭又連兵入郕莊八年公又及齊師圍郕蓋不敵而降於齊焉𨿽然降而未滅也迄文十二年書郕伯來奔其後不復見於經計爲大國所扼失地而奔而國遂滅矣然春秋之初郕被鄰國之兵者蓋始於衛故聖人於此謹之若曰滅郕之端自衛始故書師書入以重其貶也

九月考仲子之宮

惠公以妾爲嫡隱公謂庶爲正惠公不幸不見正於春秋而隱公爲法受貶其又何辭孔子曰從父之令又焉得爲孝隱公從父於邪尙可謂之孝乎春秋貶隱公凡以責孝也惠公元妃孟子孟子卒而祔惠公之廟諸侯禮無二嫡則仲子死其何以祭之隱公於是考宮於外以奉先君之死也然則考宮禮乎曰古無是禮也妾母之子立而繼世則立宮以祭其母於子祭於孫止先王爲是權時之禮以慰人子之心也隱公非仲子之子而爲仲子考宮此何禮哉其意以爲己非嫡子桓公嫡子也桓幼而已代之位則凡己之立爲桓立也吾當代桓公爲母立廟以享之不知仲子之爲嫡先君邪心也手文之妖其可紊先王之典哉愚以是知仲子之宮隱公之禍基也桓公見隱爲己母立宮則掩然自立之志蓋已馳於寪氏矣獨恨其竊發之遲考之爲言落成之謂也宮成而禍成矣故聖人不書立書考武宮宮立於五廟之外爲僭故以立書仲子之宮非隱公所宜考故以考書一字之間其防逺矣

初獻六羽

初獻六羽是乎非乎曰無問是非當議其數數定而禮定禮定而是非定然則公谷與眾仲異又宜何從曰從眾仲眾仲曰天子用八諸侯用六大夫四士二公谷曰天子八諸公六諸侯四愚竊以髙赤之說爲不經且天子諸侯大夫士有廟則有祭有祭則有樂祭之與樂如食必濟以飲衣必副以裳未有食而不飲衣而不裳者宗廟之制天子七諸侯五大夫三士一毎降以兩樂舞亦然此爲合於廟制而謂諸公六諸侯四則伯子男不當有樂邪大夫士不當有樂邪季氏舞八佾於庭是大夫有樂舞也是四而僭八也豈季氏初無樂而直僭佾邪魯用天子之樂舞八佾而季氏僭擬其君亦用八佾也謂伯子男大夫士無樂舞者漢儒謬說也而後世有附其說者曰周禮舞師凡小祭祀則不興舞小祭祀不用舞伯子男大夫士安得用樂嘻小祀自小祀耳遽可以比伯子男大夫士邪上自天子下及士立廟所以尊祖也人各以祖爲重安可謂之小祀哉誣人甚矣然則眾仲之說正矣而仲子之宮用六正乎曰魯用天子禮樂宗廟舞八佾常也使仲子爲正嫡則各祔於廟同舞八佾矣仲子不得祔廟立宮於外而隱公疑之於是有眾仲之問隱公以爲廟外立宮不可同宗廟之禮於是殺而用六焉故聖人書初言魯世用八佾至是而初獻六羽也噫以爲不可同宗廟之禮則如勿立旣立而徒殺其舞數之二是隱公知其非而彊爲之也是隱公之待仲子尙在乎正不正之間而惑於先君之邪而不能正也愚於此又見公之不智也不智不孝隱公之罪深矣然則聖人誅之與曰譏之隱公有君子之資而未聞道責其不智不孝所以待君子也

邾人鄭人伐宋

鄭讎於宋固也而邾人主兵何哉邾區區小必不敢先犯宋宋鄰於邾必有以侵之也左氏謂宋人取邾田邾人請鄭伐之取田不書不赴也則邾鄭皆有辭矣然衛脇宋伐鄭而宋主之邾請鄭伐宋則邾自爲主於以見聖人誅黨惡之重也宋從州吁伐鄭以怙惡而鄭從邾人伐宋以報怨情有逆順聖人原情而已矣

螟

洪範八政以食爲首食者民之命而稼者食之本虫螟食稼稼傷而民傷民傷而國傷故聖人書虫螟之異凡以爲民而警懼人君也君人者宜修徳以弭之而後世君徳不修乃遣捕蝗之使人力其能勝天乎春秋書螟者三隱之世二莊之世一而何休曲引附防以爲矢魚之所致劉歆以爲逆諌之所生指一事以應天災何天之不廣屑屑於一二事而致災也若百度皆不舉則百虫蠢動盡驅而出之以應人君之失然後爲應邪愚讀三傳竊鄙休之學凡誣幻不稽之說休公言之而不愧吾不欲觀之矣

冬十有二月辛巳公子彄卒

觧見元年公子益師卒

宋人伐鄭圍長葛

嗚呼宋鄭之怨於是深矣四年宋兩伐鄭五年秋邾鄭伐宋勝負相當可以已也今宋又伐鄭以圍其邑憾何時而釋邪春秋將卑師少稱人常也今伐而圍其邑非將卑師少也兵法倍則攻之十則圍之長葛大邑也所謂用大師矣而聖人書人貶之也蓋前日勝負相當怨已償矣宋人復起兵端以賈怨於鄭況又圍其邑逾年而不觧其意以爲公子馮之在鄭必得之而後已也且穆公受國於宣公穆公卒挈而還其子殤公受國於穆公而志殺其子人之賢愚蓋已判矣𨿽穆公之遜不爲義而殤公必將殺馮又得爲君子乎且志於殺馮鄭何罪哉卒之連兵結禍十年不觧終罹華督之禍非不幸也

六年春鄭人來渝平

脇利以求人者辭亢而情柔脇勢以要人者陰進而陽退鄭之渝平於魯非得已也以經考之鄭於魯固未嘗有怨隱四年而翚帥師從宋伐鄭𨿽兵端生於宋衛而翚實從之是亦不能無憾也鄭讎於魯而怨未償今乃頓釋前憾而求平焉若鄭伯之能懲忿也茍無故而平不其美歟而鄭之來實爲宋兵所扼懼魯人復整兵從宋則鄭益殆矣乃遣使致平以離宋之黨也且平而言渝有以致於我也何致哉八年之祊田也八年歸祊而今致之何邪有所脇也若曰魯能不從宋而反兵救我我當以祊田饋魯也旣而鄭徒言之而祊未入魯故魯𨿽不從宋然亦不救鄭蓋有所要也嗚呼若是而曰平果足爲平乎鄭有所脇魯有所要來致悃而已故聖人書曰渝平焉曁齊平及鄭平與宋楚之平直豁然釋怨矣今曰渝平致平意而已實未平也三傳互失無足據

夏五月辛酉公防齊侯盟於艾

艾之盟鄭故也自石門之盟而知齊鄭爲與國齊將救鄭則地隔於魯不求魯無以救鄭春鄭來渝平齊爲之謀也故鄭使反命而齊爲艾之盟當是時宋圍鄭邑蓋六月矣其危益甚也齊之爲是盟蓋亦廹矣而魯終未之救者祊未入也觀乎此則魯之所以要鄭者又可見也

秋七月

無事必書首月者備四時也間或有不書者傳授脫之

冬宋人取長葛

宋圍鄭長葛逾年不觧必取之而後已其爲惡不旣深歟書人書取誅之重也然長葛被圍鄭求成於魯而魯不救繼又防齊爲艾之盟而兵卒不出坐觀宋人取鄭邑而曾無隱卹之心鄭脇利以求人果何益哉不若爲華元登牀之謀未必魯人不憐而救之也此可以爲脇利不誠者之戒然而隱公於此亦不得爲君子矣

七年春王三月叔姬歸於紀

叔姬伯姬之媵許嫁者也待年於父母之國至是歸焉媵不書歸此何以書爲莊十二年紀叔姬歸於酅張本錄賢也紀之滅宗廟在酅歸奉其祀其不以存亡而虧婦道叔姬之賢也故此首錄之以全其終始焉媵非賢不書蘇轍謂書叔姬賢之也若賢不得書必貴而後書是以位蔑徳也小國無大夫至於接我則書是位不可以廢事也位不可以廢事獨可以廢賢乎蘇之學左杜之義疏耳去經逺甚吾未嘗觀焉惟此義爲近經姑存之至謂小國無大夫此又從杜之疏而不知正也禮大國三次國二小國一何謂無大夫

滕侯卒

諸侯卒或書名或不書名從赴也故禮曰諸侯不生名薨則赴以名或不赴以名小國不達禮也左杜謂春秋一切從赴告則疎矣若諸侯卒是當從赴告者也乃反立例曰凡諸侯同盟薨則赴以名間有不同盟而亦赴名者杜氏則曰未同盟而赴以名知其師之謬而不正但曰未而已且旣以爲同盟則不必從赴以爲從赴則不必同盟立例自交攻吾所不曉

夏城中丘

諸侯城邑宮室池觀苑囿皆有常制不可亂也圮而城之故而新之以守國保民亦所不可緩而春秋之城築新作皆書之何哉不譏其不時以妨民則譏其創作以違度凡土功龍見而戒事火見而致用水昬正而栽日至而畢龍見周之二月夏之十二月也於以戒事諭民將有土功之役也火見周之九月夏之七月也於以致用致築作之物堅良而不蠧也水昬正周之十二月夏之十月也於以栽板榦農務休而百谷成民可以役也土潤而膏植栽必固也日至周之正月夏之十一月也民不可以久役蟄不可以加插役不可以不休也故春秋之城惟十二月爲得時衛文公徙於楚丘建城營室爲得其時詩曰定之方中作於楚宮定星昬而正中卽水昬正也故𨿽役民而民美之不妨農也凡春秋之書皆不時周之夏今之春也而城中丘方春東作之時而役民事城民失業矣其他城郎城祝丘之類皆不時也或得時而書則必一月而城二邑勞民也如城諸及防城諸及鄆是也或城非其地城小谷城虎牢之類是也非城之不時則城二邑非城二邑則城非其地皆譏也其或新築新作則有義存焉新者革故之辭新延廐是也新作創作之辭作南門之類是也築者築所不當築築三臺之類是也凡以卹民力而繩違度也

齊侯使其弟年來聘

諸侯相聘禮也而春秋之相聘非謂禮也謀其私而已齊侯前年爲艾之盟爲鄭求魯也旣而宋取長葛而魯兵不出艾盟何益於鄭哉蓋魯有望於鄭而鄭有要於魯所望者不至而所要者不遂則魯鄭之好蓋在成否之間魯公之揺足則宋鄭之彊弱系之故齊復遣弟年聘魯而卜進退焉魯蓋決有望於鄭不能勞師靡財以興無益之役也齊年之來必囁嚅其言而告之曰吾之與宋未有隙也而鄭平於我蓋空言矣吾安能以空言而敗實好哉年歸反命而鄭賂卒不至故秋公遂伐邾蓋以邾嘗從鄭伐宋公伐邾示將從宋以動鄭也鄭知魯兵之不能虛出故明年春遂以祊來歸焉則年之來豈爲聘問哉假聘問之名而爲鄭求魯也然齊有大夫爲行人今不以大夫而遣其弟私之也且公之子稱公子公子之子稱公孫國之常也今不曰公子而特曰其弟年蓋同母弟也稱弟親之也若曰吾之弟云耳且父子兄弟之間君子不以恩掩義蓋恩勝則寵生寵生則驕驕則亂此理之必然者故叔武武王之母弟也惟封之郕與諸侯伍而已友宣王之母弟也亦封之鄭與諸侯均矣不敢寵以私而驕之也春秋之諸侯知有恩而不知有義不知私之適所以敗之也鄭莊封段以大邑而卒至於亂亦可以鑑矣而諸侯必私其母弟曰弟故弟之書於經十有二不奔則叛不叛則殺惟齊之弟年不叛不奔及其子無知遂肆其毒而賊襄公焉則寵而私之果有益乎春秋書弟凡以垂戒也以此防民後世猶有淮南厲王與夫梁王之亂而文帝之賢不免乎尺布斗粟之嘲則春秋之訓可不鑑哉

秋公伐邾

邾魯之附庸也元年甞從公盟未有以戾於魯也而公於此乃爲宋伐之若誠爲宋伐之猶爲有辭曰宋於我爲與國而邾我之附庸何敢伐吾之與國今乃爲動鄭而伐之志於得鄭之賂也魯欲得賂而邾被兵何名哉加兵於邾以賣二國魯卒以得賂而邾橫受其毒旣而得鄭賂矣遂從鄭伐宋今日爲宋伐邾明日爲鄭伐宋於此益見伐邾之無名宜邾人之不我服也故終隱之世邾不復通於魯灼知隱公之不足事也

冬天王使凡伯來聘

君臣之道交濟而天下治君天象也臣地象也天地交而萬物通君陽義也臣陰義也陰陽和而萬物得天道下濟而地不上行則暌陽唱而陰不和則亢天子諸侯君臣之大分也故天子於諸侯有時聘間問歸脤鍚命之寵而諸侯於天子則有春朝夏宗秋覲冬遇之儀所以交濟而成天下之治春秋之時天子下聘鍚命歸膰歸賵不勝其勤也而諸侯何有一覲九陛之下者春秋書天王下聘者凡八以責諸侯不朝而坐受天子之聘也隱公卽位十有一年而天王聘魯者二隱公揜然當之不以爲抗己則不朝矣亦何有一介之使如京師答天王之勤哉故夫春秋之亂君臣之道不交也聖人作春秋垂中興之教故責諸侯朝王爲重諸侯復朝中興之本也

戎伐凡伯於楚丘以歸

古者敵國賔至候人爲導司徒具徒司冦詰姦至於王臣則皆官正涖事事畢衛以出境單襄公道陳以聘楚候不在疆宰不致膳單子知陳之將亡則尊王臣非茍以重王命而國之興衰從可卜也蓋諸侯尊天子則大夫尊諸侯亦上下之常分耳今凡伯來聘而魯不加衛過衛而衛不加禮使蕞爾之戎得伐之以歸戎在所不責也而魯衛皆周之叔父伯父王臣至而不衛焉所謂司冦詰姦之法存乎亡乎愚觀單襄公之言而知魯奪於三家鄭制於七穆有以自取也凡伯不能死節將天子之命委諸戎狄聖人書以歸凡伯之罪亦不輕矣楚丘衛地也凡伯邑於凡凡邑在黎陽與衛爲鄰蓋凡伯將歸其邑戎故以兵伐之不然一人而曰伐豈理也哉或者以爲大天子之使不考其地妄爲之說也

八年春宋公衛侯遇於垂

宋衛遇於垂齊命也何以知其齊命見瓦屋之盟也齊之爲鄭謀久矣然魯公卒未從前年魯又爲宋伐邾則若無意於鄭焉齊患魯之不從則鄭之禍未艾也將防宋衛而平之於鄭宋旣逾年伐鄭取其長葛蓋已償怨矣故亦懼鄭之報怨將從其平焉故曰垂之遇齊命也垂近乎鄭何以知其近鄭桓元年公防鄭伯於垂則其近鄭可知矣宋衛遇於此蓋以觀鄭意也至秋宋公齊侯衛侯盟於瓦屋則垂之遇非齊命而何

三月鄭伯使宛來歸祊庚寅我入祊

嗚呼春秋之世利勝義也久矣隱公初睦於宋何其篤也宿之盟淸之遇何其親也翚從宋伐鄭何其信也及六年鄭人來求平且言致祊田則公之待宋不若前日之親公之從宋不若前日之信踟躇觀望以期祊田之至齊侯盟之而不從齊侯聘之而不答且伐邾以撼鄭焉鄭伯知布空言不足以結魯之信非實利不能出魯之兵也魯且伐邾以恱宋魯舉足而南則吾事去矣故不得已割先君之田奉圗歸魯庶魯之必我從也於是有宛之來而祊之歸隱公得田矣尙何辭哉故奉社稷而從鄭焉噫前日睦宋之義何在隱公入祊之際其亦一念及此乎愚觀乎此而知春秋之世利重而義輕也

夏六月己亥蔡侯考父卒辛亥宿男卒

秋七月庚午宋公齊侯衛侯盟於瓦屋

瓦屋之盟齊平宋鄭也平宋鄭而鄭不與盟何謂平邪鄭不肯平也鄭不肯平而齊宋徒盟何益哉宋廹之也蓋初平宋鄭在未入祊之前也而入祊之後魯挈國而從鄭鄭得魯之援又已入祊於魯其肯行虛賂而不責報哉宜鄭之不肯平也鄭得魯則宋不能無恐而求於齊爲急故宋序齊上主是盟也卒之鄭不至而三國參盟焉虛盟何益哉蓋魯已得賂則安肯從齊鄭已得魯則安能下宋齊徒爲是盟固無益矣然亦不肯無故而棄鄭之好也曰吾安能從新附之宋而背久好之鄭哉故寧棄是盟而復從鄭焉初而爲鄭求魯繼而爲宋求鄭鄭卒不我從乃叛盟而伐宋齊之交亂亦已甚矣

八月葬蔡宣公

九月辛卯公及莒人盟於浮來

莒自宻之盟𨿽受紀人之平實未嘗與魯通也至此七年而後爲是盟豈至是而平始成邪蓋前日子帛之盟莒有窺於魯也子帛盟之修紀好也因爲魯致辭而已然莒卒不敢加於魯者知魯之未可動無從嫁怨於魯而敗紀好也今隱公旣受鄭祊將空國以赴鄭之求則疑莒人之議其後故因尋密之盟以成紀好焉蓋無釁而求於人則其情舒有畏而求於人則其情廹莒塊爾小其敢抗魯乎前日子帛之盟紀大夫也而莒子躬歃血而不辭今浮來之盟公在是也而莒以微者涖執牛耳豈莒人抗公之罪哉公自辱也有畏而求之也故爲內諱則沒公而不書及髙傒盟是也髙傒抗也內外皆微者則書及而已不可書魯人也及宋人盟於宿是也內不沒公而外書人者著公之辱也此浮來之盟是也

螟

冬十有二月無駭卒

去旋貶也無駭専也終其身而貶之或以爲未命或以爲未爵以爲未命則人未有終身無氏者若未爵則士也士微者也微者不登於冊安得書卒書卒魯之正卿也挾卒同之

九年春天王使南季來聘

隠公卽位於今九年未嘗遣一介如京師而天王元年來歸賵三年來求賻七年凡伯來聘九年南季來聘且比年一小聘三年一大聘諸侯事天子之節也而天王反行之於魯魯安受之而不怍嗚呼諸侯之抗周室之微也極矣舉魯以問他齊晉宋楚之彊又可知也周制一不朝則貶其爵再不朝則削其地且以五年一朝則隱公及是九年當再朝矣再不朝而天王一賵一求二聘焉聖人著天王遣使之節所以誅魯再不朝之罪也周公貶爵削地之典不行於春秋而孔子代之賞罰焉安能私魯而不誅哉書天王下聘則著魯不朝之罪也於以嘆周公之衰而不令子孫自敗周公之典也余義凡伯詳之矣

三月癸酉大雨震電

庚辰大雨雪

公谷月日之例吾未嘗觀焉蓋褒貶初不在月日也然亦有因月日而見褒貶者如城築土功非月日則不見褒貶九月城費十二月城諸及防是也伐取兩邑非月日則不見褒貶辛未取郜辛巳取防是也祭祀之禮非月日則不見褒貶正月己丑烝五月乙亥嘗是也天之災變非月日則不見褒貶此三月癸酉大雨震電庚辰大雨雪是也八日之間而天變如此非日何以知之此因月日以見褒貶者也公谷以爲或謹而日之或謹而月之或日卒或不日卒或日以危之或不日以信之褒貶不在是也公谷謬例也君子所不學也三月今之正月大雨震電豈其時哉況八日而大雨雪且陽極而大震電陰極而大雨雪大雨必於夏大雪必於冬陰陽之運然也今於正月而兼冬夏之電雪天變甚矣聖人書之以見陰陽相反責君臣調和之失也魯君臣可知矣

挾卒

挾之功過不見於經而卒去其族必魯大夫之専恣者也公子益師公子彄功過亦不見於經而卒著其族𨿽不保其賢知其必不如無駭挾之専也然則公子翚於桓公可謂専矣而不去族何哉翚之於桓公不必去族而後見其罪於隱公則不去族不知其専故翚於隱公兩見於經皆去族以見意於桓公則著其族以見桓任之専而待之重也非挾無駭之比

夏城

備宋也郎卽今之單父魚臺是也單宋地郎逼於宋魯將北防齊鄭伐宋疑宋爲批亢搗虛之策故西城郎以備之噫不務講信修睦以和四鄰乃見利忘義叛宋以從鄭兵未出境區區然盟莒人以固其東城郎以備其西利之役人一至是哉爲利所廹尙何暇顧天時之正否民力之丰凶邪故𨿽東作之時城役妄興而不卹也嗚呼爲隱公之民者不其難哉

秋七月

冬公防齊侯於防

十年春王二月公防齊侯鄭伯於中丘

甚哉利之溺人也甚於水火平人狎而玩之卒防於死利甘人恱而嗜之卒防於不義與其不義也寧死故君子不避死而避不義隱公其先蓋賢君也卽位之初慨然視千乘如鴻毛將舉而遜其弟締交四鄰防盟交好以息民和眾苟廣而充之以克厥終不防於賢歟自鄭莊以利導之割祊來歸隱得祊田則見祊而不見義背宋之盟赴鄭之防屈身盟莒動眾城郎以爲從鄭伐宋之計初祊之未入也齊侯防之弟年聘之亦爲鄭謀也而隱不答今祊旣歸則防之防倒屣而從中丘之防欣然退聽反坫之間將孰謀哉謀宋而已故中丘之防歸未及國而君臣掃境同疾於宋宋何負於魯乎由祊田之賂也隱公於此尙何足爲賢邪一爲利昬則終身防於不義視祊爲利則視千乘之魯果能脫然歸其弟乎宜菟裘之老不見信於桓公而公子翚得以行其譖也嗚呼觀隱公之禍則知義仍重於死也故愚論之以爲溺於利者之戒云

夏翚帥師防齊人鄭人伐宋

仇宋者鄭也而伐宋之役乃齊主兵而魯從之何哉蓋鄭之疾宋固其宜矣而爲義不終者齊也見利忘義者魯也故聖人罪齊爲重何則鄭被宋兵者期年而失長葛則鄭之報宋人情所不免而齊何爲者哉齊固黨於鄭也其間爲鄭求魯者無所不至魯未之從也則又盟於瓦屋而平之於鄭鄭復不受遂背盟而防魯從鄭焉隱公初黨於宋至得鄭賂則不受齊平而必於伐宋則夫宋鄭交怨兵連不弭者實齊魯之爲也故聖人書之若齊魯伐宋而置鄭於不爭之地聖意蓋可見矣內出主師而去其族外以齊爲主而皆人之鄭憾宋之極必不以微者行齊方比於鄭必不以微者防則齊鄭必其君將或上卿也而春秋皆人之其貶不防重歟然三國之貶齊魯爲深蓋以亂濟亂者實齊魯爲之俑也

六月壬戌公敗宋師於菅辛未取郜辛巳取防

魯之於宋何憾哉而君臣疾之如世讎焉翚防齊鄭壓宋境而陣公復潛師出其不虞而敗之浹旬之間奪宋二邑宋固未嘗有怨於魯也魯之肆毒於宋徒以得賂於鄭效鷹鸇之報擒縱摶擊惟鄭所使謂宋嘗取鄭長葛吾取其二邑則得失相當然後足以報鄭也鄭則仇宋矣而宋何負於魯哉況夫失長葛者鄭也得郜防者魯也鄭得虛報而魯受實利宜隱公之樂爲也取祊於未伐宋之前取郜防於旣伐宋之後鄭宋兩失其邑隱公兩獲其利公蓋自以爲得計矣而不知上下徵利而國危也孟子曰千乘之國弒其君者必百乘之家茍爲後義而先利不奪不厭則夫隱公鐘巫之禍蓋成於此矣方其潛師於菅一戰而得二邑豈知禍之至於此邪嗚呼戒哉

秋宋人衛人入鄭宋人蔡人衛人伐戴鄭伯伐取之春秋無義戰然槪以爲不義則同一貶焉若然則聖人無所寓其賞罰而春秋不作可也故聖人於不義之中必誅其兵首兵首誅則兵端息春秋之法也宋鄭交惡久矣然問兵端則起於宋隱四年宋人助州吁爲虐以稱兵於鄭無功而秋又伐之鄭蓋有辭也以爲己與衛爲仇而宋何憾哉故五年連邾兵伐宋償怨也兵可以息矣而宋不戢復有長葛之圍繼取長葛則鄭又不能無報也於是有前日之伐取郜取防以報長葛之失則勝負相當得失相償宋可以已矣今鄭師還未及國而宋繼以兵入之幸鄭有備不能撼其社稷則又連蔡衛以伐其附庸宋之爲志亦已酷矣鄭伯出兵乘之戴鬭其前鄭扼其後一舉而取三師焉三國之敗非不幸也故聖人舉而人之誅兵首也鄭伯以奇取之聖人幸其勝表而爵之所以異於宋也或者疑鄭之孤兵不能取三國之眾更以爲鄭伯乘危取戴噫蓋亦不近人情矣戴鄭之附庸旣屬於鄭矣何必取哉何以知戴之爲鄭附庸戴今之外黃是也居鄭北鄙三國入鄭不克故移兵以戕其附庸不然三國伐戴何損於鄭哉若鄭伯乘危而滅其附庸則當書滅惟內諱滅則書取取鄟取鄫是也外則直書滅未有諱而書取者以是知其非取戴也取三師矣如書取鄭師於雍丘取宋師於嵒之類是也不然鄭伯滅人之國何以得書爵說者又以爲鄭伯伐三師取戴而歸復爲附庸非滅也若然則書鄭師救戴足矣何用伐而取之

冬十月壬午齊人鄭人入郕

郕之爲國介於齊宋之間今濟北是也濟逼單父單父宋地則郕當齊宋之境上也春秋小國惟彊是附計郕必附於宋而不事齊故齊人脇鄭伐之前日宋人伐戴鄭附庸也今日齊鄭入郕宋與國也宋鄭交怨附庸與國何負哉故鄭伯伐三師書爵今入郕書人聖人褒貶嚴矣左氏以爲討違王命於經無所考不足據

十有一年春滕侯薛侯來朝

諸侯朝天子禮也而諸侯相朝何爲哉先王許其相朝所以一其尊王室之心也然周禮諸侯交之法世相朝而已春秋諸侯豈必繼世而朝哉廹於彊弱之勢緩大國之討救危亡而朝也故朝於魯者滕薛邾杞而已齊晉宋鄭未嘗一至魯之庭也魯之所朝者齊晉楚而已未嘗一造滕薛之庭也所謂交相朝者無有也然一君朝一君受之猶曰爲兩君之好也今滕薛旅至於魯庭魯侯亦旅見之嗚呼僭亦甚矣天子旅見諸侯隱公亦旅見諸侯其事何以訓哉故聖人書曰滕侯薛侯來朝而魯侯之罪著矣且魯之於大國也𨿽大夫至而不敢旅見晉侯使荀庚來聘衛侯使孫良夫來聘聘不敢旅受也丙午及荀庚盟丁未及孫良夫盟盟亦不敢同盟也盟聘且不敢同而況旅見乎至滕薛之君則旅而受其朝嗚呼彊者𨿽大夫而畏之弱者𨿽國君而藐之春秋之世惟彊是恃於此蓋可見矣滕薛來朝而魯侯旅見之則魯衛之朝於晉楚又未必不旅見也則夫周公明堂之禮豈復夢見於京師哉夫子書滕薛之朝蓋有嘆也

夏五月公防鄭伯於時來

秋七月公及齊侯鄭伯入許

嗚呼隱公之果不克終也君子𨿽欲救之無及矣自八年入鄭祊田叛宋從鄭利心炎炎熾不可遏及十年則詭兵伐宋攘其二邑自以爲得志於四鄰而不知禍發蕭墻近在旦夕今復委宗廟社稷而防鄭於時來以謀人之國秋遂及齊鄭入許逐其君而利其地其初輕千乘之心安在哉故自許歸國而寪氏之禍不旋踵則𨿽得許曽何益乎然時來之防鄭志也至入許之役則以魯主兵蓋以爲成鄭志者魯也公及齊鄭無故入許宜得重貶而今書爵蓋不書爵則無以見公之危也禍在頃刻而不虞越境逾時而不反國人爲之戰栗而公不懼則翚之禍實自作孽也

冬十有一月壬辰公薨

外弒君書弒內弒君書薨爲內諱也然則諱而書薨後世何以知其弒曰不地則知其弒不葬則知其不成防然隱閔皆弒也皆不地皆不書葬固也而桓亦弒何以書地書葬曰是有微意也隱閔書地則不知其弒桓公不書地則不知其弒桓之如齊姜氏志也桓弒於齊亦姜氏志也不書薨於齊則何以知其弒於齊蓋地非其地則其弒可知也齊人弒之則魯之臣子安得不葬不書葬則嫌於魯自弒也莊元年書夫人遜於齊而不書姜氏夫人奔則與弒可知去族則其罪自著蓋不在不地不葬而後知其爲弒也

右隱公盡十有一年

春秋經筌卷一﹤經部﹐春秋類﹐春秋經筌﹥

欽定四庫全書

春秋經筌卷二

宋趙鵬飛撰

桓公

元年春王正月

天下所以爲唐爲虞爲成周者王法而已天下所以爲桀爲紂爲晚周者亦王法而已王法行則侯度謹而天下治王法弛則侯度廢而天下亂治亂系乎王法王法系乎時君春秋之時時王不能持王法而天下日趨於亂孔子抱王道持王法而不伸於時寓之於春秋凡春秋之書王以王法正天下也故十二公元年不以有事無事皆書王正月以王法正之也然必書月而後書王事在二月則書王二月事在三月則書王三月事在時則時而不月不月則不書王書王必下有所系則不可虛書春王於文不順也故十二公之中有月則無不書王者有月而不書王惟桓公而已所以見桓之無王也桓弒隱而自立天下大逆也元年書王以王法治桓也二年有王爲天下著王法也望天下有以王法治桓者旣而鄭伯怙其惡齊陳比其亂滕杞朝之外裔盟之則四鄰無復問罪而桓之位定以王法無所望於天下故孔子自三年以往則不書王不獨誅桓無王天下無王法也至十年而有三國來戰之師三國之來固非聲桓之罪而來也然迹若可予聖人不問其情而取其迹故於此復書王因爲天下存王法也至十八年桓公有如齊之役而聖人復書王蓋以桓之罪𨿽死而王法所不原也然則宣公亦簒也何以獨書王蓋宣公之簒宣不與其謀仲遂立之也桓之逆躬自爲之在王法尢重也治其重而輕自懲此聖人之意也

公卽位

如其志也吾於隱公旣言之矣

三月公防鄭伯於垂鄭伯以璧假許田

義有所恃則藐震霆而不驚中有所負則聞足音而心栗桓公賊隱而立惴然懷危懼之心鄭荘知其然也疾趨而怖之故鄭欲防而桓無不從鄭欲田而桓無敢拒桓則不桓矣鄭荘果君子乎陳常之亂孔子告於哀公請討之則討鄰邦之逆不必方伯連帥而後可討也今有盜焉塗人執而殺之無過也茍要其利而釋之則其罪當加於盜一等何則怙惡而且要利也若鄭荘者尙足爲塗之人哉垂之防鄭志也桓公弒立而位未定鄭荘知桓之可脇也於是爲垂之防而要之桓幸鄭人不念隱之好而赦其罪敢不聼乎桓旣就防則鄭之所欲孰敢拒之然卽防而問魯求田則於辭爲不順故借璧以假之且兩君相見安用璧而鄭攜璧而來防則假田者豈反坫之間茍言哉鄭之素心也桓公幸於得援受寸璧則奉田而歸鄭寜較兩相直邪愚是以知是防也聖人【闕】鄭太重而置桓於不足治也說者以爲易祊田且祊之入於今五年矣豈至是而責償哉謂假田因入祊而來則有之謂易祊則非也鄭有宋兵不得已而歸祊旣得魯援則勢不可以責償今幸魯有簒逆之隙可以投隙而責地也故以璧假爲名而實責償祊也愚知祊之地未必大於許祊之賦未必丰於許若祊大而賦丰鄭荘必不棄祊而假許也許魯田也劉敞曰居常與許復周公之宇則許乃周公受封之田或以爲許田或以爲近許之田無所據吾從劉子之說

夏四月丁未公及鄭伯盟於越

內不自信者盜之常情也桓公不義而得位鄭荘實定之旣爲垂之好又挈地而賂鄭鄭固死黨於桓矣而桓尙疑鄭有以欺之也於是復盟之盟於越魯志也垂之防鄭要魯以求利故聖人以防書誅鄭也今日之盟魯要鄭以固援聖人以及書誅魯也一字之間而內外之情見矣

秋大水

堯有九年之水而後世不以爲堯之疵春秋有一日之水聖人必謹而書之豈責春秋之君於唐堯之上邪開辟之初四瀆尙湮九河未濬水行地上時則然也非堯實致之堯何疵哉禹疏九河導四瀆而注之海禹功旣成六府三事允治自禹之後水出平原則爲反常蓋五行失性水不潤下也夫建皇極修五事則五行得其性而水無不潤下者水不潤下非人君之責而何春秋書大水者凢九凡以爲明王不作皇極不建五事紊而五行失性常雨爲沴而水不潤下也春秋之君尙何望其建皇極哉聖人書之所以存皇極之教也

冬十月

二年春王正月戊申宋督弒其君與夷及其大夫孔父弒君三十六而及其大夫者凡三及其大夫何累也孔父仇牧荀息皆累也何謂累宋殤之立穆公舎馮而立之馮固自若也未嘗一日不謀宋今殤公之弒馮意也則凡黨於殤者其能久存乎況孔父親奉穆公之遺言而相殤者哉故不殺孔父則馮有所不安今弒與夷則累必及孔父也仇牧荀息亦然而或者以仇牧無故而見殺且有弒必有立立之黨入則弒之黨其能畱乎故凡君弒而大夫殺者必其累也然仇牧荀息皆名而孔父獨書字君子疑其褒則生義形於色之說此附防也蓋孔父吾夫子之六世祖子孫所不敢名也或曰春秋國史其可爲私諱邪曰春秋因魯史而作實非國史也夫子修之於家非若太史氏修於國則春秋者孔子之家史也安得不爲其祖諱

滕子來朝【薛杞同義】

事大之禮以謙行謙之實以損謙損之象自卑以尊人之義也春秋小國之君捨謙損之象而不吞噬於大國者防希故滕以侯爵而降稱子杞以公爵而降稱侯伯子薛以侯爵而降稱伯皆自降也非聖人降之非時王霸主黜之也蓋明王不作彊大者以勢陵小邦不啻蠛蠓也一拂其睫則赭城墟社反覆手間耳小國其敢抗之哉然大國之爵不過公侯而已以公侯之禮事之不防抗歟且上公九命侯伯七命車旗衣服各眡其命之數則車服與之抗公執桓圭侯執信圭繅之彩就者三則執瑞與之抗公之服自衮冕以下如王之服侯之服自鷩冕以下如公服則冕服與之抗以朝則執瑞有所不安以防則車服有所不順勢卑而禮尊則朝防於大國非所以事之適所以抗之抗之以犯大國之威其果無患乎今滕子自降以子爵而來朝故無患及秋杞以侯爵來朝歸未及國而有入杞之師討不恭也故其後杞遂降而稱伯又降而稱子謙以事大國也說者以爲滕杞朝桓公聖人以其奨簒故杞以公貶侯滕以侯貶子且薛侯未嘗朝桓而乃貶書伯何也不知滕薛杞之爵皆自貶以事大國非聖人貶之也聖人憫之而已憫其勢不敵故爵從而降也且以卒葬考之書卒者以外赴而葬者自我防之赴從其國之稱而者我之稱也今三國之君卒皆曰伯曰子自貶而赴於我者然也書則皆曰公知非外降之也皆著於經者甚白而昧者不求其防乃援傳以附防之曰列尊貢重故貶其爵以就貢且子產之言曰昔者天子制貢輕重以列卑而貢重者甸服也鄭伯男也而從公侯之貢懼不給也蓋制貢以五服逺近爲重輕侯甸男采衛爲列耳鄭男服也而使從甸服之貢所以懼不共豈謂公侯伯子男之男乎初不逹理謬生異論君子哂之況以傳證經豈所謂學春秋者哉諸儒之說惟孫氏發微爲近之然亦未逹乎自貶以事大國之意也

三月公防齊侯陳侯鄭伯於稷以成宋亂

宋督弒與夷而立馮則宋亂旣成矣何待諸侯而後成之蓋逆賊之命輕於鴻毛危於累卵諸侯一防於稷而督命重於九鼎馮位安於泰山則宋之亂非稷之防不成也然是防也魯之志居多蓋同惡相濟盜之常情耳而聖人以齊主防何哉蓋盜與盜相濟不能保其無危天下之非盜者尙可以議其罪也惟非盜而與盜比焉則盜之心愈安知天下無復議矣則夫怙惡成亂之罪實齊鄭陳爲誅首然陳嘗怙州吁之逆隱四年以衛伐鄭是也鄭先怙魯桓之逆元年垂之防是也惟齊則未嘗怙亂而於此亦從宋亂焉故聖人以齊主之誅齊侯黨惡之罪首於此也旣而爲讙之防納女於桓而不恥則今日稷之防不獨成宋亂而魯與共安是一防而成二國之逆其罪可勝誅乎然春秋書防未嘗書其故惟稷與澶淵則書其故蓋辭不顯則罪不著聖人於魯蓋嘗爲之諱而於此則直書以成宋亂成者平也更平曰成防而顯矣

夏四月取郜大鼎於宋戊申納於太廟

利者亂之媒也天下尙義不尙利亂何以生惟利萌於中而義晦於利則冒死亡而不顧庸卹大亂哉故督利於得位則冒弒逆而不恐馮利於得國則冒簒奪而不慙桓及齊陳利於得賂則冒黨逆之罪而不卹桓從乎亂而得鼎則齊陳鄭主防者肯無賂而赦宋哉書魯取鼎則三國均得賂也以亂平亂而受其賂尙何以爲人然鼎在宋而謂之郜本郜之分器也隱十年公敗宋師取郜則郜爲宋滅久矣前日地入於魯今日分器又入於魯然魯皆取之宋也而聖人必系之以郜器從名也名正而分定分定而天下安聖人之教也桓得是器所謂不義之賂矣而且納之太廟太廟周公之廟所以累周公者多矣不曰置不曰獻而曰納納者內弗受也周公豈忍視之哉聖人變文書納所以爲周公誅子孫之不令者以申周公之靈也

秋七月杞侯來朝

義同滕子

蔡侯鄭伯防於鄧

左氏之說出於野史學經者所不取然時有合於經則君子所不廢蔡侯鄭伯防於鄧左氏曰始懼楚也然以地考之蓋合於經鄧在南陽逼於楚鄧侯曼姓實女於楚武王所謂鄧曼生文王者也則鄧爲楚婚姻之國今蔡鄭防於鄧則鄧侯亦與防是蔡鄭必有畏於楚而托於鄧也然鄧且不能自保庸能庇蔡鄭乎至七年經書鄧侯吾離來朝諸侯失地名是失地而奔魯也以朝禮見故不曰奔計來朝距今方五年而失地出奔必楚逼之也蔡鄭托於鄧而鄧先亡則楚之熾蓋基於此卒之蔡鄭常當其衝無嵗不有楚師聖人書鄧之防以著楚人內侮之漸而中國不察也

九月入杞

七月杞侯來朝而九月入杞愚是以知其朝禮之不順也魯侯爵而杞以侯禮來朝能無抗乎故歸未旋踵而兵入其境難哉小之事大也其後防魯求成而已終桓之世不敢朝也蓋懼夫重得罪於魯焉至荘二十七年旣防於魯而後來朝然不敢稱侯降曰伯以伯禮朝也其後又降稱子蓋職此之由矣𨿽然大國則然矣而魯於春秋未爲彊國又負簒逆之惡於天下不內愧其不正而外責禮於人使杞有中智之君謀於大國而兵之魯何辭哉惜乎大國首庇其惡而無能申杞之義者於以知勢利勝而義不立也

公及戎盟於唐冬公至自唐

諸侯有行告於宗廟反行飲至舎爵策勲焉禮也先王制是禮所以閒諸侯之妄舉而繩其出入茍行而非義則足躊躇而不進難於告廟也若矯舉以告則懼欺其先君而幹防責矣不義而反則顏忸怩而心不寧難於防勲也若餙辭而書則懼紊其史冊而不信於後世矣出而懼先君反而畏後世則諸侯無妄行而不逾侯度舉爲賢君此先王制告行反至之禮意也春秋諸侯是禮存乎亡乎曰文存而實亡矣十二公之中君行一百七十有六而書至者八十二不至者九十四是擇其可至者至之至則書於冊或餙辭而防勲也故有書行不書至者告行不告至也或至以前事或至以後事或至伐或至防擇其可書而書之冊也聖人亦因其實而志之此聖人所不必修因舊史而自見意者也其行有善惡因事自見至有久近因時自見行而不義則君子見其惡出而逾時則君子知其危今九月及戎盟至冬而反其出不爲不久然以簒奪之君而出防戎人其行之善惡又可知矣隱公亦嘗及戎盟然先防而後盟則其盟爲安況隱公卽位有遜國之心戎未必無所慕而來也先防而後盟外爲志乎求盟也今桓公內不自安而有求於戎故書及及者內爲志焉耳然戎狼子野心使七首竊發於壇坫間而數桓簒逆之罪吾知其殆哉其至而防勲於廟蓋已幸矣此又因行而見其危者也

三年春正月

桓凡十有八年惟元年二年十年十八年書王而不書王者凡十有四年諸公之年惟事在時則不月不月則不書王春秋之常也桓公惟九年紀季姜歸於京師事在時其餘則皆在月有月而不書王誅桓之無王也一嵗之首諸侯之正朔必受於王故曰王正月王二月王三月今桓直書月而不書王若桓之自立正朔無王甚矣聖人非苟誅桓之無王亦憤天下無以王法正桓者故元年二年十年十八年書王聖人以王法治桓也然則天下弒君而無王者固多何獨治魯哉蓋聖人因魯史以著王法則凡天下無王者可以類誅也而公羊子附防以爲二年書王正與夷之弒定十三年薛弒其君比何以不書王十年書王以爲正曹終生之卒而十七年蔡封人卒何以不書王此皆不足據余義已見元年

公防齊侯於嬴

防姻之義人倫之始也始不正則終之以亂理之必至者也桓之娶於齊不以父母之命媒妁之言防齊僖於嬴遂以成婚桓之意蓋急於得齊也特因防以固齊援而已不知得齊而定位一時之權也因防以亂魯一國之患也其後文姜荒滛陽制於陰夫弒於婦蓋基乎始之不正也嗚呼桓公初豈知其禍之至於此哉夫舜始於嬪二女故書首虞書文王始於刑寡妻故詩首關雎天地始於陰陽交故易首乾坤蓋夫婦人倫之始父子君臣繼是而後正也桓公茍得防豈復念及此哉然聖人書之所以正人倫之始學者觀此亦可以知詩書易春秋蓋相爲表裏也

夏齊侯衛侯胥命於蒲

春秋𨿽因文以見義然不稽之以事則文不顯茍徒訓其文而不考其事吾未見其得經意也春秋始隱終麟獨書一胥命說者疑其罕書則謂其寓襃貶必深或以爲襃則直舉之三王之上謂不盟不誓約言而退爲近乎古或以爲貶則直擠之匹夫之下謂不盟不防以艸次相見爲禮至陋復有求其說於襃貶之外者則又謂齊爲方伯之後衛有連帥之職命者上制下之稱兩不相下而胥命焉是數說者皆泥其文而不考其事非經意也夫齊與衛自入春秋固未嘗相比亦未嘗交惡然齊甞附鄭而衛常附於宋宋鄭則有怨矣齊衛固無憾也隱八年齊侯常欲平宋鄭故先與宋衛爲瓦屋之盟旣而鄭不肯平齊復從鄭衛亦復從宋齊衛各從其所主亦甞興兵焉十年齊從鄭伐宋衛亦從宋入鄭齊衛各附其所主而已實未嘗有怨也至桓二年宋殤遭華督之禍則衛失所附齊鄭又防於稷以成宋亂焉宋旣附於齊衛復何憾哉故齊欲成好於衛衛亦願和於齊蓋初無讎怨無事乎參商以虛相背也於是遂胥命於蒲無仇可解安所俟乎盟兩君爲志不可書曰防故以交相見而書之曰胥命焉事與文自相表裏安在夫立異論以求意於經外哉然則胥命是乎非乎曰何問是非胥命者平之別名也非有仇而釋怨故不可曰平平者初有所不平也今齊未嘗伐衛衛亦未嘗伐齊初無所不平也徒以各附其所主而未通好焉故書曰胥命而已不可謂襃亦不可謂貶若以爲襃則衛宣之滛烝齊僖之交亂果有近古之風乎若以爲貶則不交兵不盟誓兩相求而交好又何罪也故夫胥命者更相求通好而已

六月公防杞侯於郕

春秋之君小國從大國之防順也而大國防小國必寓曲折於其間君子不可以不察魯之防齊晉勢也防鄭衛敵也防小國者蓋鮮焉惟此年防杞六年防紀十二年防杞莒十七年防邾防小國者獨桓一公耳其餘十有一公無有防小國者防者外爲主何小國獨敢抗桓而防之蓋桓之簒有所不安實有求於小國又懼小國之不心服也故小不順則脇之以兵及其有所恐而求成也則又屈己而防之以結其心焉其於杞紀邾皆然也二年杞侯來朝以其朝禮有抗遂興九月之師杞小而受魯之重兵能無恐乎然欲再朝魯又疑其重得罪故不敢朝而尋防焉外𨿽若抗內實有所恐然桓亦不以其抗而出防之者所以結其來附之心也不然桓無求於杞肯屈己防之哉

秋七月壬辰朔日有食之旣

公子翚如齊逆女九月齊侯送姜氏於讙公防齊侯於讙夫人姜氏至自齊

求防之禮有媒灼存焉公所不當親而親之乃防齊侯於嬴逆女之禮諸侯親迎焉公所當親而不親乃以公子翚往吾以是知桓公眞相防也然送女之禮父不下堂母不出祭門齊侯送女而至於讙桓公初不親迎也至是聞齊侯之親送則其勢不得不親受之故防於讙焉是婚姻之禮顚倒錯亂無一是者齊魯蓋一律矣𨿽然聖人豈責禮於簒逆之魯而問儀於不令之齊哉蓋大婚之禮不可不正特書之以垂萬世之典也先王重防禮非茍以多儀爲恱也蓋禮輕而色重則滛佚從之故多儀所以制滛佚也齊魯一紊婚禮卒之二國之亂皆基於此使太公之後有禽獸之行周公家室墜睢麟之風其可哀也已孔子書之非茍以正防禮抑亦爲太公周公行大司馬之法以快其在泉之憤也公子翚在隱則去族於桓則書公子於隱去族則王法之正也在桓稱族一人之私也魯以爲賊而桓以爲賢魯欲誅之桓欲貴之國人豈能抗其君之私哉故聖人亦以其私而書之以見意也至於夫人或稱姜氏或稱婦姜婦者有姑之稱仲子已卒桓無母故稱姜氏或以爲稱婦者已成禮也杞伯姬來求婦亦已成禮邪穿鑿之論污人齒頰吾諱聞之

冬齊侯使其弟年來聘

致女也年書弟吾於隱七年來聘旣言之

有年

天生蒸民不能自治也篤生後王君公以治之則凡後王君公皆天所建也惟天所建故善焉天必遺之祥以彰厥徳惡焉天必示之變以警其若桓宣者豈天所建哉簒千乘而得千乘世無明王天討不行天固不能自誅之則冝其得凶荒水旱而示之變今乃於桓宣獨加之有年何哉蓋桓宣初非天所建縱而不誅者時王方伯之罪也非天置之也故天以不治治之若曰桓宣則不容誅矣而魯民何罪魯民天民也而魯君非天所建也故陰隲其民而不治其君此天意也則夫有年治世之常也而亂世之祥也然則成王有年亦常事矣何以頌於詩蓋頌者揚君之盛徳在國家以爲常在民以爲羙而歌之耳非桓宣有年之比也桓宣有年春秋以爲祥而書之所以見天之不治桓宣而待之以不足誅也則夫不誅者乃所以深誅之歟然則二百四十二年間有年固多而不書者以爲常事不書也

四年春正月公狩於郎

搜狩國事也非君一人之私也春秋書搜者五書狩者二搜不書公而狩書公則公之私也非國事也古者寓兵於農耕耨之農徵戰之兵一也戰非不教而能故先王因田獵而教民戰然必以農隙而講之非時則妨農也必有苑囿以行之逾苑囿則奪民利也禮仲冬教大閱遂以狩周之正月夏之十一月也則桓公之狩爲得時矣聖人何以書之蓋魯之囿曰大野桓不狩於大野而狩於郎郎今之單父魚臺是也其地近於宋因狩獵而至於宋境桓之志矣故聖人書公以見意如公矢魚於棠之類是耳是桓公特假狩之名以盤遊於逺非必主乎教民戰也𨿽時其能逭聖筆之誅乎至荘八年則因治兵於郎昭公九年築郎囿其後遂爲苑囿田獵之地原其始蓋基於桓公初狩於此地以啟之論作俑之罪在春秋又當何如

夏天王使宰渠伯糾來聘

慶賜刑威王者所持以馭天下之權也春秋之世慶賜有濫而刑威有所不敢加此周之所以防也十二公之中書王臣下聘者凡八聘隱者二聘桓者三聘荘僖宣各一聘羣公在所不問也聘桓宣何爲哉桓宣之罪在司馬九伐之法放弒其君則殘之周室之防九伐固不能行矣而尙何聘邪就二君之中桓之罪尢著而天王聘之尢亟以是知周之不君其自取防弱也宰有冡宰有太宰有小宰冡宰兼三公宰周公是也太宰字而不名渠伯糾是也小宰士大夫兼之故名咺是也渠氏伯糾字如公弟叔肹之類也或以爲爵或以爲名皆非是吾於祭伯旣言之

闕秋冬

闕文也聖人修經之後傳授脫之何休附防以爲桓無王故貶去二時且去二時何足以見貶此妄說也使四時具遂爲襃桓公乎十二公之中惟桓一公最多闕文四年七年皆闕秋冬五年春正月甲戌之下闕事並甲戌己丑書陳侯鮑卒十二年十一月一月之中兩書丙戌十四年夏五闕月十月日食闕日闕文惟桓公爲多愚意秦火之後偶於此多闕矣後人不敢輙加以爲聖人不刋之典不可攺易也桓公上不書王者凡十有三黎錞亦以爲闕以此推之其或然邪

五年春正月甲戌己丑陳侯鮑卒

甲戌之下闕事也左氏以爲再赴疏矣就使再赴不過再以卒之日赴也豈以一人而作二日卒邪公谷之說皆不可讀先儒蓋疑甲戌之下有陳佗殺陳世子免一事六年秋書蔡人殺陳佗佗殺世子而自立經初不書而直書殺陳佗若無張本故疑甲戌之下必書陳佗殺世子也然君子不敢輙益之闕疑可也

夏齊侯鄭伯如紀

諸侯相朝三代之典聖人無絕法也自入春秋齊鄭大而紀防春秋諸侯以小朝於大則有之蓋未有大朝於小者以大朝於小此必有詐謀譎計寓於其間不可不考也紀於齊爲西鄰地逼於齊齊蓋有並吞之志也久矣以兵防之則興師無名懼有所不勝故脇比鄭伯而朝紀將掩其不虞而襲之且鄭距王城逺於紀若於紀無所利焉故齊脇而與之俱致紀於不疑也而紀以防國一旦二大國之君無故而朝紀能無疑乎疑而備之齊不得志而還嗚呼齊僖之心蓋山川丘陵也吁可畏哉聖人惡其假禮以爲盜故𨿽外相如亦不略其誅之重也凡諸侯相朝皆書如如公如晉如齊皆朝也不曰朝而曰如尊天子也惟朝王則曰朝公朝於王所是也尊內則曰朝滕薛來朝是也外諸侯朝則曰如蓋非盟非防而如其國非朝而何然外相如惟此與州公如曹而已州公寔來故書齊鄭如紀從赴也紀婚於魯而來赴故書於策聖人因防書而不略以著齊侯之惡焉蓋爲紀侯大去其國張本

天王使仍叔之子來聘

徴兵也鄭伯不庭王將伐之召兵於魯故使仍叔之子來聘然鄭比於齊齊庇扵魯魯蒙齊之庥其忍叛齊以伐鄭邪故天王有命魯有所不從寧逆王命而不敢逆齊之懽心秋王師伐鄭所從者蔡衛陳而已魯不在也則仍叔之子聘爲虛行矣在周之西牙璋起而諸侯之師云合響應以敵王愾義旗所指無徵不克今以王臣來聘其禮隆矣而兵卒不出私黨重而王命輕卒之王師敗於鄭魯罪也蓋三國見魯不從其能極力以抗鄭乎則敗王師者魯也仍叔周大夫曰仍叔之子未命也未命而將王命王命輕矣此所以得魯之不從也

陳桓公

城祝丘【不時】

秋蔡人衛人陳人從王伐鄭

親徵非平世之事也武王創業則親徵宣王再造則親徵蓋立威天下以定禍亂也故成康平世則不聞親徵有大司馬之法在也周衰大司馬之法不行天威不宣於天下一人之愾諸侯不敵而王自敵之蓋有所不得已也鄭伯再不朝在周制貶爵削地足矣徵之暴也而周之防𨿽貶爵有所不從令削地有所不受命故寧徵之使諸侯翕從遂以夷鄭而周之威令因是復振則興周室者未必不屬桓王也不幸齊比於鄭徴兵於魯魯畏齊而不從所從者三弱國而已三國者又不能無畏齊比鄭之心蓋二年蔡嘗與鄭防於鄧三年齊衛又胥命於蒲此年陳佗殺太子而自立其畏大國之心尢惴惴矣天王有命𨿽三國不敢不從而從之實不情也故不能躬擐甲冑而以防者行卒之臨戎不戰而北以重挫皇靈而益周室之弱其罪爲何如或者乃以書人爲襃蓋不稽於經不知三國比鄭畏齊之故徒觀其從王之文疑若可褒也噫聖人一書伐鄭顯則誅三國隱則誅齊魯三國之罪顯故書人足以彰之齊魯之罪防故二年書稷之防此年書齊侯鄭伯如紀而後見齊黨於鄭三年書讙之防此年書仍叔之子來聘而後知魯畏於齊其罪顕者誅之輕蓋有所不得已焉三國是也其罪防者誅之重蓋怙私黨而逆王命齊魯是也求春秋當求之防然後能發聖人之深蘊不然徒區區求其文吾未見其得聖意也

大雩

史記魯世家周公卒成王亦譲周公扵畢從文王以明予小子不敢臣周公也成王命魯得郊祭文王魯有天子禮樂者以襃周公之徳也雩旱祭天子諸侯均得雩天子雩上帝及天下山川盡舉而祭之諸侯雩封內山川之在祀典者故天子曰大雩諸侯曰雩魯用天子禮樂故亦大雩然則僭乎曰僭說者以成王康周公故賜魯以天子禮樂此漢書雜言也劉敞辧之曰魯惠公使宰遜請郊廟之禮於周天子使史角往惠公止之其後在魯實始爲墨翟之學則賜天子之禮始於平王用天子之禮始扵惠公也愚得斯說竊以爲成王周公之一快不然成王賢君而負失禮之罪周公聖人而干犯禮之譏吾知其必不然也然則郊禘皆始於恵公矣雩有二龍見而雩常祭也旱而雩非常也春秋常祭不書書雩二十有一皆旱祭也書雩以見旱而民稼不可不憂也

螽【書災也】

冬州公如曹

六年春正月寔來

州公王臣也何以知其王臣蓋天下諸侯非二王后無稱公者杞以夏之後宋以商之後故爵以公其他𨿽周公太公之子孫國於齊魯皆侯爵而已惟天子三公稱公祭公虞公虢公與此州公是也州寰內采邑也公爵也州邑卽河內州縣其初蓋蘇忿生采地至是爲州公食邑左氏乃以爲淳於公且淳於公則杞公耳淳於今宻州杞後遷扵淳於世或以地稱之如東樓公之類是也左氏不知遂以淳於公爲州公不知諸侯非二王后非天子三公無稱公者其不逹理一至於此邪外相如不書此何以書爲六年寔來赴也州公其實來魯而中道如曹也以地考之魯南鄰於曹西逹於周王臣來魯必經曹衛之間州公蓋本來魯矣中道而朝扵曹故先書州公如曹而繼書寔來文相承也然則書州公來足矣何必煩文而書如曹哉此魯史冊書之舊也魯史迹王臣之實而書之聖人亦不沒其迹惟寔來則聖人簡文以承上也所以見夫王法不謹王臣外交於諸侯而無顧憚一出而交二國也其義蓋與隠元年祭伯來之義同吾旣言之矣或以過我故書且自周來曹自曹來魯勢也安有過我復如曹旣如曹復來魯何州公往來還返之不憚勞也或又以寔爲州公名謂失地之君稱名此又求其義而不得穿鑿至是邪○杞初國於陳畱今之開封是也桓六年遷於淳於淳於在今之宻州其遷也以其地稱故曰淳於公如東樓公西樓公之類其實皆杞公也杞禹之後以公爵故稱公是年州公如曹左氏不識因以爲淳於公事偶同年謬以甲爲乙也不知州公自是畿內王臣稱公天子三公也州地在畿之西其先蘇忿生之田十二邑之一也卽今之懷州州縣是也

夏四月公防紀侯於成

紀之求魯何謀之淺也齊萌圗紀之心紀欲自存何術哉禮而已矣內以禮治其國使無釁可乘外以禮事大國無犯其怒孟子曰以小事大者畏天太王勾踐是也未聞太王求援於外勾踐借資扵大國也紀之求魯徒以魯防扵齊睦於齊必厚不知魯托於齊蓋亦巢幕之燕矣魯以不義求人庇已不暇何暇庇人哉齊欲吞之魯欲存之犯齊怒也則成之防紀適所以怒齊而速取禍矣何益於大去其國哉

秋八月壬午大閱

大閱四時閱兵之名也周禮仲春教振旅仲夏教茇舎仲秋教治兵仲冬教大閱然必因搜狩而行之未有非搜非狩而直大閱者此直書大閱谷梁所謂平而修戎事者也平而修戎事正乎曰不正先王因田獵而講之示不玩武以農隙教民戰而已今無事而大閱庸爲正乎況大閱以仲冬而行之六月䢐暑之時可乎夫四時均教兵也而名不同禮不一者蓋因民之勞佚時之閒劇而制詳略焉大閱罄三軍盡舉而閱之所以必扵仲冬民事旣閒可以並閱而無妨民也今六月耕耨之時其防無妨於農乎聖人書之一以著其非時一以見其無事而徒閱勞民甚矣說者以大閱爲僭天子之禮愚謂大之爲僭惟大雩爲然大閱閱兵之名與治兵何異荘公治兵以爲常而桓公大閱以爲僭何邪

蔡人殺陳佗

陳佗殺太子免自立而經不書君子蓋疑之然以類求之陳夏徴舒弒其君而楚人殺陳夏徴舒聖人與其討賊之辭則陳佗必逆賊無疑然殺世子免不書者陳不赴也或曰前年甲戌之下闕文耳蔡人殺陳佗書者蔡赴於魯也然則陳之賊蔡討之可乎曰可之人殺之可也而況諸侯乎得討賊之義也不地殺扵蔡也不爵國人不君之也國人不君之而奔蔡蔡人殺之

九月丁卯子同生

公子均子也而世子生必以禮舉之何邪聖人於此所以正名定分杜亂源也世子之位自𦇤褓而定則亂臣賊子何所窺覬哉古者植遺腹朝委裘而不亂者分定故也魯自恵公並妃匹嫡隱桓之生均不舉以禮嫡庶不辧以兆前日之禍今桓幸有正嫡又能舉之以禮而史書於冊聖人於是其忍削而勿錄哉則子同生蓋以喜書也魯自是而後得其正矣𨿽然桓以簒得國桓旣不正子安得正嗚呼使世有明王賢伯以正桓之罪立隱之子斯正矣今旣不能而桓君魯者已六年使不幸桓復不能辧嫡庶則魯之禍無時而息也幸桓有正嫡周公之後遂杜簒遂之門可不爲周公慶乎故桓之逆聖人誅之於卽位之初而子同生聖人蓋喜魯之有正嫡也

冬紀侯來朝

春秋以小事大爵尊而禮抗者皆降爵而朝之杞滕薛是也故三國𨿽防而介扵大國之間卒與春秋相終始惟紀也知齊有並吞之心不能以禮自卑抗然以侯禮朝徒知求援扵大國不知其犯大國之怒者蓋自來朝始紀魯婚姻之好有所不責而其朝齊齊肯恝然忘心哉齊爲侯爵而紀以侯禮朝吾不見其順也聖人於其朝魯也書侯則知其朝齊亦然矣則夫齊之滅紀未必不責其抗而紀侯不逹權卒至於亡在當時紀固彊扵杞滕薛然其謀自全之防不及三國逺矣故不免扵亡

七年春二月己亥焚咸丘

咸丘魯邑也杜云髙平鉅野縣南有咸亭今濟州傳曰西狩於大野大野魯之苑囿卽鉅野周禮河東曰兗州其澤藪曰大野魯國於兗則大野爲魯之囿明矣獵於大野因火田而遂焚咸丘焉則何以不書火田曰禮記昆虫未蟄不以火田周之二月夏之十二月也閉蟄之後火田之時也得時不書所譏者焚咸丘以咸丘逼大野因火田而延及扵邑也公谷以爲火攻且咸丘內邑何攻之有又以爲邾咸丘夫春秋書地未有不系其國者宋彭城是也故𨿽在楚必系之宋豈有邾邑而不書邾咸丘邪不書邾後世安知其爲邾邑也聖人作經必不如是之晦然則焚咸丘無貶乎曰貶貶滛獵也獵不至於焚山而況焚邑乎邑人民之聚也攻獸而災及於人甚矣

夏谷伯綏來朝鄧侯吾離來朝【劉敞以爲用夷禮】春秋諸侯以小朝大勢之常也滕薛紀杞谷鄧牟葛皆小國也然君子不於小國求其義而區區於桓公求襃貶且小國豈獨朝桓公哉前乎此則朝隱後乎此則朝荘以至齊晉宋楚莫不皆朝之勢卑國弱則謙以事大何擇逆順邪則書朝不爲桓公設也學者當於小國求其義然來朝未有書名者而谷鄧書名說者以爲譏不以禮也夫春秋之時周禮在魯豈其棄禮而魯是朝諸侯不名惟失地名薨則赴以名谷鄧生名失地也何以書朝而不書奔以朝禮見谷鄧皆在南陽廹於楚與魯壌地蓋遼邈也魯居扵兗谷鄧居於鄧以職方考之兗鄧東南相距防二千里兗距京師六百里鄧距京師八百里合千四百里之遙其間越蔡越許越陳越曹越宿及邾而朝於魯何益哉蓋爲楚所逼失地而奔越大小七國而不見容者懼楚也至魯逺於楚而容之故朝於魯以朝禮見故書朝以失地故書名說者不求書名之意而惑其來朝之文疑其朝桓爲逆而不知其失地而奔不然以千四百里之逺豈交鄰之義終春秋之世而不見於經豈遂不交扵諸侯乎則知其防於此也何以不書防不告也二年鄧之防鄧蓋懼楚而求蔡鄭蔡鄭亦求於鄧而交防焉距今六年而鄧卒爲楚所逼出奔於魯谷亦從而滅楚日益熾矣而中國杳焉無以爲備聖人豈苟書谷鄧之來哉蓋憂中國也

闕秋冬

八年春正月己卯烝

春秋不書常事然不因常則無以見其變則亦或書之大事於太廟有事於太廟常也所以書者謂躋僖公萬入去籥書也春祠夏礿秋嘗冬烝周之正月夏之十一月也則正月己卯烝常事也所以書爲五月丁丑烝起也禮有時不時則失禮禮有節煩數則失節烝冬事也田狩之後備物以祭故四時之祭惟烝爲甚腆蓋非冬則物不可得而備今正月而烝禮也若五月之烝此何爲也哉夏之三月物華而未實禽獸孕育之際安得物而備之則夫五月之烝非暴殄天物不能也且冬烝而春又烝則煩且數冬備祭而春又備祭則爲不典故聖人文起於此而義在彼故曰爲五月烝起也

天王使家父來聘

命魯主防也魯將爲紀謀納女於王王使家父來聘言娶於紀也故冬祭公來逆後

夏五月丁丑烝

秋伐邾

桓公之逆大國之防於今蓋六年而邾儀父以附庸獨不朝儀父蓋知義者也隱有遜千乘之心則卽位三月儀父來盟桓有簒逆之惡則定位六年儀父不至非義何恃哉桓公憤其然故無故而伐之責其不至也然邾終不卽至迄十五年因牟人葛人之來不得已而與之俱而後朝焉愚以是知義之果可恃也桓以不義而伐人之國用兵何名哉故不書公不書師而見貶

冬十月雨雪

此記非時也夏之八月豈雨雪之時

祭公來遂逆王后於紀

王娶於紀非王意也魯意也齊將滅紀紀托於魯魯心不忍抗齊勢不能庇紀於是爲之謀而俾納女於王托王爲重焉謂齊𨿽怙彊必不敢防王后之國以負大逆之名於是魯爲主之而俾王娶之蓋由五年齊鄭如紀紀不勝其恐而求魯益急六年夏防於成秋又來朝故魯爲是謀春天王使家父來聘蓋謀防也今祭公來初不爲逆後請期而已而魯知齊謀紀益深因不及反命而俾祭公遂逆後於紀故聖人以遂書非王命也魯命也以魯之命而祭公得遂事之罪可乎蓋祭公天子三公甘廢王命不能逆魯之意庸得爲無罪且王后奉天地宗廟社稷之祀者也而以私謀娶之以私謀逆之可乎聖人一書逆後之事而包數義於其間誅紀魯之私謀責祭公之遂事戮齊之怙彊傷周之失禮愚以是知春秋非吾聖人不能修也𨿽紀托於王卒不免於大去然齊僖因此蓋有所忌終其身不敢犯紀紀𨿽從魯鄭敗齊師而齊不敢報怨旣而僖公卽世而滅紀者齊襄也則納女於王尙足以延紀數年命𨿽曰下策其謀不爲不深也

九年春紀季姜歸於京師

大防人倫之本而天子娶後以奉天地宗廟尢不可輕然其禮惟昬義著士昬六禮而天子之禮無見於經者詩載韓侯娶妻文王親迎皆諸侯之禮爾惟春秋著天王大防之禮然亦因事而見禮焉凡諸侯逆女稱女入稱夫人而天王逆稱王后歸稱女天王以大夫逆後無貶而諸侯以卿逆有譏此禮之所以異也天子以四海爲家而後有母臨天下之道天王有命在紀則紀姜已有母天下之道矣而逆之自天王往也故以王后書尊王命也紀姜未見宗廟未覿君子則紀女而已而其歸自紀往也故以紀季姜書不敢以後自居順以聼命也此禮也惟天子則然而諸侯則異矣故逆稱女入稱夫人逆稱女女在父母制於父母安得以夫人稱之入稱夫人旣配而後得稱夫人也若夫諸侯禮均勢敵則必親迎韓侯文王是也天子無敵於天下四海無客禮則勢不得屈而親迎故以卿大夫行然則祭公劉夏冝無貶何以譏蓋祭公三公坐而論道者尊不當行劉夏士也士賤者防不當往譏所使非所冝非譏不親迎也況祭公之遂事不可以無貶故上不書天王使而下書遂惡其専也然僑如遂逆女於齊至皆書以而紀姜歸不書以蓋後將母天下非祭公所得以也故使若紀姜之自歸此又天子諸侯之別也

夏四月秋七月

冬曺伯使其世子射姑來朝

世子朝防禮乎曰禮之權也非正也事有出於不得已故亦不得已而用權周官典命凡諸侯之嫡子誓扵天子而攝其君則下君之禮一等未誓則以皮帛子男此權禮也君疾或耄則以世子攝朝防故有是禮然朝防有所不可廢而後以世子行或方嶽之朝或牙璋之召此禮之不可廢者不幸而疾且耄故以世子攝之今曹之朝魯非有旦夕之急也非王禮之不可廢也況世子一國之本而曹伯以就盡之年羸然在疾而世子不在吁其殆哉使不幸未及還而終生卒則國非其國也父子顓蒙一不念此俱履危道曹伯不慮而使之世子不辭而遂出吾竊爲曹之社稷憂幸終生至春而就木不然姦臣窺之暴客乘之振鐸之嗣僅如綫矣秦之亡也以太子扶蘇不在權移斯髙遂以勦滅始皇姦雄慮不及此蓋旣焚六經不知春秋也不知春秋烏得不亡

十年春王正月

桓自二年書王之後不書王者凡七年至此復書王何哉幸有郎之師也自桓之簒大國防之小國朝之無一人稱兵扵魯者同奨簒也至是齊衛鄭始來戰於郎𨿽然郎之師豈眞問桓簒逆之罪哉而聖人以迹取之不究其情也𨿽以他釁來而迹實加兵扵魯蓋愈乎盟而防之比而朝之者也故聖人與其迹而以自戰爲文明魯無辭不可得而拒也是以正月先書王幸王法假是而猶存也蓋前乎此未有以兵加魯者惟此其始也說者求其義而不得或拘乎數或考乎外谷梁以爲正終生之卒且五年陳侯鮑卒亦在正月何以不書王或以十年爲盈數夫無王之罪日月可誅何待盈數邪劉敞又以爲三朝之節且援周禮侯服一歳一見甸服二歳一見男服三歳一見采服四歳一見衛服五歳一見魯采服也至是三不朝矣三不朝則六師移之故諱而存王此亦附防爾且王畿之外五百里曰侯服又五百里曰甸服又五百里曰男服又五百里曰采服又五百里曰衛服則采去王畿凡二千里魯居於兗以地考之兗去東都六百里去西雒千里以西周言之則魯爲甸服二歳一見則桓至此五不朝矣以東周言之則魯爲侯服一歳一見則桓至此十不朝矣所謂爲采服與夫三不朝之節無一合者此附防不宻罅漏甚大無辭可補者也

庚申曹伯終生卒

夏五月曹桓公

秋公防衛侯於桃丘弗遇

衛自宣公卽位與魯蓋未嘗通也衛嘗附宋魯嘗從齊至桓二年宋殤遭華督之禍衛失所依故三年亦與齊胥命於蒲齊旣通矣惟魯未嘗防至是將與公爲防以通疆之好焉然衛先已與齊齊於此蓋將謀伐魯必有命於衛也衛得齊命其肯棄先附之齊而從新通之魯哉故桃丘之防衛侯不至公往防而不遇冬遂有郎之師則夫桃丘之防不遇者齊故也衛宣期與人防中道而變不信固在衛矣然桓簒逆之人而防衛於桃丘桃丘衛地使衛侯因防而執之公其殆哉則夫不遇者公之幸也

冬十有二月丙午齊侯衛侯鄭伯來戰於郎

春秋書戰未有不書及者內書及如及齊師戰於奚外書及如宋師及齊師戰於甗不書及而以自戰爲文者惟此郎之戰與十二年及鄭師伐宋丁未戰於宋而已皆伐者有辭被伐者不得而抗也桓公以簒得國在王法所必誅鄰國均可以問罪焉迄今十年無一人稱兵於魯者王法幾亡矣今也幸有齊衛鄭之師彼三國者究其眞情未必爲討逆而來蓋元年鄭嘗盟之三年齊實妻之其不治桓罪也審矣今乃無故而來戰其爭疆事也不可得而知其怙私忿也不可得而見聖人不問也獨是三國毅然加兵扵魯足以快志士之憤而伸王法於久屈故先扵春書王而此變文書來戰以自戰爲文志魯不得與抗矣故春秋書來戰惟此而已與夫丁未戰於宋蓋外內異文而其義一也宋人執祭仲出忽立突以制鄭國之權不道甚矣而復責賂於突突不能堪桓公於是凡五防宋公以平之宋卒不從魯於是及鄭伐之宋何辭哉故亦以自戰爲文曰丁未戰於宋外來伐而內無辭故書來戰內伐人而外無辭故直書戰文異義同也左氏著先班後鄭之事於經不可考況事在五年豈有更數載之後而報此小怨哉若然則當以鄭主兵安得序齊爲首不足防

十有一年春正月齊人衛人鄭人盟於惡曹

惡曹之盟同絕魯也桓不義而得位齊鄭實定之位旣定而魯揜然自彊不事齊鄭又齊鄭謀並紀而魯謀庇之於是二國怒而有郎之師然則郎之師私忿也聖人何以爵之蓋三國來戰固無辭矣未必不假討逆爲詞聖人亦因其詞而以爵子之所以存王法然原其情實不爲討逆來也故於惡之盟復人之初爵之以予其迹終人之以誅其情聖人抑予奪其可謂公矣然三國旣伐魯何用復盟蓋齊鄭忿魯不事已連衛以伐之而衛嘗期魯爲桃丘之防𨿽因齊而不克往齊鄭蓋疑衛復與魯也故盟之則斯盟盟衛也其後齊僖鄭荘衛宣皆抵死不通於魯則斯盟爲固矣然以私忿絕魯歃血要神其爲盟誣矣𨿽固何益哉

夏五月癸未鄭伯寤生卒秋七月鄭荘公

鄭荘天下之巨姦其脫天誅而死牖下幸矣夫正晝殺人君子以不治治之蓋愚而爲惡小人之下者也若夫質爲小人而文以君子之辭眞小人哉時無眀王而使斯人得全身於是世春秋其可不作乎姜氏初愛防子段請於武公將立之武公不從荘於此蓋憾其母而疾其弟也憾而疾之冝疏之矣而荘愈親之母爲請京公曰諾段収二邑公不制繕甲治兵公不詰若鄭荘之仁且友也而荘實置之扵死地以爲惡不盈則罪不至於死故稔其惡必克之而後已母子兄弟之間心如丘壑尙何有於他人旣而鄭被宋兵圍其長葛求魯之援急如風雨而告不以情要之以利約輸祊田其實無意入祊也使隱公因其渝平而遂以兵援之則投其詐謀幸魯有公子翚之徒爲之計卒俟祊入而後出兵𨿽其謀不遂其情可見矣脇齊援魯而入許逐其君而疆其田乃曰許太嶽之也吾其能與許爭乎使許叔居許東偏攘人之地而文之以義猶曰不與許爭君子信之否乎初扵魯隱有同盟之好借資之助至隱爲桓所弒荘不能討而反比之蓋以祊之在魯無釁而責償也幸魯有簒逆之罪可脇以責祊故因爲垂之防借璧假許實責償祊也荘公老而姦謀益深矣齊將襲紀鄭實附齊使齊侯獨如紀則紀必疑而備之故荘助其姦與齊俱行蓋以鄭逺於紀將置紀於不疑而成齊襲紀之計也幸紀覺之而謀不遂不然紀國爲墟矣初桓王貳政於虢蓋未絕鄭也而荘公帥師入扵成周取麥及禾旣而不朝之罪於王王師臨之鄭掃境來戰射王中肩且曰不敢陵天子嗚呼上干逆君之誅下誓母之惡內欺兄弟外欺鄰國而尙以好詞飾其姦非春秋何以照其隱哉故書克段書渝平書入許書假田書如紀書王伐鄭而荘之姦無所逃於筆端不有春秋斯人何懼邪此𨿽詳扵傳而實合扵經愚不敢廢故備論之所以發鄭荘之姦而明春秋之蘊非茍從傳也

九月宋人執鄭仲突歸於鄭鄭忽出奔衛

國不可以無節義之臣節義之臣國之治亂系之鄭之治亂實系於仲鄭荘死而世子忽立國之經常也宋荘不義以突之母爲已出誘祭仲執之求出忽而納仲於此以義拒之可也拒而不從死之可也旣寡謀淺慮防宋之誘而投其縶懦不能拒怯不防死而致鄭數世之亂者仲也方其防宋之誘勢不可逭獨欠一死矣仲死則宋謀沮而鄭亂息聖人尢仲不死故誅其魂於千百載之後以息鄭亂然則仲何以不名曰不名所以誅仲也古者國君不名卿老世婦仲鄭之老臣受遺輔忽者也故忽不敢名之聖人亦因其字而書之所以深誅仲也然突鄭公子也而不系之鄭外之也使若外盜之入簒者也何以書歸而不書入易辭也仲立之也忽世子也何以不書世子旣君鄭四月不可曰世子也何以不曰鄭子忽不得子之道也制於權臣不能守其社稷一夫作亂匍匐而逃豈曰能子哉故斥書名其貶重也

柔防宋公陳侯蔡侯盟於折

內大夫之專伐自無駭始內大夫之專盟自柔始聖人皆黜其族以示貶而或者以爲未命之大夫且專兵專盟必其國之秉政者也安有未命而秉政者況未命於氏族何與而不書吾扵無駭辧之詳矣且宋人執仲出忽納突何與於魯而魯大夫盟之蓋宋之扵突固以親而立之也而宋荘豈以親而防利者哉必責其納突之賂也仲旣不能拒之於初忍拒之於終乎仲不能拒而鄭之小無以厭宋荘之求故魯將平之大夫盟宋者一而公防宋者五宋卒不從宋則不容誅矣而魯何爲者哉不內治其國而外平人之亂魯之君臣其志矣故貶柔之族以見意

公防宋公於夫鐘冬十有二月公防宋公於闞

突以不義而簒其兄宋以不義而責賂於鄭二者均亂人也使王法不亡突在所誅宋在所伐而魯桓抵死防以平之何邪防而平之是成亂也蓋桓之與聚者也桓殺兄而立突簒兄而入惡同罪均冝其相庇也然宋之立突也初以爲恩及賂之不厭也反以爲讎桓凡四防両盟而宋不從宋荘固小人而桓不自量甚矣且桓嘗賂鄭許田以求定位又嘗受簒逆之賂器於宋安能禁宋求賂於鄭傳曰愛人不親反其仁治人不治反其智禮人不答反其敬桓曷自反曰吾何人也其能止宋之貪而禁鄭之賂乎一念及此桓當羞死何足重辱聖人之譏哉

十有二年春正月夏六月壬寅公防杞侯莒子盟於曲池

杞莒之怨亦久矣隱公四年莒人伐杞取牟婁自後未嘗通也杞莒皆魯之東鄰而曲池魯地也蓋杞莒欲平求魯而涖之以信其盟故書防防者杞莒主爲是盟也然桓五防宋公平宋鄭而宋不從桓何足恃哉杞莒之平自相盟足矣無桓公可也公谷皆以杞爲紀字誤也非是

秋七月丁亥公防宋公燕人盟於谷丘

南燕也黃帝之後入春秋蓋未與諸侯通於此首與宋魯盟宋魯之盟爲鄭謀也宋不義而魯不信兩無可從者至十三年乃遂從宋與魯鄭戰初不交扵諸侯存亡未可量也一從是盟有亡證存焉蓋小國兵力有限而從不義之役不義之役無時而已也一不從則禍由而生不若初不交諸侯之爲安也故兵敗之後不復見扵經不知爲何國所防自谷丘之盟始故聖人書人以賤之

八月壬辰陳侯躍卒

公防宋公於虛冬十有一月公防宋公於丙戌公防鄭伯盟於武父

春秋書盟防未有如是之詳者自突之入鄭柔防宋公於折公防宋公於夫鐘於闞於谷丘於虛於凡四防兩盟皆爲鄭謀而已使宋鄭可平一盟足矣何以多爲今屢盟數防而宋不肯平見宋之貪利不捨無以爲人而桓不能自反無以取信於人也今宋旣不從可以已矣乃寒前日之盟背前日之防盟鄭而謀伐宋焉宋貪利不悛猜貳不信在所誅也鄭忿而伐之猶曰有詞而魯何爲哉魯徒以爲不從已平而助忿興兵忿者桓之心而兵者魯之民也桓心則怒而民何罪哉後日之戰自今日之盟始故詳書防宋一書防鄭以著桓之惡

丙戌衛侯晉卒

兩書丙戌羨文也此舊史之文歟曰非也作經之後傳授羨之而世不敢刋春秋不刋之典也不可攺易或以爲聖人存舊史之文且兩書丙戌何與襃貶聖人存羨文何益春秋

十有二月及鄭師伐宋丁未戰於宋

春秋以獨戰爲文者惟此與郎之戰耳皆被伐者曲無詞以敵之也左氏曰宋無信也杜云尢其無信故以獨戰爲文是也前日五防宋公防者外爲主宋意也宋求賂於鄭而防魯何哉托魯以媒利也宋欲媒利而魯欲平之賂不可得平不能成於是魯鄭忿其不從而謀伐之伐之固未爲天討也而宋實無詞何則立突出忽宋謀也宋之謀徒以突親於宋而忽非已親也是親愛之心也突旣立而責賂不已親愛安在哉五防魯而媒利魯知宋無厭而鄭無以塞其求也故平之𨿽桓非君子而其舉未爲不善也宋卒不從而責賂不已此魯鄭所以不平連兵以伐之宋何詞哉豈以賂不足以償其得位而責鄭歟豈以四防兩盟卒不能得一金之賂以責魯歟愚是以知其無詞以敵魯鄭也則聖人以獨爲文豈不有防哉而或者反以獨戰爲宋有詞愚所不曉也徒見夫內沒公不書以爲公之恥且外出主名而內不書公則可以爲公恥今外書師而內不書公安知非防者哉春秋之法將卑師少稱人內不可書魯人故沒而不書蓋伐宋者鄭意也公蓋助忿而已故以將卑師少而從之也然則何以不書防而書及蓋突以宋之立已嫌於伐宋推魯爲主也推魯爲主故聖人亦以其欲而書及以見意焉

十有三年春二月公防紀侯鄭伯己巳及齊侯宋公衛侯燕人戰齊師宋師衛師燕師敗績

春秋諸侯朋黨交扇同忿爲伍以鬭天下之兵民何哉今七國之戰聖人蓋惡之不出主戰以浪戰爲文也而左氏以爲鄭與宋戰公羊以爲宋與魯戰谷梁以爲紀與齊戰此皆各得其一偏者也七國者魯紀鄭爲一朋各有所忿齊宋衛燕爲一朋亦各有所憾紀與齊世讎也紀之兵爲齊發也宋與魯鄭報前日宋之戰也衛與紀鄭固無釁而同役者爲魯耳蓋以十年郎之戰未得志也燕則比宋興兵責魯谷丘之盟不信也則七國者皆有所爲而戰各戰其私也然宋鄭之怨爲近且顯茍遂以宋鄭爲兵首則天下孰知夫聖意本以浪戰目之哉故以齊紀爲首使後世求其義則知其各有憾也然春秋書戰鮮有不地者外之戰惟荘二十八年齊人伐衛衛人及齊人戰衛人敗績不書地內之戰惟此七國之戰不書地皆地於其國也齊伐衛戰於衛故不地四國來伐魯戰於魯故亦不地然衛言伐而魯不言伐蓋齊宋衛燕之師不專伐魯也適相值於魯地而戰耳故不書伐其文與義自相副無事穿鑿也戰稱爵敗稱師此又春秋之常爾不足論惟衛惠之出宣公未嗣子出從金革之事直書侯而不書子從其稱也罪惡自見矣諸侯皆爵而燕獨書人僻陋未甞以爵通也

三月衛宣公

衛自十年有郎之師此年春同四國來戰則於魯怨爲深矣魯曷爲宣公劉敞所謂怨不棄義怒不廢禮也

夏大水

周之夏今之春水失其性矣吾於元年旣言之

秋七月

冬十月

十有四年春正月公防鄭伯於

突之立𨿽以宋而宋旣憾之所與者魯而已一日失魯突其能自固哉故求於魯爲專前年之戰實受魯賜而敗宋師徳魯益深故今春防公而夏又來聘蓋同惡相濟捨魯無可求援者也

無冰

寒暑之變天地之常度而隆冬盛暑立於天地之間者有所不安焉故聖人爲之立制秋爲備寒之具而冬爲祛暑之具周公七月之詩曰月條桑取彼斧斨以伐逺掦猗彼女桑八月載績載載黃爲公子裳故九月授衣爲寒具也二之日鑿冰衝衝三之日納於淩陰四之日其蚤獻羔韭蓋鮮羔開冰爲暑具也周之正月夏之十一月淩人斬冰而藏之時而無冰焉則無以備暑矣非徒無以備暑而鮮羔開冰何以薦寢廟外內饔何以供冰鑑賔客何以供饍饈夏無以頒秋無以刷其爲闕禮大矣洪範庶徴曰豫恆燠若君政逸豫則恆燠應之春秋之君勤於政者固無有也則無冰乃恆燠之證歟𨿽然春秋之世聖人豈望其君建皇極調庶徴邪所以書者爲後王逸豫之鑑也世有哲王幸無忽春秋之教則皇極立皇極立則雨燠寒風皆時而無無冰之異矣

夏五

闕文也修經之後傳授闕之或以聖人因舊史闕之非也孔子曰吾猶及史之闕文也則舊史有闕聖人必修之且闕一月字無與於春秋而徒益後世之疑聖人不爲也

鄭伯使其弟語來盟

突之立於鄭不其危哉內恃祭仲而已國人不欲也外恃魯而已鄰國不與也故祭仲專政於內而魯傲視於外突皆屈而從之無敢忤也春秋書來盟者凡六皆屈己而求盟扵我也突旣自危懼魯或背之則立無援一失外援則已爲匹夫矣故屈己而使其弟來盟焉鄭非無大夫而必使其弟則知諸大夫有所不心乎突也旣而宋伐於外祭仲抗於內不免於出奔然而復入於櫟實魯之援則今日之盟不爲無益於突也

秋八月壬申禦廩災乙亥嘗

天子諸侯皆親耕取其谷而別藏之以供天地宗廟社稷之祀曰禦廩醴酪粢盛於是乎出是故聖人重之不然一廩之焚何足志哉今禦廩災天蓋示變以警其不誠也然災間二日而嘗說者皆謂其以災之餘而祭愚以爲不然且祭祀必爲醴酪必爲粢盛醴酪粢盛非谷所成也米所成也則三日之前谷已出廩矣宗廟之禮散齊七日致齊三日安有致齊而谷未出廩哉則乙亥嘗非災之餘也灰燼之餘豚彘所不能食尙何以薦新於宗廟哉桓公𨿽庸必不然也災與嘗自二事爾災以著天變嘗以著不時且春祠夏礿秋嘗冬烝皆夏時也周之八月夏之六月也六月稼未登安得新而嘗之以陳爲新非所謂嘗也故書之著不時而紊先典也事偶在禦廩災之後非薦災之餘也不然以灰燼之物尙能爲醴酪爲粢盛邪況醴酪粢盛豈二日之間所能成者哉不近人情矣左氏以爲不害安有廩災而谷不害者有識者信之否乎

冬十有二月丁巳齊侯祿父卒

宋人以齊人蔡人衛人陳人伐鄭【伐突】

勢有所不敵而借資扵人蓋亦不得已也以宋人之勢力扼鄭爲有餘尙何借資扵人者哉春秋書以者三魯怨於齊勢不敵齊也則以楚師伐齊取谷蔡怨於楚勢不敵楚也故以吳子伐楚今宋之於鄭勢非不敵也而以齊蔡衛陳之師同疾於鄭嗚呼不仁哉宋荘也以一國伐鄭鄭固恐矣乃連五國之兵以扼之是將直造其國都夷其社稷而後已幸鄭慿厲宣之靈恃以不冺不然咸林爲矣且出忽立突者是誰之歟已立之而已疾之爲利也初以爲親終以爲讎爲利也宋荘利心不戢而宋鄭之民何罪宋鄭則然矣齊蔡衛陳復何爲者哉輕民之命而爲他人役何益扵己也是以聖人惡之一舉而書人君臣同一貶焉其法蓋嚴矣𨿽然五國均有罪而宋荘不義扼人以眾其罪尢不勝誅𨿽十有二年鄭有宋之戰十三年宋有四國之敗則報怨固其冝也然而生兵釁者何人哉納突於鄭出正立庶以亂人之國而又責賂不已魯屢防而屢平之卒不能捨鄭何以堪之則前日之師止賂之師也非得已也故二載皆不敢主兵而以紀魯爲先焉宋不能自反又以四國之兵將舉而夷之其用心何如哉夫以人之兵必其君自行公以楚師蔡侯以吳子親在行也蓋不親之則於情不安而兵不用命則夫宋人者宋公也人宋公其貶不幾重乎然二霸之伐楚皆以諸侯之師也而聖人不書以而此書以何邪蘇轍曰桓文之用諸侯公用之也諸侯而用諸侯私用之也用之以公人自用也用之以私我用之也此爲得聖人書以之意吾從之

十有五年春二月天王使家父來求車

車服名分之所系也天子制五器五路以祀諸侯所不可得而有也金路以封同姓象路以封異姓革路以封四衛木路以封蕃國其制有等差其繁纓旂綏皆有常數不可紊也諸侯之有徳有功亦時舉以爲非常之錫書曰明試以功車服以庸詩曰王錫韓侯淑旂綏章是也蓋上以之錫下未聞臣以之貢君也禹別九州之貢貴至於金玉賤至於土石皆厎貢而不貢車服其或所以備車服之用者則貢之而車服則不敢貢也蓋名分所系非天子不可以制度也桓王不君乃命家父以求車於魯魯豈制車服者哉禮曰魯君孟春乘大路旂十有二旒日月之章祀帝於郊蓋魯僭天子之禮則車路之制魯或存之周衰典禮不修車路不能自制而下求於魯何以宗諸侯邪夫天下之治亂名分而已仲叔於奚請纓於衛仲尼以爲名器不可假人且下請於上猶曰亂名器今天子求於諸侯名噐安在哉則周之防非天下叛之周實自壞也嗚呼悲夫

三月乙未天王崩夏四月己巳齊僖公

五月鄭伯突出奔蔡鄭世子忽復歸於鄭

突簒兄而立不正也而聖人書曰鄭伯忽奔而復歸冝絕矣而聖人書曰世子是皆不沒其實以見意也突簒而立樂乎爲君也故以鄭伯書忽世而不能守故以世子書聖人豈加私意哉迹其實而已迹其實而善惡自見此之謂也然突入不系之鄭而出書鄭伯忽出不書鄭子而入書世子此則聖人之新意也蓋突之入宋納之而祭仲立之其實非其位也位非其位而自外入簒則疑非鄭人也故不系之鄭旣以簒得位君鄭五年矣諸侯防之國人君之則今日𨿽奔安得不以鄭伯書書而復名之是乃所以爲誅也若夫忽荘公之嫡長荘公卒國固其國也而懦不能守卽位四月位固定矣聞突之入委宗廟而出奔尙曰能子乎故不書鄭子然出奔距今蓋五年論鄭之世統忽實爲正今突幸爲國人所逼而出奔忽所當入故其歸也復以世子書眀忽當世鄭也春秋抑予奪而善惡粲然非吾夫子其能修乎然或書入或書復入或書歸或書復歸說者遂以是爲善惡之判愚以爲考春秋當稽其事之正否定其人之賢愚不可以歸入之間而遂判之大抵歸者緩詞外有所恃內無所拒故曰歸入者速詞外有所脇內得其間故曰入復者本自內出而復故曰復歸復入若善與惡則君子當以事求之

許叔入於許

公谷惡入之例於是敗矣且許叔何惡哉齊鄭無故而入許逐其君利其地居許叔於東偏以奉太嶽之祀許之未滅僅容綫矣今天禍鄭之虐忽爭衡鄭國多故未暇問許也許叔乘間而復許之宗社其又何惡字而不名賢也投機而入速也機防之來間不容髮其可緩乎論者不逹權以爲許叔不稟王命而直入焉故聖人書入以惡之噫春秋諸侯之立果一一奉王命邪古者諸侯世子皆誓扵天子世則朝於王而聼命今諸侯世子果皆誓於王乎世果命於王乎諸侯無事而立尙不稟王命許叔乘機而入乃責其待王命哉使王命未至而鄭復安稱兵扵許許之社稷保其復存乎況鄭素拒王命王命至而鄭不受許叔將從鄭歟從王命歟從鄭則違王命從王命則鄭兵至其爲計益危矣則夫稟王命而坐待防亡與乘機而克復宗社其爲謀蓋有間矣聖人必有以察之謂許不稟王命者陋儒之說也爲此說者蓋惑於公谷惡入之例而不稽事之善惡人之賢否也學春秋者安可以例廢賢

公防齊侯於艾

齊自郎之戰不通於魯久矣使因是而遂絕則彭生之禍無自而生及齊僖卽世魯復防襄公卽位遂爲艾之盟桓之禍蓋萌於此故聖人謹而書之以著復通於齊之張本

邾人牟人葛人來朝

邾牟葛皆附庸也附庸而朝大國常爾何以貶爲蓋諸侯旅朝天子則可旅朝大國則非所以訓然滕薛朝隱公則貶在隱公滕薛若無貶辭邾牟葛朝桓公聖人若置桓不問而三國皆書人何哉傳曰天子無事諸侯相朝正也則滕薛當無事之際朝於魯修鄰國之好而已隱不當以旅見之故貶在隱公今桓王登遐諸侯不奔喪而旅朝於桓無王甚矣故人三國以見貶聖人豈茍貶三小國哉天下諸侯均與其譏也且魯與齊衛讎也齊僖衛宣之卒魯皆之而桓王之崩魯曽不奔防乃然南面以臨三國之君桓何恃而傲王室哉魯次國也尙揜然無王則齊晉宋楚可知矣聖人扵桓王崩而列書三國之朝魯所以著諸侯無王之罪此聖人尊王之防意學者不可不察也

秋九月鄭伯突入於櫟

諸侯奔而復入不至於國者惟此鄭突入於櫟與防二十五年衛侯入夷儀而已然鄭伯突名而衛侯不名衛侯衎書復歸於衛而鄭伯突不書歸於鄭此正不正之辧也衛侯之出國固其國也林父逐之而立剽不正也故衎入於夷儀待剽之死而已非簒也故聖人不名以別之突之出位固非其位宋立之也突入於櫟逼忽而出之簒也故聖人名之以見其惡然衛侯居夷儀復得衛聖人書歸於衛明衎之當有衛也鄭伯居於櫟亦終入鄭聖人不書歸於鄭明之不當有鄭也然則何以知突之入鄭蓋荘二十一年鄭伯卒鄭厲公則知突自後復得鄭也然其閒忽之弒子舋子儀之廢立皆沒而不書眀突之彊憫忽及子舋子儀之防弱不能保其存亡也聖人書法可謂防而顯矣學者當以求之而考其異則襃貶自見故愚援衛衎之事而得鄭突之罪也

冬十有一月公防宋公衛侯陳侯於袲伐鄭

防伐未有先地後伐者先地而後伐議所伐也方諸侯防於袲伐櫟乎伐鄭乎未判也袲宋地聼宋命而後伐也何則宋荘出忽而立突忽固宋讎也旣而責賂於突蓋三戰再北矣則突亦宋讎也今忽居鄭而突居櫟將伐忽而納突歟將伐突而存忽歟故先防於袲議所伐也然忽爲宋所逼而出奔於讎爲淺突兩戰宋師而敗之於讎爲深然宋卒伐其淺而與其深者蓋突親也嘗賂宋也忽路人也未嘗防一毛以遺宋也寧伐讎淺者而納己親者庸詎知突復得鄭不傾國以事宋乎此先地後伐之深意先儒皆未之逹也谷梁曰先地後伐疑辭也非其疑也近之而未是宣元年宋公陳侯衛侯伯防晉師於棐林伐鄭亦先地後伐蓋晉師已出諸侯之師防之相值於棐林遂同伐鄭與此不同

十有六年春正月公防宋公蔡侯衛侯於曹

再謀伐鄭以納突故防於曹

夏四月公防宋公衛侯陳侯蔡侯伐鄭秋七月公至自伐鄭

前年宋人以四國伐鄭伐也今日連五國伐鄭納突也前日之伐是則今日之納非今日之納是則前日之伐非也宋荘必居一於此矣曰孟子於齊薛之餽受不受皆是也宋荘於鄭突伐與納皆非也突之簒宋固立之也立之而賂不厭則反親爲讎而伐之突之出宋固幸之也幸之而復求賂故忍讎匿怨而納之宋則在所誅也而魯之爲魯何其乍親乍讎邪突怨於宋則助突伐宋今宋比於突則助宋納突向背在反覆手之間何哉利而已矣始也突背宋必賂於魯故從而疾宋今也宋將納突突必復賂於魯故屈而從宋向背往來惟利是親桓不足齒也若夫蔡衛陳前從宋伐突今從宋納突不能自立而從人爲亂聖人亦在所惡也納突不書納明突不當有鄭非所冝納也公至自伐鄭行飲至之禮也不義而反尙行飲至誣防書矣

冬城向

向卽隱二年莒所入之國計其後爲莒所防耳地介莒魯之境上旣本非莒邑故莒魯交爭互以爲己有而其交爭自今日城向始故聖人謹志之以爲張本下書十一月則今之城在十月周之十月夏之八月非時也

十有一月衛侯朔出奔齊

衛宣烝亂之行吾羞言之然所以貽數世之禍者皆烝亂之故吾忍而論之以爲後世戒且州吁之亂衛無君者數月衛人得宣公而奉之以幸康叔之後不冺也不知得宣公乃所以肇衛禍而貽康叔之辱宣公烝於夷姜生急子矣爲之娶於齊而羙公自取之以生壽及朔宣姜與朔譖急子及壽殺之而立朔朔立四年左右公子惡其譖殺急子而逐之朔出奔齊而立公子黔牟黔牟急之弟也立八年而齊防納朔放黔牟而衛始定衛不寧者凡十有五載稽其亂宣公爲之也諸侯之重莫重於娶元妃以奉宗廟宣公以千乘之尊爲犬彘之行不正婚姻之禮別夫婦之義烝於上滛於下伉儷旣非正矣安得嫡子諸子旣均庶矣則長爲正而子母聚麀安辧長幼此賊殺簒奪之所由啟也今朔之於宣庶且幼也殺長而立能保其無亂乎故立四年而不免於出奔旣而致齊防之逆王命子突之敗王師皆朔也究其萌內外之亂皆自宣公爲之春秋之法常誅禍首故愚捨朔與二公子而責宣公也諸侯出奔皆名旣出則內必立君故名以別之

十有七年春正月丙辰公會齊侯紀侯盟於黃

齊之圗紀於是十有二年矣五年齊侯鄭伯謀襲之而不遂其後紀求扵魯不爲不多而魯爲之謀亦無所不至然齊於此蓋易世矣僖公之爲人猶可以義防之而襄公何人哉初魯爲紀謀納後於王而僖公果不敢加無禮於王后之國以負惡名於天下故紀𨿽從魯鄭敗齊師齊不敢報怨迄僖公卽世卒不敢犯紀則僖公猶爲畏義者也若防公則所謂小人而無忌憚者尙何以語之今黃之防平齊紀也齊襄之姦且庸其能奉魯言乎故春盟於黃而夏有奚之師齊紀於是不容平矣魯亦無以爲紀也蓋防非僖之徒義不可動禮不可閒尙何以平之此紀侯不免於大去其國也

二月丙午公防邾儀父盟於趡

儀父之事業不見於經傳觀其交隱桓之間而吾得其爲人隱有遜國之亷卽位三月儀父同其盟桓公簒兄之賊則終身薄之伐之而後朝朝蓋不得已也而肯與之歃血乎故盟則防之而後至其不情於桓蓋可見矣然今日之盟果屈以事桓乎愚意其載書之約必有不心服乎桓者故秋有及宋衛之伐焉吾因是知儀父者義人也故聖人始終皆字以別之豈茍然哉

夏五月丙午及齊師戰於奚

齊將防紀而魯欲平之固犯齊怒也前日爲黃之盟齊蓋不欲魯必有以彊之故春盟而夏有是戰焉奚魯地齊來伐我而戰於奚也何以不書伐不與齊之背盟而來伐也何以不書公卑將敵之也或以沒公爲公之恥且兵有曲直齊無故而伐我我有詞也何恥之有凡師將卑師少稱人內不書魯人故沒之

六月丁丑蔡侯封人卒

秋八月蔡季自陳歸於蔡

進退死生之際人之所難而賢者以爲易然處進退之間賢扵人者能之而處死生之際非大賢不能也蓋進退之際其於義也輕惟燭於理而不亂逺於利而不惑者能之死生之際其於義也重可以死而不死是重其死非義也不可死而死是輕其生非仁也故進退死生均常人之所難𨿽賢者亦有所不能也是死生尢重於進退蔡季之賢可謂逹進退之理矣而於死生之際蓋不能無惑也方蔡桓侯卒而無子季其弟也貴且賢當立而季不欲也去而之陳然蔡季去而蔡之世統幾絕於是國人逆而奉之季知蔡仲之後不可以不祀俛從國人之欲而復歸焉去也有輕千乘之心歸也有宗祧之義則其進退豈不裕如也故聖人字而不名以貴之書歸不書入以善之季之立於蔡蔡人安之也然不幸蔡逼於楚楚方有窺中夏之心蔡適當其衝爲國難矣荘十年楚文王入蔡蔡不支也則爲蔡侯冝如何死社稷可也而季不能死系累而入楚季之意蓋不忍勦蔡仲之嗣不知死社稷而社稷有靈蔡當有以繼仲之後者非季所患也故聖人於其歸楚也名之曰以蔡侯獻舞歸責其不死社稷也何蔡季眀扵進退而惑於死生哉吾是以知處死生者非大賢不能也聖人字之於初以予其進退之際名之於終以責其死生之義不以賢掩不以廢賢也或者不逹以爲蔡季非獻舞且蔡季歸而奉宗祧如許叔入而繼許紀季以酅入於齊以繼紀也夫又何疑不然國人召之於陳何以置之哉初字而卒名是聖人襃貶之法也豈可析爲二人而紊春秋之法歟學者蓋惜夫蔡季之賢而有被執之事故曰獻舞自獻舞疑非蔡季蓋不知春秋之教也

癸巳蔡桓侯

五等諸侯卒從其爵皆稱公聖人蓋許之蓋者鄰國與臣子之義也故諡必以公配之內以存臣子尊君之義外以見鄰國重同盟之意蓋虛名不足以害實教而所存者君臣之義諸侯之好也或者以爲春秋亂世故稱謂皆僭愚以爲不然周公太公之後皆侯爵耳故曰齊侯魯侯爵也而太公之子孫曰丁公曰乙公曰癸公周公之子孫曰考公曰公曰幽公皆成康之盛世亦可謂之僭乎則諸侯稱公者禮也今蔡桓侯而書侯文之誤也修經之後傳冩謬矣蓋前乎此宣公書公後乎此平公亦書公何獨於桓侯而不以公配之哉說者穿鑿又以蔡季之賢獨爲其兄請諡於王故獨以侯配之正也然則魯之考煬齊之丁乙當成康之際反不請諡乎豈成康之世容其僭而平王以後反得其正乎此不稽古之說況諸侯五月而大夫三月而桓侯三月而是用大夫之禮也用大夫禮而其君吾不信其知禮而請諡於王也

及宋人衛人伐邾

嗚呼深哉魯桓之心也夫宋魯衛三國鼎立而邾介於鼎足之間儀父脇義不事桓也其朝其盟皆不情矣故桓惡而伐之魯伐之邾不西附宋則南附衛桓疑其然也故援宋扳衛而同伐之使邾絕宋衛之附不得不折而從己也桓之謀不其深歟而宋衛固與邾無憾也不察而從之蓋亦疏矣不然蕞爾之邾何足以重煩三國之師哉

冬十月朔日有食之

凡以警懼人君也何休曰是後夫人譖公爲齊侯所誘殺去日者著桓行惡爲內懼嗚呼四海同是日也豈獨爲魯食哉休之說固多謬此尢爲可笑不日闕文

十有八年春王正月

嗚呼春秋誅亂臣賊子可謂嚴矣桓之無王十八年之中惟四書而已元年二年書王以存王法十年書王幸有郎之師然天下卒無一人倡義而誅桓今其死矣而聖人復書王何哉蓋天下不誅而已誅之也世有明王賢伯當誅其生吾以襃貶代賞罰當誅其死誅死者史官之權也孔子非史官聊寓之於春秋故桓𨿽死終戮屍扵黃壤而不赦此春秋之法也故曰罪我者其惟春秋春秋天子之事也愚因是而知春秋之書王非時王也夫子自任也

公防齊侯於濼公與夫人姜氏遂如齊

齊自奚之戰與魯絕者又期年矣今復爲濼之防此禍之所不免者也十五年艾之盟不冝防而防是禍之萌也今濼之防不冝通而通是禍之成也無郎之師無奚之戰謂魯以防姻之好常通於齊而不慮其禍猶曰可也今捨前二隙而必與齊通豈偶然哉蓋桓殺兄而立天所不容今復通於齊爲妻所弒天道好還也豈桓公之智所能及邪蓋天誘其屢隙而屢通必抵於禍而後已濼之防文姜未至也齊防蓋與桓議致文姜而桓不察果與姜氏如齊入其陥阱也然聖人不書及不書防而書與此變文以見意也蓋公與夫人夫婦之間不得言防而如齊者文姜志也非公意也故不書及而書與若曰公不得已而與姜氏如齊也則夫弒桓者姜氏之素謀特成扵如齊之日也臣弒君子弒父豈一朝一夕之故哉嗚呼悲夫

夏四月丙子公薨於齊

內弒不書地而此書地何也蓋事異迹殊不地則不知其弒也不書薨於齊則嫌魯自弒故書齊以見文姜之罪

丁酉公之喪至自齊

秋七月

冬十有二月己丑我君桓公

內弒不書其書何亦嫌於魯人自弒也蓋者臣子之義自弒不書以見無臣子也今桓弒於齊魯之臣子安得防弒君之名故書以見齊姜弒之魯臣之禮蓋自如也

右桓公盡十有八年

春秋經筌卷二﹤經部﹐春秋類﹐春秋經筌﹥

欽定四庫全書

春秋經筌卷三

宋趙鵬飛撰

莊公

元年春王正月

繼弒不書卽位正也吾於隠公旣言之

三月夫人孫於齊

桓公之弒其謀甚晦方公與夫人如齊亦豈虞夫婦之間萌逆弒之謀及公薨於齊魯人蓋以爲齊侯殺之亦不知其謀之出於夫人也𨿽夫人亦謂魯之不我疑故喪之歸也亦從而歸歸魯三月而魯人無知夫人與謀者其責於齊曰請以彭生除之魯蓋以力不能得齊侯而甘心焉得彭生姑以當齊侯亦不知賊蓋在苫塊之側而不問也姦雄殺人而逃心猶有所不安況婦人之情乎喪歸三月魯時將練祭夫人懼與祭而幹冥責也於是奔齊弒逆之謀至是乃敗夫人蓋自敗也魯於是始得弒君之賊然子母之間何以置之哉蓋絕之可也而莊公幼稚有所不忍焉聖人以爲法不可以恩掩義故春秋於是奔也黜不書氏爲魯誅之而爲莊公絕之也公谷皆以去族爲未爵命此亦未爵命邪吾前論去族爲聖人之書法於是有足證者矣內諱奔例書遜避之也其實奔也

夏單伯送王姬

秋築王姬之館於外

忠孝無二道移孝於忠同是心也故求忠臣於孝子之門今魯於齊有不與共戴天之讎而天王命以主防是置人於不孝也爲魯侯者宜何以處之寕辭王命以避讎可也蓋王命有義可辭父讎無言可避故君子寕廢其公而存其私是天下之通理也如是則忠孝不失爲兩全今魯上不辭王命而下無以避父讎旣遣單伯爲天子送王姬矣乃爲築館於外以待之示不接於讎也然一舉而忠孝兩失外王姬則於王爲不忠歸王姬於齊則於父爲不孝魯侯之計初以爲築王姬之館於外則上不違王命下不接父讎矣蓋不思其忠孝兩失皆本乎築館於外也不忠不孝之罪其可以智免哉單伯魯大夫或者疑送王姬非魯所冝遂以單伯爲王臣及見十四年鄄之防單伯書於防之上若內大夫於是又攺送爲逆是二者均失也天王命魯主防姬若魯女也故單伯言送而王姬言歸皆以內之辭書之苟以爲逆豈有齊娶王姬而魯爲逆者哉然內大夫未有書字者此書字者劉敞謂魯之是也公之四命附庸之君也如邾儀父之類故書字此爲得之孤蓋魯附庸之君入仕於魯也

冬十月乙亥陳侯林卒

王使榮叔來錫桓公命

防命也若書所謂蔡仲之命文侯之命耳生而命之固也死而防命古無是理周官有職喪掌諸侯之喪涖其禁令序其事凡國有司以王命有事焉有事謂賻贈含之典也若其有功徳於世者死有誄有鼎銘捨此無所謂錫命者焉衞襄公卒景王使人追命之此春秋之末叔季之事非制也極其原當自莊王啟之然以衞襄之爲人而較魯桓則景王之失爲輕且桓公天下之大逆生不能討死復何辭以防命之則莊王尢爲不君矣不書天闕文或者附防天徳天討之事以求不書天之防鑿矣書錫桓公命其貶自著安在去天而後見貶哉不然王伐鄭不書天豈其貶非天討歟聖人立文自有體不如是之屑屑也

王姬歸於齊

夏送王姬秋築館於外至冬而後歸於齊久遲於魯何也見齊魯之兩不安也魯人不敢送懼不孝之罪暴於天下也齊侯不敢逆懼魯要其來而爲父復讎也遲之已久齊知魯無復讎之意而後來逆之不書逆常事也觀王姬久畱魯而情可見矣魯主防王姬若內女故書歸

齊師紀郱鄑郚

嗚呼齊襄狗彘也紀王后之國今王復歸女於齊紀亦有防姻之好焉姬入齊而齊三邑者其人也其亦有親愛之心哉僖公見紀之納女於王則終身不敢謀紀襄公當王姬之歸而紀邑焉其父子爲惡之輕重又可較矣春秋之書有三義有人之國者宋人遷宿是也有自其國者許於葉是也有遷人之邑者紀郱鄑郚是也國徙其都鄙城市而已遷邑則徒其民而取其地也或者曰其民而墟其地非也且者本利其地而遷之若不取其地摟其民何益哉周之井田有田始有民春秋之世其法固存也其民而不取其田民何以置之然取邑曰取者不轉徙其民也邑曰者轉徙其民也齊不義而逼紀紀民有所不順焉故以師脇之驅其民而徙之東置於南甲居於乙疆其地而別之使若齊置之也取其地而民安之曰取取其地而疆其民曰聖人因事立文而義自顯也紀小國爾三邑旣所存者幾何冝其不能立於大國之間則紀之亡若不久矣

二年春王二月葬陳莊公

夏公子慶父帥師伐於余丘

於余丘魯附庸也未王命故以地舉之若邾牟婁焉莊公幼弱大夫專恣於余丘叛故公子慶父專兵伐之然溺伐衞則聖人貶其族慶父専聖人不去氏何也於以著孟氏之孽蓋基於此不氏則無以見之故書曰公子非襃慶父也

秋七月齊王姬卒

冬十有二月夫人姜氏防齊侯於禚

書齊王姬卒疑辭也王姬卒而夫人防齊侯於禚是誠可疑者桓公千乘之君文姜與其兄謀之如獵狐兔王姬婦人又何恃哉歸齊八月而卒於齊死之善惡不可得而詳也齊之赴魯內有所不安而赴之疑魯問其故也不知赴之而夫人遂出防於禚是乃所以致魯之疑聖人亦從其實以疑詞書之其意可見矣不然王姬卒常事爾何以書之或曰初姬之歸也魯主之故赴於魯非也十一年王姬歸於齊亦魯主之也其後何以不書卒

乙酉宋公馮卒

魯之桓宋之馮一體之人也而其時又適相終始其同惡相此盜之常情桓馮不死鄭亂不息然其所以亂鄭者實桓馮之故宋馮出忽立突初以植逆黨也不惟利其黨而且利其賂賂不厭則始主而終惡之桓之與突亦同惡者也突失宋則比於魯亦同气相求者故魯復摟之以伐宋及其末突爲國人所疾而出奔則魯宋均無望於突矣無望於突亦可以已矣而二人之心以爲突出則逆黨於是舍前日交兵之怨而同納突焉忽已得鄭而突居於櫟是鄭有二君也鄭有二君繄誰之罪歟桓馮爲之也桓十七年髙渠彌弒忽而立子亹使桓不死兵釁復生矣幸桓死而馮不能獨納突也及桓十八年齊襄伏甲殺子亹而立子嬰鄭蓋未定突猶在櫟使宋馮不死又未必不爲突謀也今馮死矣故子嬰𨿽稚而君鄭十有四年突無如之何者失宋魯之援也故聖人於春秋重絕逆黨蓋重絕逆黨則天下之亂息矣宋馮之卒聖人蓋幸其卒也

三年春王正月溺防齊師伐衞

衞朔不義而立不義而奔王法所不容也齊襄爲逋逃主而久匿之至是五年復舉兵伐衞謀納朔也齊襄之行污人牙頰天下同疾之而魯又有君父之讎其可與之俱邪莊公於此才十有五君子蓋不可責其過也而深可誅者大夫之無君忘讎於內而專兵於外其可忍哉故去溺之族誅之重矣其後莊公忍父之讎而從其伐衞鬭王師而敗之上不忠而下不孝皆溺所以致其君者然也其罪可勝誅乎

夏四月葬宋莊公

五月葬桓王

桓王崩七年而後葬周無臣子而諸侯無王也左氏曰緩何止緩邪公谷以爲攺葬意之爾若然則何以不書攺如卜之攺也

秋紀季以酅入於齊

春秋因事立文而襃貶自見紀季以酅入於齊始隠終哀惟此而已故其文異凡大夫有罪者必書奔而此不書奔大夫竊邑者必書叛而此不書叛大夫貶者皆斥名而此不斥名蓋事可疑者聖人不異其文無以判後世之疑此何疑哉季紀侯之弟也知齊將滅紀紀亡無日矣於是割紀之邑以出事齊其迹若叛紀竊邑而事讎也聖人不異其文後世豈不誣君子爲亂臣賊子邪蓋紀侯疾齊襄之惡不忍北面於齊齊兵將臨紀也紀侯將築城鑿池效死而守之則民不能無傷全其民則社稷滅守社稷則民俱死紀季於是謀於君割邑以附庸於齊辱己以全兄之髙因邑以紀之祀其爲迹則逆而其謀則順其後遂國於酅而叔姬有歸則宗祀不泯者季之功也故聖人書字若許叔蔡季之賢也不書奔非若邾庶其以漆閭丘來奔之惡也不書叛非若趙鞅入於晉陽以叛之逆也其意與文自見殆不可以迹而疑其情也或者不得其防謬曰諸侯母弟皆書字宋公之弟辰陳侯之弟黃何以書名又以爲未命者稱字旣命者稱名莊公十七年公子友如陳葬原仲書名是旣命也至閔元年季子來歸乃書字無乃旣命而復追命邪聖人惟書字書名去氏書氏爲春秋之權捨此何以寓襃貶哉

冬公次於滑

有其實者聖人與其名盜其名者聖人責其實公次於滑將以救紀無其實安得享其名故聖人以徒次爲文不與其名也齊師次於聶北救邢名曰救邢安得無其實故聖人書夷儀之遷以責其實也滑之次莊公蓋幼也子同生迄今十有五年十五之童其能抗齊而救紀乎不能也實不能而徒出兵何益哉𨿽圖其名不可得也故書公次而不與其救無其實不與其名也

四年春王二月夫人姜氏享齊侯於祝丘

文姜淫奔君子所切齒然元年奔齊聖人去其氏及禚之防祝丘之享復其族何也去氏所以誅其弒逆之惡不去氏則無以見其弒復氏所以重齊侯之誅不書氏則無以見其禽獸之行文姜固在所誅也而一婦人何足誅哉所以痛誅者齊襄也若司馬之法在齊襄當服九伐之典文姜何足治哉詩人賦敝笱曰敝笱在梁其魚魴鰥敝笱在梁其魚魴鱮魚大者敝笱足以制之文姜無足治者也南山刺襄公則曰南山崔崔雄狐綏綏以狐諭襄公襄公何以爲人哉故聖人於春秋誅齊襄爲重而以文姜爲不足誅也享者兩君相見享於廟禮也以妹享於祝丘宣淫甚矣

三月紀伯姬卒

內女嫁於諸侯者多矣卒葬者不書惟紀伯姬之卒書卹其死於亡國之際也宋共姬之卒書卹其死於宋之災也紀伯姬之卒紀猶未亡而所以書者爲齊侯葬紀伯姬起

夏齊侯陳侯鄭伯遇於垂

垂衞地謀納朔也鄭伯突自桓十五年居於櫟以傳考之蓋未嘗入鄭也十八年髙渠彌弒昭公而立子亹莊元年齊襄殺子亹祭仲立子嬰子嬰至是凡四年突居櫟子嬰居鄭鄭有二君子嬰之立不書於經則今日遇於垂者子嬰邪鄭伯突邪曰鄭伯突也夫世鄭之統者昭公爲正昭弒而無子則統固絕矣亹嬰𨿽立乃昭之侄不可謂正而突𨿽簒實莊公之子又嘗君鄭矣聖人於此與其世鄭之統者名與之實誅之也蓋不與其名則無以顯其簒之實然則遇垂者鄭伯突也蘇轍以爲子嬰過矣且據傳所書則此遇亦非子嬰初齊襄伐亹問弒君罪亹防之爲齊所弒祭仲立子嬰則祭仲固齊讎而子嬰祭仲所立敢冒不測以防齊邪則垂之遇必非子嬰也以聖人明鄭之世統則鄭伯亦當是突以左氏著子嬰之事則鄭伯決非子嬰此固若無足論者然傳世之統聖人重之愚故白聖人之意以明鄭之世統云

紀侯大去其國

聖人書紀之事何其異也前日紀季入齊爲之顯然隠惡抑其文必置於無罪之地今紀侯之去也又爲之筆削諱避俾其不與惡人同科豈聖人之私紀哉原其情而已勢有所不能免者紀之滅亡是也齊之於紀蓋九世讎傳曰齊侯烹於周紀侯譖之今𨿽越數世而齊憾未已𨿽其事有無不見於經然觀齊謀紀之毒其或然也自僖公與鄭伯如紀而謀襲之距今十有八年觀紀侯於齊之僖襄均不見其有非常之怨而齊之謀日深紀侯下之蓋已無所不至桓六年防桓於郕冬來朝魯皆以求成於齊而齊不順九年又納女於王王之重以圖安齊亦未之平也十七年又爲黃之盟然襄公立而逼紀愈甚王又爲之歸女於齊期以平其忿而反虐之王姬歸齊而三邑遷焉三邑旣遷而紀無以自存矣故三年使季以酅入於齊爲春秋祀然前年秋入齊迄今之夏而後紀侯去之何哉蓋須季之安於酅社稷有托而後去也則紀𨿽亡蓋與亡國異國亡必有滅之者而此不書滅明季之入足以止齊之滅也亡國之君必名責其不死社稷而此不書名明社稷在酅實未之亡也亡國之君必書奔而此不書奔蓋釋然而去實非奔也然則紀侯在所襃歟曰不幸而至此尙何以言功區區之謀僅足以贖覆宗滅嗣之罪其何襃然聖人必異其文者所以傷紀侯爲國之難僅能存祀疾齊陵暴之惡而重誅其心也議者美之或推之大王之列擠之或陷於譚子之下皆不酌聖人之意而察其書法也

六月乙丑齊侯葬紀伯姬

滅人之國而葬其夫人小惠能掩大惡乎齊在所誅也魯爲伯姬父母之國魯不葬之以爲仁而使齊賣之以掩過則聖人書之不獨譏齊也

秋七月

冬公及齊人狩於禚

莊公忘父之讎而交於齊則會可也遇可也盟之亦可也何以狩爲通於讎而托於狩兩相虞也元年旣爲齊主防三年溺已防齊伐衞則通於讎久矣尙何虞哉蓋前此之通於齊公與齊襄未嘗交際也今之狩兩君相見也交際之閒兩君不能無疑心故各以兵行徒以兵行則嫌於不順故以狩爲言其實相虞也嗚呼不共戴天之讎終身之憾也今因狩一見而釋之莊出於空桑邪則尙何責若是桓之子也其忍忘其父乎莊公於此不得與禽獸齒立於天地間尙可以人責之乎書曰齊人人齊侯所以人公也以人責公聖人猶加恕心焉愚以是知春秋忠厚之意也

五年春王正月

夏夫人姜氏如齊師

嗚呼齊襄宣淫一至是邪師三軍之聚也前日會於禚享於祝丘猶曰托會享之禮也今當三軍之眾而掩然無忸怩之心無恥極矣載驅之詩曰載驅薄薄簟笰朱鞹路車也魯道有蕩齊子發夕朝夕蕩遊乎路者也四驪濟濟垂轡彌彌兵車也魯道有蕩齊子豈弟蕩遊無厭荒樂不慙也其與春秋相表裏孔子存而不刪於以見六經之權也

秋郳犁來來朝

郳附庸也附庸之君未命者皆字儀父蕭叔是也而此獨書名何邪微也宋仲幾曰滕薛郳吾役也役宋微矣公羊亦曰倪微國今犁來耒朝蓋知禮者其卒能佐伯主尊周室而請王命爲小邾子榮列於五等之君其知禮端自今日朝始故聖人進而書朝異於介葛盧爲襃之也

冬公會齊人宋人陳人蔡人伐衞

六年春王正月王人子突救衞

衞宣死而無嫡嗣朔譖殺急壽而自立黔牟急之弟也又逐朔而得衞則朔與黔牟均庶也均簒也今齊師納朔而王師救黔牟其曲直之理則五十步笑百步爾然以彊弱論之則齊彊而周弱以尊卑辯之則周尊而齊卑齊所恃者彊於天下也周所恃者尊於諸侯也然聖人作春秋蓋抑彊而濟弱抑卑而奉尊彊不敢陵弱卑不敢抗尊則天下治正春秋之教也今齊連五國之兵以臨於衞衞固不敢敵也周復何以救之今周室之師不能當齊五之一則宜其救之不濟也然齊師納朔朔卒入於衞王師救黔牟而黔牟卒出奔聖人於朔之入也志齊之彊而能納朔也不書納朔不與其納以抗王師也黔牟之出也不書出奔傷周之弱不能庇黔牟也不書王師敗績不與齊之得敗王師也四國皆人而內獨稱公人外所以人公也公忘父之讎復從讎於不義以抗敗王師齊與三國均得逆王之罪而莊公兼受無父之誅也莊公至是生十八年豈猶有童心故也故聖人以成人之義責之也王人微者子突名也如子孔子朝之類或以字爲襃或以名爲貶皆非是襃貶在王師不在王人也

夏六月衞侯朔入於衞

秋公至自伐衞

脇五國之師抗王師而敗之逐黔牟而入衞朔之得衞其亦何安孔子曰汝安則爲之朔固安於得位也尙何慙聖人書朔入於衞有所脇也公逾年動眾越三時從讎於逺且不義而抗王師及是而歸尙何辭而飲至邪其告於廟必不曰敗王師也書之誣其可信之不有春秋後世何以證哉

螟

冬齊人來歸衞俘

左氏以爲俘而公谷以爲寶說者援書所謂俘厥寶玉遂以寶與俘爲一愚以爲此二說不可合若以爲俘則貶在齊以爲寶則貶在衞蓋俘者兵之而寶者國之賂也以理揆之此當爲寶不可曰俘也且齊之伐衞期納朔而已豈貪其寶玉虜其人民也蓋朔脇諸侯之兵而復入衞其徳於齊爲多故以衞之寶賂齊齊以魯釋讎而從己且親也於是分而遺魯焉朔賂之齊齊分之魯其貶一也或者以衞寶比郜鼎曰鼎取於宋猶曰郜鼎寶取於衞冝曰衞寶器從名也愚以爲衞寶不書衞無以知其爲衞之賂非郜鼎之比君子觀其文而察其義不可鑿言也

七年春夫人姜氏會齊侯於防

初文姜之淫奔莊公蓋幼也故聖人每每誅齊而責姜今莊公旣冠矣而姜宣淫於二國之間春會於防魯地冬會於谷齊地也齊魯之民不勝其恥而莊公不恥也猗嗟之詩曰猗嗟昌兮又曰猗嗟名兮美目淸兮儀旣成兮言莊公長大而美旣成人矣而不能防閒其母此詩人所以刺莊也且一婦人之出入豈難制哉而莊公縱其淫而不恥尙何以爲人子乎莊公至是蓋冠矣聖人所以責之重矣

夏四月辛夜恆星不見夜中星隕如雨

天地大變明不可以常情度之然不可謂無應而然也惟君人者常懷畏天之心而懼其爲變兢兢修徳建皇極於天下則天地位萬物育何有於變彼陋儒者規規指一事之應一物之驗以爲知天此淫巫瞽史之事君子所不學夜恆星不見變之大者夜中星隕如雨天意豈可測哉視其變而戒懼修徳以弭之無問其應可也雄曰聖人不求知天此言足以爲萬世法若公羊何休氏之罪人也恆星列星也星隕如雨志其多也或問其故曰吾知其變不知其故

秋大水無麥苗

周之秋夏之五月五月麥將實而大水焉爲水所厭而不實故先書大水書無麥苗以見災五月麥未登不可舉其實故曰麥苗說者以麥苗爲二物麥且未艾安得徒有苗此蓋疑五月之際麥將實不可曰苗也不知未登圃安得舉其實二十八年冬書大無麥禾則谷旣登圃矣故明舉其實此則麥未實爲水所盡耳何疑乎

冬夫人姜氏會齊侯於谷

八年春王正月師次於郎以俟陳人蔡人

甲午治兵

夏師及齊師圍郕郕降於齊師

秋師還

兵出以名有名之師直直則多助兵出不義不義之師曲曲則無功魯之與郕未嘗有一日之憾莊公無故出師而次於郎此何名哉故陳也蔡也有所不從陳蔡不至公懼不勝乃治兵習戰合齊師以圍郕不義甚矣故郕𨿽不支寕降齊而不降魯不義之兵𨿽小國有所不服自春動眾迄秋而還三時暴露於外且與讎比君子危之及其返也書還不書至蓋無功而返何辭而告廟也公之舉可謂不自量矣齊爲讎而不報郕無憾而興兵已方忍讎事齊以幸喘息安能脇陳蔡而必其至哉徒見齊嘗脇陳蔡以伐衞已亦脇之以伐郕陳蔡其肯聽已如聽齊邪甚哉其不自量也己旣釋父讎而事齊齊固親之矣則圍郕之舉求於齊可也何必陳蔡蓋郕介於齊魯之閒於陳蔡爲逺與齊伐郕則疑郕服齊而不服己於是寕逺求陳蔡而近捨齊不知陳蔡𨿽弱其能從吾役哉其不至也必矣二國不至卒不得已而求齊齊至則郕固非我有也夏郕已降齊及秋而後還蓋莊公舉事不謹失措於郕遲畱而不返愧無辭以飲至故書還不書至志其實也或者以還爲善辭夫出師無名伐國不義三時而反猶曰善之春秋之法不如是之疎也

冬十有一月癸未齊無知弒其君諸兒

凡弒君稱人君無道也諸兒之惡薫炙天地非特齊惡之魯亦欲其死也非特魯惡之天下後世均爲太公誅之也而諸兒之弒書無知何也蓋二惡並著不可捨其甲而存其乙諸兒之無道不待書無知而後見無知之事非名則不彰何則無知仲年之子僖公以年爲母弟愛之異於他弟而施及其子無知蓋習寵爲常諸兒一旦絀之能無怨乎怨者亂之媒也於是弒諸兒而自立焉故著無知之名所以見僖公寵弟之禍不可不戒也春秋於此所以明親親賢賢之道不可偏廢也

九年春齊人殺無知

公及齊大夫盟於蔇

春秋之法有非名氏無以見襃貶者則𨿽微而必書如劉夏逆王后於齊是也有不在名氏而襃貶自見者則𨿽尊而不書防王人盟於翟泉是也蓋不書劉夏無以見其卑而任尊者之職一書王人則已見周之微而王人下盟此詳略之判也今蔇之盟所責在公忘父讎而爲齊謀立君書曰及齊大夫盟其義已顯不在大夫之名氏而後見襃貶也及齊髙傒盟則罪在髙傒而不在公公及齊大夫盟於蔇則罪在公而不在齊故略外而詳內辭之詳略聖人之意可見

夏公伐齊納子糾齊小白入於齊

齊襄無道見弒其嗣勦絕子糾小白皆僖之子而襄之弟也以世統論之則均不當立而子糾出於魯小白出於衞子糾魯而謀入故書納小白脇彊而自入故書入納與入均不正也而小白彊而得之書曰齊小白入於齊簒也然莊公於齊不共戴天齊之亂魯宜討之也而反憂之初盟其大夫謀爲之立君及是遂躬伐齊而納子糾焉或者曰此以徳報怨也愚以爲不然怨有淺深如壇坫之爭干戈之憾以徳報可也不共戴天何所逃之而可以徳報邪釋父讎而冒不孝之罪於萬世之下徳何有哉或曰以徳報怨何如孔子曰以直報怨以徳報徳報怨猶不可以徳而況父讎乎

秋七月丁酉葬齊襄公

諸侯五月而齊方內亂不暇於行禮故越三時之久以見臣子之非緩也

八月庚申及齊師戰於幹時我師敗績

春秋內戰未有書敗績者皆爲之諱也今幹時之戰不諱敗則聖人之待莊公蓋亦薄矣皆魯君也厚於他而薄於莊何哉見莊公之不足齒也人莫不有父而莊公獨無父有無父之國則齒莊公有無父之人則重莊公矣公自春及齊大夫盟夏遂伐齊納子糾齊小白旣乘間而入則公可以已矣尙整兵而與齊戰折北不支佚獲而逃使無讎而爲齊納糾猶有義不義也今爲讎納君已無父矣𨿽義何益哉況小白兄子糾弟也公谷經文皆書糾而不書子明糾不當納也內忘父讎而外爲齊納不當立之君莊公之過非徒日月之食也終身之罪也尙何足爲諱哉故不諱敗露其惡也或者以我伐齊爲有復讎之名故聖人與之不諱其敗榮之也噫君子觀莊公果有復讎之心哉爲齊主防從齊伐衞受齊遺俘及齊圍郕盟大夫豈今日之戰一旦背齊好而直爲父復讎且莊所納者讎之弟而名爲復讎有是理乎七月防葬襄公而八月及齊師戰其戰之意可見安用譊譊爲無父之人文過哉或者又以沒公不書爲公恥夫敗且不諱尙何恥之沒哉戰不書公緣上公伐齊之文也如僖二十二年春公伐邾秋及邾師戰於升陘同義學者無多穿鑿以紊經體則褒貶自明矣

九月齊人取子糾殺之

小白之惡於是甚矣已旣先入以得齊齊人安之小白何虞哉糾糊口於外已不能和協則縱之可也小白必殺之而後已曰吾所以絕人望而杜後患也小白其亦有天倫之性哉鄭莊克段滑在衞不殺也宋殤得宋馮在鄭不問也夫旣攘其位而勦絕其命君子其安乎則小白之姦蓋加鄭莊一等宋殤之用心猶恕於小白也小白之意蓋見夫鄭突不殺忽卒出入歸奔如傳捨故於此必取而殺之則齊安焉蓋不知其惡直出於鄭突之上而萬世不磨也故聖人於齊書人則知其爲小白於糾復書子則見其不冝殺也左氏謬以爲魯殺之論語恆公殺子糾召忽死之孔子之言與春秋所書炳若日月學者安得信傳而戾經也然書此者亦足以見魯不能庇而爲齊所取是乃所以譏魯也

冬浚洙

隘哉莊公有童心也吳江劍閣洞庭孟門天下之險也或者越而過之若趨平地洙何足恃哉孟子曰固國不以山谿之險威天下不以兵甲之利得道者多助失道者寡助莊公不孝天怒民怨四鄰叛之舍齊蓋無通者前日俟陳蔡不至知四鄰莫有齒者公又納糾賈怨於齊乃區區浚其溝澮以爲備齊之具不其愚哉楚方城以爲城漢水以爲池小白不畏而問罪焉何畏於洙莊公徒勞民動眾以爲此無益之舉敵人蓋望而笑之何益於備齊也

十年春王正月公敗齊於長勺

齊伐我也何以不書伐不與齊之來伐也幹時之敗齊取子糾殺之齊亦可以恝然矣今又稱兵以涉吾地幸魯潛知逆而敗之長勺魯地也聖人書公敗之而不書來伐予奪蓋可見矣桓十三年齊衞鄭來戰於郎內無詞以敵之故以三國自戰爲文今公敗齊於長勺無詞來伐故以偏敗爲文內外異體戰敗異名而曲直一判春秋之文誠不可俄而度也

二月公侵宋

莊與宋未嘗有怨也以爲修先君之怨歟則桓之末年尢親於宋亦無一日之憾也且齊爲殺父之讎而莊實此之尙何宋問然則公侵宋忿兵也何忿乎忿宋之薄已也莊之不孝父讎不能以義復母淫不能以禮閒天下皆以爲齊侯之子冝諸侯之不齒也居位至十年四鄰無一介之使以交於候人五年伐衞之役宋陳蔡𨿽同之其實從齊不從魯也三國蓋恥與同列矣故圍郕之役待於郎而陳蔡不至薄莊之不足與也長勺之勝蓋亦偶然莊公於此遂以其兵力之彊而侵宋焉忿宋薄已不能自反而修身齊家自咎所以不齒於人者何故乃無釁而侵鄰國以結怨於諸侯則莊公之爲人果不足以爲君子而小人之歸矣

三月宋人遷宿

宿宋之附庸也而介於宋魯之閒隠公元年及宋人盟於宿二國相要同盟於此則其在宋魯之閒審矣公侵宋宋蓋疑宿之微爲魯所逼而降之於是遷其國都內近於宋焉然則滅乎未也遷其社稷之守近乎宋猶以爲附庸也故不書滅魯固不彊於宋也公一侵宋宋閔遷附庸而避之亦足以見閔之懦矣夏齊宋俱次於郎而宋師獨敗冝宋之怯不能庇宿也噫力不能庇心不忍棄乃搆其民而遷之後遂不復見於經以傳考之則其地卒在魯定十年侯犯叛駟赤誘侯犯如宿犯從之則地入魯久矣豈宋遷其地而據其邑卒入於魯邪考乎此尢足以見宋閔之不能庇宿𨿽遷之無益於宿之亡也

夏六月齊師宋師次於郎

公敗宋師於乘丘

師次於郎有待也待魯之服也前日公敗齊侵宋齊宋均有憾於魯則其伐我蓋有詞矣尙何待曰惟有詞而不忍鬭其兵故待焉威公以諸侯之師次於陘以待楚楚使屈完來盟於師故不戰而反楚𨿽南蠻猶知義也齊宋次於郎而敗宋師於乘丘莊𨿽周公之曽楚不若也魯之納糾侵宋皆無名之師而待於近郊魯固可求成矣反乘二國之無戰心詭謀而敗之莊公尙爲知義乎凡外之來伐不書伐我書來戰或侵我西鄙伐我北鄙聖人皆迹實而書之不諱也今非侵非伐非戰而師次於郎本問罪之舉焉故聖人亦迹實而書次不誣人以過也然齊宋同次於郎而宋師獨敗又以見齊桓不忍鬭其民全師而反宋則不忍其忿鬭之故獨敗也不然齊宋同敵魯宋敗齊兵安得獨無傷乎嗚呼齊威於是蓋有伯心非前日之小白也聖人亦因其功過而書之昔爲桀跖今爲顏閔聖人無私也迹其實以寓賞罰而已凡春秋伐而書次者善之也救而書次者誅之也伐而次蓋有所待不脇忿而遽疾於人也救而次則有所觀望而不進矣聖人察其情以求其善惡不可謂書次同一貶也

秋九月荊敗蔡師於莘以蔡侯獻舞歸

荊於此始見經而所書者敗蔡師虜獻舞說者曰州而國國而子以漸進之吾不信也蓋前乎此荊𨿽彊未遽侵犯王略然蔡侯鄭伯防於鄧則聖人蓋已憂之矣中國諸侯無人慮此者今齊桓初得齊蓋有伯心焉故聖人於敗蔡之事首書之以見荊將吞噬中國諸侯不可不慮以起齊桓之伯業也荊楚之彊亙古而然有王者則後服無王者則先叛詩曰維女荊楚居國南鄕昔有成湯莫敢不來享莫敢不來王商徳中衰則有所不庭矣故武丁之興撻彼殷武奮伐荊楚冞入其阻而後帖服焉周之盛時周公在朝莫敢不臣詩曰戎狄是膺荊舒是懲則莫我敢承周家中僨則有所不臣矣宣王之興蠢爾蠻荊大邦爲讎方叔元老克壯其猷而後能服之然當商周之盛時朝貢於庭亦不過曰荊楚舒而已未嘗見稱人稱子也或稱荊或稱楚初無輕重而後世見經始書荊書楚初來聘書人後又書子遂以爲進之且成湯髙宗周公宣王惟懲而服之孔子遽反成湯髙宗周公宣王之道而進之乎無是理也然則其所書之異何曰書荊書楚書人書名皆從史文惟書子不書子爲聖人之意蓋楚自周之前無封爵直南蠻爾及鬻熊事文王文王師之有書曰鬻子其後成王封其曽孫繹於楚以子爵於是列於五等之末及春秋之世日以盛彊遂僭稱王𨿽其僭出於君而實國人奉之也至於通中國則以中國之爵爲榮故會諸侯遣聘使以子爵自稱聖人亦因其自稱而書之僭王則聖人惡之然因其實而書王則土無二王不可以訓於是還其所封之爵以子書之若曰楚𨿽彊大極其所封之爵不過曰子所以抑蕃服之彊以尊王也若夫書荊書楚書人書名皆從其俗蓋善惡淺深自見非聖人新意也或者又以楚書子爲聖人據禮而稱之此又不然記以爲凡東南西北之裔𨿽大曰子此則漢儒采春秋之文而立言非春秋之前先有是言也謂楚屬南蠻而稱子可也謂其餘三方皆稱曰子於春秋何所據而云然也哉此漢儒謬說非先王之典也不可以證春秋蔡侯獻舞卽蔡季也吾於自陳歸於蔡旣論之

冬十月齊師滅譚譚子奔莒

滅人之國勦人之祀固重也而世有所不免君子蓋視其罪何如爾夏啟之誓曰威侮五行怠棄三正天用勦絕其命周公之典曰內外亂鳥獸行則滅之罪非是二者則亦不至於絕與滅也然成湯之興仲虺作誥曰兼弱攻昧取亂侮亡推亡固存乃其昌則兼弱取亂侮亡未必皆威侮五行怠棄三正與夫內外亂鳥獸行者也蓋弱不能自存則兼之亂不足治則取之有亡形則侮之有亡道則推而亡之何甘誓周典以絕滅爲重而仲虺以取亡爲輕也蓋成湯之興仗義以正天下所存者大則所亡者輕矣今譚之惡不見於經傳齊侯以一舉而滅之君子蓋疑焉然聖人於齊書師不書人無所貶於譚子書奔不書名若無罪也蓋譚之罪固不至於滅而齊師滅之所以示威於楚九月荊敗蔡師而虜蔡侯其鋒不可戢視中國若入無人之墟也齊桓圖伯之謀固不得不示威以懾之齊桓之志則然矣而譚之罪不至於滅故聖人書子予其示威於楚則書師責其滅人之罪故不名譚子其褒貶異文而各有義也不二年而會於北杏聖人又顯而爵之蓋予其圖伯之謀也𨿽非成湯取亂侮亡之心而迹近之聖人豈以成湯望齊威哉予其迹而已孟子曰湯武身之也五伯假之也於是蓋可見矣

十有一年春王正月

夏五月戊寅公敗宋師於鄑

莊公於此三敗齊宋之師矣屢戰屢捷公蓋以爲善戰也孟子曰善戰者服上刑蓋以結怨連禍民被其毒也子產以無文徳而有武功爲鄭之憂範文子以君幼而有武功爲晉之患莊公豈特無文徳而幼者哉其惡蓋播於天下諸侯均不齒之而又結憾四境君子爲之懼也幸齊桓方圖伯不以小忿爲念宋閔旋被禍而絕報怨之師不然公敗宋之師魯之禍也非福也

秋宋大水

外災何以書往弔也魯讎於宋何爲弔之幸之也再敗宋師宋怨弗忘報爭今宋大水則謀不及魯矣魯故幸而往弔焉災無赴告之義非弔無以書之弔而書於防聖人亦因史冊而書之以見公之結憾鄰國乃幸人之災以緩報怨之役何以爲國乎

冬王姬歸於齊

魯主之也魯周之懿親也所以爲王主防固多矣惟莊公之世兩書王姬歸於齊所以見莊之無父也不然同姓主防常事爾何以書之不書齊逆亦常事也

十有二年春王三月紀叔姬歸於酅

叔姬伯姬之媵也媵不書所以書者非常也故歸紀歸酅卒葬皆書焉叔姬自隠七年以媵歸紀迄今三十有四年叔姬蓋垂白矣以垂白之年不幸而紀亡紀侯大去不知其所終幸紀季以詐謀挈邑而入齊以奉宗祧於酅紀之五廟猶血食也然伯姬旣卒繼祀事者誰與謂紀之亡而酅之微遂棄而勿顧其如宗廟何故不忍棄其衰殘之念而復歸焉全節中義而不失婦道有足嘉者冝聖人不以其媵妾之賤不憚辭費而究其始終所以存節婦之風爲天下勸也說者乃曰嫂無歸叔之義且以垂白之姬夫又何嫌小人不成人之美而擠人之惡果聖人之心哉聖人於詩存柏舟之什春秋著歸酅之事垂訓逺矣觀乎此非徒全叔姬之節亦足以見紀季之果能奉社稷於酅也

夏四月

秋八月甲午宋萬弒其君捷及其大夫仇牧

弒君及其大夫三累也於桓二年宋督弒其君與夷及其大夫孔父旣言之

冬十月宋萬出奔陳

八月弒君而十月奔陳宋尙爲有臣子乎陳佗奔蔡蔡人殺之聖人與其討賊之詞宋萬奔陳而陳安之陳蔡之善惡判矣

十有三年春齊侯宋人陳人蔡人邾人防於北杏北杏之防桓公圖伯之初也圖伯之初而首以爵予之許其伯也古者二百一十國爲州州有伯八州八伯各以其屬屬於天子之老二人分天下以爲左右曰二伯所謂上公九命者則伯之名蓋起於是今威公之立不受命於天子則所謂伯者分州之伯歟抑九州伯之伯也古之所謂伯天子命之也今桓公之伯春秋命之也曰春秋空文也安得有命蓋聖人代賞罰而作春秋則春秋之所予若天子之命也周衰方伯之職不修諸侯不知尊天子而攘外裔周替於上楚僭於外聖人蓋憂之今齊桓之興哆然有圖伯之心而齊實方伯之後也於是聖人以權許之豈茍許之哉許之於初所以責之於後也故今日北杏之會諸侯皆人而齊獨書爵尊之異於諸侯所以責其尊天子攘外裔之效也而桓公果能不負聖人之責成九合之功伐楚於召陵而折其彊暴之鋒中國恃以不爲楚者桓公之力也聖人於春秋詳桓公之始終以答羣弟子管仲之丕烈公予其君而私稱其臣所以露春秋之防使後世知吾春秋實予齊桓也則北杏之會書爵列於諸侯之上豈非許其圖伯之始也哉

夏六月齊人滅遂

前日滅譚聖人書師今日滅遂聖人書人譚遂均不冝滅而春秋一予一奪何也前日書師非予之也權也今日書人非茍奪之責其正也前年楚人滅蔡淩轢中夏聖人將許其示威以圖伯故以權予之今旣爲北杏之防伯業萌矣而齊桓不能安靖小國和協大邦宣禁令以安王室合兵力以帖荊楚乃以諸侯小不順則遂舉而滅之是怙其彊也非安輯諸夏之意也故聖人復貶而書人前予之今奪之非私也迹其善惡而已故譚子書奔而遂君不書奔奔者不能保其國之稱也譚子有不能保其國之罪以啟齊之滅故書奔遂無罪而齊滅之故不書奔觀乎此又足以見滅遂之無名也

秋七月

冬公防齊侯盟於柯

公敗齊師未嘗與齊通也北杏之會莊公不與今齊威以遂不至而滅之公懼尋防於齊齊侯盟於柯平於齊也說者以莊公忘父讎復通於齊玆蓋不然襄公莊之親讎莊且比之威公襄之弟何與於讎不責於比襄之罪而責於從威之盟非春秋意也然則柯之盟許之乎曰魯聞齊之名有所不安也況盟其君哉然春秋之法重責其初而略其終其讎之切者莊固親之何有於威聖人旣責之於襄則今日之盟有所不問也特其從伯之會始於此矣公羊載曹子於盟齊歸汶陽之事以爲齊桓信於諸侯自柯之盟始焉經不書歸田況汶陽之田至鞌之戰而後能取無足據者然以爲桓之信自是結於諸侯則有之何則公伐齊納糾於桓爲至讎又敗齊師於長勺郎之次齊又不得志則魯之怨齊蓋未償也今頓釋前憾而爲是盟桓之心蓋休然有容矣冝諸侯之心服也曰桓之信著於天下自柯之盟始焉其說是也其事非也

十有四年春齊人陳人曹人伐宋

夏單伯會伐宋

外書人而內書單伯則內外皆大夫爾或者以書人爲貶齊非也齊侯何罪哉宋背北杏之會齊釋而不伐則諸侯攜矣伐宋之兵伯主之權也非過也單伯復會故再起伐宋之文齊將伐宋不期於魯自柯之盟始平爾齊不保魯之必從也故不敢期之魯見宋不至而齊伐之於是懼而以單伯會伐焉後期也後期而齊桓不問此所以服魯之心而得其從鄄之防也大夫不序將卑師少爾

秋七月荊入蔡

先治內而後攘外伯主之序也今齊桓圖伯三年得魯而失宋諸侯蓋未協也而荊又入蔡齊桓蓋患之而未有以制之也說者遂責威公不能服楚是亦責人之難矣夫獲稻粱必春耕夏耨秋耘而後冬得而獲之種未入土磨刃而將刈焉吾竊笑其愚也荊之彊暴非一日矣不可攦而取也必安靖中國內治而後攘之宣王之事也不然未有以待虎杖尺箠而搏之有不觸其怒而爲其噬者幾希故其後凡二十六年諸侯協從中國無釁而後伐之亦足以見楚之彊不可俄而服而齊桓之靖安有謀不爲不審之計以敗中國也或者於此責桓公以不能治楚蓋書生之論非燭理者也

冬單伯防齊侯宋公衞侯鄭伯於鄄

周衰方伯連帥之職不修諸侯魚潰鳥散無或宗主人各有心心各自負掩然無相下之志故桓公之與驟舉而合之蓋亦難矣故一得國公摟諸侯而防之以一其心今伐宋而得宋於是會於鄄鄄之會爲宋也單伯魯大夫四命之也不名說者以爲王臣於此灼見其非也春秋書王臣必列於諸侯之上以主會如僖八年會王人某侯盟於洮九年公會宰周公某侯於葵丘則王臣皆書於會之下以主是會今單伯書於會之上如公孫敖會晉侯於戚季孫行父會齊侯於谷皆內臣也其文自順說者疑魯大夫無書字者不知公之四命附庸之君入仕於魯者也

十有五年春齊侯宋公陳侯衞侯鄭伯會於鄄

逾年再防於鄄懼諸侯之離也防之於春見之時所以協諸侯之慮而啟其尊周之心也左氏以爲齊始霸未也伯當在十六年幽之盟爾

夏夫人姜氏如齊

文姜哀姜均齊女也二女均有罪而齊桓殺哀而釋文何也義之所在也文姜通於襄襄兄也殺文姜則爲暴兄之惡釋而弗問逺之之道也哀姜通於慶父慶父賊也以義殺之內足以滅惡外足以懼賊於姜爲安也齊桓於此蓋亦有所審矣然威公方圖伯而姜如莒未必不爲伯業之累也

秋宋人齊人邾人伐郳

郳邾之別封裔出於邾也其地在徐州徐宋也蓋附庸於宋也叛宋而宋伐之爾連齊人者脇伯主之令也郳者邾之所自出懼其叛而入於邾也故同邾人伐之宋謀則深矣蕞爾附庸其能容三國之師乎三國皆人貶其毒也

鄭人侵宋

鄭突誠不令之人哉初因宋簒國旣而背恩爲讎及居於櫟則又宋之力也今賂傅瑕殺子嬰而入鄭是再簒爾齊威方伯赦而不討蓋用寛典而突不知世有伯主非若前日魯桓同惡相濟之時也而欲以舊怨侵宋焉可勝討乎故明年三國伐之荊又伐之突方知伯主不可不依而宋之不可伐也於是同盟於幽

冬十月

十有六年春王正月

夏宋人齊人衞人伐鄭

齊伐鄭而序宋於上示伐之名也伯主之兵不可無名而動無名之兵曲曲則無以令天下讎鄭者宋也而齊伐之鄭其恝然無辭乎故序宋於上明宋伐之齊𨿽伯主順其義而已矣故鄭服於幽之盟鄭宋釋怨而同盟知齊桓之義正不可不順也將卑師少稱人

秋荊伐鄭

楚將憑陵中國蔡鄭實當其衝東諸侯未知有楚而蔡鄭首防其害其爲國亦難矣十四年入蔡十六年伐鄭齊桓𨿽患之然力未能制也鄭於此不依伯主其能立乎一從幽之盟而楚不敢窺鄭者十有餘年則謂威公之伯無益於中國誠有不信也

冬十有二月防齊侯宋公陳侯衞侯鄭伯許男滑伯滕子同盟於幽

齊始伯也前乎此未有同盟者而此同盟焉此齊桓由之而伯也盟之禮重矣二傳皆所不識周禮殷見曰同眾同而盟於方嶽之下是云同盟古者十有二年王乃時巡考制度於四嶽諸侯各朝於方嶽爲宮築壇以木作方明方四尺設六色上下黃四方各以其色陳幣玉加壇上諸侯各立於方明之下王乘龍旂出拜日於東門之外反祀方明諸侯因同盟於下方伯臨之所以一諸侯以尊天子故曰同盟周衰巡狩之禮不行方嶽之防無之久矣威公於此蓋假是禮以臨諸侯各國其國各家其家宋殤不王鄭莊拒伐魯桓輸朝宿之邑衞朔抗子突之師來聘而魯不報錫命而魯不朝問於他邦知其皆無王也威公於是慨然有尊周之志合諸侯而示之以方明之禮臨之以眾同之盟𨿽王不在是而其志有足尙者聖人不與尙誰與哉故八國之君皆貴而書爵其予之也至矣子曰春秋之時齊晉實予不膠者卓矣此言得聖人之心也然八國皆爵而內不書公一以爲微者一以爲諱之且八國同盟魯敢以微者間之邪以爲諱之固是也而未得其實且魯有父讎於齊所當諱也然於襄公不諱而於桓公諱之於柯之盟不諱而於幽之盟諱之何哉蓋諱幽之盟所以存君臣父子之義爲桓公全尊王之舉也且防而列姦管仲以爲不可而列讎果無累於盟乎且幽之盟非私盟也爲尊王而盟也君臣之義不可廢則魯莊會之是也而父子之義其可廢乎莊之防幽固忘父子之義矣而春秋必爲之諱者存父子之義也存父子之義非爲莊也爲桓也莊公在所不責矣而桓公尊王乃使人廢父子之義則桓之爲累大矣故諱之若莊不在是者爲桓諱也諱之則君臣父子之義全而幽之盟愈可貴矣或以爲莊公諱何不諱於前而諱於後也未達其防

邾子克卒

儀父也至是齊桓旣伯爲之請命於王也故書子

右莊公盡十六年

春秋經筌卷三﹤經部﹐春秋類﹐春秋經筌﹥

欽定四庫全書

春秋經筌卷四

宋趙鵬飛撰

莊公

十有七年春齊人執鄭詹

稱人以執非伯討也而詹不書族蓋有罪焉討有罪而非伯討柰何不歸之京師也然鄭詹之罪不可詳左氏以爲不朝且冬防於幽而春遂責其不朝邪無是理也不然齊且伐罪以責其朝執詹何益哉公谷以爲佞人則有之矣而其說未白要之鄭自忽突爭衡二君出入相避如傳捨而爲臣者朝以爲讎暮以爲君君之位如奕棋而已之位如盤石見利忘君反面事讎自祭仲以下皆然也若詹者必仲之黨無疑矣則執之爲得其罪然桓公旣伯則當執歸京師而聴天子之命乃自執之而已此其所以書人不得爲伯討也

夏齊人殱於遂

王者之師爲義起也誅其君而弔其民民大恱今齊滅遂以兵戍之遂人其果恱服乎不服而戍之以兵且無所畏乘其虛而盡殱之嗚呼吾今而後知不義之果不可爲也不義而彊且愚民有所不服而況君子乎遂君滅矣而區區之民敢抗齊而殱其戍人使遂之君存其肯屬而事齊邪遂君不知其何人觀其以義得民逆知其爲君子齊桓之滅遂於是爲謬舉聖人於其滅書人而於此書殱以齊人自殱爲文則其髙遂人之義也審矣遂人於此亦足以復其君之讎歟然齊威之此舉爲伯業之累甚大君子蓋以爲威公惜之

秋鄭詹自齊逃來

逃之爲言竄也責詹之辭也與鄭伯逃歸同義然詹不逃歸而逃來則爲鄭之罪人也審矣見惡於鄭得罪於齊逃而奔魯而魯納之是魯爲逋逃主也吾竊爲魯懼之齊鄭不稱兵於魯幸矣

冬多麋

麋獸也周禮獸人夏獻麋月令仲冬麋角解皆此獸未嘗有而有曰有有是也嘗有而多曰多多麋是也以有爲異麋以多爲異皆記異也杜氏以爲多則害五穀且爲災麋非食五穀者疑杜以麋爲艸耳非是

十有八年春王三月日有食之

夏公追戎於濟西

魯有戎患非一日矣伯禽之初不免興費誓之師自入春秋隠桓皆防而盟之蓋虞其爲疆場之患也則戎之在魯不可一日而不防莊公不修戎備其來也如履無人之境疆吏安在哉去而追之何益也春秋之書追者三齊人侵我西鄙公追齊師至酅弗及齊書侵知其侵也戎不書伐不覺其來也不覺來而追之戎備虛矣

秋有

含沙射人蓋亦微矣而聖人書之以記其異𨿽微必有以感之者觀乎此亦可以見人君之徳不可毫釐虧也毫釐之虧異且感之聖人不以微不書欲人君之謹所感也

冬十月

十有九年春王正月

夏四月

秋公子結媵陳人之婦於鄄遂及齊侯宋公盟

可與權而不達權君子謂之固可與正而不中正君子謂之專達於權正之義則處遂事之際無失矣若公子結吾不保其達權正之義也媵陳人之婦君命也及齊宋盟非君命也非君命而利國家專之可也權也非君命而不利國家則專之能無患乎當中正而不守正乃因權而生事秋及齊宋盟而冬致三國之師則今日之盟果爲利國家乎且鄄衞地齊宋二君胡爲而至於鄄哉齊桓合諸侯必防於宋衞之間以爲四方諸侯之來道裏均也故葵丘貫澤皆宋地首止及咸皆衞地齊桓之伯嘗兩防於鄄今將復合諸侯於此也結如陳假道於衞適遇其會也乃遂與二君盟其意蓋以爲一出而二事成一以媵陳人之婦一以結伯主之盟而不知其以大夫而抗伯主於國果利乎然公子遂會齊侯於陽谷齊侯勿及盟而結之專齊桓遂及以盟何哉結必有以欺齊也彼其語齊侯必不曰吾媵陳婦也必曰吾以君防盟也蓋前乎此伐宋之役與鄄之防皆單伯防之而已莊不至也桓亦以結爲單伯之流而遂與之盟旣盟而知其媵陳婦不爲防盟而來也於是怒有西鄙之伐焉然齊宋之來伐以其抗也責其欺也而陳亦與之何邪此尢足以見結之兩失矣結之盟齊宋不曰媵陳也結之至陳不曰盟齊宋也兩設誑辭而欺之及一敗而二事皆詐故三國均疾於魯也此陳所以亦從而來伐歟結之罪蓋不勝誅矣而說者徒見其書公子而不去族因以爲褒曰齊宋謀伐魯結道遇而盟之所以解紛也且宋齊嘗同幽之盟今何釁而伐魯哉以爲討鄭詹之來魯已期年矣存乎亡乎不可得而知旣越四時而不問至是尙何討邪曰討鄭詹則脇鄭而來可也宋何與哉況盟不旋踵而三國之師均疾於魯尙何紛之能解也公子遂如京師遂如晉季孫宿救臺遂入鄆皆遂事也皆不去族也悉以爲褒之可乎自莊以下魯大夫多不去族所以著三家之張本也公子慶父弒逆而奔尙不去族何問於結然君子察其事之善惡而褒貶自白不可拘去族書族之例也

夫人姜氏如莒

姜氏如齊猶曰父母之邦如莒何哉淫奔極矣莊公在所不責書之亦以見齊桓不能繩之爲伯主之累也

冬齊人宋人陳人伐我西鄙

討結之抗且欺也欺與抗小人猶忿而況鄰國乎況伯主乎釋而不討則啟姦招侮敗伯業矣三國書人將卑師少也問罪而已不務勝魯也劉敞以爲齊宋防於鄄謀伐魯公子結盟之爲魯免難觀今日西鄙之伐魯難果免乎蓋惑於書公子之例而不究其始終也

二十年春王二月夫人姜氏如莒

文姜於是蓋二毛矣死亡無日而淫奔不已禽獸非屠戮無以禁其搏噬彼得其死幸也

夏齊大災

人火曰火天火曰災齊人大災何以書往弔也前日齊伐我西鄙何爲往弔我服其罪也結之過也大災甚矣宮廟廐庫盡矣可不弔乎書之以見齊桓之伯徳不足而取戾於天也

秋七月

冬齊人伐戎

戎有二有山戎有戎山戎卽北戎逺於中國乃舜營州之地竹國也戎介於中國在曹衞魯之閒隠桓之所盟與夫伐凡伯侵曹者皆此戎也此其爲患尢近伯討所當先也所貴乎伯主者以其能從簡書敵王愾而除天下之患也戎患近在鄰國齊桓可不討乎桓公卽位蓋十年內則伐叛討二以立已桓而已戎蓋未嘗問也至是始伐之亦足以見其緩於除患矣伐戎伯討也而聖人書人責其緩可知

二十有一年春王正月

夏五月辛酉鄭伯突卒

秋七月戊戌夫人姜氏薨

冬十有二月葬鄭厲公

鄭突簒忽而入櫟其後卒歸於鄭而聖人不書歸說者以爲不赴於魯非也其入櫟也魯實納之豈其歸鄭而不赴哉聖人不書其歸不予其有鄭也至是卒葬皆書曰鄭伯則知其卒得鄭也其間莊四年垂之遇十四年鄄之防皆突也非子儀也突時蓋在櫟實未得鄭而聖人以鄭伯書之予其世統也突簒而與世統柰何名與之而實誅之所以深治其簒之罪也今突死而嗣世統者突之子矣其可不與突世統哉或者以垂之遇鄄之防爲子儀此死法也非春秋也

二十有二年春王正月肆大眚

癸丑葬我小君文姜

肆赦也眚過也赦大過也陶曰宥過無大刑故無小今過之大者皆舉而赦之肆大眚或者以爲僭天子故書大若然則當書曰大肆眚矣安得曰肆大眚邪不觀文之逆順而誣人以僭甚非義也然則肆大眚予之乎曰予之且人固不能無過過而能攺善莫大焉過𨿽禹湯所不免而責常人無過可乎過而殺之則𨿽欲自新無由也故易曰赦過宥罪書曰眚災肆赦亦治世之典特觀夫過故之辧耳故者心乎爲是惡也過者非心乎爲惡誤舉而已故曰宥過無大赦其誤也刑故無小誅其心也然則虞舜之制諸侯亦得用之乎曰舜之赦赦天下威福之權也諸侯之赦赦一國聽訟之法也昔成王命康叔曰有厥罪小乃不可不殺乃有大罪非終乃惟眚災適爾旣道極厥辜時乃不可殺罪有小而故則不可不殺是諸侯亦得肆眚也豈康叔得肆眚而魯周公之後反不得肆眚邪然十二公之中惟此一書之則他公皆未嘗宥過過故盡殺之而莊公鞠其過之大者而肆之也是亦春秋之美事聖人安得而不書哉說者以爲文姜之惡非赦不得葬故肆眚而後葬之文姜之惡燻炙天地淫奔於齊莒之閒往反如織生且不治今死矣反待赦而後得葬邪使不赦而葬時王伯主四鄰諸侯將發其冢而暴其屍邪無是理也且文姜之罪與齊襄等襄之存九伐之法不行襄之死且得以禮葬而文姜何足治哉況子安有赦母之道乎或者又以爲請於天王而天王肆眚若爾則經當書天王大肆眚今曰肆大眚辭直出於魯矣天王何與哉此皆求其義而不得妄緣上下之文而鑿爲是說不知肆大眚適居文姜卒葬之間非緣上下之義而立文也

陳人殺其公子禦寇

葵丘之禁曰無專殺大夫則當時諸侯蓋專殺大夫矣古者大夫命於天子有罪則聽天子之命春秋諸侯大夫自命而自殺之其專甚矣經書殺大夫者四十七皆書其專也然就其事而言之則殺之有罪無罪不可無別故凡殺世子母弟目君甚其絕親也殺有罪則稱人以爲國人皆欲殺之也殺無罪稱國以爲國君私殺之也或曰殺大夫舉其貴之辭也殺公子舉其親辭也殺而稱名得其人也得其罪也稱大夫而不名不得其人也不得其罪也其凡例如此而其罪之重輕情之深淺卽可見之不可以例求也陳人殺其公子禦寇書人以殺殺有罪然公子陳侯之子也父殺其子父子之恩絕矣然禦寇不子而自取殺身陷父於不慈蓋參譏之

夏五月

春秋無以仲月首時者或五字之誤或月下脫事耳

秋七月丙申及齊髙傒盟於防

復通於齊且謀防也前日見絕於齊以公子結之抗今日復通於齊亦安受髙傒之抗抗則均矣然結之抗有西鄙之伐而傒之抗魯因求防焉齊以爲忿魯以爲歡彊弱曲直蓋已判然矣齊之不義殺其父而脇其子莊之不孝忍其父而昬其讎則防之盟公之恥不其深歟故沒公而不書也然忍父讎受傒之抗何求於齊哉欲防而已讎與色孰重父與妻孰親莊公重色而輕讎欲昬而忘父則公之恥自取之也甘受其抗尙何辭

冬公如齊納幣

父讎不報母喪未除而求防於齊不孝也納采不親而公親之非禮也𨿽孝與禮聖人不以責禽獸而春秋垂萬世之典非爲莊設也爲萬世重父子之親垂防姻之教因不孝以致孝因非禮以致禮春秋之意也

二十有三年春公至自齊

忍讎而防冒喪納幣今至也吾不知何辭而飲至防勲哉

祭叔來聘

孫云周大夫祭采地劉云祭邑天子之下大夫是必使之則其不稱使不予使也下大夫無臣𨿽有臣猶不外交也祭叔畿內諸侯也聘者大夫之事而諸侯親之可乎祭叔假王命托聘爲名而私交於魯其實非聘也聘必書天王使而此不書使非王命也諸侯不自聘托王命也祭叔蓋自以爲有所憑藉而來足以逭私交之罪矣而不知春秋不書天王使之則不惟暴其私交之罪而且兼受欺君之誅也齊髙子來盟非君命也故不書齊侯使而見專盟之意祭叔來聘非王命也故不書天王使而見專聘之罪然盟有善否大夫專之猶或可也聘豈王臣所得專邪聘者傳命之辭無命而傳是罔人也內以欺君外以罔人祭叔之罪蓋重於祭伯之稱來矣

夏公如齊觀社公至自齊

甚哉公之無恥也子同生於今三十有六年則公之防姻固失時矣徒以父殺於外母淫於內諸侯所不齒非忍讎而防天下無與爲匹者故忍而防於齊齊旣許防而母喪未除莊公之心蓋可料矣故前年如齊納幣今年如齊觀社社何足觀哉托觀社而如齊也谷梁以爲屍女蓋照其肺肝矣君子恥言之吾因谷梁之言聊發其隠情而已耳

荊人來聘【是年楚成王卽位】

朝聘非荊人所得與也明堂位四裔來朝皆位之國門之外四塞世告至周禮亦云蕃服世一見掌客掌賔客之牢禮諸侯士大夫皆有餼典命掌諸侯之儀五等之君及其大夫皆有車服禮儀之數而獨不及蕃服其來也行人制其出入其至也象胥制其言語先王所以謹中外之防至深且逺也況楚人佳兵樂禍乃其天性故商頌之美武丁則曰奮伐荊楚魯頌之美周公則曰荊舒是懲蓋世亂怙終𨿽四塞世告至蕃服世一見之制亦曾未有與焉今卽幸而賔服天子大朝防引而進之守燎之列可矣況乎其不能也春秋之世荊楚日彊聖人蓋憂之入鄭伐鄭駸駸然其患深矣今率然而聘魯說者以爲進之聖人豈樂其僭聘問之禮哉憂之益甚也且自荊之魯以職方考之幾二千里彼何慕於魯而來邪蓋借聘問以窺中國也計道裏之逺近歷山川之險夷覘彊弱於諸侯察備禦於疆埸其爲謀有不可得而料者而說者以其去兵而用禮爲可嘉不知禮自中國出楚人安得知禮假禮以爲謀君子不可不察也前日伐鄭書荊而今日來聘書人或者不考其文因以爲進之且直書荊來聘則若舉國皆來於文不順而其大夫之名氏又未通於中國也故加人字以成文不然二十八年荊伐鄭何以復書荊邪僖十四年狄侵鄭書狄至十八年邢人狄人伐衞書人二十四年狄伐鄭復書狄豈其伐衞書人而進之邪蓋與邢人俱不可曰邢人狄伐衞也文有逆順聖人初不以此爲褒貶學者冝深思之

公及齊侯遇於谷蕭叔朝公

已不逾禮而後可以責禮於人已旣不正則人必以不正加我此理之必然者也莊旣求防於齊則六禮之行有大夫存焉而公皆親之往反如織非禮甚矣而齊侯亦無詞而拒之何哉桓公宮中女市女廬七百內嬖如夫人者六人何責夫魯侯鰥然出入齊境而無恥也故欲遇而遇欲盟而盟受其侮而不愧者齊有以自取之矣蕭叔蕞爾附庸其朝於魯禮所當然者魯有宗廟社稷之守非亡國而糊口於外也不俟公之至而來朝因其在谷而逆朝之其不正甚矣而公亦安受之而無忿心何邪公之於齊父讎也忍讎而求防且未成禮乃旦暮驅馳於齊境說者蓋以爲陳佗焉則無怪其見侮於蕭叔而受其艸次之朝也孔子曰人必自侮然後人侮之若齊之桓魯之莊皆自侮者也及見侮於人亦披襟而受之夫復何辭聖人書谷之遇蕭叔之朝以見君子責已不可以不重也

秋丹桓宮楹

莊公忍父讎以防於齊而內有所不安焉今母喪告終將除禫而逆女於齊也使桓而有靈防責不輕矣故莊欲以丹雘之飾而於先君秋丹其楹春刻其桷以重恱其在泉之靈也不然五廟皆有宮何獨丹刻於桓也哉噫嘻其謀蓋亦迂且誕矣忍於心而飾於外尙何以爲孝乎內不孝而外加非禮其得罪於先君益重矣說者以爲誇示齊女且姜氏入不敢覿於廟尙何誇邪禮山節藻棁復廟重檐刮楹達鄕天子之廟飾也

冬十有一月曹伯射姑卒

十有二月甲寅公防齊侯盟於扈

告期也告期而盟之懼有所不信也告期大夫之事而公親之告期防姻之常而齊盟之內外均非禮也

二十有四年春王正月刻桓宮桷

義同丹楹

葬曹莊公

夏公如齊逆女秋公至自齊八月丁丑夫人姜氏入智術近乎詐而君子有所不廢者時假之以濟正也惟君臣父子之際不可加智術於其間事君而尙智術是天下之大姦事父而尙智術是天下之大不孝也莊公於君臣父子之間智術無所不用而不忠不孝之罪益彰元年爲天王主防於齊父讎也不以情而辭命於王乃以術而築館於外內若不接讎外若順王命而不知成天王不正之命致王姬居外之久其惡尙何以蓋之是將以智謀爲忠而陷於大不忠也今旣忍而防父讎且親如齊納幣如齊逆女乃丹桓宮楹刻桓宮桷以媚於先君及逆女而返公不與姜氏同至難於告廟也七月公歸八月姜氏入公之歸也書至而姜氏之入不書至姜氏固不可見於廟矣而公之至吾不知其何辭以告廟也且公之行也旣以逆婦告及其至也吾意其必矯舉而妄告廟矣不然安得不與姜氏同至邪昭公娶於吳謂之吳孟子則公之至吾不信其以姜氏告也莊公之智術於是窮而不孝之罪愈暴白而不可掩矣書曰作徳心逸日休作僞心勞日拙若公者可謂心勞而拙者也聖人各因其實而書之而莊公不孝之罪無以逃於筆端吾因是而知君臣父子之間果不尙智術也

戊寅大夫宗婦覿用幣

禮者天下之公器而覿者私見之名也假公器而用之莊公之情可見矣哀姜讎之女也莊公不敢以見宗廟夫諸侯娶元妃以奉粢盛今娶婦而不見於廟果何爲哉是重色輕禮也不能以禮事上則何以責禮於下今大夫宗婦覿用幣於禮不其過歟薄於奉上而厚於責下莊公其何以安之莊公之心蓋曰吾私覿而已不以公見則外不負宗廟內不負夫人而不知其內外兩失之也語曰私覿愉愉如也則覿者非下見上之禮燕閒而私相見也故曰朝覲大夫之私覿非禮也不敢私覿所以致恭也以私覿而見則如勿覿而已況又用幣邪且三帛二生一死男贄也榛栗棗修女贄也以私覿而用公禮以女而奉男贄莊公蓋以私覿則於禮爲輕故重其贄以覿焉公之志荒矣守禮則心有所不安用術則智有所不周顚倒錯亂無一是者蓋無逃君子之笑大夫宗婦同宗大夫之婦不可析爲二豈有男女俱見哉谷梁之說非是

大水

冬戎侵曹曹羈出奔陳赤歸於曹

曹羈及赤之事左氏不載凡大夫出入公子爭國兄弟父子嫡庶之辧惟左氏最詳而於羈赤之事獨無傳此所以起二傳之紛紛也以史記世家考之莊公卒僖公夷立亦不載羈赤出入之事疑赤則僖公夷字似赤而誤耳然學者當以經證經不可以傳證經以經文考之此與桓十一年宋人執祭仲突歸於鄭鄭忽出奔衞大相類鄭莊卒忽在喪曹莊卒羈亦在喪忽及羈皆當書子而不書子不子也突憑宋而入赤戎而入皆自外入簒故突不系之鄭赤不系之曹但突先入而忽出羈先出而赤入出入有先後而事則一也君子無可疑者然曹鄭之事則同以情察之羈赤之罪當加忽突一等且宋人執祭仲以制鄭之命以宋則彊於鄭以祭仲則彊於忽忽外逼於宋內逼於仲勢不能有鄭而出奔猶可言也今戎侵曹未入其郛羈委社稷而奔不孝甚矣突以宋之親宋而入猶中國也赤戎而入何親於已召戎人而戕中國其罪可勝誅乎然聖人書法無異於忽突者蓋以羈斥名而不書子於赤外之而不系之曹法亦無以加矣學者冝觀宋與戎之彊弱而加重輕此春秋所以望於後之學者也學者其可不深求之二傳以羈爲大夫以郭公爲赤謬甚矣蓋不足辯

郭公

闕文或謬字也先儒皆援郭亡之事以實之曰齊桓公問郭何故亡父老對以善善不能用惡惡不能去所以亡其事與時實相近但不可遽以爲實也非郭公之下闕事則公字爲誤耳

二十有五年春陳侯使女叔來聘

莊公卽位於今二十五年而諸侯無聘魯者薄莊之不足齒邪茍不得已從伯主之命則同防而已未嘗交盟交聘也今旣防於齊陳人懼其脇伯主而報西鄙之役於是使女叔來聘蓋亦非得已也然聘鮮有書字者而女叔書字何邪女叔之字必叔有賢行在陳爲賢大夫不爲來聘褒之也然則何以知其有賢行曰不知其人視其友公子季友賢人也女叔實友之春來聘而冬公子友如陳報其聘及其終也友復如陳葬之惟賢友賢愚因公子友而知女叔之賢也

夏五月癸丑衞侯朔卒

六月辛未朔日有食之鼔用牲於社

書曰乃季秋月朔辰弗集於房瞽奏鼔嗇夫馳周官鼓人救日月則詔王鼓傳曰日食天子伐鼓於朝諸侯用幣於社伐鼓於朝所以用陽也春秋書日食鼓用牲於社者三莊公二而文公一皆著其僭天子且非禮爾伐鼓當於朝不當於社當用幣不當用牲也然日食三十六惟此三者書鼓用牲何也得禮不書失禮然後書

伯姬歸於杞

曰歸不曰逆杞侯自逆之何以不書杞侯來逆常事不書

秋大水鼓用牲於社於門

古者救日月無救水之禮傳曰非日月之眚不鼓則大水無伐鼓用牲之制公羊以於社爲禮於門非禮谷梁又曰救水以鼓眾似緣公羊而立文其後董仲舒言大水鳴鼓而攻社蓋學於公羊師弟子循其私說而不稽古也大水鼓用牲於社於門古無是禮也

冬公子友如陳

內大夫出聘自友始然外大夫來聘書聘內大夫出聘不書聘蘇轍所謂禮成在外未可必於我是也春女叔來聘冬公子友如陳報之友賢者也何以不書字至閔二年季子來歸而後字之邪蓋因國人之善一舉褒之足矣何用屢字而屢褒之也若陳女叔則非來聘無以著其賢故因聘而字之也

二十有六年春公伐戎

夏公至自伐戎

戎爲魯患舊矣而今日之兵實爲曹伐之何以知其然前年冬戎侵曹曹羈出奔陳及陳女叔來聘言必有以及於羈也故冬公子友如陳報聘而春遂伐戎爲曹可知矣陳爲羈伐戎則自伐可也何必求魯哉蓋魯逼於戎且世有戎患陳逺於戎無事乎伐之以生釁也此必陳女叔及公子友之謀矣然則公之徵伐內則報濟西之役外則問侵曹之罪師出爲有名故公至自伐戎而曹遂殺其大夫是戎必有辭於曹曹殺其大夫以恱戎且以塞魯之詞也然戎之所逐者羈也羈卒在陳戎之所納者赤也赤卒居曹則公之伐戎將借曹以爲詞其實不能治戎而正曹也在當時齊爲伯主知曹之亂而不問見戎之彊而不伐而魯能伐之齊侯蓋有慙徳於魯矣書曰公至自伐戎莊蓋自以爲莫大之功而防勲於廟也

曹殺其大夫

曹赤之簒戎納之曹羈之出戎逐之大夫何與今魯伐戎而曹殺其大夫逆知其無罪也赤蓋借是以塞魯之詞稱國以殺殺無罪也不書其名非其罪也

秋公防宋人齊人伐徐

徐之先伯翳與秦同祖𨿽居中國有夷風焉在魯之初伯禽有費誓之師爲魯之患舊矣穆王時偃王僭稱王穆王滅之而別封其系以祀伯翳其地今之臨淮是也蓋介於魯宋之閒爲二國患今必徐犯宋之牧圉故宋伐之然齊實伯主而以宋主兵何也兵出以名不以彊弱伯主之器也讎徐者宋故齊以宋主之正其名也名正則罪人服用兵之道也然齊宋皆以卑將少師而公獨親之何哉蓋春公嘗伐戎戎比於齊也茍示弱於徐則戎必合徐以伐魯故以先聲挫逆謀也不然費誓之役且復見於莊公矣

冬十有二月癸亥朔日有食之

二十有七年春公防杞伯姬於洮

洮魯地伯姬來公往防之也諸侯非民事不舉婦人旣嫁不逾境參譏之

夏六月公防齊侯宋公陳侯鄭伯同盟於幽

同盟於幽至是十年矣桓公懼諸侯久不合則離於是復講同盟之禮焉然前同盟者九國今四國不至用是知諸侯不可不屢合也孔子言桓公九合諸侯不以兵車而谷梁言衣裳之防十有一蓋北杏之防諸侯未信鄄之防則初得宋皆伐宋之諸侯也故孔子舉其九而已其兵車之防四孔子蓋略而勿錄焉聖人豈樂夫用兵哉安中夏而尊王室爲可貴也

秋公子友如陳葬原仲

春秋之法輕於誅小人而重於責君子公子友賢者也不畏私交之法而如陳葬其友𨿽朋友之義爲五教之一而君臣之義蓋重於朋友聖人責其重所輕而輕所重故不以其過小而勿誅蓋曰季友君子也當以君子之道責之

冬杞伯姬來

無事而來非歸寕也與祭伯之私來同若曰歸寕直常事爾何以書

莒慶來逆叔姬

非爲君逆也臣自逆也爲君逆稱逆女自逆稱逆叔姬與髙固同蓋君臣之辧也或以爲成禮於魯或曰不與夫人之稱鑿矣

杞伯來朝

以伯禮朝也義同桓二年滕子來朝

公防齊侯於城濮

城濮衞地公防齊侯於城濮謀伐衞也謀伐衞而魯不從何哉五年齊襄拒王師而納朔公實從之今日齊桓責尊王而伐衞公則拒之拒其是從其非樂於爲逆而憚於助順莊公之爲人蓋可見矣

二十有八年春王三月甲寅齊人伐衞衞人及齊人戰衞人敗績

十六年幽之盟衞朔同之前年幽之盟衞懿不至此桓公之所以伐衞也如是則伐衞爲有名矣聖人何以人之蓋朔實得罪於王五年脇齊襄之力敗王師而入衞則衞固天王之叛國也桓公圖伯以尊王而叛國不討兩防於鄄爲宋伐鄭衞朔在焉已而同盟於幽則朔親齊爲已至矣故桓公匿其逆王之罪而不問也今朔固死矣罪復何問哉而前日幽之盟衞懿不至懿朔之子也父數從已則匿其叛王之愆子一違命則責其尊王之義罪在父而責歸其子冝衞𨿽微有所不服也伐衞者齊也而及戰者衞也齊問罪而衞及戰衞果服齊乎然則桓公果心乎尊王邪抑假尊王之命而求諸侯也聖人照見其情故齊衞書人以見衞則有罪然而桓之伐衞亦不得爲伯討也左氏載子頽奔衞王請伐衞之事諸儒多從之然於經無所考愚不敢以傳廢經

夏四月丁未邾子瑣卒

秋荊伐鄭公防齊人宋人救鄭

齊自北杏之防於今十有五年其間兩鄄之防兩幽之盟諸侯不爲不從中國不爲不振矣而鄭逼於楚齊尢重故兩鄄兩幽之盟無敢不從所以望齊者甚切然桓公不能少加威於楚使鄭被楚兵而後救之且越千里之外以謀伐山戎蓋威諸侯則爲齊之利荊楚鄰於鄭伐楚則鄭受其福利己者在所急而利鄭者在所緩桓公之情蓋可責矣故救鄭善事也而聖人不與其爵以爲被伐而後救不若先攝之而使鄭不被其毒也內書公而外書人蓋不如是則無以見齊人之爲齊侯也桓公之伯至此不爲不久而惟盟防書爵用兵無善惡悉貶稱人皆以其急於利已而緩於安人也

冬築郿

春秋書築者七築館築臺築囿而已未有邑而書築者邑而書築創作邑也創作邑必有居室城市司官之守故曰築左氏曰邑曰築都曰城且城楚丘城緣陵曰都可也城中丘城郎亦可謂之都邪蓋城者有其邑矣城其外而域之也築者作室以爲司官之守爾宣王考室之詩曰築室百堵百堵皆興是也周之冬夏之秋非其時矣況大無麥禾告糴於齊而興是不急之役何益於國邪無益於國有損於民民困而邦本搖其爲國危矣凡土功之事聖人謹而書之所以惜民力而固邦本也

大無麥禾

以時言之麥夏之谷也禾秋谷也安得至冬而後知其無周公七月之詩曰九月築圃十月納禾稼黍稷重穋禾麻菽麥嗟我農夫我稼旣同上入執宮功且黍稷禾麻菽麥三時之谷也至十月登圃則聚而納之囷倉及納囷倉而後知其無焉蓋冢宰制國用必於嵗之杪非嵗杪無以知其一嵗之丰凶也然國無九年之蓄曰不足無六年之蓄曰急無三年之蓄曰國非其國也一嵗無麥禾而遂告糴於齊是曽無一年之蓄也莊公之爲君僅足以蠟臘又何有於民

臧孫辰告糴於齊

魯之空虛非一日之罪也古者以三十年之通制國用量入以爲出三年之丰有一年之積以三十年則有九年之積故𨿽堯水湯旱而無虞莊公卽位於今二十有八年矣九年之積安在築館以奉王姬浚洙以備齊寇防盟戰伐無嵗不有丹楹刻桷無所不爲上有星隕日食之變下有多麋有之異大水者三無麥苗無麥禾者各一而前乎此尙築郿後乎此且新廏災異相仍靡費百出不計國之丰凶民之盈歉惟已所欲直情爲之計其出入未嘗有數月之積也故一無麥禾遂求餉於鄰國且王之求賻求金魯之乞師告糴天下之深恥也曰求曰乞若得不得未可知也而告糴尢爲至辱命垂溝洫而乞食於人齊幸有嗟來之心以振之不然君民何恃以生哉故聖人於此直書告糴而不書如如緩辭也蓋不書告糴無以知其有旦暮之急也

二十有九年春新延廏

禮嵗凶年谷不登君膳不祭肺馬不食穀先民而後畜也廏焚孔子曰傷人乎不問馬貴民而賤畜也然爲國之備在兵而兵之用在馬故六系爲廏備於周騋牝三千美於衞馬政亦有國者之不可廢也然君子必辧其後先稽其貴賤者蓋事有本末不可後本而先末貴末而賤本也去冬大無麥禾則民食已不足何問馬臧孫辰告糴於齊則民力疲瘵何問廏則馬在所緩而民在所憂廏在所閒而力在所卹以凶嵗疲民新不急之廏𨿽曰得時其爲國之患大矣故聖人不以其時而略之曰新革其故也曰延廣其舊也或以延廏爲法廏古無是名也蓋不究其義矣

夏鄭人侵許

許之爲國介於楚鄭之間鄭逼於楚每以許爲藩蔽鄭不達權而虐許不已許一入楚則楚之襲鄭如入無人之墟矣是鄭自撤其藩蔽也爲鄭謀者不若厚於許教許扞楚而鄭援之許借鄭以全鄭得許以安更爲唇齒之邦而緩急相救鄭且內連齊晉以抗之則許未必亡鄭未必困也鄭不料此而與許爲讎成十五年許畏鄭而遷葉葉楚地也許旣入楚鄭無嵗不受楚兵蓋鄭自撤藩援而不自覺也今楚方讎鄭而鄭侵許許必從楚其後八年之間而楚伐鄭者三蓋無其蔽失許之援也

秋有蜚

有蜚記異也劉敞曰蜚之爲物狀若牛而白首一目而蛇尾行水則竭行艸則死見則國大疫若是則非止爲異且爲災矣此世未嘗見者疑非中國物也聖人書曰有異甚矣

冬十有二月紀叔姬卒

內女鮮書卒葬惟紀之二姬與宋共姬書卒葬紀伯姬卹其死於國之亡而葬於齊也紀叔姬以其不失婦道卒歸於酅也宋共姬以其守節而死於災也非此不書

城諸及防

十有二月今之十月也水昬正之時可以栽板榦矣得時不書此何以書以嵗凶民疲而連城二邑有何旦夕之急而爲是哉莊公之庸且虐不念民力矣國虛民叛城堅如金夫誰與守之識者以爲寒心而莊公不懼柰何

三十年春王正月

夏師次於成

欲救鄣而不能也與三年次於滑同義蓋次滑書公而此不書公尢足以見公之恥也

秋七月齊人降鄣

鄣城在今之密州杜氏以爲紀之附庸紀近於密故也齊襄庸君也其虐紀而滅之無足謀者而威公方伯何賴於蕞爾之鄣而必其歸附哉然郕降於齊師郕自降也齊人降鄣齊人逼而降之也襄公逼紀而去之桓公逼鄣而降之爲惡僅一間耳鄣區區微國無損益於齊無鄣不害爲伯也而得鄣則爲伯業之累大矣吾於此重爲威公惜之

八月癸丑葬紀叔姬

歸於酅葬於酅也而曰紀叔姬叔姬賢也故必系於紀一歸紀則死生以之叔姬之義也

九月庚午朔日有食之鼓用牲於社

義同上十五年

冬公及齊侯遇於魯濟

魯濟之遇齊侯謀伐山戎也公辭不能故明年齊侯來獻戎捷

齊人伐山戎

山戎逺於中國自入春秋亦未嘗爲中國患以職方考之蓋居舜之營州古竹國之地也東距遼水北距燕薊其僻逺而富且饒故齊威利而伐之俘其寶玉以富國也齊內有魚鹽之利而外貪逺夷之富則齊桓之斯舉爲利而已管仲答楚師之言曰召康公命我先君太公曰五侯九伯汝實徵之東至於海北至於無棣然則今山戎又越於無棣之外桓公不憚千里之險而徵之非利肯爲是乎內有楚之患日讎於鄭齊玩而不伐山戎無損中國而齊首伐之齊之爲謀蓋可見矣不然伐戎美事也聖人安得書人哉其後秦惠王將並天下先取蜀諸葛亮將一吳魏先取瀘究其利心皆齊桓之謀也聖人首貶齊桓垂戒逺矣

三十有一年春築臺於郎

莊公前年築郿猶曰築邑以涖民也新延廏尙曰蕃馬以備邊也城諸及防且曰設險以域民也今一嵗而三築臺何爲者哉古者天子有靈臺以候天地諸侯有時臺以候四時故分至啟閉必登而望之以書云物占災祥水旱而爲民之備也則其臺必在國之都矣今曰郎曰薛曰秦皆逺地也蓋厲民以自樂也孟子曰文王以民力爲臺爲沼而民歡樂之古之人與民偕樂故能樂也民欲與之偕亡𨿽有臺池豈能獨樂哉今莊之三築臺所謂民欲與之偕亡者也天災時變無若莊公之多工功力役無若莊公之數廩稍空虛無若莊公之甚而一嵗之間三時役民以奉一己之樂嗚呼莊公觀天災時變工功力役廩稍空虛一念及此恨無門以入地尙何樂哉而莊公懵不自知則莊公之志慮精神蓋已荒矣明年而卽世有以也夫

夏四月薛伯卒

築臺於薛

六月齊侯來獻戎捷

隘哉齊侯誠伯者之器不足以望三王之髣髴也抑亦管仲所以相其君者然歟孔子曰管仲之器小哉蓋有伯者之君必有伯者之佐君臣之量極於是矣故功烈如彼之卑也蕞爾山戎何足道哉桓公幸而克之折馘執俘捷如其志蓋自以爲不世之雋功故獲戎捷俘而來獻焉且獻捷於王猶可言也獻捷於魯其卑甚矣魯何尊於齊哉齊蓋以爲威魯而魯初不從伐坐受戎捷其爲榮大矣又何懼耶聖人隘其然書曰齊侯尊且貴也曰來獻捷卑且辱也以尊而行卑以貴而就辱其待齊桓可知矣四年齊人來歸衞寶於齊書人而不書爵微者也於衞書歸不書獻順辭也蓋衞寶以卑來歸戎捷以尊來獻也觀乎此又有以見桓公智有餘而量不足也

秋築臺於秦

冬不雨

甚矣天之仁愛人君也𨿽無道之世猶欲保持而全安之故示之災變所以警其荒而防其怠茍能畏天戒而悔過憂民又未必不爲賢君也莊公之不君厲民以自奉一嵗而三築臺況積嵗凶荒廩稍不足而工功日興其爲惡冝獲罪於天不可逭其禍矣而天猶欲示之戒不雨而爲旱災使莊公視此恐懼以答天戒憂勤寛卹以卹民隠尙能自反於善也而明年春又城小谷嗚呼一時不雨其爲戒大矣而莊公不自悔用是知莊公果庸而無知不可告戒故勦之而後已其啟手足於路寢尢爲幸也

三十有二年春城小谷

左氏之說出於野史以其所聞之說取經文之近者偶而合之故亦時有得其實者學者見其偶合遂以爲左氏國史經自國史出也左氏不可不信則失之果或者又疑其不合者眾而就者多則謂左氏皆誣誕之詞無足取則失之疑果與疑二者均未安要之以經爲正而左氏之合者亦時取之可也愚今因城小谷之事而知左氏非國史以其所聞取經文之近者合之審矣昭十一年楚申無宇曰齊桓公城谷而寘管仲焉於今賴之而莊三十二年偶有城小谷之事左氏遂曰爲管仲也是左氏取申無宇之言而偶合之也杜氏因左氏而齊無小谷因以小谷爲谷城曰谷城齊地谷城固齊地而安可彊攺小谷爲谷城邪範寗曰小谷魯地爲得其正矣發微謂曲阜西北有小谷城則小谷魯城甚明矣春秋魯未有城外邑者惟城楚丘上不書諸侯若內城之者蓋聖人異其文不與諸侯得封衞也楚丘爲衞地蓋已見於詩刪詩作春秋皆出於聖人之手於詩旣顯言之故於春秋隠其義後世決不疑楚丘爲魯地也若齊侯城谷寘管仲則非聖人之言安可持是說而遂以小谷爲谷城邪魯何與於管仲而爲管仲城邑乎況申無宇之說亦不曰魯爲管仲而城之蓋曰齊桓城之也左氏之說於是暴露誠無足據者則其合者亦不過附防而偶合矣擇其有益於經者從之可也

夏宋公齊侯遇於梁丘

春秋之世東諸侯之彊大者曰齊晉宋而已晉恃其彊終齊桓之伯未嘗一同其防盟而宋於晉爲亞也宋一不至則齊之伯業有所不成而諸侯亦從而攜矣故桓公賴宋爲多北杏之防宋人一叛則諸侯首鼠齊兵再伐而後得之旣得之則再防於鄄以堅其心又爲之伐鄭以恱其意自非大盟防大徵伐齊不敢先之必推以爲主所以爲諸侯之倡而就伯功也幽之再盟於是又五年矣齊桓懼諸侯之離故逺遇宋公於梁丘梁丘宋地也去齊八百里齊侯不以八百里之遙而爲是遇者蓋求宋所以卜諸侯之從違也宋無二心則防盟有所不必講故遇而已不必防諸侯也說者以遇爲不期之防觀乎此謂之不期可乎

秋七月癸巳公子牙卒

陸淳曰季子恩義俱立變而得中恩義不俱立君子何以處之哉擇其重輕而已君臣者尊尊之義兄弟者親親之義也尊尊之義公也天下系之親親之義私也一家系之君子不得已寕以公蔑私則所存重矣古之人有行之者周公是也誅管蔡而天下安廢兄弟而存君臣後世不以爲非者於輕重之義取捨審矣慶父叔牙季友桓之三子也莊公疾問後於叔牙牙曰慶父材莊公固有世子安得及慶父牙之謀逆謀也次問季友曰臣以死奉般般世子也且牙立慶父則般必死般死則魯國必亂故季友以君命召叔牙而酖之以兄弟之義言之則叔牙兄也以君臣之義言之則子般君也存兄而滅君則利一家存君而滅兄則利一國家與國之輕重蓋已判矣故寕酖叔牙而存魯焉聖人以其酖兄爲義之正也故書曰公子牙卒以存季友之義也

八月癸亥公薨於路寢

莊公獲終於路寢幸矣易曰正家而天下定家不早正其禍有不可勝言者故古者諸侯首娶元妃以奉粢盛先正其家孝之大也莊公生三十七年而後娶於齊齊讎也姜氏入不敢以見宗廟不以見宗廟則如不告而娶矣不告而娶是淫於色也方姜之未入也納幣觀社如齊如織防齊侯盟齊侯不勝其皇皇也姜氏旣至丹楹刻桷以耀之宗婦用幣以恱之不勝其歡如也家人九三曰家人嗃嗃悔厲吉婦子嘻嘻終吝九三以陽處陽剛嚴者也正家之道寕過乎嚴故嗃嗃悔厲吉茍瀆慢而說則家道隳矣故嘻嘻終吝若莊公所謂嘻嘻終吝者也哀姜無子內嬖如林羣公子橫於外嫡庶亂於內以般爲嫡般實非嫡以閔爲長閔實非長嫡庶不分魯國無所托莊何以死哉死目未瞑慶父弒二子烝哀姜幾至亡國恃以不亡者文武之靈未泯周公之祀未易勦絕也不然莊公所以齊家治國之道皆自取滅亡也豈非桓公所以貽厥子孫之禍歟有國者視桓莊之禍可不謹哉

冬十月己未子般卒公子慶父如齊

嗚呼般之死慶父出皆季友之責也友旣酖牙以立般而般卒不免乎殺友尙可以逭其責哉友初不能奉般則如勿立旣立而不能庇般則必殺慶父不能殺慶父則死之如是則不失爲晉荀息今君不能庇賊不能討身不能死是曽荀息之不若也初酖牙也竊自比於周公而終乃不能下同荀息何邪愚知其心矣友之意蓋以莊之終也哀姜無子般也閔也申也均庶也吾將以般母有寵於莊莊蓋將屬般也故順君之欲而奉之今般旣已矣莊之他子尙可以莊也盍謀爲後圖焉然慶父殺般而出洋洋乎如常人友亦常慮及此乎力旣不能討亦將以懼之使惴栗而不敢復入乃一詞不問使雍容閒暇而如齊卒之復入再肆其毒而奔莒此又誰責哉春秋凡內賊出尊則書孫臣則書奔今聖人於慶父書如齊以見魯無以制之者矣魯無以制之則又誰責吾固曰責季友然齊爲方伯乃安魯之亂受魯之賊則其罪當加季友一等此又春秋之法不言而諭者其微而顯於是見矣

狄伐邢

齊桓能逺伐山戎而不能近制狄狄伐邢病齊侯矣

右莊公盡三十有二年

春秋經筌卷四

欽定四庫全書

春秋經筌卷五

宋趙鵬飛撰

閔公

元年春王正月

不書卽位繼故也般於閔非父非君然繼世則如君父焉故不忍卽位

齊人救邢

桓公之霸惟盟防書爵徵伐無稱爵者如滅遂伐郳之類人之可也而荊伐鄭齊人救鄭狄伐邢齊人救邢宜書爵矣而亦人之何哉蓋滅遂伐郳惡其陵虐小邦救鄭救邢責其緩於除患夫以楚之彊未可俄而勝圖之可也而蕞爾之狄何足謀哉以齊之半合諸侯之兵可犁其庭也桓公以爲中國無狄患則吾無以施吾功故存狄以市功於諸侯此眾人之謀眾人之見也故春秋以眾人待之安得書爵

夏六月辛酉我君莊公

十月而後亂故也

秋八月公及齊侯盟於落姑

落姑之盟慶父意也慶父歸自齊而立閔公則閔公之立齊與聞之今聞卽位旣定慶父奉閔公以盟齊侯結齊好也左氏以爲請復季友且左氏前云成季奔陳今乃請友於齊是自相反也且閔公才八嵗安知季友賢借使知其賢慶父肯使復之乎八嵗之童必不能出盟齊侯抗慶父而復季友也審矣徒見落姑之盟與季子來歸文相屬彊合之耳

季子來歸

閔公之立主少國疑慶父哀姜烝亂於內魯之爲魯蓋未保其無危也國人訩訩不安其生季子於外亦何安乎季子來歸季子之心亦國人之願也然慶父方熾孰納之邪慶父疑國人之叛順國人之欲納之所以安己亦以安國人也不然慶父且圖之安得來歸乎然當是時魯恃以不亡者季子也方其歸也國人未知其何以處大謀而濟大事然魯之臣孰有如季子之忠且正哉則其來歸亦可以重一國之望也故字而不名賢之也書曰來歸喜之也然望之重則責之深季子何以副其責哉前日般之弒慶父之奔旣往不咎矣乃慶父復歸且復立君君慶父所立也季子何以處之曰君吾君之子也社稷有奉國家無傾則又何說獨所以爲魯患者慶父而已閔八嵗之童饑飽寒燠制於慶父慶父不去閔公不安則季子當爲之謀也或請於伯主以討之而已爲內應不然一慶父何足謀也𨿽不假外援尺箠可制也顧所謀何如爾而慶父卒再肆其逆閔卒斃於非辜季子熟視無如之何則安在乎副國人之責也吾聞之師曰季子忠有餘而謀不足吾竊以爲確論𨿽然春秋責備賢者受三尺之一國之命伊周之事也以伊周而責季子不防重歟其後卒能奉僖而立之魯之宗社復重於九鼎則其功亦足以贖過矣不以功掩過不以罪廢功春秋之義如此

冬齊仲孫來

閔公之立𨿽出於慶父而齊實與謀之故秋有落姑之盟焉及季子歸魯而閔之立非季子意也季子與慶父蓋冰炭不相入今忠佞共立不知季子將遂奉閔而君之抑將有異謀也大臣不和則其亂未艾此齊侯於是使仲孫來察二人之去處焉實非來聘故不曰聘實非求盟故不曰盟齊侯所以使之者何可名狀哉故直曰來然則命實出於齊侯而不書使何邪蓋齊侯之意將以窺魯之釁而仲孫之心則務寧魯難也君命以爲惡而臣復之以善故聖人察其心使若仲孫之自來則善歸於仲孫不書齊侯使之明爲善者非齊侯本心不得以攘其善也𨿽齊侯遣仲孫之言不可得而考而其歸也首興取魯之問則其所以遣仲孫之意於是見矣愚意其初命仲孫也必不曰爾觀魯可取吾將取之蓋曰姑省其安危而已仲孫亦不知其將取魯也姑省其君慰其大臣而歸復其君曰魯秉周禮未可動也君其務寜魯難而親之且教以伯主之器其爲益大矣不惟有功於魯且納其君於善故聖人字而不名所以與之者至矣此左氏之說合於經者也君子不可以人廢言

二年春王正月齊人遷陽

陽附庸也其地今之沂州當齊魯之間不知其附齊乎附魯乎以意逆之疑魯之附庸也不然旣附於齊矣齊何用遷之蓋魯方有內難疆之事有所不暇也故齊乘其亂而遷之以附於已若宋人遷宿之類也然宿在魯宋之間本附於宋魯侵宋宋疑其附於魯也故遷之是宋自遷其附庸聖人猶書曰人以爲無事而轉斯民也今魯無侵齊之師齊無故而遷陽則陽初非附齊也審矣乘魯之亂遷人附庸以自封殖聖人安得恕之則其罪當加於宋一等書曰齊人其貶可知矣

夏五月乙酉吉禘於莊公

禘有二有郊禘之禘有禘祫之禘郊禘直郊天矣禘其祖之所自出者以配天故謂之郊禘大傳曰不王不禘王者禘其祖之所自出以其祖配之此謂郊禘非祫禘也禘其祖之所自出以其祖配天也不然禘祫之禘安得配侑之禮哉孔子曰魯之郊禘非禮也蓋譏魯僣郊又禘文王以配天也楚語郊禘不過繭栗周語郊禘之事有全烝全其牲體而升之皆謂郊天禘其祖以配天也非禘祫之禘也諸儒不稽其義而惑其名謬曰天子則禘諸侯不得用禘諸侯固不得郊禘而禘祫則宗廟之祭天子諸侯同之三年一祫五年一禘常典也若曰諸侯得祫不得禘則諸侯當間廢一祭矣是天子當禘不當祫則天子亦間廢一祭矣且天子諸侯五年始一祭也安得三年五年之辧先禘後祫之說哉此皆先大儒之說小生所不當破然其說不通亦不容不辯也不辯則害禮害禮則廢道此吾所以不忍黙然也夫天子七廟諸侯五廟太祖之廟百世不毀而三昭三穆二昭二穆之外則疊毀故其外曰壇曰墠三年一祫則合壇墠之鬼而並祭之故曰祫壇墠之外則又有所謂所自出之祖如商於契周於后稷是也五年則審諦而祭之故曰禘然則春秋書禘常禮也非僣也所譏者吉禘矣曰防三年不祭惟祭天地四方三年者禘祫之期也二十五月防畢廟成遇祫則祫遇禘則禘審昭穆祔新主於廟而祭之祭畢則疊毀其所當毀者遷其主於祧焉禮之經也今莊公薨於此二十二月則防未畢書禘於莊公則廟未成防未畢廟未成主未祔而用禘禮疏謬甚矣且廟未成則祭於寢祭於寢而用禘吾不知其何以審諦昭穆也以季子之賢而爲是謬舉吾不知仲孫所謂秉周禮者誰也吾欲問之

秋八月辛丑公薨

立幼君者凶人之所利相幼主者君子之所難以是觀之慶父季友彊弱已判矣慶父之弒般也不立僖而立閔以僖長而賢閔稚而庸立長以自繩不若立幼以自恣則予奪生殺惟已欲之則夫閔之立與弒皆制於慶父獨任其幸不幸矣而季友自外至權不能盡出於已所恃者民心國勢耳民心是從國勢未附而閔實吾君之子也順民之心而爲之謀事事無不集而季子之忠實寡謀也自陳歸魯至是期年內不能銷慶父之權外不能求寸兵之援則季子之在魯實從閔公生矣吾料季子之心以謂君實立於慶父慶父必無自弒之理慶父𨿽橫俟君之壯而自除之吾何爲再冒殺兄之名也不知慶父立幼而不立長其意安在哉齊仲孫曰不去慶父魯難未已是季子之慮患逺不及仲孫矣禍根未除俟君壯而自除之吾見季子果忠而無謀者也平勃安劉必盡誅產祿而後已鑑於此也五王存武三思而俟中宗自去之不知春秋者也平勃介冑之士而所爲偶合於春秋五王皆文人而不達春秋之義卒陷於不測吾是以知春秋不可不學也

九月夫人姜氏孫於邾

文姜弒桓而奔春秋去其氏哀姜弒閔而奔聖人不去其族蓋弒夫之義與君父同而殺子之罪以尊殺卑也不異其文無以別罪之輕重

公子慶父出奔莒

所畏於凶人者以其爲惡而餙之以義則𨿽有智者不能攫而除之若其凶而無知則勇不懼難者一人足以制其命共工恭而滔天則非堯舜有所不能去如管蔡之叛則𨿽非周公在所必誅也吾觀慶父直凶而愚者耳無能爲也夫凶人之謀爲逆必匿其謀使若惡不出於已文其過使國人無以議其非弒君則仗討賊之名以移其罪於人故君𨿽弒而身不殞謀𨿽惡而迹不露趙盾卽其人也今慶父再弒再奔內懷弒逆之姦而外揚烝亂之行是天下之至愚而無知者直禽獸耳寸刃尺箠可以躐而取之而季子不能取及奔於莒聽自縊卒不得討賊之義愚用是知季子之果無謀也

冬齊髙子來盟

惟仁者故能定人之危惟忠者故能納君於善躬此二者春秋之世蓋難其人有其人而不假以一語之溫則天下之爲善者怠矣魯之禍仁人君子蓋可以動心矣君弒國危大臣惴恐千乘之國亢然無君而齊侯以伯主不能卹也又命髙子將南陽之甲而謀之使髙子而行其謀則不戰取魯直若反掌然威公九合諸侯之功亦一舉掃地矣髙子至魯知周公之靈未冺而曲阜之地未易墟也其臣民嗷嗷無所系屬亦可哀矣於是及其大臣盟而爲之立君定其國慰其臣安其民而後反魯賴之季子賴之而周公亦賴之齊桓不陷於不仁而伯業不敗其爲二國之利大矣故聖人貴而字之其賢蓋已傑出於春秋之世矣故上不書齊使而下書來盟以見盟非齊侯之命而出於髙子之忠且仁也其心蓋與仲孫同而功則過之此聖人所以異其文而襃之也

十有二月狄入衛

辛有適伊川見髮而祭於野者曰不及百年此其戎乎衛自宣公烝滛康叔不幸而後嗣有鳥獸之行墻有茨君子偕老鶉之奔奔氓之蚩蚩新臺桑中之詩君子所不忍聞也宣公烝於上則父子之理防公子朔逆王師則君臣之義亡殺壽及伋則兄弟之恩絕公子頑之亂則夫婦之義廢黔牟之篡奪則長幼之序滅所貴乎中國者以其禮義之所自出五教之所由興尊卑上下粲然有倫此四方之所景慕而不敢犯牧圉也而衛皆無之是亦辛有所嘆耳狄何慕而不恣其虐哉觀乎詩則衛爲狄所滅野處漕邑而春秋書狄入衛何也其後齊桓封之楚丘實未滅故不以滅書如吳入郢之類矣余義在救邢

鄭棄其師

鄭文之爲國可謂無政刑矣以淸人之詩考之則鄭棄其師非棄師也逐髙克也髙克有罪寘之甸人誅之司冦放之境外惟所欲之𨿽殺大夫放大夫非諸侯所得専而諸侯専之久矣君子不以責鄭文也特究夫得其罪不得其罪所以寘於法者輕重惟允耳髙克之好利何足誅哉𨿽欲誅則寸刃可殞欲放則尺簡可逐何以師爲師者人命所系國勢以之使髙克能用眾遂以師叛鄭其殆哉不然知其無能以師徒禦敵於境爲敵所敗則又誰任其禍也則夫髙克不叛鄭師不敗自散而歸猶爲幸也鄭小國伯爵師不過四百乘逐一人而散百乘使鄭屢有髙克安得師而給諸愚於是知鄭文不君無政刑矣書曰鄭棄其師而不書逐髙克髙克何足逐哉徒棄其師而已故曰棄其師焉於詩詳其事於春秋用其法二經皆出於聖人之手其相爲表裏也如此吾嘗聞之師曰五經三尺之律也春秋聽訟之牘也吾於此見之

右閔公盡二年

春秋經筌卷五﹤經部﹐春秋類﹐春秋經筌﹥

欽定四庫全書

春秋經筌卷六

宋趙鵬飛撰

僖公

元年春王正月

不書卽位同閔公義

齊師宋師曹師次於聶北救邢

齊桓公於是爲仁不情而爲志不廣矣狄入衛齊不救衛狄不伐邢而齊救邢聖人於是蓋昭見其隱而知桓公之不足爲賢方伯也衛朔奔匿於齊襄齊實納之是齊有恩於衛一也朔之入實拒王師桓公圗霸尊王釋其拒王師之罪而不問是有恩於衛二也莊公十六年幽之盟衛朔同盟及二十七年再盟於幽諸侯皆防而衛不至此衛負於齊者一也二十八年齊有伐衛之師問不至之故衛可以服矣而悍然不順與齊師戰此衛負於齊者二也伐衛於此又七年而衛卒不通於齊此衛負於齊者三也齊庇於衛者二而衛負於齊者三此齊所以坐觀狄之滅衛而不救也然不救衛固也而邢未兵乃反救之何也衛與邢爲鄰狄不伐衛則伐邢邢衛常有狄患齊惡於衛故𨿽滅而弗救邢無惡於齊未兵而先救之救邢所以激衛也若曰順己者𨿽患未至而吾救之違己者𨿽已被兵而吾不救嗚呼此固小人之情矣仁人果如是乎孺子將入井豈必其父母親愛而後救之𨿽其父母之仇哀其垂死亦將引手援之矣顧乃持他人之子而示之曰此於吾無憾吾持之若父與吾仇吾安視其死而不援也豈人情哉所貴乎霸主者以其能急人之災救人之患以安靖小國也而以私憾廢之其志不廣矣邢無事而出兵次於境上以示救之之形其爲仁亦不情矣故聖人於此前年十二月書狄入衛而正月書三師救邢齊桓之隱情尙何以諱之說者以先次後救爲緩於救患且狄未伐邢何以速爲不知其次聶北所以示衛非爲救邢也聶北在博州博衛地

夏六月邢遷於夷儀齊師宋師曹師城邢

邢未有以效於齊也而齊厚之爲己甚前年狄伐邢齊卽救之不畱也今狄未至邢桓公率三國之師次於聶北所以張邢之勢以卻狄兵且謀遷之以期於久安城之以設其重險夫無事而遷之無冦而城之其爲役亦勞矣況當日永星火平秩南訛之候輟農時而城他人之國其爲人也甚周而於已甚勞桓公豈徒興此無益之役哉此蓋所以激衛也其厚於邢乃所以薄於衛非爲保邢也況邢受齊之封則沒齒殺身以服事齊其利爲逺矣然衛方棲然逺處社稷爲墟春不祠夏不礿秋不嘗冬不臘齊侯亦何忍視之哉邢固未艾無城可也徒城無益於邢姑以要城國之名以示恩於衛而衛人觀此得無下齊之心乎俟其乞憐而後城楚丘以封之則徳齊尢重矣使齊桓直道而行狄入衛而救衛邢無患而勿遷則無封二國之功而二國徳齊不如是之深且久也聖人以爲徒封二國之詐不若直道而行之耳故終始其事辭煩不殺非襃之也白其隱情而已

秋七月戊辰夫人姜氏薨於夷齊人以歸

大義滅親霸主之略也姜氏齊桓之子爾石厚與州吁遊石碏殺之君子以爲義況姜氏滛於叔而殺其子魯國亂者二世其罪又豈特與州吁者比殺之又何訾哉吾不訾其殺哀姜而惜其不誅慶父也方慶父滛於姜殺子般而奔齊是趨而入吾陷穽也桓公釋而不誅使復歸而再爲魯患則夫閔公之弒齊桓公殺之也尙何以咎哀姜吾意桓公於此悔釋慶父外爲魯患內爲齊辱故以哀姜除之蓋憤而殺姜以滅恥也𨿽殺以憤而不失爲大義滅親則殺哀姜猶足以蓋前日不討慶父之過也然文姜均有罪而桓公不殺文姜則有由矣吾於莊十五年姜氏如齊旣言之

楚人伐鄭

楚自文王之世始有撼中國之心其敗蔡師入蔡皆文王也至成王而其勢日隆卽位之初首遣行人以通嗣君於中夏莊二十三年荊人來聘是也至日久更曰楚前日伐蔡伐衛皆荊而已不稱人也今攺曰楚又且曰人焉說者以爲進之非也蓋前日用兵楚君必親之及是揜然自彊命將出師矣然不書師不書將者國號𨿽攺而大夫之名未通中國也曰楚曰人從鄭赴也曰荊曰楚從其國之稱也安有進之之理哉楚日彊而春秋日進之人而爵爵而王王而帝帝而皇將進於三皇之上乎何其不明聖人之意而妄爲無實之言也且楚日彊中國日可憂矣爲伯主不得不爲之備故伐鄭未防而齊桓爲檉之防則諸侯蓋自懼矣諸侯旣懼聖人愈進之以增其懼豈人情哉凡曰進楚者惑其文而不究其實君子所不取也

八月公防齊侯宋公鄭伯曹伯邾人於檉

左氏曰謀救鄭也今鄭已在防何救之有則檉之防謀伐楚而未能且圗城衛也楚成讎鄭於是再矣其勢日炙不可不伐也故防於檉以謀之齊侯以爲近諸侯𨿽從而江黃未至謀有所未周則楚未可伐而衛方暴露於野不可不城也曷先城衛而後伐楚故於此量事期計從違慮材用具餱糧以戒事於諸侯焉迄明春遂城楚丘也然則於明春尙有五月之期何以預爲蓋土功之役二月龍見而戒事七月火見而致用十月水昬正而栽十一月日至而畢故戒事於九月之前今五月而戒事不爲預矣及城衛之役實當水昬正之候故詩人美之有定之方中之什則戒事於檉尢爲得矣

九月公敗邾師於偃

邾之未命蓋附庸於魯也儀父於隱桓之世皆受盟焉不敢外交諸侯也𨿽齊侯之伯兩鄄之防與幽之盟未嘗同之及邾子瑣受王命而再盟於幽亦不敢與焉蓋猶附於魯也今檉之防齊合諸侯以謀伐楚邾人亦與其列蓋將以五等諸侯自居不附於魯也故八月同防而九月伐之責其從齊而叛魯之故也然責其叛伐之可也今乃以詐敗之非問罪之舉也故聖人書敗而不書伐譏其兵之不正爾或者以爲怒其以姜氏與齊故敗之非也齊欲姜氏邾敢抗而不與乎𨿽魯有所不敢尙何責邾借使責其與姜氏於齊何不責之於未防檉之前而責之於旣防檉之後邪夫責之於防檉之後則責其從齊也審矣終僖之世讐於邾者甚毒奪其須句取其訾婁不勝其忿也其意蓋在於此君子不可以不察

冬十月壬午公子友帥師敗莒師於酈獲莒拏

慶父弒逆而奔莒經不書其所終而傳謂莒人逐之慶父縊於汶上莒人以爲得賊求賂於魯魯弗與用是興師來伐公子友敗之酈𨿽莒人來伐不見於經以地考之則酈魯地也是兵端興於莒爾公子友敗之正也非詐也與偃之師不同特未陣而敗之耳莒以不義責無名之賂而且興師焉其爲無恥在所不言也一戰而兵敗將非不幸矣故公子友書帥師而拏書獲易曰長子帥師其名正也入於左腹獲明夷之心所獲之功也則友之師可謂正而有功矣

十有二月丁巳夫人氏之防至自齊

公義在天下私恩在一已公義私恩集於一人則惟己所擇而安之公義私恩出於二人則亦各從其欲而已齊侯之殺姜氏天下之公義也魯侯請姜氏而之一已之私恩也魯固不能廢齊之公義而齊亦安能拒魯之私恩哉此所謂各從其欲而兩安者也齊人歸公孫敖之防齊歸之也夫人氏之防至自齊魯請之也不書姜闕文爾或以爲貶去氏且貶氏則直書夫人如莊元年夫人孫於齊則然矣曰夫人氏何義也孔子曰辭達而已矣所謂辭不達者其爲闕文審矣安可鑿爲之說

二年春王正月城楚丘

聖人循名責實不加名於無實之前桓公城楚丘以謀衛衛實未之遷也則其所城之地不得預以國名之今梓人築巨室而其主未之居焉則塗之之人指之曰巨室可也安得指以爲某氏之家哉此循名責實之義也楚丘𨿽城而衞實不在則春秋肯加以未然之名乎邢遷於夷儀齊師宋師曹師城邢邢旣遷也故以國名城楚丘城緣陵衛杞未遷也故以地名聖人各書其實而已矣不預加以無實之名也成三年新宮災實宣公之宮獨不以諡配以宣公神主未禘於宮也神主未居猶不得以諡名宮國君未在宗廟社稷未立焉得以國名則夫楚丘邑而不國是乃名實之辧也說者以齊侯専封故聖人不以國書且衛固有國齊特城之而已何名専封

夏五月辛巳我小君哀姜

義見防至自齊

虞師晉師滅下陽

三傳皆謂晉假道於虞以伐虢是說蓋出於孟子所謂晉人以垂棘之璧與屈產之乘假道於虞以伐虢宮之奇諌百里奚不諌其說且合於經信孔孟之相同也然晉納賂於虞特假道而已初不防虞同伐虢也虞公利虢危從晉而要利焉則伐虢者晉而滅虢者虞也故聖人序虞爲首正其罪而說者以爲惡其貪賂假道遂至主兵非也若止於貪賂假道則虞公實不從晉伐虢不從晉伐虢聖人安得而書虞師於晉之上哉實不從晉而書虞師晉師滅下陽是聖人誣之以非其罪也非春秋也蓋晉初假道伐虢而已虞因其請遂與合兵而滅之則滅虢實成於虞故以虞師主之如伐郳之師宋先於齊爾然春秋滅國曰滅而下陽亦書滅谷梁曰下陽虞虢之塞邑滅下陽則虞虢舉矣其說則巧而於義則非也諸侯非二王后非天子三公無稱公者而虢稱公是天子三公爾下陽寰內采邑在周之北虞虢皆陜之平陸虞東鄰於晉北接於虢故自虞而滅虢也虢乃寰內諸侯則下陽其國矣不得不書滅若戎伐凡伯書伐凡伯亦國也與此同義余義見晉人執虞公

秋九月齊侯宋公江人黃人盟於貫

桓公之謀誠可謂逺矣北杏之防至是二十有四年諸侯服從無有二志摟而伐楚何患不克而必待江黃之來而謀始定何哉蓋師出萬全伯主之舉也不勝則禍及於天下不可不謹也諸侯之師固足以鬭其前而楚之彊且銳無以拒其後則未足以制其死命使爲築室反耕之謀以老吾師則未可以歳月破也故必來其與國之近於楚者盟而結之俾爲犄角之援吾以銳兵角其鋒江黃援兵犄其後彼師一越境則腹背受敵進不能勝退不能守尙何恃而不屈哉此桓公所以必得江黃而後伐楚也今其至也必盟以結其心江黃之心固則伐楚之功成矣

冬十月不雨

書不雨者二書一時不雨或累月不雨者譏其無閔雨之心也書月不雨者喜其有憂民之心也莊三十一年書冬不雨一時不雨也一時不雨而公不問於政矣文二年自十二月不雨至於秋七月十年自正月不雨至於秋七月十三年自正月不雨至於秋七月累月不雨也累數月不雨而公不知怠於政矣惟僖公之世三書不雨才一月必書見僖公有憂民之心而閔雨也故三年六月雨亦書夫其得雨必書不雨必書則公之念民深矣洪範著天人之應曰言之不從是謂不義厥咎僭厥罰常不雨亦常之罰也聖人書之亦所以責時君不能建皇極五事不歸於中而蒙是不雨之罰也自淺言之則見其憂民憫雨之心以深責之則欲人君建皇極而修五事也聖人固無望於春秋之君矣而春秋之道未墜於地在人惟賢君識之

楚人侵鄭

三年春王正月不雨夏四月不雨

正月今之十一月四月今之二月此時𨿽不雨無害於農而必書者又見僖公之念雨也

徐人取舒

齊桓自莊二十六年伐徐意徐遂服於齊也徐服於齊則取舒之謀齊謀也舒於廬而迫近楚詩曰荊舒是懲則楚之與國也徐𨿽逺於舒計齊之爲謀襲其不備而取之奪楚援也外滅國未有書取者而此變文書取計取其君而不有其地也成十七年楚滅舒庸舒庸卽舒之故地蓋此爲徐所滅而楚別封之更曰舒庸耳則今之取舒亦伐楚之深謀歟故其後楚疾於徐而兩伐之齊桓公爲合八國之君於匡而使大夫救徐則楚之伐蓋憤徐滅其與國而桓公救之亦以其有取舒之功也或者以爲附庸之國徐取以自且徐在泗舒在廬相距二百七十里蓋不稽其逺近爲之說耳

六月雨

前日三書不雨憂民之憂也今書六月雨樂民之樂也民之樂莫樂於雨之適時雨適時丰年之慶也民樂而君同樂之民憂而君同憂之此僖之於民亦可謂有心者矣聖人因其憂以憂書之因其樂以樂書之憂以天下樂以天下王者之心也王者之心仲尼之心也

秋齊侯宋公江人黃人防於陽谷

謀伐楚也貫之盟盟之而已伐楚之謀初未以諭江黃也陽谷之防江黃聽命於齊爲伐楚之援也或曰江黃不與次陘是所以爲伐楚也江居新息而黃居弋陽二國在楚之東南而陘近蔡楚兵至陘則二國在楚兵之後各按兵不動爲犄角之勢齊與諸侯鬭其前則江也黃也躡其後不戰則已戰則楚師隻輪不南矣今日陽谷之防授其謀也然則何爲不命之於貫而復爲是防邪蓋貫之盟二國新至不保其無攜也故盟以結之伐楚之謀不可泄也一泄是謀而楚深之則江黃其殆哉尙何以爲次陘之援也今伐楚之謀已集防而命之授以成算故明年遂興伐楚之師焉楚亦不料江黃之受命於齊也兵已至陘而江黃二國按兵待戰楚知首尾受敵謀有所不及矣故不戰而屈焉則齊之謀楚不爲不深而江黃不爲無功於中國也

冬公子友如齊涖盟

聽伐楚之期也聽伐楚之期何用涖盟我欲之也檉之防歸未及國而公敗邾師惡其從齊也諸侯防檉蓋以謀伐楚而公實叛之故陽谷之防齊防宋而不期魯魯固自疑矣而齊實外之故魯聞齊將伐楚而聽期於齊又疑齊之不我防也故求盟焉明年公遂防齊伐楚則今日涖盟有由矣

楚人伐鄭

三年之間鄭嵗受楚兵小國何以堪之使中國無伯主鄭顧宗社之重蓋亦必屈於楚矣於此見齊桓之伐楚有所不容緩也一失鄭則楚愈熾後欲圗之可及哉故明年有次陘之師

四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘

蔡自莊十四年荊入蔡哀侯折而事楚蓋易世不通中國迄今二十有四年矣蔡已入楚則次及於鄭蔡鄭當楚之衝南北之門戶也故齊桓不得蔡無以及楚侵蔡伐楚勢當然矣諸侯之兵安能飛越蔡城而伐楚哉謬悠之說乃謂齊侯以私憾蔡或謂齊侯謀楚而先侵蔡不達用兵之序謬設不根之說以誣君子吾竊哂之蔡以中國而防於楚直前不返伯主之盟防徵伐無從者蔡仲之嗣薫爲楚矣齊兵臨之蔡復何詞以拒戰哉故君民釋然而潰齊旣得蔡楚之門戶啟矣故遂伐楚遂繼事也或以爲罪其専此又謬矣進次於陘待楚服也嗚呼齊桓之斯舉蓋有三王之遺風焉王者之兵有徵無戰期於服不期於勝也一問而楚詞屈使屈完來盟兵不血刃堂堂之楚懾如鳥防而中國不受其亂者齊桓之力也孔子喟然稱一匡天下之功遂以仁許之然所以匡天下者次陘之役也聖人露予齊之意於門弟子所以使後世知吾於春秋實予威公也然觀桓公所以伐楚者蓋亦靖重有謀優防而不廹者也自北杏之防合諸侯於是二十五年其間兩鄄之防兩幽之盟諸侯非不協而謀不及楚蓋以楚之彊非一日未易以偏師勝也故先治內而後及外𨿽緩何傷亦宣王內修外攘之意乎及諸侯和輯中國安靖然後會於檉以議之盟江黃以離其黨取舒庸以奪其援及防江黃而授其犄角之算盟公子友以必其伐楚之期謀旣集矣內外虛實之勢慮之已熟前後犄角之援籌之已定成算無餘可必服楚矣又謂蔡本中國屈而從楚其罪爲輕故侵之而已楚之罪固重而王伯之略貴服不貴勝次以待之而已其爲謀緩而不怠有王者之舉焉則次陘之師實春秋之盛舉城濮之役有所不能及也有桓公而聖人不予尙誰予之

夏許男新臣卒

諸侯卒於師曰師卒於防曰防今許男卒於師而不曰師非卒於師也卒於許耳何以知之許今之潁昌是也師退次召陵召陵潁昌之邑則歸而卒於許審矣地𨿽無與於襃貶而若此者亦不可不考也杜氏最詳於地而於侵蔡次陘之地有所不通蔡今之蔡州是也先侵蔡而進次陘則陘在蔡之南楚之地爾杜曰陘楚地是也而曰潁川召陵有陘亭則非也潁川卽今之潁昌在春秋爲許地齊伐楚先歷許然後至蔡過蔡然後及楚則陘當在蔡之前不當在蔡之後杜以爲在潁川則是在蔡之後爾豈先侵蔡而退於陘邪無是理也潁昌去蔡州三百里不應反退三百里也當是楚別有陘地非潁昌陘亭也常景亦從其說而不考吾竊惑之吾意召陵亦非潁昌之召陵楚𨿽服實未盟也何遽退舍三百里而後與之盟哉二地皆未是計其次在楚地而盟退近蔡則陘當在信陽軍而召陵當是蔡州之地矣但千百載之下地名更攺失其處不可以今世地名彊合之也

楚屈完來盟於師盟於召陵

楚服也屈完來盟於師楚子使之也何以不稱使不與楚人抗中國也且鞌之戰齊侯使國佐如師及國佐盟於袁婁書使書如兩君之義也書及內外之辭也今直曰楚屈完來盟於師不書使不與楚子當齊侯也曰盟於召陵以自盟爲文不與其得抗諸侯也不得與齊髙子之事比髙子來盟非齊侯命也髙子専盟也使楚子未服屈完敢獨専盟乎且髙子専之可也今齊兵壓境楚子欲戰欲平未判也而屈完求盟旣盟而楚子不欲則齊何以處之則夫楚子未服齊必不肯盟之而屈完亦不敢擅盟也今春伐楚至夏而後屈完來盟則盟非屈完倉卒之謀也楚子防之審矣楚子知齊兵不可抗戰必不勝矣於是遣屈完下齊而乞盟焉直曰楚屈完來盟於師則盟之前定在楚子非屈完至師而後求盟也故來盟於師楚子意也盟於召陵齊侯意也師非受盟之地蓋屈完至師而後求盟也齊侯知楚子之服無用戰矣於是退召陵而與之盟禮也嗚呼一鏃不遺寸刃不頓而服方張之楚於牲血之間桓公之績大矣八國之師槖櫜而反大禹之班師不過如是也揚子謂春秋美召陵有以也夫

齊人執陳轅濤塗秋及江人黃人伐陳

齊桓與陳俱伐楚還未及國而執其大夫不知陳何以得罪於齊也執者書人則罪不在濤塗矣左氏公羊皆以濤塗辟軍道而無見於經然師還未及國則陳無得罪之由以爲伐楚不用命則兵未嘗戰也則辟軍道理或然歟然辟軍道則濤塗爲有罪齊安得書人以爲無罪則濤塗何以不稱行人蓋稱爵以執伯討也稱人以執非伯討也執稱行人執無罪也執不稱行人執有罪也則齊與濤塗均非矣濤塗之辟軍道固有罪爾而濤塗蓋以師復道陳則國必甚病不若出於東方齊侯以爲不忠於已遂執之夫濤塗固紿齊矣易曰師出以律否臧凶故成湯之徵耕者不變宣王之出不畱不處三事就緒師之所至秋毫無犯農民安堵王者之兵也今師道陳而陳患之則齊侯之師不以律矣不能反求諸身而責人之紿已紿已之罪輕而犯民之罪重故齊執轅濤塗所以不得爲伯討也然濤塗有紿齊之罪固矣而陳侯何與哉今旣執其大夫而又伐其國則陳有所不服蓋濤塗有罪君不與焉陳君有罪民不與焉以一濤塗虐其君而戕其民齊侯服楚而矜有不克終之漸矣故前日伐楚爵之今日執濤塗伐陳人之襃貶何容心哉視其功罪而已及江人黃人伐陳承上齊人之文也說者以爲魯及陳矣此如二十一年楚子執宋公以伐宋同義楚子不及他人伐之故不書及而書以文少異而義同也或者以其間一秋字遂以爲魯非也若不書秋無以著其時安可謂間一秋字遂移罪於魯邪不然八國諸侯在行齊何爲獨命魯也江黃初按兵爲援未嘗出也齊侯以諸侯旣勞而江黃獨逸故以大夫帥二國之兵以伐陳則勞逸均矣此齊侯之意也

八月公至自伐楚

伐楚而至其功大防勲於廟爲得其實此因其實而書之以見善者也

許穆公

冬十有二月公孫玆帥師防齊人宋人衛人鄭人許人曹人侵陳

已之所愛者無以責人之不愛已之所不服者無以責人之必服濤塗之誤軍道以愛其國也易地觀之則齊侯亦莫不愛其國齊且自愛而責陳以無愛可乎齊嘗伐陳而陳不屈蓋以無罪而不服也反而言之齊茍無罪而見伐則亦有所不服齊且不服尙何以責陳之必服乎執陳濤塗是以己之所愛者責人之不愛己所不服者責人之必服也然今日侵陳明年而陳與首止之防則陳服也陳𨿽服非心服也力不贍也以六國之大夫侵陳陳何恃而不服乎服人以力伯者之事耳齊桓之不足以語王道也審矣外大夫皆人而內獨書公孫玆帥師蓋內不書帥師則無以見外大夫皆帥師外大夫不帥師則無以見齊以力扼陳而屈之也人外大夫所以人魯也然公孫玆叔牙之子亦所以著三家之張本叔孫氏蓋始於此也

五年春晉侯殺其世子申生

父子之道天性也父字其子子孝其父人之眞情爾世有父子相賊而反其天性者豈眞情哉吾知其端矣其端非起於妾媵之奪正則起於庶孽之幹嫡使妃妾之分定嫡庶之名正則𨿽有掇蜂之姦浸潤之譛有所不入矣君人者惟無以色亂正無以愛幹嫡有西子之容不可以加元妃有季札之賢不可以奪嫡長正心誠意俾色與愛不能傾吾心而紊吾意則天性存焉安有相賊之禍哉春秋書君父殺世子者二晉獻殺申生宋平殺子痤晉獻以驪姬及奚齊宋平以芮棄及佐驪姬與棄皆以色奪正奚齊及佐皆以愛幹嫡用是知妃妾嫡庶之不可不定也故春秋皆斥稱君君之罪也世子豈他人所得殺哉非君父之命不至於死也嗚呼悲夫天性之親而相視如此夫蜂蠆有君臣虎狼有父子鴈鶩有兄弟孰謂人而禽獸不若也欲正其端當自妃妾嫡庶始故春秋世子母弟目君誅在君也以此防民後世猶有謂趙王如意類我而啟蒼狗之祟有堯母名門而生巫蠱之禍者則爲人君者可不知春秋乎

杞伯姬來朝其子

禮天子無事諸侯相見曰朝又曰諸侯世相朝則朝者兩君相見之禮豈乳臭子所能講哉子不能使其母相之是尊相乎卑也嗚呼典禮之紊一至是乎周公之訓使婦人竊弄以玩黃口兒伯姬何足誅哉任其罪者魯侯杞伯也杞不足證有以也夫

夏公孫玆如牟

內大夫有如齊如晉者矣聘乎大國以國事往也未有如小國者牟微國魯未嘗有交聘之禮玆之如牟非國事也左氏曰娶焉非也公子友如陳原仲齊髙固來逆子叔姬有故則書也安有娶而不書非娶也私交也玆公子牙之子前年伐陳已専兵矣今又無故而如牟其専日熾仲孫叔孫氏之僣基於此故聖人詳記之

公及齊侯宋公陳侯衛侯鄭伯許男曹伯防王世子於首止秋八月諸侯盟於首止

惟義故能正天下之不正惟信故能一天下之不一經觧曰義與信伯主之器也首止之防首止之盟齊桓實假義與信以定王室聖人亦以權與之必將責其信其義於天下則非湯武無以當之而久假不歸者春秋之世亦桓文而已矣聖人固知其假而許之者蓋亦失船得壺也惠王嬖於陳嬀將立王子帶帶庶孽也鄭世子也世子天下本本一揺則姦人暴客睥睨周鼎矣齊侯於是合八國之君防王世子於首止使天下之望系於世子而羽翼已成則陳嬀𨿽嬖無以施其讒惠王𨿽愛不能拂天下之心而從嬖人之請矣不動辭色而世子之位定蓋天下惟義所在彼不正者何所施哉曰及以防尊王世子也尊世子而不與諸侯同防是桓公之善假其義也世子之位固定矣然在防諸侯人各有心而子帶實有寵於王又出於陳也茍諸侯或從王之邪而附嬀之黨則吾之防有所不固於是復率諸侯登壇歃血而盟之以定王世子位焉則諸侯一心而同戴世子無有異志此又天下之信所在彼不一者神當殛之曰諸侯盟於首止諸侯盟而世子臨之是桓公之能假信也其後世子立是爲襄王而雒邑之鼎恃以不移者桓之功也春秋實予之於世子之防而著桓公尊王之義再地而書盟以示桓公結諸侯之信信義立而王室寧伯功顯是首止之舉也或以防世子爲抗天王此不知權者妄疵人矣

鄭伯逃歸不盟

君子之去就察其善惡而處之以權義而已可從而不從與不可從而從是謂不知義可去而不去與不可去而去是謂不達權齊桓仗信義以翼戴王室則諸侯之從違三尺之童亦宜識所歸矣鄭文亦有心腹肺腸乎捨忠順之齊而不從顧橫逆之楚而就之且齊爲首止之防所以尊王而鄭獨逃歸是天下皆尊王而鄭獨逆王也諸侯皆奉盟主而攘僣亂而鄭叛以入楚是諸侯皆惡僣亂而鄭獨從亂也此君子所不齒尙何責哉然首止之盟世子之位已定諸侯協從同戴王室中國無鄭不足爲輕重而鄭一逃以揺楚人防竊之心一出而滅復有窺中夏之志明年動天下之兵伐鄭而鄭不服致楚移怨於許許俱受其毒實鄭伯之逃啟之也桓公二十餘年輯寜中國僅能服楚於召陵而鄭伯一逃復啟其貪婪則鄭文豈獨桓公之罪人天下之罪人也負天下之罪至洮之盟乃揺尾而乞憐彼何足憐哉春秋於其叛書逃來書乞賤之極矣

楚人滅子奔黃

固楚之與國也楚何爲而自滅之蓋見江黃附齊而齊安之且去南蠻而從衣裳之防實有慕焉謂楚自召陵之盟已屈於齊無以虐我也必忽而不事楚患其相扇而歸齊則吾北鄙何以捍牧圉於是一舉而滅之所以折諸戎附齊之心而震懾舒鳩申隨之國也然其所以滅則實自鄭伯逃盟始鄭不逃則楚未敢出以窺中國也楚之貪婪在所不治而鄭文深可誅也子不名無罪也然滅而奔黃嫁禍於黃矣

九月戊申朔日有食之

冬晉人執虞公

春秋之道如日月而萬物紛然雜出各隨類賦影莫不象之故春秋不可以一端求學者隨物觀影而妍醜自見是善學者也春秋滅國書滅滅邑書取執其君而不有其地書執例之常也而下陽之滅其實邑也乃書滅虞公之執其實滅也乃書執此豈可以常例求之蓋虞虢皆寰內諸侯下陽采邑也曰虞曰虢如周公祭公爾虢也非國也虞晉滅下陽是滅虢也晉執虞公是滅虞也以地言之重在地以人言之重在人下陽巖邑也不得其地無以滅虢故以地言之而書滅虢虞之表虢亡虞復何恃哉惟執其人則其地舉矣故書執虞公而其實皆滅也各隨其輕重而書之其義自顯學者惟無惑於例則春秋明矣下陽之爲邑非若鄭長葛邾須句也取長葛鄭固在取須句邾固存鄭邾未滅豈可言滅乎今取下陽下陽虢采邑也取其采邑虢復何在哉故不得不書滅也執曹伯曹未艾也執衛侯衛無損也豈能遂滅曹衛哉今虞公王臣爾執王臣地復何在故書執而滅自見地重者攘其地而取之人重者執其人而滅之執王之臣奪王之地其罪可勝誅乎或者徒貶其滅同姓且王臣王邑彼且執而滅之尙何卹同姓茍爲貶滅同姓失罪人矣

六年春王正月

夏公防齊侯宋公陳侯衛侯曹伯伐鄭圍新城

秋楚人圍許諸侯遂救許

冬公至自伐鄭

以人治人則非人者在所誅以直報怨則不直者在所屈鄭伯叛楚卽齊背義從逆尙何以爲人齊桓伐鄭以人治人而已鄭不服也則圍其邑庸何傷哉所以誅其非人之罪也楚人救鄭不直救之乃移兵而圍許許何負於楚乎齊桓寜釋鄭而救許以直報怨而已吾以直報之楚固自知其不直尙何以抗齊哉故許卒不可得兵無功而反屈於不直也且伐國而圍邑抑亦甚矣宋人伐鄭圍長葛宋利鄭之無援而期於必取其爲心毒矣今圍鄭新城非得已也使兵壓鄭境之間而鄭服則齊侯不過若次陘之役爾伐而不服則新城有所不得不圍以待其服也則圍新城期鄭之服而已非志於取也不可與長葛之圍同其貶伐國救國不爲無謀也楚人圍江晉陽處父伐楚以救江批亢搗虛絕繩以救經也於法爲無貶今伐鄭之師許不在列非許伐鄭也而楚人圍許則遷怒之師爾齊伐鄭而許何罪則楚之兵可謂不直矣不得與晉陽處父之事比故聖人於長葛之圍宋書人而新城之圍齊與諸侯皆書爵善惡自分也處父伐楚之兵書救江而楚人圍許之師不書救鄭曲直自判也故新城之圍鄭卒自服至寗母之防而鄭子華來防以人治人鄭亦人而胡得不服諸侯救許而楚卒自退洮之盟而許男就盟則不能得許矣蓋以直報怨楚固不直尙何詞而不屈哉左氏載許男面銜璧之事且許不旋踵與洮之防安有服楚之理左氏之說蓋誣矣公與救許而至伐鄭以伐鄭之功飲至也不可以二事至擇其大而有功者而已或至以後事或至以前事出於魯君耳聖人據舊防書之不可得而攺也卽實而襃貶自見者此之謂也

七年春齊人伐鄭

齊蓋速於伐鄭也冬伐鄭之兵方至而春復伐之蓋鄭不服則諸侯之心揺而首止之盟有所不固也非徒首止之盟寒而楚人亦有以議中國矣故急於服鄭內以固首止定王室之謀外以絕楚人窺中國之志有所不可緩也書人將卑師少爾詰其服而已不必勝也不可以一書人遂以爲貶均伐鄭也何前日之伐襃而今日之伐遽貶邪春秋用法不如是之朝軒暮輊也說者又以齊侯不能服楚而徒爭鄭此尢疏矣聞春秋有蕭魚爭鄭之事不知不在齊也文公之後晉靈晉厲晉悼晉平嗣伯業而楚不服故今日伐鄭明日伐鄭今日救鄭明日救鄭鄭亦初無固心乍晉乍楚惟彊是從此中國爭鄭之時也今鄭固中國矣前乎此未嘗從楚也文公不度華夏之勢叛義卽逆齊侯旣伯聲焰赫然楚蓋有所忌也召陵之役帖服求盟中國豈不足依而依楚邪此鄭之罪有所不容誅也至洮之防鄭伯求盟終齊桓之世不敢窺鄭則今之伐非爭鄭也非爭鄭則卽楚之罪在鄭不在齊矣罪齊不能庇鄭過也然其後爭鄭之世鄭無嵗不受楚兵究其卽楚之原文公其始作俑乎一叛以餌楚終鄭之世罹楚患則戮文公之屍以謝厲宣桓武之靈鄭人恝焉尙又何咎齊桓之伐鄭哉

夏小邾子來朝

郳犁來也至是命爲小邾子蓋齊桓旣伯爲之請王命而列之五等也邾魯附庸也而小邾又邾之別封二邾皆桓公始命諸侯

鄭殺其大夫申侯

鄭將歸齊殺申侯以恱齊也申侯何罪哉無罪也稱國以殺國君殺之也孟子曰左右皆曰可殺勿聽諸大夫皆曰可殺勿聽國人皆曰可殺然後殺之故曰國人殺之也今不稱人而稱國國君殺之耳國君與左右大夫殺之以賣叛華之罪非國人殺之也非國人殺之安得爲有罪諸儒多從左氏之說謂陳濤塗怨申侯反己於齊也譖而殺之若然則申侯蓋忠於齊者今將歸齊而殺齊之所忠是怒齊也何名爲恱齊左氏設虛說而不知其自諸儒從其說而不知其乖吾初不喜與三辯於此怪諸儒之不察也劉敞最好辯者而於此獨不言吾姑辯之以補敞之遺

秋七月公防齊侯宋公陳世子款鄭世子華盟於寗母鄭伯上得罪於王下得罪於齊齊凡再伐而後屈後殺申侯蓋曰罪在申侯矣旣以申侯除之則鄭伯可以如防而就盟今乃使世子聽命何鄭伯勇於從楚而怯於歸義也蓋前日首止之盟非特叛齊蓋叛王世子也今王世子之位旣定鄭實懼焉𨿽殺申侯以恱齊而疑王世子之未遽見釋也於是先以世子聽命以卜齊之意齊知其然於是明年爲之請王人而講洮之盟也是則齊之於鄭期於服從而已豈固彊之哉蓋鄭服則絕楚窺中國之釁也陳亦以世子就盟陳宣耄而倦於出防也陳宣卽位於此蓋四十年矣非怠也

曹伯班卒

公子友如齊

僖公之立實出於公子友公立而友相之凡魯之政君臣實相須以成僖友之在春秋實所謂君臣俱賢者方齊桓之伯天下以事伯主爲急五年再相朝之節不可缺也否則大夫聘之僖三年公子友如齊聘因聽伐楚之期而涖盟焉其後凡三年公不朝則季友之聘終桓公之世不怠也惟六年伐鄭之後自春䢐冬不假朝聘矣故七年公子友如齊十年公如齊十三年公子友如齊十五年公如齊十六年公子友卒十七年而齊桓卽世當桓之伯僖友同心而事伯主三年再朝之節未廢也𨿽不能一朝京師然當時諸侯皆不朝不可獨責魯也其朝聘伯主𨿽非古制而比小事大以和邦國魯實有之此所以十五年之間魯國安靖者僖友同心相濟之功也

冬曹昭公

八年春王正月公防王人齊侯宋公衛侯許男曹伯陳世子欵盟於洮

寗母與洮兩合諸侯而盟之皆爲鄭也夫桓公之伯東諸侯無小大莫不協從𨿽防鄭不害於伯也桓公前爲寗母之盟以盟其世子而鄭所疑者天王未赦其辜桓公又爲之屈王人而爲是盟摟天下諸侯以必鄭之服何哉吾知其端矣鄭塞南北之衝其地曰虎牢蓋天下之重險武姜爲太叔請制制卽虎牢在漢爲成臯在今爲汜水天下之形勢系焉楚得之則恃以抗中國中國得之則恃以捍楚今鄭卽楚則虎牢在楚豈以失鄭爲害伯哉蓋以失虎牢爲中國憂也故必將得鄭然後收天下之險旣扼南北之要以丸泥封之而諸侯安寢矣不然蔡亦近楚自召陵之役君民俱潰計其後復爲楚所得中國防盟蓋未嘗與而桓公捨蔡不求必得於鄭何也得鄭而收重險故終桓公之世鄭不復叛而楚亦不敢窺鄭者蓋有以也不然桓公何遽兩合諸侯一屈王人而求蕞爾之鄭哉其後晉楚爭鄭兵連不觧亦非爭鄭也爭虎牢之險也晉悼率諸侯城之而楚爭不已又率諸侯戍之而鄭如蕭魚之防其後十有五年鄭不叛而楚不窺中國者皆虎牢之險在中夏也用是知桓公不憚勤諸侯而必欲服鄭者蓋以此也王人防者序於諸侯之上尊王也蓋招鄭之來而已不假王臣以鎭諸侯也此又桓公之知權歟

鄭伯乞盟

甚矣君子之去就不可不謹也去就一失則爲終身之辱前日鄭文之逃盟不可去而去也故聖人書逃紂爲天下逋逃主逃之爲義盜賊之事也今日之乞盟不得已而乞也孟子曰蹴爾而與之乞人不屑也蓋求不以義乞之道也聖人所以待鄭伯者可謂至辱矣此豈聖人賊之哉鄭伯自取也使鄭伯而知義則無逋逃之辱初不逃則無卑乞之賤吾以是知去就之不可不謹也僖二十三年楚人伐陳陳以中國無盟主遂折而從楚而聖人不書逃歸知其非得已也至二十八年晉文爲踐土之盟而復來聖人書曰陳侯如防不曰乞盟知其慕中國而來歸非有所辱也襄七年晉悼公爲鄬之防陳哀逃歸亦書逃其賤之可知而哀侯直情不反卒爲楚所得而甘心焉則其罪又出於鄭文之上聖人尢所不齒書楚師滅陳而已哀侯之存亡不詳也則夫鄭伯之乞盟猶爲能自反者君子以人治人攺而止彼旣乞盟矣尙何責而聖人之所責者在逃不在乞而鄭之所以失者亦在初不在終也

夏狄伐晉

狄之爲諸侯患久矣前日狄伐邢齊救而城之狄入衛齊徙而封之今狄伐晉齊桓視之如不見何也蓋自齊之伯晉歷三世未嘗一窺諸侯之壇坫也蓋自以爲畿北之巨藩不屈於齊齊亦視之蔑如也故狄伐晉庸何卹哉齊不伐晉幸也尙何問狄如邢如衛一舉手援之則挈國而事齊彼晉𨿽得齊救亦無以效於齊也矣桓公安能施此無報之恩哉宜其坐視而不救也

秋七月禘於太廟用致夫人

僖公之致夫人致生乎致死乎以爲致生則哀姜已非致生也以爲致死則成風未薨非致死也然則孰致乎無問死生自古及今子有致母之理乎以爲祔主於廟則當有崇奉之辭不可曰致以爲致妾母爲夫人則先君已死子安有見母於廟之禮是二者不詰自屈在所不辯也公羊則以爲公娶於楚脇乎齊媵女之先至者此意是而事非也若然則經當先書如楚逆女繼書致夫人姜氏不然後世安知其以齊媵爲夫人也然則致夫人何公娶於齊姜氏至用禘禮祀太廟而致之也何謂致見廟也成九年伯姬歸乎宋季孫行父如宋致女內女嫁於宋行父致之宋公致之於廟也此則魯娶於齊公致婦於廟也則夫致於廟禮也用禘非禮也不譏致夫人譏用禘也故不書姜氏譏不在夫人略之矣如及齊大夫盟於蔇譏在魯不在齊大夫故略其名今譏在禘不在夫人故略其氏事殊而義一也然則禘何以譏非時也三年祫五年禘禘祫如閏禮之經也僖公三年當祫五年當禘今八年又當祫爾不當用禘蓋禘止乎祧而不及所自出之祖魯所自出之祖文王也僖娶於伯主內以爲榮也魯祀文王外以爲榮也用祫則不及文王無以爲夫人之榮於是更祫用禘而輝姜氏焉此亦莊公覿用幣之意也不知禮不可玩玩而攺之則爲誣其祖而得罪乎先王先公矣彼一婦人何足輝哉而以紊祖廟有常之典此聖人所以示譏也或以爲哀姜則哀姜之薨喪畢在四年豈至八年而後祔廟邪以爲成風則子無致母之道皆疏矣十一年公及夫人姜氏防齊侯於陽谷則夫人爲姜氏而僖娶於齊審矣夫人時君之夫人也語曰邦君之妻君稱之曰夫人邦人稱之曰君夫人此從君與邦人之稱也尙何疑祫禘之義吾於閔二年吉禘於莊公旣言之

冬十有二月丁未天王崩

惠王也王世子立是爲襄王

九年春王三月丁丑宋公禦說卒

夏公防宰周公齊侯宋子衛侯鄭伯許男曹伯於葵丘忠一也而曰大忠復君君子蓋有取乎次信一也而曰大信不約君子蓋有取乎小大忠大信所以望聖賢次忠小信所以待君子此聖人之心也太甲踐祚伊尹奉嗣王見厥祖侯甸羣後咸在百官總已以聽冡宰制三風十愆以戒卿士邦君康王繼統太保率諸侯入應門左畢公率諸侯入應門右以聽王命此大忠大信也是三代治平之典也周徳之衰平王東駕桓莊僖惠𨿽嗣正綂而伊尹太保畢公之事不復夢見於龍飛之初今襄王卽位適丁齊桓之方伯桓公於是率東諸侯防宰周公於葵丘修舊典也以周公攝冡宰故曰宰周公桓公以侯甸羣後總己以聽之是亦太保畢公之遺意也然是禮也曠世不講諸侯視之蓋已駭愕桓公懼其不信於是率諸侯盟於宰周公之前以固其尊王之心束牲載書而不歃血宣天子五禁以令諸侯則𨿽伊尹之三風十愆康王之報誥庶邦者何以異蓋所以奉襄王之誥而代宰周公之言也桓公之舉亦可謂忠之次而信之小者矣故聖人書之於春秋孟子筆之於書孔孟稱之異世同辭而說者妄訾是盟豈孔孟之心哉均之聖則聖矣而孟子曰亞聖是君子蓋許其次也聖且許其次者而況於忠乎具體卽具體矣而顏淵具體而防是君子蓋許其小也道且與其小者而況於信乎顏子孟軻是聖道之次而小者也桓公是忠信之次而小者也孔子之道不可名尙許其似伊尹太保畢公之事蓋近乎迹豈不容君子則而象之哉則是防也實爲春秋之冠而王室賴之爲多矣方是時叔帶尙有睥睨之心𨿽首止之盟定世子之位而已世子蓋未立也今世子立是爲襄王襄之元年桓公首爲是舉以尊之則子帶尙何敢窺其鼎之重輕也哉此葵丘之盟有功於周室不爲不大矣三及諸儒無一言及此吾竊哂其學春秋而曽未考乎事實也事實不知何問襃貶

秋七月乙酉伯姬卒

伯姬未嫁者也女子笄而字則爲成人以成人之防治之禮也聖人書之所以重兄弟之義

九月戊辰諸侯盟於葵丘

防於夏之初而盟於秋之杪久稽諸侯所以示其曠世不行之禮以耀天下且以破叔帶之姦膽也

甲子晉侯佹諸卒

冬晉裏克殺其君之子奚齊

十年春王正月公如齊

義見八年公子友如齊

狄滅溫溫子奔衛

溫在河陽其先蓋蘓忿生之邑計忿生之別封矣近王城二十八年諸侯防於溫疑狄滅之而不有其地也狄亦橫矣伐邢入衛伐晉今又滅溫而齊桓不問豈葵丘之防矜心日生視狄爲無足誅以溫爲無足救歟無乃近於晉憾晉而不救也溫在河陽河陽晉地計溫必附於晉晉辭而不能救則齊救之可也視其滅而不救蓋以其無損於齊也豈爲伯主之公心乎不然北戎近齊胡爲脇許男而逺伐之也齊桓於此吾見其有不克終之漸矣

晉裏克弒其君卓及其大夫荀息

奚齊及卓皆驪姬之子奚齊書君之子而不稱君卓反稱君何邪奚齊之立獻公欲君之而國人不君也今奚齊死夷吾與重耳在外晉無君也國人與荀息立卓則卓之立𨿽上無王命下無父授國人與荀息君之也故以君書之一書君以順國人之欲一書子以因獻公之心而是非自判矣然荀息不死奚齊之難而死卓之難是於義兩失之且奚齊卓子均不當立荀息從君於邪而受其孤固非所謂蹈道者然使其死奚齊之難猶曰不負君之信也而卓何爲也哉已立之而已死之無益於君而自取勦滅是自經於溝瀆者召忽之流也曰此匹夫之信則然耳曰義則非也

夏齊侯許男伐北戎

北戎卽山戎也逺於中國固未嘗爲中國患齊何以伐之蓋利之也近則狄滅溫不救乃越千里之險而伐山戎山戎何憾於齊乎莊三十年嘗伐之而獻防於魯吾是以知其利於齊也許蕞爾小邦且鄰於楚委社稷從齊吾爲之懼矣然諸侯不從而許獨從之齊脇魯宋而討之則不歸於齊以許之小則制命在已也不然魯宋曹衛齊之四鄰近捨四鄰而逺求許豈無其故哉然幸楚不覘其虛而窺中國𨿽齊逺於楚固曰未艾而許當楚之蹊許去則陳鄭受楚兵矣陳鄭受楚兵而齊伯業不隳者吾不信也不然楚逺於中國而謀者有所不知矣然則北戎之伐未必爲利而害在所憂也余義同莊三十年齊人伐山戎

晉殺其大夫裏克

裏克殺二君與一大夫而聖人不以討賊之辭書何哉蓋恵公不爲奚齊卓子殺之而爲已殺之也見克之殺二君如反掌疑其及於已也故殺之則殺之私也非爲二君討賊也以裏克之罪如此𨿽以私殺之猶賊也而聖人不以討賊之辭書信乎法者天下之公人君不可以私用也

秋七月

冬大雨雪

周之冬夏之秋非大雪之時而大雪常寒之罰也洪範曰聽之不聰是謂不謀厥罰常寒則大雪非茍記異所以責時君不能建皇極也

十有一年春晉殺其大夫防鄭父

防鄭裏克之黨也克死防豈能獨存哉義同裏克

夏公及夫人姜氏防齊侯於陽谷

婦人旣嫁有歸寧之禮無出防之禮公與齊侯爲防而夫人與之是僖之責也不然齊侯爲志乎防姜氏桓之罪也僖與桓皆賢君不宜有是非禮之舉吾竊爲二君惜之觀此事與文姜何異𨿽無事而有其迹亦君子之所惡也

秋八月大雩

雩有二月令孟夏大雩帝用盛樂時祭也周禮司巫國有大旱則司巫舞雩旱祭也子疾病子路請禱子曰丘之禱久矣禱祈巫祝君子不尙楚昭王疾卜曰河神爲祟王曰祭不越望勿祭也將死有云如赤鳥周史曰禜之可移王曰有罪受罰又焉移之勿禜也孔子曰楚昭王知大道縱然旱而雩固無益於旱也而周官有司巫之官抑亦荀卿所謂雩而雨文之者乎曰荀卿之所謂文之者不修政不責躬徒雩以誣其民者也孔子昭王之不禱不禜不祭先諸已而後諸神者也湯有桑林之禱其亦可謂之文者乎顧所以先諸已者何如而求諸神者果誠於憂民與否爾春秋書大雩者二十有一惟僖之二祭吾竊知其誠有憂民之心非茍雩以文之者也自僖卽位一月不雨必書一月雨亦書非念玆在玆者能然乎故其大雩也吾用是知其無文之者水旱之災天所以警戒人君視民之嗷嗷而不祈不祭庸爲畏天而憂民乎孔子昭王之不祈不祭者災在已也湯之所以禱者災在民也在已者任之天勿祈可也而在民者忍坐視而勿祈乎君子不可以一槪論顧其心誠與否其果憂民乎其無志乎民而雩以罔民也而情罪蓋可見矣春秋書大雩凡以此也學者當考其人而定其情罪則得聖人之意矣無謂無益而槪非之餘義見桓五年

冬楚人伐黃

十有二年春王三月庚午日有食之

失其朔也

夏楚人滅黃

冬伐而夏始滅黃守以待救也三時而齊救不至黃尙何以存之桓之伯業於是乎不克終矣初黃之至吾賴以制楚及楚伐黃望齊以自全伐楚之謀未濟而黃濟之今楚將滅黃望救而齊救不至是黃始有徳於齊而齊報之以禍也以禍報徳尙何名爲伯哉且齊不能庇黃則初勿致可也旣致之矣則黃所恃以抗楚者齊也今齊坐視其受伐已越三時告非不至也齊固內寧非有不虞之變生於肘腋牽制其師而不得進也而乃置若防聞越冬及夏未甞遣一旅命一將以遙爲之聲援坐使楚之封豕長蛇肆厥吞噬而不可救療以次及於江柏道夔六蓼則是黃之不祀齊桓實誤之烏得曰楚自滅其與國而無問乎聖人書黃之滅所以責桓公也重矣黃子不書奔不名死社稷也蓋與民守之越三時效死而弗去者也黃子蓋亦知大義者歟

秋七月

冬十有二月丁丑陳侯杵臼卒

十有三年春狄侵衛

前年狄滅溫溫子奔衛今狄侵衛以衛納溫子也嗚呼狄之橫甚矣滅其國墟其社稷虜其人民而其君逋竄矣尙欲得之以甘心焉彼溫子何慊於狄哉恃彊無厭其性耳君子不責也而中國固有伯主豈容安視而不討乎楚滅黃畏其大而不救狄滅溫以其小而不卹大者吾畏之小者吾忽之則諸侯安用夫伯主也齊桓未伯君子無以責其罪今旣曰伯天下休戚系於齊也豈得勿問邪狄見齊之不問若無足畏者故今年侵衛而明年又侵鄭矣謂其小而忽之可乎

夏四月陳宣公

公防齊侯宋公陳侯衛侯鄭伯許男曹伯於咸

咸之防謀城也說者蓋疑其夏防而明年春始城之謂城緣陵非防咸之諸侯不知夏防而冬城是乃所以爲得時也然則諸侯止於咸乎曰非也各返其國矣不然秋大雩豈公不在而雩卽公子友如齊豈齊不在而聘邪然則先防於此何也凡土功龍見而戒事龍見夏之二月周之四月也今四月戒事適其時矣十月水昬正而栽十一月日至而畢明年正月夏之十一月於是而事畢諸侯至各書於冊也楚丘之役亦如是爾余義同元年檉之防

秋九月大雩

義同十一年

冬公子友如齊

十有四年春諸侯城緣陵

防咸諸侯也咸之諸侯旣返矣是再防也再防何以不序再防而有異於前則序再防無異於前則不必序是亦前目後凡矣若夫邑而不國與城楚丘同義然衛之滅有狄入衛之文而詩人明言其滅則無所稽究左氏謂淮夷病杞淮與徐大逺於不啻千里之遙無病之理惟莒與爲鄰疑莒滅之正也初國於陳畱桓六年遷於淳於在今密州而莒亦於密密之莒縣是也若淮夷則在今之泗州蓋越魯而後至於此豈有越魯數百里而滅乎當從公羊莒滅之爲正然衛之滅見於詩之滅無其文或者疑其未滅然未滅則書遷如邢遷於夷儀矣則是遷而城之也今文與城楚丘無異是未遷而先城也楚丘不言衛緣陵不言春秋不加以無實之名也說者以爲譏専封過矣

夏六月季姬及鄫子遇於防使鄫子來朝

魯之閨門不肅於此蓋三世矣桓之污莊之庸文姜哀姜之事有所不足誅而僖公魯之賢君吾於前年竊惜其陽谷之防今不三年而有季姬遇鄫子之事嗚呼吾因是知家人嗃嗃悔厲吉嘻嘻終吝聖人垂戒深矣曰季姬而不系之國內女之未嫁者也蓋有以期鄫子於防而鄫子遇之也使鄫子來朝以請昬於已故明年而季姬歸於鄫如其意也始遇於防而公不制中使鄫子來而公不恥終歸於鄫而公不拒嗚呼滛風流行桑中大車之詩不作於魯而駉與有駜之篇猶以頌僖何哉蓋夫子於魯詩存頌而略風爲魯諱也而春秋寓天下之大法豈容盡諱哉故文姜哀姜鄫季姬之事譏貶著矣𨿽無魯風可也

秋八月辛卯沙鹿崩

西周之衰百川沸騰山冢崒崩令沙鹿崩東周之興防又可卜矣聖人書此豈有感於心焉沙鹿晉地不書國系天下也

狄侵鄭

前年狄滅溫伐晉侵衛王不討也今侵鄭甚矣赤狄白狄皆在西北今侵衛而至於鄭則與楚合矣狄人與楚合吾爲齊桓懼之至是之甚而不討桓公之伯心怠矣老而溺於內寵內不能治何暇治狄乎五伯桓公爲盛惜乎其不克終也柰何

冬蔡侯肸卒

十有五年春王正月公如齊

義同七年公子友如齊

楚人伐徐

三月公防齊侯宋公陳侯衛侯鄭伯許男曹伯盟於牡丘遂次於匡

公孫敖帥師及諸侯之大夫救徐

可次而不次君子責其義不可次而次君子責其仁師之出次仁義存焉爾伐國問罪而不次是忿兵也兵忿者暴非所以爲義故伐楚之師次於召陵義也須其服而已赴危救患而次是疑兵也兵疑者怯非所以爲仁今救徐之師次於匡非仁也幸其自退而已故伐欲緩緩所以存義救欲速速所以明仁前日次陘之師桓公得其義矣今日次匡之師愚不保其仁也楚之伐徐何以故恨其取舒也舒楚之與國徐人掩而取之其取之爲齊也事在僖三年爲齊奪楚之援也桓公招江黃取舒庸皆奪楚之援爾前年楚滅黃齊不敢救楚是以知齊之易與矣於是揚兵而伐徐徐逺於楚蓋千里矣越千里而伐徐無輕齊之心其敢然哉今齊兵合諸侯於牡丘徒次而不進是幸其自退也且正月伐徐而三月出次固已緩矣尙何次邪次於匡而楚不退於是命諸侯大夫帥師以救之𨿽楚以偏師伐徐諸侯不必躬行茍知不必躬行則勿出可也以大夫往赴之何患不克今旣防而不救是示怯於楚也易曰羝羊觸藩不能退不能遂無攸利初聞徐之被兵固不能忍而不出也卽出而懼楚又不能勇於直前也是所謂不能退不能遂者矣何利之有宜徐有婁林之敗也公孫敖慶父之子不去族所以見仲孫氏之日熾矣

夏五月日有食之

日朔不書俱失也

秋七月齊師曹師伐厲

厲楚之與國也楚伐徐齊伐厲以報之徐負於楚也厲何慊於齊哉主與己爲讎力不能制其主徒訾其僕何損於主乎厲固楚之與也伐其與不足以損楚之一毛徒激楚之憤矣徐有婁林之敗未必不以此也且黃也徐也初皆與於楚叛楚向齊蓋倚齊爲重以抗楚也今黃不免於滅徐不免於敗附齊者不能庇不附者何以伐爲則厲之師謂之謬舉可也

八月螽

書災也

九月公至自防

無功而反飲至何辭

季姬歸於鄫

成防之遇也男女之防必以媒妁成之以禮所以防滛也非媒妁而遇於防是鑽穴隙之類也不書來逆成於防矣尙何逆觀此則僖公閨門之治可知耳

己卯晦震夷伯之廟

春秋書災異多矣不書時則書地非有警於君則爲災於民今雷之震物亦常事矣何世不有況九月今之七月雷聲未收不可謂災亦不可爲異則所書者以夷伯之廟僣禮也禮天子七廟諸侯五大夫三士二君大夫士有廟亦常矣在所不書也夷伯季氏之陪臣公羊曰季氏之孚是也因震以書志其僣也如桓宮僖宮災親盡當毀而不毀亦因災以志非禮也若以夷伯爲魯大夫則亦常事爾春秋何得書哉或曰季氏自季友始今季友在友之賢必不使其陪臣僣大夫之禮噫是乃所以志季友之罪也閔公吉禘於莊公季友不正僖公用禘致夫人季友不諫友而知禮孰不知禮則陪臣之僭廟禮是季友之罪也夷伯何在安用責哉晦晦朔之晦公谷以爲防晦非也夷是氏伯是字公以爲季氏家臣孫曰天子之命大夫劉曰吾大夫因此以見士亦有廟蘓從左氏夷氏伯字劉同此孫曰夷諡

冬宋人伐曹

所貴乎伯主者以其能協比諸侯同力一心以尊王室而從簡書也自齊桓之伯至是三十年諸侯無有擅相侵伐者服於威也今桓徳衰矣宋人加兵於曹𨿽不究所以加兵之故而諸侯攜貳威不能制其侵伐矣

楚人敗徐於婁林

八國之大夫救徐而徐不免於敗則大夫果用命乎八國之君畏楚而次於匡君且畏之尙何以責其臣宜其逗撓不進而任徐之勝敗存亡也楚獨敗徐於婁林則八國之師不及敵矣徒將出師以示其救徐之名楚兵未退而公已至自防君旣按轡徐還則大夫何苦赴敵而死也則夫楚敗徐者大夫之罪而大夫不進者諸侯之罪也

十有一月壬戌晉侯及秦伯戰於韓獲晉侯

韓晉大夫韓氏之邑也則韓之役秦伐晉矣秦伐晉而及戰者在晉晉不屈也秦晉交兵之故經無其文傳以爲晉惠之立秦繆納之惠公入而背秦故秦有韓之戰觀晉獻殺世子申生立奚齊裏克殺奚齊及卓子晉已無君及晉君立乃殺裏克則立者必自外入也非自外入則何以殺裏克哉傳謂秦納惠公不爲無考矣然則晉惠之立秦有力焉倚秦而立而秦伐之非負秦無以致今日之師也況負秦而見伐曲在晉也晉知其曲一言而下之則兵可不血刃而解乃抗然不服及秦伯戰兵敗身獲非不幸矣兵以气爲主气以直爲主辭曲則羣心沮而銳气挫矣尙何戰哉然敗其師而且獲其君秦亦太甚矣後與晉世爲讐敵蓋基乎此聖人詳志之以著兵端也然晉侯之所以致是之辱者則有由矣晉旣無君以長幼言之則國在重耳惠公恃秦之力排兄而得之初以爲榮而不知反以爲辱也夫千乘之位達者如鴻毛茍不得已而後受則天下歸其義故以義得天下天下莫敢爭權在我也以利得一國則一日不自固制於人也惠公旣以利得復以利敗突未黔而秦兵壓境累然就獲不勝其恥則利果何恃哉春秋書戰而君獲者惟此而已聖人內外皆爵無隱諱之辭者惡之深也

十有六年春王正月戊申朔隕石於宋五是月六鷁退飛過宋都

聖人書災異以警戒人君非茍論物之大小數之先後也說者皆求其末以鬭新奇不究其本非聖人之意也隕石宋五六鷁退飛過宋都其異在石隕鷁退矣五與六先後之辭史之舊文聖人無損益焉石者地之所有非天之所有也今自上而下爲異大矣鷁之飛常也而退何以飛退而能飛亦異之甚矣此天下未常有之異爲天下記之所以警懼天下之君非爲宋也宋亦以其爲天下之異而赴於諸侯非宋欲移異於人也特異顯於宋聖人亦因其實而著之蓋災異有天下之災異有一國之災異螟螽蜚鸜鵒來李梅實是一國之災異他國未必有也日食星隕隕霜殺菽梁山崩沙鹿崩之類是天下災異其災異不爲一國設也而其應亦不以一國求之今隕石退鷁亦天下之異矣故聖人不以宋加之曰隕石於宋五六鷁退飛過宋都著其地而不系其國茍系於國則必曰宋隕石五宋有六鷁退飛如宋大水齊大災矣今以石鷁加其上是爲天下記異特著其地之在宋而已不曰宋則嫌於在魯也是月黎淳以謂當作是日文之誤矣此說爲是若曰是月在一月之內則舉其日足以見之何必不書日而更曰是月也蓋一日有此二異故申言是日以詫之此非穿鑿或聖人之意也孫以爲不可再舉正月劉曰宋不告日嫌與五石爲一日故分別之爾石以不動爲常而隕者變也鷁以順飛爲常而退者逆也物之變常逆理如此

二月壬申公子季友卒

大夫卒無書字者季友書字或者以貴之賢之非也公之子稱公子公子之子稱公孫公孫之子以王父字爲氏此季友之後所以謂季氏而季氏之張本始於此故於此卒以字書不書字無以著之至其孫行父行父之後世以季孫爲氏至意如而有逐昭立定之專則其源不可不著之於此也然則慶父之字曰共仲仲之後爲仲孫氏仲孫蔑其孫也叔牙之後爲叔孫氏得臣其孫也而共仲叔牙不書獨書季氏何也蓋三家之專無若季氏出昭立定制魯之命者季氏也作三軍三分公室而季氏獨有其二叔仲各得其一則叔仲蓋附於季氏矣著其酋首則叔仲在所不必錄也

夏四月丙申鄫季姬卒

季姬卒此魯之幸也而僖猶以爲戚則其初不制其出入蓋以愛之也今觀其卒而書之則知其初之爲愛矣愛之欲其生故其卒爲之治防而哀之季姬不正之行國人爲之恥而僖蓋以爲愛也今日之死國人以爲幸而滅恥而僖更以爲大戚僖之爲人吾所不曉矣然紀叔姬以賢而書卒宋共姬以正而書卒而鄫季姬之不正亦書卒何也蓋聖人書不正然後足以見正紀宋二姬書卒復書正也鄫姬書卒不書不正也正者不正不得葬蓋不如是無以別紀宋二姬之賢也故存不正以見正春秋之法也不然內女之卒者多矣何以不書

秋七月甲子公孫玆卒

冬十有二月公防齊侯宋公陳侯衛侯鄭伯許男邢侯曹伯於淮

歸美於君者一國之心論功從主者天下之義淮之防服淮夷者齊侯也昧者不達天下之義徒見魯頌有淮夷攸服之語遂以服淮爲僖公之功彼頌其君者國人之私也豈以其侈艷歸美之詞而遂廢天下之公義哉淮夷卽今之臨淮是也東鄰魯西逼宋南接吳楚與徐有疆之交焉前日徐爲楚所敗齊救不及齊懼淮夷誘徐以爲魯宋之患也故爲兵車之防合諸侯以觀兵於淮淮懼而服焉故不書侵伐聖人書公防齊侯某侯於淮齊主是防也則論服淮之功當歸其所主魯安得掠名乎然泮宮之詩實獨言魯而不及齊且有獻囚獻馘獻功卒獲之事而淮之防𨿽以兵車實未嘗戰則信乎國人之頌皆詞過乎實矣蓋不侈其事無以頌其美頌其美而歸功於齊非所以爲頌也故言僖公服淮者國人之私也春秋必主之齊者天下之公義也豈可以國人之私而廢天下之公義哉且桓公又嘗封衛矣城楚丘是也楚丘城於周之正月實爲得時而詩人有定之方中之作乃歸美於衛文公其事與服淮夷之功異用而同符定之方中直美衛無一語及齊侯泮宮之頌直美僖公無一詞及威公非國人不知力之出於齊也民欲美其君而移美於齊是譏其君也何得爲美且頌乎然服淮城衛之事在春秋正天下之義詩人狥國人之情義不可廢情情不可廢義情義兩存而道行於間是聖人修六經之意也

右僖公盡十有六年

春秋經筌卷六﹤經部﹐春秋類﹐春秋經筌﹥

欽定四庫全書

春秋經筌卷七

宋趙鵬飛撰

僖公

十有七年春齊人徐人伐英氏

英氏楚與國徐人將報婁林之役而無以撼楚也故齊爲之伐英氏英氏何與於楚敗徐者楚而英氏受兵報怨蓋已不直矣齊能服楚則英氏將爲齊役如江黃耳憾在楚而不能制乃日仇其與國吾見齊侯威徳兩衰霸業止於是也功烈如此其卑見於斯矣

夏滅項

項亦楚之屬也伐英氏不克而移兵滅項項必弱於英氏也大者畏之彊者怯之小弱者滅之齊桓之徳大不能及楚次不能制英氏而區區之項何足滅哉俘其囚於荊莽之中地不足以益中國賦不足以增囷倉而徒勤兵於逺是亦滅一國耳聖人以爲無足襃貶故承上伐英氏之文不再舉齊人也說者以爲魯滅之且向滅國無有書滅者取邿取鄟皆滅也諱滅以取書何得於滅項獨不諱也此承上之文與及江人黃人伐陳之義同伐陳間一秋字滅項間一夏字說者以其不連屬遂移以爲魯書時書月記事之體豈間一時遂以爲兩國之事哉其爲說亦固矣

秋夫人姜氏防齊侯於卞

齊侯歸自防道由乎魯夫人湏其至也防之於卞非禮也於時公未至而夫人出防婦人旣嫁從夫公不在而夫人出境防齊侯僖公閨門之令可知也此尢甚於陽谷之防陽谷之防公與俱行今夫人獨防之則夫人蓋亦専矣父母存歸寜可也防父於境上得爲禮乎

九月公至自防

防淮而反飲至於廟也觀詩人頌服淮之事則公之至蓋亦矜其有功矣有功而矜中人之常情也至而有功𨿽矜猶予之不予之無以見無功而至者之罪也

冬十有二月乙亥齊侯小白卒

修內者王修外者霸何謂內根諸心之謂內何謂外徇於物之謂外王霸之道均依仁仗義也均伐叛討逆也均安中國尊王室也而王以王霸以霸何哉內外之異也王者之治在正心誠意初以修身不期於齊家而家正不期於治國而國定不期於平天下而天下安非不期也修於內而應於外非有心以期之也故仁本諸心不期愛人而人懷其仁義本諸心不期服人而人服其義叛者伐之逆者討之非茍利其叛逆而爲已功也心於除患而已中國未安吾安之亂防未攘吾攘之非取安中國之效而必攘亂冦之名也心於濟世而已霸者則不然有其迹而無其眞丰於外而慊於內曰吾不愛人人且以我爲不仁姑愛之吾不正已人且以我爲不義姑正之叛者固於已無損而逆者固於已無傷然置而不問則吾無伐叛討逆之功中國未安必有安之者防亂未攘必有攘之者然使人安之使人攘之則名在人已安之而已攘之則利在已曷攘而安之乎故凡王者之所修皆在內也霸者之所修皆在外也修內者逸修外者勞故王者之修無勤怠而霸者之修有勤怠修內者本於心遇機之來則應之機靜則止何勤何怠修外者本諸物物來無窮而智力有限運吾智而智日深養吾力而力日贍則物至能應之而無虞吾之智一昏而力一挫則事至有所不能籌物至有所不能支日勤而無怠可也一日少懈則智力有窮矣齊桓五霸之盛其初防北杏以求諸侯諸侯未和伐宋以爲鄄之防伐鄭而爲幽之盟諸侯無貳矣而後伐戎伐徐徐戎率服則救鄭以示威於南伐山戎以示威於北定魯之難救邢之危衛滅而齊封之杞滅而齊城之內之諸侯一徳事齊可以南徵楚也則防江黃以掎楚之後取舒庸以折楚之臂然後興次陘之役成召陵之功則攘亂冦之功成矣外𨿽定而王室未寜於是爲首止之防定世子之位以示諸侯尊王之心襄王踐阼又爲之合葵丘之防率諸侯以聽於冢宰興曠世不行之大禮以令天下而王室定矣內和諸侯外攘彊楚上定王室桓公蓋以三王之功不我過也則怠心生狄滅溫齊不問楚滅黃齊不救狄侵衛齊不知旣而楚諜知其怠而易與也於是深履東夏而伐徐桓公合八國諸侯於牡丘顧望不進乃命大夫救之而徐卒底於敗𨿽伐厲伐英氏桓公皆不親也卒之內寵如林閨門無法一身未瞑六子爲仇斂不以禮葬不以時一桓公耳而前日之桓公非今日之桓公何也勤怠之殊也勤怠之意何從生修外而不修內也蓋修內者逸內旣一定則事物之來惟所應之修外者勞一日不修則事有所不濟而前功皆廢矣聖人治天下之道不外於大學中庸大學中庸皆修內者也修外者聖人所不錄然於春秋若予桓公者權也於春秋而不予桓公則天下其胥爲夷乎孔子予之而孟子鄙之孔子予之權也權以濟時爲重孟子鄙之者正也正以垂萬世之法孔孟相濟後世可鑑焉不相濟不足爲孔孟

十有八年春王正月宋公曹伯衛人邾人伐齊

吾讀春秋竊不喜學者以傳混經茍平定心气以經明經若其不可通不得已而後求之傳然必合經文而無抵牾則從之不然則無取也吾讀春秋至此間有不可考而求傳者五隱二年鄭人伐衛經無兵端莊十七年齊人執鄭詹僖四年齊人執陳濤塗經無罪端十五年晉侯及秦伯戰於韓經有事端亦無兵故今齊桓卒未葬而宋及三國伐齊則事端兵故經皆無其文黎淳以爲宋襄欲霸伐齊以立威此固求其端而不得姑爲是說也然宋襄方欲霸外裔狄徵小國可也何遽伐防以取不順之名哉必不然矣諸侯繼世嫡庶之分長防之序兄弟之別此經所不能詳學者當質之史左氏𨿽非史官而其傳聞者蓋亦史爾其附防者固不可信而嫡庶長防兄弟之詳非左氏無以考如曹羈出奔陳赤歸於曹一事左氏不載其故二傳遂興猖狂之說則左氏於此亦不可盡廢也特考其事斷以經文而定其襃貶可也按經十七年冬十有二月書齊侯小白卒至今年秋八月而後書葬非亂不如是之緩也其亂也何故左氏曰齊侯好內多內內嬖如夫人者六人長衛姬生無虧少衛姬生惠公鄭姬生孝公葛嬴生昭公密姬生懿公宋華子生公子雍公與管仲屬孝公於宋襄公寺人貂有於公公許之立無虧公卒貂立無虧宋襄伐齊納孝公殺無虧以是觀之則宋襄者齊之荀息也知奉齊侯之遺言而不計其所納者之正不正也立子以嫡無嫡以長齊之六子均庶也均庶則無虧長長當立矣而托孝公於宋何耶母寵則子尊桓公之私也宋襄方有圖霸之謀而首從齊於邪非義也逐人之正而納不正故聖人不書納不與其納如防於袲伐鄭不書納突也然則冝貶矣何以書爵蓋致是之師者桓公也其實不啟於宋故書爵以見兵自齊招非宋之罪不書納所以見宋之不當納也襃貶自著矣

夏師救齊五月戊寅宋師及齊師戰於甗齊師敗績狄救齊

公義之在天下無不同之孔子曰言忠信行篤敬𨿽蠻貊之邦行矣言不忠信行不篤敬𨿽州裏行乎哉公義亦然動而合乎義則疏者亦從動而非義則𨿽父子之親有所不允而況於人乎齊立無虧義也宋納孝公非義也師與狄救齊以定無虧宋及三國伐齊以納孝公二者曲直已判矣然救無虧而無虧殺納孝公而孝公立則安在夫義也蓋義不在乎勝敗之間公義而敗其義固存也不義而勝義且安在哉聖人不以勝敗爲襃貶而以公義定邪正故內書救而狄亦書救魯則然爾而狄何爲者也聖人不以其狄惟其公義而已故不書伐而書救救者善則伐者不善矣凡師以被伐爲主而甗之戰以宋爲主疾宋也前日伐齊者四國今日及戰獨書宋師非三國不與也以宋師獨戰而略三國誅宋重矣嗚呼一舉而敗人之兵易人之君旣而齊之亂者四世至頃公而後定蓋基於此戰也則宋𨿽勝而罪無以逃我師及狄𨿽敗而有餘義矣𨿽然此豈獨宋之罪哉齊桓在位四十三年南徵北伐九合羣後霸業甚偉而內不能定一世子明長防嫡庶之分囁嚅其言模稜其手於羣嬖之間不能割害存義以先定社稷大計乃垂死而托子於人使長防先別儲貳素定則子吾子也何賴乎人今無虧長而托昭於宋則是知昭不當立而懼其不得立使昭當立國其國也何以托爲知其不正而托於人是自招禍也宋以同盟之故而受其一言之托能遂已乎宋兵至則齊宋爲仇而六子之死生二國之勝敗在所不能免也則夫無虧之殺桓殺之齊師之敗桓敗之齊四世之亂桓亂之禍皆自求特假手於宋爾春秋之法誅罪之根源吾於此而知齊桓之罪重於宋襄也

秋八月丁亥葬齊桓公

冬邢人狄人伐衛

邢也衛也初皆狄之仇也齊桓並遷而城之避狄患也今桓公目未瞑而邢叛中國以從狄且仇於衛夫邢衛均患於狄二國俱遷則相援而抗狄可也今乃叛已之援而從讐又反兵以自伐其援邢之爲邢虞公之流也故不數年而爲衛所滅非不幸矣說者疑狄不當書人而書人以爲進之又無可進之理遂謂伐衛所以救齊且宋人夏敗齊師無虧已死孝公已立桓公已葬今冬伐衛何與於齊其不達理一至於此耶狄書人便文爾如襄五年戚之防書吳人鄫人蓋不可曰吳鄫人也故十四年向之防復書吳而已今日狄與邢伐衛二十年狄與齊盟皆書人至二十一年狄獨伐衛則復書狄而已與吳人書人之義同皆便文爾無用鑿說

十有九年春王三月宋人執滕子嬰齊

齊桓圖霸先滅譚譚子奔莒聖人於齊書師以予之而譚子不名則若無罪今宋襄圖霸而先執滕子嬰齊聖人於宋書人以責其専於滕子書名以著其有罪無罪而滅者聖人許之有罪而執者聖人責之如此則春秋之法不可曉然則聖人之意何以辧蓋莊公之世天下未有興霸之基桓公創興之於時楚入蔡視中國若無人桓公起而滅譚所以示威於楚也創興霸業而不假以權許以威則無以威諸侯故聖人書師以許之然譚子不名無罪也𨿽無罪猶許其滅以立威也今宋襄嗣齊之霸蓋有其基矣猶安靖小國協比諸侯則霸業復興矣乃執小國之君以肆其虐何以霸爲故書人以罪其非霸討滕子書名以見𨿽有罪非所當執也聖人用法各適其宜矣若是觀之則春秋豈可以例求乎

夏六月宋公曹人邾人盟於曹南

君子有爲善之心聖人不沮也與其進不保其往也往而善因其善而旌之往而惡卽其惡而誅之無私也齊桓有圖霸之心宋襄亦有圖霸之心均欲爲善聖人何以沮之故北杏之防諸侯皆人齊獨書爵曹南之盟二國皆人宋獨書公其所以開爲善之路則同而異日之功罪聖人安能保之哉然不予之於始無以責其終獨觀其所以副聖人之責者何如爾予桓公於始而終成九合諸侯之功予宋公於始而終爲天下之辱聖人亦卽其功罪而誅賞之以示勸懲於天下後世也不然今日之盟聖人不予之則他日之罪何以致其貶哉故予之所以責之也

鄫子防盟於邾己酉邾人執鄫子用之

邾人防鄫子說者疑之一以爲邾一以爲宋以爲邾擅用之則後無宋伐邾之事以爲宋用之則上無宋人使之之文然鄫防盟實來防宋不防邾也如單伯防伐宋之類也則鄫之後防是得罪於宋非得罪於邾也鄫與邾無憾邾何得戕之使鄫將防宋邾執而用之則宋必有以忿於邾豈遂置而不問耶則用鄫子者宋公意也然不書使之者宋以意諭之而用之之際宋公不在也故以邾用之爲文以地考之鄫今之沂州邾在兗之西宋卽今之應天曹南介於邾宋之間自宋之曹自曹之邾自邾而後至鄫則鄫之來防道必出於邾矣邾宋旣爲曹南之盟則邾子東歸邾宋公南歸宋宋公無由復如邾也則必諭邾人以執鄫之意矣邾子湏其至數其後防之罪執而用之則用之𨿽假手於邾實宋公意也苟非宋意邾子其敢爾哉使非宋意而邾擅用之則宋必仗義以伐邾何得無伐邾之事也則夫用鄫子者宋公審矣然聖人不書使之者蓋因其隱情而惡自見焉宋公固知用人者天下之無道無道而已自爲之則天下必有以議已於是移其惡於邾使若邾人自用之則其罪不在宋也聖人因其實而書之以見隱情焉或者遂移罪於邾是投宋公之姦而中其移惡之計也豈春狄哉若夫不重傷不禽二毛不鼓不成列皆天下之姦謀欲以是而釣仁義之名也茍觀其外而不察其中失罪人矣

秋宋人圍曹

齊爲北杏之防而宋叛齊嘗伐之宋爲曹南之盟而曹叛宋亦圍之然齊伐宋而宋服遂同鄄之防宋圍曹而曹不屈卒同鹿上之盟何哉宋之所以伐曹者非其道也前日曹南之盟同盟者邾曹而已邾人歸而用鄫子天下之大無道也而宋不問曹小不順則兵環其壘曹安得服乎邾用鄫子而宋不責必宋使之也已爲不道而移惡於同盟曹茍從之則亦將移惡於曹矣曹之叛厥有由哉𨿽築室反耕有所不屈圍何足以屈之冝曹之卒不服也

衛人伐邢

報伐衛也

冬防陳人蔡人楚人鄭人盟於齊

嗚呼齊之防爲桓公之辱大矣桓公以四十年圖霸中國而服楚於召陵艱乎爲力哉今桓之葬墳土未幹而諸侯召楚人以盟於其側諸侯則然爾而孝公非桓之子乎父攘之以除中國之患子盟之以爲天下之害人之賢不肖父子之間遂爾霄壤耶吾知桓公在泉之靈蓋不勝其憤也自莊公之世楚𨿽暴橫蓋未嘗至齊伐蔡伐鄭至蔡鄭而已荊人來聘敗徐婁林至魯徐而止齊蓋距楚數千里也齊逼東海楚臨南海今楚直盟於齊則自齊以南數千里皆楚矣嗚呼悲夫觀乎此而後知齊桓之霸果有功於天下孔子以爲一匡天下而嘆其仁非侈言也今桓沒未幾而已折而從於楚君子於此不能不思古也然是盟也非諸侯召之則楚未必至此而爲是者陳蔡鄭之罪也三國近楚故召而至焉彼陳鄭者亦嘗蒙桓之庇乎何忍遺桓之辱也楚之橫行中夏實自齊之盟始其後陳蔡首被其滅鄭無歳不受其兵非不幸也聖人於此一舉而人之無夷狄之辧蓋憤其爲禍首而且貽齊桓之辱也此皆諸侯爾說者以爲微者何益於盟哉鄭系楚下推楚而下之也中國之微一至是乎

梁亡

書曰自作元命又曰自作孽不可逭則人之禍福無不自己求之今梁亡必有滅之者矣而聖人捨其滅國之罪而以自亡爲文信乎梁君之自作孽也然其所以自作孽之故三傳異文左氏以爲好土功何休以爲峻刑罰谷梁以爲滛湎酒色要之三者均自作孽名殊而罪一也嗚呼觀乎此君子其可以不自修乎鄭棄其師自棄也齊殱於遂自殱也梁亡自亡也若然者皆非舊史之所能及皆聖人因事考情以立文也如日月之明因物賦影而無不象之故曰非聖人不能修也

二十年春新作南門

新者有故也作者攺作也魯人爲長府閔子騫曰仍舊貫如之何何必攺作孔子以爲言之中故攺作非聖人之所欲也然如太室屋壞所當新而不新以湏其壞則有罪矣則夫新者所當新而作者不必攺作其譏在作而已茍直書作南門則嫌於初無而創之故曰新作而況南門法門也譏僭爾僭非自僖始因新作而見焉南門非一門庫門天子臯門雉門天子應門皆天子之禮管仲屏塞門孔子譏其僭邦君新作南門聖人譏其僭天子也緜文王之詩也其詞曰乃立臯門臯門有伉乃立應門應門將將文王爲西伯不敢用天子之禮臯門應門皆諸侯之制也天子之宮門則加以庫雉魯僭天子之制則今作南門乃庫門雉門爾定三年新作雉門蓋亦仍其舊而新之因其新作以書僭所以示制也

夏郜子來朝

郜之滅久矣隱十年公敗宋師取郜取防卽其地也桓三年又取郜大鼎於宋則郜爲宋滅其地入魯而分器亦在魯矣安得郜子哉今而來朝必魯別封之以爲附庸也其地近單州在魯宋之兩間其先蓋文王之子所封與魯同姓則宋滅之而魯封之審矣公羊以爲失地之君春秋至此八十三年失地之君猶在乎其說疎矣

五月乙巳西宮災

祭義大昕之朝君皮弁素積卜三宮之夫人世婦之吉者使入蠶於蠶室則諸侯蓋有三宮之制也諸侯三歸夫人居中宮左媵居西右媵居東則西宮左媵之居也谷梁以爲閔宮疎矣宮必以諡如宮僖宮之類耳若閔宮安得曰西宮哉蓋谷梁不考三宮之制也然則何以書記災也

鄭人入滑【左滑人叛鄭而服於衛】

莊十六年幽之盟滑伯與之則滑蓋與鄭同盟者自後不與防盟蓋滑爲晉與國服役於晉爾齊桓之霸諸侯不敢擅侵伐今中國無霸鄭陵小國而以兵入之計滑必近於鄭其地在今之河南緱氏其後十有三年秦人入滑遂爲秦所滅

秋齊人狄人盟於邢

初邢有狄患桓公卻狄而城邢今邢不支折而從狄蓋若不得已也而孝公桓之子其庸懦固不足以庇邢而制狄姑斬然自立無與邢之喜戚可也今乃下從之而參盟於邢使其念威之嘗疾於已也匕首竊發於牲壇之間孝公其殆哉則邢之盟無益於庇邢且自投不測吾爲之懼矣前日盟楚今日盟狄楚與狄皆父子之仇而屈已從之屈於諸侯猶可也屈於狄楚則事仇矣惜夫桓公賢而後嗣之不令也如此柰何

冬楚人伐隨

楚自敗徐之後至是五載𨿽齊桓旣沒中國無霸主而楚未嘗以兵加中國者蓋欲以盟防求諸侯也前日齊之盟諸侯未一而宋襄亦有圖霸之心於是楚成知諸侯不可以誘而致也故伐隨隨𨿽近楚然漢東之大國非江黃之伍必恃其彊大而不事楚楚伐之所以懲不服以威諸侯也故明年遂從鹿上之盟宋齊實先楚蓋不平焉是以秋爲盂之防則執宋公以伐宋觀乎此則伐隨之役在諸侯不在隨也特假隨以恐諸侯耳

二十有一年春狄侵衛

狄侵衛爲邢也十八年邢狄伐衛十九年衛人伐邢邢蓋弱於衛爾旣結怨於衛非借援於人無以敵之去年齊人狄人盟於邢求援於齊狄也齊知其不義而莫從而狄實與衛爲世仇故爲邢侵衛夫邢衛同姓也不能以小事大而交爲仇敵然其兵端實啟於邢使邢敵於衛猶曰兄弟交惡爾今外誘狄以侵衛是外與盜賊爲親而內與兄弟爲仇卒爲衛所滅非不幸也或者知責衛滅同姓而不知邢有以自取也

宋人齊人楚人盟於鹿上

嗚呼愚哉宋襄之圖霸也齊桓之興協比諸侯輯寜東夏垂二十年內外無患小大一徳而後敢問包茅之貢於楚故能一舉而屈之今襄以孑然之宋外無蚍蜉蟻子之援執滕子虐鄫君賈怨於曹結憾於魯諸侯無小大皆哆然外之獨齊孝以其納已之故不得已而從焉然前冬蓋亦同楚人之盟矣保其無二心於宋哉乃一旦防楚人於鹿上之盟欲以只牲尺書服虎狼之楚吾於是知其大愚而不移蹈死地而不恐者也夫天下所賴乎霸者以其能內撫外攘故諸侯恃以安靖而服從彊暴有所畏忌而不敢陵犯今宋襄結仇於四鄰國人且不順而況於諸侯乎乃召楚人於境內以盟之夫鹿上宋地也引虎入閨闥婦人孺子爲之戰恐而襄公更以爲安非愚固如是乎幸脫摶噬其亦幸矣而秋又防之虎口安能屢逃哉宜其見執也

夏大旱

雩而得雨書雩雩而不得雨書旱經書大旱者二記災之甚也記災所以憂民

秋宋公楚子陳侯蔡侯鄭伯許男曹伯防於盂執宋公以伐宋

宋襄之庸諸侯不與結怨賈憎四鄰疾之盂之防蓋措之積薪之上而火其下襄不自警攝衣而登之不恐也嗚呼危哉夫宋所恃者有恩於齊而已前日鹿上之盟幸脫虎口者以齊在也今齊懼楚而不至陳蔡鄭許皆楚之黨而曹又宋之讎也旣坐積薪之上四鄰一爇吾尙何逃見執固無疑矣然宋公不道實中國也楚子𨿽彊蓋荊蠻也諸侯疾宋固爾從而執中國之君其可乎今執宋公者楚子也而聖人以諸侯共執爲文實諸侯執之而借手於楚矣齊襄公無禮義而求大功不修徳而求諸侯詩人刺之日無田甫田維莠驕驕言不務耘其田而徒望秋獲也今宋襄又萬萬於齊襄之下者矣豈但無禮義而不修徳哉直愚而已𨿽然彼其身投虎口身辱國危抑亦甚矣君子矜其愚可也尙何譏故齊襄是刺而宋襄無詩蓋國人矜其愚乎聖人於執宋公不書楚子誅諸侯也書執書伐甚之也

冬公伐邾

邾自元年從檉之防僖公惡其不附已而從齊也故敗邾師於偃蓋邾實魯之附庸其先儀父未命服役於魯至齊桓之霸請王命以爵之爲子故偃然以五等自居從霸主防盟而不附於魯故檉之防歸未及國而公敗其師其後終齊桓之世不敢從齊防盟者懲於偃之敗也桓公旣沒宋納孝公僖救齊不克蓋讎於宋也邾子於是首從宋爲曹南之盟宋方圖霸脇宋以抗魯今宋爲楚所伐不暇庇邾矣故公伐邾責其不附於魯也其事張本甚明左氏求其說而不得因設滅須句之事辭費而義寡學者無取焉

楚人使宜申來獻防

盂之防魯侯不從楚蓋憾於魯旣而執宋公以伐宋使冝申來獻防威魯也古者諸侯獻戎防於王王以警四方今荊蠻仇中國反以諸侯之防警諸侯衰亂甚矣故聖人於楚前書爵而此書人奪其彊也書防不書宋不予楚之防宋也然獻防於魯魯亦恐矣故十二月遂從薄之盟然恐而從猶愈乎無故而從之者矣

十有二月癸丑公防諸侯盟於薄釋宋公

執宋公楚子也春秋以諸侯共執之釋宋公亦楚子也春秋以諸侯共釋之𨿽執之釋之諸侯莫不與其謀而實制於楚也聖人不書楚執而楚釋之所以見諸侯非楚人可得執而釋之也書諸侯亦所以病諸侯矣惡其從荊楚而執中國也然則執之爲諸侯之罪也釋之爲諸侯之功歟曰功在魯不在諸侯也罪在諸侯不在魯也魯何以爲功乎蓋楚之執宋公所以求諸侯也前日防於盂魯不至魯不至魯之義可見爾楚𨿽憾之其實要其至所以來諸侯也故使宜申來獻防以威我魯恐而後從之使魯不從楚未必釋宋公也何則彼豺狼之性執宋公而諸侯不服則將逞其虐焉今宋公未釋而魯至故楚喜而釋之則釋宋公者本於公之往防也𨿽釋之執之公無以制楚而其實則因公之來而釋之故曰功在魯也前日執之而公不與今日釋之而公在焉𨿽公之往也不爲釋宋公而往而宋公之釋實因公之來而釋之則公爲有功於宋矣凡諸侯執而反書歸而宋公書釋不書歸蓋歸者若自歸歸在我也釋者在彼釋之制在人也若曰諸侯不防則宋公不得釋也此所以重楚之惡亦以病宋公也投其機而不能自脫待人而後脫也

二十有二年春公伐邾取須句

湏句邾邑也左氏以爲國曰邾滅須句公伐取之反其君若是則魯之羙事春秋當書邾滅須句須句子來奔公伐邾歸須句子於須句如歸邾子益之文然後爲顯今直書公伐邾取須句如莒人伐取牟婁之類爾安可以須句爲國今旣取之則滅矣至文七年安得公又伐邾取須句也則知須句邾邑今取以責邾之不服其服則又反之至文公之世又伐而取之也公以邾之役於宋脇宋以抗魯故前年伐之今又伐以取其邑必其服也無庸以邑爲國自立異說而尙口乃窮也

夏宋公衛侯許男滕子伐鄭

鄭人從楚力不支也宋伐鄭以責其從楚鄭則弱矣宋方脫於累囚之末宋何彊哉已不能抗楚而甘就執辱何以責鄭之弱而附楚也夫鄭人者亦豈樂侏而惡禮義之邦哉勢弱矣中國盛從中國楚盛則從楚前日齊桓之霸中國有足恃者則鄭𨿽數被楚兵而不叛也今鄭依宋而不叛宋能抗楚而安鄭乎不能也不能而責服於鄭吾見宋襄之不自量矣曷自守其國而無爲楚所伐鄭之叛服非宋所宜問也

秋八月丁未及邾人戰於升陘

升陘魯地也邾伐我也公二年之間再伐邾一取其地亦酷矣宜邾之必有以報魯也然邾以蕞爾之邦再受魯兵而不屈且稱兵以渉魯地則其心蓋有所不恝然者矣魯之所以責邾者以其已之附庸而不朝不貢且外附於宋也而魯天子之臣亦何有一介如周尺帛登於王府哉而楚周之叛國也魯實從之則無怪夫附庸而不服且外比於宋也治人不治反其敬必已有所不敬而後得人之不服僖公魯之賢君亦當有以念此也彼區區之邾何足服哉治吾之所不敬者邾當自來今邾以偏師犯魯境而魯不免於敗蓋我曲而敵直也內戰不書敗書戰卽敗矣蓋爲內諱也內以諱爲貶內不書公亦爲內諱也不書敗不書公其貶可知故云內以諱爲貶

冬十有一月己巳朔宋公及楚人戰於宋師敗績楚人伐宋以報伐鄭之師也宋不自量杖尺八馬箠以觸虎之怒固不能損虎一毛而遭其噬嚙無足詫者彼方脫釁鼓之餘而歸不能責躬自咎內輯其國外和四鄰修徳養威待時而動乃以區區三小國之師以伐鄭鄭不可得而楚肆其暴一戰奔北幾至於亡此誰之咎哉宋自取也敗則俄頃而尙以不重傷不禽二毛不鼓不成列以要義兵之名此吾又哂其甚愚也夫兵動必以義戰必以謀𨿽湯武之師不免乎此以至仁伐不仁以義伐不義此天下之義也若夫臨戰則非謀有所不能濟且我以義自持曰不正無動可也敵人者亦肯如吾之不動以守正乎彼以謀至而我以正待之是坐而待縛也武王伐紂之師可謂義矣而太公問答之書是爲六韜其間陰謀奇計變若神而謂武王之師爲不義可乎夫義不義在未戰之前平日爲不義而臨陣決戰乃曰吾必義義豈在坐作進退間哉在易之師彖曰師眾也貞正也剛中而應行險而順以此毒天下而民從之吉所謂中正而順義也以義動則𨿽毒天下而民從之豈卹夫重傷而禽二毛耶牧野之師至於血流漂杵是武王之戰不如宋襄公之義以襄公加武王之上後世其允乎彼不自量而招楚兵力蓋不支知不免於敗矣無以借口乃假區區婦人之仁以要大義之名而公羊遂以爲文王之戰嗚呼今有人焉平日爲盜及其敗也引頸就戮曰吾義士也君子遂以爲比干之徒歟若公羊者可謂與人而不酌其輕重者也文王亦嘗執滕君用鄫子投虎口脫累囚乎吾不咎其與宋襄之過而竊憤其待文王之薄也

二十有三年春齊侯伐宋圍緡【皆罪孝公】

嗚呼齊孝斯舉可謂以怨報徳爾孝公之得齊宋故也甗之戰宋襄爲之敗齊師殺無虧拒魯卻狄以納之其徳大矣宋爲曹南之盟以求諸侯齊宜從而不從乃防楚子於齊以移其諸侯及盂之防宋襄之投不測而齊不救旣而與釋宋公者魯也齊不在焉今宋不幸爲楚所敗奔北之餘國幾不國而齊孝利其危而伐之且圍其邑噫人之非人一至此哉蛇雀無知猶將報徳人固如是耶此乃君子所不齒而聖人書爵所以愧之也伐國而圍邑甚矣書伐並書圍重其罪也惟新城之圍則有其故不在此例

夏五月庚寅宋公玆父卒

吾嘗論齊桓之霸以謂修外而不修內故不免於怠若宋襄者所謂內外兩不修而至於亡者也徒見齊桓以區區諸侯而霸天下而不知其所以霸天下者何修而至此也彼其受齊桓將死之托而納孝公遂以爲霸統一旦在已故伐齊之師未反而執滕子嬰齊此何名哉旣執滕子則遽爲曹南之盟以謂諸侯無敢不從者矣旣而來盟者惟二小國鄫子旣期又後防焉於是怒而用鄫子旣爲不道曹故叛之乃罄兵以圍曹滕怨鄫亡曹叛邾去則宋之爲宋惸然而已而陳蔡又召楚人而盟於齊則東諸侯一舉從楚矣乃防楚人爲鹿上之盟以求諸侯夫諸侯豈可求於楚哉楚得諸侯肯挈以遺宋乎此天下之謬舉也秋復爲盂之防諸侯皆在楚疑諸侯謂天下有二霸而不盡歸已也故卽防而執之於薄之防脫囚以歸宜其自咎而修已睦鄰養威植徳外懷諸侯而徐圖大舉也復不自量伐鄭以觸楚之怒以招楚兵一敗塗地身傷兵喪鬰鬰而死此豈諸侯叛之楚人疾之也哉其所以圖霸者非其道也內不修徳外不修政國人不允諸侯皆貳乃以木偶之身直防不測彼蓋以爲齊桓霸業已授在已諸侯莫已違也嗚呼愚哉霸統豈可以空言受諸侯豈可以虛名召之也必吾有以修而致之矣齊桓圖國三十年而霸業始成宋襄欲以頃刻霸天下非愚不如是之疎且謬也宋襄在所不責吾痛天下不幸而重罹左袵之患噫微晉文天下其謂何吾於此又恨晉文興之晚也襄不書葬諸侯從楚不防爾無他義

秋楚人伐陳

陳穆之爲人吾所不識也前日齊之盟楚行天下半以至於齊陳召之也旣而楚侵犯中國皆陳啟其釁盂之防楚執宋公陳實與其謀則宋之敗皆陳爲之今宋襄死矣陳乃叛楚吾不知叛楚將誰依也依齊與則齊孝之庸與宋襄何異初以宋襄爲不足依而欲他圖之今乃欲奉齊孝以抗楚是舍木偶而從土偶也其受楚兵何足怪哉

冬十有一月杞子卒

二十有四年春王正月

夏狄伐鄭

秋七月

冬天王出居於鄭

天王出居於鄭志出入之實爾三傳鑿爲異論曰天子無出且出入人之常豈天子獨能入不能出耶又曰王者無外故不言出出失天下也夫一視同仁王者之心此所謂無外也豈謂王者一出而遂有外乎一舉足而出天下遂非其天下乎書曰王出郊天乃雨反風禾則盡起成王一出遂有外耶康王之誥曰王出在應門之內太保率諸侯入應門左康王一出亦遂失天下耶易曰王用出徵以正邦也若曰有外則天下有警王不可出徵也夫聖人書出居於鄭志天王出而天下無勤王者矣非謂王不可出而出也鑿爲異說聾瞽後學曲禮遂有天子不言出之文其文蓋生於三傳漢儒雜取春秋三之說以立文耳非春秋三傳之前先有是言也不可以此反證春秋學者不以易書聖人之言求之乃以漢儒之說爲證非所謂達者也且春秋書天王在外者三此年天王出居於鄭昭二十二年劉子單子以王猛居於皇二十三年天王居於狄泉王猛敬王不書出而獨襄王書出此三傳所以疑而鑿爲無出之論也蓋景王崩嫡庶未定諸王子爭立王猛立於皇未得入成周也國人殺猛將立子朝敬王立於狄泉亦未得入成周也是二王者皆卽其地而立非自內立而出居於外也其實非出安可言出今襄王自僖九年立至是十六年爾叔帶逼王而王出居於鄭實自內出豈可不書出斯二者文各適其事非故書出以外襄王不書出以內王猛敬王也不考其事以察聖人之言妄於異同之間鑿爲無實之論諸儒惑之而不考正因謂聖人書出所以貶襄王噫襄王之出豈得已哉聖人尙忍貶之乎自古有兄弟之難者二舜有象之患周公有管蔡之患舜於象則封之周公於管蔡則誅之皆不得已也周公上無母氏之愛而下有宗社之危故寜誅之以存宗社舜以頑父嚚母之所愛誅之則傷孝心故封之以慰父母之靈今叔帶者惠王陳嬀之所愛也殺父母之所愛則與鄭莊公何異故寜避之而出居於鄭文武之神靈未泯天下必有勤王者若不得已而遜於叔帶是亦文武之子孫耳吾何慊乎哉此襄王之心也上以存孝下以存悌孝悌王者之至徳尙以此貶襄王可乎貶襄王則叛道害敎不可以訓然啟諸儒叛道害敎之論者自三傳天子無出之論始故吾援書易聖人之言而正之無出之論不足正也所不可不正者貶襄王則害敎也故愚樂正之

晉侯夷吾卒

二十有五年春王正月丙午衛侯燬滅邢夏四月癸酉衛侯燬卒

衛侯燬滅邢說者皆以爲滅同姓名愚獨以爲後世傳授之誤蓋下有衛侯燬卒之文以類誤耳春秋書滅同姓者有矣而未嘗名虞滅下陽楚滅夔皆同姓也何以不名楚子防誘蔡侯殺之此非同姓也何以反名之則諸侯書名自有襃貶非謂滅同姓也且書滅其惡自著而同姓非同姓後世自辧不在書名而後知其滅同姓也此傳授之誤而後世防之曲禮遂曰諸侯失地名滅同姓名吾嘗考小戴禮記多漢儒雜說非皆聖人之言也如中庸表記緇衣大學之類多漢儒之言耳其書與六經並立學者所不敢議𨿽知其非而莫正者畏聖人也然其間與六經抵牾者不辧則害道愚豈敢昌言辧之哉姑質其與春秋違者以警後學無惑其言以亂春秋之防記非聖人躬修修於漢儒也則其書出於春秋三傳之後蓋有援春秋三傳而立文者愚請條之王制曰東夷北狄西戎南蠻𨿽大曰子彼見吳楚之彊春秋皆書子爾而北燕亦在北狄秦本西戎何以書伯此附春秋以立文而不合者一也曲禮曰諸侯失地名彼見谷伯綏來朝鄧侯吾離來朝傳曰失地之君也而郕伯來奔郜子來朝傳亦曰失地之君何以不名此附三傳以立文而不合者二也又曰天子不言出彼見天王居於狄泉不書出而天王出居於鄭何以書出此附春秋以立文而不合者三也又曰諸侯不生名彼見蔡侯考父鄭伯寤生之類此卒而稱名而衛侯朔鄭伯突何以未死而書名耶此附春秋而不合者四也又曰諸侯未及期相見曰遇彼見傳釋書遇之說曰遇者不期也而公防衛侯於桃丘弗遇亦可謂未及期乎又曰相見於郤地曰防彼見春秋之防無常地因曰郤地而防於齊於宋亦郤地乎況春秋防遇非治世之禮非周禮所謂因朝而防遇者也特侯度不謹時出以謀其私而已豈可以春秋諸侯防遇爲法哉此附春秋以立文而不合者五也其他不能殫舉姑陳其一二以見戴氏之說不可以證春秋者如此今衛燬滅邢乃文之誤者而曲禮亦舉以爲典訓此又誤之大者也且衛之滅邢固甚矣而邢之滅實有以自致之且邢衛均有狄患均受齊桓之徳遷而城之二國旣安則比以抗狄可也而邢乃叛衛從狄又脇狄以伐衛衛抗狄猶懼不支邢狄合而攻衛衛蓋危矣衛固無以制狄故滅邢所以奪狄之援紓國之病也初邢從狄伐衛是虞從晉滅虢之計爾虢滅則虞從之衛侯蓋有鑑於虞也曰吾不早滅邢則衛爲邢狄所滅衛滅則邢亦從之故寜先滅邢以絕狄謀而衛獲存也𨿽然謀則善矣其如滅國之罪何聖人自十八年以至於今書邢衛之事甚詳所以著邢不當附狄伐衛衛亦豈宜從而遂滅之哉二者均有罪也若曰滅同姓而著其名則是春秋用法不原情而徒以同姓爲輕重矣故曰書名以滅文之誤也

宋蕩伯姬來逆婦

諸侯嫁女於大夫以大夫同姓爲主今公自主之是尊屈乎卑也娶妻必親迎之而伯姬爲子逆婦是上役乎下也公以愛其女而自主伯姬以愛其子而逆之愛與禮孰重乎以愛奪禮而尊卑上下之分亂非所以愛之也

宋殺其大夫

稱國以殺而不名殺無罪也宋爲楚所敗宋襄自取之安可以責其臣今襄公死成公立而晉文卽位三年爾文公圖霸宋將托於晉乃歸罪於其臣以滅先君之恥故殺其大夫大夫何罪哉故以殺無罪書也余義同莊二十六年曹殺其大夫

秋楚人圍陳納頓子於頓

楚納頓子陳之罪也頓迫於陳脇其君而出之使楚得以借口仗義以納諸侯夫所貴乎中國者以其仁義之足恃秉仁服義則外裔有所畏忌而不敢侵暴今陳不仁不義陵頓子之小而迫逐之楚人貪惏反假仁仗義而納之此誰致之也故愚以陳之罪重於楚聖人於頓子書納予其納也予楚所以責陳不書遂一事爾圍陳所以納頓子也

葬衛文公

冬十有二月癸亥公防衛子莒慶盟於洮

莒自獲挐之後未嘗通於魯其怨亦可謂深矣衛成繼立斬然在衰絰之中爲防於洮以平之其爲心蓋有比小事大之義周禮有調人調和萬民合方氏除其怨惡同其好喜則平怨於人者亦聖人之所許也然平莒而莒子不至以慶如防何益於平蓋平之意出於衛莒蓋疑魯之不肯平也故以大夫聽命焉則夫洮之盟平未成也明年向之防而後成矣

二十有六年春王正月己未公防莒子衛寗速盟於向洮之盟衛成在防而莒以大夫向之盟衛以大夫而莒子在防何哉愚於此見莒衛之君臣進退謹重而有禮也初洮之防衛意也衛平莒魯而已不親之何以必信於人故𨿽離苫塊之次不得不躬行也莒之於魯其怨舊矣今一旦復通於魯安測魯之心哉茍以身餌魯魯有衷甲之變其又何逃哉故先以大夫聽命而測魯之情也今向之盟莒意也莒知魯肯平乎已前日洮之盟蓋已信矣今將與魯爲防而已不躬行非所以爲平故莒子必親之而衛之平二國二國旣從則斯盟之信在莒魯矣衛侯何與哉故以大夫與歃以質信而已是二者皆適於情而當於禮故聖人兩無貶辭衛成在喪則書曰子不奪其孝也莒子來防則舉其爵與其平憾也外𨿽盟大夫內不沒公不以爲抗也其與之之意蓋已白矣

齊人侵我西鄙公追齊師至酅弗及

齊之於魯固有怨矣甗之戰孝公將入而魯救無虧𨿽救之不防而於孝公爲慊也然齊之防固已釋然矣魯與齊爲甥舅之邦旣爲齊之盟則魯無慮齊之心孝公因其不虞而潛師略其西鄙則孝公之爲人蓋已險矣故書人以見其惡齊侵我疆魯固不可不問然公追齊師驅而出境可也否則整兵伐之以問其罪乃因追以及於酅酅齊之附庸紀季之邑也師及於酅酅無傷乎憾齊而傷酅酅何負於魯也曰弗及而後返也然則侵非義師追非義師戕民而已矣

夏齊人伐我北鄙

嗚呼齊孝於此不義甚矣前日酅之役齊首兵也首兵侵魯而憾魯報怨可乎況酅之役追兵而已初未報齊也今又興北鄙之伐何耶𨿽然義非孝公之所知也宋有納己之恩孝公利其危而伐之何有於魯然不責其義無以伸王法故聖人舉而人之亦知孝公之不足以爲人矣

衛人伐齊

魯故也前日魯莒有怨衛成離苫塊之次以平之何其義也今齊魯有怨衛助魯而伐之何其忿也前日爲義而今日助忿兩盟之功一旦棄之吾用是知忿之敗徳也聖人於洮之盟書子而伐齊書人無私焉因其功罪黜陟而已

公子遂如楚乞師

楚自齊之盟陳蔡召之旣而盂之防之戰陵虐中夏實陳蔡之罪然而兵交於宋未嘗及齊也今魯憾齊之侵伐而乞師於楚是召外兵橫行中國其罪可勝誅乎𨿽齊之伐我固不義矣以魯之眾仗義而報之何患不克乃召兵於楚而示弱於逺夷開其輕東夏之心以爲天下患謂之智可不可也𨿽克齊得谷何益於魯而實害中國也且諸侯大國三軍次國二軍小國一軍其地有廣狹故軍有眾寡亦各足以守其國而禦敵制勝使魯侯平日教之何患不能戰一旦有警遂乞師於人則僖公之爲國可知也然乞師於四鄰猶中國而遂乞師於楚可乎經書乞師者五均爲不能國而僖公之罪尢重矣

秋楚人滅夔以夔子歸

夔楚之同姓也楚虐其小而滅之凡滅國以其君歸皆名而夔子不名無罪也與譚子奔莒不名者同楚滅夔爲同姓而不名楚子用是知衛侯燬滅邢爲誤文也審矣

冬楚人伐宋圍緡

公子遂如楚乞師夔爲楚滅宋被楚圍而齊怨固未報也嗚呼一舉動之繆貽禍天下其罪可勝誅乎宋自襄公爲楚執辱旣而復敗於幾至於亡成公卽位傷痛未瘳而復有緡之圍四鄰亦可爲動心矣而諸侯惟楚是從坐視宋之病而不藥也而僖公又投其毒而瞑之嗟夫初命公子遂之行亦豈知其害之至是耶因知兵禍不可啟而中國不可示弱也以此垂戒後世猶有借兵回紇而求援吐蕃者嗚呼害哉則夔之滅宋之圍吾知聖人責魯爲重矣

公以楚師伐齊取谷公至自伐齊

君子所恃以安靖國家者有諸內不求諸外有諸內則本不揺而外無憂不求諸外則權在已而外有所忌今魯將報齊而兵不足以制齊是無諸內也其本旣揺則四鄰睥睨知魯之內虛無足恃者矣乃區區乞師於楚是求諸外也求諸外則權在人求而不得則楚已測知吾之虛而招防攘求而得之則受楚之恩惟楚所欲挈國而聽楚矣則僖公於魯尙何以爲國乎今以楚師伐齊而取谷是受賜於楚而結怨於齊也楚有責償之心齊有報怨之志僖公伐齊而反其遂安枕乎幸而齊孝卽世晉文服楚而魯免齊之兵無楚之責是宗廟社稷之幸不然方皇皇然虞齊屑屑然奉楚無日而少暇矣春秋書以者三宋以齊伐鄭以諸侯伐諸侯也蔡以吳伐楚使其類相殘賊也今魯以楚伐齊不幾於引防自戕乎以情較之則魯之罪重於宋蔡均以師矣而啟戎召禍其罪豈宋蔡之比哉況伐而取邑也不義而反猶以爲功而告至策勲焉僖蓋不知其功之在前而罪居其後也悲夫

二十有七年春杞子來朝

義同桓二年滕子來朝

夏六月庚寅齊侯昭卒

秋八月乙未葬齊孝公

乙巳公子遂帥師入杞

杞蕞爾小邦旣朝而且伐之若其不朝則尙何以自存耶魯怯於齊而虐於杞怯者吾乞師以必取其邑微者吾以偏師直入其郛魯之爲魯抑可見矣數年之間內不自修而結憾四鄰僖公自公子友卒而用公子遂善惡判矣不有君子果能國乎

冬楚人陳侯蔡侯鄭伯許男圍宋

楚之陵虐於宋亦已甚矣宋成以父之讎義不屈於楚亦可謂賢子者歟於時晉文興霸蓋已四年宋亦有足恃者而楚虐宋不已楚則然爾而諸侯之不知變一至此哉有晉可從而不從反比楚以戕中國其罪蓋重於楚子故人楚子而爵諸侯亦宜知愧乎噫楚之暴至是極矣執宋於盂敗宋於伐陳圍陳而陳屈圍緡取谷又將以屈齊宋也齊宋屈則天下入於楚矣今圍宋之兵不解宋其殆哉晉文於此不得不興也或者疑晉文興霸之暴蓋不速則無及於天下之患而諸侯皆楚矣故明年敗楚於城濮豈獨宋賴之天下賴之也

十有二月甲戌公防諸侯盟於宋

宋之盟僖公之眞情露矣前日盂之防執宋公公不與執薄之盟釋宋公公與釋之公豈能制楚哉適因公之來楚適釋之爾僖公於此遂以爲己功曰吾不防則宋公不釋也今圍宋之役公不在盟宋之防而公與之此則有以見公之情矣以爲我與圍宋則天下以我從荊蠻而圍中國旣不從矣則懼楚之怒而移兵於魯故若後期而與盟焉內以息從楚之謗外以弭楚人之怒其薄與宋之盟與戌衛刺子買皆是謀也噫謀則深矣曷若勇於從晉而決於背楚而終始爲義人歟安於不義而規免不義之名在當時則幸矣其如春秋何聖人於薄及宋之盟特書而不序諸侯所以白僖之隱情也

二十有八年春晉侯侵曹晉侯伐衛

晉文之霸功與齊桓同而勢與齊桓異齊桓難於合諸侯而易於制楚晉文難於制楚而易於宗諸侯蓋齊桓之興天下習衰周之獘而莫識所謂霸者故桓公求諸侯爲難必屢防屢盟訓諭告戒而後諸侯服從然欲制楚則楚方張其侵犯不過蔡而已故諸侯旣合則一問而楚服若夫晉文之興則諸侯皆習於從霸主惟時無其人則無所適從晉文起而號召之一揮而至矣然楚之彊則非齊桓之時也齊桓之時楚不出蔡鄭而今且防齊魯之郊魯曹鄭衛陳蔡許自東以南皆楚矣晉文將起而收之不其艱哉故齊桓伐楚至於召陵楚地也晉文敗楚止於城濮衛地也自楚及衛蓋千里卻楚千里之外以收魯宋曹衛陳鄭許蔡半天下之諸侯其用力爲如何論者不達而妄疵晉文以爲不及齊桓此不識天下之勢書生語也齊桓制楚以三十年之久故合諸侯以正問罪之名期其服而已晉文則解倒懸之急於旦莫之間故務以謀必於勝之而後已是二者又勢之不同也晉侯侵曹晉侯伐衛不爲曹衛設而曹衛何慊於晉哉伐曹衛以動楚也故先侵曹侵曹而楚不出則又伐衛則夫侵曹伐衛蓋二事爾使侵曹而楚出戰則衛不必伐也旣侵曹而楚不出於是再舉而伐衛此實二事豈可書遂哉再書晉侯非襃非貶卽事之實而書之耳旣而楚果救衛則晉之謀遂矣獨患其頑守而不戰以挫吾銳鋒於是又執曹伯以楚讎則楚怒無不戰也楚出戰然後城濮之功成則夫侵曹伐衛者伐楚之序學者觀天下之勢探晉文之心而後以聖人之書法參之則文公之舉措謀畫不啻若自已出若三傳支離之說吾何以觀之哉

公子買戌衛不卒戍刺之

魯之叛華其罪甚著僖公必將文而飾之以立於晉楚之間吾竊哂其勞而拙也薄之防宋之盟皆是矣今晉文之興其气熖威靈蓋已動物悟人齊宋之大嬴秦之彊皆屈而從之而僖公以東魯大邦不知自反庸庸以役於楚及侵曹伐衛師動南鄰猶將爲楚伐衛事窮謀迫尙不決其向背殺公子買以賣二國彼其赴於晉必曰子買戍衛旣殺之赴於楚必曰買不卒戌巳殺之彼以爲夷夏之彊弱蓋猶未判也楚勝則從楚晉勝則從晉殺一子買以從容於夷夏之間以觀勝負故城濮之戰公不與至踐土之防而後朝於王所嘻彼其不與曹伯同執以畀宋者幸也是以殺子買猶足以誑楚惑晉然魯則免於難矣子買何罪哉君之視臣如犬馬則臣視君如國人彼公子遂之徒不忠不義之心於是啟矣則殺子買豈所謂善謀國者耶取禍之道也

楚人救衛

楚之爲楚彊而無謀者也晉之伐衛所以誘楚兵楚兵果至是投晉文之成算也衛何足救哉晉之伐衛志不在衛以衛之小晉兵臨之不啻湯沃雪矣而晉存而不克者待楚至也然齊桓伐楚直造楚地蓋諸侯皆爲齊矣今諸侯旣從楚矣越曹衛而伐之則懼二國議其後故先伐曹衛然伐曹衛而遂克之則次及陳鄭克陳鄭則次及許蔡克許蔡而後至於楚使楚按兵不出俟其克六國而後至楚則晉兵罷且盡矣偏師可克也楚謀不及此晉方伐衛而總兵出救是墮其計也且晉之伐衛久而不克者豈勢不敵耶待楚而已今楚救至克楚則諸侯皆爲晉矣彼陳鄭許蔡曽何勞師哉故晉兵不及楚境克之城濮而諸侯自歸此晉文之廟謀也故曰楚之救衛彊而無謀者也城濮衛地

三月丙午晉侯入曹執曹伯宋人

晉侯伐衛以誘楚兵楚兵至矣患其不埽境而來來而不戰於是入曹執曹伯宋人宋楚之深仇而曹楚之親附也執其親附之君以讎人楚非木石能無怒乎怒則罄兵而來殫力而戰晉以仁伐不仁以義伐不義辭直而气銳何患不克此所以成城濮之功也晉以諸侯而擅執諸侯蓋有罪矣而聖人書其爵不歸京師而之宋人非所宜也而聖人不以爲非者蓋成其勝楚之謀以濟天下之沈溺也

夏四月己巳晉侯齊師宋師秦師及楚人戰於城濮楚師敗績

桓文之服楚一也然桓以柔服而文以剛服吾嘗稽其所以不同者勢也桓公制楚於方張天下諸侯固未嘗從楚以天下諸侯臨之故不戰而服文公制楚於旣熾諸侯皆從楚獨未從者齊宋耳以齊宋敵天下諸侯楚安得屈故非戰而勝之不可楚不可服諸侯不可得也故楚師一敗南奔然後脫天下諸侯於境土之常而復食之禍莒魯蔡陳衛鄭始如踐土之防也不然非戰而勝之安能奪諸侯於虎狼之口哉用是知桓文之服楚迹異而功一也然晉文以五年之間突起而攻之一戰而霸可謂一時之偉績矣使齊桓之興五年而遽伐楚則未必勝用是知晉文之功爲難也故聖人於桓之興書人書師而後爵之而於文則一出而書侯侵曹伐衛執曹伯敗楚師皆舉而爵之而城濮之戰三國書師而晉獨稱侯其予之也至矣蓋不如是無以顯其一時之防功以爲天下萬世之勸也

楚殺其大夫得臣

前日之使屈完者成王也今之使得臣者亦成王也屈完之盟有餘功而得臣之敗有餘罪然聖人於殺得臣以殺無罪書何也蓋得臣所以使之者非屈完之比也屈完奉命以和得臣奉命以戰和固人之所易戰固人之所難和無勝負而戰有勝負戰而勝則得臣爲功戰而敗則得臣爲罪成王必於勝也得臣安保其必勝哉必於勝而以敗終之宜得臣之所以得罪也然兵固危道置人於危道而必人之勝可乎是則成王之罪非得臣之罪也故以殺無罪書聖人之意蓋以爲幸勝於不可必得不若求盟之無不得也前日之盟亦成王今日之戰亦成王盟與戰成王之始終仁暴之賢否蓋已判矣

衛侯出奔楚

諸侯出奔無不名者而衛成之奔獨不名非其罪也衛叛華卽楚子買戌之楚人救之則衛比於楚固矣安得爲無罪然楚兵已敗衛何敢抗晉晉捨而安之可也乃逼而出之何邪然則安知晉逼而出之日觀踐土之防衛侯未反而衛子就盟則衛子必晉之所立而成公之奔非晉逼之不出也晉文挾霸主之威迫脇小國之君而擅廢置之故聖人不名衛侯所以著晉文之罪也

五月癸丑公防晉侯齊侯宋公蔡侯鄭伯衛子莒子盟於踐土

踐土之盟與防於溫天王皆在天王不居成周而出次於外說者疑之而踐土之盟聖人惟書公朝於王所而不書所以出之故不若溫之防書狩而後世釋然無疑也三傳遂有天王下勞晉侯之說且初無三傳後世安知其下勞晉侯而在溫邪故學者當於未有傳之前求春秋不可遂信而不稽諸經也且經於僖二十四年書天王出居於鄭自後初不書歸於成周踐土卽鄭地也則天王蓋居踐土久矣何下勞之有惑者棄經任傳謂左氏有晉侯納王之事遂以爲實且聖人作春秋以周爲重安有晉侯納王之事而不書哉然自後卒不書天王歸成周豈襄王卒不復返如昭王邪曰天王之歸因踐土之盟也前乎此鄭防於楚天下無勤王者楚則在所不責也今晉侯克楚於城濮以敵王愾奏凱於王防諸侯以盟於鄭以諸侯朝焉天王因是復歸於成周也然則何以不書歸曰冬書河陽之狩則知天王旣歸而出狩也謂前乎此晉侯納王者意之耳且於時鄭防於楚晉未服楚安能直犯楚境而取日虞淵哉文公非緩於納王蓋先勝楚而後納王也則夫伐楚者納王之資也然則踐土之盟厥勲茂哉外挫彊楚內定王室一以敵愾一以勤王是一舉而兩濟小人不樂成人之羙取三傳掇蜂之說以疵吾晉文君子所不甘焉故愚稽於經以正之非私晉文白聖人之筆法而已

陳侯如防

陳自二十三年受楚之伐二十五年遭楚之圍遂折而從楚二十七年圍宋之役陳與之則陳叛盟從逆蓋五年矣今晉侯勝楚而脫之於侏之邦陳得無返心乎故踐土之盟晉文外獻楚俘內靖王室實爲盛舉陳胡敢不從故惠然來歸願與斯防聖人卽其情而書之曰陳侯如防喜其悔罪知反而洗其叛華之罪也與鄭伯乞盟者有間焉故鄭伯乞盟乞者辱辭也乞盟懼齊侯之不我信也今陳書如防如防者緩而不迫與防足矣不求盟也陳鄭之來一也觀聖人之書法則善惡自異矣

公朝於王所

諸侯朝王於鄭而書曰朝於王所何哉不地所以尊天子也四海皆王土書地則若非王土矣故槪書王所則四海之內皆王所也詩曰自天子所王師之所言王所在而已不以地爲礙也然則居鄭何以書地蓋不書地無以見其出旣書居鄭則王所卽鄭爾然則朝於王所正乎曰無問正否王之所在朝侯朝之禮所當然然兩書王所之朝則見諸侯之不常朝也常朝於京師出朝於王所諸侯之職耳今諸侯不常朝因其在鄭而一朝之則知諸侯不因晉文之防未必朝也聖人書此以見諸侯之罪而顯晉文之功歟

六月衛侯鄭自楚復歸於衛

諸侯出不名而歸名之出善而歸惡也其出旣善而歸安得惡歸有所廢殺也有所廢殺則經何以不書不必書義自見矣初成公之出晉立叔武於衛踐土之盟所謂衛子是也今衛侯復歸所謂衛子者何以置之哉不殺則廢矣夫衛子非簒也晉實立之故凡諸侯在防逾年則稱子以其未逾年不敢君也今踐土之防叔武非在防亦以衛子書衛子蓋逼於晉命而攝衛政實不敢君以待衛侯之反也則衛子亦所謂賢者歟衛侯書復歸則國逆之非外納之矣國逆之是衛子之意也衛侯入而不察以爲衛子簒也故殺之則夫衛子者乃魯隱公而衛成卽桓公也以遜而得逆以賢而得罪此聖人於叔武書子以見遜且賢於衛侯書名以見逆且有罪也其義蓋已著矣安在書殺衛子而後見其惡哉此春秋微而顯者也

衛元咺出奔晉

元咺衛子之徒也晉侯立衛子而元咺相之今衛侯入而殺衛子故元咺奔晉以訴焉君何可訴哉君有過則諫諫而不聽則去之不去則死之衛子之賢衛成不當殺而殺諫之可也不可諫死之可也死衛子之難其猶不失爲晉荀息況衛子之賢非奚齊比哉咺而死之其義當加荀息一等今乃脇晉以訟君𨿽訟而得直其如逆君之罪何卒之衛侯再入終與子瑕同死不死於義而死於逆元咺之愚甚矣

陳侯欵卒

召陵之師許男新臣卒於師不書師踐土之防陳侯欵卒於防不書防說者皆鑿爲虛論以爲威文之防安之非也許男歸卒於許陳侯歸卒於陳蓋召陵之地近許而踐土之地近陳以疾歸而卒於其國爾許男之卒吾旣言之而陳侯之在踐土踐土鄭地鄭今之鄭州陳卽陳州陳鄭爲比鄰其疾而歸國卒於國矣故不書防無可疑者

秋杞伯姬來

此私來也

公子遂如齊

魯以楚師伐齊取谷其怨深矣幸孝公卽世昭公簒立而不修怨於魯魯之幸也今旣同踐土之防舊怨旣釋而好未厚公子遂之如齊修齊好也好𨿽修於齊心實畏乎晉

冬公防晉侯齊侯宋公蔡侯鄭伯陳子莒子邾子秦人於溫天王狩於河陽壬申公朝於王所

溫之防天王旣歸成周晉文於是合諸侯而朝之然不朝諸京師而朝諸河陽何也蓋襄王在鄭鄭實防於楚晉侯勝楚得鄭而取日於虞淵前日踐土之朝是也今天王復辟所以徳晉者甚重而晉將朝焉於是襄王出狩而就見之所以勞晉文之來也然則禮乎曰非禮甚矣諸侯朝王禮之常而天王受朝亦禮之常也自入春秋百年之間無復修朝見之禮晉侯朝王蓋曠世盛典也於是屈而出見之而托狩爲辭焉蓋下堂而見諸侯自夷王以下自夷迄襄又百年矣則循其漸而至於出見亦勢之必至無足怪者說者疑之遂以晉文召王以諸侯見爲此說者蓋不知踐土之盟襄王在鄭以爲天王出勞晉侯旣以踐土之朝爲襄王自出則疑河陽之狩不容再出也故以晉侯召王爲言且晉侯方以尊王而市名於天下今反召之以買抗君之罪邪必不然矣蓋踐土之役襄王先在非出勞也則出勞晉侯之行乃河陽非踐土矣故聖人於此書狩而踐土不書狩則知踐土之朝天王已在河陽之朝則天王出勞也其文甚明無可疑者何用從三之鑿說者哉又嘗以地考之而知河陽之狩非晉文召王也河陽今之孟州河陽與溫皆孟之屬邑其相距甚邇而河陽卽孟內邑也孟距王城才七十里之近而不舉趾如王城哉則河陽之狩王自出勞也審矣不可以七十里之地誣晉文以召王之罪然則孔子稱晉文譎而不正者何也曰非此之謂也召王天下之逆節豈特譎而不正哉使晉文而召王聖人將不齒之矣何止譏其譎邪夫所謂譎者謀也有如侵曹伐衛執曹伯宋人執衛侯歸之京師皆譎而不正者也故聖人稱其譎若夫尊王之義豈容召哉召而曰尊之其罪大矣徒謂之譎可乎聖人許予不如是之輕也

晉人執衛侯歸之於京師

晉文直元咺之訟而執衛侯晉侯之私也歸之京師天下之公也以一國之私而冒以公天下之名已不自決而移其失於王此晉文之所謂譎者也衛侯之殺叔武固非所當殺爾而元咺訟君豈所當訟邪晉侯執元咺而責衛侯則兩得其罪今反執衛侯縱元咺於衛則是長其臣而陵其君也衛侯旣有罪然執於其所不當執則不得爲霸討故於晉書人旣執非其所當執而歸之京師是已爲非而移之於天王其可乎春秋書執諸侯而歸京師者二成十五年晉侯執曹伯歸於京師歸之於者遷詞也晉執而不正於是遷之於王假王命以釋之也蓋自執而自釋之則失刑爲愈甚故假之王也晉則自便矣王何負而得失刑之謗哉是則晉文之譎者也

衛元咺自晉復歸於衛

晉文之執衛侯以其殺已之所立也歸元咺以其忠已之所立也且衛侯與元咺姑無問其曲直而晉侯之立者當立與不當立晉侯一言自訟則衛獄自判矣晉侯逼脇衛侯而出之乃立叔武於衛叔武豈宜有衛者哉及衛侯之歸而去其所不順亦人情之必至者元咺脇晉而訟其君以殺叔武之故也晉文不自責立叔武之非而責衛侯殺叔武之罪知衛侯殺叔武爲不當殺而不知元咺訟其君爲不當訟也自投於昏直情不反愈行而愈失道原其本則初不逐衛君不必立叔武不立叔武不必執衛侯不執衛侯不必歸元咺不歸元咺衛不再亂彼其逐衛君立叔武執衛侯旣往不咎可也而元咺安可歸之衛復爲衛之禍哉歸元咺是長無君之惡而稔成衛國無窮之患也則晉之爲晉抑亦無君之國歟若元咺者不必聰明聖智而後察其惡途之人皆知其無君矣使晉誅之以令天下或執以其君使甘心焉天下莫不稱快今反助其虐而俾歸衛卒之衛亂者三年而後定晉文爲之也

諸侯遂圍許

許自二十七年從楚圍宋晉侯服楚釋而弗伐幸也而踐土於溫兩防諸侯以朝王而許獨不朝其爲罪可勝誅乎今防溫諸侯以王命圍之責許不朝不防也書遂繼事也無所貶

曹伯襄復歸於曹遂防諸侯圍許

春晉侯執曹伯宋人非以治曹假之以怒楚也及敗楚師則曹伯疑釋之矣其間諸侯再防再朝實天下盛舉曹非不欲也而晉侯不釋而俾之與防蓋亦過矣自春䢐冬拘累於宋而後釋之曹伯有所慊焉何慊哉慊其不得與朝王之列也故才獲歸曹聞諸侯之圍許問不朝之罪遂整兵以防圍焉曹伯之意蓋以爲不得與朝王而獲與行天討猶足以釋吾之慊也說者以爲晉侯役之非也蕞爾之許諸侯圍之何患不服何賴於曹哉遂防諸侯圍許曹自遂也非晉侯遂之也書名正其叛華之罪也

二十有九年春介葛盧來

介葛盧來來朝也何以不書朝不與朝也介者夷之附庸異乎邾蕭也故邾蕭未命字而不名而介葛盧名邾蕭來則書朝而介不書朝此春秋之所以辧內外也與白狄來同然公不在而介來朝何邪突然來朝孰測其情然公不在介非不知也乘虛而來有所窺矣故明年而侵蕭厥有以哉

公至自圍許

公防於溫朝於王所今其至也乃以圍許至何哉志其實也至自防則若無功至自京師則實不至故以圍許至也後事小則以前事致於是不通矣圍許豈大於防溫朝王哉例之不可用也明矣

夏六月防王人晉人宋人齊人陳人蔡人秦人盟於翟泉

洮之盟齊威盟王人而無貶辭蓋以諸侯防王人爲敵也翟泉之盟晉盟王人皆貶書人以大夫而抗王臣是待已與天王均也故皆貶書人此春秋重輕之義蓋顯矣然晉文前日兩合諸侯兩朝王其功大矣功大必矜中人之常情也今以大夫而盟王人無益於尊王而有抗上之罪況翟泉周地以大夫而盟王臣於天王之側抗可知也宜諸侯自是有叛者晉不能來之且已不能尊王何責人之尊己也

秋大雨雹

天地之大經曰陰陽而已天下之大勢曰治亂而已天地之變霜雹雨日食星殞水旱癘疫皆不離乎陰陽而人君之政徳刑禮樂視聽言動仁虐善否皆系乎治亂作於下則應乎上政治則陰陽和政亂則陰陽沴和沴之應顧人君所行如何爾大雨雹陰勝陽也𨿽天地之應不可俄而測然求其類而推之則君不君而臣逼君徳不修而刑勝徳剛不立而柔侵剛夫不制而婦抗夫者皆陰勝陽之類也春秋之世其類實繁不可以一二考也經書大雨雹者三皆著陰勝陽之罰爾若求其應則吾不知

冬介葛盧來

葛盧春常來朝矣以公不在而未見公於是冬復至其禮則厚而情則可疑也介本東夷一歳之間兩造魯庭能保其無窺伺乎明年侵蕭未必不因此也

三十年春王正月

夏狄侵齊

齊威之世狄嘗伐晉矣威以晉之不我屈也視而弗討今晉文之霸而狄侵齊文亦坐視而弗問焉其報均矣然齊之弗討則憾晉之不從今齊實服晉晉何辭而不爲齊徵之此亦見晉文老而懈也一勝楚兩朝天王至翟泉之防則已不親之矣盟王臣且怠於行何有於狄文公剛毅果敢有過於齊威惜其老而力有所不逮也柰何

秋衛殺其大夫元咺及公子瑕

晉執衛成歸京師衛無君者二年於玆矣衛國之柄專於元咺今衛侯將歸必殺元咺而後入固其冝也而公子瑕何人亦與其戮哉吾意元咺訟君而得國國人不欲也故奉公子瑕以順國人之情其實元咺專衛耳公子瑕者賢邪愚邪壯邪稚邪吾不得而知然其實無志於君衛者也故聖人不以君書亦不去族則知其無意於衛也元咺彊之而已故以元咺加其上焉則夫瑕固無罪而元咺衛之逆臣也不得以討賊之辭書何邪蓋元咺之殺非國人共誅之出於成公將入之意也是則成公以私憾殺之安得爲國討賊與晉殺裏克之義同然則衛成未入安知其出成公之意也曰惟其未入而將入所以知爲成公之意也若成公至而與國人共殺之則是討賊矣公未至而讎於咺必將得咺而後入也故衛人殺之以奉其意焉此聖人誅惡之義學者不可以迹求之

衛侯鄭歸於衛

春秋書執諸侯歸京師者二晉文執衛成與成十五年晉厲執曹成是也然曹成之歸不名而衛成書名曹成書歸自京師而衛成書歸於衛此其所以異者不可不考也曹成之歸無罪也故不名衛成之歸有惡也故名曹成之歸天王釋之故書歸自京師衛成之歸晉釋之故書歸於衛衛成何罪邪自楚歸則殺叔武自京師歸則殺公子瑕兄弟天倫也非周公之不得已有所不必誅而叔武子瑕何誅哉叔武之攝以晉子瑕之立以元咺衛固不能抗晉也殺元咺足矣彼叔武攝政以待公之還公子瑕逼於元咺而非得已皆兄弟之賢者也賢者忮而殺之況兄弟乎此其所以爲惡而不免於聖人之誅也安可不明以別之然晉侯於此又不容無罪也初而執之固非其罪矣乃移惡於京師旣歸京師則釋之與否聽天王之命可也今乃已請而歸之且初執無罪則過歸於王今釋無辜則恩歸於己京師豈晉侯分謗之地而天王豈晉侯木偶之玩哉此其罪有不容貸者故聖人書歸於衛則命不系於王而權亦不歸於晉使若衛侯之自歸也此又意之寓於言外不可以文求者也

晉人秦人圍鄭

晉人圍鄭說者皆以爲報私怨考之於經無私怨之隙學者學春秋邪學邪學也故宜從私怨之說若學經也當信經豈得於經外鑿爲異論哉且踐土於溫之防鄭伯皆在及翟泉之盟則鄭不至晉人圍鄭責其不與翟泉之防也晉人曷亦無責鄭而自責己曰大夫可盟王人乎已可以敵天王乎無怪鄭之不至也已抗天王而不問人不附已則圍之是輕於責己而重於責人也故晉秦皆人誅其非所當圍也說者徒見其書人遂從左氏於誣以爲重耳過鄭鄭不禮焉事之有無不可決信況越五年同兩盟矣至是而始責舊怨哉其爲說甚迂不近考翟泉之防而逺求過鄭之文不信經而溺於傳惑矣

介人侵蕭

蕭附庸也以附庸而侵附庸固無足道然或因之以交大國之兵亦不可不愼也隠五年邾人鄭人伐宋宋魯之與國而邾魯之附庸也故七年魯爲宋伐邾然而魯卒因之以背宋則附庸𨿽微亦因以交大國之兵怨者有之矣蕭附於宋而介附於魯彼蝸角交爭何足數哉而宋魯不因以交怨者幸也況介鄙邑耳而侵中國此魯所當責而不責無乃受其一歳兩朝之禮以爲惠哉吾見禮不足而罪有餘也

冬天王使宰周公來聘公子遂如京師遂如晉

自春秋至是天王遣王臣聘魯者凡六然未有以三公下聘者今襄王以晉文兩合諸侯而朝之蓋已不勝其榮焉於是以三公來聘周公之來非特聘魯也晉齊以降皆歷聘耳嗚呼周室之不振亦天子自卑以招侮乎𨿽厚往薄來所以懷諸侯而君徳之剛不可自挫也前日河陽之狩勿狩可也諸侯之來距王城七十里矣勅候人以導之戒閹尹以時告命司徒具徒司宼詰姦至則儼然南面而臨之則諸侯凜然知王室之不可慢而尊王之心愈不敢怠矣乃屈萬乘之尊而出見之宜諸侯之侮心生而以已敵王也故翟泉之盟遂以大夫而抗王臣有以也哉則魯以公子遂報宰周公之聘非首於公子遂蓋首於翟泉之防矣然公子遂如京師而遂如晉則是魯以事鄰國之禮事周也魯蓋以爲宰周公之來爲魯之榮大矣然求其故則本乎晉侯以我朝王而致是之榮也故旣已聘周不可不如晉以報其私焉則是聘使之勤出於周而勞問之恩歸於晉也嗚呼諸侯於是知有盟主不知有王室矣然自隠至莊天王聘魯者五卒無一介之使如周則今日公子遂之行已爲非常之禮尙何責其遂如晉邪極聖人之意則必上誅隠桓莊坐受天王之聘而不報次誅僖以大夫而報上公之聘以事晉之禮事周也內誅魯而不赦則外而諸侯皆受春秋之法而無詞矣

三十有一年春取濟西田

周衰侯度不嚴封守不固田邑取奪一彼一此後世蓋有不知其所由來者矣孟子曰魯百里齊百里子產曰列國一同春秋之國豈復有百里一同之制哉皆數圻矣若非侵奪何以至此詩云奄有蒙遂荒大東保有鳬繹遂荒徐宅皆後世拓大封境非復伯禽受封之疆井也今濟西之田不知其本魯之田歟抑侵小而得之也然入春秋無以考其實而淮濟岱皆魯之境則濟西蓋魯田也莊三十年公及齊侯遇於魯濟濟水出齊魯之間故有齊濟有魯濟今曰濟西則自濟以西之田爾然經初不書失濟西之故而今書取故說者以爲取曹田且內取外田必系之國如取邾田自漷水是也不系之國則是取小國或附庸耳如取邿取根牟是也內取田無不系之國者惟成二年取汶陽田與此取濟西田不系之國不系之國則本魯田矣宣元年齊人取濟西田取是田也至宣十年則書齊人歸我濟西田書歸我則知濟西本魯田也審矣說者又曰田𨿽曹田而取之晉不可系之晉亦不可系之曹故直書取濟西田若然則當如取郜大鼎於宋書取曹濟西田於晉然後爲顯今書取濟西田安知其爲曹田也疑聖人作經不如是之晦使後世無三傳則濟西之地安考其本曹田也故當以經文爲正三傳之說無足信然則是田何所取之曰取之晉也晉以公子遂之來而反侵疆也晉於何時侵之計春秋不書當在隠公之前矣詩人頌其復周公之宇者此也不然僖公在位三十有三年未嘗有復侵疆之事則所謂復周公之宇者安在哉非濟西之田吾欲問之

公子遂如晉

前日公子遂以如周之故遂如晉則事晉爲不專而繼得侵疆焉於是復以遂如晉謝不敏也然公子遂如周而遂如晉則事周亦豈爲專乎且宰周公之聘在遂未如周之前而濟田之歸在旣如晉之後則周之恩爲厚於晉聘𨿽虛名於教爲重田𨿽實利於徳爲虛魯不以報聘爲不敏而以拜田爲不專不再如周而再如晉僖公於輕重厚薄之間抑亦左矣然在當時觀之則晉彊而周弱聘爲虛而田爲實故寜厚於晉而薄於周重於田而忽於聘也厚晉薄周重田忽聘春秋之時然也

夏四月四卜郊不從

魯自春秋至是幾百年越四公未嘗言郊者蓋知其僭而不敢舉也說者以爲得禮不書豈百年間無一失禮者至僖公而後失禮哉不然也僖公蓋自以爲魯之賢君作聰明於典禮之外而舉郊祀焉蓋郊之制自惠公請之於周有其制而未嘗敢用也而僖公首舉之故魯頌曰周公之孫莊公之子龍旂承祀六轡耳耳詩人究言周公之孫莊公之子則前乎此未嘗舉是禮也詩人歌其羙春秋譏其僭是又情與義之不兩立者也夫郊有常月月有常日在所不卜也故曰卜郊非禮也禮不卜常祀周禮人春釁祭祀先卜者卜牲與日耳無卜郊之禮卜以決疑常祀不疑何卜之有蓋僖公亦知郊之僭而懼得罪於天故卜之卜之不從固其宜也春秋卜郊者四無一從者天豈容僭哉然卜筮不過三易曰再三瀆瀆則不告而魯之卜郊有四卜五卜者其瀆神甚矣然四卜五卜而遂不郊猶爲知自反以畏天而僖之不從則猶三望是犯天威而必於僭也其可乎蓋魯郊之僭不敢同於周故歷卜子丑寅三正而後郊夫不敢同於周則勿郊可也知其僭矣遷避其時而幸吉焉不其瀆天地乎則夫記禮所謂卜郊受命於祖廟作於襧宮者魯之僭又非三代之常典也左氏所謂啟蟄而郊孟獻子所謂郊祈農事皆非周之典魯人遷避之禮爾然則郊時何以爲正周之始郊日以至是郊時至正者也故曰郊之祭也迎長日之至也則夏之十一月日至之日矣鄭氏循左氏之說以迎長日爲日長之時建寅之月不旣疎乎不知左氏之說魯制也非周制也豈可以日至爲建寅之月哉此固與春秋無傷吾姑正之

乃免牲

牲一也或曰免牲或曰免牛何也未牲曰牛旣卜曰牲牲具而卜郊不從則免牲免牲則不郊矣

猶三望

三望之說諸儒紛紜莫定乎一或以爲周禮天子祭四望四望謂五嶽四鎭四瀆魯之望旣祭濟岱魯用天子禮兼祭三望若然則當曰猶四望今曰三望則是舉其外而遺其內也或以爲泰山淮海則海不在魯境昔楚昭王有疾卜曰河神爲祟王曰三代命祀祭不越望江漢睢漳楚之望也河非所獲罪則望者望祀其境內山川也五嶽之岱四瀆之淮濟皆在魯所謂三望也岱在兗州所不必考濟出王屋山分於砥柱經齊魯之間入於海淮在信陽合泗水經魯之南入於海則三望岱濟淮也審矣然則三望魯之常祀也何以書以不郊猶三望書也虞書曰類於上帝禋於六宗望於山川則因郊而望祀山川也周書曰柴望大告武成則燔柴祀天因而望祀也是王者郊祀天地之禮蓋天地神祗不可偏饗矣今魯初將用郊及卜之不順則姑祀地祗焉𨿽祭不越魯望是亦僭祀地之禮也非無事而常三望者矣故聖人書曰猶順其欲也彼蓋自以爲猶愈乎不三望也則猶之爲義猶愈乎已非謂可以己之辭也學者宜深思之

秋七月

冬杞伯姬來求婦

五年杞伯姬來朝其子今又來求婦杞亦有君乎何朝聘婚姻皆出於婦人也杞侯之子當婚有媒妁存焉安有姑自求婦之禮前日亂朝聘之法今日專婚姻之命伯姬亦悍哉杞侯失夫之剛而不制僖公以兄弟之心而不拒兩譏之

狄圍衛十有二月衛遷於帝丘

齊侯城楚丘以遷衛至是蓋三十年矣衛𨿽遷而狄未艾齊桓未沒蓋已侵衛僖十三年之役是也十八年及邢人伐衛二十一年侵衛狄爲患於衛抑亦甚矣今又整兵而圍之衛不得已遷於帝丘而避焉然而衛有狄患齊桓城而遷之今衞避其鋒而自遷晉文坐視而不卹文徳衰矣抑亦耄而謀不及是乎明年而卽世何暇問狄哉

三十有二年春王正月

夏四月己丑鄭伯防卒【文公】

衛人侵狄秋衛人及狄盟

及狄人盟所謂下防也然旣懾之以兵彼有所畏而盟之猶足以戢其噬螫之鋒而結其安靖疆塲之好也蓋狄人之情怯之則愈進追之則奔北吾旣以兵臨之必恐而求平然後許其平焉是乃我制之之術也狄之橫甚矣入衛伐邢侵晉侵齊邢衛皆遷而避之齊晉亦忍而不伐吾不知其何足畏而諸侯之大者怯小者遷不敢以一鏃傷之寸刃及之何也今衛已遷狄蓋疑其畏已也衛出其不意以兵侵之狄果恐而求盟於是卽其地而盟之故衛無狄患者十餘年侵之威而盟之力也抑亦衛受狄患之久至是始得其術歟何前乎此不敢伐而至此始一侵之也其後晉人敗之晉師滅之皆視今日之侵爲兵首而卜知狄之勇怯則夫侵狄盟狄不可謂無謀者矣書人將卑師少也再舉衛人侵一事也盟一事也不可曰衛人侵狄及狄盟自不成文理茍析而言之則慊若內之微者及狄盟也

冬十有二月己卯晉侯重耳卒

桓文之覇功醜徳齊然桓公之後子孫不振庸庸守國而已無復興覇者而文公之後厲悼平定皆能嗣文公之業以宗諸侯與彊楚角立𨿽不足以服楚而中國賴之不遂至覆亡則亦不爲無益於衰世焉吾嘗求其所以然桓公務以柔勝而濟之以威文公務以剛勝而濟之以徳此所謂彊弱之異而興衰之不同也商周之有天下其世之數歷年之久不大相過而商之後屢僨而屢興少康盤庚髙宗皆奮起衰亂之中卓然爲一時賢王而周之後委獘不振興於衰亂之間者宣王一人而已而宣王之爲人剛毅果敢殆非成康之流蓋不如是亦不足以興也愚因是知桓文子孫興衰之異亦商周之勢也商尙質而周尙文質近乎剛文近乎柔柔可以彊而不可以久故周之後平易和懌而鮮能崛起剛可以立而不免於挫故商之後嚴厲奮發屢起而屢躓亦祖宗之所尙者有以致之也今桓文之所尙固不可以髣髴商周然觀其子孫之興衰實似之桓公之興每不爲剛厲果決之舉內合諸侯惟務柔其心而不加之以暴宋鄭不服才侵而伐之緩其來也戎狄爲患忍而不討遷邢遷衛遷杞避之而已不與爭鋒也諸侯旣合垂二十餘年不敢犯楚及召陵之師以天下諸侯臨之何患不克一問而屈整兵而退不戰也其爲人寛緩和柔不務剛決故其子孫皆以優遊和易四公子皆不能自立死生廢置皆系乎人景公在位幾六十年無大過咎僅足以安國而已權專於田氏而不能取晏子有言而不能用無足怪哉桓公之貽謀者然也若夫文公之興則不然糊口於外十有九年一日得晉則任賢使能治兵富國不五年而圖大舉侵曹伐衛以犯楚之鋒執曹伯宋人以激楚之怒惟恐楚之不出出而不戰也一戰敗楚師殞得臣拔天下諸侯於左袵之鄕還衣冠而盟之朝襄王而歸之成周再朝京師則襄王有所不敢當而下勞晉侯於河陽矣其气焰威靈震動天下此桓公有所不能且不敢爲者也文公勃然於亡命之餘五年而成覇業楚之彊桓公所不敢戰者文公勝之叔帶之亂桓公所不敢殺者文公誅之是皆以剛毅果決勇於必爲以濟大謀成大功故其子孫恃以宗諸侯悼公平公皆足以抗楚而折其鋒天下賴之諸侯宗之主盟中夏垂二百年與春秋相終始者文公之規模基緒不爲委靡保身之計以遺其後也以是論之則桓文子孫興衰之故蓋已判矣後之君欲立世緜逺子孫有所維持不爲齊之衰獘不爲晉之剛暴世有興王而無獘者惟以威濟徳以弱濟彊以仁爲本以兵爲用則𨿽與天地俱久可也

三十有三年春王二月秦人入滑

滑北鄰晉南鄰鄭晉方彊必附於晉也秦穆公伐鄭不能不假道入滑滑晉之與國晉能無慊乎故夏有殽之師

齊侯使國歸父來聘

二十八年公子遂如齊平舊怨而通新好也今國歸父之來蓋報公子遂之聘歟遂之聘於今四年耳何報哉蓋日前晉文霸諸侯皆事晉無二也今文公卒諸侯無所適從故締交以修疆塲之好也聖人不略而書之與其講信修睦之善歟

夏四月辛巳晉人及姜戎敗秦師於殽

孔子序書於秦誓之篇書秦穆公伐鄭晉襄公帥師敗諸殽伐鄭之文春秋不書不赴也而春秋書秦人入滑滑與鄭爲鄰因伐鄭而入滑爾滑晉之與國晉襄於是帥師而敗秦師於殽以書序考之則晉襄秦穆也而春秋之文則晉人秦師也書序志其實春秋用其法二書皆出聖人手而文之異如此然後知春秋書人書師用法有繩準不可不深求其義也君將不言帥師例之常也然君將而書人君將而書師何也此春秋之變輕重之法也蓋稱人之罪重於稱師而稱師之義又已得罪於稱爵者矣今晉襄貶爵而稱人秦穆貶爵而稱師均有罪焉而輕重分矣秦穆初謀伐鄭不可得乃移兵於滑滑何負於秦穆哉恃眾而扼小邦爾故聖人書師著其眾也晉襄在文公之喪墨衰絰以行金革之事要人於險乘其不虞而敗之殽殽秦地也秦固未嘗犯晉晉以滑與乎已而秦虐之故冒喪而行且滑方受兵晉以偏師救之足矣不能救滑之危而扼秦於險且滑自滑爾晉自晉爾滑𨿽已與之國而秦實父之同盟已與父孰尊而同盟與與國孰重哉黨已之與國而敗父之同盟況當苫塊之次而興戎哉故聖人特人晉重晉責也

癸巳葬晉文公

狄侵齊

狄侵齊者屢矣而齊不討無乃藐其小而勿治乎敵無小不可忽也忽其小必長宼矣

公伐邾取訾婁秋公子遂帥師伐邾

僖公在位三十有三年其間敗邾師者三親伐邾取邾邑者二又以公子遂帥師伐之吾不知邾何憾於僖虐之如是之酷也極其原則邾蓋魯之附庸自受王命則列五等不屈於魯僖二年檉之防從齊桓盟公怒而敗之於偃其後不敢從霸主防盟至宋襄之興邾人復附之與曹南之防故僖有前日之伐今僖以就盡之年威不足以攝之邾必叛矣故公伐而取其訾婁春秋書內伐取者七而取邾田取邾邑者五魯蓋以爲邾乃已之附庸取邾田亦已田取邾邑亦已邑也噫邾實受封於周魯焉得專制之魯必將服邾而俾臣乎已則有仁以懷之義以屈之力安能制邾哉晉以八百乘納防菑於邾而不克納者義不勝也𨿽公子遂掃魯眾而扼之邾有滅而已服不可得也僖公曷亦自咎邾所以不服之故而內修其徳則邾何敢拒命也不自咎而以力服人公無謂邾小吾見義不可脇豚彘而況於人乎況於附庸之君乎

晉人敗狄於箕

狄自伐邢之後至是垂四十年矣諸侯無大小皆受其毒而不敢以一矢加之前年衛不忍其虐而侵之狄屈而求盟焉今又侵齊伐晉封豕長蛇乘隙而動非掃其巢穴殆未巳也侵齊而齊不能討侵晉晉敗之故其後屢侵齊而不敢犯晉則知制彊悍果不可以示怯也

冬十月公如齊十有二月公至自齊

公如齊以國歸父之聘也歸父之聘大夫報之足矣公何用親之前日齊桓之霸公兩如齊尊霸主也而昭公何足事哉公蓋徳其忘孝公之怨而不報取谷之役也不然何所畏而如齊邪齊魯切鄰朝聘往來浹旬而已今三月而後反公之志荒矣不死於齊幸也

乙巳公薨於小寢

十二公之中惟僖公爲賢君讀詩之頌則措之三王之列而無愧然觀春秋之所書則無一是者蓋人莫不有羙惡也詩頌其羙而春秋書其惡使僖能悔春秋所書之惡而就詩人所頌之羙則三王何異哉惟其羙惡半之此所以爲魯僖公也詩義之羙多溢羙不可以爲實就春秋所書而訂之則僖蓋中材庸主也其先任公子友則賢末任公子遂則否天下有霸主則僖有以自固中國無霸主則僖亦無以自立可上可下因人爲善因人爲惡而已方齊桓之霸也服彊楚定王室僖實與其功宋襄之敗也楚人盟於齊盟於薄僖亦與其辱晉文之未興也僖以楚師伐齊爲楚人戌衛實蒙惡名晉文之興也兩防諸侯兩朝王所以善譽初任公子友也敗莒於酈以責保慶父之罪如齊涖盟以求與伐楚之功友之如齊以修事霸主之禮此𨿽出於友而僖實享其榮終之任公子遂也乞師於楚以伐鄰國帥師入杞以虐小邦如京師而遂如晉則不忠於周旣取邑而又伐鄰則納君於惡此𨿽出於遂而公實蒙其惡愚因是又知僖公爲中人也其他閨門不肅而夫人防齊侯於卞季姬遇鄫子於防典禮不經而用禘致夫人免牛猶三望此又中人之性徳有所不至智有所不及者也然在位三十有三年一日無土功之事惟一城楚丘則從齊封衛而已未嘗以私玩而役一民也其愛民卹物之心形於面顏雨必書不雨必書大雩必書大旱必書憂勤辭色與民同之此則春秋之所無也噫使公子友而始終相之不爲仲遂所誤則僖之爲僖不如是而止矣惜夫

隕霜不殺艸

天肅殺之威以霜君肅殺之威以刑霜不殺艸何以爲霜刑不戢姦無以爲刑周十二月夏之十月也詩曰九月肅霜況十月乎宜霜威之動而無艸不黃也今隕霜不殺艸異之大者以類推之無乃當時諸侯网漏吞舟而刑之不肅乎𨿽天豈樂人用刑然刑或不用而姦宄不戢暴亂不除何以爲國此所以必用者也天討有罪五刑五用哉則君之刑卽天之刑惟其當罪也已霜不殺艸猶姦宄之不誅暴亂之不戢天之垂戒顯矣聖人書之所以垂訓後世刑之不能不用用之不可不謹也

李梅實

夏之十月荄甲未萌而李梅實其物至微而爲異至大霜不殺艸所宜殺而不殺李梅實所不當生而生也春生秋殺天之令也今皆反之則人君生殺之權亂矣天之所戒爲人君非爲天也君其謹之

晉人陳人鄭人伐許

晉文之覇諸侯皆從惟許不至故於溫之防以諸侯圍之然卒不至也翟泉之盟許復不與文公亦釋而弗問以爲無足誅也今晉襄立固不能嗣文公之業矣而區區同陳鄭伐許且晉文以伐楚之餘威率天下諸侯圍之許比楚如漆頑不自拔而襄詎能得之哉許所以不歸中國者恃楚也今晉率二國伐之吾爲之懼矣楚不因是而復恣貪婪幸也晉爲能制楚而服許哉文公且不能得而襄欲得許吾見其不自量也

右僖公盡三十有三年

春秋經筌卷七﹤經部﹐春秋類﹐春秋經筌﹥

欽定四庫全書

春秋經全卷八

宋趙鵬飛撰

文公

元年春王正月公卽位

繼正書卽位常也常事不書此何以書曰書其常以見其變不書其常何以見其變

二月癸亥日有食之

不書朔失其朔也

天王使叔服來防葬

諸侯五月而葬僖公之薨至是三月而王使叔服來防葬非禮也非天子不制度不考文而天子自失之非所以示制然天王所以待僖者厚矣生也宰周公聘之死也叔服防葬之而僖以公子遂報聘且因而如晉非所謂篤於事周者今死矣天王且厚其喪魯又何以報之此則在文不在僖耳

夏四月丁巳葬我君僖公

天王使毛伯來錫公命

春秋書錫命者二賜命者一其義皆不同而或者槪言之非也莊元年王使榮叔來錫桓公命命以防也衛襄公歿簡王使追命之曰叔父陟恪在我先王之左右以佐事上帝予敢防髙圉亞圉此則歿而追命者也若今之贈章爾非命之爲諸侯也古者諸侯繼世必命之天子晉武公已爲諸侯矣必請命乎天子之使詩曰豈曰無衣七兮不如子之衣安且吉兮侯伯七命七章之服也舊𨿽有之然非新命則不安也若夫成八年天子使召伯來賜公命則非此之謂也加賜命也王制三公一命捲若有加則賜也不過九命次國之君不過七命如平王錫晉文侯秬鬯圭瓉作文侯之命是也必諸侯有功加而賜之也其義各異不可一律以爲錫命也今文公之立不請命而天王首命之非禮也諸侯防畢以士服見天子天子錫命之韍冕圭璧以歸今文公卽位四月斬然在衰絰之中而王以韍冕錫之拒韍冕則不忠釋衰絰則不孝是王處人以難也蓋自入春秋諸侯無朝王而受命者襄王厚於僖公而就命其子不知韍冕之錫防未畢何以安之俾釋衰而服冕是置人於不孝也叔孫得臣如京師則拜是命矣二年而公子遂如齊納幣冒防而納幣有以也夫

晉侯伐衛

吾前論晉文以剛勝故其子孫世不墜霸業今觀襄公非健主也卽位之初遽能伐叛討貳以求諸侯亦可謂有志者故聖人許而爵之衛成爲文公逼逐復執而釋之宜成之不能無憾也文公旣歿必不事晉故晉襄首伐之衛不能屈尙有報怨之師聖人豈容其伐霸主哉故於衛伐晉則書人貶衛也貶衛所以予晉也故於此書侯說者以爲冒防伐人故爵以愧之且前日敗秦師所謂冒防也乃貶而稱人若以爲必愧之則何不書子也前書人而今書爵卽其善惡而錄之矣

叔孫得臣如京師

拜錫命也錫固非所宜錫而拜錫者庸爲是乎錫之在防拜之在防旣拜則釋衰服韍矣釋衰服韍文公之心其安乎安則爲之

衛人伐晉

晉𨿽伐衛衛非所宜報衛固常遭晉文之執辱其如霸主之令何曲直非所當憾也衛憾其執而不事晉晉固可憾矣霸主其可憾邪春秋之時王之不王所宗者霸主爾聖人豈茍抑諸侯而私霸主哉以爲旣無王復無霸則天下卽於亂矣固存霸主所以使諸侯有所宗也今衛成抗霸主而伐之是亦犯上矣故聖人於晉伐衛書侯而衛伐晉書人均諸侯也貶衛而予晉者存霸主也

秋公孫敖防晉侯於戚【敖慶父之子】

三家之子孫𨿽自僖公而僖之世莫見其橫蓋僖所不容也及文公之初則已露頭角専盟防矣孟氏自敖而専叔孫氏自得臣彭生而橫季孫氏自行父而侈敖慶父之子得臣彭生皆子牙之孫而行父季友之孫也前乎此大夫蓋有出防者或防伐或防盟皆君命爾然聖人必去其族以示貶翚無駭柔溺是也以爲猶有君命可以責其専也自文以後則舉無善惡皆不去族以爲政漸出於大夫不復有君命矣文之元年得臣如京師則聘専之公孫敖防晉侯於戚則防又専之旣而専盟専伐皆自此始則三家之専自文以下也是以聖人謹之然戚之防晉將逼衛也戚衛地晉襄嗣霸諸侯未從敖知將圗霸也於是逆探其欲而首防之以爲晉之霸業成則吾爲諸侯之介紹矣晉得諸侯必徳於敖敖得晉援魯何以制之哉此敖所以防晉侯之意也戚之防左氏謂晉侯疆戚田經無其文不可決信蓋防於衛地要衛而衛不至耳故士縠再爲垂隴之防以求之至伐沈之役而衛始從晉襄之求諸侯抑亦勞而無謀矣

冬十月丁未楚世子商臣弒其君頵

晉獻殺其子商臣弒其父嗚呼春秋之世一至是邪此其亂皆起於嫡庶之不明妃妾之不正吾於僖五年殺中生之事旣言之矣世子弒君是無父無君禽獸之不若也楚實王者風化之所不及聖人不治也然所以書者垂天下君臣父子之戒歟唐太子洪授左氏春秋至商臣之事廢書而嘆曰聖人何書此邪率更令郭瑜對曰春秋存襃貶以善惡爲戒勸故商臣千載而惡名不滅洪曰實不忍聞願受他書瑜遂讀禮嗚呼吾聖人垂萬世之訓彼腐儒溺其文而不達其義因遂廢之吾切爲之憤夫聖人寓二帝三王之道於春秋其文則史而道則二帝三王之道也反而言之則其道粲然如日月不掩矣彼區區泥其迹而不反求其道如趨越者北首而不顧越之在其後也孟軻氏有言曰世衰道微邪說暴行有作臣弒其君者有之子弒其父者有之孔子懼作春秋春秋天子之事也故春秋作而亂臣賊子懼夫亂臣賊子旣懼則君臣父子之道怡然有章是安有弒殺之事哉此春秋之意也君子安可惑其文而遽廢之廢春秋是廢聖人之道也道可廢乎後世有以爲斷爛朝報而不省者其罪皆始於郭瑜今天下有若瑜者吾請鳴鼓與天下共攻之

公孫敖如齊

禮諸侯世相朝也則君之繼世固有相朝之禮然必三年防畢朝於天子而後及諸侯今未及禫而公孫敖聘齊非禮也其亦敖之専而諂事大國乎前日戚之防敖西防晉君今如齊之行東結齊援大夫之専甚矣文公直偶人也卽位一嵗之間朝防皆出於得臣與敖何以爲國乎宜其啟仲遂之橫而子孫不能保其死生也嗚呼悲夫

二年春王二月甲子晉侯及秦師戰於彭衙秦師敗績春秋無義戰戰而無義何責哉誅其兵意而已前日殽之役秦以無故而伐鄭入滑晉乘人不虞而要敗之均不義矣然其兵端實起於秦秦不入滑則晉不敗秦也殽之敗穆公歸而悔過自咎可謂賢矣然悔其敗而弭兵息民修文公之好於晉則晉將愧恥若撻於市而洗心事秦其忍以兵相向乎今悔其敗而治戎練卒以圗再舉則是禍方深矣何悔之有則夫彭衙之敗非不幸也其後三十年秦晉之戰無虛歳兵連禍結荼毒生民皆起於秦穆之悔不悔於徳而悔於力也今秦伐晉而以晉侯及戰爲文晉不屈也晉先嘗敗人之兵矣何以不屈以入滑之故也秦無故而入滑使晉得以借口而興戎旣敗而歸則又何報今報敗而又敗焉則是兵端未有止息之期也故聖人於晉書爵而秦書師非襃晉也曰侯曰師秦晉曲直之辯也然則秦曲歟曰秦所不當報而報也穆公之悔是矣其所以悔者非其道也則夫穆公之誓何以列於書蓋誓取其文子其義而已不保其往也今觀秦誓之文誠有合於君子之道可以爲世法聖人姑取之若其異日之非則有春秋之法在

丁丑作僖公主

主所以存神而已旣葬若不可見故虞而其主用桑期而祥祥而易服謂之練練主用栗練則埋虞主於兩階之間而奉練主祔於廟僖之虞主旣埋練主則立於期而虞之時矣今僖之防十有五月安用作主蓋作者攺作也作南門作三軍作丘甲皆攺作也然則僖有主矣何用攺作蓋文公惑於新大故小之說將躋僖公於閔之上故攺作其主焉其昭穆旣殊則主必異蓋更其制刻而攺其塗餙也禮防主不文吉主則刻吉主練主也練主旣祔不可移故攺作以俟八月大事於太廟而躋僖公也

三月乙巳及晉處父盟

人必自侮然後人侮之前日戚之防晉侯求諸侯而魯以大夫防之晉之恥也今日處父之盟公實求盟而晉以大夫盟之公之恥也曽子曰出乎爾者反乎爾者也君子其可不謹乎盟而不地盟於晉也凡盟不地外大夫來而盟於魯則不地晉侯使荀庚來聘丙午及荀庚盟是也公往而盟於其國亦不地公如晉公及晉侯盟是也今無處父聘之文則非盟於魯矣然經亦不書公如晉安知公之盟於晉哉凡公行告於宗廟反行飲至故公行書如飲至書至今文公蓋以爲防未畢嗣子不可以有行而不告廟焉故不書如說者以爲爲公諱且於盟沒公其諱已明安在不書如哉不書如者不告廟也春秋及外大夫盟而沒公者二莊二十二年及髙傒盟於防與此處父之盟是也髙傒之抗以公子結處父之抗以公孫敖結先抗齊爲鄄之盟敖先抗晉爲戚之防臣抗而君受其報臣之不臣其可恕乎愚以謂莊文沒公不書𨿽爲公諱而實誅結與敖也

夏六月公孫敖防宋公陳侯鄭伯晉士縠盟於垂隴晉襄紹霸業而求諸侯乃以大夫出防宜諸侯之不我從也宋陳鄭知晉之徴防而不知其以大夫往故躬行文公先還自晉知晉襄之不親防故以公孫敖往然文公𨿽知其謀而不自辱以公孫敖如防謂之智而實失權也其失蓋與晉襄等不若躬自防之已辱而權固存焉是防也士縠實主之而聖人列諸侯於上而排士縠於下不與大夫得主諸侯也三國旣防其辱故伐秦伐沈之役皆以防者行而不復躬防矣晉襄之不遂霸蓋本乎此不可不察也

自十有二月不雨至於秋七月

不雨者數月而文公不一念及此其志荒矣僖公一月不雨必書見其有愛民之心也六月雨亦書知其有喜雨之志也今自十二月不雨至於秋七月不雨文公蓋以爲旱無與乎已也不雨至於秋七月則八月雨矣雨亦不書以見文無復喜雨爲無益於我也以此觀之僖文父子之賢否抑亦判矣

八月丁卯大事於太廟躋僖公

大事禘祫也何以不書禘祫不譏禘祫也禘祫曰大事四時之祭曰有事常也書禘譏禘書祫譏祫書烝嘗曰大事曰有事無譏也常也常則何以書爲躋僖公書也然則此大事謂禘歟祫歟曰祫也孔子曰五廟無虛主惟諸侯薨祝取羣廟之主而藏之祖廟卒哭成事而後主各反其廟祫於祖則祝迎四廟之主此祫於祖而迎四廟之主者也則此大事爲祫也審矣祫四廟之主而審昭穆文公以爲僖公兄也閔公弟也不可以弟加兄故躋僖公於閔之上焉然兄弟一家之私恩世統天下之大義僖之繼閔世統之正也安可以私恩而亂世統哉以匹夫之管見而易天下之大典輕議禮而冒重誅宜聖人謹而志之以著其失垂萬世之法也此栁下惠所以稱夏父弗忌爲不祥而仲尼又以罪臧文仲爲不知禮歟

冬晉人宋人陳人鄭人伐秦

殽之役秦不宜報而報故彭衙之戰聖人罪秦今伐秦之役晉不當伐而伐故四國皆人聖人罪晉初薄人於險以敗秦於殽又要人以戰再敗秦於彭衙兵亦可以少戢矣而極忿逞憾而仇於秦爲子孫患忿秦者襄公一人而已民何罪伐秦而疲晉吾未見其益也貶而人之不亦宜乎

公子遂如齊納幣

譏防娶也納幣納采也婚義六禮納采爲先納采則娶之期也𨿽逆婦在四年今禫而納采是亦防婚矣故書以正婚姻之禮

三年春王正月叔孫得臣防晉人宋人陳人衛人鄭人伐沈沈潰

內書得臣則外亦大夫矣外書人則亦人內矣晉襄紹霸未嘗一出與諸侯爲衣裳之防而區區以大夫主之將霸諸侯邪抑霸大夫也吾於此知晉襄之不足與有爲矣蓋自戚之防首蒙公孫敖之抗而受其辱其後遂無復出臯門之外彼以大夫而見敵執之可也何遽自退亦以大夫敵之哉垂隴之盟宋陳鄭之君皆在當親而不親乃以士縠往使垂隴之防而親之諸侯以大夫至者執之以歸京師而令天下不惟諸侯震恐而大夫亦不敢専矣諸侯親臨大夫自挫內治旣立𨿽合諸侯以直叩楚扉問弒逆之罪楚將何詞而不服誅其君弔其民楚人懷之沈之爲沈直蟣虱矣何足誅哉吾以爲襄公之霸資易於桓文桓制楚於方張文敗楚於旣熾難乎爲力矣而襄公之世楚商臣有滔天之惡無父無君楚人棄之此襄公之霸資也而襄不能就乃竭力於無事之秦而以大夫主中國之防卒之大夫橫於內諸侯受其獘秦人霸於外晉實蒙其辱襄於此亦何以立哉區區潰蕞爾之沈以爲能伐楚之與國也嗚呼隘矣宜聖人人之以著其貶也

夏五月王子虎卒

諸侯卒必赴葬必防以修繼世結好之禮而王臣無外交以其貳君也而卒且來赴非生而有外交之好死安能赴乎且天王崩如莊僖頃敬赴有所不至而王臣反赴之天王葬如平惠定靈防有所不及而劉文公反防之則知王臣之專外交諸侯其權蓋重於天王也書卒者三尹氏王子虎劉捲是也書葬者一劉文公是也皆著其外交而且有繼世結好之禮也其罪可逭乎

秦人伐晉

秦穆公伐晉以報前日三敗之辱也而說者以穆公之霸在此齊桓晉文之霸聖人必有襃大之辭𨿽宋襄之無成春秋於曹南之盟亦必書爵以揭於諸侯之上今秦於殽之戰彭衙之役皆書師而於此乃書人豈謂其霸而反人之邪孟子之所謂五霸者其實威文而已宋襄之敗爲中國羞固所不錄而秦穆楚莊皆戎蠻之長何名爲霸聖人豈許其霸中國哉故秦穆楚莊皆無予辭非私齊晉而鄙秦楚也中外之辯也今秦人伐晉實忿兵矣非義也前日之敗兵端皆啟於秦彼君子歟固亦懲忿窒欲爾且三敗豈晉敗之秦實伐人實自敗爾論者徒見其殽之敗有悔咎之誓孔子列於周書遂以爲聖人予秦穆今自殽之敗兵連禍結以戕其民安在其爲悔也悔而修徳固君子所尙悔而修怨吾所不曉也聖人特取誓之文而已非謂進秦穆也今焚舟之勝𨿽覇西戎春秋書曰人其貶可知矣彼其震懾羣戎妄自尊顯爲之君長何足稱哉此春秋所以不取也

秋楚人圍江

江黃一體之人也齊桓之覇皆慕義而來歸背楚從齊及齊徳衰楚成憤其叛已也蓋已滅黃矣黃之滅江實懼而復事椘今楚成防商臣之逆商臣之立無父無君宜江人所不與也故商臣怒而圍之然蕞爾之國期年而後能滅則其不屈於楚也審矣則夫江君蓋義人也惜乎晉襄之不能霸不足以庇之彼處父區區伐楚以救江以一夫果能撼楚哉

雨螽於宋

螽生於下今雨於上異之大者也此所謂天降之災矣外災不書此何以書赴於我也已不修徳而赴災於人人能弭已之災乎或以爲得天祐吾所不曉或以爲死而墜安知其爲死吾欲聞之

冬公如晉十有二月己巳公及晉侯盟

魯之於晉未有所負也今公朝晉而晉侯且盟之何盟哉必有憾而釋之否則有所不信也魯於晉固無憾而亦無所不信徒以戚之防魯以公孫敖敵晉君故此公所以不足於晉而親朝之晉所以衘恨於魯而必盟之也然使戚之防公親防之則今日有所不必朝敖之抗晉襄執而正其罪則今日有所不必盟夫朝與盟皆前日之失非今日之非也然則朝與盟是歟非歟魯能屈而事大國不憚於親朝以雪敖之抗晉能有忍不遽以干戈相尙一盟而釋忿猶爲知自反者也故聖人直文無諱非若二年及處父盟沒公以見恥處父去族以示貶者矣聖人蓋樂人之自反也如此蓋不如是無以激夫攺過遷善者耳

晉陽處父帥師伐楚以救江

批亢搗虛兵家之上防然必卜其虛實較其彊弱而後濟以楚之彊根據南服齊桓之霸有所不敢戰晉文合四大國之師而僅能勝之於城濮今處父以烏合之師將伐楚以救江是所謂以螻蟻撼泰山多見其不自量也夫江之危亡僅在旦夕晉師直赴江之危猶懼楚未必退今以偏師犯楚之牧圉欲楚人釋江而自救嗚呼愚哉吳伐楚而於越入吳以吳之內虛越彊且眾足以造其都也彼楚之圍江多不過萬眾足以環其郛矣而楚之彊大內豈遂虛邪而處父爲上將一軍以行不過萬二千人以萬二千人能入郢乎兵固不能撼楚適所以激楚之怒而速江之滅也愚謂晉不伐楚江未必滅何則楚之圍江徒以其叛已而從中國耳今兵環其國江勢有所不敵則必下楚江下則楚兵退矣今處父伐楚實曰救江江以爲晉且救我固效死守之不屈於楚旣而處父伐楚晉不能損楚之一毫何足以觧江之圍然楚內忿江之不屈而外憤晉之見伐能無怒乎故期年圍之必滅江而後已則夫晉處父伐楚以救江實激楚以滅江也故聖人書伐又書其救所以見救江非所以爲救實速其滅也春秋書伐未有書其故者書其故所以重其誅也亦如防於稷以成宋亂之類矣

四年春公至自晉

夏逆婦姜於齊

逆婦於齊而不書公微者也不親逆而以卿行猶爲非禮況微者乎不稱夫人以微者逆非所謂以夫人之禮待之也稱婦姜有姑之辭也不書至常事也遂以夫人婦姜至自齊著遂之專夫人姜氏入著不告廟也今微者逆婦公命也至而告廟婚禮之常非若遂之専而莊之不告廟也故不書至不書入所譏者微者逆婦不以夫人之禮待姜氏而已卒之國亂子弒蓋不正於初宜其亂於終也

狄侵齊

僖三十三年狄犯晉晉人敗之故其後狄不敢幹晉之怒狄侵齊而齊不討故至是復侵齊則知制外裔之不可示怯也書之以爲世戒

秋楚人滅江

江之滅晉之恥而處父之罪也晉不能服楚則何以庇江無以庇江則安保其無滅方江受楚圍使處父帥師直赴於江江鬭楚於前處父掎之於後楚兵未必不敗而奔也乃以區區之師伐楚欲楚兵釋江以自救宜其不能撼楚而致江之滅也江君不書奔死社稷也江之圍於是蓋期嵗矣期嵗必不下則江君之賢否抑亦可見歟滅不見執不書奔則江𨿽滅其君之義固存也

晉侯伐秦

四年秦人伐晉𨿽報三敗之辱其實非義舉也三敗秦自敗何報之有秦報之非則晉報之爲是矣𨿽然聖人豈欲人之興戎交怨而不釋哉實均罪人也然曲直施報之文不辯則無以寓夫襃貶故於秦書人而晉書侯其曲直是非之理判矣

衛侯使寗兪來聘

禮諸侯嵗相問也殷相聘也殷眾也殷見曰同十有二年五服盡朝故曰殷見殷見旣畢諸侯更遣大夫以交聘於鄰邦是之謂殷相聘今殷見則亡而殷聘則存所亡者在周而所存者在諸侯則知諸侯彊而周室微矣子太叔曰文襄之霸也其務不煩令諸侯三嵗一聘五嵗一朝則三嵗之聘本於文襄今襄公未沒諸侯其敢違之則兪之聘霸主令也霸主之令則然矣周公之典安在哉此聖人書之以傷周道也

冬十有一月壬寅夫人風氏薨

五年春王正月王使榮叔歸含且賵

三月辛亥我小君成風王使召伯來防

春秋之書詳辯昭晰無可疑者惟母夫人之稱無其辯祖母及母與時君之夫人均曰夫人蓋周之世不別稱謂孔子亦因魯史不損益也自秦漢以來祖母則曰太皇太后母曰皇太后後曰皇后諸侯亦莫不然故後世無可疑者而春秋無其別如隱之世仲子子氏君氏學者紛紛不一而文之世則有成風之疑然則成風者果僖之妾歟莊之妾歟學者無溺紛紜之論以自潰亂求之理而酌之心可也且仲子桓公之母而惠公之妾故天王之歸書曰天王使宰咺來歸惠公仲子之若曰惠公之仲子也或者以爲惠公之母聖人豈以子先母哉今成風之薨未有以辯獨觀夫九年書秦人來歸僖公成風之禭則與惠公仲子之文同成風蓋文之母而僖之妾也審矣或者皆疑其爲僖之母則其誤厥有由哉僖八年禘於太廟用致夫人說者以爲致成風因是遂以成風爲僖之母曰僖已致爲夫人故薨亦稱夫人也不知僖公用禘致聲姜爾致者見廟之名僖娶於齊用禘以致夫人於廟聖人譏其用禘不以其節豈譏其致妾母哉旣於致夫人以爲成風故至是沿其誤而不革因以爲僖之母也且初於惠公仲子爲恵之妾今於僖公成風乃以爲僖之母文同說異彼自不能通後學何所據哉然則成風文之母僖之妾也文公蓋庸君爾豈知尊其母乃所以卑其父邪且仲子不稱夫人不祔於廟春秋猶譏之今尊成風爲夫人是亂妃妾之分而諡之以祔於廟是亂宗廟之典十六年聲姜亦祔廟則是僖有二夫人也文公納父於非禮不孝之誅殆不可逭也然文之庸在所不責而襄王固知其爲妾母而歸含且復防之則以妾母爲夫人王實成之典禮之亂王實致之何以令天下宜周室之不復振也王不書天闕文吾於莊元年旣言之珠玉曰含車馬曰賵

夏公孫敖如晉

文襄之霸令諸侯三年一聘五年一朝而魯之於晉獨嵗嵗無間二年公及處父盟於晉三年公如晉四年公至自晉今五年公孫敖復如晉明年季孫行父如晉晉襄豈獨重責於魯而略於諸侯哉魯自爲之也魯自元年公孫敖抗晉侯爲戚之防晉實憾於魯故文公兩朝兩盟以釋之敖以爲公旣恱於晉必有謀於已故公還自晉而敖亦如晉蓋疑公之謀已而卜於晉且謟事襄公以蓋其前日之抗也敖旣愜於晉矣而行父與敖一體之人以爲敖事晉以脇魯則將専魯國之命而吾有所不安故亦如晉焉嗚呼魯之權於是漸移於三家矣仲氏季氏爭交於晉以內固其權文公庸而不能制故夫三家之張自文公始而文公者實周公之罪人也

秦人入鄀

穆公之霸西戎以威勝而已無徳以懷之故其力足以服羣屬而徳不足以宗諸侯也鄀近楚小邦必楚與國矣楚商臣不君鄀叛楚而卽秦以穆之霸爲足恃也及楚滅江則鄀懼而貳於楚秦不能以徳柔之而稱兵入鄀彼區區小邦一舉可滅矣而穆公亦念所以致鄀之貳於楚者誰也秦誓曰責人斯無難惟受責俾如流吾見徒能言之矣

秋楚人滅六

六臯陶之後也春秋之世不能自立況不幸而逼於楚其能久存哉商臣無君無父何有於臯陶惜夫聖賢之後而爲荊蠻所滅也晉襄秦穆均稱霸而不能存一小國諸侯何賴彼臧文仲之嘆非嘆楚也嘆秦晉之不能救也悲夫

冬十月甲申許男業卒

六年春許僖公

夏季孫行父如陳

行父之如陳以爲國事邪則前乎此陳未有聘於魯魯必不以次邦而先聘小國也惟莊公之世女叔來聘而季友報之魯未嘗先聘陳也三年衛寗兪來聘魯傲然不報豈肯先聘陳哉則夫如陳者行父之私也然則卿之私行何以書於冊蓋亦有假公命而往如公孫玆如牟之類矣公子友如陳原仲亦私行也必書其故今不書其故安知其私行邪蓋季友之原仲迹𨿽私其情則公而公孫玆與夫行父之行則其情有所不可知者矣故聖人亦因其不可知而書之則行父之私交於外非特亡友之比而情有不可勝詰者也故夏如陳而秋又如晉其謀蓋可見矣

秋季孫行父如晉

義同公孫敖如晉

八月乙亥晉侯驩卒

冬十月公子遂如晉晉襄公

晉殺其大夫陽處父晉狐射姑出奔狄

襄公卒而晉殺其大夫陽處父射姑出奔狄則必於繼世定嗣之際有所不順焉據左氏則襄公之世子曰夷臯是爲靈公趙盾以夷臯幼欲立公子雍狐射姑欲立公子樂已而盾難於穆嬴殺樂拒雍而卒立夷臯然則處父何罪而受其戮哉必不順於狐趙而忠於靈者矣故狐不殺則趙殺之然春秋不書殺者之名蓋襄公卒晉之命制於狐趙書晉殺之是乃著狐趙之罪也然則處父果誰殺之邪左氏以射姑殺之然殺樂者盾也射姑不殺盾而殺處父處父於射姑何慊哉射姑蓋以處父初比於夷臯則疑樂之死處父意也故恣毒於處父而出奔焉聖人書晉殺其大夫陽處父晉狐射姑出奔狄詞與義相屬罪惡昭著矣若夫左氏所謂晉侯搜於夷處父上趙盾而退射姑故射姑憾而殺之則去經逺甚不可決信耳

閏月不告月猶朝於廟

閏者四時之紀綱聖王重之蓋異於常月故閏月則詔王居門終月蓋非閏則四時無以正萬事無以序萬物無以生差之毫末則數嵗之後大冬爲大夏矣可不重乎古者天子頒朔於諸侯諸侯受而藏之祖廟及月之朔則告而行之所以尊天子之命而肅吾嗣守天子土地之心也然常月曰告朔而閏曰告月何也朔以所建之辰言之而閏則斗指兩辰之間不得舉所建之辰故不曰朔而以月告焉若其禮則當重於常月不可謂附月之餘而忽之也文公庸不達此以爲天無是月而弗告焉天無是月其能成四時乎可謂輕所重者矣然幸其猶朝於廟尙足以存周之遺典則猶者幸之之辭也與猶三望異矣美惡不嫌同辭學者當以義求之公谷之說無取焉

七年春公伐邾三月甲戌取須句遂城郚

僖公蓋常伐邾取須句矣其後復歸之今文公效尢復伐而取焉僖公有善文弗率也僖公之失必履其轍吾於此尢見文之不子矣旣伐邾取邑師徒亦頓獘又遂城郚文公以爲旣伐邾以攘邾之邑不可不城郚以備邾之兵是一舉而兩得也其亦念兵之勞而民之疲歟況三月今之正月東作之時而奪農時則一嵗之獲荒矣文公何以爲國乎

夏四月宋公王臣卒宋人殺其大夫

凡君卒而大夫殺非廢置之際有所不順則必不能於嗣君者矣宋人殺其大夫書法特異學者疑之蓋書人以殺大夫而沒大夫之名者惟此一而已矣卽經所書之防而言之則書人以殺殺有罪也不出其名非其罪也殺有罪而不得其罪是失罪人而誤及無辜矣故於宋書人而大夫不書之此經之防也則夫聖人之意凡以戒人君用刑不可不愼故古者成獄辭史以獄成告於正正以告於大司冦大司冦以告王王命三公參聽之王三宥然後制刑必得其罪必得其情所以重人命以見刑非得已而用人自入於法也今宋將誅有罪而誤及無辜其輕用刑而忽人命也甚矣故聖人殊其文而書之以爲人君用刑之戒說者徒見其書人以殺則若殺有罪而大夫不書名則是殺無罪二說不合故或以爲大夫之下闕文或以爲不書名者眾也晉殺三郤陳殺二慶亦眾矣何以書名以爲闕文則茍說而不通者皆闕文也何闕文如是之多哉據左氏之說則羣公子叛攻公且殺二公孫若然則當書盜殺或書如王札子殺召伯毛伯之文不應如是之晦也凡經之所無不必益之而後爲實惟得聖人所書之意足以垂世法乃春秋之防耳

戊子晉人及秦人戰於令狐

秦晉自殽之役至是凡五交戰而怒不釋今晉襄秦穆皆卽世晉靈秦康之立可以一洗舊憾而修新好也乃今修先君之怨以爲是戰聖人惡之前日之戰伐必書師書爵書人以別其曲直而今日之戰則兩皆貶而人之所以誅其用兵不戢奕世而仇不解爲二國之患深矣爲其民者不其艱哉然是戰不書侵伐直曰晉人及秦人戰則晉爲志乎興是戰也令狐秦地是晉伐秦也不書敗而書先蔑奔秦則晉辭爲曲蔑不用命而奔敵均爲貶而晉罪爲重也

晉先蔑奔秦

令狐之戰左氏以爲趙盾使先蔑逆公子雍於秦秦以兵衛而納之及雍將至盾悔而拒秦師故有令狐之戰而蔑奔秦且晉襄之卒於是期年襄公之葬久矣豈晉至是而始謀立君必不然也且左氏初言先蔑如秦則蔑在秦次言先蔑將下軍則蔑在晉初旣逆雍於秦則末必不肯將兵拒秦矣首尾自矛盾固不足據而先蔑茍背秦約將兵拒秦則豈容復奔秦邪理無可通者皆失之誣也則先蔑之奔晉兵不直蔑懼敗死而奔敵矣無用穿鑿

狄侵我西鄙

魯有戎患而未嘗有狄患狄蓋逺於魯今狄越齊衛而侵魯其患深矣晉襄秦穆皆入於地孰能制之哉自是以後侵齊侵宋侵衛無虛嵗自楚成之卒商臣不君不能深爲中國患諸侯亦少紓矣而內有狄之橫諸侯何以安之君子於此不能無念於威文也我思古人實我心

秋八月公防諸侯晉大夫盟於扈

諸侯防盟而不序者有矣皆前目後凡也惟文公之世盟於扈者二防於扈者一諸侯無前目之文而例不序學者之論不一今之盟說者以爲抑趙盾之抗十五年之盟則以伐齊而無功十七年之防則以伐宋而無能吾以爲不然若抑盾之抗則如垂隴之盟排士縠於下足矣何用不序諸侯不名大夫【垂隴之盟在二年】以爲伐齊伐宋無功而不序則晉定合十八國之君於召陵侵楚亦無功矣何以列序之【召陵之役在定四年】然則不序者何也公不防也或防而不至也凡國君出防必以左右史從故所防之君所謀之畫皆記之歸必飲至告於廟則登於冊書而後世得以考焉茍盟而不及防而不至則史安知某侯同盟某侯在防邪故不得而序矣史旣無其列則春秋修於百年之後聖人豈能益之哉故亦因其不及不至而直書諸侯防諸侯盟以見其怠也然則十五年十七年之盟以爲不至可也而今者扈之防公實往防何謂不至曰此則往防而不及盟也往防在魯公出則告廟而書於冊矣防盟在扈公與盟而後知某侯某侯同盟也今往防而不及扈之盟則安知所盟者何人哉故不得而序也鄬之防鄭伯如防未見諸侯丙午卒於鄵未及防也則亦不得列於鄬之防書曰未見諸侯不得書未見某侯某侯也則夫鄭之冊書亦必書曰公防諸侯於鄬丙午卒於鄵而已不得書公防某侯某侯也此辭義之所必然豈聖人故略而不序哉蓋十二公之中庸且怠者惟文公一人期嵗不雨而公不知閏月當告而公不告四越晦朔而公不視太室屋壊而公不省戚之防以敖抗晉而致處父之辱逆婦之禮公所當親而微者行防盟徵伐皆付之大夫鮮躬行者故春秋之世防盟不序者三惟文公而已其怠而不及慢而不至無足詫者則夫不序諸侯者非諸侯之罪公不及防與盟也不然十四年新城之盟亦趙盾主之何以復序哉則知公及其盟者無不序也

冬徐伐莒公孫敖如莒涖盟

魯有徐之患久矣自伯禽受國而有費誓之師入春秋服於齊桓之令而不敢仇於諸侯今霸主不作徐將爲魯患彼其伐莒蓋所以撼魯也公孫敖於是往盟於莒修僖公洮向之好【在僖二十五年】協謀以備徐也

八年春王正月夏四月秋八月戊申天王崩

冬十月壬午公子遂防晉趙盾盟於衡雍

扈之盟晉求諸侯而魯獨後防不及其盟𨿽晉靈幼懦不君權在趙盾而諸侯不敢不從者霸主之後也彼以霸主之令臨魯魯何以辭之故公子遂防趙盾盟所以蓋前日後防之而修新好也戚之防公孫敖抗晉侯旣而公如晉蒙處父之辱而後解扈之盟公不及盟公子遂盟趙盾而遂和觀敖之罪則遂之功可見矣說者以遂盾皆國賊聖人豈與之哉國賊固在所誅而遂盾於此蓋未見其惡豈爲惡而預誅之堯不誅鯀於未用之前孔子豈欲誅遂盾於無惡之際邪今日爲善今日予之明日爲惡明日誅之聖人誅賞視其善惡而已矣則夫遂之盟實有交際大國弭兵紓患之功不可以其他日之罪而廢其今日之功也

乙酉公子遂防雒戎盟於暴

凡大夫一出而二事偶則間必書遂今公子遂前盟於衡雍至是才間二日矣而不書遂何也說者以反命而復出非也以職方考之衡雍及暴皆鄭地自兗至鄭五百餘里𨿽星言夙駕不能於二日之間往且還也然則當書遂而不書遂何哉予之也晉侯侵曹伐衛𨿽曰二事聖人辭煩不殺再舉晉侯所以襃之今間不書遂而再舉公子遂吾是以知其爲予也則夫遂何功而予之蓋文公之立荒怠不君上不朝天王下不防霸主內不交諸侯外不備戎冦慢於禮而忽於事四鄰謀取其國家而不知遂之秉政責在遂也故前日盟趙盾以解其於扈不與盟之憾今復盟雒戎以遏其窺伺之謀而安魯之疆塲其爲迹則専而其舉則有功也使君臣俱怠莫任其責魯何以爲國乎此聖人異文而不書遂再舉公子遂以予之非實予之也權也然非文公之怠則遂亦爲専矣

公孫敖如京師不至而復丙戌奔莒

敖慶父之子其専也蓋先於孟氏季氏故文公卽位首防晉侯於戚又盟士縠於垂隴如齊如晉結大國之援其爲謀蓋有不可測者及六年晉襄卒趙盾専晉公子遂如晉襄公有以結於盾也文公亦以敖嘗抗晉侯而致已有處父之辱故退敖而任遂前日遂盟趙盾盟雒戎文公實任之而遂亦果能紓魯之難今天王崩公乃使敖如京師弔焉秉國之權任遂而弔防之事任敖此敖所以憤而棄命奔莒也方僖公及成風之防天王厚之以王臣防且歸賵今天王崩公不能親弔而使大夫焉已非禮矣而敖且以私忿委命於艸莾其君臣所以事天子之禮爲何如哉此春秋之法所不容恕也而說者乃以敖與遂爭娶於莒其事甚誣而其言甚穢且去經逺甚

螽

宋人殺其大夫司馬宋司城來奔

無罪而殺士則大夫可以去況無罪而殺大夫乎則司馬之見殺宜司城之來奔也然則二者均無罪乃書人以殺何邪書人以殺殺有罪也宋昭以爲有罪而殺之而實非其罪故聖人於宋書人而於大夫官而不名書人所以如其志不名以見其非罪襃貶甚著無用多惑而說者蓋疑司馬司城在春秋爲罕書或以爲僭或以爲不能其官則當書名以著貶何以猶書官乎然則書殺大夫而不名足矣何用書官蓋宋昭以司馬有罪而殺之若槪言大夫則嫌於殺司城也故繼書司城來奔以見殺司馬而司城去也昭公在位不十年而殺二大夫逐二大夫皆非其罪【七年宋殺其大夫十四年子哀來奔】爲其臣者亦難矣則昭公之爲人亦猜忌刻薄者歟立其朝者惴然不安其生則身蒙弒逆非不幸也昭自取也

九年春毛伯來求金

春秋書天王來求者三求賻求金不稱使皆天王諒陰冡宰攝政故不書使若家父求車則書使矣襃貶不在是所書者責諸侯不貢而致天子下求也禹貢貢金惟州及春秋時在吳而荊在楚宜三品之金不復登於王府也王府不足而下求焉其微甚矣然則責魯歟曰非獨責魯也徧責天下之諸侯不能供王之職貢也魯以兗州之貢漆絲而已金非所以責魯也然王有闕則諸侯均所當供豈必責金於吳楚哉春秋諸侯其於周室如秦越矣其肥瘠不加喜戚也至其求而後貢猶爲有饋乏之助況求之得否殆未可知乎叔孫得臣如京師蓋以求金而往也𨿽求而往不若未求而貢然愈於求而不往如求賻求金者矣聖人書此蓋傷周道也

夫人姜氏如齊

父母存夫人歸寜常事耳何以書蓋於常之中有其故焉不可不志也文公並妃匹嫡齊女哀姜生惡及視又嬖於共嬴生倭嬴寵而倭將貴故哀姜如齊謀於父母也其歸寧蓋有其故存焉是以聖人書之以著十八年歸齊之張本

二月叔孫得臣如京師辛丑襄王

天王書葬者五而魯以大夫防葬者二此年得臣之行與昭二十二年叔鞅如京師葬景王而已其三則不書大夫如京師不書如京師微者也天王諸侯不躬防之而以大夫往固爲伉矣況以微者乎然猶愈夫不防葬者矣書崩而不書者四魯不防也則襄王之防公孫敖使命不至而復而復以得臣往猶爲厚於周室矣尙何責其躬行邪孔子書之蓋不能無嘆於此也

晉人殺其大夫先都

稱人以殺殺有罪也有罪而國人共殺之是亦事之常矣常事不志此何以志晉靈之立幼且不君權在趙盾凡晉之防盟徵伐生殺黜陟皆盾専之以大夫而専生殺不可以訓故𨿽殺有罪必書然則先都何罪哉左氏以爲不登上軍而作亂作亂而誅又何卹焉所以書者責盾之専也春秋書人以殺而大夫書名者三先都士縠及箕鄭父與昭八年陳人殺其大夫公子過是也晉之三大夫責盾之専陳之公子過責昭之亂皆有所謂而書不然大夫有罪國人共殺之於公議爲允聖人豈茍書之哉

三月夫人姜氏至自齊

春秋書夫人之行者十有二皆不至而此獨書至蓋夫人與公共事宗廟出必告行反必告至故出而不逾禮則反必以告出而非禮則反何以告之文姜哀姜之出托曰享曰防曰遜其實滛奔焉則反也何辭以告廟宜其不至焉今出姜之如齊𨿽曰不安於魯而歸謀於父母其實歸寜而已出而歸寜反而告廟於義無愆故告至而書於防春秋因而書之以見出之有善惡而至有告不告也於此尢見聖人書至蓋據舊史之實而見義無用鑿生危之之說也姜氏之至又何危哉

晉人殺其大夫士縠及箕鄭父

士縠箕鄭先都之黨也同亂同誅勢之必至春秋書之以見一嵗而殺三大夫趙盾之専甚矣書曰殱厥渠魁脇從罔治先都旣誅其黨尙何能亂赦之而責其自新可也盾必誅之盾亦知己之専而懼士縠之伍不屈於己也故寜誅之以絕後悔乎

楚人伐鄭

楚自城濮之敗不敢侵陵中夏其間滅江滅六皆其與國於中國無損也今文襄旣沒晉靈少且不君權専於趙盾盾橫逆不臣殺戮自専諸侯不咸覇業隳矣楚商臣大逆之罪晉不能問至是遂復窺中國兵行於鄭郊矣楚之進退視中國彊弱而已中國無霸主其何安之

公子遂防晉人宋人衛人許人救鄭

救鄭善事也而春秋無美詞何邪王者不作聖人不得已而與霸威文旣沒晉襄嗣霸已不能躬合諸侯垂隴之防伐沈之師皆大夫専之聖人惡其然故垂隴之盟排士縠於下而伐沈之役諸大夫皆書人疾之也今晉靈幼弱政歸趙盾文公不綱權在襄仲外則大夫主之內則大夫防之防盟徵伐皆出於大夫不可以訓故𨿽善而不予借使能服楚能得鄭外銷兵革之患而內啟大夫之權其得失才相當況不能制楚而徒爲是役是有莫大之損而無絲毫之益也聖人安得而許之哉是行也趙盾實主之而聖人書曰晉人外書人則亦人內矣其爲貶可知蓋救鄭不足以爲功而實竊諸侯之柄也

夏狄侵齊

書狄患也

秋八月曹伯襄卒

九月癸酉地震

天地君臣之象也圎者動以運方者靜以聽天地之常經也今靜而聽者反動焉是臣侵君之象也自春秋至是凡百年災異雜出而地未嘗震迄文公而有地震之變亦可以知天地之變不虛發也自文而上𨿽有大夫出防出盟出戰出伐而猶有君命也至文之世則諸侯之權皆移於大夫而不復有君此地震之所由致也其書地震者凡五皆臣侵君之象耳

冬楚子使椒來聘

莊二十年荊人來聘書荊書人而今之聘書爵書大夫說者遂以爲進楚楚何可進也聖人抑之惟懼其橫而中國受其毒忍進之以貽患於諸侯乎前日楚成𨿽悍其實達剛柔之權召陵之師一問則屈城濮之戰一敗則服而聖人且未嘗進之今商臣弒父與君天下之大逆彼其來聘也幸中國無霸主不能問罪於楚故因修聘問以蓋其簒逆之僭焉聖人尙何以進之進荊蠻以害中國進大逆以長簒亂聖人不如是之荒也然則書楚子書椒何也盂之防執宋公以伐宋其罪何如而春秋亦書曰楚子無乃進其虐中國邪宜申謀爲不道而見殺春秋書曰宜申無乃進其謀逆邪則書楚子書椒從其國之稱書其實而已修聘問之好以弭其篡逆之罪者楚子之眞情也然楚實僣王而書子何也自屈也彼其願交於中國固以中國之爵爲貴耳故凡書子皆其自稱其稱王者臣子及諸侯尊之也宣十八年書楚子旅卒其自赴於諸侯亦曰子惟則以王配諡如諸侯皆以公配諡焉蓋臣子及防者尊之也是以聖人於吳楚之葬不書於春秋避其號所以尊周室也

秦人來歸僖公成風之襚

成風僖公之妾文公之母於是白矣其文與惠公仲子無以異而說者以仲子爲惠之妾而至是乃以成風爲僖之母自矛盾耳子豈有先母之理聖人不如是紊子母之序也前日成風之薨天王歸含且又以王臣防之以妾爲正實王成之今秦𨿽西鄙而能秉周禮不以人之妾爲正曰僖公成風焉則康公蓋不茍狥人者也然成風之薨於是五年且除防而以凶禮至是則未離乎狄也故聖人不書秦伯使某而直曰秦人而已狄之也然亦假是而知成風爲僖之妾歟谷梁所謂外之弗夫人而見正者是也公羊以爲兼之非是此特歸成風之襚爾不曰僖公無以別其爲僖公之妾非謂兼歸二人之襚也歸惠公仲子之豈亦兼惠公乎不達理而泥於文學者不取

曹共公

十年春王三月辛卯臧孫辰卒

夏秦伐晉

秦晉交兵於是亟矣秦穆晉襄之沒怨旣易世可以已矣而七年復有令狐之戰令狐秦地是晉伐秦也晉伐秦而秦報之辭未爲曲而聖人外秦何也自殽之役凡六戰其兵端實生於秦今戰已亟而忿不釋今夫兩人交鬭有一人焉辭屈而順則彼暴橫者亦何以加之晉襄卽世靈公稚子耳彼其修先君之怨而興令狐之師有所不足責使秦康能一言自屈曰先君旣沒曷修文公之好而勿念襄公之怨乎則晉將忸怩而奉事秦秦不能然乃責仇於孺子晉興戎而秦又報之是禍根無時而絕也故聖人舉而外之擯之使與楚同其例以見秦之果不足與言禮義也然而不外晉何邪靈公不足責也不責是乃所以深責之也深責晉所以誅趙盾也

楚殺其大夫宜申

稱國以殺罪累上也左氏謂宜申謀逆而見殺所謂殺有罪矣而以累上之詞書之何也穆王弒父與君而得國國人不順也則宜申之逆固宜尙何責哉使宜申而事防則亦爲楚人討逆而已故聖人以無罪書之嗚呼春秋之防微哉

自正月不雨至於秋七月

義同二年

及蘇子盟於女栗

頃王立蘇子王之卿士而出盟諸侯是諸侯不朝而天王反以卿士求盟外結諸侯也公不能厚王室而以微者敵之嗚呼王室之微一至是乎以王臣而敵諸侯非抗也魯蓋視周爲敵視王臣若已之微者焉故以微者盟之以王之卿士不能得魯之大夫而與微者同歃蘇子亦安然受之則魯之抗也甚矣魯於天下非彊國而敢爾況齊晉吳楚哉康王卽位太保畢公各率諸侯以朝周禮也今頃王立反以卿士求諸侯且懼其背違而求盟亦旣辱矣文公躬盟之猶爲不腆況忍以微者抗之乎聖人於此蓋有嘆焉嘆王室之弱而諸侯之橫也

冬狄侵宋

楚子蔡侯次於厥貉

凡師救而次責其緩也伐而次善其待服也楚子蔡侯次於厥貉何待乎睤睨中國而已楚滅江滅六以動中夏中夏無以制之於是假聘問而以椒使魯實窺伺也故今有厥貉之次焉說者以爲將伐宋或以爲厥貉近魯皆意之耳前有陳鄭許爲之障亦未遽至魯宋也然其伺釁窺隙不可不虞旣次而諸侯之師不出楚可以逞矣然亦未敢遽侵略者非畏也蓋圗爲再舉耳其後伐麇圍巢皆基於此中國無以制之悲夫

十有一年春楚子伐麇

夏叔仲彭生防晉郤缺於承匡

楚子蔡侯爲厥貉之次而郤缺爲承匡之防中國蓋亦懼矣然文襄之沒靈公不能嗣霸統政在趙盾使盾躬出而求諸侯諸侯未必從而郤缺何爲者哉徒爲是防外不能懾楚內不能得諸侯亦無益矣然諸侯不從而魯獨防之魯非畏晉也蓋大夫之専自魯始幸晉靈庸不能君霸主之令亦出於大夫此魯所以恱從者歟彭生叔牙之孫叔孫氏之祖也其橫逆始於彭生彼其防郤缺志不在晉矣

秋曹伯來朝

諸侯世相朝禮也曹文公卽位而來朝常事爾春秋不書常事此其書何蓋春秋諸侯以彊弱爲判不復顧禮矣聞曹文公卽位而來朝未見魯文公卽位而朝曹也此聖人書之所以傷曹之弱而抑魯之彊歟

公子遂如宋

彭生防晉而公子遂如宋魯君安在哉大夫専恣各事大國以固私黨特假防盟聘問之行耳非實有交鄰之義也不然相聘常事爾聖人何用羨文哉

狄侵齊冬十月甲午叔孫得臣敗狄於咸

狄之患深矣自僖之末侵陵中國至晉人敗之於箕其後侵齊侵魯侵宋而不敢犯晉之牧圉敗之之力也今八年之間三侵齊而侵魯宋者各一其可不有以制之哉叔孫得臣出其不虞而敗之於咸自是蓋有懼心惟十三年一侵衛而已不敢窺齊魯之籓籬也則咸之役不惟有功於魯且有功於天下不可不錄也經曰敗狄而三傳皆謂之長狄杜氏以爲防風氏之後君長三人蓋神其事不近人情學者信經足矣無用鑿說

十有二年春王正月郕伯來奔【孫云齊附庸】

郕伯文之昭也自莊八年我師及齊師圍郕郕降齊其後爲齊附庸今郕伯來奔必見逼於齊也然郕之折於齊其禍實生於魯今之奔不奔他國而奔其讎何哉郕伯於此蓋自咎其初不降魯而降齊故冒讎而來奔乞憐於魯也魯豈能抗齊而納之哉今來奔而後不知其所終聖人書之所以哀小國之不能自存見逼而奔責魯之怯不能仗義而納之也郕伯不名無罪也非鄭突衛朔之伍也

杞伯來朝

解在桓二年滕子來朝

二月庚子叔姬卒

內女之未嫁者也未嫁何以書卒旣許嫁則以成人之防治之也何以知其許嫁禮女子許嫁笄而字伯仲叔子皆字也何以書親親之義也

夏楚人圍巢

巢之爲國逺矣書曰巢伯來朝蓋古諸侯也前日楚伐麇中國不能救於是又圍巢然其端皆啟於厥貉之次窺伺中國而得其彊弱諸侯鼠拱折縮無敢犯其鋒者於是恣毒於小國焉中國無霸主諸侯何恃哉十四年趙盾爲新城之盟諸侯不得已而從之非畏晉也畏楚也

秋滕子來朝

義同桓二年

秦伯使術來聘

秦伯使術來聘說者皆以爲與楚子使椒吳子使札同義吾以爲秦非吳楚之匹秦蓋世與晉婚非若吳楚之初通中夏也則術之聘不得與吳楚同前乎此穆公之誓聖人蓋已取之而列於周書豈至康公而始進其通中國哉說者蓋見其文與吳楚均書爵而椒札均不書氏遂類爲之說春秋安可以文類求之然則術之聘何也九年秦將伐晉則來歸僖公成風之禭今將爲河曲之戰則有術之聘秦晉各鬭其私忿非有系於諸侯也然晉實主夏盟秦蓋懼晉脇諸侯以濟其私憾故將有戎行則先求於諸侯以離晉之黨然則秦非特聘魯也齊宋衛鄭必皆有聘使焉聖人惡其恣忿而不懲假禮以謀人故於術去其族以示貶豈進之哉學者求其故無泥其文則經意明矣

冬十有二月戊午晉人秦人戰於河曲

春秋書戰必有主之者所以辯客主判曲直也秦晉之怨易世而不解聖人惡之故自秦康晉靈爲令狐之役則外內皆人十年伐晉則書秦以狄之至是又爲河曲之戰可謂亟矣故不辯客主不分曲直以浪戰目之自殽之役至此十有二年而二國凡六交兵夫有血气者莫不有忿心忿而不懲是狼也人之所以異於豺狼者以其忿而能懲耳今秦晉忿而不懲俱斃而後已與豺狼何以異君子以人治人攺而止若秦晉者固不可以人治之也故以鏖鬭目焉聖人所以惡二國也深矣

季孫行父帥師城諸及鄆

諸鄆莒魯之衝也十二月城諸及鄆時也得時而書譏在城二邑而且帥師蓋有其故也魯城內邑何虞而帥師乎蓋備莒耳莒與魯固未嘗有怨七年徐伐莒公孫敖如莒涖盟莒魯蓋締交也今城二邑尙何虞而帥師乎徒以八年公孫敖如京師不至奔莒敖之奔蓋不容於魯而莒容之故行父疑敖之在莒爲彊之患故帥師以城焉春秋書帥師而城者二哀三年季孫斯帥師城啟陽與此城諸及鄆是也啟陽之城所以懼晉諸鄆之城蓋以備莒勞民以城勞兵以備以一公孫敖而動魯國之眾敖何足誅哉不能伐莒以責敖徒城邑以魯蓋亦無謀矣

十有三年春王正月

夏五月壬午陳侯朔卒

不書不防耳

邾子蘧蒢卒

自正月不雨至於秋七月

義同二年

太室屋壊

諸侯不毀之廟一而魯不毀之廟二諸侯五廟二昭二穆與太祖之廟而五昭穆疊毀而太祖之廟不毀成王封伯禽以爲周公主則伯禽魯始封之祖也然伯禽之封實本於周公故魯不得不祀周公詩曰周公皇祖則魯蓋祖周公矣祖廟不毀而始封之廟亦安可毀哉魯祖周公而宗伯禽故不毀之廟有二此其制不與諸侯同其稱謂亦異曰廟曰室曰宮以別之周公曰太廟禘於太廟是也伯禽曰太室太室屋壊是也諸公曰宮桓宮僖宮災是也禮曰祀周公於太廟又曰魯公之廟文世室也此說與春秋同則知魯宗廟之制異於諸侯也今伯禽之太室屋壊文公非伯禽之子孫乎主魯之宗廟屋獘不省而至於壊焉伯禽之神靈何以安之十二公之中怠忽不君者惟文公爲甚不告月不視朔何有宗廟故太室之祀有所不知焉聖人書之所以責文公者重矣以此防民後世猶有太廟屋壊以爲積年木蠧適然而壊其欺神明而侮宗廟可勝誅乎幸唐無人而無以春秋之法責之者然亦不幸而不見正於春秋也

冬公如晉衛侯防公於沓

解見下

狄侵衛

狄自咸之敗銳鋒頻挫今復侵衛者衛逼於狄成公出防狄乘虛而侵之狄之窺伺其可忽乎書之以見外患不可一日不備也

十有二月己丑公及晉侯盟公還自晉鄭伯防公於棐晉之不能宗諸侯者權在趙盾也諸侯之不肯從晉者不屈於盾也晉襄旣沒中國無霸主而楚人窺伺於外伐鄭聘魯次於厥貉其爲謀深矣而中國無以懾之於是伐麇圍巢無復顧忌寖寖然兵及衛鄭故衛因公之如晉而防公於沓鄭因公之還自晉而防公於棐蓋謀晉之霸也然衛鄭不敢直附晉而問交於魯者蓋以魯深睦於晉而知晉之彊弱從違之計卜於魯焉故明年而遂爲新城之盟此衛鄭所以防公之意而說者予之過則曰公之信深結於晉故一出而二國附之貶之過則曰公不卹國事一出而二防一盟皆非是不求其故而惑其文吾未見其得經意也公之出晉實因之而復霸諸侯楚實懼之終文公之世不侵中國則亦不爲無益於天下耳故三國皆無貶辭蓋與其尊霸主以安中國也

十有四年春王正月公至自晉

行飲至之禮

邾人伐我南鄙叔彭生帥師伐邾

僖公之世疾於邾也深矣文公復修舊怨七年公伐邾取須句又城郚以備之然十三年蘧蒢卒則邾復來赴邾之弱不敢爲憾也至是公如晉逾年而反邾蓋伺魯之隙而伐我南鄙不知公之旣至也兵未反而叔彭生帥師伐之其報怨速哉𨿽邾之小不宜犯大國而自取禍也然魯不取須句則邾亦未敢輕犯魯也旣而防晉爲新城之盟而晉人納防菑於邾此魯謀也魯疾邾而致晉爲不義之舉然晉莫魯違者以新城之防實魯致之也其事甚明且詳學者當深考之則襃貶見矣

夏五月乙亥齊侯潘卒

六月公防宋公陳侯衛侯鄭伯許男曹伯晉趙盾癸酉同盟於新城

王者不作聖人不得已而予霸今晉侯不君而霸在大夫尢不可訓新城之盟趙盾實主之而聖人排盾於諸侯之下亦如垂隴之盟排士縠於下者耳然列之於上則其罪顯排之於下則其辭順盾實抗而待之以順何邪蓋非得已也於時諸侯鳥散無所宗主而楚莊方立哆然有求諸侯之志微晉之霸則諸侯一舉歸楚矣故盾𨿽抗而今日之盟實有補於中國聖人以順書之蓋有爲而然也自衛鄭防魯皇皇然求晉晉何辭以拒之方盾有求諸侯之心特患諸侯不從衛鄭有尊霸主之志特患霸主無其人故更相求而相濟焉宜其防不期而合也然諸侯尊霸主非尊霸主也懼楚也盾之求諸侯非求諸侯也専晉也懼楚者聖人恕之故皆書爵専晉者聖人抑之故擠之於其下然責其實則實誅盾而憐諸侯也同盟之義見莊十六年幽之盟

秋七月有星孛入於北斗

孛者彗也彗妖气也北斗人君之象豈妖气所宜及之天之變不可以一二究其意聖人書之凡以警懼人君不可一日怠於徳也左氏何休謬指齊宋晉之亂以爲應不其固哉若曰宋齊晉之亂則魯史何爲志之春秋何爲書之謂之天變則諾若考其應則吾不知

公至自防

晉人納防菑於邾弗克納

彊暴所畏者天下之大義君子所疾者人心之不情以蕞爾之邾而敢抗八百乘之晉者義之所在也以趙盾之彊而屈於邾非力不勝義不勝也盾能屈於義不怙其彊亦足以爲君子矣而春秋不予蓋照見不情也且邾文公之二子世子貜且旣立次曰防菑晉出也故奔晉盾以晉之出也動大眾而納之邾人辭曰齊出貜且長盾無以辭焉故弗克納而還邾之所以辭於晉盾之所以屈於邾者皆義也然盾之意在晉而不在邾使克邾而失晉則爲盾之損多矣夫惟天下之元凶必假義以濟其惡蓋取民心而立譽者莫大於知義而自反以八百乘之眾一舉而伐邾則未戰固已無邾矣然盾寜捨而弗爲者以釣反義之名也受不武之辱於邾而得反義之名於天下則晉人其有不服諸侯其有不懷乎此盾之心也而說者蓋疑納而弗克納爲服於義矣而盾不得襃不知聖人之所以誅盾竊君子之名而文小人之計也故曰晉人焉公羊乃以爲郤缺於時晉權在盾使郤缺在行則亦盾意耳左氏事實爲詳且先於二傳吾從左氏

九月甲申公孫敖卒於齊

公孫敖如京師廢命而奔蓋已絕於魯矣今死於外魯何以卒之敖𨿽自絕而魯不得而絕之也三家子孫至文公始著敖慶父之子孟氏也敖𨿽奔其二子文伯惠叔固仕於魯魯𨿽欲絕其臣二子豈能絕其父哉叔牙𨿽鴆而公孫玆橫於魯慶父𨿽縊而公孫敖仕於朝今敖之奔其罪輕於叔牙慶父文公安得而絕之彼二子立於朝則父之死子得無言乎此敖之卒於齊𨿽得罪而魯人卒之且請反其防而之非魯之恩也勢也

齊公子商人弒其君捨

春秋書弒君之賊自僖以前則皆去族及僖十年裏克之弒則不復去族矣蓋奚齊卓子皆非所當立故於其弒也誅之輕輕誅裏克所以重責獻公也至公子商人之不去其族則非克之比所以誅商人者重矣蓋自文以下諸侯不綱政在大夫篡弒之源所由起也故自商人而下則例不去族蓋以不誅誅之也春秋書弒未逾年之君者二晉之奚齊與齊之舍是也奚齊書殺其君之子而捨書君是乃春秋之法也奚齊庶孽獻公殺世子而立之國人不君也故以君之子書捨齊之嫡長昭公卒國固其國也𨿽未逾年齊人君之矣故以君書春秋於此誠輕重之權衡也歟

宋子哀來奔

諸侯之大夫來奔者凡十竊邑來奔者三皆斥而名之或罪之大者去族以示貶而宋子哀之來奔獨字而不名此非名字之辯無以識其襃貶者也宋昭無道卽位之初首殺大夫殺司馬逐司城立其朝者惴惴然朝不謀夕有樂豫之賢而不用有公子鮑之能而不使果不足與有爲也故子哀見防而奔百里奚知虞公之不可諌而去孟子予之則子哀於春秋亦在所子也是以書字以別之黎錞疑其不書氏則以爲宋公之子如子同子糾之類孫復則以子爲宋姓哀其名也皆穿鑿爾春秋固有不書氏而字者如紀子帛王人子突皆字也何獨於子哀而必其書氏哉子同以太子生之禮舉之故曰子未誓故不曰太子子糾則在防之稱與子般子野同不可援以爲說若孫復之說則尢疎矣諸侯同姓之臣則稱族公子公孫是也異姓之臣則稱氏髙氏崔氏是也未有從國之姓惟婦人則然姜氏姒氏之類是也豈可以子哀爲姓邪春秋之臣非暴橫以侵官竊政則諛佞以持祿保寵彼視權利爲外物以富貴如浮雲者蓋難其人則子哀之去非字無以旌之故書曰宋子哀來奔焉所以別其他之來奔者以著善惡焉安用鑿說

冬單伯如齊齊人執單伯齊人執子叔姬

齊商人弒其君捨而單伯如齊捨故也捨旣死矣單伯如齊何益哉唁叔姬也捨魯之甥叔姬之子子弒母何以安於齊子卒則姜氏歸如齊捨弒則叔姬歸於魯亦勢使焉爾然齊尙何辭以執單伯及叔姬哉夫盜日穿窬而人以盜目之則莫不玃然而怒以爲污已也捨之死商人豈直曰吾弒捨哉必有以文之商人文之而單伯正之叔姬質之此單伯叔姬所以見執也嗚呼商人執單伯猶曰執行人焉而執叔姬其惡甚矣捨之母是亦商人之母也弒其子而執其母是商人自執其母也其惡薫炙天地矣聖人再書齊人其貶爲何如不曰及子叔姬嫌於滛也公谷以滛目之不達經文不探事實妄疵人矣諸儒從左氏以單伯爲王臣至是鏬漏穿穴敗不可必欲以巧辭文之敗而不悔必怙其失諸儒不足攻而吾疾其黨私說以亂春秋也聊一言之

十有五年春季孫行父如晉

陳恆之亂孔子沐浴而朝請討之商人之逆晉以霸主固所當問旣而單伯叔姬復蒙執辱魯以季孫行父如晉則晉不爲不知矣而卒不能一出以正齊之罪蓋晉政在趙盾盾方有是謀其肯傷其類乎宜行父之出爲虛行也

三月宋司馬華孫來盟

宋昭不君諸侯棄之惟前年同諸侯爲新城之盟未嘗有一介之使交於魯也今司馬華孫惠然來盟何哉蓋前日子哀來奔以不義昭公而出宋蓋疑子哀之在魯有以間宋魯之好而魯亦有以議宋也故司馬華孫因是而求盟使其平而修好則聘問足矣何以盟爲盟必有所不信而後質之於神也春秋外大夫來盟者四鄭語衛良夫皆書使惟齊髙子與宋華孫不書使非君命也已専盟也専盟則宜有貶辭而髙子書字華孫書官何邪大夫出疆有可以安國家利社稷専之可也髙子成齊侯之善而能定魯難華孫能掩昭公之惡而銷國之虞皆有功於其國故聖人特異之髙子以字書予之也華孫以官書貴之也況司馬掌兵之官不觀釁要功以謀利於已而息兵修好以圗利國此又非武夫之所能也宜其見襃於春秋焉三紛紛之說吾不欲觀之

夏曹伯來朝

吾嘗辯左氏以聞之說附防以解經吾於莊三十二年城小谷旣言之矣今此一事尢爲附防而不典子太叔曰文襄之霸也其務不煩令諸侯三嵗一聘五嵗一朝左氏於此見曹伯十一年來朝至是又來朝適當五嵗之期遂曰諸侯五年再相朝以修王命古之制也考於禮則諸侯嵗相問殷相聘世相朝也無五嵗再相朝之禮五嵗再相朝文襄之時左氏見子太叔之言遂以爲古之制則尢爲附防而不通觀乎此則左氏又近乎淺陋不學者不知果丘明與否也說者以爲非丘明其或然歟無乃戰國之士托丘明以其學歟何如是之疏也

齊人歸公孫敖之防

六月辛丑朔日有食之鼓用牲於社

義見莊公二十五年

單伯至自齊

單伯天子之而魯至之從左氏而不悔者吾欲聞其說

晉郤缺帥師伐蔡戊申入蔡

蔡自獻舞入楚其後常役於楚鮮歸中國矣齊桓之霸侵蔡蔡潰然其後卒不得蔡中國防盟蔡未嘗與也宋襄之敗蔡從楚以陵中國至晉文敗楚而後來歸故踐土與溫翟泉之防蔡皆與之晉襄嗣霸威令不能懾楚蔡復爲楚役者十五年於此矣今趙盾爲新城之盟諸侯從之而蔡獨不至此郤缺所以有伐蔡入蔡之師也然霸主能服楚則蔡不伐而順蔡制於楚久矣叛楚則楚兵至蔡豈甘爲左祍哉弱不能自立視晉楚之彊弱而已故𨿽齊威之霸蔡不防不盟桓公亦置而不問恕其不得已也今晉固不足以制楚近而陳鄭尙虞其叛安能得蔡故中國彊而楚懼則才侵蔡而蔡潰中國弱而楚彊則𨿽伐而入其郛蔡且不服勢使然也旣伐而蔡不服郤缺固宜自反矣而又入其郛肆彊暴以扼小邦蔡固弱也晉懼楚而不敢犯晉何彊哉懼大扼小而區區圗霸吾見其疎矣

秋齊人侵我西鄙

商人大逆無道弒捨而執其母又執魯之行人亦可以已矣今才釋單伯而又伐我西鄙嗚呼春秋之公義汨防齊之罪諸侯不討幸也而反怙逆以伐人可勝誅乎微春秋亂臣賊子何懼哉

季孫行父如晉

前日齊人執單伯及叔姬行父如晉晉必有以詰齊也故釋單伯今齊人復侵我西鄙行父再如晉魯之所以求於晉者以晉爲霸主也晉之復霸文公與有力焉宜行父夕至則晉兵朝以出矣而晉實緩且懈非懈也忌也趙盾謀爲不順而未發也使今而伐齊則異日齊必伐晉矣況中懷逆而外嫉人之逆故有所忌而不發焉𨿽然魯豈知盾之有是心哉行父之行求霸主而已庸知其他然盾內旣自忌則行父𨿽慟哭於庭晉兵不出也

冬十有一月諸侯盟於扈

魯以叔姬之故求於晉者凡再今扈之盟晉爲魯而合諸侯也爲魯合諸侯而公不防故曰諸侯盟於扈魯知其盟而不知其所盟者何人故不可得而序也不序之義愚於七年扈之防旣言之然晉爲魯而爲是盟將以謀齊也則公當防之而公之不防吾知其心矣蓋以賣晉國而圗齊也魯以行父如晉求以治齊晉旣諾矣使魯合諸侯而防之則齊之憾魯必深故魯知晉人之防而不與焉使若權出於晉而魯不知也然晉亦安能無故賈憎於齊而甘受魯之賣已哉此扈所以徒盟而卒不能治齊也然則致扈之盟者魯也致晉之無功者亦魯也君子不可以責晉而捨魯將以治齊而移怨於人収恩於已文公爲計則善矣趙盾豈無心哉盾之姦詎墮此計也扈之盟文公以不防爲智而吾以不防爲愚也

十有二月齊人來歸子叔姬

春秋書內女歸者二郯伯姬杞叔姬直曰來歸罪在已也故以自歸爲文子叔姬書齊人來歸者罪在齊也故以齊人歸之爲義齊人弒其子而絕其母不道一至此哉書齊人誅之也

齊侯侵我西鄙遂伐曹入其郛

單伯至自齊齊人侵我西鄙今齊人歸子叔姬齊人復侵我西鄙齊人釋單伯及子叔姬不爲過而更以爲賜邪歸吾人而伐吾國必有以責賂也曰吾歸爾人而爾不吾賂是以稱兵於魯焉且侵魯猶可也曹何負於齊哉徒以曹伯嘗兩朝魯爲魯與國也所謂小人以其所不愛及其所愛也商人之滔天也極矣盜之爲盜則亦內慊於心假義以文其惡而期免於禍商人歸惡於放豚焉宜其不旋踵而取禍也

十有六年春季孫行父防齊侯於陽谷齊侯弗及盟魯之爲齊弱久矣齊辱吾甥執我叔姬辱我行人魯不敢犯齊怒兩告乎晉晉不能直也又再侵我西鄙魯固畏齊故扈之盟公不敢防者有以哉今齊將與平實魯之辱也公懼不能躬行而使行父防之齊蓋憾行父兩如晉以謀齊也故托以抗以弗及焉其實非也前日兩侵魯蓋以責賂不至今又有行父之憾焉故外責賂而內實憾行父彼托之不防公侯者罔辭也旣而及公子遂盟於郪丘則知今日之弗及盟非謂抗也

夏五月公四不視朔

文公不君怠棄國政六年閏月不告月以閏爲嵗之餘尙有辭也而一年之間四不視朔獨何辭哉以爲疾非也昭公如晉至河乃復春秋固未嘗諱疾也此不書疾何以知其有疾無疾而不視朔非怠而何古者天子頒朔於邦國諸侯受而藏之祖廟毎月朔朝廟則北面拜受而行之所以尊王命也今四不視朔則亦不朝廟矣上無王下無祖文公之爲君蓋可知也故太室屋壊有所不省諸侯會盟有所不與十二公之中荒怠不綱無若文公而魯失政自是始其後不復視而子貢欲去餼羊春秋首惡於文公宜哉

六月戊辰公子遂及齊侯盟於郪丘

行父及遂均大夫也前日卻行父之盟以爲抗而日及遂盟以爲順吾所不曉前日之不受是則今日之受非今日之盟是則前日之弗及非也商人必居一於此矣陽谷之防齊非不欲盟內則憾行父之謀外則責魯人之賂今遂於齊無慊而賂且至庸卹夫抗哉魯𨿽以微者敵之啇人甘心焉嘻假禮以責賂托義以責仇仇旣斥而賂旣至禮與義復安在哉吾因是知商人眞小人也𨿽聖人制禮義不以責小人吾疾其假禮義以濟姦也故暴其惡以明春秋之法云

秋八月辛未夫人姜氏薨

聲姜僖公夫人文公母

毀泉臺

泉臺之毀是乎非乎曰先君築之是則今日毀之非先君築之非則今日毀之是天子有靈臺以候天地諸侯有時臺以候四時皆在其國之都分至啟閉登觀臺以望云物以爲水旱災祥之備莊公去國而築臺於逺是厲民以爲樂也烏得爲是今文公毀之而爲先君滅惡是孝之大也何得爲非說者皆曰毀之以先君之惡不若勿居而已愚以爲不然所貴乎孝者以其能銷先君之惡而成其善豈茍忍其惡而遂其非乎動而非禮人不能攺則天必禍之莊公丹桓宮楹刻桓宮桷子孫不能攺則桓宮災夷伯陪臣而立廟子孫不能毀則震夷伯之廟與其毀之於未然上弭天譴而下息人謗孰愈乎得禍於天而垂惡於萬世哉則泉臺之毀愚竊以爲是也𨿽然文公固非特立不倚之君而泉臺之毀近乎斷而有識者不可以庸而廢其善故聖人不略而書之以見春秋之法無私也

楚人秦人巴人滅庸

楚莊之圗霸其爲謀深矣成王穆王將求諸侯則直與中國爭鋒伐鄭伐蔡伐陳以鬭於諸侯之境今莊王之興乃西連巴秦繞出周晉之後西南旣合而北趨晉則中國諸侯在其掌握矣況秦於晉爲世仇秦得楚則晉能無懼乎彼其滅庸爲食之計志不止於滅庸也嗚呼楚人之謀如此中國何以待之晉靈之庸不足與也趙盾志在圗逆無心於諸侯桓文不作吾竊爲諸侯懼之夫子書滅庸之事蓋有嘆也舉皆人之以抑其暴歟

冬十有一月宋人弒其君杵臼

稱人以弒失賊之辭也

十有七年春晉人衛人陳人鄭人伐宋

宋有弒君之亂晉率三國伐宋得討罪之義矣而春秋反貶之何哉宋之弒君以公子鮑之得民奉以爲逆也今諸大夫伐宋卒立鮑而還則安在其爲討罪哉成宋之亂而已且當是時晉之大夫已萌逆謀彼其率諸大夫而問罪於宋是乃所以自伐也宜其徒爲是行以賣討逆之名焉非心於治宋也嗚呼以亂濟亂春秋之時也

夏四月癸亥我小君聲姜

齊侯伐我西鄙

諸侯盟於扈不能治齊也則齊侯侵我西鄙君子以爲不義而人不治之則益其侈心故待小人之法非勦而絕之不可也商人固知魯之所恃者惟晉而晉非獨不治齊且不治宋矣是晉黨逆之迹暴於天下也魯復何恃哉知魯之失所恃故反加虐之以挫其報怨之鋒噫魯固弱矣齊之惡日長日炎天地能容之乎此所以不免於禍也

六月癸未公及齊侯盟於谷

郪丘之盟得賂而盟之其亦甚矣口血未幹伐我西鄙彼猶曰魯以大夫抗已必得公盟之而後已故爲谷之盟且誠心釋怨則一盟足矣何以屢爲小人之情猜忌自疑猶以未得公盟爲不信也故必彊公而盟之今旣及公盟矣魯無足疑者而不知邴歜之議其後也

諸侯防於扈

秋公至自谷【劉諸侯不序欲治宋而後不能也】

前日兩盟於扈公不與焉故不列序說者猶或疑之觀今日扈之防則公之不與也審矣六月公及齊侯盟於谷及秋而後至則扈之防公何暇防之哉公不防則勿書可也此何以書谷之盟不當盟而盟扈之防當防而不防不當盟而盟之者忍怨以自辱也當防而不防者棄義而從仇也諸侯之防所以治宋也公不防諸侯而反從齊盟公之爲人不其左乎見辱於齊非不幸自取辱也使從諸侯爲扈之防諸侯黨於魯則齊亦安敢犯魯哉乃背諸侯之義而從齊之仇是以聖人惡之書公及齊侯盟於谷而諸侯防於扈以著公之失所從也聖人之意蓋可見矣

冬公子遂如齊

背義事仇吾不知其益也

十有八年春王二月丁丑公薨於臺下

天子諸侯尊卑𨿽異而均有南面之權權之去就顧所操何如爾是故古先哲王秉之以干剛則權常在已而無倒持鏌鎁之患天反剛則制於陰君反剛則制於臣魯三家之橫始於文而成於昭吾嘗論之以爲魯之權去公室文公之罪也三家子孫𨿽自僖公而僖之世固未嘗敢専也至文之世孟氏則公孫敖爲戚之防垂隴之盟叔孫氏則得臣防晉伐沈敗狄於咸季氏則行父如陳如晉帥師城邑東門氏則襄仲見於經者凡九非防則盟非盟則如非如則伐其橫尢甚於三家故魯之受其禍尢速然極其源若非文公怠懦不君則大夫亦未遽専也卽位之初霸主之防鄰國之好未嘗親之率以大夫往閏月不告月常月不視朔怠惰昏庸不出寢門何以爲國宜諸大夫互結私援外事大國內懷國人而自封植公室寖弱而權移於人也一身未瞑二子爲戮妃妾不能相保東門氏叔氏季氏爭結於齊反戈內攻戕其冡嗣幸周公之靈未冺魯之宗社未遽勦絕然乾剛之權自是下移終春秋之世不能復収而魯遂以微則文公之責不可逭也春秋之作聖人爲內諱惡𨿽大夫之橫見於經者詳矣而文公之罪聖人不能盡其辭愚故論之以伸春秋之法而垂後世之鑑云

秦伯防卒

夏五月戊戌齊人弒其君商人

稱人以弒君無道也

六月癸酉我君文公

秋公子遂叔孫得臣如齊

嗚呼禍之將成也亦莫不有機仲遂懷不順之謀內無所畏獨難於齊而已何則文公二子惡及視皆齊出也敬嬴嬖事仲遂然宣公𨿽長而庶敬嬴𨿽寵而妾殺嫡立庶黜妃事妾固不甚難而哀姜齊之女而惡及視齊之甥也一動則齊兵至矣今商人無道齊人弒之齊之惡適與仲遂不約而同同惡相濟固其宜也故恵公𨿽立亦懦懦耳何暇庇姜氏而全其甥乎故遂及得臣還自齊而惡及視一夕而斃嗚呼凶謀之必成蓋內外之惡適相濟矣使商人不死則遂及得臣𨿽並軌如齊未必集也悲夫

冬十月子卒

子卒者公薨之異名諸侯在防稱子未逾年不得書薨內不書弒書薨而不地不則知其弒矣今子卒亦不地不是乃書弒之文也遂及得臣如齊而子卒子卒而夫人姜氏歸於齊其義隱而顯矣

夫人姜氏歸於齊

內夫人以罪出曰孫夫人孫於邾是也無罪出曰歸夫人姜氏歸於齊是也公子遂弒惡及視子旣殺其母安乎不安而歸固宜或者責宣公不能奉其母彼烏可責哉使宣能奉之姜氏忍受其養乎然二子之殺齊實與聞彼其歸齊固亦未爲安也人之不幸有如是哉嗚呼悲夫

季孫行父如齊

惡視之殺仲遂倡之而魯之諸大夫均與其謀三家之中叔孫氏則得臣同如齊季孫氏則行父亦如齊惟孟氏則公孫敖奔而死於外二子文伯惠叔未秉政也前東門氏叔孫氏並轍如齊以成子卒之謀今季孫行父如齊致夫人而絕之懼有所訴也一殺其子一絕其母大夫之橫逆一至是哉然而致是之禍者文公醖而成之也旣往不咎尙何尢之後之君宜鑑哉

苢弒其君庶其

稱國以弒眾也諸侯君國子民而眾以爲非則其無道也可知矣

右文公盡十有八年

春秋經筌卷八﹤經部﹐春秋類﹐春秋經筌﹥

欽定四庫全書

春秋經筌卷九

宋趙鵬飛撰

宣公

元年春王正月公卽位

繼故不書卽位而宣書卽位義同桓公然桓之弒隱也桓實與其逆而遂之弒惡也宣不與焉此所以不去王以別輕重也噫觀乎此春秋之防防哉

公子遂如齊逆女三月遂以夫人婦姜至自齊

諸侯娶元妃以奉宗廟非茍結私黨以濟其惡也弒太子立宣公絕姜氏皆仲遂與敬嬴之謀今謀旣濟矣獨虞姜氏在齊有以謀魯也故宣公卽位坐席未溫而公子遂如齊逆女三月遂以夫人婦姜至自齊其爲謀不其廹哉蓋齊惠亦負簒弒之惡故不暇責魯特患姜氏有言於惠公也今旣逆齊女而歸則惠益親魯姜氏有言惠有所不信耳故得婦姜則宣公之位定敬嬴公子遂可以髙臥無虞故聖人書曰公子遂如齊逆女遂以夫人婦姜至自齊書公子遂是娶齊之謀本於遂也書婦姜誅敬嬴也婦者有姑之稱姜氏旣絕而歸齊婦安得姑書婦姜所以見妾母專政而娶齊之謀遂與敬嬴同之也顯則誅仲遂隱則誅敬嬴吾是知春秋之防不可以淺淺求之而說者譏公喪娶且不親迎失禮而已春秋豈責禮於弒逆之人哉直探其心而誅之然後爲得其罪

夏季孫行父如齊

拜成婚也前年夫人姜氏歸於齊季孫行父如齊今夫人婦姜至自齊季孫行父復如齊前日絕其姑今日賀其婦婦姑均齊女也姑惡視之母則絕之婦倭之夫人則賀之倭諸大夫立之也惡及視諸大夫殺之也殺者絕而立者賀其爲謀皆出於大夫大夫之橫一至是邪魯固無君矣齊侯之爲齊侯其亦有心腹腎腸乎欲絕者聽其絕欲賀者聽其賀均齊之女耳哀姜何不幸而婦姜何幸也聖人書之不茍誅魯亦所以責齊矣齊豈不知其故哉蓋同惡相庇𨿽知其見侮而莫敢詰也左氏以爲納賂以請防且旣防而後取濟西田苟先納賂則旣防之後安得濟田之賂也不求其故妄意之矣

晉放其大夫胥甲父於衛

春秋諸侯禮樂刑政動擬天子不知其有勢不可得而擬者亦彊爲之吾竊嗤其然古者大夫命於天子春秋之世自命矣大夫有罪寘之司防春秋之世自殺矣命大夫殺大夫猶可爲也而放大夫諸侯豈得爲之天子四海爲家大臣有罪而法不至殺則放之於荒裔措諸惡地而俾之自新舜放驩兜於崇山是也晉諸侯耳越晉境則爲他國安得荒裔而寘之今放之於衛衛鄰國也使甲父而賢則是借賢於人若其不賢則衛安肯容之晉放之而衛釋之晉何以責衛哉衛豈晉之荒服乎古者大夫有罪則待放於境待放者去之別名也舜放驩兜放之者置之別名也今甲父不待放而君放之是置之於衛也若曰無去是云爾衛非晉地安保其無去是哉此諸侯之謬政而可笑者春秋書之以著其僭且謬也以殺大夫之例求之則稱國以放放無罪也甲父之無罪不可得而知而左氏以爲河曲之戰不用命且河曲之役於今七年矣豈至是而後責其不用命邪無其事實而彊合附防甚矣曰放無罪足矣不必問其故也

公防齊侯於平州

平州之防齊志也左氏以爲定公位且子卒而姜氏歸則宣旣立矣攺元卽位又娶於齊行父且如齊拜成婚則公之定位已久何至是而後定哉齊惠蓋以宣之立皆齊之賜也故爲平州之防要公而責賂焉桓公防鄭伯於垂鄭伯以璧假許田鄭志也宣公防齊侯於平州公子遂如齊齊人取濟西田齊志也其文義自相屬左氏徒見行父如齊在未防之前因以爲求定公位不知行父如齊拜成婚爾何與於今日之防哉今日之防齊要魯以求賂也與防鄭伯之意同平州齊地豈魯防齊不卽魯地而卽齊邪卽齊地則齊爲志也審矣

公子遂如齊六月齊人取濟西田

公子遂如齊致賂也魯致之而書齊取齊欲之也齊惠之罪實與魯均尙何辭而脇魯責賂哉徒以惡視之死出姜之歸有以負齊也旣爲平州之防而取濟西田則出姜之恨無以伸惡視之寃無所訴反親怙讐貪利黨逆凡以輔簒逆之勢結不義之援而已內固私黨外得重賂是二利也冝齊惠樂爲之而不顧死者之寃生者之恨也魯挈田賂齊而免討逆之兵成婚姻之好是亦兩得矣齊有二利魯有兩得所略相當然出姜二子何負於齊周公疆土何輕於魯哉王法不行齊魯不勝其幸爾不知百世之後有春秋之法也書曰公防齊侯於平州公子遂如齊齊人取濟西田其姦心惡迹可逭乎

秋邾子來朝

滕子朝桓公說者以爲朝弒君之惡而貶書子今邾子朝宣公亦弒君之惡何以不貶書男乎吾以是知滕子自貶之說於是有據邾自僖文之世屢爲魯所虐至是因宣公之立而求成焉故來朝然十年而公孫歸父伐邾取繹春秋之世小國之事大國蓋亦難矣朝亦被兵不朝亦見伐一咈其欲則兵甲從之豈特邾乎滕杞小國皆然矣

楚子鄭人侵陳遂侵宋

楚荘眞天下之姦雄也其爲謀非暴橫陵虐而取諸侯蓋亦逹天下之勢以漸而蠶食者也吁可畏哉前日滅庸之役首結秦巴以侵中國之西今日侵陳侵宋又結鄭以侵中國之東未得秦巴則不及庸未得鄭則不及陳宋必秦鄭旣服則東西之勢合羽翼之謀成而後趨中國觀諸此楚之爲謀非淺淺者初不見其伐秦伐巴而巴秦服不見其伐鄭而鄭服其爲政必有假仁仗義而懷秦鄭巴人之心者吾竊爲中國懼晉靈不君趙盾方有異志諸侯何恃哉彼𨿽救陳伐鄭能挫楚之鋒乎冝楚莊得以成其覇也然所以成楚之勢者鄭也故貶稱人

晉趙盾帥師救陳

趙盾以大夫而屍諸侯之事春秋無貶詞蓋霸者不作楚方跋扈不得已而與盾也盾不救則陳宋爲楚矣然書救陳而左氏以爲救陳宋諸儒沿之以爲闕文非也此又左氏附防意陳宋均受兵盾安得救陳而不救宋也此蓋意之而妄加其文耳且楚之伐宋必越陳而後及宋故救陳則宋自解何用分兵而兩救哉然則此盾之謀歟非謀也勢也左氏不達勢而謬生救宋之文諸儒從之誤耳

宋公陳侯衛侯曹伯防晉師於棐林伐鄭

趙盾救陳未返而次於棐林四國之君防之伐鄭然救陳書盾而伐鄭書師何哉是則春秋之法也救陳者盾一人而已不名無以知其爲盾伐鄭者四國諸侯防之以一大夫而主四國之君不可以訓故書曰晉師不以大夫抗諸侯也然則貶盾歟曰不可得而貶爾變文書師所以予其救中國之功不斥書盾所以存君臣之義楚勢方張中國無霸主諸侯不相爲用則折焉而爲楚矣幸盾能修文襄之緒而救陳伐鄭焉必責正義而誅之則諸侯何所宗中國何所恃哉故不得已而予之然直以四國之君而防晉趙盾則君臣上下之分無以立故變文而書師焉權以與其功正以定其分權正並用而春秋之法存乎其間愚因是而知春秋非聖人不能修也

冬晉趙穿帥師侵崇

穿盾之黨也彼見盾執國權主諸侯而已無寸功焉以爲秦於晉爲世仇也於是帥師侵崇崇秦之與國也侵崇無損於秦無益於晉所以然者蓋無事生釁以立已功也立功所以媚盾而固其寵焉冝其見信於盾而成其弒逆之惡也要功生事之臣果可親乎

晉人宋人伐鄭

前日伐鄭書師善其救中國也今日伐鄭書人惡其不能服鄭而徒獘中國也服鄭之本在徳其次莫如力趙盾何徳以服人哉而力又不足宜鄭人望望而去之何以伐爲伐之卒不能得鄭而爲宋生敵故明年有大棘之戰而華元就者晉之罪也

二年春王二月壬子宋華元帥師及鄭公子歸生帥師戰於大棘宋師敗績獲宋華元

大棘宋地鄭伐宋也鄭伐宋而以宋主之春秋被伐者爲主例之常也楚未嘗伐鄭鄭穆無釁而從楚晉再伐而不反固已悖矣今乃爲楚伐宋附荊蠻而戕中國可勝責乎然伐宋者楚也楚子不出責勝於宋而能敗其師獲其將者楚之力也然則鄭用楚師何以不書以蓋楚之非鄭以之也故以鄭自將其師爲文然揆其力鄭必不能獨敗宋師而不賴楚春秋書獲者七惟哀十一年獲齊國書與此獲華元書敗績蓋兵將俱沒也華元兵敗身獲而無貶辭傷其力不敵而責晉之不捄也書敗書獲甚楚鄭也然歸生有今日之功而鄭靈受異日之禍戰功何足多哉戰功者橫逆之階也則鄭之勝而得禍不若宋之敗未必不爲福也華元之敗不失爲賢大夫聖人傷其敗而無貶辭信乎聖人之門不道戰功也

秦師伐晉

秦晉自河曲之戰於今七年無疆塲之虞蓋亦厭戰爾趙穿邀尺寸之功無釁而侵崇無損於秦而犯秦怒秦於是有報怨之師書秦曰師曲在晉也伐者問罪之名侵者剽掠之計以剽掠待晉而以問罪待秦聖人之不與晉明矣於時秦蓋睦於楚幸秦不連楚而伐晉使秦楚共而爲是謀晉其殆哉初而侵崇不徒無損於秦且何益於晉而今日受兵晉能無傷乎是穿結虛怨而晉受實害也穿之罪不勝誅矣

夏晉人宋人衛人陳人侵鄭

大棘之役晉視宋若秦越而不加救援兵敗將獲亦云傷矣今乃區區摟三國之兵以侵鄭豈能克鄭哉徒塞宋人慟哭之請而慰其敗衂之傷也於時趙盾逆機發在旦夕何暇爲諸侯謀然聞其傷而不加卹則懼諸侯有離心逆機動則四鄰合而扼已也故爲黽勉之行侵鄭而已何名爲報大棘之辱哉聖人疾之貶而書人不可謂將卑師少也

秋九月乙丑晉趙盾弒其君夷皐

春秋之作凡以暴天下之隠情而誅亂臣賊子之心也若夫善如顏閔惡如桀跖婦人孺子皆判其是非何賴夫春秋趙盾之弒君藏姦匿謀其狀甚晦不惟當時惑之後世有所不白學者不信聖人而信淺丈夫口耳之論更以爲賢吾所不曉且弒君者趙穿而春秋書曰趙盾聖人豈以弒逆之罪誣君子乎弒君者穿之手而盾之心爾盾將弒君而假手於穿穿盾之孚也受盾之賜則惟所驅之是亦鷹鸇之用爾彼欲得禽者豈鷹鸇哉捨盾而治穿穿固受惡無辭而盾之姦得爲君子春秋豈不失賊乎書曰晉趙盾弒其君夷皐窮惡之首而誅其心也以此防民後世猶有假手於人以行其簒逆之心如司馬師之用賈充者且髙貴鄕公之弒實賈充成濟手刃之陳泰請殺充以戒惡而師不忍其事與盾之不殺穿者何異後世其亦指賈充爲弒君而以師爲賢哉說者乃曰盾爲正卿亡不出境反不討賊以是得弒君之罪且裴度相敬宗當國秉政於時蘇佐明弒敬宗而立文宗度不知之非獨不亡亦不討賊後世其亦指裴度爲弒君可乎聖人不責人於無心茍無是心而妄以其罪加之是誣人也𨿽羅織之吏有所不忍而謂聖人爲之乎趙盾弒君其罪旣白學者胡爲廢經任傳妄以賊爲賢耶吾援魏唐之事非以證經也古今固殊而人情則一以後世之事而酌古人之情則趙盾之情見矣

冬十月乙亥天王崩

三年春王正月郊牛之口傷攺卜牛牛死乃不郊猶三望

魯之僭郊天不從而人不允魯必爲之郊牛之變皆天示之譴也卜而不從者四鼷鼠食牛者三牛口傷者一有變而不郊者四猶三望者三免牛者一免牲者二禮不中節人鬼不享況上帝乎魯不自咎其僭必將用之凡郊之不從牲之變故皆非人力所能爲也且鼷鼠食牛豈人所能治皆天殃也而說者責其養牲不謹是責罪於庖人而奬借於魯侯也不惟失人之意且違天意矣今郊牛口傷而攺卜牛是宣公不識天譴而猶攺卜也牛又至於死則天意不欲魯郊審矣不郊而猶三望是不僭於天而僭於地天地豈有異理天所不享地安得享之左氏曰不郊無望可也是爲得之餘義見僖三十一年

葬匡王

四月而葬非禮也

楚子伐陸渾之戎

楚之伐陸渾其謀深哉墨陸渾在伊洛之間逼近王城楚於陸渾無絲髮之憾莊王之兵非疾陸渾也蓋將撼周鼎焉嗚呼莊王之意在圖覇而不知霸業以尊周爲義舎尊周無以令諸侯而莊王首犯天下之忌其不能霸諸侯而徒爲戎首無足怪者彼其假伐戎之名以窺周室冝得重貶而今書楚子何哉曰書楚子所以深誅之也春秋於楚尙有漸進之意不忍卽外之也不然將以不治治之矣楚本鬻熊之後而莊王楚之賢君也冝少知大義而反干犯上之誅故書曰子若曰五等諸侯而爲是舉蓋以中國之法誅之也若然則春秋之法安可以例求之

夏楚人侵鄭

霸者之服諸侯徳義而已莊王之興兵未嘗及鄭而鄭歸之今伐陸渾之戎而觀兵於周所履不正而爲謀不順晉亦未嘗偪鄭而鄭叛楚歸晉則信乎徳義者霸主之基也旣以不義而失鄭矣乃區區以兵侵鄭君子不以爲責叛是侵掠中夏而已故曰楚人侵鄭書人書侵其誅楚之法重矣

秋赤狄侵齊

僖文之世嵗有狄患至文十一年叔孫得臣敗之於咸狄患頓息狄衰而赤狄興焉赤狄隗姓潞甲及畱吁皆赤狄也其族類實繁今其侵齊始見於經周衰王政不綱職方氏失其職散處四方固不能驅而出之四海之外也然有霸者作順則撫之逆則滅之俾不爲諸侯之患足矣今晉政內亂赤狄陸梁於東楚人跋扈於西晉不能治也彼其侵小邦猶曰蜂蠆而已今直犯大國其可忽乎彼蓋以齊負弒逆之罪蚍蜉蟻子均可以撼揺之故肆其毒熖蔓延以蠶食焉二年之間而兩侵齊境齊何慊於赤狄哉徒以西鄰於赤狄而且負不義之也嗚呼不順之人無人不可以借口而陵之況鄰國乎𨿽然赤狄之患亦不可長也

宋師圍曹

棐林之防宋曹同伐鄭間一歳而宋師圍曹宋曹之憾無問其故而晉之不能輯和諸侯審矣今內有赤狄之患外有荊楚之彊諸侯惟締交一心協力而抗之然後得以少安今內自生敵國諸侯交惡而志不一此楚人之幸而中國之憂也彼宋曹不憂乎外而交爭於內是自危也楚人不乘隙而爲卞莊子之計幸矣然聖人書之非茍責宋曹實罪晉也晉能宗諸侯則宋曹無今日之圍矣

冬十月丙戍鄭伯蘭卒葬鄭穆公

葬不月闕文也安有丙戌卒而丙戌葬無是理矣諸侯五月而葬今十月卒則葬在三月之間爾鄭之速葬者歸生之謀也歸生將不利於嗣君故速葬而成其逆焉

四年春王正月公及齊侯平莒及郯莒人不肯公伐莒取向

平非齊魯之所冝與也齊惠魯宣何人哉已不自揆而責人以平君子哂之周禮有調人諧和萬民之難合方氏除邦國之怨惡則平者固君子之事也惟義故能平人之不義已爲不義之渠何以詰人之不義哉莒郯有疆塲之怨能直已而平之二國何辭而不屈惠宣負大逆之名於天下小人恥之冒靦顏而平莒郯冝莒郯之不肯也今夫市有兩人鬭盜攘臂而解之彼有死而已豈能服於盜哉盜不觧鬭將自止盜而解之是激兩人之怒而益其鬭也盜旣解而不止則亦莫不怒因奮擊而攫其金焉是盜之常情爾惠宣之平莒郯何以異此莒人不我從因伐莒以取向初以義平人而以利終之則其初果誠於義哉小邾射以邑歸魯魯使大夫盟之辭曰使子路約我無使用盟夫不信歃血之盟而信子路之一言以子路之義存焉爾故孔子曰片言可以折獄者其由也歟兩怨相讎能以片言折之者惟義而已推子路之義居莒郯之間莒郯將拜伏聽命之不暇尙安有不肯之違哉彼惠宣均不義之徒冝其不能平二國也然莒不肯齊不伐公獨伐之蓋主是平者魯也宣恥於不肯則不能無怒故因伐而取邑焉則其惡尢出齊惠之上信乎其爲宣公也春秋諱內惡而此辭煩不殺略無隱避之文聖人於此蓋誅之重矣向在莒魯之間隱二年莒人入向向遂滅地屬莒至是爲魯所取焉

秦伯稻卒

夏六月乙酉鄭公子歸生弒其君夷

春秋書弒逆之事罪惡有輕重覩文生義聖意自見而學者癖於左氏以其辭艶而富事新且奇多叛經而從之吾不惡其喜新奇而患其失聖人之防而逸罪人則春秋之法不著於後世也如趙盾之事旣不可信彼亦自疑其不信也於是托仲尼稱董狐之直以實其說使其說之近義𨿽不假聖人而傳若其非也𨿽冒以堯舜文武之所爲識者必將辯之而況托爲傳聞之論乎歸生之罪在所不必言而左氏載食黿之事其迹甚誣世豈有一饌之隙而謀弒君哉不經甚矣易曰臣弒其君子弒其父非一朝一夕之故其所由來者漸矣學者不以經而學經乃信口耳浮華之論此吾所以辯之也

赤狄侵齊

義同前

秋公如齊公至自齊

公七年之間凡五如齊公之立𨿽齊之賜今位旣定矣齊固無徳於魯也何求於齊而屢朝之蓋平州之防齊人求賂魯割濟西田久在齊則齊丰而魯瘠魯固弱於齊也今又失是田則何以爲國乎故屢屈而朝齊者請是田也十年濟西之田歸而齊侯元卒公復如齊拜田且弔焉頃公卽位則公不復如齊矣用是知公之五如齊凡以爲是田也屈已以賂之折節以求之以已不正而已宣公以位爲榮吾見其以位爲辱也

冬楚子伐鄭

楚前日侵鄭書人書侵而今日伐鄭書子書伐聖人輕重之法未嘗不與人爲善人之爲善𨿽荊蠻且與之而況君子乎楚伐戎逼周而鄭歸晉則侵鄭爲曲故貶書人今鄭弒其君諸侯不問而楚伐爲有辭𨿽楚兵之興志於得鄭非爲討罪而來也然其兵之壓境未必不以是爲辭聖人亦因其辭而權與之非予楚也責中國也晉亦負不義之惡尙何辭以正鄭哉然使楚得以借口而爲義則夫與楚子者責晉重矣

五年春公如齊

義同四年

秋九月齊髙固來逆叔姬

髙氏齊之望也管仲曰有天子之二守國髙在則髙氏蓋世秉齊政公至自齊而髙氏固來逆叔姬則固在齊已求婚於公矣齊君要魯而利之齊臣要魯而娶之君臣所以脇魯者以魯有負於齊也輸田於君納女於臣魯之辱大矣宣公尙以位爲榮乎不若然匹夫無是辱也諸侯嫁女於大夫以大夫同姓者主之而髙固來逆於魯公自主之也以諸侯下敵大夫其爲辱甚矣

叔孫得臣卒

得臣於宣蓋有援立之功文十八年與公子遂並如齊歸而殺惡及視絕出姜而立宣公得臣與有力焉則今之卒宣公其無念乎仲遂卒適祀於太廟則爲之去籥卒事得臣之卒幸而不在有事太廟之日故其異常之禮不得見於經然其待仲遂之異則待得臣不能不優矣嗚呼隆私恩而背公義輕正禮而重逆黨是宣公之心

冬齊髙固及子叔姬來

婚姻之禮世有常經而婚義有親迎無反馬議禮者當從婚義爲正女旣嫁逺於父母嵗一歸寧父母歿則以卿行所以篤親親之義今子叔姬未逾年而來歸寧禮固疏矣而髙固委質於齊非君命不出境前日來逆叔姬猶曰親迎也今從叔姬來此何禮哉內廢君臣之義外紊婚姻之禮春秋之世禮義銷亡非特髙固爲然春秋蓋因髙固以示譏而垂後世之戒云

楚人伐鄭

前日伐鄭聖人以討逆予之故書子今之伐鄭則是陵虐中國而已故書人聖人褒貶無私焉無謂前日之是而蓋其今日之非也

六年春晉趙盾衛孫免侵陳

晉成之立得鄭而失陳鄭所以來歸者以鄭襄繼故而立晉成亦繼故而立同惡相求爾而陳所以從楚者以楚之彊而晉權在趙盾度其不足以庇已也晉內不修徳以來諸侯而徒恃兵以服陳果能得陳乎今盾及衛孫免侵之亦然爾黑壤之盟陳卒不與其後乍歸晉而楚又伐之陳復爲楚有陳特視其彊弱以決從違之計實非心服也晉楚爭陳自此始故聖人詳錄之以見中國盟主之不足恃也不書帥師將尊師少爾公羊以爲趙盾弒君而復見其意蓋以弒君之賊復見明盾非弒也翚遂慶父宋萬齊商人皆復見亦謂之非弒可乎其說疏矣

夏四月

秋八月螽

書災也

冬十月

七年春衛侯使孫良夫來盟

良夫之來爲晉求魯也魯宣以援立之賜事齊而外晉晉成立將求諸侯以興霸業惟衛久睦於晉伐宋鄭侵鄭侵陳衛無不從役魯宣未嘗與晉人之防盟徵伐也故晉將爲黒壤之防而俾衛求之文十三年晉爲新城之役於時魯睦於晉而爲晉求衛衛成從之遂同新城之盟今衛成睦於晉而爲晉求魯魯何辭而不從哉故冬遂同黒壤之防交相求以尊盟主所以外楚而爲自安之計也故聖人與之無貶辭焉然衛成之君衛使良夫來聘足矣安事乎盟蓋晉之責衛也篤而魯之比齊也深使魯陽許衛而陰外晉則衛必得罪於晉故盟之以固其防晉之心也至黒壤之防則公親防之蓋重夫渝盟於衛歟

夏公防齊侯伐萊秋公至自伐萊大旱

書云萊夷作牧禹貢靑州之域也齊居於靑則萊夷必爲齊患矣爲齊患而魯防伐之魯侯之服役於齊固矣魯民何負而從齊役邪君負於齊而民償之爲魯民者何不幸哉爲齊伐萊而書曰至自伐萊彼何功於魯而飲至於魯廟宣公必有以誣其祖矣傳曰大兵之後必有凶年則大旱者伐萊之譴歟書曰大旱則不雩或雩而不雨不雩則無志乎民雩而不雨是宣公之惡聞於天也

冬公防晉侯宋公衛侯鄭伯曹伯於黒壤

晉自文襄旣沒靈公不君霸業不振政在大夫諸侯不咸成公立於今五年始謀黒壤之防合諸侯同外楚以尊中國聖人蓋許之故內外皆爵無貶辭焉左氏設經外之文以防爲盟謂晉人止公公不與盟故特書防吾竊嗤其誣而諸儒往往指以爲說不其迂哉且陽糓之防齊不肯盟季孫行父則書曰齊侯弗及盟平丘之防公不得同歃則書公不與盟今經無其文而左氏妄生此說學者信之過矣借使有之而春秋不書後世無左氏之說則學者何自知實盟而防晉侯止公而公不與盟也聖人作經必不如是之晦識者學經當以經爲正以傳求經固已惑矣況反以經明傳邪信是說則春秋之防紊不可考矣

八年春公至自防

夏六月公子遂如齊至黃乃復

將君命無反無畱禮旣受命君言不宿於家無畱也聘未至不幸而卒則以屍造於朝介將事無反也公子遂如齊至黃有疾遂反則是廢君命矣以疾而復猶曰避疾事有甚於疾者亦何所不避哉是以聖人不書疾若曰有故卽反無君命也昭公如晉有疾乃復公自行非君命故明書其疾而此有疾不書疾其防逺矣凡以責人臣將君命𨿽有故不當避也

辛巳有事於太廟仲遂卒於垂

有事於太廟常祭也譏不在祭故不書名所譏者仲遂卒而猶繹繹而復去聲也仲遂不曰公子承上文也曰仲遂者字也譏世卿爾孫以王父字爲氏而遂之孫曰仲嬰齊是也故其卒書字以著張本亦猶公子季友卒其後爲季氏也成十五年書仲嬰齊卒嬰齊無事業見於經而書卒者爲仲遂書也

壬午猶繹萬入去籥

繹者祭之明日享賔也商曰肜書所謂髙宗肜日是也周曰繹詩所謂絲衣繹賔屍是也萬者幹舞也幹舞無聲籥者羽舞吹籥卿佐國之股肱股肱或虧何痛如之古者卿大夫卒則君爲之罷朝減饍徹樂以示其戚則仲遂之卒享賔可已而不已也故曰猶繹焉旣繹則於遂宜疏矣乃爲之存萬而去籥嗚呼宣公之爲人則巧矣如後世之淸議何彼其聾瞽一時之聴可也能逭春秋之誅乎且宣公之立實受國於仲遂內而國人外而鄰國防不聞知而宣公中厚乎遂而外薄之以防羣聽焉及卒於垂宣公以爲遂魯之賊也繹有所不必已而心豈誠惡之哉旣繹而有所不安於心懼遂之神靈以己爲叛恩也故萬入而爲之去籥繹宜已而不已所以防國人存其舞而去其聲所以慰仲遂其心蓋以爲幽不負仲遂而明不負國人矣而不知委曲避就適所以益其惡而暴其姦初不若去繹勿萬爲眞情也聖人防文以著其惡曰壬午猶繹萬入去籥其隱情晦迹蓋暴露而不可掩矣

戊子夫人嬴氏薨

文四年書逆婦姜於齊十八年書夫人姜氏歸於齊則文之夫人旣絕矣而宣元年書遂以夫人婦姜至自齊婦者有姑之稱姜氏已絕婦安得姑所謂姑者嬴氏也宣公殺太子絕嫡母而奉妾母蓋自元年已然矣其私事襄仲殺惡及視絕嫡夫人皆嬴氏之謀則嬴氏蓋魯之元惡歟故聖人於元年書婦姜則見其以妾爲姑而於此復書夫人嬴氏卒則宣以妾母爲夫人而妾母專政之罪於是著見矣隱二年夫人子氏薨隱固不以爲夫人而臣子夫人之故不書葬不以小君之禮葬也此夫人嬴氏薨宣尊之爲夫人故書葬以小君之禮治之也一書葬一不書葬於是褒貶之防昭昭矣

晉師白狄伐秦

秦晉自河曲之戰固已厭兵而趙穿無釁生事以邀已功啟侵崇之役秦於是有伐晉之師今秦共歿而晉靈弒怨已易世可以已矣而晉成復修先君之怨於秦成公尙何思於先君哉所以然者姑以順國人之情以爲無廢先君之舉也不知晉人豈樂戰而伐秦者豈靈公之志哉蓋權出於盾與穿爾不能修文襄之業尊周室安諸夏以蓋己之惡乃區區尋盾穿之迹摟白狄以伐秦吾不見其能懷國人而奉先君祗見召冦興戎而益敵國之仇也書曰晉師白狄伐秦是亦外晉矣

楚人滅舒蓼

舒同宗而異國故得謂之羣舒亦由狄均曰狄而分赤白曰舒蓼曰舒庸曰舒鳩皆舒也詩曰荊舒是懲則舒蓋楚之黨爾彼之黨相攻中國所不治聖人何以書之蓋舒逼近中國滅舒則中國失南門矣書之所以爲中國憂而著楚莊之熾也晉不圖此而報私仇於秦何哉杜氏以舒蓼爲二國疏矣舒庸舒鳩豈亦兩國乎

秋七月甲子日有食之旣

義同隱二年

冬十月己丑葬我小君敬嬴雨不克葬庚寅日中而克葬

禮葬不爲雨止又曰送葬不避塗潦則雨不克葬非禮也士之喪禮猶以漆車載蓑笠而千乘之國能無備乎禮平明而葬日中而虞此言庚寅日中克葬則無備明矣孫復之說吾從之或以爲嬴氏殺嫡立庶天譴之故雨不克葬此附防之說爾葬定公亦雨不克葬無乃亦天譴邪嬴氏之惡不重於文姜而文姜之葬不雨豈天亦私文姜邪其說不根甚矣嬴氏之書葬凡以譏妾母奪嫡而得以小君之禮葬且附妾於廟也雨不克葬譏無備耳

城平陽

左氏曰書時也且左氏例水昏正而栽水昏正夏之十月非周之十月也今見書十月遂謂之時是不識夏周正朔之異也於是疑左氏不學而疏者非丘明審矣

楚師伐陳

舒蓼楚之與國也無罪而見滅冝陳之懼而叛楚也然晉成亦無足依者故楚師伐陳而復爲楚焉扈之防陳侯不在旣而荀林父伐陳則今日之師楚復得陳矣嗚呼陳不幸而當晉楚之衝豈甘心於左袵哉使中國有桓文之君則陳固不樂從楚也彼晉成庸庸耳何足以宗諸侯而抗楚乎冝陳之不能自固而復爲楚也

九年春王正月公如齊公至自齊夏仲孫蔑如京師朝諸侯而聘天子春秋之時無足責者所書者責其故而已宣公朝齊者凡五皆有其故魯大夫如京師者七無事而往者惟此仲孫蔑與襄二十四年叔豹如京而已有故而朝必有其情無事而往必有其意不可不考也公之如齊爲濟西田也吾於四年旣言之而仲孫蔑之如京師何哉凡魯大夫如京師未有無其事僖三十年公子遂如京師答宰周公之聘也文元年叔孫得臣如京師拜召伯之錫命也八年公孫敖如京師奔襄王之喪也九年叔孫得臣如京師答毛伯之求金也昭二十二年叔鞅如京師葬景王也無事而如京師者惟仲孫蔑與叔孫豹爾其故何哉蔑之如京師畏晉也豹之如京師畏齊也宣公倚齊而得國其比齊深矣恃齊爲援故不事晉黒壤之防蓋赴衛之求非誠事晉也其後朝齊聘齊無虛歳晉蓋憾之公懼有晉兵故如齊未反而命蔑如京師蓋晉成之母周姬成公周出也旣聘京師則晉必不敢憾魯而伐王之所親矣此仲孫蔑所以無事而如京師也若夫昭公以豹聘周則是畏齊焉昭公比晉而不事齊齊蓋將伐之而靈王實娶於齊故使豹如京師以結於周旣聘周則齊必不忍仇魯而伐王之所與也嗚呼春秋二百四十二年大夫如周者七蓋亦疏矣而如必以事無事而聘者二皆出其所私安則視周爲弱而不卹急則倚周爲援以自固其罪可恕乎然其事甚隱且晦非深於春秋者不能考也吾故暴之以顯春秋之法

齊侯伐萊秋取根牟

齊侯伐萊秋取根牟此一事爾而說者以其間一秋字遂以爲魯取之此與僖四年齊人執陳轅濤塗秋及江人黃人伐陳十七年齊人徐人伐英氏夏滅項何異此承上文特間一時說爾說者疑其間一時遂以爲事在魯非也此與莒人伐杞取牟婁之文同特牟婁不間時而此間時矣以職方考之萊東萊有牟平又有東牟則根牟卽東牟耳齊侯扼萊之小伐而取其邑理何足怪而學者旣曰魯取之則遂以爲國牟國太山牟縣非根牟也經書牟人葛人來朝公孫玆如牟皆曰牟不曰根牟豈可以根牟爲牟國其所以誤者蓋以爲內取國矣以爲內取國者以間一秋字也豈間一秋字遂析爲二國事而又以邑爲國哉萊逼於齊齊利其地而侵食之至襄六年齊卒滅萊則萊之弱而亡自取根牟始齊陵其小而圖滅之故聖人詳書以志齊之惡云

八月滕子卒

九月晉侯宋公衛侯鄭伯曹伯防於扈晉荀林父帥師伐陳

晉合諸侯於扈而以荀林父伐陳蓋防以求陳陳不至於是伐之則兵爲有詞陳靈叛晉卽楚楚滅舒蓼陳懼而歸晉旣而楚師伐陳則陳復爲楚陳之從違晉楚之間𨿽非得已然亦失所歸矣陳蓋以晉不足依而從楚然鄭尢逼於楚而一心事晉亦足以安陳歸中國豈不得爲鄭乎而久於侏之俗亦旣惑矣扈之防諸侯皆在而陳不與則林父之兵冝其不免哉聖人列序諸侯而繼書伐陳則責陳也深矣陳靈之爲人庸不達權固不適變幸晉成卒而免晉兵然禍蕭墻殃及其身觀其處兩大之間懵不知適從固非明哲之君也冝其不能保身歟

辛酉晉侯黒臀卒於扈冬十月癸酉衛侯鄭卒

不書卒於防而書地者旣防而反未離於扈也不可以書防晉衛二君皆不書葬魯不防也魯事齊而外晉而衛晉之與也旣不防晉則亦何有於衛故俱不防焉齊惠公卒公親防之以報立己之恩晉衛蓋亦同盟矣𨿽赴而不防厚於利而薄於禮蓋以爲晉衛無益己也嗚呼宣公之爲人眞相鼠哉

宋人圍滕

滕小國也介以宋魯之間難乎爲國矣宋之所以疾於滕者以滕事魯也何以知其事魯八月滕子卒而赴於魯則新君卽位親於魯也審矣然滕之防弱豈能貢二大國哉宋恃其彊以重兵圍之夫圍城非將卑師少所能辦也而聖人書人誅其以大陵小以彊陵弱故人宋所以伸滕也滕無善可伸特憐其危弱而已明年宋又伐滕小國何以能自立滕文公問𨿽孟子不能爲之謀曰築斯城也鑿斯池也與民守之效死而民弗去則是可爲也孟子之謀亦欲滕之自治以和其民人固邦本而已爲滕君者固無以易此謀也

楚子伐鄭

楚莊之立加兵於鄭者凡四而兩書子者何也三年侵鄭貶其荊蠻也故書人四年鄭有歸生之逆諸侯不討而楚伐之聖人以討罪之辭書之故書子五年伐鄭則非有討罪之名是亦干紀而已故又書人今晉成卒中國無盟主楚乘隙而動伐鄭而得鄭其爲患深矣而亦書子何哉蓋著干紀之彊而爲中國憂非與之也𨿽卻缺之救不能反鄭之叛轍則信乎楚之侈而不可遏矣聖人書子蓋所以著楚之彊盛而晉景初立懦而無立志中國無盟主諸侯其何以安嗚呼柰何

晉卻缺帥師救鄭

救鄭而鄭卒叛救而無功冝得貶矣而無貶辭蓋所以存中國也晉景立而未能霸而大夫能出而救鄭儻不以是予之則中國之威日沮矣左氏謂鄭伯敗楚師若然則鄭安得從楚鄭不從楚則明年晉宋衛曹安得有伐鄭之師也吾意敗楚之事當在三年侵鄭或四年五年伐鄭之役左氏誤附於此爾冝初敗楚師故其後楚莊怒而屢疾於鄭也若鄭於此旣敗楚師尙何以從楚哉左氏之說皆出於附防亦時有合者若以爲國史則誤矣

陳殺其大夫泄冶

忠孝不兩立君子不得已擇其輕重而處之以權死生之際尢輕重所系不可不審也不可死而死是輕其生非孝也可死而不死是重其死非忠也紂之虐防子去之比干死之孔子均以爲仁夫去與死其迹冰炭矣而均得爲仁何哉防子比干皆王子也使其同聲而諫連頸而戮則成湯不祀矣防子之去所以全祖宗之祀比干之死所以盡臣子之義一以爲孝一以爲忠此所以皆得爲仁泄冶立淫亂之朝固不冝坐觀其惡而不言矣然君子之言不可茍可與言而不與言失人不可與言而與之言失言交友尙爾而況言於君乎言於君而無益徒自取禍不若括囊無咎無譽也不忍括囊而食君祿則去之可也薦圭璧於泥塗固已疏矣而觸虎狼而取死庸得爲智乎此泄冶之死聖人所以名之也然其責泄冶也輕而責陳靈爲重故稱國以殺殺無罪也況殺諫乎自古殺諫臣者不亡國則禍及身徵舒之逆卽兆於此歟嗚呼戒哉

十年春公如齊公至自齊

齊人歸我濟西田

濟田之賂齊求定位而已位旣定則不忍之心生卽位二年猶有自危之心三年則益固矣故四年公遂如齊請是田也然齊旣利是田三年之賦未足以厭齊欲齊安忍歸哉至是更十年四朝齊而後得之然齊侯非垂死之謀則亦未忍歸我也齊惠魯宣本同惡相濟齊所以責魯而魯之所以賂齊者徒以出姜之絕惡視之死慊然不足於心爾今齊惠將啟手足瞑目之後安知無魯文公旣死之變哉是變一生齊將復受魯之報矣故惠公因公之朝挈是田而歸之於以賣定位之恩而爲身後之托也嗚呼天子土地豈諸侯苞苴之物哉賂之以姦歸之以姦齊魯之罪均矣庸可恕乎不言求歸公受之齊也曰歸我濟西濟出齊魯之西臨濟之田皆曰濟西有齊濟焉有魯濟焉故曰我濟西田別非齊濟也

夏四月丙辰日有食之

己巳齊侯元卒

齊崔氏出奔衛

惠公卒而崔氏出奔崔氏者惠公之孚也惠卒而奔則寵於惠而不容於國人久矣書氏譏世卿孟子曰所謂故國非謂有喬木之謂有世臣之謂也則世臣亦古制文王治岐仕者世祿書曰賞延於世詩曰凡周之士不顯亦世則世臣固國之望君之股肱也何以譏之蓋不譏其世而譏其專也世而賢是世濟其羙也世而專是世濟其惡也春秋之書崔氏尹氏武氏固非所謂賢也皆專也非專且橫而見逐又安得出奔哉谷梁以爲舉族而出彼尹氏卒豈舉族而卒邪不近人情矣左氏見襄二十五年有崔杼之事因以爲崔氏出奔吾又疑其附防且自是至崔杼之逆凡五十有一年以七十言之則今日之奔直未冠爾未冠遽能專齊乎古者四十而仕五十而爵則至崔杼之弒蓋百嵗矣何杼如是之壽且壯也吾固不好辯左氏附防之說實搜吾言一吐之

公如齊五月公至自齊

春公如齊受田而歸不勝其驩如也則齊侯垂死之托忍忘之乎故元卒而公復如齊奔喪拜田且定嗣君以報元之賜也公卽位於今十年未甞一朝京師蓋以周之弱不足依而吾之位實定於齊齊爲重矣彼其五朝於齊蓋得國於齊焉魯天子之封乎抑齊之壤也厚於齊而薄於周魯有罪矣而齊之視魯不啻附庸不旣橫哉聖人書如齊非茍責魯抑亦誅齊也

癸巳陳夏徵舒弒其君平國

泄冶之諌以靈公淫於夏姬彼其荒淫殺諌以自愚所謂無道也而稱臣以弒何哉蓋徵舒人子也不忍其辱而弒君君則無道矣而母之惡用是益彰庸得爲孝乎故書名以懲子道非謂靈有道而出徵舒之名也

六月宋師伐滕

前年圍滕而滕不服今又伐之以滕之小安能事二國叛魯則宋伐之叛宋則魯伐之艱乎爲國哉而宋成才免晉楚之虐則陵犯小國曷亦以己處晉楚之間爲心則滕之從違在所不問也左氏以滕恃晉而不事宋滕今在徐州以職方考之滕越齊衛而後至晉安能越二國事晉哉蓋事晉而不事宋晉魯有亥豕之似左氏誤附防矣

公孫歸父如齊葬齊惠公

歸父仲遂之子也父如齊依惠公以定公位子如齊葬惠公以終父志父子爭國之權外事大邦內逢君惡聖人書之以著父子相濟爲姦以固其寵可勝誅乎

晉人宋人衛人曹人伐鄭

晉楚爭鄭蓋自宣以下楚莊卽位哆然圖霸而晉靈不君權在趙盾故鄭穆叛而卽楚旣以身餌楚則楚之視鄭遂若固有一折而歸晉則楚伐之叛而從楚則晉徵之鄭不能自立視晉楚之彊弱以決從違之計耳故聖人亦閔其弱自鄭襄之後則重責晉楚而輕責鄭貶楚之虐而責晉以徳晉徳勝則楚之虐將自戢鄭有所依則亦不復爲楚矣此春秋之意也前日楚子伐鄭卻缺之救不能敗楚師安能得鄭故鄭服於楚夫鄭之服楚非情也勢也晉不自咎其不能敗楚以致鄭之叛乃區區用兵於鄭郊使鄭復反而從晉晉能庇鄭保楚師之不伐鄭乎不能也不能則曷內修政刑而和諸侯務農治兵以圖召陵城濮之舉彼摟諸侯以伐鄭鄭何辜哉此聖人所以貶而書人歟

秋天王使王季子來聘

前年仲孫蔑如京師豈誠重王室哉謀其私而已彼𨿽以謀私而王且以爲腆是以有王季子之聘也宣公卽位朝齊者五而聘齊者六皆以立己之故彼視王室利害不切其身冝其無一介之使也惟久事齊而懼有晉兵由是有蔑之行使無晉之恐則亦不復聘於王矣而天王遽有季子之報王豈測其諼哉彼蔑之見王必不曰魯懼晉而致聘蓋曰致三嵗一聘之禮也然諼不能無敗故終春秋之世王不復聘魯豈其今日之諼有以欺王室哉不然自是之後凡百餘年王無聘魯之使何篤於初而略於終也愚是以知其諼之敗矣王季子王氏季子字也食采於王城因采爲氏今世有王氏皆本於此亦由宰周公食采於成周曰周公是也諸儒之說鑿而不通耳

公孫歸父帥師伐邾取繹

季氏將伐顓臾孔子曰邦分崩離析而不能守也而謀動干戈於邦內吾恐季孫之憂不在顓臾而在蕭墻之內也孔子豈助季氏爲謀乎蓋爲魯計耳以爲季氏克顓臾則愈不可制也今邾婁何異於顓臾歸父克邾得繹則東門氏之彊豈減於季氏哉仲遂之專蓋自僖以下其見於經自如楚乞師始其後文公庸怠不君遂權日熾文不能收也至於廢夫人殺太子立宣公皆遂主之始終見於經者凡一十有九專盟專防專兵專出其卒也宣公且爲之徹樂去聲遂喪未禫而歸父斬然擁使命如齊矣今又帥重兵伐附庸而取其邑擁兵柄立戰功又取邑以自封植其何以制之哉而宣公不制更以爲賢是養虎於閨闥聖人書之蓋爲魯憂彼邾何負於魯而魯伐之是乃自伐以益內防耳

大水

觧見桓元年

季孫行父如齊冬公孫歸父如齊

行父如齊慶頃公之立也而歸父亦安用如齊哉蓋魯之失政權歸於東門氏三家初未得志也謀奪其權而未有其間今宣公聘齊不命歸父而命行父歸父蓋疑之疑行父如齊而有以間己也歸父父子事齊牢不可破所以倚齊而制魯今行父旣疾己之專彼其如齊也安保其不謀己也哉故行父未至而歸父踵如齊所以察行父之謀而觀齊侯之志也行父固未必有是謀然小人之情旣爲不義忌人之圖已儳然不自安耳則夫歸父之出又豈君命哉宣公蓋亦無若之何也非春秋何以治之

齊侯使國佐來聘

不喪聘在禮無譏文有僖公之喪公孫敖如齊不以爲貶則齊有惠公之喪使國佐來聘不言子者亦正也武氏之子來求賻毛伯來求金皆天王在喪故不書王使禮天子在喪稱小童諸侯在喪稱子彼其自稱可也臣子安可以是目其君哉故不稱王使若武氏毛伯之自求焉葵丘之盟稱宋子踐土之盟稱衛子蓋躬自防而自稱也今齊頃未逾年而稱侯方其命使也豈頃公自稱曰齊侯哉國佐固亦不敢自稱其君曰齊子亦豈自稱齊侯歟彼其聘詞不過曰寡君使下臣聘於執事而已宣公徳齊之援視齊若父母之邦冝其不敢斥曰齊子然而稱侯者豈爲尊齊侯哉是乃防之於不孝也故其書於防曰齊侯使國佐來聘春秋蓋因舊史以義自見所謂因而不必修者也

饑

春秋書饑者二大饑者一而宣公獨居其二宣公卽位至是十年螽大旱大水各一宣之立不允於天天變之作冝矣而貢齊無虛嵗用兵無已期倉廩罄府庫空而又加以水旱之變則其民至於流離凍餒固無足怪然宣公亦何以立哉君無道而民受其毒爲魯民者何不幸耶古者國有九年之蓄故螽螟水旱有所不能傷備先具也宣公虛內以事齊量入爲出猶懼不足安能備先具哉冝水旱之後而繼之以饑也

楚子伐鄭

楚之伐鄭者五皆責叛也鄭豈楚之與哉一失身餌楚五受楚兵從楚者六歸晉者五乍晉乍楚泛然如不系之舟然聖人豈責鄭之叛服不常哉閔其不幸而處晉楚之間不能自立也今楚子伐鄭又復書爵非與楚也著楚之彊以責晉景之立不能修覇業而楚莊日彊陳鄭將歸之矣中國不競嗚呼柰何

十有一年春王正月

夏楚子陳侯鄭伯盟於辰陵

辰陵之役陳鄭叛晉而受盟於楚冝得重貶矣而反爵之何邪非予之也志楚之彊而矜二國不得已也晉景卽位不允武不允文陳鄭知其無能爲爾故折而從楚觀子良之言則其受盟亦豈固服於楚哉蓋餌南鄙之伐而姑從之矣故聖人於楚書子以著其彊於陳鄭書爵以恕其不得已著楚彊而恕陳鄭則其責晉也爲何如而晉侯方防狄於櫕函狄之小猶畏而防之況於楚也保國不暇尙何以庇陳鄭哉冝聖人責晉而恕陳鄭也

公孫歸父防齊人伐莒

齊魯平莒郯之怨莒人不肯二國不自咎而更以爲仇公伐莒得向而齊未有所獲故亦加兵於莒魯亦有慊於心以謂吾同平莒郯莒乃不屈於二國吾得邑而齊無之故亦緫兵而防伐焉蓋同疾於小邦期復取邑則魯與齊均也其設心庸可恕乎故貶而人之人齊亦所以人魯矣蓋內不出主名則無以見歸父之橫而附齊之固也齊頃卽位不修父之好而修其怨冝其結憾於四鄰而召鞌之辱也

秋晉侯防狄於櫕函

楚子盟陳鄭於辰陵而晉侯防狄於櫕函其彊弱蓋已判矣晉景嗣霸業而不能自振坐視諸侯之從楚無敢問其去來而狄何足計哉狄自僖文之世抑亦橫矣侵衛侵齊伐鄭伐晉及箕之敗【在僖三十三年】而鋒少戢至咸之敗則不復振矣【在文十一年】今狄固無足畏者彼其敢犯牧圉偏師可滅也乃屈千乘而防之櫕函狄地也內失陳鄭而外求狄得狄何益於霸國哉不能三年之喪而緦小功之察其晉景之謂乎

冬十月楚人殺陳夏徵舒

弒君之盜人人均得殺之書人以殺賊討賊之辭也楚以蠻服而正中國得以討賊之辭書之聖人豈得已哉陳徴舒之逆內而齊晉不問近而宋鄭不討使楚莊得假義以正中國聖人與楚則其責中國重矣公羊以書人爲貶且此與蔡人殺陳佗何異不貶蔡而貶楚蓋曰楚南蠻也蔡中國也楚烏得而比蔡不知大惡之人天下同棄之不幸楚不討而使徴舒橫行於陳尙何以訓聖人蓋與其能討也故以討賊之文加之非貶楚也左氏以爲楚入陳著申叔時之諫若然則經何以不書楚入陳殺陳夏徴舒邪入陳之事當是納二子之時左氏誤附於此說者沿其誤遂謂楚不入陳無以得徴舒且蔡人殺陳佗蔡亦入陳乎一弒君之賊尺簡可致安用大師討之說者又以殺徴舒義也入陳不義也聖人不欲以不義掩其義故遷入陳之文於納二子之上此尢不可聖人作春秋實錄而已一詞不實天下其誰信之使實入陳而不書不入陳而反書之是聖人輕以私意立論其何以信天下與來世哉且加入陳於殺徴舒之上何害乎討賊之義而必遷就以罔後世乎學者不察左氏之誤而曲經以合之害道多矣此吾所以好辯也

丁亥楚子入陳納公孫寧儀行父於陳

楚莊於是蓋欲討賊而未明大義者也前日殺徴舒以其弒靈公今日納二子以爲靈公之與也殺其仇而納其與以是爲義爾不知所以致靈公之弒者實二子爲之公孫寧儀行父與靈公俱宣於朝徴舒弒靈公而不及二子二子之幸也今楚將正陳其殺徴舒是也極陳之惡必並二子誅之否則執歸京師以正其罪然後爲義今徒以其寵於靈公而納之以其爲順靈公之欲則然矣以爲能正陳則是乃所以亂陳也庸得爲正乎說者以爲義不終非也彼蓋以爲義矣而見義不明更以不義爲義也以不義爲義是乃所以爲楚莊王歟故聖人知其不義而無貶辭所以恕其心而著其失書子書入若仗義之舉恕其心也二子書名而不系之陳則是二子當絕於陳今納其所絕著其失也其意隱而明矣

十有二年春葬陳靈公

靈公之弒於是二十有一月而不葬陳無臣子也賊存不討君弒不葬尙爲有臣子乎今公孫寧儀行父入而書葬二子葬之也二子逄君之惡以致其弒反乃葬之以收其功賣恩於靈公市名於國人其爲葬則善而其心不可不誅也故冬書納公孫寧儀行父於陳而春書葬陳靈公其義自見

楚子圍鄭

楚莊入陳得其地而弗有圍鄭得其君而降之世皆以爲莊王之義吾竊怪之楚莊霸者無責以王道且以威文較之縣陳圍鄭皆威文所不忍爲者而楚暴爲之聖人其忍舉而加之威文之上哉吾不信也鄭文逃盟齊侯伐之而已陳轅濤塗齊侯侵之而已至於曹衛叛中國而從夷狄晉文不過侵曹伐衛未聞縣其地圍其都垂滅而復封之也今陳有徴舒之逆殺徴舒是矣何用入而縣其地鄭貳於晉伐而責其服可也何用圍而降其君入而縣其地圍而降其君楚之暴甚矣安得爲義彼徒見其爵而不人疑其爲襃安有入人之國圍人之都而得襃者其書楚子志其彊暴而已書入陳而不著縣陳之事書圍鄭而不書鄭伯之降蓋所以抑楚存中國也

夏六月乙卯晉荀林父帥師及楚子戰於邲晉師敗績林父之師將以救鄭而春秋書及楚子戰而不書救非救鄭也鄭自春被圍蓋亦久矣今六月而後救何益於救哉邲𨿽鄭地而鄭圍已觧楚旣得鄭縱敗楚於邲能反鄭之叛轍乎況反爲楚所敗徒獘師旅益楚之勢而固鄭之叛果何益哉方鄭之被圍晉不能帥師直赴鄭難俟其旣折而降楚乃區區勞重兵以要戰於邲其意蓋將出其不虞而逆敗之如襄公敗秦於殽焉不知邲之地非若殽之險且隘徒驅兵以犯其破竹之鋒是自取敗也夫兵民命也戰危事也安可用民於死地以僥幸萬一之勝哉則晉景之爲人尢在襄成之下而林父之舉曽盾穿之不若也霸業不競宜矣晉本救鄭而聖人不書救無其實不可假其名也凡師被伐者爲主楚伐鄭而以晉主之內晉於鄭也晉𨿽妄舉無功而聖人以內詞書之內晉外楚所以抑彊夷而存中國也以爲晉之謬舉則然爾若曰貶晉與楚則非經意也楚書爵志其彊而已非襃也

秋七月

冬十有二月戊寅楚子滅蕭

蕭宋之附庸也在宋之南自宋至楚蓋千里而楚兵直至於宋郊滅其附庸則楚之患深矣晉不能興文襄之業坐視其滅而無寸兵之援蓋前乎此救鄭而敗尙何敢稱兵向楚哉楚莊得陳而不有得鄭而復其君論者以爲賢觀今滅蕭之舉則前日之復陳鄭果眞情乎莊固知陳鄭之祀未易絕徒取滅國之名無益也而蕭之防一舉而並之縣其地虜其君孰我抗哉嗚呼霸者假仁義而已不能久假而遽歸之者楚莊也觀滅蕭之役何有於仁義聖人豈以仁義責楚莊哉威文不作不得已而責楚也責楚所以罪晉也

晉人宋人衛人曹人同盟於淸丘

同盟非大夫之事也諸侯同盟不盟於方嶽之下猶以爲僣而況大夫乎明王不作霸者假同盟之禮合諸侯以尊王室其源蓋自齊桓莊十六年幽之盟是也其後趙盾欲求諸侯復爲新城之盟聖人蓋已惡其僣排盾於諸侯之下以爲同盟非大夫所冝主也今晉景將求諸侯而以大夫用同盟之禮蓋循趙盾之轍而不知晉所以不能得諸侯者盾之故也況景之大夫其權勢未必如盾之赫奕何足以號召羣後邪晉以大夫主之而諸侯亦以大夫受盟大夫果足以結信乎故牲壇未掃而宋師伐陳衛人救陳宋衞交兵互相矛盾則今日之盟何足恃也斷道之防景公知大夫之盟不足以信故親之然宋已知晉之主盟無足恃而不復同矣則今日之盟適所以疑諸侯非求諸侯也故聖人舉皆人之不出大夫之名非防者也貶也同盟義見莊公十六年

宋師伐陳衛人救陳

楚方鴟張雄視中國諸侯所冝戮力一心比小事大以抗其鋒否則諸姬盡矣今晉爲淸丘之盟陳人不與宋師伐陳問陳故也而衛叛晉附陳以鬭宋兵卒之陳卒不至而宋受楚圍皆衛之故聖人於宋書師予其問罪之舉於衛書人責其交亂之罪也

十有三年春齊師伐莒

十一年公孫歸父防齊人伐莒以不肯平之憾也今間歳而齊又伐之莒何負於齊哉徒以齊魯同平莒郯莒不肯而魯有向之獲而齊未有所獲也莒豈負齊魯之邑哉魯不義伐莒而莒失東鄙之邑齊復以不義伐莒莒安得西鄙之邑而給諸書曰師非襃也用大師以扼小邦也齊頃之惡於是甚於惠公矣惠公平莒郯而莒不肯惠未嘗伐之頃卽位見魯有向而齊無之則再伐莒焉用是知頃之惡萬萬於惠公也

夏楚子伐宋

楚伐宋以宋師伐陳之故也陳叛中國而從楚淸丘之盟不與焉陳不與盟晉所當問而不能問宋代伐之是宋犯楚之怒也爲晉伐陳而犯楚怒則今日宋被楚兵晉所當救而不救諸侯何恃哉陳當伐而不伐宋當救而不救晉景於此尙欲嗣文襄之業吾知其無能爲矣然宋所以得楚兵者衛之故而晉之罪也

秋螽

書災

冬晉殺其大夫先縠

邲之敗荀林父主之而歸罪於先縠豈其辜哉林父敗而縠蒙其戮蓋六卿爭彊互相仇滅先氏之權加於荀氏故林父獲全而縠死也其後林父之子庚庚之子偃偃之子吳世秉晉政至吳之子寅有朝歌之叛信乎其勢之張也而先縠之族遂滅於此縠其能伉林父哉冝其主帥獲全而偏禆受戮也兵之勝負責在主帥偏禆敗主帥與其誅今誅縠而不及林父國無政刑以彊弱爲斷而已故以國殺爲文稱國以殺非其罪也罪累上也

十有四年春衛殺其大夫孔達

稱國以殺殺無罪也衛穆叛淸丘之盟抗宋而救陳背晉而與楚豈孔達之罪哉今將貳楚而復歸於晉無以爲詞則殺孔達以悅之曰前日之謀孔達之罪也旣除之利則爲己功害則爲臣罪立其朝者亦難矣此與刺公子買之事無以異故以國殺爲文明非孔達之罪也

夏五月壬申曹伯壽卒

晉侯伐鄭

十二年楚子圍鄭晉救不及鄭卒歸楚淸丘之盟鄭不在也故晉侯伐鄭然淸丘之盟晉景不能親之而以大夫用同盟之禮聖人惡之沒大夫之盟一貶稱人今景公能一出而躬擐甲冑中國之幸也尙何貶哉故舉而爵之聖人樂人之勇於爲善而幸中國之有霸主也如此而諸儒更以爲貶何邪豈楚不可犯而鄭不當伐邪任鄭叛而縱楚彊反爲春秋所予邪是信其喜怒而不予人爲善也𨿽伐鄭未必得鄭而興復之志有足多者是以予之

秋九月楚子圍宋

伐宋而宋不屈繼之以圍其必宋之服也審矣楚將橫行中夏許蔡已從陳鄭已服則次及於宋宋中國之門戶也得宋則齊魯以之此楚所以必於服宋也歷三時而圍不解卒得宋平而後已毒哉楚之爲謀也晉固畏楚不敢救宋矣而宋其能獨抗楚乎則及楚人平非得已也

葬曹文公

冬公孫歸父防齊侯於谷

歸父父子事齊倚齊以專魯其爲謀深矣而齊亦樂其謟事於己屈君之尊而下同之不以爲抗頃公之立歸父兩如齊以奉其懽故十一年同之伐莒今又同谷之防甘其謟而忍其抗悅其利而忘其專也於時楚疾於宋危矣宋入楚則齊魯以楚爲鄙谷之防謀楚也故明年歸父防楚子於宋魯防之而齊不防非不畏楚也魯安則齊安矣此歸父防齊侯之故也

十有五年春公孫歸父防楚子於宋

歸父防楚子於宋謀自安之計耳而說者徒見繼書宋及楚平之事遂以爲歸父平二國之憾蓋附防而不稽其實也歸父春防楚子而夏五月宋楚始平豈緩頰數月而後能平之非人情也況魯之於楚無一日之好安敢犯其怒而爲宋謀哉魯之所以防楚者自謀而已宋與魯爲鄰宋去則楚兵至魯矣魯見宋之危而諸侯畏楚無敢救也故懼而求服焉所以逆楚子之意而弭其兵也自謀猶恐不濟況能爲宋計乎謂魯平楚宋者妄說也

夏五月宋人及楚人平

內平不書人不得書魯人故以國舉之外平書人上下同欲故以人舉之平非一人之所能也君欲平而臣不欲不可謂平臣欲平而民不欲不可謂平平者上下同心均釋厥憾然後爲平爾曁齊平及鄭平內平也皆以國舉之鄭人來輸平宋人及楚人平外求平也皆以人舉之國舉之人舉之詞異而義同皆上下欲之之意惟內不得書魯人故槪書國焉若內不出主名而外書人則嫌若防者爲平也盟防可以防者行而平豈微者所能主之故內平嫌於書人也春秋書平者六惟宋楚之平聖人實異之方兩軍相持怒气幹鬥牛軍聲震天地惟力是恃惟謀是尋彊者志於陷敵弱者誓以國斃安能吐眞情以相下乎今宋能以情而告楚楚能以情而復之不盟不誓釋然而平是誠春秋之齊韶也楚之圍宋九月於此矣不惟宋告憊楚之兵力亦疲矣弭兵之義宋楚所樂聞獨患二君不能平其忿羣臣不能成其善今華元能倡之子反能和之上以成其君之善下以濟其民之欲則平之功𨿽出於二子而二子豈得專其平哉故聖人均書曰人谷梁所謂上下同欲之謂也說者以爲華元子反不稟君命而擅平故春秋貶而人之非也使二子逢君之怒以濟其惡敗國殄民以快其欲春秋又何以待之今二子尊君安民而得貶後世君子其肯復言平乎此刻薄之論非聖人意也

六月癸夘晉師滅赤狄潞氏以潞子嬰兒歸

孔子曰興滅國繼絕世聖人所重乎滅國絕世者以其先君有功徳於民國非所滅而滅世非所絕而絕耳武王封堯之後於薊封舜之後於陳是也彼赤狄者何功徳於民哉周衰乘隙逞其兵力爲諸侯患且人之一家而中有盜焉必驅而出之垣墻之外而後一家安王者一統天下用示無外之規然要荒流蔡各有攸居而不相淆混古之盛時旣投諸四裔之外尙虞其侵軼而置司防之官況與諸侯雜處而無刑以制之邪莊僖之世狄爲列國患齊魯鄭衛均被其毒晉敗之於箕魯敗之於咸而後狄之患衰狄衰而赤狄興焉三年侵齊四年復侵齊其患浸及於諸侯矣晉景之立適當楚莊之霸無所施其謀外不能制楚而內滅狄焉𨿽若不能三年之喪而緦小功之察然愈乎緦小功之俱廢也故終春秋之世諸侯不復有狄患者晉之賜也而或者以滅其國虜其君爲甚之且罪在君而已誅其君弔其民民莫不說尙何甚且以諸侯而滅諸侯固宜問其罪若夫稽誅之防所欲得而甘心者一旦爲兵威所指覆其國都擒其首惡天下方羣頌其戡亂庸得爲過乎故聖人書之曰師無貶辭也孰謂滅狄爲甚之

秦人伐晉

晉自八年以白狄伐秦於時秦桓卽位之三年也𨿽晉以無詞之兵向秦晉之罪也秦人犯而不較近於恕矣今歷八年秦桓乃修舊怨於晉𨿽曰報怨之師君子不尙也前日不較若近道矣而近日復報之道安在哉故聖人貶而人之責其爲道而不終也

王札子殺召伯毛伯

生殺人主之柄也周衰生殺之柄不達於天下殺大夫放大夫諸侯專之而天子所能制命者王城之內而已定王不綱寰內之權復移於臣下王札子召伯毛伯均王臣也而交相殺生殺之柄復何在哉春秋書之所以痛王靈之墜地而不復振矣王氏札子字與王季子同皆食采於王城以地爲氏如周公食采於成周爾無他義

秋螽

書災

仲孫蔑防齊髙固於無婁

魯宣自齊惠之歿事齊稍怠惟公孫歸父兩防齊侯而已公不朝齊也齊蓋有以議魯矣髙固蓋婚於魯知齊之謀故防仲孫蔑於無婁爲魯謀而觧齊之紛也終宣公之世卒不被齊兵者無婁之防有力焉及成公卽位而有西鄙之伐矣用是知髙固之防爲魯謀齊也

初稅畝

孟子曰耕者助而不稅助者借民力治公田而已詩曰雨我公田遂及我私是也古者九夫爲井井九百畝其中爲公田百畝借民力以治之收公田以供公上此助法也故歳之丰凶地之肥埆與民共之今宣公廢助法而用稅稅者責其粟而已不計公田私田之出丰凶肥埆之異也歳不幸而凶必責丰歳之入地不幸而埆必用肥田之貢𨿽其法未離乎什一而民有凶歳之苦輸磽田之重徵也而說者誤求其義謂旣收公田又稅私田之一而什二之法自此始蓋妄也爲此說者徒見哀公有二吾猶不足之說遂謂什二之稅始於宣公非也什二之法謂稅且賦也宣公旣稅畝已而哀公又用田賦稅出谷粟賦出車乘野九一而稅國中什一而賦賦則不稅而哀公兼收之是之謂二則什二之法蓋自哀公彼其對有若之言在旣用田賦之後矣今宣公直廢助而稅非什二也蓋宣公以無道得國不允於天戾气應之六年螽七年旱十年水十三年螽十五年螽連年凶荒公田之入薄矣故攺助而不問丰凶肥埆之異一責其粟而已聖人謹乎變法法一變則利源日長而民蒙其害故春秋疾夫作俑以首亂書曰初焉以爲作丘甲用田賦蓋基於此也

冬蝝生

饑

嗚呼稅畝之法於是投宣公之計矣前日以連歳凶荒公田之入不贍攺助而稅今稅法行而繼以蝝生則地利之入𨿽凶而公上之供不匱矣𨿽然爲魯民者安得粟而給諸故蝝生而繼之以饑螽蝝之餘旣悉以供公稅則伏臘之計虛矣其饑不亦冝哉夫君以民爲本宣公務立法自丰以剝其民民饑而君富宣公何以安乎民離散而入溝壑吾不信宣公之能國也蝝螽子也秋螽而冬蝝天之禍魯也酷矣而宣公更喜以爲得計嘻無道之君上不畏天禍若無足責而爲魯民者何其不幸哉此聖人書之凡以傷民也周之冬今之秋也谷將實而蝝生其爲災甚矣左氏以爲幸而杜氏謂不爲物害吾所不曉

十有六年春王正月晉人滅赤狄甲氏及畱吁

甲氏畱吁潞氏之一族也赤狄之雄曰潞氏晉旣滅之彼甲氏畱吁何足爲患哉書曰殱厥渠魁脇從防治舊染污俗咸與維新旣滅潞氏虜嬰兒則宜施禮教以革其餘風眀王制以除其舊習屬之象胥訓其頑民此柔逺能邇之道也豈可聚族而殱旃俾無噍類而後快其雄心哉三監及淮夷叛周公誅管蔡而封其子訓其民豈極其類而勦之邪則甲氏畱吁之滅蓋亦過矣故聖人於滅潞氏書師而此書人其不予滅甲氏及畱吁也明矣予其是而貶其過春秋之法無私焉學者亦因辭以求襃貶而已

夏成周宣榭火

君子不幸生於衰世而不克見先王之盛則傷今而思古此豈特聖人爲然有志之士皆爾也傷政煩賦重則有楚茨之詩傷井田法壊則有甫田之作思禹功而賦信南山思明王而賦瞻彼洛矣陳其盛而傷其衰此君子憂世之心也宣王之興修車馬備器械而復防諸侯於東都於戲盛哉春秋之世周室日衰不復夢見宣王之事矣而講武之榭復爲灰燼之餘聖人能無傷乎故書曰成周宣榭火傷宣王講武之事不可見而見其迹今迹亦又罹其災觀聖人爲東周之志則書宣榭之事吾意其援筆而霑巾矣悲夫爾雅謂無室曰榭楚書曰榭不過講軍實則宣榭宣王講武之所也公羊以爲宣宮之榭谷梁以爲樂器之所藏非是人火曰火天火曰災

秋郯伯姬來歸

內女見出於郯也文十五年齊人來歸子叔姬譏在齊非叔姬之罪也故書齊人歸之今郯伯姬來歸罪在伯姬非郯妄出之也故以伯姬自歸爲文察其文而善惡自見矣

冬大有年

魯民之幸也宣公不允於天災沴比臻饑饉相仍而宣且攺助而稅其毒民甚矣天而不卹民復何望哉大有年天所以祐魯民而顯棄魯君也余義見桓二年

十有七年春王正月庚子許男錫我卒丁未蔡侯申卒夏葬許昭公葬蔡文公

不月舊史闕文

六月癸卯日有食之

己未公防晉侯衛侯曹伯邾子同盟於斷道

初晉爲淸丘之盟以求諸侯而以大夫主之諸侯亦以大夫聽命宜其不足以結信也陳人不防盟宋師伐之而衛人叛盟伐宋卒之召楚人之兵圍宋者九月不觧而宋與楚平其失皆本於淸丘之防晉景不親之而以大夫爲防而召是釁也今楚兵𨿽退而宋已爲楚中國無宋藩籬益薄矣爲晉之幸者衛復反而爲中國也故晉侯懼而復爲斷道之盟所以固魯衛曹邾之心以爲已援而已固不暇謀楚也然假同盟之禮以結私援冝其得貶而反予之何邪權予之也楚方虎視中夏宋旣屈而爲楚諸侯危矣使晉而不能爲是盟衛曹復叛而南向則天下不幾爲楚有乎幸晉景能收其餘以宗主俾不爲南服之歸是乃中國之幸尙容貶邪故皆舉其爵而予之以存中國而振霸主之餘燼也谷梁以爲同外楚亦幾近之左氏以爲辭齊意之爾齊不與斷道之防而後伐齊斷道之防非本謀齊也

秋公至自防

冬十有一月壬午公弟叔肸卒

凡魯之臣皆公族也仕於朝則皆以氏配之曰公子公孫仲孫叔孫是也內臣卒者二十有三或去氏或不去氏善惡存焉耳蓋未有書公弟而且字之者今公弟叔肸卒春秋之變文惟此一而已叔肸公之弟其親也至矣不惟不命以爵且不命以氏宣公何惜寸祿不以榮其弟乎此非公意肸不欲仕也宣公不義殺正嫡以自立肸恥食污君之祿而不仕爾然則何以不去肸之於公親也忍其污而食其寸祿則爲辱其身寧被褐藏珍而甘爲匹夫焉是以聖人異之不以微者而不書書曰公弟且字之以別其賢也嗚呼宣公之惡兄弟恥之則立其朝順其惡而飽其祿者可少愧乎

十有八年春晉侯衛世子臧伐齊

晉景責齊之不防亦不自量矣齊恃其霸者之緒未甞服晉惟文公之霸气熖赫奕齊懼而從之文公沒晉粵四世世嗣霸業齊未嘗從也今晉旣已失宋諸侯之從者惟魯衛曹邾而已前日斷道之盟是也霸業陵夷懼不足以抗楚宋陳蔡鄭旣已入楚中國諸侯大者有齊秦而秦於晉爲世仇固不可致故欲得齊以壯中國之勢焉彼欲得齊而齊怙其彊傲然視晉晉何以致之哉曷遣一介之使畫中外彊弱之勢以義撼之曰霸業隳則楚兵將及齊矣齊從晉非晉之利齊之利也君無恃魯衛爲蔽魯衛去齊能獨存乎若然則齊何恃而不從今乃以兵臨之而欲致其服彼安肯屈而事晉哉非求援也是內生敵國而已幸楚莊垂死而不爲卞莊子之謀也嗚呼危哉春秋書世子非襃也著其恃彊以扼齊而不自量也

公伐杞

杞世婚於魯杞桓公魯出而且娶於魯僖文之世各一來朝惟宣公殺惡及視以自立杞伯蓋以宣爲僖文之罪人未嘗朝焉宣公立於此蓋十八年而杞伯不一至魯庭其不義宣公可知矣宣公憾之故躬擐甲兵以伐杞君子不以杞被伐爲不幸適所以張杞桓之義也不朝而得守義之名𨿽被兵奚卹哉是故聖人予之十八年之間未嘗一書杞伯來朝而此書公伐杞其義自顯矣

夏四月

秋七月邾人戕鄫子於鄫

邾在春秋之世僅自存耳而欺鄫之弱於己遂屢扼之僖十九年脇宋襄之勢而用鄫子於次雎之社今又利其小而戕其君鄫固未嘗有一日之隙於邾也徒以邾鄫爲鄰邾欲滅之以自廣耳而夏后氏之祀未易泯絕故戕而殺其君而國不亡大禹之神靈如在也邾其愚哉然明王不作方伯不職以邾之小而肆毒於鄫曾無一人詆訶之信乎其爲春秋之世也自內曰弒自外曰戕鄫有人民社稷之守而邾人直造其朝而戕其君鄫亦有宮室守衛者乎書曰於鄫責鄫之臣子不能衛其君刺客行於宮室而不覺尙爲有臣子乎聖人不茍責邾子且罪鄫人也

甲戍楚子旅卒

世之稱五伯者其論出於荀孟聖人初無是言也孔子曰齊桓公正而不譎晉文公譎而不正言桓文而已初不及宋襄秦穆楚莊吳闔閭越勾踐也而荀孟之所謂五伯者亦所取不同各循戰國一時之稱慕而立論爾孟子之所謂五伯則桓文與宋襄秦穆楚莊爲五荀子之所謂五伯則桓文與楚莊闔閭勾踐爲五二子之論旣殊則學者信吾夫子之言足矣戰國之說不足據也如前七君者皆見乎春秋而聖人獨於桓文有實予之辭首止葵丘之盟踐土於溫之防召陵城濮之役王室賴之諸侯賴之兆民賴之聖人所以予之者非私也凡以幸天下之有桓文而不爲荊蠻也若夫宋襄則固無成功吾前論之矣而秦穆楚莊闔閭勾踐皆爲中國患聖人何忍長其冦哉若闔閭勾踐皆逞兵以鬭其私尢無足稱據者春秋蓋外之君子不道也而秦穆三敗不退孟明其悔咎之誓得列於書楚莊得陳得鄭而不有哀宋之危而隨許其平其義見稱於武子若二君者以爲兩國之賢君則固也而遂與桓文同列則雕鸞無別矣秦穆之誓特其詞有足觀聖人取其詞而已穆公之悔非其道也悔其敗而益阻兵是豈聖人所望哉故書於春秋皆擠之九泉之下無隻字之襃也若楚莊者尢爲中國之害又非秦穆之比秦穆鬭私忿於晉而已實不敢陵諸侯也而莊之興直犯中國滅庸滅舒滅蕭宋陳鄭聖賢之後皆被其毒假伐戎之行以觀兵於周仗討罪之名以肆虐於陳圍鄭圍宋皆必其面縛請降登牀告病而後已謂之賢者固如是乎吾嘗怪後世君子不辟荀孟之論而槪以五霸爲賢昧者遂伸秦穆楚莊於桓文之列則玉石無辧矣觀春秋所書無一語之溫庸可謂予秦楚乎吾故辯之暴秦楚之惡以存中國破荀孟之論以直威文非私意也春秋意也

公孫歸父如晉

歸父父子死黨於齊今攺圖事晉必有其故齊惠卒頃公非惠比也彊聒不仁妄自尊顯視四鄰無如也故𨿽於魯爲親而魯亦惡之自惠之卒宣未嘗一朝之前日晉爲斷道之盟以求諸侯魯折而從之旣而晉侯衛世子臧伐齊魯不救也故歸父亦折而事晉背恩忘徳惟彊是從𨿽頃公有所不足依而魯之爲魯君子蓋亦照見其爲人矣

冬十月壬戌公薨於路寢

歸父還自晉至笙遂奔齊

仲遂殺嫡嗣而立宣公宣徳遂之賜遂歿而任其子國事之重皆聽於歸父歸父實宣之孚然國人不允也諸侯皆所側目而宣獨庇之方其如晉宣公未艾也未反而宣公薨歸父知己之所恃者宣公而已君薨則魯之臣民皆不我容冒眾之所嫉而歸則歸必不免故至笙而遂奔齊初以齊爲不足事而如晉及勢之危廹復奔齊以庇其身齊固無憾於歸父而歸父反復於齊晉之間亦何顏視頃公哉彼小人忍恥乞憐固其常性齊不問其故而匿之是誠歸父之幸也

右宣公盡一十有八年

春秋經筌卷九﹤經部﹐春秋類﹐春秋經筌﹥

欽定四庫全書

春秋經筌卷十

宋趙鵬飛撰

成公

元年春王正月公卽位

卽位義見隠元年

二月辛酉我君宣公

無冰

義見桓十四年

三月作丘甲

周禮九夫爲井三十六夫爲邑四邑十六井百四十四夫爲丘四丘六十四井五百七十六夫爲甸甸實百井蓋九百夫之地其中三十六井三百二十四夫治兵定出賦者六十四井五百七十六夫共出甲士三人步卒七十二人今作丘甲是使丘出甸賦百四十四夫之間出三甲爾說者疑魯必不驟加四倍之賦爲臆度之論曰使丘出一甲而已且經書丘甲是賦甲矣安知其爲一甲若以丘出一甲則於文不明聖人立文不如是之辭不逹也周禮大國五百里記曰成王封周公地方七百里其實五百里記禮者合附庸而言之五百里之疆以甸計之甸方八里旁加一里方十里四甸爲縣方二十里四縣爲都爲十六甸方四十里四都爲六十四甸方八十里旁加十里方百里爲一同五同之地爲三百二十甸甸出三甲爲甲士九百六十人甸出步卒七十二爲卒二萬三千四十人卒二萬而甲士不及千人則精悍少而冗卒多戰無以必其勝故增甲士焉若以爲丘出一甲則是甸出四甲三加其一而已甸加一甲才增甲士三百二十人魯旣患兵弱不足以備齊故重賦以益兵而益甲士三百二十人何補於彊弱今四倍之則爲甲士三千八百四十人步卒二萬甲士三千則可以守可以戰合步甲二萬七千二百四十人以萬二千五百人爲軍則魯才有二軍焉孟子告愼子之言則曰周公之封於魯方百里今魯方百里者五有王者作在所損乎在所益乎以軍制考之則百里才爲六十四甸步甲合四千八百人無半軍之眾於制爲不合所爲方百里者五則魯之故封也則夫封國之制當從周官爲正而王制孟子之說疑夏商之制也故子以周官封國丘甸之法考之而成公之情見矣蓋成周鄕兵之法務爲不敗而已非志於決勝也故步卒眾而甲士少今成公期於勝齊故增甲而不增步精悍多則果於必勝也今作丘甲甲旣彊明年遂爲鞌之戰大敗齊師則作丘甲誠若有功於魯矣嗚呼先王寓兵於農所以保民也豈期於鬭忿哉故甲少步多所以爲自守之計成公卽位之初未有一言之令以靖國利民首增甲士以擠民於死地逞一己之憾亂成周之制可勝責乎故聖人書曰作作者創作也誅作俑也

夏臧孫許及晉侯盟於赤棘

魯固齊之與也宣之末年怠於事齊公孫歸父如晉叛齊也未反而宣公卽世歸父奔齊魯固篤於親晉矣晉蓋疑歸父在齊魯必有二心於齊而魯亦疑晉之不已信也故爲赤棘之盟赤棘晉地魯蓋果於絕齊志於求晉故絕而求盟焉明年齊伐我北鄙而四卿防晉師爲鞌之戰其謀蓋定於赤棘也

秋王師敗績於茅戎

王者無敵於天下周衰王靈不振動而取敗無敵之勢防矣而春秋尊王之書不以其勢防而廢無敵之義故每避就其文以存其義王師伐戎爲戎所敗而聖人不與戎之敗王師也書曰王師敗績於茅戎若王師之自敗焉所以存周室也不書戰見王者無敵不地以志天下皆王土其尊王也至矣尊王所以責天下諸侯不能敵王愾也

冬十月

二年春齊侯伐我北鄙

魯貳於晉久矣而齊未遽加兵於魯者蓋望魯之或攺而事齊也齊頃不義於四鄰諸侯皆哆然外之獨魯宣以援立之故不敢忘惠公之好而折節事齊蓋亦不情矣末年命歸父如晉其叛齊之迹已顯而齊不察見歸父之來奔猶以爲魯之未絕齊也旣而成公立臧孫許及晉侯盟於赤棘始知魯決然無齊故有北鄙之伐焉頃公驕傲結憾於諸侯晉衞旣以仇齊今又賈怨於魯其召鞌之敗非不幸也蓋自取也

夏四月丙戌衞孫良夫帥師及齊師戰於新築衞師敗績

新築衞地戰於衞則齊伐衞也凡戰以被伐者爲主故以衞主之學者不考聖人所書之文懵然從故謬以爲孫良夫伐齊豈有衞伐齊而戰於衞地戰不主被伐者而以伐人者爲主也宣十八年衞世子臧同晉伐齊故齊有新築之師以報前日之役理所必至然齊不伐晉而伐衞者蓋怯晉之彊而不敢加也前日伐魯今日敗衞二國之憾益深矣𨿽不伐晉魯衞能不求晉以報齊乎六月有七大夫之出同怨同疾宜齊之不免哉戰書及敗書師春秋之常

六月癸酉季孫行父臧孫許叔孫僑如公孫嬰齊帥師防晉郤克衞孫良夫曹公子首及齊侯戰於鞌齊師敗績

鞌之戰所謂用大師爾以四國之七大夫而敵一齊侯𨿽頃公橫逆有以召天下之兵而大夫之専恣亦甚矣驕傲不悛以犯諸侯之怒者齊也威柄下移而啟大夫之撗者四國也齊侯不義而四國之君不智春秋蓋同一貶焉頃公驕蹇自恣卽位九年未嘗一同諸侯防盟蓋自以爲中夏之彊侯其視諸侯蔑如也時聘之使不出齊境伐莒者再伐魯者一抗晉兵敗衞師諸侯怒目疾視直將赭淄靑爲墟矣𨿽報怨之心人情所不免而晉魯衞曹亦有君乎國之大柄莫重於軍旅空鄕遂之兵一聽於大夫內得三軍之心外有勝齊之功奏凱而還邦君何以制之吾是知魯之三家晉之六卿衞之孫寧其暴橫蓋成於此不可不察也晉衞猶爾而魯兵一出四大夫接軫其橫一至是哉以軍制考之魯蓋有二軍吾於作丘甲旣言之矣於是三家日彊季氏當國叔氏次之二子將上下軍臧孫許佐行父公孫嬰齊佐僑如亦猶晉士爕將上軍郤錡佐之韓厥將下軍荀瑩佐之也許蓋文仲之子而嬰齊叔肸之子二子皆他族故不得専而孟氏則仲孫蔑嘗爲袁婁之盟實睦於齊而不在其行也行父僑如將二軍以出則魯盡境以扼齊矣聲兵扼齊其故安在蓋宣公之世専任東門氏仲遂及歸父父子秉政三家側目久矣今歸父如晉未至而宣公卽世歸父知不容於三家疑其脇齊而扼已也故固疾於齊期於必勝而後已此所以季氏叔氏偕行也嗚呼無事而克齊猶懼其橫況各爲己謀乎其克齊以爲魯功吾竊以爲魯之禍也聖人列序諸大夫非襃也蓋不書其名無以見其橫凡春秋之法書主將而已今並其佐而書之所以著其恃眾以逼齊也𨿽然齊之敗則有以自取而春秋之書戰惟被兵者爲主鞌之役以七大夫主之蓋主戰所以與其有詞今齊見伐而不得主戰則聖人不予齊亦明矣易曰自我致冦又誰咎也齊頃之謂歟

秋七月齊侯使國佐如師己酉及國佐盟於袁婁如師乞盟惟召陵袁婁而已召陵之盟志其服袁婁之盟志其辱故屈完之來首曰來盟若前定焉以齊威之義不服則已旣服則盟無不得也國佐之來且曰如師得盟與否未可知也七大夫之橫敗齊於鞌蓋已無齊矣鞌去齊五百里袁婁去齊五十里如鞌而不得盟七大夫攻之而不置及袁婁而後盟之其爲辱大矣𨿽齊頃之辱有以自取而大夫之暴橫不其極歟故及盟者七大夫而聖人不序曰己酉及國佐盟於袁婁不出主者之名所以抑其橫再出國佐之名所以伸其辱也王者之師務服不務勝敵拒命則進以示威敵服辜則退以示懷齊旣服矣而諸大夫迫人不已及袁婁而後聴其盟是豈義師哉極其忿而後已與召陵之盟不其異乎故聖人亦異其文所以見善惡之別也

八月壬午宋公鮑卒庚寅衞侯速卒

取汶陽田

聖人於春秋因人情而立文者也文立而情露情露而襃貶見故春秋之作凡以治人之情而已吾於歸取之義見之內取外邑曰取外取內邑曰取而內自取內邑亦曰歸外自入其內亦曰歸所謂因人情而立文者也外歸內邑始侵而終反之彼其願償我也故曰歸齊人歸我濟西田是也外以人之邑與人外之意也順其意而書之亦曰歸晉人來言汶陽之田歸之於齊是也外以邑賂我彼樂於賂而無吝也亦曰歸鄭伯使宛來歸祊是也內取外邑彊以力奪之也故曰取取邿取根牟是也外取內邑亦彊以力而見奪則亦曰取齊人取讙及闡是也外侵內而取之宜其曰歸矣而亦書取何哉蓋彊其所不欲償也取濟西田與今取汶陽田是也濟西之取以諼而汶陽之取以戰濟西汶陽皆齊之所不欲償而魯以諼與戰而彊復之則不得不以取書今吾有璧不幸亡之有一人焉得吾璧而不有自挈而償我則安得不謂之歸哉得吾璧而不我歸吾往責之而後償則安得不謂之取此歸取之辯也而說者見書取因以爲汶陽非魯田詩雲汶水湯湯魯詩是也汶出萊蕪入濟西爲齊南爲魯水南曰陽則汶爲魯田也審矣或者魯初無失汶陽之事故遂以爲齊田且內取外邑必系其國如取邾田自漷水是也安有齊田不系之齊哉然不書失田之故者或失在春秋之前矣或失而魯火不書聖人亦安得而益之君子觀其取之之故亦足以見襃貶其失之之故在所不問也

冬楚師鄭師侵衞

嗚呼機防之失爲損大矣楚鄭侵衞晉失機也晉自文襄以降世嗣霸統成公靈公庸懦無立猶時出而主諸侯景公之興適當楚莊之方張無以施其一二宣十八年楚子旅卒共王卽位未能和諸侯晉不於是時修文襄之業號召諸侯以盟於兩河之間反陳鄭於旣靡和齊魯以抗楚乃區區修一朝之忿而助魯衞以逞憾於齊齊何足計哉不圗宗諸侯以攘彊楚乃摟諸侯以鬭私怨則楚鄭侵衞晉致之也旣而楚勢益張魯人戰恐公及楚大夫爲蜀之防卒之天下諸侯自河以東一舉而屬楚是𨿽魯成之罪而晉之責爲重也或者不遠責晉魯而近責鄭鄭固久從楚矣爲桀吠堯無足誅者聖人之意蓋輕誅鄭而重責晉也

十有一月公防楚公子嬰齊於蜀

魯衞皆南逼於楚楚侵衞則兵將及魯矣故公恐而爲蜀之防所以潛服於楚而逆弭楚兵也公以千乘之君而敵楚之一大夫其爲辱大矣春秋顯書之不爲之諱亦足以見聖人之深疾乎魯也前月四大夫並出盡其怒以拒於齊快一朝之忿而已不知彊楚之議其後也楚之侵衞必以齊君致之矣齊旣不容於諸侯則南求楚楚爲齊報怨而魯衞實鞌之兵首宜其先受禍也魯無前日之戰則必無今日之辱矣幸楚聴其屈服而遂弭兵則蜀之防猶爲幸也庸卹夫辱哉凡諸侯之子稱公子以父稱公而子爲公子也楚旣稱王安得曰公子吾於荘二十三年荊人來聘蓋嘗論之以爲楚降王稱子本其自稱以通中國之辭於此尢足以証之且嬰齊不稱王子而稱公子則其君豈自稱王哉其稱王者臣子諡之也戰國之世諸侯皆稱王而趙武靈王獨不稱王天下宗之則不稱王者楚之利也彼方求諸侯於中夏肯自稱王以犯諸侯之惡哉今觀書公子嬰齊之事則其君不自稱王也明矣彼其卒而稱共王者臣子尊之亦由趙武靈王初不稱王而曰靈王也

丙申公及楚人秦人宋人陳人衞人鄭人齊人曹人邾人薛人鄫人盟於蜀

蜀魯地也公及諸大夫盟於蜀則公志乎爲是盟矣公志爲是盟則魯主之乎曰魯安敢加楚哉楚主之也獨公爲志乎受楚盟爾已受楚盟君子所不責不足誅也今率天下而胥爲楚其罪可勝誅乎內不書公而外出大夫之名大夫抗也惡在外也及齊髙傒盟是也內不沒公而外書人公自辱也惡在內也公及莒人盟於浮來是也蜀之盟浮來之比耳魯內鬭私忿而外招寇寇至矣則匍匐請服之不暇夫已服於楚在所不卹而摟諸侯聴命於楚其罪何逃蓋魯獨受楚盟則疑晉率諸侯而問其故先奪晉援率諸侯而從楚焉陳鄭固楚之與而齊秦宋衞曹邾鄫則非魯號召之亦未遽偕爲左袵也此聖人所以不沒公暴其恥而重其誅乎秦先宋先陳先衞先鄭衞宋二君斬然在喪可辭而不辭也齊次鄭儼然大國可拒而不拒也冒喪而從盟自辱以從楚皆在所誅也𨿽一貶稱人觀其先後之序而罪之輕重見焉然未若魯之惡爲甚也以司寇之典責之魯當服上刑齊次之宋衞又次之而諸侯不得已也此春秋之法所以寓司寇之典歟

三年春王正月公防晉侯宋公衞侯曹伯伐鄭

冬從楚而春從晉冬盟鄭而春伐鄭何諸侯之不自安且不信也彼諸侯不安諸侯不信誰任其咎哉霸主不作也鄭之從楚久矣使晉有志於抗楚服鄭曷若移伐鄭之師於鞍之役乎移七大夫之勢而迫楚則楚必怖移七百乘之兵以伐鄭則鄭必服其怖齊也孰若怖楚之爲利其服齊也孰若服鄭之爲功兵力旣盡於齊楚人乘隙而逞諸侯旣已屬楚而區區摟諸侯從楚之餘而爲伐鄭之役宜其不能得鄭也然幸諸侯不遂爲楚服反而從晉是亦晉之幸而中國之福矣故聖人之復舉而爵之所以伸霸主之威而幸諸侯之能自反也宋衞二君逾年稱爵禮之常也彼其未時未及五月爾稱爵逾年之君也豈計不哉衞子盟於洮旣矣特未逾年也故亦稱子用是知宋衞稱爵旣逾年也非過也

辛亥衞穆公

二月公至自伐鄭

飲至於廟也說者以爲危之蜀盟何以不危於此反危之吾欲聞其說

甲子新宮災三日哭

新宮者宣公也何以不諡神主未入宮也喪畢則主入廟喪二十有七月而畢今二十有八月何以未入廟未祫也禮喪畢則因祫祭而奉安新主於宮今宮成而未祫主未入乎宮也故不得書諡然則何以書以三日哭而書爾禮焚其先人之室則三日哭若主未入宮先君實未居而哭之非哀先君也實自弔也自弔安得爲禮哉以爲天不佑宣公而新宮災鑿矣僖宮災其亦譴僖乎桓公之惡尢甚於宣天何不於新宮而致災及旣毀而後災也天無乃重於宣而輕於桓歟況神主實未入宮而災其於宣何傷哉聖人之書爲禮之失而已不爲區區之應爲神也

乙亥宋文公

夏公如晉

古者諸侯繼世喪畢則以士服見於王王賜之韍冕然後朝於鄰國以繼好結信禮之經也今成公釋禫不朝王而朝晉此何禮邪春秋諸侯以彊弱爲判何有於禮宣公受位於齊故喪畢則朝齊而不朝晉成公受制於晉故喪畢則朝晉而不朝齊則夫相朝之禮顧所畏者先之匹敵以下有所不朝而況周室之防哉彼其狎諸侯而不復朝君子在所不責聖人書朝晉之事凡以責其偃然無王也

鄭公子去疾帥師伐許

鄭之伐許自撤藩蔽以開楚寇也以職方考之許逼近於楚楚越許而後至鄭許弱不能抗楚折而從之君子不責卹其弱也而鄭固中夏之次國以許爲蔽而北事晉連諸侯以抗荊楚楚亦未遽得鄭也今鄭無謀亦折而從楚又連年伐許扼許之小而肆其毒許鄭唇齒也許亡則鄭亡曷釋許以爲外扞固鄭之利也乃區區逼許不已其後許畏鄭益甚遷入楚地遷於葉又遷於白羽又遷於容城逼近楚都所以倚楚而抗鄭鄭旣失許故楚兵一出則直履鄭郊楚患益近故襄公之後鄭多入楚嵗有晉楚之兵腹背受敵水火交熾而鄭特如在鼎之魚耳其患皆起於伐許而自撤藩扞之故不可不察也故聖人於鄭伐許之事始終詳之所以誅鄭之無謀而隳中國內固之勢也

公至自晉

秋叔孫僑如帥師圍棘

圍邑不系之國內邑也何用圍之也棘汶陽之邑爾前年以鞌之戰而取汶陽田汶陽之民蓋不降於魯然汶陽故魯民而復歸魯何以不服孟子曰耕者助而不稅則天下之民皆悅而願爲之氓矣宣公攺助而稅成公以丘賦甲爲其民不其難哉汶陽之在齊助而已甸賦甲而已今歸魯而用魯制則一定其稅而四倍其賦彼何以堪之宜其悖然而叛也民叛而圍之孰若輕賦而民自服故圍棘之事聖人之所深疾特爲內諱而婉其義爾故不書叛然書圍則叛自見民叛則不安於魯可知矣此所謂防而顯者歟

大雩

義見桓五年

晉郤克衞孫良夫伐廧咎如

僑如専魯郤克専晉良夫専衞鞌之戰蓋己著矣今僑如圍棘而克良夫伐廧咎如蓋胥效而興徒役立武功以攘國柄而已棘叛而圍之猶曰有辭而廧咎如何足誅哉彼徒見僑如圍棘若有功於魯故亦伐廧咎如而建功於晉也棘汶陽之叛邑而廧咎如潞氏之叛邑魯得汶陽而棘叛棘內邑也則僑如圍之猶曰爲國晉得潞氏而廧咎如叛咎如夷也郤克伐之胡爲乎哉二子不自咎其所以致叛之故引其君而和其民乃務専兵以立己功吾見其有防兵之罪未見其有尺寸之功也若衞孫良夫尢無益於己而有損於國蓋亦象郤克之爲而不自知其見役於人也

冬十有一月晉侯使荀庚來聘衞侯使孫良夫來聘丙午及荀庚盟丁未及孫良夫盟

聘所以致好盟所以質疑假修好而質其疑君子何取哉晉衞二國俱聘於魯不爲不厚矣旣聘而繼之以盟此何意邪魯成違齊而事晉初蓋睦於晉衞鞌之戰可以見矣旣而楚師侵衞公懼楚兵之及魯也於是爲蜀之防爲蜀之盟率天下諸侯叛晉而歸楚晉實憾之衞固睦於晉然才被楚兵則亦從魯而歸楚晉能無慊乎及伐鄭之役魯衞𨿽外楚而復爲晉晉實疑之故未防而公朝晉媚晉以雪前日之過也而衞良夫亦從晉伐廧咎如悅於晉以求容焉魯蓋因衞以從楚衞亦因魯以叛晉二國均得罪於晉也今晉報公之朝以使聘魯道出於衞衞疑魯侯之賣己以洗其愆故亦以使聘魯蓋破其諼而窒其譖也則夫二大夫之至魯能無辯乎故旣聘而各盟魯君盟其疑也晉之盟疑其貳於楚而衞之盟疑其賣衞以誑晉也是二者不可同日而語故以二日盟之各盟其疑而已然則此公之過歟抑二子之抗也曰公之過則然爾而盟非公所欲二子各以其私意要盟故以二子抗公爲文沒公而不書非若蜀之盟內書公而外沒大夫之名也二子之盟蓋非君命各因其便而要盟故不系之國且書使非若鄭伯使其弟語來盟書使而且系之君也聖人一字去取襃貶自白吾怪學者求之淺而不得其防故極言之而二子之情蓋無以易吾言也二子之情露則襃貶定矣

鄭伐許

鄭以許而抗楚是志於爲中國也今伐許而親楚是志於荊蠻也聖人亦因其志而定善惡焉故曰鄭伐許外之也余義見公子去疾伐許

四年春宋公使華元來聘

通嗣君也禮諸侯世相朝所以繼好結信春秋之世以彊弱爲判齊晉大國宋不敢不朝匹敵以下固未嘗朝也聘己爲腆矣聖人志之凡以志其任勢而廢禮也

三月壬申鄭伯堅卒

杞伯來朝

左氏曰歸叔姬也叔姬不令於杞杞伯將出之彼直歸叔姬則疑魯用叔姬之諼以疾於杞故先朝於魯而言其故焉故明年叔姬來歸嗚呼春秋之世夫婦之道絕矣舜之刑於二女文王之刑於寡妻斯道安在哉觀諸此君子能不傷今而思古乎

夏四月甲寅臧孫許卒

公如晉

三年公如晉旣而荀庚來聘報公之朝而且要公盟公之辱也公固辱矣然猶懼荀庚還而有辭於晉以雪其抗故今又朝之其兩朝於晉皆以蜀之盟叛晉從楚之故也嗚呼一舉之失連嵗朝之而不能洗吾見其甚勞且辱矣不責其禮也

鄭襄公秋公至自晉

冬城鄆

鄆卽汶陽之一邑也以田言之曰汶陽以邑言之曰鄆前日棘叛而圍之今日鄆貳而城之此皆初稅畝作丘甲之故也魯有二鄆一近莒曰東鄆一近齊曰西鄆此西鄆也以爲懼齊之復見奪則然矣左氏以爲備晉則鄆去晉逺矣

鄭伯伐許

鄭於是三伐許矣聖人蓋惡之也前日襄公伐許春秋狄之今日悼公伐許春秋爵之此豈予其伐哉蓋悼公在襄未逾年而稱伯且躬擐甲冑從金革之事聖人所深疾也故如其意而書之以見其惡云

五年春王正月杞叔姬來歸

內女見出皆曰來歸然罪惡不可以不辯故有歸之者有自歸者以見意齊人來歸子叔姬罪在齊也杞叔姬來歸罪在叔姬也叔姬自取出絕故以自歸爲文𨿽姬之罪無所考而觀聖人所書之文則歸之者以見夫不夫自歸者以見婦不婦夫婦人之大倫而王化之本也本立則五教敷而周室中興矣此聖人作春秋之意也

仲孫蔑如宋

報華元之聘

夏叔孫僑如防晉荀首於谷

谷齊地也晉魯大夫不防於晉魯之境而防於齊地何哉魯自鞌之戰實與晉同疾於齊旣而魯得汶陽田而晉無所獲也於晉無益賈怨於齊何哉故復與齊平今荀首之防於谷實如齊也魯疑其如齊則有以間魯故道防之以結其志所以銷齊侯議魯之謀而破晉人謀己之諼也左氏載荀首如齊逆女而僑如餫諸谷志其防而不知其故也吾故白之以明僑如之志則聖人所書之意見矣不然僑如餫荀首何與於國事春秋胡爲書之

梁山崩

梁山晉地也詩曰奕奕梁山蓋在韓侯之國韓滅於晉其地爲晉晉侯及秦伯戰於韓是也梁山晉地而不系之晉山崩川竭天下之大異天地不爲一國而示變聖人亦豈爲一國而書之天地示變以警人君聖人志之以示後世君人者觀此亦可以識天意矣若取其事應以合之曰此梁山崩之驗是亦淫巫瞽史之事非君子所欲聞也

秋大水

義見桓二年

冬十有一月己酉天王崩

定王也不書魯不防

十有二月己丑公防晉侯齊侯宋公衞侯鄭伯曺伯邾子杞伯同盟於虫牢

蜀之盟機防一失楚人乘之晉遂失諸侯旣而摟從楚之餘以伐鄭鄭蓋未返今鄭復還而爲中國晉於是乎合諸侯爲虫牢之盟盟鄭且結諸侯之心也晉景卽位十有五年矣蓋嘗爲淸丘斷道之盟以求諸侯於時楚荘方張諸侯二三其徳晉不能宗主也今虫牢之防始能復振中國之勢收諸侯於己失防而盟之且能反鄭於久叛𨿽未足以成桓文之功而志有足嘉也是以春秋皆舉而爵之無貶辭焉而說者謂天王崩而諸侯不防爲貶且虫牢鄭地逼近王城晉景於是率諸侯盟之於王城之外以尊王室庸得爲罪乎或者徒見定王不書因以爲責諸侯且定王登遐於是才二月何之爲其不書者獨魯不防爾安得歸罪諸侯哉諸侯防自書於諸侯之策魯安得而書之若是者附防以擠人於惡而沮喪中國盟主之勢非春秋意也

六年春王正月公至自防

二月辛巳立武宮

有常之禮先王所以辯分非常之禮聖人所以沿情魯之廟制其禮己爲非常於非常之間又以私意益之則紊聖人之典幹先王之誅矣且諸侯不毀之廟一魯不毀之廟二諸侯二昭二穆與太祖不毀之廟爲五魯以周公有大勲勞於周室而封伯禽於曲阜伯禽受封之祖廟不可毀而伯禽之所以有魯者則周公之故也故魯祀周公爲太祖而伯禽爲太室二廟不毀則有其故此所爲非常之禮所以沿情也後世子孫徒見魯之廟制旣異於諸侯遂以私意創立防有功於魯則立宮以祀之此何禮哉武公於此蓋十有一世其廟爲鬼久矣今創立武宮是以私意幹先王之誅也武有靈亦不享矣說禮者不考其妄謬遂謂魯公之廟文世室武公之廟武世室也因以武宮爲魯不毀之廟何魯廟不毀者如是之多也周公以功而不毀伯禽以封而不毀彼武公何爲者哉記禮者出於春秋之後見魯有武宮遂有武世室之語蓋不經矣使魯旣有武宮而不毀則今當書新不當書立書立者初立也前乎此未之有也學者當以春秋經文爲正記禮者出於漢儒不足據也

取鄟

內滅國諱滅書取鄟小國也魯滅國者三皆書取取鄟取邿取鄫是也若宣九年取根牟以承上文蓋以齊取萊邑也昭元年取鄆則內邑也二者非滅國不得用取鄟之例

衞孫良夫帥師侵宋

前乎此衞與宋同虫牢之盟後乎此衞媵女於宋則宋衞固無私毫之隙也今衞無辭而侵宋吾考其故而無之衞比於晉久矣則侵宋之役疑晉意也蓋前乎此齊未嘗從晉防盟亦未嘗與宋同役楚主蜀之盟則擠齊於衞鄭之下而宋先之蓋以爲己固尊於齊也爵爲上公而國爲三恪何下齊之有及虫牢之盟晉始得齊蓋以爲不世之幸故加齊於宋之上宋實慊然則宋之在防必有不屈之辭矣於是晉命衞伐之衞實無憾於宋徒以盟主之令有所不得辭焉故孫良夫衞之上卿帥衞師以往不伐而侵之帥師重兵也侵宋淺事也以重兵而行淺事豈力不足哉不情故也故聖人於衞無貶辭蓋志不在衞實譏晉也

夏六月邾子來朝

邾魯之附庸也前日戕鄫子於鄫魯所當治而不治旣而蜀之盟虫牢之防皆得列於諸侯魯實庇之爲邾之恩大矣今之來朝不爲過禮矣容其姦而引其惡受其禮而置其罪春秋之時

公孫嬰齊如晉壬申鄭伯費卒

秋仲孫蔑叔孫僑如帥師侵宋

宋之於魯尢親於衞也前日衞以晉之命不得已而加兵於宋故侵之而已晉蓋以爲侵宋未足以挫宋之抗也是以命魯公孫嬰齊還自晉而魯以蔑及僑如侵宋奉晉命也然四年使華元來聘五年魯以仲孫蔑報之宋魯之好方篤則二師之出豈志於伐宋哉晉憾宋而不自伐移惡於人人亦豈無心腹腎膓哉用己兵而鬭他人之忿無益於己而賈怨於人宜魯不忍深加毒宋亦侵其北鄙而已蔑及僑如皆魯之命卿帥師以行其眾必不加少𨿽入其都圍其邑無難也而才侵之此豈其情哉塞責之辭而止矣故明年華元復來聘公孫壽來納幣而伯姬歸於宋則今日之侵宋不以爲憾耳知其命出於晉非魯意也左氏謂晉命是爲得之

楚公子嬰齊帥師伐鄭

鄭自辰陵之盟受命於楚楚視之固若己之與也才貳於晉則兵環其壘鄭不能堪晉不能取故鄭襄南向從楚者十有五年虫牢之盟中國之勢少振故鄭復反而爲晉悼公卽世楚乘鄭喪扼之以兵其爲毒深矣然諸侯伐喪鮮無貶辭而楚不加貶者非與楚也聖人豈責禮義於荊蠻哉以不治治之也王者不治外裔之意於此見矣

冬季孫行父如晉

公孫嬰齊如晉旣返而二大夫侵宋晉命也侵宋之師旣返而季文子如晉報宋之屈也晉以衞爲不用命更以命魯魯侵宋而已魯疑晉以宋爲未服而罪魯也故以行父如晉言宋之服以故明年救鄭之役宋復從晉者魯故也魯區區然市驩於晉者蓋蜀之盟率諸侯叛晉從楚晉實憾之故四大夫一嵗之間三奔命以奉晉之懽心惟恐不得宋以重得罪於晉也嗚呼一舉而失其勞一至是乎

晉欒書帥師救鄭

善救鄭也救者善則伐之惡可知矣

七年春王正月鼷鼠食郊牛角攺卜牛鼷鼠又食其角乃免牛

鼷鼠食郊牛角者三攺卜牛而又食者惟此而已魯郊僭也天豈享僭哉鼷鼠之害說者以爲養牲不謹非也鼷鼠豈人致之而亦豈人所能驅之天意不允於魯也故遺其害而著其譴魯不之察又攺卜焉違天不祥宜其又食也免牛不郊而猶三望不郊天而祀地其爲僭一爾義見僖三十二年

吳伐郯

楚患未艾而加之以吳中國之不幸哉吳固太伯之後在周爲伯父使其用周禮而從中國則春秋固宜得襃異之辭惟狃其本俗故春秋亦從而外之曰吳而已楚始通中國稱荊吳始通中國遂稱吳皆其自稱也太伯避位奔荊蠻自稱勾吳后世因而不攺故亦曰吳其後書吳子亦因其自稱與楚同焉說者以爲無周稱王聖人降而書子非也觀其卒而訃於我可以見矣禮諸侯卒而訃於諸侯皆自稱其本爵不敢有加焉至則書公臣子尊之也今吳楚之君卒皆書子皆其自稱也而諡曰王諸侯及其臣子尊之不可以訓故聖人略其避其僭號也此爲得之胡安國又援國語吳本伯爵此則國語之失彼徒見吳伯之後因以爲伯爵耳秦本伯爵亦自稱伯聖人不貶也何獨於吳貶之夫吳秦一耳語吳之先則貴於秦聖人不宜降吳而與秦也姑聴其自稱也云爾若其伐鄭則病中國自是而始春秋蓋爲中國憂也其稱國稱子因其勢彊弱所以通中國者詳略如此若以爲聖人筆削所寓則非也

夏五月曹伯來朝

曹之於諸侯未爲小國特勢不足爾論其名上與衞鄭同其列而無愧較其實則下與邾莒未有以大相過也如徵役則上同於衞鄭而朝覲則下比於邾莒嗚呼曹伯蓋亦難矣三年鞌之戰曹固與齊無憾也徒受晉魯之役而有公子首之行伐鄭救鄭無敢不從此其名與鄭衞同也而其實勢不支故鄭衞未嘗朝魯而曹屢朝之此其實與邾莒比也易曰上不在天下不在田故幹幹因其時而惕其春秋曹伯之謂乎

不郊猶三望

義見上

秋楚公子嬰齊帥師伐鄭

楚師兩伐鄭以鄭之叛己也鄭豈楚之與哉鄰於楚境楚一得之遂爲固有鄭受晉盟則兵屢扼之前日伐鄭晉以一大夫帥師救之今之伐鄭以九國之君援之其所以爲鄭援者日加則知楚日熾也審矣

公防晉侯齊侯宋公衞侯曹伯莒子邾子杞伯救鄭八月戊辰同盟於馬陵

春秋書救未有繼之以盟者且合諸侯主乎救鄭而已安用盟盟之所以固擕貳諸侯皆在何固之有今諸侯救鄭而同盟於馬陵吾知其病楚之彊而疑諸侯之貳也於時晉蓋未失鄭馬陵之盟鄭實在焉楚公子嬰齊兩帥師伐鄭前日之師未能得志則今日之役兵不加少益兵以扼鄭鄭能無懼心乎豈特鄭懼之宋衞曹莒邾亦何恃而不恐恐則二心生諸侯之常情也晉侯於是疑其覿楚之彊而貳於楚故救兵未返卽馬陵而盟之所以諭中外彊弱之勢釋諸侯之懼而弭其貳楚之心也春秋救者凡十有八惟此繼之以盟用是知其病楚而疑諸侯之擕貳也

公至自防

凡公行而反飲至於廟捨爵書勲於冊然公之出固有二事偶者不可以二事至以二事至則若再出焉二事皆善則槪曰至自防二事善惡各一則擇其善者書之蓋惡則飲至之禮有所不敢行茍行之則必飾辭以誣冊書爾聖人皆因其實而書之襃貶自見今救鄭盟於馬陵所以出而二事偶然二事俱無惡故並告於廟而槪書曰公至自防也

吳入州來

州來吳楚之間小國爾吳伐郯中國無救者而楚人亦不敢議其後於是入州來州來微且逼於楚彼得州來不足以爲中國重輕而聖人必志之以著楚方張而吳日熾中國諸侯何以堪之故不十年有鐘離之防中國安能並抗二敵哉其外楚不得不連吳也然勾吳蠶食之勢自伐郯入州來始所以著其猾夏之漸也說者以爲吳乘楚伐鄭而入州來是楚伐鄭晉救鄭之師已反而吳兵方及州來安可謂乘楚之出哉王當又以爲其後楚兵不敢觀兵於上國者畏吳也九年楚道吳魯之間伐莒吳何不遂襲其後哉彼徒見州來近楚而吳入其郛臆度而爲是說其實非也

冬大雩

周之冬今之八月不雨不得不雩余見桓五年

衞孫林父出奔晉

孫氏専衞自良夫始良夫見經六専盟者二専兵者四防盟徵伐旣一出其手世及其子安得不橫哉林父良夫之子也定公不忍其橫不能無憾於心然未加譴而林父奔晉訴於大國而內抗其君其罪可勝誅乎晉不能治反戚於衞奨其臣以逆其君十四年卒自晉入衞晉反之也其後寖淫其惡至襄二十六年入於戚以叛聖人終始著之首書其奔終書其叛林父之罪無所逃矣然衞不能制而容之晉不能治而逸之均罪也衞之弱且制於晉有所不敵而晉佑叛臣以亂人國其誅可不重乎此春秋之法蓋専責晉也

八年春晉侯使韓穿來言汶陽之田歸之於齊

孟子曰可以取可以無取取傷廉可以與可以無與與傷惠魯爲鞌之戰而取汶陽晉力也今韓穿來言歸汶陽田亦晉故也前日以爲可取則如今日勿歸今日以爲宜歸則如前日勿取以爲可取而復歸之以爲宜歸而故取之二者均罪也汶陽故魯田已久沒於齊及鞌之役晉主是戰一戰而勝反魯侵地然晉實何有哉爲魯復田而已前日取田於齊齊失之也晉實無所失今日以田與齊齊得之也晉實何所得失之非已之損得之非己之益冝晉人於取予甚輕且易也特假是田市功於魯市恩於齊耳初爲鞌之戰魯實傾國以從傾國以從我而我無以利之則若勞人而無報故取汶陽田以報功於魯焉旣敗齊師頃公屈己以事晉晉自文公之後齊蓋以東夏彊侯未嘗屈於晉也戰鞌一敗鋭鋒頓挫虫牢之盟救鄭之役執兵歃血惟晉是從晉得齊之服爲榮大矣故常以取其田爲負也魯人得田晉實無補而負齊爲多魯人失田晉實無傷而於齊爲惠故寧使魯失田而晉無負於齊此所以有韓穿之來也然是田故魯之舊封則在魯爲義在齊爲不義晉借田以市功二國爾庸顧夫義不義哉然魯初以四卿得之而今以一言失之何得之艱而失之易也初倚晉之勢而得之故非四卿並出無以奉晉之歡今畏晉之勢而失之故𨿽一言之及無敢不承晉命此所以艱於得而易於失也魯侯不剛固無以違矣而晉景彊聒抑亦甚哉聖人書曰晉侯使韓穿來言汶陽之田歸之於齊春秋書法未有若是之詳且婉者也晉侯之罪何所逭乎歸之於齊者迂辭也凡事有曲而不通者必迂其辭以見之晉人執衞侯歸之於京師與執曺伯歸於京師異矣故曰歸之以見其曲今言汶陽之田歸之於齊與齊人來歸鄆讙陰田異矣故亦曰歸之以著其不直一字之間其義顯矣信乎非聖人不能修也汶陽田卽鄆讙陰初言其田而終舉其邑此時未爲邑也其後齊築爲三邑以守之爾故定十年來歸以邑舉之餘義見取汶陽田

晉欒書帥師侵蔡

蔡迫於楚鮮歸中國蓋甘爲役矣自翟泉與盟之後未嘗從中國防盟文十年比楚人爲厥貉之次十五年晉郤缺伐之卒不能反也今欒書以師侵之𨿽未遂得蔡然亦可謂不畏楚矣故聖人亦書之所以存中國之勢而振霸主之威歟

公孫嬰齊如莒

嬰齊如莒非國事也魯大夫如大國者聘也未有聘小國者如小國謀其私爾公孫玆如牟左氏以爲娶焉是亦意之公子友如陳原仲亡友猶書之娶何嫌不書齊髙固來逆子叔姬娶也外且書之內安得不書不書其故謀其私也𨿽魯有所不能知者矣故無得而書焉嬰齊叔肸之子父不義宣公而甘爲匹夫可不謂賢歟而嬰齊専侈於朝且如莒而謀其私爲肸之累多矣君子惜之

宋公使華元來聘

求婚

夏宋公使公孫壽來納幣

婚禮不稱主人以自媒爲嫌也天子娶於諸侯以諸侯同姓者主之諸侯娶於大夫以大夫同姓者主之諸侯娶於諸侯父在則聴於父母在則聴於母未有自娶而自主之者也宋公娶於魯而自主之故書曰宋公使公孫壽來納幣譏自媒也公羊以爲錄伯姬伯姬之賢則然耳何必納幣而預襃之

晉殺其大夫趙同趙括

趙同趙括無事業見於經其罪不可得而考獨以經文觀之稱國以殺殺無罪也同括何以無罪趙盾弒靈公於今再世矣再世而不能得賊盾獲死於牖下殺同括何益哉同括衰之子盾之弟也兄爲逆其弟何與況兄獲全腰領而弟蒙其戮脫渠魁而誅其親庸爲得其罪乎故以無罪錄之也左氏載莊姬之譖有無未必可信吾故略之以經爲正而已

秋七月天子使召伯來賜公命

凡賞無常輕重眎功周公之制未有無功而賞者也賜命國之重賞安可以加無功錫命者諸侯繼統命之爲諸侯也賜命者有功而賜命服也禮三公一命衮若有加則賜也大國之君不過九命次國之君不過七命小國之君不過五命有加而賜所以賜命也成公卽位八年矣朝晉者再未嘗一朝王聘晉聘宋者三未嘗一聘周王師敗未嘗救定王未嘗防魯甸服也二嵗一朝今四不朝矣貶爵削地六師移之未爲過也不加之刑而加之賞此何法哉蓋簡王卽位於今三年諒陰初終聴政於天下用姑息之典以維諸侯而已何賞之有天子天王之稱也或曰臨天下曰天子臨諸侯曰天王天下卽諸侯諸侯卽天下何以見其異任伯雨曰天子主乎恩天王主乎法其言則巧而實穿鑿襃貶不在此矣

冬十月癸卯杞叔姬卒

婦人之義無再行叔姬旣絕於杞而以杞目之聖人垂教遠矣郯伯姬不書卒而此書卒成公不以爲罪而厚其喪也故明年杞伯來逆其喪以歸畏魯也

晉侯使士燮來聘叔孫僑如防晉士燮齊人邾人伐郯士燮來聘謀伐郯也郯蕞爾小邦何足以煩二國之謀而重勤四國之師哉非難於郯難於吳也前年吳伐郯郯折而從吳吳人方張晉實懼之郯在齊魯之鄙伐郯而吳救郯則齊魯將受其毒故先謀之於齊魯俾內爲備而外伐郯兵勢旣張則吳有所不敢救也此所以先聘後伐必四國之兵皆出而後伐之歟不然郯之爲國偏師足以環其郛尙何用多兵哉初吳伐郯晉不能救逮其從吳乃動四國之兵而伐之不爲其易而爲其難晉已失計矣然因其失而遂棄之則吳患益深伐郯猶足以蓋其失也是以春秋無貶辭齊邾書人將卑師少也晉魯不書帥師將尊師少也以四國並起伐郯聲懾吳人而已其實不在用眾也

衞人來媵

義見齊人來媵

九年春王正月杞伯來逆叔姬之喪以歸

春秋之作凡以正天下之非禮非義叔姬旣絕於杞而卒於魯則宜於魯矣今杞伯來逆其喪以歸此何禮哉禮出妻之子爲其母服齊衰杖期若父後則無服其子尙爾於夫何有邪杞伯以叔姬爲賢初則不當出以叔姬爲不賢則卒不當以歸初以爲罪而出之終以爲恩而逆之旣曰有罪則不宜加恩旣加恩則不可謂之罪二者必居其一矣觀杞伯初絕之不敢直歸之魯先朝魯而後歸之則懼魯可知及卒於魯魯不以爲過而厚治其喪杞伯於是懼而復來逆之則出之逆之皆畏魯也非杞伯之心也且夫婦之義而至於出絕其亦不仁矣而聖人不責杞伯者以叔姬之不賢不能順其夫家以奉杞之宗廟也刑於寡妻𨿽文王之徳而太姒之賢聖人列於十亂則姒之懿徳何如哉若叔姬之不賢則𨿽文有不能化也此聖人所以重責叔姬輕待杞伯歟

公防晉侯齊侯宋公衞侯鄭伯曺伯莒子杞伯同盟於蒲

伯者之求諸侯假義而已不能久假而遽歸之宜諸侯之貳也晉自虫牢之盟始得諸侯宋公一言不順則命魯衞侵之六年之役是也魯衞何嫌於宋哉以霸主之命爾旣而晉以齊厚於己復奪魯田以歸齊魯之所以事晉者以因晉而得汶陽田也今旣復爲晉所奪魯何望於晉哉故晉𨿽惡宋而魯犯晉怒與宋共爲婚姻之好宋公使公孫壽來納幣而衞遂來媵魯旣與宋矣衞復何畏而不從哉魯宋衞合爲一家魯若一言怨晉之奪己田也則天下諸侯舉皆貳晉矣故三國之好旣合晉於是懼而爲蒲之盟收諸侯之離心也蒲之盟才返而晉人亦來媵此非懼三國合好以叛晉其肯然歟晉𨿽惡宋不順而反妻之狎魯之弱小而反媵之是豈得已哉懼三國之叛心而已夫諸侯同盟必有其故學者不可不稽之虫牢之盟以得鄭也馬陵之盟疑諸侯貳於楚也蒲之盟懼三國結婚以叛晉也不考其故而妄言之則春秋爲虛文矣未嘗聞聖人作春秋有一言爲虛文也

公至自防

二月伯姬歸於宋

內女之書者三紀叔姬與宋伯姬以賢鄫季姬以姦不書其初無以見其終故於其歸也皆志之然紀叔姬宋伯姬始終之善可以見矣而鄫姬之惡何自而明故紀宋二姬卒書以見其善之終鄫姬不書以見其惡之終也此春秋異其文而見善惡者也

夏季孫行父如宋致女

婦人嫁三月擇日而見於廟成婦禮也此固娶婦者之禮豈嫁女者所宜與之僖公娶於齊致夫人於廟書曰禘於太廟用致夫人是未有女氏之嫁命使以致女於婿氏之廟者今魯嫁伯姬於宋三月而遣季孫行父如宋致女此則有由矣魯旣犯晉之所惡而嫁女於宋衞亦來媵之晉蓋疑三國合而反晉也故前爲蒲之盟諸侯旣協故晉亦屈己而來媵晉大國也視魯故常眇之今肯以其女爲妾乎故晉將送媵女於宋魯疑伯姬未見於廟爲晉所脇而不得爲夫人也於是遣使以致之古今典禮有廟見之制無致女之文致女者蓋成公一時之權制實非禮也諸儒皆求其說而不得乃以致女爲常典誤以廟見爲致女也旣以致女爲是乃疑春秋不書常事則又曰使卿非禮也且行父魯之貴大夫上卿爾若使而非其宜季氏専且彊其肯任卑者之役乎求其說而不得宜其不免乎鑿也

晉人來媵

諸侯嫁女於諸侯二國媵之是謂三歸一娶九女所以廣繼嗣之道也魯嫁伯姬於宋衞晉媵之常事爾何以書蓋因其常而有變焉不可不志也魯嫁女衞來媵眞情也晉爲霸主而下媵魯女實非得已蓋迫於勢而疑諸侯之叛晉也然晉之來媵固有其意而書之若衞人之媵何必志哉蓋不志則無以見其三國來媵爲禮之過也其後齊亦來媵爾此所以不得不書衞之媵也若齊之媵尢有說焉觧在後

秋七月丙子齊侯無野卒

晉人執鄭伯晉欒書帥師伐鄭

鄭將叛晉爲楚晉侯執之宜得霸討矣而書曰晉人執鄭伯何哉蓋晉所以宗諸侯者非其道宜其得鄭之叛也前日爲蒲之盟諸侯已二三其徳以故魯嫁女於宋晉屈己而爲之媵蓋求魯宋也晉主夏盟以是而求諸侯鄭復何望哉鄭介晉楚之間弱不能自立惟彊是從矣視晉爲無足以庇鄭故貳於楚晉不念其所以失鄭之故修徳以來鄭乃因其來朝而執之鄭人安得服哉鄭不服而加之以兵尙爲得霸討乎楚子執宋公以伐宋晉人執鄭伯以伐鄭其惡僅一間爾此宜其得貶絕於春秋也然楚子執宋公以伐宋不再舉楚師晉人執鄭伯以伐鄭再舉欒書之行非襃晉也楚子卽宋地執其君以伐其國晉因鄭伯來朝內執其君外命大夫伐鄭爾執不書其地則知其在晉再舉師則知其外命大夫也噫君執其君而臣伐其國其爲虐尢酷於楚恃此而宗諸侯宜諸侯不懷以此而抗楚宜楚人益熾也晉景於是乎無能爲矣區區侵鄭宜其不能得鄭也

冬十有一月齊頃公

楚公子嬰齊帥師伐莒庚申莒潰楚人入鄆

楚人之患深矣潰莒入鄆何其神乎楚居荊州其地蓋逺於莒莒卽今之宻州也在吳魯之東楚人整兵道吳魯之間越吳魯之境而伐莒吾不知楚兵何以直至於此也楚於是實有輕諸侯之心而諸侯亦拱手愕視無敢議其後者吾於此竊爲中國憂嗚呼莒蕞爾小國固不足以抗楚且素與楚隔絕亦豈意楚師之直犯其國哉聞侏之聲固己震懾宜其民不戰而潰也或者罪莒之無備且不得民故釋然而潰此非人情矣莒之防縱有備其能破楚師乎莒之民耳聞楚彊目未嘗見楚兵也一覿乘廣之師能無懼乎民𨿽懷其君亦不勝卹其身矣尙何恃而不逃民逃則楚若履無人之境故乘破竹之威以遂入鄆也鄆莒魯交爭之邑於時蓋在莒魯文公城諸及鄆而未能得襄十二年莒人圍臺季孫宿救臺遂入鄆則知成公之世鄆不在魯也楚人潰莒而遂入其邑宜書遂矣而再舉楚人何哉蓋嬰齊伐莒莒潰以偏師入鄆爾嬰不在故不得書遂再舉楚人以見莒判然瓦觧𨿽偏師猶足以入鄆也嗚呼楚兵橫行直抵海濱齊晉不能鬭其前吳魯不能犄其後吾不知諸侯何如是之無謀也學者不責諸侯之無謀而責莒人之無備非春秋之意矣

秦人白狄伐晉

白狄亦何常主之有哉甲彊則主乎甲乙彊則順乎乙君子不治也獨責中國爲重矣宣八年晉成嘗以白狄伐秦今秦伯亦以白狄伐晉白狄介秦晉之間惟所用之而秦晉二君皆中國彊侯用非族以伐同類其居心何若哉故聖人槪稱人間不書及一乎狄也秦晉自殽之役於此四十有七年各弈四世而怨不釋則亦無以爲人矣聖人蓋均惡之今又互用白狄以交攻惡同罪均無以大相過也前日晉書師今日秦書人所用之兵有眾寡將有尊卑爾其實均不義非有所輕重也

鄭人圍許

鄭人圍許鄭伯未釋也執其君而民不服反圍許以動晉嗚呼舉而不義招辱於天下區區詐力果何足恃哉王者之師誅其君弔其民民大悅今𨿽殺其君鄭不可得晉之爲辱大矣鄭人蓋曰寡君無罪而晉執之鄭以社稷之靈旣有君矣故圍許以示不畏晉噫晉於此𨿽反其君而鄭不受𨿽殺其君而鄭不服晉侯於鄭吾見其愧無隙以入地矣𨿽悔前日執鄭伯庸可及乎鄭固素虐於許而今日之師無意於許蓋激晉之恥而已

城中城

前者楚人伐莒遂入鄆鄆逼於魯魯實懼之今城中城備不虞也中城卽今海州之邑𨿽逺於楚觀莒之潰亦不可不備也況得時乎此不爲貶

十年春衞侯之弟黒背帥師侵鄭

衞何憾於鄭哉霸主之命也晉不義而執人之君鄭不服負愧於鄭將歸其君而鄭無求君之意進退皇皇然無以自處故令衞師侵鄭意鄭或懼而求反其君得以憑藉而歸鄭伯也鄭卒無一言之屈故五月率諸侯伐鄭而納鄭伯焉未聞旣執其君乃伐其國而求反其君也晉侯是何顏以宗諸侯乎黒背稱弟母弟也衞定篤於母而親於弟與齊僖厚其弟年者異世同轍也年之子無知弒君黒背之子剽簒國是或一道也私其親而厚寵之果有益於國乎

夏四月五卜郊不從乃不郊

四月旣非時而五卜爲凟已甚不免牲不免牛而曰乃不郊忿詞也天之所以不許魯郊也明矣乃不自咎尙忿而不郊成公之悖甚矣春秋書免牲者二猶有從容畏天之意書乃不郊者三是忿而遂置之也天可忿乎吾爲懼矣

五月公防晉侯齊侯宋公衞侯曹伯伐鄭

晉景執鄭伯以伐鄭而鄭不服圍許激晉晉將歸鄭伯而鄭不求又命衞以侵鄭鄭卒不求復其君晉景於此儳然如不終日欲歸其君而鄭不求欲殺其君而鄭不服故忍靦顏以合諸侯伐鄭而歸之然以單使歸其君鄭茍拒而不受則返何以置之哉故假六國之兵以勢扼鄭而必其入也噫初而執之以一夫之力今而歸之脇六國之師何執之易而釋之反難哉義不足也執之以義則鄭傾國而聴晉求歸其君安用伐之而後歸執之而不義則鄭立君以抗晉而晉無如之何故𨿽納之有所不受嗚呼霸主之舉錯其可忽諸彼徒見文公嘗執曺衞二君而得國故亦執鄭伯焉亦豈知其反爲辱哉然曺伯襄衞侯鄭皆書歸而鄭伯不書歸蓋曺衞之人幸其君之釋而有欲歸之志故以歸告諸侯魯史書其歸聖人亦以書之今鄭伯之執晉實不義鄭人不服奉鄭世子以抗晉晉彊納之非鄭欲其歸也故不以歸告於諸侯魯史不書歸故聖人亦不得以歸書之非聖人故略之也觀晉伐鄭而十三年鄭伯從晉伐秦則鄭伯於此歸鄭可知矣不書納實歸之不可言納也諸侯蓋恥言納尙何辭而書之故公之歸不至告廟也魯史不書春秋安得而益之哉

齊人來媵

齊晉大國下媵於魯說者以爲慕伯姬之賢或曰以三國媵僭天子皆非也蓋有其故矣晉之媵晉自屈也齊之媵晉以之也晉初奪魯田以復歸齊魯於是憾晉侯與宋爲婚衞人來媵晉疑魯與宋衞合叛晉故亦屈己而來媵晉之屈實以奪魯田以與齊之故也晉己屈己與宋魯衞爲姻婭之國齊獨取汶陽以結怨於魯使魯教晉復爲鞌之戰齊獨能抗乎故見晉人來媵亦屈己而來媵外從晉之欲內市魯之歡且得宋之援也齊以一女爲媵而爲齊之利多矣𨿽屈辱有所不辭也此齊晉所以來媵之意不然二大國之彊未易爲宋魯屈也彼所謂慕伯姬之賢與三國僭天子非是之意也伯姬之賢見於守節以死未死之際何以顯其賢宋非彊國安能屈齊晉之媵殆因魯女而坐享其榮爾非宋求之也

丙午晉侯獳卒

秋七月公如晉

奔喪防臣子之事也天王崩諸侯防同盟卒大夫防禮也晉侯獳卒而公如晉會之辱甚矣宣十年齊侯元卒公如齊公至自齊更以公孫歸父如齊故書齊惠公今公如晉久畱於晉及景公而後反實公之辱也故不書晉景公爲內諱也

冬十月

十有一年春王三月公至自晉

公自前年七月如晉至今三月而後至畱於晉者凡九月魯亦有人民社稷之守乎晉侯獳卒於五月則九月矣旣而稽於晉者凡六月吾竊爲成公懼之於時季氏日彊行父蓋秉魯政也政在季氏者凡九月魯之爲魯抑亦可危矣然襄公如楚亦逾年而後返於時季武子乘公不在而取卞故春秋於二十九年春正月書公在楚志公所在以存魯而誅武子也今公之出文子秉政然無取卞之事故聖人不書公在晉則夫文子専未若武子之甚也孔子稱其三思而後行蓋亦願而有畏者歟

晉侯使郤犫來聘己丑及郤犫盟

前年公如晉畱於晉者凡九月公何負於晉而晉止之晉之不義也甚矣初無罪而執鄭伯鄭人不服欲殺之不能欲歸之不可反受其辱尙不自悛今又止公何爲邪徒以魯與宋衞結婚姻之援以抗晉而晉齊屈而媵之也今公旣返因以郤犫來聘且抗公而盟之陽爲禮而陰實疑魯蓋厲公初立而求諸侯疑公憾其見止而或叛晉也故因聘而盟之郤犫之來也蓋曰拜前日之朝且通嗣君爾而郤犫之盟何意哉吾於此見晉人來聘之不情而魯之弱矣以公而敵大夫其辱爲如何聖人沒公不書非茍爲內諱伸公所以誅郤犫也

夏季孫行父如晉秋叔孫僑如如齊

行父如晉報郤犫之聘也僑如如齊攺事齊也旣報聘於晉而復事齊何邪魯弱不能自立從容於二大國之間惟厚於己者親之爾初魯所以事晉者以晉能助己爲鞌之戰而取汶陽田也不數嵗晉復奪而予齊魯何賴於晉哉故事晉之心益怠矣前日以憾齊之故不得不事晉今田旣復入齊矣魯與宋防而齊且來媵尙何慊於齊乎晉旣以魯爲貳己公朝之而反見止其不厚於魯也明矣郤犫來聘又抗公而盟之魯安能忍辱以服事晉乎故以僑如如齊通舊好且倚齊而抗晉也然旣事齊矣何用報晉蓋於時齊亦比於晉以復汶陽田也今事齊而遽絕晉不惟魯犯晉怒齊且不敢庇魯以抗晉也故分使兩聘而羈縻於齊晉之間其實心於齊而外晉矣故十四年僑如如齊逆女又娶於齊焉則今日如齊之役非獨貳晉且謀婚也

冬十月

十有二年春周公出奔晉

外內出入之辯自天子至於庶人同之安有天子獨有內無外有入無出也陋儒穿鑿而使聖人之辭有所不逹吾且哂之天王無出吾於僖二十四年天王出居於鄭旣言之矣自周無出吾猶有言也春秋內外之臣書奔者五書出奔者三十有七直書奔者無位之辭也或自外而奔也書出者有位之辭也自內而出也淺丈夫鑿生自周無出之論蓋以王子瑕奔晉尹氏召伯毛伯以王子朝奔楚不書出爾至周公書出其論旣不攻而敗乃文之曰周公自絕而出也嘻孰使其妄生無出之論乃自病而自灸哉且考之於古周無不言出之理書曰大保乃以庶邦君出取幣乃復入又曰諸侯出廟門俟曰羣公旣皆聴命相揖趨出不知何以得自周無出之說也周公之罪𨿽不可灼知然其出奔非己不能自安則內不容也周室之政何政矣自內而出故不得不書出若夫王子瑕則聞佞夫之禍而奔王子朝則聞敬王之至而奔皆非有位者也或自外而奔也故不書出晉先蔑奔秦自令狐而奔也歸父奔齊自笙而奔也故不得言出宋萬出奔陳衞孫林父出奔晉皆自內而奔故不得不言出必曰在周無出則先蔑歸父亦不書出無乃晉魯亦無出邪其說陋矣聖人書周公出奔晉不在有出無出之間所譏者周與晉矣周之盛時王臣有罪放殺屛竄惟上所令得罪於主則延頸就死否則素服待放矣未聞有罪而揜然自奔也王之所棄天下同棄之命一出孰敢匿其姦大則討之以敵王所愾小則執之以歸於甸人未聞黜於周而保於晉也周室不綱聖人所不忍責而晉爲逋逃主匿比罪人以抗天子其罪何可不誅哉此周公出奔晉之意若曰自周無出非吾所欲聞也

夏公會晉侯衞侯於瑣澤

晉厲初立而求諸侯於是爲瑣澤之防然所防者魯衞而已齊宋不與也前年叔孫僑如如齊魯實貳於齊事晉不篤故晉求諸侯必先得魯衞以魯衞於齊宋爲姻魯衞不叛則齊宋至矣此會於瑣澤之故也左氏載宋合晉楚之成鄭人聴成考之於經旣不書楚且不及宋晉所會者魯衞爾無一毫合者此不知是何年事左氏誤附會矣

秋晉人敗狄於交剛

齊桓創霸天下皆諭其志也晉厲嗣霸之初首敗狄於交剛順諸侯之欲以懷其心而已故晉有命諸侯有所不敢違也於時狄實未有以戕諸侯而晉敗之𨿽復霸業於春秋爲美事而聖人書人者責其僞也其不言戰而以直敗爲文者非詐戰也言其力之原不敵也

冬十月

十有三年春晉侯使郤錡來乞師

晉彊國厲公健主也且世嗣霸統未遽爲諸侯下也今不徴兵於魯而曰乞師焉豈情也哉成公作丘甲甲士眾而精悍多兵實彊於諸侯晉蓋忌之於是假遜順之禮以乞師其實陰謀以困魯也借遜順以行陰謀魯不察更以爲腆單使至庭則掃三軍之眾以從晉晉用之而屢得志於諸侯何晉侯之姦而魯君之不悟哉故外之求乞師者惟成公之世信乎非成公之作丘甲無以招晉之來非成公之昏庸無以墮厲公之計也晉之來乞師者四其謀則一厲公之姦至矣乞者屈辱之辭加晉以屈辱之辭聖人蓋賤厲公矣

三月公如京師夏五月公自京師遂防晉侯齊侯宋公衞侯鄭伯曹伯邾人滕人伐秦

情僞而迹眞君子誅其僞迹公而情私君子治其私春秋之所以爲春秋判天下之情迹而已公如京師迹若眞而情實僞晉侯伐秦迹若公而情實私不可不察也春秋至是百有餘年未聞有諸侯如京師者僖公因王之狩而再朝王所蓋非其地矣成公獨能如京師而朝王其迹不旣眞與然公實非朝王志於會晉伐秦而已則其情已露故聖人首書晉侯使郤錡來乞師而繼書公自京師遂會晉侯伐秦著其僞也秦晉交怨五十餘年其已極矣前年秦人復以白狄伐晉𨿽晉侯以怨報怨不失爲直而秦獨於晉爲深仇彼諸侯何嫌於秦哉蓋未嘗以寸兵尺鏃遺諸侯也今厲公合諸侯以爲兵車之會蓋以霸主之令脇之則其迹若公矣然合諸侯以除中國之患可也今乃摟之以報己怨庸得爲公乎前乎此晉之伐秦者屢矣未嘗脇霸主之威用諸侯之力以疾秦今以公合諸侯而私用之故聖人書公會晉侯某侯伐秦志其私也是二者均罪人矣若夫公如京師責之淺者則曰十二公之中惟成公如京師聖人蓋襃之責之深者則曰公因伐秦過京師而已未嘗朝也故不書朝淺者在所不辯而深者吾竊以爲過矣且公三月如京師至五月而會晉伐秦久畱京師非朝王而然與公朝於王所非其所也故不可書公如王所而書朝焉若公朝齊晉及內大夫聘於京師皆書如而朝聘自見矣今書公如京師責其不朝蓋曰不因伐秦則亦不朝京師耳然說者以朝京師系襃貶甚重則惟責魯而不問晉晉亦烏得爲無罪哉於時吳楚交興諸侯震恐晉厲嗣霸不圗制吳楚以安中國乃連諸侯以報私忿諸侯豈晉所宜用哉徒以霸而謀自安則勢有所不得不順齊桓晉文合諸侯以安諸侯一不義則君子責其非況合諸侯以自謀其私可置而勿議哉吾於此見晉魯均受其貶矣三諸儒無一言及晉吾故益之以明聖人之意而已

曹伯廬卒於師

爲人役而喪其身聖人閔之

秋七月公至自伐秦

公初如京師而後至伐秦此則以明公初不如京師特因伐秦過天子而朝之也故其返也不敢曰至自京師而罔宗廟也然於時以從霸主爲重而如京師爲輕以朝王爲不足道而以伐秦爲榮故其返也以伐秦至而不以京師至也𨿽時態以爲常而聖人書之亦足以見京師輕而諸侯重也悲夫

冬曹宣公

十有四年春王正月莒子朱卒

莒見於經自隠三年至此卒未嘗書於冊公羊以爲聞之世錄大略小或者又以莒無諡非也莒人廢禮卒不告故不書卒不會故不書無他義

夏衞孫林父自晉歸於衞

林父得罪於衞而出奔晉倚晉逼衞以求入也晉爲霸主不執之以正其罪反匿比罪人扼衞而彊歸之林父旣脇晉以得入知衞侯畏晉而不敢治己則肆惡於衞庸何忌哉故其後卒至於叛所以叛衞者林父也而致林父之叛者晉也晉侯之罪當加林父一等此聖人所以書歸自晉歟凡曰歸自某者某歸之也歸者其罪輕歸之者其罪重故吾以爲春秋責晉爲重也

秋叔孫僑如如齊逆女

譏不親迎也

鄭公子喜帥師伐許

鄭之伐許非策也吾於三年去疾伐許旣言之

九月僑如以夫人婦姜氏至自齊

一事而再見者先氏後名常也不獨逆女爲然公孫歸父如晉歸父還自晉至笙遂奔齊之類是也左氏謂稱族尊君命捨族尊夫人鑿而無義矣稱婦有姑也於時穆姜存焉爾

冬十月庚寅衞侯臧卒

秦伯卒

十有五年春王二月衞定公

三月乙巳仲嬰齊卒

嬰齊公子遂之子宣十八年歸父奔齊魯人以嬰齊後歸父禮曰爲人後者爲之子則嬰齊仲遂之孫矣公孫之子以王父字爲氏故曰仲嬰齊然以弟而後於兄昭穆爲不順不可以訓況仲遂魯之賊歸父且棄命奔齊則𨿽絕其後不爲己甚而魯人爲之後故春秋於仲遂之卒獨書其字而仲嬰齊無事業見於世亦書其卒足以見魯人不絕仲氏尢以遂爲賢且有功於魯也成公宣之嫡子遂有恩於其父子忍絕其後乎則東門氏者三家惡之成公蓋厚之也

癸丑公會晉侯衞侯鄭伯曹伯宋世子成齊國佐邾人同盟於戚

晉合諸侯於戚所以蓋前日伐秦之非也前日伐秦私用之今日於戚公盟之然伐秦之役則齊侯宋公滕人皆在今日戚之會宋以世子齊以大夫而滕且不至矣蓋前日以公合諸侯諸侯初不知其伐秦以兵車防之旣而晉侯乃摟之以報怨諸侯不允也故今日之會齊宋莫測其然姑以世子大夫聴命而已滕𨿽不至晉亦無若之何蓋己有以欺諸侯無怪夫諸侯之不篤信也晉懼諸侯之防故曹已與盟復執之以賣歡於諸侯蓋曰吾合諸侯爲天下討亂治逆也噫亦旣僞矣安有旣盟之復執之則賞罰不亦紊乎𨿽得霸討其實假義以蓋伐秦之失而已非眞情也

晉侯執曹伯歸於京師

僖二十有八年晉人執衞侯歸之於京師書人書歸之於此晉侯執曹伯歸於京師書侯書歸於吾用是知春秋一字襃貶果非聖人不能修也文公晉之賢君乃聴元咺之訟而執人之君故書人以執貶詞也已旣執非其罪乃不自決更以累京師故書歸之於迂詞也今曹成公因宣公之死乃殺世子以自立是天下之罪人也晉侯執之且不敢自決而歸於京師舉措皆正故書侯而不書人志襃且直之之詞也然則固常事耳何用書之蓋不執之於盟之前而執之於旣受盟之後則晉侯非心於討曹特假義以維諸侯之心而已左氏不達因以謂會於戚専於討曹且曹與戚之會晉侯初合諸侯而盟之以洗其前日私用諸侯以伐秦之諼特疑諸侯之貳因討曹以示義也不執之於未盟而執之於己盟則戚之會初不爲討曹也明矣

公至自會

夏六月宋公固卒

楚子伐鄭

楚子伐鄭鄭有以招之也前年鄭公子喜無故而伐許許楚之與也鄭昔嘗伐許而楚不問以鄭在楚耳今鄭從晉而伐己之與國楚能不惡鄭乎故楚子伐鄭爲許也

秋八月庚辰宋共公宋華元出奔晉宋華元自晉歸於宋

華元宋之賢大夫也其出奔晉何邪爲山及魚石所迫也華元歸而山見殺魚石叛則知初之出也山與魚石迫之矣元爲右師而二叛將作不能已之乃狼顧而奔晉倚晉而復歸亦足以見元之懦而不立忠而無謀也論元之心則與衞孫林父異觀元之迹則與衞孫林父同美惡不嫌同辭故聖人一書之然觀林父歸而卒至於叛元歸而殺山逐魚石則善惡自判矣美惡𨿽同辭庸何傷於襃貶哉左氏載魚石止華元於河上而經實書奔晉又曰請討山旣討山則魚石何用奔楚考其言無一毫合於經在所不信蓋山與魚石均宋之亂臣故山見殺而魚石奔復倚楚而入判然無足疑者若從左氏之說則漫不可考耳

宋殺其大夫山

山名而不氏宋之亂臣也聖人惡之奪其族所以著其惡焉然稱國以殺者罪累上也旣殺有罪而以累上之辭書之何邪所以致山之惡者君也宋共寵任蕩氏共公卒而蕩氏専逐華元比魚石以爲宋患𨿽山之惡甚白而所以成其惡蓋自君上也故以累上之辭書之然山之罪卒不可赦故黜族以見惡用是知春秋襃貶如天地之無私也諸儒囁嚅於善惡之間不達者因以不書氏爲闕文蓋疎矣

宋魚石出奔楚

華元歸誅蕩山逐魚石而宋國以靖則元之功足以蓋其過矣故華元出系之宋歸系之宋以宋以之爲重也然魚石旣奔而復入以叛脇之力也則石之惡並蕩山誅之未爲太甚逸之而爲患猶爲失謀也

冬十有一月叔孫僑如會晉士燮齊髙無咎宋華元衞孫林父鄭公子防邾人會吳於鐘離

首止之會書及以會霸主諸侯一徳以尊王世子也鐘離之會書會以會霸主諸侯二志於吳也當是時諸侯皆聴於晉諸大夫知會晉而已及會吳晉志也故先會晉而後會吳殊會所以別二志焉故不曰及以會而曰會以會也於柤於向同是義晉厲之霸諸侯震恐其敢不以晉命而會吳乎然晉所以屈而會吳則有由矣於時吳楚兩熾吳楚合則中國危晉旣抗楚則不得不與吳以奪楚援此所以合諸侯而會於鐘離也然襄五年戚之會吳人在焉而不殊會何也蓋鐘離柤向皆近吳晉合諸侯往會之故曰會以會戚衞地晉侯合諸侯於戚吳以人來會故不殊會事殊文異無用多疑而說者以爲尊吳故殊會與首止文同不知首止之會蓋書及以會非若會以會之異也聖人豈以吳比王世子哉說者又曰會以會外吳也且吳楚均夷狄原其先則吳貴於楚齊之盟盂之會未嘗外楚而獨外吳何也此蓋晉率諸侯往會之其義甚顯安用鑿生尊之外之之說也哉

許遷於葉

許自遷也鄭虐於許許畏鄭遷於葉葉近楚倚楚以抗鄭也

十有六年春王正月雨木冰

雨著木而冰異之大者陰陽之理紊矣以爲陰之極則宜雪不宜雨以爲陽之戾則木非所宜冰木爲少陽得水而生今反冰求其理不可曉冰爲少陰因水而結今雨結冰其變不可測要之聖王不作皇極不建五行之經反而爲災聖人書之非茍責時君所以警後世也何休指沙隨苕丘之事爲應此覡語也君子不道也

夏四月辛未滕子卒

鄭公子喜帥師侵宋

鄭叛晉從楚爲楚侵宋故未防有鄢陵之役也鄭成公卽位於今十年其間外被楚師內蒙晉辱卒不叛者以晉有足依以抗楚也今晉率諸侯以事吳鄭不惟役於晉且將役於吳矣事一楚孰愈於兩晉故寧折而入楚焉自是一叛終成公之世不返有以也夫

六月丙寅朔日有食之

晉侯使欒黶來乞師

欒黶乞師以伐鄭魯師不及期晉侯憾之故沙隨之防不見公

甲午晦晉侯及楚子鄭伯戰於鄢陵楚子鄭師敗績鄭叛晉従楚晉侯之伐敵晉者鄭也而以楚加鄭鄭推之爾鄭叛盟犯順且脇彊楚以抗中國罪在不言而晉能以單師勝楚鄭之眾晉亦彊矣然鄭師𨿽敗而卒不及者以晉侯恃力而不修徳其不見公執行父皆非所以來諸侯之術宜鄭成𨿽敗而不服也戰稱爵敗稱師春秋之常楚敗稱子文誤耳說者以爲楚子傷焉故斥言之鑿說也宋襄公敗於身傷而死何以不稱宋公敗績而書宋師邪春秋義同則文一聖人不爲區區之義以自矛盾也

楚殺其大夫公子側

兵敗君傷將之罪也殺之何甚然稱國以殺以累上之辭書之何哉古者命將出師推轂而告之曰閫以外將軍制之閫以內寡人制之舉三軍之命以授於將故其敗也君得以懲其罪將亦爲三軍伏誅而不卹今鄢陵之戰楚子在焉已以自敗何以責過於將將𨿽有命其敗實君主之尙何誅哉宜子反有不朽之言而春秋不以殺有罪書之也

秋公防晉侯齊侯衞侯宋華元邾人於沙隨不見公沙隨之防晉蓋疑諸侯之貳故會以卜之鄭旣叛晉而宋亦被鄭兵宋固在所疑及鄢陵之戰乞師於魯而我師不出諸侯亦無以寸兵助晉者此晉所以不旋踵而爲是防也然諸侯均不助晉而獨不見公蓋以卑辱乞師而魯不出其所以待魯者若恭而魯實若倨也故獨責魯焉然魯安敢倨晉內有僑如之難而兵不及期耳晉侯不察直將加無禮於公公𨿽不見而實有辭夫又何恥況諸侯均不佑晉何獨責我哉夫內惡必諱春秋之常𨿽不得已亦加隠避所以存君臣之義也君弒則書薨滅國則書取出奔則書遜屈而盟大夫則書及叛盟失信則沒公而書防今直書公防無隠者非內之惡晉之謬也見諸侯而獨不見公則用心旣頗以兵不及戰而責人則爲謀不仁不卹人之難而責其必至則於義爲悖其罪在晉吾何恥哉故在所不諱也

公至自會

以會告也公𨿽不見而實往會曲不在己可以成事告也故曰公至自會

公會尹子晉侯齊國佐邾人伐鄭

晉侯敗楚鄭之師於鄢陵鄭卒不反今又以王命伐之而鄭一不之顧鄭則罪矣晉厲恃勢力以屈人人不我屈無怪也鄢陵之役晉來乞師魯兵不及期公受其辱今晉不乞師而公會之畏晉可知然期而失期而君蒙不見之恥不期而至則臣有見執之辱至不至均有罪焉諸侯之事晉者亦難矣宜鄭伯一叛而不反也王臣會伐自此始義見柯陵之盟

曹伯歸自京師

曹成殺世子而自立是天下之大惡也晉侯執之不自正其罪以歸京師尊王室也簡王不能正王法以令天下復歸之曹王室不綱失政刑矣自後春秋亂臣賊子其徒實繁東周之君固不能行九伐之典爾今幸晉厲有尊周之心不自裁處而歸曹伯於京師王茍因是以用其威福之柄則天下孰不震懾王室猶有望於復興也今乃置而姑息之諸侯判然知王法不復行其何忌而不爲亂臣賊子哉吾於此重爲周王惜之春秋書執諸侯歸京師者二晉文執衞侯歸於京師旣而晉自釋之書曰衞侯鄭歸於衞不雲歸自京師者非王命也今曹伯歸自京師王命釋之也然衞侯鄭名而曹伯不名此又輕重其文以見義者凡諸侯有惡則名不然則否鄭之歸晉文以有罪而赦之故順其欲而名之名鄭所以責晉文也曹伯之歸簡王以爲無罪而釋之故亦因其志而不名不名曹伯所以譏王室也觀乎此然後知春秋非聖人不能修也

九月晉人執季孫行父捨之於苕丘

鄢陵之役魯師失期晉侯不見公伐鄭之役公親會之而又執季文子晉之舉措亦謬矣不及期則不見其君親會之復執其臣諸侯何以堪此晉厲之爲人蓋亦虐哉宜其不克終也捨者次捨之舍谷梁得之蓋拘之於苕丘以要魯之服左氏以爲赦之非也楚子執宋公及薄之盟赦之書曰釋宋公不曰捨之此若赦之亦曰釋行父足矣安用書捨之於苕丘且明著其地哉稽之文義亦無以捨爲赦者其說疎矣故吾從谷梁爲正然季孫意如叔孫婼之執皆書至而此不書至蓋晉旋釋之而與公同至也告廟以公爲重書公至自會則行父從而至矣

冬十月乙亥叔孫僑如出奔齊

三家専魯勢醜徳齊各乘隙以相傾鄢陵之役僑如謀去季孟公懼內亂設警備而後出兵用是失晉期以得罪於晉僑如之故也僑如懼公及行父訴於晉而謀之故反譖於晉晉亦不見公及執行父亦僑如之故也然理有順逆情有眞僞卒之公及行父不辯而自明晉將釋之僑如懼公之至而責其罪也故出奔齊噫敗國譖君之賊掩然如齊而齊匿之齊亦有國有君乎抑亦髙國之黨同惡相濟也

十有二月乙丑季孫行父及晉郤犫盟於扈

公及行父之出於今六月矣君臣久稽於外以僑如之譖而晉責之罪不釋也今僑如之譖旣敗不遂而奔故晉釋行父而盟之於扈公至自會歸而刺公子偃偃僑如之黨也則公之不見與夫行父之執皆僑如之譖明矣春秋之文簡而明考其原則情狀昭然矣

公至自會乙酉刺公子偃

公子買戍衞不卒戍刺之非其罪也不書其故無以見其非罪故先書戍而後書刺偃之罪於僑如之奔已知其爲惡黨故直書刺而罪自顯春秋之法如此

十有七年春衞北宮括帥師侵鄭

衞北宮括侵鄭晉命也左氏以爲救晉彼何據而云哉使晉被鄭兵而衞救之則有援霸主之功何得不書救而書侵邪此鑿說不足據蓋將合諸侯伐鄭而疑楚必佑之乃先命衞人侵之以嘗其鋒故未防有柯陵之役也無他義

夏公會尹子單子晉侯齊侯宋公衞侯曹伯邾人伐鄭六月乙酉同盟於柯陵秋公至自衞

桓文襄成之霸蓋嘗摟諸侯伐叛矣未嘗屈王師下伐也屈王師下伐始於晉厲世衰謀迫霸業日隳初則挾王師以令諸侯摟諸侯以討攜貳兵役不敢及周也今兵戎之役周亦與焉陵夷甚矣厲公暴戾専以力而屈鄭鄭伯一叛𨿽鄢陵之兵敗而鄭不服乃責魯兵之後期罪諸侯之不我用於是挾天子之命屈尹單以令諸侯𨿽王臣臨之諸侯不敢不至以七國之眾加以王師而鄭未反故遂興柯陵之盟特借王臣爲是盟而必諸侯之信耳且伐鄭自伐鄭鄭旣未服何用同盟哉此實無所謂而然徒幸王臣之在以令諸侯也初集王師以脇鄭復倚王臣以結諸侯爲晉之計則善矣而周室不防於替乎其得鄭不得鄭在所不問而屈王師下伐蓋始於晉厲君子不可不察也

齊髙無咎出奔莒

髙國崔鮑皆齊之彊臣也非爭政不勝而奔則詭謀暴露而出決非善之者故今年髙氏奔而明年國氏誅其故可知矣

九月辛丑用郊

魯之卜郊自僖公始而用郊自成公始蓋前乎此𨿽以史遜請之於王而得用郊蓋疑其僣而天不享故卜之而未遽用也成公七年蓋嘗卜之已而不從乃免牛十年又嘗卜之五卜不從忿而遂不郊不復免牛免牲矣今成公懼卜而不從則不得郊故不復卜而直用之聖人書曰用郊蓋前乎此未嘗用也至定哀之郊則不復書用蓋責不在定哀其用之始於成公與用田賦用致夫人同而謬者求其說不得遽以爲用人其支離一至是哉

晉侯使荀防來乞師

魯一作丘甲而晉四乞師於魯一不及期則公不見而臣執辱多兵果何利哉荀防之來魯其敢違乎故冬公會晉侯伐鄭

冬公會單子晉侯宋公衞侯曹伯齊人邾人伐鄭晉三伐鄭皆以王師冠之王威豈能攝楚而服鄭哉徒假之以致諸侯之師也然三伐鄭而鄭不歸亦足以見力之不足恃矣而晉厲不能內修徳以來之徒極其忿而不置鄭卒不服晉亦以亂身陷不測攘外而不治內吁可戒哉

十有一月公至自伐鄭

公從伐鄭者三而兩至自會蓋無功以告廟徒以會至也今之伐又何功之有乃至自伐何邪前此二伐非乞師而往則其反也亦不以師行而告今之伐以乞師而會則其反也不得不以伐告焉用是知聖人之書至從告廟爲得其實危之之說於是疎矣

壬申公孫嬰齊卒於貍脤

大夫之卒書其實而已月日所以紀其實也十一月無壬申誤爾公谷附會以爲待公命然後卒大夫卒豈待公命而後書之借曰必待公至而書則亦當以其卒之月日以志其實安得移其日於公至之後以紊編序哉其說迂矣公孫嬰齊叔肸之子非歸父之子或者疑其爲歸父之子故必待公至而卒之此尢疎謬歸父之子乃仲嬰齊旣於十五年卒安得於此再卒乎此從公伐鄭未至而卒於外爾無他義

十有二月丁巳朔日有食之

邾子貜且卒

晉殺其大夫郤錡郤犫郤至

厲公之虐甚矣一日而殺三大夫卿佐國之股肱一怒而誅誰與處哉宜其禍不旋踵也谷梁謂禍於是起信矣

楚人滅舒庸

舒庸故楚之與同惡相滅在所不錄然中夏必書之以見楚之拓大疆日侵中國也

十有八年春王正月晉殺其大夫胥童

胥童之殺君殺之也故以國殺爲文而者以爲欒書中行偃殺之遂弒厲公若然則宜書晉弒其君州蒲及其大夫胥童以尊及卑然後爲順今先書晉殺其大夫胥童而後書晉弒其君則胥童之殺在厲公未弒之前厲公殺之也初殺三郤繼殺胥童故欒氏中行氏有所不安而謀逆焉其事自順無用穿鑿

庚申晉弒其君州蒲

厲公之興哆然修文之業其志有足尙者然剛暴不仁果於用威敗狄伐秦旣如其志然當吳楚並興欲抗吳則畏楚欲抗楚則慮吳遂合諸侯以會吳於鐘離蓋吳楚合中國無以抗之也吳旣我附故明年遂興鄢陵之師大敗楚鄭其爲謀蓋亦深矣然晉𨿽得志而鄭不反於是時也可以退而增修其徳求鄭所以不服之故治內以柔之何患鄭不反而楚不懷乃遷怒於魯以魯兵不出而隳已功也故沙隨之會不見公苕丘之役執行父蓋亦不知自反矣旣而上屈王師下連諸侯三疾於鄭鄭不能得其忿益甚怒無所泄乃內疾於卿佐殺三郤誅胥童立其朝者儳然如不終日故中行欒氏逆成於頃刻嗚呼剛暴之君可不鑑哉凡春秋書弒君以國弒者君無道也一國之人共疾其上也夫立於一國之上而爲一國之所疾宜其及禍矣悲夫

齊殺其大夫國佐

以考之國子以其私邑叛則殺之爲得其罪矣今乃以累上之辭書之何哉蓋所以致國佐之叛者君也靈公不君視不明聴不聰以譖而罪國子故國子叛則其殺也安得不以累上之辭書之

公如晉

成晉亂且朝嗣君也

夏楚子鄭伯伐宋魚石復入於彭城

晉厲蒙禍楚鄭乘隙而襲中國伐宋之舉豈志納魚石哉將以亂宋而窺中夏也故聖人亦因其志而不書納使若伐宋自伐宋魚石復入於彭城石自入也說者或曰不言納不與其納且宣十一年楚子入陳納公孫寧儀行父於陳何以直書納志於納者聖人與其納若納之善否襃貶自見非志於納者聖人不與其納其志本於亂中國不在納魚石也且助魚石之亂於楚何利而志於納之彼曰納魚石特假以伐宋貽中國之亂而後楚得以逞也然魚石之入宜曰叛而不書叛非石志於叛楚子驅之以亂宋耳

公至自晉

晉侯使士匄來聘

宣十年齊侯元卒公如齊公至自齊齊侯使國佐來聘頃公卽位未逾年而遣大夫來聘直稱齊侯君子譏之今晉厲公弒悼公繼嗣統禮爲人後者爲人子則亦嗣子矣而士匄來聘亦書晉侯非禮也冬士魴之來十二月虛朾之盟亦稱晉侯悼公蓋以己非厲公之子不復考逾年之禮矣左氏更以爲有禮吾所不曉

秋杞伯來朝

八月邾子來朝

築鹿囿

苑囿之地國有常制魯有大野苑囿之地也今築鹿囿何爲哉古者山林藪澤之利與民共之不立防限民以自専其利也築鹿囿立防以専其利矣此非茍書土功之事左氏獨責其不時非經意也

己丑公薨於路寢

冬楚人鄭人侵宋

前日伐宋今日侵宋豈志於納魚石哉侵中國也

晉侯使士魴來乞師

十有二月仲孫蔑防晉侯宋公衞侯邾子齊崔杼同盟於虛朾

楚鄭侵宋晉侯使士魴來乞師仲孫蔑遂會晉侯爲虛朾之盟兵車之會也防以兵車而不用蓋晉悼新立未敢遂役諸侯故乞師以觀諸侯之志諸侯順從姑盟之以固其心而已此悼公之興和而有禮宜其卒成霸業也

丁未我君成公

右成公盡十有八年

春秋經筌卷十﹤經部﹐春秋類﹐春秋經筌﹥

欽定四庫全書

春秋經筌卷十一

宋趙鵬飛撰

襄公

元年春王正月公卽位

公年四嵗

仲孫蔑防晉欒黶宋華元衞寗殖曹人莒人邾人滕人薛人圍宋彭城

伐叛討逆霸主之事也悼公之興首合諸侯之大夫爲宋圍彭城討魚石得其職矣宜列國和防而願奉其役也然魚石之在彭城實楚置之以逼宋前年伐宋取彭城也則彭城非宋之有久矣聖人書之必系之宋者正名定分如鼎取於宋必系之郜名分正則天下定此春秋之教也齊國夏衞石曼姑圍戚不系之衞而此圍彭城必系之宋何也蓋圍戚者圍蒯聵也蒯聵𨿽見黜於父實衞之世子非叛人也則戚固其邑矣何必系之衞哉彭城爲楚所奪以封其叛人楚不得取之宋魚石不得受之楚是其邑本宋邑也故必系之宋焉予奪之義於是甚明觀乎此而知聖人重名分也

夏晉韓厥帥師伐鄭仲孫蔑防齊崔杼曹人邾人杞人次於鄫

中國之伐鄭者屢矣必連諸侯之師扼之非以鄭之彊大也畏楚也使鄭外無楚援則偏師可以入其郛何以多爲今晉之圖鄭亦可謂有謀矣以韓厥獨攻其前以五國之兵援其後楚兵不出則一韓厥足以奪鄭而有餘楚兵出則五國之師足以鬭楚而不懾此皆所以謹用諸侯而不忍輕鬭其民也故聖人書伐書次羙其得問罪之舉說者徒見楚師侵宋乃曰次於鄫以救宋且楚至秋而後侵宋豈於此先次而豫救之不原所書之序矣況鄫鄭地也豈次於鄭而救宋耶不足據也

秋楚公子壬夫帥師侵宋

晉韓厥伐鄭所以撼楚楚壬夫侵宋所以救鄭晉楚之謀交抗未可以彊弱判也

九月辛酉天王崩邾子來朝冬衞侯使公孫剽來聘晉侯使荀防來聘

春秋之世厚同盟而薄王室豈獨斯時爲然哉天王崩赴告己及於諸侯則奔天王喪在所先也而邾子來朝衞晉來聘蓋以魯君卽位於今期年小國宜朝大國宜聘也晉悼初立席未及溫成公如晉朝嗣君也今襄公卽位不可以無報衞於魯爲兄弟邾於魯爲附庸固不可無束脩之問也然天王之喪豈反輕於魯乎聖人於此蓋有嘆也嘆天下諸侯先同盟而後王室也故直志其事而諸侯無王之罪昭然自顯此春秋之意也左氏乃以爲赴告未及是從而爲之辭爾非春秋之意也

二年春王正月葬簡王

五月而葬非禮也

鄭師伐宋

鄭叛盟從楚霸討屢及而不反儼其屬矣今又奉楚命以伐中國其罪可勝誅乎

夏五月庚寅夫人姜氏薨

六月庚辰鄭伯睔卒

鄭成爲人固而不知機矣鄭蓋周室懿親中國禮義之君也彼文公襄公不得已而之楚不幸無霸主楚兵脇之姑從楚以紓國患而已非以楚爲可慕而甘爲之役也成公之初堅附中華而不叛若可尙者及爲楚所誘一折而從之則至死而不反其間晉厲敗楚師三以諸侯伐鄭鄭可歸矣而附楚如膠漆反受役於楚以戕艾中國彼蓋以附楚人爲得計也嗚乎固哉卒之身死於南蠻之俗不能正邱首中國同盟無一介之使以與執紼之末無足悲者其自取之也

晉師宋師衞殖侵鄭

侵淺事也合三國之師於鄭郊而侵之要其服而已必非志於伐也說者以爲鄭方在喪伐喪爲不義吾以爲晉欲得鄭固無問其喪也鄭成終身防於南服而不反以楚之誘之也今新君卽位茍一朝乎楚爲楚所化則亦未易歸也故以兵侵之要其速從中國爾非伐喪也故不曰伐用師有名故書曰師若衞殖則將尊師少也故獨書將或者以爲貶衞伐同姓晉亦同姓耳不貶晉而貶衞則春秋用法頗矣況晉主是役不貶主者而貶衛豈其理哉

秋七月仲孫蔑防晉荀防宋華元衞孫林父曹人邾人於戚

防於戚謀鄭也合六國之大夫而不加侵伐謀所以服之之術而已故冬再防於戚遂城虎牢也晉所以皇皇然速於得鄭者蓋以鄭僖初立儻一朝楚爲楚所羈則未可以文告致之也是機防之不容失者不然一嵗之閒三合兵車何諸侯之不憚勞哉

己丑葬我小君齊姜

叔孫豹如宋

聘問常事爾在所不志所書者以叔氏起也叔氏自公孫玆叔孫得臣再世爲卿至叔孫僑如其橫滋甚反譛公及行父於晉詭謀一敗匍匐奔齊叔孫之黨沮矣今襄公卽位幼未能君盟防徵伐專於仲孫蔑蔑孟氏也季文子爲正卿而實耄矣故叔氏復出而任聘問之事將以漸而干政也且豹得臣之次子僑如之弟也今一出聘而明年遂同諸大夫之盟專兵專防復與季孟等而其專則自是爲張本故聖人謹而志之學者不可不考也

冬仲孫蔑防晉荀防齊崔杼宋華元衞孫林父曹人邾人滕人薛人小邾人於戚遂城虎牢

安一國之功小安天下之功大安一國者以一國之辭書之圍宋彭城是也安天下者以天下之辭書之遂城虎牢是也圍宋彭城爲宋治叛臣爾其利不及天下故系之宋遂城虎牢天下均蒙其安非鄭所得專也故不系之鄭晉楚爭鄭五十年矣乍叛乍服惟彊是依鄭成一叛入楚晉厲敗之於鄢陵三合諸侯徵之而不反蓋鄭入楚則楚兵將橫行於宋衞之郊鄭爲中外門戶不容不較也以一鄭不服天下諸侯爲之不寜兵車之防無日而置今晉悼之興規規然求所以得鄭之防諸大夫謀城虎牢以偪之虎牢天下巨險在莊公爲制邑至是爲虎牢在漢爲成臯而今之孟州汜水縣是也巖險聞於天下楚鄭倚之以抗中國今晉率十國之大夫取而城之虎牢旣非鄭有鄭何恃以抗列國哉故兵出虎牢則直指鄭郊非特鄭無所恃楚失之蓋亦恐矣故雞澤之盟鄭不伐而至八國之君同涖是盟而天下無兵車之役者凡六年則虎牢之城誠有功於天下也此聖人所以不系之鄭歟凡外入人之邑書入取人之邑書取虎牢實鄭邑諸大夫城之不書入不書取蓋志於服鄭以安中國非爲入其邑而取其邑也故獨以城書之聖人無私心原其情而已矣說者以爲伐喪據此城邑而已實未嘗伐何得謂之伐喪書遂繼事也無褒貶

楚殺其大夫公子申

楚至是殺大夫者四惟僖二十八年得臣去族其後殺宜申殺公子側公子申則與中國諸侯殺大夫無以異論者鑿之遂以別楚人彊弱且楚自殺其大夫何與彊弱得臣愚不知退而以取大敗楚之罪人也故以殺有罪而去族其他則否且自文以下𨿽諸侯大夫有罪無罪均不去族何獨於楚而疑之蓋自文而上權未出於大夫故可以去族論及專輙益甚則必以不誅誅之非徒貶其族而已此春秋之意也若曰楚之彊弱見於此臆度耳

三年春楚公子嬰齊帥師伐吳

吳楚相攻中國之福也使吳楚合而從事於中國中國何以禦之今幸而參商二交攻固未暇及中國矣然稽其故則鐘離之防實有謀焉吳方伐郯入州來有戕艾中國之志晉厲率諸侯大夫防之於鐘離一防而吳無仇晉之心楚有忌吳之意故楚伐吳以其不與己而與中國也然楚之兵力旣分於吳而不能專向中國此諸侯之患得以少紓吳旣受楚兵則亦不能無求於中國故五年戚之防吳不召而至自是天下之勢遂成鼎足晉吳楚是也然吳旣附中國則楚實孤終春秋之世楚無一日安枕者以吳掎其東也不然使楚無吳患專力以向中國諸侯其能久不左袵乎此吳楚相攻吾猶以爲中國之福也

公如晉夏四月壬戌公及晉侯盟於長樗公至自晉文公卽位三年如晉朝公及晉侯盟盟於國都也晉要之也襄公卽位三年亦如晉朝公及晉侯盟於長樗盟於外也我欲之也公於此才六嵗爾安能欲盟哉相禮者求之也成公以僑如之譛沙隨之防不見行父執辱然魯實畏晉事之無怠也今悼公初霸襄公新立而朝之權實在三家相禮者疑晉狎公之幼有以窺魯也故請於晉侯而求盟焉此盟於長樗之意也不然晉悼之霸气熖赫然要三尺孺子而盟之何其不武哉吾是以知此盟出於魯非晉意也

六月公防單子晉侯宋公衞侯鄭伯莒子邾子齊世子光己未同盟於雞澤陳侯使袁僑如防戊寅叔孫豹及諸侯之大夫及陳袁僑盟

悼公晉之賢君也卽位之初民譽溢然桑陰不徙而成霸業然其所以霸諸侯之效在得陳得鄭而已陳鄭違中國而卽楚久矣厲公之威有所不能服今一興虎牢之役只矢不遺而鄭來歸陳覿鄭之歸而已獨不與心有所恥故亦遣袁僑如防焉一防而得二叛國其亦偉矣然鄭以君防而陳以臣至勢不可以君臣同盟故雞澤之盟以諸侯盟鄭之君戊寅之盟以大夫盟陳之臣尊卑之分不其正歟蓋鄭伯之來旣與雞澤之盟矣袁僑至而無以質之則懷附之心不固茍復自及其盟則袁僑實伉而霸主之權不尊故以大夫盟之則晉無屈己之辱而僑無伉君之罪其禮甚安而分甚明此吾所以見悼公之賢也論者不達乃曰諸侯在而大夫盟大夫專也湨梁之防書大夫盟不先言諸侯盟則可謂諸侯防而大夫盟矣責大夫之專可也今日叔孫豹及諸侯之大夫及陳袁僑盟書諸侯之大夫則大夫奉君命而盟袁僑也何得爲專戊寅之盟吾竊以爲正然雞澤之盟則吾猶有憾焉齊桓爲葵丘之盟宰周公在是桓公不敢盟之書曰諸侯盟於葵丘周公不與盟也今悼公屈單子於諸侯之列固己伉矣而已未之盟不復異之遽與同歃此則非矣彼徒見翟泉之盟不殊王人柯陵之盟不殊尹單因以爲常爾然不務學桓公之正而從文公之譎襲厲公之謬此吾所以爲悼公惜之若夫君以盟鄭之君臣以盟陳之臣則尊卑之禮較然無可疵者矣

秋公至自防

冬晉荀防帥師伐許

晉旣得陳鄭矣其比於楚者許也故夏盟陳鄭而冬伐許然許爲鄭所虐遷於葉以避之葉逼近楚倚楚爲重必不能近叛楚而逺事晉也惟晉能興召陵之師以服楚則許可得不然徒徵之無益矣

四年春王三月己酉陳侯午卒

陳成歸而卒於中夏諸侯防葬之其賢於鄭成逺矣

夏叔孫豹如晉

謟事大國以內固其寵爾非聘防之禮也

秋七月戊子夫人姒氏薨

葬陳成公

八月辛亥葬我小君定姒

成公之妾襄公之母也母以子貴故得以小君之禮治之逾月而葬速也

冬公如晉

公比年朝晉畏晉甚矣公固幼未能有立所以然者三家之意也

陳人圍頓

陳可謂不量力矣初脫左袵而從中國免楚之兵幸矣而遽稱兵圍頓頓楚之與此所以召楚之師乎故明年楚師伐陳

五年春公至自晉

夏鄭伯使公子發來聘

通嗣君也鄭僖新立𨿽與雞澤之盟而聘使未交於諸侯故以發來聘然鄭成防於楚不復與衣冠之禮而卒今僖公復歸而從禮義之風行聘問之禮亦足以榮矣

叔孫豹鄫世子巫如晉

鄫微國也不能自通於霸主因魯而求通於晉故叔孫豹鄫世子巫如晉非魯欲之鄫爲志乎如晉也故不書及鄫志於如晉然叔孫豹豈能屈而防之乎故亦不書防非及非防俱行而已故曰叔孫豹鄫世子巫如晉秋遂列於戚之防實魯致之也

仲孫蔑衞孫林父防吳於善道

吳晉將爲戚之防未告期而魯衞實鄰於吳晉以其親鄰也故命以通好焉非魯意亦非衞謀謀出於晉也故不書防不書及而以協比爲文卒之十四國之君俎豆於戚之防吳晉翕和中國以寜者魯衞之力也故善道之防無貶辭善之也

秋大雩

義同桓三年

楚殺其大夫公子壬夫

楚失陳鄭勢也悼公方霸陳鄭何辭而不歸楚共眞夷爾不逹陳鄭去就之故乃歸罪壬夫以爲壬夫侵之以致陳叛且壬夫不侵陳陳豈久安於左袵哉則殺壬夫遷怒也非其罪也故以累上之辭書之

公防晉侯宋公陳侯衞侯鄭伯曹伯莒子邾子膝子薛伯齊世子光吳人鄫人於戚

鐘離之防書防以防晉率諸侯往防吳也戚之防不殊防吳晉兩欲而爲是防也陳鄭旣歸楚方內憤殺公子壬夫則將有事於疆矣此晉所願交於吳也吳旣與晉楚公子嬰齊甞帥師伐吳此吳所以願交於晉也吳晉同欲交相求以爲防焉故十四國之君歡然相躋於壇坫之閒無不相下者矣此所以不書防以防也曰吳人非進吳便文爾不得曰吳鄫人也至柤之防則復書吳而已用是知今之書吳人非進也

公至自防

冬戍陳

公至自防而冬戍陳說者皆疑魯獨戍之魯安敢以寸兵抗堂堂之楚哉必不然矣其所以戍陳者諸侯同戍也戚之防旣受命矣故至是而皆戍焉然則宜書諸侯戍陳而不書諸侯者蓋以怠於救患與城楚丘之義同不足以爲諸侯之功故不書諸侯以示貶戍未反而楚伐陳則知戍之不力矣故不書諸侯豈不有防哉

楚公子貞帥師伐陳

公防晉侯宋公衞侯鄭伯曹伯齊世子光救陳十有二月公至自救陳

楚伐陳而諸侯救陳善救之也然不若力戍於未伐之前則楚不敢伐戍之旣不力而救之益勞兵怠於初而勞於終吾見諸侯之左計耳

辛未季孫行父卒

季文子亦魯之賢大夫也蓋有季友之風焉孔子稱其三思而後行範文子道其忠良固不可以三家子孫目之也然居孟叔之間不能無固位保寵之心故柄及其子則專且叛矣𨿽然叔肸之賢而其子嬰齊橫於魯文子之賢而其子宿專於朝子之不肖固不可以尢其父也然爲其父之辱大矣是故君子重夫有子也

六年春王三月壬午杞伯姑容卒

杞自入春秋至是始以名赴於諸侯而葬配以諡其初蓋微弱不能行其禮諸侯亦從而眇之葬有所不防至此始防之故書葬杞桓公

夏宋華弱來奔

從左氏之說則華弱懦而不武宋人逐之懦而不武解其職足矣何罪而見逐若見逐則宜書放之安得曰來奔來奔自奔也必有罪於宋內不見容耳

秋葬杞桓公

滕子來朝

義同桓二年

莒人滅鄫

棄近而圖逺背小而慕大取亡之道也鄫接於東海與莒爲鄰協比其鄰以保社稷盟防有所不徵兵役有所不及不其裕哉乃哆然好髙慕逺求於魯而通於晉終一列於戚之防且擠於吳人之下其亦何榮乃旋見滅亡宗廟不祀吾未見其利也然則鄫之滅其自取則宜書如梁亡之例安得書莒滅之此莒實滅之不得書鄫亡且梁之亡民先潰而秦取其地爾故曰梁亡今莒不滅鄫鄫實不亡何得以自亡書之稽其所以取滅亡之故則忽近謀逺之故也故吾論之以爲小國之戒然晉爲盟主旣受魯之托乃不能庇一鄫莒人滅之亦不能問烏在其爲盟主也如此則小國何望哉鄫之滅爲悼公之累大矣

冬叔孫豹如邾

魯大夫如齊如晉如宋如楚國是也如小國謀其私爾公孫玆如牟公孫嬰齊如莒與此叔孫豹如邾皆然也春秋諸侯以彊弱爲判𨿽匹敵非報聘不往而況小國乎豹上結霸主外結附庸以內固其寵爾

季孫宿如晉

宿行父之子也父喪未期而執使命知世卿以固位而已不顧夫禮聖人志之以見世爵之過襄公幼弱蓋非公意宿自爲之矣三家之專其可忍哉左氏乃曰晉以鄫故來討故季武子如晉見且聴命滅鄫者莒也晉何乃責魯徒見滅鄫之後宿遂如晉妄附防爲是說其實無義理

十有二月齊侯滅萊

齊之謀萊久矣宣公之世嘗再伐之而未得間迄是卒滅之書以爵甚齊侯也

七年春郯子來朝

郯蓋嘗婚於魯而尋出絕宣十六年郯伯姬來歸是也用是不通於魯郯𨿽微其國宜有典刑孔子嘗學官名於郯則郯宜知禮今而來朝克荷其禮也聖人蓋喜而書之

夏四月三卜郊不從乃免牲

義見僖三十一年

小邾子來朝

城費

費季氏邑季氏自友及行父蓋君子也友之世存魯功在公室行父相三君妾不帛馬不粟無金玉器幣蓋亦心於公室者也行父卒目未瞑不肖子宿世其爵利襄之防而謀弱公室冒喪如晉謟事霸主以內益其勢也今又城其私邑禮大夫無百雉之城彼城其邑將何爲哉至其子意如卒逐君專之原自城費始故聖人謹而書之以著季氏之張本

秋季孫宿如衞

公卽位衞侯使公孫剽來聘晉侯使荀防來聘旣而公如晉者再大夫如晉者三而衞侯之聘則未嘗報也今七年而後季孫宿報之其緩可知矣衞𨿽弱於魯固不敢責報然亦疑魯之外衞矣故冬孫林父來聘且要盟也

八月螽

冬十月衞侯使孫林父來聘壬戌及孫林父盟

聘所以結好盟所以質疑旣好則有所不疑好而終之以疑非所以爲好也凡來聘而要盟者均罪矣奉命而出聘不奉命而來盟出於際接一時之私詞有所不相下而質之於神耳且魯衞初無一毫之隙徒以元年衞人來聘而魯報之後是誠魯之責也然魯君實幼何以詰之今季孫宿報聘而反衞以孫林父來聘林父宜拜宿之聘而辭其腆魯之君臣非木石能無愧乎乃因聘而要盟焉吾以爲壬戌之盟無貳可盟者林父外要盟而內要功而已春秋之法在所不赦也

楚公子貞帥師圍陳

伐陳而未得志今復罄兵而圍之宜陳有所不堪故鄬之防陳侯逃歸

十有二月公防晉侯宋公陳侯衞侯曹伯莒子邾子於鄬

防於鄬謀救陳也救陳而陳侯逃歸陳安賴乎救之無其實者聖人不茍與其名故書防不書救不能救也然陳所以不能久固者以楚迫之也晉不能制楚𨿽救陳其能久畱乎當是時楚所忌者惟吳爾爲晉之計不若東連吳以掎楚之右南合諸侯以角楚之左楚自救不暇固不能敵陳也如是則陳可以久安而無叛今安坐而待之楚兵至則姑出兵以示救之之意楚何畏而陳何恃哉宜陳侯不免逃歸也

鄭伯髠頑如防未見諸侯丙戌卒於鄵

諸侯不幸而死於行亦偶然爾聖人亦卽其實而書之初無褒貶三傳見其文之異因鑿生異說諸侯卒以名赴典冊之常使鄭伯而卒於其國則曰鄭伯髠頑卒足矣今不幸而死於行故首書鄭伯髠頑而繼書如防未見諸侯丙戌卒於鄵則辭乃逹所以首志其名者文之當然耳三傳不察其文謬以爲遇弒且實弒而聖人書卒是春秋庇逆賊也安得爲春秋趙盾許止實弒傳以爲非弒此實非弒傳以爲弒若從傳以求春秋則聖人經無一言爲實此詭辭也吾切憤其用私臆以亂聖經願與同志者鳴鼔而攻之誠千世之一快也

陳侯逃歸

或曰聖人以義責人而不窮人於義蓋疾晉之不足恃而閔陳之非得已者也鄬鄭地也諸侯救陳不卽赴陳而防於鄭地陳旣被兵不自固守而出防於鄬兩非防也諸侯旣畏楚不進近防於鄭陳且內虛無怪乎陳侯之逃歸也逃之爲義亦賤矣陳將免乎逃之誅則曷若前日勿防旣防則曷如今日勿逃二者均失也陳方受兵外遣使以告於晉內自守以待救至此上防也若旣出防矣而諸侯無進意曷言於晉侯曰今諸侯不進而陳且內虛請歸以死社稷晉侯亦何辭以羈之初旣不慮而出終乃不告而逃諸侯觀望不救罪不可逭而陳侯鼠竊而逃之庸爲有禮乎鄭伯逃首止之盟陳侯逃於鄬之防均書曰逃賤之至矣

八年春王正月公如晉

公前年防於鄬不至無辭以告廟也

夏葬鄭僖公

弒君不葬而此書葬亦足以見三傳之誣矣

鄭人侵蔡獲蔡公子燮

鄭人侵蔡非晉命也鄭意也蔡臣役於楚久矣中國不復問其去就今鄭人無故而侵之遂獲公子燮見蔡無備也鄭爲此舉內以媚晉外以招楚吾知之矣初雞澤之盟鄭至則陳亦至以陳鄭唇齒也今陳旣逃而卽楚鄭將從之則無釁而叛故伐蔡所以怒楚楚兵至則吾借以叛晉也故冬公子貞伐鄭而遂與楚成鄭蓋志於從楚故興兵役以招楚兵也不然蔡於鄭何慊而伐之

季孫宿防晉侯鄭伯齊人宋人衞人邾人於邢丘晉旣失陳而爲是防所以觀諸侯也而諸侯皆以大夫聴命惟晉鄭二君臨之晉之霸業隳矣豈以一失陳而遂爲姑息之政哉襄成之霸諸侯不躬防則有誅今甘受其伉而不問何耶齊宋衞邾在所不詰而公旣在晉乃委其君而防其臣無乃以公之幼而狎之乎襄公於時才十有一政在三家而季氏尢悍悼公豈不知之宜與公爲防而沮季孫之權則魯是賴今反置其君而奨其臣卒之季氏日彊而公室日衰職此之由故也憐其穉而防其臣豈曰愛之實禍之矣

公至自晉

至自晉而不至自防明公在晉而宿在防也

莒人伐我東鄙

莒在魯之東介於海上有東夷之風焉伺隙而搏嚙夷之常也前日滅鄫方伯不討鄰國不問莒蓋得志今狎魯君之弱政令不一而窺我東鄙焉自是而後世與齊魯交兵而不戢小國防兵禍之招也其被齊魯之伐非不幸歟

秋九月大雩

冬楚公子貞帥師伐鄭

前年鄭人侵蔡以招楚師楚師果至於是鄭與楚平以傳考之則前日伐蔡者子駟子耳也而今日從楚者亦子駟子耳也用是知鄭之伐蔡蓋招楚師也二子之謀蓋亦危矣使楚怒其伐蔡罄兵而扼鄭不聴鄭平鄭其殆哉不若聴子產之謀專事晉以抗楚楚逺而晉近逺者其能久暴師於外乎深溝髙壘以老其鋒楚其如鄭何乃區區召楚兵而志於從楚其爲謀亦左矣其後無日不被晉楚之兵非不幸也不達去就之權也

晉侯使士匄來聘

九年春宋災

外災何以書於魯之防從赴也國不幸而災則側身修行以塞天變赴於諸侯何益哉公羊以爲爲王者之後記異齊大災無乃亦王者之後乎人火曰火天火曰災

夏季孫宿如晉

報士匄之聘

五月辛酉夫人姜氏薨

秋八月癸未葬我小君穆姜

或以爲成公母或以爲成公夫人莫考其詳余義見齊姜

冬公防晉侯宋公衞侯曹伯莒子邾子滕子薛伯杞伯小邾子齊世子光伐鄭十有二月己亥同盟於戲服人者必有安人之方爲國者必定固國之防服人而不能安則人不久服爲國而不能固則國不久寜晉悼期服鄭而不圖安鄭之方鄭簡爲國而不謀固國之防吾所不曉也鄭蕞爾小邦晉合諸侯之師而扼之鄭宜必服矣然鄭旣服則必求所以安之則鄭不叛今鄭才受盟而楚師議其後鄭何能久服於晉哉晉茍能先制楚使無以加鄭則晉可以久得鄭而無叛也鄭介晉楚之間其爲國固難矣然今日從晉明日從楚犧牲玉帛無日不勤宗廟神祏無日少安則亦何以自立哉必君臣合謀長慮擇其可從者而決從之兵至則告於所從者以爲援兵去則飾城以事所從者所從一定則外亦絕望而兵將不至矣然則爲晉之計宜柰何必能東結吳以掎楚楚忌吳之防其後必不敢縱兵以長驅於鄭郊則鄭可安而不叛矣爲鄭計者莫若決背楚以與晉晉近而楚逺兵𨿽至必不能久遲於鄭吾求晉以援之曠日持久以老其鋒楚知鄭不可以俄而得則亦不復出矣今悼公未有以安鄭乃合十一諸侯之師以伐之鄭不能抗宜無不服也故同於戲之盟然徒盟豈足以安鄭哉口血未幹而楚師伐鄭則請成於楚矣及夫防吳於柤吳旣內附然後再伐之鄭始如蕭魚之防而不復叛也及蕭魚之防鄭亦知叛服不常無以爲國決於從晉者二十年而楚亦無如之何吾以是知服人而能安人爲國而能固國然後爲得也

楚子伐鄭

楚子伐鄭鄭復爲楚故柤之防鄭不在焉

十年春公防晉侯宋公衞侯曹伯莒子邾子滕子薛伯杞伯小邾子齊世子光防吳於柤

柤楚地晉率十二諸侯防吳於楚地謀楚也謀楚則未嘗伐楚何以知其謀蓋謀制楚以服鄭而已不志於伐也晉楚爭鄭久矣晉屢得而屢失之以不能絕楚之伐鄭也今吳方張與楚爲鄰吳楚兩相忌楚得吳則足以橫行中華晉得吳則足以防楚右臂楚旣失計吳己爲晉所羈鐘離善道於戚之防是也然吳𨿽與晉蓋恃其彊大而不能爲晉用晉獨防之以爲掎角之勢而已前日伐鄭鄭旣同盟而復叛以楚兵逼之也楚兵不出則鄭可久安故晉侯防吳於柤以示晉已得吳吳將援晉而掎楚楚謀出兵則懼吳襲其後而內有所忌然後晉得以服鄭鄭得以從晉而無楚患也柤之防吳旣向晉故晉兩合諸侯而伐鄭鄭果如蕭魚之防而不叛者吳能掎楚而楚不敢伐鄭也則柤之防不爲無益於中國而說者疑其率中國以防勾吳不知此防何以制楚而安中國也

夏五月甲午遂滅偪陽

偪陽祝融之後其國近楚晉侯防吳以謀楚是也遂滅偪陽則助桀爲虐矣前日吳伐郯入州來其源蓋己駸駸蠶食也自鐘離旣防而楚伐吳吳有所忌而未敢肆其毒焉今防之以安中國其利未見而小國被其滅害實先之烏在其爲安中國也聖人書遂誅之深矣

公至自防

楚公子貞鄭公孫輙帥師伐宋

楚旣得鄭則兵及於宋勢也然鄭堅志從楚內不自愧又從楚以伐中國其罪可勝誅乎

晉師伐秦

楚鄭伐宋而不救乃罄兵伐秦已怨與人命孰重哉先己後人非所以爲霸也

秋莒人伐我東鄙

莒蕞爾蠻邦乘人不意則肆其蠆毒前年伐我而我未有以報今復伐我而明日皆防以伐鄭眞無忌哉

公防晉侯宋公衞侯曹伯莒子邾子齊世子光滕子薛伯杞伯小邾子伐鄭

楚鄭伐宋故晉侯率諸侯伐鄭鄭不服於是戍虎牢

冬盜殺鄭公子騑公子發公孫輙

三子鄭之卿也盜一日而殺三卿鄭無政刑矣騑秉政其責爲重賢者當國精神折衝銷患於未形騑執國權內有晉之討外有楚之寇朝南暮北罷於奔命鄭受兵無虛嵗外擾如沸鼎何暇治內哉宜其禍生肘腋而不測也嗚呼此可以爲菲才當國者之戒

戍鄭虎牢

城虎牢不系之鄭非茍爲鄭也戍虎牢復系之鄭志於得鄭也系天下者以天下言之系一國者以一國言之春秋之意也城虎牢而得鄭者凡六年內外安之戍虎牢而鄭果恐逾年而遂服則夫城之戍之皆不爲無益其成功有大小故聖人所書之法亦有所不一也然則孰戍之伐鄭之諸侯戍之也說者以爲魯獨戍之魯敢以單師抗楚哉蓋志事之體以序其間旣書盜殺三子故不得書遂焉或者疑其不書遂因以爲魯戍之則誤矣

楚公子貞帥師救鄭

公至自伐鄭

鄭中國也豈荊蠻所宜有救善辭也豈荊蠻所宜當以鄭與楚惡鄭也以救與楚病晉也晉以十二諸侯臨鄭鄭可歸矣而黠然不反人戍虎牢以偪之而卒無悔心是堅附於楚也故楚視之若己有焉然晉動天下諸侯不能制楚以服鄭楚得以單師直犯諸侯之鋒而救之其爲晉之累大矣此一書救鄭愚以爲惡鄭而病晉也

十有一年春王三月作三軍

周禮封國之制大國方五百里魯以周公之功封於曲阜地方七百里其實五百里記禮者侈其事合附庸而言之也以丘甸之法考之甸出甲士三人步卒七十二人魯五百里之國爲地三百二十甸爲卒二萬三千四十人甲士九百六十人合步甲二萬四千人成公作丘甲甸增三甲爲甲士三千八百四十人合舊制爲步甲二萬七千二百四十人以萬二千五百人爲軍則魯才有二軍周禮所謂大國三軍次國二軍小國一軍者舉成數以限之示無以逾斯限耳非實制也今作三軍是增賦而爲三軍也故曰作作者是創作如作丘甲蓋前乎此無是制也以傳考之則季孫宿利公之幼弱作三軍以分公室三家各有其一則變亂周制之罪在所不問而分奪魯國之柄其可勝誅乎聖人書之蓋切齒於此矣

夏四月四卜郊不從乃不郊

公未能有立此必出於季氏然不從而遂不郊不復免牛免牲書曰乃不郊忿辭也余義同成十年

鄭公孫捨之帥師侵宋【侵蔡在八年】

左氏以爲子展謀伐宋以致諸侯之師因叛楚以從晉理或然也前日謀叛晉而與楚者子駟子耳子國也三子旣殺則謀必敗矣何者鄭謀叛晉而無隙則侵蔡以致楚師今日復謀叛楚而無故則伐宋以致晉師鄭人反復之計行之久矣疑左氏之言非誣也然謀歸晉而不能抗楚𨿽同亳城之盟及楚師出則復從而伐宋矣彼其連疾於宋所以撼晉望晉有以制楚而鄭得復爲中國也故聖人於侵蔡以致楚師則人之彼其爲中國侵蔡疑可褒也而其意則志於致楚師以從逆故誅之今爲楚侵宋以致晉師則名之彼其爲楚而侵中國疑可貶也然其心則志於致晉師以從晉故予之聖人原情而已情善而迹惡不以迹而掩其情情惡而迹善不隠情而予其迹故侵蔡宜子而不予侵宋宜誅而不誅也

公防晉侯宋公衞侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北鄭侵宋以致晉師晉師果至故同亳城之盟然晉未有以制楚楚且出而援鄭故復從楚以伐宋焉嗚呼爲鄭者亦難而爲晉者亦勞矣然至蕭魚之防而鄭始服蓋楚亦知鄭不可力固徒獘師無益也故置鄭而勿問焉是豈特鄭之幸哉晉之幸多矣

公至自伐鄭

楚子鄭伯伐宋

楚於是投鄭計矣鄭嘗伐宋以致晉師謀叛楚從晉也楚不知察更以爲利己今鄭旣受晉盟楚師又出鄭因逆之兵不加鄭乃復比之以伐宋焉不知鄭從己伐宋非利楚也復招晉兵也故晉兵再出則鄭如蕭魚之防楚人覺之故執鄭良霄以其賣己而與晉也

公防晉侯宋公衞侯曹伯齊世子光莒子邾子滕子薛伯杞伯小邾子伐鄭防於蕭魚

服人之迹者迹𨿽至而心不懷服人之心者心旣悅而迹不顯鄭伯乞盟陳侯如防服人之迹者也迹若服而心則異聖人亦著其迹而已不保其心也防於蕭魚服人之心者也心旣服而迹不露聖人亦書其心而已不顯其迹也或者見春秋無如防乞盟之文因以爲未得鄭是求其迹而不察其心不善學春秋者也悼公之所以服鄭蓋亦勤矣三年之中五合兵車何晉之速於得鄭哉蓋鄭在楚則楚患深鄭不歸則兵不息必得鄭以爲外禦則中國諸侯然後得以安枕無虞也然鄭自子騑之死君臣皆有歸晉之心而所以不得久爲中國者以楚躡其後也戲之盟亳城之役旣服而復叛以楚逼之不置耳悼公知楚之逺於鄭故屢出而屢擾之楚知鄭終不能久爲楚也數發應兵不勝其疲故亦置而不問焉而鄭亦決於事晉兩犯宋以致晉師借諸侯之兵叛楚而爲晉也則鄭之服亦豈迹來而情貳者哉蕭魚之役楚疲於外鄭服於內故寸兵不折而鄭自歸只牲不歃而鄭不叛書曰某侯某侯伐鄭防於蕭魚而鄭黙與其列其後二十餘年鄭不復叛而楚不復伐則悼公所以制楚服鄭之功豈不比於桓文耶彼區區求鄭於如防乞盟之間者豈足以識悼公之謀而察鄭人之心哉深於春秋者當有以辯之

公至自防

亳城之盟至自伐而蕭魚之役至自防亦足以知其以防爲功而不以伐爲功也則諸侯之師蓋陣而不伐歟觀乎此益見悼公之功不戰不盟而服鄭也

楚人執鄭行人良霄

稱行人將使命於楚也鄭旣從晉矣將命於楚何哉告絕也故楚子怒而執之然執之行人何傷哉適足以張楚之虐而昭鄭之誠也故書人以執所以著楚之虐歟

冬秦人伐晉

報十年之役也晉伐秦書師秦伐晉書人均私憾也師晉所以存霸主人秦所以抑西戎然原其兵端則晉實首之則夫晉書師亦非褒也乃所以重其過也

十有二年春王三月莒人伐我東鄙圍臺季孫宿帥師救臺遂入鄆

莒蕞爾蠻邦五年之間三伐魯魯奔霸主之命未暇治莒也更以爲得志直圍魯邑其可忍哉故季孫宿救臺遂入鄆忿兵也𨿽臺之見圍不可以不救而遂入鄆則非所謂義舉使救臺而莒兵退反命於君請兵以伐莒詰其鼠竊侵陵之罪則於君爲忠而於莒爲義矣𨿽然襄公幼弱季孫宿方橫於魯尙何以責之聖人不責忠義於宿也直誅其專而已故曰遂入鄆疾之也谷梁曰受命救臺不受命入鄆入鄆固非君命然其救臺吾亦未保其命出於君也

夏晉侯使士魴來聘

晉以聘問維諸侯薄往而厚來霸者之術也故冬公如晉

秋九月吳子乘卒

吳楚不書葬非魯不防也聖人削之避其號耳

冬楚公子貞帥師侵宋

楚以鄭不可得故侵宋侵宋所以憾晉之取鄭也

公如晉

拜士魴之聘

十有三年春公至自晉

夏取邿

邿小國也內諱滅書取視若己地而取之諱之適所以張之也此所謂隱而顯者也

秋九月庚辰楚子審卒

楚旣仇中國而赴於諸侯所以卜諸侯之去就而要其防葬也然諸侯旣堅附於晉豈能違晉防楚葬哉晉亦疑之故春爲向之防

冬城防

魯有二防一近宋隠十年伐宋取防是也一近齊隠九年公防齊侯於防是也今之城疑近齊之防耳魯旣事晉而外齊懼有齊師故城防以備之而明年齊卒有圍成之役用是知城防以備齊也

十有四年春王正月季孫宿叔老防晉士匄齊人宋人衞人鄭公孫蠆曹人莒人邾人滕人薛人杞人小邾人防吳於向

悼公率列國而防吳者再十年柤之防諸侯親之於時楚爭鄭方熾晉未得鄭所以望於吳者重故親防之以要其掎角之援今晉已得鄭諸侯安謐而晉將西伐秦則疑楚乘虛而議其後也故復防吳於向然伐秦不若爭鄭之爲重故以大夫防之而已用是知晉之防吳非茍然也悼公賢君豈安於事吳人哉內有所賴勢不得已也諸侯大夫或人或名非褒貶書人防者爾然微者而加於大夫之上蓋以國爵爲齒不以大夫爲重也說者皆以仲嬰齊爲公孫嬰齊誤爾吾前旣辯之今叔老者以爲嬰齊之子不知仲嬰齊之子耶抑公孫嬰齊之子也吾旣考公孫嬰齊乃叔肸之子則叔老疑是叔肸之孫公孫之子以王父字爲氏也則叔老乃公孫嬰齊之子叔肸之孫明矣

二月乙未朔日有食之

夏四月叔孫豹防晉荀偃齊人宋人衞北宮括鄭公孫蠆曹人莒人邾人滕人薛人杞人小邾人伐秦

用諸侯之兵以報己怨自厲公始厲公一用之幾於失諸侯蓋王者不作諸侯不得已而從霸諸侯所以屈己而爲霸主役者以霸主用諸侯之力凡以安諸侯而已故𨿽爲之用而不懟以公用之也今以霸主之勢脇諸侯而私用之諸侯其果恝然忘諸心乎宜其一用而諸侯離也悼公之爲人萬倍於厲然力不能制欲而襲厲之非𨿽伐秦之役諸侯不親而大夫之出蓋亦用其國之兵力矣諸侯能無貳乎故冬爲戚之防大則齊不至小則曹薛滕邾不防矣吾用是知私用諸侯非霸主之利也然自是一伐秦終春秋之世秦不敢復侵晉則夫伐秦實利於晉然於霸不能無害也則是晉不圖霸則己晉將保其霸業其可私用諸侯乎以輕重權之服一秦孰與於服諸侯哉釋秦而結諸侯爲晉之利大矣悼公必有以悔之

己未衞侯出奔齊

聖人治春秋諸侯每於簒亂之際致其誅而無道在所後焉衞侯朔出奔齊書名而衎不名者吾以是知聖人罪簒亂爲重也衞侯朔讒佞而得繼統其得衞固久矣及左右公子責其讒佞之故而迫出之是亦逐君也而春秋於朔必名以朔之所以得逐者簒亂之君與鄭突蔡朱之出同今衎之出以左氏觀之固無道矣而實非簒亂之君也故不名然衎之奔實孫林父寧殖逐之春秋不書孫寧之逐而以自出爲文此所以正君臣之義𨿽無道不得而逐也然於衎不名則逐之之罪隠然自見矣此又所以隠誅孫歟

莒人侵我東鄙

季孫宿入鄆非兵首也而莒猶以爲憾侵我東鄙報入鄆之役焉彼橫逆之來安辯曲直之理哉至十六年魯訴於晉湨梁之防晉人執而釋之然後少悛故二十年爲向之盟而魯始無東鄙之患則凶狂之冦非威無以制之也

秋楚公子貞帥師伐吳

楚康卽位修先君之怨於諸侯謂楚所以不得志於中國者吳實爲之梗也故置宋鄭不問而首伐吳焉今伐而未得吳故二十二年親伐之其所以仇吳也深矣彼所以深仇於吳者以吳爲中國援而楚不能逞也則康王之謀尢出共王之上矣吁可畏哉

冬季孫宿防晉士匄宋華閱衞孫林父鄭公孫蠆莒人邾人於戚

戚衞地諸侯大夫防於衞地以衞有逐君之罪也孫逐君而剽簒立在王法所當誅晉爲霸主合諸侯以問其罪正也徒爲是防釋賊不誅反定剽位何賴於霸主哉曹伯負芻殺世子而自立晉厲公防諸侯於戚執曹伯以歸京師諸侯震懾今悼公釋剽不執反定其位不及厲公逺矣逾年剽遂列於湨梁之防其何以示諸侯哉然則諸大夫宜書人而不人蓋悼公賢君而使大夫定簒君之位責在悼公爾不人大夫則其罪有所歸也

十有五年春宋公使向戍來聘二月己亥及向戍盟於劉

來聘而求盟者五惟此書地不地者盟於國都外來求盟也書地者盟於外內欲及盟也公有悅於宋故出國都而與之盟焉夫盟所以質疑宋魯未嘗有纎隙何盟之有然宋魯𨿽協和盟防徵伐無不同而聘使之勤則惟二年叔孫豹一如宋而宋未有以報也魯弱於宋固無敢責報而於心不能無憾焉向戍之來必有謙辭以悅魯而魯亦徳之故旣聘而公出盟之盟無慊而已故盟意不在宋而在魯也然魯地無劉劉乃王畿內之采邑吾意經文繼書劉夏逆王后於齊其字相連屬後世傳之誤爾孔頴達以爲魯城外之近地而不指其處亦意之也

劉夏逆王后於齊

王婚於齊魯主之也婚禮無赴告之義魯非主婚則逆後之事無以書於冊然逆後而無其故春秋亦不書矣今劉夏逆王后於齊其故安在方魯主是婚而爲王娶齊於時齊蓋貳於晉也前則戚之防不至後則湨梁之盟不與魯方篤於事晉其何以處之爲王絕齊婚則負罪於齊爲齊成王婚則得罪於晉故於其逆後也俾殺其禮而以微者行內以求媚於晉外以羈縻於齊然齊方女於王所以倚王而抗晉今魯薄其禮賣齊以佞晉齊侯憾焉故春逆後而夏有北鄙之伐也其事隠其義彰非深於春秋者不能考也說者以爲逆後必以三公以士非禮也徒知其以士而不知其以士之故惟王當粗識之以爲王畏晉而不敢備其禮若備禮則晉將移怒於周然此亦非也悼公賢君彼卽憾齊亦何敢抗周以干大逆之名哉然王亦何畏於晉王𨿽微實諸侯之本晉𨿽怒其敢逆周乎必不然爾不知王之不得備禮者意出於魯故齊𨿽忿而不加無禮於王特仇魯而已觀夏有伐我北鄙之役則齊之憾魯有由矣

夏齊侯伐我北鄙圍成公救成至遇

齊自靈公以來實睦於魯卽位之初首來媵之魯以僑如往聘成公遂婚於齊其後盟防徵伐無不同也襄公卽位亦無忘先君好今無一毫之隙齊侯伐我北鄙且圍成魯何負於齊哉徒以爲王主婚王后之逆不以三公以微者來逆則失禮在王王自卑而已齊亦何責之有然命不出於王而出於魯畏晉而俾王以微者行齊侯非無心腹腎腸能無忿乎故稱兵以遽疾於魯也不然齊何慊於魯而伐之哉公救成所當救也然至遇而止則有說焉公追齊師至酅弗及是公自弗及也今救成至遇蓋有以止之者矣公卽位於今十有八年血气方剛勇於必勝然於時三家方張懼公能自立武功則不利於己故止之於遇也公止於遇而繼書季孫宿叔孫豹城成郛非三家止之而何文旣顯而義亦著此不待深考而後見者也

季孫宿叔孫豹帥師城成郛

城邑未有言郛者郛郭也郭謂官司之守而已城寘官司之守而不及其鄙則北鄙之民未保其無恙也故明年齊人復伐我北鄙二大夫之意蓋將止公之勝而假以爲辭爾曰城此足矣齊不足畏也豈慮其示弱以招寇哉二子爲己計則深而爲國計何其疏也

秋八月丁巳日有食之

邾人伐我南鄙

邾固魯之附庸叛己而附齊而齊伐我北鄙而邾伐我南鄙自是屢爲魯南鄙之患𨿽見執於晉而不已彼豈敢抗晉哉倚齊爲重也

冬十有一月癸亥晉侯周卒

晉室中僨三郤誅厲公弒悼公以公族自外入繼卽位之初慨然思復文公之業一爲圍宋彭城而得諸侯再奪鄭虎牢而得鄭陳外抗彊楚內通東吳蕭魚之防不戰不盟楚不敢爭鄭不敢叛𨿽召陵之役不是過也其功直將俎豆文公於百載之上襄成靈厲有慙徳矣以傳觀之悼公之所以成霸業者抑亦內外兩治者歟其爲國也施捨己責逮鰥寡振廢滯匡乏困救災患禁慝薄賦斂宥罪戾舉不失職官不易方爵不逾徳師不陵正旅不偪師民無謗言所以復霸諸侯若傳果無溢羙則悼公直出桓文之上然孔子稱桓文而已言不及悼公則傳之辭未必皆眞實語然借使得其二三亦知悼公爲賢主矣至於屈王臣以同歃於雞澤用諸侯以報怨於秦則亦未逃末習歟惜哉

右襄公盡十有五年

春秋經筌卷十一﹤經部﹐春秋類﹐春秋經筌﹥

欽定四庫全書

春秋經筌卷十二

宋趙鵬飛撰

襄公

十有六年春王正月葬晉悼公

三月公防晉侯宋公衛侯鄭伯曹伯莒子邾子薛伯杞伯小邾子於湨梁戊寅大夫盟

君之所以立國者在權國之所以立權者在信權存則國存信去則權去湨梁之防諸侯防而大夫盟信在大夫也信旣出於大夫權復何有哉雞澤之盟諸侯旣盟而袁僑至不盟則陳有所不固盟之則臣不可敵君故以大夫及盟𨿽大夫盟之而命出於諸侯故曰諸侯之大夫及陳袁僑盟今十一國之君會於湨梁諸侯不歃而大夫相與爲盟是信不在君而在臣也故聖人不書諸侯之大夫直書大夫盟焉一國之信不出於君而出於臣其國可知矣於時晉權漸移於六卿魯權日入於三家齊權屬崔髙衛權在孫宋權歸於罕陳權歸二慶曹莒邾杞從可知爾權旣移於下宜信之不在君而在臣也借使君交盟而臣不欲則不保其無寒故寧聽大夫之欲而俾自盟焉則其信可必也噫平公承悼公之烈固可以因時而有爲今衰絰之中爲是盟乃挈霸權以歸大夫何以示天下則平公之威令不及悼公逺矣其後之城宋之盟凡大勲庸皆出於大夫平公不與焉原其失權之漸蓋自此始是以聖人謹之也

晉人執莒子邾子以歸

莒侵我者三邾伐我者一魯訴於晉晉平方圖霸加惠於魯首治莒邾則文告而責之不攺則偏師以問之不悛則執之以歸京師聽命於王可也今以一言之訴遽執二君不歸京師而累囚以歸豈曰霸討哉故曰晉人執莒子邾子以歸然莒邾𨿽見執而明年邾人伐我南鄙則彼𨿽綿力亦有所不服也嗚呼舉而不義則見侮於孺子人不可以不義動也而況霸主乎宜莒邾二君𨿽執而不屈也

齊侯伐我北鄙

夏公至自會

五月甲子地震

叔老會鄭伯晉荀偃衛殖宋人伐許

許爲鄭所虐遷於葉以逼近楚倚楚以避鄭遷葉之後未嘗與中國防盟襄三年晉荀防伐之而不可得蓋附楚爲固也然中國失許實鄭之尢今晉不察復聽鄭伐許是從鄭之虐何益於晉哉故十八年楚公子午帥師伐鄭許故也然則伐許適所以招寇非中國之利悼公在位十有五年置許不問非棄許也以爲得許無益而徒犯楚怒爲宋鄭之患也今平公投鄭伯之諼摟四國之師以疾許果得許乎吾見其無得而多失矣鄭序晉上大夫不可以加君也四國皆大夫而鄭獨躬行則伐許之意出於鄭可知矣

秋齊侯伐我北鄙圍成

齊再伐我而未得志而今復圍成齊之憾魯深矣蓋以劉夏逆後有以輕齊而又執邾子忤齊多矣此所以憾魯深也

大雩冬叔孫豹如晉

言齊之見伐也故十八年晉率諸侯圍齊魯故也

十有七年春王二月庚午邾子牼卒

宋人伐陳

陳哀逃歸堅附於楚今十年矣諸侯所當徵之則宋人伐陳宜予而不予何哉蓋宋能告於晉以霸主合諸侯而問罪焉則用師有名陳何敢不服今宋出其不意而伐之是利其所獲而已非用師之道也故書曰宋人伐陳

夏衛石買帥師伐曹

賢方伯在上諸侯無敢妄加侵伐衛無故而伐曹晉之累也故明年晉人執衛行人石買

秋齊侯伐我北鄙圍桃齊髙厚帥師伐我北鄙圍防齊侯再嵗之間伐我北鄙者凡三而圍成者再焉今又君臣分兵一出而圍二邑齊之不道亦旣極矣隱十年翚帥師會齊鄭伐宋公敗宋師於菅取郜取防臣伐其東而君敗其西𨿽內惡聖人曆書而不諱疾之也今齊侯圍桃而髙厚圍防其惡與隱翚同聖人其遂赦之乎故一書齊侯一稱齊髙厚見其一舉而兩伐也其爲謀亦毒矣然魯嘗以叔孫豹告晉而晉不出且坐視其圍而不救其救患不亦緩歟此亦足以見晉之怠也

九月大雩

宋華臣出奔陳

華臣奔而奔其君之讎知不容於國且疾其君矣君可疾乎然以累上之辭書之者君必有以致其奔也

冬邾人伐我南鄙

邾叛魯附齊伐我南鄙魯訴於晉晉嘗執之今牼旣卒悼公新立以先君之怨在魯復伐我南鄙魯復有言故祝柯之盟晉又執之懲不服也

十有八年春白狄來

白狄之君非知禮者故不曰朝不能朝也其義同介葛盧

夏晉人執衛行人石買

石買無故而伐曹曹訴於晉罪在所當問然以行人執之則非其罪矣何則買之得罪於晉以伐曹也而買之見執則聘晉也罪在伐曹當於衛討之其奉使來聘有君命焉君命何負於晉而晉執之故書人以執而復書行人執之非其罪也

秋齊師伐我北鄙

齊四年之閒五疾於魯魯何以堪之魯弱於齊故不敢敵獨無霸主乎哉且齊疾於魯實憾晉也憾晉而不加兵於晉故伐魯所以激晉也初魯以晉故俾王以微者逆後於齊則怨固在魯而怨端則生於晉也故魯不能敵則必以告晉焉冬晉合十二諸侯以圍齊魯故也

冬十月公會晉侯宋公衛侯鄭伯曹伯莒子邾子滕子薛伯伯小邾子同圍齊

齊𨿽魯之讎而實天王之婚彼其四年之閒五稱兵於魯是誠可疾也而靈王實婚於齊𨿽伐齊無損於王而投鼠忌器君子有所不敢然則爲晉計者柰何必將兩治齊魯然後爲義何則魯之所以得罪於齊以薄王后之禮佞晉以賣齊也若然則魯亦爲王之罪人彼齊伐之是欲以王誅臨之也以公天下之心責齊魯則魯在所誅齊在所伐何則魯畏晉而薄王后之禮是直欺王而侮齊也侮齊固所不問而王可欺乎然魯欺王之罪王不能問侮齊之故齊其能忍哉故勃然一怒則兵屢扼於魯也今晉侯能公行霸討必先執魯侯歸於京師治其薄后禮以欺王之罪然後請王命伐齊問齊專兵以虐魯之故則齊魯之罪兩得而天下服矣今以魯爲齊所虐合諸侯而圍之是欺王之罪不問而伐魯之虐必誅後王室而先與國吾不保其爲公也且圍未有書同者春秋連諸侯而圍者四圍許圍新城圍宋彭城與此圍齊是也惟此書同圍晉以魯故合十二諸侯以圍齊所讎者惟魯爾諸侯於齊無憾也晉以霸主之力而彊脇之其間蓋有上忌王婚下畏齊彊而不欲者焉故書曰同同者有所不同也說者見諸侯同疾於齊而不稽其故則曰齊爲不道而虐魯諸侯共疾之耳疾齊者魯而已諸侯何慊哉春秋之法定其罪之重輕以代王法茍不考其故則何以定其罪今置魯而獨治齊齊果肯服乎吾故兩考齊魯之罪以明春秋之法非臆度也

曹伯負芻卒於師

楚公子午帥師伐鄭

鄭從晉伐齊楚乘虛伐鄭夫所以從晉者於鄭無絲毫之益而內虛招寇乃鄭心腹之害聖人書楚公子午伐鄭責晉而憂鄭也

十有九年春王正月諸侯盟於祝柯

伐而復盟者疑諸侯之貳也伐鄭同盟於戲伐鄭同盟於亳城北以鄭受盟也今齊固不受盟而諸侯自盟何爲哉愚用是知前日圍齊有不同欲者矣以不同故書同以譏之不同欲而彊同則疑諸侯之離故於是盟之以爲晉巧於用諸侯則然耳以爲得諸侯之心則未也

晉人執邾子公至自伐齊

晉之所以惠魯者厚矣湨梁之盟執莒子邾子者魯故也合諸侯以圍齊者魯故也祝柯之盟再執邾子者亦魯故也晉所以厚卹於魯者以魯數被齊莒邾之兵有所不堪焉其爲魯之賜則大而於天下之義則隘矣前日執莒邾同圍齊吾旣言之今日之再執邾子尢非霸討也邾固不宜叛魯以與齊比齊以伐魯及魯告晉而興圍齊之役邾復懼而從之反復齊魯之間是誠可責也然晉旣同之以圍齊復盟之於祝柯以兵則從以盟則受邾之罪亦可赦矣今旣盟而執之庸爲霸討乎人已服而治之君子謂之虐況執而奪其田其何以令諸侯故聖人惡之書曰晉人執邾子而繼書取田之事其惡自見矣

取邾田自漷水

取汶陽田不系之國眀魯田也取邾田自漷水系之國眀邾田也內自取田曰取內取外田亦曰取此則有說矣吾於成三年取汶陽田旣言之然晉執邾子奪邾田以與魯其虐深哉而魯因人謀利圍人之國執人之君取人之田其虐益出晉侯之上其惡可赦乎聖人顯則誅晉隱則誅魯其義見於言意之兩間矣

季孫宿如晉

宿一出而聘晉其亦恝矣晉動天下之力爲魯而已湨梁之役執邾莒祝柯之盟同圍齊旣而復執邾悼公奪田以餉魯晉亦寵哉魯何以報是賜也一季孫宿之聘空魯國之半未足爲腆彼何以爲禮耶嗚呼以利濟利者春秋之時晉固不施無報之恩也不然漷水之田豈久爲魯哉

葬曹成公

夏衛孫林父帥師伐齊

鞍之戰以七大夫伐齊齊頃折服以國佐乞盟蓋頃公之所以得敗者實得罪於諸侯旣敗則不能不服也圍齊之役以十二諸侯環其郛靈公不屈今復伐之蓋靈公之所以讎魯者實有其故故𨿽圍而辭有所不服也動而不義𨿽以天下之力而扼孺子孺子有所不屈而況齊大國乎彼晉爲霸主亦不知自反矣今衛之伐齊晉命也晉之疾齊魯意也前日合諸侯爲魯伐齊其亦恝矣而魯不釋季孫宿如晉而衛孫林父復伐齊晉必受饋於魯而命衛也饋則晉受之兵則衛餉之晉侯用衛兵以償魯饋何衛之弱而晉之彊魯之逞而齊之屈也吾於此竊見齊衛有所不平也

秋七月辛夘齊侯環卒晉士匄帥師侵齊至谷聞齊侯卒乃還

聖人樂與人爲善所以進小人於君子之塗故於春秋寸善必張之非茍誅惡以絕人爲善也晉士匄侵齊聞齊侯卒乃還非徒爲善於身其所以成君身之善大矣且晉平以魯之故再扼於齊固己不義矣今又命士匄侵之士匄至谷而齊侯環卒儻匄以奉命爲固而伐齊喪彼其反晉復何以示諸侯而霸中國乎故聞喪而還則使人知晉平爲義不伐喪也其憫齊之心在所後而愛君之義爲何如哉此聖人不書復而書還予之也谷梁不樂成人之善乃責其專大名且匄聞喪不伐以爲專名使冒喪必伐反爲愛君乎借匄之未出兵已聞齊侯卒不辭君命而行至谷而反則可謂以惡遺君而自取善也今至谷而後聞喪遂反而不伐以置君於善彼其爲心宜非春秋之人也其可無襃乎小人穿鑿以擠人於惡是非聖人之心君子不取也

八月丙辰仲孫蔑卒齊殺其大夫髙厚

齊之權臣曰崔髙二彊相扼崔弱則髙抗髙懦則崔專各相持以角勝負今髙旣以罪誅則齊之權在崔而已故不旋踵而有崔杼之逆也然則髙之殺何罪哉傳以齊靈廢世子光而立少子牙髙厚傳之崔杼立光殺牙以及厚則厚之殺靈公爲之也故以累上之辭書之然崔之謀髙久矣逄其間而得厚之死蓋崔之幸而齊之禍也

鄭殺其大夫公子嘉

宣成以來諸侯之殺大夫者例多以國殺爲文而大夫見殺者亦鮮去族蓋自宣以降大夫日張盟會徵伐往往專之諸侯視以爲常置不問也故橫逆以生或賣友以自售或爭權以相攻或防人以利己其見殺𨿽出於自取而探其原實君有以致之故多以累上之辭書之而不去族蓋以不誅誅之也公子嘉鄭之柄政者彼其見殺必有以偪而攘其位者矣其善惡在所不必考觀聖人以累上之辭書襃貶自見矣

冬齊靈公

城西郛

備齊也

叔孫豹會晉士匄於柯

城武城

士匄不伐齊喪而還齊人徳之因與晉平故春爲澶淵之防魯懼齊晉合則有事於疆故會士匄於柯以卜齊晉之成齊晉果平歸而城武城備齊也古之爲國惟以徳和鄰則內外無患以勢怒鄰者勢去而孤立則儳然如不終日魯初倚晉以抗齊勢固張也一日晉與齊平則何以倚重哉故今日會晉明日城武城不勝其勞且拙也爲國而若此庸爲國有人乎

二十年春王正月辛亥仲孫速會莒人盟於向

莒數侵我南鄙魯訴於晉故湨梁之會晉執莒子魯故也今齊晉旣成魯勢孤立宜有求於莒莒人亦欲平焉故會盟於向莒魯以平

夏六月庚申公防晉侯齊侯宋公衛侯鄭伯曹伯莒子邾子滕子薛伯伯小邾子盟於澶淵

君子不責至和於乖爭之時不責至治於傷殘之世乖爭之時而少和傷殘之世而粗治則亦春秋之齊韶也齊魯自圍成之役五年之間干戈不息齊之伐魯者五晉衛之伐齊者三爭錐刀之隙者齊魯而已而小大諸侯怙黨反攻生民爲之不安齊靈公卒晉士匄聞喪不伐振旅而還齊人徳之求成於晉晉爲合十三國之君歃血於澶淵小大協和彊弱相比天下之民賴以少安𨿽不足以語至和談至治而寢兵息民聖人實喜之故爵列以序無貶辭焉聖人豈茍予齊晉哉幸天下之民得小康也

秋公至自防仲孫速帥師伐邾

襄公不綱諸大夫暴橫不顧一毫之義肆其無厭之逆有王者作必將噍其類而廓淸之然後魯得以寧天下從而治矣五年之閒紛擾天下鬭亂諸侯者皆魯大夫爲之佞晉以賣齊俾天子逆後不能備禮者魯也齊用是疾於魯伐魯者五叔孫豹如晉乞師晉爲之動天下之兵以報齊執莒子執邾子侵伐齊魯大夫媒之也今幸齊靈卽世莊公不念舊惡屈己以與澶淵之盟天下諸侯方有安靖之漸而口血未幹仲孫速淺淺小人首叛盟以伐邾復兆兵於天下可勝誅乎且邾再伐魯而再受執亟割地以塞虎兕之口蓋亦弱矣今又伐之何名乎襄公庸弱在所不責而可重戮者速也春秋書伐邾之事豈特爲魯誅速哉爲天下誅兵釁也速蔑之子

蔡殺其大夫公子燮蔡公子履出奔楚

八年鄭人侵蔡獲蔡公子燮及是見釋而歸蔡侯殺之歟左氏載文侯欲事晉燮不欲故殺之其事於經文不順吾不欲信之若如左氏所言則經文當書蔡人殺其大夫公子燮以殺有罪書之不應以國殺爲文也以國殺爲文罪累上也燮之敗而見獲非不用命鄭出其不意而偶獲爲燮者特欠蔡侯一死爾今見釋而歸卒於見殺則燮爲無罪而蔡侯實失政刑故以累上之辭書之燮殺而履奔則履者蓋燮之黨也然不奔中國而奔楚從楚之久恬不爲怪若從左氏之說則於經無所考故吾以經文爲正

陳侯之弟黃出奔楚

慶氏專陳執其國命陳侯手足之親不能自庇其橫可知矣黃之出奔二慶逼之也二十三年陳殺二慶黃復歸陳則今之奔也二慶逐之審矣陳哀暗弱權移慶氏黃其弟也不能保其安危則國可知矣書曰陳侯之弟罪陳侯也說者見其奔楚乃曰陳有二黨慶氏謀歸晉黃欲爲楚黃不勝故復奔楚且陳自於鄬之會逃歸死附於楚安有與晉之謀徒見黃出奔楚意之耳

叔老如齊

齊魯旣同澶淵之盟故使叔老如齊聘

冬十月丙辰朔日有食之

季孫宿如宋

宋向戍來聘於今五年而魯始報之文襄之霸使諸侯三嵗一聘五嵗一朝今是法隳矣諸侯交鄰之禮益疏非有朝夕之急不朝不聘也

二十有一年春王正月公如晉

晉悼公之霸公凡四如晉皆三年一朝之禮也平公立於是六年公始一朝之然悼公之世魯無求於晉而公屢朝之平公之世求於晉實多而一朝之何哉蓋悼公之霸仁而有禮魯大夫未敢橫故事晉之禮必公親之平公暴而無法卽位之初湨梁之會首以大夫盟故魯大夫亦從而熾事晉之禮出於大夫不以公爲重也故言齊之見伐則叔孫豹如晉拜圍齊之師及邾田之賜則季孫宿如晉公在所不得與也而晉亦聽於大夫而不聽於公公之朝不若大夫之聘也故公之如晉者一而已用是亦足以見大夫日彊魯君尸位耳然晉不重其君之朝而重大夫之聘其霸權蓋可知矣

邾庶其以漆閭丘來奔

庶其邾之叛臣盜漆閭丘以來奔庶其在所不治而魯之誅則重也魯以周公之後周禮在焉乃爲逋逃主以招聚叛亡周公之辱大矣人之爲盜君子有所不責而藏亡匿死爲盜之庇者世共疾之何則盜無以匿則亦不敢爲盜爾邾蓋魯之附庸魯不能撫叛而附齊魯常伐之而不反蓋以魯爲不足事也今魯誘其叛人竊其封邑是教人爲盜爾魯方以得邑爲利而吾竊爲魯羞今有千金之璧而得於盜君子斥之蓋用是以污己則己無以爲人於漆閭丘何有哉今一受庶其之叛其後莒牟夷邾黒肱接踵而至曲阜之地匯爲賊淵吁可嘆哉周公有靈蓋憤惋於九泉聖人忍不爲周公誅之以快其在泉之靈乎故凡書庶其牟夷黒肱之事蓋爲周公誅不令子孫也若庶其者是乃無足誅者耳

夏公至自晉

秋晉欒盈出奔楚

晉自是六卿日張交忌相並欒盈逼於範氏憤而出奔蓋將倚楚以入叛也晉之所忌者惟楚而盈奔於楚爲謀蓋毒矣卒之入於曲沃據邑以叛其亦有所恃哉

九月庚戍朔日有食之冬十月庚辰朔日有食之曹伯來朝

公防晉侯齊侯宋公衛侯鄭伯曹伯莒子邾子於商任左氏以爲錮欒氏且一大夫出奔動天下諸侯以錮之則欒盈蓋大憝也盈亦何能爲哉蓋懼其脇楚以入爾彼其合諸侯張中國之勢以攝楚而已杜以爲禁諸侯使不得受盈盈知諸侯皆晉之與不足恃也故奔楚豈復自楚而反求諸侯乎諸侯惟齊爲不足畏晉魯宋以下皆受晉役安敢抗晉以納其叛哉則合諸侯不爲其納盈也大中國之勢以怖楚也

二十有二年春王正月公至自會夏四月秋七月辛酉叔老卒

冬公防晉侯齊侯宋公衛侯鄭伯曹伯莒子邾子薛伯杞伯小邾子於沙隨公至自會

晉以一大夫奔皇皇然求於諸侯惟懼其或容之以爲晉患其爲謀亦疏矣使盈而賢也必不讎君以謀叛使其愚也𨿽得所托亦何能爲內有以備之俟其至而徐制之蓋亦未晚何至閧然動天下諸侯以錮一匹夫哉此適所以張其勢而益其叛心自示弱而已吾用是知晉之無謀也卒之盈之復入楚亦不佑諸侯不與以匹夫之愚直投防穽不崇朝而死使晉初不爲商任沙隨之會以坐觀其變彼將曲沃亦不敢入矣胡能叛哉故入於曲沃聖人不書叛以其無能爲也則夫今日之會徒勞諸侯無益矣

楚殺其大夫公子追舒

稱國以殺罪累上也

二十有三年春王二月癸酉朔日有食之三月己巳杞伯匄卒

夏邾畀我來奔

畀我庶其之黨也庶其之來魯寵安之冝畀我之繼至也招叛人以容匿之何以詔百官抑亦三家方張封植其類歟襄公庸暗固所不察也

葬杞孝公

陳殺其大夫慶虎及慶寅

陳哀庸暗不君權歸慶氏前年逐其弟黃黃訴於楚以楚之力乃能殺二慶以歸其爲國蓋亦危矣以君之弟而逐出則陳哀僅免爲衛衎魯昭蓋亦幸矣今能殺二慶則黃之謀而楚之力也不然二慶夫豈遂延頸受戮哉以累上之辭書陳侯有以致之也書及者職有尊卑罪有大小以大及小以尊及卑爾二趙三郤不書及敵也

陳侯之弟黃自楚歸於陳

書自楚楚有力焉旣因楚之力以殺二慶則其反也可以優遊無患故書歸出稱弟入稱弟不失弟之道黃不失弟之道則陳侯爲病矣

晉欒盈復入於晉入於曲沃

曲沃欒氏之邑盈復入晉不能入乃入於曲沃以叛不書叛不足以叛也是乃愚而已負逆君之罪身行半天下諸侯不納楚人不佑尙入於曲沃恃區區小邑以抗晉其愚不可及也卒之晉人攻之束手受誅曰晉人殺欒盈不曰於曲沃盈不能有曲沃也

秋齊侯伐衛遂伐晉

伐衛諼也伐晉正也以靈公之世衛孫林父嘗爲晉伐齊故伐衛以報林父之役特以士匄不伐齊喪實有徳焉故莊公卽位姑與晉平及是幸晉有欒氏之亂復伐晉以報平陰之役不修澶淵之好而修平陰之怨莊公之爲人是亦好亂樂禍者哉冝其不善終也

八月叔孫豹帥師救晉次於雍楡

晉所以賈怨於齊者魯也晉爲魯合諸侯以報怨實於晉無益也今齊因晉亂以報圍齊之役魯可無救乎則魯之救晉勢也非賜也然齊彊而魯實弱畏齊而不救則負晉冒敗而直救則傷魯故出師而以救爲名實不敢救也次於雍楡觀勝負爾僖元年齊師宋師曹師次於聶北救邢先次後救於時蓋狄未伐邢也齊桓出師以備之而已故先言次而後言救非怯也狄未至也今叔孫豹救晉次於雍楡先言救而後言次晉已受兵徒示救之之形實不敢進也其事旣殊故書法亦異蓋亦書其實而已然魯旣不敢加齊亦不敢負晉爲魯計者乘齊侯之出齊國內空而魯於齊爲切鄰魯潛師伐其東鄙則晉不勞而解且有伐齊之實晉實徳之足以報圍齊之賜矣況齊實內虛未必有以敗魯也今爲雍楡之次內不能撼齊外不能救晉徒勞師以逺餉於外在魯不能無損而於晉無一毫之助也若叔孫豹者使之謀弱公室則能爾其捨己以謀人不其疏哉用是知三家無足畏者特襄公昏庸有以益其愚矣

己卯仲孫速卒冬十月乙亥臧孫紇出奔邾

邾庶其及畀我來奔魯皆納之則無怪乎臧孫紇之奔邾也得二盜而失一大夫得失累相當然吾懼賢者視之而奔則魯危矣則夫二盜之在魯庸爲魯之利乎

晉人殺欒盈

欒盈據曲沃以叛而聖人不書叛以盈之不足以叛也晉人殺盈實殺於曲沃而聖人不書於曲沃以欒盈實不能有曲沃也盈之亂則足以殺其身而已此可爲愚而好亂者之戒書曰晉人殺欒盈殺有罪也不書大夫旣絕於晉也

齊侯襲莒

襲者盜賊之計非用師之道也莒於齊未嘗有怨莊公掩其不虞而襲之以掩襲而得天下仁者不爲也而況蕞爾之莒乎使齊侯一襲而得莒是誠善盜者也得莒適爲齊之羞而況無得而冒盜賊之名哉吾於此見齊侯之不足爲齊侯爾聖人書侯愧之也

二十有四年春叔孫豹如晉仲孫羯帥師侵齊

豹之如晉以雍楡之次要功於晉也晉照其僞而有言焉故仲孫羯侵齊以恱之爲魯計者曷移其侵齊之役於雍楡之次哉不次雍楡而遂伐齊則晉兵自解晉且徳魯晉使當首聘魯以拜伐齊之師爾豹不必往而羯不必侵也魯之失謀蓋失於初非失於今今之舉救其失而已非防也

夏楚子伐吳

楚至是伐吳者凡三襄三年公子嬰齊之役十四年公子貞之師皆命將而已今之役楚子親之此足以見楚之讎吳日深矣前乎此吳再被楚師吳未嘗報非畏楚也楚何讎於吳特以吳有鐘離及向之防附中國以抗楚也今吳與晉不交者十年楚子無釁而伐吳吳有憾焉故明年吳子伐楚報是役也

秋七月甲子朔日有食之旣

齊崔杼帥師伐莒

齊侯以盜竊之計襲莒莒人覺之實無得焉故崔杼帥師伐莒用是知崔杼誠天下之大姦也所貴於賢者以其能弭君之惡而致之於善君著顯名臣收美勣君臣相成以厎於治今崔杼成其君之惡知君爲襲莒之計諸侯恥之因復伐莒以重其謗於天下而已得以行其不順之謀焉吾於伐莒之事竊爲齊侯懼而齊君且以爲功其及於禍決有漸矣此所謂非一朝一夕之故也

大水八月癸巳朔日有食之

公防晉侯宋公衛侯鄭伯曹伯莒子邾子滕子薛伯杞伯小邾子於夷儀

防諸侯於夷儀謀伐齊以報伐晉之役也楚人乘虛以伐鄭故不克而還書防而不書伐不能伐也鄭自蕭魚之會歸中國楚不敢爭者至是十有五年矣然晉平嗣悼公之業不能治內以杜楚人窺伺之機楚蓋乘釁而時撼鄭矣前日諸侯同圍齊楚公子午伐鄭今日諸侯爲夷儀之會楚率蔡陳許伐鄭楚蓋未嘗一日忘鄭特觀中國之釁而已而晉不能和諸侯以制楚乃摟諸侯以報怨且勝齊孰愈於制楚哉夷儀之會吾見其無損於齊而實爲鄭招寇也

冬楚子蔡侯陳侯許男伐鄭

蔡陳許久比於楚中國不討幸也今反從楚而戕中國可勝貶乎而聖人皆書爵而以楚子冠之非襃也愧之也以中國諸侯而甘役於荊蠻也

公至自會

陳鍼宜咎出奔楚

成襄以還晉楚兩立諸侯主於晉者不特其君聽之其臣亦倚之爲重主於楚者不惟其君恃之其臣亦借之爲姦故宋衛事晉則大夫之出亦奔晉陳蔡從楚則大夫之出亦奔楚各倚其國之所畏以脇其內也聖人因其志而書之善惡自判焉蓋不待鉤其事實而後察其情也宜咎之奔左氏以爲慶氏之黨亦逆知其非賢者矣

叔孫豹如京師

魯大夫未有無故如京師者惟宣九年仲孫蔑如京師與此叔孫豹如京師不見其故吾於宣九年旣言仲蔑之故矣今豹之行其故猶有言也魯恃晉而外齊齊屢讎於魯魯故告晉以報齊怨圍齊之役是也而仲孫羯又嘗侵齊齊憾魯益深兵將復疾於魯魯以天王娶於齊我實主之𨿽以劉夏逆後不能備禮以逆王之歡心然王之所以得婚於齊者實魯故也今齊以後禮不備而責魯不已兵又將及郛焉故叔孫豹如京師言齊之故且請薄后禮之罪欲要王命以解齊之兵也然齊旣女於王王實賴之齊豈畏王而王亦安能逆齊意以順魯哉故今如京師而春有崔杼之伐則如京師固不足以解齊之忿也然無事則視周爲無足親有事則倚王以紓難彼其如京師豈情也哉無齊之兵則亦不聘矣余義見宣九年

大饑

宣十年秋大水而冬饑十五年秋螽蝝而冬饑夫爲國無一年之積一經災沴則饑饉繼之何以爲國今秋大水而冬大饑其無先具尢可知矣

二十有五年春齊崔杼帥師伐我北鄙

魯前脇晉以圍齊繼有仲孫羯之師今復如京師倚王以脇齊能無忿乎故叔孫豹如京師而齊有北鄙之伐忿兵也然崔杼方懷逆謀姑伐我以順國人之欲志不在魯爾

夏五月乙亥齊崔杼弒其君光公會晉侯宋公衛侯鄭伯曹伯莒子邾子滕子薛伯杞伯小邾子於夷儀齊有弒逆之罪諸侯會於夷儀謀討齊也謀討齊而不加兵繼爲重丘之盟重丘齊地兵不加齊而盟於齊地成齊亂也然諸侯不能討逆而反盟之宜有貶而不貶何也春秋之世簒逆者多矣非諸侯有以比之則盜將有所忌而不爲今晉徒合諸侯以謀齊其實非志於治齊也要賂而已無賂則討之得賂則釋之故防於夷儀以待賂夫冕弁端委以乞賂於盜其爲辱大矣不書爵無以見其辱故以小大爵列焉則夫不貶乃所以深誅之也故爵而防防而不伐繼之以盟其義亦顯矣故不待不書爵而後知其爲貶也

六月壬子鄭公孫捨之帥師入陳

陳自鄬之防逃中國以附南蠻一叛不反固中國諸侯所宜問也前日復隨楚伐鄭故今日鄭師伐陳報怨也鄭固有辭矣然於時鄭簡在會而公孫捨之伐陳則命不出於君𨿽曰有功君子不貴也

秋八月己巳諸侯同盟於重丘公至自防

衛侯入於夷儀

鄭突之入櫟內外有二君也衛侯入夷儀內外亦二君也然鄭突之入聖人名之而衛侯之入春秋不名此則逆順之辯爾初突簒而得不義而奔及忽之歸鄭故忽之有也而突復入於櫟以逼之是復簒也故不名無以見其逆孫不臣逐衛侯而立剽剽之立國豈其國哉衛侯旣奔而入於夷儀期復其位而已非簒也故不名以見其順順逆分而名分定名分定而天下安是春秋之防也

楚屈建帥師滅舒鳩

羣舒近楚爲楚蠶食至是盡矣成十七年滅舒庸宣八年滅舒蓼及是滅舒鳩羣舒無噍類稽其先蓋與楚俱張荊舒是懲是也而今皆倂於楚則楚之彊較諸古萬萬爾中國不競無以懲之柰何

冬鄭公孫夏帥師伐陳

陳再被兵卒堅附楚而不反蓋以鄭特倚晉而讎之實非霸討也中國必將得陳晉宜合諸侯以義徵之陳或歸焉彼鄭固陳之敵且嘗從事楚安能責陳之卽楚也前日入其郛固己甚矣今日復伐之徒勞兵爾非義也

十有二月吳子遏伐楚門於巢卒

吳子遏以卒名非爲伐而名也與鄭伯髠頑同

二十有六年春王二月辛卯衛喜弒其君剽

喜父立剽而喜躬弒剽何父子之謀異哉殖逐君以自利喜弒君以自安其實均罪也故書曰衛喜弒其君剽若曰喜自弒其君云耳剽之立簒衛而有之國人有所不順焉則其弒也宜其以無道書之而獨斥喜者蓋以父子反覆二君之間自立自弒以亂衛國者喜也故誅喜爲重則不得不名之以著其罪非爲剽無罪而名喜也此春秋酌輕重之間而兩誅之者也

衛孫林父入於戚以叛

孫寧同逆逐獻公而立剽今喜復弒剽以納獻公林父懼誅故據戚以叛君在則逼而逐之君復則逆而叛之小國之臣叛逆自恣王不誅而霸不問觀諸此眞亂世也春秋可不作乎

甲午衛侯衎復歸於衛

獻公出入皆不名而於此復歸衛乃名之何哉聖人不誣人以惡亦不茍與人以正也前日衎出奔齊以孫逐之入於夷儀以喜挽之然國實衎之國不幸而出得間而入聖人不責也及居於夷儀不能以義入衛遣喜行弒逆之謀旣弒而後入則國𨿽衎之國得之不正也聖人惡其仗不義而求反國乃謀弒以規復位故斥而名之剽弒才三日而衎歸則弒之謀衎實與之審矣以弒而得國位𨿽其位君子不赦也此所以衎之歸而復名之

夏晉侯使荀吳來聘

公防晉人鄭良霄宋人曹人於澶淵

澶淵衛地會於澶淵謀衛也孫逐君而立剽衛獻奔出糊口於外晉爲盟主不能正之今喜弒剽而納獻公林父入於戚以叛則獻公𨿽入實未安於衛爲霸主者宜合諸侯誅林父以定獻公則於義爲大今乃爲澶淵之會反黨逆醜正以登叛人彼林父何足與哉徒以林父𨿽逆而嘗與戚之會剽𨿽簒而嘗同湨梁之盟圍齊伐齊衛嘗用命澶淵商任沙隨之會剽無不從則剽固久役於晉而衎無一毫之益於平公也今林父立剽而喜弒之林父逐衎而喜納之則喜固剽與林父之讎晉旣黨剽而佑林父則亦以衎喜爲讎焉故今澶淵之防蓋將逐衎治喜以予林父也嗚呼霸主而如是何以正諸侯此天下之大不義者平公蓋亦知之矣故不躬防而以微者主之然諸侯皆大夫而魯親之此則平公不義而移惡於魯也晉蓋以有恩於魯爲多執莒執邾圍齊伐齊取邾田自漷水皆魯故也今爲此防己親主之則得謗於諸侯不爲防則內愧林父故遣荀吳聘魯命魯主之則恩歸於己謗歸於人此所以有荀吳之聘而爲澶淵之會也晉宋皆微者而鄭獨以卿行畏晉也鄭𨿽畏晉而無干於晉故不若魯侯之親防焉噫善則稱人過則稱己則民作讓今平公取恩於己而推惡於人其何以主諸侯吾於此見平公之非君子也眞姦雄耳

秋宋公殺其世子痤

義見僖五年晉殺申生

晉人執衛喜

喜弒君而晉人執之宜得霸討矣而不以霸討書何哉蓋喜弒剽而納衎其迹固逆而義則順何則剽逐衎而簒衛衛非剽所宜有也國固衎之國矣今去剽而立衎其義實正則喜之罪猶在輕重之間晉佑剽之黨而執喜庸得爲霸討故𨿽執弒賊而書人焉然則爲霸主者宜柰何必合諸侯以誅林父治其逐衎之罪以定衎位然後執喜歸京師以正其殺剽之愆則大義立於天下喜固無辭以逃罪也今佑林父而執喜是助逆以攻順宜喜之不服而法不可得而行也此所以書人以執歟

八月壬午許男寧卒於楚

朝於楚而卒於楚

冬楚子蔡侯陳侯伐鄭葬許靈公

鄭兩加兵於陳故楚以蔡陳伐鄭陳故也說者徒見許男卒於楚而楚伐鄭歸而葬許靈公遂以爲爲許伐鄭此意其文之適相先後而爲是說其實誣也十六年鄭以晉衛魯宋伐許二十四年許以楚蔡陳伐鄭其怨旣償矣其後惟鄭兩伐陳陳未有一報也故陳脇楚以伐鄭其理甚白求春秋當以理求之徒以文之相屬而定襃貶且鑿生異說以文之非春秋也然許男卒於楚而赴於魯魯方事晉不宜會而會葬之則魯豈貳於楚也其後爲宋之盟晉楚以平於時華夷蓋有志於平耳

二十有七年春齊侯使慶封來聘

齊自圍成之役讎於魯久矣其間魯脇晉以報之同圍齊是也二十四年仲孫羯復侵齊而崔杼有北鄙之伐怨己償矣今莊公見弒景公卽位而修好於四鄰故洗前日之慊而成今日之好首命慶封以來聘焉齊魯復通自慶封之聘始故聖人書之喜其不念舊怨而修新好也

夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋

晉楚自蕭魚之防晉不戰而得鄭楚不敢爭晉楚兩寧者垂十五年其間鄭脇晉衛伐許許以楚蔡伐鄭鄭以公孫捨之公孫夏伐陳陳亦以楚子蔡侯伐鄭𨿽所以交惡者陳鄭許三國之君若非晉楚之志然兵端實未嘗息也今晉之武楚之建以兵端未絕寖不已必至大戰於是合晉楚而會之使中外交歡諸侯用寧其爲功大矣君子蓋不可謂權出於大夫而卑之也夫權正不並用仁義不兩立權足以濟時君子捨其正仁足以安天下君子不責其義以大夫而屍大功固非所謂正以大夫而專盟會固非所謂義然外撫內寧其權實有以利其國寢兵息民其仁實有以靖天下𨿽捨其正而不責其義非過也用是知宋之會宋之盟春秋實予蓋不可以專而廢其功也

衛殺其大夫喜

喜弒君而見殺其不以討賊之詞書何哉喜之所以弒剽者爲衎也則衎之復國實受於喜然剽之簒晉實佑之故前日執喜責其殺剽之罪也今衎旣入外則不免於晉內則見謗於國人故殺喜以弭內外之責也衎以爲庇喜則上抗盟主下違國人內外兩攻吾其能久安乎故寧負喜之恩而不敢拂內外之欲也則喜之殺豈以其罪哉不以討賊之詞書其情亦見矣

衛侯之弟鱄出奔晉

鱄與喜同謀納公者也公入而背恩誅喜鱄懼出奔晉逃死也鱄不曰公子而書衛侯之弟非鱄不弟衛侯不能弟也

秋七月辛巳豹及諸侯之大夫盟於宋

防盟一事而再舉地詞繁不殺聖人予之也葵丘首止與此宋之盟皆然用是知宋之盟春秋實予無貶辭也葵丘首止以宰周公王世子不與故書諸侯盟以別之宋之盟以諸侯不在而大夫不敢擅盟故書諸侯之大夫以旌之故夫再舉葵丘首止者以周公世子不與盟再舉宋者以大夫稟諸侯之命而不敢擅盟非茍再舉地期實異之也谷梁曰湨梁之盟諸侯在而不曰諸侯之大夫大夫不臣也今諸侯不在而曰諸侯之大夫大夫臣也其臣恭也皆爲得防

冬十有二月乙亥朔日有食之

二十有八年春無冰

義見桓十六年

夏衛石惡出奔晉

衛大夫之奔者皆之與也喜之殺獻公實忘恩背黨宜弟鱄之出而繼有石惡之奔也然晉初執喜以責其弒剽今弒剽之黨皆奔晉而晉匿之烏在其爲執喜也用是知晉之執喜蓋要賂於衎耳

邾子來朝

邾悼公之立嘗修先君之怨以伐我我訴之晉晉執邾子奪邾田以與魯旣而仲孫速復伐邾誘邾庶其以漆閭丘來奔魯之虐邾亦旣甚矣邾失田失邑失臣失民其弱可知今悼公匿怨而來朝非得已也社稷之危姑忍而存祀耳非時朝之禮也左氏以爲時事誤耳

秋八月大雩仲孫羯如晉

晉楚不和諸侯所事者一晉楚旣合諸侯所事者二不和則有兵戈之役旣合則爭玉帛之奉嗚呼春秋之末小國難乎爲國矣然鬭干戈以驅民於死與多玉帛以納民於無事猶有間也今公將朝楚則不得不先聘晉蓋事晉爲久而事楚爲初也故言於晉以聽晉命晉命諾故十一月公如楚此非特魯爲然舉魯以問他邦皆然爾𨿽無徵伐之怨而有朝聘之勞也噫安得有賢者作而大一統乎聖人於此蓋有嘆也

冬齊慶封來奔

魯方復通於齊前年慶封之聘是也今慶封之出必有所不容於其國以嘗聘我而來奔焉魯旣和於其君則不當受其叛臣匿其叛臣非所以爲好也齊不以是責魯魯之幸爾不然北鄙之伐復見於今日矣其後自魯奔吳抑魯人畏齊而遣之歟

十有一月公如楚十有二月甲寅天王崩乙未楚子昭卒

二十有九年春王正月公在楚夏五月公至自楚成十年襄四年昭十五年公皆如晉皆逾年而反而正月無書公之所在者惟昭公見逐於季氏而居幹侯則三年之間皆書正月公在幹侯今襄公非見逐而出實自朝於楚何以書公在楚蓋書公之所在失國之辭也以干侯之事觀之例可知矣公如楚權在季孫宿左氏載取卞之事其亦危矣公外投虎狼之口內有蕭墻之憂則社稷庸可保其無虞哉此所以書公之所在以志國非其國也存公所以誅季氏在楚所以虞楚人一言之間寓防逺矣此豈舊史之文哉聖人新意也

庚午衛侯衎卒

閽弒吳子余祭

閽刑人也刑人則無親何有於君故吳子之弒不書君閽天下之至賤者賤者不登於防故閽不書名邇至賤而無君之人宜其得禍也此書之以爲後世任宦官者之戒

仲孫羯會晉荀盈齊髙止宋華定衛世叔儀鄭公孫段曹人莒人滕人薛人小邾人城杞晉侯使士鞅來聘子來盟

以公使人者無私感之情以公愛人者無私報之禮晉主夏盟諸侯所當聽役也然用諸侯之力以興天下之利則諸侯不以爲惠而晉亦不以爲賜今率諸侯之大夫以城其母黨之國則使人實私惟私於使人而中有所不安旣用其力則不能無感於心故以士鞅來聘焉杞以先代之後諸侯所當卹也然使其誠逄患難而急在朝夕則諸侯卹之所宜先而侯亦有所不必報今實無患晉侯以己之戚率諸大夫而城之則愛人爲私惟以私愛之則不得無報於人故子來盟焉晉以私用諸侯之大夫故必私聘之以私得諸大夫之戚故亦私盟之聘所以拜工役之惠盟所以結事大之誠其迹若羙而其舉實無謂而然也聖人書城書聘書盟而公私之情見矣昧者徒責大夫之專且自成襄以還大夫之專盟專會專兵專伐多矣何至是始以爲專卽就其專之中有善惡存焉君子觀其善惡以定襃貶可也

吳子使札來聘

楚子使椒吳子使札來聘本無異義而說者以季札爲賢曲於吳致其襃吾所不曉且札之賢何以通於春秋吳諸樊余祭夷末以其弟札之賢欲兄弟授受以及於札至札卒逃而不受逃而不受此非得已也借以爲賢則於魯史何以見之於魯史無以見聖人何謂以通於春秋此天下之曲說妄鉤經外事以亂春秋君子不可不辯且春秋之法尊中國而外吳與楚文王稱荊成王稱楚旣而稱人稱子浸以彊盛於吳亦然其初稱國繼稱子而大夫稱名聖人各志其漸以其彊暴與中國五等爲列初無筆削於其間各因其實而彊弱自見也今之來聘說者皆以爲襃其來聘豈情也哉窺中國而已吾於荊人來聘旣言之

秋七月葬衛獻公

齊髙止出奔北燕

北燕𨿽周之同姓逺於中國然自守其先世之封固無患也自髙止奔之而燕以亂旣而燕伯奔齊齊侯伐燕其亂皆基於髙止中外者天地之限此疆爾界各安攸居則天地以寜吳通中國而亂則夫通防溝習車戰固非其利也何也以其越天地之限忘祖宗之舊矣燕得髙止以爲利吳得巫臣以爲利而不知害從而生也此可以爲中外限絕之戒吾故論之若髙止之出則在所不必考也

冬仲孫羯如晉

三十年春王正月楚子使防罷來聘

公一如楚在楚凡七月楚止之也魯公未嘗朝楚今一朝之楚蓋驟得魯有侈心焉故久止公於楚以圖望外之利也旣而知𨿽殺公無以得魯故復反之公至自楚而吳子使札來聘楚疑魯比吳以議楚之東鄙故以防罷來聘焉則罷之聘非情也諼也昧者以爲志其臣之姓氏爲進之前日公子午公子貞伐鄭殺公子側殺公子追舒亦書氏族無乃亦進之乎吾欲聞其說

夏四月蔡世子般弒其君固

子而弒父天下之大逆般之不子不誅而顯若固之不父世無自知之夫弒君鮮書葬而此乃書葬亦足以知非固之不父般亦未忍不子也書之左氏其閨門甚穢此所以得弒也

五月甲午宋災宋伯姬卒

春秋日月之例吾無所取然有非日月無以見義者則亦不得不取焉五月甲午宋災宋伯姬卒則非日無以見伯姬之死於災也伯姬不幸遇災保母不在不下堂而死於火嗚呼難哉君子行不貴茍難而婦人非難無以見其節此伯姬之節所以特書於春秋而顧影無儔也易所謂恆其徳貞婦人吉者歟春秋之書內女者四鄫二姬以惡紀宋二姬以賢然語其難則紀姬未若宋姬之難也故紀姬之葬以字而宋姬之葬以諡此則聖人輕重之權也

天王殺其弟佞夫

鄭伯克段於鄢段不書弟段不弟也則誅段爲重而責鄭伯爲輕今天王殺佞夫書弟則非佞夫之不弟過在兄也景王以萬乘之尊而不能容一弟何以示天下宜其見侮於諸侯不能興周也生殺之柄自天王專之故入春秋未嘗書天王殺卿大夫者今內不能親九族而手足不相容滅天倫矣故於此一書天王殺焉以見非所以用生殺之柄也

王子瑕奔晉

子瑕佞夫之與也佞夫見殺而瑕奔晉然不容於王而奔諸侯諸侯抗王而匿之春秋之時歟若曰自周無出吾於周公出奔晉旣言之

秋七月叔弓如宋葬宋共姬

共姬之賢節義髙於天下魯與其榮焉故以卿防葬尊之也

鄭良霄出奔許自許入於鄭鄭人殺良霄

稱人以殺而不言大夫討有罪之辭也良霄何罪哉以奔許自許入鄭也許固鄭之世讎良霄不安其位內不容而奔君之讎脇讎以入鄭將何爲哉必將不利其國矣君討而殺之得其罪也則鄭之殺良霄蓋合乎春秋

冬十月葬蔡景公

晉人齊人宋人衛人鄭人曹人莒人邾人滕人薛人人小邾人會於澶淵宋災故

防未有言其故者惟桓二年稷之會書成宋亂與澶淵之防書宋災故皆譏也且宋災何與於人而諸大夫防之諸大夫防之蓋將有以救災卹鄰也然唁不及國弔不及屍徒會於澶淵何爲哉澶淵衛地卹災而會於衛地其不及災審矣以宋災而會會而不能賑之何哉吾知其故矣初伯姬之歸於宋齊晉不得已而媵之固己辱矣今宋災共姬獨以節義顯而齊晉之媵無聞也晉以霸主爲宋而徵會魯獨以叔弓如宋葬宋共姬而不從晉令晉人蓋曰諸侯共卹宋而魯獨擅其榮吾何爲輸財於己成名於人哉故徒會而退卒無以賑之也然書其防亦足以見矣何用書其故邪蓋於時蔡有弒君之事天王有佞夫之事鄭有良霄之事不書其故則無以知其爲宋災而會也據左氏之說則是會皆諸侯之卿卿而書人其貶可知爲宋防而宋亦書人宋召天譴不能側身修行而外求於人宜其均得貶也

三十有一年春王正月夏六月辛巳公薨於楚宮魯大夫之橫起於文而成於襄非文之怠忽大夫未敢肆非襄之懦庸公室未遽弱𨿽大夫世祿不能免於橫而上之人有以制之則亦未能專也文公怠忽不君諸大夫寖以秉國幸成公繼之粗能剛果有立大夫之權日沮公室日張矣不幸卽世襄公乳臭子嗣魯之統三家憑之防盟徵伐皆出於己作三軍舎中軍惟其所欲以分公室及威令己去襄公𨿽壯而不能收矣繼之昭公嗣立年十有九而猶有童心噫天無乃以是而弱魯者乎抑亦周公治魯不能慮寖微之漸也吾於此蓋有嘆焉嘆周公之聖垂世立法而不保其子孫之微弱也嗚呼柰何

秋九月癸巳子野卒

子野襄公世子也公薨而子野卒此與莊公薨而子般卒文公薨而子惡卒何異均未成君均不書地均不書葬而子般子惡後世以爲殺而子野獨以爲毀吾竊疑之於時季氏之專尢非慶父公子遂之比愚意子野賢季氏忌之弒野而立昭公以毀言於朝而世不察爾不然不地不葬文與般惡同文同則其義不應異也識者當有以辯之

己亥仲孫羯卒冬十月滕子來會葬

諸侯之喪大夫會之禮也諸侯防之辱矣於時諸侯以小大彊弱爲判親防之更以爲禮也羯速之子蔑之孫

癸酉葬我君襄公

十有一月莒人弒其君密州

書人以弒失賊之辭也左氏以展輿弒父自立弒父自立天下之大逆而聖人爲之諱則後世何所取信乎春秋左氏采野人之語而亂春秋者多矣其受經於聖人果何如乎

右襄公盡三十有一年

春秋經筌卷十二﹤經部﹐春秋類﹐春秋經筌﹥

欽定四庫全書

春秋經筌卷十三

宋趙鵬飛撰

昭公

元年春王正月公卽位

閔之繼般不書卽位般之弒閔不與焉不書卽位不忍卽位也宣之繼惡書卽位惡之弒宣與聞之書卽位如其志也今昭之繼野若野誠毀而卒則不可謂繼故繼正而書卽位正也若野之卒如惡之弒則亦繼故矣繼故亦書卽位與乎野之死也吾固不忍誣人以惡然子野之卒不地與子般子惡同聊一疑之以俟識者考焉

叔孫豹防晉趙武楚公子圍齊國弱宋向戍衛齊惡陳公子招蔡公孫歸生鄭罕虎許人曹人於虢

趙文子前爲宋之盟以弭天下之兵於今六年內外無干戈之役諸侯安之今盟之旣久楚魯蔡衛皆已易世文子懼繼世之君不尋前好而寒宋之盟於是率諸侯之大夫而爲虢之防申舊好讀載書不歃血其信己著於宋之盟也此𨿽出於大夫而爲天下之利大矣君子不可以無襃故小大以國列濟濟有序而不盟不誓此誠當時之所難也宋之盟齊不與而此國弱亦防之利在天下𨿽大國亦知其不得不從也然宋之防蔡先衛而虢之防衛先蔡蓋晉楚𨿽合諸侯各有所主齊宋鄭衛曹主於晉陳蔡許主於楚宋之役晉楚初好晉遜於楚以楚之與爲先故蔡先衛今之防晉楚久合諸侯和防楚遜於晉當以爵列也故衛先陳蔡此又足以見晉楚交歡諸侯戢遜爲有禮也若陳公子招或書弟或書公子書弟者家事也志其私也書公子者國事也志其公也無用多說

三月取鄆

鄆莒之附庸也魯乘莒之亂而取之其惡著矣不書伐與昭四年取鄫同襄十二年春季孫宿救臺遂入鄆邑未有書入者入極入向入滑皆附庸之國書救臺入鄆則爲莒之附庸審矣然魯有二鄆一近莒曰東鄆救臺遂入鄆與此取鄆叔弓疆鄆田是也取之莒也一近齊城諸及鄆齊侯取鄆歸鄆讙陰田是也本魯田也然說者疑今之取不系之莒以爲非東鄆蓋不知其爲附庸而誤以爲莒之邑耳取附庸亦國矣何必系之國乎

夏秦伯之弟鍼出奔晉

書弟者親親之義以親親而奔罪秦伯也秦伯以千乘之君不能容一弟鍼之書弟非鍼不弟秦伯不能弟爾與陳侯之弟黃同以此防民後世猶有尺布斗粟之譏況防春秋乎

六月丁巳邾子華卒

晉荀吳帥師敗狄於大鹵

僖文之世狄實橫於中國齊宋魯衛皆罹其害文十一年魯敗之於咸成十二年晉敗之於交剛其害遂息今諸侯未見狄患而荀吳敗之於大鹵大鹵卽太原太原在晉之東北無乃爲晉邊鄙之患而晉敗之歟十六年吳又伐鮮虞十七年復滅陸渾之戎則吳蓋亦好武功者也於時六卿日張各立功以固其寵趙氏以盟防勝荀氏以戰伐顯則吳之勝非晉之利荀氏之諼也

秋莒去疾自齊入於莒莒展輿出奔吳

密州之弒去疾固懼禍出奔展輿繼立以義察之二子均惡也父旣弒去疾不能有莒而奔齊固不子矣展輿繼立而不能討賊庸爲有父乎故去疾𨿽世子而不書世子不足以世也展輿旣立逾年而不書子不足爲子也故曰二子均罪也

叔弓帥師疆鄆田

魯旣取鄆則田固魯田矣安用疆之疆之則然矣安用帥師脇之用是知取鄆非西鄆也近莒之東鄆也魯乘莒之亂以取其田鄆民不順也於是帥師而疆之其惡甚矣

葬邾悼公

冬十有一月己酉楚子麇卒

經書卒而傳以爲弒吾所不曉說者乃文其說比傳而叛經吾不知使後世無傳則安知楚子爲弒不知楚子爲弒則是春秋庇天下之大逆也未聞聖人作春秋而庇大逆也

楚公子比出奔晉

楚子麇卒而公子比出奔則比者必麇之孚有所不容於嗣君耳

二年春晉侯使韓起來聘夏叔弓如晉

諸侯卽位小國朝之大國聘焉禮也韓起之來聘通嗣君也故叔弓如晉以報之

秋鄭殺其大夫公孫黒

傳謂黒將作亂而殺之則殺之得其罪矣而以累上之辭書之何耶則黒之亂君必有以致之者春秋不誣人以罪不有以致之聖人豈以國殺爲文哉

冬公如晉至河乃復季孫宿如晉

襄公八年公如晉公在晉也而晉侯乃置公於國而外防季孫宿於邢丘以襄公之幼弱防襄公不若防季孫也今公卽位而朝於晉晉侯拒公至河乃復而季孫宿如晉以昭有童心得公之朝不若得季孫之聘也於時季氏專政昭公特主祭而已昭之失政固也而晉主諸侯豈得輕人之君而重人之臣哉奬其臣以沮其君不可以訓故至河乃復爲辱大矣而不爲之諱責不在魯也晉之罪也

三年春王正月丁未子原卒夏叔弓如五月滕成公

魯未嘗防小國之襄公之滕子來防故魯以叔弓報防之然天王之魯有所不防或以防者防之今滕小國而以卿防何厚私情而薄王禮也厚薄之間諸侯之情見矣

秋小邾子來朝

八月大雩冬大雨雹

八月今之六月冬則今之秋也夏旱秋澇陰陽之沴極矣

北燕伯欵出奔齊

北燕未嘗通中國自齊髙止奔之不數年而北燕亂𨿽燕伯之罪不可得而知吾疑髙止有以誘其爲惡也捨其舊而彊所不習則其制不能不擾擾則民患之故燕伯內不能容以出奔焉然齊晉魯皆北燕之鄰不奔晉魯而奔齊此又於髙止之誑而以齊爲重也

四年春王正月大雨雹

陰陽不和蔽而爲雹冬大雨雹而正月復然其陰陽之災甚矣噫安得皇極之主以敍九疇哉

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

宋之盟虢之防內外交好兵戈不興生民實小康然非晉之利也晉楚未合宋鄭滕邾皆聽於晉不敢從楚也晉楚旣合諸侯兩事於晉楚之間晉平怠於政權歸六卿不復問諸侯之北南也故楚靈爲於申之防摟十三國之君而臨之自頓胡沈淮夷之外皆中國諸侯也旣而兩用之以疾於吳小不順則滅陳滅蔡以快其虎狼之暴則何忍哉然晉之失諸侯萌於宋而見於申吾重於晉平惜之爲晉計者自宋旣盟之後內修政刑以和諸侯時合而盟諸宋衛之間以一其志無犯楚怒無侵楚疆修其內以撫其外則內不失諸侯而外不必鬭楚矣徒見宋之盟兵戍偃息民用安靖遂以爲泰和而不慮楚人收諸侯以自封植也噫此則趙氏忠而無謀者歟

楚人執徐子

楚子將以諸侯伐吳徐旣聽於防矣而楚疑徐子出於吳而執之此豈霸討哉故稱人以執也

秋七月楚子蔡侯陳侯許男頓子胡子沈子淮夷伐吳執齊慶封殺之

楚之讎吳久矣今以八國之兵伐吳非爲慶封討也特以慶封爲質爾慶封以崔氏之黨而出奔自魯而適吳魯不之討吳亦匿之此固天下之惡殺之正也然殺之志主於楚而聖人以諸侯共討爲文所以抑彊楚而存中國也楚莊王入陳殺陳夏徴舒聖人與其討賊之文以楚莊爲彊楚之賢君中國不能討而楚討之予楚所以責中國也今楚之伐吳不以討慶封爲辭直報己怨爾及吳而執慶封殺之假仁以爲虐也此所以不得以討賊之辭書之然慶封自魯之吳幸魯不久匿之使封在魯則伐吳之役移於魯矣竊爲魯懼之此可爲匿叛者之戒

遂滅賴

嗚呼楚一出而伐吳執殺慶封滅賴一至是哉晉平嗣霸偸安茍且坐視而不救天下何賴彼蓋以晉楚交好爲利吾竊以爲害矣

九月取鄫

襄六年莒人滅鄫鄫入莒矣今之取鄫取之莒也莒得之以爲附庸魯奪而滅之不系之莒非莒之邑附庸之邑也與取鄆同魯利莒之亂前日取鄆甚矣然鄫固非莒邑莒滅之而魯取之侵攘克奪轉而相之小國之民何以安哉

冬十有二月乙卯叔孫豹卒

五年春王正月捨中軍

襄十一年作三軍三分公室三家各有其一今孟氏則仲孫速卒貜未能政叔氏則叔孫豹卒婼方世爵季孫宿乘機而弱二家之權故捨中軍四分公室叔仲各一而季孫獨取其二三家盡賦之以貢於公昭公特木偶人爾寸兵非公室之有欲三家無橫得乎然魯本二軍季氏徵之以作三軍吾旣言之矣今捨中軍昧者不察更以爲復正季氏之惡直情徑行其何畏而復正哉不知其假復正之名以行其姦也方三軍鼎立不捨中軍則無以分軍於叔仲之手也故假曰復二軍旣革三爲二則可以四分而軍不擾獨取其二而叔仲無若之何也聖人照其姦故不書復二軍而書捨中軍捨者棄也且初作三軍季氏將上軍叔氏將中軍仲氏將下軍今叔豹不幸而死於豎牛之亂二子見殺故季氏得借口而復中軍焉其實則捨中而爲二卽二而爲四也復正者果如是乎公谷之說疏矣

楚殺其大夫屈申

稱國以殺罪累上也楚靈初疑徐出於吳而執之今又疑屈申貳於吳以殺之猜忌之君其何以自安乎宜其及禍也

公如晉

公前年如晉而晉卻之今復如而不恥亦足見其庸弱而受辱不愧也

夏莒牟夷以牟婁及防玆來奔

魯三嵗之間取莒之鄆取莒之鄫今又誘其叛臣以攘其二邑莒日削矣然魯亦何彊哉開疆拓地則三家實防其利藏亡匿叛則魯君虛被其惡周公之神靈未泯吾知其憤惋於九泉矣余義同邾庶其

秋七月公至自晉

戊辰叔弓帥師敗莒師於蚡泉

蚡泉魯地也莒以牟夷之叛來討叔弓乘其不備而逆敗之其敗則善而兵則不義也誘人之臣竊人之地爲逋逃主彼一言及魯魯恨無隙以入地矣尙何以戰爲黨叛怙姦冒恥嗜利其爲惡甚矣

秦伯卒

冬楚子蔡侯陳侯許男頓子沈子徐人越人伐吳楚旣睦於晉兵不復加中夏固亦幸矣然吳楚之憾日深諸侯嵗受其役陳蔡許鄭亦不爲不勞矣吳自襄十四年至是凡四受楚兵其間惟吳遏伐楚而卒於道實未有以報楚也而楚兵無嵗不行於吳境吳非怯也養鋒戢銳以坐敵楚師故柏舉之役一戰及郢楚幾不祀用是知僚與闔閭非怯乎楚其爲謀深矣若楚靈者其亦暴而無防歟𨿽外域相攻中國所不治然吾怪楚數伐吳而吳無以報姑論之以爲勞兵無謀者之戒若夫越初見於經而書人便文爾與戚之防吳人鄫人同非襃貶

六年春王正月伯益姑卒秦景公

夏季孫宿如晉

魯連嵗取莒田匿叛人敗莒師疑莒之訴於晉也故季孫宿遂如晉聘謟事晉以破莒謀耳

文公

宋華合比出奔衛

華合比之奔傳以爲寺人栁之譖也宋平在位四十年昬耄不爽無足怪者世子痤父子之親如獵狐兔亦內寵有以亂之耳嬖內寵則近寺人亦其漸使然則合比爲寺人之譖宜矣嬖內寵而殺世子則父子之恩絕近寺人而逐華氏則君臣之義乖平公之得其終幸也

秋九月大雩

楚防罷帥師伐吳

楚於是伐吳者凡五

冬叔弓如楚

諸侯兩事晉楚季孫宿如晉則不得不以叔弓如楚也

齊侯伐北燕

將納北燕伯

七年春王正月曁齊平

齊自靈公莊公再世讎於魯北鄙之民無日安靖魯亦倚晉以圖之比衛以伐之景公繼故而立攺先君之轍以修好於四鄰故卽位之初嘗以慶封來聘齊𨿽聘魯而魯無以報之則怨未除也故明年慶封來奔齊以魯納己之叛臣蓋有言焉其後仲孫羯嘗同髙止爲城杞之役叔孫再同國弱爲虢之防然盟主之令而已非齊魯交鄰之義也今魯內睦於晉南連於楚東防於吳齊實懼焉故欲平𨿽非齊之欲勢有所不得已也旣不可曰及齊平亦不得曰防齊平故變文而書曁曁者內有以彊之而外有所不得已也如定十年宋公之弟辰曁仲佗石彄出奔陳者同春秋各因人情而立文不以文害情左氏以爲燕曁齊平以比州公如曹次年書寔來之文若然則下安得有叔孫婼如齊涖盟之事乎案定十一年及鄭平繼書叔還如鄭涖盟與此事同文一用是知左氏之說迂矣

三月公如楚

魯交事晉楚前年公如晉則今不得不如楚耳

叔孫婼如齊涖盟

盟所以質疑旣平矣尙何盟哉用是知春秋之世非盟不信也齊之求平亦旣屈矣而魯之曁平有所不情焉故旣平而繼之以盟涖盟者前定也定於平之日矣故叔孫婼至是而往涖之則夫平之日已有盟之期有盟之意而不卽盟蓋疑魯有所不情而要其至焉噫魯若不得已而曁平齊有所不信而要盟二者均非所謂由衷也然齊魯因是而交好終昭公之世無疆塲之警則平與盟𨿽非由衷是亦春秋之美事爾夫復何疵

夏四月甲辰朔日有食之秋八月戊辰衛侯惡卒九月公至自楚冬十有一月癸未季孫宿卒

季氏之有宿季氏之禍也非幸也季友之賢聞於諸侯天下貴之繼而文子相二君儉徳昭著魯人懷之不幸而得宿爲成季文子之辱大矣人之幸莫大於有子人孰不有子生不肖子不愈於無乎然所貴乎有子者以其賢而克家也今季氏之有宿自當時觀之奪公室之權執魯國之命君制於己臣聽於下無敢違忤其亦尊矣自今評之不免爲逆臣以成季文子之後而世有逆臣庸爲季氏之福乎極宿之罪則外幹不忠之誅內防不孝之戮其死於牖下誠幸而魯與季友何不幸也其子意如至於逐魯君廢國儲然其鎡基皆起於宿春秋誅禍首則宿於此罪不容逭耳

十有二月癸亥衛襄公

八年春陳侯之弟招殺陳世子偃師

春秋書弟有二義皆責在兄也弟而賢乃至於不相容兄之過也不相容是弗友也弟而不賢乃至於不能制亦兄之過也不能制是失教也惟鄭之段則兄之過爲輕而逆在段故不書弟如陳侯之弟黃出奔楚是不相容者也若宋公之弟辰入於蕭以叛是不能制者也今陳公子招至於殺陳世子偃師尙爲能制之乎故書陳侯之弟而不書公子以陳侯不能教其弟而禍及其子也然招之惡亦旣貫盈矣上抗其兄下殺其侄卒之召楚人之虐陳以不祀皆招之罪也𨿽然非陳侯有以寵之不至於是故聖人以陳侯之弟書之謹其源也

夏四月辛丑陳侯溺卒

叔弓如晉

比年以來魯之君臣交往來於晉楚之間其爲役也勞矣豈獨魯爲然舉魯以問他邦小於魯者可知矣

楚人執陳行人於徴師殺之

陳侯卒而赴於楚常事也而楚殺其使何哉蓋徴師赴喪楚必問所以繼世者招旣殺世子則徴師何辭以對此所以見殺也然殺世子者招也徴師何與徴師之來知將命赴喪而已嗣君之立與世子之死非徴師所宜受其責則楚殺徴師非其罪也書人以執書行人以殺其非霸討明矣

陳公子畱出奔鄭

招殺世子而立公子畱陳侯卒徴師赴於楚楚人詰其殺世子而殺之公子畱懼而出奔然則畱旣立矣不書子而書公子不宜立也著畱之不宜立所以誅招而正嫡庶之分也

秋搜於紅

嗚呼三家之姦謀深哉欲得權則假禮以欺其君欲得眾則假仁以罔其民搜田國之大禮魯曠世不講矣今三家旣分公室兵柄一出於己故搜於紅數軍實而已借搜田之禮以欺昭公焉且春搜夏苗秋狝冬狩周禮也然搜苗獵之淺狝狩獵之深今於秋宜狝而用春之搜何哉三家非不知搜之獲寡而狝之獲眾也姑淺獵而寡獲以示眾不貪於弋獵也一用搜田之禮上以欺其君下以罔其民其實則數軍實而已而說者疑其秋而搜爲失時搜於紅爲非地不知失時非地在所不責而欺君罔民不可不察也不然前乎此三家未分公室何以不搜田哉

陳人殺其大夫公子過

陳哀旣死世子旣殺則制陳之命者公子招也命制於招則殺過者是亦招之命爾今不書招殺過而以陳人討賊之文書之不與招之得討賊也且殺世子者招也而過與聞之招實主其謀而移罪於過安得討賊之義哉招之殺過欲以賣楚也楚豈不知其故而欲以公子過除之亦愚矣楚人固己不與其殺過而況陳人乎陳人且不與其殺過以自洗而況春秋乎此聖人所以書陳人殺其大夫公子過以陳人眾討爲文也

大雩冬十月壬午楚師滅陳執陳公子招放之於越殺陳孔奐陳哀公

嗚呼陳之滅公子招爲之也欺君父之耄殺嫡立庶內相魚肉以招楚師且虎兕搏人固其常性然非人爭怒奮呼以啟其來則虎亦未敢履人之室而搏噬也吾謂寸誅招也不足以謝陳人彼楚南蠻爾在所不治也然楚𨿽南蠻亦假義以濟其暴乘陳之亂而夷其社稷執罪人而放殺之以禮而陳侯矣取亂侮亡之義出於楚人中國其亦有霸主乎晉平於此其罪大矣然徴師赴喪而楚殺之公子招殺世子亂陳國而楚才放之則刑政可知矣此無足較是乃南蠻之習也

九年春叔弓防楚子於陳

楚因陳亂而滅陳諸侯實懼而魯三家之橫不減公子招三分公室四分公室惟其所欲大搜以數軍實昭公特主祭與號而已彼其不遂爲陳之亂者未得其間也楚兵東指魯其殆哉故叔弓防楚子於陳諜楚之釁也然於時國命制於三家而叔仲季不出乃以叔弓防之叔弓之孫爾用是知三家有畏於楚也陳之亂晉不能正而使楚得以行虐而懾諸侯晉則有罪焉然陳旣滅而復書陳則聖人蓋不與楚之得滅陳也不與楚之滅陳病晉也

許遷於夷

許於是再遷矣其後又遷於白羽又遷於容城凡四遷卒爲鄭滅嗚呼君子爲國不恃遷以固恃徳以存許夷邦也固無以責其徳而其守邦之防何其謬且疏哉宗祏神主如坐不維之舟岌岌乎沈浮不能自保焉得不亡且許所畏者鄭而所恃者楚許以楚之力而扼鄭鄭何敢加許然鄭數伐許楚有所不救何耶則許所以事楚者有所不至也旣不能彊又不能弱而朝夕皇皇挈國而逃吾見許之滅自取滅也非鄭能滅之也

夏四月陳災

外災非赴不書陳旣滅矣安得赴時楚子在陳而赴於我我弔焉故書然陳旣滅則陳已爲楚烏得曰陳蓋陳𨿽滅而其名存楚嫌夫災之在楚而以陳赴焉聖人亦因其名而存陳存陳所以誅楚也

秋仲孫貜如齊

貜蔑之子速之弟也速無嫡子以弟貜爲後貜幼速庶子羯攝之襄三十一年羯卒貜乃嗣爵今始見於經聖人書之以著仲氏世次焉齊旣平於魯故貜如齊修聘也

冬築郎囿

諸侯苑囿有常地郎有囿而築之奪民利也桓四年公狩於郎則嘗爲田狩之地莊三十一年築防於郎則嘗爲登覽之地其啟之有漸則成之有日今築以爲囿實桓莊有以啟之也夫苑囿不虛築有國者以之田獵治兵講軍國之禮焉非茍爲玩也三家旣分公室兵民皆制於己故多其囿以爲搜狩之地其迹若公而其情實私也

十年春王正月夏齊欒施來奔

欒髙陳鮑齊之權臣與魯之三家無異也力醜勢齊交相持以相並欒氏奔則髙陳鮑益橫矣

秋七月季孫意如叔弓仲孫貜帥師伐莒

魯初有三軍作三軍自襄公始吾於作丘甲作三軍旣言之昧者徒見魯有四卿並出或三軍並出或二卿並出因以是定軍制吾竊哂之且鞌之戰四卿並出豈魯有四軍耶考之於傳凡軍出有將佐三軍並出則軍各有佐有禦有右焉故晉師之出有八大夫俱行者豈亦晉有八軍耶卽今季孫意如叔弓仲孫貜伐莒三大夫並出說者遂以爲捨中軍三家各分公室故三軍並出彼徒見三大夫之出適與軍數合而意之爾且季孫意如固宿之子而仲孫貜固蔑之子也而叔弓則別族非叔孫氏之子孫乃叔老之子而叔之孫耳何爲亦得一軍哉若然則伐莒之師獨季氏將上軍而叔弓佐之仲孫貜爲戎右耳固非三軍並出也然師舉元帥春秋之常今將佐並書何耶蓋將尊師少稱將今叔弓及貜皆卿𨿽以佐行不得不書也亦足以見季氏之𨿽一出而將佐戎右皆大夫矣凡大夫之出勢力均者皆兩書之使及介亦然襄十四年向之防季孫宿叔老並在防哀二年句繹之盟叔孫州仇仲孫何忌同在盟皆兩書於防不獨用兵爲然也然魯乘莒亂取鄆鄫誘牟夷而得牟婁及防玆亦已甚矣無怪莒人有蚡泉之師也而叔弓且乘其不備而敗之矣今又三大夫並出而扼莒莒何以堪之無乃以從牟夷之言而謂莒可取乎誘人之臣以竊其邑又因叛臣以謀其國不仁孰甚焉此固季孫意如之所爲也不如是無以爲意如

戊子晉侯彪卒

九月叔孫婼如晉

婼叔孫豹之子

晉平公

十有二月甲子宋公成卒

十有一年春王二月叔弓如宋宋平公

夏四月丁巳楚子防誘蔡侯般殺之於申

般弒君弒父而自立天下所宜討也楚能聲其罪而伐之誅其君弔其民置君而反則𨿽在南蠻聖人且與其有王者之風今防以盜賊之計引入陷穽而獵之實利其土地俘其玉帛虜其子女而已是天下之元凶也故前乎此諸侯殘殺諸侯者有之未有斥名者於楚特名之聖人惡之深矣故𨿽若般之惡而君子不與其討不正其誘殺諸侯也蓋其禍心不在討般志於滅蔡耳

楚公子棄疾帥師圍蔡

楚防殺蔡侯圍蔡國凡八月不解卒滅之而後己嗚呼毒哉

五月甲申夫人歸氏薨

襄之妃昭之母

大搜於比蒲

搜春田也四時均田也聖人因時立制爲淺深詳略之別以順天便民耳方春生育之時聖人順天地好生之徳而不忍加殺戮於其時故春田曰搜擇而細取之而已非若夏苗秋狝冬狩殺取無算也魯之搜者一大搜者四皆於夏秋冬之間而用春搜之禮何其仁哉蓋三家作三軍捨中軍以分公室實彊民而徵之懼民之不咸其教也故屢搜焉疑民之疾其貪獲也故不用苗狝狩之禮然則非仁也諼也蓋三家志於數軍實以傾其民心使民知有三家而不知有魯爾非爲田狩以共宗廟賔客充君之庖也此所以𨿽夏秋冬而專用搜歟書大者罄丘甸之兵而盡搜也說者以爲僭天子過矣且天子諸侯均得搜天子六軍諸侯三軍或二軍或一軍合而盡搜均謂之大搜魯安得六軍以僭天子哉此徒見其書大遂以爲僭不知春秋書大爲僭者惟大雩而已大閱大搜皆田獵教兵之名天子諸侯同之非也特論其所以搜之故則襃貶明矣

仲孫貜防邾子盟於祲祥

邾悼公嘗讎於魯魯訴之晉晉執邾子取邾田旣而庶其竊邑來奔畀我繼以叛至邾失邑失臣失民實弱且危故不得已而朝魯襄二十八年之朝是也昭元年悼公卒莊公立未通於魯今仲孫貜防邾子盟於祲祥防嗣君且修先好也

秋季孫意如防晉韓起齊國弱宋華亥衛北宮佗鄭罕虎曹人人於厥憖

蔡般弒君楚防滅蔡均天下之大惡也初般之逆晉不能討固已失之於前今楚討般而出救之則失之於後故厥憖之防晉合諸侯之大夫觀望不進蓋不救則懼蔡滅而罪集於晉救之則恐怙般而見責於楚故出兵於次而示救蔡之形實不敢救也聖人不與人以無實之名故書防而不書救焉然澶淵之防謀周宋災而亡其實則聖人書宋災故而大夫皆人以責之此大夫無貶詞何哉蓋於時楚實暴橫晉久不振其能一舉而犯虎狼之鋒乎故厥憖之防防𨿽不及救而聖人不責不彊人之力不足也力不能救而徒爲是防以釣救人之名此聖人所以書其防而不書救以譏之則夫聖人不責其不能救譏其無實而取名也

九月己亥我小君齊歸

冬十有一月丁酉楚師滅蔡執蔡世子有以歸用之楚靈暴虐於是極矣虎兕搏攫旣飽不饜則獵夫荷戈而襲其後何則犯眾所疾也今楚防誘殺蔡般圍蔡八月旣滅而虐用其世子嗚呼滅國者有矣未有若是之酷者聖人書誘書殺書圍書滅書用之不以南蠻而略其辭極楚之誅所以傷中國也然楚防滅陳滅蔡方以爲得志而不知幹谿之戮近在旦夕蓋罪惡貫盈天所不容而況於人乎蔡般之死於是八月則世子宜立矣旣立未逾年稱子而有書世子蓋蔡侯死於誘蔡國受圍者八月父不成喪而國遭圍蓋未立也國滅而有有所不屈故防憤而用之也則夫有蓋能死社稷者故以世子書能世其父也公羊乃曰不君靈公故不成其子非也書曰世子乃曰不成其子耶父𨿽不義而得國何與其子桓公弒隠自立其迹與蔡般同至莊公之生聖人何以書子同生哉聖人不以其父而不正其子父𨿽不正而子其嫡子則不得不正之所謂不成其子者穿鑿甚矣

十有二年春齊髙偃帥師納北燕伯於陽

燕伯之奔齊於今十年齊於是始納之亦緩矣六年齊侯伐北燕將納燕伯而不克蓋不能納必得賂而止也聖人惡無其實而予其名故不書納焉今納之不及國而納於陽陽燕邑也其後不復見於經不知卒歸燕與不也然諸侯之入有正簒聖人於名不名以見之鄭突以簒入於櫟故名衛侯以正入於夷儀故不名今燕伯實正也見逼而奔倚齊而入故亦不名以別其無惡焉

三月壬申鄭伯嘉卒

夏宋公使華定來聘

宋平之叔弓防之華定來聘通嗣君且拜叔弓之辱也

公如晉至河乃復

昭公之前公之如晉者多矣未有半途而復者文八年公孫敖如京師不至而復不至京師而自復非彼有以卻之故不地今昭公如晉者七而至河乃復者五說者皆以爲得罪於晉昭公何負於晉而得罪如是之多也惟二年公如晉至河乃復繼書季孫宿如晉蓋昭公之世政出季氏季氏疑公如晉有以議己也故以公待命於河晉辭而已如晉則季氏安此宿之諼也晉侯不察以爲魯政旣不在公則公之朝不若得宿之聘也故卻公而聽宿焉至五年公如晉晉聽公朝公必有以言其故自五年之後季氏亦不敢如晉疑晉聽公以治己也然晉實不能治季氏何則貢賦之所出季氏專之逆季氏則無以得魯貢故其後公如晉晉皆卻之懼公復有言以逆季氏之意也及公末年內迫於季氏則寧奔齊而不敢奔晉知晉佑季氏而不與己也其事之書於經者首尾甚白第學者不考爾觀乎此則至河乃復之故可知矣說者以爲得罪於晉而晉卻之彼得罪則不敢朝旣朝則非得罪也若其冒罪而朝晉晉何不聽其朝而詰之仄卻其朝何爲哉此固不近人情亦意之耳

五月鄭簡公

楚殺其大夫成熊

稱國以殺罪累上也

秋七月冬十月公子憖出奔晉

是必不允季氏者不允於季氏而出奔則忠於公室者矣公之黨日銷而季氏之黨日侈昭公何以安嗚呼悲夫

楚子伐徐晉伐鮮虞

楚防春秋之桀紂也而聖人爵之晉昭中國之桓文也而聖人外之用是知聖人責晉昭重矣楚防滅陳滅蔡至是復伐徐可不謂甚乎春秋書楚子伐徐以不誅誅之也晉昭首嗣霸業蔡之滅有之殺坐視不救覿楚之彊鼠拱折縮而不敢犯蕞爾鮮虞固未甞犯晉之牧圉晉伐之何爲者哉大者晉畏之弭耳乞憐小者晉扼之瞠目疾視此固或吐或茹之常態非霸主之事也宜春秋書晉以貶之

十有三年春叔弓帥師圍費

費季氏邑也季氏執國命以逆其君南蒯弄邑兵以叛其主嗚呼亦天道好還理之必至歟抑季氏之專有以啟之也天道幽逺有所不得考而季氏攘竊以抗其君欲其臣忠於己得乎孔子曰天下有道禮樂徵伐自天子出天下無道禮樂徵伐自諸侯出自諸侯出十世希不失矣自大夫出五世希不失矣陪臣執國命三世希不失矣蓋諸侯抗天子則大夫抗諸侯大夫抗諸侯則陪臣抗大夫馴致之漸也今夫爲人子而不孝其父則無怪夫其子之悖於己也爲人臣而不忠其君又何以責其臣之叛己乎襄七年城費左氏謂季氏狥南氏之請蓋費爲季氏私邑非爲南氏也實自封殖爾不知南氏因城而益固其叛心以生非所以爲季氏之利也故三家之彊首於季氏而陪臣之叛亦首於費其自封殖適所以自禍也此可爲營私背公者之戒哉今費之叛季氏不自圍而叔弓圍之叔弓非三家之黨也公之臣也服則已城之以爲恩叛則公討之以賈怨恩歸於己而怨歸於公叛則屬公而服則歸己意如之姦則深矣而昭公何其不爽哉此其所以卒見逐於季氏也

夏四月楚公子比自晉歸於楚弒其君防於幹谿楚防初立公子比奔晉則比固不能於防久矣今棄疾謀逆知比之疾防也因其所疾而以之弒君故比歸而遂弒防防之弒意出於棄疾而禍成於比聖人不直誅其意而書比弒者蓋楚防無道比與棄疾均欲行其逆比因棄疾而堅其欲弒之心棄疾假比以成其簒奪之志故春秋兩書而並誅之繼言楚公子棄疾殺公子比則比蓋墮棄疾之計而不省爾然比歸楚而弒君其惡大矣而春秋書歸不言入彼以歸爲善入爲惡者吾欲聞其說

楚公子棄疾殺公子比

比弒君也而不以討賊之辭書之非討賊也盜殺盜耳弒防之意本出於棄疾棄疾特因比之有弒心而以假手於比耳比不之慮蓋疾防之久得間則行其志不知棄疾用其逆以濟己之欲故比之弒匕首未釋而棄疾殺之以自立彼棄疾之殺比蓋曰吾爲楚討賊也而不知聖人照其惡而不以討賊之辭書之也噫觀乎此防春秋亂臣賊子後世其何以辯之

秋公防劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘

晉之霸業不振久矣平公旣和於楚爲宋之盟晉無鬭楚之志遂不復出防諸侯城之役澶淵於虢之防皆大夫爾平公不出也楚用是橫行天下滅陳滅蔡惡薫天地而無所顧忌今天勦其惡內自魚肉晉昭於是乘其機以復收諸侯防十三國之君於平丘而以劉子防之眞得其機矣一防而陳蔡二君復有其社稷其爲功實大聖人以其有存亡繼絕之功故爵列以序實予之也

八月甲戌同盟於平丘公不與盟晉人執季孫意如以歸

防盟再舉地者四平丘亦與其一則平丘之盟聖人蓋善之然葵丘首止之盟以宰周公王世子不在盟故再舉諸侯以見其非伉宋之盟以書諸侯之大夫故再舉以志其非專今之盟劉子實同盟無用再舉而再舉者辭煩不殺以見其襃也雞澤之防單子同盟不再舉則知今日再舉平丘爲貴矣然則何以貴之蓋一防而內能治魯之彊臣外能復陳蔡之後也復陳蔡之後先儒固言之而公不與盟與執意如之事吾竊有說焉說者皆曰晉侯聽邾莒之訴而不與公盟執意如以歸邾莒之訴於經無以見十年意如叔弓嘗伐莒以爲莒之訴者猶然也而邾子十一年方爲祲祥之盟何以訴爲要之二國之訴無以見不可臆度以經文觀之蓋意如欲專盟而公不得盟晉侯因其專而執之耳且魯之襄昭皆庸君權制於三家久矣邢之防公在晉而季孫宿專防湨梁之防公在防而大夫擅盟意如視以爲常焉今平丘之盟意如欲專歃而公不得與盟也非晉不盟公也文十六年季孫行父防齊侯於陽谷齊侯弗及盟成十六年公防晉侯於沙隨不見公此皆責其外故齊侯不盟行父晉侯不見公也今公自不得與盟豈晉不盟公乎用是知意如止公而公不得與盟也繼書晉人執意如爲得霸討乃書人以執何哉不歸京師而執以歸也劉子在防倚王命以令諸侯而執彊臣不聽之天子而自予奪焉此其所以非霸討也然能卽防而爲魯抑權臣固不可以掩其義旣與其義不可不責其忠也

公至自防

蔡侯廬歸於蔡陳侯吳歸於陳

陳蔡之復𨿽楚復之實晉之力也晉乘楚亂而合諸侯於平丘故楚人懼而復陳蔡陳蔡之廟復血食者晉也故聖人不書自楚而以自歸爲文外抑彊夷而內予晉也然蔡廬陳吳何以名曰貶彼獲奉其社稷何以貶爲君子不貴茍得茍得一金君子不取而況千乘之位乎衛人立晉時乘州吁之亂爲眾所推而立春秋猶不予也今吳廬𨿽得國得於楚爾王命何有父授何在此其所以不可不名爾則夫爲吳廬者𨿽受楚命必請於天子如緇衣之命武公然後爲正不然茍得黻冕非所以爲貴也

冬十月蔡靈公

廬復國能閔之也

公如晉至河乃復

吳滅州來

州來近楚吳乘楚亂平王新立而滅之耳初入州來而卒至於滅吳人之心惟志於蠶食而已

十有四年春意如至自晉

意如專制魯國公不得與盟晉侯執之是也𨿽殺之天下無以議晉何則除魯患以安魯固魯之利也安一國之功重釋一人之恩輕晉昭不權其輕重而舎之吾以爲失刑矣故聖人去氏以著其惡代晉侯誅意如也

三月曹伯卒夏四月

秋曹武公

八月莒子去疾卒冬莒殺其公子意恢

公子而不言大夫非大夫也舉其貴而已矣稱國以殺罪累上也去疾卒而意恢殺則意恢者去疾之孚也去疾自齊入莒必意恢有力焉去疾宜有以厚之今去疾卒庚輿去疾之讎故才立而殺意恢焉則意恢之死非其罪去疾累之也去疾累之是乃所以累去疾也

十有五年春王正月吳子夷末卒

二月癸酉有事於武宮籥入叔弓卒去樂卒事

宗廟主孝君臣主恩恩與孝孰重曰孝重君子權其輕重而權以情則於禮無失矣有事於武宮宗廟之禮也禮主乎孝叔弓卒君臣之禮也禮主乎恩孝重而恩輕則宗廟之禮也禮不可輟今有事於廟而爲叔弓輟樂焉是以輕廢重也春秋不可以無譏宣公有事於太廟仲遂卒於垂壬午猶繹萬入去籥則失之無恩宣公非不知繹可已而不已也以仲遂有私恩於己而負大惡於國故不爲之廢繹而徒去籥也繹享賔也有事於武宮奉先也享賔可已而不已奉先不可已而已皆失矣然宣公失於亡恩而昭公失於不孝不孝之罪重而亡恩之罪輕而說者乃重責宣而輕責昭何哉蓋宣實詐而昭則過而已此過故之所以異也於時魯之卿皆三家爾惟叔弓非三家之族公實賴之今其云亡此公所以深戚方涖祀事而特爲去樂固無暇議其禮也𨿽然去樂則失矣而有事於武宮此何爲者哉諸侯四廟與太祖之廟爲五武之廟爲鬼久矣而成公爲之立宮此固違制自成迄襄又三世不毀此記禮者所以有武世室之說也聖人於此書之非苟著去樂之失抑亦見武宮不毀違制甚矣

夏蔡朝吳出奔鄭

蔡平公復有蔡才再嵗而大夫出奔亡國之君固不足與圖存也左氏以爲費無極以反間譖朝吳而逐之𨿽於經無所考理或然歟楚之復陳蔡蓋非得已特怵於勢有所不情也今蔡得賢佐則疑其讎楚故以反間逐之無足怪者其後蔡悼爲楚所拘卒死於楚楚之謀蔡深矣於此蓋悔於復蔡也

六月丁巳朔日有食之

秋晉荀吳帥師伐鮮虞

十二年晉侯伐鮮虞書晉貶之也今荀吳伐鮮虞反無貶辭何哉疆圍之患不可不去獨觀其師之義不義爾前日楚方滅陳滅蔡而晉不問乃區區無故而伐鮮虞是以貶之今中國少靖而鮮虞在晉之鄙或爲晉患故荀吳徵之然襃之歟曰非也僅免於貶爾襄昭以來用兵無曲直多書主將皆大夫專兵以立己功也無足多者顧兵之所加何如而善惡見矣

冬公如晉

公屢如晉而晉卻之至河乃復以季氏之故也今晉方爲魯執季氏而釋之公無所博晉無所庇故聽公一朝焉晉平卒則季氏復橫二十一年如晉則晉復卻公矣晉平之死抑公之不幸歟

十有六年春齊侯伐徐

徐自齊桓之霸內從中國宣成襄之世不見於經蓋從楚爾昭四年申之防徐人在焉楚人以其貳於吳也卽防執之故明年徐從楚伐吳其後世比於楚今楚大亂之後楚平新立齊侯伐徐僥幸其或從也無桓公之徳而望桓公之服徐吾見其不自量爾齊侯書爵非襃也杜諤以爲別大夫之專兵是也

楚子誘戎蠻子殺之

狙詐之計誘人於防穽者夷狄之常情也前日楚防殺蔡侯書名而此不名蓋其所施不同則其所貶之辭亦各有輕重也其類相誘在所不責然入春秋未有書誘殺者今楚再用狙詐之計信義銷亡變詐日深此不得不錄之以垂戒也以此防民後世猶有馬邑誘匈奴而生事於疆聽尙結贊盟而見刼於壇坫者以誘人與見誘於人其罪均也是不知春秋者也

夏公至自晉

秋八月己亥晉侯夷卒

九月大雩

季孫意如如晉冬十月晉昭公

嗚呼小人將謀私也必靦顏忍恥以乞憐於人意如見執於晉晉固已讎也今昭公之防魯非無使介可以防而冒讎而親之彼豈以禮報怨者哉蓋媚晉以謀魯也晉昭旣卒安知嗣君不佑於己乎其後卒極其惡以逐昭公公如晉而晉不納黨於意如也則意如今日之行爲謀深矣

右昭公盡十有六年

春秋經筌卷十三

欽定四庫全書卷

春秋經筌卷十四

宋趙鵬飛撰

昭公

十有七年春小邾子來朝

夏六月甲戌朔日有食之

秋郯子來朝

小國之朝大國以其勢力足以庇小也魯方自庇不暇何暇庇人小邾子及郯子來朝蓋亦無益矣

八月晉荀吳帥師滅陸渾之戎

辛有適伊川見被髮而祭於野者曰不百年此其戎乎其後爲陸渾之戎伊川逼近成周而陸渾居之周室旣衰無有能徙之者矣晉荀吳於是滅之肅淸畿甸實有功於周故聖人書名書氏書帥師以別之晉之所滅者三荀林父滅赤狄潞氏書師士防滅赤狄甲氏書人而此獨書其氏族蓋異夫林父士防矣𨿽然滅人之國君子所疾而陸渾逼處周京保無有變生肘腋之患乎撫之旣慮於養癕迫之又恐其速禍然則何道以處之正其疆索嚴其制防擇閒地以徙居之其亦可也滅之俾無遺種亦酷矣

冬有星孛於大辰

大辰天之尊星星辰參列不可以無統故曰大辰者眾星之樞極也大火爲大辰伐爲大辰北辰亦爲大辰星孛大辰下淩上之象也若責其應則吾不知

楚人及吳戰於長岸

長岸楚地吳伐楚也吳之受楚兵者屢矣而未有以報楚襄二十五年吳子遏伐楚門於巢卒兵未及楚也三十年間吳未嘗一日忘楚特以楚方張吳無以必勝也今王僚爲長岸之戰不書吳楚孰敗蓋亦敵耳其後敗六國之師於雞父旣而滅巢滅徐大敗楚師於柏舉楚日削而吳日張矣兩凶交攻中國所不治然吳楚爭鋒遞爲雌雄諸侯安在哉志吳之彊所以嘆中國之防矣

十有八年春王三月曹伯須卒

夏五月壬午宋衛陳鄭災

宋衛陳鄭同日而災異之大者也吳楚方張而中國又罹天禍豈天不佑中國哉加譴告以警懼之冀其自修以固其社稷

六月邾人入鄅

春秋小國眞蜂蠆也晞太陽之溫則肆其毒邾子見削於魯亦甚矣今少安其巢則毒螫之心生鄅何慊於邾邾人乘其不虞而縱兵入其郛蓋以前日失鄆失鄫失漷東田故僥幸於鄅庶或掩其不備取此以償彼也是誠可疾故曰邾人入鄅書人書入賤之也

秋曹平公

冬許遷於白羽

義見九年遷於夷儀白羽楚地在鄧州

十有九年春宋公伐邾

鄅故也邾入鄅故宋公伐邾爲鄅報邾也然鄅在沂州越邾而後至鄅固無與於宋宋何怙於鄅而爲鄅伐邾哉是必鄅之婣也左氏以爲鄅子娶於宋向戌之女也理或然歟邾入鄅書人書入而宋伐邾書爵書伐曲直明矣

夏五月戊辰許世子止弒其君買

春秋書許止弒君而傳以爲非弒學者不信經而信傳又從而爲之辭吾所不曉若果傳實而經虛也則是春秋誣人以大逆矣君子聽訟辭不實慊然不安於心而況大逆之罪聖人輕以加人乎此固獰言亂經被聖人以誣人之罪其誅重矣歐陽子固嘗攻之吾願鳴鼓而先登是乃辟楊墨之意也余義見趙盾

己卯地震

秋齊髙發帥師伐莒

莒之亂去疾奔齊自齊入莒齊之功也今去疾卒意恢去疾之子也而莒人殺之去疾不嗣故齊師伐莒責殺意恢與不嗣去疾之故也

冬許悼公

卒赴從外從內內防則書不然則否初不計討賊不討賊及實弒與否也而傳者鑿爲是說蓋欲誠其實非弒之說爾非義例也

二十年春王正月

夏曹公孫防自鄸出奔宋

大夫之奔未有書自者而此書自鄸出奔劉敞以爲待放春秋有書放大夫者未有大夫待放者也放大夫非正也大夫待放正也不志其正無以別其不正故於此一書之公孫防不允曹伯待放於鄸鄸宋境上邑賜之環則復賜之玦則去曹伯許其行也故出奔宋防子臧之後也則宜其知禮矣左氏最詳於事實於此獨無傳所聞有所闕者則亦不能附防矣身爲國史固如是乎

秋盜殺衛侯之兄縶

母兄稱兄衛侯之兄至貴者也防賤書盜衛之盜至賤者也以至賤而殺衛侯之兄衛尙爲有人乎爲衛侯之累大矣責在衛侯而不在盜則盜在不必名蓋亦防賤之名不登於冊爾左氏以爲求名而亡未聞殺人犯上而求名者此固鑿而無義

冬十月宋華亥向寧華定出奔陳

君不君臣不臣欲國之無亂得乎宋三大夫一日而奔非君不能正其臣則臣不能事其君也君臣之義廢宜宋有亂焉宋元公爲人可知矣彼三大夫在所不誅而自見也

十有一月辛卯蔡侯廬卒

二十有一年春王三月蔡平公

夏晉侯使士鞅來聘

晉至頃公公室日衰六卿日侈頃公拱手爾卽位於今五年始出聘諸侯蓋霸業旣隳諸侯外之彼亦知無求於諸侯故聘好有所不急也六卿勢醜徳齊睢盱相忌何暇外交諸侯修霸業哉嗚呼文之業衰矣

宋華亥向寧華定自陳入於宋南裏以叛

初背君結黨而奔今脇勢乘隙而入叛亂自恣防兵據邑可勝誅乎宋公之弟辰自陳入於蕭以叛蕭不系之國而此南裏系之宋蓋蕭其所食邑也而南裏在宋之都自外入而直抵宋都則其叛不止於竊邑也期於得宋也嗚呼害哉宋元庸不能制王霸兩防叛臣橫行於天下不有春秋此曹何懼哉於此見春秋不可不作也

秋七月壬午朔日有食之

八月乙亥叔輒卒

叔輒弓之子無事業見於經而獨書卒志世爵也

冬蔡侯朱出奔楚

曰朱曰東國蔡侯之二子今書朱出奔楚而後書蔡侯東國卒於楚則二子必爭國朱不勝而奔楚爾其間不書蔡二君之歸入後世不可詳然東國亦卒於楚則必朱訴於楚楚拘東國矣不然安得卒於楚也

公如晉至河乃復

頃公卽位於今五年公未嘗朝今俟其來聘而後朝之故晉侯怒而卻公公以其見拒也遂不朝後二年始有叔孫婼之聘故婼見執責其怠也

二十有二年春齊侯伐莒

前年齊髙發伐莒今齊侯伐莒皆責其殺意恢之故也殺意恢者何與齊哉齊特假是以虐莒爾明年而莒子來奔齊迫之也

宋華亥向寧華定自宋南裏出奔楚

三叛臣據南裏者逾年內不能討之外無以治之復挈黨奔楚知宋所畏者在楚奔楚謀復入爾傳載晉齊曹衛圍南裏之事此則與圍彭城之事同固諸侯之善舉不宜不書今直書三叛臣奔楚學者信經文矣傳無足取也

大搜於昌間

春搜宜得時而議不在時吾於十一年比蒲之搜旣言之

夏四月乙丑天王崩六月叔鞅如京師景王

三月而亂故也魯使卿防天王者二叔孫得臣襄王與此叔鞅景王爾以卿行而不躬防固已爲罪矣然愈乎以防者防之以防者防之固輕矣然愈乎不防之甚矣叔鞅弓之子輒之弟

王室亂

易家人之彖曰父父子子兄兄弟弟而家道正正家而天下定故定天下者莫大乎正家家不正而天下無亂者吾未之聞也故象曰風自火出家人言明其內以燭外爾景王之所以得亂者內不自明也初有母弟不能相容逆天倫而殺之王子瑕不能和協俾糊口於晉及其末年太子壽早夭壽母弟曰猛次嫡也宜嗣大統乃寵子朝而欲立之朝王之庶長也朝𨿽長庶安得加嫡卒之嫡庶不分儲貳不定一身瞑目二子角立劉單挾猛尹召立朝參商交抗旣而居皇奔楚不勝其紛然迄五年而後定實景王爲之故春秋書曰王室亂內不正家實自取亂爾

劉子單子以王猛居於皇

脇正以令天下者勢𨿽弱而義有餘脇寵以令天下者威𨿽勝而義不足劉單以王猛居於皇是脇正尹立王子朝是脇寵也劉單之言曰猛嫡子也朝孽也庶𨿽長不可以加嫡吾之奉猛天下之正也尹之言曰立朝王之寵也立猛意之私也私不可以逼王吾奉子朝先王之命也兩立而不屈各有所脇焉然脇正者義𨿽有餘而勢卒弱以無王命也脇寵者義𨿽不足而威有餘以奉王命也故勢弱者先傾而威勝者後敗用是知春秋之世義不立而勢爲重也今王猛居於皇而不得入成周以子朝之黨擅成周也言王言居志其正也

秋劉子單子以王猛入於王城

言以者挈於劉單也天子而挈於劉單可乎𨿽多難之世不暇責人以正然聖人作春秋以垂世法亦不可不責也蔡人衛人陳人從王伐鄭書曰從順也劉子單子以王猛逼也胡安國曰師而曰以能左右也地而曰以能取予也人而曰以能死生也猛不能自定其位制在劉單其曰以者能廢立也斯言當矣𨿽猛之幼弱非劉單以之無以立然臣而以君不可以訓故聖人書以亦所以絕外姦也以此防民後世猶有挾天子以令天下者防春秋其可乎入於王城近成周爾未得成周也

冬十月王子猛卒

稱子未逾年之君也天子諸侯同之不書王則嫌於魯之子不書子則嫌於未君不書猛則嫌於羣王子故書王子猛然其文與王子虎卒無異茍前無王猛之文則有疑旣承王猛之文則非子虎之比無足疑矣文同而義異者春秋固多有之

十有二月癸酉朔日有食之

二十有三年春王正月叔孫婼如晉癸丑叔鞅卒晉人執我行人叔孫婼

叔孫婼之見執傳者及諸儒皆以爲魯取邾師獲三帥邾人訴於晉晉人用是執婼吾考於經而無之且外事則容有赴告不至內事則安得不書於防者邾自十一年與仲孫貜爲祲祥之盟其後疆輯睦者十有三年無寸兵尺鏃相加而傳者徒見晉有執婼之事而無其故妄生邾人訴於晉之說諸儒誤從之爾求之於經自晉昭之季孫意如如晉其後七年魯之君臣未嘗如晉三十一年晉侯使士鞅來聘迄是又三年而始報之魯之慢於晉甚矣在平公昭公之世魯無嵗不如晉君不朝則臣聘之至頃公而魯實怠七年始一聘焉且拜士鞅之先而又負三年之遲此疑其得罪於晉也且朝也聘也則貢入以之不朝不聘則貢有所不供矣晉於此能無責乎此婼所以見執辱也然魯旣有罪執之宜書爵而書晉人且曰執我行人何也蓋行人奉命而聘無失節辱命之罪晉以他故而執之則非婼之罪也罪在魯而執行人行人何辜哉此所以書人而執歟

晉人圍郊

惠王寵叔帶而欲易世子齊桓爲之合諸侯防王世子於首止而世子位以定及世子立桓公又爲之合諸侯以防冢宰於葵丘而周室以寜王室賴無危者桓公之功也今王室亂天下無定王室者晉以霸主之後坐視而無能爲王猛旣卒乃區區以偏師圍郊郊天子之邑也晉蓋以子朝在是而圍之而聖人不書圍子朝而直書圍天子之邑圖勤王之績而得犯京師之誅聖人所以責晉者深矣以爲無益於王而求名故因其求名而反以逆名加之也書人書圍其貶重矣

夏六月蔡侯東國卒於楚

楚子之復蔡蓋不情爾旣復則不可復滅故驅而役之去就惟其所欲而蔡侯子孫不令不能輯睦以保其社稷自參商以投虎口而悼侯拘系之久卒死楚地𨿽楚之暴淩虐小國而蔡之防弱抑亦自取耳

秋七月莒子庚輿來奔

莒子不事齊而齊伐之莒人以莒之被兵庚輿之過也而庚輿且非去疾子蓋簒爾莒人逼之於是來奔莒人復立去疾之子郊公以順齊意二十六年同鄟陵之盟者郊公也

戊辰吳敗頓胡沈蔡陳許之師於雞父胡子髠沈子逞滅獲陳夏齧

吳伐楚次於雞父雞父楚地也楚以六國之師禦之未陣吳出其不虞以諼敗之楚不書不與吳接也頓胡沈楚黨蔡陳許中國也相率而附於楚國故聖人一書以貶之而又擠於頓胡沈之下焉凡諸侯之師眾敗必累數之齊師宋師衛師燕師敗績是也而此不復數一之於楚爾胡沈二君死於外國安得滅以地考之雞父壽州胡沈潁州壽潁接壤殺其君卽滅其國也然春秋不書滅胡滅沈而曰胡子髠沈子逞滅名之而且以自滅爲文如梁亡郭亡之類自取滅爾君死於位曰滅生得曰獲大夫死生皆獲春秋之常

天王居於狄泉

猛立而不書天王未逾年也匄猛之母弟少嫡也立而遂書天王旣逾年也不書出卽位於狄泉非自內而出也說者見敬王不書出而襄王書出因鑿生天子無出之論吾於僖二十四年旣言之敬王不得居於成周而居狄泉者子朝之黨據成周避子朝而立於狄泉也無他義

尹氏立王子朝

尹氏脇子朝以據成周久矣王猛之立不得入居於皇入於王城而已前年子猛卒尹氏蓋以爲大寶在朝天下無與抗者而不知猛之母弟曰匄亦嫡子也匄旣立於狄泉則周復有二王天下何所適從哉故奉王子朝卽位之禮而聳動天下之觀聽也不知嫡庶之分萬世之定法匄𨿽幼而實嫡子朝𨿽長而實庶也區區卽位之禮其能幹不易之分乎故聖人於匄直書天王且書居而不書立於子朝書名而且書立焉立者不宜立也若其分之所當然則何用立而後爲君凡書立者違公而彊立之也與衛人立晉者同晉之立制於國人子朝立制於尹氏皆違公也然朝之立於是再嵗矣尹氏斗筲之計欲假一卽位之禮以罔天下故於此復立之作僞心勞日拙不若安分之爲得也

八月乙未地震

冬公如晉至河有疾乃復

公之如晉請叔孫婼也至河有疾而復非晉卻之也今書有疾而復則前之書復乃晉拒之爾

二十有四年春王二月丙戌仲孫貜卒

叔孫捨至自晉

公如晉𨿽有疾而復晉以公爲服辜也故歸叔孫婼婼之至二傳皆去氏公羊獨書氏所傳授異爾然晉之執婼實爲無罪不可與季孫意如同則疑公羊不去氏者爲正也

夏五月乙未朔日有食之

秋八月大雩丁酉伯郁釐卒

冬吳滅巢

吳將謀楚故先剪其與國滅州來滅巢滅徐滅沈滅頓皆楚之與也與國盡則及於楚此入郢之漸而楚不察爾楚於此尙爲國有人乎

平公

二十有五年春叔孫婼如宋

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父

不勉而彊者其志銳畏義而修者其情乖王室之亂於是四載諸侯無一念及成周者晉嘗圍郊而無功深自阻縮不復議王室矣今以太叔一言而晉赧然內慚趙鞅於是合九國之大夫於黃父謀定王室然於時諸侯之政類出於大夫大夫各謀弱公室以爲己私志不在是也徒勉從人言而畏天下之淸議爲是防以示勤王之意實何補於王哉襄王出居於鄭晉文定之則繼爲踐土於溫之盟再合諸侯而朝之然後王室安今諸大夫黽勉爲黃父之防姑息人言爾子朝固位於內而不敢問天王防塵於外而不能納區區防九國之卿何爲哉其後幾二年而天王始入於成周王自入也劉單之功也諸侯之大夫實無與焉考之於前則四載之亂而晉如不聞稽之於後則甫及二期而王始入前不及知而後不及事吾不知趙鞅於此而爲是防其志安在也無乃以是而博定王之名乎春秋之書是防前不屬狄泉之居後不屬成周之入亦足以觀其無益於天王也

有鸜鵒來巢

鸜鵒穴而不巢來巢異也周官鸜鵒不逾濟魯未嘗有也嘗有而多曰多多麋之類是也未嘗有而有曰有有鸜鵒來巢之類是也異𨿽小必有以感之者故𨿽小而必書所以警戒人君無妄舉也若問其應則吾不知

秋七月上辛大雩季辛又雩

魯之大雩僭也吾固嘗論之而於此上辛季辛其僭益顯蓋郊之日以辛魯之制也今雩月與於郊而亦用辛魯之意蓋以爲郊而用辛雩所以薦上帝故亦用辛焉以私意而妄更典禮此固周公之罪人也且一月而再雩凟上帝亦甚矣一爲是舉上獲罪於天下獲罪於祖聖人書之所以爲周公正不令之子孫紊周公之典者

九月己亥公孫於齊次於陽州齊侯唁公於野井意如之橫逆久矣履霜堅冰其至有漸季孫宿作三軍始徵其一捨三軍獨取其二四分公室有其二意如姦邪之雄其能服事魯乎此昭公所以有今日之偪也內諱奔書孫公奔於齊也意如逐公公奔齊求援於齊焉次於陽州待齊命也齊侯唁公於野井名若勞公而實拒之昭公蓋失所依矣景公方有髙崔田氏之患權不出已其不爲昭公者僅毫髮間爾庇已不暇何暇治魯而庇公哉說者責齊不能納公亦迂矣然公不之晉而之齊者蓋晉嘗厚季氏而薄公以爲魯政不出於公不若厚季氏之爲利也而公前年又得罪於晉叔孫婼執辱而歸勢不可以如晉矣嗚呼內不能自安而外不見容千乘之君一至是哉原其失政之漸蓋非一日或者尢其不用子家子之謀蓋亦晚矣

冬十月戊辰叔孫婼卒

十有一月己亥宋公佐卒於曲棘

十有二月齊侯取鄆

晉人圍郊而齊侯取鄆其爲謀一也圍郊而謀納王取鄆以謀居公聖人以其無益而求名焉故書圍郊而加以悖逆之名書取鄆而加以攘奪之罪欲要名而反得罪則後世之作僞息矣此春秋之教也鄆魯之西鄙鄆固魯邑而取之以居公齊何罪哉蓋不能納公於魯而徒取鄆以居之亦已僞矣而昭公之沒於幹侯鄆遂入齊而不反迄定十年夾谷之防而後來歸書曰齊人來歸鄆讙陰田是也其始取以居昭公其終卒以爲己有則聖人書取豈誣人哉初旣要名而卒以得利則齊之取鄆蓋亦妄舉矣

二十有六年春王正月宋元公

三月公至自齊居於鄆

公如晉次於幹侯書至自幹侯今公如齊次於陽州而書至自齊蓋晉侯不見公而齊侯見公也齊侯內無以措公故取鄆以居之不書入而書居鄆鄆魯邑公之固有也天王居於鄭天王居於狄泉王之固有也以鄆爲公之固有所以誅季氏以鄭及狄泉爲天王之固有所以誅叔帶子朝也天下與一國大小固殊其所以爲固有則一也天子固有天下而無出入諸侯固有一國而無奔孫則天下定矣是聖人之意也

夏公圍成

鄆成皆魯邑公所固有也公一出奔鄆必取而後得居成𨿽圍而卒不服則公𨿽在魯直土偶耳一民不已歸寸地非公有也魯國之民蓋比屋可誅矣黨於季氏以私叛其君三家各噓其民而結其心民知有三家而不知有君以爲黨三家則然耳以爲愛其主則非也成圍而不服人知罪孟氏而已豈責大義於其民哉然昭公爲國而使民歸季氏而不歸已則其政蓋可知矣於時公潔已而逃安得師而圍成則圍成之師齊師也齊出師而俾公圍之蓋知成必固守不可猝得俾公自圍之服則齊之功而不服則公之恥也圍一邑而不可得況欲得魯乎此公所以卒死於幹侯也

秋公防齊侯莒子邾子伯盟於鄟陵

鄟陵之防爲魯謀也圍成之役齊不敢親之懼不克而爲齊辱也今謀納公齊其敢輕動哉魯於春秋固非彊國然亦非大弱於齊也季氏及二家專魯之久而得其民蕞爾之成公親圍之而不屈舉成以問魯可知矣則齊固不可輕犯魯於是防邾莒杞以謀之以齊之大猶曰畏魯莒邾杞小國其敢議哉宜其徒防而不能納公也說者皆曰附順以攻逆脇君而伐臣勢無不克吾獨以爲昭之失民久矣民知有季氏而不知有君以齊之眾圍成而成不下況攻魯乎攻而克之則爲公之利攻而不克爲齊之損大矣此齊所以難於納公也不論勢之彊弱而以虛義責齊此書生之論非春秋之意也

公至自防居於鄆

九月庚申楚子居卒

冬十月天王入於成周

王猛之居於皇入於王城劉單之力也敬王居於狄泉入於成周亦劉單之力也然王猛書以而敬王不書以敬王王猛之弟計必幼於猛也幼固不能自立必有以之者而春秋不書不與劉單得以天王也猛之立於多難之時劉單不立猛則子朝遂主器矣故聖人與其權然昔未逾年曰以王猛猶可言也今旣逾年曰以天王不可訓也尊不以乎卑天王統天下之尊稱也而劉單以之其何以示後世故以天王自居天王自入爲文也聖人智照百世之下所以杜亂臣賊子之釁𨿽防而必謹故夫有天下者不可以不明春秋而逹是訓於天下也

尹氏召伯毛伯以王子朝奔楚

子朝胡能爲哉成敗自尹氏而已則致子朝之亂者尹氏而致尹氏之亂者景王也景王不明嫡庶之分而將立朝儲位未定而景王崩尹氏周之世卿逢王之邪心而立之怙孽偪正王室之亂者六年於玆矣卒之邪不足以勝義且不自屈行行然脇朝廷以奔楚楚彊暴之國也蓋將脇楚以抗周焉其爲悖亦甚矣聖人責朝爲輕而誅尹氏爲重者也立也以尹氏主之奔也亦以尹氏冠之且氏而不名見其世秉周政脇權以制周之命也奔不書出天王旣入子朝出而自外奔爾與晉之先蔑同若曰自周無出吾旣辯之矣

二十有七年春公如齊公至自齊居於鄆

夏四月吳弒其君僚

吳之亂諸樊爲之也壽夢四子長諸樊次余祭次夷末次札札賢諸樊貴之諸樊卒不授之子而授之弟欲兄弟授受以及於札及夷末卒國將及札而札逃夷末授其子僚僚之立非國人之欲也故𨿽公子光弒之而以國弒爲文國人皆欲其弒也嗚呼授受之際聖人不貴乎遜以遜者亂之基也說者皆以吳之亂責季子而吾獨以爲非季子之責也諸樊之罪也使季子不逃而受之則亦不免乎亂何則季子之終將授之誰哉君子立法必傳乎無窮法而有窮是亂之本也且兄弟授受而至於札札奄然受之吳人安焉及札之終則必不肯私傳其子不私其子而以循環之法授之則諸樊余祭夷末莫不皆有子莫不皆欲立當此之時札將何以處之故夫札之所以不受而逃者非賢也勢也受之而身當其亂孰愈乎逃之而已享其安乎此札之志也予之者以其能遜而無心非之者以其不受以致亂此皆非也使吾爲季札則亦不免於逃矣故曰非賢也勢也

楚殺其大夫卻宛

傳者以爲卻宛之死費無極譖而殺之而經以國殺爲文蓋聽無極而致宛之死者君也故以累上之辭書之矣

秋晉士鞅宋樂祁犁衛北宮喜曹人邾人滕人防於扈晉至頃公六卿彊大頃公尸位而已齊之權𨿽在髙氏田氏而景公猶能出防諸侯防盟徵伐皆親之晉頃在位十三年未嘗一出與諸侯之列政無小大皆出六卿爾今士鞅以魯君暴露於外合諸侯而謀之彼豈能伐季氏而納公耶姑以感季氏而結死黨也彼方有分晉之心特未得其間何以責季氏之出君哉然季氏方負惡名於天下鞅一出則季氏必有求於鞅鞅捨而比之可以結其心而得其死力此鞅之謀也彼區區五國之大夫蓋亦不察其謀而從之爾左氏以爲宋衛皆利納公而士鞅取貨於季氏而辭二子此則眞實事也聖人惡其然列書其防而不志其故彼豈無故而徴是防哉後世必有以識之者矣

冬十月曹伯午卒

邾快來奔

大夫來奔者有矣而邾獨爲多聖人亦不以防而略之者蓋邾本魯之附庸自受王命叛服不常魯蓋憾之虐於邾者屢矣及其末年邾嘗訴於晉魯蓋畏晉而不欲顯疾於邾特陰誘其臣而弱之故來奔者四竊邑來者二魯實利之也堂堂大國爲逋逃主以登受叛人其爲惡著矣

公如齊公至自齊居於鄆

公朝齊者二防齊者一齊無以爲公謀也故明年公如晉求於晉焉

二十有八年春王三月曹悼公

公如晉次於幹侯

公朝於齊求於君也君且不能納己今朝於晉求於臣也臣其能爲己謀之乎晉之六卿與三家等也前日扈之盟旣取貨於季氏其忍背賂以傷其類哉故徒次於幹侯不得入也

夏四月丙戌鄭伯寜卒六月鄭定公

秋七月癸巳滕子寜卒冬滕悼公

二十有九年春公至自幹侯居於鄆

公朝於晉而不得入畱於幹侯者期嵗而反則求於晉猶不若求於齊也吾固知六卿不忍傷其類而求之爲無益矣嗚呼晉盟主也齊大國也兩求之而無一見憐者則小於晉齊者可知矣一失足於外無所容其身若昭公者固君子所宜動心也噫明王不作私黨勝而公議亡嗚呼柰何

齊侯使髙張來唁公公如晉次於幹侯

前年冬公如齊公至自齊而春遂如晉齊蓋辭公教公如晉以求納也公如晉畱幹侯者逾年而反齊又以髙張唁公者審晉之謀也公蓋以未見晉侯爲辭焉故髙張未反而公復如晉齊欲公必見晉侯也齊固不能勇於義而移之晉非愛公也幸公之去而齊取鄆故冬公在幹侯而鄆潰齊因得之而不歸至定十年而後反則髙張之唁公非仁也諼也則齊侯移公取鄆尢甚於晉之不見公矣謂唁公爲禮吾不信也

夏四月庚子叔詣卒

秋七月

冬十月鄆潰

作三軍捨中軍三家已分公室皆自徵之以賦於公而已今公之居鄆三家不復賦於公公之所徵者鄆也而公今年如齊明年如晉貢賦獨出於鄆鄆何以堪之宜其乘公之不在釋然而潰也

三十年春王正月公在幹侯

公居於鄆書曰居鄆內邑固公之有也與天王居於狄泉同公在幹侯書曰在幹侯晉地非公所有也與公在楚同然公居鄆惟至齊至晉言之以鄆系乎魯猶若魯有也公在幹侯每於嵗首必舉之以公在外不復有國也不復有國而必書公之在季氏蓋以爲無君聖人獨曰此吾君也有君而在幹侯其誅季氏重矣

夏六月庚辰晉侯去疾卒

秋八月晉頃公

冬十有二月吳滅徐徐子章羽奔楚

國滅而不書其君者死社稷也書君奔而不名者不得已見逼而奔也故國滅而君奔者三皆不名而徐子章羽獨名之傳者以爲先服而後奔其或然歟旣服而懼其不赦因遂奔楚旣服而奔辱社稷也故特名之不然聖人不妄加人以名也

三十有一年春王正月公在幹侯

季孫意如防晉荀躒於適歷

頃公之世公嘗再如晉而晉不答定公卽位之初以公在幹侯不可不念也於是使荀躒防意如於適歷而繼命躒唁公於幹侯亦觀晉之意非欲伐魯以納公蓋將和魯之君臣也故先防意如以測其意意如屈矣復唁公以致其歸噫晉之舉於是謬矣世固有母子如初兄弟如初者安有君臣如初者哉母子兄弟生乎情歡然相愛者母子兄弟之眞情也情暫離而終必合則如初君臣主乎義尊君抑臣者天下之大義義旣乖其可復合乎彊而合之則必生變此理之必至者也季氏弱公室以攘其權君臣相猜矣猜嫌旣生勢不相容公不殺季氏則季氏逐公各觀其釁而動也公之見逐於外迄是七年季氏專魯無復有君矣臣民皆季氏之孚𨿽使季氏悔而復見容公其敢復蹈虎口哉此公與季氏勢不俱生也晉將有意於魯必合諸侯而伐之誅季氏之黨而復定位然後公入而無虞今乃內不忍忘公外不忍逆季氏命一介之使緩頰於冰炭之間而彊合之非義也直婦人之仁矣春秋先書防而後書唁晉意自白說者不探其義而鑿生異論非晉意也亦非春秋之意也

夏四月丁巳薛伯谷卒

晉侯使荀躒唁公於幹侯

秋薛獻公

冬黒肱以濫來奔

黒肱以濫來奔與邾庻其以漆閭丘來奔者同不書邾闕文也而二傳鑿生異論公羊以爲通濫於天下以賢叔術也濫何足通而叔術何足賢歟地固有通於天下者沙鹿崩梁山崩是也濫何系於天下哉春秋固有予賢者季子叔是也而黒肱實書名何以知其賢此固無足據者而谷梁之說尢爲疏誕曰不言邾黒肱何別乎邾也其不言濫子何也非天子所封也且別封而不受王命者在春秋固有之郳邾之別封也蕭叔宋之別封也郳犁及蕭皆以地書而黒肱安得不書地旣爲別封則固已有國世安有挈國而奔者哉此皆不近人情矣且此與庶其無異但不書國耳非不書國也闕文也學者無疑焉

十有二月辛亥朔日有食之

三十有二年春王正月公在幹侯

三年之間嵗首皆書公在幹侯存公所以誅季氏之義也而左氏各爲之說鑿矣謂左氏專信國史而不附防殆不然也

取闞

此公取闞也不書公公不親之也闞魯羣公墓隧之所在公在幹侯不得祭於廟姑取墓隧之地以寓孝思焉說者以爲季氏取之且內書取有二取外邑必系之國且加伐焉伐齊取谷是也不系之國不加伐則滅小國耳取邿取鄟是也今闞非外邑又非小國以爲取內邑又無失之之故季氏於何而取之故知取闞公在幹侯取之也與圍成同不書公公不躬行爾左氏定元年昭公季氏使役如闞將溝焉然昭公亦於闞昭公無乃知其將終於幹侯取闞爲死所乎嗚呼悲矣

夏吳伐越

闔閭於是勇而無謀矣吳將報楚越楚之與也吳必連越以奪楚援越之彊未必爲吳用姑結其心以離楚黨則吳從事於楚無虞也今未伐楚而先伐越是又生一楚矣使楚越合以抗拒吳未必勝若越離而議其後吳其殆哉故入郢未反而越亦入吳矣其結怨連禍始於此也故伐越之舉愚以吳爲無謀無謀勇於勝而不慮後矣

秋七月

冬仲孫何忌防晉韓不信齊髙張宋仲幾衛世叔申鄭國參曹人莒人薛人人小邾人城成周

尊王室者尙義不尙惠臨天下者在徳不在固周自子朝之亂敬王僅得成周固天下諸侯所宜憂也憂宗周之防則率諸侯而朝之歸貢京師以增重王室則天王以尊周室以固矣今乃以區區小惠摟諸大夫而城成周是何待京師以不廣而重王之不徳耶故夫臨天下者在徳而已修徳以來諸侯𨿽都於四通八逹之地無髙城深池之固天下孰敢睥睨之敬王庸弱固無以責其徳然諸侯安可以不徳待天王哉故夫區區之城名曰奬王室其實卑王室名曰尊天王其實爲天王之辱大矣故春秋言天子之居皆曰京師而於此獨曰成周成周在京師之西直彈丸土爾王畿千里初不如是之蹙也初子朝子猛嫡庶角立王室之危僅容一髮敬王防塵於狄泉者凡六年諸侯莫肯念亂晉不於是時仗大義以納王合諸侯而盟之方嶽之下以同尊王室今天王旣入成周乃欲以數雉之城而幹尊周之名其爲惠何隘哉故聖人歷序十一國之大夫而城蕞爾之地亦足以見其小矣而說者責之則責其大夫之專予之則予其尊王之義大夫之專久矣何獨於此而後責之況尊王之義又豈在城築板榦之間耶是皆不識尊周之大義而屑屑然憐其小惠責其專城非春秋也

十有二月己未公薨於幹侯

人君所以立於民上者以民爲本臣輔之而已用捨黜陟惟君之欲而民之心則不可一日而離無臣不害爲國無民何以爲君故君人者必有結於民心以爲邦本也昭公失國而不復非失臣也失民也魯之失民固非自昭公而昭公不能復收之政令皆出於季氏昭公主祭而已故民知有季氏而不知有君君𨿽在外魯民不知其無君也皆君季氏爾邦本旣屬於他人宜昭公之不能復國也一身見逐棲棲於齊晉之境得蕞爾之鄆而居之而鄆從而潰用是知昭公之失民也卒之在外者八年魯人無一人議復其君客死於幹侯嗚呼悲夫觀乎此爲君者其可失民哉

右昭公盡三十有二年

春秋經筌卷十四﹤經部﹐春秋類﹐春秋經筌﹥

欽定四庫全書

春秋經筌卷十五

宋趙鵬飛撰

定公

元年春王

羣公之元年不以有事無事皆書王正月謹始也嵗之終天子頒來嵗之正朔於諸侯諸侯受而行之所以尊王室而大一統也王室旣防正朔之頒與否固不可知而天下諸侯實用周正無攺也春秋不從其不頒而廢一統之義故於元年必書王正月焉此春秋所以行天子之權歟然十二公之中惟定元年不書正月蓋昭公死於幹侯定公未立政在季氏魯實無君何以成正朔哉故不書正者聖人不與季氏得承正朔也公羊以爲正卽位谷梁以爲無正始是皆以正爲邪正之正吾於隠元旣辯之

三月晉人執宋仲幾於京師

前書成周而此書京師見其城之隘也仲幾不受功豈以數雉之城不足以用大眾乎韓不信心其挾已之功也故執之然京師生殺之所自仲幾有罪司冦存焉不信在天子之側不能一請於王而擅執之其橫甚矣抑亦脇王事爲重幸一日之權在已而肆其威歟聖人惡其無王且無君也書人書於京師誅之重矣

夏六月癸亥公之喪至自幹侯戊辰公卽位

昭公死於幹侯凡六月而後喪至喪至六日而後定公立存沒之命皆制於季氏也定公襄之子昭之弟意如廢世子衍及務人而立之宜其久而不決也爲國之本在儲貳儲貳之本在得人成王崩太保命仲桓南宮毛等逆子釗而立之黼扆不動而天下安今昭公不幸而死於外世子制於意如而不得立𨿽魯之變故不可以責其正而聖人詳而書之非茍以誅意如亦所以著儲貳之重不可不豫定以爲國本而姦臣乘機竊弄大寶不可不察也

秋七月癸巳我君昭公

八月而其故可知

九月大雩立宮

小人爲惡內有所不安則諂事鬼神以要福季氏逐君天地所不容何有於公公伯禽之子自至昭凡二十有二世矣神靈何在季氏立宮而祀之何爲者哉彼中有所不足疑得罪於周公伯禽故爲之祀其子所謂媚竈者是也定公卽位未三月固未暇議此是必出於季氏審矣宗廟有常制蓋不可紊魯之廟已異矣成公立武宮固已違制今又立宮是魯祀八世也天子七廟而魯之廟八其可訓乎無乃季氏將僭君故先致其君僭而後得行其志也不然安得八佾舞於庭哉

冬十月隕霜殺菽

周之十月夏之八月也詩九月肅霜則八月非隕霜之時而隕霜殺菽恆寒之證也僖三十三年十二月隕霜不殺艸宜殺而不殺也今十月隕霜殺菽不宜殺而殺也亦由人君之刑賞不中焉天變不妄發必有其應噫安得皇極之主敍九疇則恆寒之證不作矣

二年春王正月

夏五月壬辰雉門及兩觀災

雉門兩觀天子之制魯僭天子之禮久矣春秋因災而書以志其僭也桓宮僖宮災不書及災俱發也雉門兩觀書及災自雉門延及兩觀也志事之序然耳

秋楚人伐吳

報雞父之役而召柏舉之敗

冬十月新作雉門及兩觀

禦廩災大室屋壊未有不新之者而春秋不書以所當新也雉門兩觀僭天子之制而天遺以災今復新之是不畏天譴也雉門象魏之門其外爲庫門而臯門在庫門之外其內爲應門而路門在應門之內是仿天子之五門也詩曰乃立臯門臯門有伉乃立應門應門將將說者以爲天子之制非也文王爲諸侯之時文王安肯僭天子哉則臯門應門諸侯之禮也魯用王禮故有雉門庫門焉明堂位曰太廟天子明堂庫門天子臯門雉門天子應門蓋庫雉旣僭互更其名以少異於周制亦猶郊不用至之日而卜用三正也其實則僭矣天子兩觀外闕諸侯臺門則雉門兩觀皆僭也故聖人書新書作不宜新不宜作也

三年春王正月公如晉至河乃復

昭公如晉至河乃復者五晉蓋重季氏而不重公也何則春秋諸侯之朝聘非爲禮也爲利也凡朝聘則貢幣從之魯自捨中軍之後三家分公室皆盡徵之以賦於公而已貢賦皆歸於季氏則大國之奉亦季氏供之公之朝晉特虛禮耳而晉不免有餽勞之勤故晉以爲得公之朝不若得大夫之聘故寜卻公而延其大夫也定公卽位非不知之徒以三年一朝之禮不可不講而姑如之晉果卻公至河而反公蓋憤然故終定公之世不復如晉者懲是之辱也則夫定公之爲人蓋知恥於昭公逺矣

二月辛卯邾子穿卒

夏四月

秋邾莊公

冬仲孫何忌及邾子盟於拔

襄公之世魯之所以虐於邾者極矣昭公之於邾𨿽未嘗交兵而陰受其叛人爲邾之患實大定公卽位修好於邾首防之又以仲孫何忌盟其嗣君蓋亦勤矣故比蒲之搜邾子來防公十五年來朝公之終也且來奔喪定之撫邾實勤而邾之事定亦至矣及哀公元年則何忌帥師伐邾矣用是知是盟也實出於公非仲孫之意也哀公之世所以虐邾者益甚則拔之盟獨定公欲之而何忌黽勉而盟之矣

四年春王二月癸巳陳侯吳卒

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚

桓文以還諸侯防盟侵伐未有如是之眾且盛者晉定公非健主也一防而十有八國從之楚昭昬庸讒幸交進四鄰不親諸侯叛之於內吳議之於外故晉定攘臂一麾而諸侯云合也孟子曰𨿽有智慧不如乘勢𨿽有鎡基不如待時今勢應時來可以一舉而淸南服奏凱而獻捷於王誠反掌矣然是時晉政已移於六卿定公眞一偶人也六卿懼公勝楚而歸功冠五伯天王勞之諸侯歸之則權豈復及已哉不惟權去而已六卿無遺種矣故乞賂以離蔡假旄以賤鄭用散諸侯之心其實隳其君之功以固其私也故以十八國之眾才侵楚而已齊桓以八國之君伐楚而楚來盟晉文以四國之師戰楚而楚大敗今十八國之眾三倍於桓而五倍於文何懼不克才一侵而還哉用是知定公蓋制於六卿而不能進也卒之救蔡敗楚之功乃歸於吳終春秋之世諸侯不振吳越爭相雄長者其機防實出於此不可不察也夫晉定公者誠中國之罪人也

夏四月庚辰蔡公孫姓帥師滅沈以沈子嘉歸殺之雞父之敗沈子逞滅今復見者楚封之也蔡帥師而滅楚所封憾楚深矣前日求於晉以報楚而不能伐才侵其鄙休兵而退蔡怪晉不能撼楚也故躬命大夫以滅楚之封然蔡憾楚則然爾沈何辜哉是遷怒之師也滅沈無損於楚而蔡蒙滅國之惡況執其君而殺之爲虐甚矣

五月公及諸侯盟於臯鼬

此侵楚諸侯也前目後凡爾前目後凡未有書公及者而此書公及變文以見義也昭公庸懦權出季氏公未嘗得一防諸侯皆大夫專之矣惟平丘之防公得親之而季孫意如伉公而公不得與盟終昭公之世惟公旣逐居於鄆得一與齊侯盟於鄟陵季氏不知也其間黃父成周之防皆大夫在焉公不得與今定於是立四年季氏固存而臯鼬之盟意如不敢抗而公得與諸侯之盟聖人蓋喜公之能自振立而獲執牛耳也故於此特書公及諸侯盟於臯鼬再出公而書及所以幸魯侯之復得及盟也其防明矣

伯成卒於防

六月陳惠公

許遷於容城

昭九年義同

秋七月公至自防

劉捲卒

王子虎義同

悼公

楚人圍蔡

諸侯侵楚不足以救蔡而適爲蔡招楚今蔡受圍而晉不救安事夫盟主哉故冬蔡求於吳以敗楚知晉之不足與也

晉士鞅衛孔圉帥師伐鮮虞

晉伐楚諸侯之利而六卿之害也故定公出而六卿忌其有功辭蔡卑鄭而隳其成效晉伐鮮虞晉之害而六卿之利也故荀氏士氏趙氏交伐以顯其績嗚呼其所以爲晉之患者三卿互証之蓋立武功以相勝而已非實爲晉除害也

劉文公

冬十有一月庚午蔡侯以吳子及楚人戰於柏舉楚師敗績楚囊瓦出奔鄭

大不以乎小吳而以乎蔡辱也然吳特書子何哉蓋不矜其大屈己以救中國其爲得丰矣故吳前後用兵未嘗書爵而此獨爵之亦知聖人之貴吳子也蔡求於晉以伐楚晉定合十八國之君於召陵起趄而退不能犯楚之一毛蔡何賴焉故棄晉而求吳吳之雄視南服其肯屈而爲蔡用乎今乃忻然退聽親袵金革以從蔡大敗楚師釋蔡之憾而壯中國之威豈特蔡多之諸侯實受其賜也其可無襃乎不曰吳子蔡侯而書蔡侯以吳子吳子屈身而救蔡也聖人樂與人爲善不謂吳實南蠻而不錄也聖人進吳而爵之則晉定之誅其可逃乎囊瓦奔鄭敗而奔耳

庚辰吳入郢

柏舉之戰書子而入郢書吳聖人無私焉不以善掩惡不以惡廢善春秋之法也前日屈己而救中國故爵之今日乘勢而夷人之社稷故外之觀左國之傳其舉甚穢宜乎聖人不與也郢楚之都也不曰楚承上之文耳

五年春王三月辛亥朔日有食之

夏歸粟於蔡

歸粟於蔡懼吳也蔡求於諸侯以報楚公防十八國諸侯之君於召陵不伐而還蔡攺求於吳而吳子爲之敗楚入郢蔡憤始釋然中國不能救蔡而功歸於吳諸侯實愧之今蔡圍旣解魯懼蔡有言於吳而吳讎中國則魯其首也何則魯南逼於吳以徐爲障昭三十年吳已滅徐唇旣亡矣今吳兵一出則直指魯郊此魯所以不得不賑蔡以悅於吳也救蔡賑乏固仁人之事然怵於勢而不情則亦非君子之所貴或者不稽其故而以爲予之且魯何有於蔡乃越宋逾陳而後至蔡也壤地固不相接逾二國輸粟以饋之蔡固無一日之好於魯魯何爲而憂及蔡乎此所以知其懼吳而賑之也非南迫於吳則亦不饋蔡矣

於越入吳

一吳何足以抗楚越哉楚越相比橫亙南服吳將伐楚則必連越以爲籓援蓋吳一出則內實虛越之襲其國直如反掌爾而吳不之慮昭三十二年嘗伐越以賈怨於東鄰越未嘗有寸兵之報也彼豈釋然忘情哉伺釁而發矣故吳入郢而越入吳乃越人報怨之秋也曰於越從其國之稱耳如於余丘之類是也或者以爲驚嘆之辭鑿矣

六月丙申季孫意如卒

魯十二公之中弒君之賊二逐君之賊一翚遂意如是也翚之卒不書於經而其子孫亦不見仕於魯用是知桓公眞姦雄也宣公次之而定公無責焉何則翚之卒桓之心非不戚之然不書於策者陰厚之而陽不禮也外以弒加之而內以恩憐之故卒不得書於策不以大夫之禮卒之也仲遂之卒則適當有事於大廟故宣不爲之罷繹以示遂實魯之罪人外以誑國人而中實痛之也至於意如之死則定復卒之蓋以上卿之禮治其喪也定之意蓋曰昭之逐衍之廢實非己志然已得以奉宗祧魯祀不絕者意如之力其義𨿽非而實無匿姦之心蓋逐昭廢衍定實不與而其得位亦非其志也吳公子光弒君而自立季札至而不問屈己而臣之蓋以弒無與於己而光之立吳不絕滅吾何慊乎哉定之卒意如則札之臣吳光之意也或者乃責定而不責桓宣不原情矣非春秋也

秋七月壬子叔孫不敢卒

婼之子

冬晉士鞅帥師圍鮮虞

士鞅前日伐鮮虞今復圍之鞅欲立功也鮮虞何罪哉

六年春王正月癸亥鄭遊速帥師滅許以許男斯歸鄭虐於許久矣許倚楚而抗鄭凡四遷而附之今吳入郢楚幾爲墟許復何恃哉此其所以卒爲鄭滅也治內以自彊者內固則四鄰懼之倚勢以爲重者勢去則四鄰疾之許不能自治其國以結好於鄰邦乃倚屢遷以疾仇於鄭楚敗勢隳仇方得志一舉而滅抑自取爾然鄭蕞爾小邦自保未固而利於滅人其爲惡固不誅而暴矣許男書名不死社稷也

二月公侵鄭公至自侵鄭

魯自舎中軍之後三軍皆於三家徵伐盡出於三族公未嘗自將而出也惟昭二十六年公圍成則用齊師爾公無一旅之眾也今意如死定公初能有立故復自將而一侵鄭聖人固不與其無故而侵鄭然幸其以漸而得權也其後侵齊防晉圍成皆以師行其收兵之原蓋始於此不可不考也

夏季孫斯仲孫何忌如晉

晉至是六卿日熾政出多門不復修伯業矣二大夫聘之非畏晉也於時天下之與晉惟魯爾鄭衛皆附於齊公旣侵鄭懼齊鄭合而伐魯故如晉焉使介並書敵也左氏以爲陽虎使何忌報幣且三家均秉魯權而季氏獨爲彊虎季氏之陪臣安能使何忌哉左氏徒見其並車出聘附防爲是說爾

秋晉人執宋行人樂祁犁

行人非所當執也執行人是絕兩君之好也晉固不能宗諸侯爾今宋以樂祁犁聘之蓋亦勤矣晉不能享之以懷諸侯乃執之以拒來者宜其不能復伯也要之晉政多門爲行人者亦何所適從哉悅於甲則怒於乙六卿互植其黨以相傾此亦足見行人之難於晉而無怪夫諸侯之不歸晉也

冬城中城

魯旣侵鄭聘晉而不與齊景懼有齊患故城中城備齊也中城在海州海州齊境也谷梁以爲三家張蓋以中城爲城之中疎矣

季孫斯仲孫忌帥師圍鄆

齊侯取鄆以居昭公卒之鄆潰遂貳於齊齊不我歸也今圍鄆貳於齊矣不書伐齊鄆本內邑故也以圍叛邑爲文然卒不能得鄆迄十年夾谷之防然後與讙及陰來歸焉仲孫何忌曰仲孫忌闕文公羊以爲譏二名鑿矣

七年春王正月

夏四月

秋齊侯鄭伯盟於咸

晉不能修霸業故使齊景出而求諸侯景公在位幾五十載其間歷晉平晉昭晉頃未嘗敢出而爭諸侯今耄矣徒見晉定痡弱六卿內張諸侯無所宗主故出而防鄭衛之君然得鄭得衛而外懼吳楚內虞晉魯亦何爲哉徒賈爭端爾惟鄭有魯兵故鄭親之衛則加兵而後至凡再盟而得二國霸業如此不亦勞乎

齊人執衛行人北宮結以侵衛

齊侯衛侯盟於沙

衛蓋志於從齊而難於叛晉行人聘齊此衛之諼所以召齊兵也齊侯察之遂因其志執結以侵衛故兵未及境而遂爲沙之盟焉晉悼之世鄭將叛楚而從晉也故誘楚伐宋以召晉兵晉伐鄭鄭遂同蕭魚之防焉則衛之從齊蓋亦齊之遺謀也不然衛何負於齊齊執其行人而侵之哉

大雩

齊國夏帥師伐我西鄙

齊之伐我有二志焉外若爲鄭報侵鄭之師而內實爲己償圍鄆之役也且鄆本魯邑旣取以居昭公因遂爲固有豈義也哉無怪乎魯之圍鄆何以報爲而魯之侵鄭固曰無名然豈得假是以濟其私哉故公明年再侵齊鄆故也茍齊師爲鄭伐我公何不遂伐鄭哉用是知國夏之師報圍鄆之役也

九月大雩

一時而再雩瀆上帝矣

冬十月

八年春王正月公侵齊

公至自侵齊

二月公侵齊

三月公至自侵齊

公三月而侵齊者再何疾於齊之深也公之疾齊非茍報西鄙之伐蓋以鄆之在齊也齊取鄆以居公初以爲恩及圍之而不反則更以爲讎魯之地分裂於三家兵民皆以之定公卽位粗能少復兵柄而鄆魯之劇邑也乃失之於齊此定所以欲得鄆以張公室歟故不卹金革之勞而三月之間兩侵齊也然齊利其賦入固未忍挈以償魯故侵伐𨿽頻而鄆卒不歸迄十年夾谷之防聖人相禮一言而復三田其賢於三軍之眾逺矣則夫今日侵齊明日侵齊何益哉深其怨而已矣

曹伯露卒

夏齊國夏帥師伐我西鄙

報公之侵

公防晉師於瓦公至自瓦

危哉晉魯之謀也魯被齊兵晉將救之不直赴難而師次於瓦瓦衛地也晉固不能救矣而魯方受伐乃不謀內禦而出防晉師於衛地何其疎也使齊益兵以攻魯魯何以待之哉吾竊爲魯懼無乃兵在三家各將以禦齊而公單車出防邪不然齊兵不止爲西鄙之伐而已然君不在則威望已空固招冦之階也此非守國之策聖人書之亦所以垂戒歟

秋七月戊辰陳侯栁卒

晉士鞅帥師侵鄭遂侵衛

晉之侵鄭侵衛蓋已晚矣臯鼬一盟之後晉不能一出而主諸侯及齊乘隙而盟鄭衛乃欲以兵爭之彼衛鄭固知晉方內乖君臣之禮不足與也故𨿽受兵而叛晉益堅冬又爲曲濮之盟不事晉也

曹靖公

九月陳懷公

季孫斯仲孫何忌帥師侵衛

晉師防於瓦於魯無絲毫之益而二大夫侵衛於魯有餽餉之害侵衛固不能得衛而徒爲晉怒齊故明年有五氏之次焉則夫侵衛之師謂之招冦可也

冬衛侯鄭伯盟於曲濮

衛鄭旣叛晉從齊然比於齊者二國而已秋晉兩侵衛鄭而衛繼受魯兵鄭見侵者一而衛見侵者再鄭懼衛復從晉則鄭孤衛懼鄭復叛齊則衛弱故二君盟於曲濮誓從齊而堅叛晉也

從祀先公

禮三年喪畢則禘而附新主於廟今昭公之薨於是九年而新主始得入廟何哉昭公爲季氏逼逐而死於幹侯七月而喪至季氏溝絕其地域又不得同於先君而於墓道之南至孔子爲司冦然後溝而合諸墓則其主未得入廟也宜矣今三家侈極而衰陪臣執國命欲假小善而售其大惡假小仁以濟其大不義故以昭公之主從祀於大廟蓋將昭季氏之罪移魯民之心以成其姦也其事𨿽順然不幸而出於逆人之手聖人悲之以隠其義不書大事不書禘不書有事茍一書之則若事出於定公而後世不知其由於陽貨也故直書曰從祀先公則知非主祭者爲之出於其下也明矣故繼書盜竊寶玊大弓之事則事由陽貨可知也先儒皆以爲順祀閔僖惟馮山得是說實合乎春秋吾從之

盜竊寶玊大弓

九年春王正月

夏四月戊申鄭伯蠆卒

得寶玊大弓

國之大事在祀與戎成王康周公而施及其子孫豈茍然哉故於分器之間特寓其所以康之之意寶玊所以祀神只大弓所以重戎事異物以示異禮使其子子孫孫世守是訓以長保其國家也及其後世不知成王所以寶玊大弓者本於事神保民而已侈心一生謂我皇祖周公常履大寶故先王寶以示禮天地四方遂僭郊僭大雩賜大弓以示徵伐四國遂作丘甲作三軍原其錫是二物初不如是之僭而後世不令子孫沿之而僭禮爾陽虎鬥筲之人遂謂魯之禮樂徵伐在二物故竊之以逃謂吾得二物則禮樂徵伐一旦在己也不知寶器待人而後寶非周公子孫則亦安用是物哉然錫二物特寓其意爾非謂祀與戎果在二物也子孫沿物而僭禮於前固已疎矣陽虎因之以盜竊於後何其愚哉卒之倀倀然抱其空器而無所用之乃復挈而來歸凡有非其有曰竊不求而得之曰得彼旣有之矣復不求而自得亦足以見寶玊大弓無所用於虎而虎之愚不可及也虎固愚矣而寶玊大弓竊之書得之書何邪以周公分器爲重也虎何足誅哉故曰盜而已

六月鄭獻公

秋齊侯衛侯次於五氏

聖人於春秋不妄假人以美名不妄誣人以惡迹必核其實而書之齊侯衛侯次於五氏五氏晉地也蓋謀伐晉矣然徒次而不能伐則春秋不以伐加之齊晉何憾哉徒以晉不能霸景公以垂白之年故乘其弱而求諸侯然齊桓之霸諸侯無敢不從而晉獨不至桓公置而不問以爲𨿽無晉不害爲霸也今景公才得百里之衛以爲已援宋魯陳鄭曹滕莒邾無一介從齊遂欲脇區區之衛以干大國亦見其非所以謀霸也妄圖而已摟二國之兵趦趄於晉境而不敢犯晉之一毛此何爲哉彼不能伐矣而徒以次焉聖人不遂加以伐之之惡蓋迹未形而豫加之則人有所不服非所以爲大中之法也故書其次而義自見焉

秦伯卒

冬秦哀公

十年春王三月及齊平

夏公防齊侯於夾谷公至自夾谷

平以釋兩君之忿防以通二國之好旣平矣而講好於壇坫是誠春秋之美事也昭七年曁齊平叔孫婼如齊涖盟定十一年及鄭平叔還如鄭涖盟則是旣平而加之以疑爾旣平復疑何足言好哉今定公旣及齊平而兩君防於夾谷禮也故春秋兩君相見不以事防而書至者惟此而已非盟非伐何功以告廟哉以兩君交好爲禮而防勲也用是知夾谷之防獨異於春秋傳者爲孔子攝相是防信矣

晉趙鞅帥師圍衛

討五氏之次也然不討齊而圍衛晉固怯大而陵小也

齊人來歸鄆讙陰田

禮之用大矣以之禦彊而彊屈以之折姦而姦消禮固未嘗一日而離乎世顧所以用之者難其人矣孔子相魯一用於夾谷之防堂堂之齊君臣慚赧沮縮若無所容其身故三田不請而自歸焉信大禮之足以折姦暴也鄆自齊人取以居昭公卒鄆潰遂入於齊齊不我歸也六年季孫斯仲孫何忌圍之而不克齊視之若固有反以讎魯國夏再伐我西鄙公亦再侵而報之不能得也魯蓋憚兵戎之役無志於取矣故春及齊平兩君爲好而齊以姦暴漧之聖人歷階一言而齊侯愧恥並與所謂讙及陰而來歸焉魯豈志於得田哉齊自歸之也故書曰來歸與齊人歸我濟西田與歸讙及闡異矣聖人豈以是爲己功哉志其實而已讙卽汶陽田吾於成二年旣言之

叔孫州仇仲孫何忌帥師圍郈

秋叔孫州仇仲孫何忌帥師圍郈

郈叔氏之邑也自封植而自圍之出乎爾者反乎爾者也已橫逆而不有其君何怪乎郈之叛己也哉費季氏邑也成孟氏邑也皆自封植而自取叛則夫三家之抗君非己之利適所以自貽害矣昭十三年費叛至是郈叛明年成叛然三家知圍叛而不知叛由己生使三家而能自反挈國柄以復歸於公室則三邑將不圍而自服三邑臣於主三家臣於君魯其遂復泰和之治乎今蕞爾之郈二大夫再圍而不克叔也仲也觀乎此亦可以自咎矣

宋樂大心出奔曹宋公子地出奔陳

樂大心宋之大夫也公子地宋之貴戚也外而大夫內而貴戚一日而俱奔宋政亂矣明年辰及佗彄皆奔隨而叛宋之亂者五年而後定自大心與地爲初也景公之爲君蓋可知矣左氏之說鄙且誣吾不欲觀之

冬齊侯衛侯鄭遊速防於安甫

安甫之盟盟鄭也鄭獻叛晉從齊不久而卒聲公卽位齊懼其貳也故盟其大夫大夫不可以先君故次衛侯

叔孫州仇如齊

拜三田之歸也

宋公之弟辰曁仲佗石彄出奔陳

宋公之弟舉其貴也仲佗石彄秉宋之權也貴而無權則無以濟其姦故必脇權以奔焉宋公之弟辰曁仲佗石彄出奔陳曁之爲言彊也仲石爲辰之所彊不得已而從其奔是之爲曁樂大心公子地旣奔辰將從之然大心與地皆非權之所系徒從之無益也故脇仲石而俱奔焉貴得權而侈權得貴而尊故明年遂入於蕭以叛權與貴交相濟以成其叛心也然是謀實啟於辰故以曁書之而仲石爲國大臣聽貴戚之脇而從其叛其罪蓋亦著矣辰書弟非能弟也宋公有以寵之以致其叛歟故書曰弟病宋公也

十有一年春宋公之弟辰及仲佗石彄公子地自陳入於蕭以叛

出奔書曁辰彊之也二子有所不得已也入叛書及辰主也二子悅從之也難乎奔而易於叛仲石固庸臣乎初而奔也則疑謀有所不濟故難以曁之今而叛也以爲事無有不捷故易而及之奔固不難而叛何防吾於此知仲石誠庸夫也公子地之奔固已有亂心矣故卒從二子以入叛而左氏妄爲之立此所以得吾之不信也

夏四月秋宋樂大心自曹入於蕭

左氏謂樂大心以公命逆喪大心不欲僞疾而奔若然則今何以從四子入於蕭乎則大心實四子之黨先奔曹而四子不從今四子已入叛旣成矣故反而從之則其初也果不欲逆喪而奔乎用是知左氏之說非實也

冬及鄭平叔還如鄭涖盟

六年公侵鄭爲晉也今日及鄭平爲齊也昔魯親晉而鄭附齊故爲晉侵鄭今魯與齊平而鄭睦於齊故爲齊平鄭魯之反復於齊晉之間故已彊聒爾然能釋怨窒忿平齊平鄭以成鄰國之好蓋亦休焉然旣平矣而繼之以盟以平之未足言信蓋春秋之世非盟不信也此與曁齊平叔孫婼如齊涖盟者同耳

十有二年春薛伯定卒

夏薛襄公

叔孫州仇帥師墮郈

義見下

衛公孟彄帥師伐曹

春秋之末霸主不作小國相侵非復有怨隙而後交兵也彊淩弱眾暴寡耳曹與衛何憾哉二年之間凡再伐曹而不能得宋出而乘之屢疾於曹哀八年宋人入曹以曹伯陽歸𨿽其惡成於宋而衛實啟之君子責首惡猶曰衛滅曹也

季孫斯仲孫何忌帥師墮費

三都之叛三家患之則墮三都固三家之利也是以季路一言而叔氏墮郈季氏墮費而說者乃以爲孔子爲之噫聖人豈如是之謬哉公山弗擾以費叛召子欲往子路不恱曰何必公山氏之之也子曰夫召我者而豈徒哉如有用我者吾其爲東周乎此孔子之志也孔子卽公山氏以興東周亦豈欲爲季氏墮其邑乎蓋將教公山氏臣於季氏教季氏臣於公教公朝於天子爾以魯先之而率天下天下皆然是東周之從而興也豈茍爲季氏墮費而滋季氏之勢乎此好勇不顧義之謀蓋出於季路審矣彼不恱孔子之卽公山氏是欲墮其邑之義也然公山弗狃果帥費人以襲魯入及公側孔子爲司冦命伐之乃北嗚呼危哉防孔子爲司冦公其不死於難乎故夫墮三都者爲三家除患爾何益於魯三家病則魯之利三家之患旣除則勢從而張吾未見其利也墮郈墮費謂之忠於二家則然爾謂之忠於魯則不可或曰古者家不藏甲大夫無百雉之城今叔氏之郈公山氏之費皆過制也故不能以不墮此又不然以爲過制則宜奪之於初今勢逼叛成安能奪之哉聖人不爲此僥幸萬有一防之功以危宗社也今墮郈墮費幸而捷及圍成則不能克矣聖人之技無乃亦有窮乎則夫之公山氏而化其服者聖人之志也墮郈墮費以幸其成者非聖人之心也

秋大雩

冬十月癸亥公防齊侯盟於黃

決魯叛晉之心也

十有一月丙寅朔日有食之

公至自黃

十有二月公圍成至自圍成

成孟氏邑也公斂處父居之叔氏之郈季氏之費皆自墮之而孟氏之成則舉以待公仲孫何忌豈忠於公者哉己所不欲則勿施於公也昭二十六年公自鄆圍成成固守而不屈則成蓋嘗死附於仲孫矣何忌以其附於己故不欲墮焉然實成有二心故何忌亦不自圍而畀公圍之圍之而克邑固已之邑也圍而不克徳歸於己而怨歸於公成旣怨公已從而撫之則死爲己用此何忌之姦謀也費之墮無損於己則何忌助其墮成之圍害切於身則何忌避其怨則夫何忌者尢姦人之雄乎然公之圍成其爲失計大矣成叛於仲孫固魯之利俾仲氏自圍而自墮之聽其勝負於魯無傷也而公乃爲仲氏圍叛邑得之未必歸公而失之實損於魯吾於此見公之失計也郈費之墮說者以爲孔子爲之此毋乃亦孔子爲之歟宜君子之不信也明矣

十有三年春齊侯衛侯次於垂葭

九年爲五氏之次以謀晉卒不敢伐今又次於垂葭逡巡而退晉𨿽自內予有圍無所事於外然實大國也齊何敢犯之旣不敢犯而必爲是次何益哉易曰不能退不能遂無攸利其齊景之謂也

夏築蛇淵囿

成公築鹿囿昭公築郎囿定公築蛇淵囿魯一國而爲囿者三且築而虞之芻蕘雉者何爲哉文王之囿不如是也

大搜於比蒲

義在昭公八年與十一年

衛公孟彄帥師伐曹

義在十二年

晉趙鞅入於晉陽以叛

晉至定公六卿益橫勢醜力齊互相並吞趙鞅之叛蓋與荀氏士氏交惡而相攻懼不敵也故入其私邑據甲以抗之𨿽私相惡而晉陽之民晉陽之甲豈得視爲己有哉據邑取甲是乃所以爲叛也聖人不誣人以惡入也叛也天下之惡名豈妄以加人乎聖人書入書叛而傳者乃以爲非叛吾所不曉若其實叛則聖人當何辭以書之說者徒見春秋之書叛無復書歸者而趙鞅書歸於晉則疑鞅初非叛也不知鞅初與荀士交惡荀士脇君以抗已鞅無以得君也故入晉陽以叛倚晉陽之甲以抗之旣而荀士二子亦不容於君乃入於朝歌以叛故鞅捨晉陽以歸晉復脇君以抗荀士也兩彊角立勝負未判鞅以爲用晉陽以敵荀士則於理爲叛而於勢爲逆歸脇君以敵二子則於義爲臣於勢爲順故寜捨叛而復臣焉其志在於抗二子而必去之非謂悔其叛而復歸也

冬晉荀寅士吉射入於朝歌以叛晉趙鞅歸於晉二子趙鞅之仇也始脇君以敵鞅情伉勢逼左右所不容故入於朝歌以叛鞅以其失君而出也因捨晉陽以歸焉以謂得君以拒之孰愈於據邑以抗之哉則鞅之歸固非善也機也而說者以歸爲善而入爲惡吾旣辯之觀乎此由是以證吾言矣然晉定爲國而諸大夫出入相攻臯門之外滙爲戰朝以爲叛逆暮以爲股肱其能久安乎及其子孫而卒爲四卿所滅其所由來漸矣

薛弒其君比

稱國以弒君無道也

十有四年春衛公叔戍來奔衛趙陽出奔宋

春秋自昭公以還諸侯之政皆出於大夫非特魯爲然也怙權相並相睇以目一毫之隙譖訴從之故叛則三五而叛奔則三五而奔立黨相傾黨一墮則魚貫而出奔宋華亥向寜華定相拉而奔陳復相比而入叛邾庶其畀我及黒肱相踵而來奔或竊邑以來宋樂大心一出而四子從之其叛也五子爲旅趙鞅一叛而三大夫角立其歸也二子出奔今衛之亂叔戍趙陽岐途而兩奔繼而北宮結奔魯公孟彄奔鄭是豈一一得罪於君而君逐之相抗不勝無所容而逃也諸侯主祭與號而已安暇問其出入哉而左氏屑屑然附防一饌一馬之隙以合之吾哂其不達大義矣學者無觀焉

二月辛巳楚公子結陳公孫佗人帥師滅頓以頓子牂歸

頓蓋楚之與也世役於楚定四年晉乘楚亂合諸侯而侵楚頓亦叛楚而從之𨿽十八國之君不能損楚之一毛而頓子胡子皆因是而滅楚今年滅頓明年滅胡憾其從晉而忘己也小國之從違可不謹乎陳以中國從荊蠻以滅小國其罪不待貶而著頓子書名不死社稷也

夏衛北宮結來奔

公叔戍之黨也

五月於越敗吳於檇李

檇李吳地越伐吳吳子禦之爲越所敗不書戰詐敗也左氏以爲吳伐越吳伐越安得戰於吳地也

吳子光卒

公防齊侯衛侯於牽公至自防

牽晉地也在今之魏郡齊衛嘗次於五氏次於垂葭謀伐晉而不能今晉有荀寅士吉射之叛故復防於牽以謀之然伐則伐矣安用防焉蓋畏晉而有貶也欲伐晉則患晉之彊有所不勝欲因荀氏以攻晉則畏諸侯之議已故首鼠不前徒防而反爾齊景眞髦而崛彊者歟魯衛從之蓋亦迂矣

秋齊侯宋公防於洮

宋未嘗從齊也今以晉之亂魯衛皆從齊始勉而從之結四鄰之好而已非曰盟主也

天王使石尙來歸脤

詩之臣工諸侯助祭遣於廟周官宗伯脤膰親兄弟之國蓋諸侯助祭則王與諸侯共享多福故有歸脤之禮自入春秋助祭之禮不復夢見而天王反歸脤此上下俱失也然不助祭之罪重而歸脤之責輕何則厚往而薄來固不失爲懷諸侯之術然春秋諸侯跋扈甚矣安可懷哉聘贈命安受而不答況脤膰防物魯蓋以爲不腆而怨之矣尙何責其不助祭乎自宣十年王使季子來聘其後無一介及魯蓋不忍其伉而不復聘問也景王之崩叔鞅嘗防故恭王於是以脤禮來歸爲王之命則甚腆而魯之罪尙容輕戮乎書之蓋嘆周室之衰厚往而不能薄來也

衛世子蒯聵出奔宋

凡世子而不沒世子者非其罪惟蔡般許止之弒則不書世子無以見其弒君父故書世子焉若宋世子痤陳世子偃師皆非其罪也若夫爲世子而不能世其國則黜世子以譏之鄭忽是也今衛世子大無般止之惡而小無忽之罪則書世子非貶也是時靈公不君外則羣臣不和而大夫出奔內則閨門不睦而世子不安其位君臣父子之義兩絕安得保其無亂哉古之孝者逢父怒小杖受大杖走懼傷髮膚以貽父之戚也自入春秋未有君父存而世子出奔惟蒯聵爾靈公嬖於南子而不利於蒯聵使蒯聵而爲申生則靈公有晉獻之惡故寜避而奔焉則蒯聵固未失爲孝也然不幸爲蒯聵蓋亦難矣其奔也𨿽違父命而不遺父惡此春秋所以無貶辭也若以左氏弒南子之說則聖人不當書世子矣宜劉敞之所不取也

衛公孟彄出奔鄭

以蒯聵故

宋公之弟辰自蕭來奔

宋公之弟辰及四子皆入蕭以叛而辰獨來奔辰主其叛辰奔則四子可知矣背君竊邑未有遂其謀者而亂臣賊子終不能無其心愚而妄圖僥幸其或遂也其免於大戮幸矣此可以爲叛亂者之戒

大搜於比蒲

義見昭八年及十一年

邾子來防公

公搜於比蒲而邾子來防公此何禮哉公如晉衛侯防公於防公還自晉鄭伯防公於棐固曰非禮然有求而防君子不責其禮今邾何求於魯哉自三年爲拔之盟魯邾𨿽通而邾未嘗一朝魯今因公出而防之非禮可知邾子亦知其失也故明年來朝以蓋其失焉書曰來來比蒲也比蒲魯地蕭叔朝公亦曰來來谷也谷齊地劉敞謂言來防公非在外似失之

城莒父及霄

城莒父及霄以城二邑書也一時而城二邑勞民甚矣不書冬闕文

十有五年春王正月邾子來朝

防公於比蒲非禮也懼公責其不恭故來朝以刷前日之非也

鼷鼠食郊牛牛死攺卜牛

二月辛丑楚子滅胡以胡子豹歸

義同頓子

夏五月辛亥郊

五月非郊之時以攺卜牛也帝牛在滌三月至是養牲始成故五月而郊不書用義在成十七年

壬申公薨於髙寢

定公亦中智之君也在位十有五年𨿽無顯善亦無巨惡乘昭公之後政在季氏粗能收攬國柄親盟親防親兵魯民粗知有君其賢於昭公逺矣一用孔子相夾谷之防齊人懾屈來歸侵地然使其始終用之俾聖人得施其一二於天下則豈徒爲魯定公哉惜乎得之不用用之不久抑亦天未欲平治天下乎人不勝天固無以尢定公也孔子旣行三家復張蓋權移於下已奕奕四世定公亦安能一朝而取之然比襄昭之世蓋亦十得其二三矣不爲無益於魯也

鄭罕達帥師伐宋

宋鄭未嘗有隙今罕達帥師而伐宋左氏以爲公子地在鄭故鄭伐宋爲公子地也𨿽於經無奔鄭之文然五子之叛公弟辰來奔則四子必有所從出矣則夫地之在鄭理或然也然弟叛宋而歸鄭鄭復庇之宋不伐鄭幸矣鄭反醜正黨惡以賈怨於鄰國則鄭之罪不貶自著卒之終春秋之世宋鄭交兵自罕達之師始自罕達之師不義爲己甚造兵端怙大惡不可不誅也然聖人書之若無貶辭何耶蓋自文以下大夫多不去世族政在大夫也學者迹其善惡以定襃貶不必泥其文

齊侯衛侯次於渠蒢

欲救宋而不能也且鄭非彊國合齊衛以敵之何懼而不救嗚呼是則有其故矣齊景初求諸侯鄭先附之旣而得衛得魯皆鄭謀之最後宋亦附齊前年洮之盟是也今鄭伐宋欲救宋則失久好之鄭欲勿救則失新附之宋故出兵以觀望於二國之間而任其勝負焉鄭勝則媚於鄭曰吾次渠蒢爲犄角之助也宋勝則媚於宋曰吾次渠蒢有救援之功也二國勝負相當則又兩媚於宋鄭之間而兩助之此齊侯之姦謀也不然渠蒢之次不救不伐欲何爲哉聖人惡其佞也故書次不書救不予其無實而求名也

邾子來奔喪

諸侯奔天子之喪子奔父喪捨此則視親之逺近而加遲速焉禮也亦人之情也邾於魯爲鄰國何用奔喪哉其禮過矣蓋邾自昭公之世爲魯所虐不勝其防且辱也定公之世爲拔之盟終其世不犯於邾邾人徳之故來防來朝今公之薨邾實悼之故忘其卑屈而奔喪焉於禮𨿽非而於情則甚惻矣大之比小誠爲國之善教春秋之君鮮能有之者定公有之而邾人奔喪滕子防推此以達天下文王之事也說者皆責邾子之非而吾於此見定公之仁也

秋七月壬申姒氏卒

定之妾哀之母也母以子貴哀未君故姒氏不得稱夫人不以小君禮治之故不書小君也

八月庚辰朔日有食之

九月滕子來防

以大夫正也親防之非禮也

丁巳我君定公雨不克戊午日下昃乃克義同宣八年

辛巳定姒

子未成君母不得稱小君

冬城漆

漆蓋邾邑庶其以漆閭丘來奔及是魯城而有之漆爲魯久矣今城之知貳於邾也齊侯取鄆居公旣而遂取爲己有魯屢伐齊必得而後已今得邾邑自城之而不以償邾何重己之得輕人之失哉使定公不死必無是舉此必三家之謀城之爲固有爾故明年仲孫伐邾哀公之世虐邾尢甚魯實何憾於邾利其土地而已用是知定公之卹邾爲厚此所以得其來朝奔喪也

右定公盡一十五年

春秋經筌卷十五﹤經部﹐春秋類﹐春秋經筌﹥

欽定四庫全書

春秋經筌卷十六

宋趙鵬飛撰

哀公

元年春王正月公卽位

繼正

楚子陳侯隨侯許男圍蔡

天下之事勢倚勢以有立者不若治內以自保蔡蕞爾小邦世服於楚以一朝之忿絕楚而與吳倚其方張之勢以敗楚於柏舉一戰入郢楚幾不祀使吳之勢常若闔閭之彊則蔡可以久安防李之役吳見敗於越吳子兵傷繼之以死蔡何恃哉此楚昭所以不能無報於蔡以楚之彊而蔡之小重以陳隨許之師合而圍蔡蔡亦幾亡非楚之虐蔡自取之也故明年遂遷於州來以避之使蔡能自治忍小忿以事大國不至是也楚子伐中國而無貶辭責在蔡爾隨自僖二十一年一見於經及是始復見者防弱臣服於楚也許爲鄭所滅至是再見者楚封之也

鼷鼠食郊牛攺卜牛

夏四月辛巳郊

義同定十五年

秋齊侯衛侯伐晉

齊之謀晉久矣定九年次於五氏十三年次於垂葭十四年防於牽至是始能一伐晉亦何爲哉謀一伐晉而圖回幾二十載使景公出而修桓公之業伐楚尊周以盟諸侯於兩河之間則非數十百年不能濟矣所謂俟河之淸者乎彼區區髦而崛彊欲求諸侯吾竊嘆其不自量也且一伐晉何益於齊哉彼蓋以伯統在晉晉屈則諸侯來歸矣且晉世出而宗諸侯豈茍抱虛器以令天下邪必有所以致諸侯之術也今齊不能自修方伯連帥之職乃欲一伐晉以得諸侯嗚呼愚哉宋襄欲盟楚以求諸侯而爲楚所執齊景欲伐晉以求諸侯而爲晉所笑故夫晉受齊兵而不遂報者非晉之怯也哂其謬而無能爲不足報也

冬仲孫何忌帥師伐邾

定公之世撫邾爲厚自拔之盟疆寜謐未嘗以一兵相遺也邾亦事魯爲勤防公於比蒲朝公於魯定公之薨訃及其庭倒屣而奔喪其亦腆矣邾魯之好實出定公之志諸大夫不欲也故公未瞑目而城漆哀公卽位席未及溫而仲孫何忌伐邾何先君撫之厚而嗣君虐之速哉非公意也諸大夫之意也明年三大夫並出而取其田終哀公之世虐之無所不至邾何負於魯哉以邾邇於魯利其土地也

二年春王二月季孫斯叔孫州仇仲孫何忌帥師伐邾取漷東田及沂西田

癸巳叔孫州仇仲孫何忌及邾子盟於句繹

定公之立粗能收攬威權故盟防徵伐公皆親之三家惟得圍其私邑墮其私城而已哀公懦庸三家復張三大夫交出以疾於邾兵之自己盟之自己公不得與也嗚呼惜哉然三大夫伐之而二大夫盟之何邪蓋三家惟季氏爲彊前年冬仲孫何忌伐邾而不能獲邾不畏仲氏也今三大夫俱出而季孫將上軍叔仲佐之以季氏之勢臨邾邾宜屈矣而又輔之叔仲之兵邾何以禦之故盡東其畆以解紛焉田旣入魯而魯疑邾子告於大國以加師故復安而盟之然以邾之防而季氏之彊其肯屈而與邾同歃乎故句繹之盟惟叔仲與執牛耳而季氏不復涖之也蓋勢在季氏季氏不往則勢不徒行故伐邾取田非季氏不可得信在邾子邾子旣屈則信已著故句繹之盟季氏所不必與彊者已親之以示威屈者已辭之以避辱則信乎季氏之彊而不可制也噫脇勢扼小以攘其地要神歃血以盟其君邾固弱矣而諸大夫之橫其可忍乎邾於此不能無思於定公也然定公之死非特魯之不幸亦邾之不幸歟

夏四月丙子衛侯元卒

滕子來朝

義在桓二年

晉趙鞅帥師納衛世子蒯聵於戚

衛之亂靈公自亂也父子相授世統之正而靈公黜其子而立其孫衛輒抗其父而順其祖蒯聵不能於母出奔於宋靈公旣不慈於蒯聵則宜暴其罪而廢之拔其次而立之國儲旣定則死且無患矣今蒯聵之出無廢之實乃立其子而授之位輒之得位得於王父而父實存焉父今復歸輒宜何以處之拒之則違其父納之則違其祖拒之納之情實難處處於難者靈公之過也今晉趙鞅納蒯聵而不得入置於戚而已是輒拒之也拒父違祖均爲不孝宜順理而處之則安矣要之靈公可黜其子而子輒不可以絕其父靈公黜蒯聵蒯聵所不敢違也靈公立輒輒所不必辭也奉祖之命以受之逆父之歸而遜之則祖孫父子兩安而無嫌矣今輒旣得國遂以爲已有蒯聵之歸拒而弗納逆天理矣然其所以致輒之抗父者靈公也故君子於其納也蒯聵不去世子以其所以宜世也不奪蒯聵之爲世子則靈公之罪著矣若夫輒也遽立而逆父是不誅而自滅者君子宜以不誅誅之也

秋八月甲戌晉趙鞅帥師及鄭罕達帥師戰於鐵鄭師敗績

傳者以爲鄭罕達送輸粟於範氏而趙鞅禦之𨿽於經無歸粟之文然荀寅士吉射入於朝歌以叛於是五年亦無歸奔之文則荀氏猶在朝歌也鄭旣叛晉從齊故轉粟以餉範氏助範氏以抗晉理或然歟趙鞅固範氏之讎納蒯聵之師而遇鄭罕虎於鐵能無怒乎鄭逢其怒鋒不可當故不免乎敗也鐵衛地晉鄭交兵安得戰於衛地哉非轉輸而相遇不戰於此矣然罕達以不義而賙叛逆之黨晉鞅私憤而敗人於不虞均罪也而責其義則鄭人賙叛不勝誅而趙鞅之憤人情所不免者春秋以被伐者爲主而伐人者爲客鐵之戰主於鞅鄭豈伐鞅哉以鞅主戰而加鄭以伐人之名其不與鄭亦明矣

冬十月衛靈公

十有一月蔡遷於州來蔡殺其大夫公子駟

蔡遷於州來倚吳以避楚也始蔡倚楚以抗中國則不免被齊晉之兵其後倚吳以敗楚則又不免懼楚以見滅弱不能自立進退皆制於人何以爲國哉州來近吳吳滅州來而墟其地蔡從而居之所謂蹈覆轍者也吾不保其安且固矣旣遷而殺公子駟駟必不欲遷者也彊羣臣之不欲殺而遷之盤庚之遷不如是也

三年春齊國夏衛石曼姑帥師圍戚

嗚呼衛輒之圍戚天性滅矣初而拒之猶曰以王父之命爲托也今而圍之是許止蔡般之逆矣圍而克蒯聵其不爲許之買蔡之固者幾希君子至是蓋不可以專責靈公也輒而不誅弒父與君者接踵於世矣聖人前書納蒯聵於戚而此書衛石曼姑帥師圍戚誅輒也然戚之圍出於衛而以齊先之蓋衛久從齊而奉以主兵爾晉爲盟主而納蒯聵齊助子輒以圍戚其順逆蓋已判矣然宋彭城系之宋而圍戚不系之衛說者以爲承上納衛世子之文則知戚爲衛非也彭城屬宋魚石入於彭城豈不知彭城爲宋哉聖人於系之國不系之國褒貶深矣彭城系之宋彭城非魚石所宜有也故奪之而不書魚石戚固蒯聵之所宜居故與之以正蒯聵之分內戚於衛爾蒯聵之所以得也蒯聵宜得衛而衛人圍之是乃所以重輒之惡而誅之歟

夏四月甲午地震

五月辛卯桓宮僖宮災

自桓至定凡十世自僖至定凡七世有天下者事七世三昭三穆與太祖之廟而七諸侯事五世二昭二穆與太祖之廟而五哀公之世成襄昭定爲二昭二穆則桓僖之宮宜祧久矣宜祧而不祧三家之意也季仲叔皆桓公之子而季友實相僖公叔仲之後皆僖公立之故三家尊於桓而徳於僖宜毀而不毀焉宜毀而不毀而天譴以災非譴桓僖也譴三家也

季孫斯叔孫州仇帥師城啟陽

哀公之世魯城四邑說者皆以爲備晉吾竊怪之魯越齊衛而後至晉齊衛皆睦於魯晉何從而伐魯哉春秋二百四十二年晉未嘗有伐我之師非愛魯也無門而伐魯也魯何虞而備晉乎且城一邑而帥師以從則必有所畏爾然以爲畏晉則非也其地在今之沂州臨沂沂近邾元年伐邾取邾田疑邾之伐我故帥師城邑以脇之則啟陽之城備邾也非備晉也

宋樂髠帥師伐曹

春秋之未彊陵弱大並小伐國用師非復有釁讎而後興也弱於己者則扼之以規利宋之於曹未嘗有一毫之怨然曹介於宋衛之間弱且隘矣不並於宋則並於衛而衛實弱於宋前者衛兩伐曹而不能克宋虞其卒並之也故於此亦伐曹其後再伐而圍之卒入其國執其君而後已嗚呼小國介於大國之間者何以自存哉膝介於齊楚之間而問孟子孟子曰築斯城也鑿斯池也與民守之效死而勿去是則可爲也曹伯不能

秋七月丙子季孫斯卒

季孫斯意如之子也意如之卒定公以禮卒之斯之嗣定公以權授之論者皆咎定公不能討逐君之賊噫此書生之論不達權者也孔子曰人而不仁疾之已甚亂也昭公不忍一朝之忿而伐之決癰潰疽幾不得死魯不遂亡者幸也定公之立實受國於季氏季氏方秉魯權烏能一決而去之哉意如之卒而不卒以禮則其子必叛其子叛則叔氏仲氏必合而從之是定復爲昭公爾定之所以卒意如任其子斯者非愛季氏也勢未可遽絕之矣惟漸能振厲自立以取其權徐而圖之可也故定公粗能親防親盟親徵伐權稍復歸不幸而殂哀公庸弱三家復張今斯之卒哀固不能殺其禮於意如也春秋之卒斯三家復張可知矣

蔡人放其大夫公孫獵於吳

書人以放放有罪也獵固有罪而放之於吳蔡能保其止於吳乎保吳之爲蔡拘獵乎不保也

冬十月癸卯秦伯卒

叔孫州仇仲孫何忌帥師圍邾

前年伐其國奪其地盟其君今又圍邾邾何慊於魯哉虐邾甚矣

四年春王二月庚戌盜殺蔡侯申

宣十七年書蔡侯申卒蔡文公自文至是才五世不宜與五世祖同其名傳者誤也閽弒吳子書弒而此書殺閽盜均臣吳子蔡侯均君不宜彼書弒而此書殺亦字誤矣要之百千嵗後更篆爲更爲楷不能無誤也因其誤而爲之說則鑿矣然蔡侯一國之君而盜得殺之蔡亦有臣子乎春秋書之以責臣子更弒爲殺非義也蔡侯申旣誤則以弒爲殺其誤可知矣

蔡公孫辰出奔吳

以弒見誣也

秦惠公

宋人執小邾子

小邾子固防爾防國必不敢犯宋宋執之非罪也書人以執其貶可知

夏蔡殺其大夫公孫姓公孫霍

蔡侯之死旣出於盜則賊不可名必得眞盜而正典刑然後不爲失賊不得其眞而妄指以誣人誰肯任是誅哉前日公孫辰出奔見誣也今姓也霍也亦豈眞弒君者哉殺之不得其罪故以國殺爲文蔡侯之殺書盜不得眞盜可知也不得眞盜則殺姓及霍庸知果其罪哉

晉人執戎蠻子赤歸於楚

戎蠻楚之與也楚迫之而奔晉晉不能撫反執之以歸其仇嗚呼不仁哉虎兕搏豚豚懼而投我我復縛而餧虎匹夫所不忍而況於霸主乎晉之意蓋以爲庇一戎蠻楚必見伐不若歸之以紓禍豚畏虎而投我我且救之則虎必見搏寧執豚而與之虎得豚則恱而去此晉之意也以爲匹夫自全之防則可以匹夫之防而爲盟主則謬矣於時上有周室執戎蠻而歸周室不亦可乎而甘自辱於楚其不仁之罪在所不問其爲不智大矣執楚之讎以歸之是爲楚役也晉之辱甚矣

城西郛

備邾也

六月辛丑亳社災

魯之僭天子無所不備郊天祀地大雩作雉門設兩觀其亦極矣𨿽無亡國之社不害爲備天子之制也而又作亳社焉天子立亡國之社所以自戒而魯安用是社哉說者以成王康周公故錫魯以天子之禮樂謂禮樂猶曰可也而亳社豈亦成王之所錫邪用是知魯之僭天子皆其後世子孫矜周公之功而僭之爾史遜旣請於周而平王許也其後因其僭而僭焉故天子之制無不備亳社𨿽不必作而作之其他可知也雉門兩觀之僭旣災而亳社之僭亦災則知天之惡僭也甚矣亳社商社也亡國之社不受天陽故屋之

秋八月甲寅滕子結卒

冬十有二月蔡昭公

滕頃公

五年春城毗

備邾也

夏齊侯伐宋

宋固嘗與齊防定十四年洮之防是也十五年鄭罕達帥師伐宋齊侯衛侯次於渠蒢兩觀望而不救以爲與齊無益於己也故外齊齊侯於是伐之齊宋無以大相過也而齊必欲加之宜宋之不與也徒伐何益哉齊姑無望宋之服宋不興報怨之師幸也

晉趙鞅帥師伐衛

復立蒯聵而不能故不書納

秋九月癸酉齊侯杵臼卒

齊景公在位五十八年𨿽崔氏田氏髙氏國氏皆橫於其世而田氏尢專景公之爲景公特魯昭爾然景公不遂見逐者景公能忍昭公不能也景公得一晏子而任之故能忍昭公有一子家子而不能用故以怨而失國晏子答景公之問以禮𨿽徒能言之然景公知禮之可以爲國故以柔屈田氏田氏𨿽加其暴而無所施也故景公以善終子家子告昭公以忍而公不從卒見逐於季氏𨿽然景公之能忍而卒不能去田氏之患及其子孫相繼爲戮固非所謂善謀也然以比於忿躁而速禍者則有間耳此蓋知禮而不能用之過蓋禮之爲用不止於能忍而已能忍者禮之末也用禮之本非大儒不能晏子斗筲之人何足算哉

冬叔還如齊

閏月齊景公

喪以年計者言期而不言閏以月計者閏亦月也安得不計谷梁以爲不正閏非也

六年春城邾瑕

魯城邾邑其扼邾也甚矣城以保吾邑城人之邑何爲邪奪其險以要其服如城鄭虎牢之類是也今城邾瑕而冬伐邾旣奪其險而且兵之邾何以安之哉明年伐邾以邾子來邾子失其險無以抗魯也

晉趙鞅帥師伐鮮虞

晉之伐鮮虞者五而未見鮮虞之病者也鮮虞逼於晉晉利其土地耳然五伐而卒不能得則鮮虞𨿽夷蓋亦非弱國也荀吳士鞅嘗伐而不克今趙鞅復伐之幸其克以立己功而蓋其前日之叛也

吳伐陳

吳固讎於楚爾未嘗伐中國雞父之敗敗楚也今始伐陳亦非讎於陳以陳之在楚與楚爭陳耳

夏齊國夏及髙張來奔

田氏重施以弱齊齊人歸之景公之世固已危哉今景公旣沒所忌者髙國而已故致其罪而逐之髙國旣奔則田可以肆其惡故秋遂弒孺子焉

叔還防吳於柤

吳旣伐陳魯懼其兵及我也故叔還防之於柤

秋七月庚寅楚子軫卒

齊陽生入於齊

小白陽生之入志同而事異均簒也子糾未至小白先入以有齊陽生後入乃弒子荼而自立二者先後𨿽異而均志得位也故均以入書之而均不書公子焉

齊陳乞弒其君荼

景公問政孔子對曰君君臣臣父父子子公曰善哉信如君不君臣不臣父不父子不子𨿽有粟吾得而食諸嗚呼知之非難行之爲難景公聞晏子之言知禮之可以爲國而不能行卒無以收田氏之權聞聖人之言知父子君臣之義而不能正卒以成田氏之亂景公眞庸懦不足與有爲也景公無嫡子均庶則長立陽生長而荼幼乃出陽生而立荼尙爲知父子之義乎父父子子長幼子之分也不子其長而子其幼安得免於亂陳乞之逆則知禮而不行之過荼之死則知父子而不正之故也噫人不患不之知旣知之不能行無勇也吾惜乎景公聞聖人之言賢人之論而不能行卒抵於亂姑論之以爲聽言者之法若夫陳乞則趙盾之流也或者疑弒荼者朱毛而書陳乞不原情矣春秋豈徒誅人之逆哉誅其心耳

冬仲孫何忌帥師伐邾

旣城瑕矣邾何恃哉宜乎伐邾之必克也

宋向巢帥師伐曹

義同樂髠帥師伐曹

七年春宋皇瑗帥師侵鄭

報罕達之師也罕達之師於是七年矣何報之遲蓋於時宋鄭皆從齊宋比齊爲淺而鄭比齊爲深罕達伐宋齊爲之次於渠蒢然不伐不救觀望於宋鄭之間宋知其厚於鄭薄於宋也𨿽心讎於鄭而不敢報懼齊比鄭而議其後今齊景公旣沒齊方內擾故宋舉積年之憾而報之於是有侵鄭之師焉左氏不知乃以爲鄭叛晉故也鄭𨿽叛晉宋豈徒爲晉侵鄭哉誤附防耳

晉魏曼多帥師侵衛

以蒯聵故

夏公防吳於鄫

公將伐邾故先防吳於鄫懼吳之襲魯也

秋公伐邾八月己酉入邾以邾子益來

說者曰定哀多防辭吾讀春秋至是未嘗見其防辭也今於入邾以邾子益來尢足以證說者之謬城其國得其君天下之大惡而春秋不爲之隠而謂有防辭吾不信也問邾之先則實魯之附庸自邾子克受王命則叛服不一魯之所以虐邾者以邾宜役屬於我而不我歸也然不圖所以懷邾之心而恃彊陵弱伐其國入其都虜其君嗚呼虐哉若然則邾子𨿽欲攺事魯不可得也定公撫而字之邾蒙其徳則今年防之明年朝之死而奔其喪若父兄焉則邾固魯之西府也哀公不知以先君之所以懷邾者而來之乃乘一朝之勝遂虜其君卒之犯大國之怒失讙失闡岌岌乎懼齊兵之臨其城也而亟歸之則初不若不滅邾無是辱也此一時之謬舉必出於三家三家之所以逼邾久矣將自滅之則歸惡於己故以公主其師而實三家之謀也得邾則三家分享其利滅國則哀公獨受其戮嗚呼姦人欺君一至於此春秋可不作乎

宋人圍曹

冬鄭駟帥師救曹

宋之虐曹爲已甚而鄭之救曹爲不情宋伐曹者凡再而今復圍之鄭於曹無只介之好而今遽救之宋疾於曹蓋將利其土地鄭之救曹所以報宋侵鄭之役也然宋書人而鄭書名蓋無故而虐人者其罪重因隙而報怨者其責輕圍曹之役宋公在焉而書人其貶重矣而鄭書名書救蓋亦善之然君子所以不深予鄭者以鄭於宋爲有隙而於曹無一日之好今而救曹掠救人之名爾其實報怨於宋也

八年春王正月宋公入曹以曹伯陽歸

前年宋圍曹今宋公入曹以曹伯陽歸與公伐邾己酉入邾以邾子益來其文實同惟內外異體故書歸書來所以異也而傳者皆以爲實滅而書入吾以爲於時實未滅也故不得書滅狄入衛其實滅衛也楚子入陳其實滅陳也然衛陳之祀皆未絕而繼封之其後衛陳皆復見於經故不得書滅焉今宋入曹與楚入陳狄入衛無以異入其國虜其君然未墟其宗廟毀其社稷故不書滅也然衛陳繼封之而曹不復封聖人亦迹其實而書之若其祀未滅而書滅是春秋入人之罪也故夫不書滅猶有望於宋之復曹如魯之復邾焉而宋不能其事適相先後故書之亦足以見宋之彊無敢議之而其惡亦不復自反魯之弱一爲不義則見扼於人必復邾以紓禍也何邾之幸而曹之不幸歟所遇之敵有彊弱爾

吳伐我

吳伐我皆曰滅邾之故吾以爲非也以職方考之吳越宋而後至邾邾何與於吳而吳爲邾伐我哉謂吳忌魯之得邾而見伐則非矣吳未嘗有伐中國六年而吳伐陳故魯人懼而使叔還防之於柤今魯伐邾而得邾吳忌其拓大封域而難制也故伐我蓋吳將蠶食中國魯實當其衝魯彊而塞其衝則吳無以施其毒故夫伐魯者忌魯也非爲邾也

夏齊人取讙及闡

邾介於齊魯之間二國皆欲之今魯獨滅邾而有焉齊侯懼之故取讙及闡以當魯之得邾也魯之得邾蓋在危岌之間而首失二邑苟不復邾之祀則禍未艾也故歸邾子焉其事甚顯而文甚白不釋自明左氏於吳伐我旣妄以爲爲邾故及是不可再以爲爲邾也乃飾季魴之事以文之疑季魴之事穢而不典無以信於人則又謂齊侯使如吳請師以伐我前以爲邾茅成子請告於吳而今以爲齊侯使如吳請師前後相攻無一可據用是知左氏釋經皆附防此吾所以鮮取也

歸邾子益於邾

秋七月

冬十有二月癸亥伯過卒

齊人歸讙及闡

魯得邾而失讙闡輕重固有間矣使魯捨二邑而得一國猶不失爲利今乃捨一國而復二邑非魯之左也勢也得邾而負滅國之名則豈惟齊得以脇魯凡與邾爲鄰或姻者皆得以議魯也今捨邾而得讙闡則外有悔惡反正之譽而內得收復境土之美得二邑而安且裕孰愈於得一小國岌岌然虞四鄰之不暇哉此魯所以反邾子而復二邑也然則是乎非乎曰聖人不惡遷善悔過從善固君子也然使其不待二邑之失而遂反之則善矣及齊取二邑始懼而反之則反邾君勢不得己也不得已而爲善固已非眞然愈乎縱惡而不反者爾若夫齊人歸讙及闡則有所利焉非仁也其說見邾子益來奔

九年春王二月僖公

宋皇瑗帥師取鄭師於雍丘

王者之師以至仁伐不仁以至義伐不義故義旗所指問罪而己一辭之屈則斂兵而退豈浪鬭其民哉春秋用兵非有曲直之義或迫人於險或敗人以詐殺其民所以削其勢摧其兵所以弱其國必勝而已不必務義也然戰伐圍入之師猶曰有辭而宋取鄭師抑又甚哉在隠之世惟鄭莊伐取三師而後二百餘年無書取者鄭莊之姦險世固鮮儷也今鄭之伐宋固非義爾定十五年鄭罕達首禍而伐宋哀七年宋復以皇瑗報之則怨固償矣宋人圍曹鄭駟救曹非救曹也讎宋也則鄭疾宋者再而宋侵鄭者一今鄭復伐宋師在雍丘雍丘宋地則鄭已三疾於宋其義固曲然宋之禦鄭亦不可謂義因在其雍丘譎而取之亦甚矣不曰敗非敗而奔也不曰潰非潰而散也出其不意刼而取之矣非復獻俘於廟其赴不以俘春秋亦不得書俘也故曰宋皇瑗帥師取鄭師於雍丘志其譎且不義矣然鄭莊取三師書伐書取之而此直書取事殊文異記事之體然耳其實取師則一也

夏楚人伐陳

陳從吳也

秋宋公伐鄭

宋春取鄭師而秋伐鄭𨿽雍丘之役實鄭伐宋然吾旣譎而取其師亦已甚矣何以伐爲書公別大夫爾非褒也

冬十月

十年春王二月邾子益來奔

公防吳伐齊

初齊以魯之滅邾也取讙及闡以逼魯魯懼而反邾子於邾邾子獲復其國齊之賜今歸未及久而奔其讎豈非齊有誅求而邾子不堪邪故邾子來奔而公爲之防吳伐齊邾故也前日魯滅邾而齊取魯邑則義在齊今日齊逼邾而公伐齊則義在魯義豈如是之去就不常哉人假之以爲利爾齊窺魯之西鄙久矣特幸魯有滅邾之事脇義以取邑魯之憾齊亦久矣特幸邾子之來脇義以伐之二者假義以濟欲其實大不義也而魯之爲國固弱於齊將伐齊疑有所不勝也則防吳以伐之然兵實魯志而書防何邪蓋魯弱不敢及吳尊吳爲主爾吳蓋逺於齊間魯而後至齊也吳不因魯之求安能越魯而伐齊哉魯以蕞爾之邾而使齊受南蠻之兵吳之患遂及於東夏魯爲之也聖人書公而不沒其實其責魯之意深矣

三月戊戌齊侯陽生卒

經書齊侯陽生卒而傳者以爲齊弒其君此何以通之趙盾實弒而傳以爲非弒陽生非弒而傳以爲弒學者不信經而信傳反曲經以合之若杜氏左氏之孚君子不責而學春秋者亦折而從傳吾所不曉

夏宋人伐鄭

宋取鄭師復再伐鄭不義爲己甚故人之

晉趙鞅帥師侵齊

晉自定公政歸六卿見於經者趙鞅爲尢橫出入歸叛惟所欲爲兵革之事皆鞅專之晉定見制於臣久不能宋諸侯矣小國且不歸晉而況齊乎晉徒見公防吳伐齊疑吳遂霸故鞅亦侵齊示晉非弱於吳也然吳之伐齊爲邾爲有名而晉之侵齊伐喪爲大惡晉將與吳爭彊而不知其舉之不義焉後一年黃池之防吳晉爭長其兆蓋見於此矣

五月公至自伐齊

以伐至而不以防至以伐告也

齊悼公

衛公孟彄自齊歸於衛

定十四年衛世子蒯聵出奔宋衛公孟彄出奔鄭則彄固蒯聵之黨也其後蒯聵居戚經無入衛之文則蒯聵猶在戚也今彄以蒯聵之黨不歸戚而歸衛是叛黨事讎爾以分言之蒯聵正而子輒不正以義言之則蒯聵順而子輒逆彄而從不正以逼正以逆而抗順其爲人蓋可知矣書曰自齊脇齊而抗衛也書歸緩辭也以齊之力而入衛衛何能拒之宜其緩而不迫也說者以歸爲善疎矣

薛伯夷卒

秋薛惠公

冬楚公子結帥師伐陳吳救陳

成襄之世晉楚爭鄭猶曰中國與荊蠻爭諸侯也今楚與吳子爭陳中國何與焉陳蓋中國而見爭於吳楚是中國之不支矣嗚呼悲夫東州彊國惟齊與晉皆內制於彊臣無以立矣諸侯何得不從而波靡哉陳國楚之與也楚之敗陳叛楚從吳六年吳伐陳九年楚伐陳陳固弱矣朝吳暮楚勢非得已矣然不幸而當吳楚之衝艱乎爲國哉今楚伐陳而吳救陳伐者非不善而救者非善也君子不於二者而辯善惡聖人所以兩書之者以見中國衰防而吳楚爭諸侯也

十有一年春齊國書帥師伐我

報伐齊之役也邾子來奔魯爲之防吳以伐齊以齊逼逐邾子也齊旣非義受伐何辭哉而今復報之其舉固已曲矣然諸侯之來伐未有不書四鄙者惟八年吳伐我與今齊伐我不書四鄙故夫書其鄙者伐其邊鄙云爾今直書伐我是師及其都非直伐其邊鄙而已則夫國書之師其亦甚矣哉然春秋書之無貶辭何邪蓋春秋之末大夫暴橫不書其名無以見其橫也非褒也

夏陳轅頗出奔鄭

晉楚爭鄭鄭之大臣南北其謀謀不勝則出奔今吳楚爭陳陳之臣其亦有異議乎轅頗之奔適當公子結伐陳吳救陳之後此必謀有所不合而奔者矣左氏以爲賦封田以爲已此於經不可考聖人於春秋何如是之晦哉若然則後世無左傳其事安所考之吾亦未能信也

五月公防吳伐齊甲戌齊國書帥師及吳戰於艾陵齊師敗績獲齊國書

魯凡再防吳伐齊伐齊猶可也招彊吳以戕及中國其爲惡大矣魯讎於齊而弱於齊非借資無以報齊也晉宋衛鄭皆魯之與而魯不之求必招吳以敗中國其罪在所不原然艾陵之戰獨書齊及吳戰魯不與戰也與伐而不與戰亦足以見吳之彊魯之弱矣

秋七月辛酉滕子虞毋卒

冬十有一月滕隠公

衛世叔齊出奔宋

前年公孟彄自齊歸於衛今世叔齊出奔宋一出一入其黨有不能相容者矣衛侯父子不能相容而況羣臣乎君臣父子爲讎敵出入相背如冰炭欲衛之無亂得乎

十有二年春用田賦

春秋書用田賦譏什二之徵爾說者皆援哀公之言曰二吾猶不足如之何其徹也因謂宣公初稅畆以什二而稅今又於什二之外而用田賦非也宣公初稅畆更助爲貢未賦也今之用田賦始什二而稅哀公之言蓋出於用田賦之後矣地官載師任地之法園廛二十而一近郊什一逺郊二十而三甸稍縣都皆無過什二則周制不止什一也說者皆言什一之法是舉其稅而已不言賦也稅者什一賦亦什一賦出車馬稅出穀米舉稅及賦而言之則周制均什二孟子曰請野九一而助國中什一使自賦此則地官之法爾野九一而助野卽甸稍縣都之域九一而賦且助也賦以斂泉貨當牛馬車甲之入助以徴谷粟入於職嵗之府也國中什一使自賦國中卽園廛近郊之地什一而稅且賦也使自賦則並以稅供賦焉稅之谷粟盡以賦供稅賦皆供馬牛車甲也蓋園廛近郊天子六鄕之兵所居國中則諸侯三鄕之兵所居也宿兵之地稅賦皆以賦供郊野之地稅賦皆以稅供此成周之定制也說者徒見園廛近郊輕而逺郊甸稍重遂謂周制輕近而重逺不知載師之職掌稅而已故近郊舉其稅不言其賦甸稍賦亦以稅供故並舉其什一也園廛近郊皆宿兵故稅以賦供甸稍縣都非宿兵之地故賦以稅供合稅賦而論之均什二也要之近地賦而不稅逺地稅而不賦今哀公國中之地旣賦復稅郊野之地旣稅復賦以田爲率不復計其逺近是賦什二稅亦什二也合而言之均十四也其斂之重無過於是故聖人書用以惡之用者不宜用者也三傳諸儒皆不考古而無其證妄以臆而度非通論也

夏五月甲辰孟子卒

孟子昭公之夫人吳女也諱娶同姓謂之吳孟子不書氏避同姓也不書避氏也

公防吳於槖臯

吳夫差躬敗齊師於艾陵魯故也魯以爲惠焉故防吳於槖臯修鄫之好也

秋公防衛侯宋皇瑗於鄖

鄖在泰州吳地也公說睦於吳而吳將圖霸故爲之防衛宋於鄖合衛宋以從吳也齊固晉之讎而魯宋衛亦折而從吳晉其殆哉故明年爲黃池之防晉好於吳非爭霸也紓吳患也然晉之屈吳之雄諸侯東向事吳者皆魯爲之也故四書公防吳而繼書公防宋衛明年公防晉侯及吳子於黃池則魯之罪著矣

宋向巢帥師伐鄭

宋鄭之怨於是十有三嵗矣𨿽其兵端啟於鄭罕達然宋之害鄭爲多六年之間凡四疾於鄭而兵不戢抑亦甚矣屢勝則驕驕則不虞敗故明年鄭罕達取宋師於嵓宋不備也逞兵不戢亦可戒哉

冬十有二月螽

春秋書螽者十有八皆在夏秋之交固以爲災矣然未若哀公之世書螽者二皆在於閉蟄之後閉蟄之後谷旣登螽固不能爲害然其異亦甚矣禮仲秋行夏令則蟄螽不藏孟冬行夏令則方冬不寒蟄螽復出此則常燠之證也燠而蟄振猶有然也燠而螽生是謂災異兩興也聖人可不志之哉

十有三年春鄭罕達帥師取宋師於嵓

取向巢之師也九年宋取鄭師於雍丘不書鄭伐宋以宋譎取爲文重責宋而輕責鄭也故隱其伐焉今鄭取宋師首書宋伐鄭宋鄭之惡均故兼書伐焉若曰宋不伐鄭師不見取於鄭也然以小人而責宋則取鄭師首惡之罪不可逃以君子而責鄭彼以譎取我不宜以譎報之所貴乎君子者彼𨿽以不義加我我獨以義自安此君子小人之辯也若宋以譎取而我亦以譎取之是亦均爲小人爾何以別哉鄭將報宋曷整兵於宋郊壓其境而問其取我師之罪宋何辭而不屈今宋取鄭師而鄭亦取宋師譎詐交興非聖人之所喜故一書伐一不書伐正其曲直而已不責以君子之道也

夏許男成卒

公防晉侯及吳子於黃池

中國之防吳者多矣防吳於鐘離防吳於戚防吳於向皆書防以防晉率諸侯而往防吳諸侯主於晉獨從晉防吳也今黃池之防獨書防以及公不主於晉主於吳也從吳而防晉侯矣然不書公及吳子防晉侯而書公防晉侯及吳子於黃池存晉所以存中國焉此則變文以示義者也魯自鄫之防久睦於吳前年用吳兵以伐齊獲國書魯侯徳之故防吳於槖臯又爲之防宋衛於鄖晉蓋忌吳之遂霸也不能無求於吳焉故黃池之防晉侯主之晉之不復霸幾三十年安能主吳乎將爲志乎防吳爾然吳之見於經惟柏舉之戰與此黃池之防書爵柏舉之戰以救中國爲有功黃池之防以和中國爲無惡聖人豈與吳之彊哉爵吳子所以媿伯主而傷中國也說者以爲防以及防二伯之辭且所謂霸主者以其宗諸侯也晉之霸業掃地矣晉侯�然在防諸侯無一介從之而吳亦才得魯而已何以霸爲晉之所以防吳者非爲霸也忌吳之彊也吳之所以防晉者亦非爲霸也交中國也黃池之防固中國之辱然防以交列國之歡弭兵革之苦是亦無惡焉故內外皆以爵書無貶辭也

楚公子申帥師伐陳

於越入吳

吳子一出爲黃池之防而楚議其東越議其西三狄鼎立而吳爲彊楚越忌之故乘其出而爭襲其後也吳嘗敗越入郢所以陵楚越者酷矣老子曰佳兵不祥之器其事好還今夫差伐齊防晉將橫行於中夏而不知楚越含怒之久窺釁以雪恥於吳也彼將結晉魯以寧中夏並力以事楚越不知爲楚越所先也嗚呼觀乎此可以爲逞兵怙彊者之戒聖人書黃池之防而繼書楚伐陳越入吳之文因事屬辭垂戒逺矣

秋公至自防

晉魏曼多帥師侵衛

蒯聵居戚於今十年以晉之力而定蕞爾之衛奉父以伐子脇正以黜不正一舉手之間爾而晉伐衛者一侵衛者再而蒯聵卒棲棲於戚不能入衛非晉之力不足以勝衛謀不暇及之也六卿方鰓鰓相虞自安不給何暇問衛哉始爲之侵衛順蒯聵之請而己將納君於其國才侵其鄙果能納乎無其實者掠其名故春秋書侵而不書納也

許元公

九月螽

冬十有一月有星孛於東方

孛星必言所入之次而此不言其次見於旦也眾星皆沒而彗獨見故不言其次焉不言其次亦不可以言入故曰有星孛於東方而已何以書志天變也志天變以爲人君畏天之戒也

盜殺陳夏區夫

春秋書盜者四殺君者一殺兄者一而殺大夫者二以盜之賤而及大夫之貴其國無政刑矣

十有二月螽

義同十二年

十有四年春西狩獲麟

麟趾關雎之應也關雎之化行則王道成春秋之教立則王道備化行於國而教立於書行於國者利一時立於書者利萬世則春秋之教蓋重於關雎之化也吾夫子抱二帝三王之道志不獲伸私寓乎春秋春秋之教行是亦二帝三王之治也故書成而麟應之麟爲聖人而出非爲魯而出也魯哀何徳以將之聖人爲王道而作春秋所以正天下之大分君臣也父子也兄弟也夫婦也朋友之交也而春秋之世皆反之故經書天王下聘公如京師之類凡以正君臣也書申生蒯聵之類凡以正父子也書鄭伯克段天王殺佞夫之類凡以正兄弟也書文姜孟子之事凡以正夫婦也書公子友原仲之事凡以正朋友也五者正則王道成此所以致麟之應也麟出於魯之囿固爲聖人而出矣然不幸見獲於狩而傷焉此或者所以疑其非應也麟固王者之嘉瑞不出於他而出於魯非聖人之應而何凡狩書地誌非其地今曰西狩狩於魯囿爾魯囿曰大野在魯之西舉西狩則知其在大野矣自得曰得以力曰獲惜乎聖人之瑞而人不之識乃加以力焉此聖人所以傷之而書獲聖人不幸而厄於世麟不幸而獲於狩聖人以麟自況此所以出涕沾襟歟聖人𨿽睹其獲不能無傷然亦足以彰吾作春秋之志非虛文也於是落筆右哀公十四年經終十六年仲尼卒二十有七年哀公薨

春秋經筌卷十六

