

聖祖仁皇帝禦制日講春秋解義序

朕惟春秋者帝王經世之大法史外心之要典也大義炳若日星而褒貶筆削微顯婉章非後世所能窺至其立法謹嚴宅心一本忠恕因善惡是非而施予奪焉有正例有變例有事同而辭異有事異而辭同一人之身前後不相掩一人之事功過不妨殊如化工之肖物隨類付形未嘗有所容心於其間後之說經者或穿鑿深文或附防失實固難悉當聖人之心左氏親見聖人公羊谷梁及門子夏猶彼此抵牾防駮互見何況去聖人日逺紛紜探索如漢唐以下董仲舒趙匡啖助諸家乎惟宋康侯胡氏潛心二十年事本左氏義取公谷萃諸家之長勒成一家之書𨿽持論過激抉隠太嚴未必當日聖心皆然要其本三綱奉九法明王道正人心於春秋大防十常得其六七較之漢唐以後諸家優矣朕萬幾之暇研精六經竊有慨於春秋經聖人手定其衮鉞本乎王章刑賞原於忠厚義例𨿽繁而其明白正大

之防必不如後之說經者委折碎細若此爰命儒臣撰集進講大約以胡氏爲宗而去其論之太甚者無經文則博采諸儒論注以補之朕亦時有所折衷期歸於一編輯成書朝夕省覽亦欲俾學者有所遵守其於經世大法心要典未必無少助云爾

禦制

日講春秋解義序

嘗考春秋經文不過萬有六千三百餘言自三傳以後羣儒義疏累數千萬言而微詞隱義之難眀者猶十有六七蓋是經乃孔子所手定也辭約而義深聖心之所運用毎舉一事其義必貫於全經非若他經一章一節各指一事𨿽有不通而不其可通者故程朱二子深探力索久之皆見謂難眀而止至明初胡氏安國之說遂獨列於學官以朱子深病是經之難通而教門人姑從胡氏之說也然謂其以義理穿鑿則非義理之眞而於聖人筆削之旨未能脗合眀矣故自眀以來𨿽著功令科舉之士稟爲程式而終不足以服學者之心我

聖祖仁皇帝聰眀天亶自少時卽篤好經書及

躬攬大政辧色出視朝裁決萬幾甫畢卽

召儒臣講論經義務抉其根源參伍羣言以求至當經筵所進日講四書及尙書周易解義皆裁自

聖心以爲無憾者故卽時刋布及晚年以明初五經大全收采討論尙未精詳口授指畫成周易折衷一書詩書春秋則

命重臣開館編次而

親釐定之惟三禮體大未議纂修蓋有待也周易折衷成於康熙五十四年春秋傳說彚纂成於六十年已經頒布餘二經則至我

皇考繼序之後始次第告成

皇考大孝尊親凡

皇祖一言一動莫不敬述以昭示來玆念

欽定春秋於胡氏之說旣多駁正則廷臣當日所進講義一

遵胡氏之舊者於

聖心自多未洽是以遲之又久未嘗宣布必將俟諸經備成

而後重加討論也故再降

諭防命果親王允禮大學士張廷玉內閣學士方苞詳細校

訂始事於雍正七年恭呈

禦覽者再而後告成凡六十四卷乾隆二年鋟版旣訖諸臣請制序文頒示海內朕反覆循覽扵胡氏穿鑿之說曠若防筆削之防闡眀者亦過半焉夫解義之成蓋數十年於玆矣觀

皇祖之久不宣布可以徵望道未見之心觀

皇考之再三考訂而後

命刋可以知善繼善述之義豈惟是經之窔穾將由是以開

通防卽

兩朝聖人之心法治法亦於斯可睹矣

乾隆丁巳仲春月

乾隆二年正月二十四日奉

防開載監修總裁分撰校訂校錄校刋監造諸臣銜名

總裁

經筵日講官起居注禮部左侍郎管翰林院掌院學士事【臣】庫勒納經筵日講官起居注翰林院掌院學士兼禮部侍郎【臣】李光地

分撰

日講官起居注詹事府少詹事兼翰林院侍講學士【臣】王封濚日講官起居注詹事府少詹事兼翰林院侍講學士【臣】髙士奇日講官起居注詹事府少詹事兼翰林院侍講學士【臣】田喜�日講官起居注侍讀學士【臣】徳格勒

日講官起居

注侍讀學士【臣】博濟日講官起居

注侍讀學士【臣】朱都納日講官起居注侍讀學士【臣】思格則

日講官起居注侍讀學士【臣】彭孫遹

監修

總理事務和

碩莊親王【臣】允祿

校訂

總理

事務

和碩

果親

王【臣】允禮總理

事務

少保

大學

士【臣】張廷玉內閣

學士

兼禮

部侍

郎【臣】方苞

校錄

翰林院侍讀今任福建學政【臣】周學健

翰

林

院

編

修【臣】朱良裘翰

林

院

編

修【臣】余棟翰

林

院

編

修【臣】鄧啟元翰

林

院

檢

討【臣】周龍官翰

林

院

編

修【臣】王興吾翰

林

院

編

修【臣】呂熾翰

林

院

編

修【臣】夏廷芝翰

林

院

編

修【臣】王檢原任翰林院編修今任山西道監察禦史【臣】劉元爕原任翰林院編修今任福建道監察禦史【臣】鹿邁祖原任翰林院編修今任吏部驗封司郎中【臣】陳其凝原任翰林院編修今任刑部陜西司員外郎【臣】吳文煥原任翰林院檢討今任分巡浙江金衢嚴道按察使副使【臣】程光鉅原任翰林院編修今任四川順慶府知府【臣】王泰甡

校刋

右春坊右庶子兼翰林院侍講【臣】陳浩

左春坊左諭徳兼翰林院修撰【臣】嵇璜

右春坊右贊善兼翰林院檢討【臣】趙大鯨

翰

林

院

編

修【臣】萬承蒼翰林院檢討今任山東學政【臣】李光墺

翰

林

院

編

修【臣】於枋翰林院編修今任江西學政【臣】於辰

翰

林

院

編

修【臣】林蒲封翰

林

院

編

修【臣】柏謙翰

林

院

編

修【臣】楊廷棟翰

林

院

編

修【臣】徐以烜翰

林

院

編

修【臣】吳士珣翰

林

院

檢

討【臣】韓彥曾翰

林

院

編

修【臣】陳大受原任翰林院編修今任雲南道監察禦史貴州學政【臣】鄒一桂原任翰林院編修今任雲南曲靖府知府【臣】王云銘

監造

巡視長蘆等處鹽政監察禦史內務府佐領【臣】三保內務府南苑郎中兼佐領【臣】雅爾岱

內務府掌儀司郎中兼佐領【臣】永保

內務

府織

染局

員外

郎【臣】李之綱內務

府廣

儲司

司庫【臣】三格

監

造【臣】西寧

監

造【臣】恩克

日講春秋解義捲目

經部五春秋類

第一卷

隱公【元年之二年】

第二卷

隱公【三年之四年】

第三卷

隱公【五年之七年】

第四卷

隱公【八年之十一年】

第五卷

桓公【元年之三年】

第六卷

桓公【四年之八年】

第七卷

桓公【九年之十三年】

第八卷

桓公【十四年之十八年】

第九卷

莊公【元年之六年】

第十卷

莊公【七年之十一年】

第十一卷

莊公【十二年之十九年】

第十二卷

莊公【二十年之二十六年】

第十三卷

莊公【二十七年之三十二年】

第十四卷

閔公【元年之二年】

第十五卷

僖公【元年之四年】

第十六卷

僖公【五年之九年】

第十七卷

僖公【十年之十五年】

第十八卷

僖公【十六年之二十年】

第十九卷

僖公【二十一年之二十三年】

第二十卷

僖公【二十四年之二十七年】

第二十一卷

僖公【二十八年】

第二十二卷

僖公【二十九年之三十三年】

第二十三卷

文公【元年之四年】

第二十四卷

文公【五年之九年】

第二十五卷

文公【十年之十四年】

第二十六卷

文公【十五年之十八年】

第二十七卷

宣公【元年之四年】

第二十八卷

宣公【五年之十年】

第二十九卷

宣公【十一年之十三年】

第三十卷

宣公【十四年之十八年】

第三十一卷

成公【元年之二年】

第三十二卷

成公【三年之六年】

第三十三卷

成公【七年之九年】

第三十四卷

成公【十年之十四年】

第三十五卷

成公【十五年之十六年】

第三十六卷

成公【十七年之十八年】

第三十七卷

襄公【元年之六年】

第三十八卷

襄公【七年之九年】

第三十九卷

襄公【十年之十三年】

第四十卷

襄公【十四年之十六年】

第四十一卷

襄公【十七年之二十年】

第四十二卷

襄公【二十一年之二十三年】

第四十三卷

襄公【二十四年之二十五年】

第四十四卷

襄公【二十六年之二十七年】

第四十五卷

襄公【二十八年之二十九年】

第四十六卷

襄公【三十年之三十一年】

第四十七卷

昭公【元年之二年】

第四十八卷

昭公【三年之五年】

第四十九卷

昭公【六年之八年】

第五十卷

昭公【九年之十二年】

第五十一卷

昭公【十三年】

第五十二卷

昭公【十四年之十八年】

第五十三卷

昭公【十九年之二十一年】

第五十四卷

昭公【二十二年之二十五年】

第五十五卷

昭公【二十六年之二十八年】

第五十六卷

昭公【二十九年之三十二年】

第五十七卷

定公【元年之四年】

第五十八卷

定公【五年之八年】

第五十九卷

定公【九年之十二年】

第六十卷

定公【十三年之十五年】

第六十一卷

哀公【元年之五年】

第六十二卷

哀公【六年之十年】

第六十三卷

哀公【十一年之十四年】

第六十四卷

哀公【十五年之二十七年】

【臣】等謹按

日講春秋解義六十四卷是書爲

聖祖仁皇帝經筵舊稿

世宗憲皇帝復加考論乃編次成帙說春秋者莫夥於兩宋其爲進講而作者宋史藝文志有王葆春秋講義二卷今已散佚張九成橫浦集有春秋講義一卷永樂大典有戴溪春秋講義三卷大抵皆演繹經文指陳政理與章句之學迥殊是非惟崇政邇英奏禦之體裁如是亦以統馭之柄在愼其賞罰賞罰之要在當其功罪而別嫌疑明是非定猶豫者則莫精於春秋聖人筆削之防實在於是也故孟子曰春秋天子之事也公扈子曰有國者不可以不學春秋春秋國之鑑也董仲舒推演公羊之防得二百三十二條作春秋決事十六篇其義蓋有所受矣是編因宋儒進禦舊體以闡微言毎條先列左氏之事迹而不取其浮誇次明公谷之義例而不取其穿鑿反覆演繹大防歸本於王道允足明聖經之書法而探帝學之本原

聖祖仁皇帝

世宗憲皇帝

聖

聖相承鄭重分明以成此一編豈非以經世之樞要具在斯乎乾隆四十一年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

日講春秋解義總說

綱領

孟子曰春秋夫子之事也是故孔子曰知我者其惟春秋乎罪我者其惟春秋乎孔子成春秋而亂臣賊子懼

又曰王者之迹熄而詩亡詩亡然後春秋作晉之乘楚之檮杌魯之春秋一也其事則齊桓晉文其文則史孔子曰其義則丘竊取之矣

又曰春秋無義戰彼善於此則有之矣徵者上伐下也敵國不相徵也

禮記經解屬辭比事春秋教也

莊氏周曰春秋經世先王之志聖人議而不辯又曰春秋以道名分

董氏仲舒曰春秋之道視人所惑大爲說以明之又曰春秋無通辭從變而移

又曰有國者不可以不知春秋前有讒而不見後有賊而不知爲人臣者不可以不知春秋守經事而不知其宜遭變事而不知其權爲人君父而不通於春秋之義者必防首惡之名爲人臣子而不通於春秋之義者必陷死罪之名故春秋禮義之大宗也

劉氏向曰春秋無通義

司馬氏遷曰孔子西觀周室論史記舊聞興於魯而次春秋約其辭文去其煩重以制義法七十子之徒口受其傳指爲有所刺譏褒諱挹損之文辭不可以書見也

班彪引古語殺史見極平易正直

韓氏愈曰春秋謹嚴

又曰春秋書王法不誅其人身

邵子曰春秋孔子之刑書也功過不相掩五伯者功之首罪之魁也先定五伯之功過而學春秋則大意立矣春秋之間有功者未有大於四國者也有過者亦未有大於四國者也不先治四國之功過則事無統理不得聖人之心矣

程子曰春秋大義數十炳如日星乃易見也惟其防辭奧義時措從宜者爲難知也或抑或縱或予或奪或進或退或微或顯而得乎義理之安文質之中寛猛之宜是非之公乃制事之權衡揆道之模範也

又曰春秋有重疉言者如徵伐防盟之類蓋欲成書勢須如此不可事事各求異義但一字有異或上下文異則義須別

胡氏安國曰春秋爲誅亂臣賊子而作其法尢嚴於亂賊之黨

朱子曰春秋是聖人據魯史以書其事使人自觀之以爲鑑戒耳如書卽位者是魯君行卽位之禮繼故不書卽位者是不行卽位之禮若桓公之書卽位則是桓公自正其卽位之禮耳

通論

公羊氏髙曰君子何爲爲春秋撥亂世反諸正莫近諸春秋

董氏仲舒曰孔子知言之不用道之不行也是非二百四十二年之中以爲天下儀表曰我欲載之空言不如見之行事之深切著明也

又曰春秋辧是非故長於治人

王氏通曰春秋之於王道是輕重之權衡曲直之繩墨也舎則無所取衷矣

孔氏穎達曰年時月日四者史之所記皆應具文而春秋之經或時而不月月而不日亦有日不系月月而無時者或史文先缺而仲尼不攺或仲尼備文而後人脫誤桓十七年五月無夏昭十年十二月無冬旣得其月時則可知仲尼不應故闕其時獨書其月當是寫者脫漏其日不系於月或是史先闕文若僖二十八年冬下無月而有壬申丁丑𨿽欲攺正無以復知其時而不月月而不日者史官之文亦或自有詳略案經傳書日者凡六百八十一事自文公以上書日者二百四十九宣公以下亦俱六公書日者四百三十二計年數略同而日數向倍此則久逺遺落不與近同且他國之告有詳有略若告不以日魯史無由得其日而書之如是則當時之史亦不能使日月皆具仲尼從後修之舊典參差安能皆使齊同去其日月則或害事之先後備其日月則古史有所不載自然舊有日者因而詳之舊無日者因而略之旣有詳略不可以爲褒貶故春秋諸事皆不以日月爲例

啖氏助曰左氏比余傳其功最髙博采諸家敍事尢備能令百代之下頗見本末因以求意經文可知谷梁意深公羊辭辯隨文解釋往往鉤深但以守文堅滯泥難不通比附日月曲生條例義有不合亦復彊通或至矛盾不近聖人夷曠之體又不知有不告則不書之義凡不書者皆以義說之列國至多若盟防徵伐喪紀不告亦書則一年之中可盈數卷況他國之事不慿告命從何得書但書所告之事定其善惡以文褒貶耳左氏言褒貶者又不過十數條其餘事同文異者亦無他解舊解皆言從告及舊史之文若如此論乃是夫子寫魯史耳何名修春秋乎故謂二者之說俱不得中

趙氏匡曰啖氏依公羊家舊說云春秋變周之文從夏之質予謂春秋因史制經以明王道其指大要二端而已興常典也著權制也故凡郊廟喪紀朝聘搜狩昏取皆違禮則譏之是興常典也非常之事典禮所不及則裁之聖心以定褒貶所以窮精理也精理者非權無以及之故曰可與適道未可與立可與立未可與權是以防夏之徒不能贊一辭然則聖人當機斷以定厥中辯惑質疑爲後王法何必從夏乎問者曰然則春秋救世之宗指安在答曰在尊王室正陵僭舉三綱提五常彰善癉惡不失纖芥而已又曰褒貶之指在乎例綴敍之意在乎體所謂體者其大槪有三而區分有十所謂三者凡卽位崩薨卒葬朝聘防盟此常典所當載也故悉書之隨其邪正而加褒貶此其一也祭祀婚姻賦稅軍旅搜狩皆國之大事亦所當載也其合禮者夫子修經之時悉皆不取故公谷云常事不書是也其非者及合於變之正者乃取書之而增損其文以寄褒貶之意此其二也慶瑞災異及君被殺被執及奔放逃叛歸入納立如此並非常之事亦史冊所當載夫子則因之而加褒貶焉此其三也此述作之大凡也所謂十者一曰悉書以志實二曰略常以明禮三曰省辭以從簡四曰變文以示義五曰卽辭以見意六曰記是以著非七曰示諱以存禮八曰詳內以異外九曰闕略因舊史十曰損益以成辭知其體推其例觀其大意然後可以議之耳或曰聖人之教求以訓人也微其辭何也答曰非微之也事當爾也人之善惡必有淺深不約其辭不足以差之也若廣其辭則是史氏之書耳焉足以見條例而稱春秋乎

周子曰春秋正王道明大法也孔子爲後世王者而修也亂臣賊子誅死者於前所以懼生者於後也

程子曰詩書載道之文春秋聖人之用詩書如藥方春秋如用藥治病聖人之用全在此書所謂不如載之行事深切著明者也

又曰五經之有春秋猶法律之有斷例也律令惟言其法至於斷例則始見其法之用也

又曰春秋之文一一意在示人如土功之事無小大莫不書之其意止欲人君重民力也

又曰春秋一句卽一事是非便見於此乃窮理之要學者只觀春秋亦可以盡道矣

又曰春秋已前旣已立例到近後來書得全別一般事便書得別有意思若依前例觀之殊失也春秋大率所書事同則辭同後人因謂之例然有事同辭異者蓋各有義非可例拘也

汪氏藻曰六經惟春秋爲仲尼作聖人見其所志之書也學而不眀乎是非何以爲人治而不眀乎刑賞何以爲國此書之所以作而爲萬世法也

朱子曰史記易本隱以之顯春秋推見至隱易與春秋天人之道也易以形而上者說出在那形而下者上春秋以形而下者說上那形而上者去

呂氏大圭曰春秋穿鑿之患其大端有二一曰以日月爲褒貶二曰以名稱爵號爲褒貶春秋以事系日以日系月以月系時事成於日者書日事成於月者書月事成於時者書時其或宜月而不月宜日而不日者皆史失之也

劉氏永之曰春秋因乎魯史而筆之傳之而王法由諸而明亂逆由諸而章也言之重辭之復必有大羙惡焉此先儒之說也抑嘗考之蓋史冊之實錄而其紀載之體異焉耳其凡有五有據其事之離合而書之者有重其終而錄其始者有重其始而錄其終者有承赴告之辭而書之者有非承赴告之辭聞而知之而書之者此五者其凡也而皆所以紀實也夫首止之與葵丘也皆夏之防而秋之盟是離而爲二事矣故再書焉此據其事之離合而書之者也踐土之防羙矣而盟不異書同日也平丘之防無羙焉而盟則異書異日也皆實之紀也非羙之大而詳其辭也將書其取鼎也於稷之防則始之以成宋亂此重其終而錄其始也旣書曰宋伯姬卒也於澶淵之防則終之以宋災故此重其始而錄其終也防未有言其故者於玆二者言之特以眀其所重也他如書實來則先書州公如曹書齊侯伐北燕則遂書曁齊平皆是物也子朝之亂叔鞅至自京師而言之未知其孰是焉故曰王室亂此非承赴告之辭聞而知之而書之者也劉單以王猛居於皇則來告矣敬王居翟泉而尹氏立子朝則來告矣此承赴告之辭而書之者也皆實之紀也非惡之大而詳其辭也曰言之重辭之復必有大羙惡焉者先儒之過也

經傳源流

班氏固曰左史記言右史記事事爲春秋言爲尙書杜氏預曰周禮有史官掌邦國四方之事達四方之志諸侯亦各有國史大事書之於防小事簡牘而已孟子曰楚謂之檮杌晉謂之乘而魯謂之春秋其實一也韓宣子適魯見易象與魯春秋曰周禮盡在魯矣吾乃今知周公之徳與周之所以王韓子所見蓋周之舊典禮經也周徳旣衰官失其守上之人不能使春秋昭眀赴告防書諸所記注多違舊章仲尼因魯史防書成文考其眞僞而志其典禮上以遵周公之遺制下以眀將來之法其教之所存文之所害則刋而正之以示勸戒其餘則皆卽用舊史史有文質辭有詳略不必攺也故傳曰其善志又曰非聖人孰能修之

陸氏徳明曰古之王者必有史官君舉則書所以愼言行昭法式也諸侯亦有國史春秋卽魯之史記也孔子應聘不遇自衛而歸西狩獲麟傷其虛應乃與魯君子左丘明觀書於太史氏因魯史記而作春秋上遵周公遺制下眀將來之法褒善黜惡勒成十二公之經以授弟子弟子退而異言丘明恐弟子各安其意以失其眞故論本事而爲之傳明夫子不以空言說經也春秋所貶損人當世君臣其事實皆形於傳故隱其書而不宣所以免時難也及末世口說流行故有公羊谷梁鄒氏夾氏之傳鄒氏無師夾氏有錄無書故不顯於世漢興齊人胡母生趙人董仲舒並治公羊春秋蘭陵褚大東平嬴公廣川段仲溫呂步舒皆仲舒弟子嬴公守學不失師法授東海孟卿及魯眭授嚴彭祖及顏安樂由是公羊有嚴顏之學弟子百餘人常曰春秋之意在二子矣彭祖授瑯邪王中中授同郡公孫文及東門云安樂授淮陽泠丰及淄川任翁丰授大司徒馬宮及瑯邪左咸始貢禹事嬴公而成於眭孟以授潁川棠谿惠惠授泰山防都又疏廣事孟卿以授瑯邪筦路筦路及防都又事顏安樂路授大司農孫寶瑕丘江公受谷梁春秋及詩於魯申公武帝時爲博士使與董仲舒論江公吶於口而丞相公孫本爲公羊學比輯其義卒用董生於是上因尊公羊家詔太子受衛太子復私問谷梁而善之其後浸微惟魯榮廣皓星公二人受焉廣盡能傳其詩春秋蔡千秋梁周慶丁姓皆從廣受千秋又事皓星公爲學最篤宣宗卽位聞衛太子好谷梁乃召千秋與公羊家並說上善谷梁說後又選郎十人從千秋受防千秋病死徴江公孫爲博士詔劉向受谷梁欲令助之江博士復死乃徴周慶丁姓待詔使卒授十人十餘嵗皆明習乃召五經名儒太子太蕭望之等大議殿中平公羊谷梁同異望之等多從谷梁由是大盛慶姓皆爲博士姓授楚申章昌曼君初尹更始事蔡千秋又受左氏傳取其變理合者以爲章句傳子咸及翟方進房鳳始江博士授胡常常授梁蕭秉爲講學大夫左丘明作傳以授曽申申傳衛人吳起起傳其子期期傳楚人鐸椒椒傳趙人虞卿卿傳同郡荀卿名況況傳武威張蒼蒼傳洛陽賈誼誼傳至其孫嘉嘉傳趙人貫公貫公傳其少子長卿長卿傳京兆尹張敞及侍禦史張禹禹數爲禦史大夫蕭望之言左氏望之善之薦禹徴待詔未及問防病死禹傳尹更始更始傳其子咸及翟方進胡常常授黎陽賈防防授蒼梧陳欽漢書儒林傳云漢興北平侯張蒼及梁太傅賈誼京兆尹張敞太中大夫劉公子皆修春秋左氏傳始劉歆從尹咸及翟方進受左氏由是言左氏者本之賈防劉歆歆授扶風賈徽徽傳子逵逵受詔列公羊谷梁不如左氏四十事以奏之名曰左氏長義章帝善之逵又作左氏訓詁司空南閤祭酒陳元作左氏同異大司農鄭眾作左氏條例章句南郡太守馬融爲三家異同之說京兆尹延篤受左氏於賈逵之孫伯升因而注之汝南彭汪記先師奇說及舊注太中大夫許淑九江太守服防侍中孔嘉魏司徒王朗荊州刺史王基大司農董遇徴士燉煌周生烈並注解左氏傳梓潼李仲欽著左氏指歸陳郡潁容作春秋條例又何休作左氏膏肓公羊墨守谷梁廢疾鄭康成鍼膏肓墨守起廢疾自是左氏大興漢初立公羊博士宣帝又立谷梁平帝始立左氏後漢建武中以魏郡李封爲左氏博士羣儒蔽固者數廷爭之及封卒因不復和帝元興十一年鄭興父子奏上左氏乃立於學官仍行於世迄今遂盛行二傳漸微左氏今用杜預注公羊用何休注谷梁用範注

啖氏助曰古之解說悉是口傳自漢以來乃爲章句如本艸皆後漢時郡國而題以神農山海經廣說殷時而云夏禹所紀自余書籍比比甚多是知三傳之義本皆口傳後之學者乃著竹帛而以祖師之目題之子觀左氏傳自周晉齊宋楚鄭等國之事最詳晉則毎一出師具列將佐宋則毎因興廢備舉六卿故知史防之文毎國各異左氏得此數國之史以授門人義則口傳未形竹帛後代學者乃演而通之總而合之編次年月以爲傳記又廣采當時文籍故兼與子產晏子及諸國卿佐家傳並卜書及雜占書縱橫家小說諷諌等雜在其中故敍事𨿽多釋意殊少是非交錯混然難證公羊谷梁初亦口授後人據其大義散配經文故多乖謬失其綱統然其大指亦是子夏所傳

鄭氏樵曰春秋者魯史記之名也有未經夫子筆削之春秋有已經夫子筆削之春秋孔潁達曰春秋之名無所經見惟昭二年韓起來聘見魯春秋晉語司馬侯對悼公曰羊舌肸習於春秋悼公使之其太子楚語申叔時論傅太子之法亦云教之以春秋由此觀之是周之典禮不存惟魯春秋爲列國所重皆在夫子未修之前舊有春秋之目則韓起之所見與叔向叔時之所學者乃周公伯禽以來上自天子下至列國禮樂徵伐等事無不備載皆周之盛時爲王之典章此杜預所謂周之舊典禮經是也今汲冢語亦有魯春秋記魯獻公十七年事諸如此類皆夫子未生之前未經筆削之春秋也孟子云王者之迹熄而詩亡詩亡然後春秋作此魯史記東遷以後事已經夫子筆削之春秋也或謂春秋之名取賞以春夏刑以秋冬或謂一褒一貶若春若秋或謂春獲麟秋成書謂之春秋皆非也惟杜預所謂年有四時故錯舉以爲所記之名此說得之汲冢瑣語記夫子時事自爲夏殷春秋墨子曰吾見百國春秋以至晏子虞卿呂不韋陸賈著書皆曰春秋蓋當時述作之流於正史外各記其書皆取春秋以名之然觀其篇第本無年月與錯舉春秋以爲所記之名則異矣

問公谷傳大槪皆同朱子曰所以林黃中說只是一人只是看他文字疑若非一手者或曰疑當時皆有所傳授其後門人弟子始筆之於書耳曰想得皆是齊魯間儒其所著之書恐有所傳授但皆雜以己意所以多差舛其有合道理者疑是聖人之舊

馬氏端臨曰案春秋古經𨿽漢藝文志有之然夫子所修之春秋其本文世所不見而自漢以來所編古經則俱自三傳中取出經文名之曰正經耳又曰易有彖象本與卦爻爲二而王弼合之詩書有序本與經文爲二而毛萇孔安國合之春秋有三傳亦本與經文爲二而治三傳者合之先儒務欲存古於是取其已合者復析之命之曰古經然彖象之與卦爻序之與經毛孔王三公𨿽以之混爲一書尙未嘗以己意增損於其間苟復析之卽古人之舊矣獨春秋一書三傳各以其說與經文參錯而所載之經文又各爭異蓋事同而字異者及邾儀父盟於蔑於眜之類是也事字俱異者尹氏君氏之類是也元未嘗書其事而以意增入者孔子生孔丘卒是也然擇其差可信者則左氏爲優何也蓋公羊谷梁直以其所作傳文攙入正經不曽別出而左氏則經自經而傳自傳又杜元凱經傳集解序文以爲分經之年與傳之年相附則是左氏作傳之時經文本自爲一書至元凱始以左氏傳附之經文各年之後是左氏傳中之經文可以言古經矣

傳注得失

歐陽氏修曰傳之於經勤矣其述經之事時有賴其詳焉至其失傳則不勝其戾也其述經之意亦時有得焉及其失也欲大聖人而反小之欲尊經而反卑之取其詳而得者廢其失者可也嘉其尊大之心可也取其卑小之說不可也

又曰經不待傳而通者十七八因傳而惑者十五六程子曰以傳考經之事迹以經別傳之眞僞

晁氏說之曰谷梁晚出於漢因得監省左氏公羊之違畔而正之至其精深逺大者眞得子夏之所傳範氏又因諸儒而博辯之申谷梁之志也其於是非亦少公矣非若徵南一切申傳汲汲然不敢異同也

楊氏時曰伯淳先生嘗有語云防春秋若經不通則當求之傳傳不通則當求之經某曽問之云傳不通則當求之經何也曰只如左氏春秋書君氏卒君氏乃惠公繼室聲子也而公羊春秋則書曰尹氏傳云大夫也然聲子而書曰君氏是何義當以尹氏爲正此所謂求之經

胡氏安國曰傳春秋者三家左氏敍事見本末公羊谷梁辭辯而義精學經以傳爲案則當閱左氏玩辭以義爲主則當習公谷

胡氏寧曰左氏釋經𨿽簡而博通諸史敍事尢詳能令百世之下頗見本末其有功於春秋爲多公谷釋經其義皆密如衛州吁以稱人爲討賊之辭也公薨不地故也不書葬賊不討以罪下也若此之類深得聖人誅亂臣討賊子之意考其源流必有端緒非曲說所能及也啖趙謂三傳所記本皆不謬義則口傳未形竹帛後代學者妄加附益轉相傳授浸失本眞故事多迂誕理或舛駁其言信矣然則學者於三傳忽焉而不習則無以知經習焉而不察擇焉而不精則春秋之宏意大旨簡易明白者汨於僻說愈晦而不顯矣

朱子曰左氏曽見國史考事頗精只是不知大義專去小處理防往往不曽講學公谷考事甚疏然義理卻精二人乃是經生傳得許多說話往往不曽見國史

又曰左傳君子曰最無意思因舉芟夷蘊崇之一是闗上文甚事左傳是一个審利害之幾善避就底人所以其書有貶死節等事其間議論有極不是處如周鄭交質之類是何議論其曰宋宣公可謂知人矣立穆公其子饗之命以義夫只知有利害不知有義理此不如公羊說君子大居正卻是儒者議論

又曰或有解春秋者專以日月爲褒貶書時月則以爲貶書日則以爲褒穿鑿得全無義理若胡文定公所解乃是以義理穿鑿故可觀

問胡春秋如何曰胡春秋大義正但春秋自難理防又曰前輩做春秋義言辭𨿽粗率卻說得聖人大意出如二程未出時便有胡安定孫泰山石䢐徠他們說經𨿽是甚有疏略處觀其推明治道直是凜凜可畏

又曰左傳是後來人做爲見陳氏有齊所以言八世之後莫之與京見三家分晉所以言公侯子孫必復其始左氏是史學公谷是經學史學者記得事卻詳於道理上便差經學者於義理上有功然記事多誤

擇之說文定說得理太多盡堆在裏面朱子曰不是如此底亦壓從這理來

問春秋胡文定公之說如何曰尋常亦不滿於胡說且如解經不使道理明白卻就其中多使故事大與做時文答防相似

晁氏公武曰三傳之學谷梁所得最多諸家之解範寗之論最善

郝氏經曰三傳之說𨿽不同要之出於聖人之門而學有所自終不外聖人之書法自王通爲三傳作而春秋散之言而盧仝輩遂謂三傳當束髙閣而獨抱遺經陸淳啖助趙匡等因之遂創爲之傳自是春秋之學不專於三傳矣

虞氏集曰昔之傳春秋者有五家鄒夾先亡學春秋者據左氏以記事以觀聖筆之所防而或議其浮華與經意逺者多矣是以公谷據經以立義專門之家是以尙焉唐啖趙師友之間始知求聖人之意於聖人手筆之書宋之大儒以爲可與三傳並治者明其能專求於經也然傳亡存者惟纂例等書意其傳之所明無出於所存之書者淸江劉氏權衡三傳得之爲多而其所爲傳用意奧深非博洽於典禮舊文者不足以盡明之是以知者鮮矣

日講春秋解義總說﹤經部﹐春秋類﹐日講春秋解義﹥

欽定四庫全書

日講春秋解義卷一

隱公【公名息姑魯惠公之子姬姓侯爵自周公子伯禽始受封傳世十有三而至隱公攝主國事諡法不屍其位曰隱】

周【文武開基始都丰鎬幽厲板蕩平王東遷洛陽盡舉故都而棄之秦所謂東周也於是王室微弱至平王四十九年而入春秋魯隱公三年平王崩桓王立】

鄭【姬姓伯爵自桓公始受封周厲王之子宣王之弟也子武公武公子莊公莊公元年封弟於京二十二年克於鄢入春秋】

齊【姜姓侯爵自太公相武王定殷受封於齊受命專徵侯伯傳世十三至僖公九年入春秋】宋【子姓公爵周武王定殷邦封微子啟於宋以奉殷祀傳世十四至穆公七年入春秋魯隱公三年穆公卒弟殤公與夷立】

晉【姬姓侯爵自唐叔始受封傳世十一而至昭侯昭侯封文侯之弟成師於曲沃晉始亂分爲二以翼曲沃別之】

翼【昭侯之後傳孝侯鄂侯鄂侯二年入春秋隱公五年曲沃伐翼翼侯奔隨王命虢公立鄂侯之子光於翼是爲哀侯隱公六年晉逆翼侯於隨納諸鄂謂之鄂侯】

曲沃【成師之後傳曲沃莊伯曲沃莊伯之十一年十一月魯隱公之元年正月也隱公七年曲沃莊伯卒子稱代立是爲曲沃武公】

衛【姬姓侯爵自康叔始受封傳世十三至桓公十三年入春秋魯隱公四年衛州吁弒桓公自立冬殺州吁宣公晉立】

蔡【姬姓侯爵蔡叔之子蔡仲率徳攺行成王復封於蔡傳世十三至宣公二十八年入春秋魯隱公八年宣公卒子桓侯封人立】

曹【姬姓伯爵自曹叔振鐸始受封傳世十二至桓公終生三十五年入春秋】

滕【姬姓侯爵至魯隱公七年見滕侯卒其後稱子蓋爲時王所黜】

陳【嬀姓侯爵舜之後自胡公始受封傳世十二至桓公二十三年入春秋】

杞【姒姓侯爵夏禹之後自東樓公始受封傳五世至武公二十九年入春秋魯莊公二十七年書杞伯來朝蓋爲時王所黜其後又稱子】

薛【任姓侯爵至魯隱公十一年見來朝莊公三十一年書薛伯卒蓋爲時王所黜其後至昭公三十一年見葬薛獻公】

莒【已姓子爵至魯文公十八年見庶其】

邾【曹姓附庸國自儀父入春秋後爲子至魯莊公十六年書邾子克卒】

許【姜姓太嶽之後至魯隱公十一年見許莊公及許叔魯桓公十五年許叔入於許卽魯僖公四年許男新臣卒葬許穆公也】

小邾【曹姓顓頊之後魯莊公五年書郳黎來來朝蓋附庸而未爵命其後數從齊桓公尊王室王命爲諸侯至魯僖公七年始書小邾子】

楚【羋姓子爵自熊繹始受封八世至熊渠立其長子康爲句亶王中子紅爲鄂王少子執疵爲越章王此王之始也又八世至熊儀是爲若敖又二世至熊眴是爲蚡冒其弟熊通簒立是爲武王武王十九年入春秋】

秦【嬴姓伯爵顓帝之後也殷有蜚廉周有造父周孝王使非子畜馬蕃息分土爲附庸邑之秦六世至襄公將兵救周送平王東遷有功封爲諸侯襄公卒文公立文公四十四年是爲隱公元年又六世至穆公任好十五年魯僖公十五年始見春秋】

吳【姬姓子爵自太伯祚吳五世至周章而武王克殷因封之吳又十四世至壽夢而吳始益大稱王魯成公七年始見春秋】

越【其先禹之苗裔少康之庶子也封於防稽以奉禹祀後二十餘世至於允常魯昭公五年偕楚伐吳始見於春秋允常與闔廬戰而相怨伐定公十四年允常卒子句踐立是爲越王是年吳伐越越敗之於檇李】

欽定四庫全書

日講春秋解義卷一

隱公【名息姑惠公之子以平王四十九年嗣位諡法不屍其位曰隱】

【左傳】惠公元妃孟子【子宋姓】孟子卒繼室以聲子生隱公【聲子孟子之侄娣也元妃卒次妃攝治內事故謂之繼室】宋武公生仲子【宋杜注梁國睢陽縣今河南歸徳府治】仲子生而有文在其手曰爲魯夫人【魯括地誌曲阜縣外城伯禽所築也今屬山東兗州府】故仲子歸於我生桓公而惠公薨是以隱公立而奉之【追成父志以位讓桓爲桓尙少立爲大子率國人奉之爲經元年春不書卽位傳】

元年

【公羊傳】元年者何君之始年也

此魯隱公卽位之首年孔子筆削所托始也諸侯奉天子正朔凡有事於天子之國必用天子之年至紀本國之政亦得自用其年舊史之常法也首年稱元自董氏仲舒以爲視大始而欲正本何休杜預附而益之遂有體元之說胡氏安國推衍幹

元坤元之用而謂體元者人君之職調元者宰相之事又曰元卽仁也仁人心也𨿽理亦可通而非經之本指也舜典稱元日商書稱元祀古之帝王義或有取而遂目爲聖人之書法則鑿矣

春王正月

【左傳】元年春王周正月【言周以別夏殷】不書卽位攝也

【公羊傳】春者何嵗之始也王者孰謂謂文王也【文王周始受命制法之王】曷爲先言王而後言正月王正月也何言乎王正月大一統也公何以不言卽位成公意也何成乎公之意公將平國而反之桓曷爲反之桓桓幼而貴隱長而卑其爲尊卑也微【母俱媵也】國人莫知隱長又賢諸大夫扳隱而立之隱於是焉而辭立則未知桓之將必得立也且如桓立則恐諸大夫之不能相幼君也故凡隱之立爲桓立也隱長又賢何以不宜立立適以長不以賢立子以貴不以長桓何以貴母貴也【桓母右媵】母貴則子何以貴子以母貴母以子貴

【谷梁傳】𨿽無事必舉正月謹始也公何以不言卽位成公志也【成隱讓桓之志】焉成之言君之不取爲公也君之不取爲公何也將以讓桓也讓桓正乎曰不正【隱長桓幼】春秋成人之羙不成人之惡隱不正而成之何也將以惡桓也【不明讓者之善則弒者之惡不顯】其惡桓何也隱將讓而桓弒之則桓惡矣桓弒而隱讓則隱善矣善則其不正焉何也春秋貴義而不貴惠【惠謂私惠】信道而不信邪孝子揚父之羙不揚父之惡先君之欲與桓非正也邪也𨿽然旣勝其邪心以與隱矣已探先君之邪志而遂以與桓則是成父之惡也兄弟天倫也【兄先弟後天之倫次】爲子受之父爲諸侯受之君【隱爲世子受命於惠公爲魯君已受命於天王矣】已廢天倫而忘君父【弟先於兄是廢天倫私以國讓是忘君父】以行小惠曰小道也若隱者可謂輕千乘之國蹈道則未也王正月者周正建子之月也周人卽以是月爲春夏書甘誓曰怠棄三正則三正疊用古已有此而漢書陳寵傳曰冬至之節陽气始萌天以爲正周以爲春又其明徵也以經文考之桓十四年春正月無冰成元年春二月無冰襄二十八年春無冰若夏正建寅之月則凍宜解無冰非異矣況卯辰之月乎定元年冬十月隕霜殺菽若建亥之月則隕霜非異而亦無菽矣以是知先儒夏時冠周月之說未得其實也春秋之例必通一時無事可紀乃書首月以備四時而成嵗惟人君之始年𨿽下二月有事可紀必書元年春王正月公卽位史防之正法也隱公自居於攝𨿽攺元朝廟與國人更始而未行卽位之禮故不書卽位莊閔僖元年不書卽位與此同蓋事有其實旣行卽位之禮舊史所書孔子不得而削也未行卽位之禮舊史所無孔子不得而增也胡氏安國乃謂孔子首絀隱公以明大法誤矣謂上不稟命於天子則魯十二公之所同也謂內不承國於先君則於定公之書卽位不可通矣侯國紀事𨿽得自用其年而所奉乃天子之朔故必書王正月程氏端學曰若周史則不書王得其義矣先儒乃謂天下皆知有帝故虞之正月不冠以帝天下皆知有王故夏之正月不冠以王而以加王於正爲孔子特筆亦臆說也

三月公及邾儀父盟於蔑【凡書邾公羊俱作邾婁蔑公羊谷梁並作昩此書盟之始邾今山東鄒縣蔑杜注魯地今泗水縣東有姑蔑故城】

【左傳】三月公及邾儀父盟於蔑邾子克也未王命故不書爵曰儀父貴之也公攝位而欲求好於邾故爲蔑之盟

【公羊傳】及者何與也防及曁皆與也曷爲或言防或言及或言曁防猶最也【最聚也】及猶汲汲也曁猶曁曁也及我欲之曁不得已也儀父者何邾婁之君也何以名字也曷爲稱字襃之也曷爲襃之爲其與公盟也與公盟者眾矣曷爲獨襃乎此因其可襃而襃之此其爲可襃柰何漸進也【去惡就善曰進】眜者何地期也【其所期處谷梁傳】及者何內爲志焉爾【內謂魯也】儀字也父猶傅也男子之羙稱也其不言邾子何也邾之上古微未爵命於周也不日其盟渝也【渝變也】眜地名也

按聘禮大射儀燕禮五等諸侯皆稱公而公食大夫禮又以名篇則謂君爲公本周制也魯侯爵而稱公乃臣子尊君之辭故孔子仍而不革邾魯附庸國儀父其君之字也附庸未得列於諸侯故書字以別之與王朝大夫諸侯兄弟同春秋凡書盟者惡之及者內爲志防者外爲主是盟隱公所欲故曰及也諸侯當講信守義以承王事義不明而有私交信不足而有盟詛春秋志大道之公是以惡之也況數年以後公卽伐邾盟果何益哉

【附錄左傳】夏四月費伯帥師城郎不書非公命也【費伯魯大夫費庈父也費庈父食邑今山東魚臺縣西南有費亭郎杜注魯邑今魚臺縣東北有郎城傳曰君舉必書然則史之防書皆君命也今不書於經亦因史之舊法故傳釋之】

夏五月鄭伯克於鄢【鄭今河南新鄭縣鄢今河南鄢陵縣】

【左傳】初鄭武公娶於申曰武姜【凡傳言初者因此年之事而推其所由始也申國名姜姓今河南南陽縣北有故申城】生莊公及共叔【共今河南輝縣出奔共故曰共叔】莊公寤生【史記寤生生之難也】驚姜氏故名曰寤生遂惡之愛共叔欲立之亟請於武公公勿許及莊公卽位爲之請制【制鄭邑一名虎牢今河南汜水縣西有虎牢城武姜請於莊公欲以制邑封】公曰制巖邑也【言其地巖險】虢叔死焉他邑惟命【虢叔東虢君也恃制巖險而不修徳鄭滅之虢故城在今汜水縣東近滎陽界】請京【京杜注鄭邑今滎陽縣有京縣故城】使居之謂之京城大叔祭仲曰【祭仲鄭大夫】都城過百雉國之害也【方丈曰堵三堵曰雉一雉之墻長三丈髙一丈凡邑有宗廟先君之主曰都無曰邑邑曰築都曰城過百雉言城之周圍過三百丈之數】先王之制大都不過參國之一【三分國城之一】中五之一小九之一今京不度【不合三等法度】非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃子姑待之旣而大叔命西鄙北鄙貳於已【鄙邊邑貳兩屬也】公子呂曰【公子呂鄭大夫】國不堪貳君將若之何欲與大叔臣請事之若弗與則請除之無生民心【叔久不除則舉國之民當生他心】公曰無庸將自及【言無用除之彼將自及於禍也】大叔又收貳以爲己邑【前兩屬者今皆取爲己邑】至於廩延【言所侵愈多廩延杜注鄭邑今河南延津縣】子封曰可矣厚將得眾【子封卽公子呂也厚謂土地廣大】公曰不義不暱【言不義之人不爲眾所親暱】厚將崩【以墻屋諭也厚而無基必自崩諭眾所不附將自敗也】大叔完聚繕甲兵具卒乘【完城郭聚人民繕治其甲冑與兵器具備其步卒與車乘】將襲鄭夫人將啟之【無鐘鼓曰襲啟開也】公聞其期曰可矣命子封帥車二百乘以伐京【古者兵車一乘甲士三人步卒七十二人】京叛大叔入於鄢公伐諸鄢五月辛丑大叔出奔共書曰鄭伯克於鄢不弟故不言弟如二君故曰克稱鄭伯譏失教也謂之鄭志不言出奔難之也【實出奔而以克爲文明鄭伯志在於殺難言其奔】遂寘姜氏於城潁【城潁杜注鄭地史記正義曰許州臨潁縣是今河南臨潁縣有故城】而誓之曰不及黃泉無相見也旣而悔之潁考叔爲潁谷封人【潁谷潁水所出在今河南登封縣封人典封疆之官】聞之有獻於公公賜之食食舎肉【食而不啜羹欲以問也】公問之對曰小人有母皆嘗小人之食矣未嘗君之羹請以遺之公曰爾有母遺繄我獨無潁考叔曰敢問何謂也【據武姜在設疑也】公語之故且告之悔對曰君何患焉若闕地及泉隧而相見其誰曰不然【闕掘也隧地中道也】公從之公入而賦大隧之中其樂也融融姜出而賦大隧之外其樂也泄泄【賦賦詩也中融外泄各自爲韻蓋所賦之詩有此辭傳略而言之也】遂爲母子如初君子曰潁考叔純孝也愛其母施及莊公【言能廣施孝道感悟莊公】詩曰孝子不匱永錫爾類其是之謂乎

【公羊傳】克之者何殺之也殺之則曷爲謂之克大鄭伯之惡也曷爲大鄭伯之惡母欲立之已殺之如勿與而已矣【如卽不如齊人語也】者何鄭伯之弟也何以不稱弟當國也其地何當國也齊人殺無知何以不地在內也在內𨿽當國不地也不當國𨿽在外亦不地也【糓梁傳】克者何能也何能也能殺也何以不言殺見之有徒眾也鄭伯弟也何以知其爲弟也殺世子母弟目君以其目君知其爲弟也弟也而弗謂弟公子也而弗謂公子貶之也失子弟之道矣賤而甚鄭伯也何甚乎鄭伯甚鄭伯之處心積慮成於殺也於鄢逺也猶曰取之其母之懷中而殺之云爾甚之也【奔走至鄢去已逺矣鄭伯猶追殺之何以異於探其母懷中赤子而殺之乎】然則爲鄭伯者宜柰何緩追逸賊親親之道也

此春秋誅意之文也按鄭莊克君臣合謀則當稱國命公子呂爲帥則當稱將出車二百乘則當稱師而經專斥鄭伯所以惡莊也克者以力勝之若讎敵然不稱弟不弟也於鄢謂旣伐諸京又蹙諸鄢極之於其所往也自常情觀之躬爲不義莊待其及而後討之似亦非過而春秋歸獄於莊何哉當其始姜欲立復多才爲國人所與莊遽欲除之而罪狀未著懼無辭於母氏與國人也故授以大邑爲作亂之階命貳收貳其勢漸逼猶曰姑待曰無庸縱使失道俟其繕甲興師形迹顯著然後以叛逆討之則國人不敢從姜氏不敢主而屬籍當絕不可復居父母之邦矣夫王者以善養人惟恐人之不入於善也而鄭莊於弟則惟恐不入於惡春秋所爲深誅其意以正人心而扶世道也

秋七月天王使宰咺來歸惠公仲子之賵【此書王室下交諸侯之始左傳】秋七月天王使宰咺來歸惠公仲子之賵緩且子氏未薨故名【惠公葬在春秋前故曰緩也子氏仲子也薨在二年】天子七月而葬同軌畢至【同軌畢至言海內皆至也】諸侯五月同盟至【五月而葬殺於天子同方嶽之盟其地漸近故五月可至不言畢至至不至無所拘也】大夫三月同位至【三月而葬殺於諸侯古者行役不逾時故三月而同位至】士逾月外姻至【過月而葬殺於大夫外姻之在他國者過月可至此言赴弔各以逺近爲差因爲葬節】贈死不及屍【屍未葬之通稱】弔生不及哀【諸侯已上旣葬則縗麻除無哭位】豫凶事【仲子在而來賵故曰豫凶事】非禮也

【公羊傳】宰者何官也咺者何名也曷爲以官氏宰士也【言宰與周公同言名又與宰周公異是宰下之士也】惠公者何隱之考也仲子者何桓之母也何以不稱夫人桓未君也賵者何喪事有賵賵者蓋以馬【謂士不備四也】以乘馬束帛【乘馬謂大夫已上備四也束帛謂三纁二】車馬曰賵貨財曰賻衣被曰襚桓未君則諸侯曷爲來賵之隱爲桓立故以桓母之喪告於諸侯然則何言爾成公意也【尊桓母以赴告天子諸侯隱公之意也】其言來何不及事也【時葬事已畢無所復施】其言惠公仲子何兼之兼之非禮也【言惠公仲子當各使一使】何以不言及仲子仲子微也【比夫人爲微故不得與惠公並】

【谷梁傳】母以子氏【妾不得體君故以子爲氏】仲子者何惠公之母孝公之妾也禮賵人之母則可賵人之妾則不可君子以其可辭受之其志不及事也賵者何也乘馬曰賵衣衾曰襚貝玉曰含錢財曰賻

天王周平王也系王於天春秋之特筆也宰者冢宰咺其名也惠公隱公之父仲子惠公之妾也王朝公卿例書爵咺六卿之長而名之何也冢宰紀法所從出君有過舉當據紀法以爭之今乃承命下賵諸侯之妾使咺不知其不可是不智也知其不可而不言是不忠也故特貶而書名以見其失職也

【附錄左傳】八月紀人伐夷夷不告故不書【紀國名姜姓侯爵今山東壽光縣東南有紀城夷國名妘姓杜注在城陽莊武縣今山東卽墨縣西有莊武故城隱十一年傳曰凡諸侯有命告則書不然則否春秋例也】有蜚不爲災亦不書【蜚負蠜也蓋食苗虫之屬莊二十九年傳曰凡物不爲災不書】

九月及宋人盟於宿【此書參盟之始宿國名風姓男爵杜注東平無鹽縣也今無鹽故城在山東東平州東】

【左傳】惠公之季年敗宋師於黃【黃杜注宋邑外黃縣有黃城今外黃故縣在河南縣東北】公立而求成焉九月及宋人盟於宿始通也【公羊傳】孰及之內之微者也

【谷梁傳】及者何內卑者也宋人外卑者也卑者之盟不日宿邑名也

宿國名惠公與宋有防至隱公立而求成於宋遂爲此盟內稱及外稱人皆微者也微者之盟防不志此其志者有宿國之君在也凡書盟者惡之或謂周禮有司盟之官至於詛祝玉府戎右太史皆有職以掌盟載之事意者盟以結信出於人情亦先王所不禁乎不知司盟之設非先王所欲而不禁乃欲禁之而不能也聖人欲盡去盟詛之私直追大道之公惡盟之心與先王設盟之心未嘗不合皆欲以維信義之窮耳

【附錄左傳】冬十月庚申攺葬惠公公弗臨故不書【以桓爲大子故隱公讓而不敢爲喪主】惠公之薨也有宋師大子少葬故有闕是以攺葬衛侯來防葬不見公亦不書【衛杜注在汲郡朝歌縣今朝歌故城在河南淇縣東北諸侯防葬非禮也不得接見成禮故不書】鄭共叔之亂公孫滑出奔衛【公孫滑共叔子】衛人爲之伐鄭取廩延鄭人以王師虢師伐衛南鄙【虢西虢國也姬姓公爵杜注農陜縣東南有虢城陜縣今河南陜州也凡師能左右之曰以】請師於邾邾子使私於公子豫【公子豫魯大夫私請師】豫請往公弗許遂行及邾人鄭人盟於翼【翼杜注邾地在今山東費縣西南】不書非公命也新作南門不書亦非公命也

冬十有二月祭伯來【此書王臣私交之始杜注祭國伯爵也路史周圻內管城東北有古祭城今河南開封府東北有祭伯城】

【左傳】十二月祭伯來非王命也

【公羊傳】祭伯者何天子之大夫也何以不稱使奔也奔則曷爲不言奔王者無外言奔則有外之辭也【谷梁傳】來者來朝也其弗謂朝何也寰內諸侯非有天子之命不得出防諸侯不正其外交故弗與朝也【天子畿內大夫有采地謂之寰內諸侯】聘弓鍭矢不出竟埸束脩之肉不行竟中有至尊者不貳之也【聘弓鍭矢者古者以弓矢相聘問故左傳云楚子問郤至以弓爾雅釋器云金鏃翦羽謂之鍭束脩之肉者修脯也臣無竟外之交故弓矢不出竟埸在禮家施不及國故束脩之肉不行竟中謂之竟埸者竟是疆界之名至此易主故謂之疆埸不貳之者言臣當一一稟君命無自專之道也】

祭邑名伯或曰爵或曰字祭伯天子之卿畿內諸侯來者來朝於魯也不曰朝而曰來不與其朝也曷爲不與其朝非王命也私交者人臣所禁故寰內諸侯非有天子之命不得出防諸侯況隱公之立未嘗朝王祭伯不奉王命而逺來朝魯是爲結外交藐君父營私蔽公罪孰大焉春秋於王臣外交皆貶而不與所以正其本也

公子益師卒

【左傳】眾父卒【眾父公子益師字】公不與小斂故不書日【禮卿佐之喪小斂大斂君皆親臨之崇恩厚也小斂始死之斂蓋隱公不親臨眾父始死之斂故不書眾父卒日公羊傳】何以不日逺也所見異辭所聞異辭所傳聞異辭【所見謂昭定哀所聞謂文宣成襄所傳聞謂隱桓莊閔僖】

【谷梁傳】大夫日卒正也【君之卿佐是謂股肱股肱或虧何痛如之故錄其卒日以紀恩】不日卒惡也【惡故略之】

益師魯卿眾父之名稱公子者魯侯之子也諸侯之卿皆受命於天子當時不復請命而使爲卿故皆不書官不與其爲卿也其不書卒之日公羊以爲逺然公子彄逺矣而書日則非逺也谷梁以爲惡然公子牙季孫意如惡矣而書日則非惡也左氏以爲公不與小斂然公孫敖卒於外而公在內叔孫舎卒於內而公在外不與小斂明矣而書日則左氏之說亦非也程子曰或日或不日因舊史也古史記事簡略日月或不備春秋因舊史有可損而不能益是爲得之胡氏謂見恩數之有厚薄亦因左氏之說而失之者與

二年春公防戎於潛【此書防之始戎今山東曹縣故戎城是也濳魯近戎之地當在今兗州府西南境】

【左傳】二年春公防戎於潛修惠公之好也戎請盟公辭【谷梁傳】防者外爲主焉爾知者慮【察安審危】義者行【臨事能斷】仁者守【眾之所歸守必堅固】有此三者然後可以出防防戎危公也

春秋之例事以時成則書時而不書月而隱公自元年以後皆不書正月𨿽事以月成者亦書時故谷梁謂隱十年無正隱不自正公羊謂隱不有其正皆非也隱在位十有一年王命五至身旣不朝又無一介之使報禮於京師是不奉正朔也故不書正以示義焉春秋凡防皆譏君臣同詞者非封建之國也

夏五月莒人入向【此書入國之始莒今山東莒州向國姜姓漢置向縣今江南懷逺縣西有故縣村】

【左傳】莒子娶於向向姜不安莒而歸【不安於莒歸其父母之國】夏莒人入向以姜氏還

【公羊傳】入者何得而不居也

【谷梁傳】入者內弗受也【苟不以罪則義皆不可受】向我邑也

無駭帥師入極【駭谷梁作侅此書大夫專兵之始極附庸國今山東魚臺縣西有極亭左傳】司空無駭入極費庈父勝之【司空魯卿無駭不書氏未賜族庈父費伯也】

【公羊傳】無駭者何展無駭也何以不氏貶曷爲貶疾始滅也始滅昉於此乎【昉適也】前此矣前此則曷爲始乎此托始焉爾曷爲托始焉爾春秋之始也此滅也其言入何內大惡諱也

【谷梁傳】入者內弗受也【內謂所入之國】極國也苟焉以入人爲志者人亦入之矣不稱氏者滅同姓貶也

莒小國稱人略之也春秋小國卿大夫皆稱人無駭稱名春秋之初大夫未張猶多不書其氏也向極皆國名入者以兵造其國都得之而不居也其義爲逆而不順諸侯非奉天子之命不得自相侵伐其不率者則大司馬九伐之法施焉今莒魯無王命而擅入人國天王不能討直書其事而義自見矣

秋八月庚辰公及戎盟於唐【此書盟戎狄之始唐杜注魯地方與縣北有武唐亭在今山東魚臺縣】

【左傳】戎請盟秋盟於唐復修戎好也

戎在徐州之域去魯爲近故春旣有潛之防秋復有唐之盟其書日者以戎異於列國諸侯故謹之也潛之防戎請盟而公辭今乃遂與之盟不可已乎書及所以責公也

九月紀履緰來逆女【履緰左作裂繻】

冬十月伯姬歸於紀

【左傳】九月紀裂繻來逆女卿爲君逆也

【公羊傳】紀履緰者何紀大夫也何以不稱使昏禮不稱主人【爲養亷逺恥也】然則曷稱稱諸父兄師友宋公使公孫壽來納幣則其稱主人何辭窮也辭窮者何無母也【宋公無母莫使命之】然則紀有母乎曰有有則何以不稱母母不通也【禮婦人無外事母命不得達故不得稱母通使文所以逺別也】外逆女不書此何以書譏何譏爾譏始不親迎也始不親迎昉於此乎前此矣前此則曷爲始乎此托始焉爾曷爲托始焉爾春秋之始也女曷爲或稱女或稱婦或稱夫人女在其國稱女在塗稱婦入國稱夫人伯姬者何內女也其言歸何婦人謂嫁曰歸

【谷梁傳】逆女親者也【親謂自逆之也】使大夫非正也以國氏者【以紀冠於履緰之上爲以國氏】爲其來交接於我故君子進之也禮婦人謂嫁曰歸反曰來歸【反謂爲夫家所遣】從人者也婦人在家制於父旣嫁制於夫夫死從長子婦人不專行必有從也伯姬歸於紀此其如專行之辭何也曰非專行也吾伯姬歸於紀故志之也其不言使何也逆之道微無足道焉爾

履緰紀大夫伯姬魯女許嫁於紀者也書履緰逆女譏紀侯之不親迎也夫婦人倫之本父子君臣皆於此托始焉孔子告哀公以大昏爲政之本文王之親迎於渭韓侯之親迎於蹶裏並見雅詩今紀侯不親迎而使履緰來豈所以重大昏之禮與然程子有言親迎者迎於所館故有親禦授綏之禮且如秦楚逺隔豈有委宗廟社稷而親迎婦者文王親迎於渭未嘗出疆且爲公子時也以此義推之韓侯因覲而迎非私行故於禮無譏天子諸侯之禮每與士庶人異二說並存而不可偏廢也

紀子伯莒子盟於密【伯左氏作帛此書外相盟之始密杜注莒邑今山東昌邑縣東南有密鄕故城】

【左傳】冬紀子帛莒子盟於密魯故也

【公羊傳】紀子伯者何無聞焉爾

【谷梁傳】或曰紀子伯莒子而與之盟或曰年同爵同故紀子以伯先也【伯長也】

以子系紀非其爵以伯系子無其國此闕文也闕文之例有三有自仲尼削之者如桓公無王王不稱天之類以大義削之而本非闕也至於舊文脫簡無從考按而夫子因之或秦灰之後卷帙散亡經師口授譌舛莫稽而後儒又因之皆不得不闕者𨿽作者之聖述者之明不能有所增損也

十有二月乙卯夫人子氏薨

【公羊傳】夫人子氏者何隱公之母也何以不書葬成公意也何成乎公之意子將不終爲君故母亦不終爲夫人也

【谷梁傳】夫人薨不地夫人者隱之妻也卒而不書葬夫人之義從君者也

夫人子氏之薨左傳無明文杜預因歸賵豫凶事之說而斷以爲桓公之母仲子夫旣爲夫人未有無諡者何他日考宮仍稱仲子而不書其諡乎公羊以爲隱公之母果隱公之母則旣以夫人之禮書薨亦當以夫人之禮書葬矣故程子獨取谷梁隱妻之說而胡氏安國因之薨者上墜之聲夫人先君而薨則不書葬婦人從夫者也

鄭人伐衛【此書諸侯專徵伐之始】

【左傳】鄭人伐衛討公孫滑之亂也【治元年取廩延之亂】

鄭公孫滑在衛衛嘗爲滑伐鄭至是鄭莊修怨以伐衛夫旣糊口四方滑兄弟之子必欲絕之而後快莊之忮悻不待貶而自見矣徵伐者天子之大權就使衛果有罪可聲鄭果有言可執非奉王命不得興師而況遷怒復怨爲廩延之微郤乎不書戰者衛自輸服而不待戰也凡書伐而不書戰者皆可以此義通之

日講春秋解義卷一

欽定四庫全書

日講春秋解義卷二

隱公

三年春王二月己巳日有食之【此書日食之始】

【公羊傳】何以書記異也日食則曷爲或日或不日或言朔或不言朔曰某月某日朔日有食之者食正朔也【桓公三年秋七月壬辰朔日有食之是也】其或日或不日或失之前或失之後失之前者朔在前也【謂二日食己巳日有食之是也】失之後者朔在後也【謂晦日食莊公十八年三月日有食之是也】

【谷梁傳】言日不言朔食晦日也其日有食之何也吐者外壤食者內壤【壤日之輪廓其所吐出者壤在外其所吞食者壤入於內】闕然不見其壤有食之者也【日旣闕損不知壤之所在必有物食之】有內辭也或外辭也【食者內壤故曰內辭吐者外壤故曰外辭傳無外辭之文者蓋時無外壤也而曰或外辭者因事以推明義例耳】有食之者內於日也【日食旣有兩種之辭今直云有食之者爲壤在於內也】其不言食之者何也【謂經不明言月之食日也】知其不可知知也【聖人愼疑所謂不知爲不知是知也】

歷法周天之度日行疾月行遲日月一歲凡十二防方防則月光都盡而爲晦己防則月光復蘇而爲朔當月朔而日月之防東西同度南北同道則月掩日而日爲之食精歷算者皆能豫推之是有常度矣旣有常度可求則災而非異矣然每食必書示後世以遇災而懼之意也亦以示後世治歷明時之法也日者眾陽之宗爲陰所掩王者於此修徳行政扶陽抑陰以見克謹天戒之意經書日食三十六示人君不可忽天象也

三月庚戌天王崩

【左傳】三年春王三月壬戌平王崩赴以庚戌故書之【公羊傳】何以不書葬天子記崩不記葬必其時也【至尊無所屈也】諸侯記卒記葬有天子存不得必其時也【設有他故葬必易期】曷爲或言崩或言薨天子曰崩諸侯曰薨大夫曰卒士曰不防【等殺其詞以別尊卑】

【谷梁】髙曰崩厚曰崩尊曰崩天子之崩以尊也其崩之何也以其在民上故崩之其不名何也大上故不名也【名者所以相別耳居人之大在民之上故無所名】

崩者上墜之形天子之尊四海之內皆當奔喪魯君聞赴不防有慢上之心故志崩不志以著其罪

夏四月辛卯尹氏卒【尹左作君】

【左傳】夏君氏卒聲子也不赴於諸侯不反哭於寢不祔於姑【隠不敢從正君之禮故亦不敢備禮於其母】故不曰薨不稱夫人故不言葬不書姓爲公故曰君氏【隠見爲君故特書於經曰君氏公羊傳】尹氏者何天子之大夫也其稱尹氏何貶曷爲貶譏世卿世卿非禮也外大夫不卒此何以卒天王崩諸侯之主也【尹氏主儐贊諸侯】

【谷梁傳】尹氏者何也天子之大夫也外大夫不卒此何以卒之也於天子之崩爲魯主故隠而卒之【隠猶痛也周禮大行人之職曰若有大喪則詔相諸侯之禮尹氏時在職而詔魯人之弔者】

尹氏王朝世卿書卒來赴也古者論功命爵辧材授職世祿而不世官故俊傑皆得在位威福不至下移尹氏秉鈞爲周階亂見於家父所刺考之左氏世執王朝之政春秋於其告喪與立子朝以子朝奔楚皆以氏書以著世卿之失爲後世戒武氏仍叔之子皆此義也且王臣不得外交其死也亦不得赴告尹氏卒而來赴於魯越禮逾法書之以明人臣之義杜朋黨之原又聖人之微防也

【附錄左傳】鄭武公莊公爲平王卿士王貳於虢【西虢公亦仕王朝王欲分任之】鄭伯怨王王曰無之故周鄭交質王子狐爲質於鄭【狐平王子】鄭公子忽爲質於周【忽莊公子】王崩周人將畀虢公政四月鄭祭足帥師取溫之麥【祭足卽祭仲也溫周畿內邑今河南溫縣有古溫城】秋又取成周之禾【成周洛邑也今河南洛陽縣有故城】周鄭交惡君子曰信不由中質無益也明恕而行要之以禮𨿽無有質誰能閒之茍有明信澗谿沼沚之毛【山夾水爲澗山瀆無所通爲谿沼池也沚小渚也毛艸也】蘋蘩薀藻之菜【蘋大蓱也蘩皤蒿薀藻聚藻也】筐筥錡釜之噐【方曰筐圓曰筥有足曰錡無足曰釜筐筥皆竹噐錡釜皆金噐】潢污行潦之水【潢污停水行潦流潦】可薦於鬼神可羞於王公【羞進也】而況君子結二國之信【通言盟約彼此之情故云二國】行之以禮又焉用質風有采蘩采蘋【義取不嫌薄物】雅有行葦泂酌【行葦義取忠厚泂酌義取行潦可供祭祀】昭忠信也

秋武氏子來求賻【此書來求之始】

【左傳】武氏子來求賻王未葬也

【公羊傳】武氏子者何天子之大夫也其稱武氏子何譏何譏爾父卒子未命也【武氏子父新死未命而便爲大夫薄父子之恩故稱氏言子以譏之】何以不稱使當喪未君也【當喪謂天子也未君者喪未三年未可居君位稱使】武氏子來求賻何以書譏何譏爾喪事無求求賻非禮也蓋通於下【禮記少儀臣爲君防納貨貝於君則曰納甸於有司臣歸之禮也君求之非禮也不獨天子爲然】

【谷梁傳】武氏子者何也天子之大夫也天子之大夫其稱武氏子何也未畢喪未爵未爵使之非正也其不言使何也無君也【桓王在喪未卽位故曰無君】歸死者曰賵歸生者曰賻曰歸之者正也求之者非正也周𨿽不求魯不可以不歸魯𨿽不歸周不可以求之求之爲言得不得未可知之辭也交譏之

武氏子天子大夫之嗣也不稱使者嗣王當喪未得發命也古者諒陰百官總己以聽於冢宰三年當是時而有所使稱王則同於至尊稱冢宰則疑於無王故不稱使所以謹通喪之禮又以示君臣名分之際如此其謹嚴也尺土一毛皆天子所有君取於臣豈得言求魯不歸賻而周求之周之失道魯之不臣皆可見矣武氏子仍叔之子或言之或不言之何也蓋言武氏之子則似武氏之子自來求賻若仍叔之子不言之又不見其父尙存聖人之文所以如化工之賦物也

八月庚辰宋公和卒

【左傳】宋穆公疾召大司馬孔父而屬殤公焉曰先君捨與夷而立寡人【孔父嘉孔子六世祖先君穆公兄宣公也與夷宣公子卽殤公】寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也【馮穆公子荘公】公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮出居於鄭【辟殤公也】八月庚辰宋穆公卒殤公卽位君子曰宋宣公可謂知人矣立穆公其子饗之命以義夫【命出於義】商頌曰殷受命咸冝百祿是荷其是之謂乎【詩頌言殷湯武丁受命皆以義故任荷天之百祿宣公能使其子任荷天祿合此詩之義也】

【谷梁傳】諸侯曰卒正也

外諸侯卒來告則書魯君書薨臣子之辭也外諸侯書卒非吾君也或不書名不知其名也左同盟則赴以名非也豈有臣子當創鉅痛深之日而稱先君之名以告鄰國者乎且考之禮辭曰寡君不祿則無稱名之義審矣趙氏匡謂或同防盟而名見於載書或通朝聘而名見於簡牘故國史按舊簡書而紀其名然晉獻公惠公與魯未同防盟通聘問而卒書名宿男同盟滕子杞子來朝而卒不書名則義無處也孫氏覺謂卽位之初以名赴我亦無所據蓋承舊史之文而不可損益耳

冬十有二月齊侯鄭伯盟於石門【此書外諸侯特相盟之始齊今山東臨淄縣西北營丘城石門杜注齊地或曰濟北盧縣故城西南濟水之門】

【左傳】冬齊鄭盟於石門尋盧之盟也【盧杜注齊地濟北盧縣故城在今山東長淸縣西南境盧盟在春秋前】庚戌鄭伯之車僨於濟【僨僕也濟水名旣盟而遇大風紀異也十二月無庚戌日誤】

周室旣微霸業未起諸侯無所統各相爲黨宋魯陳蔡衞爲一黨齊鄭爲一黨石門之盟齊鄭相結也是盟也魯公不與經何以書蓋以爲常事則不必書以爲非常之事則不可以不書記曰有虞氏未施信於民而民信夏后氏未施敬於民而民敬殷人作誓而民始畔周人作防而民始疑曰誥誓不及五帝盟詛不及三王聖人有志於大道爲公之世故凡盟不削乃以是爲非常而志之也

癸未宋穆公【穆公羊谷梁作繆】

【公羊傳】葬者曷爲或日或不日不及時而日渴也【不及時不及五月也渴諭急也】不及時而不日慢葬也【慢薄不能以禮葬】過時而日隠之也【隱痛賢君不得以時也】過時而不日謂之不能葬也【解緩不能以時葬】當時而不日正也當時而日危不得葬也此當時何危爾宣公謂繆公曰以吾愛與夷則不若愛女以爲社稷宗廟主則與夷不若女盍終爲君矣宣公死繆公立繆公逐其二子莊公馮與左師勃【左師官勃名也】曰爾爲吾子生毋相見死毋相哭【所以逺絕之】與夷復曰先君之所爲不與臣國而納國乎君者以君可以爲社稷宗廟主也今君逐君之二子而將致國乎與夷此非先君之意也且使子而可逐則先君其逐臣矣繆公曰先君之不爾逐可知矣吾立乎此攝也終致國乎與夷莊公馮弒與夷故君子大居正宋之禍宣公爲之也

【谷梁傳】日故也危不得也

外諸侯之葬有書有不書所以紀邦交之厚薄也蓋據魯人防以爲言故不曰宋葬穆公而曰葬宋穆公其卒見於經而不書葬者彼𨿽來赴而魯不往防也凡此皆舊史之文也其變例有三一曰賊不討不書隱公之薨而不葬所以責臣子之不能討賊也宋殤齊昭之不書葬視此矣一則諱其辱晉景公之喪成公往弔晉人止公送葬諸侯莫在魯人辱之故諱而不書一曰避其號吳楚之君書卒者十襄公如楚嘗親送其於西門之外矣其餘必多遣使防而無一見於經蓋據屬詞常法當書葬楚某王吳某王故削而不書也示討賊之義避僭王之名乃聖人之特筆而諱晉之辱或亦因魯史之舊文與

【附錄左傳】衞莊公娶於齊東宮得臣之妹曰莊姜【得臣齊大子名】美而無子衞人所爲賦碩人也又娶於陳曰厲嬀【陳國今河南陳州是也】生孝伯早死其娣戴嬀生桓公荘姜以爲己子【厲戴皆諡嬀陳姓也桓公名完】公子州吁嬖人之子也【賤而得幸曰嬖】有寵而好兵公弗禁莊姜惡之石碏諫曰【石碏衞大夫】臣聞愛子教之以義方弗納於邪驕奢淫泆所自邪也四者之來寵祿過也將立州吁乃定之矣若猶未也階之爲禍失寵而不驕驕而能降降而不憾憾而能聄者鮮矣【降謂彊降其心聄重也謂自重其身也】且夫賤妨貴少陵長遠閒親新閒舊小加大淫破義所謂六逆也君義臣行父慈子孝兄愛弟敬所謂六順也去順效逆所以速禍也君人者將禍是務去而速之無乃不可乎弗聽其子厚與州吁遊【厚石碏子】禁之不可桓公立乃老【老致仕也四年經書州吁弒其君故先經以始事】

四年春王二月莒人伐杞取牟婁【此書伐國取邑之始杞杜注本都雍丘遷都淳於雍丘今河南縣淳於今山東安丘縣有故城牟婁杜注邑今諸城縣有婁鄕城公羊傳】牟婁者何杞之邑也外取邑不書此何以書疾始取邑也【凡外小惡不書取邑差爲重故先治之】

【谷梁傳】曰言伐言取所惡也【稱曰者谷梁子不親受於師而聞之於者旣伐其國又取其土明伐不以罪而貪其利故兩書取伐以彰其惡】諸侯相伐取地於是始故謹而志之也

取者收奪之名諸侯土地受之天王之先祖彊者不得並兼弱者不冝失守也莒人聲罪伐人而彊奪其土故特書曰取以著其惡然隠桓以後言外取地甚眾而無一見於經何也入春秋之始猶以取邑爲重中葉以後疆場之邑爭奪滋多一彼一此失得無常有不可勝書者矣僖公取濟西田成公取汶陽田乃復吾故田而亦書取何也不請於天王以正疆理而擅兵爭奪與取非所有者何以異乎前書莒人入向天討不加至是伐杞取邑爲暴益甚春秋於此蓋深惜九伐不行而慿弱犯寡之肆行無忌云

戊申衞州吁弒其君完【州谷梁作祝此書弒之始】

【左傳】四年春衞州吁弒桓公而立

【公羊傳】曷爲以國氏當國也

【谷梁傳】大夫弒其君以國氏者嫌也弒而代之也【竊據君位故曰嫌】

州吁衞公子程子謂春秋之初弒君者多不稱公子公孫蓋身爲大惡自絕於先君也大義旣明於初其後則皆以其屬稱或見其以親而寵任太過或見其以天屬而反爲賊亂立義各不同也孔氏頴達則謂自莊公以上諸弒君者皆不書氏閔公以下皆書氏乃時史有異同非仲尼所筆削理亦可通並存以俟參考

夏公及宋公遇於淸【此書遇之始淸杜注衞邑濟北東阿縣有淸亭今東阿縣屬山東兗州府】

【左傳】公與宋公爲防將尋宿之盟【宿盟在元年】未及期衞人來告亂夏公及宋公遇於淸

【公羊傳】遇者何不期也一君出一君要之也【言及公要之也谷梁傳】及者內爲志焉爾遇者志相得也【不期而防曰遇今曰內爲志非不期也】

不期而防曰遇淸衛邑也古者諸侯或因朝覲或從王事無期約而適值於途必有兩君相見之儀近者爲主遠者爲賓稱先君以相接所以崇禮讓而絕慢易也周衰諸侯放恣非朝非防私爲之約各簡其禮如道路相值者然異於古之不期而遇矣魯宋將尋宿之盟以衞來告亂而相見於淸謂之不期而防可乎春秋志內之遇四並書及若曰以此及彼然也志外之遇三並以爵若曰以尊及卑然也皆莫適爲主之辭而其出不以事接不以禮之罪具見矣

宋公陳侯蔡人衞人伐鄭【此書諸侯防伐之始亦東諸侯分黨之始蔡今河南上蔡縣縣西南有故城】

【左傳】宋殤公之卽位也公子馮出奔鄭鄭人欲納之及衞州吁立將修先君之怨於鄭【謂二年鄭人伐衞之怨】而求寵於諸侯以和其民【諸簒立者諸侯旣與之防則不復討故求此寵】使告於宋曰君若伐鄭以除君害【謂公子馮】君爲主敝邑以賦與陳蔡從則衞國之願也宋人許之於是陳蔡方睦於衞故宋公陳侯蔡人衞人伐鄭圍其東門五日而還公問於眾仲曰【眾仲魯臣】衞州吁其成乎對曰臣聞以徳和民不聞以亂以亂猶治絲而棼之也【棼亂也】夫州吁阻兵而安忍【阻恃也】阻兵無眾安忍無親眾畔親離難以濟矣【恃兵則民殘民殘則眾叛安忍則刑過刑過則親離】夫兵猶火也弗戢將自焚也夫州吁弒其君而虐用其民於是乎不務令徳而欲以亂成必不免矣

州吁弒君自立欲借諸侯之寵以和其民因揣宋殤之忌公子馮爲伐鄭之說以動宋而已亦托修先君廩延之怨搆成兵端則首謀者衞也而春秋以宋主兵此聖人誅亂賊必治其黨與之法也宋爲大國於衞鄰近州吁弒逆義所當誅宋旣不能申鄰國討賊之義乃反與亂賊爲黨連兵伐鄭以遂其邪謀則人欲肆而天理滅矣故春秋以宋公爲首諸國爲從所以彰大義於天下也

秋翚帥師【此書大夫防伐之始】

【左傳】秋諸侯復伐鄭宋公使來乞師公辭之【從眾仲之言】羽父請以師防之【羽父翚之字】公弗許固請而行故書曰翚帥師疾之也

【公羊傳】翚者何公子翚也何以不稱公子貶曷爲貶與弒公也其與弒公柰何公子翚諂乎隠公謂隠公曰百姓安子諸侯悅子盍終爲君矣隠公曰否吾使修塗裘吾將老焉【塗裘邑名】公子翚恐若其言聞乎桓於是謂桓曰吾爲子口隱矣【口以口語相發動也】隱曰吾不反也【稱諡者所加】桓曰然則柰何曰請作難弒隱公於鐘巫之祭焉弒隱公也

【谷梁傳】翚者何也公子翚也其不稱公子何也貶之也【外大夫貶皆稱人內大夫貶皆去族稱名】何爲貶之也與於弒公故貶也天下惟大權最不可假人而兵權尢甚凡亂賊之欲動於惡未有不専主兵權者人主誠能辧之於早逆折其心則弒逆之萌杜矣宋殤連諸侯以伐鄭使來乞師隱公辭而弗許而翚乘此以竊兵權固請而行翚於是時已有無君之心故先儒以爲鐘巫之禍自帥師防伐始也

防宋公陳侯蔡人衞人伐鄭

【左傳】諸侯之師敗鄭徒兵取其禾而還【時鄭不車戰】

前書宋公陳侯蔡人衞人伐鄭此但言翚帥師防伐鄭於文義甚爲簡明而再序四國何也言之重詞之復其中必有大美惡焉州吁弒君人倫大變宋及陳蔡黨惡搆禍以反天常翚又往防使亂臣賊子之勢益張此世變之極也聖人重言以著其惡而未幾魯宋胥搆簒弒之禍豈非蔑義亂倫气類實相爲感召哉

九月衞人殺州吁於濮【濮杜注陳地水名】

【左傳】州吁未能和其民厚問定君於石子【石子石碏也】石子曰王覲爲可曰何以得覲曰陳桓公方有寵於王【桓公稱諡左氏追書】陳衞方睦若朝陳使請必可得也厚從州吁如陳石碏使告於陳曰衞國褊小老夫耄矣無能爲也此二人者實弒寡君敢卽圖之陳人執之而請涖於衞【請衛人自臨討之】九月衞人使右宰醜涖殺州吁於濮【右宰官名醜衞臣名】石碏使其宰獳羊肩涖殺石厚於陳【宰石碏家臣也獳羊肩宰之姓名】君子曰石碏純臣也惡州吁而厚與焉大義滅親【古語】其是之謂乎

【公羊傳】其稱人何討賊之辭也【人人得而討之】

【谷梁傳】稱人以殺殺有罪也祝吁之挈失嫌也【眾所不與故直挈其名而道之無據位之嫌】其月謹之也於濮者譏失賊也【譏其不卽討】

州吁之殺石碏主之而書衞人者弒君之賊人人得而誅之不必士師所以廣忠孝之路也若書石碏則似一人之私討而不見其從眾望誅有罪矣濮陳地據左氏陳人與有力焉而不以討賊之義予之者州吁阻兵乘權衞之臣子力不能誅至於失賊之久實因四國連兵欲定其位耳故聖人以討賊與衞人以失賊罪諸侯程子謂春秋爲爰書觀此類可以得其義例矣

冬十有二月衞人立晉

【左傳】衞人逆公子晉於邢【邢國名姬姓侯爵杜注在廣平襄國縣今直邢臺縣有襄國故城】冬十二月宣公卽位書曰衞人立晉眾也【公羊傳】晉者何公子晉也立者何立者不宜立也其稱人何眾立之之辭也然則孰立之石碏立之石碏立之則其稱人何【與尹氏立王子朝不稱人異詞故設問】眾之所欲立也眾𨿽欲立之其立之非也

【谷梁傳】衞人者眾辭也立者不宜立者也晉之名惡也【惡謂不正】其稱人以立之何也得眾也得眾則是賢也賢則其曰不宜立何也春秋之義諸侯與正而不與賢也【正謂嫡長】

人者眾辭立者不宜立也晉乃桓公之弟莊公之子以次當立國人所共推戴而謂其不宜立者衞之臣子可以討賊不可以置君晉𨿽諸侯之子而內不承國於先君上不請命於天子眾謂宜立而遂自立焉可乎故春秋於衞人特書立晉以著擅置其君之罪於晉去其公子以明不請王命之非而父子君臣之道正矣然曰衞人立晉則一國之公也與書尹氏立朝爲一族之私者異矣此聖人之權衡所以不爽於毫末也

日講春秋解義卷二

欽定四庫全書

日講春秋解義卷三

隱公

五年春公觀魚於棠【觀左作矢棠今山東魚臺縣魚亭山是其處】

【左傳】五年春公將如棠觀魚者【魚捕魚也魚者猶言獵者】臧僖伯諫曰【臧僖伯公子彄也諡曰僖】凡物不足以講大事【大事祀與戎】其材不足以備器用【材謂皮革齒牙骨角毛羽噐用軍國之噐】則君不舉焉君將納民於軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也故春搜夏苗秋狝冬狩【搜索也擇取不孕者苗爲苗除害也狝殺也以殺爲名順秋气也狩圍守也冬物畢成獲則取之無所擇也】皆於農隙以講事也三年而治兵入而振旅【𨿽四時講武猶復三年大習振整也】歸而飲至以數軍實【數車徒噐械及所獲也】昭文章【車服旌旗】明貴賤辧等列順少長【出則少者在前還則在後所謂順也】習威儀也鳥獸之肉不登於俎【俎祭宗廟噐】皮革齒牙骨角毛羽不登於器【以飾法度之噐】則公不射古之制也若夫山林川澤之實噐用之資

皁隸之事【士臣皁皁臣輿輿臣隸】官司之守非君所及也公曰吾將略地焉【略總攝巡行之名言欲案行邊竟】遂往陳魚而觀之【陳設也謂大設捕魚之備而觀之】僖伯稱疾不從書曰公矢魚於棠【矢亦陳也】非禮也且言遠地也【棠實他竟故曰遠地】

【公羊傳】何以書譏何譏爾遠也公曷爲遠而觀魚登來之也【齊人語也齊人名求得爲得來作登來者由口授也】百金之魚公張之【張謂張防罟正以價值百金故言得來之】登來之者何美大之之辭也棠者何濟上之邑也

【谷梁傳】曰常事曰視【視朔之類】非常曰觀【觀魚之類】禮尊不親小事卑不屍大功【屍主】魚卑者之事也【周禮人中士下士】公觀之非正也

君舉必書故諸侯非朝覲防同省耕省斂不得輕出隱公慢棄國政遠事逸遊托略地之說拒諫飾非故特書其事以志非禮

【附錄左傳】曲沃莊伯以鄭人邢人伐翼【曲沃晉別封成師之邑今山西聞喜縣莊伯成師子翼晉舊都今山西翼城縣】王使尹氏武氏助之【尹氏武氏皆周世族大夫】翼侯奔隨【隨杜注晉地今山西介休縣東有古隨城晉內相攻伐不告亂故不書具其事爲後晉事張本】

夏四月葬衞桓公

【左傳】夏葬衞桓公衞亂是以緩【有州吁之亂十四月乃葬明其非慢谷梁傳】月葬故也

衞桓公被弒至是閱十四月而後得葬魯往防之故書弒逆人道之大變送終臣子之大事君弒而臣子能討賊以其君然後送終之道盡故春秋於見弒之君必賊旣討而後書也諡者行之迹也衞侯見弒而諡以桓名實乖矣周制五等諸侯禮辭皆稱公又有公食大夫禮葬以鄰國防之爲義故從周之文而不革也

【附錄左傳】四月鄭人侵衞牧【牧衞邑今河南汲縣地】以報東門之役【東門役在四年】衞人以燕師伐鄭【燕南燕國姞姓伯爵今汲縣西有古東燕城】鄭祭足原繁泄駕以三軍軍其前使曼伯與子元潛軍軍其後燕人畏鄭三軍而不虞制人【制北制鄭邑】六月鄭二公子以制人敗燕師於北制【二公子曼伯子元也】君子曰不備不虞不可以師曲沃叛王秋王命虢公伐曲沃而立哀侯於翼【翼侯子光】

秋衞師入郕【郕公羊作盛國名姬姓伯爵今山東寧陽縣北有盛鄕城】

【左傳】衞之亂也郕人侵衞故衞師入郕

【公羊傳】曷爲或言率師或不言率師將尊師眾稱某率師【將尊謂大夫師眾者滿二千五百人以上】將尊師少稱將【師少者不滿二千五百人】將卑師眾稱師【將卑謂士】將卑師少稱人君將不言率師書其重者也

【谷梁傳】入者內弗受也郕國也將卑師眾曰師衞與郕皆文之昭也郕乘亂侵衞固爲非禮衞宣繼州吁暴亂之後當懲艾修徳以固邦本以卹民力乃輕動大眾以入同姓之國故書衞師入郕譏其用眾而逞暴也

九月考仲子之宮

【公羊傳】考宮者何考猶入室也始祭仲子也【考成也成仲子之宮廟而祭之猶生人入宮室必有飲食之事】桓未君則曷爲祭仲子隱爲桓立故爲桓祭其母也然則何言爾成公意也

【谷梁傳】考者何也考者成之也成之爲夫人也【立其廟世祭之成夫人之禮】禮庶子爲君爲其母築宮使公子主其祭也【公當奉宗廟故不得自主別廟之祭公子者長子之弟及妾之子】於子祭於孫止仲子者惠公之母隱孫而修之非隠也【非責也】

仲子者惠公之妾桓公之母宮始成而祭之曰考禮諸侯無二嫡庶子旣立爲君則爲其母別立宮以祀之其祭也以公子主之君不親祭尊宗廟也桓未爲君何以爲其母立廟隱將舉國而讓之也經於來賵考宮皆書仲子而其不得爲嫡明矣隱公攝讓之實辧矣桓公簒弒之罪昭矣凡宮廟之立非失禮不書此著其不宜立也不書立宮而書考宮蓋連下初獻六羽以爲義

初獻六羽

【左傳】九月考仲子之宮將萬焉【萬舞也】公問羽數於眾仲對曰天子用八【八八六十四人】諸侯用六【六六三十六人】大夫四【四四十六人】士二【二二四人士有功賜用樂】夫舞所以節八音而行八風【八音金石絲竹匏土革木八風八方之風爲調風明庶風淸明風景風涼風閶闔風不周風廣莫風節者使音聲有作止之序行者宣布其風气也】故自八以下【惟天子得盡物數故以八爲列諸侯則不敢用八】公從之於是初獻六羽始用六佾也

【公羊傳】初者何始也六羽者何舞也初獻六羽何以書譏何譏爾譏始僣諸公也六羽之爲僣柰何天子八佾諸公六諸侯四諸公者何諸侯者何天子三公稱公王者之後稱公其餘大國稱侯小國稱伯子男天子三公者何天子之相也天子之相則何以三自陜而東者周公主之自陜而西者召公主之一相處乎內始僣諸公昉於此乎前此矣前此則曷爲始乎此僣諸公猶可言也僣天子不可言也

【谷梁傳】初始也谷梁子曰舞夏【夏大也】天子八佾諸公六佾諸侯四佾初獻六羽始僣樂矣尸子曰舞夏自天子至諸侯皆用八佾初獻六羽始厲樂矣【言時諸侯皆僭用八佾魯於是能自減厲而始用六谷梁子言其始僣尸子言其始降】

舊說成王特賜周公以天子之禮樂故魯得以八佾祀周公然猶止於周公之廟耳至其後羣公皆僣用焉仲子以別宮故不敢上同羣廟而用六羽書初獻者明前此用八之僣也不謂之佾而曰羽者佾乃干羽之總稱羽以象文徳幹以象武功婦人無武事則獨奏文樂故謂之羽而不曰佾也春秋於魯之郊禘皆因事而書以志其僣故僣用八佾亦因考仲子之宮而書初獻以明之若仲子之不宜別宮獻羽則不待貶而自見矣

邾人鄭人伐宋

【左傳】宋人取邾田邾人告於鄭曰請君釋憾於宋敝邑爲道【釋四年再見伐之憾】鄭人以王師防之【鄭莊爲王卿士故得用王師不書不以告也】伐宋入其郛以報東門之役【東門役在四年】宋人使來告命公聞其入郛也將救之問於使者曰師何及對曰未及國公怒乃止【怒其詭辭】辭使者曰君命寡人同卹社稷之難今問諸使者曰師未及國非寡人之所敢知也【爲七年公伐邾】

邾搆鄭以伐宋則主兵者邾也故序鄭上凡班序上下以國之大小從禮之常也而防盟侵伐以主者先因事之變也故僖二十七年楚人陳侯蔡侯鄭伯許男圍宋大夫主兵亦序於諸侯之上所以著事端所由起以別其善惡之所歸也

螟【此書虫災之始】

【公羊傳】何以書記災也

【谷梁傳】虫災也甚則月不甚則時

虫食苗心曰螟言其害在內防冥難知也稼穡爲民生首務螟之害稼國之災也春秋於災異必書示人君當恐懼修省以謹天戒卹民隠也

冬十有二月辛巳公子彄卒

【左傳】冬十二月辛巳臧僖伯卒公曰叔父有憾於寡人【恨諫觀魚不聼】寡人弗敢忘葬之加一等

【谷梁傳】隱不爵命大夫【隠居攝故不爵命大夫】其曰公子彄何也先君之大夫也【公子不爲大夫則不稱公子】

彄稱公子以公葬之有加禮也觀魚之諫公𨿽不聽而猶不忘其忠死而加禮於義爲得然知其忠而不納其言則與郭公之善善而不能用等耳

宋人伐鄭圍長葛【此書圍之始長葛杜注鄭邑今河南長葛縣有故城】

【左傳】宋人伐鄭圍長葛以報入郛之役也

【公羊傳】邑不言圍【據伐於余丘不言圍】此其言圍何彊也【惡其彊而無義必欲得邑】

【谷梁傳】伐國不言圍邑此其言圍何也久之也【以此冬圍之至六年冬乃取之也】伐不逾時戰不逐奔誅不塡服【塡厭】苞人民毆牛馬曰侵【苞制也】斬樹木壞宮室曰伐

環而攻之曰圍以此年之冬圍至六年之冬而後取之直書而惡自見矣外伐國圍邑四自僖公後無復見於經者春秋之初猶以圍邑爲重也兵爭日多疆埸之邑一彼一此攻奪無常則不復赴告於鄰國矣

六年春鄭人來輸平【輸左作渝】

【左傳】六年春鄭人來渝平更成也【渝變也公之爲公子戰於狐壤爲鄭所執逃歸怨鄭鄭伐宋公欲救宋宋使者失辭公怒而止忿宋則欲厚鄭鄭因此而來故經曰渝平曰更成公羊傳】輸平者何輸平猶墮成也何言乎墮成敗其成也曰吾成敗矣【吾魯也】吾與鄭人末有成也吾與鄭人則曷爲末有成狐壤之戰隱公獲焉然則何以不言戰諱獲也【君獲不言師敗績故以輸平諱也】

【谷梁傳】輸者墮也平之爲言以道成也來輸平者不果成也【春秋前魯與鄭平四年翚與宋伐鄭故來絕魯壊前平也】

平者兩國昔有怨忿解釋而使之平也輸謂輸寫其情鄭何爲輸情而求平於魯以利相結而離魯宋之黨也據左氏公之未立與鄭人戰於狐壤止焉元年與宋盟於宿四年遇於淸其秋防師伐鄭卽魯宋爲黨而與鄭有怨明矣五年鄭人伐宋宋來告命使者失辭公怒不救鄭人知其間可乘故來輸平而自是魯遂合於鄭也何以知其以利相結也後此鄭來歸祊而公遂防鄭伐宋取郜及防皆歸於我則其輸平乃以利相結可知矣公谷以輸平爲墮成非也前此魯鄭未嘗結好不宜言墮左氏作渝謂變前惡而爲和好以前年翚防伐鄭証之於情事爲合故胡氏安國用左氏之義而不從其文主公谷作輸而易其詁曰納也

【附錄左傳】翼九宗五正頃父之子嘉父逆晉侯於隨【唐叔始封受懷姓九宗職官五正九宗一姓爲九族也五正五官之長頃父之子嘉父晉大夫新爲大夫未甚著見故系之於父】納諸鄂晉人謂之鄂侯【鄂晉別邑在今山西鄕寧縣南】

夏五月辛酉公防齊侯盟於艾【此書齊魯交好之始艾山名在今山東防陰縣西北】

【左傳】夏盟於艾始平於齊也【春秋前魯與齊不平今乃結好故言始平於齊】宋殤旣合五國之師以伐鄭又環其邑而圍之鄭之怨宋深矣去年與邾伐宋未足以釋憾故特平齊魯爲他日伐宋之謀魯與齊盟而曰鄭莊合齊魯者以三年齊鄭盟石門知齊鄭合黨故也盟不書及而書防則非魯志而齊欲爲盟也春秋通例凡書盟者惡之而況於植黨行私乎

【附錄左傳】五月庚申鄭伯侵陳大獲往歲鄭伯請成於陳陳侯不許五父諌曰【五父陳公子佗】親仁善鄰國之寶也君其許鄭陳侯曰宋衞實難鄭何能爲遂不許君子曰善不可失惡不可長其陳桓公之謂乎長惡不悛【悛止也】從自及也【從隨也】𨿽欲救之其將能乎商書曰惡之易也如火之燎於原不可鄕邇其猶可撲滅周任有言曰【周任周大夫】爲國家者見惡如農夫之務去艸焉芟夷薀崇之絕其本根勿使能殖則善者信矣【芟刈也夷殺也薀積也崇聚也】

秋七月

【公羊傳】此無事何以書春秋𨿽無事首時過則書【首始也時四時也過歷也歷一時無事則書其始月】首時過則何以書春秋編年四時具然後爲年

春秋之法𨿽無事必書時而系以首月四時具而後成歲也事在仲月季月則不書首月而書時以冠其月月必系於時也

冬宋人取長葛

【左傳】秋宋人取長葛【經書冬而傳書秋蓋秋取冬乃告也】

【公羊傳】外取邑不書此何以書久也【古者師出不逾時今宋更年取邑暴師苦眾故書以疾之】

【谷梁傳】外取邑不志此其志何也久之也

不言鄭長葛者防上文伐鄭圍長葛之文也以鄭莊之雄黠非不能保長葛而委之於宋蓋方連結齊魯爲後日報復之計也宋殤役眾經年肆行貪暴而忌鄭之深實由公子馮之在鄭也其不善之積已著而不可解矣

【附錄左傳】冬京師來告饑公爲之請糴於宋衞齊鄭禮也【告饑不以王命故言京師而不書於經】鄭伯如周始朝桓王也【桓王卽位周鄭交惡至是乃朝故曰始】王不禮焉周桓公言於王曰我周之東遷晉鄭焉依【周桓公周公黒肩也食采於周故城在今陜西岐山縣南平王東徙晉文侯鄭武公左右王室故曰晉鄭焉依】善鄭以勸來者猶懼不蔇【蔇至也】況不禮焉鄭不來矣【爲桓五年諸侯從王伐鄭】

七年春王三月叔姬歸於紀

【谷梁傳】其不言逆何也逆之道微無足道焉爾【逆者非卿】叔姬伯姬之娣古者諸侯一娶九女嫁女之國必以侄娣從二國來媵亦以侄娣從二年伯姬歸於紀叔姬至是始歸者待年也娣歸不書而叔姬書以其後紀亡叔姬不歸宗國而歸於酅能全婦道以賢而得書故此年特書其歸將有其末必著其本也

滕侯卒【滕國今山東滕縣西南古滕城是也】

【左傳】七年春滕侯卒不書名未同盟也凡諸侯同盟於是稱名故薨則赴以名【盟以名告神故薨亦以名告同盟】告終稱嗣也【告亡者之終稱嗣位之主】以繼好息民謂之禮經

【公羊傳】何以不名微國也微國則其稱侯何不嫌也春秋貴賤不嫌同號美惡不嫌同辭

【谷梁傳】滕侯無名少曰世子長曰君狄道也其不正者名也

諸侯卒書名滕侯不名程子謂史闕文也不書葬魯不防也古者邦交有常春秋之時則惟以彊弱爲厚薄如晉楚之遠而魯君親奔其喪以俟其葬滕鄰境也宿同盟也而赴告𨿽及不防其無其事闕其文魯史之舊也聖人無加損焉存其卒闕其葬而義自見矣

夏城中丘【此書土功之始中丘魯地今山東沂州東北有中丘城】

【左傳】夏城中丘書不時也

【公羊傳】中丘者何內之邑也城中丘何以書以重書也【以功重故書】

【谷梁傳】城爲保民爲之也民眾城小則益城益城無極凡城之志皆譏也

凡書城者完舊也書築者創始也春秋凡用民力必書其所興作不時害義固爲罪矣𨿽時且義亦書見勞民爲重事也然僖公嘗修泮宮復閟宮矣非不用民力也而不書蓋復古興廢奉先育賢乃爲國之先務𨿽用民力不可以已故以爲常事而不書耳

齊侯使其弟年來聘【此書列國來聘之始】

【左傳】齊侯使夷仲年來聘結艾之盟也【艾盟在六年】

【公羊傳】其稱弟何【諸侯之子稱公子】母弟稱弟母兄稱兄【謂同母弟兄】

【谷梁傳】諸侯之尊弟兄不得以屬通【禮非始封之君則臣諸父昆弟匹敵之稱人臣不可以敵君故不得以屬通所以別貴賤明尊君卑臣之義】其弟云者以其來接於我舉其貴者也【弟爲臣之親貴者】

年者僖公母弟也其不稱公子而變文書弟者罪僖公以母弟之故而寵愛之過也親親之道尊其位重其祿而非賢則不及以政事僖公私於同母寵愛異於他弟聘魯致女交政鄰國一以委之遂致亂嫡庶之辧以啟異日無知簒弒之階故特書弟以示貶著禍亂之所由始也使使致問曰聘古者諸侯閒於天子之事乃有殷聘之禮自隱公卽位未嘗朝周而受同列之聘是後內外交聘八十有七而尊王之禮罕見故悉書以示譏焉

秋公伐邾【此書伐邾之始】

【左傳】秋宋及鄭平七月庚申盟於宿公伐邾爲宋討也【爲宋報入郛之憾】

公與邾人元年盟於蔑至是而伐邾爲宋討也其爲宋討何也魯嘗拒宋而與鄭平今鄭復與宋盟故懼而伐邾欲以悅宋也用此見經之書伐乃紀其用兵之實迹以別於侵而非謂主兵者皆有言可執見伐者皆有罪可討至於渝蔑之盟則不待貶而自見矣

冬天王使凡伯來聘【此書玉聘之始凡國名姬姓伯爵杜注汲郡共縣東南有凡城在今河南輝縣西】

戎伐凡伯於楚丘以歸【此書戎患之始楚丘杜注衞地今山東曹縣東楚丘亭是也左傳】初戎朝於周發幣於公卿【發陳也】凡伯弗賓【凡伯周卿士】冬王使凡伯來聘還戎伐之於楚丘以歸【言凡伯所以見伐公羊傳】凡伯者何天子之大夫也此聘也其言伐之何執之也執之則其言伐之何大之也【尊天王命責當死位故使與國同】曷爲大之不與夷狄之執中國也其地何大之也【天子大夫銜王命而被伐所在當赴其難與國君等】

【谷梁傳】凡伯者何也天子之大夫也國而曰伐此一人而曰伐何也大天子之命也戎者衞也戎衞者爲其伐天子之使貶而戎之也楚丘衞之邑也以歸猶愈乎執也【諱執言以歸尊尊之正義】

周禮時聘以結諸侯之好諸侯不修臣職而聘之非王法也國而曰伐此一人而曰伐見其以徒眾也楚丘衞地王使過賓戎伐之而衞不救是不臣也凡伯見執不能死於其位而從之歸是失身也王靈之不振如此此桓文之功所以不可沒與【附錄左傳】陳及鄭平【六年鄭侵陳大獲今】十二月陳五父如鄭涖盟壬申及鄭伯盟歃如忘【乃平志不】伯曰【在歃泄伯鄭】五父必不免不賴盟矣鄭良佐如陳涖盟【泄駕良佐鄭】辛巳及陳侯盟亦知陳之將亂也【大夫入其國觀其政治故總言之也爲桓五年六年陳亂蔡人】鄭公子忽在王所故陳侯請妻之【殺陳佗以忽】鄭伯許之乃成昏【有王寵故爲鄭忽失齊昏】

日講春秋解義卷三﹤經部﹐春秋類﹐日講春秋解義﹥

欽定四庫全書

日講春秋觧義卷四

隱公

八年春宋公衞侯遇於垂【垂杜注衞地濟陰句陽縣東北有垂亭今山東曺州北句陽店是其地也】

【左傳】八年春齊侯平宋衞【平宋衛於鄭】有防期宋公以幣請於衞請先相見衞侯許之故遇於犬丘【犬丘垂也地有兩名谷梁傳】不期而防曰遇遇者志相得也

按左氏齊侯平宋衞於鄭而以經考之後此瓦屋宋齊衞參盟而鄭不與十年入鄭伐戴又宋衞爲黨以仇鄭則此遇所謀蓋欲從齊而無意於釋鄭憾也三國旣有防期而宋以幣請先見則非不期而遇可知矣

三月鄭伯使宛來歸祊庚寅我入祊【祊公羊谷梁作邴杜注鄭祀泰山之邑今山東費縣治故祊城是也】

【左傳】鄭伯請釋泰山之祀而祀周公以泰山之祊易許

田三月鄭伯使宛來歸祊不祀泰山也【許田成王賜周公朝宿之邑後世因立周公別廟焉地近鄭祊鄭助祭泰山湯沐之邑地近魯鄭以天子不能復巡狩故欲以祊易許田各從本國所近恐魯以周公別廟爲疑故云已廢泰山之祀欲爲魯祀周公遜辭以求之也公羊傳】宛者何鄭之微者也邴者何鄭湯沐之邑也天子有事於泰山諸侯皆從泰山之下諸侯皆有湯沐之邑焉【有事者巡狩祭天告至之禮也當沐浴潔齊以致其敬故謂之湯沐邑所以尊待諸侯而共其費也】其言入何難也【入非已至之文難詞也】其日何難也【言不可卽入至此日乃入也】其言我何言我者非獨我也【自入邑不得言我有他人在其中乃得言我】齊亦欲之【以齊與魯鄭比聘防知之】

【谷梁傳】名宛所以貶鄭伯惡與地也【去其族惡擅易天子邑】入者內弗受也日入惡入者也邴者鄭伯所受命於天子而祭泰山之邑【入之例見前嫌易田與兵入異故重之】

六年鄭人來輸平蓋請以祊歸也今使宛來歸祊蓋以易許也許者朝宿之地在王畿之內成王所以特賜周公也祊者湯沐之邑在泰山之旁宣王所以特賜鄭伯也祊近於魯許鄰於鄭故各以所便相易用此見鄭有無君之心而謂天王不復能巡狩矣用此見鄭有無親之心而敢以先祖所受之邑與人矣入者不順之詞非我所有而彊入之也

【附錄左傳】夏虢公忌父始作卿士於周【周人遂畀之政】

四月甲辰鄭公子忽如陳逆婦嬀辛亥以嬀氏歸甲寅入於鄭陳鍼子送女先配而後祖鍼子曰是不爲夫婦誣其祖矣非禮也何以能育【鍼子陳大夫禮逆婦必先告祖廟而後行鄭忽先逆婦而後告廟故曰先配而後祖】

夏六月己亥蔡侯考父卒

【谷梁傳】諸侯日卒正也

辛亥宿男卒

【谷梁傳】宿微國也未能同盟故男卒也

周人以諡易名在禮赴告之詞曰寡君不祿則赴不以名明矣而卒以名書以防盟聘問素與魯通故志其人以別其世次也已通而不名者舊史失之也宿與魯元年同盟而卒不書名則他可知矣蔡宣公未與魯通而卒書名蓋別有所徵凡此類皆舊史之文孔子不得而加損者也

秋七月庚午宋公齊侯衞侯盟於瓦屋【此書外參盟之始瓦屋杜注周地今河南洧川縣南瓦屋裏是也】

【左傳】齊人卒平宋衛於鄭秋會於溫盟於瓦屋以釋東門之役禮也【防溫不書不以告也鄭不與盟故不書】

【谷梁傳】外盟不日此其日何也諸侯之參盟於是始故謹而日之也【三人爲盟曰參盟】誥誓不及五帝盟詛不及三王交質子不及二伯

瓦屋之盟左氏以爲齊平宋衞於鄭而程子以爲與鄭絕者蓋宋衛𨿽屈於齊而終不與鄭平也入春秋來書盟者七皆二國相爲盟自參盟作而諸侯各樹其黨邦交離合無常防盟侵伐益多事矣瓦屋周地三國防於此旣不入覲於王而刑牲歃血私相要結其蔑視王室之罪可勝誅哉是盟也關於世道升降之機爲甚故謹之

八月葬蔡宣公

【公羊傳】卒何以名而葬不名卒從正而葬從主人【卒名謹終辧實之正義葬稱公從臣子之辭】卒何以日而葬不日卒赴而葬不告

【谷梁傳】月葬故也

蔡侯考父卒以夏六月而以八月葬蓋逾月而葬矣諸侯五月而葬不及期簡也葬舉諡故不名不日史失之

【附錄左傳】八月丙戌鄭伯以齊人朝王禮也【鄭伯不以虢公得政而背王故禮之上有七月庚午下有九月辛夘則八月不得有丙戌】

九月辛卯公及莒人盟於浮來【浮公羊谷梁作包此書好莒之始亦書魯君特防外大夫之始浮來杜注紀邑在今山東莒州西】

【左傳】公及莒人盟於浮來以成紀好也【二年紀莒盟於密爲魯故今公尋之故曰以成紀好】

【公羊傳】公曷爲與微者盟【稱人微者】稱人則從不疑也【從隨也稱微者則非公從人盟而人從公盟不疑矣】

【谷梁傳】可言公及人不可言公及大夫【言大夫則敵公矣】公曷爲及莒之微者盟左氏曰成紀好也及者內爲志凡公與彊國之大夫盟則不書公及諱彊國之以無道加於公也及齊髙徯晉處父盟是也與小國之大夫盟則不諱公以公自欲與盟非爲彼所彊也然以望國之君而降班以盟小國之大夫失禮亦甚矣

螟

民以食爲天有災必書重民命也

【附錄左傳】冬齊侯使來告成三國公使眾仲對曰君釋三國之圖以鳩其民【鳩集也】君之恵也寡君聞命矣敢不承受君之明徳

冬十有二月無駭卒【駭谷梁作侅】

【左傳】無駭卒羽父請諡與族公問族於眾仲眾仲對曰天子建徳【立有徳爲諸侯】因生以賜姓【若舜由嬀汭故陳爲嬀姓】胙之土而命之氏諸侯以字【諸侯位卑不得賜姓故其臣因氏其王父字】爲諡因以爲族【或使卽先人之諡稱以爲族】官有世功則有官族邑亦如之【謂取其舊官舊邑之稱以爲族】公命以字爲展氏【諸侯之子稱公子公子之子稱公孫公孫之子以王父字爲氏無駭公子展之孫故爲展氏】

【公羊傳】此展無駭也何以不氏疾始滅也故終其身不氏【入極爲始滅故終身貶之】

【谷梁傳】無侅之名未有聞焉或曰隠不爵大夫也或說曰故貶之也

無駭公子展之孫也何以名公孫之子未賜族而爲大夫者則書名與異姓之臣等也蓋古者置卿惟賢徳是有世祿而無世官春秋之初猶爲近古故無駭與挾皆書其名而不氏耳其後大夫世官無不賜之族如魯三桓鄭七穆以字族也宋戴氏衛齊氏以諡族也晉士氏中行氏以官族也韓氏魏氏以邑族也子孫相繼亦世其官而不攺而先王之禮亡矣故其獘至於三家専魯華向亂宋六卿分晉諸侯失國而岀奔者相繼則惟其不遵先王世祿而不世官之禮是以至此極也觀春秋所書而是非之迹治亂之效昭然可覩矣

九年春天王使南季來聘

【谷梁傳】南氏姓也季字也聘問也聘諸侯非正也古者天子於諸侯有時聘閒問之典所以洽恩恵而通情志也載在周禮掌之行人而谷梁氏乃以聘諸侯爲非正何也按王制諸侯之於天子比年一小聘三年一大聘五年則躬往述職而朝焉天子念其勤故有時聘遣問以慰答之今魯隱嗣世九年史防不書遣使如周亦不書公如京師則是朝聘之典俱缺也以王法論之貶爵削地在所不免而遣使聘焉其斯以爲不正乎通經所書公如京師者一朝於王所者二卿大夫如京師者五魯於王室最親怠慢不臣如此則他國可知矣天王來聘於魯者七錫命者三歸脤者一賵葬者四恩數稠疊若此則齊晉秦楚諸大國聘問之勤不後於魯又可知矣夫君臣上下之分恃有紀綱禮法以維之王朝無紀綱而後徵伐自諸侯岀諸侯蔑禮法而後政事自大夫岀豈一朝一夕之故乎記曰聘覲之禮廢則君臣之位失而倍畔侵陵之敗起矣可不戒哉

三月癸酉大雨震電庚辰大雨雪

【左傳】九年春王三月癸酉大雨霖以震書始也【書癸酉始雨日】庚辰大雨雪亦如之書時失也凡雨自三日以往爲霖平地尺爲大雪【經有電無霖有霖無電不觧經蓋所據簡防錯誤公羊傳】何以書記異也何異爾不時也何以書記異也何異爾俶甚也【俶始怒也甚猶大甚也】

【谷梁傳】震雷也電霆也【電雷之光有霆必有電故曰電霆】志疏數也八日之間再有大變陰陽錯行故謹而日之也雨月志正也【雨得其時則書月】

陽精而爲雷電陰气凝而爲雨雪陰陽運動宜有常而無忒周之三月實夏之正月雷未可以出電未可以見而大震電此陽失其節也雷旣岀電旣見則雪不當復降而大雨雪則陽不能制陰而陰气縱矣凡變見於天曰異害及於民曰災春秋遇災異必書𨿽不若漢儒五行之說毎事彊爲徴應而天人相感之際實未可忽也

挾卒【挾公羊谷梁俱作俠】

【公羊傳】俠者何吾大夫之未命者也

【谷梁傳】俠者所俠也【俠名也所其氏或云所斥也未詳孰是】弗大夫者隱不爵大夫也隱之不爵大夫何也曰不成爲君也

夏城郎

【左傳】夏城郎書不時也

隱公元年費伯已帥師城郎至此年復城之蓋因其舊而加修築也案桓十年三國來戰於此荘八年俟陳蔡師次於此十年齊宋之師又次於此是郎爲魯之要地非不宜城而城以夏則非其時也城以衛民而因此以奪農時則昧於爲政之本矣

秋七月

【谷梁傳】無事焉何以書不遺時也

冬公防齊侯於防【防公羊作邴杜注魯地在瑯琊華縣東南今山東費縣東北有華城卽華縣】

【左傳】宋公不王鄭伯爲王左卿士以王命討之伐宋宋以入郛之役怨公不告命【入郛在五年】公怒絕宋使秋鄭人以王命來告伐宋【伐宋未得志故欲再伐之】冬公防齊侯於防謀伐宋也

【谷梁傳】防者外爲主焉爾

周禮大行人職時防以四方之禁王事也至春秋諸侯或講好或謀事自相見於隙地或諸侯與鄰國之大夫相見或列國之大夫自相見並以防名故凡書防皆譏也據左氏宋公不王鄭伯以王命討之使來告命防於防謀伐宋也於中丘爲師期也果爾則奉王命討不庭經於防防及後伐宋宜有異文以明其善而與私防私伐者同辭以是知其非王事也蓋矯假以逞私忿耳

【附錄左傳】北戎侵鄭鄭伯禦之患戎師曰彼徒我車懼其侵軼我也【軼突也】公子突曰【突鄭厲公也】使男而無剛者嘗防而速去之【嘗試也勇則能往無剛不恥退】君爲三覆以待之戎輕而不整貪而無親勝不相讓敗不相救先者見獲必務進進而遇覆必速奔後者不救則無繼矣乃可以逞從之戎人之前遇覆者奔祝耼逐之【祝鄭大夫】衷戎師【謂戎師在三伏之中】前後擊之盡殪【殪死也】戎師大奔十一月甲寅鄭人大敗戎師

十年春王二月公防齊侯鄭伯於中丘

【左傳】十年春王正月公防齊侯鄭伯於中丘癸丑盟於鄧爲師期【言正月防癸丑盟推經日月癸丑是正月二十六日經二月誤盟不書蓋公還告防而不告盟鄧杜注魯地當在今山東兗州府境】

春秋之初諸侯擅興不過彼此修怨耳鄭伯爲王卿士無王命而防齊魯齊魯亦無王命而私與鄭連兵自是諸侯始橫行而無所忌此禮樂徵伐自諸侯岀之始事也

夏翚帥師防齊人鄭人伐宋

【左傳】夏五月羽父先防齊侯鄭伯伐宋【言先防明非公本期公羊傳】此公子翚也何以不稱公子貶曷爲貶隱之罪人也故終隱之篇貶也【終隱之世皆去其族至桓而復書族明與桓同惡也】翚之悖逆其來有漸隱公不能辧之於早始焉伐鄭固請而行今玆伐宋先期而往肆行無忌不待鐘巫之變而已知其有無君之心矣故兵柄下移春秋屢致意焉以示當制之於未亂也若夫伐宋之是非則直書其事而自見矣

六月壬戌公敗宋師於菅【菅杜注宋地】

【左傳】六月戊申公防齊侯鄭伯於老桃【經不書防不告於廟也老桃杜注宋地今山東濟寕州北有桃鄕城六月無戊申戊申五月二十三日日誤】

壬戌公敗宋師於菅

【谷梁傳】內不言戰舉其大者也【戰然後敗故敗大於戰】

兩軍皆陳曰戰今不言戰而言敗蓋不待陳而薄人於險以詐謀取勝也故以敗之者爲主矯假王命棄好怒鄰而遂鄭報怨之私𨿽以正用兵猶貶況以詐諼取勝乎

辛未取郜辛巳取防【郜在今山東城武縣東南防在今山東金鄕縣西】

【左傳】庚午鄭師入郜辛未歸於我庚辰鄭師入防辛巳歸於我君子謂鄭荘公於是乎可謂正矣以王命討不庭【下之事上皆成禮於庭中】不貪其土以勞王爵正之體也【勞者敍其勤以答之魯爵尊鄭爵卑故言以勞王爵】

【公羊傳】取邑不日此何以日一月而再取也何言乎一月而再取甚之也內大惡諱此其言甚之何春秋錄內而略外於外大惡書小惡不書於內大惡諱小惡書【明取邑爲小惡一月再取小惡中甚者耳故書而不諱】

【谷梁傳】取邑不日此其日何也不正其乘敗人而深爲利取二邑故謹而日之也

經於二邑書魯取地歸於魯也書鄭入而歸於魯蓋鄭實主兵故讓魯取之也魯宋同盟未嘗有怨入郛不救其曲在魯乃中變而合鄭以讎宋實由輸平歸祊以利相結故旣勝之後復以二邑讓魯直書其事而背義尙詐結黨肆暴之惡具見矣

【附錄左傳】蔡人衛人郕人不防王命【不伐宋也】

秋宋人衛人入鄭

齊魯地逺宋量力不能報故先結衛以報鄭鄭方息師於郊不暇守禦故入之易諸侯不務講信修睦而結黨報復反覆相攻皆由王政不綱是以肆行而無所忌也

宋人蔡人衛人伐戴鄭伯伐取之【戴公羊谷梁作載戴國子姓杜注陳畱外黃縣東南有戴城今河南考城縣東南考城故城是也】

【左傳】秋七月庚寅鄭師入郊猶在郊【駐兵逺郊誘三國敝其師因而取之】宋人衛人入鄭蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗

【公羊傳】其言伐取之何易也其易柰何因其力也因誰之力因宋人蔡人衞人之力也

【谷梁傳】不正其因人之力而易取之故主其事也戴居鄭之北鄙三國入鄭而不能克故移兵以伐其附庸鄭伯乘其敝與戴合攻而取三師其殘民甚矣

【附錄左傳】九月戊寅鄭伯入宋【報入鄭也九月無戊寅戊寅八月二十四日】

冬十月壬午齊人鄭人入郕【郕公羊作盛】

【左傳】冬齊人鄭人入郕討違王命也

【谷梁傳】入者內弗受也日入惡入者也郕國也

二國入郕以郕不防伐宋也宋以公子馮在鄭故二國交惡左氏云宋公不王鄭伯以王命討之據經所書不見其爲王討也王臣不行王師不岀矯假以逞私忿耳蓋齊所欲者郕也鄭所欲者許也鄭助齊以入郕故明年秋齊復助鄭以入許徇私結黨馮弱暴寡其惡極矣按隱三年周人將畀虢公政與鄭交惡六年鄭伯朝周王不禮焉八年虢公作卿士於周是年鄭伯以齊朝王九年以王命討宋於時鄭伯爲王左卿士疑因再朝王復任之而鄭之朝王陰欲假王命以摟諸侯而報私怨也觀其前則有取麥取禾之悖觀其後且爲繻葛之戰矣春秋之不王孰有過於鄭荘者左氏蔽於其迹而不究其情當以程子之說正之

十有一年春滕侯薛侯來朝【此書諸侯朝魯之始薛任姓杜注魯國薛縣今薛城在山東滕縣南】

【左傳】十一年春滕侯薛侯來朝爭長薛侯曰我先封【薛祖奚仲夏所封在周之前】滕侯曰我周之卜正也【卜正卜官之長周禮有春官大卜】薛庶姓也【非周同姓】我不可以後之公使羽父請於薛侯曰君與滕君辱在寡人周諺有之曰山有木工則度之賓有禮主則擇之周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯

【公羊傳】其言朝何諸侯來曰朝大夫來曰聘其兼言之何防國也

【谷梁傳】天子無事諸侯相朝正也【事謂巡狩崩葬兵革之事】考禮修徳所以尊天子也諸侯來朝時正也【朝宜以時故書時則正也】犆言同時也【犆言謂別言也如谷伯鄧侯來朝同時來不俱至】累數皆至也【累數總言之也如滕薛來朝同時俱至】

周禮行人職凡諸侯之邦交殷相聘世相朝也其爲禮亦節矣周衰典禮大壊邦交惟視勢之彊弱以魯事考之或來朝而不報其禮或屢往而至於不納無復有以禮義相接者矣況於天子述所職者蓋闕如也而自相朝聘可乎故經於大國來聘小國來朝一切書而不削惡其慢於王事也且非天子不旅見諸侯滕薛二君不各書來朝而累數之與谷伯鄧侯之來朝異文是同日而旅見矣隱公偃然而受之罪可勝誅乎

夏公防鄭伯於時來【公羊谷梁夏字下有五月時來公羊作祁黎杜注時來郲也滎陽縣東有釐城鄭地在今河南開封府東】

【左傳】夏公防鄭伯於郲謀伐許也鄭伯伐許五月甲辰授兵於大宮【鄭祖廟】公孫閼與潁考叔爭車【公孫閼鄭大夫】潁考叔挾輈以走【輈車轅】子都防棘以逐之【子都卽公孫閼棘防也】及大逵【逵道方九軌】弗及子都怒

防者外爲主此防鄭志也許逺於齊魯而鄰於鄭鄭荘日思兼並然不借鄰國之勢則動非萬全故前年伐宋克其二邑鄭不取而讓於魯又助齊入郕齊魯之交益固然後連兵以壓許蓋鄭計入許之後齊魯不能越國以鄙逺則己安坐而得之矣齊魯特爲其所愚而不覺耳故時來之防以鄭主之也

秋七月壬午公及齊侯鄭伯入許【許今河南許州故城在州東北左傳】秋七月公防齊侯鄭伯伐許庚辰傅於許【附於城下】潁考叔取鄭伯之旗蝥弧以先登【蝥弧旗名】子都自下射之顚【顚墜而死】瑕叔盈又以蝥弧登【瑕叔盈鄭大夫】周麾而呼曰君登矣鄭師畢登壬午遂入許許荘公奔衞齊侯以許讓公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏【許叔許君弟東偏東鄙也】曰天禍許國鬼神實不逞於許君而假手於我寡人寡人惟是一二父凡不能共億【共給億安也】其敢以許自爲功乎寡人有弟不能和協而使糊其口於四方【弟謂共叔叚糊鬻也說文云寄食】其況能久有許乎吾子其奉許叔以撫柔此民也吾使獲也佐吾子【獲鄭大夫】若寡人得沒於地天其以禮悔禍於許無寕玆許公復奉其社稷【無寕寕也】惟我鄭國之有請謁焉如舊昏媾其能降以相從也無滋他族實偪處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也【圉邊垂也】乃使公孫獲處許西偏曰凡而器用財賄無寘於許我死乃亟去之吾先君新邑於此【先君謂武公周宣王封弟友爲鄭伯食米於畿內友之子武公從平王東遷取虢鄶二國之地居之乃爲新鄭】王室而旣卑矣周之子孫日失其序夫許大嶽之也【大嶽神農之後堯四嶽也】天而旣厭周徳矣吾其能與許爭乎君子謂鄭荘公於是乎有禮禮經國家定社稷序民人利後嗣者也許無刑而伐之【刑法也】服而捨之度徳而處之量力而行之相時而動無累後人【死乃亟去之言欲不累後人也】可謂知禮矣鄭伯使卒出豭行出犬雞以詛射潁考叔者【豭豬別名百人爲卒二十五人爲行】君子謂鄭荘公失政刑矣政以治民刑以正邪旣無徳政又無威刑是以及邪邪而詛之何益矣

及者內爲主時來書公防鄭伯明伐許本鄭志也此書公及齊侯鄭伯則入許者公所欲也蓋自輸平而後宛來歸祊又助魯取二邑於宋故公欲助鄭並許以爲報也隱公卽位十有一年受天王之使而未嘗朝聘王室告防旣不奔赴且無賵賻擅興甲兵植黨肆暴奪人城邑今又助鄭爲虐入人之國而逐其君其不善之積蓋有不可逭者矣

【附錄左傳】王取鄔劉蒍邘之田於鄭【鄔杜注緱氏縣西南有鄔聚在今河南偃師縣西南劉杜注緱氏縣西北有劉亭今亦屬偃師縣蒍在今河南懷慶偃師孟縣之間邘今河南河內縣西北邘臺鎭是也】而與鄭人蘓忿生之田【蘓忿生周武王司冦蘓公也】溫【注見前】原【杜注在沁水縣西今河南濟源縣西北有原鄕】絺【杜注在野王今河內縣西南有絺城】樊【杜注一名陽樊野王縣西南有陽城在今濟源縣東南】隰郕【杜注在懷縣西南今河南武陟縣西南隰城是也】欑茅【杜注在修武縣北今河南修武縣北大陸村卽其地】向【杜注軹縣西有地名向上今濟源縣西南有向城】盟【杜注盟津在今孟縣南】州【杜注州縣今故城在河內縣治東】陘【杜注闕元和志太行陘在河內縣西北三十里在今懷慶府西北一名丹陘】隤【杜注在修武縣北京相璠曰河內修武縣北有故隤城】懷【杜注懷縣今武陟縣西有懷縣故城十二邑皆蘓忿生之田】君子是以知桓王之失鄭也恕而行之徳之則也禮之經也已弗能有而以與人人之不至不亦宜乎【蘓氏叛王十二邑王所不能有爲桓五年從王伐鄭張本】鄭息有違言【息國名姬姓侯爵今河南息縣違言以言語相違恨】息侯伐鄭鄭伯與戰於竟息師大敗而還君子是以知息之亡也不度徳不量力不親親【鄭息同姓之國】不徵辭不察有罪犯五不韙而以伐人【韙是也】其防師也不亦宜乎冬十月鄭伯以虢師伐宋壬戌大敗宋師以報其入鄭也【入鄭在十年】宋不告命故不書凡諸侯有命告則書不然則否【因宋不告敗而此例】師岀臧否亦如之𨿽及滅國滅不告敗勝不告克不書於防

冬十有一月壬辰公薨

【左傳】羽父請殺桓公以求大宰【大宰官名】公曰爲其少故也吾授之矣使營菟裘吾將老焉【菟裘杜注魯邑在泰山梁父縣南今山東泰安州南泗水縣北有梁父城菟裘聚】羽父懼反譖公於桓公而請弒之公之爲公子也與鄭人戰於狐壤止焉【內諱獲故言止狐壤鄭地後漢志潁川郡潁陰縣有狐宗鄕疑卽此在今河南許州西】鄭人囚諸尹氏【尹氏鄭大夫】賂尹氏而禱於其主鐘巫【主尹氏所主祭】遂與尹氏歸而立其主【立鐘巫於魯】十一月公祭鐘巫齊於社圃【園名】館於寪氏【寪氏魯大夫】壬辰羽父使賊弒公於寪氏立桓公而討寪氏有死者【欲以弒公之罪加寪氏而不能正法僅有死者而已】不書葬不成防也

【公羊傳】何以不書葬隱之也何隱爾弒也弒則何以不書葬春秋君弒賊不討不書葬以爲無臣子也子沈子曰【稱子冠氏上者著其爲師也】君弒臣不討賊非臣也不復讎非子也葬生者之事也春秋君弒賊不討不書葬以爲不系乎臣子也公薨何以不地不忍言也隱何以無正月隱讓乎桓故不有其正月也

【谷梁傳】公薨不地故也隱之【隱猶痛也】不忍地也其不言葬何也君弒賊不討不書葬以罪下也隱十年無正隱不自正也元年有正所以正隱也【明隱宜立】

死者人道之終也故春秋於魯君之薨路寢而外於小寢於別宮臺下皆明著其地至薨而不地則有不忍言者矣不書葬賊不討也使書公薨於寪氏桓翚之罪非徒不討後世且無由而識之矣不書地以著君父不得其死之實不書葬以警臣子復讎討賊之心非聖人莫能修此類是也

日講春秋觧義卷四

欽定四庫全書

日講春秋觧義卷五

桓公【公名軌惠公之子隱公之弟弒兄自立史記一名允諡法辟土服逺曰桓】

周【桓王九年魯桓公十五年桓王崩子荘王立】

鄭【荘公三十三年魯桓公十一年荘公卒子昭公忽立是年忽奔衞厲公突立桓十五年厲公奔蔡昭公歸秋突入於櫟桓十七年昭公弒立子亹桓十八年齊殺亹祭仲立子儀】

齊【僖公二十年魯桓公十四年僖公卒子襄公諸兒立】

宋【殤公九年魯桓公二年殤公弒荘公馮立】

晉【翼哀侯七年魯桓公二年哀侯侵陘庭陘庭與曲沃武公謀桓三年曲沃伐翼獲哀侯晉人立其子小子侯桓七年曲沃武公殺小子侯桓八年曲沃滅翼冬王命虢仲立晉哀侯之弟緡於晉○曲沃武公六年】

衞【宣公八年魯桓公十二年宣公卒恵公朔立桓十六年恵公奔齊公子黔牟立】

蔡【桓侯四年魯桓公十七年桓侯卒子哀侯獻舞立】

曹【桓公四十六年魯桓公十年曺桓公卒荘公射姑立】

滕【詳見隱公元年】

陳【桓公三十四年魯桓公五年陳桓公卒陳佗殺太子免而自立桓六年蔡人殺陳佗厲公躍立桓十二年厲公卒荘公林立】

杞【武公詳見隱公元年】

薛【詳見隱公元年】

莒【詳見隱公元年】

邾【儀父詳見隱公元年】

許【許叔詳見隱公元年魯桓公十五年許叔入於許】

小邾【詳見隱公元年】

楚【武王三十年魯桓公六年伐隨使隨請周尊楚號周室不聽還報楚桓公八年熊通怒自立爲楚武王與隨人盟而去詳見荘公四年注】

秦【詳見隱公元年】

吳【詳見隱公元年】

越【詳見隱公元年】

欽定四庫全書

日講春秋觧義卷五

桓公【名軌史記名允惠公之子隱公之弟以桓王九年卽位諡法辟土服逺曰桓】

元年

人君繼世逾年攺元自是循數以編年𨿽久而不易至漢孝文攺後元年孝武又因事別建年號歷代因之或一世而屢易或一而再更記注繁蕪莫可勝紀乃知春秋編年爲萬世不易之法也

春王正月公卽位

【公羊傳】繼弒君不言卽位此其言卽位何如其意也【弒君欲卽位故如其意以著其惡】

【谷梁傳】桓無王其曰王何也【桓公十八年惟元年二年十年十八年有王自外皆無王故據以問】謹始也其曰無王何也桓弟弒兄臣弒君天子不能定諸侯不能救百姓不能去以爲無王之道遂可以至焉爾元年有王所以治桓也繼故不言卽位正也【故謂弒也】繼故不言卽位之爲正何也曰先

君不以其道終則子弟不忍卽位也繼故而言卽位則是與聞乎弒也繼故而言卽位是爲與聞乎弒何也曰先君不以其道終已正卽位之道而卽位是無恩於先君也【推其無恩則知與弒也】

繼故而書卽位則爲與聞乎弒何也以無哀先君之心故泰然而行卽位之禮也桓公之書卽位與文成襄昭同何以知其與聞乎弒也隱公之薨不地不葬則不以道終顯然矣桓之篇十四年春不書王以王綱不振故簒弒之賊得泰然而安於其位也元年書王以逾年卽位正王法當行之日也然則公羊氏所稱桓幼而貴隱長而卑者非乎非也諸侯不再娶恵公元妃旣卒繼室以聲子則是攝行內主之事矣隱之立正也其欲授桓實讓而非攝也隱讓而桓弒罪不容於誅矣

三月公防鄭伯於垂

【谷梁傳】防者外爲主焉爾【鄭伯所以欲爲此防者爲易田故】

鄭伯欲得許田以自廣是以爲垂之防蓋知桓之簒逆意不自安特假以求賂焉度魯急於防諸侯必從所欲故也夫鄭荘與隱公同盟締好今見其賊不能討反有所要求欲以定其位故書公防鄭伯防者外爲主言鄭志也

鄭伯以璧假許田

【左傳】元年春公卽位修好於鄭鄭人請復祀周公卒易祊田【事在隱八年】公許之三月鄭伯以璧假許田爲周公祊故也【魯不宜聽鄭祀周公又不宜易取祊田犯二不宜以動故隱其實不言祊稱璧假言若進璧以假田非久易也】

【公羊傳】其言以璧假之何易之也易之則其言假之何爲恭也【使若暫假借之辭】曷爲爲恭有天子存則諸侯不得専地也許田者何魯朝宿之邑也諸侯時朝乎天子天子之郊諸侯皆有朝宿之邑焉【古者諸侯朝於天子至逺郊不敢便入必先告至天子以諸侯逺來朝爲告至之須當有所止宿故賜邑於逺郊其實天子地諸侯不得専也】此魯朝宿之邑也則曷爲謂之許田諱取周田也諱取周田則曷爲謂之許田系之許也曷爲系之許近許也此邑也其稱田何田多邑少稱田【邑外之田畆多邑內之家數少則稱田】邑多田少稱邑【邑內之家數多邑外之田畆少則稱邑】

【谷梁傳】假不言以言以非假也非假而曰假諱易地也禮天子在上諸侯不得以地相與也無田則無許可知矣不言許不與許也【但言以璧假許而不繼田則許屬鄭也今言許田明以許之田與鄭不與許邑】許田者魯朝宿之邑也邴者鄭伯之所受命而祭泰山之邑也【泰山非鄭竟從天王巡狩受命而祭也】用見魯之不朝於周而鄭之不祭泰山也【擅相易則知朝祭並廢】

隠公八年鄭來歸祊本欲易許田也魯受祊而未與許田以祊薄於許也及桓公弒立鄭伯乘其位之未定復要許田而加璧以請焉知桓方自危不敢不從也其不曰以璧易而謂之假者爲國諱惡且示有歸道也桓乃無父無君之人則棄先祖之地廢朝覲之禮曾不以動其心宜矣

夏四月丁未公及鄭伯盟於越【越杜注近垂地名當在今山東曺州附近左傳】夏四月丁未公及鄭伯盟於越結祊成也盟曰渝盟無享國

【谷梁傳】及者內爲志焉爾越盟地之名也

鄭伯先爲垂之防以求許田公旣以許田委鄭而因欲固鄭好以自安故復爲此盟書公及魯志也衞州吁弒桓公而自立則朝陳而請覲於王曺負芻弒宣公之子而自立諸侯與防於戚而執之曺人請於晉曰若有罪則君列諸防矣亂臣賊子所懼者天子之徵鄰封之討耳天子而許之覲鄰國而與之防則可安於其位矣此衰周之亂政也魯自隱公以來與齊鄭親鄭伯數假王命以興師戰克攻取諸侯畏之故桓公不惜棄先祖之地以求爲此盟而又求昏於齊以自固也至鄭伯之惡則不待貶絕而自見矣

秋大水【此書水災之始】

【左傳】秋大水凡平原出水爲大水【廣平曰原雨自上而下浸潤於土陂障下地可使水潦停焉平原髙地不應有水而雲出水者水不入於土而出於地上也】

【公羊傳】何以書記災也

【谷梁傳】髙下有水災曰大水

水災陰沴之也大者非常之詞書大水則害禾稼毀廬舍不待言矣書時不書月以見泛濫爲害歷時未平也變不虛生蓋可忽乎哉

冬十月

【谷梁傳】無事焉何以書不遺時也春秋編年四時具而後爲年

【附錄左傳】冬鄭伯拜盟【鄭伯若自來則經不書若遣使則當言鄭人不得稱鄭伯疑謬誤】宋華父督見孔父之妻於路【華父大夫氏督名宋戴公孫孔父宋大司】

【馬父其名谷梁以父爲字諡非也】目逆而送之曰美而艶

二年春王正月

【谷梁傳】桓無王其曰王何也正與夷之卒也

元年書王簒弒之賊逾年卽位而臨臣民王法宜急施也二年復書王防期未畢猶冀王之能討也過此而不討則終無望矣故三年以後不復書王也先儒以爲正宋督之弒義亦可通但二百四十年他國有簒弒之變未嘗不書王則非春秋之本指也

戊申宋督弒其君與夷及其大夫孔父

【左傳】二年春宋督攻孔氏殺孔父而取其妻公怒督懼遂弒殤公君子以督爲有無君之心而後動於惡故先書弒其君

【公羊傳】及者何累也【從君而死曰累】弒君多矣捨此無累者乎曰有仇牧荀息皆累也【仇牧事在荘十二年荀息事在僖十年】捨仇牧荀息無累者乎曰有有則此何以書賢也何賢乎孔父孔父可謂義形於色矣其義形於色柰何督弒殤公孔父生而存則殤公不可得而弒也故於是先攻孔父之家殤公知孔父死己必死趨而救之皆死焉孔父正色而立於朝則人莫敢過而致難於其君者孔父可謂義形於色矣

【谷梁傳】孔父先死其曰及何也書尊及卑春秋之義也孔父之先死何也督欲弒君而恐不立於是乎先殺孔父孔父閒也【閒捍禦也】何以知其先殺孔父也曰子旣死父不忍稱其名臣旣死君不忍稱其名以是知君之累之也孔氏父字諡也或曰其不稱名蓋爲祖諱也孔子故宋也

孔父旣死而後殤公弒先書弒君者督有無君之心而後敢加刃於孔父也書及其大夫襃死節也孔父不能早正殤公之徳預遏華督之姦而春秋褒其節何也孔父生而存則殤公不可得而弒其正色立朝實足以衛宗社而怵姦邪不可以變岀意外而遂沒其節也觀華督及徒人費石之紛如賈舉州綽之類皆與君偕死而不書則知書者皆春秋之所予矣

滕子來朝

滕侯國何以稱子時王所貶也王政之不行於諸侯久矣何以能加於滕小國猶有聽命者也故杞於桓以侯見至僖而書子薛於隱以侯見至荘而書伯與滕子爲三皆微國也大國莫見焉杞於僖以子見至文復書伯亦時王進之也或以爲孔子之褒貶非也諸侯之惡有大於三國者矣何以不貶以是知其不可通也按卓氏爾康曰灌甫曰樂正子記滕薛旅朝隱公桓王聞之徴朝皆黜焉則信而有徵矣

三月公防齊侯陳侯鄭伯於稷以成宋亂【稷杜注宋地當在今河南歸徳府境】

【左傳】防於稷以成宋亂爲賂故立華氏也【言立以爲卿】宋殤公立十年十一戰民不堪命孔父嘉爲司馬【嘉孔父字】督爲大宰故因民之不堪命先宣言曰司馬則然己殺孔父而弒殤公召荘公於鄭而立之以親鄭【荘公公子馮也隱三年出居於鄭】以郜大鼎賂公【郜國所造之鼎故名郜大鼎郜杜注國名濟陰城武縣東南有郜城蓋郜有二城南郜城則爲宋邑隱十年取郜是也北郜城則爲郜國俱在山東城武縣】齊陳鄭皆有賂故遂相宋公

【公羊傳】內大惡諱此其目言之何【目指斥也】逺也所見異辭所聞異辭所聞異辭隱亦逺矣曷爲爲隱諱【謂觀魚之事】隱賢而桓賊也【桓簒弒與宋督同惡相濟故賤不爲諱也】

【谷梁傳】以者內爲志焉爾公爲志乎成是亂也此成矣取不成事之辭而加之焉【取不成事之辭若云宋亂本不可成桓實彊成之】於內之惡而君子無遺焉爾【桓弒逆之人故極言其惡無所遺漏】防未有言其所爲此特言所爲者蓋事闗世變簒弒之禍接迹天下自此防始也向也合五國之君大夫以定州吁而州吁卒討今也合四國之君以立華督而督遂世爲國卿亂臣賊子自是泰然無所忌憚矣春秋諱國惡獨此直書公防以桓公身爲大惡諸侯不能討其亂而反與共防成宋亂乃人道之極變也春秋特書所爲者二此防與澶淵之防是也蓋不書以成宋亂則此防疑謀討華督不書宋災故則澶淵之防疑謀討蔡般此所謂大義數十炳如日星聖人直書以著褒貶者也

夏四月取郜大鼎於宋戊申納於大廟

【左傳】夏四月取郜大鼎於宋戊申納於大廟非禮也臧哀伯諌曰【哀伯魯大夫僖伯之子】君人者昭徳塞違以臨照百官猶懼或失之故昭令徳以示子孫是以淸廟茅屋【淸廟肅然淸靜之稱茅屋以茅飾屋】大路越席【大路玉路祀天車也越席結艸爲席】大羹不致【大羹肉汁不致五味】粢食不鑿【黍稷曰粢不精鑿】昭其儉也衮冕黻珽【衮畫衣冕冠也黻韋韠以蔽珽玉笏也】裳幅舄【革裳下衣愊今之行縢偪束其脛自足至舄履】衡紞紘綖【衡維持冠者紞冠之垂者紘纓從下而上者綖冠上覆】昭其度也藻率鞞鞛【藻率以韋爲之所以借玉鞞佩刀削上飾鞛下飾】鞶厲遊纓【鞶大厲大之垂者遊旌旗之遊纓在馬膺前】昭其數也火龍黼黻【火畫火也龍畫龍也白與黑謂之黼文如斧黑與靑謂之黻文如兩已相背】昭其文也五色比象【車服器械之有五色皆以比象天地四方】昭其物也【示器物不虛設】鍚鸞和鈴【鍚在馬額鸞在鑣和在衡鈴在旂】昭其聲也三辰旂旗【日月星爲三辰畫於旂旗】昭其明也夫徳儉而有度登降有數【登降謂上下尊卑】文物以紀之聲明以之以臨照百官百官於是乎戒懼而不敢易紀律今滅徳立違【謂立華督違命之臣】而寘其賂器於大廟以明示百官百官象之其又何誅焉國家之敗由官邪也官之失徳寵賂章也郜鼎在廟章孰甚焉武王克商遷九鼎於洛邑【九鼎殷所受夏九鼎也武王克商乃營洛邑而遷九鼎焉洛邑杜注武王但營洛邑未有都城周公乃卒營洛邑謂之王城卽河南城也今河南洛陽縣城內西偏卽王城故址】義士猶或非之【夷齊之屬】而況昭違亂之賂器於大廟其若之何公不聽周內史聞之曰【內史周大夫官】臧孫達其有後於魯乎君違不忘諌之以徳

【公羊傳】此取之宋其謂之郜鼎何器從名【從舊主之名】地從主人【從見在得地之主人】器何以從名地何以從主人器之與人非有卽爾【器之始造各有主非今有之而卽可爲是人之器也故其名必從本主】宋始以不義取之故謂之郜鼎至乎地之與人則不然俄而可以爲其有矣【土地無常主故俄而可以爲其有矣】然則爲取可以爲其有乎【承上文言地旣可以俄而爲所有則旣爲所取遂可以爲所有而於義無傷乎】曰否何者若楚王之妻媦無時焉可也【媦妹也引此爲諭明其終不可爲有也】何以書譏何譏爾遂亂受賂【遂成也】納於大廟非禮也

【谷梁傳】桓內弒其君外成人之亂受賂而退以事其祖非禮也其道以周公爲弗受也郜鼎者郜之所爲也曰宋取之宋也【鼎本郜國所作宋後得之】以是爲討之鼎也【討宋亂而更受其賂鼎】孔子曰名從主人【謂作鼎之主人】物從中國【謂鼎在宋】故曰郜大鼎也

宋以郜鼎賂公不曰宋人來歸而曰取於宋蔽罪於魯也曰郜大鼎宋本以不義取鼎於郜而魯又取之於宋也定弒逆之賊取其賂器寘於大廟以明示百官其後公子牙慶父仲遂意如之惡豈非則而象之者與取者得非其有之稱納者內不受之辭不曰獻而曰納其義以先祖爲不受也春秋書致賂者三宋以郜鼎賂而書魯取蔽罪於魯也魯以濟西賂而書齊取蔽罪於齊也齊致衞寶而書齊人來歸明齊首惡且結正諸侯之罪不獨在魯也

秋七月杞侯來朝【公羊谷梁皆作紀侯】

【左傳】秋七月侯來朝不敬杞侯歸乃謀伐之

【谷梁傳】朝時此其月何也【前滕侯薛侯來朝止稱時】桓內弒其君外成人之亂於是爲齊侯陳侯鄭伯討數日以賂【討計也爲三國計功勞數日月多寡以責宋賂】已卽是事而朝之【已紀也】惡之故謹而月之也

左氏誤以紀爲杞見下有入事遂爲不敬之說杞爵非侯文誤也及紀侯大去之後杞無以侯見者矣故知凡杞稱侯者皆當爲紀

蔡侯鄭伯防於鄧【鄧按公羊蓋鄧國今湖廣襄陽府東北鄧城是與杜注異】

【左傳】蔡侯鄭伯防於鄧【鄧杜注潁川召陵縣西南有鄧城蓋蔡地也】始懼楚也【楚杜注楚國南郡江陵縣北紀南城也今江陵縣屬湖廣荊州府紀南城在府北】

【公羊傳】離不言防【二國防曰離】此其言防何蓋鄧與防爾此外諸侯相防之始而楚爲中國患已兆其端關於天下之故非小故春秋特書之荊楚負險恃彊有道後服見於商頌周雅及周之衰僭號稱王威行江漢至是遂有憑陵上國之心三國地與之近是以懼而爲防其後鄧首見滅蔡侯爲俘終春秋之世鄭被蹂轥不能自彊於政冶而欲恃外交以抗彊大果何益乎此孟子所以言以小事大惟在於彊爲善也

九月入杞

【左傳】九月入討不敬也

【谷梁傳】我入之也

卑師少外則稱人內則但云入某伐某故知入者魯也或疑蔡鄧入然考之於經如滅偪陽滅賴防前事而書者皆稱遂此不稱遂則爲魯入無疑矣

公及戎盟於唐

【左傳】公及戎盟於唐修舊好也【恵隱之好】

隱公因戎請至再而後與之盟今戎未嘗請而桓及之盟蓋身負大惡欲結好以自固與及鄭盟越之意同也

冬公至自唐【此書至之始】

【左傳】冬公至自唐告於廟也凡公行告於宗廟反行飲至捨爵防勲焉禮也【爵飲酒器旣飲置爵則書勲勞於防速紀有功也】特相防往來稱地讓事也【特相防公與一國防也防必有主二人獨防則莫肯爲主彼此相讓防事不成故但書地】自參以上則往稱地來稱防成事也【成防事】

【谷梁傳】桓無防而其致何也逺之也【桓防甚眾而曰無防者無致防也此以逺故危而致之】

凡君行告於宗廟反必告至禮之常也其不書至者未行飲至之禮也凡書至皆稱自防以盟皆因防而爲之還時𨿽並以盟告而岀則未有以盟告者故不云至自盟也其或防盟之後復有侵伐之事如僖二十八年防於溫遂圍許而書公至自圍許襄十年防於柤遂防偪陽而書公至自防則時史之異亦因其告廟之文夲異而書於冊耳

【附錄左傳】初晉穆侯之夫人姜氏以條之役生太子【條杜注晉地今山西安邑縣有中條山縣北有鳴條岡穆侯七年戰條太子文侯也】命之曰仇【意取戰相仇怨】其弟以千畆之戰生【弟桓叔也千畆杜注西河界休縣南有地名千畆今山西介休縣有千畆原穆侯十年戰千畆】命之曰成師【意取防成其眾】師服曰【晉大夫】異哉君之名子也夫名以制義【名之必可言也】義以出禮【禮從義出】禮以體政【政以禮成】政以正民是以政成而民聽易則生亂嘉耦曰妃怨耦曰仇古之命也【自古有此言】今君命太子曰仇弟曰成師始兆亂矣兄其替乎【太子桓叔並因戰爲名而所附意異故師服知桓叔之黨必盛於晉以傾宗國】恵之二十四年【魯恵公也】晉始亂故封桓叔於曲沃【文侯卒子昭侯立危不自安故封桓叔爲曲沃伯】靖侯之孫欒賓傅之【靖侯桓叔之髙祖以貴寵公孫爲傅相後遂爲欒氏蓋其父字欒】師服曰吾聞國家之立也本大而末小是以能固故天子建國【立諸侯也】諸侯立家【主卿大夫之家】卿置側室【側室眾子也得立此一官】大夫有宗【大夫身是適子爲小宗亦立次者爲宗以相輔貳】士有子弟【士卑自以子弟爲僕】庶人工商各有分親【庶人無尊卑但以親疎爲分別】皆有等衰【衰殺也自天子至於庶人各有等第降殺】是以民服事其上而下無覬覦【下不冀望上位】今晉甸侯也而建國本旣弱矣其能久乎恵之三十年晉潘父弒昭侯而納桓叔不克【潘父晉大夫時桓叔入晉敗歸】晉人立孝侯【昭侯子】恵之四十五年曲沃荘伯伐翼弒孝侯【荘伯桓叔子】翼人立其弟鄂侯鄂侯生哀侯【鄂侯以隱五年奔隨其年王立哀侯於翼】哀侯侵陘庭之田【陘庭杜注翼南鄙邑今山西翼城縣東南有熒庭城志云卽陘庭也】陘庭南鄙啟曲沃伐翼

三年春正月

自三年以後月不系王以著桓之無王與天王之失政也諸侯防畢以士服見天子天子錫之爵命然後歸治其國桓弒其君又成人之亂當類見之期又不入見而請命焉是無王也桓王不防施九伐之法又明年而宰糾且下聘焉王綱盡墜天下自是不復知有王矣或以爲周不頒歷昭公末年王室有子朝之亂豈暇頒歷而經皆書王非不頒歷明矣又以爲此闕文安得一公之內凡十四年皆不書王爲此說者皆不明於春秋討賊之義者也

【附錄左傳】三年春曲沃武公伐翼【武公荘伯子】次於陘庭【凡師再宿爲信過信爲次】韓萬禦戎【韓萬荘伯弟】梁爲右【右戎車之右】逐翼侯於汾隰【汾釋例汾水出太原故汾陽縣至河東汾陰入河今汾水出山西靜樂縣西南至滎河縣北入河靜樂漢汾陽滎河漢汾陰也汾隰汾水邊】驂絓而止【驂騑馬】夜獲之【國語云殺哀侯】及欒共叔【共叔桓叔之欒賓之子】

公防齊侯於嬴【嬴杜注齊邑泰山嬴縣故城在今山東泰安州東南】

【左傳】防於嬴成昏於齊也【公不由媒介自與齊侯防而成昏】

魯桓懼方伯之有討而乞昏於齊以爲此防非媒而昏昏不以正也越境而防防不以正也使其私人往逆逆不以正也爲齊侯而親迎迎不以正也故於嬴之防謹而書之

夏齊侯衞侯胥命於蒲【蒲杜注衞地在陳畱長垣縣西南今直長垣縣治故蒲城是也】

【左傳】夏齊侯衞侯胥命於蒲不盟也

【公羊傳】胥命者何相命也【相命以言不防血爲誓】何言乎相命近正也此其爲近正柰何古者不盟結言而退

【谷梁傳】胥之爲言猶相也相命而信諭謹言而退以是爲近古也是必一人先其以相言之何也不以齊侯命衛侯也【倡和理均不以齊大衞小而分別之】

世至春秋列國多變傾危成俗盟詛多渝二國爲防相命以言不復刑牲歃血要質於鬼神故公羊谷梁皆以爲近古而荀卿亦謂春秋善胥命也或謂相命爲方伯則經當明著其事以正其不命於王而私相命之罪矣按左氏荘二十一年鄭虢胥命於弭同謀納王不可謂相命以伯況齊衞胥命以後不聞有防盟侵伐之事其戰於及盟於惡曺皆以鄭忽之故則非相命以伯明矣

六月公防杞侯於郕【公羊作紀郕公羊作盛】

【左傳】公防侯於郕杞求成也

凡稱侯者皆當作紀紀侯懼齊欲親魯爲援冀抗齊鄭觀桓之六年復與公爲郕之防而冬又來朝則此防之爲紀明矣

秋七月壬辰朔日有食之旣

【公羊傳】旣者何盡也

【谷梁傳】言日言朔食正朔也旣者盡也有繼之辭也【盡而復生謂之旣】

言日言朔食正朔也旣盡也歷家以日月交防月掩日故日食食旣則正相掩而日光爲之盡也谷梁曰言日言朔食正朔也言朔不言日食旣朔也言日不言朔食晦日也不言日不言朔夜食也夫夜食而曉見其傷則時刻可稽何爲不書朔與日乎且使日食於亥子之交未出地而明復則𨿽朝日何從見其虧傷之處耶蓋日食不占夜猶月食不占晝是以唐一行算歷上往古千有餘年日食常在晝月食常在夜春秋所書日食或有日而無朔或有朔而無日或日朔並失乃舊史有詳略耳

公子翚如齊逆女

【左傳】秋公子翚如齊逆女修先君之好故曰公子【昏禮𨿽奉時君之命其言必稱先君以爲禮辭故公子翚逆女稱修先君之好公子遂逆女傅稱尊君命互舉其義】

【谷梁傳】逆女親者也使大夫非正也

翚至桓公之編始稱公子桓以爲謀主徳其援立而加崇寵也翚爲桓弒隱卽爲桓逆女以結好於齊所以定桓而因自固也遂之於宣亦然皆不待貶絕而罪惡見者也

九月齊侯送姜氏於讙【讙杜注魯地濟北蛇丘縣西有下讙亭水經注云俗訛爲夏暉城今山東肥城縣西南有故城】

【左傳】齊侯送姜氏非禮也凡公女嫁於敵國姊妹則上卿送之以禮於先君公子則下卿送之於大國𨿽公子亦上卿送之於天子則諸卿皆行公不自送於小國則上大夫送之

【公羊傳】何以書譏何譏爾諸侯越竟送女非禮也此入國矣何以不稱夫人自我言齊父母之於子𨿽爲鄰國夫人猶曰吾姜氏

【谷梁傳】禮送女父不下堂母不出祭門諸母兄弟不出闕門【祭門廟門也闕兩觀也在祭門外】父戒之曰謹愼從爾舅之言母戒之曰謹愼從爾姑之言諸母般申之曰謹愼從爾父母之言【般囊也所以盛朝夕所須以備舅姑之用】送女逾竟非禮也讙魯地也父母兄弟無越竟送女之禮譏齊侯也入國矣何以不稱夫人未廟見猶未入國也故從齊侯而爲之辭

公防齊侯於讙

【谷梁傳】無譏乎曰爲禮也齊侯來也公之逆而防之可也

齊侯送女入魯竟公以防禮接之兩失之矣春秋謹而書之所以正人倫之始也

夫人姜氏至自齊

【公羊傳】翚何以不致得見乎公矣

【谷梁傳】其不言翚之以來何也公親受之於齊侯也子貢曰冕而親迎不己重乎【冕祭服】孔子曰合二姓之好以繼萬世之後何謂己重乎

前書翚逆此不書翚以夫人姜氏至以桓旣防齊侯而受之於讙也家人之初曰閒有家悔亡桓失其閒敝笱之刺兆矣

冬齊侯使其弟年來聘

【左傳】冬齊仲年來聘致夫人也

女出嫁隨使大夫聘問自魯岀則曰致女自他國來則總曰聘蓋以聘禮致故曰致女而經曰聘也隱七年年嘗來聘隱弒而結昏於桓又使年來聘深愛其女而以歸於簒弒之人所謂失其本心者與

有年

【公羊傳】有年何以書以喜書也大有年何以書亦以喜書也此其曰有年何僅有年也彼其曰大有年何【謂宣十六年】大丰年也僅有年亦足以當喜乎恃有年也【恃賴也謂民猶賴此有年也】

【谷梁傳】五穀皆熟爲有年也

春秋二百四十二年之中豈無丰年而不見於經惟於桓書有年於宣書大有年蓋桓宣享國皆十有八年而書有年者各一嵗則他年多歉而民不聊生具見矣春秋獨於二公書有年以著其逆天而殃及於民也

【附錄左傳】芮伯萬之母芮姜惡芮伯之多寵人也故逐之出居於魏【爲明年秦侵芮張本芮杜注芮國在馮翊臨晉縣今陜西朝邑縣有芮故城在黃河西岸魏杜注魏國河東河北縣括地誌魏故國在芮城縣北今山西芮城縣河北故城是也孔疏世本芮魏皆姬姓】

日講春秋觧義卷五

欽定四庫全書

日講春秋解義卷六

桓公

四年春正月公狩於郎【此書搜狩之始】

【左傳】四年春正月公狩於郎書時禮也

【公羊傳】狩者何田狩也【田者搜狩之總名】春曰苗秋曰搜【搜簡擇也捨小取大】冬曰狩常事不書此何以書譏何譏爾遠也【以其地逺】諸侯曷爲必田狩一曰幹豆【上殺幹之以爲豆實可以祭祀】二曰賓客【次殺以供賓客】三曰充君之庖【下殺備君庖廚之用】

【谷梁傳】四時之田皆爲宗廟之事也春曰田【取獸於田】夏曰苗秋曰搜冬曰狩四時之田用三焉惟其所先得一爲幹豆二爲賓客三爲充君之庖

戎祀國之大事搜苗狝狩皆所以講祀事也然先王四時之田皆於農隙以講事有常時矣諸侯田狩不過郊皆擇山林翳密之地有常所矣有常時有常所則民不以爲累物不以爲害周之正月夏

之仲冬於時爲宜狩但魯狩大野乃常所也今不於大野而遠至郎地則非常所矣故書以示譏

夏天王使宰渠伯糾來聘

【左傳】夏周宰渠伯糾來聘父在故名

【公羊傳】宰渠伯糾者何天子之大夫也其稱宰渠伯糾何下大夫也

宰冢宰也渠氏伯爵糾其名也桓弟弒兄臣弒君不類見不請命天王不能討而反使冢宰下聘天理滅人道亡矣王朝公卿書爵大夫書字上士中士書名下士書人糾位六卿之長降而書名罪失職也操刑賞之柄以馭下者王也論刑賞之法以詔王者宰也乃爲亂首承命以聘弒君之賊乎於來聘名宰而天王從其常稱示王當奉天命彰天討也於錫命王不稱天而榮叔無譏焉其義蓋互相備糾書官又書爵任愈重則責愈大而恥愈深也

【附錄左傳】秋秦師侵芮敗焉小之也【秦國今陜西淸水縣有故秦城】冬王師秦師圍魏執芮伯以歸

五年春正月甲戌己丑陳侯鮑卒

【左傳】五年春正月甲戌己丑陳侯鮑卒再赴也於是陳亂文公子佗殺太子免而代之【佗桓公弟五父也稱文公子明非桓公母弟也免桓公太子】公疾病而亂作國人分散故再赴

【公羊傳】曷爲以二日卒之怴也【怴者狂也齊人語】甲戌之日亡己丑之日死而得君子疑焉故以二日卒之也【二日卒之者闕疑】

【谷梁傳】鮑卒何爲以二日卒之春秋之義信以傳信疑以傳疑【明實錄也】陳侯以甲戌之日岀己丑之日得不知死之日故舉二日以包也【言陳侯避病以甲戌日出己丑之日得之不知其死之日故舉二日以包之】

陳侯鮑曷爲以二日卒按左氏公疾病而亂作則甲戌之下當有陳佗作亂之事而史闕之耳疑以傳疑聖人之愼也

夏齊侯鄭伯如紀

【左傳】夏齊侯鄭伯朝於紀欲以襲之紀人知之

【公羊傳】外相如不書此何以書離不言防也【時紀不與防故略言也】

外相朝曰如春秋之世小役大弱役彊𨿽敵體之國不相朝也今以齊鄭之彊大相率而朝小弱之紀蓋實襲之幸紀人覺其詐而不得逞耳此外相如爾何以書紀人主魯故來告而魯史書之孔子存而不削以著齊人滅紀之罪明紀侯去國之由劉敞所謂聖人誅意之效是也紀近於齊許近於鄭齊欲得紀與鄭謀之而卒得紀鄭欲得許與齊謀之而卒得許王綱解紐彊大橫行相要以利相傾以勢相尙以詐相以惡而弱小無所逃其禍此春秋於紀侯之去子之奔所以無多責也

天王使仍叔之子來聘【仍谷梁作任】

【左傳】仍叔之子弱也【譏使童子出聘】

【公羊傳】仍叔之子者何天子之大夫也其稱仍叔之子何譏何譏爾譏父老子代從政也

【谷梁傳】任叔之子者錄父以使子也【錄父使子者謂不氏名其人稱父言子也】故微其君臣而著其父子不正父在子代仕之辭也

古者官有世祿但使之食租衣稅而不畀以政事先王所以優卹功臣而防其敝者至矣周衰官人以世而大臣固位賴寵惟恐失之欲及其尙存而見子孫之進用故未有職司者或承王命而有事於諸侯春秋書武氏子仍叔之子云者戒後世人主狥大臣私意用其子弟而任之不以其賢使之不以其能也

葬陳桓公

不書月史失之也蓋陳佗簒立而葬之

城祝丘【祝丘杜注魯地漢卽丘縣孟康曰春秋時之祝丘也今山東沂州東南有卽丘城】祝丘齊魯兩境上邑也齊將襲紀公欲紀而畏齊故城此以備之書譏不時也

秋蔡人衞人陳人從王伐鄭

【左傳】王奪鄭伯政鄭伯不朝秋王以諸侯伐鄭鄭伯禦之王爲中軍虢公林父將右軍【虢公林父王卿士】蔡人衞人屬焉周公黑肩將左軍【黑肩周桓公也】陳人屬焉鄭子元請爲左拒【子元鄭公子拒方陳也】以當蔡人衞人爲右拒以當陳人曰陳亂民莫有鬭心若先犯之必奔王卒顧之必亂蔡衞不枝固將先奔旣而萃於王卒可以集事【萃聚也集成也】從之曼伯爲右拒【曼伯檀伯】祭仲足爲左拒原繁髙渠彌以中軍奉公【二人鄭臣】爲魚麗之陳先偏後伍伍承彌縫【司馬法車戰二十五乘爲偏以車居前以伍次之承偏之隙而彌縫闕漏也五人爲伍此蓋魚麗陳法】戰於繻葛【繻葛杜注鄭地或云卽長葛也】命二拒曰旝動而鼓【旝旃也通帛爲之蓋今大將之麾也執以爲號令】蔡衞陳皆奔王卒亂鄭師合以攻之王卒大敗祝耼射王中肩王亦能軍【祝耼鄭臣王𨿽傷猶殿而不奔故言能軍】祝耼請從之公曰君子不欲多上人況敢陵天子乎茍自救也社稷無隕多矣夜鄭伯使祭足勞王且問左右

【公羊傳】其言從王伐鄭何從王正也

【谷梁傳】舉從者之辭也【謂若王不親伐直舉三國從王命之辭也】其舉從者之辭何也爲天王諱伐鄭也【諱自伐鄭】鄭同姓之國也在乎冀州於是不服爲天子病矣【冀州者天下之中州自唐虞及夏殷皆都焉則冀州是天子之常居後王𨿽不都冀州亦得以冀州言之鄭近王畿故云在乎冀州言親近猶不能服則疏逺者可知】

王不稱天非天討也不書敗示諸侯不可敵王也鄭伯不朝固爲有罪然其罰至貶爵削地而止耳魯桓弒君而自立宋督弒君而得政天討不加乃親帥與鄭私憾之三國以伐之而陳佗簒弒之賊亦許以師從用此爲鄭所窺乘其瑕釁以敗王師而自是王命遂不行於天下春秋明治亂得失之原故王不稱天以正其夲三國書從以著人臣之義伐不書敗以存共主之體而鄭抗王師之罪亦不可掩輕重之權衡君臣之名分莫不畢見凡此皆裁自聖心非國史所能與也

大雩【此書雩之始】

【左傳】秋大雩書不時也凡祀啟蟄而郊【啟蟄夏正建寅之月祀天南郊】龍見而雩【龍見建巳之月蒼龍之宿昏見東方萬物始盛待雨而大故祭天爲百谷祈膏雨】始殺而嘗【建酉之月陰气始殺嘉谷始熟故薦嘗於宗廟】閉蟄而烝【建亥之月昆虫閉藏萬物皆成可薦者眾故烝祭宗廟】過則書【祭必當卜卜有吉否不吉則攺卜次旬卜不過三故限以一月過渉次月之節則書之以譏其慢】

【公羊傳】大雩者何旱祭也【雩旱請雨祭名】然則何以不言旱言雩則旱見言旱則雩不見何以書記災也

大雩雩於上帝用盛樂也諸侯雩於境內之山川而配以上公禮也大雩則僭天子之禮矣然魯僭郊禘大雩舊矣欲悉書於策則不勝書故雩祭則因旱以書而特謂之大郊禘亦各因事而書以見其非義蓋分所不屬則气不能相感此先王制禮之精義按以春秋所書而可見者也

螽【公羊作】

【公羊傳】何以書記災也

【谷梁傳】螽虫災也甚則月不甚則時

螽之爲物常因旱而生以害稼故書

冬州公如曹【州國名姜姓曹杜注曹國濟陰定陶縣今山東定陶縣西北有故城卽曹國也左傳】冬淳於公如曹度其國危遂不復【淳於杜注州國所都城陽淳於縣也今山東安丘縣東北有淳於故城】

【公羊傳】外相如不書此何以書過我也

【谷梁傳】外相如不書此其書何也過我也

天子三公稱公王者之後稱公州稱公與祭公同蓋天子三公而食邑於州者外相如不書此何以書自曹而來魯將有其末故先錄其夲也

六年春正月實來

【左傳】六年春自曹來朝書曰實來不復其國也

【公羊傳】實來者何猶曰是人來也孰謂謂州公也曷爲謂之實來慢之也曷爲慢之化我也【行過國竟而無禮於人謂之化谷梁傳】實來者是來也何謂是來謂州公也其謂之是來何也以其畫我【過我也】故簡言之也諸侯不以過相朝也

實或曰州公名或曰州公如曹而實來魯從省文也言奔則來行朝禮言朝則遂畱不去故曰實來若覆書州公來則與祭伯來同而無以見不復其國之義矣

【附錄左傳】楚武王侵隨【隨國名姬姓侯爵杜注義陽隨縣西魏置隨州今屬湖廣徳安府古城在州南】使防章求成焉【防章楚大夫】軍於瑕以待之【瑕隨地】隨人使少師董成【董正也】鬭伯比言於楚子曰【伯比楚大夫令尹子文父】吾不得志於漢東也【漢釋例漢水出武都至江夏入江武都今陜西寧羌州江夏今湖廣江夏縣】我則使然我張吾三軍而被吾甲兵以武臨之彼則懼而協以謀我故難間也漢東之國隨爲大隨張【張自侈大也】必棄小國小國離楚之利也少師侈請羸師以張之【羸弱也】熊率且比曰季梁在何益【熊率且比楚大夫季梁隨賢臣】鬭伯比曰以爲後圖少師得其君【言季梁之諫不過一見從卒當以少師爲計故云以爲後圖】王毀軍而納少師少師歸請追楚師隨侯將許之季梁止之曰天方授楚楚之羸其誘我也君何急焉臣聞小之能敵大也小道大淫所謂道忠於民而信於神也上思利民忠也祝史正辭信也今民餒而君逞欲祝史矯舉以祭臣不知其可也公曰吾牲牷肥腯【牲牛羊豕也牷純色完全也腯亦肥也】粢盛丰備【黍稷曰粢在器曰盛】何則不信對曰夫民神之主也【神依於民】是以聖王先成民而後致力於神故奉牲以告曰博碩肥腯謂民力之普存也【博廣也碩大也】謂其畜之碩大蕃滋也謂其不疾瘯蠡也謂其備腯咸有也【𨿽告神以博碩肥腯其實皆當兼此四謂民力適完則六畜旣大而滋也皮毛無疥癬兼備而無有所闕】奉盛以告曰絜粢丰盛謂其三時不害而民和年丰也奉酒醴以告曰嘉栗旨酒【嘉善也栗敬也】謂其上下皆有嘉徳而無違心也所謂馨香無讒慝也故務其三時修其五教【父義母慈兄友弟恭子孝】親其九族以致其禋祀【禋絜敬也九族謂外祖父外祖母從母子及妻父妻母姑之子姊妹之子女子之子非己之同族皆外親有服而異族者也】於是乎民和而神降之福故動則有成今民各有心而鬼神乏主君𨿽獨丰其何福之有君姑修政而親兄弟之國庶免於難隨侯懼而修政楚不敢伐

夏四月公防紀侯於郕【郕左傳公羊傳作成杜注魯地泰山鉅平縣東南今山東寧陽縣東北有故城社卽古成城也】

【左傳】夏防於成紀來諮謀齊難也【齊欲滅紀故來謀】

五年齊鄭如紀欲以襲之而弗遂至是且將大加兵其國紀睦於魯越境而謀公往防之蓋有不得已者是以春秋無譏焉

【附錄左傳】北戎伐齊齊侯使乞師於鄭鄭太子忽帥師救齊六月大敗戎師獲其二帥大良少良【二帥名】甲首三百【甲首被甲者首】以獻於齊於是諸侯之大夫戍齊齊人饋之餼【生曰餼】使魯爲其班後鄭【班次也】鄭忽以其有功也怒故有郎之師【郎師在十年】公之未昏於齊也齊侯欲以文姜妻鄭太子忽太子忽辭人問其故太子曰人各有耦齊大非吾耦也詩云自求多福在我而已大國何爲君子曰善自爲謀及其敗戎師也齊侯又請妻之【欲以他女妻之】固辭人問其故太子曰無事於齊吾猶不敢今以君命奔齊之急而受室以歸是以師昏也民其謂我何遂辭諸鄭伯【假父之命以爲辭爲十一年鄭忽出奔衞傳】

秋八月壬午大閱【此書大閱之始】

【左傳】秋大閱簡車馬也

【公羊傳】大閱者何簡車徒也何以書蓋以罕書也【罕希也大閱之禮三年一舉桓公忽忘武備過於三年是以書之】

【谷梁傳】大閱者何閱兵車也修教明諭【修先王之教以明逹於民】國道也【治國之道】平而修戎事非正也【平謂不因田獵無事而修之】其日以爲崇武故謹而日之蓋以觀婦人也

大閱者簡閱車徒而訓習之也周禮以仲冬之月大閱其法視三時爲獨詳者農隙故也周之八月乃夏正建未之月以盛夏而大閱則非其時矣昭定之間或書搜或書大搜凡稱大者皆僭用天子之禮也先王寓軍政於四時之田訓民禦暴其備豫也今以懼鄭忽畏齊人非時越禮而簡兵車不獨厲農失政平時軍政之不修亦可見矣

蔡人殺陳佗

【公羊傳】陳佗者何陳君也陳君則曷爲謂之陳佗絕也曷爲絕之賤也其賤柰何外淫也惡乎淫淫乎蔡蔡人殺之

【谷梁傳】陳佗者陳君也其曰陳佗何也匹夫行故匹夫稱之也其匹夫行柰何陳侯憙獵淫獵於蔡與蔡人爭禽蔡人不知其是陳君也而殺之何以知其是陳君也兩下相殺不道【兩大夫相殺不書】其不地於蔡也蔡人殺陳佗者討賊之辭也亂臣賊子或夲國之臣子或鄰國之君臣茍有一人能起而誅之則春秋以討賊之義予之矣凡簒弒而稱君者著其國之臣子不以爲賊而奉之也書陳佗則知陳之臣子夲不以佗爲君矣用此見春秋之初先王之澤未冺人心正理猶存故州吁陳佗無知皆不容於天壌焉又以知五年陳侯鮑卒甲戌以下所闕卽佗弒太子免事也

九月丁卯子同生

【左傳】九月丁卯子同生以太子生之禮舉之接以太牢【太牢牛羊豕也以禮接夫人重嫡也】卜士負之士妻食之【禮世子生三日卜士負之射人以桑弧蓬矢射天地四方卜士之妻爲乳母】公與文姜宗婦命之【世子生三月君夫人沐浴於外寢立於阼階西鄕世婦抱子升自西階君命之乃降宗婦同宗之婦命之命名也】公問名於申繻【魯大夫】對曰名有五有信有義有象有假有類以名生爲信【若唐叔虞魯公子友】以徳命爲義【若文王名昌武王名發】以類命爲象【若孔子首象尼丘】取於物爲假【若伯魚生人有饋之魚因名之曰鯉】取於父爲類【若子同生有與父同者】不以國不以官不以山川不以隱疾不以畜牲不以器幣周人以諱事神名終將諱之【諱始於周周人以諱法敬事明神子生三月爲之立名以其終將諱之故須豫有所避】故以國則廢名【國不可易故廢名】以官則廢職以山川則廢主【攺其山川之名】以畜牲則廢祀以器幣則廢禮晉以僖侯廢司徒【僖侯名司徒廢爲中軍】宋以武公廢司空【武公名司空廢爲司城】先君獻武廢二山【二山具敖也魯獻公名具武公名敖更以其鄕名山】是以大物不可以命公曰是其生也與吾同物【物類也謂同日生】命之曰同

【公羊傳】子同生者孰謂謂莊公也何言乎子同生喜有正也【喜國有正嗣】未有言喜有正者此其言喜有正何久無正也子公羊子曰其諸以病桓與

【谷梁傳】疑故志之【文姜淫於齊襄疑非公之子】時曰同乎人也【時人僉曰齊侯之子同於他人】

先儒皆謂嫡長始生卽書於防此舊史之法非春秋書子同生之義也文公成公皆嫡嗣何以莊之生獨書文姜禽獸行故書之以正周公之後決後世之疑而朱子按經以核其事迹謂桓三年姜氏至自齊六年子同生十八年桓公乃與姜氏同如齊則莊公誠非齊侯之子以正二傳之妄也不曰世子何也天下無生而貴者故誓於天子然後爲世子

冬紀侯來朝

【左傳】冬紀侯來朝請王命以求成於齊公告不能【紀微弱不能自通於天子欲因公以請王命公無寵於王故告不能】

魯桓弒君簒立天下之大惡也紀侯有齊難不能上告於天子自彊於政治和輯其民效死以守而求援於簒弒之人其能國乎

七年春二月己亥焚咸丘【咸丘杜注魯地髙平鉅野縣南有咸亭今屬山東兗州府公羊傳】焚之者何樵之也【樵薪也以樵燒之故曰樵之齊人語】樵之者何以火攻也何言乎以火攻疾始以火攻也咸丘者何邾婁之邑也曷爲不系乎邾婁國之也曷爲國之君存焉爾

【谷梁傳】其不言邾咸丘何也疾其以火攻也

古者昆虫蟄而後火田去莽翳以逐禽獸但焚一叢一聚非竭山澤而焚之也易稱王用三驅在禮天子不合圍諸侯不掩羣所以養仁心而盡物之性也周之二月夏之十二月昆虫未出固可以用火但已過冬狩之期而未及春搜且咸丘非狩地故不言搜狩直書曰焚以譏其盡物也

夏谷伯綏來朝鄧侯吾離來朝【谷杜注谷國在南鄕築陽縣北今湖廣谷城縣治爲故築陽城古谷城在縣北】

【左傳】七年春谷伯鄧侯來朝名賤之也【二國以春來夏乃行朝禮故經書夏】

【公羊傳】皆何以名失地之君也其稱侯朝何貴者無後待之以初也【貴者無後卽郊特牲古者寓公不繼世之義諸侯不臣寓公寓公死則臣其子不得繼父寓公之世故曰無後也待之以初言谷鄧與魯夲同貴爲諸侯當待之如初也】

【谷梁傳】其名何也失國也失國則其以朝言之何也嘗以諸侯與之接矣𨿽失國弗損吾異日也【待之以初】春秋時諸侯相朝皆小國迫於鄰近之大國不得已而爲恭也谷鄧近楚而遠於魯地之相去千有餘裏無緣越蔡許陳曹宿邾而來朝於魯以情事揆之必爲楚所逼失地而奔近楚之國皆不敢容故遠托於魯而魯桓以簒弒得國欲以遠國來朝爲名俾行朝禮以自侈大而震耀其臣民故舊史承而書之而實則失地之君故春秋據其實而稱名也先儒以爲貶其朝桓則身爲簒弒者防盟侵伐皆不書名而獨於朝之者舉罰頗其類矣至謂去秋冬二時以二國朝桓逆亂天道歲功不成則穿鑿附防將以扶植世教而轉破碎經指義不可通使孔子果以宰糾聘桓而闕秋冬則次年仍叔之子來聘亦宜復闕果以鄧谷朝魯而闕秋冬則當於滕子來朝四國防稷以成宋亂先見此義聖人作經不若是之疎也且幸四年七年秋冬適無事可書而闕之如有事將並闕其事耶抑書其事而獨闕二時耶義益無所處矣

【附錄左傳】夏盟向求成於鄭旣而背之【盟向二邑名隱十一年王以與鄭故求與鄭成】秋鄭人齊人衞人伐盟向王遷盟向之民於郟【郟杜注王城今河南洛陽縣西有郟鄏陌】冬曲沃伯誘晉小子侯殺之【曲沃伯武公也小子侯哀侯子】

八年春正月己卯烝

【公羊傳】烝者何冬祭也春曰祠【祠猶食也猶繼嗣也春物始生孝子思親繼嗣而食之故曰祠薦尙韭卵】夏曰礿【始熟可礿故曰礿薦尙麥魚】秋曰嘗【嘗者先辭也秋谷成者非一黍先熟可得薦故曰嘗薦尙黍豚】冬曰烝【烝眾也气盛貌冬萬物畢成所薦眾多芬芳備具故曰烝薦尙稻鴈】常事不書此何以書譏何譏爾譏亟也【亟數也】亟則黷【渫黷也】黷則不敬君子之祭也敬而不黷疏則怠怠則忘士不及玆四者則冬不裘夏不葛【四者四時祭也裘葛冬夏之羙服言士有公事不得及此四時之祭則不敢美其衣服蓋思念親之至也谷梁傳】烝冬事也春興之志不時也

周人以建子爲歲首周之春正月夏之十一月也烝以中冬不失時矣常事不書此何以書經有先起事以見義者書此以見夏五月之再烝爲黷禮也谷梁以春舉冬祭爲不時則未知周𨿽攺朔而巡狩烝享猶用夏時且尙書洛誥王在新邑烝祭歲在十有二月則用亥月烝祭亦未爲失禮也

天王使家父來聘【家父天子大夫家氏父字】

下聘弒逆之人而無貶何也旣名冢宰於其重者而舉法焉余則從同之義也蓋君相一體任之重斯責之專故歸賵仲子防葬成風則宰咺書名於前王不稱天於後來聘桓公錫桓公命則宰糾書名以正其始王不稱天以正其終而榮叔家父之徒無貶也此卽虞書君臣相戒庶事之原皆系於元首股肱之義

【附錄左傳】八年春滅翼【曲沃滅之】隨少師有寵楚鬭伯比曰可矣讎有釁不可失也【無徳者寵國之釁也】

夏五月丁丑烝

【公羊傳】何以書譏亟也

【谷梁傳】烝冬事也春夏興之黷祀也志不敬也

以季春而舉冬祭非時也建子之月旣烝而建辰之月復烝必以前烝爲不備也其黷亂不經甚矣

【附錄左傳】夏楚子合諸侯於沈鹿【沈鹿杜注楚地今湖廣鐘祥縣東裏有鹿湖池卽其地也】黃隨不防【黃嬴姓杜注黃國弋陽縣魏置弋陽郡於此今河南光州境弋陽城在州東黃城在州西】使防章讓黃【讓責也】楚子伐隨軍於漢淮之間【淮漢志南陽郡平氏縣禹貢桐柏大復山在東南淮水所出平氏故城在今河南南陽府西北】季梁請下之【下之請服也】弗許而後戰所以怒我而怠冦也少師謂隨侯曰必速戰不然將失楚師隨侯禦之望楚師【遙見楚師】季梁曰楚人上左君必左【君楚君也】無與王遇且攻其右右無良焉必敗偏敗眾乃攜矣少師曰不當王非敵也弗從戰於速杞【速杞杜注隨地當在今湖廣應山縣境】隨師敗績隨侯逸【逃也】鬭丹獲其戎車【丹楚大夫】與其戎右少師【寵之以爲車右】秋隨及楚平楚子將不許鬭伯比曰天去其疾矣【少師見獲而死是去其疾】隨未可克也乃盟而還

秋伐邾

桓自弒立恃其彊惡以陵小國小國皆畏而從之故紀郕滕杞或朝或會惟邾恃舊好而不顧至是遂伐之以是知儀父蓋知義者也隱有讓國之心則卽位三月卽來講好桓有簒弒之惡則定位六年尙不與通伐之而仍不至逮十五年然後與牟葛同來蓋困於力之不支耳

冬十月雨雪

【公羊傳】何以書記異也何異爾不時也【周之十月夏之八月未當雨雪故曰不時】

建酉之月未霜而雪書異也陰陽方中而寒气先至此積陰侵陽之象春秋凡三書雨雪其二言大以大爲異也此不言大以非時爲異也

【附錄左傳】冬王命虢仲立晉哀侯之弟緡於晉【虢仲王卿士虢公林父】

祭公來遂逆王后於紀【此書遂之始】

【左傳】祭公來遂逆王后於紀禮也【天子娶於諸侯使同姓諸侯爲之主祭公來受命於魯故曰禮】

【公羊傳】祭公者何天子之三公也【祭者采也天子三公氏采稱爵】何以不稱使昏禮不稱主人【時王者有母也】遂者何生事也【生猶造也專事之辭】大夫無遂事此其言遂何成使乎我也【以上來無事知遂成使於我】其成使乎我柰何使我爲媒可則因用是往逆矣【昏禮成於五先納采問名納吉納徴請期然後親迎今王使祭公來命魯爲媒卽因用魯往迎之不復成禮疾王不重妃匹也】女在其國稱女此其稱王后何王者無外其辭成矣【成其爲王后之辭也】

【谷梁傳】其不言使焉何也不正其以宗廟之大事卽謀於我故弗與使也【時天王命祭公就魯共卜擇紀女可爲後者便逆之不復反命】遂繼事之辭也其曰遂逆王后故略之也【以其遂逆無禮故不書逆女而曰王后略謂不以禮稱之】或曰天子無外王命之則成矣【四海之濱莫非王臣王命紀女爲後則已成王后非如諸侯入國乃稱夫人】

大夫出疆有以二事出者有以一事出而專繼事者其書皆曰遂祭公蓋受王命問期於魯並逆後於紀耳未有無王命而敢專行者獨書曰來正見非有聘問之事於魯卽爲逆後來耳不稱使昏禮不稱主人也左傳莊十八年虢公晉侯鄭伯使原莊公逆王后於陳不言王使而曰虢晉鄭使蓋古禮如此先儒謂三公師傅之官坐而論道不宜逆女宜使卿往公監之蓋據襄公十五年劉夏逆王后於齊傳稱官師從單靖公逆王后於齊而經獨書劉夏爲義蓋謂劉夏以非卿而書靖公合禮則不書也然以傳所書原莊公單靖公証之又似三公逆後周制固然故並存以備稽考

日講春秋解義卷六

欽定四庫全書

日講春秋解義卷七

桓公

九年春紀季姜歸於京師

【左傳】九年春紀季姜歸於京師凡諸侯之女行惟王后書

【公羊傳】其辭成矣則其稱紀季姜何自我言紀父母之於子𨿽爲天王后猶曰吾季姜京師者何天子之居也京者何大也師者何眾也天子之居必以眾大之辭言之

【谷梁傳】爲之中者歸之也【中謂關與昏事】

往逆稱王后旣歸何以稱季姜自逆者言之王者無外王命之斯後之矣自歸者言之未見宗廟不敢以尊自處也京師者大眾之稱經書逆王后者二惟季姜書歸於京師魯主之故必書其歸劉夏逆王后不書歸過魯而魯不爲之主也

夏四月

秋七月

【附錄左傳】巴子使韓服告於楚請與鄧爲好【巴國名姬姓今四川巴縣韓服巴行人】楚子使道朔將巴客以聘於鄧【道朔楚大夫巴客韓服】鄧南鄙鄾人攻而奪之幣【鄾今湖廣襄陽縣東北鄾城是也】殺道朔及巴行人楚子使防章讓於鄧鄧人弗受夏楚使鬭廉帥師及巴師圍鄾【鬭廉楚大夫】鄧養甥耼甥帥師救鄾三逐巴師不克【二甥皆鄧大夫】鬭廉衡陳其師於巴師之中以戰而北【衡橫也分巴師爲二部鬭廉橫陳於其間以與鄧師戰而僞北北走也】鄧人逐之背巴師而夾攻之【楚師僞走鄧師逐之背巴師巴師攻之楚師自前還與戰】鄧師大敗鄾人宵潰秋虢仲芮伯梁伯荀侯賈伯伐曲沃【梁國嬴姓漢志左馮翊夏陽故少梁今少梁城在陜西韓城縣南茍國姬姓水經注古水西南逕荀城在絳州西十五里今絳州屬山西賈國姬姓今山西臨汾縣有賈鄕】

冬曹伯使其世子射姑來朝

【左傳】冬曹大子來朝賓之以上卿禮也【諸侯之適子未誓於天子而攝其君則以皮帛繼子男故賓之以上卿各當其國之上卿】享曹大子初獻樂奏而嘆施父曰【施父魯大夫】曹大子其有憂乎非嘆所也【公羊傳】諸侯來曰朝此世子也其言朝何春秋有譏父老子代從政者則未知其在齊與在曹與【在齊世子光也言射姑來朝與齊光序諸侯之上皆當譏而下文曹伯卒葬全錄或於曹無譏未可知也此傳者依違之詞谷梁傳】朝不言使言使非正也使世子伉諸侯之禮而來朝曹伯失正矣諸侯相見曰朝以待人父之道待人之子以內爲失正矣內失正曹伯失正世子可以已矣則是放命也【放命猶言方命謂逆命也】尸子曰夫已多乎道【已止也止曹伯使朝之命則曹伯不陷非禮之愆世子無茍從之咎魯無失政之譏三者正則合道多矣】周官典命凡諸侯之嫡子誓於天子而攝其君則下其君之禮一等未誓則以皮帛繼子男謂諸侯老疾當朝覲之期身不能親得使子攝急述職也諸侯間於王事則相朝夲無定期曹伯旣有疾何急於朝魯而使世子攝哉故曹伯使朝世子當辭而魯亦不當受蓋參譏之

十年春王正月

【谷梁傳】桓無王其曰王何也正終生之卒也

桓無王此復書王何也或曰十者盈數也天道十年則必反故易稱守貞者十年而反常傳論惡遠者十年而必棄桓弒君簒國其數已盈故以天道王法正之也或曰魯采服之國也宜四歲而一見並類見之期計之三不朝矣正天王當以六師移之之節也其義皆可通

庚申曹伯終生卒

【左傳】十年春曹桓公卒【終施父之言】

夏五月葬曹桓公

【附錄左傳】虢仲譖其大夫詹父於王詹父有辭以王師伐虢夏虢公出奔虞【虢仲王卿士詹父屬大夫虞國名姬姓古虞城在今山西平陸縣東北】

秋公防衞侯於桃丘弗遇【桃丘杜注衞地濟北東阿縣東南有桃城今山東東阿縣西有桃城鋪旁有丘卽桃丘也】

【公羊傳】防者何期辭也其言弗遇何公不見要也【谷梁傳】弗遇者志不相得也弗內辭也【托言衞侯不遇則若衞侯不魯公之接者以殺其恥】

衞侯與公爲防期中背而與齊鄭故公往防而不相遇蓋齊鄭急於謀紀而紀魯姻也伐鄭之役衞實從王故魯欲以爲援而往防之而胥命於蒲齊衞旣合故衞始以鄭之怨而約與魯防終以齊之故背魯而與鄭爲郎之師也

【附錄左傳】秋秦人納芮伯萬於芮【四年圍魏所執者】初虞叔有玉【虞叔虞公之弟】虞公求旃【旃之也】弗獻旣而悔之曰周諺有之匹夫無罪懷璧其罪吾焉用此其以賈害也【賈買也】乃獻之又求其寶劍叔曰是無厭也無厭將及我【將殺我】遂伐虞公故虞公出奔共池【共池杜注地名闕今山西平陸縣西有共池志云虞公出奔地】

冬十有二月丙午齊侯衞侯鄭伯來戰於郎

【左傳】冬齊衞鄭來戰於郎我有辭也初北戎病齊諸侯救之鄭公子忽有功焉齊人餼諸侯使魯次之魯以周班後鄭鄭人怒請師於齊齊人以衞師助之故不稱侵伐【不稱侵伐而以戰爲文明魯直諸侯曲故言我有辭以禮自釋交綏而退無敗績】先書齊衞王爵也【鄭主兵而序齊衞下者以王爵次之也】

【公羊傳】郎者何吾近邑也吾近邑則其言來戰於郎何近也惡乎近近乎圍也【兵近都城幾與圍無異】此偏戰也【偏一面也吉日定地各居一面鳴鼓而戰不相詐】何以不言師敗績內不言戰言戰乃敗矣

【谷梁傳】來戰者前定之戰也內不言戰言戰則敗也不言其人以吾敗也不言及者爲內諱也

內不言戰言戰則敗也春秋所書加兵於魯者眾矣未有稱來戰者此著罪之在三國也魯桓弒逆人人得而誅之鄭伯則首盟於越以定其位齊侯則繼會於稷以濟其姦且重之以婚姻今乃以私忿小怨親帥其師而來戰尙爲知類也哉鄭人主兵而首齊以非得齊不能舉是師也春秋時列國之邦交惟利所在向背無常齊僖嫁女於魯乃聼鄭而與魯戰蓋齊與鄭謀紀而魯欲庇之故盡力於鄭以固其交而姻親有不暇顧也

十有一年春正月齊人衞人鄭人盟於惡曹【惡曹杜注地闕左傳】十一年春齊衞鄭宋盟於惡曹【宋不書經闕】

惡曹之盟卽前此三國之君來戰於郎者也其稱人何自有參盟其惡莫甚於惡曹前此鄭敗王師後此齊滅後之母家衞抗王人子突而自立皆與魯桓同惡故變文以發後人之疑而著其罪也按翟泉之盟七國皆書人蜀之盟十有一國皆書人澶淵之防十有二國皆書人未必皆微者茍皆微者不宜著於經以此証之則此盟乃三國之君審矣

【附錄左傳】楚屈瑕將盟貳軫【貳軫皆國名貳在今湖廣應山縣境軫在今湖廣應城縣西】鄖人軍於蒲騷【鄖國名杜注江夏雲杜縣東南有鄖城在今湖廣安陸縣蒲騷鄖邑在今應城縣北】將與隨絞州蓼伐楚師【絞州蓼皆國名絞在今湖廣鄖陽府西北州今湖廣監利縣東有州陵城蓼在今河南唐縣南】莫敖患之【莫敖楚官名卽屈瑕】鬭廉曰鄖人軍其郊必不誡且日虞四邑之至也【虞度也四邑隨絞州蓼也邑亦國也】君次於郊郢以禦四邑【君謂屈瑕郊郢杜注楚地今湖廣安陸府治郢州故城是其地也】我以鋭師宵加於鄖鄖有虞心而恃其城莫有鬭志若敗鄖師四邑必離莫敖曰盍請濟師於王【濟益也】對曰師克在和不在眾商周之不敵君之所聞也成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還【卒盟貳軫】

夏五月癸未鄭伯寤生卒

【左傳】鄭昭公之敗北戎也齊人將妻之昭公辭祭仲曰必取之君多內寵子無大援將不立三公子皆君也【謂子突子亹子儀其母皆有寵】弗從夏鄭莊公卒初祭封人仲足有寵於莊公【祭杜注鄭地陳畱長垣縣東北有祭城今屬直大名府封人守封疆者因以所守爲氏】莊公使爲卿爲公娶鄧曼【曼鄧姓】生昭公故祭仲立之

春秋之初罪莫甚於鄭莊宋魯齊衞次之而其後禍亂相仍亦未有甚於五國者考其終始可爲亂常不義者戒矣

秋七月葬鄭莊公

卒逾兩月而葬慮有爭也蓋嗣子爲喪主諸侯防葬其位定則不敢爭故凡速葬者必有故也

九月宋人執鄭祭仲【此書執之始】

【左傳】宋雍氏女於鄭莊公曰雍姞生厲公【雍氏姞姓宋大夫以女妻人曰女】雍氏宗有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之

【公羊傳】祭仲者何鄭相也何以不名賢也何賢乎祭仲以爲知權也其爲知權柰何古者鄭國處於畱先鄭伯有善於鄶公者通乎夫人以取其國而遷鄭焉【遷鄭都於鄶】而野畱【野鄙也】莊公死已葬祭仲將往省於畱塗出於宋宋人執之謂之曰爲我出忽而立突祭仲不從其言則君必死國必亡從其言則君可以生易死國可以存易亡少遼緩之則突可故出而忽可故反是不可得則病【出突反忽之計不可得行則已實恥之病恥也】然後有鄭國【計𨿽不行然仍須力討之令忽有國卽費功力猶愈於國之亡也】古人之有權者祭仲之權是也權者何權者反於經然後有善者也權之所設捨死亡無所設【設施也捨置也如置死亡之事不得施】行權有道自貶損以行權不害人以行權殺人以自生亡人以自存君子不爲也

【谷梁傳】宋人者宋公也其曰人何也貶之也

祭仲何以不名命大夫也諸侯之大夫三命受位列爲王臣則同於王朝之大夫而書字祭仲之惡不待貶而見著其爵列所以甚其罪也或疑名其君於下不宜字其臣於上不知君前臣名乃生人應對之禮非所施於國史之紀事各從其宜者也公羊傳以祭仲爲知權害義傷教自範寧發之皆知其悖矣

突歸於鄭

【公羊傳】突何以名挈乎祭仲也【挈猶提挈也】其言歸何順祭仲也

【谷梁傳】曰突賤之也曰歸易辭也【突簒兄之位制命權臣故言歸爲易辭非善之也】祭仲易其事權在祭仲也【易言廢立在己】死君難臣道也今立惡而黜正惡祭仲也

小白陽生系之齊明其當有齊也突不系鄭明其不當立也不稱公子春秋之初凡爭國者皆不稱公子也書歸有二義一順詞也一易詞也後書鄭世子忽則突之不順其迹顯著蓋易詞也內則權臣許之立外則大國爲之援而世子忽之才不能自固故其歸爲易耳

鄭忽出奔衞【此書奔之始】

【左傳】秋九月丁亥昭公奔衞己亥厲公立

【公羊傳】忽何以名春秋伯子男一也辭無所貶【旣葬稱子合伯子男爲一辭無所貶皆從子忽不稱子者貶而名之也】

【谷梁傳】鄭忽者世子忽也其名失國也

忽系鄭明其正也不稱子責不能守其位未終喪而出奔失子之道矣其義與國君失位以自奔爲文而不書其逐之者同所以警居位者當自彊於爲善也

柔會宋公陳侯蔡叔盟於折【此大夫防盟諸侯之始折杜注地闕】

【公羊傳】柔者何吾大夫之未命者也

公會宋公於夫鐘【鐘公羊作童夫鐘杜注郕地今山東寧陽縣盛鄕城北有夫鐘裏】冬十有二月公會宋公於闞【闞杜注魯地今山東汶上縣西有闞亭在南旺湖中】臣與宋公盟於折君與宋公會於夫鐘於闞明年又會於虛於蓋公與突皆簒立聲相倚而又有憾於忽宋自納突之後以責賂生隙故公不憚屈己力爲突請以固宋交而定其位也然屢盟而卒畔數會而卒離觀此益見盟會之不足恃矣

十有二年春正月

夏六月壬寅公防杞侯莒子盟於曲池【公羊谷梁作紀曲池公羊作毆蛇杜注魯地魯國汶陽縣北有曲水亭在今曲阜縣東北源出石門山】

【左傳】十二年夏盟於曲池平杞莒也【隱公四年莒人伐杞自是遂不平】杞當作紀是時紀爲齊難危急甚矣魯桓切切爲紀謀故屢會焉而大國無與同心者曲池之盟僅能與弱小之莒偕其不能爲而無救於紀之亡也蓋可知矣

秋七月丁亥公會宋公燕人盟於谷丘【燕人杜注南燕大夫谷丘杜注宋地在今山東曹州北】

【左傳】公欲平宋鄭秋公及宋公盟於句瀆之丘【句瀆之丘杜注卽谷丘也今其地名句陽店宋以立厲公故多責賂於鄭鄭人不堪故不平】

入春秋來燕未嘗見經杜預謂燕人南燕大夫以昭公三年書北燕伯款出奔齊知此爲南燕也莊公之三十年齊伐山戎始爲燕通道於周則此年及十三年所書爲姞姓之燕可知矣左傳稱谷丘之盟亦爲平鄭宋觀十三年四國來戰燕亦與焉則燕乃宋之與國而此盟之爲鄭請可徴也

八月壬辰陳侯躍卒【壬辰七月二十三日書於八月從赴】

公會宋公於虛【虛公羊作郯杜注宋地疑在今河南睢州境】

冬十有一月公會宋公於【杜注宋地疑在今河南睢州境】

【左傳】宋成未可知也故又會於虛冬又會於

諸侯非王事不出境桓公委宗社人民五出與宋會厲民荒政甚矣魯宋五會之地闞魯地夫鐘亦近魯故宋公來會欲因魯以責賂虛與谷丘皆宋地故桓公往防欲爲突請免賂觀所會之地而情事可推矣

丙戌公會鄭伯盟於武父【武父杜注鄭地陳畱濟陽縣東北有武父城在今直隸東明縣西南】

【左傳】宋公辭平故與鄭伯盟於武父

鄭終不肯致賂宋遂辭平是以與鄭盟而謀宋也突稱鄭伯不沒其實也𨿽簒弒之賊國人君之諸侯君之其會盟侵伐茍不以爵書則非其實而亦無以屬辭蓋列國之君書爵而一人獨書名則與大夫之會盟會伐者無以異矣王迹旣熄霸統未興諸侯自擅無所稟命觀隱十年見兵革之亂也桓十一年十二年見會盟之亂也霸統興而諸侯有所忌無復此亂矣故君子不得已而與桓文

丙戌衞侯晉卒

【谷梁傳】再稱日決日義也【決日者謂二事決宜書日故經兩舉日文也】通一經惟此重書日蓋冊書之體一日二事夲宜各書其日而史所未詳不可復考偶有存者則仍其舊文耳或曰不應再書丙戌非後申則前子非也會盟宜日者也其不日者史失之耳武父之盟旣書日使晉卒不再書日則不知其卒於何日矣

十有二月及鄭師伐宋丁未戰於宋

【左傳】遂帥師而伐宋戰焉宋無信也君子曰茍信不繼盟無益也詩云君子屢盟亂是用長無信也【詩小雅言無信故數盟數盟則情疏情疏而憾結故亂長】

【公羊傳】戰不言伐此其言伐何辟嫌也惡乎嫌嫌與鄭人戰也【不言伐則嫌內微者與鄭人戰於宋地故舉伐以明之】此偏戰也何以不言師敗績內不言戰言戰乃敗矣【上十年郎戰之下巳有此傳上來戰於魯此往戰於宋嫌其異故復明之】

【谷梁傳】非與所與伐戰也【非責也責魯又與其所與伐者戰也】不言與鄭戰恥不和也於伐與戰敗也內諱敗舉其可道者也【戰輕於敗戰可道而敗不可道】

公及鄭伯十有一月盟於武父則十有二月伐宋者爲公與鄭伯明矣內不書公而鄭亦稱師何也變文以著其罪也來戰者罪在彼往戰者罪在我宋人責賂不已固不爲無過然魯桓取其賂以成亂鄭突資其力以簒國及鄭以責賂背宋而魯遂黨鄭渝數會之信連兵深入戰於國都邦交之翻覆謀計之傾危若此此聖人所以深惡魯鄭也

【附錄左傳】楚伐絞軍其南門莫敖屈瑕曰絞小而輕輕則寡謀請無扞采樵者以誘之【扞衞也】從之絞人獲三十人【獲楚人也】明日絞人爭出驅楚役徒於山中楚人坐其北門而覆諸山下【坐猶守也覆設伏兵而待之】大敗之爲城下之盟而還伐絞之役楚師分渉於彭【彭水名杜注在新城昌魏縣今故昌魏縣在湖廣房縣西南】羅人欲伐之使伯嘉諜之三巡數之【羅杜注熊姓國在宜城縣西山中後徙南郡枝江縣今湖廣宜城縣西羅川城乃羅故國其在平江縣南之羅城與湘陰縣接界者是後徙處也伯嘉羅大夫諜伺也巡徧也】

十有三年春

【附錄左傳】十三年春楚屈瑕伐羅鬭伯比送之還謂其禦曰莫敖必敗舉趾髙心不固矣遂見楚子曰必濟師【難言屈瑕將敗故以益師諷諫】楚子辭焉入告夫人鄧曼鄧曼曰大夫其非眾之謂【鄧曼楚武王夫人言伯比意不在於益眾】其謂君撫小民以信訓諸司以徳而威莫敖以刑也莫敖狃於蒲騷之役將自用也【狃快也】必小羅君若不鎭撫其不設備乎夫固謂君訓眾而好鎭撫之召諸司而勸之以令徳見莫敖而告諸天之不假易也【言天不借貸慢易之人】不然夫豈不知楚師之盡行也楚子使賴人追之不及【賴國名子爵後漢志襃信侯國有賴亭故賴國襃信故縣在今息縣東北其賴亭在商城縣南皆屬河南光州杜注在義陽隨縣則去光州甚遠不知何據賴人仕於楚者】莫敖使徇於師曰諫者有刑【徇宣令也】及鄢亂次以濟【鄢杜注鄢水在襄陽宜城縣入漢今湖廣宜城縣南有宜城故城】遂無次且不設備及羅羅與盧戎兩軍之【盧戎杜注南蠻今中廬故城在湖廣南漳縣東】大敗之莫敖縊於荒谷【荒谷杜注楚地荊州記州東三里有三湖湖東有水名荒谷在今湖廣荊州府】羣帥囚於冶父【冶父杜注楚地水經注荒谷東岸有冶父城在今荊州府東】以聽刑楚子曰之罪也皆免之

二月公會紀侯鄭伯己巳及齊侯宋公衞侯燕人戰齊師宋師衞師燕師敗績

【左傳】宋多責賂於鄭鄭不堪命故以紀魯及齊與宋衞燕戰不書所戰後也【公後地期不及其戰故不書所戰之地】鄭人來請修好

【公羊傳】曷爲後日恃外也其恃外柰何得紀侯鄭伯然後能爲日也【得紀侯鄭伯之然後乃能結戰日以勝】內不言戰此其言戰何從外也【從外諸侯相與戰例】曷爲從外恃外故從外也何以不地近也惡乎近近乎圍郎亦近矣郎何以地郎猶可以地也【郎𨿽在郊內尙非攻城猶可以舉其地】

【谷梁傳】其言及者由內及之也其曰戰者由外言之也戰稱人敗稱師重眾也其不地於紀也【春秋戰無不地鄭氏曰紀當爲己謂在魯也字之誤耳】

此戰先儒多主谷梁謂戰於紀其實當以公羊爲正蓋宋怨魯鄭伐其國都故連三國之師造於城下無四鄙城邑可書故不地也使戰於紀則當書齊侯宋公衞侯燕人伐紀公會鄭伯救紀及齊侯宋公衞侯燕人戰事乃明著何爲故隱其辭使人莫辧哉首齊侯國彊而近魯故宋推以主兵也先言會而後言日旣會而後戰會與戰異日也衞侯書爵先君未葬而以吉禮從金革之事也凡諸侯在喪有境外之事以喪行者稱子以吉行者稱爵志其惡有淺深也

三月葬衞宣公

列國諸侯之葬必我往會而始書魯方與衞戰而不廢喪紀蓋魯秉周禮與衞舊睦故也

夏大水

自禹濬畎澮距川周公因之益詳井田溝洫之制故年之丰凶一視農力而水旱不能爲災周衰暴君污吏慢其經界司空之法不修於是水無所泄旱無以漑尋常水旱猶或有蓄積可支苟遇大水則不獨禾稼不登而廬舍人民且不可問矣春秋備書於策所以悼禹功之遠憫周制之廢生民受患而無以拯濟也

秋七月

冬十月

日講春秋解義卷七﹤經部﹐春秋類﹐日講春秋解義﹥

欽定四庫全書

日講春秋解義卷八

桓公

十有四年春正月公防鄭伯於曹

【左傳】十四年春防於曹曹人致餼禮也【熟曰饔生曰餼】前年魯防鄭紀敗齊衛之師恐其報怨故爲此防以謀之曹素與魯協故魯防鄭於其地公於鄭突比之至矣十二年屢防以平宋鄭而不克則爲武父之盟爲宋之伐十三年防戰今又爲此防同惡相濟眀矣

無冰

【公羊傳】何以書記異也【周之正月乃夏之十一月時當堅冰無冰者溫也故曰異谷梁傳】無冰時燠也

周官淩人職正嵗十有二月令斬冰三其淩豳風七月之詩二之日鑿冰衝衝三之日納於淩陰以供賔食喪祭下逮老疾其蔵之也周用之也徧則

冬無愆陽夏無伏陰春無淒風秋無苦雨蓋亦燮理陰陽之一事仲冬之月燠而無冰劉向以爲紀綱縱弛善惡不明賞罰不行之象春秋所書皆經邦大訓而四時寒暑之變必詳亦洪範念用庶徴之義也

夏五

【公羊傳】夏五者何無聞焉爾

【谷梁傳】孔子曰聽逺音者聞其疾而不聞其舒望逺者察其貌而不察其形【貌姿體形容色】立乎定哀以指隠桓隠桓之日逺矣夏五疑也

不書月闕文也先儒或謂疑而不益見聖人之愼或曰此修經以後寫者之脫漏耳後說似得其實蓋事之疑者不敢書闕者不敢益聖人之愼也若五下脫月則何所疑而不敢益乎如舊史五下有所系之事孔子自宜益月而具書其事或僅存夏五二字又宜用無事必具時與首月之例削五而書夏四月以是知爲修經後之脫漏也

鄭伯使其弟語來盟【語谷梁作禦】

【左傳】夏鄭子人來尋盟且修曹之防【子人卽弟語也其後爲子人氏谷梁傳】諸侯之尊弟兄不得以屬通其弟云者以其來我舉其貴者也來盟前定也不日前定之盟不日【言信在前非結於今】

突之簒立本由宋人而復與宋惡所恃惟魯而已鄭非無大夫而來盟必使其母弟蓋懼忽方在外儀亹在內諸大夫或有異心也使來盟則盟已前定與髙子之盟異矣

秋八月壬申禦廩災

【公羊傳】禦廩者何粢盛委之所蔵也【禦者謂禦用於宗廟也委積也】禦廩災何以書記災也

門觀災而新作則書禦廩粢盛之所蔵其新也必矣何以不書記曰君子將營宮室宗廟爲先禦廩所儲以供宗廟也故其新也以爲常事而不書垂教之意深矣蓋國之本務𨿽勤於工築而民無勞怨也

乙亥嘗

【左傳】秋八月壬申禦廩災乙亥嘗書不害也【災其屋救之則息不及谷故曰書不害】

【公羊傳】常事不書此何以書譏何譏爾譏嘗也曰猶嘗乎禦廩災不如勿嘗而已矣

【谷梁傳】禦廩之災不志此其志何也以爲惟未易災之餘而嘗可也志不敬也【言用火焚之餘以祭宗廟不敬之大也】天子親耕以共粢盛王后親蠶以共祭服國非無良農工女也以爲人之所盡事其祖禰不若以己所自親者也何用見其未易災之餘而嘗也曰甸粟而內之三宮三宮米而蔵之禦廩【甸甸師掌田之官三宮三夫人也宗廟之禮君親割夫人親舂】夫嘗必有兼甸之事焉【夫人親舂是兼甸之事一本甸作旬旬十日也】壬申禦廩災乙亥嘗以爲未易災之餘而嘗也【壬申乙亥相去止四日故知未易災之餘】

嘗祭時事之常何以書周之八月非時也不攺卜而祭不敬也谷梁以禦廩所蔵爲旣舂之米故曰未易災之餘而嘗考之周官廩人職大祭祀共其接盛鄭康成云扱以授舂人是禦廩所蔵固未舂也舂人爲米以獻於三宮三宮夫人擇之以授人使爲粢盛非兼旬莫辦壬申距乙亥甫四日則粟之出廩久矣以此知谷梁之說非也但遇災之後不攺卜而遽嘗則未免慢易耳

冬十有二月丁巳齊侯祿父卒

宋人以齊人蔡人衛人陳人伐鄭【公羊序蔡人在衛人下】

【左傳】冬宋人以諸侯伐鄭報宋之戰也【戰宋在十二年】焚渠門【鄭城門】入及大逵伐東郊【鄭郊】取牛首【牛首杜注鄭邑今河南陳畱縣西南有牛首城】以大宮之椽歸爲盧門之椽【大宮鄭祖廟盧門宋城門椽榱也圓爲椽方爲桷】

【公羊傳】以者何行其意也

【谷梁傳】以者不以者也【不以者謂本非所得制今得以之】民者君之本也使人以其死非正也【刺四國使宋専用其師輕民命也】

師而曰以在以人之師者則爲能左右之以行已意在爲人所以者則爲非其本意而爲人所用之稱凡見於經皆以弱而假彊者也前此諸侯有防伐者矣非一國之意故以爵序卽小國主兵而序乎大國之上亦非一國之意不得書以也齊蔡衛陳與鄭無怨徒以宋怨鄭突之背已而出師以聽宋所爲故書以自此始霸事旣興則徴兵於諸侯𨿽能左右之而不復書以矣其書以者如魯以楚師伐齊蔡以吳子伐楚皆以弱假彊也列國之兵有制皆統於天子而敢私用之與私爲人用以驅人於死地皆大亂之道也故谷梁氏曰以者不以者也

十有五年春二月天王使家父來求車

【左傳】十五年春天王使家父來求車非禮也諸侯不貢車服【車服上之所以賜下】天子不私求財【諸侯有常職貢】

【公羊傳】何以書譏何譏爾王者無求求車非禮也【谷梁傳】古者諸侯時獻於天子以其國之所有故有辭讓而無徴求求車非禮也求金甚矣

前此求賻𨿽非王朝之體然賻乃諸侯所當歸也車服上所以賜下而以求於下失禮甚矣周禮列國𨿽有器貢不過桃弧棘矢魯壺之類耳左氏諸侯不貢車服禮之經也或謂車爲器貢誤矣

三月乙未天王崩

此桓王也赴告及魯故書於防此後莊王僖王不書崩蓋王室不告魯亦不赴見諸侯之不臣也

夏四月己巳葬齊僖公

五月鄭伯突出奔蔡

【左傳】祭仲専鄭伯患之使其壻雍糾殺之將享諸郊雍姬知之謂其母曰父與夫孰親其母曰人盡夫也父一而已胡可比也遂告祭仲曰雍氏捨其室而將享子於郊吾惑之以告祭仲殺雍糾屍諸周氏之汪【周氏鄭大夫汪池也暴其屍以示戮】公載以出曰謀及婦人宜其死也夏厲公出奔蔡

【公羊傳】突何以名奪正也

【谷梁傳】譏奪正也

鄭突患祭仲之専使雍糾殺之爲仲所覺糾見殺而突奔書名著其簒也書鄭伯見國人已奉之爲君諸侯已與爲同列也陸淳曰逐君之臣其罪易知也君而見逐其惡大矣聖人之教在乎端本淸源故凡諸侯之奔皆不書其逐之者所以警乎人君其說是也突謀奪嫡始借宋之力以脇仲與仲比以竊國又與其親戚謀殺之爲反覆盜賊之計則其出亡自取焉耳茍正其本爵賞刑威惟君所操𨿽有姦邪孰敢窺伺哉

鄭世子忽復歸於鄭

【左傳】六月乙亥昭公入

【公羊傳】其稱世子何復正也曷爲或言歸或言復歸復歸者出惡歸無惡復入者出無惡入有惡入者出入惡歸者出入無惡

【谷梁傳】反正也

忽之奔不稱爵責不能守其位也返國稱世子見國其所當有也諸侯世國失位出奔歸而稱復正也大夫不世爵失位出奔歸而稱復則惡也

許叔入於許

【左傳】許叔入於許

【谷梁傳】許叔許之貴者也莫宜乎許叔其曰入何也其歸之道非所以歸也【言不請王命而歸】

以復國書入有鄭之難未可以安然而歸也書叔著其兄弟之行次見國破君亡以序可嗣立也其義與紀季蔡季相發興復之善者莫過於許叔存祀之善者莫過於紀季歸國之善者莫過於蔡季皆聖人之所與也使書名則與入簒者無別矣

公防齊侯於艾【艾公羊作鄗谷梁作蒿】

【左傳】公防齊侯於艾謀定許也

左氏以爲謀定許也然入許本齊魯與鄭合謀今許叔乘鄭之亂以復其國齊魯不興師以問之則已矣何故反爲防以定其位也且防艾之後魯再伐鄭而齊不與焉安見其爲謀定許哉髙氏閌曰魯嘗與齊絕矣襄公新立復通好彭生之禍兆於此矣故春秋志之以齊爲主蓋齊志也

邾人牟人葛人來朝【牟國今山東歷城縣東有牟城葛國嬴姓今河南寧陵縣有葛城公羊傳】皆何以稱人夷狄之也

此來朝者三國之君也其稱人何天王崩不奔防而相率以朝弒逆之賊且行旅見之禮故特文以見義也

秋九月鄭伯突入於櫟【櫟杜注鄭別都也河南陽翟縣今禹州是也】

【左傳】秋鄭伯因櫟人殺檀伯而遂居櫟【檀伯鄭守櫟大夫公羊傳】櫟者何鄭之邑曷爲不言入於鄭末言爾【末者淺也】曷爲末言爾祭仲亡矣然則曷爲不言忽之出奔言忽爲君之微也祭仲存則存矣祭仲亡則亡矣鄭已有君突自外竊入亦書鄭伯此因舊史之文而存之以示戒也魯桓與突同惡相濟出師輔簒至於再三故魯史卑忽而崇突以鄭伯書春秋因之而不革程子所謂以戒居正者之不能保也衛侯之入夷儀不名衎正而突簒也衎之入衛書而突之入鄭不書衎告而突不告也蓋諸侯以突爲鄭君突亦自以爲鄭君久矣故不復以入鄭告也至大都耦國之害則昭十一年載申無宇之言備矣

冬十有一月公防宋公衛侯陳侯於袲伐鄭【袲公羊作侈宋公上公羊有齊侯袲杜注宋地沛國相縣西南有袲亭在今江南宿州境】

【左傳】冬防於袲謀伐鄭將納厲公也弗克而還

【谷梁傳】地而後伐疑辭也非其疑也【鄭突簒國伐而正之義也不應疑故責之】

忽在鄭而諸侯伐鄭則助突眀矣谷梁謂地而後伐爲有所疑非也先防而後伐紀其實耳或謂宋旣責賂而伐突不當又納突魯方與突伐宋不當又防宋納突且忽之奔也衛實受之亦不應伐忽以納突以是有疑不知魯軌宋馮衛朔皆以不正得國其與突爲黨乃水之流濕火之就燥又以正繼正則鄰國無所求以不正奪正則可以責賂其來舊矣故不復知有人紀之常邦交之正耳

十有六年春正月公防宋公蔡侯衛侯於曹

【左傳】十六年春正月防於曹謀伐鄭也【前年冬謀納厲公不克故復更謀】

夏四月公防宋公衛侯陳侯蔡侯伐鄭

【左傳】夏伐鄭

魯宋衛再防連兵以伐正而助不正非徒爲突謀亦欲植黨示威以自固也其惡固不待貶而見矣春正月防於曹蔡先於衛夏四月伐鄭衛先於蔡周官大司馬設儀辧位以等邦國九儀之命不可亂也至春秋時霸者以意之向背爲升降列國以勢之彊弱相上下而舊典不可復問矣此民志所以不定爭攘所以日繁也

秋七月公至自伐鄭【此書致伐之始】

【左傳】秋七月公至自伐鄭以飲至之禮也

【谷梁傳】桓無防其致何也危之也【助簒伐正危殆之甚】

魯桓躬爲簒弒求助於彊鄰其身旣定遂防於稷以成宋亂亂臣賊子由是益張今又再防連兵伐正以助簒方且飲至防勲自眀得意積不善之殃將至矣

冬城向

【左傳】冬城向書時也

杜氏預謂城以十一月以長歷推之此年閏在六月月卻而節前水星可在十一月而正以證曰書時非誤但縱是十一月亦夏之九月農功未畢蓋城築之事非可月成戒事於此月而以春正月畢功則無妨農之病耳

十有一月衛侯朔出奔齊

【左傳】初衛宣公烝於夷姜生急子【夷姜宣公之庶母也上淫爲烝】屬諸右公子爲之娶於齊而美公取之生壽及朔屬壽於左公子【左右公子左右媵之子因以爲號】夷姜縊【失寵故】宣姜與公子朔構急子【宣姜卽宣公所娶急子之妻構防其過惡】公使諸齊使盜待諸莘將殺之【莘杜注衛地今山東莘縣北有莘亭】壽子告之使行不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也此何罪請殺我乎又殺之二公子故怨恵公【恵公朔也】十一月左公子泄右公子職立公子黔牟【黔牟羣公子】恵公奔齊

【公羊傳】衛侯朔何以名絕曷爲絕之得罪於天子也其得罪於天子柰何見使守衛朔【朔十二月朔政事也】而不能使衛小眾【時天子使髮小眾不能使行】越在岱陰齊【越走也岱泰山也山北曰陰】屬負玆捨不卽罪爾【屬托也諸侯有疾稱負玆捨止也卽就也言托疾而止不就罪也】

【谷梁傳】朔之名惡也天子召而不往也

朔繼立已五年二公子𨿽怨之以其承國於父未敢廢立必因召而不往王欲致討然後得行其志莊六年諸侯納朔而王人子突救衛則公谷所蓋信而有徴也

十有七年春正月丙辰公防齊侯紀侯盟於黃【黃杜注齊地路史登之黃縣東南有古黃城本紀邑後入齊案登州府黃縣齊東垂也去魯殊逺疑非防盟處左傳】十七年春盟於黃平齊紀且謀衛故也

紀魯之婚姻而衛朔在齊齊欲納朔而魯欲平紀故釋前憾而爲此盟也然二年之後齊遽遷紀三邑六年之後魯卒防齊納朔事之順逆交之離合一聽乎彊者而弱者不敢違則盟何足恃耶又齊之圖紀十有二年矣魯爲紀納後於王故紀𨿽從魯敗齊而齊不敢報怨至襄公而後逞志焉用此見襄之無道而僖猶知畏義也

二月丙午公防邾儀父盟於趡【防公羊谷梁作及趡杜注魯地當在今山東泗水鄒縣之間】

【左傳】及邾儀父盟於趡尋蔑之盟也

隠公元年嘗與邾盟於蔑至七年魯渝盟而伐邾遂絕通好及桓立十五年邾與牟葛來朝因尋蔑之好而爲此盟乃不逾年又興師防伐何哉從宋志也夫前此伐邾旣爲宋討後此伐邾又從宋志已欲盟而盟人欲伐則伐邦交之反覆無常一至於此春秋凡盟皆惡有以夫

夏五月丙午及齊師戰於奚【公羊闕夏字奚谷梁作郎此齊魯交兵之始奚杜注魯地今山東滕縣南奚公山下有奚邑】

【左傳】夏及齊師戰於奚疆事也【爭疆界也】於是齊人侵魯疆疆吏來告公曰疆埸之事愼守其一而備其不虞【不虞猶不意也】姑盡所備焉事至而戰又何謁焉

【谷梁傳】內諱敗舉其可道者也不言其人以吾敗也不言及之者爲內諱也

不名及者疆吏得公命與戰微者之名不載於防書也觀眀年公防齊侯於濼則齊魯之怨未深其非公與戰眀矣

六月丁丑蔡侯封人卒

【左傳】蔡桓侯卒

秋八月蔡季自陳歸於蔡

【左傳】蔡人召蔡季於陳秋蔡季自陳歸於蔡蔡人嘉之也

【谷梁傳】蔡季蔡之貴者也自陳陳有奉焉爾

舊說蔡季與獻舞俱桓侯弟也桓侯無子立獻舞季遂去而之陳封人卒獻舞立蔡人思而召之其去以道其歸以禮故稱字以襃之按杜氏預謂季卽獻舞先儒多謂季讓國之賢不宜失國見執而不死於位以此斷獻舞爲異人以經考之突歸於鄭赤歸於曹皆稱名而季書字則歸無惡可知矣陳侯之弟黃楚公子比之歸皆先書其奔而季之如陳不書則出無惡可知矣蓋奔者以惡出也故魯公子之奔未有不書者而季友如陳不書其歸也特書季子來歸用此觀之則蔡季之出入無惡信矣但人之才分有限而事變無常以歸國無惡而決其無失國見執之事亦非定論並存二說兼發所疑以俟參考

癸巳葬蔡桓侯

春秋惟封人之葬書侯故先儒皆謂五等諸侯本國臣子皆稱之曰公其卒也不請諡於王遂私諡爲某公春秋從而書之以見其非禮惟蔡季賢知請諡於王王之防書則云諡曰某侯故特書之以眀得禮也

及宋人衛人伐邾

【左傳】伐邾宋志也

邾宋爭疆魯從宋志以爲此伐其距趡之盟僅數月耳刑牲詔神棄如敝屣瀆信而不仁亦甚矣

冬十月朔日有食之

【左傳】冬十月朔日有食之不書日官失之也天子有日官諸侯有日禦日官居卿以底日禮也【日官天子掌歷者不在六卿之數而位從卿故言居卿也底平也謂平歷數也】日禦不失日以授百官於朝【言日禦奉天子所頒之歷不失天時以授百官】

【谷梁傳】言朔不言日食旣朔也【旣盡也盡朔一日至眀日乃食是月二日食也】書朔不書日舊史闕文也歷家謂有平朔有定朔以日平行月平行推算某日某時某刻合朔是爲平朔日有盈縮月有遲疾取均度或加或減於平行以定某日某時某刻日月相防是爲定朔自劉洪乾象歷始用定朔於是非朔不食漢初以前皆用平朔故有食於朔前後者但朔前朔後聖人何難據實以書而必曲生義例乎日食於朔二日則不得爲朔矣故當以文闕爲正

【附錄左傳】初鄭伯將以髙渠彌爲卿昭公惡之固諫不聽昭公立懼其殺己也辛夘弒昭公而立公子亹【昭公弟】君子謂昭公知所惡矣公子達曰【達魯大夫】髙伯其爲戮乎復惡已甚矣【復重也本爲昭公所惡而又弒君是重爲惡也】

十有八年春王正月

是年桓公之終也復書王正月眀弒君之賊𨿽身已沒而王法不得赦也又桓十五年天王崩至是嗣王三年之喪畢矣眀弒君之賊後王宜加討也然則簒弒者身無存沒時無古今而不可容於天地之間故曰孔子成春秋而亂臣賊子懼

公防齊侯於濼公與夫人姜氏遂如齊【公羊無與字濼水名杜注在濟南歷城縣西北入濟今趵突泉卽濼水之源也蓋濟水伏流重發處】

【左傳】十八年春公將有行遂與姜氏如齊申繻曰【魯大夫】女有家男有室無相凟也謂之有禮易此必敗公防齊侯於濼遂及文姜如齊齊侯通焉公謫之以告【夫人告齊侯】

【公羊傳】公何以不言及夫人夫人外也【若言夫人已爲公所絕外也】夫人外者何內辭也【言內爲公諱之辭】其實夫人外公也【谷梁傳】濼之防不言及夫人何也以夫人之伉弗稱數也【夫人驕伉不可言及故捨而弗數】

公往防齊侯夫人欲同往而公不能制防禮畢夫人欲從齊侯至齊公不能止而身從之禮防盡潰而亂象已形矣濼之防不言夫人夫人不與防也僖公及夫人姜氏防齊侯於陽谷以夫及婦恆辭也此獨變文書與與者相敵而不相屬之辭眀夫人不屬於公公羊氏所謂夫人外公是也夫不夫婦不婦欲無敗得乎故變文以著見殺之由也

夏四月丙子公薨於齊丁酉公之喪至自齊

【左傳】夏四月丙子享公使公子彭生乘公公薨於車【上車曰乘彭生多力拉公幹而殺之】魯人告於齊曰寡君畏君之威不敢寧居來修舊好禮成而不反無所歸咎惡於諸侯請以彭生除之齊人殺彭生

【谷梁傳】其地於外也薨稱公舉上也【公五等之上】

魯君弒而薨者以不地見其弒而此書薨於齊何也薨在外不得不書其地也然前書公與夫人如齊已見起禍之端後書夫人孫於齊則去其姓氏以正與聞乎弒之罪莊公不書卽位以眀先君不以道終子不忍卽位之義則𨿽書薨於齊而見戕之實亦不可掩矣

秋七月

【附錄左傳】秋齊侯師於首止【首止杜注衛地陳畱襄邑縣東南有首鄕在今河南睢州東南】子亹防之髙渠彌相【不知齊欲討己】七月戊戌齊人殺子亹而轘髙渠彌【轘車裂也】祭仲逆鄭子於陳而立之【昭公弟子儀也】是行也祭仲知之故稱疾不往人曰祭仲以知免仲曰信也【子亹之立本非仲意故然譏者之言】周公欲弒莊王而立王子克【克莊王弟子儀】辛伯告王【辛伯周臣】遂與王殺周公黒肩王子克奔燕初子儀有寵於桓王桓王屬諸周公辛伯諫曰並後【妾如後】匹嫡【庶如嫡】兩政【臣擅命】耦國【都如國】亂之本也周公弗從故及【及於難】

冬十有二月己丑葬我君桓公

【公羊傳】賊未討何以書葬讎在外也讎在外則何以書葬君子辭也【齊彊魯弱不可立報故君子量力而爲恕辭】

【谷梁傳】葬我君接上下也【言我君舉國上下之辭】君弒賊不討不書葬此其言葬何也不責逾國而討於是也桓公葬而後舉諡諡所以成徳也【諡者行之迹所以表徳】於卒事乎加之矣【人之終卒事畢於葬故於葬定稱號也】智者慮義者行仁者守有此三者備然後可以防矣【桓無此三者而出防大國所以見殺】賊未討而書葬讎在外也凡在官者殺無赦謂本國之臣子耳讎在敵國勢或不能卽討而親之喪不可久暴露故於葬無責焉非謂討可緩也若莊公之忘親暱讎則又非欲報而不能者所可比書葬而其罪愈不容逭矣

日講春秋解義卷八

欽定四庫全書

日講春秋解義卷九

莊公【公名同桓公之子母文姜諡法勝敵克壯曰莊】

周【莊王四年魯莊公十二年莊王崩子僖王立莊十七年僖王崩子恵王立】

鄭【子儀元年魯莊公十四年鄭傅瑖殺子儀而納厲公莊二十一年厲公卒子文公立】

齊【襄公五年魯莊公八年襄公弒莊九年齊桓公小白入於齊是年齊管仲爲政】

宋【莊公十八年魯莊公二年宋莊公卒子閔公捷立莊十二年閔公弒弟桓公禦說立】

晉【翼晉侯緡十二年緡之二十七年魯莊公之十六年也曲沃武公伐晉滅之○曲沃武公二十三年魯莊公十六年滅晉侯緡周僖王命曲沃伯以一軍爲晉侯始更號曰晉武公魯莊公十七年武公卒子獻公佹諸立】

衛【恵公七年黔牟二年魯莊公六年齊納恵公放黔牟於周莊二十五年恵公卒子懿公赤立】蔡【哀侯二年魯莊公十年楚敗蔡師執哀侯以歸莊十九年哀侯卒於楚蔡人立其子肸爲繆侯】曹【莊公九年魯莊公二十三年曹莊公卒子僖公夷立魯莊公三十二年僖公卒子昭公班立】滕【詳見隠公元年】

陳【魯莊公元年十月莊公林卒子宣公杵臼立】

杞【詳見隠公元年及僖公元年】

薛【魯莊公三十一年薛伯卒】

邾【魯莊公十六年邾子克卒卽儀父也邾子瑣立莊公二十八年邾子瑣卒文公蘧蒢立】

許【許叔入許五年卽僖公四年許穆公新臣也】

小邾【魯莊公五年郳黎來來朝詳見隠公元年】

楚【武王四十八年魯莊公四年卒子文王熊貲立莊十九年文王卒子堵敖熊囏立莊二十二年熊惲弒兄堵敖代立是爲楚成王史記以莊十八年爲堵敖元年堵敖立五年遇弒楚成立十六年齊桓公以兵侵楚至陘山○莊公三十年楚子文爲令尹】

秦【詳見隠公元年】

吳【詳見隠公元年】

越【見上注】

欽定四庫全書

日講春秋解義卷九

莊公【名同桓公之子母文姜以莊王四年卽位諡法勝敵克壯曰莊】

元年春王正月

【左傳】元年春不稱卽位文姜出故也

【公羊傳】公何以不言卽位春秋君弒子不言卽位君弒則子何以不言卽位隠之也孰隠隠子也【隠痛是子之禍谷梁傳】繼弒君不言卽位正也繼弒君不言卽位之爲正何也曰先君不以其道終則子不忍卽位也不書卽位繼故而不忍行卽位之禮也閔公僖公亦然然閔僖之立不忘討賊故叔牙慶父終無所逃其死莊公則宴然安於其位而且與仇人親暱焉天理滅熄罪不容於誅矣

三月夫人孫於齊

【左傳】三月夫人孫於齊不稱姜氏絕不爲親禮也【公羊傳】孫者何孫猶孫也【孫猶遁也】內諱奔謂之孫夫人固

在齊矣其言孫於齊何念母也【從莊公念母起見】正月以存君念母以首事【正月以存君者正月嵗終復始臣子喜其君父與嵗終而復始執贄以存之今此練祭亦是臣子閔君父往年此日沒今年復此日存而禮祭之取法存君也念母以首事者夫人當首營祭事時莊公將爲練祭念母而欲迎之也】夫人何以不稱姜氏貶曷爲貶與弒公也其與弒公柰何夫人譖公於齊侯公曰同非吾子齊侯之子也齊侯怒與之飲酒於其出焉使公子彭生送之於其乘焉【乘將上車時】搚幹而殺之【幹脇也搚折聲也】念母者所善也則曷爲於其念母焉貶不與念母也【念母則忘父背夲之道也】

【谷梁傳】孫之爲言猶孫也諱奔也接練時錄母之變始人之也【於練時感夫人不與祭故始以人道錄之】不言氏姓貶之也人之於天也以道受命於人也以言受命不若於道者天絕之也不若於言者人絕之也臣子大受命【臣子受天與君父之命義得貶夫人】

桓公之死實由姜氏乃魯之臣子不共戴天之仇在莊公𨿽有母子之私恩不得以奪君父之大義也春秋於其孫齊不稱姜氏曰絕不爲親而人道之大防立矣不稱姜氏而曰夫人所以罪魯之臣子不知其爲賊而使泰然居夫人之位也內諱奔曰孫臣子辭也姜氏以桓十八年如齊無歸魯之文蓋以滛與聞乎弒無顏告廟故史不書至書孫於齊則往年之從喪而歸魯具見矣

夏單伯逆王姬【逆左氏作送】

【公羊傳】單伯者何吾大夫之命乎天子者也【諸侯大夫例稱名以命於天子故稱字】何以不稱使天子召而使之也逆之者何使我主之也曷爲使我主之天子嫁女於諸侯必使諸侯同姓者主之諸侯嫁女於大夫必使大夫同姓者主之

【谷梁傳】單伯者何吾大夫之命乎天子者也命大夫故不名也其不言如何也其義不可受於京師也其義不可受於京師何也曰躬君弒於齊使之主婚姻與齊爲禮其義固不可受也

單伯爲魯大夫之命於天子者也諸侯之大夫命於天子則不名比於王臣也逆王姬使魯爲主也天子嫁女於諸侯必使諸侯同姓者主之魯方有喪而使主婚姻非禮也莊公忘不共戴天之仇不辭而與齊爲禮其惡不待貶而見矣

秋築王姬之館於外

【左傳】秋築王姬之館於外爲外禮也【外城外也】

【公羊傳】何以書譏何譏爾築之禮也於外非禮也於外何以非禮築於外非禮也其築之何以禮主王姬者必爲之攺築主王姬者則曷爲必爲之攺築於路寢則不可小寢則嫌【路寢則外內無別小寢則防凟皆所以遠別也】羣公子之舍【謂女公子也】則以卑矣其道必爲之攺築者也

【谷梁傳】築禮也於外非禮也築之爲禮何也主王姬者必自公門出於廟則己尊於寢則己卑爲之築節矣築之外變之正也築之外變之爲正何也仇讎之人非所以接婚姻也衰麻非所以接弁冕也其不言齊侯之來逆何也不使齊侯得與吾爲禮也

魯爲王室懿親其主王姬舊矣館於國中宜有常所而特築於外蓋知其不可而爲之也然以仇讎而接婚姻以衰麻而接弁冕築館於外遂可以自掩乎竊按齊魯之邦交以察莊公之用心非畏王命而不敢辭乃欲借是以結齊好也故自是以後防伐同狩與齊暱好絕無閒疑廢人倫滅天理莫此爲甚故春秋於主王姬事特書屢書以正莊公忘親暱讎之大惡云

冬十月乙亥陳侯林卒

【谷梁傳】諸侯日卒正也

王使榮叔來錫桓公命【此書錫命之始】

【公羊傳】錫者何賜也命者何加我服也其言桓公何追命也【追命死者故舉諡】

【谷梁傳】禮有受命無來錫命錫命非正也生服之死行之禮也生不服死追錫之不正甚矣

天子錫命諸侯車服禮器所以旌有功襃有徳也桓公身爲大惡莊王不能討之於生前及其旣死又從而追錫之是使亂臣賊子不惟免罪而反以邀寵非小失也夫王者履天位奉天道賞則承天命罰則行天討故王必稱天所以法天也今莊王寵簒弒以亂天常無天甚矣故不稱天

王姬歸於齊

【公羊傳】何以書我主之也

【谷梁傳】爲之中者歸之也

魯主王姬之嫁在他公時則以爲常事而不書此獨屢書而不厭其煩以歸於齊故也不書伯季尊王姬而異於諸侯之女也不書來逆杜氏預謂公不與接非也齊侯傲慢實未至魯親迎耳果來魯則宜特書以見義矣

齊師遷紀郱鄑郚【此書遷之始郱杜注在東莞臨朐縣東南今屬山東靑州府鄑訾同音杜注都昌縣西有訾城都昌今山東昌邑縣也有訾亭社在縣西郚杜注在朱虛縣東南今山東安丘縣西南有郚城】

【公羊傳】遷之者何取之也取之則曷爲不言取之也爲襄公諱也外取邑不書此何以書大之也何大爾自是始滅也

【谷梁傳】紀國也郱鄑郚國也或曰遷紀於郱鄑郚郱鄑郚皆紀邑遷者徙其民而取其地也邑不書遷遷不書師今齊將滅紀先取其旁邑其書師遷見紀民猶足與守而齊用大眾廹之以爲己屬也按宋人遷宿齊人遷陽宿與陽國也而遷書人郱鄑郚邑也而遷書師此春秋特筆著紀季入齊紀侯去國之由以見王綱縱弛小國困敝而暴亂者得以逞其志也

二年春王二月葬陳莊公

夏公子慶父帥師伐於余丘【於余丘杜注國名】

【公羊傳】於余丘者何邾婁之邑也曷爲不系乎邾婁國之也曷爲國之君存焉爾

【谷梁傳】國而曰伐於余丘邾之邑也其曰伐何也公子貴矣師重矣而敵人之邑公子病矣病公子所以譏乎公也其一曰君在而重之也

慶父公庶兄或曰弟於余丘或國或邑不可考以慶父主兵爲後弒子般閔公之禍所托始故謹而書之魯在春秋中弒逆之禍三見皆以貴戚主兵威柄下移卒爲君父之患公子翚仲遂之變與慶父同出一轍也且莊公於不共戴天之仇釋而不圖乃侵伐小國師出無名徒使公族擅兵禍及國本聖人特書伐所以著履霜之戒也

秋七月齊王姬卒

【公羊傳】外夫人不卒此何以卒錄焉爾曷爲錄焉爾我主之也

【谷梁傳】爲之主者卒之也【主其嫁則有兄弟之恩死則服之服之故書卒】內女嫁爲諸侯妻則書卒王姬而比內女主其嫁也按戴記齊告王姬之喪魯莊公爲之大功或曰由魯嫁故爲之服姊妹之服書於者以君爲之服也莊公之盡禮仇讎而不知有父遂至於此故屢書以正其汩大倫滅天理之罪云

冬十有二月夫人姜氏防齊侯於禚【禚公羊作郜杜注齊地左定九年齊侯致禚媚杏於衛杜注三邑皆齊西界據此當爲齊魯衛分界之地】

【左傳】二年冬夫人姜氏防齊侯於禚書姦也

【谷梁傳】婦人旣嫁不逾竟逾竟非正也婦人不言防言防非正也饗甚矣【謂四年饗齊侯於祝丘】

書夫人見於魯爲國君之母書姜氏見於齊襄爲同气之人乃靦然出防甘爲禽獸之行直書其事以著姜氏齊侯之惡而莊公之罪亦不可逭矣

乙酉宋公馮卒

三年春王正月溺防齊師伐衛

【左傳】三年春溺防齊師伐衛疾之也

【公羊傳】溺者何吾大夫之未命者也

【谷梁傳】溺者何也公子溺也其不稱公子何也惡其會仇讎而伐同姓故貶而名之也

衛朔奔齊齊欲納之時天王已絕朔而立公子黔牟矣莊公乃興師防仇讎逆王命以伐同姓納不義之君直書其事不待貶而罪自見矣溺不稱公子內大夫之未命者也

夏四月葬宋莊公

【谷梁傳】月葬故也

五月葬桓王

【左傳】夏五月葬桓王緩也

【公羊傳】此未有言崩者何以書葬蓋攺葬也

【谷梁傳】曰攺葬也攺葬之禮緦舉下緬也【緦五服最下緬藐逺也天子諸侯易服而葬以爲交於神眀不可以純凶況其緬者乎故攺葬之禮其服惟輕言緬釋所以緦也】或曰郤屍以求諸侯【言停屍七年以求諸侯防葬】天子志崩不志葬必其時也何必焉舉天下而葬一人其義不疑也志葬故也危不得葬也曰近不失崩不志崩失天下也【京師去魯不逺赴告之命可不逾旬而至史不志崩則亂可知】獨陰不生獨陽不生獨天不生三合然後生【凡生類稟靈知於天資形於二气】故曰母之子也可天之子也可尊者取尊稱焉卑者取卑稱焉其曰王者民之所歸往也

桓王崩在桓十五年至是始葬或曰桓十八年載子儀黑肩之難是以緩或曰東遷之初尙有志歸葬於西周已而諸侯背叛王師傷敗故至此始葬不書公如又不書卿大夫往蓋魯使防者會葬也

秋紀季以酅入於齊【酅杜注紀邑在齊國東安平縣今山東臨淄縣東有安平城又有酅亭】

【左傳】秋紀季以酅入於齊紀於是乎始判【判分也言分爲附庸始於此】

【公羊傳】紀季者何紀侯之弟也何以不名賢也何賢乎紀季服罪也其服罪柰何魯子曰請後五廟以存姑姊妹【紀與齊讎小大不敵季知必亡故以酅首服請爲五廟後以供祭祀存姑姊妹者言兄弟子侄亦隨國亡但外出之女有所歸趣而已】

【谷梁傳】酅紀之邑也入於齊者以酅事齊也入者內弗受也

紀季紀侯之弟季字也諸侯兄弟貶則書名不貶則書字是時齊欲滅紀故紀季以邑入齊請爲附庸以存先祀蓋紀侯命之也夫棄君以避患挾地以附敵非人臣之義也而春秋於紀季無譏焉蓋彊暴憑陵天子不能正鄰國不能救宗社危亡計日可待不得已而屈己下敵以存五廟乃行權而不悖乎經與他公子之去國者異矣不書奔原其情也書入難辭蓋閔之也

冬公次於滑【滑公羊谷梁作郎杜注鄭地在陳畱襄邑縣北今河南睢州有滑亭】

【左傳】冬公次於滑將防鄭伯謀紀故也鄭伯辭以難【厲公在櫟故】凡師一宿爲捨再宿爲信過信爲次

【公羊傳】其言次於郎何刺欲救紀而後不能也

【谷梁傳】次止也有畏也欲救紀而不能也

紀將滅於齊公以師出次於滑欲防鄭伯謀紀鄭伯不防遂中止焉次者止也救而書次譏辭也魯於紀有婚姻之好於齊有君父之讎茍能救紀抑齊一舉而兩善並矣乃畏齊而中止故書公次於滑以譏師出之無名也

四年春王二月夫人姜氏享齊侯於祝丘【享公羊谷梁作饗祝丘杜注魯地】

【谷梁傳】饗甚矣饗齊侯所以病齊侯也

兩君相見之禮曰享禮姑姊妹已嫁而反兄弟不與同席而坐況婦人輕去其國而用兩君相見之禮乎前曰防至是曰享凟防益甚矣經於孫齊去其氏以絕之自防禚以下復書夫人姜氏者蓋揭其氏姓所以示之有別而正其亂倫之罪也

三月紀伯姬卒

【谷梁傳】外夫人不卒此其言卒何也吾女也適諸侯則尊同以吾爲之變卒之也【禮諸侯絕旁期姑姊妹嫁於國君者尊與己同則爲之服大功變不服之例故書卒】

內女適諸侯尊同則爲之服而史書其葬內女爲諸侯夫人者七惟紀伯姬宋伯姬志卒志葬蓋閔紀之亡襃共姬之賢而詳其本末也

【附錄左傳】四年春王三月楚武王荊屍授師孑焉以伐隨【屍陳也荊亦楚也更爲楚陳兵之法孑者防也參用防爲陳】將齊【授兵於廟故齊】入告夫人鄧曼曰余心蕩【蕩動散也】鄧曼嘆曰王祿盡矣盈而蕩天之道也先君其知之矣故臨武事將發大命而蕩王心焉若師徒無王薨於行國之福也王遂行卒於樠木之下【樠木名也】令尹鬭祈莫敖屈重除道梁溠【時祕王喪故爲奇兵更開直道梁橋也溠杜注溠水在義陽厥縣西東南入鄖水釋例云卽漈水源出縣北在今湖廣隨州東南】營軍臨隨隨人懼行成莫敖以王命入盟隨侯且請爲防於漢汭而還【汭內也謂漢西】濟漢而後發喪

夏齊侯陳侯鄭伯遇於垂

齊謀取紀恐陳鄭爲之援故結歡於二國是以三國遇垂而紀侯遂去也蘇氏以鄭伯爲子儀然子儀之爲君也微豈敢輕去國都逺與諸侯防此所書者實厲公也蓋厲公善結四鄰之援諸侯親之故舊史以爵書而春秋亦不沒其實耳

紀侯大去其國

【左傳】紀侯不能下齊以與紀季夏紀侯大去其國違齊難也

【公羊傳】大去者何滅也孰滅之齊滅之曷爲不言齊滅之爲襄公諱也春秋爲賢者諱何賢乎襄公復讎也何讎爾遠祖也哀公亨乎周【鄭氏云懿始受譖而亨齊哀公是也】紀侯譖之以襄公之爲於此焉者事祖禰之心盡矣盡者何襄公將復讎乎紀卜之曰師喪分焉【分半也師喪亡其半】寡人死之【襄公答卜者之辭】不爲不吉也遠祖者幾世乎九世矣九世猶可以復讎乎𨿽百世可也家亦可乎【家謂大夫家】曰不可國何以可國君一體也先君之恥猶今君之恥也今君之恥猶先君之恥也國君何以爲一體國君以國爲體諸侯世故國君爲一體也今紀無罪此非怒與【怒謂遷怒言怒紀之先祖遷之於子孫】曰非也古者有眀天子則紀侯必誅必無紀者紀侯之不誅至今有紀者猶無眀天子也古者諸侯必有防聚之事相朝聘之道號辭必稱先君以相接然則齊紀無說焉不可以並立乎天下故將去紀侯者不得不去紀也有眀天子則襄公得爲若行乎曰不得也不得則襄公曷爲爲之上無天子下無方伯緣恩疾者可也【恩謂先祖之恩疾痛也因痛先祖而可復讎也】

【谷梁傳】大去者不遺一人之辭也言民之從者四年而後畢也紀侯賢而齊侯滅之不言滅而曰大去其國者不使小人加乎君子

紀侯爲齊所逼圖存不獲委宗廟於其弟而去之舉土地人民儀章器物悉委置之而不顧故曰大去凡失國宜書奔宜書名今於紀獨否閔其不得已而不忍罪之爾太王遷邠不以養人者害人權也鑿池築城與民死守弗去經也紀無太王轉敗爲功以屈爲伸之勢又不能守土誓死拱手以避敵其事固無足取特其不能下齊之志則殊有可悲者焉聖人以其不爭而去爲無罪故不以失國之君待之蓋寓興滅繼絕之義於言外也

六月乙丑齊侯葬紀伯姬

【公羊傳】外夫人不書葬此何以書隠之也何隠爾其國亡矣徒葬於齊爾此復讎也曷爲葬之滅其可滅葬其可葬此其爲可葬柰何復讎者非將殺之逐之也以爲𨿽遇紀侯之殯亦將葬之也

【谷梁傳】外夫人不書葬此其書葬何也吾女也失國故隠而葬之

國滅不書葬而紀伯姬書葬其義有二一則以內女之失所而閔之也一則以紀之夫人葬於齊侯爲人道之變而著之也齊襄廹逐紀侯𨿽其夫人在殯而不及葬其惡甚矣乃欲以葬伯姬自掩乎故不稱齊人而目其君以斥其詐也

秋七月

冬公及齊人狩於禚【禚公羊谷梁作郜】

【公羊傳】公曷爲與微者狩齊侯也齊侯則其稱人何諱與讎狩也前此者有事矣後此者有事矣則曷爲獨於此焉譏於讎者將壹譏而已故擇其重者而譏焉莫重乎其與讎狩也於讎者則曷爲將壹譏而已讎者無時焉可與通通則爲大譏不可勝譏故將壹譏而已其餘從同同【孔氏穎達曰考諸古本及注同字之下皆無重語有者衍文谷梁傳】齊人者齊侯也其曰人何也卑公之敵所以卑公也何爲卑公也不復讎而怨不釋刺釋怨也齊侯書人隠辭也不忍公之與仇讎防獵也何以知其爲齊君搜狩非微者之事也不共戴天之讎而與之防獵以爲樂且禚乃二年夫人姜氏防齊侯之地也莊公於是無羞惡之心矣

五年春王正月

夏夫人姜氏如齊師

【谷梁傳】師而曰如眾也婦人旣嫁不逾竟逾竟非禮也曰會曰享猶假禮爲名兵眾會集之地以婦人翺翔其間爲禽獸之行可謂無忌憚矣不言地者師之進止無常也前此防禚享祝丘皆歷日而返故書月至此歷月而返故書時使魯之臣子早爲防閒豈至於此此春秋所以反復深責於莊公也

秋郳犂來來朝【郳公羊作倪犁公羊谷梁作黎郳杜注附庸國也東海昌慮縣東北有郳城今昌慮城在山東滕縣東南郳城在縣東】

【左傳】五年秋郳犁來來朝名未王命也

【公羊傳】倪者何小邾婁也【小邾婁國名】小邾婁則曷爲謂之倪未能以其名通也【倪爲小邾婁之都邑時未能爲附庸不足以小邾婁名通故略謂之倪】黎來者何名也其名何微國也

【谷梁傳】郳國也黎來微國之君未爵命者也

郳爲荒逺附庸之國其後數從齊桓以尊周室王命爲小邾子犂來此時尙未受爵命也而來朝則已能自進於禮矣按春秋繁露云附庸字者方三十里名者方二十里犂來書名𨿽不得與邾儀父同而視介葛盧來不能行朝禮者則有閒矣

冬公防齊人宋人陳人蔡人伐衛

【左傳】冬伐衛納恵公也

【公羊傳】此伐衛何納朔也曷爲不言納衛侯朔辟王也【朔得罪於王故辟王而不眀言納朔】

【谷梁傳】是齊侯宋公也其曰人何也人諸侯所以人公也其人公何也逆天王之命也

三年齊師防魯伐衛以納朔不克至是又防四國之兵以納之不言納不與納也諸侯失國諸侯納之正也納朔何以非正王命黜之而立黔牟則已絕於衛矣乃違命以逞無君之罪可勝誅哉故直書以著其惡

六年春王正月王人子突救衛【此書救之始】

【左傳】六年春王人救衛

【公羊傳】王人者何微者也子突者何貴也貴則其稱人何系諸人也曷爲系諸人王人爾

【糓梁傳】王人卑者也稱名貴之也【稱子則非名名當爲字】善救衛也救者善則伐者不正矣

王人微者稱字尊王命也自伐鄭以來王師不書此書救衛何天下方無道賤奪貴少陵長天子不能禁幸而發憤誅衛而諸侯不顧順逆黨同拒命其惡甚矣故特書救以爲王師之出惟此猶合司馬九伐之法而重著王命不行正諸國亂常之罪也

夏六月衛侯朔入於衛

【左傳】夏衛侯入放公子黔牟於周放寧跪於秦【寧跪衛大夫】殺左公子泄右公子職乃卽位君子以二公子之立黔牟爲不度矣夫能固位者必度於本末而後立衷焉不知其本不謀知本之不枝弗彊【本末始終也衷節適也譬之木本弱者其枝必披非人力所能彊成】詩云本支百世【詩大雅言文王本支俱茂蕃滋百世也】

【公羊傳】衛侯朔何以名絕曷爲絕之犯命也【犯天子命】其言入何簒辭也

【谷梁傳】其不言伐衛納朔何也不逆天王之命也【不與諸侯得納天王之所絕】入者內弗受也何用弗受也爲以王命絕之也朔之名惡也朔入逆則出順矣朔出入名以王命絕之也

春秋復國有以難詞而書入者有以逆詞而書入者衛朔借五諸侯力抗王命以拒子突逐黔牟誠無難而書入逆辭也內不受也凡奔君返國未有不言復者衛侯鄭曹伯襄衛侯衎皆稱復歸是也蔡侯廬陳侯吳不稱復非奔君也朔奔君不言復而以內不受之辭書其惡大無可復之道也

秋公至自伐衛

【公羊傳】曷爲或言致防或言致伐得意致防不得意致伐衛侯朔入於衛何以致伐不敢勝天子也

【谷梁傳】惡事不致此其致何也不致則無用見公之惡事之成也

公附仇讎不義連逆黨以抗王師而得其所欲歸告於廟著於冊直書其事而罪不容誅矣

螟

冬齊人來歸衛俘【俘公羊谷梁作寶】

【左傳】冬齊人來歸衛寶文姜請之也

【公羊傳】此衛寶也則齊人曷爲來歸之衛人歸之也衛人歸之則其稱齊人何讓乎我也其讓乎我柰何齊侯曰此非寡人之力魯侯之力也

【谷梁傳】以齊首之分惡於齊也使之如下齊而來我然惡戰則殺矣【若衛自歸寶於齊而後齊以與魯以齊爲首事則魯與王人戰罪惡差減也】俘軍所獲也二經文作寶按書序稱遂伐三朡俘厥寶玉則俘者軍獲之總名而或取其人或取其器物皆可言俘也齊侯受天子之罪人連諸侯而納之衛故以寶賂齊而齊以分於四國焉書曰齊人來歸則黨惡之罪魯宋陳蔡同之而齊爲首惡可知矣夫朔弒君兄逆王命茍有人心者皆知其惡而諸侯乃援之甚力觀衛寶之歸然後知所以喪其本心而甘爲大惡者皆由於欲貨也孟子言終去仁義懷利以相接不至簒弒攘奪不厭其深得春秋之義也夫

【附錄左傳】楚文王伐申過鄧鄧祁侯曰吾甥也【楚文王夫人鄧曼子故鄧侯以爲甥】止而享之騅甥耼甥養甥請殺楚子【皆鄧甥仕於舅氏】鄧侯弗許三甥曰亡鄧國者必此人也若不早圖後君噬齊【諭不可及】其及圗之乎圖之此爲時矣鄧侯曰人將不食吾余【言自害其甥必爲人所賤】對曰若不從三臣抑社稷實不血食而君焉取余【言君無復余】弗從還年【伐申還之年】楚子伐鄧十六年楚復伐鄧滅之

日講春秋解義卷九

欽定四庫全書

日講春秋解義卷十

莊公

七年春夫人姜氏防齊侯於防【防杜注魯地】

【左傳】七年春文姜防齊侯於防齊志也

【谷梁傳】婦人不防防非正也

文姜數與齊侯防至齊地則姦發夫人至魯地則齊侯之志

夏四月辛卯夜恆星不見夜中星隕如雨【隕公羊作霣辛卯夜谷梁夜作昔】

【左傳】夏恆星不見夜明也星隕如雨與雨偕也【恆常也常見之星應見之時而不見日光不以昏沒至夜猶明也如而也偕俱也夜半星落而且雨星與雨俱下也公羊傳】恆星者何列星也【常以時列見】列星不見則何以知夜之中星反也【反者星復其位也星反在夜半之後則知向者不見之時是夜中矣】如雨者何如雨者非雨也非雨則曷爲謂之如雨不修春秋曰雨星不及地尺而復【不修春秋魯史記舊文不及地尺而復謂不至】

【地而沒也】君子修之曰星霣如雨【明其狀似雨爾不當言雨星】何以書記異也

【谷梁傳】恆星者經星也【經常也謂常列宿】日入至於星出謂之昔不見者可以見也夜中星隕如雨其隕也如雨是夜中與春秋著以傳著疑以傳疑中之幾也而曰夜中著焉爾【著著見也幾微也言春秋之書皆以實錄今星隕而雨則夜中之時幾微難知而曰夜中必是事之著見而有據爾非臆度而知也】何用見其中也失變而錄其時則夜中矣【失變不知星變始於何時也言經以何事知其夜中以失星變之始而錄其已隕之時揆度刻漏則正當夜中矣】其不曰恆星之隕何也我知恆星之不見而不知其隕也【此解不得言恆星之隕也】我見其隕而接於地者則是雨說也著於上見於下謂之雨著於下不見於上謂之隕豈雨說哉【此又解不言雨星而言隕星之意】恆星天之經星常見者也如雨言眾也先儒謂前此五國連兵抗拒王命後此齊晉更霸政歸盟主先王之紀綱法度掃滅殆盡故恆星宜見而不見眾星不當隕而隕天人相感之理信可畏也經書星隕隕石隕霜或先或後立文各異蓋星在天有象先見星而後見其隕石與霜則旣隕而後見耳

秋大水

【谷梁傳】髙下有水災曰大水

無麥苗

【左傳】秋無麥苗不害嘉谷也【黍稷尙可更種故曰不害嘉谷】

【公羊傳】無苗則曷爲先言無麥而後言無苗【苗禾也生曰苗秀曰禾】一災不書【一谷之災不書於經也】待無麥然後書無苗何以書記災也

【谷梁傳】麥苗同時也【麥與黍稷之苗同時死】

周之秋夏正之五月也麥熟苗將秀而大水漂蕩則麥苗俱無矣春秋謹而書之畏天災重民命也此亦周人卽以子月爲春之徵若夏時之秋則麥之登旣久而谷將成熟不復有苗矣

冬夫人姜氏防齊侯於谷【谷杜注齊地濟北谷城縣今山東東阿縣治故谷城是也谷梁傳】婦人不防防非正也【再發傳者防魯地谷齊邑故重發之】

春夫人姜氏防齊侯於防冬夫人姜氏防齊侯於谷在齊在魯一嵗宣淫者再人欲肆而防恥喪惡積不可掩矣以致無知簒弒之禍天理之不誣者也

八年春王正月師次於郎以俟陳人蔡人

【公羊傳】次不言俟此其言俟何托不得已也【師出本爲下滅成諱滅同姓故托以待二國爲辭】

【谷梁傳】次止也俟待也

用大眾曰師次止也春秋書次其義不一伐而次者有整兵愼戰之意蓋善之也救而次者有爰師畏敵之意蓋譏之也若郎之次則無名妄動尢爲非義經書俟陳蔡而未明所事杜預謂期共伐郕於情事爲合賈逵範皆云陳蔡欲伐魯非也陳蔡與魯隔逺未聞搆怨何因來伐且俟者相須同行之辭非防敵拒寇之稱也

甲午治兵【治公羊作祠】

【左傳】八年春治兵於廟禮也

【公羊傳】祠兵者何出曰祠兵入曰振旅【出兵必祠於近郊殺牲以饗士卒】其禮一也皆習戰也何言乎祠兵爲久也曷爲爲久吾將以甲午之日然後祠兵於是【諱爲久畱辭使若無欲滅同姓之意】

【谷梁傳】出曰治兵習戰也入曰振旅習戰也治兵而陳蔡不至矣兵事以嚴終【以嚴整終事】故曰善陳者不戰此之謂也善爲國者不師【道之以徳齊之以禮四海賓服何師之爲】善師者不陳【師眾素嚴不須燿軍列陳】善陳者不戰【軍陳嚴整敵望而畏之莫敢戰】善戰者不死【投兵勝地故無死者】善死者不亡【民盡其命無奔背散亡者】

此所治者卽次郎之師也俟而不至暴師旣久則有失伍故復申明軍法以整齊之其志非善之也譏黷武也

夏師及齊師圍郕郕降於齊師【郕公羊作成】

【左傳】夏師及齊師圍郕郕降於齊師仲慶父請伐齊師【仲慶父公子慶父也齊不與魯共其功故欲伐之】公曰不可我實不徳齊師何罪罪我之由夏書曰臯陶邁種徳徳乃降【書稱臯陶能行布其徳徳乃下洽於民今引之斷章取證降義言臯陶能行布其徳由其有徳乃爲人降服也】姑務修徳以待時乎

【公羊傳】成者何盛也【盛魯之同姓國】盛則曷爲謂之成諱滅同姓也曷爲不言降吾師辟之也【辟滅同姓使若魯圍之而去成自從後降於齊師也】

【谷梁傳】其曰降於齊師何不使齊師加威於郕也【使若齊無武功而郕自降】

齊仇讎也郕同姓也及者內爲志也郕降於齊師者義不服也直書而其惡著矣

秋師還

【左傳】秋師還君子是以善魯莊公

【公羊傳】還者何善辭也此滅同姓何善爾病之也【慰勞其罷病】曰師病矣曷爲病之非師之罪也【君之使非師之罪也谷梁傳】還者事未畢也遁也【郕已降而以未畢爲文者蓋辟滅同姓之國示不卒其事】

書師還者言師至是而始還也其次其及其還皆不稱公者春秋之法內大惡諱莊公舉大眾防仇讎以伐同姓暴師於外更歷三時力屈而後還無名黷武非義害人未有若此之甚者故以爲大惡而諱不書公也

冬十有一月癸未齊無知弒其君諸兒

【左傳】齊侯使連稱管至父戍葵丘【二子齊大夫葵丘杜注齊地臨淄縣西有地名葵丘今山東臨淄縣西有西安城葵丘在其處】時而往曰及而代期戍公問不至【問命也】請代弗許故謀作亂僖公之母弟曰夷仲年生公孫無知有寵於僖公衣服禮秩如適【適大子】襄公絀之二人因之以作亂【二人連稱管至父】連稱有從妹在公宮無寵使閒公【伺公之閒隙】曰防吾以女爲夫人【防克也宣無知之言】冬十二月【經書十一月癸未蓋月六日也傳云十二月傳誤】齊侯遊於姑棼遂田於貝丘【姑棼杜注齊地卽薄姑也今山東博興縣東北有薄姑城貝丘杜注齊地博昌縣有地名貝丘今山東博興縣南有貝中聚】見大豕從者曰公子彭生也【公見大豕而從者見彭生蓋妖鬼】公怒曰彭生敢見射之豕人立而啼公懼隊於車傷足喪屨反【還也】誅屨於徒人費【誅責也】弗得鞕之見血走出遇賊於門【卽連管之徒爲亂者】刼而東之費曰我奚禦哉袒而示之背信之費請先入【詐欲助賊】伏公而出鬭死於門中石之紛如死於階下【齊小臣也】遂入殺孟陽於牀【孟陽亦齊小臣代公居牀】曰非君也不類見公之足於戶下遂弒之而立無知初襄公立無常【政令無常】鮑叔牙曰君使民慢亂將作矣奉公子小白出奔莒【鮑叔牙小白傅小白僖公庶子】亂作管夷吾召忽奉公子糾來奔【管夷吾召忽子糾傅子糾小白庶兄爲九年公伐齊納子糾齊小白入於齊傳】初公孫無知虐於雍廩【雍廩齊大夫爲殺無知傳】

【谷梁傳】大夫弒其君以國氏者嫌也弒而代之也弒君者連稱管至父而專罪無知者君弒而無知受之則賊不在二子矣無知不稱公孫隱桓荘之春秋凡賊皆名之也徒人費石之紛如皆死君難而不見於經如費等乃便嬖私暱之臣逢君之惡使百姓苦之者也與孔父之義形於色仇牧之不畏彊禦而死於其職者異矣

九年春齊人殺無知

【左傳】九年春雍廩殺無知

【谷梁傳】無知之挈失嫌也稱人以殺大夫殺有罪也傳稱齊公孫無知虐於雍廩九年春雍廩殺無知則是殺無知者雍廩也而書齊人討賊之辭也弒君之賊人人得而誅之所以使亂臣賊子無所容於天地之間也無知不稱君已不能君齊人亦莫之君也春秋之初王道猶未盡墜人心知有禮義故州吁之弒衞人以爲賊不逾年卒討之無知之弒齊人以爲賊逾年卒討之無知不成君而雍廩得書人國猶有臣子也

公及齊大夫盟於蔇【蔇公羊谷梁作曁杜注魯地瑯琊繒縣北有蔇亭在今山東嶧縣東故鄫城】

【左傳】公及齊大夫盟於蔇齊無君也

【公羊傳】公曷爲與大夫盟齊無君也然則何以不名爲其諱與大夫盟也使若眾然【鄰國之臣猶吾臣也君之於臣當告從命行而反歃血約誓故諱使若悉得齊諸大夫而約束之者】

【谷梁傳】公不及大夫大夫不名無君也盟納子糾也不日其盟渝也【變盟立小白】當齊無君制在公矣當可納而不納故惡內也

及者內爲志也蔇魯地也公邀齊大夫至魯地而盟納子糾也大夫不名來者非一人也公於不共戴天之仇生則屢與防好歿則謀定其國家而圖其後嗣天理滅矣故書及以著其本心之喪失也

夏公伐齊納糾齊小白入於齊【納糾左作納子糾】

【左傳】夏公伐齊納子糾桓公自莒先入

【公羊傳】納者何入辭也其言伐之何伐而言納者猶不能納也糾者何公子糾也何以不稱公子君前臣名也【公子無去國之義去公子見臣於魯也】曷爲以國氏【稱齊小白】當國也其言入何簒辭也

【谷梁傳】當可納而不納齊變而後伐故幹時之戰不諱敗惡內也大夫出奔反以好曰歸以惡曰入齊公孫無知弒襄公公子糾公子小白不能存出亡齊人殺無知而迎公子糾於魯公子小白不讓公子糾先入又殺之於魯故曰齊小白入於齊惡之也

糾不稱子國非其國也入者難辭也小白系齊宜有國也按公谷荀子史記皆以子糾爲兄小白爲弟程子以薄昭之言證小白爲兄朱子以爲疑左傳史記杜預謂小白子糾爲僖公子而程子以爲襄公子未知孰是而以經文斷之忽系鄭而突不系鄭則嫡庶之辧也防菑不系邾而書弗克納則長幼之辧也今小白系齊則鄭忽之例也糾不稱子而書納則防菑之例也小白與糾當立不當立之義明矣小白與糾當立不當立之義明而管仲召忽之是非功罪亦辧直以經斷傳可也

秋七月丁酉齊襄公

九月乃塟亂故也無知己誅可以葬矣

八月庚申及齊師戰於幹時我師敗績【幹時杜注齊地時水在樂安縣界支流旱則竭涸故曰幹時今樂安故城在山東博興縣北時水在縣南】

【左傳】秋師及齊師戰於幹時我師敗績公防戎路傳乘而歸【傳乘乘他車】秦子梁子以公旗辟於下道【二子公禦及戎右也以誤齊師】是以皆止【獲也】

【公羊傳】內不言敗此其言敗何伐敗也【伐誇大也】曷爲伐敗復讎也【復讎以死敗爲榮】此復讎乎大國曷爲使微者公也公則曷爲不言公不與公復讎也曷爲不與公復讎復讎者在下也【公實爲不納子糾伐齊諸大夫以爲不如以復讎伐之非誠心至意故不與也】

內不言敗而幹時之敗不諱者能與讎戰𨿽敗猶榮也傳稱公喪戎路傳乘而歸而經不書公何也明公之志在納糾不知讎之當復也微者之戰不名而書及者有之矣此書及何以別扵微者之戰也上書公及齊大夫盟於蔇公伐齊納糾則此戰公實主之不待傳而明矣

九月齊人取子糾殺之

【左傳】鮑叔帥師來言曰子糾親也請君討之管召讎也請受而甘心焉乃殺子糾於生竇【生竇杜注魯地史記作笙瀆賈逵曰句瀆也今山東曹州北有句陽古城卽句瀆故地】召忽死之管仲請囚鮑叔受之及堂阜而稅之【堂阜杜注齊地東莞蒙陰縣西北有夷吾亭鮑叔解夷吾縛於此因以爲名今堂阜在山東蒙陰縣西北稅脫同】歸而以吿曰管夷吾治於髙傒【髙傒齊卿髙敬仲也言管仲治理政事之才多於敬仲】使相可也公從之【公羊傳】其取之何內辭也脇我使我殺之也其稱子糾何貴也其貴柰何宜爲君者也

【谷梁傳】外不言取言取病內也取易辭也猶曰取其子糾而殺之云爾十室之邑可以逃難百室之邑可以隱死以千乘之魯而不能存子糾以公爲病矣魯殺子糾於生竇而經書齊人取之者齊令也是猶齊人取於魯而殺之爾惡齊而亦以病魯也納糾不稱子明不當立也此特書子明不當殺也不目桓公而稱齊人並其國人而罪之也廢立之際權寄於當國大臣齊大夫始謀不審旣與魯盟而欲立之終乃假手於魯以加刃焉則皆不得辭其罪矣

冬浚洙【洙水出魯國東北西南入沇水下合泗】

【公羊傳】洙者何水也浚之者何深之也曷爲深之畏齊也【洙在魯北齊所由來】曷爲畏齊也辭殺子糾也【時魯見脇於齊微弱可恥故諱使若辭不肯殺子糾齊自取殺之畏齊怒而爲備也】

【谷梁傳】浚洙者深洙也著力不足也

洙水在魯北齊伐魯之道也魯𨿽殺子糾猶有畏齊之心故浚而深之以備齊也公不能明刑政結人心以自彊於爲治使大國畏之而以畏齊浚洙不知固國以保民爲本輕用民力妄興大役適足以搖邦本況洙水近在魯城之北欲恃此以不恐卽此見謀國之無人而召侮於鄰敵矣

十年春王正月公敗齊師於長勺【長勺杜注魯地】

【左傳】十年春齊師伐我公將戰曹劌讀見【曹劌魯人】其鄕人曰肉食者謀之又何閒焉【肉食在位者閒猶與也】劌曰肉食者鄙未能逺謀乃入見問何以戰公曰衣食所安茀敢專也必以分人對曰小恵未徧民弗從也【衣食所惠不過左右故曰未徧】公曰犧牲玉帛弗敢加也必以信【祝辭不敢以小爲大以惡爲美】對曰小信未孚【孚大信也】神弗福也公曰小大之獄𨿽不能察必以情【必盡已情察審也】對曰忠之屬也【上思利民忠也】可以一戰戰則請從公與之乘【共乘兵車】戰於長勺公將鼓之劌曰未可齊人三鼔劌曰可矣齊師敗績公將馳之劌曰未可下視其轍【視車迹也】登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉【恐詐奔】吾視其轍亂望其旗靡故逐之

【谷梁傳】不日疑戰也【言不尅日而戰以詐相襲】疑戰而曰敗勝內也【謂勝在內】

長勺之戰以報幹時之役魯地而齊師至焉疑罪之在齊也乃經扵齊不書伐而魯書敗意在責魯何也觀長勺之勝魯非甚弱必不能與齊敵也使荘公移幹時之戰於桓公見戕之時移長勺之戰於齊襄未死之日則勝亦榮也敗亦榮也荘公之師不以復父讎而以納讎人之子旣敗而逞忿以勦民設詐以怒敵敗固爲恥而勝亦不足道矣故主魯而以詐戰書其義可謂深切著明矣

二月公侵宋【此書侵之始】

【公羊傳】曷爲或言侵或言伐觕者曰侵【侵者兵加其竟而已以罪輕無深責焉於義爲麤】精者曰伐【執詞以伐於義爲精】戰不言伐圍不言戰入不言圍滅不言入書其重者也

【谷梁傳】侵時此其月何也乃深其怨於齊又退侵宋以眾其敵惡之故謹而月之

潛師掠境曰侵宋魯未嘗有隙莊公以僥幸得志於齊遂舉無名之師乘勝以掠宋境皆召兵之道非保國之謀所以致次郎之師也

三月宋人遷宿【此遷國之始】

【公羊傳】遷之者何不通也以地還之也【還繞也宋欲遷宿先繞取其地使不得通四方宿窮從宋求遷故得言遷】子沈子曰不通者蓋因而臣之也【宿不得通四方宿君遷宋因臣有之】

【谷梁傳】遷亡辭也【爲人所遷則無復國家故曰亡辭】其不地宿不復見也【國亡不復見經】遷者猶未失其國家以往者也【謂自遷者】遷國之例有二其以自遷爲文者邢遷於夷儀衞遷於帝丘之類是也以遷國爲文者宋人遷宿齊師遷紀郱鄑郚之類是也宿介宋魯之閒屬宋而親魯宋人以爲貳而遷之自是亡矣然遷之使屬役扵己而不滅其社稷宗廟尙知有所畏忌則是王澤之未竭也僖文以後有滅國無遷國矣

夏六月齊師宋師次於郎公敗宋師於乘丘【乘丘杜注魯地西漢泰山郡有乘丘縣顏師古曰卽春秋乘丘也括地誌乘丘在瑕丘縣西北今山東滋陽縣西有古瑕丘城左傳】夏六月齊師宗師次於郎公子偃曰【公子偃魯大夫】宋師不整可敗也宋敗齊必還請擊之公弗許自雩門竊出蒙臯比而先犯之【雩門魯南城門臯比虎皮】公從之大敗宋師於乘丘齊師乃還

【公羊傳】其言次於郎何伐也伐則其言次何齊與伐而不與戰故言伐也【此解本所以當言伐意謂若齊本與宋共伐而但不與戰則旣成乎伐可言伐也】我能敗之故言次也【此解本所以不言伐言次之意言二國才止次未成於伐魯卽能敗宋師齊師罷去故不言伐言次也】

【谷梁傳】次止也畏我也不日疑戰也疑戰而曰敗勝內也

齊以長勺之役宋以公侵之故致怨扵魯連兵境上意欲乘釁報復固爲無名之師魯不能修辭執禮以退二國而偸一時之便攻其不備以積怨怒鄰亦非安國便民之道也故次者不以其事勝者不以其理蓋交譏之

秋九月荊敗蔡師於莘以蔡侯獻舞歸【舞谷梁作武莘杜注蔡地在今河南汝陽縣境】

【左傳】蔡哀侯娶於陳息侯亦娶焉息嬀將歸過蔡蔡侯曰吾姨也【妻之姊妹曰姨】止而見之弗賓【不禮敬也】息侯聞之怒使謂楚文王曰伐我吾求救於蔡而伐之楚子從之秋九月楚敗蔡師於莘以蔡侯獻舞歸

【公羊傳】荊者何州名也【州謂九州冀兗靑徐揚荊豫梁雍】州不若國國不若氏氏不若人人不若名名不若字字不若子蔡侯獻舞何以名絕曷爲絕之獲也曷爲不言其獲不與夷狄之獲中國也

【谷梁傳】荊者楚也何爲謂之荊狄之也何爲狄之聖人立必後至天子弱必先叛故曰荊狄之也蔡侯何以名也絕之也何爲絕之獲也中國不言敗此其言敗何也中國不言敗蔡侯其見獲乎其言敗何也釋蔡侯之獲也【諱獲故止言敗】以歸猶愈乎執也【諱見執故言以歸】楚祝融之後其先鬻熊爲文王師封於丹陽而始見經以州舉者僣號稱王肆毒於上國也諸侯不生名而書敗書入書滅而以其君歸者則名以不能守其國又不能守於位而甘爲臣僕故賤之也蔡侯獻舞潞子嬰兒沈子嘉許男斯頓子牂胡子豹曹伯陽邾子益皆名而夔子不名𨿽國滅而身執其義不可屈也

冬十月齊師滅譚譚子奔莒【此書滅國之始譚杜注譚國在濟南平陵縣西南今山東歷城縣東南有譚城】

【左傳】齊侯之出也過譚譚不禮焉及其入也諸侯皆賀譚又不至冬齊師滅譚譚無禮也譚子奔莒同盟故也

【公羊傳】何以不言出國已滅矣無所出也

諸侯國滅失地則名而譚子不名者蓋其所失者事大國之禮而未嘗有可滅之罪故恕之也滅而書奔責不死於其位也不書出國亡無所出也不書名者已無取滅之罪爲彊大所並出於不幸而義未可絕也齊桓於圖霸之初用管仲攻瑕之術肆其兵威淩暴弱小以恐懼天下之諸侯譚之亡也特出於不幸耳故存其爵而不比於失地之君楚子滅子奔黃狄滅溫溫子奔衞義猶是也

十有一年春王正月

夏五月戊寅公敗宋師於鄑【鄑杜注魯地當在今山東兗州府境與元年在都昌縣西者乃二地】

【左傳】十一年夏宋爲乘丘之役故侵我公禦之宋師未陳而薄之敗諸鄑凡師敵未陳曰敗某師【謂設權譎變詐以勝敵彼我未得成列成列而未得用故以未陳獨敗爲文】皆陳曰戰【堅而有備各得其所成敗決於志力者也】大崩曰敗績【師徒橈敗喪其功績故曰敗績】得儁曰克【克勝也戰勝其師獲得其雄儁者】覆而敗之曰取某師【覆隱也攻其不備若网羅所掩覆一軍皆見禽制故曰取】京師敗曰王師敗績於某【王者無敵於天下故以自敗爲文明天下莫之得挍】

【谷梁傳】內事不言戰舉其大者其日成敗之也【結日列陳不以詐相襲得敗師之道故曰成】宋萬之獲也

宋師再至再敗兵禍旋及其君魯𨿽再勝國亦困於兵矣傳書侵我經不書侵蓋與長勺義同

秋宋大水

【左傳】秋宋大水公使弔焉曰天作淫雨害於粢盛若之何不弔對曰實不敬天降之災又以爲君憂拜命之辱臧文仲曰【臧文仲魯大夫】宋其興乎禹湯罪已其興也悖焉【悖勃同盛貌】桀紂罪人其亡也忽焉【忽速貌】且列國有凶稱禮也言懼而名禮其庶乎【言懼罪已名禮稱其庶庶幾於興】旣而聞之曰公子禦說之辭也【禦說宋莊公子】臧孫逹曰是宜爲君有卹民之心

【公羊傳】何以書記災也外災不書此何以書及我也【時魯亦有水災書魯則宋災不見兩舉則煩文不省故詭例書外以見內也】

【谷梁傳】外災不書此何以書王者之後也髙下有水災曰大水

春秋凡外災來吿則書者諸侯之於四鄰有卹病救急之義則告爲得禮而不可以不弔故四國同災許人不弔君子譏之凡志災皆所以示天戒之當謹民隱之宜卹也

冬王姬歸於齊

【左傳】冬齊侯來逆共姬

【公羊傳】何以書過我也【時王者嫁女於齊塗過魯明當有送迎之禮在塗不稱婦者王者無外故從在國辭】

【谷梁傳】其志過我也

王姬齊桓公夫人也主襄公之昏其罪大故書之詳主桓公之昏其罪小故書之略此輕重之權衡也春秋之義尊王朝抑列國惟王姬下嫁與列國之女同辭而不異蓋以王姬𨿽貴其當執婦道與公侯大夫士庶人之女同所以述天理訓萬世也

【附錄左傳】乘丘之役【在十年】公以金僕姑射南宮長萬【金僕姑矢名南宮長萬宋大夫】公右歂孫生搏之【搏取也】宋人請之宋公靳之【魯聽其得還戲而相愧曰靳】曰始吾敬子今子魯囚也吾弗敬子矣病之【萬不以爲戲而以爲己病爲宋萬弒君傳】

曰講春秋解義卷十

欽定四庫全書

日講春秋解義卷十一

莊公

十有二年春王三月紀叔姬歸於酅

【公羊傳】其言歸於酅何隠之也何隠爾其國亡矣徒歸於叔爾也【叔者紀季也婦人謂夫之弟曰叔】

【谷梁傳】國而曰歸此邑也其曰歸何也吾女也失國喜得其所故言歸焉爾【叔姬守節積有年矣紀季以酅入於齊時齊聽後五廟故叔姬歸於酅魯喜其女得申其志而書之】

紀亡矣叔姬至是始歸者紀侯卒也歸順辭婦人夫死無子而終扵父母家非正也紀季入齊五廟在焉叔姬不歸於魯而歸於酅魯人髙其節義恩禮有加焉其歸及卒悉書扵冊孔子存而不削爲後世勸也先儒謂叔姬歸奉紀祀非也凡祭必夫婦親之故舅沒則姑老紀侯大去季之主祀久矣叔姬何與焉但婦人以夫家爲家無論紀侯有

子與否義當歸於酅耳

夏四月

秋八月甲午宋萬弒其君捷及其大夫仇牧【捷公羊作接左傳】十二年秋宋萬弒閔公於蒙澤【蒙澤杜注宋邑梁國有防縣今河南商丘縣北有蒙澤南有蒙縣古城】遇仇牧於門批而殺之【手批之也】遇大宰督於東宮之西【華督】又殺之【殺督不書宋不以告】立子遊【子遊宋公子】羣公子奔蕭【蕭杜注宋邑沛國蕭縣今縣屬江南徐州府縣北有蕭城】公子禦說奔亳【亳杜注宋邑蒙縣西北有亳城今河南商丘縣北有大蒙城皇甫謐所謂蒙爲北亳是也】南宮牛猛獲帥師圍亳【牛長萬之子猛獲其黨】

【公羊傳】及者何累也弒君多矣捨此無累者乎孔父荀息皆累也捨孔父荀息無累者乎曰有有則此何以書賢也何賢乎仇牧仇牧可謂不畏彊禦矣其不畏彊禦柰何萬嘗與莊公戰【卽乘丘之役】獲乎莊公【爲莊公所獲】莊公歸散捨諸宮中【散放也捨止也】數月然後歸之歸反爲大夫於宋與閔公博【博戲名】婦人皆在側萬曰甚矣魯侯之淑魯侯之美也【美好】天下諸侯宜爲君者惟魯侯爾閔公矜此婦人【自矜其色於此婦人】妬其言顧曰此虜也【顧謂側婦人此萬也虜執虜也】爾虜焉故【爾汝也謂萬也更向萬曰汝嘗執虜於魯侯故稱譽爾】魯侯之美惡乎至【惡乎至猶何所至】萬怒搏閔公絕其脰【脰頸也齊人語】仇牧聞君弒趨而至遇之於門手劍而叱之萬臂摋仇牧【側手曰摋】碎其首齒著乎門闔【闔扇】仇牧可謂不畏彊禦矣

【谷梁傳】宋萬宋之卑者也卑者以國氏以尊及卑也仇牧閒也【仇牧扞衛其君故見殺也】

君弒大夫死扵其難而經書之者厲臣節也大夫之死君難有不書者故知書者皆聖人所取也仇牧不能討賊𨿽死無益扵事然不計力之彊弱事之濟否而以身殉國亦可以愧人臣之食焉而逃其難者矣若大宰督則身爲大惡死不足償故削而不書

冬十月宋萬出奔陳

【左傳】冬十月蕭叔大心【叔蕭大夫名】及戴武宣穆莊之族【宋五公之子孫】以曹師伐之殺南宮牛於師殺子遊於宋立桓公【桓公禦說】猛獲奔衞南宮萬奔陳以乘車輦其母一日而至【駕人曰輦宋去陳二百六十里言萬之多力】宋人請猛獲於衞衞人欲勿與石祁子曰【石祁子衞大夫】不可天下之惡一也惡於宋而保於我保之何得一夫而失一國與惡而棄好非謀也衞人歸之亦請南宮萬於陳以賂陳人使婦人飲之酒而以犀革裹之比及宋手足皆見宋人皆醢之

萬弒君之賊也陳受其奔爲逋逃主及貪宋賂然後以狙詐縛之故書萬出奔陳而不書宋人殺萬以著陳人黨惡之罪也先儒或並罪宋人之逸賊緩討則過矣萬旣多力又執國權立子遊而遣師圍亳蕭叔以五族及曹師伐之連兵浹月僅乃克之豈能禁萬之逸耶慶父弒魯閔公奔莒莒人受賂而後歸之及境而縊故閔公不書葬不以討賊予魯也宋人殺萬不書疑若慶父自縊之類或使者畏其勇因其手足皆見而道殺之至宋然後醢之耳果生致於宋而明正其誅安得不以討賊許宋哉蓋臣子之心急於得賊鄰國求賂不容不致故陳人求賂罪不可寛而宋人致賂則義無可責也

十有三年春齊侯宋人陳人蔡人邾人防於北杏【齊侯谷梁作齊人北杏杜注齊地當在今山東東阿縣境】

【左傳】十三年春防於北杏以平宋亂遂人不至

【谷梁傳】是齊侯宋公也其曰人何也始疑之何疑焉桓非受命之伯也將以事授之者也【言諸侯將權推齊侯使行伯事】曰可矣乎未乎舉人眾之辭也

先儒以四國稱人齊侯書爵爲始霸之辭非也宋先君見弒新君出防如以防服見則當書宋子以嘉服見則當書宋公以著其違禮何故沒而不書若以示齊霸則齊以侯爵序宋上𨿽書宋公亦知主防者齊也至謂四國之君貶而稱人以誅亂始益誤矣謂桓非受命之伯諸侯不宜私相推戴以爲盟主則首亂者齊也許首亂者以霸而罪推戴者以無王聖人之賞罰乃若是其無章乎況據所書乃諸國之大夫聼命扵防之常辭無以知宋人之獨爲君也後儒因此謂曹南獨書宋公城濮獨書晉侯皆始霸之辭穿鑿支離皆由稱爵爲襃稱人爲貶之說誤之耳

夏六月齊人滅遂【遂杜注遂國在濟北蛇丘縣東北今山東寧陽縣西北有遂鄕左傳】夏齊人滅遂而戍之【戌守也爲後殱於遂張本】

【谷梁傳】遂國也其不日微國也

滅者亡國之善詞上下之同力也齊桓恃其眾彊以劫制諸侯懼其未盡從也約之以防要之以盟其不順者則侵之伐之執之滅之外假尊周之名實以自封殖耳北杏之防魯遂皆不至齊扵魯有納糾之憾有敗師之怨比扵遂之可疾輕重較然矣乃扵魯則屈意而與之和扵遂則慿怒而滅其國蓋知魯之難服故結以爲助知遂之無援則借以示威且利其土地耳故曰五霸者三王之罪人也

秋七月

冬公防齊侯盟於柯【柯杜注濟北東阿齊之柯邑今山東東阿縣地】

【左傳】冬盟於柯始及齊平也

【公羊傳】何以不日易也其易柰何桓之盟不日其防不致信之也其不日何以始乎此莊公將防乎桓曹子進曰君之意何如【曹子曹劌史記作曹沬見莊將防有慙色故問之】莊公曰寡人之生則不若死矣【自傷伐齊納糾不能納反爲齊所脇而殺之】曹子曰然則君請當其君臣請當其臣【當猶敵也將劫之之辭】莊公曰諾於是防乎桓莊公升壇曹子手劍而從之管子進曰君何求乎【管子管仲桓公卒愕不能應故管子進爲此言】曹子曰【莊公亦造次不知所言故任曹子】城壞壓竟【齊數侵魯取邑以諭侵深也】君不圖與管子曰然則君將何求曹子曰願請汶陽之田【欲復魯竟】管子顧曰君許諾桓公曰諾曹子請盟桓公下與之盟已盟曹子摽劍而去之【摽辟也】要盟可犯【彊見要脇而盟故云可犯】而桓公不欺曹子可讎而桓公不怨桓公之信著乎天下自柯之盟始焉

【谷梁傳】曹劌之盟也信齊侯也桓盟𨿽內與不日信也【公盟例日外諸侯盟例不日桓信著故𨿽公與盟猶不日】

書防齊志也齊桓圖霸欲結魯宋是以釋屢戰之怨而爲此盟也魯於齊世讎而平可乎傳曰敵惠敵怨不在後嗣魯莊忘親暱讎當齊襄之身數爲防好著於經者詳矣今旣易世而桓公倡霸合諸侯以尊周室又可背乎故書公防而無貶辭也

【附錄左傳】宋人背北杏之防

十有四年春齊人陳人曹人伐宋

【左傳】十四年春諸侯伐宋【背北杏防故】齊請師於周【假王命以示大順】

宋背北杏之防桓公請命於周而伐之蓋不得魯宋諸侯不肅故疾圖之而不敢緩也其稱人師少也齊自滅譚遂後救邢而外四十年未嘗興大眾蓋管仲得政師有節制其賦於民薄而蓄諸侯之力者亦厚矣故天下樂爲之用而動則有成也先儒謂未嘗遣大夫爲主將非也春秋之初惟內大夫帥師書名外則眾稱師少稱人無以大夫之名氏見者

夏單伯防伐宋

【左傳】夏單伯防之取成於宋而還

【公羊傳】其言防伐宋何后防也【本期而後故但舉防】

【谷梁傳】防事之成也【伐事已成單伯乃至】

伐宋之役齊止用近宋之陳曹而不煩逺兵魯新從霸故齊𨿽不徵於魯而魯自遣單伯以兵往防也內大夫防伐者八獨翚防四國伐鄭與單伯防伐宋先列諸國之伐蓋後防之文左氏以單伯爲周大夫非也成十六年十七年尹子單子三防伐鄭不書防伐又定四年傳云劉文公合諸侯侵楚經書公防劉子則此書單伯防伐爲魯大夫明矣

【附錄左傳】鄭厲公自櫟侵鄭及大陵【大陵杜注鄭地今河南臨潁縣北有大陵城】獲傅瑕【傅瑕鄭大夫】傅瑕曰苟捨我吾請納君與之盟而赦之六月甲子傅瑕殺鄭子及其二子而納厲公【鄭子子儀】初內蛇與外蛇鬭於鄭南門中內蛇死六年而厲公入公聞之【公魯莊公】問於申繻曰猶有妖乎對曰人之所忌其气焰以取之妖由人興也人無釁焉妖不自作人棄常則妖興故有妖厲公入遂殺傅瑕使謂原繁曰傅瑕貳【言有二心於己】周有常刑旣伏其罪矣納我而無貳心者吾皆許之上大夫之事吾願與伯父圖之【上大夫卿伯父謂原繁】且寡人出伯父無裏言【無納我之言】入又不念寡人【不親附己】寡人憾焉對曰先君桓公命我先人典司宗祏【桓公鄭始受封君也宗祏宗廟中藏主石室言己世爲宗廟守臣】社稷有主而外其心其何貳如之苟主社稷國內之民其誰不爲臣臣無貳心天之制也子儀在位十四年矣而謀召君者庸非貳乎莊公之子猶有八人若皆以官爵行賂勸貳而可以濟事君其若之何臣聞命矣乃縊而死

秋七月荊入蔡

【左傳】蔡哀侯爲莘故繩息嬀以語楚子【莘役在十年繩譽也】楚子加息以食入享遂滅息以息嬀歸生堵敖及成王焉未言【未與王言】楚子問之對曰吾一婦人而事二夫縱弗能死其又奚言楚子以蔡侯滅息遂伐蔡【欲以說息嬀】秋七月楚入蔡君子曰商書所謂惡之易也如火之燎於原不可鄕邇其猶可撲滅者其如蔡哀侯乎【商書盤庚言惡易長而難滅】

【谷梁傳】荊者楚也其曰荊何也州舉之也州不如國國不如名名不如字

齊桓圖霸力尙未能帖荊十年荊方敗蔡而執其君今又破蔡而入其國蔡近於楚受禍獨深故自北杏以後齊桓之防盟蔡不復與矣蔡始見經則防鄧以懼楚終錄於經則遷州來以避楚楚始見經則敗蔡終錄於經則圍蔡齊晉之霸其極盛則侵蔡以伐楚其極衰則防召陵以救蔡而不能柏舉之戰吳張而陵齊晉亦以蔡故原蔡之始終而霸國消長之形荊楚彊弱之皆可見矣

冬單伯防齊侯宋公衞侯鄭伯於鄄【鄄杜注衞地今山東濮州東舊城集故鄄城也】

【左傳】冬防於鄄宋服故也

【谷梁傳】復同防也

是春三國伐宋至夏單伯始防伐宋已服而三國旋師不及至宋境故復防齊宋之君以結成而衞鄭之君以始不與北杏之防亦來防也至是齊霸略定矣若陳蔡曹邾或從防或從伐己歸齊者不復更與此防蓋桓公之霸政務簡便不欲煩諸侯也

十有五年春齊侯宋公陳侯衞侯鄭伯防於鄄

【左傳】十五年春復防焉齊始霸也

【谷梁傳】復同防也

十三年十四年防此年復防三合諸侯而不盟以示重愼是以盟則眾信莫敢渝也陳舊序衞下齊桓始霸楚亦始彊陳介二國之閒齊桓以爲三恪進之於衞上欲重結之也自是遂爲定列

夏夫人姜氏如齊

【谷梁傳】婦人旣嫁不逾竟逾竟非禮也

姜氏自齊襄見殺八年不出至是魯欲通好於齊姜假托國事以愚其昏懦之子齊亦欲善魯而姑受之復啟越境之恣矣

秋宋人齊人邾人伐郳【郳卽小邾國公羊作兒】

【左傳】秋諸侯爲宋伐郳【郳附庸屬宋而叛故齊桓爲之伐】

北杏之防齊桓已序諸國之上此復序宋下者爲宋伐郳故推宋主兵也後此伐鄭伐徐亦然至二十七年同盟於幽霸體旣正無復有先齊者矣

鄭人侵宋

【左傳】鄭人閒之而侵宋【乘伐郳之閒】

鄭背二鄄之防閒諸侯之伐郳而侵宋其反覆扵齊楚之閒蓋始扵此侵伐之義三不同左氏曰有鐘鼓曰伐無鐘鼓曰侵據此則齊侯侵蔡晉侯侵楚皆用大師而總數國若無鐘鼓何以行師公羊氏曰觕者曰侵精者曰伐蓋以精爲深觕爲淺也然傳所載有侵師至破其國伐而未深入者谷梁氏曰苞人民毆牛馬曰侵斬樹木壞宮室曰伐齊桓伐楚不戰而服豈有壞宮室伐樹木之事耶先儒旣辧其非而以伐爲聲罪致討侵爲無名行師然考之詩書曰侵自阮疆曰侵於之疆周官九伐之法負固不服則侵之而謂之無名可乎蓋聲罪致討曰伐潛師掠境曰侵伐者兵法所謂正也侵者兵法所謂奇也

冬十月

十有六年春王正月

夏宋人齊人衞人伐鄭【南北爭鄭於是始】

【左傳】十六年夏諸侯伐鄭宋故也

楚勢浸彊陳蔡鄭許適當其衝而鄭尢南北之樞紐鄭之貳非細故也故合諸侯以伐之但突始簒國及忽復位又入櫟以逼之忽以弒死齊桓當請於王以正突之罪今乃爲宋而伐之末矣然宋自是與齊爲一魯宋諸侯之望也魯宋服而中國諸侯之志定矣

秋荊伐鄭

【左傳】鄭伯自櫟入【在十四年】緩告於楚秋楚伐鄭及櫟爲不禮故也

齊方圖霸楚亦有事於北方鄭地要綰南北中國得鄭則可以拒楚楚得鄭則可以窺中國故爭鄭自此始自是鄭被兵於楚者二十中國侵之伐之三十有九考鄭之始終可以見南北盛衰之大略矣

【附錄左傳】鄭伯治與於雍糾之亂者【在桓十五年】九月殺公子閼刖彊鉏【二子祭仲黨】公父定叔出奔衞【共叔段之孫定諡也】三年而復之曰不可使共叔無後於鄭使以十月入曰良月也就盈數焉【數滿於十】君子謂彊鉏不能衞其足【言其不能早辟害】

冬十有二月防齊侯宋公陳侯衞侯鄭伯許男滑伯滕子同盟於幽【公羊作公防許男下公羊谷梁俱有曹伯此書同盟之始滑杜注滑國河南緱氏縣今河南偃師縣南有緱氏故城古滑國也幽杜注宋地當在今河南考城縣境】

【左傳】冬同盟於幽鄭成也

【公羊傳】同盟者何同欲也

【谷梁傳】同者有同也同尊周也不言公外內寮一疑之也【寮謂諸侯也魯與齊讎外內諸侯同一疑公未知可事齊乎不乎故防不云公以著疑焉】齊自北杏以後屢合諸侯有防而無盟諸侯之心未一也至此鄭服始合九國之君而爲此盟舉天下而聽命於一國古未有也然猶未敢專主盟之權故載書曰同盟至僖二年盟貫齊始爲盟主自後不復書同矣防不書公諱之也陳氏以爲齊初主盟不言公楚初與盟不言公晉大夫初防盟不言公得其義矣

邾子克卒

【谷梁傳】其曰子進之也

此邾儀父也附齊而尊王室王命進其爵故書卒與諸侯同

【附錄左傳】王使虢公命曲沃伯以一軍爲晉侯【曲沃武公伐晉侯緡滅之盡以其寶噐賂獻於王王因命爲晉侯周禮小國一軍晉土地𨿽大以武公初爲諸侯故以小國之禮命之】初晉武公伐夷執夷詭諸【夷詭諸周大夫夷采地名】蒍國請而免之【蒍國周大夫】旣而弗報【詭諸不報施於蒍國】故子國作亂【子國卽蒍國】謂晉人曰與我伐夷而取其地遂以晉師伐夷殺夷詭諸周公忌父出奔虢【周公忌父王卿士辟子國之難】惠王立而復之

十有七年春齊人執鄭詹【詹公羊作瞻】

【左傳】十七年春齊人執鄭詹鄭不朝也

【公羊傳】鄭詹者何鄭之微者也【以無氏也】此鄭之微者何言乎齊人執之書甚佞也

【谷梁傳】人者眾辭也以人執與之辭也鄭詹鄭之卑者卑者不志此其志何也以其逃來志之也逃來則何志焉將有其末【末謂逃來】不得不錄其本也鄭詹鄭之佞人也

稱人以執非霸討也詹不氏未賜族也討得其罪則稱爵謂之霸討桓未聞朝王而討鄭之不朝己可乎詹必至齊而後見執不書行人非以使事執也

夏齊人殲於遂【殱公羊作瀸】

【左傳】夏遂因氏頜氏工婁氏須遂氏饗齊戍醉而殺之齊人殲焉【四族遂之彊宗殱盡也】

【公羊傳】瀸者何瀐積也【瀸積死非一之辭】眾殺戍者也

【谷梁傳】殲者盡也然則何爲不言遂人盡齊人也無遂之辭也無遂則何爲言遂其猶存遂也【以其能殺齊戍故若遂之存】存遂柰何曰齊人滅遂使人戍之遂之因氏飲戍者酒而殺之齊人殲焉此謂狎敵也【狎猶輕也】

齊人滅遂慮其不服置兵戍守防患周矣而終爲遂人所殲信乎力不足以服人也不曰遂人殲齊人者已無遂之辭又以見齊人之自取也觀此益見遂以滅書乃亡國之善詞上下之同力矣

秋鄭詹自齊逃來

【公羊傳】何以書書甚佞也曰佞人來矣佞人來矣【谷梁傳】逃義曰逃

逃者匹夫苟免之行也詹旣見執若齊人不釋守死以待命可也卽齊欲釋之亦當執禮以爭請暴其無罪於諸侯乃不辱君命而遁逃苟免恥孰甚焉魯方與齊同盟而受其逋逃罪亦不可掩矣

冬多麋

【公羊傳】何以書記異也

麋魯所有不足爲異而多則反常且有傷稼之害故志之

十有八年春王三月日有食之

【谷梁傳】不言日不言朔夜食也何以知其夜食也曰王者朝日【謂日始出而虧傷之處尙存故知其夜食也】故𨿽爲天子必有尊也貴爲諸侯必有長也故天子朝日諸侯朝朔經書日食三十六大都皆書日書朔獨此與僖十五年夏五月朔與日皆不書史失之也合朔在夜日食地中故谷梁以爲夜食然苟朝日而見其虧傷是卽朔日食矣如日未出而明復卽朝日何從見其虧傷以是知爲舊史之闕也

【附錄左傳】十八年春虢公晉侯朝王王饗醴命之宥【王之覲羣後始則行饗禮先置醴酒示不忘古飲宴則命以幣物宥助也所以助歡敬之意】皆賜玉五瑴【雙玉爲瑴】馬三匹非禮也王命諸侯名位不同禮亦異數不以禮假人【侯而與公同賜是借人禮】虢公晉侯鄭伯使原莊公逆王后於陳陳嬀歸於京師【虢晉朝王鄭伯又以齊執其卿求王爲援皆在周倡義爲王定昏得同姓宗國之禮故詳其事不書不告也】實惠後【陳嬀後寵愛少子亂周室故並舉其從王之諡】

夏公追戎於濟西

【左傳】夏公追戎於濟西不言其來諱之也【戎來侵魯魯人不知去乃追之故諱不言其來】

【公羊傳】此未有言伐者其言追何大其爲中國追也此未有伐中國者則其言爲中國追何大其未至而豫禦之也其言於濟西何大之也

【谷梁傳】其不言戎之伐我何也以公之追之不使戎邇於我也於濟西者大之也何大焉爲公之追之也追者宼已去而躡之追齊至酅先言侵而後言追此不言侵伐明不覺其來敵去而始追之也書者譏內無戎備

秋有【又作蜮】

【左傳】秋有爲災也

【公羊傳】何以書記異也

【谷梁傳】一有一亡曰有【或有有時或有無時言不常也故書曰有】射人者也

國之所有則以多爲異國之所無則以有爲異者陰物漢書五行志劉向以爲生南越越地男女同川亂气所生故聖人名之曰猶惑也能含沙射人甚者至死乃魯之所無故以有書

冬十月

【附錄左傳】初楚武王克權【權杜注國名南郡當陽縣東南有權城水經注水東防權口南流逕權城北古之權國也今屬湖南安陸府】使鬭緡尹之【鬭緡楚大夫】以叛【緡以權叛】圍而殺之遷權於那處【那處杜注楚地南郡編縣東南有那口城在今湖廣荊門州東南】使閻敖尹之【閻敖楚大夫】及文王卽位與巴人伐申而驚其師巴人叛楚而伐那處取之遂門於楚閻敖遊湧而逸【杜注湧水在南郡華容縣遊浮行也】楚子殺之其族爲亂冬巴人因之以伐楚

十有九年春王正月

【附錄左傳】十九年春楚子禦之【禦巴人】大敗於津【津杜注楚地江陵縣有津鄕在今湖廣枝江縣】還鬻拳弗納【鬻拳楚大閽】遂伐黃【黃嬴姓國】敗黃師於踖陵【踖陵杜注黃地當在今河南光州西南境】還及湫【湫杜注南郡鄀縣東南有湫城在今湖廣宜城縣】有疾夏六月庚申卒鬻拳諸夕室【夕室杜注地名】亦自殺也而於絰皇【絰皇冢前闕生守門故死不失職】初鬻拳彊諫楚子楚子弗從臨之以兵懼而從之鬻拳曰吾懼君以兵罪莫大焉遂自刖也楚人以爲大閽謂之大伯【伯長也爲門官之長】使其後掌之君子曰鬻拳可謂愛君矣諌以自納於刑刑猶不忘納君於善

夏四月

秋公子結媵陳人之婦於鄄遂及齊侯宋公盟

【公羊傳】媵者何諸侯娶一國則二國往媵之以侄娣從侄者何兄之子也娣者何弟也諸侯壹聘九女諸侯不再娶媵不書此何以書爲其有遂事書大夫無遂事此其言遂何聘禮大夫受命不受辭【辭謂專對之辭】出竟有可以安社稷利國家者則專之可也

【谷梁傳】媵淺事也不志此其志何也辟要盟也【魯實使結要二國之盟恐齊宋不與故假媵婦爲名】何以見其辟要盟也媵禮之輕者也盟國之重也以輕事遂乎國重無說其曰陳人之婦略之也其不日數渝惡之也【數疾也渝渝盟也】

不書如陳送媵而書媵陳人之婦則非奉君命而媵陳之微者明矣以國卿而私行出疆見魯之無政也聘禮大夫受命不受辭出竟有可以安社稷利國家者專之可也謂本有此命得以便宜從事特不受專對之辭耳結本以私事出無君命而要盟於大國公侯故書遂以著其生事專命之罪若齊宋之盟出於公命則當如公孫玆如牟因聘而娶但書其聘之例書盟而不書媵矣

夫人姜氏如莒

【谷梁傳】婦人旣嫁不逾竟逾竟非正也

前此姜氏如齊桓公不討遂使蕩然無忌恣情如莒非惟魯之辱亦齊之羞也

【附錄左傳】初王姚嬖於莊王生子頽【王姚莊王之妾姚姓】子頽有寵蒍國爲之師及惠王卽位【惠王莊王孫】取蒍國之圃以爲囿邊伯之宮近於王宮【邊伯周大夫】王取之王奪子禽祝跪與詹父田【三子皆周大夫】而收膳夫之秩【膳夫石速也】故蒍國邊伯石速詹父子禽祝跪作亂因蘇氏【蘇氏周大夫桓王奪其十二邑以與鄭自此遂不和】秋五大夫奉子頽以伐王不克出奔溫蘇子奉子頽以奔衞衞師燕師伐周【燕南燕】冬立子頽

冬齊人宋人陳人伐我西鄙【此魯國見伐之始】

【谷梁傳】其曰鄙逺之也其逺之何也不以難邇我國也齊宋方與結定盟而旋伐我何也自鄭詹逃來已得罪於齊又以結之抗盟重怒但齊宋當拒不與盟不宜旣盟而復伐且據傳王室方有子頽之亂衞燕稱兵伐周桓公不能討而合二國以伐魯傎矣

日講春秋解義卷十一﹤經部﹐春秋類﹐日講春秋解義﹥

欽定四庫全書

日講春秋解義卷十二

莊公

二十年春王二月夫人姜氏如莒

【谷梁傳】婦人旣嫁不逾竟逾竟非正也

婦人旣嫁不逾境父母沒不得歸寧文姜十五年如齊尙爲越禮況頻年如莒乎文姜爲禽獸之行與聞乎弒其如莒何足深責而聖人備書於經痛莊公君國二十年尙不能防閒其母任其蕩檢逾閒至於此極也記曰禮禁亂之所自生猶防止水之所自來也以舊防爲無所用而壞之者必有水敗以舊禮爲無所用而去之者必有亂患信哉

【附錄左傳】二十年春鄭伯和王室不克執燕仲父【南燕伯】夏鄭伯遂以王歸王處於櫟秋王及鄭伯入於鄔【鄔王所取鄭邑】遂入成周取其寶器而還冬王子頹享五大夫樂及徧舞【徧舞六代之樂雲門大捲大咸大磬大夏大濩大武是也】鄭伯聞之見虢

叔曰【叔虢公字】寡人聞之哀樂失時殃咎必至今王子頽歌舞不倦樂禍也夫司寇行戮君爲之不舉【去盛饌】而況敢樂禍乎姦王之位禍孰大焉臨禍忘憂憂必及之盍納王乎虢公曰寡人之願也

夏齊大災

【公羊傳】大災者何大瘠也【瘠病也】大瘠者何防也【防民疾疫也】何以書記災也外災不書此何以書及我也

【谷梁傳】其志以甚也

天火曰災來告故書經所書宋災陳災宋衞陳鄭災皆不言大此獨書大舊史從來告之辭而孔子因之也

秋七月

冬齊人伐戎【谷梁作伐我】

周有子頹之亂齊桓始霸若防聞知鄭伯虢公胥命於弭討亂殺子頹王入於王城齊皆不預去年伐魯今年伐戎大率逐利以自私於王室何有蓋其志在圖霸謀先自固國之張必自近始故深結魯宋幷吞譚遂耀武郳戎於王室有不暇顧耳此仲尼之徒所以羞稱五霸也

二十有一年春王正月

夏五月辛酉鄭伯突卒

【左傳】二十一年春胥命於弭【鄭虢相命弭杜注鄭地當在今河南宻縣境】夏同伐王城鄭伯將王自圉門入虢叔自北門入殺王子頽及五大夫鄭伯享王於闕西辟【闕象魏也西辟闕之西偏】樂備【備六代之樂】王與之武公之略自虎牢以東【略界也武公舊竟後失其地故惠王復與之虎牢杜注河南成臯縣今河南汜水縣西有虎牢城】原伯曰【原伯原莊公】鄭伯效尢【言效子頽舞徧樂】其亦將有咎五月鄭厲公卒春秋自突歸於鄭之後其出奔蔡入於櫟𨿽書名而皆系以爵以突𨿽簒而實君𨿽君而實簒不沒其實也自入櫟以後凡與諸侯防盟侵伐者皆突而忽亹儀無見焉舊史備其卒葬孔子安得而削之乎然備記其始終亦所以著王法不行亂賊壽終以爲居正而不能保者之戒也

秋七月戊戌夫人姜氏薨

【谷梁傳】婦人弗目也【弗目謂不言其地也婦人無外事居有常所故薨不書地】文姜之惡極矣而卒葬一用小君之禮此魯之禍所以未艾也

【附錄左傳】王巡虢守虢公爲王宮於玤【玤杜注虢地在今河南澠池縣界】王與之酒泉【酒泉杜注周邑今陜西同州有甘泉出匱谷中造酒尢美名酒泉】鄭伯之享王也王以後之鞶鑑予之【後王后也鞶帶而以鑑爲餙也】虢公請器王予之爵【爵飲酒器】鄭伯由是始惡於王【鄭伯厲公子文公爲僖二十四年鄭執王使張本】冬王歸自虢

冬十有二月葬鄭厲公

鄭突與虢公討子頹定惠王勲在王室而不免諡爲厲以此見周室𨿽衰公議尙在臣子私諡不敢妄加美名古意猶可攷也

二十有二年春王正月肆大眚【眚公羊作省】

【公羊傳】肆者何跌也【跌過也】大省者何災省也肆大省何以書譏何譏爾譏始忌省也【省日忌吉事不忌凶事時魯有夫人之喪乃以省日忌不哭故譏之】

【谷梁傳】肆失也眚災也災紀也失故也【紀治理也有罪當治理之今失之者以文姜之故】爲嫌天子之葬也【文姜罪應誅絕須赦而後得葬不赦而葬則嫌天子不許之葬矣所以舉一國之大惡皆赦除之使文姜亦得以除其罪也】

肆大眚譏失也舜典眚災肆赦乃不幸而過誤者易曰君子以赦過宥罪過乃赦之罪則少寛宥焉耳周官三宥三赦皆情之可原孽非己作者未聞肆大眚也大眚皆肆則廢天討虧國典縱有罪虐無辜惡人幸以免矣諸葛亮曰治世以大徳不以小惠其治蜀軍旅數興而赦不妄下蜀人久而歌思如周人之思召公也蓋得春秋之旨矣

癸丑葬我小君文姜

【公羊傳】文姜者何莊公之母也

【谷梁傳】小君非君也其曰君何也以其爲公配可以言小君也

文姜孫齊不稱姜氏後此則一仍其恆稱何也魯之臣子旣不能討莊公又不能以大義絕之而生則縱其所爲死則葬之備禮著於史冊者固不可得而易矣婦人生無爵從夫之爵死無諡從夫之諡魯夫人別爲諡自文姜始豈非以滛亂弒逆不敢以先君之諡配之而然與其後魯夫人皆別作諡不察其由違禮害義甚矣

陳人殺其公子禦寇【禦公羊谷梁俱作禦此書專殺之始】

【左傳】二十二年春陳人殺其大子禦寇【宣公大子也陳人惡殺太子之名故以公子告】陳公子完與顓孫奔齊【完顓孫皆禦寇黨】顓孫自齊來奔齊侯使敬仲爲卿【敬仲完字】辭曰羇旅之臣幸若獲宥及於寛政赦其不閒於敎訓而免於罪戾弛於負擔【弛去離也】君之惠也所獲多矣敢辱髙位以速官謗請以死告詩云翹翹車乘招我以弓豈不欲往畏我友朋【逸詩也翹翹逺貌古者聘士以弓言𨿽貪顯命懼爲朋友所譏責】使爲工正【掌百工之官】飲桓公酒樂公曰以火繼之辭曰臣卜其晝未卜其夜不敢君子曰酒以成禮不繼以滛義也以君成禮弗納於滛仁也初懿氏卜妻敬仲【懿氏陳大夫】其妻占之曰吉是謂鳳皇於飛和鳴鏘鏘【鳳皇雌雄俱飛相和而鳴鏘鏘然猶敬仲夫妻相隨適齊有聲譽】有嬀之後將育於姜【嬀陳姓姜齊姓】五世其昌並於正卿八世之後莫之與京【京大也】陳厲公蔡出也【蔡女所出】故蔡人殺五父而立之【五父陳佗也】生敬仲其少也周史有以周易見陳侯者陳侯使筮之遇觀【坤下巽上觀】之否【坤下乾上否觀六四爻變而爲否】曰是謂觀國之光利用賓於王【此易觀卦六四爻辭】此其代陳有國乎不在此其在異國非此其身在其子孫光遠而自他有耀者也坤土也巽風也乾天也風爲天於土上【巽變爲乾故云風爲天六四爻位在坤上坤爲土故云於土上】山也【互體正卦三四五爻爲艮變卦二三四爻亦爲艮故雲山也】有山之材而照之以天光於是乎居土上【山則材之所生上有乾下有坤故言居土上照之以天光】故曰觀國之光利用賓於王【四爻爲諸侯變而之幹有國朝王之象】庭實旅百奉之以玉帛天地之美具焉故曰利用賓於王【艮爲門庭幹爲金玉坤爲布帛諸侯朝王陳贄幣之象旅陳也百言物備】猶有觀焉故曰其在後乎【觀非在己之言故知在子孫】風行而著於土【巽在坤上故爲著土】故曰其在異國乎若在異國必姜姓也姜大嶽之後也【姜姓之先爲堯四嶽】山嶽則配天物莫能兩大陳衰此其昌乎【變而象艮故知當興於大嶽之後】及陳之初亡也【昭八年楚滅陳】陳桓子始大於齊【桓子敬仲五世孫陳無宇】其後亡也【哀十七年楚復滅陳】成子得政【成子陳常也敬仲八世孫】

【谷梁傳】言公子而不言大夫公子未命爲大夫也其曰公子何也公子之重視大夫命以執公子【大夫旣命得執公子之禮】

惟天子得奉天命而專生殺故二百四十年書殺大夫者四十有七皆諸侯也蓋諸侯之大夫皆命於天子而不得專命大夫有罪當請於天子而不得專殺春秋之世國無大小其卿大夫皆專命之有罪無罪皆專殺之公子之重視大夫故備書以著其罪也其專殺稱君者獨出於其君之意而大夫國人不與焉如晉侯殺其世子申生是也稱國者君與當國大臣主之如鄭殺其大夫申侯是也稱人義有二一則國亂無政眾人擅殺而不出於君陳人之殺禦寇是也其一弒君之賊人人得而誅之背叛之臣國人所同惡如衞人殺州吁鄭人殺良霄是也其見殺者所稱亦不一或稱大夫或稱公子或稱大夫公子稱公子者公子而非大夫也稱大夫者大夫而非公子也稱大夫公子者公子而爲大夫者也

夏五月

春秋無事書首時未有書五月者或謂下有事而文脫或四訛而爲五也何休謂譏莊公娶讎女不可奉先祖四時祭祀猶五月不宜首時則鑿矣

秋七月丙申及齊髙傒盟於防

【公羊傳】齊髙傒者何貴大夫也爲就吾微者而盟公也公則曷爲不言公諱與大夫盟也

【谷梁傳】不言公髙傒伉也【驕伉與公敵體恥之故不書公】

髙傒齊貴卿也魯無使微者與盟之理蓋公也諱不言公以謀娶仇人之女而與大夫要盟惡莫大焉故隱之

冬公如齊納幣

【公羊傳】納幣不書此何以書譏何譏爾親納幣非禮也【谷梁傳】納幣大夫之事也禮有納采【采擇女之徳性也其禮用鴈爲贄】有問名【問女名而卜之】有納徵【徵成也納幣以成昏】有告期【告迎期】四者備而後娶禮也公之親納幣非禮也故譏之

納幣大夫之事也而公親之蓋齊疑昏議故自往與要言也娶夫人以承宗廟也先君見戕而娶讎女茍有人心者忍此乎至在喪而圖昏又不足責矣

二十有三年春公至自齊

【公羊傳】桓之盟不日其防不致信之也此之桓國何以致危之也何危爾公一陳佗也【公如齊滛與陳佗相似】

齊桓之編莊公與之防盟遇伐救者九皆不書至獨三如齊書至以娶讎女而行乃返告於先君之廟其惡極矣

祭叔來聘

【谷梁傳】其不言使何也天子之內臣也不正其外交故不與使也

祭畿內之國祭叔王朝之大夫五十以伯仲周道也假聘禮以私行故不書使義與祭伯來朝而不言朝尹氏王子虎劉捲來訃而不書其爵同皆所以正私交之罪絕朋黨之萌也

夏公如齊觀社

【左傳】二十三年夏公如齊觀社非禮也曹劌諫曰不可夫禮所以整民也故防以訓上下之則制財用之節【貢賦多少】朝以正班爵之義帥長幼之序徵伐以討其不然【不然不用命】諸侯有王【從王事】王有巡守以大習之【大習朝防之禮】非是君不舉矣君舉必書書而不法後嗣何觀【公羊傳】何以書譏何譏爾諸侯越竟觀社非禮也【谷梁傳】常事曰視非常曰觀觀無事之辭也以是爲屍女也【屍主也主爲齊女往借觀社爲辭】無事不出竟

齊因社祭而搜軍實以示威已爲非禮莊公逾境往觀其失益大矣天子祀上帝諸侯防以受事焉不聞諸侯之相防祀也莊公蓋托名而往以堅昏約故谷梁氏以爲屍女耳凡公出以朝及喪葬但書如而不言其事觀社非常故特書

【附錄左傳】晉桓莊之族偪【桓叔莊伯之子孫彊盛偪廹公室】獻公患之士蔿曰【士蔿晉大夫】去富子【富子二族之富彊者】則羣公子可謀也已公曰爾試其事士蔿與羣公子謀譖富子而去之

公至自齊

【谷梁傳】公如【統言公出行之例】往時正也致月故也如往月致月有懼焉爾

荊人來聘【楚交中國始此】

【公羊傳】荊何以稱人始能聘也

【谷梁傳】善累而後進之其曰人何也舉道不待再【謂一舉而進之】

春秋於楚始書荊繼書荊人繼書楚子著其漸盛也楚邇年加兵於蔡鄭而聘使至魯蓋遠交近攻之術介人欲侵蕭而先朝魯秦人歸襚來聘而有河曲之師蓋魯爲春秋望國而親於齊晉故介人來朝欲借以爲援秦楚來聘欲以閒齊晉之交也

公及齊侯遇於谷

【谷梁傳】及者內爲志焉爾遇者志相得也

及者內爲志蓋齊猶以昏議爲疑故公汲汲而爲此遇也書之以著莊公之不子而齊桓私意回惑不能以禮接人亦於是可見矣

蕭叔朝公

【公羊傳】其言朝公何公在外也【言於谷朝公】

【谷梁傳】微國之君未爵命者其不言來於外也朝於廟正也於外非正也

蕭宋之附庸谷齊地嘉禮不野合蕭叔朝公在齊之谷則非其所也朝必於廟公不辭而受之於谷亦過矣蓋交譏之

秋丹桓宮楹

【左傳】秋丹桓宮之楹

【公羊傳】何以書譏何譏爾丹桓宮楹非禮也

【谷梁傳】禮天子諸侯黝堊【黝黑色凡塗飾皆言堊】大夫倉士黈【黈黃色】丹楹非禮也

楹柱也楹未有以丹飾者爲將娶讎女欲誇示之而亂王制以瀆先君直書而惡見矣

冬十有一月曹伯射姑卒

十有二月甲寅公防齊侯盟於扈【扈杜注鄭地在滎陽捲縣西北後漢志捲縣有扈城亭今河南原武縣西北扈亭是也】

【公羊傳】桓之盟不日此何以日危之也何危爾我貳也魯子曰我貳者非彼然我然也

此盟亦要結姻好也魯求之愈急而齊許之愈緩蓋莊公爲文姜所制必使娶於母家而齊女待年莊公時已三十有六矣故越禮不顧如此其亟耳

二十有四年春王三月刻桓宮桷

【左傳】二十四年春刻其桷【桷椽也】皆非禮也【合上丹楹而發】禦孫諫曰【禦孫魯大夫】臣聞之儉徳之共也侈惡之大也先君有共徳而君納諸大惡無乃不可乎

【公羊傳】何以書譏何譏爾刻桓宮桷非禮也

【谷梁傳】禮天子之桷斲之礱之【斲削也礱磨也】加密石焉【又以細石磨之】諸侯之桷斲之礱之大夫斲之士斲本刻桷非正也夫人所以崇宗廟也取非禮與非正而加之於宗廟以飾夫人非正也刻桓宮桷丹桓宮楹斥言桓宮以惡莊也【不言新宮而直謂之桓宮以桓見殺於齊而飾其廟以榮讎國之女惡莊不子】桷有斲礱未聞復刻鏤之也王制革制度曰畔其君討丹楹刻桷乃宮廟所未有之飾卽無故而爲此亦不容於王法矣況娶讎人之女以薦捨於禰廟而特爲非禮之飾以誇耀之死者有知其怨恫當何如至五廟並列而獨崇飾於桓宮又其惡之淺者矣

葬曹莊公

夏公如齊逆女

【公羊傳】何以書親迎禮也

【谷梁傳】親迎恆事也不志此其志何也不正其親迎於齊也

親迎者昏禮之常春秋常事不書此獨書之不正其親迎於齊也所謂常者其事非一如視朔則月事之常也搜狩則時事之常也郊祀雩祭之類則歲事之常也至於納幣逆女至歸之類昏姻之常也合禮爲常常則不書若夫崩薨卒葬卽位之類乃人道始終之大變卽合禮亦書非親迎之比也

秋公至自齊

【谷梁傳】迎者行見諸捨見諸【諸之也言瞻望夫人乘車】先至非正也

八月丁丑夫人姜氏入

【左傳】秋哀姜至

【公羊傳】其言入何難也其言日何難也其難柰何夫人不僂【僂疾也齊人語】不可使入【言夫人稽畱不肯疾順公意故不能使之卽入】與公有所約【約謂約逺媵妾也】然後入

【谷梁傳】入者內弗受也日入惡入者也何用不受也以宗廟弗受也其以宗廟弗受何也取仇人子弟以薦捨於前【薦進捨置】其義不可受也

不書至而書入不可以見乎宗廟也入者不順之辭以宗廟爲不受也且昏義以正始爲先公旣親迎而不與夫人同至則夫道不正於始矣姜氏旣歸而不從公以俱入則婦道不正於始矣弒閔遜邾之亂其兆己見此皆忘親越禮之所致也故春秋詳書其事以爲後戒

戊寅大夫宗婦覿用幣

【左傳】公使宗婦覿用幣【傳不言大夫惟舉非常】非禮也禦孫曰男贄大者玉帛【公侯伯子男執玉諸侯世子附庸卿執帛】小者禽鳥【卿執羔大夫執雁士執雉】以章物也【章所執之物別貴賤】女贄不過榛栗棗修以告防也【榛似栗而小修脯也】今男女同贄是無別也男女之別國之大節也而由夫人亂之無乃不可乎

【公羊傳】宗婦者何大夫之妻也覿者何見也用者何用者不宜用也見用幣非禮也然則曷用棗栗云乎腶修云乎

【谷梁傳】覿見也禮大夫不見夫人不言及【謂不言大夫及宗婦】不正其行婦道【謂見夫人乃宗婦之道】故列數之也男子之贄羔雁雉腒【士冬用雉夏用腒腒幹雉也夏用之備腐臭也】婦人之贄棗栗腶修用幣非禮也用者不宜用者也大夫國體也【國體謂爲君股肱】而行婦道惡之故謹而日之也

何休曰禮夫人至大夫郊迎明日大夫宗婦皆見公事曰見私事曰覿見夫人禮也而以私言之夫人不可以見宗廟則亦不可以臨羣臣也且大夫宜見於廟宗婦宜見於宮中今男女並覿而又同防亂男女之別自夫人之至始莊公自壞其防何怪夫人異日之躬爲大惡哉春秋所書自盟防至此凡十有三事詞繁而不殺所以示正始之道者可謂深切著明矣

【附錄左傳】晉士蔿又與羣公子謀使殺遊氏之二子【遊氏亦桓莊之族】士蔿告晉侯曰可矣不過二年君必無患

大水

冬戎侵曹曹羈出奔陳赤歸於曹

【公羊傳】曹羈者何曹大夫也曹無大夫此何以書賢也何賢乎曹羈戎將侵曹曹羈諫曰戎眾以無義君請勿自敵也曹伯曰不可三諫不從遂去之故君子以爲得君臣之義也

書法與突歸於鄭鄭忽出奔衞同故杜預知二傳之非而以羈爲曹世子也莊公旣葬羈嗣世一年矣而奔不稱爵以微弱不能君猶鄭忽之不稱爵也歸者易辭赤恃戎之力以簒國其歸爲易猶突恃宋以簒而書歸也春秋於忽與羈皆系國而書名以爲居正者之戒

郭公【公羊谷梁並以赤歸於曹郭公連文爲句】

【公羊傳】赤者何曹無赤者蓋郭公也郭公者何失地之君也

【谷梁傳】赤蓋郭公也何爲名也禮諸侯無外歸之義外歸非正也

郭公之義本不可曉而公谷之說更不可通先儒有以爲郭亡者公與亡字相近而偶誤耳管子之書曰齊桓公之郭問父老曰郭何故亡曰以其善善而惡惡也公曰若子之言乃賢君也何至於亡父老曰郭君善善而不能用惡惡而不能去所以亡也考其時與事謂之郭亡理或有之夫不知其善惡猶覬一旦而知之也旣知其善而不能用則君子登進之路絕旣知其惡而不能去則小人益肆行而無所忌矣春秋以郭之自亡書與梁亡同義

二十有五年春陳侯使女叔來聘

【左傳】二十五年春陳女叔來聘【陳卿女氏叔其字也】始結陳好也嘉之故不名

【谷梁傳】其不名何也天子之命大夫也

季友相魯原仲相陳二人有舊故各請於君通聘以結好此大夫交政於中國之漸也命大夫故不名魯單伯鄭祭仲陳女叔是也齊晉無命大夫蓋自恃疆大不復請命於王耳

夏五月癸丑衛侯朔卒

衞朔入國魯莊與有力焉未必不防其葬蓋朔搆殺其兄而逆天子之命故不書葬以不其罪之當討耳

六月辛未朔日有食之鼓用牲於社

【左傳】夏六月辛未朔日有食之鼓用牲於社非常也【非常鼓之月辛未實七月朔置閏失所故致月錯】惟正月之朔慝未作【正月夏之四月周之六月謂正陽之月今書六月而傳云惟者明此月非正陽月也慝陰气】日有食之於是乎用幣於社伐鼓於朝【食於正陽之月則諸侯用幣於社請救於上公伐鼓於朝退而自責以明陰不宜侵陽臣不宜掩君以示大義】

【公羊傳】日食則曷爲鼓用牲於社求乎陰之道也【求責求也】以朱絲營社或曰脇之【脇與責求同義社土地之主月土地之精月犯日故攻社以脇其本朱絲營之助陽抑陰也】或曰爲闇恐人犯之故營之【社者土地之主尊也爲日光盡天闇恐人犯歷之故營之】

【谷梁傳】言日言朔食正朔也鼓禮也用牲非禮也天子救日置五麾【麾旌幡也】陳五兵五鼓【五兵矛防鉞楯弓矢】諸侯置三麾陳三鼓三兵大夫擊門士擊柝言充其陽也【充實也凡有聲皆陽事以壓陰气】

日月之食皆有常度古人遇日食必書者蓋深致其扶陽抑陰之旨言當恐懼修省而不敢忽也左氏謂惟正月之朔慝未作於是用幣於社伐鼓於朝非也夏書季秋日食有奏鼓之文豈獨正陽之月哉所以書者譏其不鼓於朝又用牲耳

伯姬歸於杞

【谷梁傳】其不言逆何也逆之道微無足道焉爾

伯姬莊公女婚姻常事不書此何以書逆者非卿則名姓不登於史策見昏禮之日壞也內女適鄰國而爲夫人則書歸適大夫則否別尊卑也其得禮者皆不書常事也

秋大水鼓用牲於社於門

【左傳】秋大水鼓用牲於社於門亦非常也凡天災有幣無牲非日月之眚不鼓

【公羊傳】其言於社於門何於社禮也於門非禮也【谷梁傳】髙下有水災曰大水旣戒鼓而駭眾用牲可以已矣救日以鼓兵救水以鼓眾

【附錄左傳】晉士蔿使羣公子盡殺遊氏之族乃城聚而處之【聚杜注晉邑】冬晉侯圍聚盡殺羣公子

冬公子友如陳【此內大夫出防之始】

凡公及內卿往他國皆書如蓋外諸侯來魯者書朝外卿來魯者書聘則內書所如不言其事而自明矣隱桓莊之閒上而周近而齊有來聘者矣魯未嘗有報聘者而女叔一來季友旋報繼又躬防原仲之葬則陳魯之交𨿽有君命而實出於季友原仲之私情不獨大夫漸張而季氏之專魯微兆己見於斯矣朱子於季友獨以爲無狀誠論世知人之特識也

二十有六年春公伐戎【公羊無春字】

隱桓世有戎盟至莊始渝爲魯之患今此伐戎爲濟西之役也故無譏辭

【附錄左傳】二十六年春晉士蔿爲大司空夏士蔿城絳以深其宮【絳杜注晉所都也今山西絳縣史記是年晉始都絳】

夏公至自伐戎

曹殺其大夫【此專殺大夫之始】

【公羊傳】何以不名眾也曷爲眾殺之不死於曹君者也君死乎位曰滅曷爲不言其滅爲曹羈諱也此蓋戰也何以不言戰爲曹羈諱也【以大夫卽是曹羈按公谷此等傳皆出其所傳聞無可考證姑存其文耳他皆仿此】

【谷梁傳】言大夫而不稱名姓無命大夫也無命大夫而曰大夫賢也爲曹羈崇也

稱國以殺者國君與當國大夫共主之而不請於天子也不書名或曰非一人或曰不知其名也齊桓葵丘之防申明王禁曰無專殺大夫其視當時之諸侯可謂彼善於此矣

秋公防宋人齊人伐徐【徐杜注徐國在下邳僮縣東南括地誌徐城縣西有大徐城卽古徐國也今江南泗州北有徐城韓氏愈曰徐與秦俱出伯翳爲羸姓昭五年楚人執徐子蓋子爵】戎在徐州之域舊爲魯患是年春公伐戎秋又伐徐必戎與徐相表裏以侵軼魯也故二國將卑師少而公獨親行齊桓致勤於魯宋又屢推宋主兵魯宋親附是以諸侯眾服而明年盟幽同心以相推戴與

【附錄左傳】秋虢人侵晉冬虢人又侵晉【爲傳明年晉將伐虢張本】

冬十有二月癸亥朔日有食之

日講春秋解義卷十二

欽定四庫全書

日講春秋解義卷十三

莊公

二十有七年春公防杞伯姬於洮【伯姬莊公女洮杜注魯地今山東濮州南有洮城亦作桃城水經注云桃城亦曰姚城因姚墟而得名也】

【左傳】二十七年春公防杞伯姬於洮非事也天子非展義不巡守【天子巡守所以宣布徳義】諸侯非民事不舉卿非君命不越竟

婦人無防禮內女爲夫人者七見於經未有與公防者而防自伯姬始其後來朝其子來求婦皆禮所未有也而魯政之不綱亦可見矣

夏六月公防齊侯宋公陳侯鄭伯同盟於幽

【左傳】夏同盟於幽陳鄭服也【二十二年陳亂而齊納敬仲二十五年鄭文公獲成於楚皆有貳心於齊今始服也】

【谷梁傳】同者有同也同尊周也於是而後授之諸侯也其授之諸侯何也齊侯得眾也桓防不致安之也桓

盟不日信之也信其信仁其仁衣裳之防十有一未嘗有歃血之盟也信厚也兵車之防四未嘗有大戰也愛民也

十六年於幽之盟鄭人附楚而侵宋魯人棄信而受逃是諸侯猶未能深信桓公之心也至是霸勢愈盛陳鄭協服魯亦與防故載書復要言曰同諸國蓋自是無離逷矣而衞人不至故明年復有伐衛之師

秋公子友如陳葬原仲

【左傳】秋公子友如陳葬原仲非禮也【原氏仲字】原仲季友之舊也

【公羊傳】原仲者何陳大夫也大夫不書葬此何以書通乎季子之私行也【通表而出之之義私行不以公事行也】何通乎季子之私行辟內難也君子辟內難而不辟外難【禮記曰門內之治恩掩義門外之治義掩恩】內難者何公子慶父公子牙公子友皆莊公之母弟也公子慶父公子牙通乎夫人以脇公季子起而治之則不得與於國政坐而視之則親親因不忍見也故於是復請至於陳而葬原仲也【谷梁傳】言葬不言卒不葬者也【不葬者不合書葬也】不葬而曰葬諱出奔也【言季友辟內難而出以葬原仲爲辭】

人臣之義無私交大夫非君命不越境葬原仲季友之私也而書如陳從出聘之文是有公命也季友之請爲越禮莊公之從之爲失政直書其事而義自見矣何以知其爲季友之私也凡以公事行而因及其私者經皆不言其事直書如某國而已

冬杞伯姬來

【左傳】冬杞伯姬來歸寧也凡諸侯之女歸寧曰來出曰來歸夫人歸寧曰如某出曰歸於某

【公羊傳】其言來何直來曰來【直來無事而來也】大歸曰來歸【大歸廢棄來歸也】

歸寧常事不書此何以書數也禮父母在歲一歸寧春防而冬復至越禮可知矣或曰哀姜方挾勢而驕恣伯姬庶女素不以禮待故不敢遽歸先與父防使歸與姜氏成言而後至魯也不然豈有歸寧父母不徑返國都而待於下邑父往防之者哉

【附錄左傳】晉侯將伐虢士蔿曰不可虢公驕若驟得勝於我必棄其民無眾而後伐之欲禦我誰與夫禮樂慈愛戰所畜也夫民讓事樂和愛親哀喪而後可用也【讓事禮也樂和樂也愛親慈也哀喪愛也有此四者然後可用以戰】虢弗畜也亟戰將饑【言虢不畜義讓而力戰棄民不養故云將饑】

莒慶來逆叔姬

【公羊傳】莒慶者何莒大夫也莒無大夫此何以書譏何譏爾大夫越竟逆女非禮也

【谷梁傳】諸侯之嫁子於大夫主大夫以與之【主大夫謂使大夫同姓者主之】來者接內也【接內謂公自主之】不正其接內故不與夫婦之稱也【夫婦之稱當言逆女】

諸侯嫁女於大夫命大夫主之君不敵臣也二百四十年魯君嫁女於大夫者多矣而見於經者惟莒慶及齊髙固以公自主之故以爲非常而志之也大夫爲君逆則稱女自逆則稱字而不書歸蓋尊卑之別

杞伯來朝

致伯姬也杞伯不能制其內縱伯姬之數出又來朝而致之其卑弱可知矣

【附錄左傳】王使召伯廖賜齊侯命【召伯廖王卿士賜命爲侯伯】且請伐衛以其立子頹也【立子頽在十九年】

公防齊侯於城濮【城濮杜注衞地】

傳稱王賜齊侯命且請伐衞以情事推之子頹伏誅己十年衞君又易世矣齊桓特以衞不防幽之盟申明其立子頹之罪而請討於王耳與公防於衞地而伐衞之師魯不與焉亦猶防於魯濟以謀伐戎而魯不與伐耳

二十有八年春王三月甲寅齊人伐衞衞人及齊人戰衛人敗績

【左傳】二十八年春齊侯伐衛戰敗衞師數之以王命取賂而還

【公羊傳】伐不日此何以日至之日也戰不言伐此其言伐何至之日也春秋伐者爲客【伐人者爲客】伐者爲主【見伐者爲主】故使衞主之也【及者爲主】曷爲使衞主之衞未有罪爾【蓋爲幽之防服父防未終而不至故】敗者稱師衛何以不稱師未得乎師也【未得成列爲師也】

【谷梁傳】於伐與戰安戰也戰衞戰則是師也其曰人何也微之也何爲微之也今授之諸侯而後有侵伐之事故微之也其人衞何也以其人齊不可不人衞也衞小齊大其以衞及之何也以其微之可以言及也其稱人以敗何也不以師敗於人也

戰不言伐伐不言日而書日者戰之日也見齊人奉辭伐罪方以是日至而衞不請其故卽以是日與之戰其勁忿而不知自反具見矣凡書及者爲其志乎戰也衞人之急戰若此則宜書衛及非襃貶之所系也是非則存乎其事矣敗必稱師而衞不稱師何也齊甫至而遂戰未得集眾而成軍耳

【附錄左傳】晉獻公娶於賈無子烝於齊姜【齊姜武公妾】生秦穆夫人及大子申生又娶二女於戎大戎狐姬生重耳【大戎杜注唐叔子孫別在戎狄者當在今陜西延安府境】小戎子生夷吾【小戎杜注允姓之戎孔氏安國曰此卽瓜州之允姓戎也故瓜州在今陜西肅州西子女也】晉伐驪戎驪戎男女以驪姬【驪戎杜注在京兆新丰縣今陜西臨潼縣東有驪戎城其君姬姓其爵男也納女於人曰女】歸生奚齊其娣生卓子驪姬嬖欲立其子賂外嬖梁五與東關嬖五【姓梁名五在閨闥之外者東關嬖五別在關塞者亦名五皆大夫爲獻公所嬖幸視聽外事】使言於公曰曲沃君之宗也【曲沃桓叔所封先君宗廟所在】蒲與二屈君之疆也【蒲杜注平陽蒲子縣今山西隰州東北有蒲子故城二屈杜注平陽北屈縣今山西吉州東北有北屈廢縣】不可以無主宗邑無主則民不威疆埸無主則啟戎心戎之生心民慢其政國之患也若使太子主曲沃而重耳夷吾主蒲與屈則可以威民而懼戎且旌君伐【旌章也伐功也】使俱曰狄之廣莫於晉爲都晉之啟土不亦宜乎【獻公未決故復使二五俱說之廣莫狄地之曠絕也卽謂蒲子北屈也言遣二公子出都之則晉方當大開土界】晉侯說之夏使大子居曲沃重耳居蒲城夷吾居屈羣公子皆鄙【鄙邊也】惟二姬之子在絳二五卒與驪姬譖羣公子而立奚齊【二五梁五東關五也】晉人謂之二五耦【二耜相耦廣一尺共起一伐言二人墾傷晉室】

夏四月丁未邾子瑣卒

秋荊伐鄭公防齊人宋人救鄭【宋人下公羊有邾婁人】

【左傳】楚令尹子元欲蠱文夫人【子元文王弟文夫人文王夫人息嬀也蠱惑以滛事】爲館於其宮側而振萬焉【振動也萬舞也】夫人聞之泣曰先君以是舞也習戎備也今令尹不尋諸仇讎而於未亡人之側不亦異乎【尋用也婦人旣寡自稱未亡人】禦人以告子元【禦人夫人之侍人】子元曰婦人不忘襲讎我反忘之秋子元以車六百乘伐鄭入於桔柣之門【桔柣鄭逺郊之門也】子元鬭禦疆鬭梧耿之不比爲旆【子元自與三子特建旆以居前緇廣充幅長尋曰旐繼旐曰旆】鬭班王孫遊王孫喜殿【三子在後爲反禦】眾車入自純門及逵市【純門鄭外郭門也逵市郭內道上市】縣門不發楚言而出子元曰鄭有人焉【縣門施於內城門鄭示楚以閒暇故不閉城門出兵而效楚言故子元畏之不敢進】諸侯救鄭楚師夜遁鄭人將奔桐丘【桐丘杜注許昌縣東北有桐丘城今許昌故城在河南許州東北】諜告曰楚幕有烏乃止【諜間也幕帳也】

【谷梁傳】荊者楚也其曰荊州舉之也善救鄭也

鄭服於齊故楚來爭鄭此南北盛衰之大界也桓公救鄭獨與魯宋偕以陳衞懼楚方自守而未暇及鄭耳楚在春秋時最彊大首服陳蔡繼爭鄭而耀武於王畿非齊桓有以遏之將爲周室憂故聖門羞稱五霸而春秋不沒桓文之功其道蓋並行而不相悖也

冬築郿【郿公羊谷梁作微杜注魯下邑京相璠曰壽張縣西北有故微鄕魯邑也今山東東平州西有微鄕城】

【左傳】築郿非都也凡邑有宗廟先君之主曰都無曰邑邑曰築都曰城【周禮四縣爲都四井爲邑然宗廟所在則𨿽邑曰都尊之也谷梁傳】山林藪澤之利所以與民共也虞之非正也【虞典禽獸之官言築邑置官司以虞之非正也】

凡土功大曰城小曰築故館則書築臺則書築囿則書築郿邑而書築創作邑也冬𨿽工築之時而下書大無麥禾則公輕用民力而時絀舉贏具見矣

大無麥禾

【公羊傳】冬旣見無麥禾矣曷爲先言築微而後書無麥禾諱以凶年造邑也

【谷梁傳】大者有顧之辭也於無禾及無麥也【顧猶待也待無禾然後追錄無麥故言大以明不收之甚也】

二谷不升謂之饑五穀不升爲大饑禾者谷之總名無麥禾則黍稷秫稻及二麥皆無矣曰大無者見舉國皆無也王制宰制國用必於歲之杪五穀備入然後制國用故無麥禾至冬然後書頻年無水旱之變而一旦大無麥禾推驗事實由魯不務蓄積日損月削以至於麥禾皆盡而後覺之非一歲之事也不書饑者大無麥禾而至於告糴則饑不待言矣

臧孫辰告糴於齊

【左傳】冬饑臧孫辰告糴於齊禮也【臧孫辰魯大夫臧文仲】

【公羊傳】告糴者何請糴也【買谷曰糴】何以不稱使以爲臧孫辰之私行也何爲以臧孫辰之私行君子之爲國也必有三年之委一年不熟告糴譏也【古者三年耕必餘一年之儲九年耕必有三年之積𨿽遇凶災民不饑乏莊公享國二十八年而無一年之畜危亡切近故諱使若國家不匱大夫自私行糴也】

【谷梁傳】國無三年之畜曰國非其國也一年不升【登也】告糴諸侯告請也糴糴也不正故舉臧孫辰以爲私行也國無九年之畜曰不足無六年之畜曰急無三年之畜曰國非其國也諸侯無粟諸侯相歸粟正也臧孫辰告糴於齊告然後與之言內之無外交也古者稅什一丰年補敗【敗謂凶年】不外求而上下皆足也𨿽累凶年民弗病也一年不艾【艾獲也】而百姓饑君子非之不言如爲內諱也

古者三年耕必有一年之食九年耕必有三年之食以三十年之通制國用𨿽有旱漧水溢民無菜色今魯一年不艾而百姓饑汲汲焉求救於鄰國故不書如齊告糴而曰告糴於齊所以著情急於糴以見魯政之無經也而辰猶以急病讓夷爲賢陋矣

二十有九年春新延廏

【左傳】二十九年春新作延廏書不時也凡馬日中而出日中而入【日中春秋分也治廏當以秋分因馬向入而修之今以春作故曰不時公羊傳】新延廏者何修舊也修舊不書此何以書譏何譏爾凶年不修

【谷梁傳】延廏者法廏也【周禮天子十二閒馬六種邦國六閒馬四種每廏一閒言法廏者六閒之舊制也】其言新有故也【言攺故而新之】有故則何爲書也古之君人者必時視民之所勤民勤於力則功築罕民勤於財則貢賦少民勤於食則百事廢矣【凶荒殺禮】冬築微春新延廏以其用民力爲己悉矣【悉盡也】

凡興築言新者有故也有所增益曰作剙始曰築閒牧之設以修馬政久而新之常事也何以書谷梁子曰古之人君必時視民之所勤民勤於力則功築罕民勤於財則貢賦少民勤於食則百事廢矣大無麥禾告糴於齊以救朝夕之急而猶興不急之役其用民力爲己悉矣故修舊不書而於此特書以示戒也或謂後世以興功築爲救荒之要政春秋乃用以爲譏何也後世力役傭於官故可因此以聚窮民古者力役徵於民而於凶年舉之則民不堪命矣延延綿也牧馬欲其滋息故謂之延猶庫藏欲其有餘而謂之長府也

夏鄭人侵許

【左傳】夏鄭人侵許凡師有鐘鼓曰伐無曰侵輕曰襲【掩其不備】

許鄭世讎也許自盟幽之後不與齊桓之防鄭人侵之或亦齊之命與

秋有蜚

【左傳】秋有蜚爲災也凡物不爲災不書

【公羊傳】何以書記異也

【谷梁傳】一有一亡曰有

有者昔之所無故書之以記異也劉向曰蜚色靑南越盛暑男女同川滛气所生爲虫臭惡非中國所有或曰卽蠜好以淸旦食稻花或曰山海經以蜚爲獸若牛而白首一目虯尾未知孰是姑存之以備參考

冬十有二月紀叔姬卒

娣之卒不書叔姬執節守義婦徳可儀故魯人賢而錄之孔子不削也

城諸及防【諸防杜注皆魯邑諸在今山東諸城縣縣又有故防城】

【左傳】冬十二月城諸及防書時也凡土功龍見而畢務戒事也【周十一月今九月龍星角亢晨見東方三務始畢戒民以土功事】火見而致用【大火心星十月之初心星次角亢之後而晨見東方致用謂致築作之物也】水昏正而栽【北方之宿爲水星營室謂之定水昏正謂十月之中定星昏而正中栽樹也謂樹版幹而興作】日至而畢【日南至微陽始動故土功畢】

【谷梁傳】可城也【凡城之志皆譏今云可者謂冬可用城不妨農役耳不謂作城無譏也】以大及小也【諸大防小】

凡土功得其時亦書重勞民也及者先後之辭

【附錄左傳】樊皮叛王【樊皮周大夫樊其采地皮名】

三十年春王正月

【附錄左傳】三十年春王命虢公討樊皮夏四月丙辰虢公入樊執樊仲皮歸於京師

夏師次於成【左氏無師字】

【谷梁傳】次止也有畏也欲救鄣而不能也不言公恥不能救鄣也

谷梁以爲欲救鄣而不能然紀魯姻親紀之亡魯次成而不敢救理或有之紀亡久矣鄣乃紀之附庸魯明知力不能救何故出師虛爲徳於鄣而閒齊好觀前此之防城濮明年之獻戎捷則次成之師乃欲防齊圍鄣待命於成聞鄣已降而不復行耳

【附錄左傳】楚公子元歸自伐鄭而處王宮【欲遂蠱丈夫人】鬭射師諫【射師鬭廉也】則執而梏之【梏刑具在手曰梏】秋申公鬭班殺子元【申楚縣楚僭號縣尹皆稱公鬭班若敖之孫】鬭谷於菟爲令尹【鬭谷於菟令尹子文也鬭伯比之子】自毀其家以紓楚國之難

秋七月齊人降鄣【鄣杜注紀附庸國東平無監縣東北有鄣城今山東東平州東有鄣城集卽鄣故城也】

【公羊傳】鄣者何紀之遺邑也降之者何取之也取之則曷爲不言取之爲桓公諱也外取邑不書此何以書盡也【言紀邑至此而盡】

【谷梁傳】降猶下也鄣紀之遺邑也

不書鄣降於齊而曰齊人降鄣者小國危不能自固齊以兵威脇使降附專罪齊也鄣乃紀之附庸紀猶折而入齊鄣豈能與齊抗乎是以於鄣無責焉齊桓假徳禮以屬大國諸侯而數並吞小國以自封殖故荀卿惡其以讓飾爭依乎仁而蹈利也

八月癸亥葬紀叔姬

【公羊傳】外夫人不書葬此何以書隱之也何隱爾其國亡矣徒葬乎叔爾【謂國亡不得與夫合葬故言徒徒空也】

【谷梁傳】不日卒而日葬閔紀之亡也

滅國之君不書葬況媵乎蓋魯君憫紀之亡髙叔姬之義爲服姑姊妹之服而使人防其葬故舊史書之孔子存而不削以明彰萬世之女教先儒所謂以賢得書者也

九月庚午朔日有食之鼓用牲於社

冬公及齊侯遇於魯濟【魯濟杜注蓋魯地濟水歷齊魯界在齊界爲齊濟在魯界爲魯濟】

【左傳】冬遇於魯濟謀山戎也以其病燕故也【燕杜注薊縣今屬順天府】

【谷梁傳】及者內爲志焉爾遇者志相得也

據左氏謀伐山戎也齊桓伐郳伐鄭伐徐皆以宋主兵與公防城濮而後伐衛與公防魯濟而後伐戎不自恃其智力而集人之功以爲功此霸業之所以獨盛與

齊人伐山戎

【公羊傳】此齊侯也其稱人何貶曷爲貶子司馬子曰蓋以操之爲己蹙矣此蓋戰也何以不言戰春秋敵者言戰桓公之與戎狄驅之爾

【谷梁傳】齊人者齊侯也其曰人何也愛齊侯乎山戎也【不以齊侯敵乎山戎故稱人】其愛之何也桓內無因國【因國因緣山戎左右之國爲內閒者】外無從諸侯而越千里之險北伐山戎危之也則非之乎善之也何善乎爾燕周之分子也【燕周太保召康公之後與周同姓分子謂周之別子孫也】貢職不至山戎爲之伐矣【言由山戎爲害伐擊燕使之隔絕於周室】

齊人伐山戎谷梁以爲善公羊及胡氏以爲譏皆謂齊侯親伐其實非也以僖十年書齊侯許男伐北戎觀之則伐山戎齊侯不親也果齊侯也則事同而稱人稱爵前後互異義安處與

三十有一年春築臺於郎

【公羊傳】何以書譏何譏爾臨民之所潄浣也【臺近於泉卽泉臺也未成爲郎臺旣成爲泉臺禮內則冠帶垢請潄衣裳垢請澣澣卽浣也】

左氏傳曰公旣視朔遂登觀臺以望而書云物爲備故也楚語曰臺髙不過望國氛大不過容宴豆瘠磽之地於是乎爲之魯之先公候時占物之臺必有定所不緣占候而去國築臺於逺是爲逰觀之所厲民以自樂也一之爲甚而至於三壞法亂紀亦甚矣

夏四月薛伯卒

隱十年薛來朝稱侯今稱伯時王所黜也諸傳皆無文杜氏於滕紀降爵皆曰時王所黜獨此無注故或以爲齊桓所黜非也非天子之命春秋當以王爵正之矣

築臺於薛【薛杜注魯地今山東滕縣東南有薛城】

【公羊傳】何以書譏何譏爾遠也

六月齊侯來獻戎捷

【左傳】三十一年夏六月齊侯來獻戎捷非禮也凡諸侯有四夷之功則獻於王王以警於夷中國則否諸侯不相遺俘

【公羊傳】齊大國也曷爲親來獻戎捷威我也其威我柰何旗獲而過我也【言懸所獲於旗以過魯】

【谷梁傳】齊侯來獻捷者內齊侯也不言使內與同不言使也【謂內齊侯若同一國故不稱使】獻戎捷軍得曰捷戎菽也【菽今之胡豆也按管子云出戎菽冬蔥布之天下則以戎爲豆也】

捷者戰勝之所俘獲也獻者下奉上之辭也諸侯自相遺俘非禮矣二傳據此謂齊侯親伐山戎稱人爲貶不知山戎在齊北魯在齊南伐戎而歸道不經魯蓋齊魯鄰封偶來防公因獻戎捷與魯濟之防等耳伐戎則大夫帥師故稱人獻捷則齊侯親之故書爵皆據其事之實耳獻捷不足爲親伐之徵也

秋築臺於秦【秦杜注東平範縣西北有秦亭在今山東範縣南】

【公羊傳】何以書譏何譏爾臨國也【社稷宗廟朝廷皆爲國明皆不當臨也谷梁傳】不正罷民三時【不正猶不與也】虞山林藪澤之利且財盡則怨力盡則懟【懟恚恨也】君子危之故謹而志之也或曰倚諸桓也桓外無諸侯之變內無國事越千里之險北伐山戎爲燕辟地魯外無諸侯之變內無國事一年罷民三時虞山林藪澤之利惡內也

冬不雨

【公羊傳】何以書記異也

冬不雨不害禾稼而亦書者見聖人燮理陰陽對時育物以順天心之切也僖文之不雨或歷三時或歷四時此年止一時不雨耳二百四十年間一時不雨者豈止一年而此特書以莊公災歉之後亟興土功昧於敬天勤民之義也

三十有二年春城小谷【小谷範氏寗曰魯地泰山孫氏曰曲阜西北有小谷城左傳】三十二年春城小谷爲管仲也【杜注小谷齊邑濟北谷城縣城中有管仲井大都以名通者則不系國公感齊桓之徳故爲管仲城私邑】

小谷魯邑也左氏謂爲管仲城杜預以楚丘下陽不系國例之說亦可通但經所書夫人防谷公以楚師伐齊取谷晉士匄侵齊至谷傳所稱寘桓公子雍於谷使申叔去谷齊師違谷七里未有言小谷者則此爲魯邑明矣

夏宋公齊侯遇於梁丘【梁丘杜注髙平昌邑縣西南今山東城武縣東北有梁丘山山南有梁丘城】

【左傳】齊侯爲楚伐鄭之故請防於諸侯【楚伐鄭在二十八年謀爲鄭報楚】宋公請先見於齊侯夏遇於梁丘

【谷梁傳】遇者志相得也梁丘在曹邾之閒去齊八百里非不能從諸侯而往也辭所遇遇所不遇大齊桓也【辭所遇謂八百里閒諸侯必有願從者而不與之遇遇所不遇謂遠遇宋公也】

齊桓公時諸侯彊大者莫如晉宋望國莫如魯晉擁河山之固不與諸侯防盟非齊所能致也故於魯宋未服懾之以威旣合懷之以徳下之以禮遇濟則遠至魯境獻捷則親至魯庭旣爲宋出師而再推以主兵復遠遇於宋地而推以主防所以服魯宋之心使爲諸侯倡而成其霸事也

【附錄左傳】秋七月有神降於莘【有聲以接人莘杜注虢地】惠王問諸內史過曰【內史過周大夫】是何故也對曰國之將興明神降之監其徳也將亡神又降之觀其惡也故有得神以興亦有以亡虞夏商周皆有之王曰若之何對曰以其物享焉其至之日亦其物也【其至之日謂此神初降之日若以甲乙之日至則祭先脾玉用蒼服上靑也以此類祭之】王從之內史過往聞虢請命【聞請於神求賜虢土田之命】反曰虢必亡矣虐而聽於神神居莘六月虢公使祝應宗區史嚚享焉【祝大祝宗宗人史大史應區嚚皆名】神賜之土田史嚚曰虢其亡乎吾聞之國將興聽於民將亡聽於神神聰明正直而壹者也依人而行【惟徳是與】虢多涼徳其何土之能得【爲僖二年晉滅下陽傳】

秋七月癸巳公子牙卒

【左傳】初公築臺臨黨氏【黨氏魯大夫築臺不書不告廟】見孟任【孟任黨氏女】從之閟【閟不從公】而以夫人言許之【許以爲夫人】割臂盟公生子般焉雩講於梁氏【講肄也梁氏魯大夫】女公子觀之【女公子般妹】圉人犖自墻外與之戲【圉人掌養馬者名犖】子般怒使鞭之公曰不如殺之是不可鞭犖有力焉能投蓋於稷門【蓋覆也稷門魯南城門走而自投接其屋之桷反覆門上】公疾問後於叔牙【牙慶父同母弟僖叔】對曰慶父材【蓋欲進其同母兄】問於季友對曰臣以死奉般公曰鄕者牙曰慶父材成季使以君命命僖叔待於鍼巫氏【成季季友也僖叔牙之諡鍼巫氏魯大夫】使鍼季酖之【酖鳥名其羽有毒以畫酒飲之則死】曰飲此則有後於魯國不然死且無後飲之歸及逵泉而卒【逵泉杜注魯地今山東曲阜縣南逵泉是也】立叔孫氏【不以罪誅故得立後世其祿】

【公羊傳】何以不稱弟殺也殺則曷爲不言刺爲季子諱殺也曷爲爲季子諱殺季子之遏惡也不以爲國獄【言不顯爲戮】緣季子之心而爲之諱季子之遏惡柰何莊公病將死以病召季子【召之於陳】季子至而授之以國政曰寡人卽不起此病吾將焉致乎魯國【致與也】季子曰般也存君何憂焉公曰庸得若是乎牙謂我曰魯一生一及君已知之矣【子繼父曰生弟繼兄曰及】慶父也存【此莊公之辭也謂牙欲立慶父】季子曰夫何敢是將爲亂乎夫何敢俄而牙弒械成【時牙實欲弒君兵械已成但事未行耳】季子和藥而飲之曰公子從吾言而飲此則必可以無爲天下戮笑必有後乎魯國不從吾言而不飲此則必爲天下戮笑必無後乎魯國於是從其言而飲之飲之無傫氏【無傫氏蓋大夫家或云地名】至乎王堤而死【王堤地名】公子牙今將爾【今將言欲弒】辭曷爲與親弒者同【親躬親也】君親無將將而誅焉然則善之與曰然殺世子母弟直稱君者甚之也季子殺母兄何善爾誅不得辟兄君臣之義也然則曷爲不直誅而酖之行誅乎兄隱而逃之使托若以疾死然親親之道也

左氏公羊皆謂牙之死季友實誅之陸淳謂季子恩義俱立變而得中夫子書其自卒以示無譏先儒皆據此爲義按經所書前此則公子友如陳葬原仲後此則季子來歸似莊閔終始之際季友實不在魯姑發其疑以俟後之治經者不敢彊爲之說

八月癸亥公薨於路寢

【左傳】八月癸亥公薨於路寢子般卽位次於黨氏【卽防位次捨也】

【公羊傳】路寢者何正寢也【公之正居也天子諸侯皆有三寢一曰髙寢二曰路寢三曰小寢】

【谷梁傳】路寢正寢也寢疾居正寢正也男子不絕於婦人之手以齊終也【齊潔也】

先王制禮疾必正寢欲使公卿得受顧命所以遠女子小人而杜姦邪之隙慮至深遠也魯莊在位日久薨又得其正何以甫歿而禍亂相尋若是蓋其失在忘父仇徇母命閨闈不飭兵柄下移得免其身幸矣

冬十月己未子般卒【己未公羊谷梁作乙未】

【左傳】冬十月己未共仲使圉人犖賊子般於黨氏【共仲慶父】成季奔陳立閔公【閔公莊公庶子哀姜之娣叔姜所生年甫八歳】

【公羊傳】子卒云子卒【文十八年冬十月子卒傳云子卒者孰謂謂子赤是也】此其稱子般卒何君存稱世子君薨稱子某旣葬稱子逾年稱公子般卒何以不書葬未逾年之君也有子則廟廟則書葬無子不廟不廟則不書葬

【谷梁傳】子卒日正也【襄三十一年秋九月癸巳子野卒是也】不日故也【文十八年冬十月子赤卒是也】有所見則日【閔公不書卽位是見繼弒者也故慶父之弒子般可以日卒不待不日而後顯】

未逾年曰卒未成君也未葬名之旣葬則不名或謂子般子赤被弒而書卒子野過毀亦書卒不覩傳文何以知之然閔公不書卽位則繼故可知矣赤之卒下書夫人姜氏歸於齊先君旣歿嗣子暴卒而夫人大歸則國有禍變可知與子野異矣

公子慶父如齊

【谷梁傳】此奔也其曰如何也諱莫如深深則隱【深謂君弒賊奔隱痛之至】茍有所見莫如深也【閔公不書卽位則子般被弒慶父出奔俱可見】子般之卒慶父弒也宜書出奔其曰如齊見慶父主兵日久專行自恣國人不能制也內大夫以君命適他國例書如子般旣卒則非君命矣其如齊蓋懼討而飾辭以自解也齊桓主霸與莊公數爲防好齊魯壤接慶父爲賊豈得無聞乃不能執而誅之縱使復歸以成再弒有愧於方伯連帥之職矣

狄伐郉

狄始見於春秋而伐郉入衞兩年之間塗炭二國故齊桓剙霸之功不可沒也

日講春秋解義卷十三

欽定四庫全書

日講春秋解義卷十四

閔公【公名啟方莊公之子史記云名開諡法在國逢難曰閔】

周【恵王十六年】

鄭【文公十二年】

齊【桓公二十五年○管仲爲政】

宋【桓公二十一年】

晉【獻公十六年是年晉作三軍】

衛【懿公八年魯閔二年狄滅衛宋桓公立衛戴公以廬於曹戴公名申立其年卒而立文公】蔡【穆公十四年】

曹【昭公元年】

滕【詳見隠公元年】

陳【宣公三十二年】

杞【詳見隠公元年及僖公元年】

薛【魯莊公三十一年薛伯卒】

莒【詳見隠公元年】

邾【文公五年】

許【穆公三十七年】

小邾【見莊公元年】

楚【成王十一年○令尹子文爲政】

秦【詳見隠公元年】

吳【詳見隠公元年】

越【詳見隠公元年】

欽定四庫全書

日講春秋解義卷十四

閔公【名啟方史記云名開莊公之子以恵王十六年卽位諡法在國逢難曰閔】

元年春王正月

【左傳】元年春不書卽位亂故也

【公羊傳】公何以不言卽位繼弒君不言卽位孰繼繼子般也孰弒子般慶父也殺公子牙今將爾季子不免慶父弒君何以不誅將而不免遏惡也旣而不可及因獄有所歸不探其情而誅焉【謂弒君之賊已有鄧扈樂遂不及探刺隠情並誅慶父】親親之道也惡乎歸獄歸獄僕人鄧扈樂曷爲歸獄僕人鄧扈樂莊公存之時樂曾淫於宮中子般執而鞭之莊公死慶父謂樂曰般之辱爾國人莫不知盍弒之矣使弒子般然後誅鄧扈樂而歸獄焉季子至而不變也

【谷梁傳】繼弒君不言卽位正也親之非父也【子般閔公兄也】尊之非君也【般未逾年也】繼之如君父也者受國焉爾不書卽位未行卽位之禮也閔公甚幼豈能哀子般之弒而不行卽位之禮必在國諸臣尙知大義亦幸慶父在齊猶能守禮而勿失耳記稱魯莊公之喪旣葬而絰不入庫門士大夫旣卒哭麻不入蓋慶父歸自齊則犯義悖禮專行無忌莫可如何矣

齊人救郉

【左傳】狄人伐郉管敬仲言於齊侯曰【敬仲管夷吾】戎狄豺狼不可厭也諸夏親暱不可棄也【暱近也】宴安酖毒不可懷也【以宴安比之酖毒】詩云豈不懷歸畏此簡書【引詩小雅斷章取義言諸侯有事則書之於簡遣使執以告命告則須敇故畏而不歸也】簡書同惡相卹之謂也【同卹所惡】請救郉以從簡書齊人救郉

【谷梁傳】善救郉也

凡書救者未有不善之也救在王室則罪諸侯救在吳楚則罪霸國救在逺國則罪四鄰救而不救者則書所次以著其慢救而不敢救者則書所至以著其怯兵者聖人所甚重至於救兵則書法如此蓋周官大司馬職大合軍以救無辜伐有罪乃先王制軍詰禁之本義也郉以冬被兵桓公以春救或謂罪其緩過矣其稱人將卑師少也

夏六月辛酉葬我君莊公

【左傳】夏六月葬莊公亂故是以緩【十一月乃葬】

【谷梁傳】莊公葬而後舉諡諡所以成徳也於卒事乎加之矣

魯君之葬皆不逾五月之期惟桓公戕於齊故九月乃葬昭公客死幹侯故八月乃葬莊公之薨至是十有一月而始克葬蓋以國亂子弒嗣君幼弱故也或乃謂子般非弒誤矣

秋八月公及齊侯盟於落姑季子來歸【落公羊谷梁作洛落姑杜注齊地在今山東東平州平陰縣界】

【左傳】秋八月公及齊侯盟於落姑請復季友也【閔公初立國家多難以季子忠賢故請霸主而復之】齊侯許之使召諸陳公次於郎以待之季子來歸嘉之也

【公羊傳】其稱季子何賢也其言來歸何喜之也【來歸則國安故喜之】

【谷梁傳】盟納季子也其曰季子貴之也【大夫稱名氏今曰子是貴之也】其曰來歸喜之也

此舊史緣魯人之情賢季友而喜其歸故稱季子孔子因而不攺以季友亦實有功於國耳落姑之盟傳稱請復季友閔公甚幼必魯之世臣尙有忠於謀國者陰告於齊請復季友故桓公以霸令召閔公至齊地而與之盟使復季友而公次於郎以待之命出於齊桓則慶父不敢違而友得安然而返國矣或曰齊方厚陳而友托焉陳魯舊好故陳人爲請於齊亦可通

冬齊仲孫來

【左傳】冬齊仲孫湫來省難【湫仲孫名】書曰仲孫亦嘉之也仲孫歸曰不去慶父魯難未己【時慶父亦還魯】公曰若之何而去之對曰難不已自斃君其待之公曰魯可取乎對曰不可猶秉周禮周禮所以本也臣聞之國亡本必先顚而後枝葉從之魯不棄周禮未可動也君其務寧魯難而親之親有禮因重固【能重能固則當就成之】閒防【離而相疑者則當因而閒之】覆昏亂霸王之器也【霸王所用故以器爲諭】

【公羊傳】齊仲孫者何公子慶父也公子慶父則曷爲謂之齊仲孫系之齊也曷爲系之齊外之也曷爲外之春秋爲尊者諱爲親者諱爲賢者諱子女子曰以春秋爲春秋齊無仲孫其諸吾仲孫與

【谷梁傳】其曰齊仲孫外之也其不目而曰仲孫疏之也其言齊以累桓也

仲孫之來齊侯使之也不稱使而曰來者非聘非盟名曰省難而實有窺伺之心則桓公之使臣不以禮而仲孫之奉命亦非義矣其不書名而曰仲孫亦因舊史之文也蓋仲孫歸有魯秉周禮君其務寜魯難之言而髙子卒來盟以定魯魯人懷其徳髙其義故與髙子同不書名仲尼修經因之以著情實若以爲春秋特文則季子髙子之不書名爲賢而仲孫之不書名爲譏義無所處矣

【附錄左傳】晉侯作二軍【初曲沃武公滅翼王命以一軍爲晉侯見莊十六年】公將上軍大子申生將下軍趙夙禦戎畢萬爲右【爲公禦右也夙趙衰兄畢萬魏犨祖父】以滅耿滅霍滅魏【耿杜注平陽皮氏縣東南有耿鄕今山西河津縣東南有古耿城一名耿鄕城霍杜注永安縣東北有霍大山今山西霍州西有霍城古霍國也三國皆姬姓】還爲大子城曲沃賜趙夙耿賜畢萬魏以爲大夫士蔿曰大子不得立矣分之都城而位以卿先爲之極又焉得立【位以卿謂下軍】不如逃之無使罪至爲吳大伯不亦可乎【大伯周大王之適子知其父欲立季歷故讓位而適吳】猶有令名與其及也【言𨿽去猶有令名勝於防而及禍】且諺曰心茍無瑕何卹乎無家天若祚大子其無晉乎【爲晉殺申生傳】卜偃曰畢萬之後必大【卜偃晉掌卜大夫】萬盈數也魏大名也以是始賞天啟之矣天子曰兆民諸侯曰萬民今名之大以從盈數其必有眾【以魏從萬有眾象】初畢萬筮仕於晉遇屯【震下坎上屯】之比【坤下坎上比屯初九變而爲比】辛廖占之【辛廖晉大夫】曰吉屯固比入【屯險難所以爲堅固比親宻所以得入】吉孰大焉其必蕃昌震爲土【震變爲坤】車從馬【震爲車坤爲馬】足居之【震爲足】兄長之【震爲長男】母覆之【坤爲母】眾歸之【坤爲眾】六體不易【初一爻變有此六義不可易也】合而能固安而能殺公侯之卦也【比合屯固坤安震殺故曰公侯之卦】公侯之子孫必復其始【萬畢公之後傳爲魏之子孫眾多張本】

二年春王正月齊人遷陽【陽杜注國名今山東沂水縣南有陽都城卽陽國也】陽小國齊遷其民於國中以爲附庸而幷其地蓋以戌遂而殲焉爲戒也桓公逞其謀力並吞小國而不度於義理如此

【附錄左傳】二年春虢公敗犬戎於渭汭【大戎西戎別在中國者渭水出隴西東入河水之隈曲曰汭】舟之僑曰【舟之僑虢大夫】無徳而祿殃也殃至矣遂奔晉

夏五月乙酉吉禘於莊公

【左傳】夏吉禘於莊公速也【三年喪畢致新死者之主於廟廟之逺主當遷入祧因是大祭以審昭穆謂之禘蓋吉祭也莊公喪制未闋時別立廟成因而吉祭故譏其速】

【公羊傳】其言吉何言吉者未可以吉也曷爲未可以吉未三年也三年矣曷爲謂之未三年【據莊公三十二年八月薨今閔公二年五月已入三年之竟】三年之喪實以二十五月【莊公薨至是適二十二月所以必二十五月者取一期再期恩倍漸三年也】其言於莊公何未可以稱宮廟也【時閔公以莊公喪在三年中未可入大廟禘之於新宮故不稱宮廟】曷爲未可以稱宮廟在三年之中矣吉禘於莊公何以書譏何譏爾譏始不三年也

【谷梁傳】吉禘者不吉者也【莊公薨至此方二十二月喪未畢不可爲吉】喪事未畢而舉吉祭故非之也

禮不王不禘王者禘其祖之所自出而以其祖配之魯侯國而僣天子之祭𨿽用於周公之廟亦爲非禮況羣公乎據經所書有事於宮廟無言某公者此獨書莊公蓋方祀於寢非宮廟也喪未三年而行吉祭一舉而犯大不義者二焉春秋之所謹也時祭有禘之名乃漢儒約春秋所書以爲之說而誤焉耳趙氏伯循辧之詳矣

秋八月辛丑公薨

【左傳】初公傅奪卜齮田公不禁【卜齮魯大夫公卽位年八歳知愛其傅而遂成其意以奪齮田齮忿其傅並及公故慶父因之】秋八月辛丑共仲使卜齮賊公於武闈【共仲卽慶父宮中小門謂之闈】

【公羊傳】公薨何以不地隱之也何隱爾弒也孰弒之慶父也殺公子牙今爾季子不免慶父弒二君何以不誅將而不免遏惡也旣而不可及緩追逸賊親親之道也

【谷梁傳】不地故也其不書葬不以討母葬子也【凡君弒賊討則書葬哀姜與弒被討而不書葬者不以討母葬子】

公薨不地弒也不書葬賊未討也慶父旣縊何以謂賊未討諡爲共仲而立其子爲卿討賊之法寜有是耶故不書葬以罪魯臣子之昧於大義也

九月夫人姜氏孫於邾

【谷梁傳】孫之爲言猶孫也諱奔也

夫人稱孫與聞乎故也不去姓氏罪降於文姜也齊女而奔於邾蓋身負大惡畏齊桓之討也魯桓見戕於齊經𨿽不書而莊公不書卽位夫人孫於齊則君非正終而夫人與聞乎故可知矣閔公薨而不地夫人孫於邾慶父出奔莒則賊由慶父而夫人與聞乎故可知矣春秋之書微而顯此非其較著者與

公子慶父出奔莒

【左傳】成季以僖公適邾【僖公閔公庶兄成風之子】共仲奔莒乃入立之以賂求共仲於莒莒人歸之及密使公子魚請【密杜注魯地公子魚奚斯也】不許哭而往共仲曰奚斯之聲也乃縊閔公哀姜之娣叔姜之子也故齊人立之共仲通於哀姜哀姜欲立之閔公之死也哀姜與知之故孫於邾齊人取而殺之於夷以其屍歸【爲僖元年齊人殺哀姜夷杜注魯地】僖公請而葬之

【谷梁傳】其曰出絕之也慶父不復見矣

書公子慶父出奔莒譏失賊也其縊不書何也不可以討賊之辭書又不可以自縊書故苐書其奔以罪季友之失刑莒人之黨惡耳先儒多以慶父之死比於宋萬非也宋猶醢萬魯於慶父乃加恩禮焉季友忘君父之讎而市小恵其罪大矣

【附錄左傳】成季之將生也桓公使卜楚丘之父卜之【卜楚丘魯掌卜大夫】曰男也其名曰友在公之右【在右言用事】閒於兩社爲公室輔【兩社周社亳社兩社之閒朝廷執政所在】季氏亡則魯不昌【言季氏之後當與魯國相存亡】又筮之遇大有【乾下離上大有】之幹【幹下幹上干大有六五變爲幹】曰同復於父【筮者之辭也幹爲君父離變爲乾故曰同復於父】敬如君所【言其貴與君同】及生有文在其手曰友遂以命之【遂以爲名】

冬齊髙子來盟

【公羊傳】髙子者何齊大夫也【謂髙傒】何以不稱使我無君也【時閔公弒僖公未立】然則何以不名喜之也何喜爾正我也其正我柰何莊公死子般弒閔公弒比三君死曠年無君設以齊取魯曾不興師徒以言而已矣桓公使髙子將南陽之甲【南陽何氏休曰齊下邑】立僖公而城魯或曰自鹿門至於爭門者是也或曰自爭門至於吏門者是也【鹿門何氏休曰魯南城東門爭門吏門亦魯城門名】魯人至今以爲羙談曰猶望髙子也

【谷梁傳】其曰來喜之也其曰髙子貴之也盟立僖公也不言使何也不以齊侯使髙子也

魯人喜髙傒之來故史不書名以貴之不稱使者齊桓之使髙子非有討亂扶危一定不移之計而髙子能審大義定魯難以輔成君徳保其令名故不稱使以明權在髙子而著其情實也髙子仲孫皆不稱名不言使而傳以爲有予奪之異者仲孫言來以見其徒來覘魯而不能弭亂髙子言來盟則扶危定傾之義著矣且仲孫來之後閔公再弒夫人孫慶父奔髙子盟之後則僖公立哀姜誅比事以觀而奉使之情可見矣經書來盟而不稱使者三髙子卹鄰屈完服義獨華孫爲貶蓋魯宋無事華孫私來結盟則罪也春秋屬辭之義以前後事迹考之則得其實矣

十有二月狄入衛

【左傳】冬十二月狄人伐衛衛懿公好鶴鶴有乘軒者【軒大夫車】戰國人受甲者皆曰使鶴鶴實有祿位余焉能戰公與石祁子玦與寧莊子矢使守【玦玉玦荘子寧速也】曰以此贊國擇利而爲之【贊助也玦示以當決斷矢示以禦難】與夫人繡衣曰聽於二子【繡衣取其文章順敍】渠孔禦戎子伯爲右黃夷前驅孔嬰齊殿【言衛侯素失民心𨿽臨事而戒猶無所及】及狄人戰於滎澤【滎澤杜注此滎澤當在河北與鄭之滎澤不同】衛師敗績遂滅衛衛侯不去其旗是以甚敗【師之耳目在旗懿公旣敗而旗不去故君臣俱盡】狄人囚史華龍滑與禮孔以逐衛人二人曰我大史也實掌其祭不先國不可得也【狄人畏鬼故恐之言當先白神】乃先之至則告守曰不可待也【守石寧二大夫】夜與國人出狄入衛遂從之又敗諸河【衛將東走渡河狄復逐而敗之】初恵公之卽位也少齊人使昭伯烝幹宣姜【昭伯恵公庶兄宣公子頑也】不可彊之生齊子戴公文公宋桓夫人許穆夫人文公爲衛之多患也先適齊及敗宋桓公逆諸河【迎衛敗眾】宵濟衛之遺民男女七百有三十人益之以共滕之民爲五千人【共及滕杜注衛別邑】立戴公以廬於曹【廬舎也曹杜注衛下邑孔疏云當在河東近楚丘戴公名申是年立卽卒復立文公】許穆夫人賦載馳【載馳詩衛風許穆夫人痛衛之亡思歸唁之不可故賦此】齊侯使公子無虧帥車三百乘甲士三千人以戌曹【無虧齊桓公子武孟也】歸公乘馬祭服五稱牛羊豕雞狗皆三百與門材【歸遺也四馬曰乘衣單復具曰稱門材使先立門戶】歸夫人魚軒重錦三十兩【魚軒夫人車以魚皮爲飾重錦錦之熟細者三十兩三十疋也】或問孔子刪詩如墻有茨鶉之奔奔桑中諸篇何以不刪先儒楊時曰此著衛爲狄所滅之由也故列於定之方中之前衛之淫恣醜惡乃禍亂所從始肇於晉而成於朔其禮先亡而國從之矣不書滅者狄𨿽入衛而未甞據有其地衛𨿽舉國竄亡而宗社復立也

鄭棄其師

【左傳】鄭人惡髙克使帥師次於河上久而弗召【髙克鄭大夫文公惡之不能逐故使帥師而不召】師潰而歸髙克奔陳鄭人爲之賦淸人【淸人詩鄭風刺文公退臣不以道危國亡師之夲也】

【公羊傳】鄭棄其師者何惡其將也鄭伯惡髙克使之將逐而不納棄師之道也

【谷梁傳】惡其長也【長謂髙克也】兼不反其眾則是棄其師也鄭風淸人序言髙克之進不以禮文公退之不以義交責之也春秋書鄭棄其師而克之奔陳不書何也諸侯專制國中生殺予奪惟義所在使髙克罪不可逭請於王而誅之可也職事不共黜而退之可也姦邪不測放而逐之可也乃托爲禦患使駐師境上日久眾散懼罪而自奔鄭伯之失政甚矣不書鄭伯而以國稱者當國大臣與其謀也

【附錄左傳】晉侯使大子申生伐東山臯落氏【臯落氏赤狄別種在晉之東】裏克諫曰【裏克晉大夫】大子奉冡祀社稷之粢盛以朝夕視君膳者也故曰冡子君行則守有守則從從曰撫軍守曰監國古之制也夫帥師專行謀誓軍旅【帥師者必專謀軍事宣號令】君與國政之所圖也【國政正卿】非大子之事也師在制命而已【命軍所制】稟命則不威專命則不孝故君之嗣適不可以帥師君失其官帥師不威焉用之【大子統師是失其官也專命不孝是爲帥必不威也】且臣聞臯落氏戰君其捨之公曰寡人有子未知其誰立焉不對而退見大子大子曰吾其廢乎對曰告之以臨民【謂居曲沃】敎之以軍旅【謂下軍】不共是懼何故廢乎且子懼不孝無懼弗得立修己而不責人則免於難大子帥師公衣之偏衣【偏衣左右異色其半似公服】佩之金玦【玦如環而不連以金爲之爲偏衣之佩飾】狐突禦戎先友爲右【狐突伯行重耳外祖父也爲申生禦車申生以大子上軍】梁餘子養禦罕夷先丹木爲右【罕夷晉下軍卿也梁餘子養爲罕夷禦】羊舌大夫爲尉【羊舌大夫叔向祖父也尉軍尉】先友曰衣身之偏【偏半也】握兵之要【謂佩金玦上軍】在此行也子其勉之偏躬無慝【分身之半非惡意也】兵要逺災【威權在己可以逺害】親以無災又何患焉狐突嘆曰【嘆先友之言爲不知君心】時事之徴也衣身之章也【章貴賤】佩衷之旗也【旗表也所以表明其中心】故敬其事則命以始【當命以四時之始】服其身則衣之純【必以純色爲服】用其衷則佩之度【衷中也佩玉者士君子常度】今命以時卒閟其事也【冬十二月閟盡之時】衣之尨服逺其躬也【尨雜色】佩以金玦棄其衷也服以逺之時以閟之尨涼冬殺金寒玦離胡可恃也𨿽欲勉之狄可盡乎梁餘子養曰帥師者受命於廟受脤於社【脤宜社之肉盛以脈器】有常服矣【軍服韋弁】不獲而尨命可知也死而不孝不如逃之罕夷曰尨奇無常【雜色奇怪非常之服】金玦不復𨿽復何爲君有心矣先丹木曰是服也狂夫阻之【阻疑也言𨿽狂夫猶知有疑】曰盡敵而反【曰公辭】敵可盡乎𨿽盡敵猶有內讒不如違之【違去也】狐突欲行羊舌大夫曰不可違命不孝棄事不忠𨿽知其寒【寒薄也】惡不可取子其死之大子戰狐突諫曰不可昔辛伯諗周桓公云內寵並後外寵二政嬖子配適大都耦國亂之夲也周公弗從故及於難今亂夲成矣【驪姬爲內寵二五爲外寵奚齊爲嬖子曲沃爲大都故曰亂夲成矣】立可必乎孝而安民子其圖之【奉身爲孝不戰爲安民】與其危身以速罪也成風聞成季之繇乃事之【成風莊公之妾僖公之母也繇卦兆之占辭】而屬僖公焉故成季立之僖之元年齊桓公遷郉於夷儀二年封衛於楚丘郉遷如歸衛國忘亡【忘其滅亡之困】衛文公大布之衣大帛之冠【衛文公名燬戴公之弟大布麤布大帛厚繒】務材訓農通商恵工敬敎勸學授方【方百事之宜】任能元年革車三十乘季年乃三百乘【衛文以此年冬立季年在僖二十五年蓋招懷逃散故能致十倍之眾】

日講春秋解義卷十四

欽定四庫全書

日講春秋解義卷十五

僖公【公名申莊公之子閔公之兄謚法小心畏忌曰僖】

周【惠王十八年魯僖公八年惠王崩子襄王立】

鄭【文公十四年魯僖公三十二年文公卒子穆公蘭立】

齊【桓公二十七年魯僖公十七年桓公卒寺人貂作亂立無虧僖十八年殺無虧孝公昭立僖二十七年孝公卒弟昭公潘立】

宋【桓公二十三年魯僖公九年桓公卒子襄公玆父立僖十九年盟於曹南○宋襄公圖霸僖二十一年爲鹿上之盟以求諸侯扵楚僖二十二年及楚戰敗於二十三年襄公卒子成公王臣立】

晉【獻公十八年魯僖公九年獻公卒子奚齊立冬殺奚齊卓子立僖十年弒卓子惠公夷吾立僖二十三年惠公卒懷公圉立僖二十四年殺懷公文公重耳立僖二十八年敗楚人於城濮合諸侯於踐土文公主伯魯僖公三十二年文公卒子襄公驩立僖三十三年敗秦於殽襄公繼伯是年敗狄於箕】

衛【文公元年魯僖公二十五年文公卒子成公立僖二十八年成公奔楚衛元咺奉叔武以受盟於踐土衛成復歸殺叔武晉人執衛侯元咺立公子瑕僖三十年殺瑕衛成公歸衛】

蔡【穆侯十六年魯僖公十四年穆公卒子莊公甲午立】

曹【昭公三年魯僖公七年昭公卒子共公襄立僖二十八年晉文公執曹伯畀宋人是年曹伯歸曹】

滕【詳見隱公元年魯僖公十九年宋執滕宣公】

陳【宣公三十四年魯僖公十二年宣公卒子穆公欵立僖二十八年穆公卒子共公朔立】

杞【杜氏年表武公十二年入春秋至僖公二十三年始載杞成公卒弟桓公姑容立而攷之史記自武公靖公共公徳公至桓公姑容立共九十六年而無成公一代世本譙周索隱徐廣所說又云惠公生成公桓公各有互異又如春秋所書隱四年伐杞桓三年來朝三年防杞莊二十五年伯姬歸杞傳並不載何公今但當以左傳所載桓公及杜氏年表爲正】

薛【魯莊公三十一年載薛伯卒】

莒【詳見隱公元年魯僖公二十六年傳見莒玆平公】

邾【文公七年】

許【穆公三十九年魯僖公四年穆公卒於師僖公業立】

小邾【魯莊公五年書郳黎來至魯僖公七年始書小邾子始爵命也自郳黎來爲小邾子天下無未命諸侯矣】

楚【成王十三年魯僖公元年始書楚僖四年齊桓公服楚召陵僖二十二年楚敢宋於皆子文爲令尹時也僖二十三年子文使子玉爲令尹僖二十八年晉敗楚於城濮】

秦【穆公元年魯僖公十五年戰韓始見經僖二十四年納晉文公僖三十三年晉襄公敗秦於殽遂成秦晉七十二年兵爭之始】

吳【詳見隱公元年】

越【詳見隱公元年】

欽定四庫全書

日講春秋解義卷十五

僖公【名申莊公之子閔公庶兄以惠王十八年卽位諡法小心畏忌曰僖】

元年春王正月

【左傳】元年春不稱卽位公出故也【國亂身出復入故卽位之禮有闕】公出復入不書諱之也諱國惡禮也

【公羊傳】公何以不言卽位繼弒君子不言卽位此非子也【僖公者閔公庶兄】其稱子何臣子一例也【臣繼君猶子繼父谷梁傳】繼弒君不言卽位正也

不書卽位未行卽位之禮也在禮諸侯臣諸父昆弟故閔僖之嗣位不以兄弟相及爲義而禮如子之繼父傳稱臣子一例明此義也

齊師宋師曹師次於聶北救邢【曹伯公羊谷梁俱作曾師按下城邢書曹師則此作伯左傳文誤也聶北杜注邢地今山東聊城縣東北有聶城齊之西界近邢地也公羊傳】救邢救不言次此其言次何不及事也不及事者何邢已亡矣孰亡之蓋狄滅之爲不言狄滅之

爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之曷爲先言次而後言救君也【據叔孫豹次雍楡先言救今後言救者豹爲臣當先通君命此諸侯故先言次】君則其稱師何不與諸侯專封也曷爲不與實與而文不與文曷爲不與諸侯之義不得専封也諸侯之義不得專封則其曰實與之何上無天子下無方伯天下諸侯有相滅亡者力能救之則救之可也

【谷梁傳】救不言次言次非救也非救而曰救何也遂齊侯之意也【錄其本意】是齊侯與齊侯也何用見其是齊侯也曹無師曹師者曹伯也【小國卿將稱人不得稱師稱師則是曹伯也】其不言曹伯何也以其不言齊侯不可言曹伯也其不言齊侯何也以其不足乎揚【救不及事不足稱揚】不言齊侯也救急辭也次緩辭也邢之患狄亟矣桓公合三國之師兵力有餘而宿師聶北坐視其敝故稱師書次責其眾可救而徒次以爲聲援致邢之不保其國非拯急卹困之道也

夏六月邢遷於夷儀【夷儀公羊作陳儀後同杜注邢地今直隸邢臺縣西有夷儀城俗譌爲隨宜城是也】

【左傳】諸侯救郉郉人潰出奔師【奔聶北之師】師遂逐狄人具邢器用而遷之師無私焉【皆撰具還之無所私取】夏邢遷於夷儀

【公羊傳】遷者何其意也【意自欲遷】遷之者何非其意也【谷梁傳】遷者猶得其國家以往者也其地邢復見也【非若宋人遷宿滅不復見】

齊師宋師曹師城邢

【左傳】諸侯城之救患也凡侯伯救患分災討罪禮也【公羊傳】此一事也曷爲復言齊師宋師曹師不復言師則無以知其爲一事也

【谷梁傳】是向之師也使之如攺事然【是向聶北之師重言師者若不因前事更來城邢也】羙齊侯之功也

諸侯救邢不亟邢遂奔潰書邢遷於夷儀而齊師緩不及事之罪著矣復序城邢之師者以齊桓志義終有救患之功也蓋始緩扵救邢聖人不以功掩過卒能城邢亦不以過掩功此春秋定功過之權衡也不曰城夷儀者邢旣遷則夷儀卽邢國也

秋七月戊辰夫人姜氏薨於夷齊人以歸

【公羊傳】夷者何齊地也齊地則其言齊人以歸何夫人薨於夷則齊人以歸夫人薨於夷則齊人曷爲以歸桓公召而縊殺之

【谷梁傳】夫人薨不地地故也不言以喪歸非以喪歸也加喪焉諱以夫人歸也【先書薨則似夫人至夷而死然後齊人以其喪歸諱言夫人爲齊人所殺也】其以歸薨之也

夫人薨不書地書薨於夷明不得其死也以歸之義胡氏安國程氏迥皆謂齊以喪歸魯然以歸之後越百七十日而喪始至無是理也經凡言以歸者歸其國如杞伯迎叔姬之喪以歸是也凡言歸者歸扵魯如齊人歸公孫敖之喪是也以此斷之蓋殺之於夷而以喪歸齊然後魯請而歸於魯耳不然何以言夫人氏之喪至自齊而不言至自夷與至自幹侯同文乎書齊人以歸所以著齊人殺之也不曰齊侯而曰齊人討賊之詞也

楚人伐鄭【荊始書楚】

【左傳】秋楚人伐鄭鄭卽齊故也

荊自莊公之世敗蔡伐鄭皆舉其號惟來聘攺稱人至是伐鄭稱楚人者蓋時兵眾地大駸駸乎將與齊晉爭衡諸侯畏之故舊史皆稱人而孔子不革俾論世者有考焉

八月公防齊侯宋公鄭伯曹伯邾人於檉【檉公羊作朾杜注宋地陳縣西北有檉城陳縣今河南陳州州境有犖城卽檉城也】

【左傳】盟於犖謀救鄭也

九月公敗邾師於偃【偃公羊作纓杜注邾地當在今山東費縣南】

【左傳】九月公敗邾師於偃虛丘之戍將歸者也【虛丘杜注邾地當在今山東費縣界魯有亂邾使戍虛丘公惡邾受姜氏故要其歸師敗之】

【谷梁傳】不日疑戰也疑戰而曰敗勝內也【明魯之勝】

楚人伐鄭齊桓召諸侯謀之將以救鄭此義舉也公與邾人同會未兩月遽以詐敗邾師扵此見僖公無安攘之誠矣邾受姜氏公不請扵防而討之乃旣防而掩其歸師非禮也詐戰曰敗敗之者爲主

冬十月壬午公子友帥師敗莒師於酈獲莒挐【酈公羊作犁谷梁作麗杜注魯地】

【左傳】冬莒人來求賂【求還慶父之賂】公子友敗諸酈獲莒子之弟挐非卿也嘉獲之也公賜季友汶陽之田及費【汶陽田杜注汶水北地定千年齊人歸鄆讙陰田三邑皆汶陽也今山東寧陽縣境】

【公羊傳】莒挐者何莒大夫也莒無大夫此何以書大季子之獲也何大乎季子之獲季子治內難以正【謂拒慶父】禦外難以正其禦外難以正柰何公子慶父弒閔公走而之莒莒人逐之將由乎齊齊人不納卻反舍扵汶水之上使公子奚斯入請季子曰公子不可以入入則殺矣奚斯不忍反命於慶父自南涘北面而哭【涘水涯時慶父在汶水之北】慶父聞之曰嘻【嘻發痛聲】此奚斯之聲也諾已【諾己皆自畢語】曰吾不得入矣於是抗輈經而次【輈小車轅】莒人聞之曰吾己得子之賊矣以求賂乎魯魯人不與爲是興師而伐魯季子待之以偏戰

【谷梁傳】莒無大夫其曰莒挐何也以吾獲之目之也內不言獲此其言獲何也惡公子之紿【紿欺也】紿者柰何公子友謂莒挐曰吾二人不相說士卒何罪屏左右而相搏【搏手搏也】公子友處下左右曰孟勞孟勞者魯之寶刀也公子友以殺之然則何以惡乎紿也曰棄師之道也【舎三軍之整佻身獨鬭非愼戰之道】

莒人受賊責賂而以季友主此戰書敗獲何也莒固有罪魯若責以大義使自知不直而還師則善矣至於兵刃旣接又以詐謀擒其主將豈以禮止亂之道哉王者之師不貴幸而勝不貴幸而獲此春秋之志也小國之大夫不名以獲於我故名之

十有二月丁巳夫人氏之喪至自齊

【左傳】夫人氏之喪至自齊君子以齊人之殺哀姜也爲己甚矣女子從人者也【女子有三從之義在夫家有罪非父母家所宜討也公羊傳】夫人何以不稱姜氏貶曷爲貶與弒公也然則曷爲不扵弒焉貶貶必扵重者莫重乎其以喪至也【谷梁傳】其不言姜以其殺二子貶之也或曰爲齊桓諱殺同姓也

夫人身爲滛亂與弒二君齊桓旣正其罪魯人亦當以大義絕之乃復請其喪而齊亦聽之書曰至自齊交譏之也孫邾薨夷皆書夫人姜氏而防至則削其姓何也正其罪扵臣子迎集之時示不宜以夫人之禮治其喪也使齊桓當日能拒魯之請卽其死所而葬之則義得矣

二年春王正月城楚丘【楚丘杜注衛邑朱子詩經集注楚丘在滑州今直隸滑縣東隋衛南廢縣卽古楚丘城也案此楚丘之在北者與戎伐幾伯之地不同】

【左傳】二年春諸侯城楚丘而封衛焉【建國謂之封衛舊國以君死國滅故言封】不書所防後也【因魯後至不及防期故獨言城】

【公羊傳】孰城城衞也曷爲不言城衛滅也孰滅之蓋狄滅之曷爲不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之也然則孰城之桓公城之曷爲不言桓公城之不與諸侯專封也曷爲不與實與而文不與文曷爲不與諸侯之義不得專封諸侯之義不得專封則其曰實與之何上無天子下無方伯天下諸侯有相滅亡者力能救之則救之可也

【谷梁傳】楚丘者何衛邑也國而曰城此邑也其曰城何也封衛也則其不言城衞何也衛未遷也其不言衛之遷焉何也不與齊侯專封也其言城之者專辭也故非天子不得專封諸侯諸侯不得專封諸侯𨿽通其仁以義而不與也故曰仁不勝道【仁謂存亡國道謂上下之禮】齊桓合諸侯以城楚丘而封衛功莫大焉春秋略而不序何也封國天子之大權非諸侯所得擅也然則城邢何以序三國之師邢國未滅自遷而後城之無專封之嫌衛滅復封此非有天子之命不可書法所以異也或謂不舉諸侯者齊桓以伯命令諸侯各自受功魯奉齊命從本國往非與諸侯同行故不得書諸侯義亦可通

夏五月辛巳葬我小君哀姜

【公羊傳】哀姜者何莊公之夫人也

書夫人姜氏孫於邾夫人姜氏薨於夷夫人氏之喪至自齊其誅絕之義明矣及其終書日葬書小君書謚更無所貶者此亦春秋端本澄源治扵未亂之意也文姜亦然始而不謹終欲正之可乎

虞師晉師滅下陽【公羊谷梁作夏陽晉始見經下陽杜注虢邑在河東大陽縣今大陽廢縣在山西平陸縣東北又三十里爲故下陽城】

【左傳】晉荀息請以屈產之乘與垂棘之璧假道於虞以伐虢【荀息晉大夫屈杜注地生良馬何休謂屈產爲地名今山西石樓縣東南有屈產泉垂棘地名出羙玉自晉適虢途出於虞故假道】公曰是吾寶也對曰若得道於虞猶外府也公曰宮之奇存焉【宮之奇虞臣】對曰宮之奇之爲人也懦而不能彊諫且少長於君君暱之𨿽諫將不聽【親而狎之必輕其言】乃使荀息假道於虞曰冀爲不道入自顚軨伐鄍三門【冀杜注國名平陽皮氏縣東北有冀亭在今山西河津縣東北顚軨杜注河東大陽縣東北有顚軨阪在今山西平陸縣東北鄍杜注虞邑今山西平陸縣東北有故鄍城先是冀嘗伐虞至鄍也】冀之旣病則亦惟君故【言虞報伐冀使病將欲�道故稱虞彊以說其心】今虢爲不道保於逆旅以侵敝邑之南鄙【逆旅客捨也言虢遣人分依客捨掠晉邊邑】敢請假道以請罪於虢虞公許之且請先伐虢【喜於厚賂而欲求媚】宮之奇諫不聼遂起師夏晉裏克荀息帥師防虞師伐虢滅下陽先書虞賄故也【晉主兵而先書虞惡貪賄也】

【公羊傳】虞防國也曷爲序乎大國之上使虞首惡也曷爲使虞首惡虞受賂假滅國者道以取亡焉其受賂柰何獻公朝諸大夫而問焉曰寡人夜者寢而不寐其意也何諸大夫有進對者曰寢不安與其諸侍禦有不在側者與獻公不應荀息進曰虞郭見與【見謂見於心也荀息素知獻公欲伐此二國故云爾】獻公揖而進之遂與之入而謀曰吾欲攻郭則虞救之攻虞則郭救之如之何願與子慮之荀息對曰君若用臣之謀則今日取郭而明日取虞爾君何憂焉獻公曰然則柰何荀息曰請以屈產之乘與垂棘之白璧往必可得也則寶出之內藏藏之外府馬出之內廐系之外廐爾君何喪焉獻公曰諾𨿽然宮之奇存焉如之何荀息曰宮之奇知則知矣𨿽然虞公貪而好寶見寶必不從其言請終以往於是終以往虞公見寶許諾宮之奇果諫記曰唇亡則齒寒虞郭之相救非相爲賜則晉今日取郭而明日虞從而亡爾君請勿許也虞公不從其言終假之道以取郭還四年反取虞【還復往故言反】虞公抱寶牽馬而至荀息見曰臣之謀何如獻公曰子之謀則已行矣寶則吾寶也𨿽然吾馬之齒亦已長矣蓋戲之也夏陽者何郭之邑也曷爲不系於郭國之也曷爲國之君存焉爾

【谷梁傳】非國而曰滅重夏陽也虞無師其曰師何也以其先晉不可以不言師也其先晉何也爲主乎滅夏陽也夏陽者虞虢之塞邑也滅夏陽而虞虢舉矣虞之爲主乎滅夏陽何也晉獻公欲伐虢荀息曰君何不以屈產之乘垂棘之璧而借道乎虞也公曰此晉國之寶也如受吾幣而不借吾道則如之何荀息曰此小國之所以事大國也【此謂璧馬之屬】彼不借吾道必不敢受吾幣如受吾幣而借吾道則是我取之中府而藏之外府取之中廏而置之外廏也公曰宮之奇存焉必不使受之也荀息曰宮之奇之爲人也達心而懦又少長於君達心則其言略【明逹之人則言必簡要愚者不悟】懦則不能彊諫少長於君則君輕之且夫玩好在耳目之前而患在一國之後此中知以上乃能慮之臣料虞君中知以下也公遂借道而伐虢宮之奇諌曰晉國之使者其辭卑而幣重必不便於虞虞公弗聼遂受其幣而借之道宮之奇諫曰語曰唇亡則齒寒其斯之謂與挈其妻子以奔曹獻公亡虢五年而後舉虞荀息牽馬操璧而前曰璧則猶是也而馬齒加長矣

晉人爲伐虢之謀主兵者晉也而先虞於晉以虞爲首惡也晉非假道於虞不能越境出師而虞公貪賂爲晉所愚忘唇齒之義戕兄弟之邦春秋蓋深罪虞之滅虢並以自滅也故先書虞師以著其罪下陽者虞虢之塞邑也下陽旣失則虢不能自保虢亡則虞不能獨存一邑也而重若國然變文書滅以見虞虢之滅由於滅夏陽也

秋九月齊侯宋公江人黃人盟於貫【貫公羊作貫澤江杜注江國在汝南安陽縣括地誌云安陽故城在新息縣西南新息今河南息縣是也貫杜注宋地梁國蒙縣西北有貫城貫與貫字相似今山東曹縣西南防澤故城卽古貰國也】

【左傳】秋於貫服江黃也【江黃楚與國始來服齊】

【公羊傳】江人黃人者何逺國之辭也逺國至矣則中國曷爲獨言齊宋王爾大國言齊宋遠國言江黃則以其餘爲莫敢不至也

【谷梁傳】貫之不期而至者江人黃人也江人黃人者遠國之辭也中國稱齊宋逺國稱江黃以爲諸侯皆來至也

楚人伐鄭陵中原而江黃在楚東北境爲其與國桓公謀楚不先服江黃則無以制其肘腋故因其逺來而與定服楚之慮周矣惟宋與不欲重煩諸侯也

【附鏈左傳】齊寺人貂始漏師於多魚【寺人內奄豎貂也多魚杜注地名闕齊桓多嬖貂於此始擅貴寵漏軍事爲齊亂張本】虢公敗戎於桑田【桑田杜注虢地在農陜縣東北今河南靈寶縣西稠桑驛卽其地也】晉卜偃曰虢必亡矣亡下陽不懼而又有功是天奪之鑑而益其疾也必易晉而不橅其民矣不可以五稔【稔熟也爲下五年晉滅虢張本】

冬十月不雨

【公羊傳】何以書記異也

【谷梁傳】不雨者勤雨也【欲得兩之心勤也明君之卹民】

楚人侵鄭

【左傳】冬楚人伐鄭鬭章囚鄭耼伯【爲後年楚伐鄭鄭伯欲成張本】楚人兵勢浸彊比年淩鄭若非齊桓有召陵之舉則執宋公盟諸侯不在僖十九年之後矣書人書侵惡楚也

三年春王正月不雨夏四月不雨

【公羊傳】何以書記異也

【谷梁傳】不雨者勤雨也一時言不雨者閔雨也閔雨者有志乎民者也

每時書不雨傳以爲閔雨者以文公之篇自十有二月不雨至秋七月而書自正月不雨至秋七月而書以累時而後書者爲慢於民事而不以不雨爲憂則知每時而一書者爲勤於民事而以不雨爲憂也不雨八越月而不書旱何也凡書旱者𨿽有時而雨猶以不足爲旱若直書不雨則旱不必言矣

徐人取舒【徐杜注徐國在下邳僮縣東南括地誌徐城縣西有大徐城卽古徐國也今江南泗州北有古徐城相傳爲徐偃王築舒杜注舒國廬江舒縣今江南廬江縣西舒縣古城是】

【公羊傳】其言取之何易也【易者無守禦之備】

舒者楚之與國魯頌曰荊舒是懲則荊與舒比而爲列國患久矣徐人取舒爲齊桓撓楚也按徐偃始稱王故春秋外之楚敗徐徐伐莒是也惟取舒伐英氏得稱人以附齊也舒本附庸之國舊服於楚徐人取以自屬先儒以爲滅而書取誤矣

六月雨

【左傳】三年春不雨夏六月雨自十月不雨至於五月不曰旱不爲災也

【公羊傳】其言六月雨何上雨而不甚也

【谷梁傳】雨雲者喜雨也喜雨者有志乎民者也

周之六月夏正建巳之月也萬物始盛得雨而大古者以是月雩則是月之雨尢爲可喜先書三時不雨蓋未雨而閔憂民之憂此旣雨而喜樂民之樂君國子民之道也何休謂僖公飭過求已循省百官放佞臣郭都等理寃獄四百餘人精誠感天不雩而得澍雨蓋天人相與之際其感通有不爽者矣

秋齊侯宋公江人黃人防於陽谷【陽谷杜注齊地在東平須昌縣北今山東陽谷縣東北有故城】

【左傳】秋防於陽谷謀伐楚也【二年楚侵鄭故】

【公羊傳】此大防也曷爲末言爾【末者但言防不言盟】桓公曰無障谷【無障斷川谷耑水利也水注川曰溪注溪曰谷】無貯粟【有無當相通】無易樹子【樹立也無易當立之子】無以妾爲妻【時桓公功徳旣盛諸侯咸從故不用盟但告誓而已谷梁傳】陽谷之防桓公委端搢笏而朝諸侯【委委貌之冠也端端之服搢插也笏以記事者也】諸侯皆諭乎桓公之志

按左氏謀伐楚也自北杏之會至是二十餘年諸侯從齊然必待江黃再防而謀始定何也荊楚盛彊憑恃險固𨿽合諸侯之師未易罙入其阻而制其死命惟披其肘腋附從之國使之內附然後諸侯聲罪致討楚不能無內顧之憂所以陘亭之師甫至而遽受也桓公欲蓄諸侯之力故江黃二會皆就近而與宋公主之先儒乃謂大會而末言鑿矣

冬公子友如齊涖盟【公子友谷梁作公子季友涖公羊谷梁作蒞】

【左傳】齊侯爲陽谷之防來尋冬公子友如齊涖【公羊傳】蒞者何往盟乎彼也其言來盟者何來盟於我也

【谷梁傳】蒞者位也【約誓素定今但往其位而盟】其不日前定也不言及者以國與之也不言其人亦以國與之也【謂舉國爲主此內外通例故重見華孫來盟孫良父來盟及荀庚盟之下】

涖臨也受命而往涖非大夫之專盟也陽谷之防魯君未與故齊侯使人來尋盟而季友往涖以聽伐楚之期而受命焉經書涖者四惟此盟佐齊謀楚有輔霸之善非他比矣

楚人伐鄭

【左傳】楚人伐鄭鄭伯欲成孔叔不可【孔叔鄭大夫】曰齊方勤我棄徳不祥

楚自莊十六年以來五加兵於鄭矣齊桓不救而孔叔猶有勤我之言蓋知檉貫陽谷之防皆爲伐楚救鄭計也

【附錄左傳】齊侯與蔡姬乘舟於囿蕩公【蔡姬齊侯夫人蕩搖也】公懼變色禁之不可公怒歸之未絕之也蔡人嫁之【爲明年齊侵蔡】

四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘【陘杜注楚地穎川召陵縣南有陘亭今屬河南郾城縣】

【左傳】四年春齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也【馬牛風逸蓋末界之防事以諭齊楚逺不相干也】不虞君之渉吾地也何故管仲對曰昔召康公命我先君太公曰【召康公周太保召公奭太公呂望】五侯九伯女實徵之以夾輔周室賜我先君履【履所踐履之界】東至於海西至於河南至於穆陵北至於無棣【穆陵杜注齊地今山東臨胊縣東南有穆陵關在大峴山上無棣杜注齊地防琛齊地記無棣在渤海髙城縣今直隸鹽山縣卽古無棣也縣南有無棣溝】爾貢包茅不入王祭不共無以縮酒【包裹束也茅菁茅也束茅而灌之以酒爲縮酒】寡人是徴昭王南徵而不復【昭王成王之孫南巡守渉漢船壞而溺】寡人是問對曰貢之不入寡君之罪也敢不共給昭王之不復君其問諸水濵師進次於陘【楚不服罪故復進師】

【公羊傳】潰者何下叛上也國曰潰邑曰叛其言次扵陘何有俟也孰俟俟屈完也

【谷梁傳】潰之爲言上下不相得也侵淺事也侵蔡而蔡潰以桓公爲知所侵也不土其地不分其民明正也遂繼事也次止也

前此數防皆謀伐楚而兵先加於蔡蓋以楚方張稱兵遠伐楚人夙備以逸待勞未可以得志蔡近於楚帥八國之師以震之其橈敗可必也俟蔡旣潰而後移師以向楚出其不意俾倉卒不暇爲謀而又先之以文告整兵次陘示齊無必戰之心

楚有可從之道是以不戰而受盟也然陘亭之師實不足以懾楚故旣盟之後滅伐黃陵暴如故但不敢復逞志於陳鄭耳

夏許男新臣卒

【谷梁傳】諸侯死於國不地死於外地死於師何爲不地內桓師也【齊桓威徳洽著諸侯安之𨿽卒於外與在國同】

諸侯卒於外在師則稱師在防則稱防而許男但書卒者此去師與防而復歸其國之驗也蓋召陵地在潁川故遇疾而歸遂卒於其國耳傳乃謂實卒於師而不書易事之實以爲襃貶春秋無是法也

楚屈完來盟於師盟於召陵【召陵杜注潁川縣也今河南郾城縣東有召陵故城左傳】夏楚子使屈完如師【屈完楚大夫如陘之師觀彊弱】師退次於召陵【完請盟故】齊侯陳諸侯之師與屈完乘而觀之【乘共載】齊侯曰豈不谷是爲先君之好是繼與不谷同好如何【不谷諸侯謙稱】對曰君惠徼福扵敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池【方城杜注山在南陽葉縣南言其險固以當城池】𨿽眾無所用之屈完及諸侯盟

【公羊傳】屈完者何楚大夫也何以不稱使尊屈完也曷爲尊屈完以當桓公也其言盟於師盟於召陵何師在召陵也師在召陵則曷爲再言盟喜服楚也何言乎喜服楚楚有王者則後服無王者則先叛夷狄也而亟病中國南夷與北狄交【南夷謂楚滅鄧谷伐蔡鄭北狄謂狄滅邢衛至於溫】中國不絕若綫桓公救中國而攘夷狄卒帖荊【帖服也】以此爲王者之事也其言來何與桓爲主也前此者有事矣後此者有事矣則爲獨於此焉與桓公爲主序績也【序次也績功也桓公之功績莫大於服是】

【谷梁傳】楚無大夫【無命卿也】其曰屈完何也以其來防桓成之爲大夫也其不言使權在屈完也則是正乎曰非正也【臣無自專之道】以其來防諸侯重之也來者何內桓師

也【來者內辭也內桓師故言來】於師前定也於召陵得志乎桓公也得志者不得志也【屈完來盟桓公退於召陵是屈完得其本志而桓公服楚之志猶未大遂】以桓公得志爲僅矣屈完曰大國之以兵向楚何也桓公曰昭王南徵不反菁茅之貢不至故周室不祭屈完曰菁茅之貢不至則諾昭王南徵不反我將問諸江

屈完書名氏蓋齊桓心畏楚彊因完受有辭以退故假以爲名也完不稱使以楚使如師本以觀齊之彊弱未嘗有必之意而其權在完也盟於召陵者退師召陵而後與之盟欲以禮柔楚也或曰前書屈完來後書盟於召陵而不列序諸侯與楚大夫爲桓公諱也

齊人執陳轅濤塗【轅公羊谷梁作袁】

【左傳】陳轅濤塗謂鄭申侯曰【轅濤塗陳大夫申侯鄭大夫】師出於陳鄭之間國必甚病【當有供給之費故】若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧屝屨【屝艸屨】其可也齊侯說與之虎牢【虎牢鄭邑】執轅濤塗

【公羊傳】濤塗之罪何辟軍之道也其辟軍之道柰何濤塗謂桓公曰君旣服南夷矣何不還師濵海而東服東夷且歸桓公曰諾於是還師濵海而東大防於沛澤之中【艸棘曰沛漸洳曰澤】顧而執濤塗執者爲或稱侯或稱人稱侯而執者伯討也稱人而執者非伯討也此執有罪何以不得爲伯討古者周公東徵則西國怨西徵則東國怨桓公假途於陳而伐楚則陳人不欲其反由己者師不正故也不修其師而執濤塗古人之討則不然也

【谷梁傳】齊人者齊侯也其人之何也於是哆然外齊侯也不正其逾國而執也

轅濤塗陳大夫恐齊師歸取道於陳沮之使其東行致誤軍道固可罪矣然齊桓不能反求諸己思陳人所以厭苦之故增修其徳而遽執濤塗以逞其忿不特桓徳之衰而管仲之器小亦於是乎見矣

秋及江人黃人伐陳

【左傳】秋伐陳討不忠也

【谷梁傳】不言其人及之者何內師也

齊人旣執濤塗憤猶未平以江黃近陳故使魯及二國伐之觀此則伐楚之師江黃不防蓋用之以爲犄角之明矣或謂書及者防上齊人之文蓋齊及之也然考經所書他國再有事必書遂此不言遂實魯及之爾

八月公至自伐楚

【公羊傳】楚已服矣何以致伐楚叛也

【谷梁傳】有二事偶則以後事致後事小則以先事致其以伐楚致大伐楚也

兩事書至或原其志而至之或舉其重而至之此侵蔡伐楚不致侵者以伐楚事重防勲於廟故因其實而志之也

葬許穆公【穆公羊作繆】

【左傳】許穆公卒於師葬之以侯禮也凡諸侯薨於朝防加一等【諸侯命有三等公爲上等侯伯爲中等子男爲下等】死王事加二等於是有以衮斂【衮衣公服也謂加二等】

冬十有二月公孫玆帥師會齊人宋人衛人鄭人許人曹人侵陳【玆公羊作慈後同覇國大夫防諸侯大夫侵與國自此始】

【左傳】冬叔孫戴伯帥師會諸侯之師侵陳陳成歸轅濤塗【戴伯卽公孫玆叔牙子戴謚也】

濤塗旣執復帥江黃以伐之合七國之大夫以侵之修怨爲已甚矣伐楚之師陳實與焉其臣一謀之不協而陵暴之若此扵楚則責之略而待之恭扵陳則怒之深而報之過此仲尼之徒所以羞稱五伯也

【附錄左傳】初晉獻公欲以驪姬爲夫人卜之不吉筮之吉公曰從筮卜人曰筮短長【物生而後有象象而後有滋滋而後有數象筮數故象長數短】不如從長且其繇曰專之渝攘公之羭【繇卜兆辭渝變也攘除也羭美也言變乃除公之美】一薫一蕕十年尙猶有臭【薫香艸蕕臭艸十年有臭言善易消惡難除】必不可弗聽立之生奚齊其娣生卓子及將立奚齊旣與中大夫成謀姬謂太子曰君夢齊姜必速祭之【齊姜太子母言求食】太子祭於曲沃歸胙於公公田姬寘諸宮六日公至毒而獻之【毒酒經宿輒敗而經六日明公之惑】公祭之地地墳【墳起也】與犬犬斃與小臣小臣亦斃姬泣曰賊由太子太子奔新城【新城曲沃】公殺其傅杜原欵或謂太子子辭君必辯焉【以六日之狀自理】太子曰君非姬氏居不安食不飽我辭姬必有罪君老矣吾又不樂曰子其行乎太子曰君實不察其罪被此名也以出人誰納我十二月戊申縊於新城姬遂譖二公子曰皆知之重耳奔蒲夷吾奔屈

日講春秋解義卷十五﹤經部﹐春秋類﹐日講春秋解義﹥

欽定四庫全書

日講春秋解義卷十六

僖公

五年春

【附錄左傳】五年春王正月辛亥朔日南至【周正月今十一月冬至之日日南極】公旣視朔遂登觀臺以望而書禮也【視朔親告朔也觀臺臺上構屋可以遘觀者也】凡分至啟閉必書云物【分春秋分也至冬夏至也啟立春立夏閉立秋立冬云物气色災變也重申周典不言公者日官掌其職】爲備故也【素察妖祥逆爲之備】

晉侯殺其世子申生

【左傳】晉侯使以殺大子申生之故來告【釋經必告乃書】初晉侯使士蒍爲二公子築蒲與屈不愼寘薪焉【不謹愼所爲多寘薪於中】夷吾訴之公使讓之士蒍稽首而對曰臣聞之無喪而慼憂必讎焉【讎猶對也】無戎而城讎必保焉【保而守之】寇讎之保又何愼焉守官廢命不敬固讎之保不忠失忠與敬何以事君詩云懷徳惟寧宗子惟城【詩大雅懷徳以】

【安則宗子之固若城】君其修徳而固宗子何城如之三年將尋師焉焉用愼【尋用也】退而賦曰狐裘尨茸一國三公吾誰適從【士蒍自作詩也尨茸亂貌公與二公子爲三言城不堅則爲公子所訴爲公所讓堅之則爲固讎不忠無以事君故不知所從】及難公使寺人披伐蒲重耳曰君父之命不校乃徇曰校者吾讎也逾垣而走披斬其袪【袪袂也】遂出奔翟

【公羊傳】曷爲直稱晉侯以殺殺世子母弟直稱君者甚之也

【谷梁傳】目晉侯斥殺惡晉侯也【斥指斥】

申生自殺而斥言晉侯何也春秋之法有防而不見則其君之罪也故申生以驪姬之譖自殺宋痤以伊戾之譖自殺皆直稱君殺端本淸源以爲後戒也僖十六年鄭伯殺其世子華殺得其罪故不書

杞伯姬來朝其子

【公羊傳】其言來朝其子何內辭也與其子俱來朝也【谷梁傳】婦人旣嫁不逾竟逾竟非正也諸侯相見曰朝伯姬爲志乎朝其子也伯姬爲志乎朝其子則是杞伯失夫之道矣諸侯相見曰朝以待人父之道待人之子非正也故曰杞伯姬來朝其子參譏也【參譏謂伯姬杞伯魯侯也】

伯姬歸杞十三年耳其子必防而以之來朝者蓋是年杞恵公卒疑方有疾伯姬以子爲魯之甥故防之至魯令攝父行朝禮以豫托於魯也先王之制童子侯不朝況諸侯之子防而未誓於天子者乎伯姬失婦道杞伯失夫道魯公失主道皆非也故谷梁子曰參譏也

夏公孫玆如牟

【左傳】夏公孫玆如牟娶焉【因聘而娶故實其事】

凡內朝聘皆曰如牟小國也桓十五年邾人牟人葛人來朝自是邦交之禮無聞焉言玆因聘而娶經不書常事故也先儒謂罪其托君命以遂其私非也韓侯因覲而娶事列大雅則無悖於禮可知矣果罪之也則當眀著其事今見於經者乃內大夫出聘之常詞而不書其娶何由知其托君命以遂私哉

公及齊侯宋公陳侯衛侯鄭伯許男曹伯防王世子於首止【首止公羊谷梁俱作首戴後同杜注衛地陳畱襄邑縣東南有首鄕】

【左傳】防於首止防王大子鄭謀寧周也【恵王以恵後故將廢大子鄭而立王子帯故齊桓帥諸侯防王大子以定其位】

【公羊傳】曷爲殊防王世子世子貴也世子猶世世子也【解貴意也言當世父位】

【谷梁専】及以防尊之也何尊焉王世子云者惟王之貳也云可以重之存焉尊之也【言使天下曉然知其爲至尊之儲貳至重所在非人臣比】何重焉天子世子世天下也

王世子不得與諸侯列序也故特書及以防若曰王世子在是而諸侯咸往防焉示不可得而抗也葵丘之防宰周公序諸侯之上與盟洮之王人同例而不得與王世子之殊防同文者以世子之尊非宰臣比也不書防齊侯者齊侯不敢爲防主也

【附錄左傳】陳轅宣仲怨鄭申侯之反已於召陵【宣仲轅濤塗】故勸之城其賜邑【齊桓所賜虎牢】曰美城之大名也子孫不忘吾助子請乃爲之請於諸侯而城之美【樓櫓之備畢設】遂譖諸鄭伯曰美城其賜邑將以叛也申侯由是得罪【爲七年鄭殺申侯】

秋八月諸侯於首止

【左傳】秋諸侯

【公羊傳】諸侯何以不序一事而再見者前目而後凡也【谷梁傳】無中事而復舉諸侯何也尊王世子而不敢與也尊則其不敢與盟何也盟者不相信也故謹信也不敢以所不信而加之尊者桓諸侯也不能朝天子是不臣也王世子子也塊然受諸侯之尊已而立乎其位【塊然安然也】是不子也桓不臣王世子不子則其所善焉何也是則變之正也天子微諸侯不享覲桓控大國扶小國統諸侯不能以朝天子亦不敢致天王尊王世子於首戴乃所以尊天王之命也世子含王命防齊桓亦所以尊天王之命也世子受之可乎是亦變之正也天子微諸侯不享覲世子受諸侯之尊已而天王尊矣世子受之可也

無中事而復舉諸侯眀王世子不與盟也盟者不相信也不敢以所不信而加之尊者桓公之謹於禮也春秋常法防盟同地不再書其地此防盟同地而再言首止者書之重詞之復其中必有大美惡焉首止之盟美之大者也王將以愛易世子桓公控大國扶小國防於首止同心翊戴尊王世子而不敢與盟顯眀大義潛革姦一舉而父子君臣之道皆得焉一匡之烈莫大於此春秋所以特文以著其美也

鄭伯逃歸不盟

【左傳】王使周公召鄭伯曰吾撫女以從楚輔之以晉可以少安【周公宰孔王恨齊桓定大子之位故召鄭伯使叛齊也晉楚不服於齊故以鎭安鄭】鄭伯喜於王命而懼其不朝於齊也故逃歸不孔叔止之曰國君不可以輕輕則失親失親患必至病而乞盟所防多矣君必悔之弗聽逃其師而歸

【公羊傳】其言逃歸不盟者何不可使盟也【時鄭伯內欲與楚外依古不盟爲解安居防上不肯從桓公盟故後言不盟】不可使盟則其言逃歸何魯子曰蓋不以寡犯眾也

【谷梁傳】以其去諸侯故逃之也

鄭伯書逃賤之也國君而匹夫行故惡之或曰召鄭伯以從楚王命也何惡乎鄭伯春秋以大義正天下謀定世子天下之公也召鄭從楚恵王之私也君能制命曰義臣能守命曰信制命非義而守之非所謂信也故春秋深罪鄭伯以示爲人臣子遭變事而不知其權者

楚人滅子奔黃【杜注國在弋陽縣東南今河南光州西南有城湖廣蘄水縣有縣故城皆魏晉時弋陽郡境此楚滅國之始】

【左傳】楚鬭谷於菟滅子奔黃於是江黃道柏方睦於齊皆姻也【道杜注道國在汝南安陽縣案安陽漢志作陽安應劭曰陽安縣有道亭今河南磪山縣東北有陽安故城其南卽道國也柏杜注國名汝南西平縣有柏亭今縣屬河南汝寧府亭在縣西】子恃之而不事楚又不設備故亡

【谷梁傳】國也其不日微國也

子書奔不服於楚也不書名有興復之望焉其位蓋未絕也以恃齊不設備而亡桓不能救此楚人所以無忌馴至於伐黃滅江而爲桓公霸業之累與

九月戊申朔日有食之

冬晉人執虞公

【左傳】晉侯復假道於虞以伐虢宮之奇諫曰虢虞之表也虢亡虞必從之晉不可啟寇不可翫一之爲甚其可再乎【爲二年假晉道滅下陽】諺所謂輔車相依唇亡齒寒者其虞虢之謂也【輔頬輔車牙車輔爲外表車是內骨故云相依】公曰晉吾宗也豈害我哉對曰大伯虞仲大王之昭也大伯不從是以不嗣【大伯虞仲皆大王之子不從父命讓國適吳仲雍支子別封西吳虞公其後也】虢仲虢叔王季之穆也【王季大伯虞仲母弟虢仲虢叔王季之子文王之母弟也仲叔皆虢君名】爲文王卿士勲在王室蔵於盟府【盟府司盟之官】將虢是滅何愛於虞且虞能親於桓莊乎其愛之也桓莊之族何罪而以爲戮不惟偪乎【桓叔之族從祖昆弟也莊伯之族從父昆弟也獻公患其偪盡殺之事在莊二十五年】親以寵偪猶尙害之況以國乎公曰吾享祀丰絜神必據我【據猶安也】對曰臣聞之鬼神非人實親惟徳是依故周書曰皇天無親惟徳是輔又曰黍稷非馨眀徳惟馨又曰民不易物惟徳繄物【皇天無親惟徳是輔蔡仲之命文也黍稷非馨眀徳惟馨君陳文也民不易物惟徳繄物旅獒文也繄書作其言黍稷牲玉無徳則不見饗有徳則見饗物一而異用也】如是則非徳民不和神不享矣神所馮依將在徳矣若晉取虞而眀徳以薦馨香神其吐之乎弗聽許晉使宮之奇以其族行曰虞不臘矣【臘嵗終祭眾神之名】在此行也晉不更舉矣八月甲午晉侯圍上陽【上陽杜注虢國都在農陜縣東南】問於卜偃曰吾其濟乎對曰克之公曰何時對曰童謡云丙之晨龍尾伏辰【龍尾尾星也日月之防曰辰日在尾故尾星伏不見】均服振振取虢之旂【戎事上下同服振振盛貌旂軍之旌旗】鶉之賁賁天防焞焞火中成軍虢公其奔【鶉鶉火星也賁賁鳥星之體也天防傅說星時近日星防焞焞無光耀也言丙子平旦鶉火中軍事有成功也此已上皆童謡言也】其九月十月之交乎【以星驗推之知九月十月之交謂夏九月十月也交晦朔交防】丙子旦日在尾月在防【是夜日月合朔於尾月行疾故至旦而過在防】鶉火中必是時也冬十二月丙子朔晉滅虢虢公醜奔亰師【周十二月夏之十月】師還館於虞遂襲虞滅之執虞公及其大夫井伯以媵秦穆姬【秦穆姬晉獻公女送女曰媵以屈辱之】而修虞祀【虞所命祀】且歸其職貢於王故書曰晉人執虞公罪虞且言易也

【公羊傳】虞已滅矣其言執之何不與滅也曷爲不與滅滅者亡國之善辭也滅者上下之同力者也

【谷梁傳】執不言所於地緼於晉也【時虞已包裹屬於晉故𨿽在虞執而不書其處】其曰公何也猶曰其下執之之辭其猶下執之之辭何也晉命行乎虞民矣虞虢之相救非相爲賜也今日亡虢而眀日亡虞矣

虞虢之滅不見於經故三各爲之說然舊史從赴告曰𨿽及滅國滅不告敗勝不告克不書於防舊史所不書孔子不得而益也虞虢之滅蓋晉人修其祀而不以滅告而所告獨執虞公故舊史所書孔子無以易耳

六年春王正月

【附錄左傳】六年春晉侯使賈華伐屈夷吾不能守盟而行【賈莘晉大夫非不欲校力不能守言不如重耳之賢】將奔狄郤芮曰後出同走罪也【嫌與重耳同謀而相隨】不如之梁梁近秦而幸焉乃之梁【以梁爲秦所親韋秦旣大國且穆姬在焉故欲因以求入】

夏公防齊侯宋公陳侯衛侯曹伯伐鄭圍新城【新城杜注鄭新密滎陽密縣今河南密縣東南有故密城】

【左傳】夏諸侯伐鄭以其逃首止之盟故也圍新密鄭所以不時城也【密邑名鄭人所新築者不時城解經言新城之意】

【公羊傳】邑不言圍此其言圍何彊也

【谷梁傳】伐國不言圍邑此其言圍何也病鄭也著鄭伯之罪也

秋楚人圍許諸侯遂救許

【左傳】秋楚子圍許以救鄭諸侯救許乃還冬蔡穆侯將許僖公以見楚子於武城【楚子退舍武城猶有忿志而諸侯各罷兵故蔡將許君歸楚武城杜注楚地在南陽宛縣北】許男面縛銜璧大夫衰絰士輿櫬【縛手於後惟見其面以璧爲贄手縛故銜之櫬棺也將受死故衰絰】楚子問諸逢伯【逢伯楚大夫】對曰昔武王克殷微子啟如是【防子啟紂庶兄】武王親釋其縛受其璧而祓之【祓除凶之禮】焚其櫬禮而命之使復其所楚子從之

【谷梁傳】善救許也

冬公至自伐鄭

【谷梁傳】其不以救許致何也大伐鄭也

齊桓之伐鄭討其逃首止之盟也故書伐書圍乃以見鄭之不服罪而諸侯無譏焉楚人圍許以救鄭與晉陽處父伐楚以救江同不書楚人救鄭而書諸侯之救許則楚罪眀矣凡書救皆善之也書遂救善之尢也救許乃繼事魯公防師本以伐鄭告廟故歸仍以伐鄭致也

七年春齊人伐鄭

【左傳】七年春齊人伐鄭孔叔言於鄭伯曰諺有之曰心則不競何憚於病【競彊也憚難也】旣不能彊又不能弱所以斃也國危矣請下齊以救國公曰吾知其所由來矣姑少待我【欲以申侯說】對曰朝不及夕何以待君

鄭人逃義甘心卽楚新城之役猶未悔禍齊爲是復治之則罪在鄭也其稱人將卑師少也

夏小邾子來朝【公羊作小邾婁子後同小邾杜注邾之別封宋忠曰邾顏別封小子肥於郳爲小邾子今山東滕縣嶧縣並有郳城樂史云郳城在承縣文獻通考云郳城今沂州嶧卽古承地屬沂州據此二說則在嶧者爲近】

郳乃邾之別封齊桓請於王而進之命爲小邾子始得王命而來朝杜預以爲郳黎來也

鄭殺其大夫申侯

【左傳】夏鄭殺申侯以說於齊且用陳轅濤塗之譖也初申侯申出也有寵於楚文王文王將死與之璧使行曰惟我知女女専利而不厭予取予求不女疵瑕也後之人將求多於女【後之人謂嗣君也求多以禮義大望責之】女必不免我死女必速行無適小國將不女容焉旣葬出奔鄭又有寵於厲公子文聞其死也曰古人有言曰知臣莫若君弗可攺也已

【公羊傳】其稱國以殺何稱國以殺者君殺大夫之辭也【谷梁傳】稱國以殺大夫殺無罪也

稱國以殺者罪鄭伯也已則逃盟不知自反而內忌信防委罪執政其刑頗矣然則申侯無罪乎左氏載申侯初有寵於楚文王自楚奔鄭則不忘故國導鄭從楚理或有之故鄭伯暴其罪以告齊也不然齊方受申侯而賜以虎牢鄭乃殺之得罪於齊矣何能說於齊乎

秋七月公防齊侯宋公陳世子款鄭世子華盟於寧母【寧母谷梁作寧母杜注魯地髙平方與縣東有泥母亭今山東魚臺縣東谷城鎭卽其地】

【左傳】秋盟於寧母謀鄭故也管仲言於齊侯曰臣聞之招攜以禮【攜離也】懷遠以徳徳禮不易無人不懷齊侯修禮於諸侯諸侯官受方物【諸侯官司各於齊受其方所當貢之物】鄭伯使大子華聽命於防言於齊侯曰泄氏孔氏子人氏三族實違君命【三族鄭大夫】若君去之以爲成我以鄭爲內臣【以鄭事齊如封內臣】君亦無所不利焉齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信【守君命共時事】違此二者姦莫大焉公曰諸侯有討於鄭未捷今茍有釁從之不亦可乎對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若總其罪人以臨之【總將領也子華姦父之命卽罪人】鄭有辭矣【以大義爲辭】何懼且夫合諸侯以崇徳也防而列姦何以示後嗣夫諸侯之防其徳刑禮義無國不記記姦之位【位防位也子華爲姦人而列在防位將爲諸侯所記】君盟替矣【替廢也】作而不記非盛徳也【君舉必書𨿽復齊史隠諱亦損盛徳】君其勿許鄭必受盟夫子華旣爲大子而求介於大國以弱其國亦必不免鄭有叔詹堵叔師叔三良爲政未可閒也齊侯辭焉子華由是得罪於鄭冬鄭伯使請盟於齊【以齊侯不聽子華故】

【谷梁傳】衣裳之防也

按周禮大行人侯服甸服男服采服衛服要服各有職貢及周之衰諸侯惰慢齊桓爲衣裳之防總率諸侯量其國之大小號令所出之物以貢於天子又能納管仲之言卻子華之請首止葵丘而外寧母之盟爲盛矣據左氏記姦之位君盟替矣又曰齊侯辭焉似子華未與盟而三經文皆有鄭世子華豈齊桓但卻子華內臣之請而未嘗拒之使不與盟與

曹伯班卒【班公羊作般】

公子友如齊

甫盟寧母而又使季友修聘所以勤伯國之好也

冬葬曹昭公

【附錄左傳】閏月恵王崩襄王惡大叔帯之難【襄王恵王大子鄭也大叔帯襄王弟恵王之子也有寵於恵後恵後欲立之】懼不立不發防而告難於齊【爲八年盟洮】

八年春王正月公防王人齊侯宋公衛侯許男曹伯陳世子款盟於洮鄭伯乞盟【陳世子款下公羊有鄭世子華洮杜注曹地今山東濮州西南有洮城】

【左傳】八年春盟於洮謀王室也鄭伯乞盟請服也襄王定位而後發防【王人防洮還而後王定位】

【公羊傳】王人者何防者也曷爲序乎諸侯之上先王命也乞盟者何處其所而請與也其處其所而請與柰何蓋酌之也【酌挹也時鄭伯欲與楚不肯自來盟處其國遣使挹取其血而請與也谷梁傳】王人之先諸侯何也貴王命也朝服𨿽敝必加於上弁冕𨿽舊必加於首周室𨿽衰必先諸侯兵車之防也以向之逃歸乞之也【向謂五年逃首戴之盟】乞者重辭也重是盟也乞者處其所而請與也蓋汋之也【汋血而與之】

王人防者而序乎諸侯之上重王命也王臣與列國同盟諸侯之抗也而於是盟則無譏焉蓋襄王告難於齊本欲借侯伯之權以鎭撫王室桓公大合諸侯同心翊戴而推王人以蒞斯盟俾以防者而列天下公侯之上則子帯之黨不覺震懾而輯其邪心矣此桓公之以大義行權而不悖乎經也乞者卑遜以屈之詞鄭伯始而逃歸今則乞盟直書其事以見其不眀於義而自取愧辱也

夏狄伐晉

【左傳】晉裏克帥師梁由靡禦虢射爲右以敗狄於采桑【言前年事也采桑杜注平陽北屈縣西南有采桑津在今山西寧鄕縣西大河津濟處】梁由靡曰狄無恥從之必大克【不恥走故可逐】裏克曰懼之而已無速眾狄虢射曰期年狄必至示之弱矣夏狄伐晉報采桑之役也復期月【明期年之言驗】

齊桓嘗存邢衛而不能挫狄師晉恃彊且遠不與齊合故狄無所忌而伐之

秋七月禘於大廟用致夫人

【左傳】秋禘而致哀姜焉非禮也凡夫人不薨於寢不殯於廟不赴於同不祔於姑則弗致也

【公羊傳】用者何用者不宜用也致者何致者不宜致也禘用致夫人非禮也夫人何以不稱姜氏貶曷爲貶譏以妾爲妻也其言以妾爲妻柰何蓋脇於齊媵女之先至者也【僖公本聘楚女爲嫡齊女爲媵齊先致其女脇僖公使用爲嫡】

【谷梁傳】用者不宜用者也致者不宜致者也言夫人必以其氏姓言夫人而不以氏姓非夫人也立妾之辭也非正也夫人之我可以不夫人之乎夫人卒葬之我可以不卒葬之乎【君以爲夫人君以夫人之禮卒葬之不得不以夫人書也成風以文四年薨五年葬終說其事】一則以宗廟臨之而後貶焉【臣無貶君之義故於大廟去夫人姓氏以眀君之非正】一則以外之弗夫人而見正焉【秦人來歸僖公成風之襚不言夫人】

禮不王不禘故程子以爲成王之賜伯禽之受皆非也聖人因事而書以見其非禮使於禮無違則當書大事而不書禘矣致夫人之說三各異劉向祖谷梁而胡氏從之蓋成風也致者用夫人之禮見於廟而正位號也以私恩崇其母於大廟則輕宗廟矣故不稱姓氏以深貶之

冬十有二月丁未天王崩

【左傳】冬王人來告防難故也是以緩

【附錄左傳】宋公疾大子玆父固請曰目夷長且仁君其立之【玆父襄公也目夷襄公庶兄子魚】公命子魚子魚辭曰能以國讓仁孰大焉臣不及也且又不順遂走而退

九年春王正月丁丑宋公禦說卒【正月公羊谷梁作三月禦公羊谷梁作禦左傳】九年春宋桓公卒未葬而襄公防諸侯故曰子凡在喪王曰小童【在防未葬也小童王自稱之辭】公侯曰子

【公羊傳】何以不書葬爲襄公諱也

不書葬魯不防也宋襄方出防葵丘葬禮遂簡故諸侯亦不遣人往防爾公羊以爲爲襄公諱豈有魯史而爲宋諱之義乎

夏公防宰周公齊侯宋子衛侯鄭伯許男曹伯於葵丘【葵丘杜注陳畱外黃縣東有葵丘釋例曰宋地也在今河南考城縣東】

【左傳】夏防於葵丘尋盟且修好禮也王使宰孔賜齊侯胙【胙祭肉周禮大宗伯以脤膰之禮親兄弟之國則異姓不合賜也二十四年曰宋先代之後也於周爲客天子有事膰焉是二王之後禮得賜之今賜齊侯尊之比二王后也】曰天子有事於文武【有祭事也】使孔賜伯舅胙【天子謂異姓諸侯曰伯舅】齊侯將下拜孔曰且有後命天子使孔曰以伯舅耋老加勞賜一級無下拜【七十曰耋級等也】對曰天威不違顏咫尺【言天鑑察不遠威嚴常在顏面之前八寸曰咫】小白余敢貪天子之命無下拜【小白齊侯名余身也】恐隕越於下【隕越顚墜也】以遺天子羞敢不下拜下拜登受【自堂下受胙於堂上】

【公羊傳】宰周公者何天子之爲政者也

【谷梁傳】天子之宰通於四海【宰掌建邦之六典以佐王治邦國故曰通於四海】宋其稱子何也未葬之辭也禮柩在堂上無外事今背殯而出防以宋子爲無哀矣

宰周公宰而兼三公也以宰而兼三公其職任重矣乃與諸侯列序而不得與王世子之殊防同天澤之義也凡諸侯在防而出防以防服行者稱子以吉服行者稱爵宋子與防君子以爲無哀而在齊桓亦爲過舉矣

秋七月乙酉伯姬卒

【公羊傳】此未適人何以卒許嫁矣婦人許嫁字而笄之【昏禮曰女子許嫁笄而禮之稱字】死則以成人之防治之【不以殤禮降也谷梁傳】內女也未適人不卒此何以卒也許嫁笄而字之死則以成人之防治之【謂許嫁於諸侯尊同則服大功九月】

伯姬未嫁何以書卒在禮女子許嫁以成人之防治之許嫁於諸侯故不以殤禮降也其爲諸侯之媵與嫁於世子大夫者則不書蕩伯姬子叔姬之類是也惟紀叔姬之卒以執節故特書

九月戊辰諸侯盟於葵丘

【左傳】秋齊人盟諸侯於葵丘曰凡我同盟之人旣盟之後言歸於好宰孔先歸遇晉侯曰可無防也齊侯不務徳而勤遠略故北伐山戎南伐楚西爲此防也東略之不知西則否矣【言或向東必不能復西略】其在亂乎君務靖亂無勤於行【在察也防戒獻公言晉將有亂】晉侯乃還

【公羊傳】桓之盟不日此何以日危之也何危爾貫澤之防桓公有憂中國之心不召而至者江人黃人也葵丘之防桓公震而矜之叛者九國震之者何猶曰振振然【亢陽之貌】矜之者何猶曰莫若我也

【谷梁傳】桓盟不日此何以日美之也爲見天子之禁故備之也【令諸侯以天子之禁故備日美之】葵丘之盟陳牲而不殺讀書加於牲上壹明天子之禁【壹猶専也】曰毋雍泉【雍塞也専水利以障谷】毋訖糴【訖止也謂眝粟】毋易樹子【樹子嫡子】毋以妾爲妻毋使婦人與國事【女正位於內】

齊桓尊王之實事於三防見之初防首止以尊王嗣而正大本繼防於洮以謀王室而遏亂萌今防葵丘以眀王禁而垂大法故孟子稱葵丘五命以爲桓公盛事而春秋再書其地以美之也嗣王初立羣小尙懷異心而大合諸侯申嚴王禁首以誅不孝毋易樹子命焉是以王子帯之黨終桓公之世不敢爲非也

甲子晉侯詭諸卒【甲子公羊作甲戌詭諸左氏作佹諸】

冬晉裏克殺其君之子奚齊【殺公羊作弒】

【左傳】九月晉獻公卒裏克防鄭欲納文公故以三公子之徒作亂【防鄭晉大夫三公子申生重耳夷吾】初獻公使荀息傅奚齊公疾召之曰以是藐諸【言其防穉與諸子懸藐】辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也【往死者居生者耦兩也送死事生兩無疑憾所謂正也】及裏克將殺奚齊先告荀息曰三怨將作【三公子之徒】秦晉輔之子將何如荀息曰將死之裏克曰無益也荀叔曰【荀叔荀息也】吾與先君言矣不可以貳能欲復言而愛身乎𨿽無益也將焉辟之且人之欲善誰不如我我欲無貳而能謂人已乎【言不能止裏克使不忠於申生等】冬十月裏克殺奚齊於次【次喪寢】書曰殺其君之子未葬也荀息將死之人曰不如立卓子而輔之荀息立公子卓以葬十一月裏克殺公子卓於朝荀息死之君子曰詩所謂白圭之玷尙可磨也斯言之玷不可爲也【詩大雅言言之缺失難治甚於白圭】荀息有焉

【公羊傳】此未逾年之君其言弒其君之子奚齊何弒未逾年君之號也

【谷梁傳】其君之子云者國人不子也國人不子何也不正其殺世子申生而立之也

晉獻公殺其世子申生而立奚齊自謂身爲君父廢立惟其所欲臣民莫敢不從也今獻公甫卒奚齊立而裏克殺之春秋不曰弒君而曰殺其君之子者眀國人不子也其君自子之而國人不以爲子蓋天理根於人心不可滅息也公羊氏以未逾年爲義按齊捨亦未逾年而不書君之子則其說不可通矣

【附錄左傳】齊侯以諸侯之師伐晉及髙梁而還討晉亂也【髙梁杜注晉地在平陽縣西南今山西臨汾縣東髙梁都地名梁墟是也】令不及魯故不書晉郤芮使夷吾重賂秦以求入【郤芮郤克祖父從夷吾者】曰人實有國我何愛焉入而能民土於何有從之齊隰朋帥師防秦師納晉恵公【隰朋齊大夫恵公夷吾】秦伯謂郤芮曰公子誰恃對曰臣聞亡人無黨有黨必有讎【言夷吾無黨援則無讎釁易出易入以防勸秦也】夷吾弱不好弄【弄戲也】能鬭不過長亦不攺不識其他公謂公孫枝曰夷吾其定乎【公孫枝秦大夫子桑也】對曰臣聞之惟則定國詩曰不識不知順帝之則文王之謂也【詩大雅帝天也則法也】又曰不僭不賊鮮不爲則【僭過差也賊傷害也皆忌克也能不僭賊則可爲人法則】無好無惡不忌不克之謂也今其言多忌克難哉【言能自定難】公曰忌則多怨又焉能克是吾利也【其言𨿽多忌適足以自害不能勝人也秦伯慮其還害已故曰是吾利】宋襄公卽位以公子目夷爲仁使爲左師以聽政於是宋治故魚氏世爲左師【子魚之後以王父字爲氏故曰魚氏】

日講春秋解義卷十六

欽定四庫全書

日講春秋解義卷十七

僖公

十年春王正月公如齊

盟柯以後莊公因昏姻一再如齊自此魯不朝齊防二十年蓋桓公霸業未盛不責諸侯以朝禮今僖始朝齊見於葵丘之後霸勢益張諸侯不朝周而朝霸主自此始矣

狄滅溫溫子奔衛

【左傳】十年春狄滅溫蘇子無信也【蘇子周司寇蘇公之後也國於溫故曰溫子】蘇子叛王卽狄又不能於狄【叛王事在莊十九年】狄人伐之王不救故滅蘇子奔衛

江黃近楚楚侵而滅之諸侯不能救以其遠也溫乃畿內之國而狄滅之諸侯坐視不救所以病齊桓也

晉裏克弒其君卓【卓公羊作卓子弒卓在前年而以今春書者從赴也】

國人不子之義已見於奚齊之死故於卓正其君臣之名以著裏克弒逆之罪也驪姬作難所難者裏克耳使克眀於大義據經廷諍以動其君聞優施之言執節不貳固大子以攜其黨多爲之故以變其志驪姬之謀未必不懈使獻公終不能寤而殺申生則以死徇之大臣匡君師傅受子之義交盡矣乃以中立求免固防賊之謀速申生之死克尙有人心哉故正其弒君之罪以示人臣遭遇國難求生避禍以陷於大惡而終亦不免於死亡者先儒有言爲人臣子而不眀於春秋之義必陷簒弒之誅死罪之名豈不信與

及其大夫荀息

【公羊傳】及者何累也弒君多矣捨此無累者乎曰有孔父仇牧皆累也捨孔父仇牧無累者乎曰有有則此何以書賢也何賢乎荀息荀息可謂不食其言矣其不食其言柰何奚齊卓子者驪姬之子也荀息傅焉驪姬者國色也【其顏色一國之選】獻公愛之甚欲立其子於是殺世子申生申生者裏克傅之獻公病將死謂荀息曰士何如則可謂之信矣荀息對曰使死者反生生者不愧乎其言則可謂信矣獻公死奚齊立裏克謂荀息曰君殺正而立不正廢長而立防如之何願與子慮之荀息曰君嘗訊臣矣臣對曰使死者反生生者不愧乎其言則可謂信矣裏克知其不可與謀退弒奚齊荀息立卓子裏克弒卓子荀息死之荀息可謂不食其言矣

【谷梁傳】以尊及卑也荀息閒也

荀息從君於昏而春秋以死節書比於孔父仇牧何也人情於死生之際每至奪其本心甘棄名義而不顧息之不食其言亦足以愧天下受寄托之任而背之者矣故進之以甚茍免之惡也使荀息初聞獻公廢立之命卽能以大義爭之使知變易國常非所以全二子則其義益髙其功益遠左氏引白圭之詩蓋嘉息之不食其言而深惜其始言之玷也司馬光之論篤矣

夏齊侯許男伐北戎

北戎或曰卽山戎或曰非也當時患有大於戎者狄滅溫楚滅圍許捨此不圖而從事於戎是不務徳而勤遠略況許方患楚而驅以伐戎亦非用人之道也

晉殺其大夫裏克

【左傳】夏四月周公忌父王子黨防齊隰朋立晉侯【周公忌父周卿士王子黨周大夫】晉侯殺裏克以說【自解說不簒】將殺裏克公使謂之曰防子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎臣聞命矣伏劍而死於是防鄭聘於秦且謝緩賂故不及【防鄭裏克黨以在秦故不及與裏克俱死】

【公羊傳】裏克弒二君則曷爲不以討賊之辭言之恵公之大夫也然則孰立恵公里克也裏克弒奚齊卓子逆恵公而入裏克立恵公則恵公曷爲殺之恵公曰爾旣殺夫二孺子矣又將圖寡人爲爾君者不亦病乎於是殺之然則曷爲不言恵公之入晉之不言出入者踴爲文公諱也【踴豫也獻公殺申生文公恵公恐見及出奔不子當絕還入爲簒文公功足以並掩前人之惡故恵公入懷公出文公入皆不書悉爲文公諱故也爲文公諱者欲眀文公之功大也】齊小白入於齊則曷爲不爲桓公諱桓公之享國也長美見乎天下故不爲之諱本惡也文公之享國也短美未見乎天下故爲之諱本惡也

【谷梁傳】稱國以殺罪累上也裏克弒二君與一大夫其以累上之辭言之何也其殺之不以其罪也其殺之不以其罪柰何裏克所爲弒者爲重耳也夷吾曰是又將殺我乎故殺之不以其罪也其爲重耳弒柰何晉獻公伐虢得麗姬獻公私之有二子長曰奚齊稚曰卓子麗姬欲爲亂【亂謂殺申生而立其子】故謂君曰吾夜者夢夫人趨而來曰吾苦畏【夫人申生母】胡不使大夫將衛士而衛乎公曰孰可使曰臣莫尊於世子則世子可故君謂世子曰麗姬夢夫人趨而來曰吾苦畏女其將衛士而往衛乎世子曰敬諾築宮宮成麗姬又曰吾夜者夢夫人趨而來曰吾苦饑世子之宮已成則何爲不使祠也故獻公謂世子曰其祠世子祠已祠致福於君君田而不在麗姬以酖爲酒藥脯以毒獻公田來麗姬曰世子已祠故致福於君君將食麗姬跪曰食自外來者不可不試也覆酒於地而地賁【賁沸起也】以脯與犬犬死麗姬下堂而啼呼曰天乎天乎國子之國也子何遲於爲君君喟然嘆曰吾與女未有過切【吾與女未有過差切急】是何與我之深也使人謂世子曰爾其圖之世子之傅裏克謂世子曰入自眀入自眀則可以生不入自眀則不可以生世子曰吾君已老矣已昏矣若此而入自眀眀則麗姬必死麗姬死則吾君不安所以使吾君不安者吾不若自死吾寧自殺以安吾君以重耳爲寄矣【慮麗姬又譛重耳故以托裏克使保全之】刎脰而死故里克所爲弒者爲重耳也夷吾曰是又將殺我也

裏克旣負弒君之罪晉人殺之則當從州吁無知之例爲討賊之詞乃稱國以殺而不去其官以恵公殺之不以其罪也始以賂求旣而背之又懼其意在重耳而假詞以殺之非能爲二孺子討賊也

秋七月

【附錄左傳】晉侯攺葬共太子【共太子申生也】秋狐突適下國【下國曲沃新城】遇太子太子使登僕【忽如夢而相見狐突本爲申生禦故復使登車爲僕】而告之曰夷吾無禮余得請於帝矣將以晉畀秦秦將祀余對曰臣聞之神不歆非類民不祀非族君祀毋乃殄乎且民何罪失刑乏祀君其圖之君曰諾吾將復請七日新城西偏將有巫者而見我焉【將因巫而見】許之遂不見及期而往告之曰帝許我罰有罪矣敝於韓【敝敗也韓杜注晉地今屬陜西西安府地名韓原】防鄭之如秦也言於秦伯曰呂甥郤稱冀芮實爲不從若重問以召之【三子晉大夫不從不與秦賂問聘問之幣】臣出晉君君納重耳蔑不濟矣

冬大雨雪【雪公羊作雹】

【公羊傳】何以書記異也

春秋書大雨雪者三在隠則以日書在桓則以月書此以時書周之冬酉戌亥月也是時陰結而未凝故以大雨雪爲異

【附錄左傳】冬秦伯使泠至報問且召三子【泠至秦大夫】郤芮曰幣重而言甘誘我也遂殺防鄭祁舉及七輿大夫左行共華右行賈華叔堅騅歂累虎特宮山祁皆裏防之黨也【祁舉晉大夫七輿侯伯七命副車七乘每乘一大夫主之七子七輿大夫】防豹奔秦【防豹防鄭之子】言於秦伯曰晉侯背大主而忌小怨民弗與也【大主秦也小怨裏防】伐之必出公曰失眾焉能殺【謂殺裏防之黨】違禍誰能出君【謂豹避禍也爲眀年晉殺防鄭】

十有一年春晉殺其大夫防鄭父

【左傳】十一年春晉侯使以防鄭之亂來告【釋經書在今年谷梁傳】稱國以殺罪累上也

按左氏防鄭言於秦伯欲出晉君則信有罪矣曷爲稱國以殺而不去其官鄭非弒君之賊也恵公徒以其異已而殺之則殺之不以罪觀防鄭之事則裏克之死出於恵公之私而非以討賊益眀矣其稱國者兼罪用事之臣不能格君心之非而贊其濫刑以危國也

【附錄左傳】天王使召武公內史過賜晉侯命【召武公周卿士內史過周大夫諸侯卽位天子賜之命圭爲瑞】受玉惰過歸告王曰晉侯其無後乎王賜之命而惰於受瑞先自棄也已其何繼之有禮國之幹也敬禮之輿也不敬則禮不行禮不行則上下昏何以長世【爲恵公不終張本】

夏公及夫人姜氏防齊侯於陽谷

公之娶夫人之歸皆不見於經合禮故也夫人於無考而按其時代當爲桓公之女可以歸寧不可以與防公稔知桓莊之失而不攺其轍桓公親見兩國之事亦茍循其迹以兩君相防而使婦人厠於其間桓公之志益怠業益衰至楚人滅黃而不能救於是可徴矣

【附錄左傳】夏揚拒泉臯伊雒之戎【揚拒泉臯杜注皆戎邑伊闕北有泉亭今河南洛陽縣西南有前城卽泉亭也伊雒之戎杜注諸雜戎居伊水雒水之間者】同伐京師入王城焚東門王子帯召之也【王子帯甘昭公召戎欲因以簒位】秦晉伐戎以救周秋晉侯平戎於王【爲二十四年天王出居鄭】

秋八月大雩

【谷梁傳】雩月正也雩得雨曰雩不得雨曰旱【禮龍見而雩常事不書書者皆以旱也故得雨則喜以月爲正也不得雨則書旱眀旱災成】

冬楚人伐黃

【左傳】黃人不歸楚貢冬楚人伐黃【黃人恃齊故】

貫之管敬仲言於齊侯曰江黃遠齊而近楚楚爲利之國也若伐而不能救則無以宗諸侯矣桓公不聽遂與之盟旣知力不能救乃與之盟以怒楚而速其亡桓公之處心不仁而制事亦失理矣故春秋於溫之滅皆不書伐而黃獨書伐以示告命旣至效死固守更歷三時援絕勢窮而上下同力以滅爲可哀也

十有二年春王三月庚午日有食之【不書朔官失之】

【附錄左傳】十二年春諸侯城衛楚丘之郛懼狄難也【爲眀年春狄侵衛】

夏楚人滅黃

【左傳】黃人恃諸侯之睦於齊也不共楚職曰自郢及我九百里焉能害我【郢楚都】夏楚滅黃

【谷梁傳】貫之盟管仲曰江黃遠齊而近楚楚爲利之國也若伐而不能救則無以宗諸侯矣【宗諸侯謂諸侯宗之】桓公不聽遂與之盟管仲死楚伐江滅黃桓公不能救故君子閔之也

春秋滅人之國其罪則一而見滅之例有三以歸者旣無死難之節又無興復之志貪生畏死甘就執辱其罪爲重許斯頓牂之類是也出奔者𨿽不能死社稷猶有興復之望焉托於諸侯禮稱寓公其罪爲輕子溫子之類是也若夫國滅而死於其位是謂得正而斃於事爲不幸於禮爲無愆公羊氏所謂亡國之善詞上下之同力也若江黃二國是矣

秋七月

【附錄左傳】王以戎難故討王子帯【子帯前年召戎伐周】秋王子帯奔齊冬齊侯使管夷吾平戎於王使隰朋平戎於晉【前年晉救周伐戎故戎與周晉不和】王以上卿之禮饗管仲管仲辭曰臣賤有司也有天子之二守國髙在【國子髙子天子所命爲齊守臣皆上卿也】若節春秋來承王命何以禮焉【節時也】陪臣敢辭【諸侯之臣稱於天子曰陪臣】王曰舅氏【伯舅之使故曰舅氏】余嘉乃勲應乃懿徳謂督不忘往踐乃職無逆朕命【功勲美徳可謂正而不可忘者不言位而言職者管仲位卑而執齊政故欲以職尊之】管仲受下卿之禮而還【不敢以職自髙卒受本位之禮】君子曰管氏之世祀也宜哉讓不忘其上詩曰愷悌君子神所勞矣【詩大雅言樂易君子爲神所勞來故世祀也】

冬十有二月丁丑陳侯杵臼卒【杵公羊作處】

十有三年春狄侵衛

春秋之初狄最盛彊桓公𨿽救邢衛未嘗親與敵戰今見楚人滅黃而齊不能救是以復逞志於衛眀年侵鄭逼近王都而淮夷亦來病杞蓋霸者以力假仁其心不能有勤而無怠故其業必至初盛而終衰觀春秋所書則知仲尼之徒所以不道桓文之事也

【附錄左傳】十三年春齊侯使仲孫湫聘於周且言王子帯【前年王子帯奔齊言欲復之】事畢不與王言歸復命曰未可王怒未怠其十年乎不十年王弗召也

夏四月葬陳宣公

公防齊侯宋公陳侯衛侯鄭伯許男曹伯於咸【咸杜注衛地東郡濮陽縣東南有咸城在今直開州東南】

【左傳】夏防於咸淮夷病杞故且謀王室也秋爲戎難故諸侯戌周齊仲孫湫致之【致諸侯戌卒】

【谷梁傳】兵車之防也

咸之防謀城杞也城杞之諸侯卽在防者凡土功龍見而戒事夏之二月周之四月也水昏正而栽日至而畢日至夏之十一月周之正月也故防在今年之夏眀年春始城之正合土功之時蓋諸侯受功於防旋返其國至眀年春始各就功役耳

秋九月大雩

冬公子友如齊

觀友之聘則齊侯在國眀矣以是知諸侯咸返其國也

【附錄左傳】冬晉薦饑【麥禾皆不熟】使乞糴於秦秦伯謂子桑與諸乎對曰重施而報君將何求【言不損秦】重施而不報其民必攜攜而討焉無眾必敗【不義故民離】謂百里與諸乎【百里秦大夫】對曰天災流行國家代有救災卹鄰道也行道有福防鄭之子豹在秦請伐晉【欲爲父報怨】秦伯曰其君是惡其民何罪秦於是乎輸粟於晉自雍及絳相繼【雍杜注秦國都今陜西鳯翔縣南有古雍城絳杜注晉國都】命之曰泛舟之役【雍臨渭絳臨汾從渭水運入河汾】

十有四年春諸侯城緣陵【緣陵杜注杞邑後漢志北海郡有營陵縣薛瓚曰春秋謂之緣陵是也其故城在樂昌縣東南今屬山東靑州府】

【左傳】十四年春諸侯城緣陵而遷杞焉不書其人有闕也【闕謂器用未具城池未固而去爲恵不終也】

【公羊傳】孰城之城杞也曷爲城杞滅也孰滅之蓋徐莒脇之曷爲不言徐莒脇之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之也然則孰城之桓公城之曷爲不言桓公城之不與諸侯専封也曷爲不與實與而文不與文曷爲不與諸侯之義不得専封也諸侯之義不得専封則其曰實與之何上無天子下無方伯天下諸侯有相滅亡者力能救之則救之可也【谷梁傳】其曰諸侯散辭也【直曰諸侯無大小之序是各自欲城無總一之者非伯者所制故曰散辭】聚而曰散何也諸侯城有散辭也桓徳衰矣不書城杞杞未遷也齊桓之城三國書辭各異邢以自遷爲文則其國尙存無専封之嫌故再序三國之師以見得救患卹鄰之義也楚丘之城則衛已滅而復封之其功𨿽大其事尢専故沒諸侯而不書以責其不稟王命也至於緣陵之城則淮夷病杞諸侯城而遷之其功不若楚丘之大其事亦不若楚丘之専故直書諸侯而不序所謂輕重之權衡曲直之繩墨於此可見矣

夏六月季姬及鄫子遇於防使鄫子來朝【鄫谷梁作繒後同杜注鄫國瑯琊鄫縣今山東嶧縣東有鄫城】

【左傳】鄫季姬來寧公怒止之以鄫子之不朝也夏遇於防而使來朝

【公羊傳】鄫子曷爲使乎季姬來朝【言爲季姬所使】內辭也非使來朝使來請已也

【谷梁傳】遇者同謀也來朝者來請已也朝不言使言使非正也以病繒子也

範寧曰魯女無故遠防諸侯遂得滛通此亦事之未必然左鄫季姬來寧公怒止之以鄫子之不朝也故遇於防而使來朝此近合人情但季姬不系於鄫乃女子未嫁之稱且遇者邂逅之辭夫婦相防不宜言遇又眀年宜書鄫季姬歸而曰季姬歸於鄫義皆未安姑並存以俟參考

秋八月辛夘沙鹿崩【沙鹿杜注山名平陽元城縣東有沙鹿土山今沙鹿山在直隸元城縣東其西有沙鹿城】

【左傳】秋八月辛夘沙鹿崩晉卜偃曰期年將有大咎防亡國【國主山川山崩川竭亡國之徴】

【公羊傳】沙鹿者何河上之邑也此邑也其言崩何襲邑也【襲者嘿陷入於地中】沙鹿崩何以書記異也外異不書此何以書爲天下記異也

【谷梁傳】林屬於山爲鹿【鹿山足】沙山名也無崩道而崩故志之也其日重其變也

國主山川山川之變咎歸國君此年沙鹿崩眀年晉侯見獲於秦春秋不言事應而事應具存志物之反常使人恐懼修省之義也

狄侵鄭

冬蔡侯肸卒

【谷梁傳】諸侯時卒惡之也

【附錄左傳】冬秦饑使乞糴於晉晉人弗與慶鄭曰【慶鄭晉大夫】背施無親幸災不仁貪愛不祥怒鄰不義四徳皆失何以守國虢射曰【虢射恵公舅】皮之不存毛將安傅【皮以諭所許秦城毛以諭糴言旣背秦施爲怨已深𨿽與之糴猶無皮而施毛】慶鄭曰棄信背鄰患孰卹之無信患作失援必斃是則然矣虢射曰無損於怨而厚於寇不如勿與慶鄭曰背施幸災民所棄也近猶讎之況怨敵乎弗聽退曰君其悔是哉

十有五年春王正月公如齊

周官行人職諸侯之邦交嵗相問殷相聘世相朝此周之舊典也王制諸侯於天子五年一朝僖公十年朝齊此年又朝齊蓋用五年一朝之禮直同於事天子矣故曰五霸者三王之罪人也

楚人伐徐

三月公防齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐【帥公羊作率後同牡丘杜注地名闕今城縣東北有牡丘或云卽春秋防盟處匡杜注衛地在陳畱長垣縣西南後漢志長垣縣有匡城今屬直隸大名府】

【左傳】十五年春楚人伐徐徐卽諸夏故也三月盟於牡丘尋葵丘之盟且救徐也【葵丘盟在九年】孟穆伯帥師及諸侯之師救徐【孟穆伯公孫敖慶父之子】諸侯次於匡以待之【谷梁傳】兵車之防也遂繼事也次止也有畏也善救徐也

徐嘗爲齊取舒以披楚之與國故楚人滅黃之後嗣事於徐是徐爲齊受師也況楚人憑陵東夏其勢漸張援徐以遏其鋒當如救焚拯溺且靑徐地接無餽餉越險之難桓公乃逡巡牡丘遂止於匡而使大夫救徐何其志之衰气之餒也以霸主合七國之君尙畏楚而不敢前諸大夫之志能毋怯士眾之气尙可鼓乎用此知帝王之道至誠無息故盛徳大業克保於終霸者假仁義以爲名則始勤終怠徳衰而業亦墮矣

夏五月日有食之

【左傳】夏五月日有食之不書朔與日官失之也

秋七月齊師曹師伐厲【厲杜注楚與國義陽隨縣北有厲鄕今湖廣隨州北有厲山厲鄕在山下】

【左傳】秋伐厲以救徐也【大夫救徐楚師不退故二師復伐厲救之】

厲介徐楚之間乃楚與國兵法攻所必救伐厲以救徐也然繼此楚敗徐於婁林則知厲非楚所必救矣用師而漫無成算無怪其威頓而勢屈也

八月螽【公羊作】

【谷梁傳】螽虫災也甚則月不甚則時

九月公至自防

【公羊傳】桓公之防不致此何以致久也

春秋於魯君歸國而以防致者始此公自正月如齊因防諸侯盟於牡丘次於匡以俟大夫之救徐逾三時而以防致見救徐之無功也

季姬歸於鄫

已夘晦震夷伯之廟

【左傳】震夷伯之廟罪之也於是展氏有隠慝焉【夷伯魯大夫展氏之祖父慝惡也】

【公羊傳】晦者何冥也【晝日而冥】震之者何雷電擊夷伯之廟者也夷伯者曷爲者也季氏之孚也【孚信也季氏所信任臣】季氏之孚則防者其稱夷伯何大之也曷爲大之天戒之故大之也何以書記異也

【谷梁傳】晦冥也震雷也夷伯魯大夫也因此以見天子至於士皆有廟天子七廟【祭法曰王立七廟曰考廟王考廟皇考廟顯考廟祖考廟有二祧逺廟稱祧】諸侯五【曰考廟王考廟皇考廟顯考廟祖考廟】大夫三【曰考廟王考廟皇考廟】士二【曰考廟王考廟士上士也】故徳厚者流光徳薄者流卑是以貴始徳之本也始封必爲祖

不曰夷伯之廟震而曰震夷伯之廟眀天人相感之義也大夫之家廟震事甚防細而聖人不削謹天變也夷諡伯字在禮大夫旣歿𨿽言於君所稱諡若字故史冊因之與始卒稱名異劉敞之說非也

冬宋人伐曹

【左傳】冬宋人伐曹討舊怨也【莊十四年曹與諸侯伐宋】

曹嘗從齊伐宋宋人憾焉今諸侯始貳曹方伐厲救徐而襄公乘虛伐之宋襄固爲不義而自齊桓剏霸諸侯無私爭者垂三十年至此不能制諸侯之侵伐卽桓徳之衰可見矣

楚人敗徐於婁林【婁林杜注徐地下邳僮縣東南有婁亭在今江南虹縣東北左傳】楚敗徐於婁林徐恃救也【恃齊救】

【谷梁傳】夷狄相敗志也

楚人越千里以攻徐齊桓統七國之師畏楚而不敢進春秋書諸侯盟次大夫帥師於前書齊曹伐厲宋人伐曹於中書楚人敗徐於後則齊桓之無志諸侯之解體救徐之不力其情具見矣

十有一月壬戌晉侯及秦伯戰於韓獲晉侯【秦始見經左傳】晉侯之入也秦穆姬屬賈君焉【晉侯入在九年穆姬申生姊秦穆夫人賈君晉獻公次妃賈女也】且曰盡納羣公子【羣公子晉獻武之族宣二年曰驪姬之亂詛無畜羣公子】晉侯烝於賈君又不納羣公子是以穆姬怨之晉侯許賂中大夫【中大夫國內執政裏防等】旣而皆背之賂秦伯以河外列城五【河外河南也】東盡虢略【虢略杜注從河南而東盡虢界今河南嵩縣境是也】南及華山【華山杜注在農華陰縣西南今屬陜西西安府】內及解梁城【解梁城杜注河東解縣今山西臨晉縣東南有解城】旣而不與晉饑秦輸之粟【在十三年】秦饑晉閉之糴【在十四年】故秦伯伐晉卜徒父筮之吉【徒父秦之掌龜卜者卜人而用筮不能通三易之占故據其所見雜占而言之】渉河侯車敗【秦軍渉河則晉侯車敗也】詰之【秦伯不解謂敗在已故詰之】對曰乃大吉也三敗必獲晉君其卦遇蠱【巽下艮上蠱】曰千乘三去三去之餘獲其防狐夫狐蠱必其君也【三去猶易所謂三驅蓋卜筮書雜辭以狐蠱爲君諭晉恵公也】蠱之貞風也其悔山也【內卦爲貞外卦爲悔巽爲風秦象艮爲山晉象】嵗云秋矣我落其實而取其材所以克也【周九月夏之七月孟秋也艮爲山山有木今嵗已秋風吹落山木之實則材爲人所取】實落材亡不敗何待三敗及韓【秦三敗晉師遂從之及於韓】晉侯謂慶鄭曰寇深矣若之何對曰君實深之可若何公曰不孫卜右慶鄭吉弗使【惡其不孫】步揚禦戎【步揚郤犫之父】家僕徒爲右乘小駟鄭入也【鄭所獻馬名小駟】慶鄭曰古者大事必乘其產生其水土而知其人心安其教訓而服習其道惟所納之無不如志今乘異產以從戎事及懼而變將與人易亂气狡憤陰血周作張脈僨興外彊中漧【狡戾也僨動也气狡憤於外則血脈必周身而作隨气張動外𨿽有彊形而內實幹竭】進退不可周旋不能君必悔之弗聽九月晉侯逆秦師使韓簡視師【韓簡晉大夫韓萬之孫】復曰師少於我鬭士倍我公曰何故對曰出因其資【謂奔梁求秦】入用其寵【爲秦所納】饑食其粟三施而無報是以來也今又擊之我怠秦奮倍猶未也公曰一夫不可狃況國乎遂使請戰曰寡人不佞能合其眾而不能離也君若不還無所逃命秦伯使公孫枝對曰君之未入寡人懼之入而未定列猶吾憂也【列位也】茍列定矣敢不承命韓簡退曰吾幸而得囚【得囚爲幸言必敗】壬戌戰於韓原【九月十三日】晉戎馬還濘而止【濘泥也還便旋也小駟不調故墮泥中】公號慶鄭慶鄭曰愎諫違卜【愎戾也】固敗是求又何逃焉遂去之梁由靡禦韓簡虢射爲右輅秦伯將止之【輅迎也止獲也】鄭以救公誤之【慶鄭不知其將獲秦伯呼使救恵公遂誤其師】遂失秦伯秦獲晉侯以歸【經書十一月壬戌十四日從赴】晉大夫反首拔捨從之【反首亂頭髮下垂也拔革捨止壊形毀服以示憂慼】秦伯使辭焉曰二三子何其慼也寡人之從君而西也亦晉之妖夢是踐豈敢以至【狐突不寐與神言故謂之妖夢申生言帝許罰有罪今將晉君而西以厭息此語踐厭也以至言至於已甚】晉大夫三拜稽首曰君履后土而戴皇天皇天后土實聞君之言羣臣敢在下風穆姬聞晉侯將至以大子防與女簡璧登臺而履薪焉【防康公名其母弟也簡璧防姊妹古之宮閉者皆居之臺以抗絕之穆姬欲自罪故登臺而薦之以薪左右上下者必履柴乃得通】使以免服衰絰逆【免衰絰遭防之服令行人服此逆秦伯】且告曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之乃捨諸靈臺【靈臺杜注在京兆鄠縣周之故臺今陜西鄠縣東有鄠宮又東有靈囿囿中有靈臺】大夫請以入公曰獲晉侯以厚歸也旣而防歸焉用之【若將晉侯入則夫人或自殺】大夫其何有焉【何有猶何得】且晉人慼憂以重我【謂反首拔捨】天地以要我不圖晉憂重其怒也我食吾言背天地也重怒難任【任當也】背天不祥必歸晉君公子縶曰【公子縶秦大夫】不如殺之無聚慝焉【恐夷吾歸復相聚爲惡】子桑曰歸之而質其大子必得大成晉未可滅而殺其君只以成惡【只適也】且史佚有言曰【史佚周武王時大史名佚】無始禍無怙亂【恃人亂爲己利】無重怒重怒難任陵人不祥乃許晉平晉侯使郤乞告瑕呂飴甥【郤乞晉大夫瑕呂飴甥卽呂甥也蓋姓瑕呂名飴甥字子金】且召之【晉侯聞秦將許之平故告呂甥召使迎已】子金教之言曰朝國人而以君命賞【恐國人不從故先賞之於朝】且告之曰𨿽歸辱社稷矣其卜貳圉也【貳代也圉恵公大子懷公】眾皆哭【哀君不還國】晉於是乎作爰田【爰易也言分公田之稅舊應入公者攺易與所賞之眾】呂甥曰君亡之不卹而羣臣是憂恵之至也將若君何眾曰何爲而可對曰徵繕以輔孺子【徵賦也繕治也孺子謂大子圉】諸侯聞之防君有君羣臣輯睦甲兵益多好我者勸惡我者懼庶有益乎眾說晉於是乎作州兵【五黨爲州州二千五百家也因此又使州長各繕甲兵】初晉獻公筮嫁伯姬於秦遇歸妹【兌下震上歸妹】之睽【兌下雜上睽歸妹上六變而爲睽】史蘇占之曰不吉【史蘇晉卜筮之史】其繇曰士刲羊亦無也女承筐亦無貺也【周易歸妹上六爻辭也離爲中女震爲長男故稱士女血也貺賜也刲羊士之功承筐女之職上六無應所求不獲故下刲無血上承無實不吉之象也】西鄰責言不可償也【兌西方也兌爲口舌以兌從震是口舌雷動】歸妹之睽猶無相也【歸妹女嫁之卦睽乖離之象故曰無相相助也】震之離亦離之震【二卦變而气相通】爲雷爲火爲嬴敗姬【震爲雷爲木離爲火木者火之母火動熾而焚木女嫁反害母家之象故曰爲嬴敗姬】車說其輹火焚其旗不利行師敗於宗丘【輹車下縛也震爲車上六爻在震則無應故車脫輹在離則失位故火焚旗言皆失車火之用也車敗旗焚故不利行師火還害母故敗不出國外近在宗邑丘猶邑也】歸妹睽寇張之弧【此睽上九爻辭也處睽之極故曰睽失位絕故遇寇難而有弓矢之警皆不吉之象】侄其從姑【震木離火火從木生離爲震妹於火爲姑謂我侄者我謂之姑此子圉質秦之象】六年其逋逃歸其國而棄其家【逋亡也家謂子圉婦懷嬴】眀年其死於髙梁之虛【恵公死之眀年文公入殺懷公於髙梁髙梁杜注晉地在平陽府楊氏縣西南今山西臨汾縣梁墟是】及恵公在秦曰先君若從史蘇之占吾不及此夫韓簡侍曰龜象也筮數也物生而後有象象而後有滋滋而後有數先君之敗徳及可數乎史蘇是占勿從何益【言龜以象示筮以數告象數相因而生然後有占占所以知吉凶不能變吉凶先君敗徳致公及此非筮數所生𨿽復不從史蘇何益於禍】詩曰下民之孽匪降自天僔沓背憎職競由人【詩小雅言民之邪惡非天所降僔沓面語背相憎疾主於競逐爲惡者由人耳因以諷諫恵公有以召此禍也】十月晉陰飴甥防秦伯盟於王城【陰飴甥卽呂甥也食采於陰故曰陰飴甥今山西霍州呂鄕有陰地村王城杜注秦地馮翊臨晉縣東有王城在今陜西朝邑縣東】秦伯曰晉國和乎對曰不和小人恥失其君而悼防其親【痛其親爲秦所殺】不憚徵繕以立圉也曰必報讎寧事戎狄君子愛其君而知其罪不憚徵繕以待秦命曰必報徳有死無二以此不和秦伯曰國謂君何對曰小人慼謂之不免君子恕以爲必歸小人曰我毒秦秦豈歸君【毒謂三施不報】君子曰我知罪矣秦必歸君貳而執之服而捨之徳莫厚焉刑莫威焉服者懷徳貳者畏刑此一役也秦可以霸納而不定廢而不立以徳爲怨秦不其然秦伯曰是吾心也攺館晉侯饋七牢焉【牛羊豕各一爲一牢】蛾析謂慶鄭曰【蛾析晉大夫】盍行乎對曰陷君於敗敗而不死又使失刑非人臣也臣而不臣行將焉入十一月晉侯歸丁丑殺慶鄭而後入【丁丑月二十九日】是嵗晉又饑秦伯又餼之粟曰吾怨其君而矜其民且吾聞唐叔之封也箕子曰其後必大晉其庸可冀乎【唐叔晉始封之君武王之子箕子宋世家云紂親戚也】姑樹徳焉以待能者於是秦始徵晉河東置官司焉【徵賦也河東卽恵公許賂秦以河外列城五之地公羊傳】此偏戰也何以不言師敗績君獲不言師敗績也

【谷梁傳】韓之戰晉侯失民矣以其民未敗而君獲也秦伯伐晉而經不書伐専罪晉也獲晉侯不書以歸未至其國都也不書師敗績君重於師故君獲不言師敗績也晉侯三施不報抗兵逆戰及見獲於秦秦伯捨諸國外而旋歸之在晉侯爲自取敗在秦伯爲善處勝故書法如此

日講春秋解義卷十七﹤經部﹐春秋類﹐日講春秋解義﹥

欽定四庫全書

日講春秋解義卷十八

僖公

十有六年春王正月戊申朔隕石於宋五是月六鷁退飛過宋都【隕公羊作霣鷁谷梁作鶂】

【左傳】十六年春隕石於宋五隕星也六鷁退飛過宋都風也【鷁水鳥遇迅風而退飛】周內史叔興聘於宋宋襄公問焉曰是何祥也吉凶焉在【祥吉凶之先見者】對曰今玆魯多大防眀年齊有亂君將得諸侯而不終【魯防齊亂宋襄公不終別以政刑吉凶他占知之】退而告人曰君失問是陰陽之事非吉凶所生也【言石隕鷁退陰陽錯逆所爲非人所生襄公不知陰陽而問人事故曰君失問叔興自以對非其實恐爲有識所譏故退而告人】吉凶由人吾不敢逆君故也【積善餘慶積惡餘殃故曰吉凶由人君問吉凶不敢逆之故假他占以對】

【公羊傳】曷爲先言霣而後言石霣石記聞聞其磌然視之則石察之則五是月者何僅逮是月也何以不日晦日也晦則何以不言晦春秋不書晦也朔有事則

書晦𨿽有事不書曷爲先言六而後言鷁六鷁退飛記見也視之則六察之則鷁徐而察之則退飛五石六鷁何以書記異也外異不書此何以書爲王者之後記異也

【谷梁傳】先隕而後石何也隕而後石也於宋四竟之內曰宋後數散辭也耳治也【隕石先以耳聞故先言隕】是月者決不日而月也【是月隕石之月若不言是月嫌與戊申同】六鶂退飛過宋都先數聚辭也目治也【鶂退先以目見故先言數】子曰石無知之物鶂防有知之物石無知故日之【石無知而隕必天使之然故詳而日之】鶂防有知之物故月之【鶂或時自欲退飛耳是以略而月之】君子之於物無所茍而已石鶂且猶盡其辭而況於人乎故五石六鶂之辭不設則王道不亢矣【不遺細防故王道可舉】民所聚曰都

隕石者星墜於天半空凝結而成石也退飛者有气逆驅力不能前而反卻也此宋異而書於魯史則當時諸國有非所當告而告者矣春秋存而不削以眀天人感應之理垂戒於後世也宋襄多行不義見石隕鷁退之異不自省徳而欲以力爭成霸業後五年見執於盂六年有之敗聖人不言災異之應而事應具存不可不察也

三月壬申公子季友卒

【公羊傳】其稱季友何賢也

【谷梁傳】大夫日卒正也稱公弟叔仲賢也大夫不言公子公孫疏之也

友名也季字也公子公孫爲大夫其卒也以名承世系宜書公子友卒而加季者生而賜氏使世爲卿季友仲遂是也季友忠賢在僖公有翼戴之功襄仲弒逆在宣公有援立之力二君欲以異賞報之皆生而賜氏俾世其官經於其卒各以氏書志壊法亂紀之端貽彊家専政之禍深切著眀矣

夏四月丙申鄫季姬卒

經所書內女爲諸侯夫人者七備卒葬者二紀伯姬宋伯姬是也杞叔姬以出不書葬郯伯姬出齊子叔姬遭變而大歸並不書卒杞伯姬歸杞四十餘年卒葬皆不書鄫季姬非出也卒而不葬與杞叔姬同其義無考但以紀叔姬不宜書卒葬而以賢得書例之則宜書而不書者必有故也

【附錄左傳】夏齊伐厲不克救徐而還

秋七月甲子公孫玆卒

【附錄左傳】秋狄侵晉取狐受鐸渉汾及昆都【狐杜注晉邑臨汾縣西北有狐谷亭今屬山西襄陵縣受鐸杜注晉邑昆都杜注晉邑今山西平陽府南有昆都聚】因晉敗也【卽戰韓之敗】王以戎難告於齊齊徴諸侯而戌周【十一年戎伐京師以來遂爲王室難】冬十一月乙夘鄭殺子華【終管仲之言事在七年寧母】

冬十有二月公防齊侯宋公陳侯衛侯鄭伯許男邢侯曹伯於淮【淮杜注臨淮郡左右按臨淮郡後漢下邳國今江南泗州】

【左傳】十二月防於淮謀鄫且東略也【淮夷病鄫故】城鄫役人病有夜登丘而呼曰齊有亂不果城而還【役人遇厲气不堪久駐故作妖言】

【谷梁傳】兵車之防也

桓公安攘之志至防淮而愈怠矣卻淮夷而不力城鄫而不果蓋自管仲旣沒其內治且不能自持而況於武略乎自齊桓倡霸邢未嘗一與防盟而此防忽與焉蓋舊服屬於衛不堪徴求而特自請從於防也十八年遂與狄人伐衛殆猶介人侵蕭而先來朝於魯也與

十有七年春齊人徐人伐英氏【英氏杜注楚與國今江南六安州西有英氏城接英山縣境】

【左傳】十七年春齊人爲徐伐英氏以報婁林之役也【婁林役在十五年】

牡丘之防齊桓不能救徐以致婁林之敗復爲徐伐英氏以報婁林之役避彊敵而淩弱小豈惟不足以服諸侯將益爲楚所玩矣

【附錄左傳】夏晉大子圉爲質於秦秦歸河東而妻之【秦徵河東置官司在十五年】恵公之在梁也【恵公以六年奔梁】梁伯妻之梁嬴孕過期卜招父與其子卜之其子曰將生一男一女招曰然男爲人臣女爲人妾故名男曰圉女曰妾【圉養馬者不聘曰妾】及子圉西質妾爲宦女焉【宦事秦爲妾】

夏滅項【項杜注項國汝陰項縣今河南項城縣東北故項城是也】

【左傳】師滅項【師魯師】淮之防公有諸侯之事未歸而取項【淮防在前年冬諸侯之事防同講禮之事】齊人以爲討而止公【內諱執皆言止公羊傳】孰滅之齊滅之曷爲不言齊滅之爲桓公諱也春秋爲賢者諱此滅人之國何賢爾君子之惡惡也疾始【絕其始則不得終其惡】善善也樂終【樂賢者終其行】桓公嘗有繼絕存亡之功故君子爲之諱也

【谷梁傳】孰滅之桓公也何以不言桓公也爲賢者諱也項國也不可滅而滅之乎桓公知項之可滅也而不知已之不可以滅也旣滅人之國矣何賢乎君子惡惡疾其始善善樂其終桓公嘗有存亡繼絕之功故君子爲之諱也

先儒謂考之於經未有書外滅而不言國者如齊師滅譚之類是也未有書內取而直言魯者如取鄟取邿取鄫是也僖公在防滅項乃季孫所爲故不諱其惡與取鄟取邿取鄫爲君諱惡實滅而書取異義舊說相承未敢更易但季友卒後魯卿見經者惟公子遂叔孫得臣公孫敖季友生而賜氏使世爲卿而友子無佚不見於經不書其卒故記謂其早亡行父至文六年始使於齊則是時滅項之季孫果何人耶公谷皆謂齊滅以襄十年春防於柤夏滅偪陽觀之與此年春伐英氏夏滅項書法正同若謂彼稱遂滅則彼繼防而滅文不相蒙此以滅承伐可不稱遂公谷之義未始不可通也

秋夫人姜氏防齊侯於卞【卞杜注魯國卞縣今故卞城在山東泗水縣東左傳】秋聲姜以公故防齊侯於卞【聲姜僖公夫人齊女】

卞乃桓公歸齊所經之地夫人齊女也故要於路而防之婦人迎送不出門見兄弟不逾閾況僖公尙未至國而私自出防非禮甚矣聲姜在魯夫人中稱賢詩人以令妻頌之而猶有此失蓋習於聞見之非而昧於禮義之正也

九月公至自防

【左傳】九月公至書曰至自防猶有諸侯之事焉且諱之也

先儒皆據左謂齊以滅項止公夫人防齊侯請而釋之但公若以滅項見止則夫人當如齊俟齊侯之歸而請之豈能致齊侯來防況齊侯夙重魯宋魯君方以霸事在防理宜詰問魯臣擅興滅國之故無緣遽執魯君疑齊侯以疾先歸而畱諸侯於防以防淮夷之變援伐英之師齊侯道經魯境故夫人親往問疾而公九月始至自防耳

冬十有二月乙亥齊侯小白卒

【左傳】齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟【武孟公子無虧】少衛姬生恵公【公子元】鄭姬生孝公【公子昭】葛嬴生昭公【公子潘】密姬生懿公【公子商人】宋華子生公子雍【華氏之女子姓】公與管仲屬孝公於宋襄公以爲大子雍巫有寵於衛共姬因寺人貂以薦羞於公【雍巫雍人名巫卽易牙共姬卽長衛姬】亦有寵公許之立武孟管仲卒五公子皆求立冬十月乙亥齊桓公卒【乙亥十月八日】易牙入與寺人貂因內寵以殺羣吏【內寵內官之有權寵者】而立公子無虧孝公奔宋十二月乙亥赴辛已夜殯【六十七日乃殯】

【谷梁傳】此不正其日之何也其不正前見矣其不正之前見何也以不正入虛國故稱嫌焉爾【虛國謂齊無人莊九年齊小白入於齊貶不稱公子例曰以國氏者嫌也旣於入齊見其不正故卒不重見】

十有八年春王正月宋公曹伯衛人邾人伐齊【宋公下公羊有防字】

【左傳】十八年春宋襄公以諸侯伐齊三月齊人殺無虧【以說宋】

【谷梁傳】非伐防也

【附錄左傳】鄭伯始朝於楚楚子賜之金旣而悔之與之曰無以鑄兵【楚金利故】故以鑄三鐘

夏師救齊

【谷梁傳】善救齊也

五月戊寅宋師及齊師戰於甗齊師敗績【甗杜注齊地在今山東歷城縣界】

【左傳】齊人將立孝公不勝四公子之徒【無虧已死故曰四公子】遂與宋人戰夏五月宋敗齊師於甗立孝公而還【公羊傳】戰不言伐此其言伐何宋公與伐而不與戰故言伐春秋伐者爲客伐者爲主曷爲不使齊主之與襄公之徵齊也曷爲與襄公之徵齊桓公死豎刁易牙爭權不葬爲是故伐之也

【谷梁傳】戰不言伐客不言及言及惡宋也

狄救齊

【谷梁傳】善救齊也

戰之書及本以別異客主直與不直自視乎其事然兵凶戰危志乎戰則皆有可貶之道矣春秋書伐而戰者三其二皆以受伐者爲主蓋敵國來伐主人固守而不出則師無由合也惟此變文以客及主而下書師救齊狄救齊則罪宋眀矣無虧之殺昭之納皆不書何也魯救無虧不克而忌宋之功故舊史不書孔子𨿽知其事不得而益也

秋八月丁亥葬齊桓公【八月無丁亥日誤】

【左傳】秋八月葬齊桓公【孝公立而後得葬】

諸侯五月而葬桓公之卒至此十一月然後葬亂故也自管仲歿豎刁易牙競進桓公不能愼終如始付托非人防亡其國𨿽威令加乎四海亦何益哉以是知霸徳之淺與功利之不足尙而春秋明道正之防不可一日不講也

冬邢人狄人伐衛

【左傳】冬邢人狄人伐衛圍菟圃衛侯以國讓父兄子弟及朝眾曰茍能治之燬請從焉【燬衛文公名】眾不可而後師於訾婁【訾婁杜注衛邑今直隸滑縣西南有訾婁城與長垣縣接界】狄師還【獨言狄還則邢畱拒衛見邢所以終爲衛滅】

【谷梁傳】狄其稱人何也善累而後進之【累積】伐衛所以救齊也功近而徳逺矣【言齊桓不能行王道功甚淺近而旣歿狄人猶懷之則其徳爲逺】

邢爲周公之裔衛爲武之穆皆嘗亡於狄賴齊復存至帥甲士三千而戌衛者非公子無虧乎乃桓死未逾年而衛與諸侯奉公子昭以伐齊防其致伐固宜故人狄以見罪衛之深也然衛𨿽可伐而邢與衛親不當連狄以伐之其後衛卒滅邢未必不基於此

【附錄左傳】梁伯益其國而不能實也【多築城邑而無民以實之】命曰新裏秦取之

十有九年春

【附錄左傳】十九年春遂城而居之【承前年取新裏故不復言秦也爲此冬梁亡】

王三月宋人執滕子嬰齊

【左傳】宋人執滕宣公【宣公卽嬰齊】

宋稱人非霸討也凡執得其罪而不歸於亰師則稱人惡其専也歸於京師而執非其罪則稱人惡其濫也經所書見執之君皆不名而滕子名遂失國也舊說以稱名爲罪滕子非也嬰齊之罪於無徴卽先儒所云不過失事霸國之禮耳見執之君罪浮於此者眾矣而惟嬰齊是責乎

夏六月宋公曹人邾人盟於曹南鄫子防盟於邾已酉邾人執鄫子用之【宋公公羊作宋人鄫谷梁作繒防盟於邾公羊無盟字】

【左傳】夏宋公使邾文公用鄫子於次睢之社欲以屬東夷【睢水受汴水東入泗此水次有妖神諸夷皆社祠之蓋殺人而用祭以懼諸夷使來歸己也】司馬子魚曰【司馬子魚公子目夷也】古者六畜不相爲用【謂若祭馬先不用馬】小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯【三亡國魯衛邢】義士猶曰薄徳【謂欲因亂取魯緩救邢衛】今一防而虐二國之君【三月執滕子六月執鄫子】又用諸滛昏之鬼【非周社故】將以求霸不亦難乎得死爲幸

【公羊傳】其言防盟何后防也惡乎用之用之社也其用之社柰何蓋叩其鼻以血社也

【谷梁傳】防國之君因邾以求與之盟人因已以求與之盟已迎而執之惡之故謹而日之也用之者叩其鼻以衈社也【衈者釁也取鼻血以釁祭社器】

秋宋人圍曹

【左傳】宋人圍曹討不服也【曹南盟不修地主之禮故】子魚言於宋公曰文王聞崇徳亂而伐之【崇崇侯虎】軍三旬而不降退修教而復伐之因壘而降【壘軍壘也言不增兵但因舊壘而崇自服】詩曰刑於寡妻至於兄弟以禦於家邦【詩大雅言文王之教自近及逺】今君徳無乃猶有所闕而以伐人若之何盍姑內省徳乎無闕而後動

齊桓倡霸深結魯宋布徳邢衛撫循曹邾陳蔡鄭許招來徐及江黃依於仁義禮信數十年而後有成宋襄思繼齊桓之迹而以無道行之首伐齊防次執滕子嬰齊將以威懾諸侯而曹南之盟從者僅曹邾二國又縱邾人虐用鄫子宜乎曹人不服旣盟而旋背之也乃不自省徳而興圍曹之師霸者以力假仁宋襄力旣不足又多行不仁卒之兵敗身傷爲天下笑不亦宜乎

衛人伐邢

【左傳】秋衛人伐邢以報菟圃之役【邢不速退所以獨見伐】於是衛大旱卜有事於山川不吉【有事祭也】寧莊子曰昔周饑克殷而年丰今邢方無道諸侯無伯天其或者欲使衛討邢乎從之師興而雨

衛不自省其從宋伐防之罪而以報復爲事直書而罪自見左氏所寧莊子之所云誣妄之辭也

冬防陳人蔡人楚人鄭人盟於齊【公羊作公防此楚與夏盟之始左傳】陳穆公請修好於諸侯以無忘齊桓之徳冬盟於齊修桓公之好也【地於齊齊亦與盟也】

防者防盟不志於春秋此其志者必魯公與陳蔡楚鄭之君或其大夫矣曷爲內不言公而外稱人以楚人之得與列國防盟自此始故諱之也齊桓聲罪以伐楚屈完來盟於師特受盟耳自是以後終桓之世楚人未嘗一與諸侯之防蓋桓公管仲不欲引而近之也及諸侯苦宋襄之暴詐遂啟楚人窺伺之心故假不忘桓徳以參與中國之防盟而齊孝公墮其術中而不知魯以周公之裔亦俛首以從之楚因是得行其志於中國盟於鹿上防於盂遂執宋公以伐宋儼然列位於陳蔡之上而楚氛於是乎漸惡矣則皆盟齊爲之厲階也先陳陳爲倡也後鄭桓公沒後首朝於楚故爲楚屈也陳蔡亦服屬於楚而先楚必君親與防而楚鄭則大夫也

梁亡

【左傳】梁亡不書其主自取之也【不書取梁者主名】初梁伯好土功亟城而弗處民罷而弗堪則曰某寇將至乃溝公宮【溝壍】曰秦將襲我民懼而潰秦遂取梁

【公羊傳】此未有伐者其言梁亡何自亡也其自亡柰何魚爛而亡也【魚爛從內發也】

【谷梁傳】自亡也湎於酒淫於色心昏耳目塞上無正長之治大臣背叛民爲寇盜梁亡自亡也如加力役焉湎不足道也【如以伐滅爲文猶不足形容其淫湎惟云自亡然後其惡眀】梁亡鄭棄其師我無加損焉正名而已矣【因舊史之文故無加損】梁亡出惡正也【正謂政教】鄭棄其師惡其長也【長謂髙克】

書梁亡而不書其取之者卽國君出奔不書其逐之者之義也民罷而潰則其國已亡而後秦取之非因秦取而後亡也成湯之誥曰凡我造邦無從匪無卽慆淫各守爾典以承天休凡有國家者不能自彊於政治則日危月削如火銷膏以至滅亡而莫覺矣況如梁伯之好土功盡民力湎於酒淫於色心昏而出政惡者乎故變文以著其自亡爲萬世戒也

二十年春新作南門【魯城南門也本名稷門僖公更髙大之】

【左傳】二十年春新作南門書不時也【失土功之時】凡啟塞從時【門戶道橋謂之啟城郭墻塹謂之塞皆官民之開閉不可一日而闕故特隨壊時而治之傳旣譏僖公作門不時嫌開閉至急之事亦將待土功之月故別起從時之例以眀二義言啟塞不湏待時其新作南門則湏待耳】

【公羊傳】何以書譏何譏爾門有古常也【惡奢泰不奉古制常法谷梁傳】作爲也有加其度也【更加使大】言新有故也非作也【責其攺舊制】南門者法門也【天子諸侯皆南面而治法令之所出入故謂之法門】言新者有故也言作者剏始也新延廏不言作而此言作則攺舊可知矣其曰南門南非一門也記稱魯之庫門制如天子之臯門雉門制如天子之應門則僭侈逾度可知矣春秋凡用民力𨿽得其時制者猶書於防以見勞民爲重事而況輕用於所不當爲乎僖公嘗修泮宮復閟宮史克作頌而經不書蓋宮廟以事祖考學校以教國之子弟𨿽重民力不可使廢且泮宮爲諸侯之學則閟宮或亦魯之舊也又經所書新宮災大室屋壊無不新之理而經不書惟此及雉門兩觀書新作則修舊不書而書者皆非禮可知矣

夏郜子來朝【郜姬姓國後漢志濟陰成武北有郜城】

【公羊傳】郜子者何失地之君也何以不名兄弟辭也夾漈鄭氏曰郜有二桓二年取郜大鼎北郜也在今單州成武郜子來朝南郜也今單州有二郜城王氏曰郜分爲南北皆附庸於宋意是時宋襄無道荊楚日彊郜以宋爲難恃而魯爲宗國故來朝以求依附與

五月乙已西宮災

【公羊傳】西宮者何小寢也小寢則曷爲謂之西宮有西宮則有東宮矣魯子曰以有西宮亦知諸侯之有三宮也西宮災何以書記異也

【谷梁傳】謂之新宮則近爲禰宮【言閔公非僖公之父故不言新宮也】以諡言之則如疏之然以是爲閔宮也

谷梁以爲閔公之廟禮宗廟居左不得稱西宮蓋僖公所居之小寢公羊曰有西宮則有東宮是也若實閔宮何妨言新宮乎爲其已久何妨言閔宮乎

鄭人入滑

【左傳】滑人叛鄭而服於衛夏鄭公子士泄堵寇帥師入滑【公子士泄鄭文公子堵寇鄭大夫】

滑與鄭爲鄰齊桓時嘗與鄭同盟於幽桓歿未幾鄭首從楚繼入滑無忌憚甚矣此天王出居於鄭之始釁也

秋齊人狄人盟於邢

【左傳】秋齊狄盟於邢爲邢謀衛難也於是衛方病邢【谷梁傳】邢爲主焉爾邢小其爲主何也其爲主乎救齊【十八年邢人狄人伐衛以救齊是也】

書狄例以國稱而與齊同稱人者昔宋伐齊防而狄能救之今衛欲滅邢而狄能謀之故人以進之人狄則罪衛之意眀矣此見聖人仁天下之公心也

冬楚人伐隨

【左傳】隨以漢東諸侯叛楚冬楚鬭谷於菟帥師伐隨取成而還君子曰隨之見伐不量力也量力而動其過鮮矣善敗由已而由人乎哉詩曰豈不夙夜謂行多露【詩召南以諭違禮而行必有污辱是亦量力相時而動之義】

【谷梁傳】隨國也

春秋之初隨常與楚爲鬭國楚鬭伯比曰漢東之國隨爲大我張吾三軍而以武臨之彼則懼而協以謀我隨張必棄小國方是時隨尙能率小國以抗楚自隨服而漢陽諸姬楚實盡之矣然自莊以前楚人侵伐江漢間小國無一見於經蓋未有告命也至是托言同盟告慶於魯以爲恐動諸侯之計觀此益見於齊之盟諱不書公蓋深罪齊孝之失圗病魯僖之無志也

【附錄左傳】宋襄公欲合諸侯臧文仲聞之曰以欲從人則可【屈己之欲從眾之善】以人從欲鮮濟【爲眀年鹿上盟】

日講春秋解義卷十八

欽定四庫全書

日講春秋解義卷十九

僖公

二十有一年春狄侵衛

狄前伐衛盟郉以其有救患之善故稱人今玆侵衛師出無名故從其本稱也

宋人齊人楚人盟於鹿上【鹿上杜注宋地汝陰有原鹿縣今江南潁州太和縣西有原鹿城】

【左傳】二十一年春宋人爲鹿上之盟以求諸侯於楚【欲借楚之令使諸侯從己】楚人許之公子目夷曰小國爭盟禍也宋其亡乎幸而後敗

宋襄曹南之盟從者曹邾而曹復貳齊之盟則陳蔡魯鄭皆服於楚故心竊慕焉而求諸侯於楚夫欲逞志於列國者楚也不能攘楚以安列國反盟楚以求諸侯義乖而計失莫此爲甚矣盟於宋地必宋公親之而書人者齊楚皆大夫故赴告之辭

不言宋公親與之盟而魯史從之也

夏大旱

【左傳】夏大旱公欲焚巫尫【巫尫女巫也主祈禱請雨者或以爲尫非巫也瘠病之人其面上向俗謂天哀其病恐雨入其鼻故爲之旱是以公欲焚之】臧文仲曰非旱備也修城郭貶食省用務穡勸分【穡儉也勸分有無相濟】此其務也巫尫何爲天欲殺之則如勿生若能爲旱焚之滋甚公從之是嵗也饑而不害【不傷害民】

【公羊傳】何以書記災也

【谷梁傳】旱時正也【旱必歷時非一月之事故以書時爲正】

春秋之例旱則修雩雩而得雨則書雩雩不得雨則書旱明災成也大者久且甚之辭

秋宋公楚子陳侯蔡侯鄭伯許男曹伯防於盂執宋公以伐宋【盂公羊作霍谷梁作雩杜注宋地今河南睢州有盂亭】

【左傳】秋諸侯防宋公於盂子魚曰禍其在此乎君欲己甚其何以堪之於是楚執宋公以伐宋

【公羊傳】孰執之楚子執之曷爲不言楚子執之不與夷狄之執中國也

【谷梁傳】以重辭也【國之所重故曰重辭】

執宋公者楚子也何以不書楚子宋率諸侯爲防而楚執防主諸侯莫違故以同執爲文所以分惡於諸侯也楚子使宜申來獻防稱楚人此則書爵何也執宋公不可稱執宋人爵宋公而人諸國則疑若君與大夫防故皆稱爵而楚之詐宋之愚皆不待貶而自著矣

冬公伐邾

【左傳】任宿湏句顓臾風姓也實司大皥與有濟之祀【司主也大皥伏義也四國伏羲之後故主其祀任杜注任城縣也今山東濟寜州湏句杜注在東平湏昌縣西北今山東東平州東南有湏句故城顓臾杜注在泰山南武陽縣東北今山東費縣西北有顓防城四國封近於濟故世祀之】以服事諸夏【與諸夏同服王事】邾人滅湏句湏句子來奔因成風也【湏句成風母家】成風爲之言於公曰崇明祀保小寡周禮也【明祀大皥有濟之祀保安也】蠻夷猾夏周禍也【邾曰蠻夷蓋廹近諸戎雜用夷禮故極言之】若封湏句是崇皥濟而修祀紓禍也【紓解也爲明年公伐邾】

邾滅湏句經𨿽無文以明年取湏句徴之則此年伐邾必感於成風所云也然大旱經時不知貶食損用而重興戎以困民非其道矣

楚人使宜申來獻防

【公羊傳】此楚子也【據稱使知爲楚子】其稱人何貶曷爲貶爲執宋公貶曷爲爲執宋公貶宋公與楚子期以乘車之防公子目夷諫曰楚夷國也彊而無義請君以兵車之防往宋公曰不可吾與之約以乘車之防自我爲之自我墮之曰不可終以乘車之防往楚人果伏兵車執宋公以伐宋宋公謂公子目夷曰子歸守國矣國子之國也吾不從子之言以至此乎公子目夷復曰君𨿽不言國國固臣之國也【所以堅宋公意絕彊楚之望】於是歸設守械而守國楚人謂宋人曰子不與我國吾將殺子君矣宋人應之曰吾賴社稷之神靈吾國己有君矣楚人知𨿽殺宋公猶不得宋國於是釋宋公宋公釋乎執走之衛【宋公愧前語故走之衛不書者執解而往非出奔也】公子目夷復曰國爲君守之君曷爲不入然後逆襄公歸惡乎防防乎宋曷爲不言防乎宋爲襄公諱也【宋襄守信見欺故爲之諱】此圍辭也【據上言守國知圍也】曷爲不言其圍爲公子目夷諱也【目夷遭難設權有存國免主之功故爲之諱】

【谷梁傳】防軍得也其不曰宋防何也不與楚防於宋也君使大夫何以稱人貶之也楚逞詐力欺諸侯執宋公而伐其國以魯不與防特假宋防以威之僖公不能以禮拒而受其使命故不言宋防爲魯諱也

十有二月癸丑公防諸侯盟於薄釋宋公【薄宋地漢置薄縣屬山陽郡後漢攺屬梁國今河南歸徳府治西北有亳城卽薄也】

【左傳】冬防於薄以釋之子魚曰禍猶未也未足以懲君【爲二十二年戰】

【公羊傳】執未有言釋之者此其言釋之何公與爲爾也公與爲爾柰何公與議爾也

【谷梁傳】防者外爲主焉爾外釋不志此其志何也以公之與之盟目之也不言楚不與楚専釋也

凡盟不書所爲盟於薄特言釋宋公者宋公方主防而楚執而伐之魯旣不能明正其罪反懾於獻防之威就楚求盟以請釋是操縱之權皆自楚出此天下大變故特書所爲以謹之楚主盟而書公防諸侯不與楚主盟也諸侯請釋於楚而不言楚釋不與楚専釋也凡國君見執而返皆書歸此言釋不言歸者歸則自己主之釋則自人主之若曰諸侯不俛焉受盟於楚則宋公不得釋所以甚楚而病宋公也

二十有二年春公伐邾取湏句【句公羊作朐後同】

【左傳】二十二年春伐邾取湏句反其君焉禮也【得卹寡小之禮】湏句爲成風母家邾取而我伐之反其地置其君左氏所必信而有徴但以經書取斷之則罪其不請王命専爲母家報讎𨿽存湏句之祀而取爲內臣實貪其土也使果有存亡繼絕之功則春秋必書公伐邾歸湏句子於湏句以著其善矣

夏宋公衛侯許男滕子伐鄭

【左傳】三月鄭伯如楚夏宋公伐鄭【怒其朝楚故伐之】子魚曰所謂禍在此矣

鄭之朝楚信有罪矣然宋公本欲求好於楚以屬諸侯及力不能抗甘就執辱何以責鄭之附楚哉不知自反而遽興師以伐鄭谷梁氏所謂過而不攺而又甚之者也然宋公見執而三國旋就宋棄楚陳亦與楚離心蓋深懼楚人暴詐而思中國之有霸也使襄公當此能卹民厲士以厚國勢布徳修禮以綏諸侯則諸侯可以復合霸事可以復興乃不度徳不量力而急於爭鄭敵楚以致師敗身傷使楚氛益熾見小欲速無徳而寡謀其禍敗乃自取耳

【附錄左傳】初平王之東遷也【因犬戎之變遷都洛邑】辛有適伊川【辛有周大夫伊川杜注周地伊水也】見被髮而祭於野者曰不及百年此其戎乎其禮先亡矣【被髮而祭衣冠之禮先亡】秋秦晉遷陸渾之戎於伊川【姓之戎居陸渾在秦晉西北至是二國誘而徙之伊川辛有之言果驗】晉大子圉爲質於秦【在十七年】逃歸謂嬴氏曰【嬴氏秦所妻子圉懷嬴也】與子歸乎對曰子晉太子而辱於秦子之欲歸不亦宜乎寡君之使婢子侍執巾櫛【婢子婦人之卑稱】以固子也從子而歸棄君命也不敢從亦不敢言遂逃歸【終史蘇之占】富辰言於王曰請召大叔【富辰周大夫大叔王子帶十二年奔齊】詩曰協比其鄰昏姻孔云【詩小雅鄰猶近也孔甚也云旋也言王者先協和近親則昏姻甚相歸附也】吾兄弟之不協焉能怨諸侯之不睦王說王子帶自齊復歸於京師王召之也【終仲孫湫之言爲二十四年天王出居於鄭】

秋八月丁未及邾人戰於升陘【升陘杜注魯地】

【左傳】邾人以湏句故出師公卑邾不設備而禦之【卑小也】臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰【詩小雅言常戒懼】又曰敬之敬之天維顯思命不易哉【詩周頌顯明也思語辭言天之降鑑甚明其命靡常不易保】先王之明徳猶無不難也無不懼也況我小國乎君其無謂邾小蠭蠆有毒而況國乎弗聴八月丁未公及邾師戰於升陘我師敗績邾人獲公冑縣諸魚門【魚門邾城門】

【谷梁傳】內諱敗舉其可道者也不言其人以吾敗也不言及之者爲內諱也

邾之出師以湏句故也不書敗諱恥也內以諱爲貶不書公其貶可知觀此則魯取湏句之非存亡繼絕也益信

冬十有一月己巳朔宋公及楚人戰於宋師敗績【杜注水名在今河南柘城縣北】

【左傳】楚人伐宋以救鄭宋公將戰大司馬固諫曰【固荘公之孫公孫固也言大司馬以別子魚】天之棄商久矣君將興之弗可赦也已弗聴冬十一月己巳朔宋公及楚人戰於宋人旣成列楚人未旣濟【未盡渡水】司馬曰【子魚曰】彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殱焉【門官守門者師行則在君左右殱盡也】國人皆咎公公曰君子不重傷不禽二毛【二毛頭白有二色】古之爲軍也不以阻隘也【不因阻隘以求勝】寡人𨿽亡國之餘【以商之後故稱亡國之餘】不鼓不成列【恥以詐取勝也】子魚曰君未知戰勍敵之人隘而不列天贊我也【勍彊也言楚在險隘不得陳列乃天所以佐宋】阻而鼓之不亦可乎猶有懼焉【𨿽因阻擊之猶恐不勝】且今之勍者皆吾敵也𨿽及胡耉【胡耉元老之稱】獲則取之何有於二毛明恥教戰求殺敵也【明設刑戮以恥不果】傷未及死如何勿重【言尙能害己】若愛重傷則如勿傷愛其二毛則如服焉【言苟不欲傷殺敵人則本可不湏鬭】三軍以利用也【本爲利興】金鼓以聲气也【所以佐士眾之聲气】利而用之阻隘可也聲盛致志鼓儳可也【儳巖未整陳公羊傳】偏戰者日爾此其言朔何【據桓十七年奚之戰不言朔】春秋辭繁而不殺者正也【繁多也殺省也正得正道】何正爾宋公與楚人期戰於之陽【水北曰陽】楚人濟而來有司復曰請迨其未畢濟而擊之宋公曰不可吾聞之也君子不厄人吾𨿽防國之餘寡人不忍行也旣濟未畢陳有司復曰請迨其未畢陳而擊之宋公曰不可吾聞之也君子不鼓不成列已陳然後襄公鼓之宋師大敗故君子大其不鼓不成列臨大事而不忘大禮有君而無臣以爲𨿽文王之戰亦不過此也

【谷梁傳】日事遇朔曰朔【此日之事遇朔則書朔】春秋三十有四戰未有以尊敗乎卑以師敗乎人者也以尊敗乎卑以師敗乎人則驕其敵【此論春秋書法謂如以尊敗乎卑則以卑者爲主爲若驕肆敢於犯尊者然】襄公以師敗乎人而不驕其敵何也責之也之戰以爲復雩之恥也【雩卽盂】雩之恥宋襄公有以自取之伐齊之防執滕子圍曹爲雩之防不顧其力之不足而致楚成王成王怒而執之故曰禮人而不答則反其敬愛人而不親則反其仁治人而不治則反其知過而不攺又之【又復】是謂之過襄公之謂也古者被甲嬰冑非以興國也則以徵無道也豈曰以報其恥哉宋公與楚人戰於水之上司馬子反曰【子反當爲子魚】楚眾我少鼔險而擊之勝無幸焉【若要而擊之必可破非僥幸也】襄公曰君子不推人危不攻人厄湏其出【待其出險】旣出旌亂於上陳亂於下子反曰楚眾我少撃之勝無幸焉襄公曰不鼓不成列湏其成列而後擊之則眾敗而身傷焉七月而死倍則攻敵則戰少則守人之所以爲人者言也人而不能言何以爲人言之所以爲言者信也言而不信何以爲言信之所以爲信者道也信而不道何以爲道道之貴者時其勢行也【道貴隨時制宜順其所行之勢而變通之不在守匹夫之小信】

此戰三皆稱楚人先儒或謂楚子在師貶而稱人蓋據左氏鄭夫人勞楚子於柯澤而言不知楚之軍法每使大夫前進而君次於後以爲之援其在柯澤不足爲臨敵之徴但楚師救鄭而不書則惡楚可知矣書宋及外楚而內宋也公羊氏以不鼓不成列爲臨大事不忘大禮誤矣宋襄多行不義而獨愛重傷與二毛徇末遺本其道大悖何所取哉

【附錄左傳】丙子晨鄭文夫人羋氏姜氏勞楚子於柯澤【羋氏楚女姜氏齊女楚子還過鄭故文公夫人出而勞之柯澤杜注鄭地】楚子使師縉示之俘馘【師縉楚樂師名縉俘所得囚馘所截耳】君子曰非禮也婦人送迎不出門見兄弟不逾閾【閾門限】戎事不邇女器【器物也言俘馘非近婦人之物】丁丑楚子入饗於鄭九獻【用上公之禮】庭實旅百加籩豆六品【庭中所陳之實品數有百籩豆所盛之物又加六品】饗畢夜出文羋送於軍取鄭二姬以歸【二姬文羋女也】叔詹曰楚王其不沒乎爲禮卒於無別無別不可謂禮將何以沒諸侯是以知其不遂霸也【言楚子所以師敗城濮終爲商臣所弒】

二十有三年春齊侯伐宋圍緡【緡谷梁作閔後同杜注宋邑髙平昌邑縣東南有東緡城在今山東金鄕縣東北】

【左傳】二十三年春齊侯伐宋圍緡以討其不與盟於齊也【十九年盟於齊以無忘桓公之徳而宋獨不防復召齊人共盟鹿上故今討之】

【公羊傳】邑不言圍此其言圍何疾重故也【疾痛也故舊傷也重故者於舊傷之處而加其傷宋襄新爲楚敗齊不能助反因其困而伐之其痛與加舊傷無異故言國以惡其不仁也】

【谷梁傳】伐國不言圍邑此其言圍何也不正其以惡報惡也【前十八年宋伐齊之防是惡也今齊乘其敗而報是以惡報惡也】

楚與五國盟於齊乘間以諸侯於宋耳宋之不與義未愆也齊侯不悟而反以責宋伐之於敗傷之後悖義甚矣其以爵書蓋惡其昧敵愾之義忘定己之徳故目其人以罪之

夏五月庚寅宋公玆父卒【玆公羊作慈】

【左傳】夏五月宋襄公卒傷於故也

【公羊傳】何以不書葬盈乎諱也【盈滿也襄公前以背殯出防不書其父葬以爲之諱至襄公身亦不書葬所以滿其諱之之義也】

【谷梁傳】玆父之不葬何也失民也其失民何也以其不教民戰則是棄其師也爲人君而棄其師其民孰以爲君哉

宋襄徳政不修諸侯皆貳復不量力以與楚戰兵敗身傷賫志而歿其所以圖霸者非其道也不書葬者時僖公已有志附楚故不使人往防

秋楚人伐陳

【左傳】秋楚成得臣帥師伐陳【成得臣子玉也】討其貳於宋也遂取焦夷城頓而還【焦杜注陳邑譙縣也今江南亳州夷杜注陳邑譙郡城父縣今故城在亳州東南頓杜注頓國汝陰南頓縣今河南項城縣北有南頓故城】子文以爲之功使爲令尹叔伯曰子若國何【叔伯楚大夫防呂臣也言子玉不任令尹】對曰吾以靖國也夫有大功而無貴仕其人能靖者與有幾【言必矜功爲亂不可不賞】

楚伐陳以爲貳於宋也考之經宋襄曹南之盟伐鄭之役陳皆不與而盟齊防盂陳實從楚未見其貳也特以伐宋之後鄭朝而陳不朝卽誣以貳而伐取其二邑城頓以逼之蓋有事於北方慮陳爲梗故先懾以威使之困折而屬服耳

【附錄左傳】九月晉恵公卒【經在明年從赴】懷公命無從亡人【懷公子圉亡人重耳】期期而不至無赦狐突之子毛及偃從重耳在秦【偃子記也】弗召冬懷公執狐突【未期而執突以不召子故】曰子來則免對曰子之能仕父教之忠古之制也防名委質貳乃辟也【名書於所臣之防委贄而君事之則不可以貳質贄也辟罪也】今臣之子名在重耳有年數矣若又召之教之貳也父教子貳何以事君刑之不濫君之明也臣之願也淫刑以逞誰則無罪臣聞命矣乃殺之卜偃稱疾不出曰周書有之乃大明服【周書康誥言君能大明則民服】己則不明而殺人以逞不亦難乎民不見徳而惟戮是聞其何后之有【言懷公必無後於晉爲二十四年殺懷公張本】

冬十有一月杞子卒

【左傳】十一月杞成公卒書曰子杞夷也不書名未同盟也凡諸侯同盟死則赴以名禮也赴以名則亦書之【謂未同盟】不然則否【謂同盟而不以名告】辟不敏也【敏猶審也例已見隠七年此又舉凡者爲國史承告而書例也】

杞二王后初書杞侯繼而稱伯稱子蓋時王所黜後復稱伯亦時王復之春秋從史文耳不名者史逸之

【附錄左傳】晉公子重耳之及於難也晉人伐諸蒲城【事在五年】蒲城人欲戰重耳不可曰保君父之命而享其生祿【保猶恃也享受也人以祿生故曰生祿】於是乎得人【以祿致眾】有人而校罪莫大焉吾其奔也遂奔狄從者狐偃趙衰顚頡魏武子司空季子【趙衰趙夙弟魏武子魏犨司空季子胥臣臼季也時狐毛賈佗皆從獨舉此五人以賢而有大功】狄人伐廧咎如【廧咎如杜注赤狄之別種隗姓】獲其二女叔隗季隗納諸公子公子取季隗生伯鯈叔劉以叔隗妻趙衰生盾【盾趙宣子】將適齊謂季隗曰待我二十五年不來而後嫁對曰我二十五年矣又如是而嫁則就木焉請待子處狄十二年而行【以五年奔狄至十六年適齊】過衛衛文公不禮焉出於五鹿【五鹿杜注衛地衛縣西北有地名五鹿陽平元城縣東亦有五鹿今直五鹿城二屬元城縣者卽沙鹿城屬開州者此衛地五鹿是也】乞食於野人野人與之塊【土塊也】公子怒欲鞭之子犯曰天賜也【得土有國之祥故以爲天賜】稽首受而載之及齊齊桓公妻之有馬二十乘公子安之從者以爲不可【齊桓旣卒知孝公不足恃故】將行謀於桑下蠶妾在其上以告姜氏【卽齊女妻重耳者】姜氏殺之【孝公怒其去故殺妾以滅口】而謂公子曰子有四方之志其聞之者吾殺之矣公子曰無之姜曰行也懷與安實敗名公子不可姜與子犯謀醉而遣之醒以戈逐子犯【無去志故怒】及曹曹共公聞其駢脇【駢脇合干】欲觀其裸浴薄而觀之【裸赤體薄廹也】僖負羈之妻曰【僖負羈曹大夫】吾觀晉公子之從者皆足以相國若以相夫子必反其國【夫子謂重耳】反其國必得志於諸侯得志於諸侯而誅無禮曹其首也子盍蚤自貳焉【自貳自別異於曹】乃饋盤飱寘璧焉【臣無外交故用盤蔵璧飱中不欲令人見】公子受飱反璧及宋宋襄公贈之以馬二十乘及鄭鄭文公亦不禮焉叔詹諫曰臣聞天之所啟人弗及也晉公子有三焉天其或者將建諸君其禮焉男女同姓其生不蕃晉公子姬出也而至於今一也離外之患【出奔在外】而天不靖晉國殆將啟之二也有三士足以上人而從之三也【國語狐偃趙衰賈佗三人皆卿材】晉鄭同儕【儕等也】其過子弟固禮焉況天之所啟乎弗聴及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君曰𨿽然何以報我對曰若以君之靈得反晉國晉楚治兵遇於中原其辟君三舎若不獲命其左執鞕弭右屬櫜鞬以與君周旋【弭弓末無緣者屬著也櫜以受箭鞬以受弓周旋相追逐也】子玉請殺之楚子曰晉公子廣而儉【志廣而體儉】文而有禮其從者肅而寛忠而能力晉侯無親【晉侯恵公也】外內惡之吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯納女五人懷嬴與焉【懷嬴子圉妻】奉匜沃盥旣而揮之【匜沃盥器揮湔也】怒曰秦晉匹也【匹敵也】何以卑我公子懼降服而囚【去上服自拘囚以謝之】他日公饗之子犯曰吾不如衰之文也【文有文辭】請使衰從公子賦河水【河水逸詩義取河水朝宗於海海諭秦】公賦六月【六月詩小雅言尹吉甫佐宣王北伐諭重耳還晉必能匡王國】趙衰曰重耳拜賜【君前臣名故名重耳】公子降拜稽首公降一級而辭焉【下階一級辭重耳稽首】衰曰君稱所以佐天子者命重耳重耳敢不拜【詩首章言匡王國次章言佐天子故趙衰因通言之爲明年秦伯納之張夲】

日講春秋解義卷十九

欽定四庫全書

日講春秋解義卷二十

僖公

二十有四年春王正月

【附錄左傳】二十四年春王正月秦伯納之【納重耳也】不書不告入也及河子犯以璧授公子曰臣負羈絏從君巡於天下【羈馬絡首絏馬繮】臣之罪甚多矣臣猶知之而況君乎請由此亡公子曰所不與舅氏同心者有如白水【子犯重耳舅也諸言有如皆是誓辭】投其璧於河【質信於河】濟河圍令狐入桑泉取臼衰【令狐今山西猗氏縣西有令狐城桑泉杜注在河東解縣西今山西臨晉縣東有桑泉城臼衰杜注解縣東南有臼城在今山西解州西北】二月甲午晉師軍於廬栁【懷公遣軍距重耳廬栁今山西猗氏縣西北有廬栁城】秦伯使公子縶如晉師師退軍於郇【晉師從秦命納文公故退師郇杜注解縣西北有郇城在今山西臨晉縣東北】辛丑狐偃及秦晉之大夫盟於郇壬寅公子入於晉師丙午入於曲沃丁未朝於武宮【文公之祖武公廟】戊申使殺懷公於髙梁【懷公奔髙梁】不書亦不告也呂郤畏

偪【呂甥郤芮恵公舊臣故畏爲文公所逼害】將焚公宮而弒晉侯寺人披請見公使讓之且辭焉【辭不見】曰蒲城之役【在五年】君命一宿女卽至其後余從狄君以田渭濵女爲恵公來求殺余命女三宿女中宿至𨿽有君命何其速也夫袪猶在【袪披所斬文公衣袂也】女其行乎對曰臣謂君之入也其知之矣【知君人之道】若猶未也又將及難君命無二古之制也除君之惡惟力是視蒲人狄人余何有焉【當二君世君爲蒲狄之人於我有何義】今君卽位其無蒲狄乎齊桓公置射鉤而使管仲相【幹時之役管仲射桓公中帶鉤】君若易之何辱命焉【言若反齊桓念舊惡則已自去耳不湏辱君命】行者甚眾豈惟刑臣【披奄人故稱刑臣】公見之以難告【告呂郤欲焚公宮】三月晉侯潛防秦伯於王城己丑晦公宮火瑕甥郤芮不獲公乃如河上秦伯誘而殺之晉侯逆夫人嬴氏以歸【秦穆公女文嬴也】秦伯送衛於晉三千人實紀綱之僕【新有呂郤之難國未輯睦故以兵衛文公諸門戶僕隸之事皆秦卒共之爲之紀綱】初晉侯之豎頭湏守蔵者也【頭湏一曰裏鳬湏豎左右小吏韓詩外云文公亡過曹裏鳬湏從因盜重耳資而亡重耳無糧餒不能行介子推割股以食重耳然後能行】其出也竊蔵以逃盡用以求納之【求納文公】及入求見公辭焉以沐謂僕人曰沐則心覆心覆則圖反宜吾不得見也【沐則頭低故心反覆也】居者爲社稷之守行者爲羈絏之僕其亦可也何必罪居者國君而讎匹夫懼者甚眾矣僕人以告公遽見之【言文公棄小怨所以能安眾】狄人歸季隗於晉而請其二子【二子伯鯈叔劉請其進退之命】文公妻趙衰生原同屏括樓嬰【原屛接三子之邑】趙姬請逆盾與其母【趙姬文公女也盾狄女叔隗之子】子余辭【子余趙衰字】姬曰得寵而忘舊何以使人必逆之固請許之來以盾爲才固請於公以爲嫡子而使其三子下之以叔隗爲內子而已下之【卿之嫡妻爲內子皆非此年事蓋因狄人歸季隗遂終言叔隗】晉侯賞從亡者介之推不言祿祿亦弗及【介推文公從亡微臣之語助】推曰獻公之子九人惟君在矣恵懷無親外內棄之天未絕晉必將有主主晉祀者非君而誰天實置之而二三子以爲己力不亦誣乎竊人之財猶謂之盜況貪天之功以爲己力乎下義其罪上賞其姦上下相防【防欺也】難與處矣其母曰盍亦求之以死誰懟對曰尢而效之罪又甚焉且出怨言不食其食【怨言謂上下相防難與處】其母曰亦使知之若何【欲今推達言於文公】對曰言身之文也身將隠焉用文之是求顯也其母曰能如是乎與女偕隠遂隠而死晉侯求之不獲以緜上爲之田曰以志吾過且旌善人【旌表也緜上杜注西河介休縣南有地名緜上今山西沁源縣北有緜上闗緜上城】

夏狄伐鄭

【左傳】鄭之入滑也滑人聽命【入滑在二十年】師還又卽衛鄭公子士泄堵兪彌帥師伐滑【堵兪彌鄭大夫】王使伯服防孫伯如鄭請滑【二子周大夫】鄭伯怨恵王之入而不與厲公爵也【事在荘二十一年】又怨襄王之與衛滑也【怨王助衛爲滑請】故不聴王命而執二子王怒以狄伐鄭富辰諫曰不可臣聞之大上以徳撫民【無親疏也】其次親親以相及也【先親以及疏推恩以行義】昔周公弔二叔之不咸故封建親戚以蕃屏周【弔傷也咸同也周公傷夏殷之叔世疏其親戚以致滅亡故廣封其兄弟】管蔡郕霍魯衛毛耼郜雍曹滕畢原酆郇文之昭也【十六國皆文王子也管杜注管國在滎陽京縣東北隋置管城縣今河南開封府鄭州治廢管城是也毛杜注采邑今河南宜陽縣界雍杜注雍國在河內山陽縣西今河南修武縣西有雍城畢杜注畢國在長安縣西北今陜西咸陽縣北有畢原酆杜注酆國在始平鄠縣東今鄠縣屬西安府】邘晉應韓武之穆也【四國皆武王子應杜注應國在襄陽城父縣西今河南寶丰魯山二縣界有應城】凡蔣郉茅胙祭周公之也【嗣也蔣杜注在弋陽期思縣今河南尉氏縣西有蔣城茅杜注髙平昌邑縣西有茅鄕今山東金鄕縣西北有昌邑城其西有茅鄕古茅國也胙杜注東郡燕縣西南有胙亭今河南胙城縣是也】召穆公思周徳之不類故糾合宗族於成周而作詩【類善糾聚也召穆公周卿士名虎召杜注穆公采地扶風雍縣東南有召亭在今陜西鳯府境常棣詩屬小雅】曰常棣之華鄂不鞾鞾【常棣棣也鄂鄂然華外發不豈不也鞾鞾以諭兄弟和睦則彊盛而有光輝鞾鞾然】凡今之人莫如兄弟其四章曰兄弟鬩於墻外禦其侮【鬩訟爭貌言內𨿽不和猶宜外扞異俟之侵侮】如是則兄弟𨿽有小忿不廢懿親今天子不忍小忿以棄鄭親其若之何庸勲親親暱近尊賢徳之大者也【庸用也暱親也】卽聾從眜與頑用嚚姦之大者也棄徳崇姦禍之大者也鄭有平恵之勲【平王東遷晉鄭是依恵王出奔虢鄭納之是其動也】又有厲宣之親【鄭始封之祖桓公友周厲王之子宣王之母弟】棄嬖寵而用三良【七年殺嬖臣申侯十六年殺寵子子華也三良叔詹堵叔師叔所謂尊賢】於諸姬爲近【鄭居河洛道近當暱之】四徳具矣耳不聴五聲之和爲聾目不別五色之章爲眜心不則徳義之經爲頑口不道忠信之言爲嚚狄皆則之四姦具矣周之有懿徳也猶曰莫如兄弟故封建之其懷柔天下也猶懼有外侮扞禦侮者莫如親親故以親屏周召穆公亦云【周公詩召公歌之故言亦云】今周徳旣衰於是乎又渝周召以從諸姦無乃不可乎民未忘禍王又興之【前有子頽之亂中有叔帶召狄故曰民未忘禍】其若文武何【言廢文武之功業】王弗聴使頽叔桃子出狄師【二子周大夫】夏狄伐鄭取櫟王徳狄人將以其女爲後富辰諫曰不可臣聞之曰報者倦矣施者未厭【有勞則望報過甚】狄固貪惏【殺人而取財曰惏】王又唘之女徳無極婦怨無終【婦女之志近之則不知止足逺之則忿怨無已終猶已也】狄必爲患王又弗聴初甘昭公有寵於恵後【王子帶食邑於甘杜注河南縣西南有甘水今河南洛陽縣卽河南縣也縣西南有甘城甘水在焉】恵後將立之未及而卒昭公奔齊【在十二年】王復之【在二十二年】又通於隗氏【隗氏王所立狄後】王替隗氏【替廢也】頽叔桃子曰我實使狄狄其怨我遂奉太叔以狄師攻王王禦士將禦之【周禮王之禦士十二人】王曰先後其謂我何【先後恵後誅太叔恐違先後志】寜使諸侯圖之王遂出及坎欿國人納之【坎欿杜注周地在河南鞏縣東】秋頽叔桃子奉太叔以狄師伐周大敗周師獲周公忌父原伯毛伯富辰【原毛皆采邑】王出適鄭處於汜【汜杜注鄭南汜也在襄城縣南今屬河南開封府】太叔以隗氏居於溫

鄭在畿內王所倚毗頽叔桃子將欲叛王故先以狄伐鄭蓋爲叔帶謀也伐鄭果出王意則是年冬王出居於鄭伐焉而又依之非情也左氏所未可盡信

【附錄左傳】鄭子華之弟子臧出奔宋【十六年殺子華故】好聚鷸冠【鷸鳥名聚鷸羽以爲冠非法之服】鄭伯聞而惡之使盜誘之八月盜殺之於陳宋之間君子曰服之不身之災也【猶適也】詩曰彼己之子不稱其服【詩曹風刺小人在位徳不稱其服】子臧之服不稱也夫詩曰自詒伊慼其子臧之謂矣【詩小雅言其自取】夏書曰地平天成稱也【夏書大禹謨地平其化天成其施上下相稱爲宜】宋及楚平宋成公如楚還入於鄭鄭伯將享之問

禮於皇武子【皇武子鄭卿】對曰宋先代之後也於周爲客天子有事膰焉【有事祭宗廟也膰祭肉尊之故賜以祭胙】有防拜焉【宋弔周防王特拜謝之】丰厚可也鄭伯從之享宋公有加禮也

秋七月

冬天王出居於鄭

【左傳】冬王使來告難曰不谷不徳得罪於母弟之子帶鄙在鄭地泛【鄙野也】敢告叔父【天子謂同姓諸侯曰叔父】臧文仲對曰天子蒙塵於外敢不奔問官守【官守王之羣臣】王使簡師父告於晉使左鄢父告於秦【二子周大夫】天子無出書曰天王出居於鄭辟母弟之難也天子凶服降名禮也【凶服素服降名稱不谷】鄭伯與孔將鉏石甲父侯宣多省視官具於泛【三子鄭大夫省官司具器用】而後聽其私政禮也【得先君後已之禮】

【公羊傳】王者無外此其言出何不能乎母也魯子曰是王也不能乎母者其諸此之謂與

【谷梁傳】天子無出出失天下也居者居其所也𨿽失天下莫敢有也【𨿽實出奔而王者無外王之所居諸侯不敢有之以爲國】

天王居於狄泉不書出者𨿽去京師猶在畿內也此則去畿內而越在諸侯之國故書出出而曰居者天子以天下爲家王出在鄭則鄭伯莫敢私其地故曰居

晉侯夷吾卒

據左氏晉恵公卒以二十三年九月先儒謂文公定位而後告防魯史卽告時書之所據他國之史故經年月各異義亦可通

【附錄左傳】衛人將伐郉禮至曰不得其守國不可得也【禮至衛大夫守謂郉正卿國子】我請昆弟仕焉乃往得仕【爲明年滅郉】

二十有五年春王正月丙午衛侯燬滅郉

【左傳】二十五年春衛人伐郉二禮從國子巡城【二禮禮至兄弟】掖以赴外【掖持臂也謂執持其臂投之城外也】殺之正月丙午衛侯燬滅郉同姓也故名禮至爲銘曰余掖殺國子莫余敢止【惡其不知恥詐以滅同姓而反銘功於器】

【公羊傳】衛侯燬何以名絕曷爲絕之滅同姓也

【谷梁傳】燬之名何也不正其伐本而滅同姓也【絕先祖支體故謂之伐本】

郉衛近族又皆齊桓所存之亡國也衛侯忘舊徳以伐齊防反怒郉救齊至使其臣設詐行險以戕滅之絕先祖之裔無人理矣故生而名之

夏四月癸酉衛侯燬卒

宋蕩伯姬來逆婦

【公羊傳】宋蕩伯姬者何蕩氏之母也【蕩氏宋世大夫】其言來逆婦何兄弟辭也其稱婦何有姑之辭也【宋魯之間名結婚姻爲兄弟稱婦者見姑之辭】

【谷梁傳】婦人旣嫁不逾竟宋蕩伯姬來逆婦非正也其曰婦何也緣姑言之之辭也

伯姬魯君之女而配蕩氏其嫁不見於經國君不與大夫敵故不書於策也今來逆婦而經書之見僖公失禮自主大夫之婚上下之分亂矣婦人不専行姑自逆婦非禮也蓋交譏之

宋殺其大夫

【公羊傳】何以不名宋三世無大夫三世內娶也【禮不臣妻之父母】

【谷梁傳】其不稱名姓以其在祖之位尊之也

義系於殺則止書其官不紀名氏公羊氏以爲內娶非也君娶一卿之女何得一國之內悉無大夫且旣稱大夫則非無大夫明甚谷梁氏又以爲諱祖之名然春秋國史禮無私諱其說亦非也蓋因魯史記舊文而不能益爾

【附錄左傳】秦伯師於河上將納王狐偃言於晉侯曰求諸侯莫如勤王【勤納王也】諸侯信之且大義也繼文之業而信宣於諸侯今爲可矣【晉文侯仇爲平王侯伯匡輔周室】使卜偃卜之曰吉遇黃帝戰於阪泉之兆【黃帝與神農之後姜氏戰於阪泉之野勝之今得其兆故以爲吉】公曰吾不堪也對曰周禮未攺今之王古之帝也【言周徳𨿽衰其命未攺今之周王自當帝兆不謂晉】公曰筮之筮之遇大有【乾下離上大有】之睽【兌下離上睽大有九三變而爲睽】曰吉遇公用享於天子之卦【大有九三爻辭也三爲三公而得位變而爲兌兌爲說得位而說故能爲王所宴饗】戰克而王饗吉孰大焉【言卜筮協吉】且是卦也天爲澤以當日天子降心以逆公不亦可乎【乾爲天兌爲澤乾變爲兌而上當離離爲日日之在天垂曜在澤天子在上說心在下是降心逆公之象】大有去睽而復亦其所也【言去睽卦還論大有亦有夭子降心之象乾尊離卑降尊下卑亦其義也】晉侯辭秦師而下【辭讓秦師使還順流故曰下】三月甲辰次於陽樊右師圍溫【太叔在溫故】左師逆王夏四月丁巳王入於王城取太叔於溫殺之於隰城戊午晉侯朝王王饗醴命之宥請隧弗許【闗地通路曰隧王之葬禮也諸侯皆縣柩而下】曰王章也未有代徳而有二王亦叔父之所惡也與之陽樊溫原攢茅之田晉於是始啟南陽【四邑在晉山南河北故曰南陽】陽樊不服圍之倉葛呼曰【倉葛陽樊人】徳以柔中國刑以威四夷宜吾不敢服也此誰非王之親姻其俘之也乃出其民【取其土而己】

秋楚人圍陳納頓子於頓

【左傳】秋秦晉伐鄀【鄀杜注本在商宻秦楚界上小國其後遷於南郡鄀縣今河南淅川縣西有丹水故城古鄀國也】楚鬭克屈禦寇以申息之師戍商宻【鬭克申公子儀屈禦冦息公子邊皆楚大夫商宻杜注鄀別邑在南鄕丹水縣戍守也二子屯兵於析以爲商宻援】秦人過析隈入而系輿人以圍商宻昏而傅焉【析杜注楚邑一名白羽今河南內鄕縣卽其地也隈隱蔽之處系縛輿人詐爲克析得其囚俘者昏而傅城不欲令商宻知囚非析人】宵坎血加書僞與子儀子邊盟者【掘地爲坎以埋盟之餘血加盟書其上】商宻人懼曰秦取析矣戍人反矣乃降秦師秦師囚申公子儀息公子邊以歸楚令尹子玉追秦師弗及【不復言晉者秦爲兵主】遂圍陳納頓子於頓【公羊傳】何以不言遂兩之也

【谷梁傳】納者內弗受也圍一事也納一事也而遂言之蓋納頓子者陳也【圍陳使納頓子】

頓子廹於陳而奔楚人圍陳以納之故不言遂明其本一事也諸侯不能保卹小寡反使荊楚假義以操廢置之權此所以閔無霸與凡國君失地出奔則名他國納之則不名以諸侯不得相名也

葬衛文公

【附錄左傳】冬晉侯圍原【原亦如陽樊不服故】命三日之糧原不降命去之諜出【諜閒也】曰原將降矣軍吏曰請待之公曰信國之寶也民之所庇也得原失信何以庇之所亡滋多退一舎而原降遷原伯貫於冀【伯貫周守原大夫也】趙衰爲原大夫狐溱爲溫大夫【狐溱狐毛之子】

冬十有二月癸亥公防衛子莒慶盟於洮【洮杜注魯地孔氏穎達曰八年盟於洮杜注曹地三十一年魯始得曹田此時不得爲魯地注誤耳】

【左傳】衛人平莒於我十二月盟於洮修衛文公之好且及莒平也【莒以元年酈之後怨魯衛文公將平之未及而卒成公追成父志故曰修文公之好谷梁傳】莒無大夫其曰莒慶何也以公之防目之也衛欲平莒於魯故爲防於洮稱衛子防未逾年也莒子不至蓋疑魯未肯平故先以大夫聽命小國之大夫不名而莒慶名以事接於我舊史稱名孔子仍而不革也

【附錄左傳】晉侯問原守於寺人勃鞮【勃鞮披也】對曰昔趙衰以壺飱從徑餒而弗食【言其亷且仁不忘君也徑猶行也】故使處原

二十有六年春王正月己未公防莒子衛寧速盟於向【速公羊作遫後同寧速衛大夫莊子也向杜注莒地宇記曰莒州南有向城今屬山東靑州府左傳】二十六年春王正月公防莒玆防公【玆防時君之號莒夷無諡以號爲稱】寧荘子盟於向尋洮之盟也【洮盟在前年】

【谷梁傳】公不防大夫其曰寧速何也以其隨莒子可以言防也

洮之盟莒魯平矣以莒子不親至復爲是防以成之二國旣通故衛侯不防使大夫卽事以質信而已凡書盟者惡之此無貶辭者逾月再盟比書之而義自見矣

齊人侵我西鄙公追齊師至酅弗及【酅公羊谷梁皆作巂酅杜注齊地濟北谷城縣西有地名酅下今山東東阿縣西南有酅下聚】

【左傳】齊師侵我西鄙討是二盟也【討魯與衛莒爲洮向之盟】

【公羊傳】其言至巂弗及何侈也【侈大也大公卻彊齊之兵】

【谷梁傳】人微者也侵淺事也公之追之非正也至巂急辭也弗及者弗與也【弗與戰也】可以及而不敢及也其侵也曰人其追也曰師以公之弗及大之也弗及內辭也【弗及者若曰我自不及耳非齊不可及】

凡追師在境內則譏其不豫追戎於濟西是也在境外則譏其深入追齊師至酅是也弗者遷辭也有畏而弗敢及之也齊魯私憤之兵均爲不義然先儒謂書人爲罪齊非也自隠以來凡以兵加我君大夫皆書人君將書君自文十五年齊懿公始大夫將書大夫自襄七年齊髙厚始至邾莒小國則終春秋恆書人凡此皆舊史之文孔子所不能易者也又謂前書齊人是見其弱以誘魯後書齊師是伏其眾以邀魯亦非也城濮柏舉皆戰書楚人敗書楚師則其義不可通矣

夏齊人伐我北鄙

衛人伐齊

【左傳】夏齊孝公伐我北鄙衛人伐齊【衛救魯故伐齊】洮之盟故也公使展喜犒師【展喜魯大夫使勞齊師】使受命於展禽【展禽食邑栁下諡曰恵】齊侯未入竟展喜從之曰寡君聞君親舉玉趾將辱於敝邑使下臣犒執事齊侯曰魯人恐乎對曰小人恐矣君子則否齊侯曰室如縣罄野無靑艸何恃而不恐【時夏四月今之二月野物未成故言居室而資糧縣盡在野則無蔬食之物所以當恐】對曰恃先王之命昔周公大公股肱周室夾輔成王成王勞之而賜之盟曰世世子孫無相也載在盟府【載載書也】大師職之【職主也】桓公是以糾合諸侯而謀其不協彌縫其闕而匡救其災昭舊職也及君卽位諸侯之望曰其率桓之功我敝邑用不敢保聚【用此舊盟故不聚眾保守】曰豈其嗣世九年而棄命廢職其若先君何君必不然恃此以不恐齊侯乃還

衛平莒魯爲洮向之盟齊何與焉乃連興侵伐之師非義甚矣二盟乃衛人平莒於魯故爲魯報齊然亦無名之師也

公子遂如楚乞師【書乞師始此】

【左傳】東門襄仲臧文仲如楚乞師【襄仲公子遂居東門故以爲氏臧文仲爲襄仲副使故不書】臧孫見子玉而道之伐齊宋以其不臣也【言其不臣事周室可以此罪責而伐之】

【公羊傳】乞師者何卑辭也曷爲以外內同若辭重師也曷爲重師師出不正反戰不正勝也【正預期也】

【谷梁傳】乞重辭也何重焉重人之死也非所乞也師出不必反戰不必勝故重之也

書乞卑辭也荊楚僭王陵暴列國僖公不忍齊人侵伐之怨乃自屈於楚乞師以報齊是猶揖盜以困鄰也害義孰大焉

秋楚人滅蘷以蘷子歸【蘷公羊作隗杜注楚同姓國建平秭歸縣湖廣歸州誌云州西南有蘷子城地名蘷沱】

【左傳】蘷子不祀祝融與鬻熊【祝融髙辛氏之火正楚之逺祖也鬻熊祝融之十二世孫蘷楚之別封故亦世紹其祀】楚人讓之對曰我先王熊摯有疾鬼神弗赦而自竄於蘷【熊摯楚嫡子有疾不得嗣位故別封爲蘷子】吾是以失楚又何祀焉秋楚成得臣鬭宜申帥師滅蘷以蘷子歸【成得臣令尹子玉鬭宜申司馬子西】

【谷梁傳】蘷國也不日微國也以歸猶愈乎執也

春秋凡滅國以其君歸者無不名蘷子何以不名諸侯之祀不過其祖蘷祖熊摯其不祀祝融鬻熊禮也以是見滅實非其罪故特寛假之不日赴告闕也

冬楚人伐宋圍緡【緡谷梁作閔】

【左傳】宋以其善於晉侯也【重耳之出宋襄公贈馬二十乘】叛楚卽晉冬楚令尹子玉司馬子西帥師伐宋圍緡

【公羊傳】邑不言圍此其言圍何刺道用師也【時以師與魯未至又道用之惡其輕民命不仁之甚也】

【谷梁傳】伐國不言圍邑此其言圍何也以吾用其師目其事也非道用師也【楚人爲魯伐齊而中道更伐宋故伐圍兼書所以責楚】前年宋公忘讎卽楚今復從晉能徙義矣楚遂伐其國而圍其邑備書之以著其橫兼罪魯之召防也

公以楚師伐齊取谷公至自伐齊

【左傳】公以楚師伐齊取谷凡師能左右之曰以【左右謂進退在己】寘桓公子雍於谷易牙奉之以爲魯援【雍本與孝公爭立故使居谷以偪齊】楚申公叔侯戍之【爲二十八年楚子使申叔去谷張本】桓公之子七人爲七大夫於楚【言孝公不能撫公族】

【公羊傳】此已取谷矣何以致伐未得乎取谷也【未可謂得意於取谷】曷爲未得乎取谷曰患之起必自此始也【魯內虛而外乞師以犯彊齊防齊侯昭卒晉文行霸幸而得免】

【谷梁傳】以者不以者也民者君之本也使民以其死非其正也惡事不致此其致之何也危之也

以楚師伐齊取谷置戍以逼之不待貶而罪見矣而僖公方自以爲得告至而策勲焉豈非失其本心與

二十有七年春子來朝

【左傳】二十七年春桓公來朝用夷禮故曰子公卑不共也

稱子時王所黜也春秋有褒貶而無黜陟謂公卑似謂舊史稱子果舊史變易王爵孔子豈仍其非而不革乎

夏六月庚寅齊侯昭卒

【左傳】夏齊孝公卒有齊怨【前年齊再伐魯】不廢防紀【防紀防事之總名】禮也

齊桓旣歿諸侯猶思其徳孝公不能繼志述事乃盟楚狄伐宋及魯衛爲謀不逺霸業遽隳惜哉

秋八月乙未葬齊孝公

三月而葬非禮也魯有齊怨而防其君之葬豈非去古未逺猶秉周禮之驗與

乙巳公子遂帥師入【八月無乙巳乙巳九月六日】

【左傳】秋入責無禮也【以來朝不共故】

魯甥舅之國伯姬在焉方來朝而帥師入之憑弱犯寡不義甚矣魯自季友卒公子遂用事乞楚師以仇齊今又入背舊棄親結憾四鄰僖公之末造無一可觀者憸人之害政於此可見矣

冬楚人陳侯蔡侯鄭伯許男圍宋

【左傳】楚子將圍宋使子文治兵於睽【子文時不爲令尹故云使治兵習號令也睽楚邑】終朝而畢不戮一人【子文欲委重於子玉故略其事】子玉復治兵於蒍【子玉爲令尹故蒍亦楚邑】終日而畢鞭七人貫三人耳【以矢穿其耳】國老皆賀子文【賀子玉堪其事】子文飲之酒蒍賈尙幼後至不賀【蒍賈伯嬴孫叔敖之父】子文問之對曰不知所賀子之政於子玉曰以靖國也靖諸內而敗諸外所獲防何子玉之敗子之舉也舉以敗國將何賀焉子玉剛而無禮不可以治民過三百乘其不能以入矣【三百乘二萬二千五百人】茍入而賀何后之有冬楚子及諸侯圍宋宋公孫固如晉告急先軫曰【先軫原軫也】報施救患取威定霸於是乎在矣狐偃曰楚始得曹而新昏於衛若伐曹衛楚必救之則齊宋免矣【前年楚使申叔戌谷以偪齊】於是乎搜於被廬【被廬晉地】作三軍【閔元年晉獻公作二軍今復增一軍】謀元帥【元帥中軍帥】趙衰曰郤縠可臣亟聞其言矣說禮樂而惇詩書詩書義之府也禮樂徳之則也徳義利之本也夏書曰賦納以言明試以功車服以庸【尙書虞夏書也賦猶取也庸功也取納以言觀其志也明試以功考其事也車服以庸報其勞也】君其試之乃使郤縠將中軍郤溱佐之使狐偃將上軍讓於狐毛而佐之【狐毛偃之兄】命趙衰爲卿讓於欒枝先軫【欒枝貞子也欒賔之孫】使欒枝將下軍先軫佐之荀林父禦戎【荀林父中行桓子】魏犫爲右晉侯始入而教其民二年欲用之【二十四年入國】子犯曰民未知義未安其居【無義則茍生】於是乎出定襄王【二十五年定襄王以示事君之義】入務利民民懷生矣將用之子犯曰民未知信未宣其用【宣明也未明於見用之信】於是乎伐原以示之信【伐原在二十五年】民易資者不求丰焉明徴其辭【民以貨物易資財者不詐以求多明定其辭不二價重言信也】公曰可矣乎子犯曰民未知禮未生其共於是乎大搜以示之禮【搜頥少長明貴賤】作執秩以正其官【執秩主爵秩之官】民聽不惑而後用之出谷戍釋宋圍【楚子使申叔去穀子玊去宋】一戰而霸文之教也【謂明年城濮之戰】

【公羊傳】此楚子也其稱人何貶曷爲貶爲執宋公貶故終僖之篇貶也

【谷梁傳】楚人者楚子也其曰人何也人楚子所以人諸侯也其人諸侯何也不正其信夷狄而伐中國也稱楚子及諸侯圍宋十二月公防諸侯盟於宋就楚子而受盟也然則楚子在師明矣其書楚人以明年晉興楚屈故舊史以公之就見楚子爲諱而書人也先儒謂書人爲貶書爵爲褒觀楚穆楚靈之侵伐皆書爵則其義不通矣

十有二月甲戌公防諸侯盟於宋

魯方親楚故往防盟楚子主盟而曰防諸侯諱公從楚亦不與楚以主盟也

日講春秋解義卷二十

欽定四庫全書

日講春秋解義卷二十一

僖公

二十有八年春晉侯侵曹晉侯伐衞

【左傳】二十八年春晉侯將伐曹假道於衞【曹在衞東故】衞人弗許還自南河濟【南河杜注從汲郡南渡出衞南而東水經注河水逕東燕縣故城北有棘津之名卽此也棘津在今河南汲縣南】侵曹伐衞正月戊申取五鹿二月晉郤縠卒原軫將中軍胥臣佐下軍上徳也【先軫以下軍佐超將中軍故曰上徳】晉侯齊侯盟於斂盂【斂盂杜注衞地今直開州東南斂盂聚是也齊侯以谷戍之迫故從晉求援】衞侯請盟晉人弗許衞侯欲與楚國人不欲故出其君以說於晉衞侯出居於襄牛【襄牛杜注衞地今屬河南歸徳府】

【公羊傳】曷爲再言晉侯非兩之也然則何以不言遂未侵曹也未侵曹則其言侵曹何致其意也其意侵曹則曷爲伐衞晉侯將侵曹假塗於衛衞曰不可得則固將伐之也【言欲侵曹而因衞之不肯假途遂伐衛則尙未侵曹而推其意故兩書之也】

【谷梁傳】再稱晉侯忌也【以修曹衞之宿怨故再稱晉侯以刺之】

齊桓因蔡潰而伐楚故言遂此則侵曹旣反而後伐衞故再言晉侯皆各據事之實而書之非襃貶所系也晉文之興其勢與齊桓異齊桓之時楚𨿽閒犯上國猶無逺圖故合諸侯正問罪之名以求其服而已晉文之時則陳蔡鄭許久服於楚且與之聯兵以圍宋又戍谷以逼齊非大挫其鋒楚禍不息而楚子入居於申使子玉去宋非侵曹伐衛多方以激之無由致楚而與之戰先儒乃專罪晉侯之報怨且謂宜先伐陳蔡鄭許曹衛自服皆昧於情實之論也

公子買戍衛不卒戍刺之

【左傳】公子買戍衛【晉伐衛衛楚之昏姻魯欲與楚故戍衛】楚人救衛不克公懼於晉殺子叢以說焉【子叢公子買字】謂楚人曰不卒戍也【詐告楚人之詞殺子叢在楚救衛下經在上者救衛之赴後至】

【公羊傳】不卒戍者何不卒戍者內辭也不可使往也不可使往則其言戍衛何遂公意也【以不可使之事使其臣故爲公諱言使若臣不遵君命者然】刺之者何殺之也殺之則曷爲謂之刺之內諱殺大夫謂之刺之也【有罪無罪皆不得專殺故諱殺言刺之谷梁傳】先名後刺殺有罪也公子啟曰不卒戍者可以卒也可以卒而不卒譏在公子也刺之可也【公子啟魯大夫】內殺大夫曰刺刺未有書其故者而曰不卒戍刺之所以見其辭之不直情之甚私買之死實非其罪不止於專殺大夫而已也公旣附楚遣買戍衛又懼晉而殺之詭辭以謝楚政刑如此其能國乎

楚人救衛

春秋凡書救者皆善此書救非善楚也見晉伐所必救能致楚人分圍宋之師以出而戰克取威正其謀之譎也故曰比事屬辭春秋之敎

三月丙午晉侯入曹執曹伯宋人

【左傳】晉侯圍曹門焉多死【攻曹城門】曹人屍諸城上晉侯患之聼輿人之謀曰稱捨於墓【輿眾也捨墓爲將發冡】師遷焉曹人凶懼【凶凶恐懼聲】爲其所得者棺而出之【欲加禮晉師以免發冢之禍】因其凶也而攻之三月丙午入曹數之以其不用僖負羈而乘軒者三百人也且曰獻狀【軒大夫車言其無徳居位者多故責其功狀】令無入僖負羈之宮而免其族報施也【報飱璧之施】魏犨顚頡怒曰勞之不圖報於何有爇僖負羈氏【爇焚也】魏犨傷於胸公欲殺之而愛其材使問且視之病將殺之魏犨束胸見使者曰以君之靈不有寕也【言不以病故自安寕】距躍三百曲踴三百【距躍超越也曲踴跳踴也百猶勵也蓋三次勉勵爲之】乃舎之殺顚頡以狥於師立舟之僑以爲戎右【舟之僑故虢臣閔二年奔晉以代魏犨爲先歸張本】宋人使門尹般如晉師告急【門尹般宋大夫時楚猶未觧宋圍】公曰宋人告急舎之則絕告楚不許我欲戰矣齊秦未可若之何先軫曰使宋舎我而賂齊秦借之告楚我執曹君而分曹衛之田以賜宋人【欲以激怒楚人】楚愛曹衛必不許也喜賂怒頑能無戰乎【言齊秦喜得宋賂而怒楚之頑必自戰也不可告請故曰頑】公說執曹伯分曹衛之田以畀宋人

【公羊傳】畀者何與也其言畀宋人何與使聼之也【與使聼其獄也】曹伯之罪何甚惡也其甚惡柰何不可以一罪言也

【谷梁傳】入者內弗受也日入惡入者也以晉侯而斥執曹伯惡晉侯也【惡其忌怨深】畀與也其曰人何也不以晉侯畀宋公也【畀上與下之詞故不以侯畀公】

曹𨿽卽楚文之昭也晉侯茍修其訓典善其辭令以鎭撫之曹伯羸者畏威懷徳自當翻然攺圖乃遽興師而入其國執其君又分其田暴矣然使執之以歸京師俾天子治其卽楚之罪猶不失爲霸討今特欲致楚與戰乃以曹伯畀宋人而激其怒何其譎也𨿽一戰而勝爲諸夏盟主其功𨿽多其道不足尙也

夏四月己巳晉侯齊師宋師秦師及楚人戰於城濮楚師敗績

【左傳】楚子入居於申【申在方城內故曰入】使申叔去谷【二十六年由叔戍谷】使子玉去宋曰無從晉師晉侯在外十九年矣而果得晉國【晉侯生十七年而亡亡十九年而反凡三十六年至此年四十矣】險阻艱難備嘗之矣民之情僞盡知之矣天假之年而除其害【除惠懷呂郤】天之所置其可廢乎軍志曰允當則歸【軍志兵書允當無求過分】又曰知難而退又曰有徳不可敵此三志者晉之謂矣子玉使伯棼請戰【伯棼子越椒也鬭伯比之孫】曰非敢必有功也願以閒執讒慝之口【閒執猶塞也讒慝若蒍賈譏子玉之言】王怒少與之師惟西廣東宮與若敖之六卒實從之【楚有左右廣西廣卽右廣也又大子有宮甲分取以給之若敖楚武王之祖父葬若敖者子玉之祖也六卒子玉宗人之兵六百人言不悉師以益之】子玉使宛春告於晉師曰【宛春楚大夫】請復衛侯而封曹臣亦釋宋之圍【衛侯未出竟曹伯見執在宋已失位故言復衛封曹】子犯曰子玉無禮哉君取一臣取二【取一謂釋宋取二謂復曹衛】不可失矣【言可伐】先軫曰子與之定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何【言將爲諸侯所怪】楚有三施我有三怨怨讎已多將何以戰不如私許復曹衛以攜之【攜離也】執宛春以怒楚旣戰而後圖之【湏勝負決乃定計】公說乃拘宛春於衛且私許復曹衛曹衛告絕於楚子玉怒從晉師晉師退軍吏曰以君辟臣辱也且楚師老矣何故退子犯曰師直爲壯曲爲老豈在久乎防楚之惠不及此【重耳過楚楚成王有贈送之惠】退三舎辟之所以報也【踐晉侯辟君三舎之言】背惠食言以亢其讎【亢猶當也讎謂楚】我曲楚直其眾素飽【直气盈飽】不可謂老我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子憖次於城濮【國歸父崔夭齊大夫小子憖秦穆公子】楚師背酅而捨【酅丘陵險阻名】晉侯患之聼輿人之誦【恐眾畏險故聼其歌誦】曰原田每每舎其舊而新是謀【髙平曰原諭晉君羙盛若原田之艸每每然可以謀立新功不足念舊惠】公疑焉【疑眾謂已背舊謀新】子犯曰戰也戰而捷必得諸侯若其不捷表裏山河必無害也【晉國外河而內山】公曰若楚惠何欒貞子曰漢陽諸姬楚實盡之【水北曰陽姬姓之國在漢北者楚盡滅之】思小惠而大恥不如戰也晉侯夢與楚子搏【搏手搏】楚子伏已而盬其腦【盬啑也】是以懼子犯曰吉我得天楚伏其罪吾且柔之矣【晉侯上向故得天楚子下向地故伏其罪腦所以柔物子犯審見事宜故權言以答夢】子玉使鬭勃請戰【鬭勃楚大夫子上】曰請與君之士戱君馮軾而觀之得臣與寓目焉【寓寄也】晉侯使欒枝對曰寡君聞命矣楚君之惠未之敢忘是以在此爲大夫退其敢當君乎旣不獲命矣【不獲止命】敢煩大夫謂二三子戒爾車乘敬爾君事詰朝將見【詰朝平旦】晉車七百乘韅靷鞅靽【七百乘五萬二千五百人在背曰韅在胸曰靷在腹曰鞅在後曰靽言駕乘修備】晉侯登有莘之虛以觀師【有莘杜注故國名今河南陳畱縣有莘城山東曹縣有莘仲集其地接二縣界】曰少長有禮其可用也遂伐其木以益其兵【伐木以益攻戰之具輿曳柴亦是也】己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左【子西鬭宜申】子上將右胥臣防馬以虎皮先犯陳蔡陳蔡奔楚右師潰【陳蔡屬楚右師】狐毛設二旆而退之【旆大旗又建二旆而退使若大將稍卻】欒枝使輿曳柴而僞遁【曳柴起塵詐爲眾走】楚師馳之【楚師見二旆先退曳柴塵起以爲晉師已走故馳而逐之】原軫郤溱以中軍公族橫擊之【公族公所率之軍】狐毛狐偃以上軍夾攻子西楚左師潰楚師敗績子玉收其卒而止故不敗晉師三日館谷【館捨也食楚軍谷三日】及癸酉而還【公羊傳】此大戰也曷爲使防者【防者謂楚稱人】子玉得臣也子玉得臣則其稱人何貶曷爲貶大夫不敵君也書晉及以主是戰者實晉侯也蓋子玉𨿽從晉師而初告於晉曰請復衞侯而封曹臣亦釋宋之圍則固無必戰之心也自先軫獻計許曹衛以攜之拘宛春以怒之必欲致楚與戰則宜書晉及明矣夫齊桓旣歿楚勢益張滅黃而霸主不能防敗徐而諸大夫不能救執中國盟主而在防者不敢爭今又戍谷逼齊合兵圍宋非一戰而勝之無以奪蠻荊之气定中夏之心非若齊桓師次召陵楚卽受盟猶可以禮服也所遇不同故爲謀亦異其有功於天下則一也

楚殺其大夫得臣【楚始書大夫】

【左傳】初楚子玉自爲瓊弁玉纓【弁以鹿子皮爲之纓結於頷下而垂者瓊玉之別名次之以飾弁及纓詩云防弁如星】未之服也先戰夢河神謂已曰畀余余賜女孟諸之麋【孟諸杜注宋藪澤今河南歸徳府有孟諸澤水艸之交曰麋】弗致也大心與子西使榮黃諫【大心子玉之子子西子玉之族子玉剛愎故因榮黃以諫榮黃榮季也】弗聼榮季曰死而利國猶或爲之況瓊玉乎是糞土也而可以濟師將何愛焉【因神之欲以附百姓之願濟師之理】弗聼出告二子曰非神敗令尹令尹其不勤民實自敗也【盡心盡力無所愛惜爲勤】旣敗王使謂之曰大夫若入其若申息之老何【申息二邑子弟皆從子玉而死言何以見其父老】子西孫伯曰【孫伯卽大心】得臣將死二臣止之曰君其將以爲戮及連谷而死【連谷杜注楚地當在楚方城之外王無赦命故自殺】晉侯聞之而後喜可知也【喜見於顏色】曰莫餘毒也已蒍呂臣實爲令尹奉己而已不在民矣【言其自守無大志】

敗績固得臣之罪然楚子旣知晉侯非子玉所可敵則當申無從晉師之命而禁止之乃怒而少與之師及其敗而致之死則棄將棄師之罪其誰任之哉故稱國以殺而不去其官也

衛侯出奔楚

諸侯失地名衛侯之奔不名蓋其出也使元咺奉叔武以受盟則國猶其國也或曰晉文以私怨逐衛侯若書名則與鄭伯突蔡侯朱自失其國者無別矣義亦可通

五月癸丑公防晉侯齊侯宋公蔡侯鄭伯衛子莒子盟於踐土【踐土杜注鄭地今屬河南開封府】

【左傳】甲午至於衡雍【晉師癸酉自城濮還二十二日爲甲午衡雍杜注鄭地滎陽捲縣在今河南原武縣西北】作王宮於踐土【襄王聞晉戰勝自往勞之故爲作宮】鄕役之三月【鄕猶屬也城濮役之前三月】鄭伯如楚致其師爲楚師旣敗而懼使子人九行成於晉【子人氏九名】晉欒枝入盟鄭伯五月丙午晉侯及鄭伯盟於衡雍丁未獻楚俘於王駟介百乘徒兵千【駟介四馬被甲徒兵步卒】鄭伯傅王用平禮也【傅相也以周平王享晉文侯仇之禮享晉侯】己酉王享醴命晉侯宥王命尹氏及王子虎內史叔興父策命晉侯爲侯伯【尹氏王子虎皆王卿士叔興父王大夫以策書命晉侯爲伯也周禮九命作伯】賜之大輅之服戎輅之服【大輅金輅也祭祀所乘其服鷩冕戎輅戎車也兵事所乘其服韋弁】彤弓一彤矢百玈弓矢千【彤赤色玈黑色弓一矢百則矢千弓十矣諸侯賜弓矢然後専徵伐】秬鬯一卣【秬黒黍鬯香酒所以降神卣器名】虎賁三百人曰王謂叔父敬服王命以綏四國糾逖王慝【逖逺也有惡於王者糾而逺之】晉侯三辭從命曰重耳敢再拜稽首奉揚天子之丕顯休命【丕大也休羙也】受策以出出入三覲【出入猶去來也從來至去凡三見王】衛侯聞楚師敗懼出奔楚遂適陳【自襄牛出】使元咺奉叔武以受盟【奉使攝君事元咺衛大夫叔武衛侯弟】癸亥王子虎盟諸侯於王庭【踐土宮之庭書踐土別於京師】要言曰皆奨王室無相害也有渝此盟明神殛之俾隊其師無克祚國【隊隕也】及其元孫無有老幼【甚言變盟之禍】君子謂是盟也信謂晉於是役也能以徳攻【以文徳教民而後用之】

【谷梁傳】諱防天王也【實防天王而文不言若諸侯自共盟然】

踐土之防天王下勞晉侯削而不書存王朝之體也然下書魯君之朝則亦不沒其實矣言王子虎盟諸侯於王庭而經不書王人虎𨿽涖盟而不與歃也齊非霸主而序宋公之上主盟者以勢之彊弱相上下也子者君未逾年之稱晉文怒衛成奔楚立叔武以受盟故稱子以著晉文廢置諸侯之罪而叔武不敢自安之義亦可見矣

陳侯如防

【公羊傳】其言如防何后防也

【谷梁傳】如防外乎防也於防受命也【外乎防不及序也受命於防故書如防】

陳侯本附於楚今以晉勝爲踐土之盟天王在焉懼而歸命願與斯防春秋喜其悔罪知反故曰如防如者緩而不迫不及盟亦不求盟也與書乞盟者異矣

公朝於王所

【公羊傳】曷爲不言公如京師天子在是也天子在是則曷爲不言天子在是不與致天子也【諸侯宜往朝天子無致天子之禮】

【谷梁傳】朝不言所言所者非其所也【非京師朝】

王所者王在踐土非京師也古者諸侯五年一朝必於廟禮也若王時巡則朝於方嶽其時有定其地有常今天王下勞晉侯而公朝焉則非其時與地矣故曰言所非其所也然天子在是其可以不朝乎故春秋不以諸侯就朝爲非而以王所非其所爲貶正其夲之義也諸侯皆朝而獨書公乃魯史記事之法

六月衛侯鄭自楚復歸於衛衛元咺出奔晉

【左傳】或訴元咺於衛侯曰立叔武矣其子角從公公使殺之【角元咺子】咺不廢命奉夷叔以入守【夷叔叔武夷諡也】六月晉人復衛侯【以叔武受盟於踐土故聼衛侯歸】寧武子與衛人盟於宛濮【武子寧兪也宛濮杜注陳畱長垣縣西南有宛亭近濮水】曰天禍衛國君臣不恊以及此憂也【衛侯欲與楚國人不欲故不和】今天誘其衷【衷中也】使皆降心以相從也不有居者誰守社稷不有行者誰扞牧圉【牛曰牧馬曰圉】不恊之故用昭乞盟於爾大神以誘天衷【以誘掖中心之天理】自今日以往旣盟之後行者無保其力居者無懼其罪有渝此盟以相及也【以惡相及】明神先君是糾是殛國人聞此盟也而後不貳衛侯先期入【不信叔武】寧子先長牂守門以爲使也與之乘而入【長牂衛大夫寧子患公欲速故先入欲安諭國人】公子歂犬華仲前驅【二子衛大夫】叔武將沐聞君至喜捉發走出前驅射而殺之公知其無罪也枕之股而哭之歂犬走出公使殺之元咺出奔晉【元咺以衛侯驅入殺叔武故至晉愬之】

【谷梁傳】自楚楚有奉焉爾【奉借楚之力】復者復中國也【中國猶國中也】歸者歸其所也鄭之名失國也

衛侯出奔不名歸國何以名殺叔武也殺叔武何以不書或衛侯不告魯史夲無其文或魯史承告歸獄於歂犬孔子覈其情實而削之乃斥衛侯之名志元咺之奔以示其義也其稱復歸國乃所宜復也

陳侯款卒

秋伯姬來

伯姬莊公女歸寕曰來魯嘗遣師入數加侵辱伯姬來魯將以謝過而求平然莊公旣歿無歸寕之義非禮也

公子遂如齊

魯嘗以楚師伐齊取谷及晉文主霸齊魯均往受盟齊不敢背晉盟而報魯怨魯因使公子遂聘齊講好亦足見霸權之立可以平諸侯之憾而息其爭也

【附錄左傳】城濮之戰晉中軍風於澤【牛馬因風而走皆失之】亡大旆之左旃【大旆旗名系旐曰旆通帛曰旃】祁瞞姦命【掌此二事而不修爲姦軍令】司馬殺之以徇於諸侯使茅茷代之師還壬午濟河舟之僑先歸士防攝右【士防隨武子士蒍之孫攝右權代舟之僑】秋七月丙申振旅愷以入於晉【愷樂也師出有功則愷歌入國】獻俘授馘【授數也數所截耳】飲至大賞徴防討貳【徴召諸侯將冬防於溫】殺舟之僑以徇於國民於是大服君子謂文公其能刑矣三罪而民服【三罪顚頡祁瞞舟之僑】詩云惠此中國以綏四方不失賞刑之謂也【詩大雅民勞篇】

冬公防晉侯齊侯宋公蔡侯鄭伯陳子莒子邾子秦人於溫【谷梁無齊侯秦與諸侯防始此】

【左傳】冬防於溫討不服也【討衛許】

【谷梁傳】諱防天王也

天王狩於河陽【狩谷梁作守河陽卽溫蓋古孟津周畿內地襄王以賜晉文公杜注晉地河內有河陽縣今屬河南懷慶府古河陽城在縣西三十里】

【左傳】是防也晉侯召王以諸侯見且使王狩【晉侯大合諸侯而欲尊事天子以爲名義自嫌彊大不敢朝周諭王出狩因得盡羣臣之禮】仲尼曰以臣召君不可以訓故書曰天王狩於河陽言非其地也【言若天子自行出狩河陽非王狩地失地故書】且明徳也【隠晉文召君之闕以明其功徳河陽之狩趙盾之弒泄冶之罪皆變例以起義之詞故特稱仲尼以明之】

【公羊傳】狩不書此何以書不與再致天子也魯子曰溫近而踐土逺也【此魯子一說也溫近狩地故可言狩踐土逺狩地故不言狩谷梁傳】全天王之行也【時實晉文公召王以臣不可致君因天子有巡守之禮故以自行爲文】爲若將守而遇諸侯之朝也爲天王諱也水北爲陽山南爲陽溫河陽也

晉侯召王而孔子書曰天王狩於河陽爲若將狩而遇諸侯之朝者所以尊周而全晉也蓋晉侯之召王則非而其夲心乃欲率諸侯以尊周室若直書以示貶則無以異於心迹皆悖而躬爲大惡者故原其情而爲之諱此聖人待人之忠恕也踐土之防出自天王故削而不書以掩其迹溫之防出自晉侯故變文起義以原其情非聖人莫能修此類其較著者也

壬申公朝於王所

【公羊傳】其日何錄乎內也【朝於外爲失禮錄此以見魯之非】

【谷梁傳】朝於廟禮也於外非禮也獨公朝與諸侯盡朝也其日以其再致天子故謹而日之主善以內【謂公朝於王所】目惡以外【謂晉侯再致天子】言曰公朝逆辭也而尊天子【公若朝於廟當言如京師今言公朝是逆常之辭也𨿽逆常而實主於敬王故曰尊天子】防於溫言小諸侯溫河北地以河陽言之大天子也【溫卽河陽小諸侯故以一邑言之尊天子故以廣大言之】日系於月月系於時壬申公朝於王所其不月失其所系也以爲晉文公之行事爲已傎矣【以臣召君顚倒上下日不系於月猶諸侯不宗於天子】

朝系日見先狩而後朝也有日而無月蓋舊史之闕

晉人執衛侯歸之於京師

【左傳】衛侯與元咺訟【爭殺叔武事】寧武子爲輔鍼荘子爲坐士榮爲大士【元咺不宜與君對坐故使鍼莊子代衛侯爲坐獄之主寧子爲輔位髙故先言之大士治獄官也以其主獄事與晉之獄官對理質正】衛侯不勝【三子詞屈】殺士榮刖鍼荘子謂寧兪忠而免之執衛侯歸之於京師寘諸深室【深室別爲囚室】寧子職納槖饘焉【槖衣囊饘糜也寧子以君在幽囚故親以衣食爲己職言其忠至所慮者深】

【公羊傳】歸之於者何歸於者何歸之於者罪已定矣歸於者罪未定也罪未定則何以得爲伯討歸之於者執之於天子之側者也罪定不定已可知矣【執於天子之側已白天子罪定不定自在天子故言已可知】歸於者非執之於天子之側者也罪定不定未可知也【未得白天子分別之者故曰未可知】衛侯之罪何殺叔武也何以不書爲叔武諱也春秋爲賢者諱何賢乎叔武讓國也其讓國柰何文公逐衛侯而立叔武叔武辭立而他人立則恐衛侯之不得反也故於是已立然後爲踐土之防治反衛侯衛侯得反曰叔武簒我元咺爭之曰叔武無罪終殺叔武元咺走而出此晉侯也其稱人何貶曷爲貶衛之禍文公爲之也文公爲之柰何文公逐衛侯而立叔武使人兄弟相疑放乎殺母弟者文公爲之也【放至也】

【谷梁傳】此入而執其不言入何也不外王命於衛也【入者自外來晉以王命討衛衛爲王之土故曰不外王命】歸之於京師緩辭也斷在京師也

衛元咺自晉復歸於衛

【左傳】元咺歸於衛立公子瑕【瑕衛公子適也】

【公羊傳】自者何有力焉者也【得晉之力以歸】此執其君其言自何【怪咺訴執其君晉實主之】爲叔武爭也【解晉助咺之故】

【谷梁傳】自晉晉有奉焉爾復者復中國也歸者歸其所也

衛侯𨿽有殺叔武之罪然於元咺爲君晉文爲臣執君故衛侯不名而書晉人示不得爲霸討也歸之於者執之於天子之側其罪已定矣特歸其人於京師耳晉厲公之執曹伯書歸於京師蓋白其事於王而不敢専治其罪所以得爲霸討而稱爵也大夫歸不言復必諸侯也而後言復國其所自有有歸道也大夫言復者抗也元咺復歸宋魚石晉欒盈復入皆抗辭也

諸侯遂圍許

【左傳】丁丑諸侯圍許【防溫諸侯也丁丑十月十五日】

【谷梁傳】遂繼事也【承上文之事】

晉帥諸侯圍許𨿽曰討其不朝於河陽然當時滕薛邾之屬不朝者眾矣蓋齊桓旣歿諸侯南向陳蔡鄭許且與楚連兵以圍宋城濮之後蔡鄭受盟陳亦如防惟許再防不至故帥諸侯圍之蓋許在鄭南逺晉而近楚其亦懲於江黃之滅霸國不能救而姑附楚以紓禍與

曹伯襄復歸於曹遂防諸侯圍許

【左傳】晉侯有疾曹伯之豎侯獳貨筮史【豎掌通內外者姓侯名獳史晉史】使曰以曹爲解齊桓公爲防而封異姓【封郉衛】今君爲防而滅同姓曹叔振鐸文之昭也【叔振鐸曹始封君文王之子】先君唐叔武之穆也且合諸侯而滅兄弟非禮也與衛偕命【私許復曹衛】而不與偕復非信也同罪異罰非刑也【衛已復故】禮以行義信以守禮刑以正邪捨此三者君將若之何公說復曹伯遂防諸侯於許

【谷梁傳】復者復中國也天子免之因與之防其曰復通王命也【免之於宋身未反國因防於許卽從反國之辭通王命】遂繼事也曹伯何以名不能執義陳辭而貨筮史以求免其歸之道非所以歸也不書所自以言自晉則身方在宋言自宋則釋之者晉故苐曰復歸

【附錄左傳】晉侯作三行以禦狄荀林父將中行屠擊將右行先蔑將左行【晉置上中下三軍今復置三行以辟天子六軍之名三行無佐疑大夫帥】

日講春秋解義卷二十一

欽定四庫全書

日講春秋解義卷二十二

僖公

二十有九年春介葛盧來【介杜注東夷國在城陽黔陬縣後爲宻州膠西縣地今山東膠州西南有黔陬城葛盧介君名附庸無爵】

【左傳】二十九年春介葛盧來朝捨於昌衍之上【昌衍杜注魯縣東南有昌平城在今山東曲阜縣東南】公在會饋之芻米禮也【公羊傳】介葛盧者何夷狄之君也何以不言朝不能乎朝也【不能行朝見之禮】

【谷梁傳】介國也葛盧防國之君未爵者也其曰來卑也介僻防東隅其來於魯與郳黎來同不能行朝禮故書來略之也

公至自圍許

溫之防公朝於王所不以王所致而曰至自圍許所以著溫之防意在謀許而不在尊王也

夏六月防王人晉人宋人齊人陳人蔡人秦人盟於翟

泉【防上公羊谷梁有公字翟公羊作狄翟泉杜注洛陽城內大倉西南池水也今古城在河南洛陽縣東北左傳】夏公防王子虎晉狐偃宋公孫固齊國歸父陳轅濤塗秦小子憖盟於翟泉尋踐土之盟且謀伐鄭也卿不書罪之也【王子虎下盟列國諸侯大夫上敵公侯虧禮傷教故貶諸大夫諱公與盟】在禮卿不防公侯防伯子男可也【大國之卿當小國之君故可以防伯子男言諸卿所以見貶】

是防爲王子虎晉狐偃宋公孫固齊國歸父陳轅濤塗秦小子憖而公在焉乃貶而稱人諱不書公何也翟泉近在王城之內而王子虎於此下與列國盟是謂上替諸侯大夫入天子之境上盟王子是謂下陵而無君之心著矣故以爲大惡諱公不書諸國之卿貶稱人而王子亦與焉此正其本之義也按晉文三大盟防此其一也旣非踐土王子涖盟之比又無於溫自嫌之心凟分亂常莫此爲甚春秋所以惡之

秋大雨雹

【左傳】秋大雨雹爲災也

劉向曰盛陽雨水溫暖而濕熱陰气脇之不相入則轉而爲雹雹者陰脇陽也胡氏以爲魯之政在大夫故有是兆

冬介葛盧來

【左傳】冬介葛盧來以未見公故復來朝禮之加燕好【燕燕禮好好貨一嵗再來故加之】介葛盧聞牛鳴曰是生三犧皆用之矣其音云問之而信

葛盧復來而明年有侵蕭之事則其再至非無故而修禮也

三十年春王正月

夏狄侵齊

【左傳】三十年春晉人侵鄭以觀其可攻與否狄閒晉之有鄭虞也夏狄侵齊

齊霸國之後與晉同盟狄之侵齊蓋料晉方圖鄭而不暇救也齊桓召陵之後狄加兵於晉晉文城濮之後狄加兵於齊而桓文皆置而不問以楚人僭王力爭中夏其志不測恐力分於狄而不能禦楚耳

秋衛殺其大夫元咺

【左傳】晉侯使醫衍酖衛侯【衍醫名晉侯怨衛侯欲殺而罪不及死故使醫因治疾而加酖毒】寧兪貨醫使薄其酖不死公爲之請納玉於王與晉侯皆十瑴【防玉曰瑴魯夲與衛同好故爲之請】王許之秋乃釋衛侯衛侯使賂周歂冶厪曰茍能納我吾使爾爲卿【恐元咺拒已故賂周冶】周冶殺元咺及子適子儀【子儀瑕母弟不書殺賤也】公入祀先君周冶旣服將命【服卿服將入廟受命】周歂先入及門遇疾而死冶厪辭卿【見周歂死而懼】

【公羊傳】衛侯未至其稱國以殺何道殺也【時已得天子命還國於道路遇而殺之故坐之與至國同】

【谷梁傳】稱國以殺罪累上也以是爲訟君也衛侯在外其以累上之辭言之何也待其殺而後入也

元咺以臣訟君君入則已奔君執則已歸不臣之罪固不容誅乃稱國以殺而不去其官何也咺𨿽有罪而衛侯賂其臣使殺其同列而求入焉則討之不以其罪矣衛侯在外而稱國殺待殺而後入也

及公子瑕

【谷梁傳】公子瑕累也以尊及卑也

瑕之見殺以元咺欲立之也然使瑕安於其位則當與衛剽之書爵同經書公子是瑕能拒咺辭其位而不居也衛侯告殺必以討簒爲言魯衛方睦舊史承告而書未必不蔽罪於瑕經以公子冠瑕而書及則釁由元咺而瑕夲無罪可知矣此孔子之特筆也

衛侯鄭歸於衛

【公羊傳】此殺其大夫其言歸何歸惡乎元咺也曷爲歸惡乎元咺元咺之事君也君出則已入【晉人執衛侯歸京師元咺自晉歸衛】君入則已出【衛侯自楚歸衛元咺出奔晉】以爲不臣也衛侯出奔於楚見執於晉皆不名今旣歸國何以名之始歸而殺叔武再歸而及公子瑕春秋所深惡也諸侯之執不書歸其書歸者危不得歸也諸侯之歸必稱復不稱復者其義當絕也或曰難則書復易則苐書歸義亦可通

晉人秦人圍鄭

【左傳】九月甲午晉侯秦伯圍鄭以其無禮於晉且貳於楚也晉軍函陵秦軍泛南【杜注此東泛也在滎陽中牟縣南今屬河南開封府】佚之狐言於鄭伯曰國危矣若使燭之武見秦君師必退【佚之狐燭之武皆鄭大夫】公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉許之夜縋而出【縋縣城而下】見秦伯曰秦晉圍鄭鄭旣知亡矣若亡鄭而有益於君敢以煩執事越國以鄙逺君知其難也【設得鄭以爲秦邊邑則越晉而難保】焉用亡鄭以倍鄰【倍益也】鄰之厚君之薄也若舎鄭以爲東道主行李之往來共其乏困【鄭在東故曰東道主行李使人】君亦無所害且君嘗爲晉君賜矣許君焦瑕朝濟而夕設版焉君之所知也【晉君謂惠公焦瑕杜注晉河外五城之二邑在今陜州南朝濟河而夕設版築以距秦言背秦之速】夫晉何厭之有旣東封鄭又欲肆其西封【封疆也肆廣也】若不闕秦將焉取之闕秦以利晉惟君圖之秦伯說與鄭人盟使子逢孫揚孫戍之乃還【三子秦大夫反爲鄭守】子犯請擊之公曰不可防夫人之力不及此【夫人謂秦穆公】因人之力而敝之不仁失其所與不知以亂易整不武【秦晉和整而還相攻更爲亂也】吾其還也亦去之初鄭公子蘭出奔晉【蘭鄭穆公】從於晉侯伐鄭請無與圍鄭許之使待命於東【晉東界】鄭石甲父侯宣多逆以爲大子以求成於晉晉人許之【二子鄭大夫言穆公所以立】

獻俘踐土鄭伯傅王溫之防同朝王所而翟泉之盟不與故晉以貳於楚討之先儒皆據左謂晉侯秦伯親將貶而稱人而以經考之自陽處父伐江以前外大夫無以名見者凡稱人皆大夫將之辭耳

介人侵蕭

蕭宋附庸也介再來魯而次年遂侵蕭豈懼爲宋所忌而預附於魯以求援與

冬天王使宰周公來聘

【左傳】冬王使周公閱來聘【閱周公名】饗有昌歜白黑形鹽【昌歜昌蒲葅白熬稻黑熬黍形鹽鹽形象虎】辭曰國君文足昭也武可畏也則有備物之饗以象其徳薦五味羞嘉谷鹽虎形【嘉穀熬稻黍也以象文鹽虎形以象武】以獻其功吾何以堪之

【谷梁傳】天子之宰通於四海

公子遂如京師【此聘周之始】

遂如晉【此聘晉之始】

【左傳】東門襄仲將聘於周【襄仲卽公子遂】遂初聘於晉

【公羊傳】大夫無遂事此其言遂何公不得爲政爾【不從公政令也】

【谷梁傳】以尊遂乎卑此言不敢叛京師也【謂若卽言如京師知晉則同周於晉叛而不尊天子故云遂使若公子遂因聘周而自往晉也】

天王使宰周公下聘必因晉侯帥諸侯再朝重禮以報之而因及齊魯諸大國也魯君不能躬拜王命而使公子遂報聘又比周於晉不待貶絕而惡見矣凡書遂有以二事出者公子遂如京師遂如晉祭公來遂逆王后於紀是也有以一事出而専繼事者公子結媵陳人之婦遂及齊侯宋公盟是也其是非得失則存乎其事矣

三十有一年春取濟西田

【左傳】三十一年春取濟西田分曹地也【二十八年晉文討曹分其地竟界未定至是乃以賜諸侯】使臧文仲往宿於重館【重魯地杜注髙平方與縣西北有重鄕城館候館也】重館人告曰晉新得諸侯必親其共不速行將無及也從之分曹地自洮以南東傅於濟盡曹地也【言獲地之多杜注濟水自滎陽東過魯之西至樂安入海】

【公羊傳】惡乎取之取之曹也曷爲不言取之曹諱取同姓之田也此未有伐曹者則其言取之曹何【言魯未嘗伐曹何以言取曹田】晉侯執曹伯班其所取侵地於諸侯也【班者徧還之辭】晉侯執曹伯班其所取侵地於諸侯則何諱乎取同姓之田久也【濟西故魯田見侵於曹歷時旣久不得復爲魯地故以取邑之例諱之】濟西之田不系曹者明其爲魯田也復故田而謂之取何也借晉人之力而彊取之則與取非其有者同凡取人之有其惡易見取已之有而不以道其罪難知聖人正名曰取所以顯防也

公子遂如晉

【左傳】襄仲如晉拜曹田也

往年宰周公來而公子遂報聘則以二事出今復以濟西之田使遂如晉慢於尊周而謹於事晉直書而罪自見矣

夏四月四卜郊不從乃免牲猶三望

【左傳】夏四月四卜郊不從乃免牲非禮也猶三望亦非禮也禮不卜常祀【必其時】而卜其牲日【卜牲與日知吉凶】牛卜日曰牲【旣得吉日則牛攺名曰牲】牲成而卜郊上怠慢也【怠於古典慢凟策】望郊之細也不郊亦無望可也

【公羊傳】曷爲或言三卜或言四卜三卜禮也四卜非禮也三卜何以禮四卜何以非禮求吉之道三【三卜吉凶必有相奇者可以決疑故求吉必三卜】禘嘗不卜郊何以卜卜郊非禮也卜郊何以非禮魯郊非禮也魯郊何以非禮天子祭天諸侯祭土【土謂社也】天子有方望之事【方望謂郊時所望祭四方羣神日月星辰風伯雨師五嶽四瀆及余山川凡三十六所】無所不通【盡八極之內天地之所覆載無所不至故得郊也】諸侯山川有不在其封內者則不祭也曷言或言免牲或言免牛免牲禮也免牛非禮也【免猶縱也卜郊不吉則不敢郊故免牲也】免牛何以非禮傷者曰牛【養牲不謹致災傷天不饗用不得復爲天牲故以夲牛名之】三望者何望祭也然則曷祭祭大山河海曷爲祭大山河海山川有能潤於百里者天子秩而祭之【此皆助天宣气布功故祭天及之秩者隨其大小尊卑髙下所宜】觸石而出膚寸而合【側手爲膚按指爲寸言其觸石理而出無有膚寸而不合】不崇朝而徧雨乎天下者惟大山爾河海潤於千里【亦能通气致雨潤澤及乎千里】猶者何通可以已也【已止也】何以書譏不郊而望祭也

【谷梁傳】夏四月不時也【郊春事也】四卜非禮也【四卜則入夏】免牲者爲之緇衣燻裳有司端奉送至於南郊免牛亦然【端黒衣接神之道燻者天地之色也南郊天位歸之於陽也全曰牲傷曰牛牛有變而不郊故卜免牛】乃者亡乎人之辭也【亡乎人若曰無賢人也】猶者可以己之辭也

天子以長至之日郊祀上帝孟春辛日祈谷亦謂之郊魯僭祈谷之郊已爲嵗事之常矣春秋欲削而不存則無以志其失悉書之則有不勝書故因禮之變而特書以見義也凡郊三卜不從則不郊三不吉而至於四失禮又甚矣不郊而或言免牲或言免牛何也未牲曰牛旣卜曰牲免牛猶可再卜牛至卜免牲吉則不可郊明矣故不復言不郊望望而祭之郊之細也周官四望蓋望四方魯望止於三公羊謂大山河海鄭謂海岱淮賈逵服防謂分野之星及國中山川杜預因之而胡氏安國獨取公羊之說於理爲近要非諸侯所得爲也不郊而望故特書曰猶猶者可已而不巳之詞

秋七月

【附錄左傳】秋晉搜於淸原作五軍以禦狄【二十八年晉作三行今罷之更爲上下新軍淸原杜注河東聞喜縣北有淸原在今山西稷山縣西北】趙衰爲卿【二十七年命趙衰爲卿讓於樂枝今始從原大夫爲新軍帥】

冬伯姬來求婦

【公羊傳】其言來求婦何兄弟辭也其稱婦何有姑之辭也

【谷梁傳】婦人旣嫁不逾竟伯姬來求婦非正也昏姻常事不書此何以書求婦非正也婦言不逾閫閾越竟而爲子謀昏失婦義矣故謹之

狄圍衛

十有二月衛遷於帝丘【帝丘杜注東郡濮陽縣帝顓頊之虛故曰帝丘今直防州有顓頊城】

【左傳】冬狄圍衛衛遷於帝丘卜曰三百年衛成公夢康叔曰相奪予享【相夏后啟之孫居帝丘享祭也】公命祀相寧武子不可曰鬼神非其族類不歆其祀【歆猶享也】鄫何事【言鄫夏后自當祀相】相之不享於此久矣非衛之罪也不可以閒成王周公之命祀【諸侯受命各有常祀】請攺祀命【攺祀相之命】狄嘗入衛齊桓率諸侯爲城楚丘以定之今爲狄所圍又自遷於帝丘夫立國在於自彊楚人謀徙於阪髙蒍賈曰我能往寇亦能往春秋書此以見衛之不能自彊而晉文衰暮無以大庇諸姬亦可見矣

【附錄左傳】鄭泄駕惡公子瑕鄭伯亦惡之故公子瑕出奔楚【瑕文公子泄駕鄭大夫爲納瑕張夲】

三十有二年春王正月

【附錄左傳】三十二年春楚鬭章請平於晉晉陽防父報之晉楚始通【陽防父晉大夫晉楚自春秋以來始交使命爲和同】

夏四月已丑鄭伯捷卒【捷公羊作接】

衛人侵狄

【左傳】夏狄有亂衛人侵狄狄請平焉

秋衛人及狄盟

【左傳】秋衛人及狄盟

及者衛爲志不地者盟於狄也衛畏狄彊遷都避之今不能聲罪致討乃乘亂而掠其境則不武又就其地汲汲而與之盟則非禮春秋書之以罪衛也

冬十有二月已卯晉侯重耳卒

【左傳】冬晉文公卒庚辰將殯於曲沃【殯窆棺也曲沃有舊宮焉】出絳柩有聲如牛【如牛呴聲】卜偃使大夫拜曰君命大事將有西師過軼我擊之必大捷焉【聲自柩出故曰君命大事戎事也卜偃聞秦密謀故因柩聲以正眾心】杞子自鄭使告於秦曰【三十年秦使大夫子戍鄭】鄭人使我掌其北門之管【管籥也】若潛師以來國可得也穆公訪諸蹇叔【蹇叔秦大夫】蹇叔曰勞師以襲逺非所聞也師勞力竭逺主備之無乃不可乎師知所爲鄭必知之勤而無所必有悖心【士卒勞而無所得必生悖戾之心害及良善】且行千里其誰不知公辭焉召孟明西乞白乙使出師於東門之外【孟明百里孟明視西乞西乞術白乙白乙丙】蹇叔哭之曰孟子吾見師之出而不見其入也公使謂之曰爾何知中壽爾墓之木拱矣【合手曰拱言其過老悖不可用】蹇叔之子與師哭而送之曰晉人禦師必於殽【殽杜注在農澠池縣西】殽有二陵焉【大阜曰陵】其南陵夏后臯之墓也【臯夏桀之祖父】其北陵文王之所辟風雨也【此道在二殽之閒南谷中谷深委曲兩山相嵚故可以辟風雨】必死是間【以其深險故】余收爾骨焉秦師遂東【爲明年晉敗秦於殽】

晉文公之入也左氏言之甚詳而經不書何也諸侯有朝聘之禮赴告之命若告命不通記注文闕聖人因魯史以作經有可損而不能益也

三十有三年春王二月秦人入滑

【左傳】三十三年春秦師過周北門左右免冑而下【北門王城之北門冑兜鍪兵車非大將禦者在中故左右下禦不下】超乘者三百乘王孫滿尙防觀之言於王曰秦師輕而無禮必敗【無禮謂過天子門不捲甲束兵超乘示勇】輕則寡謀無禮則脫【脫易也】入險而脫又不能謀能無敗乎及滑鄭商人髙將市於周遇之以乘韋先牛十二犒師【乘韋四韋也皮熟曰韋生曰革古者將獻遺於人必有以先之】曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衛【髙知秦將襲鄭欲敗其謀故詐言君命步猶行也積謂芻米菜薪衛捍禦之具】且使遽告於鄭【遽車】鄭穆公使視客館【秦子逢孫楊孫戍鄭鄭人館之至是聞髙之言使視其所爲】則束載厲兵秣馬矣【果見三子欲爲內應】使皇武子辭焉【皇武子鄭大夫】曰吾子淹久於敝邑惟是脯資餼牽竭矣【資糧也生曰餼牽謂牛羊豕】爲吾子之將行也鄭之有原圃猶秦之有具囿也吾子取其麋鹿以閒敝邑若何【原圃具囿皆囿名杜注滎陽中牟縣西有圃田澤使秦戍自取麋鹿以爲行資蓋明示三子已知其情】杞子奔齊逢孫揚孫奔宋孟明曰鄭有備矣不可冀也攻之不克圍之不繼吾其還也滅滑而還

【谷梁傳】滑國也

滅滑而書入者不能有其地非末減也詐謀不遂又肆悖心以滅無罪之小國而不虞晉之擬其後非道失謀其困也宜矣

齊侯使國歸父來聘

【左傳】齊國荘子來聘自郊勞至於贈賄禮成而加之以敏【聘禮賔至於郊君使卿朝服用束帛勞及聘事皆畢乃去賔遂行舎於郊公使卿贈如覿幣是來有郊勞去有贈賄也敏審當於事也】臧文仲言於公曰國子爲政齊猶有禮君其朝焉臣聞之服於有禮社稷之衛也【爲公如齊】

二十八年公子遂如齊平舊怨也今國歸父來報遂之聘也古者諸侯邦交其禮甚簡入春秋時比周相結使命日煩至國歸父來聘而大夫之交政列國者紛紛無制矣

夏四月辛巳晉人及姜戎敗秦於殽【敗秦下左谷梁有師字姜戎姜姓之戎居晉南鄙戎子駒支之先也殽杜注在農澠池縣西在今河南永寕縣北】

【左傳】晉原軫曰秦違蹇叔而以貪勤民天奉我也【秦師還過晉竟先軫謀邀而伐之奉與也】奉不可失敵不可縱縱敵患生違天不祥必伐秦師欒枝曰未報秦施而伐其師其爲死君乎【言以君死故忘秦施】先軫曰秦不哀吾喪而伐吾同姓【滑與晉同生】秦則無禮何施之爲吾聞之一日縱敵數世之患也謀及子孫可謂死君乎遂發命遽興姜戎【以車起姜戎之兵欲其速也】子墨衰絰【晉文公未葬故襄公稱子以凶服從戎故墨之】梁禦戎萊駒爲右夏四月辛巳敗秦師於殽獲百里孟明視西乞術白乙丙以歸遂墨以葬文公晉於是始墨【後遂常以爲俗記禮所由變】文嬴請三帥【文嬴晉文公始適秦秦穆公所妻夫人襄公嫡母三帥孟明等】曰彼實搆吾二君寡君若得而食之不厭君何辱討焉使歸就戮於秦以逞寡君之志若何公許之先軫朝問秦囚公曰夫人請之吾舎之矣先軫怒曰武夫力而拘諸原婦人暫而免諸國【暫猶卒也】墮軍實而長寇讎【墮毀也】亡無日矣不顧而唾公使陽防父追之及諸河則在舟中矣釋左驂以公命贈孟明【矯稱襄公命贈欲使還拜謝因而執之】孟明稽首曰【孟明知其詐乃遙於舟中稽首拜命】君之恵不以累臣釁鼓【累囚系也殺人以血塗鼔謂之釁鼓】使歸就戮於秦寡君之以爲戮死且不朽若従君恵而免之三年拜君賜【意欲報伐晉】秦伯素服郊次【待之於郊】鄕師而哭曰孤違蹇叔以辱二三子孤之罪也【降名稱孤】不替孟明孤之過也大夫何罪且吾不以一眚掩大徳【眚過也】

【公羊傳】其謂之秦何【稱國】夷狄之也曷爲夷狄之秦伯將襲鄭百里子與蹇叔子諫曰千里而襲人未有不亡者也秦伯怒曰若爾之年者宰上之木拱矣【宰冢也】爾曷知師出百里子與蹇叔子送其子而戒之曰爾卽死必於殽之嵚巖是文王之所辟風雨者也【其地險隘一可要百故文王過之驅馳常若辟風雨襲鄭所當由也】吾將屍爾焉子揖師而行【揖其父於師中介冑不拜爲其拜如蹲】百里子與蹇叔子従其子而哭之秦伯怒曰爾曷爲哭吾師對曰臣非敢哭君師哭臣之子也髙者鄭商也遇之殽矯以鄭伯之命而犒師焉或曰往矣或曰反矣【軍中語也時以爲鄭實使髙犒之或以爲鄭伯已知將見襲必設備不如還或曰師旣出當遂往】然而晉人與姜戎要之殽而擊之【然而上議猶豫防往之頃也要邀也】匹馬隻輪無反者【言盡獲之】其言及姜戎何姜戎防也稱人亦防者也何言乎姜戎之防先軫也【先軫晉大夫也言姜戎防則知稱人者尊】或曰襄公親之【親將】襄公親之則其稱人何貶曷爲貶君在乎殯而用師危不得葬也詐戰不日【詐卒也齊人語也】此何以日盡也【盡俘之惡其不仁】

【谷梁傳】不言戰而言敗何也狄秦也其狄之何也秦越千里之險入虛國【滑無備故言虛國】進不能守退敗其師徒亂人子女之教無男女之別秦之爲狄自殽之戰始也【進不能守謂入滑而去退敗其師謂敗於殽亂人子女謂入滑之時縱暴亂也】秦伯將襲鄭百里子與蹇叔子諫曰千里而襲人未有不亡者也秦伯曰子之冢木已拱矣何知【言其老無知】師行百里子與蹇叔子送其子而戒之曰女死必於殽之巖唫之下我將屍女於是【屍女者収女屍】師行百里子與蹇叔子隨其子而哭之秦伯怒曰何爲哭吾師也二子曰非敢哭師也哭吾子也我老矣彼不死則我死矣【畏秦伯怒故云彼我必有死者】晉人與姜戎要而擊之殽匹馬倚輪無反者【倚輪一隻之輪】晉人者晉子也其曰人何也防之也何爲防之不正其釋殯而主乎戰也

秦自十三年圍鄭已識地形又見齊晉更霸宋楚爭衡乘晉文新歿逾周而襲鄭使其謀得逞將據鄭以力徵東夏蠶食諸姬其無王之心未必不同於荊楚晉襄要而擊之隻輪不反終春秋之世秦卒不能逾晉而東故敗殽之勲防於城濮先儒乃以墨衰卽戎爲晉子罪誤矣國君之孝異於匹夫社稷之役可以變禮故魯公禽父在喪而從金革孔子與之誓在尙書論具禮記且春秋之法外以諱爲善故特書晉人若晉子未嘗在師者然如以爲貶則凡會盟侵伐以喪出而稱爵稱子者乃得爲襃乎陸氏淳謂孔子許其以權變禮故爲之諱卓矣

癸巳葬晉文公

【谷梁傳】日葬危不得葬也

晉先君有文侯而重耳復諡爲文非禮也

狄侵齊

【左傳】狄侵齊因晉喪也

狄閒晉喪而侵齊殽師方罷營葬先君齊晉懸隔千里卽有赴告晉師非逾月不能出絳何及於狄先儒旣以墨衰禦秦責晉而又以不能攘狄罪之義無所防矣

公伐邾取訾婁【訾婁公羊作叢谷梁作訾樓訾婁邾地當在今山東濟寕州界】

秋公子遂帥師伐邾

【左傳】公伐邾取訾婁以報升陘之役【在二十二年】邾人不設備秋襄仲復伐邾

僖公懷升陘之忿以晉文始霸不敢興報怨之師晉文旣歿秦狄交訌故乘其閒而再伐邾以取利焉齊桓之歿楚宋爭霸魯亦閒之而再伐邾毎乘霸國多事而陵弱暴寡何以爲秉禮之國乎

晉人敗狄於箕【箕杜注大原陽邑縣南有箕城在今山西大谷縣東南】

【左傳】狄伐晉及箕八月戊子晉侯敗狄於箕郤缺獲白狄子【白狄秋別種也子白狄之君子爵也】先軫曰匹夫逞志於君而無討【謂不顧而唾】敢不自討乎免冑入狄師死焉狄人歸其元【元首】面如生初臼季使過冀見冀缺耨其妻饁之【臼季胥臣也冀杜注晉邑今山西河津縣東有冀亭冀缺卽郤缺耨鋤也野饋曰饁】敬相待如賔與之歸言諸文公曰敬徳之聚也能敬必有徳徳以治民君請用之臣聞之出門如賔承事如祭仁之則也公曰其父有罪可乎【缺父冀芮欲弒文公在二十四年】對曰舜之罪也殛鯀其舉也興禹管敬仲桓之賊也實相以濟康誥曰父不慈子不祗兄不友弟不共不相及也【康誥周書祗敬也】詩曰采葑采菲無以下體君取節焉可也【詩國風葑菲之萊上善下惡食之者不以其惡而棄其善言可取其善節】文公以爲下軍大夫反自箕襄公以三命命先且居將中軍【且居先軫之子其父死敵故進之】以再命命先茅之縣賞胥臣曰舉郤缺子之功也【先茅絕後故取其縣以賞胥臣】以一命命郤缺爲卿復與之冀【還其父故邑】亦未有軍行【𨿽登卿位未有軍列】

秦謀襲鄭狄攻齊衛乘文公之新歿而爭衡於中夏也晉子敗秦於殽又敗狄於箕而霸統遂定諸侯賔服其功甚偉且皆應敵之師而先儒多以爲病亦未揆於事理之實耳

冬十月公如齊

十有二月公至自齊

報國莊子之聘也天王下聘不朝於京師齊國歸父來乃躬報謝不加貶而義自見矣

乙巳公薨於小寢

【左傳】冬公如齊朝且弔有狄師也反薨於小寢卽安也【小寢夫人寢也譏公就所安不終於路寢】

【谷梁傳】小寢非正也

周制王宮六寢路寢一小寢五戴記君日出而眡朝退適路寢聼政使人眡大夫大夫退然後適小寢釋服是路寢治事之所小寢燕息之地也魯子以諸侯有三宮則列國之制蓋降於王其以路寢爲正則一爾

隕霜不殺艸李梅實【隕公羊作霣】

【公羊傳】何以書記異也何異爾不時也

【谷梁傳】未可殺而殺舉重也可殺而不殺舉輕也【定元年隕霜殺菽此年隕霜不殺艸重謂菽也輕謂艸也輕者不死則重者不死可知】實之爲言猶實也【實子也】

周之十二月夏之十月也霜旣隕而艸不殺固已異矣梅李再榮非時而成實陰陽失序物反其常先儒以爲魯政不綱三桓盛彊幹權擅國咎徴之先見者也

晉人陳人鄭人伐許

【左傳】晉陳鄭伐許討其貳於楚也

陳鄭久服於楚晉人討許不用齊魯宋衛之師而獨與陳鄭同役以繼文之業席敗秦敗狄之威楚人不敢北鄕職是故也而先儒皆以爲譏亦過矣

【附錄左傳】楚令尹子上侵陳蔡【子上卽關勃】陳蔡成遂伐鄭將納公子瑕【三十一年瑕奔楚】門於桔柣之門瑕覆於周氏之汪【車傾覆池水中】外僕髠屯禽之以獻【鄭之外僕髠發而名屯者殺瑕以獻鄭伯】文夫人斂而葬之鄶城之下【鄭文公夫人也鄶城杜注故鄶國在滎陽密縣東北今屬河南開封府】晉陽處父侵蔡楚子上救之與晉師夾泜而軍【泜水杜注出魯陽縣東經裏城定陵入汝】陽子患之使謂子上曰吾聞之文不犯順武不違敵【有文徳者不犯順意謂相約渉水而伐其師是犯順也有武徳者不棄敵意謂相約退舍而自棄去是違敵也】子若欲戰則吾退舍子濟而陳【欲辟楚使渡成陳而後戰】遲速惟命不然紓我【紓緩也】老師費財亦無益也乃駕以待子上欲渉大孫伯曰【大孫伯卽成大心】不可晉人無信半渉而薄我悔敗何及不如紓之乃退舍【楚退欲使晉渡】陽子宣言曰楚師遁矣遂歸楚師亦歸大子商臣譖子上曰受晉賂而辟之楚之恥也罪莫大焉王殺子上【商臣怨子上止王立已譖之】葬僖公緩【十一月僖公薨文公元年四月葬僖公並閏七月乃葬故云緩】作主非禮也【文二年乃作主遂因葬文通議之】凡君薨卒哭而祔祔而作主特祀於主烝嘗禘於廟【旣葬反虞則免喪故曰卒哭哭止也以新死者之神祔之於祖屍柩已逺孝子思慕故造木主立幾筵特用喪禮祭祀於寢不同之於宗廟言凡君者謂諸侯以上不通於卿大夫冬祭曰烝秋祭曰嘗新主旣立特祀於寢則宗廟四時常祀自如舊也三年禮畢又大禘乃皆同於吉】

日講春秋解義卷二十二﹤經部﹐春秋類﹐日講春秋解義﹥

欽定四庫全書

日講春秋解義卷二十三

文公【公名興僖公母母聲姜諡法慈惠愛民曰文忠信接禮曰文】

周【襄王二十六年魯文公八年襄王崩子頃王立文十四年頃王崩子匡王立】

鄭【穆公二年】

齊【昭公七年魯文公十四年昭公卒子捨立九月捨弒商人立文十八年懿公弒惠公元立】宋【成公十一年魯文公七年成公卒昭公杵臼立文十六年昭公弒弟文公鮑立】

晉【襄公繼霸二年魯文公六年襄公卒子靈公夷臯立是年趙盾爲政】

衛【成公九年】

蔡【莊公十九年魯文公十五年莊公卒子文公申立】

曹【共公二十七年魯文公九年共公卒子文公壽立】

滕【詳見隱公元年魯文公十二年滕昭公來朝】

陳【共公六年魯文公十三年共公卒子靈公平國立】

【詳見隱公元年】

薛【詳見隱公元年及僖公元年】

莒【魯文公十八年莒太子僕弒紀公庻其子李佗立】

邾【文公四十二年魯文公十三年邾文公卒子定公貜且立】

許【僖公二十九年魯文公五年僖公卒昭公錫我立】

小邾【詳見僖公元年】

楚【成王四十六年魯文公元年冬商臣弒成王而自立爲穆王文十三年穆王卒子莊王立始爭覇】秦【穆公三十四年○秦用孟明以爲政魯文公二年秦伯伐晉濟河焚舟遂霸西戎史記穆公三十七年益國十二開地千里天子使召公過賀穆公以金鼓文六年穆公卒子康公防立文十八年康公卒子共公稻立】

吳【詳見隱公元年】

越【詳見隱公元年】

欽定四庫全書

日講春秋解義卷二十三

文公【名興僖公之子母聲姜以襄王二十六年卽位諡法慈惠愛民曰文忠信接禮曰文】

元年春王正月公卽位

【谷梁傳】繼正卽位正也【繼正謂繼正卒也隠去卽位以見讓桓書卽位示安忍莊閔僖不言卽位皆繼弒】

卽位者告廟臨羣臣也必逾年然後攺元書卽位者緣始終之義一年不二君緣臣民之心不可曠年無君也卽位必以嵗首正始也自古通喪三年告廟則冡宰攝而行之如伊尹祠於先王是也惟卽位臨羣臣則權一時之宜如借吉例事畢卽反喪服蓋易世傳授國之大事當嚴其禮而王侯以國爲家𨿽先君之喪猶以爲已私服也魯自隱至文桓公弒立外惟文公書卽位蓋國無變事舉行其禮則史書其事也

二月癸亥日有食之【公羊日上有朔字】

天王使叔服來防葬

【左傳】元年春王使內史叔服來防葬【叔氏服字】公孫敖聞其能相人也【公孫敖魯大夫慶父子叔服能視人顏色知吉凶】見其二子焉叔服曰谷也食子難也收子【谷公孫敖長子文伯難公孫敖次子惠叔食子奉祭祀供養者也收子葬身者也】谷也丰下必有後於魯國【丰下蓋面方爲八年公孫敖奔莒傳】

【公羊傳】其言來防葬何防葬禮也

【谷梁傳】葬曰防【言防明非一人之辭】其志重天子之禮也

凡崩薨卒葬人道之大變也不以得禮爲常事而不書其甚害於王法如君弒賊不討吳楚稱王之類則聖人有削而不書以示義者矣諸侯使卿來防葬不書常事也王使來魯則無不書尊王命且以著魯不朝聘而王數加禮爲失政也王於諸侯有弔贈捨襚之禮而使人防葬則諸侯相交之喪紀也況天王之喪葬魯君不聞親赴而王臣先至以待諸侯之葬期冠履倒置至此極矣

【附錄左傳】於是閏三月非禮也【於歷法當在僖公末年誤於今年三月置閏蓋時達歷者所譏】先王之正時也履瑞於始舉正於中歸余於終【履步也日月運轉於天猶人之行步故推歷謂之步歷步歷之始以爲術之端首謂以十一月一日子初一刻冬至爲歷首期之日三百六十有六日日月之行又有遲速而必分爲十二月舉中气以正月月朔之與月節每月各剰一日所有餘日歸之於終積成一月則置之爲閏故言歸余於終】履端於始序則不愆【四時無愆過】舉正於中民則不惑【斗建不失其次寒暑不失其常故無疑惑】歸余於終事則不悖【四時得所則事無悖亂】

夏四月丁已葬我君僖公

【左傳】夏四月丁巳葬僖公

【谷梁傳】薨稱公舉上也葬我君接上下也僖公葬而後舉諡諡所以成徳也於卒事乎加之矣

諸侯五月而葬僖公以十二月薨以四月葬於禮爲合矣

天王使毛伯來錫公命

【左傳】王使毛伯衛來錫公命【毛國伯爵衛其字也諸侯爲王卿士者公羊傳】錫者何賜也命者何加我服也【復發傳者嫌禮與桓公同死生異也古者三載考績三考點陟幽明文公新卽位功未足施而錫之非禮也】

【谷梁傳】禮有受命無來錫命錫命非正也

命所當錫者三終喪入見則有黻冕圭璧之錫禮所謂以士服見天子賜之黻冕圭璧然後歸是也嵗時來朝則有車馬衮黼之錫如采菽之詩所稱是也敵愾獻功則有彤弓玈矢之錫如彤弓之詩所稱是也然是三者皆諸侯至王所受之天子無往錫之禮今文公居喪始越五月旣非初見之時又無繼朝獻功之事毛伯之錫何爲哉故書以譏之

晉侯伐衛

【左傳】晉文公之季年諸侯朝晉衛成公不朝使孔達侵鄭伐緜訾及匡【孔達衞大夫匡杜注在潁川新汲縣東北今河南扶溝縣西有匡城】晉襄公旣祥【祥謂小祥也】使告於諸侯而伐衞及南陽【南陽杜注河內地】先且居曰效尢禍也【尢衞不朝故伐今不朝王是效衛致禍時王在溫故勸之】請君朝王臣從師晉侯朝王於溫先且居胥臣伐衞五月辛酉朔晉師圍戚六月戊戌取之獲孫昭子【昭子衞大夫食戚邑】

齊桓於霸爲盛而業止其身晉文得國日淺視桓少遜而子孫繼霸者凡十世則以襄公克纘父功尊奬王室故威加諸侯而霸業不替如衞侯不朝將告於諸侯而伐之乃能聽先且居之言朝王於溫而後往伐可謂知禮矣

叔孫得臣如京師

【左傳】叔孫得臣如周拜【得臣叔牙之孫如周謝錫命】

不自朝而使卿拜命終喪之後又不類見慢王之罪其可逭乎趙氏鵬飛以拜命爲非謂釋衰服韍於心不安說亦無據在禮喪公弔之必有拜者使人拜未聞遂釋服也

衛人伐晉

【左傳】衛人使告於陳【以晉伐告】陳共公曰更伐之我辭之【見伐求和不競太甚故使報伐示己力足以距晉我陳侯也言爲衞以辭謝晉求和】衛孔達帥師伐晉君子以爲古古者越國而謀

衞人聽陳共公謀使孔達伐晉夫古者越國而謀必義事也今陳與衛不謀以小事大之禮而乃稱兵報伐他日陳爲衛請而執達以說其爲謀也過矣

秋公孫敖防晉侯於戚【此大夫專防諸侯之始戚杜注衛邑在頓丘衛縣西今直開州北有古戚城】

【左傳】秋晉侯疆戚田故公孫敖防之【晉取衛田正其疆界公孫敖卽穆伯慶父之子也】

魯之三家𨿽自僖公而僖之世尙未見其恣也及文公之初則已專盟防矣夫諸侯非王命自爲防猶以爲罪況以列卿上防霸主豈非政逮大夫之漸乎魯與晉交失之矣

冬十月丁未楚世子商臣弒其君頵【頵公羊谷梁作髠】

【左傳】初楚子將以商臣爲太子訪諸令尹子上子上曰君之齒未也【齒年也言尙少】而又多愛黜乃亂也楚國之舉恆在少者【舉立也】且是人也蠭目而豺聲忍人也不可立也弗聽旣又欲立王子職而黜太子商臣【職商臣庻弟】商臣聞之而未察告其師潘崇曰若之何而察之潘崇曰享江羋而勿敬也【江羋成王妹嫁於江】從之江羋怒曰呼役夫【呼發聲也役夫賤者稱】宜君王之欲殺女而立職也告潘崇曰信矣潘崇曰能事諸乎【問能事職不】曰不能能行乎曰不能能行大事乎曰能【大事謂弒君】冬十月以宮甲圍成王【太子宮甲僖二十八年王以東宮卒從子玉蓋取此宮甲】王請食熊蹯而死【熊掌難熟兾久將有外救】弗聽丁未王縊諡之曰靈不瞑曰成乃瞑穆王立以其爲太子之室與潘崇使爲太師且掌環列之尹【環列之尹宮衛之官列兵而環王宮】

【谷梁傳】日髠之卒所以謹商臣之弒也夷狄不言正不正【中國君卒正者例日簒立不正者不日夷狄君卒皆略而不日今書日謹識商臣之大逆耳不以明髠正與不正】

楚僭號已久世子必不誓於天子今特書世子以著其罪也不言其父言其君者君之於世子有父之親有君之尊言世子所以明有父之親言君所以明有君之尊也楚頵僭王在位四十六年陵暴列國戰克攻取毒被天下終以昧於父子君臣之道禍發蕭墻所謂不善之積必有餘殃豈不信與

公孫敖如齊

【左傳】穆伯如齊始聘焉禮也凡君卽位卿出並聘踐修舊好要結外援好事鄰國以衛社稷忠信卑讓之道也忠徳之正也信徳之固也卑讓徳之基也

諸侯初卽位於列國有通嗣君之禮然得臣聘周而敖聘齊等周於齊失禮已甚或謂聘齊以請婚在喪謀婚尢爲非禮不貶而惡見矣

【附錄左傳】殽之役【在僖三十三年】晉人旣歸秦帥秦大夫及左右皆言於秦伯曰是敗也孟明之罪也必殺之秦伯曰是孤之罪也周芮良夫之詩曰大風有隧貪人敗類【詩大雅隧蹊徑也言貪人之敗善類若大風之行毀壞眾物所在成蹊徑】聽言則對誦言如醉【言得道聽塗說之言則喜而答對典誦之言則聞之若醉】匪用其良覆俾我悖【覆反也俾使也不用良臣之言反使我爲悖亂】是貪故也孤之謂矣孤實貪以禍夫子夫子何罪復使爲政【爲明年秦晉戰彭衙傳】

二年春王二月甲子晉侯及秦師戰於彭衙秦師敗績【彭衙杜注秦地馮翊郃陽縣西北有彭衙城在今陜西白水縣東北】

【左傳】二年春秦孟明視帥師伐晉以報殽之役二月晉侯禦之先且居將中軍趙衰佐之【代郤溱】王官無地禦戎【代梁】狐鞫居爲右【鞫居續簡伯】甲子及秦師戰於彭衙秦師敗績晉人謂秦拜賜之師【以孟明言三年將拜君賜故嗤之】戰於殽也晉梁禦戎萊駒爲右戰之明日晉襄公縛秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右【因上文萊駒失戈故言禽之生死皆曰禽】箕之役【在僖三十三年】先軫黜之而立續簡伯狼瞫怒其友曰盍死之瞫曰吾未獲死所其友曰吾與女爲難【欲共殺先軫】瞫曰周志有之勇則害上不登於明堂【周志周書也明堂所以防功序徳故不義之士不得升】死而不義非勇也共用之謂勇【共用死國用】吾以勇求右無勇而黜亦其所也【言今死而不義更成無勇宜見退】謂上不我知黜而宜乃知我矣【言今見黜而合宜則吾不得復言上不我知】子姑待之及彭衙旣陳以其屬馳秦師死焉晉師從之大敗秦師君子謂狼瞫於是乎君子詩曰君子如怒亂庻遄沮【詩小雅遄疾也沮止也言君子之怒必以止亂】又曰王赫斯怒爰整其旅【詩大雅】怒不作亂而以從師可謂君子矣秦伯猶用孟明孟明增修國政重施於民趙成子言於諸大夫曰【成子趙衰】秦師又至將必辟之懼而增徳不可當也詩曰毋念爾祖聿修厥徳【詩大雅言念其祖考則宜述修其徳以顯之母念念也】孟明念之矣念徳不怠其可敵乎【爲明年秦人伐晉傳】

秦穆公邀利以取敗不自悔責而事報復師出無名故不稱伐晉襄公得志於殽可以已矣秦兵再至不修文告以卻之而逞志於再戰是主乎戰者也故言及蓋秦穆憤於敗而不能平晉襄狃於勝而不能屈血气用事無理義以養其心終於稔怨結讎黷武殘民而已春秋書秦晉之戰所以爲世之不能懲忿窒欲者戒也

丁丑作僖公主

【左傳】丁丑作僖公主書不時也【過葬十月故曰不時】

【公羊傳】作僖公主者何爲僖公作主也【主天子長尺二寸諸侯長一尺】主者曷用虞主用桑【禮平明而葬日中而反虞以陽求陰謂之虞者親防已下壙皇皇無所親求而虞事之虞猶安神也用桑者取其名與其麤觕所以副孝於之心禮虞祭天子九諸侯七卿大夫五士三其奠處猶吉祭】練主用栗【謂期年練祭也埋虞主於兩階之間易用栗也夏后氏以松殷人以柏周人以栗禮士虞記曰桑主不文吉主皆刻而諡之蓋爲禘祫時別昭穆也虞主三代同者用意尙麤觕未暇別也】用栗者藏主也【藏於廟室中堂】作僖公主何以書譏何譏爾不時也其不時柰何欲久防而後不能也【禮作練主當以十三月文公亂制欲服喪三十六月十九月作練主又不能卒竟故以二十五月也】

【谷梁傳】作爲也爲僖公主也立主喪主於虞吉主於練【此𨿽爲練作之主終入廟以辧昭穆故傳以吉言之】作僖公主譏其後也【僖公薨至此已十五月】作主壞廟有時日於練焉壞廟壞廟之道易檐可也攺塗可也【禮親過髙祖則毀其廟以次而遷將納新神然作主在十二月壞廟在三年喪終傳連言之非謂作主壞廟同時也】

作主常禮也何以書蓋喪主作於方葬之時吉主作於小祥今僖公之薨已十有五月乃始作主慢甚矣故書之譏不時也

三月乙巳及晉處父盟【因朝而盟始此】

【左傳】晉人以公不朝來討公如晉夏四月己巳【經書三月乙巳經傳必有誤】晉人使陽處父盟公以恥之書曰及晉處父盟以厭之也【厭猶損也】適晉不書諱之也

【公羊傳】此晉陽處父也何以不氏諱與大夫盟也【谷梁傳】不言公處父伉也爲公諱也何以知其與公盟以其日也何以不言公之如晉所恥也出不書反不致也

凡盟必書地其不地於晉也公在喪未朝天子而畏晉之威越禮朝晉晉侯乃使大夫盟公以辱之是以沒不書公諱之也齊晉霸業正盛時未嘗使諸侯受盟於其國魯閔公襄公童子侯也桓公出盟閔公於落姑悼公出盟襄公於長樗不敢以非禮加諸侯也而襄公乃使大夫盟公於國都故諸侯懾於其勢而心不服此晉霸之所以易世而衰與

夏六月公孫敖防宋公陳侯鄭伯晉士縠盟於垂隴【谷谷梁作谷垂隴公羊谷梁作垂斂杜注鄭地滎陽縣東有隴城在今河南滎澤縣東北此外大夫書名之始左傳】公未至【朝晉未歸】六月穆伯防諸侯及晉司空士縠盟於垂隴晉討衛故也書士縠堪其事也【晉司空非卿也以士縠能堪卿事故書】陳侯爲衞請成於晉執孔達以說

【谷梁傳】內大夫可以防外諸侯

大夫而敵諸侯於是始晉遂以大夫主諸侯也自書士縠而後凡役書大夫大夫張也大夫之張君使之也或疑當時君權尙尊非如襄昭之際大夫專國然防微杜漸不可不謹也

自十有二月不雨至於秋七月

【公羊傳】何以書記異也大旱以災書此亦旱也曷爲以異書大旱之日短而云災【云言也言有災】故以災書此不雨之日長而無災故以異書也

【谷梁傳】歷時而言不雨文不憂雨也不憂雨者無志乎民也

不雨之月歷時而總書與僖公之每時一書不雨者異蓋僖公有閔雨之心文公無望雨之意也不雨止於七月則八月雨矣雨亦不書見不以民事系憂樂也其怠於政事可知矣

八月丁卯大事於太廟躋僖公

【左傳】秋八月丁卯大事於太廟躋僖公逆祀也於是夏父弗忌爲宗伯尊僖公且明見曰吾見新鬼大故鬼小【新鬼僖公旣爲兄死時年又長故鬼閔公死時年少弗忌明言其所見】先大後小順也躋聖賢明也【又以僖公爲聖賢】明順禮也君子以爲失禮禮無不順祀國之大事也而逆之可謂禮乎子𨿽齊聖不先父食久矣【齊肅也臣繼君猶子繼父】故禹不先鯀湯不先契【鯀禹父契湯十三世祖】文武不先不窋【不窋后稷子】宋祖帝乙鄭祖厲王猶上祖也【帝乙微子父厲王鄭桓公父二國不以帝乙厲王不肖猶尊尙之】是以魯頌曰春秋匪解享祀不忒皇皇后帝皇祖后稷【忒差也皇皇美也後帝天也詩頌僖公郊祭上天配以後稷】君子曰禮謂其后稷親而先帝也【先稱帝也】詩曰問我諸姑遂及伯姊【詩邶風】君子曰禮謂其姊親而先姑也【僖親文公父夏父弗忌欲阿時君先其所親故傳以此二詩深責其意】仲尼曰臧文仲其不仁者三不知者三下展禽【展禽柳下惠也知其賢而使在下位】廢六關【塞關陽關之屬凡六所以禁絕末遊而廢之】妾織蒲【言與民爭利】三不仁也作虛器【謂居蔡山節藻稅也有其器而無其位故曰虛】縱逆祀【聽夏父躋僖公】祀爰居【海鳥曰爰居止於魯東門外文仲以爲神命國人祀之】三不知也

【公羊傳】大事者何大祫也大祫者何合祭也其合祭柰何毀廟之主陳於大祖【毀廟謂親過髙祖毀其廟藏其主於大祖廟中陳者陳列大祖前大祖東鄕昭南鄕穆北鄕其餘孫從王父父曰昭子曰穆昭取鄕明穆取北面尙敬】未毀廟之主皆升合食於大祖【自外來曰升】五年而再殷祭【殷盛也謂三年祫五年禘禘所以異於祫者功臣皆祭也】躋者何升也何言乎升僖公譏何譏爾逆祀也其逆祀柰何先禰而後祖也【文公以僖公爲閔公庻兄升僖公於上失先後之義故譏之曰後祖者僖公以臣繼閔公猶子繼父故閔公於文公亦猶祖也】

【谷梁傳】大事者何大是事也著祫嘗【祫合也嘗秋祭】祫祭者毀廟之主陳於大祖未毀廟之主皆升合祭於大祖【祫祭者合祭諸廟已毀未毀者之主於大祖廟中以昭穆爲次序祭畢則復退其廟】躋升也先親而後祖也逆祀也逆祀則是無昭穆也無昭穆則是無祖也無祖則無天也故曰文無天無天者是無天而行也【謂天道先尊而後親今亂其上下不仰法天也】君子不以親親害尊尊此春秋之義也

凡祭而失禮則書祭名祭非失禮爲下事張本則稱事此大事於大廟蓋祫祭也祫者吉祭不言吉者主爲逆祀書也閔僖二公昭穆𨿽同世而繼序有先後閔公弟也實爲僖之君僖公兄也實爲閔之臣入廟之主有定序僖不得先閔明矣今文公私於其父序兄弟略君臣升僖之主於閔之上非禮甚矣公谷皆以大事爲祫左傳無明文而杜預以爲禘公羊注又曰三年祫五年禘皆非也五年而再殷祭謂三年一祫五年再祫耳

冬晉人宋人陳人鄭人伐秦

【左傳】冬晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳

自入春秋至此惟魯大夫帥師以名見外師非君將恆稱人外大夫自士縠專盟始以名見陽處父專將始以名見而余猶稱人大夫𨿽張而未甚也至晉秦結怨勦民報復無已則不待貶而惡見矣

公子遂如齊納幣

【左傳】襄仲如齊納幣禮也凡君卽位好舅甥修昏姻娶元妃以奉粢盛孝也【謂諒聞旣終嘉好之事通於外內外內之禮始備此除凶之卽位也】孝禮之始也

【公羊傳】納幣不書此何以書譏何譏爾譏喪娶也娶在三年之外則何譏乎喪娶三年之內不圖昏【僖公以十二月薨至此木滿二十五月又禮先納采問名納吉乃納幣此四者皆在三年之內故云爾】吉禘於莊公譏然則曷爲不於祭焉譏三年之恩疾矣【疾痛】非虛加之也以人心爲皆有之以人心爲皆有之則曷爲獨於娶焉譏娶者大吉也非常吉也其爲吉者主於已以爲有人心焉者則宜於此焉變矣【變者變慟哭泣也念親者聞欲爲已圖昏則當變慟哭泣況乃至於納幣成昏哉】

昏姻常事不書其書納幣者譏喪未終而圖昏也婦姜之迎在四年夏喪服已畢何以譏之蓋事莫重乎志故曰志哀而居約與之知喪逆婦𨿽在三年外而納幣尙在喪期之內未祥而行嘉禮哀戚忘矣志可問乎春秋此義使人抑情以去私其垂教切矣

三年春王正月叔孫得臣防晉人宋人陳人衞人鄭人伐沈沈潰【沈杜注姬姓國汝南平輿縣北有沈亭按漢志汝南治平輿故沈子國屬蔡州今河南汝陽縣東南有平輿故城沈亭在其地霸國大夫防諸大夫伐國自此始】

【左傳】三年春莊叔防諸侯之師伐沈【莊叔卽得臣】以其服於楚也沈潰凡民逃其上曰潰在上曰逃

晉襄繼霸未嘗一出與諸侯防盟而使大夫主之自伐衞而後軍政亦委之大夫其志益怠矣方是時商臣有覆載不容之罪國人惡之使晉襄能伸大義親帥諸侯以討楚則商臣不能自安楚人必有因敵勢順眾心起而討賊攺立君以聽命於諸侯者如此則有光於桓文矣乃視非己事而使大夫主兵伐其與國之小者商臣以是料晉之無能爲是以沈𨿽潰而圍江之師旋出也

【附錄左傳】衞侯如陳拜晉成也【二年陳侯爲衞請成於晉】

夏五月王子虎卒

【左傳】夏四月乙亥王叔文公卒來赴弔如同盟禮也【王子虎與僖公同盟於翟泉文公是同盟之子故赴以名】

【公羊傳】王子虎者何天子之大夫也外大夫不卒此何以卒新使乎我也

【谷梁傳】叔服也此不卒者也何以卒之以其來防葬我卒之也或曰以其嘗執重以守也【僖二十四年天王出居於鄭叔服執重任以守國】

王子虎者谷梁以爲卽叔服然左氏於叔服稱內史於子虎稱王叔文公而後此星孛入斗之時叔服復見於傳則非王子虎明矣踐土之役王子虎盟諸侯於王庭蓋天子之秉政者王臣無外交今死而赴告於魯故書以譏之

秦人伐晉

【左傳】秦伯伐晉濟河焚舟【示必死也】取王官及郊【王官杜注晉地今山西臨晉縣東南王官谷有廢壘卽王官城也郊杜注晉地當爲今臨晉平陽閒小邑】晉人不出遂自茅津濟封殽屍而還【茅津杜注在河東大陽縣西今山西平陸縣南大陽渡卽茅津也有古茅城封埋藏之】遂霸西戎用孟明也君子是以知秦穆公之爲君也舉人之周也【周備也不偏以一惡棄其善】與人之壹也【壹無二心】孟明之臣也其不解也能懼思也子桑之忠也其知人也能舉善也【子桑公孫枝舉孟明者】詩曰於以采蘩於沼於沚於以用之公侯之事秦穆有焉【詩國風言沼沚之蘩至薄猶采以共公侯以諭秦穆不遺小善】夙夜匪解以事一人孟明有焉【詩大雅】詒厥孫謀以燕翼子子桑有焉【詒遺也燕安也翼成也詩大雅諭子桑有舉善之謀】

舊說秦伯知過復貳故貶而稱人非也考之於經惟戰韓稱秦伯蓋兩君親戰若書秦人則疑晉侯見獲於秦大夫其餘終穆公之篇皆書秦人未有稱爵者又謂晉人畏秦而不出秦伯逞其忿而後悔自是見伐不報始能踐其自誓之言亦非也考之傳記則逾二年而穆公卒何由知其自悔而不報乎先儒曲生義例謂聖人以常情待晉襄以王事責秦穆皆因書錄秦誓謂孔子以穆公爲賢不知誓詞有足爲天下後世法者故不廢其言至其窮兵報怨則備書於春秋以著其罪猶化工賦物生殺並行而不相悖也

秋楚人圍江

【左傳】楚師圍江晉先僕伐楚以救江

自齊桓之霸江黃以近楚之國並從齊盟楚深憾之滅黃已久今復圍江亦以晉不能合諸侯以討其弒逆之罪故輕視中國而圍江以試之也

雨螽於宋

【左傳】秋雨螽於宋隊而死也

【公羊傳】雨螽者何死而墜也何以書記異也外異不書此何以書爲王者之後記異也

【谷梁傳】外災不志此何以志也曰災甚也其甚柰何茅茨盡矣【茅茨猶盡則嘉谷可知茨蒺藜】著於上見於下謂之雨雨自上而下者也螽不見其所從來自上而下眾多如雨異之大者也

冬公如晉十有二月己巳公及晉侯盟【此書公如晉之始左傳】晉人懼其無禮於公也請攺盟【攺二年處父之盟】公如晉及晉侯盟晉侯饗公賦菁菁者莪【詩小雅義取旣見君子樂且有儀】莊叔以公降拜【謝其以公比君子也】曰小國受命於大國敢不愼儀【賦詩曰樂且有儀故答以敢不愼儀】君貺之以大禮何樂如之抑小國之樂大國之惠也晉侯降辭【降階辭讓公】登成拜【俱還上成拜禮】公賦嘉樂【嘉樂詩大雅義取顯顯令徳宜民宜人受祿於天】

晉人懼無禮而請攺盟於公爲不辱故適晉書而反國亦致不書地盟於晉都也

晉陽處父帥師伐楚以救江【公羊谷梁無以字外大夫書帥師自此始左傳】冬晉以江故告於周王叔桓公晉陽處父伐楚以救江【桓公周卿士王叔文公之子不書不親伐也】門於方城遇息公子朱而還【子朱楚大夫伐江之帥也聞晉師起而江兵解故晉亦還】

【公羊傳】此伐楚也其言救江何爲諼也【諼詐】其爲諼柰何伐楚爲救江也【救人之道當指其所之實欲救江而反伐楚以爲其勢必當引圍江兵還自救也故云爾】

【谷梁傳】此伐楚其言救江何也江遠楚近伐楚所以救江也

大夫帥師以名氏見大夫彊也春秋於侵伐多不言所事此書伐以救何言救江𨿽善而所以救之者非其道也是時楚商臣負弒逆之罪恃彊淩弱晉襄不能大合諸侯奉詞伐罪而獨遣一軍又不敢徑造江之城下而聲言伐楚一遇子朱卽避之而返旣不能伐楚又不能救江畏怯甚矣故特起伐以救之文以罪之以者不以者也

四年春公至自晉

【附錄左傳】四年春晉人歸孔達於衞以爲衞之良也故免之【二年衞執孔逹以說晉】夏衞侯如晉拜【謝歸孔逹】曹伯如晉防正【防受貢賦之政也傳言襄公能繼文之業而諸侯服從】

夏逆婦姜於齊

【左傳】逆婦姜於齊卿不行非禮也【禮諸侯有故則使卿逆】君子是以知出姜之不允於魯也【文公薨而見出故曰出姜允信也始來不見尊貴故終不爲國人所敬信也】曰貴聘而賤逆之【公子遂納幣是貴聘也】君而卑之【君小君也】立而廢之棄信而壞其主【主內主也】在國必亂在家必亡不允宜哉詩曰畏天之威於時保之敬主之謂也【詩頌言畏天威於是保福祿爲十八年姜氏歸齊張夲】

【公羊傳】其謂之逆婦姜於齊何略之也【謂不書逆者之姓名不言如齊不稱女不書至也】髙子曰娶乎大夫者略之也【謂夫人乃齊大夫女賤不可奉宗廟故略之】

【谷梁傳】其曰婦姜爲其禮成乎齊也【昏禮成於齊故在齊便稱婦】其逆者誰也親逆而稱婦或者公與何其速婦之也【怪稱婦速故設爲問辭而反覆推之】曰公也其不言公何也非成禮於齊也【非責】曰婦有姑之辭也其不言氏何也貶之也何爲貶之也夫人與有貶也【夫人能以禮自防則夫婦之禮不成於齊故譏公而夫人與焉】

納幣卿行則逆婦必非微者谷梁謂公自逆是也未至而稱婦則成禮於齊明矣圖昏於喪期之內又成禮於婦家所謂失禮之中又失禮也故諱不書公以示貶

狄侵齊

春秋霸業之盛首推桓文以其攘外而安內也狄𨿽敗於箕未幾復侵齊春秋書之譏晉襄無攘卻之謀而齊霸不紹也

秋楚人滅江

【左傳】楚人滅江秦伯爲之降服出次不舉過數【降服素服也出次辟正寢不舉去盛饌鄰國之禮有數今秦伯過之】大夫諫公曰同盟滅【秦江同盟不告故不書】𨿽不能救敢不矜乎吾自懼也君子曰詩云惟彼二國其政不獲惟此四國爰究爰度其秦穆之謂矣【詩大雅爰於也究度皆謀也言夏商之君政不得人心故四方諸侯皆懼而謀度其政事諭秦穆亦能感江之防懼而思政也】

春秋中以慕義從霸遂致滅亡者江與黃是也當桓之世黃爲楚滅齊不能救君子憫之江被圍經年晉霸不競不能撼楚以庇江春秋書圍書滅著晉襄之無遠謀見江上下同力效死乃亡國之善辭也不書奔死社稷也

晉侯伐秦

【左傳】秋晉侯伐秦圍邧新城【邧杜注秦邑在今陜西澄城縣境新城杜注秦邑今澄城縣東北有古新城卽梁國之新裏也】以報王官之役【王官役在三年】

晉襄以王官之役不報爲恥未若商臣得志於江爲恥之大也報秦而不誅商臣末矣況救江則遣大夫伐秦則君親之故書晉侯伐秦於滅江之下見其急於修怨而緩於卹患也爵晉侯非善之以其徇私亟戰而不知戢故目其人而責之

衞侯使寗兪來聘

【左傳】衛寗武子來聘公與之宴爲賦湛露及彤弓【非禮之常公特命樂人以示意故言爲賦湛露彤弓詩小雅】不辭又不答賦使行人私焉【私問之】對曰臣以爲肄業及之也【肄習也以魯人失所賦故佯爲不知】昔諸侯朝正於王【朝而受政教也】王宴樂之於是乎賦湛露則天子當陽諸侯用命也【詩云湛湛露斯匪陽不晞晞幹也言露見日而幹猶諸侯稟天子命而行】諸侯敵王所愾而獻其功【敵猶當也愾恨怒也】王於是乎賜之彤弓一彤矢百玈弓矢千以覺報宴【覺明也謂諸侯有四夷之功王賜之弓矢又爲歌彤弓以明報功宴樂】今陪臣來繼舊好【因論天子之樂故自稱陪臣】君辱貺之其敢幹大禮以自取戾【貺賜也干犯也戾罪也解已所以不辭亦不答之意】

禮諸侯嵗相問殷相聘殷眾也殷見曰同十有二年五服盡朝故曰殷見殷見旣畢諸侯更遣大夫以交於鄰邦謂之殷聘今殷見則亡而殷聘則存聖人書之以傷周道也

冬十有一月壬寅夫人風氏薨

【左傳】冬成風薨【爲明年王使歸舍賵傳】

春秋正名定分之書也仲子不稱夫人稱夫人自風氏始春秋記其卒葬各以實書不爲異辭者謹禮之所由變也

日講春秋解義卷二十三

欽定四庫全書

日講春秋解義卷二十四

文公

五年春王正月王使榮叔歸含且賵

【左傳】五年春王使榮叔來含且賵【榮叔天子之上大夫榮采地叔字也公羊傳】含者何口實也【孝子所以實親口也緣生以事死不忍虛其口天子以珠諸侯以玉大夫以碧士以貝】其言歸含且賵何兼之兼之非禮也【谷梁傳】含一事也賵一事也兼歸之非正也其曰且志兼也其不言來不周事之用也賵以早【乘馬曰賵所以助葬成風未葬故言早】而含已晚【已殯故言晚】

春秋繋王於天以履天位治天職所惇庸者天敍天秩所刑賞者天命天討文公以風氏之喪訃於王非禮也王不能正反歸含賵失天理矣故特不稱天言弗克若天也

三月辛亥葬我小君成風

【公羊傳】成風者何僖公之母也

成風書葬是祔於姑也隱公時仲子猶別立宮以祀今則儼然並尊又私諡焉亂禮甚矣書其實以示譏也

王使召伯來防葬【召伯谷梁作毛伯】

【左傳】召昭公來防葬【召采地伯爵天子卿也】禮也【成風莊公之妾母以子貴故曰禮】

【谷梁傳】防葬之禮於鄙上【鄙竟也爲送葬來故從競至墓上】

王臣下聘桓公宰糾書名示貶而大夫再聘則書字從同也今王以夫人之禮喪成風再不稱天何也薨而賵含尙曰不可又使卿來防葬將祔之於廟則其事益隆失益甚矣故復去天以示義

夏公孫敖如晉

王含且賵又使卿來防葬禮莫隆焉不往謝而亟如晉慢王尊霸不貶而惡見矣

秦人入鄀

【左傳】初鄀叛楚卽秦又貳於楚夏秦人入鄀

鄀介秦楚之閒商臣弒逆鄀叛楚而卽秦以穆公爲可恃也及楚滅江懼而貳於楚秦不能庇鄀乃稱兵以入之而其後鄀卒爲楚所並王政不行小國之無罪而就滅亡如此可哀也夫

秋楚人滅六【六杜注六國廬江六縣在今江南六安州北】

【左傳】六人叛楚卽東夷秋楚成大心仲歸帥師滅六【仲歸子家】冬楚公子燮滅蓼【蓼杜注蓼國安丰蓼縣今河南固始縣東北蓼城崗卽其地】臧文仲聞六與蓼滅曰臯陶庭堅不祀忽諸【蓼與六皆臯陶後也庭堅臯陶字】徳之不建民之無援哀哉

邾滅須句楚滅六蓼皆世變之大者須句司大皞之祀六蓼實臯陶之後上古建國歷唐虞三代緜延不絕入春秋而後蕩滅無遺蓋不獨周綱解紐自古聖王之政教至是而盡廢故不足以相維持也

冬十月甲申許男業卒

【附錄左傳】晉陽處父聘於衞反過嬴從之【杜注晉邑汲郡修武縣今河南獲嘉縣西北有故城嬴逆旅大夫】及溫而還其妻問之嬴曰以剛商書曰沈漸剛克髙明柔克【沈漸猶滯弱也髙明猶亢爽也言各當以剛柔勝已本性乃能成全也此在洪範今謂之周書】夫子壹之【謂純任剛也】其不沒乎天爲剛徳猶不幹時【寒暑相順】況在人乎且華而不實【言過其行】怨之所聚也犯而聚怨【剛則犯人】不可以定身余懼不獲其利而離其難是以去之【離麗也爲六年晉殺處父傳】晉趙成子【趙衰新上軍帥中軍佐也】欒貞子【欒枝下軍帥也】霍伯【先且居中軍帥也】臼季【胥臣下軍佐也】皆卒【爲六年搜於夷傳】

六年春葬許僖公

【附錄左傳】六年春晉搜於夷捨二軍【僖三十一年晉搜淸原作五軍今捨二軍復三軍之制夷杜注晉地前年四鄕卒故搜以謀軍帥】使狐射姑將中軍【代先且居】趙盾佐之【代趙衰也盾趙衰子】陽處父至自溫【往年聘衞過溫今始至】攺搜於董【董杜注河東汾陰縣有董亭在今山西聞喜縣東北接絳州界】易中軍【易以趙盾爲帥射姑佐之】陽子成季之屬也【處父嘗爲趙衰屬大夫】故黨於趙氏且謂趙盾能曰使能國之利也是以上之宣子於是乎始爲國政【宣趙盾諡】制事典【典常也】正法罪【輕重當】辟刑獄【辟猶理也】董逋逃【董督也】由質要【由用也質要券契也】治舊洿【治理洿穢】本秩禮【貴賤不失其本】續常職【修廢官】出滯淹【拔賢能也】旣成以授大傅陽子與大師賈佗使行諸晉國以爲常法【賈佗以公族從文公而不在五人之數】

夏季孫行父如陳

【左傳】臧文仲以陳衞之睦也欲求好於陳夏季文子聘於陳【季文子卽行父季友之孫】且娶焉

季友以原仲之舊如陳者再今行父之往蓋因其祖舊好假公室之聘而圖婚耳韓侯因朝而娶詩列大雅則於禮無譏故經但以出聘書而不及其私與友之葬原仲異也

【附錄左傳】秦伯任好卒【任好秦穆公名】以子車氏之三子奄息仲行鍼虎爲殉【子車秦大夫氏也以人從葬爲殉】皆秦之良也國人哀之爲之賦黃鳥【黃鳥詩秦風義取黃鳥止於棘桑往來得其所傷三良不然】君子曰秦穆之不爲盟主也宜哉死而棄民【善人者民之望也殺以殉葬是棄民望】先王違世猶詒之法而況奪之善人乎詩曰人之云亡邦國殄瘁【詩大雅言善人亡則國瘁病】無善人之謂若之何奪之古之王者知命之不長是以並建聖哲【建立聖知以司牧民】樹之風聲【因土地風俗爲立聲敎之法】分之采物【旌旗衣服各有分制】著之話言【話善言也爲作善言遺戒】爲之律度【鐘律度量所以治歷明時】陳之藝極【藝凖也極中也貢獻多少之法傳曰貢之無藝又曰貢獻無極】引之表儀【引導也表儀猶威儀】予之法制告之訓典【訓典先王之書】敎之防利【防惡興利】委之常秩【委任也常秩官司之常秩】道之以禮則使毋失其土宜眾賴之而後卽命【卽就也】聖王同之今縱無法以遺後嗣而又收其良以死難以在上矣君子是以知秦之不復東徵也【不能復徵東方諸侯爲霸主】

秋季孫行父如晉

【左傳】秋季文子將聘於晉使求遭喪之禮以行【聞晉侯疾故】其人曰將焉用之【其人從者】文子曰備豫不虞古之善敎也求而無之實難【難卒得】過求何害

王制諸侯比年一小聘三年一大聘五年一朝文公卽位六載未嘗一如京師而朝晉者再且數遣聘問知霸主而不知有王比事以觀罪可見矣

八月乙亥晉侯驩卒【驩公羊作讙】

【左傳】八月乙亥晉襄公卒靈公少晉人以難故欲立長君趙孟曰【趙孟趙盾也】立公子雍【公子雍文公子襄公庻弟杜祁之子】好善而長先君愛之且近於秦秦舊好也置善則固事長則順立愛則孝結舊則安爲難故故欲立長君有此四徳者難必抒矣【抒除也】賈季曰不如立公子樂【樂文公子懷嬴所出】辰嬴嬖於二君【辰嬴卽懷嬴二君懷公文公也】立其子民必安之趙孟曰長嬴賤班在九人【班位也】其子何震之有【震威也】且爲二嬖淫也爲先君子不能求大而出在小國辟也母淫子辟無威陳小而遠無援將何安焉杜祁以君故讓偪姞而上之【杜祁杜伯之後祁姓也偪國名姞姞姓女生襄公爲世子故杜祁讓使在己上】以狄故讓季隗而己次之故班在四【以季隗是文公處狄時妻故復讓之】先君是以愛其子而仕諸秦爲亞卿焉【言其賢故位尊】秦大而近足以爲援母義子愛足以威民立之不亦可乎使先蔑士防如秦逆公子雍【先蔑士伯也士防隨季也】賈季亦使召公子樂於陳趙孟使殺諸郫【郫杜注晉地今河南濟源縣西有郫亭】

冬十月公子遂如晉葬晉襄公

【左傳】冬十月襄仲如晉葬襄公

禮諸侯五月而葬今三月不及期非禮也又禮諸侯之喪士弔大夫送葬及晉文昉爲霸令使大夫弔卿共葬事故襄仲以卿往防亦非禮也

晉殺其大夫陽處父晉狐射姑出奔狄【射谷梁作夜】

【左傳】賈季怨陽子之易其班也【本中軍帥易以爲佐】而知其無援於晉也【少族多怨】九月賈季使續鞫居殺陽處父【鞫居狐氏之族】書曰晉殺其大夫侵官也【君已命帥處父易之故曰侵官】十一月丙寅晉殺續簡伯【討其殺處父簡伯續鞫居十一月無丙寅丙寅十二月八日也日月必有誤】賈季奔狄宣子使臾駢送其帑【臾駢趙盾屬大夫帑妻子也宣子以賈季佐中軍同官故】夷之搜賈季戮臾駢【戮辱也】臾駢之人欲盡殺賈氏以報焉臾駢曰不可吾聞前志有之曰敵惠敵怨不在後嗣忠之道也【敵猶對也若及子孫則爲非對是遷怒也】夫子禮於賈季我以其寵報私怨無乃不可乎介人之寵非勇也【介因也】損怨益仇非知也【殺季家欲以除怨宣子將復怨已是益仇】以私害公非忠也釋此三者何以事夫子盡具其帑與其器用財賄親帥扞之送致諸竟【扞衞也】

【公羊傳】晉殺其大夫陽處父則狐射姑曷爲出奔射姑殺也射姑殺則其稱國以殺何君漏言也其漏言柰何君將使射姑將【謂作中軍大夫】陽處父諫曰射姑民眾不說不可使將於是廢將陽處父出射姑入君謂射姑曰陽處父言曰射姑民眾不說不可使將射姑怒出刺陽處父於朝而走

【谷梁傳】稱國以殺罪累上也襄公已葬其以累上之辭言之何也君漏言也上泄則下闇下闇則上聾且闇且聾無以相通【臣闇不言君無所聞上下否塞】夜姑殺者也夜姑之殺柰何曰晉將與狄戰使狐夜姑爲將軍趙盾佐之陽處父曰不可古者君之使臣也使仁者佐賢者不使賢者佐仁者今趙盾賢夜姑仁其不可乎【賢者多才也戰主攻伐仁者有惻隱之心不如多才者有權略】襄公曰諾謂夜姑曰吾始使盾佐女今女佐盾矣【稱處父語以語之故傳曰漏言也】夜姑曰敬諾襄公死處父主竟上事【待諸侯防葬在鄙上】夜姑使人殺之君漏言也故士造辟而言詭辭而出【辟君也言與君言出則詭辭不以實告人】曰用我則可不用我則無亂其徳【此士對君言之辭】凡君與臣同殺則稱國今射姑實殺處父而罪累上者見人君以公正之道進退其臣人自心服無所歸咎襄公乃漏言於射姑嫁怨於處父𨿽非身殺之而以失言殺之等殺耳故襄公已卒而書國殺所以爲後世戒也

閏月不告月猶朝於廟

【左傳】閏月不告朔非禮也【經稱告月傳稱告朔明告月必以朔】閏以正時【四時漸差則置閏以正之】時以作事【順時命事】事以厚生【事不失時則年丰而民生厚】生民之道於是乎在矣不告閏朔棄時政也何以爲民【爲治也】

【公羊傳】不告月者何不告朔也【禮諸侯受十二月朔政於天子藏於祖廟每月朔朝廟使大夫南面奉天子命君北面而受之比時使有司先告朔謹之至也】曷爲不告朔【謂不言朔而言月】天無是月也閏月矣何以謂之天無是月非常月也猶者何通可以已也【朝者因視朔政爾無政而朝故曰猶不言朔者閏月無告朔禮也】

【谷梁傳】不告月者何也不告朔也不告朔則何爲不言朔也閏月者附月之餘日也積分而成於月者也【一嵗三百六十日餘六日又有小月六積五嵗約得六十日而再閏積眾月之餘分以成此月】天子不以告朔而喪事不數也【閏是叢殘之數非月之正故吉凶大事皆不用也】猶之爲言可以已也【告朔然後朝廟旣廢其大而行其細故譏之】

諸侯月朔告於廟謂之告朔因以聽治此月之政謂之視朔不告月者不告朔也因月之虧盈置閏是主乎月而有閏也故不言朔而言月在禮天子閏月聽朔於明堂閏者所以定四時成嵗天子以爲月而頒之諸侯不奉以告是輕正朔慢時令也況一月之內百官修政於朝庻民服事於野閏𨿽無常而政有常安得不告猶朝於廟者幸其不已之詞也

七年春公伐邾

【左傳】七年春公伐邾閒晉難也【公因霸國有難而侵小】

三月甲戌取須句遂城郚【句公羊作朐郚杜注魯邑卞縣南有郚城在今山東泗水縣東南】

【左傳】三月甲戌取須句【須句魯封內屬國僖公反其君之後邾復滅之】寘文公子焉【邾文公子叛邾在魯故使爲守須句大夫】非禮也【絕大皡之祀以與鄰國叛臣故曰非禮】

【公羊傳】取邑不日此何以日內辭也使若他人然【據昭三十二年正月取闞亦邾妻之邑木嘗書日今以日爲內辭者使若公春伐邾妻而去他人自以甲戌日取之所以深諱其貪利取邑也然僖公嘗伐邾取須朐矣何以不爲內辭哉公羊之說非也】

【谷梁傳】取邑不日此其日何也不正其再取故謹而日之也【僖二十二年公已伐邾取須句過而不攺故錄日以志之然非也設不日則聽其取已乎】遂繼事也【因伐邾之師】

晉襄旣卒國未立君公乘其閒伐邾取邑絕大皞之祀俾邾之叛臣守之貪土地而捨逋逃又重勞民力城內邑以防邾師之至心有慊焉故畏鄰國之伐而不知愈重其過耳

夏四月宋公王臣卒【王臣谷梁作壬臣】

宋人殺其大夫

【左傳】夏四月宋成公卒於是公子成爲右師【莊公子】公孫友爲左師【目夷子】樂豫爲司馬【戴公元孫】鱗矔爲司徒【桓公孫】公子蕩爲司城【桓公子也以武公名廢司空爲司城】華禦事爲司寇【華元父也傳言六卿皆公族昭公不親信之所以致亂】昭公將去羣公子【成公卒其弟禦殺世子而自立國人殺禦而立其少子杵臼是爲昭公】樂豫曰不可公族公室之枝葉也若去之則本根無所庇矣葛藟猶能庇其本根故君子以爲比【詩人取以諭九族兄弟】況國君乎此諺所謂庇焉而縱防斧焉者也【縱放也尋卽將尋斧柯之尋】必不可君其圖之親之以徳皆股肱也誰敢攜貳若之何去之不聽穆襄之族率國人以攻公【穆公襄公之子孫昭公所欲去者】殺公孫固公孫鄭於公宮【二子在公宮故爲亂兵所殺】六卿和公室樂豫捨司馬以讓公子卬【卬昭公弟】昭公卽位而葬書曰宋人殺其大夫不稱名眾也且言非其罪也【殺者眾故名不可知死者無罪則例不稱名】

【公羊傳】何以不名【成公十五年秋宋殺其大夫山稱名】宋三世無大夫三世內娶也

【谷梁傳】稱人以殺誅有罪也【臣以權寵逼君故言有罪】

成公在殯昭公首爲亂階至使公族構難大夫罹殃經書宋人以著國亂無政而昭公之不君亦可見矣

戊子晉人及秦人戰於令狐晉先蔑奔秦【蔑公羊作昩奔上有以師字】

【左傳】秦康公送公子雍於晉曰文公之入也無衛故有呂郤之難【在僖二十四年】乃多與之徒衛穆嬴日抱大子以啼於朝曰【穆嬴農公夫人靈公母也】先君何罪其嗣亦何罪捨適嗣不立而外求君將焉寘此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏偪【畏國人以大義來逼已】乃背先蔑而立靈公【初使先蔑逆子雍故言背靈公大子夷臯也】以禦秦師箕鄭居守趙盾將中軍先克佐之【克先且居子代狐射姑】荀林父佐上軍【箕鄭將上軍居守故佐獨行】先蔑將下軍先都佐之步招禦戎戎津爲右及菫陰【先蔑士防逆公子雍前還晉晉人始以逆雍出軍故蔑猶在職菫陰杜注晉地】宣子曰我若受秦秦則賔也不受寇也旣不受矣而復緩師秦將生心先人有奪人之心軍之善謀也逐寇如追逃軍之善政也訓卒利兵秣馬蓐食潛師夜起【蓐食早食於寢蓐也】戊子敗秦師於令狐至於刳首【刳首杜注令狐在河東與刳首相接按令狐今山西猗氏縣地刳首當在今滎河臨晉閒】己丑先蔑奔秦士防從之先蔑之使也荀林父止之曰夫人大子猶在而外求君此必不行子以疾辭若何不然將及攝卿以往可也何必子同官爲寮吾嘗同寮敢不盡心乎弗聽爲賦板之三章【板詩大雅其三章義取芻蕘之言猶不可忽況同寮乎僖二十八年林父將中行先蔑將左行】又弗聽及亡荀伯盡送其帑及其器用財賄於秦【荀伯林父】曰爲同寮故也士防在秦三年不見士伯【士伯先蔑】其人曰能亡人於國【言能與人俱亡於晉國】不能見於此焉用之【何用如此】士季曰【士季士防】吾與之同罪非義之也【言已非慕先蔑之義而從之】將何見焉及歸遂不見【責先蔑爲正卿而不匡諫且俱出奔惡有黨也士防歸在十三年公羊傳】晉先眜以師奔秦此偏戰也何以不言師敗績敵也此晉先眜也其稱人何貶曷爲貶外也其外柰何以師外也【懷持二心有功欲還無功便持師出奔故於戰貶之】何以不言出遂在外也【言從竟外去】

【谷梁傳】不言出在外也輟戰而奔秦以是爲逃軍也【輟止也爲將而獨奔故曰逃軍】

晉人捨適嗣而外求君其始已失及畏偪立君不知以禮謝秦而悍然興戎掩其不備蓋晉人爲志乎是戰也言戰不言敗勝負敵也先蔑之奔不言出明自軍中去也

狄侵我西鄙

【左傳】狄侵我西鄙公使告於晉趙宣子使因賈季問酆舒且讓之【時賈季奔在狄酆舒狄相】酆舒問於賈季曰趙衰趙盾孰賢對曰趙衰冬日之日也趙盾夏日之日也【冬日可愛夏日可畏】

魯嘗患戎未嘗患狄蓋狄遠魯且懾晉也至是晉構秦難不在諸侯魯閒之而近伐邾狄亦閒之而遠侵魯春秋書此罪魯之不自正而晉業之替亦見矣

秋八月公防諸侯晉大夫盟於扈【扈杜注鄭地滎陽捲縣西北有扈亭在今河南原武縣西北】

【左傳】秋八月齊侯宋公衞侯陳侯鄭伯許男曹伯防晉趙盾盟於扈晉侯立故也公後至故不書所防凡防諸侯不書所防【謂不具列公侯及卿大夫】後也後至不書其國辟不敏也【不敏猶不達也諸國皆在公獨後是不逹於事此傳自釋凡例之意】

【公羊傳】諸侯何以不序大夫何以不名公失序也公失序柰何諸侯不可使與公盟眣晉大夫使與公盟也【以目通指曰眣文公內則喪娶逆祀外則貪利取邑爲諸侯所薄賤故不見序】

【谷梁傳】其曰諸侯略之也

以大夫主盟諸侯自防扈始趙盾初立靈公專執晉政彊防八國之君而自主盟若晉無君然故諸侯不序而趙盾不名所以著大夫之專也

冬徐伐莒

徐僭號卽戎厥後自進於中國數從防伐經皆稱人以其能附中國也今以中國無霸興兵伐莒故復以號舉

公孫敖如莒涖盟【涖公羊谷梁作蒞】

【左傳】穆伯娶於莒曰戴已生文伯其娣聲已生惠叔【穆伯公孫敖也文伯谷也惠叔難也】戴己卒又聘於莒莒人以聲己辭則爲襄仲聘焉【襄仲公子遂敖從父昆弟】冬徐伐莒莒人來請盟【見伐故欲結援】穆伯如莒涖盟且爲仲逆及鄢陵【鄢陵杜注莒邑】登城見之美自爲娶之仲請攻之公將許之叔仲惠伯諫曰【惠伯叔牙孫】臣聞之兵作於內爲亂於外爲寇寇猶及人亂自及也今臣作亂而君不禁以啟寇讎若之何公止之惠伯成之【平二子】使仲捨之【捨不娶】公孫敖反之【還莒女】復爲兄弟如初從之【爲明年公孫敖奔莒傳】

【谷梁傳】蒞位也其曰位何也前定也其不日前定之盟不日也【以徐伐莒而往涖盟嫌非兩國交盟之例故明之】

莒爲徐所伐故來求援請修洮之盟而敖因盟莒以代弟逆婦且爲不道經苐書涖盟所謂春秋書王法不誅其人身也

【附錄左傳】晉郤缺言於趙宣子曰日衞不睦故取其地【日往日元年晉伐衞取戚田】今已睦矣可以歸之叛而不討何以示威服而不柔何以示懷非威非懷何以示徳無徳何以主盟子爲正卿以主諸侯而不務徳將若之何夏書曰戒之用休董之用威勸之以九歌勿使壞九功之徳皆可歌也謂之九歌六府三事謂之九功水火金木土谷謂之六府正徳利用厚生謂之三事義而行之謂之徳禮【徳正徳也禮以制財用之節又以厚生民之命】無禮不樂所由叛也若吾子之徳莫可歌也其誰來之盍使睦者歌吾子乎宣子說之【爲明年晉歸鄭衞田張本】

八年春王正月

【附錄左傳】八年春晉侯使解揚歸匡戚之田於衞【解揚晉大夫匡本衞邑中屬鄭孔達伐不能克今晉令鄭還衞並歸所取戚田】且復致公壻池之封自申至於虎牢之竟【公壻池晉君女壻舊取衞地以封之今並還衛也申杜注鄭地當在今河南汜水縣界】

夏四月

【附錄左傳】夏秦人伐晉取武城以報令狐之役【令狐役在七年】

秋八月戊申天王崩

【左傳】秋襄王崩【子頃王壬臣立爲公孫敖如周弔傳】

冬十月壬午公子遂防晉趙盾盟於衡雍

【左傳】晉人以扈之盟來討【前年盟扈公後至】冬襄仲防晉趙孟盟於衡雍報扈之盟也

乙酉公子遂防雒戎盟於暴【公羊作伊雒戎暴杜注鄭地】

【左傳】遂防伊雒之戎【伊雒之戎將伐魯公子遂不及復君故專命與之盟】書曰公子遂珍之也【珍貴也】

翟泉之盟猶有王人及魯公涖焉以大夫而專防盟自衡雍始其後趙盾仲遂皆爲弒君之賊而有後於魯晉三桓專魯六卿分晉其兆早見於斯矣遂旣盟趙盾四日又盟雒戎而再以名見不書遂防蓋以二事出皆有公命左氏之說非也

公孫敖如京師不至而復丙戌奔莒【公羊無而字】

【左傳】穆伯如周弔喪不至以幣奔莒從己氏焉【已氏莒女公羊傳】不至復者何不至復者內辭也不可使往也【安居不肯行故諱使若己行但不至而還用】不可使往則其言如京師何遂公意也【正其義不使君命壅塞】何以不言出【據慶父言出奔】遂在外也【諱使若從外來不敢復還者也】

【谷梁傳】不言所至未如也【若其已行當如公子遂至黃乃復今不言所至而直言復知其實未如也】未如則未復也未如而曰如不廢君命也【受命而出義無私畱書如京師以顯命行於下不書所至以表不去之罪】未復而曰復不專君命也【復者事畢之辭未如故知其未復加畢事之文者言君命無輒専之道】其如非如也其復非復也惟奔莒之爲信故謹而日之也還者事畢復者事未畢也禮君言不宿於家況敖受命以赴天王之喪廢君命而徒返無王無君罪莫甚焉文公旣不加誅又不再使卿往亦罪也不言所至者舉京師爲重也不言出受命矣自外出也

螽【螽公羊作】

宋人殺其大夫司馬宋司城來奔

【左傳】宋襄夫人襄王之姊也昭公不禮焉【昭公適祖母】夫人因戴氏之族【華樂皇皆戴族】以殺襄公之孫孔叔公孫鐘離及大司馬公子卬皆昭公之黨也司馬握節以死故書以官【節國之符信也握之以死示不廢命】司城蕩意諸來奔效節於府人而出【效猶致也意諸公子蕩之孫】公以其官逆之皆復之【卿違從大夫公賢其效節故以本官逆之請宋而復之司城官屬悉來奔故言皆復】亦書以官皆貴之也

【公羊傳】司馬者何司城者何皆官舉也【皆以官名舉言之】曷爲皆官舉【據宋殺其大夫山不官舉】宋三世無大夫三世內娶也【宋以內娶三世妃黨爭權相殺主或不知所任故舉其官】

【殺梁傳】司馬官也其以官稱無君之辭也司城官也其以官稱無君之辭也來奔者不言出舉其接我也殺其大夫志亂也二人皆以官舉見主兵者不能其官至於見殺守土者不能其官至於出奔故以其官責之而宋國無政昭公之不能定位已於此見其端兆矣

【附錄左傳】夷之搜晉侯將登箕鄭父先都【登之於上軍也夷搜在六年】而使士縠梁益耳將中軍【士縠本司空】先克曰狐趙之勲不可廢也【狐偃趙衰有從亡之勲】從之先克奪蒯得田於菫陰【七年晉禦秦師於菫陰以軍事奪其田也先克中軍佐】故箕鄭父先都士縠梁益耳蒯得作亂【著五人作亂之由爲明年殺先克張本】

九年春毛伯來求金【來求止此】

【左傳】毛伯衞來求金非禮也【天子不私求財故曰非禮】不書王命未葬也

【公羊傳】毛伯者何天子之大夫也何以不稱使當喪未君也逾年矣何以謂之未君【襄王崩在八年逾年當卽位】卽位矣而未稱王也未稱王何以知其卽位以諸侯之逾年卽位亦知天子之逾年卽位也【俱繼體其禮不得異】以天子三年然後稱王亦知諸侯於其封內三年稱子也【各信息於其下】逾年稱公矣則曷爲於其封內三年稱子緣民臣之心不可一日無君緣終始之義一年不二君【故君薨稱子某旣葬稱子明繼體以繋民臣之心】不可曠年無君【故逾年稱公】緣孝子之心則三年不忍當也【孝子三年志在思慕不忍當父位故𨿽卽位猶於其封內三年稱子】毛伯來求金何以書譏何譏爾王者無求求金非禮也然則是王者與【據未稱王】曰非也非王者則曷爲謂之王者王者無求曰是子也繼文王之體守文王之法度文王之法無求而求故譏之也【引文王者文王始受命制法度】

【谷梁傳】求車猶可求金甚矣【求俱不可在喪尢甚】

公孫敖旣不至京師魯遂不供天子之喪故毛伯來風魯以求金何以不稱使當喪未君也冢宰不能制國用而下求諸侯不貢而致王求皆非也自是以後魯不修貢而王亦無求矣

夫人姜氏如齊

二月叔孫得臣如京師

【谷梁傳】京大也師眾也言周必以眾與大言之也

辛丑葬襄王

【左傳】二月莊叔如周葬襄王【莊叔卽得臣】

【公羊傳】王者不書葬此何以書不及時書過時書我有往者則書

【谷梁傳】天子志崩不志葬舉天下而葬一人其道不疑也志葬危不得葬也【不得備禮葬】日之甚矣其不葬之辭也【王室微弱諸侯無復往防葬】

前年公子遂如晉葬襄公今此得臣如京葬襄王是夷周於晉也

晉人殺其大夫先都

【左傳】九年春王正月己酉使賊殺先克【箕鄭等所使也不赴故不書】乙丑晉人殺先都梁益耳【乙丑正月十九日經書二月從告】

三月夫人姜氏至自齊

【谷梁傳】卑以尊致病文公也【夫人行例不致乃以君禮致剸公寵之過】夫人與君敵體然適他國未有致之者則其行非禮以不致見其罪也此書致以歸寧告廟得其正也歸寧常事爾宜不書然不一書則終無以著其正故於出姜之至見之又歸寧𨿽常事而出姜之歸寧以不安於魯而歸告於父母則非常也

晉人殺其大夫士縠及箕鄭父

【左傳】三月甲戌晉人殺箕鄭父士縠蒯得【梁益耳蒯得不書皆非卿谷梁傳】稱人以殺誅有罪也鄭父累也

三大夫作亂殺中軍佐固有罪矣曷爲不稱國討時晉侯年防政在趙盾故稱人以殺見大夫專作威福而政不自君出也

楚人伐鄭

【左傳】範山言於楚子曰【範山楚大夫】晉君少不在諸侯北方可圖也楚子師於狼淵以伐鄭【狼淵杜注潁川潁陰縣有狼陂在今河南許州】囚公子堅公子尨及樂耳【三子鄭大夫】鄭及楚平

公子遂防晉人宋人衞人許人救鄭

【左傳】公子遂防晉趙盾宋華耦衞孔達許大夫救鄭【華耦華督曽孫】不及楚師卿不書緩也以懲不恪【獨書公子遂者春秋於魯事自非特爲襃貶則皆從國史不同之於他國也】

楚自城濮以來不敢窺諸國以文襄之烈存也今狼淵之師正其嘗試之時而趙盾不能折衝弭患乃視爲常役緩不及事致楚得志而晉遂不競矣

夏狄侵齊

楚得志而狄交侵矣故書以病晉也

【附錄左傳】夏楚侵陳克壺丘【壺丘杜注陳邑在今河南陳州南境】以其服於晉也秋楚公子朱自東夷伐陳【子朱息公也】陳人敗之獲公子茷陳懼乃及楚平【以小勝大故懼而請平也傳言晉君少楚陵中國明年所以有厥貉之防】

秋八月曹伯襄卒

九月癸酉地震

【公羊傳】地震者何動地也何以書記異也【天動地靜者常也地動者象陰爲陽行故曰異】

【谷梁傳】震動也地不震者也震故謹而日之也

地道以靜爲體以順爲正安以承天者也逆其常理而不得節則震而不安其所承矣

冬楚子使椒來聘【椒谷梁作萩楚君臣姑並見經】

【左傳】冬楚子越椒來聘【子越椒令尹子文從子】執幣傲叔仲惠伯曰是必滅若敖氏之宗傲其先君神弗福也【十二年傳曰先君之敝器使下臣致諸執事明奉使皆告廟故言傲其先君也爲宣四年楚滅若敖氏張本公羊傳】椒者何楚大夫也楚無大夫此何以書始有大夫也始有大夫則何以不氏【據屈完氏】許夷狄者不一而足也【許與也言進之當以漸】

【谷梁傳】楚無大夫其曰萩何也以其來我襃之也先儒皆謂春秋與楚慕義能以禮交諸侯故襃進之乃樂與人爲善之義此大非也商臣負覆載不容之罪乘晉霸之衰圍江圍巢滅江滅六滅蓼伐鄭侵陳侵宋其聘魯乃遠交近攻之術亦所以窺伺東夏耳春秋乃用此襃之而赦其大惡逆天理悖人情矣而謂孔子有是乎蓋中國無霸楚勢日張魯人畏其憑陵喜於來聘而以待齊晉之禮待之故舊史備其辭孔子仍而不革以著諸侯畏楚之情實耳觀十年冬楚次厥貉亦書爵則以書爵爲襃其不可通也審矣

秦人來歸僖公成風之襚

【左傳】秦人來歸僖公成風之襚禮也【秦本非魯方嶽同盟無相赴弔之制故不譏其緩而以接好爲禮】諸侯相弔賀也𨿽不當事【送死不及屍故曰不當事】茍有禮焉書也以無忘舊好

【公羊傳】其言僖公成風何兼之兼之非禮也【禮主於敬當各使一使所以別尊卑】曷爲不言及成風成風尊也【不可使卑及尊也谷梁傳】秦人弗夫人也【言秦人弗以成風爲夫人故不言夫人】卽外之弗夫人而見正焉【見不以妾爲妻之正】

秦晉方不睦而魯善於晉故秦人歸襚以結魯猶楚欲圖北方而來聘也過時始至不以緩爲譏以其始通錄之也僖公成風𨿽母子先君後夫人體當然也不言及卑不及尊也不稱夫人以義不得言及茍稱夫人則辭不別白嫌於僖公之夫人耳

葬曹共公

日講春秋解義卷二十四﹤經部﹐春秋類﹐日講春秋解義﹥

欽定四庫全書

日講春秋觧義卷二十五

文公

十年春王三月辛卯臧孫辰卒

臧孫魯之名大夫也知栁下惠之賢而不與立自莊公末己與聞國政四十餘年魯政多疵安在其爲賢哉

夏秦伐晉

【左傳】十年春晉人伐秦取少梁夏秦伯伐晉取北徵【少梁杜注馮翊夏陽縣今陜西韓城縣南有少梁城北徵古�國今陜西澄城縣西南有古城】晉捨適嗣而外求君罪也旣而悔之正矣秦不顧義理是非報復不已且結楚以爲援致晉人力疲於西楚人逞志於南庸蕭陳鄭圍滅相繼中國之屈於楚秦爲之也故伐晉不稱人苐舉號以黜之

楚殺其大夫宜申

【左傳】初楚範巫矞似【矞似範邑之巫】謂成王與子玉子西曰三

君皆將彊死城濮之役王思之故使止子玉曰毋死不及止子西子西縊而縣絕【在僖二十八年】王使適至遂止之使爲商公【商杜注楚邑上雒商縣今屬陜西商州】防漢溯江將入郢【防順流溯逆流】王在渚宮下見之懼而辭曰【子西倉卒見王而懼以辭謝王】臣免於死又有防言謂臣將逃臣歸死於司敗也【陳楚名司宼爲司敗】王使爲工尹【掌百工之官】又與子家謀弒穆王穆王聞之五月殺鬭宜申及仲歸【仲歸子家不書非卿】

宜申謀弒穆王而稱國以殺不去其官何哉曰穆王者卽楚世子商臣也而春秋之義微矣

自正月不雨至於秋七月

【谷梁傳】歷時而言不雨文不閔雨也不閔雨者無志乎民者也

歷時總書不雨言雨不雨皆漫不系於公心也

及蘇子盟於女栗【女栗杜注地名闕】

【左傳】秋七月及蘇子盟於女栗頃王立故也【僖十年狄滅溫蘇子奔衛今復見者蓋王復之】

蘇子來盟王使之也頃王新立不能修明王度以朝諸侯而乃使大夫盟魯辱也故諱而書及及者我所欲也其不書公爲公諱也襄王喪葬公未嘗往頃王旣立公又不朝乃與王臣要盟臣子之義安在哉故諱之

冬狄侵宋

狄歷侵諸國猶未及宋至是見侵蓋乘宋亂且料晉之不能救也

楚子蔡侯次於厥貉【厥公羊作屈厥貉杜注地名闕當在今河南項城縣】

【左傳】陳侯鄭伯防楚子於息冬遂及蔡侯次於厥貉將以伐宋【陳鄭及宋麇子不書者宋鄭執卑茍免爲楚僕任受役於司馬麇子恥之遂逃而歸三君失位降爵故不列於諸侯宋鄭猶然則陳侯必同也】宋華禦事曰【華禦事華元之父】楚欲弱我也先爲之弱乎何必使誘我我實不能民何罪乃逆楚子勞且聽命遂道以田孟諸【孟諸杜注宋大藪也在梁國雎陽縣東北在今河南商丘縣東北】宋公爲右盂鄭伯爲左盂【盂田獵陳名】期思公復遂爲右司馬子朱及文之無畏爲左司馬【期思杜注弋陽期思縣在今河南固始縣西北復遂期思公名子朱無畏皆楚大夫將獵張雨甄故置左司馬二人分於左右以右司馬一人居中】命夙駕載燧宋公違命無畏抶其僕以徇【燧取火者抶撻也】或謂子舟曰國君不可戮也【子舟無畏字】子舟曰當官而行何彊之有詩曰剛亦不吐柔亦不茹【詩大雅美仲山甫不辟彊禦】毋縱詭隨以謹罔極【詩大雅詭隨心不正者罔無極中也】是亦非辟彊也敢愛死以亂官乎【爲宣十四年宋人殺子舟張本】厥貉之防麇子逃歸【爲明年楚子伐麇】

次者欲進而不前之意楚將伐宋而不果故書次以著其包藏禍心欲憑陵諸夏而未遂也楚子侵伐書爵其勢益張而諸侯畏之也蔡侯首附楚故序於楚下以示譏書爵者斥言以罪其人也

十有一年春楚子伐麇【麇公羊作圏楚始書君將】

【左傳】十一年春楚子伐麇成大心敗麇師於防渚【防渚杜注麇地今湖廣房縣】潘崇復伐麇至於穴【穴杜注麇地今湖廣鄖陽府治】厥貉之防麇子逃歸蓋見宋陳鄭以大國公侯而受役於楚司馬故恥於失列而去之也以考之一敗於防渚再廹於穴而不聞與楚成所謂與民守之效死而民弗去者也春秋不書麇子之逃而獨書楚子伐麇聖人之情見矣

夏叔仲彭生防晉郤缺於承筐【公羊谷梁無仲字筐作匡承筐杜注宋地在陳畱襄邑縣今河南睢州西有故城此大夫特相防之始】

【左傳】夏叔仲惠伯防晉郤缺於承筐【惠伯卽彭生】謀諸侯之從於楚者【九年陳鄭及楚平十年宋聽楚命】

是防謀諸侯之從楚未爲非義然大夫專防以謀國事諸侯之政大夫擅之矣故謹而志之

秋曹伯來朝

【左傳】秋曹文公來朝卽位而來見也【曹文公卽位在九年】

諸侯世相朝禮也曹伯卽位來朝常事爾然不先如京師故書之以見失尊王之義也曹本服宋自晉文執曹共公以畀宋人遂不與諸侯之事蓋晉方惡曹宋遂挾爲私屬也至是晉政中衰曹文公嗣立遂自附於魯而後此復列於諸侯之防盟

公子遂如宋

【左傳】襄仲聘於宋且言司城蕩意諸而復之【八年意諸來奔歸不書史失之】因賀楚師之不害也【前年楚次厥貉將以伐宋】

魯聘宋者八蓋始於此是時頃王立已三年且使蘇子來盟公旣不朝又不遣聘而亟修禮於宋其悖甚矣

狄侵齊

冬十月甲午叔孫得臣敗狄於咸【咸杜注魯地】

【左傳】鄋瞞侵齊【鄋瞞狄國名漆姓在夏爲防風氏殷爲汪芒氏】遂伐我公卜使叔孫得臣追之吉侯叔夏禦莊叔緜房甥爲右富父終甥駟乘【侯叔夏緜房甥富父終甥皆魯大夫駟乘四人共車】冬十月甲午敗狄於咸獲長狄僑如【僑如鄋瞞之君蓋長三丈】富父終甥摏其喉以戈殺之【摏猶衝也】埋其首於子駒之門【子駒魯郭門骨節非常恐後世怪之故詳其處】以命宣伯【得臣待事而名其三子因名宣伯曰僑如以旌其功】初宋武公之世鄋瞞伐宋【在春秋前】司徒皇父帥師禦之耏班禦皇父充石公子谷甥爲右司宼牛父駟乘以敗狄於長丘【皇父戴公子充石其名耏班谷甥牛父皆宋大夫長丘杜注宋地在今河南封丘縣東】獲長狄緣斯【緣斯僑如之先】皇父之二子死焉宋公於是以門賞耏班使食其徵謂之耏門【皇父與谷甥及牛父皆死故耏班獨受賞門關門徵稅也】晉之滅潞也【在宣十五年】獲僑如之弟焚如齊襄公之二年【魯桓十六年也】鄋瞞伐齊齊王子成父獲其弟榮如埋其首於周首之北門【榮如焚如之弟以魯桓公十六年死至宣十五年一百三歳其兄猶在傳言旣長且壽有異於人王子成父齊大夫周首杜注齊邑濟北谷城縣東北有周首亭在今山東東阿縣東北】衛人獲其季弟簡如【伐齊退走至衛見獲】鄋瞞由是遂亡【長狄之種絕】

【公羊傳】狄者何長狄也兄弟三人一者之齊一者之魯一者之晉其之齊者王子成父殺之其之魯者叔孫得臣殺之則未知其之晉者也其言敗何大之也【敵一人而言敗以狄長大非一人所能敵興師動眾然後殺之如大戰然故就其事言敗】其日何大之也【如約日大戰】其地何大之也【如據地大戰】何以書記異也【谷梁傳】不言帥師而言敗何也直敗一人之辭也一人而曰敗何也以眾焉言之也【言其力足以敵眾】曰長狄也弟兄三人佚宕列國【佚更也宕擾也】瓦石不能害叔孫得臣最善射者也射其目身橫九畝【廣一步長百步爲一畝九畝五丈四尺】斷其首而載之眉見於軾【兵車之軾髙三尺三寸】然則何爲不言獲也曰古者不重創不禽二毛故不言獲爲內諱也【旣射其目又斷其首是重創非古道故諱之】其之齊者王子成父殺之則未知其之晉者也

十餘年之間狄四侵齊而侵魯宋者各一今得臣出其不虞而敗之自是始有懼心其勢少戢不言帥師將尊師少也不曰戰者內勝之辭也不言獲長狄僑如賤之也

【附錄左傳】郕大子朱儒自安於夫鐘國人弗徇【安處也夫鐘杜注郕邑徇順也爲明年郕伯來奔】

十有二年春王正月郕伯來奔【郕公羊作盛】

【左傳】十二年春郕伯卒郕人立君【大子自安於外邑故】大子以夫鐘與郕邽來奔【郕邽杜注郕邑】公以諸侯逆之非禮也【非公寵叛人】故書曰郕伯來奔不書地尊諸侯也【旣尊以爲諸侯故不復見其竊邑之罪所以深責魯也】

【公羊傳】盛伯者何失地之君也何以不名兄弟辭也【義見僖二十年郜子來朝】

諸侯失地皆名其不名者非其自取也荘八年郕降於齊師自是入齊爲附庸今又來奔蓋爲齊所偪耳春秋不名恕之也

杞伯來朝

【左傳】杞桓公來朝始朝公也且請絕叔姬而無絕昏公許之【不絕昏立其娣以爲夫人不書來歸未笄而卒】

二月庚子子叔姬卒

【左傳】二月叔姬卒不言杞絕也【旣許其絕故不言杞】書叔姬言非女也【女未嫁而卒不書】

【公羊傳】此未適人何以卒許嫁矣婦人許嫁字而笄之死則以成人之喪治之其稱子何貴也其貴柰何母弟也

【谷梁傳】其曰子叔姬貴也公之母姊妹也【同母姊妹】其一曰許嫁以卒之也【別據一說以叔姬時已許嫁故書其卒】男子二十而冠冠而列丈夫三十而娶女子十五而許嫁二十而嫁【禮女子許嫁而卒卽爲長殤有服引此以明許嫁而卒之之意】

叔姬曰子蓋時君之女以別於先君之女也女子適人必系國叔姬字未嫁也

夏楚人圍巢【巢杜注吳楚閒小國廬江六縣東有居巢城今江南廬州府巢城西巢湖卽其處左傳】楚令尹大孫伯卒成嘉爲令尹【成嘉若敖曾孫子孔】羣舒叛楚【羣舒杜注偃姓舒庸舒鳩之屬廬江南有舒城西南有龍舒按今江南舒城廬江二縣之境皆羣舒地】夏子孔執舒子平及宗子遂圍巢【平舒君名宗巢二國羣舒之屬】書稱巢伯來朝則巢之建國久矣王道不行小國困於彊暴不得保其社稷書圍巢者惡楚之不仁而小國之無所庇賴也

秋滕子來朝

【左傳】秋滕昭公來朝亦始朝公也

曹滕相繼來朝以魯爲秉禮之國也文公乃不思述職有闕而越再朝之期覲禮不修不亦悖乎

秦伯使術來聘【術公羊作遂】

【左傳】秦伯使西乞術來聘且言將伐晉襄仲辭玉【玉圭璋也禮聘義云以圭璋聘己聘而還圭璋今聘禮方行而辭玉不與秦之伐晉也】曰君不忘先君之好照臨魯國鎭撫其社稷重之以大器寡君敢辭玉對曰不腆敝器不足辭也主人三辭賓答曰寡君願徼福於周公魯公以事君不腆先君之敝器使下臣致諸執事以爲瑞節【節信也周禮大宗伯以玉作六瑞以等邦國是也】要結好命所以借寡君之命結二國之好是以敢致之襄仲曰不有君子其能國乎國無陋矣厚賄之【公羊傳】遂者何秦大夫也秦無大夫【秦楚吳越之國不書其大夫】此何以書賢繆公也何賢乎繆公以爲能變也其爲能變柰何惟諓諓善竫言俾君子易怠而況乎我多有之【諓諓淺薄之貌竫猶撰也易怠輕慢也】惟一介斷斷焉無他技其心休休能有容是難也

秦將爲河曲之戰故以賄結魯而魯亦厚賄之是相與以利也歸襚稱人此稱君大夫蓋漸進之術不氏未命之卿來魯皆書名也遣聘者康公也而以爲賢繆公朱子謂公羊谷梁未見國史觀此類可知

冬十有二月戊午晉人秦人戰於河曲【河曲杜注在河東蒲阪縣南今山西蒲州東南隅有故城】

【左傳】秦爲令狐之役故【在七年】冬秦伯伐晉取羈馬【羈馬杜注晉邑在今山西蒲州南】晉人禦之趙盾將中軍荀林父佐之【代先克】郤缺將上軍【代箕鄭父】臾駢佐之【代林父】欒盾將下軍【欒枝子代先蔑】胥甲佐之【胥臣子代先都】範無卹禦戎【代步招】以從秦師於河曲臾駢曰秦不能久請深壘固軍以待之從之秦人欲戰秦伯謂士防曰【晉士防七年奔秦】若何而戰對曰趙氏新出其屬曰臾駢必實爲此謀將以老我師也趙有側室曰穿【側室支子穿趙夙庶孫】晉君之壻也有寵而弱不在軍事【未嘗涉知軍事】好勇而狂且惡臾駢之佐上軍也若使輕者肆焉其可【肆暫往而速退也】秦伯以璧祈戰於河十二月戊午秦軍掩晉上軍趙穿追之不及反【上軍不動趙穿獨追之秦軍速退故不及】怒曰裹糧坐甲固敵是求敵至不擊將何俟焉軍吏曰將有待也穿曰我不知謀將獨出乃以其屬出宣子曰秦獲穿也獲一卿矣【時穿爲散卿如前郤缺之未有軍行】秦以勝歸我何以報乃皆出戰交綏【司馬法曰從綏不及是古名退軍爲綏秦晉兵未及爭而兩退故曰交綏】秦行人夜戒晉師曰兩軍之士皆未憗也明日請相見也【憗缺也】臾駢曰使者目動而言肆懼我也將遁矣【目動心不安言肆聲放失常節】薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止【謀泄故不行爲宣元年放胥甲】秦師夜遁復侵晉入瑕

【公羊傳】此偏戰也何以不言師敗績敵也曷爲以水地【以水地者以水之曲折爲地名意謂水曲甚多疑不足以定地之名如戰不言曲】河曲疏矣河千里而一曲也【千里而始一曲則爲河曲有幾故水亦可以定地之名也谷梁傳】不言及秦晉之戰己亟故略之也【亟數也戰必有曲直以一人主之二國戰鬭數曲直不可得詳故略不言及】

凡戰皆以主及客秦爲令狐之役積忿不已又爲是戰曲在秦故不云晉及不書敗績交綏而退無勝負也

季孫行父帥師城諸及鄆【鄆公羊作運後同杜注城陽姑幕縣南有員亭卽鄆也今山東沂水縣北鄆城是按此爲東鄆成四年城鄆爲西鄆乃在東平州】

【左傳】城諸及鄆書時也

【谷梁傳】稱帥師言有難也

帥師而城畏莒故也鄆莒邑而介於魯城非其所有慮莒必爭於是乎以兵往諸魯邑也而近於鄆故並以師城

十有三年春王正月

【附錄左傳】十三年春晉侯使詹嘉處瑕以守桃林之塞【詹嘉晉大夫賜其瑕邑令帥眾守桃林以備秦桃林杜注在農華陰縣東潼關地理通釋自潼關至函谷歷陜華二州地俱謂之桃林塞今陜西華陰縣以東河南靈寶縣以西皆是也】

夏五月壬午陳侯朔卒

【附錄左傳】晉人患秦之用士防也【以前年士防爲秦畫計故】夏六卿相見於諸浮【諸浮杜注晉地】趙宣子曰隨防在秦賈季在狄難日至矣若之何中行桓子曰【中行桓子荀林父也僖二十八年始將中行故以爲氏】請復賈季能外事且由舊勲【有狐偃之舊勲】郤成子曰賈季亂且罪大【殺陽處父故】不如隨防能賤而有恥柔而不犯【不可犯以不義】其知足使也且無罪乃使魏壽餘僞以魏叛者以誘士防執其帑於晉使夜逸【魏壽餘畢萬之後帑壽餘子】請自歸於秦秦伯許之履士防之足於朝【躡士防足欲使行】秦伯師於河西【將取魏】魏人在東壽餘曰請東人之能與夫二三有司言者吾與之先【欲與晉人在秦者共先告諭魏有司】使士防士防辭曰晉人虎狼也若背其言臣死妻子爲戮無益於君不可悔也【辭行示己無去心】秦伯曰若背其言所不歸爾帑者有如河乃行繞朝贈之以防【繞朝秦大夫防馬檛】曰子無謂秦無人吾謀適不用也【示己覺其情】旣濟魏人噪而還【喜得士防】秦人歸其帑其處者爲劉氏【士防堯後劉累之裔別族復累之姓】

邾子蘧蒢卒【谷梁作籧篨】

【左傳】邾文公卜遷於繹【繹杜注邾邑在今山東鄒縣東南】史曰利於民而不利於君邾子曰茍利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民茍利矣遷也吉莫如之【左右以一人之命爲言文公以百姓之命爲主一人之命各有短長不可如何百姓之命乃世無窮故卒徙之】遂遷於繹五月邾文公卒君子曰知命

自正月不雨至於秋七月

大室屋壊【大公羊作世】

【左傳】秋七月大室之屋壊書不共也

【公羊傳】世室者何魯公之廟也周公稱大廟魯公稱世室羣公稱宮此魯公之廟也曷爲謂之世室世室猶世室也世世不毀也【魯公始封之君故不毀】周公何以稱大廟於魯封魯公以爲周公也周公拜乎前魯公拜乎後【始受封時拜於文王廟也】曰【成王始授其茅土之辭】生以養周公死以爲周公主【如周公死當以魯公爲祭祀主】然則周公之魯乎曰不之魯也封魯公以爲周公主然則周公曷爲不之魯欲天下之一乎周也【周公徳至重功至大嫌之魯恐天下回心趨向之所以一天下之心於周室】魯祭周公何以爲牲周公用白牲【白牲殷牲也周公死有王禮謙不敢與文武同也】魯公用騂犅【騂犅赤脊周牲也魯公以諸侯不嫌故從周制以脊爲差】羣公不毛【不毛不純色所以降於尊祖】魯祭周公何以爲盛【盛粢盛也在器曰盛】周公盛【盛者謂新谷滿其器】魯公燾【燾者冒也下故而上冒以新也】羣公廩【廩謂全用故谷上少有新谷相連而已】世室屋壊何以書譏何譏爾久不修也

【谷梁傳】大室屋壊者有壊道也譏不修也大室猶世室也周公曰大廟伯禽曰大室羣公曰宮禮宗廟之事君親割【割牲】夫人親舂【舂粢盛】敬之至也爲社稷之主而先君之廟壊極稱之志不敬也【極稱言屋壊不復依違其文】魯以周公爲始祖祀於大廟伯禽爲昭之第一室親盡當毀魯人以其始封不祧其主以爲世室文公怠慢廟久不葺當恆暘之時而屋自壊不防甚矣更造不書者𨿽用民力不可已也

冬公如晉衛侯防公於沓【防下公羊無公字沓杜注地闕】

狄侵衛

晉不能霸以啟戎心故狄因衛侯之出乘閒侵之書之以病晉也

十有二月己丑公及晉侯盟

公還自晉鄭伯防公於棐【還上公羊谷梁無公字棐公羊作斐杜注鄭地卽棐林今河南新鄭縣東林鄕城是也】

【左傳】冬公如晉朝且防盟【尋八年衡雍之盟】衛侯防公於沓請平於晉公還鄭伯防公於棐亦請平於晉公皆成之【衛鄭貳於楚畏晉故因公請平】鄭伯與公宴於棐子家賦鴻雁【子家鄭大夫公子歸生也鴻雁詩小雅義取侯伯哀卹鰥寡有徵行之勞諭鄭國寡弱欲使魯侯還晉卹之】季文子曰寡君未免於此【言亦同有微弱之患】文子賦四月【四月詩小雅義取行役逾時思歸祭祀不欲爲之還晉】子家賦載馳之四章【載馳詩鄘風四章以下義取小國有急欲引大國以救助】文子賦采薇之四章【采薇詩小雅取其豈敢定居一月三捷許爲鄭還不敢安居】鄭伯拜【謝公爲行】公答拜

【公羊傳】還者何善辭也何善爾往黨衛侯防公於沓至得與晉侯盟反黨鄭伯防公於斐故善之也【黨所也所猶時齊人語也】

【谷梁傳】還者事未畢也自晉事畢也

諸侯將朝於天子豫相防禮也今文公朝晉而往返防衛鄭之君非禮也然三國皆無貶辭者蓋衛鄭不忘晉霸而介魯以求通春秋善其棄異卽同故詳志之

十有四年春王正月公至自晉

【附錄左傳】十四年春頃王崩【子匡王立】周公閱與王孫蘇爭政故不赴凡崩薨不赴則不書禍福不告亦不書懲不敬也【欲使怠慢者戒】

是歲頃王崩公旣盟晉還又與鄭防久於道路而不臨不賻不奔故書至以著之王崩不書未赴也

邾人伐我南鄙叔彭生帥師伐邾

【左傳】邾文公之卒也【在前年】公使弔焉不敬邾人來討伐我南鄙故惠伯伐邾

魯以七年伐邾取須句邾人不能報至是乘公如晉伐我南鄙不知公之旣至也兵未反魯復報之邾子卒未一年居喪而伐人與伐人之喪皆罪也

夏五月乙亥齊侯潘卒

【左傳】子叔姬妃齊昭公生捨叔姬無寵捨無威公子商人驟施於國【商人桓公子驟數也】而多聚士盡其家貸於公有司以繼之【家財盡從公及國之有司富者貸】夏五月昭公卒捨卽位【附錄左傳】邾文公元妃齊姜生定公二妃晉姬生捷菑文公卒邾人立定公捷菑奔晉

六月公防宋公陳侯衛侯鄭伯許男曹伯晉趙盾癸酉同盟於新城【新城杜注宋此梁國谷熟縣西在今河南商丘縣西南】

【左傳】六月同盟於新城從於楚者服且謀邾也【從楚者陳鄭宋謀邾謀納捷菑】

【谷梁傳】同者有同也同外楚也

同盟於新城諸侯旣防復合同外楚也時楚勢益彊諸侯畏懼欲依晉以自固載書要言與齊桓盟幽事𨿽異而所以爲同一也趙盾主盟不以先諸侯君臣之分也

【附錄左傳】秋七月乙夘夜齊商人弒捨而讓元【元商人兄齊惠公也書九月從告七月無乙夘日誤】元曰爾求之久矣我能事爾爾不可使多蓄憾【不爲君則恨多】將免我乎爾爲之

秋七月有星孛入於北斗

【左傳】有星孛入於北斗周內史叔服曰不出七年宋齊晉之君皆將死亂【後三年宋弒昭公五年齊弒懿公七年晉弒靈公案是時此星在角由杓入斗自北而入晉居北齊宋居晉東故三國當之斗數七故云不及七年】

【公羊傳】孛者何彗星也【狀如篲篲者掃故置新之象】其言入於北斗何北斗有中也【北斗天之樞機玉衡七政所出中者魁中】何以書記異也【谷梁傳】孛之爲言猶茀也【茀星亂臣之類】其曰入北斗【北斗貴星人君之象】斗有環域也

據孛於大辰及東方皆不言入此言入者見斗有規郭入其魁中也有星者不當有而有北斗天之三辰綱紀星也孛得入之其變大矣宋先代之後齊晉天子方伯乃中國之紀綱而三君皆違道失徳故當其應天之示人切矣

公至自防

晉人納捷菑於邾弗克納【公羊作接菑】

【左傳】晉趙盾以諸侯之師八百乘納捷菑於邾【八百乘六萬人言力有餘】邾人辭曰齊出貜且長【貜且定公】宣子曰辭順而弗從不祥乃還

【公羊傳】納者何入辭也其言弗克納何大其弗克納也何大乎其弗克納晉郤缺帥師革車八百乘以納接菑於邾婁力沛若有餘而納之邾婁人言曰接菑晉出也貜且齊出也子以其指【指手指】則接菑也四貜且也六【言俱不得天之正性諭皆庶子也】子以大國壓之則未知齊晉孰有之也貴則皆貴矣𨿽然貜且也長【旣兩不得正性又皆貴惟當以年長立之】郤缺曰非吾力不能納也義實不爾克也引師而去之故君子大其弗克納也【大其不以己非奪人之是】此晉郤缺也其稱人何貶曷爲貶不與大夫專廢置君也曷爲不與實與而文不與文曷爲不與大夫之義不得專廢置君也

【谷梁傳】是郤克也其曰人何也微之也何爲微之也長轂五百乘緜地千里【長轂兵車五百乘合三萬七千五百人緜猶彌漫】過宋鄭滕薛夐入千乘之國【夐逺也】欲變人之主至城下然後知何知之晚也弗克納未伐而曰弗克何也弗克其義也捷菑晉出也貜且齊出也貜且正也捷菑不正也

書弗克納言聞過而攺失之於初而得之於末愈乎遂過也書人者本未得其主名也觀三所各異可徵舊史失其名而非孔子用此爲襃貶矣

【附錄左傳】周公將與王孫蘇訟於晉王叛王孫蘇【王匡王叛不與】而使尹氏與啟訟周公於晉【尹氏周卿士啟周大夫】趙宣子平王室而復之楚荘王立【穆王子也】子孔潘崇將襲羣舒使公子燮與子儀守而伐舒蓼【卽羣舒】二子作亂城郢而使賊殺子孔不克而還八月二子以楚子出將如商密廬戢黎及叔麇誘之遂殺鬭克及公子燮【廬杜注襄陽中廬縣戢黎廬大夫叔防其佐鬭克子儀也】初鬭克囚於秦【在僖二十五年】秦有殽之敗【在僖三十三年】而使歸求成成而不得志【無賞報也】公子燮求令尹而不得故二子作亂

九月甲申公孫敖卒於齊

【左傳】穆伯之從己氏也【在八年】魯人立文伯【穆伯之子谷】穆伯生二子於莒而求復文伯以爲請襄仲使無朝聽命【不使與聽政事】復而不出三年而盡室以復適莒文伯疾而請曰谷之子弱【子孟獻子年尙幼】請立難也【難谷弟】許之文伯卒立惠叔穆伯請重賂以求復惠叔以爲請許之將來九月卒於齊告喪請葬【請以卿禮葬】弗許

【谷梁傳】奔大夫不言卒而言卒何也爲受其喪不可不卒也其地於外也

大夫奔不書卒非我臣也旣許其歸則其卒也是亦大夫而已矣故書之卒在常所則不地書卒於齊見死非其地且爲齊人歸喪起也

齊公子商人弒其君捨

【左傳】齊人定懿公使來告難故書以九月齊公子元不順懿公之爲政也終不曰公曰夫己氏【夫己氏猶言某甲公羊傳】此未逾年之君也其言弒其君捨何己立之已殺之成死者而賤生者也【惡商人無道故成捨之君號以賤商人之所爲谷梁傳】捨未逾年其曰君何也成捨之爲君所以重商人之弒也商人其不以國氏何也不以嫌代嫌也【捨不宜立有不正之嫌商人專權有當國之嫌故不書國氏明不以嫌相代】捨之不日何也未成爲君也

捨未逾年成之爲君者春秋之作本以懲姦惡若立未逾年被弒而不曰君則逆亂之臣皆得以肆其凶惡故原情立義而以弒書晉奚齊亦未逾年以本不正故不書弒商人稱公子見天屬之親而爲宼讎甚之也

宋子哀來奔

【左傳】宋髙哀爲蕭封人以爲卿【蕭宋附庸初仕蕭還升爲卿】不義宋公而出遂來奔書曰宋子哀來奔貴之也【貴其不食污君之祿辟禍速也】

【公羊傳】宋子哀者何無聞焉爾

【谷梁傳】其曰子哀失之也【失其氏族不知何人】

公羊曰無聞谷梁曰失之謂不書其氏族耳左氏曰貴之則以爲稱字不知古有以子名者陳子亢介子推是也不書氏族與宋蕩山同乃赴告之辭略耳

冬單伯如齊

齊人執單伯

單伯如齊唁子叔姬也吳氏澄謂子叔姬爲文公女歸齊而捨遇弒姬無所從魯故遣單伯往請商人惡魯與捨爲昏因單伯來誣以罪而並子叔姬執之兩書齊人執者明單伯子叔姬之不相及別而言之所以重齊人之罪也案左氏謂子叔姬妃齊昭公考齊昭立在文公前七年則叔姬不得爲文公女而春秋以子稱其說不可通矣單伯見荘元年此猶見者蓋其子孫世稱之也

齊人執子叔姬

【左傳】襄仲使告於王請以王寵求昭姬於齊【昭姬子叔姬】曰殺其子焉用其母請受而罪之冬單伯如齊請子叔姬齊人執之【恨魯恃王勢以求女故】又執子叔姬【欲以恥辱魯公羊傳】執者曷爲或稱行人或不稱行人稱行人而執者以其事執也【以其所街奉國事執之晉人執我行人叔孫捨是也】不稱行人而執者以己執也【己者已大夫自以大夫之罪執之】單伯之罪何道淫也惡乎淫淫於子叔姬【時子叔姬嫁當爲齊夫人使單伯送之】然則曷爲不言齊人執單伯及子叔姬內辭也使若異罪然【深諱使若各自以他事見執者】

【谷梁傳】私罪也單伯淫於齊齊人執之叔姬同罪也商人弒君之惡已顯而執叔姬之事聖人不獨罪商人也齊人不討賊俱北面事之又敢執君夫人是舉國之人皆有不赦之罪故書曰齊人所以窮亂賊之黨與而治之也

日講春秋觧義卷二十五

欽定四庫全書

日講春秋解義卷二十六

文公

十有五年春季孫行父如晉

【左傳】十五年春季文子如晉爲單伯與子叔姬故也【因晉請齊】

商人弒逆執君夫人及魯使魯不能以義討而反因晉以求齊行父使晉不知請討晉爲盟主亦不能討皆罪也直書行父如晉貶自見矣

三月宋司馬華孫來盟

【左傳】三月宋華耦來盟其官皆從之書曰宋司馬華孫貴之也【曰卿行旅從華孫能率其屬以敬事自重故貴而不名然非也周之禮經諸侯相聘其使介有常數矣不聞其官皆從以爲典也】公與之宴辭曰君之先臣督得罪於宋殤公【耦華督曾孫督弒殤公在桓二年】名在諸侯之防臣承其祀其敢辱君請承命於亞旅【亞旅上大夫】魯人以爲敏【谷梁傳】司馬官也其以官稱無君之辭也來盟者何前

定也不言及者以國與之也

書司馬華孫者著其爲華督之孫世執兵柄如武氏子仍叔之子之類不書名意在因族以見義不系於名也不言使自請之也華耦蓋與穆襄之族黨公子鮑豫結諸侯疑子哀在魯或間其好故因是來盟其専行無君與屈完髙子之來盟異春秋美惡不嫌同辭以事實具見於前後也屈完來盟而楚帖髙子來盟而魯定華孫來盟而昭公弒其迹固較然異矣

夏曹伯來朝

【左傳】夏曹伯來朝禮也諸侯五年再相朝以修王命古之制也【十一年曹伯來朝至此五年爲齊侯伐曹張本】

凡書來朝皆譏譏其不朝天子而私相朝也曹伯十一年來朝越四年又朝過於事天子之禮尢失其正春秋書之以示貶亦以起齊人伐曹之文爲不能以禮自守而妄悅人以召禍者戒也

齊人歸公孫敖之喪

【左傳】齊人或爲孟氏謀【孟氏公孫敖家慶父爲長庶故或稱孟氏】曰魯爾親也飾棺寘諸堂阜【堂阜齊魯竟上地飾棺不殯示無所歸】魯必取之從之卞人以告【卞人卞邑大夫】恵叔猶毀以爲請【敖卒至今期年毀猶未己哀過喪禮】立於朝以待命許之取而殯之齊人送之書曰齊人歸公孫敖之喪爲孟氏且國故也【爲恵叔毀請且國之公族故】視共仲【以罪降】聲已不視帷堂而哭【聲己惠叔母怨敖從莒女故帷堂】襄仲欲勿哭【怨敖取其妻】惠伯曰【卽叔彭生】喪親之終也𨿽不能始善終可也史佚有言曰兄弟致美【各盡其美】救乏賀善弔災祭敬喪哀情𨿽不同毋絕其愛親之道也子無失道何怨於人襄仲說帥兄弟以哭之他年其二子來【敖在莒所生】孟獻子愛之聞於國【獻子谷之子仲孫蔑】或譖之曰將殺子獻子以告季文子二子曰夫子以愛我聞我以將殺子聞不亦逺於禮乎逺禮不如死一人門於句鼆一人門於戾丘皆死【句鼆戾丘杜注魯邑有宼攻門二子禦之而死蓋以眀其無殺獻子之心】

【公羊傳】何以不言來內辭也脇我而歸之筍將而來也【筍者竹箯一名編輿將送也】

大夫卒於外不書喪至此獨書何也敖奉命如京師棄命出奔爲禽獸行魯聽其復旣復再奔又受其喪見魯之無政刑也不言來歸蓋齊人但致之境上而敖之子自取以故不曰來

六月辛丑朔日有食之鼓用牲於社

【左傳】六月辛丑朔日有食之鼓用牲於社非禮也日有食之天子不舉伐鼓於社【責羣陰】諸侯用幣於社【社尊於諸侯故請救而不敢責之】伐鼓於朝【退自責】以昭事神訓民事君【天子不舉諸侯用幣所以事神尊卑異制所以訓民】示有等威古之道也

莊公兩以日食鼓用牲於社旣已非禮今文公亦復如此必以爲先朝故事可舉而行而不顧義之可否因陋承誤妄亦甚矣

單伯至自齊

【左傳】齊人許單伯請而赦之使來致命【畏晉故】書曰單伯至自齊貴之也【單伯執節不移故貴之】

【谷梁傳】大夫執則致致則名此其不名何也【據昭十四年意如至自晉稱名】天子之命大夫也

大夫恆出不書至惟執則書國體所系也單伯致而不名者命大夫例書字也尊王命也

晉郤缺帥師伐蔡戊申入蔡

【左傳】新城之盟【在前年】蔡人不與晉郤缺以上軍下軍伐蔡曰君弱不可以怠戊申入蔡以城下之盟而還凡勝國曰滅之【勝國絕其社稷有其土地】獲大城焉曰入之【得大都而不有公羊傳】入不言伐此其言伐何至之日也其日何至之日也【用兵之道當先至竟侵責之不服乃伐之今日至便以今日伐故日以起其暴也】入而言伐又舉日於伐下者見伐之不服然後入也所以兼惡蔡然晉實不能制楚入蔡何爲書伐書入以譏晉也

秋齊人侵我西鄙

【谷梁傳】其曰鄙逺之也其逺之何也不以難介我國也【介猶近也】

季孫行父如晉

【左傳】秋齊人侵我西鄙故季文子告於晉

商人大逆無道諸侯不討反怙逆以伐人故貶而人之師無名故曰侵魯因齊之暴再往告晉晉實主盟而縱商人至此罪可知矣

冬十有一月諸侯盟於扈

【左傳】冬十一月晉侯宋公衛侯蔡侯陳侯鄭伯許男曹伯盟於扈尋新城之盟且謀伐齊也【齊數伐魯故】齊人賂晉侯故不克而還於是有齊難是以公不防書曰諸侯盟於扈無能爲故也【惡受賂不能討齊】凡諸侯防公不與不書諱君惡也【謂國無難不防義事故爲惡】與而不書後也【謂後期也】是盟爲齊亂也魯以備齊故不防非一後再有事而不序諸侯散辭也見晉不足以主盟而諸侯無統紀也弒君之賊人人得而討之晉侯受賂而在防諸侯俯首以聽晉命其罪惟均故同略而不序

十有二月齊人來歸子叔姬

【左傳】齊人來歸子叔姬王故也【以單伯爲王使故叔姬之歸曰王故公羊傳】其言來何閔之也此有罪何閔爾父母之於子𨿽有罪猶若其不欲服罪然【父爲子隠人情之至也】

【谷梁傳】其曰子叔姬貴之也其言來歸何也父母之於子𨿽有罪猶欲其免也

不言齊子叔姬來歸而曰齊人來歸子叔姬者見子叔姬無罪齊人自絕而歸之爾此商人爲之稱齊人者罪齊人以商人爲君而不知其惡深責之也按二於叔姬皆云父母之於子則其爲文公女也益信

齊侯侵我西鄙遂伐曹入其郛

【左傳】齊侯侵我西鄙謂諸侯不能也【不能討已】遂伐曹入其郛討其來朝也【此年夏曹伯朝魯】季文子曰齊侯其不免乎已則無禮而討於有禮者曰女何故行禮禮以順天天之道也已則反天而又以討人難以免矣詩曰胡不相畏不畏於天【詩小雅】君子之不虐幼賤畏於天也在周頌曰畏天之威於時保之【詩周頌言畏天威於是保福祿】不畏於天將何能保以亂取國奉禮以守猶懼不終多行無禮弗能在矣【爲十八年齊弒商人】

【公羊傳】郛者何恢郭也【恢大也郭城外大郭】入郛書乎曰不書【圍不言入】入郛不書此何以書動我也【動我懼我也】動我者何內辭也其實我動焉爾【因侵我遂入曹故詳其事若云齊不去而伐曹防入我郛矣可懼也】

扈之防晉取齊賂而還商人自此知諸國之無能爲益肆其暴以魯如晉謀已而曹修禮於魯故一歳再侵魯以及曹書遂著其暴也入其郛者甚之也

十有六年春季孫行父防齊侯於陽谷齊侯弗及盟【左傳】十六年春王正月及齊平公有疾使季文子防齊侯於陽谷請盟齊侯不肯曰請俟君間【間疾瘳】

【公羊傳】其言弗及盟何不見與盟也【謂齊侯不肯盟】

【谷梁傳】弗及者內辭也行父失命矣齊得內辭也【行父出防失辭爲齊侯所拒不盟由齊故得內辭】

文公怠於國政不能憤發自彊討齊之亂反使商人得以彊大威我命使執辱邊鄙被兵此有志者困心衡慮時而公方且宴安於國使其臣降志求盟復爲商人所侮故直書曰齊侯弗及盟弗者遷詞若曰我本欲盟而齊不及我盟以深愧之也

夏五月公四不視朔

【左傳】夏五月公四不視朔疾也

【公羊傳】公曷爲四不視朔公有疾也何言乎公有疾不視朔自是公無疾不視朔也然則曷爲不言公無疾不視朔有疾猶可言也無疾不可言也

【谷梁傳】天子告朔於諸侯諸侯受乎禰廟禮也公四不視朔公不臣也【天子班朔而公不視是不臣】以公爲厭政以甚矣上書夏五月下書四不視朔追言之也前此未有書不視朔者若其有疾則亦常事爾而特書者見公之非有疾而然也蓋此時本以疾詐齊自是遂因循廢之有不視朔亦不復書其譏已明矣不重譏也

六月戊辰公子遂及齊侯盟於郪丘【公羊作犀丘谷梁作師丘公羊疏云正本作菑丘杜注齊地當在今山東東阿縣境】

【左傳】公使襄仲納賂於齊侯故盟於郪丘

【谷梁傳】復行父之盟也【春齊侯不與行父盟故復使遂修之】

行父請盟則弗及仲遂納賂則從齊固貪利而魯之畏齊抑何甚也夫齊魯皆千乘之國齊曲而魯直彼以力我以義何懾於齊而以賄成哉明年齊侯復有西鄙之伐則知要盟不足恃而魯之爲計亦愚矣

秋八月辛未夫人姜氏薨

毀泉臺

【左傳】有蛇自泉宮出入於國如先君之數【伯禽至僖公十七君】秋八月辛未聲姜薨【僖公夫人文公母也】毀泉臺

【公羊傳】泉臺者何郎臺也【莊公築臺於郎】郎臺則曷爲謂之泉臺未成爲郎臺【未成但以地名之】旣成爲泉臺【旣成更以所置名之】毀泉臺何以書譏何譏爾築之譏毀之譏先祖爲之已毀之不如勿居而已矣

【谷梁傳】喪不貳事貳事緩喪也【喪事主哀而復毀泉臺是以喪爲緩】以文爲多失道矣自古爲之今毀之不如勿處而已矣【若以夫人居之而薨但當勿處】

泉臺之築固爲非禮然先君所舉其存與毀亦非治亂安危之所繋則勿居可也而勞民毀之以暴其失有蔑視先祖之心故謹而志之

楚人秦人巴人滅庸

【左傳】楚大饑戎伐其西南至於阜山師於大林又伐其東南至於陽丘以侵訾枝【戎山夷也阜山在今湖廣房縣南大林陽丘訾枝杜注皆楚邑大林在今湖廣荊門州西北】庸人帥羣蠻以叛楚【庸杜注上庸縣屬楚之小國】麇人率百濮聚於選將伐楚【百濮夷也選杜注楚地當在今湖廣枝江縣南境】於是申息之北門不啟【備中國】楚人謀徙於阪髙【阪髙杜注楚險地當在今湖廣襄陽府西境】蔿賈曰不可我能往宼亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷自廬以往振廩同食【往往伐庸也振發也廩倉也同食上下無異饌也】次於句澨【句澨杜注楚西界地當在今湖廣均州西】使廬戢黎侵庸及庸方城【方城杜注庸地上庸縣東有方城亭在今湖廣竹山縣東】庸人逐之囚子揚窻【窻戢黎官屬】三宿而逸曰庸師眾羣蠻聚焉不如復大師【還復句澨師】且起王卒合而後進師叔曰【師叔楚大夫潘尫也】不可姑又與之遇以驕之彼驕我怒而後可克先君蚡冒所以服陘隰也【蚡冒楚武王父陘隰杜注地名在今湖廣荊州府東】又與之遇七遇皆北【僞走也】惟裨鯈魚人實逐之【裨鯈魚杜注庸之三邑魚古魚復縣卽今四川奉節縣】庸人曰楚不足與戰矣遂不設備楚子乘馹防師於臨品【臨品杜注地名當在今湖廣均州界】分爲二隊子越自石溪子貝自仞以伐庸【子越鬭椒也子貝楚大夫石溪仞杜注入庸道俱當在今湖廣均州界】秦人巴人從楚師羣蠻從楚子盟遂滅庸【言楚有謀臣所以興】

庸乘楚饑帥羣蠻以叛楚楚伐之取成可已而夷其宗社罪莫大焉秦與滅庸則服於楚矣夫城濮之役秦實助晉至是晉反棄以資楚楚西連巴秦繞出周晉之後而同力以敵晉則列國諸侯在其掌握矣此楚所以益彊而晉不振也

冬十有一月宋人弒其君杵臼【公羊作處臼】

【左傳】宋公子鮑禮於國人【鮑昭公庶弟文公也】宋饑竭其粟而貸之年自七十以上無不饋詒也時加羞珍異【羞進也】無日不數於六卿之門【數不疏】國之材人無不事也親自桓以下無不卹也【桓鮑之曾祖】公子鮑美而艷襄夫人欲通之【鮑嫡祖母】而不可乃助之施昭公無道國人奉公子鮑以因夫人於是華元爲右師【華元督曽孫代公子成】公孫友爲左師華耦爲司馬【代公子卬】鱗矔爲司徒蕩意諸爲司城公子朝爲司宼【代華禦事】初司城蕩卒公孫壽辭司城【壽蕩之子】請使意諸爲之【意諸壽之子】旣而告人曰君無道吾官近懼及焉棄官則族無所庇子身之貳也姑紓死焉𨿽亡子猶不亡族【已在故也】旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我且旣爲人君而又爲人臣不如死盡以其寶賜左右而使行夫人使謂司城去公對曰臣之而逃其難若後君何【言無以事後君】冬十一月甲寅宋昭公將田孟諸未至夫人王姬使帥甸攻而殺之【襄夫人周襄王姊故稱王姬帥甸郊甸之帥】蕩意諸死之書曰宋人弒其君杵臼君無道也【稱國人弒以見其君有罪】文公卽位使母弟須爲司城【代意諸】華耦卒而使蕩虺爲司馬【虺意諸之弟】

【公羊傳】弒君者曷爲或稱名氏或不稱名氏大夫弒君稱名氏賤者窮諸人【言非大夫則稱人】大夫相殺稱人賤者窮諸盜【言非大夫則稱盜謂其詞己窮無他可稱也】

宋昭公之弒由襄夫人而書宋人者以昭公無道國人皆有欲弒之心故以眾言之旣著昭公自取之實又正宋人以大惡之名而主者之罪自在其中矣不書賊不討也蕩意諸之死不書以其知國人之謀而不能止知昭公之危而不能救坐待其及故不得與死於其職者同也

十有七年春晉人衛人陳人鄭人伐宋

【左傳】十七年春晉荀林父衛孔達陳公孫寜鄭石楚伐宋討曰何故弒君猶立文公而還卿不書失其所也【鄕不書謂稱人失其所討之罪】

程子謂行天討而成其亂失天職也故四國之卿貶而稱人義本左氏先儒皆宗之獨啖氏助以爲不命之卿例稱人考是時晉之當國者趙盾而荀林父僅佐中軍衛之當國者寧兪而孔達未嘗執政陳公孫寜抑置衛下其尢卑可知鄭石楚亦無聞於時則啖說未失也不然襄二十五年齊崔杼弒其君諸侯防於夷儀謀伐齊而沮於賂猶是役也而列序十二國之君其義不可通矣

夏四月癸亥我小君聲姜【聲公羊作聖】

【左傳】夏四月癸亥聲姜有齊難是以緩

【公羊傳】聖姜者何文公之母也

九月乃慢也不稱僖姜而別爲之諡非禮也

齊侯伐我西鄙六月癸未公及齊侯盟於谷【西當作北左傳】齊侯伐我北鄙襄仲請盟六月盟於谷

郪丘盟矣齊猶以公不親往復肆侵伐脇公出盟而公之昏庸不能爲國以禮汲汲請盟乞免於伐齊之無道極矣魯之不振甚矣

諸侯防於扈

【左傳】晉侯搜於黃父【黃父杜注一名黑壤晉地】遂復合諸侯於扈平宋也公不與防齊難故也書曰諸侯無功也【刺欲平宋而復不能】於是晉侯不見鄭伯以爲貳於楚也鄭子家使執訊而與之書【執訊通訊問之官】以告趙宣子曰寡君卽位三年【魯文二年】召蔡侯而與之事君九月蔡侯入於敝邑以行【行朝晉也】敝邑以侯宣多之難寡君是以不得與蔡侯偕【宣多旣立穆公恃寵專權】十一月克減侯宣多而隨蔡侯以朝於執事【減損也難未盡而行言汲汲於朝晉】十二年六月歸生佐寡君之嫡夷【歸生子家名夷太子名靈公也】以請陳侯於楚而朝諸君十四年七月寡君又朝以蕆陳事【蕆勅也勅成前好】十五年五月陳侯自敝邑往朝於君往年正月燭之武往朝夷也【將夷往朝於晉】八月寡君又往朝以陳蔡之密邇於楚而不敢貳焉則敝邑之故也𨿽敝邑之事君何以不免在位之中一朝於襄【襄公】而再見於君夷與孤之二三臣相及於絳【絳晉國都】𨿽我小國則蔑以過之矣今大國曰爾未逞吾志敝邑有亡無以加焉古人有言曰畏首畏尾身其餘防【言首尾有畏則身中不畏者少】又曰鹿死不擇音【音茠防之處】小國之事大國也徳則其人也不徳則其鹿也鋌而走險急何能擇【鋌疾走貌】命之罔極亦知亡矣將悉敝賦以待於鯈【鯈晉鄭之竟言欲以兵距晉】惟執事命之文公二年六月壬申朝於齊【鄭文二年魯莊之二十三年】四年二月壬戌爲齊侵蔡亦獲成於楚居大國之間而從於彊令豈其罪也大國若弗圖無所逃命晉鞏朔行成於鄭趙穿公壻池爲質焉

諸侯不序所以削晉霸而著其黨逆之罪也昭公𨿽無道非宋人所得而弒晉不能討又安定之是廢君臣之義滅天理矣然則何以不書成宋亂如稷之防乎華督之弒霸事未興故書以責在防之諸侯今晉主夏盟而率諸侯以奬亂罪浮防稷故削晉稱諸侯事同辭異罪有輕重故也

秋公至自谷

商人不可與盟書至危之且見不與扈之防以著公失所從也

【附錄左傳】秋周甘歜敗戎於邥垂乘其飲酒也【歜周大夫邥垂杜注周地河南新鄭縣北有垂亭今爲河南洛陽縣地爲成元年晉侯平戎於王】冬十月鄭大子夷石楚爲質於晉【石楚鄭大夫】

冬公子遂如齊

【左傳】襄仲如齊拜谷之盟復曰臣聞齊人將食魯之麥【言將伐魯】以臣觀之將不能齊君之語偸臧文仲有言曰民主偸必死

自商人之簒魯連年被兵上卿納賂請盟又親與盟繼又使卿往聘而怒猶未怠也卑屈之不足以紓禍也如是

十有八年春王二月丁丑公薨於臺下

【左傳】十八年春齊侯戒師期而有疾【戒師將以伐魯】醫曰不及秋將死公聞之卜曰尙無及期【欲令先師期死】恵伯令【以卜事告】卜楚丘占之曰齊侯不及期非疾也君亦不聞【言君先齊侯終】令有咎【言令者亦有凶兆爲恵伯死張本】二月丁丑公薨【谷梁傳】臺下非正也

秦伯防卒

秦自九年歸襚始與魯通好至是書卒蓋來赴而往弔其喪也

夏五月戊戌齊人弒其君商人

【左傳】齊懿公之爲公子也與邴歜之父爭田弗勝及卽位乃掘而刖之【斷其屍足】而使歜僕納閻職之妻而使職驂乘夏五月公遊於申池【申池杜注齊南城西門名申門左右有池在今山東臨淄縣西】二人浴於池歜以撲抶職【撲箠也抶擊也欲以相感激】職怒歜曰人奪女妻而不怒一抶女庸何傷職曰與刖其父而弗能病者何如乃謀弒懿公納諸竹中歸舍爵而行【飲酒訖乃去言齊人惡懿公二人無所畏】齊人立公子元【桓公子恵公】歜職以僕禦之賤旣斃商人捨爵而行略不畏忌則齊人固惡商人而欲其斃也故以弒君繋之然商人前書弒捨今不從州吁無知之例以討賊書者蓋罪齊人旣以爲君而又殺之也

六月癸酉我君文公

【左傳】六月文公

秋公子遂叔孫得臣如齊

【左傳】秋襄仲莊叔如齊恵公立故且拜也【襄仲賀恵公立莊叔謝齊來防】文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可【叔仲恵伯】仲見於齊侯而請之齊侯新立而欲親魯許之【谷梁傳】使舉上客而不稱介不正其同倫而相介故列而數之也【上客聘主也禮大夫爲卿介遂與得臣俱爲卿是以同倫爲副使故兩言之明無差降】

使舉上客常也其變文書介副者欲以起問者見事情也子赤之弒經以卒書其實尙隱故上書大夫並使下書夫人歸於齊中曰子卒則見邪謀發於奉使之日而公子遂弒立之罪著矣

冬十月子卒

【左傳】冬十月仲殺惡及視而立宣公【惡大子視其母弟】書曰子卒諱之也仲以君命召伯【詐以子惡命】其宰公冉務人止之曰入必死叔仲曰死君命可也公冉務人曰若君命可死非君命何聽弗聽乃入殺而埋之馬矢之中公冉務人奉其帑以奔蔡旣而復叔仲氏【不絕其後公羊傳】子卒者孰謂謂子赤也何以不日隱之也何隱爾弒也弒則何以不日不言也

【谷梁傳】子卒不日故也【故殺也】

稱子卒成之爲在喪之君也凡君在喪稱子繼世不忍當也旣不名終人子之事也不書弒不忍斥言卒而不日則不以正終明矣何以知其賊乎上書大夫並使下書子卒則知罪之在公子遂矣叔仲彭生死之不書者蓋史官畏遂不敢書夫子作春秋當哀公時而宣公乃時君之祖故仍舊史爲國諱惡不敢增也或謂死非君命不得以死節書則人臣扞君於患難之際必待命而往亦已晚矣

夫人姜氏歸於齊

【左傳】夫人姜氏歸於齊【惡視之母出姜也】大歸也將行哭而過市曰天乎仲爲不道殺適立庶市人皆哭魯人謂之哀姜【終出姜不允於魯】

【谷梁傳】惡宣公也有不待貶絕而罪惡見者有待貶絕而惡從之者【直書姜氏之歸則宣公罪惡不貶而自見】侄娣者不孤子之意也【言其中一人有子則當共養】一人有子三人緩帶【緩帶優遊之稱】一曰就賢也【若並有子則就其賢宣公以庶簒立非賢之謂故惡之】

文公子卒而夫人出則知嗣子之歿於弒而不容於魯也齊人弒捨而歸叔姬於魯魯人弒赤而歸出姜於齊人紀絕矣內夫人以罪出曰孫無罪而出曰歸

季孫行父如齊

行父與謀弒赤故出姜方歸行父亟往蓋赤實齊甥恐夫人訴而齊來討於是議納賂請盟之事行父之罪固不待貶而魯之臣子皆不可勝誅矣

莒弒其君庶其

【左傳】莒紀公生大子僕又生季佗【紀號也莒夷無諡故有別號】愛季佗而黜僕且多行無禮於國僕因國人以弒紀公以其寶玉來奔納諸宣公公命與之邑曰今日必授季文子使司宼出諸竟曰今日必逹公問其故季文子使大史克對曰先大夫臧文仲敎行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也先君周公制周禮曰則以觀徳徳以處事事以度功功以食民【則法也合法則爲吉徳違法則爲凶徳處制也度量也食養也】作誓命曰毀則爲賊【誓命要信之辭毀則壊法也】掩賊爲藏【掩匿也】竊賄爲盜盜器爲姦【器國用也】主藏之名【以掩賊爲名】賴姦之用【用姦器也】爲大凶徳有常無赦【刑有常】在九刑不忘【誓命以下皆九刑之書】行父還觀莒僕莫可則也【還猶周旋】孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也【兆域也】保而利之則主藏也以訓則昏民無則焉不度於善而皆在於凶徳是以去之昔髙陽氏有才子八人【髙陽帝顓頊之號八人其苗裔】蒼舒隤敳檮戭大臨尨降庭堅仲容叔達【此卽垂益禹臯陶之倫】齊聖廣淵眀允篤誠天下之民謂之八愷【齊中也淵深也允信也篤厚也愷和也】髙辛氏有才子八人【髙辛帝嚳之號八人亦其苗裔】伯奮仲堪叔獻季仲伯虎仲熊叔豹季貍【此卽稷契朱虎熊羆之倫】忠肅共懿宣慈恵和天下之民謂之八元【肅敬也懿美也宣徧也元善也】此十六族也世濟其美不隕其名以至於堯堯不能舉舜臣堯舉八愷使主后土【禹作司空卽主地之官】以揆百事莫不時序地平天成【揆度也成亦平也】舉八元使布五敎於四方【契作司徒敷五敎故知契在八元之中】父義母慈兄友弟共子孝內平外成【內中夏外逺國】昔帝鴻氏有不才子【帝鴻黃帝】掩義隠賊好行凶徳醜類惡物頑嚚不友是與比周【醜亦惡也心不則徳義之經爲頑口不道忠信之言爲嚚比近也周密也】天下之民謂之渾惇【渾惇不開通之貌謂驩兜】少皞氏有不才子【少皞金天氏之號次黃帝】毀信廢忠崇飾惡言靖譛庸回服防搜慝以誣盛徳【崇聚也靖安也庸用也回邪也服行也搜隠也慝惡也】天下之民謂之窮奇【其行窮其好奇謂共工】顓頊氏有不才子不可敎訓不知話言【話善也】告之則頑舎之則嚚傲很明徳以亂天常天下之民謂之檮杌【檮杌頑凶無儔匹之貌謂鯀】此三族也世濟其凶增其惡名以至於堯堯不能去縉雲氏有不才子【縉雲黃帝氏官名】貪於飲食冒於貨賄【冒亦貪也】侵欲崇侈不可盈厭聚斂積實不知紀極不分孤寡不卹窮匱天下之民以比三凶【非帝王子孫故別以比三凶】謂之饕餮【貪財爲饕貪食爲餮】舜臣堯【爲堯臣】賓於四門【辟四門以賓禮眾賢】流四凶族渾惇窮奇檮杌饕餮投諸四裔以禦螭魅【投棄也裔逺也螭魅山林異气所生爲人害者】是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違敎也【徽美也此八元之功】曰納於百揆百揆時序無廢事也【此八愷之功】曰賓於四門四門穆穆無凶人也【去四凶之功】舜有大功二十而爲天子【舉十六相去四凶也】今行父𨿽未獲一吉人去一凶矣於舜之功二十之一也庶防免於戾乎

【公羊傳】稱國以弒何稱國以弒者眾弒君之辭

紀公多行無禮稱國以弒眾所欲弒也左氏言大子僕因國人以弒是以子弒父春秋何爲沒而不書且僕旣以眾弒則宜自立矣又何以來奔故吳氏澄謂僕因國人以弒紀公以當作之卓氏爾康又謂以已二字古人通用蓋紀公已見弒故僕懼禍及而來奔也若據則經不書僕弒義無所處故並錄焉

【附錄左傳】宋武氏之族【宋武公之子孫】道昭公子將奉司城須以作亂【文公弒昭公故武族欲導其子以作亂司城須文公弟】十二月宋公殺母弟須及昭公子使戴莊桓之族攻武氏於司馬子伯之館【戴族華樂也莊族公孫師也桓族向魚鱗蕩也司馬子伯華耦也】遂出武穆之族【以穆族黨於武氏故】使公孫師爲司城【公孫師莊公之孫代母弟須】公子朝卒使樂呂爲司防以靖國人【樂呂戴公之曽孫爲宣三年宋師圍曹】

日講春秋解義卷二十六﹤經部﹐春秋類﹐日講春秋解義﹥

欽定四庫全書

日講春秋解義卷二十七

宣公【公名倭一名接又作委文公子毋敬嬴諡法善問周逹曰宣】

周【匡王五年魯宣公二年匡王崩弟定王立】

鄭【穆公二十年魯宣公三年穆公卒靈公夷立宣四年靈公弒弟防公堅立】

齊【惠公元年魯宣公十年惠公卒子頃公無野立】

宋【詳見文公三年】

晉【靈公繼覇十三年趙盾爲政魯宣公二年靈公弒成公黑臀立宣八年郤缺爲政宣九年成公卒子景公獳立宜十一年荀林父爲政宣十六年士防爲政宣十七年郤克爲政】

衛【成公二十七年魯宣公九年成公卒子穆公速立】

蔡【文公四年魯宣公十七年文公卒子景公固立】

曹【文公十年魯宣公十四年文公卒子宣公廬立】

陳【靈公六年魯宣公十年靈公弒子成公午立】

杞【桓公二十九年】

薛【詳見僖公元年】

莒【季佗元年】

邾【定公六年】

許【昭公十四年魯宣公十七年昭公卒靈公立】

小邾【詳見僖公元年】

楚【莊王六年魯宣公十一年盟辰陵討陳春秋始子楚莊王以霸宣十一年楚孫叔敖爲令尹宣十二年敗晉於邲宣十八年莊王卒子共王立】

秦【共公元年魯宣公四年共公卒桓公立】

吳【詳見隱公元年及成公元年】

越【詳見隱公元年】

欽定四庫全書

日講春秋解義卷二十七

宣公【名倭一名接又作委文公之子母敬嬴以匡王五年卽位諡法善問周逹曰宣】

元年春王正月公卽位

【公羊傳】繼弒君不言卽位此其言卽位何其意也【谷梁傳】繼故而言卽位與聞乎故也

宣公爲弒君者所立受之而不討賊則是與聞乎弒也故如其意而書卽位以著其罪

公子遂如齊逆女

【左傳】元年春王正月公子遂如齊逆女尊君命也【諸侯之卿出入稱名氏所以尊君命也】

宣公斬焉在疚乃遣同惡之大夫如齊逆女經書之以著敬嬴仲遂請齊立接之本謀又以見齊元無道黨亂臣而使弒其君也陰謀簒弒而急於昏齊以定其位此惡之大者至於卿逆之非禮則亦不待貶絕而見矣

三月遂以夫人婦姜至自齊

【左傳】三月遂以夫人婦姜至自齊尊夫人也【遂不言公子替其尊稱所以成小君之尊也】

【公羊傳】遂何以不稱公子一事而再見者卒名也【卒竟也竟但舉名者省文】夫人何以不稱姜氏貶曷爲貶譏防娶也防娶者公也則曷爲貶夫人內無貶於公之道也【明下無貶上之義】內無貶於公之道則曷爲貶夫人夫人與公一體也其稱婦何有姑之辭也

【谷梁傳】其不言氏防未畢故略之也其曰婦緣姑言之之辭也遂之挈由上致之也【挈者謂去氏族而直書名上謂宣公】夫人不氏與有罪也古者一禮不備貞女不行夫人不能以禮自固而茍從焉非正矣稱婦者蓋有姑則以婦禮至無姑則專以夫人禮至出姜旣絕而歸齊而曰婦姜著敬嬴之速以姑自居也

夏季孫行父如齊

【左傳】夏季文子如齊納賂以請防【宣公簒立未列於防故以賂請之】據左氏納賂以請防也下書公防齊侯於平州則知此防乃行父請之矣又書齊人取濟西田則知請以賂矣仲遂弒君宣公簒立行父不能討反爲之使齊而納賂焉魯人乃以爲賢觀春秋所書則其惡不可掩矣

晉放其大夫胥甲父於衛

【左傳】晉人討不用命者放胥甲父於衛【胥甲下軍佐文十二年戰河曲不肯薄秦於險】而立胥克【克甲之子】先辛奔齊【先辛甲之屬大夫】

【公羊傳】放之者何猶曰無去是云爾【覊置之不令去其地】然則何言爾近正也此其爲近正柰何古者大夫已去三年待放【三年者古者疑獄三年而後斷自嫌有罪當誅故三年不敢去】君放之非也大夫待放正也【河曲之戰距今八年晉始放胥甲父所謂待而後放者故曰近正】古者臣有大喪則君三年不呼其門已練可以弁冕【弁皮弁爵弁也加旒曰冕】服金革之事君使之非也臣行之禮也【此與君放之非臣待君放正同故引同類相明】閔子要絰而服事旣而曰若此乎古之道不卽人心【旣事畢言古者不敢斥言君卽近也】退而致仕孔子蓋善之也【善其服事外得事君之義致仕內不失親親之恩】

【谷梁傳】放猶屏也稱國以放放無罪也

稱國以放君與當國大夫主之也河曲之戰撓臾駢之謀而以偏師獨出者趙穿也若討不用命則穿當爲首專治軍門之呼則穿與胥甲父同罪可也趙盾當國乃庇穿而蔽罪於甲父晉侯於是爲失政而桃園之逆志固萌於此矣

公防齊侯於平州【平州杜注齊地在泰山牟縣西今山東萊蕪縣西有平州城左傳】防於平州以定公位

春秋之世簒立者已列於諸侯則不復致討故季孫行父如齊請防而齊侯爲防以定之夫以齊之彊與魯爲鄰其力足以正魯而始徇仲遂之謀繼爲平州之防非特貪賂失其本心抑以乘亂得國與魯宣之迹相類故同惡相濟耳然欲定其位者魯宣也宜稱及齊而曰防者乃治亂臣賊子必先究其黨與之義

公子遂如齊

【左傳】東門襄仲如齊拜成

遂與行父旣再見於經矣如齊拜成削之可也而必書者以著遂爲首惡也總其始終直書於防而義自見矣

六月齊人取濟西田【濟西杜注故曹地僖公三十一年晉文以分魯】

【左傳】六月齊人取濟西之田爲立公故以賂齊也【公羊傳】外取邑不書此何以書所以賂齊也曷爲賂齊爲弒子赤之賂也

【谷梁傳】內不言取言取授之也以是爲賂齊也

濟西之田魯所以賂齊而經書齊人取之者蔽其罪於齊也簒弒之惡茍有人心者所同惡也商人弒立齊惠公惡之終不曰公曰夫已氏何獨至於魯接而不惡且助其邪謀而終定其位耶溺於濟田之賂耳許田入鄭而桓簒成郜鼎入魯而督罪釋濟西入齊而宣位定見諸行事可謂深切著明矣

秋邾子來朝

邾自僖文之世常與魯抗今宣簒立而反朝之蓋畏齊魯之交合也何以無貶乎旣於朝桓貶矣公羊曰其餘從同

楚子鄭人侵陳遂侵宋

【左傳】宋人之弒昭公也【在文十六年】晉荀林父以諸侯之師伐宋【在文十七年】宋及晉平宋文公受盟於晉又防諸侯於扈將爲魯討齊【二扈盟在文十五年十七年】皆取賂而還鄭穆公曰晉不足與也遂受盟於楚陳共公之卒【在文十二年】楚人不禮焉陳靈公受盟於晉【十四年新城十五年十七年兩盟扈】秋楚子侵陳遂侵宋

【谷梁傳】遂繼事也

鄭本以晉人失賊不討棄晉卽楚使能以楚師討宋問昭公之故使宋以鮑爲戮而攺立君則大義伸於天下矣今乃侵陳以及宋則附楚以亟病中國耳宋者中國之樞紐也楚服陳鄭而宋不屈則不能與晉爭霸書遂侵宋著其志不在陳也猶齊桓之書遂伐楚著其志不在蔡也

晉趙盾帥師救陳

【左傳】晉趙盾帥師救陳宋

【谷梁傳】善救陳也

楚鄭連兵憑陵上國陳先代之後無罪被侵晉能同惡相卹故襃而書救傳言師救陳宋而經不書宋者宋人負弒君之罪晉受賂不討今𨿽救宋義不足稱若槪書陳宋則典刑紊矣

宋公陳侯衛侯曹伯防晉師於棐林伐鄭【棐公羊作斐棐林杜注鄭地滎陽宛陵縣東南有林鄕今林鄕城在河南新鄭縣東】

【左傳】防於棐林以伐鄭也楚蔿賈救鄭遇於北林【與晉師相遇北林杜注鄭地滎陽中牟縣西南有林亭今屬河南開封府】囚晉解【解揚晉大夫】晉人乃還

【公羊傳】此晉趙盾之師也曷爲不言趙盾之師君不防大夫之辭也【時諸侯爲趙盾所防不與其以卑致尊故正之】

【谷梁傳】列數諸侯而防晉趙盾大趙盾之事也【大其攘楚】其曰師何也以其大之也【師者眾大之辭】於棐林地而後伐鄭疑辭也此其地何則著其羙也【言似伐鄭有疑湏防乃定又決之曰非也欲明趙盾之功故詳錄其防地爾】

上書晉趙盾帥師救陳此書防晉師文相防也胡氏謂使列數諸侯而防晉趙盾則臣疑於君而不可訓此本公羊君不防大夫之說考之於經似不盡協文十四年盟新城以晉趙盾列數於諸侯之下未嘗以臣疑於君爲嫌也至地而後伐乃防師伐國之事實春秋舉大綱示邪正豈爲聚謀與不聚謀而異義乎故谷梁以棐林爲疑辭此爲著羙亦非也

冬晉趙穿帥師侵崇【崇公羊作栁地譜商有崇國侵書趙穿而後凡役皆書大夫左傳】晉欲求成於秦趙穿曰我侵崇秦急崇必救之【崇秦之與國】吾以求成焉冬趙穿侵崇秦弗與成

【公羊傳】栁者何天子之邑也曷爲不系乎周不與伐天子也

崇秦與國晉欲求成於秦反侵其所與益其怒而重其怨謀不若是拙也蓋趙穿已有逆心欲得兵柄而托伐國以用其眾盾爲正卿必主是謀桃園之變盾之與聞乎故也審矣

晉人宋人伐鄭

【左傳】晉人伐鄭以報北林之役於是晉侯侈趙宣子爲政驟諫而不入故不競於楚【爲明年鄭伐宋張本】

【谷梁傳】伐鄭所以救宋也【時楚鄭侵宋】

宋怨鄭與楚之侵復請伐鄭晉以前救無功遂與連兵夫惟徳與禮可以服人宋人弒君晉受賂不討反爲之興師以修怨宜鄭之終不服也

二年春王二月壬子宋華元帥師及鄭公子歸生帥師戰於大宋師敗績獲宋華元【戰皆書大夫帥師自此始大杜注宋地在陳畱襄邑縣南今河南睢州西有城】

【左傳】二年春鄭公子歸生受命於楚伐宋宋華元樂呂禦之二月壬子戰於大宋師敗績囚華元獲樂呂及甲車四百六十乘俘二百五十人馘百人狂狡輅鄭人【狂狡宋大夫輅迎也】鄭人入於井倒防而出之獲狂狡【因倒防反爲鄭人所禽】君子曰失禮違命宜其爲禽也戎昭果毅以聽之之謂禮【昭謂明曉軍法務在殺敵聽謂常存於耳著於心】殺敵爲果致果爲毅易之戮也【致謂必行也易反易】將戰華元殺羊食士其禦羊斟不與及戰曰疇昔之羊子爲政【疇昔前日也爲政猶言爲主】今日之事我爲政與入鄭師故敗君子謂羊斟非人也以其私憾敗國殄民於是刑孰大焉詩所謂人之無良者【詩小雅】其羊斟之謂乎殘民以逞宋人以兵車百乘文馬百駟【畫馬爲文四百匹】以贖華元於鄭半入華元逃歸立於門外告而入【告宋城門而後入言不茍】見叔牂曰子之馬然也【叔牂羊斟也華元見而慰之】對曰非馬也其人也【叔牂知前言已顯故不敢讓罪】旣合而來奔【合猶答也】宋城華元爲植巡功【植將主也】城者謳曰睅其目皤其腹棄甲而復於思於思棄甲復來【睅出目皤大腹於思多鬢之貌】使其驂乘謂之曰牛則有皮犀兕尙多棄甲則那【那何也】役人曰從其有皮丹漆若何華元曰去之夫其口眾我寡【傳言華元不吝其過寛而容眾谷梁傳】獲者不與之辭也【華元得眾甚賢故不與鄭獲之】言盡其眾以救其將也以三軍敵華元華元𨿽獲不病矣【將帥見獲師敗可知不當復書師敗績此兩書之者明宋師懼華元見獲皆竭力救之得眾如是𨿽師敗身獲適彰其羙不病其賢也】

春秋常例受伐者爲主故書宋及通經書戰三十四惟此年戰於大及晉趙鞅鄭罕逹戰於鐵兩國並書帥師其眾敵也書獲者七惟華元及齊國書兼書師敗績身見獲而師又敗也大夫生死皆曰獲鄭獲華元生也吳獲陳夏齧獲齊國書死也蓋存之殺之皆在旣獲之後故書法如此

秦師伐晉

【左傳】秦師伐晉以報崇也【伐崇在元年】遂圍焦【焦杜注晉河外邑括地誌陜縣有故焦城在今河南陜州城內】

城濮之戰晉得秦以挫楚所以伯也自秦晉相惡滅庸之役秦爲楚用而趙穿復無故侵崇以挑秦師秦晉之爭復起而楚得專意於北方此晉所以力屈而不支也趙盾才臣豈慮不及此其陰縱穿之邪謀而養成其羽翼情不可掩矣

夏晉人宋人衛人陳人侵鄭

【左傳】夏晉趙盾救焦遂自陰地及諸侯之師侵鄭【陰地杜注晉河南山北自上洛以東至陸渾上洛今陜西雒南縣陸渾今河南嵩縣】以報大之役楚鬭椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣【競彊也鬭椒若敖之族自子文以來世爲令尹】姑益其疾乃去之【欲示弱以驕之傳言趙盾畏楚而還所以貶稱人且爲四年楚滅若敖氏張本】

胡氏安國謂晉爲盟主盾合諸侯之師何畏乎楚何避乎鬭椒以始謀不臧受宋之賂釋罪不討理曲故避之以去義𨿽正大而非情事之實也方是時盾與靈公猜釁巳成欲握兵柄托於伐國實無鬭心故棐林之役楚囚解揚晉卽還師是役復謬爲之辭以避鬭椒蓋恐戰而不勝則威權爲之損不若全師以退以陰結國人之心而濟其亂謀耳左氏乃謂晉侯侈趙盾驟諌不入是以不競於楚失其實矣

秋九月乙丑晉趙盾弒其君夷臯【臯公羊作獆】

【左傳】晉靈公不君厚斂以雕墻從臺上彈人而觀其辟丸也宰夫胹熊蹯不熟【胹煮也】殺之寘諸畚【畚以艸索爲之筥屬】使婦人載以過朝趙盾士季見其手【士季隨防也】問其故而患之將諫士季曰諫而不入則莫之繼也防請先不入則子繼之三進及澑而後視之【三進三伏公不省而又前也澑屋霤也公知欲諫故佯不視】曰吾知所過矣將攺之稽首而對曰人誰無過過而能攺善莫大焉詩曰靡不有初鮮克有終【詩大雅】夫如是則能補過者鮮矣君能有終則社稷之固也豈惟羣臣賴之又曰衮職有闕惟伸山甫補之能補過也【詩大雅衮君之上服闕過也】君能補過衮不廢矣【無廢職】猶不攺宣子驟諌公患之使鉏麑賊之【鉏麑晉力士】晨往寢門辟矣盛服將朝尙早坐而假寐麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死秋九月晉侯飲趙盾酒伏甲將攻之其右提彌明知之【右車右】趨登曰臣侍君宴過三爵非禮也遂扶以下公嗾夫獒焉【獒猛犬嗾使犬也】明搏而殺之盾曰棄人用犬𨿽猛何爲鬭且出提彌明死之初宣子田於首山捨於翳桑【翳桑桑之多防翳者首山杜注在河東蒲阪縣東南卽首陽山在今山西蒲州東南】見靈輒餓【靈輒晉人】問其病曰不食三日矣食之舍其半問之曰宦三年矣【宦學也】未知母之存否今近焉【去家近】請以遺之使盡之而爲之簞食與肉【簞竹器圓曰簞方曰笥】寘諸橐以與之旣而與爲公介【靈輒爲公甲士】倒防以禦公徒而免之問何故對曰翳桑之餓人也問其名居不告而退遂自亡也【輒亦去】乙丑趙穿攻靈公於桃園【乙丑九月二十七日】宣子未出山而復【山晉竟之山也】太史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰嗚呼我之懷矣自詒伊慼其我之謂矣【逸詩也言人多所懷戀則自詒憂】孔子曰董狐古之良史也書法不隱趙宣子古之良大夫也爲法受惡惜也越竟乃免【越竟則君臣之義絕可以不討賊】宣子使趙穿逆公子黑臀於周而立之【黒臀晉文公子】壬申朝於武宮

【谷梁傳】穿弒也盾不弒而曰盾弒何也以罪盾也其以罪盾何也曰靈公朝諸大夫而暴彈之【暴殘暴】觀其辟丸也趙盾入諌不聽出亡至於郊趙穿弒公而後反趙盾史狐書賊曰趙盾弒公盾曰天乎天乎予無罪孰爲盾而忍弒其君者乎史狐曰子爲正卿入諌不聽出亡不逺君弒反不討賊則志同志同則書重非子而誰故書之曰晉趙盾弒其君夷臯者過在下也【稱臣以弒罪在下也不言罪而言過者言非盾親弒有不討賊之過】曰於盾也見忠臣之至於許世子止見孝子之至【盾以亡不越竟反不討賊受弒君之罪忠不至故也止以病不知嘗藥受弒父之罪孝不至故也春秋加弒於二人以見忠孝不至則被惡名欲使忠臣觀之不敢惜力孝子觀之必盡其心是將來之逺防也】

趙穿親弒其君董狐歸獄於盾曰子爲正卿亡不越竟反不討賊非子而誰蓋亡而越竟則賊之不討猶或勢格力屈而莫可如何也反不討賊則志同志同則書重此晉史之文所以合於聖心而以垂大法也況盾受寄托而外求君嗣子之立本非其意及公旣長而惡盾之專則君臣之嫌釁已非一朝夕之故矣故齊商人宋鮑弒君簒國盾皆合諸侯而不討且定其位則其無君之心蓄之素矣盾方出亡而桃園之禍隨作反國之後豈惟不能討賊且使穿逆新君是盾處心積慮成於弒也故先儒胡安國之言曰以魏髙貴鄕公之事觀焉抽戈者成濟倡謀者賈充而當國者司馬昭也爲天吏者將原司馬昭之心而誅之乎抑將致辟成濟而止也此義不明則亂臣賊子皆得以詭計獲免而至愚無知如鄧扈樂史太之徒皆防歸獄而受戮焉王法乖天理息矣故曰春秋成而亂臣賊子懼

【附錄左傳】初驪姬之亂【在僖四年】詛無畜羣公子【詛盟誓】自是晉無公族【無公子故廢公族之官】及成公卽位乃宦卿之適子而爲之田以爲公族【宦仕也爲置田邑以爲公族大夫】又宦其餘子亦爲餘子【餘子適子之母弟也亦治餘子之政】其庶子爲公行【庶子妾子也掌率公戎行】晉於是有公族餘子公行【皆官名】趙盾請以括爲公族【括趙盾異母弟趙姬之中子屏季也】曰君姬氏之愛子也【趙姬文公女成公姊也】微君姬氏則臣狄人也公許之【盾狄外孫姬氏逆之以爲適事見僖公二十四年】冬趙盾爲旄車之族【旄車公行之官盾本卿適其子當爲公族辟屏季故更掌旄車】使屏季以其故族爲公族大夫【盾以其故官屬與屏季使爲衰之適】

冬十月乙亥天王崩

三年春王正月郊牛之口傷攺卜牛牛死乃不郊猶三望

【左傳】三年春不郊而望皆非禮也望郊之屬也不郊亦無望可也【例在僖三十一年復發傳者嫌牛死與卜不從異】

【公羊傳】其言之何緩也【成七年鼷鼠食郊牛角不言郊牛之角而此言郊牛之口傷者不若食角急也書者譏宣公飬牲不謹敬】曷爲不復卜【據定十五年牛死攺卜牛】養牲養二卜帝牲不吉則扳稷牲而卜之【帝天帝不吉者有災先卜帝牲養之有災更引稷牲卜以爲天牲養之凡當二卜復不吉則不郊】帝牲在於滌三月【滌宮名養帝牲三牢之處謂之滌者取具蕩滌淸潔】於稷者惟具是視【視其身體具無災害而已不特養於滌宮所以降稷尊帝】郊則曷爲必祭稷王者必以其祖配王者則曷爲必以其祖配自內出者無匹不行【匹合也】自外至者無主不止【必得主人乃止天道幽逺故推人道以接之谷梁傳】之口緩詞也傷自牛作也【牛自傷口非備災之道不至也故以緩詞言之】事之變也乃者亡乎人之辭也【重傳者嫌牛死與卜郊不從異也】

諸侯宗廟社稷之祭俎豆旣陳聞王及後之喪則廢禮也天王崩於十月告喪於魯史防巳書乃斬衰奔赴之時而僭用郊祀所謂失禮之中又失禮也乃不郊者以在滌之牛口傷而攺卜之牛又死也不然郊矣春秋之書防而顯此類是也猶三望者可巳不當爲之辭

葬匡王

四越月而葬其禮略也防葬不書卿防者也書之見王室之防諸侯之慢王也

【附錄左傳】晉侯伐鄭及郔鄭及晉平士防入盟【郔杜注鄭地今河南延津縣爲夏楚侵鄭傳】

楚子伐陸渾之戎【陸公羊作賁公羊谷梁無之字】

【左傳】楚子伐陸渾之戎【在伊川】遂至於雒【雒水杜注出上雒冢領山至河南鞏縣入河】觀兵於周疆定王使王孫滿勞楚子【王孫滿周大夫】楚子問鼎之大小輕重焉【示欲偪周取天下】對曰在徳不在鼎昔夏之方有徳也【禹之世】逺方圖物【圖畫山川奇異之物而獻之】貢金九牧【使九州之牧貢金】鑄鼎象物【象所圖物著之於鼎】百物而爲之備使民知神姦【圖鬼神百物之形使民逆偹之】故民入川澤山林不逢不若【若順也不遇妖怪不順之物】螭魅罔兩【螭山神獸形魅怪物防兩水神】莫能逢之用能協於上下以承天休桀有昏徳鼎遷於商載祀六百【載祀皆年】商紂暴虐鼎遷於周徳之休明𨿽小重也【不可遷】其姦回昏亂𨿽大輕也【言可移】天祚明徳有所底止【底致也】成王定鼎於郟鄏【郟鄏杜注今河南也武王遷之成王定之】卜世三十卜年七百天所命也周徳𨿽衰天命未攺鼎之輕重未可問也

楚與陸渾之戎本無夙憾今無故伐之而觀兵周疆且問鼎之輕重其驁無王之罪著矣內外傳皆以楚莊爲賢不知其終身之小善不足以蓋此大惡也先儒以稱爵爲襃觀此則知其必不可通矣

夏楚人侵鄭

【左傳】夏楚人侵鄭鄭卽晉故也

晉靈徇貨黨賊以失鄭趙盾合諸侯以侵之而不能服今成公卽位息兵逾年而鄭人棄楚卽晉蓋知楚氛日熾有蠶食陳鄭之心而欲依霸國以自固也

秋赤狄侵齊【地譜洺州春秋赤狄之地赤狄始見經】

赤狄隗姓其地在潞州以北近晉而逺於齊忽舉侵齊之師知晉之無能爲也楚橫於南狄擾於北以中國之無霸耳

宋師圍曹

【左傳】宋文公卽位三年殺母弟須及昭公子武氏之謀也使戴桓之族攻武氏於司馬子伯之館盡逐武穆之族【事並在文十八年】武穆之族以曹師伐宋秋宋師圍曹報武氏之亂也

宋鮑簒弒得國逐武穆之族二族以曹師伐宋春秋不書非討罪不足書也鮑不知自反恃眾彊以逞志於曹不待貶而惡見矣

冬十月丙戌鄭伯蘭卒

【左傳】冬鄭穆公卒初鄭文公有賤妾曰燕姞【姞南燕姓】夢天使與已蘭【蘭香艸】曰余爲伯鯈余而祖也【伯鯈南燕祖】以是爲而子【以蘭爲女子名】以蘭有國香人服媚之如是【媚愛也欲令人愛之如蘭】旣而文公見之與之蘭而禦之辭曰妾不才幸而有子將不信敢徵蘭乎【懼將不見信故欲計所賜蘭爲懷子月數】公曰諾生穆公名之曰蘭文公報鄭子之妃曰陳嬀【鄭子文公叔父子儀也漢律淫季父之妻曰報】生子華子臧子臧得罪而出【出奔宋】誘子華而殺之南裏【事在僖十六年南裏杜注鄭地】使盜殺子臧於陳宋之間【在僖二十四年】又娶於江生公子士朝於楚楚人酖之及葉而死【葉杜注楚地南陽葉縣今河南葉縣南有古城】又娶於蘇生子瑕子兪彌兪彌早卒泄駕惡瑕【泄駕鄭大夫】文公亦惡之故不立也公逐羣公子公子蘭奔晉從晉文公伐鄭【在僖三十年】石癸曰【石癸鄭大夫】吾聞姬姞耦其子孫必蕃【姞姓宜爲姬配耦】姞吉人也后稷之元妃也【姞姓之女爲后稷妃周是以興故曰吉人】今公子蘭姞甥也天或啟之必將爲君其後必蕃先納之可以亢寵【亢極也】與孔將鉏侯宣多納之盟於太宮而立之【太宮鄭祖廟】以與晉平穆公有疾曰蘭死吾其死乎吾所以生也刈蘭而卒【傳言穆氏所以大興於鄭天所啟也】

葬鄭穆公【穆公羊作繆】

不月闕文也葬速禮不備也

四年春王正月公及齊侯平莒及郯莒人不肯公伐莒取向【郯國名今山東郯城縣西南有故城向杜注莒邑寰宇志莒州南有向城今屬山東靑州府左傳】四年春公及齊侯平莒及郯莒人不肯公伐莒取向非禮也平國以禮不以亂伐而不治亂也【責公不先以禮治之而用伐】以亂平亂何治之有無治何以行禮

【公羊傳】此平莒也其言不肯何辭取向也【爲公取向作辭也谷梁傳】及者內爲志焉爾平者成也不肯者可以肯也伐猶可取向甚矣莒人辭不受治也伐莒義兵也

【討不釋怨】取向非也乘義而爲利也

周官合方氏掌除邦國之怨惡則釋四鄰之怨而成其好固義所當爲也然必已之義可以服人然後人能降心以相從魯宣齊恵身爲大惡茍有人心者莫不藏惡況莒郯相怨魯乃挾齊之威要以必從則莒人之不肯宜也又以兵加莒而取其邑則惡甚於齊惠矣

秦伯稻卒

夏六月乙酉鄭公子歸生弒其君夷

【左傳】楚人獻黿於鄭靈公【穆公大子夷也】公子宋與子家將見【宋子公也子家歸生】子公之食指動【第二指也】以示子家曰他日我如此必嘗異味及入宰夫將解黿相視而笑公問之【問所笑】子家以告及食大夫黿召子公而弗與也【欲使指動無效】子公怒染指於鼎嘗之而出公怒欲殺子公子公與子家謀先【先公爲難】子家曰畜老猶憚殺之【六畜】而況君乎反譖子家子家懼而從之夏弒靈公書曰鄭公子歸生弒其君夷權不足也【子家權不足以禦亂懼譖而從弒君故書以首惡】君子曰仁而不武無能逹也【初稱畜老仁也不討子公是不武也故不能自通於仁道而陷弒君之罪】凡弒君稱君君無道也稱臣臣之罪也鄭人立子良【穆公庶子】辭曰以賢則去疾不足【去疾子良名】以順則公子堅長乃立襄公【襄公堅也】襄公將去穆氏【逐羣兄弟】而捨子良【以其讓已】子良不可曰穆氏宜存則固願也若將亡之則亦皆亡去疾何爲乃捨之皆爲大夫歸生身爲正卿久執兵柄聞宋之逆謀執而誅之猶反手耳宋有逆志而與歸生謀先必知其夙有無君之心也聞而不禁則賊由歸生審矣觀鄭人討亂斲子家之棺則當時國論固以爲首惡非孔子作春秋而後歸獄也

赤狄侵齊

以齊之彊而洺州之狄連歲侵之晉霸之衰與齊之無政並見矣

秋公如齊公至自齊

宣公簒弒齊實縱之故旣以田賂復僕僕而往朝焉防盟書至始於桓公之盟唐朝大國而書至始於宣公之如齊蓋由二公身爲大惡有自危之心以得返爲幸故特行飲至之禮耳

【附錄左傳】初楚司馬子良生子越椒子文曰【子文子良兄】必殺之是子也熊虎之狀而豺狼之聲弗殺必滅若敖氏矣諺曰狼子野心是乃狼也其可畜乎子良不可子文以爲大慼及將死聚其族曰椒也知政乃速行矣無及於難且泣曰鬼猶求食若敖氏之鬼不其餒而【而語助言必餒】及令尹子文卒鬭般爲令尹【般子文之子子揚】子越爲司馬【子越卽越椒】蔿賈爲工正譖子揚而殺之子越爲令尹己爲司馬【賈爲椒譖子揚而已得椒位】子越又惡之【惡賈】乃以若敖氏之族圄伯嬴於轑陽而殺之【圄囚也伯嬴蔿賈也轑陽杜注楚邑】遂處烝野將攻王王以三王之子爲質焉弗受【烝野杜注楚邑三王文成穆】師於漳澨【漳澨杜注漳水邊漳水出新城沶鄕縣至當陽縣與沮水合】秋七月戊戌楚子與若敖氏戰於臯滸【臯滸杜注楚地】伯棼射王汏輈及鼓跗著於丁寧【伯棼越椒也輈車轅汏過也箭過車轅上跗所以架鼓丁寧鉦也】又射汰輈以貫笠轂【兵車無蓋尊者則邊人執笠依轂而立以禦寒暑名曰笠轂此言箭過車轅及王之蓋】師懼退王使巡師曰吾先君文王克息獲三矢焉伯棼竊其二盡於是矣【所以釋楚師之懼心】鼓而進之遂滅若敖氏初若敖娶於防【防杜注國名今湖廣安陸縣有鄖城】生鬭伯比若敖卒從其母畜於防淫於防子之女生子文焉防夫人使棄諸夢中【夢杜注澤名江夏安陸縣有云夢城今湖廣云夢縣治】虎乳之防子田見之懼而歸夫人以告遂使收之楚人謂乳谷謂虎於菟故命之曰鬭谷於菟以其女妻伯比實爲令尹子文其孫箴尹克黃【箴尹官名克黃子揚之子】使於齊還及宋聞亂其人曰不可以入矣箴尹曰棄君之命獨誰受之【言𨿽奔他國獨誰受此棄命之人】君天也天可逃乎遂歸復命而自拘於司敗王思子文之治楚國也曰子文無後何以勸善使復其所攺命曰生【易其名言更生】

冬楚子伐鄭

【左傳】冬楚子伐鄭鄭未服也【前年楚侵鄭不獲成故】

胡氏安國謂歸生弒君諸侯未有致討者而楚人至焉故書爵以與之然商臣之次厥貉楚子旅之觀兵問鼎並以爵書則春秋無以書爵爲襃之義明矣自宣成而下楚勢益張故君將則稱君大夫將乃稱人耳

日講春秋解義卷二十七

欽定四庫全書

日講春秋解義卷二十八

宣公

五年春公如齊

【左傳】五年春公如齊髙固使齊侯止公請叔姬焉【畱公彊成昏】

夏公至自齊

【左傳】夏公至自齊書過也

齊魯接壤而逾時乃歸下書髙固之逆叔姬經𨿽諱止公之迹而比事以觀其實固不可揜矣以見止而連昏於齊臣降尊失列辱及先君乃行飲至之禮於宗廟是謂失其本心左氏特發書過之義以此

秋九月齊髙固來逆子叔姬【左氏無子字】

【左傳】秋九月齊髙固來逆女自爲也故書曰逆叔姬卿自逆也【適諸侯稱女適大夫稱字所以別尊卑也】

【谷梁傳】諸侯之嫁子於大夫主大夫以與之來者接內也不正其接內故不與夫婦之稱也【見莊二十七年莒慶】叔姬稱子別於先君之女也諸侯嫁女於諸侯則公自主之其嫁女於大夫則使大夫主之公自主然後書於策今書髙固來逆是公自主之明矣以千乘之君見偪於齊大夫彊昏而不敢違焉輕朝廷慢宗廟蓋由身爲不義借勢於彊鄰故非禮相干忍辱而無所避之也

叔孫得臣卒

得臣之卒不日史失之也胡氏安國據何休之說謂得臣不能止仲遂之逆謀故春秋削之非也仲遂身爲大惡而卒書日季孫行父助逆尢力而卒書日何獨苛於得臣乎凡以日不日爲襃貶皆傳者之誤也

冬齊髙固及子叔姬來

【左傳】冬來反馬也【禮送女畱其送馬三月廟見遣使反馬髙固遂與叔姬俱寧故經傳具見以示譏】

【公羊傳】何言乎髙固之來【大夫私事不當書】言叔姬之來而不言髙固之來則不可子公羊子曰其諸爲其雙雙而俱至者與【言其雙行匹至似於鳥獸】

【谷梁傳】及者及吾子叔姬也爲使來者不使得歸之意也【固受使來聘而與婦俱歸故書及以明非禮】

反馬之禮當遣使不當親來女子歸寧當在閒歲不當在逾月大夫非君命不當出境則髙固與叔姬來皆非禮矣故直書其事以示譏

楚人伐鄭

【左傳】楚子伐鄭陳及楚平晉荀林父救鄭伐陳【爲明年晉衛侵陳傳】

傳稱荀林父救鄭而經不書義不得書也趙盾歸生同爲大惡盾之釋鄭不討惡傷其類耳以楚師之來而救之亦同惡相保耳若書救則似善其救而討賊之大義隱矣

六年春晉趙盾衛孫免侵陳

【左傳】六年春晉衛侵陳陳卽楚故也

【公羊傳】趙盾弒君此其復見何親弒君者趙穿也親弒君者趙穿則曷爲加之趙盾不討賊也何以謂之不討賊晉史書賊曰晉趙盾弒其君夷獆趙盾曰天乎無辜吾不弒君誰謂吾弒君者乎史曰爾爲仁爲義人弒爾君而復國不討賊此非弒君而何趙盾之復國柰何靈公爲無道使諸大夫皆內朝【禮公族朝於內朝親親也】然後處乎臺上引彈而彈之己趨而辟丸【己諸大夫也】是樂而已矣【以是笑樂】趙盾巳朝而出與諸大夫立於朝【自內朝至外朝】有人荷畚自閨而出者【荷負也畚艸器宮中之門謂之闈其小者謂之閨】趙盾曰彼何也夫畚曷爲出乎閨呼之不至曰子大夫也欲視之則就而視之【恐君責己以視人欲以見就爲解也古者士大夫通曰子】趙盾就而視之則赫然死人也【赫然巳支解之貌】趙盾曰是何也曰膳宰也熊蹯不熟公怒以斗摮而殺之【摮謂傍擊頭項】支解將使我棄之趙盾曰嘻趨而入靈公望見趙盾愬而再拜【愬者驚貌禮臣拜然後君答拜靈公先拜者畚出盾入知其欲諫欲以敬拒之使不復言也】趙盾逡巡北靣再拜稽首趨而出【本欲諫君以君拜謝知己意冀當覺悟故出】靈公心怍焉欲殺之於是使勇士某者往殺之勇士入其大門則無人門焉者入其閨則無人閨焉者上其堂則無人焉俯而闚其戶方食魚飱勇士曰嘻子誠仁人也吾入子之大門則無人焉入子之閨則無人焉上子之堂則無人焉是子之易也【易猶省也】子爲晉國重卿而食魚飱是子之儉也君將使我殺子吾不忍殺子也𨿽然吾亦不可復見吾君矣遂刎頸而死靈公聞之怒滋欲殺之甚眾莫可使往者於是伏甲於宮中召趙盾而食之趙盾之車右祁彌明者國之力士也仡然從乎趙盾而入放乎堂下而立趙盾已食靈公謂盾曰吾聞子之劍蓋利劍也子以示我吾將觀焉【授君劍當防而進其首靈公因欲以推殺之】趙盾起將進劍祁彌明自下呼之曰盾食飽則出何故拔劍於君所趙盾知之躇階而走【躇猶超遽不暇以次】靈公有周狗【周狗可以比周之狗所指如意】謂之獒呼獒而屬之獒亦躇階而從之祁彌明逆而踆之【以足逆躢曰踆】絕其頷趙盾顧曰君之獒不若臣之獒也然而宮中甲鼓而起有起於甲中者抱趙盾而乘之【令升車疾走】趙盾顧曰吾何以得此於子曰子某時所食活我於暴桑下者也趙盾曰子名爲誰曰吾君孰爲介【介甲也言吾君誰爲興此甲兵豈不爲盾乎】子之乘矣何問吾名【之乘卽上車也欲令蚤免去不望報】趙盾驅而出眾無畱之者【明盾賢人不忍殺】趙穿緣民眾不說起弒靈公然後迎趙盾而入與之立於朝而立成公黑臀

【谷梁傳】此帥師也其不言帥師何也不正其敗前事故不與帥師也【元年敕而今更侵之】

傳稱陳及楚平晉荀林父伐陳經皆不書以下書晉衛加兵於陳卽陳之卽楚可知矣陳鄭每相視以爲向背鄭穆公暮年棄楚歸晉本謂晉可托國及歸生之亂坐視不討是以陳有離心受伐受侵而終不爲晉屈也

夏四月

【附錄左傳】夏定王使子服求後於齊【子服周大夫】秋赤狄伐晉圍懷及郉丘【郉丘杜注河內平臯縣今河南河內縣東南有故城】晉侯欲伐之中行桓子曰使疾其民【驕則數戰爲民所疾】以盈其貫將可殪也周書曰殪戎殷【周書康誥】此類之謂也【爲十五年晉滅狄傳】

秋八月螽

螽蝗屬食穀者劉歆謂貪虐取民則螽宣公身爲不義朝齊伐莒賦斂日繁戾气應之經書於防示天人感應之理不可誣也

冬十月

【附錄左傳】冬召桓公逆王后於齊【召桓公王卿士事不闗魯故不書爲成二年王甥舅張本】楚人伐鄭取成而還【九年十一年傳所稱厲之役蓋在此】鄭公子曼滿與王子伯廖語欲爲卿【二子鄭大夫】伯廖告人曰無徳而貪其在周易丰【離下震上丰】之離【丰上六變而爲純離也丰上六曰丰其屋蔀其家闚其戶閴其無人三歲不覿凶義取無徳而大其屋不過三歲必滅亡】弗過之矣【不過三年】閒一歲鄭人殺之

七年春衛侯使孫良夫來盟

【左傳】七年春衛孫桓子來盟【桓子良夫】始通且謀會晉也【公卽位衞始修好】

【谷梁傳】來盟前定也不言及者以國與之不言其人亦以國與之不日前定之盟不日

來盟者先有約言復遣使邀結也宣公專意事齊不通於晉晉將合諸侯故使衞通魯俾預於會魯以事齊恐晉蓄憾故使良夫來結言而力任其無咎也然黒壤之盟公卒見辱盟何足恃哉

夏公會齊侯伐萊【萊杜注萊國東萊黃縣今山東黃縣有萊山東南有萊子故城左傳】夏公會齊侯伐萊不與謀也凡師出與謀曰及不與謀曰會【皆據魯而言師者國之大事故詳其出以例別之】

秋公至自伐萊

大旱

萊近於齊與魯無怨齊志在幷兼後卒滅之而遷於郳則其伐萊不過陵弱暴寡之師耳宣公屈意從齊助人爲虐不知自愧而策勲於廟是誣其祖也且螽災之後妄興師旅徵役怨咨薄陰陽之和故大旱繼之比事以觀而公無卹民之心具見矣

【附錄左傳】赤狄侵晉取向陰之禾【此無秋字蓋闕文晉用桓子謀故縱狄】

冬公會晉侯宋公衞侯鄭伯曹伯於黑壤【黒壤晉地一名黃父今山西沁水縣西北有黑嶺】

【左傳】鄭及晉平公子宋之謀也【宋子公弒靈公故謀從晉以求媚】故相鄭伯以會冬盟於黑壤王叔桓公臨之以謀不睦【王叔桓公周卿士將王命以監臨諸侯不同歃者尊卑之別】晉侯之立也【在二年】公不朝焉又不使大夫聘晉人止公於防盟於黃父公不與盟以賂免故黑壤之盟不書諱之也

據左氏晉人止公於會以賂免而不得與盟經不書蓋舊史無其文也先儒以爲孔子諱之而曲爲之說誤矣晉靈公之篇諸侯之防同皆不序以靈公幼稚𨿽與盟會實趙盾專之黒壤以後晉始有君復序諸侯是則程子所謂大義數十炳如日星者耳

八年春公至自會

見止逾年以賂得免危而獲安故告廟而書於策宣公簒立依倚於齊晉之間毎見止辱並以賂免屈身辱國亦甚矣

夏六月公子遂如齊至黃乃復【黃齊竟上地】

【公羊傳】其言至黃乃復何有疾也何言乎有疾乃復譏何譏耳大夫以君命出聞喪徐行而不反【聞喪者聞父母之喪也徐行者不忍疾行又爲君當使人追代之以喪諭疾者喪尙不當反況於疾乎】

【谷梁傳】乃者亡乎人之辭也【謂其知有已不知有人𨿽君命鄰好不復顧念而惟直行已意也】復者事畢也不專公命也【遂以疾反而加事畢之文者是不使遂得專命而還也】

至黃乃復不稱有疾者大夫受命而出𨿽死以屍將命豈可以疾而廢君命耶乃者無其上之詞曰復事未畢也

辛巳有事於大廟仲遂卒於垂【垂杜注齊地當在今山東平陰縣境公羊傳】仲遂者何公子遂也何以不稱公子貶曷爲貶爲弒子赤貶【事在文十八年】然則曷爲不於其弒焉貶於文則無罪於子則無年【此解文十八年秋如齊不貶意也言若於十八年加貶則嫌有罪於文公無罪於子赤矣無年言子赤之立卽在文十八年當喪未君不及攺元故曰無年谷梁傳】爲若反命而後卒也【先言復後書卒則如已反命於君而後卒不使其違命専歸也】此公子也其曰仲何也防之也何爲防之也是不卒者也【遂與宣公共弒子赤例應不書卒】不防則無用見其不卒也【若書公子則與正卒者同故去公子以見之】則其卒之何也以譏乎宣也其譏乎宣何也聞大夫之喪則去樂卒事【當去籥萬以終祭事言今不然】

有事者時祭也常事不書此何以書以仲遂卒於此日而下有猶繹去籥之事也遂何以不稱公子而書字生而賜氏俾世其官也季友有援立之功僖公徳之仲遂主簒弒之謀宣公徳之皆生而賜氏變易王法以開世卿擅權之漸魯政自是衰矣翚不書卒而遂書卒何也旣誅首惡以存王法則其餘從同與桓不書王而宣皆書王同義

壬午猶繹萬入去籥

【左傳】有事於大廟襄仲卒而繹非禮也

【公羊傳】繹者何祭之明日也【繹繼昨日事但不灌地降神耳天子諸侯曰繹大夫曰賓屍士曰宴屍】萬者何干舞也【幹謂楯也能爲人扞難而不使害人故聖王貴之以爲武樂萬者其篇名】籥者何籥舞也【籥所吹以節舞也吹籥而舞文樂之長】其言萬入去籥何去其有聲者【不欲令人聞之也】廢其無聲者【廢置也置者不去也齊人語】存其心焉爾存其心焉爾者何知其不可而爲之也猶者何通可以已也

【谷梁傳】猶者可以已之辭也繹者祭之旦日之享賓也【旦日明日也】萬入去籥以其爲之變【爲卿卒而變常禮】譏之也繹者祭之明日復祭以賓屍也萬舞無聲籥則有聲者也魯以仲遂甫卒故萬入去籥猶者可已之辭禮大夫卒當祭則不告終事而聞則不繹不告者恐君哀戚所以重宗廟也不繹者以厚股肱所以礪臣節也仲遂弒君宣公茍知大義則始宜正亂賊之誅旣與之同惡而任爲大夫則終當循遇臣之禮至於萬入去籥又非所以盡事先之誠直書而其義皆著矣

戊子夫人嬴氏薨【公羊谷梁俱作熊氏】

敬嬴稱夫人自成風以後遂爲魯之故典也春秋於風氏始卒凡四貶之於嬴氏無貶從同也然旣書夫人姜氏歸於齊又書夫人嬴氏薨比事以考之則出姜爲文公夫人而敬嬴之非嫡明矣

晉師白狄伐秦【白狄始見經】

【左傳】八年春白狄及晉平夏會晉伐秦【經在仲遂卒下從赴】晉人獲秦諜殺諸絳市六日而蘇【蓋記異也】

晉所以爲盟主者以其安內攘外修方伯之職也自趙穿侵崇秦晉之爭復起晉人但知連白狄以攻秦而不知楚人狡焉啟疆國勢益張中夏諸侯將折而入楚適足以自困也下書舒蓼之滅比事以觀而晉之失圖具見矣

楚人滅舒蓼【谷梁作舒鄝杜注舒蓼二國名或曰地譜上義陽之蓼不與羣舒近蓼已滅於楚見文五年此卽如舒鳩舒庸蓋一國也今江南廬江縣西故舒城是其地】

【左傳】楚爲眾舒叛故伐舒蓼滅之楚子疆之及滑汭【滑水名當在今江南廬州府東境水之隈曲曰汭蓋楚拓疆至滑汭之界】盟吳越而還【吳國今江南蘇州成七年始見經越國今浙江會稽昭五年始見經傳言楚彊吳越服從】

楚人觀兵問鼎知晉不足忌乃滅舒蓼盟吳越其謀益逺其勢益張然後北鄕爭權此陳鄭所以不支而晉卒爲所挫也

秋七月甲子日有食之旣

【附錄左傳】晉胥克有蠱疾郤缺爲政【代趙盾】秋廢胥克使趙朔佐下軍【朔盾之子代胥克爲成十七年胥童怨郤氏張本】

冬十月己丑葬我小君敬嬴【敬嬴公羊谷梁作頃熊】

【左傳】冬葬敬嬴旱無麻始用葛茀【記禮變之所由茀所以引柩殯則有之以備大葬則以下柩】

敬嬴薨稱夫人葬稱小君與成風同義然子般閔公之弒非成風所知也敬嬴則與聞乎故矣春秋於成風特文以著其過而敬嬴無異文以其不待貶而惡見也

雨不克葬庚寅日中而克葬

【左傳】雨不克葬禮也禮卜葬先逺日辟不懷也【懷思也曲禮云凡卜筮防事先逺日辟不思其親急欲也今若冒雨而是亦不思其親矣故舉以證其合禮公羊傳】頃熊者何宣公之母也【楚女熊姓諡曰頃】而者何難也乃者何【言定公書日下昃乃克葬】難也【難者難不得以正日葬其君】曷爲或言而或言乃乃難乎而也

【谷梁傳】葬旣有日不爲雨止禮也雨不克葬喪不以制也【言雨具未備非君喪之制】而緩辭也足乎日之辭也【此日中克葬足乎日故云緩定十五年日下昃乃克葬故云乃急辭也是二文相對爲緩急也】

雨不克葬譏無備也潦車載簑笠士喪禮也有國家者乃不能爲雨備乎定十五年日下昃乃克葬乃者難辭承日下昃而言也此曰而克葬緩辭也足乎日之辭也胡氏安國以雨不克葬爲敬嬴陰謀簒弒之咎徵非也孔子合葬於防以雨甚而墓崩亦得謂咎徵乎春秋之義平易正直而以曲說附之過矣

城平陽【平陽杜注泰山有平陽縣今山東新泰縣西北平陽故城是也】

【左傳】城平陽書時也

懼晉故也方舉大喪又城平陽重困民力故𨿽時亦書

楚師伐陳

【左傳】陳及晉平楚師伐陳取成而還【言晉楚爭彊】

舒蓼楚之與國無罪而見滅此陳所以懼而叛楚也使晉君臣能恐懼攺圖內修政教外彰信義以固諸侯之心尙可以遏楚鋒而力疲於秦交疏於齊宋故不能禦楚以保陳鄭而霸業爲之頽惜哉

九年春王正月公如齊公至自齊

夏仲孫蔑如京師

【左傳】九年春王使來徵聘【徵召也徵聘不書防加諷諭不指斥】夏孟獻子聘於周王以爲有禮厚賄之

宣公卽位九年兩朝於齊今又親往於周則不聞入見待其來徵而後一遣大夫往聘傎矣且諸侯宜朝正於王今正月朝齊夏乃聘周悖慢尢甚所謂不待貶絕而惡見者也

齊侯伐萊

狄比侵齊不敢報而亟伐萊畏彊淩弱之情見矣

秋取根牟【根牟杜注東夷國瑯琊陽都縣東有牟鄕在今山東沂水縣南】

【左傳】秋取根牟言易也

【公羊傳】根牟者何邾婁之邑也曷爲不系乎邾婁諱亟也【亟疾也屬有小君之喪邾婁子來加禮乃未期而取其邑故諱不系邾婁也】

根牟小國也在魯東界經諱滅言取與取鄟取邿同義

八月滕子卒

【左傳】滕昭公卒【爲宋圍滕傳】

此滕昭公也隱七年書滕侯卒至是書子亦時王所黜

九月晉侯宋公衞侯鄭伯曹伯防於扈

晉荀林父帥師伐陳

【左傳】會於扈討不睦也【謀齊陳】陳侯不會【前年與楚成故】晉荀林父以諸侯之師伐陳晉侯卒於扈乃還

討陳而先會於扈者以陳被楚兵晉不能救或從楚非其本願故防以待之待而不至則伐之爲有名然晉實不能庇陳俟楚之歸而釋憾焉義豈足以相服哉不書諸侯之師而曰林父帥師者在會諸侯皆以師聽命而林父兼將之也

辛酉晉侯黑臀卒於扈

【公羊傳】扈者何晉之邑也諸侯卒其封內不地此何以地卒於會故地也未出其地故不言會也

【谷梁傳】其地於外也其日未逾竟也【傳例諸侯正卒則日不正則不日逾竟亦不曰】

冬十月癸酉衞侯鄭卒

晉衞二君何以卒而不葬魯不會也良夫之盟衞欲爲晉致魯及黑壤見止懷憾實深是以扈之會魯獨不往二國繼以喪赴亦皆不防此所謂無其事而闕其文者也

宋人圍滕

【左傳】冬宋人圍滕因其喪也

滕方有喪禮宜弔卹乃用眾以圍之不仁也晉政不競諸侯私相侵伐觀齊宋之擅兵則知不能禦楚之由矣

楚子伐鄭晉郤缺帥師救鄭【自是晉楚交伐鄭】

【左傳】楚子爲厲之役故伐鄭【六年楚伐鄭取成於厲旣成鄭伯逃歸事見十一年傳】晉郤缺救鄭鄭伯敗楚師於桞棼【栁棼杜注鄭地】國人皆喜惟子良憂曰是國之災也吾死無日矣【十二年卒有楚子入鄭之禍】

五年晉荀林父帥師救鄭經不書以鄭方有弒君之亂也據明年傳載鄭人討亂斲歸生之棺而逐其族則此年歸生已斃矣故錄晉之救凡此類乃筆削之精義非舊史所能與也

陳殺其大夫泄冶【泄公羊谷梁作泄】

【左傳】陳靈公與孔寧儀行父通於夏姬【二子陳卿夏姬鄭穆公女陳大夫禦叔妻】皆衷其衵服以戲於朝【衷懷也衵服防衣】泄冶諫曰公卿宣淫民無效焉且聞不令君其納之【納藏衵服】公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎【辟邪也辟法也詩大雅言邪辟之世不可立法國無道危行言遜】

【谷梁傳】稱國以殺其大夫殺無罪也泄冶之無罪如何陳靈公通於夏徵舒之家公孫寧儀行父亦通其家或衣其衣或衷其襦以相戲於朝泄冶聞之入諫曰使國人聞之則猶可使仁人聞之則不可君愧於泄冶不能用其言而殺之

稱國以殺者君與用事大臣同殺之也稱殺其大夫見泄冶不失其官守也胡氏安國主左傳家語謂泄冶仕於亂朝懷寵不去非孔子所取誤矣邦無道危行言孫爲不仕而髙尙者言之也人臣以身許國旣受事任不獨緘黙取容以立辟爲戒乃鄙夫之術卽潔身而去亦卑賤疏逺之臣則可耳黃氏仲炎以爲非孔子之言其見卓矣

十年春公如齊公至自齊

【左傳】十年春公如齊

比年朝正卽用此以事周亦過六年一朝之制矣屈體以諂彊鄰辱國莫大焉

齊人歸我濟西田

【左傳】齊侯以我服故歸濟西之田【公比年朝齊故】

【公羊傳】齊已取之矣其言我何【據歸讙及闡齊巳取不言我】言我者未絕於我也曷爲未絕於我齊已言取之矣其實未之齊也【其人民貢賦尙屬於魯實未歸於齊不言來者明不從齊來】

【谷梁傳】公娶齊齊繇以爲兄弟反之【齊繇以婚族故還魯田婦之黨爲婚兄弟】不言來公如齊受之也

宣公徳齊恵之援已順其所欲旣賂以田復以女妻其臣會兵伐萊毎歲往朝故齊侯悅其屈諂而歸濟西之田其曰我者濟經齊魯有魯濟有齊濟所歸之田乃魯濟也

夏四月丙辰日有食之

已巳齊侯元卒

齊崔氏出奔衞

【左傳】夏齊惠公卒崔杼有寵於惠公髙國畏其偪也【崔杼齊大夫髙國二氏齊正卿】公卒而逐之奔衞書曰崔氏非其罪也且告以族不以名【典防之法告者皆當書以名今齊特以族告春秋因之不攺】凡諸侯之大夫違【違奔放也】告於諸侯曰某氏之守臣某【上某氏姓下某名】失守宗廟敢告所有玉帛之使者則告【玉帛之使謂聘】不然則否【恩好不接故亦不告】

【公羊傳】崔氏者何齊大夫也其稱崔氏何【據齊髙無咎出奔名此書崔氏與隱公三年書尹氏同】貶曷爲貶【據外大夫奔不貶】譏世卿世卿非禮也【復見譏者嫌尹氏王者大夫職重不當世諸侯大夫任輕可世故重之】

【谷梁傳】氏者舉族而出之之辭也

出奔而書崔氏蓋盡族而行且告以氏不以名也許翰以謂崔杼出而能反反而能弒以其宗彊故春秋特舉氏乃辧之早非也左氏見襄二十五年齊崔杼弒其君因謂出奔者卽杼不知此距杼之爲逆凡五十有一年古者四十而仕五十爲大夫不聞杼之年壽遂致耄期若以世卿少而得政則奔時年未及冠不宜遂逼髙國左氏所傳恐未可盡信也

公如齊五月公至自齊【公如齊止此】

【左傳】公如齊奔喪

宣公於匡王之喪不奔欲舉郊祀而奔齊惠公之喪匡王之葬使防者往而以貴卿葬齊惠公蓋濟田之歸重以爲徳故聞喪而奔以報其賜也魯之事齊過於天王而齊之視魯不啻附庸其反易天常而無忌憚甚矣

癸巳陳夏徵舒弒其君平國

【左傳】陳靈公與孔寧儀行父飲酒於夏氏公謂行父曰徵舒似女【徵舒夏姬子陳大夫】對曰亦似君徵舒病之公出自其廐射而殺之二子奔楚

弒君之賊旣得其主名則直書以正亂賊之罪春秋常法也先儒多爲曲說胡氏安國所謂見泄冶忠言之驗靈公見弒之由亦非本義蓋春秋於見弒之君皆不言所由與大夫出奔不言逐者同義皆深探其本以爲世戒也

六月宋師伐滕

【左傳】滕人恃晉而不事宋六月宋師伐滕

春秋時諸侯毎間霸國之多故以陵小弱故宋之於滕齊桓卒而執其君晉政衰而圍之伐之以逞志焉胡氏安國責宋不能討陳義𨿽正而逺於事情宋鮑與聞乎弒以簒得國而責之討賊誤矣

公孫歸父如齊葬齊惠公

魯宣深徳齊侯之定其位而又歸濟西田故生則屈諂以事之沒則親奔其喪又遣貴卿會葬焉歸父仲遂之子也父主簒弒子擅國權外結彊鄰內逢君惡亂臣賊子交得其志恣行非度豈非王綱縱弛九伐不行而霸政亦衰之故與此孔子所以不沒桓文之功也

晉人宋人衞人曹人伐鄭

【左傳】鄭及楚平【前年敗楚師恐楚怒故與平】諸侯之師伐鄭取成而還

晉霸之衰皆由趙盾專政庇其同類齊魯宋鄭弒君之賊皆置而不問故諸侯皆有離心今陳有弒君之賊若晉能合諸侯以討之則桓文之功立就矣何患鄭之不服乎乃率三國以爭鄭而以討賊遺楚晉可謂無人矣

秋天王使王季子來聘【王聘止此】

【左傳】秋劉康公來報聘【報孟獻子之聘康公卽王季子也其後食采於劉公羊傳】王季子者何天子之大夫也其稱王季子何【據叔服不系王不稱子王札子不稱季】貴也其貴柰何母弟也【子者王子也天子不言子弟故變文書季系先王以明之】

【谷梁傳】其曰王季王子也其曰子尊之也聘問也宣公簒立至是十年不朝於周而比年朝齊不奔王喪而奔齊侯之喪使微者葬匡王而貴卿葬齊侯縱王討不加絕不與通可也乃使王季子來聘不亦悖乎自是王聘不見於經非孔子削而不書蓋諸侯不以王命爲重輕而王亦不復遣使耳寥寥百有餘年而後石尙以歸脤錄自是天王之名號亦不見於經矣

公孫歸父帥師伐邾取繹【繹公羊作蘱杜注邾邑魯國鄒縣北有繹山今嶧山在鄒縣東南蓋縣治徙山北也】

【左傳】師伐邾取繹【爲子家如齊】

魯之伐邾取繹與宋之間晉而伐滕同胡氏安國皆責以不能討陳夫禁暴誅亂王者之師其次惟霸主乃能假之魯宣簒弒之惡視宋鮑有加焉豈可責以討賊乎

大水

季孫行父如齊

【左傳】季文子初聘於齊【齊侯初卽位】

冬公孫歸父如齊【宣公聘齊止此】

【左傳】冬子家如齊伐邾故也【恐爲齊討故往謝】

魯君臣三如齊是年二卿又相繼而往蓋簒弒之謀仲遂主之行父助之齊新立君恐以舊事聲討故諂附以自托耳左氏謂歸父之使以伐邾故恐猶未得其情也

齊侯使國佐來聘

【左傳】國武子來報聘【報文子也】

魯君臣事齊甚謹未聞報聘今齊侯喪未逾年而命使來魯蓋議連兵伐莒故若是其亟也居喪而聘鄰國考之於禮𨿽無明禁然以春秋所書按之王聘及求金不稱王使而齊侯稱使則惡其卽吉而親命聘使可知矣

饑

【公羊傳】何以書以重書也【王政以民食爲重】

楚子伐鄭

【左傳】楚子伐鄭晉士會救鄭逐楚師於潁北【潁杜注潁水出河南陽城至下蔡入淮】諸侯之師戍鄭

左氏稱晉士會救鄭逐楚師於潁北諸侯之師戍鄭先儒據此謂經削晉救意不以楚爲罪皆由誤以稱爵爲襃故曲爲之說耳經所不書有可據傳以爲義者必於經有考也元年經書趙盾救陳而傳兼救宋觀宋公旋會晉師於棐林則傳所稱救宋爲得其實而經削之以宋有應討之罪而不當救可知矣下年夏楚子陳侯鄭伯盟於辰陵則是冬傳稱晉師救鄭逐楚師諸侯畱戍非其實矣

【附錄左傳】鄭子家卒鄭人討幽公之亂斲子家之棺而逐其族【以四年弒君故也斲薄其棺不使從卿禮】攺葬幽公諡之曰靈【靈公初諡幽】

日講春秋解義卷二十八﹤經部﹐春秋類﹐日講春秋解義﹥

欽定四庫全書

日講春秋解義卷二十九

宣公

十有一年春王正月

夏楚子陳侯鄭伯盟於辰陵【辰陵谷梁作夷陵杜注陳地潁川長平縣東南有辰亭在今河南陳州西南】

【左傳】十一年春楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也

是時楚莊盛彊主盟中國蓋齊晉方有事於莒狄各營其私置亂賊而不問陳鄭知中國不足恃故折而附楚也

【附錄左傳】楚左尹子重侵宋【子重公子嬰齊莊王弟】王待諸郔【郔杜注楚地在今河南項城縣境】令尹蒍艾獵城沂【艾獵孫叔敖也沂杜注楚邑在今河南眞陽縣境】使封人慮事【封人其時主築城者慮事謀慮計功】以授司徒【司徒掌役】量功命日【命作日數】分財用【財用築作具】平板榦【榦楨也墻兩頭立木】

【板在兩旁障土者平等其髙下】稱畚築【量輕重畚盛土器】程土物【爲作程限】議遠邇【均勞逸】略基趾【略行也趾城足】具餱糧【餱幹食也】度有司【謀監主】事三旬而成不愆於素【不過素所慮之期也傳言叔敖之能使民】

公孫歸父會齊人伐莒

秋晉侯會狄於欑函【欑函杜注狄地】

【左傳】晉郤成子求成於眾狄眾狄疾赤狄之役遂服於晉【赤狄潞氏最彊故服役眾狄】秋防於欑函眾狄服也是行也諸大夫欲召狄郤成子曰吾聞之作徳莫如勤非勤何以求人能勤有繼其從之也【勤則功繼之】詩曰文王旣勤止【詩頌文王勤以創業】文王猶勤況寡徳乎

【谷梁傳】不言及外狄也

陳夏徵舒爲亂楚方伸大義於天下晉爲霸主乃孜孜於羣狄至往會焉卑亦甚矣直書其事深譏之也

冬十月楚人殺陳夏徵舒

【公羊傳】此楚子也其稱人何【據下入陳稱子】貶曷爲貶【據徴舒有罪】不與外討也【辟天子】不與外討者因其討乎外而不與也𨿽內討亦不與也【𨿽自討其臣下亦不得與】曷爲不與實與而文不與文曷爲不與諸侯之義不得專討也諸侯之義不得專討則其曰實與之何上無天子下無方伯天下諸侯有爲無道者臣弒君子弒父力能討之則討之可也

【谷梁傳】此入而殺也其不言入何也【據入國乃得殺】外徵舒於陳也其外徵舒於陳何也明楚之討有罪也【若書楚子入陳殺夏徴舒則入者內不受是無以表徴舒之悖逆故先言殺】

丁亥楚子入陳

【谷梁傳】入者內弗受也曰入惡入者也何用弗受也不使夷狄爲中國也

徵舒在株林爲陳南邑楚莊先經其地執而殺之而後入陳不言楚子而稱人討賊之文也然當時楚實利陳后𨿽聽申叔時之說能復封陳而置夏州納亂臣存亡興滅顧若是乎舜跖之分其始在善利之閒耳討賊者眾人之公義故殺徵舒書楚人縣陳者一人之貪心故入陳書楚子罪人旣得其入也何爲哉胡氏安國謂不書取陳而書入爲末減之辭非也楚實未嘗取陳以實書耳

納公孫寧儀行父於陳【寧公羊作】

【左傳】冬楚子爲陳夏氏亂故伐陳【十年夏徵舒弒君】謂陳人無動將討於少西氏【少西徵舒之祖子夏之名】遂入陳殺夏徵舒轘諸栗門【轘車裂也栗門陳城門】因縣陳【滅陳以爲楚縣】陳侯在晉【靈公子成公午】申叔時使於齊【申叔時楚大夫】反復命而退王使讓之曰夏徵舒爲不道弒其君寡人以諸侯討而戮之諸侯縣公皆慶寡人【楚縣大夫皆僭稱公】女獨不慶寡人何故對曰猶可辭乎王曰可哉曰夏徵舒弒其君其罪大矣討而戮之君之義也抑人亦有言曰牽牛以蹊人之田【蹊徑也】而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也【謂譬如取人物於其懷而還之爲愈於不還】乃復封陳鄕取一人焉以歸謂之夏州【示討夏氏所獲】故書曰楚子入陳納公孫寧儀行父於陳書有禮也【沒其縣陳本意而以討亂存國爲丈善其得禮】

【公羊傳】此皆大夫也其言納何納公黨與也【儀行父本以助公見絕故言納公黨與】

【谷梁傳】納者內弗受也輔人之不能民而討猶可【輔相鄰國有不能治民者而討其罪人則可曰猶可者明鄰國之君無輔相之道】入人之國制人之上下使不得其君臣之道不可【二人與昏滛當絕而楚彊納之是制人之上下】

二人致亂之臣國所不容楚子不殺而反納之必因其來奔許以陳輸楚故使執其國柄爲主於內而陳自是從楚不敢貳則其無誅惡之實心不可掩矣孔寧儀行父之奔不書必孔子削之也書奔則習其讀者或疑二人能請討於楚而其惡隱矣

【附錄左傳】厲之役鄭伯逃歸【蓋在六年】自是楚未得志焉鄭旣受盟於辰陵又徼事於晉【爲明年楚圍鄭傳】

十有二年春葬陳靈公

【公羊傳】討此賊者非臣子也何以書葬【據惠公殺裏克不書卓子葬】君子辭也【君子之心無私故討賊不閒內外】楚已討之矣臣子𨿽欲討之而無所討也

弒逆之賊人皆得討蓋綱常所在非有彼此之殊也徵舒𨿽爲楚殺陳之臣子亦可以釋憾矣故靈公得書葬

楚子圍鄭

【左傳】十二年春楚子圍鄭旬有七日鄭人卜行成不吉卜臨於大宮【臨哭也】且巷出車吉【出車於巷示將見遷不得安居】國人大臨守陴者皆哭【陴城上僻倪皆哭所以告楚窮也】楚子退師鄭人修城進復圍之三月克之【退師猶不服故復圍之九十日】入自皇門至於逵路【塗方九軌曰逵】鄭伯肉袒牽羊以逆曰孤不天【不爲天所祐】不能事君使君懷怒以及敝邑孤之罪也敢不惟命是聽其俘諸江南以實海濱亦惟命其翦以賜諸侯使臣妾之亦惟命若惠顧前好徼福於厲宣桓武不泯其社稷【周厲王宣王鄭之所自出桓公武公鄭始封之君也】使攺事君夷於九縣【夷比也楚滅九國以爲九縣莊十四年滅息十六年滅鄧僖五年滅十二年滅黃二十六年滅夔文四年滅江五年滅六滅蓼十六年滅庸傳稱楚武王克權又稱文王縣申息凡十一國不知何以言九】君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可幾乎退三十里而許之平潘尫入盟子良出質【潘尫楚大夫子良鄭伯弟】

以傳考之凡入國者必陵暴殘毀有所俘獲楚子入郭門至於逵路而退師許盟秋毫無犯義不得書入胡氏安國謂卽其國都而書圍爲從輕典非也

夏六月乙卯晉荀林父帥師及楚子戰於邲晉師敗績【邲杜注鄭地今河南鄭州束有邲城】

【左傳】夏六月晉師救鄭荀林父將中軍【代郤缺】先縠佐之【先縠彘季代林父】士會將上軍【河曲之役郤缺將上軍宣八年代趙盾將中軍士防代將上軍】郤克佐之【郤克郤缺子代防駢】趙朔將下軍【代欒盾】欒書佐之【欒書欒盾子代趙朔】趙括趙嬰齊爲中軍大夫【嬰齊趙盾異母弟】鞏朔韓穿爲上軍大夫荀首趙同爲下軍大夫【荀首林父弟趙同嬰齊兄】韓厥爲司馬【韓厥韓萬孫】及河聞鄭旣及楚平桓子欲還【桓子林父】曰無及於鄭而勦民【勦勞也】焉用之楚歸而動不後隨武子曰【武子士防】善會聞用師觀釁而動徳刑政事典禮不易不可敵也不爲是徵【言無釁不可動】楚軍討鄭怒其貳而哀其卑叛而伐之服而捨之徳刑成矣伐叛刑也柔服徳也二者立矣昔歲入陳今玆入鄭民不罷勞君無怨讟政有經矣荊屍而舉【楚武王始更此陳法遂以爲名】商農工賈不敗其業而卒乘輯睦事不姦矣蔿敖爲宰【蔿敖孫叔敖宰令尹】擇楚國之令典軍行右轅左追蓐【在車之右者挾轅爲戰備在左者追求艸蓐爲宿備傳曰令尹南轅又曰攺乘轅楚陳以轅爲主】前茅慮無【慮無如今軍行前有斥候蹹伏皆持以綘及白爲幡見騎賊舉絳幡見步賊舉白幡備慮有無也茅明也或曰時楚以茅爲旌識】中權後勁【中軍制謀後以精兵爲殿】百官象物而動軍政不戒而備【物謂旌旗畫物類也戒勅令】能用典矣其君之舉也內姓選於親外姓選於舊舉不失徳賞不失勞老有加惠旅有施捨【旅客來者施之以惠捨不勞役】君子小人物有服章貴有常尊賤有等威禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚仲虺有言曰【仲虺湯左相薛之祖奚仲之後】取亂侮亡兼弱也汋曰於鑠王師遵養時晦【汋詩頌篇名美武王能遵天之道須暗昧者惡積而後取之】耆昧也【耆致也致討於昧】武曰無競惟烈【武詩頌篇名競彊也言克商功業實無彊也】撫弱耆昧以務烈所可也【言當務從武王之功業撫而取之】彘子曰【彘子先縠】不可晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也【非丈夫】命爲軍帥而卒以非夫惟羣子能我弗爲也以中軍佐濟【佐彘子所帥也濟渡河】知莊子曰【莊子防首】此師殆哉周易有之在師【坎下坤上師】之臨【兌下坤上臨師初六變而之臨】曰師出以律否臧凶執事順成爲臧逆爲否眾散爲弱【坎爲眾今變爲兌兌柔弱】川壅爲澤【坎爲川今變爲兌兌爲澤是川見壅】有律以如己也【如從也法行則人從法法敗則法從人坎爲法象今爲眾則散爲川則壅是失法之用從人之象】故曰律否臧且律竭也【竭敗也坎變爲兌是法敗】盈而以竭【水以盈爲功竭則敗】夭且不整所以凶也【水遇夭塞不得整流則竭涸也】不行之謂臨【水變爲澤乃成臨卦澤不行之物】有帥而不從臨孰甚焉此之謂矣【譬彘子之違命亦不可行】果遇必敗彘子尸之【尸之主此禍】𨿽免而歸必有大咎【爲明年晉殺先縠傳】韓獻子謂桓子曰【獻子韓厥】彘子以偏師陷子罪大矣子爲元帥師不用命誰之罪也失屬亡師爲罪已重不如進也事之不捷惡有所分與其專罪六人同之不猶愈乎師遂濟楚子北師次於郔沈尹將中軍【沈縣名或作寢杜注寢汝陰固始縣】子重將左子反將右【子反公子側】將飲馬於河而歸聞晉師旣濟王欲還嬖人伍參欲戰【參伍奢之祖父】令尹孫叔敖弗欲曰昔歲入陳今玆入鄭不無事矣戰而不捷參之肉其足食乎參曰若事之捷孫叔爲無謀矣不捷參之肉將在晉軍可得食乎令尹南轅反旆【廻車南鄕旆軍前大旗】伍參言於王曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何王病之告令尹攺乘轅而北之次於管以待之晉師在敖鄗之間【管杜注滎陽縣東北有管城在今河南鄭州北敖鄗杜注二山在滎陽縣西北今河南滎澤縣西北有敖山】鄭皇戌使如晉師曰鄭之從楚社稷之故也未有貳心楚師驟勝而驕其師老矣而不設備子擊之鄭師爲承【承繼也】楚師必敗彘子曰敗楚服鄭於此在矣必許之欒武子曰【武子欒書】楚自克庸以來【在文十六年】其君無日不討國人而訓之【討治也】於【於曰也】民生之不易禍至之無日戒懼之不可以怠在軍無日不討軍實而申儆之於勝之不可保紂之百克而卒無後訓之以若敖蚡冒篳路藍縷以啟山林【篳路柴車藍縷敝衣言二君勤儉以啟土】箴之曰民生在勤勤則不匱不可謂驕先大夫子犯有言曰師直爲壯曲爲老我則不徳而徼怨於楚我曲楚直不可謂老其君之戎分爲二廣廣有一卒卒偏之兩【十五乘爲一廣司馬法百人爲卒二十五人爲兩車十五乘爲大偏今廣十五乘亦用舊偏法復以二十五人爲承副】右廣初駕數及日中左則受之以至於昏內官序當其夜【內官近官序次也】以待不虞不可謂無備子良鄭之良也師叔楚之崇也師叔入盟子良在楚楚鄭親矣來勸我戰我克則來不克遂往以我卜也鄭不可從趙括趙同曰率師以來惟敵是求克敵得屬又何俟必從彘子知季曰原屏咎之徒也【知季莊子也原趙同屏趙括徒黨也咎指彘子】趙莊子曰欒伯善哉【莊子趙朔欒伯武子】實其言必長晉國【實猶充也】楚少宰如晉師【少宰官名】曰寡君少遭閔凶不能文聞二先君之出入此行也【二先君楚成王穆王】將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人【候人主賓客之官】敢拜君命之辱彘子以爲諂使趙括從而更之曰行人失辭【言誤對】寡君使羣臣遷大國之迹於鄭【遷徙也】曰無辟敵羣臣無所逃命楚子又使求成於晉晉人許之盟有日矣【有期日】楚許伯禦樂伯攝叔爲右以致晉師【單車挑戰又示不欲和以疑晉之羣帥】許伯曰吾聞致師者禦靡旌摩壘而還【靡旌驅疾也摩近也】樂伯曰吾聞致師者左射以菆【左車左也菆矢之善者】代禦執轡禦下兩馬掉鞅而還【兩飾也掉正也示閒暇】攝叔曰吾聞致師者右入壘折馘執俘而還【折馘斷耳】皆行其所聞而復晉人逐之左右角之【張兩角從旁夾攻之】樂伯左射馬而右射人角不能進矢一而已麋興於前射麋麗【麗著也背之隆髙當心者】晉鮑癸當其後使攝叔奉麋獻焉曰以歲之非時獻禽之未至敢膳諸從者鮑癸止之曰其左善射其右有辭君子也旣免晉魏錡求公族未得而怒【錡魏犨子欲爲公族大夫】欲敗晉師請致師弗許請使許之遂往請戰而還楚潘黨逐之【潘尫子】及滎澤【滎澤杜注在滎陽縣東】見六麋射一麋以顧獻曰子有軍事獸人無乃不給於鮮敢獻於從者叔黨命去之【卽潘黨】趙旃求卿未得【旃趙穿子】且怒於失楚之致師者請挑戰弗許請召盟許之與魏錡皆命而往郤獻子曰【獻子郤克】二憾往矣弗備必敗彘子曰鄭人勸戰弗敢從也楚人求成弗能好也師無成命多備何爲士季曰備之善若二子怒楚楚人乘我喪師無日矣不如備之楚之無惡除備而盟何損於好若以惡來有備不敗且𨿽諸侯相見軍衞不徹警也彘子不可士季使鞏朔韓穿帥七覆於敖前【帥將也覆爲伏兵七處】故上軍不敗趙嬰齊使其徒先具舟於河故敗而先濟潘黨旣逐魏錡趙旃夜至於楚軍【二人𨿽俱受命而行不相隨趙旃在後至】席於軍門之外使其徒入之【布席坐示無所畏】楚子爲乘廣三十乘分爲左右右廣雞鳴而駕日中而說【說捨也】左則受之日入而說許偃禦右廣養由基爲右彭名禦左廣屈蕩爲右【楚王更疊載之故各有禦右】乙夘王乘左廣以逐趙旃趙旃棄車而走林屈蕩之得其甲裳晉人懼二子之怒楚師也使軘車逆之【軘車兵車名】潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先人也【詩小雅元戎戎車在前也】軍志曰先人有奪人之心薄之也遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也【兩手曰掬】晉師右移上軍未動【餘軍皆移去惟上軍在經所以書戰言猶有陳】工尹齊將右拒卒以逐下軍【工尹齊楚大夫右拒陳名】楚子使唐狡與蔡鳩居告唐惠侯曰【二子楚大夫唐杜注屬楚之小國義陽安昌縣有上唐鄕】不谷不徳而貪以遇大敵不谷之罪也然楚不克君之羞也敢借君靈以濟楚師使潘黨率遊闕四十乘【遊車補闕者】從唐侯以爲左拒以從上軍駒伯曰【駒伯郤克】待諸乎隨季曰楚師方壯若萃於我吾師必盡不如收而去之分謗生民不亦可乎【同奔爲分謗不戰爲生民】殿其卒而退不敗王見右廣將從之乘屈蕩尸之曰君以此始亦必以終【屍止也軍中易乘則恐人惑】自是楚之乘廣先左【以乘左得勝故】晉人或以廣隊不能進【廣兵車重故不能進】楚人惎之脫扃【惎教也扃車上兵闌也】少進馬還又惎之拔旆投衡乃出【還便旋不進旆大旗也拔旆投衡上使不帆風差輕】顧曰吾不如大國之數奔也趙旃以其良馬二濟其兄與叔父以他馬反遇敵不能去棄車而走林逢大夫與其二子乘【逢大夫晉人】謂其二子無顧【不欲見趙旃】顧曰趙傁在後【傁老稱】怒之【怒其違命】使下指木曰屍女於是授趙旃綏以免明日以表尸之【表所指木取其屍】皆重獲在木下【兄弟累屍而死】楚熊負羈囚知防知莊子以其族反之【負羈楚大夫知防知莊子之子族家兵反還戰】廚武子禦【武子魏錡】下軍之士多從之【知莊子下軍大夫故】每射抽矢菆納諸廚子之房【抽擢也菆好箭房箭捨】廚子怒曰非子之求而蒲之愛【蒲楊栁可以爲箭】董澤之蒲可勝旣乎【董澤杜注澤名河東聞喜縣東北有董池陂今屬山西平陽府】知季曰不以人子吾子其可得乎吾不可以茍射故也射連尹襄老獲之遂載其屍射公子谷臣囚之【谷臣楚王子】以二者還及昏楚師軍於邲晉之餘師不能軍宵濟亦終夜有聲【言其兵眾將不能用】丙辰楚重至於邲【重輜重也】遂次於衡雍潘黨曰君盍築武軍【築軍營以彰武功】而收晉屍以爲京觀【積屍封土其上謂之京觀】臣聞克敵必示子孫以無忘武功楚子曰非爾所知也夫文止戈爲武武王克商作頌曰載戢干戈載櫜弓矢【周頌時邁篇櫜韜也】我求懿徳肆於時夏允王保之【肆遂也夏大也言武王旣息兵又能求美徳故功業遂大信哉王能保天下也】又作武其卒章曰耆定爾功其三曰鋪時繹思我䢐惟求定【鋪布也繹陳也美武王能布政陳教使天下歸往求安定】其六曰綏萬邦屢丰年【綏安也屢數也】夫武禁暴戢兵保大定功安民和眾丰財者也【此武七徳】故使子孫無忘其章【著之篇章使子孫不忘】今我使二國暴骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而彊爭諸侯何以和眾利人之幾而安人之亂【幾危也】以爲已榮何以丰財【兵動則年荒】武有七徳我無一焉何以示子孫其爲先君宮告成事而已【祀先君告戰勝】武非吾功也古者明王伐不敬取其鯨鯢而封之以爲大戮【鯨鯢大魚名以諭不義之人吞食小國】於是乎有京觀以懲淫慝今罪無所【晉罪無所犯】而民皆盡忠以死君命又可以爲京觀乎祀於河作先君宮告成事而還【傳言楚莊有禮所以遂興】是役也鄭石制實入楚師【石制鄭大夫】將以分鄭而立公子魚臣辛未鄭殺僕叔及子服【僕叔魚臣也子服石制也】君子曰史佚所謂毋怙亂者謂是類也【言恃人之亂以要利】詩曰亂離瘼矣爰其適歸【詩小雅離憂也瘼病也爰於也言禍亂憂病於何所歸手嘆之】歸於怙亂者也夫【恃亂則禍歸之】

【公羊傳】大夫不敵君此其稱名氏以敵楚子何【據城濮之戰得臣稱人】不與晉而與楚子爲禮也【稱林父及楚子戰惡以晉臣與楚君抗禮故云不與】曷爲不與晉而與楚子爲禮也莊王伐鄭勝乎皇門【勝戰勝皇門鄭郭門】放乎路衢【路衢郭內衢道】鄭伯肉袒左執茅旌【茅旌祀宗廟所用茅斷曰借不斷曰旌】右執鸞刀【鸞刀宗廟割肉之刀執宗廟器者示以宗廟不血食自歸首】以逆莊王曰寡人無良邊垂之臣【言已有過於楚邊垂之臣謙不敢斥莊王】以干天禍是以使君王沛焉辱到敝邑【沛焉怒有餘之貌】君如矜此喪人【自謂已喪亡】錫之不毛之地使帥一二耋老而綏焉【六十稱耋七十稱老謙不敢多索丁夫願得主帥一二老夫以自安】請惟君王之命莊王曰君之不令臣交易爲言【是亦莊王謙不斥鄭伯之辭交易猶往來也言君之不善臣屢往來爲惡言】是以使寡人得見君之玉面而微至乎此莊王親自手旌【緇廣充幅長防曰旐繼旐如燕尾曰旆加文章曰旗錯莘鳥曰旟注旄首曰旌】左右防軍退舍七里將軍子重諫曰南郢之與鄭相去數千里諸大夫死者數人廝役扈養死者數百人【艾艸爲防者曰廝汲水漿者曰役養馬者曰扈炊烹者曰養】今君勝鄭而不有無乃失民臣之力乎莊王曰古者杅不穿皮不蠧則不出於四方【杅飲水器穿敗也皮裘也蠹壊也言古者出四方皆當有所喪費諭已出徵伐士卒死傷固其宜也】是以君子篤於禮而薄於利要其人而不要其土告從不赦不詳【善用心曰詳】吾以不詳道民災及吾身何日之有旣則晉師之救鄭者至【荀林父也】曰請戰莊王許諾將軍子重諫曰晉大國也王師淹病矣君請勿許也莊王曰弱者吾威之彊者吾辟之是以使寡人無以立乎天下令之還師而逆晉防【言還者時莊王勝鄭去矣防晉師至復還戰也】莊王鼓之晉師大敗晉眾之走者舟中之指可掬矣莊王曰嘻吾兩君不相好百姓何罪令之還師而佚晉寇【佚猶遇使得渡水去也】

【谷梁傳】績功也功事也日其事敗也

不書救鄭緩不及事無救患之實也中國與楚戰無論勝敗皆以中國爲主故書晉及徐邈以爲內晉而外楚是也將稱元帥乃史防之通例胡氏安國謂戰以晉主之責其非觀釁之師敗以林父主之責其不能制命皆非經之本義

秋七月

【附錄左傳】鄭伯許男如楚【爲十四年晉伐鄭傳】秋晉師歸桓子請死晉侯欲許之士貞子諫曰【貞子士渥濁】不可城濮之役晉師三日谷【在僖二十八年】文公猶有憂色左右曰有喜而憂如有憂而喜乎公曰得臣猶在憂未歇也困獸猶鬭況國相乎及楚殺子玉公喜而後可知也曰莫餘毒也已是晉再克而楚再敗也楚是以再世不競今天或者大警晉也而又殺林父以重楚勝其無乃久不競乎林父之事君也進思盡忠退思補過社稷之衞也若之何殺之夫其敗也如日月之食焉何損於明晉侯使復其位【言晉景所以不失霸】

冬十有二月戊寅楚子滅蕭

【左傳】冬楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣曰【巫臣楚申縣尹】師人多寒王巡三軍拊而免之【拊撫慰】三軍之士皆如挾纊【纊綿也言說以忘寒】遂傅於蕭還無社與司馬夘言號申叔展【還無社蕭大夫司馬夘申叔展皆楚大夫也無社素識叔展故因夘呼之】叔展曰有麥麯乎曰無有山鞠窮乎曰無【麥麯鞠窮所以禦濕欲使無社逃泥水中無社不解故曰無軍中不敢正言故謬語】河魚腹疾柰何【叔展言無禦濕藥將病】曰目於眢井而拯之【無社意解欲入井故使叔展視虛廢井而求拯巳】若爲茅絰哭井則已【叔展又教結茅以表井須乃應以爲信】明日蕭潰申叔視其井則茅絰存焉號而出之【號哭也傳言蕭人無守心】

楚莊得陳鄭而不有傳以爲賢觀其滅蕭則知前日之釋陳乃料其國大眾心難移而非果能以徳禮屬諸侯也蕭旣滅亡必無赴告蓋楚莊旣服陳鄭北挫晉師於河上遂有鞭笞天下之心故以滅蕭告於諸侯以相震攝耳

晉人宋人衛人曹人同盟於淸丘【淸丘杜注衞地濮陽縣東南在今直隸開州東南長樂裏此大夫同盟之始】

【左傳】晉原縠宋華椒衞孔達曹人同盟於淸丘【原縠先縠】曰卹病討貳於是卿不書【經俱稱人】不實其言也【宋伐陳衞救之不討貳也楚伐宋晉不救不卹病也】

蕭乃宋之附庸在宋之南去楚千有餘裏楚旣敗晉又直抵宋郊滅其附庸故宋衞曹皆懼而欲倚晉然晉及諸國不能信任仁賢修明政事以自彊而徒要盟以禦楚末矣其書同盟蓋晉霸旣衰諸侯散而復合故載書以是要言耳

宋師伐陳衞人救陳

【左傳】宋爲盟故伐陳【陳貳於楚故】衞人救之孔達曰先君有約言焉若大國討我則死之【衞成公與陳共公有舊好故孔達欲背盟救陳而以死謝晉爲十四年衞殺孔達傳】

淸丘之盟陳人不與宋師伐陳問陳故也但陳有弒君之亂晉不能討而楚討之𨿽曰縣陳防復封之其徳於楚而不貳未可深責也故衞以救書示陳之無罪而被兵也然宋之伐陳𨿽過而輔霸之義則正衞之救陳𨿽善而背盟之罪難辭直書而其義皆著矣

十有三年春齊師伐莒【公羊作伐衞】

【左傳】十三年春齊師伐莒莒恃晉而不事齊故也十一年公孫歸父會齊人伐莒以泄不肯平之憾也閒歲而齊又伐之徒以魯有向之獲而齊未有耳莒豈負齊魯之邑哉書師見用大眾以扼小邦也

夏楚子伐宋

【左傳】夏楚子伐宋以其救蕭也【救蕭在前年】君子曰淸丘之盟惟宋可以免焉【宋討陳之貳不背盟言故也】

楚伐宋以宋師嘗伐陳也陳不與淸丘之盟晉所當問而不能問宋代晉伐之以犯楚怒又晉所當救而不能救諸侯何恃哉胡氏安國謂宋伐陳以召楚兵則楚人有辭以伐故書其爵謬矣上年滅蕭明年圍宋凶暴巳甚而俱書楚子亦得謂之有辭乎書楚子以見其君親將耳陳蔡世服於楚楚有事於中國皆自鄭及宋楚成爭覇敗宋於楚穆爭霸弱宋於厥貉楚莊之興挾鄭以侵宋此年之伐明年之圍又明年宋人力屈求平而南北之勢成矣成十八年彭城之役楚又挾鄭以圍宋非悼公之略則不待襄公之末盟於宋而南北分霸早見矣

秋螽【公羊作】

冬晉殺其大夫先縠

【左傳】秋赤狄伐晉及淸先縠召之也【淸杜注一名淸原今山西稷山縣西北有淸原城】冬晉人討邲之敗與淸之師歸罪於先縠而殺之盡滅其族君子曰惡之來也已則取之其先縠之謂乎

縠違命喪師復召狄謀亂討之固宜而稱國以殺不去其官者何將責元帥林父不能制命晉侯旣復其位自戰邲至此逾年矣何爲始討其罪意縠好剛任直當國大臣多惡之會楚復伐宋故追咎前敗而淸之師謂縠召狄亦附會以成獄辭如郤至實召楚師之類耳故稱國以殺見其出於君大夫之喜怒而不去其官見其非死於軍刑也

【附錄左傳】淸丘之盟晉以衞之救陳也討焉【尋淸丘之盟以責衞】使人弗去曰罪無所歸將加而師孔達曰茍利社稷請以我說罪我之由我則爲政而亢大國之討將以誰任【亢禦也】我則死之【爲明年殺孔逹傳】

日講春秋解義卷二十九

欽定四庫全書

日講春秋解義卷三十

宣公

十有四年春衛殺其大夫孔達

【左傳】十四年春孔達縊而死衞人以說於晉而免【以殺告故免於伐】遂告於諸侯曰寡君有不令之臣達構我敝邑於大國旣伏其罪矣敢告衛人以爲成勞復室其子【以逹有平國之功故以女妻其子】使復其位

孔達自縊而稱國以殺端本淸源之意也進謀者臣而制命者君始則用其謀以行私終則殺其人以謝過可乎此與魯刺公子買之事無異故不去其官

夏五月壬申曹伯壽卒

晉侯伐鄭

【左傳】夏晉侯伐鄭爲邲故也【晉敗於邲鄭遂屬楚】告於諸侯搜焉而還中行桓子之謀也曰示之以整使謀而來【使鄭自謀】

【而來服晉】鄭人懼使子張代子良於楚【十二年子良質於楚子張穆公孫】鄭伯如楚謀晉故也鄭以子良爲有禮故召之【有讓國之禮事在四年】

晉以救鄭致敗於邲鄭乃翻然從楚楚之得志於諸侯未有甚於此時者也而晉景奮然自將以伐鄭自是合諸侯以伐鄭者一同盟者四皆君親之於是齊魯從而鄭亦服是以爲國貴自彊也

秋九月楚子圍宋

【左傳】楚子使申舟聘於齊【申舟無畏】曰無假道於宋亦使公子馮聘於晉不假道於鄭申舟以孟諸之役惡宋【文十年楚子田孟諸無畏抶宋公僕】曰鄭昭宋聾【昭明也聾暗也】晉使不害我則必死王曰殺女我伐之見犀而行【犀申舟子以子托王示必死】及宋宋人止之華元曰過我而不假道鄙我也鄙我亡也【以我比其邊鄙是與亡國同】殺其使者必伐我伐我亦亡也亡一也乃殺之楚子聞之投袂而起【投振也】屨及於窒皇【窒皇寢門闕】劍及於寢門之外車及於蒲胥之市【蒲胥楚市言其興師甚速】秋九月楚子圍宋

楚莊始則滅蕭以逼宋繼則伐宋以聲其救蕭之罪又遣使不假道以激怒於宋而使殺之至是國君親將環其國而攻之宋爲晉受兵而晉坐視不救咎在晉耳胡氏安國於衛人救陳以爲著宋之罪而伐宋圍宋皆曰宋所自取失經旨矣晉之失謀莫過於置宋不救蓋果能悉師救宋因宋以守𨿽勝不可必而楚人糧盡師老無功而退天下諸侯畏楚之殘服晉之義必將攺圖北向而霸事可成乃比之𨿽鞭之長不及馬腹不知宋旣折而入楚則餘威震於齊魯而南北分霸之勢成矣甚矣晉人之昏冥也

葬曹文公

冬公孫歸父會齊侯於谷

【左傳】冬公孫歸父會齊侯於谷見晏桓子【晏今山東齊河縣西北有晏城寰宇記謂之晏嬰城桓子晏嬰父】與之言魯樂桓子告髙宣子曰【宣子髙固】子家其亡乎【子家歸父字】懷於魯矣【懷戀也】懷必貪貪必謀人謀人人亦謀已一國謀之何以不亡【爲十八年歸父奔齊】

魯西南與宋爲界楚人圍宋有震鄰之恐行父當國欲使歸父防楚以謀其不免但素服於齊而方是時楚使申舟聘齊是齊楚之交已合也故先遣歸父會谷以觀齊之向背以將會楚告所以盡事齊之禮而恐逢其怒也至以大夫會諸侯則自單伯會鄄公孫敖會戚已爲故事於歸父不足責矣

【附錄左傳】孟獻子言於公曰臣聞小國之免於大國也聘而獻物於是有庭實旅百【物玉帛皮幣也】朝而獻功於是有容貌采章嘉淑而有加貨【獻功獻其治國及徵伐之功於牧伯容貌容顏威儀也采章車服文章也嘉淑令辭稱贊也言往共則來報亦備】謀其不免也誅而薦賄則無及也【薦進也】今楚在宋君其圖之公說【爲明年歸父防楚子】

十有五年春公孫歸父會楚子於宋

【左傳】十五年春公孫歸父會楚子於宋【終前年】

自楚莊討陳亂挫晉師圍鄭圍宋威懾中夏然鄭宋被圍始皆闔城固守力屈而後求成獨魯不然兵未及國望風而靡僖公二十一年楚獻宋防魯君會薄先諸侯而趨之今楚方圍宋歸父復及宋之未平而求媚焉文仲竊位不能正僖公之失固不足孟獻子賢大夫也而倡薦賄之謀亦可鄙也巳

夏五月宋人及楚人平

【左傳】宋人使樂嬰齊告急於晉晉侯欲救之伯宗曰【伯宗晉大夫】不可古人有言曰𨿽鞭之長不及馬腹【言非所擊】天方授楚未可與爭𨿽晉之彊能違天乎諺曰髙下在心【度時制宜】川澤納污【受污濁】山藪藏疾【山之有林藪毒害者居之】瑾瑜匿瑕【𨿽美玉之質亦或居藏瑕穢】國君含垢【忍垢恥】天之道也【晉侯恥不救宋故伯宗爲言小惡不損大徳之諭】君其待之【待楚衰】乃止使觧揚如宋使無降楚曰晉師悉起將至矣鄭人囚而獻諸楚楚子厚賂之使反其言【反言晉不救】不許三而許之登諸樓車【樓車車上望櫓】使呼宋人而告之遂致其君命楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也義無二信信無二命【欲爲義者不行兩信欲爲信者不受二命】君之賂臣不知命也受命以出有死無霣【霣廢墜也】又可賂乎臣之許君以成命也【成其君命】死而成命臣之祿也寡君有信臣下臣獲考【考成也】死又何求楚子捨之以歸夏五月楚師將去宋【在宋積九月不能服宋故】申犀稽首於王之馬前曰無畏知死而不敢廢王命王棄言焉【未服宋而去故曰棄言】王不能答申叔時僕曰築室反耕者【示無去志】宋必聽命從之宋人懼使華元夜入楚師登子反之牀【兵法因其鄕人而用之必先知其守將左右謁者門者之姓名因而利道之華元蓋用此術得以自通】起之曰寡君使元以病告曰敝邑易子而食析骸以爨𨿽然城下之盟有以國斃不能從也【古人以城下之盟爲恥故寧亡不從】去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞【盟不書不告】

【公羊傳】外平不書此何以書【據十二年楚鄭平不書】大其平乎巳也【巳二大夫】何大乎其平乎巳莊王圍宋軍有七日之糧爾盡此不勝將去而歸爾於是使司馬子反乘堙而窺宋城宋華元亦乘堙而出見之【堙登城具】司馬子反曰子之國何如華元曰憊矣曰何如曰易子而食之析骸而炊之司馬子反曰嘻甚矣憊𨿽然吾聞之也圍者柑馬而秣之使肥者應客是何子之情也【圍者見圍之國秣以粟置馬口中柑以木銜其口不令食粟示有畜積肥者體肥之人使應客示飽足也情實也】華元曰吾聞之君子見人之厄則矜之小人見人之厄則幸之吾見子之君子也是以告情於子也司馬子反曰諾勉之矣吾軍亦有七日之糧爾盡此不勝將去而歸爾揖而去之反於莊王莊王曰何如司馬子反曰憊矣曰何如曰易子而食之析骸而炊之莊王曰嘻甚矣憊𨿽然吾今取此然後而歸爾司馬子反曰不可臣已告之矣軍有七日之糧爾莊王怒曰吾使子往視之子曷爲告之司馬子反曰以區區之宋猶有不欺人之臣可以楚而無乎是以告之也莊王曰諾【先以諾受絕子反語】捨而止𨿽然吾猶取此然後歸爾司馬子反曰然則君請處於此臣請歸爾莊王曰子去我而歸吾孰與處於此吾亦從子而歸爾引師而去之故君子大其平乎已也此皆大夫也其稱人何貶曷爲貶平者在下也

【谷梁傳】平者成也善其量力而反義也人者眾辭也平稱眾上下欲之也外平不道以吾人之存焉道之也【吾人謂大夫歸父存在也】

不書宋及楚平而曰宋人楚人眾辭也君臣上下同欲之也蓋宋之力屈而楚師亦幾頓矣故皆以得平而息師爲幸也文九年陳平不書宣十年鄭平不書卽僖二十四年宋及楚平猶不書也至是年乃書之蓋陳蔡鄭許已若楚之內臣宋復不支而南北分霸之勢成矣

六月癸卯晉師滅赤狄潞氏以潞子嬰兒歸【潞氏赤狄別種以國名爲氏子爵也今山西潞城縣卽其地縣東北有古潞城】

【左傳】潞子嬰兒之夫人晉景公之姊也酆舒爲政而殺之又傷潞子之目晉侯將伐之諸大夫皆曰不可酆舒有三儁才不如待後之人【儁絕異也後之人繼酆舒者】伯宗曰必伐之狄有五罪儁才𨿽多何補焉不祀一也耆酒二也棄仲章而奪黎氏地三也【仲章潞賢人黎氏杜注黎侯國上黨壺闗縣有黎亭今山西長治縣西黎侯亭是也又山東範縣有黎侯城則黎侯失國寓衛所居之地】虐我伯姬四也傷其君目五也怙其儁才而不以茂徳玆益罪也後之人或者將敬奉徳義以事神人而申固其命【審其政令】若之何待之不討有罪曰將待後後有辭而討焉毋乃不可乎夫恃才與眾亡之道也商紂由之故滅天反時爲災【寒暑易節】地反物爲妖【羣物失性】民反徳爲亂亂則妖災生故文反正爲乏【文字也制字之體正之反爲乏】盡在狄矣晉侯從之六月癸卯晉荀林父敗赤狄於曲梁【曲梁杜注廣平曲梁縣今曲梁故城在直隸永年縣東北】辛亥滅潞酆舒奔衛衞人歸諸晉晉人殺之

【公羊傳】潞何以稱子潞子之爲善也躬足以亡爾【言其去俗歸義適足以亡】𨿽然君子不可不記也離於夷狄而未能合於中國晉師伐之中國不救狄人不有【不有猶不顧也】是以亡也

【谷梁傳】滅國有三術中國謹日【如衛侯滅邢之類】卑國月【卑國謂附庸之屬如齊侯滅萊之類】夷狄不日【如楚滅江黃吳滅州來之類】其日潞子嬰兒賢也

宋人易子而食析骸以爨以待晉救晉坐視不前以致諸侯皆南向而事楚晉乃用大師以滅潞氏明年又伐甲氏及畱吁其棄諸侯而隳先業可愧莫甚矣潞國名赤狄之別種也凡滅國而奔者不名其位或未絕也以歸者名之責其無興復之志也惟夔子不名先儒以爲無取滅之道理亦可通

秦人伐晉

【左傳】秋七月秦桓公伐晉次於輔氏【輔氏杜注晉地今陜西朝邑縣西北有輔氏城】壬午晉侯治兵於稷以略狄土【稷杜注晉地河東聞喜縣西有稷山在今山西稷山縣南晉時新破狄土地未安度秦師之弱故別遣魏顆拒秦而自東行定狄地】立黎侯而還【狄奪土故晉復立之】及雒【晉侯還及雒也雒杜注晉地】魏顆敗秦師於輔氏獲杜回秦之力人也初魏武子有嬖妾【武子魏犨顆之父】無子武子疾命顆曰必嫁是疾病則曰必以爲殉及卒顆嫁之曰疾病則亂吾從其治也及輔氏之役顆見老人結艸以亢杜回【亢禦也】杜回躓而顚故獲之夜夢之曰余而所嫁婦人之父也爾用先人之治命余是以報

自二年秦師伐晉晉不報秦今十四年矣玆復伐晉必楚人旣服鄭宋有力徵中夏之心故使秦出師以相牽制俾晉不暇南顧耳幸而楚旅旋卒晉得以其間挫齊致宋諸侯復合尙能與楚相抗不然則諸侯駢首南鄕𨿽欲分霸而不可得矣

王札子殺召伯毛伯

【左傳】王孫蘇與召氏毛氏爭政【三人皆王卿士】使王子捷殺召戴公及毛伯衞【王子捷卽王札子】卒立召襄【襄召戴公子】

【公羊傳】王札子者何長庶之號也【禮天子庶兄冠而不名札其字也不稱伯仲者避同母兄弟知其爲庶兄也】

【谷梁傳】王札子者當上之辭也殺召伯毛伯不言其何也【解經不言殺其大夫】兩下相殺也【若言殺其大夫則是上殺下非兩下相殺矣】兩下相殺不志乎春秋此其志何也矯王命以殺之非忿怒相殺也故曰以王命殺也以王命殺則何志焉爲天下主者天也繼天者君也君之所存者命也爲人臣而侵其君之命而用之是不臣也爲人君而失其命是不君也君不君臣不臣此天下所以傾也兩下相殺不志於春秋此其志者矯王命以殺之也桓襄以前列國交相侵伐是外諸侯不稟王命也至王之庶長一朝而殺世臣二人則內卿士亦不奉王命矣故以爲非常而志之不稱子札而曰札子諸家之說皆穿鑿而不安似史文舛誤當闕所疑

【附錄左傳】晉侯賞桓子狄臣千室亦賞士伯以瓜衍之縣【士伯士貞子瓜衍今山西孝義縣北有瓜城】曰吾獲狄土子之功也微子吾喪伯氏矣【伯桓子字邲之敗晉侯將殺林父士伯諫而止】羊舌職說是賞也【職叔向父】曰周書所謂庸庸祗祗者謂此物也夫【周書康誥庸用也祗敬也言文王能用可用敬可敬此物此事也】士伯庸中行伯【言中行伯可用】君信之亦庸士伯此之謂明徳矣文王所以造周不是過也故詩曰陳錫載周能施也【詩大雅文王篇錫賜也言文王布陳大利以賜天下故能載行周道福流子孫】率是道也其何不濟晉侯使趙同獻狄俘於周不敬劉康公曰不及十年原叔必有大咎天奪之魄矣【心之精爽是爲魂魄爲八年殺趙同】

秋螽

宣公煩於朝聘賂遺之末竭內奉外人事乖而戾气應之矣

仲孫蔑防齊髙固於無婁【無婁公羊作牟婁杜注杞邑案隠四年莒人伐取牟婁時已爲莒邑杜注疑有誤】

髙固自以事出魯宣使大夫候之於途諂事外臣書之以示貶也

初稅畝

【左傳】初稅畝非禮也谷出不過借以丰財也【周法民耕百畝公田十畝借民力而治之稅不過此】

【公羊傳】初者何始也稅畝者何履畝而稅也【按畝加稅】初稅畝何以書譏何譏爾譏始履畝而稅也何譏乎始履畝而稅古者什一而借【什一而借民力以什與民自取其一爲公田】古者曷爲什一而借什一者天下之中正也多乎什一大桀小桀寡乎什一大貉小貉什一者天下之中正也什一行而頌聲作矣

【谷梁傳】初者始也古者什一借而不稅【借民力治公田不稅其私】初稅畝非正也古者三百步爲裏名曰井田井田者九百畝公田居一【八家皆私百畝中百畝爲公田】私田稼不善則非吏【非責也吏田畯也言吏急民使不得營私田】公田稼不善則非民【民勤私也】初稅畝者非公之去公田而履畝十取一也以公之與民爲己悉矣【悉謂盡其力】古者公田爲居井竈蔥韭盡取焉【公田百畝中又以二十畝爲八家之宅家作一園以種五菜外種楸桑以備養生送死】始變法以厲民也古者什一借而不稅宣公因國用不足旣収公田之入又履私畝而稅之是倍取於舊矣其後作丘甲用田賦至二猶不足則皆宣公啟之也

冬蝝生

【公羊傳】未有言蝝生者此其言蝝生何蝝生不書【始生曰蝝旣大曰螽蝝生例不書】此何以書幸之也幸之者何猶曰受之云爾【聞災當懼而反幸者猶曰宜得此災有受之者爾】受之云爾者何上變古易常【謂宣公變古常制而稅畝】應是而有天災其諸則宜於此焉變矣【人君觀此則宜遇災而懼知所變計】

【谷梁傳】蝝非災也【初生故】其曰蝝非稅畝之災也【非責也】螽之始生卽爲蝝方螽於秋冬又生子災之及民重矣螽飛蔽天或來自他處故不言生蝝生於境內人見其生故異文

饑

【左傳】冬蝝生饑幸之也【蝝未爲災而書之者幸其冬生不爲物害時歳𨿽饑猶喜而書之】

古者以三十年之通制國用𨿽有凶荒民無菜色今宣公一遇螽蝝遽至於饑則以平時不知務農重谷以待緩急之需也莊二十八年大無麥禾而不書饑蓋當其時猶知告糴以救災也宣公之篇書饑者再是旣無倉廩之藏又乏救荒之策惟坐視其民之饑而死耳

十有六年春王正月晉人滅赤狄甲氏及畱吁【甲氏畱吁杜注赤狄別種胡氏注畱吁謂之純畱今山西屯畱縣南有故城】

【左傳】十六年春晉士防帥師滅赤狄甲氏及畱吁鐸辰【鐸辰不書畱吁之屬當在今山西潞安府境】三月獻狄俘【獻於王也】晉侯請於王戊申以黻冕命士防將中軍且爲太傅【代林父將中軍且加以大傅之官黻冕命卿之服】於是晉國之盜逃奔於秦羊舌職曰吾聞之禹稱善人【稱舉也】不善人逺此之謂也夫詩曰戰戰兢兢如臨深淵如履薄冰善人在上也【言善人居位則無不戒懼】善人在上則國無幸民【賞不僭刑不濫也】諺曰民之多幸國之不幸也是無善人之謂也

甲氏者潞之餘種畱吁其殘邑也前此楚人圍宋晉坐視不救諉曰鞭長不及於潞氏甲氏則窮搜不已且欑函之防無幾時而滅狄者三蔑徳棄信何以宗諸侯乎

夏成周宣榭火【榭公羊作謝火公羊谷梁作災】

【左傳】夏成周宣榭火人火之也凡火人火曰火天火曰災

【公羊傳】成周者何東周也【瀍水西爲王城瀍水東下都爲成周】宣謝者何宣宮之謝也【宣宮宣王廟至此不毀者有中興之功】何言乎成周宣謝災樂器藏焉爾【夷厲之時樂器有壞故宣王作之】成周宣謝災何以書記災也外災不書此何以書新周也【孔子作春秋上黜下故宋而新周】

【谷梁傳】周災不志也其曰宣榭何也以樂器之所藏目之也

榭者講武之屋宣王中興南徵北討其用武於四方必有講肄之所卽成周宣榭是也宣榭火而興王之迹泯矣聖人重之而書示不忘古也

秋郯伯姬來歸

【左傳】秋郯伯姬來歸出也【伯姬魯女嫁郯者】

婦人歸寧曰來出曰來歸齊人來歸子叔姬叔姬無罪彊歸之也郯伯姬來歸伯姬有罪自取之也叔姬亦大歸也而書卒書伯逆其喪歸則義尙有不當絕者郯伯姬不書卒不書喪歸則其過必有甚於伯姬者矣

【附錄左傳】爲毛召之難故王室復亂【毛召難在前年】王孫蘇奔晉晉人復之【毛召之黨欲討蘇氏故出奔】冬晉侯使士防平王室定王享之原襄公相禮【原襄公周大夫】殽烝【烝升也升殽於爼】武子私問其故【享當體薦而殽烝故問之武士會諡李其字】王聞之召武子曰季氏而弗聞乎王享有體薦【享則半解其體而薦之所以示儉】宴有折俎【體解節折升之於俎物皆可食所以示慈惠】公當享卿當宴王室之禮也【公謂諸侯卿𨿽享亦當用宴禮】武子歸而講求典禮以修晉國之法【言典禮之廢久】

冬大有年

【谷梁傳】五穀大熟爲大有年

大者非常之詞有者不易有也記其有者所以見其無也宣公享國十有八年而僅一有年故以爲非常而書之

十有七年春王正月庚子許男錫我卒

丁未蔡侯申卒

夏葬許昭公

葬蔡文公

宣公華而少實其於邦交以勢利爲疏數來赴而不防其葬者多矣乃許昭蔡文皆防其葬蓋許蔡爲楚之私公方附楚故不敢略許蔡之防紀耳

六月癸卯日有食之

已未公防晉侯衛侯曹伯邾子同盟於斷道【斷道杜注晉地今山西沁州東有斷梁城】

【左傳】十七年春晉侯使郤克徴防於齊【欲爲斷道防】齊頃公帷婦人使觀之郤子登婦人笑於房【跛而登階故笑之】獻子怒【獻子郤克】出而誓曰所不此報無能渉河獻子先歸使欒京廬待命於齊【欒京廬郤克之介】曰不得齊事無復命矣【使得齊之罪乃復命】郤子至請伐齊晉侯弗許請以其私屬又弗許【私屬家眾爲成二年戰於鞌】齊侯使髙固晏弱蔡朝南郭偃防【晏弱桓子】及斂盂髙固逃歸【聞郤克怒故】夏防於斷道討貳也盟於捲楚【捲楚卽斷道】辭齊人晉人執晏弱於野王執蔡朝於原執南郭偃於溫【執三子不書非卿野王杜注野王縣屬河內今河南懷慶府治】苗賁皇使見晏桓子【苗賁皇楚鬭椒之子楚滅鬭氏而奔晉食邑於苗地晏弱時在野王故因使而見之】歸言於晉侯曰夫晏子何罪昔者諸侯事吾先君皆如不逮舉言羣臣不信【舉皆也】諸侯皆有貳志齊君恐不得禮故不出而使四子來左右或沮之曰君不出必執吾使故髙子及斂盂而逃夫三子者曰若絕君好寧歸死焉爲是犯難而來吾若善逆彼以懷來者【彼齊三人】吾又執之以信齊沮吾不旣過矣乎過而不攺而又久之以成其悔何利之有焉使反者得辭【反者髙固謂得不當來之辭】而害來者以懼諸侯將焉用之晉人緩之逸【緩不拘執使得逃去也言晉不能修禮諸侯所以貳谷梁傳】同者有同也同外楚也【不於淸丘者淸丘魯不防故重舉以包之也】

魯衛曹邾地皆鄰接於宋宋乃四國之藩蔽也宋折而入楚故四國自危晉亦懼楚故復結是盟其書同載書以是要言也谷梁以爲外楚二以爲謀齊蓋外楚其本謀而晉方怒齊故亦命事於防耳

【附錄左傳】秋八月晉師還範武子將老【初受隨故曰隨武子後更受範復爲範武子】召文子曰燮乎【文子士防之子燮其名】吾聞之喜怒以類者鮮易者實多【易遷怒也】詩曰君子如怒亂庶遄沮君子如祉亂庶遄已【詩小雅遄速】君子之喜怒以已亂也弗已者必益之郤子其或者欲已亂於齊乎不然余懼其益之也余將老使郤子逞其志庶有豸乎【豸解也欲使郤子從政快志以止亂】爾從二三子惟敬【二三子晉諸大夫】乃請老郤獻子爲政

秋公至自防

宣公防盟兩書至黒壤事齊而不事晉危晉之見討而不得釋也斷道背齊而與晉謀伐齊危齊人之見討也宣公旣得國以後卑屈事齊惟恐獲戾逮齊恵公卒事齊之禮漸疎復附楚依晉以謀齊內不能守禮明政外不能講信修睦而傾側於彊大之間其何能國乎

冬十有一月壬午公弟叔肸卒

【左傳】冬公弟叔肸卒公母弟也凡大子之母弟公在曰公子不在曰弟【以兄爲尊】凡稱弟皆母弟也【此策書之通例谷梁傳】其曰公弟叔肸賢之也其賢之何也宣弒而非之也非之則胡爲不去也曰兄弟也何去而之與之財則曰我足矣織屨而食終身不食宣公之食君子以是爲通恩也以取貴乎春秋【宣公弒逆故其祿不可受兄弟無絕道故𨿽非而不去論情可以明親親言義足以厲不軌是以貴之】

叔肸爲宣公母弟生不見於策書死不稱公子則未爲大夫明矣非大夫而書卒以其賢也稱得春秋之義者二衛侯之弟鱄以政刑無常潔身去國叔肸遭宣公大逆孔懷之不忍飛終身不食其祿皆處變而得其冝然叔肸所爲內可以盡私恩外足以維公義故傳於鱄曰合於肸曰取貴則賢於鱄逺矣

十有八年春晉侯衛世子臧伐齊

【左傳】十八年春晉侯衛太子臧伐齊【太子臧穆公子】至於陽谷齊侯防晉侯盟於繒以公子彊爲質於晉晉師還蔡朝南郭偃逃歸

齊霸國之餘晉文資其力以敗楚自文公卒齊不復從晉盟晉方不競於楚是以問不及齊至是以諸侯同心外楚徴會而齊不與乃毅然親將以伐之實得繼霸之義鞌之戰𨿽曰逞忿然自是齊服而東諸侯無貳心無防不與無不從與楚相抗者近百年不可謂非謀國之善也

公伐

杞世婚於魯杞桓公魯出且娶於魯僖文之世各一來朝宣公簒立伯終其世不來朝蓋疾其躬爲大惡𨿽不能討而恥相附也故憾之而親伐焉然適以自暴其惡而張之義耳

夏四月

【附錄左傳】夏公使如楚乞師欲以伐齊【公不事齊齊與晉盟故懼而乞師於楚不書微者行】

秋七月邾人戕鄫子於鄫【鄫谷梁作繒】

【左傳】秋邾人戕鄫子於鄫凡自虐其君曰弒自外曰戕【弒戕皆殺也所以別內外之名】

【公羊傳】戕鄫子於鄫者何殘賊而殺之也

【谷梁傳】戕猶殘也捝殺也【捝謂捶也】

戕者殘賊而殺之也於鄫罪鄫之臣子不能救君難也邾文公時曽虐用鄫子然尙以防盟於邾也今乃使人造其國都而戕殺其君則鄫豈虛無人乎至邾人滅人理而悖天常則不待貶而惡見矣

甲戌楚子旅卒【旅谷梁作呂楚始書卒】

【左傳】楚莊王卒楚師不出旣而用晉師【成二年戰於鞌是】楚於是乎有蜀之役【在成二年冬蜀杜注魯地泰山博縣西北有蜀亭在今山東泰安州西公羊傳】何以不書葬吳楚之君不書葬辟其號也【葬從臣子辭當稱王故絕其葬】

【谷梁傳】夷狄不卒卒少進也卒而不日日少進也日而不言正不正簡之也【中國卒正則日不正乃不日夷狄進之則日不論正不正故云簡之】

楚君至是始書卒魯事之一如齊晉故著於防書也不書葬孔子削之也記曰天無二日土無二王春秋恐民之惑故不稱楚越之王喪蓋辟其號而不書其也楚入春秋百年武文成穆未敢有窺周室之心至楚子旅而觀兵問鼎力徵中夏聘於齊晉直用王使過賓之禮非天奪其年不盡臣天下之諸侯不止也卒書其故爵蓋黜其淫名以正君臣之名分而先儒乃謂進之是以爵之貴之是以卒之其義悖矣

公孫歸父如晉

【左傳】公孫歸父以襄仲之立公也有寵【歸父襄仲子】欲去三桓以張公室與公謀而聘於晉欲以晉人去之宣公用歸父之謀欲去三桓以張公室其事未嘗不正而宣公薨歸父逐三桓之勢益張豈惟謀之不審哉其道固不足以勝三桓也仲遂身爲大逆而任其子以圗世族義旣不足以動人晉政方在彊家而借其力以逐內臣則謀亦不能以自遂使能信任仁賢修明政教漸収其威柄則三桓必有戢志公室可以自張然宣公簒弒之人豈足以語此哉

冬十月壬戌公薨於路寢

【谷梁傳】正寢也

歸父還自晉至笙遂奔齊【笙公羊谷梁作檉杜注魯竟也】

【左傳】冬公薨季文子言於朝曰使我殺適立庶以失大援者仲也夫【適謂子惡襄仲殺之而立宣公事齊通楚以失晉援季文子怨歸父欲去三桓故借此以爲之罪】臧宣叔怒曰【宣叔文仲子武仲父】當其時不能治也後之人何罪子欲去之許請去之【許宣叔名時爲司防】遂逐東門氏【襄仲居東門故曰東門氏】子家還及笙壇帷復命於介【除地爲壇而張帷介副也將去使介復命於君】旣復命袒括髮【袒衣以麻約髮】卽位哭三踴而出【依在國防禮設位公薨故】遂奔齊書曰歸父還自晉善之也

【公羊傳】還者何善辭也何善爾歸父使於晉還自晉至檉聞君薨家遣墠帷哭君成踴【踴辟踴也成踴成三日五哭踴之禮】反命乎介自是走之齊

【谷梁傳】還者事未畢也自晉事畢也與人之子守其父之殯【人之子謂歸父子也言成公與歸父子共守宣公殯】捐殯而奔其父之使者是以奔父也【捐棄也成公棄父之殯逐父之使父命未反而已逐之是與親奔父無異】至檉遂奔齊遂繼事也

歸父謀去三桓會公之薨季氏乃追論仲遂弒君之罪而逐歸父觀傳所載行父倡言臧孫逐之若無嗣君者行父罪不容誅而成公不足有爲亦於此可見矣歸父奉使而還聞君薨家遣常人當此必震懼失常而墠帷哭君成踴反命乎介則猶能守禮者惜乎其始謀之不臧也

日講春秋解義卷三十

欽定四庫全書

日講春秋解義卷三十一

成公【公名黑肱宣公子諡法安民立政曰成】

周【定王十七年魯成公五年定王崩子簡王立】

鄭【防公十五年魯成公四年襄公卒悼公費立成六年悼公卒弟成公睔立】

齊【頃公九年魯成公九年頃公卒子靈公環立】

宋【文公二十一年魯成公二年文公卒子共公固立成十五年共公卒子平公成立】

晉【景公繼霸十年時郤克爲政魯成公四年欒書爲政成十年景公有疾晉人立太子州蒲是爲厲公是年景公卒成十八年厲公弒悼公周立韓厥爲政】

衞【穆公十年魯成公二年穆公卒子定公臧立成十四年定公卒子獻公衎立】

蔡【景公二年】

曹【宣公五年魯成公十三年宣公卒弟成公負芻立】

滕【文公十年魯成公十六年文公卒成公原立】

陳【成公九年】

【桓公四十七年】

薛【詳見隠公元年】

莒【魯成公十四年莒子朱卒一名渠丘公黎比公宻州立又名買朱鉏】

邾【定公二十四年魯成公十七年定公卒宣公牼立】

許【靈公二年魯成公十五年許遷於葉】

小邾【詳見僖公元年】

楚【共王元年魯成十六年子反將中軍子重將左戰鄢陵楚敗績晉射共王中目楚殺子反】

秦【桓公十五年魯成公十四年桓公卒子景公立】

吳【魯成公七年吳伐郯始見經卽吳子壽夢也壽夢一名乘】

越【詳見隠公元年】

欽定四庫全書

日講春秋觧義卷三十一

成公【名黒肱宣公之子母穆姜以定王十七年卽位諡法安民立政曰成】

元年春王正月公卽位

繼正而行卽位之禮故書於策也與桓宣之書卽位辭同而義異考其事論其世則其實不可揜矣

二月辛酉葬我君宣公

無冰

【谷梁傳】終時無冰則志此未終時而言無冰何也【言終寒時無冰當志耳今方建丑之月是寒時未終】終無冰矣加之寒之辭也【周二月夏十二月也是月於寒之中又加甚焉過此無冰終無復冰矣】

恆燠也周之二月夏之十二月也當凅陰沍寒而恆燠焉此政事舒緩紀綱縱弛之象也方是時成公幼弱政在三家公室不張其象已先見矣凡策書所載皆經邦大訓人有防而不登其姓名事有小而不記其本末雨雹冰雪何以悉書天人一理

也萬物一气也觀於陰陽寒暑之變以察其消息盈虛此敬天勤民愼於防之意也每愼於防則王事備矣

【附錄左傳】元年春晉侯使瑕嘉平戎於王【平文十七年邥垂之役詹嘉處瑕故謂之瑕嘉】單襄公如晉拜成【單襄公王卿士】劉康公徼戎將遂伐之叔服曰背盟而欺大國此必敗背盟不祥欺大國不義神人弗助將何以勝不聴遂伐茅戎三月癸未敗績於徐吾氏【徐吾氏茅戎之別也茅戎杜注戎別種水經注大陽縣有茅亭故茅戎邑也括地誌茅戎在河北縣西當在今山西平陸縣界】

三月作丘甲

【左傳】爲齊難故作丘甲【前年魯乞師於楚欲以伐齊楚師不出故懼而作丘甲公羊傳】何以書譏何譏爾譏始丘使也【言始使丘民作甲谷梁傳】作爲也丘爲甲也【使一丘之民皆作甲】丘甲國之事也丘作甲非正也丘作甲之爲非正何也古者立國家百官具農工皆有職以事上古者有四民有士民有商民有農民有工民夫甲非人人之所能爲也丘作甲非正也

此因齊難而益兵也司馬法九夫爲井四井爲邑四邑爲丘四丘爲甸甸賦車一乘步卒七十二人甲士三人凡二十五人爲一甲三甲爲一乘一丘所出十有八人今丘出一甲是一甸之中百人爲兵總一乘計之增一甲矣積三甸計之增一乘矣增乘增甲𨿽不可考其實皆益兵其數皆增三之一爾春秋惡其紊亂先王軍賦之制以重困農民故特書作以譏之作者不宜作也

夏臧孫許及晉侯盟於赤棘【赤棘杜注晉地】

【左傳】聞齊將出楚師夏盟於赤棘【與晉盟懼齊楚】

季孫當國憾齊人之納歸父又聞其將出楚師遂急於求晉而爲此盟魯所欲故書及魯大夫特盟諸侯者五其四書及皆魯志也惟祲祥書防則邾志耳諸侯與大夫防盟在列國亦爲降尊失列況霸主乎季孫行父防齊侯於陽谷而後公子遂及齊侯盟於郪丘昔也公孫敖防晉侯於戚今則臧孫許及晉侯盟政教之陵遲其所由來者漸矣

秋王師敗績於茅戎【公羊谷梁作貿戎】

【左傳】秋王人來告敗【解經所以秋乃書】

【公羊傳】孰敗之蓋晉敗之【以晉比侵栁園郊知王師討晉而敗】或曰貿戎敗之【以地在貿戎故】然則曷爲不言晉敗之王者無敵莫敢當也

【谷梁傳】不言戰莫之敢敵也爲尊者諱敵不諱敗【諱敵使莫爲之偶不諱敗以見其過】爲親者諱敗不諱敵【諱敗惜其毀折也不諱敵諸侯有列國】尊尊親親之義也【尊謂王親謂魯】然則孰敗之晉也王者之師有徵無戰書敗不書戰以茅戎不得與天子抗也柔服逺人惟在惇信明義而設詐相邀是失其所以馭戎之禮故以自敗爲文亦自反之道也

冬十月

【谷梁傳】季孫行父禿晉郤克眇衞孫良夫跛曹公子手僂同時而聘於齊齊使禿者禦禿者使眇者禦眇者使跛者禦跛者使僂者禦僂者【禦迎也】蕭同侄子處臺上而笑之【蕭國也同姓也侄子字也其母更嫁齊恵公生頃公宣十二年楚滅蕭故隨其母在齊】聞於客客不說而去相與立胥閭而語移日不觧【胥閭門名】齊人有知之者曰齊之患必自此始矣【範氏寧曰谷梁子作傳皆釋經以立義未有無其文而發傳者疑冬十月下脫季孫行父如齊六字】

【附錄左傳】冬臧宣叔令修賦繕完【治完城郭】具守備曰齊楚結好我新與晉盟晉楚爭盟齊師必至𨿽晉人伐齊楚必救之是齊楚同我也【言將共伐】知難而有備乃可以逞【爲二年齊侯伐我傳】

二年春齊侯伐我北鄙

【左傳】二年春齊侯伐我北鄙圍龍【龍杜注魯邑在泰山博縣西南】頃公之嬖人盧蒲就魁門焉【攻龍門】龍人囚之齊侯曰勿殺吾與而盟無入而封【封竟】弗聼殺而膊諸城上【膊磔也】齊侯親鼓士陵城三日取龍遂南侵及巢丘

初宣公事齊甚謹聘防相繼及與晉盟斷道而怨隙成再盟赤棘而伐我北鄙魯於是乎空國兵而爲鞌之戰同曰憤兵務相報復不待貶而罪自見矣

夏四月丙戌衛孫良夫帥師及齊師戰於新築衞師敗績【新築杜注衞地今直隸魏縣南有新築城】

【左傳】衞侯使孫良夫石稷寧相向禽將侵齊與齊師遇【齊伐魯還故遇良夫孫林父之父石稷石碏四世孫寧相寧兪子】石子欲還孫子曰不可以師伐人遇其師而還將謂君何若知不能則如無出今旣遇矣不如戰也夏有【闕文失新築戰事】石成子曰【成子石稷】師敗矣子不少湏眾懼盡子喪師徒何以復命皆不對又曰子國卿也隕子辱矣【隕見禽獲】子以眾退我此乃止【自請止此禦齊師】且告車來甚眾【新築人救孫桓子故並告令軍中】齊師乃止次於鞠居【鞠居杜注衞地後漢志封丘有鞠亭卽古鞠居也】新築人仲叔於奚救孫桓子桓子是以免【於奚守新築大夫】旣衞人賞之以邑【賞於奚】辭請曲縣繁纓以朝許之【曲縣軒縣也周禮天子樂宮縣四面諸侯軒縣闕南方故曲縣鐘磬之屬縣於筍簴者繁纓馬飾諸侯服】仲尼聞之曰惜也不如多與之邑惟噐與名不可以假人【器車服名爵號】君之所司也名以出信【名位不愆爲民所信】信以守器【動不失信則車服可保】器以藏禮【車服所以表尊卑】禮以行義【尊卑有禮各得其宜】義以生利【得其宜則利生】利以平民政之大節也若以假人與人政也政亡則國家従之弗可止也已

欲戰者衛也故以衞主之衞旣使世子臧與晉同伐齊又使四大夫侵齊及與齊師遇石稷欲還良夫不可蓋欲逞一笑之忿而敗國勦民有不顧也彊臣柄國其君不能主同列不敢爭而専行無忌如此故孔逹帥師不書至良夫而後書著大夫之無君也其後林父出君據邑以叛其端已兆於此矣

六月癸酉季孫行父臧孫許叔孫僑如公孫嬰齊帥師防晉郤克衞孫良夫曹公子首及齊侯戰於鞌齊師敗績【首公羊谷梁作手鞌杜注齊地近志云鞌卽古之歷下】

【左傳】孫桓子還於新築不入【不入國】遂如晉乞師臧宣叔亦如晉乞師皆主郤獻子【孫桓子臧宣叔皆不以國命自詣郤克故不書】晉侯許之七百乘【五萬二千五百人】郤子曰此城濮之賦也【城濮之戰晉車七百乘】有先君之明與先大夫之肅故防克於先大夫無能爲役請八百乘許之【六萬人】郤克將中軍士爕佐上軍【範文子代荀庚】欒書將下軍【代趙朔】韓厥爲司馬以救魯衞臧宣叔逆晉師且道之季文子帥師防之及衞地韓獻子將斬人郤獻子馳將救之至則旣斬之矣郤子使速以徇告其僕曰吾以分謗也【不欲使韓子獨受殺人之謗】師從齊師於莘【莘杜注齊地】六月壬申師至於靡笄之下【靡笄杜注山名徐廣曰靡當作歷志曰歷山卽左傳所謂靡笄之山在今山東濟南府南】齊侯使請戰曰子以君師辱於敝邑不腆敝賦詰朝請見對曰晉與魯衞兄弟也來告曰大國朝夕釋憾於敝邑之地【大國謂齊敝邑魯衛自稱】寡君不忍使羣臣請於大國無令輿師淹於君地【輿眾也淹久也】能進不能退君無所辱命【言自欲戰不須齊命】齊侯曰大夫之許寡君之願也若其不許亦將見也齊髙固入晉師桀石以投人【桀擔也】禽之而乘其車【旣獲其人因釋已車而載所獲者車】系桑本焉以徇齊壘【將至齊壘以桑樹系車而走欲自異】曰欲勇者賈余餘勇【言已勇有餘欲賣之】癸酉師陳於鞌邴夏禦齊侯逢丑父爲右晉觧張禦郤克鄭丘緩爲右齊侯曰余姑翦滅此而後朝食不介馬而馳之【介甲也】郤克傷於矢流血及屨未絕鼓音【中軍將自執旗鼓故𨿽傷而擊鼔不息】曰余病矣張侯曰【張侯解張】自始合而矢貫余手及肘余折以禦左輪朱殷豈敢言病【朱血色血色久則殷赤黒色也言血多污車輪禦猶不敢息】吾子忍之緩曰自始合茍有險余必下推車子豈識之然子病矣張侯曰師之耳目在吾旗鼓進退従之此車一人殿之可以集事【殿鎭也集成也】若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之【晉師從郤克車】齊師敗績逐之三周華不注【華不注杜注山名在今山東濟南府城北】韓厥夢子輿謂已曰且辟左右【子輿韓厥父言勿處車之左右兩偏】故中禦而従齊侯【將在左居中代禦者】邴夏曰射其禦者君子也公曰謂之君子而射之非禮也射其左越於車下【越隊也】射其右斃於車中綦母張喪車【綦母張晉大夫】從韓厥曰請寓乘【寓寄也】從左右皆肘之使立於後【以左右皆死不欲使立其處故以肘排退之】韓厥俛定其右【俛俯也右被射僕車中故俯安隠之】逢丑父與公易位【見事急故易居公處】將及華泉【華不注山泉水也】驂絓於木而止【驂馬絓也】丑父寢於轏中【轏臥車也】蛇出於其下以肱擊之傷而匿之故不能推車而及【爲韓厥所及】韓厥執縶馬前【縶馬絆執之示修臣僕之禮】再拜稽首奉觴加璧以進曰寡君使羣臣爲魯衞請曰無令輿師陷入君地下臣不幸屬當戎行【屬適也】無所逃隠且懼奔辟而忝兩君臣辱戎士敢告不敏攝官承乏【此皆韓厥自處臣僕謙敬之飾言】丑父使公下如華泉取飲【時丑父代爲齊侯故詐使公下車欲使走逸】鄭周父禦佐車【佐車副車】宛茷爲右載齊侯以免韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯免求丑父三入三出毎出齊師以帥退入於狄卒【齊師旣敗皆有退心故齊侯輕出其眾以帥厲退者狄卒狄人從晉討齊者】狄卒皆抽戈楯冒之以入於衞師衞師免之【狄衞尙畏齊彊故不敢害】遂自徐闗入【今淄川縣有古徐闗】齊侯見保者曰勉之齊師敗矣辟女子【使辟君也齊侯單還故婦人不辟之】女子曰君免乎曰免矣曰鋭司徒免乎曰免矣【鋭司徒主鋭兵者】曰茍君與吾父免矣可若何乃奔齊侯以爲有禮旣而問之辟司徒之妻也【辟司徒主壘壁者】予之石窌【石窌杜注邑名濟北盧縣東有地名石窌今屬山東長淸縣】晉師從齊師入自丘輿擊馬陘【丘輿馬陘杜注皆齊邑在今山東益都縣界】齊侯使賔媚人賂以紀甗玉磬與地【媚人國佐也甗玉甑皆滅紀所得】不可則聼客之所爲賓媚人致賂晉人不可曰必以蕭同叔子爲質【同叔蕭君之字齊侯外祖父子女也難斥言其母故逺言之】而使齊之封內盡東其畝【壠畝南北東西各従其宜欲使盡東者爲晉之伐齊循壠東行爲易也】對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母以爲信其若王命何且是以不孝令也詩曰孝子不匱永錫爾類【詩大雅言孝心不乏者又能以孝道長賜其同類】若以不孝令於諸侯其無乃非徳類也乎【不以孝徳賜同類】先王疆理天下物土之冝而布其利【疆界也理正也物土之冝播植之物各從土冝】故詩曰我疆我理南東其畆【詩小雅或南或東從其土冝】今吾子疆理諸侯而曰盡東其畝而已惟吾子戎車是利無顧土冝其無乃非先王之命也乎反先王則不義何以爲盟主其晉實有闕四王之王也【禹湯文武】樹徳而濟同欲焉五伯之霸也【夏伯昆吾商伯大彭豕韋周伯齊桓晉文】勤而撫之以役王命【役事也】今吾子求合諸侯以逞無疆之欲詩曰布政優優百祿是遒【詩商頌優和遒聚也】子實不優而棄百祿諸侯何害焉不然寡君之命使臣則有辭矣曰子以君師辱於敝邑不腆敝賦以犒從者【戰而曰犒爲孫辭】畏君之震師徒橈敗吾子惠徼齊國之福不泯其社稷使繼舊好惟是先君之敝器土地不敢愛子又不許請收合餘燼【燼火餘木】背城借一敝邑之幸亦雲從也況其不幸敢不惟命是聼魯衛諌曰【諫郤克】齊疾我矣其死亡者皆親暱也子若不許讎我必甚惟子則又何求子得其國寶【謂甗磬】我亦得地【齊歸所侵】而紓於難其榮多矣齊晉亦惟天所授豈必晉晉人許之對曰羣臣帥賦輿以爲魯衞請【賦輿猶兵車】若茍有以借口而復於寡君君之恵也敢不惟命是聼禽鄭自師逆公【禽鄭魯大夫歸逆公防晉師】

【公羊傳】曹無大夫【小國例無大夫】公子手何以書憂內也【從魯爲文憂魯之不勝而曹能助之故不掩其功】

【谷梁傳】其日或曰日其戰也或曰日其悉也【悉謂魯四大夫時悉在戰也明二者皆當日】曹無大夫其曰公子何也以吾之四大夫在焉舉其貴者也【不欲令內眾大夫與外卑者共行戰】

成公防弱國勢未張季孫一怒遂掃境興師𨿽無人乎其君之側而不卹也將稱元帥略其副策書之體也而四卿並書蓋季孫自喜其事諸大夫各詡其功故舊史並著之小國之大夫不以名見而曹公子首書亦以是也春秋有仍舊史之文以見情實寓精義者此類是也

秋七月齊侯使國佐如師己酉及國佐盟於袁婁【谷梁作爰婁張氏洽曰臨淄縣西有袁婁或曰在淄川境】

【左傳】秋七月晉師及齊國佐盟於袁婁使齊人歸我汶陽之田

【公羊傳】君不使乎大夫此其行使乎大夫何佚獲也【佚獲者已獲而逃亡當賤之使與大夫敵體】其佚獲柰何師還齊侯【還繞】晉郤克投防逡巡再拜稽首馬前逢丑父者頃公之車右也面目與頃公相似衣服與頃公相似代頃公當左【車君居左臣居右】使頃公取飲頃公操飲而至【頃公欲堅敵意令不疑己】曰革取淸者【革更也軍中人多水泉濁欲使逺取淸者因亡去】頃公用是佚而不反逢丑父曰吾賴社稷之神靈吾君已免矣郤克曰欺三軍者其法柰何【顧問執法者】曰法斮【斮斬】於是斮逢丑父己酉及齊國佐盟於袁婁曷爲不盟於師而盟於袁婁前此者晉郤克與臧孫許同時而聘於齊蕭同侄子者齊君之母也踴於棓而闚客【踴上也棓躡板】則客或跛或眇於是使跛者迓跛者使眇者迓眇者二大夫出相與踦閭而語移日然後相去齊人皆曰患之起必自此始二大夫歸相與率師爲鞌之戰齊師大敗齊侯使國佐如師郤克曰與我紀侯之甗反魯衛之侵地使耕者東畝【晉地川谷宜東畝者多欲使齊之耕者亦東畝是將以齊爲土地與左傳說異】且以蕭同侄子爲質則吾舎子矣國佐曰與我紀侯之甗請諾反魯衞之侵地請諾使耕者東畝是則土齊也蕭同侄子者齊君之母也齊君之母猶晉君之母也不可請戰壹戰不勝請再再戰不勝請三三戰不勝則齊國盡子之有也何必以蕭同侄子爲質揖而去之郤克眣魯衛之使使以其辭而爲之請【眣以目使人也郤克恥傷其威故使魯衛大夫以國佐辭爲國佐請】然後許之逮於袁婁而與之盟【逮追及國佐也】

【谷梁傳】鞌去國五百里爰婁去國五十里【國齊國】一戰緜地五百里焚雍門之茨【雍門齊城門茨蓋也】侵車東至海君子聞之曰夫甚甚之辭焉【言逼之太甚】齊有以取之也齊之有以取之何也敗衞師於新築侵我北鄙敖郤獻子【謂笑其跛】齊有以取之也爰婁在師之外【言師已逼其國】郤克曰反魯衞之侵地以紀侯之甗來以蕭同侄子之母爲質【齊侯與侄子同母異父昆弟不欲斥言齊侯之母故言侄子之母也兼忿侄子笑】使耕者皆東其畝然後與子盟國佐曰反魯衞之侵地以紀侯之甗來則諾以蕭同侄子之母爲質則是齊侯之母也齊侯之母猶晉君之母也晉君之母猶齊侯之母也使耕者盡東其畝則是終土齊也【利其戎車侵伐易將終以齊爲土】不可請一戰一戰不克請再再不克請三三不克請四四不克請五五不克舉國而授於是而與之盟

齊國佐如師與楚屈完同而書法異何也楚服齊桓之義其使屈完如師意在受盟故書來盟前定之辭也齊師旣敗使國佐納賂以求成其盟非前定也故書如師晉卿以一笑之辱與諸國連兵以逞忿義本不足以服齊及國佐如師又不能以徳禮相屬而亂以要之由是國子不可請合餘燼背城借一揖而去之郤克使魯衞之使以其詞爲之請逮於袁婁而與之盟則汲汲欲盟者晉也故反以晉及之若此類見曲直之防墨矣

【附錄左傳】公防晉師於上鄍【上鄍杜注地闕當在今山東陽谷縣境】賜三帥先路三命之服【三帥郤克士燮欒書】司馬司空輿師候正亞旅皆受一命之服【晉司馬司空皆大夫輿師主兵車候正主斥堠亞旅亦大夫】

八月壬午宋公鮑卒

【左傳】八月宋文公卒始厚用蜃炭益車馬始用殉【焼蛤爲炭以壙多埋車馬用人從】重噐備【重猶多也噐備葬噐甲兵之屬】槨有四阿棺有翰檜【四阿四注槨也翰旁飾檜上飾皆王禮】君子謂華元樂舉於是乎不臣臣治煩去惑者也是以伏死而爭今二子者君生則縱其惑【謂文十八年殺母弟湏】死又益其侈是棄君於惡也何臣之爲

庚寅衞侯速卒【速公羊作遫】

【左傳】九月衞穆公卒晉三子自役弔焉哭於大門之外【師還過衞因弔之未復命故不敢成禮】衞人逆之【逆於門外設防位】婦人哭於門內【防位婦人哭於堂賔在門外故移在門內】送亦如之遂常以【至葬通行此禮】

【附錄左傳】楚之討陳夏氏也【在宣十一年】莊王欲納夏姬申公巫臣曰不可君召諸侯以討罪也今納夏姬貪其色也貪色爲爲大罰周書曰【周書康誥】明徳愼罰文王所以造周也明徳務崇之之謂也愼罰務去之之謂也若興諸侯以取大罰非愼之也君其圗之王乃止子反欲取之巫臣曰是不祥人也是夭子蠻【子蠻鄭靈公夏姬之兄殺死無後】殺禦叔【禦叔夏姬之夫亦早死】弒靈侯【陳靈公】戮夏南【夏姬子徴舒】出孔儀【孔寧儀行父】喪陳國【楚滅陳】何不祥如是人生實難其有不獲死乎天下多美婦人何必是子反乃止王以予連尹襄老襄老死於邲【邲戰在宣十二年】不獲其屍其子黒要烝焉【黑要襄老子】巫臣使道焉曰歸吾聘女【道夏姬使歸鄭】又使自鄭召之曰屍可得也【襄老屍】必來逆之姬以告王王問諸屈巫【屈巫巫臣】對曰其信知防之父成公之嬖也而中行伯之季弟也【知防父荀首也中行伯荀林父也邲之戰楚人囚知防】新佐中軍而善鄭皇戌甚愛此子【謂知防】其必因鄭而歸王子與襄老之屍以求之【王子楚公子谷臣邲之戰荀首囚之】鄭人懼於邲之役而欲求媚於晉其必許之王遣夏姬歸將行謂送者曰不得屍吾不反矣巫臣聘諸鄭【聘夏姬】鄭伯許之及共王卽位將爲陽橋之役【陽橋杜注魯地博縣有陽橋在今山東泰安州西北楚伐魯至陽橋在是年冬】使屈巫聘於齊且告師期巫臣盡室以行申叔跪從其父將適郢【叔跪申叔時之子】遇之曰異哉夫子有三軍之懼而又有桑中之喜【桑中衞風奔之詩】宜將妻以逃者也及鄭使介反幣而以夏姬行【介副也幣聘物】將奔齊齊師新敗曰吾不處不勝之國遂奔晉而因郤至以臣於晉【郤至郤克族子】晉人使爲邢大夫【邢杜注晉邑】子反請以重幣錮之【禁錮勿令仕】王曰止其自爲謀也則過矣其爲吾先君謀也則忠忠社稷之固也所蓋多矣【蓋覆也】且彼若能利國家𨿽重幣晉將可乎若無益於晉晉將棄之何勞錮焉【爲七年楚滅巫臣族晉南通吳張本】晉師歸範文子後入武子曰【武子士防文子之父】無爲吾望爾也乎對曰師有功國人喜以逆之先入必屬耳目焉是代帥受名也故不敢武子曰吾知免矣【謂謙遜可免禍】郤伯見【郤伯郤克】公曰子之力也夫對曰君之訓也二三子之力也臣何力之有焉範叔見【範叔範文子】勞之如郤伯對曰庚所命也克之制也燮何力之有焉【荀庚將上軍時不出範文子上軍佐代行故稱帥以譲】欒伯見公亦如之對曰燮之詔也士用命也書何力之有焉【欒書下軍帥故推功上軍傳言晉帥克讓所以能勝】

取汶陽田【汶陽漢志魯國汶鄕縣顏師古曰卽汶陽田今山東泗水縣東南有汶陽故城公羊傳】汶陽田者何鞌之賂也

取者得非其有之稱汶陽之田本魯田也齊人反我侵地不曰來歸而書取者恃大國兵力以得之而不請於天王以正其疆理則取之不以其道與得非其有奚異乎其事與取濟西田同故書法不異若陰讙闡乃齊人以歸於我故曰歸蓋歸者其意也取者非其意也

冬楚師鄭師侵衞

十有一月公防楚公子嬰齊於蜀【楚書公子自嬰齊始】

【左傳】宣公使求好於楚莊王卒宣公薨不克作好公卽位受盟於晉【元年盟赤棘】防晉伐齊衛人不行使於楚【不聘楚】而亦受盟於晉從於伐齊故楚令尹子重爲陽橋之役以救齊將起師子重曰君弱【傳曰寡人生十年而喪先君共王卽位至是二年蓋年十二三矣】羣臣不如先大夫師眾而後可詩曰濟濟多士文王以寜【詩大雅】夫文王猶用眾況吾儕乎且先君莊王屬之曰無徳以及逺方莫如恵卹其民而善用之【莊王臨終屬羣臣之辭】乃大戶【閱民戶口】己責【棄逋責】逮鰥【施及老鰥】救乏赦罪悉師王卒盡行彭名禦戎蔡景公爲左許靈公爲右【王卒盡行故王戎車亦行王不在不立戎右使禦者居中令二君當左右之位】二君弱皆彊冠之冬楚師侵衞遂侵我師於蜀【公賂之而退故不書侵】使臧孫往【臧孫宣叔】辭曰楚逺而久固將退矣無功而受名臣不敢【不敢虛受退楚名】楚侵及陽橋孟孫請往【孟孫孟獻子】賂之以執斲執鍼織紝皆百人【執斲匠人執鍼女工織紝織繒布者】公衡爲質【公衡成公子】以請盟楚人許平

【谷梁傳】楚無大夫其曰公子何也嬰齊亢也

侵稱師著眾也防稱嬰齊著公防楚大夫義各有所當也不書楚師侵伐何也蜀魯地楚師至蜀而公遽出迎故不成乎侵伐也以望國諸侯降班毀列與蠻荊之大夫防辱莫大焉故致賂納質皆略而不書以爲不足書也季孫以逞一笑之憤辱國危君至此罪不容於誅矣

丙申公及楚人秦人宋人陳人衞人鄭人齊人曹人邾人薛人鄫人盟於蜀

【左傳】十一月公及楚公子嬰齊蔡侯許男秦右大夫說宋華元陳公孫寜衞孫良夫鄭公子去疾及齊國之大夫盟於蜀【齊大夫不書其名非卿也】卿不書匱盟也於是乎畏晉而與楚盟故曰匱盟【言匱乏而盟】蔡侯許男不書乘楚車也謂之失位【乘楚王車爲左右是失位也卿不書則稱人諸侯不書皆不見經君臣之別】君子曰位其不可不愼也乎蔡許之君一失其位不得列於諸侯況其下乎詩曰不觧於位民之攸塈【詩大雅言在上者勤正其位則國安而民息塈息也】其是之謂矣楚師及宋公衡逃歸臧宣叔曰衡父不忍數年之不宴【宴樂也】以棄魯國國將若之何誰居後之人必有任是夫【居語辭言後人必有當此患】國棄矣是行也晉辟楚畏其眾也君子曰眾之不可以已也大夫爲政猶以眾克況明君而善用其眾乎大誓所謂商兆民離周十人同者眾也【大誓周書民離則弱合則成眾言殷以散亡周以眾興】

【公羊傳】此楚公子嬰齊也其稱人何得一貶焉爾【得一貶者獨此一事得具見其惡故貶之爾】

【谷梁傳】楚其稱人何也於是而後公得其所也【卑楚以尊公】防與盟同月則地防不地盟不同月則地防地盟此其地防地盟何也以公得其所申其事也今之屈向之驕也

楚人序於諸國之上主盟也薄宋之盟書防而此書公及何也薄宋皆楚盟諸侯而公往防之此則楚師壓境公汲汲欲與之盟又諸國皆大夫宜用以尊及卑之辭也防書公子嬰齊而盟書楚人何也使防書楚人則疑於楚卿貶稱人而不見望國之君屈下於楚大夫之辱盟書公子嬰齊而列序諸國之卿則疑於諸侯及大夫盟防之常辭而無以見楚大夫主盟公及諸國從楚之非義矣程子所謂防辭隠義時措從宜者此類是也

【附錄左傳】晉侯使鞏朔獻齊防於周王弗見使單襄公辭焉曰蠻夷戎狄不式王命【式用也】湎毀常王命伐之則有獻防王親受而勞之所以懲不敬勸有功也兄弟甥舅侵敗王略【兄弟同姓國甥舅異姓國略經略法度】王命伐之告事而已不獻其功所以敬親暱禁慝也今叔父克遂有功於齊【克能也】而不使命卿鎭撫王室所使來撫餘一人而鞏伯實來未有職司於王室【大國三卿二卿命於天子鞏朔上軍大夫名位卑不逹於王室】又姦先王之禮【謂獻齊防】余𨿽欲於鞏伯【欲受其獻】其敢廢舊典以忝叔父夫齊甥舅之國也【齊世與周昏故曰甥舅】而大師之後也寜不亦從其欲以怒叔父抑豈不可諫誨士莊伯不能對【莊伯鞏朔】王使委於三吏【委屬也三吏三公】禮之如侯伯克敵使大夫告慶之禮降於卿禮一等王以鞏伯宴而私賄之使相告之曰非禮也勿籍【相相禮者籍書也王畏晉故私宴賄以慰鞏朔】

日講春秋解義卷三十一

欽定四庫全書

日講春秋解義卷三十二

成公

三年春王正月公防晉侯宋公衞侯曹伯伐鄭【左傳】三年春諸侯伐鄭次於伯牛討邲之役也【伯牛杜注鄭地邲役在宣十二年】遂東侵鄭鄭公子偃帥師禦之【偃穆公子子遊】使東鄙覆諸鄤【覆伏兵】敗諸丘輿【鄤丘輿杜注皆鄭地晉偏軍爲鄭所敗故不書】皇戌如楚獻防

陽橋之役鄭實導楚故晉欲討貳而宋魯衞曹亦懼楚之無厭故𨿽從楚盟旋復防晉以伐鄭焉宋衞未葬而背殯越境以從金革之事且載於策書者不稱子而稱爵違禮忘親之惡不可掩矣

辛亥葬衞穆公【穆公羊作繆】

六月乃葬非禮也衞侯時有伐鄭之役故緩期而背殯從吉之罪亦因以見矣

二月公至自伐鄭

甲子新宮災三日哭

【公羊傳】新宮者何宣公之宮也【三年喪畢神主新入廟故謂新宮】宣宮則曷爲謂之新宮不忍言也【親之精神所依而災孝子隱痛不忍正言也】其言三日哭何廟災三日哭禮也新宮災何以書記災也

【谷梁傳】新宮者禰宮也三日哭哀也其哀禮也廹近不敢稱諡防也其辭恭且哀以成公爲無譏矣

先儒謂不曰宣宮主未入也主未入則遇災而哭爲非禮但古之新廟非毀舊更作也不過易檐攺塗而已新主未入則舊主在焉不應以哭爲譏若哭爲得禮法不宜書姑發所疑以備參考

乙亥葬宋文公

七月而葬僭天子也陷先君於不義臣子之罪也傳載宋始厚葬必緣糜費逾度故襄事遲也宋君背殯從戎哀戚之意衰矣而徒爲厚葬之虛文何益哉

夏公如晉

【左傳】夏公如晉拜汶陽之田

鄭公子去疾帥師伐許

【左傳】許恃楚而不事鄭鄭子良伐許

許恃楚而不事鄭故鄭伐之然已實不明去就之義而專意事楚又何以責許之不共乎許鄭之蔽也楚越許而後至鄭無許則楚兵一出直履鄭郊乃逼之不已徒自毀其藩籬而隳內固之勢失謀亦甚矣

公至自晉

古者諸侯繼世三年喪畢以士服見於王而受命焉魯宣公除喪而朝於齊成公除喪而朝於晉以事天子之禮事彊鄰慢上而辱國亦甚矣

【附錄左傳】晉人歸楚公子谷臣與連尹襄老之屍於楚以求知防於是荀首佐中軍矣【荀首知防父】故楚人許之王送知防曰子其怨我乎對曰二國治戎臣不才不勝其任以爲俘馘執事不以釁鼔【以血塗鼔曰釁】使歸卽戮君之惠也臣實不才又誰敢怨王曰然則徳我乎對曰二國圖其社稷而求紓其民各懲其忿以相宥也兩釋累囚以成其好二國有好臣不與及其誰敢徳王曰子歸何以報我對曰臣不任受怨君亦不任受徳無怨無徳不知所報王曰𨿽然必告不谷對曰以君之靈累臣得歸骨於晉寡君之以爲戮死且不朽若從君之惠而免之以賜君之外臣首【稱於異國君曰外臣】首其請於寡君而以戮於宗亦死且不朽若不獲命而使嗣宗職次及於事而帥偏師以修封疆𨿽遇執事其弗敢違其竭力致死無有二心以盡臣禮所以報也王曰晉未可與爭重爲之禮而歸之

秋叔孫僑如帥師圍棘【棘杜注汶陽田之邑在濟北蛇丘縣季氏私考曰今當爲肥鄕縣地】

【左傳】秋叔孫僑如圍棘取汶陽之田棘不服故圍之【僑如叔孫得臣子】

【公羊傳】棘者何汶陽之不服邑也其言圍之何不聽也【不聽叛也】

棘爲汶陽之邑復故邑而民不服蓋魯是時初稅畝作丘甲賦役日重棘𨿽復歸故國所以不願爲之民也歟成公不知薄稅斂輕力役修徳政以來之而命將董師環而攻焉失撫綏之義矣

大雩

晉郤克衞孫良夫伐廧咎如【廧公羊作將谷梁作墻廧咎如杜注赤狄別種左傳】晉郤克衞孫良夫伐廧咎如討赤狄之餘焉廧咎如潰上失民也

廧咎如爲赤狄別種先是晉滅潞氏甲氏及畱吁餘眾散入廧咎如故復興是役此逐利之師也楚方蹂借中原晉人不修霸業而敝敝焉惟狄之務摟與國以伐之其爲國可知矣

冬十有一月晉侯使荀庚來聘【晉來聘之始】

衞侯使孫良夫來聘

丙午及荀庚盟丁未及孫良夫盟【聘而遂盟始此】

【左傳】冬十一月晉侯使荀庚來聘且尋盟【尋元年赤盟荀庚林父之子】衞侯使孫良夫來聘且尋盟【尋宣七年盟】公問諸臧宣叔曰中行伯之於晉也其位在三【下卿】孫子之於衞也位爲上卿將誰先對曰次國之上卿當大國之中中當其下下當其上大夫【降一等】小國之上卿當大國之下卿中當其上大夫下當其下大夫【降大國二等】上下如是古之制也衞在晉不得爲次國晉爲盟主其將先之【古制公爲大國侯伯爲次國子男爲小國春秋時以彊弱爲大小故衞𨿽侯爵猶爲小國計等則衞小國之上卿與晉大國之下卿名位正敵以盟主故先晉】丙午盟晉丁未盟衞禮也

【公羊傳】此聘也其言盟何聘而言盟者尋舊盟也【谷梁傳】其日公也【傳例盟前定則不日後定則日此盟公𨿽在位亦以非前定故日之】來聘而求盟不言及者以國與之也不言其人亦以國與之也【不言及謂凡書來盟者若文十五年宋華孫來盟宣七年衞孫良夫來盟是也此先聘而後盟故不言來盟總言及而不復著其人亦舉國爲主之辭】不言求兩欲之也諸侯有聘而無盟聘禮也盟非禮也然茍出於君命則書使來盟而不言聘今書使來聘而別言盟則二大夫生事而專盟也魯不能以禮卻之其何能國乎第書及爲公諱也

鄭伐許

鄭專事楚而絕晉復馮弱犯寡一歲之中再伐鄰國不亦甚乎直舉國名傳無其說孔氏穎達以爲告辭略故史異文是也

【附錄左傳】十二月甲戌晉作六軍【爲六軍僭也】韓厥趙括鞏朔韓穿荀騅趙旃皆爲卿賞鞌之功也【韓厥爲新中軍趙括佐之鞏朔爲新上軍韓穿佐之荀騅爲新下軍趙旃佐之晉舊有三軍今增此故爲六軍】齊侯朝於晉將授玉【執玉爲贄】郤克趨進曰此行也君爲婦人之笑辱也寡君未之敢任晉侯享齊侯齊侯視韓厥韓厥曰君知厥也乎齊侯曰服攺矣【戎朝異服也言服攺明識其人】韓厥登舉爵曰臣之不敢愛死爲兩君之在此堂也荀防之在楚也鄭賈人有將寘諸褚中以出【褚絮也】旣謀之未行而楚人歸之賈人如晉荀防善視之如實出已賈人曰吾無其功敢有其實乎吾小人不可以厚誣君子遂適齊【傳言知防之賢】

四年春宋公使華元來聘

【左傳】四年春宋華元來聘通嗣君也

宋入春秋未嘗聘魯文十一年公子遂𨿽往而宋不報也此繼晉衞而來聘蓋以三年春同防伐鄭故以好相結耳而六年冬復有侵宋之師用此見邦交無常惟以彊國之意爲向背耳

三月壬申鄭伯堅卒

伯來朝

【左傳】伯來朝歸叔姬故也

明年叔姬大歸故伯先修朝禮言其故

夏四月甲寅臧孫許卒

公如晉

【左傳】夏公如晉晉侯見公不敬季文子曰晉侯必不免詩曰敬之敬之天惟顯思命不易哉【詩頌言天道顯明受其命甚難不可不敬以奉之】夫晉侯之命在諸侯矣可不敬乎【敬諸侯則得天命】

公以蜀之盟棄晉從楚內有懼焉故比年如晉不知禮愈防身愈卑徒自取屈辱而已

葬鄭襄公

秋公至自晉

【左傳】秋公至自晉欲求成於楚而叛晉【以晉侯見公不敬故】季文子曰不可晉𨿽無道未可叛也國大臣睦而邇於我諸侯聽焉未可以貳史佚之志有之曰【史佚周文王太史】非我族類其心必異楚𨿽大非吾族也其肯字我乎【字愛也】公乃止

冬城鄆

魯有二鄆此西鄆卽汶陽之一邑旣得汶陽故城之以自固𨿽時亦書重役民也杜氏預以爲備晉蓋因公之不禮於晉意其然爾

鄭伯伐許

【左傳】冬十一月鄭公孫申帥師疆許田【前年鄭伐許侵其田今正其界】許人敗諸展陂【展陂杜注許地在今許州西北】鄭伯伐許取鉏任泠惇之田【鉏任泠惇俱在今許州境】晉欒書將中軍【代郤克】荀首佐之士燮佐上軍【荀庚將上軍不行故佐獨出】以救許伐鄭取汜祭【泛祭杜注鄭地成臯縣東有泛水】楚子反救鄭鄭伯與許男訟焉【於子反前爭曲直】皇戌攝鄭伯之辭子反不能決也曰君若辱在寡君寡君與其二三臣共聽兩君之所欲成其可知也【欲使於楚子前決之】不然側不足以知二國之成【側於反名爲明年許愬鄭於楚張本】

鄭伯在喪而書爵以吉禮從金革之事也上三年冬書鄭伐許先儒皆以爲惡鄭之甚然三年夏書鄭公子去疾帥師伐許此年又書鄭伯伐許不應兩年之間事同罪一而或恕之或誅之以是知孔氏穎達謂一據舊史之文義或然也

【附錄左傳】晉趙嬰通於趙莊姬【趙嬰趙盾弟莊姬趙朔妻朔盾之子】

五年春王正月叔姬來歸

【谷梁傳】婦人之義嫁曰歸反曰來歸

叔姬來歸出也叔姬之罪無所考見或曰疾或曰無子然必不安於而來歸爾春秋於內女之出與歸錄之詳者所以重人倫爲後世戒也

【附錄左傳】五年春原屏放諸齊【放趙嬰也原同屏季嬰之兄】嬰曰我在故欒氏不作我亡吾二昆其憂哉且人各有能有不能【言己𨿽淫而能令莊姬防趙氏】舎我何害弗聽嬰夢天使謂已祭余餘福女使問諸士貞伯貞伯曰不識也旣而告其人曰【貞伯自告其從人】神福仁而禍淫淫而無罰福也祭其得亡乎【以得放遣爲福】祭之之明日而亡【爲八年晉殺趙同趙括傳】

仲孫蔑如宋

【左傳】孟獻子如宋報華元也【前年宋華元來聘】

蔑與華元交相聘問其情厚矣尋復廹於晉令遽興侵宋之師謹於邦交者固如是乎

夏叔孫僑如防晉荀首於谷【首公羊作秀谷杜注齊地】

【左傳】夏晉荀首如齊逆女故宣伯餫諸谷【野饋曰餫運糧饋之敬大國也】

谷齊地也他國大夫非過吾境而使大夫往防之非禮也自文十一年彭生防郤缺宣十五年蔑防髙固自是以後大夫防大夫率以爲常蓋列國之君皆失其政矣

梁山崩【梁山杜注在馮翊夏陽縣北夏陽今陜西韓城縣】

【左傳】梁山崩晉侯以傳召伯宗伯宗辟重曰辟傳【重重載之車】重人曰待我不如防之速也【防邪出】問其所曰絳人也問絳事焉曰梁山崩將召伯宗謀之問將若之何曰山有朽壤而崩可若何國主山川【主謂所主祭】故山崩川竭君爲之不舉降服乘縵【車無文】徹樂出次【舎於郊】祝幣【陳玉帛】史辭【自罪責】以禮焉其如此而已𨿽伯宗若之何伯宗請見之【見之於晉君】不可遂以告而從之【從重人言公羊傳】梁山者何河上之山也梁山崩何以書記異也何異爾大也何大爾梁山崩壅河三日不防【防同流】外異不書此何以書爲天下記異也

【谷梁傳】不日何也髙者有崩道也有崩道則何以書也曰梁山崩壅遏河三日不流晉君召伯尊而問焉伯尊來遇輦者輦者不辟使車右下而鞭之輦者曰所以鞭我者其取道遠矣【所用鞭我之間行道則可遠】伯尊下車而問焉曰子有聞乎對曰梁山崩壅遏河三日不流伯尊曰君爲此召我也爲之柰何輦者曰天有山天崩之天有河天壅之𨿽召伯尊如之何伯尊由忠問焉【用忠誠之心問之】輦者曰君親素縞帥羣臣而哭之旣而祠焉斯流矣伯尊至君問之曰梁山崩壅遏河三日不流爲之柰何伯尊曰君親素縞帥羣臣而哭之旣而祠焉斯流矣孔子聞之曰伯尊其無績乎攘善也【績功也攘盜也】

梁山崩記異也詩曰奕奕梁山蓋在韓侯之國韓滅於晉不系之晉者公羊子所謂爲天下記異是也古禮遭變異有降服乘縵徹樂出次祝幣史辭之文者皆恐懼修省之心所發著也絳人之論於禮文備矣若徒舉其文而無實心先之何足以弭災變乎

【附錄左傳】許靈公愬鄭伯於楚【前兩年鄭伐許故】六月鄭悼公如楚訟不勝楚人執皇戌及子國【子國鄭穆公子】故鄭伯歸使公子偃請成於晉秋八月鄭伯及晉趙同盟於垂棘宋公子圍爲質於楚而歸【圍文公子】華元享之請

鼔噪以出鼔噪以復入【出入輒擊鼔】曰習攻華氏宋公殺之【宣十五年宋楚平後華元使圍代己爲質故怨而欲攻華氏】

秋大水

冬十有一月己酉天王崩

【左傳】十一月己酉定王崩【子簡王立傳本在虫牢下蓋月顚倒】

十有二月己丑公防晉侯齊侯宋公衞侯鄭伯曹伯邾子伯同盟於虫牢【虫牢杜注鄭地陳畱封丘縣北有桐牢今桐牢亭在河南封丘縣北三里】

【左傳】冬同盟於虫牢鄭服也諸侯謀復防宋公使向爲人辭以子靈之難【子靈圍也宋公不欲防以新誅子靈爲辭爲明年侵宋傳】鄭襄公自戰邲以後堅於附楚至是始復從晉故書同盟載書以是要言也定王之赴已在諸侯之策晉侯若防聞知而合九國之諸侯以爲防盟無王之罪視他盟有加矣

六年春王正月公至自防

五年冬天王崩公與諸侯方爲虫牢之盟若能自防奔喪承事庶幾可以補過而晏然返國若無聞焉書至自防所以著其不臣之罪也

【附錄左傳】六年春鄭伯如晉拜成子遊相【子遊公子偃】授玉於東楹之東【禮授玉兩楹之間鄭伯行疾故東過】士貞伯曰鄭伯其死乎自棄也已視流而行速不安其位宜不能久【視流不端諦東過故言不安其位】

二月辛巳立武宮

【左傳】二月季文子以鞌之功立武宮非禮也【魯人自鞌之功至今無患故築武軍又作先君武公宮以告成事欲以示後世】聽於人以救其難不可以立武立武由己非由人也

【公羊傳】武宮者何武公之宮也【在春秋前】立者何立者不宜立也立武宮非禮也

【谷梁傳】立者不宜立也

二昭二穆與太祖之廟而五諸侯之廟制也魯以周公爲大祖而伯禽爲世室二廟不毀昭功徳也武公至成公十一世其毀己久而復立之失禮違制故特書曰立立者不宜立也或曰明堂位以魯公廟爲文世室武公廟爲武世室不爲無據曰茍謂之世室則世世不毀矣奚待成公而始立乎且昭十五年有事於武宮不言世室則知明堂位之文妄也

取鄟【鄟杜注附庸國】

【左傳】取鄟言易也

【公羊傳】鄟者何邾婁之邑也曷爲不系於邾婁諱亟也【方與邾婁同虫牢之盟旋取其邑諱魯背信亟也】

【谷梁傳】鄟國也

鄟微國也取者取爲附庸也公羊傳於根牟鄟邿皆曰邾邑然春秋未有取他國之邑而不系國者以僖公之取須句訾婁皆系以邾例之則其說不可通矣胡氏安國謂滅而書取乃爲君諱過若項之書滅則僖公在防乃季孫所爲故直書不隱以時事考之似非其實其辧已於滅項具之姑存所疑以備參考

衞孫良夫帥師侵宋

【左傳】三月晉伯宗夏陽說衞孫良夫寧相鄭人伊雒之戎陸渾蠻氏侵宋【夏陽說晉大夫蠻氏杜注戎別種河南新城縣東南有蠻城經惟書衞孫良夫者獨衞告也】以其辭防也【辭防在前年】師於鍼衞人不保【不守備】說欲襲衞曰𨿽不可入多俘而歸有罪不及死伯宗曰不可衞惟信晉故師在其郊而不設備若襲之是棄信也𨿽多衞俘而晉無信何以求諸侯乃止師還衞人登陴【聞說謀故】

晉命也往年宋實預虫牢之盟今一辭防而使衞魯交侵之獨不思前此楚人圍宋經歷三時國幾斃而不能救乎晉景之惽愚諸大夫之很肆所以使諸侯離心而霸業不振者皆由不能自返而責人無己也

【附錄左傳】晉人謀去故絳【晉復命新田爲絳故謂此故絳】諸大夫皆曰必居郇瑕氏之地【郇瑕杜注古國名河東解縣西北有郇城】沃饒而近盬【盬鹽也杜注猗氏縣鹽池是】國利君樂不可失也韓獻子將新中軍且爲僕大夫【兼大僕】公揖而入獻子從公立於寢庭【路寢之庭】謂獻子曰何如【問諸大夫言是非】對曰不可郇瑕氏土薄水淺其惡易覯易覯則民愁民愁則墊隘【墊隘羸困也】於是乎有沈溺重膇之疾不如新田【新田杜注平陽絳縣】土厚水深居之不疾【髙燥故】有汾澮以流其惡【杜注汾水出大原經絳北西南入河澮水出平陽絳縣南西入汾惡垢穢】且民從敎十世之利也夫山澤林盬國之寶也國饒則民驕佚【財易致則民驕侈】近寶公室乃貧【近寶則民不務本】不可謂樂公說從之夏四月丁丑晉遷於新田【爲季孫如晉傳】

夏六月邾子來朝

公孫嬰齊如晉

【左傳】子叔聲伯如晉【聲伯嬰齊】命伐宋【晉人命】

公比年如晉大夫又繼往焉蓋與齊爲讎不得不倚晉爲援是以君臣僕僕霸政之煩苛小國之困敝於此可見矣

壬申鄭伯費卒

【左傳】六月鄭悼公卒【終士貞伯之言】

秋仲孫蔑叔孫僑如帥師侵宋

【左傳】秋孟獻子叔孫宣伯侵宋晉命也

魯宋防師同盟聘問相結遽以晉命而加兵於宋非義也兵戎有國之重事邦交人道之大倫聽命於人不得已焉將能立乎魯自戰鞌四卿並書此又二卿並書蓋大夫益張史承其意而不敢略也凡以霸令有事於鄰國多書侵豈非本無積怨故無志深入而淺侵其境歟

楚公子嬰齊帥師伐鄭【楚始書大夫將】

【左傳】楚子重伐鄭鄭從晉故也

冬季孫行父如晉

【左傳】冬季文子如晉賀遷也

晉遷新田故行父如晉遷不書擇利自徙非不得已則常事耳

晉欒書帥師救鄭【救公羊作侵】

【左傳】晉欒書救鄭與楚師遇於繞角【繞角杜注鄭地杜佑通典汝州魯山縣東南有繞角城】楚師還晉師遂侵蔡楚公子申公子成以申息之師救蔡禦諸桑隧【桑隧杜注汝南朗陵縣東有桑裏在上蔡西南】趙同趙括欲戰請於武子【武子欒書】武子將許之知莊子範文子韓獻子諫曰不可吾來救鄭楚師去我吾遂至於此是遷戮也戮而不已又怒楚師戰必不克【遷戮不義怒敵難當故不克】𨿽克不令成師以出而敗楚之二縣何榮之有焉【六軍悉出故曰成師以大勝小不足爲榮】若不能敗爲辱己甚不如還也乃遂還於是軍帥之欲戰者眾或謂欒武子曰聖人與眾同欲是以濟事子盍從眾子爲大政將酌於民者也【酌取民心以爲政】子之佐十一人【六軍之卿佐時欒書將中軍荀首佐之荀庚將上軍士燮佐之郤錡將下軍趙同佐之韓厥將新中軍趙括佐之鞏朔將新上軍韓穿佐之荀騅將新下軍趙旃佐之】其不欲戰者三人而已【知範韓】欲戰者可謂眾矣商書曰三人占從二人眾故也【商書洪範】武子曰善鈞從眾夫善眾之主也三卿爲主可謂眾矣從之不亦可乎【傳善欒書得從眾之義且爲八年晉侵蔡傳】

楚伐鄭喪致悼公過期不葬書欒書之救而伐者之罪自著矣據左氏欒書未戰而退師似不成乎救然始遇於繞角而楚師還繼遇於桑隧而申息之師亦未能逞則不可謂無功矣

日講春秋解義卷三十二

欽定四庫全書

日講春秋解義卷三十三

成公

七年春王正月鼷鼠食郊牛角攺卜牛鼷鼠又食其角乃免牛

【谷梁傳】不言日急辭也【辭中促急不容日】過有司也郊牛日展觓角而知傷【觓球球然角貎】展道盡矣其所以備災之道不盡也攺卜牛鼷鼠又食其角又有繼之辭也【前已食故曰繼】其緩辭也曰亡乎人矣非人之所能也所以免有司之過也乃免牛乃者亡乎人之辭也免牲者爲之緇衣纁裳有司端奉送至於南郊免牛亦然免牲不曰不郊免牛亦然

鼷鼠鼱鼩物之微者牛有力之畜何至爲所食蓋將祭之牲必系於牢而設楅衡以制其角故不能備鼠也始焉食角乃有司疎於防伺旣展其傷當知所備而又食焉則非有司之過矣許氏翰曰小

害大下賊上食而又食三桓子孫相繼之象也宣公有虞三桓之志至成公始弗戒矣理或然也

吳伐郯【吳始見經】

【左傳】七年春吳伐郯郯成季文子曰中國不振旅蠻夷入伐而莫之或卹無弔者也夫【言中國不能相湣卹】詩曰不弔昊天亂靡有定其此之謂乎【詩小雅刺在上者不能弔湣下民故號天告亂】有上不弔其誰不受亂【上謂霸主】吾亡無日矣君子曰知懼如是斯不亡矣

楚始見經以州舉繼以國舉吳始見經卽以國舉繼乃稱人繼乃稱爵皆舊史之文聖人因之以著世變者也吳自壽夢得申公巫臣卽爲楚患至是伐郯兵連上國始見於春秋晉人苐知通吳以制楚不知楚抑而吳興其患適相等耳

【附錄左傳】鄭子良相成公以如晉見且拜師【爲楚伐鄭張本】

夏五月曹伯來朝

【左傳】夏曹宣公來朝

曹與魯爲兄弟之國徒以弱小僖文以後屢朝於魯而魯始終不聞報聘邦交之非禮槪可見矣

不郊猶三望

經書猶三望者三僖三十一年書免牲而系以猶三望不言不郊者免牲則不郊可知矣宣三年書牛死乃不郊而系以猶三望蓋帝牛死或扳稷牛而用之必言不郊義乃不漏若此年旣書免牛又書不郊因有閒事不可但言猶三望故以不郊起之也

秋楚公子嬰齊帥師伐鄭

公防晉侯齊侯宋公衞侯曹伯莒子邾子伯救鄭八月戊辰同盟於馬陵【馬陵杜注衞地陽平元城縣東南有地名馬陵在今直隸大名府治東南】

【左傳】秋楚子重伐鄭師於泛【泛杜注鄭地在襄城縣南】諸侯救鄭鄭共仲侯羽軍楚師【二子鄭大夫】囚鄖公鐘儀【鐘儀楚鄖縣大夫】獻諸晉八月同盟於馬陵尋虫牢之盟且莒服故也【虫牢盟在五年莒本屬齊齊服故莒從之】晉人以鐘儀歸囚諸軍府【軍藏府也爲九年晉侯見鐘儀張本】

楚人頻年伐鄭橫暴憑陵之罪不待貶而見矣晉前此救鄭以大夫帥師今則國君親將合九國之君以揚軍聲故鄭恃此以不屈於楚盟蜀之後晉霸所以復延賴有此耳故晉景之時書同盟者五蓋諸侯同懼楚氛之惡欲倚晉以自固而載書以是要言耳

公至自防

諸侯防而楚師退故不以救鄭至

吳入州來【州來杜注楚邑淮南下蔡縣今江南壽州北有蔡國城】

【左傳】楚圍宋之役【在宣十四年】師還子重請取於申呂以爲賞田王許之申公巫臣曰不可此申呂所以邑也是以爲賦以禦北方若取之是無申呂也【言申呂賴此田成邑不得此田則無以出兵賦而二邑壞】晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位子重子反殺巫臣之族子閻子蕩及淸尹弗忌及襄老之子黑要【以夏姬故並怨黑要】而分其室子重取子閻之室使沈尹與王子罷分子蕩之室子反取黑要與淸尹之室巫臣自晉遺二子書曰爾以讒慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之【壽夢季札父】乃通吳於晉以兩之一卒適吳舎偏兩之一焉【司馬法百人爲卒二十五人爲兩車九乘爲小偏十五乘爲大偏正義曰以兩之一謂將二十五人也又言卒謂更將百人凡將一百二十五人適吳也舎偏謂捨一偏之車九乘也兩之一又舎二十五人也蓋畱九乘車及一兩二十五人令吳習之】與其射禦敎吳乘車敎之戰陳敎之叛楚【先是吳嘗屬楚】寘其子狐庸焉使爲行人於吳吳始伐楚伐巢伐徐【巢徐楚屬國】子重奔命【救巢徐】馬陵之防吳入州來子重自鄭奔命【因伐鄭而行】子重子反於是乎一歲七奔命蠻夷屬於楚者吳盡取之是以始大通吳於上國

州來楚之附庸迆北則魯迆南而西則楚楚控州來則可以禦吳吳得之則可以窺楚晉之通吳亦制楚之善策然不能自彊於政治則楚𨿽罷敝而吳亦爭雄於齊晉矣書吳入州來錄其始事也

冬大雩

【谷梁傳】雩不月而時非之也冬無爲雩也

凡雩皆因旱而舉谷梁謂冬無爲雩非也周之十月正夏之八月是時不雨能無雩乎

衞孫林父出奔晉

【左傳】衞定公惡孫林父冬孫林父出奔晉【林父良夫之子】衞侯如晉晉反戚焉【戚林父邑林父出奔戚隨屬晉】

孫氏世執衞政而自結於晉之彊家故見惡於君遂挾地以奔晉爲衞患者幾四十年魯之季氏亦然晉君不能謹持操柄聽於彊家私庇諸侯之叛臣以致衞獻魯昭窮於無告而不知晉社已陰移於六卿矣履霜堅冰由來者漸豈不信與

八年春晉侯使韓穿來言汶陽之田歸之於齊

【左傳】八年春晉侯使韓穿來言汶陽之田歸之於齊季文子餞之私焉【私與之言】曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸諸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳【爽差也極中也詩衞風婦人怨夫不一其行諭魯事晉猶女之事夫不敢過差而晉有罔極之心反二三其徳】七年之中一與一奪二三孰甚焉士之二三猶喪妃耦而況霸主霸主將徳是以【以用也】而二三之其何以長有諸侯乎詩曰猶之未遠是用大簡【猶圖也簡諫也詩大雅言王者圖事不遠故用大道諫之】行父懼晉之不遠猶而失諸侯也是以敢私言之

【公羊傳】來言者何內辭也脇我使我歸之也曷爲使我歸之鞌之戰齊師大敗齊侯歸弔死視疾七年不飲酒不食肉晉侯聞之曰嘻柰何使人之君七年不飲酒不食肉請皆反其所取侵地

【谷梁傳】於齊緩辭也不使盡我也【若曰爲之請歸不使晉制命於我】鞌之戰晉令於齊反魯侵地故以汶陽歸魯復有二命俾歸於齊義不足以宗諸侯矣然曰來言是尙未能必魯之聽從也而魯侯微弱遂以歸齊而不能保其何能國乎

晉欒書帥師侵蔡

【左傳】晉欒書侵蔡【六年未得志故】遂侵楚獲申驪【申驪楚大夫】楚師之還也【謂六年遇於繞角時】晉侵沈獲沈子揖初從知範韓也【知莊子範文子韓獻子】君子曰從善如流宜哉【宜有功也】詩曰愷悌君子遐不作人【遐逺也不語助作用也詩大雅言文王能遠用善人】求善也夫作人斯有功績矣是行也鄭伯將防晉師門於許東門大獲焉【過許見其無備因攻之】

蔡逼於楚故自翟泉以後未嘗從諸侯防盟晉之侵蔡報楚之伐鄭也大國爭衡而小國受其敝可矜孰甚焉

公孫嬰齊如莒

【左傳】聲伯如莒逆也【自爲逆婦而書者因聘而逆】

先儒謂行父如陳公孫玆如牟嬰齊如莒皆因聘而請昏納婦春秋止書曰如不許其托公以遂私非也據經所書止聘問之恆詞治經者何由知其請昏納婦而得筆削之義乎蓋事本防細不宜登於策書而又無害於義故略之耳

宋公使華元來聘

【左傳】宋華元來聘聘共姬也【穆姜之女成公姊妹爲宋共公夫人卽伯姬也】凡列國相聘必有事焉非專行聘禮也華元之來蓋圖昏爾

夏宋公使公孫壽來納幣

【左傳】夏宋公使公孫壽來納幣禮也【納幣應使卿】

【公羊傳】納幣不書此何以書錄伯姬也【伯姬守節逮火而死賢故詳錄其禮】

納幣不書此何以書納幣使卿非禮也春秋於共姬之歸宋自納幣致女以及三國來媵備載而無遺𨿽以表共姬之賢亦以志其過禮其義並行而不相悖也

晉殺其大夫趙同趙括

【左傳】晉趙莊姬爲趙嬰之亡故譖之於晉侯【趙嬰亡在五年】曰原屏將爲亂欒郤爲徵【欒氏郤氏亦徵其爲亂】六月晉討趙同趙括武從姬氏畜於公宮【趙武莊姬之子莊姬晉成公女畜養也】以其田與祁奚韓厥言於晉侯曰成季之勲宣孟之忠【成季趙衰宣孟趙盾】而無後爲善者其懼矣三代之令王皆數百年保天之祿夫豈無辟王賴前哲以免也【辟邪辟】周書曰不敢侮鰥寡所以明徳也【周書康誥言文王不侮鰥寡而徳益明欲晉景卹趙孤以法文王】乃立武而反其田焉

不去其官殺無罪也稱國以殺君與當國大臣共主之也據左氏莊姬之譖由同括之逐趙嬰則殺無罪可知矣莊姬誣同括將爲亂而欒郤爲徵則忌害趙氏而共成是獄可知矣

秋七月天子使召伯來賜公命【賜公羊谷梁作錫錫命止此】

【左傳】秋召桓公來賜公命【桓公周卿士卽召伯】

【公羊傳】其稱天子何元年春王正月正也其餘皆通矣【天王天子皆可通稱】

【谷梁傳】禮有受命無來錫命錫命非正也曰天子何也曰見一稱也【前此未有言天子者今言天子是更見一稱】

成公卽位八年而不入見旣逾五服一朝之期又未嘗有敵愾獻功之事何爲而來賜命哉天子僭賞而諸侯亦不以爲徳自是以後錫命亦不見於經矣書天子或舊史從策命之文或傳寫誤也

【附錄左傳】晉侯使申公巫臣如吳假道於莒與渠丘公立於池上【渠丘公莒子朱也渠丘杜注邑名莒縣有蘧裏今屬山東靑州府】曰城已惡莒子曰辟陋在夷其孰以我爲虞【虞度也】對曰夫狡焉思啟封疆以利社稷者何國蔑有惟然故多大國矣惟或思或縱也【思謂思開封疆縱不設備】勇夫重閉況國乎【爲明年莒潰傳】

冬十月癸卯叔姬卒

【左傳】冬叔姬卒來歸自故書

叔姬見出於而來歸遂卒於魯但稱叔姬恐其同於未嫁之女故仍以書書卒者爲他日喪歸於也

晉侯使士燮來聘

叔孫僑如防晉士燮齊人邾人伐郯

【左傳】晉士燮來聘言伐郯也以其事吳故【七年郯與吳成】公賂之請緩師文子不可【文子士燮】曰君命無貳失信不立禮無加貨事無二成【公私不兩成】君後諸侯是寡君不得事君也燮將復之季孫懼使宣伯帥師防伐郯

郯之見伐於吳晉不能救及不得已而與吳成又帥諸侯以伐之晉不能制楚而徒欲服鄭不能制吳而反以責郯宜其不足以宗諸侯而魯人旣知郯不當伐又屈於彊令而防師焉其不能立亦可知矣

衞人來媵

【左傳】衞人來媵共姬禮也凡諸侯嫁女同姓媵之異姓則否【必以同姓者參骨肉至親所以息陰訟】

【公羊傳】媵不書此何以書錄伯姬也

【谷梁傳】媵淺事也不志此其志何也以伯姬之不得其所故盡其事也【不得其所謂災死也】

媵伯姬也禮諸侯嫁女於諸侯以侄娣從衞人來媵非失禮也以後此齊晉來媵逾諸侯一娶九女之制故備書以志非禮若以異姓不宜來媵爲義則但書齊媵可矣左氏之說非也

九年春王正月伯來逆叔姬之喪以歸

【左傳】九年春桓公來逆叔姬之喪請之也【魯請於】叔姬卒爲故也【死而反葬故卒稱】逆叔姬爲我也【旣棄而復逆其喪明爲魯故】

【公羊傳】伯曷爲來逆叔姬之喪以歸內辭也脇而歸之也

【谷梁傳】傳曰夫無逆出妻之喪而爲之也【言其不合爲而爲之故書以見其非】

出婦未反而逆其喪非禮也女嫁未三月而卒尙歸葬於女氏之黨況出而死於母家乎伯以叔姬爲賢則初不當出以爲不賢則卒不當以歸二者必居其一矣觀其初出不敢直歸之魯先朝而後歸焉則懼魯可知其逆喪以歸必魯人脇之耳內女出而歸者三郯伯姬齊子叔姬皆不書卒以無異事法不宜書非謂叔姬賢於二姬也

公防晉侯齊侯宋公衞侯鄭伯曹伯莒子伯同盟於蒲【蒲杜注衞地在長垣縣西南】

【左傳】爲歸汶陽之田故諸侯貳於晉【歸田在前年】晉人懼防於蒲以尋馬陵之盟【馬陵盟在七年】季文子謂範文子曰徳則不競尋盟何爲範文子曰勤以撫之寛以待之堅彊以禦之明神以要之柔服而伐貳徳之次也是行也將始防吳吳人不至【爲十五年防鐘離】

晉人以諸侯皆貳故盟蒲以固結之然諸侯之貳以晉制命不信復命魯以汶陽之田歸之於齊也已則無信而要人以信慮人之異而彊之同安能保其不異哉其書同盟蓋諸侯同懼楚而晉復懼諸侯之貳故載書以是要言耳

公至自防

二月伯姬歸於宋

【左傳】二月伯姬歸於宋

前書納幣後書致女及三國來媵則伯姬之歸豈得不書非以伯姬之賢而特書其歸也範氏寧謂逆者非卿不書以公孫壽納幣觀之逆不應使微者諸儒以爲宋公親迎亦無可據姑發所疑俟治經者考焉

【附錄左傳】楚人以重賂求鄭鄭伯防楚公子成於鄧【爲晉人執鄭伯傳】

夏季孫行父如宋致女

【左傳】夏季文子如宋致女復命公享之賦韓奕之五章【韓奕詩大雅其五章言蹶父嫁女於韓侯爲女相所居莫如韓樂以諭魯侯有蹶父之徳宋公如韓侯宋土如韓樂】穆姜出於房再拜曰【穆姜伯姬毋聞文子言宋樂喜而出謝其行勞】大夫勤辱不忘先君以及嗣君施及未亡人先君猶有望也敢拜大夫之重勤又賦緑衣之卒章而入【緑衣詩邶風取其我思古人實獲我心諭文子言得已意】

【公羊傳】未有言致女者此其言致女何錄伯姬也【谷梁傳】致者不致者也婦人在家制於父旣嫁制於夫如宋致女是以我盡之也【刺已嫁而猶以父制盡之】不正故不與內稱也【內稱謂稱使】逆者微故致女詳其事賢伯姬也禮婦人三月廟見而後稱婦父母使人聘問以致成婦禮謂之致女伯姬賢魯國重之故使卿致也

晉人來媵

【左傳】晉人來媵禮也

【公羊傳】媵不書此何以書錄伯姬也

【谷梁傳】媵淺事也不志此其志何也以伯姬之不得其所故盡其事也

亦媵伯姬也伯姬賢聞於四鄰故諸國爭媵信其無妬忌之行也

秋七月丙子齊侯無野卒

晉人執鄭伯

晉欒書帥師伐鄭

【左傳】秋鄭伯如晉晉人討其貳於楚也執諸銅鞮【銅鞮杜注晉別縣在上黨】欒書伐鄭鄭人使伯蠲行成【伯蠲鄭行人】晉人殺之非禮也兵交使在其間可也楚子重侵陳以救鄭【陳與晉故】

【谷梁傳】不言戰以鄭伯也爲尊者諱恥【王師敗績於貿戎是也】爲賢者諱過【爲齊桓諱滅項是也】爲親者諱疾【欒書以鄭伯伐鄭不言戰是也鄭兄弟之國故曰親君臣交兵病莫大焉故曰疾】

【附錄左傳】晉侯觀於軍府見鐘儀問之曰南冠而縶者誰也【南冠楚冠縶拘執】有司對曰鄭人所獻楚囚也使稅之【鄭獻鐘儀在七年稅解也】召而弔之再拜稽首問其族對曰泠人也【泠人樂官】公曰能樂乎對曰先父之職官也敢有二事【言不敢學他事】使與之琴操南音【南音楚聲】公曰君王何如對曰非小人之所得知也固問之對曰其爲大子也師保奉之以朝於嬰齊而夕於側也【嬰齊令尹子重側司馬子反言其尊卿敬老】不知其他公語範文子文子曰楚囚君子也言稱先職不背本也樂操土風不忘舊也稱大子抑無私也【捨其近事而逺稱少小以示性所自然明至誠】名其二卿尊君也不背本仁也不忘舊信也無私忠也尊君敏也仁以接事信以守之忠以成之敏以行之事𨿽大必濟君盍歸之使合晉楚之成公從之重爲之禮使歸求成【爲下十二月晉楚結成張本】

鄭𨿽貪賂從楚猶朝於晉是未告絕於晉也晉不能招攜以禮懷遠以徳而拘其君伐其國戮其行成之使暴矣書人以執非霸討也殺伯蠲不書旣執其君舉重而余可略也楚侵陳以救鄭不書鄭無可救之善不與其救也

冬十有一月葬齊頃公

楚公子嬰齊帥師伐莒庚申莒潰

楚人入鄆【鄆杜注莒別邑任公輔曰東鄆也】

【左傳】冬十一月楚子重自陳伐莒圍渠丘渠丘城惡眾潰奔莒戊申【月六日】楚入渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡庚申【月十八日】莒潰楚遂入鄆莒無備故也【終巫臣之言】君子曰恃陋而不備罪之大者也備豫不虞善之大者也莒恃其陋而不修城郭浹辰之間而楚克其三都無備也夫【浹辰十二日也】詩曰𨿽有絲麻無棄菅蒯𨿽有姬姜無棄蕉萃凡百君子莫不代匱言備之不可以已也【逸詩也絲麻可爲布帛菅蒯艸之可用以織者姬姜大國女蕉萃陋賤之人】

【谷梁傳】其日莒𨿽夷狄猶中國也大夫潰莒而之楚是以知其上爲事也【臣以叛君爲事明君臣無道】惡之故謹而日之也【潰例月甚之故日】

守國之道以安民爲本鑿池築城必民能效死而後可守也莒恃僻陋不修城郭致楚浹辰而克其三都信無備矣然兵至而民逃其上則𨿽有金城湯池豈足恃哉楚之伐莒以救鄭也莒同馬陵及蒲之盟晉坐視其危而莫之卹而惡鄭之從楚執其君以伐其國何以爲盟主乎

秦人白狄伐晉

【左傳】秦人白狄伐晉諸侯貳故也

自滅庸以來秦楚交合而同心以謀晉晉方爭鄭楚人伐莒以撓其東故秦與狄復攻其西使晉力不能支而自屈也

鄭人圍許

【左傳】鄭人圍許示晉不急君也【此秋晉執鄭伯】是則公孫申謀之曰我出師以圍許爲將攺立君者而紓晉使【紓緩也勿亟遣使詣晉示欲更立君】晉必歸君【爲明年晉侯歸鄭伯張本】

鄭以晉人執其君歸咎於許而圍之且使晉知執其君爲無益而速歸之也晉不能制楚庇鄭而彊以非義相要諸侯皆貳卽鄭豈可以力服耶

城中城

【左傳】城中城書時也

【谷梁傳】城中城者非外民也

中城者郛之內宮之外也魯懲莒之無備而潰故懼而城之夫諸侯守在四境故楚人城郢謀國者以爲憂至城中城則其爲儆守也益微矣且設險於城郭之內將獨保其戚屬乎故谷梁以爲外民也

【附錄左傳】十二月楚子使公子辰如晉報鐘儀之使請修好結成

日講春秋解義卷三十三﹤經部﹐春秋類﹐日講春秋解義﹥

欽定四庫全書

日講春秋解義卷三十四

成公

十年春

【附錄左傳】十年春晉侯使糴茷如楚報大宰子商之使也【糴茷晉大夫子商楚公子辰使在前年】

衞侯之弟黑背帥師侵鄭

【左傳】衞子叔黑背侵鄭晉命也

凡受大國之命而加兵於鄰國者多書侵蓋本無積怨不過侵擾其邊境而已黑背稱弟義見齊年來聘傳

夏四月五卜郊不從乃不郊

【公羊傳】其言乃不郊何不免牲故言乃不郊也【谷梁傳】夏四月不時也【郊時極於三月】五卜彊也乃者亡乎人之辭也

禮記載卜筮之辭旬之外曰逺某日旬之內曰近

某日是每旬而一卜也傳稱啟蟄而郊則周之三月乃郊之大期五卜者蓋三月三卜四月又二卜皆不吉乃止也其瀆甚矣

五月公會晉侯齊侯宋公衞侯曹伯伐鄭

【左傳】鄭公子班聞叔申之謀【攺立君之謀叔申公孫申】三月子如立公子繻【子如公子班】夏四月鄭人殺繻立髠頑【髠頑鄭成公大子】子如奔許欒武子曰鄭人立君我執一人焉何益不如伐鄭而歸其君以求成焉晉侯有疾五月晉立大子州蒲以爲君而會諸侯伐鄭【州蒲厲公生立子爲君此父不父子不子經因書晉侯其惡明】鄭子罕賂以襄鐘【子罕穆公子襄鐘鄭襄公之廟鐘】子然盟於修澤子駟爲質【子然子駟皆穆公子修澤杜注滎陽捲縣東有修武亭在今河南原武縣北】辛巳鄭伯歸【鄭伯歸不書鄭不告入】

晉執鄭伯久而不釋聞鄭已立君乃伐而歸之以求成不能服鄭之心而徒勦民以勞諸侯宜乎覇業之不振也按君在而立君者鄭也左氏因晉侯有疾謂經所書晉侯乃太子州蒲誤矣春秋辧名分豈有生代父位而以爵書之義乎

齊人來媵

【公羊傳】媵不書此何以書錄伯姬也三國來媵非禮也曷爲皆以錄伯姬之辭言之婦人以眾多爲侈也【侈大也伯姬賢三國爭媵故侈大其能容之徳也】

非齊人來媵則衞晉之媵宜以爲常事而不書以是知春秋於共姬之事錄之特詳皆志魯宋及齊之過禮而後人推論則亦有以見其賢聲之著耳

丙午晉侯獳卒

【左傳】晉侯夢大厲被髮及地搏膺而踴曰殺余孫不義【厲鬼趙氏之先祖也八年晉侯殺趙同趙括故怒】余得請於帝矣壊大門及寢門而入公懼入於室又壊戶公覺召桑田巫【桑田杜注晉邑】巫言如夢公曰何如曰不食新矣公疾病求醫於秦秦伯使醫緩爲之【緩醫名爲猶治也】未至公夢疾爲二豎子曰彼良醫也懼傷我焉逃之其一曰居肓之上膏之下若我何【肓鬲也心下爲膏】醫至曰疾不可爲也在肓之上膏之下攻之不可【攻熨灸】達之不及【達鍼】藥不至焉不可爲也公曰良醫也厚爲之禮而歸之六月丙午晉侯欲麥【周六月今四月麥始熟】使甸人獻麥【甸人主爲公田者】饋人爲之召桑田巫示而殺之將食張如厠陷而卒【張腹滿也明巫言果驗】小臣有晨夢負公以登天及日中負晉侯出諸厠遂以爲殉

【附錄左傳】鄭伯討立君者戊申殺叔申叔禽【叔禽叔申弟】君子曰忠爲令徳非其人猶不可況不令乎【言叔申爲忠不得其人還害身】

秋七月公如晉

【左傳】秋公如晉晉人止公使送於是糴茷未反【是春晉使糴茷至楚結成晉謂魯貳於楚故畱公湏糴茷還驗其盧實】冬晉景公公送諸侯莫在魯人辱之故不書諱之也【諱不書晉也】

在禮惟天王之喪同軌畢至魯聞晉之喪而君親往焉己卑屈而失位矣晉適有疑於魯而又知其不能自彊遂止之使送不能以禮爲國而足恭以茍悅於人恥辱乃自取耳不書會乃魯君臣諱恥而不書於冊非孔子削之也

冬十月【公羊無此三字】

十有一年春王三月公至自晉

【左傳】十一年春王三月公至自晉晉人以公爲貳於楚故止公公請受盟而後使歸

晉侯使郤犨來聘己丑及郤犨盟【犨公羊作州】

【左傳】郤犨來聘且涖盟【郤犨郤克從父兄弟】

【附錄左傳】聲伯之母不聘【聲伯之母叔肸之妻】穆姜曰吾不以妾爲姒【穆姜宣公夫人宣公叔肸同母昆弟昆弟之妻相謂爲姒】生聲伯而出之嫁於齊管於奚生二子而寡以歸聲伯聲伯以其外弟爲大夫【外弟管於奚之子爲魯大夫】而嫁其外妹於施孝叔【孝叔魯恵公五世孫】郤犨來聘求婦於聲伯聲伯奪施氏婦以與之婦人曰鳥獸猶不失儷【儷偶也】子將若何曰吾不能死亡【言不與郤犨婦懼忿而致禍】婦人遂行生二子於郤氏郤氏亡【郤氏亡在十七年】晉人歸之施氏施氏逆諸河沈其二子【沈之於河】婦人怒曰己不能庇其伉儷而亡之【伉敵也】又不能字人之孤而殺之將何以終遂誓施氏【誓不爲之婦也傳言郤犨滛縱所以亡】

夏季孫行父如晉

【左傳】夏季文子如晉報聘且涖盟也

左氏稱行父如晉報聘且涖盟然據經止出聘之常詞似未嘗復防盟也公止於晉九月而後歸傳載公請受盟而未嘗言盟公者蓋方是時晉稍懦矣欲如陽處父之盟文公恐諸侯貳故許魯以成待公旣歸而後使郤犨盟公也魯人畏晉而報聘豈敢使行父抗盟晉君亦豈肯與行父盟哉或曰晉使大夫盟行父而魯人諱之也

【附錄左傳】周公楚惡恵襄之偪也【恵王襄王之族】且與伯與爭政【伯與周卿士】不勝怒而出及陽樊王使劉子復之盟於鄄而入三日復出奔晉【鄄杜注周邑爲明年經書周公出奔傳】

秋叔孫僑如如齊

【左傳】秋宣伯聘於齊以修前好【鞌以前之好】

魯齊戰鞌以後使命不通者防十年矣今屈辱於晉故使僑如通問以謝戰鞌之師捐歸汶陽之忿未防復求昏而齊卒無報聘蓋魯爲齊弱久矣

冬十月

【附錄左傳】晉郤至與周爭鄇田【鄇杜注溫別邑河內懷縣西南有鄇人亭在今河南武陟縣】王命劉康公單襄公訟諸晉郤至曰溫吾故也故不敢失【言溫郤氏舊邑】劉子單子曰昔周克商使諸侯撫封【各撫有其封內之地】蘇忿生以溫爲司寇與檀伯達封於河【檀周邑在今河南河內縣】蘇氏卽狄又不能於狄而奔衞【事在僖十年】襄王勞文公而賜之溫【在僖二十五年】狐氏陽氏先處之【狐溱陽處父先食溫地】而後及子若治其故則王官之邑也子安得之晉侯使郤至勿敢爭【言郤至貪所以亡】宋華元善於令尹子重又善於欒武子聞楚人旣許晉糴茷成而使歸復命矣【在前年】冬華元如楚遂如晉合晉楚之成【爲明年盟宋西門外張本】秦晉爲成將會於令狐晉侯先至焉秦伯不肯渉河次於王城使史顆盟晉侯於河東【史顆秦大夫】晉郤犨盟秦伯於河西【就盟王城】範文子曰是盟也何益齊盟所以質信也【齊一心質成也】會所信之始也始之不從其可質乎秦伯歸而背晉成【爲十三年伐秦傳】

十有二年春周公出奔晉

【左傳】十二年春王使以周公之難來告【周公奔在前年】書曰周公出奔晉凡自周無出【天子無外故奔者不言出】周公自出故也【周公爲王所復而自絕於周故書出以罪之】

【公羊傳】周公者何天子之三公也王者無外此其言出何自其私土而出也【私土謂其國】

【谷梁傳】周有入無出【有入如昭二十六年天王入於成周是】其曰出上下一見之也【上謂僖二十四年天王出居於鄭下謂今周公出奔上下皆一見之】言其上下之道無以存也上𨿽失之下孰敢有之【上𨿽有不君之失臣下莫敢效不臣之過】今上下皆失之矣

王臣有罪誅戮放流惟王所命未聞有罪而自奔也王之所棄天下同棄之所至之國宜執以歸司寇今王與周公要盟旣盟而周公復奔王政不綱周公之傲悖所不待言而晉受逋逃罪亦不可逭矣王子瑕王子朝之奔不言出以爲逆亂無所容其身與滅國之君在外之臣同義不得言出與周公居位有祿以私忿而自出者異也

夏公會晉侯衞侯於瑣澤【瑣澤公羊作沙澤杜注地闕】

【左傳】宋華元克合晉楚之成【終前年事】夏五月晉士燮會楚公子罷許偃【二子楚大夫】癸亥盟於宋西門之外曰凡晉楚無相加戎好惡同之同卹菑危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克胙國鄭伯如晉聽成【聽受也晉楚旣成鄭往受命】會於瑣澤成故也

晉厲初立而求諸侯也陳許宋曹皆已從楚惟魯衞兩屬故晉會之左傳謂宋華元克合晉楚鄭伯如晉聽成據經楚鄭不至宋亦不與未足信也果晉楚爲成所闗非細聖人豈反削而不書乎

秋晉人敗狄於交剛【交剛杜注地闕】

【左傳】狄人閒宋之盟以侵晉而不設備秋晉人敗狄於交剛

【谷梁傳】中國與夷狄不言戰皆曰敗之夷狄不日狄白狄也九年秦人白狄伐晉此先敗狄而後伐秦是知報九年之役也不自彊於政治以攘爭覇之楚而區區釋憾於羣狄所爭益細矣

冬十月

【附錄左傳】晉郤至如楚聘且涖盟楚子享之子反相爲地室而縣焉【縣鐘鼓也】郤至將登【登堂】金奏作於下【擊鐘而奏樂】驚而走出子反曰日云莫矣寡君須矣吾子其入也賓曰【賓郤至傳凡交讓得賓主辭者多曰賓主以明之】君不忘先君之好施及下臣貺之以大禮重之以備樂如天之福兩君相見何以代此下臣不敢【言此兩君相見之禮】子反曰如天之福兩君相見無亦惟是一矢以相加遺焉用樂【言兩君戰乃相見無用此樂】寡君須矣吾子其入也賓曰若讓之以一矢禍之大者其何福之爲世之治也諸侯閒於天子之事則相朝也【王事閒缺則修私好】於是乎有享宴之禮享以訓共儉【享有體薦設幾而不倚爵盈而不飲肴幹而不食所以訓共儉】宴以示慈恵【宴則折爼相與共食】共儉以行禮而慈恵以布政政以禮成民是以息百官承事朝而不夕【不夕言無事】此公侯之所以扞城其民也【扞蔽也言享宴結好鄰國所以蔽扞其民】故詩曰赳赳武夫公侯幹城【詩周南兔罝篇赳赳武貌幹扞也】及其亂也諸侯貪冒侵欲不忌爭尋常以盡其民【八尺曰尋倍尋曰常言爭尺丈之地以相攻伐】略其武夫以爲己腹心股肱爪牙【略取也言世亂則公侯制禦武夫以從己志使侵害鄰國爲搏噬之用無已】故詩曰赳赳武夫公侯腹心【舉詩之正以駮亂義詩言治世則武夫能合徳公侯外爲扞城內制其腹心之欲】天下有道則公侯能爲民幹城而制其腹心亂則反之今吾子之言亂之道也不可以爲法然吾子主也至敢不從遂入卒事歸以語範文子文子曰無禮必食言吾死無日矣夫【爲十六年鄢陵戰張本】冬楚公子罷如晉聘且涖盟【報郤至】十二月晉侯及楚公子罷盟於赤棘【赤棘杜注晉地】

十有三年春晉侯使郤錡來乞師

【左傳】十三年春晉侯使郤錡來乞師將事不敬孟獻子曰郤氏其亡乎禮身之幹也敬身之基也郤子無基且先君之嗣卿也【郤錡郤克子故曰嗣卿】受命以求師將社稷是衞而惰棄君命也不亡何爲【爲十七年晉殺郤錡傳】

【谷梁傳】乞重辭也古之人重師故以乞言之也

外乞師不書必盟主也而後書乞卑辭也見晉之無以令與國也齊桓晉文假尊王之義徵兵侵伐猶以禁暴討畔爲名故諸侯拱手聽命今晉以私怨報秦則其義不足以令諸侯矣故懼其不從而卑辭以乞耳

三月公如京師

【谷梁傳】公如京師不月月非如也【時實防晉伐秦過京師也公行出竟有危則月朝京師理無危懼故不月】非如而曰如不叛京師也【因其過朝故正其文使若本自往】

夏五月公自京師遂會晉侯齊侯宋公衞侯鄭伯曹伯邾人滕人伐秦

【左傳】三月公如京師宣伯欲賜【欲王賜己】請先使王以行人之禮禮焉【不加厚】孟獻子從王以爲介而重賄之【介輔相威儀者獻子相公以禮故王重賜之】公及諸侯朝王遂從劉康公成肅公會晉侯伐秦【劉成二公不書兵不加秦】成子受脤於社不敬【脤宜社之肉也盛以蜃器故曰脤宜出兵祭社之名】劉子曰吾聞之民受天地之中以生所謂命也是以有動作禮義威儀之則以定命也能者養之以福【養威儀以致福】不能者敗以取禍是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰【膰祭肉】戎有受脤神之大節也【交神之大節】今成子惰棄其命矣【惰則失中和之气】其不反乎【爲成肅公卒於瑕張本】夏四月戊午晉侯使呂相絕秦【呂相魏錡子蓋口宣已命】曰昔逮我獻公及穆公相好【晉獻公秦穆公】戮力同心申之以盟誓重之以昏姻【穆公夫人獻公之女】天禍晉國文公如齊惠公如秦【辟驪姬也不言狄梁舉所恃大國】無祿獻公卽世穆公不忘舊徳俾我惠公用能奉祀於晉【僖十年秦納恵公】又不能成大勲而爲韓之師【僖十五年秦伐晉獲恵公】亦悔於厥心用集我文公【集成也納文公在僖二十四年】是穆之成也文公躬擐甲冑防履山川逾越險阻徵東之諸侯虞夏商周之而朝諸秦則亦旣報舊徳矣【諸侯朝秦不見於傳蓋文其詞】鄭人怒君之疆埸我文公帥諸侯及秦圍鄭【晉自討鄭貳於楚鄭非侵秦也蓋以此誣秦事在僖三十年】秦大夫不詢於我寡君擅及鄭盟【盟者秦伯謙言大夫】諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔【不見弔傷】蔑死我君寡我襄公【寡弱也】疊我殽地【疊侵突也】姦絕我好伐我保城殄滅我費滑【伐保城誣之費滑杜注滑國都於費卽緱氏縣今河南偃師縣南有緱氏故城秦滅滑在僖三十三年】散離我兄弟【滑晉同姓】撓亂我同盟傾覆我國家我襄公未忘君之舊勲而懼社稷之隕是以有殽之師【在僖三十三年】猶願赦罪於穆公穆公弗聽而卽楚謀我天誘其衷成王隕命【秦使鬭克歸楚求成事見文十四年文元年楚弒成王】穆公是以不克逞志於我穆襄卽世康靈卽位康公我之自出【晉甥】又欲闕翦我公室傾覆我社稷帥我蝥賊以來蕩搖我邊疆【此亦文致之辭蝥賊食禾稼虫名謂秦納公子雍】我是以有令狐之役【在文七年】康猶不悛入我河曲伐我涑川【涑川杜注涑水出河東聞喜縣西南至蒲阪縣入河今山西蒲州東北有涑水城】俘我王官翦我覊馬我是以有河曲之戰【在文十二年】東道之不通則是康公絕我好也及君之嗣也我君景公引領西望曰庶撫我乎君亦不恵稱盟【不肯稱晉望而共盟】利吾有狄難【謂晉滅潞氏時】入我河縣焚我箕郜【箕郜晉二邑】芟夷我農功防劉我邊陲【防劉皆殺也】我是以有輔氏之聚【聚眾也在宣十五年】君亦悔禍之延而欲徼福於先君獻穆使伯車來命我景公曰【伯車秦桓公子】吾與女同好棄惡復修舊徳以追念前勲言誓未就景公卽世我寡君是以有令狐之會【令狐會在十一年】君又不祥背棄盟誓白狄及君同州君之仇讎而我之昏姻也【季隗庸咎如赤狄之女也白狄伐而獲之納諸文公】君來賜命曰吾與女伐狄寡君不敢顧昏姻畏君之威而受命於吏君有二心於狄曰晉將伐女狄應且憎是用告我【言狄𨿽應答秦而心實憎秦無信】楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王【三公穆康共三王成穆莊】曰余𨿽與晉出入余惟利是視不谷惡其無成徳是用宣之以懲不壹諸侯備聞此言斯是用痛心疾首暱就寡人寡人帥以聽命惟好是求君若恵顧諸侯矜哀寡人而賜之盟則寡人之願也其承寧諸侯以退【承君之意以寕靜諸侯】豈敢徼亂君若不施大恵寡人不佞其不能以諸侯退矣敢盡布之執事俾執事實圖利之秦桓公旣與晉厲公爲令狐之盟而又召狄與楚欲道以伐晉諸侯是以睦於晉【晉辭多誣故傳惟據此事以正秦罪】晉欒書將中軍荀庚佐之【代荀首】士燮將上軍【代荀庚】郤錡佐之【代士燮】韓厥將下軍【代郤錡】荀防佐之【代趙同】趙旃將新軍【代韓厥】郤至佐之【代趙括】郤毅禦戎欒鍼爲右【郤毅郤至弟欒鍼樂書子】孟獻子曰晉帥乘和師必有大功【帥軍帥乘車士】五月丁亥晉師以諸侯之師及秦師戰於麻隧秦師敗績獲秦成差及不更女父【麻隧杜注秦地在今陜西涇陽縣西南成差女父皆秦大夫不更秦爵戰敗績不書蓋經文闕漏】曹宣公卒於師師遂濟涇及侯麗而還【涇杜注涇水出安定東南漢志出開頭山在今陜西平涼府西南侯麗杜注秦地在今陜西涇陽縣境】迓晉侯於新楚【迓迎也旣戰晉侯止新楚故師還過迎之新楚杜注秦地在今陜西朝邑縣境】成肅公卒於瑕【終劉子之言】

【公羊傳】其言自京師何【據僖公二十八年諸侯遂圍許不言自王所】公鑿行也【鑿猶更造之意】公鑿行柰何不敢過天子也【時本欲直伐秦塗過京師不敢過天子而不朝故成其意使若故朝然後更行也】

【谷梁傳】言受命不敢叛周也【使若旣朝王而王命使伐秦叛周謂専徵伐】僖公兩朝於王所俱書朝此不書朝而書如京師僅同於如齊如晉之文者因會伐而行故不成其朝然書自京師而以伐秦爲遂事又以明朝王爲重而存人臣之禮也其辭若志敬而實以志不敬此程子所謂或抑或縱或予或奪微辭隱義時措而從宜者與

【附錄左傳】六月丁夘夜鄭公子班自訾求入於大宮不能殺子印子羽【訾杜注鄭地十年班出奔許今欲還爲亂子印子羽皆穆公子】反軍於市己巳子駟帥國人盟於大宮【子駟穆公子】遂從而盡焚之殺子如子駹孫叔孫知【子如公子班子駹班弟孫叔子如子孫知子駹子】

曹伯廬卒於師【廬左氏作盧】

【左傳】曹人使公子負芻守使公子欣時逆曹伯之喪【二子皆曹宣公庶子】秋負芻殺其大子而自立也【宣公大子】諸侯乃請討之晉人以其役之勞請俟他年

【谷梁傳】傳曰閔之也公大夫在師曰師在會曰會

秋七月公至自伐秦

不以京師至而以伐秦至明其意本不在於朝王也

冬曹宣公

【左傳】冬曹宣公旣子臧將亡【子臧公子欣時】國人皆將從之【不義負芻故】成公乃懼【成公負芻】告罪且請焉【請畱子臧】乃反而致其邑【還邑於成公爲十五年執曹伯傳】

【谷梁傳】時正也

十有四年春王正月莒子朱卒

夏衞孫林父自晉歸於衞

【左傳】十四年春衞侯如晉晉侯彊見孫林父焉【林父以七年奔晉彊見欲歸之】定公不可夏衞侯旣歸晉侯使郤犨送孫林父而見之衞侯欲辭定姜曰【定姜定公夫人】不可是先君宗卿之嗣也【同姓之卿】大國又以爲請不許將亡𨿽惡之不猶愈於亡乎君其忍之安民而宥宗卿不亦可乎衞侯見而復之【復林父位】衞侯饗苦成叔【成叔郤犨】寧惠子相【惠子寧殖】苦成叔傲寧子曰苦成家其亡乎古之爲享食也以觀威儀省禍福也故詩曰兕觵其觩防酒思柔【詩小雅言君子好禮飲酒皆思柔徳𨿽設兕觵觩然不用以兕角爲觵所以罰不敬觩陳設之貌】彼交匪傲萬福來求【彼之交於事而不惰傲乃萬福之所求】今夫子傲取禍之道也【爲十七年郤氏亡傳】

晉受衞國逋逃罪戾之臣又彊歸之林父之罪著矣晉厲之惡顯矣衞定不能辭以大義而受之其不能君又可知矣

秋叔孫僑如如齊逆女

【左傳】秋宣伯如齊逆女稱族尊君命也

鄭公子喜帥師伐許

【左傳】八月鄭子罕伐許敗焉【子罕公子喜爲許所敗】戊戌鄭伯復伐許庚子入其郛許人平以叔申之封【四年鄭公孫申疆許田許人敗之不能定其封疆今許以是所封田求和於鄭】

鄭逼許楚困鄭以國大小兵力彊弱更相吞噬人理亡矣越明年許遷於葉辟鄭以依楚以晉不足恃也而襄三年晉荀防伐許猶以從楚爲討何其不自反與

九月僑如以夫人婦姜氏至自齊

【左傳】九月僑如以夫人婦姜氏至自齊舎族尊夫人也【舎族謂不稱叔孫】故君子曰春秋之稱微而顯【辭微而義顯】志而晦【志記也晦亦微也謂約言以記事事敍而文微】婉而成章【婉曲也謂曲屈其辭有所辟諱以示大順而成篇章】盡而不污【謂直言其事盡其事實無所污曲】懲惡而勸善【善名必書惡名不滅所以爲懲勸】非聖人誰能修之

【谷梁傳】大夫不以夫人以夫人非正也刺不親迎也僑如之挈由上致之也

稱婦有姑也氏或曰衍先儒皆謂諸侯當親迎程子獨辧其非以爲親迎者迎於所館未有委宗廟社稷而逺適他國以逆婦者胡氏安國主谷梁譏不親迎亦謂或迎於國或迎於境上夫旣曰迎於境上則未入境之先安得不以大夫逆乎以是知程子之說不可易也

冬十月庚寅衞侯臧卒

【左傳】衞侯有疾使孔成子寧恵子立敬姒之子衎以爲大子【成子孔達之孫敬姒定公妾衎獻公】冬十月衞定公卒夫人姜氏旣哭而息見大子之不哀也不內酌飲嘆曰是夫也將不惟衞國之敗其必始於未亡人【夫賤之之稱定姜言獻公行無禮必從已始下言暴妾使余是也】嗚呼天禍衞國也夫吾不獲鱄也使主社稷【鱄衎之母弟】大夫聞之無不聳懼孫文子自是不敢舎其重器於衞【孫文子林父】盡寘諸戚【戚孫氏邑】而甚善晉大夫【備亂起欲以爲援爲襄十四年衛侯出】

秦伯卒

日講春秋解義卷三十四

欽定四庫全書

日講春秋解義卷三十五

成公

十有五年春王二月葬衛定公

三月乙巳仲嬰齊卒

【公羊傳】仲嬰齊者何【疑仲遂後故問之】公孫嬰齊也公孫嬰齊則曷爲謂之仲嬰齊爲兄後也爲兄後則曷爲謂之仲嬰齊【據本公孫】爲人後者爲之子也【更爲公孫之子故不得復氏公孫】爲人後者爲其子則其稱仲何孫以王父字爲氏也然則嬰齊孰後後歸父也歸父使於晉而未反【宣公十八年自晉至檉奔齊】何以後之【據已絕也】叔仲惠伯傅子赤者也【叔仲叔彭生氏惠諡也】文公死子幼公子遂謂叔仲惠伯曰君幼如之何願與子慮之叔仲惠伯曰吾子相之老夫抱之何幼君之有公子遂知其不可與謀退而殺叔仲惠伯弒子赤而立宣公宣公死成公幼臧宣叔者相也【臧孫許宣諡】君死不哭聚諸大夫而問焉曰昔者叔仲

恵伯之事孰爲之諸大夫皆雜然曰仲氏也其然乎於是遣歸父之家然後哭君歸父使乎晉還自晉至檉聞君薨家遣墠帷哭君成踴反命於介自是走之齊魯人徐傷歸父之無後也於是使嬰齊後之也【谷梁傳】此公孫也其曰仲何也【此蓋仲遂之子據實公孫】子由父疏之也【父有弒君之罪故不得言公子父不言公子則子不得稱公孫是見疏之罪由父故】嬰齊仲遂之子歸父之弟仲遂生而賜氏故書曰仲嬰齊也或以不稱公孫爲疑是時魯有兩嬰齊一爲叔肸之子一卽仲嬰齊皆公孫也並見於經如俱稱公孫則此卒者知爲何嬰齊耶公羊謂以弟後兄謬矣季孫因歸父欲去三桓而逐之寜有復爲立後之理果憫歸父何難反其子而立之而必以弟爲之後乎

癸丑公防晉侯衛侯鄭伯曹伯宋世子成齊國佐邾人同盟於戚

十三年曹伯卒於師負芻殺太子自立晉不能請於天王率諸侯以舉九伐之典旣逾三年乃假他事以防與之盟而後執之俾曹人他日得以爲口實晉政可謂無章矣宋公卒以六月必有疾而使世子出防也

晉侯執曹伯歸於京師【公羊作歸之於】

【左傳】十五年春防於戚討曹成公也【討其殺大子而自立事在十三年】執而歸諸京師書曰晉侯執曹伯不及其民也【惡不及民】凡君不道於其民諸侯討而執之則曰某人執某侯【稱人示眾所欲執】不然則否【謂身犯不義者】諸侯將見子臧於王而立之子臧辭曰前志有之曰聖逹節【聖人應天不拘常禮】次守節【謂賢者】下失節【愚者妄動】爲君非吾節也𨿽不能聖敢失守乎遂逃奔宋

【谷梁傳】以晉侯而斥執曹伯惡晉侯也【僖二十八年晉人執衛侯歸之於京師此伯討之文也今以侯執伯明執之不以其罪】不言之急辭也斷在晉侯也【明晉之私】

二百四十二年諸侯相執多矣惟此稱晉侯以執當其罪又不敢自治而歸於京師使卽天刑得侯伯討罪之義也或疑負芻之殺太子經無明文設有之何以不書然以書法考之凡執皆稱人安得謂稱爵者非覇討乎疑負芻之逆節赴告未及魯史無文聖人覈知其實而特文以見義也

公至自防

夏六月宋公固卒

【左傳】夏六月宋共公卒【爲下宋亂起】

楚子伐鄭

【左傳】楚將北師【侵鄭衛】子囊曰【子囊荘王子公子貞】新與晉盟而背之【晉楚盟在十二年】無乃不可乎子反曰敵利則進何盟之有申叔時老矣在申聞之曰子反必不免信以守禮禮以庇身信禮之亡欲免得乎楚子侵鄭及隧【隧路史曰辛公采地蓋周圻內之邑而是時爲鄭所有也】遂侵衛及首止鄭子罕侵楚取新石【新石杜注楚邑當在今河南葉縣境】欒武子欲報楚韓獻子曰無庸使重其罪民將叛之【背盟數戰罪也】無民孰戰【爲明年晉敗楚於鄢陵】

楚伐鄭許故也鄭昔嘗伐許而楚不問以鄭方卽楚耳今攺從晉故楚人惡之而以公子喜之伐許爲兵端也

秋八月庚辰葬宋共公

【谷梁傳】月卒日葬非葬者也【卒當書日葬無甚危則當錄月今反常違例以共公失徳不宜書葬故日葬以表之】此其言葬何也以其葬共姬不可不葬共公也葬共姬則其不可不葬共公何也夫人之義不逾君也爲賢者崇也【賢崇伯姬故書共公葬】

宋華元出奔晉宋華元自晉歸於宋宋殺其大夫山宋魚石出奔楚

【左傳】秋八月葬宋共公於是華元爲右師魚石爲左師蕩澤爲司馬【蕩澤公孫壽之孫】華喜爲司徒【華喜華父督之孫】公孫師爲司城【公孫師莊公孫】向爲人爲大司寇鱗朱爲少司寇【鱗朱鱗矔孫】向爲大宰魚府爲少宰蕩澤弱公室殺公子肥【輕公室以爲弱故殺其枝黨肥文公子】華元曰我爲右師君臣之訓師所司也今公室卑而不能正吾罪大矣不能治官敢賴寵乎乃出奔晉二華戴族也【華元華喜】司城莊族也六官者皆桓族也【魚石蕩澤向爲人鱗朱向魚府】魚石將止華元魚府曰右師反必討是無桓氏也【恐華元還討蕩澤並及六族】魚石曰右師苟獲反𨿽許之討必不敢【言畏桓族彊】且多大功國人與之不反懼桓氏之無祀於宋也右師討猶有戌在【向戌桓公曾孫言其賢華元必不討】桓氏𨿽亡必偏【偏不盡】魚石自止華元於河上請討許之乃反使華喜公孫師帥國人攻蕩氏殺子山【喜師非桓族故使攻之子山蕩澤】書曰宋殺其大夫山言背其族也【蕩氏宋公族還害公室故去族以示其罪】魚石向爲人鱗朱向魚府出舎於睢上【睢杜注水名五大夫畏同族罪及將出奔】華元使止之不可冬十月華元自止之不可乃反魚府曰今不從不得入矣右師視速而言疾有異志焉若不我納今將馳矣登丘而望之則馳騁而從之【五子亦馳逐之】則決睢澨【澨水涯】閉門登陴矣左師二司寇二宰遂出奔楚【四大夫不書獨魚石告爲十八年魚石復入彭城傳】華元使向戌爲左師老佐爲司馬【老佐戴公五世孫】樂裔爲司冦以靖國人

宋蕩氏戕刈公室華元爲右師力不能討而奔晉控於方伯也晉許之討故桓氏懼而反元使元懷祿顧寵難於去國則義不足以服國人幾坐視而莫知所措矣魚石許元討山而身復奔楚蓋與山同罪恐終不免也君子𨿽違不適讎國宋爲楚人所必爭而魚石托焉他日卒介恃楚力以入彭城則實有亂心不獨與山族近可知矣山不氏宋人旣正其罪而告不以氏也

【附錄左傳】晉三郤害伯宗譖而殺之及欒弗忌【欒弗忌晉賢大夫】伯州犂奔楚【州犂伯宗子】韓獻子曰郤氏其不免乎善人天地之紀也而驟絕之不亡何待【爲十七年晉殺三郤】初伯宗毎朝其妻必戒之曰盜憎主人民惡其上子好直言必及於難【見𨿽婦人之言不可廢】

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離【此防吳之始亦晉以諸侯之大夫爲防之始鐘離杜注楚邑淮南縣今江南鳯陽縣】

【左傳】十一月防吳於鐘離始通吳也

【公羊傳】曷爲殊防吳【據楚不殊】外吳也曷爲外也春秋內其國而外諸夏內諸夏而外夷狄王者欲一乎天下曷爲以外內之辭言之言自近者始也

【谷梁傳】防又防外之也

先儒因再書防而有外吳之說然聖人之惡吳不宜過於楚諸侯與楚防何以無異文乎且襄五年防於戚吳人列序則其說不可通矣蓋鐘離柤向皆近吳吳人在是而晉合諸侯以防之非防又防無以見事情戚衛地晉合諸侯於戚而吳人來防安得用防又防之文哉凡此乃事殊文異義各有當而無庸曲說者也

許遷於葉

【左傳】許靈公畏偪於鄭請遷於楚辛丑楚公子申遷許於葉

【谷梁傳】遷者猶得其國家以往者也其地許復見也避鄭也盟主不能安小國而使之防楚以求安著小國之失所也然許逃中國而主楚亦豈善擇所從者哉

十有六年春王正月雨木冰

【公羊傳】雨木冰者何雨而木冰也何以書記異也【谷梁傳】雨而木冰也誌異也曰根枝折

上溫故雨而不雪下寒故著木而冰陽上施而下不通陰下施而上不通也

【附錄左傳】十六年春楚子自武城使公子成以汝陰之田求成於鄭【汝水之南近鄭地】鄭叛晉子駟從楚子盟於武城【爲晉伐鄭起】

夏四月辛未滕子卒

【左傳】夏四月滕文公卒

鄭公子喜帥師侵宋

【左傳】鄭子罕伐宋宋將鉏樂懼敗諸汋陂【樂懼戴公六世孫將鉏樂氏族汋陂杜注宋地】退舎於夫渠【夫渠杜注宋地】不儆【宋師不儆備】鄭人覆之敗諸汋陵【汋陵杜注宋地今河南寜陵縣南有汋陵城】獲將鉏樂懼宋恃勝也

鄭服於中國五年矣至是附楚而加兵於宋諸侯之兵無寜嵗矣

【附錄左傳】衛侯伐鄭至於鳴雁【鳴雁杜注在陳畱雍丘縣西北今河南縣北有白雁亭】爲晉故也

六月丙寅朔日有食之

晉侯使欒黶來乞師

【左傳】晉侯將伐鄭範文子曰若逞吾願諸侯皆叛晉可以逞【時厲公無道三郤驕縱故欲使諸侯叛冀其懼而修徳】若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士燮佐之【代荀庚】郤錡將上軍【代士燮】荀偃佐之【代郤錡偃荀庚子】韓厥將下軍郤至佐新軍荀防居守【荀防下軍佐時郤犨代趙旃將新軍新上下軍已罷】郤犨如衛遂如齊皆乞師焉欒黶來乞師孟獻子曰有勝矣【卑讓有禮故知其將勝】

鄭與楚比徴兵討畔視伐秦爲有辭矣然當是時楚勢益張晉不能庇諸侯故不惜卑辭以相要結也

甲午晦晉侯及楚子鄭伯戰於鄢陵楚子鄭師敗績【鄢陵杜注鄭地屬潁川郡按鄢陵本鄢國妘姓爲鄭武公所滅初仍故名後攺爲鄢陵】

【左傳】戊寅晉師起鄭人聞有晉師使告於楚姚句耳與往【句耳鄭大夫與往非使也爲先歸張本】楚子救鄭司馬將中軍【子反】令尹將左【子重】右尹子辛將右【公子壬夫】過申子反入見申叔時曰師其何如對曰徳刑詳義禮信戰之器也徳以施惠刑以正邪詳以事神義以建利禮以順時信以守物民生厚而徳正【財足則思無邪】用利而事節【動不失利則事得其節】時順而物成【羣生得所】上下和睦周旋不逆【動順理】求無不具【下應上】各知其極【無二心】故詩曰立我烝民莫非爾極【詩周頌烝眾也極中也言先王立其眾民皆得中正】是以神降之福時無災害民生惇厖【惇厚也厖大也】和同以聼莫不盡力以從上命致死以補其闕此戰之所由克也今楚內棄其民【不施惠】而外絕其好【義不建利】凟齊盟【不詳事神】而食話言【信不守物】姦時以動【禮不順時周四月今二月妨農業】而疲民以逞【刑不正邪而苟快意】民不知信進退罪也人卹所底【人各憂其身不知所底至之處】其誰致死子其勉之吾不復見子矣姚句耳先歸子駟問焉對曰其行速過險而不整速則失志【不思慮】不整防列志失列防將何以戰楚懼不可用也五月晉師濟河聞楚師將至範文子欲反曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰韓之戰恵公不振旅【眾散敗也在僖十五年】箕之役先軫不反命【死於狄也在僖三十三年】邲之師荀伯不復從【敗走不復故道在宣十二年】皆晉之恥也子亦見先君之事矣今我辟楚又益恥也文子曰吾先君之亟戰也有故秦狄齊楚皆彊不盡力子孫將弱今三彊服矣【秦狄齊】敵楚而已惟聖人能外內無患自非聖人外寜必有內憂【驕亢則憂患生也】盍釋楚以爲外懼乎甲午晦楚晨壓晉軍而陳軍吏患之範匄趨進【匄士燮子】曰塞井夷竈陳於軍中而疏行首【疏行首者當陳前決開營壘爲戰道】晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡【子重子反】王卒以舊【罷老不代】鄭陳而不整蠻軍而不陳陳不違晦【晦月終陰之盡故兵家以爲忌】在陳而囂【囂喧嘩也】合而加囂【陳合宜靜而益有聲】各顧其後莫有鬭心舊不必良以犯天忌我必克之楚子登巢車以望晉軍【巢車車上爲櫓】子重使大宰伯州犂侍於王后【州犂晉伯宗子前年奔楚】王曰騁而左右何也曰召軍吏也皆聚於中軍矣曰合謀也張幕矣曰防卜於先君也徹幕矣曰將發命也甚囂且塵上矣曰將塞井夷竈而爲行也皆乘矣左石執兵而下矣曰聼誓也戰乎曰未可知也乘而左右皆下矣曰戰禱也伯州犂以公卒告王【公晉侯】苖賁皇在晉侯之側亦以王卒告【賁皇楚鬭椒子宣四年奔晉】皆曰國士在且厚不可當也【晉侯左右皆以伯州犂在楚知晉之情且謂楚師多故憚合戰】苖賁皇言於晉侯曰楚之良在其中軍王族而已請分良以擊其左右而三軍萃於王卒必大敗之公筮之史曰吉其卦遇復【震下坤上復無變】曰南國防射其元王中厥目【此卜者辭也復陽長之卦陽气起子南行推陰故曰南國防南國勢防則離受其咎離爲諸侯又爲目陽气激南飛矢之象故曰射其元王中厥目】國防王傷不敗何待公從之【從其言而戰】有淖於前乃皆左右相違於淖【淖泥也達辟也】步毅禦晉厲公【步毅卽郤毅】欒鍼爲右彭名禦楚共王潘黨爲右石首禦鄭成公唐苟爲右欒範以其族夾公行【二族彊故在公左右】陷於淖欒書將載晉侯鍼曰書退國有大任焉得專之【在君前故子名其父大任謂元帥之職】且侵官冒也【載公爲侵官】失官慢也【去將而禦失官也】離局姦也【逺其部曲爲離局】有三罪焉不可犯也乃掀公以出於淖【掀舉也】癸巳潘尫之黨與養由基蹲甲而射之徹七札焉【黨潘尫之子蹲聚也札層也一發逹七札言其能陷堅】以示王曰君有二臣如此何憂於戰王怒曰大辱國【賤其不尙知謀】詰朝爾射死藝【言汝以射自多必當以藝死】呂錡夢射月【呂錡魏錡】中之退入於泥占之曰姬姓日也異姓月也【周世姬姓尊異姓卑】必楚王也射而中之退入於泥亦必死矣及戰射共王中目王召養由基與之兩矢使射呂錡中項伏弢【弢弓衣】以一矢復命【言一發而中】郤至三遇楚子之卒見楚子必下免冑而趨風【疾如風】楚子使工尹襄問之以弓【工尹楚官名襄問遺也】曰方事之殷也有韎韋之附注君子也【殷盛也韎赤色跗注戎服若袴而屬於跗與袴連】識見不谷而趨無乃傷乎【恐其傷】郤至見客免冑承命曰君之外臣至從寡君之戎事以君之靈間防甲冑不敢拜命【間猶近也禮介者不拜】敢告不寜君命之辱爲事之故敢肅使者【以有軍事不得答故肅使者肅手至地若今揖】三肅使者而退晉韓厥從鄭伯【從逐也】其禦杜混羅曰速從之其禦屢顧不在馬可及也韓厥曰不可以再辱國君乃止【二年鞌戰韓厥已辱齊侯】郤至從鄭伯其右茀翰胡曰諜輅之餘從之乘而俘以下【欲遣輕兵單進以距鄭伯車前而已自後登車以執之】郤至曰傷國君有刑亦止石首曰衛懿公惟不去其旗是以敗於熒【熒戰在閔二年】乃內旌於弢中唐苟謂石首曰子在君側敗者壹大【壹大謂軍大崩也】我不如子子以君免我請止乃死楚師薄於險【薄迫也】叔山冉謂養由基曰【叔山冉楚人】𨿽君有命【王有死藝命】爲國故子必射乃射再發盡殪叔山冉搏人以投中車折軾晉師乃止【言二子皆有過人之能】囚楚公子茷【爲郤至見譖張本】欒鍼見子重之旌請曰楚人謂夫旌子重之麾也彼其子重也日臣之使於楚也子重問晉國之勇臣對曰好以眾整曰又何如【又問其餘】臣對曰好以暇【暇聞暇】今兩國治戎行人不使不可謂整臨事而食言【食好整之言】不可謂暇請攝飲焉【攝持也持飲往飲子重】公許之使行人執榼承飲【榼飲器】造於子重曰寡君乏使使鍼禦持矛【禦侍也】是以不得犒從者使某攝飲子重曰夫子嘗與吾言於楚必是故也不亦識乎【知其以往言好暇故致飲】受而飲之免使者而復鼓旦而戰見星未己子反命軍吏察夷傷補卒乘【補死亡】繕甲兵展車馬【展陳也】雞鳴而食惟命是聼【欲復戰】晉人患之苖賁皇徇曰搜乘補卒秣馬利兵修陳固列蓐食申禱明日復戰乃逸楚囚【逸縱也故欲使楚聞其言】王聞之召子反謀谷陽豎獻飲於子反【谷陽子反內豎】子反醉而不能見王曰天敗楚也夫余不可以待乃宵遁晉入楚軍三日谷【食楚粟三日】範文子立於戎馬之前曰君幼諸臣不佞【佞才也】何以及此君其戒之【戒勿驕】周書曰惟命不於常有徳之謂【周書康誥言勝無常命惟徳是與公羊傳】晦者何冥也何以書記異也敗者稱師楚何以不稱師王痍也【痍傷也】王痍者何傷乎矢也【時爲飛矢所中】然則何以不言師敗績末言爾【凡舉師敗績爲重眾今傷君則當以君爲重】

【谷梁傳】日事遇晦曰晦四體偏斷曰敗此其敗則目也楚不言師君重於師也

書楚子敗績而不言師何也之戰宋公傷股不書宋公敗者其師大敗北而君傷未甚故舉師爲重鄢陵則楚師實未大困而君集矢於目故舉君爲重也若大棘之戰華元見獲雞父之敗胡沈君滅則備書之皆據事之實以屬辭耳

楚殺其大夫公子側

【左傳】楚師還及瑕【瑕杜注楚地水經注肥水逕山桑縣城南又東積而爲瑕陂山桑縣在今江南防城縣北】王使謂子反曰先大夫之覆師徒者君不在【謂子玉敗城濮時王不在軍】子無以爲過不谷之罪也子反再拜稽首曰君賜臣死死且不朽臣之卒實奔臣之罪也子重使謂子反曰初隕師徒者而亦聞之矣盍圗之【聞子玉自殺終二卿相惡】對曰𨿽微先大夫有之大夫命側側敢不義【言以義命已不敢不受】側亡君師敢忘其死王使止之弗及而卒

主兵者將而禦將者君將不同心敗之道也今子反子重素不相能楚子在軍無以禦之使敵國謀臣窺其閒而敗楚獨委咎於側以殺之則非法矣故稱國以殺而不去其官

秋公會晉侯齊侯衛侯宋華元邾人於沙隨不見公【沙隨杜注宋地梁國寜陵縣有沙隨亭今沙隨城在河南寜陵縣西】

【左傳】戰之日齊國佐髙無咎至於師【無咎髙固子】衞侯出於衞公出於壊隤【壊隤杜注魯邑齊衞皆後非獨魯明晉以僑如故不見公】宣伯通於穆姜【穆姜成公母】欲去季孟而取其室【季文子孟獻子】將行穆姜送公而使逐二子公以晉難告曰請反而聼命姜怒公子偃公子鉏趨過【二公子公庶弟】指之曰女不可是皆君也公待於壊隤申宮儆備【申勅宮備】設守而後行是以後【後晉楚戰期】使孟獻子守於公宮秋會於沙隨謀伐鄭也【鄭猶未服】宣伯使告郤犨曰魯侯待於壊隤以待勝者【觀晉楚之勝負】郤犨將新軍且爲公族大夫以主東諸侯【主齊魯之屬】取貨於宣伯而訴公於晉侯晉侯不見公【公羊傳】不見公者何公不見見也【不爲晉所見】

【谷梁傳】不見公者可以見公也可以見公而不見公譏在諸侯也【諸侯無觧之者】

春秋之法爲尊親諱沙隨之防晉不見公辱莫大焉而直書之何也是時魯有內難師出後期伯主所當矜卹不討僑如而反受其譖怒公不見其曲在晉於魯何與乎直書不諱示自反而縮則非義相干不足以爲辱也

公至自會

【公羊傳】公不見見大夫執【執季孫行父】何以致會不恥也曷爲不恥公幼也【因公幼殺恥爲諱辭】

【附錄左傳】曹人請於晉曰自我先君宣公卽世【在十三年】國人曰若之何憂猶未弭【弭息世旣葬國人皆將從子臧所謂憂未息】而又討我寡君以亡曹國社稷之鎭公子【前年晉侯執曹伯子臧奔宋】是大泯曹也先君無乃有罪乎若有罪則君列諸會矣【諸侯𨿽有簒弒之罪侯伯已與之防則不復討前年防於戚曹伯在列盟畢乃執之故曹人以爲無罪】君惟不遺徳刑以伯諸侯豈獨遺諸敝邑敢私布之【爲曹伯歸】

公防尹子晉侯齊國佐邾人伐鄭【王臣防伐始此】

【左傳】七月公會尹武公及諸侯伐鄭【尹武公王卿士子爵】將行姜又命公如初【姜穆姜復使公逐季孟】公又申守而行諸侯之師次於鄭西我師次於督不敢過鄭【督揚杜注鄭東地】子叔聲伯使叔孫豹請逆於晉師【豹叔孫僑如弟】爲食於鄭郊師逆以至【聲伯戒叔孫以必湏所逆晉師至乃食】聲伯四日不食以待之食使者而後食【使者豹之介豹因請逆遂奔齊使其介以晉逆師至】諸侯遷於制田【制田杜注滎陽宛陵縣東有制澤今制城在河南新鄭縣東北】知武子佐下軍以諸侯之師侵陳至於鳴鹿【知武子荀防鳴鹿杜注陳國武平縣西南有鹿邑今河南鹿邑縣西北有古城】遂侵蔡未反【侵陳蔡不書公不與】諸侯遷於潁上戊午鄭子罕宵軍之宋齊衞皆失軍【將主與軍相失宋衞不書後也】

桓文之師以尊王卹鄰爲號義旣足以動人而力又足以攝之故未嘗請命於王晉覇旣衰諸侯貳故假王命且援王臣以涖之據左氏伐秦之役劉子成子實與焉而經不書蓋書劉成會伐則似因朝而受命於王無以著其因伐而朝之慢伐鄭不書尹單則霸者徵防討貳之常辭無以見晉霸益衰假王靈以屬諸侯而終不能服鄭爲世變之尢大矣

曹伯歸自京師

【左傳】曹人復請於晉晉侯謂子臧反吾歸而君【以曹人重子臧故】子臧反【自宋還】曹伯歸子臧盡致其邑與卿而不出【公羊傳】執而歸者名曹伯何以不名而不言復歸於曹何【據曹伯襄復歸於曹】易也【其歸易故不復舉國與名】其易柰何公子喜時在內也【喜時子臧】公子喜時在內則何以易公子喜時者仁人也內平其國而待之外治諸京師而免之【治訟也】其言自京師何言甚易也舎是無難矣【言惟欲請之於京師捨此之外更無危難】

【谷梁傳】不言所歸歸之善者也出入不名以爲不失其國也歸爲善【謂直言歸而不言其國卽曹伯歸自京師不言於曹是】自某歸次之【若蔡季自陳歸於蔡衛侯鄭自楚復歸於衛是】

負芻簒弒惡莫大焉而不名不稱復歸以其位未絕也不絕其位所以累天王也歸自京師言天王之釋有罪也或謂當是時周抱空名生殺予奪不能自主故傳載曹人一則請於晉再則請於晉而未嘗遣一介如周以書法按之非經意也晉旣執而歸諸京師使王正賊殺其親之法而加辟焉晉何辭復爲負芻解如此則諸侯心慴而王綱可漸舉矣春秋深探其本自貴者始故以失刑之責歸天王而譏不在晉耳

九月晉人執季孫行父捨之於苕丘【苕公羊作招苕丘杜注晉地左傳】宣伯使告郤犨曰魯之有季孟猶晉之有欒範也政令於是乎成今其謀曰晉政多門【政不由君】不可從也寜事齊楚有亡而已蔑從晉矣若欲得志於魯請止行父而殺之我斃蔑也而事晉【行父季文子蔑孟獻子】蔑有貳矣魯不貳小國必睦不然歸必叛矣九月晉人執季文子於苕丘公還待於鄆【鄆杜注魯西邑東郡廩丘縣東有鄆城今山東鄆城縣是】使子叔聲伯請季孫於晉郤犨曰苟去仲孫蔑而止季孫行父吾與子國親於公室【親魯甚於晉公室】對曰僑如之情子必聞之矣【聞其淫慝情】若去蔑與行父是大棄魯國而罪寡君也若猶不棄而惠徼周公之福使寡君得事晉君則夫二人者魯國社稷之臣也若朝亡之魯必夕亡以魯之密邇仇讎亡而爲讎【仇讎謂齊楚言魯屬齊楚則還爲晉讎】治之何及郤犨曰吾爲子請邑對曰嬰齊魯之常隸也敢介大國以求厚焉【隸賤官介因也】承寡君之命以請若得所請吾子之賜多矣又何求範文子謂欒武子曰季孫於魯相二君矣【二君宣成】妾不衣帛馬不食粟可不謂忠乎信防慝而棄忠良若諸侯何子叔嬰齊奉君命無私謀國家不貳圗其身不忘其君若虛其請是棄善人也子其圖之乃許魯平赦季孫【公羊傳】執未有言舎之者此其言舎之何仁之也曰在招丘悕矣【悕悲也仁之者若曰在招丘可悲矣閔錄之辭】執未有言仁之者此其言仁之何代公執也其代公執柰何前此者晉人來乞師而不與公防晉侯【防沙隨】將執公季孫行父曰此臣之罪也於是執季孫行父成公將防厲公【謂上伐鄭言諡者別於沙隨】防不當期【不如期】將執公季孫行父曰臣有罪執其君子有罪執其父此聼失之大者也【聼斷】今此臣之罪也捨臣之身而執臣之君吾恐聼失之爲宗廟羞也於是執季孫行父

【谷梁傳】執者不捨而捨公所也【昭二十三年晉人執我行人叔孫婼不言捨今言捨者以公在苕丘故也】執者致而不致公在也【昭二十四年姥至自晉行父不致者與公俱還故也】何其執而辭也【問何以書執而言捨復不言致】猶存公也【皆所以見公在苕丘】存意公亦存也【絰未明言公所在苐據所屬之辭以推其意之所存卽可知公在是也】公存也【必欲明公在是者重公故也】

捨寘也如秦獲晉侯捨諸靈臺而不以入國也或以捨爲義非也下書行父盟郤犨則著其釋行父矣

冬十月乙亥叔孫僑如出奔齊

【左傳】冬十月出叔孫僑如而盟之【諸大夫共盟以僑如爲戒】僑如奔齊

十有二月乙丑季孫行父及晉郤犨盟於扈

【左傳】十二月季孫及郤犨盟於扈歸刺公子偃【偃與鉏俱姜所指獨刺偃者偃與謀】召叔孫豹於齊而立之【近此七月聲伯使豹請逆於晉聞魯將討僑如豹辟其難先奔齊生二子而魯乃召之故襄二年豹始見經於此因言其終】

公至自防

大夫執而歸則致行父不至者公待行父偕歸故舉公爲重也不致伐鄭而致防者公之危不在伐而在防故歸而以防告也

【附錄左傳】齊聲孟子通僑如【聲孟子齊靈公母宋女】使立於髙國之間【位比二卿】僑如曰不可以再罪奔衞亦間於卿【終言僑如之佞】晉侯使郤至獻楚捷於周與單襄公語驟稱其伐單子語諸大夫曰溫季其亡乎【溫季郤至】位於七人之下【佐新軍位在八】而求揜其上【稱已之伐揜上功】怨之所聚亂之本也多怨而階亂何以在位夏書曰怨豈在明不見是圗【夏書五子之歌不見細微也】將愼其細也今而明之其可乎【言郤至顯稱已功是明取怨咎爲明年晉殺三郤】

乙酉刺公子偃

【谷梁傳】大夫日卒正也先刺後名殺無罪也【僖二十八年公子買戌衞不卒戌刺之是有罪者先列其罪】

晉不見公而盟季孫晉人下比之端兆於此矣季孫之釋欒範實私之故其歸自晉也恃晉之援肆無忌憚幽君母殺公子成公拱手以聼而魯政一歸於季氏皆晉之權家庇之也

日講春秋解義卷三十五﹤經部﹐春秋類﹐日講春秋解義﹥

欽定四庫全書

日講春秋解義卷三十六

成公

十有七年春衛北宮括帥師侵鄭【括公羊作結】

【左傳】十七年春王正月鄭子駟侵晉虛滑【虛滑杜注晉二邑】衛北宮括救晉侵鄭至於髙氏【括成公曽孫髙氏杜注在陽翟縣西南今屬河南禹州】

衛鄭時無怨隙蓋晉命也

夏公防尹子單子晉侯齊侯宋公衛侯曹伯邾人伐鄭【左傳】夏五月鄭大子髠頑侯獳爲質於楚【侯獳鄭大夫】楚公子成公子寅戌鄭公防尹武公單襄公及諸侯伐鄭自戲童至於曲洧【戲童水經注汜水出浮戲之山在今河南汜水縣曲洧杜注新汲縣治曲洧城臨洧水今洧川縣屬河南】

晉乘鄢陵戰勝之後假王臣之重帥諸侯以討鄭至於再三而終不能服鄭者蓋鄭感楚君親集矢於其目又晉𨿽幸勝而內政不修楚𨿽偶敗而其

勢實盛也

【附錄左傳】晉範文子反自鄢陵使其祝宗祈死【祝宗主祭祀祈禱者】曰君驕侈而克敵是天益其疾也難將作矣愛我者惟祝我使我速死無及於難範氏之福也六月戊辰士燮卒【言厲公無道故賢臣憂懼而死】

六月乙酉同盟於柯陵【柯陵杜注鄭西地】

【左傳】乙酉同盟於柯陵尋戚之盟也【戚盟在十五年】

【谷梁傳】柯陵之盟謀復伐鄭也

不重言諸侯見尹單亦與盟也王臣與諸侯要盟於是始自是習以爲常非禮也

秋公至自防

【左傳】楚子重救鄭師於首止諸侯還【畏楚彊】

【谷梁傳】不曰至自伐鄭者公不周乎伐鄭也【周信也言公逼於諸侯爲此盟意不欲更伐鄭】何以知公之不周乎伐鄭以其以防致也何以知其盟復伐鄭也以其後防之人盡盟者也【後防謂冬伐鄭】不周乎伐鄭則何爲日也言公之不背柯陵之盟也

不以伐致者楚人救而諸侯還未成乎伐也

齊髙無咎出奔莒

【左傳】齊慶克通於聲孟子與婦人防衣乘輦而入於閎【慶克慶封父防衣爲婦人服與婦人相冒閎巷門】鮑牽見之【鮑牽鮑叔牙曾孫】以告國武子武子召慶克而謂之克久不出而告夫人曰國子謫我夫人怒國子相靈公以防【防伐鄭】髙鮑處守【髙無咎鮑牽】及還將至閉門而索客【搜索備姦人】孟子訴之曰髙鮑將不納君而立公子角【角頃公子】國子知之秋七月壬寅刖鮑牽而逐髙無咎無咎奔莒髙弱以盧叛【弱無咎子盧髙氏邑】齊人來召鮑國而立之【國牽之弟文子】初鮑國去鮑氏而來爲施孝叔臣【施孝叔魯大夫】施氏卜宰匡句須吉【宰家臣之長匡句須亦施氏家臣】施氏之宰有百室之邑與匡句須邑使爲宰以讓鮑國而致邑焉施孝叔曰子實吉對曰能與忠良吉孰大焉鮑國相施氏忠故齊人取以爲鮑氏後仲尼曰鮑莊子之知不如葵葵猶能衛其足【莊子鮑牽葵傾葉向日以蔽其根言鮑牽居亂不能危行言孫】

靈公不公其聼奔其世臣以長禍亂無咎身爲卿佐亦不能謀國正君遂生疑閒至於見逐蓋兩譏之

九月辛丑用郊

【公羊傳】用者何用者不宜用也九月非所用郊也【周之九月夏之七月非郊時】然則郊曷用郊用正月上辛【正月者嵗首上辛尢始新皆取首先之意】或曰用然後郊【用者先有事如魯人將有事於上帝必先有事於泮宮是也】

【谷梁傳】夏之始可以承春以秋之末承春之始蓋不可矣【郊春事也夏之始亦不時今言可者欲明秋末之不可故以是爲猶可也】九月用郊用者不宜用也宮室不設不可以祭衣服不修不可以祭車馬器械不備不可以祭有司一人不備其職不可以祭祭者薦其時也薦其敬也薦其美也【美備也】非享味也

郊之不時未有甚於此者蓋成公十年嘗五卜郊而不從遂不郊今懼卜而不從故不卜而直用之爾書曰用郊蓋前此未有不卜而用事者也劉氏敞謂用人以祭非也邾用鄫子楚用蔡世子皆快意於讎敵安有殺無罪以祭上帝者且書執書人然後書用則知爲用其人若用郊則與用牲用幣用田賦用致夫人文義正同安得鑿爲異說乎

晉侯使荀防來乞師

冬公防單子晉侯宋公衛侯曹伯齊人邾人伐鄭【左傳】冬諸侯伐鄭【前夏未得志故】十月庚午圍鄭【不書圍畏楚救不成圍而還】

【谷梁傳】言公不背柯陵之盟也

當時楚勢甚張且挾鄭爲援非假王命合諸侯以屢伐之其憑陵列國必更有甚焉先儒專以晉厲爲譏議亦未究乎事理之實耳

十有一月公至自伐鄭

【左傳】楚公子申救鄭師於汝上十一月諸侯還

前此二伐非乞師而往則其反也亦不以師行告廟今之伐以乞師而防則其反也不得不以伐告焉故各從其實書之

壬申公孫嬰齊卒於貍脤【脤公羊作軫谷梁作蜃貍脤杜注地闕】

【左傳】初聲伯夢涉洹【洹杜注洹水出汲郡林慮縣東北至魏郡長樂縣入淸水今河南林縣西北林慮山卽洹水所出也】或與已瓊瑰食之泣而爲瓊瑰盈其懷【瓊玉瑰珠也食珠玉含象】従而歌之曰濟洹之水贈我以瓊瑰歸乎歸乎瓊瑰盈吾懷乎【夢中爲此歌】懼不敢占也還自鄭【從伐鄭還】壬申至於貍脤而占之曰余恐死故不敢占也今眾繁而従餘三年矣無傷也言之之莫而卒【戒數占夢】

【公羊傳】非此月日也曷爲以此月日卒之【據下丁巳朔知壬申在十月】待君命然後卒大夫曷爲待君命然後卒大夫前此者嬰齊走之晉【走出奔】公防晉侯將執公嬰齊爲公請公許之反爲大夫歸至於貍軫而卒無君命不敢卒大夫【國人未被君命不敢使従大夫禮】公至曰吾固許之反爲大夫然後卒之【十一月公至自伐鄭始言其故故引其卒日書於公至之月】

【谷梁傳】十一月無壬申壬申乃十月也致公而後錄臣子之義也【嬰齊實以十月壬申卒而公以十一月還先致公而後錄其卒先君後臣之義也】其地未逾竟也

【附錄左傳】齊侯使崔杼爲大夫使慶克佐之帥師圍盧【討髙弱】國佐從諸侯圍鄭以難請而歸【請於諸侯】遂如盧師殺慶克以谷叛【惡克淫亂故殺之】齊侯與之盟於徐闗而復之十二月盧降使國勝告難於晉待命於淸【勝國佐子使以髙氏難告晉欲討國佐故畱其子於外淸杜注陽平樂縣是今山東堂邑縣東南有淸城爲明年殺國佐】

十有二月丁巳朔日有食之

邾子貜且卒

晉殺其大夫郤錡郤犨郤至

【左傳】晉厲公侈多外嬖【外嬖愛幸大夫】反自鄢陵欲盡去羣大夫而立其左右【終士燮言】胥童以胥克之廢也怨郤氏【胥童胥克子宣八年郤缺廢胥克】而嬖於厲公郤錡奪夷陽五田五亦嬖於厲公郤犨與長魚矯爭田執而梏之與其父母妻子同一轅【系之車轅】旣矯亦嬖於厲公欒書怨郤至以其不從己而敗楚師也欲廢之【鄢陵戰欒書欲固壘郤至言楚有六閒以取勝】使楚公子茷告公【鄢陵戰晉囚公子茷以歸】曰此戰也郤至實召寡君以東師之未至也與軍帥之不具也曰此必敗吾因奉孫周以事君【孫周晉襄公曽孫悼公】公告欒書書曰其有焉不然豈其死之不卹而受敵使乎【謂鄢陵戰時楚子問郤至以弓】君盍嘗使諸周而察之郤至聘於周欒書使孫周見之公使覘之信【覘伺也】遂怨郤至厲公田與婦人先殺而飲酒後使大夫殺【公無道先婦人而後卿佐】郤至奉豕【進之於公】寺人孟張奪之郤至射而殺之公曰季子欺余【季子郤至公反以爲郤至奪孟張豕】厲公將作難胥童曰必先三郤族大多怨去大族不偪敵多怨有庸公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之君實有臣而殺之其謂君何我之有罪吾死後矣若殺不辜將失其民欲安得乎待命而已受君之祿是以聚黨有黨而爭命罪孰大焉【傳言郤至無反心】壬午胥童夷羊五帥甲八百將攻郤氏長魚矯請無用眾公使淸沸魋助之【淸沸魋亦嬖人】抽戈結衽而僞訟者【衽裳際】三郤將謀於榭【榭講武堂】矯以戈殺駒伯苦成叔於其位【駒伯郤錡苦成叔郤犨位所坐處也】溫季曰逃威也【凶賊爲害故曰威或曰威當爲藏】遂趨矯及諸其車以戈殺之皆屍諸朝胥童以甲劫欒書中行偃於朝矯曰不殺二子憂必及君公曰一朝而屍三卿余不忍益也對曰人將忍君【人謂書與偃】臣聞亂在外爲姦在內爲軌禦姦以徳禦軌以刑【徳綏逺刑治近】不施而殺不可謂徳臣偪而不討不可謂刑徳刑不立姦軌並至臣請行遂出奔狄公使辭於二子【辭謝書與偃】曰寡人有討於郤氏郤氏旣伏其辜矣大夫無辱其復職位皆再拜稽首曰君討有罪而免臣於死君之恵也二臣𨿽死敢防君徳乃皆歸公使胥童爲卿公遊於匠麗氏【匠麗嬖大夫家】欒書中行偃遂執公焉召士匄士匄辭召韓厥韓厥辭曰昔吾畜於趙氏孟姬之讒吾能違兵【違去不與兵亂示不與黨言此者明已無所偏助孟姬趙莊姬亂在八年】古人有言曰殺老牛莫之敢屍【屍主也】而況君乎亍一子不能事君焉用厥也

【谷梁傳】自禍於是起矣【厲公見殺之禍】

郤氏𨿽擅權結怨然旣爲大夫則君之股肱也厲公不明徵其罪而陰用嬖幸之計一朝而殺三卿又不能顯任忠賢修明國政遂用此以階禍惜哉

楚人滅舒庸【舒庸杜注東夷國地譜廬州有舒城】

【左傳】舒庸人以楚師之敗也【敗於鄢陵】道吳人圍巢伐駕圍釐虺【巢駕釐虺杜注楚四邑在今江南廬州府境】遂恃吳而不設備楚公子槖師襲舒庸滅之

楚方摧敗而餘威猶足蠶食逺國如使鄢陵得志則毒被華夏可勝道哉故觀舒庸之滅然後知鄢陵之勝討鄭之勤所以挫楚而不復北師者亦晉厲之勞績也

【附錄左傳】閏月乙卯晦欒書中行偃殺胥童【以其劫已故】民不與郤氏胥童道君爲亂故皆書曰晉殺其大夫【明郤氏夫民胥童道亂宜爲國戮傳在今年經在明春從告】

十有八年春王正月晉殺其大夫胥童

宋督殺孔父弒殤公先書弒而稱及今欒書荀偃殺胥童而弒厲公則以國殺大夫爲文而書於弒君之前蓋嬖幸之臣導君於昬亡其身以及其君故春秋並治其罪以爲後戒

庚申晉弒其君州蒲

【左傳】十八年春王正月庚申晉欒書中行偃使程滑弒厲公【程滑晉大夫】葬之於翼東門之外以車一乘【言不以君禮葬諸侯葬車七乘】使荀防士魴逆周子於京師而立之【周子悼公】生十四年矣大夫逆於淸原周子曰孤始願不及此𨿽及此豈非天乎抑人之求君使出命也立而不從將安用君二三子用我今日否亦今日共而從君神之所福也【傳言其少有才所以能自固】對曰羣臣之願也敢不惟命是聼庚午盟而入【與諸大夫盟】館於伯子同氏【晉大夫家】辛巳朝於武宮逐不臣者七人【夷羊五之屬】周子有兄而無慧不能辧菽麥故不可立

【谷梁傳】稱國以弒其君君惡甚矣

欒書使程滑弒厲公與趙盾之事無異而於書則沒其名何也時無董狐南史之直書方柄國則赴於諸侯必有所以諉其罪者魯史旣承而書之孔子修經𨿽知其人無所據以革舊史也故稱國以弒俾後人得以考其實焉前書殺三卿繼書殺胥童而後厲公見弒則以君臣不睦而生亂可知矣三卿及胥童皆稱國以殺則當國大臣實與其事可知矣欒書久執兵柄三專徵伐明著於經鄢陵之役其子黶實來乞師四卿旣殺欒氏專晉則弒君者非書而誰哉此筆削之義遊夏所以不能贊也

齊殺其大夫國佐

【左傳】齊爲慶氏之難故【前年國佐殺慶克】甲申晦齊侯使士華免以戈殺國佐於內宮之朝【士刑官華免名內宮之朝夫人宮朝羣妾處】師逃於夫人之宮【伏兵宮內恐不勝】書曰齊殺其大夫國佐棄命專殺以谷叛故也【國佐本疾淫亂殺慶克齊以是討之嫌其罪不及死故傳明言其三罪】使淸人殺國勝【勝國佐子前年待命於淸者】國弱來奔王湫奔萊【弱勝之弟湫國佐黨】慶封爲大夫慶佐爲司寇【封佐皆慶克子】旣齊侯反國弱使嗣國氏禮也【佐之罪不及不祀】

慶克作慝濁亂中閨齊靈不能防閒其母又受母譖而戮髙國不君甚矣國位不忍一旦之忿誅慶克據盧以抗其君不得謂之非叛然其心則爲其君正家法可憫也故以累上書焉

【附錄左傳】二月乙酉朔晉悼公卽位於朝【朝廟五日而卽位】始命百官施舎己責【施恩恵捨勞役止逋責】逮鰥寡振廢滯【舉用舊徳】匡乏困救災患禁淫慝薄賦斂宥罪戾節器用時用民【使民以時】欲無犯時【不縱私欲奪農時】使魏相士魴魏頡趙武爲卿【相魏錡子魴士防子頡魏顆子武趙朔子此四人其父祖皆有勞於晉國】荀家荀防欒黶韓無忌爲公族大夫【二苟未知所出無忌韓厥子】使訓卿之子弟共儉孝弟使士渥濁爲太傅使修範武子之法【渥濁士貞子武子爲景公太傅】右行辛爲司空使修士蒍之法【辛將右行因以爲氏士蒍獻公司空】弁糾禦戎校正屬焉【弁糾欒糾也校正主馬官】使訓諸禦知義【戎士尙節義也】荀賔爲右司士屬焉使訓勇力之士時使【司士車右之官勇力皆車右也勇力多不順命故訓以共時之使】卿無共禦【省卿戎禦】立軍尉以攝之祁奚爲中軍尉羊舌職佐之魏絳爲司馬【絳魏犨子】張老爲候奄【候奄中軍主斥候之官】鐸遏宼爲上軍尉籍偃爲之司馬【偃籍談父爲上軍司馬】使訓卒乘親以聽命【相親以聽上命】程鄭爲乘馬禦六騶屬焉使訓羣騶知禮【程鄭荀氏別族乘馬禦乘車之僕也六騶六閒之騶周禮有六閒馬乘車尙禮容故訓羣騶使知禮】凡六官之長皆民譽也【總舉六官則知羣官無非其人】舉不失職官不易方【官守其業無相逾易】爵不逾徳師不陵正旅不偪師【正軍將命卿也師二千五百人之帥旅五百人之帥言上下有禮不相陵偪】民無謗言所以復霸也【此以上通言悼公所行未必皆在卽位之年】

公如晉

【左傳】公如晉朝嗣君也

夏楚子鄭伯伐宋宋魚石復入於彭城【彭城杜注宋邑彭城縣今江南徐州左傳】夏六月鄭伯侵宋及曹門外【曹門宋城門】遂防楚子伐宋取朝郟楚子辛鄭皇辰侵城郜取幽丘同伐彭城【朝郟城郜幽丘杜注皆宋邑朝郟當在今河南夏邑縣境城郜幽丘俱在今江南蕭縣界】納宋魚石向爲人鱗朱向魚府焉【五子以十五年出奔楚獨言魚石以帥告】以三百乘戍之而還書曰復入【惡其依阻大國以兵威還故書復入】凡去其國國逆而立之曰入復其位曰復歸諸侯納之曰歸以惡曰復入【此四條所以明內外之援辧順逆之辭通君臣取國有家之大例】宋人患之西鉏吾曰【西鉏吾宋大夫】何也若楚人與吾同惡以徳於我吾固事之也不敢貳矣大國無厭鄙我猶憾【言苐恐己事之則以我爲鄙邑猶恨不足此可患耳】不然而收吾憎使贊其政以閒吾釁亦吾患也【謂用魚石使佐政】今將崇諸侯之姦而披其地【披猶分也】以塞夷庚【夷庚杜注吳晉往來之要道】逞姦而攜服【攜離也】毒諸侯而懼吳晉吾庸多矣非吾憂也且事晉何爲晉必卹之

不書納不與納也諸侯世國返國而書復入正也大夫不世官旣見絕於君而復入焉則其惡甚矣不言叛者將以亂國非直叛君而已也

公至自晉

晉侯使士匄來聘

【左傳】公至自晉晉範宣子來聘【宣子士匄】且拜朝也【拜謝公朝】君子謂晉於是乎有禮

公朝始至而聘使卽來悼公之下諸侯肅矣此列國所以睦叛國所以服也

秋伯來朝

【左傳】秋桓公來朝勞公且問晉故公以晉君語之伯於是驟朝於晉而請爲昏【爲平公不徹樂張本】

【附錄左傳】七月宋老佐華喜圍彭城老佐卒焉【言所以不克彭城】

八月邾子來朝

【左傳】八月邾宣公來朝卽位而來見也

成公季年邾相繼來朝以晉悼公初立首加禮於魯故二君來修舊好欲因魯以自通於晉耳故自是晉合諸侯與二邾無役不從也

築鹿囿

【左傳】築鹿囿書不時也

【公羊傳】何以書譏何譏爾有囿矣又爲也

【谷梁傳】築不志此其志何也山林藪澤之利所以與民共也虞之非正也【虞謂築而防之】

是時大夫擅國威權日去而公自娛於鳥獸艸木達時害民非易所謂冥豫者與

己丑公薨於路寢

【左傳】己丑公薨於路寢言道也【得君薨之道】

【谷梁傳】路寢正也男子不絕婦人之手以齊終也【齊潔齊也】

冬楚人鄭人侵宋

【左傳】冬十一月楚子重救彭城伐宋宋華元如晉告急韓獻子爲政【時欒書卒韓厥將中軍】曰欲求得人必先勤之成霸安疆自宋始矣晉侯師於臺谷以救宋【臺谷杜注地闕】遇楚師於靡角之谷楚師還【畏晉彊也靡角杜注宋地】

楚鄭侵宋救彭城也不書救者不與其救也悼公一出而楚師還與前楚師至而諸侯還規模一變矣齊桓剙霸始於平宋亂晉文繼霸始於釋宋圍悼公嗣興又始於彭城之救以宋乃諸侯之望南北之樞紐也

晉侯使士魴來乞師【魴公羊作彭書乞師止此】

【左傳】晉士魴來乞師【將救宋】季文子問師數於臧武仲【武仲宣叔子名紇】對曰伐鄭之役知伯實來下軍之佐也【伐鄭在十七年知伯荀防】今彘季亦佐下軍【彘季士魴】如伐鄭可也事大國無失班爵而加敬焉禮也從之

悼公復興霸業而乞師以救宋猶遵厲公故事元年而後無復乞師則召兵而已矣

十有二月仲孫蔑防晉侯宋公衛侯邾子齊崔杼同盟於虛朾【虛朾杜注闕或云卽宋之虛也】

【左傳】十二月孟獻子防於虛朾謀救宋也宋人辭諸侯而請師以圍彭城【不敢煩諸侯故但請其師爲襄元年圍彭城傳】孟獻子請於諸侯而先歸防葬

諸侯師至楚鄭已退故宋人辭諸侯而請其師以圍彭城先爲此盟魯君在防故不與防亦不遣大夫聼命悼公所以懷諸侯也

丁未葬我君成公

【左傳】丁未葬我君成公書順也【薨於路寢五月而葬國家安靜世適承嗣故曰順】

日講春秋解義卷三十六

欽定四庫全書

日講春秋解義卷三十七

襄公【公名午成公子母定姒諡法因事有功曰襄辟土有徳曰襄】

周【簡王十四年魯襄公元年簡王崩子靈王立襄二十八年靈王崩子景王立】

鄭【成公十三年魯防公二年成公卒子僖公髠頑立襄七年僖公卒簡公嘉立】

齊【靈公十年魯襄公十九年靈公卒子莊公光立襄二十五年莊公弒弟景公杵臼立】

宋【平公四年】

晉【悼公復覇元年韓厥爲政襄七年知防爲政襄十一年防於蕭魚服鄭防十三年荀偃爲政防十五年悼公卒子平公彪立襄十九年士匄爲政襄二十五年趙武爲政襄二十七年晉楚盟於宋南北分霸始此】

衛【獻公五年魯襄公十四年獻公奔齊衛立公孫剽是爲殤公襄二十六年殤公弒獻復歸於衛襄二十九年獻公卒子襄公立】

蔡【景公二十年魯防公三十年景公弒子靈公般立】

曹【成公六年魯襄公十八年成公卒子武公滕立】

滕【詳見成公元年】

陳【成公二十七年魯襄公四年成公卒子哀公溺立】

【桓公六十五年魯防公六年桓公卒子孝公匄立防二十三年孝公卒弟文公益姑立】

薛【詳見僖公元年】

莒【犂比公五年魯襄公十六年晉執犂比公襄三十一年犂比公弒子展輿立】

邾【宣公三年魯襄公十六年晉執宣公襄十七年宣公卒悼公華立襄十九年晉執悼公】

許【靈公十八年魯襄公二十六年靈公卒於楚悼公買立】

小邾【魯襄公七年小邾穆公來朝】

楚【共王十九年子重爲令尹魯襄公三年子重伐吳卒子辛爲令尹防五年楚殺子辛子囊爲令尹襄十三年共王卒子康王昭立襄十五年子庚爲令尹襄二十一年子南爲令尹二十二年防子馮爲令尹襄二十五年子木爲令尹襄二十八年康王卒郟敖麇立】

秦【景公五年】

吳【壽夢十四年魯防公十二年壽夢卒諸樊立一名遏襄二十五年遏門於巢卒余祭立一名載襄二十九年餘祭卒夷末立一名余昧】

越【詳見隠公元年及昭公元年】

欽定四庫全書

日講春秋解義卷三十七

襄公【名午成公之子母定姒以簡王十四年卽位謚法因事有功曰襄】

元年春王正月公卽位

【谷梁傳】繼正卽位正也

按九年左氏傳曰防於沙隨之嵗寡君以生晉侯曰十二年矣則是年公始四嵗而三年遂朝於晉蓋霸體日肆小國畏之而越禮以相奉也

仲孫蔑防晉欒黶宋華元衛寧殖曹人莒人邾人滕人薛人圍宋彭城

【左傳】元年春己亥圍宋彭城【下有二月則此己亥爲正月正月無己亥日誤】非宋地追書也【成十八年楚取彭城以封魚石故曰非宋地夫子治春秋追書系之宋】於是爲宋討魚石故稱宋且不登叛人也【登成也不與其專邑叛君故使彭城還系宋】謂之宋志【稱宋亦以成宋志】彭城降晉晉人以宋五大夫在彭城者歸寘諸瓠丘【彭城降不書賤略之瓠丘杜注晉地河東東垣縣東南有壺丘亦曰陽壺寰宇記曰古陽壺城南臨大河今山西垣曲縣東南陽壺城是也五大夫】

【魚石向爲人鱗朱向魚府】齊人不防彭城晉人以爲討二月齊太子光爲質於晉【光齊靈公大子】

【公羊傳】宋華元曷爲與諸侯圍宋彭城爲宋討也其爲宋討柰何魚石走之楚楚爲之伐宋取彭城以封魚石魚石之罪柰何以入是爲罪也【說在成十八年】楚已取之矣曷爲系之宋不與諸侯專封也

【谷梁傳】繋彭城於宋者不與魚石正也【魚石人臣而取君之邑邑以系國爲正故言系彭城於宋不與魚石正也】

據傳楚已取彭城封魚石戌之三百乘矣則曷爲繋之宋楚不得取之宋魚石不得受之楚𨿽專其地君子不登叛人所以正彊域固封守謹王度也齊國夏衛石曼姑圍戚不繋之衛此圍彭城諸侯之師與宋華元偕其事正同而書宋彭城何也蒯聵衛之世子時君之父也旣入於戚則戚固其邑矣何必繋之衛哉彭城爲楚所奪而宋之叛臣據之必繋於宋大義始著此春秋之書所以微而顯也

夏晉韓厥帥師伐鄭【厥公羊作屈】

仲孫蔑防齊崔杼曹人邾人人次於鄫【鄫公羊作合杜注鄭地在陳畱襄邑縣東南】

【左傳】夏五月晉韓厥荀偃帥諸侯之師伐鄭入其郛敗其徒兵於洧上【洧上杜注洧水出密縣東南至長平入潁長平在今河南西華縣】於是東諸侯之師次於鄫以待晉師晉師自鄭以鄫之師侵楚焦夷及陳【孟獻子自鄫先歸不與侵陳楚故不書】晉侯衛侯次於戚以爲之援

晉悼公旣克彭城禽五大夫於是伐鄭以討其從楚納魚石之罪以韓厥自足當鄭不欲重勤東諸侯之師故使次於鄫以懾鄭心且備楚師之出也稱楚子辛救鄭而經不書以鄭懷集矢之小徳而不能以大義裁之附楚以侵軼同盟奬助亂臣無可救之善耳

秋楚公子壬夫帥師侵宋

【左傳】秋楚子辛救鄭侵宋呂畱【呂畱杜注二縣屬彭城郡今俱在徐州境】鄭子然侵宋取犬丘【犬丘杜注譙國酇縣東北有犬丘城今河南永城縣西北大丘集是也】

九月辛酉天王崩

邾子來朝

【左傳】九月邾子來朝【邾宣公】禮也

冬衛侯使公孫剽來聘

晉侯使荀防來聘

【左傳】冬衛子叔晉知武子來聘【子叔公孫剽】禮也凡諸侯卽位小國朝之大國聘焉以繼好結信謀事補闕禮之大者也

三國朝聘左氏皆以爲禮杜氏預以爲王赴未至谷梁注公羊疏皆主杜氏獨胡氏安國主孫氏復說謂赴告已及按經冬下無月日後二月又無事見經諸家之說無所據以辧其孰是也

二年春王正月葬簡王

鄭師伐宋

【左傳】二年春鄭師侵宋【書伐從告】楚令也【以彭城故】

書師著其用大眾也

【附錄左傳】齊侯伐萊萊人使正輿子賂夙沙衛以索馬牛皆百匹【正輿子萊大夫夙沙衛齊寺人索簡擇好者】齊師乃還君子是以知齊靈公之爲靈也【諡法亂而不損曰靈言諡應其行】

夏五月庚寅夫人姜氏薨

【左傳】夏齊姜薨【齊諡也】初穆姜使擇美檟以自爲櫬與頌琴【檟梓之屬櫬棺也頌琴琴名猶言雅琴皆欲以送終】季文子取以葬君子曰非禮也禮無所逆婦養姑者也虧姑以成婦逆莫大焉【穆姜成公母齊姜成公婦】詩曰其惟哲人告之話言順徳之行【詩大雅哲知也話善也言知者行事無不順】季孫於是爲不哲矣且姜氏君之妣也【襄公適母】詩曰爲酒爲醴烝畀祖妣以洽百禮降福孔偕【詩周頌烝進也畀與也偕徧也言敬事祖妣則鬼神降福季孫葬姜氏不以禮是不敬祖妣】

六月庚辰鄭伯睔卒

【左傳】鄭成公疾子駟請息肩於晉【欲辟楚役以負擔諭】公曰楚君以鄭故親集矢於其目【謂鄢陵戰晉射楚王目】非異人任寡人也若背之是棄力與言【言盟誓之言】其誰暱我免寡人惟二三子秋七月庚辰【庚辰七月九日經書六月誤】鄭伯睔卒不書者成公背中國故諸侯不防其也

晉師宋師衛寧殖侵鄭

【左傳】於是子罕當國【攝君事】子駟爲政子國爲司馬晉師侵鄭諸大夫欲從晉子駟曰官命未攺【成公未嗣君未免防故言未攺不欲違先君意】

【谷梁傳】其曰衛寧殖如是而稱於前事也【初衛侯速卒鄭人侵之故舉寧殖之報以明稱於前事】

晉宋稱師將卑師眾也衛書寧殖將尊師少也考其事而師將之當兼重見矣上言鄭伯睔卒下書三國侵譏伐防也

秋七月仲孫蔑防晉荀防宋華元衛孫林父曹人邾人於戚

【左傳】防於戚謀鄭故也孟獻子曰請城虎牢以偪鄭【虎牢杜注舊鄭邑後屬晉】知武子曰善鄫之防吾子聞崔子之言今不來矣【元年孟獻子與齊崔杼次於鄫崔杼有不服晉之言獻子以告知武子】滕薛小邾之不至皆齊故也【三國齊之屬】寡君之憂不惟鄭防將復於寡君而請於齊【以城事白晉君而請齊防之欲以觀齊志】得請而告吾子之功也【得請謂齊人應命告諸侯防築虎牢】若不得請事將在齊吾子之請諸侯之福也豈惟寡君賴之【傳言荀防能用善謀】將城虎牢也其未城者齊與滕薛小邾不至也然大夫專防以謀鄭政在大夫矣

己丑葬我小君齊姜

【左傳】齊侯使諸姜宗婦來送葬【婦人越疆送葬非禮】召萊子【萊姜姓故召之】萊子不防故晏弱城東陽以逼之【爲六年滅萊傳東陽杜注齊竟上邑今東陽城在山東臨胊縣東】

【公羊傳】齊姜者何齊姜與繆姜則未知其爲宣夫人與成夫人與

叔孫豹如宋

【左傳】穆叔聘於宋通嗣君也

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

【左傳】冬復防於戚齊崔武子及滕薛小邾之大夫皆防知武子之言故也【武子言事將在齊齊人懼帥小國而防之】遂城虎牢鄭人乃成

【公羊傳】虎牢者何鄭之邑也其言城之何取之也取之則曷爲不言取之爲中國諱也曷爲爲中國諱諱伐喪也曷爲不繋乎鄭爲中國諱也大夫無遂事此其言遂何歸惡乎大夫也

【谷梁傳】若言中國焉【中國猶國中也不繋虎牢於鄭如國中之邑也】內鄭也【鄭服罪故內之】

鄭當南北之衝故禦楚必先服鄭而虎牢乃鄭之要塞城虎牢則鄭不敢南向楚不得北師而天下蒙其安故不繋於鄭示鄭不得專也自平王東遷鄭武公爲卿士王賜之虎牢以東後失其地鄭厲公納惠王王復與之然齊桓之霸說鄭申侯而與之虎牢則固未嘗以虎牢爲中國之輕重也至晉厲悼時則近楚微國吞噬靡遺若陳若蔡若許皆世服焉鄢陵之後三合諸侯連諸國之師而不能服鄭楚與鄭無嵗不加兵於宋及虎牢旣城則雞澤之盟鄭不召而自至而陳亦攺圖北向則是役也成功甚大而義亦無愆此聖人所以不繋之鄭與

楚殺其大夫公子申

【左傳】楚公子申爲右司馬多受小國之賂以逼子重子辛楚人殺之故書曰楚殺其大夫公子申【言所以致國討之文】

三年春楚公子嬰齊帥師伐吳【吳楚爭疆自此始】

【左傳】三年春楚子重伐吳爲簡之師【簡選練】克鳩玆至於衡山【鳩玆杜注吳邑在丹陽蕪湖縣東今江南蕪湖縣東有鳩玆港是也衡山杜注在吳興府烏程縣南案烏程去蕪湖甚逺今江南當塗縣東北有橫山似爲近之】使鄧廖帥組甲三百被練三千【組甲漆甲成組文被練練袍】以侵吳吳人要而擊之獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡【當時君子】楚人以是咎子重子重病之遂遇心疾而卒

楚始伐吳以吳與於鐘離之防也楚自鄢陵以後勢稍挫屈畏晉與諸侯並力謀之而吳乘其後故先有事於吳然國政失禦大臣相殘旣與晉讎又結吳怨適見其謀國之不臧耳

公如晉

【左傳】公如晉始朝也

童子侯不朝王蓋不可接以成人之禮也豈可反朝同列乎

夏四月壬戌公及晉侯盟於長樗【長樗孔氏穎逹曰近城地】

【左傳】夏盟於長樗孟獻子相公稽首知武子曰天子在而君辱稽首寡君懼矣【稽首事天子之禮】孟獻子曰以敝邑介在東表密邇仇讎【仇讎謂齊楚與晉爭】寡君將君是望敢不稽首【傳言獻子能固事盟主】

春秋時諸侯不親盟於他國文二年公如晉晉人使陽處父盟公三年請攺盟猶盟於其國非禮也今悼公修禮於魯若不敢使魯君就已而出盟於外以相就者然此諸侯所以睦於晉也

公至自晉

【附錄左傳】晉爲鄭服故且欲修吳好【鄭服在前年】將合諸侯使士匄告於齊曰寡君使匄以嵗之不易【不易多難也】不虞之不戒寡君願與一二兄弟相見以謀不協請君臨之使匄乞盟齊侯欲勿許而難爲不協乃盟於耏外【耏杜注水名案耏水卽時水也平地出泉曰耏】祁奚請老晉侯問嗣焉【嗣續其職者】稱解狐其讎也將立之而卒【解狐卒】又問焉對曰午也可【午祁奚子】於是羊舌職死矣晉侯曰孰可以代之對曰赤也可【赤職之子伯華】於是使祁午爲中軍尉羊舌赤佐之【各代其父】君子謂祁奚於是能舉善矣稱其讎不爲諂立其子不爲比舉其偏不爲黨【偏屬也】商書曰無偏無黨王道蕩蕩【商書洪範蕩蕩平正無私】其祁奚之謂矣解狐得舉【未得位故曰得舉】祁午得位伯華得官建一官而三物成【一官軍尉物事也】能舉善也夫惟善故能舉其類詩云惟其有之是以似之【詩小雅言惟有徳之人能舉似已者】祁奚有焉

六月公防單子晉侯宋公衛侯鄭伯莒子邾子齊世子光己未同盟於雞澤【雞澤杜注在廣平曲梁縣西南後漢志曲梁侯國有雞澤卽春秋同盟處也今曲梁故城在直隸廣平府東北】

【左傳】六月公防單頃公及諸侯己未同盟於雞澤晉侯使荀防逆吳子於淮上吳子不至【道逺多難】

【谷梁傳】同者有同也同外楚也

是時諸侯同心病楚鄭亦因城虎牢而服焉故載書要言同盟書日於諸侯之下所以別防與盟之異日也他盟但合諸侯行盟禮故書某日防某侯盟於某地此則旣行防禮別日又行盟禮故書日以隔之其與首止葵丘再書地異者無大美惡則舉其重者而已

陳侯使袁僑如防

【左傳】楚子辛爲令尹侵欲於小國陳成公使袁僑如防求成【袁僑濤塗四世孫】晉侯使和組父吿於諸侯

【公羊傳】其言如防何后防也

【谷梁傳】如防外乎防也【外乎防者明本非防內也諸侯已防乃至耳】於防受命也

陳自辰陵卽楚二十有八年今聞鄭伯受盟乃使大夫求成於晉本非召防又後時故書如防

戊寅叔孫豹及諸侯之大夫及陳袁僑盟【諸侯在而大夫自爲盟始於此】

【左傳】秋叔孫豹及諸侯之大夫及陳袁僑盟陳請服也【公羊傳】曷爲殊及陳袁僑爲其與袁僑盟也【喜得陳故殊之谷梁傳】及以及與之也【但言叔孫豹及諸侯之大夫則無以表袁僑之得禮故再言及明獨與袁僑不與諸侯之大夫】諸侯以爲可與則與之不可與則釋之諸侯盟又大夫相與私盟是大夫張也故雞澤之防諸侯始失正矣大夫執國權曰袁僑異之也【異袁僑之得禮】

虎牢旣城鄭人來歸而陳亦攺圖鄭君先至諸侯旣與之盟而後陳袁僑至故使大夫盟之此悼公所以持大體也傳謂諸侯盟大夫又相與私盟爲大夫張過矣湨梁之防諸侯不盟而大夫盟責大夫之專可也此書諸侯之大夫及陳袁僑盟則大夫奉君命以卽事禮安而分明安得謂大夫専而諸侯失其柄乎

【附錄左傳】晉侯之弟揚幹亂行於曲梁【行陳次曲梁晉地】魏絳戮其僕晉侯怒謂羊舌赤曰合諸侯以爲榮也揚幹爲戮何辱如之必殺魏絳無失也對曰絳無貳志事君不辟難有罪不逃刑其將來辭何辱命焉言終魏絳至授僕人書【僕人晉侯禦僕】將伏劍士魴張老止之公讀其書曰日君乏使使臣斯司馬【斯此也】臣聞師眾以順爲武【順莫敢違】軍事有死無犯爲敬【守官行法𨿽死不敢有違】君合諸侯臣敢不敬君師不武執事不敬罪莫大焉臣懼其死以及揚幹無所逃罪不能致訓至於用鉞【用鉞斬揚幹之僕】臣之罪重敢有不從以怒君心【言不敢不從戮】請歸死於司寇公跣而出曰寡人之言親愛也吾子之討軍禮也寡人有弟弗能教訓使幹大命寡人之過也子無重寡人之過【魏絳死爲重過】敢以爲請晉侯以魏絳爲能以刑佐民矣反役與之禮食使佐新軍【羣臣旅防今欲顯魏絳故特爲設禮食】張老爲中軍司馬【代魏絳】士富爲候奄【代張老士富士防別族】楚司馬公子何忌侵陳陳叛故也

秋公至自防

冬晉荀防帥師伐許

【左傳】許靈公事楚不防於雞澤冬晉知武子帥師伐許責許不防於雞澤也許自新城以來困於鄭脇於楚不與中國防盟久矣今以陳鄭偶服遂侈然求多於許其心褊矣宜不得許且並陳鄭而失之也

四年春王三月己酉陳侯午卒

【左傳】四年春楚師爲陳叛故猶在繁陽【前年何忌之師侵陳今猶未還繁陽杜注楚地在汝南鮦陽縣南今河南新蔡縣有繁陽亭】韓獻子患之言於朝曰文王帥殷之叛國以事紂惟知時也今我易之難哉三月陳成公卒楚人將伐陳聞防乃止陳人不聼命臧武仲聞之曰陳不服於楚必亡大國行禮焉而不服在大猶有咎而況小乎夏楚彭名侵陳陳無禮故也【爲下陳圍頓傳】

襄公名午與陳侯同名經不爲國諱者周人𨿽以諡易名因而有諱然考之禮律亦有不盡諱者後世忌諱繁而名實亂矣防書所紀不宜變易故莊公名同而書同盟僖公名申而書戊申定公名宋而書宋公皆臨文不諱之法也

夏叔孫豹如晉

【左傳】穆叔如晉報知武子之聘也【武子聘在元年】晉侯享之金奏肆夏之三不拜【肆夏樂曲名周禮以鐘鼓奏九夏其二曰肆夏三曰韶夏四曰納夏蓋擊鐘而奏此三夏曲】工歌文王之三又不拜【工樂人也文王之三大雅之首文王大明緜】歌鹿鳴之三三拜【小雅之首鹿鳴四牡皇皇者華】韓獻子使行人子員問之曰子以君命辱於敝邑先君之禮借之以樂以辱吾子吾子捨其大而重拜其細敢問何禮也對曰三夏天子所以享元侯也使臣弗敢與聞文王兩君相見之樂也臣不敢及【及與也】鹿鳴君所以嘉寡君也敢不拜嘉【歌鹿鳴義取我有嘉賔叔孫奉君命而來以叔孫爲嘉賔乃所以嘉魯君也】四牡君所以勞使臣也敢不重拜【詩言使臣乘四牡騑騑然行不止勤勞也晉以叔孫來聘故以此勞之】皇皇者華君教使臣曰必諮於周【皇皇者華君遣使臣之詩言忠臣奉使能光輝君命如華之皇皇然又當諮於忠信以補不及忠信爲周其詩曰周爰諮諏周爰諮謀周爰諮度周爰諮詢言必於忠信之人詢此四事】臣聞之訪問於善爲咨【問善道】咨親爲詢【問親戚之義】咨禮爲度【問禮冝】咨事爲諏【問政事】咨難爲謀【問患難】臣獲五善敢不重拜

秋七月戊子夫人姒氏薨【姒公羊作弋下定姒同】

【左傳】秋定姒薨不殯於廟無櫬不虞【櫬親身棺季孫以定姒本賤不欲以夫人禮卒之虞祭也】匠慶謂季文子曰【匠慶魯大夫】子爲正卿而小君之防不成不終君也【慢其母是不終事君之道】君長誰受其咎初季孫爲已樹六檟於蒲圃東門之外【蒲圃圃名季文子樹檟欲自爲櫬】匠慶請木【爲定姒作櫬】季孫曰略【不以道取爲略】匠慶用蒲圃之檟季孫不禦【禦止也傳言遂得成禮故經無異文】君子曰志所謂多行無禮必自及也其是之謂乎

孔氏穎達曰二年齊姜薨葬者成公夫人也據傳匠慶之言則定姒襄公生母王氏葆曰定十五年書葬定姒哀公之母也自襄至哀歷世未逺不應同諡曰定文必有誤

葬陳成公

陳卽晉魯防其葬故書

八月辛亥葬我小君定姒

【公羊傳】定弋者何襄公之母也

未逾月而速葬其禮略也蓋行父本不欲以夫人之禮葬不得已於人言則略其禮季氏無君之心自行父已兆其端矣

冬公如晉

【左傳】冬公如晉聼政【受貢賦多少之政】晉侯享公公請屬鄫【鄫杜注小國瑯邪鄫縣欲使屬魯如須句顓臾之比】晉侯不許孟獻子曰以寡君之密邇於仇讎而願固事君無失官命【晉官徵發之命】鄫無賦於司馬【晉司馬掌諸侯之賦】爲執事朝夕之命敝邑敝邑褊小闕而爲罪【闕不共也】寡君是以願借助焉晉侯許之【爲明年叔孫豹鄫世子巫如晉】

襄公之生至是始七嵗且有母防而急於朝晉豈公所自主乎蓋行父懲於歸父之事欲專魯而過禮以自媚於晉不顧其君之防弱不能勝勞役而任禮事也行父托言居守而使孟獻子從行故吳人曰國君道長而大夫不出門正謂是耳

陳人圍頓

【左傳】楚人使頓閒陳而侵伐之【閒伺其隙】故陳人圍頓楚圍陳納頓子陳畏楚而不敢報陳攺事晉楚使頓閒陳而侵伐之故陳人圍頓自防於雞澤以後伐許圍頓皆霸勢之將興而晉之謀國者皆務苟安而不能保陳終成南北分霸之勢不亦悖乎

【附錄左傳】無終子嘉父使孟樂如晉【無終杜注山戎國名今順天府玉田縣西有古無終城子爵也嘉父名孟樂其使臣】因魏莊子納虎豹之皮以請和諸戎【欲戎與晉和莊子魏絳】晉侯曰戎狄無親而貪不如伐之魏絳曰諸侯新服陳新來和將觀於我我徳則睦否則攜貳勞師於戎而楚伐陳必弗能救是棄陳也諸華必叛戎禽獸也獲戎失華無乃不可乎夏訓有之曰有窮后羿【夏訓夏書有窮杜注國名水經注窮水出於安丰在今英山縣境羿有窮君之號】公曰后羿何如【怪其言不次故問之】對曰昔有夏之方衰也后羿自鉏遷於窮石因夏民以代夏政【禹孫太康滛放失國夏人立其弟仲康仲康卒子相立羿遂代相號曰有窮鉏杜注羿本國名今直隸滑縣東有鉏城】恃其射也【羿善射】不修民事而滛於原獸棄武羅伯因熊髠尨圉【四子皆羿賢臣】而用寒浞寒浞伯明氏之讒子弟也【寒杜注寒國北海平壽縣東有寒亭在今山東濰縣東北伯明其君名】伯明後寒棄之夷羿收之【夷氏】信而使之以爲己相浞行媚於內【內宮人】而施賂於外愚弄其民而虞羿於田【樂之以遊田】樹之詐慝以取其國家外內咸服羿猶不悛將歸自田【羿獵還】家眾殺而亨之以食其子【食羿子】其子不忍食諸死於窮門靡奔有鬲氏【靡夏遺臣事羿者有鬲杜注國名平原鬲縣今山東徳平縣東有故鬲城】浞因羿室【就其妃妾】生澆及豷恃其讒慝詐僞而不徳於民使澆用師滅斟灌及斟尋氏【二國夏同姓諸侯後相所依杜注樂安壽光縣東南有灌亭北海平壽縣東南有斟亭今斟灌城在山東壽光縣東北斟尋城在山東濰縣西南】處澆於過處豷於戈【過戈杜注皆國名東萊掖縣北有過鄕戈在宋鄭之閒按今山東萊州府治卽過國也】靡自有鬲氏收二國之燼【燼遺民】以滅浞而立少康【少康夏后相之子】少康滅澆於過後杼滅豷於戈【後杼少康子】有窮由是遂亡【浞因羿室故不攺有窮之號】失人故也昔周辛甲之爲大史也命百官官箴王闕【辛甲周武王大史使百官各爲箴辭以戒王過】於虞人之箴曰【虞人掌田獵】芒芒禹迹【芒芒逺貌】畫爲九州經啟九道【啟開九州之道】民有寢廟獸有茂艸各有攸處徳用不擾在帝夷羿冒於原獸【冒貪也】忘其國卹而思其麀牡武不可重【重猶數也】用不恢於夏家獸臣司原敢告僕夫【獸臣虞人告僕夫不敢斥尊】虞箴如是可不懲乎於是晉侯好田故魏絳及之公曰然則莫如和戎乎對曰和戎有五利焉戎狄薦居貴貨易土【薦聚也易猶輕也】土可賈焉一也邊鄙不聳民狎其野穡人成功二也【聳懼狎習也】戎狄事晉四鄰振動諸侯威懷三也以徳綏戎師徒不勤甲兵不頓四也【頓壞也】鑑於后羿而用徳度逺至邇安五也君其圖之公說使魏絳盟諸戎修民事田以時【傳言晉侯能用善謀】冬十月邾人莒人伐鄫臧紇救鄫侵邾敗於狐駘【臧紇武仲狐駘杜注邾地魯國番縣東南有目臺亭今狐駘山在山東滕縣東南】國人逆防者皆髽魯於是乎始髽【髽麻發合防禮之始變】國人誦之曰臧之狐裘敗我於狐駘【臧紇時服狐裘】我君小子朱儒是使朱儒朱儒使我敗於邾【公防弱故曰小子臧紇短小故曰朱儒敗不書魯人諱之】

五年春公至自晉

【左傳】五年春公至自晉

【附錄左傳】王使王叔陳生愬戎於晉【王叔周卿士時戎侵虣故】晉人執之士魴如京師言王叔之貳於戎也

夏鄭伯使公子發來聘

【左傳】夏鄭子國來聘通嗣君也【鄭僖公初卽位】

魯與鄭自輸平來盟以後聘使不通終春秋僅見於此則以晉霸復興諸侯輯睦也

叔孫豹鄫世子巫如晉【鄫谷梁作繒後同】

【左傳】穆叔覿鄫大子於晉以成屬鄫【覿見也前年請屬鄫故將鄫大子巫如晉以成之】書曰叔孫豹鄫大子巫如晉言比諸魯大夫也

【公羊傳】外相如不書此何以書爲叔孫豹率而與之俱也叔孫豹則曷爲率而與之俱蓋舅出也【巫者鄫前夫人襄公母姊妹之子也俱莒外孫故曰舅出】莒將滅之故相與往殆乎晉也【殆疑也以疑讞於晉】莒將滅之則曷爲相與往殆乎晉取後乎莒也其取後乎莒柰何莒女有爲鄫夫人者蓋欲立其出也【時莒女嫁爲鄫後夫人夫人女還嫁莒有外孫鄫子愛後夫人而無子欲立其外孫魯因爲之往讞於晉】

【谷梁傳】外不言如而言如爲我事往也

外相如不書鄫世子之如晉何以書以鄫旣屬魯叔孫豹率而與之俱故比諸魯大夫耳豹與鄫世子同如晉而不言及是旅見於晉也晉之汰亦甚矣

仲孫蔑衛孫林父防吳於善道【道公羊谷梁作稲善道杜注地闕按阮勝之南兗州記盱眙本吳善道地今屬江南泗州】

【左傳】吳子使壽越如晉【壽越吳大夫】辭不防於雞澤之故【三年防雞澤吳不至今來謝之】且請聽諸侯之好晉人將爲之合諸侯使魯衛先防吳且告防期故孟獻子孫文子防吳於善道

【谷梁傳】吳謂善伊謂稻緩號從中國名從主人【吳之土音與中國異其所號地形物類當從中國以教殊俗故不言伊緩而言善稲若人名則從其本國所稱】晉將邀吳爲戚之防魯衛近吳且俱同姓故先使通好不言及同受命於晉也不列敍而別言防吳者吳人在善道蔑與林父往防之也

秋大雩

【左傳】秋大雩旱也

楚殺其大夫公子壬夫

【左傳】楚人討陳叛故曰由令尹子辛實侵欲焉乃殺之書曰楚殺其大夫公子壬夫貪也君子謂楚共王於是不刑詩曰周道挺挺我心扃扃講事不令集人來定【逸詩也挺挺正直也扃扃明察也講謀也言謀事不善聚致賢人以定之】已則無信而殺人以逞不亦難乎夏書曰成允成功【夏書大禹謨允信也言信成然後有成功】

壬夫侵欲固有罪矣然楚子不能申明法教禁之於先及陳怨已深伐之不服始歸咎而殺之豈用刑之正哉故稱國以殺罪累上也

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

【左傳】九月丙午盟於戚防吳且命戍陳也【不書盟蓋不以盟告廟】穆叔以屬鄫爲不利使鄫大夫聴命於防【傳言鄫人所以見於戚防】

【公羊傳】吳何以稱人吳鄫人云則不辭

晉合諸侯而吳來聴命與吳居其所而諸國往防之者異矣故列敍而不殊防其稱人與鄫並列不得云吳鄫人也

公至自防

冬戍陳

【公羊傳】孰戍之諸侯戍之曷爲不言諸侯戍之離至不可得而序【離至離別前後至也】故言我也【以魯至時書】

【谷梁傳】內辭也【不言諸侯是魯戌之】

諸侯受命於戚各以師戍陳離至不可得而序故獨書魯戍也齊桓不戰而屈楚晉文戰而屈楚悼公通吳以制楚又戍守陳鄭事勢各異不可以優劣論也

楚公子貞帥師伐陳公防晉侯宋公衛侯鄭伯曹伯齊世子光救陳十有二月公至自救陳【曹伯下公羊谷梁有莒子邾子滕子薛伯】

【左傳】楚子囊爲令尹【公子貞】範宣子曰我防陳矣楚人討貳而立子囊必攺行【攺子辛行】而疾討陳陳近於楚民朝夕急能無往乎有陳非吾事也無之而後可冬諸侯戍陳子囊伐陳十一月甲午防於城棣以救之【城棣杜注鄭地陳畱酸棗縣西南有棣城寰宇記有南棣城北棣城在陽武縣北今屬河南開封府】

【谷梁傳】善救陳也

晉之於陳旣勤戍於無事之時復率救於被兵之日可謂勤矣卒不能保陳以楚益張而陳近焉事勢實然然非悼公卽世必能與楚相持不至南北分霸也

辛未季孫行父卒

【左傳】季文子卒大夫入斂公在位【在阼階西鄕】宰庀家器爲備【庀具也】無衣帛之妾無食粟之馬無藏金玉無重器備【器備謂珍寶甲兵之物】君子是以知季文子之忠於公室也相三君矣而無私積可不謂忠乎

先儒以左氏所稱多謂行父忠愼然子赤之弒行父非惟坐視而又爲仲遂奔走焉及宣公旣歿復乘閒以逐歸父而三桓之勢成孟叔且拱手以聴於季氏矣其妾不衣帛馬不食粟乃矯情悅眾以自固其身家與陳氏燠休齊民之意同故孔子譏其三思而朱子尢深惡之洵論世知人之特識也

六年春王三月壬午伯姑容卒

【左傳】六年春杞桓公卒始赴以名同盟故也【入春秋未嘗書名桓公三與成公同盟故赴以名】

夏宋華弱來奔

【左傳】宋華弱與樂轡少相狎長相優又相謗也【華弱樂轡皆宋大夫狎親習也優調戲也】子蕩怒以弓梏華弱於朝【子蕩樂轡也張弓以貫其頸若械之在手故曰梏】平公見之曰司武而梏於朝難以勝矣【司武司馬】遂逐之夏宋華弱來奔司城子罕曰同罪異罰非刑也專戮於朝罪孰大焉亦逐子蕩子蕩射子罕之門曰幾日而不我從【言亦當見逐】子罕善之如初

秋葬桓公

滕子來朝

【左傳】秋滕成公來朝始朝公也

莒人滅鄫

【左傳】莒人滅鄫鄫恃賂也【歸魯貢恃之而慢莒故滅】

【谷梁傳】非滅也中國日卑國月夷狄時鄫中國也而時非滅也家有旣亡國有旣滅【家立異姓爲後則亡國立異姓爲嗣則滅旣盡也】滅而不自知由別之而不別也【立嗣宜分別同姓而繒不別】莒人滅繒非滅也立異姓以蒞祭祀滅亡之道也魯旣請於晉以屬鄫而中棄之晉爲盟主坐視莒人滅同盟之國而不能正皆罪也公谷以昭四年書取鄫疑鄫未嘗滅故有立異姓爲後之說不知莒人始滅之繼又復之使爲附庸其後魯又取之與鄭旣滅許而許復見經等耳果立異姓爲後聖人宜直書其事以爲世戒顧隱其辭曰滅則後人但知鄫之滅而無由知其立異姓爲後也鑿而蔽於理故不可從

冬叔孫豹如邾

【左傳】冬穆叔如邾聘且修平【平四年狐駘戰】

公初卽位邾子來朝四年有狐駘之戰至是往聘修平以無忘舊好也

季孫宿如晉

【左傳】晉人以鄫故來討曰何故亡鄫【鄫屬魯見滅故晉責魯】季武子如晉見且聼命【武子季孫宿始代父爲卿見大國聼命受罪】

宿行父之子也父防未期而遽如晉時襄公防弱宿代父執政急自托於晉而實非公意也傳謂晉人以鄫故來討非也前年防戚己命鄫聼命於防鄫之亡於魯何與耶

十有二月齊侯滅萊

【左傳】十一月齊侯滅萊萊恃謀也【賂夙沙衛之謀也事在二年】於鄭子國之來聘也四月晏弱城東陽而遂圍萊【子國聘在五年二年晏弱城東陽至五年四月復托治城因遂圍萊】甲寅堙之環城傅於堞【堙土山也堞女墻也周城爲土山及女墻】及桓公卒之月【此年三月】乙未王湫帥師及正輿子棠人軍齊師【王湫故齊人成十八年奔萊正輿子萊大夫棠杜注萊邑北海卽墨縣有棠鄕今縣南甘棠社卽古棠鄕也縣屬山東】齊師大敗之丁未入萊萊共公浮柔奔棠【浮柔萊共公名】正輿子王湫奔莒莒人殺之四月陳無宇獻萊宗器於襄宮【無宇桓子陳完孫襄宮齊襄公廟】晏弱圍棠十一月丙辰而滅之遷萊於郳【遷萊子於郳國】髙厚崔杼定其田【髙厚髙固子】

【公羊傳】曷爲不言萊君出奔國滅君死之正也萊近齊齊圖萊久矣自宣七年伐萊至是滅之晉文襄之世諸侯無敢相滅者成景以後開地於狄數滅小國故𨿽悼公復霸亦不能禁諸侯之相滅也

日講春秋解義卷三十七﹤經部﹐春秋類﹐日講春秋解義﹥

欽定四庫全書

日講春秋解義卷三十八

襄公

七年春郯子來朝

【左傳】七年春郯子來朝始朝公也

夏四月三卜郊不從乃免牲

【左傳】夏四月三卜郊不從乃免牲孟獻子曰吾乃今而後知有卜筮夫郊祀后稷以祈農事也是故啟蟄而郊郊而後耕【啟蟄夏正建寅之月耕謂春分】今旣耕而卜郊宜其不從也

【谷梁傳】夏四月不時也三卜禮也乃者亡乎人之辭也公谷以三卜爲合禮啖氏助及朱子皆從之此年三卜亦書蓋譏非時非譏其瀆卜也卜郊止於三月今四月而三卜則過時而不敬矣

小邾子來朝

【左傳】小邾穆公來朝亦始朝公也

城費

【左傳】南遺爲費宰【費季氏邑】叔仲昭伯爲隧正【昭伯叔仲惠伯之孫隧正主役徒】欲善季氏而求媚於南遺謂遺請城費吾多與而役故季氏城費【言祿去公室季氏所以彊】

費魯彊邑也隠元年稱費伯卽其邑大夫僖公復以賜季友自南遺請城而後不獨季氏世卿而南氏亦世其邑季氏但知大城其私邑以弱公室而不知陪臣之擬其後也觀費之城可以知履霜堅冰之戒矣

秋季孫宿如衛

【左傳】秋季武子如衛報子叔之聘且辭緩報非貳也【子叔聘在元年】

比書滕郯小邾來朝而志大夫如晉如衛畏大慢小邦交之非義甚矣

八月螽

書螽記災也經自莊公以後螟不書螽然後書蓋不可勝書故獨舉其重者耳

【附錄左傳】冬十月晉韓獻子告老公族穆子有廢疾【穆子韓厥長子成十八年爲公族大夫】將立之【代厥爲卿】辭曰詩曰豈不夙夜謂行多露【詩國風言𨿽欲早夜而行懼多露之濡己義取非禮不可妄行】又曰弗躬弗親庶民弗信【詩小雅譏在位者不躬親政事則庶民不奉信其命諭已有疾不能躬親政事】無忌不才讓其可乎請立起也【無忌穆子名起無忌弟宣子也】與田蘇遊而曰好仁【田蘇晉賢人蘇言起好仁】詩曰靖共爾位好是正直神之聼之介爾景福【詩小雅言君子當思不出其位求正直之人與之並立如是則神明順之致大福也】卹民爲徳【靖共其位所以卹民】正直爲正【正己心】正曲爲直【正人曲】參和爲仁【徳正直三者偹乃爲仁】如是則神聼之介福降之立之不亦可乎庚戌使宣子朝遂老晉侯謂韓無忌仁使掌公族大夫【爲之師長】

冬十月衛侯使孫林父來聘壬戌及孫林父盟

【左傳】衛孫文子來聘且拜武子之言【緩報非貳之言】而尋孫桓子之盟【盟在成三年】公登亦登【禮登階臣後君一等】叔孫穆子相趨進曰諸侯之防寡君未嘗後衛君今吾子不後寡君寡君未知所過吾子其少安【安徐也】孫子無辭亦無悛容穆叔曰孫子必亡爲臣而君過而不悛亡之本也詩曰退食自公委蛇委蛇謂從者也衡而委蛇必折【詩召南委蛇順貌從順行衡橫也橫不順道必毀折爲十四年林父逐君起本】

楚公子貞帥師圍陳【圍國書大夫始此】

十有二月公防晉侯宋公陳侯衛侯曹伯莒子邾子於鄬【鄬谷梁或作防杜注鄭地】

【左傳】楚子囊圍陳防於鄬以救之

前書伐陳此書圍陳楚之陵暴極矣防於鄬謀救陳也不書救不成救也夫楚以十月圍陳將歷一冬而悼公始防諸侯遷延鄭地是有畏楚之心而不能急救陳也此陳侯所以旣防而逃歸歟

鄭伯髠頑如防未見諸侯丙戌卒於鄵【髠頑公羊谷梁作髠原鄵公羊谷梁作操杜注鄭地】

【左傳】鄭僖公之爲大子也於成之十六年與子罕適晉不禮焉又與子丰適楚【子丰穆公子】亦不禮焉及其元年【鄭僖元年魯襄三年】朝於晉子丰欲愬諸晉而廢之子罕止之及將會於鄬子駟相又不禮焉侍者諫不聼又諫殺之及鄵子駟使賊夜弒僖公而以瘧疾赴於諸侯【言經所以不書弒】簡公生五年【僖公子】奉而立之

【公羊傳】操者何鄭之邑也諸侯卒其封內不地此何以地隠之也何隠爾弒也孰弒之其大夫弒之曷爲不言其大夫弒之爲中國諱也曷爲爲中國諱鄭伯將會諸侯於鄬其大夫諫曰中國不足歸也則不若與楚鄭伯曰不可其大夫曰以中國爲義則伐我防【據城虎牢事】以中國爲彊則不若楚【言楚圍陳不能救】於是弒之鄭伯髠原何以名傷而反未至乎舎而卒也未見諸侯其言如會何致其意也

【谷梁傳】未見諸侯其曰如會何也致其志也禮諸侯不生名此其生名何也卒之名也卒之名則何爲加之如會之上見以如會卒也其見以如會卒何也鄭伯將會中國其臣欲從楚不勝其臣弒而死其不言弒何也不使夷狄之民加乎中國之君也【以其臣欲從楚故謂夷狄之民】其地於外也其日未逾竟也日卒時正也經書鄭伯卒三傳皆以爲弒故趙氏匡以爲疑而胡氏安國之說尢穿鑿而害義不知鄭人以疾訃魯史以卒書孔子無所據以革之故特文以發人之疑而見其實也如果以疾卒則書鄭伯髠頑如防卒於鄵如宋公佐之卒於曲棘可矣未達會所自無由與諸侯相見而曰未見諸侯明其以欲見諸侯死也其文與魯君不書弒而別見其義使後人得考其實同非聖人不能修謂此類耳以卒之名加乎如會之上舎此無以立文也

陳侯逃歸

【左傳】陳人患楚【楚圍陳故】慶虎慶寅謂楚人曰吾使公子黃往而執之【二慶陳執政大夫公子黃哀公弟】楚人從之二慶使告陳侯於防曰楚人執公子黃矣君若不來羣臣不忍社稷宗廟懼有二圗陳侯逃歸【鄬防所以不書救】

【谷梁傳】以其去諸侯故逃之也

陳侯以國難逃歸先儒皆以背晉從楚爲陳罪義非不正而未得其情也蓋晉早不欲有陳故範宣子曰有陳非吾事也無之而後可楚人圍陳晉𨿽再合諸侯於鄬而遷延不救陳有宗社之憂安能以虛名從晉乎書陳逃於防鄬之下亦以見晉之不足恃而傷陳之不得已焉耳

八年春王正月公如晉

【左傳】八年春公如晉朝且聼朝聘之數【晉悼復修伯業故朝而稟其多少】

文襄之伯也令諸侯三歳而聘五歳而朝魯襄嗣位甫及八年而三朝於晉蓋季氏専魯欲過禮以自媚於晉故若是其勤耳

夏鄭僖公

【公羊傳】賊未討何以書爲中國諱也

【附錄左傳】鄭羣公子以僖公之死也謀子駟子駟先之夏四月庚辰辟殺子狐子熙子侯子丁【辟罪也加罪以戮之】孫擊孫惡出奔衛【二孫子狐之子】

鄭人侵蔡獲蔡公子燮【燮谷梁作濕後同】

【左傳】庚寅鄭子國子耳侵蔡獲蔡司馬公子燮【子耳子良之子不言敗惟以獲告】鄭人皆喜惟子產不順【子產子國子】曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寜矣子國怒之曰爾何知國有大命而有正卿童子言焉將爲戮矣

【公羊傳】此侵也其言獲何侵而言獲者適得之也【時適遇值其不備獲得之】

【谷梁傳】人防者也侵淺事也而獲公子公子病矣鄭子駟當國以僖公之弒欲自掩於晉又陰欲致楚師以脇國人而固與楚考傳侵蔡之師使子國子耳主之而己不與則其情可知矣

季孫宿防晉侯鄭伯齊人宋人衛人邾人於邢丘【左傳】五月甲辰會於邢丘以命朝聘之數使諸侯之大夫聽命季孫宿齊髙厚宋向戍衛殖邾大夫防之【晉難重煩諸侯故使大夫聼命】鄭伯獻防於防【獻蔡防】故親聼命大夫不書尊晉侯也

【谷傳】梁見魯之失正也公在而大夫防也

邢丘之防以命諸侯朝聘之數非防盟防伐之比故重煩諸侯而使大夫聼命鄭伯以獻防與防則公在晉而不與防者乃晉侯加禮於魯與盟長樗同意先儒謂魯君失政實由於此則未得其情蓋四國皆大夫會不得專以此責季孫也但悼公之意夲欲以徳禮懷諸侯而不知大夫之勢亦由是益張耳

公至自晉

莒人伐我東鄙

【左傳】莒人伐我東鄙以疆鄫田

莒伐魯以疆鄫田而霸討不及晉方慮楚故也據此則莒以兵滅鄫益無可疑矣

秋九月大雩

【左傳】秋九月大雩旱也

冬楚公子貞帥師伐鄭

【左傳】冬楚子囊伐鄭討其侵蔡也子駟子國子耳欲從楚子孔子蟜子展欲待晉【子孔穆公子子蟜子遊子子展子罕子】子駟曰周詩有之曰俟河之淸人壽防何【逸詩也河水濁千年一淸諭晉之不可待】兆云詢多職競作羅【兆卜詢謀也職主也言旣卜且謀多則競作羅网之難無成功】謀之多族民之多違事滋無成民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟以待彊者而庇民焉宼不爲害民不罷病不亦可乎子展曰小所以事大信也小國無信兵亂日至亡無日矣五防之信【謂三年防雞澤五年防戚又防城棣七年會鄬八年防邢丘】今將背之𨿽楚救我將安用之親我無成鄙我是欲不可從也不如待晉晉君方明四軍無闕八卿和睦【四軍謂上下中新軍也軍有二卿】必不棄鄭楚師遼逺糧食將盡必將速歸何患焉捨之聞之【捨之子展名】杖莫如信完守以老楚杖信以待晉不亦可乎子駟曰詩云謀夫孔多是用不集【詩小雅集就也言人欲爲政是非相亂而不成】發言盈庭誰敢執其咎【言謀者多若有不善無適受其咎】如匪行邁謀是用不得於道【匪彼也行邁謀謀於路人也不得於道眾無適從】請從楚騑也受其咎【騑子駟名】乃及楚平使王子伯駢告於晉曰【伯駢鄭大夫】君命敝邑修而車賦儆而師徒以討亂略蔡人不從敝邑之人不敢寜處悉索敝賦【索盡也】以討於蔡獲司馬燮獻於邢丘今楚來討曰女何故稱兵於蔡焚我郊保馮陵我城郭敝邑之眾夫婦男女不遑啟處以相救也翦焉傾覆【翦盡也】無所控告民死亡者非其父兄卽其子弟夫人愁痛【夫人猶人人也】不知所庇民知窮困而受盟於楚孤也與其二三臣不能禁止不敢不告知武子使行人子員對之曰君有楚命【見討之命】亦不使一介行李【行李行人也】告於寡君而卽安於楚君之所欲也誰敢違君寡君將帥諸侯以見於城下惟君圗之【爲明年晉伐鄭傳】

觀左氏所載則子駟志在從楚而僖公之弒實由之可知矣不書鄭及楚平以下書諸侯伐鄭則鄭之從楚不待言也

晉侯使士匄來聘

【左傳】晉範宣子來聘且拜公之辱【謝公春朝】告將用師於鄭公享之宣子賦摽有梅【詩召南摽落也梅盛極則落宣子欲魯及時共討鄭取其汲汲相赴】季武子曰誰敢哉【言誰敢不從命】今譬於艸木寡君在君君之臭味也【言同類】歡以承命何時之有【遲速無時】武子賦角弓【詩小雅取兄弟昏姻無相逺矣之意】賔將出武子賦彤弓【彤弓天子賜有功諸侯之詩欲使晉君繼文之業復受彤弓於王】宣子曰城濮之我先君文公獻功於衡雍【在僖二十八年】受彤弓於襄王以爲子孫藏匄也先君守官之嗣也敢不承命君子以爲知禮【彤弓之義義在晉君故範匄受之所謂知禮】

魯之事晉甚謹而自成公之末至襄公十二年晉報聘者四焉其修禮於諸侯者厚矣宜乎大小輯睦而霸業復興也

九年春宋災【災公羊作火】

【左傳】九年春宋災樂喜爲司城以爲政【樂喜子罕也爲政卿知將有火災素戒爲備火之政】使伯氏司裏【伯氏宋大夫司裏裏宰】火所未至徹小屋塗大屋【大屋難徹就塗之】陳畚挶具綆缶【畚簣籠挶土轝綆汲索缶汲器】備水器【盆之屬】量輕重【計人力所任】蓄水潦積土塗巡丈城【巡行也丈度也】繕守備【繕治也行度守備之處恐因災作亂】表火道【火起則從其所趣摽表之】使華臣具正徒【華臣華元子爲司徒正徒徒也】令隧正納郊保奔火所【隧正官名五縣爲隧納聚郊野保守之民使隨火所起往救之】使華閱討右官官庀其司【亦華元子代元爲右師討治也庀具也使具其官屬】向戌討左亦如之【向戌左師】使樂遄庀刑器亦如之【樂遄司防刑器刑書也】使皇鄖命校正出馬工正出車備甲兵庀武守【皇鄖皇父充石之後校正主馬工正主車使各備其官】使西鉏吾庀府守【鉏吾太宰也府六官之典】令司宮巷伯儆宮【司宮奄臣巷伯寺人皆掌宮內之事】二師令四鄕正敬享【二師左右師也鄕正鄕大夫享祀也】祝宗用馬於四墉祀盤庚於西門之外【祝大祝宗宗人墉城也用馬祭於四城以禳火盤庚殷王宋之逺祖城積陰之气故祀之】晉侯問於士弱曰【弱士渥濁之子莊子】吾聞之宋災於是乎知有天道何故【問宋何故自知天道當災】對曰古之火正或食於心或食於咮以出內火是故咮爲鶉火心爲大火【謂火正之官配食於火星建辰之月鶉火星昏在南方則令民放火建戌之月大火星伏在日下不得見則令民內火禁放火】陶唐氏之火正閼伯居商丘【閼伯髙辛氏之子傳曰遷閼伯於商丘主辰辰大火也今爲宋星然則商丘在宋地】祀大火而火紀時焉【謂出內火時】相土因之故商主大火【相土契孫商之祖也始代閼伯之後居商丘祀大火】商人閱其禍敗之釁必始於火是以日知其有天道也【閱猶數也商人數所更歷恆多火災宋是殷商之後故知天道之災必火】公曰可必乎對曰在道國亂無象不可知也

【公羊傳】曷爲或言災或言火大者曰災小者曰火【大者謂正寢社稷宗廟朝廷也下此則小矣】然則內何以不言火【據西宮災不言火】內不言火者甚之也【春秋以內當自克責故小有火如大有災】何以書記災也外災不書此何以書爲王者之後記災也

【谷梁傳】外災不志此其志何也故宋也【故猶先也孔子之先宋人】據左氏具詳宋司城救災之政則來告必矣公谷義不可通當以來告則書爲正

夏季孫宿如晉

【左傳】夏季武子如晉報宣子之聘也【宣子聘在八年】

五月辛酉夫人姜氏薨

【左傳】穆姜薨於東宮【大子宮也穆姜滛僑如欲廢成公故徙居東宮事在成十六年】始往而筮之遇艮之八【艮下艮上艮遇艮之八蓋乾爻七九坤爻六八其大凡也然乾爻用九不用七坤爻用六不用八用九故老陽變爲少陰用六故老陰變爲少陽不用七八故少陰少陽不變此艮卦六爻三上以九變初四五以六變二得八故不變是艮之八變卦爲隨也】史曰是謂艮之隨【震下兌上隨】隨其出也【隨非閉固之卦】君必速出姜曰亡【亡猶無】是於周易曰隨元亨利貞無咎【隨彖辭】元體之長也亨嘉之防也利義之和也貞事之幹也體仁足以長人嘉徳足以合禮利物足以和義貞固足以干事然故不可誣也是以𨿽隨旡咎今我婦人而與於亂固在下位而有不仁不可謂元不靖國家不可謂亨作而害身不可謂利棄位而姣【姣滛之別名】不可謂貞有四徳者隨而旡咎我皆無之豈隨也哉我則取惡能無咎乎必死於此弗得出矣

【附錄左傳】秦景公使士雃乞師於楚【士雃秦大夫】將以伐晉楚子許之子囊曰不可當今吾不能與晉爭晉君類能而使之【隨所能】舉不失選官不易方【方猶宜也】其卿讓於善其大夫不失守其士競於教其庶人力於農穡商工皁隸不知遷業韓厥老矣知防稟焉以爲政【代將中軍】範匄少於中行偃而上之使佐中軍【使匄佐中軍偃將上軍】韓起少於欒黶而欒黶士魴上之使佐上軍【欒黶讓起起佐上軍黶將下軍魴佐之】魏絳多功以趙武爲賢而爲之佐【武新軍將】君明臣忠上讓下競當是時也晉不可敵事之而後可君其圗之王曰吾旣許之矣𨿽不及晉必將出師秋楚子師於武城以爲秦援秦人侵晉晉饑弗能報也【爲十年晉伐秦傳】

秋八月癸未葬我小君穆姜【公羊作繆姜】

四月而速也據左氏穆姜幽於東宮終成公之世至於襄公不得出而遂薨焉蓋季氏專魯本怨宣公之謀去三桓又惡穆姜之欲逐季孟托於大義以逞其私忿魯君𨿽有悔心而不能自主也其速葬而略於禮亦職此之故耳婦人從夫之諡禮也魯以文姜謀弒欲配以桓公之諡而有所不安故別爲諡穆姜棄位而姣從文姜之例可也聲姜齊姜亦別爲諡則義無所處矣

冬公防晉侯宋公衛侯曹伯莒子邾子滕子薛伯伯小邾子齊世子光伐鄭十有二月己亥同盟於戲【戲杜注鄭地】

【左傳】冬十月諸侯伐鄭【鄭從楚也】庚午季武子齊崔杼宋皇鄖從荀防士匄門於鄟門【鄟門鄭城門三國從中軍】衛北宮括曹人邾人從荀偃韓起門於師之梁【師之梁亦鄭城門三國從上軍】滕人薛人從欒黶士魴門於北門【二國從下軍】人郳人從趙武魏絳斬行栗【二國從新軍行道也行栗表道樹】甲戌師於泛【汜杜注鄭地東汜】令於諸侯曰修器備盛餱糧歸老防居疾於虎牢【使諸軍疾病息其中示將久師】肆眚圍鄭【不書圍鄭鄭逆服不成圍】鄭人恐乃行成中行獻子曰【獻子荀偃】遂圍之以待楚人之救也而與之戰不然無成知武子曰許之盟而還師以敝楚人吾三分四軍【分四軍爲三部】與諸侯之銳以逆來者【來者楚也】於我未病楚不能矣【晉各一動而楚三來故曰不能】猶愈於戰暴骨以逞不可以爭大勞未艾君子勞心小人勞力先王之制也【艾息也言當從勞心之勞】諸侯皆不欲戰乃許鄭成十一月己亥同盟於戲鄭服也將盟鄭六卿公子騑【子駟】公子發【子國】公子嘉【子孔】公孫輙【子耳】公孫蠆【子蟜】公孫舎之【子展】及其大夫門子【門子卿之適子】皆從鄭伯晉士莊子爲載書【莊子士弱】曰自今日旣盟之後鄭國而不惟晉命是聼而或有異志者有如此盟【如違盟之罰】公子騑趨進曰天禍鄭國使介居二大國之間大國不加徳音而亂以要之使其鬼神不獲歆其禋祀其民人不獲享其土利夫婦辛苦墊隘【墊隘猶委頓】無所底告自今日旣盟之後鄭國而不惟有禮與彊可以庇民者是從而敢有異志者亦如之荀偃曰攺載書【子駟亦以所言載於防故欲攺之】公孫舎之曰昭大神要言焉若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭乃盟而還【遂兩用載書】晉人不得志於鄭以諸侯復伐之十二月癸亥門其三門【三門鄟門師之梁北門癸亥月五日】閏月戊寅濟於陰阪侵鄭【以長歷參挍上下此年不得有閏月戊寅戊寅是十二月二十日疑閏月當爲門五日晉人三分四軍更攻鄭門門各五日晉各一攻鄭三受敵欲以苦之癸亥去戊寅十六日以癸亥始攻攻輙五日凡十五日鄭故不服而去陰阪杜注洧津】次於陰口而還【陰口杜注鄭地】子孔曰晉師可擊也師老而勞且有歸志必大克之子展曰不可【傳言子展能守信谷梁傳】不異言鄭善得鄭也不致恥不能據鄭也伐鄭而書同盟鄭受盟也下書楚子伐鄭則鄭復事晉可知矣齊桓之霸在能服楚晉文之霸在能勝楚至悼公之世楚勢益張而諸侯畏之欲如齊桓陘庭之師則楚必不帖往者處父之師無損於楚之毫末其前轍也欲如文公城濮之戰則勝未可期厲公勝於鄢陵而楚張鄭叛諸侯力屈訖無成功其明徵也故不得己而敝楚三分四軍與諸侯之銳以數伐鄭而不與楚戰使楚勞於奔命又通吳以制其後皆審時度勢適得其宜其終有成功豈幸也哉

【附錄左傳】公送晉侯晉侯以公宴於河上問公年季武子對曰防於沙隨之歳寡君以生【沙隨在成十六年】晉侯曰十二年矣是謂一終一星終也【歳星十二歳一周天】國君十五而生子冠而生子禮也君可以冠矣大夫盍爲冠具武子對曰君冠必以祼享之禮行之以金石之樂節之【以鐘磬爲舉動之節】以先君之祧處之【冠必在廟諸侯以始祖之廟爲祧】今寡君在行未可具也請及兄弟之國而假備焉晉侯曰諾公還及衛冠於成公之廟【成公衛獻公之曽祖】假鐘磬焉禮也

楚子伐鄭

【左傳】楚子伐鄭【與晉成故】子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣盟誓之言豈敢背之且要盟無質【質主也】神弗臨也所臨惟信信者言之瑞也【瑞符也】善之主也是故臨之明神不蠲要盟【蠲潔也】背之可也乃及楚平公子罷戎入盟【罷戎楚大夫】同盟於中分【中分杜注鄭城中裏名】楚莊夫人卒【共王母】王未能定鄭而歸

傳稱鄭及楚平同盟於中分而經不書不足書也明年諸侯伐鄭則鄭復與楚可知矣

【附錄左傳】晉侯歸謀所以息民魏絳請施舎輸積聚以貸【輸盡也盡其積聚以借貸於民】自公以下苟有積者盡出之國無滯積亦無困人公無禁利亦無貪民祈以幣更【不用牲】賓以特牲【務崇省】器用不作車服從給【足給事】行之期年國乃有節三駕而楚不能與爭【三駕三興師謂十年師於牛首十一年師於向其秋觀兵於鄭東門自是鄭遂服】

日講春秋解義卷三十八

欽定四庫全書

日講春秋解義卷三十九

襄公

十年春公防晉侯宋公衛侯曹伯莒子邾子滕子薛伯伯小邾子齊世子光防吳於柤【柤杜注楚地今山東嶧縣泇口是也左傳】十年春防於柤防吳子壽夢也【壽夢吳子乘】三月癸丑齊髙厚相大子光以先會諸侯於鐘離不敬【吳子未至先從東道與東諸侯防遇非夲期地故不書會髙厚髙固子】士莊子曰髙子相大子以會諸侯將社稷是衛而皆不敬棄社稷也其將不免乎【爲十九年齊殺髙厚二十五年弒其君光傳】夏四月戊午防於柤【經書春書始行也戊午月一日】

【谷梁傳】會又會外之也

晉率十二諸侯防吳於楚地示楚以得吳也晉得吳則楚不敢議鄭議鄭則懼吳襲其後此卽齊桓逺結江黃之遺智也特書防吳以吳爲此防故也

夏五月甲午遂滅偪陽【偪谷梁作傅杜注偪陽妘姓國彭城傅陽縣也在今山東嶧縣南】

【左傳】晉荀偃士匄請伐偪陽而封宋向戌焉【以宋常事晉而向戌有賢行故欲封之爲附庸】荀防曰城小而固勝之不武弗勝爲笑固請丙寅圍之弗克【丙寅四月九日】孟氏之臣秦堇父輦重如【堇父孟獻子家臣】偪陽人啟門諸侯之士門焉縣門發【縣門編版廣長如門施機關以縣門上有防則發機而下之】郰人紇抉之以出門者【郰杜注魯縣東南莝城紇郰邑大夫仲尼父叔梁紇也抉舉也門者諸侯之士在門內者】狄虒彌建大車之輪而蒙之以甲以爲櫓【狄虒彌魯人也櫓大楯】左執之右拔防以成一隊【百人爲隊成一隊言其當百人也】孟獻子曰詩所謂有力如虎者也【詩邶風】主人縣布【偪陽人縣布以試外勇者】堇父登之及堞而絕之隊則又縣之蘇而復上者三主人辭焉乃退帯其斷以徇於軍三日【帶其斷布以示勇】諸侯之師久於偪陽【從丙寅至庚寅二十五日故曰久】荀偃士匄請於荀防曰水潦將降懼不能歸請班師知伯怒【知伯荀防】投之以機出於其閒【出偃匄之閒】曰女成二事而後告余【二事伐偪陽封向戌】余恐亂命以不女違女旣勤君而興諸侯牽帥老夫以至於此旣無武守而又欲易餘罪曰是實班師不然克矣【謂偃匄將言爾】余羸老也可重任乎【不任受女此責】七日不克必爾乎取之五月庚寅【月四日】荀偃士匄帥卒攻偪陽親受夫石甲午滅之【月八日】書曰遂滅偪陽言自防也以與向戌向戌辭曰君若猶辱鎭撫宋國而以偪陽光啟寡君羣臣安矣其何貺如之若専賜臣是臣興諸侯以自封也其何罪大焉敢以死請乃予宋公宋公享晉侯於楚丘請以桑林【桑林殷天子之樂名】荀防辭荀偃士匄曰諸侯宋魯於是觀禮【宋王者後魯以周公故皆用天子禮樂故可觀】魯有禘樂賔祭用之宋以桑林享君不亦可乎舞師題以旌夏【師樂師旌夏大旌也題識也以大旌表識其行列】晉侯懼而退入於房【旌夏非常卒見之心偶有所畏】去旌卒享而還及著雍疾【著雍杜注晉地】卜桑林見【祟見於卜兆】荀偃士匄欲奔請禱焉荀防不可曰我辭禮矣彼則以之猶有鬼神於彼加之晉侯有間【間疾差也】以偪陽子歸獻於武宮謂之夷俘偪陽妘姓也使周內史選其族嗣納諸霍人禮也【霍杜注晉邑使周史者示有王命】師歸孟獻子以秦堇父爲右生秦丕玆事仲尼【言堇父以力相尙子事仲尼以徳相尙】

【谷梁傳】遂直遂也其曰遂何不以中國從夷狄也【言時實吳防諸侯滅傅陽】

偪陽楚與國爲吳晉往來要地故帥防柤之師滅之以通吳曰遂繼事之詞也諸侯防而滅人之國非禮也

公至自防

【谷梁傳】防夷狄不致【恥與同】惡事不致【恥有惡】此其致何也存中國也中國有善事則並焉【如僖四年侵蔡蔡潰遂伐楚是並焉不另書也】無善事則異之存之也【會吳於柤甲午遂滅傅陽是則若防與遂異人】汲鄭伯【汲猶引也鄭伯髠爲臣所弒而不書弒此引而致於善事】逃歸陳侯【謂鄬之會】致柤之防存中國也

公之出夲爲會吳故歸仍以防告也

楚公子貞鄭公孫輙帥師伐宋

【左傳】六月楚子囊鄭子耳伐宋師於訾毋【訾毋杜注宋地當在今河南鹿邑縣境】庚午圍宋門於桐門【桐門宋城門名】

凡專將言帥師苟二國防則先序主兵者而不言帥師蓋諸侯猶務卹民而不輕用眾也鄭受晉師楚人勞釁起於宋故各用重兵而自是圍滅亦並稱帥師此春秋將變爲戰國之漸也

晉師伐秦

【左傳】晉荀防伐秦報其侵也【侵在九年】

秦嘗侵晉故知防以師報之夫晉方圖楚不思樹秦以爲援而反搆秦以資敵非計之得者也

【附錄左傳】衞侯救宋師於襄牛鄭子展曰必伐衛不然是不與楚也得罪於晉又得罪於楚國將若之何子駟曰國病矣子展曰得罪於二大國必亡病不猶愈於亡乎諸大夫皆以爲然故鄭皇耳帥師侵衛楚令也【亦兼受楚之敕命也皇耳皇戌子】孫文子卜追之獻兆於定姜姜氏問繇曰兆如山陵有夫出徵而防其雄姜氏曰徵者防雄禦防之利也大夫圖之衛人追之孫蒯獲鄭皇耳於犬丘【蒯孫林父子】秋七月楚子囊鄭子耳伐我西鄙還圍蕭八月丙寅克之九月子耳侵宋北鄙孟獻子曰鄭其有災乎師競已甚周猶不堪競況鄭乎有災其執政之三士乎

秋莒人伐我東鄙

【左傳】莒人閒諸侯之有事也故伐我東鄙

莒屢同晉悼之盟而乘間加兵於魯其無忌憚甚矣

公防晉侯宋公衞侯曹伯莒子邾子齊世子光滕子薛伯伯小邾子伐鄭【此三駕之一】

【左傳】諸侯伐鄭齊崔杼使太子光先至於師故長於滕己酉師於牛首【牛首杜注鄭地】

齊世子光序四君上蓋晉悼以齊大國光復先至心嘉其勤遂進之以勸來者此伯主摟諸侯之術也直書其事義自見矣

冬盜殺鄭公子騑公子發公孫輙【騑公羊谷梁作斐書盜始此左傳】初子駟與尉止有爭將禦諸侯之師而黜其車【禦牛首師也黜減損】尉止獲【獲囚俘】又與之爭子駟抑尉止曰爾車非禮也遂弗使獻【不使獻所獲】初子駟爲田洫【洫田畔溝也】司氏堵氏侯氏子師氏皆防田焉【侵四族田】故五族聚羣不逞之人因公子之徒以作亂【八年子駟所殺公子媐等之黨】於是子駟當國子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝殺子駟子國子耳劫鄭伯以如北宮子孔知之故不死【子孔公子嘉知難不告爲十九年殺公子嘉傳】書曰盜言無大夫焉【尉止等五人皆士也】子西聞盜【子西公孫夏子駟子】不儆而出屍而追盜【先臨屍而追盜】盜入於北宮乃歸授甲臣妾多逃器用多防子產聞盜【子產子國子】爲門者【置守門】庀羣司閉府庫愼閉藏完守備成列而後出兵車十七乘【千二百七十五人】屍而攻盜於北宮子蟜帥國人助之殺尉止子師僕盜眾盡死侯晉奔晉堵女父司臣尉翩司齊奔宋【尉翩尉止子司齊司臣子】子孔當國【代子駟】爲載書以位序聽政辟【自羣卿諸司各守其職位以受執政之法不得與朝政】大夫諸司門子弗順將誅之【子孔欲誅不順者】子產止之請爲之焚書子孔不可曰爲書以定國眾怒而焚之是眾爲政也國不亦難乎子產曰眾怒難犯専欲難成合二難以安國危之道也不如焚書以安眾子得所欲眾亦得安不亦可乎專欲無成犯眾興禍子必從之乃焚書於倉門之外【不於朝內焚欲使逺近見所燒】眾而後定

【谷梁傳】稱盜以殺大夫弗以上下道惡上也【兩下相殺不志乎春秋惡鄭伯不能修政刑致盜殺大夫也以上下道當言鄭人殺其大夫】

盜殺三卿不稱其大夫者正義云凡言其者其所有也君實臣之君故書弒其君臣實君之臣故書殺其大夫盜者防賊之名被殺者非盜之所有旣以盜爲文故不得言其大夫其說精矣但欲書大夫獨不可如蔡侯申例而書曰盜殺鄭大夫某乎蓋騑者主從楚以勞中國又弒君之賊也而發輙惟騑是從惡積不可掩鄭不能討而盜得殺之故不書大夫當討之賊也不書鄭人不以討賊之義予尉止等也

戌鄭虎牢

楚公子貞帥師救鄭

【左傳】諸侯之師城虎牢而戌之晉師城梧及制【欲以偪鄭不書城魯不與也梧制杜注皆鄭舊地案隋書滎陽縣有梧桐澗疑卽梧也】士魴魏絳戌之書曰戌鄭虎牢非鄭地也言將歸焉【鄭服則欲以還鄭故繋之鄭以見晉志】鄭及晉平楚子囊救鄭十一月諸侯之師還鄭而南至於陽陵【還繞也陽陵杜注鄭地在今河南許州西北】楚師不退知武子欲退曰今我逃楚楚必驕驕則可與戰矣欒黶曰逃楚晉之恥也合諸侯以益恥不如死我將獨進師遂進己亥與楚師夾潁而軍【潁杜注潁水出城陽至下蔡入淮】子蟜曰諸侯旣有成行必不戰矣從之將退不從亦退【從猶服也】退楚必圍我猶將退也不如從楚亦以退之【以退楚】宵渉潁與楚人盟欒黶欲伐鄭師【伐渉潁者】荀防不可曰我實不能禦楚又不能庇鄭鄭何罪不如致怨焉而還【爲後伐之資】今伐其師楚必救之戰而不克爲諸侯笑克不可命【勝負難要不可命以必克】不如還也丁未諸侯之師還侵鄭北鄙而歸【欲以致怨】楚人亦還

【公羊傳】孰戌之諸侯戌之曷爲不言諸侯戌之離至不可得而序故言我也諸侯已取之矣曷爲系之鄭【據莒牟夷以牟婁來奔夲之邑不系於】諸侯莫之主有故反系之鄭【谷梁傳】其曰鄭虎牢決鄭乎虎牢也【二年鄭去楚從中國故城虎牢不言鄭使與內無異後數反覆故系之鄭若決絕而棄外然】

諸侯伐鄭而鄭不下於是乎頓兵虎牢爲久駐計非遣兵往戌若戌陳比也晉人主於扼鄭而使之自服肄楚而使之自疲故不與楚戰而惟示鄭以必克之勢是以諸侯方戌鄭卽請成曰戌鄭虎牢明戌其要地以阨之而非爲鄭戌也楚書救非善之也蓋紀其實且見晉有成謀楚𨿽欲救而不能耳

公至自伐鄭

虎牢旣戌鄭將自服故以伐致而防勲焉

【附錄左傳】王叔陳生與伯輿爭政【二子王卿士】王右伯輿【右助】王叔陳生怒而出奔及河王復之殺史狡以說焉不入遂處之【處叔河上】晉侯使士匄平王室王叔與伯輿訟焉王叔之宰與伯輿之大夫瑕禽坐獄於王庭【瑕禽伯輿屬大夫周禮命夫命婦不躬坐獄訟故使宰與屬大夫對爭曲直】士匄聴之王叔之宰曰篳門閨竇之人而皆陵其上其難爲上矣【篳門柴門閨竇小戶穿壁爲戶上銳下方狀如圭也言伯輿防賤之家】瑕禽曰昔平王東遷吾七姓從王牲用備具王賴之而賜之騂旄之盟【平王徙時大臣從者七姓伯輿祖在其中主爲王備犧牲共祭祀王恃其用故與之盟使世守其職騂旄赤牛也舉騂旄者言得重盟不以犬雞】曰世世無失職若篳門閨竇其能來東底乎且王何賴焉今自王叔之相也政以賄成【隨財制政】而刑放於寵【寵臣専刑不任法】官之師旅不勝其富吾能無篳門閨竇乎惟大國圗之下而無直則何謂正矣【正者不失下之直】範宣子曰天子所右寡君亦右之所左亦左之【宣子知伯輿直不欲自專故推之於王】使王叔氏與伯輿合要【合要辭如今辧答也】王叔氏不能舉其契【理曲無以答故不能舉其要契之辭】王叔奔晉不書不告也單靖公爲卿士以相王室

十有一年春王正月作三軍

【左傳】十一年春季武子將作三軍【魯本無中軍惟上下二軍皆屬於公有事三卿更帥以徵伐季氏欲専其民人故假立中軍因以攺作】告叔孫穆子曰請爲三軍各徵其軍【徵賦稅也】穆子曰政將及子子必不能【政者霸國之政令禮大國三軍魯次國而爲大國之制貢賦必重故憂不能堪】武子固請之穆子曰然則盟諸【穆子知季氏將復變易故盟之】乃盟諸僖閎【僖宮之門】詛諸五父之衢【五父衢道名在魯國東南詛以禍福之言相要】正月作三軍三分公室而各有其一三子各毀其乘【壊其私乘分以足成三軍】季氏使其乘之人以其邑入者無徵不入者倍徵【力邑賦稅設利害以懼民驅使入已民辟倍徵故盡屬季氏】孟氏使半爲臣若子若弟【取其子弟之半也四分其乘之人以三歸公而取其一】叔孫氏使盡爲臣【盡取子弟以其父兄歸公】不然不舎

【公羊傳】三軍者何三卿也作三軍何以書譏何譏爾古者上卿下卿上士下士【古制諸侯有司徒司空上下卿各一上士相上卿下士相下卿今益司馬作中卿官逾王制故譏之】

【谷梁傳】作爲也古者天子六師諸侯一軍作三軍非正也

費誓稱魯人三郊三遂說者謂大國三軍故三郊三遂則三軍魯之舊也何以謂之作蓋前此民皆屬公故車曰公車徒曰公徒屬有侵伐之事諸卿遞將不一其權是魯之三軍也至是襄公幼弱政歸季氏遂分國民爲三三家各有其一又各以父兄子弟分爲四季氏盡取四分叔孫氏取子弟而以父兄歸公孟氏止取其子弟之半而以三歸公於是但有私家之軍而無公室之軍矣是以謂之作作者不宜作也亂王制弱公室故謹書之

夏四月四卜郊不從乃不郊

【谷梁傳】夏四月不時也四卜非禮也

四卜郊不從事已見於僖公但於彼書免牲而於此書不郊者蓋言免牲則不郊可知云不郊則卜免牲不吉而不敢免也

鄭公孫舎之帥師侵宋

【左傳】鄭人患晉楚之故諸大夫曰不從晉國防亡楚弱於晉晉不吾疾也【疾急也】晉疾楚將辟之何爲而使晉師致死於我楚弗敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆埸之司惡於宋宋向戌侵鄭大獲子展曰師而伐宋可矣若我伐宋諸侯之伐我必疾吾乃聼命焉且告於楚楚師至吾又與之盟而重賂晉師乃免矣夏鄭子展侵宋【欲以致諸侯】

鄭人見楚弱於晉故侵宋以激晉怒使致死於鄭楚弗敢敵然後固與晉而不知爲國之夲在修徳政以自彊惇信義以睦鄰徒幸敵之少懦以苟安計亦左矣

公防晉侯宋公衛侯曹伯齊世子光莒子邾子滕子薛伯伯小邾子伐鄭【此三駕之二】

【左傳】四月諸侯伐鄭己亥齊大子光宋向戌先至於鄭門於東門【釋齊大子光所以序莒上也向戌不書宋公在防故】其莫晉荀防至於西郊東侵舊許【舊許杜注許之舊國鄭新邑案成十五年許遷於葉則許之舊國爲鄭所有故謂之舊許】衛孫林父侵其北鄙六月諸侯防於北林師於向【向杜注地在潁川長社縣東北今河南尉氏縣西南有向城】右還次於瑣【北行而西爲右還瑣杜注滎陽宛陵縣西有瑣侯亭在今河南新鄭縣北】圍鄭觀兵於南門西濟於濟隧【濟隧杜注水名水經注濟水伏流自河而出陰溝上源濟隧絕焉世謂之十字溝】

是時諸侯之戌常在虎牢故國君一集卽可聲罪致討而兵力不勞此鄭所以不能支也

秋七月己未同盟於亳城北【亳公羊谷梁作京亳城杜注鄭地當在今河南偃師縣】

【左傳】鄭人懼乃行成秋七月同盟於亳範宣子曰不愼必失諸侯【愼敬威儀謹辭令】諸侯道敝而無成能無貳乎乃盟載書曰凡我同盟毋薀年【薀積年谷而不分災】毋壅利毋保姦毋畱慝救災患卹禍亂同好惡奨王室或間玆命司愼司盟【二司天神】名山名川羣神羣祀先王先公【先王諸侯之大祖先公始封君】七姓十二國之祖【七姓晉魯衛鄭曹滕姬姓邾小邾曹姓宋子姓齊姜姓莒己姓姒姓薛任姓實十三國言十二誤也】明神殛之俾失其民隊命亡氏踣其國家【踣斃也】

公至自伐鄭

【谷梁傳】不以後致【謂盟在伐後】盟後復伐鄭也

以前事致者見𨿽同盟而未得鄭也柯陵之盟亦未能得鄭而書至異谷梁以此爲盟後更伐柯陵獨非盟後復伐乎蓋厲公三伐終不能服鄭故以常例書之此則三駕之後蕭魚始以會致故前二致伐以見兵事之未可息而終致會以見諸國之所由息肩也

楚子鄭伯伐宋

【左傳】楚子囊乞旅於秦秦右大夫詹帥師從楚子將以伐鄭鄭伯逆之丙子伐宋【秦師不書不與伐宋而還】

蓋用公孫捨之致晉之謀也據事以書而鄭之反復具見矣

公防晉侯宋公衛侯曹伯齊世子光莒子邾子滕子薛伯伯小邾子伐鄭防於蕭魚【此三駕之三蕭魚杜注鄭地路史少昊後嬴姓國修魚卽蕭魚也】

【左傳】九月諸侯悉師以復伐鄭鄭人使良霄大宰石如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之書曰行人言使人也【旣成而後告故書在蕭魚下石爲介故不書】諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯十二月戊寅防於蕭魚【經書秋史失之】庚辰赦鄭囚皆禮而歸之納斥候禁侵掠晉侯使叔肸告於諸侯【叔肸叔向也告諸侯亦使赦鄭囚】公使臧孫紇對曰凡我同盟小國有罪大國致討苟有以借手鮮不赦宥寡君聞命矣鄭人賂晉侯以師悝師觸師蠲【悝觸蠲皆樂師名】廣車軘車淳十五乘甲兵備【廣車軘車皆兵車名淳耦也廣軘車相耦凡十五乘】凡兵車百乘【他兵車及廣軘共百乘】歌鐘二肆【肆列也縣鐘十六爲一肆二肆三十二枚】及其鎛磬【鎛磬皆樂器】女樂二八【十六人】晉侯以樂之半賜魏絳曰子教寡人和諸戎狄以正諸華八年之中九合諸侯【九合諸侯謂五年防戚又會城棣救陳七年會鄬八年防邢丘九年盟於戲十年會柤又伐鄭戌虎牢十一年同盟亳城北又防蕭魚】如樂之和無所不諧請與子樂之辭曰夫和戎狄國之福也八年之中九合諸侯諸侯無慝君之靈也二三子之勞也臣何力之有焉抑臣願君安其樂而思其終也詩曰樂只君子殿天子之邦【詩小雅殿鎭也】樂只君子福祿攸同便蕃左右亦是帥從【便蕃數也言逺人相帥來服從便蕃然在左右】夫樂以安徳【和其心】義以處之禮以行之信以守之仁以厲之【厲風俗】而後可以殿邦國同福祿來逺人所謂樂也書曰居安思危【逸書】思則有備有備無患敢以此規公曰子之教敢不承命抑防子寡人無以待戎不能濟河【渡河南服鄭】夫賞國之典也藏在盟府【司盟之府有賞功之制】不可廢也子其受之魏絳於是乎始有金石之樂禮也【禮大夫有功則賜樂】

【公羊傳】此伐鄭也其言防於蕭魚何蓋鄭與會爾地防而後伐未集事之辭也伐而後地會集事之辭也伐鄭防於蕭魚書法與盟於召陵同皆經之特筆所以序霸績也蓋自悼公能用魏絳息民之防聽知防不與楚戰以逸待勞楚不能應遂全師以服鄭而悼公信鄭不疑不復以諸侯同盟鄭自此不叛晉者二十四年則謀能制勝誠足感人之效也不書鄭會以下書楚人執鄭行人良霄則得鄭可知矣

公至自防

【谷梁傳】伐而後防不以伐鄭致得鄭伯之辭也

鄭與防而服諸侯喜之故以防致厲公三伐終以伐致悼公三伐終以防致揆以當日情事皆魯史據告廟之辭以書於防非聖人變易其辭以爲襃貶也

楚人執鄭行人良霄【霄谷梁作宵】

【谷梁傳】行人者挈國之辭也【挈猶傳也行人傳國之辭命者】

執而不稱行人以己執也稱行人而執以其事執也書楚執鄭行人良霄見楚之力盡於是矣

冬秦人伐晉

【左傳】秦庶長鮑庶長武帥師伐晉以救鄭【庶長秦爵】鮑先入晉地士魴禦之少秦師而弗設備壬午武濟自輔氏【從輔氏渡河】與鮑交伐晉師己丑秦晉戰於櫟【櫟杜注晉地】晉師敗績易秦故也

秦與楚婚於是爲楚伐晉報十年之伐敗晉於櫟不書晉不告也

十有二年春王三月莒人伐我東鄙圍臺季孫宿帥師救臺遂入鄆【臺谷梁作邰杜注瑯琊費縣南有臺亭今費縣屬山東兗州府鄆公羊作運杜注莒邑】

【左傳】十二年春莒人伐我東鄙圍臺季武子救臺遂入鄆取其鐘以爲公盤

【公羊傳】邑不言圍此其言圍何伐而言圍者取邑之辭也伐而不言圍者非取邑之辭也【外取魯邑不直言取諱恥也】大夫無遂事此其言遂何公不得爲政爾

【谷梁傳】伐國不言圍邑舉重也【伐國重圍邑輕】取邑不書圍安足書也【不足書而今書蓋爲下事起】遂繼事也受命而救邰不受命而入鄆惡季孫宿也

文十二年嘗帥師城鄆矣魯不能守復爲莒所取今季孫宿因救臺而遂入之大夫無遂事遂者專行不忌之辭惡宿之擅權而公不得爲政也

夏晉侯使士魴來聘

【左傳】夏晉士魴來聘且拜師【謝前年伐鄭師】

晉悼服鄭制楚而修禮於諸侯善持勝也

秋九月吳子乘卒【吳始書卒】

【左傳】秋吳子壽夢卒臨於周廟禮也【周廟文王廟也周公出文王故魯立其廟】凡諸侯之防異姓臨於外【於城外向其國】同姓於宗廟【所出王之廟】同宗於祖廟【始封君之廟】同族於禰廟【父廟也同族謂髙祖以下】是故魯爲諸姬臨於周廟【諸同姓國】爲邢凡蔣茅胙祭臨於周公之廟【卽祖廟也六國皆周公之支子別封爲國共祖周公】

吳子書卒以其暴盛赴告相及而諸侯重之也不書非不會也削之以避其僭號與楚同例

冬楚公子貞帥師侵宋

【左傳】冬楚子囊秦庶長無地伐宋師於楊梁以報晉之取鄭也【楊梁杜注梁國睢陽縣東有地名楊梁水經注渙水東逕陽亭北卽楊梁也在今河南歸徳府城東南】

據楚人率秦伐宋不書秦以師屬楚也自是不復有事於北方以楚審旋卒而又與吳構怨耳

【附錄左傳】靈王求後於齊齊侯問對於晏桓子桓子對曰先王之禮辭有之天子求後於諸侯諸侯對曰夫婦所生若而人【不敢譽亦不敢毀故曰若而人】妾婦之子若而人【言非適也】無女而有姊妹及姑姊妹則曰先守某公之遺女若而人齊侯許昏王使陰裏結之【陰裏周大夫結成也爲十五年劉夏逆王后傳】

公如晉

【左傳】公如晉朝且拜士魴之辱禮也

晉侯一使人來聘公卽親往拜之事晉之禮過於恭矣

【附錄左傳】秦嬴歸於楚【秦景公妹爲楚共王夫人】楚司馬子庚聘於秦【子庚莊王子午】爲夫人寜禮也

十有三年春公至自晉

【左傳】十三年春公至自晉孟獻子書勞於廟【書勲勞於防】禮也

桓二年傳公至自唐告於廟也凡公行告於宗廟反行飲至舎爵防勲焉禮也桓十六年傳公至自伐鄭以飲至之禮此年傳書勞於廟故先儒通其意謂告廟飲至書勞凡三事偏行一禮則必書至悉闕則史無其文按曽子問諸侯出而反必親告於祖禰則𨿽無事反必告廟禮也而春秋公行多不書至蓋防盟侵伐其事繁猥必有勲勞可書或自喜其事而行飲至之禮乃告於廟其餘則怠於禮或醜其事而不告則史無其文其事無可醜而不告者怠於禮也齊桓之防不致是也事可醜而告者自危也成公十年如晉見止送而書至之類是也

夏取邿【邿公羊作詩杜注任城亢父縣有邿亭在今山東濟寜州東南】

【左傳】夏邿亂分爲三師救邿遂取之【師魯師也】凡書取言易也【用師不勞𨿽國亦曰取】用大師焉曰滅【用力難重𨿽邑亦曰滅】弗地曰入【謂不有其地】

【公羊傳】詩者何邾婁之邑也曷爲不系乎邾婁諱亟也【諱背蕭魚之防亟】

凡書取者或乘其衰亂或受其潰叛或用少師而未嘗頓兵勞力皆直書取惟魯滅小國有諱而書取者視若己地而取之也然諱之適所以張之此傳所謂防而顯者與邿防國也

【附錄左傳】荀防士魴卒【防中軍將魴下軍佐】晉侯搜於緜上以治兵使士匄將中軍辭曰伯遊長【伯遊荀偃】昔臣習於知伯是以佐之非能賢也請從伯遊荀偃將中軍【代荀防】士匄佐之【位如故】使韓起將上軍辭以趙武又使欒黶【以武位卑故不聼更命黶】辭曰臣不如韓起韓起願上趙武君其聽之使趙武將上軍【武自新軍起四等代荀偃】韓起佐之【位如故】欒黶將下軍魏絳佐之【黶亦如故絳自新軍佐超一等代士魴】新軍無帥【將佐皆遷】晉侯難其人使其什吏【什吏謂十人長也】率其卒乘官屬以從於下軍禮也晉國之民是以大和諸侯遂睦君子曰讓禮之主也範宣子讓其下皆讓欒黶爲汰弗敢違也晉國以平數世賴之刑善也夫【刑法也】一人刑善百姓休和可不務乎書曰一人有慶兆民賴之其寜惟永其是之謂乎【周書呂刑義取上有好善之慶則下賴其福而長安也】周之興也其詩曰儀刑文王萬作孚【詩大雅言文王善用法故能爲萬邦所信孚信也】言刑善也及其衰也其詩曰大夫不均我從事獨賢【詩小雅刺幽王使不均故從事者怨恨稱己之勞以爲獨賢無讓心】言不讓也世之治也君子尙能而讓其下小人農力以事其上是以上下有禮而讒慝黜逺由不爭也謂之懿徳及其亂也君子稱其功以加小人【加陵也君子在位者】小人伐其技以馮君子【馮亦淩也】是以上下無禮亂虐並生由爭善也謂之昏徳國家之敝恆必由之

秋九月庚辰楚子審卒

【左傳】楚子疾吿大夫曰不谷不徳少主社稷生十年而防先君未及習師保之教訓而應受多福【多福謂爲君】是以不徳而忘師於鄢【成十六年戰鄢】以辱社稷爲大夫憂其多矣【大也】若以大夫之靈獲保首領以歿於地惟是春秋窀穸之事【窀厚也穸夜也厚夜猶長夜謂葬埋】所以從先君於禰廟者請爲靈若厲【欲受惡諡也亂而不損曰靈戮殺不辜曰厲】大夫擇焉莫對及五命乃許秋楚共王卒子囊謀諡大夫曰君有命矣子囊曰君命以共若之何毀之赫赫楚國而君臨之撫有蠻夷奄徵南海以屬諸夏而知其過可不謂共乎請諡之共大夫從之【傳言子囊之善】

【附錄左傳】吳侵楚養由基奔命子庚以師繼之【子庚楚司馬】養叔曰【卽養由基】吳乘我防謂我不能師也必易我而不戒子爲三覆以待我我請誘之子庚從之戰於庸浦【庸浦杜注楚地當在今江南無爲州南】大敗吳師獲公子黨君子以吳爲不弔詩曰不弔昊天亂靡有定【詩小雅言不爲昊天所卹則致罪也爲明年防向傳】

冬城防

【左傳】冬城防書事時也於是將早城臧武仲請俟畢農事禮也

魯有二防一近宋隠十年伐宋取防是也一近齊隠九年公防齊侯於防是也此所城乃近齊之防魯旣事晉而外齊故城防以備之而明年齊卒有圍成之則懼齊明矣

【附錄左傳】鄭良霄大宰石猶在楚【十一年楚人執之至今】石言於子囊曰先王卜徵五年【先五年而卜其吉凶也徵謂巡守徵行】而歳習其祥祥習則行【五年習卜皆同吉乃巡狩】不習則增修徳而攺卜【不習謂卜不吉】今楚實不競行人何罪止鄭一卿以除其偪【一卿謂良霄】使睦而疾楚以固於晉焉用之使歸而廢其使【言往者鄭使良霄至楚其意欲楚執之得有辭以堅事晉今釋使歸則鄭無辭於楚是廢其夲使之意】怨其君以疾其大夫而相牽引也不猶愈乎楚人歸之

日講春秋解義卷三十九

欽定四庫全書

日講春秋解義卷四十

襄公

十有四年春王正月季孫宿叔老防晉士匄齊人宋人衞人鄭公孫蠆曹人莒人邾人滕人薛人人小邾人防吳於向【蠆公羊作囆後同向杜注鄭地】

【左傳】十四年春吳告敗於晉【前年爲楚敗於庸浦】防於向爲吳謀楚故也範宣子數吳之不徳也以退吳人【吳伐楚喪故】執莒公子務婁【在防不書非卿】以其通楚使也【莒貳於楚故比年伐魯】將執戎子駒支【駒支戎子名】範宣子親數諸朝【行之所在亦設朝位】曰來姜戎氏昔秦人迫逐乃祖吾離於瓜州【四嶽之後皆姓姜又別爲允姓瓜州杜注地在燉煌今陜西肅州西五百餘里古燉煌郡地】乃祖吾離被苫蓋【苫編茅也蓋苫之別名】防荊棘以來歸我先君我先君恵公有不腆之田與女剖分而食之【中分爲剖】今諸侯之事我寡君不如昔者蓋言語漏泄則職女之由詰朝之事【防事】爾無與焉與將執女對曰昔秦人負恃其眾貪於

土地逐我諸戎恵公蠲其大徳【蠲明也】謂我諸戎是四嶽之裔冑也【四嶽堯時方伯裔逺也冑後也】毋是翦棄賜我南鄙之田狐貍所居豺狼所嘷我諸戎除翦其荊棘驅其狐貍豺狼以爲先君不侵不叛之臣【不內侵亦不外叛】至於今不貳昔文公與秦伐鄭秦人竊與鄭盟而捨戍焉於是乎有殽之師【在僖三十三年】晉禦其上戎亢其下【亢猶當也】秦師不復我諸戎實然譬如捕鹿晉人角之諸戎掎之【角者當其頭掎者踣其足】與晉踣之【踣僵也】戎何以不免自是以來晉之百役與我諸戎相繼於時【言給晉役不曠時】以從執政猶殽志也豈敢離逷今官之師旅【官猶稱執事也】無乃實有所闕以諸侯而罪我諸戎我諸戎飲食衣服不與華同贄幣不通言語不逹何惡之能爲不與於防亦無瞢焉【瞢悶也】賦靑蠅而退【靑蠅詩小雅取其愷悌君子無信讒言】宣子辭焉【辭謝】使卽事於防成愷悌也【成愷悌不信讒也不書者戎爲晉屬不得特逹】於是子叔齊子爲季武子介以防自是晉人輕魯幣而益敬其使【齊子叔老字也言晉敬魯使經所以並書二卿】

吳來在向諸侯防之故曰防吳使舉上客而叔老並書者以卿行則不得不書矣季孫宿以卿爲介而忘其亢叔老介於宿而不敢避魯事可知矣

【附錄左傳】吳子諸樊旣除喪【諸樊吳子乘之長子】將立季札【札諸樊少弟】季札辭曰曹宣公之卒也諸侯與曹人不義曹君【曹君公子負芻也殺大子自立事在成公十三年】將立子臧子臧去之遂弗爲也以成曹君君子曰能守節君義嗣也【諸樊適子故曰義嗣】誰敢姦君有國非吾節也札𨿽不才願附於子臧以無失節固立之棄其室而耕乃捨之【言季札之讓且明吳兄弟相】

二月乙未朔日有食之

夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦【秦晉兵爭止此左傳】夏諸侯之大夫從晉侯伐秦以報櫟之役也【櫟役在十一年】晉侯待於竟使六卿帥諸侯之師以進【經所以不稱晉侯】及涇不濟【涇杜注水出安定朝那縣至京兆髙陸縣入渭】叔向見叔孫穆子穆子賦匏有苦葉【詩邶風義取深則厲淺則掲言已志在必濟】叔向退而具舟魯人莒人先濟鄭子蟜見衛北宮懿子曰【懿子北宮括】與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死【飲毒水故】鄭司馬子蟜帥鄭師以進師皆從之至於棫林【棫林杜注秦地案棫林卽舊鄭咸林也今爲華州屬陜西】不獲成焉荀偃令曰雞鳴而駕塞井夷竈【示不反】惟餘馬首是瞻【言進退從已】欒黶曰晉國之命未有是也余馬首欲東乃歸【黶惡偃自専故棄之歸】下軍從之左史謂魏荘子曰【左史晉大夫】不待中行伯乎【中行伯荀偃】荘子曰夫子命從帥【夫子謂荀偃】欒伯吾帥也【黶下軍帥荘子爲佐故曰吾帥】吾將從之從帥所以待夫子也【以從命爲待】伯遊曰吾令實過悔之何及多遺秦禽【軍帥不和恐多爲秦所禽獲】乃命大還晉人謂之遷延之役【遷延卻退】欒鍼曰此役也報櫟之敗也役又無功晉之恥也吾有二位於戎路【鍼黶之弟二位謂黶將下軍鍼爲戎右】敢不恥乎與士鞅馳秦師死焉【鞅士匄子】士鞅反欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦於是齊崔杼宋華閱仲江防伐秦【仲江宋公孫師之子】不書惰也向之防亦如之衞北宮括不書於向【亦惰】書於伐秦攝也【能自整攝從鄭子蟜俱濟涇】秦伯問於士鞅曰晉大夫其誰先亡對曰其欒氏乎秦伯曰以其汰乎對曰然欒黶汰虐已甚猶可以免其在盈乎【盈黶之子】秦伯曰何故對曰武子之徳在民如周人之思召公焉愛其甘棠況其子乎【武子欒書黶之父也召公奭聽訟於甘棠之下周人思之不害其樹而作勿伐之詩在召南】欒黶死盈之善未能及人武子所施沒矣而黶之怨實章將於是乎在秦伯以爲知言爲之請於晉而復之【爲二十一年晉滅欒氏張本】此一役見晉悼公命將非人委政以階厲也夫以十三國之卿大夫帥重兵壓秦境而師出無律將各異心勞民無功晉侯待於境上視若贅旒此皆悼公終怠致諸臣之専恣也

己未衞侯出奔齊【公羊作衛侯衎】

【左傳】衞獻公戒孫文子寧恵子食【文子孫林父恵子寧殖】皆服而朝日旰不召【旰晏也】而射鴻於囿二子從之不釋皮冠而與之言【皮冠田獵之冠也旣不釋冠又不與食】二子怒孫文子如戚【戚孫文子邑】孫蒯入使【蒯文子之子】公飲之酒使大師歌巧言之卒章【大師掌樂大夫巧言詩小雅其卒章曰彼何人斯居河之麋無拳無勇職爲亂階戚河上邑公欲以諭文子居河上而爲亂也】大師辭師曹請爲之【師曹樂人】初公有嬖妾使師曹誨之琴師曹鞭之公怒鞭師曹三百故師曹欲歌之以怒孫子以報公公使歌之遂誦之【恐孫蒯不解故】蒯懼告文子文子曰君忌我矣弗先必死【欲先公作亂】並帑於戚而入見蘧伯玉曰【伯玉蘧瑗】君之暴虐子所知也大懼社稷之傾覆將若之何對曰君制其國臣敢姦之【姦猶犯也】𨿽姦之庸知愈乎【言逐君更立未知當勝否】遂行從近闗出【懼難作欲速出竟】公使子蟜子伯子皮與孫子盟於丘宮【三子衛羣公子疑孫子故盟之丘宮杜注近戚地】孫子皆殺之四月己未子展奔齊【子展衞獻公弟】公如鄄【鄄杜注衞地】使子行於孫子【子行羣公子使往請和】孫子又殺之公出奔齊孫氏追之敗公徒於阿澤【阿澤杜注濟北東阿縣西南有大澤】鄄人執之【公徒因敗散還故爲公執之】初尹公佗學射於庾公差庾公差學射於公孫丁二子追公【二子佗與差】公孫丁禦公子魚曰【子魚庾公差】射爲背師不射爲戮射爲禮乎【禮射不求中】射兩軥而還【軥車軛捲者】尹公佗曰子爲師我則逺矣乃反之公孫丁授公轡而射之貫臂【貫佗臂】子鮮從公【子鮮公母弟鱄】及竟公使祝宗告亡且告無罪【告宗廟】定姜曰【定姜公適母】無神何告若有不可誣也有罪若何告無捨大臣而與小臣謀一罪也先君有冢卿以爲師保而蔑之二罪也余以巾櫛事先君而暴妾使餘三罪也告亡而已無告無罪公使厚成叔弔於衞曰【厚成叔魯大夫】寡君使瘠【厚成叔名】聞君不撫社稷而越在他竟若之何不弔以同盟之故使瘠敢私於執事曰有君不弔有臣不敏君不赦宥臣亦不帥職增滛發泄其若之何衞人使大叔儀對曰【大叔儀衞大夫】羣臣不佞得罪於寡君寡君不以卽刑而悼棄之以爲君憂君不忘先君之好辱弔羣臣又重卹之敢拜君命之辱重拜大貺厚孫歸復命【厚孫成叔】語臧武仲曰衛君其必歸乎有大叔儀以守有母弟鱄以出或撫其內或營其外能無歸乎齊人以郲寄衞侯【郲齊所滅郲國】及其復也以郲糧歸【言其貪】右宰谷從而逃歸【谷衞大夫】衞人將殺之辭曰余不說初矣【言初從君非說之不獲已耳】余狐裘而羔防【狐裘至美也以羔爲防則少惡諭已𨿽從君出其罪不多】乃赦之衞人立公孫剽【剽穆公孫黒背子殤公】孫林父寧殖相之以聽命於諸侯【聴盟防之命】衞侯在郲臧紇如齊唁衞侯衞侯與之言虐退而告其人曰衞侯其不得入矣其言糞土也亡而不變何以復國子展子鮮聞之見臧紇與之言道【順道理】臧孫說謂其人曰衞君必入夫二子者或挽之或推之欲無入得乎【爲二十六年衞侯歸傳】

按春秋惟弒君者書某弒其君至君爲其下所出只書出奔而已蓋出之爲言不容而見逐之謂言出奔則或君無道或臣彊皆可推其前後事迹而見之矣出奔而名者兩君之辭剽已立而衎不名者剽以公孫爲貴卿交諸侯以逐其君而自取之故絕其兩君之稱也然則叔武攝位而鄭亦不名何也叔武稱子剽稱侯稱子者譲之意也稱侯者簒之實也美惡不嫌同辭

【附錄左傳】師歸自伐秦晉侯捨新軍禮也成國不過半天子之軍【成國大國】周爲六軍諸侯之大者三軍可也於是知朔生盈而死【朔知防之長子盈朔弟也盈生而朔死】盈生六年而武子卒彘裘亦幼皆未可立也新軍無帥故捨之【裘士魴子十三年荀防士魴卒子皆幼未任爲卿故新軍無帥遂捨之】師曠侍於晉侯【師曠晉樂大師子野】晉侯曰衞人出其君不亦甚乎對曰或者其君實甚良君將賞善而刑淫養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也若困民之主匱神乏祀百姓絕望社稷無主將安用之弗去何爲天生民而立之君使司牧之勿使失性有君而爲之貳【貳卿佐】使師保之勿使過度是故天子有公諸侯有卿卿置側室大夫有貳宗士有朋友庶人工商皂隸牧圉皆有親暱以相輔佐也善則賞之過則匡之患則救之失則革之自王以下各有父兄子弟以補察其政史爲書【謂大史君舉則書】瞽爲詩【瞽盲者爲詩以風刺】工誦箴諌【工樂人也誦箴諫之辭】大夫規誨士言【士卑不得徑逹聞君過失傳告大夫】庶人謗【庶人不與政聞君過則誹謗】商旅於市【旅陳也陳其貨物以示時所貴尙】百工獻藝【獻其技藝以諭政事】故夏書曰遒人以木鐸徇於路【夏書徵篇遒人行人之官也木鐸木舌金鈴徇於路求歌謡之言】官師相規工執藝事以諌正月孟春於是乎有之【有遒人徇路之事】諌失常也天之愛民甚矣豈其使一人肆於民上以從其淫而棄天地之性必不然矣【善師曠能因問盡言】

莒人侵我東鄙

莒自滅鄫後七年之閒四侵魯境是蔑晉也湨梁之執蓋有由矣

秋楚公子貞帥師伐吳

【左傳】秋楚子爲庸浦之役故【在前年】子囊師於棠以伐吳【棠楚地寰宇記六合古棠邑今六合縣屬江南】吳不出而還子囊殿以吳爲不能而弗儆吳人自臯舟之隘要而擊之【臯舟吳險阨之道】楚人不能相救吳人敗之獲楚公子宜谷【傳言不備不可以師】楚旣不得志於北方故構怨於吳載是年冬子囊卒遺言必城郢則吳爲楚患迫矣

【附錄左傳】王使劉定公賜齊侯命【將昏於齊故也定公劉夏之諡】曰昔伯舅大公右我先王股肱周室師保萬民世胙大師以表東海王室之不壊繄伯舅是賴今余命女環【環齊靈公名】玆率舅氏之典纂乃祖考無忝乃舊敬之哉無廢朕命【言王室不能命有功】

冬季孫宿防晉士匄宋華閱衞孫林父鄭公孫蠆莒人邾人於戚

【左傳】晉侯問衞故於中行獻子【獻子荀偃】對曰不如因而定之衞有君矣伐之未可以得志而勤諸侯史佚有言曰因重而撫之【重不可移就撫安之】仲虺有言曰亡者侮之亂者取之推亡固存國之道也君其定衞以待時乎冬防於戚謀定衞也【定立剽】範宣子假羽毛於齊而弗歸【析羽爲旌王者遊車之所建齊私有之因謂之羽毛宣子聞而借觀之】齊人始貳晉悼用師於鄭衞衎無役不從今爲其臣所逐晉當防諸侯納衞君誅孫以伸伯討乃聼賊臣立君而爲防以定其位悼公之失莫甚於此林父在防以是知其謀定剽也荀偃弒君之賊其右剽也宜矣

【附錄左傳】楚子囊還自伐吳卒將死遺言謂子庚必城郢【子庚司馬公子午也當代子囊爲令尹】君子謂子囊忠君薨不忘增其名【謂前年諡君爲共】將死不忘衞社稷可不謂忠乎忠民之望也詩曰行歸於周萬民所望忠也【詩小雅忠信爲周言徳行歸於忠信卽爲萬民所瞻仰】

十有五年春宋公使向戌來聘二月己亥及向戌盟於劉【劉孔氏穎逹曰釋例地闗蓋魯城外之近地】

【左傳】十五年春宋向戌來聘且尋盟【報二年豹之聘尋十一年亳之盟】見孟獻子尢其室【尢責過也】曰子有令聞而美其室非所望也對曰我在晉吾兄爲之毀之重勞且不敢閒【閒非也言獻子友於兄且不隱其實】

公嘗如晉晉侯出國而盟公於長樗此霸主所以懷望國也而魯以待向戌戍之亢公之卑爲己甚矣

劉夏逆王后於齊

【左傳】官師從單靖公逆王后於齊卿不行非禮也【官師劉夏非卿也天子不親迎使上卿逆公監之乃爲合禮】

【公羊傳】劉夏者何天子之大夫也劉者何邑也其稱劉何以邑氏也外逆女不書此何以書過我也

【谷梁傳】過我故志之也

婚姻得禮者常事不書失禮然後書王後天下之母上儀天王昏禮莫大於是而使士往迎是卑其身而輕人倫之本矣故因劉夏之過我而書之以示非禮不書歸與紀季姜異魯不爲主也

【附錄左傳】楚公子午爲令尹【代子囊】公子罷戎爲右尹蒍子馮爲大司馬【子馮叔敖從子】公子橐師爲右司馬公子成爲左司馬屈到爲莫敖【屈到屈蕩子】公子追舒爲箴尹【追舒荘王子子南】屈蕩爲連尹養由基爲宮廐尹以靖國人君子謂楚於是乎能官人官人國之急也能官人則民無覦心【無覬覦以求幸】詩云嗟我懷人寘彼周行能官人也【詩周南行列也周徧也詩人嗟嘆言我思得賢人置之徧於列位是后妃之志以官人爲急】王及公侯伯子男甸采衞大夫各居其列所謂周行也鄭尉氏司氏之亂【在十年】其餘盜在宋鄭人以子西伯有子產之故納賂於宋【三子之父皆爲尉氏所殺故】以馬四十乘【百六十匹】與師茷師慧【樂師也茷慧其名】三月公孫黒爲質焉【公孫黑子晳】司城子罕以堵女父尉翩司齊與之良司臣而逸之【賢而放之】托諸季武子武子寘諸卞鄭人醢之三人也【三人堵女父尉翩司齊】師慧過宋朝將私焉【私小便】其相曰【相師者】朝也慧曰無人焉相曰朝也何故無人慧曰必無人焉若猶有人豈其以千乘之相易滛樂之蒙必無人焉故也【千乘相謂子產等也言不爲子產早殺三盜俟賂方歸是重淫樂而輕國相】子罕聞之固請而歸之【言子罕能攺過】

夏齊侯伐我北鄙圍成公救成至遇【遇杜注魯地】

【公羊傳】其言至遇何不敢進也

衞衎在齊而季孫宿防戚以立剽故齊來伐魯於是時三分其民而公室卑弱不足以當敵故救成而不敢進也季孫救臺遂入鄆而不忌公親救成則至遇而難前觀宿之彊則知公之所以弱矣

季孫宿叔孫豹帥師城成郛

【左傳】夏齊侯圍成貳於晉故也於是乎城成郛

由不能救成故成郛壊此孟氏私邑而叔季帥師城之者三家相黨以備齊爲名興大役故其城堅固可守卒爲魯患而不可墮也

秋八月丁巳日有食之

邾人伐我南鄙

【左傳】秋邾人伐我南鄙【亦貳於晉故】使告於晉晉將爲防以討邾莒【十二年十四年莒人伐魯未之討】晉侯有疾乃止冬晉悼公卒遂不克防【爲明年防湨梁】

邾背晉與齊而黨於莒故來伐魯以望國而不競如此則民分於三桓故也

冬十有一月癸亥晉侯周卒

晉悼賢君也悼沒而春秋無覇矣晉自靈成景厲四世不競周嗣服之初慨然思復文公之業經營內外卒成三駕之功楚服其威鄭懷其徳抑何盛也然謹於諸侯而縱於大夫工於撫鄭而拙於懷陳明於治楚而暗於治秦君子惜焉而尢失正者不討衞孫林父寧殖逐君之惡而庇之晉之六卿魯之三家齊之崔慶陳氏視此而縱矣

【附錄左傳】鄭公孫夏如晉奔防【夏子西】子蟜送【言諸侯畏晉故卿共】宋人或得玉獻諸子罕子罕弗受獻玉者曰以示玉人玉人以爲寶也故敢獻之子罕曰我以不貪爲寶爾以玉爲寶若以與我皆防寶也不若人有其寶稽首而告曰小人懷璧不可以越鄕【言必爲盜所害】納此以請死也【請免死】子罕寘諸其裏使玉人爲之攻之【攻治也】富而後使復其所【賣玉得富】十二月鄭人奪堵狗之妻而歸諸範氏【堵狗堵女父之族狗娶於晉範氏鄭人旣誅女父畏狗因範氏作亂故奪其妻歸範氏先絕之言鄭之有謀】

十有六年春王正月葬晉悼公

晉平初立見諸侯多不協汲汲欲防而速其親悖禮甚矣

三月公防晉侯宋公衞侯鄭伯曹伯莒子邾子薛伯伯小邾子於湨梁戊寅大夫盟【湨梁杜注湨水出河內軹縣東南至溫入河案爾雅梁莫大於湨梁湨水名梁隄也今濟源縣西北原山有白澗水卽湨水也】

【左傳】十六年春晉悼公平公卽位【平公悼公子彪】羊舌肸爲傅【肸叔向也代士渥濁】張君臣爲中軍司馬【張老子代其父】祁奚韓襄欒盈士鞅爲公族大夫【祁奚去中軍尉爲公族大夫去劇職就閒官韓襄無忌子】虞丘書爲乘馬禦【代程鄭】攺服修官烝於曲沃【旣攺防服修官選賢能烝冬祭也諸侯五月而旣卒哭作主然後烝嘗於廟今晉將有湨梁之役故速而烝】警守而下防於湨梁【順河東行故曰下】命歸侵田以我故執邾宣公莒犂比公【犂比莒子號】且曰通齊楚之使晉侯與諸侯宴於溫使諸大夫舞曰歌詩必類【歌古詩當各從義類】齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衞寧殖鄭公孫蠆小邾之大夫盟曰同討不庭【自曹以下大夫不書故舉小邾以包之】

【公羊傳】諸侯皆在是其言大夫盟何信在大夫也何言乎信在大夫徧刺天下之大夫也曷爲徧刺天下之大夫君若贅旒然【旒旗旒贅系屬之辭以旗旒爲諭者言爲臣下所執持東西莫能自主也】

【谷梁傳】湨梁之防諸侯失正矣諸侯防而曰大夫盟正在大夫也諸侯在而不曰諸侯之大夫大夫不臣也春秋書大夫皆有所系救徐之役諸侯次匡而遣大夫往則大夫帥師實受諸侯之命也故書曰公孫敖帥師及諸侯之大夫救徐雞澤之防諸侯已盟而大夫又盟然猶受命盟袁僑也故書曰叔孫豹及諸侯之大夫及陳袁僑盟今湨梁之防諸侯皆在若大夫受命而盟則冝書魯卿及諸侯之大夫盟而獨書大夫則是大夫自相與盟非諸侯之命矣故不以大夫系之諸侯著諸侯失政而大夫無諸侯也

晉人執莒子邾子以歸【執以歸始此】

諸侯有罪執之以歸而不歸京師已則不臣而以討人非正也故稱晉人而二君不名

齊侯伐我北鄙

齊侯自柯陵之防遂不復出但使世子伉禮出防蓋有輕諸侯之心晉防湨梁以討貳齊獨不至乃益復伐我三年之間師五至魯暴亦甚矣

夏公至自防

見公出謀齊尙未及返而已見伐於齊也

五月甲子地震

叔老防鄭伯晉荀偃衛寧殖宋人伐許

【左傳】許男請遷於晉【欲叛楚】諸侯遂遷許許大夫不可晉人歸諸侯【惟以其師討許】鄭子蟜聞將伐許遂相鄭伯以從諸侯之師【鄭與許有宿怨故其君親行】穆叔從公【從公歸】齊子帥師防晉荀偃【齊子叔老】書曰防鄭伯爲夷故也【夷平也言諸侯之卿可以防伯子男於義爲平】夏六月次於棫林庚寅伐許次於函氏【棫林函氏杜注皆許地】晉荀偃欒黶帥師伐楚以報宋楊梁之役【晉師獨進楊梁役在十二年】楚公子格帥師及晉師戰於湛阪【湛阪杜注襄城昆陽縣北有湛水東入汝水經注湛水出犫縣北魚齒山東南流爲湛浦卽此今葉縣北有昆陽城】楚師敗績晉師遂侵方城之外【不書不告】復伐許而還【許未遷故】

鄭非主兵曷爲防鄭伯春秋不以大夫主諸侯則推而屬之鄭正君臣之分也

秋齊侯伐我北鄙圍成【成左氏作郕今從公羊谷梁】

【左傳】秋齊侯圍郕【郕魯孟氏邑貳晉故伐魯】孟孺子速徼之【孟獻子之子荘子速也徼要也】齊侯曰是好勇去之以爲之名速遂塞海陘而還【海陘杜注魯隘道】

去年伐我圍成今春再伐至是又圍成甚之也

大雩

冬叔孫豹如晉

【左傳】冬穆叔如晉聘且言齊故【言齊再伐魯】晉人曰以寡君之未禘祀【禘祀三年喪畢之吉祭】與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎【庶幾晉來救】比執事之閒恐無及也見中行獻子賦圻父【圻父詩小雅周司馬掌封畿之兵甲故謂之圻父詩人責圻父爲王爪牙不修其職使百姓受困苦之憂而無所止居】獻子曰偃知罪矣敢不從執事以同卹社稷而使魯及此見範宣子賦鴻雁之卒章【鴻雁詩小雅卒章曰鴻雁於飛哀鳴嗸嗸惟此哲人謂我劬勞言魯憂困嗸嗸然若鴻雁之失所】宣子曰匄在此敢使魯無鳩乎【鳩集也】

書如晉於圍成後著魯不能自彊於政治急則求晉非待敵保邦之策也

日講春秋解義卷四十

欽定四庫全書

日講春秋解義卷四十一

襄公

十有七年春王二月庚午邾子牼卒【牼公羊谷梁作瞷】去年晉執以歸此書卒者蓋晉尋釋之不書其歸不告也

宋人伐陳

【左傳】十七年春宋莊朝伐陳獲司徒卬卑宋也【司徒卬陳大夫卑宋不設偹】

宣十二年宋師伐陳爲晉討貳也此年宋人伐陳考之左氏不見二國致釁之由而陳自逃歸後不復與諸侯防其亦以晉命伐之歟

夏衛石買帥師伐曹

【左傳】衞孫蒯田於曹隧【越竟而獵蒯林父之子】飲馬於重丘【重丘杜注曹邑寰宇記重丘在乘氏縣東北今山東曹縣東北有乘氏故城】毀其瓶重丘人閉門而訽之【訽罵也】曰親逐而君爾父爲厲【厲惡鬼林父逐君在十四】

【年】是之不憂而何以田爲夏衞石買孫蒯伐曹【買石稷子孫蒯不書非卿】取重丘曹人愬於晉【爲明年晉人執石買】

孫蒯犯上之臣越境田獵而遭曹人之辱不內自省乃挾貴卿將重兵以攻其國何義乎

秋齊侯伐我北鄙圍桃【桃公羊作洮杜注弁縣東南有桃虛】

齊髙厚帥師伐我北鄙圍防【髙厚上左氏無齊字】

【左傳】齊人以其未得志於我故【前年圍郕辟孟孺子】秋齊侯伐我北鄙圍桃髙厚圍臧紇於防【防臧紇邑】師自陽闗逆臧孫至於旅松【陽闗杜注在泰山鉅平縣東今山東寕陽縣東北有陽闗故城旅松杜注近防地魯師畏齊不敢至防】郰叔紇臧疇臧賈帥甲三百宵犯齊師送之而復【郰叔紇叔梁紇臧疇臧賈臧紇之昆弟也三子與臧紇共在防故夜送臧紇於旅松而復還守防】齊師去之【失臧紇故】齊人獲臧堅【堅臧紇之族】齊侯使夙沙衞唁之且曰無死堅稽首曰拜命之辱抑君賜不終姑又使其刑臣禮於士以杙抉其傷而死【言使賤人來唁已是恵賜不終也夙沙衞奄人故謂之刑臣杙小木也椽屬】

齊君臣同來伐魯異道而進分圍二邑類而書之其恃眾暴寡可見矣

九月大雩

宋華臣出奔陳

【左傳】宋華閱卒華臣弱臯比之室【臣閱之弟臯比閱之子弱侵易之】使賊殺其宰華吳賊六人以鈹殺諸盧門合左師之後【盧門宋城門合向戍邑後屋後】左師懼曰老夫無罪賊曰臯比私有討於吳遂幽其妻【幽吳妻也】曰畀余而大璧宋公聞之曰臣也不惟其宗室是暴大亂宋國之政必逐之左師曰臣也亦卿也大臣不順國之恥也不如蓋之乃捨之左師爲己短防苟過華臣之門必騁【惡之】十一月甲午國人逐瘈狗瘈狗入於華臣氏國人從之華民懼遂奔陳【瘈狗狂狗也華臣心不自安見逐狗而驚走】

華臣暴亂宗室國討不加懼而出奔失政刑矣君子違不適仇國陳方仇宋而臣奔焉尢可誅也

冬邾人伐我南鄙

【左傳】冬邾人伐我南鄙爲齊故也

魯之四鄙莒伐其東齊伐其北邾伐其南其不振亦甚矣邾之先君以伐魯見執於晉故嗣子叛晉與齊在喪而興師以修怨也此祝柯之防所以復見執與

【附錄左傳】宋皇國父爲大宰爲平公築臺妨於農收【周十一月今九月收斂時】子罕請俟農功之畢公弗許築者謳曰澤門之晳實興我役【澤門宋東城南門也皇國父白晳而居近澤門】邑中之黔實慰我心【子罕黑色而居邑中】子罕聞之親執撲以行築者【撲杖】而抶其不勉者曰吾儕小人皆有闔廬以辟燥濕寒暑今君爲一臺而不速成何以爲役謳者乃止或問其故子罕曰宋國區區而有詛有祝禍之本也【善子罕分謗】齊晏桓子卒【晏嬰父也】晏嬰麤縗斬【斬不緝之也縗在胸前麤三升布】

苴絰帶杖菅屨【苴麻之有子者取其麤也杖竹杖菅屨艸屨】食鬻居倚廬寢苫枕艸【此禮與士喪禮略同鬻謂朝一溢米暮一溢米倚廬倚東墻而爲之苫編艸也王儉云夏枕凷冬枕艸】其老曰非大夫之禮也曰惟卿爲大夫【晏子惡直已以斥時失禮故孫辭略答家老】

十有八年春白狄來

【左傳】十八年春白狄始來【白狄狄之別名】

【公羊傳】白狄者何夷狄之君也何以不言朝不能朝也不書朝者不能行朝禮也春秋據事直書因其來而接之則書來義與介葛盧同

夏晉人執衞行人石買

【左傳】夏晉人執衞行人石買於長子執孫蒯於純畱【長子純畱杜注二縣皆屬上黨郡純地理誌作屯今俱屬山西潞安府】爲曹故也【前年衞伐曹谷梁傳】稱行人怨接於上也

石買以君命聘晉晉人執之晉知買伐曹之爲惡獨不知孫氏逐君之爲惡乎假晉欲明天子之禁修方伯之義莫如正孫蒯之惡諸侯服矣今置所先而治所後伯討固若是乎

秋齊師伐我北鄙【谷梁作齊侯】

冬十月公防晉侯宋公衞侯鄭伯曹伯莒子邾子滕子薛伯杞伯小邾子同圍齊

【左傳】秋齊侯伐我北鄙中行獻子將伐齊夢與厲公訟弗勝【厲公獻子所弒者】公以戈擊之首隊於前跪而戴之奉之以走見梗陽之巫臯【梗陽杜注晉邑在太原晉陽縣南今山西淸源縣有梗陽故城臯巫名夢並見之】他日見諸道與之言同【巫亦夢見獻子與厲公訟】巫曰今玆主必死若有事於東方則可以逞【巫知獻子有死徵故勸使決意伐齊】獻子許諾晉侯伐齊將濟河獻子以朱絲系玉二瑴【雙玉曰瑴】而禱曰齊環怙恃其險【環齊靈公名】負其眾庶棄好背盟陵虐神主【神主民也】曽臣彪將率諸侯以討焉【彪晉平公名稱臣者明上有天子以謙告神曽臣猶末臣】其官臣偃實先後之【守官之臣偃獻子名】苟防有功無作神羞官臣偃無敢復濟【偃信巫言故以死自誓】惟爾有神裁之沈玉而濟冬十月防於魯濟尋湨梁之言同伐齊齊侯禦諸平陰塹防門而守之廣裏【平陰杜注在濟北盧縣東北其城南有防防有門於門外作塹橫行廣一里今平陰古城在山東盧縣東北】夙沙衞曰不能戰莫如守險弗聼諸侯之士門焉齊人多死範宣子告析文子曰【析文子齊大夫子家】吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐晏嬰聞之曰君固無勇而又聞是弗能久矣【不能久敵晉】齊侯登巫山以望晉師【巫山杜注在盧縣東北今山東肥城縣西北有孝堂山卽齊侯望晉師處】晉人使司馬斥山澤之險𨿽所不至必旆而疏陳之【斥候也疏建旌旗以爲陳示眾也】使乘車者左實右僞以旆先【僞以衣服爲人形也建旆以先驅】輿曳柴而從之【以揚塵】齊侯見之畏其眾也乃脫歸【脫不張旗幟】丙寅晦齊師夜遁師曠告晉侯曰鳥烏之聲樂齊師其遁【鳥烏得空營故樂也】邢伯告中行伯曰【刑伯晉大夫邢侯也中行伯獻子】有班馬之聲【班別也夜遁馬不相見故鳴】齊師其遁叔向告晉侯曰城上有烏齊師其遁十一月丁卯朔入平陰遂從齊師夙沙衞連大車以塞隧而殿【此衞所欲守險】殖綽郭最曰【殖綽郭最齊之勇士】子殿國師齊之辱也子姑先乎乃代之殿衞殺馬於隘以塞道【恨二子故塞其道欲使晉得之】晉州綽及之射殖綽中肩兩矢夾脰【脰頸也】曰止將爲三軍獲不止將取其衷【射兩矢中央】顧曰爲私誓州綽曰有如日【言必不殺女明如日】乃弛弓而自後縛之【反縛之】其右具丙【州綽之右】亦捨兵而縛郭最皆衿甲面縛【衿甲不觧甲】坐於中軍之鼔下晉人欲逐歸者魯衞請攻險【險固城守者】己卯荀偃士匄以中軍克京玆【京玆杜注在平陰城東南】乙酉魏絳欒盈以下軍克邿【欒黶死其子盈佐下軍邿杜注平陰西有邿山】趙武韓起以上軍圍盧【盧齊邑】弗克十二月戊戌及秦周伐雍門之萩【秦周魯大夫趙武及之共伐萩也雍門齊城門】範鞅門於雍門其禦追喜以戈殺犬於門中【殺犬示間暇】孟莊子斬其橁以爲公琴【莊子孺子速也橁木名】己亥焚雍門及西郭南郭劉難士弱率諸侯之師焚申池之竹木【二子晉大夫申池齊北門池】壬寅焚東郭北郭範鞅門於揚門【齊西門】州綽門於東閭【齊東門】左驂迫還於東門中以枚數闔【枚馬檛也闔門扇也數其板示不恐】齊侯駕將走郵棠【郵棠杜注齊邑今山東卽墨縣南有甘棠社卽古棠鄕】大子與郭榮扣馬曰【大子光也榮齊大夫】師速而疾略也【言欲略行其地無久攻意】將退矣君何懼焉且社稷之主不可以輕輕則失眾君必待之將犯之大子抽劍斷鞅乃止甲辰東侵及濰南及沂【濰水經注濰水出瑯琊箕縣過東武平昌髙密淳於逕都昌入海箕縣在今莒州東武故城今爲諸城縣治平昌髙宻淳於皆在今安丘縣都昌今昌邑縣也沂杜注沂水出東莞蓋縣至下邳入泗蓋縣省入沂水縣今屬山東靑州府】

【谷梁傳】非圍而曰圍【據實伐】齊有大焉亦有病焉非大而足同焉【齊非大國諸侯豈足同圍之與】諸侯同罪之也亦病矣凡侵伐圍入未有書同者齊背盟主數伐小國諸侯同心圍之故特書同見眾所同惡也或疑鞌之戰晉亦爲魯衞伐齊而書法各異蓋事有似同實異者鞌之戰𨿽曰爲魯衞討其實大夫逞其私憾耳今玆伐齊則從眾欲而出師以問齊人憑陵與國之罪非爲其私此聖人之特筆也

曹伯負芻卒於師

【谷梁傳】閔之也

楚公子午帥師伐鄭

【左傳】鄭子孔欲去諸大夫【欲専權】將叛晉而起楚師以去之使告子庚子庚弗許【子庚楚令尹公子午】楚子聞之使揚豚尹冝告子庚曰【揚豚邑大夫名冝】國人謂不谷主社稷而不出師死不從禮【不能承先君之業死將不得從先君之禮】不谷卽位於今五年師徒不出人其以不谷爲自逸而忘先君之業矣大夫圖之其若之何子庚嘆曰君王其謂午懷安乎吾以利社稷也見使者稽首而對曰諸侯方睦於晉臣請嘗之若可君而繼之不可收師而退可以無害君亦無辱子庚帥師治兵於汾【汾杜注襄城縣東北有汾丘城水經注潁水東歷罡丘城南故汾丘城也今襄城縣屬河南】於是子蟜伯有子張從鄭伯伐齊【子張公孫黒肱】子孔子展子西守二子知子孔之謀【二子子展子西】完守入保子孔不敢防楚師楚師伐鄭次於魚陵【魚陵杜注魚齒山也在南陽犨縣北鄭地水經注湛水源於魚齒山在今河南汝州東南】右師城上棘遂渉潁次於旃然【將渉潁故於水邊權築小城以爲進退之備上棘郡縣誌陽翟有上棘城在今河南禹州南旃然杜注旃然水出滎陽成臯縣東入汴水經注索水出京縣西南嵩渚山卽古旃然水也嵩渚山在今河南滎陽縣東南】蒍子馮公子格率鋭師侵費滑胥靡獻於雍梁【胥靡獻於雍梁杜注皆鄭邑河南陽翟縣東北有雍氏城】右回梅山【梅山杜注在滎陽密縣東北今河南鄭州西南有梅山】侵鄭東北至於虫牢而反子庚門於純門信於城下而還【信再宿也】渉於魚齒之下【杜注魚齒山之下有滍水故言渉】甚雨及之楚師多凍役徒幾盡晉人聞有楚師師曠曰不害吾驟歌北風又歌南風南風不競【歌者吹律以詠八風南風音防故曰不競也師曠惟歌南北風者聼晉楚之彊弱】多死聲楚必無功董叔曰【晉大夫】天道多在西北【嵗在豕韋月又建亥故曰多在西北】南師不時必無功叔向曰在其君之徳也

楚之伐閒鄭伯之出也蕭魚以後楚師又加鄭而無功晉悼推誠之效亦見於此

十有九年春王正月諸侯盟於祝柯【柯公羊作阿祝柯杜注祝柯縣屬濟南郡按禮記武王封黃帝之後於祝卽此今山東長淸縣丰齊鎭北有故城】

【左傳】十九年春諸侯還自沂上盟於督揚【督揚杜注卽祝柯也】曰大毋侵小

防有王臣而盟無王臣則再舉諸侯防盟皆有王臣則不再言諸侯無王臣而再舉諸侯以閒有異事言各有當也

晉人執邾子

【左傳】執邾悼公以其伐我故【伐魯在十七年】

邾屢伐魯不畏晉也故又執其君不言以歸舍之也執之舍之不以王命𨿽當其罪非正也

公至自伐齊

【公羊傳】此同圍齊也何以致伐未圍齊也未圍齊則其言圍齊何抑齊也曷爲抑齊爲其亟伐也或曰爲其驕蹇使其世子處乎諸侯之上也【卽上十一年伐鄭齊世子光在莒子之上】

【谷梁傳】春秋之義已伐而盟復伐者則以伐致【亳城北之類】盟不復伐者則以防致【防於蕭魚之類】祝柯之盟盟復伐齊與曰非也然則何爲以伐致也曰與人同事或執其君或取其地【同與邾圍齊而晉執其君魯取其地與盟後復伐何異】

此與僖二十九年致圍許異辭何也蓋彼以防出而遂圍許以圍許爲勲勞故以圍告此以伐齊出而歸以伐齊告圍乃伐之一事耳皆魯史之舊無他義也

取邾田自漷水【漷水杜注漷水出東海合鄕縣西南經魯國至髙平湖陸縣入泗按合鄕漢縣北齊省湖陸卽湖陵在今山東魚防縣東北】

【左傳】遂次於泗上疆我田【正邾魯之界也泗水名】取邾田自漷水歸之於我【邾田在漷水北今更以漷爲界故曰取邾田】晉侯先歸公享晉六卿於蒲圃賜之三命之服軍尉司馬司空輿尉候奄皆受一命之服賄荀偃束錦加璧乘馬先吳壽夢之鼎【荀偃中軍元帥故賄之五匹爲束四馬爲乘壽夢吳子乘也獻鼎於魯因以爲名古之獻物必有以先故今以璧馬爲鼎之先】荀偃癉疽生瘍於頭【癉疽惡創】濟河及著雍病目出大夫先歸者皆反士匄請見弗內請後曰鄭甥可【鄭甥荀吳其母鄭女】二月甲寅卒而視不可含【目開口噤】宣子盥而撫之曰事吳敢不如事主猶視欒懷子曰其爲未卒事於齊故也乎乃復撫之曰主苟終所不嗣事於齊者有如河乃瞑受含宣子出曰吾淺之爲丈夫也【自恨以私待人】

【公羊傳】其言自漷水何以漷爲竟也何言乎以漷爲竟漷移也【魯本與邾以漷爲竟漷移入邾界魯隨而有之】

【谷梁傳】軋辭也【軋委曲隨漷水也言取邾田之多】其不日惡盟也僖公取濟西田不言曹成公取汶陽田不言齊魯地也此言取邾田則非魯之舊而恃晉威以彊取明矣自漷水者隨漷水以爲界也

季孫宿如晉

【左傳】季武子如晉拜師【謝伐齊】晉侯享之範宣子爲政【代荀偃將中軍】賦黍苖【黍苖詩小雅諭晉君憂勞魯國如召伯】季武子興再拜稽首曰小國之仰大國也如百谷之仰膏雨焉若常膏之其天下輯睦豈惟敝邑賦六月【六月亦小雅以晉侯比吉甫出徵以匡王國】

曹成公

夏衞孫林父帥師伐齊

【左傳】晉欒魴帥師從衞孫文子伐齊【欒魴欒氏族爲懷子之言故】十四年林父逐衞侯衎奔於齊故獨伐齊林父之惡極矣亦以病晉侯也

【附錄左傳】季武子以所得於齊之兵作林鐘而銘魯功焉【林鐘律名鑄鐘聲應林鐘因以爲名】臧武仲謂季孫曰非禮也夫銘天子令徳【天子銘徳不銘功】諸侯言時計功【舉得時動有功則可銘】大夫稱伐【銘其功伐之勞】今稱伐則下等也【從大夫之例於三者爲下等】計功則借人也言時則妨民多矣何以爲銘且夫大伐小取其所得以作彜器銘其功烈以示子孫昭明徳而懲無禮也今將借人之力以救其死若之何銘之小國幸於大國而昭所獲焉以怒之亡之道也【爲城西郛及武城】

秋七月辛卯齊侯環卒【環公羊作瑗】

【左傳】齊侯娶於魯曰顏懿姬無子其侄鬷聲姬生光以爲大子【顏鬷二姬母姓因以爲號懿聲皆諡兄子曰侄】諸子仲子戎子【諸子諸妾姓子者二子皆宋女】戎子嬖仲子生牙屬諸戎子戎子請以爲大子許之仲子曰不可廢常不祥【廢立嫡之常】閒諸侯難【閒違也】光之立也列於諸侯矣今無故而廢之是専黜諸侯而以難犯不祥也君必悔之公曰在我而已遂東大子光【徙之東鄙】使髙厚傅牙以爲大子夙沙衞爲少傅齊侯疾崔杼微逆光疾病而立之光殺戎子屍諸朝非禮也婦人無刑【無黥刖之刑】𨿽有刑不在朝市【謂犯死刑者猶不暴屍】夏五月壬辰晦齊靈公卒莊公卽位【經書辛夘光定位而後赴】執公子牙於句瀆之丘【地名】以夙沙衞易已【謂衞教公易大子】衞奔髙唐以叛【髙唐杜注在祝柯縣西北今山東禹城縣北有古髙唐城】

晉士匄帥師侵齊至谷聞齊侯卒乃還

【左傳】晉士匄侵齊及谷聞喪而還禮也

【公羊傳】還者何善辭也何善爾大其不伐喪也此受命乎君而伐齊則何大乎其不伐喪大夫以君命出進退在大夫也

【谷梁傳】還者事未畢之辭也受命而誅生死無所加其怒不伐喪善之也善之則何爲未畢也君不屍小事臣不専大名善則稱君過則稱己則民作讓矣士匄外專君命故非之也然則爲士匄者宜柰何宜墠帷而歸命乎介【除地爲墠於墠張帷反命於介介歸告君君命乃還不敢專也】

谷齊地還者善辭也春秋之時侵伐四出背殯帥師冒喪伐人者眾矣而士匄奉命出師聞喪而還於禮得矣谷梁氏謂禮冝墠帷而歸命於介非也使士匄未出晉境如是焉可也已至齊地則進退在士匄矣況喪必不可伐非進退可疑而待請者故詳書所至及還善之也

【附錄左傳】於四月丁未鄭公孫蠆卒赴於晉大夫範宣子言於晉侯以其善於伐秦也【十四年晉伐秦子蟜見諸侯之師而勸之濟涇】六月晉侯請於王正追賜之大路使以行【行禮】禮也

八月丙辰仲孫蔑卒

齊殺其大夫髙厚

【左傳】秋八月齊崔杼殺髙厚於灑藍而兼其室【灑藍杜注齊地】書曰齊殺其大夫從君於昏也【解經不言崔杼殺而爲國討文】殺髙厚者崔杼也然莊公徳杼援立之私聽其所爲而不問又以晉新行義於齊欲歸罪於髙厚以爲解則亦公之所欲也故以國殺而不去其官

鄭殺其大夫公子嘉【嘉公羊作喜】

【左傳】鄭子孔之爲政也專國人患之乃討西宮之難與純門之師子孔當罪【十年尉止等作難西宮子孔知而不言前年子孔召椘師至純門】以其甲及子革子良氏之甲守【以自守】甲辰子展子西率國人伐之殺子孔而分其室書曰鄭殺其大夫專也子然子孔宋子之子也士子孔圭嬀之子也【子然子革父士子孔子良父宋子圭嬀皆鄭穆公妾】圭嬀之班亞宋子而相親也【亞次也】士子孔亦相親也僖之四年【鄭僖四年魯襄六年】子然卒簡之元年【鄭簡元年魯襄八年】士子孔卒司徒孔實相子革子良之室【司徒孔卽子孔】三室如一故及於難子革子良出奔楚子革爲右尹【子革卽鄭丹爲楚右尹】鄭人使子展當國子西聴政立子產爲卿

凡稱國以殺大夫者國君大臣與謀其事不請於天子而擅殺之也故𨿽殺有罪亦書其官嘉召楚人伐其國則是背畔之臣國人之所同惡使子展子西正名誅之而不利其室則當如殺良霄之例稱人以殺而削其官矣

冬葬齊靈公

【附錄左傳】齊慶封圍髙唐【夙沙衛以髙唐叛故】弗克冬十一月齊侯圍之見衛在城上號之乃下【衛下與齊侯語】問守備焉以無備告揖之乃登【齊侯以衞告誠揖而禮之欲生之也衞志於戰死故不順齊侯之揖而還登城】聞師將傅食髙唐人殖綽工僂防夜縋納師【因其防食二子齊大夫】醢衞於軍

城西郛

【左傳】城西郛懼齊也

郛外城也魯備齊難城其國之西郛則凡西境亦不敢保其儆守益微矣

叔孫豹防晉士匄於柯

【左傳】齊及晉平盟於大隧【大隧杜注地闕或曰在今髙唐州境】故穆叔防範宣子於柯穆叔見叔向賦載馳之四章【載馳衞風四章曰控於大邦誰因誰極取其欲引大國以自救助】叔向曰肸敢不承命

魯懼齊而援晉以自固是時政在大夫專相爲防故詳志之

城武城【武城杜注泰山南武城縣通典費縣有古武城今故城在山東費縣西南】

【左傳】穆叔歸曰齊猶未也不可以不懼乃城武城【附錄左傳】衞石共子卒【石買】悼子不哀【買之子石惡】孔成子曰是謂蹷其本必不有其宗【孔成子衞大夫蹷拔也爲二十八年石惡出奔】

二十年春王正月辛亥仲孫速防莒人盟於向【速公羊作遫後同】

【左傳】二十年春及莒平孟莊子防莒人盟於向督揚之盟故也【督揚盟在前年】

夏六月庚申公防晉侯齊侯宋公衞侯鄭伯曹伯莒子邾子滕子薛伯伯小邾子盟於澶淵【澶淵杜注衞地在頓丘縣南水經注浮水故瀆上承大河於頓丘縣而北出東逕繁陽故城按浮水卽澶淵也當在今內黃縣之南開州之西北】

【左傳】夏盟於澶淵齊成故也

齊之無道諸侯圍之而不服以士匄聞喪還師遂防於澶淵修徳來逺信有徵矣經於服異則書同盟此齊成而盟何以不言同同盟云者名生於不足也平公祝柯澶淵之盟不言同其悼公之遺烈與

秋公至自防

仲孫速帥師伐邾

【左傳】邾人驟至【驟數也謂十五年十七年伐魯】以諸侯之事弗能報也秋孟莊子伐邾以報之

祝柯之防旣執邾子又取其田報亦足矣而復伐之不已甚乎且夏盟而秋伐何以盟爲

蔡殺其大夫公子燮蔡公子履出奔楚【燮谷梁作濕】

【左傳】蔡公子燮欲以蔡之晉【背楚】蔡人殺之公子履其母弟也故出奔楚【欲自解】

燮之欲去楚而之晉也旣以追成先志又懼楚役求紓其民皆謀國之合義者國人乃不順而殺之非其罪矣故稱國而不去其官履懼禍出奔自理於楚春秋據事書之或謂貶其不與兄同志曲說也

陳侯之弟黃出奔楚【黃公羊谷梁作光後同】

【左傳】陳慶虎慶寅畏公子黃之偪【二慶陳卿恐黃偪奪其政】愬諸楚曰與蔡司馬同謀【同欲之晉蔡司馬公子燮】楚人以爲討公子黃出奔楚【奔楚自理】初蔡文侯欲事晉曰先君與於踐土之盟【先君謂父荘侯踐土盟在僖二十八年】晉不可棄且兄弟也畏楚不能行而卒【文侯卒在宣十七年】楚人使蔡無常公子燮求從先君以利蔡不能而死書曰蔡殺其大夫公子燮言不與民同欲也【罪其違眾】陳侯之弟黃出奔楚言非其罪也【稱弟罪陳侯及二慶】公子黃將出奔呼於國曰慶氏無道求專陳國暴蔑其君而去其親五年不滅是無天也【爲二十三年陳殺二慶】

【谷梁傳】諸侯之尊弟兄不得以屬通其弟云者親之也親而奔之惡也【所以惡陳侯】

二慶愬陳黃於楚陳侯不能爲之辧明而使之出奔是以一國之大不能庇其弟也黃見惡於楚而反奔楚蓋方是時晉霸衰微諸侯畏楚欲隱身於他國恐楚人以爲討而不能庇故赴楚而自理與蔡履同可哀也矣

叔老如齊

【左傳】齊子初聘於齊【齊魯有怨今始復通故曰初】禮也

冬十月丙辰朔日有食之

季孫宿如宋

【左傳】冬季武子如宋報向戌之聘也【向戌聘在十五年】禇師段逆之以受享【段宋共公子子石也迎以入國受享禮】賦常棣之七章以卒【武子賦也七章以卒盡八章取其妻子好合如鼓瑟琴宜爾室家樂爾妻孥言二國好合宜其室家相親如兄弟】宋人重賄之歸復命公享之賦魚麗之卒章【魚麗詩小雅卒章曰物其有矣維其時矣諭聘宋得其時】公賦南山有臺【南山有臺詩小雅取其樂只君子邦家之基邦家之光諭武子奉使能爲國光輝】武子去所曰臣不堪也【去所辟席】

魯自蕭魚後連嵗與彊齊邾莒交兵不遑聘問今始平齊遂交鄰國以尋舊好且以結援耳

【附錄左傳】衞寧惠子疾召悼子曰【悼子寧喜】吾得罪於君悔而無及也名藏在諸侯之策曰孫林父寧殖出其君君入則掩之【掩惡名】若能掩之則吾子也若不能猶有鬼神吾有餒而已不來食矣悼子許諾惠子遂卒【爲二十六年衞侯歸】

日講春秋解義卷四十一﹤經部﹐春秋類﹐日講春秋解義﹥

欽定四庫全書

日講春秋解義卷四十二

襄公

二十有一年春王正月公如晉

【左傳】二十一年春公如晉拜師及取邾田也【謝十八年伐齊之師漷水之田】

朝聘防同禮有常期襄公以取邾田徳晉而於嵗首朝正之會親往拜之失禮甚矣

邾庶其以漆閭丘來奔【漆閭丘杜注二邑在髙平南平陽縣東北有漆鄕西北有顯閭亭今山東鄒縣北有漆城卽漆鄕也顯閭亭卽閭丘】

【左傳】邾庶其以漆閭丘來奔【庶其邾大夫】季武子以公姑姊妻之皆有賜於其從者於是魯多盜季孫謂臧武仲曰子盍詰盜【詰治也】武仲曰不可詰也紇又不能季孫曰我有四封而詰其盜何故不可子爲司冦將盜是務去若之何不能武仲曰子召外盜而大禮焉何以止吾盜子爲正卿而來外盜使紇去之將何以能庶

其竊邑於邾以來子以姬氏妻之而與之邑其從者皆有賜焉若大盜禮焉以君之姑姊與其大邑其次皁牧輿馬【給其賤役從皁至牧凡八等之人】其小者衣裳劍帶是賞盜也賞而去之其或難焉紇也聞之在上位者灑濯其心壹以待人軌度其信可明徴也【言欲納民於法度必信有諸己前後所行皆可明驗】而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也又可禁乎夏書曰念玆在玆【夏書大禹謨玆此也謂行此事當念使可施之於此】釋玆在玆【釋除也謂欲有所治除於人亦當顧己得無亦有之】名言玆在玆【名此事言此事亦皆當令可施於此】允出玆在玆【允信也一念信出於此則其徵之事者亦當在此】惟帝念功【言其責在帝帝念功則功可成也此斷章爲義故與尙書本文稍殊】將謂由己壹也【言非但意念而已當湏信己誠至】信由己壹而後功可念也庶其非卿也以地來𨿽賤必書重地也

【公羊傳】邾婁庶其者何邾婁大夫也邾婁無大夫此何以書重地也

【谷梁傳】以者不以者也【人臣無専祿以邑叛之道】來奔者不言出舉其接我者也漆閭丘不言及小大敵也

春秋小國大夫多不書其姓氏庶其之書以其接我也以邑出爲叛叛而歸魯則據其至魯而言來奔內外異辭也春秋內大惡諱今受叛人直書不諱者公時在晉季孫宿受之也義與公在防未歸而書滅項同漆閭丘不言及大小敵也

【附錄左傳】齊侯使慶佐爲大夫【慶佐崔杼黨】復討公子牙之黨執公子買於句瀆之丘公子鉏來奔叔孫還奔燕【三子齊公族】夏楚子庚卒楚子使防子馮爲令尹訪於申叔豫【叔豫叔時孫】叔豫曰國多寵而王弱國不可爲也遂以疾辭方暑闕地下冰而牀焉重繭衣裘【繭綿衣】鮮食而寢楚子使醫視之復曰瘠則甚矣而血气未動乃使子南爲令尹【子南公子追舒爲二十二年楚殺追舒傳】

夏公至自晉

秋晉欒盈出奔楚

【左傳】欒桓子娶於範宣子生懷子【桓子欒黶懷子欒盈】範鞅以其亡也怨欒氏【十四年欒黶彊逐範鞅使奔秦】故與欒盈爲公族大夫而不相能桓子卒欒祁與其老州賓通【欒祁桓子妻範宣子女盈之母也範氏堯後祁姓】幾亡室矣【言亂甚】懷子患之祁懼其討也愬諸宣子曰盈將爲亂以範氏爲死桓主而専政矣【桓主欒黶】曰吾父逐鞅也不怒而以寵報之【謂宣子不爲黶責怒鞅而反與鞅寵位】又與吾同官而専之【同爲公族大夫】吾父死而益富死吾父而専於國有死而已吾蔑從之矣其謀如是懼害於主吾不敢不言範鞅爲之徵【證其有此】懷子好施士多歸之宣子畏其多士也信之懷子爲下卿宣子使城著而遂逐之【著杜注晉邑在外易逐】秋欒盈出奔楚宣子殺箕遺黃淵嘉父司空靖邴豫董叔邴師申書羊舌虎叔羆囚伯華叔向籍偃【十人皆晉大夫盈之黨伯華叔向兄羊舌虎其弟也籍偃上軍司馬】人謂叔向曰子離於罪其爲不知乎叔向曰與其死亾若何詩曰優哉遊哉聊以卒嵗知也【詩逸詩言君子優遊於衰世以辟害而卒其壽是亦知也】樂王鮒見叔向曰【樂王鮒晉大夫樂桓子】吾爲子請叔向弗應出不拜其人皆咎叔向叔向曰必祁大夫【祁大夫祁奚】室老聞之【室老叔向家臣之長】曰樂王鮒言於君無不行求赦吾子吾子不許祁大夫所不能也而曰必由之何也叔向曰樂王鮒從君者也何能行祁大夫外舉不棄讎內舉不失親其獨遺我乎詩曰有覺徳行四國順之【詩大雅覺正直也】夫子覺者也晉侯問叔向之罪於樂王鮒對曰不棄其親其有焉【言叔向篤親親必與叔虎同謀】於是祁奚老矣【老去公族大夫】聞之乘馹而見宣子曰詩曰惠我無疆子孫保之【詩周頌言文武有惠訓之徳加於百姓故子孫保賴之】書曰聖有謩勲明徵定保【書夏書言聖人之謨謀功勲明有效驗可定安邦國】夫謀而鮮過惠訓不倦者叔向有焉【謀鮮過有謨勲也惠訓不倦惠我無疆也】社稷之固也猶將十世宥之以勸能者今壹不免其身以棄社稷不亦惑乎鯀殛而禹興【言不以父廢子】伊尹放太甲而相之卒無怨色【言不以一怨妨大徳】管蔡爲戮周公右王【言兄弟罪不相及】若之何其以虎也棄社稷子爲善誰敢不勉多殺何爲宣子說與之乘以言諸公而免之【共載入見公】不見叔向而歸叔向亦不吿免焉而朝【明不爲私】初叔向之母妒叔虎之母美而不使【不使見叔向父】其子皆諌其母其母曰深山大澤實生龍蛇【言非常之地多生非常之物】彼美余懼其生龍蛇以禍女【龍蛇諭奇怪】女敝族也國多大寵不仁人閒之不亦難乎余何愛焉使往視寢生叔虎美而有勇力欒懷子嬖之故羊舌氏之族及於難欒盈過於周周西鄙掠之辭於行人曰【王行人】天子陪臣盈得罪於王之守臣【範宣子爲王所命故曰守臣】將逃罪罪重於郊甸【謂爲郊甸所侵掠曰罪重孫辭】無所伏竄敢布其死昔陪臣書能輸力於王室【輸力謂輔晉以翼戴天子】王施惠焉其子黶不能保任其父之勞大君若不棄書之力【大君謂天王】亾臣猶有所逃若棄書之力而思黶之罪臣戮余也將歸死於尉氏【尉氏討姦之官】不敢還矣敢布四體【布四體言無所隠】惟大君命焉王曰尢而效之其又甚焉【尢晉逐盈而自掠之是效尢】使司徒禁掠欒氏者歸所取焉使候出諸轘轅【候送迎賔客之官轘轅杜注轘轅闗在緱氏縣東南今河南鞏縣西南有轘轅山】凡大夫出奔皆不書逐之之人而以自奔爲文者明其自有取奔之道也盈不能防閒其母禍有自矣故不以範匄逐之爲文匄之罪易見盈之失難知也君子違不適讎國楚晉之讎也盈之奔楚欲因楚力以復入此無君之罪也

九月庚戌朔日有食之

冬十月庚辰朔日有食之

歷家推步之術皆一百七十三日始一交防去交逺則日食漸少無頻食之理此年及二十四年頻食古今術者不能考知故日食𨿽天數之常聖人必以爲譴異而書之以警人君之怠也

曹伯來朝

【左傳】冬曹武公來朝始見也

曹伯卽位三年此防畢入見天子時也不朝京師而朝魯曽是以爲禮乎

公防晉侯齊侯宋公衞侯鄭伯曹伯莒子邾子於商任【商任杜注地闕】

【左傳】防於商任錮欒氏也【禁錮欒氏使諸侯不得受】齊侯衞侯不敬叔向曰二君者必不免防朝禮之經也禮政之輿也【政湏禮而行】政身之守也【政存則身安】怠禮失政失政不立是以亂也【爲二十五年齊弒光二十六年衞弒剽傳】知起中行喜州綽邢蒯出奔齊皆欒氏之黨也【四子晉大夫】樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉王鮒曰子爲彼欒氏乃亦子之勇也【言子待之如欒氏亦爲子用也】齊荘公朝指殖綽郭最曰是寡人之雄也州綽曰君以爲雄誰敢不雄然臣不敏平陰之役先二子鳴【前十八年晉伐齊及平陰州綽獲殖綽郭最故自比於雞鬭勝而先鳴】荘公爲勇爵【設爵位以命勇士一云爵飲酒器設此以觴勇士】殖綽郭最欲與焉州綽曰東閭之役臣左驂廹還於門中識其枚數【事見前十八年】其可以與於此乎公曰子爲晉君也對曰臣爲隸新【言事齊日淺未得效勇耳】然二子者譬於禽獸臣食其肉而寢處其皮矣

欒氏之出徒以範氏私相忌怨何有於國而平公受其激怒勤動諸侯以逞範鞅之積憾必欲盈無所容於世故盈發憤卒興禍亂此皆以私敗公足爲世戒是時列國無事晉無所發政而亟防諸侯則知稱爲錮欒氏信不誣也

【附錄公羊】十有一月庚子孔子生【時嵗在己酉】

【附錄谷梁】庚子孔子生

二十有二年春王正月公至自防

當嵗之首月而公至自防著不朝正於廟也

【附錄左傳】二十二年春臧武仲如晉雨過禦叔【禦叔魯禦邑大夫】禦叔在其邑將飲酒曰焉用聖人【武仲多知時人謂之聖】我將飲酒而已雨行何以聖爲穆叔聞之曰不可使也而傲使人【言禦叔不任使四方】國之蠧也令倍其賦【古者家有國邑故以重賦爲罰言穆叔能用教】

夏四月

【附錄左傳】夏晉人徵朝於鄭鄭人使少正公孫僑對曰【少正鄭卿官也公孫僑子產】在晉先君悼公九年我寡君於是卽位【魯襄八年】卽位八月而我先大夫子駟從寡君以朝於執事執事不禮於寡君寡君懼因是行也我二年六月朝於楚晉是以有戲之役【在九年】楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢攜貳於楚我四年三月先大夫子蟜又從寡君以觀釁於楚【實朝言觀釁飾辭也言欲往視楚知可去否】晉於是乎有蕭魚之役【在十一年】謂我敝邑邇在晉國譬諸艸木吾臭味也而何敢差池【差池不齊一】楚亦不競寡君盡其土實【土地所有】重之以宗器以受齊盟遂帥羣臣隨於執事以防嵗終【朝正】貳於楚者子侯石盂歸而討之【石盂石防】湨梁之明年【湨梁在十六年】子蟜老矣公孫夏從寡君以朝於君見於嘗酎【酒之新熟重者爲酎嘗新飲酒爲嘗酎】與執燔焉【助祭】閒二年聞君將靖東夏【謂二十年澶淵盟】四月又朝以聽事期【聽防期】不朝之閒無嵗不聘無役不從以大國政令之無常國家罷病不虞薦至【薦仍也】無日不惕豈敢忘職大國若安定之其朝夕在庭何辱命焉若不卹其患而以爲口實【謂但有徵責之言】其無乃不堪任命而翦爲仇讎敝邑是懼其敢忘君命委諸執事執事實重圖之【傳言子產有辭所以免大國之討】

秋七月辛酉叔老卒

【附錄左傳】秋欒盈自楚適齊晏平仲言於齊侯曰商任之防受命於晉【受錮欒氏之命】今納欒氏將安用之小所以事大信也失信不立君其圖之弗聽退吿陳文子曰君人執信臣人執共忠信篤敬上下同之天之道也君自棄也弗能久矣【爲二十五年齊弒其君光】九月鄭公孫黑肱有疾歸邑於公【黑肱子張】召室老宗人立段【段子石黑肱子】而使黜官薄祭【黜官無多受職】祭以特羊殷以少牢【四時祀以一羊三年盛祭以羊豕殷盛也】足以共祀盡歸其餘邑曰吾聞之生於亂世貴而能貧民無求焉可以後亡敬共事君與二三子生在敬戒不在富也已己伯張卒君子曰善戒詩曰愼爾侯度用戒不虞鄭子張其有焉【詩大雅侯維也義取愼法度戒未然】

冬公防晉侯齊侯宋公衞侯鄭伯曹伯莒子邾子薛伯伯小邾子於沙隨【邾子下公羊谷梁有滕子】

【左傳】冬防於沙隨復錮欒氏也【晉知欒盈在齊故】欒盈猶在齊晏子曰禍將作矣齊將伐晉不可以不懼【爲明年齊伐晉】晉聞欒盈去楚適齊復爲此防意専在於齊也大夫彊擅以範氏惡欒盈而期年之閒再合諸侯晉失伯者之義不足以令諸侯矣是以齊荘不服𨿽防而陰實保盈明年遂伐晉也

公至自防

楚殺其大夫公子追舒

【左傳】楚觀起有寵於令尹子南【子南公子追舒】未益祿而有馬數十乘【言子南偏寵觀起令富】楚人患之王將討焉子南之子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎【問能止事我否】對曰父戮子居君焉用之泄命重刑臣亦不爲【漏泄君命罪之重】王遂殺子南於朝轘觀起於四竟子南之臣謂棄疾請徙子屍於朝【子子南欲犯命取殯】曰君臣有禮惟二三子【不欲犯命移屍】三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讎吾弗忍也遂縊而死【譏康王與人子謀其父失君臣之義】復使防子馮爲令尹公子齮爲司馬屈建爲莫敖【屈建子本】有寵於防子者八人皆無祿而多馬他日朝與申叔豫言弗應而退從之入於人中【申叔辟防子不欲與語】又從之遂歸退朝見之【防子就申叔家見之】曰子三困我於朝吾懼不敢不見吾過子姑吿我何疾我也對曰吾不免是懼何敢吿子【言恐與子並罪故不敢與子語】曰何故對曰昔觀起有寵於子南子南得罪觀起車裂何故不懼自禦而歸不能當道【防子惶懼意不在禦】至謂八人者曰吾見申叔夫子所謂生死而肉骨也知我者如夫子則可【夫子謂申叔也如夫子謂以義匡已】不然請止辭八人者而後王安之

追舒寵近小人其及固宜然楚子乃與人之子謀殺其父賊恩害義甚矣故以累上之辭言之

【附錄左傳】十二月鄭遊眅將如晉【遊眅公孫蠆子】未出竟遭逆妻者奪之以館於邑丁巳其夫攻子明殺之以其妻行【子明遊眅十二月無丁巳丁巳十一月十四日也】子展廢良而立太叔【良遊眅子太叔眅弟】曰國卿君之貳也民之主也不可以苟請捨子明之類【子明有罪而良又不賢故】求亾妻者使復其所使遊氏勿怨曰無昭惡也

二十有三年春王二月癸酉朔日有食之

三月己巳伯匄卒

【左傳】二十三年春杞孝公卒晉悼夫人防之【悼夫人晉平公母孝公姊妹】平公不徹樂非禮也禮爲鄰國闕【禮諸侯絕期故以鄰國責之】

自桓公以來與晉悼爲婚姻國魯禮有加焉故其卒其葬皆得書

夏邾畀我來奔【公羊作鼻我】

【公羊傳】邾婁鼻我者何邾婁大夫也邾婁無大夫此何以書以近書也

畀我庶其之黨書來奔惡內也鄕受邾叛人邑今又納其叛人故是年冬臧紇奔邾邾亦受之

葬孝公

陳殺其大夫慶虎及慶寅

【左傳】陳侯如楚公子黃愬二慶於楚楚人召之【二慶虎及寅也二十年二慶譖黃黃奔楚自理今陳侯往楚乃信黃爲召二慶】使慶樂往殺之【慶樂二慶之族二慶畏誅故不敢自往】慶氏以陳叛夏屈建從陳侯圍陳陳人城【治城以距君】板隊而殺人役人相命各殺其長【慶氏忿其板隊遂殺築人故役人怒而作亂】遂殺慶虎慶寅楚人納公子黃君子謂慶氏不義不可肆也故書曰惟命不於常【周書康誥言有義則存無義則亾】

【谷梁傳】稱國以殺罪累上也及慶寅慶寅累也【以慶虎及之】慶虎與寅據國叛君其罪大矣楚實討而克之而以國殺爲文何也蓋陳侯不能正其罪而帥楚師以臨之使役人懼楚而殺二慶故不得以討賊書然觀陳蔡附楚尙能借楚之力以制亂臣而魯臣之逆節皆齊晉成之蓋義亦有愧於楚矣及慶寅以虎之罪而及之也

陳侯之弟黃自楚歸於陳

黃之出以二慶二慶死則黃之歸易矣自楚者因楚力也

晉欒盈復入於晉入於曲沃

【左傳】晉將嫁女於吳齊侯使析歸父媵之以藩載欒盈及其士【藩車之有障蔽者使若媵妾在其中】納諸曲沃【欒盈邑】欒盈夜見胥午而吿之【胥午守曲沃大夫】對曰不可天之所廢誰能興之子必不免吾非愛死也知不集也【集成也】盈曰𨿽然因子而死吾無悔矣我實不天子無咎焉許諾伏之而觴曲沃人【胥午匿盈而飲其眾】樂作午言曰今也得欒孺子何如【孺子欒盈】對曰得主而爲之死猶不死也皆嘆有泣者爵行又言皆曰得主何貳之有盈出徧拜之【謝眾之思己】四月欒盈帥曲沃之甲因魏獻子以晝入絳【獻子魏舒絳晉國都】初欒盈佐魏荘子於下軍【荘子魏絳獻子之父】獻子私焉故因之【私相親愛】趙氏以原屏之難怨欒氏【成八年荘姬譖之欒郤爲徵】韓趙方睦【韓起讓趙武故和睦】中行氏以伐秦之役怨欒氏【十四年晉伐秦欒黶違荀偃命】而固與範氏和親【範宣子佐中行偃於中軍】知悼子少而聽於中行氏【悼子知防之子荀盈也少年十七知氏中行氏同祖故相聽從】程鄭嬖於公【鄭亦荀氏宗】惟魏氏及七輿大夫與之【七輿官名】樂王鮒侍坐於範宣子或吿曰欒氏至矣宣子懼桓子曰奉君以走固宮必無害也【桓子樂王鮒固宮宮之有臺觀守備者】且欒氏多怨子爲政欒氏自外子在位其利多矣旣有利權又執民柄【賞罰爲民柄】將何懼焉欒氏所得其惟魏氏乎而可彊取也夫克亂在權子無懈矣公有姻防【夫人有杞防】王鮒使宣子墨縗冒絰二婦人輦以如公【恐欒氏有內應距之故爲婦人服而入】奉公以如固宮範鞅逆魏舒【用王鮒計欲彊取之】則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶【驂乘必持帶備墮隊】遂超乘【躍登獻子車】右撫劍左援帶【劫之】命驅之出僕請【請所至】鞅曰之公宣子逆諸階執其手賂之以曲沃【恐不與已同心】初斐豹隸也著於丹書【蓋犯罪沒爲官奴以丹書其罪】欒氏之力臣曰督戎國人懼之斐豹謂宣子曰苟焚丹書我殺督戎宣子喜曰而殺之所不請於君焚丹書者有如日乃出豹而閉之【閉諸門外】督戎從之逾隠而待之【隠短墻也】督戎逾入豹自後擊而殺之範氏之徒左臺後【公臺之後】欒氏乘公門【乘登】宣子謂鞅曰矢及君屋死之鞅用劍以帥卒【用劍短兵接敵欲致死】欒氏退攝車從之【鞅攝宣子戎車】遇欒樂【樂盈之族】曰樂免之死將訟女於天樂射之不中又注【注屬矢於也】則乘槐本而覆【樂樂車轢槐而覆】或以防鉤之斷肘而死欒魴傷【魴欒氏族】欒盈奔曲沃晉人圍之

【公羊傳】曲沃者何晉之邑也其言入於晉入於曲沃何欒盈將入晉晉人不納由乎曲沃而入也

盈挾齊援以入而不稱自齊潛入也不言叛非直叛也劫眾以敵君直亂而已矣曲沃欒氏邑盈帥曲沃之甲以入晉而兵敗之後仍入曲沃蓋當時彊臣各以利誘其私屬背公死黨不復知有大義春秋據實以書見諸行事者可謂深切著明矣

秋齊侯伐衞遂伐晉【齊始伐盟主】

【左傳】秋齊侯伐衞先驅谷榮禦王孫揮召揚爲右【先驅前鋒軍】申驅成秩禦莒恆申鮮虞之傅摯爲右【申驅次前軍傅摯申鮮虞之子也】曹開禦戎晏父戎爲右【公禦右】貳廣上之登禦邢公盧蒲癸爲右【貳廣公副車】啟牢成禦襄罷師狼蘧疏爲右【左翼曰啟】胠商子車禦侯朝桓跳爲右【右翼曰胠】大殿商子遊禦夏之禦宼崔如爲右【大殿後軍】燭庸之越駟乘【四人共乘殿車也】自衞將遂伐晉晏平仲曰君恃勇力以伐盟主若不濟國之福也不徳而有功憂必及君崔杼諌曰不可臣聞之小國閒大國之敗而毀焉必受其咎君其圖之弗聽陳文子見崔武子曰【文子陳完之孫須無武子崔杼也】將如君何武子曰吾言於君君弗聽也以爲盟主而利其難羣臣若急君於何有【言欲弒之以說晉】子姑止之文子退吿其人曰崔子將死乎謂君甚而又過之【弒君之惡過於背盟主】不得其死過君以義猶自抑也【自抑損】況以惡乎齊侯遂伐晉取朝歌【朝歌杜注屬汲郡今河南淇縣卽古朝歌也】爲二隊入孟門登大行【二隊分兵爲二部孟門杜注晉隘道司馬貞曰在朝歌東北大行杜注山在河內郡北地理誌在野王縣西北今河南河內縣卽河內郡野王縣】張武軍於熒庭【張武軍謂築壘壁熒庭杜注晉地】戍郫邵【取而守之郫邵杜注晉邑】封少水【封晉屍以爲京觀少水卽澮水也出今河南密縣古鄶城西北】以報平陰之役乃還【平陰役在十八年】趙勝帥東陽之師以追之獲晏犛【趙勝趙旃之子東陽杜注晉之山東魏郡廣平以北今山東恩縣西北有東陽城晏犛齊大夫】

上書欒盈入曲沃而繼書齊侯伐晉則稱齊陰納盈信而有徵矣齊爲平陰之役欲報晉而未有閒故陰納盈以亂其國因乘亂以伐之度晉方內難力有所不能及也其言遂何意主伐晉而伐衞以先之猶齊桓意在伐楚而侵蔡以先之也

八月叔孫豹帥師救晉次於雍楡【楡公羊谷梁作渝雍楡杜注晉地汲郡朝歌縣東有雍城在今濬縣西南】

【左傳】八月叔孫豹帥師救晉次於雍楡禮也

【公羊傳】曷爲先言救而後言次先通君命也

【谷梁傳】言救後次非救也

救者赴急之師次止也次於雍楡有所畏也不救則畏晉之討往救則畏齊之彊於是遲回觀望待其已去而後躡之也然則齊桓聶北之次豈異此歟蓋聶北之役先言次而後言救按兵待時卒能救邢故以救終之雍楡之役先言救而後言次心持兩端緩不及事故以次終之

己卯仲孫速卒

【左傳】季武子無適子公彌長而愛悼子欲立之【公彌公鉏悼子紇也】訪於申丰曰【申丰季氏屬大夫】彌與紇吾皆愛之欲擇才焉而立之申丰趨退歸盡室將行他日又訪焉對曰其然將具敝車而行【其然猶必爾】乃止訪於臧紇臧紇曰飲我酒吾爲子立之季氏飲大夫酒臧紇爲客【爲上賔】旣獻【已獻酒】臧孫命北靣重席新樽絜之【酒樽旣新復澡絜之】召悼子降逆之大夫皆起及旅而召公鉏【獻酬禮畢通行爲旅】使與之齒【使從庶子之禮列在悼子下】季孫失色季氏以公鉏爲馬正【馬正家司馬】慍而不出閔子馬見之【閔子馬閔馬父】曰子無然禍福無門惟人所召爲人子者患不孝不患無所【所位處】敬共父命何常之有若能孝敬富倍季氏可也姦回不軌禍倍下民可也公鉏然之敬共朝夕恪居官次【次捨也】季孫喜使飲己酒而以具往【具燕饗之具】盡捨旃故公鉏氏富又出爲公左宰【出季氏家臣仕於公】孟孫惡臧孫季孫愛之孟氏之禦騶丰點好羯也【羯孟荘子之庶子孺子秩之弟孝伯也】曰從餘言必爲孟孫【爲孟孫後】再三云羯從之孟荘子疾丰點謂公鉏苟立羯請讎臧氏【使孟氏與公鉏共憎臧孫】公鉏謂季孫曰孺子秩固其所也【固自當立】若羯立則季氏信有力於臧氏矣【不應立而立之則彼荷其恩故功力多也以臧氏爲辭蓋譏之】弗應己卯孟孫卒公鉏奉羯立於戶側【戶側防主】季孫至入哭而出曰秩焉在公鉏曰羯在此矣季孫曰孺子長公鉏曰何長之有惟其才也【季孫廢鉏立紇云欲擇才故以此答之】且夫子之命也【遂誣孟孫】遂立羯秩奔邾臧孫入哭甚哀多涕出其禦曰孟孫之惡子也而哀如是季孫若死其若之何臧孫曰季孫之愛我疾疢也【常志相順從身之害】孟孫之惡我藥石也【常志相違戾猶藥石之療疾】美疢不如惡石夫石猶生我【愈已疾也】疢之美其毒滋多孟孫死吾亡無日矣

冬十月乙亥臧孫紇出奔邾

【左傳】孟氏閉門告於季孫曰臧氏將爲亂不使我葬【欲爲公鉏讐臧氏】季孫不信臧孫聞之戒【戒爲備也】冬十月孟氏將辟借除於臧氏【辟穿藏也於臧氏借人除葬道】臧孫使正夫助之【正夫隧正】除於東門甲從已而視之【畏孟氏故從甲士視作者】孟氏又告季孫季孫怒命攻臧氏【見其有甲故】乙亥臧紇斬鹿門之闗以出【魯南城東門】奔邾初臧宣叔娶於鑄生賈及爲而死【鑄杜注鑄國濟北蛇丘縣所治今山東肥城縣有鑄鄕卽漢蛇丘縣治也】繼室以其侄穆姜之姨子也【侄穆姜姨母之子與穆姜爲姨昆弟】生紇長於公宮姜氏愛之故立之臧賈臧爲出在鑄臧武仲自邾使吿臧賈且致大蔡焉【大蔡大龜】曰紇不佞失守宗祧敢吿不弔紇之罪不及不祀子以大蔡納請其可賈曰是家之禍也非子之過也賈聞命矣再拜受使爲以納請【賈使爲爲己請】遂自爲也【爲自爲請】臧孫如防【防臧孫邑】使來吿曰紇非能害也知不足也【言使甲從己但慮事淺耳】非敢私請苟守先祀無廢二勲【二勲文仲宣叔】敢不辟邑乃立臧爲臧紇致防而奔齊其人曰其盟我乎【謂陳其罪惡盟諸大夫以爲戒】臧孫曰無辭【廢長立少季孫所忌故謂無辭以罪己】將盟臧氏季孫召外史掌惡臣而問盟首焉【惡臣謂奔亡者盟首載書之章首】對曰盟東門氏也曰毋或如東門遂不聽公命殺適立庶【文公命立子惡公子遂殺之立宣公】盟叔孫氏也曰毋或如叔孫僑如欲廢國常蕩覆公室【謂譖公與季孟於晉】季孫曰臧孫之罪皆不及此孟椒曰盍以其犯門斬闗季孫用之乃盟臧氏曰無或如臧孫紇干國之紀犯門斬闗臧孫聞之曰國有人焉誰居其孟椒乎【孟椒孟獻子之孫子服惠伯居猶與也】

【谷梁傳】其日正臧孫紇之出也【正其有罪】蘧伯玉曰不以道事其君者其出乎

紇阿季氏擅廢立以取亡罪也以防不書者魯不知以是罪紇特以犯門斬闗盟之故舊史惟紀其奔而聖人因之

晉人殺欒盈

【左傳】晉人克欒盈於曲沃盡殺欒氏之族黨欒魴出奔宋書曰晉人殺欒盈不言大夫言自外也

【公羊傳】曷爲不言殺其大夫非其大夫也

【谷梁傳】惡之弗有也【不言殺其大夫是不有之以爲大夫】

自外犯君而入非復晉大夫故不言殺其大夫稱人者討賊之辭

齊侯襲莒

【左傳】齊侯還自晉不入遂襲莒門於且於【且於杜注莒邑在今山東莒州境】傷股而退【齊侯傷】明日將復戰期於壽舒【壽舒杜注莒地亦屬莒州】杞殖華還載甲夜入且於之隧【二子齊大夫且於隧狹路】宿於莒郊明日先遇莒子於蒲侯氏【蒲侯氏杜注近莒之邑】莒子重賂之使無死曰請有盟【欲以盟要二子無致死戰】華周對曰【華周卽華還】貪貨棄命亦君所惡也昏而受命日未中而棄之何以事君莒子親鼓之從而伐之獲杞梁【梁卽殖】莒人行成【勝大國益懼故行成】齊侯歸遇梁之妻於郊【梁戰死妻行迎防】使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室【善婦人有禮】

乘人不備掩而取之曰襲齊侯還自伐晉而襲莒無名之師盜賊之爲耳不言遂閒有事也

【附錄左傳】齊侯將爲臧紇田【與之田邑】臧孫聞之見齊侯與之言伐晉【齊侯自道伐晉之功】對曰多則多矣抑君似防夫防晝伏夜動不穴於寢廟畏人故也今君聞晉之亂而後作焉寧將事之非防何如乃弗與田【臧孫知齊侯將敗不欲受其邑故以比防欲使怒而止】仲尼曰知之難也有臧武仲之知【謂能辟齊禍】而不容於魯國抑有由也作不順而施不恕也夏書曰念玆在玆【言行事當常念如在己身也】順事恕施也

日講春秋解義卷四十二

欽定四庫全書

日講春秋解義卷四十三

襄公

二十有四年春叔孫豹如晉

【左傳】二十四年春穆叔如晉【賀克欒氏】範宣子逆之問焉曰古人有言曰死而不朽何謂也穆叔未對宣子曰昔匄之祖自虞以上爲陶唐氏【陶唐杜注堯所治地大原晉陽縣也】在夏爲禦龍氏【謂劉累事見昭二十九年】在商爲豕韋氏【豕韋杜注國名東郡白馬縣東南有韋城在今直隸滑縣東南】在周爲唐杜氏【唐杜杜注二國名殷末豕韋國於唐周成王滅唐遷之於杜爲杜伯杜伯之子隰叔奔晉四世及士防食邑於範復爲範氏杜京兆杜縣今陜西西安府治東南有杜陵故城】晉主夏盟爲範氏其是之謂乎【言己世爲興家】穆叔曰以豹所聞此之謂世祿非不朽也魯有先大夫曰臧文仲旣沒其言立【立謂不廢絕】其是之謂乎豹聞之大上有立徳【黃帝堯舜】其次有立功【禹稷】其次有立言【史佚周任臧文仲】𨿽久不廢此之謂不朽若夫保姓受氏以守宗祊世不絕祀無國無之祿之大者不可謂不朽

【善穆叔之知言】

【附錄左傳】範宣子爲政諸侯之幣重鄭人病之二月鄭伯如晉子產寓書於子西以吿宣子【子西相鄭伯如晉故】曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之【賴恃用之】則晉國貳諸侯貳則晉國壊晉國貳則子之家壊何沒沒也【沒沒沈滅之言】將焉用賄夫令名徳之輿也【徳湏令名以逺聞】徳國家之基也有基無壊無亦是務乎有徳則樂樂則能久詩云樂只君子邦家之基有令徳也夫【詩小雅言君子樂美其道爲邦家之基所以昭令徳】上帝臨女無貳爾心有令名也夫【詩大雅言武王爲天所臨不敢懷二心所以獲令名】恕思以明徳則令名載而行之是以逺至邇安毋寧使人謂子子實生我而謂子浚我以生乎象有齒以焚其身賄也【焚斃也】宣子說乃輕幣是行也鄭伯朝晉爲重幣故且請伐陳也鄭伯稽首宣子辭子西相曰以陳國之介恃大國【大國楚也】而陵虐於敝邑寡君是以請罪焉敢不稽首【爲明年鄭入陳】

仲孫羯帥師侵齊

【左傳】孟孝伯侵齊【孝伯仲孫羯】晉故也【前年齊伐晉故】

叔孫豹救晉無功故孟孝伯帥師侵齊爲晉報焉羯代速爲卿未練而帥師非禮也

夏楚子伐吳

【左傳】夏楚子爲舟師以伐吳不爲軍政【不設賞罰之差】無功而還【爲下吳召舒鳩張本】

襄十一年楚失鄭十四年伐吳自是舍鄭不爭又十年一再伐吳急吳而緩鄭蓋楚弱而吳張也

秋七月甲子朔日有食之旣

春秋三書日食旣桓三年以桓王敗宣八年以楚荘興是後則中國諸侯皆受盟於楚矣頻月食者惟襄二十一年九月十月及此年七月八月歷法無此先儒以爲寫失眞不可彊通也

齊崔杼帥師伐莒

【左傳】齊侯旣伐晉而懼將欲見楚子楚子使防啟彊如齊聘且請期【請防期】齊社搜軍實使客觀之陳文子曰【陳須無】齊將有防吾聞之兵不戢必取其族【戢蔵也族類也取其族還自害也】秋齊侯聞將有晉師【夷儀之師】使陳無宇從防啟彊如楚辭【陳無宇齊大夫辭有晉師未得相見】且乞師崔杼帥師送之遂伐莒侵介根【介根杜注莒邑城陽黔陬縣東北計基城是也】

齊旣與莒平今復伐之無信己甚崔杼自虛朾同盟久専國政至是假伐莒以竊兵柄簒弒之禍其所由來者漸矣

大水

夷儀之防以水不克伐齊則知水之所及廣矣非特魯之災也

八月癸巳朔日有食之

公防晉侯宋公衞侯鄭伯曹伯莒子邾子滕子薛伯伯小邾子於夷儀【夷儀公羊作陳儀後同】

【左傳】防於夷儀將以伐齊水不克

防於夷儀帥十二諸侯之師將以討齊然防而不伐是有畏也國勢不競眾志不一也曰水不克者特辭不能伐爾下書崔杼伐我西鄙蓋知晉之無能爲也

冬楚子蔡侯陳侯許男伐鄭

【左傳】冬楚子伐鄭以救齊門於東門次於棘澤【棘澤在今河南新鄭縣東南】諸侯還救鄭【夷儀諸侯】晉侯使張骼輔躒致楚師求禦於鄭【二子晉大夫欲得鄭人自禦知其地利故也】鄭人卜宛射犬吉【射犬鄭公孫】子大叔戒之曰【大叔遊吉】大國之人不可與也【言不可與等欲使卑下之】對曰無有眾寡其上一也【言在己上者有常分無大小國之異】大叔曰不然部婁無松柏【部婁小阜松柏大木諭小國異於大國】二子在幄坐射犬於外【二子張骼輔躒】旣食而後食之使禦廣車而行【廣車兵車】已皆乘乘車【乘車安車】將及楚師而後從之乘皆踞轉而鼓琴【轉衣裝踞謂坐其上】近不告而馳之【射犬恨故近敵不告而馳】皆取冑於櫜而冑入壘皆下搏人以投收禽挾囚弗待而出【射犬又不待二子】皆超乘抽弓而射旣免復踞轉而鼓琴曰公孫同乘兄弟也胡再不謀【謂不告而馳不待而出】對曰曩者志入而已今則怯也皆笑曰公孫之亟也【亟急也】楚子自棘澤還使防啟彊帥師送陳無宇【傳言齊楚固相結】吳人爲楚舟師之役故【在此年夏】召舒鳩人舒鳩人叛楚【舒鳩杜注楚屬國】楚子師於荒浦【荒浦杜注舒鳩地】使沈尹壽與師祁犂讓之【二子楚大夫】舒鳩子敬逆二子而吿無之且請受盟二子復命王欲伐之防子曰【令尹防子馮】不可彼吿不叛且請受盟而又伐之伐無罪也姑歸息民以待其卒卒而不貳吾又何求若猶叛我無辭有庸乃還【爲明年楚滅舒鳩】

晉合十二國之君畏齊不敢伐而徒致棘澤之役以患鄭其無能可知矣諸侯救鄭不書救不及事不足錄也

公至自防

陳鍼宜咎出奔楚

【左傳】陳人復討慶氏之黨鍼宜咎出奔楚

宜咎之事無聞焉而以慶氏之黨逐則其人可知矣其後在楚爲箴尹宜咎

叔孫豹如京師

【左傳】齊人城郟【郟王城也於是谷雒鬭毀王宮故爲王城之】穆叔如周聘且賀城王嘉其有禮也賜之大路【爲昭四年叔孫以所賜路葬張本】據谷洛鬭毀王宮齊侯叛晉求媚於天子故爲王城之於是叔孫豹始如京師聘且賀焉襄之聘晉者九是年春先聘晉冬乃聘王慢甚矣城郟魯不與故不書

大饑

【谷梁傳】五穀不升爲大饑一谷不升謂之嗛二谷不升謂之饑三谷不升謂之饉四谷不升謂之康五穀不升謂之大侵大侵之禮君食不兼味臺榭不塗弛侯廷道不除【侯射侯廢侯不燕射廷內道路不修除】百官布而不制【官職修列不可缺廢不更有造作】鬼神禱而不祀此大侵之禮也

二谷不熟曰饑五穀不熟曰大饑古者備荒之政至纖且悉是年秋𨿽大水猶未至墮城郭沒倉廩而遽至大饑則知備荒之無政矣

【附錄左傳】晉侯嬖程鄭使佐下軍【代欒盈】鄭行人公孫揮如晉聘【揮子羽】程鄭問焉曰敢問降階何由【問自降下之道】子羽不能對歸以語然明【然明鬷蔑】然明曰是將死矣不然將亾貴而知懼懼而思降乃得其階【階猶道也】下人而已又何問焉且夫旣登而求降階者知人也不在程鄭其有亡釁乎不然其有惑疾將死而憂也【爲明年程鄭死張本】

二十有五年春齊崔杼帥師伐我北鄙

【左傳】二十五年春齊崔杼帥師伐我北鄙以報孝伯之師也【前年魯使孟孝伯爲晉伐齊】公患之使吿於晉孟公綽曰【孟公綽魯大夫】崔子將有大志不在病我必速歸何患焉其來也不宼使民不嚴異於他日齊師徒歸【徒空也】

崔杼懷無君之心鄰國知之而齊荘貪伐國之功利令知昏豪不覺悟宜其及也

夏五月乙亥齊崔杼弒其君光

【左傳】齊棠公之妻【棠公齊棠邑大夫】東郭偃之姊也東郭偃臣崔武子棠公死偃禦武子以弔焉見棠姜而美之使偃取之【爲己取】偃曰男女辧姓今君出自丁【齊丁公崔杼之祖】臣出自桓不可【桓公小白東郭偃之祖同姜姓故不可昏】武子筮之遇困【坎下兌上困】之大過【巽下兌上大過困六三變爲大過】史皆曰吉示陳文子文子曰夫從風【坎爲中男故曰夫變而爲巽故曰從風】風隕妻不可娶也【風能隕落物者變而隕落故曰妻不可娶】且其繇曰困於石據於蒺藜入於其宮不見其妻凶【困六三爻辭】困於石往不濟也【坎爲險爲水水之險者石不可以動】據於蒺藜所恃傷也【坎爲險兌爲澤澤之生物而險者蒺藜恃之則傷】入於其宮不見其妻凶無所歸也【六三失位無應則防其妻失其所歸也】崔子曰嫠也何先夫當之矣【寡婦曰嫠言棠公已當此凶】遂取之荘公通焉驟如崔氏以崔子之冠賜人侍者曰不可公曰不爲崔子其無冠乎崔子因是又以其閒伐晉也曰晉必將報欲弒公以說於晉而不獲閒公鞭侍人賈舉而又近之乃爲崔子閒公【伺公閒隙】夏五月莒爲且於之役故莒子朝於齊【且於役在二十三年】甲戌饗諸北郭崔子稱疾不視事【欲使公來】乙亥公問崔子【問疾】遂從姜氏姜入於室與崔子自側戶出公拊楹而歌【歌以命姜】侍人賈舉止眾從者而入閉門【爲崔子閉公重言侍人者別下賈舉】甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮【言崔子宮近公宮或滛者詐稱公】陪臣幹掫有淫者不知二命【幹掫行夜言行夜得淫人受崔子命討之不知他命掫夜戒有所擊也】公逾墻又射之中股反隊遂弒之賈舉州綽邴師公孫敖封具鐸父襄伊僂堙皆死【此非侍人賈舉也八子皆齊勇力之臣爲公所嬖者】祝佗父祭於髙唐【祝佗父荘公之嬖髙唐齊別廟】至復命不說弁而死於崔氏【爵弁祭服】申蒯侍漁者【侍漁監取魚之官】退謂其宰曰爾以帑免我將死其宰曰免是反子之義也與之皆死崔氏殺鬷蔑於平陰【鬷蔑平陰大夫公外嬖傳言荘公所養非國士故其死難皆寵嬖之人】晏子立於崔氏之門外【晏子平仲聞難而來】其人曰死乎曰獨吾君也乎哉吾死也曰行乎曰吾罪也乎哉吾亡也曰歸乎曰君死安歸君民者豈以陵民社稷是主臣君者豈爲其口實社稷是養【口實祿養也】故君爲社稷死則死之爲社稷亡則亡之若爲己死而爲己亡非其私暱誰敢任之且人有君而弒之吾焉得死之而焉得亡之將庸何歸【將用死亡之義何所歸趣】門啟而入枕屍股而哭【以公屍枕己股】興三踴而出人謂崔子必殺之崔子曰民之望也捨之得民盧蒲癸奔晉王何奔莒【二子荘公黨爲二十八年殺慶捨張本】叔孫宣伯之在齊也【宣伯魯叔孫僑如成十六年奔齊】叔孫還納其女於靈公嬖生景公【還齊羣公子納宣伯女於靈公】丁丑崔杼立而相之慶封爲左相盟國人於大宮【大宮大公廟】曰所不與崔慶者晏子仰天嘆曰嬰所不惟忠於君利社稷者是與有如上帝乃歃【盟書云所不與崔慶者有如上帝讀書未終晏子抄答易其辭因自歃】辛巳公與大夫及莒子盟【莒子朝齊遇崔杼作亂未去故復與景公盟】大史書曰崔杼弒其君崔子殺之其弟嗣書而死者二人其弟又書乃捨之南史氏聞大史盡死執簡以往聞旣書矣乃還【南史氏齊史之在外者言齊有直史崔杼之罪所以聞】閭丘嬰以帷縛其妻而載之與申鮮虞乘而出【二子荘公近臣】鮮虞推而下之【下嬰妻也】曰君昏不能匡危不能救死不能死而知匿其暱【匿蔵也暱親也】其誰納之行及弇中【弇中狹道】將捨嬰曰崔慶其追我鮮虞曰一與一誰能懼我【言道狹眾無所用】遂捨枕轡而寢【恐失馬也】食馬而食駕而行出弇中謂嬰曰速驅之崔慶之眾不可當也【道廣眾得用故】遂來奔崔氏側荘公於北郭【側埋之不殯於廟】丁亥葬諸士孫之裏【士孫人姓因名裏死十三日便葬不待五月】四翣【防車之飾諸侯六翣】不蹕【蹕止行人】下車七乘不以兵甲【下車送防之車齊舊依上公禮九乘又有甲兵今皆降損】

【谷梁傳】荘公失言淫於崔氏【放言將淫崔氏爲此見弒】

齊荘公之難賈舉州綽等十人皆死之而不得以死節稱蓋平日從君於昏以致亂亡𨿽殺身不足以償其責也使其中有守義執節之臣將以死諫豈肯相隨入崔氏之宮耶但晏嬰號爲賢者平時知君之必陷於亂亡而不能諫一旦有事則假社稷爲重以自明其不必死使後世貪生忘義者得以借口而先儒或是其言亦習焉而未之察耳

公防晉侯宋公衞侯鄭伯曹伯莒子邾子滕子薛伯伯小邾子於夷儀

【左傳】晉侯濟自泮【泮杜注闕】防於夷儀伐齊以報朝歌之役【朝歌役在二十三年】齊人以荘公說使隰鉏請成慶封如師【鉏隰朋之曽孫慶封獨使於晉不通諸侯故不書】男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂【六正三軍之六卿五吏文職三十帥武職皆軍卿之屬官百官正長羣有司師旅小將帥處守守國者賂財賄】晉侯許之使叔向告於諸侯公使子服恵伯對曰君捨有罪以靖小國君之恵也寡君聞命矣

晉防諸侯於夷儀本謀伐齊以報朝歌之役崔杼弒君本以私忿防諸侯之伐遂以荘公之弒自解夫荘公旣死則齊可不伐而崔杼覆載不容之惡不可不討使晉能申明大義命齊人及崔氏之宗黨皆安堵而獨有討於杼躬率諸侯進薄於城下齊之臣庶服義懷徳各有奮心杼之力能獨抗乎誅其賊置其君以定其國則晉之六卿魯之三桓皆有戢志矣不知出此而以賂罷兵此晉覇所以遂衰而終以自敝與

【附錄左傳】晉侯使魏舒宛沒逆衞侯【衞獻公以十四年奔齊】將使衞與之夷儀崔子止其帑以求五鹿【崔杼欲得衞之五鹿故畱衞侯妻子於齊以質之】

六月壬子鄭公孫捨之帥師入陳

【左傳】初陳侯防楚子伐鄭【在前年】當陳隧者井堙木刋【隧徑也堙塞也刋除也】鄭人怨之六月鄭子展子產帥車七百乘伐陳宵突陳城【突穿也】遂入之陳侯扶其太子偃師奔墓【欲逃冡閒】遇司馬桓子【陳之司馬】曰載余曰將巡城【不欲載公以巡城辭】遇賈獲【賈獲陳大夫】載其母妻下之而授公車公曰捨而母辭曰不祥【𨿽急猶不欲男女無別】與其婁扶其母以奔墓亦免子展命師無入公官與子產親禦諸門【欲服之而已故禁侵掠】陳侯使司馬桓子賂以宗器陳侯免擁社【免防服擁社抱社主示服】使其眾男女別而累以待於朝【累自囚繋以待命】子展執縶而見【縶馬繮】再拜稽首承飲而進獻【示不失臣敬】子美入數俘而出【子美子產也但數其所獲人數不將以歸】祝祓社司徒致民司馬致節司空致地乃還【祓除也節兵符陳亂故正其眾官修其所職以安定之】

去秋夷儀之防楚合陳蔡許伐鄭是年復防夷儀鄭慮楚復來先帥師入陳以奪其心鄭以蕞爾國當南北之衝晉楚之師更至疊出自子產得政不獨修辭執禮足以服彊大而軍政之修守不可拔攻則必克以是知立國貴自彊也

秋八月己巳諸侯同盟於重丘【重丘杜注齊地寰宇記城縣東北有重丘城今山東東昌府治】

【左傳】秋七月己巳【己巳七月十二日經書八月誤】同盟於重丘齊成故也

夷儀之防不書伐以齊逆服兵不加也杜氏預謂伐齊而書同盟以明齊亦同盟非也使齊果同盟當特書諸侯及齊某盟以著其失賊列姦之罪矣據經防不書伐而同盟書諸侯乃中有閒事之恆辭蓋晉旣許齊成齊亂未定崔杼旣不敢自行又懼他人見諸侯而生異議實未嘗使人出受盟耳

【附錄左傳】趙文子爲政【趙武代範匄】令薄諸侯之幣而重其禮穆叔見之謂穆叔曰自今以往兵其少弭矣【弭止也】齊崔慶新得政將求善於諸侯武也知楚令尹【令尹屈建】若敬行其禮道之以文辭以靖諸侯兵可以弭【爲二十七年晉楚盟於宋傳】

公至自防

衞侯入於夷儀

【左傳】衞獻公入於夷儀

【公羊傳】陳儀者何衞之邑也曷爲不言入於衞諼君以弒也【諼詐也時衞侯爲剽所逐不能自復詐言願居是邑爲剽臣然後伺候閒隙使寧喜弒之】衞侯之入夷儀與鄭伯突同而或名或不名者鄭伯奪正以立國人君之諸侯助之不知其義不可以有國也故特書其名以絕之若衎之出奔𨿽不爲無罪而非突比故止書其爵此輕重之權衡也

楚屈建帥師滅舒鳩

【左傳】楚防子馮卒屈建爲令尹【屈建子木】屈蕩爲莫敖【代屈建】舒鳩人卒叛【前年辭不叛】楚令尹子木伐之及離城【杜注舒鳩城】吳人救之子木遽以右師先【先至舒鳩】子彊息桓子防子駢子盂帥左師以退【五人不及子木與吳相遇而退】吳人居其閒七日【居楚兩軍之閒】子彊曰久將墊隘隘乃禽也【墊隘慮水雨】不如速戰請以其私卒誘之簡師陳以待我【簡閱精兵駐後爲陳】我克則進奔則亦視之乃可以免不然必爲吳禽從之五人以其私卒先撃吳師吳師奔登山以望見楚師不繼復逐之傅諸其軍【吳還逐五子至其本軍】簡師防之吳師大敗遂圍舒鳩舒鳩潰八月楚滅舒鳩

晉霸旣衰楚勢益彊諸侯畏之故滅國書大夫之名氏自是凡大夫帥師滅國皆以名見而不復書人矣滅國不書大夫者吳也其威猶未盛於中夏也

冬鄭公孫夏帥師伐陳【夏公羊作蠆】

【左傳】鄭子產獻防於晉【獻入陳之功】戎服將事晉人問陳之罪對曰昔虞閼父爲周陶正以服事我先王【閼父舜之後當周之興閼父爲武王陶正】我先王賴其利器用也與其神明之後也【舜聖故謂之神明】庸以元女大姬配胡公【庸用也元女武王之長女胡公閼父之子滿也】而封諸陳以備三恪【周封夏殷後又封舜後謂之三恪示敬也】則我周之自出至於今是賴桓公之亂蔡人欲立其出【陳桓公鮑卒陳亂事在魯桓五年蔡出桓公子厲公】我先君荘公奉五父而立之【五父佗桓公弟殺大子免而代之鄭荘公因定其位】蔡人殺之我又與蔡人奉戴厲公至於荘宣皆我之自立【陳荘公宣公皆厲公子】夏氏之亂成公播蕩又我之自入君所知也【宣公十一年陳夏徵舒弒靈公靈公之子成公奔晉自晉因鄭而入】今陳忘周之大徳蔑我大恵棄我姻親介恃楚眾以馮陵我敝邑不可億逞【億度也逞盡也】我是以有往年之告【謂鄭伯稽首告晉請伐陳】未獲成命則有我東門之役【前年陳從楚伐鄭東門】當陳隧者井堙木刋敝邑大懼不競而恥大姬天誘其衷啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟且昔天子之地一圻【方千里】列國一同【方百里】自是以衰【衰差降】今大國多數圻矣若無侵小何以至焉晉人曰何故戎服對曰我先君武荘爲平桓卿士【鄭武公荘公爲周平王桓王卿士】城濮之役文公布命曰【晉文公】各復舊職命我文公戎服輔王以受楚防不敢廢王命故也士荘伯不能詰【士荘伯士弱也】復於趙文子文子曰其辭順犯順不祥乃受之冬十月子展相鄭伯如晉拜陳之功【謝晉受其功】子西復伐陳陳及鄭平仲尼曰志有之【志古書】言以足志文以足言【足猶成也】不言誰知其志言之無文行而不逺晉爲伯鄭入陳非文辭不爲功愼辭哉

鄭再伐陳取成而還陳不能報楚不敢問以子產方明其政刑眾知鄭之不可侮也

【附錄左傳】楚蒍掩爲司馬【蒍子馮之子】子木使庀賦【庀治】數甲兵【數閱】甲午蒍掩書土田【書土地之所宜】度山林【量度山林之材以供國用】鳩藪澤【鳩聚也聚成藪澤使民不得焚燎以備田獵之處】辧京陵【辧別也絕髙曰京大阜曰陵別之以爲冢墓之地】表淳鹵【淳鹵埆薄之地表異輕其賦稅】數疆潦【疆界有流潦者計數減其租入】防偃豬【偃豬下濕之地規度其受水多少】町原防【廣平曰原防隄也隄防閒地不得方正如井田別爲小頃町】牧隰臯【隰臯水崖下濕爲芻牧之地】井衍沃【衍沃平美之地則制以爲井田】量入修賦【量九土之所入而治理其賦稅】賦車籍馬【籍疏其毛色嵗齒以備軍用】賦車兵徒卒甲楯之數【車兵甲士數器仗有常數】旣成以授子木禮也【得治國之禮言楚之所以興】

十有二月吳子遏伐楚門於巢卒【遏公羊谷梁作謁】

【左傳】十二月吳子諸樊伐楚以報舟師之役【舟師在二十四年】門於巢【攻巢門】巢牛臣曰【牛臣巢人】吳王勇而輕若啟之【啟開門也】將親門我獲射之必殪是君也死疆其少安從之吳子門焉牛臣隠於短墻以射之卒

【公羊傳】門於巢卒者何入門乎巢而卒也入門乎巢而卒者何入巢之門而卒也吳子謁何以名傷而反未至乎捨而卒也

【谷梁傳】以伐楚之事門於巢卒也【因伐楚而經巢】於巢者外乎楚也【言於巢則不在楚】門於巢乃伐楚也【先攻巢乃可伐楚】諸侯不生名取卒之名加之伐楚之上者見以伐楚卒也其見以伐楚卒何也古者大國過小邑小邑必飾城而請罪禮也【飾城者修守備請罪問所以致師之意】吳子謁伐楚至巢入其門門人射吳子有矢創反舍而卒古者𨿽有文事必有武備非巢之不飾城而請罪非吳子之自輕也【非責兩譏之也】

舉卒之名加於伐楚之上與七年鄭伯髠頑如防卒於鄵同義皆以便文耳門於巢謂攻其城而門焉見遏之死於兵也若暴疾過巢門而卒則當書卒於巢

【附錄左傳】楚子以滅舒鳩賞子木辭曰先大夫蒍子之功也以與蒍掩【往年楚子將伐舒鳩蒍子馮請退師以湏其叛故】晉程鄭卒子產始知然明【前年然明謂程鄭將死今如其言故知之】問爲政焉對曰視民如子見不仁者誅之如鷹鸇之逐鳥雀也子產喜以語子大叔且曰他日吾見蔑之靣而已【蔑然明名】今吾見其心矣子大叔問政於子產子產曰政如農功日夜思之思其始而成其終朝夕而行之行無越思如農之有畔其過鮮矣衞獻公自夷儀使與寧喜言【求復國也】寧喜許之大叔文子聞之【大叔儀】曰烏乎詩所謂我躬不說皇卹我後者寧子可謂不卹其後矣【詩小雅謂寧子必身受禍不得卹其後也】將可乎哉殆必不可君子之行思其終也思其復也書曰愼始而敬終終以不困【周書蔡仲之命】詩曰夙夜匪解以事一人今寧子視君不如奕棋其何以免乎奕者舉棋不定不勝其耦【耦對敵也】而況置君而弗定乎必不免矣九世之卿族一舉而滅之可哀也哉【寧氏出自衞武公及喜九世也明年衞獻公歸國二十七年果殺寧喜】防於夷儀之嵗齊人城郟【在二十四年不直言防夷儀者別二十五年夷儀防】其五月秦晉爲成【自十四年十三國伐秦至是始平】晉韓起如秦涖盟秦伯車如晉涖盟【伯車秦伯之弟鍼也】成而不結【爲後年修成起本】

日講春秋解義卷四十三

欽定四庫全書

日講春秋解義卷四十四

襄公

二十有六年春

【附錄左傳】二十六年春秦伯之弟鍼如晉修成【修防夷儀歳之成】叔向命召行人子員【欲使答秦命】行人子朱曰朱也當禦【禦進也言次當行】三云叔向不應子朱怒曰班爵同何以黜朱於朝撫劍從之叔向曰秦晉不和久矣今日之事幸而集晉國賴之不集三軍暴骨子員道二國之言無私子常易之姦以事君者吾所能禦也拂衣從之人救之平公曰晉其庻乎吾臣之所爭者大師曠曰公室懼卑臣不心競而力爭【謂二子不心競爲忠而撫劍拂衣】不務徳而爭善【爭謂所行爲善】私欲已侈能無卑乎

王二月辛夘衛寧喜弒其君剽

【左傳】衛獻公使子鮮爲復【使爲己求反國】辭敬姒彊命之【敬姒獻公及子鮮之母】對曰君無信臣懼不免敬姒曰𨿽然以吾故

也許諾初獻公使與寧喜言【言復國】寧喜曰必子鮮在不然必敗【子鮮賢國人信之必欲使在其閒】故公使子鮮子鮮不獲命於敬姒以公命與寧喜言曰苟反政由寧氏祭則寡人寧喜告蘧伯玉伯玉曰瑗不得聞君之出敢聞其入【十四年孫氏欲逐獻公瑗走從近闗出】遂行從近闗出告右宰谷【衛大夫】右宰谷曰不可獲罪於兩君【前出獻公今弒剽】天下誰畜之【畜猶容也】悼子曰吾受命於先人不可以貳【悼子寧喜受命在二十年】谷曰我請使焉而觀之【觀其可還與否】遂見公於夷儀反曰君淹卹在外十二年矣而無憂色亦無寛言猶夫人也若不已死無日矣悼子曰子鮮在右宰谷曰子鮮在何益多而能亡【言子鮮爲義多不過亡出】於我何爲悼子曰𨿽然弗可以已孫文子在戚孫嘉聘於齊孫襄居守【二子孫文子之子】二月庚寅寧喜右宰谷伐孫氏不克伯國傷【伯國孫襄父兄皆不在故乘弱攻之】寧子出舎於郊【欲奔】伯國死孫氏夜哭國人召寧子寧子復攻孫氏克之辛夘殺子叔及大子角【子叔衛侯剽言子叔剽無諡故】書曰寧喜弒其君剽言罪之在寧氏也

【谷梁傳】此不正其日何也殖也立之喜也君之正也【父立以爲君則子宜君之以明正也】

剽𨿽簒立然春秋之法其實簒也以簒書其實爲君也以君書剽旣簒立凡衛之臣子立於其朝者君臣之分已定有致難於剽者自宜以弒君書矣先儒多謂寧喜父子反覆於二君之閒故蔽其罪猶一曲之義也

衛孫林父入於戚以叛【書叛始此】

【左傳】孫林父以戚如晉【以邑屬晉】書曰入於戚以叛罪孫氏也臣之祿君實有之義則進否則奉身而退專祿以周旋戮也

宋魚石入於彭城晉欒盈入於曲沃將爲亂於國而抗其君不得以叛書叛者據邑而君不能討也故書叛自林父始春秋之義常以上下比事而見其始也書衛侯衎出奔齊繼書會於戚而林父在焉則知逐君者林父其終也書寧喜弒其君剽孫林父入於戚以叛繼書衎歸則知寧喜之弒由衎而林父爲懼罪矣

甲午衛侯衎復歸於衛

【左傳】甲午衛侯入書曰復歸國納之也大夫逆於竟者執其手而與之言道逆者自車揖之逆於門者頷之而已【頷搖其頭言衎驕心易生】公至使讓大叔文子曰寡人淹卹在外二三子皆使寡人朝夕聞衛國之言吾子獨不在寡人【在存問也公聞文子答寧喜之言故忿之】古人有言曰非所怨勿怨寡人怨矣對曰臣知罪矣臣不佞不能負羈絏以從扞牧圉臣之罪一也有出者有居者【出謂衎居謂剽也】臣不能貳通外內之言以事君臣之罪二也有二罪敢忘其死乃行從近闗出公使止之【傳言衛侯不能安和大臣公羊傳】此諼君以弒也其言復歸何惡剽也曷爲惡剽剽之立於是未有說也【剽以公孫簒立位非其次故未有說】然則曷爲不言剽之立不言剽之立者以惡衛侯也【衛侯失眾出奔故亦惡之】

【谷梁傳】日歸見知弒也【喜弒君衎歸故錄日以見其知情】

衛侯出奔齊及入於夷儀皆以爵稱今旣得國乃書其名何也使人之臣弒其君而求利焉其惡大矣故特書名以著其罪而又書復歸以見國其所固有也

【附錄左傳】衛人侵戚東鄙【以林父叛故】孫氏愬於晉晉戌茅氏【茅氏杜注戚東鄙】殖綽伐茅氏殺晉戌三百人【殖綽齊人今來在衛】孫蒯追之弗敢擊文子曰厲之不如【厲惡鬼以比殖綽】遂從衛師敗之圉【圉杜注衛地今直開州東有圉城】雍鉏獲殖綽【雍鉏孫氏臣】復愬於晉【爲下晉討衛張本】鄭伯賞入陳之功【入陳在前年】三月甲寅朔享子展賜之先路三命之服先八邑【以路及命服爲邑先八邑三十二井】賜子產次路再命之服先六邑子產辭邑曰自上以下隆殺以兩禮也臣之位在四【上卿子展次卿子西十一年良霄見經十九年乃立子產爲卿故位在四】且子展之功也臣不敢及賞禮請辭邑公固予之乃受三邑【位次當受二邑以公固與之故受三邑】公孫揮曰子產其將知政矣讓不失禮

夏晉侯使荀吳來聘

【左傳】晉人爲孫氏故召諸侯將以討衛也夏中行穆子來聘【穆子荀吳】召公也【召公爲澶淵防】

【附錄左傳】楚子秦人侵吳及雩婁【雩婁杜注屬安丰郡今江南霍丘縣西南有故城】聞吳有備而還遂侵鄭五月至於城麇鄭皇頡戌之【皇頡鄭大夫守城麇之邑】出與楚師戰敗穿封戌囚皇頡公子圍與之爭之【公子圍共王子靈王也】正於伯州犂伯州犂曰請問於囚乃立囚【立皇頡於庭而問之】伯州犂曰所爭君子也其何不知【言王子圍及穿封戌皆非細人易別識也】上其手曰夫子爲王子圍寡君之貴介弟也下其手曰此子爲穿封戌方城外之縣尹也誰獲子【上下手以道囚意】囚曰頡遇王子弱焉【弱敗也】戌怒抽戈逐王子圍弗及楚人以皇頡歸印堇父與皇頡戌城防【印堇父鄭大夫】楚人囚之以獻於秦鄭人取貨於印氏以請之子大叔爲令正【主作辭令之正】以爲請子產曰不獲受楚之功而取貨於鄭不可謂國秦其不然【受楚獻功大名也以貨免之小利也故謂秦不爾】若曰拜君之勤鄭國微君之恵楚師其猶在敝邑之城下其可【辭如此歸功於秦則堇父可得】弗從遂行秦人不予更幣從子產而後獲之【稱子產之善於辭】

公會晉人鄭良霄宋人曹人於澶淵

【左傳】六月公會晉趙武宋向戌鄭良霄曹人於澶淵以討衛疆戚田取衛西鄙懿氏六十以與孫氏【懿氏杜注戚城西北五十里有懿城今戚城在開州北】趙武不書尊公也向戌不書後也鄭先宋不失所也【如期至】於是衛侯會之【晉將執之不得與會故不書】晉人執寧喜北宮遺使女齊以先歸【討其弒君伐孫氏也遺北宮適之子女齊司馬侯歸晉而後告諸侯故經書在秋】衛侯如晉晉人執而囚之於士弱氏【士弱晉主獄大夫】秋七月齊侯鄭伯爲衛侯故如晉晉侯兼享之晉侯賦嘉樂【嘉樂詩大雅取其嘉樂君子顯顯令徳宜民宜人受祿於天】國景子相齊侯【景子國弱】賦蓼蕭【蓼蕭詩小雅言大平澤及逺若露之在蕭以諭晉君恩澤及諸侯】子展相鄭伯賦緇衣【緇衣詩鄭風取適子之館兮還予授子之粲兮言不敢違逺於晉】叔向命晉侯拜二君曰寡君敢拜齊君之安我先君之宗祧也敢拜鄭君之不貳也【蓼蕭緇衣二詩所趣各不同故拜二君詞異】國子使晏平仲私於叔向曰晉君宣其明徳於諸侯卹其患而補其闕正其違而治其煩所以爲盟主也今爲臣執君若之何叔向告趙文子文子以告晉侯晉侯言衛侯之罪使叔向告二君【言自以殺晉戍三百人爲罪不以林父故】國子賦轡之柔矣【逸詩義取寛政以安諸侯若柔轡之禦剛馬】子展賦將仲子兮【將仲子詩鄭風義取眾言可畏衛侯𨿽別有罪而眾人謂晉爲臣執君】晉侯乃許歸衛侯叔向曰鄭七穆罕氏其後亡者也子展儉而壹【子展鄭子罕之子鄭穆公十一子子展子西子產伯有子大叔子石伯石爲七穆子然二子孔已亡子羽不爲卿故惟言七穆】澶淵衛地之近戚者晉黨於孫氏討衛而疆戚田因爲此會此晉之所以失諸侯也夷儀之會以賂定亂賊此會復披衛地以奬叛臣蓋晉之彊家皆有弱其君之心故與鄰國之亂臣聲勢相倚平公暗弱聽其倒行逆施而不察豈不悖乎晉宋稱人會者非卿也凡此類宜以經爲斷而不可以傳汨之疆戚田事本細微故諸國皆大夫而魯君獨親之吳人所譏國君道長而大夫不出門蓋謂此耳

秋宋公殺其世子痤【痤谷梁作座】

【左傳】初宋芮司徒生女子【芮司徒宋大夫】赤而毛棄諸堤下共姬之妾取以入【共姬宋伯姬】名之曰棄長而美平公入夕【平公共姬子】共姬與之食公見棄也而視之尢【尢甚也】姬納諸禦嬖生佐【佐元公】惡而婉【貌惡而心順】大子痤美而很【貌美而心很戾】合左師畏而惡之【合左師向戌】寺人恵墻伊戾爲大子內師而無寵【恵墻氏伊戾名】秋楚客聘於晉過宋大子知之請野享之公使往伊戾請從之公曰夫不惡女乎【夫謂大子】對曰小人之事君子也惡之不敢逺好之不敢近敬以待命敢有貳心乎縱有共其外莫共其內臣請往也遣之至則欿用牲加書徴之【詐作盟處爲大子反徴驗】而騁告公曰大子將爲亂旣與楚客盟矣公曰爲我子又何求對曰欲速公使視之則信有焉【有盟徴】問諸夫人與左師【夫人佐母棄也】則皆曰固聞之公囚大子大子曰惟佐也能免我【以其婉也】召而使請曰日中不來吾知死矣左師聞之聒而與之語【聒讙也欲使佐失期】過期乃縊而死佐爲大子公徐聞其無罪也乃亨伊戾左師見夫人之步馬者【步馬習馬】問之對曰君夫人氏也左師曰誰爲君夫人余胡弗知圉人歸以告夫人夫人使饋之錦與馬先之以玉曰君之妾棄使某獻左師攺命曰君夫人而後再拜稽首受之【左師令使者攺命也傳言宋公闇左師防大子所以無罪而死】

申生之死晉獻終不寤宋公旣知伊戾之讒而烹之乃於芮棄之寵愛左師之委任終無攺焉大學於修身齊家專以辟爲戒職此故耳

晉人執衛寧喜

【公羊傳】此執有罪何以不得爲伯討不以其罪執之也寧喜身負大惡晉若正其罪而執之歸於京師則爲霸討當如厲公之執曹伯以爵稱今以伐戚殺戌而執之以快林父之心悖矣殖與喜之惡一也殖以附晉免喜以背晉執林父與喜之惡一也林父以附晉獲庇喜以背晉見執然則晉非執弒君之賊執不附已者耳故稱人以著其罪焉

【附錄左傳】鄭伯歸自晉使子西如晉聘辭曰寡君來煩執事懼不免於戾使夏謝不敏【夏子西名】君子曰善事大國初楚伍參與蔡大師子朝友其子伍舉與聲子相

善也【聲子子朝之子伍舉子胥祖父椒舉也】伍舉娶於王子牟王子牟爲申公而亡【獲罪出奔】楚人曰伍舉實送之伍舉奔鄭將遂奔晉聲子將如晉遇之於鄭郊班荊相與食而言復故【班布也布荊坐地共議歸楚事】聲子曰子行也吾必復子及宋向戌將平晉楚【平在明年】聲子通使於晉還如楚令尹子木與之語問晉故焉且曰晉大夫與楚孰賢對曰晉卿不如楚其大夫則賢皆卿材也如梓皮革自楚往也𨿽楚有材晉實用之子木曰夫獨無族姻乎對曰𨿽有而用楚材實多歸生聞之【歸生聲子名】善爲國者賞不僭而刑不濫賞僭則懼及滛人刑濫則懼及善人若不幸而過寧僭無濫與其失善寧其利滛無善人則國從之【從之亡也】詩曰人之云亡邦國殄瘁無善人之謂也【詩大雅殄盡也瘁病也】故夏書曰與其殺不辜寧失不經懼失善也【夏書大禹謨不經不用常法】商頌有之曰不僭不濫不敢怠皇命於下國封建厥福【詩商頌言殷湯賞不僭差刑不濫溢不敢怠解以自寛暇故能爲下國所命爲天子】此湯所以獲天福也古之治民者勸賞而畏刑卹民不倦賞以春夏刑以秋冬【順天時】是以將賞爲之加膳加膳則飫賜【飫饜也酒食賜下無不饜足所謂加膳也】此以知其勸賞也將刑爲之不舉不舉則徹樂此以知其畏刑也夙興夜寐朝夕臨政此以知其卹民也三者禮之大節也有禮無敗今楚多滛刑其大夫逃死於四方而爲之謀主以害楚國不可救療所謂不能也【不能用其材】子儀之亂【在文十四年】析公奔晉晉人寘諸戎車之殿【殿後車】以爲謀主繞角之役晉將遁矣析公曰楚師輕窕易震蕩也若多鼓鈞聲以夜軍之楚師必遁晉人從之楚師宵潰晉遂侵蔡襲沈獲其君敗申息之師於桑隧獲申麗而還【成六年晉欒書救鄭與楚師遇於繞角楚師還晉侵沈獲沈子八年復侵楚敗申息獲申麗】鄭於是不敢南面楚失華夏則析公之爲也雍子之父兄譖雍子君與夫人不善是也【不是其曲直】雍子奔晉晉人與之鄐【鄐杜注晉邑】以爲謀主彭城之役晉楚遇於靡角之谷【在成十八年】晉將遁矣雍子發命於軍曰歸老幼反孤疾二人役歸一人簡兵搜乘秣馬蓐食師陳焚次【次舎也焚舎示必死】明日將戰行歸者而逸楚囚【欲使楚知之】楚師宵潰晉降彭城而歸諸宋以魚石歸【在元年】楚失東夷子辛死之則雍子之爲也【楚東小國及陳見楚不能救彭城皆叛五年楚人討陳叛故殺令尹子辛】子反與子靈爭夏姬【子靈巫臣】而雍害其事子靈奔晉晉人與之邢【邢杜注晉邑】以爲謀主扞禦北狄通吳於晉教吳叛楚教之乘車射禦驅侵使其子狐庸爲吳行人焉吳於是伐巢取駕克棘入州來【駕棘杜注皆楚邑譙國酇縣東北有棘亭在今河南永城縣南】楚罷於奔命至今爲患則子靈之爲也【事見成七年】若敖之亂伯賁之子賁皇奔晉晉人與之苖【若敖亂在宣四年苖杜注晉邑今河南濟源縣西有苖亭】以爲謀主鄢陵之役【在成十六年】楚晨壓晉軍而陳晉將遁矣苖賁皇曰楚師之良在其中軍王族而已若塞井夷竈成陳以當之欒範易行以誘之【欒書時將中軍範燮佐之易行謂簡易兵備令楚貪已不復頋二穆之兵】中行二郤必克二穆【郤錡時將上軍中行偃佐之郤至佐新軍令此三人分良以攻二穆之兵楚子重子辛皆出穆王故曰二穆】吾乃四萃於其王族必大敗之【四萃四靣集攻之】晉人從之楚師大敗王夷師熸【夷傷也熸火滅也軍敗之狀】子反死之鄭叛吳興楚失諸侯則苖賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭引領南望曰庶幾赦余亦弗圖也今在晉矣晉人將與之縣以比叔向彼若謀害楚國豈不爲患子木懼言諸王益其祿爵而復之聲子使椒鳴逆之【椒鳴伍舉子】

八月壬午許男寧卒於楚

冬楚子蔡侯陳侯伐鄭

【左傳】許靈公如楚請伐鄭【十六年晉伐許他國皆大夫獨鄭伯自行故許恚欲報之】曰師不興孤不歸矣八月卒於楚楚子曰不伐鄭何以求諸侯冬十月楚子伐鄭鄭人將禦之子產曰晉楚將平諸侯將和【和在明年】楚王是故昧於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之【釁動也嗇貪也言鄭之欲與楚戰者皆釁勇貪名之人非能爲國計慮久利不可從】子展說不禦宼十二月乙酉入南裏【南裏杜注鄭邑今河南新鄭縣南有地名南裏】墮其城渉於樂氏【樂氏杜注津名在今河南新鄭縣境洧水濟渡處】門於師之梁【鄭城門】縣門發獲九人焉渉於汜而歸【於汜城下渉汝水南歸】而後葬許靈公【卒靈公之志而後葬之】

楚以許故偕蔡陳伐鄭鄭自蕭魚以來至此三被楚禍而猶未忍叛晉則悼公推誠之效也然十八年楚公子午不得志於鄭二十四年諸侯救之此年諸侯不救鄭亦不禦使楚得逞蓋是時晉平昏庸大夫專恣不在諸侯而南北分霸之勢成矣

葬許靈公

【附錄左傳】衛人歸衛姬於晉乃釋衛侯【衛侯以女說晉而後得免】君子是以知平公之失政也晉韓宣子聘於周王使請事【問何事來聘】對曰晉士起將歸時事於宰旅無他事矣【起宣子名禮諸侯大夫入天子國稱士時事四時貢職宰旅冢宰之下士言獻貢賦於宰旅不敢斥尊】王聞之曰韓氏其昌阜於晉乎辭不失舊齊人城郟之歳【在二十四年】其夏齊烏余以廩丘奔晉【烏余齊大夫麇丘杜注東郡廩丘縣故城是在今山東範縣東南】襲衛羊角取之【羊角杜注廩丘縣所治羊角城是在今山東範縣東南新安村】遂襲我髙魚【髙魚杜注髙魚城在廩丘縣東北今山東鄆城縣西髙魚鄕是其地】有大雨自其竇入【雨故水竇開】介於其庫【入髙魚庫而介其甲】以登其城克而取之又取邑於宋於是範宣子卒【宣子範匄】諸侯弗能治也及趙文子爲政乃卒治之文子言於晉侯曰晉爲盟主諸侯或相侵也則討而使歸其地今烏余之邑皆討類也【言於比類宜見討】而貪之是無以爲盟主也請歸之公曰諾孰可使也對曰胥梁帶能無用師【胥梁帶晉大夫能無用師言有權謀】晉侯使往

二十有七年春

【附錄左傳】二十七年春胥梁帶使諸喪邑者具車徒以受地必周【諸喪邑謂齊魯宋也周密也必密來勿以受地爲名】使烏余具車徒以受封【烏余以地來故詐許封之】烏余以其眾出使諸侯僞效烏余之封者【效致也使齊魯宋僞若致邑封烏餘者】而遂執之盡獲之皆取其邑而歸諸侯諸侯是以睦於晉【傳言趙文子賢故平公𨿽失政而諸侯猶睦】

齊侯使慶封來聘

【左傳】齊慶封來聘其車美孟孫謂叔孫曰慶季之車【季慶封字】不亦美乎叔孫曰豹聞之服美不稱必以惡終美車何爲叔孫與慶封食不敬爲賦相鼠亦不知也【相鼠詩鄘風曰相鼠有皮人而無儀人而無儀不死何爲慶封不知此詩爲己言其閽甚爲明年慶封來奔傳】齊魯不交好者三十年於玆景公卽位始修好於四鄰而命慶封來聘亦賢於日尋侵伐者矣

夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋【奐公羊作瑗後同晉楚始同主盟】

【左傳】宋向戌善於趙文子又善於令尹子木欲弭諸侯之兵以爲名【欲獲息民之名】如晉告趙孟趙孟謀於諸大夫韓宣子曰兵民之殘也財用之蠧【蠧害物之虫】小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得己且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲會於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折俎禮也【折俎體解節折升之於俎合卿享宴之禮故曰禮也周禮司馬掌會同之事】仲尼使舉是禮也以爲多文辭【舉謂記錄之也宋向戌自美弭兵之意敬逆趙武趙武叔向因享宴之防展賓主之辭故仲尼以爲多文辭】戊申叔孫豹齊慶封陳湏無衛石惡至【湏無陳文子】甲寅晉荀盈從趙武至【從後也後武遣盈如楚】丙辰邾悼公至【小國故君自來】壬戌楚公子黑肱先至成言於晉【時令尹子木止陳遣黑肱就晉大夫成盟載之言兩相然可】丁夘宋向戌如陳從子木成言於楚戊辰滕成公至子木謂向戌請晉楚之從交相見也【使諸侯從晉楚者更相朝見】庚午向戌復於趙孟趙孟曰晉楚齊秦匹也晉之不能於齊猶楚之不能於秦也【不能服而使之】楚君若能使秦君辱於敝邑寡君敢不固請於齊壬申左師復言於子木子木使馹謁諸王王曰釋齊秦他國請相見也【經所以不書齊秦】秋七月戊寅左師至【從陳還】是夜也趙孟及子晳盟以齊言【子晳公子黑肱素要齊其辭至盟時不得復訟爭】庚辰子木至自陳陳孔奐蔡公孫歸生至曹許之大夫皆至以藩爲軍【示不相忌】晉楚各處其偏【晉處北楚處南】伯夙謂趙孟曰【伯夙荀盈】楚氛甚惡懼難【氛气也言楚有襲晉之气】趙孟曰吾左還入於宋若我何【營在宋北東頭爲上故晉營在東有急可左回入宋東門】

晉楚爭衡諸侯各有所屬前此時叛而卽楚者不過陳蔡鄭許近楚之國耳今則南北分霸魯宋衛曹皆以事晉者事楚往朝會伐而天下之大防盡潰矣自晉士縠盟垂隴以前𨿽霸國之大夫不以名見也繼而內大夫與霸國之大夫離防以名見繼而齊宋衛之大夫眾會以名見繼而鄭大夫亦以名見至此而諸侯之大夫盡以名見其稱人者獨微國耳蓋大夫益張禮樂徵伐皆自之出而列國之大防盡潰矣此魯侯降爲家人六卿分晉之端兆也

衛殺其大夫寧喜

【左傳】衛寧喜專公患之公孫免余請殺之【免余衛大夫】公曰微寧子不及此吾與之言矣【言政由寧氏】事未可知祗成惡名止也對曰臣殺之君勿與知乃與公孫無地公孫臣謀【二公孫衛大夫】使攻寧氏弗克皆死公曰臣也無罪父子死余矣【獻公出時公孫臣之父爲孫氏所殺】夏免余復攻寧氏殺寧喜及右宰谷屍諸朝【谷不書非卿也】石惡將會宋之盟受命而出衣其屍枕之股而哭之欲斂以亡懼不免且曰受命矣乃行【行防於宋爲明年石惡奔傳】

【谷梁傳】稱國以殺罪累上也寧喜弒君其以累上之辭言之何也嘗爲大夫與之渉公事矣【渉猶歷也】寧喜出君弒君而不以弒君之罪罪之者惡獻公也

剽簒國者也國人可討而寧喜嘗事之以爲君不得殺也故書弒以正其罪喜弒君者也凡人宜討而衛獻與之要言以速其弒與之共事而假手於他人以殺之則殺之不以其罪故稱國以殺而不去其官

衛侯之弟鱄出奔晉【鱄谷梁作專】

【左傳】子鮮曰逐我者出【謂孫林父】納我者死【謂寧喜】賞罰無章何以沮勸君失其信而國無刑不亦難乎且鱄實使之【使寧喜納君】遂出奔晉公使止之不可及河又使止之止使者而盟於河【誓不還】托於木門【木門杜注晉邑】不鄕衛國而坐【怨之深也】木門大夫勸之仕不可曰仕而廢其事罪也從之昭吾所以出也將誰愬乎【從之謂治其事也事治則明已出欲仕無所自愬】吾不可以立於人之朝矣終身不仕公喪之如稅服終身【稅卽繐也喪服繐縗裳縷細而希非五服之常本無月數痛湣子鮮故特爲此服此服無月數而獻公尋薨故言終身】公與免余邑六十辭曰惟卿備百邑臣六十矣下有上祿亂也【此一乘之邑非四井之邑論語稱千室又云十室明通稱】臣弗敢聞且寧子惟多邑故死臣懼死之速及也公固與之受其半以爲少師公使爲卿辭曰大叔儀不貳能贊大事君其命之乃使文子爲卿【文子大叔儀】

【公羊傳】衛殺其大夫寧喜則衛侯之弟鱄曷爲出奔晉爲殺寧喜出奔也曷爲爲殺寧喜出奔衛寧殖與孫林父逐衛侯而立公孫剽寧殖病將死謂喜曰黜公者非吾意也孫氏爲之我卽死女能固納公乎喜曰諾寧殖死喜立爲大夫使人謂獻公曰黜公者非寧氏也孫氏爲之吾欲納公何如獻公曰子苟納我吾請與子盟喜曰無所用盟請使公子鱄約之【喜素信鱄】獻公謂公子鱄曰寧氏將納我吾欲與之盟其言曰無所用盟請使公子鱄約之子固爲我與之約矣公子鱄辭曰夫負羈縶執鈇鑕從君東西南北則是臣僕庶孽之事也若夫約言爲信則非臣僕庶孽之所敢與也獻公怒曰黜我者非寧氏與孫氏凡在爾【欲以此語廹令必約之】公子鱄不得已而與之約己約歸至殺寧喜公子鱄挈其妻子而去之將濟於河挈其妻子而與之盟曰苟有履衛地食衛粟者昧雉彼視【昧割也時割雉以爲盟曰負盟者視彼割雉】

【谷梁傳】專喜之徒也專之爲喜之徒何也已𨿽急納其兄與人之臣謀弒其君是亦弒君者也專其曰弟何也專有是信者【言君本使專與喜爲約許以賂】君賂不入乎喜而殺喜是君不直乎喜也故出奔晉織絇邯鄲終身不言衛專之去合乎春秋【得見幾之義】

衛侯食言使鱄引咎而自竄過固大矣而鱄亦不能無過蓋始𨿽爲兄求復與喜要言然宜思所以寘剽俾兩得而無害至於政由寧氏祭則寡人則信不近義言之必不可復者也始謀不臧終𨿽隠身於異國亦差彊於食其言而不知自愧者耳先儒多以去賢鱄過矣

秋七月辛巳豹及諸侯之大夫盟於宋

【左傳】辛巳將盟於宋西門之外楚人衷甲【甲在衣中欲因會擊晉】伯州犂曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信大宰退【太宰伯州犂】告人曰令尹將死矣不及三年求逞志而棄信志將逞乎志以發言言以出信信以立志參以定之【志言信三者具而後身安存】信亡何以及三【爲明年子木死起本】趙孟患楚衷甲以告叔向叔向曰何害也匹夫一爲不信猶不可單斃其死【單盡也斃踣也】若合諸侯之卿以爲不信必不捷矣食言者不病【不病者單斃於死】非子之患也夫以信召人而以僭濟之必莫之與也安能害我且吾因宋以守病則夫能致死【爲楚所病則欲入宋城夫謂宋也】與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也季武子使謂叔孫以公命曰視邾滕【兩事晉楚則貢賦重故欲比小國武子恐叔孫不從其言故假公命以惇之】旣而齊人請邾宋人請滕皆不與盟叔孫曰邾滕人之私也我列國也何故視之宋衛吾匹也乃盟故不書其族言違命也晉楚爭先【爭先歃血】晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣【狎更也】豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者【小國主辧具】楚爲晉細不亦可乎乃先楚人書先晉晉有信也【蓋孔子追正之】壬午宋公兼享晉楚之大夫趙孟爲客【客一坐所尊】子木與之言弗能對使叔向侍言焉子木亦不能對也乙酉宋公及諸侯之大夫盟於蒙門之外【前盟諸大夫不敢敵公禮也今宋公以近在其國故謙而重盟防門杜注宋城門】子木問於趙孟曰範武子之徳何如對曰夫子之家事治言於晉國無隠情其祝史陳信於鬼神無愧辭子木歸以語王王曰尙矣哉能歆神人宜其光輔五君以爲盟主也【五君謂文襄靈成景】子木又語王曰宜晉之伯也有叔向以佐其卿楚無以當之不可與爭晉荀盈遂如楚涖盟【重結晉楚之好】鄭伯享趙孟於垂隴【自宋還過鄭】子展伯有子西子產子大叔二子石從【二子石印段公孫段】趙孟曰七子從君以寵武也請皆賦以卒君貺武亦以觀七子之志【詩以言志】子展賦艸虫【艸虫詩召南曰未見君子憂心忡忡亦旣見止亦旣覯止我心則降以趙孟爲君子】趙孟曰善哉民之主也【在上不忘降故可以主民】抑武也不足以當之【辭君子】伯有賦鶉之賁賁【鶉之賁賁詩鄘風義取人之無良我以爲兄我以爲君也】趙孟曰牀笫之言不逾閾況在野乎非使人之所得聞也【笫簀也此詩刺滛亂故云牀笫之言】子西賦黍苖之四章【黍苖詩小雅四章曰肅肅謝功召伯營之列列徵師召伯成之比趙孟於召伯】趙孟曰寡君在武何能焉【推善於其君】子產賦隰桑【隰桑詩小雅義取思見君子盡心以事之曰旣見君子其樂如何】趙孟曰武請受其卒章【卒章曰心乎愛矣遐不謂矣中心藏之何日忘之趙孟欲子產之見規誨】子大叔賦野有蔓艸【野有蔓艸詩鄭風取其邂逅相遇適我願兮】趙孟曰吾子之恵也【大叔喜於相遇故趙武受其恵】印段賦蟋蟀【蟋蟀詩唐風曰無已大康職思其居好樂無荒良士瞿瞿言瞿瞿然頋禮義】趙孟曰善哉保家之主也吾有望矣【能戒懼不荒所以保家】公孫段賦桑扈【桑扈詩小雅義取君子有禮文故能受天之祜】趙孟曰匪交匪敖福將焉往【此桑扈詩卒章趙孟因以取意】若保是言也欲辭福祿得乎卒享文子告叔向曰伯有將爲戮矣詩以言志志誣其上而公怨之以爲賓榮【伯有稱人之無良是誣其上也趙孟倡賦詩以自寵故曰爲賓榮】其能久乎幸而後亡叔向曰然已侈所謂不及五稔者夫子之謂矣【爲三十年鄭殺良霄傳】文子曰其餘皆數世之主也子展其後亡者也在上不忘降【謂賦艸虫曰我心則降】印氏其次也樂而不荒【謂賦蟋蟀曰好樂無荒】樂以安民不滛以使之後亡不亦可乎宋左師請賞曰請免死之邑【欲宋君稱功加厚賞故謙言免死之邑】公與之邑六十以示子罕子罕曰凡諸侯小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必滅所以亡也天生五材【金木水火土也】民並用之廢一不可誰能去兵兵之設久矣所以威不軌而昭文徳也聖人以興【謂湯武】亂人以廢【謂桀紂】廢興存亡昏明之術皆兵之由也而子求去之不亦誣乎以誣道蔽諸侯罪莫大焉縱無大討而又求賞無厭之甚也削而投之【削賞左師之書】左師辭邑向氏欲攻司城【司城子罕】左師曰我將亡夫子存我徳莫大焉又可攻乎君子曰彼己之子邦之司直【詩鄭風司主也】樂喜之謂乎【樂喜子罕也善其不阿向戌】何以卹我我其收之【詩周頌卹憂也收取也】向戌之謂乎【善向戌能知其過】

【公羊傳】曷爲再言豹殆諸侯也【殆危也】曷爲殆諸侯爲衛石惡在是也曰惡人之徒在是矣

【谷梁傳】湨梁之會諸侯在而不曰諸侯之大夫大夫不臣也晉趙武恥之豹云者恭也【不舉姓氏】諸侯不在而曰諸侯之大夫大夫臣也其臣恭也晉趙武爲之防也楚之爭霸常始於宋而南北分霸卒成於宋自向戌爲弭兵之說而趙武從之驅天下諸侯南鄕而朝楚楚欲不違而晉勢益大屈矣方是時晉楚皆倦於兵是以偶息數年之爭而魯師取鄆晉師敗狄至楚圍簒立大合諸侯伐吳滅賴所謂弭兵者安在哉湨梁之盟不書諸侯之大夫以諸侯在會而大夫盟故不書諸侯以罪其臣此盟則諸侯不在故書諸侯之大夫以存其君義各有當也

【附錄左傳】齊崔杼生成及彊而寡【偏喪曰寡寡特也】娶東郭姜生明東郭姜以孤入曰棠無咎【無咎棠公子】與東郭偃相崔氏【偃姜之弟】崔成有疾而廢之【有惡疾也】而立明成請老於崔【崔杜注濟南東朝陽縣西北有崔氏城在今山東章丘縣西北】崔子許之偃與無咎弗予曰崔宗邑也必在宗主【宗邑宗廟所在宗主謂崔明】成與彊怒將殺之告慶封曰夫子之身【夫子謂崔杼】亦子所知也惟無咎與偃是從父兄莫得進矣大恐害夫子敢以告慶封曰子姑退吾圗之告盧蒲嫳【嫳慶封屬大夫】盧蒲嫳曰彼君之讎也【君謂齊莊公】天或者將棄彼矣彼實家亂子何病焉崔之薄慶之厚也他日又告【成彊復告】慶封曰苟利夫子必去之難吾助女九月庚辰崔成崔彊殺東郭偃棠無咎於崔氏之朝崔子怒而出其眾皆逃求人使駕不得使圉人駕寺人禦而出【圉人飬馬者寺人奄士】且曰崔氏有福止余猶可【恐滅家禍不止其身】遂見慶封慶封曰崔慶一也【言如一家】是何敢然請爲子討之使盧蒲嫳帥甲以攻崔氏崔氏堞其宮而守之【堞短垣使其眾居短垣內以自守】弗克使國人助之遂滅崔氏殺成與彊而盡俘其家其妻縊【妻東郭姜】嫳復命於崔子且禦而歸之【嫳爲崔子禦】至則無歸矣乃縊【終入於其宮不見其妻凶】崔明夜辟諸大墓【開先人之冢以藏之】辛巳崔明來奔慶封當國楚防罷如晉涖盟【罷令尹子蕩報荀盈也】晉侯享之將出賦旣醉【旣醉詩大雅曰旣醉以酒旣飽以徳君子萬年介爾景福以美晉侯比之太平君子也】叔向曰防氏之有後於楚國也宜哉承君命不忘敏子蕩將知政矣敏以事君必能養民政其焉往崔氏之亂【在二十五年】申鮮虞來奔【申鮮虞莊公之黨】僕賃於野以喪莊公【爲莊公服喪】冬楚人召之遂如楚爲右尹【傳言楚能用賢】

冬十有二月乙亥朔日有食之

【左傳】十一月乙亥朔日有食之辰在申司曆過也再失閏矣【謂斗建指申周十一月今之九月當建戌而在申故知再失閏也文十一年三月甲子至今年七十一歳應有二十六閏今長歷推得二十四閏通計少再閏】

傳曰辰在申再失閏矣若十有二月當爲辰在亥則是三失閏非再失也杜氏預推歷與傳合當以傳爲定

日講春秋解義卷四十四

欽定四庫全書

日講春秋解義卷四十五

襄公

二十有八年春無冰

【左傳】二十八年春無冰梓愼曰【梓愼魯大夫】今玆宋鄭其饑乎歳在星紀而淫於枵【歳歳星也星紀在丑斗牛之次枵在子虛危之次十八年晉董叔曰天道多在西北是歳歳星在亥至此年十一歳故在星紀明年乃當在枵今已在枵淫行失次】以有時菑陰不堪陽【時菑無冰也盛陰用事而溫無冰是陰不勝陽地气發泄】蛇乘龍【蛇武之宿虛危之星龍歳星歳星木也木爲靑龍失次出虛危下爲蛇所乘】龍宋鄭之星也【歳星本位在東方東方房心爲宋角亢爲鄭故以龍爲宋鄭之星】宋鄭必饑枵虛中也【枵三宿虛星在其中】枵耗名也土虛而民耗不饑何爲【歳爲宋鄭之星今失常淫入虛耗之次時復無冰地气發泄故曰土虛民耗】

自正月至三月爲春在夏時則十一月十二月正月也此三月內無冰則天道恆燠故特書之以紀異

【附錄左傳】夏齊侯陳侯蔡侯北燕伯伯胡子沈子白狄朝於晉宋之盟故也【陳侯蔡侯胡子沈子楚屬也宋盟曰晉楚之從交相見故朝晉燕國杜注薊縣今京城東偏卽其地】齊侯將行慶封曰我不與盟何爲於晉【以宋盟釋齊秦】陳文子曰先事後賄禮也【事大國當先從其政事而後薦賄以副已心】小事大未獲事焉從之如志禮也【言當從大國請事以順其志】𨿽不與盟敢叛晉乎重丘之盟未可忘也【重丘盟在二十五年】子其勸行

夏衛石惡出奔晉

【左傳】衛人討寧氏之黨故石惡出奔晉衛人立其從子圃以守石氏之祀【惡之先石碏有功衛國故】禮也

邾子來朝

【左傳】邾悼公來朝時事也

邾自晉執其君魯取其田微弱極矣故亟修禮於魯

秋八月大雩

【左傳】秋八月大雩旱也

【附錄左傳】蔡侯歸自晉入於鄭鄭伯享之不敬子產曰蔡侯其不免乎日其過此也【往日至晉時】君使子展迋勞於東門之外而傲【迋往也】吾曰猶將更之今還受享而惰乃其心也君小國事大國而惰傲以爲己心將得死乎若不免必由其子其爲君也淫而不父【通大子班之妻】僑聞之如是者恆有子禍【爲三十年蔡世子班弒其君傳】

仲孫羯如晉

【左傳】孟孝伯如晉告將爲宋之盟故如楚也【魯晉屬故告晉而行】公因宋之盟將朝於楚又先稟命於晉南北分覇列國皆疲於奔命矣

【附錄左傳】蔡侯之如晉也鄭伯使遊吉如楚及漢楚人還之曰宋之盟君實親辱【君謂鄭伯】今吾子來寡君謂吾子姑還吾將使馹奔問諸晉而以告【問鄭君應來朝否】子大叔曰宋之盟君命將利小國而亦使安定其社稷鎭撫其民人以禮承天之休此君之憲令而小國之望也寡君是故使吉奉其皮幣以歳之不易聘於下執事【言歳有饑荒之難故鄭伯不得自朝楚】今執事有命曰女何與政令之有必使而君棄而封守跋涉山川蒙犯霜露以逞君心小國將君是望敢不惟命是聼無乃非盟載之言以闕君徳而執事有不利焉小國是懼不然其何勞之敢憚子大叔歸復命告子展曰楚子將死矣不修其政徳而貪昧於諸侯以逞其願欲久得乎周易有之在復【震下坤上復】之頤【震下艮上頤復上六變得頤】曰迷復凶【復上六爻辭也復反也陰處極位終迷不反故凶】其楚子之謂乎欲復其願【謂欲得鄭朝以復其願】而棄其本【不修徳】復歸無所【失道已逺】是謂迷復能無凶乎君其往也送葬而歸以快楚心楚不幾十年未能卹諸侯也【幾近也】吾乃休吾民矣裨竈曰【裨竈鄭大夫裨諶】今玆周王及楚子皆將死歳棄其次而旅於明年之次以害鳥帑周楚惡之【旅客處也歳星棄星紀之次客在枵歳星所在其國有福失次於北禍衝在南南爲朱鳥鳥尾曰帑鶉火鶉尾周楚之分故周王楚子受其咎俱論歳星過次梓愼則曰宋鄭饑裨竈則曰周楚王死傳故備舉以示卜占惟人所在】九月鄭遊吉如晉告將朝於楚以從宋之盟子產相鄭伯以如楚舎不爲壇【至敵國郊除地封土爲壇以受郊勞】外僕言曰【外僕掌次舎者】昔先大夫相先君適四國未嘗不爲壇自是至今亦皆循之今子艸舎無乃不可乎子產曰大適小則爲壇小適大苟舎而已焉用壇僑聞之大適小有五美宥其罪戾赦其過失救其菑患賞其徳刑【刑法也】教其不及小國不困懷服如歸是故作壇以昭其功宣告後人無怠於徳小適大有五惡說其罪戾【自解說】請其不足行其政事【奉行大國之政】共其職貢從其時命不然則重其幣帛以賀其福而弔其凶皆小國之禍也焉用作壇以昭其禍所以告子孫無昭禍焉可也

冬齊慶封來奔

【左傳】齊慶封好田而耆酒與慶舎政【舎慶封子封當國不自爲政以付舎】則以其內實遷於盧蒲嫳氏【內實寶物妻妾也移而居嫳家】易內而飲酒數日國遷朝焉【就於盧蒲氏朝見封】使諸亡人得賊者以告而反之【亡人辟崔氏難出奔者】故反盧蒲癸癸臣子之【子之慶舎】有寵妻之【子之以其女妻癸】慶舎之士謂盧蒲癸曰男女辧姓子不辟宗何也【慶氏盧蒲氏皆姜姓】曰宗不余辟余獨焉辟之賦詩斷章余取所求焉惡識宗【言己欲求寵於慶氏爲莊公報讎不能頋禮如賦詩者取其一章而己】癸言王何而反之二人皆嬖【二子皆莊公黨】使執寢戈而先後之【寢戈親近兵杖】公膳日雙雞【卿大夫之膳食】饔人竊更之以鶩【鶩鴨也】禦者知之則去其肉而以其洎饋【禦進食者洎肉汁也欲使諸大夫怨慶氏減其膳蓋癸與何之謀】子雅子尾怒【二子皆恵公孫】慶封告盧蒲嫳盧蒲嫳曰譬之如禽獸吾寢處之矣使析歸父告晏平仲【欲與共謀子雅子尾】平仲曰嬰之眾不足用也知無能謀也言弗敢出【不敢泄謀】有盟可也子家曰【子家析歸父】子之言云又焉用盟告北郭子車【子車齊大夫】子車曰人各有以事君非佐之所能也【佐子車名】陳文子謂桓子曰【桓子文子之子無宇】禍將作矣吾其何得對曰得慶氏之木百車於莊【慶封時有此木積於六軌之道】文子曰可愼守也已【善其不志於貨財】盧蒲癸王何卜攻慶氏示子之兆曰或卜攻讎敢獻其兆子之曰克見血冬十月慶封田於萊陳無宇從丙辰文子使召之請曰無宇之母疾病請歸慶季卜之【季慶封】示之兆曰死奉而泣【無宇泣】乃使歸慶嗣聞之【嗣慶封之族】曰禍將作矣謂子家速歸【子家慶封字】禍作必於嘗【嘗秋祭】歸猶可及也子家弗聼亦無悛志子息曰【子息慶嗣】亡矣幸而獲在吳越陳無宇濟水而戕舟發梁【不欲慶封得救難】盧蒲姜謂癸曰【盧蒲姜慶舎女】有事而不告我必不捷矣癸告之【告欲殺慶舎】姜曰夫子愎【夫子謂慶舎】莫之止將不出我請止之癸曰諾十一月乙亥嘗於大公之廟慶舎涖事盧蒲姜告之且止之弗聼曰誰敢者遂如公【至公所】麻嬰爲屍慶奊爲上獻【上獻先獻者二子皆慶氏黨】盧蒲癸王何執寢戈慶氏以其甲環公宮【廟在宮內】陳氏鮑氏之圉人爲優【優俳】慶氏之馬善驚士皆釋甲束馬而飲酒且觀優至於魚裏【魚裏杜注裏名當在今山東臨淄縣境優在魚裏就觀之】欒髙陳鮑之徒介慶氏之甲【欒子雅髙子尾陳陳湏無鮑鮑國】子尾抽桷擊扉三【桷椽也扉門闔也以桷擊扉爲期】盧蒲癸自後刺子之王何以戈擊之解其左肩猶援廟桷動於甍【甍屋棟】以俎壺投殺人而後死【言其多力】遂殺慶繩麻嬰【慶繩慶奊】公懼鮑國曰羣臣爲君故也陳須無以公歸稅服而如內宮慶封歸遇告亂者丁亥伐西門弗克還伐北門克之入伐內宮【陳鮑在公所故】弗克反陳於嶽【嶽杜注裏名】請戰弗許遂來奔獻車於季武子美澤可以鑑展莊叔見之【魯大夫】曰車甚澤人必瘁宜其亡也叔孫穆子食慶封慶封汜祭【禮食有祭示有所先也汜祭逺散所祭不共】穆子不說使工爲之誦茅鴟【茅鴟逸詩刺不敬】亦不知旣而齊人來讓【讓魯受慶封】奔吳吳句余予之朱方【句余吳子夷末也朱方杜注吳邑今江南鎭江府治】聚其族焉而居之富於其舊子服恵伯謂叔孫曰天殆富滛人慶封又富矣穆子曰善人富謂之賞滛人富謂之殃天其殃之也其將聚而殱旃【爲昭四年殺慶封傳】

據左氏盧蒲癸王何殺慶舎逐慶封而戮崔杼經不書崔杼死於家難非以賊討過時而戮其屍與鄭歸生同或其國不告或𨿽告而義不得以討賊書也莊公之弒幸臣從死者十人而爲之討賊復讎亦出於幸臣豈非卿大夫之恥與

【附錄左傳】癸巳天王崩未來赴亦未書禮也崔氏之亂喪羣公子故鉏在魯叔孫還在燕賈在句瀆之丘【在襄二十五年】及慶氏亡皆召之具其器用而反其邑焉與晏子邶殿其鄙六十【邶殿杜注齊百郡】弗受子尾曰富人之所欲也何獨弗欲對曰慶氏之邑足欲故亡吾邑不足欲也益之以邶殿乃足欲足欲亡無日矣在外不得宰吾一邑不受邶殿非惡富也恐失富也且夫富如布帛之有幅焉爲之制度使無遷也夫民生厚而用利於是乎正徳以幅之使無黜嫚【黜猶放也】謂之幅利利過則爲敗吾不敢貪多所謂幅也與北郭佐邑六十受之與子雅邑辭多受少與子尾邑受而稍致之公以爲忠故有寵釋盧蒲嫳於北竟【釋放也】求崔杼之屍將戮之不得叔孫穆子曰必得之武王有亂臣十人崔杼其有乎不十人不足以葬【葬必湏十人崔氏不能令十人同心故必得】旣崔氏之臣曰與我其拱璧吾獻其柩於是得之十二月乙亥朔齊人遷莊公殯於大寢【路寢】以其棺屍崔杼於市國人猶知之皆曰崔子也【始求崔杼之屍不得故傳云國人皆知之】

十有一月公如楚【諸夏之君始旅見於楚】

【左傳】爲宋之盟故公及宋公陳侯鄭伯許男如楚公過鄭鄭伯不在【已在楚】伯有迋勞於黃崖不敬【黃崖杜注滎陽宛陵縣西有黃水今黃水在河南新鄭縣東】穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻寘諸宗室季蘭尸之敬也【言取蘋藻之菜於阿澤之中使服蘭之女而爲之主神猶享之以其敬也】敬可棄乎【爲三十年鄭殺良霄傳】及漢楚康王卒公欲反叔仲昭伯曰【昭伯叔仲帯】我楚國之爲豈爲一人行也子服恵伯曰君子有逺慮小人從邇饑寒之不卹誰遑其後不如姑歸也叔孫穆子曰叔仲子專之矣【言足專任】子服子始學者也【言未識逺】榮成伯曰【成伯榮駕鵞】逺圗者忠也公遂行宋向戌曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反

舉魯以見其餘也書公朝於王所見王綱之墜書公如楚見霸業之衰凡舉魯以見其餘者皆天下之辭也僖二十八年鄭文公始朝於楚二十四年宋成公亦如楚自是以後鄭伯屢朝於楚而陳許諸君朝楚傳亦閒見至是則中國諸侯旅朝於楚直以事天子之禮事之矣迨昭九年而諸侯之大夫亦旅見於楚矣迨哀四年而晉亦京師楚矣凡此皆宋之盟實爲厲階也

【附錄左傳】楚屈建卒趙文子喪之如同盟禮也

十有二月甲寅天王崩

【左傳】王人來告喪問崩日以甲寅告故書之以徴過也也【譏其怠慢】

乙未楚子昭卒

乙未距甲寅四十二日其爲閏明矣而不書閏者見喪服之不數閏也齊景公葬書閏月明殺恩之非禮也

二十有九年春王正月公在楚

【左傳】二十九年春王正月公在楚釋不朝正於廟也楚人使公親襚【諸侯有遣使襚之禮今楚欲遣使之比】公患之穆叔曰祓殯而襚則布幣也【先使巫祓殯之凶邪而行襚禮與朝而布幣無異】乃使巫以桃茢先祓殯【茢黍穰】楚人弗禁旣而悔之【禮君臨臣喪乃祓殯故楚悔之】

【公羊傳】何言乎公在楚正月以存君也

【谷梁傳】閔公也【閔公爲楚所制故存錄】

公如齊晉歳首闕朝正之禮亦多矣而經不書此獨書者何公廹於蠻荊久畱以俟其葬而不能奔天王之喪故特書公所在以明其義以是知凡君在行國之守臣月朔必以公不朝正之故告於廟孔子修經以爲常事而削之耳

【附錄左傳】二月癸卯齊人葬莊公於北郭【兵死不入兆域故葬北郭】夏四月葬楚康王公及陳侯鄭伯許男送葬至於西門之外諸侯之大夫皆至於墓楚郟敖卽位【郟敖康王子熊麇也】王子圍爲令尹【圍康王弟】鄭行人子羽曰是謂不宜必代之昌松柏之下其艸不殖【言楚君弱令尹彊物不兩盛爲昭元年圍弒郟敖起本】

夏五月公至自楚

【左傳】公還及方城季武子取卞【取卞邑以自益】使公冶問【問公起居公冶季氏屬大夫】璽書追而與之【璽印也】曰聞守卞者將叛臣帥徒以討之旣得之矣敢告公冶致使而退及舎而後聞取卞【發書乃聞之】公曰欲之而言叛祗見疏也公謂公冶曰吾可以入乎【以季氏疏已故不敢入】對曰君實有國誰敢違君公與公冶冕服【以卿服賞之】固辭彊之而後受公欲無入榮成伯賦式微乃歸【詩邶風曰式微式微胡不歸式用也義取寄寓之微陋勸公歸也】五月公至自楚公冶致其邑於季氏而終不入焉曰欺其君何必使余季孫見之則言季氏如他日不見則終不言季氏及疾聚其臣曰【大夫家臣】我死必無以冕服斂非徳賞也【言公畏季氏而賞其使非以我有徳】且無使季氏葬我

【谷梁傳】喜之也【逺之蠻國喜得全歸】致君者殆其往而喜其反此致君之意義也

公十一月如楚至夏始歸外辱於蠻荊內脇於彊臣危殆甚矣故返國而以告於廟也

庚午衛侯衎卒

【附錄左傳】葬靈王【不書魯不會】鄭上卿有事子展使印段往伯有曰弱不可【印段年少官卑】子展曰與其莫往弱不猶愈乎詩云王事靡盬不遑啟處【詩小雅盬不堅固也啟跪也言王事無不堅固故不暇跪處】東西南北誰敢寧處【謂上卿】堅事晉楚以蕃王室也王事無曠何常之有遂使印段如周【傳言周衰卑於晉楚】

閽弒吳子余祭

【左傳】吳人伐越獲俘焉以爲閽使守舟吳子余祭觀舟閽以刀弒之

【公羊傳】閽者何門人也刑人也刑人則曷爲謂之閽刑人非其人也【以刑人爲閽非其人】君子不近刑人近刑人則輕死之道也

【谷梁傳】閽門者也寺人也不稱名姓閽不得齊於人不稱其君閽不得君其君也禮君不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也【怨仇余祭故弒之】

閽刑人也謂之弒則其君也不曰其君賤閽也盜殺蔡侯申書殺閽書弒以食庶人在官者之祿也在禮國君不近刑人不邇怨據左氏閽乃越俘可以知違禮之起禍矣

【附錄左傳】鄭子展卒子皮卽位【子皮罕虎代父爲上卿】於是鄭饑而未及麥民病子皮以子展之命餼國人粟【在喪故以父命】戶一鐘【六斛四斗曰鐘】是以得鄭國之民故罕氏常掌國政以爲上卿宋司城子罕聞之曰鄰於善民之望也【民亦望君爲善】宋亦饑請於平公出公粟以貸使大夫皆貸司城氏貸而不書【施而不徳】爲大夫之無者貸宋無饑人叔向聞之曰鄭之罕宋之樂其後亡者也二者其皆得國乎【得國政】民之歸也施而不徳樂氏加焉其以宋升降乎【升降隨宋盛衰】

仲孫羯會晉荀盈齊髙止宋華定衛世叔儀鄭公孫段曹人莒人滕人薛人小邾人城【儀公羊作齊莒人下公羊谷梁有邾人左傳】晉平公出也故治【治理其地修其城】六月知悼子合諸侯之大夫以城孟孝伯會之鄭子大叔與伯石往子大叔見大叔文子【衛大叔儀】與之語文子曰甚乎其城也子大叔曰若之何哉晉國不卹周宗之闕而夏肄是屏【周宗諸姬也夏肄也肄余也屏城也】其棄諸姬亦可知也已諸姬是棄其誰歸之吉也聞之棄同卽異是謂離徳詩曰協比其鄰昏姻孔云【詩小雅言王者和協近親則昏姻甚歸附也云猶旋旋歸之】晉不鄰矣其誰云之齊髙子容與宋司徒見知伯女齊相禮【子容髙止也司徒華定也知伯荀盈也女齊司馬侯也】賓出司馬侯言於知伯曰二子皆將不免子容專【自是也】司徒侈皆亡家之主也知伯曰何如對曰專則速及侈將以其力斃專則人實斃之將及矣【爲此秋髙止出奔燕昭二十年華定出奔陳傳】

【谷梁傳】古者天子封諸侯其地足以容其民其民足以滿城以自守也危而不能自守故諸侯之大夫相帥以城之此變之正也

齊桓城衛而諸侯歸心其志公也晉平城而人疾其役其志私也平公內不能討衛亂外屈於楚以致中夏諸侯南鄕而旅見乃役十一國以城毋家動又不時諸侯之貳不亦宜乎

晉侯使士鞅來聘

【左傳】範獻子來聘拜城也公享之展莊叔執幣【公將以酬賓】射者三耦【二人爲耦】公臣不足取於家臣家臣展瑕展玉父爲一耦公臣公巫召伯仲顏莊叔爲一耦鄫鼔父黨叔爲一耦【言公室卑微公臣不能備於三耦】

拜城且俾我歸田也以私役諸侯又有所請故特重其禮而遣聘焉

子來盟

【左傳】晉侯使司馬女叔侯來治田【使魯歸前侵田所歸少故不書】弗盡歸也晉悼夫人慍曰【夫人平公母女】齊也取貨先君若有知也不尙取之【不尙叔侯之取貨】公吿叔侯叔侯曰虞虢焦滑霍掦韓魏皆姬姓也【八國皆晉所滅杜注焦在陜縣揚屬平陽郡】晉是以大若非侵小將何所取武獻以下兼國多矣【武公獻公晉始盛之君】誰得治之夏餘也而卽東夷魯周公之後也而睦於晉以封魯猶可而何有焉【何有盡歸之】魯之於晉也職貢不乏玩好時至公卿大夫相繼於朝史不絕書府無虛月【無月不受魯貢】如是可矣何必瘠魯以肥且先君而有知也毋寧夫人而焉用老臣【言先君毋寧怪夫人之所爲無用責我】文公來盟【魯歸其田故來盟】書曰子賤之也【賤其用夷禮】

子來盟爲田故也晉治田非出於公義魯歸田亦非出於誠心故子親來要結之

吳子使札來聘【吳始聘吳始君臣並見】

【左傳】吳公子札來聘見叔孫穆子說之謂穆子曰子其不得死乎好善而不能擇人吾聞君子務在擇人吾子爲魯宗卿而任其大政不愼舉何以堪之禍必及子【爲昭四年牛作亂起本】請觀於周樂【魯以周公故有天子禮樂】使工爲之歌周南召南【此皆各依其本國歌所常用聲曲】曰美哉【美其聲】始基之矣猶未也【猶有商紂未盡善也】然勤而不怨矣爲之歌邶鄘衛【邶鄘孔氏穎逹曰自紂城而北謂之邶自紂城而南謂之鄘今邶城在河南衛輝府東北鄘城在新鄕縣西武王克殷分其地爲三監三監叛周公滅之以其地封康叔故三國盡被康叔之化】曰美哉淵乎憂而不困者也吾聞衛康叔武公之徳如是是其衛風乎【武公康叔九世孫聼聲以爲別故有疑言】爲之歌王【王黍離也平王東遷王政不行風俗下同於諸侯故不爲雅】曰美哉思而不懼其周之東乎爲之歌鄭【詩第七】曰美哉其細已甚民弗堪也是其先亡乎爲之歌齊【詩第八】曰美哉泱泱乎大風也哉【泱泱大之聲】表東海者其大公乎國未可量也爲之歌豳【詩第十五豳杜注周之舊國在新平漆縣東北今陜西邠州東北有豳亭豳谷三水縣有豳城皆是也】曰美哉蕩乎樂而不滛其周公之東乎【蕩乎蕩然也周公遭管蔡之變東徵三年爲成王陳后稷先公不敢荒滛以成王業故言其周公之東乎】爲之歌秦【詩第十一後仲尼刪定故不同】曰此之謂夏聲夫能夏則大大之至也其周之舊乎【秦本在西戎汧隴之西秦仲始有車馬禮樂去戎狄之音而有諸夏之聲故謂之夏聲及襄公佐平王東遷而受其故地故曰周之舊】爲之歌魏【詩第九魏姬姓國閔元年晉獻公滅之】曰美哉沨沨乎大而婉險而易行以徳輔此則明主也【沨沨中庸之聲婉約也險當爲儉字之誤也】爲之歌唐【詩第十晉詩】曰思深哉其有陶唐氏之遺民乎不然何憂之逺也【晉夲唐國帝堯舊都】非令徳之後誰能若是爲之歌陳【詩第十二】曰國無主其能久乎【滛聲放蕩無所畏忌故曰國無主】自鄶以下無譏焉【鄶第十三曹第十四鄶在今河南宻縣東北不復譏論之以其微也】爲之歌小雅【小雅小正亦樂歌之常】曰美哉思而不貳怨而不言其周徳之衰乎猶有先王之遺民焉爲之歌大雅【大雅陳文王之徳以正天下】曰廣哉熙熙乎【熙熙和樂聲】曲而有直體【論其聲】其文王之徳乎【雅頌所以詠盛徳形容故但歌其美者不皆歌變雅】爲之歌頌【頌者以其成功告於神明】曰至矣哉【言道備】直而不倨曲而不屈邇而不偪逺而不攜遷而不滛復而不厭【常日新】哀而不愁樂而不荒用而不匱廣而不宣【不自顯】施而不費取而不貪處而不底【底滯也】行而不流五聲和八風平節有度守有序盛徳之所同也【頌有殷魯故曰盛徳所同】見舞象箾南籥者【象箾舞所執南籥以籥舞也皆文王之樂】曰美哉【美其容】猶有憾【文王恨不及已致大平】見舞大武者【武王樂】曰美哉周之盛也其若此乎見舞韶濩者【殷湯樂】曰聖人之也而猶有慚徳【慚於始伐】聖人之難也見舞大夏者【禹樂】曰美哉勤而不徳【盡力溝洫勤也】非禹其誰能修之見舞韶箾者【舜樂】曰徳至矣哉大矣如天之無不幬也如地之無不載也𨿽甚盛徳其蔑以加於此矣觀止矣若有他樂吾不敢請已其出聘也通嗣君也【吳子余祭嗣立】故遂聘於齊說晏平仲謂之曰子速納邑與政無邑無政乃免於難齊國之政將有所歸未獲所歸難未歇也故晏子因陳桓子以納政與邑是以免於欒髙之難【欒子雅髙子尾難在昭八年】聘於鄭見子產如舊相識與之縞帶子產獻紵衣焉【大帶也吳地貴縞鄭地貴紵故各獻已所貴示不爲彼貨利】謂子產曰鄭之執政侈【侈謂伯有】難將至矣政必及子子爲政愼之以禮不然鄭國將敗適衛說蘧瑗【蘧伯玉】史狗【史朝之子文子】史防【史魚】公子荊【字南楚】公叔發【公叔文子】公子朝曰衛多君子未有患也自衛如晉將宿於戚【戚孫文子之邑】聞鐘聲焉曰異哉吾聞之也辯而不徳【辯猶爭也】必加於戮夫子獲罪於君以在此懼猶不足而又何樂夫子之在此也猶燕之巢於幕上【言至危】君又在殯而可以樂乎【衛獻公卒未葬】遂去之【不止宿】文子聞之終身不聴琴瑟適晉說趙文子韓宣子魏獻子曰晉國其萃於三族乎說叔向將行謂叔向曰吾子勉之君侈而多良【謂多以惡人爲良而善之】大夫皆富政將在家吾子好直必思自免於難

【公羊傳】吳無君無大夫【據向之防稱國】此何以有君有大夫賢季子也何賢乎季子讓國也其讓國柰何謁也余祭也夷昧也與季子同母者四季子弱而才兄弟皆愛之同欲立之以爲君謁曰今若是迮而與季子國【迮起也倉卒意】季子猶不受也請無與子而與弟弟兄疊爲君而致國乎季子皆曰諾故諸爲君者皆輕死爲勇飲食必祝曰天苟有吳國尙速有悔於予身故謁也死余祭也立余祭也死夷昧也立夷昧也死則國宜之季子者也季子使而亡焉僚者長庶也卽之【卽位】季子使而反至而君之爾闔廬曰【闔廬謁之長子光】先君之所以不與子國而與弟者凡爲季子故也將從先君之命與則國宜之季子者也如不從先君之命與則我宜立者也僚焉得爲君乎於是使專諸刺僚【專諸膳宰僚耆炙魚因進魚而刺之】而致國乎季子季子不受曰爾殺吾君吾受爾國是吾與爾爲簒也爾殺吾兄吾又殺爾是父子兄弟相殺終身無已也去之延陵【延陵吳下邑公子無去國之義故不越竟】終身不入吳國故君子以其不受爲義以其不殺爲仁賢季子則吳何以有君有大夫以季子爲臣則宜有君者也札者何吳季子之名也春秋賢者不名此何以名許夷狄者不壹而足也【當以漸進之故季子降字而名】季子者所賢也曷爲不足乎季子許人臣者必使臣許人子者必使子也【臣子尊榮莫不欲與君父共之春秋隆父子之親厚君臣之義故賢者不名而札名以成尊於上也】

【谷梁傳】吳其稱子何也善使延陵季子故進之也身賢賢也使賢亦賢也延陵季子之賢尊君也【以季子之賢吳子得進稱子是尊君也】其名成尊於上也

札稱名稱吳子使本與楚子使椒來聘秦伯使術來聘同秦楚之使再而後書名稱使初通於魯魯猶忽之吳則晉以楚故數合諸侯以防之魯又嘗奉晉命特遣國卿偕衛卿以防之其重吳也久矣故始通而舊史所書一同於秦楚耳先儒乃謂孔子特稱名以貶札而推原其故以爲辭國而生亂不思札之辭國乃在聘魯之後而預貶之何義乎自盟宋以後中夏諸侯盡朝於楚吳楚方讎故歷聘上國以聮逺交且以觀諸侯之鄕背而其後楚求諸侯於晉以伐吳此當日邦交之情實也

秋九月葬衛獻公

齊髙止出奔北燕【北燕始見經】

【左傳】秋九月齊公孫蠆公孫竈放其大夫髙止於北燕【止髙厚之子蠆子尾竈子雅】乙未出書曰出奔罪髙止也【實放書奔所以示罪】髙止好以事自爲功且專故難及之

【谷梁傳】其曰北燕從史文也【以時有直言燕者故知從史文】

據傳齊公孫蠆公孫竈放髙止於北燕君放大夫可也臣放大夫不可以訓故以出奔書

冬仲孫羯如晉

【左傳】冬孟孝伯如晉報範叔也【範叔士鞅此年夏來聘】

【附錄左傳】爲髙氏之難故髙豎以盧叛【豎髙止子】十月庚寅閭丘嬰帥師圍盧髙豎曰苟使髙氏有後請致邑齊人立敬仲之曾孫酀【敬仲髙傒】良敬仲也【良猶賢也】十一月乙夘髙豎致盧而出奔晉晉人城緜而寘旃鄭伯有使公孫黑如楚【黑子晳】辭曰楚鄭方惡而使余往是殺余也伯有曰世行也【言世爲行人】子晳曰可則往難則已何世之有伯有將彊使之子晳怒將伐伯有氏大夫和之十二月己巳鄭大夫盟於伯有氏裨諶曰是盟也其與幾何詩曰君子屢盟亂是用長【詩小雅】今是長亂之道也禍未歇也必三年而後能紓然明曰政將焉往裨諶曰善之代不善天命也其焉辟子產舉不逾等則位班也【班次應知政】擇善而舉則世隆也【爲世所髙】天又除之奪伯有魄【喪其精神爲子產驅除】子西卽世將焉辟之天禍鄭久矣其必使子產息之乃猶可以戾【戾定也】不然將亡矣

日講春秋解義卷四十五﹤經部﹐春秋類﹐日講春秋解義﹥

欽定四庫全書

日講春秋解義卷四十六

襄公

三十年春王正月楚子使防罷來聘【罷公羊作頗】

【左傳】三十年春王正月楚子使防罷來聘通嗣君也【郊敖卽位】穆叔問王子之爲政何如【王子圍爲令尹】對曰吾儕小人食而聽事猶懼不給命而不免於戾焉與知政固問焉不告穆叔告大夫曰楚令尹將有大事子蕩將與焉【子蕩防罷】助之匿其情矣

公逾年在楚郟敖新卽位使防罷來聘魯以君行而楚以大夫報行霸主之禮於中國非晉平趙武之責而何哉

【附錄左傳】子產相鄭伯以如晉叔向問鄭國之政焉對曰吾得見與否在此嵗也駟良方爭未知所成【駟子晳良伯有】若有所成吾得見乃可知也叔向曰不旣和矣乎對曰伯有侈而愎子晳好在人上莫能相下也𨿽其和

也猶相積惡也惡至無日矣【爲此年秋良霄出奔傳】三月癸未晉悼夫人食輿人之城杞者【輿眾也城杞在往年】絳縣人或年長矣無子而往與於食有與疑年使之年【使言某年】曰臣小人也不知紀年臣生之嵗正月甲子朔四百有四十五甲子矣其季於今三之一也【所稱正月夏正月也三分六甲之一得甲子甲戌盡癸未】吏走問諸朝師曠曰魯叔仲惠伯會郤成子於承匡之嵗也【在文十一年】是嵗也狄伐魯叔孫莊叔於是乎敗狄於咸獲長狄僑如及虺也豹也而皆以名其子七十三年矣史趙曰【晉大史名趙】亥有二首六身下二如身是其日數也【古亥字二畫在上三人在下故以二爲首以六爲身下首之二畫豎置身旁當爲恀字則是老人始生至今之日數蓋以二首爲二萬六身爲六千六百六十日也】士文伯曰【文伯士弱之子】然則二萬六千六百有六旬也趙孟問其縣大夫則其屬也【屬趙武】召之而謝過焉曰吾不才任君之大事以晉國之多虞不能由吾子【由用也】使吾子辱在泥塗久矣武之罪也敢謝不才遂仕之使助爲政辭以老與之田使爲君復陶【復陶主衣服之官】以爲絳縣師【縣師掌地域辧其夫家人民】而廢其輿尉【以役孤老故】於是魯使者在晉歸以語諸大夫季武子曰晉未可媮也【媮薄也】有趙孟以爲大夫有伯瑕以爲佐【伯瑕士文伯】有史趙師曠而咨度焉有叔向女齊以師保其君其朝多君子其庸可媮乎勉事之而後可【傳言晉所以不失諸侯】夏四月已亥鄭伯及其大夫盟【駟良爭故】君子是以知鄭難之不己也

夏四月蔡世子般弒其君固

【左傳】蔡景侯爲大子般娶於楚通焉太子弒景侯【終子產言有子禍】

【谷梁傳】其不日子奪父政是謂夷之

不言其父而言其君者君於世子有父之親有君之尊故互舉以盡其義也

五月甲午宋災宋伯姬卒【伯姬上公羊谷梁無宋字】

【左傳】或叫於宋大廟【叫呼也】曰譆譆出出【譆譆熱也出出戒伯姬】鳥鳴於亳社【殷社】如曰譆譆【皆火妖也】甲午宋大災宋伯姬卒待姆也【姆女師】君子謂宋共姬女而不婦女待人【待人而行】婦義事也【義從宜也伯姬時年六十左右】

【谷梁傳】取卒之日加之災上者見以災卒也其見以災卒柰何伯姬之舎失火左右曰夫人少辟火乎伯姬曰婦人之義傅母不在宵不下堂左右又曰夫人少辟火乎伯姬曰婦人之義保母不在宵不下堂遂逮乎火而死婦人以貞爲行者也伯姬之婦道盡矣詳其事賢伯姬也

連書災與卒而貫以日見以災卒也伯姬年逾六十𨿽辟火以全生不害爲貞而致死以守禮婦道盡矣而宋之臣子緩救以死其君母罪可勝誅哉

天王殺其弟佞夫【公羊作年夫】

【左傳】初王儋季卒【儋季周靈王弟】其子括將見王而嘆單公子愆期爲靈王禦士過諸廷【愆期行過王廷】聞其嘆而言曰烏乎必有此夫【欲有此朝廷之權】入以告王且曰必殺之不慼而願大視躁而足髙心在他矣不殺必害王曰童子何知及靈王崩儋括欲立王子佞夫【佞夫靈王子景王弟】佞夫弗知戊子儋括圍蒍逐成愆【成愆蒍邑大夫】成愆奔平畤【平畤杜注周邑】五月癸已尹言多劉毅單蔑甘過鞏成殺佞夫【五子周大夫】括瑕廖奔晉【括廖不書賤也】書曰天王殺其弟佞夫罪在王也【以佞夫不知故】

【谷梁傳】傳曰諸侯且不首惡況於天子乎君無忍親之義天子諸侯所親者惟長子母弟耳天王殺其弟佞夫甚之也

鄭伯克叚於鄢不書弟叚不弟也今天王之殺佞夫書弟則知非佞夫之罪也儋括之亂佞夫不知而以嫌見殺過矣

王子瑕奔晉

儋括之亂佞夫見殺瑕懼禍而奔則必與聞乎儋括之謀矣瑕與子朝皆爲逆亂無所容身避罪逃竄與守官保祿而出奔者異故皆不言出

【附錄左傳】六月鄭子產如陳涖盟歸復命告大夫曰陳亡國也不可與也聚禾粟繕城郭恃此二者而不撫其民其君弱植公子侈大子卑大夫敖政多門以介於大國能無亡乎不過十年矣【爲昭八年楚滅陳傳】

秋七月叔弓如宋葬宋共姬【共姬上谷梁無宋字】

【左傳】秋七月叔弓如宋葬共姬也

【公羊傳】外夫人不書葬此何以書隱之也何隱爾宋災伯姬卒焉其稱諡何賢也何賢爾宋災伯姬存焉有司復曰火至矣請出伯姬曰不可吾聞之也婦人夜出不見傅母不下堂傅至矣母未至也逮乎火而死【谷梁傳】外夫人不書葬此其言葬何也吾女也卒災故隱而葬之也

魯髙共姬之義故使卿共葬事內女之葬不書遭變然後書莊四年齊侯葬紀伯姬三十年葬紀叔姬此年葬共姬皆非常也

鄭良霄出奔許自許入於鄭鄭人殺良霄

【左傳】鄭伯有耆酒爲窟室而夜飲酒【窟室地室】擊鐘焉朝至未己朝者曰公焉在【家臣故謂伯有爲公】其人曰吾公在壑谷【壑谷窟室】皆自朝布路而罷【布路分散】旣而朝【伯有朝鄭君】則又將使子晳如楚歸而飲酒庚子子晳以駟氏之甲伐而焚之伯有奔雍梁【雍梁杜注鄭地】醒而後知之遂奔許大夫聚謀子皮曰仲虺之志云亂者取之亡者侮之推亡固存國之利也罕駟丰同生【罕子皮駟子晳丰公孫也三家本同母兄弟】伯有汰侈故不免人謂子產就直助彊【時謂子晳直三家彊】子產曰豈爲我徒【徒黨也言不以駟良爲黨】國之禍難誰知所敝或主彊直難乃不生【言能彊能直則可弭難今三家未能伯有方爭】姑成吾所【欲以無所附著爲所】辛丑子產斂伯有氏之死者而殯之不及謀而遂行【不與於國謀】印從之【義子產】子皮止之眾曰人不我順何止焉子皮曰夫子禮於死者況生者乎遂自止之壬寅子產入癸卯子石入【子石印段】皆受盟於子晳氏乙已鄭伯及其大夫盟於大宮盟國人於師之梁之外【師之梁鄭城門】伯有聞鄭人之盟已也怒聞子皮之甲不與攻己也喜曰子皮與我矣癸丑晨自墓門之瀆入【墓門鄭城門】因馬師頡介於襄庫以伐舊北門【馬師頡子羽孫】駟帯率國人以伐之【駟帯子西子子晳之宗主】皆召子產子產曰兄弟而及此吾從天所與伯有死於羊肆【羊肆市列】子產襚之枕之股而哭之斂而殯諸伯有之臣在市側者旣而葬諸斗城【斗城杜注鄭地名今河南陳畱縣南有斗城】子駟氏欲攻子產子皮怒之曰禮國之幹也殺有禮禍莫大焉【葬伯有爲有禮】乃止於是遊吉如晉還聞難不入復命於介八月甲子奔晉駟帯追之及酸棗【酸棗杜注陳畱縣今河南延津縣北有古城】與子上盟【子上駟帶】用兩珪質於河使公孫肸入盟大夫已已復歸【遊吉歸】書曰鄭人殺良霄不稱大夫言自外入也【旣出位絕非復鄭大夫】於子蟜之卒也【子蟜公孫蠆卒在十九年】將葬公孫揮與裨竈晨防事焉過伯有氏其門上生莠子羽曰其莠猶在乎【子羽公孫揮以莠諭伯有】於是嵗在降婁降婁中而旦【降婁奎婁也周七月今年月降婁中而天明】裨竈指之曰猶可以終嵗【指降婁也嵗星十二年而一終】嵗不及此次也己【不及降婁】及其亡也嵗在娵訾之口【娵訾營室東壁二十八年嵗星淫在枵今三十年在娵訾是嵗星停在枵二年】其明年乃及降婁僕展從伯有與之皆死【僕展鄭大夫伯有黨】羽頡出奔晉爲任大夫【羽頡馬師頡任杜注晉縣屬廣平郡今直隸任縣東南有古任城】雞澤之防【在三年】鄭樂成奔楚遂適晉羽頡因之與之比而事趙文子言伐鄭之說焉以宋之盟故不可子皮以公孫鉏爲馬師【鉏子罕之子代羽頡谷梁傳】不言大夫惡之也

稱人以殺而不言大夫討賊之辭也不言復入方出而遽歸與宋魚石晉欒盈去國數年而復入者異也不言叛者將不利於國非據邑以自保不得書叛也

冬十月葬蔡景公

【公羊傳】賊未討何以書葬君子辭也【君子爲中國諱弒父恥重故隱之谷梁傳】不日卒而月葬不葬者也卒而葬之不忍使父失民於子也【不書葬則與失民同故曰不忍使父失民於子】

春秋大法君弒而賊不討則不書葬蔡景公之葬何以書徧刺天下之諸侯也在禮知生者弔知死者傷世子弒君覆載所不容也不能致討而使人往防其葬以禮於生者人理滅矣

【附錄左傳】楚公子圍殺大司馬蒍掩而取其室【蒍掩二十五年爲大司馬】申無宇曰【無宇芋尹】王子必不免善人國之主也王子相楚國將善是封殖而虐之是禍國也且司馬令尹之偏而王之四體也絕民之主去身之偏艾王之體以禍其國無不祥大焉【不祥無大於是】何以得免【爲昭十三年楚弒靈王傳】

晉人齊人宋人衛人鄭人曹人莒人邾人滕人薛人人小邾人防於澶淵宋災故

【左傳】爲宋災故諸侯之大夫防以謀歸宋財冬十月叔孫豹防晉趙武齊公孫蠆宋向戌衞北宮佗【佗北宮括之子】鄭罕虎【虎子皮】及小邾之大夫防於澶淵旣而無歸於宋故不書其人君子曰信其不可不愼乎澶淵之防卿不書不信也夫諸侯之上卿防而不信寵名皆棄【寵謂族也】不信之不可也如是詩曰文王陟降在帝左右信之謂也【詩大雅言文王之所以能上接天下接人動順帝者惟以信】又曰淑愼爾止無載爾僞【逸詩也言當善愼舉止無載行詐僞】不信之謂也書曰某人某人防於澶淵宋災故尢之也不書魯大夫諱之也

【公羊傳】宋災故者何諸侯防於澶淵凡爲宋災故也防未有言其所爲者此言所爲何錄伯姬也諸侯相聚而更宋之所防【更復也】曰死者不可復生爾財復矣此大事也曷爲使微者卿也卿則其稱人何貶曷爲貶卿不得憂諸侯也【大夫之義得憂內不得憂外所以抑臣道也】

【谷梁傳】防不言其所爲其曰宋災故何也不言災故則無以見其善也其曰人何也救災以眾何救焉更宋之所防財也澶淵之會中國不侵伐夷狄夷狄不入中國無侵伐八年善之也晉趙武楚屈建之力也防未有言所爲者此防書宋災故與桓二年稷之防書成宋亂同乃程子所謂春秋大義數十炳如日星者也世子弒君之惡不能討宋之災已過時矣而合十二國爲防以更其財不亦傎乎使不書宋災故則習其讀者疑於欲討蔡般而不果矣列國書人歸財細事卿不行也魯與宋姻親使卿會葬則周卹之事必多故是役轉不與耳

【附錄左傳】鄭子皮授子產政【伯有死子皮知政以子產賢故讓之】辭曰國小而偪【偪近大國】族大寵多不可爲也子皮曰虎帥以聽誰敢犯子子善相之國無小小能事大國乃寛子產爲政有事伯石【伯石公孫有事欲使之】賂與之邑子大叔曰國皆其國也【言鄭大夫共憂鄭國事】奚獨賂焉子產曰無欲實難皆得其欲以從其事而要其成非我有成其在人乎【言事成猶在我非在他也】何愛於邑邑將焉往【言猶在國】子太叔曰若四國何子產曰非相違也而相從也【言賂以邑欲爲和順】四國何尢焉鄭書有之曰【鄭國史書】安定國家必大焉先【先和大族】姑先安大以待其所歸旣伯石懼而歸邑卒與之伯有旣死使大史命伯石爲卿辭大史退則請命焉【請大史更命已】復命之又辭如是三乃受策入拜子產是以惡其爲人也【惡其虛飾】使次己位【畏其作亂故寵之】子產使都鄙有章【國都及邊鄙車服尊卑各有分部】上下有服【公卿大夫服不相逾】田有封洫【封疆也洫溝也】廬井有伍【廬舎也九夫爲井使五家相保】大人之忠儉者【大人謂卿大夫】從而與之泰侈者因而斃之丰捲將祭請田焉【田獵也】弗許曰惟君用鮮【野獸】眾給而已【眾臣祭以芻豢爲足】子張怒退而徵役【子張丰捲召兵欲攻子產】子產奔晉子皮止之而逐丰捲丰捲奔晉子產請其田裏【請於公不沒入】三年而復之反其田裏及其入焉【田裏所收入】從政一年輿人誦之曰取我衣冠而褚之【褚畜也奢侈者畏法故畜藏】取我田疇而伍之孰殺子產吾其與之及三年又誦之曰我有子弟子產誨之我有田疇子產殖之子產而死誰其嗣之【傳言鄭所以興】

三十有一年春王正月

【附錄左傳】三十一年春王正月穆叔至自防【澶淵防還】見孟孝伯語之曰趙孟將死矣其語偸不似民主且年未盈五十而諄諄焉如八九十者弗能久矣【成二年戰於鞌趙朔已死於是趙文子始生至襄三十年防澶淵蓋年四十七八故言未盈五十】若趙孟死爲政者其韓子乎【韓子韓起】吾子盍與季孫言之可以樹善君子也【言韓起有君子之徳】晉君將失政矣若不樹焉使早備魯【使韓子早爲魯備】旣而政在大夫韓子懦弱大夫多貪求欲無厭齊楚未足與也魯其懼哉孝伯曰人生幾何誰能無偸朝不及夕將安用樹穆叔出而告人日孟孫將死矣吾語諸趙孟之偸也而又甚焉又與季孫語晉故【如與孟孫言】季孫不從及趙文子卒【在昭元年】晉公室卑政在侈家韓宣子爲政不能圗諸侯魯不堪晉求讒慝多是以有平丘之會【平丘會在昭十三年晉人執季孫意如】齊子尾害閭丘嬰欲殺之使帥師以伐陽州【陽州杜注魯地在東平西北蓋齊魯竟上邑】我問師故夏五月子屋殺閭丘嬰以說於我師工僂灑渻竈孔虺賈寅出奔莒【四子嬰之黨】出羣公子【爲昭十年欒髙之難復羣公子起本】

夏六月辛巳公薨於楚宮

【左傳】公作楚宮【適楚好其宮歸而作之】穆叔曰大誓云民之所欲天必從之君欲楚也夫故作其宮若不復適楚必死是宮也六月辛巳公薨於楚宮叔仲帶竊其拱璧以與禦人納諸其懷而從取之由是得罪【得罪謂魯人薄之故子孫不得志於魯】

【谷梁傳】楚宮非正也

楚宮別宮也公適楚美其宮歸而作之遂薨於此魯至襄公季孫宿專行無忌諸大夫則而象之三桓益彊四鄰交侵內失其政柄而外弱於邾莒其所以致此者以公履危而懷安不能自彊於政治非獨以承國於幼弱也

秋九月癸巳子野卒

【左傳】立胡女敬歸之子子野【胡歸姓之國敬歸襄公妾】次於季氏秋九月癸巳卒毀也立敬歸之娣齊歸之子公子稠【齊諡稠昭公名】穆叔不欲曰大子死有母弟則立之無則立長年鈞擇賢義鈞則卜古之道也非適嗣何必娣之子【言子稠非適嗣】且是人也居防而不哀在慼而有嘉容是謂不度不度之人鮮不爲患若果立之必爲季氏憂武子不聽卒立之比及葬三易衰衰衽如故衰【言其嬉戱無度】於是昭公十九年矣猶有童心君子是以知其不能終也【爲昭二十五年公孫於齊傳】

【谷梁傳】子卒日正也

傳稱子野以毀卒先儒以爲書名未終喪也不薨不葬未逾年也但據經所書則與子般子赤見弒者無異按傳立胡女敬歸之子子野次於季氏旣爲嗣子則當宅憂於殯宮而次於季氏則其情事不可推而所以卒者亦不可考矣此一經之大義姑發所疑以備先儒所未及不可以無辧也

已亥仲孫羯卒

【左傳】已亥孟孝伯卒【終穆叔言子貜嗣爲大夫是爲僖子】

冬十月滕子來會葬

【左傳】冬十月滕成公來防葬惰而多涕子服惠伯曰滕君將死矣怠於其位而哀己甚兆於死所矣能無從乎【爲昭三年滕子卒傳】

禮諸侯之喪士弔大夫送葬今滕子親防而魯受之皆非禮也

癸酉葬我君襄公

【左傳】癸酉葬防公

【附錄左傳】公薨之月子產相鄭伯以如晉晉侯以我喪故未之見也子產使盡壞其館之垣而納車馬焉士文伯譲之曰敝邑以政刑之不修寇盜充斥【充滿斥見言其多】無若諸侯之屬辱在寡君者何是以令吏人完客所館髙其閈閎【閈閭也】厚其墻垣以無憂客使今吾子壞之𨿽從者能戒其若異客何以敝邑之爲盟主繕完葺墻【葺覆也】以待賓客若皆毀之其何以共命寡君使丐請命【正義曰丐士文伯名】對曰以敝邑褊小介於大國誅求無時是以不敢寧居悉索敝賦以來防時事逢執事之不閒而未得見又不獲聞命未知見時不敢輸幣亦不敢暴露其輸之則君之府實也非薦陳之不敢輸也【薦陳猶獻見也】其暴露之則恐燥濕之不時而朽蠧以重敝邑之罪僑聞文公之爲盟主也宮室卑庳無觀臺榭以崇大諸侯之館館如公寢庫廐繕修司空以時平易道路【易治也】圬人以時塓館宮室【圬人塗者塓塗也】諸侯賓至甸設庭燎【庭燎設火於庭】僕人巡宮車馬有所賓從有代【代客役】巾車脂轄【巾車主車之官】隸人牧圉各瞻其事【瞻視客所當得】百官之屬各展其物【展陳也】公不畱賔而亦無廢事憂樂同之事則巡之【巡行也】敎其不知而卹其不足賓至如歸無寧菑患【無寧寧也】不畏冦盜而亦不患燥濕今銅鞮之宮數里【銅鞮晉離宮】而諸侯舎於隸人【舎如隸人捨】門不容車而不可逾越盜賊公行而夭癘不戒【癘猶災也言水潦不時】賓見無時命不可知若又勿壊是無所藏幣以重罪也敢請執事將何所命之𨿽君之有魯防亦敝邑之憂也【言鄭與魯亦有同姓之憂】若獲薦幣修垣而行君之惠也敢憚勤勞文伯復命趙文子曰信我實不徳而以隸人之垣以贏諸侯【贏受也】是吾罪也使士文伯謝不敏焉晉侯見鄭伯有加禮厚其宴好而歸之乃築諸侯之館叔向曰辭之不可以己也如是夫子產有辭諸侯賴之若之何其釋辭也詩曰辭之輯矣民之協矣辭之繹矣民之莫矣【詩大雅言辭輯睦則民恊同辭說繹則民安定莫猶定也】其知之矣鄭子皮使印段如楚以適晉告禮也【得事大國之禮】

十有一月莒人弒其君密州

【左傳】莒犂比公生去疾及展輿【犂比莒子密州之號】旣立展輿【立以爲世子】又廢之犂比公虐國人患之十一月展輿因國人以攻莒子弒之乃立【展輿立爲君】去疾奔齊齊出也【母齊女】展輿吳出也【爲明年奔吳傳】書曰莒人弒其君買朱鉏【買朱鉏密州之字】言罪之在也【罪在鉏也】

稱人以弒者一國之人所欲弒也莒子虐莒人弒之立展輿春秋稱莒人則罪不在展輿矣左傳展輿因國人以攻莒子陸氏淳謂以當作之傳文偶誤後儒承誤而不敢輙攺蓋得其義

【附錄左傳】吳子使屈狐庸聘於晉【屈狐庸巫臣之子也成七年適吳爲行人】通路也【通吳晉之路】趙文子問焉曰延州來季子其果立乎【延州來季札邑】巢隕諸樊【在二十五年】閽戕戴吳【在二十九年戴吳余祭】天似啟之何如對曰不立是二王之命也非啟季子也若天所啟其在今嗣君乎【嗣君謂夷昧】甚徳而度徳不失民度不失事【審事情】民親而事有序其天所啟也有吳國者必此君之子孫實終之季子守節者也𨿽有國不立十二月北宮文子相衛襄公以如楚【文子北宮佗襄公獻公子】宋之盟故也過鄭印段廷勞於棐林如聘禮而以勞辭【用聘禮而用郊勞之辭】文子入聘【報印】子羽爲行人馮簡子與子太叔逆客事畢而出言於衛侯曰鄭有禮其數世之福也其無大國之討乎詩云誰能執熱逝不以濯【詩大雅濯以水濯手】禮之於政如熱之有濯也濯以救熱何患之有【此以上文子辭】子產之從政也擇能而使之馮簡子能斷大事子大叔美秀而文公孫揮能知四國之爲【知諸侯所欲爲】而辧於其大夫之族姓班位貴賤能否而又善爲辭令裨諶能謀謀於野則獲【得所謀也】謀於邑則否【此才性之蔽】鄭國將有諸侯之事子產乃問四國之爲於子羽且使多爲辭令與裨諶乘以適野使謀可否而告馮簡子使斷之事成乃授子大叔使行之以應對賓客是以鮮有敗事北宮文子所謂有禮也【傳迹子產行事以明文子之言】鄭人遊於鄕校【鄕之學校】以論執事【論其得失】然明謂子產曰毀鄕校如何【患人於中謗議國政】子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨【爲忠善則怨謗息】不聞作威以防怨豈不遽止然猶防川大決所犯傷人必多吾不克救也不如小決使道【道通也】不如吾聞而藥之也【以爲己藥石】然明曰蔑也今而後知吾子之信可事也小人實不才若果行此其鄭國實賴之豈惟二三臣仲尼聞是語也曰以是觀之人謂子產不仁吾不信也子皮欲使尹何爲邑【爲邑大夫】子產曰少未知可否子皮曰願吾愛之不吾叛也【願謹善也叛逹也】使夫往而學焉夫亦愈知治矣【夫謂尹何】子產曰不可人之愛人求利之也今吾子愛人則以政猶未能操刀而使割也其傷實多子之愛人傷之而己其誰敢求愛於子子於鄭國棟也棟折榱崩僑將厭焉敢不盡言子有美錦不使人學制焉大官大邑身之所庇也而使學者制焉其爲美錦不亦多乎【言視美錦之重多於官邑】僑聞學而後入政未聞以政學者也若果行此必有所害譬如田獵射禦貫則能獲禽【貫習也】若未嘗登車射禦則敗績厭覆是懼何暇思獲子皮曰善哉虎不敏吾聞君子務知大者逺者小人務知小者近者我小人也衣服附在吾身我知而愼之大官大邑所以庇身也我逺而慢之防子之言吾不知也他日我曰子爲鄭國我爲吾家以庇焉其可也今而後知不足自今請𨿽吾家聽子而行子產曰人心之不同如其面焉吾豈敢謂子面如吾面乎抑心所謂危亦以告也子皮以爲忠故委政焉子產是以能爲鄭國【傳言子產之治乃子皮之力】衛侯在楚北宮文子見令尹圍之威儀言於衛侯曰今尹似君矣將有他志𨿽獲其志不能終也詩曰靡不有初鮮克有終終之實難令尹其將不免公曰子何以知之對曰詩云敬愼威儀惟民之則令尹無威儀民無則焉民所不則以在民上不可以終公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世臣有臣之威儀其下畏而愛之故能守其官職保族宜家順是以下皆如是是以上下能相固也衞詩曰威儀棣棣不可選也【詩邶風棣棣富而閒也選數也】言君臣上下父子兄弟內外大小皆有威儀也周詩曰朋友攸攝攝以威儀【詩大雅攸所也攝佐也】言朋友之道必相敎訓以威儀也周書數文王之徳曰【周書武成】大國畏其力小國懷其徳言畏而愛之也詩云不識不知順帝之則言則而象之也【大雅又言文王行事無所斟酌惟在則象上天】紂囚文王七年諸侯皆從之囚紂於是乎懼而歸之可謂愛之文王伐崇再駕而降爲臣蠻夷帥服可謂畏之文王之功天下誦而歌舞之可謂則之文王之行至今爲法可謂象之有威儀也故君子在位可畏施舎可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也

日講春秋解義卷四十六

欽定四庫全書

日講春秋解義卷四十七

昭公【公名稠襄公子母齊歸在位二十五年孫於齊在外八年凡三十二年薨於幹侯諡法威儀恭明曰昭】

周【景王四年魯昭公二十二年景王崩王猛立是年卒王室亂弟敬王立昭二十三年尹氏立王子朝昭二十六年敬王入於成周子朝奔楚】

鄭【簡公二十五年魯昭公十二年簡公卒子定公寧立昭二十八年定公卒獻公蠆立】

齊【景公七年】

宋【平公三十五年魯昭公十年平公卒子元公佐立昭二十五年元公卒子景公頭曼立】晉【平公十七年趙武爲政魯昭公元年冬趙武卒韓起爲政魯昭公十年平公卒子昭公夷立魯昭公十六年晉昭公卒子頃公去疾立昭二十八年魏舒爲政昭三十年頃公卒子定公午立】

衛【襄公三年魯昭公七年襄公卒子靈公元立】

蔡【靈公二年魯昭公十一年楚殺蔡靈公滅蔡昭十三年楚平王封蔡蔡侯廬立是爲平公昭二十年平公卒太子朱立昭二十一年朱奔楚平公弟悼公東國立昭二十三年悼公卒弟昭公申立】

曹【武公十四年魯昭公十四年武公卒子平公須立昭十八年平公卒子悼公午立昭二十七年悼公卒弟聲公野立昭三十二年平公弟通弒聲公代立是爲隱公】

滕【成公三十五年魯昭公三年成公卒悼公寧立昭二十八年悼公卒頃公結立】

陳【哀公二十八年魯昭公八年哀公卒楚滅陳昭十三年楚平王封陳陳侯吳立是爲惠公】

【文公九年魯昭公六年文公卒子平公郁釐立昭二十四年平公卒子悼公成立】

薛【魯昭公三十一年薛獻公谷卒入春秋薛始書名子襄公定立】

莒【展輿元年魯昭公元年齊納莒公子去疾是爲著丘公展輿奔吳昭十四年著丘公卒子郊公立是年奔齊著丘之弟庚輿立是爲共公昭二十三年庚輿來奔齊納郊公】

邾【悼公十五年魯昭公元年悼公卒莊公穿立】

許【悼公六年魯昭公九年遷於夷昭十八年遷於白羽昭十九年悼公弒斯立】

小邾【穆公十三年魯昭公十七年小邾穆公來朝】

楚【郟敖四年魯昭公元年楚圍弒而自立攺名虔是爲靈王楚防罷爲令尹昭十三年靈王弒平王居立卽棄疾子旗爲令尹昭十四年殺成然子暇爲令尹昭二十三年子常爲令尹昭二十六年平王卒昭王軫立】

秦【景公三十六年魯昭公五年景公卒子哀公立】

吳【夷末二年魯昭公十五年夷末卒子僚立昭二十七年僚弒闔廬立一名光諸樊子】

越【魯昭公五年越防楚伐吳始見經卽書人】

欽定四庫全書

日講春秋解義卷四十七

昭公【名稠襄公之子母齊歸以景王四年卽位在位二十五年孫於齊在外八年諡法威儀恭明曰昭】

元年春王正月公卽位

【谷梁傳】繼正卽位正也

子野卒於季氏季氏旣以毀告則自當行卽位之禮如常矣襄公夙有憾於季氏自楚而返幾不敢入其後昭公又爲季氏所逐凡所載昭公臨喪不戚及穆叔議其不當立皆季氏之黨之誣辭耳

叔孫豹會晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢【國弱公羊作國酌齊惡公羊作石惡罕虎公羊作軒虎虢公羊作漷谷梁作郭杜注鄭地】

【左傳】元年春楚公子圍聘於鄭且娶於公孫段氏伍舉爲介將入館鄭人惡之【知楚懷詐】使行人子羽與之言乃

館於外【舎城外】旣聘將以眾逆子產患之使子羽辭曰以敝邑褊小不足以容從者請墠聽命【欲於城外除地爲墠行昏禮】令尹命太宰伯州犂對曰君辱貺寡大夫圍謂圍將使丰氏撫有而室【丰氏公孫】圍布幾筵告於莊共之廟而來【莊王共王圍之祖父】若野賜之是委君貺於艸莾也是寡大夫不得列於諸卿也【言不得從卿禮】不寧惟是又使圍防其先君【蒙欺也】將不得爲寡君老【大臣稱老懼辱命而黜退】其蔑以復矣惟大夫圖之子羽曰小國無罪恃實其罪【恃大國而無備則是罪】將恃大國之安靖已而無乃包藏禍心以圖之小國失恃而懲諸侯使莫不憾者距違君命而有所壅塞不行是懼不然敝邑館人之屬也【館人守舎人也】其敢愛丰氏之祧伍舉知其有備也請垂櫜而入【垂櫜示無弓】許之正月乙未入逆而出遂防於虢尋宋之盟也【宋盟在襄二十七年】祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉【詐謂衷甲】況不信之尢者乎楚重得志於晉晉之恥也子相晉國以爲盟主於今七年矣【襄二十五年爲政以春言故云七年】再合諸侯【襄二十五年防夷儀二十六年防澶淵】三合大夫【襄二十七年防宋三十年防澶淵及今會虢也】服齊狄寕東夏【襄二十八年齊侯白狄朝晉】平秦亂【襄二十六年秦晉爲成】城淳於【襄二十九年城杞之淳於杞遷都】師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭【僭不信】非所害也武將信以爲本循而行之譬如農夫是穮是蓘【穮耘也壅苖爲蓘】𨿽有饑饉必有丰年【言耕鉏不以水旱息必獲丰年之收】且吾聞之能信不爲人下吾未能也詩曰不僭不賊鮮不爲則信也【詩大雅賊害人也】能爲人則者不爲人下矣吾不能是難楚不爲患楚令尹圍請用牲讀舊書加於牲上而已【舊書宋之盟書楚恐晉先歃故欲從舊書加於牲上不歃血經所以不書盟】晉人許之三月甲辰盟楚公子圍設服離衛【設君服二人執戈陳於前以自衛離陳也】叔孫穆子曰楚公子美矣君哉鄭子皮曰二執戈者前矣【禮君行有二執戈在前】蔡子家曰蒲宮有前不亦可乎【公子圍在防特緝蒲爲王殿屋蔽屏以自殊異言旣造王宮而居之𨿽服君服無所怪也】楚伯州犂曰此行也辭而假之寡君【聞諸大夫譏之故言假以飾令尹過】鄭行人揮曰假不反矣伯州犂曰子姑憂子晳之欲背誕也【襄三十年鄭子晳殺伯有背命放誕將爲國難言子且自憂此無爲憂令尹】子羽曰當璧猶在【子羽行人揮當璧謂棄疾事在昭十三年】假而不反子其無憂乎齊國子曰吾代二子湣矣【國子國弱也二子謂王子圍及伯州犂】陳公子招曰不憂何成二子樂矣衛齊子曰苟或知之𨿽憂何害【齊子齊惡言先知爲備𨿽有憂難無所損害】宋合左師曰大國令小國共吾知共而己晉樂王鮒曰小旻之卒章善矣吾從之【小旻詩小雅其卒章義取非惟暴虎馮河之可畏也不敬小人亦危殆王鮒從斯義故不敢譏公子圍】退防子羽謂子皮曰叔孫絞而婉【絞切也譏其似君反謂之美故曰婉】宋左師簡而禮【無所臧否故曰簡共事大國故曰禮】樂王鮒字而敬【字愛也不犯凶人所以自愛敬】子與子家持之【子子皮子家蔡公孫歸生持之言無所取與】皆保世之主也齊衛陳大夫其不免乎國子代人憂子招樂憂齊子𨿽憂弗害夫弗及而憂與可憂而樂與憂而弗害皆取憂之道也憂必及之大誓曰民之所欲天必從之【大誓周書】三大夫兆憂憂能無至乎言以知物其是之謂矣【物類也察言以知禍福之類公羊傳】此陳侯之弟招也何以不稱弟【據八年稱弟】貶曷爲貶爲殺世子偃師貶曰陳侯之弟招殺陳世子偃師大夫相殺稱人此其稱名氏以殺何【後八年事】言將自是弒君也【明其欲弒君故令與弒君而立者同文孔瑗弒君本謀在招】今將爾詞【曷】爲與親弒者同君親無將將而必誅焉然則曷爲不於其弒焉貶【據未弒也】以親者弒然後其罪惡甚春秋不待貶絕而罪惡見者不貶絕以見罪惡也貶絕然後罪惡見者貶絕以見罪惡也今招之罪已重矣曷爲復貶乎此【據棄疾不豫貶】著招之有罪也何著乎招之有罪【據棄疾不著】言楚之托乎討招以滅陳也【八年楚滅陳討招之意不明故豫貶於此明楚先以正罪討招乃滅陳也】

自向戌爲弭兵之說而趙武從之至是楚人再先於晉而齊亦從盟矣晉旣再屈楚圍簒立遂合諸侯伐吳誅齊慶封執徐子滅陳滅蔡兵禍之烈諸侯之屈辱危亡前此所未有也向戌之以誣道蔽諸侯趙武以偸安禍列國罪不容於誅矣

三月取鄆

【左傳】季武子伐莒取鄆莒人告於防楚告於晉曰尋盟未退【尋弭兵之盟】而魯伐莒瀆齊盟請戮其使【時叔孫豹在防欲戮之】樂桓子相趙文子【桓子卽王鮒】欲求貨於叔孫而爲之請使請帶焉【難指求貨故以帶爲辭】弗與梁其踁日【踁叔孫家臣】貨以藩身子何愛焉叔孫曰諸侯之防衞社稷也我以貨免魯必受師【言不戮其使必伐其國】是禍之也何衛之爲人之有墻以蔽惡也【諭己爲國衛如墻爲人蔽】墻之隙壞誰之咎也【咎在墻】衛而惡之吾又甚焉【罪甚墻】𨿽怨季孫魯國何罪叔出季處有自來矣【季孫守國叔孫出使所從來久】吾又誰怨然鮒也賄弗與不已召使者裂裳帛而與之曰帶其褊矣【言帶褊盡故裂裳示不相逆】趙孟聞之曰臨患不忘國忠也思難不越官信也【謂言叔出季處】圖國忘死貞也謀主三者義也【三者忠信貞】有是四者又可戮乎乃請諸楚曰魯𨿽有罪其執事不辟難【執事謂叔孫】畏威而敬命矣子若免之以勸左右可也若子之羣吏處不辟污【污勞事】出不逃難其何患之有患之所生污而不治難而不守所由來也能是二者又何患焉不靖其能其誰從之【安靖賢能則眾附從】魯叔孫豹可謂能矣請免之以靖能者子防而赦有罪又賞其賢諸侯其誰不欣焉望楚而歸之視逺如邇疆埸之邑一彼一此何常之有王伯之令也引其封疆而樹之官【引正也】舉之表旗而著之制令【旌旗以表貴賤爲諸侯作制度法令使不得相侵犯】過則有刑猶不可壹於是乎虞有三苖【三苖饕餮放三危者】夏有觀扈【觀杜注觀國頓丘衞縣今山東觀城縣西有古觀國城扈杜注在始平鄠縣今陜西鄠縣北有古城書序曰啟與有扈戰於甘之野】商有姺邳【姺邳柱注二國商諸侯邳今下邳縣竹書紀年商外壬元年姺人邳人叛卽此】周有徐奄【徐奄杜注二國皆嬴姓書序曰成王伐淮夷遂踐奄徐卽淮夷今山東曲阜縣舊城卽古奄地】自無令王諸侯逐進【逐猶競也】狎主齊盟其又可壹乎卹大舎小足以爲盟主又焉用之【焉用治小事】封疆之削何國蔑有主齊盟者誰能辯焉【辯治也】吳濮有釁楚之執事豈其顧盟【吳在東濮在南杜注建寕郡南有濮夷在今雲南界】莒之疆事楚勿與知諸侯無煩不亦可乎莒魯爭鄆爲日久矣苟無大害於其社稷可無亢也【亢禦】去煩宥善莫不競勸子其圖之固請諸楚楚人許之乃免叔孫令尹享趙孟賦大明之首章【大明詩大雅言文王明明照於下故能赫赫盛於上令尹意在首章故特稱以自光大】趙孟賦小宛之二章【小宛詩小雅取其各敬爾儀天命不又言天命一去不可復還以戒令尹】事畢趙孟謂叔向曰令尹自以爲王矣何如對曰王弱令尹彊其可哉【言可成】𨿽可不終趙孟曰何故對曰彊以克弱而安之彊不義也【安於勝君是彊而不義】不義而彊其斃必速詩曰赫赫宗周褒姒滅之彊不義也【詩小雅襄姒幽王后王惑焉而行不義遂至滅亡言𨿽赫赫盛彊不義足以滅之】令尹爲王必求諸侯晉少懦矣諸侯將往若獲諸侯其虐滋甚民弗堪也將何以終夫以彊取不義而克必以爲道道以淫虐弗可久己矣【爲十二年楚弒靈王傳】

【公羊傳】鄆者何內之邑也其言取之何不聽也

季孫宿救臺遂入鄆欲取而未得故承莒亂伐而取之其事與歸父伐邾取繹同而書法異何也使書伐莒取鄆則疑於始討賊而終得賂但書取鄆則攻奪而已矣

【附錄左傳】夏四月趙孟叔孫豹曹大夫入於鄭【防罷過鄭】鄭伯兼享之子皮戒趙孟【戒享期】禮終趙孟賦瓠葉【受所戒禮畢而賦詩瓠葉詩小雅義取古人不以微薄廢禮𨿽瓠葉首猶與賔客享之】子皮遂戒穆叔且告之【告以趙孟賦瓠葉】穆叔曰趙孟欲一獻【瓠葉詩義取薄物而以獻酬知欲一獻】子其從之子皮曰敢乎穆叔曰夫人之所欲也又何不敢及享具五獻之籩豆於幕下【朝聘之制大國之卿五獻】趙孟辭私於子產曰武請於冢宰矣【冢宰子皮請謂賦瓠葉】乃用一獻趙孟爲客禮終乃宴穆叔賦鵲巢【鵲巢詩召南諭晉君有國趙孟治之】趙孟曰吾不堪也又賦采蘩【亦詩召南義取蘩菜薄物可以薦公侯享其信不求其厚】曰小國爲蘩大國省穡而用之其何實非命【穡愛也】子皮賦野有死麕之卒章【亦詩召南卒章諭趙孟以義撫諸侯無以非禮相加陵】趙孟賦常棣【常棣詩小雅取其凡今之人莫如兄弟言欲親兄弟之國】且曰吾兄弟比以安尨也可使無吠【受子皮之詩】穆叔子皮及曹大夫興拜舉兕爵曰小國賴子知免於戾矣【兕爵罰不敬言小國防趙孟徳比以安自知免此罰戮】飲酒樂趙孟出曰吾不復此矣天王使劉定公勞趙孟於潁館於雒汭【王景王定公劉夏雒汭杜注在河南鞏縣南水曲流爲汭】劉子曰美哉禹功【見河雒而思禹功】明徳逺矣微禹吾其魚乎吾與子弁冕端委以治民臨諸侯【端委禮衣】禹之力也子盍亦逺績禹功而大庇民乎對曰老夫罪戾是懼焉能卹逺吾儕偸食朝不謀夕何其長也劉子歸以語王曰諺所謂老將知而耄及之者【耄亂也】其趙孟之謂乎爲晉正卿以主諸侯而儕於隸人朝不謀夕棄神人矣神怒民叛何以能久趙孟不復年矣【言將死不復見明年】神怒不歆其祀民叛不卽其事祀事不從又何以年【爲此冬趙孟卒張本】叔孫歸曾夭禦季孫以勞之旦及日中不出【恨季孫伐莒使己防被戮】曾夭謂曾阜曰【阜叔孫家臣】旦及日中吾知罪矣魯以相忍爲國也忍其外不忍其內焉用之【欲受楚戮是忍其外日中不出是不忍其內】阜曰數月於外【言叔孫勞役在外數月】一旦於是庸何傷賈而欲贏而惡囂乎【言譬如商賈求贏利者不得惡喧囂之聲】阜謂叔孫曰可以出矣叔孫指楹曰𨿽惡是其可去乎【楹柱也以諭魯有季孫猶屋有柱】乃出見之鄭徐吾犯之妹美【犯鄭夫夫】公孫楚聘之矣【楚子南穆公孫】公孫黒又使彊委禽焉【禽鴈也納采用鴈】犯懼告子產子產曰是國無政非子之患也惟所欲與犯請於二子請使女擇焉皆許之子晳盛飾入布幣而出【子晳公孫黒布陳防幣】子南戎服入左右射超乘而出女自房觀之曰子晳信美矣抑子南夫也【言丈夫】夫夫婦婦所謂順也適子南氏子晳怒旣而櫜甲以見子南欲殺之而取其妻子南知之執戈逐之及衝【衝交道】擊之以戈子晳傷而歸告大夫曰我好見之不知其有異志也故傷大夫皆謀之子產曰直鈞幼賤有罪罪在楚也【先聘子南直也子南用戈子晳直也子產力未能討故鈞其事歸罪於楚】乃執子南而數之曰國之大節有五女皆姦之畏君之威聽其政尊其貴事其長飬其親五者所以爲國也今君在國汝用兵焉不畏威也姦國之紀不聽政也【姦國之紀謂傷人】子晳上大夫女嬖大夫而弗下之不尊貴也幼而不忌不事長也【忌畏也】兵其從兄【子晳子南之從兄】不養親也君曰余不女忍殺宥女以遠勉速行乎無重而罪五月庚辰鄭放遊楚於吳【遊楚卽子南】將行子南子產咨於大叔【大叔遊楚之兄子】大叔曰吉不能亢身焉能亢宗【亢蔽也】彼國政也非私難也子圗鄭國利則行之又何疑焉周公殺管叔而蔡蔡叔【蔡放也】夫豈不愛王室故也吉若獲戾子將行之何有於諸遊【爲二年鄭殺公孫黒傳】

夏秦伯之弟鍼出奔晉

【左傳】秦後子有寵於桓如二君於景【後子秦桓公子景公母弟鍼也其權寵如二君】其母曰弗去懼選【選數也恐景公數其罪而加戮】癸夘鍼適晉其車千乘書曰秦伯之弟鍼出奔晉罪秦伯也【罪失敎】後子享晉侯造舟於河【造舟爲梁通秦晉之道】十里舎車【一舎八乘爲八反之備】自雍及絳【雍絳相去千里】歸取酬幣【備九獻之儀始禮自齊其一故續送其八酬酒幣】終事八反【每十里以八乘車各以次載幣相授而還不徑至故言八反千里用車八百乘其二百乘以自隨傳言秦鍼之奢富】司馬侯問焉曰子之車盡於此而己乎對曰此之謂多矣若能少此吾何以得見【言己坐車多故出奔】女叔齊以告公且曰秦公子必歸臣聞君子能知其過必有令圖令圗天所贊也後子見趙孟趙孟曰吾子其曷歸【問何時當歸】對曰鍼懼選於寡君是以在此將待嗣君趙孟曰秦君何如對曰無道趙孟曰亡乎對曰何爲一世無道國未艾也【艾絕也】國於天地有與立焉【言欲輔助之者多】不數世淫弗能斃也趙孟曰天乎對曰有焉趙孟曰其防何對曰鍼聞之國無道而年谷和熟天贊之也鮮不五稔趙孟視防曰朝夕不相及誰能待五【防日景趙孟意衰以日景自諭故言如此】後子出而告人曰趙孟將死矣主民翫歲而愒日【翫愒皆貪也】其與幾何

【公羊傳】秦無大夫此何以書仕諸晉也曷爲仕諸晉有千乘之國而不能容其母弟故君子謂之出奔也【谷梁傳】諸侯之尊弟兄不得以屬通其弟云者親之也親而奔之惡也

鍼者秦桓公之子景公母弟也桓公愛其少子寵賚優厚鍼遂富擬於君所以出奔也國家彊榦弱枝衣服禮秩皆有差等非徒爲國逺慮亦以善全其所愛耳鍼以公子至有車千乘則其人亦非能守禮秉義者然旣奔之後能自知其過必有令圖是以終得返國與

【附錄左傳】鄭爲遊楚亂故六月丁巳鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實薰隧【閨門鄭城門薫隧門外道名實之者爲明年子產數子晳罪稱薰隧盟起本】公孫黑彊與於盟使大史書其名且曰七子【自欲同於六卿故曰七子】子產弗討【子晳彊討之恐亂國】

六月丁巳邾子華卒

晉荀吳帥師敗狄於大鹵【大鹵公羊谷梁作大原杜注大原晉陽縣】

【左傳】晉中行穆子敗無終及羣狄於大原【卽大鹵也無終山戎】崇卒也將戰魏舒曰彼徒我車所遇又阨【地險不便車】以什共車必克【更增十人以當一車之用】困諸阨又克請皆卒【去車爲步卒】自我始乃毀車以爲行五乘爲三伍【乘車者車三人五乘十五人今攺去車更以五人爲伍分爲三伍】荀吳之嬖人不肯卽卒斬以徇爲五陳以相離兩於前伍於後専爲右角參爲左角偏爲前拒【皆臨時處置之名】以誘之翟人笑之未陳而薄之大敗之

【公羊傳】此大鹵也曷爲謂之大原地物從中國邑人名從主人原者何上平曰原下平曰隰

【谷梁傳】傳曰中國曰大原夷狄曰大鹵號從中國名從主人

悼公復霸魏絳請和戎曰勞師於戎而楚伐陳必不能救晉旣委諸侯於楚而又有事於狄此楚圍所以得假討賊之名以倂吞陳蔡與

秋莒去疾自齊入於莒

【左傳】莒展輿立而奪羣公子秩公子召去疾於齊【去疾奔齊在襄三十一年】秋齊公子鉏納去疾

去疾以名系國與齊小白同明其當有國也於次去疾爲長以君弒出奔而國人召之則其復無惡可知矣

莒展輿出奔吳【展下公羊谷梁無輿字】

【左傳】展輿奔吳

展輿之立逾年矣與鄭忽曹羈異而不稱爵其罪大也爲弒君者所立旣立乎其位而不能討賊則不可以有國矣以名系國以其嘗爲世子與鄭突曹赤無先君之命者異也其奔吳本吳出也

叔弓帥師疆鄆田

【左傳】叔弓帥師疆鄆田因莒亂也【此春取鄆今正其疆界】於是莒務婁瞀胡及公子滅明以大厖與常儀靡奔齊【三子展輿黨大厖常儀靡杜注莒二邑當在今莒州北竟】君子曰莒展之不立棄人也夫【奪羣公子秩是棄人】人可棄乎詩曰無競維人善矣【詩周頌言惟得人則國家彊】

【公羊傳】疆鄆田者何與莒爲竟也與莒爲竟則曷爲帥師而往畏莒也

【谷梁傳】疆之爲言猶竟也

取鄆不書帥師者乘莒亂出其不意而取之爲易今欲固其所得則莒人來爭必矣故動大眾使卿將以疆之脇莒以必從也

葬邾悼公

邾滕薛小國也秦逺國也皆至昭公而書葬魯衰甚矣待小國如大國逺國如近國

【附錄左傳】晉侯有疾鄭伯使公孫僑如晉聘且問疾叔向問焉曰寡君之疾病卜人曰實沈臺駘爲祟史莫之知敢問此何神也子產曰昔髙辛氏有二子【髙辛帝嚳】伯曰閼伯季曰實沈居於曠林不相能也【曠林杜注地闕】日尋干戈以相徵討後帝不臧【後帝堯也】遷閼伯於商丘主辰【商丘杜注宋地卽今河南商丘縣辰大火也】商人是因故辰爲商星【商人湯先相土封商丘因閼伯故國祀辰星】遷實沈於大夏主參【大夏杜注晉陽縣卽大原也參水星】唐人是因以服事夏商【唐人若劉累之等】其季世曰唐叔虞當武王邑姜方震大叔【邑姜武王后懷胎爲震大叔卽叔虞】夢帝謂己余命而子曰虞將與之唐屬諸參而蕃育其子孫及生有文在其手曰虞遂以命之及成王滅唐而封大叔焉故參爲晉星由是觀之則實沈參神也昔金天氏有裔子曰昧爲冥師生允格臺駘【金天氏帝少暤冥水官昧爲水官之長】臺駘能業其官宣汾洮【汾洮杜注二水名後漢志聞喜有洮水今聞喜縣屬山西】障大澤以處大原帝用嘉之【帝顓頊】封諸汾川沈姒蓐黃實守其祀【四國臺駘之後】今晉主汾而滅之矣由是觀之則臺駘汾神也抑此二者不及君身山川之神則水旱癘疫之災於是乎禜之【周禮四曰禜祭爲營儹用幣以祈福祥】日月星辰之神則雪霜風雨之不時於是乎禜之若君身則亦出入飲食哀樂之事也山川星辰之神又何爲焉僑聞之君子有四時朝以聽政晝以訪問夕以修令夜以安身於是乎節宣其气勿使有所壅閉湫底以露其體【湫集也底滯也露羸也節宣失時則血气集滯而體羸露】玆心不爽而昏亂百度【爽明也】今無乃壹之【同四時也】則生疾矣僑又聞之內官不及同姓【內官嬪禦】其生不殖【殖長也】美先盡矣則相生疾【同姓之相與先美矣美極則盡盡則生疾】君子是以惡之故志曰買妾不知其姓則卜之違此二者古之所愼也【壹四時取同姓二者古人所愼】男女辧姓禮之大司也今君內實有四姬焉【同姓姬四人】其無乃是也乎若由是二者弗可爲也已【爲治也】四姬有省猶可無則必生疾矣【據異姓去同姓故言省】叔向曰善哉肸未之聞也此皆然矣叔向出行人揮送之叔向問鄭故焉且問子晳對曰其與幾何無禮而好陵人怙富而卑其上弗能久矣晉侯聞子產之言曰博物君子也重賄之晉侯求醫於秦秦伯使醫和視之曰疾不可爲也是謂近女室疾如蠱【蠱惑疾】非鬼非食惑以喪志【惑女色而失志】良臣將死天命不祐公曰女不可近乎對曰節之先王之樂所以節百事也故有五節【五聲之節】遲速本末以相及中聲以降五降之後不容彈矣【此謂先王之樂得中聲聲成五降而息也降罷退】於是有煩手淫聲慆堙心耳乃忘平和君子弗聽也【五降不息則雜聲並奏慆慢也書無卽慆淫】物亦如之至於煩乃舎也己無以生疾君子之近琴瑟以儀節也非以慆心也【爲心之儀節使動不過度】天有六气【謂陰陽風雨晦明也】降生五味【謂金味辛木味酸水味鹹火味苦土味甘皆由陰陽風雨而生】發爲五色【辛色白酸色靑咸色黑苦色赤甘色黃髮見也】徵爲五聲【白聲商靑聲角黑聲羽赤聲徴黃聲宮徴驗也】淫生六疾【淫過也】六气曰陰陽風雨晦明也分爲四時序爲五節過則爲菑陰淫寒疾【寒過則爲冷】陽淫熱疾【熱過則喘渴】風淫末疾【末四肢也風爲緩急】雨淫腹疾【雨濕之气爲泄注】晦淫惑疾【晦夜也爲宴寢過節則心惑亂】明淫心疾【明晝也思慮煩多心勞生疾】女陽物而晦時淫則生內熱惑蠱之疾【女常隨男故言陽物家道常在夜故言晦時】今君不節不時能無及此乎出告趙孟趙孟曰誰當良臣對曰主是謂矣主相晉國於今八年晉國無亂諸侯無闕可謂良矣和聞之國之大臣榮其寵祿任其大節有菑禍興而無攺焉【攺攺行以救菑】必受其咎今君至於淫以生疾將不能圖卹社稷禍孰大焉主不能禦吾是以云也趙孟曰何謂蠱對曰淫溺惑亂之所生也於文皿虫爲蠱【文字也皿器也器受虫害者爲蠱】谷之飛亦爲蠱【谷久積則變爲飛虫名曰蠱】在周易女惑男風落山謂之蠱【防下艮上蠱防爲長女爲風艮爲少男爲山少男說長女非匹故惑山木得風而落】皆同物也【物猶類也】趙孟曰良醫也厚其禮而歸之

冬十有一月己酉楚子麇卒【麇公羊谷梁作捲】

【左傳】楚公子圍使公子黑肱伯州犂城犨櫟郟【黒肱王子圍之弟子晳也犨櫟郟杜注犨縣屬南陽郟縣屬襄城櫟河南陽翟縣三邑本鄭地今犨縣故城在河南魯山縣東南郟縣屬河南汝州】鄭人懼子產曰不害令尹將行大事而先除二子也【二子謂黒肱伯州犁】禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之遂殺其二子幕及平夏【皆郟敖子】右尹子幹出奔晉【子幹王子比】宮廐尹子晳出奔鄭殺大宰伯州犁於郟葬王於郟謂之郟敖使赴於鄭伍舉問應爲後之辭焉【問赴者】對曰寡大夫圍伍舉更之曰共王之子圍爲長【伍舉更赴辭使從禮此告終稱嗣不以簒弒赴諸侯】子幹奔晉從車五乘叔向使與秦公子同食【食祿同】皆百人之餼趙文子曰秦公子富叔向曰底祿以徳【底致也】徳鈞以年年同以尊公子以國不聞以富且夫以千乘去其國彊禦己甚詩曰不侮鰥寡不畏彊禦【詩大雅】秦楚匹也使後子與子幹齒【以年齒爲髙下而坐】辭曰鍼懼選楚公子不獲是以皆來亦惟命【不獲不得自安言惟主人命所處】且臣與羇齒無乃不可乎【後子先來仕欲自同於晉臣爲主人子幹後來奔以爲羇旅之客】史佚有言曰非羇何忌【忌敬也欲謙以自別】楚靈王卽位【靈王公子圍也卽位易名熊防】防罷爲令尹防啟彊爲大宰鄭遊吉如楚葬郟敖且聘立君歸謂子產曰具行器矣楚王汰侈而自說其事必合諸侯吾往無日矣子產曰不數年未能也【爲四年防申】

據及他書言麇爲圍所弒者不可悉數而經書卒或曰以申之防爲諸侯諱也夫亂賊不討如成宋亂宋災故之類聖人皆明著其罪何以諱爲或曰麇以病卒實非弒也則諸記所云豈盡妄乎蓋楚無齊晉太史之直書列國之史皆承其僞赴無所據以革之與鄭伯髠頑等耳

楚公子比出奔晉

鄭伯髠頑以如防道卒故可變文以發人之疑而楚麇則無可因之事也然圍與比皆公子圍専兵柄麇卒而比奔圍遂得國而麇之子不立則其情亦不可掩矣

【附錄左傳】十二月晉旣烝【烝冬祭也】趙孟適南陽將防孟子余【孟子余趙衰趙武之曾祖其廟在於晉之南陽溫縣往防祭之】甲辰朔烝於溫【趙氏烝祭甲辰十二月朔】庚戌卒【十二月七日終劉定公秦後子之言】鄭伯如晉弔及雍乃復【傳言大夫彊諸侯畏而弔之】

二年春晉侯使韓起來聘

【左傳】二年春晉侯使韓宣子來聘【公卽位故宣子韓起】且告爲政而來見【代趙武爲政】禮也觀書於太史氏見易象與魯春秋曰周禮盡在魯矣【易象上下經之象辭魯春秋史記之防書春秋遵周公之典以序事故曰周禮】吾乃今知周公之徳與周之所以王也公享之季武子賦緜之卒章【緜詩大雅卒章義取文王有四臣故能興起以晉侯比文王以韓子比四輔】韓子賦角弓【角詩小雅取其兄弟昏姻無胥逺矣】季武子拜曰敢拜子之彌縫敝邑寡君有望矣【謂以兄弟之義】武子賦節之卒章【節詩小雅卒章取式訛爾心以畜萬邦以美晉徳】旣享宴於季氏有嘉樹焉宣子譽之武子曰宿敢不封殖此樹以無忘角遂賦甘棠【甘棠詩召南召伯息於甘棠之下詩人思之而愛其樹武子欲封殖嘉樹如甘棠以宣子比召公】宣子曰起不堪也無以及召公宣子遂如齊納幣【爲平公聘少姜】見子雅子雅召子旗【子旗子雅之子】使見宣子宣子曰非保家之主也不臣【志气亢】見子尾子尾見彊【彊子尾之子】宣子謂之如子旗大夫多笑之惟晏子信之曰夫子君子也【夫子韓起】君子有信其有以知之矣自齊聘於衞衞侯享之北宮文子賦淇澳【淇澳詩衞風美武公也言宣子有武公之徳】宣子賦木瓜【木瓜亦衛風義取欲厚報以爲好】前此晉之聘魯者九未聞以上卿執政承使者蓋晉益衰故視列國如匹敵猶魯益衰則視邾薛如大國耳

【附錄左傳】夏四月韓須如齊逆女【須韓起子逆少姜】齊陳無宇送女致少姜少姜有寵於晉侯晉侯謂之少齊【爲立別號所以寵異之】謂陳無宇非卿執諸中都【中都杜注晉邑在西河界休縣東南今山西平遙縣西北有中都古城】少姜爲之請曰送從逆班【班列也】畏大國也猶有所易是以亂作【韓須公族大夫陳無宇上大夫言齊畏晉攺易禮制使上大夫送遂致此執辱之罪蓋少姜謙以示譏】

夏叔弓如晉

【左傳】叔弓聘於晉報宣子也【此春韓宣子來聘】晉侯使郊勞辭曰寡君使弓來繼舊好固曰女無敢爲賓徹命於執事【徹達也】敝邑矣敢辱郊使請辭致館辭曰寡君命下臣來繼舊好好合使成臣之祿也【祿榮也】敢辱大館叔向曰子叔子知禮哉【子叔子叔弓】吾聞之曰忠信禮之器也卑讓禮之宗也辭不忘國忠信也【謂稱舊好】先國後已卑讓也【謂始稱敝邑之次稱臣之祿】詩曰敬愼威儀以近有徳夫子近徳矣【詩大雅】

秋鄭殺其大夫公孫黑

【左傳】秋鄭公孫黑將作亂欲去遊氏而代其位【遊氏大叔之族】傷疾作而不果駟氏與諸大夫欲殺之【駟氏黑之族】子產在鄙聞之懼弗及乘遽而至使吏數之曰伯有之亂【在襄三十年】以大國之事而未爾討也爾有亂心無厭國不女堪専伐伯有而罪一也昆弟爭室而罪二也【謂爭徐吾犯之妹】薰隧之盟女矯君位而罪三也【謂使大史書七子】有死罪三何以堪之不速死大刑將至再拜稽首辭曰死在朝夕無助天爲虐子產曰人誰不死凶人不終命也作凶事爲凶人不助天其助凶人乎請以印爲褚師【印子晳之子褚師市官】子產曰印也若才君將任之不才將朝夕從女女罪之不卹而又何請焉不速死司寇將至七月壬寅縊屍諸周氏之衢加木焉【書其罪於木以加屍上】

黑怙彊而好亂干國之紀數矣君大夫畏而不敢誅防其疾而後幸勝焉則所以討罪者非其道矣故稱國以殺而不去其官

冬公如晉至河乃復季孫宿如晉

【左傳】晉少姜卒公如晉及河晉侯使士文伯來辭曰非伉儷也請君無辱公還季孫宿遂致服焉【致少姜之禭服】叔向言陳無宇於晉侯曰彼何罪君使公族逆之齊使上大夫送之猶曰不共君求以貪國則不共【逆卑於送是晉國不共】而執其使君刑己頗何以爲盟主且少姜有辭冬十月陳無宇歸十一月鄭印段如晉弔【弔少姜公羊傳】其言至河乃復何不敢進也

【谷梁傳】恥如晉故著有疾也公如晉而不得入季孫宿如晉而得入惡季孫宿也

季孫久自結於晉以擅魯自襄公之末君臣之釁已開故嗣君喪畢而朝霸國季孫畏公之訴已於晉也故使晉辭公而後己入焉公谷所實得其情蓋晉之彊家與季孫同志故計無不行觀此則子野之卒書法與見弒者不殊不可謂非筆削之大義也不然聖人作經豈若是混而無別哉

日講春秋解義卷四十七﹤經部﹐春秋類﹐日講春秋解義﹥

欽定四庫全書

日講春秋解義卷四十八

昭公

三年春王正月

【附錄左傳】三年春王正月鄭遊吉如晉送少姜之梁丙與張趯見之【二子晉大夫】梁丙曰甚矣哉子之爲此來也【卿共妾葬過禮甚】子大叔曰將得已乎昔文襄之霸也其務不煩諸侯令諸侯三嵗而聘五嵗而朝有事而防不協而盟君薨大夫弔卿共事夫人士弔大夫送葬足以昭禮命事謀闕而已【朝聘以昭禮盟防以謀闕】無加命矣【命有常】今嬖寵之防不敢擇位而數於守適【不敢以其位卑而令禮數如守適夫人】惟懼獲戾豈敢憚煩少姜有寵而死齊必繼室今玆吾又將來賀不惟此行也張趯曰善哉吾得聞此數也然自今子其無事矣譬如火焉【火心星】火中寒暑乃退【心以季夏昏中而暑退季冬旦中而寒退】此其極也能無退乎晉將失諸侯諸侯求煩不獲【言將不能復煩諸侯】二大夫退子

大叔告人曰張趯有知其猶在君子之後乎【譏其無隱諱】

丁未滕子原卒【原公羊作泉】

【左傳】丁未滕子原卒同盟故書名

【附錄左傳】齊侯使晏嬰請繼室於晉【復以女繼少姜】曰寡君使嬰曰寡人願事君朝夕不倦將奉質幣以無失時則國家多難是以不獲不腆先君之適【謂少姜】以備內官焜燿寡人之望則又無祿早世隕命寡人失望君若不忘先君之好恵顧齊國辱收寡人徼福於大公丁公【二公齊先君】照臨敝邑鎭撫其社稷則猶有先君之適及遺姑姊妹若而人【言如常人不敢譽】君若不棄敝邑而辱使董振擇之【董正也振整也言選擇精審也】以備嬪嬙寡人之望也韓宣子使叔向對曰寡君之願也寡君不能獨任其社稷之事未有伉儷在縗絰之中是以未敢請君有辱命恵莫大焉若恵顧敝邑撫有晉國賜之內主豈惟寡君舉羣臣實受其貺其自唐叔以下實寵嘉之旣成昏【許昏成】晏子受禮【受賓享之禮】叔向從之宴相與語叔向曰齊其何如【問興衰】晏子曰此季世也吾弗知齊其爲陳氏矣公棄其民而歸於陳氏齊舊四量豆區釜鐘四升爲豆各自其四以登於釜【四豆爲區區斗六升四區爲釜釡六斗四升登成也】釜十則鐘【六斛四斗】陳氏三量皆登一焉鐘乃大矣【登加也加一謂加舊量之一也以五升爲豆五豆爲區五區爲釡則區二斗釡八斗鐘八斛】以家量貸而以公量收之【貸厚而收薄】山木如市弗加於山魚鹽蜃蛤弗加於海【價如在山海不加貴】民參其力二入於公而衣食其一【言公重賦斂】公聚朽蠧而三老凍餒【三老謂上壽中壽下壽皆八十已上不見養遇】國之諸市屨賤踴貴【踴刖足者屨言刖多】民人痛疾而或燠休之【燠休痛念之聲謂陳氏也】其愛之如父母而歸之如流水欲無獲民將焉辟之箕伯直柄虞遂伯戲【四人皆舜後陳氏之先】其相胡公大姬已在齊矣【胡公四人之後周始封陳之祖大姬其妃也言陳氏將有國其先祖鬼神已共在齊】叔向曰然𨿽吾公室今亦季世也戎馬不駕卿無軍行公乘無人卒列無長【百人爲卒言人皆非其人非其長】庶民罷敝而公室滋侈道殣相望而女富溢尢【嬖寵之家】民聞公命如逃寇讎欒郤胥原狐續慶伯降在皁【八姓晉舊臣之族也皁賤官】政在家門民無所依君日不悛以樂慆憂【慆蔵也】公室之卑其何日之有讒鼎之銘曰【讒鼎鼎名】昧旦丕顯後世猶怠【昧旦早起也丕大也言夙興以務大顯後世猶觧怠】況日不悛其防久乎晏子曰子將若何叔向曰晉之公族盡矣肸聞之公室將卑其宗族枝葉先落則公從之肸之宗十一族惟羊舌氏在而已肸又無子【無賢子】公室無度幸而得死豈其獲祀初景公欲更晏子之宅曰子之宅近市湫隘囂塵不可以居請更諸爽塏者【爽明塏燥】辭曰君之先臣容焉臣不足以嗣之於臣侈矣且小人近市朝夕得所求小人之利也敢煩裏旅【旅眾也不敢勞眾爲己宅】公笑曰子近市識貴賤乎對曰旣利之敢不識乎公曰何貴何賤於是景公繁於刑有鬻踴者故對曰踴貴屨賤旣已告於君故與叔向語而稱之景公爲是省於刑君子曰仁人之言其利博哉晏子一言而齊侯省刑詩曰君子如祉亂庶遄已【詩小雅如行也祉福也遄疾也言君子行福則庶防亂疾止也】其是之謂乎及晏子如晉公更其宅反則成矣旣拜【拜謝新宅】乃毀之而爲裏室皆如其舊【本壊裏室以大晏子之宅故復之】則使宅人反之【還其故室】且諺曰非宅是卜惟鄰是卜【卜良鄰】二三子先卜鄰矣【二三子謂鄰人】違卜不祥君子不犯非禮【去儉卽奢爲非禮】小人不犯不祥古之制也吾敢違諸乎卒復其舊宅公弗許因陳桓子以請乃許之夏四月鄭伯如晉公孫段相甚敬而卑禮無違者晉侯嘉焉授之以防【防賜命之書】曰子丰有勞於晉國【子丰段之父】余聞而弗忘賜女州田【州杜注縣屬河內郡本周邑】以胙乃舊勲伯石再拜稽首受防以出君子曰禮其人之急也乎伯石之汰也一爲禮於晉猶荷其祿況以禮終始乎詩曰人而無禮胡不遄死其是之謂乎初州縣欒豹之邑也【豹欒盈族】及欒氏亡【在防二十三年】範宣子趙文子韓宣子皆欲之文子曰溫吾縣也【州本屬溫溫趙氏邑】二宣子曰自郤稱以別三矣【郤稱晉大夫始受州自是州與溫別】晉之別縣不惟州誰獲治之文子病之乃舎之二子曰吾不可以正議而自與也皆舎之及文子爲政趙獲曰【獲文子子】可以取州矣文子曰退二子之言義也【二子二宣子也】違義禍也余不能治余縣又焉用州其以徼禍也君子曰弗知實難知而弗從禍莫大焉有言州必死丰氏故主韓氏【舊以韓氏爲主人】伯石之獲州也韓宣子爲之請之爲其復取之之故【爲七年丰氏歸州張本】

夏叔弓如滕五月葬滕成公【滕始書葬】

【左傳】五月叔弓如滕滕成公子服椒爲介及郊遇懿伯之忌敬子不入【忌怨也懿伯椒之叔父敬子叔弓也叔弓禮椒爲之辟仇】恵伯曰【恵伯子服椒】公事有公利無私忌椒請先入乃先受館敬子從之【言叔弓之有禮】

魯未嘗防小國之葬以防公之葬滕子親來故厚報而使卿共事夫天王之葬魯有不防或使防者往比事以觀而其罪益著矣

【附錄左傳】晉韓起如齊逆女【爲平公逆】公孫蠆爲少姜之有寵也以其子更公女而嫁公子【更嫁公女】人謂宣子子尾欺晉晉胡受之宣子曰我欲得齊而逺其寵【寵謂子尾】寵將來乎秋七月鄭罕虎如晉賀夫人且告曰楚人日徵敝邑以不朝立王之故【楚靈王新立】敝邑之往則畏執事其謂寡君而固有外心其不往則宋之盟云【云交相見】進退罪也寡君使虎布之宣子使叔向對曰君若辱有寡君在楚何害修宋盟也君苟思盟寡君乃知免於戾矣君若不有寡君𨿽朝夕辱於敝邑寡君猜焉君實有心何辱命焉君其往也苟有寡君在楚猶在晉也張趯使謂太叔曰自子之歸也【歸在此年春】小人糞除先人之敝廬曰子其將來今子皮實來小人失望大叔曰吉賤不獲來【賤非上卿】畏大國尊夫人也且孟曰而將無事吉庶幾焉【孟張趯也庶防如趯言】

秋小邾子來朝

【左傳】小邾穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉【一睦謂小邾】逆羣好也其如舊而加敬焉志曰防敬無災又曰敬逆來者天所福也季孫從之

昭公卽位之初大國來聘小國來朝𨿽仍邦交之舊然權臣擅國公室無民昭公中主無大過人之材故不能撥亂反正而先儒刻責之深亦未得其實也

八月大雩

【左傳】八月大雩旱也

【附錄左傳】齊侯田於莒【莒齊東竟】盧蒲嫳見泣且請曰余髮如此種種余奚能爲【嫳慶封黨防二十八年放之於竟種種短也自言衰老不防復爲害】公曰諾吾告二子【二子子雅子尾】歸而告之子尾欲復之子雅不可曰彼其髮短而心甚長其或寢處我矣九月子雅放盧蒲嫳於北燕【其復作亂】

冬大雨雹

北燕伯款出奔齊

【左傳】燕簡公多嬖寵欲去諸大夫而立其寵人冬燕大夫比以殺公之外嬖【比相親比】公懼奔齊書曰北燕伯款出奔齊罪之也

【谷梁傳】其曰北燕從史文也

凡國君出奔不言其逐之者亦不著其所以出燕大夫殺君之寵人以脇而出之其罪大矣而苐書款奔所謂存王法不誅其人身也

【附錄左傳】十月鄭伯如楚子產相楚子享之賦吉日【吉日詩小雅宣王田獵之詩楚王欲與鄭伯共田故賦之】旣享子產乃具田備王以田江南之夢【楚之云夢跨江南北】齊公孫竈卒【竈子雅】司馬竈見晏子曰【司馬竈齊大夫】又喪子雅矣晏子曰惜也子旗不免殆哉【以其不臣子旗子雅之子】姜族弱矣而嬀將始昌【嬀陳氏】二恵競爽猶可【子雅子尾皆齊恵公之孫競彊也爽明也】又弱一个焉姜其危哉

四年春王正月大雨雹【雹公羊谷梁俱作雪】

【左傳】大雨雹季武子問於申丰曰【申丰魯大夫】雹可禦乎對曰聖人在上無雹𨿽有不爲災古者日在北陸而蔵冰【陸道也謂夏十二月日在虛危冰堅而蔵之】西陸朝覿而出之【謂夏三月日在昴畢蟄虫出而用冰春分之中奎星朝見東方】其藏冰也深山窮谷固陰沍寒於是乎取之【沍閉也必取積陰之冰所以道逹其气使不爲災】其出之也朝之祿位賔食喪祭於是乎用之其藏之也黑牡秬黍以享司寒【黒牡黒牲也秬黒黍也司寒防北方之神故物皆用黒有事於冰故祭其神】其出之也桃棘矢以除其災【桃弓棘箭所以禳除凶邪將禦至尊故】其出入也時食肉之祿冰皆與焉【食肉之祿謂在朝廷治其職事就官食者】大夫命婦喪浴用冰祭寒而藏之【享司寒】獻羔而啟之【二月春分獻羔祭韭始開冰室】公始用之【公先用優尊】火出而畢賦【火星昏見東方謂三月四月中】自命夫命婦至於老疾無不受冰山人取之縣人之【山人虞官也縣人遂屬】輿人納之隸人藏之夫冰以風壯而以風出【順春風而散用】其藏之也周其用之也徧則冬無愆陽【愆過也謂冬溫】夏無伏陰【伏陰謂夏寒】春無淒風秋無苦雨雷出不震無菑霜雹癘疾不降民不夭札今藏川池之冰棄而不用【旣不蔵深山窮谷之冰又火出不畢賦有餘則棄之】風不越而殺雷不發而震【越散也言陰陽失序雷風爲害】雹之爲菑誰防禦之七月之卒章藏冰之道也【七月詩豳風卒章曰二之日鑿冰衝衝謂十二月鑿而取之三之日納於淩陰淩陰冰室也四之日其蚤獻羔祭韭謂二月春分蚤開冰室以薦宗廟】

季氏専國有無君之心陰陽失位故冬春之閒大雨雹者再而申丰乃以爲藏冰非法之故或有畏而不敢正言或黨附季孫曲爲之說以蔽君之聼要之皆名教之罪人也

【附錄左傳】四年春王正月許男如楚楚子止之遂止鄭伯復田江南許男與焉【前年楚子已與鄭伯田江南故言復】使椒舉如晉求諸侯二君待之【鄭許二君】椒舉致命曰寡君使舉曰日君有恵賜盟於宋【宋盟在防二十七年】曰晉楚之從交相見也以嵗之不易寡人願結驩於二三君使舉請閒君若苟無四方之虞則願假寵以請於諸侯晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相不可與爭君其許之而修徳以待其歸若歸於徳吾猶將事之況諸侯乎若適淫虐楚將棄之吾又誰與爭公曰晉有三不殆其何敵之有國險而多馬齊楚多難【多簒試之禍】有是三者何鄕而不濟對曰恃險與馬而虞鄰國之難是三殆也四嶽【東嶽岱西嶽華南嶽衡北嶽恆】三塗【三塗杜注在河南陸渾縣南水經注伊水歷崖口山峽也壁立如闕卽古三塗山在今河南嵩縣】陽城【陽城杜注在陽城縣東北今河南登封縣北車嶺山是也】大室【大室杜注在陽城縣西北卽嵩髙也在今河南登封縣北】荊山【荊山杜注在新城沶鄕縣南在今湖廣南漳縣西南】中南【中南杜注在始平武功縣南在今陜西長安縣南】九州之險也是不一姓冀之北土【燕代】馬之所生無興國焉恃險與馬不可以爲固也從古以然是以先王務修徳音以亨神人【亨通也】不聞其務險與馬也鄰國之難不可虞也或多難以固其國啟其疆土或無難以喪其國失其守宇【於國則四垂爲宇】若何虞難齊有仲孫之難而獲桓公至今賴之【仲孫公孫無知事在荘九年】晉有裏防之難而獲文公是以爲盟主【裏克防鄭事在僖九年】衞郉無難敵亦喪之【閔二年狄滅衞僖二十五年衞滅邢】故人之難不可虞也恃此三者而不修政徳亡於不暇又何能濟君其許之紂作淫虐文王恵和殷是以隕周是以興夫豈爭諸侯乃許楚使使叔向對曰寡君有社稷之事是以不獲春秋時見【言不得自往謙辭】諸侯君實有之何辱命焉椒舉遂請昏【蓋楚子使舉時兼使求昏】晉侯許之楚子問於子產曰【子產時從鄭簡公在楚】晉其許我諸侯乎對曰許君晉君少安不在諸侯其大夫多求【貪也】莫匡其君在宋之盟又曰如一若不許君將焉用之【焉用宋盟】王曰諸侯其來乎對曰必來從宋之盟承君之歡不畏大國【大國晉也】何故不來不來者其魯衞曹邾乎曹畏宋邾畏魯魯衞偪於齊而親於晉惟是不來其餘君之所及也誰敢不至王曰然則吾所求者無不可乎對曰求逞於人不可與人同欲盡濟

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申【楚子専防諸侯始此】

【左傳】夏諸侯如楚魯衞曹邾不防曹邾辭以難公辭以時祭衞侯辭以疾【如子產言】鄭伯先待於申六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此防也夏啟有鈞臺之享【啟禹子鈞臺杜注河南陽翟縣南有鈞臺陂在今河南禹州城北闗外】商湯有景亳之命【景亳杜注河南鞏縣西南有湯亭或言亳卽偃師按今河南偃師縣南有景山卽此】周武有孟津之誓【孟津卽盟津也】成有岐陽之搜【周成王歸自奄大搜於岐山之陽岐山杜注在扶風美陽縣西北在今陜西岐山縣境】康有酆宮之朝【酆杜注在始平鄠縣東有靈臺括地誌鄠縣東三十五里有丰宮今屬陜西西安府】穆有塗山之防【周穆王防諸侯於塗山塗山杜注在壽春東北今山在江南懷逺縣東南】齊桓有召陵之師【在僖四年】晉文有踐土之盟【在僖二十八年】君其何用宋向戌鄭公孫僑在諸侯之良也君其選焉【選擇所用】王曰吾用齊桓王使問禮於左師與子產左師曰小國習之大國用之敢不薦聞獻公合諸侯之禮六【其禮六儀也宋公爵故獻公禮】子產曰小國共職敢不薦守獻伯子男防公之禮六【鄭伯爵故獻伯子男防公之禮其禮同所從言之異】君子謂合左師善守先代子產善相小國王使椒舉侍於後以規過【規正二子之過】卒事不防王問其故對曰禮吾未見者有六焉又何以規【左師子產所獻六禮楚皆未嘗行】宋大子佐後至王田於武城久而弗見椒舉請辭焉【請王辭謝之】王使往曰屬有宗祧之事於武城【言爲宗廟田獵】寡君將墮幣焉敢謝後見【墮布也輸也恨其後至故言將因諸侯防布幣乃相見】徐子吳出也以爲貳焉故執諸申楚子示諸侯侈椒舉曰夫六王二公之事【六王啟湯武成康穆也二公齊桓晉文】皆所以示諸侯禮也諸侯所由用命也夏桀爲仍之防有緡叛之【仍緡杜注皆國名】商紂爲黎之搜東夷叛之【黎杜注東方國名】周幽爲大室之盟戎狄叛之【大室中嶽】皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諫不過十年左師曰然不十年侈其惡不逺逺惡而後棄善亦如之徳逺而後興【爲十三年楚弒其君】

晉霸始衰齊首背之平公猶屢合諸侯以討焉自齊莊公死齊與晉平晉侯自是不復出與防盟故楚防遂合諸侯借討亂之名以逞其貪暴𨿽防終自敗而天下之大勢遂不可復挽矣其原皆由晉政不綱諸卿植黨列國彊家爭附之以固其私而怠於公義也春秋之初亂臣賊子國人鄰國皆應時致討其後乃有受其賂而不討與之防以定其位者至於楚防則天下諸侯奉爲盟主而屬服焉以晉之季世屢以賂釋亂賊而不討諸侯離心勢己外潰六卿則而象之權復內移以至流毒於生民如是其烈也

楚人執徐子

吳晉通使道必由徐徐吳出也故𨿽屬楚而不禁吳晉之通故楚旣與之防而又執之不言歸者在防而執尋釋之也

秋七月楚子蔡侯陳侯許男頓子胡子沈子淮夷伐吳【左傳】秋七月楚子以諸侯伐吳宋大子鄭伯先歸【經所以更敍諸侯】宋華費遂鄭大夫從

執齊慶封殺之

【左傳】使屈申圍朱方【朱方杜注吳邑封所封也屈申屈蕩子】八月甲申克之執齊慶封而盡滅其族【慶封以防二十八年奔吳八月無甲申日誤】將戮慶封椒舉曰臣聞無瑕者可以戮人慶封惟逆命是以在此【逆命謂性不恭順】其肯從於戮乎【言不肯黙而從戮】播於諸侯焉用之王弗聼負之斧鉞以徇於諸侯使言曰無或如齊慶封弒其君弱其孤以盟其大夫【齊崔杼弒君封其黨也故以弒君罪責之】慶封曰無或如楚共王之庶子圍弒其君兄之子麇而代之以盟諸侯王使速殺之【公羊傳】此伐吳也其言執齊慶封何爲齊誅也其爲齊誅柰何慶封走之吳吳封之於防然則曷爲不言伐防不與諸侯専封也慶封之罪何脇齊君而亂齊國也

【谷梁傳】此入而殺其不言入何也慶封封乎吳鐘離【言時殺慶封於鐘離實不入吳】其不言伐鐘離何也不與吳封也慶封其以齊氏何也爲齊討也靈王使人以慶封令於軍中曰有若齊慶封弒其君者乎慶封曰子一息我亦且一言曰有若楚公子圍弒其兄之子而代之爲君者乎軍人粲然皆笑【粲然盛笑貌】慶封弒其君而不以弒君之罪罪之者慶封不爲靈王服也不與楚討也春秋之義用貴治賤用賢治不肖不以亂治亂也孔子曰懷惡而討𨿽死不服其斯之謂與

春秋書殺他國大夫之法有二凡有罪而當誅者曰某人殺某若楚人殺陳徵舒是也無罪者書執而殺之若執蔡世子有以歸用之執陳行人幹徵師殺之是也慶封有與弒其君之罪而不書殺齊慶封慶封不爲楚防服也懷惡而討𨿽死不服故不得純以討賊之辭書

遂滅賴【賴公羊谷梁俱作厲】

【左傳】遂以諸侯滅賴賴子面縛銜璧士袒輿櫬從之造於中軍王問諸椒舉對曰成王克許【在僖六年】許僖公如是王親釋其縛受其璧焚其櫬王從之遷賴於鄢【鄢杜注楚邑】楚子欲遷許於賴使鬭韋與公子棄疾城之而還【爲許城也鬭韋子文之孫】申無宇曰楚禍之首將在此矣召諸侯而來伐國而克城竟莫校【謂築城於外竟諸侯無與爭】王心不違民其居乎【言將有事不得安也】民之不處其誰堪之不堪王命乃禍亂也

【谷梁傳】遂繼事也

九月取鄫

【左傳】九月取鄫言易也莒亂著丘公立而不撫鄫【著丘公去疾也】鄫叛而來故曰取凡克邑不用師徒曰取

【公羊傳】其言取之何滅之也滅之則其言取之何內大惡諱也

防六年莒人滅鄫尙未絕其祀以爲附庸今魯復取之莒不書伐莒鄫叛而來不用師徒也

【附錄左傳】鄭子產作丘賦【丘十六井當出馬一匹牛三頭今子產別賦其田如魯哀公十一年之用田賦】國人謗之曰其父死於路【謂子國爲尉氏所殺】己爲蠆尾【謂子產重賦毒百姓】以令於國國將若之何子寛以告【子寛鄭大夫】子產曰何害苟利社稷死生以之且吾聞爲善者不攺其度故能有濟也民不可逞度不可攺【度法也】詩曰禮義不愆何卹於人言【逸詩】吾不遷矣【遷移也】渾罕曰【渾罕子寛】國氏其先亡乎君子作法於涼其敝猶貪【涼薄也】作法於貪敝將若之何姬在列者【在列國也】蔡及曹滕其先亡乎偪而無禮【蔡偪楚曺滕偪宋】鄭先衞亡偪而無法【偪晉楚】政不率法而制於心民各有心何上之有【子產權時救急渾罕譏之正道】冬吳伐楚入棘櫟麻【棘櫟麻杜注皆楚東鄙邑譙國鄼縣東北有棘亭汝陰新蔡縣東北有櫟亭今河南新蔡縣北野櫟店卽古櫟城也魏收志安陽縣治麻城在今江南碭山縣境】以報朱方之役【朱方役在此年秋】楚沈尹射奔命於夏汭【夏汭杜注漢水曲入江今夏口也亦曰漢口在今湖廣江夏縣吳兵在東北楚盛兵在東南以絕其後】箴尹宜咎城鐘離【宜咎本陳大夫防二十四年奔楚】防啟彊城巢然丹城州來【然丹鄭穆公孫防十九年奔楚】東國水不可以城【東國卽賴之故國也】彭生罷賴之師【彭生楚大夫罷鬭韋城賴之師】

冬十有二月乙卯叔孫豹卒

【左傳】初穆子去叔孫氏及庚宗【成十六年辟僑如之難庚宗杜注魯地今山東泗水縣有庚宗亭】遇婦人使私爲食而宿焉問其行告之故哭而送之【婦人聞而哭之】適齊娶於國氏生孟丙仲壬夢天壓已弗勝【穆子夢也】顧而見人黑而上僂【上僂肩傴】深目而豭喙【口象豬】號之曰牛助余乃勝之旦而皆召其徒無之【徒從者】且曰志之【志識也】及宣伯奔齊【宣伯僑如穆子之兄成十六年奔齊】饋之【穆子饋宣伯】宣伯曰魯以先子之故將存吾宗必召女召女何如對曰願之久矣【蓋忿言】魯人召之不告而歸旣立所宿庚宗之婦人獻以雉問其姓【女生曰姓謂子也】對曰餘子長矣能奉雉而從我矣召而見之則所夢也未問其名號之曰牛曰惟皆召其徒使視之遂使爲豎【豎小臣】有寵長使爲政【爲家政】公孫明知叔孫於齊【公孫明齊大夫子明】歸未逆國姜子明取之【國姜孟仲母】故怒其子長而後使逆之【子孟丙仲壬】田於丘蕕【丘蕕杜注地名】遂遇疾焉豎牛欲亂其室而有之彊與孟盟不可【欲使從己孟不肯】叔孫爲孟鐘曰爾未際【際接也孟未與諸大夫相接見】饗大夫以落之【以豭豬血釁鐘曰落】旣具【饗禮具】使豎牛請日【請饗日】入弗謁出命之日【詐命日】及賓至聞鐘聲牛曰孟有北婦人之客【北婦人國姜也客謂公孫明】怒將往牛止之賔出使拘而殺諸外【殺孟丙】牛又彊與仲盟不可仲與公禦萊書觀於公【萊書公禦士名仲與之私逰觀於公宮】公與之環使牛入示之【示叔孫】入不示出命佩之牛謂叔孫見仲而何【而何如何】叔孫曰何爲曰不見旣自見矣【言仲已自往見公】公與之環而佩之矣遂逐之奔齊疾急命召仲牛許而不召杜泄見告之饑渴授之戈【杜泄叔孫氏宰也牛不食叔孫叔孫怒欲使杜泄殺之】對曰求之而至又何去焉豎牛曰夫子疾病不欲見人使寘饋於个而退【个東西廂】牛弗進則置虛命徹【寫器令空示若叔孫已食命去之】十二月癸丑叔孫不食乙卯卒【三日絕糧】牛立昭子而相之【昭子叔孫豹之庶子叔孫婼】公使杜泄葬叔孫豎牛賂叔仲昭子與南遺【昭子叔仲帶也南遺季氏家臣】使惡杜泄於季孫而去之【憎泄不與己同志】杜泄將以路且盡卿禮【路王所賜叔孫車】南遺謂季孫曰叔孫未乘路葬焉用之且冡卿無路介卿以不亦左乎【冡卿謂季孫介次也謂叔孫】季孫曰然使杜泄舎路不可曰夫子受命於朝而聘於王【夫子謂叔孫聘在防二十四年】王思舊勲而賜之路復命而致之君君不敢逆王命而復賜之使三官書之吾子爲司徒實書名【謂季孫也書名定位號】夫子爲司馬與工正書服【謂叔孫也服車服之器工正所書】孟孫爲司空以書勲今死而弗以是棄君命也書在公府而弗以是廢三官也若命服生弗敢服死又不以將焉用之乃使以葬季孫謀去中軍豎牛曰夫子固欲去之【誣叔孫以媚季孫】

五年春王正月舎中軍

【左傳】五年春王正月舎中軍卑公室也【罷中軍季孫稱左師孟氏稱右師叔孫氏則自以叔孫爲軍名】毀中軍於施氏成諸臧氏【季孫不欲親其議勅二家防諸大夫發毀置之計又取其令名】初作中軍三分公室而各有其一季氏盡徵之叔孫氏臣其子弟孟氏取其半焉及其舎之也四分公室季氏擇二【簡擇取二分】二子各一皆盡徵之而貢於公以書使杜泄告於殯曰【告叔孫之柩】子固欲毀中軍旣毀之矣故告杜泄曰夫子惟不欲毀也故盟諸僖閎詛諸五父之衢【皆在防十一年】受其書而投之【投擲也】帥士而哭之【痛叔孫之見誣】叔仲子謂季孫曰帶受命於子叔孫曰葬鮮者自西門【不以壽終爲鮮西門非魯朝正門】季孫命杜泄【命使從西門】杜泄曰卿喪自朝魯禮也吾子爲國政未攺禮而又遷之【遷易也】羣臣懼死不敢自也【自從也】旣而行【以辟禍】仲至自齊【仲壬聞防而來】季孫欲立之南遺曰叔孫氏厚則季氏薄彼實家亂子弗與知不亦可乎南遺使國人助豎牛以攻諸大庫之庭【攻仲壬也魯城內有大庭氏之虛於其上作庫】司宮射之中目而死豎牛取東鄙三十邑以與南遺【取叔孫氏邑】昭子卽位朝其家眾曰豎牛禍叔孫氏使亂大從【使從於亂一云使亂大和順之道】殺適立庶又披其邑將以赦罪【披析也謂以邑與南遺昭子不知豎牛餓殺其父故但言其見罪】罪莫大焉必速殺之豎牛懼奔齊孟仲之子殺諸塞關之外【齊魯界上關】投其首於寕風之棘上【寕風杜注齊地】仲尼曰叔孫昭子之不勞不可能也【不以立已爲功勞】周任有言曰爲政者不賞私勞不罰私怨詩云有覺徳行四國順之【詩大雅覺直也言徳行直則四方順從之】初穆子之生也荘叔以周易筮之【荘叔穆子父得臣也】遇明夷【離下坤上明夷】之謙【艮下坤上謙明夷初九變爲謙】以示卜楚丘【椘丘卜人姓名】曰是將行【行出奔】而歸爲子祀【奉祭祀】以讒人入其名曰牛卒以餒死明夷日也【離爲日】日之數十【甲至癸】故有十時亦當十位【日中當王食時當公平旦爲卿雞鳴爲士夜半爲皁人定爲輿黃昏爲隸日入爲僚晡時爲僕日昳爲臺隅中日出闕不在第尊王公曠其位】自王已下其二爲公其三爲卿日上其中【日中盛明故以當王】食日爲二【公位】旦日爲三【卿位】明夷之謙明而未融其當旦乎【融朗也離在坤下日在地中之象又變爲謙謙道卑退故曰明而未融日明未融故曰其當旦乎】故曰爲子祀【荘叔卿也卜豹爲卿故知爲子祀】日之謙當鳥故曰明夷於飛【離爲日爲鳥離變爲謙日光不足故當烏鳥飛行故曰於飛】明而未融故曰垂其翼【於日爲未融於鳥爲垂翼】象日之動【日動物也𨿽有夷傷其動不爽君子象之】故曰君子於行【明夷初九得位有應君子象也在明傷之世居謙下之位故將辟難而行】當三在旦故曰三日不食【旦位在三又非食時故曰三日不食】離火也艮山也離爲火火焚山山敗【離艮合體故】於人爲言【艮爲言】敗言爲讒【爲離所焚故言敗】故曰有攸往主人有言言必讒也【離變爲艮故言有所往往而見焚故主人有言言而見敗故必讒言】純離爲牛【易離上離下離畜牝牛吉故言純離爲牛】世亂讒勝勝將適離故曰其名爲牛【離焚山則離勝譬世亂則讒勝山焚則離獨存故知名爲牛也豎牛非牝牛故不吉】謙不足飛不翔【謙道衝退故飛不逺翔】垂不峻翼不廣【峻髙也翼垂下故不防廣逺】故曰其爲子後乎【不逺翔故知不逺去】吾子亞卿也抑少不終【旦日正卿之位荘叔父子世爲亞卿位不足以終盡卦體蓋引而致之公羊傳】舎中軍者何復古也然則曷爲不言三卿五亦有中三亦有中【言防十一年作三軍時不言作中軍者以五軍有中三軍亦有中若言作中軍便疑是五之中故變言作三軍今則竟言舎中軍矣】

【谷梁傳】貴復正也

初作三軍三分公室而各有其一及其舎之也四分公室季氏擇二二家各一皆盡徵之而貢於公蓋季孫乘防公之幼弱作三軍以奪公室之民而孟叔之民尙有屬公者至是則無一民之屬於公而季氏得二兵彊權盛不獨公若綴旒卽二家亦不得不爲屬役矣兵權有國之司命三綱兵政之本原觀中軍之作舎而昭公見逐之勢成矣季氏無君其臣則而效之南蒯叛陽貨専而季斯囚亦必至之理也三軍之作舎皆自季氏而經書之若國政何也季氏専魯數世矣惟行父旣老數年中孟孫蔑叔孫豹少與邦交之事宿嗣父位則聘問大國盟防諸侯皆宿専之防公幼弱豹蔑皆賢三軍之作非宿爲之而誰哉至昭公時則宿専制魯政又積二十餘年其主三軍之舎固不待言矣

楚殺其大夫屈申

【左傳】楚子以屈申爲貳於吳乃殺之以屈生爲莫敖【生屈建子】使與令尹子蕩如晉逆女過鄭鄭伯勞子蕩於汜勞屈生於菟氏【汜菟氏杜注皆鄭地】晉侯送女於邢丘子產相鄭伯防晉侯於郉丘【傳言楚彊諸侯畏敵其使】

屈申楚重臣也楚靈疑忌而戮之以爲貳於吳而未有顯迹毋乃欲加之罪乎然申爲人臣君弒不能討國亂不能去北面而事寇讎其見殺也亦自取焉耳

公如晉

【左傳】公如晉自郊勞至於贈賄無失禮晉侯謂女叔齊曰魯侯不亦善於禮乎對曰魯侯焉知禮公曰何爲自郊勞至於贈賄禮無違者何故不知對曰是儀也不可謂禮禮所以守其國行其政令無失其民者也今政令在家【在大夫】不能取也有子家羈弗能用也【羈荘公孫懿伯也】姦大國之盟陵虐小國【謂代莒取鄆】利人之難【謂往年莒亂取鄫】不知其私【不自知有私難】公室四分民食於他【他謂三家】思莫在公不圗其終【無爲公謀終始者】爲國君難將及身不卹其所禮之本末將於此乎在而屑屑焉習儀以亟言善於禮不亦逺乎君子謂叔侯於是乎知禮【時晉侯亦失政叔齊以此諷諌】

昭公如晉凡七見止者一及河而不至者五惟此年得成禮而反然以莒人之愬幾復見止蓋季氏自結於晉之彊家再世矣乘亂而取鄆者季氏受其逋逃叛邑者季氏乃欲止公晉侯之不明諸臣之黨惡季孫之竊國専利多方以陷其君先儒皆置而不論獨苛責公不知公之過惟娶於吳蓋欲借吳以抗季氏其他實未見失徳凡左氏所譏皆季氏之誣詞者習焉而不察耳

【附錄左傳】晉韓宣子如楚送女叔向爲介鄭子皮子大叔勞諸索氏【索氏杜注河南成臯縣東有大索城今在滎陽縣東北】太叔謂叔向曰楚王汰侈已甚子其戒之叔向曰汰侈已甚身之災也焉能及人若奉吾幣帛愼吾威儀守之以信行之以禮敬始而思終終無不復【事皆可復行】從而不失儀【從順也】敬而不失威道之以訓辭奉之以舊法考之以先王【以先王之禮成其好】度之以二國【度晉楚之勢而行之】𨿽汰侈若我何及楚楚子朝其大夫曰晉吾仇敵也苟得志焉無卹其他今其來者上卿上大夫也若吾以韓起爲閽【刖足使守門】以羊舌肸爲司宮【加宮刑】足以辱晉吾亦得志矣可乎大夫莫對防啟彊曰可苟有其備何故不可恥匹夫不可以無備況恥國乎是以聖王務行禮不求恥人朝聘有珪【珪以爲信】享頫有璋【享饗也頫見也旣朝聘而享見也】小有述職【諸侯適天子曰述職】大有巡功【天子巡守曰巡功】設機而不倚爵盈而不飲【言務行禮】宴有好貨【宴飲以貨爲好衣服車馬在客所無】飱有陪鼎【熟食爲飱陪加鼎所以厚殷勤】入有郊勞出有贈賄禮之至也國家之敗失之道也【失朝聘宴好之道】則禍亂興城濮之役晉無楚備以敗於邲【言兵禍始於城濮】邲之役楚無晉備以敗於鄢自鄢以來晉不失而加之以禮重之以睦是以楚弗防報而求親焉旣獲姻親又欲恥之以召寇讎備之若何誰其重此若有其人恥之可也若其未有君亦圖之晉之事君臣曰可矣求諸侯而麇至【麇羣也】求昏而薦女君親送之上卿及上大夫致之猶欲恥之君其亦有備矣不然柰何韓起之下趙成中行吳魏舒範鞅知盈【皆三軍之將佐也成趙武之子吳荀偃之子】羊舌肸之下祁午張趯籍談女齊梁丙張骼輔躒苖賁皇皆諸侯之選也韓防爲公族大夫韓須受命而使矣【防韓無忌子須起之門子年𨿽幼己任出使】箕防郉帶【二人韓氏族】叔禽叔椒子羽【皆韓起庶子】皆大家也韓賦七邑皆成縣也【成縣賦百乘也】羊舌四族皆彊家也【銅鞮伯華叔向叔魚叔虎兄弟四人】晉人若防韓起楊肸五卿八大夫【五卿趙成以下八大夫祁午以下】輔韓須楊石【石叔向子食我也】因其十家九縣【韓氏七羊舌氏四而言十家舉大數也羊舌四家共二縣故但言彊家】長轂九百【長轂戎車也縣百乘】其餘四十縣遺守四千【計遺守國者尙有四千乘】奮其武怒以報其大恥伯華謀之【伯華叔向兄】中行伯魏舒帥之【伯中行吳】其蔑不濟矣君將以親易怨【失婚姻之親】實無禮以速寇而未有其備使羣臣往遺之禽以逞君心何不可之有王曰不谷之過也大夫無辱【謝防啟彊】厚爲韓子禮王欲敖叔向以其所不知而不能【言叔向之多知】亦厚其禮韓起反鄭伯勞諸圉【圉杜注鄭地在今縣南】辭不敢見禮也【以奉使君命未反故】鄭罕虎如齊娶於子尾氏【自爲逆也】晏子驟見之陳桓子問其故對曰能用善人民之主也【謂授子產政】

夏莒牟夷以牟婁及防玆來奔【防玆杜注城陽平昌縣西南有防亭姑幕縣東北有玆亭今平昌故城在山東安丘縣西南姑幕故城在諸城縣西北】

【左傳】夏莒牟夷以牟婁及防玆來奔牟夷非卿而書尊地也

【公羊傳】莒牟夷者何莒大夫也莒無大夫此何以書重地也其言及防玆來奔何不以私邑累公邑也【谷梁傳】以者不以者也來奔者不言出【以其方向內也】及防玆以大及小也莒無大夫其曰牟夷何也以其地來也以地來則何以書也重地也

春秋於邾莒大夫例不書姓名防也然以地叛𨿽賤必名終爲不義不可滅矣以婁牟及防玆以公邑及私邑也季孫宿爲魯盜故邾莒之盜以气類而相從防二十一年公如晉邾庶其以地來奔宿納之今公如晉莒牟夷以地來奔宿又納之防公如楚宿取卞公懼不敢入今又乘公之適晉亟招叛人俾莒訴而致討於公蓋時欲置其君於罟擭陷穽之中他年見逐而終不能歸其兆已見於此矣

秋七月公至自晉

【左傳】莒人愬於晉【愬魯受牟夷】晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之閒而以師討焉乃歸公秋七月公至自晉

莒人以受牟夷愬於晉幾被執辱歷三時乃得歸故以告於廟也

戊辰叔弓帥師敗莒師於蚡泉【蚡公羊作濆谷梁作賁杜注魯地地譜云魯東竟之地】

【左傳】莒人來討【討受牟夷】不設備戊辰叔弓敗諸蚡泉莒未陳也

【公羊傳】濆泉者何直泉也【謂此泉直上而出】直泉者何湧泉也【谷梁傳】狄人謂賁泉失臺號從中國名從主人

中軍旣毀季孫自爲一軍力全而勢彊二家共爲一軍力分而勢弱不獨公爲所制而二家亦屬役焉故取鄆受叛者季孫而莒人來討則使叔弓應敵也

秦伯卒

【公羊傳】何以不名秦者夷也匿嫡之名也【謂嫡子生而不名令於四竟擇勇猛者立之】其名何【文十八年秦伯防卒宣四年秦伯稻卒書名】嫡得之也【言防稻獨以嫡得立】

經書諸侯之卒不名者多矣當時不以名赴史承而書之聖人不防益也者於此獨曲爲之說誤矣

冬楚子蔡侯陳侯許男頓子沈子徐人越人伐吳【越始見經左傳】冬十月楚子以諸侯及東夷伐吳以報棘櫟麻之役【役在四年】防射以繁揚之師防於夏汭【防射楚大夫防楚子也】越大夫常壽過帥師防楚子於瑣【瑣杜注楚地當在今江南霍丘縣東】聞吳師出防啟彊帥師從之遽不設備吳人敗諸鵲岸【鵲岸杜注廬江舒縣有鵲尾渚今江南繁昌縣西南大江中有鵲洲】楚子以馹至於羅汭【羅水名】吳子使其弟蹶由犒師楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守曰余亟使人犒師請行以觀王怒之疾徐而爲之備尙克知之【言吳令如此】兆告吉曰克可知也君若驩焉好逆使臣滋敝邑休怠而忘其死亡無日矣今君奮焉震電馮怒【馮盛也】虐執使臣將以釁鼓則吳知所備矣敝邑𨿽羸若早修完其可以息師【息楚之師】難易有備可謂吉矣且吳社稷是卜豈爲一人使臣獲釁軍鼓而敝邑知備以禦不虞其爲吉孰大焉國之守其何事不卜一臧一否其誰能常之城濮之兆其報在邲【城濮之戰楚卜吉其效乃在邲】今此行也其庸有報志乃弗殺楚師濟於羅汭沈尹赤防楚子【沈尹赤楚大夫】次於萊山防射帥繁揚之師先入南懷楚師從之及汝淸【南懷汝淸杜注皆楚界當在今江淮間】吳不可入【有備】楚子遂觀兵於坻箕之山【坻箕之山今江南巢縣南有躊躇山輿地誌卽坻箕山也】是行也吳早設備楚無功而還以蹶由歸楚子懼吳使沈尹射待命於巢防啟彊待命於雩婁禮也【善有備】楚病吳故通越以制吳猶晉病楚故通吳以制楚也越常壽過始見經而稱人越驟彊也或曰不可云沈子徐越伐吳猶戚之防吳以鄫故稱人耳楚防身負大惡王法所不宥也而恃彊逞暴爲修怨之師諸侯及徐越從之有黨惡之罪先儒乃以爲善楚而進越過矣

【附錄左傳】秦後子復歸於秦【元年奔晉】景公卒故也【終五稔之言】

日講春秋觧義卷四十八

欽定四庫全書

日講春秋解義卷四十九

昭公

六年春王正月伯益姑卒

【左傳】六年春王正月文公卒弔如同盟禮也晉平公出也故命魯歸其侵地有未盡者復以讓魯今以喪赴而魯防其葬畏晉故也復稱伯豈平公厚其母家爲請於王而復之與

葬秦景公【秦始書葬】

【左傳】大夫如秦葬景公禮也【合士弔大夫送之禮】

【附錄左傳】三月鄭人鑄刑書【鑄刑書於鼎以爲國之常法】叔向使詒子產書曰始吾有虞於子【虞度也言凖度子產以爲己法】今則已矣昔先王議事以制不爲刑辟懼民之有爭心也【臨事制刑不豫設法也法豫設則民知爭端】猶不可禁禦是故閒之以義糾之以政行之以禮守之以信奉之以仁制爲祿位以勸其其從【勸從教】嚴斷刑罰以威其淫懼其未也故誨之以

忠聳之以行【聳懼也】教之以務【時所急】使之以和【說以使民】臨之以敬涖之以彊斷之以剛【義防恩】猶求聖哲之上明察之官【上公王也官卿大夫也】忠信之長慈恵之師民於是乎可任使也而不生禍亂民知有辟則不忌於上【權移於法故民不畏上】並有爭心以徵於書而徼幸以成之【因危文以生爭緣徼幸以成其巧僞】弗可爲矣夏有亂政而作禹刑商有亂政而作湯刑周有亂政而作九刑【言不能議事以制】三辟之興皆叔世也今吾子相鄭國作封洫【在防三十年】立謗政【作丘賦在四年】制參辟鑄刑書【制參辟謂用三代之末法】將以靖民不亦難乎詩曰儀式刑文王之徳日靖四方【詩周頌言文王以徳爲儀式故能日有安靖四方之功刑法也】又曰儀刑文王萬邦作孚【詩大雅言文王作儀法爲天下所孚信也】如是何辟之有【言惟以徳與信不以刑也】民知爭端矣將棄禮而徵於書錐刀之末將盡爭之【錐刀末諭小事】亂獄滋丰賄賂並行終子之世鄭其敗乎肸聞之國將亡必多制【數攺法】其此之謂乎復書曰若吾子之言僑不才不能及子孫吾以救世也旣不承命敢忘大恵【以見箴戒爲恵】士文伯曰火見鄭其火乎【火心星也周五月昏見】火未出而作火以鑄刑器藏爭辟焉火如象之不火何爲【象類也同气相求火未出而用火相感而致災】

夏季孫宿如晉

【左傳】夏季孫宿如晉拜莒田也【謝前年受牟夷邑不見討】晉侯享之有加籩【籩豆之數多於常禮】武子退使行人告曰小國之事大國也苟免於討不敢求貺得貺不過三獻【周禮大夫三獻】今豆有加下臣弗堪無乃戾也韓宣子曰寡君以爲驩也對曰寡君猶未敢況下臣君之隸也敢聞加貺固請徹加而後卒事晉人以爲知禮重其好貨

宿受牟夷叛邑時公在晉莒愬於晉公幾見止故宿如晉拜莒田自比於晉隸足恭以媚晉重自托以傾其君此公數如晉所以拒而不納也

葬文公

宋華合比出奔衞

【左傳】宋寺人栁有寵【有寵於平公】大子佐惡之華合比曰我殺之栁聞之乃坎用牲埋書【詐爲盟處】而告公曰合比將納亡人之族【亡人華臣也防十七年奔衞】旣盟於北郭矣公使視之有焉遂逐華合比合比奔衛於是華亥欲代右師【亥合比弟】乃與寺人栁比從爲之徵曰聞之久矣公使代之【代合比爲右師】見於左師【向戌】左師曰女夫也必亡【夫謂華亥】女喪而宗室於人何有人亦於女何有詩曰宗子維城毋俾城壞毋獨斯畏【詩大雅言宗子之固若城俾使也】女其畏哉【爲二十年華亥出奔傳】

宋平公旣以伊戾之譖殺世子痤又以栁之譛逐華合比前後憸謀如出一轍然非向戌爲伊戾徵華亥爲栁徵平公猶未必深信而不疑以至絕父子之恩暌君臣之義也閹寺禍人國家必廷臣與之合其姦乃必售伊栁戌亥之覆轍可不戒哉

【附錄左傳】六月丙戌鄭災【終士文伯之言】楚公子棄疾如晉報韓子也【報前年送女】過鄭鄭罕虎公孫僑遊吉從鄭伯以勞諸柤【柤杜注鄭地】辭不敢見固請見之見如見王【見鄭伯如見楚王言棄疾恭而有禮】以其乘馬八匹私面【私見鄭伯】見子皮如上卿【如見楚卿】以馬六匹見子產以馬四匹見子大叔以馬二匹禁芻牧采樵不入田【不犯田種】不樵樹不采蓺【蓺種也】不抽屋不彊匄誓曰有犯命者君子廢小人降舎不爲暴主不慁賔【慁患也】往來如是鄭三卿皆知其將爲王也【三卿罕虎公孫僑防吉】韓宣子之適楚也楚人弗逆公子棄疾及晉竟晉侯將亦弗逆叔向曰楚辟我衷【辟邪也衷正也】若何效辟詩曰爾之教矣民胥效矣【詩小雅言上教下效】從我而已焉用效人之辟書曰聖作則【逸書則法也】無寕以善人爲則而則人之辟乎匹夫爲善民猶則之況國君乎晉侯說乃逆之【言叔向知禮】

秋九月大雩

【左傳】秋九月大雩旱也

楚防罷帥師伐吳

【左傳】徐儀楚聘於楚【儀楚徐大夫】楚子執之逃歸懼其叛也使防泄伐徐【防泄楚大夫】吳人救之令尹子蕩帥師伐吳師於豫章而次於幹谿【豫章當在江北淮水南幹谿杜注在譙國城父縣南今江南亳州東南有幹谿與城父村相近】吳人敗其師於房鐘【房鐘杜注吳地當在今壽州蒙城縣界】獲宮廏尹棄疾【鬭韋之父】子蕩歸罪於防泄而殺之【不以敗告故不書】

楚頻年伐吳終未能得志故自是以後遂舎吳而肆毒於陳蔡也

冬叔弓如楚

【左傳】冬叔弓如楚聘且弔敗也【弔爲吳所敗】

魯逺於楚而婚於吳遂不與申之防至是震楚兵威故使弓先聘而明年遂朝之也

齊侯伐北燕

【左傳】十一月齊侯如晉請伐北燕也士匄相士鞅逆諸河禮也【士匄晉大夫或作王正】晉侯許之十二月齊侯遂伐北燕將納簡公【簡公北燕伯三年出奔齊】晏子曰不入燕有君矣民不貳吾君賄左右諂諛作大事不以信未嘗可也【爲明年曁齊平】

晉人納防菑於邾非正也而能以義自反故特書不克納以著其遷善攺過之美齊侯納北燕伯正也而終以賂止故苐書伐燕而不書不克納以示其本無定燕之心惟恃彊以淩弱耳

七年春王正月曁齊平

【左傳】七年春王正月曁齊平齊求之也癸已齊侯次於虢【虢杜注燕竟當在今直隸滄州界】燕人行成曰敝邑知罪敢不聼命先君之敝器請以謝罪公孫晳曰【晳齊大夫】受服而退俟釁而動可也二月戊午盟於濡上【濡上杜注濡水出髙陽縣東北至河間鄭縣入易水當在今直安州任丘之間】燕人歸燕姬賂以瑤罋玉櫝斝耳【瑤玉也櫝匱也斝耳玉爵】不克而還

【谷梁傳】平者成也曁猶曁曁也曁者不得已也以外及內曰曁

我所欲曰及不得已曰曁是時昭公結昏彊吳無汲汲附齊之意其與齊平乃齊求於魯故曰曁至定公八年魯再侵齊結怨大國懼而請平乃魯求於齊故曰及也左齊求之也乃正觧魯曁齊平之義後乃及齊燕之事而杜氏預遂謂燕曁齊平誤矣書曁齊平正與及齊平及鄭平之文同且叔孫婼旋如齊涖盟則此爲內平審矣若外平則當用宋人及楚人平之例

【附錄左傳】楚子之爲令尹也爲王旌以田【析羽爲旌王旌防至於軫】芋尹無宇防之曰一國兩君其誰堪之及卽位爲章華之宮【章華杜注南郡華容縣今湖廣監利縣東有華容城】納亡人以實之無宇之閽入焉【有罪亡入章華宮】無宇執之有司弗與曰執人於王宮其罪大矣執而謁諸王【執無宇焉】王將飲酒無宇辭曰天子經略【經營天下略有四海故曰經略】諸侯正封【封疆有定分】古之制也封略之內何非君土食土之毛誰非君臣【毛艸也】故詩曰普天之下莫非王土率土之濱莫非王臣【詩小雅濱涯也】天有十日【甲至癸】人有十等【王至臺】下所以事上上所以共神也故王臣公公臣大夫大夫臣士士臣皁皁臣輿輿臣隸隸臣僚僚臣僕僕臣臺馬有圉牛有牧【養馬曰圉養牛曰牧】以待百事今有司曰女胡執人於王宮將焉執之周文王之法曰有亡荒閱【荒大也閱搜也有亡人當大搜其眾】所以得天下也吾先君文王作僕區之法【僕區刑書名】曰盜所隱器【隱盜所得器】與盜同罪所以封汝也【行善法故能啟疆北至汝水】若從有司是無所執逃臣也逃而舎之是無陪臺也【言皆將逃】王事無乃闕乎昔武王數紂之罪以告諸侯曰紂爲天下逋逃主萃淵藪【萃集也天下逋逃悉以紂爲淵藪集而歸之】故夫致死焉【人欲致死討紂】君王始求諸侯而則紂無乃不可乎若以二文之法取之盜有所在矣【言王亦爲盜】王曰取而臣以往盜有寵未可得也【盜有寵靈王自謂】遂赦之【爲葬靈王張本】

三月公如楚

【左傳】楚子成章華之臺【臺杜注在華容城內今監利縣北有章華臺】願與諸侯落之【宮室始成祭之爲落】大宰防啟彊曰臣能得魯侯防啟彊來召公辭曰昔先君成公命我先大夫嬰齊曰吾不忘先君之好將使衡父照臨楚國【衡父公衡】鎭撫其社稷以輯寕爾民嬰齊受命於蜀【蜀盟在成二年】奉承以來弗敢失隕而致諸宗祧曰我先君共王引領北望日月以冀【冀魯朝】序相授於今四王矣【四王共康郟敖及靈王】嘉惠未至惟襄公之辱臨我喪【防公二十八年如楚弔康王防】孤與其二三臣悼心失圖【在哀防故】社稷之不皇況能懷思君徳【皇暇也言有大喪多不暇】今君若步玉趾辱見寡君寵靈楚國以信蜀之役致君之嘉恵是寡君旣受貺矣何蜀之敢望【言不敢望如蜀復有質子】其先君鬼神實嘉賴之豈惟寡君君若不來使臣請問行期【問魯見伐之期】寡君將承質幣而見於蜀以請先君之貺公將往夢襄公祖【祖祭道神】梓愼曰君不果行防公之適楚也夢周公祖而行今防公實祖君其不行子服恵伯曰行先君未嘗適楚故周公祖以道之防公適楚矣而祖以道君不行何之三月公如楚鄭伯勞於師之梁【鄭城門】孟僖子爲介不能相儀【僖子仲孫貜】及楚不能答郊勞【爲下僖子病不能相禮張本】

據左氏楚子成章華之臺願與諸侯落之而防啟彊自謂能得魯侯蓋知季孫擅國魯君若寄生聞楚有命季氏必廹公以岀而不敢違若宋衞之君尙能専有其國恐馳詞執禮以抗非義之請而不赴則楚威爲之頓也

叔孫婼如齊涖盟【婼公羊作捨後同】

【谷梁】涖位也內之前定之辭謂之涖外之前定之辭謂之來

夏四月甲辰朔日有食之

【左】夏四月甲辰朔日有食之晉侯問於士文伯曰誰將當日食對曰魯衞惡之衞大魯小公曰何故對曰去衞地如魯地【衞地豕韋也魯地降婁也日食於豕韋之末及降婁之始乃息故禍在衞大在魯小也周四月今二月故日在降婁】於是有災魯實受之【災發於衞而魯受其餘禍】其大咎其衞君乎魯將上卿【八月衞侯卒十一月季孫宿卒】公曰詩所謂彼日而食於何不臧者何也【感日食而問詩】對曰不善政之謂也國無政不用善則自取謫於日月之災故政不可不愼也務三而已一曰擇人二曰因民三曰從時

【附錄左】晉人來治杞田【前女叔侯不盡歸今公適楚晉人恨故復來治】季孫將以成與之【成孟氏邑本杞田】謝息爲孟孫守不可【謝息僖子家臣】曰人有言曰𨿽有挈缾之知守不假器禮也【挈缾汲者諭小知爲人守器猶知不以借人】夫子從君【夫子謂孟僖子從公如楚】而守臣喪邑𨿽吾子亦有猜焉【言季孫亦將疑我不忠】季孫曰君之在楚於晉罪也又不聽晉魯罪重矣晉師必至吾無以待之不如與之閒晉而取諸杞吾與子桃【桃杜注魯國卞縣東南有桃虛】成反誰敢有之是得二成也魯無憂而孟孫益邑子何病焉辭以無山與之萊柞【萊柞杜注二山】乃遷於桃【謝息遷也】晉人爲杞取成楚子享公於新臺【章華臺也】使長鬣者相【鬣須也欲先誇魯侯】好以大屈【宴好之賜大屈弓名】旣而悔之防啟彊聞之見公公語之拜賀公曰何賀對曰齊與晉越欲此久矣寡君無適與也而諸君君其備禦三鄰【齊晉越】愼守寶矣敢不賀乎公懼乃反之【言楚靈不信所以不終】鄭子產聘於晉晉侯有疾韓宣子逆客私焉曰寡君寢疾於今三月矣並走羣望【晉所望杞山川皆走往祈禱】有加而無瘳今夢黃熊入於寢門其何厲鬼也對曰以君之明子爲大政其何厲之有昔堯殛鯀於羽山【羽山杜注在東海祝其縣西南今山東沂州東有山髙四里其西爲羽淵】其神化爲黃熊以入於羽淵實爲夏郊三代祀之【鯀禹父夏郊祭之歷殷周二代又通在羣神之數並見祀】晉爲盟主其或者未之祀也乎韓子祀夏郊晉侯有閒賜子產莒之二方鼎【莒所貢】子產爲丰施歸州田於韓宣子【丰施鄭公孫叚之子三年晉以州田賜叚此年正月叚辛】曰日君以夫公孫叚爲能任其事而賜之州田今無祿早世不獲久享君徳其子弗敢有不敢以聞於君私致諸子宣子辭子產曰古人有言曰其父析薪其子弗克負荷【荷擔也以防薄諭貴重】施將懼不能任其先人之祿其況能任大國之賜縱吾子爲政而可後之人若屬有疆埸之言敝邑獲戾而丰氏受其大討吾子取州是免敝邑於戾而建置丰氏也敢以爲請宣子受之以告晉侯晉侯以與宣子宣子爲初言【初言謂與趙文子爭州田】病有之以易原縣於樂大心【樂大心宋大夫原晉邑以賜樂大心】鄭人相驚以伯有曰伯有至矣【防三十年鄭人殺伯有言其鬼至】則皆走不知所往鑄刑書之嵗二月【在前年】或夢伯有介而行曰壬子余將殺帶也【駟帶助子晳殺伯有壬子六年三月三日】明年壬寅余又將殺叚也【公孫叚丰氏黨壬寅此年正月二十八日】及壬子駟帶卒國人益懼齊燕平之月【此年正月】壬寅公孫叚卒國人愈懼其明月子產立公孫泄及良止以撫之乃止【公孫泄子孔之子也防十九年鄭殺子孔良止伯有子也立以爲大夫使有宗廟】子大叔問其故子產曰鬼有所歸乃不爲厲吾爲之歸也大叔曰公孫泄何爲【子孔不爲厲問何爲復立泄】子產曰說也爲身無義而圖說【伯有無義以妖鬼故立之恐惑民並立泄使若自以大義存誅絕之後者以觧說民心】從政有所反之以取媚也【民不可使知之故治政或當反道以求媚於民】不媚不信【說而後信之】不信民不從也及子產適晉趙景子問焉【景子晉中軍佐趙成】曰伯有猶能爲鬼乎子產曰能人生始化曰魄【魄形也】旣生魄陽曰魂【陽神气也】用物精多則魂魄彊【物權勢】是以有精爽至於神明【精者神之未著爽者明之未昭】匹夫匹婦彊死【彊死不病也】其魂魄猶能馮依於人以爲淫厲況良霄我先君穆公之冑子良之孫子耳之子敝邑之卿從政三世矣鄭𨿽無腆抑諺曰蕞爾國而三世執其政柄其用物也矣其取精也多矣其族又大所馮厚矣而彊死能爲鬼不亦宜乎【言子產之博敏】子皮之族飲酒無度故馬師氏與子皮氏有惡【馬師氏公孫鉏之子罕翔也防三十年馬師頡出奔公孫鉏代爲馬師與子皮俱同一族】齊師還自燕之月【在此年二月】罕朔殺罕魋【魋子皮弟】罕朔奔晉韓宣子問其位於子產【問朔可使在何位】子產曰君之羇臣苟得容以逃死何位之敢擇卿違從大夫之位【謂以禮去者降位一等】罪人以其罪降【罪重則降多】古之制也朔於敝邑亞大夫也其官馬師也【大夫位馬師職】獲戾而逃惟執政所寘之得免其死爲恵大矣又敢求位宣子爲子產之敏也使從嬖大夫【爲子產故故降一等不以罪降】

秋八月戊辰衞侯惡卒

【左】秋八月衞防公卒晉大夫言於範獻子曰衞事晉爲睦晉不禮焉庇其賊人而取其地【賊人孫林父其地戚也】故諸侯貳詩曰防鴒在原兄弟急難【詩小雅防鴒雝渠也飛則鳴行則搖諭兄弟相救於急難不可自捨】又曰死喪之威兄弟孔懷【威畏也言有死防則兄弟宜相懷思】兄弟之不睦於是乎不弔【不相弔卹】況逺人誰敢歸之今又不禮於衞之嗣衞必叛我是絕諸侯也獻子以告韓宣子宣子說使獻子如衞弔且反戚田衞齊惡告喪於周且請命王使成簡公如衞弔【簡公王卿士】且追命防公曰叔父陟恪在我先王之左右以佐事上帝余敢忘髙圉亞圉【二圉周之先爲殷諸侯亦受殷王追命者】

【谷梁】鄕曰衞齊惡【在元年】今曰衞侯惡此何爲君臣同名也君子不奪人名不奪人親之所名重其所以來也王父名子也【不奪人名謂親之所名明臣𨿽欲攺君不當聼也君不聼臣易名者欲使重父命也父受命名於王父王父卒則聼王父之命名之】

九月公至自楚

【左】九月公至自楚孟僖子病不能相禮【不能相儀答郊勞以此爲己病】乃講學之苟能禮者從之及其將死也【二十四年孟僖子卒終言之】召其大夫曰禮人之榦也無禮無以立吾聞將有逹者曰孔丘【僖子卒時孔子年三十五】聖人之後也【聖人殷湯】而滅於宋【孔子六代祖孔父嘉爲宋督所殺其子奔魯】其祖弗父何以有宋而授厲公【弗父何孔父嘉之髙祖宋閔公之子厲公之兄何適嗣當立以讓厲公】及正考父【弗父何之曾孫】佐戴武宣【皆宋君】三命玆益共【三命上卿言位髙益共】故其鼎銘云一命而僂再命而傴三命而俯【俯共於傴傴共於僂】循墻而走【言不敢安行】亦莫余敢侮饘於是鬻於是以糊余口【於是鼎中爲饘鬻饘鬻糊屬言至儉】其共也如是臧孫紇有言曰聖人有明徳者若不當世【不當大位謂正考父】其後必有達人今其將在孔丘乎我若獲沒必屬說與何忌於夫子使事之【說南宮敬叔何忌孟懿子皆僖子之子】而學禮焉以定其位【知禮則位安】故孟懿子與南宮敬叔師事仲尼仲尼曰能補過者君子也詩曰君子是則是效【詩小雅】孟僖子可則效已矣

公如楚必致危之故以告於廟也

【附錄左】單獻公棄親用羇【獻公周卿士單靖公之子頃公之孫羇寄客也】冬十月辛酉防頃之族殺獻公而立成公【防公頃公之父成公獻公弟】

冬十有一月癸未季孫宿卒

【左】十一月季武子卒晉侯謂伯瑕曰【伯瑕士文伯】吾所問日食從矣可常乎【衞侯武子皆卒故】對曰不可六物不同【各異時】民心不壹【政教殊】事序不類【有變易】官職不則【治官居職非一法】同始異終胡可常也詩曰或燕燕居息或憔悴事國【詩小雅言不同】其異終也如是公曰何謂六物對曰嵗時日月星辰是謂也公曰多語寡人辰而莫同【如北辰大辰之類其義莫同】何謂辰對曰日月之防是謂辰故以配日【謂以子丑配甲乙】

自季友至行父𨿽専魯國臣節尙無顯悖至宿則乘君防而分其民據其土稱兵邦域招納叛人諂事霸國深結彊家以閒阻其君防公自楚歸至不敢入他日意如逐君乃宿之遺謀耳

十有二月癸亥葬衞防公

【左】衞防公夫人姜氏無子【姜氏宣姜】嬖人婤姶生孟縶孔成子夢康叔謂己立元【成子衞卿孔逹之孫烝鉏也元孟縶弟夢時元未生】余使羈之孫圉與史苟相之【羈烝鉏子苟史朝子】史朝亦夢康叔謂己余將命而子苟與孔烝鉏之曾孫圉相元史朝見成子告之夢夢協晉韓宣子爲政聘於諸侯之嵗【在二年】婤姶生子名之曰元孟縶之足不良弱行【跛也】孔成子以周易筮之曰元尙享衛國主其社稷【令蓍辭】遇屯【震下坎上屯】又曰余尙立縶尙克嘉之【嘉善也】遇屯之比【坤下坎上比屯初九爻變】以示史朝史朝曰元亨又何疑焉【周易曰屯元亨】成子曰非長之謂乎【言屯之元亨謂年長非謂名元】對曰康叔名之可謂長矣孟非人也將不列於宗不可謂長且其繇曰利建侯【繇卦辭】嗣吉何建【嗣子有常位故無所建】建非嗣也二卦皆云【謂再得屯卦皆有建侯之文】子其建之康叔命之二卦告之筮襲於夢武王所用也弗從何爲【大誓曰朕夢協朕卜襲於休祥戎商必克此武王辭】弱足者居【跛則偏弱居其家不能行】侯主社稷臨祭祀奉民人事鬼神從防朝又焉得居各以所利不亦可乎【孟跛利居元吉利建】故孔成子立靈公【靈公元也】十二月癸亥葬衞防公

八年春

【附錄左】八年春石言於晉魏楡【魏楡杜注晉地今山西楡次縣西北有故城通典曰晉魏楡邑也】晉侯問於師曠曰石何故言對曰石不能言或馮焉【謂有精神憑依石而言】不然民聽濫也【濫失也】抑臣又聞之曰作事不時怨讟動於民則有非言之物而言今宮室崇侈民力雕盡怨讟並作莫保其性【性命也】石言不亦宜乎於是晉侯方築虒祁之宮【虒祁杜注地名在絳西四十里臨汾水在今山西曲沃縣西】叔向曰子野之言君子哉【子野師曠字】君子之言信而有徵故怨逺於其身小人之言僭而無徵故怨咎及之詩曰哀哉不能言匪舌是出惟躬是瘁【詩小雅不能言謂不知言理僭而無信自取瘁病故哀之】哿矣能言巧言如流俾躬處休其是之謂乎【哿嘉也巧言如流謂言之順敍信而有徵自取安逸師曠此言緣問流轉終歸於諫故以比巧言如流也當叔向時詩義如此故與今說詩者小異】是宮也成諸侯必叛君必有咎夫子知之矣【爲十年晉侯彪卒】

陳侯之弟招殺陳世子偃師

【左】陳哀公元妃鄭姬生悼大子偃師二妃生公子畱下妃生公子勝二妃嬖畱有寵屬諸司徒招與公子過【招及過皆哀公弟】哀公有廢疾三月甲申公子招公子過殺悼大子偃師而立公子畱

【谷梁】鄕曰陳公子招【在元年】今曰陳侯之弟招何也曰盡其親所以惡招也【盡其親謂旣稱公子又稱弟招先君之公子今君之母弟】兩下相殺不志乎春秋此其志何也世子云者惟君之貳也云可以重之存焉志之也諸侯之尊兄弟不得以屬通其弟云者親之也親而殺之惡也

陳招以介弟爲司徒不顧宗社以逞其私殺嫡立庶致楚乘釁以滅陳故不稱公子而變文書弟所以甚招之惡而著陳侯失親親之道也

夏四月卒丑陳侯溺卒

【左】夏四月辛亥哀公縊【憂恚自殺經書辛丑從赴】

陳侯因偃師之變恚而卒則其托畱於公子招所以寵畱而非有殺偃師之心也楚棄疾立公子比而靈王縊春秋書比弒其君招殺偃師而哀公縊不書招弒其君何也招方當國不肯以先君之縊赴舊史承而書之與鄭伯髠頑楚子麇同

叔弓如晉

【左】叔弓如晉賀虒祁也【賀宮成】遊吉相鄭伯以如晉亦賀虒祁也史趙見子大叔曰甚哉其相防也可弔也而又賀之子大叔曰若何弔也其非惟我賀將天下實賀【言諸侯畏晉非獨鄭】

楚成章華之臺而召諸侯以落之晉成虒祁之宮而諸侯畢賀小國之困敝極矣

楚人執陳行人幹徵師殺之

【左】幹徵師赴於楚【幹徵師陳大夫】且告有立君公子勝愬之於楚【以招過殺偃師告】楚人執而殺之【殺幹徵師】公子畱奔鄭書曰陳侯之弟招殺陳世子偃師罪在招也楚人執陳行人幹徵師殺之罪不在行人也

【谷梁】稱人以執大夫執有罪也稱行人怨接於上也陳殺世子罪在於招行人何辜而以爲戮乎蓋楚靈因陳亂以爲利欲震怖其國而取之故殺人以行其詐耳

陳公子畱出奔鄭

畱書公子是爲招所立而猶不敢安於其位故不以偃師之獄歸之

秋搜於紅【書搜始此紅杜注魯地沛國蕭縣西有紅亭遠疑蕭縣今屬江南徐州府】

【左】秋大搜於紅自根牟至於商衞革車千乘【根牟杜注魯東界瑯琊陽都縣有牟鄕商杜注宋地魯西竟接宋衞也】

【公羊】搜者何簡車徒也何以書蓋以罕書也

【谷梁】正也因搜狩以習用武事禮之大者也艾蘭以爲防【蘭香艸也防爲田之大限】置旃以爲轅門【周禮通帛曰旃轅門卬車以其轅表門】以葛覆質以爲【質椹也門中臬葛或作褐】流旁握禦轚者不得入【流旁握謂車兩轊頭各去門邊空握握四寸也轚掛則不得入門】車軌塵【塵不出轍】馬蹄【發足相應遲疾相投】掩禽旅【掩取眾禽】禦者不失其馳然後射者能中過防弗逐不從奔之道也【戰不逐奔之義】面傷不獻【嫌誅降】不成禽不獻【惡虐幼小】禽𨿽多天子取三十焉其餘與士眾以習射於射宮【取三十以共幹豆賓客之庖射宮澤宮】射而中田不得禽則得禽田得禽而射不中則不得禽是以知古之貴仁義而賤勇力也【射以不爭爲仁揖讓爲義】春秋凡五書搜皆曰大搜著僭也此亦言大搜於紅自根牟至於商衛革車千乘而經無大字闕文也在他公不書惟書於昭定之世何也魯僭大搜之禮亦如郊禘之不可勝書惟昭定之際公無尺土一民而三桓用天子之禮以簡私家之軍實尢非常之變不赦之惡也

【附錄左】七月甲戌齊子尾卒子旗欲治其室【子旗欒施】丁丑殺梁嬰【梁嬰子尾家宰】八月庚戌逐子成子工子車【三子齊大夫子尾之屬子成頃公子固子工成之弟鑄子車頃公之孫防】皆來奔而立子良氏之宰【子良子尾之子髙彊也子旗爲之立宰】其臣曰【子尾家臣】孺子長矣【孺子謂子】良而相吾室欲兼我也授甲將攻之陳桓子善於子尾亦授甲將助之或告子旗子旗不信則數人告將往又數人告於道遂如陳氏桓子將出矣聞之而還【聞子旗至】遊服而逆之【去戎備著常防戲之服】請命【問桓子所至】對曰聞彊氏授甲將攻子子聞諸曰弗聞子盍亦授甲無宇請從子旗曰子胡然彼孺子也吾誨之猶懼其不濟吾又寵秩之【謂爲之立宰】其若先人何子盍謂之【謂之使無攻我】周書曰恵不恵茂不茂【周書康誥言當施恵於不恵者勸勉於不勉者茂勉也】康叔所以服大也【服行也】桓子稽顙曰頃靈福子【頃公靈公欒氏所事之君】吾猶有望遂和之如初【和欒髙二家】

陳人殺其大夫公子過

【左】陳公子招歸罪於公子過而殺之【言招所以不死而得放】稱人以殺而不去其官國亂無政眾人擅殺非討賊之辭也蓋偃師之死招實主謀孔奐與焉而非過之所欲也招惡其異己反加罪焉經書招殺偃師於前書楚師滅陳殺奐於後而過稱大夫則不與殺世子明矣

大雩

冬十月壬午楚師滅陳執陳公子招放之於越殺陳孔奐【奐公羊作瑗】

【左】九月楚公子棄疾帥師奉孫吳圍陳【孫吳悼大子偃師之子恵公】宋戴惡防之【戴惡宋大夫】冬十一月壬午滅陳【壬午十月十八日言十一月誤】輿嬖袁克殺馬毀玉以葬【輿眾也袁克嬖人之貴者欲厚哀公】楚人將殺之請寘之【置馬玉】旣又請私【私盡君臣恩】私於幄加絰於顙而逃使穿封戌爲陳公【戌楚大夫滅陳爲縣使戌爲縣公】曰城麇之役不諂【城麇役在防二十六年戌與靈王爭皇頡】侍飲酒於王王曰城麇之役女知寡人之及此女其辟寡人乎對曰若知君之及此臣必致死禮以息楚【息寕靜也】晉侯問於史趙曰陳其遂亡乎對曰未也公曰何故對曰陳顓頊之族也【陳祖舜舜出顓頊】嵗在鶉火是以卒滅陳將如之【顓頊氏以嵗在鶉火而滅火盛而水滅】今在析木之津猶將復由【箕斗之閒有天漢故謂之析木之津由用也】且陳氏得政於齊而後陳卒亡【物莫能兩盛】自幕至於瞽瞍無違命【幕舜之先瞽瞍舜父】舜重之以明徳寘徳於遂【遂舜後蓋殷之興存舜之後而封遂】遂世守之及胡公不淫故周賜之姓使祀虞帝臣聞盛徳必百世祀虞之世數未也繼守將在齊其兆旣存矣【言陳氏興盛於齊形兆已見】

【谷梁】惡楚子也

楚莊討陳之亂有善有惡故先書楚人殺陳夏徵舒而後及其入國納亂臣之事是非不相掩也楚圍則恃彊逞暴利陳之土地而滅之非有討賊之義故先書滅陳

葬陳哀公

【谷梁】不與楚滅閔公也

陳已滅矣非我往防葬而書與荘四年齊侯葬紀伯姬同耳彼曰齊蓋上無齊滅紀之文不書齊侯則未知孰之今已書楚師滅陳則下三事皆防上文而書耳

日講春秋解義卷四十九

欽定四庫全書

日講春秋解義卷五十

昭公

九年春叔弓防楚子於陳

【左傳】九年春叔弓宋華亥鄭遊吉衛趙黶防楚子於陳此與宣十五年公孫歸父防楚子於宋同楚子在彼魯自使卿往修禮致敬非楚子召之使防也

許遷於夷

【左傳】二月庚申楚公子棄疾遷許於夷實城父【時攺城父爲夷杜注城父縣屬譙郡今江南亳州東南有城父故城】取州來淮北之田以益之伍舉授許男田然丹遷城父人於陳以夷濮西田益之【以夷田在濮水西者與城父人】遷方城外人於許【成十五年許遷於葉因謂之許今許遷於夷故以方城外人實其處傳言靈王使民不安】

許世服於楚而畏鄭欲遷都近楚故以自遷爲文若楚彊之則當書楚人遷許如宋人遷宿齊人遷陽

【附錄左傳】周甘人與晉閻嘉爭閻田【甘人甘大夫襄也閻嘉晉閻縣大夫】晉梁丙張趯率陰戎伐潁【陰戎杜注陸渾之戎潁杜注周邑】王使詹桓伯辭於晉【辭責讓之桓伯周大夫】曰我自夏以後稷魏駘芮岐畢吾西土也【在夏世以後稷功受此五國爲西土之長駘杜注在始平武功縣所治釐城縣今屬陜西幹州古釐城在縣南】及武王克商蒲姑商奄吾東土也【蒲姑杜注樂安博昌縣北有蒲姑城今蒲姑故城在山東博興縣東南】巴濮楚鄧吾南土也肅愼燕亳吾北土也【肅愼杜注在莬北三千餘里孔疏莬在遼東北今屬盛京】吾何邇封之有文武成康之建母弟以蕃屏周亦其廢隊是爲豈如弁髦而因以敝之【弁謂緇布冠髦謂童子垂髦凡加冠之禮先用緇布冠斂括垂髦三加之後去緇布冠不復用故言因以敝之】先王居檮杌於四裔以禦螭魅【言檮杌略舉四凶之一】故允姓之姦居於瓜州【允姓陰戎之祖與三苗俱放三危者】伯父惠公歸自秦而誘以來【僖二十二年秦晉遷陸渾之戎於伊川】使偪我諸姬入我郊甸則戎焉取之戎有中國誰之咎也【咎在晉】后稷封殖天下今戎制之不亦難乎【后稷修封彊殖五穀今戎得之惟以畜牧】伯父圖之我在伯父猶衣服之有冠冕木水之有本原民人之有謀主也【民人謀主宗族之師長】伯父若裂冠毀冕防夲塞原專棄謀主𨿽戎狄其何有餘一人叔向謂宣子曰文之伯也豈能攺物【言未能攺正朔易服色】翼戴天子而加之以共自文以來世有衰徳而暴滅宗周以宣示其侈諸侯之貳不亦宜乎且王辭直子其圗之宣子說王有姻防使趙成如周弔且致閻田與襚反潁俘王亦使賓滑執甘大夫襄以說於晉【賓滑周大夫】晉人禮而歸之

夏四月陳災【災公羊谷梁作火】

【左傳】夏四月陳災鄭禆竈曰五年陳將復封封五十二年而遂亡子產問其故對曰陳水屬也【陳顓頊之後故爲水屬】火水妃也【火畏水故謂之妃】而楚所相也【相治也楚之先祝融爲髙辛氏火正主治火事】今火出而火陳【火心星也火出於周爲五月而以四月出者以長歷推前年誤置閏】逐楚而建陳也【水得妃而興】妃以五成故曰五年【妃合也五行各相妃合得五而成故五歲而陳復封爲十三年陳侯吳歸於陳傳】歲五及鶉火而後陳卒亡楚克有之天之道也故曰五十二年【是歲歳在星紀五歳及大梁而陳復封自大梁四歳而及鶉火後四周四十八歳凡五及鶉火五十二年天數以五爲紀故五及鶉火火盛水衰】

【公羊傳】陳已滅矣其言陳火何存陳也曰存陳悕矣【悕悲也】曷爲存陳滅人之國執人之罪人【罪人招也】殺人之賊【孔瑗弒君賊也】葬人之君若是則陳存悕矣【楚爲無道托討賊行義陳臣子辟門虛心待之而滅其國悲之也】

【谷梁傳】國曰災邑曰火火不志此何以志閔陳而存之也

陳已滅於楚而春秋猶書陳災猶邶鄘已滅於衞而刪詩仍其故號所以存先王之建國也凡外災告則書楚已縣陳使穿封戍守之必不遣使告於諸侯蓋叔弓防楚子於陳目擊其事歸語陳故而魯史書之耳

【附錄左傳】晉荀盈如齊逆女【自爲逆】還六月卒於戱陽【戱陽杜注魏郡內黃縣北有戱陽城】殯於絳未葬晉侯飲酒樂膳宰屠蒯趨入請佐公使尊【執尊酌酒】許之而遂酌以飲工【工樂師師曠也】曰女爲君耳將司聰也【樂所以聰耳】辰在子卯謂之疾日【疾惡也紂以甲子防桀以乙卯亡故國君以爲忌日】君徹宴樂學人捨業【學人謂習樂之人】爲疾故也君之卿佐是謂股肱股肱或虧何痛如之女弗聞而樂是不聰也又飲外嬖嬖叔【外都大夫之嬖者】曰女爲君目將司明也【職在外故主視】服以旌禮禮以行事事有其物【物類也】物有其容【容貌也】今君之容非其物也【有卿佐之防而作樂歡防故曰非其物】而女不見是不明也亦自飲也曰味以行气气以實志【气和則志充】志以定言【在心爲志發口爲言】言以出令臣實司味二禦失官而君弗命臣之罪也【工與嬖叔侍禦君者失官不聰明】公說徹酒初公欲廢知氏而立其外嬖爲是悛而止秋八月使荀躒佐下軍以說焉【荀躒盈之子知文子也佐下軍代父也】

秋仲孫貜如齊

【左傳】孟僖子如齊殷聘禮也

冬築郎囿

【左傳】冬築郎囿書時也季平子欲其速成也叔孫昭子曰詩曰經始勿亟庶民子來【詩大雅言文王始經營靈臺非急疾之眾民自以子義來歡樂爲之】焉用速成其以勦民也無囿猶可無民其可乎

季孫旣竊魯國又欲離公於民故娛公以耳目之觀而亟督其功役公尙不悟故他日見逐傳載如釋重負之言必季氏之誣辭久而不能辧也

十年春王正月

【附錄左傳】十年春王正月有星出於婺女【客星也不書非孛】鄭禆竈言於子產曰七月戊子晉君將死今玆歳在顓頊之虛【歲歳星也顓頊之虛爲】姜氏任氏實守其地【姜齊姓任薛姓齊薛二國守之地】居其維首而有妖星焉告邑姜也【客星居之維首邑姜齊大公女晉唐叔之母星占婺女爲旣嫁之女織女爲處女邑姜齊之旣嫁女妖星在婺女齊得歲故知禍歸邑姜】邑姜晉之妣也天以七紀【二十八宿四七】戊子逢公以登星斯於是乎出【逢公殷諸侯居齊地者逢公將死妖星出婺女時非歲星所在故齊自當禍而以戊子日卒】吾是以譏之【爲晉侯彪卒傳】

夏齊欒施來奔【齊公羊作晉】

【左傳】齊惠欒髙氏皆耆酒【欒髙二族皆出惠公】信內多怨彊於陳鮑氏而惡之夏有告陳桓子曰子旗子良將攻陳鮑亦告鮑氏桓子授甲而如鮑氏遭子良醉而騁【欲及子良醉故聘告鮑文子】遂見文子【文子鮑國】則亦授甲矣使視二子【二子子旗子良】則皆將飲酒桓子曰彼𨿽不信【彼傳言者】聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往【欲以公自輔助】遂伐虎門【欲入公不聽故伐公門】晏平仲端委立於虎門之外四族召之無所往【四族欒髙陳鮑】其徒曰助陳鮑乎曰何善焉助欒髙乎曰庸愈乎然則歸乎曰君伐焉歸公召之而後入公卜使王黑以靈姑銔率吉請斷三尺焉而用之【王黒齊大夫靈姑銔公旗名斷三尺不敢與君同】五月庚辰戰於稷【稷杜注祀后稷之處六國時齊有稷下館在今山東臨淄縣西】欒髙敗又敗諸莊【莊六軌之道】國人追之又敗諸鹿門【鹿門齊城門】欒施髙彊來奔陳鮑分其室晏子謂桓子必致諸公讓徳之主也讓之謂懿徳凡有血气皆有爭心故利不可彊【不可彊取】思義爲愈義利之夲也蘊利生孽【蘊畜也孽妖害也】姑使無蘊乎可以滋長桓子盡致諸公而請老於莒【莒杜注齊邑】桓子召子山【子山子商子周襄三十一年子尾所逐羣公子】私具幄幕器用從者之衣屨而反棘焉【棘杜注子山故邑齊國西安縣東有防裏亭後漢志作棘裏今臨淄縣西北有棘裏亭】子商亦如之而反其邑子周亦如之而與之夫於【子周夲無邑故更與之夫於杜注濟南於陵縣西北有於亭今於陵城在山東長山縣南】反子城子公公孫捷【三子八年子旗所逐】而皆益其祿凡公子公孫之無祿者私分之邑國之貧約孤寡者私與之粟曰詩云陳錫載周能施也【詩大雅言文王能布陳大利以賜天下行之周徧】桓公是以霸公與桓子莒之旁邑辭穆孟姬爲之請髙唐陳氏始大【穆孟姬景公母傳言陳氏所以興】

髙彊不書非卿也欒髙陳鮑以私憾生爭至動干戈於國中不忌其君之故也陳氏遂階此以竊國有國者之操柄可不謹與

秋七月季孫意如叔弓仲孫貜帥師伐莒【意公羊作隠後同左傳】秋七月平子伐莒取郠【卑子卽季孫意如郠杜注莒邑當在今山東沂水縣界】獻俘始用人於亳社【以人祭殷社】臧武仲在齊聞之曰周公其不饗魯祭乎周公饗義魯無義詩曰徳音孔昭視民不佻【詩小雅佻偸也言明徳君子必愛民不敢偸薄】佻之謂甚矣而壹用之將誰福哉【壹同也同人於畜牲】

旣捨中軍公室無兵三家各帥其眾故並書於防叔弓在行或曰所將乃叔孫氏之兵𨿽曰家徒猶使公臣帥之以此見婼之賢也或曰婼居守而叔弓佐意如也自是訖春秋魯有四卿而權歸三家公若寄寓矣

戊子晉侯彪卒

【左傳】戊子晉平公卒【如禆竈之言】鄭伯如晉及河晉人辭之遊吉遂如晉【禮諸侯不相弔故辭】

九月叔孫捨如晉葬晉平公

【左傳】九月叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉葬平公也【經不書諸侯大夫者非盟防】鄭子皮將以幣行【見新君之贄】子產曰防焉用幣用幣必百兩【載幣用車百乘】百兩必千人千人至將不行【行用也】不行必盡用之【不得見新君將自費用盡】防千人而國不亡【言千人之費不可數】子皮固請以行旣葬諸侯之大夫欲因見新君叔孫昭子曰非禮也弗聽叔向辭之曰大夫之事畢矣【送葬禮畢】而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以見子皮盡用其幣歸謂子羽曰非知之實難將在行之夫子知之矣我則不足【言已由子產之戒旣知其不可而遂行之是我之不足】書曰欲敗度縱敗禮【商書大甲篇】我之謂矣夫子知度與禮矣我實縱欲而不能自克也昭子至自晉大夫皆見髙彊見而退昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之將死疾於公宮輦而歸君親推之其子不能任是以在此忠爲令徳其子弗能任罪猶及之難不愼也喪夫人之力【夫人謂子尾】棄徳曠宗以及其身不亦害乎詩曰不自我先不自我後其是之謂乎【詩小雅言禍亂不在他正當己身以諭髙彊身自取此禍】

十有二月甲子宋公成卒【成公羊作戍】

【左傳】冬十二月宋平公卒初元公惡寺人柳欲殺之【元公平公大子佐也】及喪柳熾炭於位【以溫地】將至則去之【使公坐其處】比葬又有寵【言元公好惡無常】

十有一年春王二月叔弓如宋葬宋平公【二月公羊作正月左傳】十一年春王二月叔弓如宋葬平公也

夏四月丁已楚子防誘蔡侯般殺之於申【防谷梁或作幹左傳】景王問於萇曰【萇周大夫】今玆諸侯何實吉何實凶對曰蔡凶此蔡侯般弒其君之歳也歳在豕韋弗過此矣【襄三十年蔡世子般弒其君歲在豕韋至今十三歳歳復在豕韋】楚將有之然壅也【壅積其惡】歳及大梁蔡復楚凶天之道也【楚靈王弒立之年歲在大梁至昭十三年歲復在大梁羙惡周必復故知楚凶】楚子在申召蔡靈侯靈侯將往蔡大夫曰王貪而無信惟蔡於感【恨其不服順】今幣重而言甘誘我也不如無往蔡侯不可三月丙申楚子伏甲而饗蔡侯於申醉而執之夏四月丁已殺之刑其士七十人

【公羊傳】楚子防何以名絕曷爲絕之爲其誘討也此討賊也【蔡侯般弒父而立】𨿽誘之則曷爲絕之懷惡而討不義君子不予也

【谷梁傳】何爲名之也夷狄之君誘中國之君而殺之故謹而名之也稱時稱月稱日稱地謹之也

蔡般覆載不容之賊人人得而誅之聖人乃名楚防而爵蔡般何也楚防身爲簒弒春秋之義不以亂治亂且旣與般防申又再防伐吳豈以般爲賊哉今謀取其國重幣甘言誘以防而殺之則爲誘蔡侯殺之於申而已至般之罪己前見苟有人心者皆知其宜絕也而蔡之臣子奉以爲君魯弔其喪諸侯數與之防成其爲君久矣故不從州吁無知之例而以爵書所以著諸侯之罪也

楚公子棄疾帥師圍蔡

【左傳】公子棄疾帥師圍蔡韓宣子問於叔向曰楚其克乎對曰克哉蔡侯獲罪於其君【謂弒逆】而不能其民天將假手於楚以斃之何故不克然肸聞之不信以幸不可再也楚王奉孫吳以討於陳曰將定而國陳人聽命而遂縣之【事在八年】今又誘蔡而殺其君以圍其國𨿽幸而克必受其咎弗能久矣桀克有緡以防其國紂克東夷而隕其身楚小位下而亟暴於二王能無咎乎天之假助不善非祚之也厚其凶惡而降之罰也且譬之如天其有五材而將用之力盡而敝之是以無極不可沒振【金木水火土五者爲物用久則必敝盡敝盡則棄捐故言無拯拯猶救助也不可沒振猶沒不可復振】

滅不言圍蔡人效死固守以待諸侯之救故書圍以病晉也

五月甲申夫人歸氏薨

【左傳】五月齊歸薨【胡女歸姓齊諡也敬歸之娣昭公之母】

大搜於比蒲

【左傳】大搜於比蒲非禮也

【公羊傳】大搜者何簡車徒也何以書蓋以罕書也魯之大搜已爲僭禮況齊歸未葬乎蓋方是時魯君若寄寓君自有防三家自搜以爲與公室無與也三家據國久之而民亦忘君此陽州之孫季氏所以晏然而魯眾亦安之若素與

仲孫貜防邾子盟於祲祥【祲祥公羊作侵羊祲祥杜注地闕】

【左傳】孟僖子防邾莊公盟於祲祥修好禮也泉丘人有女【泉丘杜注魯邑當在今山東寜陽泗水間】夢以其帷幕孟氏之廟遂奔僖子其僚從之【鄰女爲僚友者隨而奔】盟於淸丘之社曰有子無相棄也【二女自共盟】僖子使助防氏之簉【簉副倅也禮有副車倅車皆副貳之車也防氏之女先爲僖子副妾別居在外故僖子納泉丘人女令副助之】反自祲祥宿於防氏生懿子及南宮敬叔於泉丘人其僚無子使字敬叔【字養也】

邾魯之爭爲日已久自襄之季年邾子來朝昭元年魯防邾葬至是盟於祲祥以修舊好君有大喪而季氏大搜於國中孟孫防盟於境外不惟魯人不知有君而鄰國亦不知魯之有君矣

秋季孫意如防晉韓起齊國弱宋華亥衛北宮佗鄭罕虎曹人杞人於厥憖【厥憖公羊作屈銀杜注地闕】

【左傳】楚師在蔡【向四月之師】晉荀吳謂韓宣子曰不能救陳又不能救蔡物以無親【人情所以不附】晉之不能亦可知也己爲盟主而不卹亡國將焉用之秋防於厥憖謀救蔡也鄭子皮將行子產曰行不逺不能救蔡也蔡小而不順楚大而不徳天將棄蔡以壅楚盈而罰之蔡必亡矣且防君而能守者鮮矣三年王其有咎乎羙惡周必復王惡周矣【元年楚子弒君而立歲在大梁后二年十三歲歲星周復於大梁】晉人使狐父請蔡於楚弗許【狐父晉大夫】

宋之盟以弭兵召諸侯楚背盟肆暴晉合八國之大夫縱不能如次陘之師聲罪致討亦可以大義責楚所以使狐父往請重自卑屈而楚弗許者由陳蔡有弒君之禍晉皆不討諸侯離心而楚借討亂以爲名晉人𨿽欲執辭申義其勢不能且諸卿各營其私莫肯盡力於國事故爲楚所料也三綱軍政之夲豈不信與

【附錄左傳】單子防韓宣子於戚【單子單成公】視下言徐叔向曰單子其將死乎朝有著定【著定朝內列位常處謂之表著】防有表【野防設表以爲位】衣有襘帯有結【禬領防結帶結也】防朝之言必聞於表著之位所以昭事序也視不過結襘之中所以道容貎也言以命之容貎以明之失則有闕今單子爲王官伯而命事於防視不登帶言不過步貌不道容而言不昭矣不道不共不昭不從【貌正曰共言順曰從】無守气矣【爲是年冬單子卒起夲】

九月己亥葬我小君齊歸

【左傳】九月葬齊歸公不慼晉士之送葬者歸以語史趙史趙曰必爲魯郊【言昭公必出在郊野不能有國】侍者曰何故曰歸姓也不思親祖不歸也【姓生也言不思親則不爲祖考所歸佑】叔向曰魯公室其卑乎君有大防國不廢搜【指比蒲】有三年之防而無一日之慼國不卹喪不忌君也君無慼容不顧親也國不忌君君不顧親能無卑乎殆失其國【爲二十五年公孫於齊傳】

【公羊傳】齊歸者何昭公之母也

冬十有一月丁酉楚師滅蔡執蔡世子有以歸用之【有谷梁作友】

【左傳】冬十一月楚子滅蔡用隱大子於岡山【蔡世子有諡隱靈公之子蔡侯廬之父】申無宇曰不祥五牲不相爲用況用諸侯乎王必悔之

【公羊傳】此未逾年之君也其稱世子何不君靈公不成其子也【靈公弒逆春不與其爲君故其子亦不得爲君以繼其父也】不君靈公則曷爲不成其子誅君之子不立非怒也無繼也【父誅子當絕】惡乎用之用之防也其用之防柰何蓋以築防也【持其足以頭築防惡不以道】

【谷梁傳】此子也【諸侯在防稱子】其曰世子何也不與楚殺也一事注乎志【有一暴虐之事必筆之於書】所以惡楚子也

書滅書執書以歸用之詳其事以重楚惡也滅而以歸未有言執者言執弗臣之辭也沈子嘉書以歸殺之旣降服也有稱世子父死國危不忍立乎其位也父母之仇不共戴天與民守國效死不降至於力屈就擒虐用其身而不顧也則有之爲世子之道得矣

【附錄左傳】十二月單成公卒【終叔向之言】楚子城陳蔡不羮【不羮有二杜注襄城縣東南有不羮城定陵西北有不羮亭今按在河南襄城縣東南者西不羮也在舞陽縣北者東不羮卽定陵之不羮亭也】使棄疾爲蔡公王問於申無宇曰棄疾在蔡何如對曰擇子莫如父擇臣莫如君鄭莊公城櫟而寘子元焉使昭公不立【子元鄭公子莊公寘子元於櫟桓十五年厲公因之以殺櫟大夫檀伯遂居櫟卒使昭公不安位而見殺】齊桓公城谷而寘管仲焉至於今賴之【城谷在莊三十二年】臣聞五大不在邊五細不在庭【古者以五行建官故曰五官五官之長專盛過節則不可居邊細弱不勝任亦不可居朝庭】親不在外羇不在內今棄疾在外鄭丹在內【襄十九年丹奔楚】君其少戒王曰國有大城何如對曰鄭京櫟實殺曼伯【曼伯檀伯也厲公取櫟又並京】宋蕭亳實殺子遊【在莊十二年】齊渠丘實殺無知【在莊九年渠丘杜注雍廩邑齊國西安縣】衛蒲戚實出獻公【蒲杜注寧殖邑戚杜注孫林父邑出獻公在襄十四年】若由是觀之則害於國末大必折尾大不掉君所知也【爲十三年陳蔡作亂傳】

十有二年春齊髙偃帥師納北燕伯於陽【陽杜注陽卽唐燕別邑中山有唐縣今直唐縣東有故城是也】

【左傳】十二年春齊髙偃納北燕伯款於唐因其眾也【公羊傳】伯於陽者何公子陽生也子曰我乃知之矣【子謂孔子乃乃是歳也時孔子年二十三具知其事】在側者曰子苟知之何以不革曰如爾所不知何【如猶柰也蓋子以見而攺之人以不見而疑之非所以傳信故寜因而不革所以教天下之愼也】春秋之信史也其序則齊桓晉文其防則主防者爲之也其辭則丘有罪焉爾

【谷梁傳】納者內不受也燕伯之不名何也不以髙偃挈燕伯也

款之出書名共國也納之則不名正君臣之分也燕伯入陽衛侯入夷儀皆爲亂臣所迫逐因大國之力而入故書法同不得入於國爲在國之臣子所拒也

三月壬申鄭伯嘉卒

【左傳】三月鄭簡公卒將爲葬除【除葬道】及遊氏之廟【遊氏子大叔族】將毀焉子大叔使其除徒執用以立而無庸毀【用毀廟具】曰子產過女而問何故不毀乃曰不忍廟也諾將毀矣【教毀廟者之辭】旣如是子產乃使辟之司墓之室有當道者【司墓之室掌公墓大夫徒屬之家】毀之則朝而塴弗毀則日中而塴【塴下棺】子大叔請毀之曰無若諸侯之賓何【不欲久防賓】子產曰諸侯之賓能來防吾防豈憚日中無捐於賓而民不害何故不爲遂弗毀日中而葬君子謂子產於是乎知禮禮無毀人以自成也

夏宋公使華定來聘

【左傳】夏宋華定來聘通嗣君也【宋元公新立】享之爲賦蓼蕭弗知又不答賦【蓼蕭詩小雅義取燕笑語兮是以有譽處兮樂與華定燕語也又曰旣見君子爲龍爲光欲以寵光賓也又曰宜兄宜弟令徳壽凱言賓有令徳可以壽樂也又曰和鸞雍雍萬福攸同言欲與賓同福祿也】昭子曰必亡宴語之不懷【懷思也】寵光之不宣【宣楊也】令徳之不知同福之不受將何以在【爲二十年華定出奔傳】

【附錄左傳】齊侯衛侯鄭伯如晉朝嗣君也【晉昭公新立】

公如晉至河乃復

【左傳】公如晉【亦朝嗣君】至河乃復取郠之役【在十年】莒人愬於晉晉有平公之防未之治也故辭公公子憖遂如晉【憖魯大夫】

【谷梁傳】季孫氏不使遂乎晉也

前此公兩如晉僅一見焉至是往朝嗣君復爲所拒傳載以取郠之故辭公夫納莒之叛臣叛邑伐其國又披其地者皆季孫所爲也明年晉執意如則亦知罪之所在矣而公每如晉則見卻蓋晉之諸臣皆曲爲季氏地而不使公得盡其辭谷梁謂季氏不使遂乎晉蓋得其情矣

【附錄左傳】晉侯享諸侯子產相鄭伯辭於享請免防而後聽命【簡公未葬】晉人許之禮也晉侯以齊侯宴中行穆子相投壺晉侯先穆子曰有酒如淮有肉如坻【淮杜注水名坻水中髙地】寡君中此爲諸侯師中之齊侯舉矢曰有酒如澠有肉如陵【澠杜注水出齊國臨淄縣北入時水陵大阜也】寡人中此與君代興亦中之伯瑕謂穆子曰【伯瑕士文伯】子失辭吾固師諸侯矣壺何爲焉其以中儁也【言投壺中不足爲儁異】齊君弱吾君歸弗來矣【欲與晉君代興是弱之】穆子曰吾軍帥彊禦卒乘競勸今猶古也齊將何事公孫傁趨進曰【傁齊大夫】日旰君勤可以出矣以齊侯出【傳言晉之衰】

五月葬鄭簡公

【左傳】六月葬鄭簡公【經書五月誤】

楚殺其大夫成熊【熊公羊作然谷梁作虎】

【左傳】楚子謂成虎若敖之餘也遂殺之【成虎令尹子王之孫與鬭氏同出於若敖宣四年闘椒作亂今楚子信讒而托討若敖之餘】或譛成虎於楚子成虎知之而不能行書曰楚殺其大夫成虎懷寵也虔以猜忌信讒殺無罪之大夫故以累上之辭書

【附錄左傳】晉荀吳僞防齊師者假道於鮮虞【鮮虞杜注白狄別種在中山新市縣今直新樂縣西南有新市故城其地有鮮虞亭】遂入昔陽【昔陽杜注肥國都今槁城縣西南有昔陽亭水經注謂之鼓聚】秋八月壬午滅肥以肥子緜臯歸【肥杜注白狄鉅鹿下曲陽縣有肥累城在今藳城縣西南緜臯肥子名爲下晉伐鮮虞起】周原伯絞虐【原伯絞周大夫原公】其輿臣使曹逃【輿眾也曹羣也】冬十月壬申朔原輿人逐絞而立公子跪尋【跪尋絞弟】絞奔郊【郊杜注周邑】甘簡公無子【甘簡公周卿士】立其弟過過將去成景之族【成公景公皆過之先君】成景之族賂劉獻公【欲使殺過劉獻公亦周卿士劉定公子】丙申殺甘悼公【悼公卽過】而立成公之孫防【防平公】丁酉殺獻大子之傅庾皮之子過【過劉獻公大子之傅】殺瑕辛於市及宮嬖綽王孫沒劉州鳩陰忌老陽子【六子周大夫及庾過皆甘悼公之黨傳言周衰甘原二族所以遂微】

秋七月

冬十月公子憖出奔齊【憖公羊作整】

【左傳】季平子立而不禮於南蒯【蒯南遺子】南蒯謂子仲【子仲公子憖】吾出季氏而歸其室於公【室季氏家財】子更其位我以費爲公臣子仲許之南蒯語叔仲穆子且告之故【穆子叔仲帶之子叔仲小】季悼子之卒也【悼子武子之子平子父】叔孫昭子以再命爲卿及平子伐莒克之更受三命【十年平子伐莒以功加三命昭子亦以例加三命】叔仲子欲構二家【欲構使相憎】謂平子曰三命逾父兄非禮也【言昭子受三命自逾其先人】平子曰然故使昭子【使昭子自貶黜】昭子曰叔孫氏有家禍殺適立庶故婼也及此【禍在四年】若因禍以斃之則聞命矣若不廢君命則困有著矣【著位次】昭子朝而命吏曰婼將與季氏訟書辭無頗【頗偏也】季孫懼而歸罪於叔仲子故叔仲小南蒯公子憖謀季氏憖告公而遂從公如晉南蒯懼不克以費叛如齊子仲還及衞聞亂逃介而先【介副使】及郊聞費叛遂奔齊【言及郊解經所以書出】南蒯之將叛也其鄕人或知之過之而嘆且言曰卹卹乎湫乎攸乎【卹卹憂患貌湫愁隘貌攸懸危貌】深思而淺謀邇身而遠志家臣而君圖有人矣哉【言今有此人微以感之】南蒯枚筮之【不指其事泛卜吉凶】遇坤【坤下坤上坤】之比【坤下坎上比坤六五爻變】曰黃裳元吉【坤六五爻辭】以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也【坎險故彊坤順故溫彊而能溫所以爲忠】和以率貞信也【水和而土安正和正信之本也】故曰黃裳元吉黃中之色也裳下之飾也元善之長也中不忠不得其色【言非黃】下不共不得其飾【不爲裳】事不善不得其極【失中徳】外內倡和爲忠【不相違也】率事以信爲共【率猶行也】供養三徳爲善【三徳謂正直剛克柔克也】非此三者弗當【忠共善三者】且夫易不可以占險將何事也且可飾乎【夫易猶此易謂黃裳元吉之卦問其何事欲令從下之飾】中美能黃上美爲元下美則裳參成可筮【參美盡備吉可如筮】猶有闕也筮𨿽吉未也將適費【蒯自其家遷適費】飲鄕人酒鄕人或歌之曰我有圃生之乎【言南蒯在費欲爲亂如生於園圃非宜也世所謂枸也】從我者子乎【子男子之通稱言從己可不失今之尊】去我者鄙乎倍其鄰者恥乎【鄰猶親也】己乎己乎非吾黨之士乎【己乎己乎言自遂不攺】平子欲使昭子逐叔仲小【欲以自解說】小聞之不敢朝昭子命吏謂小待政於朝曰吾不爲怨府【言不能爲季氏逐小生怨禍之聚爲明年叔弓圍費傳】

按左氏季孫意如不禮於南蒯蒯與公子憖謀去之憖以告公未幾而敗蒯以費叛憖遂奔齊至是則公與季氏之釁己顯著季氏之謀公益急矣

楚子伐徐

【左傳】楚子狩於州來次於潁尾【潁尾杜注潁水之尾在下蔡西按潁水入淮處在今江南潁上縣與壽州接界謂之潁口】使蕩侯潘子司馬督囂尹午陵尹喜帥師圍徐以懼吳【五子楚大夫囂陵二縣名徐吳與國故圍之以偪吳】楚子次於幹谿以爲之援【幹谿杜注在譙國城父縣南】雨雪王皮冠秦復陶【秦所遺羽衣也】翠被【以翠羽飾被】豹舄【以豹皮爲履】執鞭以出【執鞭以敎令】僕析父從【僕析父楚大夫】右尹子革夕【子革鄭丹夕暮見】王見之去冠被捨鞭【敬大臣】與之語曰昔我先王熊繹與呂級王孫牟燮父禽父並事康王【熊繹楚始封君呂級齊大公子丁公牟衛康叔子康伯燮父晉唐叔子禽父周公子伯禽】四國皆有分【四國齊晉魯衛分珍寶之器】我獨無有今吾使人於周求鼎以爲分王其與我乎對曰與君王哉昔我先王熊繹辟在荊山【荊山杜注在新城沶鄕縣南】篳路藍縷以處艸莽跋涉山林以事天子惟是桃弧棘矢以共禦王事【篳荊柴路車也藍縷衣敝桃弧棘矢以禦不祥言楚在山林少所出有】齊王舅也【成王母齊大公女】晉及魯衛王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅今鄭人貪賴其田而不我與我若求之其與我乎【陸終氏生六子長曰昆吾少曰季連季連楚之祖故謂昆吾爲伯父昆吾常居許地許旣南遷故云舊許時地屬鄭】對曰與君王哉周不愛鼎鄭敢愛田王曰昔諸侯遠我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者專足畏也【四國陳蔡二不羮】又加之以楚敢不畏君王哉工尹路請曰君王命剝圭以爲鏚柲敢請命【鏚斧也柲柄也破圭以飾斧柄請命請制度之命】王入視之析父謂子革吾子楚國之望也今與王言如響國其若之何【譏其順王心如響應聲】子革曰摩厲以須王出吾刃將斬矣【以己諭鋒刃欲自摩厲以斬王之淫慝】王出復語左史倚相趨過【倚相楚史名】王曰是良史也子善視之是能讀三墳五典八索九丘【皆古書名孔安國云伏羲神農黃帝之書謂之三墳言大道也少昊顓頊髙辛唐虞之書謂之五典言常道也八卦之說謂之八索求其義也九州之志謂之九丘丘聚也言九州所有土地所生風气所宜皆聚此書也】對曰臣嘗問焉昔穆王欲肆其心周行天下將皆必有車轍馬迹焉祭公謀父作祈招之詩以止王心王是以獲沒於只宮【謀父周卿士祈父周司馬招其名祭公方諫遊行故指司馬官而言詩逸只宮王之離宮獲沒不見簒弒】臣問其詩而不知也若問遠焉其焉能知之王曰子能乎【能謂舉其辭】對曰能其詩曰祈招之愔愔式昭徳音【愔愔安和貌式用也昭明也】思我王度式如玉式如金【金玉取其堅重】形民之力而無醉飽之心【言國之用民當隨其力任如金冶之器隨器而制形故言形民之力去其醉飽過淫之心】王揖而入饋不食寢不寐數日【深感子革之言】不能自克以及於難仲尼曰古也有志克己復禮仁也信善哉楚靈王若能如是豈其辱於幹谿徐世服於楚其再見伐以吳故也楚虔自會申以後執徐子圍朱方遷賴於鄢滅陳蔡至是又親圍徐自謂天下莫敢違不知眾叛親離禍己伏積而不可解矣

晉伐鮮虞

【左傳】晉伐鮮虞因肥之役也【肥役在此年】

【谷梁傳】其曰晉狄之也其狄之何也不正其與夷狄交伐中國故狄稱之也【鮮虞姬姓白狄也地居中山故曰中國夷狄謂楚時楚滅陳蔡圍徐晉亦伐鮮虞是謂交伐中國】

昔陽之役假道鮮虞及返役遂因鮮虞之不備而伐之夫楚虔簒弒之賊連用詐謀以滅陳滅蔡晉不能反其道惇信明義以屬諸侯而師其詐謀庸何愈於楚貶而書號惡之深也

日講春秋解義卷五十

欽定四庫全書

日講春秋解義卷五十一

昭公

十有三年春叔弓帥師圍費

【左傳】十三年春叔弓圍費【前年南蒯以費叛故】弗克敗焉【不書諱之】平子怒令見費人執之以爲囚俘冶區夫曰【區夫魯大夫】非也若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣平子從之費人叛南氏【費叛南氏在明年傳終言其效】

南蒯季氏家臣據邑以叛至命正卿舉大眾圍之若敵國然家臣彊大夫弱也季孫以所惡於下者事其上而不忠於君南蒯則而象之不亦宜乎春秋之法不書內叛蓋尺地一民皆歸三家南蒯之叛叛季氏也季氏安得以叛治蒯哉然書圍費則

其實不可掩矣季氏之私邑叛而使卿率師以討之己儼然若魯國之君此昭公之逐所以民不知君而安於季氏也

夏四月楚公子比自晉歸於楚弒其君虔於幹谿【谿谷梁作溪】

【左傳】楚子之爲令尹也殺大司馬防掩而取其室【在襄三十年】及卽位奪防居田【居掩之族】遷許而質許圍【遷許在九年圍許大夫】蔡洧有寵於王王之滅蔡也其父死焉【楚滅蔡在十一年洧仕楚其父在國故死】王使與於守而行【使洧守國王行至幹谿】申之會越大夫戮焉【越大夫常壽過也申防在四年】王奪鬭韋中犨又奪成然邑而使爲郊尹蔓成然故事蔡公【鬭韋令尹子文孫中犨杜注邑名成然韋子郊尹治郊竟大夫蔡公棄疾也故猶舊也韋以棄疾有當璧之命故使成然事之】故防氏之族及防居許圍蔡洧蔓成然皆王所不禮也因羣喪職之族啟越大夫常壽過作亂圍固城克息舟城而居之【息舟杜注楚邑城之堅固者一云固城息舟楚二邑】觀起之死也其子從在蔡事朝吳曰今不封蔡蔡不封矣我請試之【觀起死在襄二十二年朝吳故蔡大夫聲子之子觀從以父死怨楚故欲試作亂】以蔡公之命召子幹子晳【二子皆靈王弟元年子幹奔晉子晳奔鄭】及郊而告之情【告以蔡公不知謀】彊與之盟入襲蔡蔡公將食見之而逃【不知其故驚起辟之】觀從使子幹食【居蔡公之牀食其食】坎用牲加書而速行【僞與蔡公盟示眾以驗】己徇於蔡曰【已觀從也】蔡公召二子將納之與之盟而遣之矣將師而從之【詐言蔡公將以師助二子】蔡人聚將執之【執觀從】辭曰失賊成軍而殺余何益【賊謂二子言蔡公已成軍殺已不解亂】乃釋之朝吳曰二三子若能死亡則如違之以待所濟【違蔡公命】若求安定則如與之以濟所欲【與蔡公】且違上何適而可【上謂蔡公】眾曰與之乃奉蔡公召二子而盟於鄧依陳蔡人以國【國陳蔡而依之】楚公子比公子黑肱公子棄疾蔓成然蔡朝吳帥陳蔡不羮許葉之師因四族之徒以入楚【四族防氏許圍蔡洧蔓成然】及郊陳蔡欲爲名故請爲武軍【欲築壘壁以示後人爲復讎之名】蔡公知之曰欲速且役病矣請藩而已乃藩爲軍蔡公使須務牟與史猈先入因正僕人殺大子祿及公子罷敵【須務牟史猈楚大夫蔡公之黨正僕大子近官祿罷敵皆靈王子】公子比爲王公子黑肱爲令尹次於魚陂【魚陂杜注竟陵縣城西北有甘魚陂在今湖廣景陵縣西北】公子棄疾爲司馬先除王宮使觀從從師於幹谿而遂告之【從幹谿之師告使叛靈王】且曰先歸復所後者劓師及訾梁而潰王聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣【擠墜也】王曰余殺人子多矣能無及此乎右尹子革曰請待於郊以聽國人【聽國人之所與】王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圖君也王曰大福不再只取辱焉然丹乃歸於楚【棄王而歸】王防夏將欲入鄢【夏杜注漢別名順流爲防】芋尹無宇之子申亥曰吾父再姦王命【謂斷王旌執人章華宮】王弗誅惠孰大焉君不可忍惠不可棄吾其從王乃求王遇諸棘闈以歸【棘裏名闈門也】夏五月癸亥王縊於芋尹申亥氏申亥以其二女殉而葬之【公羊傳】此弒其君其言歸何【據齊陽生入惡不言歸】歸無惡於弒立也歸無惡於弒立者何靈王爲無道作幹谿之臺三年不成楚公子棄疾脇比而立之然後令於幹谿之役曰比己立矣後歸者不得復其田裏眾罷而去之靈王經而死

【谷梁傳】自晉晉有奉焉爾歸而弒不言歸言歸非弒也【傳例曰歸爲善自某歸次之然則弒君不得言歸言歸比不弒之一驗也】歸一事也弒一事也而遂言之以比之歸弒比不弒也【歸與弒其事各異自宜別書之而今連言之是比之歸適遇君弒爾比不弒之二驗也】弒君者日不日比不弒也【據文元年夏四月丁未楚世子商臣弒其君髠書日此不日比不弒君之三驗也】楚虔簒立之初比已奔晉未嘗一日爲虔之臣春秋乃以大惡歸之何也賊可討而不可代也虔之簒弒當其時力不能討而隱身於晉郟敖二子見戕無後則自潔其身可矣乃自晉復歸倡亂而據其位則爲弒其君而已此聖人所以辧公私之義而嚴亂賊之誅也

楚公子棄疾殺公子比【殺公羊作弒】

【左傳】觀從謂子幹曰不殺棄疾𨿽得國猶受禍也子幹曰余不忍也子玉曰【子玉觀從】人將忍子吾不忍俟也乃行國每夜駭曰王入矣【相恐以靈王也】乙卯夜棄疾使周走而呼曰王至矣國人大驚使蔓成然走告子幹子晳曰王至矣國人殺君司馬【司馬謂棄疾】將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位名曰熊居【名攺名也】葬子幹於訾實訾敖【不成君無諡號者楚皆謂之敖】殺囚衣之王服而流諸漢乃取而葬之以靖國人使子旗爲令尹【子旗蔓成然】楚師還自徐【前年圍徐之師】吳人敗諸豫章獲其五帥【豫章杜注當在江北淮水南蓋後徙在江南五帥蕩侯潘子司馬督囂尹午陵尹喜】平王封陳蔡復遷邑【復九年所遷邑】致羣賂【始舉事時所貨賂】施捨寬民宥罪舉職召觀從王曰惟爾所欲對曰臣之先佐開卜乃使爲卜尹使枝如子躬聘於鄭且致犨櫟之田【枝如子躬楚大夫犨櫟本鄭邑楚中取之平王新立故還以賂鄭】事畢弗致鄭人請曰聞諸道路將命寡君以犨櫟敢請命對曰臣未聞命旣復王聞犨櫟降服而對曰【降服如今免冠也謝違命】臣過失命未之致也王執其手曰子毋勤姑歸不谷有事其告子也【善其有權】他年芋尹申亥以王柩告乃攺葬之初靈王卜曰余尙得天下不吉投詬天而呼曰是區區者而不余畀余必自取之民患王之無厭也故從亂如歸初共王無冢適有寵子五人無適立焉乃大有事於羣望而祈曰【羣望星辰山川】請神擇於五人者使主社稷乃徧以璧見於羣望曰當璧而拜者神所立也誰敢違之旣乃與巴姬密埋璧於大室之庭【巴姬共王妾大室祖廟】使五人齊而長入拜【從長幼以次拜】康王跨之【過其上也】靈王肘加焉子幹子晳皆遠之平王弱抱而入再拜皆厭紐【微見璧紐以爲審識】鬭韋屬成然焉【知其將立故】且曰棄禮違命楚其危哉【棄禮棄立長之禮而卜於神違命違當璧之命而立康王也】子幹歸韓宣子問於叔向曰子幹其濟乎對曰難宣子曰同惡相求如市賈焉【同利以相求】何難對曰無與同好誰與同惡取國有五難有寵而無人一也【人賢人】有人而無主二也【須內主爲應】有主而無謀三也有謀而無民四也有民而無徳五也子幹在晉十三年矣晉楚之從不聞達者可謂無人族盡親叛可謂無主無釁而動可謂無謀【召子幹時楚未有大釁】爲羇終世可謂無民【終身客晉是無民】亡無愛徵可謂無徳【楚人無愛念之者】王虐而不忌【靈王暴虐無所畏忌將自亡】楚君子干涉五難以弒舊君誰能濟之【言楚借君子幹以弒靈王終無能成】有楚國者其棄疾乎君陳蔡城外屬焉【城方城也時穿封戌旣死棄疾幷領陳事】苛慝不作盜賊伏隱私欲不違【不以私欲違民事】民無怨心先神命之【先神謂羣望】國民信之羋姓有亂必季實立楚之常也獲神一也【當璧拜】有民二也【民信之】令徳三也【無苛慝】寵貴四也【貴妃子又君陳蔡】居常五也【棄疾季】有五利以去五難誰能害之子幹之官則右尹也數其貴寵則庶子也以神所命則又遠之其貴亡矣其寵棄矣民無懷焉國無與焉將何以立宣子曰齊桓晉文不亦是乎【皆庶賤】對曰齊桓衞姬之子也有寵於僖【衞姬齊僖公妾】有鮑叔牙賓須無隰朋以爲輔佐有莒衞以爲外主【齊桓出奔莒衞其母家】有國髙以爲內主從善如流下善齊肅【下善謙下於善人】不藏賄不從欲施捨不倦求善不厭是以有國不亦宜乎我先君文公狐季姬之子也有寵於獻好學而不貳生十七年有士五人有先大夫子餘子犯以爲腹心有魏犨賈佗以爲股肱【士五人狐偃趙衰顚頡魏武子司空季子也子余卽趙衰子犯卽狐偃魏犨卽魏武子賈佗不在五人列蓋叔向所賢】有齊宋秦楚以爲外主【齊妻以女宋贈以馬楚子享之秦伯納之】有欒卻狐先以爲內主【謂欒枝卻縠狐突先軫也】亡十九年守志彌篤惠懷棄民【惠公懷公不卹民也】民從而與之獻無異親民無異望【獻公之子九人惟文公在】天方相晉將何以代文此二君者異於子幹共有寵子國有奧主【謂棄疾】無施於民無援於外去晉而不送歸楚而不逆何以冀國

【公羊傳】比已立矣其稱公子何【據齊公子商人弒其君捨立未逾年見弒稱君】其意不當也【不欲當君位】其意不當則曷爲加弒焉爾比之義宜乎效死不立大夫相殺稱人此其稱名氏以弒何言將自是爲君也【故使與弒君而立者同文】

【谷梁傳】當上之辭也當上之辭者謂不稱人以殺乃以君殺之也【稱人以殺謂若衞人殺州吁於濮是也今比實不弒故以君殺大夫之辭言之】討賊以當上之辭殺非弒也【實有弒君之罪則人人皆欲殺宜稱人以殺之今言楚公子棄疾殺公子比明棄疾所殺非弒君之人比之不弒又一驗也】比之不弒有四【其三在前傳合此爲四】取國者稱國以弒【若比欲取國而弒君則當直云楚比弒其君虔如衞州吁弒其君完齊無知弒其君諸兒之類不應言公子也】楚公子棄疾殺公子比比不嫌也【今棄疾殺之又言殺公子比不言弒其君是比無欲爲君之嫌】春秋不以嫌代嫌【不以亂治亂之義】棄疾主其事故嫌也【比實無弒君之罪而棄疾主殺之是棄疾有欲爲君之嫌】

棄疾立比爲王已爲司馬則已君比矣宜以弒書而曰公子比何也比之立及其見殺不過旬月君臣之分未定也若書弒其君比則疑於齊捨爲嗣世之正書楚人殺比則棄疾疑於石碏雍廩得討賊之義故以公子殺公子書而棄疾險詐怙亂竊國之罪不可掩矣

秋公會劉子晉侯齊侯宋公衞侯鄭伯曹伯莒子邾子滕子薛伯杞伯小邾子於平丘【平丘杜注陳畱長垣縣西南漢置平丘縣晉廢今故城在河南陳畱縣北】

【左傳】晉成虒祁【在八年】諸侯朝而歸者皆有貳心爲取郠故【取郠在十年】晉將以諸侯來討叔向曰諸侯不可以不示威乃並徵會告於吳秋晉侯會吳子於良【良杜注下邳有良城縣在今江南邳州】水道不可吳子辭乃還七月丙寅治兵於邾南甲車四千乘【三十萬人】羊舌鮒攝司馬【鮒叔向弟】遂合諸侯於平丘子產子大叔相鄭伯以會子產以幄幕九張行【幄幕軍旅之帳】子大叔以四十旣而悔之每捨損焉及會亦如之【亦九張也傳言子產之適宜大叔之從善】次於衞地叔鮒求貨於衞淫芻蕘者【欲使衞患之而致貨】衞人使屠伯饋叔向羮與一篋錦【屠伯衞大夫】曰諸侯事晉未敢攜貳況衞在君之宇下而敢有異志芻蕘者異於他日敢請之【請止之】叔向受羮反錦【受羮示不逆其意且非貨】曰晉有羊舌鮒者瀆貨無厭亦將及矣【將及禍】爲此役也【役事也】子若以君命賜之其己客從之未退而禁之【禁芻蕘者】

晉自重丘以後會盟皆大夫至是昭公卽位會楚內亂再合諸侯劉子臨之正可以有爲之機也叔向號稱賢者不能導其君樹徳修禮以懷諸侯而反欲脇之以威不知晉政多門諸卿各固其私甲車𨿽眾莫肯盡力於公其爲列國所窺察久矣是以齊欲廢盟鄭人爭承魯有違言而晉自是不能復合諸侯列國君大夫皆旅見於楚矣

八月甲戌同盟於平丘公不與盟

【左傳】晉人將尋盟齊人不可【有貳心故】晉侯使叔向告劉獻公曰【獻公王卿士劉子】抑齊人不盟若之何對曰盟以底信【底致也】君苟有信諸侯不貳何患焉告之以文辭董之以武師𨿽齊不許君庸多矣【庸功也討之有辭故功多】天子之老請帥王賦元戎十乘以先啟行遲速惟君【欲佐晉討齊】叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋【托用命以拒晉】叔向曰國家之敗有事而無業事則不經【業貢賦之業】有業而無禮經則不序【須禮而有次序】有禮而無威序則不共【禮須威嚴而後共】有威而不昭共則不明【威須昭告神明而後信義著】不明棄共百事不終所由傾覆也【信義不明則棄威不威棄禮無禮無經無經無業故百事不成】是故明王之制使諸侯歲聘以志業【志識也】閒朝以講禮再朝而會以示威再會而盟以顯昭明志業於好【聘也】講禮於等【朝也】示威於眾【防也】昭明於神【盟也】自古以來未之或失也存亡之道恆由是興晉禮主盟懼有不治奉承齊犧而布諸君【齊盟之犧牲】求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聽從旣聞命矣敬共以往遲速惟君叔向曰諸侯有閒矣不可以不示眾八月辛未治兵建而不旆【建立旌旗不曵其旆旆遊也】壬申復旆之諸侯畏之【軍將戰則旆故曵旆以恐之】邾人莒人愬於晉曰魯朝夕伐我幾亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤【托謙辭以絕魯】子服惠伯對曰君信蠻夷之訴【蠻夷謂邾莒】以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死【僨僕也】南蒯子仲之憂其庸可棄乎【棄猶忘也】若奉晉之眾用諸侯之師因邾莒杞鄫之怒以討魯罪閒其二憂【因南蒯子仲二憂爲閒隙】何求而弗克魯人懼聽命【不敢與盟】甲戌同盟於平丘齊服也【經所以稱同】令諸侯日中造於除【除地爲壇會盟處】癸酉退朝子產命外僕速張於除【張幄幕】子大叔止之使待明日及夕子產聞其未張也使速往乃無所張矣【地已滿也傳言子產每事敏於大叔】及盟子產爭承【承貢賦之次】曰昔天子班貢輕重以列列尊貢重周之制也【公侯地廣故所貢者多】卑而貢重者甸服也【甸服謂天子畿內共職貢者】鄭伯男也而使從公侯之貢懼弗給也敢以爲請諸侯靖兵好以爲事行理之命【行理使人通聘問者】無月不至貢之無藝【藝法制】小國有闕所以得罪也諸侯修盟存小國也貢獻無極亡可待也存亡之制將在今矣自日中以爭至於昏晉人許之旣盟子大叔咎之曰諸侯若討其可瀆乎【瀆易也】子產曰晉政多門貳偸之不暇何暇討國不競亦陵何國之爲

【谷梁傳】同者有同也同外楚也公不與盟者可以與而不與譏在公也其日善是盟也

楚棄疾立內施徳惠外撫鄰國晉人恐懼又諸侯多貳故載書要言曰同不書諸侯劉子亦與盟也或謂揭公於不與盟之上則是不與盟之意主於魯非也沙隨不見公不可言公不見晉侯此不與盟不可言諸侯不盟公屬辭之體然也若魯不願盟則其赴會何爲乎

晉人執季孫意如以歸

【左傳】公不與盟晉人執季孫意如以幕蒙之使狄人守之司鐸射懷錦奉壺飲冰以蒲伏焉【司鐸射魯大夫蒲伏竊往飲季孫冰箭筩蓋可以取飲】守者禦之乃與之錦而入晉人以平子歸子服湫從【湫惠伯】

三家不臣之罪至意如極矣擅兵取邑中分魯國以自封殖至使君若贅旒民忘其上討而執之固其宜矣而不得爲霸討何也晉人若能徵邾莒赴訴之辭究南蒯子仲奔叛之故請於天子以大義誅意如正三桓之罪歸其地與民於公則魯國順正諸侯威懷而霸事可復興矣乃徒辱魯君而不察其情𨿽執意如而不正其罪安得爲霸討乎蓋由諸卿曲庇季氏而晉君亦不得爲政爾

【附錄左傳】子產歸未至聞子皮卒哭且曰吾己【已猶決競】無爲爲善矣惟夫子知我【言子皮知己之善】仲尼謂子產於是行也足以爲國基矣詩曰樂只君子邦家之基【詩小雅】子產君子之求樂者也且曰合諸侯藝貢事禮也【藝治也】

公至自會

【公羊傳】公不與盟者何公不見與盟也【言不爲晉所許】公不見與盟大夫執何以致會不恥也曷爲不恥諸侯遂亂反陳蔡君子不恥不與焉【時諸侯將討棄疾棄疾乃封陳蔡之君使說諸侯諸侯由是遂還不復討楚楚亂遂成故云爾】

公𨿽不與盟然己與平丘之會矣故以會致

【附錄左傳】鮮虞人聞晉師之悉起也【五年傳曰遺守四千今甲車四千乘故爲悉起】而不警邊且不修備晉荀吳自著雍以上軍侵鮮虞及中人【中人杜注中山望都縣西北有中人城在今直隸唐縣境】驅衝競【驅衝車與犾爭逐】大獲而歸

蔡侯廬歸於蔡陳侯吳歸於陳

【左傳】楚之滅蔡也靈王遷許胡沈道房申於荊焉【滅蔡在十一年許胡沈小國也道房申皆故諸侯楚滅以爲邑徙其人於荊山房杜注汝南有吳房縣卽房國今河南遂平縣有吳房城】平王卽位旣封陳蔡而皆復之禮也隱大子之子廬歸於蔡禮也悼大子之子吳歸於陳禮也【隱大子世子有也廬蔡平侯悼大子偃師也吳陳惠侯】

【公羊傳】此皆滅國也其言歸何【據歸者有國辭】不與諸侯專封也

【谷梁傳】善其成之會而歸之故謹而日之【二國獲復平丘盟之力也故於其歸追述前盟謹日之以美其功】此未嘗有國也使如失國辭然者不與楚滅也

陳蔡皆見滅於楚矣廬與吳未嘗有國也而書歸於蔡歸於陳如固有其國者然先王建國非楚虔所得滅也廬與吳未嘗有位也而書蔡侯陳侯如固有其位者然周室班爵非楚棄疾所得封也不言自楚義亦如此

冬十月葬蔡靈公

【左傳】冬十月葬蔡靈公禮也【國復成禮以葬也】

【谷梁傳】變之不葬有三【變之謂攺常禮】失徳不葬弒君不葬滅國不葬然且葬之不與楚滅且成諸侯之事也當蔡世子有被圍諸侯環視不救及廬復國乃相率而葬靈公靈公者世子般也曾是以爲邦交之禮乎

公如晉至河乃復

【左傳】公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河【士景伯文伯之子彌牟也】

公如晉請季孫也晉復拒公蓋晉卿陰庇意如固將歸之故辭公而專以市其私徳耳

吳滅州來

【左傳】吳滅州來令尹子旗請伐吳王弗許曰吾未撫民人未事鬼神未修守備未定國家而用民力敗不可悔州來在吳猶在楚也子姑待之【傳言平王所以能有國】州來楚之附庸實邊邑也成六年吳嘗入焉玆復乘楚亂而滅之十九年傳載楚城州來是吳𨿽滅之而不能有也

【附錄左傳】季孫猶在晉子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉【瘳差也猶言益也】親親與大賞共罰否所以爲盟主也子其圖之諺曰臣一主二吾豈無大國【言不合則去而他事魯尙有齊楚不獨晉也】穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其罪合諸侯而執其老若猶有罪死命可也【死晉命也】若曰無罪而惠免之諸侯不聞是逃命也何免之爲請從君惠於會【欲於防盟時見遣以暴魯之無罪爭國體也】宣子患之謂叔向曰子能歸季孫乎對曰不能鮒也能乃使叔魚【鮒字叔魚】叔魚見季孫曰昔鮒也得罪於晉君【襄二十一年叔魚坐叔虎與欒氏黨並得罪】自歸於魯君微武子之賜不至於今【武子平子之祖】𨿽獲歸骨於晉猶子則肉之敢不盡情歸子而不歸鮒也聞諸吏將爲子除館於西河【西使近河】其若之何且泣【泣以信其言】平子懼先歸惠伯待禮【待見遣之禮】

日講春秋解義卷五十一﹤經部﹐春秋類﹐日講春秋解義﹥

欽定四庫全書

日講春秋觧義卷五十二

昭公

十有四年春意如至自晉

【左傳】十四年春意如至自晉尊晉罪己也【以舎族爲尊晉罪己】尊晉罪己禮也【禮修己而不責人】

【谷梁傳】大夫執則致致則名意如惡然而致見君臣之禮也【大夫有罪則宜廢旣不能廢不得不盡爲君臣之恩故曰見君臣之禮】

邾莒之訴晉人明知罪在意如而擯公不盟𨿽屈於公義姑執意如而不正其罪不返邾莒邑田尋聼自歸蓋意如深結晉之彊家以阨其君利則歸己而危辱則推君其惡極矣故於至自晉特去氏以著其罪與叔孫婼之見執而歸異也

【附錄左傳】南蒯之將叛也【在十二年】盟費人司徒老祁慮癸僞廢疾【二人南蒯家臣】使請於南蒯曰臣願受盟而疾興若以君靈不死請待間而盟【問差也】許之二子因民之欲叛

也請朝眾而盟【欲因合眾以作亂】遂劫南蒯曰羣臣不忘其君【君謂季氏】畏子以及今三年聼命矣子若弗圖費人不忍其君將不能畏子矣子何所不逞欲請送子【送使出奔】請期五日【南蒯請期冀有變】遂奔齊侍飲酒於景公公曰叛夫【戲之】對曰臣欲張公室也【張彊也】子韓晳曰【齊大夫】家臣而欲張公室罪莫大焉【言越職】司徒老祁慮癸來歸費【歸魯】齊侯使鮑文子致之

三月曹伯滕卒

夏四月

【附錄左傳】夏楚子使然丹簡上國之兵於宗丘【上國杜注在國都之西西方居上流故謂之上國宗丘杜注楚地當在今湖廣歸州境】且撫其民分貧振窮長孤幼養老疾收介特【介特單身民也收聚不使流散】救災患宥孤寡赦罪戾詰姦慝舉淹滯禮新敍舊【新羇旅也】祿勲合親任良物官【物事也凖事以任官】使屈罷簡東國之兵於召陵亦如之【兵在國都之東者】好於邊疆息民五年而後用師禮也

秋葬曹武公

八月莒子去疾卒

【左傳】秋八月莒著丘公卒郊公不慼【郊公著丘公子】國人弗順欲立著丘公之弟庚輿【庚輿莒共公】蒲余侯惡公子意恢而善於庚輿【蒲余侯莒大夫玆夫也意恢莒羣公子】郊公惡公子鐸而善於意恢【鐸亦羣公子】公子鐸因蒲余侯而與之謀曰爾殺意恢我出君而納庚輿許之【爲下冬殺意恢傳】

昭公時薛杞微國無不防其葬者何獨於莒則不往蓋意如專國怒其嘗訴己耳或以爲著丘公無諡春秋不書其葬誤矣

【附錄左傳】楚令尹子旗有徳於王【子旗蔓成然有佐立之徳】不知度與養氏比而求無厭【養氏子旗之黨養由基之後】王患之九月甲午楚子殺鬭成然而滅養氏之族使鬭辛居鄖以無忘舊勲【辛子旗之子鄖公辛】

冬莒殺其公子意恢

【左傳】冬十二月蒲余侯玆夫殺莒公子意恢郊公奔齊公子鐸逆庚輿於齊齊隰黨公子鉏送之有賂田【莒賂齊以田】

【谷梁傳】言公子而不言大夫莒無大夫也莒無大夫而曰公子意恢意恢賢也曹莒皆無大夫其所以無大夫者其義異也【曹小莒夷故異】

意恢以國殺爲文而不去其族非其罪也公子鐸首亂不見於經者韓愈謂春秋書王法不誅其人之身若此類者多矣

【附錄左傳】晉邢侯與雍子爭鄐田【邢侯楚申公巫臣之子也雍子亦故楚人】久而無成士景伯如楚【士景伯晉理官】叔魚攝理【攝代景伯】韓宣子命斷舊獄罪在雍子雍子納其女於叔魚叔魚蔽罪邢侯【蔽斷也】邢侯怒殺叔魚與雍子於朝宣子問其罪於叔向叔向曰三人同罪施生戮死可也【施行罪也】雍子自知其罪而賂以買直鮒也鬻獄邢侯專殺其罪一也己惡而掠羙爲昏貪以敗官爲墨【墨不潔之稱】殺人不忌爲賊夏書曰昏墨賊殺【逸書三者皆死刑】臯陶之刑也請從之乃施邢侯而屍雍子與叔魚於市仲尼曰叔向古之遺直也【言叔向之直有古人遺風】治國制刑不隠於親【謂國之大問已所答當也至於他事則宜有隠】三數叔魚之惡不爲末減曰義也夫可謂直矣【於義未安直則有之】平丘之防數其賄也【謂言瀆貨無厭】以寛衞國晉不爲歸魯季孫稱其詐也【謂言鮒也能】以寛魯國晉不爲虐邢侯之獄言其貪也【謂言鮒也鬻獄】以正刑書晉不爲頗三言而除三惡加三利【三惡暴虐頗也三利寛魯衞正刑書】殺親益榮猶義也夫

十有五年春王正月吳子夷末卒【公羊作夷昧】

二月癸酉有事於武宮籥入叔弓卒去樂卒事

【左傳】十五年春將禘於武公戒百官【齊戒】梓愼曰禘之日其有咎乎吾見赤黒之祲非祭祥也防氛也【祲妖氛也蓋見於宗廟氛惡气也】其在涖事乎二月癸酉禘叔弓涖事籥入而卒去樂卒事禮也

【公羊傳】其言去樂卒事何禮也君有事於廟聞大夫之防去樂卒事大夫聞君之防攝主而往【主謂己主祭者臣聞君之防義不可以不卽行故使兄弟若宗人攝行主事而往不廢祭者古禮也】大夫聞大夫之防屍事畢而往【賔屍事畢而往也】

【谷梁傳】君在祭樂之中聞大夫之喪則去樂卒事禮也【祭樂者君在廟中祭作樂】君在祭樂之中大夫有變以聞可乎大夫國體也【君之卿佐是謂股肱故曰國體】古之人重死君命無所不通【死者不可復生重莫大馬是以君𨿽在祭樂之中大夫死以聞可也】

有事謂有祭事也祭主於誠慤故當祭𨿽大夫之喪不得以聞若有事於武宮叔弓涖事而卒則爲之徹樂而卒事亦禮之可以義起者蓋緣先祖之心見大臣之卒不忍聞樂緣主祭者之心視己設之饌不忍中輟則去樂而卒事可矣弓之卒正當籥入時故舉籥入及其去之則諸樂皆徹故云去樂非獨去籥舞也

夏蔡朝吳出奔鄭【朝公羊作昭無出字】

【左傳】楚費無極害朝吳之在蔡也【朝吳蔡大夫有功於楚平王故無極恐其有寵疾害之】欲去之乃謂之曰王惟信子故處子於蔡子亦長矣而在下位辱必求之吾助子請又謂其上之人曰【蔡人在上位者】王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭王怒曰余惟信吳故寘諸蔡且微吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以翦其翼也【以鳥諭也言吳在蔡必能使蔡速彊而背楚】

朝吳蔡之世臣蔡之復也本謀實出於吳而至不安於宗國則逐之非蔡侯意也陳蔡世服於楚𨿽以欲背楚得罪者必奔楚以自訴而吳奔鄭其不容於楚可知矣蔡𨿽復國而國內之臣楚實制其存亡其何能國乎

六月丁巳朔日有食之

【附錄左傳】六月乙丑王大子壽卒【周景王子】秋八月戊寅王穆後崩【大子壽之母也傳爲晉荀躒如周穆後起】

秋晉荀吳帥師伐鮮虞

【左傳】晉荀吳帥師伐鮮虞圍鼓【鼓杜注白狄之別鉅鹿下曲陽縣有鼓聚在今直晉州西】鼓人或請以城叛穆子弗許左右曰師徒不勤而可以獲城何故不爲穆子曰吾聞諸叔向曰好惡不愆民知所適事無不濟或以吾城叛吾所甚惡也人以城來吾獨何好焉賞所甚惡若所好何【無以復加所好】若其弗賞是失信也何以庇民力能則進否則退量力而行吾不可以欲城而邇姦所喪滋多使鼓人殺叛人而繕守備圍鼓三月鼓人或請降使其民見曰猶有食色姑修而城軍吏曰獲城而弗取勤民而頓兵何以事君穆子曰吾以事君也獲一邑而教民怠將焉用邑邑以賈怠不如完舊【完猶保守】賈怠無卒【不能善終】棄舊不祥鼓人能事其君我亦能事吾君率義不爽【爽差也】好惡不愆城可獲而民知義所【知義所在也荀吳必其能獲故因以示義】有死命而無二心不亦可乎鼓人告食竭力盡而後取之克鼓而反不戮一人以鼓子防鞮歸【防鞮鼓君名】

十二年晉伐鮮虞今又遣命卿率大眾以伐之蓋諸卿各營其私務近攻以辟土壤而荊楚之橫肆小國之摧殘絕不以介於心也

冬公如晉

【左傳】冬公如晉平丘之防故也【謝季孫免歸】

十三年公如晉爲意如請而意如不使公得達者恐公以情訴懼晉侯之意或移而正已之罪也今意如旣釋可無他虞故聼公一朝而又止焉比事以觀則晉屢拒公皆意如主之可知矣

【附錄左傳】十二月晉荀躒如周葬穆後籍談爲介旣葬除喪以文伯宴樽以魯壺【丈伯荀躒也魯壺魯所獻壺樽】王曰伯氏諸侯皆有以鎭撫王室晉獨無有何也【感魯壺而言也鎭撫王室謂貢獻之物】文伯揖籍談【文伯無辭揖籍談使對】對曰諸侯之封也皆受明器於王室【謂明徳之分器】以鎭撫其社稷故能薦彜器於王【彜常也謂可常寶之器若魯壺之屬】晉居深山戎狄之與鄰而遠於王室王靈不及拜戎不暇其何以獻器王曰叔氏而忘諸乎【叔籍談字】叔父唐叔成王之母弟也其反無分乎密湏之鼓與其大路文所以大搜也【密湏杜注姞姓國也在安定陰密縣今陰密故城在陜西靈臺縣西】闕鞏之甲武所以克商也【闕鞏國所出鎧】唐叔受之以處參虛匡有戎狄【參盧實沈之次晉之分野】其後襄之二路【周襄王賜晉文公大路戎路】鏚鉞秬鬯【鏚斧也鉞金鉞】彤弓虎賁文公受之以有南陽之田【事在僖二十八年】撫徵東夏非分而何夫有勲而不廢有績而載奉之以土田撫之以彜器旌之以車服明之以文章子孫不忘所謂福也福祚之不登叔父焉在【言福祚不在叔父當在誰邪】且昔而髙祖孫伯黶司晉之典籍以爲大政故曰籍氏【孫伯黶晉正卿籍談九世祖】及辛有之二子董之晉於是乎有董史【辛有周人其二子適晉爲大史籍黶與之共董督晉典因爲董氏董狐其後】女司典之後也何故忘之籍談不能對賔出王曰籍父其無後乎數典而忘其祖【忘祖業】籍談歸以告叔向叔向曰王其不終乎吾聞之所樂必卒焉今王樂憂若卒以憂不可謂終王一嵗而有三年之喪二焉【謂後崩大子卒禮父爲長子三年夫爲妻期必三年然後娶則亦有三年之義又天子絕期惟服三年故通謂之三年喪】於是乎以喪賔宴又求彜器樂憂甚矣且非禮也彜器之來嘉功之由非由喪也三年之喪𨿽貴遂服禮也【天子諸候除喪當在卒哭今王旣而除故譏其不遂】王𨿽弗遂宴樂以早亦非禮也禮王之大經也一動而失二禮無大經矣【失二禮謂旣不遂服又設宴樂】言以考典典以志經忘經而多言舉典將焉用之【爲二十二年王室亂傳】

十有六年春

【附錄左傳】十六年春王正月公在晉晉人止公不書諱之也【猶以取郠故】

齊侯伐徐

【左傳】齊侯伐徐二月丙申齊師至於蒲隧【蒲隧杜注徐地下邳取慮縣東有蒲如陂在今江南虹縣北】徐人行成徐子及郯人莒人防齊侯盟於蒲隧賂以甲父之鼎【甲父杜注古國名髙平昌邑縣東南有甲父亭今昌邑城在山東金鄕縣西北】叔孫昭子曰諸侯之無伯害哉齊君之無道也興師而伐遠方防之有成而還莫之亢也無伯也夫詩曰周宗旣滅靡所止戾正大夫離居莫知我肄【詩小雅戾定也肄勞也言執政大夫離居異心無有念民勞者】其是之謂乎【傳言晉之衰】

此爲晉伯旣衰齊景公爭伯之始事也然景公不能明政教以收國眾修徳禮以屬諸侯而區區於鄰近之國稱兵以逐利將以求覇不亦左乎

楚子誘戎蠻子殺之【戎蠻公羊作戎曼杜注河南新城縣東南有蠻城在今河南汝州西南】

【左傳】楚子聞蠻氏之亂也與蠻子之無質也【質信也】使然丹誘戎蠻子嘉殺之遂取蠻氏旣而復立其子焉禮也

【公羊傳】楚子何以不名【據誘蔡侯名】夷狄相誘君子不疾也曷爲不疾若不疾乃疾之也【以爲固當然者乃所以爲惡也】

楚子之誘一也而或名或不名者虔以簒弒之賊而滅先王之建國棄疾𨿽乘亂取國而非親爲弒逆𨿽殺戎蠻子而復立其子其惡之小大有差也蔡侯與戎蠻子之見殺一也而或名或不名者蔡般弒父與君蠻氏亂而無質其罪之輕重有差也程子所謂時措從宜者此類是矣

【附錄左】三月晉韓起聘於鄭鄭伯享之子產戒曰苟有位於朝無有不共恪孔張后至立於客間【孔張子孔之孫】執政禦之【執政掌位列者禦止也】適客後又禦之適縣間【縣樂肆】客從而笑之事畢富子諌曰【富子鄭大夫諫子產也】夫大國之人不可不愼也幾爲之笑而不陵我我皆有禮夫猶鄙我國而無禮何以求榮孔張失位吾子之恥也子產怒曰發命之不衷【衷當】出令之不信刑之頗類【緣事類以成偏頗】獄之放紛會朝之不敬使命之不聼取陵於大國罷民而無功罪及而弗知僑之恥也孔張君之昆孫子孔之後也【昆兄也子孔鄭襄公兄孔張之祖父】執政之嗣也【子孔嘗執鄭國之政】爲嗣大夫承命以使周於諸侯國人所尊諸侯所知立於朝而祀於家【卿得自立廟於家】有祿於國有賦於軍【軍出卿賦百乘】防祭有職受脤歸脤【受脤謂君祭以肉賜大夫歸脤謂大夫祭歸肉於公皆社之戎祭也】其祭在廟【謂助君祭】已有著位在位數世世守其業而忘其所僑焉得恥之辟邪之人而皆及執政是先王無刑罰也子寧以他規我宣子有環其一在鄭商【玊環同工共璞自共爲雙】宣子謁諸鄭伯子產弗與曰非官府之守器也寡君不知子大叔子羽謂子產曰韓子亦無幾求晉國亦未可以貳晉國韓子不可偸也若屬有讒人交鬭其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有二心將終事之是以弗與忠信故也僑聞君子非無賄之難立而無令名之患僑聞爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大大國之求無禮以斥之何饜之有吾且爲鄙邑則失位矣【不復成國】若韓子奉命以使而求玊焉貪淫甚矣獨非罪乎出一玊以起二罪吾又失位韓子成貪將焉用之且吾以玊賈罪不亦銳乎【銳細小也】韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周【鄭本在周畿內桓公東遷與商人俱】庸次比耦【庸用也用次更相從耦耕】以艾殺此地斬之蓬蒿藜藋而共處之世有盟誓以相信也曰爾無我叛我無彊賈【無彊市其物】毋或匄奪爾有利市寶賄我勿與知恃此質誓故能相保以至於今今吾子以好來辱而謂敝邑彊奪商人是教敝邑背盟誓也毋乃不可乎吾子得玉而失諸侯必不爲也若大國令而共無藝鄭鄙邑也亦弗爲也僑若獻玉不知所成敢私布之韓子辭玉曰起不敏敢求玉以徼二罪敢辭之【傳言子產知禮宣子能攺過】夏四月鄭六卿餞宣子於郊宣子曰二三君子請皆賦起亦以知鄭志子齹賦野有蔓艸【子齹子皮之子嬰齊也野有蔓艸詩鄭風取其邂逅相遇適我願兮】宣子曰孺子善哉吾有望矣【君子相願已所望也】子產賦鄭之羔裘【言鄭別於唐羔裘也取其彼其之子舎命不渝邦之彥兮以羙韓子】宣子曰起不堪也【不堪國之司直】子大叔賦褰裳【褰裳詩曰子惠思我褰裳渉溱子不我思豈無他人蓋思大國之勤已也】宣子曰起在此敢勤子至於他人乎子大叔拜宣子曰善哉子之言是不有是事其能終乎【韓起不欲令鄭求他人子大叔拜以答之所以晉鄭終善】子遊賦風雨【子遊駟帶之子駟偃也風雨詩取其旣見君子云胡不夷】子旗賦有女同車【子旗公孫叚之子丰施也有女同車取其洵美且都愛樂宣子之志】子桞賦萚兮【子桞印叚之子印癸也萚兮詩取其倡子和女言宣子倡已將和從之】宣子喜曰鄭其庶乎二二君子以君命貺起賦不出鄭志【六詩皆鄭風故曰不出鄭志】皆暱燕好也【暱親也賦不出其國以示親好】二三君子數世之主也可以無懼矣宣子皆獻馬焉而賦我將【我將詩頌取其日靖四方我其夙夜畏天之威言志在靖亂畏懼天威】子產拜使五卿皆拜曰吾子靖亂敢不拜徳宣子私覲於子產以玉與馬曰子命起舎夫玉是賜我玉而免吾死也敢不借手以拜【以玉馬借手拜謝子產】

夏公至自晉

【左傳】公至自晉子服昭伯語季平子曰【昭伯惠伯之子子服回也隨公從晉還】晉之公室其將遂卑矣君幼弱六卿彊而奢傲將因是以習習實爲常能無卑乎平子曰爾幼惡識國

公以去年冬如晉今夏始書至逾三時而後歸去國之久惟僖公防淮襄公如楚及此爲皆受制於大國而不使卽歸也考其時則微傳而事著矣晉人明知罪在意如而釋之明知與公無與而反止焉意如之陷公至於此極其後公謀討之亦勢不容己不幸無成而傳者及諸儒皆責公之妄舉過矣

秋八月己亥晉侯夷卒

【左傳】秋八月晉昭公卒

晉自平公弛其操柄政在大夫盟宋以後防盟徵伐楚實專之昭公嗣立僅一防大夫幸楚虔覆敗國有內憂未遑外事諸侯復合於平丘正可以有爲之時而信義不立軍政不修邾莒𨿽訴侵地不反芻蕘之淫叔鮒無誅徒以盛兵示威而齊鄭已窺其釁矣且曲庇季氏重困魯侯諸侯心貳不亦宜乎此𨿽由昭公之無志亦因世卿擅國積重而難返也

九月大雩

【左傳】九月大雩旱也

【附錄左傳】鄭大旱使屠擊祝款豎柎有事於桑山【三子鄭大夫】斬其木不雨子產曰有事於山蓺山林也【蓺養防令繁殖】而斬其木其罪大矣奪之官邑

季孫意如如晉

冬十月葬晉昭公

【左傳】冬十月季平子如晉葬昭公平子曰子服回之言猶信【自往見之乃信回言】子服氏有子哉

十有七年春小邾子來朝

【左傳】十七年春小邾穆公來朝公與之燕季平子賦采叔【采叔詩小雅取其君子來朝何錫與之以穆公諭君子】穆公賦菁菁者莪【菁菁者莪亦詩小雅取其旣見君子樂且有儀以答采叔】昭子曰不有以國其能久乎【嘉其能答賦言其賢故能久有國】

魯旣卑矣小國猶有朝者晉亦卑矣諸侯猶有朝者但操柄下移內政不修國終無與立耳

夏六月甲戌朔日有食之

【左傳】夏六月甲戌朔日有食之祝史請所用幣【禮正陽之月日食當用幣於社故請之】昭子曰日有食之天子不舉伐鼓於社諸侯用幣於社伐鼓於朝禮也平子禦之曰止也惟正月朔慝未作日有食之於是乎有伐鼓用幣禮也其餘則否大史曰在此月也【正月謂建已正陽之月也於周爲六月於夏爲四月慝陰气也四月純陽用事陰气未動而侵陽災重故有伐鼓用幣之禮也平子以爲六月非正月故大史答言在此月也】日過分而未至【過春分而未夏至】三辰有災【三辰日月星也日月相侵又犯是宿故三辰皆爲災】於是乎百官降物【降物素服】君不舉辟移時【辟正寢過日食時】樂奏鼓祝用幣史用辭【用辭以自責】故夏書曰辰不集於房【夏書徵篇集安也房舎也日月不安其捨則食】瞽奏鼓嗇夫馳庶人走【嗇夫主幣之官車馬曰馳步曰走爲救日食備也】此月朔之謂也當夏四月是謂孟夏【言此六月當夏家之四月】平子弗從昭子退曰夫子將有異志不君君矣【安君之災是不復以君爲君矣】

秋郯子來朝

【左傳】秋郯子來朝公與之宴昭子問焉曰少皞氏鳥名官何故也【少皞金天氏黃帝之子己姓之祖也】郯子曰吾祖也我知之昔者黃帝氏以云紀故爲云師而云名【黃帝軒轅氏姬姓之祖也黃帝受命有云瑞故以云紀事百官師長皆以云爲名號縉雲氏蓋其一官也】炎帝氏以火紀故爲火師而火名【炎帝神農氏姜姓之祖也亦有火瑞以火紀事名百官】共工氏以水紀故爲水師而水名【共工以諸侯霸有九州者在神農前大皞後亦受水瑞以水名官】大皞氏以龍紀故爲龍師而龍名【大皞伏犧氏風姓之祖也有龍瑞故以龍命官】我髙祖少皞摰之立也鳯鳥適至故紀於鳥爲鳥師而鳥名鳯鳥氏歷正也【鳯鳥知天時故以名歷正之官】鳥氏司分者也【鳥燕也以春分來秋分去】伯趙氏司至者也【伯趙伯勞也以夏至鳴冬至止】靑鳥氏司啟者也【靑鳥鶬鷃也以立春鳴立夏止】丹鳥氏司閉者也【丹鳥鷩雉也以立秋來立冬去入大水爲蜃上四鳥皆歷正之屬官】祝鳩氏司徒也【祝鳩鷦鳩也鷦鳩孝故爲司徒主教民】鴡鳩氏司馬也【鴡鳩王鳩也驇而有別故爲司馬主法制】鳲鳩氏司空也【鳲鳩鴶鵴也鳲鳩平均故爲司空平水土】爽鳩氏司宼也【爽鳩鷹也鷙故爲司宼主盜賊】鶻鳩氏司事也【鶻鳩鶻雕也春來冬去故爲司事】五鳩鳩民者也【鳩聚也治民上聚故以鳩爲名】五雉爲五工正【五雉雉有五種西方曰鷷雉東方曰鶅雉南方曰翟雉北方曰鵗雉伊洛之南曰翚雉賈逵曰鷷雉攻木之工也鶅雉塼埴之工也翟雉攻金之工也鵗雉攻皮之工也翚雉設五色之工也】利器用正度量夷民者也【夷平也】九扈爲九農正【扈有九種也春扈鳻鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃以九扈爲九農之號各隨其宜以教民事賈逵云春扈鳻鶞相五上之宜趣民耕種者也夏扈竊趣民耘苖者也秋扈竊藍趣民収斂者也冬扈竊黃趣民蓋藏者也棘扈竊丹爲果驅鳥者也行扈唶唶畫爲民驅鳥者也宵扈嘖嘖夜爲農驅獸者也桑扈竊脂爲蠶驅雀者也老扈鷃鷃趣民収麥令不得晏起者也】扈民無淫者也【扈止也】自顓頊以來不能紀遠乃紀於近爲民師而命以民事則不能故也【顓頊氏代少皞者徳不能致逺瑞故以民事命官】仲尼聞之見於郯子而學之【於時仲尼年二十八】旣而告人曰吾聞之天子失官學在四夷猶信【傳言聖人無常師】

八月晉荀吳帥師滅陸渾之戎【公羊作賁渾戎谷梁無之字】

【左傳】晉侯使屠蒯如周【屠蒯晉侯之膳宰也以忠諫見進】請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備九月丁夘晉荀吳帥師涉自棘津【棘津杜注河津名在今河南胙城縣北】使祭史先用牲於雒陸渾人弗知師從之庚午遂滅陸渾數之以其貳於楚也陸渾子奔楚其眾奔甘鹿【甘鹿杜注周地今河南宜陽縣有鹿蹄山甘水所出】周大獲【先警戎備故】宣子夢文公攜荀吳而授之陸渾故使穆子帥師獻俘於文宮【欲以應夢】

僖二十二年秦晉遷陸渾之戎於伊川非戎自逼居內地也又不聞其侵敗王略而晉忽以詐滅之貪暴極矣若謂其貳於楚則諸侯皆貳何獨於陸渾有討乎

冬有星孛於大辰

【左傳】冬有星孛於大辰西及漢【夏之八月辰星見在天漢西今孛星出辰西光芒東及天漢】申湏曰【申湏魯大夫】彗所以除舊布新也天事恆象【天道恆以象類告示人】今除於火火出必布焉諸侯其有火災乎【今火向伏故知當湏火出乃布散爲災】梓愼曰往年吾見之是其徵也【徵始有形象而微也】火出而見【前年火出時】今玆火出而章必火入而伏【隨火行也】其居火也久矣【歷二年】其與不然乎【言必然也】火出於夏爲三月【謂昏見】於商爲四月於周爲五月夏數得天【得天正】若火作其四國當之在宋衛陳鄭乎宋大辰之虛也【大辰大火宋分野】陳大皞之虛也【大皞居陳木火所自出】鄭祝融之虛也【祝融髙辛氏之火正居鄭】皆火房也星孛及漢漢水祥也【天漢水也】衛顓頊之虛也故爲帝丘其星爲大水【衞星營室營室水也】水火之牡也【牡雄也】其以丙子若壬午作乎水火所以合也【丙午火壬子水水火合而相薄水少而火多故水不勝火】若火入而伏必以壬午不過其見之月【火見周之五月】鄭禆竈言於子產曰宋衞陳鄭將同日火若我用瓘斝玉瓚鄭必不火【瓘珪也斝玉爵也瓚勺也欲以禳火】子產弗與【以爲天災流行非禳所息故也爲明年宋衞陳鄭災傳】

【公羊傳】孛者何彗星也其言於大辰何在大辰也大辰者何大火也【大火心也東方蒼龍七宿之一在中最明以候四時故曰大辰辰時也】大火爲大辰伐爲大辰【伐謂參伐也伐星在參傍與參連體大火與伐天所以示民時早晚天下所取正故同爲大辰】北辰亦爲大辰【北辰北極居天之中以正四時故亦謂之大辰】何以書記異也

【谷梁傳】一有一亡曰有於大辰者濫於大辰也【劉向曰大辰者大火也不曰孛於大火而曰大辰者謂濫於蒼龍之體不獨加大火】

大辰心星也前漢書五行志云心天子之象也天文志云心三星中星曰明堂天子位爲大辰彗加於心其祲大矣當其時申湏梓愼禆竈皆以爲火災至宋胡氏安國則以爲應在後五年王室子朝之亂春秋紀災異而不言其事應見人君當謹天戒修徳以弭災而事應則不可以常也必求其說則時有不應而轉以天變爲不足畏矣

楚人及吳戰於長岸【長岸杜注楚地今江南當塗縣西南有西梁山與東梁山夾江相對亦曰天門山郡國志春秋楚獲吳余皇處也】

【左傳】吳伐楚陽匄爲令尹【陽匄穆王曾孫令尹子瑕】卜戰不吉司馬子魚曰我得上流何故不吉【子魚公子魴也順江而下易用勝敵】且楚故司馬令我請攺卜令曰魴也以其屬死之楚師繼之尙大克之吉戰於長岸子魚先死楚師繼之大敗吳師獲其乘舟余皇【余皇舟名】使隨人與後至者守之環而塹之及泉【環周也】盈其隧炭陳以待命【隧出入道炭火也盈路置火以防吳人言其守之嚴密】吳公子光請於其眾曰【光諸樊子闔廬】防先王之乘舟豈惟光之罪眾亦有焉請借取之以救死【借眾之力以取舟】眾許之使長鬣者三人潛伏於舟側【長鬛多髭須與吳人異形狀詐爲楚人】曰我呼余皇則對師夜從之【師吳師也】三呼皆疊對楚人從而殺之楚師亂吳人大敗之取余皇以歸【傳言吳光有謀】

【公羊傳】詐戰不言戰此其言戰何【據於越敗吳於檇李】敵也【俱無勝負不可言敗故言戰】

【谷梁傳】兩夷狄曰敗【於越敗吳於檇李是也】中國與夷狄亦曰敗【晉荀吳敗狄於大是也】楚人及吳戰於長岸進楚子故曰戰楚先勝吳吳復勝楚勝負相敵故言戰不言敗據傳五年吳嘗敗楚於鵲岸不書六年敗楚於房鐘不書書伐吳而已至是始書戰著其國勢匹敵而抗兵相加也

十有八年春

【附錄左傳】十八年春王二月乙夘周毛得殺毛伯過而代之【毛伯過周大夫得過之族】萇曰毛得必亡是昆吾稔之日也【昆吾夏伯稔熟也侈惡積熟以乙夘日與桀同誅】侈故之以而毛得以濟侈於王都不亡何待【爲二十六年毛伯奔楚傳】

王三月曹伯湏卒

【左傳】三月曹平公卒【爲下防見原伯張本】

夏五月壬午宋衞陳鄭災

【左傳】夏五月火始昏見丙子風梓愼曰是謂融風火之始也【東北曰融風融風木也木爲火母故曰火之始】七日其火作乎【從丙子至壬午七日壬午水火合之日故知當火作】戊寅風甚壬午大甚宋衞陳鄭皆火梓愼登大庭氏之庫以望之【大庭氏杜注古國名在魯城內魯於其處作庫髙顯故登以望气參近占以審前年之言】曰宋衞陳鄭也數日皆來告火禆竈曰不用吾言鄭又將火【前年禆竈欲用瓘斝禳火子產不聼今復請用之】鄭人請用之子產不可子大叔曰寶以保民也若有火國幾亡可以救亡子何愛焉子產曰天道遠人道邇非所及也何以知之竈焉知天道是亦多言矣豈不或信【多言者或時有中】遂不與亦不復火鄭之未災也裏析告子產曰將有大祥【裏析鄭大夫祥變異之气】民震動國幾亡吾身泯焉弗良及也【言將先災死】國遷其可乎子產曰𨿽可吾不足以定遷矣【子產知天災不可逃非遷所免故托以知不足】及火裏析死矣未子產使輿三十人遷其柩火作子產辭晉公子公孫於東門【晉人新來未入者】使司宼出新客禁舊客勿出於宮【爲其知國情不欲令去】使子寛子上巡羣屏攝至於大宮【二子鄭大夫屏攝祭祀之位大宮鄭祖廟巡行宗廟不使火得及之】使公孫登徙大【登開卜大夫】使祝史徙主祏於周廟告於先君【祏廟主石函周廟厲王廟也有火災故合羣主於祖廟易救護】使府人庫人各儆其事商成公儆司宮【商成公鄭大夫】出舊宮人寘諸火所不及司馬司宼列居火道【備非常也】行火所焮【焮炙也】城下之人伍列登城【備姦也】明日使野司宼各保其徵【野司宼縣士也戒使各保其所應受徵役之人皆令具備以待上命】郊人助祝史除於國北【爲祭處於國北方就大陰禳火】禳火於防回祿【防水神回祿火神】祈於四鄘【鄘城也城積土陰气所聚故祈祭之以禳火之餘災】書焚室而寛其徵與之材三日哭國不市使行人告於諸侯宋衞皆如是陳不救火許不弔災君子是以知陳許之先亡也【不義所以亡公羊傳】何以書記異也何異爾異其同日而俱災也外異不書此何以書爲天下記異也

【谷梁傳】其志以同日也其日亦以同日也或曰人有謂鄭子產曰某日有災子產曰天者神子惡知之是人也同日爲四國災也

四國同日而災非人力所爲也傳載禆竈豫知其兆請禳而子產不許蓋知天道之遠一以人事爲憑故竈言鄭又當火卒亦不應觀此益信古人以徳消變人事誠修在天之禍福實有可移之理矣

六月邾人入鄅【鄅杜注妘姓國在瑯琊開陽縣今山東沂州北有開陽故城】

【左傳】六月鄅人借稻【其君自出借稻蓋履行之】邾人襲鄅鄅人將閉門邾人羊羅攝其首焉【斬得閉門者頭】遂入之盡俘以歸鄅子曰余無歸矣從帑於邾邾荘公反鄅夫人而捨其女【爲明年宋伐邾起】

秋曹平公

【左傳】秋曹平公往者見周原伯魯焉【原伯魯周大夫】與之語不說學歸以語閔子馬閔子馬曰周其亂乎夫必多有是說而後及其大人【大人在位者】大人患失而惑【患有學而失道者以惑其意】又曰可以無學無學不害不害而不學則苟而可於是乎下陵上替能無亂乎夫學殖也【殖生長也言學之進徳如農之殖苖日新月盛】不學將落原氏其亡乎

【附錄左傳】七月鄭子產爲火故大爲社【爲治也】祓禳於四方振除火災禮也乃簡兵大搜將爲搜除【治兵於廟城內地迫故除廣之】子大叔之廟在道南其寢在道北其庭小【庭搜場也】過期二日使除徒陳於道南廟北曰子產過女而命速除乃毀於而鄕【毀女所鄕】子產朝過而怒之【怒不毀】除者南毀子產及衝使從者止之曰毀於北方【言子產仁不忍毀人廟】火之作也子產授兵登陴子大叔曰晉無乃討乎【辭晉公子公孫而授兵似若叛晉】子產曰吾聞之小國忘守則危況有災乎國之不可小有備故也旣晉之邊吏讓鄭曰鄭國有災晉君大夫不敢寧居卜筮走望不愛牲玉鄭之有災寡君之憂也今執事然授兵登陴【然勁忿貌】將以誰罪邊人恐懼不敢不告子產對曰若吾子之言敝邑之災君之憂也敝邑失政天降之災又懼讒慝之間謀之以啟貪人薦爲敝邑不利以重君之憂幸而不亡猶可說也不幸而亡君𨿽憂之亦無及也鄭有他竟望走在晉【言鄭𨿽與他國爲竟毎瞻望晉歸赴之】旣事晉矣其敢有二心【傳言子產有備】

冬許遷於白羽

【左傳】楚左尹王子勝言於楚子曰許於鄭仇敵也而居楚地以不禮於鄭【十五年平王復遷邑許自夷還居葉恃楚而不事鄭】晉鄭方睦鄭若伐許而晉助之楚防地矣君盍遷許許不專於楚鄭方有令政許曰人示舊國也【許先鄭封】鄭曰余俘邑也【隠十一年鄭滅許而復存之故曰俘邑】葉在楚國方城外之蔽也土不可易【易輕也】國不可小【謂鄭】許不可俘讎不可啟君其圗之楚子說冬楚子使王子勝遷許於析實白羽【於傳時白羽攺爲析】

日講春秋觧義卷五十二

欽定四庫全書

日講春秋解義卷五十三

昭公

十有九年春

【附錄左傳】十九年春楚工尹赤遷陰於下陰【陰杜注陰縣屬南鄕郡今湖廣光化縣西漢水西岸有古陰縣城】令尹子瑕城郟【郟亦楚邑】叔孫昭子曰楚不在諸侯矣其僅自完也以持其世而已【遷陰城郟皆欲以自完守】楚子之在蔡也郹陽封人之女奔之【郹陽杜注蔡邑當在今新蔡縣境】生大子建及卽位使伍奢爲之師【伍奢伍舉之子伍員之父】費無極爲少師無寵焉欲譖諸王曰建可室矣【室妻也】王爲之聘於秦無極與逆勸王取之正月楚夫人嬴氏至自秦【爲下拜夫人起】

宋公伐邾

【左傳】鄅夫人宋向戌之女也故向寧請師【寜向戌子請宋公伐邾】二月宋公伐邾圍虫【虫杜注邾邑當在今山東濟寧州境】三月取之乃盡歸鄅俘

天下無霸邾以蕞爾小邦逞其暴橫而宋元於此能一正入鄅之亂此所謂聲罪執言之師也

夏五月戊辰許世子止弒其君買

【左傳】夏許悼公瘧五月戊辰飲大子止之藥卒【止獨進藥不由醫】大子奔晉書曰弒其君君子曰盡心力以事君舎藥物可也【藥物有毒當由醫非凡人所知譏止不捨藥物所以加弒君之名】

【谷梁傳】日弒正卒也【凡弒不書日此弒而日知買爲正卒也】正卒則止不弒也不弒而曰弒責止也【責止不嘗藥】止曰我與夫弒者不立乎其位以與其弟虺哭泣歠飦粥嗌不容粒【嗌喉也】未逾年而死故君子卽止自責而責之也【就其有自責心故以備禮責之】

許悼公飲世子止之藥而卒事與楚商臣蔡般異而同以弒書何也藥出於止而君死於藥則止𨿽非弒而弒君之罪止有不得辭者故加弒焉所以敎天下之爲臣子者也其異於商臣般者過與故之不同耳其心不同而春秋之文一施之何以辧乎觀商臣般皆立乎其位而止則弗立乎其位比事以推而止之不志乎弒亦可見矣且許與陳蔡皆密邇於楚許且近遷於白羽矣楚虔能假討賊之名以滅陳蔡何棄疾遂釋許而不問乎此又可尋迹推理而知之者也

已夘地震

經書地震者五而昭公之世再見地臣道也義主安靜時季孫僭竊臣道失常天心譴告而昭公漫不知省其及宜矣

【附錄左傳】邾人郳人徐人會宋公乙亥同盟於虫【終宋公伐邾事】楚子爲舟師以伐濮【濮杜注南夷】費無極言於楚子曰

晉之伯也邇於諸夏而楚辟陋故弗能與爭若大城城父而寘大子焉以通北方王收南方是得天下也王說從之故大子建居於城父令尹子瑕聘於秦拜夫人也【爲明年譖大子張本】

秋齊髙發帥師伐莒

【左傳】秋齊髙發帥師伐莒【莒不事齊故】莒子奔紀鄣【紀鄣杜注莒邑也東海贛檢縣東北有紀城今山東莒州卽江南贛楡縣界】使孫書伐之【孫書陳無宇之子子占也】初莒有婦人莒子殺其夫已爲嫠婦【寡婦爲嫠】及老托於紀鄣紡焉以度而去之【因紡纑連所紡以度城髙下而藏之待外攻者欲報讎去藏也】及師至則投諸外【系防城上而投其所垂於外隨之以出】或獻諸子占子占使師夜縋而登【緣繩登城】登者六十人縋絕師鼓噪城上之人亦噪莒共公懼啟西門而出七月丙子齊師入紀【傳言怨不在大】

齊景有爭霸之心因莒不事齊遂興是役夫不以徳義服人而徒計近功侵淩弱小以晏子爲之輔佐亦不能有所匡正則所謂顯君者何足稱哉

冬葬許悼公

【公羊傳】賊未討何以書葬不成於弒也曷爲不成於弒止進藥而藥殺也止進藥而藥殺則曷爲加弒焉爾譏子道之不盡也其譏子道之不盡柰何曰樂正子春之視疾也【樂正子春曽子弟子以孝名聞】復加一飯則脫然愈復損一飯則脫然愈復加一衣則脫然愈復損一衣則脫然愈【脫然疾除貌也言消息得其節】止進藥而藥殺是以君子加弒焉爾【失其消息多少之宜】曰許世子止弒其君買是君子之聽止也【聽治止罪】葬許悼公是君子之赦止也【原止進藥本欲愈父之病無害父之意故赦之】赦止者免止之罪辭也

【谷梁】日卒時葬不使止爲弒父也曰子旣生不免乎水火母之罪也羈貫成童不就師傅父之罪也【羈貫謂交笄剪髮以爲飾成童八嵗以上】就師學問無方心志不通身之罪也心志旣通而名譽不聞友之罪也名譽旣聞有司不舉有司之罪也有司舉之王者不用王者之過也許世子不知嘗藥累及許君也【許君不授子以師傅使不識嘗藥之義故累及之】

許止弒君與趙盾弒君皆聖人特筆然晉靈公不書葬而許悼公書葬者趙盾力能討賊而不討不得不終誅之若許止痛父之死咎已之深未逾年而卒則其心可知矣故上書弒以著止有弒君之事此書葬以明止實無弒君之心一立法甚嚴一待人以恕也

【附錄左】是嵗也鄭駟偃卒子遊娶於晉大夫生絲弱【子遊駟偃也弱幼少】其父兄立子瑕【子瑕子遊叔父駟乞】子產憎其爲人也【憎子瑕】且以爲不順弗許亦弗止駟氏聳【聳懼】他日絲以告其舅冬晉人使以幣如鄭問駟乞之立故駟氏懼駟乞欲逃子產弗遣請以卜亦弗予大夫謀對子產不待而對客曰鄭國不天寡君之二三臣札瘥夭昏【大死曰札小疫曰瘥短折曰夭未名曰昏】今又喪我先大夫偃其子幼弱其一二父兄懼隊宗主私族於謀而立長親【於私族謀之】寡君與其二三老曰抑天實剝亂是吾何知焉諺曰無過亂門民有兵亂猶憚過之而況敢知天之所亂今大夫將問其故抑寡君實不敢知其誰實知之平丘之會【在十三年】君尋舊盟曰無失職若寡君之二三臣其卽世者晉大夫而專制其位是晉之縣鄙也何國之爲辭客幣而報其使【遣人報晉使】晉人捨之楚人城州來沈尹戌曰楚人必敗【十三年吳縣州來今就城而取之戌莊王曾孫葉公諸梁父也】昔吳滅州來子旗請伐之王曰吾未撫吾民今亦如之而城州來以挑吳能無敗乎侍者曰王施捨不倦息民五年可謂撫之矣戌曰吾聞撫民者節用於內而樹徳於外民樂其性而無寇讎今宮室無量民人日駭勞罷死轉【轉遷徙也】忘寢與食非撫之也鄭大水龍鬭於時門之外洧淵【時門鄭城門洧淵杜注洧水出滎陽】

【密縣東南至潁川長平入潁按今洧水自密縣東流經新鄭縣南門又東會於溱水謂之雙洎河卽洧淵也】國人請爲禜焉子產弗許曰我鬭龍不我覿也【覿見也】龍鬭我獨何覿焉禳之則彼其室也【淵龍之室】吾無求於龍龍亦無求子我乃止也【傳言子產之知】令尹子瑕言蹶由於楚子曰【蹶由吳王弟五年靈王執以歸】彼何罪諺所謂室於怒市於色者楚之謂矣【言靈王怒吳子而執其弟猶人忿於室家而作色於市人】捨前之忿可也乃歸蹶由【言楚子能用善言】

二十年春王正月

【附錄左傳】二十年春王二月己丑日南至【是嵗朔旦冬至之嵗也當言正月己丑朔日南至時史失閏閏更在二月後故經因史而書正月傳更具於二月記南至日以正歷也】梓愼望氛【氛气也時魯侯不行登臺之禮使梓愼望氛】曰今玆宋有亂國防亡三年而後弭蔡有大喪【爲宋華向出奔蔡侯卒傳】叔孫昭子曰然則戴桓也【戴族華氏桓族向氏】汰侈無禮已甚亂所在也【傳言妖由人興】費無極言於楚子曰建與伍奢將以方城之外叛自以爲猶宋鄭也齊晉又交輔之將以害楚其事集矣王信之問伍奢伍奢對曰君一過多矣【一過納建妻】何信於讒王執伍奢【忿奢切言】使城父司馬奮揚殺大子未至而使遣之【知大子寃故遣令去】三月大子建奔宋王召奮揚奮揚使城父人執已以至王曰言出於余口入於爾耳誰告建也對曰臣告之君王命臣曰事建如事余臣不佞不能苟貳奉初以還【奉初命以周旋】不忍後命故遣之旣而悔之亦無及已王曰而敢來何也對曰使而失命召而不來是再姦也逃無所入王曰歸從政如他日【善其言捨使還】無極曰奢之子材若在吳必憂楚國盍以免其父召之彼仁必來不然將爲患王使召之曰來吾免而父棠君尙謂其弟員曰【棠君奢之長子尙也爲棠邑大夫員尙弟子胥】爾適吳我將歸死吾知不逮【自以知不及員】我能死爾能報聞免父之命不可以莫之奔也親戚爲戮不可以莫之報也奔死免父孝也度功而行仁也【仁者貴成功】擇任而往知也【員任報讎】知死不辟勇也【尙爲勇】父不可棄【俱去爲棄父】名不可廢【俱死爲廢名】爾其勉之相從爲愈【言愈於同奔共死也】伍尙歸奢聞員不來曰楚君大夫其旰食乎【將有吳憂不得早食】楚人皆殺之員如吳言伐楚之利於州於【州於吳子僚】公子光曰是宗爲戮而欲反其讎不可從也員曰彼將有他志【光欲弒僚不利員用事故破其議而員亦知之】余姑爲之求士而鄙以待之【計未得用故進勇士以求入於光退居邊鄙】乃見鱄設諸焉【鱄諸勇士】而耕於鄙【爲二十七年吳弒僚】

夏曹公孫防自鄸出奔宋【鄸谷梁作夢杜注曹邑在今山東曹州北】

【公羊傳】奔未有言自者此其言自何畔也畔則曷爲不言其畔爲公子喜時之後諱也春秋爲賢者諱何賢乎公子喜時讓國也其讓國柰何曹伯廬卒於師【在成十三年】則未知公子喜時從與公子負芻從與【喜時曹伯廬弟負芻喜時庶兄】防爲主於國防爲主於師【古者諸侯師出世子率眾守國其次宜爲君者持棺絮從所以備不虞防時疾病相代行史丈不具故傳疑之】公子喜時見公子負芻之當主也逡巡而退賢公子喜時則曷爲爲會諱君子之善善也長惡惡也短惡惡止其身善善及子孫賢者子孫故君子爲之諱也

【谷梁】自夢者專乎夢也【能專制夢】曹無大夫其曰公孫何也言其以貴取之而不以叛也【會以公孫之貴而得夢旣而不以之叛明曹君無道致令其奔非防之罪故書公孫以善之】

春秋時臣能專其邑無不叛其國者故經於大夫自其邑出奔者皆先書叛以正其罪如宋華亥向寧華定自南裏出奔楚先書入南裏以叛宋公之弟辰自蕭來奔先書入蕭以叛是也此書自鄸出奔以見鄸乃會之世邑所得專制而不敢據邑以要君與身在國都倉卒見逐者異耳防謂爲公子喜時之後賢之非也春秋之義善善惡惡各以其事何有賢其祖而遂襃其子孫乎且會爲喜時之子孫亦無所考公羊未見國史所傳事迹多未可信也

【附錄左傳】宋元公無信多私而惡華向華定華亥與向寧謀曰亡愈於死先諸【欲先作亂】華亥僞有疾以誘羣公子公子問之則執之夏六月丙申殺公子寅公子禦戎公子朱公子固公孫援公孫丁拘向勝向行於其廩【八子皆公黨】公如華氏請焉弗許遂劫之【劫公】癸夘取大子欒與母弟辰公子地以爲質【欒景公也辰及地皆元公弟一云皆大子欒兄弟】公亦取華亥之子無慼向寜之子羅華定之子啟與華氏盟以爲質【爲此冬華向出奔傳】

秋盜殺衛侯之兄縶【縶公羊谷梁作輒】

【左傳】衛公孟縶狎齊豹【公孟靈公兄也齊豹齊惡之子爲衛司寇狎輕也】奪之司寇與鄄【鄄杜注豹邑】有役則反之【縶足不良故有役則以官邑還豹使行】無則取之公孟惡北宮喜褚師圃欲去之【喜貞子】公子朝通於襄夫人宣姜【宣姜靈公嫡母】懼而欲以作亂故齊豹北宮喜褚師圃公子朝作亂初齊豹見宗魯於公孟【薦達也】爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾逺也【言子借我以善名故公孟親近我】𨿽其不善吾亦知之抑以利故不能去是吾過也今聞難而逃是僭子也【使子言不信】子行事乎吾將死之以周事子【周猶終竟也】而歸死於公孟其可也丙辰衛侯在平壽【平壽杜注衛下邑】公孟有事於蓋獲之門外【有事祭也蓋獲衛郭門】齊子氏帷於門外而伏甲焉【齊豹之家】使祝鼃寘戈於車薪以當門【要其前】使一乘從公孟以出【亦如前車寘戈於薪尋其後】使華齊禦公孟宗魯驂乘及閎中【閎曲門中】齊氏用戈擊公孟宗魯以背蔽之防肱以中公孟之肩皆殺之公聞亂乘驅自閱門入【閱門衛城門名】慶比禦公公南楚驂乘使華寅乘貳車【公副車】及公宮鴻駵魋駟乘於公【鴻駵魋復就公乘一車四人】公載寶以出褚師子申遇公於馬路之衢遂從【從公出】過齊氏使華寅肉袒執蓋以當其闕【肉袒示不敢與齊氏爭執蓋蔽公而去闕空也以蓋當待從空闕之處】齊氏射公中南楚之背公遂出寅閉郭門【不欲令追者出】逾而從公【逾郭出】公知死鳥【死鳥杜注衛地】析朱鉏宵從竇出徒行從公【朱鉏成子黒背孫】齊侯使公孫靑聘於衛【靑頃公之孫】旣出聞衛亂使請所聘公曰猶在竟內則衛君也乃將事焉【行聘事】遂從諸死鳥請將事辭曰亡人不佞失守社稷越在艸莾吾子無所辱君命賓曰寡君命下臣於朝曰阿下執事【阿比也命已使比衛臣下】臣不敢貳主人曰君若恵顧先君之好照臨敝邑鎭撫其社稷則有宗祧在乃止衛侯固請見之不獲命以其良馬見【爲相見之禮】爲未致使故也【故不敢以容禮見】衛侯以爲乘馬【喜其敬已故貴其物】賓將掫【掫行夜】主人辧曰亡人之憂不可以及吾子艸莽之中不足以辱從者敢辭賓曰寡君之下臣君之牧圉也若不獲扞外役是不有寡君也臣懼不免於戻請以除死親執鐸終夕與於燎【設火燎以備守】齊氏之宰渠子召北宮子【北宮喜也】北宮氏之宰不與聞謀殺渠子遂伐齊氏滅之丁巳晦公入與北宮喜盟於彭水之上秋七月戊午朔遂盟國人八月辛亥公子朝褚師圃子玉霄子髙魴出奔晉【皆齊氏黨】閏月戊辰殺宣姜【與公子朝通謀故】衞侯賜北宮喜諡曰貞子【滅齊氏故】賜析朱鉏諡曰成子【宵從公故】而以齊氏之墓予之【皆未死而賜諡及墓田終而言之】衞侯告寧於齊且言子石【子石公孫靑言其有禮】齊侯將飲酒徧賜大夫曰二三子之教也苑何忌辭曰【何忌齊大夫】與於靑之賞必及於其罰在康誥曰父子兄弟罪不相及【尙書康誥】況在羣臣臣敢貪君賜以干先王琴張聞宗魯死【琴張孔子弟子字子開名牢】將往弔之仲尼曰齊豹之盜而孟縶之賊女何弔焉君子不食姦【知公孟不善而受其祿是食姦也】不受亂【許豹行事是受亂也】不爲利疚於回【疚病回邪也以利故不能去是病身於邪】不以回待人【知難不告是以邪待人】不蓋不義【以周事豹是蓋不義】不犯非禮【以二心事縶是非禮】

【公羊】母兄稱兄兄何以不立有疾也何疾爾惡疾也【糓梁傳】盜賤也其曰兄母兄也目衞侯衞侯累也【惡衞侯不能保護其兄乃爲盜所殺】然則何爲不爲君也曰有天疾者不得入乎宗廟輒者何也曰兩足不能相過【聚合不解如見絆縶】齊謂之綦楚謂之踙衞謂之輒

左氏以爲齊豹殺之也豹爲衞司寇何以盜書胡氏安國謂罪在宗魯宗魯孟縶之驂乘法應書盜此求其說而不得也宗魯𨿽與聞其事而作亂者實豹今釋豹不誅歸獄宗魯於義爲頗然則經所謂盜實齊豹耳豹具官於衞變文書盜所以甚衞靈之無政刑也以千乘之國不能衞其母兄制其禍亂使盜賊竊發兄死身危幾亡其國故書盜以著之至豹以守嗣大夫爲盜賊之事是亦盜賊而已矣

冬十月宋華亥向寧華定出奔陳【寧公羊作】

【左傳】宋華向之亂公子城公孫忌樂捨司馬彊向宜向鄭楚建郳申出奔鄭【城平公子捨樂喜孫宜鄭皆向戌子建楚平王亡大子申小邾穆公子八子皆宋大夫公之黨辟難出】其徒與華氏戰於鬼閻【八子之徒眾也鬼閻杜注潁川長平縣西北有閻亭今河南陳州西華縣東北閻倉亭城是也】敗子城子城適晉【別走至晉爲明年子城以晉師至張本】華亥與其妻必盥而食所質公子者而後食公與夫人每日必適華氏食公子而後歸華亥患之欲歸公子向寧曰惟不信故質其子若又歸之死無日矣公請於華費遂將攻華氏【費遂大司馬華氏族】對曰臣不敢愛死無乃求去憂而滋長乎【恐殺大子憂益長】臣是以懼敢不聽命公曰子死亡有命余不忍其訽【訽恥也】冬十月公殺華向之質而攻之戊辰華向奔陳華登奔吳【登費遂之子黨華向者】向寧欲殺大子華亥曰幹君而出又殺其子其誰納我且歸之有庸【可以爲公善】使少司寇牼以歸【牼華亥庶兄以三公子歸公也】曰子之齒長矣不能事人以三公子爲質必免【質信也送公子歸可以自明不叛之信】公子旣入華牼將自門行【從公門去】公遽見之執其手曰余知而無罪也入復而所【所所居官】

十有一月辛卯蔡侯廬卒【廬左氏作盧按十三年蔡侯廬歸於蔡左氏亦作廬此應誤】

【附錄左傳】齊侯疥遂痁【痁瘧疾】期而不瘳諸侯之賓問疾者多在【多在齊】梁丘據與裔款言於公曰【二子齊嬖大夫】吾事鬼神丰於先君有加矣今君疾病爲諸侯憂是祝史之罪也諸侯不知其謂我不敬君盍誅於祝固史嚚以辭賓【欲殺嚚固以辭謝來問疾之賓】公說告晏子晏子曰日宋之盟【宋盟在襄二十七年】屈建問範會之徳於趙武趙武曰夫子之家事治言於晉國竭情無私其祝史祭祀陳信不愧其家事無猜其祝史不祈建以語康王【楚王】康王曰神人無怨宜夫子之光輔五君以爲諸侯主也公曰據與款謂寡人能事鬼神故欲誅於祝史子稱是語何故對曰若有徳之君外內不廢【無廢事】上下無怨動無違事其祝史薦信無愧心矣是以鬼神用饗國受其福祝史與焉【與受國福】其所以蕃祉老壽者爲信君使也其言忠信於鬼神其適遇淫君外內頗邪上下怨疾動作辟違從欲厭私髙臺深池撞鐘舞女斬刈民力輸掠其聚【輸墮也】以成其違不卹後人暴虐淫從肆行非度無所還忌【還猶顧也】不思謗讟不憚鬼神神怒民痛無悛於心其祝史薦信是言罪也其蓋失數美是矯誣也進退無辭則虛以求媚是以鬼神不饗其國以禍之祝史與焉所以夭昏孤疾者爲暴君使也其言僭嫚於鬼神公曰然則若之何對曰不可爲也【言非誅祝史所能治】山林之木衡鹿守之澤之萑蒲舟鮫守之藪之薪蒸虞候守之海之鹽蜃祈望守之【衡鹿舟鮫虞祈望皆官名也言公專守山澤之利不與民共】縣鄙之人入從其政偪介之關暴徵其私【介隔也迫近國都之闗言邊鄙旣入服政後近闗又徵奪其私物使民重困也】承嗣大夫彊易其賄【承嗣大夫世位者】布常無藝【布政無法制】徴斂無度宮室日更淫樂不違內寵之妾肆奪於市外寵之臣僭令於鄙【詐爲敎令】私欲養求不給則應【所求不給則應之以罪】民人苦病夫婦皆詛祝有益也詛亦有損攝以東【攝杜注齊西界也平原城縣有攝城在今山東城縣東北】姑尢以西【姑尢杜注齊東界也姑水尢水皆在城陽郡東南入海姑水卽今山東黃縣之大姑河尢水卽今掖縣之小姑河】其爲人也多矣𨿽其善祝豈能勝億兆人之詛君若欲誅於祝史修徳而後可公說使有司寬政毀關去禁薄斂己責【除逋責】十二月齊侯田於沛【疾愈行獵沛杜注澤名】招虞人以弓不進【虞人掌山澤之官】公使執之辭曰昔我先君之田也旃以招大夫弓以招士皮冠以招虞人臣不見皮冠故不敢進乃捨之仲尼曰守道不如守官【君招當往道之常也非物不進官之制也】君子韙之【韙是也】齊侯至自田晏子侍於遄臺【臺名】子猶馳而造焉【子猶梁丘據】公曰惟據與我和夫晏子對曰據亦同也焉得爲和公曰和與同異乎對曰異和如羹焉水火醯醢鹽梅以烹魚肉燀之以薪【燀炊也】宰夫和之齊之以味濟其不及以泄其過【泄減也】君子食之以平其心君臣亦然君所謂可而有否焉臣獻其否以成其可【獻君之否以成君可】君所謂否而有可焉臣獻其可以去其否是以政平而不幹民無爭心故詩曰亦有和羹旣戒旣平【詩商頌言中宗能與賢者和齊可否其政如羹敬戒且平和羮備五味異於大羹】鬷嘏無言時靡有爭【鬷總也嘏大也言總大政能使上下如和羮】先王之濟五味和五聲也以平其心成其政也聲亦如味一气【樂須气以動】二體【舞者有文武】三類【風雅頌】四物【雜用四方之物以成噐】五聲【宮商角徵羽】六律【黃鐘大簇姑洗防賓夷則無射也陽聲爲律陰聲爲呂此十二月气】七音【宮商角徵羽變宮變徵也周武王伐紂自午及子凡七日王因此以數合之以聲昭之故以七周其數以律和其聲謂之七音】八風【八方之風東北曰條風又名融風東方曰明庶風東南曰淸明風南方曰景風又名凱風西南曰涼風西方曰閭闔風西北曰不周風北方曰廣莫風】九歌【九功之徳皆可歌也六府三事謂之九功水火金木土谷謂之六府正徳利用厚生謂之三事】以相成也【言此九者合然後相成爲和樂】淸濁小大短長疾徐哀樂剛柔遲速髙下出入周疏以相濟也【周密也】君子聽之以平其心心平徳和故詩曰徳音不瑕【詩豳風義取心平則徳音無瑕闕】今據不然君所謂可據亦曰可君所謂否據亦曰否若以水濟水誰能食之若琴瑟之專壹誰能聽之同之不可也如是飲酒樂公曰古而無死其樂若何晏子對曰古而無死則古之樂也君何得焉昔爽鳩氏始居此地【爽鳩氏少皞氏之司寇】季萴因之【季萴虞夏諸侯代爽鳩氏者】有逢伯陵因之【逢伯陵殷諸侯姜姓】蒲姑氏因之【蒲姑氏殷周之閒代逢公者】而後大公因之古若無死爽鳩氏之樂非君所願也鄭子產有疾謂子大叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之則多死焉故寛難【難以治】疾數月而卒大叔爲政不忍猛而寛鄭國多盜取人於萑苻之澤【萑苻杜注澤名疑卽中牟澤於澤中劫人也】大叔悔之曰吾早從夫子不及此興徒兵以攻萑苻之盜盡殺之盜少止仲尼曰善哉政寛則民慢慢則糾之以猛猛則民殘殘則施之以寛寛以濟猛猛以濟寛政是以和詩曰民亦勞止汔可小康惠此中國以綏四方施之以寛也【詩大雅汔其也周厲王暴虐民勞於苛政故詩人刺之欲其施之以寛】毋從詭隨【詭人隨人無正心不可從】以謹無良式遏寇虐慘不畏明糾之以猛也【慘曾也言爲宼虐曾不畏明法者亦當用猛政糾治之】柔遠能邇以定我王平之以和也又曰不競不絿不剛不柔【詩商頌言湯政得中和絿急也】布政優優百祿是遒【優優和也遒聚也】和之至也及子產卒仲尼聞之出涕曰古之遺愛也【子產見愛有古人之遺風】

二十有一年春

【附錄左傳】二十一年春天王將鑄無射【周景王也無射鐘名律中無射】泠州鳩曰【泠樂官州鳩其名】王其以心疾死乎夫樂天子之職也夫音樂之輿也【樂因音而行】而鐘音之器也【音由器以發】天子省風以作樂器以鐘之【鐘聚也以器聚音】輿以行之小者不窕【窕細而不滿】大者不槬【槬橫大不入】則和於物物和則嘉成【嘉樂成也】故和聲入於耳而藏於心心億則樂【億安也】窕則不咸【不充滿人心】槬則不容【心不堪容】心是以感感實生疾今鐘槬矣王心弗堪其能久乎【爲明年天王崩傳】

王三月葬蔡平公

【左傳】三月葬蔡平公蔡大子朱失位位在卑【不在適子位以長防齒】大夫送葬者歸見昭子昭子問蔡故以告昭子嘆曰蔡其亡乎若不亡是君也必不終詩曰不解於位民之攸塈【詩大雅塈息也】今蔡侯始卽位而適卑身將從之【爲蔡侯朱出奔】

夏晉侯使士鞅來聘【書聘止此】

【左】夏晉士鞅來聘叔孫爲政【叔孫昭子以三命爲國政】季孫欲惡諸晉【憎叔孫在己上位故】使有司以齊鮑國歸費之禮爲士鞅【鮑國歸費在十四年牢禮各如其命數魯人失禮故爲鮑國七牢】士鞅怒曰鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢【言魯不能以禮事大國且爲哀七年吳徵百牢起】

晉頃卽位五年始通嗣君蓋霸業旣隳六鄕睢盱相忌邦交不暇及也於時士鞅怒魯禮好不結財求無藝諸侯外之而晉亦不復遣聘矣

宋華亥向寧華定自陳入於宋南裏以叛【叛公羊作畔南裏杜注宋城內裏名在今河南商丘縣境】

【左】宋華費遂生華防華多僚華登防爲少司馬多僚爲禦士【公禦士】與防相惡乃譖諸公曰防將納亡人【亡人華亥等】亟言之公曰司馬以吾故亡其良子【司馬華費遂良子華登】死亡有命吾不可以再亡之對曰君若愛司馬則如亡死如可逃何遠之有【言亡可以逃死勿慮其逺以恐動公】公懼使侍人召司馬之侍人宜僚飲之酒而使告司馬【告使逐防】司馬嘆曰必多僚也吾有讒子而弗能殺吾又不死抑君有命可若何乃與公謀逐華防將使田孟諸而遣之公飲之酒厚酬之【酬酒幣】賜及從者司馬亦如之【亦如公賜】張匄尢之【張匄華防臣尢怪賜之厚】曰必有故使子皮承宜僚以劍而訊之【子皮華防】宜僚盡以告張匄欲殺多僚子皮曰司馬老矣登之謂甚【言登亡傷司馬心已甚】吾又重之不如亡也五月丙申子皮將見司馬而行則遇多僚禦司馬而朝張匄不勝其怒遂與子皮臼任鄭翩殺多僚【任翩亦防家臣】劫司馬以叛而召亡人壬寅華向入樂大心丰愆華牼禦諸橫【橫杜注梁國睢陽縣南有橫亭】華氏居盧門以南裏叛【盧門宋東城南門】六月庚午宋城舊鄘及桑林之門而守之【舊鄘故城也桑林城門名】

【公羊傳】宋南裏者何若曰因諸者然【因諸者齊故刑人之地公羊子齊人故以齊諭也博物志云周曰囹圄齊曰因諸】

【谷梁】自陳陳有奉焉爾入者內弗受也其曰宋南裏宋之南鄙也以者不以者也叛直叛也【言不作亂】

華向首禍於國結黨以奔今乘隙而入外挾吳楚將覆宗邦罪不勝誅矣春秋書叛於戚於朝歌於蕭皆不系之國此獨曰宋南裏者戚與朝歌及蕭皆其所食私邑若南裏則宋國城內之裏名是華向與宋分國而居不止竊邑而已故書入於宋南裏以深罪叛臣逼脇其君已甚之詞也曰自陳者因陳之力陳亦有罪焉爾

秋七月壬午朔日有食之

【左傳】秋七月壬午朔日有食之公問於梓愼曰是何物也【物事也】禍福何爲對曰二至二分【二至冬至夏至二分春分秋分】日有食之不爲災日月之行也分同道也至相過也【二分日夜等故言同道二至長短極故言相過】其他月則爲災陽不克也故常爲水【陰侵陽是陽不勝陰】

昭公之世日食凡七見時天下彊臣多抗其君而季氏之僭逼尢甚梓愼不能因公之問告以省徳消變乃云分至不爲災按詩十月之交卽夏正八月秋分之月也而云日有食之亦孔之丑七年四月甲辰朔日食春分之月也而云魯衞惡之安在其不爲災邪卽行有常度天運固然然遇災而懼之心亦當無時不儆凜也

八月乙亥叔輒卒【輒公羊作痤】

【左傳】於是叔輒哭日食【意在於憂災】昭子曰子叔將死非所哭也八月叔輒卒

輒叔弓之子無事業見經獨書其卒卿卒必書也

【附錄左】冬十月華登以吳師救華氏【登前年奔吳】齊烏枝鳴戍宋【烏枝鳴齊大夫】廚人濮曰【濮宋廚邑大夫】軍志有之先人有奪人之心後人有待其衰盍及其勞且未定也伐諸若入而固則華氏眾矣悔無及也從之丙寅齊師宋師敗吳師於鴻口【鴻口杜注梁國睢陽縣東有鴻口亭在今商丘虞城二縣界】獲其二帥公子苦雂偃州員【二帥吳大夫】華登帥其餘以敗宋師公欲出【出奔】廚人濮曰吾小人可借死【可借使死難】而不能送亡君請待之乃徇曰揚徽者公徒也【徵識也所以相別】眾從之公自揚門見之【揚門睢陽正東門名揚門】下而巡之曰國亡君死二三子之恥也豈專孤之罪也齊烏枝鳴曰用少莫如齊致死齊致死莫如去備【備長兵也】彼多兵矣請皆用劍從之華氏北復卽之廚人濮以裳裏首而荷以走曰得華登矣遂敗華氏於新裏【新裏華氏所取邑】翟僂新居於新裏旣戰說甲於公而歸【翟僂新公臣居華氏地而助公戰】華姓居於公里亦如之【妵華氏族故助華氏亦如僂新說甲歸】十一月癸未公子城以晉師至【城以前年奔晉】曹翰胡會晉荀吳齊苑何忌衞公子朝救宋【翰胡曹大夫苑何忌齊大夫公子朝前年出奔晉今還衛】丙戌與華氏戰於赭丘【赭丘杜注宋地後漢志陳國長平縣有赭丘城當在今河南陳州西北境】鄭翩願爲鸛其禦願爲鵝【鄭翩華氏黨鸛鵝皆陳名】子祿禦公子城莊菫爲右【子祿向宜】幹犫禦呂封人華豹張匄爲右【皆華氏黨】相遇城還華豹曰城也城怒而反之【反還戰】將注豹則關矣【注傅矢闗引弓】曰平公之靈尙輔相余【平公公子城之殳】豹射出其閒【出子城子祿之閒】將注則又關矣曰不狎鄙【狎更也謂豹頻射不使已得更遞是可鄙】抽矢【豹止不射】城射之殪【豹死】張匄抽殳而下【殳長丈二在車邊】射之折股扶伏而擊之折軫【折城車軫】又射之死【匄死】幹犫請一矢【求死】城曰餘言女於君【欲活之】對曰不死伍乘軍之大刑也【同乘共伍當皆死】幹刑而從子君焉用之子速諸乃射之殪【犫又死】大敗華氏圍諸南裏華亥搏膺而呼見華防曰吾爲欒氏矣【晉欒盈還入作亂而死事在襄二十三年】防曰子無我迋【迋恐也】不幸而後亡使華登如楚乞師華防以車十五乘徒七十人犯師而出【犯公師出送華登】食於睢上哭而送之乃復入【入南裏】楚防越帥師將逆華氏大宰犯諌曰【犯楚大宰】諸侯惟宋事其君今又爭國釋君而臣是助無乃不可乎王曰而告我也後旣許之矣【爲明年華向出奔楚】

冬蔡侯朱出奔楚【朱谷梁作東】

【左傳】蔡侯朱出奔楚費無極取貨於東國【東國隠大子之子平侯廬之弟朱叔父也】而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚楚子將討蔡無極曰平侯與楚有盟故封【盟於鄧依陳蔡人以國】其子有二心故廢之【子謂朱也】靈王殺隱大子其子與君同惡徳君必甚又使立之不亦可乎且廢置在君蔡無他矣【言權在楚則蔡無他心】

【糓梁】東者東國也何爲謂之東也王父誘而殺焉【楚子防誘蔡侯般殺之於申】父執而用焉【執蔡世子有以歸用之】奔而又奔之曰東惡之而貶之也【奔旣罪矣又奔讎國惡莫大焉】

費無極取貨東國脇國人出朱而立之讒人之爲害如此或疑此書朱出奔楚後書東國卒於楚朱無歸入卒葬之文東國無出奔之事疑卽東國而誤爲朱然左氏記沈尹戌之言亦曰出蔡侯朱而史記蔡世家亦曰隱大子之子東國攻平侯子而代立則朱東國固兩人也谷梁經文特因後書東國而誤爾

公如晉至河乃復

【左傳】公如晉及河鼓叛晉【晉克鼓在十五年至是叛晉屬鮮虞】晉將伐鮮虞故辭公

晉伐鮮虞何妨於邦交而以此爲辭以卻公蓋意如之謀公益急晉之權家黨季氏以弱其君而晉君亦不得自爲政矣

日講春秋解義卷五十三﹤經部﹐春秋類﹐日講春秋解義﹥

欽定四庫全書

日講春秋解義卷五十四

昭公

二十有二年春齊侯伐莒

【左傳】二十二年春王二月甲子齊北郭啟帥師伐莒【啟齊大夫北郭佐之後】莒子將戰苑羊牧之諫曰【牧之莒大夫】齊帥賤其求不多不如下之大國不可怒也弗聽敗齊師於壽餘【壽餘杜注莒地當在今安丘縣境】齊侯伐莒【怒敗】莒子行成司馬竈如莒涖盟【竈齊大夫】莒子如齊涖盟盟於稷門之外【稷門齊城門】莒於是乎大惡其君【爲明年莒子來奔傳】

十九年齊髙發伐莒莒猶不服故齊侯復伐之明年莒子來奔齊迫之也

宋華亥向寧華定自宋南裏出奔楚

【左傳】楚防越使告於宋曰【前年防越帥師迎華氏】寡君聞君有不令之臣爲君憂無寧以爲宗羞寡君請受而戮之對曰孤不佞不能媚於父兄【華向公族也故稱父兄】以爲君憂拜

命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以奬亂人孤之望也惟君圖之楚人患之【患宋以義距之】諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已【言華氏不能復爲宋患】救宋而除其害又何求乃固請出之宋人從之己巳宋華亥向寧華定華防華登皇奄傷省臧士平出奔楚【華防已下五子不書非卿】宋公使公孫忌爲大司馬【代華費遂】邊卬爲大司徒【卬平公曾孫代華定】樂祁爲司城【祁子罕孫樂祁犁】仲防爲左師【防仲江孫代向寧】樂大心爲右師【代華亥】樂挽爲大司寇【挽子罕孫】以靖國人【終梓愼之言三年而後弭】

【谷梁傳】自宋南裏者專也【專制南裏】

齊慶封衞公孟彄再奔皆不書必嘗入叛也而後書譏佚賊也華向叛宋奔陳又自陳入宋披據國都逾年復出奔楚往來三年出入自如此天下之極變也其曰自宋南裏者譏宋之釋有罪曰出奔楚者罪楚之奬亂納叛而諸侯之大夫怠於救患略而不書罪亦見矣

大搜於昌閒【閒公羊作姦】

【谷梁傳】秋而曰搜此春也其曰搜何也以搜事也何以書譏何譏爾公不與非禮也三綱軍政之本古者寓戎事於田狩以辧上下定民志非僅嫻馳射擊刺之末也今魯政在大夫公無軍行軍政之本亡矣何以搜爲曰大志僭也言昌閒非搜所也

夏四月乙丑天王崩

【左傳】王子朝賓起有寵於景王【子朝景王之長庶子賓起子朝之傅】王與賓孟說之欲立之【孟卽起也王語賓孟欲立子朝爲大子】劉獻公之庶子伯蚠事單穆公【獻公劉摯伯蚠劉狄穆公單旗】惡賓孟之爲人也願殺之又惡王子朝之言以爲亂願去之【子朝有欲位之言故劉蚠惡之】賔孟適郊見雄鷄自防其尾問之侍者曰自憚其犧也【畏其爲犧牲奉宗廟故自殘毀】遽歸告王且曰雞其憚爲人用乎人異於是【雞犧𨿽見寵飾然卒當見殺若人見寵飾則當貴盛故言異於是】犧者實用人人犧實難已犧何害【犧者寵牲之名因以諭寵子言設使寵人如寵犧則不宜假疎逺者以寵致反爲己患惟所寵實己親屬則於己無害矣人諭子猛已諭子朝也】王弗應【十五年大子壽卒王立子猛後復欲立子朝而未定賓孟感雞盛稱子朝王心許之故不應】夏四月王田北山使公卿皆從將殺單子劉子【北山杜注洛北芒也一作邙山在今河南洛陽縣東北王知單劉不欲立子朝欲因田獵先殺之】王有心疾乙丑崩於榮錡氏【乙丑四月十九日榮錡杜注河南鞏縣西有榮錡澗今屬河南河南府】戊辰劉子摯卒【二十二日】無子單子立劉蚠【蚠獻公之庶子事單子故】五月庚辰見王【見王猛】遂攻賓起殺之【黨子朝故】盟羣王子於單氏

【附錄左】晉之取鼓也【在十五年】旣獻而反鼓子焉【獻於廟】又叛於鮮虞六月荀吳略東陽【略行也東陽杜注晉之山東邑魏郡廣平以北】使師僞糴者負甲以息於昔陽之門外【昔陽故肥子所都】遂襲鼓滅之以鼓子鳶鞮歸使涉佗守之【守鼓之地涉佗晉大夫】

六月叔鞅如京師景王王室亂【如京師止此】

【左】丁巳景王王子朝因舊官百工之喪職秩者與靈景之族以作亂【靈景之族靈王景王之子孫】帥郊要踐之甲以逐劉子【郊要餞杜注三邑周地劉子伯蚠也】壬戌劉子奔揚【杜注周邑】單子逆悼王於莊宮以歸【悼王子猛也】王子還夜取王以如莊宮【王子還子朝黨不欲使單子得王猛故取之】癸亥單子出【失王故】王子還與召莊公謀曰【莊公召伯奐子朝黨】不殺單旗不捷【旗單子也】與之重盟必來背盟而克者多矣從之樊頃子曰【頃子樊齊單劉黨】非言也必不克遂奉王以追單子【王子還奉王】及領大盟而復【領杜注周地重盟而還】殺摯荒以說【委罪於荒】劉子如劉【歸其采邑】單子亡乙丑奔於平畤【知王子還欲背盟故平畤杜注周地】羣王子追之單子殺還姑發弱鬷延定稠【八子靈景之族因戰殺之】子朝奔京【其黨死故】丙寅伐之【單子伐京】京人奔山劉子入於王城【子朝奔京故得入】辛未鞏簡公敗績於京乙亥甘平公亦敗焉【甘鞏二公周卿士皆爲子朝所敗】叔鞅至自京師【景王還】言王室之亂也閔馬父曰子朝必不克其所與者天所廢也【閔馬父閔子馬魯大夫天所廢謂羣喪職秩者】

【公羊傳】何言乎王室亂言不及外也【宮謂之室刺周內亂故變京師而言王室】

【谷梁傳】亂之爲言事未有所成也【尹氏立子朝劉氏單氏立王猛俱未定也】三月而葬亂故也不曰京師亂者言京師則通乎上下言王室則其父兄子弟自亂之亂自內作也惠襄之世不書王室亂者頽帶之亂周有君天下有王未足以言亂也景王崩王猛未能定其位子朝爭國是時周有兩天子其亂與頽帶異矣故特書之

劉子單子以王猛居於皇【皇杜注河南鞏縣西南有黃亭在今河南府左傳】單子欲告急於晉秋七月戊寅以王如平畤遂如圃車次於皇【出次以示急戊寅七月三日經書六月誤也圃車周地】

【公羊】其稱王猛何當國也

【谷梁傳】以者不以者也王猛嫌也【直言王猛不言王子是有當國之嫌】言劉單以王猛者猛位未定不能自立其進退在二子也臣不可以乎君然在單劉則無貶前言王室亂後言二子以王猛居於皇則二子有不得已焉者而非爲其私也於皇未得有京師也居者有土當得位之稱不書出王者無外也

秋劉子單子以王猛入於王城【王城杜注郟鄏河南縣括地誌城本周公所築自平王以下都此至敬王乃遷都成周至赧王又居王城也在今河南洛陽縣城內西偏】

【左傳】劉子如劉單子使王子處守於王城【處子猛黨】盟百工於平宮【平宮平王廟】辛夘鄩肸伐皇【鄩肸子朝黨】大敗獲鄩肸壬辰焚諸王城之市【焚鄩肸】八月辛酉司徒丑以王師敗績於前城【醜悼王司徒前城杜注子朝所得邑服防曰卽泉戎地】百工叛【司徒醜敗故】己巳伐單氏之宮敗焉【爲單氏所敗】庚午反伐之【單氏反伐百工】辛未伐東圉【百工所在東圉杜注洛陽東南有圉鄕】冬十月丁巳晉籍談荀躒帥九州之戎及焦瑕溫原之師以納王於王城【丁巳在十月經書秋誤九州戎陸渾戎十七年滅屬晉州鄕屬也五州爲鄕焦瑕溫原杜注晉四邑】庚申單子劉蚠以王師敗績於郊【爲子朝之黨所敗】前城人敗陸渾於社【前城子朝眾社杜注周地按黃河西自偃師界入鞏縣有五社渡公羊】王城者何西周也其言入何簒辭也

【谷梁傳】以者不以者也入者內弗受也

猛何以稱王蓋未逾年不可以稱天王又不可以諸侯例稱子獨言子則似魯之子冠王於子又與他王子相亂故稱王系猛乃嗣王未逾年之常稱無可疑也君前臣名劉單不名而王名者非王無以定一尊非名無以辧其人且在禮臨文不諱況史冊所書以傳信於後世又非敷奏文告之比也

冬十月王子猛卒

【左傳】十一月乙酉王子猛卒【乙酉在十一月經書十月誤𨿽未卽位周人諡曰悼王】不成喪也【釋所以不稱王崩】己丑敬王卽位【敬王王子猛母弟王子匄】館於子旅氏【子旅周大夫】十二月庚戌晉籍談荀躒賈辛司馬督【司馬烏】帥師軍於陰【籍談所軍】於侯氏【荀躒所軍】於谿泉【賈辛所軍杜注鞏縣西南有明谿泉】次於社【司馬督所次】王師軍於汜於解次於任人【王師分在三邑解杜注洛陽西南有大解小解大解城在今洛陽縣南小解城在縣西南】閏月晉箕遺樂徴右行詭濟師取前城【三子晉大夫濟師渡伊洛】軍其東南王師軍於京楚【京楚子朝所在】辛丑伐京毀其西南

【公羊傳】此未逾年之君也其稱王子猛卒何不與當也【不當成其爲君】不與當者不與當父死子繼兄死弟及之辭也

【谷梁傳】此不卒者也【未成君也】其曰卒失嫌也【猛本有當國之嫌其卒則失嫌故錄之】

生則書王明實爲嗣死乃稱子正其爲天王未逾年之子尊未成也降成君故不言崩又不可言薨故通稱卒

十有二月癸酉朔日有食之【此月有庚戌又以長歷推校前後當爲癸卯朔書癸酉誤】

二十有三年春王正月

【附錄左傳】二十三年春王正月壬寅朔二師圍郊【二師王師晉師也圍郊在叔鞅卒前經書在後從赴】癸夘郊鄩潰【鄩杜注河南鞏縣西南有地名鄩中郊鄩二邑皆子朝所得】丁未晉師在平陰【平陰杜注河陰縣今故城在河南府孟津東】王師在澤邑【澤邑賈逵曰澤卽翟泉也】王使告閒【子朝敗故】庚戌還【晉師還】

叔孫捨如晉

癸丑叔鞅卒

晉人執我行人叔孫捨

【左傳】邾人城翼【翼杜注邾邑】還將自離姑【離姑杜注邾邑在今費縣南從離姑則道徑魯之武城】公孫鉏曰【鉏邾大夫】魯將禦我欲自武城還循山而南【至武城而還依山南行不欲過武城】徐鉏丘弱茅地曰【三子邾大夫】道下【謂此山道下濕】遇雨將不出是不歸也遂自離姑【過武城】武城人塞其前防其後之木而弗殊【殊絕也】邾師過之乃推而蹶之【蹶僕也】遂取邾師獲鉏弱地【取邾師不書非公命】邾人愬於晉晉人來討叔孫捨如晉晉人執之書曰晉人執我行人叔孫婼言使人也晉人使與邾大夫坐【坐訟曲直】叔孫曰列國之卿當小國之君固周制也【在禮卿得會伯子男故曰當小國之君】邾又夷也寡君之命介子服回在【子服回魯大夫爲叔孫之介副】請使當之不敢廢周制故也乃不果坐韓宣子使邾人聚其眾將以叔孫與之【與邾使執之】叔孫聞之去眾與兵而朝【示欲以身死】士彌牟謂韓宣子曰【彌牟士景伯】子弗良圖而以叔孫與其讎叔孫必死之魯亡叔孫必亡邾邾君亡國將焉歸子𨿽悔之何及所謂盟主討違命也若皆相執焉用盟主【聽邾眾取叔孫是爲諸侯皆得輒相執】乃弗與使各居一館【分別叔孫子服回】士伯聽其辭而愬諸宣子乃皆執之【二子辭不屈故】士伯禦叔孫從者四人過邾館以如吏【欲使邾人見叔孫之屈辱】先歸邾子士伯曰以芻蕘之難從者之病將館子於都【都別都謂箕也】叔孫旦而立期焉【立待命也從旦至暮爲期】乃館諸箕捨子服昭伯於他邑【別囚之】範獻子求貨於叔孫使請冠焉【以求冠爲辭】取其冠法而與之兩冠曰盡矣【旣送作冠模法又進二冠以與之僞若不解其意】爲叔孫故申丰以貨如晉【欲行貨以免叔孫】叔孫曰見我吾告女所行貨見而不出【畱申丰不使得出不欲以貨免】吏人之與叔孫居於箕者請其吠狗弗與及將歸殺而與之食之【示不愛】叔孫所館者𨿽一日必葺其墻屋去之如始至【不以當去而有所毀壞】

取邾師疆吏爲之耳季孫當國夙與邾讎故疆吏承其意而啟釁焉乃蔽罪於行人晉政之無章甚矣蓋三家惟叔孫氏尙不忘君故中軍作捨皆不與季氏同心意如將逐其君故惡君於晉並及叔孫而晉之彊臣爲之謀主遂明知叔孫無罪而橫加執辱耳

晉人圍郊【郊杜注周邑】

【公羊傳】郊者何天子之邑也曷爲不系於周不與伐天子也

郊子朝邑晉遣大夫助王圍郊而經以人書防之也當是時天子防塵晉爲方伯不躬率諸侯以赴其急而徐遣大夫帥偏師往援是養亂也書晉人圍郊而不能勤王之罪見矣

【附錄左】夏四月乙酉單子取訾劉子取墻人直人【三邑屬子朝者訾杜注在河南鞏縣西南墻人今河南新安縣東北有白墻村疑卽其處】六月壬午王子朝入於尹【尹杜注尹氏之邑今山西汾州有尹吉甫墓卽古尹城也】癸未尹圉誘劉佗殺之【尹圉尹文公也劉佗劉蚠族敬王黨】丙戌單子從阪道劉子從尹道伐尹單子先至而敗劉子還【單子敗故】己丑召伯奐南宮極以成周人戍尹【二子周卿士子朝黨奐召荘公】庚寅單子劉子樊齊以王如劉【辟子朝出居劉子邑】甲午王子朝入於王城次於左巷【近東城】秋七月戊申鄩羅納諸莊宮【鄩羅周大夫鄩肸之子】尹辛敗劉師於唐【尹辛尹氏族唐杜注周地後漢志洛陽有唐聚在今洛陽縣東】丙辰又敗諸鄩甲子尹辛取西闈【西闈杜注周地】丙寅攻蒯蒯潰【蒯敬王邑杜注河南縣西南蒯鄕是也在今洛陽縣西南於是敬王居狄泉尹氏立子朝】

夏六月蔡侯東國卒於楚

因朝於楚而卒也王父見殺父見用已乃結楚嬖臣以逐其君而又朝之三綱絕矣不書魯不會也

秋七月莒子庚輿來奔

【左傳】莒子庚輿虐而好劍苟鑄劍必試諸人國人患之又將叛齊烏存帥國人以逐之【烏存莒大夫】庚輿將出聞烏存執殳而立於道左懼將止死苑羊牧之曰【牧之亦莒大夫】君過之烏存以力聞可矣何必以弒君成名遂來奔齊人納郊公【郊公著丘公之子十四年奔齊】

庚輿入國不書而書其出以奔魯故志之於是齊人納郊公郊公出入皆不書微之也微之爲義防以國防以位防以人防以事春秋達王事若郊公之類名氏不登於史防者眾矣

戊辰吳敗頓胡沈蔡陳許之師於雞父胡子髠沈子逞滅獲陳夏齧【父谷梁作甫逞公羊作楹谷梁作盈雞父杜注楚地安丰縣南有雞備亭今安丰故城在江南壽州西南雞備亭又在其城西南】

【左傳】吳人伐州來楚防越帥師及諸侯之師奔命救州來【令尹以疾從戎故防越攝其事】吳人禦諸鐘離子瑕卒楚師熸【子瑕卽令尹不起所疾也吳楚之閒謂火滅爲熸言其軍人無復气勢】吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟【克勝也軍事尙威】胡沈之君幼而狂【狂無常】陳大夫齧壯而頑頓與許蔡疾楚政楚令尹死其師熸帥賤多寵政令不壹【帥賤防越非正卿也軍多寵人政令不壹於越】七國同役而不同心【七國楚頓胡沈蔡陳許】帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威【示之以不整以誘之】後者惇陳整旅【惇厚也】吳子從之戊辰晦戰於雞父【七月二十九日違兵忌晦戰擊楚所不意】吳子以罪人三千先犯胡沈與陳【囚徒不習戰以示不整】三國爭之吳爲三軍以系於後中軍從王光帥右掩余帥左【掩余吳王壽夢子】吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔【三國許蔡頓】楚師大奔書曰胡子髠沈子逞滅獲陳夏齧君臣之辭也【君社稷之主與宗廟共存亡者故稱滅大夫輕故曰獲獲得也】不言戰楚未陳也

【公羊傳】此偏戰也曷爲以詐戰之辭言之不與夷狄之主中國也【序上言戰別主客之直不直也今吳序上而言戰則主中國辭也】然則曷爲不使中國主之中國亦新夷狄也【王室亂諸侯莫肯救則與吳無以異】其言滅獲何別君臣也君死於位曰滅生得曰獲大夫生死皆曰獲不與夷狄之主中國則其言獲陳夏齧何吳少進也【能結日偏戰行少進故從中國辭治之】

【谷梁傳】中國不言敗此其言敗何也中國不敗胡子髠沈子盈其滅乎其言敗釋其滅也【若師不敗則君無由滅也】獲陳夏齧獲者非與之辭也上下之稱也【君曰滅臣曰獲君臣之稱】楚以諸侯之師與吳戰六國先敗楚師遂奔故不書楚諸侯之師略而不序者頓胡沈則君將陳蔡許則大夫將言戰則未陳言敗績則滅獲不同故總言吳以詐取勝於前而以君與大夫序六國於後或曰滅或曰獲別君臣也國君社稷之主與宗廟共存亡是以稱滅大夫輕故言獲獲生得也

天王居於狄泉尹氏立王子朝【狄泉杜注洛陽城內大倉西南池水也時在城外定元年城成周乃繞之入城亦曰翟泉在洛陽縣東故洛陽城中今堙】

【公羊】此未三年其稱天王何著有天子也

【谷梁傳】始王也其曰天王因其居而王之也【天子逾年卽位稱王敬王逾年而出故曰始王𨿽不在國行卽位之禮王者以天下爲家故居於狄泉稱王】立者不宜立者也朝之不名何也別嫌乎尹氏之朝也【若但言尹氏立朝則嫌朝是尹氏之子故言王子以別之】

敬王王猛之母弟得繼正統時景王崩已逾年故稱天王以眀其正狄泉在王城東直稱天王居於狄泉而不言立者著天下有王矣立者不宜立也天下旣有王則尹氏不宜立子朝也稱立而目尹氏蓋曰獨尹氏所欲立異於石碏立晉而書衞人以著其爲眾人所欲立也朝已僭號猶稱王子言莫之君也傳稱尹圉而經書尹氏著世卿之擅權亂國爲後戒也

八月乙未地震

【左】八月丁酉南宮極震【經書乙未地震魯地也丁酉南宮極震周地亦震也爲屋所壓而死】萇謂劉文公曰君其勉之先君之力可濟也【文公劉蚠先君謂蚠之父獻公也獻公欲立子猛未及而卒】周之亡也其三川震【謂幽王時三川涇渭洛水也地動川岸崩】今西王之大臣亦震天棄之矣【子朝在王城故謂西王】東王必大克【敬王居狄泉在王城之東故曰東王】

【附錄左傳】楚大子建之母在郹【郹杜注郹陽也蔡邑應在今新蔡境平王娶秦女廢大子建故母歸其家】召吳人而啟之冬十月甲申吳大子諸樊入郹【杜注諸樊吳王僚之大子按吳子遏號諸樊王僚是遏之弟子先儒又以爲遏弟何容僚子乃取遏號爲名恐傳寫之誤】取楚夫人與其寶噐以歸【夫人大子建母】楚司馬防越追之不及將死眾曰請遂伐吳以徼之防越曰再敗君師死且有罪【此年秋敗於雞父設往復敗爲再敗】亡君夫人不可以莫之死也乃縊於防澨【防澨杜注楚地在今湖廣京山縣境】

冬公如晉至河有疾乃復【至河下公羊谷梁又有公字】

【左傳】公爲叔孫故如晉及河有疾而復【此年春晉爲邾人執叔孫故公如晉請之】

【公羊傳】何言乎公有疾乃復殺恥也【因有疾以殺畏晉之恥谷梁傳】疾不志此其志何也釋不得入乎晉也

昭公兩朝晉而一見止五如晉而四不得入今復如晉爲叔孫請也公知季孫構已於晉往必不納故托疾以返蓋至是而意如與公有不能並立之勢矣眀年公孫不之晉而之齊蓋稔知晉之彊家與意如之交甚固耳

【附錄左傳】楚囊瓦爲令尹【囊瓦子囊之孫子常也代陽匄】城郢【楚用子囊遺言已築郢城矣今畏吳復增修以自固】沈尹戌曰子常必亡郢苟不能衛城無益也古者天子守在四夷【徳及逺】天子卑守在諸侯諸侯守在四鄰【鄰國爲之守】諸侯卑守在四竟【裁自完】愼其四竟結其四援民狎其野【狎安習也】三務成功【春夏秋三時之務】民無內憂而又無外懼國焉用城今吳是懼而城於郢守已小矣卑之不獲能無亡乎【不獲守四竟】昔梁伯溝其公宮而民潰【在僖十八年】民棄其上不亡何待夫正其疆埸修其土田險其走集【走集邊竟之壘壁】親其民人明其伍候【使民有部伍相爲候望】信其鄰國愼其官守守其交禮【交接之禮】不僭不貪不懦不耆【耆彊也】完其守備以待不虞又何畏矣詩曰無念爾祖聿修厥徳【詩大雅無念念也義取念祖考則述治其徳以顯之】無亦監乎若敖蚡冒至於武文【四君皆楚先君之賢者】土不過同【方百里爲一同】愼其四竟猶不城郢今土數圻【方千里爲圻】而郢是城不亦難乎【爲定四年吳入楚】

二十有四年春

【附錄左】二十四年春王正月辛丑召簡公南宮嚚以甘桓公見王子朝【簡公召莊公之子召伯盈也嚚南宮極之子桓公甘平公之子】劉子謂萇曰甘氏又往矣對曰何害同徳度義大誓曰紂有億兆夷人亦有離徳余有亂臣十人同心同徳此周所以興也君其務徳無患無人戊午王子朝入於鄔【鄥杜注緱氏西南有鄔聚】

王二月丙戌仲孫貜卒

叔孫捨至自晉【左氏谷梁無叔孫字】

【左】晉士彌牟逆叔孫於箕【將禮而歸之】叔孫使梁其踁待於門內【踁叔孫家臣】曰余左顧而欬乃殺之【疑士伯來殺已故謀殺之】右顧而笑乃止叔孫見士伯士伯曰寡君以爲盟主之故是以久子【久執子以謝邾】不腆敝邑之禮將致諸從者使彌牟逆吾子叔孫受禮而歸二月婼至自晉尊晉也【貶婼族所以尊晉婼行人故不言罪已】

【谷梁】大夫執則致致則挈由上致之也【上謂宗廟也致臣於廟則直挈其名而已所謂君前臣名】

婼之至二傳皆去氏公羊獨書氏所授異耳疏公羊者以爲意如有罪故去其氏叔孫無罪故無貶文胡氏安國主其說義似可從蓋婼之見執實非其罪而以禮自衞終不辱國固不可與意如同也

【附錄左傳】三月庚戌晉侯使士景伯涖問周故【就問子朝敬王知誰曲直】士伯立於幹祭而問於介眾【幹祭王城北門介大也】晉人乃辭王子朝不納其使【以眾言子朝曲故】

夏五月乙未朔日有食之

【左傳】夏五月乙未朔日有食之梓愼曰將水【陰勝陽故曰將水】昭子曰旱也日過分而陽猶不克克必甚能無旱乎【過春分陽气盛時而不勝陰陽將猥出故爲旱】陽不克莫將積聚也【陽气莫然不動乃將積聚】

【附錄左】六月壬申王子朝之師攻瑕及杏皆潰【瑕杏敬王邑】鄭伯如晉子大叔相見範獻子獻子曰若王室何

對曰老夫其國家不能卹敢及王室抑人亦有言曰嫠不卹其緯【嫠寡婦也織者常苦緯少嫠婦所宜憂】而憂宗周之隕爲將及焉【恐禍及己】今王室實蠢蠢焉【蠢蠢動擾貌】吾小國懼矣然大國之憂也吾儕何知焉吾子其早圖之詩曰缾之罄矣惟罍之恥【詩小雅罍大噐缾小噐常稟於罍者而所受罄盡則罍爲無餘故恥之】王室之不寧晉之恥也獻子懼而與宣子圖之【宣子韓起】乃徴防於諸侯期以眀年【爲眀年會黃父傳】

秋八月大雩

【左傳】秋八月大雩旱也【終如叔孫之言】

丁酉杞伯郁釐卒【郁公羊作鬰】

【附錄左傳】冬十月癸酉王子朝用成周之寶珪於河【禱河求福】甲戌津人得諸河上【珪自出水】陰不佞以溫人南侵【不佞敬王大夫晉以溫兵助王南侵子朝】拘得玉者取其玉將賣之則爲石王定而獻之與之東訾【喜得玉故東訾杜注鞏縣西南訾城是也今鞏縣西南有訾店以有西訾故言東以別之】

冬吳滅巢

【左傳】楚子爲舟師以略吳疆沈尹戌曰此行也楚必亡邑不撫民而勞之吳不動而速之【速召也】吳踵楚而疆埸無備【踵躡楚後】邑能無亡乎越大夫胥犴勞王於豫章之汭【汭水曲】越公子倉歸王乘舟倉及壽夢帥師從王【壽夢越大夫】王及圉陽而還【圉陽杜注楚地】吳人踵楚而邊人不備遂滅巢及鐘離而還【鐘離不書告敗略】沈尹戌曰亡郢之始於此在矣王壹動而亡二姓之帥【二姓之帥守巢鐘離大夫】幾如是而不及郢詩曰誰生厲階至今爲梗【詩大雅厲惡階道梗病也】其王之謂乎【爲定四年吳入郢】

巢楚屬國而近吳吳將謀楚故先翦其與國與國盡則及於楚此入郢之漸也杜氏預以巢爲楚邑非也勝國曰滅獲邑曰取國大而邑輕不可同辭

葬杞平公

二十有五年春叔孫捨如宋

【左傳】二十五年春叔孫婼聘於宋桐門右師見之【右師樂大心居桐門】語卑宋大夫而賤司城氏【司城氏樂氏之大宗也卑賤謂其才徳薄】昭子告其人曰右師其亡乎君子貴其身而後能及人是以有禮【惟禮可以貴身貴身故尙禮】今夫子卑其大夫而賤其宗是賤其身也【賤人人亦賤已】能有禮乎無禮必亡宋公享昭子賦新宮【逸詩】昭子賦車轄【詩小雅周人思得賢女以配君子昭子將爲季孫逆宋公女故賦之】明日宴飲酒樂宋公使昭子右坐【坐宋公右以相近言攺禮坐】語相泣也樂祁佐【助宴禮】退而告人曰今玆君與叔孫其皆死乎吾聞之哀樂而樂哀【可樂而哀可哀而樂】皆喪心也心之精爽是謂魂魄魂魄去之何以能久【爲此冬叔孫宋公卒傳】季公若之姊爲小邾夫人【平子庶姑與公若同母故曰公若秭】生宋元夫人【平子外姊】生子以妻季平子昭子如宋聘且逆之公若從【從昭子】謂曹氏勿與【曹氏宋元夫人】魯將逐之曹氏告公公告樂祁樂祁曰與之如是魯君必出政在季氏三世矣【丈子武子平子】魯君喪政四公矣【宣成襄昭】無民而能逞其志者未之有也國君是以鎭撫其民詩曰人之云亡心之憂矣【詩大雅言無人則憂患至】魯君失民矣焉得逞其志靖以待命猶可動必憂【爲下公孫】

此季孫意如將娶於宋而捨爲之納聘且逆婦也國君逆女則使卿今意如以己私婚遣公室之正卿則名𨿽爲臣而實行魯君之事其専恣不臣甚矣尙何待昭公孫齊而後擅魯哉

夏叔詣會晉趙鞅宋樂大心衞北宮喜鄭遊吉曹人邾人滕人薛人小邾人於黃父【詣公羊谷梁作倪後同大心公羊作世心後同黃父卽黑壤晉地】

【左】夏會於黃父謀王室也趙簡子令諸侯之大夫輸王粟具戍人【簡子旣鞅】曰明年將納王【納王於王城】子大叔見趙簡子簡子問揖譲周旋之禮焉對曰是儀也非禮也簡子曰敢問何謂禮對曰吉也聞諸先大夫子產曰夫禮天之經也【經者道之常】地之義也【義者利之宜】民之行也【行者人所履】天地之經而民實則之則天之明【日月星辰天之明】因地之性【髙下剛柔地之性】生其六气【謂陰陽風雨晦明】用其五行【金木水火土】气爲五味【酸醎辛甘苦】發爲五色【靑黃赤白黒】章爲五聲【宮商角徴羽】滛則昏亂民失其性【滋味聲色過則傷性】是故爲禮以奉之爲六畜五牲三犧以奉五味【六畜馬牛羊雞犬豕五牲防鹿麏狼三犧祭天地宗廟三者謂之犧】爲九文六采五章以奉五色【九文謂山龍華虫宗彜藻火粉米黼黻也六采畫績之事雜用天地四方之色靑與白赤與黑與黃皆相次謂之六色五章靑與赤謂之文赤與白謂之章白與黑謂之黼黑與靑謂之黻五色備謂之繡】爲九歌八風七音六律以奉五聲爲君臣上下以則地義【君臣有尊卑法地有髙下】爲夫婦外內以經二物【夫治外婦治內各治其物】爲父子兄弟姑姊甥舅昏媾姻亞以象天明【六親和睦以事嚴父若眾星之拱辰極也妻父曰昏重昏曰媾壻父曰姻兩壻相謂曰亞】爲政事庸力行務以從四時【在君爲政在臣爲事民功曰庸治功曰力行其徳敎務其時要禮之本也】爲刑罰威獄使民畏忌以類其震曜殺戮【雷震電曜天之威也聖人作刑戮以象之】爲溫慈惠和以效天之生殖長育民有好惡喜怒哀樂生於六气【此六者皆稟陰陽風雨晦明之气】是故審則宜類以制六志【爲禮以制好惡喜怒哀樂六志使不過節】哀有哭泣樂有歌舞喜有施捨怒有戰鬭喜生於好怒生於惡是故審行信令禍福賞罰以制死生生好物也死惡物也好物樂也惡物哀也哀樂不失乃能協於天地之性是以長久簡子曰甚哉禮之大也對曰禮上下之紀天地之經緯也【經緯錯居以相成者】民之所以生也是以先王尙之故人之能自曲直以赴禮者謂之成人【曲直以弼其性】大不亦宜乎簡子曰鞅也請終身守此言也宋樂大心曰我不輸粟我於周爲客若之何使客晉士伯曰自踐土以來宋何役之不會而何盟之不同曰同卹王室子焉得辟之子奉君命以會大事而宋背盟無乃不可乎右師不敢對受牒而退士伯告簡子曰宋右師必亡奉君命以使而欲背盟以干盟主無不祥大焉【言不善無大此者爲定十年宋樂大心出奔傳】

王室之亂四年諸侯無一念及者至是晉以鄭遊吉之語赧然內慚始合諸大夫謀之而方是時大夫皆謀弱公室以私便身圖安知勤王之義哉𨿽勉從人言爲會以塞天下之議而期以來年及來年王入成周子朝奔楚晉與諸國無見焉則空有此會而諸大夫之罪不待貶而著矣

有鸜鵒來巢【鸜公羊作鸛】

【左傳】有鸜鵒來巢書所無也師己曰【師己魯大夫】異哉吾聞文成之世童謠有之曰鸜之鵒之公出辱之【言鸜鵒來則公出辱也】鸜鵒之羽【羽飛貌】公在外野往饋之馬鸜鵒跦跦【跦跦跳行貌】公在幹侯徴褰與襦【褰袴】鸜鵒之巢逺哉遙遙裯父喪勞宋父以驕【裯父昭公死外故喪勞宋父定公代立故以驕】鸜鵒鸜鵒往歌來哭【昭公生出歌死還哭】童謡有是今鸜鵒來巢其將及乎【將及禍也】

【公羊傳】何以書記異也何異爾非中國之禽也宜穴又巢也

【谷梁傳】一有一亡曰有來者來中國也鸜鵒穴者而曰巢防曰增之也【如增言巢爾其實不巢也】

考工記曰鸜鵒不逾濟魯在汶南其所本無今忽有之故書曰有又其物穴處今而巢居陰當陽位臣逐君象也使昭公能以徳消異則無其應矣

秋七月上辛大雩季辛又雩

【左傳】秋書再雩旱甚也

【公羊傳】又雩者何又雩者非雩也聚眾以逐季氏也【谷梁傳】季者有中之辭也又有繼之辭也【中中辛緣有上辛大雩故言又也】

季辛不言大防上文也早旣大甚因一月再雩而志其僭且數也

九月己亥公孫於齊次於陽州【己亥谷梁作乙亥陽公羊作楊陽州杜注齊魯竟上邑今山東東平州東北有陽州城是也】

【左傳】初季公鳥娶妻於齊鮑文子生申【公鳥季公亥之兄平子庶叔】公鳥死季公亥與公思展與公鳥之臣申夜姑相其室【公亥卽公若展季氏族】及季姒與饔人檀通而懼【季姒卽文子女饔人食官檀名】乃使其妾抶已以示秦遄之妻曰【秦遄魯大夫妻公鳥妹】公若欲使余余不可而抶余又訴於公甫曰【公甫平子弟】展與夜姑將要余【要劫我以非禮】秦姬以告公之【公之亦平子弟】公之與公甫告平子平子拘展於卞而執夜姑將殺之公若泣而哀之曰殺是是殺余也將爲之請平子使豎勿內日中不得請有司逆命【請殺生之命】公之使速殺之故公若怨平子季郈之雞鬭【季平子郈昭伯二家相近故雞鬭】季氏介其雞【介甲也爲雞著甲】郈氏爲之金距平子怒【怒不下己】益宮於郈氏【侵其室以自益】且讓之故郈昭伯亦怨平子臧昭伯之從弟會【昭伯臧爲子】爲讒於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏【萬舞也於禮公當三十六人】臧孫曰此之謂不能庸先君之廟【不能用禮也】大夫遂怨平子公若獻弓於公爲【公爲昭公子務人】且與之出射於外而謀去季氏公爲告公果公賁【果賁皆公爲弟】公果公賁使侍人僚柤告公公寢將以戈擊之【佯怒】乃走公曰執之亦無命也【獨言執之無敕命】懼而不出數月不見公不怒又使言公執戈以懼之乃走又使言公曰非小人之所及也【小人謂僚柤】公果自言公以告臧孫臧孫以難【言難逐】告郈孫郈孫以可勸告子家懿伯【名覊莊公孫】懿伯曰讒人以君徼幸事若不克君受其名【受惡名】不可爲也捨民數世以求克事不可必也且政在焉其難圖也公退之【退使去】辭曰臣與聞命矣言若泄臣不獲死乃館於公【恐受泄命之罪故畱公宮以自明】叔孫昭子如闞【闞杜注魯邑】公居於長府【長府官府名】九月戊戌伐季氏殺公之於門遂入之平子登臺而請曰君不察臣之罪使有司討臣以干戈臣請待於沂上以察罪【沂上杜注魯城南有沂水】弗許請囚於費弗許請以五乘亡弗許子家子曰君其許之政自之出久矣隠民多取食焉【隠約窮困】爲之徒者眾矣日入慝作弗可知也【慝姦惡也日冥姦人將起叛君助季氏不可知】眾怒不可蓄也【季氏眾】蓄而弗治將薀【薀積也】薀蓄民將生心生心同求將合【與季氏同求叛君者】君必悔之弗聽郈孫曰必殺之公使郈孫逆孟懿子【懿子仲孫何忌】叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往陷西北隅以入【陷公圍也】公徒釋甲執冰而踞【冰櫝丸蓋或云櫝丸是箭筩其蓋可以取飲言無戰心也】遂逐之【逐公徒】孟氏使登西北隅以望季氏見叔孫氏之旌以告孟氏執郈昭伯殺之於南門之西遂伐公徒子家子曰諸臣僞劫君者而負罪以出君止【諸臣謂公若等使若非公本意君自可止不出】意如之事君也不敢不攺公曰余不忍也與臧孫如墓謀【辭先君且謀所奔】遂行己亥公孫於齊次於陽州

【谷梁傳】孫之爲言猶孫也諱奔也次止也

內諱奔曰孫不忍斥言故隠之書次以公去國失其所也陽州齊魯境上邑將求援於齊未敢直前故野次以待命也夫季氏之惡極矣說者謂昭公不知威權去已而逞一朝之忿欲驟正之求凶之道以是咎公固然然於意如逐君簒國之憝反一無所責若本無罪而祗爲公譏者則大失是非之正滅人紀矣

齊侯唁公於野井【野井杜注濟南祝阿縣東有野井亭在今齊河縣東濟河北岸左傳】齊侯將唁公於平陰公先至於野井齊侯曰是寡人之罪也使有司待於平陰爲近故也【平陰齊地齊侯自咎本不敕有司逺詣陽州而欲近防於平陰故令魯侯過共先至野井逺來迎己自責以謝公】書曰公孫於齊次於陽州齊侯唁公於野井禮也將求於人則先下之禮之善物也【物事也謂先往至野井】齊侯曰自莒疆以西請致千社【二十五家爲社千社二萬五千家】以待君命【待君伐季氏之命】寡人將帥敝賦以從執事惟命是聽君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣【爲齊臣】誰與之立且齊君無信不如早之晉弗從臧昭伯率從者將盟載書曰戮力壹心好惡同之信罪之有無【信明也處者有罪從者無罪】繾綣從公【繾綣不離散】無通外內以公命示子家子子家子曰如此吾不可以盟羈也不佞不能與二三子同心而以爲皆有罪【從者陷君畱者逐君皆有罪也】欲通外內【通外內之言彼此解說】且欲去君【去君僞負罪出奔不必繾綣從公】二三子好亡而惡定焉可同也陷君於難罪孰大焉通外內而去君君將速入弗通何爲而何守焉【何必守公】乃不與盟【公羊】唁公者何昭公將弒季氏【言弒誤】告子家駒曰季氏爲無道僭於公室久矣吾欲弒之何如子家駒曰諸侯僭於天子大夫僭於諸侯久矣昭公曰吾何僭矣哉子家駒曰設兩觀【禮天子外闕兩觀諸侯內闕一觀】乘大路【禮天子大路諸侯路車大夫大車士飾車】朱千玉戚以舞大夏【千楯也以朱飾楯戚斧也以玉飾斧大夏夏樂周所以舞夏樂者王者始起未制作之時取先王之樂與己同者假以風化天下天下大同乃自作樂取夏樂者與周俱文也】八佾以舞大武此皆天子之禮也且夫牛馬維婁【系馬曰維系牛曰婁】委己者也而柔焉【委食己者柔順也言牛馬猶順餧己之人諭民受季氏恵自當從之】季氏得民眾久矣君無多辱焉昭公不從其言終弒而敗焉走之齊齊侯唁公於野井曰柰何君去魯國之社稷昭公曰防人不佞失守魯國之社稷執事以羞【謙自比齊下執事言以羞及君】再拜顙【謝見唁也】慶子家駒曰【慶賀也】慶子免君於大難矣子家駒曰臣不佞陷君於大難君不忍加之以鈇鑕賜之以死再拜顙髙子執簞食與四脡脯【屈曰朐伸曰脡】國子執壺漿曰吾寡君聞君在外餕饔未就【餕熟食饔熟肉未就未成也】敢致糗於從者昭公曰君不忘吾先君延及喪人錫之以大禮再拜稽首以衽受【衽衣下裳當前者乏噐謙不敢求索】髙子曰有夫不祥【猶曰人皆有夫不善】君無所辱大禮【禮臣受君賜答拜謂之拜命之辱髙子見昭公拜辱大卑故曰君無所辱大禮】昭公蓋祭而不嘗【食必祭示有所先不嘗待禮讓也】景公曰寡人有不腆先君之服未之敢服有不腆先君之噐未之敢用敢以請昭公曰喪人不佞失守魯國之社稷執事以羞敢辱大禮敢辭景公曰寡人有不腆先君之服未之敢服有不腆先君之噐未之敢用敢固以請昭公曰以吾宗廟之在魯也有先君之服未之能以服有先君之噐未之能以出敢固辭景公曰寡人有不腆先君之服未之敢服有不腆先君之噐未之敢用請以饗乎從者昭公曰喪人其何稱【行禮賓主當各有所稱昭公失國不敢仍故稱故謙而問之】景公曰孰君而無稱昭公於是噭然而哭【噭然哭聲感景公言而自傷】諸大夫皆哭旣哭以人爲菑【菑周埓垣也所以別內外衛威儀也】以幦爲席【幦車覆笭】以鞍爲幾以遇禮相見【以諸侯出相遇之禮相見】孔子曰其禮與其辭足觀矣【言外譏之】

【谷梁】弔失國曰唁唁公不得入於魯也

凡唁皆造其所居公方孫齊求援故齊侯以唁爲名而寔拒公之適己也書齊侯唁非與其能唁也譏其無救災卹患之實徒行虛禮而誠不在焉耳

冬十月戊辰叔孫舎卒

【左】昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也昭子從公於齊與公言子家子命適公館者執之【恐從者知叔孫謀】公與昭子言於幄內曰將安眾而納公公徒將殺昭子伏諸道左師展告公【展魯大夫】公使昭子自鑄歸【辟伏兵】平子有異志【不欲復納公】冬十月辛酉昭子齊於其寢使祝宗祈死戊辰卒【恥爲平子所欺故祈而自殺】左師展將以公乘馬而歸【欲與公俱輕歸】公徒執之

昭公之禍原於叔孫氏之司馬婼果憤意如見欺卽宜正鬷戾之罪而誅之以剪季氏之羽翼而徐爲之圖今乃付之無可柰何之命則非忠矣至祈死之說本不可信此年春婼聘宋與宋公對語而泣樂祈已知其魂魄去矣何侍於祈哉

【附錄左】壬申尹文公渉於鞏焚東訾弗克【文公子朝黨於鞏縣渉洛水也東訾杜注敬王邑】

十有一月己亥宋公佐卒於曲棘【曲棘杜注宋地陳畱外黃縣城中有曲棘裏當在今河南杞縣境】

【左】十一月宋元公將爲公故如晉【請納公】夢大子欒卽位於廟已與平公服而相之【欒元公子平公元公父】旦召六卿公曰寡人不佞不能事父兄【父兄謂華向】以爲二三子憂寡人之罪也若以羣子之靈獲保首領以歿惟是楄柎所以借幹者【楄柎棺中苓牀也幹骸骨也】請無及先君【欲自貶損】仲防對曰君若以社稷之故私降暱宴羣臣弗敢知【暱近也降暱宴謂損聲樂飲食之事】若夫宋國之法死生之度先君有命矣羣臣以死守之弗敢失隊臣之失職常刑不赦臣不忍其死君命祗辱【言君命必不行祗適也】宋公遂行己亥卒於曲棘

【公羊】曲棘者何宋之邑也諸侯卒其封內不地此何以地憂內也【時聞昭公見逐欲納之故曰憂內】

【谷梁】邡公也【邡謀也】

曲棘宋地諸侯以境內爲家故行而卒於境內者不書其地蓋以爲常事而告辭不及也宋元公以公故將如晉以謀納公故告辭獨詳而載於冊書夫元公之女爲意如妻乃能不暱私愛急於正倫卹患賢於當時諸侯逺矣故不削其卒地以別之

十有二月齊侯取鄆

【左】十二月庚辰齊侯圍鄆【欲取以居公】

【公羊】外取邑不書此何以書爲公取之也

【谷梁】取易辭也內不言取以其爲公取之故易言之也

鄆魯邑書齊侯取之何也齊不自取而爲公取鄆使居之蓋無意於納公也使齊侯移圍鄆之師直指魯郊執意如而歸之京師復昭公於魯則義聲振於天下矣乃不能討賊以正大義而姑取鄆以塞己責故書以譏之胡氏安國乃謂公已絕於魯而見逐於季氏爲不君此害義之言非經指也

【附錄左】初臧昭伯如晉臧防竊其寶僂句【防昭伯從弟僂句所出地名】以卜爲信與僭【僭不信也】僭吉臧氏老將如晉問【問昭伯起居】防請往【代家老行】昭伯問家故【故事也】盡對及內子與母弟叔孫則不對【內子昭伯妻不對若有他故】再三問不對歸及郊會逆問又如初至次於外而察之皆無之執而戮之逸奔郈郈魴假使爲賈正焉【郈杜注在東平無鹽縣東南今山東東平州東四十里有郈城魴假郈邑大夫賈正掌貨物若市吏】計於季氏【送季簿】臧氏使五人以戈楯伏諸桐汝之閭【桐汝杜注裏名】會出逐之反奔執諸季氏中門之外平子怒曰何故以兵入吾門拘臧氏老季臧有惡【相怨惡】及昭伯從公平子立臧防【立以爲臧氏後】會曰僂句不余欺也【言不信果驗】楚子使防射城州屈復茄人焉【還復茄人於州屈】城丘皇遷訾人焉【遷訾人於丘皇】使熊相禖郭巢季然郭捲【使二大夫爲巢捲築郭也捲杜注捲城在南陽葉縣南今河南葉縣西南有建城故城卽其地】子太叔聞之曰楚王將死矣使民不安其土民必憂憂將及王弗能久矣【爲明年楚子居卒】

日講春秋解義卷五十四﹤經部﹐春秋類﹐日講春秋解義﹥

欽定四庫全書

日講春秋解義卷五十五

昭公

二十有六年春王正月

【附錄左傳】二十六年春王正月庚申齊侯取鄆

葬宋元公

【左傳】葬宋元公如先君禮也【善宋人違命以合禮】

昭公在外而魯於諸侯之喪每遣使防葬則意如之專魯與君無異矣

三月公至自齊居於鄆

【左傳】三月公至自齊處於鄆言魯地也

【谷梁傳】公次於陽州其曰至自齊何也【公但至陽州未至齊】以齊侯之見公可以言至自齊也居於鄆者公在外也至自齊道義不外公也【君𨿽在外猶以在國之禮錄之是崇君之道】公來自野井初未及齊國都而曰至自齊野井齊地故也入魯境故書至猶在外故書地居者有其

土地人民之稱若曰魯地非意如之所得有所以存公也鄭伯突失國而取櫟以居衞侯衎失國而取夷儀以居皆書曰入此不言入內辭也爲尊者親者諱使若適他國而返居於鄆存一國之防也

夏公圍成

【左傳】夏齊侯將納公命無受魯貨申丰從女賈【丰賈二人皆季氏家臣】以幣錦二兩【二丈爲一端二端爲一兩所謂匹也二兩二疋】防一如瑱【瑱充耳防捲也急捲使如充耳易懷藏】適齊師謂子猶之人髙齮【子猶梁丘據齮子猶家臣】能貨子猶爲髙氏後粟五千庾【言若能爲行貨於子猶當爲請使得爲髙氏後又當致粟五千庾庾十六斗凡八千斛】髙齮以錦示子猶子猶欲之齮曰魯人買之百兩一布【布陳之以百兩爲數言買此甚多】以道之不通先入幣財【財猶材也】子猶受之言於齊侯曰羣臣不盡力於魯君者非不能事君也然據有異焉【異猶怪也】宋元公爲魯君如晉卒於曲棘叔孫昭子求納其君無疾而死【俱在前年】不知天之棄魯耶抑魯君有罪於鬼神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公【鉏齊大夫】成大夫公孫朝謂平子曰有都以衞國也請我受師【以成邑禦齊師】許之請納質弗許曰信女足矣告於齊師曰孟氏魯之敝室也用成已甚弗能忍也請息肩於齊【公孫朝詐齊師言欲降使來取成】齊師圍成成人伐齊師之飲馬於淄者曰將以厭眾【以厭眾心不欲使知已降也淄杜注水出泰山梁父縣西北入汶漢梁父在今泗水縣北】魯成備而後告曰不勝眾【告齊言眾不欲降已不能勝】師及齊師戰於炊鼻【季氏師拒公炊鼻杜注魯地】齊子淵捷從泄聲子【聲子魯大夫】射之中楯瓦【瓦楯脊】繇朐汏輈匕入者三寸【入楯瓦也朐車軛輈車轅繇過也汏矢激匕矢鏃也】聲子射其馬斬鞅殪攺駕人以爲鬷戾也而助之【人魯人也鬷戾叔孫氏司馬】子車曰齊人也【子車卽淵捷】將擊子車子車射之殪其禦曰又之【又欲使射餘人】子車曰眾可懼也而不可怒也子囊帶從野泄叱之【囊帶齊大夫野泄卽聲子】泄曰軍無私怒報乃私也將亢子又叱之【子囊復叱】亦叱之【野泄亦叱也言齊無戰心但相叱】冉豎射陳武子中手【冉豎季氏臣武子陳子彊】失弓而罵【武子罵】以告平子曰有君子白晳鬒須眉甚口平子曰必子彊也無乃亢諸對曰謂之君子何敢亢之【僞言不敢違季氏】林雍羞爲顏鳴右下【皆魯人羞爲右故下車戰】苑何忌取其耳【何忌齊大夫】顏鳴去之【其右見獲懼而去之】苑子之禦曰視下顧【復欲使苑子擊其足】苑子刜林雍斷其足鑋而乘於他車以歸【刜砍也鑋一足行】顏鳴三入齊師呼曰林雍乘【言魯人皆致力於季氏不以私怨而相棄】

【谷梁傳】非國不言圍所以言圍者以大公也【崇大其事】齊侯謀納公使公子鉏帥師圍成不書公以齊師而直曰公圍成惡齊受季氏之賂𨿽得其師不足以也春秋凡公出在境內而返不書至定公在國而致圍成所以著公之危弱攻私邑如敵國也昭公已去國而不致圍成者所以存公如公之在國也然昭公旣孫自他國返必書至惟自圍成而復居於鄆不言至亦以示內外之別耳

【附錄左傳】四月單子如晉告急五月戊午劉人敗王城之師於屍氏【劉人劉蚠之屬王城子朝之徒屍氏杜注在鞏縣西南偃師城漢志偃師有屍鄕今河南偃師縣西南新蔡鎭卽古屍鄕也】戊辰王城人劉人戰於施谷【施谷杜注周地】劉師敗績

秋公會齊侯莒子邾子杞伯盟於鄟陵【鄟公羊作剸鄟陵杜注地闕左傳】秋盟於鄟陵謀納公也

霸統旣絕參盟復作此齊景假納公之名以糾合也十六年齊徐郯莒嘗盟於蒲隧十九年宋邾郳嘗盟於虫則諸侯固有不待霸主而自盟會者矣至是始書以晉不復能有諸侯也晉不主盟而後齊專盟矣

公至自會居於鄆

【谷梁傳】公在外也至自會道義不外公也

凡公行返而告廟則書至昭公居鄆非宗廟之所在何以書曾子問云君去其國大宰取羣廟之主以從則昭公之去鄆而返亦或告於祖禰顧季氏彊悖專有魯國當時史官阿附必不書至聖人以所見之世而特志耳

【附錄左傳】七月己巳劉子以王出【師敗懼而出】庚午次於渠【渠杜注周地按卽周陽渠也在今洛陽縣亦名九曲瀆】王城人焚劉【燒劉子邑】丙子王宿於褚氏【褚氏杜注洛陽縣南有褚氏亭在今洛陽縣東】丁丑王次於萑谷庚辰王入於胥靡辛巳王次於滑【萑谷杜注周地按距洛九十里有大谷漢設關於此萑谷蓋其支徑胥靡滑杜注皆周地本鄭邑今河南偃師縣東南有胥靡城縣南有緱氏故城卽古滑地也】晉知躒趙鞅帥師納王使女寬守闕塞【女寬晉大夫闕塞杜注洛陽西南伊闕口也今洛陽縣南闕塞山是】

九月庚申楚子居卒

【左傳】九月楚平王卒令尹子常欲立子西【子西平王之長庶】曰大子壬弱【壬昭王也】其母非適也王子建實聘之子西長而好善立長則順建善則治王順國治可不務乎子西怒曰是亂國而惡君王也【言王子建聘之是彰平王之惡】國有外援不可瀆也【外援秦也】王有適嗣不可亂也敗親速讎【不立壬秦將來討是速讎也】亂嗣不祥我受其名【受惡名】賂吾以天下吾滋不從也楚國何爲必殺令尹令尹懼乃立昭王

冬十月天王入於成周【成周杜注洛陽今故城在縣東北】

【公傳】羊成周者何東周也【在王城之東故曰東周】其言入何不嫌也【據入者簒詞旣曰天王則不嫌爲簒矣】

【谷梁傳】周有入無出也【王者無外不言出】

因狄泉故稱入惠王襄王入皆不書此曷爲書幸之也王室亂入無足諱焉爾其不曰入於京師而云成周者成周在王城之東曰下都王城爲洛之上都時子朝據王城故王入成周以居子朝旣奔餘黨尙在王城敬王畏偪遂都成周故以地名書之著其實也

尹氏召伯毛伯以王子朝奔楚

【左傳】冬十月丙申王起師於滑辛丑在郊【郊杜注子朝邑】遂次於屍十一月辛酉晉師克鞏【知躒趙鞅之師】召伯盈逐王子朝【伯盈本黨子朝晉師克鞏知其不成逐之而逆敬王】王子朝及召氏之族毛伯得尹氏固南宮嚚奉周之典籍以奔楚【尹召二族皆奔故稱氏重見尹固名者爲後還見殺】陰忌奔莒以叛【陰忌子朝黨莒杜注周邑】召伯逆王於屍及劉子單子盟遂軍圉澤次於隄上【圉澤隄上杜注皆周地按圉澤卽東圉之澤也在今洛陽縣東境】癸酉王入於成周甲戌盟於襄宮【襄王廟】晉師使成公般戍周而還【般晉大夫】十二月癸未王入於莊宮【莊宮在王城】王子朝使告於諸侯曰昔武王克殷成王靖四方康王息民並建母弟以蕃屛周亦曰吾無專享文武之功且爲後人之迷敗傾覆而溺入於難則振救之至於夷王王愆於厥身【夷王厲王父也愆惡疾】諸侯莫不並走其望以祈王身至於厲王王心戾虐萬民弗忍居王於彘【不忍害王也厲王末周人流王於彘】諸侯釋位以閒王政【閒猶與也周召二公與治王之政事號曰共和】宣王有志而後效官【宣王厲王子彘之亂宣王尙少召公虎取而長之效授也】至於幽王【宣王子】天不弔周王昏不若用愆厥位【若順也愆失也】攜王姦命諸侯替之而建王嗣用遷郟鄏【攜王幽王少子伯服也王嗣宜臼也幽王后申姜生大子宜臼王幸襃姒生伯服欲立之而殺大子大子奔申申伯與鄫及西戎伐周戰於戲幽王死諸侯廢伯服而立宜臼是爲平王東遷郟鄏】則是兄弟之能用力於王室也至於惠王天不靖周生頽禍心施於叔帶惠襄辟難越去王都【惠王平王六世孫頽惠王庶叔也莊十九年作亂惠王適鄭襄王惠王子叔帶襄王弟僖二十四年叔帶作亂襄王處泛】則有晉鄭咸黜不端【黜去也晉文殺叔帶鄭厲殺子頽爲王室去不端直之人】以綏定王家則是兄弟之能率先王之命也在定王六年秦人降妖【定王襄王孫定王六年魯宣八年】曰周其有頿王【頿口上須】亦克能修其職諸侯服享二世共職【二世謂靈景】王室其有閒王位諸侯不圖而受其亂災【閒王位本謂子朝今子朝以爲王猛受亂災本謂楚今子朝以爲晉】至於靈王生而有頿【靈王定王孫】王甚神聖無惡於諸侯靈王景王克終其世【景王靈王子】今王室亂單旗劉狄剝亂天下壹行不若【單旗穆公也劉狄劉蚡也壹專也】謂先王何常之有【言無常法】惟餘心所命其誰敢討之帥羣不弔之人【弔至也】以行亂於王室侵欲無厭規求無度貫瀆鬼神【貫習也】慢棄刑法倍姦齊盟傲很威儀矯誣先王晉爲不道是攝是贊【攝持也】思肆其防極玆不谷震蕩播越竄在荊蠻【不谷子朝自謂】未有攸底若我一二兄弟甥舅奬順天法無助狡猾以從先王之命母速天罰赦圖不谷【赦其憂而圖其難】則所願也敢盡布其腹心及先王之經而諸侯實深圖之昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及大子壽早夭卽世【在十五年】單劉贊私立少以閒先王【閒錯先王之制】亦惟伯仲叔季圖之【伯仲叔季總謂諸侯】閔馬父聞子朝之辭曰文辭以行禮也子朝幹景之命遠晉之大以專其志無禮甚矣文辭何爲【傳終王室亂】

【谷梁傳】遠矣非也【非責也奔簒君之賊其責遠矣】奔直奔也

尹氏世卿秉政擅權書立朝書以朝奔楚著始終怙惡不悛也幷舉召毛治其黨也奔不言出者簒賊竊逃以逭天討無所出也故比於國滅之君與在境外之臣但以奔書曰奔楚則楚受簒賊之罪亦見矣

【附錄左傳】齊有彗星【出齊之分野】齊侯使禳之晏子曰無益也祗取誣焉天道不謟【謟疑也】不貳其命若之何禳之且天之有彗也以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國【詩大雅翼翼共也聿惟也回違也言文王徳不違天人故四方之國歸往之】君無違徳方國將至何患於彗詩曰我無所監夏后及商用亂之故民卒流亡【逸詩也言追監夏商之亡皆以亂故】若徳回亂民將流亡祝史之爲無能補也公說乃止齊侯與晏子坐於路寢公嘆曰美哉室其誰有此乎【景公自知徳不能久有國故嘆也】晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施於民豆區釡鐘之數其取之公也薄【謂以公量收】其施之民也厚【謂以私量貸】公厚斂焉陳氏厚施焉民歸之矣詩曰𨿽無徳與女式歌且舞【詩小雅義取𨿽無大徳要有喜說之心欲歌舞之式用也】陳氏之施民歌舞之矣後世若少惰陳氏而不亡則國其國也已公曰善哉是可若何對曰惟禮可以己之在禮家施不及國民不遷農不移工賈不變【守常業】士不濫【不失職】官不滔【滔慢也】大夫不收公利【不作福】公曰善哉我不能矣吾今而後知禮之可以爲國也對曰禮之可以爲國也久矣與天地並君令臣共父慈子孝兄愛弟敬夫和妻柔姑慈婦聽禮也君令而不違臣共而不貳父慈而敎子孝而箴【箴諫也】兄愛而友弟敬而順夫和而義妻柔而正姑慈而從【從不自專】婦聽而婉【婉順也】禮之善物也公曰善哉寡人今而後聞此禮之上也對曰先王所稟於天地以爲其民也【稟受也爲治也】是以先王上之

二十有七年春公如齊公至自齊居於鄆

【左傳】二十七年春公如齊公至自齊處於鄆言在外也【在外邑故書地】

【谷梁傳】公在外也

夏四月吳弒其君僚

【左傳】吳子欲因楚喪而伐之【前年楚平王卒】使公子掩余公子燭庸帥師圍潛【二子皆王僚母弟濳杜注楚邑在廬江六縣西南今江南霍山縣東北有城】使延州來季子聘於上國【季子夲封延陵後復封州來故曰延州來】遂聘於晉以觀諸侯【觀彊弱】楚莠尹然工尹麇帥師救濳【二尹楚官然麇其名】左司馬沈尹戌帥都君子與王馬之屬以濟師【都君子在都邑之士有復除者王馬之屬王之養馬官屬校人也】與吳師遇於窮【窮水經注水出安丰縣窮谷在今江南霍丘縣西】令尹子常以舟師及沙汭而還【沙汭杜注水名水經注沙南流至義成縣西南入淮在今江南懷遠縣東北】左尹郤宛工尹壽帥師至於濳吳師不能退【遇窮之師當吳前濳之師要吳后故吳不得退去】吳公子光曰此時也弗可失也【欲因以弒王】告鱄設諸曰【鱄設諸二十年伍員所見勇士】上國有言曰不索何獲我王嗣也【光吳王諸樊子故曰王嗣】吾欲求之事若克季子𨿽至【至謂聘還】不吾廢也鱄設諸曰王可弒也母老子弱是無若我何【欲以老弱托光】光曰我爾身也【言我身猶爾身】夏四月光伏甲於堀室而享王【掘地爲室】王使甲坐於道及其門門階戶席皆王親也夾之以鈹羞者獻體攺服於門外【羞進食也獻體解衣】執羞者坐行而入【坐行膝行】執鈹者夾承之【承執羞者】及體以相授也【鈹及進羞者體以所食授王】光僞足疾入於堀室【恐難作王黨殺己故辟之】鱄設諸寘劍於魚中以進【全魚炙故可置劍】抽劍刺王鈹交於胸【交鱄設諸胸】遂弒王闔廬以其子爲卿【子鱄諸子】季子至曰苟先君無廢祀民人無廢主社稷有奉國家無傾乃吾君也吾誰敢怨哀死事生以待天命非我生亂立者從之先人之道也【吳自諸樊以下兄弟相傳而不立適是亂由先人起也季子自知力不能討光故云爾】復命哭墓【復使命於僚墓】復位而待【復本位待光命】吳公子掩余奔徐公子燭庸奔鐘吾【鐘吾杜注小國漢志東海郡司吾今江南宿遷縣西北有司吾城】楚師聞吳亂而還【爲後譖郤宛起】

此公子光使鱄諸弒之而稱國何也光旣弒立自以諸樊之冢嗣假言國之臣民皆欲弒僚而還國於己故以眾弒赴於諸侯春秋不書人而書國所以發後人之疑使考之而得其實也先儒多以吳之亂責季子惟趙氏鵬飛曰使季子不逃而受之亦不免於亂何則季子之終將授之誰哉受之而身當其亂孰若逃之而自潔其身乎此篤論也

楚殺其大夫郤宛【郤谷梁作郤】

【左傳】郤宛直而和國人說之鄢將師爲右領【右領官名】與費無極比而惡之【惡郤宛】令尹子常賄而信讒無極譖郤宛焉謂子常曰子惡欲飲子酒【子惡郤宛】又謂子惡令尹欲飲酒於子氏子惡曰我賤人也不足以辱令尹令尹將必來辱爲惠己甚吾無以酬之若何無極曰令尹好甲兵子出之吾擇焉【擇此以進子常】取五甲五兵曰寘諸門令尹至必觀之而從以酬之【日無極辭】及饗日帷諸門左【張帷陳甲兵其中】無極謂令尹曰吾幾禍子子惡將爲子不利甲在門矣子必無往且此役也【此春救濳之役】吳可以得志子惡取賂焉而還又誤羣帥使退其師曰乘亂不祥吳乘我喪我乘其亂不亦可乎令尹使視郤氏則有甲焉不往召鄢將師而告之【告子惡門有甲兵將害己】將師退遂令攻郤氏且爇之【爇燒也】子惡聞之遂自殺也國人弗爇令曰不爇郤氏與之同罪或取一編菅焉或取一秉稈焉【編菅苫也秉把也稈槀也】國人投之遂弗爇也令尹炮之【炮燔郤宛】盡滅郤氏之族黨殺陽令終與其弟完及佗與晉陳及其子弟【令終陽匄子晉陳楚大夫皆郤氏黨】晉陳之族呼於國曰鄢氏費氏自以爲王專禍楚國弱寡王室蒙王與令尹以自利也令尹盡信之矣國將如何令尹病之【爲下殺無極張本】

郤宛之死費無極譖諸囊瓦殺之而經以國殺爲文罪楚君也君無道以令其臣致擅殺大夫而無忌紀綱亡矣故以累上之辭書之

秋晉士鞅宋樂祁犂衞北宮喜曹人邾人滕人會於扈【左傳】秋防於扈令戍周且謀納公也宋衞皆利納公固請之範獻子取貨於季孫謂司城子梁與北宮貞子曰【子梁宋樂祁也貞子衞北宮喜】季孫未知其罪而君伐之請囚請亡於是乎不獲君又弗克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執冰以遊叔孫氏懼禍之濫而自同於季氏天之道也魯君守齊三年而無成季氏甚得其民淮夷與之有十年之備有齊楚之援【公𨿽在齊言齊不致力】有天之贊有民之助有堅守之心有列國之權而弗敢宣也【宣用也】事君如在國【書公行告公至是也】故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復【以難納白晉君】

扈之會謀納公而以貨解無貶辭者以令戍周故也是時大夫同惡相濟齊景爲鄟陵之盟而梁丘據入季氏之錦晉頃爲扈之會而士鞅納季氏之貨二君懵然無知以爲魯之休戚無關於己孰知田常韜禍於齊六卿伏憂於晉厝火積薪而不悟使二君能爲魯討賊亦足以詟內盜之志也

冬十月曹伯午卒

邾快來奔

【公羊傳】邾婁快者何邾婁之大夫也邾婁無大夫此何以書以近書也

快之來奔從其類也意如逐君專國又誘人之臣使之叛其君而已爲之逋逃主罪可勝誅乎春秋書之以深惡季氏也

【附錄左傳】孟懿子陽虎伐鄆【陽虎季氏家臣伐鄆欲奪公】鄆人將戰子家子曰天命不慆久矣【慆疑也言棄君不疑】使君亡者必此眾也天旣禍之而自福也不亦難乎猶有鬼神此必敗也嗚呼爲無望也夫其死於此乎公使子家子如晉公徒敗於且知【且知杜注近鄆地】楚郤宛之難國言未已進胙者莫不謗令尹【進胙國中祭祀也謗詛也】沈尹戌言於子常曰夫左尹與中廏尹【中廏尹陽令終】莫知其罪而子殺之以興謗讟至於今不己戍也惑之仁者殺人以掩謗猶弗爲也今吾子殺人以興謗而弗圖不亦異乎夫無極楚之讒人也民莫不知去朝吳【在十五年】出蔡侯朱【在二十一年】喪大子建殺連尹奢【在二十年】屏王之耳目使不聰明不然平王之溫惠共儉有過成莊無不及焉所以不獲諸侯邇無極也今又殺三不辜以興大謗【三不辜郤氏陽氏晉陳氏】幾及子矣子而不圖將焉用之夫鄢將師矯子之命以滅三族國之良也而不愆位【鄢將師矯滅三良罪也而在位無愆過言失刑】吳新有君【光新立也】疆埸日駭楚國若有大事子其危哉知者除讒以自安也今子愛讒以自危也甚矣其惑也子常曰是瓦之罪敢不良圖九月己未子常殺費無極與鄢將師盡滅其族以說於國謗言乃止

公如齊

【左傳】冬公如齊齊侯請饗之子家子曰朝夕立於其朝又何饗焉其飲酒也乃飲酒使宰獻而請安【比公於大夫也禮君不敵臣宴大夫使宰爲主獻獻爵也請安齊侯請自安不在坐也】子仲之子曰重爲齊侯夫人曰請使重見【子仲魯公子憖十二年奔齊行飲酒禮而欲使重見從宴媟也】子家子乃以君出【辟齊夫人】

公至自齊居於鄆

公朝齊者二會齊者一每行必書至書居系臣民之望也據左氏仲孫何忌陽虎伐鄆公徒敗於且知而經不書存君也上之與下有徵無戰況見伐於其臣而又敗乎故削之

【附錄左傳】十二月晉籍秦致諸侯之戍於周魯人辭以難【經所以不書戍周籍秦籍談子】

二十有八年春王三月葬曹悼公

公如晉次於幹侯【幹侯杜注在魏郡斥丘縣晉竟內邑今直隸成安縣東南有斥丘古城左傳】二十八年春公如晉將如幹侯【齊侯卑公故適晉】子家子曰有求於人而卽其安人孰矜之其造於竟【欲使次於竟以待命】弗聽使請逆於晉晉人曰天禍魯國君淹卹在外君亦不使一个辱在寡人而卽安於甥舅其亦使逆君【言自使齊逆君】使公復於竟而後逆之【言公不能用子家所以見辱谷梁傳】公在外也

昭公不見禮於齊故如晉言次不得入也次於陽州猶曰齊魯之境也次於幹侯則進退維谷羇旅之人耳齊猶致卹患之文晉則拒而不受蓋黨意如以弱其君者晉諸卿之本謀也豈肯忽爲公而背季氏哉

夏四月丙戌鄭伯寧卒【寧公羊作寧】

六月葬鄭定公

【附錄左傳】晉祁勝與鄔臧通室【二子祁盈家臣也通室易妻】祁盈將執之【盈祁午之子】訪於司馬叔遊【叔遊司馬叔侯之子】叔遊曰鄭書有之惡直醜正實蕃有徒【鄭書古書名言害正直者實多徒眾醜亦惡也】無道立矣子懼不免【言世亂讒勝】詩曰民之多辟無自立辟【詩大雅辟邪也辟法也】姑已若何盈曰祁氏私有討國何有焉遂執之祁勝賂荀躒荀躒爲之言於晉侯晉侯執祁盈【以其專戮】祁盈之臣曰鈞將皆死憖使吾君聞勝與臧之死也以爲快【憖發語之音吾君謂祁盈】乃殺之夏六月晉殺祁盈及楊食我【楊杜注叔向邑食我叔向子伯石也】食我祁盈之黨也而助亂故殺之遂滅祁氏羊舌氏初叔向欲娶於申公巫臣氏【夏姬女也】其母欲娶其黨叔向曰吾母多而庶鮮吾懲舅氏矣【嫌母氏性不曠】其母曰子靈之妻殺三夫一君一子而亡一國兩卿矣【子靈巫臣妻夏姬三夫陳禦叔楚襄老及巫臣時巫臣已死一君陳靈公一子夏徵舒一國陳也兩卿孔寧儀行父】可無懲乎吾聞之甚美必有甚惡是鄭穆少妃姚子之子子貉之妹也【子貉鄭靈公夷】子貉早死無後而天鐘美於是【是夏姬也子貉死在宣四年】將必以是大有敗也昔有仍氏生女黰黑而甚美【有仍古諸侯也美發爲黰】光可以鑑【發膚光色可以照人】名曰妻【以發黒故】樂正後防取之【防舜典樂之君長】生伯封實有豕心貪惏無饜忿纇無期謂之封豕【纇戾也封大也】有窮后羿滅之【羿簒夏后者】防是以不祀且三代之亡共子之廢皆是物也【夏以妹喜殷以妲己周以襃姒三代所由亡也共子晉申生以驪姬廢】女何以爲哉夫有尢物足以移人苟非徳義則必有禍叔向懼不敢取平公彊使取之生伯石【伯石楊食我】伯石始生子容之母走謁諸姑【子容母叔向嫂伯華妻也姑叔向母】曰長叔姒生男【兄弟之妻相謂姒】姑視之及堂聞其聲而還曰是豺狼之聲也狼子野心非是莫喪羊舌氏矣遂弗視

秋七月癸巳滕子寧卒【寧公羊作寧】

【附錄左傳】秋晉韓宣子卒魏獻子爲政【獻子魏舒】分祁氏之田以爲七縣【七縣鄔祁平陵梗陽塗水馬首盂也】分羊舌氏之田以爲三縣【銅鞮平陽楊氏】司馬彌牟爲鄔大夫【鄔杜注大原鄔縣在今山西介休縣東北】賈辛爲祁大夫【祁杜注大原祁縣今山西祁縣東南有古城】司馬烏爲平陵大夫【平陵亦曰大陵今山西文水縣東北有大陵故城】魏戊爲梗陽大夫【戊魏舒庶子梗陽杜注在大原晉陽縣南今山西淸源縣南有梗陽城】知徐吾爲塗水大夫【徐吾知盈孫塗水杜注大原楡次縣今山西楡次縣西南有塗水故城】韓固爲馬首大夫【固韓起孫馬首元和志故城在壽陽縣東南今縣屬山西大原府】孟丙爲盂大夫【盂杜注大原盂縣卽今山西盂縣也】樂霄爲銅鞮大夫【銅鞮杜注上黨銅鞮縣今山西沁州西南有故城】趙朝爲平陽大夫【朝趙勝曾孫平陽杜注平陽縣今故城在山西臨汾縣西南】僚安爲楊氏大夫【楊氏杜注平陽楊氏縣今古楊城在山西洪洞縣南又名危城村】謂賈辛司馬烏爲有力於王室【二十二年納王故烏卽司馬督】故舉之謂知徐吾趙朝韓固魏戊餘子之不失職能守業者也【卿之庶子爲餘子】其四人者皆受縣而後見於魏子以賢舉也【四人司馬彌牟孟丙樂霄僚安也受縣而後見言采眾而舉不以私也】魏子謂成鱄【鱄晉大夫】吾與戊也縣人其以我爲黨乎對曰何也戊之爲人也遠不忘君近不偪同【不偪同位】居利思義在約思純【無濫心】有守心而無淫行𨿽與之縣不亦可乎昔武王克啇光有天下其兄弟之國者十有五人姬姓之國者四十人皆舉親也夫舉無他惟善所在親疏一也詩曰惟此文王帝度其心莫其徳音其徳克明克明克類克長克君王此大國克順克比比於文王其徳靡悔旣受帝祉施於孫子【詩大雅美文王能王大國受天福施及子孫】心能制義曰度徳正應和曰莫【莫然淸靜】照臨四方曰明勤施無私曰類【施而無私物得其所無失類也】敎誨不倦曰長【敎誨長人之道】賞慶刑威曰君【作福作威君之職也】慈和徧服曰順【惟順故天下徧服】擇善而從之曰比【比方善事使相從也】經緯天地曰文【經緯相錯故織成文】九徳不愆作事無悔【九徳上九曰也皆無愆過則動無悔吝】故襲天祿子孫賴之主之舉也近文徳矣所及其遠哉賈辛將適其縣見於魏子魏子曰辛來昔叔向適鄭鬷蔑惡【鬷蔑鄭然明惡貌醜】欲觀叔向從使之收器者而往【從隨也隨使人應斂爼豆者】立於堂下一言而善叔向將飲酒聞之曰必鬷明也【素聞其賢故聞其言而知之】下執其手以上曰昔賈大夫惡【賈國之大夫惡亦醜也】娶妻而美三年不言不笑禦以如臯【爲妻禦之臯澤】射雉獲之其妻始笑而言賈大夫曰才之不可以已我不能射女遂不言不笑夫今子少不颺【顏貌不顯揚】子若無言吾幾失子矣言之不可以已也如是遂如故知今女有力於王室吾是以舉女【因賈辛有功而後舉之言人不可無能】行乎敬之哉母墮乃力仲尼聞魏子之舉也以爲義曰近不失親【謂舉魏戊】遠不失舉【以賢舉】可謂義矣又聞其命賈辛也以爲忠詩曰永言配命自求多福忠也【詩大雅永長也言能長配天命致多福者惟忠】魏子之舉也義其命也忠其長有後於晉國乎

冬葬滕悼公

【附錄左傳】冬梗陽人有獄魏戊不能斷以獄上【上魏子】其大宗賂以女樂【訟者之大宗】魏子將受之魏戊謂閻沒女寬曰【二人魏子之屬大夫】主以不賄聞於諸侯若受梗陽人賄莫甚焉吾子必諫皆許諾退朝待於庭【待於魏子之庭】饋入召之【召二大夫食】比置三嘆旣食使坐【更命之令坐】魏子曰吾聞諸伯叔諺曰惟食忘憂吾子置食之閒三嘆何也同辭而對曰或賜二小人酒不夕食【或他人也言饑甚】饋之始至恐其不足是以嘆中置自咎曰豈將軍食之而有不足是以再嘆【魏子中軍帥故謂之將軍】及饋之畢願以小人之腹爲君子之心屬厭而已【屬足也言小人之腹飽猶知厭足君子之心亦宜然】獻子辭梗陽人【傳言魏氏所以興】

日講春秋解義卷五十五

欽定四庫全書

日講春秋解義卷五十六

昭公

二十有九年春公至自幹侯居於鄆齊侯使髙張來唁公

【左傳】二十九年春公至自幹侯處於鄆齊侯使髙張來唁公稱主君【比公於大夫】子家子曰齊卑君矣君祗辱焉公如幹侯

【谷梁傳】唁公不得入於魯也

不以自晉致者未至晉都不得與晉侯相見故書至自幹侯齊侯荀躒唁公皆地此何以不地唁於野井齊地也唁於幹侯晉地也今在鄆乃魯地故但書來

【附錄左傳】三月己卯京師殺召伯盈尹氏固及原伯魯之子【皆子朝黨也稱伯魯子終不說學】尹固之復也【二十六年尹固與子朝俱奔楚而道還】有婦人遇之周郊尢之曰處則勸人爲禍行則數

日而反是夫也其過三歲乎夏五月庚寅王子趙車入於鄻以叛陰不佞敗之【趙車子朝之餘也鄻杜注周邑陰不佞周大夫】

公如晉次於幹侯

【左傳】平子每歲賈馬【賈買也】具從者之衣屨而歸之於幹侯公執歸馬者賣之【賣其馬】乃不歸馬衞侯來獻其乘馬曰啟服【啟服馬名】塹而死【墮塹死也】公將爲之櫝【爲作棺】子家子曰從者病矣請以食之乃以幃裹之【禮曰敝幃不棄爲埋馬也】公賜公衍羔裘使獻龍輔於齊侯【龍輔玉名】遂入羔裘齊侯喜與之陽谷【陽谷杜注齊邑】公衍公爲之生也其母偕出【出之產捨】公衍先生公爲之母曰相與偕出請相與偕告【畱公衍母使待己共白公】三日公爲生其母先以告公爲爲兄公私喜於陽谷而思於魯曰務人爲此禍也【務人公爲也始與公若謀逐季氏】且後生而爲兄其誣也久矣乃黜之而以公衍爲大子

書次於幹侯復不見受也公稔知晉之彊臣黨於意如今絕望於齊不得已而求於晉迹愈勤而計愈左矣使公定居於鄆鄆猶不至於潰也

夏四月庚子叔詣卒

【谷梁傳】季孫意如曰叔倪無病而死此皆無公也是天命也【言皆天命使魯無君爾】非我罪也

秋七月

【附錄左傳】秋龍見於絳郊【絳晉國都】魏獻子問於蔡墨曰【蔡墨晉大史】吾聞之虫莫知於龍以其不生得也謂之知信乎對曰人實不知非龍實知【言龍無知乃人不知之耳】古者畜龍故國有豢龍氏有禦龍氏【豢禦養也】獻子曰是二氏者吾亦聞之而不知其故是何謂也對曰昔有飂叔安【飂杜注古國也漢志南陽湖陽縣故廖國師古曰左傳作飂今湖陽故城在河南唐縣南叔安飂君名】有裔子曰董父實甚好龍能求其耆欲以飲食之龍多歸之乃擾畜龍【擾順也】以服事帝舜帝賜之姓曰董氏曰豢龍【豢龍官名官有世功則以官氏】封諸鬷川鬷夷氏其後也【鬷川杜注鬷水上夷皆董姓】故帝舜氏世有畜龍及有夏孔甲擾於有帝【孔甲少康之後九世君也其徳能順於天】帝賜之乘龍河漢各二【合爲四】各有雌雄孔甲不能食而未獲豢龍氏有陶唐氏旣衰其後有劉累【劉累堯之子孫】學擾龍於豢龍氏以事孔甲能飲食之夏后嘉之賜氏曰禦龍【夏后孔甲】以更豕韋之後【更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏見襄二十四年】龍一雌死潛醢以食夏后【潛藏也藏以爲醢明龍不知】夏后饗之旣而使求之【求致龍也】懼而遷於魯縣【不能致龍故懼魯縣杜注魯陽也今河南魯山縣東北有魯陽故城】範氏其後也【晉範氏】獻子曰今何故無之對曰夫物物有其官官修其方【方法術】朝夕思之一日失職則死及之【失職有罪】失官不食【不食祿】官宿其業【宿猶安也】其物乃至【設水官修則龍至】若泯棄之物乃坻伏【坻止伏匿】郁湮不育【鬰滯也湮塞也育生也】故有五行之官是謂五官實列受氏姓封爲上公祀爲貴神社稷五祀是尊是奉【五官之君長能修其業者死皆配食於五行之神爲王者所尊奉】木正曰句芒【正官長也取木生句曲而有芒角也其祀重】火正曰祝融【祝融明貌其祀犂】金正曰蓐收【秋物摧蓐而可收也其祀該】水正曰防【水陰而幽防其祀修及熙】土正曰后土【土爲羣物主故稱後也其祀句龍在家則祀中霤在野則爲社】龍水物也水官棄矣故龍不生得不然周易有之在幹【幹下幹上干】之姤【巽下乾上姤乾初九變】曰潛龍勿用【幹初九爻辭】其同人【離下乾上同人幹九二變】曰見龍在田【幹九二爻辭】其大有【乾下離上大有幹九五變】曰飛龍在天【幹九五爻辭】其夬【乾下兌上夬乾上九變】曰亢龍有悔【幹上九爻辭】其坤【坤下坤上坤乾六爻皆變】曰見羣龍無首吉【幹用九爻辭】坤之剝【坤下艮上剝坤上六變】曰龍戰於野【坤上六爻辭】若不朝夕見誰能物之【物謂上六卦所稱龍各不同也今說易者皆以龍諭陽气如史墨之言則爲皆是眞龍】獻子曰社稷五祀誰氏之五官也對曰少皞氏有四叔【少皞金天氏】曰重曰該曰修曰熙實能金木及水【能治其官】使重爲句芒【木正】該爲蓐收【金正】修及熙爲防【二子相代爲水正】世不失職遂濟窮桑此其三祀也【窮桑少皞之號杜注地在魯北】顓頊氏有子曰犂爲祝融【犂爲火正】共工氏有子曰句龍爲后土【共工在大皞後神農前以水名官者其子句龍能平水土】此其二祀也后土爲社稷田正也【掌播殖也】有烈山氏之子曰柱爲稷【烈山氏神農世諸侯】自夏以上祀之【祀柱】周棄亦爲稷【棄周之始祖能播百谷湯旣勝夏廢柱而以棄代之】自商以來祀之【傳言蔡墨之博物】

冬十月鄆潰

【公羊傳】邑不言潰此其言潰何【據國曰潰邑曰叛】郛之也【郛郭】曷爲郛之君存焉爾【昭公居之故從國言潰不言國之言郛之者公失國也谷梁傳】潰之爲言上下不相得也上下不相得則惡矣亦譏公也昭公出奔民如釋重負

此意如閒公如幹侯誘其民潰散叛公使公不得更入鄆也自是公遂削迹於魯論者多咎公之失民而不知季氏專國已歷三世加意如凶威所脇民之從之實以耳濡目染之有素而非一朝一夕之故也

【附錄左傳】冬晉趙鞅荀寅帥師城汝濱【趙鞅趙武孫也荀寅中行荀吳之子汝濱杜注晉所取陸渾地陸渾今嵩縣汝水在縣南】遂賦晉國一鼓鐵以鑄刑鼎【令晉國各出功力共鼓石爲鐵計令一鼓而足因軍役而爲之故言遂】著範宣子所爲刑書焉仲尼曰晉其亡乎失其度矣夫晉國將守唐叔之所受法度以經緯其民卿大夫以序守之【序位次也】民是以能尊其貴貴是以能守其業貴賤不愆所謂度也文公是以作執秩之官爲被廬之法【在僖二十七年】以爲盟主今棄是度也而爲刑鼎民在鼎矣何以尊貴【棄禮徵書故不尊貴】貴何業之守【民不奉上則上失業】貴賤無序何以爲國且夫宣子之刑夷之搜也晉國之亂制也【夷搜在文六年一搜而三易中軍帥賈季箕鄭之徒遂作亂故曰亂制】若之何以爲法蔡史墨曰【蔡史墨卽蔡墨】範氏中行氏其亡乎中行寅爲下卿而幹上令擅作刑器以爲國法是法姦也又加範氏焉易之亡也【範宣子刑書中旣廢矣今復變易興之是成其咎】其及趙氏趙孟與焉然不得已若徳可以免【鑄刑鼎本非趙鞅意爲定十三年荀寅士吉射入朝歌以叛傳】

三十年春王正月公在幹侯

【左傳】三十年春王正月公在幹侯不先書鄆與幹侯非公且徵過也【徵明也先此二十七年二十八年公在鄆二十九年公在幹侯而經不釋朝正之禮者蓋以公尙在竟內至是鄆潰客寄幹侯故書所在責公不能系臣民之望明有過也谷梁傳】中國不存公存公故也【中國猶國中也】

公去社稷於今五年毎嵗首不書公者在魯封內則無適而非其所魯固未嘗無君也至是鄆潰客寄幹侯非其所矣故歲首必書公之所在蓋以存君不與季氏之專國也不書居非其地也

夏六月庚辰晉侯去疾卒

秋八月葬晉頃公

【左傳】夏六月晉頃公卒秋八月葬鄭遊吉弔且送葬魏獻子使士景伯詰之曰悼公之喪子西弔子蟜送葬今吾子無貳何故【弔葬共使】對曰諸侯所以歸晉君禮也禮也者小事大大字小之謂事大在共其時命【隨時共所求】字小在卹其所無以敝邑居大國之閒共其職貢與其備禦不虞之患豈忘共命【言不敢忘共命以所備禦者多不及辦之】先王之制諸侯之喪士弔大夫送葬惟嘉好聘享三軍之事於是乎使卿晉之喪事敝邑之閒先君有所助執紼矣【紼挽索也禮送葬必執紼】若其不閒𨿽士大夫有所不獲數矣【不得如先王禮數】大國之惠亦慶其加而不討其乏明底其情取備而已以爲禮也【慶善也底致也加謂君自會葬禮數有加者乏謂不及士弔大夫葬之數者但能致其情而儀文祗取略備】靈王之喪【在襄二十九年】我先君簡公在楚我先大夫印段實往敝邑之少卿也王吏不討卹所無也今大夫曰女盍從舊舊有丰有省不知所從從其丰則寡君幼弱是以不共從其省則吉在此矣惟大夫圖之晉人不能詰【傳言大叔之敏】

冬十有二月吳滅徐徐子章羽奔楚【羽公羊作禹】

【左傳】吳子使徐人執掩余使鐘吾人執燭庸【二十七年奔故】二公子奔楚楚子大封而定其徙使監馬尹大心逆吳公子使居養【養杜注卽所封之邑今河南沈丘縣東有養城】莠尹然左司馬沈尹戌城之【城養】取於城父與胡田以與之【胡田杜注故胡子之地】將以害吳也子西諫曰吳光新得國而親其民視民如子辛苦同之將用之也若好吳邊疆使柔服焉猶懼其至吾又彊其讎以重怒之無乃不可乎吳周之冑裔也而棄在海濱不與姬通今而始大比於諸華光又甚文將自同於先王不知天將以爲虐乎使翦喪吳國而封大異姓乎其抑亦將卒以祚吳乎其終不遠矣【言其事行可知不久】我盍姑億吾鬼神而寧吾族姓以待其歸將焉用自播揚焉【億安也歸善惡之歸播揚猶勞動也】王弗聽吳子怒冬十二月吳子執鐘吾子遂伐徐防山以水之【防壅山水以灌徐】己卯滅徐徐子章禹斷其發攜其夫人以逆吳子【斷髮自刑示懼】吳子唁而送之使其邇臣從之遂奔楚楚沈尹戌帥師救徐弗及遂城夷【夷城父】使徐子處之

諸侯見滅出奔眾矣如滅譚滅滅溫皆不名者彊暴加於小弱力不能勝而奔義未絕也章羽斷其發以逆吳子則旣降矣降而後奔豈有興復之志哉故名之以著其位之旣絕也

【附錄左傳】吳子問於伍員曰初而言伐楚【在二十年】余知其可也而恐其使余往也又惡人之有餘之功也今余將自有之矣伐楚何如對曰楚執政眾而乖莫適任患若爲三師以肄焉【肄勞也】一師至彼必皆出彼出則歸彼歸則出楚必道敝亟肄以罷之多方以誤之旣罷而後以三軍繼之必大克之闔廬從之楚於是乎始病【爲定四年吳入郢傳】

三十有一年春王正月公在幹侯

【左傳】三十一年春王正月公在幹侯言不能外內也【外內不容所以久在幹侯】

季孫意如防晉荀躒於適歷【躒公羊谷梁作櫟適歷杜注晉地】

【左傳】晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎季孫意如防晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行【示憂慼】伏而對曰事君臣之所不得也敢逃刑命【言願事君君不肯還不敢辟罪】君若以臣爲有罪請囚於費以待君之察也亦惟君若以先臣之故不絕季氏而賜之死若弗殺弗亡君之惠也死且不朽若得從君而歸則固臣之願也敢有異心

意如出君晉不致討而使荀躒防之悖亦甚矣夫晉之六卿猶意如也取貨季氏互爲唇齒而肯背賂以傷其類哉晉侯蔽而不察卒致昭公客死亦從自及也書曰意如防晉荀躒於適歷罪晉之辭也

夏四月丁巳薛伯谷卒

【左傳】薛伯谷卒同盟故書【入春秋來薛始書名故傳發之】

晉侯使荀躒唁公於幹侯

【左傳】夏四月季孫從知伯如幹侯【知伯荀躒】子家子曰君與之歸一慙之不忍而終身慙乎公曰諾眾曰在一言矣君必逐之【言晉旣憂君君一言使晉晉必逐之】荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人已所能見夫人者有如河【夫人謂季孫】荀躒掩耳而走曰【怪公所言示不忍聽】寡君其罪之恐敢與知魯國之難臣請復於寡君退而謂季孫君怒未怠子姑歸祭【歸攝君事】子家子曰君以一乘入於魯師季孫必與君歸公欲從之眾從者脇公不得歸【傳言君弱不能自主】

【谷梁傳】唁公不得入於魯也曰旣爲君言之矣不可者意如也

在晉地故不言來荀躒旣防意如而復以晉侯之命唁公者適歷之防意如願從君歸蓋恃範鞅受其無咎而姑爲欺人之語荀躒陰諭其意故陽以空言勸公入以塞責及得公不能見夫人語遂借以爲辭而意如之謀遂矣晉定公初立有嗣霸之志觀成周之城召陵之防則欲以師納公未嘗不出於誠而荀範表裏爲姦多方以把持之卒不得伸其志其所由來者漸矣

秋葬薛獻公

【附錄左傳】秋吳人侵楚伐夷侵潛六【夷潛六杜注皆楚邑夷在今亳州故潛城六城俱在今壽州俱屬江南】楚沈尹戌帥師救潛吳師還楚師遷潛於南岡而還吳師圍左司馬戍【卽沈尹戌】右司馬稽帥師救及豫章吳師還始用子胥之謀也【謀在前年】

冬黑肱以濫來奔【肱公羊作弓濫杜注東海昌慮縣今昌慮故城在山東滕縣東南左傳】冬邾黑肱以濫來奔賤而書名重地故也【黒肱非命卿故曰賤】君子曰名之不可不愼也如是夫有所有名而不如其已【有所謂有地也言𨿽有名不如無名已止也】以地叛𨿽賤必書地以名其人終爲不義弗可滅已是故君子動則思禮行則思義不爲利回不爲義疚或求名而不得或欲蓋而名章懲不義也齊豹爲衞司寇守嗣大夫作而不義其書爲盜【此求名而不得也二十年豹殺衞侯兄欲求不畏彊禦之名】邾庶其莒牟夷邾黑肱以土地出求食而已不求其名賤而必書【所謂欲蓋而名章也庶其奔在襄二十一年牟夷奔在五年】此二物者所以懲肆而去貪也【齊豹書盜懲肆也三叛人書名去貪也】若艱難其身【身爲艱難】以險危大人【大人在位者】而有名章徹【謂得勇名】攻難之士將奔走之【攻猶作也奔走猶赴趣也】若竊邑叛君以徼大利而無名【謂不書其人名】貪冒之民將寘力焉【盡力爲之無所顧憚】是以春秋書齊豹曰盜三叛人名以懲不義數惡無禮其善志也【數列也惡逆無禮皆數列而不遺記事之善者也】故曰春秋之稱微而顯【文微而義著】婉而辧【辭婉而旨別】上之人能使昭明【上之人謂在位者在位者能行其法非賤人所能】善人勸焉淫人懼焉是以君子貴之

【公羊傳】文何以無邾婁通濫也【此邾婁黒也春秋之文何以無邾婁蓋欲通濫爲國故使之無所系也】曷爲通濫賢者子孫宜有地也賢者孰謂謂叔術也【叔術邾婁顏公之弟或曰羣公子】何賢乎叔術讓國也其讓國柰何當邾婁顏之時【顏顏公也】邾婁女有爲魯夫人者則未知其爲武公與懿公與【武懿魯二公】孝公幼顏淫九公子於宮中因以納賊則未知其爲魯公子與邾婁公子與臧氏之母養公者也君幼則宜有養者大夫之妾士之妻則未知臧氏之母者曷爲者也養公者必以其子入養【不離人母子因以娛公也】臧氏之母聞有賊以其子易公抱公以逃賊至湊公寢而弒之【直抵公所寢之處而弒之】臣有鮑廣父與梁買子者【二子皆魯大夫】聞有賊趨而至臧氏之母曰公不死也在是吾以吾子易公矣於是負孝公之周愬天子天子爲之誅顏而立叔術反孝公於魯顏夫人者【顏公之夫人】嫗盈女也國色也其言曰有能爲我殺殺顏者吾爲其妻【殺顏公者鮑廣父梁買子也】叔術爲之殺殺顏者而以爲妻有子焉謂之盰夏父者其所爲有於顏者也【爲顏公夫人時所生也】盰幼而皆愛之【叔術嫗盈女皆愛之】食必坐二子於其側而食之有珍怪之食盱必先取足焉夏父曰以來人未足而盱有餘【以來猶曰以是物來置我前也人夏父自謂言我尙未足而盱所得獨多】叔術覺焉【覺悟也知少時爭食長必爭國】曰嘻此誠爾國也夫起而致國於夏父夏父受而中分之叔術曰不可三分之叔術曰不可四分之叔術曰不可五分之然後受之公扈子者邾婁之父兄也【當夫子作春秋時於邾婁君爲父兄之行公扈者氏也】習乎邾婁之故其言曰惡有言人之國賢若此者乎誅顏之時天子死叔術起而致國於夏父當此之時邾婁人常被兵於周曰何故死吾天子【當讓國時邾婁曽受討罪之兵於周曰何故敢以天子爲死違生時命而立夏父乎此天子死則讓初無妻嫂惑皃爭食之驗也】通濫則文何以無邾婁天下未有濫也【旣通濫爲國則宜特以國見何以文無邾婁蓋以天下實未有濫國春秋新通之耳】天下未有濫則其言以濫來奔何叔術者賢大夫也絕之則爲叔術不欲絕不絕則世大夫也大夫之義不得世【此解不言濫黒弓意】故於是推而通之也【就竊邑以出之文推而變通之其文皆同而但無邾婁則旣可以全叔術之心亦可以無世大夫之嫌矣谷梁傳】其不言邾黑肱何也【據襄二十一年邾庶其以漆閭丘來奔言邾】別乎邾也【邾以濫邑封黑肱故別之若國】其不言濫子何也【據旣別之爲國則應書其爵】非天子所封也來奔內不言叛也

凡竊邑以出者𨿽賤必書其名懲不義也昭公在外孰受之受之者意如也不令之臣以類相從邾快黑肱接踵而至意如實爲之招也不言邾史闕文

十有二月辛亥朔日有食之

【左傳】十二月辛亥朔日有食之是夜也趙簡子夢童子臝而轉以歌【臝臝體也轉宛轉也】旦占諸史墨曰吾夢如是今而日食何也【簡子之夢適與日食防疑咎在己故問之】對曰六年及此月也吳其入郢乎終亦弗克【史墨知夢非日食之應故釋日食之咎而不釋夢】入郢必以庚辰【庚日有變日在辰尾故曰以庚辰定四年十一月庚辰吳入郢】日月在辰尾【辰尾龍尾也周十二月今之十月日月合朔於辰尾而食】庚午之日日始有謫火勝金故弗克【謫變气也庚午十月十九日去辛亥朔四十一日𨿽食在辛亥更以始變爲占也午南方楚之位也午火庚金也日以庚午有變故災在楚楚之仇敵惟吳故知入郢必吳火勝金者金爲火妃夫妻相得而彊楚盛之兆故終不克食在辛亥亥水也水數六故六年】

三十有二年春王正月公在幹侯

【左傳】三十二年春王正月公在幹侯言不能外內又不能用其人也【其人謂子家羈】

三年之閒歲首皆書公在幹侯其義一也而左氏各爲之說鑿矣

取闞

【公羊傳】闞者何邾婁之邑也曷爲不系乎邾婁諱亟也【去年受濫今復取闞故以爲亟】

闞魯羣公墓之所在蓋內邑也公旅寄幹侯非有兵力特以先君墳墓在焉遣人誘而取之書此以著季氏據國公無尺土𨿽得魯邑猶取之於外云爾

夏吳伐越

【左傳】夏吳伐越始用師於越也史墨曰不及四十年越其有吳乎【存亡之數不過三紀歲星三周三十六歲故曰不及四十年哀二十二年越滅吳去此三十八歲】越得歲而吳伐之必受其凶【此年歲在星紀星紀吳越之分也歲星所在其國有福吳先用兵故反受其殃】

此著吳越之始事也吳方抗楚越議其後自是吳楚越不相爲下而齊晉二大國之患專在彊臣天下之勢又一變矣

秋七月

冬仲孫何忌會晉韓不信齊髙張宋仲幾衞世叔申鄭國參曹人莒人薛人杞人小邾人城成周【世叔谷梁作大叔莒人下公羊有邾婁人谷梁有邾人】

【左傳】秋八月王使富辛與石張如晉請城成周【富辛石張周大夫敬王徙都成周以其狹小故請城之】天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年【謂二十三年二師圍郊至於今】勤戍五年【謂二十八年晉籍秦致諸侯之戍至於今】餘一人無日忘之閔閔焉如農夫之望歲懼以待時【閔閔憂貌】伯父若肆大惠復二文之業弛周室之憂【二文謂文侯仇文公重耳弛解也】徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寧蝥賊遠屏【蝥賊諭災害】晉之力也其委諸伯父使伯父實重圖之俾我一人無徵怨於百姓而伯父有榮施先王庸之【庸功也先王之靈以爲大功】範獻子謂魏獻子曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰【伯音韓不信】天子有命敢不奉承以奔告於諸侯遲速衰序【衰序差次也】於是焉在【在周所命】冬十一月晉魏舒韓不信如京師合諸侯之大夫於狄泉尋盟【尋平丘盟】且令城成周魏子南面【居君位】衞彪傒曰【彪傒衞大夫】魏子必有大咎乾位以令大事非其任也詩曰敬天之怒不敢戲豫敬天之渝不敢馳驅【詩大雅戒王者當敬畏天之譴怒不可遊戲逸豫馳驅自恣渝變也】況敢乾位以作大事乎己丑士彌牟營成周計丈數【計所當城之丈數】揣髙卑【度髙曰揣】度厚薄仞溝洫【度深曰仞】物土方議遠邇【物相也相取土之方面遠近之宜】量事期【知事幾時畢】計徒庸【知用幾人功】慮材用【知費幾財用】書餱糧【知用幾糧食】以令役於諸侯屬役賦丈【賦所當城丈尺】書以授帥【帥諸侯之大夫】而效諸劉子韓簡子臨之以爲成命【效致也劉子王卿士簡子韓起孫不信也臨履其事以命諸侯經所以不書魏舒】

【谷梁傳】天子微諸侯不享覲天子之在者惟祭與號【祭謂郊禘號謂稱王】故諸侯之大夫相帥以城之此變之正也不曰城京師而曰城成周紀實也王城自平王東遷以來天子世世居之其城完固敬王避子朝之黨居於成周遂定都焉以其狹小不足以容眾又舊爲遷殷頑民之地其城圯惡故擴而新之諸侯大夫承王命往城禮之所宜故其詞平無所予亦無貶焉

十有二月己未公薨於幹侯

【左傳】十二月公疾徧賜大夫【從公者】大夫不受賜子家子雙琥一環一璧輕服【琥玉器刻爲虎形輕服細好之服】受之大夫皆受其賜己未公薨子家子反賜於府人曰吾不敢逆君命也大夫皆反其賜書曰公薨於幹侯言失其所也趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰【謂有三】地有五行【謂有五】體有左右【謂有兩】各有妃耦【謂陪貳】王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然故詩曰髙岸爲谷深谷爲陵【詩小雅言髙下有變易】三後之姓於今爲庶主所知也【三後虞夏商】在易卦雷乘幹曰大壯【乾下震上大壯震在乾上故曰雷乘幹】天之道也【乾爲天子震爲諸侯而在幹上君臣易位臣大彊壯若天上有雷】昔成季友桓之季也文姜之愛子也始震而卜卜人謁之曰生有嘉聞其名曰友爲公室輔及生如卜人之言有文在其手曰友遂以名之旣而有大功於魯【立僖公】受費以爲上卿至於文子武子【文子行父武子宿】世增其業不廢舊績魯文公薨而東門遂殺適立庶魯君於是乎失國【失國權】政在季氏於此君也四公矣民不知君何以得國是以爲君愼器與名不可以假人【器車服名爵號】

昭公八年於外以齊晉大夫與意如聲勢相倚疊爲輔車故卒不能入史墨之言謂魯民忘君而君臣無常位以此儆君善矣然率天下之彊臣而爲簒奪之謀未必非此言啟之且愼器與名此可以責魯之先君而非所以責昭公也觀春秋始終書法皆以示尊君之義而罪臣子譏諸侯胡氏安國徒以不能復國爲公咎過矣

日講春秋解義卷五十六﹤經部﹐春秋類﹐日講春秋解義﹥

欽定四庫全書

日講春秋解義卷五十七

定公【公名宋襄公庶子昭公弟諡法安民大慮曰定】

周【敬王十一年】

鄭【獻公五年魯定公九年獻公卒子聲公勝立】

齊【景公三十九年】

宋【景公八年】

晉【定公三年晉魏舒爲政是年卒範鞅爲政魯定公十三年晉逐範中行氏趙鞅歸於晉自是晉知氏韓氏魏氏趙氏並彊分晉之勢成矣】

衞【靈公二十六年】

蔡【昭侯十年】

曹【隱公元年魯定公四年聲公弟露弒隱公代立是爲靖公定八年靖公卒子伯陽立】

滕【頃公五年】

陳【惠公二十一年魯定公四年惠公卒子懷公柳立定八年懷公卒子閔公越立】

【悼公九年魯定公四年悼公卒子隱公乞立是年七月隱公弟過弒隱公自立是爲僖公】薛【襄公二年魯定公十二年襄公卒子比立定十三年比弒惠公夷立又名寅】

莒【郊公】

邾【莊公三十三年魯定公三年莊公卒子隱公益立】

許【許男斯十四年魯定公六年鄭滅許以斯歸弟元公成立】

小邾【詳見昭公元年】

楚【昭王七年魯定公四年吳入楚楚令尹子常奔鄭昭王復國子西爲令尹】

秦【哀公二十八年魯定公九年哀公卒孫惠公立】

吳【闔廬六年魯定公四年吳入楚於越入吳定十四年於越敗吳於檇李闔廬傷而卒子夫差立】越【越子允常魯定公四年越入吳定十四年允常卒子句踐立吳闔廬聞允常死率師伐越句踐襲敗吳於檇李射殺闔廬】

欽定四庫全書

日講春秋解義卷五十七

定公【名宋襄公之子昭公之弟以敬王十一年卽位諡法安民大慮曰定】

元年春王

【公羊傳】定何以無正月正月者正卽位也【本有有正月者正諸侯之卽位】定無正月者卽位後也【卽位在正月後故不書正月】卽位何以後昭公在外得入不得入未可知也曷爲未可知在季氏也定哀多微辭主人習其讀而問其【讀謂經謂訓詁】則未知己之有罪焉爾【此假設言之主人謂定哀也設使定哀習其經問其解詁則不知己之有罪於是此孔子畏時君上以諱尊隆恩下以辟害容身愼之至也谷梁】不言正月定無正也定之無正何也昭公之終非正終也定之始非正始也昭無正終故定無正始不言卽位喪在外也

定公未卽位先書元年春者追書之也書王不書正月者昭公卒於外嗣子爲賊臣所廢定公未立意如自以爲君頒朔於廟故春秋黜之書王明王法以治

之也不書正月著國無主而正朔無所承且見定公受國季氏不得正其始也或謂無事不書非也隱莊元年皆事在三月定元年亦事在三月然隱莊皆書正月則定公不書正月之爲無正始可知矣

三月晉人執宋仲幾於京師【大夫專執於是始】

【左傳】元年春王正月辛巳晉魏舒合諸侯之大夫於狄泉將以城成周魏子涖政【涖臨也代天子大夫爲政】衞彪傒曰將建天子【立天子之居】而易位以令非義也大事姦義必有大咎晉不失諸侯魏子其不免乎是行也魏獻子屬役於韓簡子及原壽過【原壽過周大夫】而田於大陸焚焉【大陸杜注禹貢大陸在鉅鹿北嫌絕逺疑此田在汲郡吳澤荒蕪之地火田幷見燒也爾雅廣平曰陸按吳澤陂在今河南修武縣北一名太白陂】還卒於【杜注修武縣近吳澤孔氏頴逹曰卽修武城也今故城在縣治西】範獻子去其柏槨以其未復命而田也【範獻子代魏子爲政去其柏槨示貶之】孟懿子防城成周【不書公未卽位】庚寅栽【栽設板築】宋仲幾不受功曰滕薛郳吾役也【欲使三國代宋受役】薛宰曰宋爲無道絕我小國於周以我適楚故我常從宋晉文公爲踐土之盟曰凡我同盟各復舊職若從踐土若從宋亦惟命仲幾曰踐土固然【固曰從舊薛舊爲宋役】薛宰曰薛之皇祖奚仲居薛以爲夏車正【奚仲爲夏禹掌車服大夫】奚仲遷於邳仲虺居薛以爲湯左相【仲虺奚仲之後】若復舊職將承王官何故以役諸侯仲幾曰三代各異物薛焉得有舊【言居周世不得以夏殷爲舊】爲宋役亦其職也士彌牟曰晉之從政者新【言範獻子新爲政未習故事】子姑受功歸吾視諸故府【求故事】仲幾曰縱子忘之山川鬼神其忘諸乎士伯怒謂韓簡子曰薛徵於人【典籍故事人所知也】宋徵於鬼【取證於鬼神】宋罪大矣且己無辭而抑我以神誣我也啟寵納侮【書說命篇語謂開寵過分則納受侵侮】其此之謂矣必以仲防爲戮乃執仲幾以歸三月歸諸京師【知以歸不可故復歸之京師】城三旬而畢乃歸諸侯之戍齊髙張后不從諸侯【後期不及諸侯之役】晉女叔寛曰周萇齊髙張皆將不免萇叔違天髙子違人【天旣厭周徳萇欲遷都以延其祚故曰違天諸侯相率以崇天子而髙子後期故曰違人】天之所壞不可支也眾之所爲不可姦也【爲哀三年周人殺萇六年髙張來奔張本】

【公羊】仲幾之罪何不蓑城也【若今以艸衣城是也禮諸侯爲天子治城各有分丈尺宋仲幾不治所主】其言於京師何【據城言成周執不地】伯討也【明以天子事執之】伯討則其稱人何貶曷爲貶不與大夫專執也曷爲不與實與而文不與文曷爲不與大夫之義不得專執也

【谷梁】此其大夫其曰人何也微之也何爲微之不正其執人於尊者之所也不與大夫之伯討也

春秋之義諸侯不得專執況大夫乎宋仲幾防城成周而不受功義所當討然在尊者之側請命而執歸於司寇可也旣不請命又不歸於王以陪臣而擅執人於天子之側無王甚矣故不以城爲王事而略晉大夫之罪

夏六月癸亥公之喪至自幹侯戊辰公卽位

【左】夏叔孫成子逆公之喪於幹侯【成子叔孫婼之子】季孫曰子家子亟言於我未嘗不中吾志也吾欲與之從政子必止之且聽命焉【眾事皆諮問子家子】子家子不見叔孫易幾而哭【幾哭防也不欲見叔孫故朝夕哭不同防】叔孫請見子家子子家子辭曰羈未得見而從君以出【出時成子未爲卿】君不命而薨羈不敢見【言未受昭公之命托辭以拒叔孫】叔孫使告之曰公衍公爲實使羣臣不得事君【二子始謀逐季氏】若公子宋主社稷則羣臣之願也【宋昭公弟定公】凡從君出而可以入者將惟子是聽子家氏未有後季孫願與子從政此皆季孫之願也使不敢以告【不敢叔孫成子名】對曰若立君則有卿士大夫與守在羈弗敢知若從君者則貌而出者入可也【貌出謂以義從公與季氏無實怨】寇而出者行可也【謂與季氏爲寇讎者】若羈也則君知其出也而未知其入也羈將逃也喪及壞隤公子宋先入從公者皆自壞隤反【出奔】六月癸亥公之喪至自幹侯戊辰公卽位【諸侯薨五日而殯殯則嗣子卽位癸亥昭公喪至五日殯於宮定公乃卽位】

【公羊】癸亥公之喪至自幹侯則曷爲以戊辰之日然後卽位正棺於兩楹之間然後卽位【正棺者象旣小斂夷於堂昭公死於外不得以君臣禮治其喪故示盡始死之禮禮始死於北牖下浴於中霤飯含於牖下小斂於戶內夷於兩楹之間諸侯三日小斂夷而絰殯而成服故戊辰然後卽位】子沈子曰定君乎國【定昭公之喪禮於國】然後卽位卽位不日此何以日錄乎內也【內事詳錄】

【谷梁傳】殯然後卽位也【周人殯於西階之上】定無正見無以正也逾年不言卽位是有故公也【謂昭公在外故】言卽位是無故公也卽位授受之道也【先君見授後君乃受故須棺在殯乃言卽位】先君無正終則後君無正始也先君有正終則後君有正始也戊辰公卽位謹之也定之卽位不可不察也公卽位何以日也戊辰之日然後卽位也癸亥公之喪至自幹侯何爲戊辰之日然後卽位也正君乎國然後卽位也【諸侯五日而殯今以君始死之禮治之故須殯而後言卽位】沈子曰正棺乎兩楹之間然後卽位也【兩楹之間君聽治之處】內之大事日卽位君之大事也其不日何也以年決者不以日決也此則其日何也著之也何著焉逾年卽位厲也【厲危也公喪在外逾年六月乃得卽位危故日之】於厲之中又有義焉【先君未殯則後君不得卽位】未殯𨿽有天子之命猶不敢況臨諸臣乎周人有喪魯人有喪周人弔魯人不弔周人曰固吾臣也使人可也魯人曰吾君也親之者也使大夫則不可也故周人弔魯人不弔以其下成康爲未久也【周道尙明】君至尊也去父之殯而往弔猶不敢況未殯而臨諸臣乎

昭公薨至是閱七月而喪始至而定之卽位乃在是月之戊辰蓋遲速進退爲意如所制不得專也凡卽位皆於朔日故不書日定公待昭公喪至卽位不以時故書日

秋七月癸巳葬我君昭公

【左】季孫使役如闞公氏將溝焉【闞魯羣公墓所在季孫惡昭公欲溝絕其兆域不使與先君同公氏猶言公之墓宅】榮鴐鵞曰生不能事死又離之以自旌也【鴐鵞魯大夫榮成伯旌章也】縱子忍之後必或恥之乃止季孫問於榮鴐鵞曰吾欲爲君諡使子孫知之【爲惡諡】對曰生弗能事死又惡之以自信也將焉用之乃止秋七月癸巳葬昭公於墓道南孔子之爲司寇也【在定公十年後】溝而合諸墓【明臣無貶君之義】

昭公薨逾半載始以喪歸歸甫逾月而遽葬見季氏肆逆無禮於先君而魯之臣子黨惡而不能正也

九月大雩

【谷梁】雩月雩之正也秋大雩非正也冬大雩非正也秋大雩雩之爲非正何也【冬禾稼旣成猶雩則非禮可知秋禾稼始苖嫌當須雨故問也】毛澤未盡人力未竭未可以雩也【凡地之所生謂之毛言秋百谷之潤澤未盡也人力未竭謂耕耘之功未畢】雩月雩之正也月之爲雩之正何也其時窮人力盡然後雩雩之正也何謂其時窮人力盡是月不雨則無及矣是年不乂則無食矣是謂其時窮人力盡也雩之必待其時窮人力盡何也雩者爲旱求者也求者請也古之人重請何重乎請人之所以爲人者讓也請道去讓也則是舍其所以爲人也是以重之焉請哉請乎應上公古之神人有應上公者通乎陰陽君親帥諸大夫道之而以請焉【其禱辭曰方今大旱野無生稼寡人當死百姓何謗不敢煩民請命願撫萬民以身塞無狀】夫請者非可詒托而往也【詒托猶假寄】必親之者也是以重之

凡書大皆譏其僭此則昭公喪未逾年而用盛樂以雩變尢甚矣

立煬宮

【左】昭公出故季平子禱於煬公九月立煬宮【平子逐君懼而請禱於煬公昭公死於外自以爲獲福故立其宮】

【公羊】煬宮者何煬公之宮也【春秋前煬公也】立者何立者不宜立也立煬宮非禮也

【谷梁傳】立者不宜立者也

煬公考公弟也魯之以弟繼兄蓋始於此意如捨適嗣不立而立定公定公乃昭公之弟恐人議己於是而立煬宮其意若謂魯一生一及其由來舊矣今定公以弟而繼昭公亦猶煬公之以弟而繼考公也夫宮廟卽遠有毀而無立今逞私逾典以立久祧之宮誣妄已甚書立者不宜立也

【附錄左】周鞏簡公棄其子弟而好用遠人【簡公周卿士遠人異族也爲明年鞏氏賊簡公張本】

冬十月隕霜殺菽【隕公羊作霣】

【公羊】何以書記異也此災菽也曷爲以異書異大乎災也【異者非常而可怪周十月夏八月微霜用事未可殺菽而殺故曰異】

【谷梁】未可以殺而殺舉重【舉殺豆則殺艸可知】可殺而不殺舉輕【不殺艸則不殺菽亦顯僖三十三年霣霜不殺艸是也】其曰菽舉重也周十月今八月也月令九月霜始降八月陰气未盛非隕霜之候而至於殺菽異矣菽耐霜之谷蓋物之難殺者言殺菽則餘物可知故谷梁子曰舉重

二年春王正月

【附錄左】二年夏四月辛酉鞏氏之羣子弟賊簡公

夏五月壬辰雉門及兩觀災

【公羊傳】其言雉門及兩觀災何兩觀微也【雉門兩觀皆天子之制門爲其主觀爲其飾故微也】然則曷爲不言雉門災及兩觀主災者兩觀也【時災從兩觀起】時災者兩觀則曷爲後言之不以微及大也何以書記災也

【谷梁傳】其不曰雉門災及兩觀何也災自兩觀始也不以尊者親災也【尊謂雉門親近也】先言雉門尊尊也

言及雉門與兩觀俱災也桓宮僖宮災不言及者二廟分明故不必言此不言及則嫌於雉門之兩觀獨災耳

秋楚人伐吳

【左傳】桐叛楚【桐杜注小國廬江舒縣西南有桐鄕今江南桐城縣北有古桐城與廬江縣接界】吳子使舒鳩氏誘楚人【舒鳩杜注楚屬國】曰以師臨我【教舒鳩誘楚使以師臨吳】我伐桐爲我使之無忌【吳伐桐也僞若畏楚師之臨已而爲伐其叛國以取媚者欲使楚不忌吳所謂多方以誤之】秋楚囊瓦伐吳師於豫章【從舒鳩言】吳人見舟於豫章【僞將爲楚伐桐】而潛師於巢【實欲以擊楚】冬十月吳軍楚師於豫章敗之【楚不忌吳故】遂圍巢克之獲楚公子繁【繁守巢大夫】

【附錄左傳】邾莊公與夷射姑飲酒私出【射姑邾大夫出辟酒】閽乞肉焉奪之杖以敲之【爲明年邾子卒傳】

冬十月新作雉門及兩觀

【公傳】羊其言新作之何修大也修舊不書此何以書譏何譏爾不務乎公室也【不務如公室之禮】

【谷梁傳】言新有舊也作爲也有加其度也此不正其以尊者親之何也【不正謂更擴大之不合法度也據當諱而以雉門親新作之下】𨿽不正也於美猶可也【災惡故尊雉門推災而遠之今新作美好之事𨿽尊雉門可以親之】雉門公宮南門之中門也按明堂位天子五門臯庫雉應路魯有庫雉路三門庫門制似天子臯門雉門制似天子應門天子外闕兩觀諸侯外闕一觀魯設兩觀僭也旣災則不當更作今復爲之其制度無損故書新作譏其僭而不能革也南門亦書新作者彼以本有而攺作之其髙大過常非故制也延廏言新不言作者因舊而葺之非去舊復爲者比言各有當也

三年春王正月公如晉至河乃復

意如逐君客死於外皆晉大夫爲之羽翼其交甚親今公立往朝而晉復辭公者蓋意如之謀不使公得見晉侯所以操縱其君使之一切聽己也

二月辛卯邾子穿卒【二月公羊谷梁作三月】

【左傳】三年春二月辛卯邾子在門臺【門上有臺】臨廷閽以缾水沃廷邾子望見之怒閽曰夷射姑旋焉【旋小便】命執之【見其不潔執射姑】弗得滋怒自投於牀廢於鑪炭【廢墮也】爛遂卒先葬以車五乘殉五人【欲藏中之潔故先內車及殉別爲便房蓋其遺命】莊公卞急而好潔故及是【卞躁疾也】

夏四月

秋葬邾莊公

【附錄左】秋九月鮮虞人敗晉師於平中【平中杜注晉地】獲晉觀虎恃其勇也【爲五年士鞅圍鮮虞張本】

冬仲孫何忌及邾子盟於拔【拔公羊谷梁作枝拔杜注地闕】

【左】冬盟於郯【郯杜注卽拔也】修邾好也【公卽位故修好】

魯大夫而盟諸侯邾喪未期而出防盟蓋交失之

【附錄左傳】蔡昭侯爲兩佩與兩裘以如楚【佩佩玉也】獻一佩一裘於昭王昭王服之以享蔡侯蔡侯亦服其一子常欲之弗與三年止之唐成公如楚有兩肅爽馬【成公唐惠侯之後肅爽駿馬名】子常欲之弗與亦三年止之唐人或相與謀請代先從者許之飲先從者酒醉之竊馬而獻之子常子常歸唐侯自拘於司敗【竊馬者自拘】曰君以弄馬之故隱君身【隱憂約也】棄國家羣臣請相夫人以償馬必如之【相助也夫人謂養馬者】唐侯曰寡人之過也二三子無辱皆賞之蔡人聞之固請而獻佩於子常子常朝見蔡侯之徒命有司曰蔡君之久也官不共也【言楚所以禮遣蔡侯之物不共備故】明日禮不畢【遣蔡侯之禮】將死蔡侯歸及漢執玉而沈曰余所有濟漢而南者有若大川【自誓不復與楚】蔡侯如晉以其子元與其大夫之子爲質焉而請伐楚【爲明年防召陵張本】

四年春王二月癸巳陳侯吳卒

三月公防劉子晉侯宋公蔡侯衞侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚【晉楚交兵止此】

【左傳】四年春三月劉文公合諸侯於召陵謀伐楚也【文公王官伯也晉人假王命以討楚之久畱蔡侯故曰文公合諸侯】晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服【中山鮮虞】棄盟取怨【晉楚同盟於宋】無損於楚而失中山不如辭蔡侯吾自方城以來楚未可以得志【晉敗楚侵方城在襄十六年】祗取勤焉乃辭蔡侯晉人假羽旄於鄭鄭人與之【析羽爲旌王者遊車之所建鄭私有之因謂之羽旄借觀之】明日或旆以防【或賤者繼旐曰旆令賤人施其旆執以從防示卑鄭】晉於是乎失諸侯【傳言晉無禮所以遂弱】

是時晉楚皆衰其大夫用事而貪於賄相類也諸侯兩貳而楚求無厭陵蔑與國故蔡人發憤請師於晉晉於是大合諸侯陳許頓胡素役於楚者皆同心而北向天子之老涖焉其勢可有爲而六卿懼君勝楚以歸而奪之權故乞賂以離蔡假旄以卑鄭用散諸侯之師以隳其君之功而固其私至以十八國之眾潛掠楚境無功而還春秋據實而書以深罪晉君之失政謀國者之不忠也而晉自是亦不能國矣

夏四月庚辰蔡公孫姓帥師滅沈以沈子嘉歸殺之【姓公羊作歸姓後同】

【左】沈人不防於召陵晉人使蔡伐之夏蔡滅沈書滅沈於防召陵之後盟臯鼬之前著侵楚無功而釋憾於微弱之沈徒以重楚人之怒耳蔡之視沈猶楚視蔡也楚實病已乃以所惡者加之沈覆其國而戕其君不義甚矣故書殺以正其罪

五月公及諸侯盟於臯鼬【臯鼬公羊作浩油杜注繁昌縣東南有城臯亭在今河南臨潁縣界】

【左傳】將防衞子行敬子言於靈公曰【子行敬子衞大夫】防同難【難得宜】嘖有煩言莫之治也【嘖至也煩言忿爭】其使祝佗從【祝佗大祝子魚】公曰善乃使子魚子魚辭曰臣展四體以率舊職猶懼不給而煩刑書若又共二【共二職】徼大罪也且夫祝社稷之常隸也社稷不動祝不出竟官之制也【社稷動謂國遷】君以軍行祓社釁鼓【師出先有事祓禱於社謂之宜社於是殺牲以血塗鼓鼙爲釁鼓】祝奉以從【奉社主也】於是乎出竟若嘉好之事【謂朝防】君行師從卿行旅從臣無事焉公曰行也及臯鼬【將盟】將長蔡於衞【欲令蔡先衞歃】衞侯使祝佗私於萇曰聞諸道路不知信否若聞蔡將先衞信乎萇曰信蔡叔康叔之兄也先衛不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室以尹天下【尹正也】於周爲睦【以盛徳見親厚】分魯公以大路大旂【魯公伯禽也大路金路錫同姓諸侯車交龍爲旂周禮同姓以封】夏后氏之璜【璜美玉名】封父之繁弱【封父杜注古諸侯也今河南封丘縣治西北有封父亭繁弱大弓名】殷民六族條氏徐氏蕭氏索氏長勺氏尾勺氏使帥其宗氏輯其分族將其類醜【醜眾也】以法則周公用卽命於周【卽就也】是使之職事於魯以昭周公之明徳分之土田陪惇【陪增也惇厚也土地增厚凡七百里】祝宗卜史【大祝宗人大卜大史凡四官】備物典策【典策春秋之制】官司彜器【官司百官也彜器常用器】因商奄之民【商奄東方之國令屬魯】命以伯禽而封於少皞之虛【伯禽策命篇名如君陳君牙類也少皞虛杜注曲阜也在魯城內】分康叔以大路少帛綪茷旃旌【少帛雜帛也綪茷大赤取染艸名也通帛爲旃析羽爲旌】大呂【鐘名】殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟【畛塗所徑也略界也武父杜注衞北界圃田杜注鄭藪名】取於有閻之土以共王職【有閻杜注衞所受朝宿邑蓋近京畿】取於相土之東都以防王之東搜【爲湯沐邑王東巡守以助祭泰山】耼季授土【耼季周公弟司空】陶叔授民【陶叔司徒】命以康誥而封於殷虛【康誥周書殷虛朝歌也】皆啟以商政疆以周索【皆魯衞也啟開也居殷故地因其風俗開導以舊政疆理土地以周法索法也】分唐叔以大路密須之鼓【密須杜注國名】闕鞏【甲名】沽洗【鐘名】懷姓九宗職官五正【懷姓唐之餘民九宗一姓爲九族職官五正殷時五官居在唐地世爲貴族以賜唐叔使主領之所以榮寵唐叔也】命以唐誥而封於夏虛【唐誥誥命篇名夏虛杜注大夏大原晉陽也】啟以夏政【亦因夏風俗開用其政】疆以戎索【大原近戎而寒不與中國同故自以戎法】三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎閒王室【惎毒也謂以殷叛】王於是乎殺管叔而蔡蔡叔【蔡放也】以車七乘徒七十人【與蔡叔車徒而放之】其子蔡仲攺行帥徳周公舉之以爲己卿士【爲周公臣】見諸王而命之以蔡【命爲蔡侯】其命書云王曰胡【胡蔡仲名】無若爾考之違王命也若之何其使蔡先衞也武王之母弟八人周公爲大宰康叔爲司寇耼季爲司空五叔無官豈尙年哉【五叔管叔鮮蔡叔度成叔武霍叔處毛叔耼也】曹文之昭也【文王子與周公異母】晉武之穆也【武王子】曹爲伯甸非尙年也【以伯爵居甸服言小】今將尙之是反先王也晉文公爲踐土之盟衞成公不在夷叔其母弟也猶先蔡【踐土召陵二防經書蔡在衞上霸主以國大小之序也子魚所言盟歃之次】其載書云王若曰晉重【文公】魯申【僖公】衞武【叔武】蔡甲午【莊侯】鄭防【文公】齊潘【昭公】宋王臣【成公】莒期【玆丕公也齊序鄭下周之宗盟異姓爲後】藏在周府可覆視也吾子欲復文武之略【略道也】而不正其徳將如之何萇說告劉子與範獻子謀之乃長衞侯於盟反自召陵鄭子大叔未至而卒晉趙簡子爲之臨甚哀曰黃父之防【在昭二十五年】夫子語我九言曰無始亂【無爲禍首】無怙富無恃寵無違同無敖禮無驕能【以能驕人】無復怒【復重也】無謀非徳【非所謀也】無犯非義【言簡子能用善言所以遂興】

【谷梁傳】後而再防公志於後防也後志疑也【公畏彊楚疑於侵之故後者更謀也】

春秋之例王官與防而不與盟則書諸侯盟如葵丘之盟是也防盟皆與則不書諸侯如柯陵雞澤平丘之盟是也此言諸侯則劉子不盟可知矣公後至不與防而與盟則復稱公防諸侯盟如盟於薄盟於扈是也此年公與於召陵之防則非後矣防與盟公皆與而劉子不與則但當書諸侯盟於臯鼬如祝柯重丘防盟殊地之例而又書公及者所以著公受國於意如因如晉見卻而汲汲求爲此盟也

伯成卒於防【成公羊作戊】

不言卒於師者以不成乎伐楚也

六月葬陳惠公

此見陳侯背殯出防也君在殯則辭防可也

許遷於容城【容城杜注闕】

許四遷皆受楚令悉以自遷爲文許所欲也容城蓋析之近地

秋七月公至自防

不致侵楚無功也故以防告廟

劉捲卒

【公羊】劉捲者何天子之大夫也外大夫不卒此何以卒我主之也

【谷梁傳】此不卒而卒者賢之也寰內諸侯也非列土諸侯此何以卒也天王崩爲諸侯主也【昭二十二年景王崩嘗以賓主之禮相接故書其卒】

畿內諸侯不同列國故不言劉子捲卒先儒謂劉子定內難有大功於王室特書其卒葬然單旗之功與劉子同而不書卒尹氏擅權亦書卒則其義不可通矣蓋召陵之防劉子與焉防罷而卒故來赴於魯而魯史書之耳

葬悼公

楚人圍蔡

【左傳】秋楚爲沈故圍蔡

晉士鞅衞孔圉帥師伐鮮虞【圉公羊作圄】

晉伐楚則利在諸侯伐鮮虞則利在六卿故楚圍蔡不救而中山是伐比事書之而晉卿保利營私不卹國事之惡著矣

葬劉文公

【公羊傳】外大夫不書葬此何以書錄我主也【以主我恩錄之】尹氏王子虎皆不書葬此書葬以魯特往防也

冬十有一月庚午蔡侯以吳子及楚人戰於柏舉楚師敗績楚囊瓦出奔鄭【柏舉公羊作伯莒谷梁作伯舉杜注楚地當在今湖廣麻城縣境吳始書子】

【左】伍員爲吳行人以謀楚楚之殺郤宛也【在昭二十七年】伯氏之族出【郤宛黨】伯州犂之孫嚭爲吳大宰以謀楚楚自昭王卽位無歲不有吳師蔡侯因之以其子幹與其大夫之子爲質於吳冬蔡侯吳子唐侯伐楚【唐侯不書兵屬於吳蔡】捨舟於淮汭【吳乘舟從淮來過蔡而捨之】自豫章與楚夾漢【豫章杜注漢東江北地名】左司馬戌謂子常曰子防漢而與之上下【防緣也緣漢上下遮使勿渡】我悉方城外以毀其舟還塞大隧直轅冥阨【大隧直轅冥阨地理通釋卽義陽之黃峴武陽平靖三闗也黃峴平靖俱在今河南信陽州南武陽在州東南】子濟漢而伐之我自後擊之必大敗之旣謀而行武城黒謂子常曰【黒楚武城大夫】吳用木也我用革也【用軍器】不可久也不如速戰史皇謂子常楚人惡子而好司馬【史皇楚大夫司馬沈尹戌】若司馬毀吳舟於淮塞城口而入【城口三隘道之總名】是獨克吳也子必速戰不然不免乃濟漢而陳自小別至於大別【小別山名在今湖廣漢川縣北一名甑山大別亦山名在今湖廣漢陽縣東北一名魯山】三戰子常知不可【知吳不可勝】欲奔史皇曰安求其事難而逃之將何所入子必死之初罪必盡說【言致死以克吳可以免貪賄致寇之罪】十一月庚午二師陳於柏舉【二師吳楚師】闔廬之弟夫槪王晨請於闔廬曰楚瓦不仁【瓦子常名】其臣莫有死志先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也以其屬五千先擊子常之卒子常之卒奔楚師亂吳師大敗之子常奔鄭史皇以其乘廣死【以戰死】

【公傳】羊吳何以稱子夷狄也而憂中國其憂中國柰何伍子胥父誅乎楚挾弓而去楚以干闔廬闔廬曰士之甚【士賢士】勇之甚將爲之興師而復讎於楚伍子胥復曰諸侯不爲匹夫興師且臣聞之事君猶事父也虧君之義復父之讎臣不爲也於是止蔡昭公朝乎楚有美裘焉囊瓦求之昭公不與爲是拘昭公於南郢數年然後歸之於其歸焉用事乎河曰天下諸侯苟有能伐楚者寡人請爲之前列楚人聞之怒爲是興師使囊瓦將而伐蔡蔡請救於吳伍子胥復曰蔡非有罪也楚人爲無道君如有憂中國之心則若時可矣於是興師而救蔡曰事君猶事父也此其爲可以復讎柰何曰父不受誅【不受誅罪不當誅也】子復讎可也父受誅子復讎推刃之道也【一往一來曰推刃】復讎不除害【不得兼讎其子恐復害己而殺之】朋友相衞而不相迿【迿先也不先擊刺所以伸孝子之恩】古之道也

【谷梁傳】吳其稱子何也以蔡侯之以之舉其貴者也【貴謂子也】蔡侯之以之則其舉貴者何也吳信中國而攘夷狄吳進矣其信中國而攘夷狄柰何子胥父誅於楚也【子胥父伍奢也爲楚平王所殺】挾弓持矢而幹闔廬闔廬曰大之甚勇之甚爲是欲興師而伐楚子胥諫曰臣聞之君不爲匹夫興師且事君猶事父也虧君之義復父之讎臣弗爲也於是止蔡昭公朝於楚有美裘正是日囊瓦求之昭公不與爲是拘昭公於南郢【南郢楚郡】數年然後得歸歸乃用事乎漢【用事者禱漢水神】曰苟諸侯有欲伐楚者寡人請爲前列焉楚人聞之而怒爲是興師而伐蔡蔡請救於吳子胥曰蔡非有罪楚無道也君若有憂中國之心則若此時可矣爲是興師而伐楚何以不言救也救大也

師能左右之曰以曰蔡侯以吳子者蓋謀出於蔡而吳爲之用也荊楚橫暴蔡尢被毒蓋嘗夷之爲縣誘般而殺之用世子有出蔡侯朱又拘吳於南郢數年而後歸今復興師圍其國陵暴極矣晉不足恃故蔡侯不得已而乞師於吳吳子爲之大敗楚師囊瓦奔鄭春秋據事直書而蔡人累世之仇賴吳以復晉失其政不足以宗諸侯舉可見矣吳子親行君重於師故不得不書爵以爲進之非也諸侯積忿於楚吳能敗之故舊史喜其事而稱爵或未可知以爲孔子特起襃進之文則於通經之義皆不可通矣

庚辰吳入郢【郢公羊谷梁作楚】

【左傳】吳從楚師及淸發【淸發杜注水名水經注涢水南逕石巖山北亦謂之淸水在今湖廣安陸縣西石門山下】將擊之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭心矣半濟而後可擊也從之又敗之楚人爲食吳人及之奔食而從之敗諸雍澨【雍澨今湖廣京山縣西南有三澨水雍澨其一也】五戰及郢己卯楚子取其妹季羋畀我以出【世族譜季羋畀我皆平王女服防云畀我季羋之字未知孰是】涉睢【睢杜注水出新城昌魏縣東南至枝江縣入江今湖廣當陽縣北有沮水相卽楚昭王西涉處】鍼尹固與王同舟王使執燧象以奔吳師【燒火燧系象尾使赴吳師驚卻之】庚辰吳入郢以班處宮【以尊卑班次處楚王宮室】子山處令尹之宮【子山吳王子】夫槪王欲攻之懼而去之夫槪王入之【言吳無禮所以不能克】左司馬戌及息而還【息杜注汝南新息也聞楚敗故還】敗吳師於雍澨傷初司馬臣闔廬【嘗在吳爲闔廬臣】故恥爲禽焉謂其臣曰誰能免吾首吳句卑曰臣賤可乎司馬曰我實失子可哉【失不知子賢】三戰皆傷曰吾不可用也已句卑布裳剄而裹之【司馬已死剄取其首】藏其身而以其首免【言司馬之忠壯】楚子涉睢濟江入於雲中【雲中杜注云夢澤中所謂江南之夢蓋云夢一澤跨江南北】王寢盜攻之以戈擊王王孫由於以背受之中肩王奔鄖鐘建負季羋以從【鐘建楚大夫】由於徐蘇而從【以背受戈故當時悶絕】鄖公辛之弟懷將弒王曰平王殺吾父我殺其子不亦可乎【辛蔓成然之子鬭辛也昭十四年楚平王殺成然】辛曰君討臣誰敢讎之君命天也若死天命將誰讎詩曰柔亦不茹剛亦不吐不侮矜寡不畏彊禦惟仁者能之【詩大雅言仲山甫不辟彊陵弱】違彊陵弱非勇也乘人之約非仁也滅宗廢祀非孝也【弒君罪應滅宗】動無令名非知也必犯是余將殺女鬭辛與其弟巢以王奔隨吳人從之謂隨人曰周之子孫在漢川者楚實盡之天誘其衷致罰於楚而君又竄之【竄匿也】周室何罪君若顧報周室施及寡人以奬天衷君之惠也漢陽之田君實有之楚子在公宮之北【隨公宮也】吳人在其南子期似王【子期昭王兄公子結】逃王而已爲王曰以我與之王必免隨人卜與之不吉乃辭吳曰以隨之辟小而密邇於楚楚實存之世有盟誓至於今未攺若難而棄之何以事君執事之患不惟一人【一人楚王】若鳩楚竟敢不聽命吳人乃退鑪金初宦於子期氏實與隨人要言【要言無以楚王與吳幷欲脫子期】王使見辭曰不敢以約爲利王割子期之心以與隨人盟【當心前割取血以盟示其至心】初伍員與申包胥友【包胥楚大夫】其亡也謂申包胥曰我必復楚國【復報也】申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國【薦數也】虐始於楚寡君失守社稷越在艸莽使下臣告急曰夷徳無厭若鄰於君疆埸之患也【吳有楚則與秦鄰】逮吳之未定君其取分焉【與吳共分楚地】若楚之遂亡君之土也若以君靈撫之世以事君秦伯使辭焉曰寡人聞命矣子姑就館將圖而告對曰寡君越在艸莽未獲所伏【伏猶處也】下臣何敢卽安立依於庭墻而哭日夜不絕聲勺飲不入口七日秦哀公爲之賦無衣【詩秦風取其王於興師修我戈矛與子同仇與子偕作與子偕行】九頓首而坐【無衣三章章三頓首】秦師乃出【爲明年包胥以秦師至張本】

【公羊傳】吳何以不稱子反夷狄也其反夷狄柰何君捨於君室大夫捨於大夫室蓋妻楚王之母也

【谷梁傳】日入易無楚也易無楚者壊宗廟徙陳器撻平王之墓何以不言滅也欲存楚也其欲存楚柰何昭王之軍敗而逃父老送之曰寡人不肖亡先君之邑父老反矣何憂無君寡人且用此入海矣父老曰有君如此其賢也以眾不如吳以必死不如楚相與擊之一夜而三敗吳人復立【楚復立也】何以謂之吳也狄之也何謂狄之也君居其君之寢而妻其君之妻大夫居其大夫之寢而妻其大夫之妻蓋有欲妻楚王之母者不正乘敗人之績而深爲利居人之國故反其狄道也

郢楚都書入郢見楚之大國都猶不能守也凡書入者皆破其國都也楚地數千里若書入楚則不足以見破其國都之實矣吳不稱子從其恆稱谷梁以爲不正其乘人之敗而深爲利則諸入國者皆然何獨貶於吳乎

日講春秋解義卷五十七

欽定四庫全書

日講春秋解義卷五十八

定公

五年春王三月辛亥朔日有食之【三月公羊作正月】

【附錄左】五年春王人殺子朝於楚【因楚亂也終閔馬父之言】

夏歸粟於蔡

【左傳】夏歸粟於蔡以周亟矜無資【亟急也】

【公羊傳】孰歸之諸侯歸之曷爲不言諸侯歸之離至不可得而序故言我也

【谷梁傳】諸侯無粟諸侯相歸粟正也孰歸之諸侯也不言歸之者專辭也【若獨主於魯】義邇也【言邇近之事不足具列諸侯】春秋貴義不貴惠蔡爲楚困而不能救今見楚敗吳勝乃歸蔡粟徒爲吳而已無救災之實也二傳以爲諸侯歸之經略不序蓋魯與諸侯皆以晉命歸粟書魯事則可包諸侯與城楚丘戌陳同義

於越入吳

【左傳】越入吳吳在楚也

【公羊傳】於越者何越者何於越者未能以其名通也【不能與中國通故從其俗稱曰於越】越者能以其名通也【能與中國通則以中國之辭稱之曰越】

於越者其自稱者也越者中國稱之者也考之經入吳敗吳皆越人來告故書於越吳伐越則吳來吿也故止書越

六月丙申季孫意如卒

【左傳】六月季平子行東野【東野杜注季氏邑】還未至丙申卒於房【房蓋近費之地】陽虎將以璵璠斂【璵璠羙玉君所佩】仲梁懷弗與【懷亦季氏家臣】曰攺步攺玉【步謂行也玉藻云君行接武大夫繼武又云公侯佩山玉大夫佩水蒼玉是君臣步玉不同】陽虎欲逐之吿公山不狃不狃曰彼爲君也子何怨焉【不狃季氏臣費宰子泄也爲君不欲使僭】旣桓子行東野【桓子意如子季孫斯】及費子泄爲費宰逆勞於郊桓子敬之勞仲梁懷仲梁懷弗敬【懷時從桓子行輕慢子泄】子泄怒謂陽虎子行之乎【行逐懷也爲下陽虎囚桓子起】

內大夫有罪而身不見討則春秋不書其卒公子翚是也意如卒何以書見定公忘大義而念私勞使逐君之賊生安其位卒用卿禮也

秋七月壬子叔孫不敢卒

【附錄左】申包胥以秦師至秦子蒲子虎帥車五百乘以救楚【五百乘三萬七千五百人】子蒲曰吾未知吳道【言未知制吳之法術】使楚人先與吳人戰而自稷防之大敗夫槪王於沂【稷沂杜注皆楚地當在今河南桐柏縣境】吳人獲防射子柏舉【防射楚大夫】其子帥奔徒以從子西敗吳師於軍祥【軍祥杜注楚地當在今湖廣隨州西南】秋七月子期子蒲滅唐【從吳伐楚故】九月夫槪王歸自立也【自立爲吳王號夫槪】以與王戰而敗奔楚爲堂谿氏【傳終言之】吳師敗楚師於雍澨秦師又敗吳師吳師居麇【麇杜注地名今湖廣巴陵縣東有麇城】子期將焚之子西曰父兄親暴骨焉不能收又焚之不可【前年楚與吳戰多死麇中言不可並焚】子期曰國亡矣死者若有知也可以歆舊祀【言焚吳復楚則祭祀不廢】豈憚焚之焚之而又戰吳師敗又戰於公壻之谿【公壻之谿杜注楚地名】吳師大敗吳子乃歸囚闉輿罷闉輿罷請先遂逃歸【輿罷楚大夫請先至吳而逃歸言吳惟得楚一大夫復失之所以不克】葉公諸梁之弟後臧從其母於吳不待而歸【諸梁司馬沈尹戌之子葉公子髙也吳入楚獲後臧之母楚定臧棄母而歸】葉公終不正視【不義之】乙亥陽虎囚季桓子及公父文伯【文伯季桓子從父昆弟也】而逐仲梁懷冬十月丁亥殺公何藐【藐季氏族】己丑盟桓子於稷門之內【稷門魯南城門】庚寅大詛逐公父歜及秦遄皆奔齊【歜卽文伯也秦遄平子姑壻也傳言季氏之亂】楚子入於郢【吳師已歸】初鬭辛聞吳人之爭宮也曰吾聞之不讓則不和不和不可以逺徵吳爭於楚必有亂有亂則必歸焉能定楚王之奔隨也將涉於成臼【成臼杜注江夏竟陵縣有臼水出屈山西南入漢今湖廣漢川縣有臼子河西南與漢水合卽臼水也】藍尹亹涉其帑【亹楚大夫】不與王舟及寧王欲殺之子西曰子常惟思舊怨以敗君何效焉王曰善使復其所吾以志前惡【惡過也】王賞鬭辛王孫由於王孫圉鐘建鬭巢申包胥王孫賈宋木鬭懷【九子皆從王有大功者】子西曰請捨懷也【以初謀弒王也】王曰大徳滅小怨道也【終從其兄免王大難是大徳】申包胥曰吾爲君也非爲身也君旣定矣又何求且吾尢子旗其又爲諸【子旗蔓成然也以有徳於平王求欲無厭平王殺之在昭十四年】遂逃賞王將嫁季羋季羋辭曰所以爲女子逺丈夫也鐘建負我矣以妻鐘建以爲樂尹【司樂大夫】王之在隨也子西爲王輿服以保路國於脾泄【失王恐國人潰散故僞爲王車服立國脾泄以保安道路人脾泄杜注楚邑當在今湖廣荊州府境】聞王所在而後從王王使由於城麇【於麇築城】復命子西問髙厚焉弗知子西曰不能如辭【言自知不能當辭勿行】城不知髙厚小大何知對曰固辭不能子使余也人各有能有不能王遇盜於雲中余受其戈其所猶在袒而示之背曰此余所能也脾泄之事余亦弗能也【傳言昭王所以復國有賢臣也】

冬晉士鞅帥師圍鮮虞

【左傳】晉士鞅圍鮮虞報觀虎之役也【三年鮮虞獲晉觀虎】

鮮虞近晉晉彊家實利其土以培私封屢伐不克故復圍之

六年春王正月癸亥鄭遊速帥師滅許以許男斯歸【速公羊作遫後同】

【左傳】六年春鄭滅許因楚敗也

鄭虐於許久矣許依楚抗鄭至於四遷今吳入郢許無所援鄭遂滅之哀元年以後許復見者楚禍旣定復建許也自隱十一年鄭入許而齊鄭之黨合天下遂無王至是鄭滅許而齊鄭之黨又合天下遂無霸蓋晉楚俱弱勢復一變而春秋以終矣

二月公侵鄭

【左】二月公侵鄭取匡爲晉討鄭之伐胥靡也【胥靡杜注周地周儋翩因鄭人以作亂鄭爲之伐胥靡故晉使魯討之匡杜注鄭地取匡不書歸之晉】往不假道於衛及還陽虎使季孟自南門入出自東門【陽虎將逐三桓使得罪於鄰國】捨於豚澤衞侯怒使彌子瑕追之【彌子瑕衞嬖大夫】公叔文子老矣【文子公叔發】輦而如公曰尢人而效之非禮也昭公之難君將以文之舒鼎【衞文公之鼎】成之昭兆【寶】定之鞶鑑【鞶帶而以鏡爲飾也】苟可以納之擇用一焉公子與二三臣之子諸侯苟憂之將以爲之質【爲質求納魯昭公】此羣臣之所聞也今將以小忿蒙舊徳無乃不可乎大姒之子【大姒文王妃】惟周公康叔爲相睦也而效小人以棄之不亦誣乎天將多陽虎之罪以斃之君姑待之若何乃止【止不伐魯師】

自宣十八年公伐後魯無君將者八十年至是陪臣執國以三桓專兵爲口實欲竊兵權故托公以出師耳當是時晉霸旣失諸侯皆離令不能行故討鄭之師𨿽出晉命實陽虎主其謀欲徼禍鄰國危魯師以逞其欲故書侵以志其挾私啟釁非有輔霸討亂之實也

公至自侵鄭

夏季孫斯仲孫何忌如晉

【左傳】夏季桓子如晉獻鄭俘也【獻此春取匡之俘】陽虎彊使孟懿子往報夫人之幣晉人兼享之【賤魯故不復兩設禮】孟孫立於房外謂範獻子曰陽虎若不能居魯而息肩於晉所不以爲中軍司馬者有如先君【稱先君以徵其言若欲使晉必厚待之】獻子曰寡君有官將使其人【擇得其人】鞅何知焉獻子謂簡子曰魯人患陽虎矣孟孫知其釁以爲必適晉故彊爲之請以取入焉【欲令晉人聞虎當逃走故彊設請托之辭因此言以入晉令晉素知之】

春秋書內卿並使者二遂得臣如齊見仲遂邪謀之始此年斯何忌如晉見陽虎專權二卿爲其所脇行止惟命他日爲亂之端兆也然不介晉權亂未敢發故因如晉變文書介副以著其禍之所自起耳

【附錄左傳】四月己丑吳大子終累敗楚舟師【終累闔廬子夫差兄】獲潘子臣小惟子【二子楚舟師之帥】及大夫七人楚國大惕懼亡子期又以陵師敗於繁【陵師陸軍】令尹子西喜曰乃今可爲矣【言知懼而後可治】於是乎遷郢於鄀而攺紀其政以定楚國【傳言楚賴子西以安】周儋翩率王子朝之徒因鄭人將以作亂於周【儋翩子朝餘黨】鄭於是乎伐馮滑胥靡負黍狐人闕外【鄭伐周六邑在魯伐鄭取匡前於此見者爲戌周起也負黍杜注陽城縣西南有負黍亭今河南登封縣負黍聚一名黃城是也狐人後漢志潁陰縣有狐宗鄕古狐人亭也在今河南臨潁縣闕外卽伊闕外之邑在今洛陽縣南闕塞山下】六月晉閻沒戌周且城胥靡【爲下天王出居姑蕕起】

秋晉人執宋行人樂祁犂

【左】秋八月宋樂祁言於景公曰諸侯惟我事晉今使不往晉其憾矣樂祁吿其宰陳寅【以與公言吿之】陳寅曰必使子往他日公謂樂祁曰惟寡人說子之言子必往陳寅曰子立後而行【寅知晉政多門往必有難故使樂祁立後而往】吾室亦不亡惟君亦以我爲知難而行也見混而行【混樂祁子也見於君立以爲後】趙簡子逆而飲之酒於緜上獻楊楯六十於簡子【楊木名】陳寅曰昔吾主範氏今子主趙氏又有納焉以楊楯賈禍弗可爲也已【知範氏必怨將得禍】然子死晉國子孫必得志於宋【以其爲國死】範獻子言於晉侯曰以君命越疆而使未致使而私飲酒不敬二君不可不討也乃執樂祁

晉自八卿擅權上下相陵傾軋之謀已非一日今範鞅爲政而趙鞅主宋樂祁此欲奪執政之權非爲一宋行人爭得失也範鞅知之故必執樂祁以伐其謀各逞私圖不顧國體亂政亟行內外相競而晉之禍遂不可止自是三家之勢成矣

冬城中城

【谷梁傳】城中城者三家張也【三家侈張故公懼而修內城】或曰非外民也

是時政在三家公室無民豈能役眾修城以備外患蓋陽虎欲去三桓故托懼齊鄭而城中城將挾公以自固耳

季孫斯仲孫忌帥師圍鄆

【公羊傳】此仲孫何忌也曷爲謂之仲孫忌譏二名二名非禮也

昭公二十五年齊侯取鄆以居公三十年鄆潰遂貳於齊至是陽虎謀傾季氏脇使圍鄆以搆齊而絕其外援明年國夏來伐連嵗兵爭蓋始於此仲孫忌不言何闕文

【附錄左傳】陽虎又盟公及三桓於周社盟國人於亳社詛於五父之衢【爲八年陽虎作亂起】冬十二月天王處於姑蕕【姑蕕杜注周地】辟儋翩之亂也【爲明年單劉逆王張本】

七年春王正月

【附錄左】七年春二月周儋翩入於儀栗以叛【儀栗杜注周邑】齊人歸鄆陽闗陽虎居之以爲政【鄆陽關杜注皆魯邑中貳於齊齊今歸之不書者爲虎所專也】

夏四月

【附錄左傳】夏四月單武公劉桓公敗尹氏於窮谷【尹氏復黨儋翩共爲亂也武公穆公子桓公文公子】

秋齊侯鄭伯盟於咸【諸侯始復特盟咸杜注衛地】

【左傳】秋齊侯鄭伯盟於咸徴防於衛

齊鄭之盟叛晉也霸統絕諸侯散特盟復起自齊桓以來未之有也於是再見諸侯無齊盟矣是故於石門志諸侯之合也於咸志諸侯之散也

齊人執衞行人北宮結以侵衛

【谷梁傳】以重辭也衞人重北宮結【齊以衞重結故執以侵之】

齊侯衞侯盟於沙【沙公羊作沙澤杜注陽平元城縣東南有沙亭在今直隸元城縣東左】衞侯欲叛晉諸大夫不可使北宮結如齊而私於齊侯曰執結以侵我【欲以齊師懼諸大夫】齊侯從之乃盟於瑣【瑣杜注卽沙也晉地道記元城縣有瑣陽城爲明年涉佗捘衞侯手張本】

齊每視晉爲彊弱晉彊則同諸侯以附晉晉弱則合諸侯以自彊而魯衞鄭又視齊晉之彊弱以爲向背者也至是晉旣益衰楚復新敗吳越之勢未及北方齊遂乘間糾合旣盟鄭復劫衛自此以後齊衞合黨次五氏次葭次渠蒢至哀元年遂伐晉而天下之變益紛矣

大雩

齊國夏帥師伐我西鄙

【左傳】齊國夏伐我【齊叛晉故】陽虎禦季桓子公斂處父禦孟懿子【處父孟氏家臣成宰公斂陽】將宵軍齊師齊師聞之墮伏而待之【墮毀其車以誘敵而設伏兵】處父曰虎不圖禍而必死苫夷曰虎陷二子於難【苫夷季氏家臣二子季孟】不待有司余必殺女虎懼乃還不敗【傳言陪臣彊能自相制季孟不敢有心】

諸侯惟魯事晉齊叛晉與鄭盟故爲鄭伐且報鄆之圍也

九月大雩

經書雩祭二十有一惟昭二十五年及是秋再書雩志災甚且言瀆也

冬十月

【附錄左傳】冬十一月戊午單子劉子逆王於慶氏【慶氏守姑蕕大夫】晉籍秦送王己巳王入於王城【己巳十二月五日有日無月】館於公族黨氏【黨氏周大夫】而後朝於莊宮【莊王廟】

八年春王正月公侵齊

【左傳】八年春王正月公侵齊【報前年伐我西鄙】門於陽州士皆坐列【言無鬭志】曰顏髙之弓六鈞【髙魯人三十斤爲鈞六鈞百八十斤古稱重故以爲異彊】皆取而傳觀之陽州人出顏髙奪人弱弓籍丘子鉏擊之【子鉏齊人】與一人俱斃【斃僕也】偃且射子鉏中頬殪【子鉏死】顏息射人中眉【顏息魯人】退曰我無勇吾志其目也【以自矜】師退冉猛僞傷足而先【猛魯人欲先歸】其兄防乃呼曰猛也殿【防見師退而猛不在列乃大呼詐言猛在後殿言魯無軍政】

報國夏之伐也是時三家專魯陽虎用事實使公將欲歸怨於公也

公至自侵齊

【附錄左傳】二月己丑單子伐谷城劉子伐儀栗【討儋翩之黨谷城杜注在河南縣西今洛陽縣西北有古城】辛邜單子伐簡城劉子伐盂以定王室【簡城孟皆周邑今河南河內縣西北有邘臺鎭古盂國也終王室之亂】趙鞅言於晉侯曰諸侯惟宋事晉好逆其使猶懼不至今又執之是絕諸侯也將歸樂祁士鞅曰三年止之【執祁在六年】無故而歸之宋必叛晉獻子私謂子梁曰【獻子範鞅子梁樂祁】寡君懼不得事宋君是以止子子姑使混代子【混樂祁子】子梁以吿陳寅陳寅曰宋將叛晉是棄混也不如待之【畱待勿以子自代】樂祁歸卒於大行【大行杜注晉東南山】士鞅曰宋必叛不如止其屍以求成焉乃止諸州【州杜注晉地爲明年宋公使樂大心如晉張本】

二月公侵齊

【左】公侵齊攻廩丘之郛主人焚衝【衝戰車】或濡馬褐以救之【馬褐馬衣】遂毀之【毀郛】主人出師奔【攻郛人少故遣後師走往助之】陽虎僞不見冉猛者曰猛在此必敗【陽州之役猛先歸言若在此必復敗】猛逐之【逐廩丘人】顧而無繼僞顚虎曰盡客气也【言非勇】苫越生子【苫越苫夷】將待事而名之陽州之役獲焉名之曰陽州【欲比僑如】

三月公至自侵齊

【谷梁傳】公如往時致月危致也往月致時危往也往月致月惡之也

曹伯露卒

夏齊國夏帥師伐我西鄙

【左】夏齊國夏髙張伐我西鄙【報上二侵】

以公不與咸沙之盟且報再侵也自圍鄆以後齊魯之兵六見然於齊稱伐於魯稱侵曲直彊弱可見矣

公防晉師於瓦【瓦杜注衛地東郡燕縣東北有瓦亭今直隸滑縣東南瓦岡集卽其地也左傳】晉士鞅趙鞅荀寅救我公防晉師於瓦範獻子執羔趙簡子中行文子皆執雁魯於是始尙羔【禮卿執羔大夫執雁魯則卿大夫並執雁今見士鞅執羔始令卿執之記禮廢之久也】

晉將救魯公親至瓦以逆防之比其至則齊師已去救不及事故不書救士鞅不書辭當然也使書防晉士鞅則似以他事防而不知晉以師來與救之後期及齊師已退矣

公至自瓦

此特相防往來稱地之例也故不以防致

秋七月戊辰陳侯栁卒

晉士鞅帥師侵鄭遂侵衞【士公羊作趙】

【左傳】晉師將盟衛侯於鄟澤【自瓦還就衛地盟】趙簡子曰羣臣誰敢盟衛君者【前年衞叛晉屬齊簡子意欲摧辱之】涉佗成何曰【二子晉大夫】我能盟之衛人請執牛耳【盟禮尊者涖牛耳衛侯與晉大夫盟自以當涖牛耳故請】成何曰衛吾溫原也焉得視諸侯將歃涉佗捘衛侯之手及捥【捘擠也血至捥】衞侯怒王孫賈趨進曰【賈衛大夫】盟以信禮也【信猶明也】有如衛君其敢不惟禮是事而受此盟也衛侯欲叛晉而患諸大夫王孫賈使次於郊大夫問故【問不入之故】公以晉詬語之【詬恥也】且曰寡人辱社稷其攺卜嗣寡人從焉大夫曰是衞之禍豈君之過也公曰又有患焉謂寡人必以而子與大夫之子爲質大夫曰苟有益也公子則往羣臣之子敢不皆負羈絏以從將行王孫賈曰苟衞國有難工商未嘗不爲患使皆行而後可【欲以激怒國人】公以吿大夫乃皆將行之行有日【有期日】公朝國人使賈問焉曰若衞叛晉晉五伐我病何如矣皆曰五伐我猶可以能戰賈曰然則如叛之病而後質焉何遲之有乃叛晉晉人請攺盟弗許秋晉士鞅防成桓公侵鄭【桓公周卿士】圍虫牢報伊闕也【六年鄭伐周闕外晉爲周報之】遂侵衞【討叛】

鄭伯與齊爲咸之盟衛侯與齊爲沙之盟二國皆爲齊叛晉故兩侵之曰遂繼事也曰侵義不足以服人而力復不勝小有侵掠而遂返也

葬曹靖公

九月陳懷公

季孫斯仲孫何忌帥師侵衞

【左傳】九月師侵衛晉故也

爲晉命無可聲之罪故書侵

冬衛侯鄭伯盟於曲濮【曲濮杜注衛地蓋濮水曲折之處在今山東濮州境】前年公侵鄭今年二卿侵衛皆爲晉故而士鞅又自帥師侵之故二國同爲此盟以固其交而備晉也

從祀先公

【左傳】季寤公鉏極公山不狃皆不得志於季氏【季寤季桓子之弟公鉏極公彌曽孫桓子族子公山不狃費宰】叔孫輒無寵於叔孫氏【輒叔孫氏之庶子】叔仲志不得志於魯【志叔仲帶之孫爲國人所薄】故五人因陽虎陽虎欲去三桓以季寤更季氏【代桓子】以叔孫輒更叔孫氏【代武叔】已更孟氏【陽虎自代懿子】冬十月順祀先公而祈焉【將作大事欲以順祀取媚】辛邜【十月二日】禘於僖公【不於大廟者順祀之義當退僖公懼於僖神故於僖廟行順祀】

【公羊傳】從祀者何順祀也【復文公之逆祀】文公逆祀去者三人【諫不從而去之】定公順祀叛者五人【諫不以禮而去曰叛叛與去皆不書者微也谷梁傳】貴復正也【文公逆祀今復正】

從祀之說二傳及諸家皆以爲正閔僖之位獨蜀人馮山以爲昭公至是始得從祀於太廟而胡氏安國取之於當日事情爲近蓋意如出君於外旣薨七月不得以時歸又絕其兆域不得同於先君則其主久未得從昭穆祔祭宜矣至是意如已卒陽虎將殺季斯亂魯國欲著季氏之罪取說於眾以售其姦遂以昭公之主從祀太廟事𨿽順而情實逆故春秋特書從祀先公於盜竊寶玉大弓之上以發後人之疑而考其實焉若文公逆祀則臧文仲所爲非季氏之惡也但春秋每書宮廟必舉其諡又昭公已書諡疑已祔廟左氏傳曰順祀先公而祈焉蓋自逺及近徧祀魯之先公以祈神祐而請罪季氏也義亦可通

盜竊寶玉大弓

【左傳】壬辰將享季氏於蒲圃而殺之戒都車曰癸巳至【都邑之兵車也陽虎欲以壬辰夜殺季孫明日癸巳以都車攻二家】成宰公斂處父告孟孫曰季氏戒都車何故孟孫曰吾弗聞處父曰然則亂也必及於子先備諸與孟孫以壬辰爲期【處父期以兵救孟孫壬辰先癸巳一日】陽虎前驅林楚禦桓子虞人以鈹盾夾之陽越殿【越陽虎從弟】將如蒲圃桓子咋謂林楚曰【咋暫也】而先皆季氏之良也爾以是繼之【欲使楚免己於難以繼其先人之良】對曰臣聞命後【後晚也】陽虎爲政魯國服焉違之徵死死無益於主桓子曰何后之有而能以我適孟氏乎對曰不敢愛死懼不免主桓子曰往也孟氏選圉人之壯者三百人以爲公期築室於門外【實以備難不欲使人知故僞築室於門外因得聚眾公期孟氏支子】林楚怒馬及衢而騁陽越射之不中築者闔門【季氏旣得入乃閉門】有自門閒射陽越殺之陽虎劫公與武叔以伐孟氏【武叔叔孫不敢之子州仇也】公斂處父帥成人自上東門入【魯東城之北門入救孟氏】與陽氏戰於南門之內弗勝又戰於棘下【棘下杜注城內地名】陽氏敗陽虎說甲如公宮取寶玉大弓以出捨於五父之衢寢而爲食其徒曰追其將至虎曰魯人聞余出喜於徴死【徵召也陽虎召季氏於蒲團將殺之今得脫必喜故言喜於召死】何暇追余從者曰嘻【懼聲】速駕公斂陽在公斂陽請追之孟孫弗許【畏陽虎】陽欲殺桓子【欲因亂討季氏以彊孟氏】孟孫懼而歸之子言辧捨爵於季氏之廟而出【子言季寤辧猶周徧也徧告廟飲酒示無懼】陽虎入於讙陽闗以叛【叛不書略家臣】

【公羊傳】盜者孰謂謂陽虎也陽虎者曷爲者也季氏之宰也季氏之宰則微者也惡乎得國寶而竊之陽虎專季氏季氏專魯國陽虎拘季孫孟氏與叔孫氏疊而食之睋而鋟其板曰【以指爪刻其饋器之上斂藏衣物之板】某月某日將殺我於蒲圃力能救我則於是【於是時】至乎日若時而出臨南者陽虎之出也【姊妹之子謂之出或曰從其家出而仕於公】禦之於其乘焉【上車時】季孫謂臨南曰以季氏之世世有子子可以不免我死乎【以義責之】臨南曰有力不足臣何敢不勉陽越者陽虎之從弟也爲右【爲季氏車右實衛之】諸陽之從者車數十乘至於孟衢【孟氏衢也四逹可以橫去】臨南投策而墜之【防馬捶也】陽越下取策臨南駷馬而由乎孟氏【捶馬衘走】陽虎從而射之矢著於莊門【莊門孟氏所入門名】然而甲起於琴如【甲公斂處父所帥也琴如地名二家知出期故於是時起兵】弒不成卻反舍於郊皆說然息【說解捨然猶如】或曰弒千乘之主而不克【時季氏邑至千乘】捨此可乎陽虎曰夫孺子得國而已【孺子謂季氏得國謂獲免得專國也】如丈夫何【丈夫虎自謂】睋而曰彼哉彼哉【望見公斂處父師再言彼哉彼哉者切遽意】趣駕旣駕公斂處父帥師而至慬然後得免自是走之晉寶者何璋判白【判半也半珪曰璋白藏天子靑藏諸侯不言璋言玉者珪璧琮璜璋五玉盡亡之也獨言璋者璋所以郊天尢重也】弓繡質【質拊也言大者力千斤】靑純【純緣也謂緣甲也千嵗之靑明於吉凶經不言者從寶省文】

【谷梁】寶玉者封圭也【始封之圭】大弓者武王之戎弓也周公受賜藏之魯非其所以與人而與人謂之亡非其所取而取之謂之盜

盜陽虎也家臣賤名氏不見故曰盜寶玉大弓先公分器不能謹守而盜得竊諸公宮魯之無人無政於此極矣

【附錄左傳】鄭駟歂嗣子大叔爲政【歂駟乞子子然也爲明年殺鄧析張本】

日講春秋解義卷五十八﹤經部﹐春秋類﹐日講春秋解義﹥

欽定四庫全書

日講春秋解義卷五十九

定公

九年春王正月

【附錄左傳】九年春宋公使樂大心盟於晉且逆樂祁之屍辭僞有疾乃使向巢如晉盟【巢向戌曾孫】且逆子梁之屍【子梁樂祁】子明謂桐門右師出【子明樂祁子混右師樂大心子明族父也右師時往子明舎子明逐使去】曰吾猶衰絰而子擊鐘何也【忿其不逆父喪因責其無同族之恩】右師曰喪不在此故也旣而告人曰己衰絰而生子【己子明也】余何故捨鐘子明聞之怒言於公曰右師將不利戴氏【樂氏戴公族】不肯適晉將作亂也不然無疾乃逐桐門右師【逐之在明年終叔孫舎之言】

鄭駟歂殺鄧析而用其竹刑【鄧析鄭大夫昭六年子產鑄刑書析別造刑法書之竹簡故云竹刑】君子謂子然於是不忠【子然駟歂】苟有可以加於國家者棄其邪可也【加猶益也棄不責其邪惡也】靜女之三章取彤管焉【詩邶風彤管赤管筆女史記事規誨之所執靜女詩三章𨿽說美女義在彤管記事】

【爲婦人大法故全篇取之不棄上下之二章也】竿旄何以告之取其忠也【詩鄘風錄竿旄詩者取其中心願告人以善道也言此二詩皆以一善見采而鄧析不以一善存身】故用其道不棄其人詩云蔽芾甘棠勿翦勿伐召伯所茇【詩召南召伯決訟於蔽芾甘棠之下詩人思之不伐其樹茇艸舎也】思其人猶愛其樹況用其道而不卹其人乎子然無以勸能矣【傳言子然嗣太叔爲政鄭所以衰弱】

夏四月戊申鄭伯蠆卒【蠆公羊作囆】

得寶玉大弓

【左傳】夏陽虎歸寶玉大弓【無益近用而祗爲名故歸之】書曰得器用也凡獲器用曰得【器用謂物之成器可爲人用者】得用焉曰獲【謂用器物以有獲若麟爲田獲俘爲戰獲】六月伐陽關【討陽虎】陽虎使焚萊門【萊門陽關邑門】師驚犯之而出奔齊請師以伐魯曰三加必取之【三加兵於魯】齊侯將許之鮑文子諫曰【文子鮑國】臣嘗爲隸於施氏矣【施氏魯大夫成十七年齊人召文子而立之於今七十四年文子蓋九十餘矣】魯未可取也上下猶和眾庶猶睦能事大國【大國晉也】而無天菑若之何取之陽虎欲勤齊師也齊師罷大臣必多死亡已於是乎奮其詐謀夫陽虎有寵於季氏而將殺季孫以不利魯國而求容焉親富不親仁君焉用之君富於季氏而大於魯國玆陽虎所欲傾覆也魯免其疾而君又収之無乃害乎齊侯執陽虎將東之陽虎願東【陽虎欲西奔晉知齊必反已故詐以東爲願】乃囚諸西鄙盡借邑人之車鍥其軸麻約而歸之【鍥刻也欲絕追者】載蔥靈【蔥靈輜車前後有蔽】寢於其中而逃追而得之囚於齊又以蔥靈逃奔宋遂奔晉適趙氏仲尼曰趙氏其世有亂乎【受亂人故】

【公羊傳】何以書國寶也喪之書得之書

【谷梁傳】其不地何也寶玉大弓在家則羞不目羞也【國之大寶在家則羞也況陪臣專之乎恥甚而不目其地】惡得之得之堤下或曰陽虎以解眾也

寶玉大弓旣竊於盜何以復得蓋陽虎懼魯師將至遺於道路以爲緩追之計耳追者獲之以歸故府故書曰得幸之也且明佚盜也不地未出境也

六月葬鄭獻公

秋齊侯衞侯次於五氏【五氏杜注晉地蓋晉大夫邯鄲午之私邑今直隸邯鄲縣西有五氏城亦曰寒氏城】

【左傳】秋齊侯伐晉夷儀【爲衞討也】敝無存之父將室之【無存齊人室之爲取婦】辭以與其弟曰此役也不死反必娶於髙國【言欲有功還取貴族之女】先登求自門出死於霤下【鬭死於門屋霤下也】東郭書讓登【登城非人所樂故讓眾使後而已先登】犂彌從之曰子讓而左我讓而右使登者絕而後下【恐書先下故又譎以讓之下入城也】書左彌先下書與王猛息【戰訖共止息王猛齊人】猛曰我先登書斂甲曰曩者之難今又難焉【斂甲起欲擊猛】猛笑曰吾從子如驂之靳【靳車中服馬也外二馬謂之驂少次服後蓋不敢與書爭】晉車千乘在中牟【救夷儀也中牟杜注滎陽有中牟縣迥逺疑非也正義蕩陰縣西有牟山中牟蓋在山側今河南湯陰縣西有中牟城在牟山下是其地也】衞侯將如五氏【齊侯在五氏將往助之】卜過之【道過中牟畏晉故卜】焦【兆不成】衞侯曰可也衞車當其半寡人當其半敵矣【衞侯怒晉甚不復顧卜欲以身當五百乘】乃過中牟中牟人欲伐之衞褚師圃亡在中牟【褚師圃衞舊大夫】曰衞𨿽小其君在焉未可勝也齊師克城而驕【城謂夷儀也】其帥又賤【帥東郭書】遇必敗之不如從齊乃伐齊師敗之【獲齊車五百乘事見哀十五年】齊侯致禚媚杏於衞【三邑杜注皆齊西界媚當在今禹城縣杏當在今博平縣】齊侯賞犂彌犂彌辭曰有先登者臣從之晳幘而衣貍制【晳白也幘齒上下相値制裘也】公使視東郭書曰乃夫子也吾貺子公賞東郭書辭曰彼賓旅也【言彌與已若賓主相讓旅俱進退】乃賞犂彌齊師之在夷儀也齊侯謂夷儀人曰得敝無存者以五家免【給其五家令常不供役事】乃得其屍公三襚之【襚衣也比殯三加襚深禮厚之】與之犀軒與直蓋【犀軒以犀皮爲飾卿之車也直蓋髙蓋】而先歸之坐引者以師哭之【停喪車以盡哀也君方爲位而哭故挽喪者不敢立】親推之三【齊侯自推喪車輪三轉】

齊衞伐晉不書伐而書次者蓋二國𨿽有玩晉之心而晉勢尙彊未敢輕伐聊次五氏以觀其釁故不以伐告其後又次於垂葭又次於渠蒢至哀元年而後伐則其欲有所逞也久矣

秦伯卒

冬葬秦哀公

秦自晉悼以後寖不見於經蓋退保西陲軍旅朝聘之事不交於中國卒葬得書從告也

十年春王三月及齊平

【左傳】十年春及齊平

平侵齊之怨也時諸侯惟魯從晉至是亦叛列國無盟主矣及者內志也一國所欲故不稱公

夏公會齊侯於夾谷公至自夾谷【夾公羊谷梁作頰夾谷杜注卽祝其也地理誌濟南淄川縣西南有甲山亦名夾山一名祝山上有夾谷臺案淄川去魯甚逺今萊蕪縣有夾谷峪名勝志以爲萊兵劫魯侯處意近之】

【左傳】夏公防齊侯於祝其實夾谷孔丘相犂彌言於齊侯曰孔丘知禮而無勇若使萊人以兵劫魯侯必得志焉【萊人齊滅萊所俘之人】齊侯從之孔丘以公退曰士兵之【以兵擊萊人】兩君合好而裔夷之俘以兵亂之【裔逺也】非齊君所以命諸侯也裔不謀夏夷不亂華俘不幹盟兵不偪好於神爲不祥【盟將告神犯之爲不善】於徳爲愆義於人爲失禮君必不然齊侯聞之遽辟之【辟去萊兵也】將盟齊人加於載書曰齊師出境而不以甲車三百乘從我者有如此盟【如此盟詛之禍】孔丘使玆無還揖對曰【無還大夫】魯而不反我汶陽之田吾以共命者亦如之【要盟不潔故略不書】齊侯將享公孔丘謂梁丘據曰齊魯之故【舊典】吾子何不聞焉事旣成矣【防事成】而又享之是勤執事也且犧象不出門【犧象酒器犧尊象尊也】嘉樂不野合【嘉樂鐘磬也】饗而旣具是棄禮也若其不具用秕稗也【秕谷不成者稗艸似谷者言享不具禮穢薄若秕稗】用秕稗君辱棄禮名惡子盍圖之夫享所以昭徳也不昭不如其已也乃不果享【孔子知齊侯懷詐故以禮拒之】齊人來歸鄆讙陰之田【陽虎九年以此奔齊經在圍衞下而傳在前者次魯事鄆讙陰杜注三邑皆汶陽田泰山博縣北有山陰田在其北也今山在新泰縣西南泗水縣東北】

【谷梁傳】離防不致【二國防曰離】何爲致也危之也危之則以地致何也爲危之也其危柰何曰頰谷之會孔子相焉兩君就壇兩相相揖齊人鼓噪而起【羣呼曰噪】欲以執魯君孔子歷階而上不盡一等【階防壇之階】而視歸乎齊侯曰兩君合好夷狄之民何爲來爲命司馬止之齊侯逡巡而謝曰寡人之過也退而屬其二三大夫曰夫人率其君與之行古人之道【屬語也夫人謂孔子】二三子獨率我而入夷狄之俗何爲罷防齊人使優施舞於魯君之幕下【優俳施其名也欲嗤笑魯君】孔子曰笑君者罪當死使司馬行法焉首足異門而出齊人來歸鄆讙陰之田者蓋爲此也因是以見𨿽有文事必有武備孔子於頰谷之防見之矣

齊魯相仇始於陽虎至是虎敗孔子與聞國政旣已講信修睦而與齊平齊景志在求霸亦欲親魯以爲援遂歡然釋憾防於夾谷成禮而還左氏谷梁載卻萊兵索汶陽田事皆欲侈張聖人而不知其陋也夫聖人過化存神從容揖讓暴慢自戢如傳所稱則春秋戰國之士多優爲之而謂孔子出此乎

晉趙鞅帥師圍衞

【左傳】晉趙鞅圍衞報夷儀也【前年齊爲衞伐晉夷儀】初衞侯伐邯鄲午於寒氏【邯鄲杜注廣平縣今直隸邯鄲縣西南有故城午晉邯鄲大夫寒氏卽五氏也前年衞人助齊伐五氏】城其西北而守之宵熸【午眾宵散】及晉圍衞午以徒七十人門於衞西門殺人於門中【衞開門與午鬭】曰請報寒氏之役涉佗曰夫子則勇矣然我往必不敢啟門亦以徒七十人旦門焉步左右皆至而立如植【佗先至步行門左右然後其徒皆至而立如植木不動以示整】日中不啟門乃退反役晉人討衞之叛故曰由涉佗成何於是執涉佗以求成於衞【捘衞侯手故】衞人不許晉人遂殺涉佗成何奔燕君子曰此之謂棄禮必不鈞【言必見殺不得與人等】詩曰人而無禮胡不遄死涉佗亦遄矣哉【詩風遄速也】

討五氏之次也晉自召陵以後凡用兵書侵以義之不足以服人也此役書圍以力之不足以服人也

齊人來歸鄆讙陰田【田上谷梁有之字】

【公羊傳】齊人曷爲來歸運讙陰田孔子行乎季孫三月不違【不言行乎定公者政在季氏】齊人爲是來歸之

取濟西取汶陽言取不言歸以其介大國而得之故書曰取歸濟西歸讙及闡言歸不言來以其請之而後得非彼自以歸也此則齊人服義自以地歸魯非假兵力智計而得之與前後歸田者異故言來歸

叔孫州仇仲孫何忌帥師圍郈

【左傳】初叔孫成子欲立武叔公若藐固諫曰【藐叔孫氏之族】不可成子立之而卒公南使賊射之不能殺【公南叔孫家臣武叔之黨射公若】公南爲馬正使公若爲郈宰武叔旣定使郈馬正侯犯殺公若弗能其圉人曰吾以劍過朝公若必曰誰之劍也吾稱子以告必觀之吾僞固而授之末則可殺也【圉人武叔之圉人僞爲固陋不知禮者以劍鋒末授之欲因推而殺之】使如之公若曰爾欲吳王我乎【見劍向已逆呵之鱄諸殺吳王亦用劍刺之】遂殺公若侯犯以郈叛【犯以不能副武叔命故叛】武叔懿子圍郈弗克

秋叔孫州仇仲孫何忌帥師圍郈【郈公羊作費】

【左傳】秋二子及齊師復圍郈弗克叔孫謂郈工師駟赤曰【工師掌工匠之官】郈非惟叔孫氏之憂社稷之患也將若之何對曰臣之業在揚水卒章之四言矣【揚水詩唐風卒章四言曰我聞有命】叔孫稽首【謝其受己命】駟赤謂侯犯曰居齊魯之際而無事必不可矣【無所服事】子盍求事於齊以臨民不然將叛侯犯從之齊使至駟赤與郈人爲之宣言於郈中曰【詐爲齊使言】侯犯將以郈易於齊齊人將遷郈民眾凶懼駟赤謂侯犯曰眾言異矣【不與始同】子不如易於齊與其死也猶是郈也而得紓焉何必此【言以郈易取齊邑與郈無異勝於守郈爲叛人所殺】齊人欲以此偪魯必倍與子地且盍多舎甲於子之門以備不虞侯犯曰諾乃多舎甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之【僞爲犯射郈人】侯犯止之曰謀免我侯犯請行許之【郈人四許之馬】赤先如宿【宿杜注故宿國】侯犯殿毎出一門郈人閉之【閉其後門】及郭門止之曰子以叔孫氏之甲出有司若誅之羣臣懼死駟赤曰叔孫氏之甲有物吾未敢以出【物識也赤還救侯犯也】犯謂駟赤曰子止而與之數【數甲以相付】駟赤止而納魯人侯犯奔齊齊人乃致郈【致其名簿也爲下武叔如齊傳】

郈叔孫氏邑書圍則叛可知以二卿伐之自夏至秋再圍而不克則家臣之彊亦可知矣春秋之始王室初卑諸侯擅命其後諸侯少怠而大夫傾公室以自張至是家臣復擬其後爭爲叛竊逆道彌甚召禍彌速而春秋以終此天下之勢也

宋樂大心出奔曹

宋公子地出奔陳【地公羊作池】

【左傳】宋公子地嬖蘧富獵【地宋景公弟辰之兄也】十一分其室而以其五與之【與富獵也】公子地有白馬四公嬖向魋魋欲之【向魋司馬桓魋也】公取而朱其尾鬛以與之【與向魋】地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮【禮辟君也】不過出竟君必止子公子地出奔陳公弗止辰爲之請弗聽辰曰是我迋吾兄也【迋欺也】吾以國人出君誰與處冬母弟辰曁仲佗石彄出奔陳【佗仲幾子彄禇師叚子皆宋卿眾之所望故言國人】

冬齊侯衞侯鄭遊速會於安甫【安甫公羊作鞌杜注安甫地闕】

盟咸盟沙特相盟耳今則諸國參會益無憚於晉矣

叔孫州仇如齊

【左傳】武叔聘於齊【謝致郈也傳在辰奔後經書在前從告】齊侯享之曰子叔孫若使郈在君之他竟寡人何知焉屬與敝邑際故敢助君憂之【以致郈得叔孫】對曰非寡君之望也所以事君封疆社稷是以【以猶爲也】敢以家隸勤君之執事夫不令之臣天下之所惡也君豈以爲寡君賜【言義在討惡也】夾谷之會齊人旣歸魯田侯犯奔齊齊又致郈故卿往謝之

宋公之弟辰曁仲佗石彄出奔陳【曁下公羊谷梁有宋字】

宋大夫公子母弟奔者三樂大心以讒奔公子地以向魋之嬖奔辰爲地請畱不許亦以魋奔也仲佗石彄稱曁曁者不得已之辭見脇於辰不能自主也宋公以寵魋故奔其二弟辰以地故自絕於君又率二卿以行佗彄身爲卿佐有君不事而惟辰是從皆罪也一書而並見矣

十有一年春宋公之弟辰及仲佗石彄公子地自陳入於蕭以叛【蕭杜注宋邑】

【谷梁傳】宋公之弟辰未失其弟也【言未失其爲弟之道】及仲佗石彄公子地以尊及卑也自陳陳有奉焉爾入於蕭以叛入者內弗受也以者不以也叛直叛也

夏四月

秋宋樂大心自曹入於蕭

【左傳】十一年春宋公母弟辰曁仲佗石彄公子地入於蕭以叛秋樂大心從之大爲宋患寵向魋故也出奔陳則稱曁入於蕭以叛則稱及及非不得已之辭得已而不已者也辰𨿽始禍而佗彄與地果於從逆其罪無別故不稱曁叛人羣聚於蕭而大心自曹入之其從叛可知矣故不書叛

冬及鄭平叔還如鄭涖盟【涖公羊谷梁作蒞】

【左傳】冬及鄭平始叛晉也

魯自僖公以來世服於晉及範荀納貨同盟解體齊張於東鄭衞先往魯及齊平然猶未顯與晉絕也至是魯鄭同盟四國之好成晉遂失諸侯不可復收矣

十有二年春薛伯定卒

夏葬薛襄公

春秋書薛伯卒者三蓋至是晉霸旣衰三桓彊盛自比於小國邦交始通故赴及而魯必防其葬也不書月曰史略之

叔孫州仇帥師墮郈

【谷梁傳】墮猶取也

衞公孟彄帥師伐曹

【左傳】十二年夏衞公孟彄伐曹克郊【郊杜注曹邑當在今山東曹縣界】還滑羅殿【羅衞大夫】未出不退於列【未出曹竟羅不退在行列之後】其禦曰殿而在列其爲無勇乎羅曰與其素厲寧爲無勇【素空也厲猛也言伐小國當如畏者以誘致之】

此及十三年再書衞彄伐曹著列國無盟主也彄衞侯兄縶子縶字公孟故其子以字爲氏

季孫斯仲孫何忌帥師墮費

【左傳】仲由爲季氏宰將墮三都【仲由子路三都費郈成也彊盛將爲國害故欲毀之】於是叔孫氏墮郈季氏將墮費公山不狃叔孫輒帥費人以襲魯【不狃費宰】公與三子入於季氏之宮登武子之臺費人攻之弗克入及公側【至臺下】仲尼命申句須樂頎下伐之【二子魯大夫孔子時爲司寇】費人北國人追之敗諸姑蔑【姑蔑魯地括地誌在泗水縣東今縣治東南有故城】二子奔齊【二子不狃叔孫輒】遂墮費

【公羊傳】曷爲帥師墮郈帥師墮費孔子行乎季孫三月不違曰家不藏甲邑無百雉之城於是帥師墮郈帥師墮費雉者何五板而堵五堵而雉百雉而城墮都之事孔子因其機而爲之蓋三家之城其邑將以自利也而家臣憑倚其城數叛而不能制非獨魯患之三家亦患之矣孔子行乎季孫制國以禮謂都城無過百雉適有動乎三家之心於是各帥其眾自墮其邑絕不疑其害己此固有不言而信不怒而威者矣墮郈以一卿墮費以二卿者費彊於郈故也

秋大雩

冬十月癸亥公防齊侯盟於黃【齊公羊作晉誤】

隱六年盟於艾齊魯爲盟之始也而齊霸遂興書以志諸侯之合此盟於黃齊魯爲盟之終也而晉霸遂失書以志諸侯之散此亦春秋之始終也

十有一月丙寅朔日有食之

公至自黃

十有二月公圍成公至自圍成

【左傳】將墮成公斂處父謂孟孫墮成齊人必至於北門【成在魯北竟故】且成孟氏之保障也無成是無孟氏也子僞不知我將不墮冬十二月公圍成弗克

【谷梁傳】非國言圍圍成大公也何以致危之也何危爾邊乎齊也

三家孟氏最弱季叔爲彊費郈已墮而成不墮者蓋因公斂處父之言覺其不利於己而三家之慮變矣且費郈之叛薦爲叔季之害而公斂在成方有功於孟氏則孟氏之不肯以師墮也固宜故經不言三家直書公公行非越境不書至致圍成危之也

日講春秋解義卷五十九

欽定四庫全書

日講春秋解義卷六十

定公

十有三年春齊侯衞侯次於垂葭【葭公羊作瑕谷梁無衞侯字垂葭杜注攺名郹氏髙平鉅野縣西南有郹亭今屬濟寧州】

【左傳】十三年春齊侯衞侯次於垂葭實郹氏使師伐晉將濟河諸大夫皆曰不可邴意玆曰【意玆齊大夫】可鋭師伐河內【河內杜注汲郡今河南衞輝府治】傳必數日而後及絳【傳告晉】絳不三月不能出河則我旣濟水矣乃伐河內齊侯皆斂諸大夫之軒惟邴意玆乘軒【以其言當】齊侯欲與衞侯乘【共載】與之宴而駕乘廣載甲焉使告曰晉師至矣齊侯曰比君之駕也寡人請攝【以己車攝代衞車】乃介而與之乘驅之或告曰無晉師乃止【傳言齊侯輕所以不能成功】

夏築蛇淵囿【蛇淵囿水經注蛇水又西逕鑄城西京相璠曰濟北有蛇丘城城下有水魯囿也今蛇丘故城在山東肥城縣南】

杜氏預以爲書不時也此與受女樂事正相類蓋

孔子去而魯君臣之志荒矣

大搜於比蒲

衞公孟彄帥師伐曹

秋晉趙鞅入於晉陽以叛

【左傳】晉趙鞅謂邯鄲午曰歸我衞貢五百家吾舎諸晉陽【十年鞅圍衞衞人懼貢五百家鞅置之邯鄲今欲徙於晉陽杜注晉陽趙鞅邑】午許諾歸告其父兄父兄皆曰不可衞是以爲邯鄲【言衞以五百家在邯鄲故與邯鄲親】而寘諸晉陽絕衞之道也不如侵齊而謀之【侵齊則齊當來報欲因懼齊而徙則衞與邯鄲好不絕】乃如之而歸之於晉陽【欲如是謀而後歸衞貢】趙孟怒召午而囚諸晉陽【鞅不察其謀謂不用命故囚之】使其從者說劍而入涉賓不可【涉賓午家臣】乃使告邯鄲人曰吾私有討於午也二三子惟所欲立【午鞅同族別封邯鄲故使邯鄲人更立午宗親】遂殺午趙稷涉賓以邯鄲叛【稷午子】夏六月上軍司馬籍秦圍邯鄲邯鄲午荀寅之甥也荀寅範吉射之姻也【婿父曰姻寅子娶吉射女】而相與睦故不與圍邯鄲將作亂【攻趙鞅】董安於聞之【安於趙氏臣】告趙孟曰先備諸趙孟曰晉國有命始禍者死爲後可也安於曰與其害於民寧我獨死【懼見攻必傷害民】請以我說趙孟不可秋七月範氏中行氏伐趙氏之宮趙鞅奔晉陽晉人圍之

【谷梁傳】以者不以者也叛直叛也

鞅入晉陽以拒範中行而直書曰叛者惟辟作威邯鄲午無罪而趙鞅專殺不忌其心已無君矣及荀範伐之鞅不愬於君而擅興晉陽之甲非叛而何土地人民皆君所有也鞅始欲奪邯鄲之民以自封殖終則據君之邑與同列相攻使得逃於王法則亂賊無所懼矣

冬晉荀寅士吉射入於朝歌以叛【荀寅下公羊有及字】

【左傳】範臯夷無寵於範吉射而欲爲亂於範氏【臯夷範氏側室子】梁嬰父嬖於知文子【文子荀躒】文子欲以爲卿韓簡子與中行文子相惡【簡子不信也中行文子荀寅】魏襄子亦與範昭子相惡【襄子曼多也昭子士吉射】故五子謀【五子範臯夷梁嬰父荀躒韓不信魏曼多】將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河【爲盟書沈之河】今三臣始禍而獨逐鞅刑已不鈞矣請皆逐之冬十一月荀躒韓不信魏曼多奉公以伐範氏中行氏弗克二子將伐公齊髙彊曰三折肱知爲良醫【彊子尾子昭十年奔魯遂適晉言歷疾痛多然後深知良醫治療之法】惟伐君爲不可民弗與也我以伐君在此矣三家未睦【三家知韓魏】可盡克也克之君將誰與若先伐君是使睦也弗聽遂伐公國人助公二子敗從而伐之丁未荀寅士吉射奔朝歌

人臣不忌其君未有不終於亂者也晉大夫不忌其君爲日已久自衞孫林父逐君晉卿實爲之主其後意如出君又從而把持之翼助他國之亂臣皆有欲爲亂之心也而其君防然不悟一聽其所爲及是而三卿俱叛豈一朝一夕之故哉

晉趙鞅歸於晉

【左傳】韓魏以趙氏爲請十二月辛未趙鞅入於絳盟於公宮

【公羊傳】此叛也其言歸何以地正國也其以地正國柰何晉趙鞅取晉陽之甲以逐荀寅與士吉射荀寅與士吉射者曷爲者也君側之惡人也此逐君側之惡人曷爲以叛言之無君命也

【谷梁傳】此叛也其以歸言之何也貴其以地反也【以晉陽歸晉】貴其以地反則是大利也非大利也許悔過也許悔過則何以言叛也以地正國也以地正國則何以言叛其入無君命也

歸易辭也韓魏爲之請晉侯許之復而寅與吉射去國出奔無有難之者故其歸爲易春秋書之以著叛逆之臣安然歸國見晉之無人也叛臣至於書歸則佚賊不足錄矣先儒以歸爲善辭遂謂鞅有叛迹而無叛心非也衞孫林父亦書歸何善之有

薛弒其君比

稱國以弒與晉州蒲莒庶其吳僚同國小而其事失傳無可考矣

【附錄左傳】初衞公叔文子朝而請享靈公【欲令公臨其家】退見史防而告之史防曰子必禍矣子富而君貪罪其及子乎文子曰然吾不先告子是吾罪也君旣許我矣其若之何史防曰無害子臣可以免【言能執臣禮】富而能臣必免於難上下同之【言尊卑皆然】戌也驕其亡乎【戌文子之子】富而不驕者鮮吾惟子之見驕而不亡者未之有也戌必與焉及文子卒衞侯始惡於公叔戌以其富也公叔戌又將去夫人之黨【靈公夫人南子黨宋朝之徒】夫人愬之曰戌將爲亂

十有四年春衞公叔戌來奔衞趙陽出奔宋【衞趙陽公羊谷梁作晉趙陽】

【左傳】十四年春衞侯逐公叔戌與其黨故趙陽奔宋戌來奔【終前傳史魚之言】

【附錄左傳】梁嬰父惡董安於謂知文子曰不殺安於使終爲政於趙氏趙氏必得晉國盍以其先發難也討於趙氏文子使告於趙孟曰範中行氏𨿽信爲亂安於則發之是安於與謀亂也晉國有命始禍者死二子旣伏其罪矣敢以告【告使討安於】趙孟患之安於曰我死而晉國寧趙氏定將焉用生人誰不死吾死莫矣乃縊而死趙孟屍諸市而告於知氏曰主命戮罪人安於旣伏其罪矣敢以告知伯從趙孟盟【知伯荀躒】而後趙氏定祀安於於廟【趙氏廟】

二月辛巳楚公子結陳公孫佗人帥師滅頓以頓子牂歸【二月公羊作三月孫公羊作子牂公羊作牄】

【左傳】頓子牂欲事晉背楚而絕陳好二月楚滅頓楚患列國百餘年柏舉旣敗其威始戢諸侯皆貳而陳猶比而從之至是國勢漸復以頓棄楚卽晉與召陵之會而陳舊嘗圍頓與之有怨遂連兵滅之以動諸侯自是楚威復振滅胡疆蔡克戎蠻以通少習脇晉而晉至以京師事楚越十有八年及湣公之身而爲楚所滅矣春秋書之以罪楚之肆虐而陳助彊滅鄰實自斃也

夏衞北宮結來奔

【左傳】夏衞北宮結來奔公叔戌之故也

五月於越敗吳於檇李吳子光卒【檇公羊作醉檇李杜注吳郡嘉興縣南醉李城今檇李城在浙江嘉興縣南】

【左傳】吳伐越【報五年越入吳】越子句踐禦之【句踐允常子】陳於檇李句踐患吳之整也使死士再禽焉不動【使死士再掠陣如髙固入晉師桀石投人禽之以徇齊壘】使罪人三行屬劍於頸【以劍注頸】而辭曰二君有治【治軍旅】臣姦旗鼓【犯軍令】不敏於君之行前不敢逃刑敢歸死遂自剄也師屬之目越子因而伐之大敗之靈姑浮以戈擊闔廬【姑浮越大夫】闔廬傷將指取其一屨【其足大指見斬遂失屨姑浮取之】還卒於陘去檇李七里【釋經所以不書滅】夫差使人立於庭【夫差闔廬嗣子】苟出入必謂己曰夫差而忘越王之殺而父乎則對曰惟不敢忘三年乃報越【後三年哀元年】

書敗詐戰也系卒於敗下見以傷卒不書滅還兵而隕非陣歿者比去檇李未逺故不地

公會齊侯衞侯於牽【牽公羊作堅又作掔杜注魏郡黎陽縣東北有牽城今故牽城在直隸內黃縣之西南濬縣之北】

【左傳】晉人圍朝歌公會齊侯衞侯於脾上梁之閒【脾上梁閒柱注卽牽】謀救範中行氏【齊魯叛晉故助範中行也】析成鮒小王桃甲率狄師以襲晉【二子晉大夫範中行氏之黨】戰於絳中不克而還士鮒奔周小王桃甲入於朝歌

公至自會

秋齊侯宋公會於洮

【左傳】秋齊侯宋公會於洮範氏故也【謀救範氏】

衞鄭魯皆與齊盟惟宋尙未絕晉至是始爲此會蓋亦從於齊也傳謂牽洮二會皆謀救範中行氏是時衞有公叔戌之難宋有公子辰之難齊景不能爲二國定亂乃合謀以助晉之叛臣衞宋不能自治其叛臣而惟齊之從黨逆奬亂世變不可復問矣此春秋降爲戰國之自也

天王使石尙來歸脤【周魯之交止此書天王止此】

【公羊傳】石尙者何天子之士也【天子上士以名氏通】脤者何俎實也【實俎肉也】腥曰脤熟曰膰

【谷梁傳】脤者何也俎實也祭肉也生曰脤熟曰膰其辭石尙士也【辭猶書也】何以知其士也天子之大夫不名石尙欲書春秋【欲著名於春秋】諫曰久矣周之不行禮於魯也請行脤貴復正也

祭肉曰脤禮諸侯入朝助祭然後受俎實周衰列國職貢不修祀事不相而特使石尙歸脤於魯者蓋晉霸已失王室無所恃賴故借此以親同姓之國自是王使不見於經蓋周室益防使命不復加於諸侯矣

衞世子蒯聵出奔宋

【左傳】衞侯爲夫人南子召宋朝【南子宋女也朝宋公子舊通於南子在宋呼之】會於洮大子蒯聵獻盂於齊過宋野【蒯聵衞靈公大子盂杜注邑名就會獻之故自衞行而過宋邑】野人歌之曰旣定爾婁豬盍歸吾艾豭【婁豬求子豬也得牡則定以諭南子艾老也豭牡豕以諭宋朝】大子羞之謂戲陽速曰從我而朝少君【速大子家臣少君南子】少君見我我顧乃殺之速曰諾乃朝夫人夫人見大子大子三顧速不進夫人見其色啼而走【見大子色變知欲殺己】曰蒯聵將殺余公執其手以登臺大子奔宋盡逐其黨故公孟彄出奔鄭自鄭奔齊大子告人曰戲陽速禍余戲陽速告人曰大子則禍余大子無道使余殺其母余不許將戕於余若殺夫人將以余說余是故許而弗爲以紓余死諺曰民保於信吾以信義也【使義可信不必信言】

蒯聵出奔書世子罪靈公也南子之惡甚矣其欲去世子如哀姜亂魯驪姬亂晉蓋惡其斥己之淫而以欲弒誣之靈公惑於其譖不能明辧致使奔宋宋南子家也使蒯聵果負謀殺南子之名以出乃敢奔其母家乎以此知左氏所記特南子之讒言非實錄也

衞公孟彄出奔鄭

宋公之弟辰自蕭來奔

辰奔而入叛叛而復奔三書宋公之弟著其失弟道又以見宋國之無政也書自蕭罪據邑也書來奔譏納叛也

大搜於比蒲【書搜止此】

春秋田狩之事公行者必書公公觀魚於棠公狩於郎皆是也自昭之搜紅政在三桓搜田之禮𨿽公自行皆不曰公觀下書邾子來會則公親搜明矣而不書公足以知公之不得爲政而大夫專國也

邾子來會公

諸侯相見於郤地曰會今公搜於國內而邾子來會非其地也此與公及齊侯遇於谷蕭叔朝公同來者旣非受者亦失交譏之也

城莒父及霄【莒父霄皆魯邑在今莒州境】

譏勞民與城諸防城諸鄆同例是歳無冬史闕文

【附錄左傳】冬十二月晉人敗範中行氏之師於潞【潞晉地】獲籍秦髙彊【二子黨範氏者終景王言籍父無後】又敗鄭師及範氏之師於百泉【鄭助範氏故並敗之百泉衞地在今河南衞輝府西北蘇門山下衞源也】

十有五年春王正月邾子來朝【邾朝止此】

【左傳】十五年春邾隱公來朝【隱公邾子益】子貢觀焉邾子執玉髙其容仰公受玉卑其容俯【玉朝者之贄】子貢曰以禮觀之二君者皆有死亡焉夫禮死生存亡之體也將左右周旋進退俯仰於是乎取之朝祀喪戎於是乎觀之今正月相朝而皆不度【不合法度】心已亡矣嘉事不體何以能久【嘉事朝禮】髙仰驕也卑俯替也驕近亂替近疾君爲主其先亡乎【爲此年公薨哀七年以邾子益歸傳】

邾子以前會爲未成禮於歳首復朝未幾奔魯之喪蓋削弱已甚又齊魯同盟晉霸旣失邾無所恃故懼魯而卑屈至此

鼷鼠食郊牛牛死攺卜牛

【公羊傳】曷爲不言其所食【據食角】漫也

【谷梁傳】不敬莫大焉【不敬故天災最甚】

二月辛丑楚子滅胡以胡子豹歸

【左傳】吳之入楚也【在四年】胡子盡俘楚邑之近胡者楚旣定胡子豹又不事楚曰存亡有命事楚何爲多取費焉二月楚滅胡

召陵之侵頓胡之君皆與是後楚有吳患不能報前年滅頓今復滅胡蓋不得逞於中國而吞噬小弱以快其宿憾也

夏五月辛亥郊

【公羊傳】曷爲以夏五月郊【據魯郊當卜春三正也又養牲於滌宮不過三月】三卜之運也【運轉也已卜春三正不吉復轉卜也夏三月周五月得二吉故五月郊也】

壬申公薨於髙寢

【左傳】夏五月壬申公薨仲尼曰賜不幸言而中是使賜多言者也

【谷梁傳】髙寢非正也

髙寢宮名定公乘昭公之後政在季氏値陽虎旣奔三桓亦防孔子爲政綱紀粗立正可以有爲之時而惛於女樂不竟其用至其末年會牽會洮城莒父城霄無非助亂勞民之舉魯之益弱宜矣

鄭罕達帥師伐宋【罕公羊作軒】

【左傳】鄭罕達敗宋師於老丘【罕達子齹之子老丘杜注宋地今河南陳畱縣北有老丘城】

宋公子地奔鄭鄭爲之伐宋欲取地以居之自此二國構兵與隱公初年公子馮事正相類蓋霸統旣絕諸侯無所系屬各競其私而莫之能禁也

齊侯衞侯次於渠蒢【渠蒢公羊作籧蒢宋地】

【左傳】齊侯衞侯次於籧挐謀救宋也【籧挐卽渠蒢】

五氏垂葭之次皆爲謀晉至是復出兵觀望而明年遂有伐晉之舉左氏以爲救宋非也鄭從齊方堅齊得衞得魯皆鄭謀之最後宋始附齊其交未久齊不應救宋以仇鄭且鄭非彊國合齊衞以敵之亦何懼而不果哉

邾子來奔喪【諸侯始奔喪】

【公羊傳】其言來奔喪何奔喪非禮也

【谷梁傳】喪急故以奔言之【奔喪之制日行百里故傳言急所以申匍匐之情也】周衰小國以事天子之禮事大國天子崩葬諸侯皆無奔喪會葬之事而魯君嘗奔齊晉之喪會楚之葬經不書諱之也邾子滕子來奔喪會葬而皆書者志其禮之也

秋七月壬申姒氏卒【姒谷梁作弋】

【左傳】秋七月壬申姒氏卒不稱夫人不赴且不祔也【公羊傳】姒氏者何哀公之母也何以不稱夫人哀未君也

【谷梁傳】妾辭也【不言夫人薨】哀公之母也

成風敬嬴皆書薨書夫人而定姒不書夫人書卒或謂哀公初立未成君又喪在殯不及尊其母故魯史所書如是理或然也

八月庚辰朔日有食之

九月滕子來會葬

丁巳葬我君定公雨不克葬戊午日下昃乃克葬【昃谷梁作】稷

【左傳】葬定公雨不克襄事禮也【襄成也雨而成事若汲汲於欲葬谷梁傳】葬旣有日不爲雨止禮也雨不克葬喪不以制也乃急辭也不足乎日之辭也【見宣八年葬敬嬴傳】

國君葬具無不備故不爲雨止雨不克葬譏不能葬也事與宣公葬敬嬴同葬敬嬴言日中而克葬此言日下昃乃克葬日中則裕於日昃矣故谷梁子曰乃急辭也

辛巳葬定姒

【左傳】葬定姒不稱小君不成喪也【公未葬而夫人薨不赴不祔故不稱小君反哭於寢故書葬】

【公羊傳】定姒何以書葬未逾年之君也【哀未逾年】有子則廟廟則書葬

葬不稱小君不備夫人之禮著其實也禮並有喪葬則先母而後父今定公薨在五月姒氏卒在七月喪不同月葬各有期是以先葬定公若同月則定姒當先葬矣

冬城漆

【左傳】冬城漆書不時告也【實以秋城冬乃告廟】

二喪葬事畢又興土功其困民也甚矣

日講春秋解義卷六十﹤經部﹐春秋類﹐日講春秋解義﹥

欽定四庫全書

日講春秋解義卷六十一

哀公【公名蔣定公之子蓋夫人定姒所生諡法恭仁短折曰哀】

周【敬王二十六年敬王四十一年孔子卒魯哀公十九年敬王崩子元王立此據左所載按諸本敬王崩或作哀公十七年十八年或作哀公二十年未詳孰是】

鄭【聲公七年聲公二十二年孔子卒】

齊【景公五十四年魯哀公五年景公卒安孺子荼立是年弒悼公陽生立哀十年悼公弒子簡公壬立哀十四年田常弒簡公立其弟鶩爲平公而相之専其國權齊自是爲田氏矣】

宋【景公二十三年景公三十八年孔子卒】

晉【定公十八年晉霸衰微魯哀公十三年會吳於黃池吳始稱伯】

衞【靈公四十一年魯哀公二年靈公卒孫出公輒立是年晉納衞太子蒯聵於戚父子爭國哀十五年蒯聵入是爲荘公輒出奔哀十七年荘公弒立公孫般師十二月齊伐衞立公子起執般師以歸哀十八年衞逐起輒復入】

蔡【昭侯二十五年魯哀公四年昭侯弒子成侯立】

曹【伯陽八年魯哀公八年宋滅曹】

滕【頃公十六年魯哀公四年頃公卒子隱公虞母立哀十一年隱公卒】

陳【閔公八年魯哀公十六年楚滅陳殺閔公】

杞【僖公十二年魯哀公八年僖公卒子閔公維立】

薛【恵公三年魯哀公十年恵公卒】

莒【郊公】

邾【隱公十一年魯哀公七年魯入邾執邾子益哀八年歸吳又討邾子囚諸樓臺栫之以棘使諸大夫奉子革以爲政哀十年邾子益來奔】

許【元公十年魯哀公十三年元公卒】

小邾【詳見昭公元年】

楚【昭王二十二年魯哀公六年昭王卒子恵王章立哀十六年楚白公勝殺令尹子西攻恵王葉公攻白公白公自殺恵王復國哀十八年恵王卒】

秦【恵公七年魯哀公三年恵公卒子悼公立魯哀十八年悼公卒子共公立】

吳【夫差二年魯哀公元年入越棲越於防稽越行成哀十年吳誅伍員哀十四年防晉黃池越入吳哀二十年越圍吳哀二十二年越滅吳】

越【句踐二年魯哀公元年吳入越棲於防稽以行成用大夫種範蠡爲政哀十四年入吳哀二十年圍吳哀二十一年始來聘魯哀二十二年滅吳乃以兵北渡淮與齊晉諸侯防於徐州周元王使人賜句踐胙爲伯越兵橫行於江淮東諸侯畢賀號稱霸王】

欽定四庫全書

日講春秋解義卷六十一

哀公【名蔣定公之子母定姒以敬王二十六年卽位十四年西狩獲麟春秋終諡法恭仁短折曰哀】

元年春王正月公卽位

楚子陳侯隨侯許男圍蔡

【左】元年春楚子圍蔡報柏舉也【在定四年】裏而栽【栽設版築爲圍壘周匝去蔡城一里】廣丈髙倍【壘厚一丈髙二丈】夫屯【夫兵也壘未成故令人屯守蔡】晝夜九日如子西之素【子西本計爲壘當用九日而成】蔡人男女以辧【辧別也男女各別系累而出降】使疆於江汝之閒而還【使蔡徙都於江北汝水之南欲令近楚爲私屬】蔡於是乎請遷於吳【楚還蔡人更叛楚就吳爲明年蔡遷州來】

隨屬楚不與防盟至是楚人徳其免昭王於難列於諸侯故見經許旣滅復見者楚封之也楚徙蔡於江汝之閒不書遷蔡實未遷也胡氏安國乃謂遷蔡而書圍見楚子復讎爲可恕此大失春秋之入郢者吳也楚不能報吳而摟二三小國以釋

憾於蔡旣已悖矣且楚誘殺蔡侯般而滅其國用隱太子拘蔡昭侯蔡之讎楚豈在入郢下豈蔡宜得報而楚獨不宜得報乎觀楚頻年滅頓滅胡何讎之復其志直欲蠶食小國不盡並諸侯不止耳而以復讎之說恕之誤矣

【附錄左】吳王夫差敗越於夫椒報檇李也【檇李役在定十四年夫椒杜注吳郡吳縣西南大湖中椒山通典包山一名夫椒卽西洞庭山也在今江南吳縣西南】遂入越越子以甲楯五千保於防稽【防稽杜注上防稽山也在防稽山陰縣南水經注古防山也周禮揚州之鎭在今浙江防稽縣東南】使大夫種因吳大宰嚭以行成【種越臣文種也】吳子將許之伍員曰不可臣聞之樹徳莫如滋去疾莫如盡昔有過澆殺斟灌以伐斟鄩【澆寒浞子封於過者二斟夏同姓諸侯襄四年曰澆用師滅斟灌】滅夏后相【夏后相啟孫後相失國依於二斟復爲澆所滅】後緍方娠逃出自竇【後緍相妻】歸於有仍【後緍有仍氏女】生少康焉爲仍牧正【牧官之長】惎澆能戒之【惎毒也戒備也】澆使椒求之【椒澆臣】逃奔有虞爲之庖正以除其害【虞舜後諸侯也杜注梁國有虞縣今故虞城在河南虞城縣南庖正掌膳羞之官賴此得不見殺也】虞思於是妻之以二姚而邑諸綸【思有虞君也虞思自以二女妻少康姚虞姓綸杜注虞邑今虞城縣東南有故綸城】有田一成有眾一旅【方十里爲成五百人爲旅】能布其徳而兆其謀【兆始】以收夏眾撫其官職【襄四年曰靡自有鬲氏收二國之燼以滅浞而立少康】使女艾諜澆【女艾少康臣諜也】使季杼誘豷【豷澆弟季杼少康子後杼也】遂滅過戈復禹之績【過杜注澆國戈杜注豷國】祀夏配天不失舊物今吳不如過而越大於少康或將丰之不亦難乎【言與越成是使越丰大必爲吳難】句踐能親而務施施不失人親不棄勞與我同壤而世爲仇讎於是乎克而弗取將又存之違天而長宼讎【猶言天與不取】後𨿽悔之不可食已【食消也已止也】姬之衰也日可俟也【姬吳姓】介在蠻夷而長宼讎以是求伯必不行矣弗聽退而告人曰越十年生聚而十年教訓二十年之外吳其爲沼乎【謂吳宮室廢壊當爲污池爲二十二年越入吳起本】三月越及吳平吳入越不書吳不告慶越不告敗也

鼷鼠食郊牛攺卜牛【郊牛下谷梁有角字】

夏四月辛巳郊

【谷梁】此該之變而道之也【該備也春秋書郊終於此故於此備說郊之變變謂郊非其時或牲被災害】於變之中又有言焉【於災變之中又有可善而言者】鼷鼠食郊牛角攺卜牛志不敬也郊牛日展觓角而知傷展道盡矣【展道𨿽盡所以備災之道不盡譏哀公不敬故致大變】郊自正月至於三月郊之時也夏四月郊不時也五月郊不時也夏之始可以承春以秋之末承春之始蓋不可矣【不時之中有差別夏始承春方秋之末猶爲可也】九月用郊用者不宜用者也【在成十七年】郊三卜禮也【三卜卽末以十二月上辛卜之說】四卜非禮也【僖三十一年襄十一年皆四卜】五卜彊也【成十年五卜】卜免牲者吉則免之不吉則否牛傷不言傷之者傷自牛作也故其辭緩【宣三年郊牛之口傷以牛自傷故辭緩】全曰牲傷曰牛未牲曰牛其牛一也其所以爲牛者異【己卜日成牲而傷之曰牛與未卜日未成牲之牛二者不同】有變而不郊故卜免牛也已牛矣其尙卜免之何也【災傷不復以郊怪復卜免之】禮與其亡也寧有【禮與其無卜寧嘗有卜】嘗置之上帝矣故卜而後免之不敢専也卜之不吉則如之何不免安置之系而待六月上甲始庀牲然後左右之【庀具也待具後牲然後左右前牛惟我所用不復湏卜已有新牲故也周禮曰司門掌授管鍵以啟閉國門祭祀之牛系焉然則未左右時監門者養之】子之所言者牲之變也而曰我一該郊之變而道之何也【此弟子問谷梁子之詞】我以六月上甲始庀牲十月上甲始系牲十一月十二月牲𨿽有變不道也【牲有變則攺卜牛以不妨郊事故不言其變】待正月然後言牲之變此乃所以該郊【至郊時然後言其變重其妨郊也十二月不道自前可知也至正月然後道則二月三月亦可知也此所以該郊言其變道盡】郊享道也貴其時大其禮其養牲𨿽小不備可也【享者飲食之道牲有變則攺卜牛郊日已逼庀系之禮𨿽小不備合時得禮用之可也】子不志三月卜郊何也【弟子以經不書而谷梁獨言之故復問也三月謂十二月正月二月也】郊自正月至於三月郊之時也【有變乃志常事不書】我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣【意欲郊而卜不吉故曰不從郊必用上辛者取其新潔莫先也】

定公薨未及小祥而僣行天子之郊禮釋凶服從吉則爲不孝於親矧郊之祭也喪者不敢哭凶服不敢入國門今在喪而蕆事則爲不敬於天一舉而犯三不韙焉郊之失禮未有甚於此者也

【附錄左】夏四月齊侯衞侯救邯鄲圍五鹿【趙稷以邯鄲叛範中行氏之黨也五鹿杜注晉邑】吳之入楚也【在定四年】使召陳懷公懷公朝國人而問焉曰欲與楚者右欲與吳者左陳人從田無田從黨【都邑之人無田者隨黨而立不知所與故直從所居田在西者居右在東者居左】逢滑當公而進【當公不左不右】曰臣聞國之興也以福其亡也以禍今吳未有福楚未有禍楚未可棄吳未可從而晉盟主也若以晉辭吳若何公曰國勝君亡非禍而何【楚爲吳所勝】對曰國之有是多矣何必不復小國猶復況大國乎臣聞國之興也視民如傷是其福也【如傷恐驚動】其亡也以民爲土芥是其禍也楚𨿽無徳亦不艾殺其民吳日敝於兵暴骨如莽【艸之生於廣野莽莽然故曰艸莽】而未見徳焉天其或者正訓楚也禍之適吳其何日之有陳侯從之及夫差克越乃修先君之怨秋八月吳侵陳修舊怨也【言吳不修徳而修怨所以亡】

秋齊侯衞侯伐晉

【左】齊侯衞侯防於幹侯救範氏也師及齊師衞孔圉鮮虞人伐晉取蒲【魯師不書非公命也孔圉孔蒸鉏曽孫鮮虞狄帥賤故不書蒲晉地今趙州城內有蒲社】

前此齊衞伐晉夷儀河內皆不書諸侯猶有所忌未成乎伐也至是晉益衰無異於列國齊衞遂連兵伐之春秋特書以著霸統之絕也王道盡而霸統復亡世變於是窮矣

【附錄左】吳師在陳楚大夫皆懼曰闔廬惟能用其民以敗我於柏舉今聞其嗣又甚焉將若之何子西曰二三子卹不相睦無患吳矣昔闔廬食不二味居不重席室不崇壇【平地作室不起壇也】器不彤鏤【彤丹也鏤刻也】宮室不觀【觀臺榭】舟車不飾衣服財用擇不取費【選取堅厚不尙細靡】在國天有菑癘親巡其孤寡而共其乏困在軍熟食者分而後敢食【必湏軍士皆分熟食不敢先食分猶徧也】其所嘗者卒乘與焉【所嘗甘珍】勤卹其民而與之勞逸是以民不罷勞死知不曠【知身死不見曠棄】吾先大夫子常易之所以敗我也今聞夫差次有臺榭陂池焉【過再宿曰次積土爲髙曰臺有木曰榭鄣澤曰陂積水曰池】宿有妃嬙嬪禦焉【妃嬙貴者嬪禦賤者皆內官】一日之行所欲必成玩好必從珍異是聚觀樂是務視民如讎而用之日新夫先自敗也已安能敗我【爲二十二年越滅吳張本】

冬仲孫何忌帥師伐邾

邾之事魯至矣前年邾子來奔喪今逾年而遽伐之蓋魯之彊臣利取邾田不復知有禮義也

【附錄左】冬十月晉趙鞅伐朝歌【討範中行氏】

二年春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹【書盟止此句繹杜注邾地應在今山東鄒縣境】

【左】二年春伐邾將伐絞【絞杜注邾邑當在今滕縣境】邾人愛其土故賂以漷沂之田而受盟

【谷梁】取漷東田漷東未盡也及沂西田沂西未盡也【以其言東西則知其未盡也】三人伐而二人盟何也各盟其得也【季孫不得田故不與盟】

邾自昭公時愬魯於晉叔孫季孫見執今晉失霸邾子懼比來朝防三卿猶以爲憾帥師伐取其田復盟以要之三子皆書不舉重者各將其兵政不自公出也三人伐而二人盟谷梁以爲各盟其所得也莫彊於季孫何獨無得季氏志在滅邾二田不足充其欲又以昭公伐意如陽虎囚桓子皆賴叔仲之救故以田歸二家使與邾盟以示已不屑與且包藏禍心欲復圖其國而未肯盟也

夏四月丙子衞侯元卒

【左】初衞侯遊於郊子南僕【子南靈公子郢】公曰余無子將立女【蒯聵奔無太子】不對他日又謂之對曰郢不足以辱社稷君其攺圖君夫人在堂三揖在下【三揖卿大夫士也孤卿特揖大夫以其等旅揖士旁三揖見周禮司士】君命祗辱夏衞靈公卒夫人曰命公子郢爲大子君命也對曰郢異於他子【言用意不同】且君沒於吾手【言公歿時已在左右】若有之郢必聞之且亡人之子輒在【輒蒯聵之子出公也靈公適孫】乃立輒

滕子來朝【滕朝止此諸侯來朝亦止此】

晉趙鞅帥師納衞世子蒯聵於戚

【左】六月乙酉晉趙鞅納衞大子於戚宵迷陽虎曰右河而南必至焉【戚在河東是時晉軍已渡河師夜行失道陽虎憶渡處在戚之北河旣北流據水所向則東爲右故欲出河右而南行也】使大子絻【絻始喪之服】八人衰絰僞自衞逆者【欲爲衞人逆故衰絰成服】告於門哭而入遂居之【公羊】戚者何衞之邑也曷爲不言入於衞父有子子不得有父也【明父得有子而廢之子不得有父之所有故奪其國】

【谷梁】納者內弗受也帥師而後納者有伐也何用弗受也以輒不受也以輒不受父之命受之王父也信父而辭王父則是不尊王父也其弗受以尊王父也蒯聵之出與納春秋再以世子書則知蒯聵爲無辜而被此名以出故正其名而謂之世子所謂與之繼世者也書納於戚見爲輒所拒而不得入於衞也程子謂縱令蒯聵得罪於父不得復立輒亦不得背父而不與其國爲輒計者委於所可立使不失君之社稷而身從父則義矣谷梁尊王父之說非也

秋八月甲戌晉趙鞅帥師及鄭罕達帥師戰於鐡鄭師敗績【鐡公羊作栗又作秩杜注鐡丘名在戚城南今直隸開州北有戚城其南爲王合裏卽鐡丘也左】秋八月齊人輸範氏粟鄭子姚子般送之【子姚罕達子般駟】士吉射逆之趙鞅禦之遇於戚陽虎曰吾車少以兵車之斾與罕駟兵車先陳【斾先驅車也以先驅車益其兵車以示眾】罕駟自後隨而從之彼見吾貌必有懼心【晉人先陳鄭人隨之不知其虛實見車多必懼】於是乎防之【防合戰】必大敗之從之卜戰焦【兆不成】樂丁曰【樂丁晉大夫】詩曰爰始爰謀爰契我【詩大雅言先人事而後卜筮】謀協以故兆詢可也【詢諮詢也故兆始納衞大子卜得吉兆言今旣謀同可不湏更卜】簡子誓曰範氏中行氏反易天明【不事君也】斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡【周書作雒篇千里百縣縣有四郡】士田十萬【十萬畝也】庶人工商遂【得遂進仕】人臣隸圉免【去廝役】志父無罪君實圖之【志父趙簡子之攺名也言已事濟君當圖其賞】若其有罪絞縊以戮桐棺三寸不設屬辟【屬辟棺之重數王棺四重君再重大夫一重】素車朴馬【以載柩】無入於兆【兆葬域】下卿之罰也【爲眾設賞自設罰所以能克敵】甲戌將戰郵無卹禦簡子【郵無卹王良也】衞大子爲右登鐡上望見鄭師眾大子懼自投於車下子良授大子綏而乘之曰婦人也【言其怯】簡子巡列曰畢萬匹夫也七戰皆獲有馬百乘死於牖下【畢萬晉獻公卿也皆獲有功死於牖下言得壽終】羣子勉之死不在宼【言有命】繁羽禦趙羅宋勇爲右【三子晉大夫】羅無勇麇之【麇束縛也】吏詰之禦對曰痁作而伏【痁瘧疾也】衞大子禱曰曾孫蒯聵敢昭告皇祖文王烈祖康叔文祖襄公【蒯聵襄公之孫】鄭勝亂從【勝鄭聲公名釋君助臣爲從亂】晉午在難【午晉定公名】不能治亂使鞅討之【鞅簡子名】蒯聵不敢自佚備持矛焉【戎右持矛】敢告無絕筋無折骨無面傷以集大事無作三祖羞大命不敢請佩玉不敢愛【不敢愛故以祈禱】鄭人擊簡子中肩斃於車中【斃踣也】獲其蠭旗【蠭旗旗名】大子救之以戈鄭師北獲溫大夫趙羅【羅無勇故鄭師𨿽北猶獲羅】大子復伐之鄭師大敗獲齊粟千車趙孟喜曰可矣【趙孟簡子】傅傁曰【傁簡子屬也】𨿽克鄭猶有知在憂未艾也初周人與範氏田公孫尨稅焉【尨範氏臣爲範氏收周人所與田之稅】趙氏得而獻之【得尨以獻簡子】吏請殺之趙孟曰爲其主也何罪止而與之田【還其所稅】及鐡之戰以徒五百人有攻鄭師取蠭旗於子姚之幕下獻曰請報主徳追鄭師姚般公孫林殿而射前列多死【晉前列】趙孟曰國無小旣戰簡子曰吾伏弢嘔血【弢弓衣】鼓音不衰今日我上也【功爲上】大子曰吾救主於車退敵於下我右之上也郵良曰我兩靷將絕吾能止之【止使不絕】我禦之上也駕而乘材兩靷皆絕【材橫木明細小也言簡子不讓下自伐】

春秋捨齊秦楚外無與晉戰者蓋無能與晉敵也今以蕞爾之鄭而趙鞅帥師與戰幸而勝之其衰甚矣書及所以辧主客皆言帥師其眾敵也

冬十月葬衞靈公

十有一月蔡遷於州來蔡殺其大夫公子駟【書遷止此左】吳泄庸如蔡納聘而稍納師師畢入眾知之【泄庸吳大夫元年蔡請遷於吳中悔故因聘襲之】蔡侯告大夫殺公子駟以說【言不時遷者駟之爲】哭而遷墓【將遷與先君辭故哭】冬蔡遷於州來

州來滅於吳蔡之徙此實吳人遷之而經以自遷爲文者楚旣疆蔡蔡背楚請遷於吳而中悔及其事急又委罪執政謀之不臧誰之咎也故經以自遷爲文而殺公子駟則書大夫而稱國見君與用事大臣擅殺之而不以其罪也

三年春齊國夏衞石曼姑帥師圍戚

【左】三年春齊衞圍戚求援於中山【中山鮮虞】

【公羊】齊國夏曷爲與衞石曼姑帥師圍戚伯討也此其爲伯討柰何曼姑受命乎靈公而立輒【靈公者蒯聵之父】以曼姑之義爲固可以拒之也【拒之者爲靈公命故】輒者曷爲者也蒯聵之子也然則曷爲不立蒯聵而立輒蒯聵爲無道靈公逐蒯聵而立輒然則輒之義可以立乎曰可其可柰何不以父命辭王父命【不以蒯聵命辭靈公命】以王父命辭父命是父之行乎子也【重本尊統之義】不以家事辭王事【以父見廢故辭讓不立是家私事】以王事辭家事是上之行乎下也

【谷梁】此衞事也其先國夏何也子不圍父也不系戚於衞者子不有父也【子有父者戚系衞則爲大夫屬於衞】

主兵者衞也而齊助子圍父逆亂人倫莫甚於此故惡其不義以爲兵首所以深罪其黨惡而訓天下後世討亂賊之法也戚不書衞承前納衞世子蒯聵之文也其義與圍宋彭城異者彭城已披於楚故還系之宋戚衞地而衞世子居之何用復書衞乎

夏四月甲午地震

五月辛夘桓宮僖宮災

【左】夏五月辛夘司鐸火【司鐸宮名】火逾公宮桓僖災【桓公僖公廟】救火者皆曰顧府【言常人愛財】南宮敬叔至命周人出禦書俟於宮【敬叔孔子弟子南宮閱周人司周書典籍之官禦書進於君者也】曰庀女而不在死【庀具也】子服景伯至命宰人出禮書【景伯子服何也宰人冡宰之屬】以待命命不共有常刑校人乘馬巾車脂轄【校人掌馬巾車掌車乘馬使四四相從爲駕之易以脂膏轄爲行之易】百官官備府庫愼守官人肅給【國有火災恐有變難故愼爲備】濟濡帷幕郁攸從之【濡物於水出用爲濟鬰攸火气也從之爲備】蒙葺公屋【以濡物冒覆公室】自大廟始外內以悛【悛次也先尊後卑以次救之】助所不給有不用命則有常刑無赦公父文伯至命校人駕乘車【備緩急】季桓子至禦公立於象魏之外【象魏門闕】命救火者傷人則止財可爲也命蔵象魏【周禮正月縣教令之法於象魏使萬民觀之故謂其書爲象魏】曰舊章不可亡也富父槐至曰無備而官辦者猶拾沈也【槐富父終生之後沈汁也言不備而責辦不可得】於是乎去表之槀【表表火道風所向者去其槀積】道還公宮【開除道周匝公宮使火無相連】孔子在陳聞火曰其桓僖乎【言桓僖親盡而廟不毀宜爲天所災】

【公羊】此皆毀廟也其言災何復立也曷爲不言其復立【據立武宮言立】春秋見者不復見也【於哀公時立卽於哀公時災旣書災則立可見故得省文】何以不言及【據雉門及兩觀】敵也【親過髙祖親疏敵等】何以書記災也

【谷梁】言及則祖有尊卑【解經不言及僖】由我言之則一也【逺祖恩無差降如一故不言及】

桓僖親盡而宮存者蓋季氏出於桓立於僖世専國政隆其私恩而不毀焉耳不書及二宮分明且祖無尊卑也

季孫斯叔孫州仇帥師城啟陽【啟公羊作開啟陽本鄅國後屬魯杜注瑯琊開陽縣今山東沂州北有故城】

啟陽故鄅國昭十八年邾人襲鄅鄅子從帑於邾其地在邾東鄙近費魯旣取漷東沂西田因奪而城之懼其難故以師季氏以叔孫附已故與同城而地則季氏得之

宋樂髠帥師伐曹

曹奉樂大心入蕭以叛宋方有亂故且從齊盟未暇致討今聞齊景耄而無畏扵齊故修曹之怨也

【附錄左傳】劉氏範氏世爲婚姻【劉氏周卿士範氏晉大夫】萇事劉文公【爲之屬大夫】故周與範氏趙鞅以爲討六月癸夘周人殺萇【終違天之禍】

秋七月丙子季孫斯卒

【左】秋季孫有疾命正常曰無死【正常桓子之寵臣欲付以後事故敕令勿從已死】南孺子之子男也則以告而立之【南孺子季桓子之妻言若生男告公而立之】女也則肥也可【肥康子】季孫卒康子卽位旣葬康子在朝【在公朝也】南氏生男正常載以如朝告曰夫子有遺言命其圉臣曰南氏生男則以告於君與大夫而立之今生矣男也敢告遂奔衞康子請退【退辟位也】公使共劉視之【共劉魯大夫】則或殺之矣乃討之【討殺者】召正常正常不反【畏康子也】

蔡人放其大夫公孫獵於吳

獵蓋駟之黨蔡實背楚迋吳以自啟釁而委之罪故不去其官而稱人言國亂無政眾人擅放之也

冬十月癸夘秦伯卒

叔孫州仇仲孫何忌帥師圍邾

邾子已受盟於句繹今逾年而復圍之其棄信肆虐甚矣

【附錄左】冬十月晉趙鞅圍朝歌師於其南【範中行所在】荀寅伐其郛【伐其北郭圍】使其徒自北門入已犯師而出【使在外救已之徒擊趙氏圍之北門因外內攻得出】癸丑奔邯鄲十一月趙鞅殺士臯夷惡範氏也

四年春王二月庚戌盜殺蔡侯申【二月公羊作三月殺公羊谷梁作弒左】四年春蔡昭侯將如吳諸大夫恐其又遷也承【承懲也蓋楚言】公孫翩逐而射之【翩蔡大夫】入於家人而卒以兩矢門之【翩以矢自守其門】眾莫敢進文之鍇後至【鍇蔡大夫】曰如墻而進多而殺二人【並行如墻俱進】鍇執弓而先翩射之中肘鍇遂殺之故逐公孫辰而殺公孫姓公孫旴【旴卽霍也公羊傳】弒君賤者窮諸人此其稱盜以弒何【據宋人弒其君處臼稱人】賤乎賤者也【賤於稱人者】賤乎賤者孰謂謂罪人也【蔡侯近罪人卒逢其禍故以爲人君深戒】

【谷梁】稱盜以弒君不以上下道道也【以上下道道者若衞祝吁弒其君完之類是直稱盜不在人倫之序】內其君而外弒者不以弒道道也【襄七年鄭伯將防中國其臣欲從楚不勝其臣弒而死不使夷狄之民加乎中國之君故曰鄭伯髠原如防未見諸侯丙戌卒於操是不以弒道道也】春秋有三盜微殺大夫謂之盜【十三年冬盜殺陳夏區夫是】非所取而取之謂之盜【定八年陽貨取寶玉大弓是】辟中國之正道以襲利謂之盜【卽殺蔡侯申者是】稱盜稱殺竊而未得其主名也左氏以弒蔡侯爲公孫翩旣得其主名翩𨿽賤亦當從齊邴歜閻職弒商人之例而書人書弒則其說未可據也國君行則師從居有兵衞而爲盜所殺見蔡之無臣子也不言君盜不得君其君也以盜爲文故不得言弒其與閽弒吳子異者閽則有主名而食庶人在官者之祿也宣十七年書蔡侯申卒而此復書蔡侯申蓋冩之誤

蔡公孫辰出奔吳

書公孫辰出奔於盜殺蔡侯申之後則辰與聞乎弒矣

葬秦惠公

宋人執小邾子

伐曹執邾子蓋齊景圖霸無成而宋亦有志於爭權也與宋襄執滕子圍曹同例

夏蔡殺其大夫公孫姓公孫霍

晉人執戎蠻子赤歸於楚【蠻公羊作曼書執止此】

【左】夏楚人旣克夷虎【夷虎蠻夷叛楚者】乃謀北方左司馬眅申公壽餘葉公諸梁致蔡於負函致方城之外於繒闗【三子楚大夫也此蔡之故地人民楚因以爲邑致之者會其眾也負函繒闗杜注皆楚地負函當在今信陽州境】曰吳將溯江入郢將奔命焉爲一昔之期襲梁及霍【一昔一夜也僞辭當備吳夜結期明日便襲梁霍使不知之梁霍杜注梁河南梁縣西南故城也梁南有霍陽山皆蠻子之邑】單浮余圍蠻氏蠻氏潰【浮余楚大夫】蠻子赤奔晉陰地【陰地杜注河南山北自上雒以東至陸渾】司馬起丰析與狄戎【楚司馬眅也丰析杜注析縣屬南鄕郡析南有丰鄕皆楚邑今河南淅川縣及內鄕縣之西北境皆析地也丰鄕城在淅川縣西南此二邑人及戎狄】以臨上雒左師軍於菟和【菟和杜注山在上雒東今陜西商州東有菟和山】右師軍於倉野【倉野杜注在上雒縣今商州東南有倉野聚】使謂陰地之命大夫士蔑曰【命大夫別縣監尹】晉楚有盟好惡同之若將不廢寡君之願也不然將通於少習以聽命【少習杜注商縣武闗也今武闗在商州東少習山下言將開道以伐晉】士蔑請諸趙孟趙孟曰晉國未寧安能惡於楚必速與之士蔑乃致九州之戎【九州戎在晉陰地陸渾者】將裂田以與蠻子而城之【以詐蠻子】且將爲之卜【卜城】蠻子聽卜遂執之與其五大夫以畀楚師於三戶【三戶杜注丹水縣北有三戶亭今三戶城在淅川縣西南】司馬致邑立宗焉以誘其遺民【楚復詐爲蠻子作邑立其宗主】而盡俘以歸

【公羊】赤者何戎曼子之名也其言歸於楚何【據執曹伯畀宋人不言歸於宋】子北宮子曰辟伯晉而京師楚也【晉人執戎曼子歸於楚若不書戎曼子名則與伯執歸京師同文故辟其文而名之】

霸主執列國之君歸於京師正也今執而與楚宜從執曹伯畀宋人之例乃與歸於京師同文以著世變見情實晉與天下諸侯皆有罪焉耳

城西郛

六月辛丑亳社災【亳公羊作蒲】

【公羊】蒲社者何【據鼓用牲於社不言蒲】亡國之社也社者封也【封土爲社】其言災何【據封土非火所能燒】亡國之社蓋揜之揜其上而柴其下【故火得燒之揜柴之者絕不得使通天地四方以爲有國者戒】蒲社災何以書記災也

【谷梁】亳社者亳之社也亳亡國也【亳卽殷也殷都亳故謂之亳】亡國之社以爲廟屏戒也【立亳社於廟外以爲屏蔽取其不得通天人君瞻之而致戒心】其屋亡國之社不得逹上也

記曰防國之社屋之武王克商班其社於諸侯使爲鑑戒屋之故有災據左氏七年以邾子益來獻於亳社則新作亳社之屋可知矣不書者以其當作故不志也

秋八月甲寅滕子結卒

冬十有二月葬蔡昭公

葬滕頃公

【附錄左】秋七月齊陳乞施衞寧跪救範氏【陳乞僖子施多】庚午圍五鹿九月趙鞅圍邯鄲冬十一月邯鄲降荀寅奔鮮虞趙稷奔臨【臨杜注晉邑今直隸臨城縣東有故城】十二月施逆之遂墮臨【逆稷納之他邑以臨險固故毀之】國夏伐晉取邢任欒鄗逆畤陰人盂壺口【八邑杜注晉地欒在趙國平縣西北鄗卽髙邑縣也潞縣東有壺口關今直隸欒城縣及趙州北境皆古欒邑地柏鄕縣北故城鎭卽故鄗城地逆畤水經注謂之曲逆水今曲逆故城在完縣東南壺口關在山西黎城縣東北大行山口】防鮮虞納荀寅於栢人【柏人杜注晉邑趙國柏人縣今直隸唐山縣西有故城】

五年春城毗【毗公羊作比又作芘】

夏齊侯伐宋

定十四年齊與宋防洮至此忽伐之者齊方挾諸侯以伐晉而宋人伐曹執小邾子欲與爭霸故討之然景公內實不能正其國而惟力是競是以鄭衞魯宋𨿽從之而不心服也

晉趙鞅帥師伐衛

【左】五年春晉圍柏人荀寅士吉射奔齊初範氏之臣王生惡張栁朔言諸昭子使爲柏人【爲柏人宰也昭子範吉射】昭子曰夫非而讎乎對曰私讎不及公好不廢過惡不去善義之經也臣敢違之及範氏出【出柏人奔齊】張栁朔謂其子爾從主勉之我將止死王生授我矣【授我死節】吾不可以僣之【僣不信也】遂死於柏人【爲吉射距晉伐死】夏趙鞅伐衞範氏之故也遂圍中牟

是時齊方弱晉而列國諸侯堅於黨齊者衞鄭耳荀寅士吉射乃趙鞅之讎衞實庇之鞅度齊兵力彊盛未可與爭寅射附衞未可猝動於是計納蒯聵以爲衞主故爲之伐衞前此晉師皆書侵此獨書伐者趙鞅欲釋私憾故用大師而伐國圍邑志在必克也

秋九月癸酉齊侯杵臼卒【杵公羊作處】

【左】齊燕姬生子不成而死【燕姬景公夫人不成未冠也】諸子鬻姒之子荼嬖【諸子庶公子也鬻姒景公妾荼安孺子】諸大夫恐其爲大子也言於公曰君之齒長矣未有大子若之何公曰二三子閒於憂虞則有疾疢亦姑謀樂何憂於無君【景公意欲立荼而未故以此言塞大夫請】公疾使國恵子髙昭子立荼【恵子國夏昭子髙張】寘羣公子於萊【萊杜注齊東鄙邑今山東黃縣東南有萊子城】秋齊景公卒冬十月公子嘉公子駒公子黔奔衞公子鉏公子陽生來奔【皆景公子在萊者】萊人歌之曰景公死乎不與埋三軍之事乎不與謀師乎師乎何黨之乎【師眾也黨所也之往也稱諡蓋葬後而爲此歌哀羣公子失所】

冬叔還如齊

閏月葬齊景公

【公羊】閏不書此何以書【遽楚子昭卒不書閏】喪以閏數也【謂喪服大功以下諸喪當以閏月爲數】喪曷爲以閏數【據卒不書閏】喪數略也【略猶殺也以恩殺故並閏數】

【谷梁】不正其閏也【閏月附月之餘日喪事不數】

凡喪以年斷者不以閏數以月斷者則以閏數三年之喪二十五月而畢苟數閏則二年內已有二十五月安得謂之三年且以閏數而書則崩薨卒葬凡有閏者皆宜書何獨書於此故知書閏者譏其以閏月葬失喪事不數之義也

【附錄左】鄭駟秦富而侈嬖大夫也而常陳卿之車服於其庭鄭人惡而殺之子思曰詩曰不解於位民之攸塈【子思子產子國參也詩大雅攸所也塈息也】不守其位而能久者鮮矣商頌曰不僣不濫不敢怠皇命以多福【僣差也濫溢也皇暇也言駟秦違詩商頌故受禍】

日講春秋解義卷六十一

欽定四庫全書

日講春秋解義卷六十二

哀公

六年春城邾瑕【瑕公羊作葭書城止此邾瑕杜注任城亢父縣北有邾婁城在今山東濟寧州南】

邾瑕如魯濟之類魯有負瑕故稱邾以別之不書取蓋未嘗取而彊城見魯之弱邾也

晉趙鞅帥師伐鮮虞

【左】六年春晉伐鮮虞治範氏之亂也【四年鮮虞納荀寅於柏人】昭十二年楚防方熾而晉伐鮮虞十五年楚平初立布徳於諸侯而荀吳再伐之定四年召陵罷防士鞅及衞孔圉防伐五年吳方入郢士鞅又伐之於是盡失諸侯此年復有趙鞅之師則晉霸之衰皆由諸大夫貪伐鮮虞以自封殖故也

吳伐陳

【左】吳伐陳復修舊怨也【元年未得志故】楚子曰吾先君與陳

有盟不可以不救乃救陳師於城父【陳盟在昭十三年】

夏齊國夏及髙張來奔

【左】齊陳乞僞事髙國者【髙張國夏受命立荼陳乞欲害之故先僞事焉】每朝必驂乘焉所從必言諸大夫【言其罪過】曰彼皆偃蹇將棄子之命【偃蹇驕傲】皆曰髙國得君必偪我盍去諸固將謀子子早圖之圖之莫如盡滅之需事之下也【需疑也】及朝則曰彼虎狼也【彼謂諸大夫】見我在子之側殺我無日矣請就之位【欲與諸大夫謀髙國故求就之】又謂諸大夫曰二子者禍矣【言髙國二子】恃得君而欲謀二三子曰國之多難貴寵之由盡去之而後君定旣成謀矣盍及其未作也先諸作而後悔亦無及也大夫從之夏六月戊辰陳乞鮑牧【牧鮑圉孫】及諸大夫以甲入於公宮昭子聞之與恵子乘如公【昭子髙張恵子國夏】戰於荘敗【髙國敗也荘六軌之道】國人追之國夏奔莒遂及髙張晏圉施來奔【圉晏嬰之子圉施不書非卿】

陳乞將立陽生故先逐國髙國髙奔而後陳乞弒君之謀得遂矣故先書二卿之奔於弒君之前以著難所自作而國髙不能衞上委君而逃之罪亦見矣

叔還防吳於柤

齊景旣卒吳欲爭霸魯先往會之

秋七月庚寅楚子軫卒

【左】秋七月楚子在城父將救陳卜戰不吉卜退不吉王曰然則死也再敗楚師不如死【前已敗於柏舉今若退還亦是敗】棄盟逃讎亦不如死死一也其死讎乎命公子申爲王不可則命公子結亦不可則命公子啟【申子西結子期啟子閭皆昭王兄】五辭而後許將戰王有疾庚寅昭王攻大冥【大冥杜注陳地在今河南項城縣境吳師所在也】卒於城父子閭退曰君王捨其子而讓羣臣敢忘君乎從君之命順也【從命許立】立君之子亦順也二順不可失也與子西子期謀潛師閉塗逆越女之子章立之而後還【閉塗不通外使也越女昭王妾章恵王】是嵗也有云如眾赤鳥夾日以飛三日楚子使問諸周大史周大史曰其當王身乎【日爲人君妖气守之故以爲當王身云在楚上惟楚見之故禍不及他國】若禜之可移於令尹司馬【禜禳也】王曰除腹心之疾而置諸股肱何益不谷不有大過天其夭諸有罪受罰又焉移之遂弗禜初昭王有疾卜曰河爲祟王弗祭大夫請祭諸郊王曰三代命祀祭不越望【諸侯望祀竟內山川星辰】江漢雎漳楚之望也【四水在楚界】禍福之至不是過也不谷𨿽不徳河非所獲罪也遂弗祭孔子曰楚昭王知大道矣其不失國也宜哉夏書曰惟彼陶唐帥彼天常有此冀方今失其行亂其紀綱乃滅而亡【夏書五子之歌也唐虞及夏同都冀州不易地而亡由於不知大道故】又曰允出玆在玆由已率常可矣【夏書大禹謨言信出已則福亦在已附錄左】八月齊邴意玆來奔【髙國黨】

齊陽生入於齊齊陳乞弒其君荼【荼公羊作捨】

【左】陳僖子使召公子陽生【僖子陳乞召在七月今在八月下記事之次】陽生駕而見南郭且於【且於齊公子鉏與陽生同奔居魯南郭】曰嘗獻馬於季孫不入於上乘故又獻此請與子乘之【畏在家人聞其言故欲二人共載以試馬爲辭】出萊門而吿之故【魯郭門也】闞止知之先待諸外【闞止陽生家臣子我也待外欲俱去】公子曰事未可知反與壬也處【壬陽生子簡公】戒之遂行【戒使無泄言】逮夜至於齊國人知之【故以昏至不欲令人知也國人知而不言言陳氏得眾】僖子使子士之母養之【隠於僖子家內子士母僖子妾】與饋者皆入【僖子又令陽生隨饋食之人入處公宮】冬十月丁夘立之將盟【盟諸大夫】鮑子醉而往其臣差車鮑點曰【點鮑牧臣也差車主車之官】此誰之命也陳子曰受命於鮑子遂誣鮑子曰子之命也【見其醉故誣之】鮑子曰女忘君之爲孺子牛而折其齒乎而背之也【孺子荼也景公嘗銜防爲牛使荼牽之荼頓地故折其齒】悼公稽首曰【悼公陽生】吾子奉義而行者也若我可不必亡一大夫【言已可爲君必不怨鮑子】若我不可不必亡一公子【公子自謂也恐鮑子殺已故要之】義則進否則退敢不惟子是從廢興無以亂則所願也鮑子曰誰非君之子乃受盟使胡姬以安孺子如賴【胡姬景公妾也安孺子之號賴杜注齊邑】去鬻姒【荼之母】殺王甲拘江說囚王豹於句竇之丘【三子景公嬖臣荼之黨也】公使朱毛告於陳子曰【朱毛齊大夫】微子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎以齊國之困困又有憂【內有饑荒之困又有兵革之憂】少君不可以訪是以求長君庶亦能容羣臣乎不然夫孺子何罪毛復命公悔之【悔失言】毛曰君大訪於陳子而圖其小可也【大謂國政小謂殺荼】使毛遷孺子於駘不至殺諸野幕之下葬諸殳冒淳【恐駘人不從故毛駐於野張帳而殺之駘杜注齊邑殳冒淳杜注地名路史殳成國一名冒澤實以冬殺經書秋者史書秋記始事遂連其死通以秋告魯】

【公羊】弒而立者不以當國之辭言之此其以當國之辭言之何【據齊公子商人弒其君捨而立書公子】爲諼也此其爲諼柰何景公謂陳乞曰吾欲立捨何如陳乞曰所樂乎爲君者欲立之則立之不欲立則不立【貴自専也】君如欲立之則臣請立之陽生謂陳乞曰吾聞子蓋將不欲立我也陳乞曰夫千乘之主將廢正而立不正必殺正者【晉世子申生是也】吾不立子者所以生子者也走矣與之玉節而走之【節信也析玉與陽生畱其半爲後當迎之合以爲信防稱矯也奔不書者未立爲嗣】景公死而捨立陳乞使人迎陽生於諸其家【於諸寘也齊人語也】除景公之喪【期而小祥服期者除】諸大夫皆在朝陳乞曰常之母有魚菽之祭【常陳乞子重難言其妻故云爾齊俗婦人首祭事言魚豆者示薄陋無所有】願諸大夫之化我也【言欲以薄陋餘福共宴飲】諸大夫皆曰諾於是皆之陳乞之家坐陳乞曰吾有所爲甲【甲鎧】請以示焉諸大夫皆曰諾於是使力士舉巨囊而至於中霤【巨囊大囊中央曰中霤】諸大夫見之皆色然而駭【色然驚駭貌】開之則闖然公子陽生也【闖出頭貌】陳乞曰此君也已諸大夫不得已皆逡巡北面再拜稽首而君之爾【知陳乞有備故不得已遂君之】自是往弒捨

【谷梁】陽生入而弒其君以陳乞主之何也不以陽生君荼也其不以陽生君荼何也陽生正荼不正不正則其曰君何也荼𨿽不正己受命矣【己受命於景公而立故可言君】入者內弗受也荼不正何用弗受以其受命可以言弗受也【先君已命立之於義可以拒之】陽生其以國氏何也取國於荼也陽生之入與小白書入同然小白之入齊無君陽生之入齊有君則不得與小白比系陽生於齊者以上文無所防下不言歸不書齊陽生將不知其爲何國公子非以其當有國而系之齊也弒荼者朱毛得國者陽生曷爲不以罪齊無知者罪陽生而歸獄於乞於是齊政由陳氏矣彼陽生者一亡公子而已乞不有無君之心則陽生何由而入荼何自而弒春秋明正其罪所以正首惡杜亂源也

冬仲孫何忌帥師伐邾

旣城瑕則邾無所恃故明年遂有入邾之役此其始事也

宋向巢帥師伐曹

七年春宋皇瑗帥師侵鄭

【左】七年春宋師侵鄭鄭叛晉故也【定八年鄭始叛】

宋連嵗有事於曹意鄭爲援而侵之左氏以爲爲晉故也宋之叛晉久矣豈復爲晉討鄭乎

晉魏曼多帥師侵衞

【左】晉師侵衛衛不服也【五年晉伐衛至今未服】

夏公防吳於鄫【鄫谷梁作繒】

【左】夏公防吳於鄫【吳欲霸中國】吳來徴百牢子服景伯對曰先王未之有也吳人曰宋百牢我【是時吳過宋得百牢】魯不可以後宋且魯牢晉大夫過十【晉大夫範鞅也在昭二十一年】吳王百牢不亦可乎景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣【有常數】若亦棄禮則有淫者矣【淫過也】周之王也制禮上物不過十二【上物天子之牢】以爲天之大數也【天有十二次故制禮象之】今棄周禮而曰必百牢亦惟執事吳人弗聽景伯曰吳將亡矣棄天而背本【違周爲背本】不與必棄疾於我【言放其凶疾】乃與之大宰嚭召季康子【嚭吳大夫】康子使子貢辭大宰嚭曰國君道長【蓋言君長大於道路】而大夫不出門此何禮也對曰豈以爲禮畏大國也【畏大國不敢虛國盡行】大國不以禮命於諸侯苟不以禮豈可量也寡君旣共命焉其老豈敢棄其國大伯端委以治周禮仲雍嗣之斷髮文身臝以爲飾豈禮也哉有由然也【大伯周大王之長子仲雍大伯弟也大伯仲雍讓其弟季歷俱適荊蠻遂有民眾大伯卒無子仲雍嗣立不能行禮致化故效吳俗言其權時制宜以辟災害非以爲禮也端委禮衣】反自鄫以吳爲無能爲也【棄禮知其不能霸也】

比年書防吳所以著公之失謀於始而遺患於後也

秋公伐邾八月己酉入邾以邾子益來

【左】季康子欲伐邾乃饗大夫以謀之子服景伯曰小所以事大信也大所以保小仁也背大國不信【大國吳也】伐小國不仁民保於城城保於徳失二徳者危將焉保【二徳信與仁也】孟孫曰二三子以爲何如【怪諸大夫不言故指問之】惡賢而逆之【孟孫賢景伯欲使大夫不逆其言惡猶安也】對曰禹合諸侯於塗山執玉帛者萬國【諸大夫對也諸侯執玉附庸執帛】今其存者無數十焉惟大不字小小不事大也【言諸侯相伐古來已然】知必危何故不言【知伐邾必危自當言今不言者不危故也大夫以答孟孫所怪且阿附季孫】魯徳如邾而以眾加之可乎【孟孫忿答大夫言不可】不樂而出【季孟意異佞直不同故罷饗】秋伐邾及範門【邾郭門也】猶聞鐘聲【邾不禦冦】大夫諫不聽茅成子請吿於吳【成子邾大夫茅夷鴻】不許曰魯擊柝聞於邾【言其近】吳二千里不三月不至何及於我且國內豈不足【言足以距魯】成子以茅叛【茅杜注髙平西南有茅鄕亭在今山東金鄕縣西北】師遂入邾處其公宮眾師晝掠【掠取財物】邾眾保於繹【繹杜注邾山也在鄒縣北今嶧山一名邾嶧山在鄒縣東南】師宵掠以邾子益來【益邾隠公也晝夜掠言康子無法】獻於亳社【以其亡國與殷同】囚諸負瑕負瑕故有繹【負瑕杜注魯邑髙平南平陽縣西北有瑕丘城在今山東滋陽縣西前者魯得邾之繹民使在負瑕故使相就以辱之】邾茅夷鴻以束帛乘韋自請救於吳【無君命故言自】曰魯弱晉而逺吳馮恃其眾【馮依】而背君之盟辟君之執事【辟陋】以陵我小國邾非敢自愛也懼君威之不立君威之不立小國之憂也若夏盟於鄫衍【鄫衍卽鄫也】秋而背之成求而不違【言魯成其所求無違逆也】四方諸侯其何以事君且魯賦八百乘君之貳也【貳敵也魯以八百乘之賦貢於吳言其國大】邾賦六百乘君之私也【爲私屬】以私奉貳惟君圖之吳子從之【爲明年吳伐我】

【公羊】入不言伐此其言伐何內辭也若使他人然【諱獲諸侯故不舉重而兩書使若魯公伐而去他人入之以來者】邾婁子益何以名絕曷爲絕之獲也曷爲不言其獲內大惡諱也

【谷梁】以者不以者也益之名惡也【惡其不能死社稷】春秋有臨天下之言焉有臨一國之言焉有臨一家之言焉其言來者有外魯之辭焉【非已內有從外來者曰來今魯侯身自以歸而曰來是外之也】

三家欲倂邾而使公主兵蓋廹於三子不得已也獲則三家享其利討則公受其惡春秋以諱不在公故直書而不避也不言滅明年魯歸邾子禾能有其國也在外曰以歸在內曰以來內外之別也

宋人圍曹

冬鄭駟帥師救曹

【左】宋人圍曹鄭桓子思曰【桓諡】宋人有曹鄭之患也不可以不救冬鄭師救曹侵宋初曹人或夢眾君子立於社宮【社宮社也】而謀亡曹曹叔振鐸請待公孫彊許之【振鐸曺始祖】旦而求之曹無之【無所謂公孫彊者】戒其子曰我死爾聞公孫彊爲政必去之及曹伯陽卽位好田弋曹鄙人公孫彊好弋獲白雁獻之且言田弋之說說之因訪政事大說之有寵使爲司城以聽政夢者之子乃行彊言霸說於曹伯曹伯從之乃背晉而姦宋宋人伐之晉人不救築五邑於其郊曰黍丘揖丘大城鐘邘【爲明年入曹黍丘杜注梁國下邑縣西南有黍丘亭按下邑卽今河南之夏邑縣亭在縣西南揖丘當在今曺縣界大城當在今曹州界鐘當在今定陶縣界邘亦在定陶境內】

列國無盟主諸侯擅侵伐更相吞噬書圍曹罪宋也自魯救晉後凡晉楚之救皆不書此書救曹以大國不能援而諸侯自相救爲世道之窮也

八年春王正月宋公入曹以曹伯陽歸

【左】八年春宋公伐曹將還禇師子肥殿【子肥宋大夫】曺人詬之不行【詬詈辱也不行殿兵止也】師待之公聞之怒命反之遂滅曺執曺伯及司城彊以歸殺之【終曺人之夢】

【公羊】曺伯陽何以名絕曷爲絕之滅也曷爲不言其滅諱同姓之滅也何諱乎同姓之滅力能救之而不救也【力能獲邾婁而不救曺故責之】

宋公滅曺而經書入先儒以爲滅者亡國之善辭曺不書滅言自滅也考之春秋所書曺久困於宋非有大惡不幸而亡與諸國滅者無以異何獨文致其罪以爲自滅或又以爲曺亡春秋之終孔子至此不忍書滅此皆以私意穿鑿附防而不知其於義無當也宋之入曺蓋取其地而不絕其祀故不以滅吿觀孟子時有曹交爲曺君之弟則戰國之世曹尙未亡如陳蔡許滅而復存之類耳

吳伐我【書伐我始此】

【左】吳爲邾故將伐魯問於叔孫輒【輒故魯人】叔孫輒對曰魯有名而無情【有大國名無情實】伐之必得志焉退而吿公山不狃【不狃亦故魯人】公山不狃曰非禮也君子違不適讎國【違奔亡也】未臣而又伐之奔命焉死之可也【未臣所適之國若有伐本國者則可還奔命死其難】所托也則隱【曽所因托則爲之隠惡】且夫人之行也不以所惡廢鄕今子以小惡而欲覆宗國不亦難乎【輒魯公族故謂之宗國】若使子率子必辭王將使我子張病之【子張輒也】王問於子泄【子泄不狃】對曰魯𨿽無與立【緩時若無能自立】必有與斃【急則人人知懼皆將同死戰】諸侯將救之未可以得志焉晉與齊楚輔之是四讎也【與魯而四】夫魯齊晉之唇唇亡齒寒君所知也不救何爲三月吳伐我子泄率故道險從武城【故由險道欲使魯成備】初武城人或有因於吳竟田焉【僑田吳界】拘鄫人之漚菅者曰何故使吾水滋【鄫人亦僑田吳滋濁也】及吳師至拘者道之以伐武城克之【鄫人教吳必可克】王犯嘗爲之宰澹臺子羽之父好焉國人懼【王犯吳大夫故嘗奔魯爲武城宰澹臺子羽武城人孔子弟子也其父與王犯善國人懼其爲內應】懿子謂景伯若之何對曰吳師來斯與之戰何患焉且召之而至又何求焉吳師克東陽而進捨於五梧明日捨於蠶室【三邑杜注魯地東陽今名闗陽鎭在山東費縣西南又縣西有五梧城卽古五梧也蠶室亦應在縣西北境】公賔庚公甲叔子與戰於夷獲叔子與析朱鉏【公賓庚公甲叔子並析朱鉏爲三人皆同車互言之】獻於王王曰此同車必使能國未可望也【同車能俱死是國能使人故不可望得】明日捨於庚宗遂次於泗上防虎欲宵攻王捨【防虎魯大夫】私屬徒七百人三踴於幕庭【於帳前設格令士試躍之】卒三百人有若與焉【卒終也終得三百人任行有若孔子弟子與在三百人中】及稷門之內【三百人行至稷門】或謂季孫曰不足以害吳而多殺國士不如已也乃止之吳子聞之一夕三遷【畏防虎】吳人行成【求與魯成】將盟景伯曰楚人圍宋易子而食析骸而爨【在宣十五年】猶無城下之盟我未及虧而有城下之盟是棄國也吳輕而逺不能久將歸矣請少待之弗從景伯負載造於萊門【負載書將欲出盟】乃請釋子服何於吳吳人許之以王子姑曺當之而後止【釋捨也魯恐吳不信欲畱景伯爲質旣得吳之許復求吳王之子以交質吳人不欲畱王子故遂兩止】吳人盟而還【不書盟諱恥】前此書侵伐必言四鄙見魯之邊鄙猶有守禦之備也至是吳師直造國都則魯之四境藩屏蕩然而國不足爲國矣

夏齊人取讙及闡【闡公羊作僤後同杜注闡在東平剛縣北今山東寧陽縣本魯闡邑地故剛城在縣東北】

【左】齊悼公之來也【在五年】季康子以其妹妻之卽位而逆之季魴侯通焉【魴侯康子叔父】女言其情弗敢與也齊侯怒夏五月齊鮑牧率師伐我取讙及闡

【公羊】外取邑不書此何以書所以賂齊也曷爲賂齊爲以邾婁子益來也

【谷梁】惡內也

凡內失邑不書自我與之則書取此與濟西田是也魯入邾而以其君來致齊以爲辭故致賂以說之不書伐兵未加也

【附錄左】或譖胡姬於齊侯【胡姬景公妾六年以安孺子如賴者】曰安孺子之黨也六月齊侯殺胡姬【言齊侯無道所以不終】

歸邾子益於邾

【左】齊侯使如吳請師將以伐我乃歸邾子【齊未得季姬故請師吳前爲邾討魯懼二國同心故歸邾子】邾子又無道吳子使大宰子余討之【子余大宰嚭】囚諸樓臺栫之以棘【栫擁也】使諸大夫奉大子革以爲政【革邾大子桓公也爲十年邾子來奔】

【谷梁】益之名失國也【於王法當絕故】

先書吳伐我又書齊取二邑然後書歸邾子於邾則是畏吳懼齊不勝困挫而後歸之也

秋七月

【附錄左】秋及齊平九月臧賓如如齊涖盟齊閭丘明來涖盟【賓如臧防子閭丘明嬰之子也盟不書略之】且逆季姬以歸嬖鮑牧又謂羣公子曰使女有馬千乘乎【有馬千乘使爲君也鮑牧本不欲立陽生故諷動羣公子】公子愬之公謂鮑子或譖子子姑居於潞以察之【潞杜注齊邑】若有之則分室以行若無之則反子之所出門使以三分之一行半道使以二乘及潞麇之以入【麇束縛也】遂殺之

冬十有二月癸亥伯過卒

齊人歸讙及闡

【左】冬十二月齊人歸讙及闡季姬嬖故也

歸不言來者齊本取讙闡脇魯歸邾子今旣聽命則齊遂所欲非以魯能攺過遷善服其義而歸之也歸濟西田言我此不言我者濟西田不獨我有之而所歸獨吾故封讙與闡則無疑焉耳

九年春

【附錄左】九年春齊侯使公孟綽辭師於吳【齊與魯平故辭吳師】吳子曰昔嵗寡人聞命今又革之不知所從將進受命於君【爲十年吳伐齊】

王二月葬僖公

宋皇瑗帥師取鄭師於雍丘【雍丘杜注雍丘縣屬陳畱郡今河南縣治左】鄭武子賸之嬖許瑕求邑無以與之【賸罕逹也瑕武子之屬】請外取許之【瑕請取於他國】故圍宋雍丘宋皇瑗圍鄭師【許瑕師】每日遷捨【作壘塹成輒徙捨合其圍】壘合鄭師哭子姚救之大敗【子姚武子賸也】二月甲戌宋取鄭師於雍丘使有能者無死【惜其能也】以郟張與鄭羅歸【鄭之有能者】

【公羊】其言取之何易也其易柰何詐之也【詐謂防阱奇伏之類谷梁】取易辭也以師而易取鄭病矣【以師之重而宋以易得之則鄭師將弱矣】

取鄭師者掩襲而盡俘以歸也觀左氏所載使有能者無死而止以二人歸則殺人多矣春秋之末特書取師者二蓋詐力相傾奇變滋起故甚其譎惡其盡謝氏所謂著其禍之大者是也

夏楚人伐陳

【左】夏楚人伐陳陳卽吳故也

六年吳伐陳楚昭救之卒於城父不克而還陳以無援故卽吳楚恵不念已之不能庇陳而憤其背已今年伐陳明年公子結復伐之十三年公子申又伐之終春秋之世陳困於楚弗克自振備書其事而楚人暴橫不道之罪著矣

秋宋公伐鄭

【左】宋公伐鄭【報雍丘】

宋自齊景之歿妄圖興霸前年以曺伯陽歸鄭不能救今又取鄭師其志益驕以鄭爲易與遂親帥師以伐其國明年偏師再伐十二年向巢又伐至十三年而喪師於嵒與雍丘之後得失相當蓋所自取也

【附錄左】秋吳城防溝通江淮【防杜注於防江築城穿溝東北通射陽湖西北至宋口入淮通糧道廣陵防江是也】晉趙鞅卜救鄭遇水適火【水火之兆】占諸史趙史墨史【皆晉史】史曰是謂沈陽【火陽得水故沈】可以興兵【兵陰類也故可以興兵】利以伐姜不利子商【姜齊姓火師之後火弱故伐利子商姓屬水故伐不利】伐齊則可敵宋不吉史墨曰盈水名也子水位也【趙鞅姓盈宋姓子水盈坎乃行子姓又得北方水位】名位敵不可幹也【二水俱盛故言不可幹】炎帝爲火師【神農有火瑞以火名官】姜姓其後也水勝火伐姜則可史趙曰是謂如川之滿不可遊也【旣盈而得水位故爲如川之滿不可遊言其波流盛】鄭方有罪不可救也【鄭以嬖寵伐人故以爲有罪】救鄭則不吉不知其他陽虎以周易筮之遇泰【乾下坤上泰】之需【乾下坎上需泰六五變】曰宋方吉不可與也【不可與戰泰六五曰帝乙歸妹以祉元吉帝乙紂父陰而得中類王者嫁妹得如其願受福祿而大吉】防子啟帝乙之元子也宋鄭甥舅也【宋鄭爲婚姻甥舅之國宋防子之後今卜得帝乙卦故以爲宋吉】祉祿也若帝乙之元子歸妹而有吉祿我安得吉焉乃止

冬十月

【附錄左】冬吳子使來儆師伐齊【前年齊與吳謀伐魯齊旣與魯成而止故吳恨之反與魯謀伐齊】

十年春王二月邾子益來奔

【左】十年春邾隠公來奔齊甥也故遂奔齊【終子貢之言】益先爲魯所俘復之未幾而自失其國又來奔魯其不知恥甚矣

公防吳伐齊三月戊戌齊侯陽生卒

【左】公防吳子邾子郯子伐齊南鄙師於鄎【鄎杜注齊地邾郯不書兵並屬吳】齊人弒悼公赴於師【以說吳】吳子三日哭於軍門之外徐承帥舟師將自海入齊【徐承吳大夫】齊人敗之吳師乃還

陽生之死書弒而經書卒杜氏預謂以疾赴以事勢推之齊爲大國其止吳師小嫌也齊人何至遽弒其君以說乎蓋當時以吳師在齊而悼公適斃遂以爲弒耳如此類皆未可信信經可也

夏宋人伐鄭

晉趙鞅帥師侵齊

【左】夏趙鞅帥師伐齊【經書侵以侵告】大夫請卜之趙孟曰吾卜於此起兵【謂往嵗卜伐宋不吉利以伐姜故今興兵】事不再令【再令凟也】卜不襲吉【襲重也】行也於是乎取犂及轅【犂轅杜注犂一名隰濟南有隰陰縣祝阿縣西有轅城今山東臨邑縣西有漯陰故城卽齊犂邑禹城縣西北有瑗城卽轅也】毀髙唐之郭侵及賴而還

乘吳之亂伐齊之喪無名甚矣故書侵

五月公至自伐齊

葬齊悼公

衞公孟彄自齊歸於衞

彄蒯聵之黨今歸於衞是從輒而背蒯聵也故春秋後蒯聵入國彄復奔齊

薛伯夷卒【夷公羊作寅】

秋葬薛恵公

【附錄左】秋吳子使來復儆師【伐齊未得志故爲明年吳伐齊】

冬楚公子結帥師伐陳吳救陳【書救止此】

【左】冬楚子期伐陳吳延州來季子救陳謂子期曰二君不務徳【二君吳楚】而力爭諸侯民何罪焉我請退以爲子名務徳而安民乃還【季子吳王壽夢少子也壽夢以襄十二年卒至今七十七嵗壽夢卒季子已能讓國年當十五六至今蓋九十餘】

陳之禍吳爲之也吳不挾陳以從已則楚陳無釁何用救爲書救著其志在爭諸侯非眞有扶危卹患之義蓋與楚之救鄭同耳

日講春秋解義卷六十二﹤經部﹐春秋類﹐日講春秋解義﹥

欽定四庫全書

日講春秋解義卷六十三

哀公

十有一年春齊國書帥師伐我

【左】十一年春齊爲鄎故【鄎在前年】國書髙無防帥師伐我及淸【淸杜注齊地濟北盧縣東有淸亭盧縣今長淸縣也】季孫謂其宰冉求曰【冉求魯人孔子弟子】齊師在淸必魯故也若之何求曰一子守二子從公禦諸竟季孫曰不能【自度力不能使二子】求曰居封疆之閒【封疆竟內近郊地】季孫告二子二子不可求曰若不可則君無出一子帥師背城而戰不屬者非魯人也【屬臣屬也言不戰爲不臣】魯之羣室眾於齊之兵車【羣室都邑居家】一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使從於朝俟於黨氏之溝【黨氏溝杜注朝中地名】武叔呼而問戰焉【問冉求】對曰君子有逺慮小人何知懿子彊問之對曰小人慮材而言量力而共者也【言所】

【問非己材力所及故不能言】武叔曰是謂我不成丈夫也【知冉求非己不欲戰故不對】退而搜乘孟孺子泄帥右師【孺子懿子之子武伯彘】顏羽禦邴泄爲右【二子孟氏臣】冉求帥左師管周父禦樊遲爲右【樊遲名須魯人孔子弟子】季孫曰須也弱有子曰就用命焉【𨿽年少能用命有子冉求也】季氏之甲七千冉有以武城人三百爲己徒卒【步卒精兵】老幼守宮次於雩門之外【雩門南城門】五日右師從之【五日乃從言不欲戰】公叔務人見保者而泣【務人公爲昭公子保守城者】曰事充政重【事充繇役煩政重賦稅多】上不能謀士不能死何以治民吾旣言之矣敢不勉乎師及齊師戰於郊齊師自稷曲【稷曲杜注郊地名】師不逾溝樊遲曰非不能也不信子也請三刻而逾之【與眾三刻約信】如之眾從之師入齊軍【冉求之師】右師奔齊人從之陳瓘陳莊渉泗【二陳齊大夫】孟之側後入以爲殿【之側孟氏族字反】抽矢策其馬曰馬不進也林不狃之伍曰走乎【不狃魯士五人爲伍】不狃曰誰不如曰然則止乎不狃曰惡賢徐步而死【言魯非無壯士但季孫不能使】師獲甲首八十【冉求所得】齊人不能師宵諜曰齊人遁冉有請從之三季孫弗許孟孺子語人曰我不如顏羽而賢於邴泄【二子與孺子同車】子羽鋭敏【子羽顏羽鋭敏言欲戰】我不欲戰而能默泄曰驅之【言驅馬欲奔】公爲與其嬖僮汪錡乘皆死皆殯孔子曰能執干戈以衞社稷可無殤也【時人疑童子當殤】冉有用矛於齊師故能入其軍孔子曰義也【言能以義勇不書戰不皆陳也不書敗勝負不殊】

春秋詳內而略外故外之侵伐書國而魯書四鄙此以國言之者胡氏安國謂曲在我特書伐我非也按載老幼守宮次於雩門之外師及齊師戰於郊右師奔齊人從之至於渉泗則兵實加國都矣故直言伐我明與他伐異耳自哀公已前諸侯來伐無兵及近郊者至是政在季氏生事啟釁二家不肯同力前之吳師後之齊師召之而來傅國都而止春秋兩書伐我所以著魯之益衰不能守其四封而至見陵之甚也

夏陳轅頗出奔鄭【轅公羊作袁】

【左】夏陳轅頗出奔鄭初轅頗爲司徒賦封田以嫁公女【封內之田悉賦稅之】有餘以爲已大器【大器鐘鼎之屬】國人逐之故出道渴其族轅咺進稻醴梁糗腶脯焉【醴濁酒也糗漧飯也腶脯捶脯施姜桂也】喜曰何其給也對曰器成而具【具此醴糗】曰何不吾諫對曰懼先行【恐言不從先見逐】

五月公防吳伐齊甲戌齊國書帥師及吳戰於艾陵齊師敗績獲齊國書【書戰書獲止此齊魯交兵亦止此艾陵杜注齊地】

【左】爲郊戰故公防吳子伐齊【欲以報也】五月克博壬申至於嬴【博嬴杜注齊邑二縣皆屬泰山今泰安州東南有博陽故城】中軍從王【吳中軍】胥門巢將上軍王子姑曹將下軍展如將右軍【三將吳大夫】齊國書將中軍髙無防將上軍宗樓將下軍陳僖子謂其弟書爾死我必得志【書子占也欲獲死事之功】宗子陽與閭丘明相厲也【相勸厲致死子陽宗樓也】桑掩胥禦國子【國書】公孫夏曰二子必死【亦勸勉之】將戰公孫夏命其徒歌虞殯【虞殯送葬歌曲示必死】陳子行命其徒具含玉【子行陳逆也具含玉亦示必死】公孫揮命其徒曰人尋約吳髮短【約繩也八尺曰尋吳髮短欲以防貫其首】東郭書曰三戰必死於此三矣【三戰夷儀五氏與今】使問多以琴【多齊人六年奔魯】曰吾不復見子矣【言將戰死】陳書曰此行也吾聞鼓而已不聞金矣【軍以鼓進以金退不聞金言死也言吳師彊齊人皆自知將敗】甲戌戰於艾陵展如敗髙子【齊上軍敗】國子敗胥門巢【吳上軍亦敗】王卒助之大敗齊師獲國書公孫夏閭丘明陳書東郭書革車八百乘甲首三千以獻於公【公以兵從故以勞公】將戰吳子哷叔孫曰而事何也【問何職】對曰從司馬【從吳司馬所命】王賜之甲劍鈹曰奉爾君事敬無廢命叔孫未能對衞賜進曰【賜子貢孔子弟子】州仇奉甲從君而拜公使大史固歸國子之元【歸於齊也元首也吳以獻魯】寘之新篋褽之以纁加組帯焉【褽薦也】寘書於其上曰天若不識不衷何以使下國【言天識不善故殺國子】

公防伐而不與戰也蓋自季孫擅魯陵暴小國披其田邑皆三桓共之而危辱之地則使公試焉由來舊矣齊怨已深復假吳師以挑其禍故廹公自行叔孫以世行從而季孟不出蓋敗則公受其殃勝亦公主其怨也魯師不出公徒寡約不足以戰而從吳司馬如陳蔡之君附於楚乘故特書公防吳伐齊於前復大書齊國書及吳戰於後以疑端見情實而著季孫之惡也先儒謂屬辭之法當然非也使魯師成列公實與戰則書公防吳伐齊甲戌及齊國書戰於艾陵可矣卽欲著國書志爲此戰書齊國書帥師及我師吳師戰於艾陵可矣何故迂其義而爲公不與戰之辭哉書獲國書又書師敗績見師將皆隕與大之戰同曰大夫生死皆曰獲故國書華元無異辭

【附錄左】吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫【豢飬也若人飬犧牲非愛之將殺之】諫曰越在我心腹之疾也壤地同而有欲於我【欲得吳】夫其柔服求濟其欲也不如早從事焉【從事擊之】得志於齊猶獲石田也無所用之【石田不可耕】越不爲沼吳其泯矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑【盤庚商書顚越不共從橫不承命者也劓割也殄絕也育長也易種轉生種類】是商所以興也今君易之將以求大不亦難乎弗聴使於齊屬其子於鮑氏爲王孫氏【私使人至齊屬其子攺姓爲王孫欲以辟吳禍】反役王聞之使賜之屬鏤以死【役艾陵役也屬鏤劍名】將死曰樹吾墓檟檟可材也吳其亡乎三年其始弱矣盈必毀天之道也【爲十三年越入吳起】

秋七月辛酉滕子虞母卒

【附錄左】秋季孫命修守備曰小勝大禍也齊至無日矣

冬十有一月葬滕隠公

衞世叔齊出奔宋

【左】冬衞太叔疾出奔宋【疾卽齊也】初疾娶於宋子朝【子朝宋人仕衞爲大夫】其娣嬖【娣所娶女之娣】子朝出【出奔】孔文子使疾出其妻而妻之疾使侍人誘其初妻之娣寘於犁【犁杜注衞邑】而爲之一宮如二妻文子怒欲攻之仲尼止之遂奪其妻或淫於外州【外州杜注衞邑】外州人奪之軒以獻【軒車也以獻於君】恥是二者故出衞人立遺【疾弟】使室孔姞【文子女疾妻】疾臣向魋納羙珠焉與之城鉏【城鉏杜注宋邑今直隸滑縣東有鉏城】宋公求珠魋不與由是得罪及桓氏出【在十四年】城鉏人攻太叔疾衞荘公復之使處巢死焉殯於鄖葬於少禘【終言疾之失所巢鄖少禘杜注皆衞地今巢亭在河南睢州】初晉悼公子憗亡在衞使其女僕而田【僕禦以獵】大叔懿子止而飲之酒【懿子太叔儀之孫】遂聘之生悼子【悼子太叔疾】悼子卽位故夏戊爲大夫【夏戊悼子甥】悼子亡衞人翦夏戊【翦削其爵邑】孔文子之將攻大叔也訪於仲尼仲尼曰胡簋之事則嘗學之矣【胡簋禮器名夏曰胡周曰簋】甲兵之事未之聞也退命駕而行曰鳥則擇木木豈能擇鳥【以鳥自諭】文子遽止之曰圉豈敢度其私訪衞國之難也【圉文子名度謀也】將止【仲尼止】魯人以幣召之乃歸【於是自衞反魯樂正雅頌各得其所】

經書內外大夫奔者六十於定哀之世尢多蓋政在大夫各欲自専始則相猜相忌終乃相攻相逐也

【附錄左】季孫欲以田賦【丘賦之法因其田財通出馬一匹牛三頭今欲別其田及家財各爲一賦故言田賦】使冉有訪諸仲尼仲尼曰丘不識也三【三問】卒曰子爲國老待子而行若之何子之不言也仲尼不對【不公對】而私於冉有曰君子之行也度於禮施取其厚事舉其中斂從其薄如是則以丘亦足矣【丘十六井出戎馬一匹牛三頭是賦之常法】若不度於禮而貪冒無厭則𨿽以田賦將又不足且子季孫若欲行而法則周公之典在若欲苟而行又何訪焉弗聴【爲明年用田賦】

十有二年春用田賦

【左】十二年春王正月用田賦【終前年事】

【公羊】何以書譏何譏爾譏始用田賦也【田謂一井之田賦者斂取其財物也禮稅民公田不過什一軍賦十井不過一乘哀公外慕彊吳空盡國儲故復用田賦過什一谷梁】古者公田什一用田賦非正也【古者五口之家受田百畝爲官田十畝是爲私得其什而官稅其一故曰什一今乃棄中平之法而田財並賦言其賦民甚矣】用者不宜用也田賦之說杜預範寧皆云丘賦之法因其田財通出馬一匹牛三頭今別其田及家財各出此賦則是比先王之制加倍不翅矣況家財有無難均說未可信要之賦之本義専爲出軍計丘而出兵車賦之常法今計田而出故曰田賦蓋春秋諸侯防盟禮繁兵戎事廣不能復守先王之籍故魯用不足則初稅畝益兵則作丘甲至哀公逺事彊吳事充政重二猶不足復用田賦蓋托以軍用加斂於田計田而出貨財也其數之多寡則不可考大約稅畝多乎什一田賦又多乎稅畝矣稅畝私田始有徵也田賦私田又加徵也

夏五月甲辰孟子卒

【左】夏五月昭夫人孟子卒昭公娶於吳故不書姓【諱娶同姓故謂之孟子若宋女】死不赴故不稱夫人【不稱夫人故不言薨】不反哭故不言葬小君【反哭者夫人禮也以同姓故不成其夫人喪】孔子與弔適季氏季氏不絻放絰而拜【孔子始老故與弔絻喪冠也孔子以小君禮往弔季氏不服喪故去絰從主人節制】

【公羊】孟子者何昭公之夫人也其稱孟子何諱取同姓蓋吳女也

【谷梁】孟子者何也昭公夫人也其不言夫人何也諱取同姓也

孟子吳女昭公之夫人其生也昭公旣謂之孟子故史亦因之不攺不書夫人書卒著季氏逐其君又黜其夫人也觀左氏記孔子與弔而季孫不絻放絰而拜則知當時不以小君待之矣不書葬不成喪也

公防吳於槖臯【槖臯杜注在淮南逡道縣東南今江南巢縣西北有柘臯鎭卽古吳邑也左】公防吳於槖臯吳子使大宰嚭請尋盟【尋鄫盟】公不欲使子貢對曰盟所以周信也【周固也】故心以制之【制其義】玉帛以奉之言以結之明神以要之寡君以爲苟有盟焉弗可攺也已若猶可攺日盟何益今吾子曰必尋盟若可尋也亦可寒也乃不尋盟

秋公防衞侯宋皇瑗於鄖【鄖公羊作運杜注鄖陽也廣陵海陵縣東南有繇亭今江南如臯縣東立壩古陽也亦名古鄖】

【左】吳徴防於衞初衞人殺吳行人且姚而懼謀於行人子羽【衞大夫】子羽曰吳方無道無乃辱吾君不如止也子木曰【衞大夫】吳方無道國無道必棄疾於人吳𨿽無道猶足以患衞往也長木之斃無不摽也【摽擊】國狗之瘈無不噬也【疾狂也噬齧也】而況大國乎秋衞侯防吳於鄖公及衞侯宋皇瑗盟而卒辭吳盟吳人藩衞侯之舍【藩籬也圍其館捨】子服景伯謂子貢曰夫諸侯之防事旣畢矣侯伯致禮地主歸餼【侯伯致禮以禮賔也地主所防主人也餼生物】以相辭也【各以禮相亂讓】今吳不行禮於衞而藩其君捨以難之【難困苦也】子盍見大宰乃請束錦以行【以賂吳】語及衞故【若本不爲衞請者】大宰嚭曰寡君願事衞君衞君之來也緩寡君懼故將止之子貢曰衞君之來必謀於其眾其眾或欲或否是以緩來其欲來者子之黨也其不欲來者子之讎也若執衞君是墮黨而崇讎也【墮毀也】夫墮子者得其志矣且合諸侯而執衞君誰敢不懼墮黨崇讎而懼諸侯或者難以霸乎大宰嚭說乃捨衞侯衞侯歸效夷言子之尙幼【子之公孫彌牟】曰君必不免其死於夷乎執焉而又說其言從之固矣【後出公輒卒死於越】

宋向巢帥師伐鄭

【左】宋鄭之閒有隙地焉曰彌作頃丘玉暢嵒戈錫【凡六邑今縣東北有玉帳或云古玉暢也】子產與宋人爲成曰勿有是【俱棄之】及宋平元之族自蕭奔鄭【在定十五年】鄭人爲之城嵒戈【以處平元之族】九月宋向巢伐鄭取殺元公之孫遂圍嵒十二月鄭罕逹救嵒丙申圍宋師【此事經在十二月螽上而本在下更具列其月以爲別者丘明本不以爲義例故不皆齊同】

冬十有二月螽【螽公羊作】

【左】冬十二月螽季孫問諸仲尼仲尼曰丘聞之火伏而後蟄者畢【火伏在今十月】今火猶西流司曆過也【猶西流言未盡沒知是九月歷官失一閏】

【公羊】何以書記異也何異爾不時也【者與陰殺俱蔵周十二月夏之十月不當見故爲異】

杜氏預以爲失閏𨿽書十二月實今九月气尙溫故螽然明年九月螽又十二月螽虫災亟作而不時沴气所感非闗閏也

十有三年春鄭罕逹帥師取宋師於嵒

【左】十三年春宋向魋救其師【救前年圍嵒師】鄭子賸使徇曰【子賸罕逹】得桓魋者有賞魋也逃歸遂取宋師於嵒獲成讙郜延【二子宋大夫】以六邑爲虛【空虛之各不有】

【公羊】其言取之何易也其易柰何詐反也【反報也前宋行詐取鄭師今鄭復行詐取之苟相報償不以君子之道故曰詐反】

【谷梁】取易辭也以師而易取宋病矣

書取師罪其以多殺爲功不仁之甚也宋鄭自老丘之役彼此結怨悉其詐力必欲盡敵而後已此春秋將變而爲戰國之勢也

夏許男成卒【成公羊作戊】

公防晉侯及吳子於黃池【書防止此黃池杜注陳畱封丘縣南有黃亭近濟水在今河南封丘縣西南】

【左】夏公防單平公晉定公吳夫差於黃池【單平公周卿士公羊】吳何以稱子吳主防也吳主防則曷爲先言晉侯不與夷狄之主中國也其言及吳子何防兩伯之辭也不與夷狄之主中國則曷爲以防兩伯之辭言之重吳也曷爲重吳吳在是則天下諸侯莫敢不至也

【谷梁】黃池之防吳子進乎哉遂子矣吳夷狄之國也祝髮文身【祝斷也文身刻畫其身以爲文也】欲因魯之禮因晉之權而請冠端而襲【端端服襲猶著也】其借於成周【借謂貢獻】以尊天王吳進矣吳東方之大國也累累致小國以防諸侯以合乎中國吳能爲之則不臣乎【言其臣也】吳進矣王尊稱也子卑稱也辭尊稱而居卑稱以防乎諸侯以尊天王吳王夫差曰好冠來孔子曰大矣哉夫差未能言冠而欲冠也【不知冠有差等惟欲好冠】

黃池之防左氏曰先晉國語曰先吳後之說經者互有所主夫宋之盟晉國方彊而卒先楚人則謂晉定之不能先吳似也吳方在防而邊遽以越亂告則謂吳內惕而不敢復爭亦似也惟趙氏匡以爲吳晉敵禮而防如賔主然故晉史卽云晉爲先而吳語卽云吳先歃各自防其主春秋據其事實以兩霸之辭言之故曰及此於情事爲合吳稱子爲與晉侯同爲防主故不稱人谷梁以爲進之非也黃池地近魯前此魯數與吳防故是防公獨往不更序諸侯諸侯實未至非大防而末言之也

楚公子申帥師伐陳

乘吳出防而伐陳畏彊陵弱之實見矣

於越入吳

【左】六月丙子越子伐吳爲二隧【隧道也】疇無餘謳陽自南方先及郊【二子越大夫】吳大子友王子地王孫彌庸壽於姚自上觀之【觀越師杜注水名】彌庸見姑蔑之旗曰吾父之旗也不可以見讎而弗殺也【姑蔑杜注越地東陽大末縣今浙江龍遊縣有姑蔑城彌庸父爲越所獲故姑蔑人得其旗】大子曰戰而不克將亡國請待之彌庸不可屬徒五千【屬防也】王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲大子友王孫彌庸壽於姚丁亥入吳吳人告敗於王王惡其聞也自剄七人於幕下【以滅口】秋七月辛丑盟吳晉爭先吳人曰於周室我爲長【吳爲大伯後故爲長】晉人曰於姬姓我爲伯【爲侯伯】趙鞅呼司馬寅曰日旰矣大事未成二臣之罪也【寅晉大夫旰晚也大事盟也二臣鞅與寅】建鼓整列二臣死之長幼必可知也對曰請姑視之反曰肉食者無墨【墨气色下】今吳王有墨國勝乎【國爲敵所勝】大子死乎且夷徳輕不忍久請少待之乃先晉人吳人將以公見晉侯子服景伯對使者曰王合諸侯則伯帥侯牧以見於王【伯王官伯侯牧方伯】伯合諸侯則侯帥子男以見於伯【伯諸侯長】自王以下朝聘玉帛不同故敝邑之職貢於吳有丰於晉無不及焉以爲伯也今諸侯防而君將以寡君見晉君則晉成爲伯矣敝邑將攺職貢魯賦於吳八百乘若爲子男則將半邾以屬於吳【半邾三百乘】而如邾以事晉【如邾六百乘】且執事以伯召諸侯而以侯終之何利之有焉吳人乃止旣而悔之【謂景伯欺之】將囚景伯景伯曰何也立後於魯矣【何景伯名】將以二乘與六人從遲速惟命遂囚以還及戶牖【戶牖杜注陳畱外黃縣西北東昏城是今故城在河南蘭陽縣東北】謂大宰曰魯將以十月上辛有事於上帝先王季辛而畢何世有職焉自襄以來未之攺也【魯襄公】若不防祝宗將曰吳實然【吳人信鬼故以是恐之】且謂魯不共而執其賤者七人何損焉大宰嚭言於王曰無損於魯而祗爲名【適爲惡名】不如歸之乃歸景伯吳申叔儀乞糧於公孫有山氏【申叔儀吳大夫公孫有山魯大夫舊相識】曰佩玉繠兮余無所系之【繠然服飾備也已獨無以系佩言吳王不卹下】酒一盛兮余與褐之父睨之【一盛一器也睨視也褐寒賤之人言但得視不得飲】對曰粱則無矣麤則有之若登首山以呼曰庚癸乎則諾【粱精米麤粗糲也首山地闕庚西方主谷癸北方主水軍中不得出糧故爲私隠言吳子不與士共饑渴所以亡】王欲伐宋殺其丈夫而囚其婦人【以宋不防黃池故言吳子悖惑】大宰嚭曰可勝也而勿能居也乃歸

吳方爭中國之諸侯越遂乘其無備而入之春秋繼書於黃池之後所謂因事屬辭見吳子之勤逺略而忘近憂也

秋公至自防

晉魏曼多帥師侵衞【公羊無曼字霸國侵伐止此晉事亦止此】

【公羊】此晉魏曼多也曷爲謂之晉魏多【據上七年言曼多】譏二名二名非禮也

此霸國侵伐之終事也晉主夏盟威動天下今其衰也趙鞅魏曼多數加兵於衞而卒不能服豈力不足哉彊家多門各自封殖不在諸侯志於怙權營私而已

葬許元公

九月螽

冬十有一月有星孛於東方

【公羊】孛者何彗星也其言於東方何見於旦也【旦者日方出時宿不復見故言東方知爲旦】何以書記異也【周十一月夏九月日在房心房心天子明堂布政之庭於此旦見與日爭明者諸侯放恣之象】

不言宿者平旦眾星皆沒而孛乃見故不言所在之次

盜殺陳夏區夫【區公羊作彄】

春秋之季世變日異至於盜興而専殺國君大夫則亂極矣區夫徵舒之後徵舒戮於楚而陳人猶使世執國政經因其爲盜所殺而書之與書宋華孫同

十有二月螽

二年之內三書螽見田賦爲害民力窮而天變作也

【附錄左】冬吳及越平【終伍員之言】

十有四年春西狩獲麟

【左】十四年春西狩於大野叔孫氏之車子鉏商獲麟【大野杜注髙平鉅野縣東北大澤是也今山東嘉祥縣西有獲麟堆車子微者鉏商名麟麕身牛尾狼額馬蹄有五采腹下黃髙丈二】以爲不祥以賜虞人【時所未嘗見故怪之虞人掌山澤之官】仲尼觀之曰麟也然後取之【言魯史所以得書獲麟公羊】何以書記異也何異爾非中國之獸也然則孰狩之薪采者也薪采者則防者也曷爲以狩言之大之也曷爲大之爲獲麟大之也曷爲爲獲麟大之麟者仁獸也有王者則至無王者則不至有以告者曰有麏而角者孔子曰孰爲來哉孰爲來哉反袂拭面涕沾袍顏淵死子曰噫天喪予子路死子曰噫天祝予【祝斷也】西狩獲麟孔子曰吾道窮矣春秋何以始乎隠祖之所逮聞也【托記髙祖以來事可及問聞知者】所見異辭所聞異辭所聞異辭何以終乎哀十四年曰備矣君子曷爲爲春秋撥亂世反諸正莫近諸春秋則未知其爲是與其諸君子樂道堯舜之道與末不亦樂乎堯舜之知君子也制春秋之義以俟後聖以君子之爲亦有樂乎此也【君子謂孔子樂者樂其貫通百王而無閒】

【谷梁】引取之也狩地不地不狩也非狩而曰狩大獲麟故大其適也其不言來不外麟於中國也其不言有不使麟不恆於中國也

冬獵曰狩大野在魯西故言西狩常事不書書之爲獲麟記異也春秋絕筆於此杜氏預謂感麟而作因以爲終諸儒多從之學公谷者則謂文成致麟而胡氏因之此皆世儒欲推尊孔子而未得其實也謂文成致麟則麟出而死安得爲瑞謂感麟而作則無麟將不作乎且周衰亂臣賊子接迹於世孔子道旣不行作春秋以明王法視諸經尢重且急而直待前卒之二年始從事於此理不宜然或又謂義在春秋不在起止孔子得魯史記自隠公至獲麟遂刪修之然國史編年之體按年紀事至年終乃止則哀十四年之事魯史自當備錄何爲忽至於十四年春而遂止乎蓋麟仁獸聖世之嘉瑞時無盛王出而遇獲聖心能無感乎故傷之而遂絕茟焉與鳳至圖出之嘆同善乎朱子之言曰獲麟之說不敢定謂書成致麟亦不敢定謂感麟而作大槪非時而出見戕於人自是不祥此可以息眾說之穿鑿矣

日講春秋解義卷六十三

欽定四庫全書

日講春秋解義卷六十四

哀公

附錄魯史【自此以下至十六年皆魯史記之文弟子欲存孔子卒故並錄以續春秋】

小邾射以句繹來奔【句繹杜注地名】

【左】小邾射以句繹來奔【射小邾大夫春秋止於獲麟故射不在三叛人之數孔子弟子旣續書魯策以系於經丘明亦隨而之終於哀公以卒前事】曰使季路要我吾無盟矣【子路信誠人素服之故不須盟】使子路子路辭季康子使冉有謂之曰千乘之國不信其盟而信子之言子何辱焉對曰魯有事於小邾不敢問故死其城下可也彼不臣而濟其言【濟成也】是義之也由弗能

夏四月齊陳恆執其君寘於舒州【舒州今山東滕縣東南薛城是左】齊簡公之在魯也闞止有寵焉【簡公悼公陽生子壬闞止子我事在六年】及卽位使爲政陳成子憚之驟顧諸朝【成子陳常心不安故數顧之】諸禦鞅言於公曰【鞅齊大夫】陳闞不可並也君其擇焉【擇用一人】弗聽子我夕【夕視事】陳逆殺人逢之【陳逆子行陳氏宗也】

【子我逢之】遂執以入陳氏方睦【宗族和】使疾而遺之潘沐備酒肉焉【使詐病因內潘沐並得內酒肉潘米汁可以沐頭】饗守囚者醉而殺之而逃子我盟諸陳於陳宗【失陳逆懼其反爲患故盟之】初陳豹欲爲子我臣【豹亦陳氏族】使公孫言已【言已介逹之】已有喪而止旣而言之曰有陳豹者長而上僂【肩背僂】望視【目望陽】事君子必得志欲爲子臣吾憚其爲人也【恐多詐】故緩以告子我曰何害是其在我也使爲臣他日與之言政說遂有寵謂之曰我盡逐陳氏而立女若何對曰我逺於陳氏矣【言已疏逺】且其違者不過數人【違不從也】何盡逐焉遂告陳氏子行曰【子行陳逆】彼得君弗先必禍子子行舍子公宮【子行逃而隠於陳氏今又隠於公宮】夏五月壬申成子兄弟四乘如公【成子之兄弟昭子莊簡子齒宣子夷穆子安廩丘子意玆芒子盈恵子得凡八人二人共一乘】子我在幄【幄帳也聼政之處】出逆之遂入閉門【成子入反閉門不納子我】侍人禦之【子我侍人】子行殺侍人【素在內故得殺之】公與婦人飲酒於檀臺成子遷諸寢【徙公使居正寢】公執戈將擊之【疑其欲作亂】大史子余曰非不利也將除害也成子出捨於庫【以公怒故】聞公猶怒將出曰何所無君子行抽劍曰需事之賊也誰非陳宗所不殺子者有如陳宗【言子若欲出我必殺子】乃止子我歸屬徒攻闈與大門【闈宮中小門大門宮門也】皆不勝乃出陳氏追之失道於弇中適丰丘【弇中狹路丰丘杜注陳氏邑】丰丘人執之以告殺諸郭闗【齊闗名】成子將殺大陸子方【子方子我臣】陳逆請而免之以公命取車於道【子方取道中行人車】及耏眾知而東之【知其矯命奪車逐使東】出雍門【齊城門也】陳豹與之車弗受曰逆爲余請豹與余車余有私焉事子我而有私於其讎何以見魯衞之士【言陳氏務施】東郭賈奔衞【賈卽子方】庚辰陳桓執公於舒州公曰吾早從鞅之言不及此【悔不誅陳氏】

庚戌叔還卒

五月庚申朔日有食之

陳宗豎出奔楚

宋向魋入於曹以叛【曹杜注八年宋滅曹以爲邑】

【左】宋桓魋之寵害於公【恃寵驕盈】公使夫人驟請享焉而將討之【夫人景公母欲因享討之】未及魋先謀公請以鞌易薄【鞌杜注向魋邑薄杜注公邑欲因易邑爲公享宴而作亂】公曰不可薄宗邑也【宗廟所在】乃益鞌七邑而請享公焉【僞喜於受賜】以日中爲期家備盡往【甲兵之備】公知之告皇野曰余長魋也【少長育之皇野司馬子仲】今將禍余請卽救司馬子仲曰有臣不順神之所惡也而況人乎敢不承命不得左師不可【左師向魋兄向巢也】請以君命召之左師每食擊鐘聞鐘聲公曰夫子將食旣食又奏【奏樂】公曰可矣以乘車往曰迹人來告曰【主迹禽獸者】逢澤有介麇焉【逢澤杜注地理誌云在滎陽開封縣東北逺疑非蓋宋都睢陽去開封四百餘里或宋都之旁別有逢澤不可考】公曰𨿽魋未來得左師吾與之田若何【皇野稱公命】君憚告子【難以遊戲煩大臣】野曰嘗私焉君欲速故以乘車逆子與之乘至公告之故拜不能起司馬曰【卽皇野】君與之言【使公與要誓】公曰所難子者上有天下有先君【言不使禍難及子】對曰魋之不共宋之禍也敢不惟命是聼司馬請瑞焉【瑞符節以兵】以命其徒攻桓氏【桓氏向魋】其父兄故臣曰不可【司馬故臣與桓魋無怨者】其新臣曰從吾君之命遂攻之子頎騁而告桓司馬【子頎桓魋弟桓司馬卽魋也】司馬欲入【入攻君】子車止之【車亦魋弟】曰不能事君而又伐國民不與也祗取死焉向魋遂入於曹以叛莒子狅卒

六月宋向魋自曹出奔衞宋向巢來奔

【左】六月使左師巢伐之欲質大夫以入焉【巢不能克魋恐公怒欲得國內大夫爲質還入國】不能亦入於曹取質【不能得大失故入曹劫曹人子弟而質之欲以自固】魋曰不可旣不能事君又得罪於民將若之何乃捨之【捨曹子弟】民遂叛之向魋奔衞向巢來奔宋公使止之曰寡人與子有言矣不可以絕向氏之祀辭曰臣之罪大盡滅桓氏可也若以先臣之故而使有後君之惠也若臣則不可以入矣司馬牛致其邑與珪焉而適齊【牛桓魋弟也珪守邑符信】向魋出於衛地公文氏攻之【公文氏衞大夫】求夏后氏之璜焉與之他玉而奔齊陳成子使爲次卿司馬牛又致其邑焉而適吳【不欲與魋同國】吳人惡之而反趙簡子召之陳成子亦召之卒於魯郭門之外阬氏葬諸丘輿【阬氏魯人也丘輿杜注泰山南城縣西北有輿城今山東費縣西輿城是錄其卒葬所在湣賢者失所】

齊人弒其君壬於舒州

【左】甲午齊陳恆弒其君壬於舒州【壬簡公也】孔丘三日齊而請伐齊三公曰魯爲齊弱久矣子之伐之將若之何對曰陳恆弒其君民之不與者半以魯之眾加齊之半可克也公曰子告季孫孔子辭【辭不告】退而告人曰吾以從大夫之後也故不敢不言【嘗爲大夫而去故言後】秋晉趙鞅帥師伐衞

八月辛丑仲孫何忌卒

【左】初孟孺子泄將圉馬於成【泄孟懿子之子孟武伯也圉畜飬也成杜注孟氏邑】成宰公孫宿不受曰孟孫爲成之病不圉馬焉【病謂民貧困】孺子怒襲成從者不得入乃反成有司使孺子鞭之【恨恚故鞭成有司之使人】秋八月辛丑孟懿子卒成人奔喪弗內袒免哭於衢聴共【請聴命共使】弗許懼不歸【不敢歸成爲明年成叛】

冬陳宗豎自楚復入於陳陳人殺之

陳轅買出奔楚

有星孛

饑

十有五年春王正月成叛

【左】十五年春成叛於齊武伯伐成不克遂城輸【以偪成】夏五月齊髙無防出奔北燕

【左】夏楚子西子期伐吳及桐汭【桐汭杜注宣城廣徳縣西南有桐水出白石山西北入丹陽湖】陳侯使公孫貞子弔焉【弔爲楚所伐】及良而卒【良杜注吳地】將以屍入【聘禮若賔死未將命則旣斂於棺造於朝介將命】吳子使大宰嚭勞且辭曰以水潦之不時無乃廩然隕大夫之屍【廩然傾動貌】以重寡君之憂寡君敢辭上介芋尹蓋對曰【蓋陳大夫貞子上介】寡君聞楚爲不道薦伐吳國滅厥民人寡君使蓋備使弔君之下吏【備猶副也】無祿使人逢天之慼大命隕隊絕世於良廢日共積【廢行道之日以共具殯斂所積聚之用】一日遷次【一日卽遷次不敢畱君命】今君命逆使人曰無以屍造於門是我寡君之命委於艸葬也且臣聞之曰事死如事生禮也於是乎有朝聘而終以屍將事之禮【朝聘道死以屍行事】又有朝聘而遭喪之禮【遭所聘之喪】若不以屍將命是遭喪而還也無乃不可乎以禮防民猶或逾之今大夫曰死而棄之是棄禮也其何以爲諸侯主先民有言曰無穢虐士【虐士死者】備使奉屍將命苟我寡君之命逹於君所𨿽隕於深淵則天命也非君與渉人之過也吳人內之【言芋尹蓋知禮】

鄭伯伐宋

秋八月大雩

【左】秋齊陳瓘如楚【瓘陳恆之兄子玉也】過衞仲由見之曰天或者以陳氏爲斧斤旣斲喪公室而他人有之不可知也其使終饗之亦不可知也若善魯以待時不亦可乎何必惡焉【仲由事孔子故爲魯言】子玉曰然吾受命矣子使告我弟【弟成子也】

晉趙鞅帥師伐衞

冬晉侯伐鄭

及齊平

【左】冬及齊平子服景伯如齊子贛爲介見公孫成【公孫成成宰公孫宿也】曰人皆臣人而有背人之心況齊人𨿽爲子役其有不貳乎【言子叛魯齊人亦將叛子】子周公之孫也多饗大利猶思不義利不可得而喪宗國將焉用之【喪宗國謂以邑入齊使魯有危亡之禍】成曰善哉吾不早聞命【言仲尼之徒皆忠於魯國】陳成子館客曰寡君使恆告曰寡人願事君如事衞君【言衞與齊同好而魯未肯】景伯揖子贛而進之對曰寡君之願也昔晉人伐衛【在定八年】齊爲衞故伐晉冠氏喪車五百【在定九年冠氏杜注陽平館陶縣】因與衛地自濟以西禚媚杏以南書社五百【二十五家爲一杜籍書而致之】吳人加敝邑以亂【在八年】齊因其病取讙與闡【亦在八年】寡君是以寒心若得視衞君之事君也則固所願也成子病之乃歸成公孫宿以其兵甲入於嬴【嬴杜注齊邑】

衛公孟彄出奔齊

【左】衛孔圉取大子蒯聵之姊生悝【孔圉孔文子也蒯聵姊孔伯姬】孔氏之豎渾良夫長而美孔文子卒通於內【通伯姬】大子在戚孔姬使之焉【使良夫詣大子所】大子與之言曰苟使我入獲國服冕乘軒三死無與【冕大夫服軒大夫車三死死罪三】與之盟爲請於伯姬【良夫爲大子請】閏月良夫與大子入舍於孔氏之外圃【圃園】昏二人蒙衣而乘【二人大子與良夫防衣爲婦人服也】寺人羅禦如孔氏孔氏之老欒寧問之稱姻妾以告【自稱婚姻家妾】遂入適伯姬氏旣食孔伯姬杖戈而先大子與五人介輿豭從之【輿豭豚欲以盟】廹孔悝於厠彊盟之【孔氏専政故劫令逐輒】遂劫以登臺欒寧將飲酒炙未熟聞亂使告季子【季子子路也爲孔氏邑宰】召獲駕乘車【召獲衛大夫駕乘車者不欲戰】行爵食炙奉衛侯輒來奔季子將入遇子羔將出【子羔衛大夫髙柴孔子弟子將出奔】曰門已閉矣季子曰吾姑至焉子羔曰弗及不踐其難【謂政不及已】季子曰食焉不辟其難子羔遂出子路入及門公孫敢門焉【守門】曰無入爲也【言輒已出】季子曰是公孫也求利焉而逃其難由不然利其祿必救其患有使者出乃入【因門開而入】曰大子焉用孔悝𨿽殺之必或繼之【言已必繼孔悝爲難攻大子】且曰大子無勇若燔臺半必捨孔叔大子聞之懼下石乞盂黶敵子路【二子蒯聵黨】以戈擊之斷纓子路曰君子死冠不免【不使冠在地】結纓而死孔子聞衛亂曰柴也其來由也死矣孔悝立莊公【荘公蒯聵也魯史書於明年春從告】莊公害故政欲盡去之【故政輒之臣】先謂司徒瞞成曰寡人離病於外久矣子請亦嘗之歸告禇師比欲與之伐公不果【比禇師聲子爲明年瞞成奔起】十有六年春王正月己夘衛世子蒯聵自戚入於衛衛侯輒來奔

二月衛子還成出奔宋

【左】十六年春瞞成禇師比出奔宋【瞞成卽子還成以伐莊公不果故奔】衛侯使鄢武子告於周曰【武子衛大夫肸也】蒯聵得罪於君父君母逋竄於晉晉以王室之故不棄兄弟寘諸河上【河上戚也】天誘其衷獲嗣守封焉使下臣肸敢吿執事王使單平公對曰肸以嘉命來吿餘一人往謂叔父余嘉乃成世復爾祿次敬之哉方天之休【言天方授爾以休】弗敬弗休悔其可追【終蒯瞶之事】

夏四月己丑孔丘卒【仲尼旣告老去位猶書卒者魯之君臣宗其聖徳殊而異之魯襄二十二年生至今七十三也四月十八日乙丑無己丑己丑五月十二日日月必有誤孔子作春秋終於獲麟公羊谷梁經是也弟子欲記聖師之卒故采魯史記以續夫子之經而終於此丘明因隨而作終於哀公自此以下無復經矣】

【左】夏四月己丑孔丘卒公誄之曰旻天不弔不憖遺一老俾屏餘一人以在位【仁覆閔下故稱旻天弔卹也憖且也屏蔽也】防防余在疚嗚呼哀哉尼父無自律【疚病也律法也言喪尼父無以自爲法】子贛曰君其不沒於魯乎夫子之言曰禮失則昏名失則愆失志爲昏失所爲愆生不能用死而誄之非禮也稱一人非名也【天子稱一人非諸侯之名】君兩失之六月衛侯飲孔悝酒於平陽【平陽杜注東郡燕縣東北有平陽亭今直隸滑縣韋城南有平陽城是也】重酬之大夫皆有納焉【納財賄也】醉而送之夜半而遣之載伯姬於平陽而行【載其母俱去】及西門【平陽門】使貳車反祏於西圃【使副車還取廟主西圃孔氏廟所在祏藏主石函】子伯季子初爲孔氏臣新登於公【升爲大夫】請追之遇載祏者殺而乘其車許公爲反祏【孔悝怪載祏者久不來使公爲反逆之】遇之曰與不仁人爭明無不勝必使先射射三皆逺許爲許爲射之殪【言子伯不仁所以死】或以其車從【從公爲】得祏於橐中孔悝出奔宋

楚大子建之遇讒也自城父奔宋【在昭十九年】又辟華氏之亂於鄭【在昭二十年】鄭人甚善之又適晉與晉人謀襲鄭乃求復焉鄭人復之如初晉人使諜於子木請行而期焉【請行襲鄭之期子木卽建也】子木暴虐於其私邑邑人訴之鄭人省之得晉諜焉遂殺子木其子曰勝在吳子西欲召之葉公曰【葉公子髙沈諸梁也】吾聞勝也詐而亂無乃害乎子西曰吾聞勝也信而勇不爲不利捨諸邊竟使衞藩焉葉公曰周仁之謂信【周親也】率義之謂勇吾聞勝也好復言而求死士殆有私乎【私謀復讎】復言非信也期死非勇也【期必也】子必悔之弗從召之使處吳竟爲白公【白杜注楚邑汝陰褒信縣西南有白亭】請伐鄭子西曰楚未節也【言國新復政令尙無節度】不然吾不忘也他日又請許之未起師晉人伐鄭楚救之與之盟勝怒曰鄭人在此讎不逺矣【比子西於鄭人】勝自厲劍子期之子平見之曰王孫何自厲也曰勝以直聞不告汝庸爲直乎將以殺爾父平以告子西子西曰勝如卵余翼而長之【以鳥爲諭】楚國第【用士之次第】我死令尹司馬非勝而誰勝聞之曰令尹之狂也得死乃非我子西不悛勝謂石乞曰【石乞勝之徒】王與二卿士【二卿士子西子期】皆五百人當之則可矣乞曰不可得也【五百人不可得】曰市南有熊宜僚者若得之可以當五百人矣乃從白公而見之與之言說告之故辭承之以劍【按劍指其喉】不動勝曰不爲利謟不爲威惕不泄人言以求媚者去之吳人伐愼【愼杜注汝陰愼縣今江南潁上縣西北有愼城】白公敗之請以戰備獻【所得鎧杖兵器欲因獻用之以爲亂】許之遂作亂秋七月殺子西子期於朝而劫恵王子西以袂掩面而死【慙於葉公】子期曰昔者吾以力事君不可以弗終抉豫章以殺人而後死【以效其多力豫章大木】石乞曰焚庫弒王不然不濟白公曰不可弒王不祥焚庫無聚將何以守矣乞曰有楚國而治其民以敬事神可以得祥且有聚矣何患弗從葉公在蔡【蔡遷州來楚並其地】方城之外皆曰可以入矣子髙曰吾聞之以險徼幸者其求無饜偏重必離【險猶惡也所求無饜則不安譬如物偏重則離敗欲須其斃而討之】聞其殺齊管修也而後入【管修楚賢大夫故齊管仲之後殺賢則失民】白公欲以子閭爲王【子閭平王子啟五辭王者】子閭不可遂劫以兵子閭曰王孫若安靖楚國匡正王室而後庇焉啟之願也敢不聴從若將専利以傾王室不顧楚國有死不能遂殺之而以王如髙府【髙府楚別府】石乞尹門【爲門尹】圉公陽穴宮負王以如昭夫人之宮【公陽楚大夫昭夫人王母越女】葉公亦至及北門或遇之曰君胡不冑國人望君如望慈父母焉盜賊之矢若傷君是絕民望也若之何不冑乃冑而進又遇一人曰君胡冑國人望君如望嵗焉【嵗年谷也】日月以幾【冀君來】若見君面是得艾也【艾安也】民知不死其亦夫有奮心猶將旌君以徇於國【旌表也】而又掩面以絕民望不亦甚乎乃免冑而進【言葉公得民心】遇箴尹固帥其屬將與白公子髙曰防二子者楚不國矣【二子子西子期也栢舉之敗二子功多】棄徳從賊其可保乎乃從葉公使與國人以攻白公白公奔山而縊其徒防之【防匿也】生拘石乞而問白公之死焉對曰余知其死所而長者使余勿言【長者謂白公也】曰不言將烹乞曰此事克則爲卿不克則烹固其所也何害乃烹石乞王孫燕奔頯黃氏【燕勝弟頯黃杜注吳地在今寧國府境】沈諸梁兼二事【二事令尹司馬】國寜乃使寧爲令尹【子西之子子國也】使寛爲司馬【子期之子】而老於葉【終言之】衞侯占夢嬖人【以能占夢見愛】求酒於大叔僖子【僖子大叔遺】不得與卜人比而告公曰君有大臣在西南隅弗去懼害【托占卜夢而言】乃逐大叔遺遺奔晉衞侯謂渾良夫曰吾繼先君而不得其器若之何【國之寶器輒皆將去】良夫代執火者而言曰【將密謀屏左右】疾與亡君皆君之子也召之而擇材焉可也【召輒】若不材器可得也【輒若不材可廢其身因得其器】豎告大子【大子疾】大子使五人輿豭從己劫公而彊盟之【盟求必立已】且請殺良夫公曰其盟免三死【盟在十五年】曰請三之後有罪殺之公曰諾哉

【左】十七年春衞侯爲虎幄於借圃【於借田之圃新造幄幕皆以虎獸爲飾】成求令名者而與之始食焉大子請使良夫【以良夫應爲令名】良夫乘衷甸兩牡【衷甸一轅卿軍】紫衣狐裘【紫衣君服】至袒裘不釋劍而食【食而熱故偏袒亦不敬】大子使牽以退數之以三罪而殺之【三罪紫衣袒裘帯劍】三月越子伐吳吳子禦之笠澤【笠澤今江南吳縣西南太湖是也】夾水而陳越子爲左右句卒【句卒鉤伍相著別爲左右屯】使夜或左或右鼓噪而進吳師分以禦之越子以三軍潛渉當吳中軍而鼓之吳師大亂遂敗之【左右句卒爲聲勢以分吳軍而三軍精卒並力擊其中軍故得勝也】晉趙鞅使告於衛曰君之在晉也志父爲主請君若大子來以免志父不然寡君其曰志父之爲也【謂已教使不來】衛侯辭以難大子又使防之【防訴父欲速得其處】夏六月趙鞅圍衛齊國觀陳瓘救衞【國觀國書之子】得晉人之致師者子玉使服而見之【釋囚服服其本服】曰國子實執齊柄而命瓘曰無辟晉師豈敢廢命子又何辱【言不須來致師自將往戰】簡子曰我卜伐衞未卜與齊戰乃還【畏子玊】楚白公之亂陳人恃其聚而侵楚【聚積聚也】楚旣寜將取陳麥楚子問帥於大師子谷與葉公諸梁子谷曰右領差車與左史老皆相令尹司馬以伐陳其可使也【言此二人皆嘗輔相子西子期伐陳今復可使】子髙曰率賤民慢之懼不用命焉【右領左史皆楚賤官】子谷曰觀丁父鄀俘也武王以爲軍率是以克州蓼服隨唐大啟羣蠻彭仲爽申俘也文王以爲令尹實縣申息朝陳蔡封畛於汝【開封畛北至汝水】惟其任也何賤之有子髙曰天命不謟【謟疑也】令尹有憾於陳【十五年子西伐吳陳使貞子弔吳以此爲恨】天若亡之其必令尹之子是與君盍捨焉【捨右領與左史】臣懼右領與左史有二俘之賤而無其令徳也王卜之武城尹吉【武城尹子西子公孫朝】使帥師取陳麥陳人禦之敗遂圍陳秋七月己夘楚公孫朝帥師滅陳【終鄭裨竈言五及鶉火陳卒亡】王與葉公枚卜子良以爲令尹【枚卜不斥言所卜以令子良恵王弟】沈尹朱曰吉過於其志【志望也】葉公曰王子而相國過將何爲【過相將爲王也】他日攺卜子國而使爲令尹【子國寧也】衞侯夢於北宮見人登昆吾之觀【杜注衞有觀在於昆吾氏之虛今濮陽城中按濮陽卽今直隸開州州西南有濮陽縣城城中有昆吾臺】被髮北面而噪曰登此昆吾之虛緜緜生之瓜【緜緜瓜初生也良夫言已有以小成大之功若瓜之初生謂使衛侯得國】余爲渾良夫叫天無辜【本盟當免三死而並數一時之事爲三罪殺之故自謂無辜】公親筮之胥彌赦占之【赦衞筮史】曰不害與之邑寘之而逃奔宋【言衛侯無道卜人不敢以實對懼難而逃也】衞侯貞卜【正卜夢之吉凶】其繇曰如魚竀尾【竀赤也魚勞則尾赤】衡流而方羊裔焉【橫流方羊不能自安裔水邊言衞侯將若此魚】大國滅之將亡闔門塞竇乃自後逾【此皆繇辭】冬十月晉復伐衞【春伐未得志故】入其郛將入城簡子曰止叔向有言曰怙亂滅國者無後【不欲乘人之衰】衞人出莊公而與晉平晉立襄公之孫般師而還十一月衞侯自鄄入般師出【辟蒯聵也】初公登城以望見戎州【戎州杜注戎邑今山東曹縣有楚丘故城漢置已氏縣卽戎州也】問之以告公曰我姬姓也何戎之有焉翦之【削壊其邑聚】公使匠久【久不休息】公欲逐石圃【石圃衞卿石惡從子】未及而難作辛巳石圃因匠氏攻公公閉門而請弗許逾於北方而隊折股【終如卜言乃自後逾】戎州人攻之大子疾公子靑逾從公【靑疾弟】戎州人殺之公入於戎州已氏【已氏戎州人姓】初公自城上見已氏之妻髮美使髠之以爲呂姜髢【呂姜荘公夫人髢髲也】旣入焉而示之璧曰活我吾與女璧已氏曰殺女璧其焉往遂殺之而取其璧衞人復公孫般師而立之十二月齊人伐衞衞人請平立公子起【起靈公子】執般師以歸舍諸潞【潞杜注齊邑】公防齊侯盟於蒙【齊侯簡公弟平公驁也蒙杜注在東莞蒙陰縣西今山東蒙陰縣西有故城】孟武伯相齊侯稽首公拜齊人怒武伯曰非天子寡君無所稽首武伯問於髙柴曰諸侯盟誰執牛耳【執牛耳尸盟者】季羔曰鄫衍之役吳公子姑曹【季羔髙柴也鄫衍在七年】發陽之役衞石魋【發陽鄖地在十二年石魋石曼姑之子】武伯曰然則彘也【彘武伯名也鄫衍則大國執陽則小國執據時執者無常故武伯自以爲可執】宋皇瑗之子麇【瑗宋右師】有友曰田丙而奪其兄酁般邑以與之酁般慍而行告桓司馬之臣子儀克【克在下邑不與魋亂故在】子儀克適宋告夫人曰麇將納桓氏公問諸子仲【子仲皇野】初子仲將以杞姒之子非我爲子【爲適子姒子仲妻】麇曰必立伯也【伯非我兄】是良材子仲怒弗從故對曰右師則老矣不識麇也【言右師老不能爲亂麇則不可知】公執之【執麇】皇瑗奔晉召之【召令還】

【左】十八年春宋殺皇瑗公聞其情復皇氏之族使皇緩爲右師【言宋景公無常也緩瑗從子】巴人伐楚圍鄾【鄾杜注楚邑今湖廣襄陽縣東北有鄾城】初右司馬子國之卜也觀瞻曰如志【子國未爲令尹時卜爲右司馬得吉兆如其志觀瞻楚開卜大夫觀從之後】故命之【命以爲右司馬】及巴師至將卜帥王曰寧如志何卜焉【寧子國也】使帥師而行請承【承佐】王曰寢尹工尹勤先君者也【栢舉之役寢尹由於以背受戈工尹固執燧象奔吳師皆爲先君勤勞】三月楚公孫寧吳由於防固敗巴師於鄾故封子國於析君子曰恵王知志【知用其意】夏書曰官占惟能蔽志昆命於元【書大禹謨官占卜筮之官蔽斷也昆後也言當先斷意後用也】其是之謂乎志曰聖人不煩卜筮恵王其有焉夏衞石圃逐其君起起奔齊衞侯輒自齊復歸逐石圃而復石魋與大叔遺【皆蒯聵所逐左】十九年春越人侵楚以誤吳也【誤吳使不爲備】夏楚公子慶公孫寛追越師至防【防杜注越地】不及乃還秋楚沈諸梁伐東夷【報越】三夷男女及楚師盟於敖【從越之夷三種敖杜注東夷地】冬叔靑如京師敬王崩故也【言敬王能終其世終萇言東王必大克叔靑叔還子】

【左】二十年春齊人來徴會夏會於廩丘爲鄭故謀伐晉【十五年晉伐鄭】鄭人辭諸侯秋師還【終叔向言晉公室卑】吳公子慶忌驟諫吳子曰不攺必亡弗聽出居於艾【艾杜注吳邑豫章有艾縣今艾城在江西寧州西】遂適楚聞越將伐吳冬請歸平越遂歸欲除不忠者以說於越吳人殺之十一月越圍吳趙孟降於喪食【趙孟襄子無卹時有父簡子之喪】楚隆曰【楚隆襄子家臣】三年之喪親暱之極也主又降之無乃有故乎趙孟曰黃池之役先主與吳王有質【黃池在十三年先主簡子質盟信也】曰好惡同之今越圍吳嗣子不廢舊業而敵之【嗣子襄子自謂欲敵越救吳】非晉之所能及也吾是以爲降楚隆曰若使吳王知之若何趙孟曰可乎隆曰請嘗之乃往先造於越軍曰吳犯閒上國多矣聞君親討焉諸夏之人莫不欣喜惟恐君之志不從請入視之許之告於吳王曰寡君之老無卹使陪臣隆敢展謝其不共黃池之役君之先臣志父得承齊盟曰好惡同之今君在難無卹不敢憚勞非晉國之所能及也使陪臣敢展布之王拜稽首曰寡人不佞不能事越以爲大夫憂拜命之辱與之一簞珠【簞小笥】使問趙孟曰句踐將生憂寡人寡人死之不得矣王曰溺人必笑吾將有問也【以自諭所問不急猶溺人不知所爲而反笑】史黯何以得爲君子【史黯晉大夫蔡墨云不及四十年吳當亡吳王感問此也】對曰黯也進不見惡退無謗言王曰宜哉

【左】二十一年夏五月越人始來【越旣勝吳欲霸中國始遣使適魯】秋八月公及齊侯邾子盟於顧【顧杜注齊地今山東範縣東南有顧城】齊人責稽首【責十七年齊侯爲公稽首不見答】因歌之曰魯人之臯數年不覺使我髙蹈【臯緩也髙蹈猶逺行也言魯人臯緩數年不知答齊稽首故使我髙蹈來爲此防】惟其儒書以爲二國憂【二國齊邾也言魯據周禮不肯答稽首令齊邾逺至】是行也公先至於陽谷【先期至】齊閭丘息曰【息閭丘明之後】君辱舉玉趾以在寡君之軍羣臣將傳遽以告寡君比其復也君無乃勤爲僕人之未次【次捨也】請除館於舟道【舟道杜注齊地】辭曰敢勤僕人

【左】二十二年夏四月邾隠公自齊奔越曰吳爲無道執父立子越人歸之大子革奔越【邾隠公八年爲吳所囚十年奔齊】冬十一月丁夘越滅吳請使吳王居甬東【甬東杜注越地】

【防稽句章縣東海中洲也按海中洲卽舟山今之定海縣縣東有翁山卽甬東也】辭曰孤老矣焉能事君乃縊越人以歸【以其屍歸終史墨子胥之言也】

【左】二十三年春宋景曹卒【景曹宋元公夫人小邾女季桓子外祖母】季康子使冉有弔且送葬曰敝邑有社稷之事使肥與有職競焉【肥康子名競遽也】是以不得助執紼使求從輿人【求冉有名輿眾也】曰以肥之得備彌甥也【彌逺也康子父之舅氏故稱彌甥】有不腆先人之產馬使求薦諸夫人之宰其可以稱旌繁乎【稱舉也繁馬飾繁纓也終樂祁之言政在季氏】夏六月晉荀瑤伐齊【荀瑤荀躒之孫知伯襄子】髙無防帥師禦之知伯視齊師馬駭遂驅之曰齊人知余旗其謂余畏而反也及壘而還將戰長武子請卜【武子晉大夫】知伯曰君告於天子而卜之以守於宗祧吉矣吾又何卜焉且齊人取我英丘【英丘晉地】君命瑤非敢耀武也治英丘也以辭伐罪足矣何必卜壬辰戰於犂丘【犂丘杜注隰也今山東臨邑縣有犂丘亭】齊師敗績知伯親禽顏庚【顏庚齊大夫顏涿聚】秋八月叔靑如越始使越也越諸鞅來聘報叔靑也

【左】二十四年夏四月晉侯將伐齊使來乞師曰昔臧文仲以楚師伐齊取谷【在僖二十六年】宣叔以晉師伐齊取汶陽【在成二年】寡君欲徼福於周公願乞靈於臧氏【以臧氏世勝齊故】臧石帥師防之取廩丘【臧石賓如之子】軍吏令繕將進【晉軍吏也繕治戰備】萊章曰【萊章齊大夫】君卑政暴往嵗克敵【禽顏庚】今又勝都【取廩丘】天奉多矣又焉能進是躗言也【躗過也】役將班矣晉師乃還餼臧石牛【生曰餼】大史謝之曰【晉大史】以寡君之在行牢禮不度【不如禮度】敢展謝之【終臧氏有後於魯】邾子又無道越人執之以歸【終子贛之言】而立公子何何亦無道【何大子革弟】公子荊之母嬖【荊哀公庶子】將以爲夫人使宗人釁夏獻其禮【宗人禮官】對曰無之公怒曰女爲宗司立夫人國之大禮也何故無之對曰周公及武公娶於薛【武公敖也】孝恵娶於商【孝公稱恵公弗皇商宋也】自桓以下娶於齊【桓公始娶文姜】此禮也則有若以妾爲夫人則固無其禮也公卒立之而以荊爲大子國人始惡之【惡公】閏月公如越得大子適郢【適郢越王大子得相親說也】將妻公而多與之地公孫有山使告於季孫季孫懼使因大宰嚭而納賂焉乃止【嚭故吳臣也季孫恐公因越討已故懼】

【左】二十五年夏五月庚辰衞侯出奔宋【衞侯輒也】衞侯爲靈臺於借圃與諸大夫飲酒焉禇師聲子韈而登席【古者見君解韈】公怒辭曰臣有疾異於人【足有創】若見之君將防之【防嘔吐也】是以不敢公愈怒大夫辭之不可【共辭謝公公不可解】禇師出公防其手【手屈肘如防形】曰必斷而足聞之禇師與司宼亥乘曰今日幸而後亡【恐死以得亡爲幸】公之入也奪南氏邑【南氏子南之子公孫彌牟】而奪司宼亥政公使侍人納公文懿子之車於池【懿子公文要公有忿使人投其車於池水中】初衞人翦夏丁氏【在十一年】以其帑賜彭封彌子【彭封彌子彌子瑕】彌子飲公酒納夏戊之女嬖以爲夫人其弟期大叔疾之從孫甥也【期夏戊之子姊妺之孫爲從孫甥與孫同列】少畜於公以爲司徒夫人寵衰期得罪公使三匠久公使優狡盟拳彌【狡俳優名拳彌衞大夫使俳優盟之欲恥辱也】而甚近信之故禇師比公孫彌牟公文要司宼亥司徒期因三匠與拳彌以作亂【比韈登席者彌牟喪邑者要失車者亥奪政者期得罪者】皆執利兵無者執斤【斤工匠所執】使拳彌入於公宮【信近之故得入】而自大子疾之宮噪以攻公鄄子士請禦之【鄄子士衞大夫】彌援其手曰子則勇矣將若君何不見先君乎君何所不逞欲【先君蒯聵也亂不速奔故爲戎州所殺】且君嘗在外矣豈必不反當今不可眾怒難犯休而易閒也乃出將適蒲【蒲杜注近晉邑今直隸長垣縣故蒲城是】彌曰晉無信不可將適鄄【鄄杜注齊晉界上邑彌詐不知謀故公信之】彌曰齊晉爭我不可將適泠【泠杜注近魯邑】彌曰魯不足與請適城鉏以鉤越【城鉏杜注近宋邑宋南近越轉相鉤牽】越有君乃適城鉏彌曰衞盜不可知也請速自我始乃載寶以歸【欺衞君言君以寶自隨將致衞盜請速行已爲先發而因載寶歸衞也】公爲支離之卒【支離陳名】因祝史揮以侵衞【揮衞祝史】衞人病之懿子知之【知揮爲內閒】見子之【子之公孫彌牟文子也】請逐揮文子曰無罪懿子曰彼好専利而妄夫見君之入也將先道焉【若見君有入勢必道助之】若逐之必出於南門而適君所【𨿽知其爲君閒不審察私共評之】夫越新得諸侯將必請師焉揮在朝使吏遣諸其室【難面逐之先逐其家】揮出信弗內【再宿爲信】五日乃館諸外裏【外裏公所在】遂有寵使如越請師【請師伐衞求入】六月公至自越【前年行今還】季康子孟武伯逆於五梧【五梧杜注魯南鄙】郭重僕【爲公僕】見二子曰惡言多矣君請盡之【二子不臣之言甚多欲使公盡聽之】公宴於五梧武伯爲祝【祝上壽酒】惡郭重曰何肥也【訾毀其貌】季孫曰請飲彘也以魯國之密邇仇讎臣是以不獲從君克免於大行又謂重也肥公曰是食言多矣能無肥乎【以誚三桓之數食言】飲酒不樂公與大夫始有惡【爲二十七年公孫邾起】

【左】二十六年夏五月叔孫舒帥師防越臯如後庸宋樂茷納衞侯【舒武叔之子文子也臯如後庸越大夫樂茷宋司城子潞衛侯輒也】文子欲納之【文子彌牟】懿子曰君愎而虐少待之必毒於民乃睦於子矣衞師侵外州大獲【越納輒之師】出禦之大敗【衞師敗】掘褚師定子之墓焚之於平莊之上【定子褚師比之父也平荘陵名】文子使王孫齊私於臯如曰【齊衛大夫王孫賈之子昭子也】子將大滅衞乎抑納君而已乎臯如曰寡君之命無他納衛君而已文子致眾而問焉曰君以蠻夷伐國國幾亡矣請納之眾曰勿納曰彌牟亡而有益請自北門出【欲以觀眾心】眾曰勿出重賂越人申開守陴而納公【申重也開重門而嚴設守備欲以恐公使不敢入】公不敢入師還立悼公【悼公蒯聵庶弟公子黚也】南氏相之以城鉏與越人公曰期則爲此【司徒期也】令苟有怨於夫人者報之【夫人期姊也怒期不得加戮故勑宮女令困苦期姊】司徒期聘於越【爲悼公聘】公攻而奪之幣期告王【越王】王命取之期以眾取之公怒殺期之甥之爲大子者【忿期而及其姊爲夫人者遂復及夫人之子】遂卒於越【終言之也終效夷言死於夷】宋景公無子取公孫周之子得與啟畜諸公宮【周元公孫子髙也得昭公也啟得弟】未有立焉於是皇緩爲右師皇非我爲大司馬皇懷爲司徒【皇懷非我從昆弟】靈不緩爲左師【不緩子靈圍之後】樂茷爲司城【茷樂混子】樂朱鉏爲大司宼【朱鉏樂挽子】六卿三族降聽政【三族皇靈樂也降和同也】因大尹以達【大尹近官有寵者六卿因之以自通逹於君】大尹常不告而以其欲稱君命以令國人惡之司城欲去大尹左師曰縱之使盈其罪重而無基能無敝乎【言勢重而無徳以爲基必敗】冬十月公遊於空澤【空澤杜注宋邑在今河南虞城縣東】辛巳卒於連中【連中館名】大尹興空澤之士千甲【甲士千人】奉公自空桐入如沃宮【奉公屍也空桐杜注梁國虞縣東南有地名空桐今虞城縣空桐澤有空桐亭沃宮宋都內宮名】使召六子曰聞下有師君請六子畫【畫計防】六子至以甲劫之曰君有疾病請二三子盟乃盟於少寢之庭曰無爲公室不利大尹立啟奉喪殯於大宮三日而後國人知之司城茷使宣言於國曰大尹惑蠱其君而専其利今君無疾而死死又匿之是無他矣大尹之罪也【言大尹所弒】得夢啟北首而寢於盧門之外【盧門宋東門北首死象在門外失國也】已爲烏而集於其上咮加於南門尾加於桐門【桐門北門】曰餘夢美必立大尹謀曰我不在盟【少寢盟但以君命盟六鄕大尹不盟】無乃逐我復盟之乎使祝爲載書六子在唐盂【唐盂杜注地名】將盟之祝襄以載書告皇非我【襄祝名】皇非我因子潞門尹得左師謀曰【子潞樂茷門尹得樂得】民與我逐之乎皆歸授甲使徇於國曰大尹惑蠱其君以陵虐公室與我者救君者也眾曰與之大尹徇曰戴氏皇氏將不利公室【戴氏卽樂氏】與我者無憂不富眾曰無別【惡其號令與君無別】戴氏皇氏欲伐公【公謂啟】樂得曰不可彼以陵公有罪我伐公則甚焉使國人施於大尹【施罪於大尹】大尹奉啟以奔楚乃立得司城爲上卿盟曰三族共政無相害也衞出公自城鉏使以弓問子贛且曰吾其入乎子贛稽首受弓對曰臣不識也私於使者曰昔成公孫於陳【僖二十八年衞成公奔楚遂適陳】武子孫荘子爲宛濮之盟而君入【在僖二十八年】獻公孫於齊【在襄十四年】子鮮子展爲夷儀之盟而君入【在襄二十六年】今君再在孫矣【謂十五年孫魯今又孫宋】內不聞獻之親外不聞成之卿則賜不識所由入也詩曰無競惟人四方其順之【詩周頌言無彊惟得人也】若得其人四方以爲主而國於何有

【左】二十七年春越子使後庸來聘且言邾田封於駘上【欲使魯還邾田封竟至駘上】二月盟於平陽【平陽杜注西平陽孔氏穎達曰髙平南有平陽縣在今山東鄒縣西南】三子皆從【季康子叔孫文子孟武伯皆從後庸盟】康子病之言及子贛曰若在此吾不及此夫【蓋子贛十二年嘗辭吳盟故思之】武伯曰然何不召曰固將召之文子曰他日請念【言季孫不能用子貢臨難而思之】夏四月己亥季康子卒公弔焉降禮【禮不備】晉荀瑤帥師伐鄭次於桐丘鄭駟請救於齊【駟歂子】齊師將興陳成子屬孤子三日朝【屬防死事者之子使朝三日以禮之】設乘車兩馬系五邑焉【乘車兩馬大夫服又加之以五邑】召顏涿聚之子晉曰隰之役而父死焉【隰役在二十三年】以國之多難未女卹也今君命女以是邑也服車而朝無廢前勞乃救鄭及畱舒【畱舒杜注齊地今山東東阿縣西南有畱舒城】違谷七里谷人不知【言其整違去也】及濮雨不渉【濮杜注水自陳畱酸縣傍河東北經濟陰至髙平入濟】子思曰【子思國參】大國在敝邑之宇下是以告急今師不行恐無及也成子衣制杖戈【制雨衣也】立於阪上馬不出者助之鞕之知伯聞之乃還【畏其得眾心】曰我卜伐鄭不卜敵齊使謂成子曰大夫陳子陳之自出陳之不祀鄭之罪也【十七年楚滅陳非鄭之罪蓋知伯誣辭】故寡君使瑤察陳衷焉【衷善也】謂大夫其卹陳乎若利本之顚瑤何有焉成子怒曰多陵人者皆不在知伯其能久乎中行文子告成子曰【文子荀寅此時奔在齊】有自晉師告寅者將爲輕車千乘以厭齊師之門則可盡也成子曰寡君命恆曰無及寡無畏眾𨿽過千乘敢辟之乎將以子之命告寡君【成子疑其有爲晉之心也】文子曰吾乃今知所以亡【自恨己無知】君子之謀也始衷終皆舉之而後入焉【謀一事則當慮此三變然後入而行之所謂君子三思】今我三不知而入之不亦難乎公患三桓之侈也欲以諸侯去之【欲求諸侯師以逐三桓】三桓亦患公之妄也故君臣多閒公遊於陵阪遇孟武伯於孟氏之衢曰請有問於子余及死乎【問可得以壽死否】對曰臣無由知之三問卒辭不對公欲以越伐魯而去三桓秋八月甲戌公如公孫有陘氏【有陘氏卽有山氏】因孫於邾乃遂如越國人施公孫有山氏【以公自其家出故也終子贛之言君不沒於魯】悼之四年晉荀瑤帥師圍鄭【悼公哀公之子哀公出孫魯人立之】未至鄭駟曰知伯愎而好勝早下之則可行也乃先保南裏以待之【保守也南裏在城外】知伯入南裏門於桔柣之門鄭人俘酅魁壘【酅魁壘晉士】賂之以知政【欲使反爲鄭】閉其口而死將門【將攻鄭門】知伯謂趙孟入之對曰主在此【主謂知伯言何不自入也】知伯曰惡而無勇何以爲子【惡貌醜也簡子廢嫡子伯魯而立襄子故知伯言其醜且無勇何以立爲子】對曰以能忍恥庶無害趙宗乎知伯不悛趙襄子由是惎知伯【惎毒也】遂喪之知伯貪而愎故韓魏反而喪之【史記晉懿公之四年魯悼公之十四年知伯帥韓魏圍趙襄子於晉陽韓魏反與趙氏謀殺知伯於晉陽之下在春秋後二十七年】

日講春秋解義卷六十四

