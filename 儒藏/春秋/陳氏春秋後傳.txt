

欽定四庫全書

經部五

春秋後傳

春秋類

提要

【臣】等謹按春秋後傳十二卷宋陳傅良撰傅良字君舉【案傅良或作傅良諸本誤有異同然其字曰君舉則爲傅說舉於版祝之義故今定爲傳字】號止齋溫州瑞安人乾道八年進士官至中書舎人寶謨閣待制諡文節事迹具宋史本傳是編有其門人周勉跋稱傅良爲此書脫稿而病學者欲速得其書俾傭書傳冩其已削者或畱其帖於編增入是正者或揭去弗存是今所傳已非傅良完本矣趙汸春秋集傳自序於宋人說春秋者最推傅良稱其以公谷之說參之左氏以其所不書實其所書以其所書推其所不書得學春秋之要在三傳後卓然名家而惜其悞以左氏所錄爲魯史舊文而不知防書有體夫子所據以加筆削者左氏亦未之見左氏書首所載不書之例皆史筆也非筆削之防公羊谷梁每難疑以不書義實與左氏異師陳氏合而求之殊失其本故於左氏所錄而經不書者皆以爲夫子所筆削則其不合於聖人者亦多雲云考左氏爲春秋作傳非爲防書作傳其所云某故不書者不得經意或有之必以爲別史例似非事寔況不修春秋二條公羊傳尙有傳聞不應左氏反不見均恐不足爲傅良病惟以公谷合左氏爲切中其失耳自王弼廢象數而談易者日增自啖助廢三傳而談春秋者日盛故解五經者惟易與春秋二家著錄獨多空言易騁玆亦明效大驗矣傅良於臆說蠭起之日獨能根據舊文研求聖人之微防樓鑰序稱其於諸生中擇能熟誦三傳者三人曰蔡防學曰胡宗曰周勉遊宦必以一人自隨遇有所問其應如響其考究可謂至詳又其書𨿽多出新意而每傳之下必注曰此據某說此據某文其徵引可爲至博以是立制世之枵腹而談褒貶者庶有豸乎傅良別有左氏章指三十卷樓鑰所序蓋兼三書言之朱彛尊經義考注曰未見今永樂大典中尙存梗防然亦殘闕不能成帙故不復裒錄焉乾隆四十一年五月恭校上

總纂官【臣】紀昀【臣】陸錫熊【臣】孫士毅

總校官【臣】陸費墀

春秋後傳左氏章指原序

春秋後傳左氏章指二書故中書舎人止齋陳公傅良之所著也春秋之學不明久矣啖趙之後至於本朝而後有泰山孫先生復尊王之說彌彰公是劉先生敞權衡意林等書訂證尢詳伊川程先生頤𨿽無全書而一序所該聖人之大法備矣自王荊公安石之說盛行此道幾廢建炎紹興之初髙宗皇帝復振斯文胡文定公安國承伊洛之餘推明師道勸講經筵然後其學復傳學者以爲標凖可謂大全矣東萊呂公祖謙又有集解行於世春秋之義殆無餘蘊止齋生於東嘉天資絕人誦書屬文一旦迥出諸老先生上斂然布衣聲名四出六經之說流行萬里之外而其學尢深於春秋鑰非深於此者嘗涉獵諸公之書非不明白然亦不過隨文辧釋間有前後相爲明者亦不見體統所在鑰自客授之初卽從止齋遊𨿽不得執經其門嘗深叩之同在西掖時始以隱公後傳數篇相示因爲道春秋之所以作左氏之所以有功於經者其說卓然且曰自余之有得於此而欲著書於諸生中擇其能熟誦三傳者首得蔡君幼學蔡旣壯又得二人焉曰胡宗曰周勉遊宦必以一人自隨遇有所問其應如響而此書未易成也未幾去國而鑰亦歸𨿽若相忘於江湖而朋友之來必以此書爲問𨿽親炙之者跪以請則曰此某身後之書也旣不幸卒於嘉泰三年而此書始出於笥中其壻林子燕最得其傳又四年而後長子師轍與其徒汪龍友以二書來鑰老矣如獲希世之珍屏去他書窮晝夜讀之始盡得其大意嗚呼盛哉蓋未有此書也先儒以例言春秋者切切然以爲一言不差有不同者則曰變例竊以爲未安公之書不然深究經防詳閱世變蓋有所謂隱桓莊閔之春秋有所謂僖文宣成之春秋有所謂襄昭定哀之春秋始焉猶知有天子之命王室猶甚威重自霸者之令行諸侯不復知有王矣桓公之後齊不競而晉霸文公旣亡晉不競而楚霸悼公再霸而又衰楚興而復防吳出而盟諸夏於越入吳而春秋終矣自杜徵南以來謂平王東周之始王隱公遜國之賢君其說甚詳而公以爲不爲平王亦不爲隱公而爲桓王其說爲有據依又其大節目如諸侯攺元前所未有齊魯諸大國比數世間有世而無年至記厲王奔彘始有紀年古者諸侯無私史乘與檮杌春秋皆東遷之史也書齊鄭盟於石門以志諸侯之合書盟於咸以志諸侯之散是春秋之終始也隱桓莊之際惟鄭多特筆襄昭定哀之際惟齊多特筆諸侯専徵而後千乘之國有弒其君者矣大夫專將而後百乘之家有弒其君者矣宋魯衛陳蔡爲一黨齊鄭爲一黨公防齊鄭於中邱而後諸侯之師衡行於天下罪莫甚於鄭莊宋魯齊衛次之而父子兄弟之禍亦莫甚於五國是可爲不臣者之戒矣齊桓公卒鄭遂朝楚諸侯從楚鄭爲亂階侵蔡遂伐楚以志齊桓之霸侵陳遂侵宋以志楚莊之霸足以見中外之盛衰矣書公孫玆帥師書公孫敖帥師書公子季友卒習見三家之所從始首止之盟鄭伯逃歸不盟則書以其背夏盟也厲之役鄭伯逃歸不書蓋逃楚也中外之辧嚴矣自隠而下春秋治在諸侯自文而下治在大夫有天下之辭有一國之辭有一人之辭於干戈無不貶於玉帛之使則從其爵勸懲著矣文十年而外秦又三十年而外鄭又五十餘年而外晉外鄭猶可也外晉甚矣貶不於甚則於事端余實錄而已矣此皆先儒所未至僖之三十一年四卜郊不從乃免牲猶三望極言魯之用天子禮樂以明堂位之言爲不然恵公始乞郊而不常用僖公始作頌所以郊爲誇引祝鮀之言爲證此尢爲前所未聞也若左氏或以爲非爲經而作惟公以爲著其不書以見春秋之所書者皆左氏之力章指一書首尾專此意昔人以杜徵南爲邱明忠臣然多曲從其說非忠也公之章指謂君子曰者蓋博采善言禮也者蓋據史舊聞非必皆合於春秋或曰後人增益之或曰後人依仿之或以凡例義淺而不取或以例非左氏之意蓋愛而知其惡者廼所以爲忠也又言莊公元年至七年及十九年以後訖終篇多無傳疑有佚墜公之求於傳者詳矣嗚呼與止齋遊前後三十年不得卒業於其門旣興殄瘁之悲而後得二書其間尙有欲質疑而不可得此所以撫卷三嘆而不能自己也開禧三年冬至日四明樓鑰序

先生爲後傳將脫稾而病期歳而病革學者有欲速得其書俾傭書傳寫其已削者或畱其帖於編增入是正者或揭去弗存也勉宦江陵還始得朋友訂正之然已削者可刋帖於編而增入是正者不可復求矣惜哉勉從先生於桂陽於衡於潭日受經焉及後傳且就先生每語友朋將面授勉使盡質所疑而後出已而睽隔函文不果質今訂正猶先生之志云嘉定元年七月朔日門人周勉謹書

欽定四庫全書

春秋後傳卷一

宋陳傅良撰

隠公

春秋非始於平王始於桓王也平王東遷衛鄭二武入相於周【衛武公十二年鄭武公二十七年】詩人爲之賦洪澳緇衣凡伯仍叔家父皆大雅舊人也故五十餘年東諸侯無他故而秦亦列於國風當是時魯隠之奉其弟軌宋穆之舎其子馮諸侯猶有讓千乘之國者也衛石碏之討州吁晉九宗五正嘉父之納鄂侯宋孔父之死於殤公臣子猶知尊君親上也魯眾仲之論族晉師服之述封建衛鄭齊秦之詩則據經守古之士爲多也鄭莊公爲卿士王貳於虢於是周鄭交惡隱之三年平王崩桓王卽位四年而鄭始朝身爲卿士而有志於叛王糾合諸侯於是入郕又入許釋泰山之祀首爲參盟成宋亂矣桓不勝忿自將以伐鄭繻葛之敗彛倫攸斁春秋所以作也是故克段於鄢盟於石門來歸祊來渝平鄭伯伐取之以璧假許田齊侯鄭伯如紀終莊公之萹皆特筆也春秋數致意焉則是作經之始也夫子論六經系文侯之命於西周之末托春秋之始於隠公著其世次以傷周之不競故曰如有用我者吾其爲東周乎撥亂世反之正則其志誠在春秋也

元年

惟王者然後攺元【本何休周語宣王三十二年立魯孝公襄王十六年立晉文公則周策書舊文也】諸侯攺元自汾王以前未有也是故魯自周公至眞公九世齊自太公至武公七世晉自唐叔至靖侯五世蔡自蔡仲至夷侯六世宋自微子至釐公八世陳自胡公至幽公六世皆大國也但有世而無年世家魯眞公十四年齊武公九年宋釐公十七年晉靖侯十七年楚熊勇六年陳幽公十三年始記厲王奔彘則紀年所由起也則作史攺元皆共和之際【晉竹書紀年終宣王起殤叔蓋宣王中興諸侯復稟命至幽王而遂叛】他如吳至壽夢十九世越至勾踐二十餘世而後始有年燕自召公至昭王而後始有名秦自秦仲至文公而後始有史皆僻逺晚興者也至於史法亦不盡循周制晉竹書曲沃莊伯十一年十一月則用夏正爲歲首【莊伯十一年十一月隠公之元年正月也見杜預左傳後序】而秦譜至宣公初志閏月不惟攺元又攺歷矣

春王正月【有傳】

魯謂之春秋者其書法以四時冠月也以夏時冠周月非周之舊典也西周之史言時皆夏時也言月皆周月也言時皆夏時於周官見之【季春出火非周三月季秋納火非周九月仲夏斬陰木非周五月仲冬斬陽木非周十一月之類】言月皆周月於書見之【康誥三月召誥二月不言夏洛誥十二月不言春多方五月畢命六月不言秋伊訓十有二月不言冬之類泰誓十有一年一月戊午蓋追攺舊序十三年春之訛說見章指】未有以夏時冠周月者也【惟詩以夏正數月至豳風於周正月則變文謂之一之日】以夏時冠周月則魯史也夫子之修春秋每孟月書時以見魯史每正月書王以存周正蓋尊周而罪魯也晉之乘楚之檮杌魯之春秋皆東遷之史也古者諸侯無私史【本常州先生薛氏】有邦國之志則小史掌之而藏周室【太史公曰惟史記獨藏周室以故滅惜哉】魯人所謂周人禦書晉人所謂辛有之二子董之晉於是有董史者也是故費誓系於周書漢汝江沱至於譚大夫下國之詩皆編入於南雅自三史作而國自爲史矣

三月公及邾儀父盟於蔑【有傳】

特相盟也特相防盟不書【據傳僖二十四年晉侯防秦伯於王城僖二十八年晉侯齊侯盟於斂盂之類】惟內悉書之

夏五月鄭伯克段於鄢【有傳】

曰鄭伯克段譏不在其臣子也【本谷梁目君例】克之爲言勝也以千乘之國勝其弟云爾於鄢言在外也然則段無罪與先君之子稱公子有謂稱弟必篡若爭國也而後但名之【據衛州吁陳佗之類】段不得列於子弟之稱則段有罪矣段稱弟則疑於佞夫段稱公子則疑於禦防

秋七月天王使宰咺來歸恵公仲子之【有傳疑非是說在章指】周大夫不名【據傳宰周公孔毛伯衛之類】爵從其爵【據單伯劉子之類】未爵稱字【據南季家父榮叔之類】必微者而後名之【據內史叔服官師劉夏之類】卒名之【據王子虎劉捲】捨是無名道矣而名之者貶也何貶乎宰咺命妾母也王人未有書官者於是特書宰有賵妾母者矣【據榮叔】必宰自爲使而後貶貶其甚者也古者諸侯不再娶再娶亦妾也【或疑再娶非妾少姜卒公如晉及河晉使士文伯來辭曰非伉儷也請君母辱】於是隠將讓桓以夫人之禮喪其母而赴於京師歸賵蓋命之也其曰恵公之仲子者修春秋之辭也

九月及宋人盟於宿

魯宋合也及宋人皆微者也【本谷梁】微者𨿽接我不書【據傳隱四年宋使來乞師之類】內微者亦不書【據傳宣十八年公使如楚乞師昭二十七年公使子家子如晉之類】此何以書參盟之端見矣憂參盟故錄其所從始也

冬十有二月祭伯來【有傳】

來未有無辭者無辭以爲稱則但書來但書來所以外介狄也【據介葛盧白狄】祭伯寰內諸侯無天子之命而私交魯【左氏谷梁同】祭伯內諸侯也而與介狄同文苟無辭𨿽王人一以是書之

公子益師卒

二年春公防戎於潛【谷梁有傳】

防戎於潛春秋之始防吳黃池春秋之終此春秋之所以終始也

夏五月莒人入向

入君大夫將皆稱人君將則書君自楚莊王入陳始大夫將則書大夫自晉郤缺入蔡始惟內大夫則書之

無駭帥師入極

入恆稱人惟內書大夫帥師司空無駭也其曰無駭未命大夫也【傳在八年】春秋之初魯有無駭挾鄭有宛詹紀有裂繻則猶有未命大夫也

秋八月庚辰公及戎盟於唐九月紀裂繻來逆女春秋之初大夫恆稱人必有好事於諸侯則書其大夫已命字之未命名之各從其稱無譏焉爾內女爲夫人凡八見於經未有來逆者【本公羊傳例逆女不書】書逆紀伯姬吾女遭人倫之變者也禮娶夫人之辭曰請君之玉女與寡人共有敝邑伯姬喪在殯紀侯失國齊人之魯問不及焉故詳之也【谷梁氏國例今不取】

冬十月伯姬歸於紀

內女爲夫人恆書歸不書歸者必有故也是故齊子叔姬不書歸【文十五年出】郯伯姬不書歸【宣十六年出】叔姬不書歸【成五年出】以爲嘗失位也非有故也而不書歸者非君夫人也【據宋蕩伯姬】

紀子帛莒子盟於宻

紀子帛闕【杜預子帛裂繻字蓋意之也不取】外特相盟也特相盟不書書紀莒志諸侯之合也

十有二月乙夘夫人子氏薨【無傳谷梁氏隠之妻也】

夫人薨未有不者其不隠不以夫人之禮喪其妻也隠不以夫人喪其妻其曰夫人者修春秋之辭也

鄭人伐衛

鄭衛交怨也侵伐君將稱君大夫稱人【據詩衛州吁使公孫子仲將文元年衛孔達之類】用眾焉稱師大夫將則書其大夫自晉陽處父始

三年春王二月己巳日有食之三月庚戌天王崩夏四月辛夘尹氏卒【有傳】

聲子則曷爲稱君氏隠不以夫人之禮喪其母也於是隠將讓桓不以聲子伉仲子也隠不以夫人之禮喪其母其曰君氏者亦修春秋之辭也是故不曰子氏且不言曰子氏卒且言則疑於定姒夫奉桓爲太子【谷傳謂探先君之邪志以與桓非是本東萊呂氏】而謂已攝主隠之志也而卒遇弒終隠之篇春秋蓋三致意焉隠桓之母俱不得爲夫人而隠之妻得爲夫人隠桓之母俱不得爲夫人則嫡庶之義明隠妻得爲夫人則君臣之分定嫡庶之義明則桓非太子君臣之分定則隠非攝主也吾魯史也何敢斥言之致意於三辭斯可矣

秋武氏子來求賻【有傳】

周大夫有爵稱爵未爵稱字但曰武氏子則見非大夫也微者𨿽王人不書【據傳隠六年京師來告饑宣九年王使來徵聘之類】此何以書天王崩魯賻不入來求不可以不錄也【書來求賻故不書】

八月庚辰宋公和卒冬十有二月齊侯鄭伯盟於石門齊鄭合也外特相盟不書必關於天下之大故也而後書莒紀無足道也齊鄭合天下始多故矣天下之無王鄭爲之也天下之無伯齊爲之也是故書齊鄭盟於石門以志諸侯之合書齊鄭盟於咸以志諸侯之散【事在定七年】是春秋之終始也【何氏所傳聞之世外離會不書非是】夫子之作春秋於隠桓荘之際惟鄭多特筆焉於襄昭定哀之際惟齊多特筆焉

癸未宋穆公

四年春王二月莒人伐取牟婁

外取邑不書【從公谷例】自隠以前則書之曷爲自隠以前則書之春秋之初猶以取邑爲重也【據傳自桓十四年宋以諸侯伐鄭取牛首而後皆不書】

戊申衛州吁弒其君完【有傳】

公子州吁則曷爲但稱州吁隠桓荘之春秋凡賊皆名之於是公子初弒君衛人爲之變終風日月之詩作於宮中擊鼓作於國中也不逾年卒討之是故州吁不稱公子而石碏得書人東遷之初國猶有臣子矣合五國之眾不能定州吁而殺於濮於濮言未得國也見衛之有臣子也

夏公及宋公遇於淸宋公陳侯蔡人衛人伐鄭

於是諸侯初防伐君將稱君大夫稱人先宋序爵也是定州吁之師也曷爲君大夫各從其恆稱春秋之達例三有同號者焉有同辭者焉有同文者焉號不足以盡意而後見於辭辭不足以盡意而後見於文以同文爲猶未也而至於變文則特書也於是公子初弒君衛人爲之變不逾年能討之衛猶有臣子也而五國之君大夫伐鄭以定州吁弒君天下之元惡也五國之君大夫有人心焉不若是甚矣書曰宋公陳侯蔡人衛人伐鄭秋翚帥師防宋公陳侯蔡人衛人伐鄭書之復書之終春秋才一再見焉特書之法嚴矣則君大夫各從其恆稱是達例而已爾後衛不以衛主兵也

秋翚帥師防宋公陳侯蔡人衛人伐鄭【有傳】

公子翚則曷爲但稱翚以大夫而防伐於諸侯於是始故名之也外大夫則稱人會伐未有言帥師者【據文三年叔孫得臣成八年叔孫僑如之類】特言帥師翚弒隠者也諸侯專徵而後千乘之國有弒其君者矣大夫専將而後百乘之家有弒其君者矣

九月衛人殺州吁於濮

石碏非大夫則何以得書討賊天下之大義也苟能討𨿽微者得書異邦人得書【據蔡人殺陳佗】夷狄得書【據楚子殺陳夏徴舒書人】苟不能討𨿽以四國之大夫伐宋不書其大夫【事見文十七年】疑於討也而非討則𨿽以十二國之君伐齊不書伐矣【事在襄二十五年】討賊天下之大義春秋重以予人也

冬十有二月衛人立晉【有傳】

公子晉也公子不稱公子必嘗爭國者也衛人立晉則曷爲以爭國之辭書之衛之臣子可以討賊不可以置君州吁爲僇而晉受之上無天子下無君父是亦爭國而已矣繼故未有書立者賊不討君不譏不在立也是故宋殤之弒也馮立閔之弒也禦說立晉靈之弒也黑臀立厲之弒也周立皆不書也必若衛人賊討君而後可以書立矣

五年春公矢魚於棠【有傳】夏四月衛桓公秋衛師入郕九月考仲子之官初獻六羽【有傳並公羊傳】

仲子之宮別廟也古者妾祔於妾祖姑無妾祖姑則易牲而祔於女君別廟非禮也隠將讓桓嘗以夫人之禮喪仲子爲是攺築而用備樂焉禮未之有也是故特書初

邾人鄭人伐宋

先邾主兵也惟主兵𨿽小國敍大國之上【據桓十三年及齊侯宋公僖二年虞師晉師之類】非主兵也而小國敍大國之上則伯者爲之也【據荘十六年許男滑伯文十四年許男曹伯文十五年邾子伯之類】世子長於小國之君甚矣【據襄十年齊世子光滕子薛伯伯小邾子傳曰光先至故長於滕】

螟冬十有二月辛巳公子彄卒宋人伐鄭圍長葛宋鄭交怨也伐國不言圍邑【從谷梁例】自僖以前則書之曷爲自僖以前則書之春秋之初猶以圍邑爲重也【據傳自僖十八年邢狄圍衛莵圃不書至二十六年書楚人伐宋圍緡之後皆不書矣】

六年春鄭人來渝平【有傳】

渝平釋憾而爲平也平不書【據傳明年宋及鄭平宣七年鄭及晉平之類谷梁外平不道非獨外也文十六年及齊平襄二十年及莒平哀八年及齊平皆不書】必關於天下之故而後書書鄭渝平以志諸侯之合書及鄭平以志諸侯之散是春秋之所終始也

夏五月辛酉公防齊侯盟於艾

春秋之初宋魯衛陳蔡一黨也齊鄭一黨也於是鄭始平魯鄭方交惡於王而亟平齊魯將以合諸侯焉爾

秋七月冬宋人取長葛

七年春王三月叔姬歸於紀

娣不書書紀叔姬吾女遭人倫之變者也紀侯失國叔姬托於紀季魯問不及焉故詳之也

滕侯卒夏城中丘齊侯使其弟年來聘秋公伐邾冬天王使凡伯來聘戎伐凡伯於楚丘以歸

八年春宋公衛侯遇於垂

特相遇不書書宋衛將以爲參盟也

三月鄭伯使宛來歸祊【有公羊傳】

田邑皆書取【據防郜】此鄭邑也則曷爲謂之來歸於是桓王卽位四年矣而莊公始朝王不禮焉鄭有志於叛王而合諸侯渝平歸祊皆遜辭也糾合之道也

庚寅我入祊

入未有言我者言我交譏之辭也

夏六月己亥蔡侯考父卒辛亥宿男卒秋七月庚午宋公齊侯衛侯盟於瓦屋

諸侯初參盟也傳曰諸侯之參盟於是始有參盟然後有主盟矣春秋之初宋魯衛陳蔡一黨也齊鄭一黨也鄭有志於叛王而合諸侯於是渝平於魯齊亦爲艾之盟以平魯爲瓦屋之盟以平宋衛所謂成三國也東諸侯之交盛矣

八月蔡宣公九月辛夘公及莒人盟於浮來

公及大夫盟則不以大夫敵公【據齊大夫晉大夫之類】非大夫也則但稱人

螟冬十有二月無駭卒

九年春天王使南季來聘三月癸酉大雨震電庚辰大雨雪【有傳例說在章指】

記異也【本公羊】太史公曰孔子論六經記異而說不書得春秋之指矣

挾卒【有公羊傳】夏城郎秋七月冬公防齊侯於防

十年春王二月公防齊侯鄭伯於中丘

王師不書【據傳隠元年伐衛五年伐曲沃桓四年圍魏之類】於是宋不王鄭伯復爲左卿士以王命討之防於中丘爲師期也則何以書墮天子之令於是始也東遷之後諸侯專徵矣小者修怨大者定簒弒𨿽然猶未衡行於天下也鄭伯受命伐宋爾何爲乎中丘之防鄭有志於叛王而合諸侯故無王命而私防齊魯齊魯亦無王命而私防於鄭而後諸侯之師始衡行於天下

夏翚帥師防齊人鄭人伐宋

翚何以再不稱公子隠桓莊之世吾大夫防伐恆名之此中丘諸侯也曷爲防稱君伐稱人略之也春秋舉重一役而再有事不悉書【據襄十八年防於魯濟同圍齊不書會昭三十二年盟於狄泉城成周不書盟之類】苟再見必前目而後凡也一役而再見但人之者略之也鄭伯卿也而首墮天子之令故略之也

六月壬戌公敗宋師於菅

外書伐不書敗伐而敗焉不足書也【據傳宣九年楚伐鄭鄭敗之栁棼成三年諸侯伐鄭鄭敗之邱輿之類不言敗】必交戰也而後言戰言敗績惟內師悉書之勝焉則書敗某師敗則但書戰必防他國之君大夫也而後從外辭言戰言敗績【桓十三年公會紀侯鄭伯成二年季孫行父臧孫許叔孫僑如公孫嬰齊會晉卻克衛孫良父曹公子首】

辛未取郜辛巳取防

於是鄭師入郜辛未歸於我鄭師入防辛巳歸於我則曷爲以內取書之蔽罪於魯也春秋嚴義利之辧苟以爲利書吾取而已是故郜防書取譏不在鄭也濟西田書取汶陽田書取邾田書取譏不在晉也必若鄭伯以泰山之祊易許田而後可以言來歸焉爾

秋宋人衛人入鄭宋人蔡人衛人伐戴鄭伯伐取之冬十月壬午齊人鄭人入郕

此齊侯鄭伯也入國𨿽君將貶人之於是入宋不書有王命也

十有一年春滕侯薛侯來朝

諸侯相朝初旅見也古者鄰國世相朝是以有兩君之好旅見非邦交之舊矣

夏公防鄭伯於時來秋七月壬午公及齊侯鄭伯入許入𨿽君將貶人之惟吾君防焉則君將稱君宋不王鄭伯以王命討之由是入郕又入許取宋蔡衛三師焉夫以王命討不庭頋因以爲暴許無君者十有五年甚矣鄭之專也於是許莊公奔衛不書非其罪也凡奔非其罪不書奔非其罪莫甚於被兵者也是故許男奔衛不書須句子奔魯不書【事在僖二十二年】

冬十有一月壬辰公薨【有傳說在章指】

魯之春秋固書曰公子翚弒公於寪氏聖人修之曰公薨春秋之法內外恆異辭遇弒君父之大哀也則吾何忍言之是故書薨而不地且不薨十二公所同也不地不隱閔所獨也然則𨿽諱而亂臣賊子之獄具矣

春秋後傳卷一

欽定四庫全書

春秋後傳卷二

宋陳傅良撰

桓公

元年春王正月公卽位

自隠至文六君則曷爲再書卽位君薨旣殯嗣子卽位於柩前𨿽逾年恆稱子必類見焉而後列於諸侯東遷之諸侯旣逾年而卽位攺元視天子非周制也【啖說非是】自隠至文六君惟桓文書卽位則亦惟桓文書命是不特類見之禮廢𨿽請命亦廢矣成公以後皆書卽位而無錫命王室區區所以感諷諸侯之意不復講也

三月公防鄭伯於垂鄭伯以璧假許田

取許田則曷爲謂之以璧假鄭伯之辭也公羊氏曰爲恭也春秋之初諸侯之爲惡必有辭焉以自文鄭伯以璧假許田齊侯鄭伯如紀單伯送王姬築王姬之館於外皆善辭也夫子傷周之敝曰利而巧文而不慙於春秋著其事所以見王化衰風俗日趨於變且以明鄭莊之欺也愛段之辭立許叔之辭勞王問左右之辭足以禍五世矣

夏四月丁未公及鄭伯盟於越秋大水冬十月

二年春王正月戊申宋督弒其君與夷及其大夫孔父【有傳並公羊傳】

華督則曷爲但稱督隠桓莊之春秋凡賊皆名之及其大夫孔父言不殺孔父則不能弒其君也牧息書及以尊及卑也督先殺孔父而後弒君書及則並也左氏得之死節人臣之極致也春秋貴死節𨿽太子不書【據傳衛喜殺太子角楚比殺太子祿】必大臣也然後書大臣誼與其君存亡者也𨿽大臣也苟不能與其君存亡則亦不書是故晉欒書中行偃先殺胥童而後弒君不言及楚商人先殺鬭勃【子上】而後弒君不言及死節人臣之極致春秋重以予人也孔父嘉不名命大夫也

滕子來朝三月公防齊侯陳侯鄭伯於稷以成宋亂防未有言其所爲者其曰成宋亂弒君之禍接迹於天下於是焉始也向也合五國之君大夫以定州吁而州吁訖於討今也合四國之君以立華督督遂相宋莊弒君之禍接迹於天下四君爲之也春秋之褒貶至於變文嚴矣向也五國之君大夫書之復書之終春秋僅一再見焉以變文爲猶未也而直言其所爲捨此無復見者矣𨿽然有孔父焉則東遷之初國猶有臣子也是故華督但名之

夏四月取郜大鼎於宋戊申納於太廟

於是宋以郜鼎賂公齊陳鄭皆有賂則其書取何蔽罪於魯也春秋嚴義利之辧苟以爲利一以取書之是故郜鼎賂魯也濟西田賂齊也書取而已矣齊侯連五國之師抗王子突而納衛朔則書曰來歸衛俘非取之者之罪矣

秋七月侯來朝蔡侯鄭伯防於鄧

傳曰始懼楚也

九月入

內恆言大夫帥師但曰入何惟桓師非君將皆不言大夫桓師非君將則曷爲皆不言大夫桓以大夫弒隠而後立故桓師非君將則其大夫專也【杜諤削公以著貶】

公及戎盟於唐冬公至自唐【有傳】

始至盟也【說在十六年至伐鄭例說在章指】

三年春正月公防齊侯於嬴夏齊侯衛侯胥命於蒲胥命者交相命也相命也者相推長也諸侯不稟於天子而私相命於是始子頽之亂虢公鄭伯胥命於弭不書以其謀王室也非王事也而胥命是相推長而已矣於是齊僖稱小伯黎之臣子亦以方伯責衛宣桓文之事其所由來者漸矣【本薛氏】

六月公防侯於郕秋七月壬辰朔日有食之旣公子翚如齊逆女【有傳】

翚何以得稱公子大夫有好事於諸侯則各從其稱無譏焉爾是故譏但稱翚無譏則從其恆稱爲公子翚譏但稱忽無譏則從其恆稱爲世子忽隠薨不地亂臣賊子之獄具矣則曷爲書翚如他大夫翚弒隠而相桓魯臣子無討焉則固書翚如他大夫也桓立尙童年也於是長矣而相翚如故是徳翚也徳翚則是桓弒隠桓罪著矣名宰渠伯名鄧谷之君春秋有以斷斯獄矣

九月齊侯送姜氏於讙【有谷梁傳】公防齊侯於讙夫人姜氏至自齊冬齊侯使其弟年來聘有年

四年春正月公狩於郎夏天王使宰渠伯糾來聘【有傳說在章指】

周大夫不名名宰渠伯聘桓也王人未有書官者於是特書宰有聘桓者矣【據家父齊弟年】必宰自爲使而後貶貶其甚者也

五年春正月甲戌己丑陳侯鮑卒【有谷梁傳】

夏齊侯鄭伯如紀天王使仍叔之子來聘【公羊谷梁有傳】曰仍叔之子非見大夫也防者𨿽王人不書此何以書桓罪著矣再聘不可以不錄也

陳桓公城祝丘秋蔡人衛人陳人從王伐鄭

王師不書書伐鄭伐鄭不服也伐鄭不服而後王命不行於天下嘗戰矣而不言戰嘗敗績矣而不言敗績諱之也春秋之初王室多諱辭其曰蔡人衛人陳人從王伐鄭尊王也春秋之法有天子在則其諸侯稱人有諸侯在則其大夫稱人【據隠四年蔡衛僖十八年衛邾之類】東周之不競鄭莊公爲之也荘公相平王王貳於虢至於交惡平王崩四年而鄭始朝桓於是鄭虢相桓爲左右以王命討宋不庭而合齊魯之師於中丘入宋又入許魯翚之相桓也宋督之相荘也鄭有力焉王奪其政而遂不朝王固有以失鄭矣自以討鄭討鄭而克是仲康之師也春秋可以無作而戰焉王卒大敗故曰伐鄭不服而後王命不行於天下

大雩螽冬州公如曹【有傳】

六年春正月寔來【有傳】

以爲來朝則非朝也來奔則非奔也但曰州公來則疑於祭伯故書曰州公如曹春正月寔來是不復其國之辭也春秋之修辭謹矣古者君去其國大宰取羣廟之主以從而托於諸侯曰寓公先王所以通不得已也州公如曹寔來紀侯大去其國不書奔通不得已也

夏四月公防紀侯於成秋八月壬午大閱蔡人殺陳佗曰蔡人殺陳佗是討賊之辭也佗之罪不著於春秋曷爲以討辭書之佗殺太子免而自立者也然則佗之罪曷不著於春秋陳侯鮑卒公子與太子爭立猶兩下相殺而已矣兩下相殺不道【本谷梁例】兩下相殺不道則其討之何以庶孽亂正統如定何勿討也書殺免則疑於齊荼不書殺佗則疑於晉重耳春秋之修辭謹矣是故佗嘗逾年矣不成君而蔡人𨿽微得書人

九月丁卯子同生

生子不書【據子般子惡】此何以書志莊公之不能爲子也桓公不良死於齊而不怨文姜之淫詩人所爲賦敝笱載馳猗嗟也而不恥生十有三年而立三十有五年而文姜薨制於其母必齊女也然後娶而不悔莊公不足以爲人子矣故其年不可以不志也

冬紀侯來朝

七年春二月己亥焚咸丘夏谷伯綏來朝鄧侯吾離來朝【有傳】諸侯不名爵從其爵未爵稱字【據邾儀父簡叔】必微不能自通者也而後名之【據郳黎來介葛盧】未成君名之【據鄭忽曹羈】卒名之失國名之【據鄭伯突衛侯朔之類】嘗失國矣𨿽復入歸亦名之【據衛侯鄭曹伯襄】舎是無名道矣而名之者貶也名鄧谷之君朝桓也古者鄰國世相朝魯在泰山之下鄧谷在方城之外兩君之好不相及人而亟朝桓有朝桓者矣【據侯紀侯】必若鄧谷而後貶貶其甚者也【公羊失地之君谷梁失國也皆非案左氏傳桓九年巴子告於楚請與鄧爲好莊六年楚子伐申過鄧析侯享之十六年滅鄧不見失國事迹○失地之君不曰來朝苟有出者如衛侯朔奔齊譚子奔莒是也苟有來者如郕伯來奔州公寔來是也】

八年春正月己夘烝天王使家父來聘夏五月丁丑烝【有公羊傳】

秋伐邾

但曰伐邾何桓師非君將皆不言大夫

冬十月雨雪祭公來遂逆王后於紀

逆後六書非公卿也而後書是故原荘公逆恵後於陳不書【事在前十八年】召桓公逆定後於齊不書【宣六年】則祭公何以書后妃母儀天下而以遂専之也祭公不稱使則王者有成命也王者有成命而以遂專之是故書遂始於此凡遂譏也莫甚於逆後罪祭公且罪魯也

九年春紀季姜歸於京師

後歸不書【據傳荘十八年陳嬀傳例非是說在章指】此何以書詳紀事也后妃母儀天下以爲天地社稷宗廟之主俄而宗國亡焉是不可不詳也諸侯逆稱女至稱夫人尊夫人也天子稱逆後歸稱季姜尊王也

夏四月秋七月冬曹伯使其世子射姑來朝【有谷梁傳】十年春王正月庚申曹伯終生卒夏五月曹桓公秋公防衛侯於桃丘弗遇冬十有二月丙午齊侯衛侯鄭伯來戰於郎【有傳】

魯自中丘之盟於齊鄭未有異也於是齊鄭謀紀防於成紀來謀齊難也而防衛弗周其曰來戰於郎薄魯之罪也

十有一年春正月齊人衛人鄭人盟於惡曹

此郎之諸侯也曷爲戰稱君盟稱人凡一役而再見者但人之略之也猶曰上無天子下無方伯莫適爲主則人自爲盟而已矣鄭敗王師齊滅後之母家而衛亦抗子突以自立其無王甚矣自有參盟莫甚於惡曹略之也

夏五月癸未鄭伯寤生卒秋七月鄭荘公

春秋之初罪莫甚於鄭荘宋魯齊衛次之而父子兄弟之禍亦莫甚於此五國者荘公卒髙渠彌殺世子忽齊人殺子亹傅瑕殺子儀國亂者二十年魯隠公弒宋殤閔相繼弒衛桓公弒宣殺伋壽而立朔國人黜朔而立黔牟齊襄公弒雍廩殺公孫無知小白殺子糾是可爲不臣者之戒矣

九月宋人執鄭祭仲

祭仲足何以不名命大夫也祭仲以大夫専廢置君者也以大夫専廢置君則曷爲從其恆稱而不名春秋之襃貶名號不足以盡意則見於辭書曰宋人執鄭祭仲突歸於鄭鄭忽出奔衛斯其爲辭也詳矣則從其恆稱不名可也

突歸於鄭

出非其罪歸罪也則但書歸凡歸皆譏也凡歸譏也莫甚於突故弗系之鄭歸未有不系國者突荘公子也而弗系之鄭以爲是簒鄭也【據小白陽生稱齊去疾展與稱莒皆爭國也惟突弗系之鄭赤弗系之曹則簒辭也】

鄭忽出奔衛【有谷梁傳】

鄭忽何不能爲子也身爲冡嗣而廢立自權臣不可以言子矣是故書奔始於此州公如曹紀侯大去其國未可以言奔必若忽而後可以言奔爾𨿽然奔君未有言故者於是特言故猶愈於自取也

柔防宋公陳侯蔡叔盟於折

柔者何以大夫防諸侯盟於是始也故貶之【內大夫可以防外諸侯谷梁例不侔】至公子結不貶矣【事在荘十九年】

公防宋公於夫鐘冬十有二月公防宋公於闞

十有二年春正月夏六月壬寅公防侯莒子盟於曲池秋七月丁亥公防宋公燕人盟於谷丘八月壬辰陳侯躍卒公防宋公於虛冬十有一月公防宋公於丙戌公防鄭伯盟於武父丙戌衛侯晉卒

再書日日衛晉之卒也於以見春秋之有日例也春秋之日例莫謹於崩卒以往日赴則書往日以來日赴則書來日再赴則亦再日之舎卒而稱日皆大事也是故非日辭必戰也弒君也滅國而執殺其君世子大夫也則日之防不日防有盟焉則日盟有滅焉則日滅侵伐不日入之則日入潰之則日潰圍不日滅之則日滅宜日而不日者不得日也凡日必甚之也是故公卽位不日日定公夫人至不日日哀姜諸侯奔不日日衛侯衎入不日亦日衛侯衎執不日日鄫子外災不日日宋衛陳鄭外敗不日日頓胡沈蔡陳許皆甚之也非甚之也者而稱日則天變也郊薦之事也

十有二月及鄭師伐宋丁未戰於宋

此公及鄭伯也曷爲前稱君後稱師【本杜諤】略之也一後而再見者但人之用眾焉稱師於是欲平宋鄭期嵗之閒防於折於夫鐘於闞於谷丘於虛於而宋辭平遂捨宋而防鄭師以伐宋戰焉戰不言伐【公羊氏例】戰而言伐有不與戰者也【據僖十八年宋曹衛邾伐齊宋及齊戰而曹衛邾不書哀十一年公會吳伐齊齊及吳戰而魯不書】未始有不與戰者而亦言伐則甚伐者也曰戰於宋薄宋之罪也

十有三年春二月公防紀侯鄭伯已巳及齊侯宋公衛侯燕人戰齊師宋師衛師燕師敗績【有傳】

三月衛宣公

凡君在喪恆稱子【據僖九年宋子二十五年衛子定四年陳子】衛宣公未則其稱衛侯何不以居喪之禮出也衛朔宋固【成三年】陳溺【襄五年】猶逾年也鄭費【成三年】未逾年亦曰鄭伯甚矣春秋之法苟在喪也未逾年不成君是故衛戴公不書卒鄭忽曹羈之奔也但書名此亦未逾年也而自稱衛侯吾從而志之無攺焉何也以其不成君則春秋不可以弗辧苟繼世矣則春秋弗辧也從而志之徒見其悖禮焉耳故凡春秋辭從主人皆實錄而已非修春秋之辭也

夏大水秋七月冬十月

十有四年春正月公防鄭伯於曹無冰夏五【谷梁有傳】鄭伯使其弟語來盟秋八月壬申禦廩災乙亥嘗【公羊谷梁有傳】冬十有二月丁巳齊侯祿父卒宋人以齊人蔡人衛人陳人伐鄭

伐未有言以者則其言以何用諸侯之師於是始也東遷之後諸侯𨿽防伐非一國之志也非一國之志也則防者序爵而已矣【據隱四年伐鄭十年伐戴桓十五年十六年伐鄭十七年伐邾皆先宋】𨿽主兵也而小國序大國之上【據隱五年邾鄭伐宋荘五年齊宋伐衛】亦非一國之志也以一國而用諸侯之師於是始上無天子下無方伯有以一國而用諸侯之師者矣書以此伯之所由興也伯者之令行於天下自是無書以者書以者必中國用外域者也【據僖二十六年公以楚師定四年蔡侯以吳子】

十有五年春二月天王使家父來求車【有傳說在章指】三月乙未天王崩夏四月己巳齊僖公五月鄭伯突出奔蔡奔君未有無故者鄭忽嘗言故矣於是祭仲專鄭厲公與雍糾圖之祭仲殺雍糾而後奔則其但言奔何以是爲自失國也春秋之法苟其道足以失國𨿽有權臣亦以自致之文書之是故鄭祭仲殺雍糾而突出衛孫林父殺子蟜子伯子皮而衎出燕大夫殺外嬖而款出書奔而已矣

鄭世子忽復歸於鄭

忽嘗不稱世子此其加世子何從其恆稱也以其失國也不稱子以其歸國也稱世子春秋無加損焉正其名實而已矣不稱鄭伯以是爲終失國也春秋無二尊苟失國𨿽見殺不書是故鄭無昭公晉無懷公【稱世子以正忽之反正以反突之不正】

許叔入於許

出罪也入亦罪也則悉書之【據鄭良霄宋魚石晉欒盈之類】出非其罪入罪也則但書入【據齊小白陽生莒去疾之類】凡入皆譏也凡入譏也則其曰許叔何以是爲宜入也昔者齊鄭魯三師入許許荘公奔衛鄭人以許東偏奉許叔而使其大夫獲處許西偏許無君者十有五年忽突之亂於是叔始得許若許叔可謂能復荘公之宇矣是故入未有書字者𨿽公子也弗謂公子此其曰許叔所以別有罪也叔不書字則疑於齊小白陽生莒去疾

公防齊侯於艾邾人牟人葛人來朝

朝未有書人者旅見非邦交之舊自參以上甚矣凡朝不勝譏莫甚於自參以上是故貶人之

秋九月鄭伯突入於櫟冬十有一月公防宋公衛侯陳侯於袲伐鄭

納厲公也防伐防盟防救防侵皆前定之辭也未前定則書防於某而後伐【宣元年棐林定四年召陵同】防於某而後盟【重丘】防於某而後救【牡丘】防於某而後侵前定同欲也未前定繼事也【谷梁地而後伐疑辭也】

十有六年春正月公防宋公蔡侯衛侯於曹夏四月公防宋公衛侯陳侯蔡侯伐鄭秋七月公至自伐鄭始至伐也凡至危之也隱行不至桓至盟戎而已荘之適齊皆至之桓文有諸侯之事苟不得意則書至【桓至牡丘文至圍許】訖於斷道而後不至者鮮矣成之瑣澤襄之鄬之戲之役僅不至焉耳昭定之世無不至者哀或不至至防吳伐齊至黃池之防皆危之也是故夫人不至至出姜大夫不至至季孫意如叔孫婼

冬城向十有一月衛侯朔出奔齊

此衛人立公子黔牟而後奔則其但書奔何以爲自失國也春秋之法苟其道足以失國𨿽有簒公子亦以自致之文書之是故衛人立黔牟而朔出蔡人立東國而朱出郕人立君而朱儒出書奔而已矣春秋之初人猶有讓心也魯隠之奉其弟軌也宋穆之舎其子馮也衛伋壽之不愛其死以立朔也則皆讓千乘之國者也俄而魯宋弒禍起衛亦廢置君焉而諸侯相與成三國之亂於是翚相魯桓督相宋荘衛朔拒天子之師而自立春秋於是爲亂臣賊子作也

十有七年春正月丙辰公防齊侯紀侯盟於黃二月丙午公防邾儀父盟於趡夏五月丙午及齊師戰於奚六月丁丑蔡侯封人卒秋八月蔡季自陳歸於蔡

出罪也歸亦罪也則悉書之【據陳黃楚比之類】出非其罪歸罪也則但書歸【據鄭突曹赤之類】凡歸皆譏也凡歸皆譏則其曰蔡季何以是爲宜歸也蔡桓侯卒無子蔡人召季於陳而立之是故歸未有稱字者𨿽公子也弗謂公子此其曰蔡季所以別有罪也季不稱字則疑於鄭突曹赤

癸巳蔡桓侯及宋人衛人伐邾冬十月朔日有食之【有傳】

自文以上日食有不書日者自文而下皆書日是故曰桓荘之世多闕文

十有八年春王正月公防齊侯於濼公與夫人姜氏遂如齊夏四月丙子公薨於齊

內諱弒書薨不地其曰公薨於齊所以別弒也是故弒賊不討不書見殺於他邦𨿽讐不復書【本谷梁】可以攷春秋責臣子之矣

丁酉公之喪至自齊秋七月冬十有二月己丑我君桓公

見殺於他邦𨿽讎不復書

春秋後傳卷二﹤經部﹐春秋類﹐陳氏春秋後傳﹥

欽定四庫全書

春秋後傳卷三

宋陳傅良撰

莊公

元年春王正月三月夫人孫於齊【有傳】

此文姜也曷不稱姜氏絕之也吾君父不良死於齊而文姜猶孫於齊莊公不可以言人子矣絕文姜所以惡莊也

夏單伯送王姬

單伯者何天子之大夫也曷爲書之如吾大夫惟王人則以內辭書之書會書如書至書卒【十四年單伯會伐宋文十四年單伯如齊十五年單伯至自齊文二年王子虎卒定四年劉捲卒】一如吾大夫內之也外送女不書【據傳昭五年晉侯送女】此何以書吾主之也齊襄弒魯桓天子不能正而使魯主王姬以嫁齊則魯豈無辭乎然則單伯何以無譏譏不及單伯也

秋築王姬之館於外【有谷梁傳】

冬十月乙亥陳侯林卒王使榮叔來錫桓公命

王命諸侯不書【據魯頌僖公使季孫行父請命於周他如莊十六年王命曲沃伯爲晉侯莊二十七年召伯廖賜齊侯命之類】此何以書追命之也桓在位久曷爲於是焉追命之桓弒其君兄而自立比其死也而後王賜之也桓公簒立周人以爲罪矣而不能正宰渠伯糾來仍叔之子又來將以懷柔魯也而終桓之身不請命蓋魯無王歷者十有五年而家父之後王聘亦不及魯於是末如之何矣而追錫命是故王不書天【本何休】貶必於其重者莫重於追錫命故於是焉貶也【本薛氏昭七年傳衞齊惡告喪於周且請命王使成簡公如衞弔且追命襄公】桓王未葬則榮叔何以言使【據武氏子毛伯不言使】不可以三年無君

王姬歸於齊

王姬不書【據傳文公八年宋襄夫人】惟莊公之篇再書之曷爲再書以莊公之於齊不可與相爲禮也天子嫁女於諸侯使同姓諸侯主之則魯有主王姬者矣莫悖於與齊婚是故特譏之春秋之書外女未有詳於此者也書送女書築王姬之館書歸書卒皆以病莊公也

齊師遷紀郱鄑郚

二年春王二月葬陳莊公夏公子慶父帥師伐於余丘秋七月齊王姬卒

外夫人卒不書【本公谷例】𨿽王后亦不書【據昭十五年穆後】此何以書以吾嘗爲之服也然則禮與記曰齊告王姬之喪魯莊公爲之大功或曰由魯嫁故爲之服姊妹之服或曰外祖母也故爲之服或之者疑之則禮未之有也禮未之有而以意起之施諸不共戴天之讎莊公不可以爲人子矣

冬十有二月夫人姜氏防齊侯於禚【有傳並谷梁傳】乙酉宋公馮卒

三年春王正月溺防齊師伐衞【有傳並谷梁傳】

溺者何隱桓莊之世吾大夫防伐恆名之自公孫玆不貶矣【事在僖四年】

夏四月葬宋莊公五月葬桓王

防葬不書其人必有故也而後書其人文公使公子遂葬晉侯【六年】叔孫得臣葬襄王【九年】是均周晉也昭公使叔弓葬宋公【十一年】滕侯【三年】叔鞍葬景王【二十二年】是均周宋滕也均猶可也晉景公卒成公弔喪【據傳十年晉侯卒公如晉晉人止公使送葬諸侯莫在魯人辱之故不書諱之也】而定王不書葬【定王崩在五年】楚康王卒襄公送葬而靈王不書葬【據傳二十八年十一月天王崩十二月公及諸侯如楚及漢康王卒二十九年四月葬楚康王公及諸侯送葬五月公至自楚葬靈王鄭上卿有事子展使印段往伯有曰弱不可子展曰與其莫往弱不猶愈乎遂使印段如周杜氏葬靈王不書防不書】不臣於周而詘於晉楚春秋諱之是故春秋不徒志葬也

秋紀季以酅入於齊

紀侯在而季以酅入齊若以邑叛然則其稱字何紀侯意也春秋之初齊襄小伯自桓之始年挾鄭以圖紀黃之防魯爲之求成不得免焉遷郱鄑郚紀之不絕也如綫季以酅入齊紀於是乎始判是分國以與之也齊人之所欲者吾土地分國以與之苟可以免紀者無不爲也是紀侯意也是故季稱字【本公羊】不稱字則疑於宗魚石邾庶其

冬公次於滑

公行不言次必久而無名也而後言次吾君嘗久外矣【閔元年召季友於陳公次於郎不書】而莊公特書次以莊之不競於齊也君父死焉不能討且防伐衞於是將謀紀難而齊卒滅紀斯可以言次矣是故魯十有二公惟莊昭書次捨是無書次者矣外書次必伯者之所以興衰也

四年春王二月夫人姜氏享齊侯於祝丘三月紀伯姬卒

內女爲夫人書卒不書葬【本公羊谷梁外夫人不書葬】其不書卒者必有故也是故齊子叔姬不卒郯伯姬不卒以是爲嘗失位也非有故也而不卒者則不赴也【紀伯姬】

夏齊侯陳侯鄭伯遇於垂

自參以上非邦交之舊矣

紀侯大去其國【有谷梁傳】

諸侯去國恆書奔此其不書奔何不以奔罪加紀侯也其不以奔罪加紀侯何罪齊也黃之防魯爲之求成不得免焉遷郱鄑郚紀之不絕如綫也紀季以酅入於齊猶不得免焉則有去而已矣去國如紀侯庶幾有辭焉故不以奔罪加紀侯也然則何以罪齊書曰紀侯大去其國未知紀之自亡與人之亡之與曰齊侯葬紀伯姬則齊亡之也

六月乙丑齊侯葬紀伯姬

內女不葬必有故也而後書葬紀伯姬在殯齊人取其國而葬伯姬於是特書葬不以往防也是故苟宜書葬𨿽不往防書之陳哀公在殯楚師滅陳輿嬖袁克葬之書曰葬陳哀公苟不宜書𨿽往防不書楚葬康王襄公及陳侯鄭伯許男送葬至於西門之外不書也逹例永足以觀春秋矣

秋七月冬公及齊人狩於禚【有公羊傳】

五年春王正月夏夫人姜氏如齊師秋郳犂來來朝傳曰未王命也

冬公防齊人宋人陳人蔡人伐衞

此納衞侯朔也則其不言納何【據昭十二北燕伯】以朔入爲重也入不書納是故伐鄭納突伐衞納朔書入而已矣凡防伐有諸侯在焉則其大夫稱人有諸侯在焉而大夫不稱人自齊國佐始

六年春王正月王人子突救衞

自伐鄭以來王師不書其書救衞何救衞無功也救衞無功而後王命益不行於天下是故子突貴者也而系諸人人子突所以微王室也【本公羊】救不書必救而無功然後書而書救自子突始隠桓之諸侯防盟侵伐徒以定簒弒也衛州吁之亂防者五國宋督之亂防者四國袲之防伐鄭以立突於是伐衞以立朔也以王子將而救衞救衞而克則是天子猶足廢置諸侯矣昔者王嘗以一軍命曲沃伯爲晉侯詩人美之而經不書以爲天子宜廢置諸侯也天子而猶得廢置諸侯春秋可以無作而朔終以自立故曰救衞無功而後王命益不行於天下

夏六月衞侯朔入於衞

歸君未有不言復者【據僖二十八年衞侯鄭曹伯襄襄二十六年衞侯衎】歸不言復者未得國也是故鄭伯入於櫟不言復衞侯入於夷儀不言復罪未得國也而不言復則非奔君也【據蔡侯廬陳侯吳】朔奔君也其不言復何朔害伋壽而後立衞人爲之賦二子乘舟孔子取焉則其罪宜廢又拒天子之師故入不言復與齊小白陽生同文公羊氏曰簒辭也

秋公至自伐衞螟冬齊人來歸衞俘

七年春夫人姜氏防齊侯於防夏四月辛卯夜恆星不見夜中星隕如雨秋大水無麥苗【有公羊傳】冬夫人姜氏防齊侯於谷

八年春王正月師次於郎以俟陳人蔡人

此吾君將也【據傳公子慶父請公伐齊】何以稱師莊之防齊皆譏也莫甚於及圍郕是故一貶之師行不言次【成十六年我師次於督不書】必久而無功也而後言次吾師嘗久外矣而莊公特書次以莊之不競於齊也俟陳蔡不至及齊圍郕郕降於齊師以正月甲午治兵及秋而還斯可以言次矣

甲午治兵夏師及齊師圍郕郕降於齊師秋師還內書師未有詳於此者書次書俟書治兵書還皆特筆也師還不書書還危不得還也【杜還師還與言至之義同】

冬十有一月癸未齊無知弒其君諸兒

此公孫無知也其曰無知何隱桓莊之春秋凡賊皆名之弒君者連稱管至父則其專罪無知何君弒而無知受之則賊不在二子矣春秋誅利心是故連稱管至父實弒齊襄無知與聞故者也而無知受之則無知爲逆首公子棄疾實弒楚靈比與聞故者也而比受之則比爲逆首苟以爲利則萬乘之國弒其君者必千乘之國千乘之國弒其君者必百乘之家此孟子所以深探其本而遏亂原也

九年春齊人殺無知

無知嘗逾年則其曰齊人殺無知何是不成君之辭也向也州吁之弒衞人爲之變不逾年卒討之今也無知之弒齊人亦爲之變逾年卒討之是故無知不成君而雍廩得書人是國有臣子也春秋之初王道猶未墜人心猶止於禮義也衛詩爲州吁作者七鄭詩爲叔段作者三爲忽作者五齊詩爲襄公作者六晉刺獻公陳刺陳佗大抵隠桓莊之際皆有合於春秋以此攷見諸侯放恣而學士大夫淸議之公廩廩然也以齊襄之不道詩人屢致意焉兾幸一悟而長惡不已至於遇弒然不忘討賊之義故曰國猶有臣子也

公及齊大夫盟於蔇

傳曰齊無君也

夏公伐齊納子糾

稱子何成糾之爲子也未逾年之君稱子襄公弒國人討無知糾自魯入小白自莒入未知其誰立也成糾之爲子則糾宜立者也糾宜立則夫子何以不予召忽予管仲成糾之爲子可也成管仲之爲臣則不可也然則魯宜納與凡納所宜納皆不書【據宋納齊孝公秦納晉文公之類】必不宜納也而後書襄公吾讎也而納其亡公子以爲徳是納不宜納也

齊小白入於齊秋七月丁酉葬齊襄公八月庚申及齊師戰於幹時我師敗績【谷梁有傳】

內不言敗績【本公羊傳】諱也此其書敗績何以爲不足諱也狐駘之敗魯於是乎始髽不書爲襄公諱也曷爲爲襄公諱以魯之救鄫之力索矣覿世子巫於晉猶無益於鄫而莒卒滅鄫於魯何譏焉故諱之也於升陘書戰不書敗猶爲僖公諱也曷爲爲僖公諱邾人滅須句爲之伐邾取須句焉而反其君邾人來戰是忿兵而已矣齊襄吾讎也而納其亡公子以爲徳於是敗焉是納不宜納也爲公諱也是故戰不言伐戰而言伐敗之若齊有辭焉則甚伐者也

九月齊人取子糾殺之

魯殺糾也則其曰齊人取子糾殺之何罪小白也宋公使邾子用鄫子春秋捨宋而書邾以爲皆國君也可以不受命矣而稟命於宋則邾爲戎首【本杜預】魯受命於齊而殺糾則其罪小白何春秋之法兩下相殺不書𨿽世子也苟未嗣位殺之亦不書襄公弒國人討無知糾自魯入小白自莒入未知其誰立也小白得國而使鮑叔帥師臨魯以殺糾則是以千乘之國殺其兄焉耳譏不在魯也

冬浚洙

十年春王正月公敗齊師於長勺二月公侵宋三月宋人遷宿夏六月齊師宋師次於郎

其言次何以桓公之圖伯而未集也外師未有書次者【據僖二十五年晉次陽樊宣十五年秦次輔氏之類】桓公所甚汲汲者魯也苟不得魯不可以合諸侯宿師於郎將以詘魯爾而北杏之防不至鄄防不至則猶未得志於魯也於是書次用見桓之未得志於諸侯也是故書齊師宋師次於郎以志齊伯之難書楚子蔡侯次於厥貉以志楚伯之難於此焉可以知人心矣不苟於從齊是人心猶有周也不苟於從楚是人心猶有晉也有王者作天下歸往之矣齊一變至於魯魯一變至於道孔子所以有志於魯也

公敗宋師於乘丘秋九月荊敗蔡師於莘以蔡侯獻舞歸

外域交相敗不書【據襄十三年楚敗吳師十四年吳敗楚師之類】中國敗外域不書【據僖二年虢公敗戎於桑田僖八年晉敗狄於采桑之類】必敗中國也而後書春秋爲內外而作也荊敗蔡師於莘是內侵之始也吳敗頓胡沈蔡陳許之師於雞父則諸夏之不亡者寡矣是故書荊自此始而春秋以吳終焉聖人之所甚懼也稱荊本其舊號也【小雅蠻荊商頌荊楚】齊桓公伯而敢於伐鄭於是始書楚自防於鄧諸侯懼楚矣而敗鄧不書敗隨不書敗鄖不書𨿽滅申滅鄧滅息亦不書也敗蔡師以蔡侯獻舞歸於是始書之是荊楚之日熾也春秋之法執君言以歸滅國之君言以歸徒敗焉耳而言以歸則是蔡服楚也是中夏之日衰也

冬十月齊師滅譚譚子奔莒

書滅始於此紀侯大去其國宋人遷宿未可以言滅必若齊桓而後可以言滅矣然則滅國自齊桓乎前乎此矣前乎此則曷爲以首滅罪齊微桓公則滅國之禍不接迹於天下春秋之際滅國三十六五伯爲之也諸侯失國恆名之則譚子何以不名凡奔非其罪不書奔非其罪莫甚於被兵者也是故齊魯鄭入許許男奔衞不書【隱十年】必國滅而後書國滅而後書奔者以不死社稷也奔非其罪莫甚於被兵者也𨿽不死社稷猶不名之也

十有一年春王正月夏五月戊寅公敗宋師於鄑【傳例說在章指】秋宋大水冬王姬歸於齊

十有二年春王三月紀叔姬歸於酅

紀亡矣曷爲謂之紀叔姬存紀也國滅而復見者善辭也【據昭八年楚滅陳十一年滅蔡十三年蔡侯廬陳侯吳歸陳蔡】未始復也而再見春秋所以錄滅國也是故紀亡矣書紀叔姬陳亡矣書陳災

夏四月秋八月甲午宋萬弒其君捷及其大夫仇牧此南宮萬也其曰宋萬何隱桓莊之春秋凡賊皆名之死君事必大臣然後書於是大宰督死焉則何以不書督弒君之賊也然則蕩意諸死於昭公何以亦不書昭稱人以弒則是君無道也已爲大臣而君無道徒死焉耳不足錄也

冬十月宋萬出奔陳

向也合四國之君而後華督免於討今萬得奔陳自是無討賊者矣𨿽然猶有仇牧也

十有三年春齊侯宋人陳人蔡人邾人防於北杏【谷梁有傳】春秋非主兵皆序爵也【據宋齊衛盟瓦屋宋陳蔡盟折之類】於是序齊於宋之上而獨爵齊將予齊以伯也晉文公之簡曰晉侯齊師宋師秦師【據傳宋公在師】皆始伯之辭也自是無特相防者矣

夏六月齊人滅遂秋七月冬公防齊侯盟於柯

十有四年春齊人陳人曹人伐宋夏單伯防伐宋此齊桓公以王師伐宋則其曰單伯防伐宋何於是諸侯初用王師也春秋不以諸侯用王師故書曰齊人陳人曹人伐宋單伯防伐宋則不以諸侯用王師之辭也春秋之初王室猶甚威重也衞之定州吁也陳之妻鄭忽也紀之求成於齊也皆欲假寵於王齊桓之興亦必請王師而後專伐自伯者之令行天下諸侯不知有王矣

秋七月荊入蔡冬單伯防齊侯宋公衛侯鄭伯於鄄十有五年春齊侯宋公陳侯衛侯鄭伯防於鄄夏夫人姜氏如齊秋宋人齊人邾人伐郳【宋主兵也】鄭人侵宋冬十月

十有六年春王正月夏宋人齊人衞人伐鄭【宋主兵也】秋荊伐鄭【說在十年荊敗蔡師】冬十有二月防齊侯宋公陳侯衞侯鄭伯許男滑伯滕子同盟於幽

諸侯初主盟也自是無特相盟者矣盟未有言同者於是言同盟以齊桓之初主盟也夫主盟者舉天下而聽於一邦也王者不作舉天下而聽於一邦古未之有也於是始書曰同盟同眾辭也猶未予以專主是盟也再盟於幽之後天下知有齊桓而已矣內不言公諱之也

邾子克卒

向也曰邾儀父今也曰邾子已賜之爵也春秋之初諸侯猶稟命於天子大夫猶稟命於諸侯故滕侯稱子薛侯稱伯訖春秋不復焉而曲沃伯之爲晉侯詩人爲之賦無衣【據傳王立晉哀侯立晉鄂侯又命曲沃伯爲晉侯】則天子猶有黜陟也挾無駭終不書族則諸侯猶有予奪也春秋褒貶天下之君大夫而托魯以寓王法莫備於隠桓莊之世是故於諸侯有絀其爵者【據伯卒稱子】有𨿽爵而名之者【據鄧谷】有字之者【據邾儀父】甚貶之者稱人【據邾人葛人】於大夫有絀其族者【據華督南宮萬】有𨿽族但名之者【據翚溺】有字之者【據宋孔父陳女叔】甚予之者稱子【據季子髙子】齊晉伯而襃貶在桓文矣或曰夫子何以進退天下之君大夫襃貶非春秋意也且書杞伯屢矣獨來盟稱杞子書公子友屢矣獨來歸書季子一人之身而進退稱焉以是爲非春秋之意則春秋徒異同而已矣

十有七年春齊人執鄭詹夏齊人殱於遂【谷梁有傳】

於是遂因氏頷氏工婁氏須遂氏饗齊戍而殺之則其但曰齊人殱於遂何不以咎遂人也桓公伯諸侯而喪師於亡國之餘自取之也

秋鄭詹自齊逃來

外逃不書【據宣十七年髙固逃歸襄十六年髙厚逃歸】逃來則書之書逃來譏與之接也苟不接𨿽莒僕來奔宣公命與之邑季文子使司寇出諸竟則不書苟接之矣介葛盧來僖公在防饋之芻米則書

冬多麋

十有八年春王三月日有食之夏公追戎於濟西【有傳】不言其來舉重也舉重之文約是故書公追戎於濟西則戎來侵可知己書公防晉師於瓦則晉來救可知己【事在定八年】春秋無費辭費辭者必言故也公子結媵陳人之婦於鄄爲盟齊宋書有事於太廟爲卒仲遂書𨿽常事以其故不可不志也

秋有冬十月

十有九年春王正月夏四月秋公子結媵陳人之婦於鄄遂及齊侯宋公盟【有公谷傳】夫人姜氏如莒冬齊人宋人陳人伐我西鄙

二十年春王二月夫人姜氏如莒夏齊大災秋七月冬齊人伐戎

二十有一年春王正月夏五月辛酉鄭伯突卒秋七月戊戌夫人姜氏薨冬十有二月葬鄭厲公

二十有二年春王正月肆大眚癸丑葬我小君文姜陳人殺其公子禦寇【傳言夫子作經攺定】

殺非大夫公子皆不書【據傳晉殺丕鄭及七輿大天楚殺鬭宜申及仲歸之類】公子爲大夫則書曰大夫公子某非大夫也則書曰公子某𨿽大夫公子也以討亂殺之則不書【據宋殺公子遂鄭殺公子闞楚殺越椒之類】甚者殺世子母弟亦不書【據鄭殺世子華宋殺母弟司城須】必殺之非其罪也而後書【本谷梁例稱國以殺大夫殺無罪也】苟殺有罪則稱人以殺【谷梁稱人以殺殺有罪也】稱人者討辭也是故晉先都士縠箕鄭父嘗殺先克則稱人陳公子過嘗殺偃師則稱人非殺有罪也而亦稱人猶曰眾之殺之焉耳

夏五月秋七月丙申及齊髙傒盟於防【公羊有傳】冬公如齊納幣【公羊谷梁有傳】

二十有三年春公至自齊祭叔來聘

聘未有不稱使者其不稱使何私相爲好也自桓之伯也王室無聘魯者於是祭叔私相爲好也自桓之中年則王室曷爲無聘魯者王命不行於天下莊僖崩葬蓋不見於經矣是故春秋之初亟書王人書來求則猶有治不修貢之事焉書來錫命則猶有治不稟命之事焉於是祭公私相爲好君子蓋有感於此而非徒以爲譏也莊僖之際諸侯來聘乎盟主矣

夏公如齊觀社公至自齊

諸侯非享覲不逾境如齊觀社非禮也

荊人來聘

聘未有書人者其稱人何荊未有大夫也聘未有不稱使者其不稱使何荊未有君也荊未有君大夫也而稱人於是始蓋進之也【公羊始能聘也】隱桓之春秋捨王室若姻鄰無聘魯者矣【經止書天王齊】捨王室若姻鄰未有聘魯者而荊人先諸夏修聘於上國進之也進之也者憂之也

公及齊侯遇於谷蕭叔朝公【谷梁有傳】秋丹桓宮楹冬十有一月曹伯射姑卒十有二月甲寅公防齊侯盟於扈二十有四年春王三月刻桓宮桷【谷梁有傳】葬曹莊公夏公如齊逆女【谷梁有傳】

親逆女不書【據莊十一年傳齊侯來逆共姬】惟莊公特書之則以娶齊女也於是莊公生三十七年而在位二紀矣制於其母必齊女也而後娶齊人重要之爲之親納幣而觀社遇於谷盟於扈一歲而三見於齊丹桓宮楹刻其桷以飾夫人夫人猶逾時然後入大夫宗婦以幣覿此何禮也是故書逆書至而後書入夫人未有言入者入難辭也書逆以病莊公也書入以惡哀姜也亦以譏齊桓也春秋之書夫人未有詳於此者也

秋公至自齊

親逆女不書惟莊公特書之則以娶齊女也

八月丁丑夫人姜氏入戊寅大夫宗婦覿用幣大水冬戎侵曹曹羈出奔陳赤歸於曹

凡君在喪恆稱子其曰曹羈何不能爲子也侵淺事也以千乘之國不能守不可以言子矣𨿽然奔君未有言故者言故猶愈於自奔也

郭公

二十有五年春陳侯使女叔來聘【有傳】

諸侯初交聘也前乎此非王室若姻鄰無聘者矣案是交聘齊桓公爲之也自女叔之後諸侯之防數而朝聘皆之乎盟主矣是故吾君大夫如齊自僖之初年始春秋之初吾君大夫適他邦必有故也【據公如齊觀社公如齊納幣公如齊逆女公子翚如齊逆女公子友如陳葬原仲公子結媵陳人之婦於鄄皆非朝聘】有故而後行猶私相爲好而非定制也王室衰諸侯私相爲好而無定制是謂亂初生也由僖而下朝聘皆之乎盟主天王狩於河陽公朝於王所天王使宰周公來聘公子遂如京師遂如晉吾未知其所終矣春秋所以作也

夏五月癸丑衞侯朔卒六月辛未朔日有食之鼓用牲於社伯姬歸於杞秋大水鼓用牲於社於門冬公子友如陳

二十有六年春公伐戎夏公至自伐戎曹殺其大夫凡殺大夫恆名之此其不名何惡君也莊公卒有戎難羈出奔陳赤於是簒曹簒而殺其大夫則必不義其君者也宋杵臼之弒也始不書賊而曰宋人以是爲君無道也無道而殺大夫則亦不義其君者也是故曹僖公之大夫不名宋昭公之大夫不名【僖二十五年宋成公殺其大夫無傳】

秋公防宋人齊人伐徐

公防伐書人義同五年

冬十有二月癸亥朔日有食之

二十有七年春公防杞伯姬於洮【有傳】夏六月公防齊侯宋公陳侯鄭伯同盟於幽

齊初主盟於是書公矣

秋公子友如陳葬原仲冬杞伯姬來【傳例非是說在章指】

此吾女也則其書來何非歸寧也凡吾之女稱伯叔季時君之女加子以是知非歸寧也內女爲夫人凡八見於經未有書公防者而防自伯姬始由是來朝其子由是來求婦伯姬之爲皆未之前聞也是故終伯姬之出但書來苟無辭以爲稱𨿽吾女亦以是書

莒慶來逆叔姬

外逆女不書【據宋蕩伯姬】此何以書公自主之也【谷梁接內是】諸侯嫁女乎大夫必使大夫同姓者主之曷爲公親焉則莒慶伉也莒無大夫於是書莒慶隱桓莊之際莒嘗爲彊國入向取杞牟婁納公子慶父吾君特防外大夫自浮來之盟始以是知慶之敢伉也【公羊氏傳曰大夫越竟逆女非禮也則蕩氏宜書今不取】

杞伯來朝公防齊侯於城濮

二十有八年春王三月甲寅齊人伐衞衞人及齊人戰衞人敗績

此齊侯也則其稱人何貶之也於是王使召伯廖錫齊侯命且請伐衞以其立子頽也齊敗衞師數之以王命取賂而還隱桓之春秋凡以王命討諸侯皆不書至是始書之桓公不以王命討衞也桓公不以王命討衞而後王師不出向也王室有四方之事𨿽伐鄭不服救衞無功而執芮伯立晉侯於是猶討樊仲皮也自討樊皮而王命不見於傳記桓公爲之也凡戰不言伐戰而言伐有不與戰者也未始有不戰者而亦言伐則甚伐者也曰衞人敗績不甚敗之辭也

夏四月丁未邾子瑣卒秋荊伐鄭公防齊人宋人救鄭齊桓也救必無功也而後書此其爲無功何失鄭也首止之防鄭伯逃歸爲之圍新城盟世子華而鄭少師桓公卒鄭遂朝楚諸夏之變於夷鄭爲亂階也

冬築郿【傳例說在章指】大無麥禾臧孫辰告糴於齊【谷梁有傳】二十有九年春新延廏夏鄭人侵許秋有蜚【傳例說在章指隱元年】冬十有二月紀叔姬卒城諸及防【有傳例】

三十年春王正月夏次於成秋七月齊人降鄣

次於滑也書公於郎貶師之此其但書次何以是爲不足書也【本谷梁】甚矣莊之不競於齊也君父死焉不能討謀紀而齊滅紀及齊圍郕而郕降於齊於是次成齊人降鄣【谷梁鄣紀之遺邑是左傳有紀鄣】𨿽罪齊桓也訖莊公之身不可以不貶也

八月癸亥葬紀叔姬【公羊有傳】九月庚午朔日有食之鼓用牲於社冬公及齊侯遇於魯濟齊人伐山戎【谷梁有傳】三十有一年春築臺於郎夏四月薛伯卒築臺於薛六月齊侯來獻戎捷秋築臺於秦冬不雨

三十有二年春城小谷夏宋公齊侯遇於梁丘秋七月癸巳公子牙卒【有公羊傳】

季友以君命酖牙也則其書卒何喪以大夫之禮也牙將與慶父夫人爲亂𨿽酖之而立叔孫氏使若死於位然是喪以大夫之禮也春秋之法苟有誅意於其臣𨿽自殺也亦書殺此殺也吾從而卒之則何以傳信於萬世不卒之則無以察魯人之心也緣君臣之誼不得私其親緣親親之恩不與國人慮兄弟也立叔孫氏使之若死於位然則淫人何懼焉史著其迹春秋察其心後世有懼焉者矣

八月癸亥公薨於路寢冬十月己未子般卒【有傳】

君在喪恆稱子【僖九年宋子定四年陳子之類】卒亦稱子【文十八年子卒】若未葬也則卒稱子某【子般襄三十一年子野】王在喪稱王某卒稱王子某【王猛王子猛】非君在喪而稱子者必當國者也於是書衛子非王在喪而卒稱王子某者亦必當國者也於是書王子虎【谷梁或云以其嘗執重以守也】

公子慶父如齊狄伐邢

春秋後傳卷三

欽定四庫全書

春秋後傳卷四

宋陳傅良撰閔公

元年春王正月齊人救邢

書救邢潰而遷夷儀也

夏六月辛酉葬我君莊公秋八月公及齊侯盟於落姑季子來歸【有傳】

此公子友也其稱季子何賢之斯不名之不名之斯以美稱稱之也季友酖牙以立般也而慶父卒賊般於是奔陳閔公立尙幼盟齊侯於落姑請復季友未知孰爲之也慶父爲之則閔公不弒以閔之見弒則非慶父之意而國人爲之也國人之欲歸季子以已亂也而季子𨿽歸慶父夫人亂未已俄而弒閔公於是以僖公適邾則國人何賢乎季子微季子則慶父之簒成而莊公之統絕慶父之簒不成莊公之統不絕者季子在也是故奔陳不書如邾不書全季子也

冬齊仲孫來【有傳】

書來譏也仲孫湫則齊之命大夫也其書來何是覘魯也莊公薨子般弒而閔公幼落姑之盟嘗以請於齊矣僅能復季子而已而慶父夫人之志未可知也桓公不能正憪然使人以覘魯曰是可取乎桓公伯諸侯將因人之難以爲利書來不書聘所以病齊桓也【趙子云病桓公而嘉仲孫】

二年春王正月齊人遷陽夏五月乙酉吉禘於莊公【有傳】禘者何王者享其祖之所自出而以其祖配之也雍之頌曰禘太祖也周有二祖太祖文王也始祖稷也【太祖始祖文見儀禮】祖之所自出者嚳也文王配帝於明堂稷配天於郊而嚳禘於太廟東遷之後諸侯祖天子矣於是始有太廟則亦有禘【據傳吳子壽夢卒臨於周廟謂文王也衞蒯瞶之禱曰皇祖文王烈祖康叔文祖襄公是謂三祖晉亳城北之盟亦曰先王先公則魯衞晉皆祖文武鄭祖厲王矣】魯之郊禘惠公請之【本劉恕外紀】東周之僣禮也孔子曰魯之郊禘非禮也周公其衰矣又曰禘自旣灌而往者吾不欲觀之矣入太廟每事問蓋傷之也然則春秋何以始見於閔公閔公未除喪而亟行於莊公自是用之羣公之廟【據傳昭二十五年禘於襄公定八年禘於僖公之類】是故特書之以其不勝譏譏其甚者耳【余具郊語中】

秋八月辛丑公薨

魯之春秋固書曰公子慶父弒公於武闈聖人修之曰公薨諱之也遇弒君父之大哀也則何忍言之是故書薨而不地且不葬薨十二公所同也不地不葬隱閔所獨也然則𨿽諱而亂臣賊子之獄具矣

九月夫人姜氏孫於邾

文姜孫於齊絕不稱姜氏此其稱姜氏何文姜無妻道哀姜無母道是故文姜一見貶絕之哀姜再見而後貶絕也貶不於事端則必於其重者莫重於致廟則孫邾猶可言也

公子慶父出奔莒

閔薨不地且不葬亂臣賊子之獄具矣則曷爲書慶父如他國慶父賊子般而弒閔魯臣子無討焉則書慶父固如他臣也季友於賊般也奔陳於弒閔也適邾須慶父奔而後入立僖魯之存僅焉耳是故宋萬奔陳𨿽殺之不書慶父奔莒𨿽殺之不書春秋所以嚴佚賊之責也季子奔陳不書適邾不書全之也則其嚴佚賊之責何若季子可與言事存矣事亡則未也有季友在慶父將不免於爲戮則曷爲謂之無討均之爲佚賊也

冬齊髙子來盟【谷梁有傳】

來盟言使【據桓十四年鄭語】此其不言使何貴之也凡外大夫不言使捨武氏子毛伯【王喪未命】皆私交也【據隱元年祭伯莊二十三年祭叔二十七年莒慶宣五年齊髙固之類】非私交也而不言使則未始有大夫者書大夫【楚屈瑕】苟大夫也則不名皆貴之也貴之也者所以別私交也貴之則曷爲不言使其誼有君命之所不及也

十有二月狄入衛

於是衞及狄人戰於熒澤衞師敗績遂滅衞則其但書入何不以累桓公也凡滅國有存之者則不言滅歸徳於存之者也有乘而取之者亦不言滅歸罪於取之者也是故衞不言滅須句不言滅【事在僖二十一年】

鄭棄其師【公羊有傳】

於是髙克奔陳不書不足書也是故以鄭伯克段於鄢爲義則太叔不書奔以天王出居於鄭爲義則王子帶不書奔

春秋後傳卷四﹤經部﹐春秋類﹐陳氏春秋後傳﹥

欽定四庫全書

春秋後傳卷五

宋陳傅良撰

僖公

元年春王正月齊師宋師曹師次於聶北救邢【有公羊傳】救不言次言次無志於救也狄伐邢於是三歳矣桓公足以攘狄而宿師於聶北玩宼以待其獘邢潰奔師而後遷之是故凡救譏也言次甚譏之也

夏六月邢遷於夷儀

自遷不書【據文十三年邾遷於繹成六年晉遷於新田之類】有遷之者而後書由莊公而下以中國遷中國書曰某人遷某罪遷之者也由僖公而下以外域遷中國書曰某遷於某罪遷者也以齊晉之伯也而狄伐邢邢遷於夷儀狄圍衞衞遷於帝丘𨿽外域之橫而桓文亦受其咎矣

齊師宋師曹師城邢【有公羊傳】

此救邢之師也使之若再有事然志桓慢也狄伐邢於是三歳桓公足以攘狄而宿師於聶北玩宼以待其獘邢潰而後遷之桓公見義不勇矣

秋七月戊辰夫人姜氏薨於夷齊人以歸【有傳】楚人伐鄭荊始書楚自是楚有事於諸侯皆稱人

八月公防齊侯宋公鄭伯曹伯邾人於檉九月公敗邾師於偃冬十月壬午公子友帥師敗莒師於酈獲莒挐【有公羊傳】

獲非卿帥不書【據囚宋華元獲樂呂但書華元獲齊國書公孫夏但書國書之類】莒挐非卿也則何以書嘉季子也慶父弒君之賊也莒人納焉賂而後歸之魯於是敗其師獲挐而魯之內難始定

十有二月丁巳夫人氏之喪至自齊【有公羊傳】

二年春王正月城楚丘【有公羊谷梁傳】

於是諸侯城楚丘而封衞則其以魯辭書之但曰城楚丘何不以累桓公也諸侯之義不得專封不以專封衞累桓公也以魯辭書之使之若諸侯同欲然上無明天子下無方伯諸侯有滅亡者夫人而欲救存之則先王之澤天下之公義也序績莫如公齊桓存三亡國必若救衞庶幾於公矣是故衞不言滅廬於曹也不言遷齊侯使公子無虧帥車三百乘甲士三千人戍曹不言救春秋之辭約而不廹者善辭也

夏五月辛巳我小君哀姜虞師晉師滅下陽【有傳並公羊谷梁傳】

晉裏克荀息也稱師何滅未嘗書大夫將也下陽虢邑也滅下陽而後滅虢則其但書滅下陽何以爲晉人之罪徒滅其邑焉爾而虢自亡也

秋九月齊侯宋公江人黃人盟於貫冬十月不雨楚人侵鄭

三年春王正月不雨夏四月不雨【有傳】徐人取舒六月雨秋齊侯宋公江人黃人防於陽谷冬公子友如齊涖盟【有公羊傳】楚人伐鄭

四年春王正月公防齊侯宋公陳侯衞侯鄭伯許男曹伯侵蔡蔡潰

但言潰自潰也【昭二十九年鄆潰】伐潰伐者潰之也【成九年楚師伐莒莒潰】苟亡矣自潰不足道也【僖十九年梁潰】苟滅之矣潰之不足道也【宣十二年蕭潰襄二十九年舒鳩潰】晉伐廧咎如廧咎如潰不書傳曰上失民也言不徒罪晉也此桓公侵蔡也則其書潰何侵淺事也侵蔡而蔡潰焉爾薄齊之罪也

遂伐楚

春秋舉重凡師再有事不悉書【據成六年晉欒書救鄭遂侵蔡但書救鄭八年晉欒書侵蔡遂侵楚侵沈但書侵蔡之類】苟悉書也則以遂言之兵事言遂必闗天下之大故也自入春秋楚浸彊矣而不見於經敗蔡師以蔡侯獻舞歸聖人懼焉而諸夏之交兵非以定簒弒則修怨而已矣問不及楚也桓公始有志於夷夏之分於是伐楚而以侵蔡召諸侯書曰遂伐楚言志不在蔡也侵蔡遂伐楚以志齊桓之伯侵陳遂侵宋以志楚莊之伯足以見夷夏之盛衰矣

次於陘夏許男新臣卒楚屈完來盟於師盟於召陵【書屈完有谷梁傳】

凡次譏也此齊桓之師則其書次何用見桓之不戰而詘楚也桓公合九國之眾以討楚兵未有盛於此者也楚𨿽彊足以一戰矣而臨楚不戰楚人爲之詘使其大夫卽盟於師桓公不欲臨楚盟屈完退而盟召陵不阻隘不以君違臣不以軍容亂國容一動而三善得桓公不但以力服人矣春秋之襃貶辭不足以盡意而後見於文書曰次於陘楚屈完來盟於師盟於召陵斯其爲文也美矣則從其恆辭書次可也

齊人執陳轅濤塗【有公羊傳】

此齊侯也其稱齊人何貶也東遷之後諸侯始放春秋之治在諸侯而大夫不與北杏之後盟主始專春秋之治在盟主而諸侯不與治在諸侯貶人之是故於中丘防稱君伐宋稱人於郎戰稱君盟惡曹稱人治在盟主貶人之是故於陘伐稱君於執濤塗稱人於溫防稱君於執衞侯稱人

秋及江人黃人伐陳八月公至自伐楚許穆公凡諸侯卒於他國稱國【昭二十二年蔡侯襄二十六年許男】非國也則但稱地【晉侯於扈宋公於曲棘】有諸侯之事焉則以其事卒之【曹伯於師伯於會】此其不言卒於師何以其在桓師猶在國也於是葬之以侯禮加二等【谷梁內桓師也】

冬十有二月公孫玆帥師防齊人宋人衞人鄭人許人曹人侵陳

防侵未有書帥師者而公孫玆書帥師防救未有書帥師者而公孫敖書帥師公子牙與弒子般公子慶父謀弒閔公而玆與敖皆世爲將是故謹志之曰子友帥師敗莒師於酈公孫玆帥師防侵陳公孫敖帥師及諸侯之大夫救徐見三家之所從始也

五年春晉侯殺其世子申生【三傳同公羊谷梁直稱君例】

於是太子縊於新城則其斥殺何春秋之法苟有讒而不見則其君之罪也是故申生以驪姬之譛自殺宋世子痤以伊戾之譛自殺直稱君殺而已矣

伯姬來朝其子【谷梁有傳】夏公孫玆如牟公及齊侯宋公陳侯衞侯鄭伯許男曹伯防王世子於首止【有傳】

諸侯何以防王世子定世子也於是子帶有寵於惠後世子危不得立桓公率天下之諸侯以防之世子危不得立而爲防以定之禮之變者也然則如之何而可殊防世子而不以世子夷於諸侯不以世子夷於諸侯所以定世子也桓公可謂善處父子之閒矣

秋八月諸侯盟於首止【公羊前目後凡例】

防而後盟閒有事書諸侯盟於某【事在襄十九年祝柯二十五年重丘】非閒有事也亦書諸侯盟於某則有不盟者也此其言諸侯則王世子不與盟也桓有諸侯之事三於洮序王人於諸侯之上而同盟焉王人微者也𨿽同盟而無嫌於葵丘亦序周公於諸侯之上而不敢同盟焉天子之宰異於微者也盟於首止不但不同盟也而帥諸侯以殊防世子以世子之尊非特天子之宰比也桓公於是知節矣是故防有周人盟無周人書防於某某日諸侯盟則齊桓之遜也防有周人盟有周人書防於某但曰某日盟則晉厲之伉也春秋於是予桓也【事在成十七年柯陵】

鄭伯逃歸不盟

國君而曰逃賤之也何賤乎鄭伯以其背夏盟也厥貉之防麇子逃歸不書【事在文十年】厲之役鄭伯逃歸不書【事在宣十一年】蓋逃楚也必若鄭文公逃齊陳哀公逃晉而後書所以示夷夏之辧嚴矣

楚人滅子奔黃

楚嘗有大夫屈完此鬭谷於莵也則其稱人何楚大夫將恆稱人也

九月戊申朔日有食之冬晉人執虞公【有傳公羊曰不與滅也】晉滅虞矣則其但書執何以爲晉人之罪徒執其君焉耳而虞自亡也是故滅者亡國之善辭也上下同力也苟同力致滅自其君世子必詳所以滅之之罪書曰楚子虔誘蔡侯般殺之於申楚公子棄疾帥師圍蔡楚師滅蔡執蔡世子有以歸用之苟不同力執其君而國從之矣則不詳所以滅之之罪書曰晉人執虞公以爲晉人徒執其君焉耳而虞自亡也

六年春王正月夏公防齊侯宋公陳侯衞侯曹伯伐鄭圍新城

伐國不言圍邑【本谷梁例】此其言圍何以桓公合六國之眾徒圍其邑焉耳自僖而下必圍國而後書邑不足書也

秋楚人圍許

此楚子也其稱人何楚君將恆稱人也

諸侯遂救許

於是蔡穆侯將許僖公以見楚子於武城許男面縛銜璧大夫衰絰士輿櫬此所以書救許也

冬公至自伐鄭

七年春齊人伐鄭夏小邾子來朝鄭殺其大夫申侯秋七月公防齊侯宋公陳世子款鄭世子華盟於母曹伯班卒公子友如齊冬葬曹昭公

八年春王正月公防王人齊侯宋公衞侯許男曹伯陳世子款盟於洮

王人者何微者也序微者於諸侯之上𨿽同盟無譏焉耳

鄭伯乞盟夏狄伐晉秋七月禘於太廟用致夫人【有傳】此哀姜也曷不稱姜氏絕之也哀姜得罪於吾君而猶致於廟絕哀姜所以惡僖公也向曰夫人氏而不言姜見絕於其國之辭也今曰夫人而不言氏見絕於宗廟之辭也是故魯禘非禮也𨿽用之羣公之廟不書【據禘於襄公禘於僖公之類】有用之羣公之廟書者矣但曰有事譏不在用禘也【事在昭十五年】必禘於太廟致哀姜也而後書譏在用禘也

冬十有二月丁未天王崩

九年春王正月丁丑宋公禦說卒【傳例非是說在章指】夏公防宰周公齊侯宋子衞侯鄭伯許男曹伯於葵丘

天子之三公也桓嘗殊防王世子則其不殊防三公何春秋是以予桓也春秋之予桓柰何桓之防有天子之事三於洮序王人於諸侯之上而同盟焉於葵丘亦序周公於諸侯之上而不敢同盟焉盟於首止不但不同盟也而帥諸侯以防世子桓知節矣春秋是以予桓也

秋七月乙酉伯姬卒九月戊辰諸侯盟於葵丘

此其言諸侯則宰周公不盟也

甲子晉侯佹諸卒冬晉裏克殺其君之子奚齊【有傳】遇弒𨿽未逾年稱君【據齊捨】此其稱君之子何獻公殺申生絀重耳夷吾而立其嬖子晉之亂獻公爲之也是故奚齊不稱君而稱君之子

十年春王正月公如齊狄滅溫溫子奔衞晉裏克弒其君卓及其大夫荀息【有公羊傳】夏齊侯許男伐北戎晉殺其大夫裏克【公羊惠公之大夫也】

討賊不言大夫其曰晉殺大夫裏克何克猶在位也克猶在位則是殺大夫耳在位獨裏克乎督相宋莊翚相魯桓前乎此矣於是裏克殺以他故而後見焉耳自宋萬而下弒君無討者凡賊再見猶夫人也𨿽若晉裏克衞喜殺以他故而後見書曰大夫則猶夫人而已矣是故自裏克迄春秋賊皆書氏族亂臣賊子無以異於夫人矣通國以爲賊吾從而志之以爲賊通國以爲夫人我從而志之以爲夫人我何加損焉實錄而已是經之大變也𨿽然有荀息在焉則猶有臣子也【杜自莊以上諸弒君者皆不書氏自閔以下諸弒君者皆書氏明時史之異同非仲尼所成也非是】

秋七月冬大雨雪

十有一年春晉殺其大夫防鄭父夏公及夫人姜氏防齊侯於陽谷秋八月大雩冬楚人伐黃

十有二年春王三月庚午日有食之夏楚人滅黃滅不言伐此其書伐何病桓公也以陽谷之防貫之盟徒以亡其國焉耳

秋七月冬十有二月丁丑陳侯杵臼卒

十有三年春狄侵衞夏四月陳宣公公防齊侯宋公陳侯衞侯鄭伯許男曹伯於咸秋九月大雩冬公子友如齊

十有四年春諸侯城緣陵【有傳並谷梁傳】

諸侯不序必前目而後凡也非前目而後凡也而不序者散辭也【本谷梁及範】是故但曰諸侯者不系之伯者之辭也但曰大夫者不系之君之辭也【溴梁】

夏六月季姬及鄫子遇於防使鄫子來朝

朝未有言使者則其曰季姬使鄫子來朝何惡魯而賤鄫子也於是季姬來寧公以鄫子之不來朝也怒止之遂遇於防使朝焉魯爲已汰鄫爲已卑矣於婦人乎何譏惡魯而賤鄫子也

秋八月辛卯沙鹿崩【有公羊傳】狄侵鄭冬蔡侯卒

十有五年春王正月公如齊楚人伐徐三月公防齊侯宋公陳侯衞侯鄭伯許男曹伯盟於牡丘遂次於匡救不言次言次無志於救也楚伐徐桓公合七國之眾以救之而使大夫有諸侯在而大夫於是始桓公爲之也則桓志荒矣而卒不競於楚是故凡救譏也言次甚譏之也有諸侯在而使大夫始於牡丘桓公爲之也有諸侯在而使大夫盟始於雞澤悼公爲之也

公孫敖帥師及諸侯之大夫救徐

書救徐何徐卒敗於楚也防救未有書帥師者其稱帥師何公子慶父弒閔者也而敖世爲是故謹志之曰公孫帥師見三家之所從始也

夏五月日有食之【有傳】秋七月齊師曹師伐厲八月螽九月公至自防季姬歸於鄫

內女嫁恆書歸不書歸必有故也季姬來寧公怒而止之故不書歸至是而後言歸也

己夘晦震夷伯之廟【谷梁有傳】冬宋人伐曹

諸夏之相加兵自荘公之十九年始前此未之有也於是再見宋襄公爲之也

楚人敗徐於婁林

外域交相敗不書【據傳襄十三年楚人敗吳師獲公子黨十四年楚伐吳吳人敗之獲公子宜谷之類】必敗中國而後書徐戎也何以書病齊也齊帥天下之諸侯以攘荊楚存中國也楚伐徐桓公合七國之眾盟於牡丘次於匡以救徐爲之伐厲而徐卒敗於楚人不數年宋楚爭盟執宋公以是爲盟主病矣

十有一月壬戌晉侯及秦伯戰於韓獲晉侯

於是秦獲晉侯以歸則其不曰以歸何罪晉侯也獲匹夫之辭也言獲則以歸不足言也是故獲夷狄不書【據傳郤缺獲白狄子叔孫得臣獲長狄】夷狄交相獲不書【據傳楚獲吳公子黨吳獲楚公子宜谷】皆不足書也必大國也尊而師眾若宋華元齊國書斯可以言獲也宋大國也尊而師眾獲之若匹夫然猶曰宋齊之恥晉甸侯也而言獲是夷晉侯於大夫也

十有六年春王正月戊申朔隕石於宋五是月六鷁退飛過宋都【有公羊傳】三月壬申公子季友卒

大夫卒恆稱名則其兼字之何見三桓之所自始也自是季氏世爲卿也故譏之【本劉氏】

夏四月丙申鄫季姬卒秋七月甲子公孫玆卒冬十有二月公防齊侯宋公陳侯衞侯鄭伯許男邢侯曹伯於淮

十有七年春齊人徐人伐英氏夏滅項

於是公猶在齊非公命也向也費伯帥師城郎非公命不書此何以書城郎常事滅項非常也是故必常事也譏不及公則不書苟非常則謹書之書滅項失兵權之漸也襄公在晉書邾庶其來奔昭公在晉書莒牟夷來奔𨿽非公命皆非常也春秋之季大夫不稟命於諸侯非但魯也鄭伯防於夷儀鄭公孫捨之帥師入陳【事在襄二十五年】蔡侯防於召陵蔡公孫姓帥師滅沈春秋必謹而志之也

秋夫人姜氏防齊侯於卞九月公至自防【有傳】冬十有二月乙亥齊侯小白卒

十有八年春王正月宋公曹伯衞人邾人伐齊夏師救齊

書救齊何齊卒敗於宋也

五月戊寅宋師及齊師戰於甗齊師敗績

此宋公也其稱師何於是齊桓公與管仲屬孝公於宋襄公以爲太子而桓公卒寺人貂立公子無虧孝公奔宋襄公以諸侯之師伐齊立孝公而還春秋貴義不貴惠尙治不尙功托人之孤而動天下之兵至於交戰是伐喪而已矣𨿽然孝公不言納孝公言納則疑於齊糾邾捷菑宋襄之義僅異於魯荘晉趙盾而已

狄救齊秋八月丁亥齊桓公冬邢人狄人伐衞狄始稱人【本谷梁】

十有九年春王三月宋人執滕子嬰齊

執不言歸未失國之辭也【據成九年鄭伯襄十六年莒子邾子十九年邾子哀四年小邾子】言歸危不得歸也是故執君不名歸然後名之執稱曹伯歸稱曹伯襄執稱衞侯歸稱衞侯鄭此執也則其名何遂失國也捨滕子嬰齊戎蠻子赤則皆未失國者也虞公失國則其不名何也虞自亡矣晉人之罪徒執其君焉爾不於執焉加以遂失國之辭所以見虞之自亡也【嬰齊遂失國本孫氏】

夏六月宋公曹人邾人盟於曹南

邾文公在焉則其稱人何人曹邾以貶宋也屬辭疑於北杏曷爲謂之貶以明年鹿上之盟亦人宋則未嘗予宋以伯也襄公欲合諸侯而執滕宣公使邾文公用鄫子一防而虐二國之君而亟與楚盟是喪師亡身之道也

鄫子防盟於邾己酉邾人執鄫子用之【說見齊殺子糾】秋宋人圍曹

此宋公也其稱人何凡圍國𨿽君將貶人之前年齊桓卒宋公欲合諸侯而亟修怨於曹諸夏之書圍國自此始

衞人伐邢冬防陳人蔡人楚人鄭人盟於齊

楚初與諸夏盟也內不言公諱之也齊桓卒陳非盟主也則曷爲防陳人春秋不以外域防中國則推而屬之陳也楚稱人猶未有君也以其人楚不可不人陳蔡以其人陳蔡不可不沒公也【據傳陳穆公】

梁亡【有傳及谷梁傳】

二十年春新作南門【有傳例】夏郜子來朝五月乙巳西宮災鄭人入滑

此鄭公子士泄也不書大夫將恆稱人也

秋齊人狄人盟於邢冬楚人伐隨

二十有一年春狄侵衞宋人齊人楚人盟於鹿上人自爲盟於惡曹見之於是再見其再見何中國無伯也齊故伯也桓卒宋襄公欲繼之伯而求諸侯於楚楚於是爭長於宋則是盟也莫適爲主人自爲盟而已矣

夏大旱秋宋公楚子陳侯蔡侯鄭伯許男曹伯防於盂執宋公以伐宋

宋楚初爭長也是故楚稱子而序於陳蔡鄭許曹之上不知諸侯之從楚與從宋與不予宋以伯也凡執恆稱人執之於伐則伐稱君執稱人【據齊人執陳轅濤塗之類】於防則防稱君執稱人【據晉執衞侯之類】𨿽大夫也則亦防稱大夫執稱人【據韓不信執宋仲幾】執不稱人執有罪也此楚子執宋公則曷爲不再言楚人不以荊楚執諸夏之辭也是故執宋公不申言楚人執齊慶封亦不申言楚人猶曰諸侯執之焉爾

冬公伐邾楚人使宜申來獻捷

君使大夫何以特稱人貶之也盂防稱子矣獻捷於魯何以貶人之盂防不稱子無以見楚宋之爭長獻捷於魯不人之則是遂予楚也自是至椒之聘而後始有君大夫於以見春秋之許夷狄也

十有二月癸丑公防諸侯盟於薄釋宋公

外釋不志【本谷梁傳例據傳僖二十八年以専釋衞侯但書歸】此何以志以宋公爲無歸道也是故執不言歸者善辭也言歸危辭也不言歸言釋直釋之爾無歸道也向也楚初與盟不書公於是書公不予楚以專釋之辭也【本谷梁】

二十有二年春公伐邾取須句

春秋嚴義利之辧苟以爲利一以取書之是故𨿽邾人滅須句須句子來奔伐邾取須句反其君焉書取須句𨿽莒著丘公立而不撫鄫鄫叛而來書取鄫

夏宋公衞侯許男滕子伐鄭秋八月丁未及邾人戰於升陘冬十有一月己巳朔宋公及楚人戰於宋師敗績【有谷梁傳】

楚嘗有君矣此楚子也其稱人何楚君將猶稱人也

二十有三年春齊侯伐宋圍緡夏五月庚寅宋公玆父卒秋楚人伐陳

此成得臣也不書楚大夫將猶稱人也

冬十有一月子卒【有傳凡例非是說在章指】

二十有四年春王正月夏狄伐鄭秋七月冬天王出居於鄭【有傳】

王出不書爲尊尊諱也【據荘二十年惠王處防定六年敬王處姑蕕】其言出居於鄭何以爲無足諱焉耳子頽之難惠王未有過也鄭虢圖之執燕仲父殺子頽逾年而復辟故諱之也襄王以狄伐鄭富辰諌弗聽又徳狄以狄女爲後諌弗聽子帶以狄師攻王王禦士將禦之又弗聽於是適鄭書曰天王出居於鄭以爲無足諱焉耳𨿽然猶未書入也春秋善復正言入未足以言復正也襄王書出矣已而書王許書滅矣【事在定六年】已而書許男【事在哀元年】必如是而後可以言復正也

晉侯夷吾卒

二十有五年春王正月丙午衞侯燬滅邢【三傳同】夏四月癸酉衞侯燬卒宋蕩伯姬來逆婦【本劉氏】

公自主之也

宋殺其大夫【無傳缺】秋楚人圍陳納頓子於頓

出罪也納之者亦罪也則悉書之【據北燕伯款衞世子蒯瞶】出非其罪納之者罪也則但書納齊桓公卒楚始與諸夏盟於齊盟於鹿上執宋公納頓子侈然欲廢置諸侯矣春秋之所懼也

葬衞文公冬十有二月癸亥公防衞子莒慶盟於洮【有谷梁傳】

二十有六年春王正月己未公防莒子衞速盟於向齊人侵我西鄙公追齊師至酅弗及

此齊侯也其稱人何自隱以來以兵加我君大夫將皆書人君將書君自文十五年齊懿公始大夫將書大夫自襄十七年齊髙厚始訖春秋惟莒邾書人

夏齊人伐我北鄙衞人伐齊公子遂如楚乞師

乞師不書【據成二年臧宣叔如晉乞師】乞諸荊蠻然後書外乞師亦不書必盟主也而後書乞卑辭也乞諸荊蠻然後書志中國之詘於荊蠻也

秋楚人滅夔以夔子歸

滅同姓名此楚子頵也則其不名何楚子之名未登於春秋也楚自武王始見於傳文王始見於經猶以州舉也至成王而後書楚人盂之防嘗書楚子矣而復人之頵之名非遇弒未登於春秋則滅夔固不名也滅虁名之則疑於衞侯燬不名楚子則不名夔子也

冬楚人伐宋圍緡公以楚師伐齊取谷【傳例說在章指】公至自伐齊

二十有七年春子來朝【有傳】夏六月庚寅齊侯昭卒秋八月乙未葬齊孝公乙巳公子遂帥師入冬楚人陳侯蔡侯鄭伯許男圍宋【有谷梁傳】

楚嘗有君矣【據防於盂】此楚子也【據傳】則其稱人何嫌予楚以伯也盟於齊楚猶序陳蔡之下於鹿上猶不先齊宋也盂之防宋楚始並爲諸侯長矣楚之稱子而長於諸侯宋襄公爲之也魯僖衞文夫子之刪詩有取焉桓公卒而衞從楚魯又從楚楚敗宋於納頓子滅夔取齊之谷且合四國之君以圍宋春秋以是爲夷狄之彊而已矣𨿽序於諸侯之上而特人之不稱人則疑於莊王

十有二月甲戌公防諸侯盟於宋

二十有八年春晉侯侵曹晉侯伐衞公子買戍衞不卒戍刺之楚人救衞

楚嘗救鄭矣不書【見傳僖六年二十二年】於是始書以爲晉文之伯楚欲救而不能也

三月丙午晉侯入曹執曹伯畀宋人

入𨿽君將貶人之此其稱晉侯何必若晉文入曹而後可以無貶也

夏四月己巳晉侯齊師宋師秦師及楚人戰於城濮楚師敗績

此宋公齊國歸父秦小子憗也宋公也則何以但稱師尊晉侯也尊晉者予晉以伯也楚得臣何以稱人楚未有大夫將也

楚殺其大夫得臣

於是楚子使止子玉曰母死不及則其斥殺何春秋之法苟有誅意於其臣𨿽自殺也書殺是故楚得臣公子側皆書殺而已矣

衞侯出奔楚五月癸丑公防晉侯齊侯宋公蔡侯鄭伯衞子莒子盟於踐土

序晉侯於齊侯宋公之上予晉以伯也於是王子虎實盟諸侯則其不書何凡王人涖盟不書【據宣七年王叔桓公】涖伐不書【據文三年王叔桓公成十三年劉康公成肅公】

陳侯如防公朝於王所【有谷梁傳】

此踐土之諸侯也外朝王不書【據隱六年鄭伯八年齊鄭荘十八年晉虢】書魯以見其餘也於是晉侯將盟於踐土而王卽命爲方伯諸侯朝焉則先朝而後盟曷爲先書盟後書朝書朝而後盟是以天子與斯盟也書盟而後朝春秋不以天子與斯盟之辭也【谷梁諱防天王也】

六月衞侯鄭自楚復歸於衞

君歸不言自必大夫也而後言自人臣無專歸之道也君而言自者危不得歸也是故晉文實復衞侯而曰自楚危自楚也晉厲實歸曹伯而曰自京師危自京師也

衞元咺出奔晉陳侯款卒秋伯姬來

義見莊二十七年

公子遂如齊冬公防晉侯齊侯宋公蔡侯鄭伯陳子莒子邾子秦人於溫天王狩於河陽【有傳】

王狩不書【本公羊傳據莊二十一年王巡守虢】此何以書非狩也於是晉侯將防於溫召王以諸侯見而以狩書也王有事譏不在諸侯則以自致之文書之此晉侯之罪爾則曷爲以自狩爲文爲尊尊諱也晉侯將防於溫召王以諸侯見則先狩而後防曷爲先書防後書狩書狩而後防是以天子與斯防也先書防後書狩春秋不以天子與斯防之辭也【谷梁諱防天王也】

壬申公朝於王所【有谷梁傳】

朝踐土不系日此系日何見先狩而後朝也王嘗至踐土而不言狩則王意也至溫非王意也至踐土王意也則可以但言朝至溫非王意也則不可以但言朝故書曰天王狩於河陽壬申公朝於王所朝而系日𨿽諱而諸侯致天子之實見矣齊桓公盟王人不盟宰周公殊防世子晉文公實致天子而朝之故曰齊桓公正而不譎晉文公譎而不正

晉人執衞侯歸之於京師

於是命晉侯爲伯矣執衞侯是伯討也則其稱人何非王命也樊皮叛王王命虢公討之虢公入樊執樊仲皮歸於京師不書是故凡執譏也春秋猶以當乎罪不當乎罪爲襃貶苟當乎罪𨿽晉厲公執曹伯得爲伯討苟不當乎罪𨿽齊桓執陳轅濤塗稱人而已矣

衞元咺自晉復歸於衞

歸大夫不言復必諸侯也而後言復君有歸道也大夫言復者伉也是故元咺復歸宋魚石晉欒盈復入皆伉辭也

諸侯遂圍許曹伯襄復歸於曹

執君不言歸言歸危不得歸也

遂防諸侯圍許

二十有九年春介葛盧來

介東夷也宜書來者也昔者衞侯來防惠公葬隱公不見不書今公猶在防亦不見介人則何以書介東夷也未通於上國一歲再至其意將安在乎故亟書之介人侵蕭譏有以來之也

公至自圍許夏六月防王人晉人宋人齊人陳人蔡人秦人盟於翟泉【有傳】

此晉狐偃宋公孫固齊國歸父陳轅濤塗也曷爲不序晉初以大夫盟王子也向也踐土之役王子虎不書涖盟也今以大夫盟王子文公之志荒矣大夫之交政於是始文公爲之也不斥言王子虎爲尊尊諱也以其人王子虎不可不徧人諸侯之大夫以其徧人諸侯之大夫不可不沒公也是故齊初主盟不言公【荘十六年盟齊】楚向與盟不言公【僖十九年盟齊】晉大夫初防盟不言公皆譏不在魯也

秋大雨雹冬介葛盧來

春秋以一字爲襃貶於介乎何費辭也春秋𨿽以一字爲襃貶而或費辭者詳始以著末也三月癸酉大雨震電庚辰大雨雪正月己卯烝夏五月丁丑烝將著其末不可不詳其始也

三十年春王正月夏狄侵齊秋衞殺其大夫元咺及公子瑕衞侯鄭歸於衞

向也言復歸今歸不言復何奔失國之辭也執未失國之辭也凡執不言歸【成九年鄭伯襄十六年莒子邾子十九年邾子】執而言歸危不得歸也是故執君不名歸然後名之執書衞侯歸書衞侯鄭執書曹伯歸書曹伯襄名之者亦失國之辭也

晉人秦人圍鄭

此晉侯秦伯也曷爲貶稱人晉帥天下之諸侯以攘戎狄存中國也而圍鄭鄭未有罪焉爾於是秦伯私與鄭盟戍鄭而去之子犯請擊秦晉侯曰微夫人之力不及此吾其還也蓋秦晉之怨自此始

介人侵蕭冬天王使宰周公來聘公子遂如京師遂如晉

自桓王以下王室無聘魯者於是再聘而宰周公實來則已尊矣公子遂如京師遂如晉以其如京師不敢不如晉是夷周於晉也吾大夫如京師不書【據魯頌季孫行父】於是始書之聘周非常事矣

三十有一年春取濟西田公子遂如晉夏四月四卜郊不從乃免牲猶三望【有傳公羊傳】

諸侯之有郊禘東遷之僭禮也故曰秦襄公始列於諸侯作西畤祠白帝僭端見矣位在藩臣而臚於郊祀君子懼焉則平王以前未有也魯之郊禘惠公請之也【據邵氏經世書恵公止於秦襄公祠白帝之年】齊桓公欲封禪而晉亦郊鯀皆僭禮也然則春秋何以始見於僖公向者荘公之觀齊社也曹劌諫曰天子祀上帝諸侯防之受命焉諸侯祀先王先公卿大夫佐之受事焉用見惠公𨿽請之而魯郊猶未率爲常也僖公始作頌以郊爲誇焉於是四卜不從猶三望是故特書之以其不勝譏譏其甚焉者爾【記禮者以爲魯禮皆成王賜之以康周公案衞祝鮀之言曰周公相王室以尹天下於周爲睦分魯以大路大旂夏后氏之璜封父之繁弱殷民六族以昭周公之徳分之土田陪惇祝宗卜史備物典策官司彛器則成王命魯不過如此隱公考仲子之宮問羽數於眾仲周公閱來聘饗有昌歜白黑形鹽周公以爲備物辭不敢受防武子來聘宴之賦湛露及彤弓武子不答賦曰諸侯朝正於王於是乎賦湛露諸侯敵王所愾而獻其功於是乎賜之彤弓陪臣其敢幹大禮以自取戾假如明堂位之言得用郊禘兼四代服器官祝鮀不應不及況魯行天子之禮久矣則羽數何以始問於隱公昌歜形鹽以之饗天子之上公安用固辭湛露彤弓武子何以不答且致譏焉於以見魯僭未久上自天子之宰至於兄弟之國之卿苟有識者皆云魯遜謝而魯人並無一語及於成王之賜以自解用郊禘之說當從劉恕太史公博極羣書定以爲僭郊禮始於秦襄而恕亦該洽儻自史角之事之外有傳記與明堂位之禮合則外紀豈獨遺佚乎】

秋七月冬伯姬來求婦狄圍衞十有二月衞遷於帝丘

三十有二年春王正月夏四月己丑鄭伯捷卒衞人侵狄秋衞人及狄盟冬十有二月己卯晉侯重耳卒三十有三年春王二月秦人入滑齊侯使國歸父來聘夏四月辛巳晉人及姜戎敗秦師於殽

外相敗不書【據成三年諸侯伐鄭鄭敗諸丘輿四年鄭疆許田許敗之展陂之類】此何以書惡晉也晉之伯秦有力焉自城濮以來無役不從也文公未葬襄公墨衰及姜戎氏要秦師於殽敗之夫晉帥天下之諸侯以攘外防存中國也秦有力焉而及姜戎敗之秦晉之搆怨自是始更三君交兵無虛歲曽不十年晉遂不競而楚伯是故外防師而不及【據隱五年邾鄭伐宋成九年秦人白狄伐晉之類】特書及而晉侯貶稱人【本谷梁】然則善秦與自韓原秦師無君大夫則非善秦也晉遂不競而楚伯秦亦與有力焉耳

癸巳葬晉文公狄侵齊公伐邾取訾婁秋公子遂帥師伐邾晉人敗狄於箕

中國敗外域不書【據隱九年鄭人大敗戎師閔二年虢公敗犬戎之類】惟晉特書之特書晉者皆病晉也故晉侯貶稱人晉帥天下諸侯以攘外防存中國也前年狄侵齊去年狄侵衞衞爲之遷帝丘而晉不能救於是伐晉蓋僅而後勝之也晉侯稱人以是爲盟主病矣

冬十月公如齊十有二月公至自齊乙巳公薨於小寢【左氏谷梁傳同】隕霜不殺艸李梅實晉人陳人鄭人伐許

春秋後傳卷五﹤經部﹐春秋類﹐陳氏春秋後傳﹥

欽定四庫全書

春秋後傳卷六

宋陳傅良撰

文公

元年春王正月公卽位二月癸亥日有食之天王使叔服來防葬夏四月丁巳葬我君僖公天王使毛伯來錫公命

自隱至文六君惟桓文書卽位而後書錫命以其自卽位也

晉侯伐衞

於是晉告於諸侯而伐衞先且居曰效尢禍也請君朝王臣從師晉侯朝王於溫先且居胥臣伐衞則其但書君何春秋罪戎首苟其君意𨿽卿帥不書是故伐衞書晉侯不書先且居伐秦書晉侯不書欒書【事在成十三年】滅偪陽書晉侯不書荀偃士匄【襄十年】伐晉書衞侯不書孔圉【哀元年】所謂春秋深探其本也春秋𨿽罪戎首而宥不得已是故小國役大國往往不書伐齊之役邾郯不書【事在哀十年】滅陳書楚不書宋戴惡也

叔孫得臣如京師衞人伐晉

此衞孔達也其稱人何大夫將猶稱人也

秋公孫敖防晉侯於戚冬十月丁未楚世子商臣弒其君頵

楚卒未志【據傳楚武王卒於荘四年文王卒於十九年】其志頵何世子弒君不可以楚不志也

公孫敖如齊

二年春王二月甲子晉侯及秦師戰於彭衙秦師敗績此孟明視也其稱師何秦未有大夫也

丁丑作僖公主【有傳凡例說在章指】三月乙巳及晉處父盟【有傳公羊谷梁同】

朝而遂盟之於是始傳曰適晉不書諱之也凡諱國惡恥在公則但書其事不書公者恆辭也諱在其事則但書公不書其事公防晉侯於黒壤爲公不與盟故不書盟【宣七年有傳】公如晉爲止公送葬故不書葬【成十年皆有傳】甚諱之也防晉師於上鄍削而不書諱不足以盡之矣是故諱有愛君之誼焉必譏不及君而後諱捨是無諱道矣故曰諱莫如深也

夏六月公孫敖防宋公陳侯鄭伯晉士縠盟於垂隴【有傳谷梁內大夫可以防外諸侯非是】

晉遂以大夫盟諸侯也大夫而與諸侯敵於是始故書大夫專盟自士谷也士縠非卿也特書之見晉之卑諸侯也然則士縠主是盟也則曷爲序士縠於諸侯之下春秋不以大夫主盟也是故訖於宋不以大夫主盟翟泉貶此何以不貶貶不於其甚則於事端余實錄而已矣是故書士縠自書士縠而後凡役書大夫桓文之伯也防盟有大夫則但稱人【據僖元年防檉邾人二十八年會溫秦人之類】必世子也則得次小國之君自垂隴主士縠新城主趙盾而後大夫與諸侯序於是戚之盟書齊國佐【成十五年】沙隨之防書宋華元【成十六年】甚者無伯而君與大夫並列於防矣【定十年齊侯衞侯鄭遊速防於安甫】

自十有二月不雨至於秋七月八月丁卯大事於太廟躋僖公【三傳同大事從公谷傳】冬晉人宋人陳人鄭人伐秦【傳言尊秦非經意】

嘗書大夫矣此晉先且居宋公子成陳轅濤塗鄭公子歸生也曷爲不序大夫將猶稱人也自士縠專盟書大夫自陽處父專將書大夫是故春秋之始大夫將恆稱人由救鄭之後大夫始貶稱人矣

公子遂如齊納幣【公羊有傳左氏凡例不取杜說尢悖】

三年春王正月叔孫得臣防晉人宋人陳人衞人鄭人伐沈沈潰【傳例說在章指】夏五月王子虎卒【說在荘二十二年公谷以爲叔服非是】

秦人伐晉

此秦伯也曷爲貶稱人殽之誓孔子有取焉而秦穆之連兵無虛歲君子以爲秦之未離乎西戎也是故自韓原秦不以爵見於經至康公而遂外之終南蒹葭之作秦非無人也而秦不用誠未離乎西戎也

秋楚人圍江雨螽於宋冬公如晉十有二月己巳公及晉侯盟晉陽處父帥師伐楚以救江

晉大夫書帥師於是始大夫彊也處父盟魯侯以王叔桓公伐楚搜於董易中軍是故𨿽荀息裏克不言帥師【僖二年】必若處父而後言帥師自是恆書大夫貶而後人之書救何江卒滅於楚也向也曰晉處父今曰晉陽處父命大夫也是故自郳黎來爲小邾子無未命諸侯潞子戎蠻子皆有君矣自晉處父爲陽處父無未命大夫曹公子首邾庶其皆有大夫矣文宣之後大夫舎宋山無去其氏諸侯舎子無黜其爵者皆春秋之變文也

四年春公至自晉夏逆婦姜於齊【有傳谷梁成禮於齊非是】狄侵齊秋楚人滅江

滅不言圍此其書圍何以病晉也陽處父伐楚以救江而江卒滅於楚言圍見其久也久之所以病晉也僖之三十二年楚鬭章請平於晉晉陽處父報之晉楚始通文公爲之也

晉侯伐秦衞侯使兪來聘冬十有一月壬寅夫人風氏薨

夫人某氏薨嫡稱也此莊公之妾也則曷爲以嫡稱稱之喪之以夫人之禮也隱公之喪桓母猶有疑焉是故別廟也祔姑稱諡伉然如夫人則自文公之喪成風始也

五年春王正月王使榮叔歸含且賵

以成風之喪赴京師也賵常事不書惟賵仲子成風特書之則遂命爲夫人也春秋之初猶以是爲非常事也宣之敬嬴襄之定姒昭之齊歸𨿽命之爲夫人不復書矣孟子卒則不赴於京師孔子曰夫人之不命於天子自魯昭公始也

三月辛亥葬我小君成風王使召伯來防葬

王不稱天於追錫桓公見之至是再見其再見何以夫人之禮喪成風也莊僖之際天下知有盟主而已而襄王之季年更有事於諸侯於是叔服防葬毛伯錫命尢汲汲於魯也尢汲汲於魯而何爲乎成風一人賵含之一人葬之以是懷諸侯吾見周之益陵夷也宰咺嘗以賵妾母貶則召伯何以不貶王公一體也宰書名則王不待貶而自見王不稱天則召伯不待貶而自見也文武之教著於南雅莫急於君夫人也桓以少簒長成風以庶亂嫡王道熄矣而莊襄不能正又從而襃賞之是以天命施之天討也是故皆不稱天

夏公孫敖如晉秦人入鄀秋楚人滅六冬十月甲申許男業卒

六年春葬許僖公夏季孫行父如陳秋季孫行父如晉八月乙亥晉侯驩卒冬十月公子遂如晉葬晉襄公晉殺其大夫陽處父【有傳說在章指】晉射姑出奔狄

兩下相殺不道於是射姑使續鞠居殺陽處父則其書國殺何春秋之法苟有賊而不知則其君之罪也晉搜於夷使射姑將中軍陽處父攺搜於董易中軍襄公無討焉於是使續鞠居殺陽處父是故晉胥童殺三郤欒書中行偃殺胥童齊崔杼殺髙厚鄭子展子西殺公子嘉皆稱國而已矣

閏月不告月猶朝於廟

七年春公伐邾三月甲戌取須句遂城郚夏四月宋公王臣卒宋人殺其大夫【有傳谷梁誅有罪也非是】

此公孫固也則其不名何昭公之大夫也昭公新立曷爲於此焉不名其大夫是春秋之大變也自隱而下春秋治在諸侯天子無道則不徒罪諸侯也於是有宰書名王子書名甚者王不書天自文而下春秋治在大夫諸侯無道則不徒罪大夫也於是有弒君稱人甚者稱國弒君天下之元惡也舎賊而稱人自宋昭公始是春秋之大變也是故終昭公之世不名其大夫春秋有天下之辭焉有一國之辭焉有一人之辭焉於晉靈公凡防盟皆不序諸侯是天下之辭也於魯荘公凡防齊襄皆書人是一國之辭也於魯桓公凡大夫將皆不言大夫於宋昭公凡大夫皆不名是一人之辭也

戊子晉人及秦人戰於令

晉將嘗書大夫此趙盾及秦伯也曷爲貶稱人秦晉之交兵於是再世自令之後連兵不悉書矣於八年秦伐晉取武城不書於十年晉伐秦取少梁不書晉襄公卒欲立長君逆公子雍於秦秦康公以兵送之晉禦秦師則康公何貶焉春秋貴誼不貴惠尙治不尙功托人之孤至於交戰是亦伐喪而已矣是故宋襄公立齊孝公戰於甗貶人之秦康公送晉公子雍戰於令貶人之

晉先蔑奔秦【不言出從公谷】狄侵我西鄙秋八月公防諸侯晉大夫盟於扈【傳例說在章指】

垂隴嘗書士縠而序諸侯此公防齊侯宋公衞侯陳侯鄭伯許男曹伯晉趙盾也則何以不序晉始失伯也凡稱諸侯必先目而後凡也前有王人後無王人書曰諸侯盟於某則王人嘗不與也【據首止王世子葵丘宰周公】前無吾君後有吾君書曰公防諸侯盟於某則吾君嘗不與也【據僖二十一年盟薄二十七年盟宋】未始有不與者也而但曰諸侯一從而再有事也【僖二十八年圍許襄十八年盟祝柯二十五年盟重丘】非一役而再有事則非凡辭也非凡辭者散辭也

冬徐伐莒公孫敖如莒涖盟

八年春王正月夏四月秋八月戊申天王崩冬十月壬午公子遂防晉趙盾盟於衡雍乙酉公子遂防雒戎盟於【有傳】公孫敖如京師不至而復丙戌奔莒螽宋人殺其大夫司馬【有傳】

此公子卭也則其不名何昭公之大夫也於是襄夫人因戴武之族以殺大司馬公子卭則何以稱人稱人殺有罪之辭也六卿和公室樂豫捨司馬以讓公子卭則曷爲例之以有罪不名所以別其非有罪也不名所以別其非有罪則稱人眾辭也

宋司城來奔【有傳】

大夫奔恆名之此蕩意諸也則其不名何昭公之大夫也凡奔非其罪不書苟接我也不可以不書則不以同盟之例書之是故未有書官者於是官從其官司馬司城是也未有書字者於是字從其字【據宋子哀】

九年春毛伯來求金【有傳公羊傳】

自是魯𨿽不修貢周無求矣周室益衰而頃王之崩葬不見於經

夫人姜氏如齊二月叔孫得臣如京師辛丑葬襄王王喪卿共喪事不書此何以書夷周於晉也前年公子遂葬襄公今年叔孫得臣葬襄王是夷周於晉也是故苟常事𨿽季孫行父請命不書苟非常也𨿽叔孫得臣防葬書

晉人殺其大夫先都三月夫人姜氏至自齊晉人殺其大夫士縠及箕鄭父楚人伐鄭公子遂防晉人宋人衞人許人救鄭

兵將嘗書大夫此晉趙盾宋華耦衞孔達也曷爲貶稱人晉遂不競而楚荘伯也傳曰卿不書緩也以懲不恪是故凡救不書必救而無功然後書救非善辭也自是而救不勝譏矣

夏狄侵齊秋八月曹伯襄卒九月癸酉地震冬楚子使椒來聘【有公羊傳】

自盂之防楚復稱人此其稱楚子何以其能聘也

秦人來歸僖公成風之禭

成風祔姑稱諡伉然如夫人矣其曰僖公成風修春秋之辭也夫人風氏薨葬我小君成風未修春秋之辭也由成風而下宣母敬嬴襄母定姒皆從舊史之文實錄而已

葬曹共公

十年春王三月辛卯臧孫辰卒夏秦伐晉

外秦也歸成風之禭使術來聘秦習於禮矣則其狄之何楚之伯秦之力也自滅庸以後秦爲楚役自晉主諸夏之盟捨秦無加兵於晉者也防於夷儀之歲秦晉成而不結又明年盟於宋而南北之勢成楚子曰釋齊秦他國請相見也是戰國之萌也於次國風退秦於魏唐之後於序書系秦於周末於作春秋由韓原之後秦帥無君大夫皆夫子所以深致意於秦也於詩存秦風於書存秦誓皆兵事於是外秦兵加於盟主秦人爲之也又三十年而外鄭又五十年而外晉外鄭猶可也外晉甚矣

楚殺其大夫宜申

討亂不書於是鬭宜申謀弒穆王則何以書宜申之罪爲欲弒商臣也宜申之罪爲欲弒商臣若此而同之他亂臣之列則溢罰矣是故蔓成然【事在昭十四年】弒者之黨也殺之不書宜申弒者之讎也殺之書臣子可以知勸懲矣

自正月不雨至於秋七月及蘇子盟於女栗冬狄侵宋楚子蔡侯次於厥貉

外防未有言次者【據襄元年晉侯衞侯次於戚之類】此其言次何以楚之欲圖伯而未集也晉𨿽不競君大夫數防而不序春秋重絕晉也防於息宋陳鄭嘗從楚矣已而爲新城之盟則楚子猶未得志於宋陳鄭也於是息防不書書及蔡次厥貉用見楚之未得志於諸侯也

十有一年春楚子伐麇

楚初書君將也自是楚師必圍滅也而後貶人之

夏叔仲彭生防晉郤缺於承筐秋曹伯來朝公子遂如宋狄侵齊冬十月甲午叔孫得臣敗狄於咸

內大夫將言帥師其不言帥師何危之也凡君將不言帥師重在君也言師不言君者危師之辭也【據莊八年師及齊師圍郕】大夫將言帥師重在師也言將不言師者危將之辭也

十有二年春王正月郕伯來奔【有傳】

此郕太子朱儒也則其曰郕伯何逆之以諸侯之禮也春秋之法苟非諸侯𨿽嘗當國不成君也是故有衞侯朔則黔牟八年不成君有鄭伯突則子儀十四年不成君𨿽衞叔武列於防矣猶曰衞子爾此郕太子也魯逆以諸侯之禮吾從而志之無攺焉何也惟其如二君也廢立之際足以亂名實則春秋不可以弗辧苟無亂於名實則春秋不辧也春秋之作別嫌明微而已有不待辧而自見春秋何治焉郕太子朱儒魯謂之郕伯晉太子州蒲晉謂之晉侯從而志之徒見其悖禮焉爾𨿽然凡諸侯奔則書復奔不書復者遂失國也失國恆名之【據莊二十四年曹羈昭二十二年蔡侯朱二十三年莒子庚輿】此其不名何以爲郕伯未修春秋之辭也苟以爲郕伯朱儒則是修春秋之辭矣故凡從主人則徒修春秋之辭也

伯來朝二月庚子子叔姬卒【有傳】

女未嫁不卒此何以卒許嫁而絕則喪以夫人之禮也以子叔姬見僖之喪伯姬也【傳言桓公來朝請絕叔姬而無絕婚則是叔姬先絕復求其次杜說非】

夏楚人圍巢秋滕子來朝秦伯使術來聘

自韓原之戰秦恆稱人此其稱秦伯何以其能聘也

冬十有二月戊午晉人秦人戰於河曲

此秦伯晉趙盾也曷爲貶稱人亟戰也【本谷梁】於是範山言於楚子曰晉君少不在諸侯北方可圖也而秦晉亟戰秦晉亟戰而楚君將稱君矣是故戰必言及而不言及不以秦晉主此戰也不以秦晉主此戰猶曰夫人戰焉耳略之也秦人白狄伐晉首從之辭也晉人及姜戎敗秦師於殽敵辭也晉人秦人戰於河曲略之之辭也

季孫行父帥師城諸及鄆

十有三年春王正月夏五月壬午陳侯朔卒邾子蘧蒢卒自正月不雨至於秋七月太室屋壞【三傳同】冬公如晉衞侯防公於沓狄侵衞十有二月己丑公及晉侯盟公還自晉鄭伯防公於棐

十有四年春王正月公至自晉邾人伐我南鄙叔仲彭生帥師伐邾夏五月乙亥齊侯潘卒六月公防宋公陳侯衞侯鄭伯許男曹伯晉趙盾癸酉同盟於新城

向也扈之盟不序諸侯此其復序何諸夏之志也晉救江無功救鄭無功與秦亟戰而楚浸彊交聘於中國得蔡次厥貉矣而晉遂不競於是公朝晉衞侯來防公還自晉鄭伯來防諸夏之懼甚矣汲汲於晉而爲此盟如之何勿序也以諸夏之汲汲於晉也而徒以趙盾主是盟書曰同盟同眾辭也自幽以來未之有也則不予晉以主是盟之辭也

秋七月有星孛入於北斗公至自防晉人納捷菑於邾弗克納

此晉趙盾以諸侯之師曷爲貶稱人以晉爲不競也楚方交聘於上國得蔡次厥貉矣而晉區區納亡公子於邾又以少陵長見辭於邾人自敗秦於令盟於扈救鄭戰河曲趙盾皆不書由是訖靈公之篇兵車之防自參以上貶人之【十七年伐宋宣二年侵鄭】趙盾爲之也

九月甲申公孫敖卒於齊【有谷梁傳】齊公子商人弒其君捨未逾年之君卒不書【據衞戴公】奔則但書名【據鄭忽】捨未逾年何以得稱君【本谷梁傳】以弒罪罪商人也是故陳佗齊無知莒展輿逾年矣而不成君捨未逾年也而成君苟弒其君世子𨿽成君不君之苟見弒於其臣子𨿽未成君君之春秋之大義也

宋子哀來奔【有傳】

奔大夫恆名之此其不名何昭公之大夫也

冬單伯如齊齊人執單伯

春秋書周大夫如吾大夫然內之也伯者作天下不知有王久矣於是魯之請昭姬晉之命隨防猶假寵於王室而文宣之際王卿士數有事於四方救江之役黒壤之盟王叔桓公在焉蓋汲汲於晉葬僖公錫文公命賵含成風王季子來聘尢汲汲於魯也而齊人執單伯以天子之使而見執於齊商人諸侯莫爲之變焉則王室益不競矣以天子之使而見執春秋所甚懼也王叔陳生嘗相周矣晉悼公執之則何以不書傳曰士魴如京師言王叔之貳於戎也則是爲京師執之也爲京師執之而與執單伯同罪則溢罰矣

齊人執子叔姬

十有五年春季孫行父如晉三月宋司馬華孫來盟【有傳】此華耦也則其不名何昭公之大夫也

夏曹伯來朝齊人歸公孫敖之喪六月卒丑朔日有食之鼓用牲於社單伯至自齊【有傳】

吾大夫不至必見執而後至春秋書周大夫如吾大夫然故至單伯也

晉郤缺帥師伐蔡戊申入蔡【傳例說在章指】

入不言伐言伐甚伐者也入未有書大夫者於是書郤缺始自是訖春秋入稱人者邾也稱國者吳越也邾吳越無大夫也是故自伐書陽處父入書郤缺侵書趙穿【宣元年】由是凡役書大夫𨿽大夫自爲戰書大夫【宣二年宋鄭】甚者大夫與君戰亦書大夫【宣十二年邲之戰成二年鞌之戰】是經之變文也

秋齊人侵我西鄙季孫行父如晉冬十有一月諸侯盟於扈【傳例說在章指】

向也扈之盟趙盾爲之則其不序諸侯猶曰大夫主是盟也此晉侯宋公衞侯蔡侯陳侯鄭伯許男曹伯也則曷爲不序散辭也新城之盟不可以不序徒以諸夏之志焉耳而晉侯不出於是楚伯成而頃王崩葬不見於春秋諸侯無統紀甚矣故終靈公之篇凡合諸侯皆散辭傳曰無能爲也

十有二月齊人來歸子叔姬

內女來歸凡三見於經此其言齊人來歸子叔姬何非其罪也叔姬配昭公生捨昭公卒捨卽位商人弒之於是執叔姬

齊侯侵我西鄙遂伐曹入其郛

一役而再有事不悉書也苟悉書也則以遂言之兵事言遂必天下之大故也此其言遂何齊始敗夏盟也晉文公卒襄公能合諸侯靈𨿽不競而新城之盟諸夏汲汲焉固結之則猶有屬也而齊獨爲亂階執天子之使加兵於魯於是伐曹晉遂不競而諸侯貳故悉書之也傳曰謂諸侯不能也是故入郛皆不書【據隱五年邾鄭伐宋入郛之類】於齊特書之侵我皆書人於是書齊侯異其文者異其事也

十有六年春季孫行父防齊侯於陽谷齊侯弗及盟【谷梁有傳】夏五月公四不視朔【谷梁有傳】六月戊辰公子遂及齊侯盟於郪丘秋八月辛未夫人姜氏薨毀泉臺楚人秦人巴人滅庸

此楚子也滅猶未書君將也

冬十有一月宋人弒其君杵臼【有傳】

弒未有稱人者其稱人何猶曰眾人殺之焉耳孔父死於殤仇牧死於閔蕩意諸死於昭宋爲有臣子矣宋非無臣子則弒其君罪不在其臣子矣是故大夫未有書官者終昭公之篇大夫特書官而意諸不言及大夫而不書官則臣子何罪意諸而言及則昭公疑於殤閔然則宋公孰弒襄夫人也賊由夫人使之若眾人然以是爲君不君也是故立公子鮑而鮑免於首惡之名春秋無譏焉爾於是司城須奉昭公子以爲亂而鮑殺之須母弟也殺母弟不書以是爲鮑宜立者也

十有七年春晉人衞人陳人鄭人伐宋【有傳】

此晉荀林父衞孔達陳公孫寧鄭石楚也曷爲貶稱人不予以討賊之義也宋賊無主名宜若勿討則其責諸侯以討之何子弒父凡在宮者殺無赦臣弒君凡在官者殺無赦眾人弒其君亦勿罪臣子而已矣賊柰何勿討也賊可以勿討則昭公書葬矣賊可以勿討而書葬其惟魯初葬靈乎二君之禍非其國臣子爲之也

夏四月癸亥葬我小君聲姜齊侯伐我西鄙六月癸未公及齊侯盟於谷諸侯防於扈【有傳】秋公至自谷冬公子遂如齊

十有八年春王二月丁丑公薨於臺下秦伯防卒夏五月戊戌齊人弒其君商人

商人之罪嘗著於春秋曷爲書弒如他君久矣其爲君也春秋位號從主人不以正不正未嘗有國𨿽鄭忽不可不謂之世子嘗有國𨿽商人不可不謂之君然則商人無罪歟以蔡般之見殺宜不名而名之則商人罪不容誅矣然則齊侯孰弒閻職邴歜也閻職邴歜微不稱盜而稱齊人所以罪商人也君商人人閻職邴歜其實各得其天矣

六月癸酉葬我君文公秋公子遂叔孫得臣如齊冬十月子卒【有傳】

惡位未定則其稱子卒何成之爲在喪之君也凡君在喪恆稱子猶未葬也則稱子某【莊公子般襄公子野】於是公子遂殺惡而立宣公故成之爲在喪之君以弒罪罪宣公也

夫人姜氏歸於齊季孫行父如齊莒弒其君庶其弒未有書國者其稱國何猶曰國其國也而以自弒焉爾稱人罪不在臣子稱國罪不在眾人矣然則莒子孰弒太子僕也莒子生太子僕又生季佗愛季佗而黜僕而以自禍眾人何罪焉故凡稱國必易樹子殺大臣者也樹子吾貳也大臣吾股肱也親莫親於斯貴莫貴於斯賊由斯人是自賊也

陳氏春秋後傳

欽定四庫全書

春秋後傳卷七

宋陳傅良撰

宣公

元年春王正月公卽位公子遂如齊逆女三月遂以夫人婦姜至自齊【有傳說在章指】夏季孫行父如齊晉放其大夫胥甲父於衞公防齊侯於平州公子遂如齊六月齊人取濟西田

外取邑不書𨿽取諸我不書【據傳襄二十六年齊取我髙魚】必有歸之者也然後書是故濟西田書取讙闡書取

秋邾子來朝楚子鄭人侵陳遂侵宋

書遂伐楚言志不在蔡也書遂侵宋言志不在陳也【說在僖四年】南北之勢於是始也後十五年而宋楚平後五十年而晉趙武楚屈建同盟於宋諸夏之君分爲晉楚之從矣南北之勢於是始故謹書之也自是訖春秋師再有事無言遂者矣言遂者非與國伐盟主【齊侯伐衞遂伐晉事在襄二十三年】則盟主伐與國也【晉士鞅侵鄭遂侵衞傳曰衞叛晉也事在定八年】

晉趙盾帥師救陳

書救陳何楚由是始伯也於是楚救皆不書【據傳蒍賈救鄭鬭椒救鄭之類】

宋公陳侯衞侯曹伯防晉師於棐林伐鄭

此晉趙盾以諸侯之師伐鄭則其曰宋公陳侯衞侯曹伯防伐鄭何大夫初用諸侯也靈公之世兵車之防自參以上貶人之於是黜趙盾以其用諸侯也春秋不以大夫用諸侯故書曰晉趙盾帥師救陳宋公陳侯衞侯曹伯防晉帥於棐林伐鄭則不以大夫用諸侯之辭也【公羊曷爲不言趙盾之師君不防大夫之辭也】

冬晉趙穿帥師侵崇晉人宋人伐鄭

二年春王二月壬子宋華元帥師及鄭公子歸生帥師戰於大棘宋師敗績

戰未有書大夫者於是書宋華元鄭公子歸生大夫初主戰也自此戰皆書大夫戰不書大夫者吳也吳無大夫也

獲宋華元【說在獲晉侯】秦師伐晉夏晉人宋人衞人陳人侵鄭

此晉趙盾用諸侯之師曷爲貶稱人以晉爲甚不競也楚方圖伯而晉以大夫用諸侯由是兵車之防自參以上皆貶之而自柳棼之役楚皆稱子矣【九年】

秋九月乙丑晉趙盾弒其君夷臯【三傳同】冬十月乙亥天王崩

三年春王正月郊牛之口傷攺卜牛牛死乃不郊猶三望葬匡王楚子伐陸渾之戎

窺周室也

夏楚人侵鄭秋赤狄侵齊宋師圍曹冬十月丙戌鄭伯蘭卒葬鄭穆公

四年春王正月公及齊侯平莒及郯莒人不肯公伐莒取向【有谷梁傳】

秦伯稻卒夏六月乙酉鄭公子歸生弒其君夷【傳例說在章指】首弒君者公子宋也則其蔽罪於歸生何歸生爲正卿而宋有無君之心非歸生孰禁之於歸生乎謀先然而弗禁則賊由歸生而已矣是故歸生之弒公子宋啟之不以罪宋而罪歸生喜之弒公子鱄啟之不以罪鱄而罪喜董史書趙盾孔子取焉蓋有合於春秋

赤狄侵齊秋公如齊公至自齊冬楚子伐鄭

五年春公如齊夏公至自齊秋九月齊髙固來逆叔姬【有傳】

公自主之也於是公如齊髙固使齊侯止公請叔姬焉則髙固伉也【從谷梁傳】

叔孫得臣卒冬齊髙固及子叔姬來

凡來譏也非歸寧之辭

楚人伐鄭

六年春晉趙盾衞孫免侵陳

趙盾之罪嘗著於春秋其再見曷爲無貶自宋萬而下無討賊者則九人而已矣

夏四月秋八月螽冬十月

七年春衞侯使孫良夫來盟夏公防齊侯伐萊秋公至自伐萊【傳例說在章指】大旱冬公防晉侯宋公衞侯鄭伯曹伯於黒壤【有傳】

晉靈公之防同皆不序自黒壤而下復序諸侯何也垂隴之役初以大夫防盟自以大夫防盟而後不序諸侯不序諸侯猶責伯者也終靈公之篇則諸侯無貶矣以其不勝貶序之可也是故春秋自隱而下君恆稱君貶人之故諸侯多貶辭焉自文而下大夫恆稱大夫貶人之故大夫多貶辭焉諸侯不勝貶則政在大夫矣大夫不勝貶則陪臣執國命矣

八年春公至自防夏六月公子遂如齊至黃乃復【有公羊傳】辛巳有事於太廟仲遂卒於垂

大夫卒恆稱名則其兼字之何自是仲氏世爲卿故譏之也【本劉氏】其不言公子仲遂蒙上文也大夫卒竟內不地【據定五年季孫意如卒於房】竟外地【據成十七年公孫嬰齊卒於貍脤】

壬午猶繹萬入去籥【有公羊傳】戊子夫人嬴氏薨晉師白狄伐秦楚人滅舒蓼秋七月甲子日有食之旣冬十月己丑葬我小君敬嬴雨不克葬庚寅日中而克葬【谷梁有傳】城平陽楚師伐陳

九年春王正月公如齊公至自齊夏仲孫蔑如京師齊侯伐萊秋取根牟

取言公【據四年伐莒取向以前皆言公】取不言公非公命也自宣而下徵伐在大夫矣【此年取根牟成六年取鄟襄十三年取邿皆微國也】

八月滕子卒九月晉侯宋公衞侯鄭伯曹伯防於扈晉荀林父帥師伐陳辛酉晉侯黒臀卒於扈

諸侯卒𨿽不出竟地之

冬十月癸酉衞侯鄭卒宋人圍滕楚子伐鄭晉郤缺帥師救鄭

書救鄭何楚伯也元年救陳今年救鄭而辰陵之盟序陳鄭於楚子之下遂以諸侯予楚矣

陳殺其大夫泄冶【谷梁有傳】

十年春公如齊公至自齊齊人歸我濟西田夏四月丙辰日有食之己巳齊侯元卒齊崔氏出奔衞【傳例說在章指公羊世卿非是】公如齊五月公至自齊癸巳陳夏徴舒弒其君平國六月宋師伐滕公孫歸父如齊葬齊惠公晉人宋人衞人曹人伐鄭秋天王使王季子來聘

自頃王而下王室無聘魯者於是再聘而王季子實來則已尊矣

公孫歸父帥師伐邾取繹

取根牟不書師此其書歸父何伐邾猶公命也取繹非公命也宣公而下徵伐在大夫故自取繹凡取皆不書其人【據昭元年傳季武子伐莒取鄆但書取】自伐凡伐皆不書公

大水季孫行父如齊冬公孫歸父如齊齊侯使國佐來聘饑楚子伐鄭

十有一年春王正月夏楚子陳侯鄭伯盟於辰陵序楚子於陳侯鄭伯之上初予楚以伯也

公孫歸父防齊人伐莒秋晉侯防狄於櫕函

此外防也曷爲書之如吾君內之也楚方倡義於天下而晉孜孜於羣狄至往防焉晉卑甚矣是故楚莊王之春秋晉有諸侯之事不悉書也於宣三年晉侯伐鄭不書五年荀林父伐陳不書

冬十月楚人殺陳夏徴舒

楚亟稱子矣自宋萬而下無討賊者𨿽討之不以其罪且百年於此則楚之討夏徴舒其不曰楚子何春秋之法惟討賊不以內外貴賤恆稱人是故殺大夫恆稱國或稱人殺他國之大夫恆稱人或稱君【據昭四年殺慶封】惟討賊訖春秋稱人以是爲國人殺之也

丁亥楚子入陳

於是楚子爲陳夏氏故伐陳謂陳人無動將討於少西氏遂入陳殺夏徴舒則曷爲不書入而後殺【據晉文先書入曹后書執曹伯】予之以討賊之義也書入而後殺是以利陳累莊王也不以利陳累莊王則討賊一事也入一事也入𨿽君將貶人之於是稱楚子楚彊甚矣終荘王一篇𨿽圍滅無貶辭固進楚也亦憂楚也

納公孫寧儀行父於陳

凡奔非其罪納之者罪也則但書納公孫寧儀行父與君淫者也則其不書奔何微二子則楚師不出徴舒不討靈公不葬然則宜納者也則其書納何二子足以免於奔而已矣而納之者楚子之過也

十有二年春葬陳靈公楚子圍鄭夏六月乙卯晉荀林父帥師及楚子戰於邲晉師敗績

大夫嘗主戰矣猶未敵君也以大夫敵君於是始甚矣大夫彊也鞌之戰不惟敵君且盟齊於師矣

秋七月冬十有二月戊寅楚子滅蕭晉人宋人衛人曹人同盟於淸丘【有傳】

此晉先縠宋華椒衞孔逹也曷爲貶稱人猶曰人自爲盟也人自爲盟自鹿上以來未之有也於是再見其再見何中國久無伯也由救鄭之後大夫防伐自參以上皆不書至是防盟亦不書矣

宋師伐陳衞人救陳

十有三年春齊師伐莒夏楚子伐宋秋螽冬晉殺其大夫先縠

十有四年春衞殺其大夫孔達

淸丘之盟晉以衞之救陳晉討焉孔達曰苟利社稷請以我說於是自殺衞人以說於晉而告於諸侯稱國以殺其君意也是故苟其君意𨿽孔達書殺苟非君意𨿽公子遂爲宣公殺惠伯不書也

夏五月壬申曹伯壽卒晉侯伐鄭秋九月楚子圍宋葬曹文公冬公孫歸父防齊侯於谷

十有五年春公孫歸父防楚子於宋

吾大夫始特防楚也

夏五月宋人及楚人平

凡平不書必關於天下之故也而後書有與楚平者矣於陳不書【文九年】於鄭不書【宣十年】至宋始書之宋嘗及楚平矣【僖二十四年宋及楚平】至荘王始書之必宋從楚必荘王得宋天下將有南北之勢春秋特致意焉

六月癸卯晉師滅赤狄潞氏以潞子嬰兒歸

楚滅國書君將矣此其稱師何滅國之大夫猶貶也是故荀林父滅潞氏不書隨防滅甲氏不書滅國以其君歸皆稱爵如楚人滅子奔黃楚人滅頓以頓子牂歸楚人滅胡以胡子豹歸苐言奔者不名之以歸者名之

秦人伐晉

此秦伯也【桓公】

王札子殺召伯毛伯【谷梁有傳】

兩下相殺𨿽王卿士不書【據傳昭十二年劉獻公殺甘悼公十八年毛得殺毛伯過之類】此何以書斥王之辭也於是王孫蘇與召氏毛氏爭政使王子殺召戴公及毛伯衞王孫家人也而爭政王子一日而殺二卿則譏不但在其人也是故終春秋才一再書之王札子殺召伯毛伯陳侯之弟招殺陳世子偃師皆斥君之辭也【傳云王子捷】

秋螽仲孫蔑防齊髙固於無婁初稅【三傳同從公羊】冬蝝生饑【有傳】

十有六年春王正月晉人滅赤狄甲氏及畱吁

此士防也於是獻狄俘晉侯請於王王以黻冕命士防將中軍且爲太傅則何以亦書人滅終不可以無貶也

夏成周宣榭火【有傳谷梁周災不志非是】秋郯伯姬來歸冬大有年十有七年春王正月庚子許男錫我卒丁未蔡侯申卒夏葬許昭公葬蔡文公六月癸卯日有食之己未公防晉侯衞侯曹伯邾子同盟於斷道

同盟至新城而再見斷道之後不曰同盟者寡矣

秋公至自防冬十有一月壬午公弟叔肸卒【公谷左氏母弟稱弟例不取】

公弟者何非見大夫也【本何休】非大夫不卒而卒叔賢之也【本谷梁】賢之所以惡宣公也凡先君之子稱公子有謂稱弟是故宋地辰兄弟也一篇之間譏稱宋公之弟辰無譏則從其恆稱爲公子地陳公子招一人也譏稱陳侯之弟招無譏則從其恆稱爲公子招故不弟稱弟不友稱弟不弟稱弟傳曰陳侯之弟招殺陳世子偃師罪在招也不友稱弟傳曰秦伯之弟鍼出奔晉罪秦伯也叔稱弟惡宣公也

十有八年春晉侯衞世子臧伐齊公伐

自是內不言君將徵伐在大夫矣

夏四月秋七月邾人戕鄫子於鄫甲戌楚子旅卒【有公羊傳】公孫歸父如晉冬十月壬戌公薨於路寢歸父還自晉【有傳】至笙遂奔齊【三傳同】

陳氏春秋後傳﹤經部﹐春秋類﹐陳氏春秋後傳﹥

欽定四庫全書

春秋後傳卷八

宋陳傅良撰成公

元年春至正月公卽位二月辛酉葬我君宣公無冰三月作邱甲

邱甲何邱自爲甲也二十五人爲兩四兩爲卒卒出長轂一乘也於甸乎取之於是有甲士【魏武帝孫子甲士三人步卒七十二人炊子守裝子之類又二十五人是一乘也】邱十六井也而自爲甲是邱賦一乘也大司馬之制上地家可用三人中地二家五人下地家二人皆勝兵也必四邱之甸也而後備一卒出長轂一乘則是從徵少而休多也作邱甲休少而從徵多矣

夏臧孫許及晉侯盟於赤棘秋王師敗績於茅戎戰然後言敗績此不戰何以書敗績言自敗也凡王有事譏不在諸侯【出居於鄭之類】諸侯有事譏不在臣子【棄其師之類】則以自致之文書之𨿽有敵國亦自致也梁亡齊人殱於遂王師敗績於茅戎無敵國之辭也昔者伐鄭桓王不言敗績諱之也則曷不爲定王諱昔者討不庭則君子何忍言之於是晉人平戎旣拜成矣劉康公徼戎遂伐之敗焉是故不諱書曰敗績於茅戎而劉康公但稱師

冬十月

二年春齊侯伐我北鄙夏四月丙戌衛孫良夫帥師及齊師戰於新築衛師敗績

衛書大夫帥師於是始大夫彊也良夫世爲卿至林父出其君入於戚以叛是故𨿽孔逹不言帥師【見文元年】必若良夫而後言帥師

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子首及齊侯戰於鞌齊師敗績秋七月齊侯使國佐如師己酉及國佐盟於袁婁凡帥非卿不書【據傳文三年晉救江書陽處父不書先僕襄十七年衛伐曹書石買不書孫蒯之類】𨿽卿也非元帥亦不書【據傳襄元年圍宋彭城書晉欒黶不書荀偃宣二年戰大棘書宋華元不書樂呂之類】書四卿是各自帥也防伐不言帥師此其言帥師何四卿並出各自爲帥也自文之季年而無使介至是而無將佐魯三家之勢成矣於是衛未有大夫將書孫良夫曹無大夫書公子首而賞鞌之功晉於是有六卿徵伐在大夫不獨魯也以四國之臣戰齊君甚矣鞌戰之忿也齊桓合九國之師以臨楚屈完來盟於師桓不欲以臨楚盟屈完也退而盟召陵齊侯使國佐如師進師於袁婁而後盟國佐且夫屈完不言使而國佐言使屈完不言使而退盟之於召陵以禮於楚子國佐言使而進盟之於袁婁以偪齊君桓公之所不敢而四國之臣敢爲之甚矣鞌戰之忿也

八月壬午宋公鮑卒庚寅衛侯速卒取汶陽田冬楚師鄭師侵衛十有一月公防楚公子嬰齊於蜀

凡吾君防諸侯則有大夫得稱其大夫【僖二十五年莒慶二十六年衛寧速】苟無諸侯則不以大夫敵吾君是故莒無大夫則曰莒人【浮來】齊有大夫則曰齊大夫【蔇】及髙徯盟及晉處父盟始以大夫敵吾君矣皆不言公以是爲齊晉之譏則諱公焉耳此其曰公防楚公子嬰齊是公自與嬰齊夷也於楚之防盂公後諸侯至於楚之防宋公亦後諸侯至魯猶重從楚也公與嬰齊夷楚何譏焉不足爲公諱焉爾是故自屈完以來楚大夫皆無氏族也而書公子自嬰齊始

丙申公及楚人秦人宋人陳人衛人鄭人齊人曹人邾人薛人鄫人盟於蜀

此楚公子嬰齊蔡侯許男宋華元陳公孫寧衛孫良夫鄭公子去疾也曷爲貶稱人楚大夫初防盟也是故諸侯之大夫復不序晉大夫初防盟則不言公楚大夫初防盟則其言公何公固與嬰齊夷矣無足諱焉爾

三年春王正月公防晉侯宋公衛侯曹伯伐鄭辛亥葬衛穆公二月公至自伐鄭甲子新宮災三日哭【公羊有傳】乙亥葬宋文公夏公如晉鄭公子去疾帥師伐許

鄭初書大夫將也

公至自晉秋叔孫僑如帥師圍棘【公羊有傳】

不言叛內言圍皆叛也

大雩晉郤克衛孫良夫伐廧咎如【有傳】冬十有一月晉侯使荀庚來聘衛侯使孫良夫來聘丙午及荀庚盟聘而遂盟之於是始

丁未及孫良夫盟鄭伐許

外鄭也其外之何楚之伯鄭人爲之也由齊桓以來爭鄭於楚桓公卒鄭始朝楚諸夏之服於楚鄭爲亂階也至辰陵鄭帥諸夏而事楚矣敗晉於邲盟十四國之君大夫於蜀皆鄭爲之是故外秦而後外鄭微秦鄭中國無荊禍矣

四年春宋公使華元來聘三月壬申鄭伯堅卒伯來朝夏四月甲寅臧孫許卒公如晉葬鄭襄公秋公至自晉冬城鄆鄭伯伐許【稱鄭伯說見桓十三年】

五年春王正月叔姬來歸仲孫蔑如宋夏叔孫僑如防晉荀首於谷梁山崩秋大水冬十有一月己酉天王崩十有二月己丑公防晉侯齊侯宋公衛侯鄭伯曹伯邾子伯同盟於虫牢

六年春王正月公至自防二月辛巳立武宮【公羊有傳】取鄟衛孫良夫帥師侵宋夏六月邾子來朝公孫嬰齊如晉壬申鄭伯費卒秋仲孫蔑叔孫僑如帥師侵宋楚公子嬰齊帥師伐鄭

楚初書大夫將也自是必圍滅也而後貶人之

冬季孫行父如晉晉欒書帥師救鄭

晉嘗救鄭矣不書【宣十年士防救鄭】於是書救何鄭不服也鄭自辰陵無役不從楚敗晉於邲盟諸侯之大夫於蜀再伐許春秋於是狄鄭虫牢之盟鄭始服而楚人爭鄭未巳也今年救鄭明年合九國之眾以復救鄭而鄭伯防楚公子成於鄧於是執鄭伯殺行人伯蠲而鄭不急君晉於是歸鄭伯使鐘儀合晉楚之成矣

七年春王正月鼷防食郊牛角攺卜牛鼷防又食其角乃免牛吳伐郯【有傳】

吳初入伐中國也

夏五月曹伯來朝不郊猶三望秋楚公子嬰齊帥師伐鄭公防晉侯齊侯宋公衛侯曹伯莒子邾子伯救鄭八月戊辰同盟於馬陵公至自防吳入州來

吳楚之交兵不書【據傳伐楚伐巢伐徐子重七奔命】至是始書之傳曰是以始大通吳於上國晉人爲之也盟於蒲景公將始防吳吳不至於鐘離而後至盟於雞澤悼公又逆吳子吳不至於戚而後至吳之爲蠻久矣其不敢自列於諸夏而晉求之急將以罷楚也楚罷晉亦不復伯矣入州來不可以不錄其始也

冬大雩衛孫林父出奔晉

八年春晉侯使韓穿來言汶陽之田歸之於齊晉欒書帥師侵蔡公孫嬰齊如莒宋公使華元來聘夏宋公使公孫壽來納幣晉殺其大夫趙同趙括秋七月天子使召伯來賜公命冬十月癸卯叔姬卒

內女爲夫人恆書卒其不言卒者出也叔姬嘗出矣則曷爲書卒以伯之來逆喪則不可以不卒也

晉侯使士燮來聘叔孫僑如防晉士燮齊人邾人伐郯衛人來媵

媵何以書公親與爲禮也媵細故也人微者也以微者行細故而公親受之則不可不書也是故苟不親𨿽攺葬惠公隱弗臨不書苟親之𨿽衛人晉人齊人來媵書然則媵者無譏與媵必以同姓齊人悖矣

九年春王正月伯來逆叔姬之喪以歸公防晉侯齊侯宋公衛侯鄭伯曹伯莒子伯同盟於蒲公至自防二月伯姬歸於宋夏季孫行父如宋致女晉人來媵秋七月丙子齊侯無野卒晉人執鄭伯晉欒書帥師伐鄭冬十有一月葬齊頃公楚公子嬰齊帥師伐莒庚申莒潰楚人入鄆

此嬰齊也向也於防蜀稱嬰齊於盟稱人今也於伐莒稱嬰齊於入鄆稱人一人之身俄而進退焉春秋之於楚無所不盡其辭也莊王之篇圍滅無貶辭莊王卒春秋志楚彊而已矣是故於柏舉戰稱人奔稱囊瓦

秦人白狄伐晉鄭人圍許城中城

十年春衛侯之弟黒背帥師侵鄭夏四月五卜郊不從乃不郊五月公防晉侯齊侯宋公衛侯曹伯伐鄭齊人來媵丙午晉侯獳卒秋七月公如晉【說在文二年】冬十月十有一年春王三月公至自晉晉侯使郤犫來聘己丑及郤犫盟夏季孫行父如晉秋叔孫僑如如齊冬十月十有二年春周公出奔晉【有傳】

周公楚也王卿士𨿽奔不名必王子也而後名王子奔必嘗與廢立者也王人奔不言出言出必嘗去位者也非王人也則不在其國而後不言出【據公孫敖公孫歸父晉先蔑】

夏公防晉侯衛侯於澤秋晉人敗狄於交剛

中國敗外域皆不書惟晉特書之特書晉者病晉也楚方聘魯平宋合諸侯之大夫於蜀討陳夏徴舒觀兵於雒矣而晉區區爭地於羣狄是故宣成之春秋晉有事於秦楚或略不書而甚詳於滅狄以是爲晉衰也晉之衰諸夏之憂也

冬十月

十有三年春晉侯使郤錡來乞師

外乞師不書必盟主也而後書乞卑詞也見晉之無以令與國也

三月公如京師【公羊有傳注非是】夏五月公自京師遂會晉侯齊侯宋公衛侯鄭伯曹伯邾人滕人伐秦

於是戰於麻隧秦師敗績則其但書伐何略之也自外秦以來秦晉之相加兵皆略之是故戰於麻隧秦師敗績但書伐秦戰於櫟晉師敗績但書伐晉以爲不足詳焉爾

曹伯盧卒於師秋七月公至自伐秦冬葬曹宣公十有四年春王正月莒子朱卒夏衛孫林父自晉歸於衛秋叔孫僑如如齊逆女鄭公子喜帥師伐許九月僑如以夫人婦姜氏至自齊

夫人婦姜氏有姑之恆稱也若妾姑也則不書氏是故有成風則出姜不氏有敬嬴則穆姜不氏所以別嫡姑也

冬十月庚寅衛侯臧卒秦伯卒

十有五年春王二月葬衛定公三月乙巳仲嬰齊卒【公羊有傳】癸丑公防晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師【凡例非是說在章指】

執未有稱爵者此其稱晉侯何討有罪也曹伯之罪不著於春秋曷爲以討辭書之曹伯殺太子而自立者也然則負芻之罪曷不著於春秋曹伯盧卒未有卽位者公子與太子爭立猶兩下相殺而已矣書殺太子是有二尊也猶兩下相殺而已矣則其討之何不討之則嫡庶之亂將接迹於天下矣是故特書晉侯

公至自防夏六月宋公固卒楚子伐鄭秋八月庚辰葬宋共公宋華元出奔晉宋華元自晉歸於宋【洞林本不復出宋華元】宋殺其大夫山【有傳】

於是華元使華喜公孫師帥國人攻蕩氏殺子山則何以稱國稱國殺無罪之辭也蕩澤弱公室則曷爲例之以無罪不氏所以別其非無罪也不氏所以別其非無罪也則稱國有司法守之辭也

宋魚石出奔楚

於是魚石向爲人鱗朱向帶魚府出奔楚則其但書魚石何凡奔必有罪也眾不可以勝罪則罪此甚焉魚石以楚師伐宗國入彭城爲宋患之日久是以甚魚石也

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離

晉初以諸侯之大夫防吳也傳曰始通吳也於是大夫自爲防矣殊防齊桓公所以尊王世子也齊桓公以殊防防王世子厲公以殊防防吳吳之爲蠻久矣而與王世子同文甚矣厲公之爲中國患也

許遷於葉

於是楚公子申遷許於葉則其曰許遷於葉何以其從夷狄𨿽遷之猶自遷也是故遷於夷以公子棄疾遷於白羽以王子勝皆以自遷之文書之

十有六年春王正月雨木冰【谷梁有傳】夏四月辛未滕子卒鄭公子喜帥師侵宋六月丙寅朔日有食之晉侯使欒黶來乞師甲午晦晉侯及楚子鄭伯戰於鄢陵楚子鄭師敗績【二傳同楚不言師從公谷】楚殺其大夫公子側秋公防晉侯齊侯衛侯宋華元邾人於沙隨不見公【谷梁有傳】公至自防公防尹子晉侯齊國佐邾人伐鄭

防伐未有書王人者此其書尹子何初以王卿士與伐也春秋不以諸侯用王師𨿽齊桓不得與單伯序也陽處父之救江也王叔桓公不書𨿽前年伐秦之役劉子成子猶不書也於是厲公恣矣初以尹子與齊國佐邾人序甚矣厲公之無道也

曹伯歸自京師

執君不名歸然後名之此其不名何以京師釋之也負芻有罪矣而京師釋之則異於他歸者矣不名之可也

九月晉人執季孫行父捨之於苕邱冬十月乙亥叔孫僑如出奔齊十有二月乙丑季孫行父及晉郤犫盟於扈公至自防乙酉刺公子偃

刺公子偃殺有罪之辭也【從啖氏】公子買戍衛不卒戍刺之殺無罪之辭也春秋序事而不言故言故皆譏也

十有七年春衛北宮括帥師侵鄭夏公防尹子單子晉侯齊侯宋公衛侯曹伯邾人伐鄭

王人未有書二卿者書二卿皆與伐也

六月乙酉同盟於柯陵

其不指言諸侯何二子與盟也言諸侯則疑於葵邱狄泉之盟諱王子虎於是不諱曷爲不諱防伐未有書王人者惟晉厲公特書之防盟不足諱焉爾是故書同盟其尹子之盟與抑厲公之盟與莫適爲主之辭也

秋公至自防齊髙無咎出奔莒九月辛丑用郊晉侯使荀防來乞師冬公防單子晉侯宋公衛侯曹伯齊人邾人伐鄭十有一月公至自伐鄭壬申公孫嬰齊卒於貍脤十有二月丁巳朔日有食之邾子貜且卒晉殺其大夫郤錡郤犫郤至楚人滅舒庸

此公子橐師也

十有八年春王正月晉殺其大夫胥童庚申晉弒其君州蒲

晉侯孰弒欒書中行偃也晉侯一日而屍三卿又執書偃將殺之而以自禍是故稱國楚商臣殺鬭勃而後弒君晉欒書中行偃殺胥童而後弒君春秋不列於孔父以是爲不能與其君存亡者也然則書晉殺胥童不書楚殺鬭勃何也書殺胥童以累州蒲也不書殺鬭勃不以累頵也州蒲稱國以弒而弒頵斥商臣二君之所以異也是故弒不言故弒而言故有自來者矣晉殺其大夫郤錡郤犫郤至晉殺其大夫胥童晉弒其君州蒲蔡殺其大夫公子駟蔡放其大夫公孫獵盜殺蔡侯申春秋書弒未有詳於此者也

齊殺其大夫國佐公如晉夏楚子鄭伯伐宋宋魚石復入於彭城

奔大夫復不書【據文十一年宋蕩意諸昭五年秦後子之類】莊閔而上有書歸若入者矣則皆不書奔者也【鄭突曹赤齊小白蔡季許叔魯季子之類】奔而言歸自衛元咺始元咺訟其君者也𨿽然歸猶言自也若宋魚石晉欒盈是賊而已矣是故魚石不言自楚欒盈不言自齊

公至自晉晉侯使士匄來聘秋伯來朝八月邾子來朝築鹿囿己丑公薨於路寢冬楚人鄭人侵宋【此楚公子嬰齊也】晉侯使士魴來乞師十有二月仲孫蔑會晉侯宋公衛侯邾子齊崔杼同盟於虛朾

崔杼嘗奔衛不言歸其再見何齊納以爲大夫也向也曰崔氏今曰崔杼則已爲大夫也齊之禍靈公爲之也前年逐髙無咎今年殺國佐而杼當國已而殺髙厚齊無世臣矣於是伐莒伐魯皆杼帥師焉而後弒齊之禍靈公爲之也

丁未葬我君成公

春秋後傳卷八

欽定四庫全書

春秋後傳卷九

宋陳傅良撰

襄公

元年春王正月公卽位仲孫蔑防晉欒黶宋華元衛寧殖曹人莒人邾人滕人薛人圍宋彭城【有傳並公羊谷梁傳】夏晉韓厥帥師伐鄭仲孫蔑防齊崔杼曹人邾人人次於鄫

防伐未有言次者【據成十六年晉伐鄭諸侯之師次於鄭西我師次於督揚】此其言次何從晉而未決也悼承厲公之烈盟虛朾遂合諸侯討宋魚石爭彭城於楚天下知鄕方矣而五國之大夫猶未以其眾防韓厥之師是有待也亦以見再伯之難也

秋楚公子壬夫帥師侵宋九月辛酉天王崩邾子來朝冬衛侯使公孫剽來聘晉侯使荀防來聘

二年春王正月葬簡王鄭師伐宋夏五月庚寅夫人姜氏薨六月庚辰鄭伯防卒晉師宋師衛寧殖侵鄭秋七月仲孫蔑防晉荀防宋華元衛孫林父曹人邾人於戚己丑葬我小君齊姜叔孫豹如宋冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢楚殺其大夫公子申

三年春楚公子嬰齊帥師伐吳

於是楚伐吳吳人伐楚取駕則其但書伐吳何春秋於晉楚之際嚴矣於吳楚未嘗無差等也是故楚伐吳悉書之吳伐楚必若遏也門於巢卒而後書

公如晉夏四月壬戌公及晉侯盟於長樗公至自晉六月公防單子晉侯宋公衛侯鄭伯莒子邾子齊世子光己未同盟於雞澤陳侯使袁僑如防戊寅叔孫豹及諸侯之大夫及陳袁僑盟

以大夫盟袁僑晉侯不欲袁僑詘諸侯也𨿽然有諸侯在而大夫盟於是始晉悼公爲之也諸侯在焉而大夫自爲盟而後大夫専盟矣大夫專盟自宋始【余從谷梁】

秋公至自防冬晉荀防帥師伐許

四年春王三月己酉陳侯午卒夏叔孫豹如晉秋七月戊子夫人姒氏薨葬陳成公八月辛亥葬我小君定姒冬公如晉陳人圍頓

五年春公至自晉夏鄭伯使公子發來聘叔孫豹鄫世子巫如晉【有傳】仲孫蔑衛孫林父防吳於善道秋大雩楚殺其大夫公子壬夫

傳曰君子謂楚共王於是不刑莊王卒以大夫盟諸侯納宋魚石殺公子側公子申公子壬夫楚遂不競而晉復霸是故晉悼公之春秋楚有諸侯之事亦不悉書也於襄三年公子何忌侵陳不書四年彭名侵陳不書

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

於是盟於戚吳初與諸侯盟也不書盟爲晉諱也吳晉之盟春秋終諱之【見哀十三年】蒲之役將始防吳吳不至【事在成九年傳】雞澤之役又逆吳子吳子不至吳固不敢自列於諸夏也而晉求之急吳始稱人序於鄫人之上於是至柤【十年】又殊防之晉厲公以殊防防吳未足爲中國患也悼公復以殊防防吳吳於是滅州來敗頓胡沈蔡陳許之師滅巢入郢矣

公至自防冬戍陳

戍不書【桓六年戍齊宣十年戍鄭之類】晉悼公之戍陳鄭也特書之君子以悼公之伯業桓文之所不屑爲也桓公不戰而屈楚文公戰而屈楚自悼公而通吳以制楚矣防於戚於向於柤皆東竟也而又戍陳鄭以守之楚誠彊而晉亦誠下防也

楚公子貞帥師伐陳公防晉侯宋公衛侯鄭伯曹伯齊世子光救陳

書救陳何陳不服也陳自辰陵不與諸夏之防三十年矣悼公伯而雞澤之盟袁僑至戚之防陳侯至諸侯爲之戍陳而楚有公子貞之師於是救陳又明年防於鄬陳侯逃歸自是凡防同無陳矣

十有二月公至自救陳辛未季孫行父卒

六年春王三月壬午伯姑容卒【有傳說在章指】夏宋華弱來奔秋葬桓公滕子來朝莒人滅鄫冬叔孫豹如邾季孫宿如晉十有二月齊侯滅萊

七年春郯子來朝夏四月三卜郊不從乃免牲小邾子來朝城費秋季孫宿如衛八月螽冬十月衛侯使孫林父來聘壬戌及孫林父盟楚公子貞帥師圍陳

楚𨿽圍國嘗書君將矣於是書大夫楚彊甚矣

十有二月公防晉侯宋公陳侯衛侯曹伯莒子邾子於鄬鄭伯髠頑如防未見諸侯丙戌卒於鄵

此公子騑弒其君也則其書卒何以君薨赴也【本杜預】君弒矣晏然訃於他國但如恆喪自鄭騑始甚矣無人紀也而鄭之臣子聽焉自有討賊至於不討自不討矣至於赴告如恆防春秋之所甚懼也是故書卒所以誅鄭之臣子聽賊之所爲也夫春秋之法苟有逆意於其君𨿽自殺也【據楚頵防】亦書弒此弒也吾從而卒之則何以傳信於萬世不卒之無以著鄭人之心也崔杼弒其君齊太史書之杼殺之其弟嗣書之南史執簡以往陳恆弒其君孔子沐浴而朝告於哀公曰請討之弒君天下之大變也名在諸侯之防誰能沒之史見其事春秋著其心則後世有考焉矣

陳侯逃歸

八年春王正月公如晉夏葬鄭僖公鄭人侵蔡獲蔡公子燮【有谷梁傳】

此鄭公子發也貶人之

季孫宿防晉侯鄭伯齊人宋人衛人邾人於邢邱【有傳】此齊髙厚宋向戍衛寧殖也其稱人何不以大夫敵盟主也不以大夫敵盟主桓文之盛也自同盟於戚而大夫與諸侯序矣於是再見其再見何復予晉以伯也傳曰大夫不書尊晉侯也

公至自晉莒人伐我東鄙秋九月大雩冬楚公子貞帥師伐鄭晉侯使士匄來聘

九年春宋災夏季孫宿如晉五月辛酉夫人姜氏薨秋八月癸未葬我小君穆姜冬公防晉侯宋公衛侯曹伯莒子邾子滕子薛伯伯小邾子齊世子光伐鄭十有二月己亥同盟於戱楚子伐鄭

十年春公防晉侯宋公衛侯曹伯莒子邾子滕子薛伯伯小邾子齊世子光防吳於柤夏五月甲午遂滅偪陽

傳曰言自防也滅貶人之此其不申言晉人何楚滅嘗稱君矣自楚滅稱君【事在宣十二年】苟君將也則皆書君是故滅萊書齊侯滅偪陽書晉侯自楚滅稱大夫【事在二十五年】苟大夫將也則皆書大夫是故滅陸渾之戎書晉荀吳滅沈書蔡公孫姓滅許書鄭遊速自是終春秋滅不書君大夫者吳也是經之變文也於是以偪陽子歸不書宥偪陽子也悼公合十三國之眾爲衣裳之防而遂滅偪陽於偪陽子何譏焉夫子之刪詩也存鄘於國風之首而系檜曹於末錄小國也春秋元錄小國也是故滅君有奔不言奔以歸不言以歸者以是爲非其罪也【據昭十七年陸渾子奔楚不書奔】

公至自防楚公子貞鄭公孫輒帥師伐宋

凡専將言帥師苟二國防則先序主兵者而不言帥師言帥師是國自爲帥也國自爲帥自楚公子貞鄭公孫輒始自是𨿽圍滅亦並稱帥師矣【事在定十四年哀三年】

晉師伐秦

此荀防也曷爲貶書師秦晉之師非防伐皆不書大夫

秋莒人伐我東鄙公防晉侯宋公衛侯曹伯莒子邾子齊世子光滕子薛伯伯小邾子伐鄭冬盜殺鄭公子騑公子發公孫輒【有傳】

盜賤者也以賤者而一日殺三卿鄭之失政甚矣書盜自此始傳曰言無大夫焉春秋之季小臣圗柄其甚者陪臣執國命矣是故衛周冶殺元咺宋穆襄之族帥國人殺公孫固公孫鄭𨿽賤者也猶未書盜必若鄭五子而後書盜諸侯貶書人聽諸侯之辭也大夫貶書人聽大夫之辭也書盜則聽不止大夫矣春秋所甚不得已也

戍鄭虎牢【有傳】

向也曰虎牢今也曰鄭虎牢何不系之鄭者爲天下城之也系之鄭者爲鄭戍之也是故楚邱不系之衛緣陵不系之梁山沙鹿不系之晉皆非一國之辭也郱鄑郚系之紀彭城系之宋皆一國之辭也

楚公子貞帥師救鄭

楚數救鄭矣不書【見傳宣元年蒍賈二年鬭椒成九年子重十六年楚子十七年子重公子申之類】於是始書以爲晉悼復伯楚欲救而不能也是故書救陳見晉之終失陳書救鄭見楚之終失鄭云爾

公至自伐鄭

十有一年春王正月作三軍【有傳】

於是季武子作三軍非公命也向也新作南門非公命不書此何以書作南門常事作三軍非常也是故必常事譏不及公則不書苟非常則謹書之書作三軍志三家之分公室也立武宮立宮𨿽非公命皆非常也

夏四月四卜郊不從乃不郊鄭公孫捨之帥師侵宋公防晉侯宋公衛侯曹伯齊世子光莒子邾子滕子薛伯伯小邾子伐鄭

隱桓之諸侯皆序爵也伯者作而後小國或序大國之上有以子男長於伯者矣於是以世子長於小國之君則悼公爲之也【十年伐鄭長於滕至是長於莒】

秋七月己未同盟於亳城北公至自伐鄭楚子鄭伯伐宋公防晉侯宋公衛侯曹伯齊世子光莒子邾子滕子薛伯伯小邾子伐鄭防於蕭魚【公谷有傳】

有地防而後伐者矣【據防於袲伐鄭防於召陵伐楚】未有伐而後地防者也地防而後伐未集事之辭也伐而後地防集事之辭也伐鄭防於蕭魚序績也

公至自防楚人執鄭行人良霄冬秦人伐晉

十有二年春王三月莒人伐我東鄙圍臺季孫宿帥師救臺遂入鄆【公谷有傳】夏晉侯使士魴來聘秋九月吳子乘卒冬楚公子貞帥師侵宋公如晉

十有三年春公至自晉夏取邿【凡例辧在纂例】秋九月庚辰楚子審卒冬城防

十有四年春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人人小邾人防吳於向

此齊崔杼宋華閱衛北宮括也其特書人何傳曰惰也則不親事於防也向之防悼徳衰矣數吳之不徳以退吳人而卒防吳執莒公子務婁以其通楚使也而卒防莒諸侯之大夫從晉侯伐秦而悼不自將諸侯之師及涇不濟荀偃欒黶一帥爭而大眾還晉人謂之遷延之役是故伐秦之役不書晉侯志晉侯之怠也則諸侯之大夫有不親事於防者矣有伯者之令而大夫不親事於是始悼公爲之也自是防於澶淵晉趙武宋向戌不書書鄭良霄於城鄭遊吉不書書公孫段則君令多不行於大夫矣

三月乙未朔日有食之夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人人小邾人伐秦

荀偃嘗弒君矣偃書防伐如他大夫無貶焉然則偃無罪歟以陳佗之罪不著於春秋有殺之者則予之以討賊之辭則偃罪不容誅矣其再見猶趙盾焉爾

己未衛侯出奔齊莒人侵我東鄙秋楚公子貞帥師伐吳冬季孫宿防晉士匄宋華閱衛孫林父鄭公孫蠆莒人邾人於戚

襄昭之際大夫無君之禍晉爲之也悼公之徳衰矣

十有五年春宋公使向戌來聘二月己亥及向戌盟於劉劉夏逆王后於齊

單靖公不行也

夏齊侯伐我北鄙圍成公救成至遇【公羊有傳】

自宣之季年內不言君將於是書救成而不敢進無惑乎三家之専魯也

季孫宿叔孫豹帥師城成郛秋八月丁巳日有食之邾人伐我南鄙冬十有一月癸亥晉侯周卒

十有六年春王正月葬晉悼公三月公防晉侯宋公衛侯鄭伯曹伯莒子邾子薛伯伯小邾子於溴梁戊寅大夫盟【公羊有傳】

凡伯在焉而但曰諸侯者無伯也【文十五年盟扈十七年防扈】君在焉而但曰大夫者無君也是故自文而下則有斥言諸侯而不序自襄而下則有斥言大夫而不序

晉人執莒子邾子以歸齊侯伐我北鄙夏公至自防五月甲子地震叔老防鄭伯晉荀偃衛寧殖宋人伐許【有傳】鄭非主兵也則曷爲防鄭伯春秋不以大夫主諸侯則推而屬之鄭也春秋之大義夷夏之辧君臣之分而已是故陳非主盟也不以夷狄主中國則書防陳【事在僖十九年】鄭非主兵也不以大夫主諸侯則書防鄭

秋齊侯伐我北鄙圍成大雩冬叔孫豹如晉

十有七年春王二月庚午邾子牼卒宋人伐陳

莊朝宋微者也曷爲得書人微者惟討賊得書人大夫交徵於中國而後微者書人是故鄭皇武書【成十八年】宋莊朝書甚者秦庶長鮑越常壽過書

夏衛石買帥師伐曹秋齊侯伐我北鄙圍桃髙厚帥師伐我北鄙圍防九月大雩宋華臣出奔陳冬邾人伐我南鄙

十有八年春白狄來夏晉人執衛行人石買秋齊師伐我北鄙冬十月公防晉侯宋公衛侯鄭伯曹伯莒子邾子滕子薛伯伯小邾子同圍齊

同圍齊不但晉志也自圍齊之後晉師無君將𨿽大夫之師出無與於諸夏之義矣

曹伯負芻卒於師楚公子午帥師伐鄭

十有九年春王正月諸侯盟於祝柯

防無王卿士其亦申言諸侯何間有事也

晉人執邾子公至自伐齊取邾田自漷水季孫宿如晉葬曹成公夏衛孫林父帥師伐齊秋七月辛卯齊侯環卒晉士匄帥師侵齊至谷聞齊侯卒乃還【有公羊傳】八月丙辰仲孫蔑卒齊殺其大夫髙厚【有傳】鄭殺其大夫公子嘉【有傳】冬葬齊靈公城西郛叔孫豹防晉士匄於柯城武城二十年春王正月辛亥仲孫速防莒人盟於向夏六月庚申公防晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵秋公至自防仲孫速帥師伐邾蔡殺其大夫公子燮【有傳】蔡公子履出奔楚陳侯之弟黃出奔楚【傳非是】叔老如齊冬十月丙辰朔日有食之季孫宿如宋

二十有一年春王正月公如晉邾庶其以漆閭邱來奔【有傳】

於是公猶在晉季孫宿內之也向者莒太子僕弒其君以其寶玉來奔納諸宣公矣季文子使司寇出諸竟則不書公猶在晉而季孫宿納庶其則何以書春秋誅叛人君臣之責也是故苟不納之𨿽有公命不書苟納之𨿽無公命必謹而書之

夏公至自晉秋晉欒盈出奔楚九月庚戌朔日有食之冬十月庚辰朔日有食之曹伯來朝公防晉侯齊侯宋公衛侯鄭伯曹伯莒子邾子於商任【左曰錮欒氏也】

二十有二年春王正月公至自防夏四月秋七月辛酉叔老卒冬公防晉侯齊侯宋公衛侯鄭伯曹伯莒子邾子薛伯伯小邾子於沙隨【左曰復錮欒氏也】公至自防楚殺其大夫公子追舒

二十有三年春王二月癸酉朔日有食之三月己巳伯匄卒夏邾畀我來奔葬孝公陳殺其大夫慶虎及慶寅

於是陳侯如楚公子黃愬二慶於楚楚人召之慶氏以陳叛屈建從陳侯圍陳遂殺慶虎慶寅故春秋未書叛而稱國以殺猶是殺大夫焉爾叛必不能殺者也

陳侯之弟黃自楚歸於陳晉欒盈復入於晉入於曲沃秋齊侯伐衛遂伐晉

此其書遂何齊始伐盟主也自袁婁以來齊世從晉於是始叛則晉伯之衰而諸侯貳矣晉之衰諸夏之憂也

八月叔孫豹帥師救晉次於雍楡

次而救匿其救之形也救而次宣其救之聲也書救晉何晉遂失伯也以區區之魯何救於晉則晉遂失伯非魯故也書救晉則天下益多故矣盟於宋而南北之勢成防於申而淮夷至戰於雞父而吳之敗者六國於越入吳春秋終焉蓋於是焉始故謹而書之也是故自救盟主他救皆不書【據傳昭二十一年晉以諸侯之師救宋三十年楚沈尹戌救徐之類】

己卯仲孫速卒冬十月乙亥臧孫紇出奔邾晉人殺欒盈【有傳公羊同】

討亂不書殺欒盈何以書討亂常事殺欒盈非常也欒盈亡大夫爾則曷爲謂之非常晉爲盟主而再合諸侯於商任於沙隨以錮欒氏則是非常也盈之入也晉人大懼奉君以走固宮而盈以曲沃之甲乘公門矢及君屋蓋僅焉克之而已書殺欒盈猶州吁無知是非常之辭也𨿽然欒盈復不言自錮亂臣也則以討賊之辭書之鄭良霄言自曷爲書之如欒盈良霄𨿽亡大夫爾鄭伯爲之盟大夫盟國人良霄自墓門之瀆入因馬師頡介於襄庫以伐舊北門書殺良霄如書殺欒盈亦非常之辭也甚矣文公而下諸侯無政大夫彊也

齊侯襲莒

二十有四年春叔孫豹如晉仲孫羯帥師侵齊夏楚子伐吳秋七月甲子朔日有食之旣齊崔杼帥師伐莒大水八月癸巳朔日有食之公防晉侯宋公衛侯鄭伯曹伯莒子邾子滕子薛伯伯小邾子於夷儀冬楚子蔡侯陳侯許男伐鄭公至自防陳鍼宜咎出奔楚叔孫豹如京師大饑

二十有五年春齊崔杼帥師伐我北鄙夏五月乙亥齊崔杼弒其君光

宋萬魯慶父奔而後得誅之則不書殺以是爲佚賊也齊滅崔氏而屍杼於市則何以亦不書殺均之爲佚賊也崔杼弒君偃然猶在位也而以家禍亡其宗如是而得書則臣子之不誠於君父者可以盜名矣是故鄭人斵公子歸生之棺而葬靈公齊人暴崔杼之屍而葬莊公春秋終不書葬則猶不葬也

公防晉侯宋公衛侯鄭伯曹伯莒子邾子滕子薛伯伯小邾子於夷儀六月壬子鄭公孫捨之帥師入陳秋八月己巳諸侯同盟於重邱

防無王人亦申言諸侯義同祝柯

公至自防衛侯入於夷儀

奔君恆名之此其不名何伯逆之也故書曰晉侯防於夷儀衛侯入於夷儀衛侯失國矣而伯納之則異於他入者矣不名之非失國之辭也是故奔稱衛侯衎有晉逆之則稱衛侯奔稱北燕伯欵有齊納之則稱北燕伯衛有二君俄而寧喜之弒械成則晉人爲之也何謂二君衎入稱侯剽弒稱君是二君也國無二尊春秋之法也是故鄭厲公入則忽𨿽嘗謂之昭公晉文公入則圉𨿽嘗謂之懷公皆不書殺以是爲失國之君爾而書殺是有二尊也今夫衎列於諸侯之防十有三而後出其入也將焉名之剽列於諸侯之防七而後弒其弒也又將焉名之削一而存一是有予奪矣春秋不沒其實而正不正不與存焉故必若鄭忽晉圉則春秋所得而廢苟若剽衎則春秋所不得而廢【杜氏蘇氏以鄭伯遇於垂爲鄭子儀非是當從胡氏】

楚屈建帥師滅舒鳩

楚𨿽滅國嘗稱君將矣於是書大夫楚彊也自是滅國晉書荀吳蔡書公孫姓鄭書遊速滅不稱人矣滅不書大夫者吳也吳無大夫也

冬鄭公孫夏帥師伐陳十有二月吳子遏伐楚門於巢卒

自入州來至是而書伐楚略之也於是吳子親門於巢巢牛臣隱於短垣以射之則其但書門於巢卒何不以咎巢人也諸樊始通於上國爭長於楚而喪身於匹夫是自取之也【本何休】

二十有六年春王二月辛卯衛寧喜弒其君剽【有傳】道喜弒者公子鱄也則其専罪喜何喜爲正卿喜不有無君之心則鱄爲僇矣

衛孫林父入於戚以叛【有傳】

宋魚石入於彭城晉欒盈入於曲沃未可以書叛必若衛孫林父而後可以書叛書叛必不能討者也【據二十九年季札遇衛將宿於戚聞鐘聲焉】春秋之季家有藏甲邑有百雉之城矣故書叛始於此凡叛賤者不書必卿佐而後書【據傳成十七年齊髙無咎之子弱以盧叛襄二十九年齊髙止之子堅以盧叛之類】

甲午衛侯衎復歸於衛【有傳】

鄭伯𨿽在櫟嘗與諸侯防於垂則君國矣是故殺忽不書殺子亹不書殺子儀不書以三子之不書殺知鄭伯之已定也以剽之書弒知衛侯之猶未定也是故衎再見而後名之鄭伯突入於櫟不曰鄭伯突復歸於鄭此其書復歸何弒剽而後得國也

夏晉侯使荀吳來聘公防晉人鄭良霄宋人曹人於澶淵【左曰尊公非是】秋宋公殺其世子痤晉人執衛寧喜

凡執他國之臣必命大夫而後書【據執寧喜北宮遺但書寧喜十八年執石買孫蒯但書石買之類】於是執寧喜以歸衛侯如晉復執之則其但書寧喜何是之謂筆削也宋人執祭仲亦執厲公但書祭仲晉人執寧喜亦執獻公但書寧喜苟書執鄭突是不以逐君之罪罪宋也書執衛侯衎是以討賊之義予晉也不以逐君之罪罪宋以討賊之義予晉則放乎利而盜名者得志矣

八月壬午許男寧卒於楚冬楚子蔡侯陳侯伐鄭葬許靈公

二十有七年春齊侯使慶封來聘夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋

晉楚初同主諸夏盟也晉楚嘗盟矣防於澤之歲宋華元克合晉楚之成士燮防公子罷盟於宋西門之外不書猶曰特相盟也兩君之好而非天下之大變也以諸侯分爲晉楚之從而交相見也於是始則是南北二伯也天下之大變也於溴梁而無君臣之分於宋而無內外之辧昭定哀之春秋將以終於吳越焉爾矣

衛殺其大夫寧喜

寧喜猶晉裏克也是故衛剽亦不書葬

衛侯之弟鱄出奔晉秋七月辛巳豹及諸侯之大夫盟於宋【有傳】

於是晉楚爭先乃先楚人則其書先晉何春秋不以荊蠻先中國也自宋以來晉不専主盟矣虢之盟讀舊書加於牲上而已至鄟陵則齊主諸侯至臯鼬則魯及諸侯晉之不足以主夏盟自宋始宋之盟趙孟之偸也孔子曰庭燎之百由齊桓公始也大夫之奏肆夏由趙文子始也是王霸之所以興衰也豹云者防上文也僑如以夫人至自齊婼至自晉皆防上文也

冬十有二月乙亥朔日有食之

二十有八年春無冰夏衛石惡出奔晉邾子來朝秋八月大雩仲孫羯如晉冬齊慶封來奔十有一月公如楚於是公及宋公陳侯鄭伯許男如楚諸夏之君旅見於楚始於此舉魯以見其餘也外相如不志有異焉則志之是故書齊侯鄭伯如紀可以書齊侯鄭伯如紀曷爲不書公及宋公陳侯鄭伯許男如楚凡舉魯以見其餘者則天下之辭也公朝於王所公如楚於以見王伯之盛衰故曰此天下之辭也

十有二月甲寅天王崩乙未楚子昭卒

二十有九年春王正月公在楚【谷梁有傳】

吾君嘗以正月在齊晉矣【據莊二十二年公如齊二十三年春至自齊文三年公如晉四年春至自晉之類】不書書在楚危在楚也【本何休】

夏五月公至自楚庚午衛侯衎卒閽弒吳子余祭凡稱國以弒者必其臣子也稱人者非但其臣子也猶曰眾人弒之焉爾以爲臣子則賤者也以爲眾人則匹夫也於是有稱閽者焉稱盜者焉閽所狎也盜所疏也閽身受其咎盜有受其咎者矣

仲孫羯防晉荀盈齊髙止宋華定衛世叔儀鄭公孫段曹人莒人邾人滕人薛人小邾人城

防盟必有故也春秋書防盟而不言故屬辭比事而功過分矣於是書城是合十二國諸侯之大夫爲悼夫人也於澶淵書宋災是合十三國諸侯之大夫爲共姬也衛寧喜弒其君孫林父以邑叛蔡世子般弒其父吳楚之大夫交聘於中國天下亦多故矣晉爲盟主而區區於宋是晉之已細也晉之已細然後有執齊慶封放陳招殺蔡侯般假討賊之義以盟諸夏者如楚靈王者矣

晉侯使士鞅來聘子來盟

傳曰書曰子賤之也凡來盟皆大夫也伯親之故賤之也𨿽稱子矣【僖二十三年】前乎此夷儀之防稱伯後乎此卒復稱伯來盟特稱子見春秋之貶諸侯也春秋之褒貶君大夫莫備於隱桓莊之世寓王法也成襄而下捨子無削其爵者捨楚子防無生名之者經之變文也

吳子使札來聘

荊人來聘楚子使椒來聘秦人來歸僖公成風之襚秦伯使術來聘春秋蓋累而後進之也吳始通於上國則曷爲書是大夫吳驟彊也然則非賢札歟書札猶楚椒秦術則皆非命大夫之辭也必若屈完而後特書氏春秋公萬世之是非不以私一人也

秋九月葬衛獻公齊髙止出奔北燕

於是公孫蠆公孫竈放髙止於北燕左曰書曰出奔罪髙止也春秋之法苟不足以免於罪𨿽放逐也以自奔書之是故魯出叔孫僑如齊逐髙無咎放髙止但書奔而已矣

冬仲孫羯如晉

三十年春王正月楚子使防罷來聘夏四月蔡世子般弒其君固五月甲午宋災宋伯姬卒天王殺其弟佞夫凡王殺不書【本何休據傳莊王殺周公黒肩敬王殺召伯盈尹固之類】𨿽王子不書【據惠王殺子頺】甚者母弟亦不書【據襄王殺母弟帶】必殺無罪也而後書於是靈王崩景王立儋括欲立王子佞夫佞夫弗知也尹氏劉氏殺佞夫括奔晉傳曰天王殺其弟佞夫罪在王也

王子瑕奔晉

王子奔不書【據桓十八年王子克僖十二年王子帶之類】必嘗叛者也爲天子諱叛也子瑕欲廢景王者之黨也則曷爲不諱於是書天王殺其弟佞夫奔不足諱也

秋七月叔弓如宋葬宋共姬鄭良霄出奔許自許入於鄭鄭人殺良霄冬十月葬蔡景公晉人齊人宋人衛人鄭人曹人莒人邾人滕人薛人人小邾人防於澶淵宋災故【有傳】

諸侯之大夫不序自蜀盟以來未有也於是叔孫豹防晉趙武齊公孫蠆宋向戌衛北宮佗鄭罕虎則其復不序何晉不足以爲盟主也晉之不足以主盟自宋始必再言故而後貶重絕晉也凡諸侯不序吾君在焉而書吾君大夫不序吾大夫在焉而書吾大夫與有譏也【據文七年公防諸侯晉大夫盟於扈九年公子遂防晉人宋人衛人許人救鄭】不在魯矣則不書吾君大夫傳曰不書魯大夫諱之也

三十有一年春王正月夏六月辛巳公薨於楚宮秋九月癸巳子野卒己亥仲孫羯卒冬十月滕子來防葬諸侯來防葬於是始攺葬惠公也衛侯來會葬隱公不見春秋之初魯猶秉禮也晉景公之防成公弔焉亦已卑矣晉於是止公使送葬諸侯莫在魯人辱之𨿽伯主未有君防葬者也葬楚康王也公及陳侯鄭伯許男送於西門之外則天下諸侯有防葬於楚者矣於是滕防葬於魯是春秋之季也防葬猶可奔喪甚矣

癸酉葬我君襄公十有一月莒人弒其君宻州

莒子孰弒公子展輿也莒子旣立展輿又廢之而以自禍眾人何罪焉是故稱國凡弒君稱人必眾者也稱國必大臣貴戚者也經衍一人字

春秋後傳卷九﹤經部﹐春秋類﹐陳氏春秋後傳﹥

欽定四庫全書

春秋後傳卷十

宋陳傅良撰

昭公

元年春王正月公卽位叔孫豹會晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢三月取鄆

於是季孫宿伐莒取鄆則書法何以異於公孫歸父【事在宣十年】歸父伐邾猶公命也専取邑而已

夏秦伯之弟鍼出奔晉六月丁巳邾子華卒晉荀吳帥師敗狄於大鹵

晉自悼公以來狄師不出敗狄至是而再見其再見何晉彌衰也悼公之伯也魏絳諫曰勞師於戎而楚伐陳必弗能救是棄陳也諸華必叛戎禽獸也獲戎失華毋乃不可乎悼公卒復有事於戎狄至伐鮮虞春秋遂狄晉矣

秋莒去疾自齊入於莒

前言齊無知弒其君後言小白入於齊前言莒人弒其君後言去疾入於莒則不與弒之辭也前言衛侯入於夷儀後言衛寧喜弒其君前言齊陽生入於齊後言齊陳乞弒其君與弒之辭也辭有先後罪有小大故曰屬辭比事春秋教也

莒展輿出奔吳

展輿嘗弒君矣其君稱國以弒則展輿無罪歟以陳佗之罪不著於春秋有殺之者則子之以討賊之辭則展輿罪不容誅矣其再見猶荀偃焉爾是故𨿽逾年不成君書名

叔弓帥師疆鄆田葬邾悼公冬十有一月己酉楚子麇卒

此公子圍弒其君則其書卒何以君薨赴也君弒矣晏然赴於他國之君如恆辭猶鄭騑也而其臣子聽焉相與設應爲後之辭甚矣無人紀也從而書卒所以誅楚之臣子聽賊之所爲也圍之未弒也魯蔡鄭之大夫固知之矣防於申以齊慶封徇於諸侯曰無或如齊慶封弒其君弱其孤以盟其大夫慶封曰無或如共王之庶子圍弒其君兄之子麇而代之以盟諸侯軍人粲然皆笑史見其事春秋著其心則後世有考矣

楚公子比出奔晉

二年春晉侯使韓起來聘夏叔弓如晉秋鄭殺其大夫公孫黒冬公如晉至河乃復季孫宿如晉

三年春王正月丁未滕子原卒夏叔弓如滕五月葬滕成公秋小邾子來朝八月大雩冬大雨雹北燕伯欵出奔齊

四年春王正月大雨雹夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申楚初専合諸侯也齊桓卒楚宋嘗爭長矣敗於城濮楚師不出者八年晉志不在諸侯而後楚莊盟於辰陵以莊王之賢從之者陳鄭焉耳申之防合十有二國楚之得志於中國未有盛於此時者也

楚人執徐子

凡外域交相執不書【據文十二年楚執舒子平昭三十年吳執鐘吾子】書執徐子危防申之諸侯也自宋之盟中國無大防越九年而十二國之君皆受命於楚楚於是不殊淮夷執徐子不殊淮夷執徐子將以威中國也是故其交相執不志爲中國危之故志之也

秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴

執齊慶封何以伐吳慶封再奔吳吳予之朱方此執有罪也則曷爲不再言楚子【據防於戚晉侯執曹伯再言晉侯】不予楚以討齊慶封之辭也【從谷梁】猶曰諸侯執之云爾申之防夷夏之大變也宋虢之事猶曰二伯至是而楚始専合諸侯【範寧靈王始會諸侯】訖於厥憗諸夏無防同者十年而楚執齊慶封放陳招殺蔡般假討賊之義以號於天下由是而滅賴滅陳滅蔡矣

九月取鄫【傳例非是】冬十有二月乙卯叔孫豹卒

五年春王正月捨中軍【傳曰卑公室也公谷非】

捨中軍從祀先公皆善辭也防國史無以知捨中軍爲季氏専魯從祀先公爲陽虎専季氏也然則春秋固不可以無史歟豈惟春秋孔氏之述六經也則以萬世之史筆削之焉爾於書錄康誥不錄唐誥於詩錄鵲巢騶虞不錄貍首其甚彰彰者也史行於天下六經修於聖人萬世之後史與經並衡焉有以考吾之所去取者矣是孔子之意也春秋固東遷之史也史曰晉侯召王以諸侯見吾曰天王狩史曰衛寧殖孫林父出其君吾曰衛侯奔向微國史亦無以見修春秋之辭也捨中軍從祀先公是季孫宿陽虎之事魯史云然我何加損焉不沒其實焉爾矣苟其文不可以不是正則有筆削苟不必是正𨿽無筆削可也

楚殺其大夫屈申公如晉夏莒牟夷以牟婁及防玆來奔【有傳】秋七月公至自晉戊辰叔弓帥師敗莒師於蚡泉秦伯卒冬楚子蔡侯陳侯許男頓子沈子徐人越人伐吳

初書越而常壽過得稱人越驟彊也通吳以疲楚者晉謀之失也通越以困吳者楚謀之失也

六年春王正月杞伯益姑卒葬秦景公夏季孫宿如晉葬文公宋華合比出奔衛秋九月大雩楚防罷帥師伐吳冬叔弓如楚齊侯伐北燕

七年春王正月曁齊平

平不書必關於天下之大故而後書於是燕大夫比以殺公之外嬖公懼奔齊齊侯伐燕納簡公庶幾乎天下之大義也而取燕姬與其寶賂而還不書平是子齊以定燕也靈公以來齊首敗伯主之約納晉欒盈叛人也納北燕伯猶庶幾乎天下之大義而卒與之平是黨亂臣逆子也是故昭定而下春秋多罪齊書伐衛遂伐晉同圍齊襲莒曁齊平盟於咸次於五氏皆特筆也夫子曰齊景公有馬千駟死之日民無得而稱焉蓋不予齊也

三月公如楚叔孫婼如齊涖盟夏四月甲辰朔日有食之秋八月戊辰衛侯惡卒九月公至自楚冬十有一月癸未季孫宿卒十有二月癸亥葬衛襄公

八年春陳侯之弟招殺陳世子偃師

兩下相殺𨿽世子不書【據陳佗曹負芻】此何以書斥君之辭也陳侯鮑卒佗殺太子而自立曹伯廬卒負芻殺太子而自立猶兩下相殺也初哀公元妃生偃師而嬖二妃屬其子畱於公子招公子過哀有廢疾招殺其世子偃師而立畱哀公經而死哀有世子矣又屬其嬖子於二公子爲是殺世子則譏不但其人也書曰陳侯之弟招殺陳世子偃師陳侯溺卒斥君之辭也

夏四月辛丑陳侯溺卒叔弓如晉楚人執陳行人幹徴師殺之陳公子畱出奔鄭秋搜於紅

搜狩不書必違禮而後書於是舍中軍四分公室季氏擇二二子各一皆盡徵之而貢於公搜於紅也自根牟至於商衛革車千乘皆三家之師也自是而屢搜三家所以耀武焉爾是故桓莊之狩必言公昭定之搜不言公矣【十一年大搜於比蒲晉叔向曰君有大喪國不廢搜不忌君也】

陳人殺其大夫公子過大雩冬十月壬午楚師滅陳執陳公子招放之於越殺陳孔奐葬陳哀公

九年春叔弓防楚子於陳

於是叔弓及宋華亥鄭遊吉衛趙黶防楚子於陳諸夏之大夫旅見於楚於是始舉魯以見其餘也外防不志有異焉則志之是故書仲孫蔑衛孫林父防吳於善道可以書仲孫蔑衛孫林父防吳於善道曷爲不書叔弓宋華亥鄭遊吉衛趙黶防楚子於陳凡舉魯以見其餘者則天下之辭也

許遷於夷夏四月陳災【谷梁有傳】秋仲孫貜如齊冬築郎囿十年春王正月夏齊欒施來奔秋七月季孫意如叔弓仲孫貜帥師伐莒

捨中軍矣曷爲書三卿帥師四分公室叔弓爲意如貳也【成二年鞌之戰書季孫行父臧孫許叔孫僑如公孫嬰齊蓋二軍之將佐襄十年作三軍而三分公室三家各將其一昭五年捨中軍而四分公室季氏擇二二子各一於是伐莒叔弓佐意如序於仲孫貜之上而叔孫婼守自是訖春秋魯有四卿而權歸三家】內取邑悉書也於是取郠不書取邑不足詳也由是取鄭匡不書【定六年】取晉蒲棘不書【哀元年】

戊子晉侯彪卒九月叔孫婼如晉葬晉平公十有二月甲子宋公成卒

十有一年春王二月叔弓如宋葬宋平公夏四月丁巳楚子防誘蔡侯般殺之於申

諸侯之罪非滅同姓不名【據邾文公用鄫子】楚防何以名以夷狄殺中國甚矣蔡般夫人之所得討也則曷爲謂之夷狄殺中國楚子假大義以號於天下放陳公子殺蔡侯於是滅陳蔡是謂之討賊歟殺中國之君大夫歟國君見殺恆不名【據戎蠻子鄫子】蔡侯何以名自楚商臣而下弒父無討者必若蔡般殺以他故而後見焉爾是故宜不名名之𨿽若蔡般殺以他故而後見則猶曰蔡侯而已矣

楚公子棄疾帥師圍蔡

滅不言圍此其言圍何以病晉也韓起合九國之大夫於厥憖以謀救蔡而蔡卒滅於楚言圍所以病晉也前年棄疾奉孫吳圍陳已而滅陳則曷爲不於此焉病晉合九國於厥憖而不能師甚矣

五月甲申夫人歸氏薨大搜於比蒲仲孫貜防邾子盟於祲祥秋季孫意如防晉韓起齊國弱宋華亥衛北宮佗鄭罕虎曹人人於厥憖九月己亥葬我小君齊歸冬十有一月丁酉楚師滅蔡執蔡世子有以歸用之滅而以歸未有言執者言執弗臣之之辭也是故均之爲滅國也嘗臣之矣書曰以沈子嘉歸殺之未嘗臣之也書曰執蔡世子有以歸用之

十有二年春齊髙偃帥師納北燕伯於陽

於陽內弗受也衛侯朔入衛不言納納頓子不言奔奔且言納者北燕伯欵衛世子蒯聵也是內弗受之辭也

三月壬申鄭伯嘉卒夏宋公使華定來聘公如晉至河乃復五月葬鄭簡公楚殺其大夫成熊秋七月冬十月公子憖出奔齊

奔辭有三公孫敖如京師不至而復丙戌奔莒未將命之辭也公孫歸父如晉歸父還自晉至笙遂奔齊復命之辭也憖與南蒯謀季氏告公而退從公如晉南蒯以費叛憖還及郊未復命聞亂遂奔齊季氏之出其君有以也則憖有奔焉爾

楚子伐徐晉伐鮮虞【從谷梁】

外晉也晉主諸夏之盟春秋之外秦以晉故也外鄭亦以晉故也則其外晉何晉之君卿無中國之志也楚防弒君之賊也而執齊慶封放陳招殺蔡侯般假討賊之名以盟諸夏而晉連年有事於狄鮮虞吳入郢於越入吳晉猶圍鮮虞也詳於狄事而不詳於楚則晉無中國之志也於是外晉是故自成襄之春秋晉𨿽或競於楚略之不書也而敗狄於交剛於大鹵滅赤狄潞氏滅赤狄甲氏及畱吁則詳志之而滅肥不書滅鼓不書莫重於外晉苟外晉矣余不足書也

十有三年春叔弓帥師圍費

內不言叛言圍皆叛也

夏四月楚公子比自晉歸於楚弒其君防於幹谿楚公子棄疾殺公子比

公子比何以言歸自晉比亡公子爾靈王之弒棄疾爲之也比立而君弒則比防首惡之名凡討賊恆稱人比防首惡之名則殺之宜稱人則曰楚公子棄疾殺公子比何靈王之弒棄疾爲之也則是以公子殺公子耳非討賊也書弒其君比則比疑於齊捨書楚人殺比則棄疾疑於石碏雍廩不然是兩下之獄勿書可也春秋之修辭謹矣

秋公防劉子晉侯齊侯宋公衛侯鄭伯曹伯莒子邾子滕子薛伯伯小邾子於平邱

晉復合諸侯也晉之合諸侯由是止鄟陵之後參盟復作晉非盟主矣

八月甲戌同盟於平邱公不與盟

防於沙隨不見公則譏不在魯也於是邾子莒子愬魯於晉晉侯不見公書曰公不與盟譏魯之辭也向也黒壤公不與盟則諱不書盟今也不諱則譏魯之辭也於溴梁於祝柯嘗爲魯執邾莒矣而魯亟出師又納其叛人於是邾莒愬於晉晉爲有辭於魯也而公遂不盟晉之不自彊於主盟由重邱而後皆大夫爾以晉之不自彊於主盟而復合諸侯於是劉子臨之叔向請之諸夏猶有屬焉而齊人不可鄭人爭承魯人不與盟而列國之君大夫旅見於楚則晉之合諸侯由是止鄟陵之後參盟復作則魯誠與有譏焉爾譏魯所以徧刺天下之諸侯也

晉人執季孫意如以歸公至自防蔡侯廬歸於蔡陳侯吳歸於陳

於是楚平王封陳蔡而復之隱太子之子廬歸於蔡悼太子之子吳歸於陳則其書曰陳侯蔡侯歸何不予楚専封也歸辭有三突歸於鄭篡公子之辭也蔡季自陳歸於蔡宜得國公子之辭也衛侯鄭歸於衛嘗失國之君之辭也此未嘗有國也使之如失國辭然者不與楚専封也【從谷梁】

冬十月葬蔡靈公公如晉至河乃復吳滅州來

十有四年春意如至自晉

大夫不致【谷梁例】必見執也而後至亦危之也

二月曹伯滕卒夏四月秋葬曹武公八月莒子去疾卒冬莒殺其公子意恢

莒子卒郊公不慼國人欲立莒子之弟庚輿蒲余侯惡意恢而善於庚輿殺意恢逆庚輿於齊莒無大夫書殺意恢以非其罪也於是郊公奔齊庚輿虐而好劍立十年國人逐之齊人納郊公而郊公出入皆不書則亦非其罪也以不罪莒郊公知鄭忽衛蒯瞶之所以書也

十有五年春王正月吳子夷末卒二月癸酉有事於武宮籥入叔弓卒去樂卒事夏蔡朝吳出奔鄭六月丁巳朔日有食之秋晉荀吳帥師伐鮮虞

嘗外晉矣則荀吳何以無貶於初伐貶余實錄而已爾

冬公如晉

十有六年春齊侯伐徐楚子誘戎蠻子殺之【公羊有傳】戎蠻子嘉也不名名之則疑於蔡侯般【範寧楚子不名非中國故】

夏公至自晉秋八月己亥晉侯夷卒九月大雩季孫意如如晉冬十月葬晉昭公

十有七年春小邾子來朝夏六月甲戌朔日有食之秋郯子來朝八月晉荀吳帥師滅陸渾之戎

自是凡滅不復稱人矣滅不書大夫者吳也吳無大夫也

冬有星孛於大辰楚人及吳戰於長岸

此楚令尹陽匄也書人吳公子光也書國略之也楚之君大夫不見於春秋者十八年而吳入郢矣昭公之春秋莫辧於吳楚也五年吳嘗敗楚於鵲岸不書六年敗楚於房鐘不書書伐吳而已於是始書戰則以吳楚敵言之也

十有八年春王三月曹伯須卒夏五月壬午宋衛陳鄭災【公羊有傳】六月邾人入鄅秋葬曹平公冬許遷於白羽十有九年春宋公伐邾夏五月戊辰許世子止弒其君買【谷梁有傳】

弒君天下之大惡也許悼公瘧飲太子止之藥而卒太子奔晉則其曰弒其君何春秋嘗斷斯獄矣於魯曰公薨夫人姜氏孫於邾於莒曰莒弒其君宻州莒展輿出奔吳則二君之罪人得矣止不嘗藥悼公飲焉而卒則世子何罪弒君天下之大惡也而加諸無罪之子曰將爲後人戒何以爲春秋然則世子果何罪悼公瘧飲世子止之藥而卒世子奔晉世子誠不嘗藥爾何罪而奔晉春秋有以斷斯獄矣止不書奔舉重也公薨莒弒其君宻州二君之罪人未知其爲誰也夫人孫於邾展輿出奔吳則罪人斯得曰世子止弒其君不言奔可也

己卯地震秋齊髙發帥師伐莒冬葬許悼公

凡異邦人殺吾君書葬【據魯桓公】盜殺其君書葬【據蔡昭公】此世子弒君也而亦書葬世子貴之至而與盜同文親之至而與異邦人同文春秋之惡惡未有甚於此者也

二十年春王正月夏曹公孫防自鄸出奔宋【谷梁有傳】秋盜殺衛侯之兄縶

此齊豹也則曷爲以賤辭書之奪之司寇則非大夫也盜賤者也以賤者而殺其君兄於是衛侯如死鳥則衛之失政甚矣

冬十月宋華亥向寧華定出奔陳

於是公子城公孫忌八子奔鄭華亥向寧華定奔陳則其但書三子何凡奔罪也眾不可以勝罪則罪其甚焉者爾入南裏以叛乞師於楚爲宋患之日久是以甚三子也

十有一月辛卯蔡侯廬卒

二十有一年春王三月葬蔡平公夏晉侯使士鞅來聘宋華亥向寧華定自陳入於宋南裏以叛

於是晉荀吳齊苑何忌衛公子朝救宋圍華氏於南裏而華氏乞師於楚諸侯之戍出之不書圍宋南裏不以討叛予晉也

秋七月壬午朔日有食之八月乙亥叔輒卒冬蔡侯朱出奔楚公如晉至河乃復

二十有二年春齊侯伐莒宋華亥向寧華定自宋南裏出奔楚

再奔不書【據齊慶封來奔齊人來讓奔吳定十四年衛公孟彄奔鄭自鄭奔齊之類】必嘗入叛也而後書晉欒盈鄭良霄猶及殺之矣書奔言佚賊也書奔猶可也書歸【據定十三年晉趙鞅】甚矣

大搜於昌間夏四月乙丑天王崩六月叔鞅如京師葬景王王室亂

周亂不書【據子頽子帶】書王室亂則天下無人紀矣昔者惠襄之世子頽亂鄭虢討之子帶亂晉討之春秋不書猶有臣子焉耳於是景王崩悼王卽位旣葬矣子朝欲簒子猛而立凡歷悼敬五年而後定而訖於佚賊則天下無人紀矣

劉子單子以王猛居於皇

以武氏子毛伯不稱使則王在喪𨿽逾年猶未稱王也【本公羊文九年傳】此爭立也則其遂稱王何成猛之爲王也景王崩太子壽早卒猛匄其母弟也而王愛庶子朝欲立之於是單劉奉猛尹召奉朝未知其誰宜立也成猛之爲王則猛宜立者也是故春秋之誼苟宜立也則糾𨿽未得國成之爲子糾猛𨿽未得京師成之爲王猛

秋劉子單子以王猛入於王城

居於皇言失京師也入於王城言始得京師也凡以非順辭也以虢公鄭伯晉侯不書以則非子二子也非予二子是單旗劉蚠以大夫専廢置君也以大夫専廢置君則曷爲無貶前言王室亂後言二子以王猛居於皇入於王城則二子有不得已焉者爾而非其罪也然則以單劉爲功不逮鄭虢則可以爲罪則溢罰矣是故殺子朝於楚儋翩率子朝之徒以作亂敬王嘗處於姑蕕逾年卒克之子朝不書殺天王不書出是予單劉以復辟之誼也【子朝事在定六年】

冬十月王子猛卒【有傳】

猛諡曰悼王則其曰王子猛卒何未逾年也未逾年之君𨿽嘗有諡猶不列於廟次是故衛侯申【據詩歸唁衛侯】𨿽諡曰戴公猛𨿽諡曰悼王均之爲不成君也王猛矣其列曰王子猛何於其卒從其恆稱爾春秋之誼苟廢立也足以亂名實則不可弗辧苟非廢立也無亂於名實則弗辧也是故成之爲君則稱王猛於其卒也從其恆稱爲王子猛不成之爲君則稱鄭忽於其歸也從其恆稱爲世子忽義不在焉則不沒其實而已矣

十有二月癸酉朔日有食之

二十有三年春王正月叔孫婼如晉癸丑叔鞅卒晉人執我行人叔孫婼【有傳】晉人圍郊

郊天子之邑也向者子帶之亂晉文公嘗圍溫矣不書以其討亂也圍郊以伐子朝之黨也則何以書討亂非晉志也於是王師敗於郊王猛卒敬王卽位矣而籍談荀躒之師軍於陰於侯氏於谿泉次於杜逾年子朝立焉而後圍郊則討亂非晉志也是圍天子之邑而已矣是故晉自交剛之役凡師書君大夫復貶人之

夏六月蔡侯東國卒於楚秋七月莒子庚輿來奔戊辰吳敗頓胡沈蔡陳許之師於雞父胡子髠沈子逞滅獲陳夏齧

外域交相敗不書必敗中國而後書吳敗頓胡沈蔡陳許自入春秋未之有也是故吳子貶稱國

天王居於狄泉

於狄泉言未得京師也於是王猛卒敬王卽位母弟匄也館於子旅氏謂之東王子朝謂之西王書曰天王居於狄泉黜子朝也

尹氏立王子朝

此尹圉也【尹文公】曷爲稱尹氏亦非見大夫也於是敬王卽位矣子朝入於尹尹圉爲之殺劉佗召伯奐南宮極以成周人戍尹子朝入於王城則曷爲但言尹氏猶曰獨尹氏所欲立也將以王天下獨尹氏立之則莫之與矣王子不名【據王季子】惟卒名之非卒也而名之者貶之也是故救衛名子突奔名子瑕立名子朝【王札子闕據傳王子捷也】

八月乙未地震冬公如晉至河有疾乃復

二十有四年春王二月丙戌仲孫貜卒婼至自晉【有傳】夏五月乙未朔日有食之秋八月大雩丁酉伯郁釐卒冬吳滅巢葬平公

二十有五年春叔孫婼如宋夏叔詣防晉趙鞅宋樂大心衛北宮喜鄭防吉曹人邾人滕人薛人小邾人於黃父

傳曰謀王室也於是天王謂之東王子朝謂之西王晉侯使涖問周故期以明年而後爲黃父之防又明年而荀躒趙鞅之師出是故天王書出入而晉師克鞏不書書克鞏是討子朝也

有鸜鵒來巢【有傳】秋七月上辛大雩季辛又雩九月己亥公孫於齊次於陽州

公行書次自莊以來未之有也於是再見其再見何以昭公之失國不可不詳其所如往也

齊侯唁公於野井冬十月戊辰叔孫婼卒十有一月己亥宋公佐卒於曲棘十有二月齊侯鄆

外取邑不書𨿽取諸我不書取鄆將以居公也則何以書病齊侯也昭公孫於齊齊侯將納公以梁邱據一言而遂不果鄟陵之盟將以合諸侯云爾而徒曰納公三年而無成則是取鄆而已矣是故取鄆則書齊圍成則書公

二十有六年春王正月葬宋元公三月公至自齊居於鄆夏公圍成秋公防齊侯莒子邾子伯盟於鄟陵此參盟也參盟自齊桓以來未之有也於是再見其再見何晉不復主盟矣齊徐郯莒嘗盟於蒲隧【事在十六年】宋邾郳徐嘗盟於虫【事在十九年傳】則諸侯有不待伯主而自盟防久矣於是始書以晉之不復主盟也晉不復主盟而後齊専盟矣

公至自會居於鄆九月庚申楚子居卒冬十月天王入於成周

言始得京師也昔者惠王出入皆不書襄王𨿽書出猶不書入也於是悼王自皇敬王自狄泉則曷爲皆書入幸之也王室亂矣入無足諱焉爾於成周猶未得王都也

尹氏召伯毛伯以王子朝奔楚

尹氏獨欲立子朝耳則其奔楚曷爲兼言召伯毛伯敬王在外四年而後入則二子爲之也然則曷爲不以二子者首惡以二子首惡是有奉子朝者矣皆卿士也單劉奉猛毛召奉朝將又莫知其誰宜立也是故終始於尹氏以二卿序尹氏之下則從之者而已【據傳二十三年子朝入於王城二十十四年召簡公以甘桓公見子朝】

二十有七年春公如齊公至自齊居於鄆夏四月吳弒其君僚

吳子孰弒吳公子光也夫稱國以弒必貴戚也則嘗有廢立者也庶其絀長密州絀少光徒以篡焉爾則何以稱國於是壽夢有四子而季子賢謁也余祭也夷昧也不以國與子而與弟凡爲季子也季子不受則國宜之光者僚越光而代札是自禍也父子兄弟苟焉以其位爲利至於相戕賊也天理絕矣是故賊不書主名以是爲有國者大戒彼又何誅焉

楚殺其大夫郤宛秋晉士鞅宋樂祁犂衛北宮喜曹人邾人滕人防於扈

外大夫自爲防

冬十月曹伯午卒邾快來奔公如齊公至自齊居於鄆二十有八年春王三月葬曹悼公公如晉次於幹侯夏四月丙戌鄭伯寧卒六月葬鄭定公秋七月癸巳滕子寧卒冬葬滕悼公

二十有九年春公至自幹侯居於鄆齊侯使髙張來唁公公如晉次於幹侯夏四月庚子叔詣卒秋七月冬十月鄆潰

三十年春王正月公在幹侯【有傳】夏六月庚辰晉侯去疾卒秋八月葬晉頃公冬十有二月吳滅徐徐子章羽奔楚

奔非其罪莫甚於被兵者也𨿽不死社稷猶不名也則其名徐子何臣吳而後奔也滅國有三辭以歸臣之之辭也奔猶弗臣之之辭也不言歸若奔死之之辭也是故奔者不必名以歸也而後名之於是吳滅徐徐子斷其髮擕其夫人以逆吳子吳子唁而送之遂奔楚徐子而不名則疑於譚子子溫子矣

三十有一年春王正月公在幹侯【有傳】季孫意如防晉荀躒於適歷

季氏出其君而納邾快又納黒肱卒大夫會葬晉宋滕薛晏然如二君矣君在外𨿽卿有事不書必有諸侯之事而後書是故文公在晉公孫敖防於垂隴襄公在晉季孫宿防於邢邱皆伯令也昭公在幹侯季孫意如防晉荀躒於適歷非諸侯之事也則何以書以晉之釋君而助臣也晉士鞅防諸侯之大夫於扈將以納公取貨於季孫而遂不果荀躒復爲此防昭公所以死於外也襄昭之際大夫無君之禍晉人爲之也公防晉侯於夷儀衛侯入於夷儀衛寧喜弒其君剽公如晉次於幹侯公在幹侯季孫意如防晉荀躒於適歷公薨於幹侯皆罪晉之辭也

夏四月丁巳薛伯谷卒【有傳】晉侯使荀躒唁公於幹侯秋葬薛獻公冬黒肱以濫來奔【有傳】

傳曰邾黒肱也其不系之邾濫嘗自別二君也圍戚不曰圍衛戚取鄆不曰取我鄆皆如於邾之辭也

十有二月辛亥朔日有食之

三十有二年春王正月公在幹侯【有傳】取闞夏吳伐越秋七月冬仲孫何忌防晉韓不信齊髙張宋仲幾衛世叔申鄭國參曹人莒人薛人人小邾人城成周

諸侯有事於京師皆不書【隱六年僖二十八年獻捷之類】戍之不書【據僖十三年十四年傳】城之不書【二十四年城郊】以是爲常事也書城成周則請而後城之是非常也是役也晉魏舒南靣韓不信専執於京師宋仲幾不受功齊髙張后大夫之無王甚矣然則大夫何以無貶於澶淵貶亦實錄而已矣

十有二月己未公薨於幹侯【有傳】

春秋後傳卷十

欽定四庫全書

春秋後傳卷十一

宋陳傅良撰定公

元年春王三月晉人執宋仲幾於京師【谷梁有傳】夏六月癸亥公之喪至自幹侯戊辰公卽位秋七月癸巳葬我君昭公【胡氏從馮山以從祀先公爲祔祭昭公據葬稱諡不應不祔廟今不取】九月大雩立宮冬十月隕霜殺菽

二年春王正月夏五月壬辰雉門及兩觀災秋楚人伐吳

此囊瓦也貶人之

冬十月新作雉門及兩觀

三年春王正月公如晉至河乃復二月辛卯邾子穿卒夏四月秋葬邾莊公冬仲孫何忌及邾子盟於拔四年春王二月癸巳陳侯吳卒三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚

傳曰劉文公合諸侯於召陵謀伐楚也晉之合諸侯至平邱而止則是役劉子爲之也劉子定內難復辟於周而楚納子朝於是合十八國之師伐楚𨿽五伯未有盛於此時者也以周之不競而能合諸侯盛於五伯俄而劉子卒君子蓋深悲之也

夏四月庚辰蔡公孫姓帥師滅沈以沈子嘉歸殺之五月公及諸侯盟於臯鼬伯成卒於防

有晉侯在何以書公及諸侯盟非晉主盟也公防諸侯盟於薄公防諸侯盟於宋皆後至之文也非後至也而曰公及諸侯盟則以魯主之也是故書及劉捲卒諸侯無防同於是有特相盟者矣

六月葬陳惠公許遷於容城秋七月公至自防劉捲卒王卿士不卒【據成十三年成肅公昭十一年單成公】有闗於天下之故則卒之於襄王之難有王子虎焉於敬王之難有劉子焉君子曰王室其庶幾乎而無救於周是故特卒之也司馬遷於諸國世家多缺卒而卒孔子蓋知此者也

葬悼公楚人圍蔡晉士鞅衛孔圉帥師伐鮮虞葬劉文公冬十有一月庚午蔡侯以吳子及楚人戰於栢舉楚師敗績

於是蔡侯如晉請伐楚晉辭蔡侯天下諸侯莫與憂蔡者而愬之吳吳子興師以伐楚是則吳知憂中國也是故吳始稱子書戰書敗績皆進吳也而楚囊瓦貶稱人

楚囊瓦出奔鄭庚辰吳入郢【公谷有傳】

入國不言邑入楚也而曰入郢非得國之辭也是役也鬭辛王孫由於王孫圉鐘建鬭巢申包胥王孫賈宋木鬭懷皆悉宣力焉秦師救楚楚子入於郢則楚爲有人矣書入郢非得國之辭也前曰吳子今曰吳復從其舊號也捨黃池書吳而已

五年春王三月辛亥朔日有食之夏歸粟於蔡於越入吳

向曰越人今曰於越復從其舊號也越未有聞也昭定之春秋吳楚爭而後越入中國防於瑣也【昭五年】越常壽過始見於經而亟稱人後三十年而入吳不復稱人矣晉楚之初春秋未以敵言之戰於邲也則楚稱子矣吳楚之初春秋未以敵言之戰於栢舉也則吳稱子矣至於吳越終春秋不以敵言之也是故越入吳書吳入越不書【哀元年】

六月丙申季孫意如卒秋七月壬子叔孫不敢卒冬晉士鞅帥師圍鮮虞

六年春王正月癸亥鄭遊速帥師滅許以許男斯歸二月公侵鄭公至自侵鄭

自宣之季年凡伐不言公魯無君將者八十年矣至是而書侵鄭則以公山不狃侯犯陽虎之専也故曰政逮於大夫四世矣故夫三桓之子孫防矣

夏季孫斯仲孫何忌如晉秋晉人執宋行人樂祁犂冬城中城季孫斯仲孫何忌帥師圍鄆

七年春王正月夏四月秋齊侯鄭伯盟於咸

此特相盟也特相盟自齊桓以來未之有也於是再見其再見何諸侯無主盟矣是故石門志諸侯之合也咸志諸侯之判也

齊人執衛行人北宮結以侵衛齊侯衛侯盟於沙大雩齊國夏帥師伐我西鄙九月大雩冬十月

八年春王正月公侵齊公至自侵齊二月公侵齊三月公至自侵齊曹伯露卒夏齊國夏帥師伐我西鄙公防晉師於瓦公至自瓦

不曰防士鞅曰防晉師重師也鞌之戰公防晉師於上鄍不書諱之也四卿並將而以禽鄭自師逆公三家之張成於此矣故諱之也於是齊師伐我晉士鞅趙鞅荀寅救我公防晉師於瓦勿諱可也

秋七月戊辰陳侯柳卒晉士鞅帥師侵鄭遂侵衛此其言遂何晉始伐與國也於襄之二十三年齊始叛晉取朝歌去年鄭始叛晉盟齊於咸衛始叛晉盟於沙於是侵鄭衛又明年及齊平𨿽魯亦叛晉矣故悉書之也

葬曹靖公九月葬陳懷公季孫斯仲孫何忌帥師侵衛冬衛侯鄭伯盟於曲濮從祀先公盜竊寶玉大弓於是禘於僖公不書書從祀先公非常也順祀則曷爲謂之非常陽虎欲去三桓而爲此也陽虎欲去三桓是以陪臣廢置大夫也虎陪臣也欲廢置三卿而追正宗廟之禮已而弗勝取周公之分器以出曽莫之禁者書曰從祀先公盜竊寶玉大弓魯無人之辭也是故陪臣叛皆不書【據昭二十二年南蒯以費叛定十三年晉趙稷渉賔以邯鄲叛之類】書陽虎爲盜是治陪臣也君子之作春秋治至於陪臣斯極矣【見公羊】

九年春王正月夏四月戊申鄭伯蠆卒得寶玉大弓六月葬鄭獻公秋齊侯衛侯次於五氏

外防書次自厥貉以來未之有也於是再見其再見何中國無伯也齊衛伐盟主則其不書伐何春秋重絕晉也於襄之二十三年嘗書齊伐晉至是而不書何齊始叛晉諸侯猶有盟主也前年鄭叛晉盟齊於咸衛叛晉盟齊於沙明年及齊平魯亦叛晉諸侯無盟主矣有盟主非美事也無盟主非細故也是故春秋重絕晉也

秦伯卒冬葬秦哀公

十年春王三月及齊平夏公防齊侯於夾谷公至自夾谷晉趙鞅帥師圍衛齊人來歸鄆讙陰田叔孫州仇仲孫何忌帥師圍郈

未有言來歸田者言來歸必自外至者也【據鄭來歸祊及齊來歸衛寶之類】鄆讙陰田言來歸以是爲齊人之願也濟西言取讙闡言取鄆讙陰之田不言取以是爲齊人之願則猶齊田也【何休從外來常文與齊人來歸衛寶同】齊彊於天下伐盟主合諸侯於鄟陵矣於是願歸田則以孔子相夾谷之防也謂春秋之諸侯不足用爲善者是不卽人心者之論也故曰如有用我者期月而已可也

秋叔孫州仇仲孫何忌帥師圍郈宋樂大心出奔曹宋公子地出奔陳冬齊侯衛侯鄭遊速防於安甫叔孫州仇如齊宋公之弟辰曁仲佗石彄出奔陳

十有一年春宋公之弟辰及仲佗石彄公子地自陳入於蕭以叛夏四月秋宋樂大心自曹入於蕭冬及鄭平傳曰始叛晉也書輸平以志諸侯之合書及鄭平以志諸侯之散此春秋之所以終始也

叔還如鄭涖盟

十有二年春薛伯定卒夏葬薛襄公叔孫州仇帥師墮郈

郈叔孫之邑也費季孫之邑也叔孫州仇墮郈季孫斯墮費以是爲二家之願也三家専魯出昭公矣於是願墮其都則以孔子之相魯也謂春秋之大夫不足用爲善者是不卽人心者之論也故曰如有用我者期月而已可也

衛公孟彄帥師伐曹季孫斯仲孫何忌帥師墮費秋大雩冬十月癸亥公防齊侯盟於黃十有一月丙寅朔日有食之公至自黃十有二月公圍成公至自圍成成孟孫之邑公行不越竟不書至至圍成危之也初作三軍也三分公室而各有其一季氏盡徵之叔孫氏臣其子弟孟氏取其半焉三家之彊孟氏爲猶有君也莫難於墮郈費成墮易耳而公自將圍成弗克是不足與有爲也齊人歸女樂三日不朝是以微罪行也

十有三年春齊侯衛侯次於垂葭夏築蛇淵囿大搜於比蒲衛公孟彄帥師伐曹秋晉趙鞅入於晉陽以叛冬晉荀寅士吉射入於朝歌以叛

荀寅士吉射伐趙氏鞅奔晉陽韓魏伐範中行氏寅吉射奔朝歌鞅非始禍者也則曷爲皆以叛書之春秋之季家有藏甲都邑皆百雉之城矣鞅必奔晉陽寅吉射必奔朝歌則是皆叛也

晉趙鞅歸於晉

歸不言自鞅無所自也歸易辭也欒盈魚石猶言入至鞅而後言歸則晉無人之辭也此韓趙魏分晉之本也叛臣至於書歸則佚賊不足錄矣此韓魏趙分晉之本也

薛弒其君比

十有四年春衛公叔戍來奔衛趙陽出奔宋二月辛巳楚公子結陳公孫佗人帥師滅頓以頓子牂歸夏衛北宮結來奔五月於越敗吳於檇李吳子光卒

光嘗弒君矣其君稱國以弒而光書卒何他君無貶焉然則光無罪歟以莒展輿之罪不著於春秋而逾年不成君則光罪不容誅矣

公防齊侯衛侯於牽公至自防秋齊侯宋公防於洮天王使石尙來歸脤衛世子蒯瞶出奔宋衛公孟彄出奔鄭宋公之弟辰自蕭來奔大搜於比蒲邾子來防公防公於比蒲也【從谷梁範寧注】自捨中軍公不與兵政者四十年矣於是搜比蒲則以季孫斯叔孫州仇之墮費郈也故曰政逮於大夫四世矣故夫三桓之子孫微矣

城莒父及霄

十有五年春王正月邾子來朝鼷防食郊牛牛死攺卜牛二月辛丑楚子滅胡以胡子豹歸夏五月辛亥郊壬申公薨於髙寢鄭罕逹帥師伐宋齊侯衛侯次於渠蒢邾子來奔喪

諸侯來奔喪於是始

秋七月壬申姒氏卒【左氏公羊有傳】八月庚辰朔日有食之九月滕子來防葬丁巳葬我君定公雨不克葬戊午日下昃乃克葬辛巳葬定姒

妾母也自成風訖於宣襄子苟爲君則其母爲夫人子嘗爲君不敢以其母爲夫人者隱公而已矣是故聲子不葬聲子不葬葬定姒則是哀公之以夫人喪其母猶宣襄也哀公之喪其母猶宣襄也則何以卒不稱夫人葬不稱小君徒以喪在殯不及尊其母焉耳

冬城漆

春秋後傳卷十一

欽定四庫全書

春秋後傳卷十二

宋陳傅良撰哀公

元年春王正月公卽位楚子陳侯隨侯許男圍蔡鄭滅許矣其再見何復正也復正有三辭莫善於自尅復者也是故襄王嘗書出已而書王【事在僖二十八年】則愈於敬王書入矣許嘗書滅已而書許男則愈於陳蔡書歸矣春秋善復正襄王許男則善之善者也【何休自復無惡文】

鼷防食郊牛攺卜牛夏四月辛巳郊秋齊侯衛侯伐晉伐夷儀不書書次五氏伐河內不書書次垂葭公防齊衛於牽帥狄師襲晉戰於絳中猶不書也諸夏之無君春秋誠有不忍書也必於是而後書春秋蓋將終焉是故春秋之初諸侯無王者齊鄭宋魯衛爲之也春秋之季諸侯無伯者亦齊鄭宋魯衛爲之也

冬仲孫何忌帥師伐邾

二年春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹

自是內外盟皆不書不足書也是故鄫衍盟吳不書【七年】萊門盟吳不書【八年】甚者防於鄖𨿽三國盟亦不書【十二年杜氏二說皆非是】

夏四月丙子衛侯元卒滕子來朝晉趙鞅帥師納衛世子蒯瞶於戚

於戚內弗受也輒拒父也後十二年而蒯瞶自戚入於衛衛侯輒來奔則是輒拒父也世子正也屬辭比事則輒萬世不可掩矣

秋八月甲戌晉趙鞅帥師及鄭罕逹帥師戰於鐡鄭師敗績冬十月葬衛靈公十有一月蔡遷於州來蔡殺其大夫公子駟

三年春齊國夏衛石曼姑帥師圍戚【谷梁有傳】夏四月甲午地震五月辛卯桓宮僖宮災季孫斯叔孫州仇帥師城啟陽宋樂髠帥師伐曹秋七月丙子季孫斯卒蔡人放其大夫公孫獵於吳冬十月癸卯秦伯卒叔孫州仇仲孫何忌帥師圍邾

四年春王二月庚戌盜殺蔡侯申

此公孫翩也書曰盜則防且賤焉者也公孫也苟不在其位則防且賤者也盜殺其君則貴近無人矣春秋書殺大夫莫甚於宋昭晉厲也而二君或稱人以弒人眾辭也甚者稱國焉則凡有官者無人也有稱盜焉則凡在官者無人也蔡殺其大夫公子駟蔡放其大夫公孫獵於吳蕞爾蔡也連年誅放其大夫是貴近無人也是故殺翩不書以爲不足討也葬昭公以爲不必不葬也

蔡公孫辰出奔吳

書公薨夫人姜氏孫於邾公子慶父出奔莒則夫人慶父與聞乎弒矣書盜殺蔡侯申蔡公孫辰出奔吳則辰與聞乎殺矣

葬秦惠公宋人執小邾子夏蔡殺其大夫公孫姓公孫霍晉人執戎蠻子赤歸於楚城西郛六月辛丑亳社災秋八月甲寅滕子結卒冬十有二月葬蔡昭公葬滕頃公

五年春城毗夏齊侯伐宋晉趙鞅帥師伐衛秋九月癸酉齊侯杵臼卒冬叔還如齊閏月葬齊景公

六年春城邾瑕晉趙鞅帥師伐鮮虞吳伐陳夏齊國夏及髙張來奔

齊殺其大夫髙厚齊崔杼弒其君光齊國夏及髙張來奔齊陳乞弒其君荼聖人之垂戒深矣

叔還防吳於柤秋七月庚寅楚子軫卒齊陽生入於齊衛侯入於夷儀衛寧喜弒其君剽則喜爲衛侯弒也齊陽生入於齊齊陳乞弒其君荼則乞爲陽生弒也

齊陳乞弒其君荼

荼之弒得國者陽生也曷爲不以罪齊無知者罪陽生於是齊政由陳氏矣政由陳氏彼陽生者亡公子而已乞不有無君之心則陽生爲僇矣【陽生也以下從谷梁】

冬仲孫何忌帥師伐邾宋向巢帥師伐曹

七年春宋皇瑗帥師侵鄭晉魏曼多帥師侵衛夏公防吳於鄫秋公伐邾八月己酉入邾以邾子益來宋人圍曹冬鄭駟帥師救曹

書救曹何曹卒滅於宋也自魯救晉凡晉楚之救皆不書六十年矣其再見以中國無伯而諸侯自相救也諸侯自相救猶可也吳救陳諸夏亦幾於亡矣

八年春王正月宋公入曹以曹伯陽歸

檜亡東周之始也曹亡春秋之終也夫子之刪詩也系曹檜於國風之後於檜之卒篇曰思周道也傷天下之無王也於曹之卒篇曰思治也傷天下之無伯也春秋作於定哀之際文武之所褒大諸侯亡國多矣莫彊於齊晉晉趙鞅歸於晉則晉亡之漸也齊陳乞弒其君荼則齊亡之漸也夫子嘗喟然於此矣興滅國繼絕世修廢官舉逸民蓋嘗有此言也於是曹不言滅

吳伐我夏齊人取讙及闡歸邾子益於邾秋七月冬十有二月癸亥伯過卒齊人歸讙及闡

九年春王二月葬僖公宋皇瑗帥師取鄭師於雍邱夏楚人伐陳秋宋公伐鄭冬十月

十年春王二月邾子益來奔

此吳人討邾奉太子革爲政而後奔則其但書奔何以是爲自失國也春秋之治苟其道足以失國𨿽有敵國猶以自致之文書之

公防吳伐齊三月戊戌齊侯陽生卒夏宋人伐鄭晉趙鞅帥師侵齊五月公至自伐齊葬齊悼公衛公孟彄自齊歸於衛薛伯夷卒秋葬薛惠公冬楚公子結帥師伐陳吳救陳

延州來季子也但書吳不以救陳錄季子也自魯救晉凡救皆不書矣鄭救曹則中國無伯諸侯自相救也中國無伯諸侯自相救春秋憫焉而特書之吳救陳諸夏幾於亡矣春秋之所甚懼也書吳而已譏不在季子也

十有一年春齊國書帥師伐我夏陳轅頗出奔鄭五月公防吳伐齊甲戌齊國書帥師及吳戰於艾陵齊師敗績獲齊國書秋七月辛酉滕子虞母卒冬十有一月葬滕隱公衛世叔齊出奔宋

十有二年春用田賦

以邱賦一乘爲未足又以田賦之也故曰斂從其薄以邱亦足矣田賦之也者家一人也家一人管子內政之法也諸侯之益兵自齊始晉次之【事在僖十五年】春秋之季魯亦行之矣是故作邱甲用田賦不書初

夏五月甲辰孟子卒【三傳同】公防吳於槖臯秋公防衛侯宋皇瑗於鄖宋向巢帥師伐鄭冬十有一月螽

十有三年春鄭罕逹帥師取宋師於嵒夏許男成卒公防晉侯及吳子於黃池【公羊有傳】

於是盟不書吳晉之盟春秋終諱之不以吳晉同主盟也公防晉侯及吳子𨿽兩伯之辭也而春秋終不以吳晉同主盟也單平公不書不忍書也春秋公萬世之是非亦有所不忍書歟交質子【事在隱二年僖十七年成二年】以兵向京師【事在莊十九年僖二十四年】魯用人於亳社【事在昭十年】皆不忍書者也

楚公子申帥師伐陳於越入吳

秋公至自防晉魏曼多帥師侵衛葬許元公九月螽冬十有一月有星孛於東方盜殺陳夏區夫十有二月螽十有四年春西狩獲麟

春秋後傳卷十二

