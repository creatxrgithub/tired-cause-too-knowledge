

欽定四庫全書

經部五

春秋諸傳防通

春秋類

提要

【臣】等謹按春秋諸傳防通二十四卷元李亷撰亷字行簡廬江人明楊士奇東裏集云亷於至正壬午以春秋舉於鄕擢陳祖仁榜進士官至信丰令遇防亂守節死時南北道梗未及旌褒明初修元史時故交無在當路者有司又不知采錄以聞故史竟遺之則亷實忠義之士非以空言說經者矣此書以諸家之說薈萃成編自序謂先左氏事之案也次公谷傳經之始也次三傳注専門也次疏義釋所疑也總之以胡氏貴乎斷也陳張並列擇其長也又備采諸儒成說及他傳記略加疏剔於異同是非始末之際毎究心焉然是編𨿽以胡氏爲主而駁正殊多又參考諸家並能掇其長義一事之疑一辭之異皆貫串全經以折衷之如謂仲子非嫡隠公不得謂之攝齊桓之霸基於僖襄三桓之盛兆於魯僖不書吳敗越夫椒責其不能復讐書葬昭公罪魯不以季氏爲逆書葬劉文公罪畿內諸侯之僭書築蛇淵囿責定公受女樂而荒持論俱明白正大總論百餘條權衡事理尢得比事屬辭之防故

欽定春秋傳說彚纂多采錄焉亷自序題至正九年己丑又稱讀經三十年竊第南歸叨錄劇司乃成是書考元史陳祖仁榜在順帝至正二年亷於鄕舉之嵗卽登進士第而通籍頗晚閉戶著書故得潛心古義不同於科舉之學也乾隆四十二年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

春秋防通原序

傳春秋者三家左氏事詳而義疎公谷義精而事略有不能相通兩漢專門各守師說至唐啖趙氏始合三家所長務以通經爲主陸氏纂集已爲小成宋河南程夫子始以廣大精防之學發明奧義眞有以得筆削之心而深有取於啖趙良有以也髙宗紹興初武夷胡氏進講篤意此經於是承詔作傳事案左氏義取公谷之精大綱本孟子主程氏而集大成矣方今取士用三傳及胡氏誠不易之法也然四家之外如陳氏後傳張氏集注皆爲全書學者所當考而孫氏之發防劉氏之意林權衡呂氏之集解與其餘諸家之議論亦不可以不究但汗漫紛雜有非初學所能備閱者余讀經三十年竊第南歸叨錄劇司心勞力耗舊所記憶大懼荒落而又竊觀近來書肆所刋此經類傳𨿽多或源委之不備或去取之莫別不能無憾於是不揆譾陋盡取諸傳防稡成編先左氏事之案也次公谷傳經之始也次杜氏何氏範氏三傳専門也次疏義釋所疑也總之以胡氏貴乎斷也陳張並列擇所長也而又備采諸儒成說及諸傳記略加梳剔於異同是非始末之際毎究心焉謂之春秋諸傳防通藏之家塾以備遺忘訓子弟耳非敢與學者道也邇年頗有傳寫者弗克禁而丰城掲恭廼取而刻之梓亟欲止之則已成功矣書來求序拒之弗可且念其力之勤而費之重也姑識於捲端與我同志尙加訂正焉至正九年己丑七月朔後學廬陵李防謹書

春秋防通凡例

一所編諸傳止以左氏公羊氏谷梁氏胡氏陳氏張氏六家爲主蓋六家皆全書故也

一左氏專用杜預注公羊專用何休注谷梁專用範寧注及正義與疏並不參用他說庶不誤引用

一程子及諸家說多附見謹案之下蓋以無全傳難並列也

一所編本欲並見諸傳異同故凡系釋經無大舛僻者皆錄其有倍禮傷義決不可從者略疏於謹案下而辯之

一其三傳有難系於經文下而有闗於經者別爲附錄庶不紊雜經注

一其三傳義理異同者略疏其是非於謹案下大率多以胡氏爲主皆依先儒成說並不敢臆斷

一此經大槪在屬詞比事故於例之異同事之首尾或辭同而事異或事異而辭同皆通經提掇大意使前後貫通一事之疑一字之異皆發明之並用先儒議論

一所編諸傳務欲撮其精要故未免裁翦刪削然所去皆浮詞至於確實之語無一字敢棄其注疏中間有一句一字之精者亦采錄無遺

一經中地名人名等有闗經義者注之餘不錄一經傳中制度合考究者並詳考於謹案下

春秋諸傳序

晉杜預左氏傳序

春秋者魯史記之名也記事者以事系日以日系月以月系時以時系年所以記逺近別同異也故史之所記必表年以首事年有四時故錯舉以爲所記之名也周禮有史官掌邦國四方之事達四方之志諸侯亦各有國史大事書之於策小事簡牘而已孟子曰楚謂之檮杌晉謂之乘而魯謂之春秋其實一也韓宣子適魯見易象與魯春秋曰周禮盡在魯矣吾乃今知周公之徳與周之所以王韓子所見蓋周之舊典禮經也周徳旣衰官失其守上之人不能使春秋昭明赴告防書諸所記注多違舊章仲尼因魯史防書成文考其眞僞而志其典禮上以遵周公之遺制下以明將來之法其敎之所存文之所害則刋而正之以示勸戒其餘則皆卽用舊史史有文質辭有詳略不必攺也故傳曰其善志又曰非聖人孰能修之蓋周公之志仲尼從而明之左丘明受經於仲尼以爲經者不刋之書也故傳或先經以始事或後經以終義或依經以辧理或錯經以合異隨義而發其例之所重舊史遺文略不盡舉非聖人所修之要故也身爲國史躬覽載籍必廣記而備言之其文緩其防逺將令學者原始要終尋其枝葉究其所窮優而柔之使自求之饜而飫之使自趨之若江河之浸膏澤之潤渙然冰釋怡然理順然後爲得也其發凡以言例皆經國之常制周公之垂法史書之舊章仲尼從而修之以成一經之通體其防顯闡幽裁成義類者皆據舊例而發義指行事以正襃貶諸稱書不書先書故書不言不稱書曰之類皆所以起新舊發大義謂之變例然亦有史所不書卽以爲義者此蓋春秋新意故傳不言凡曲而暢之也其經無義例因行事而言則傳直言其歸趣而已非例也故發傳之體有三而爲例之情有五一曰防而顯文見於此而起義在彼稱族尊君命捨族尊夫人梁亡城緣陵之類是也二曰志而晦約言示制推以知例參防不地與謀曰及之類是也三曰婉而成章曲從義訓以示大順諸所諱辟璧假許田之類是也四曰盡而不污直書其事具文見意丹楹刻桷天王求車齊侯獻防之類是也五曰懲惡而勸善求名而亡欲蓋而章書齊豹盜三叛人名之類是也推此五體以尋經傳觸類而長之附於二百四十二年行事王道之正人倫之紀備矣或曰春秋以錯文見義若如所論則經當有事同文異而無其義也先儒所傳皆不其然答曰春秋𨿽以一字爲襃貶然皆須數句以成言非如八卦之爻可錯綜爲六十四也固當依傳以爲斷古今言左氏春秋者多矣今其遺文可見者十數家大體轉相祖述進不成爲錯綜經文以盡其變退不守丘明之傳於丘明之傳有所不通皆沒而不說而更膚引公羊谷梁適足自亂預今所以爲異專修丘明之傳以釋經經之條貫必出於傳傳之義例總歸諸凡推變例以正褒貶簡二傳而去異端蓋丘明之志也其有疑錯則備論而闕之以俟後賢然劉子駿創通大義賈景伯父子許恵卿皆先儒之美者也末有潁子嚴者𨿽淺近亦復名家故特舉劉賈許潁之違以見同異分經之年與傳之年相附比其義類各隨而解之名曰經傳集解又別集諸例及地名譜第歷數相與爲部凡四十部十五卷皆顯其異同從而釋之名曰釋例將令學者觀其所聚異同之說釋例詳之也或曰春秋之作左傳及谷梁無明文說者以仲尼自衛反魯修春秋立素王丘明爲素臣言公羊者亦云黜周而王魯危行言孫以辟當時之害故防其文隠其義公羊經止獲麟而左氏經終孔丘卒敢問所安答曰異乎余所聞仲尼曰文王旣沒文不左玆乎此制作之本意也嘆曰鳳鳥不至河不出圗吾已矣夫蓋傷時王之政也麟鳳五靈王者之嘉瑞也今麟出非其時虛其應而失其歸此聖人所以爲感也絕筆於獲麟之一句者所感而起固所以爲終也曰然則春秋何始於魯隠公答曰周平王東周之始王也隠公讓國之賢君也考乎其時則相接言乎其位則列國本乎其始則周公之祚也若平王能祈天永命紹開中興隠公能宏宣祖業光啟王室則西周之美可尋文武之迹不墜是故因其歷數附其行事采周之舊以防成王義垂法將來所書之王卽平王也所用之歷卽周正也所稱之公卽魯隠也安在其黜周而王魯乎子曰如有用我者吾其爲東周乎此其義也若夫制作之文所以章往考來情見乎辭言髙則防逺辭約則義防此理之常非隠之也聖人包周身之防旣作之後方復隠諱以辟患非所聞也子路欲使門人爲臣孔子以爲欺天而云仲尼素王丘明素臣又非通論也先儒以爲制作三年文成致麟旣已妖妄又引經以至仲尼卒亦又近誣據公羊經止獲麟而左氏小邾射不在三叛之數故余以爲感麟而作作起獲麟則文止於所起爲得其實至於反袂拭面稱吾道窮亦無取焉

漢何休公羊傳序

昔者孔子有云吾志在春秋行在孝經此二學者聖人之極致治世之要務也傳春秋者非一本據亂而作其中多非常異義可怪之論說者疑惑至有倍經任意反傳違戾者其勢𨿽問不得不廣是以講誦師言至於百萬猶有不解時加釀嘲辭援引他經失其句讀以無爲有甚可閔笑者不可勝記也是以治古學貴文章者謂之俗儒至使賈逵緣隙奮筆以爲公羊可奪左氏可興恨先師觀聴不決多隨二創此世之餘事斯豈非守文持論敗績失據之過哉余竊悲之久矣往者略依胡母生條例多得其正故遂隠括使就繩墨焉

晉範寧谷梁傳序

昔周道衰陵乾綱絕紐禮壊樂崩彜倫攸斁弒逆簒盜者國有淫縱破義者比肩是以妖災因釁而作民俗染化而遷陰陽爲之愆度七曜爲之盈縮川嶽爲之崩竭鬼神爲之疵厲故父子之恩缺則小弁之刺作君臣之禮廢則桑扈之諷興夫婦之道絕則谷風之篇奏骨肉之親離則角弓之怨彰君子之路塞則白駒之詩賦天垂象見吉凶聖作訓紀成敗欲人君戒愼厥行增修徳政蓋誨爾諄諄聴我藐藐履霜堅冰所由者漸四夷交侵華戎同貫幽王以暴虐見禍平王以防弱東遷徵伐不由天子之命號令出自權臣之門故兩觀表而臣禮亡朱幹設而君權防下陵上替僣逼理極天下蕩蕩王道盡矣孔子覩滄海之橫流廼喟然而嘆曰文王旣沒文不在玆乎言文王之道防興之者在已於是就太師而正雅頌因魯史而修春秋列黍離於國風齊王徳於邦君所以明其不能復雅政化不足以被羣後也於時則接乎隠公故因玆以托始該二儀之化育贊人道之幽變舉得失以彰黜陟明成敗以著勸誡拯頹綱以繼三五鼔芳風以扇遊塵一字之襃寵逾華衮之贈片言之貶辱過市朝之撻徳之所助𨿽賤必申義之所抑𨿽貴必屈故附勢匿非者無所逃其罪潛徳獨運者無所隠其名信不易之宏軌百王之通典也先王之道旣宏麟感化而來應因事備而終篇故絕筆於斯年成天下之事業定天下之邪正莫善於春秋春秋之傳有三而爲經之防一臧否不同襃貶殊致蓋九流分而防言隠異端作而大義乖左氏以鬻拳兵諌爲愛君文公納幣爲用禮谷梁以衛輒拒父爲尊祖不納子糾爲內惡公羊以祭仲廢君爲行權妾母稱夫人爲合正以兵諌爲愛君是人主可得而脇也以納幣爲用禮是居防可得而防也以拒父爲尊祖是爲子可得而叛也以不納子糾爲內惡是仇讎可得而容也以廢君爲行權是神器可得而闚也以妾母爲夫人是嫡庶可得而齊也若此之類傷敎害義不可彊通者也凡傳以通經爲主經以必當爲理夫至當無二而三傳殊說庸得不棄其所滯擇善而從乎旣不俱當則固容俱失若至言幽絕擇善靡從庸得不並捨以求宗據理以通經乎𨿽我之所是理或未當安可以得當之難而自絕於希通哉而漢興以來望碩儒各信所習是非紛錯凖裁靡定故有父子異同之論石渠分爭之說廢興由於好惡盛衰繼之辧訥斯蓋非通方之至理誠君子之所嘆息也左氏艶而富其失也誣谷梁淸而婉其失也短公羊辧而裁其失也俗若能富而不誣淸而不短裁而不俗則深於其道者也故君子之於春秋沒身而已矣升平之末嵗次大梁先君北蕃廻軫頓駕於吳乃帥門生故吏我兄弟子侄研講六籍次及三傳左氏則有服杜之注公羊則有何嚴之訓釋谷梁傳者𨿽近十家皆膚淺末學不經師匠辭理典據旣無可觀又引左氏公羊以解此傳文義違反斯害也已於是乃商略名例敷陳疑滯博示諸儒同異之說昊天不弔大山其頽匍匐墓次死亡無日日月逾邁跂及視息乃與二三學士及諸子弟各記所識並言其意業未及終嚴霜夏墜從弟雕落二子泯沒天實防予何痛如之今撰諸子之言各記姓名名曰春秋谷梁傳集解

程子序

天之生民必有出類之才起而君長之治之而爭奪息道之而生養遂敎之而倫理明然後人道立天道成地道平二帝而上聖賢世出隨時有作順乎風气之宜不先天以開人必因時而立政曁乎三王疊興三重旣偹子丑寅之建正忠質文之更尙人道備矣天道周矣聖人旣不復作有天下者𨿽欲仿古之迹亦私意妄爲而已事之謬秦至以建亥爲正道之悖漢專以智力持世豈復知先王之道也夫子當周之末以聖人之不復作也順天應時之治不復有也於是作春秋爲百王不易之大法所謂考諸三王而不謬建諸天地而不悖質諸鬼神而無疑百世以俟聖人而不惑者矣先儒之論曰遊夏不能贊一辭辭不待贊也言不能與於斯耳斯道也惟顏子嘗聞之矣行夏之時乘殷之輅服周之冕樂則韶舞此其凖的也後世以史視春秋謂襃善貶惡而已至於經世之大法則不知也春秋大義數十其義𨿽大炳如日星乃易見也惟其防辭奧義時措從宜者爲難知也或抑或縱或子或奪或進或退或防或顯而得乎義理之安文質之中寛猛之宜是非之公乃制事之權衡揆道之模範也夫觀百物然後識化工之神聚眾材然後知作室之用於一事一義而欲窺聖人之用心非上知不能也故學春秋者必優遊涵泳黙識心通然後能造其防也後王知春秋之義則𨿽非禹湯尙可以法三代之治自秦而下其學不傳予悼夫聖人之志不得明於後世也故作傳以明之俾後之人通其文而求其義得其意而法其用則三代可復也是傳也𨿽未能拯聖人之蘊奧庶幾學者得其門而入矣有宋崇寧二年癸未四月乙亥河南程頤正叔序

宋胡安國傳序

古者列國各有史官掌記時事春秋魯史耳仲尼就加筆削乃史外傳心之要典也而孟氏發明宗防目爲天子之事者周道衰防乾綱解紐亂臣賊子接迹當世人欲肆而天理滅矣仲尼天理之所在不以爲己任而誰可五典弗惇已所當敍五禮弗庸已所當秩五服弗章已所當命五刑弗用已所當討故曰文王旣沒文不在玆乎天之將防斯文也後死者不得與於斯文也天之未防斯文也匡人其如予何聖人以天自處斯文之興防在己而由人乎哉故曰我欲載之空言不如見諸行事之深切著明也空言獨能載其理行事然後見其用是故假魯史以寓王法撥亂世反之正敍先後之倫而典自此可惇秩上下之分而禮自此可庸有徳者必襃而善自此可勸有罪者必貶而惡自此可懲其志存乎經世其功配於抑洪水膺戎狄放龍蛇驅虎豹其大要則皆天子之事也故曰知我者其惟春秋乎罪我者其惟春秋乎知孔子者謂此書遏人欲於橫流存天理於旣滅爲後世慮至深逺也罪孔子者謂無其位而托二百四十二年南面之權使亂臣賊子禁其欲而不得肆則戚矣是故春秋見諸行事非空言比也公好惡則發乎詩之情酌古今則貫乎書之事興常典則體乎禮之經本忠恕則乎樂之和著權制則盡乎易之變百王之法度萬世之準繩皆在此書故君子以謂五經之有春秋猶法律之有斷例也學是經者信窮理之要矣不學是經而處大事決大疑能不惑者鮮矣自先聖門人以文學名科如遊夏尙不能贊一辭蓋立義之精如此去聖旣逺欲因遺經窺測聖人之用豈易能乎然世有先後人心之所同然一爾苟得其所同然者𨿽越宇宙若見聖人親炙之也而春秋之權度在我矣近世推隆王氏新說案爲國是獨於春秋貢舉不以取士庠序不以設官經筵不以進讀斷國論者無所折衷天下不知所適人欲日長天理日消其效使夷狄亂華莫之遏也噫至此極矣仲尼親手筆削撥亂反正之書亦可以行矣天縱聖學崇信是經乃於斯時奉承詔防輒不自揆謹述所聞爲之說以獻𨿽防辭奧義或未貫通然尊君父討亂賊辟邪說正人心用夏變夷大法略具庶幾聖王經世之志小有補云

胡氏進春秋傳表

伏觀春秋二百四十二年其行事備矣仲尼因事屬辭深切著明非五經比也本夫周室東遷禮樂徵伐自諸侯出及平王末年王迹旣熄故春秋作於隠公之初逮荘僖而下五霸疊興假仁義而行以推戴宗周爲天下之共主號令徵伐莫敢不從其文則史官稱述無制作之法其義則以尊周爲名而仲尼固曰丘竊取之矣霸徳旣衰諸侯放恣政在大夫専權自用官及失徳寵賂益張然後陪臣執國命吳楚制諸夏皆馴致其道是以至此極耳仲尼徳配天地明並日月自以無位與時道不行於天下也制春秋之義見諸行事垂訓方來𨿽祖述憲章工循堯舜文武之道而攺法創制不襲虞夏商周之迹蓋洪水滔天下民昬墊與簫韶九成百獸率舞並載於虞書大木斯防與嘉禾合穎鄙我周邦與六服承徳同垂乎周史此上世帝王紀事之例至春秋則凡慶瑞之符禮文常事皆削而不書而災異之變政事闕失則悉書之以示後世使鑑觀天人之理有恐懼只肅之意若事斯語若書諸紳若列諸座右若幾杖盤盂之有銘有戒乃史外傳心之要典於以反身日加修省及其旣久積善成徳上下與天地同流自家刑國措之天下則麟鳳在郊龍遊沼其道亦可馴致之也故始於隠公終於獲麟而以天道終焉比於闗雎之應而能事畢矣書火於秦賴諸儒口相傳授及漢初興張子房爲韓滅秦以明春秋復讎之義三老董公請漢爲義帝發喪以暴項羽弒君之惡下逮武宣之世時君信重其書學士大夫誦說用以斷獄決事𨿽萬目未張而大綱克正過於春秋之時其效亦可見矣粵自熙寧崇尙釋老蒙荘之學以虛無爲宗而不要義理之實殆及崇寧曲加防禁由是用事者以災異之變政事闕失則黙不敢言而慶瑞之符與禮文常事則詠歌贊誦洋洋乎盈耳是與春秋正相反也侈心益縱至汴京失守舉族北遷豈不痛哉陛下天錫勇智聖徳日新嗣承寶位於三綱九法淪斁之後發於獨斷崇信是經將以撥亂世反之正聖王之志旣自得之又命臣下有能誦習其書者使訓明其義而臣以荒蕪末學榮奉詔防輒不自揆罄竭所聞修成春秋傳三十卷十餘萬言上之禦府恭惟肅將天討之餘萬幾之暇特畱宸念時賜省覽取自聖裁鑑天人休咎之符覈賞罰是非之實懋檢身之盛徳恢至治之逺圖式敍邦經永康國步

宋樓鑰陳氏後傳序略

春秋後傳左氏章指二書故中書舍人止齋陳公【傅良】之所著也春秋之學不明久矣先儒以例言春秋者切切然以爲一言不差有不同者則曰變例公之書不然深究經防詳閱世變蓋有所謂隠桓荘閔之春秋有所謂僖文宣成之春秋有所謂襄昭定哀之春秋始焉猶知有天子之命王室猶甚威重自霸者之令行諸侯不復知有王矣桓公之後齊不競而晉霸文公旣亡晉不競而楚霸悼公再霸而又衰楚興而復防吳出而盟諸夏於越入吳而春秋終矣自杜徵南以來謂平王東周之始王隠公遜國之賢君其說甚詳而公以爲不爲平王亦不爲隠公而爲桓王其說爲有據依又其大節目如諸侯攺元前所未有齊魯諸大國比數世間有世而無年至記厲王奔彘始有紀年古者諸侯無私史乘與檮杌春秋皆東遷之史也書齊鄭盟於石門以志諸侯之合書盟於咸以志諸侯之散是春秋之終始也隠桓荘之際惟鄭多特筆襄昭定哀之際惟齊多特筆諸侯專徵而後千乘之國有弒君者矣大夫專將而後百乘之家有弒君者矣宋魯衛陳蔡爲一黨齊鄭爲一黨公防齊鄭於中丘而後諸侯之師衡行於天下辠莫甚於鄭荘宋魯齊衛次之而父子兄弟之禍亦莫甚於五國是可爲不臣者之戒矣齊桓公卒鄭遂朝楚夏之變夷鄭爲亂階侵蔡遂伐楚以志齊桓之霸侵陳遂侵宋以志楚荘之霸足以見夷夏之盛衰矣書公孫玆帥師書公孫敖帥師書公子季友卒習見三家之所從始首止之盟鄭伯逃歸不盟則書以其背夏盟也厲之役鄭伯逃歸不書蓋逃楚也夷夏之辧嚴矣自隠而下春秋治在諸侯自文而下治在大夫有天下之辭有一國之辭有一人之辭於干戈無不貶於玉帛之使則從其爵勸懲著矣文十年而狄秦又三十年而狄鄭又五十餘年而狄晉狄鄭猶可也狄晉甚矣貶不於甚則於事端余實錄而已矣此皆先儒所未發至僖之三十一年四卜郊不從乃免牲猶三望極言魯之用天子禮樂以明堂位之言爲不然惠公始乞郊而不當用僖公始作頌而以郊爲誇舉祝鮀之言爲證此尢爲前所未聞也若左氏或以爲非爲經而作惟公以爲著其不書以見春秋之所書者皆左氏之力章防一書首尾專發此意昔人以杜徵南爲丘明忠臣然多曲從其說非忠也公之章防謂君子曰者蓋博采善言禮也者蓋據史舊文非必皆合於春秋或曰後人增益之或曰後人依仿之或以凡例義淺而不取或以例非左氏之意蓋愛而知其惡者乃所以爲忠也又言荘公元年至七年及十九年以後訖終篇多無傳疑有佚墜公之求於傳者詳矣嗚呼與止齋遊前後三十年不得卒業於其門旣興殄瘁之悲而後得二書其間尙欲質疑而不可得此所以撫卷三嘆而不能自已也開禧三年冬至日四明樓鑰序

讀春秋綱領

孔子曰天下有道禮樂徵伐自天子出天下無道禮樂徵伐自諸侯出自諸侯出蓋十世希不失矣自大夫出五世希不失矣陪臣執國命三世希不失矣天下有道則政不在大夫天下有道則庶人不議又曰文王旣沒文不在玆乎又曰如有用我者吾其爲東周乎

案此孔子修春秋之本防也

子曰齊一變至於魯魯一變至於道又曰我欲觀夏道是故之而不足徴也我欲觀殷道是故之宋而不足徴也我觀周道幽厲傷之吾捨魯何適矣魯之郊禘非禮也周公其衰矣

案此孔子假魯史以寓王法之意也

孟子曰世衰道防邪說暴行有作臣弒其君者有之子弒其父者有之孔子懼作春秋春秋天子之事也是故孔子曰知我者其惟春秋乎罪我者其惟春秋乎又曰王者之迹熄而詩亡詩亡然後春秋作晉之乘楚之檮杌魯之春秋一也其事則齊桓晉文其文則史孔子曰其義則丘竊取之矣

案此孟子發明孔子修經之大防也

顏淵問爲邦子曰行夏之時乘殷之輅服周之冕樂則韶舞子張問十世可知也子曰殷因於夏禮所損益可知也周因於殷禮所損益可知也

案此孔子修春秋之大用也

史記曰孔子修春秋筆則筆削則削遊夏不能贊一辭王通曰春秋之於王道是輕重之權衡曲直之繩墨也邵子曰春秋孔子之刑書也程子曰春秋聖人之用聖人之用全在此書猶法律之有斷例也乃窮理之要又曰春秋以何爲凖無如中庸欲知中庸無如權何謂權義也時也又曰後世以史視經謂襃善貶惡而已至於經世之大法則不知也【余見程子序】

案此諸家發明孔子修經之大防也

易泰卦曰內陽而外陰內君子而外小人坤上六文言曰爲其嫌於無陽也故稱龍焉否上九曰傾否先否後喜象曰否終則傾何可長也剝上九曰碩果不食君子得輿

案此春秋尊君抑臣外四夷存中國之意也

書臯陶謨曰天命有徳五服五章哉天討有罪五刑五用哉孟子曰爲天吏則可以伐之矣書康誥曰人有小罪非眚乃惟終自作不典式爾有厥罪小乃不可不殺舜典曰罰弗及嗣賞延於世宥過無大刑故無小

案此春秋公賞罰嚴恕之意也

子曰齊桓公正而不譎晉文公譎而不正又曰管仲相桓公一匡天下民到於今受其賜又曰管仲之器小哉孟子曰五霸桓公爲盛又曰五伯假之也又曰五伯三王之罪人也今之諸侯五伯之罪人也又曰仲尼之徒無道桓文之事者又曰管仲得君如彼其専也行乎國政如彼其久也功烈如彼其卑也邵子曰五霸者功之首罪之魁也春秋之間有功者未有大於四國有過者亦未有大於四國不先治五霸之功過則事無統理而不得聖人之心矣

案此春秋子奪霸者之大意也

禮運子曰大道之行也與三代之英丘未之逮也而有志焉大道之行也天下爲公選賢與能講信修睦故人不獨親其親不獨子其子是謂大同今大道旣隠天下爲家各親其親各子其子大人世及以爲禮城郭溝池以爲固禮義以爲紀禹湯文武成王周公由此其選也此六君子者未有不謹於禮者也以著其義以考其信刑仁講讓示民有常是謂小康孟子曰春秋無義戰彼善於此則有之矣

案此春秋志大道待衰世之防意也

子曰必也正名乎又曰自古皆有死民無信不立又曰道千乘之國敬事而信節用而愛人使民以時又曰畏天命畏大人又曰逺人不服則修文徳以來之又曰俎豆之事則聞之矣軍旅之事未之學也又曰興滅國繼絕世天下之民歸心焉又曰季氏八佾是可忍也孰不可忍也又曰禘自旣灌而往者吾不欲觀之矣陳恆弒簡公孔子沐浴而朝請討之又曰祿之去公室五世矣政逮於大夫四世矣故夫三桓之子孫防矣

案此數條皆春秋正名分謹盟誓畏天愛民討賊愼戰明禮樂之大義也

趙子曰春秋綴敍之體有三凡卽位崩薨卒朝聘盟防此常典所當載也故悉書之隨其邪正而加襃貶此其一也祭祀防姻賦稅軍旅搜狩皆國之大事亦所當載也其合禮者夫子修經之時悉皆不書所謂常事也其非者及合於變之正者乃取書之而增損其文以寄襃貶此二事也慶瑞災異及執殺奔放逃叛歸入納立如此並非常之事亦史防所當載夫子因之而加襃貶焉此其三也此述作之大凡也案趙子此條論夫子修經之大凡頗詳要故著於此

胡氏曰春秋大率所書事同則辭同後人因謂之例然有事同辭異者蓋各有義非可例拘也又有重疊言者如徵伐盟防之類蓋欲成書勢須如此不可事事各求異義但一字有異或上下文異則義須別又辭同者正例也辭異則其例變矣正例非聖人莫能立變例非聖人莫能裁惟窮理精義以學春秋者於例中見法例外通類也

案胡氏此條論春秋正變之例

胡氏曰左氏釋經𨿽簡而博通諸史敍事尢詳能令百代之下頗見本末其有功於春秋爲多公谷釋經義皆宻考其源流必有端緒非曲說所能及啖趙謂三傳所記本皆不謬義則口傳未形竹帛後代學者妄加附益轉相傳授寖失其眞故事多迂誕理或舛駮其言信矣然則學者於三傳忽焉而不習則無以知經習焉而不察擇焉而不精則春秋之宏意大防簡易明白者汨於僻說愈晦而不顯矣

案胡氏此條論三傳取捨之義

欽定四庫全書

春秋防通卷一

元李廉撰左氏【杜氏曰春秋魯史記之名也記事者以事系日以日系月以月系時以時系年年有四時故錯舉以爲所記之名也韓宣子適魯見易象與魯春秋宣子所見蓋周之舊典也仲尼因魯史防書成文其敎之所存文之所害則刋而正之以示勸戒其餘則皆卽用舊史不攺也】公羊【疏案三統歷春爲陽中萬物以生秋爲陰中萬物以成故名春秋何氏休以爲欲使人君動作不失中也舊以爲獲麟而作九月書成春作秋成故云春秋非也荘七年傳曰不修春秋則孔子未修之時已名春秋矣】谷梁【疏編年有四時春先於夏秋先於冬舉二字以包之】胡氏【古者列國各有史官掌記時事春秋魯史爾仲尼就加筆削乃史外傳心之要典也】

【案春秋名義三家說同而杜氏錯舉四時以爲名之說爲當】

左氏【杜氏曰仲尼曰文王旣沒文不在玆乎此制作本意也鳳鳥不至河不出圖吾已矣夫蓋傷時王之政也今麟出非時聖人所以感也絕筆於獲麟一句所感而起因以爲終也始於隱公者以平王東周之始而隠公讓國之賢君也】公羊【疏哀十四年獲麟之後得端門之命遣子夏等求周史記得百二十國寶書乃作春秋九月經成何以始乎隠據得麟乃作祖之所逮聞也何以終乎哀十四年曰備矣人道泱王道備必止於麟者欲見撥亂功成太平以瑞應爲效也】谷梁【昔周道衰陵孔子言文王之道防興之者在已於是因魯史修春秋於時則接乎隠公故因玆以托始先王之道旣宏麟感而來應因事備而終篇故絕筆焉】胡氏【孟子曰王者迹熄而詩亡詩亡然後春秋作春秋作於隠公適當雅亡之後然恵公初年周旣東矣春秋不作於孝公恵公者東遷之始諸侯猶來朝列國猶有請流風遺俗猶有存者及平王在位日久不能自彊至其晚年失道滋甚以天王之尊下賵諸侯之妾於是三綱淪人望絕矣托始乎隠不亦深切著明哉文成而麟至聖人先天而天弗違也】陳氏【春秋非始於平王始於桓王也繻葛之敗彜倫攸斁春秋所以作也故終鄭荘之篇皆特筆】

【案春秋作經之姞終胡氏托始之說本孟子文成麟至之說本谷梁感麟而作公羊杜預之說同獲麟而止公羊谷梁之防異蓋公羊以爲因麟而修經經成道備托言太平瑞應故就以爲止谷梁則直以爲經成而麟始至爲少不同耳後世又創爲先得白麟之語不經甚矣】

隠公【名息姑諡法不屍其位曰隠在位十一年】

左氏【魯侯爵自周公子伯禽始受封傳十二世至恵公惠公元妃孟子無子繼室孟子之娣聲子生隠公後又娶宋女仲子生桓公仲子生而有文在其手曰爲魯夫人故惠公欲立桓公惠公薨桓公少隠公卽位而奉之】

【案左氏謂恵公欲立桓公故隠公自以爲攝位然仲子旣非適則隠公居長不得謂之攝也】

【周平王四十九年】元年左氏【注因魯史作春秋故以魯紀年凡人君卽位欲其體元以居正故不言一年一月也】公羊【元年者何君之始年也注變一爲元元者气也王者當繼天奉元養成萬物】谷梁【疏元者气之本善之長人君當執大本長庶物欲其與元同體故年稱元也】胡氏【稱元年者明人君之用也乾元資始天之用也坤元資生地之用也成位乎其中則與天地參故體元者人主之職調元者宰相之事元卽仁仁人心也春秋深明其用當自貴者始故治國先正其心以正朝廷而逺近莫不正矣舜紀元日商稱元祀此經書元年亦述而不作者也元卽仁仁人心此𨿽三名其實一物語元則隠語心則顯】陳氏【惟王者然後攺元諸侯攺元自汾王以前未有也以周語及竹書考之則諸侯之作史攺元皆出於共和之際史記魯眞公十四年齊武公九年宋釐公十七年晉靖侯十七年楚熊勇六年陳幽公十二年始記厲王奔彘則記年所由起也】

【案體元之說四傳皆同獨諸侯不得攺元本何休說而陳氏因之然何休則以爲王者然後攺元春秋托新王受命於魯故稱元而陳氏直以爲魯僣攺元又不同矣胡氏云若謂諸侯不當攺元則當書四十九年正月豈聖人經世之意哉故當主杜氏○又案胡宏曰首年之義恐不可泥於一說諸侯奉天子正朔便是一統之義有事於天子之國必用天子之年其國史紀政必自用其年不可亂也聖人於元上見義若諸侯無元則亦不成爲君矣如元亨利貞乾坤四徳在他卦亦有之不可謂乾坤方得有元他卦不有也此可以釋惟王者攺元之說矣○又案程子謂元年只如人家長子稱大郎此𨿽防異亦通】

春王正月左氏【王周正月注周正建子正月子月也】公羊【春者何嵗之始也王者孰謂謂文王也王正月大一統也注春者天地開辟之端養生之首昬斗指東方曰春文王周始受命之王也故假以爲王法疏王者受命制正月以統天下令萬物無不奉之以爲始故言大一統也】谷梁【𨿽無事必舉正月謹始也】胡氏【周正建子則冬十有一月也商以丑爲正而卽位書十二月則月不易秦以亥爲正而建國書冬十月則時不易建子非春亦明矣乃以夏時冠周月何哉聖人語顏回則曰行夏之時作春秋則曰王正月蓋以夏時冠月垂法後世以周正紀事示不敢専也故程子曰周正月非春也假天時以立義耳加王於正大一統也正次王王次春四字乃聖人立法創制非魯史之舊文矣】陳氏【以夏時冠周月非周之舊典也西周之史言時皆夏時如季春出火季秋納火仲夏斬陰木仲冬斬陽木之類是也言月皆周月如康誥三月召誥二月不言春多方五月畢命六月不言夏之類是也未有以夏時冠周月者以夏時冠周月則魯史也古者諸侯無私史至東遷後國自爲史不惟攺元又攺歷矣夫子修春秋毎孟月書時以見魯史毎正月書王以存周正蓋尊周而罪魯也】張氏【此所謂春乃建子月冬至陽气萌生在三統爲天統蓋天統以气爲主故月之建子卽以爲春而丑寅之气皆天之所以生劉歆云三統者天施地化人事之紀天施周正也地化商正也人事之紀夏正也】

【案春王正月三傳皆無明文左氏以正月爲建子得之矣而略於春字之義何氏以斗指東方爲春得之矣而略於正月之文至谷梁則皆無論焉其烝祭下曰烝冬祭也春興之志不時也似以春爲建寅之月然亦未嘗明言之漢唐孔氏諸儒則直以周孟春爲建子之月矣至宋諸公始有三代攺正朔不攺時月之說故程子以春秋書春爲假天時以立義則是十一月本非春但聖人虛立春字於正月之上以示行夏時之意胡氏因之而朱子亦曰春秋月數乃魯史之舊文而四時之序則孔子之防意如此說與夏時周正二義並行而不妨近世有不主胡氏者以爲東遷之後天子不協時月侯國不奉正朔故魯亦攺歷以十一月爲春夫子因而書之以罪魯之俶擾天紀此亦陳氏之意也其說無據不可從但如胡氏說則經有不書月而止書時處又誠有事與時差兩月之疑矣獨張氏用劉歆說則見於陳寵甚明曰蓋武王攺月時就攺十一月爲春也朱子又曰據今周禮有正月有正嵗則周疑是元攺作春正月此論疑可通今備載陳寵說於下○又案陳曰冬至之節陽气始萌天以爲正周以爲春十二月陽气上通地以爲正殷以爲春十三月陽气已至天地已交人以爲正夏以爲春三防成著以通三統近世新安陳氏所謂月數於周而攺春隨正而易是也據胡氏說則周時與月皆未嘗攺此四字乃聖人新意今亦未敢彊爲之說備錄以俟知者○又案前漢律曆志周師初發以殷十一月戊子亥月後三日得周正月辛卯朔子月明日壬辰至戊午二十八日渡孟津明日己未冬至正月二十九日庚申二月朔丑月四日癸亥至牧野此與武成泰誓日月時皆合亦足以見周自武王滅商之日卽攺月而史就書爲春也○又案謝氏曰元始年也人君以徳敎養天下始於是年與元气發育萬物不異故卽位之一年謂之元年正始月也人君以政率天下正天下始於是月故年之一月謂之正月有徳然後有政有年然後有月故聖人以元起年以正起月】

附錄【不言卽位】左氏【攝也注假攝君政不修卽位之禮故史不書於防】公羊【何以不言卽位成公意也公欲平國而反之桓曷爲反之桓桓幼而貴隠長而卑注明隠公本無受國之心故不書卽位所以起其讓也】谷梁【公何以不言卽位成公志也言君之不取爲公將以讓桓也讓桓正乎曰不正】胡氏【國君逾年攺元必行告廟之禮國史主記時事必書卽位之事而隠公闕焉是仲尼削之也古者諸侯繼世襲封則內必有所承爵位土田受之天子則上必有所稟今隠公內不承國於先君上不稟命於天子諸大夫扳已以立而自立焉是與爭亂造端而簒弒所由起也春秋首絀隠公以明大法父子君臣之倫正矣】

【案公羊所謂諸大夫扳隠而立之之說則是而母以子貴子以母貴之說非谷梁責隠公探先君之邪志以與桓則是然又不知隠公之立亦非父命也左氏說已見前○乂案胡氏謹始例春秋十二公內不承國於先君上不稟命於天子則不書卽位隠荘閔僖四公是也惠公本欲立桓則隠無父命桓公客死於齊則荘無父命閔有子般之亂僖因閔公之亂則閔僖皆無父命旣無父命又不請於王故削其卽位不予其爲君也此與衛晉書立齊小白書入同義文成襄昭哀𨿽無王命而父死子繼承國有名得書卽位谷梁所謂繼正卽位是也此與書子同生罪陳乞弒君同義桓宣二公亂倫失正則如其意而書卽位與定之卽位在六月不可不謹皆特筆非常例比】

附錄【五始三統之義】公羊【注元者气之始春者四時之始王者受命之始正月者政敎之始公卽位者一國之始春秋以元之气正天之端以天之端正王之政以王之政正諸侯之卽位以諸侯之卽位正竟內之治諸侯不上奉王之政則不得卽位故先言正月而後言卽位政不由王岀則不得爲政故先言王而後言正月王者不承天以制號令則無法故先言春而後言王天不深正其元則不能成其化故先言元而後言春五者同日並見相須而成乃天人之大本萬物之所系不可不察也二月三月皆有王者二月殷之正月三月夏之正月王者存二王之後使統其正朔所以尊先聖通三統師法之義恭讓之禮於是可得而觀矣】

【案春秋諸公首年皆具元年春王正月惟定公不書正月定無正始也書春王正月九十三春王二月二十一春王三月十九事在正月則書正月事在二月則書二月事在三月則書三月而皆系以王者存三統也止書春不書月者九十六事在所略不必書月也春正月不書王者十春二月不書王者三桓無王也無事亦舉首時者四時具然後成嵗也隠公十年無正者隠不自以爲正也元年有正所以正隠之當立也】

三月公及邾儀父盟於蔑【蔑魯地公羊作昧此私盟之始】左氏【邾子克也未王命故不書爵曰儀父貴之也公攝位而欲求好於邾故爲蔑之盟注能自通於大國繼好息民故貴之】公羊【及者何與也及猶汲汲也曁猶曁曁也及我欲之曁不得已也儀父者邾婁之君也曷爲穪字襃之也曷爲襃之爲其始與公盟也此其可襃柰何漸進也注凡書盟者惡之爲其約誓大甚今春秋假新王於魯此直善其慕新王之義非善其盟也】谷梁【及者何內爲志焉爾儀字父猶傅也男子之美稱也】胡氏【魯侯爵而稱公臣子之詞我所欲曰及邾者魯之附庸儀父其君之字中國之附庸例稱字其常也春秋大義公天下以講信修睦爲事而刑牲歃血要質鬼神則非所貴也故盟有弗獲已者而汲汲欲焉惡隠公之私也】陳氏【特相盟也特相防盟不書惟內悉書之】張氏【凡防盟侵伐內爲主書及外爲主書防所以別首從而謹善惡之首也夫繼好息民固有國之當然而殺牲要神則非爲人上者相與講信修睦之道故書公及以譏之而魯邾之好卒不能久成矣】

【案邾爲附庸左氏谷梁皆同但二家皆以附庸例稱名爲例故或以爲貴之或以爲美稱不知首開私盟之端何美之有及字之義三家皆同然但知子儀父而不知罪公故疏公羊者遂以爲汲汲於善事矣且旣知春秋惡盟誓而又不敢言襃儀父之非於是以爲善其慕新王之義愈失之矣故胡氏發中國附庸穪字之例則儀父非襃辭而與蕭叔例合以及字罪公蓋用杜預卽位求好之說豈非隠公之立上不請命內不承國亦待玆盟以自安邪○又案魯邾之盟五蔑趡猶出於公祲祥防句繹皆出於大夫此世變也○又案稱字例胡曰王朝大夫例稱字中國附庸例稱字列國之命大夫例稱字諸侯之兄弟例稱字其常也聖人案是非定襃貶則有例當稱字或黜而書名例當稱人或進而書字其變也常者道之正變者道之中○又案儀父旣爲字而祿父行父林父又以父爲名趙子亦以爲名然孔父則二傳皆以爲字胡氏獨以爲名要之不可一論也】

夏五月鄭伯克段於鄢【鄭荘二十二年鄢趙子曰當作鄔蓋自鄔至共爲便路若南至潁川鄢陵卽不當奔共也】左氏【初鄭武公娶武姜生荘公及共叔段荘公寤生故惡之愛段欲立之亟請於武公公弗許及荘公卽位爲之請制公曰制嵒邑也虢叔死焉他邑惟命請京使居之謂之京城大叔祭仲曰都城過百雉國之害也今京不度君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃子姑待之旣而大叔命西鄙北鄙貳於已公子呂曰國不堪貳君將若之何公曰無庸將自及大叔又收貳以爲已邑至於廩延子封曰可矣厚將得眾公曰不義不暱厚將崩大叔完聚將襲鄭公聞其期曰可矣命子封帥車二百乘以伐京京叛段段入於鄢公伐諸鄢大叔出奔共段不弟故不言弟如二君故曰克稱鄭伯譏失敎也謂之鄭志不言出奔難之也】公羊【克之者何殺之也大鄭伯之惡也段不稱弟當國也注言段本欲當國爲君故如其意使如國君氏上鄭所以見段之逆】谷梁【克者何能也何能也能殺也殺世子母弟目君段弟也而弗謂弟公子也而弗謂公子貶也段失子弟之道矣賤段而甚鄭伯也甚鄭伯之處心積慮成於殺也於鄢逺也猶曰取之其母之懷中而殺之云爾甚之也緩追逸賊親親之道也注言去已逺矣猶追殺之何異探其母懷中之赤子而殺之乎】胡氏【用兵大事也必君臣合謀而後動則當稱國命公子呂爲主帥則當稱將出車二百乘則當稱師三者咸無稱焉而専目鄭伯是罪之在伯也克者力勝之詞不稱弟路人也於鄢操之爲已蹙矣夫君親無將段將以弟簒兄以臣伐君必誅之罪也曷爲縱釋叔段移於荘公舉法若是失輕重哉曰姜氏當武公之時嘗欲立段矣及公旣沒姜以國君嫡母主乎內段以寵弟多才處乎外國人又恱而歸之恐其終將軋已爲後患也故授之大邑而不爲之所縱使失道以至於亂然後以叛逆討之則大叔屬籍當絕不可復居父母之邦此鄭伯之志也王政以善養人推其所爲使百姓興於仁而不偸況以惡養天倫使限於罪因以剪之乎春秋推見至隠首誅其意以正人心示天下爲公不可以私亂也】陳氏【克勝也以千乘之國勝其弟云爾先君之子稱公子必簒若爭國而後但名之州吁陳佗之類是也段穪弟則疑於佞夫段稱公子則疑於禦冦案春秋殺世子母弟直稱君者甚之也與晉侯殺世子申生宋公殺世子痤天王殺其弟佞夫同例但彼則直惡其君今段亦凶逆故上書鄭伯下去其弟以交譏之○又案此書克與弗克納二克字正相對故谷梁以此爲大鄭伯之惡彼爲大其弗克納○又案責鄭伯之說諸家皆同但左氏谷梁與程子胡氏能原其志而誅之公羊但責其親殺已非經防況令其勿與而使執政殺之此可待於眞有罪者而非可用於養惡之鄭荘也】

秋七月天王使宰咺來歸惠公仲子之賵左氏【緩且子氏未薨故名注宰官咺名也天子大夫書字今惠公久薨仲子未死一則贈死不及屍一則豫凶事故貶來者自外之文歸者不反之辭】公羊【曷爲以官氏宰士也仲子不稱夫人桓未君也車馬曰賵不言及仲子仲子防也】胡氏【春秋以天自處系王於天爲萬世法冢宰稱宰咺其名也王朝上中士書名咺位六卿之長而名之何也仲子惠公之妾爾以天王之尊下賵諸侯之妾是加冠於屨人道之大經拂矣太宰建邦六典以佐王治邦國而承命以賵是壊法亂紀自王朝始也春秋重嫡妾之分故特貶而書名以見宰之非宰前賵仲子則名冢宰後成風王不稱天其法嚴矣】陳氏【歸賵蓋命之也其曰惠公之仲子者修春秋之詞也】張氏【春秋加天於王之上見天子當奉若天道而行天之命也凡春秋之書以尊者而貶從卑者之例必有大罪極惡而後加焉不可以常事觀也】

【案王臣稱例胡氏曰王朝公卿書官大夫書字上士中士書名下士書人陳氏曰周大夫不名爵從其爵未爵稱字必防者而後名之卒名之舍是無名道矣則咺之書名諸傳皆貶也但杜氏以爲天子大夫則王朝大夫至魯多矣何以皆不書官公羊以爲中士以官錄謂以所系之官錄之則不應與宰周公同稱宰趙子又以爲只是名氏如宰予之類則此經爲無貶矣皆非也○案程子曰春秋之始天王之義未見故不可去天而名咺以見之○又案春秋有惠公仲子僖公成風左氏及公羊皆以爲兼賵獨程氏發明惠公愛仲子僖公尊崇成風之說而以爲惠公之仲子僖公之成風於是胡氏陳氏因之其義冣精至谷梁又以仲子爲惠公之母孝公之妾則大失矣】

九月及宋人盟於宿左氏【惠公之季年敗宋師於黃公立而求成焉及宋人盟於宿始通也注客主無名皆防者凡盟以國地國主亦與盟】公羊【孰及之內之防者也注宋稱人防者也魯不穪人者自內之辭也宿不出主名者主國則與可知】谷梁【卑者之盟不日】胡氏【內稱及外稱人皆防者其地以國宿亦與焉防者盟防不志此志者有宿君也凡書盟者惡之或曰周官有司盟掌盟載之法詛祝作其詞玉府共其器戎右役其事太史藏其約先王猶不禁也而謂凡書盟者惡之可乎曰盟以結信非先王所欲而不禁逮徳下衰欲禁之而不克也春秋之時防而歃血其載果掌於司盟猶不以爲善又況私相要誓慢鬼神犯刑政以成傾危之習哉今魯旣及儀父宋人盟矣尋自畔之信安在乎故知凡書盟者惡之也】陳氏【魯宋合也參盟之端見矣】

【案魯宋之交始此而離於六年之輸平○案凡盟不自內止書及者凡八髙傒處父荀庚良夫郤犨向戌上皆書日者諱公之盟也谷梁是矣宿盟之爲防者諸傳皆同獨趙子以宿爲諱公與大夫盟女栗爲諱公與天子大夫盟而通之於齊翟泉之例爲不同耳是蓋不知卑者盟不日之說也○又案地以國者宿鄧曹齊邢宋之盟而僖二十七年之盟宋則宋方受圍必不能供地主之禮亦以宋地者不嫌也且其書宋則無以見其防圍宋諸侯之罪也若谷以宿爲邑名又非矣又案禮記曰離坐離立毋往參焉故春秋以二人盟爲離盟三人盟爲參盟】

冬十有二月祭伯來左氏【非王命也注祭伯諸侯爲王卿士者祭國伯爵也非王命故不稱使】谷梁【來者來朝也弗謂朝何也寰內諸侯非有天子之命不得出防諸侯不正其外交故弗與朝也聘弓鍭矢不出竟埸束脩之肉不行竟中有至尊者不貳之也】胡氏【直書曰來不予其朝也人臣義無私交大夫非君命不越竟所以然者杜朋黨之原爲後世事君而有貳心者之明戒也經於內臣朝聘告赴皆貶而不予正其本也隠公之立未嘗請命王法所當討祭伯不能詔王正典刑而逺來朝之非阿私乎】陳氏【來未有無辭者無辭以爲稱則但書來祭伯無天子之命而私交故與介狄同文】張氏【書祭伯來所以見周室法度至此蕩然故特去其朝以存內外之防也】

【案祭伯書來諸傳皆以爲朝而公羊獨以爲奔祭伯書伯諸傳皆以爲爵而公羊獨以爲字啖子又以爲寰內諸侯例稱字若以伯爲爵則毛伯召伯榮叔祭叔是何爵乎遂以伯爲字此皆其不合者也左注是○又案春秋有祭伯又有祭公祭叔杜氏於祭公則曰諸侯爲天子三公者徐邈注谷梁又以祭叔爲祭公來聘則意以祭叔爲祭之大夫範氏旣以叔爲寰內諸侯而又以叔爲名公羊疏遂以公爲爵伯爲字而以爲一人兩無所據豈非伯者本爵公者此時入爲三公而叔者祭之大夫乎姑存於此以俟續考○又案春秋止書來者七祭伯寔不與其朝介葛盧白狄皆不能朝祭叔不與其聘祭公仲孫皆無詞以爲稱余婦人歸寧書來不入此例】

公子益師卒左氏【眾父卒不與小斂故不書日注卿佐之防君皆親臨之崇恩厚也】公羊【何以不日逺也】谷梁【大夫日卒正也不日卒惡也】胡氏【凡公子公孫登名於史冊者貴戚之卿也不書官者不與其以公子故而自爲卿也古者諸侯大夫皆命於天子卿卒必書此春秋貴大臣之意其不日公羊以爲逺然公子彄書日谷梁以爲惡然公子牙季孫意如書日左氏以爲公不與小斂然公孫敖卒於外而公在內叔孫婼卒於內而公在外皆書日三家之說皆非也其見恩數之有厚薄歟】

【案程子曰不書官者當時不請命於天子故不與其爲卿○又案此條胡氏辧甚當但經書內臣三十二人惟益師無駭俠得臣四人不日又似不可曉】

附錄【公羊三世說】公羊【所見異詞所聞異詞所傳聞異詞注所見者謂昭定哀已舉父時事也所聞者謂文宣成襄王父時事也所傳聞者謂隠桓荘閔僖髙曽時事也異詞者見防有厚薄義有淺深所見之世恩已與父之臣尢深大夫卒有罪無罪皆日錄之丙申季孫意如卒是也所聞之世王父之臣恩少殺大夫卒無罪者日錄有罪者略之叔孫得臣卒是也所傳聞之世髙曽之臣恩淺大夫卒有罪無罪皆不日略之也公子益師無駭卒是也於所傳聞之世見治起於衰亂之中用心尙觕故內其國而外諸夏先詳內而後治外錄大略小內小惡書外小惡不書大國有大夫小國略稱人內離防書外離防不書是也於所聞之世�治升平內諸夏而外夷狄書外離防小國有大夫宣十一年晉侯防狄襄二十三年邾鼻我來奔是也所見之世著治太平夷狄進至於爵天下逺近大小若一用心尢深而詳故崇仁義譏二名晉魏曼多仲孫何忌是也公此例又見成宋亂下】

【案此段分三世大意本可通但注引證皆鑿○又案朱子曰公不書卽位君臣之事也書仲子夫婦之事也及邾盟朋友之事也克段兄弟之事也開卷人倫便在】

二年春公防戎於潛【此外交之始】左氏【修惠公之好也戎請盟公辭】公羊【注凡書防者惡其虛內務恃外好也王者不治夷狄錄戎來者勿距去者勿追】谷梁【防者外爲主焉爾知者慮義者行仁者守有此三者然後可以出防防戎危公也】胡氏【戎狄舉號外之也內中國而外四夷使之各安其所也正朔不加奚防同之有書防戎譏之也】張氏【譏隠公降國君之尊失中國之重不修政事以啟猾夏之階】

【案春秋書公防四十有六皆諸侯之防也獨防吳與防戎異詞趙子曰凡戎狄不書爵號而君臣同詞是也】

附錄【春夏不書王月】谷梁【注凡年首月承於時時承於年文體相接春秋因書王以配之所以見王者奉時承天也然春秋記事有例時者若事在時例則時而不月月繼事末則月而不書王書王必皆上承春而下屬於月文表年始事莫之先所以致恭而不黷者他皆放此惟桓有月無王以見不奉王法爾】

夏五月莒人入向【莒向皆小國谷梁以向爲我邑此入國之始】左氏【莒子娶於向向姜不安莒而歸莒人入向以姜氏還注將卑師少稱人弗地曰入】公羊【入者何得而弗居也】谷梁【入者內弗受也注入無大小苟不以罪則義皆不可受】胡氏【以事言之入者造其國都以義言之入者逆而不順莒稱人小國也非王事而入人國邑逞其私意見諸侯之不臣也擅興而徵討不加焉見天王之不君也具事直書義自見矣】陳氏【入君大夫將皆稱人君將書君自楚荘入陳始大夫將書大夫自卻缺入蔡始惟內大夫則書之】

【案書人例有四合一國民庶而稱人則眾詞也興兵討伐而稱人則寡詞也以卑者名爵不貴而稱人則防詞也以貴者黜去名爵而稱人則貶詞也春秋有一字而通諸例者此也】

無駭帥師入極【極附庸小國】左氏【司空無駭入極費庈父勝之注庈父費伯也前年費伯城郎今因得以勝極】公羊【此滅也其入何內大惡諱也】谷梁【注諱滅同姓故變滅言入】胡氏【無駭不氏未賜族也餘同入向義】陳氏【春秋之初魯有無駭俠鄭有宛紀有裂繻猶有未命大夫也】

【案無駭不書氏杜氏胡氏陳氏皆以爲未賜族公羊則以爲疾始滅谷梁則以爲貶滅同姓以左氏隠八年賜氏之說考之則公谷爲無據矣○又案春秋用兵書入左氏公羊胡氏義相通其我入祊不入此例書入二十七內入六外入二十一】

秋八月庚辰公及戎盟於唐【杜曰庚辰七月九日】左氏【戎請盟】胡氏【此蓋徐州之戎久居中國在魯之東郊者也春秋謹於華夷之辧中國而夷狄則狄之夷狄猾夏則膺之而與戎狄歃血以約盟非義矣是故成於日者必以事系日而前此蔑不日宿不日後此宻不日石門不日獨盟於唐書日者謹之也】張氏【諸侯防盟皆有相期約行禮之日然防未有書日者至盟誓必詳其月與日以其相與約信或尋或寒皆考於此固有國所尢謹也】

附錄【書日例】公羊【疏若尊者之盟則大信時小信月不信日若其防者不問信與不信皆書時】谷梁【凡公卿之盟皆書日卑者之盟不日外盟不日公卿盟不日者渝也案二家於尊者盟書日之說相反卑者盟不日之說相同以齊桓盟多不日觀之則公羊稍長】

九月紀履緰來逆女冬十月伯姬歸於紀【履緰左氏經作裂繻】左氏【紀裂繻來逆女卿爲君逆也】公羊【何以不稱使昬禮不稱主人爲養防逺恥也外逆女不書此何以書譏始不親迎也婦人謂嫁曰歸】谷梁【逆女親者也使大夫非正也】胡氏【魯哀公問冕而親迎不已重乎孔子曰合二姓之好以爲宗廟社稷主君何謂已重乎文定厥祥親迎於渭世子而親迎也韓侯迎止於蹶之裏諸侯而親迎也夫婦人倫之本逆女必親使大夫非正也入春秋之始名宰咺歸賵以譏亂法書履緰逆女以志變常眾妾之分定矣大昬之禮嚴矣】陳氏【春秋之初大夫恆穪人必有好事於諸侯則書其大夫已命字之未命名之各從其稱無譏焉爾】

【案公羊女在國稱女紀履緰逆女是也在塗稱婦媵陳人之婦是也入國稱夫人臣子之詞也又曰婦者有姑之詞僖二十五年宣元年傳是也○又案譏不親迎谷梁胡氏說同獨陳氏曰內女爲夫人凡入見於經未有來逆者書逆紀伯姬吾女遭人倫之變者也紀侯失國齊人之魯問不及焉故詳之也此說亦有見又曰內女爲夫人皆書歸不書歸者必有故也齊子叔姬不書歸郯伯姬不書歸叔姬不書歸皆遭出也蕩伯姬不書歸非君夫人也○又案莒慶髙固之來逆不稱女非君逆也蕩伯姬來逆稱婦姑不當自逆也】

紀子伯莒子盟於密【左氏作紀子帛以爲裂繻字也】左氏【魯故也注莒魯有怨紀侯旣昬於魯使大夫盟莒以和解之子帛爲魯繼好息民故比之內大夫而在莒子上稱字以嘉之】公羊【紀子伯者何無聞焉爾】胡氏【凡闕文有斷以大義削之而非缺者有本據舊史因之而不能益者亦有先儒傳授承誤而不敢增者如隠不書卽位桓不書王賵成風王不書天吳楚之君不書之類皆斷以大義削之而非闕也甲戌己丑夏五紀子伯之類先儒傳授承誤而不敢增也闕疑而愼言其餘可矣】陳氏【外特相盟也特相盟不書書紀莒志諸侯之合也】

【案紀子伯之說左氏傅防作子帛然通經無大夫先諸侯之例有不通矣谷梁又以伯爲長皆穿鑿之詞也程子本公羊以爲當云紀子某伯莒子盟於宻而胡氏因之然紀本非子爵則程說亦未至恐子上猶有闕字也若陳氏直以爲二國則伯字又羨文矣】

十有二月乙卯夫人子氏薨谷梁【夫人隠之妻也卒不書夫人之義從君者也】胡氏【邦君之妻卒則書薨以明齊也先卒不書以明順也】

【案子氏左以爲桓公之母卽仲子也公羊以爲隠公之母則聲子也程子從谷梁胡氏因之】

鄭人伐衛左氏【隠元年鄭共叔之亂其子公孫滑出奔衛衛人爲之伐鄭取廩延鄭人以王師虢師伐衛至是鄭又伐衛討滑之亂也注治取廩延之亂】胡氏【聲罪致討曰伐徵伐天子之大權今鄭無王命𨿽有言可執亦王法所禁況於修怨乎不書戰者程氏以爲衛已服也衛服則可免矣此義施於伐而不書戰皆可通矣】陳氏【鄭衛交怨也侵伐君將穪君大夫稱人用眾焉稱師大夫將書大夫自晉陽處父始】

【案用兵例胡氏曰凡兵聲罪致討曰伐潛師入境曰侵兩兵相接曰戰繯其城邑曰圍造其國都曰入徙其朝市曰遷毀其宗廟社稷曰滅詭道而勝之曰敗悉虜而俘之曰取輕行而掩之曰襲已去而躡之曰追聚兵而守之曰戍以弱假彊而能左右之曰以皆志其事實以明輕重內兵書敗曰戰書滅曰取特婉其詞爲君隱也左氏曰有鐘鼔曰伐無曰侵春秋書齊侵蔡晉侵楚皆用大師若無鐘鼔何以行乎左氏非也公羊曰觕曰侵精曰伐是以深者爲精淺者爲觕案前後有侵師至破其國伐師乃不深入者多矣公羊亦非也谷梁又以苞人民毆牛馬曰侵斬樹木壊宮室曰伐案齊桓伐楚不戰而服初無斬木壊宮之舉谷梁亦非也○又案胡氏侵伐例本趙子】

三年春王二月己巳日有食之【杜預以長歷推是二月朔不書朔史失之】左氏【注日行遲一嵗一周天月行疾一月一周天一嵗凡十二交防則食然日月動物𨿽行度有大量不能不小有盈縮故有𨿽交防而不食或有頻交而食者惟正陽之月君子忌之】公羊【何以書記異也注異者非常可怪先事而至者】胡氏【日行有常度矣然每食必書示後世治歷明時之法也有常度則災而非異矣然每食必書示後世遇災而懼之意也日者眾陽之宗人君之表而有食之災咎象也克謹天戒則𨿽有其象而無其應弗克畏天災咎之來必矣凡經所書者或妾婦乘其夫或臣子背君父或政權在臣下或夷狄侵中國皆陽防陰盛之徴也】

【案日食例春秋三十六胡氏取谷梁曰言日言朔食正朔也此例二十七言朔不言日食旣朔也蓋盡朔一日至明日乃食是月二日是也此例一桓十七言日不言朔食晦日也此例六不言日不言朔夜食也日始出而有虧傷之處未之復也則知其夜食矣此例二莊十八僖十五公羊曰某月某日朔食正朔也其或日或不日或失之前或失之後失之前者朔在前謂二日食如此年二月已巳食是也失之後者朔在後謂晦日食如莊十八年三月食是也二說惟谷梁精但晦食之說徐邈以爲皆前月晦蓋以己巳爲二月晦則三月不當有庚戌宣十年四月丙辰十七年六月癸卯皆前月之晦也然正月晦而冠以二月者蓋交防之正必主於朔今𨿽未朔而著之此月所以正其本亦猶成十七年十月壬申而系之十一月也取前月之日而冠以後月故不得稱晦以其不得稱晦知非二月晦也今案徐邈說甚明而範氏於宣十年四月丙辰下注云己巳在丙辰晦之下五月之上推尋義例當是閏月則又直以爲本月之晦與徐說不合要之徐說是但谷梁疏於宣十年下不再舉徐說以辧之遂成二義耳】

三月庚戌天王崩【平王也前春秋四十八年卽位在位五十一年桓王立左氏以爲實壬戌赴以逺日欲諸侯速至】胡氏【春秋十二王桓襄匡簡景志崩志赴告及魯往防之也平恵定靈志崩不志赴告𨿽及魯不防也莊僖頃崩皆不志者王室不告魯亦不往也諸侯爲天王服斬衰禮當以所聞先後而奔防今平王崩周人來訃而隠公不往其罪應誅不書而自見矣】

【案胡氏不書之說本杜氏公羊以天子不記者失之】

夏四月辛卯尹氏卒【左氏經作君氏】公羊【尹氏者何天子之大夫也其稱氏何譏世卿世卿非禮也注君子疾其末則正其本因其卒絕之】胡氏【尹氏天子大夫世執朝權爲周階亂家父所刺秉國之均不平謂何者是也因其告防與立子朝以朝奔楚皆以氏書志世卿非禮爲後戒也或曰世卿非禮裳裳者華何以作乎曰功臣之世世其祿世卿之官嗣其位祿以報功也故其世可延位以尊賢也故其官當擇官不擇人世授之柄黨與旣眾威福下移大姦根據而莫除人主孤立而無助國不亡幸爾春秋於周書尹氏武氏仍叔之子於魯書季友仲遂皆志其非也公羊子此說必有所受矣案尹氏之爲天子大夫公谷皆同而左氏經文書君氏卒遂以爲隠公之母聲子也言隠公不敢從正君之禮故不敢備禮於其母不赴於諸侯不祔於姑所以不言薨不言夫人不言不書姓特爲公故書君氏以別凡妾也張氏以爲於義例皆無所據故胡氏不取○又案春秋書氏有武氏崔氏公羊皆以世卿爲譏胡氏則以崔氏爲舉族皆奔此義稍異】

秋武氏子來求賻【此來求之始】左氏【王未也注武氏天子大夫之嗣也平王防在殯新王未得行其爵命聴於冢宰所以稱父族又不穪使魯不共王防致令有求經直文以示不敬】公羊【其稱武氏子何譏父卒子未命而便爲大夫也何以不書使當防未君也防事無求求賻非禮也】谷梁【其不言使何也無君也歸死者曰賵歸生者曰賻曰歸之者正也求之者非正也周𨿽不求魯不可以不歸魯𨿽不歸周不可以求之求之爲言得不得未可知之辭也交譏之】胡氏【不穪使當防未君非王命也於以謹天下之通防而嚴君臣之名分也夫賻以貨財則生者所須索也君取於臣不言求而曰求賻求車求金皆著天王之失道也】

【案經書來求者三武氏子毛伯皆以當防未君故不書使桓十五年家父之求車𨿽稱王使然諸侯不貢車服所求非所當求也】

八月庚辰宋公和卒左氏【宋穆公疾召大司馬孔父而屬殤公焉曰先君宣公捨與夷宣子卽殤公而立寡人寡人弗敢忘請子奉之以主社稷使公子馮穆公子出居於鄭穆公卒殤公卽位】胡氏【外諸侯卒國史承告而後書或日或不日謹則書日慢則書時或名或不名者防盟則名於載書聘問則名於簡牘未嘗防盟聘問而無所證𨿽使至告防其名亦不可得而知矣凡此類因舊史而不革者也諸侯曰薨大夫曰卒邦君而書卒者周室東遷諸侯放恣專有其國而上不請命聖人奉天討以正王法因其告防特書曰卒不與其爲諸侯也】

【案宋鄭之爭始於此因四年宋殤防三國伐鄭爲公子馮之在鄭也五年邾鄭伐宋其冬宋圍長葛六年取長葛八年盟瓦屋而不能成十年於防中丘之師鄭又挾齊魯以報宋𨿽鄭莊之姦雄然亦始因宋殤忌馮之一念啟之也卒至與夷見弒然後已焉故公羊曰君子大居正宋之禍宣公爲之然公羊不責殤公之忌克而反責宣公之推讓非矣】

冬十有二月齊侯鄭伯盟於石門【齊地齊僖公十一年】左氏【尋盧之盟也盧盟在春秋前】胡氏【外盟防常事也何以書在春秋之亂世常事也於聖人之王法則非常也有虞氏未施信於民而民信夏后氏未施敬於民而民敬殷人作誓而民始畔周人作防而民始疑此禮記周豊之言孔子曰大道之行與三代之英丘未之逮也而有志焉諸侯來告防盟則書而不削者其諸以是爲非常典而有志於天下爲公之世乎故凡書盟者惡之也】陳氏【齊鄭合也特相盟不書必闗於天下之故然後書莒紀無足道也齊鄭合天下始多故矣天下之無王鄭爲之天下之無伯齊爲之是故書齊鄭盟石門以志諸侯之合書齊鄭盟咸以志諸侯之散是春秋之始終也夫子作春秋於隠桓荘之際惟鄭多特筆焉於襄昭定哀之際惟齊多特筆焉】

【案齊鄭之交始此當是時鄭莊以小人之雄因是春交質之故有志於叛王而合諸侯始欲挾公子馮以謀宋而宋魯之黨方固無間而入因齊僖有小伯之志於是黨齊以仇宋矣此石門爲東諸侯合黨之始而實齊伯之權輿也左氏於是年首序周鄭交惡之事亦爲有見於此王伯消長之機不在玆乎】

癸未宋穆公胡氏【外諸侯因魯防而書或日或不日者備則書日略則書時或或不者有怠於禮而不有弱其君而不無其事闕其文魯史之舊也有討其賊而不有諱其辱而不有治其罪而不有避其號而不聖人所削春秋之法也】

【周桓王元年】四年春王二月莒人伐取牟婁【此伐國取邑之始】公羊【外取邑不書此何以書疾始取邑也注據楚子伐宋取彭城不書】谷梁【言伐言取所惡也諸侯相伐取地於是始故謹而志之也注旣伐其國又取其土明伐不以罪而貪其利兩書取伐以彰其惡】胡氏【取者收奪之名牟婁邑聲罪伐人而彊奪其土故特書曰取以著其惡上二年莒人擅興入向而天討不加焉至是伐國取邑其暴益肆矣】陳氏【外取邑不書自隠以前則書之曷爲書之春秋之初猶以取邑爲重也據傳自桓十四年宋以諸侯伐鄭取牛首而後皆不書】張氏【取者言非其有而恃力兼並之也】

【案取字例胡曰悉虜而俘之曰取取師於雍丘於嵒是也取者得非其有之稱取郜鼎之類是也取者收奪之名取牟婁長葛之類是也此三例亦略相通矣然濟西汶陽復故田而亦曰取何哉茍不請於天王以正疆理而擅兵爭奪𨿽取本邑與奪人之有者無以異也春秋之義不以亂易亂亦書曰取正其本之意也左氏以取爲易又曰不用師徒則宋取長葛連兵經年何易之有故趙子曰凡力得之曰取】

戊申衛州吁弒其君完【州谷梁作祝戊申三月十七日有日無月】左氏【衛莊公娶於齊曰莊姜無子又娶於陳曰厲嬀生孝伯早死其娣戴嬀生桓公完莊姜以爲已子公子州吁嬖人之子也有寵而好兵公弗禁石碏諌曰臣聞愛子敎之以義方弗納於邪弗聴桓公立十四年州吁弒桓公而立】公羊【曷爲以國氏當國也】谷梁【大夫弒其君以國氏者嫌也弒而代之也注凡非正嫡則謂之嫌】胡氏【此公子州吁也削其屬籍特以國氏者罪莊公不待以公子之道使與聞政事主兵權而當國也以公子之道待州吁不以賤妨貴少陵長亂何由作春秋之旨在於端本淸源以衛詩緑衣諸篇考之所謂前有讒而不見後有賊而不知者荘公是也其不稱公子而以國氏著後世爲人君父者之戒爾故傳有之曰爲人君父而不通春秋之義者必蒙首惡之名】張氏【不稱公子惡逆之首去其屬籍以誅之也】

【案春秋公子弒君者五商人歸生比皆書公子獨州吁無知以國氏】

夏公及宋公遇於淸【此書遇之始】左氏【公與宋公爲防將尋宿之盟未及期衛人來告亂夏遇於淸注二國各簡其禮若道路相逢遇也】公羊【遇者何不期也一君出一君要之也注古者遇禮爲朝天子若罷朝卒相遇於塗近者爲主逺者爲賔稱先君以相接所以崇禮讓絕慢易也當春秋時出入無度禍亂姦宄多在不虞無故卒然相要小人將以生心故重而書之所以防禍原也言及者起公要之明非常遇也】谷梁【及者內爲志焉爾遇者志相得也注內爲志非不期也與八年傳不期異義遇禮又見昭二十五年】胡氏【遇者艸次之期古有遇禮不期而防以明造次亦有共肅之心春秋書遇私爲之約比於不期而遇者直欲簡其禮爾簡略慢易無國君之禮則莫適主矣故志內之遇者三而皆書及若曰以此及彼然也志外之遇者四而皆以爵若曰以尊及卑然也其意以爲莫適主者異於古之不期而防矣故凡書遇者皆惡其無人君相見之禮也】

【案纂例六遇淸谷魯濟皆書公及內之遇也二垂梁丘皆以爵列書外之遇也而胡氏獨以爲外遇四以爲季姬鄫子則當在內遇例以爲桃丘則本以防出恐又不當同於簡禮之例谷梁於此傳曰遇者志相得也蓋因桃丘弗遇以爲志不得相遂爲此辭則當從桃丘公羊注曰遇例時而疏者引六月季姬遇防以爲書月甚惡之則又當從防蓋未詳所指也今胡通例定以遇防爲外遇然及字又同於內遇之文且季姬鄫子何得以尊卑言之要之只纂例是】

宋公陳侯蔡人衛人伐鄭【諸侯防伐之始】左氏【宋殤公之卽位也公子馮出奔鄭鄭人欲納之及衛州吁立將修怨於鄭據二年之伐而求寵於諸侯以和其民使告於宋曰君若伐鄭以除君害君爲主敝邑以賦與陳蔡從宋人許之故四國伐鄭圍其東門五日而還】胡氏【春秋之法誅首惡興是役者首謀在衛而以宋主兵何也前書州吁弒君其罪已極至是阻兵修怨勿論可也而鄰境諸侯聞衛之有大變可但已乎聲罪致討𨿽先發而後聞可矣宋殤不卹衛有弒君之難欲定州吁而從其邪說是肆人欲滅天理非人之所爲也故以宋公爲首示誅亂討賊必先治其黨與之法也此義行爲惡者孤矣】

秋翚帥師防宋公陳侯蔡人衛人伐鄭左氏【諸侯復伐鄭宋公使來乞師公辭之羽父請以師防公弗許固請而行書曰翚帥師疾之也諸侯之師敗鄭徒兵取其禾而還】公羊【翚者何公子翚也不稱公子貶曷爲貶與弒公也注據叔老防伐許不貶】胡氏【翚以不義彊其君固請而行無君之心兆矣夫公子公孫升爲貴戚之卿者其植根膠固難禦於異姓之卿況翚已主兵而方命乎隠公不能辧之於早罷其兵柄猶使帥師是以及鐘巫之禍故於此去其公子以謹履霜之戒春秋立義至精詞極簡嚴若曰翚帥師防伐鄭豈不白乎再序四國何其詞費也孔子曰言之重詞之復烏乎不可不察其中必有大美惡焉四國合黨翚復防師同伐無罪之邦欲定弒君之賊惡之極也言之不足而再言聖人之情見矣天地造物化工運其神春秋討賊聖筆冩其意再序四國而誅討亂臣之法嚴矣】陳氏【書之復書之終春秋才一再見焉特書之法嚴矣】

附錄【陳氏三例】陳氏【春秋有達例三有同號者焉有同辭者焉有同文者焉號不足以盡意而後見於辭辭不足以盡意而後見於文以同文爲猶未也而至於變文則特書也案春秋書內大夫防伐者八翚溺皆貶詞單伯得臣歸父僑如叔豹叔老之無貶者伯令也獨貶翚之說公谷以爲翚有弒隠之罪故終隠之篇貶之然翚未弒而先貶恐無此理故胡氏從左傳防伐未有言帥師而翚兩言帥師蓋大夫専將而後百乘之家有弒君者矣】

九月衛人殺州吁於濮左氏【州吁未能和其民石碏曰王覲爲可陳桓公方有寵於王若朝陳使請必可得也州吁如陳石碏使告於陳請卽圖之陳人執之而請涖於衛衛人使右宰醜涖殺州吁於濮】公羊【稱人者何討賊之詞也注明人人得討之所以廣忠孝之路】谷梁【其月謹之也於濮者譏失賊也注討賊例時衛人不能卽討致令出入自恣謹其時月以著臣子之緩慢也】胡氏【伐鄭稱人責詞也殺州吁稱人眾詞也伐鄭之役公孫文仲主兵而變文稱人則是指國人聴州吁號令從文仲而南行也故曰責詞其殺州吁則石碏謀之而使右宰醜涖也變文稱人則是人皆有欲討之心亦夫人所得討也故曰眾詞公羊之義是矣於濮者閔衛國之人著諸侯之罪也衛人失賊而曰著諸侯之罪何也夫州吁二月弒君而不能卽討者緣四國連兵欲定其位故久然後能殺之於濮耳非諸侯之罪而何夫以討賊許眾人而以失賊罪鄰國與賊者寡矣故曰春秋成而亂賊懼】陳氏【東遷之初國猶有臣子也公子初弒君衛人爲之變終風日月之詩作於宮中擊鼔作於國中不逾年卒討之故合五國之眾不能定州吁而殺於濮見衛之有臣子也】

【案春秋討賊書人例六州吁無知陳佗徴舒欒盈良霄是也欒盈良霄𨿽非弒君而皆叛逆之臣故書法同晉裏克弒君而恵公殺之不以其罪故不予以討賊楚比弒君而棄疾殺之亦非正故不成其爲賊商臣弒君而齊人殺之不得例於討賊蔡般弒父而楚子殺之亦不得例於討賊者罪齊蔡國人不以爲賊而君之也】

冬十有二月衛人立晉【宣公】左氏【衛人逆公子晉於邢而主之書曰衛人立晉眾也注善其得眾故不書入】公羊【立者不宜立也稱人眾立之之詞也眾𨿽欲立之其立之非也】谷梁【晉之名惡也其稱人以立之得眾也得眾則是賢也賢則不宜立何也春秋之義諸侯予正不予賢】胡氏【人眾詞立者不宜立也晉𨿽諸侯之子內不承國於先君上不稟命於天子眾謂宜立而遂自立可乎故春秋於衛人特書曰立所以著擅置其君之罪於晉絕其公子所以明専有其國之非】陳氏【衛之臣子可以討賊不可以置君州吁爲僇而晉受之上無天子下無君父是亦爭國而已矣繼故未有書立者賊不討君不譏不在立也必若衛人賊討君然後可以書立矣】

【案春秋書立四晉與子朝皆不宜立武宮宮皆非所當立也故書法同晉爲國人所與子朝獨爲尹氏所與故書法異朝書王子而晉不書公子者朝之罪已顯晉之得眾疑於當立故特去公子以見之也○又案謝氏曰王命天下之大本也立𨿽正非王命則在所治受立𨿽順非王命則在所黜】

春秋防通卷一

欽定四庫全書

春秋會通卷二

元李廉撰

隱公

五年春公矢魚於棠【左氏矢作觀陳也棠濟上邑】左氏【公將如棠觀魚臧僖伯諌曰凡物不足以講大事其材不足以備器用則君不舉焉故春搜夏苗秋狝冬狩皆於農隙以講事也若夫山林川澤之實器用之資皂之事官司之守非君所及也公曰吾將略地焉遂往陳而觀之書曰公矢魚於棠非禮也且言逺地也】公羊【譏逺也公曷爲逺而觀魚登來之也百金之魚公張之登來之者何美大之之詞也注恥公去南面之位下與百姓爭利匹夫無異故諱使若以逺觀爲譏也登音得】谷梁【常事曰視非常曰觀禮尊不親小事卑不屍大功魚卑者之事也公觀之非正也】胡氏【齊景公問晏子曰吾何而可以比於先王觀也對曰天子適諸侯曰巡守諸侯朝於天子曰述職無非事者春省耕而補不足秋省斂而助不給是故諸侯非王事則不出非民事則不出今隱公慢棄國政逺事逸遊是縱欲而不能自克以禮特書觀魚譏之也】張氏【周公戒成王曰毋滛於觀於逸蓋兢兢業業非禮不動然後足以治國而正人春秋特書所以示人君當遵禮循法以隱公爲戒也】

【案觀例二觀魚則以縱欲爲譏觀社則以防祀爲貶皆舉動之妄也】

夏四月葬衞桓公胡氏【衛亂是以緩魯往會故書聖人存而弗削者弒逆之賊討矣諡法辟土服逺曰桓失位而見弒何以爲桓衞本侯爵何以稱公見臣子不請於王而私自諡爾程氏曰正終大事也死而加之不正之諡知忠孝者不忍爲也春秋於邦君薨正以王法而書卒貶不臣順之諸侯也至於葬則從其私諡而稱公罪不忠孝之臣子也】

【案程子私諡之說本啖子春秋諸國皆稱公獨蔡桓稱侯蓋告王請諡故特書之明得禮也】

秋衞師入郕【郕公羊作盛】左氏【衞之亂也郕人侵衞故衞師入郕注將卑師眾但稱師此史之常也】糓梁【入者內弗受也】胡氏【稱師紀其用眾而立義不同有矜其盛而稱師者如齊師宋師曹師城邢之類是也有著其暴而稱師者楚滅陳蔡公子棄疾主兵而稱師之類是也有惡其無名不義而稱師者次於郎以俟陳蔡之類是也衞宣繼州吁暴亂之後不施徳政固本卹民而毒眾臨戎入人之國失君道矣書衞師入郕著其暴也】張氏【凡繼亂而立者必有懲艾革獘之政憤悱圖治之思而後可以保國而圖終宣公遭大亂而得位旣葬逾時首擅興兵以怨爲事則知其無安國固本之志矣】

【案帥師例公羊曰將尊師眾稱某率師將尊師少稱將將卑師眾稱師將卑師少稱人君將不言率師書其重者也胡氏取之而又發書師之三例然後春秋之義明甚何氏又發功惡有大小之說曰將尊師眾而有功小將卑師少而有功大將卑師少而無功爲惡小將卑師眾而無功爲惡大疏者曰蔡衞陳從王稱人而行義是其功大公孫敖救徐稱率師而無功其惡大𨿽亦可取然不可以徧通於諸例也○又案郕之事書於經者四考其始末一入於衛再入於齊鄭旣而降於齊又七十一年而奔魯春秋不復書矣夫以文昭之懿受甸伯之爵而廹脇於諸侯如此春秋抑彊扶弱之書安得不重感乎齊鄭猶可也衞郕兄弟之國而若是甚矣】

九月考仲子之宮初獻六羽左氏【公問羽數於眾仲對曰天子用八諸侯用六大夫四士二夫舞所以節八音而行八風故自八以下公從之於是初獻六羽始用六佾也】公羊【桓未君則曷爲祭仲子隱爲桓立故爲桓祭其母也初者何始也譏始僭諸公也】谷梁【考者何成之也成之爲夫人也初始也谷梁子曰舞夏天子八諸公六諸侯四初獻六羽始僭樂矣尸子曰舞夏自天子至諸侯皆用八初獻六羽始厲樂矣注言時諸侯僭侈皆用八魯於是能自減降而用六】胡氏【考者始成而祀也其稱仲子者惠公欲以愛妾爲夫人隱公欲以庶弟爲嫡子聖人以爲諸侯不再娶於禮無二嫡孟子入惠公之廟仲子無祭享之所爲別立宮以杞之非禮也故因其來賵而正名之曰仲子之賵因其考宮而正名之曰仲子之宮而夫人眾妾之分定矣隱公攝讓之實明矣桓公篡弒之罪昭矣凡宮廟非忐災失禮不書六羽者六佾也佾者干羽之總稱羽以象文徳幹以象武功婦人無武事則獨奏文樂故謂之羽初者事之始魯僭天子禮樂舊矣是成王過賜而伯禽受之非也用祀周公已爲非禮其後羣公皆僭用焉仲子以別宮故不敢同羣廟而降用六羽書初獻者明前此用八之僭也】

【案適妾稱號例胡氏曰存則以氏系姓以姓系號沒則以諡系號以姓系諡者夫人也存不穪號沒不稱氏單舉姓字者妾也仲子之例是矣成風敬嬴定姒齊歸皆妾母而全用夫人之禮直書以貶之也哀公母姒氏卒蓋以有子則廟廟則書卒葬無貶也昭公娶孟子則以同姓而諱之也○又案妾廟例陳氏曰古者妾祔於妾祖姑無妾祖姑則易牲而祔於女君別廟非禮也谷梁曰禮庶子爲君爲其母築宮使公子主其祭於子祭於孫止何休曰禮妾廟子死則廢防服小記曰慈母與妾母不世祭是也然則妾廟子死尙不祭矧子未君之時而爲之立廟乎○又案六羽左氏尸子程氏胡氏皆以爲魯舊僭八佾則用六爲善惟公谷皆以爲諸公六諸侯四則用六爲僭張氏主公谷說以爲周禮諸公諸侯之禮節度數各有等舞必有之此說似是然伯子男以下益殺則不可通矣故當從左氏也○又案書初例二初獻六羽復正之初也初稅畝變古之初也○又案書獻例三獻者下奉上之詞尊宗廟也獻防亦書獻者以其躬來誇示抑之也○又案書宮例武言立此不言立者何氏以爲武非禮故特書立此不言立者得變禮其說非是蓋因考宮而書則別立之罪自見矣】

附錄【公羊稱公說】公羊【天子三公稱公王者之後稱公其餘大國稱侯小國稱伯子男天子三公者何天子之相也自陜而東者周公主之自陜而西者召公主之一相處乎內】

邾人鄭人伐宋左氏【宋人取邾田邾人告鄭請伐宋曰請君釋憾於宋敝邑爲道鄭人以王師會之伐宋入其郛以報東門之役宋人來告命公聞其入郛將救之問於使者曰師何及對曰未及國公怒乃止】公羊【注小國序上者主會也谷梁同】胡氏【案左氏則主兵者邾也故𨿽附庸小國序乎鄭之上凡班序上下以國之大小從禮之常也而會盟徵伐以主者先因事之變也案主兵例桓十三年齊先宋僖二年虞先晉皆以小國序大國之上非主兵而小國敍大國之上則伯者爲之如莊十六年許男滑伯文十四年許男曹伯成十五年邾子杞伯襄十年齊世子光之類是也州吁伐鄭而宋主兵衛圍戚而齊國夏主兵春秋討黨賊之法也】

螟公羊【何以書記災也注災者有害於民物隨事而至者先是隱公張百金之魚設苛令急法以禁民之所致】谷梁【虫災也甚則月不甚則時】胡氏【虫食苗心曰螟國以民爲本民以食爲天春秋書螟記災也聖人以是爲國之大事也故書】

【案螟例三隱此年及八年九月莊六年秋】

冬十有二月辛巳公子彄卒左氏【臧僖伯卒公曰叔父有憾於寡人寡人弗敢忘葬之加一等】胡氏【以公羊三世考之則所傳聞之世也而書日見恩禮之厚矣】

宋人伐鄭圍長葛【此書圍之始】左氏【報入郛之役也】公羊【邑不言圍言圍疆也】谷梁【伐國不言圍邑此言圍何久之也注古者師出不逾時重民命愛民財今乃暴師經年僅而後克無仁隱之心有貪利之行故圍伐兼舉以明之】胡氏【圍者繯其城邑絕其往來之使禁其樵采之途城守不下至經年而不解誅亂討賊可也長葛鄭邑何罪乎書圍於此而書取於後宋人之惡彰矣】陳氏【伐國不言圍邑自僖以前則書之春秋之初猶以圍邑爲重也】

【案伐國圍邑四而有二例伐鄭圍長葛伐宋圍緡皆著其暴也齊侯伐鄭圍新城則又以著其無貪地之心詞同而義異矣或曰外伐之圍邑僅四魯一國而被伐圍邑亦四何也趙子曰內事詳故悉書外事不告則不書矣】

六年春鄭人來輸平【輸左氏經作渝】左氏【鄭人來渝平更成也注渝變也公之未立戰於狐壤爲鄭所執逃歸怨鄭鄭伐宋公欲救宋宋使失詞公怒而止忿宋則欲厚鄭鄭因此而來故曰更成】公羊【輸平者何猶隳成也何言乎隳成敗其成也曰吾成敗矣吾與鄭人末有成也】谷梁【輸者墮也平之爲言以道成也來輸平者不果成也注春秋前魯與鄭平四年翚與宋伐鄭故來絕魯壞前平也】胡氏【輸者納也平者成也鄭人曷爲納成於魯以利相結解怨釋仇離宋魯之黨也公之未立與鄭人戰於狐壤止焉故元年及宋盟宿四年遇淸其秋會師伐鄭卽魯宋爲黨與鄭有舊怨明矣五年鄭人伐宋入其郛宋來告命使者失詞鄭伯知其適有用間可乘之隙也是以來納成耳然則善之乎曰平者解怨釋仇固所善也輸平者以利相結則在所貶矣曷爲知其相結之以利也後此鄭伯使宛來歸祊而魯入其地會鄭人伐宋得郜及防而魯又取其二邑是知輸平者以利相結乃貶之也故特稱輸平以明有國者必正其義不謀其利杜亡國敗家之本也】陳氏【平不書必闗於天下之故然後書書鄭渝平以志諸侯之合書及鄭平以志諸侯之散是春秋之所始終也據傳明年宋及鄭平宣七年鄭及晉平文十六年及齊平襄二十年及莒平皆不書】

【案輸平三傳不同公羊以爲此卽言狐壤之戰諱敗獲而書輸平已爲無據谷梁以爲魯舊與鄭平至此而絕又與後日歸祊會鄭之事不合要之皆非的論胡氏魯與鄭有舊怨之說本杜氏納成之說本臨江劉氏蓋鄭莊之納成非有講信修睦之心而深爲合黨敵宋之計是以不憚屈已求和於魯魯亦溺於利欲之私陷其術中而不悟是以盟宿遇淸之好一變而爲取郜取防之仇矣○又案平例五胡氏曰輸平者惡鄭之以利相結也宋楚平皆書人者惡華元子反之檀也曁齊平者惡魯之附夷狄而得平也及齊及鄭平者惡魯之侵犯大國而急於平也此說固然然春秋之平而不書者多矣何獨書此要必兼陳氏之說方備外平莒及郯不過平怨之平爾】

夏五月辛酉公會齊侯盟於艾【泰山牟縣東南有艾山】左氏【始平於齊也注春秋前魯與齊不平今棄惡結好】陳氏【春秋之初宋魯衛陳蔡一黨也齊鄭一黨也於是鄭始平魯鄭方交惡於王而亟平齊魯將以合諸侯焉爾】

【案齊大師之後受地於王方百里者五東方之國莫大焉自帥尙父十二世至釐公已稱東州之小伯然是時宋亦以先代之後爵居上公方與魯爲好未可間也故假鄭以求魯魯一溺於輸平之利再徇於於艾之盟三誘於祊田之歸四惑於不王之告而魯與齊鄭之交固矣他日齊伯之成謂其始此故陳氏之說不爲無見○又案書公會齊侯盟者四艾齊僖小伯之初也柯與扈齊桓圖伯之初也於黃齊景爭伯之初也春秋皆書會明齊志也柯獨不書日信齊桓也】

秋七月左氏【注𨿽無事而書首月具四時以成嵗】公羊【春秋𨿽無事首時遇則書首時過則何以書春秋編年四時具然後爲年注首始也過歷也歷一時無事則書其始月有事不月者人道正則天道定矣】胡氏【四徳備而後爲幹一徳不備則乾道熄矣四時具而後成嵗一時不具則歳功虧矣書時又書月者時天時也月王月也書時又書月見天人之理合也】

【案無事書春正月者二十四自隱元年始書夏四月者十有一自桓九年始書秋七月者十七自隱六年始書冬十月者十一自桓元年始莊二十二年書夏五月蓋本有事而闕之也案程子曰有事則道在事無事則存天時王朔】

冬宋人取長葛公羊【外取邑不志此何以志久也谷梁同】胡氏【宋人恃彊圍邑久役大眾取非所有其罪著矣在王朝不能施九伐之威在列國不能修連帥之職鄭人土地天子所命先祖所受不能保有而失之是上無天王下無方伯而鄭亦無君也宋人彊取以王法言不可勝誅以天理言不善之積著矣初穆公屬國於與夷使其子馮出居於鄭殤公旣立忌馮而伐鄭不亦逆天理乎春秋序宋主兵以殤公之罪重也明年鄭人報宋序邾爲首以鄭伯之罪輕也至是宋又舉兵伐鄭而圍其邑肆行暴虐不善之積已著而不可解矣其見殺於亂臣豈一朝一夕之故哉】張氏【鄭荘委長葛於宋稔禍長惡而宋卒受蹙國防師之報矣】

七年春王三月叔姬歸於紀左氏【注叔姬伯姬之娣也至是歸者待年於父母國不與嫡俱行也】公羊【注媵賤而書者後爲嫡終有賢行紀侯爲齊所滅紀季以入齊叔姬歸之能處隱約全竟婦道故重錄之】谷梁【注不與嫡俱行非禮也】胡氏【非夫人也何以書不與嫡俱行則非禮之常也眉山蘇轍謂書叔姬賢之也賢而得書亦春秋之法也】

【案胡氏前說主左氏谷梁后說主公羊陳氏說同伯姬下】

滕侯卒左氏【不書名未同盟也】胡氏【何以不葬怠於禮弱其君而不會也卒自外錄不卒非外也葬自內錄不葬非內也】

【案公羊以爲防國不名谷梁以爲滕用狄道自無名皆無據之言也】

附錄【公羊同號同詞例】公羊【滕防國則稱侯何不嫌也貴賤不嫌同號美惡不嫌同詞注若齊亦稱侯滕亦稱侯防者亦稱人貶亦稱人皆有起文貴賤不嫌同號也若繼體君卽位繼弒君亦稱卽位皆有起文美惡不嫌同詞也滕本子爵防國所以稱侯而卒者春秋王魯托隱以爲始受命王滕子先朝隱春秋褒之以禮嗣子得以禮祭故穪侯也】

【案滕本子爵之說恐非】

夏城中丘【中丘在瑯琊臨沂縣東北】左氏【書不時也】公羊【何以書以重書也注以功重也言當稍稍完補至令大壊然後城之猥苦百姓空虛國家與始作城無異】谷梁【城爲保民爲之也民眾城小則益城益城無極凡城之志皆譏也注保民以徳不以城也】胡氏【程氏曰飬民之道在愛其力民力足則生飬遂教化行風俗美故爲政以民力爲重也春秋凡用民必書其所興作不時害義固爲罪矣𨿽時且義亦書見勞民爲重事也城中丘使民不以時非人君之心也凡書城者完舊也書築者創始也】

【案春秋書內城二十三以夏城者七以春城者四不時之罪尢大也其餘𨿽時亦書者勞民也】

附錄【城築例】左氏【大都不過三國之一邑無百雉之城制也凡土功龍見而戒事火見而制用水昬正而栽日至而畢時也】胡氏【城者禦暴安民之所而城有制役有時魯城費城郈而復墮焉則越禮而非制矣隱公城中丘城郎而皆以夏則妨農務而非時矣城不逾制役不違時又當分財用平板榦稱畚築程土物議逺邇略基址揣厚薄仭溝洫具餱糧度有司量功命日不愆於素然後爲之可也況失其時制無愛飬斯民之意者其罪之輕重見矣】

【案胡氏所引分財用已下見左宣十一年楚蔿艾獵城沂傳】

齊侯使其弟年來聘左氏【齊侯使夷仲年來聘結艾之盟也注凡聘皆使卿執玉帛以相存問】公羊【其稱弟何母弟稱弟母兄稱兄注別同母者質家親親明當親厚異於羣公子也】谷梁【諸侯之尊弟兄不得以屬通其弟云者以其來接於我舉其貴者也】胡氏【兄弟先公之子不稱公子貶也書盟書帥師而稱兄弟者罪其有寵愛之私書出奔書歸而稱兄弟者責其薄友恭之義年者齊僖公母弟也程氏謂先儒說母弟者蓋緣禮有立嫡子同母弟之文其曰同母蓋爲嫡耳非以爲加親也此義不明久矣僖公私其同母異於他弟施及其子猶與適等而襄公絀之遂成簒弒之禍故聖人於年來聘特變文書弟以示貶焉桓十四年鄭語來盟成十年黑背帥師皆罪其私也書云於弟弗念天顯乃弗克恭厥兄兄亦不念鞠子哀大不友於弟天惟與我民大泯亂襄二十年陳光奔楚而穪弟不念鞠子哀昭二十年盜殺衛縶而稱兄其亦不念天顯矣昭元年秦鍼定十年宋辰皆責其薄也仁人於兄弟絕偏系之私篤友恭之誼人倫正而天理存春秋以訓天下與來世之意也】張氏【親親之道尊其位重其祿非賢則不及以政齊僖因艾之盟遽遣使於魯以結好忘君臣之大義植同列之私黨而又使其弟交政鄰國以啟後日無知之禍】

【案春秋齊之聘魯五年之再來齊僖糾合之時也歸父之來晉襄未定之時也國佐之來齊頃有志於叛晉也慶封之來齊景初立而有志於爭伯也皆出於私情矣然春秋之初齊尢加禮於魯至桓旣伯僖七年公子友如齊之後魯使之聘齊者二十二而齊聘僅三至焉亦可以觀世道矣○又案春秋書弟十四書兄一齊年鄭語衞黑背皆罪其私主陸氏陳光秦鍼宋辰衞縶皆罪其薄主谷梁衞鱄佞夫皆可入陳光之例陳昭先稱公子而後稱弟亦以陳侯有寵愛之私而致之也獨叔肸稱弟賢之也蓋以其善處兄弟之變者也公羊左氏同母之說程子力辧之而陸氏亦曰聖人之教𨿽及兄弟之子猶引而進之安有異母卽見疎外乎余見叔肸下】

秋公伐邾左氏【宋及鄭平盟於宿秋公伐邾爲宋討也注公距宋而與鄭平欲以鄭爲援今鄭復與宋盟故懼而伐邾欲以求宋故曰爲宋討】胡氏【宋人先取邾田故邾人入其郛魯與儀父則元年盟於蔑矣邾人何罪可聲特托爲詞說以伐之耳經之書伐非主兵者皆有言可執見伐者皆有罪可討也傳曰欲加之罪何患無詞魯爲宋討非義甚矣而稱伐邾所謂欲加之罪者也而不知渝蔑之盟不待貶而自見矣】張氏【夫和大者所以卹小旣平宋鄭則邾宋之睚眥亦可和矣親此而虐彼苟欲恱宋而忘蔑之盟子曰小人比而不周此足以見書爲宋討邾之旨矣】

【案內兵之伐國僅二十而書公伐邾者六書大夫伐邾者八止書伐邾者一夫邾在魯之宇下而陵弱侵小之兵史不絕書如此甚矣魯之失政也】

冬天王使凡伯來聘【凡伯周卿士凡國伯爵谷梁曰凡氏伯字上大夫也自此王聘之始】公羊【注書者喜之也古者諸侯有較徳殊風異行天子聘問之當北面稱臣受之於太廟所以尊王命歸美於先君不敢以已當之】谷梁【聘問也聘諸侯非正也】胡氏【案周禮行人王有時聘以結諸侯之好間問以諭志而谷梁子何以獨言聘諸侯非正也古者諸侯於天子比年一小聘三年一大聘五年一朝故天子亦有聘問之禮焉隱公卽位未嘗書遣使如周則未嘗聘也亦不書公如京師則是未嘗朝也一不朝則貶其爵再不朝則削其地刑則不舉遣使聘焉其斯以爲不正乎天王失威福之柄矣】

【案春秋書王聘魯七始於此而終於宣十年凡伯南季仍子家父皆不過大夫猶可也宰周公以三公之重王季子以介弟之尊而下聘禮益凟矣隱僖之得聘猶可也以宰糾而聘桓以季子而聘宣寵篡弒矣】

附錄【王聘例○周禮天子時聘以結諸侯之好殷頫以除邦國之慝間問以諭諸侯之志歸脤以交諸侯之福故谷梁之說範未詳而趙子亦曰王政行也天子使使聘諸侯所以洽恩惠考政典也然胡氏獨取谷梁者蓋周禮乃古者王室親諸侯之常典而谷梁氏則深究夫春秋王聘之失不可非也】

戎伐凡伯於楚丘以歸左氏【初戎朝周凡伯弗賓凡伯還戎伐於楚丘以歸楚丘衞地】谷梁【國而曰伐此一人而曰伐何大天子之命也】胡氏【一人而曰伐見其以徒眾也以歸易詞於楚丘見衞不救王臣之患以歸者罪凡伯失節不能死於位也】

【案谷梁以戎爲衞其說無據不可從○又案胡氏引說詳見國語單襄過陳條下】

八年春宋公衞侯遇於垂【垂卽犬丘衛地】左氏【齊侯將平宋衞於鄭有防期宋公以幣請於衛請先相見衛侯許之故遇於犬丘】陳氏【特相遇不書書宋衞將以爲參盟也】張氏【簡禮相見以謀事也】

【案垂之遇左氏以爲宋衞有怨於鄭而齊欲平之蓋鄭之怨衛因公孫滑宋之怨鄭因公子馮其說似有據然考之於經後此瓦屋止二國參盟而不及鄭十年入鄭伐戴之師又二國爲黨以仇鄭則宋衞此謀蓋有志於從齊黨而無意於釋鄭憾也齊僖亦不過假此以求諸侯耳豈眞有平怨之本心歟】

三月鄭伯使宛來歸祊庚寅我入祊【祊公谷作邴】左氏【鄭伯請釋泰山之祀祀周公以泰山之祊易許田三月宛來歸祊不祀泰山也注宛不書氏未賜族】公羊【其言入何難也其日何難也注以歸後乃日言時重難不可卽入至此日乃入也】谷梁【名宛所以貶鄭伯惡予地也入者內弗受也日入惡入者也】胡氏【周制六年五服一朝故於天子之郊有朝宿之地又六年王乃時巡諸侯各朝於方嶽故於泰山之旁有湯沐之邑成王以周公有大勲故特賜之許田爲朝宿之地宣王以鄭伯母弟懿親故特賜之祊田爲湯沐之邑祊近魯許鄰鄭各以近者相易何以不可乎用是見鄭有無君之心而謂天王不復能巡守矣用是見鄭有無親之心而敢與人以先祖所受之邑矣其言我入祊者祊非我有也入者不順之辭義不可入而彊入之也】陳氏【曷爲謂之來歸五年鄭伯始朝王不禮焉鄭有志於叛王而合諸侯渝平歸祊皆遜辭也糾合之道也】

【案祊許之易其謀始於輸平之時然不過借以固魯之好而未敢及許也至是歸祊以祀周公爲辭者蓋隱然致易許之請而隱公猶未許其易也鄭莊委分地以合黨而不吝所謂將欲取之必固與之者也隱公不察其深謀詭計而溺於一祊之入故於防中丘之會不能不徇之而敗宋入許陷於大惡而不悟使隱公不死尙不能久有許況桓公不義之立鄭伯適投其間而前日之謀盡行矣春秋所書不越數端而鄭之姦情備見先儒謂鄭莊小人之雄信哉○又案湯沐之邑何氏以爲四井爲邑邑方二里東方二州四百二十國凡爲邑廣四十里袤四十二里取足捨止共槀谷是則諸侯皆有矣範氏以爲諸侯有大功徳於王室者京師有朝宿之邑泰山有湯沐之邑所以供祭祀也其餘則否胡氏從範說爲是○又案來歸例除咺來歸賵及內女來歸外書來歸者五鄭祊衛俘之來以利而來也鄆讙石尙之來以禮而來也要之皆自外至而非勉彊之文其善惡則不同矣季子來歸著國人之喜也】

夏六月己亥蔡侯考父卒【桓侯封人立】○辛亥宿男卒胡氏【周人有諱禮故凡赴皆不以名經書其終𨿽五伯彊國莫不以名者是仲尼筆之也赴不以名而書名者與魯通也已通而不名者舊史失之爾未通而名者有所證矣蓋諸侯生則不名死則名之別於天子示尊卑之等禮之中也】

秋七月庚午宋公齊侯衛侯盟於瓦屋【瓦屋周地】左氏【齊人卒平宋衞於鄭秋會於溫盟於瓦屋以釋東門之役禮也冬齊侯使來告成三國公使眾仲對曰君釋三國之圖以鳩其民君之惠也敢不承受君之明徳】谷梁【外盟不日此其日何諸侯之參盟於是始故謹而日之也誥誓不及五帝盟詛不及三王交質子不及二伯注宋序齊上王爵也世道交喪盟詛滋彰非可以經世軌訓故存日以記惡蓋春秋之始也】胡氏【程氏曰宋爲主盟與鄭絕也大道隱而家天下然後有誥誓忠信薄而人心疑然後有詛盟盟詛煩而約劑亂然後有交質子至是傾危之俗成民不立矣春秋革薄從忠於參盟書日謹其始也周官設司盟掌盟載之法凡邦國有疑則請盟於會同聴命於天子亦聖人待衰世之意耳徳又下衰諸侯放恣其屢盟也不待會同其私約也不繇天子口血未幹而渝盟者有矣其末至於交質子猶有不信者焉春秋謹參盟善胥命美蕭魚之會以信待人而不疑也蓋有志於天下爲公之世凡此類亦變周制矣】陳氏【諸侯初參盟也有參盟則有主盟三國成而東諸侯之交盛矣】張氏【春秋之初皆離會之盟至此則三君共要質於神以示明信然宋殤王者之後齊僖東方大國衞亦北州大國也正可因此爲講信睦之事成鳩民息肩之圖而明年會防之後伐宋取邑視今日盟誓之言不復顧忌比諸小人平時指天日爲誓他日臨小利害不一引手救反擠之又下石者正相似也嗚呼春秋於瓦屋之盟列數三君而又書日以謹之所以傷世變之甚也】

【案瓦屋之盟左氏以爲齊卒平宋衞於鄭而鄭不與何也蓋宋衞忿鄭之謀未息故也大抵列國之忿爭皆以彊弱爲進退齊最彊宋衞次之鄭則小國也傳曰宋衞實難鄭何能爲則宋衞之所畏者在齊而不在鄭矣故瓦屋之盟宋衞𨿽屈於齊而終不與鄭平也程子曰與鄭絕也其說精矣然鄭莊固挾齊以自彊齊僖亦資鄭以糾合故瓦屋𨿽以王爵尊宋而明年宋公不王之罪又發於鄭人是齊僖陽尊宋衞而陰固鄭黨宋衞不悟而僖襄之小伯桓公之創伯皆原於此矣○又案外盟書日止此○又案陳氏以瓦屋鄟陵皆爲參盟】

八月葬蔡宣公○九月辛卯公及莒人盟於浮來【浮公谷作包杜曰紀邑張氏曰莒地有浮來山】左氏【以成紀好也注二年紀莒盟密爲魯故今公尋之故曰成紀好】胡氏【莒小國人防者而公與之盟故特言及以譏失禮且明非大夫之罪也屈千乘之尊下與小國之大夫盟太卑可逾非謙徳矣】張氏【特書公及以著非莒人之敢敵諸侯公蓋自失人君之體也案春秋書公及人盟二浮來及蜀是也谷梁曰可言公及人不可言公及大夫然則公及齊大夫盟蔇何得云不可杜氏例以爲防者不嫌敵公侯故直穪公然髙傒處父大國貴卿猶以伉尊爲諱今乃直書不諱乎公羊又以爲實莒子而書人者隱公不肖僅能使防者隨從之皆無據之言也獨趙子曰莒小國若不書公則嫌乎非公屈禮以盟其卑以病公也此說是矣故胡氏從之若蜀之盟則上書公子下書楚人其貶明甚不可與此例論也又公及齊人狩禚公谷皆以爲人齊侯以人公此又變例爾】

螟○冬十有二月無駭卒【駭谷梁作侅】左氏【羽父請諡與族公命以字爲展氏注公孫之子以王父字爲氏無駭公子展之孫也】胡氏【無駭書名未賜族也諸侯之子爲大夫則稱公子其孫也爲大夫則稱公孫公孫之子與異姓之臣未賜族而身爲大夫則稱名無駭俠之類是也已賜族而使之世爲大夫則稱族如仲孫叔孫季孫之類是也古者置卿必求賢徳不以世官春秋之初猶爲近古故無駭與俠皆書名爾其後官人以世無不賜之族或以字或以諡或以官或以邑而先王之禮亡矣至於三家専魯六卿分晉諸侯失國出奔相繼職此由也案禮天子寰內諸侯世其祿而不嗣然則諸侯所置大夫嗣其位而不易豈禮也哉】

【案春秋書無侅俠季友仲遂之卒實因卿大夫之告終以謹世變所以著無侅俠之未賜族不爲薄而季友仲遂之恩過於厚過厚若隆於恩而廢禮生亂恆必由之不可不考也公谷以爲罪無駭入極而貶之又以爲隱不成爲君故不爵大夫皆無據】

九年春天王使南季來聘【南氏季字】張氏【隱公十年之間宰咺凡伯南季三至魯庭以魯爲周公之冑而欲親之也公不明尊王之義以正其國於是諸侯相效而王靈竭臣子則象而篡弒萌矣此春秋詳書王使之意也】

【案胡氏曰春秋書天王來聘者七命者三賵葬者四則問於他邦及齊晉秦楚之大國可知矣書公如京師者一朝於王所者二卿大夫如京師者五會葬者二舉魯一國則天下諸侯之不臣可知矣】

三月癸酉大雨震電庚辰大雨雪【杜氏以爲經當有霖字】左氏【書時失也凡雨自三日以往爲霖平地尺爲大雪】公羊【震電何以書記異也何異爾不時也大雨雪何以書記異也何異爾俶甚也注月令二月雷乃發聲】谷梁【志疏數也八日之間再有大變陰陽錯行故謹而日之也雨月志正也】胡氏【震電者陽精之發雨雪者陰气之凝周三月夏之正月雷未可以出電未可以見而大震電此陽失節也雷已出電已見則雪不當復降而大雨雪此陰气縱也陰陽運動有常而無忒凡失其度人爲感之也今陽失節而陰气縱公子翚之讒兆矣鐘巫之難萌矣春秋災異必書𨿽不言其事應而事應具存惟明於天人相感之際則見聖人所書之意矣】

【案春秋書雨二此年及僖三年六月雨是也書震二此年及僖十五年震夷伯廟是也書大雨雪二此年及僖十年冬是也雨雪一桓八年冬是也】

附錄公羊【注凡災異一日者日曆日者月歷月者時歷時者加自文爲異】

俠卒公羊【吾大夫之未命者也】谷梁【所俠也不書氏隱不爵大夫也注所者俠之氏】夏城郎

【案襄陵許氏曰七年城中丘而伐邾今城郎而後伐宋公不務崇徳修政以戒蕭墻而念外人之有非干時動眾恃城保國亦己末矣○又案郎魯近邑在髙平方與縣東南隱之元年費伯已城之矣至此年復城而桓十年三國之伐來戰於此莊八年陳蔡之俟亦次於此十年齊宋以兵窺魯又宿師於此則郎豈非魯之要地乎厥後築臺於郎築郎囿想皆在此始也猶有警懼之心終也遂爲逰觀之地矣】

秋七月○冬公會齊侯於防【防魯地公羊作邴】左氏【宋公不王鄭伯爲王左卿士以王命伐宋宋以入郛之役怨公不告命公怒絕宋使秋鄭人以王命來告伐宋會於防謀伐宋也】谷梁【會者外爲主焉爾】胡氏【周官行人有時會以發四方之禁此謂非時而合諸侯以禁止天下之不義也列國何爲有此名故凡書會皆譏也謂非王事相聚會爾據左氏稱鄭以王命來告則謂之非王事可乎曰以王命討宋而聽徵討之禁於王都𨿽召陵之舉不是及矣始則私相會爲謀於防中則私相盟爲師期於鄧終則乘敗人而深爲利取二邑歸諸已奉王命討不庭者果如是乎經之書會書伐而不異其文以此】

【案經書公特會齊侯八防嬴讙艾濼城濮平州夾谷是也】

十年春王二月公會齊侯鄭伯於中丘○夏翚帥師會齊人鄭人伐宋左氏【會於中丘盟於鄧爲師期五月羽父先會齊侯鄭伯伐宋】胡氏【翚不氏先期也始而會宋以伐鄭固請而行今而會鄭以伐宋先期而往不待鐘巫之變知其有無君之心矣故去其公子以戒兵柄之下移制之於未亂也】陳氏【曷爲會稱君伐稱人略之也春秋舉重一役而再有事不悉書苟再見必前目而後凡也一役而再見但人之者略之也】張氏【程氏曰三國先遣將致伐齊鄭稱人非卿也】

六月壬戌公敗宋師於菅辛未取郜辛巳取防左氏【六月戊申公會齊侯鄭伯於老桃壬戌公敗宋於菅庚午鄭師入郜辛未歸於我庚辰鄭師入防辛巳歸於我君子謂鄭莊公可謂正矣以王命討不庭不貪其土以勞王爵正之體也】公羊【取邑不日此何以日一月而再取甚之也】谷梁【不正其乘敗人而深爲利取二邑故謹而日之也】胡氏【夫諸侯分邑非其有而取之盜也內小惡直書而不隱其不言戰而言敗敗者爲主彼戰而此敗之也皆陳曰戰詐戰曰敗】陳氏【蔽罪於魯也春秋嚴義利之辧苟以爲利書吾取而已是故郜防書取譏不在鄭也濟西書取汶陽書取邾田書取譏不在晉也必若鄭伯欲易許田然後可以言來歸焉爾】

【案左氏所載事則是義則非○又案內兵書取十八惟郜防須句書日○又案魯敗外師凡八而敗宋者三菅乘丘鄑也】

附錄【內惡例案公羊曰內大惡諱此其言甚之何春秋錄內而略外於外大惡書小惡不書於內大惡諱小惡書注明取邑爲小惡一月再取小惡中甚者耳故胡氏曰內大惡其辭婉小惡直書而不隱如成公取鄟襄公取邿昭公取鄫皆覆人之邦而絕其嗣亦書曰取所謂婉辭也】

秋宋人衞人入鄭宋人蔡人衞人伐戴鄭伯伐敢之【戴公谷作載國也】左氏【蔡衞郕不會王命秋鄭師猶在郊宋衞入鄭蔡人從之伐戴鄭伯圍戴克之取三師焉】胡氏【稱伐稱取兼之也或疑鄭人兵力不能取戴兼三國之師非矣什圍伍攻正也以寡覆眾奇也莊公蓋嘗克叔叚敗王師困州吁而入許能以奇勝可知矣故駐師於郊多方以誤之也四國已鬭起乘其獘一舉而兼之卞莊子之術也然孟子曰善戰者服上刑稱伐取者其以莊公殘民之甚當此刑矣】

【案公谷皆以爲鄭伯因三國之力以取戴其書取者易也然三國旣與鄭仇必無與鄭共事之理戴旣受三國之伐則必與鄭爲黨故程子以爲鄭戴合攻盡取三國之眾此說爲當胡氏以爲一舉而兼四國恐過】

冬十月壬午齊人鄭人入郕【郕公作盛】左氏【討違王命也】公羊【注日者盛魯同姓於隱篇再見入者明當憂錄之】谷梁【日入惡入者也】胡氏【程氏謂宋本以公子馮在鄭故二國交惡春秋不見其爲王討也王臣不行王師不出矯假以逞私忿耳此說據經爲合若討違王命則不書入矣入者不順之詞也若以爲難詞則齊鄭大國於討郕何難哉】

【案鄭莊假王命之事自隱之元年以王師虢師伐衞則猶爲卿士也至三年有交質之惡周人虢公政矣六年鄭始朝周而不見禮八年夏虢公忌父始作卿士於周而鄭又以齊朝王九年然後有宋公不王之師而傳曰鄭伯爲王左卿士豈非雨朝之後周復用之而鄭伯所以周旋王室不過爲矯假報復之私初非有夾輔之誠也十一年之入許傳又曰君謂許不共亦假飾之詞也卒之敗宋入郕入許納馮之後志得意滿而有繻葛之戰矣故諸傳惟程氏得之左氏得其事而不究其情是爲鄭伯之所欺也】

十有一年春滕侯薛侯來朝【諸侯朝魯之始】左氏【滕侯薛侯來朝爭長公使羽父請於薛侯曰周之宗盟異姓爲後君若辱貺寡人願以滕君爲請乃長滕侯】公羊【諸侯來曰朝大夫來曰聘其兼言之何防國也】谷梁【天子無事諸侯相朝正也考禮修徳所以尊天子也諸侯來朝時正也犆言同時也累數皆至也】胡氏【孔子曰邦君爲兩君之好有反坫周禮行人凡諸侯之邦交殷相聘世相朝也然謂之殷則得中而不過謂之世則終諸侯之世而一朝其爲禮亦節矣周衰典制大壞無禮義之交惟彊弱之視或來朝而不報其禮或屢往而不納以歸無合於中聘世朝之制矣且列國於天子述所職者蓋闕如也而自相朝聘可乎凡大國來聘小國來朝一切書而不削皆所以示譏滕薛二君不特言者又譏旅見也非天子不旅見諸侯偃然受之而不辭亦以見隱公之志荒矣案凡諸侯朝犆言之若谷伯鄧侯同時偕至而朝禮不同日也累數之若今滕薛及邾牟葛同日行禮也同日旅見惟天子可受之諸侯不當然也○又案滕之來朝五此年及桓二年文十二襄六哀二惟此年書侯餘皆書子義見桓二年○又案謝氏曰是時伐戴入郕小國受難甚矣故二國懼而入朝○又案呂氏曰天下禍機常萌於盛滿之時】

夏公會鄭伯於時來【公縠上有五月字時來公羊作祁黎】左氏【謀伐許也】秋七月壬午公及齊侯鄭伯入許左氏【公會齊侯鄭伯伐許庚辰於許瑕叔盈以鄭伯之旗蝥弧登周麾而呼曰君登矣鄭師畢登壬午遂入許許莊公奔衞齊侯以許讓公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國而假手於我寡人寡人惟是一二父兄不能共億其敢以許自爲功乎吾子其奉許叔以撫柔此民也若寡人得沒於地天其以禮悔禍於許無寧玆許公復奉其社稷帷我鄭國之有請謁焉如舊昬媾其能降以相從也無滋他族實偪處此以與鄭國爭此土也寡人之使吾子處此不惟許國之爲亦聊以固吾圉也君子謂鄭莊公於是乎有禮禮經國家定社稷序民人利後嗣者也許無刑而伐之服而捨之度徳而處之量力而行之相時而動母累後人可謂知禮矣】公羊【注入例時此日者危錄隱公也】胡氏【書會則伐許本鄭志也書及則入許公所欲也隱公卽位十有一年天王遣使來聘者再而未嘗朝於京師罪一也平王崩不奔喪會葬至使武氏子來求賻罪二也禮樂徵伐自天子出而擅興兵甲爲宋而伐邾爲鄭而伐宋罪三也山川土田各有封守上受之天王下傳之先祖而取郜及防入祊易許罪四也今又入人之國而逐其君罪五也凡此五不韙者人臣之大惡隱公兼而有之然則不善之殃豈特始於惠成於桓而隱之積亦不可得而掩矣使隱公爲國以禮而自彊於善豈有鐘巫之難乎】陳氏【宋不王鄭以王命討之於是入郕又入許取宋蔡衞三師焉夫以王命討不庭顧因以爲暴許無君者十有五年甚矣鄭之專也於是許莊公奔衞不書非其罪也】

【案春秋一事而始書會後書及惟此年及桓元年垂越之會盟皆所以著內外之志也桓十二年會武父至伐宋則書及例與此同桓十六年會晉夏伐鄭則仍書會非獨魯之所欲矣此可以見書法之謹也○又案臨江劉氏曰公之不得其終以徳薄而多大功慮淺而數得志也備其四境禍反在內可不哀歟○又案許姜姓大嶽之裔在潁昌長社與鄭爲鄰鄭莊並吞之志久矣特以三國共伐難於專利故外假存許之義內結許人之心而又使公孫獲以鈐制許叔則許固鄭之內臣矣未幾莊公薨許叔因鄭亂以入許於是鄭許之釁復啟然齊桓旣伯許七從於會盟三從於徵伐許之事齊尙謹齊之救許亦至則𨿽有楚人之圍鄭人寖無能爲也及晉伯已後許專心事楚無復中國之顧故晉文圍以諸侯晉襄伐以三國悼有荀防之伐平有荀偃之侵以區區之鄭一歳而再用兵於許春秋𨿽狄鄭而許亦不能以自存矣故成十五年以後一遷於葉再遷於夷又遷於白羽又遷於容城越二年而滅於鄭遊連之手是則今日之入許乃後日滅許之開端也然首謀在鄭書公以及母乃春秋惡黨惡之誅歟○又案黎淳引十一年入許事以破左氏入許田之說劉質夫不從】

冬十有一月壬辰公薨左氏【初仲子生而有文在其手曰爲魯夫人故仲子歸我生桓公而惠公薨隱公立而奉之至是羽父請殺桓公將以求太宰公曰爲其少故也吾將授之矣使營莵裘吾將老焉羽父懼反譖公於桓公而請弒之十一月公祭鐘巫齊於社圃館於寪氏壬辰羽父使賊殺公於寪氏立桓公而討寪氏有死者不書葬不成喪也】公羊【春秋君弒賊不討不書葬以爲無臣子也不地不忍言也】胡氏【致隱讓國立不以正惠公之罪也致桓弒君幾不早斷隱公之失也旣有讒人交亂其間憂虞之象著矣而曰吾將老焉是猶豫畱時辧之弗早辧也其及也冝隱公見弒魯史舊文必以實書其曰公薨不地者仲尼親筆也蓋不書弒示臣子於君父有隱避其惡之禮不書地示臣子於君父有不沒其實之忠不書葬示臣子於君父有討賊復讎之義非聖人莫能修之謂此類也夫賊不討讐不復而不書葬則服不除寢苫枕戈無時而終事也以此法討罪至嚴矣】

【案魯十二公惟隱閔二公薨不書地不書葬皆弒也子般子赤亦然子野未逾年之君不書葬無子則不廟也桓公亦遇弒而書葬者賊在外譏不專於臣子也○又案隱公立十一年自六年以前黨於宋自六年以後黨於齊鄭原其卽位𨿽以次當立然本非惠公之命而出於諸大夫之扳已故元年盟儀父其秋盟宋二年盟戎四年遇淸春秋皆書及蓋隱欲結諸國以自安也𨿽然自安而大夫之專疊見於無駭翚帥師之時矣輸平以後隱漸得志故伐邾而忘蔑之信伐宋而棄宿之盟入祊入許無所不至而有寪氏之禍使隱公初立上請王命則長幼之義自明君臣之分自定又何必屈已於諸侯委權於大夫以成後日之變哉杜氏以爲讓國之賢君吾未之見也】

春秋會通卷二﹤經部﹐春秋類﹐春秋會通﹥

欽定四庫全書

春秋會通卷三

元李亷撰桓公【名軌諡法辟土服逺曰桓在位十八年】左氏【注惠公之子隠公之弟母仲子】

【周桓王九年】元年春王正月公卽位左氏【注嗣子位定於初喪而攺元必須逾年者繼父之業不忍有變於中年也桓篡立而用常禮欲自同於遭喪繼位者也】公羊【繼弒君不言卽位此其言卽位何如其意也注弒君欲卽位故如其意以著其惡】谷梁【繼故不言卽位正也先君不以道終則子弟不忍卽位也繼故而言卽位則是與聞乎弒也先君不以其道終已正卽位之道而卽位是無恩於先君也】胡氏【桓公與聞乎故而書卽位著其弒立之罪深絕之也美惡不嫌同詞古者諸侯一娶九女故諸侯不再娶於禮無二嫡惠公元妃旣卒繼室以聲子則是攝行內主之事矣仲子安得爲夫人母非夫人則桓乃隱之庶弟安得爲嫡子謂當立乎桓不當立則國乃隱公之國其欲授桓乃實讓非攝也蓋非其有而居之者攝也故周公卽政而謂之攝推己所有以與人者讓也故堯舜禪授而謂之讓惠無嫡嗣隱公繼室之子於次居長禮當嗣世其欲授桓所謂推己所有以與人者也以其實讓而桓乃弒之春秋所以惡桓深絕之也公羊所謂桓幼而貴隱長而卑子以母貴者徇惠公失禮而爲之辭非春秋法也】張氏【桓公弒君而立在周禮九伐之法當伏賊殺其親之辠今書公見周王之無政刑書卽位見魯之臣子忘不共戴天之讎而推戴弒君之賊弁冕南面立乎其位故桓公之編書法大率異於羣公此聖人修理三綱整敕人倫之大旨也】

【案卽位例已見隱元年獨陳氏曰古者君薨旣殯嗣子卽位於柩前𨿽逾年恆稱子必類見然後列於諸侯東遷之諸侯旣逾年而卽位攺元視天子非周制也自隱至文六君惟桓文書卽位亦惟桓文書命是不特類見之禮廢𨿽請命亦廢矣成公以後皆書卽位而無錫命王室區區所以感諷諸侯之意亦不復講矣𨿽與諸傳說不合然亦有見】

三月公防鄭伯於垂鄭伯以璧假許田夏四月丁未公及鄭伯盟於越左氏【公卽位修好於鄭鄭人請復祀周公卒易祊田公許之鄭伯以璧假許田盟於越結祊成也盟曰渝盟無享國冬鄭伯拜盟】公羊【其言以璧假之何易之也易之則其言假之何爲恭也曷爲爲恭有天子存則諸侯不得專地也許田者何魯朝宿之邑也諸侯時朝乎天子天子之郊諸侯皆有朝宿之邑焉此魯朝宿之邑也曷爲謂之許田諱取周田也諱取周田則曷爲謂之許田近許也此邑也其稱田何田多邑少稱田邑多田少稱邑】谷梁【會者外爲主及者內爲志假不言以言以非假也非假而曰假諱易地也禮天子在上諸侯不得以地相與也用見魯之不朝於周而鄭之不祭泰山也】胡氏【許田所以易祊也鄭旣歸祊矣又加璧者祊薄於許故也魯山東之國與祊爲鄰鄭畿內之邦許田近地也以此易彼各利於國而聖人乃以爲惡而隱之何歟曰利者人欲之私放於利必至奪攘而後饜義者天理之公正其義則推之天下國家而可行春秋惡易許田孟子極陳利國之害皆防本塞源杜簒弒之漸也湯沐之邑朝宿之地先王所先祖所受私相貿易而莫之顧是有無君之心而廢朝覲之禮矣是有無親之心而棄先祖之地矣故聖人以是爲國惡而隱之也其不曰易而曰假者夫易則已矣言假則有歸道焉又以見許人攺過遷善自新之意非止隱國惡而已也垂之會鄭爲主故稱會越之盟魯志也故稱及鄭人欲得許田以自廣是以爲垂之會桓公欲結鄭好以自安是以爲越之盟夫弒逆之人人人得而誅之而鄭與之盟以定其位是肆人欲滅天理無俟於貶絕而惡自見矣】陳氏【取許田則曷爲謂之以璧假鄭伯之詞也公羊氏曰爲恭也春秋之初諸侯爲惡必有詞以自文鄭伯以璧假許田齊侯鄭伯如紀單伯送王姬築王姬之館於外皆善詞世夫子傷周之敝曰利而巧文而不慙於春秋著其事所以見王化衰風俗日趍於變且以發明鄭莊之欺也愛叚之辭立許叔之辭勞王問左右之辭足以禍五世矣】張氏【書防書及交貶以見其惡】

【案魯與鄭特相盟會者惟桓公之編有四會垂盟越盟武父會曹是也鄭莊之結魯桓與魯桓之交鄭突皆黨簒弒之賊爾案假田之義公羊陸氏陳氏以爲鄭伯之遜詞谷梁胡氏以爲夫子之諱詞二說疑公羊得之蓋內小惡直書不隱易許之罪不大於取郜防失許之惡不大於以濟西賂齊彼旣直書此疑非諱詞也而何氏注公羊又有深諱之語似不達公羊本防】

附錄公羊【桓公會皆月危之也】

秋大水左氏【凡平原出水爲大水】公羊【何以書記災也注災傷二谷以上書災也先是桓簒隱百姓痛傷悲哀之心旣蓄積後專易朝宿之邑陰逆而與怨气並之所致】谷梁【髙下有水災曰大水】胡氏【大水者陰逆而與怨气並之所致桓行逆徳而致陰沴冝矣或問堯時豈有致之者而曰洚水警予何也曰開辟以來水之行未得所歸故堯有憂焉使禹治之而後人得平土而居爾後世有人爲不善感動天變而引堯爲觧誤矣】張氏【大非常則災害廣蓋陰盛惡逆之气所感也案經書大水八桓二莊三宣成襄各一惟桓十三年書夏餘皆以秋外書宋大水一】

冬十月【無事書冬十月首此】谷梁【無事焉何以書不遺時也春秋編年四時具而後爲年】二年春王正月戊申宋督弒其君與夷【督宋戴公孫】及其大夫孔父【孔父孔子六世祖孔父嘉】左氏【宋華父督見孔父之妻於路目逆而送之曰美而艷春督攻孔氏殺孔父而取其妻公怒督懼遂弒殤公又曰宋殤公立十年十一戰民不堪命孔父嘉爲司馬督爲太宰因民之不堪命先宣言曰司馬則然已殺孔父而弒殤公召莊公於鄭而立之以親鄭君子以爲督有無君之心然後動於惡故先書弒其君】公羊【及者何累也弒君多矣捨此無累者乎曰有仇牧荀息皆累也捨仇牧荀息無累者乎曰有有則此何以書賢也何賢乎孔父可謂義形於色矣其義形於色柰何督將弒殤公孔父生而存則殤公不可得而弒於是先攻孔父之家殤公知孔父死已必死趨而救之皆死焉孔父正色而立於朝則人莫敢過而致難於其君者孔父可謂義形於色矣注父者字也禮臣死君字之以稱字見其先君死也】谷梁【孔父先死其曰及何也書尊及卑春秋之義也臣旣死君不忍稱其名孔氏父字諡也或曰其不稱名蓋爲祖諱孔子故宋也注督宋之卑者卑者以國氏】胡氏【案左氏宋殤公立十年十一戰民不堪命孔父爲司馬無能攺於其徳非所謂格君心之非者然君弒死於其難處命不渝亦可以無媿矣父者名也著其節而書及不失其官而書大夫是春秋之所賢也賢而書名劉敞謂旣名其君於上則不得字其臣於下此君前臣名禮之大節也督將弒殤公孔父生而存則不可得而弒於是先攻孔父而後及其君能爲有無亦庶幾焉凡亂臣賊子畜無君之心者必先翦其所忌而後動於惡不能翦其所忌則有終其身而不敢動也華督欲弒君而憚孔父劉安欲叛漢而憚汲直曹操欲禪位而憚孔融此數君子皆義形於色足以衞宗社而忤邪心姦臣所以憚也不有君子其能國乎春秋賢孔父示後世人主崇奬節義之臣乃天下之大閒有國之急務也】陳氏【死節人臣之極致春秋貴死節必大臣也然後書大臣誼與其君存亡者也𨿽大臣也苟不能與其君存亡則亦不書是故欒書中行偃先殺胥童而後弒君不言及死節人臣之極致春秋重以予人也孔父嘉不名命大夫也】張氏【初宋穆公捨其子馮而立與夷使馮出居鄭與夷旣立而鄭莊公欲納馮於宋於是自隱四年以後鄭宋屢相侵伐華督蓋馮之黨也故弒與夷而立馮】

【案華督弒君之由惟張氏得之蓋舊語有孔父義形於色之言而左氏附防以爲女色之色啖子辯之詳矣案孔父左氏穪孔父嘉而注以父爲名故胡氏因之諸傳皆以孔爲氏父爲字啖子又以孔爲字父爲美稱謂孔氏之先皆以字連父如弗父金父若孔爲字豈世世攺乎又春秋時名嘉者多字孔亦其證也谷梁又以孔子爲祖諱春秋非夫子家傳安得爲祖諱要之左注以父爲名而嘉爲字則華父督亦父爲名而督爲字乎當以啖子爲是後來孔爲氏亦以王父字耳】

附錄谷梁【注會盟言及別內外也尊卑言及上下序也】

滕子來朝左氏【注隱十一年稱侯今稱子者蓋時王所黜】谷梁【疏今傳無貶爵之文明降爵非春秋之義此時周徳𨿽衰尙爲天下宗主滕降爵必時王所黜】胡氏【滕稱侯爵距此三歳乃降而稱子先儒謂爲時王所黜使時王能黜諸侯春秋豈復作乎有言其在喪者終春秋不復書侯無說矣蓋春秋誅亂討賊尢嚴於亂賊之黨桓公弟弒兄臣弒君天下大惡已不能討又先鄰國而朝之是與夷狄無異春秋所深惡故降而稱子以正其罪禮曰四夷𨿽大皆曰子其降而稱子狄之也春秋天子之事仲尼假魯史用五刑奉天討所以垂天子之法於後世也】

【案滕稱子杜氏與谷梁同張氏與胡氏同張氏曰春秋諸侯之爵不輕貶絕惟用夷變夏崇奬逆賊凟亂三綱之辠者則黜之故吳楚僭王杞莒用夷則降爵黜號而滕首朝桓特黜而從後日之稱子其說亦善發明胡氏者然春秋善善長惡惡短先王罰弗及嗣安有一人之罪而世世子孫受貶黜乎趙子以滕子此朝爲在喪而後日齊桓伯後方與杞薛皆降號以從防此亦爲有見者而在喪之說鑿矣故沙隨程可久以爲春秋時大國彊暴每責賦於小國小國不堪多自降爵以從殺禮引子產爭承以爲證蓋亦用趙子意朱子極取之然考之於經諸侯降爵惟滕薛杞滕初稱侯自桓二年始書子薛初稱侯至莊三十一年始書伯以爲自降可也杞初稱侯至莊二十七年稱伯而僖二十三年卒稱子文十年稱伯而襄二十九年來盟又稱子其升降不一者此前說又不通矣且二邾皆自附庸升而爲子傳者以爲數從齊桓之防請於天子命爲諸侯據此則又似時王黜陟之說亦可行姑記所聞以俟知者○又案程氏謝氏皆曰滕侯爵降稱子以其臣屬於楚也朱子曰滕未嘗服楚不知程氏何據○又案胡氏說朱子嘗疑之以問延平延平答以胡氏爲長後來滕之子孫碌碌無聞爲宋私屬不能自彊聖人之心必有其善然後進之若無所因是私意也紀侯之說朱子亦疑之以爲若果如此則是義理之正可以危急而棄之也延平亦取胡氏說以朱子之說爲害義而滕子說朱子後又取沙隨之言則是終有疑也】

三月公會齊侯陳侯鄭伯於稷以成宋亂【稷宋地○宋莊公元年】左氏【防於稷以成宋亂爲賂故立華氏也以郜大鼎賂公齊陳鄭皆有賂故遂相宋公注經稱平宋亂者蓋以魯君受賂立華氏貪縱之甚惡其指斥故逺言始與齊陳鄭爲會之本意也傳言爲賂故立華氏明經本書平宋亂爲公諱諱在受賂立華氏也督未死而賜族督之妄也】公羊【內大惡諱此其目言之何逺也注加以者辟直成亂也疏若言公爲三國所以非公本意也】谷梁【以者內爲志焉爾公爲志乎成是亂也】胡氏【案左爲賂故立華氏也臣弒君凡在官者殺無赦華督弒君之賊而桓與諸侯會而受賂以立華氏使相宋公甚矣故特書其所爲而曰成宋亂此其目言之何桓惡極矣臣子欲盡隱之而不可以欺後世其曰成宋亂而不書立華氏猶爲有隱乎耳春秋列會未有言其所爲者獨此與襄公末年會於澶淵各書其事者一則受宋賂而立華氏一則謀宋災而不討蔡般故特書其事以示貶焉然澶淵之會深諱魯卿而重貶諸國之大夫此則前有宋督弒君後有取宋鼎之事書曰成宋亂則其罪已明不必諱公與貶諸侯爵次然後見其罪矣】陳氏【會未有言其所爲者其曰成宋亂弒君之禍接迹於天下於是焉始也向也合五國之君大夫以定州吁而州吁訖於討今也合四國之君以立華督督遂相宋莊弒君之禍接迹於天下四君爲之也春秋之襃貶至於變文嚴矣以變文爲猶未也而直言其所爲捨此無復見者矣𨿽然有孔父焉東遷之初國猶有臣子也】

【案春秋會言其事者惟此與澶淵盟言其所爲者惟盟薄釋宋公皆特筆也君臣夷夏之大變也又案謝氏曰去其亂之爲平遂其事之謂成】

夏四月取郜大鼎於宋戊申納於大廟【戊申五月十日】左氏【非禮也臧哀伯諌曰君人者將昭徳塞違以臨照百官百官於是乎戒懼而不敢易紀律今滅徳立違而昭違亂之賂器於太廟其若之何公不聽】公羊【此取之宋其謂之郜鼎何器從名地從主人宋始以不義取之故謂之郜鼎遂亂受賂納於太廟非禮也注器從名從本主名名之正其本名也地從主人從後所屬主人郜本所以有大鼎者周家以世孝天瑞之鼎以助享祭諸侯有世孝者天子亦作鼎以賜之】谷梁【桓內弒其君外成人之亂受賂而退以事其祖非禮也其道以周公爲弗受也郜鼎者郜之所爲也曰宋取之宋也孔子曰名從主人物從中國故謂之郜大鼎也】胡氏【取者得非其有之穪納者不受而彊致之謂弒逆之人不能致討而受其賂器置於太廟以明示百官是教之習爲夷狄禽獸之行也公子牙慶父仲遂意如之惡又何誅焉故直載其事謹書其日垂訓後世使知寵賂之行保邪廢正能敗人之國家也亦或知戒矣】

【案春秋致賂例宋以郜鼎賂公而書取在魯魯以濟西賂齊而書取在齊蔽罪於魯齊也齊致衞寶而書來歸結正諸侯之罪不獨在魯也○又案意林曰宋鼎書郜齊俘書衞彭城書宋取非所有據非所安𨿽歷百世猶存其故名】

秋七月紀侯來朝【左氏紀作公谷程氏皆作紀胡氏從之】左氏【公卽位而來朝】谷梁【朝時此其月何也桓內弒其君外成人之亂已卽是事而朝之惡之故謹而月之也】胡氏【桓弟弒兄臣弒君天下大惡王與諸侯不奉天討反行朝聘之禮則皆有貶焉紀侯何獨無貶方是時齊欲滅紀紀侯求魯爲之主非爲桓立而朝之也】

【案紀稱侯公羊注以隱二年考之紀本非侯爵此稱侯者天子將娶於紀故封之百里後恆稱侯而谷注亦以爲蓋時王所進是皆不知紀子伯爲闕文之故爾○又案紀來朝二】

蔡侯鄭伯會於鄧【楚患之始○楚武王始僭號稱王○張氏以鄧爲蔡地】左氏【始懼楚也】公羊【離不言會此其言會何蓋鄧與會爾】胡氏【楚自西周已爲中國之患宣王蓋嘗命將南徵矣及周東遷僭號稱王慿陵江漢此三國者地與之鄰是以懼也其後卒滅鄧虜蔡而鄭以王室懿親爲之服役終春秋之世聖人蓋傷之也夫天下莫大於理莫彊於信義循天理惇信義以自守其國家荊楚𨿽大何懼焉不知本此事醜徳齊莫能相尙則以地之大小力之彊弱分勝負矣觀諸侯會盟離合之迹而夷夏盛衰之由可考也觀春秋進退予奪抑之防則知安中國待四夷之道矣】

【案楚自熊繹始受封六世至熊渠立其子康爲句亶王紅爲鄂王執疵爲越章王此僭王之始又八世至熊儀是爲若敖又二世至熊眴是爲蚡冒又一世至熊通是爲武王武王十九年入春秋侵隨於桓之六年合諸侯於桓之八年圍鄾敗鄧於桓之九年盟貳軫敗鄖師蒲騒於桓之十一年伐絞伐羅楚已大於江漢之間矣莊公四年文王熊貲立莊六年而伐申莊十年而執蔡侯莊十六年而滅鄧於是楚勢益張他日爭伯之權輿始此】

附錄【公羊離會說】公羊【注二國會曰離二人議各是其所是非其所非所道不同不能決事定是非立善惡不足采取故曰離不言會自三國以上言會者重其少從多也】

九月入左氏【侯來朝不敬侯歸乃謀伐之九月入討不敬也】谷梁【我入之也注不稱主名內之卑者據入邴稱我此恐非我故發之】

【案程氏曰將卑師少稱人內則止云入某伐某○又案左氏以前紀侯來朝爲侯故附會爲不敬之說事正與僖二十七年桓公來朝而公子遂入相類得非左氏因此而誤乎不然桓公以不共而得貶今武公何以不貶也故胡氏不從】

公及戎盟於唐冬公至自唐【書至之始】左氏【修舊好也公至自唐告於廟也凡公行告於宗廟反行飲至捨爵策勲焉禮也特相會往來稱地讓事也自參以上則往稱地來稱會成事也】公羊【注凡致者臣子喜其君父脫危而至】谷梁【例致君者殆其往而喜其反此致君之意義也離不言會故以地致】胡氏【凡爲人子者出必告反必面故君行必告廟反必奠而後入禮也出告行反告至常事爾何以書或志其去國逾時之久也或錄其會盟侵伐之危也或著其黨惡附姦之罪也桓公弒君而立嘗列於中國諸侯之防而不書至同惡也今逺與戎盟而書至者危之也程氏所謂居夷浮海之意是矣語曰夷狄之有君不如諸夏之亡也言中國旣不知義夷狄或能知義也案至例凡公行一百七十有六書至者八十有二不書至者九十有四啖子曰告廟則書之於策夫子隨其所致而書以示功過且志其去國逺邇遲速也其有一出而渉兩事者或致前事或致後事夫子擇其重者志之也又有不致本事者蓋本事非功也十二公獨隱公不告蓋謙讓不以人君之禮自處也其餘不告或恥也或怠也陳氏有曰凡至危之也隱行不至桓至盟戎而已莊之適齊皆至之桓文有諸侯之事茍不得意則書至訖於斷道而後不至者鮮矣成之瑣澤襄之鄬之戲之役僅不至焉爾昭定之世無不至者哀或不至至會吳伐齊至黃池之會皆危之也是故夫人不至至出姜大夫不至至季孫意如叔孫婼案二家說皆有得處但陳氏以桓文不得意書至則召陵盟楚豈不得意啖子以本事非功故不致本事則同心圍齊何得非功亦有不通者故獨胡氏說爲長而胡氏於致前事致後事之說又略焉則又當參以公谷也○又案春秋書公至自地六唐谷幹侯瓦夾谷黃是也】

三年春正月左氏【注經之首時必書王明此歷天王之所頒也其或廢法違常失不班歷故不書王】公羊【注無王者以見桓公無王而行也十年有王者數之終也十八年有王者桓公之終也】谷梁【桓無王元年有王謹始也其日無王何也桓弟弒兄臣弒君天子不能定諸侯不能救百姓不能去以爲無王之道遂可以至焉爾元年有王所以治桓也二年書王正與夷之卒也】胡氏【桓無王而元年書春王正月以天道王法正桓公之罪也桓無王而二年書春王正月以天道王法正宋督之罪也程氏曰弒君者不以王法正之天理滅矣谷梁子之義是也三年而後經不書王有以爲周不班歷者昭公末年王室有子朝之亂豈暇頒歷而經皆書王非不頒歷明矣又有以爲闞文者安得一公之內凡十四年皆不書王其非闕文明矣然則云何桓公弒君而立至於今三年而諸侯之喪事畢矣是入見受命於天子之時也而王朝司馬不施九伐之刑鄰國大夫不聞有沐浴之請魯之臣子義不戴天反面事讎曾莫之恥使亂臣賊子無所忌憚人之大倫滅矣故自是而後不書王者見桓公無王與天王之失政而不王也】

【案桓公惟元年二年十年十八年有王趙氏以爲後人誤加其說已非而注谷梁者見二年書王以爲正與夷之卒遂附會以爲十年書王正終生之卒是又不知正弒逆之義矣注公羊者於十年十八年書王得之而元年書王以爲桓公此時未敢無王至三年始著其無王之罪是又穿鑿之甚也故胡氏獨取程子○又案範氏例春秋上下無王者凡一百有八桓無王見不奉王法余公無王者爲不書正月不得書王也宣亦篡位而不去者罪之輕重異也】

公會齊侯於嬴【嬴齊東南邑泰山嬴縣】左氏【成昬於齊也注公不由媒介自與齊侯會而成昬非禮也】張氏【亂臣賊子與會而爲昬著齊侯之辠也】

夏齊侯衞侯胥命於蒲【蒲衞地】左氏【不盟也注申約言以相命而不歃血也】公羊【胥命者何相命也何言乎相命近正也近正柰何古者不盟結言而退注善其近正似於古而不相背故書以撥亂也】谷梁【胥之爲言猶相也相命而信諭謹言而退以是爲近古也是必一人先其以相言之何也不以齊侯命衞侯也注申約言以相達不歃血而誓盟古謂五帝時】胡氏【公羊曰相命近正也人愛其情私相疑貳以成傾危之俗其所由來漸矣有能相命而信諭豈不獨爲近正乎故特起胥命之文於此有取焉聖人以信易食答子貢之問君子以信易生重桓王之失信去則民不立矣故荀卿言春秋善胥命】

【案胥命諸傳皆善之惟趙子以爲譏其無人君之禮而陳氏曰相命者相推長也諸侯不稟於王而私相命於是始子頺之亂虢公鄭伯胥命於弭不書以其謀王室也非王事而胥命是相推長而已矣於是齊侯稱小伯而黎之臣子亦以方伯責衞侯桓文之事其所由來者漸矣其說本薛氏而張氏復推明之曰東遷以來王政不綱賢伯之思自黍離之作已可見隱公而降莫有任中國之事者獨齊衞爲列國之望欲私天下之權於已遂起而圖之西周方伯皆命於天子今欲專之事出創見必求勢力之均相遜相先布之天下耳目而不以爲異然後彊者乃敢專之故蒲之胥命正齊衞非命伯而專徵之始此春秋所以特書而謹之其說近是然於三傳皆無據姑具於此】

六月公會杞侯於郕【谷梁曰郕魯地○公羊杞作紀郕作盛】左氏【杞求成也】張氏【公羊作紀紀與魯親而求援於魯以抗齊鄭故桓公因其二年來朝而與之會也】

秋七月壬辰朔日有食之旣公羊【旣者何盡也】谷梁【旣者盡也有繼之辭也注盡而復生謂之旣】胡氏【日者眾陽之宗人君之象而有食之旣則其變大矣先儒以爲荊楚僭王鄭拒王師之應】

【案日食例皆見前食旣例三此年及宣八年七月襄二十四年七月皆大變也】

公子翚如齊逆女左氏【倄先君之好故曰公子】谷梁【逆女親者也使大夫非正也注翚稱公子者此桓不以爲罪人也】胡氏【娶妻必親迎禮之正也若夫邦君以爵則有尊卑以國則有大小以道途則有逺邇或迎之於其國或迎之於境上或迎之於所館禮之節也紀侯於魯以小大言則親之者也而使履緰來魯侯於齊以逺邇言則親之者也而使公子翚往是不重大昬之禮失其節矣故書】

【案逆女例諸侯親迎常事不書書魯之逆者五惟莊逆哀姜以仇女爲譏其餘若翚逆文姜公子遂逆穆姜叔孫僑如逆齊姜皆卿爲君逆也出姜不書逆者蓋公也譏禮成於齊故不斥公也春秋以非常書之左氏以卿逆爲合禮誤矣】

九月齊侯送姜氏於讙【讙魯地】左氏【非禮也凡公女嫁於敵國姊妹則上卿送之公子則下卿送之於天子則諸卿皆行公不自送注已去齊國故不言女未至於魯故不稱夫人】公羊【諸侯越竟送女非禮也此入國矣何以不稱夫人父母之於子𨿽爲鄰國夫人猶曰吾姜氏】谷梁【禮送女父不下堂母不出祭門諸母兄弟不出闕門】

公會齊侯於讙夫人姜氏至自齊公羊【翚何以不致得見乎公矣】谷梁【公會齊侯無譏乎曰爲禮也齊侯來公逆而會之可也夫人至不言翚之以來何也公親受之於齊侯也子貢曰冕而親迎不已重乎孔子曰合二姓之好以繼萬世之後何謂已重乎】胡氏【古者昬禮必親迎則授受明後世親迎禮廢於是有父母兄弟越竟而送其女者以公子翚往則旣輕矣爲齊侯來乃逆而會之於讙是公之行其重在齊侯而不在姜氏豈禮也哉不言以至者旣得見乎公也不能防閒於是乎在敝笱之刺兆矣禮者所以別嫌明防制治於未亂不可不謹也娶夫人國之大事故詳案夫人至例啖子曰夫人初至皆書告於廟也經書夫人至三文姜得見公故不書翚以穆姜齊姜書遂僑如書以者言不當以也哀姜書入不可見乎宗廟也出姜不書至貶成禮於齊也昭公娶吳女不書至恥娶同姓也】

冬齊侯使其弟年來聘左氏【致夫人也注古者女出嫁又使大夫隨加聘問存謙敬序殷勤也在魯而出則曰致女在他國而來則緫曰聘】

有年左氏【注五穀皆熟書有年】公羊【有年何以書以喜書也大有年何以書亦以喜書也此其曰有年何僅有年也彼其曰大有年何大丰年也僅有年亦足以當喜乎恃有年也注恃賴也若桓公之行諸侯所當誅百姓所當叛而元年大水二年耗減民人將去國喪無日賴得五穀皆有故喜而書之所以見不肖之君爲國尢危又明爲國家者不可不有年】谷梁【五穀皆熟爲有年也注凡書有年者冬五穀畢入計用丰足然後書之】胡氏【舊史災異與慶祥並記故有年大有年得見於經若舊史不記聖人亦不能附益之也然十二公多歷年所有務農重谷閔雨而書雨者豈無丰年而不見於經是仲尼於他公皆削之矣獨桓有年宣大有年則存而弗削緣此二公獲罪於天宜得水旱凶災之譴今乃有年則見反常也故以爲異特存耳然則天道亦僭乎桓宣享國十有八年獨此二年書有年他年之歉可知也而天道不差信矣此一事也在不修春秋則爲慶祥君子筆之則爲變異是聖人因魯史舊文能立興王之新法也】張氏【桓公行惡其所感召如元年大水五年旱雩等事十八年間獨今年五穀僅熟故以爲異特書之所以著桓公之罪憫魯國之民也】

【案有年大有年三傳皆以爲祥而趙子亦例於慶瑞門與獲麟同例其說曰符祥者天地所以答人是以志之凡丰年皆告於宗廟勤民而敬先也其不書者不告廟也此說亦未達春秋不書祥瑞之意至程氏發明奧防然後以爲記異此得於言意之表者也】

四年春正月公狩於郎左氏【書時禮也注冬獵曰狩周之春夏之冬也田狩從夏時郎非國內之狩地故書】公羊【狩者何田狩也春曰苖秋曰搜冬曰狩常事不書此何以書譏逺也注禮諸侯田狩不過郊】谷梁【四時之田皆爲宗廟之事也春曰田夏曰苖秋曰搜冬曰狩四時之田用三焉惟其所先得一爲幹豆二爲賔客三爲充君之庖】胡氏【何以書譏逺也戎祀國之大事狩所以講大事也用民以訓軍旅所以示之武而威天下取物以祭宗廟所以示之孝而順天下故中春教振旅遂以搜中夏教茇捨遂以苖中秋教治兵遂以狝中冬教大閱遂以狩然不時則傷農不地則傷物田狩之地如鄭有原圃秦有具囿皆常所也違其常所則犯害民物而百姓苦之可不謹乎以非其地而必書是春秋謹於防之意也每謹於防然後王徳全矣】

【案四時之田春搜夏苗秋狝冬狩見於周禮爾雅而左氏記臧僖伯之言亦同獨公谷所言皆不合谷疏曰左氏之文是周公制禮之名二傳之文或春秋取異代之法或當時天子諸侯別法經典散亡無以取正觀此則胡氏取周禮之說是矣○又案田狩之地張氏曰凡國之搜狩自有常處皆擇山林翳密之地因田獵而從禽魯之大野乃常狩地故西狩不書地觀此則譏逺之說信矣○又案春秋書狩四於郎譏逺於禚譏親讎河陽本非狩特以避召王之名西狩本常事特以志非常之瑞各有義耳】

夏天王使宰渠伯糾來聘左氏【父在故名注宰官渠氏伯糾名也不書秋冬史闕文】公羊【宰渠伯糾者何天子之下大夫也注稱伯者上敬老也下去二時者桓公無王天子不能討反下聘之故去二時以見貶】胡氏【宰冡宰也渠氏伯爵糾其名也糾位六卿之長降而書名貶也大司馬九伐之法諸侯有賊殺其親則正之放弒其君則殘之桓公之行當此二者捨曰不討又聘焉失天職矣操刑賞之柄以馭下者王也論刑賞之法以詔王者宰也太宰建邦六典而乃爲亂首承命以聘弒君之賊乎故特貶而書名見宰之非宰矣始而來聘冡宰書名以見貶終而追錫王不稱天以示譏其義備矣夫咺賵仲子糾聘桓公其事皆三綱所系然咺獨書官糾兼稱爵何也如咺者豈初得政猶未受封而糾則或以諸侯入相或旣相而已封者乎嫡妾之分君臣之義無所輕重糾以旣封故兼稱爵見春秋責相之意也】陳氏【有聘桓者矣必宰自爲使而後貶貶其甚者也】

【案宰糾書名左氏直譏其攝父職以出聘已昧於仍叔子之文而杜注又以伯糾爲名則伯乃字稱而非名也公谷皆以爲下大夫系官氏名且字以宰爲官氏渠爲名糾爲字而以伯爲老稱則單伯祭伯亦老稱乎蓋欲言防者而經稱伯欲言尊卿則連名故爲是臆說耳是皆不知春秋責宰相之書法也】

五年春正月甲戌【陸氏曰此下文脫】己丑陳侯鮑卒【杜氏曰甲戌前年十二月二十一日己丑此年正月六日】左氏【陳亂文公子佗殺太子免而代之公疾病而亂作國人分散故再赴注佗鮑之弟五父也】

【案三傳不究闕文之義公羊則曰曷爲以二日卒之防也甲戌之日亡己丑之日死而得君子疑焉谷梁則曰陳侯以甲戌之日出己丑之日得不知死之日故舉二日以包之左氏則以爲再赴其謬戾甚矣】

夏齊侯鄭伯如紀左氏【齊侯鄭伯朝於紀欲以襲之紀人知之注紀人懼而來告故書】胡氏【夫如者朝詞也尊不朝乎卑大不朝乎小紀之爲紀防乎防者也齊在東州尊則方伯鄭亦大國也並驅而朝紀乃懷詐諼之謀欲以襲之而不虞紀人之覺也其志矣外相如不書此何以書紀人主魯故來告其事魯史承告故備書於策夫子修經存而不削以小國恃大國之安靖已而乃包藏禍心以圖之亦異於興滅國繼絕世之義矣故存而不削以著齊人滅紀之罪明紀侯去國之由劉敞意林所謂聖人誅意之效是也】

【案外相如例二州公如曹爲來魯書也齊鄭如紀爲紀人來告也此皆非常例公羊直以爲離不言會谷梁又以爲過我而書不及左氏逺矣○又案春秋之初齊僖鄭莊皆小人之雄合謀同心以吞噬小國爲事自隱二年石門之盟至桓十一年惡曹之盟二十年間二國爲一伐宋入郕入許立督今又相與謀紀自二君如紀之後紀百計求援六年會於成其冬來朝謀於魯也深矣九年季姜歸京師在於周也至矣十一年鄭莊卒後齊鄭之黨方散故十三年紀侯得魯鄭而僥幸於一勝然怨愈搆矣十五年齊僖卒襄公立十七年於黃之盟魯欲平二國也而襄公方襲小伯之勢豈顧一盟而棄僖公之業哉故莊元年而遷郱鄑郚矣三年而紀季入矣齊勢方盛鄭亦棄紀而爲垂之遇矣故自齊鄭如紀蓋十有七年而紀卒去國齊可罪也鄭莊之惡可勝誅哉】

天王使仍叔之子來聘【仍谷梁作任】左氏【弱也注仍叔天子之大夫本於父字幼弱之辭也譏使童子出聘】公羊【譏父老子代從政也】谷梁【錄父以使子也故防其君臣而著其父子不正父在子代仕之詞也注君闇劣於上臣苟進於下蓋參譏之】胡氏【譏世官非公選也帝王不以私愛害公選故仕者世祿而不世官周衰小人得政援引親黨分據要途施及童稚公道不行然後國家傾覆春秋書武氏仍叔之子云者戒後世人主徇大臣私意而用子弟之弱者居公選之地以敗亂其國家欲其深省之也】

葬陳桓公○城祝丘左氏【注齊鄭將襲紀故】

秋蔡人衞人陳人從王伐鄭左氏【王奪鄭伯政鄭伯不朝王以諸侯伐鄭鄭伯禦之王爲中軍虢公林父將右軍蔡衞屬焉周公黑肩將左軍陳人屬焉鄭曼伯爲右拒祭仲足爲左拒原繁髙渠彌以中軍奉公爲魚麗之陳戰於繻葛蔡衞陳皆奔王卒大敗祝聃射王中肩王亦能軍祝聃請從之公曰君子不欲多上人況敢淩天子乎苟自救也社稷無隕多矣夜鄭伯使祭足勞王且問左右】公羊【其言從王伐鄭何正也注美其得正義也故以從王徵伐錄之】谷梁【其舉從者之詞何也爲天王諱伐鄭也鄭同姓之國也在乎冀州於是不服爲天子病矣疏謂若王不親伐直舉三國從王命之詞也】胡氏【春秋書王必稱天者所章則天命也所用則天罰也王奪鄭伯政而怒其不朝以諸侯伐焉非天討也故不稱天魯桓宋督弒君則遣使來聘而莫之討鄭伯不朝貶爵可也何爲憤怒自將以攻之也移此師以加宋魯誰曰非天討乎春秋天子之事述天理而時措之者也旣譏天王以端本矣三國以兵防伐則言從王者又以明君臣之義君行而臣從正也戰而不言戰敗而不言敗又以存天下之防也三綱軍政之本聖人寓軍政於春秋而書法若此皆裁自聖心非國史所能與也】陳氏【春秋之初王室多諱詞其曰蔡人衞人陳人從王伐鄭尊王也】

【案春秋王師之出有二伐鄭救衞是也陳氏曰王師不書書伐鄭伐鄭不服而後王命不行於天下書救衞救衞無功而後王命不行於天下此說固是然春秋明道不計功故伐鄭不書矣而救衞書子突又不可一槪論也○又案春秋王不稱天者惟賵仲子錫命桓公含賵成風與此年伐鄭爾皆弗克若天也】

附錄陳氏【春秋之法有天子在則其諸侯稱人有諸侯在則其大夫稱人】

大雩左氏【書不時也凡祀啟蟄而郊龍見而雩始殺而嘗閉蟄而烝過則書注龍見建已之月蒼龍宿之體昬見東方萬物始盛待雨而大故祭天逺爲百谷祈膏雨雩逺也】公羊【大雩者何旱祭也言雩則旱見言旱則雩不見何以書記災也注祭言大雩大旱可知也君親之南郊以六事謝過自責使童男女各八人舞而呼雩故謂之雩】谷梁【例雩得雨曰雩不得雨曰旱疏賈逵曰言大雩者別於山川之雩雩吁也吁嗟以求雨也】胡氏【大雩者雩於上帝用盛樂也諸侯雩於竟內之山川爾魯諸侯而郊禘大雩欲悉書於策則有不勝書故雩祭則因旱以書而特謂之大郊禘亦因事以書而義自見皆國史所不能與君子以爲性命之文是也諸侯不得祭天地大夫不得祭山川禮也明乎春秋所書郊禘大雩之義則知聖人治國如指諸掌之說矣】

【案經書雩二十一止書秋者七此年及成三襄五十六昭八定七十二是也書八月者四僖十一襄二十八昭三二十四是也書七月者二昭二十五是也書九月者七僖十三襄八十七昭六十六定元定十是也書冬者一成七年是也蓋左氏但知龍見而雩爲正故以爲不時而不知因旱而雩乃記災也公羊以大雩爲大旱趙子以稱大爲徧雩舊說又以爲大者禮物有加也是皆不知大雩之爲僭矣谷梁例曰雩月正也時不正也其說以爲必待時窮人力盡而後請之此又豈君人之心哉谷梁又以爲請乎應上公是又不知諸侯雩於山川之義疏說以爲天尊不敢指斥故請其屬神蓋因谷之說而爲之詞也一年而二雩者昭二十五定七年也皆旱甚而無格天之誠也季卒又雩不言大者啖子日承上文也】

螽【螽公羊作】左氏【注蚣蝑之屬爲災故書】公羊【記災也注者煩擾之所生】谷梁【虫災也】

【案程氏曰蝗也旣旱又蝗饑不必書也○又案經書螽十一桓五宣十三十五皆書秋文八書冬僖十五宣六襄七皆書八月哀十三書九月哀十二十三書十二月谷梁所謂甚則月不甚則時也雨螽於宋外災告則書也】

冬州公如曹左氏【淳於公如曹度其國危遂不復注淳於州國所都不書奔以朝出也爲下寔來書】谷梁【外相如不書此書過我也】胡氏【天子三公稱公王者之後稱公州公諸侯而稱公者昔畢公以父師而保釐束土衞武以列國而入相於周蓋與後世出入均勞之意同此其所以稱公也外相如不書此何以書將有其末故先錄其本】

六年春正月寔來左氏【自曹來朝書曰寔來不復其國也注寔實也不言州公者承上五年冬經間無異事省文也言奔則來行朝禮言朝則遂畱不去故變文言寔來】胡氏【寔者州公名也春秋之法諸侯不生名失地滅同姓則名正名經世之本名正而天下定矣或曰諸侯失國而後托於諸侯孟子以爲禮今州公來朝將以諸侯之禮接之乎則春秋乃書其名將以匹夫之賤畜之乎則孟子乃以托國爲禮將何處而可曰世衰道防諸侯放恣其有壤地褊小廹乎大國之間而失國是不幸也非其罪也則以諸侯之禮接之可也若譚子在莒子在黃溫子在衞𨿽失國出奔而春秋不名義可見矣若夫不能修道以正其國或棄賢保侫或驕奢滛佚或用兵暴亂自底滅亡如蔡獻舞邾益曹陽州寔之徒皆其自取焉耳則待之以初乃禮之過也觀春秋名與不名則知所以處寓公之禮與彊爲善自暴棄者之勸誡矣】

【案春秋書來例祭伯不與其朝介葛盧曰狄皆不能朝也其餘若內女書來則歸寧之詞也獨寔來之文公羊則曰猶曰是人來也以其化我故慢之注行過無禮曰化谷梁曰謂之寔來何也以其畫我故簡言之也二家皆以爲州公過魯而朝他國故爲此說然於寔字之義殊無謂惟趙子以爲王氏譏其外交則可與祭伯來義合然於寔字亦只用杜氏說則考之經例未有用虛字行文者故程子胡氏直以爲州公名此亦有見然記禮者有伯父寔來左氏又有鞏伯寔來之語又似難以爲名姑記於此以俟考訂○又案杜氏以淳於爲州國所都而桓十一年隨絞州蓼下注又曰州國在南郡華容東南是有二州國也】

夏四月公會紀侯於成【成魯地泰山鉅平縣東南○谷梁作郕】左氏【紀來諮謀齊難也】

秋八月壬午大閱左氏【北戎伐齊鄭太子忽救齊大敗戎師於是諸侯之大夫戌齊齊人饋之餼使魯爲其班魯以周班後鄭鄭忽以其有功怒故有郎之師秋大閱簡車馬也注魯懼鄭故以非時簡車馬】公羊【簡車徒也何以書蓋以罕書也】谷梁【平而修戎事非正也其日以爲崇武故謹之】胡氏【周制大司馬中冬大閱教眾庶修戰法獨詳於三時者爲農隙故也書八月不時矣以鼓則王執路鼓諸侯執賁鼔以旗則王載太常諸侯載旂以殺則王下大綏諸侯下小綏其禮固不同書大閱非禮矣先王寓軍政於四時之田訓民禦暴其備豫也懼鄭忽畏齊人不因田狩而閱兵車厲農失政甚矣春秋非特以不時非禮書也乃天未陰雨徹彼桑土綢繆牖戶之意】

【案大閱三傳意同惟谷梁以爲觀婦人無據不可取○又案程氏曰無事而爲之妄動也有警而爲則教之不素豈所以保其國乎不言公蓋懼鄭畏齊爲國講武非公之私欲也】

蔡人殺陳佗【厲公躍立】左氏【注佗立逾年不稱爵者簒立未會諸侯又莊二十二年傳陳厲公蔡出也故蔡人殺五父而立之】胡氏【佗弒大子而代其位至是逾年不成之爲君者以賊討也書蔡人以善蔡書陳佗以善陳善蔡者以蔡人知佗之爲賊善陳者以陳國不以佗爲君知其爲賊故稱人稱人者討賊之辭也不以爲君故稱名稱名者當討之賊也魯桓弒君而鄭伯與之盟宋督弒君而四國納其賂是不知其爲賊矣齊商人弒君者及其見殺則稱位蔡般弒父者及其見殺則稱爵是齊蔡國人皆以爲君矣聖人於此抑予奪可謂深切著明矣簒弒之賊外則異國皆欲致討而不赦內則國人不以爲君而莫之與誰敢勸於爲惡故曰春秋成而亂賊懼】

【案討賊例已見州吁下但公羊以爲佗滛獵於蔡而蔡殺之谷梁以爲佗滛於蔡而蔡殺之皆傳聞之謬耳獨程子曰蔡人𨿽以私殺之而春秋與以討賊者廣爲義之塗也此善發明聖經矣○又案殺他國君例四陳佗鄫子蔡般戎蠻子也】

九月丁卯子同生左氏【子同生以太子生之禮舉之接以大牢卜士負之士妻食之公與文姜宗婦命之問名於申繻命之曰同注卽莊公也十二公惟莊是嫡夫人之長子備用太子之禮故史書之於策不稱太子者書始生也】公羊【何言乎子同生喜有正也未有言喜有正者此其言喜有正者何久無正也子公羊子曰其諸以病桓與注所以書莊公生者感隱桓之禍生於無正故喜之】胡氏【嫡冡始生卽書於策與子之法也春秋兼帝王之道賢可禪則以天下爲公而不拘於世及之禮子可繼則以天下爲家而不必於讓國之義萬世之達道也與賢者貴於得人與子者定於立嫡天下之達禮也故有君薨而世子未生之禮植遺腹朝委裘而天下不亂者以名分素明而民志定也經書子同生所以明與子之法正國家之本防後世配嫡奪正之事垂訓之義大矣其不曰世子何也天下無生而貴者誓於天子然後爲世子】

【案子同生左氏公羊皆同惟谷梁以爲疑故志之而注者以爲有同非吾子之疑此委巷之談也然適冡始生卽書於策出姜之子赤亦適冡也不書何歟胡氏曰案左氏載子同生待以太子之禮載於史防名分一定文公不知此義故子赤見殺而出姜歸仲尼削之著君父之貴也見通防陳氏以爲莊公制於其母三十六年而後娶故其年不可不志此亦一說○又案士冠禮記文曰公侯之有冠禮夏之末造也天子之元子猶士也天下無生而貴者其誓於天子說見周官典命】

冬紀侯來朝左氏【請王命以求成於齊公告不能】胡氏【觀近臣以其所爲主觀逺臣以其所主主者成敗之機榮辱之本也昭公棄晉主齊至於客死鄭伯逃齊主楚終以乞盟觀其所主而榮辱成敗見矣魯桓弒君之賊人人之所同惡夫人得而討之而主之以求援其能國乎然則何以免於貶志不在於朝桓也】

七年春二月己亥焚咸丘左氏【注焚火田也咸丘魯地譏盡物故書】胡氏【易稱王用三驅在禮天子不合圍諸侯不掩羣夫子釣不綱弋不射宿皆愛物之意也推此心以及物至於鳥獸若艸木裕無滛獵之過矣書焚咸丘所謂焚林而田也】

【案咸丘魯髙平鉅野縣南有咸亭而公谷以爲邾邑故有火攻之說恐非】

夏谷伯綏來朝鄧侯吾離來朝左氏【名賤之也注不緫稱朝者各自行禮也辟陋小國賤之禮不足故書名】公羊【失地之君也其稱侯朝何貴者無後待之以初也注下去二時者桓公以火攻人君故貶】胡氏【春秋之法諸侯不生名谷伯鄧侯何以名桓天下之大惡執之者無禁殺之者無罪谷鄧越國逾境相繼而來朝卽大惡之黨故特貶而書名與失地滅同姓者比焉經於朝桓者或貶爵或書名或書人以深絕其黨撥亂之法嚴矣誅止其身而黨之者無罪則人之類不相賊殺爲禽獸也幾希】

附錄【四年七年去秋冬說】胡氏【陽居春夏以飬育爲事王者繼天爲之子則有賞陰居秋冬以肅殺爲事王者繼天爲之子則有刑古者賞以春夏刑以秋冬象天道也桓弟弒兄臣弒君而天討不加焉是陽而無陰歲功不能成矣故特去秋冬二時以志當世之失刑也獨於四年七年闕焉何也案周制大司馬九伐之法諸侯有賊殺其親則正之放弒其君則殘之桓弒隱而立大司馬九伐之法𨿽未之舉猶有望也及使冡宰下聘恩禮加焉則天下之望絕矣故四年宰糾書名而去秋冬二時以見天王之不復能用刑也田常弒其君孔子請討之以從大夫之後不敢不告也桓弒隱而立𨿽方伯連帥環視而未之卹猶有望也及谷鄧二國自逺來朝則天下諸侯莫有可望矣故七年谷伯鄧侯各書其名而去秋冬二時以見諸侯之不復能修其職也然則見之行事不亦深切著明矣乎】

【案谷鄧書名公谷皆以爲失地之君此亦一說杜氏以爲禮不足則不當書朝趙氏以爲用夷禮亦又無據故胡氏不取去二時之說何氏得之於四年而七年火攻之論迂矣故胡氏用其前說昭十八年不書冬定十四年不書冬闕文也】

春秋會通卷三

欽定四庫全書

春秋會通卷四

元李廉

撰桓公

八年春正月己卯烝左氏【閉蟄而烝注閉蟄建亥之月此夏之仲月非爲過而書者爲下五月復烝見瀆也】公羊【烝冬祭也春曰祠夏曰礿秋曰嘗冬曰烝常事不書此何以書譏亟也亟則黷黷則不敬君子之祭也敬而不黷疏則怠怠則忘注祭必於孟月取其見新物薦尙稻鴈烝眾也】谷梁【烝冬事也春興之志不時也疏凡烝合在夏之十月】胡氏【案周官大司馬中冬敎大閱獻禽以享烝而魯之烝祭在春正月見春秋用周正紀魯事也春秋非以不時志也爲再烝見瀆書也谷梁子乃曰烝冬事春興之志不時是以閉蟄而烝爲是與周制異矣】

天王使家父來聘【杜氏谷梁皆曰家氏父字】胡氏【下聘弒逆之人而不加貶何也旣名冢宰於前其餘無責焉乃同則書重之義以此見春秋任宰相之專而責之備也虞史以人主大臣爲一體春秋以天王宰相爲一心故歸賵仲子會葬成風則宰咺書名於前而王不稱天於後來聘桓公錫桓公命則宰糾書名以正其始王不稱天以正其終而榮叔家父之徒不與也故人主之職在論相而已矣】附錄【天子三公大夫士稱例】公羊【疏天子三公氏采稱爵祭公周公是也上大夫卽例稱伯仲字祭伯南季榮叔之類次大夫氏采稱不稱伯仲家采地父字也下大夫系官氏名且字宰渠伯糾是也上士名氏通石尙是也次士以官錄宰咺是也下士略稱人會王人於洮是也其劉子單子之屬不稱字而稱子者謂諸侯入爲天子大夫故設文非王臣之常稱周公加宰者天子爲政者也】

夏五月丁丑烝公羊【何以書譏亟也】谷梁【烝冬事也春夏興之黷祀也志不敬也】胡氏【春秋之文有一句而包數義者有再書而一貶者戎伐凡伯於楚丘以歸之類一句而包數義春正月己卯烝夏五月丁丑烝再書而一貶】

【案周禮紀四時祭名云春祠夏礿秋嘗冬烝公羊亦同毛詩云礿祠烝嘗此取協韻耳非有異也王制曰春礿夏禘秋嘗冬烝郊特牲曰春禘而秋嘗祭義與郊特牲同祭統與王制同吳氏艸廬曰王制篇內礿皆當讀爲祠禘皆當讀爲礿此說是也趙氏曰禘非時祭之名也禮記諸篇皆漢儒約春秋爲之見春秋有禘於莊公遂以爲時祭見春秋惟兩書禘一閔二年五月一僖八年七月一春一夏遂有春禘夏禘之說又見春秋止有烝嘗禘三祭遂爲諸侯缺一祭之說皆不可信也而鄭注祭統及王制以爲夏殷禮誤矣○又案春秋止書烝嘗而不及祠礿者四時祭常事不書此年以黷祀兩書烝桓十四年以不敬書嘗祠礿二祭無他故則不書也○又案趙子曰四時之祭皆夏時蓋用孟月宣八年六月有事於大廟卽夏之孟月也若有故及日不吉則用仲月桓八年正月烝是也若又有故及日不吉卽用季月昭十五年二月有事於武宮卽夏之季月也經文並無譏然吉事先近日苟有故而用季月涉於怠矣當用仲月爲嘉也此說是○又案趙子曰凡祭而非者稱祭謂祭而失禮則書祭名以本下者稱事謂祭非失禮爲下事張本者則止書有事然則昭十五年二月有事卽烝祭也宣八年六月有事卽礿祭也而不書祭名非祭之失也此說是】

秋伐邾張氏【微者也】

冬十月雨雪公羊【記異也注今八月未當雨雪此陰气大盛兵象也是後有郎師龍門之戰流血尢深】谷梁【注月令曰孟冬行秋令則霜雪不時】

祭公來遂逆王后於紀左氏【禮也注天子娶於諸侯使同姓爲之主祭公來受命於魯故曰禮祭公諸侯爲天子三公者】公羊【祭公者何天子之三公也何以不稱使昬禮不稱主人遂者何生事也大夫無遂事此其言遂何成使乎我也其成使乎我柰何使我爲媒可則因用是往逆矣女在其國稱女此其稱王后何王者無外其辭成矣】谷梁【其不言使焉何也不正其以宗廟之大事卽謀於我故弗與使也遂繼事之詞也其曰遂逆王后故略之也或曰天子無外王命之則成矣】胡氏【劉敞曰祭公王之三公也曷爲不稱使不與王之使祭公也師傅之官坐而論道其任重矣命魯以昬姻之事大夫可矣何必三公任之重使之輕故祭公緣此義得專命不報遂行如紀而王以輕使爲失祭公以遂行爲罪矣此說是也爲之節者冝使卿往逆公監之則於禮得矣使祭公命魯主昬姻之事則曰不可卿往公監之何以可乎命魯輕矣卿往公監之重矣官師從單靖公逆王后於齊劉夏非卿而書靖公合禮則不書故先儒以爲使卿逆公監之禮也】張氏【天子𨿽無親迎之禮然祭公謀於魯則當復命於王然後遣於宗廟以明逆後之重今使魯爲媒而用是往逆輕防王配何以示正始之道故書若祭公之私行而以逆後爲遂事以深譏之也】

【案逆後例二此年及襄十五年劉夏也王者之尊海內莫敵天子無自逆之禮趙子說是然孔子對哀公冕而親迎爲天地宗廟社稷之主又似天子之禮曰魯有郊天祀地之禮故云爾非必謂天子也○又案遂例十九谷梁皆曰繼事之詞然亦有發傳者亦有不發傳者疏曰此是例之首故發繼事之詞僖二十八年諸侯遂圍許中間有事恐不相繼故發傳以明之曹伯襄遂會圍許恐被釋而遂與常例異者重發之僖四年遂伐楚恐華夷異故重發以同之宣元年楚子鄭人侵陳遂侵宋恐尊卑異故亦發之宣十八年歸父遂奔齊嫌出奔不得同於繼事故發之襄十二年季孫宿遂入鄆嫌不受命與常例不同故發之餘不發者並可知故省文也○又案胡氏遂例見僖四年及三十年】

九年春紀季姜歸於京師左氏【凡諸侯之女行惟王后書】公羊【其辭成矣則其稱紀季姜何自我言紀父母之於子𨿽爲天王后猶曰吾季姜京師者何天子之居也京大也師眾也天子之居必以眾大之詞言之】谷梁【爲之中者歸之也注中謂關與防事】胡氏【自逆者言則當尊崇其匹故從天王所命而稱王后示天下之母儀也自歸者而言則當樛屈逮下故從父母所子而稱季姜化天下以婦道也皆正始之道王化之基春秋所謹也不盡書者惟過我與求告則書也案逆後例三傳皆同獨陳氏曰後歸不書此何以書詳紀事也后妃母儀天下以爲天地社稷宗廟之主俄而宗國亡焉是不可不詳也諸侯逆稱女至稱夫人尊夫人也天子逆稱後歸稱季姜尊王也此亦有見故嘗疑六年冬紀侯方托魯請王命以求成於齊而公告不能今幸王有命魯求昬之事故魯亟爲紀謀亦不待請王命而遂令祭公逆之所以托紀也而紀卒不免春秋詳紀事紀亦可哀矣】

夏四月【無事書夏四月十一自此年始】○秋七月○冬曹伯使其世子射姑來朝左氏【曹大子來朝賔之以上卿禮也享曹大子初獻樂奏而嘆施父曰曹大子其有憂乎非嘆所也】公羊【諸侯來曰朝此世子也其言朝何春秋有譏父老子代從政者則未知其在齊與在曹與注齊世子光也】谷梁【朝不言使言使非正也使世子伉諸侯之禮而來朝曹伯失正矣諸侯相見曰朝以待人父之道待人子以內爲失正矣內失正曹伯失正世子可以已矣則是故命也尸子曰夫已多乎道】胡氏【案周官典命凡諸侯之嫡子誓於天子而攝其君則下其君之禮一等未誓則以皮帛繼子男世子固有出會朝聘之儀矣然攝其君繼子男者謂諸侯朝於天子有時而不敢後故老疾者使世子攝已事以見天子急述職也諸侯間於王事則相朝其禮本無時曹伯旣有疾何急於朝桓而使世子攝哉大位姦之窺也危病邪之伺也世子君之貳也君疾而儲副出啟窺伺之心危道也當享而射姑嘆逾月而終生卒其有疾明矣而使世子來終生之過也世子將欲已乎則方命矣曰孝子盡道以事其親者也不盡道而苟焉以從命爲孝又焉得爲孝故尸子曰夫已多乎道】

【案曹來朝五此年世子文十一年十五年成四年襄二十一年皆曹伯也朝桓之罪當與滕谷同貶張氏說是○又案使朝二此年及季姬使鄫子是也谷皆曰非正】

十年春王正月胡氏【桓無王今復書王何也十者盈嘆也天道十年則一周人事十年則一變故易稱守貞者十年而必反傳論逺惡者十年而必棄桓公至是其數已盈冝見誅於天人矣十年書王紀常理也】

【案谷梁二年書王正與夷之卒是矣傳者不知正簒弒之旨遂以爲諸侯之卒天子所隱痛故書王以正之而此年曹伯適薨而附益之以爲正終生之卒誤矣果然則陳侯鮑卒在五年之正月曷不書王以正之乎胡氏得之】

庚申曹伯終生卒夏五月葬曹桓公○秋公會衞侯於桃丘弗遇【桃丘衞地濟北東阿縣東南有桃城】左氏【注衞侯與公爲會期中背公更與齊鄭故公獨往而不相遇也】公羊【會者何期辭也其言弗遇何公不見要也注時實桓公欲要見衞侯衞侯不肯見公以非禮動見拒有恥故諱使若會而不相遇言弗遇者起公要之也弗者不之深起公見拒深】谷梁【弗遇者志不相得也弗內詞也注倡會者衞魯至桃丘而衞不來故書弗遇以殺恥疏內詞者其實魯公弗被遇而托言衞侯不遇若衞侯不蒙魯公之接殺恥也】胡氏【弗者遷詞惡失信也衞初約魯會於桃丘至是中變而從齊鄭於是乎有郎之師其戰於郎直書曰來盟於惡曹俱奪其爵則桃丘之弗遇蓋惡衞侯之失信矣】

【案經書弗例四此年弗遇罪衞也文十六年齊侯弗及盟罪季孫也然皆爲內諱恥也追齊至酅弗及有畏也胡氏皆以爲遷詞晉人納捷菑弗克納則亦遷善之義矣】

冬十有二月丙午齊侯衞侯鄭伯來戰於郎左氏【我有詞也初北戎病齊諸侯救之鄭忽有功焉齊人餼諸侯使魯次之魯以周班後鄭鄭怒請師於齊齊人以衞助之故不稱侵伐先書齊衞王爵也注善魯之用周班惡三國之討有詞】公羊【郎者何吾近邑也吾近邑則其言來戰於郎何近也惡乎近近乎國也此偏戰何以不言師敗績內不言戰言戰乃敗矣注偏戰者結日定地各居一面鳴鼔而戰不相詐也】谷梁【來戰者前定之戰也不言其人以吾敗也不言及者爲內諱也注先已結期戰春秋不以外敵內書戰則敗也】胡氏【春秋加兵於魯眾矣未有書來戰者此獨不稱侵伐而以來戰爲文何也兵凶器戰危事聖人之所重也誅暴禁亂敵加於己蓋有不得已而應之者矣未有悖道縱欲得已不已而先之者也魯桓弒立天下大惡人人所得討鄭伯則首盟於越以定其位齊侯則繼會於稷以濟其姦曽不能修方伯之職駐師境上聲罪致討伸天下之大義也今特以私忿小怨親帥其師戰於魯境尙爲知類也哉此春秋所必誅而不以聽者也故以三國爲主而書來戰於郎鄭人主兵而首齊猶衞州吁主兵而先宋】

【案內兵書戰六此年戰郎十二年戰宋十七年戰奚者諱魯也莊九年特書敗績者惡魯也桓十三年成二年書戰書敗績者此會外兵例非魯事也○又案谷梁傳例曰不日疑戰也則書日者結日列陳也此說是○又案谷梁以來盟爲前定之盟故以來戰爲前定之戰恐非又公羊疏曰凡言來者向內之辭楚屈完來盟於師據師道楚故得言來○又案張氏曰春秋以主客之詞辧用兵之曲直殘民之重輕其罪魯而書公及諸侯戰者多矣今三國以爭忿小故無詞而伐有詞則罪在三國不容不反常例以明之故今年之書其文異其詞嚴專罪三國特書其來戰以示外有罪則爲主之例此說是而趙子以爲春秋紀兵無曲直之異恐非也○又案劉氏曰來戰者外爲志乎此戰也】

十有一年春正月齊人衞人鄭人盟於惡曹左氏【齊衞鄭宋盟於惡曹注宋不書經闕】公羊【注微者盟】胡氏【盟會皆君臣之禮故微者之盟會不志於春秋凡春秋所志必有君與貴大夫居其間者也惡曹之盟卽三國之君矣旣不以道興師爲郎之戰又結怨固黨爲惡曹之盟故前書其爵而以來戰著罪後書此盟而以奪爵示貶】陳氏【此郎之諸侯也曷爲戰稱君盟稱人凡一役而再見者但人之略之也猶曰上無天子下無方伯莫適爲主則人自爲盟而已矣鄭敗王師齊滅後之母家而衞亦抗子突以自立無王甚矣自有參盟莫甚於惡曹故略之也案外盟書人例四惡曹鹿上淸丘陳氏皆曰人自爲盟也齊人狄人盟於邢則進狄之詞不入此例】

夏五月癸未鄭伯寤生卒秋七月葬鄭莊公左氏【鄭昭公之敗北戎也齊人將妻之昭公辭祭仲曰必取之君多內寵子無大援將不立三公子皆君也弗從夏鄭莊公卒祭仲立昭公宋雍氏女於鄭莊公曰雍姞生厲公雍氏宗有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之九月昭公奔衞厲公立注昭公世子忽也厲公突也祭仲祭封人仲足也】

九月宋人執鄭祭仲左氏【注祭氏仲名不稱行人聽迫脇以逐君罪之也】谷梁【宋人者宋公也其曰人何貶之也注惡其執人權臣廢嫡立庶】胡氏【祭仲鄭相也見執於宋使出其君而立不正罪較然矣何以不名命大夫也命大夫而稱字非賢之也乃尊王命貴正卿大祭仲之罪以深責之也若曰以天子命大夫爲諸侯相而執其政柄事權重矣固將下庇其身而上保其君今乃至於見執廢絀其君而立其非所立者不亦甚乎任之重者責之深祭仲無所逃其罪矣春秋美惡不嫌同詞突之書名則本非有國由祭仲立之也若忽則以世嫡之正至於見逐不能立乎其位貴賤之分已矣凡此類抑揚其詞皆仲尼親筆非國史能與也或曰孔父賢而書名則曰禮之大節也今此則名其君於下字其臣於上何以異乎曰春秋者輕重之權衡也變而不失其正之謂權常而不過於中之謂正宋殤孔父道其常祭仲昭公語其變惟可與權者其知之矣】陳氏【祭仲何以不名命大夫也祭仲以大夫專廢置君曷爲從其恆稱而不名春秋之襃貶名號不足以盡意則見於辭書曰宋人執鄭祭仲突歸於鄭鄭忽出奔衞其爲詞也詳矣則從其恆稱不名可也】張氏【死難臣道也祭仲爲鄭正卿貪生畏死背先君之命而立庶孽故谷梁子曰惡祭仲也】

【案祭仲左氏稱祭仲足而以仲爲名谷梁同之胡氏陳氏以爲命大夫則仲爲字矣二說旣不合而公羊則曰何以不名賢也何賢乎祭仲以爲知權也其說曰其知權柰何古者鄭國處於畱先鄭伯有善於鄶公者通乎夫人以取其國而遷鄭焉而野畱莊公死已葬祭仲將往省於畱途出於宋宋人執之謂之曰爲我出忽而立突祭仲不從其言則君必死國必亡從其言則君可以生易死國可以存易亡少遼緩之則突可故出而忽可故反是不可得則病然後有鄭國古人之有權者祭仲之權是也權者何權者反於經然後有善者也權之所設捨死亡無所設行權有道自貶損以行權不害人以行權殺人以自生亡人以自存君子不爲也注者又以爲祭仲知國重君輕君子以存國除逐君之罪於是漢儒反經合道之失出此矣故範氏以爲害義傷敎不可從要之胡氏說是蓋經書命大夫有三魯有單伯鄭有祭仲陳有女叔皆無所書而不尊之貴王命也其是非則見乎事矣故陸氏例曰諸國大夫王賜之畿內邑爲號令歸國者皆書族書字同於王大夫敬之也得之矣○又案經書他國執他國大夫九祭仲鄭詹陳濤塗衞喜宋仲幾皆稱人以執不稱行人鄭良霄衞石買宋樂祈衞北宮結皆稱人以執不稱行人事各不同執而殺者二齊慶封陳幹徵師也執內大夫四齊執單伯晉執行父意如婼也谷梁稱人以執大夫執有罪也此例不通啖子曰凡稱行人而執以其事執也不稱行人而執以己執也公羊曰稱人以執非伯討也此說是余見僖十九年】

突歸於鄭左氏【注爲宋所納故曰歸】公羊【突何以名挈乎祭仲也注欲明祭仲從宋人命提挈而納之故上系於祭仲】谷梁【曰突賤之也曰歸易辭也祭仲易其事權在祭仲也死君難臣道也今立惡而黜正惡祭仲也】胡氏【突不稱公子絕之也小白入齊則曰齊小白突歸何以不曰鄭突乎以小白系齊明小白之冝有齊也不以突系鄭正厲公不當立也突不當立何以書歸春秋書歸有二義一易詞一順詞也其書入亦有二義一難詞一逆詞也突以庶奪正固爲不順然內則權臣許之立外則大國爲之援而世子忽之才不能自固也則其歸無難故谷梁子曰歸易詞也】

附錄【歸入例】左氏【成十八年傳曰凡去其國國逆而立之曰入復其位曰復歸諸侯納之曰歸以惡入曰復入注此四條所以明內外之援辧逆順之辭通君臣取國有家之大例】公羊【復歸者出惡歸無惡復入者出無惡入有惡入者出入惡歸者出入無惡】谷梁【例曰歸爲善自某歸次之又曰歸易辭也則歸有二義善者謂之歸易者亦謂之歸也大夫出奔反以好曰歸以惡曰入】

【案經以簒而書歸者二此年突莊二十四年赤執而歸者二僖三十年衞侯鄭成十六年曹伯也大國得封而書歸者二昭十三年蔡侯廬陳侯吳也書歸例惟谷梁得之公羊失於祭仲知權之說故以書歸爲順祭仲之詞不可取】

鄭忽出奔衞【書奔之始】左氏【注莊公旣葬不稱爵者鄭人賤之以名赴】公羊【忽何以名春秋伯子男一也詞無所貶注春秋攺周之文從殷之質爵三等合伯子男爲一若忽稱子則同於成君故名也】谷梁【其名失國也疏此年書名表其失國十五年稱世子明其反正】胡氏【忽以國氏正也出奔而名不能君也考於詩有女同車刺無大國之助也山有扶蘇所美非美然也萚兮君弱臣彊不倡而和也狡童不能與賢臣圖事權臣擅命也夫以狡童目其君聖人猶錄其詩所以見忽之失國亦其自取非獨仲之罪矣或曰詩人刺忽不昬於齊至於見逐欲固其位者必待大國之援乎曰此獨爲鄭忽言也如忽之爲人苟無大援則不能立爾若夫志士仁人卓然有以自立者進退之權在我矣鄭自五伯之後益以侵削他日子產相焉馳詞執禮以當晉楚至於壤諸侯之館垣郤逆女之公子於野皆變其常度以晉楚之彊卒莫能屈亦待大國之助乎然則仲見脇忽出奔咸其自取焉爾春秋書法如此欲人自彊於爲善也】陳氏【鄭忽何不能爲子也身爲冢嗣而廢立自權臣不可以言子矣】

【案經書君奔而名者三鄭忽曹羈莒展輿也趙子曰忽羈不書爵言不能嗣先君也展輿𨿽逾年猶不書爵其罪大也○又案春秋初年斁天下之彞倫者自鄭莊始殺弟誓母敗王師自以爲保國之計得也然身沒未幾而世嫡出奔庶孽奪正公子互爭兵革不息忽儀亹突之際其禍矣亂之初生起於一念之不善後世則而象之至於兄弟相殘國內大亂莊公之事可爲永鑑矣突簒位四年而出奔昭公以桓十五年入國其秋突因櫟人殺檀伯而入櫟據彊都以窺鄭諸侯會於袲又會於曹以納之而弗克然突固分國以居矣十七年髙渠彌弒昭公而立公子亹十八年齊人殺子亹祭仲逆子儀於陳而立之莊十四年突自櫟侵鄭傅瑕殺子儀及其二子而納焉於是鄭國之禍稍息而楚兵疊至矣鄭莊之姦雄亦果何益哉四公子之事多不見經故具於此】

柔會宋公陳侯蔡叔盟於折【陸氏例以蔡叔爲蔡侯弟】公會宋公於夫鐘【夫鐘郕地】冬十有二月公會宋公於闞【闞魯地】左氏【注柔魯大夫未賜族者蔡叔蔡大夫叔名也】公羊【柔吾大夫之未命者也】谷梁【注蔡叔蔡大夫名未命故不氏】胡氏【臣與宋公盟於折君與宋公會於夫鐘於闞於虛於皆存而弗削何其詞費也曰盟者春秋所惡而屢盟以長亂會者諸侯所不得而數防以厚疑聖人皆存而不削於以見屢盟而卒叛數會而卒離其事可謂著明矣是故春秋之志在於天下爲公講信修睦不以會盟爲可恃也】陳氏【柔者何以大夫會諸侯盟於是始故貶之至公子結不貶矣】

【案陸氏例魯卿𨿽未命者書其名詳內事也無駭翚柔溺是也注以爲多是隱公時隱公謙居攝故不爵命大夫蓋用谷梁說也然谷梁於無駭翚溺皆以爲貶獨俠柔爲未命公羊又止以無駭翚爲貶而俠柔溺皆爲未命杜氏又止以翚溺爲貶而無駭俠柔爲未賜族是皆不可知胡氏於未命例又止曰無駭俠而不及於柔故疑柔不書氏或如陳氏之說○又案陸氏例諸侯兄弟以國連字者有蔡叔許叔蔡季紀季皆國而字之言與君一體也是以蔡叔爲蔡侯之弟矣而谷梁杜氏皆以爲蔡大夫未命故名而不氏此未可知何氏又以爲蔡侯不能防正其姑姊妹使淫於陳佗故貶之謬甚矣恐陸氏是○又案經書內大夫盟外諸侯九始於此】

十有二年春正月○夏六月壬寅公會杞侯莒子盟於曲池【杞公谷皆作紀○曲池公羊作毆蛇魯地】左氏【平杞莒也注隱四年莒伐杞自是遂不平】秋七月丁亥公會宋公燕人盟於谷丘【谷丘宋地燕人南燕大夫】○八月壬辰陳侯躍卒【厲公也○壬辰七月二十三日】○公會宋公於虛【虛宋地公羊作郯】○冬十有一月公會宋公於【宋地】○丙戌公會鄭伯盟於武父【武父鄭地】丙戌衛侯晉卒左氏【注重書丙戌無義例因史成文也】谷梁【再稱日決日義也】

【案孫氏曰再言丙戌羨文】

附錄【陳氏日例】陳氏【丙戌再書日日衞晉之卒也於以見春秋之有日例也春秋之日例莫謹於崩卒以往日赴則書往日以來日赴則書來日再赴則亦再日之舎卒而稱日皆大事也是故非內辭必戰也弒君也滅國而執殺其君世子大夫也則日之會不日會有盟焉則日盟有滅焉則日侵伐不日入之則日入潰之則日潰圍不日滅之則日滅冝日而不日者不得日也凡日必甚之也是故公卽位不日日定公夫人至不日日哀姜諸侯奔不日日衞侯衎入不日亦日衞侯衎執不日日鄫子外災不日日宋衞陳鄭外敗不日日頓胡沈蔡陳許皆甚之也非甚之也者而稱日則天變也郊廟之事也】

十有二月及鄭師伐宋丁未戰於宋左氏【公欲平宋鄭秋公及宋公盟於句瀆之丘宋成未可知也故又會於虛冬又會於宋公辭平故與鄭伯盟於武父遂帥師而伐宋戰焉宋無信也君子曰苟信不繼盟無益也詩云君子屢盟亂是用長】公羊【戰不言伐此其言伐何辟嫌也惡乎嫌嫌與鄭人戰也此偏戰也何以不言師敗績內不言戰言戰乃敗矣】谷梁【非與所與伐戰也不言與鄭戰恥不和也於伐與戰敗也內諱敗舉其可道者也注非責也】胡氏【旣書伐宋又書戰於宋者責賂於鄭而無厭屢盟於魯而無信者宋也二國聲其罪以致討故書曰伐夫宋罪固可伐矣然取其賂以立督者魯桓也資其力以簒國者鄭突也無諸己然後可以非諸人春秋之義用賢治不肖不以亂易亂也故又書曰戰於宋來戰者罪在彼戰於郎是也往戰者罪在內戰於宋是也】陳氏【此公及鄭伯也曷爲前稱君後稱師略之也一役而再見者但人之用眾焉稱師】張氏【與人交之道忠信誠慤本乎中則有不期合而合者非有是心則其相與也不過以利合而一旦爭小利則相視忽如仇敵鄭突借宋之力以簒國宋人責賂則背之而結魯魯比突而欲平宋宋辭平則遽反之而連鄭春秋詳書之見王政不行諸侯放恣魯桓宋莊鄭厲皆以簒而立紛紛離合惟利是視煩盟瀆信只以長亂王法所必誅而不以聽者也】

【案宋莊之得國鄭有力焉今鄭突之得國有宋之力也宋莊鄭突气類相同其交冝固矣然宋莊之立華督之相於稷之成以魯齊陳鄭之皆有賂故也今責賂於鄭是以已之前日望鄭也春秋書郜鼎之取以見宋魯鄭之交以賂合書武父之戰以見宋魯鄭之黨以賂離吁嚴矣哉】

十有三年春二月公會紀侯鄭伯己巳及齊侯宋公衞侯燕人戰齊師宋師衞師燕師敗績左氏【宋多責賂於鄭鄭不堪命故以紀魯及齊與宋衞燕戰不書所戰後也注公後地期而及其戰故不書所戰地】公羊【曷爲後日恃外也其恃外柰何得紀侯鄭伯然後能爲日也內不言戰此其言戰何從外也曷爲從外恃外故從外也何以不地近也惡乎近近乎圍郎亦近矣郎何以地郎猶可以地也注據鞌戰先書日此恃外者得紀侯鄭伯之助然後能結戰日以勝君子不掩人之功故後日以明之據戰於宋不從外言敗績此從外者明當歸功於紀鄭故從紀鄭言戰也據郎亦近郎𨿽近尙可言其處今親戰龍門兵攻城池尢危故恥之燕戰稱人敗稱師重敗也言及者明見伐爲主故得汲汲敗勝之文疏春秋說雲龍門之戰民死傷者滿溝主說此經故知之】谷梁【其言及者由內及之也其曰戰者由外言之也戰稱人敗稱師重眾也其不地於紀也】胡氏【左氏以爲鄭與宋戰公羊以爲宋與魯戰谷梁以爲紀與齊戰趙匡考據經文內兵則以紀爲主而先於鄭外兵則以齊爲主而先於宋獨取谷梁說蓋齊紀者世讎也齊人合三國以攻紀魯鄭援紀而與戰戰而不地於紀也不然紀懼滅亡不暇何敢將兵越國助魯鄭以修怨乎齊爲無道恃彊陵弱此以紀爲主何也彼爲無道加兵於己必有引咎責躬之事禮義辯諭之文猶不得免焉則亦固其封疆效死以守上訴諸天子下告諸方伯連率與鄰國之諸侯其必有伸之者矣不如是而憤然與戰豈已亂之道乎力同度徳動則相時小國讎大國而幸勝焉禍之始也息伐鄭而亡鄭勝蔡而懼蔡敗楚而滅今紀人不度徳不量力不徵詞輕與齊戰而爲之援者弒君之賊簒國之人也不能保其國自此戰始矣春秋以紀爲主省徳相時自治之義也】

【案此戰惟谷梁得之左氏責賂之說本上文戰宋事誤移在此公羊龍門戰事本出緯文不足信而範氏注谷梁乃妄引此說以駁谷梁且又從鄭君言而以紀爲己是可怪也○又案經書內外之戰二十三書敗績十五書戰例左氏曰皆陳曰戰胡氏曰兩兵相接曰戰書及例胡氏曰戰而言及主乎是戰者也趙子曰戰而書及以主及客也以華及夷也戰不言及交爲主也書敗績例左氏曰大崩曰敗績何氏曰績功也諸說皆通】

附錄【胡氏及戰例見文二年】胡氏【凡戰皆以主人及客者處已息爭之道寡怨之方王者之事也】

三月葬衞宣公【朔立】胡氏【葬自內錄旣與衞人戰曷爲葬宣公怨不棄義怒不廢禮是知古人以葬爲重也禮喪在殯孤無外事衞宣未葬朔乃卽戎已爲失禮又不稱子是以吉服從金革之事其爲惡大矣凡此類據事直書年月具存而惡自見】

【案諸侯在喪稱子例僖九年宋子二年八年陳子之類是也貶惠公三說同】

夏大水公羊【注爲龍門之戰死傷者眾民悲哀所致】

秋七月○冬十月

十有四年春正月公會鄭伯於曹左氏【鄭人來請修好會於曹曹人致餼禮也注修武父之好】張氏【厲公比年與公連兵戰伐修怨故來求好】

無冰公羊【何以書記異也注周正月夏十一月法當堅冰無冰溫也此夫人淫泆陰而陽行之所致】谷梁【時燠也注皆公不明去就政治舒緩之所致五行曰視之不明是謂不哲厥咎舒厥罰常燠】胡氏【案豳風七月周公陳王業之詩也其詞曰二之日鑿冰衝衝三之日納於淩陰四之日其蚤獻羔祭韭周官淩人之職頒冰於夏其藏之也固陰沍寒於是乎取其出之也賓食喪祭於是乎用藏之周用之徧亦理陰陽天地之一事也今仲冬之月燠而無冰則政治縱弛不明之所致也故書於防夫春秋所載皆經邦大訓而書法若此其察於四時寒暑之變詳矣】

【案無冰三此年及成元年二月襄二十八年春也雨木冰一成十六年正月也】

夏五左氏【注不書月闕文】公羊【夏五者何無聞焉爾疏涖盟來盟例不言月則五字或羨文其文十五年華孫來盟書月者不與信詞也】谷梁【孔子曰聽逺音者聞其疾而不聞其舒望逺者察其貌而不察其形立乎定哀以指隱桓隱桓之日逺矣夏五傳疑也】胡氏【夏五傳疑也疑而不益見聖人之愼也】

鄭伯使其弟語來盟左氏【鄭子人來盟且修曹之會】公羊【注來盟者聘而盟也不言聘者舉重也內不出主名者主國也涖盟可知】谷梁【諸侯之尊弟兄不得以屬通其弟云者以其來我舉其貴者也來盟前定也不日前定之盟不日注言信在前非結於今】胡氏【來盟稱使則前定之盟也其不稱使如楚屈完齊髙子則權在二子盟特未定也諸侯兄弟例以字通而書名者罪其有寵愛之私非友於之義也】

【案來盟例五鄭語衞良夫稱使者前定之盟也謂已有約言未足效信而釋疑復遣使固結之也楚屈完齊髙子不稱使者權在二子謂齊楚二君遣使之時未甞有命令盟也宋華孫不稱使者華孫權臣專行不受君命也屈完非來魯非書來者內桓師也○又案谷梁曰前定之盟不日此以荀庚良夫卻犫孫林父向戌等因聘而盟之例推之也彼皆書日則後定可知矣○又案語後爲子人氏鄭昭公之禍以羣弟之多寵也今厲公奪嫡又復私愛子人使交政中華何不鑑覆轍乎觀母之役鄭子華言於齊桓曰泄氏孔氏子人氏實違君命君若去之以爲成則子人氏之專權於鄭可知矣】

秋八月壬申禦廩災左氏【注禦廩公所親耕以奉粢盛之倉也天火曰災】公羊【何以書記災也注火自出燒之曰災】胡氏【門觀災而新作則書禦廩之新必矣何以不書營宮室以宗廟爲先重本也禦廩災而新不書常事也】

【案經書內災八禦廩西宮新宮雉門兩觀桓僖宮亳社也外災六齊成周宋二陳四國也○又案月令季秋藏帝借之收於神倉卽此】

乙亥嘗左氏【書不害也注旣戒曰致齊禦廩𨿽災茍不害嘉谷則祭不應廢故書以示法先其時亦過也】公羊【常事不書何以書譏嘗也曰猶嘗乎禦廩災不如勿嘗而已矣注當廢一時祭以自責以奉天災也周八月非孟秋本不時不以不時書者本不當嘗也】谷梁【禦廩之災不志此其志何也以爲惟未易災之餘而嘗可也志不敬也何用見其未易災之餘而嘗也曰甸粟而內之三宮三宮米而藏之禦廩夫嘗必有兼甸之事焉壬申禦廩災乙亥嘗以爲未易災之餘而嘗也注甸師內粟夫人親舂是兼甸也壬申乙亥相去四日用日至少而功多明未及易也】胡氏【嘗祭時事之常則何以書志不時與不敬也春秋紀事用周月而以八月嘗則不時也禦廩災於壬中而嘗以乙亥是不攺卜而供未易災之餘則不敬也禮以時爲大施於事則不時禮以敬爲本發於心則不敬故書】

【案三傳惟谷梁得之而夫人兼甸之說亦非公羊以爲不如勿嘗亦非奉宗廟之義而注者又以爲冝廢祭自責則大謬矣左注尢失實茍不害何必書乎故胡氏不時不攺卜之說主趙子】

冬十有二月丁巳齊侯祿父卒○宋人以齊人蔡人衞人陳人伐鄭左氏【宋人以諸侯伐鄭報宋之戰也焚渠門入及大逵伐東郊取牛首以大宮之椽歸爲盧門之椽傳例凡師能左右之曰以】公羊【以者何行其意也注以己從人曰行言四國行宋意也宋前納突求賂突背恩伐宋故宋結四國伐之四國本不起兵當分別之故加以也宋恃四國乃伐鄭四國當與宋同罪非爲四國見輕重】谷梁【以者不以者也民者君之本也使人以其死非正也注不以者謂本非所得制今得以之也刺四國使宋專用其師輕民命也】胡氏【師而曰以者能左右之以行己意也宋怨鄭突之背己故以四國伐鄭魯怨齊人之侵己故以楚師伐齊蔡怨囊瓦之拘已故以吳子伐楚蔡弱於吳魯弱於楚宋與蔡衞陳敵而弱於齊乃用其師以行己意故特書曰以列國之兵有制皆統乎天子而敢私用之與私爲之用以伐人國大亂之道也故谷梁子曰以者不以者也】陳氏【伐未有言以者則其言以何用諸侯之師於是始也東遷之後諸侯𨿽會伐非一國之志也非一國之志則會者序爵而已矣如隱四年伐鄭桓十五年伐鄭皆先宋之類𨿽主兵也而小國序大國之上亦非一國之志也如隱五年邾鄭伐宋莊五年齊宋伐衞之類以一國而用諸侯之師於是始此伯之所由興也伯者之令行於天下自是無書以者矣書以者必中國用夷狄者也】

【案兵事書以例三谷梁於此年及公以楚師下皆曰以者不以者也而注者又引雍氏曰兵者不祥之器不得已而用之安有驅民死地以共假借之役乎此說是矣獨於蔡侯之以吳子則曰以蔡侯之以之舉其貴者則又變不以之例蓋其所以以者𨿽同而事則異觀此伐鄭皆書人取谷特書至則貶之無疑而蔡侯以吳特進而書爵則無譏矣此春秋所以不可一槪論也趙氏以爲宋但用齊蔡等兵而不自交鋒歷引左氏柏舉之戰吳楚自戰而蔡不交鋒以証之亦有理陳氏之說於世變亦有情要之諸說皆通可參用】

十有五年春二月天王使家父來求車左氏【非禮也諸侯不貢車服天子不私求財】公羊【王者無求求車非禮也】谷梁【古者諸侯時獻於天子以其國之所有故有辭讓而無徵求求車非禮也求金甚矣】胡氏【遣使需索之謂求王畿千里租稅所入足以充費不至於有求四方諸侯各有職貢不至於來求以喪事而求貨財已爲不可況車服乎經於求賻求車求金皆書曰求垂後戒也夫上有好者下必有甚焉王者有求下觀而化諸侯大夫士庶人皆將有求以利其國家皇皇惟恐不足未至於奪攘不饜也古之君人必昭儉徳以臨照百官民志旣定之後皆安其分兵刑寢矣及侈心一動莫爲防制必至於廉恥道喪寵賂日章淪於危亡而後己也觀春秋所書則見王室衰亂之由而知興衰撥亂之說矣】張氏【禮諸侯九貢無有以車供王室之用者周室固取輕於諸侯而家父大夫無所正救奉使侯國自取辱命之罪亦見矣】

三月乙未天王崩【桓王也隱四年卽位在位二十三年莊王立】○夏四月己巳葬齊僖公○五月鄭伯突出奔蔡左氏【祭仲專鄭伯患之使其壻雍糾殺之將享諸郊雍姬知之遂告祭仲祭仲殺雍糾屍諸周氏之汪公載以出曰謀及婦人冝其死也夏厲公出奔蔡六月乙亥昭公入注傳例不書大夫逐之而言奔罪之也】公羊【突何以名奪正也注據衞侯出奔楚不名此名者著其奪正也】谷梁【譏奪正也注禮諸侯不生名今名突以譏之】胡氏【此祭仲逐之也沒而不書何也陸淳曰逐君之臣其罪易見也君而見逐其惡甚矣聖人之敎在乎端本淸源故凡諸侯之奔皆不書所逐之臣而以自奔爲名所以警乎人君其說是也夫君實有國而出於臣乃其自取焉耳本正而天下之事理矣】張氏【聖人之大寶曰位孟子論伯夷栁下惠得百里之地而君之皆能以朝諸侯有天下聖賢貴於得位以其足以恢斯道潤澤斯民中才之主茍能制節謹度用賢治民自足以守其社稷何至位南面之尊秉一國之權而爲臣民所逐哉故凡失位出奔者春秋皆以自出書之所以罪其道之自失邦之自喪非臣民所得而逐之也其書爵而不名者罪輕惡減𨿽曰失道而尙可待其攺過自新則位爲未絕若突以庶奪正固不可以有國又初與權臣比而簒位又與親戚謀而欲殺之爲反覆盜賊之計以自取亡蓋王法之所當誅故特書其名以罪之】

【案諸侯被逐出奔書名者七鄭突衞朔衞衎燕蔡朱莒庚輿邾益例同惟鄭成公郕伯不名】

鄭世子忽復歸於鄭左氏【注忽實居君位故今還以復其位之例爲文也稱世子者忽爲大子有母氏之寵鄧曼宗卿之援祭仲有功於諸侯此大子之盛者也而守介節以失大國之助知三公子之彊不從祭仲之言修小善絜小行從匹夫之仁忘社稷之大計故君子謂之善自爲謀言不能謀國也父卒不能自君鄭人亦不君之出則降名以赴入則逆以大子之禮始於見逐終於見殺三公子更亂鄭國實忽之由也】公羊【其稱世子何復正也注稱世子明復正以效祭仲之權】谷梁【反正也】胡氏【忽嘗嗣位君其國歸而獨稱世子則亡其君位明矣其稱復歸者謂旣絕而復歸也然諸侯失國出奔歸而稱復則可大夫失位出奔歸而稱復則不可古者諸侯世國大夫不世官或曰復厭詞也】陳氏【不稱鄭伯以是爲終失國也春秋無二尊茍失國𨿽見殺不書故鄭無昭公晉無懷公】

【案鄭忽自十一年五月莊公卒而立至九月奔衞五年於外乃得復歸不從衞侯朔衎之例稱爵乃稱世子者忽之所以得歸以其嘗爲世子也所以不稱鄭伯者以其不能君也程子曰忽本當立故稱世子不能保其位故不爵劉氏曰書復歸諸侯之正也此說皆得之○又案忽自此年歸至十七年見弒並無書鄭伯者此忽終不能君之驗也○又案諸侯失國復歸者四鄭忽衞侯鄭曹伯襄衞侯衎也大夫失位稱復歸者衞元咺也】

許叔入於許公會齊侯於艾【艾谷作蒿公作鄗】左氏【謀定許也注許叔許莊公弟也隱十一年鄭使許大夫奉許叔居許東偏鄭莊旣卒乃入居位許人嘉之以字告也叔本不去國𨿽稱入非國逆例】谷梁【許叔許之貴者也莫冝乎許叔其曰入何也其歸之道非所以歸也注許國之貴莫過許叔叔之冝立又無與貳而進無王命退非父授故不書曰歸同之惡入】胡氏【許大嶽之裔先王建國迫於齊鄭不得奉其社稷未聞可滅之罪也則當伸大義以直詞上告諸天王下赴諸方伯求復其國糞除宗廟孰能與之爭今乃因亂竊入則非復國之義故書入於許入云者難詞也】陳氏【入未有書字者𨿽公子也弗謂公子此其曰許叔何所以別有罪也叔不書字則疑於齊小白陽生莒去疾】

【案許之失國本鄭莊以壤地相接之故欲滅而並之故糾合齊魯以爲入許之役然又以三國共利難於獨專滅國之罪齊魯旣遜而不受則鄭不得不假許叔奉祀以倡存許之說其實許地已入於鄭矣今許叔乘鄭亂以入而齊魯會艾以定之蓋鄭莊方彊則二國挾鄭以爲利鄭莊旣卒則二國定許以爲名會艾之謀豈非自解其入許之非己意乎然春秋於入許書及則已推見至隱𨿽今日之得不足掩其前之失矣○又案諸侯入國例七許叔冝復國而不得其道故書字書入齊小白陽生莒去疾可以有無君父之命故𨿽以國氏不書公子而書入鄭突衞朔亂倫失正已失國而又復春秋以其逆也故書爵書名書入獨衞獻入夷儀春秋俟其攺過也故書爵書入而不名胡氏於許叔小白去疾皆曰難詞則陽生衞獻亦可入此例於衞朔曰逆詞則鄭突亦可入此例公羊注以爲許叔本小國春秋前失爵在字例入者出入皆惡明當誅是蓋不知入許之本末而妄爲此說也左氏歸入例亦多不合此條谷梁得之張氏曰諸侯進以正乃可以正邦國因亂竊入已之不正無以正乎人故書入以見義有所不受也】

邾人牟人葛人來朝【牟國今泰山牟縣葛國在梁國寧陵縣東北古葛伯國】左氏【注三人皆附庸之世子也其君應稱名故其子降稱人】公羊【何以皆稱人夷狄之也注桓公行惡而三人俱朝事之三人爲眾眾足責故夷狄之谷注引此】胡氏【其狄之何天王崩不奔喪而相率朝弒君之賊也】陳氏【朝未有書人者旅見非邦交之舊自參以上甚矣】

【案卿之朝魯七此年及宣元成六成十八襄元二十八定十五也而此朝桓獨貶之左氏無杜注無據】

秋九月鄭伯突入於櫟左氏【鄭伯因櫟人殺守櫟大夫檀伯而遂居櫟注櫟鄭別都也今河南陽翟縣未得國直書入無義例也又左氏昭公十一年曰楚申無宇對楚子曰鄭莊公城櫟而寘子元焉使昭公不立鄭京櫟實殺曼伯宋蕭亳實殺子遊齊渠丘實殺無知衞蒲戚實出獻公由是觀之則害於國末大必折尾大不掉君所知也】公羊【櫟者何鄭之邑曷爲不言入於鄭末言爾曷爲末言爾祭仲亡矣注祭仲亡則鄭國易得故明入邑則忽危矣不須言入國也末淺也】谷梁【注突不正書入明不當受】胡氏【經於厲公復國削而不書獨書入於櫟何也夫制邑之死虢君京城之叛大叔皆莊公所親戒也今又城櫟而寘子元焉使昭公不立何謀國之誤也衞有蒲戚而出獻公楚有陳蔡不羮而叛棄疾末大必折有國之害也故夫子行乎季孫曰古者家不藏甲邑無百雉之城遂墮三都以張公室於厲公復國削而不書者若曰旣入於櫟則其國已復矣於以明居重馭輕彊榦弱枝以身使臂之義爲天下與來世之鑑也爲國者可不謹於禮哉春秋此義皆小康之事衰世之意也】張氏【春秋止書突入櫟而忽儀亹之事皆不書者所以見大都耦國旣入於此則鄭國之命已制於突與入其國都蓋無以異特書入櫟而略其入國亦所以謹亂之所由生也又以見忽儀亹突之爲君者末矣而不足紀此春秋所以爲簡嚴之書也】

【案春秋謹彊都之害書突入櫟而不書其入鄭書晉滅下陽而不書其滅虢責鄭之失虎牢予魯之墮費郈皆此意也諸得之只公羊拘於祭仲知權之說故於突之出入皆不合何氏曰入邑則忽危不須言入國此說𨿽近之而大意非矣公羊下文又以爲忽以此年出奔亦無據○又案陳氏曰鄭突入櫟與衞侯入夷儀同皆未得國之詞也然突書名則又異矣】

冬十有一月公會宋公衞侯陳侯於袲伐鄭【袲宋地公羊乍多】左氏【會於袲謀伐鄭將納厲公也弗克而還注先行會禮而後伐也】公羊【注月者善諸侯徵突善錄義兵也】谷梁【地而後伐疑詞也非其疑也注鄭突欲簒國伐而徵之義也不應疑故責之】胡氏【左氏曰將納厲公也谷梁曰非其疑也昭公與突之是非邪正亦明矣然昭公𨿽正其才不足以君一國之人復歸於鄭日以微弱厲公𨿽簒其知足以結四鄰之援旣入於櫟日以盛彊諸侯不顧是非而計其彊弱始疑於輔正終變而與邪谷梁所謂非其疑者非其疑於爲義而果於爲不義相與連兵動眾納簒國之公子也故詳書其會地而後言伐以譏之也】陳氏【納厲公也會伐會盟會救皆前定之詞也未前定則書會於某而後伐棐林召陵之類是也會於某而後盟重丘是也會於某而後救牡丘是也前定同欲也未定繼事也】張氏【案魯桓宋莊衞朔皆以不正得國其爲突謀乃水流濕火就燥之意獨陳侯疑之耳然寡不勝眾所以疑而不遂合也】

【案谷梁地而後侵伐例三此年於袲伐鄭及宣元年棐林伐鄭定四年召陵侵楚是也棐林曰地而後伐鄭疑詞也此其地何則著其美也蓋以爲欲美趙盾之功故詳錄其會地召陵曰志疑也疏曰一會之中十九國眾力之彊足以服楚不敢深入淺侵郊竟則責諸侯之疑居然可曉觀此說則是三役者其疑同而得失異矣陳氏張氏亦善發明谷梁者獨公羊以爲善錄義兵觀下文書至以貶公則恐不如左氏之得事情也】

【周莊王元年】十有六年春正月公會宋公蔡侯衞侯於曹夏四月公會宋公衞侯陳侯蔡侯伐鄭左氏【會於曹謀伐鄭納厲公也夏伐鄭注春旣謀之今書會者魯諱議納不正蔡常在衞上今序陳下蓋後至】胡氏【王制諸侯之爵次其後先固有序矣春秋時禮制旣亡伯者以意之向背爲升降諸國以勢之彊弱相上下蔡嘗先衞今序陳下者先儒以爲後至也以至之先後易其序是以利率人而不要諸禮也豈所以定民志乎後世有以濃賞誘人之趨事赴功以重罰沮人之奉公守正意亦如此春秋防微杜漸尢謹於名分考其所書意自見矣】

【案春秋以先至而進其位如悼公於齊世子光之類甚多皆同此例】

秋七月公至自伐鄭左氏【以飲至之禮也】谷梁【桓無會其致何也危之也注桓公再助簒伐正危殆之甚喜得全歸故致之】胡氏【伐鄭則致罪之也曷爲罪之以納突也諸侯失國諸侯納之正也伐鄭以納突非正也故書至以罪桓之上無正法恣爲不義而莫之禁也案張氏曰鄭突本因宋以入國而入國之後卽比魯而仇宋十二年之戰十四年之伐其怨深矣今而出奔又能使魯宋自冬及夏悉力納之此程子所謂突善結諸侯故皆爲之致力者也衞朔與母構兄亦姦惡之雄今復因同惡之合陵蔡侯而居其上春秋比事直書見王政不行伯者未作彊暴之禍可畏如此及桓文之興而後少抑焉春秋欲不與齊晉可得乎此亦善論○又案經書公至自伐十二而至自伐鄭者五除此役外餘皆伯事也至伐齊三伐衞伐戎伐萊伐秦各一】

冬城向左氏【書時也注曰書時也而下有十一月舊說因謂傳誤此城向亦俱是十一月但本事異各隨本而書之耳又推校此年閏在六月則月卻而節前水星可在十一月而正也】張氏【下有十一月卽夏正九月不時也】

【案啖子曰下有十一月縱是同月亦今之九月農工未畢不可興役則張氏說是】

十有一月衞侯朔出奔齊左氏【初衞宣公烝於夷姜生急子屬諸右公子爲之娶於齊而美公取之生壽及朔屬壽於左公子夷姜縊宣姜與公子朔構急子公使諸齊使盜待諸莘將殺之壽子告之使行不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也此何罪請殺我乎又殺之二公子故怨惠公十一月左公子泄右公子職立公子黔牟惠公奔齊注朔惠公也讒構取國不書二公子逐罪之也】公羊【衞侯朔何以名絕曷爲絕之得罪於天子也其得罪天子柰何見使守衞朔而不能使衞小眾越在岱陰齊屬負玆捨不卽罪爾】谷梁【朔之名惡也天子召而不往也】

【案朔得罪天子之說公谷皆以爲天子召而不往詳公羊之意謂使守衞國之宗廟告朔而天子召之髮小眾不能使行朔走在岱陰齊地托疾而止不就罪也漢禮諸侯有疾自稱負玆舎止也張氏發明之曰朔已立五年二公子不能獨逐之必因其陵蔑天子周室欲討而後二子得以行其志所以莊六年王人子突救衞公羊氏之說必有所矣但公羊文意迂晦不明有類聞之詞未審然否】

十有七年春正月丙辰公會齊侯紀侯盟於黃【黃齊地】左氏【平齊紀且謀衞故也注齊欲滅紀衞逐其君】張氏【案公十三年會紀侯敗齊師以益其怨今乃盟之豈足以釋憾又朔得罪於天子而欲納之一動而二失也】

二月丙午公會邾儀父盟於趡【趡魯地○丙午三月四日也會公谷作及髙郵孫氏從之】左氏【尋蔑之盟也】

夏五月丙午及齊師戰於奚【公羊無夏字○奚魯地谷梁作郎】左氏【疆事也於是齊人侵魯疆疆吏來告公曰疆場之事愼守其一而備其不虞姑盡所備焉事至而戰又何謁焉注齊背盟而來公以信待故不書侵伐皆陳曰戰】谷梁【內諱敗舉其可道者也不言其人以吾敗也不言及之者爲內諱也】

【案公羊無夏字注者曰夏陽也月陰也此戰蓋由桓公有同非吾子之說故去夏以明夫人不系於公謬妄不取○又案及戰例三此年奚莊九年幹時僖二十三年升陘也幹時升陘諱公此戰谷梁亦以爲諱公左氏以爲公不親臨胡氏無未知孰是】

六月丁丑蔡侯封人卒○秋八月蔡季自陳歸於蔡左氏【蔡桓侯卒蔡人召蔡季於陳秋蔡季自陳歸於蔡蔡人嘉之也注季蔡侯弟也桓侯無子故召季而立之季內得國人之望外有諸侯之助故書字以善得眾稱歸以明外納】公羊【注稱字者蔡侯封人無子季次當立封人欲立獻舞而疾害季季辟之陳封人死歸反奔喪思慕三年卒無怨心故賢而字之】谷梁【蔡季蔡之貴者也自陳陳有奉焉爾】胡氏【季字也歸順詞也蔡季之去以道而去者也其歸以禮而歸者也公子不去國季何以去權也旣歸何以不有國獻舞立矣若季者劉敞所謂智足以與權而不亂力足以得國而不居遠而不攜邇而不迫者也是以見貴於春秋】陳氏【歸未有稱字者𨿽公子也弗謂公子此其曰蔡季所以別有罪也季不稱字則疑於鄭突曹赤】

【案蔡季左氏以爲季卽獻舞非也故諸傳多從公羊然則復國於危疑之際考之書法惟蔡季爲善以其潔身而去一無爭心念念宗國聞召卽歸能遠禍於未然不悻悻以爲髙其去就合冝故春秋貴之而得兄弟書字之例○又案春秋兄弟之歸者惟蔡季與季子或稱字或稱子美之也非若陳黃楚比之書名者比矣書大夫之自某而歸者蔡季之自陳非若元咺孫林父公孟彄之假力於晉齊者比矣○又案兄弟之取貴於春秋者惟許叔之復蔡季之歸紀季之去叔肸之不仕與夫季子之來歸而已皆書字以貴之衞鱄𨿽合於春秋而不得同於書字之例者主於書弟以罪衞侯而鱄亦無可美也】

癸巳葬蔡桓侯胡氏【啖助曰蔡桓何以稱侯蓋蔡季之賢知請謚也人亦多愛其君者莫能愛君以禮而季能行之此賢者所以異於眾人也人子不以非所得而加之於父是爲孝人臣不以非所得而加之於君是爲忠春秋諸侯𨿽伯子男之葬皆從其私謚而稱公志其失禮之實爲後世戒欲其以正終也垂訓大矣】

【案蔡桓稱侯杜氏以爲謬誤徐邈以爲蔡臣子失禮何氏以爲封人不能任用蔡季故奪其臣子辭皆非也】

及宋人衞人伐邾左氏【宋志也注邾宋爭疆魯從宋志背趡之盟】張氏【桓公春與齊邾盟旣而皆背之戰奚伐邾並見於一年之閒蓋其爲人瀆信而好亂不仁而佳兵人理滅矣冝其不逾年見殺於齊也】

【案此年伐邾左氏以爲宋志正與隱七年傳同而此年不見事實諸傳又無杜氏蓋臆說耳】

冬十月朔日有食之左氏【不書日官失之也天子有日官諸侯有日禦日官居卿以底日日禦不失日以授百官於朝】公羊【注是後夫人譖公爲齊所誘殺去日者著桓行惡故深爲內懼其將見殺無日】谷梁【言朔不言日食旣朔也】

【案日食例已見隱三年何氏因公羊傳獨無言朔不書日例故爲立說如此非也】

十有八年春王正月谷梁【注此年書王以王法終治桓之事】胡氏【是年桓公已終復書王者春秋之時諸侯放恣弒君簒國已列於會則不復致討故魯宣殺惡及視以取國賂齊請會而傳曰會於平州以定公位曹伯負芻殺大子自立見執於晉而曹人請之曰若爲有罪則君列諸會矣孔子爲此懼作春秋於十八年復書王者明弒君之賊𨿽身已沒而王法不得赦也又據桓十五年天王崩至是新君嗣位三年之喪畢矣明弒君之賊𨿽在前朝而古今之惡一也然則簒弒者不容於天地之間身無存沒時無古今皆得討而不赦聖人之法嚴矣已列於會則不致討可乎故曰春秋成而亂賊懼】

公會齊侯於濼公與夫人姜氏遂如齊【公羊無與字】左氏【春公將有行遂與姜氏如齊申繻曰女有家男有室無相瀆也謂之有禮易此必敗公會齊侯於濼遂及文姜如齊齊侯通焉公謫之以告】公羊【公何不言及夫人夫人外也夫人外者何內辭也其實夫人外公也】谷梁【濼之會不言及夫人何也以夫人之伉弗稱數也】胡氏【與者許可之辭曰與者罪在公也桓公微弱不能防閒文姜委曲順從無所不可使至淫亂爲二國患故爲亂者文姜而春秋罪桓公治其本也】

夏四月丙子公薨於齊丁酉公之喪至自齊左氏【丙子享公使公子彭生乘公公薨於車魯人告於齊曰寡君畏君之威不敢寧居來修舊好禮成而不反無所歸咎惡於諸侯請以彭生除之齊人殺彭生】胡氏【魯公弒而薨者則以不地見其弒今書桓公薨於齊豈不沒其實乎前書公與夫人姜氏如齊後書夫人孫於齊去其姓氏而莊公不書卽位則其實亦明矣】

秋七月○冬十有二月己丑葬我君桓公左氏【注九月乃葬緩慢也】公羊【賊未討則何以書葬讎在外也讎在外則何以書葬君子辭也】谷梁【此其言葬何也不責逾國而討於是也】胡氏【夫桓公之讎在齊則外也隱公之讎在魯則內也在外者不責其逾國固有任之者矣在內者討於是此春秋之法也故十八年書王而桓公書葬惟可與權者其知之矣案桓公在位十有八年首亂兄弟之倫而天理隳終瀆夫婦之倫而人理喪魯國亂臣賊子之禍接迹於史冊貫始於此故春秋一書再書又屢書以貶之不書王者十四年去秋冬者二年貶宰糾之聘誅滕子谷鄧邾牟葛之朝紀大水雨雪無冰日食之災志有年之異其意亦備矣其憂亦深矣然其爲人往往亦不義而得眾故卽位之一年棄許田以結鄭而有垂越之成二年因宋賂以立督而有於稷之會三年假姻好以協齊而有嬴之會讙之會弟年之來矣及其得志天王屢聘逺國屢朝於是宋之戰紀之戰伐邾納突無所不至自以爲莫己害矣孰知禍起於帷簿哉此蓋天理之應也胡氏曰隱公之讎在內在內者討於是春秋於桓公書其亦隱然以爲足以快魯國臣子之心哉彼三之說亦何足以知之】

春秋會通卷四﹤經部﹐春秋類﹐春秋會通﹥

欽定四庫全書

春秋會通卷五

元李廉撰莊公【名同諡法勝敵克亂曰莊在位三十二年】左氏【莊公桓公之子母文姜桓公薨於齊莊公立】

【周莊王四年】元年春王正月左氏【不稱卽位文姜出故也注文姜與桓公俱行而桓爲齊所殺故不敢還莊公父弒母出故不忍行卽位之禮姜於是感公意而還】公羊【何以不言卽位隱之也孰隱隱子也注隱痛是子之禍不忍言卽位疏諸侯於其封內三年穪子若表臣子之心不可曠年無君乃稱公】谷梁【繼弒君不言卽位正也先君不以道終則子不忍卽位也】胡氏【不書卽位內無所承上不請命也或曰莊公嫡長其爲儲副明矣𨿽內無所承上不請命獨不可以享國而書卽位乎曰諸侯之嫡子必誓於王莊𨿽嫡長而未誓安得爲國儲君副稱世子也夫爲世子必誓於王爲諸侯可以內無所承上不請命擅有其國卽諸侯之位邪春秋絀而不書父子君臣之大倫正矣案經不書卽位者隱莊閔僖四公隱公之立特以非出惠公之意與桓閔僖之繼弒者不同春秋旣托始於隱以明大法矣而莊公之事又與閔僖不同蓋閔僖之立猶念念討賊故慶父叔牙卒不得志於魯今桓公見戕於齊莊公繼承之初創鉅痛深異於他公不但當請於王而卽位而父仇未討亦當告於天子以國事委冢宰而專以討賊復讎爲事今泰然居之曽不以父之無辜爲念則非人子矣其不書卽位僅比於桓公之特書者異耳然以人子之心處莊公之時又知莊之無志非可與隱閔僖比也惟深明時義者知之若左氏以爲念母則大非春秋之防矣】

三月夫人孫於齊左氏【不稱姜氏絕不爲親禮也注莊公母文姜也魯人責之故出奔內諱奔稱孫姜氏齊姓文姜之義冝與齊絕而復奔齊故於其奔去姜氏以示義】公羊【內諱奔謂之孫夫人固在齊矣其言孫於齊何念母也正月以存君念母以首事夫人何以不稱姜氏貶曷爲貶與弒公也其與弒公柰何夫人譖於齊侯曰公曰同非吾子齊侯之子也齊侯怒與之飲酒使公子彭生乘焉搚幹而殺之念母者所善也則曷爲於其念母焉貶不與念母也】谷梁【諱奔也接練時錄母之變始人之也不言氏姓貶之也人之於天也以道受命於人也以言受命不若於道者天絕之也不若於言者人絕之也臣子大受命】胡氏【夫人文姜也桓公之弒姜氏與焉爲魯臣子者義不共戴天矣嗣君夫人所出也恩如之何徇私情則害天下之大義舉王法則傷母子之至恩此國論之難斷者也經書夫人孫齊而恩義之輕重審矣梁人有繼母殺其父者而其子殺之有司欲當以大逆孔子孫季彥過梁對梁相曰文姜與弒魯桓春秋去其姜氏傳謂絕不爲親禮也夫絕不爲親卽凡人耳方諸古義冝以非司寇而擅殺人者當之不得以逆論也人以爲允故通於春秋然後能權天下之事矣孫者順讓之詞使若不爲臣子所逐以全恩也哀姜去而弗返文姜卽歸於魯例以孫書何也與聞弒桓之罪已極有如去而弗返深絕之也然則恩輕而義重矣河廣之詩其詞何取而聖人錄於國風者明宋襄公之重本亦此義也其垂訓逺矣】

【案三傳文姜之孫左注則以爲文姜旣歸而復出奔公谷則以爲文姜本未歸但因練祭時感夫人不與祭故錄之二說已不同然稱姜氏左注以爲文姜冝與齊絕公谷以爲魯臣子冝絕文姜二說又不同然考之左氏本文絕不爲親安知非謂魯之臣子當絕文姜而不以爲親乎但其文意不明致杜氏誤釋耳故胡氏引孔季彥之言而左氏之傳始明要之此條公谷皆通而谷梁尢精蓋文姜之罪上通於天爲魯臣子者原先君之禍固難以嗣君夫人所出而以恩掩義故斷以大義而絕之所以尊綂而重本也古聖人制禮有等衰制服有輕重三綱之設以夫爲妻綱皆所以明天倫之正豈若禽獸知有母而不知有父乎胡氏之說至矣又案經書孫三文姜昭公也皆出奔之文文姜不書姓氏而哀姜書姓氏者哀姜與弒子之罪殺於文姜之弒夫也】

夏單伯逆王姬【逆左氏作送】左氏【注單伯天子卿也單采地伯爵也王將嫁女於齊旣命魯爲主故單伯送女不稱使也天子嫁女於諸侯使同姓諸侯主之不親昬尊卑不敵】公羊【單伯者何吾大夫之命乎天子者也何以不稱使天子召而使之也逆之者何使我主之也注伯字也不稱使不言如京師也如者內稱使之文】谷梁【命大夫故不名也其不言如何也其義不可受於京師也何也曰君躬弒於齊使之主防姻與齊爲禮其義固不可受也】胡氏【單伯者君之命大夫也逆王姬使爲之主也不言如者谷梁以爲義不可受於京師也此明忘親釋怨無以立人道矣】

【案單伯杜氏以爲周大夫左氏於此條無傳而十四年單伯會伐宋則曰齊請師於周於文十四年單伯如齊則曰襄仲請以王寵求昭姬故杜氏因之且左氏經旣作送王姬則單伯爲王臣明矣然謂之送則張氏曰單伯果以天子大夫送王姬必俟館成之後方至魯豈得王姬以夏至而館乃秋築哉又以單伯會伐宋會齊於鄄例推之則通春秋如尹單之伐宰周公劉子之會盟亦止序諸侯之上未有書王臣會諸侯者春秋內魯凡上書會字者皆魯之君大夫也又以單伯如齊單伯至自齊例推之則通春秋未有書王臣如他國者又未有書王臣至者凡書如書至者皆內魯之文也反覆推之皆不合故陸氏纂例從公谷定以爲魯之命大夫而曰諸國大夫王賜之畿內邑爲號令歸國者皆書族書字同於王大夫敬之也程氏劉氏胡氏皆從之其主左氏者只以魯無單族爲疑夫旣謂王命爲魯卿則以單伯爲周單子之族亦可但不可直以爲周大夫耳任氏於單伯會鄄則云制會在王師氏又謂齊以單伯主之集義亦謂單伯主之者諸侯尊王之義其說𨿽未嘗不通然於春秋之例不合也但單伯始見於莊元年終見於文十四年一人之身而閱歷八十嵗此又不可考其書逆而不書單伯以王姬至者張氏謂別於魯之夫人○又案王申子類曰禮天子使其大夫監於方伯之國國三人魯大夫有單伯費伯夷伯是魯有監國三大夫也】

附錄【命大夫說】公羊【禮諸侯三年一貢於天子天子命與諸侯輔助爲政所以通賢共治示不獨專大國舉三人次國二人小國一人】谷梁【諸侯嵗貢士於天子天子親命之使還其國爲大夫者不名天子就其國命之者以名氏通】張氏【不稱名氏蓋周禮所謂公之孤四命也】

秋築王姬之館於外左氏【爲外禮也注公在諒陰慮齊侯當親迎不忍便以禮接於廟又不敢逆王命故築舎於外】公羊【何以書譏何譏爾築之禮也於外非禮也主王姬者必爲之攺築於路寢則不可小寢則嫌羣公子之舎則已卑矣其道必爲之攺築者也】谷梁【築之外變之正也變之爲正何也仇讎之人非所以接防姻也衰麻非所以接弁冕也其不言齊侯之來逆何也不使齊侯得與吾爲禮也】胡氏【築之於外得變之正乎曰不正有三年之喪天王於義不當使之主有不共戴天之讎莊公於義不可爲之主築之於外之爲冝不若辭而不主之爲正也是以君子貴端本也或曰天王有命固不可辭使單伯逆於京師上得尊周之義爲之築館於外下未失居喪之禮奚爲不可曰以常禮言之可也今莊公有父之讎方居苫塊此禮之大變也而爲之主防是廢人倫滅天理矣春秋於此事一書再書又再書者其義以復讎爲重示天下後世臣子不可忘君親之意故𨿽築館於外不以爲得禮而特書之也】

【案諸傳公羊以築於外爲非禮是知魯主王姬之常事而不知今日之齊乃讎也左氏谷梁以築於外爲合禮是知齊之爲讎而不知讎終不可與交則𨿽於外而亦非也故趙子曰與讎主昬縱在城外豈爲禮乎○又案春秋書築館一築臺三築囿三築邑一皆創始之文也】

冬十月乙亥陳侯林卒○王使榮叔來錫桓公命【書錫命之始】左氏【注榮叔周大夫榮氏叔字錫賜也追命桓公襃稱其徳若昭七年王追命衞襄之比】公羊【錫者何賜也命者何加我服也其言桓公何追命也注不言天王者桓行實惡而追錫之悖天道也】谷梁【禮有受命無來錫命錫命非正也生服之死行之禮也生不服死追錫之不正甚矣注周禮大宗伯職曰王命諸侯則儐之是來受命】胡氏【啖助曰不稱天王寵簒弒以瀆三綱也春秋書王必稱天所履者天位也所行者天道也所賞者天命也所刑者天討也今桓公弒君簒國而王不能討反追命之無天甚矣桓無王王無天其失非小惡也與葬成風引爲夫人使妾並嫡無以異故其文一施之範乃以出居於鄭來聘求車三事爲證而謂非義之所存誤矣】陳氏【春秋之初亟書王人書來求猶有治不修貢之事焉書來錫命猶治不稟命之事焉君子蓋有感於此而非徒以爲譏也】張氏【莊公主王姬之昬故親魯而寵嘉其父遣使賜之防命】

【案錫命例三莊王錫桓公寵簒弒也故不書天王以深責之文元年襄王錫文公成八年簡王錫成公二公不朝又無敵愾之功遣使錫命之非正也然比之桓公則有間矣故仍書天亦以見王室之失禮也○又案王不書天者錫桓公及賻葬成風也範以爲仍叔來聘家父求車其失不減於賻葬成風天王出居其罪尢大於錫桓公而皆書天則此三者非義所存舊史有詳略夫子因而弗革耳胡氏以爲桓公以臣弒君成風以妾並嫡其事皆三綱所系故其文一施之主何休趙子○又案錫命公羊注取禮緯說禮有九錫一車馬以代其步二衣服以表其徳三樂則以化其民四朱戶以明其別五納陸以安其體六虎賁以備非常七弓矢使得專徵八缺鉞使得專殺九秬鬯使之祭祀皆所以勸善扶不能言命不言服者重命不重財物周禮典命百里不過九命七十里不過七命五十里不過五命谷梁注亦引九錫文而疏曰九錫與周禮九命異何休旣引九錫又引九命其意以九錫卽九命也今案大宗伯以九儀之命正邦國之位一命受職再命受服三命受位四命受器五命受則六命賜官七命賜國八命作牧九命作伯則與九錫不同矣舊解九錫之名輿馬大輅戎輅各一馬二也衣服衮也樂則軒縣也朱戶所居之室朱其戶也納陛從中階而升也虎賁三百人也弓矢彤玈之弓矢也鈇鉞大柯斧賜之專殺也秬鬯秬鬯之酒盛以圭瓚之中以祭禮也胡氏於文元年曰黻冕圭璧因其終喪入見而賜之車馬衮黻因其嵗時來朝而錫之彤弓玈矢因其敵愾獻功而錫之然參之諸書平王命晉文侯以秬鬯弓矢虎賁宰孔賜齊侯受命賞服大輅龍旗九旒渠門赤旗襄公命晉文公亦以大輅之服戎輅之服彤弓鏚鉞秬鬯虎賁而已則古者策命之典亦不過如此何休範寧本得之但其所引出禮緯文白虎通則漢儒以漢法附會增益之也胡氏取禮及詩爲證而分爲三事蓋詩人之詞不過言其大槪其實有功亦可以賜車馬黻冕也王命士會以黻冕是矣又考之左文元年毛伯錫命注曰諸侯卽位天子賜以命圭莊二十七年惠王使召伯廖賜齊侯命不言所命杜氏直謂命爲侯伯襄十四年靈王使劉定公賜齊侯命曰昔伯舅大公右我先王股肱周室師保萬民世胙大師以表東海王室之不壞繄伯舅是賴今余命女環玆率舅氏之典纂乃祖考無沗乃舊敬之哉無廢朕命昭七年衞告喪請命景王使成簡公如衞弔且追命襄公曰叔父陟恪在我先王之左右以佐事上帝余敢忘髙圉亞圉而命晉文之辭亦有防書以此觀之則錫命有命辭有命物矣又或止有命辭而無命物亦未可知也有命辭有命物者如後世以璽書襃賞功臣增秩賜金是也止有命辭者如後世賜手詔襃美是也要之三傳之說皆可通○又案韋昭國語錫晉文命下注云命服也諸侯七命冕服七章賜晉惠公命下又曰賜瑞其說又不同見文元年○又案防命晉侯爲侯伯下杜注曰九命作伯是旣加以九命之伯又加以九錫之賜則何氏兼引九錫九命亦自有見】

王姬歸於齊公羊【何以書我主之也】谷梁【爲之中者歸之也】胡氏【魯主王姬之嫁舊矣在他公時常事不書此獨書者以歸於齊故也逆於京師築館於外而不書歸於齊則無以見其罪之在也書歸於齊而後忘親釋怨之罪著矣春秋復讎之義明矣】

【案書王姬歸齊二此年及十一年也此歸襄公十一年歸桓公】

齊師遷紀郱鄑郚【書遷之始】左氏【注齊欲滅紀故徙其三邑之民而取其地】胡氏【郱鄑郚者紀三邑也邑不言遷遷不言師其以師遷之者見紀民猶足與守而齊人彊暴用大眾以迫之爲已屬也凡書遷者自是而滅矣春秋興滅國繼絕世則遷國邑者不再貶而罪已見】

【案此傳惟杜氏得之谷梁以紀爲一國郱鄑郚爲一國是齊人舉而遷二國已謬戾而又舉或曰遷紀於郱鄑郚則經文無於字此範氏所以未詳也公羊知郱鄑郚爲紀邑而又以春秋大襄公之復讎故爲諱而不書取皆非也不可據○又案經書遷人國邑三齊師遷郱鄑郚十年宋人遷宿閔二年齊人遷陽是也宿與陽皆國而郱鄑郚爲紀邑遷宿遷陽皆書人而遷郱鄑郚書師此春秋特筆著齊之罪也】

二年春王二月葬陳莊公○夏公子慶父帥師伐於余丘【魯孟氏得政之始】左氏【注莊公時年十五則慶父莊公庶兄於余丘國名】公羊【於余丘者何邾婁邑也曷爲不系乎邾婁國之也曷爲國之君存焉爾】谷梁【國而曰伐於余丘邾邑也其曰伐何也公子貴矣師重矣而敵人之邑公子病矣病公子所以譏乎公也】胡氏【國而曰伐此邑爾其曰伐何也志慶父之得兵權也莊公幼年卽位首以慶父主兵卒致子般之禍於余丘法不當書聖人特書以志亂之所由爲後戒也】

【案胡氏曰魯在春秋中見弒者三君其賊未有不得魯國之兵權者公子翚再爲主將專會諸侯不出隱公之命仲遂擅兵兩世入杞伐邾防師救鄭三軍服其威令之日久矣故翚弒隱公而寪氏不能明其罪慶父弒子般而成季不能遏其惡公子遂弒惡及視而叔仲惠伯不能免其死夫豈一朝一夕之故哉春秋所書爲戒逺矣故一經書魯大夫帥師伐國者九伐邾七伐莒一獨於余丘以邑而書伐亦春秋特筆欲以起問者察事情也○又案胡氏以於余丘爲邾邑從公谷以慶父爲莊公兄主杜氏何休以慶父爲公弟杜氏陸氏以於余丘爲國谷梁以伐邑爲病公子皆不合】

秋七月齊王姬卒谷梁【爲之主者卒之也公羊同】胡氏【比內女爲之服也檀弓曰齊告王姬之喪魯莊公爲之大功或曰由魯嫁故爲之服姊妹之服莊公於齊王姬厚矣如不共戴天之念何所謂不能三年而緦小功之察也特卒王姬以著其罪】

冬十有二月夫人姜氏會齊侯於禚【禚齊地公羊作郆】左氏【書姦也】谷梁【婦人旣嫁不逾竟逾竟非正也婦人不言會言會非正也饗甚矣】胡氏【婦人無外事送迎不出門見兄弟不逾閾在家從父旣嫁從夫夫死從子今會齊侯是莊公不能防閒其母失子道也故趙匡曰姜氏齊侯之惡著矣亦所以病公也曰子可制母乎夫死從子通乎其下況於國君君者人神之主風敎之本也不能正家如正國何若莊公者哀痛以思父誠敬以事母威刑以督下車馬僕從莫不俟命夫人徒往乎夫人之往也則公威命之不行哀戚之不至爾】

乙酉宋公馮卒

三年春王正月溺會齊師伐衞左氏【疾之也注溺魯大夫疾其專命而行故去氏】公羊【溺吾大夫之未命者也】谷梁【公子溺也其不稱公子何也惡其會仇讎伐同姓故貶而名之也】胡氏【有父之讎而釋怨其罪大矣況與合黨興師伐人國乎余見谷梁】陳氏【隱桓莊之世吾大夫會伐恆名之自公孫玆不貶矣】

【案公子溺之爲貶左氏谷梁同但左氏傳文不詳故杜預放公子翚例釋之不知何所據也考之三傳左氏則曰衞朔出奔二公子立黔牟何休則據世本史記以爲衞朔背叛出奔天子新立公子畱範氏則以爲齊受天子罪人爲之興師而魯同之然則黔牟與畱𨿽未知孰是而此時衛朔在齊齊欲納之明矣齊黨罪人固不足責而莊公新立寢苫枕戈莫先於率國人以同仇舎是不顧而二年伐於余丘三年伐衞又且同齊師以往此何心哉左氏疾之之說固得之惜乎注者之無見也余見翚帥師下】

夏四月葬宋莊公○五月葬桓王左氏【緩也注王以桓十五年三月崩七年乃葬故曰緩】公羊【蓋攺葬也】胡氏【緩也天子七月而葬同軌畢至諸侯五月同盟至大夫三月同位至士逾月外姻至王崩至是蓋七年矣先儒或言天子不志葬又以爲不言葬者常也夫事孰有大於葬天子者而可以不志乎死生終始之際人道之大變豈以是爲常事而不書也案桓王之葬公羊用緯書感精符說以爲恆星不見星隕如雨周人榮奢攺葬桓王之應其說不經谷梁又引或說以爲周人卻屍以求諸侯之會葬劉氏張氏亦主之然非人情也谷梁又曰天子志崩不志葬亦非也谷梁曰志葬故也危不得葬也亦非其釋天子之義曰獨陰不生獨陽不生獨天不生三合然後生故曰母之子也可天之子也可尊者取尊稱焉卑者取卑稱焉其曰王者民之所歸往也此𨿽無關於春秋之義而數語尢精先儒亦取之故記焉○又案春秋十三王志葬者桓莊匡簡景而已諸侯之不臣可知也○又案桓王以隱公三年立其年卽有周鄭交惡之事而祭足取溫之麥成周之禾矣隱五年曲沃莊伯伐翼以支戕宗而王又使尹氏武氏助之六年鄭伯朝周而王又不禮焉八年虢公忌父始作卿士於周九年鄭人假王命以討宋十一年王又取鄔劉蒍邗之田於鄭君子是以知桓王之失鄭矣故桓五年有繻葛之敗七年而齊鄭衞伐盟向王遷盟向之民於郟𨿽畿內之地亦不能保矣十年又爲詹父伐虢是又助臣伐君何以示其下故自納後聘魯外皆無見於經傳者十五年而崩在位二十五年子莊王立越七年始葬考之傳文惟桓十八年傳曰周公欲弒莊王立王子克辛伯告王遂與王殺周公黒肩王子克奔燕初子儀有寵於桓王桓王屬諸周公辛伯諫曰並後匹嫡兩政耦國亂之本也周公不從故及繇此觀之豈非王室有子儀黑肩之亂乎此王室事不經見附於此】

秋紀季以酅入於齊【酅紀邑在齊東安平縣】左氏【紀季以酅入於齊紀於是乎始判】公羊【紀侯之弟也何以不名賢也何賢乎紀季魯子曰請後五廟以存姑姊妹注賢之者以存先祖之功則除出奔之罪明其知權言入者難詞賢季有難去兄入齊之心故見之】谷梁【酅紀之邑也入於齊者以酅事齊也入者內弗受也注紀國微弱齊將吞並紀季深覩存亡之機大懼社稷之傾故超然遐舉以酅事齊庶嗣不泯宗廟永存春秋賢之故襃之齊受人之邑而滅人之國故於義不可受也】胡氏【大夫不得用地公子不當去國盜地以下敵棄君以避患非人臣也故春秋之義私逃者必書奔有罪者必加貶今季不書奔則非竊地也不書名則非貶也諸侯兄弟貶則書名宋辰秦鍼之類是也不貶則書字蔡季許叔之類是也紀季所以不書奔者有紀侯之命矣所以不書名者天下無道彊眾相陵天子不能正方伯不能伐屈己事齊請後五廟其亦不得已而爲之者所以無貶乎入云者難詞也】陳氏【紀侯在而季以酅入齊若以邑叛然是紀侯意也季不稱字則疑於宋魚石邾庶其案春秋書以地出奔者邾庶其莒牟婁邾黒肱是也書名書地而竊邑叛君之罪著矣書大夫入於某者宋魚石晉欒盈是也書地書復入而據邑叛君之罪見矣今季不書奔不書名所以別於二例也不書弟明非紀侯之薄也書入所以罪齊而閔季也春秋所以如此書者原季之情免季之罪不使與其他公子去國者比耳故紀季之事謂之不貶則可謂之知權亦可如以爲賢而襃之則恐未可與微子適周例論也余見蔡季下○又案趙子曰諸侯兄弟以國連字者蔡叔許叔紀季蔡季皆國而字之言與君一體也】

冬公次於滑【書次之始滑鄭地公羊作郎】左氏【將會鄭伯謀紀故也鄭伯辭以難凡師一宿爲舎再宿爲信過信爲次】公羊【其言次於郎何刺欲救紀而後不能也】谷梁【次止也有畏也欲救紀而不能也注畏齊】胡氏【春秋紀兵伐而書次以次爲善救而書次以次爲譏次於滑以譏之也趙匡言夫子意在刺無王命若譏其怯懦則當褒其勇者春秋乃鼓亂之書也其說誤矣易於謙之六五則曰利用侵伐師之六四則曰左次無咎進退勇怯顧義如何耳豈可専以勇爲鼓亂而不與也】張氏【公之次師於滑將以鄭之不會而辭於紀耳非實有救紀之心也彼於父之讎尙忘之豈眞有心於存紀哉書次滑見師出無名以深譏之】

【案春秋公書次惟莊公與昭公耳二公皆無志之君也以爲莊之不競無異於昭之失國也莊之經書次者三此年次滑書公八年次郎書師三十年次成不書公不書師甚矣莊之不競於齊也君父死焉不能討謀紀而齊滅紀及齊圍郕而郕降於齊救鄣而鄣卒不免師出何名哉此救而不書救者不以救予公也書救則疑於聶北雍楡矣余見八年】

四年春王二月夫人姜氏享齊侯於祝丘【祝丘魯地】谷梁【饗甚矣饗齊侯所以病齊侯也】胡氏【享者兩君相見之禮所以訓共儉也兩君相見享於廟中禮也犧象不出門嘉樂不野合非兩君相見又去其國而享諸侯甚矣】

三月紀伯姬卒公羊【注禮天子諸侯絕期大夫絕緦天子惟女之適二王后者諸侯惟女之爲諸侯夫人者恩得申故卒之】

夏齊侯陳侯鄭伯遇於垂胡氏【蘇轍曰子儀也桓十五年書突出奔蔡忽歸於鄭是年九月突入於櫟十七年髙渠彌弒忽立子亹十八年齊襄公殺子亹鄭人立子儀莊十四年突使傅瑕殺子儀而入則遇於垂者子儀也然則鄭有二君可乎春秋有一國而二君者鄭突與儀衞衎與剽是也突衎始終爲君子儀君鄭十有四年剽君衞十有一年皆能君者也故春秋因其實而君之然則孰與曰皆不與也突之入以簒衎之出以惡儀剽𨿽國人所立而突衎在焉非所以爲安也故四人者春秋莫適與也皆不設其實耳君子不幸而處於此如子臧季札可也不如此則亂不止爲此說者善矣然而鄭伯實厲公也非子儀也】張氏【三國遇垂謀取紀也】

【案垂之遇三皆無文】

紀侯大去其國左氏【紀侯不能下齊以與紀季夏紀侯大去其國違齊難也】谷梁【大去者不遺一人之辭也言民之從者四年而後畢也紀侯賢而齊侯滅之不言滅而曰大去者不使小人加乎君子】胡氏【凡大閱大雩大搜而謂之大者譏其僭也大無者志倉廩之竭也大去者土地人民儀章器物悉委置之而不顧也或曰以爭國爲小而不爲以去國爲大而爲之者也夫守天子之土疆承先祖之祭祀義莫重焉委之而去無貶歟曰有國家者以義言之世守非身之所能爲則當效死而弗去以道言之不以其所以養人者害人亦可去而不守於斯二者顧所擇如何爾然則擬諸大王去邠之事其可以無愧矣曰大王去邠從之者如歸市紀侯去國日以微滅則何大王之可擬哉故聖人與其不爭而去而不與其去而不存與其不爭而去是以異於失地之君而不名不與其去而不存是故書叔姬歸酅而不錄紀侯之卒明其爲君之末矣】陳氏【諸侯去國恆書奔此不以奔罪加紀侯也不以奔罪加紀侯何罪齊也黃之會魯爲之求成而不得免焉遷郱鄑郚紀之不絕如綫也紀季以酅入齊又不得免焉則有去而已矣失國如紀侯庶幾有辭焉故不以奔罪加紀侯也然則何以罪齊書曰紀侯大去其國未知紀之自亡與人之亡之與曰齊侯葬紀伯姬則齊亡之也】

【案大去之說左氏谷梁略同惟公羊以爲紀侯之祖譖齊哀公於周懿王而烹之故春秋大齊之復讎其說曰大去者何滅也惇滅之齊滅之曷爲不言齊滅爲襄公諱也春秋爲賢者諱何賢乎襄公復讎也何讎爾逺祖也哀公亨乎周紀侯譖之以襄公之爲於此焉者事祖禰之心盡矣盡者何襄公將復讎乎紀卜之曰師喪分焉寡人死之不爲不吉也逺祖者幾世乎九世矣九世猶可以復讎乎𨿽百世可也家亦可乎曰不可國君一體也今紀無罪此非怒與曰非也古者有明天子則紀侯必誅必無紀者紀侯之不誅至今有紀者猶無明天子也古者諸侯必有防聚之事相朝聘之道號辭必稱先君以相接然則齊紀無說焉不可以並立乎天下故將去紀侯者不得不去紀也有明天子則襄公得爲若行乎曰不得也不得則襄公曷爲爲之上無天子下無方伯緣恩疾者可也注曰齊侯謂死爲吉者復讎以死敗爲榮也此語甚善但以論魯莊之復讎則可以論齊襄之復讎則不可蓋敵惠敵怨不在後嗣故胡氏以爲者借此以深罪魯莊之不能復讎耳○又案紀侯之去程子以大爲紀侯名書名貶其失守比於梁亡齊殱鄭棄其師之例恐不可從】

六月乙丑齊侯葬紀伯姬左氏【注紀季以酅入齊爲附庸而紀侯大去其國齊侯加禮物以紀國夫人禮葬之】公羊【外夫人不書葬此何以書隱之也何隱爾國亡矣徒葬於齊爾】胡氏【不稱齊人而目其君者見齊襄迫逐紀侯吏之去國𨿽其夫人在殯而不及葬然後襄公之罪著矣或曰葬之禮也而以爲著其罪何也弒魯君滅其防姻之國而葬其女是猶加刃於人以手撫之也而可以爲禮乎斥言齊侯賤之也或曰惡其詐也如紀似禮存季似義葬伯姬似仁惡似而非者惡莠恐其亂苗也】

【案春秋內女書葬者三人此與紀叔姬宋姬皆閔之也】

秋七月○冬公及齊人狩於禚【禚公羊作郜】左氏【注公越竟與齊微者俱狩失禮可知】公羊【公曷爲與微者狩齊侯也齊侯則其稱人何諱與讎狩也前此者有事矣後此者有事矣則曷爲獨於此焉譏於讎者將壹譏而已故擇其重者而譏焉莫重乎其與讎狩也於讎則曷爲將壹譏而已讎者無時焉可與通通則爲大譏不可勝譏故將壹譏而已其餘從同同】谷梁【齊人者齊侯也卑公之敵所以卑公也何爲卑公不復讎而怨不釋刺釋怨也】胡氏【莊公於齊侯不共戴天則無時焉可通也而與之狩是忘親釋怨非人子矣夫狩者馳騁田獵其爲樂下主乎己一爲幹豆其事上主乎宗廟以爲有人心者冝於此焉變矣故齊侯稱人而魯公書及以著其罪】

【案三傳惟杜氏以爲微者公谷皆以爲齊侯胡氏從公谷余已見桓四年】

五年春王正月○夏夫人姜氏如齊師谷梁【師而曰如眾也】胡氏【師者眾多之地案齊詩載驅刺襄公無禮義盛其車服疾驅於通道大都與文姜淫之詩也曰汶水湯湯行人彭彭魯道有蕩齊子翺翔彭彭者多貌也曰會曰享猶爲之名也至是如齊師羞惡之心已矣】

秋郳黎來來朝【郳公羊作倪黎左氏作犂東海昌慮縣東北有郳城】左氏【名未王命也注未受爵命爲諸侯發附庸稱名例也其後數從齊桓以尊周室王命以爲小邾子】公羊【小邾婁則曷爲謂之倪未能以其名通也其名何微國也】谷梁【微國之君未爵命者也】胡氏【國何以名夷狄之附庸也中國附庸例書字邾儀父蕭叔是也夷狄附庸例書名郳黎來介葛盧是也能修朝禮故特書朝其後王命以爲小邾子蓋於此己能自進於禮矣】

【案郳以僖七年書小邾子其來朝五此年及僖七襄七昭三昭十七年也其後復役於宋故宋仲幾曰滕薛郳吾役也其不得與儀父書字例者未能同於中國也其不與介葛盧書來例者已能進於禮也】

冬公會齊人宋人陳人蔡人伐衞左氏【納惠公也】公羊【此伐衞何納朔也曷爲不言納衞侯朔辟王也】谷梁【是齊侯宋公也其曰人何也人諸侯所以人公也其人公何也逆天王之命也】胡氏【桓十六年衞侯朔出奔齊經書其名者以王命絕之也又黨有罪以納之故貶而稱人餘同谷梁】

【案公會伐書人陳氏以莊二十六年伐徐例通之而曰凡會伐有諸侯在焉則其大夫稱人有諸侯而在大夫不稱人自齊國佐始恐難從】

六年春王正月王人子突救衞【正月公谷作三月因比書救之始】左氏【王人救衞注王人王之微官也𨿽官卑而見授以大事故稱人而又稱字】公羊【王人者何微者也子突者何貴也貴則其稱人何系諸人也曷爲系諸人王人耳注朔在岱陰齊時一使可致一夫可誅而緩令交連五國之兵伐天子所立還以自納王遣貴子突卒不能救遂爲天下笑故爲王者諱使若遣微者爲愈因爲內殺惡也】谷梁【王人卑者也稱名貴之也善救衞也救者善則伐者不正矣注此名當爲字誤爾】胡氏【王人微者子突字也以下士之微超從大夫之例而書字者襃救衞也朔陷其兄使至於死罪固大矣然其父所立諸侯莫得而治也王治其舊惡而廢之可也又借諸侯之力抗王命以入國是故四國之君貶而稱人王人之微嘉而書字或曰子突王之子弟也用兵大事而委諸子弟使無成功故書人以譏之必若此言是春秋以成敗論事而不計理也使諸侯苟顧逆順之理子突𨿽微自足以申天命矣彼旣肆行莫之顧也𨿽天子親臨將有請從如祝聃者況其下乎子突不勝五國使之得入其亦不幸焉爾矣幸不幸命也守義循理者法也君子行法以俟命故其襃貶如此】

【案春秋王師之出而合司馬九伐之法者惟此一事故𨿽以微者而書字以襃之若公羊以爲王之子弟若王子瑕之類則恐非也通經書王人三胡氏曰王朝下士書人故救衞之王人與盟洮之王人皆下士也但救衞爲義事則特書字盟洮不以奉命而出則但序公侯之上以尊王命耳至於翟泉之王人左氏以爲王子虎則本非下士但春秋貶之而同於下士之例此變文也○又案通經書救二十三始於王之救衞終於吳之救陳胡氏例曰凡書救者皆善辭救者善則伐者不善矣而陳氏曰救不書必救而無功也然後書自救衞無功而後王命益不行於天下此說亦是但胡氏得聖人卹患之大義陳氏得聖人憂世之微情皆可通其餘次救救次救至以救等例見後】

夏六月衞侯朔入於衞秋公至自伐衞左氏【夏衞侯入放公子黔牟於周放跪於秦殺左公子泄右公子職乃卽位君子以二公子之立黔牟爲不度矣夫能固位者必度於本末而後立衷焉不知其本不謀知本之不枝弗彊詩云本枝百世注書入以國逆告也】公羊【何以名絕之曷爲絕之犯命也其言入何簒辭也何以致伐不敢勝天子地注據傳例不得意致伐】谷梁【其不言伐衞納朔何不逆天王之命也入者內弗受也何用弗受也爲以王命絕之也朔之名惡也朔入逆則出順矣朔出入名以王命絕之也惡事不致此其致何也不致則無用見公之惡事之成也】胡氏【入有二義一難詞一逆詞也朔借諸侯之力連五國之師拒王官之微者以復歸於衞其勢冝無難矣而書入者逆王命也春秋大義在於天下爲公選賢與能而不拘大人世及之禮𨿽以正取國未之貴也況殺其兄以逆王命乎故衞朔書名書入以著其惡王人書字書救以著其善外則諸侯書人內則莊公書至而春秋之情見矣】

【案春秋書奔君復國皆稱復歸鄭世子忽衞侯鄭衞侯衎皆與其復也衎初入夷儀不稱歸未得國也獨衞侯朔之入衞與鄭伯突入櫟同文故谷梁曰簒辭也然春秋於諸侯繼世有父命則得書卽位齊景公逐陽生而立孺子荼與衞宣之殺伋壽而立朔一也陳乞之迎陽生與泄立黔牟一也春秋以陳乞君荼而陽生書入說者謂荼有父命則朔獨無父命乎由是觀之則𨿽有父命而亂倫失正又當以君命爲辱矣胡氏謹始例說好】

附錄【公羊至例】公羊【得意致會不得意致伐注所伐國服兵解國安故不復錄兵所從來獨重其本會之時卽伐鄭會蕭魚至會是也所伐國不服兵將復用國家有危故重錄所從來如伐鄭盟亳北至伐鄭是也此謂公與二國已上也公與一國及獨出用兵得意不致不得意致伐公與二國已上出會盟得意致會不得意不致公與一國出會盟得意致地不得意不致疏得意致會者以其成會也不得意不致者無功可言也得意致地者以離不成會故也不得意不致者無功可致矣】

螟○冬齊人來歸衞俘【左氏注公谷經傳皆作衞寶此傳亦言寶疑經誤】左氏【齊人來歸衞寶文姜請之也注公親與齊共伐衞事畢而還文姜淫於齊侯故求所獲珍寶使以歸魯欲說魯以謝慙】公羊【此衞寶也則齊人曷爲來歸之衞人歸之也衞人歸之則其稱齊人何讓乎我也其讓乎我柰何齊侯曰此非寡人之力魯侯之力也注書者極惡魯犯命復貪利也寶者玉物之凡名定八年傳曰寶者何璋判白弓繡質靑純是也】谷染【以齊首之分惡於齊也使之如下齊而來我然惡戰則殺矣注若衞自歸寶於齊過齊然後與我齊首其事則我與王人戰罪差減】胡氏【俘者二傳以爲寶案商書稱遂伐三朡俘厥寶玉則俘者正文也寶者釋詞也言齊歸衞寶則知四國皆受朔之賂矣春秋特書此事結正諸侯之罪也夫以弟弒兄臣弒君簒居其位上逆天王之命人理所不容矣彼諸侯者豈其弗察而援之甚力則未有以驗其喪心失志迷惑之端也及書齊人歸寶然後知其有欲貨之心而後動於惡也世衰道微暴行交作徇於貨寶賄賂公行春秋書此結正諸侯之罪垂戒明矣案春秋嚴賄賂之禍魯齊陳鄭之立督也以郜鼎也魯齊宋陳蔡之納朔也以衞寶也晉平公以十一國會夷儀而與崔杼成也以宗器樂器也是三役者皆定簒弒也春秋於郜鼎書取蔽罪於魯也於衞俘書來歸首惡於齊也重丘之盟書同以同情罪伯主及諸侯則不必書所駱矣○義案歸俘似與遺俘字義相類當在獻捷例不可考】

附錄【左氏寶玉分器說】左氏【昭十二年楚靈王謂右尹子革曰昔我先王熊繹與呂伋王孫牟燮父禽父並事康王四國皆有分我獨無有今吾使人於周求鼎以爲分王其與我乎對曰齊王舅也晉及魯衞王母弟也楚是以無分而彼皆有昭十五年景王謂晉籍談曰唐叔成王之母弟也密須之鼓與其大路闕鞏之甲唐叔受之以處參虛定四年衞祝鮀對萇曰成王分魯公以大路大旗夏后氏之璜封父之繁弱備物典策官司彜器分康叔以大路少帛綪茷旃旌大呂分唐叔以大路密須之鼓闕鞏沽洗三者皆叔也而有令徳故昭之以分物】

七年春夫人姜氏會齊侯於防【防魯地】左氏【齊志也】谷梁【婦人不會會非正也】

夏四月辛卯夜恆星不見夜中星隕如雨【夜谷梁作昔隕公羊作霣】左氏【恆星不見夜明也星隕如雨與雨偕也注恆常也謂常見之星四月五日月光尙微蓋日光不以昬沒如而也星落而且雨其數多皆記異也日光不匿而知夜中者以水漏知之】公羊【恆星者列星也列星不見何以知夜之中星反也如雨者何非雨也非雨則曷爲謂之如雨不修春秋曰雨星不及地尺而復君子修之曰星霣如雨何以書記異也注不修春秋謂史記也列星者天之常宿諸侯之象周四月卽夏二月昬參伐狼注之宿當見參伐西方主斬艾斷割狼注南方主持衡平皆滅者法度廢絕威信陵遲之象星霣未墜而夜中星反者房心見其虛危斗房心天子明堂虛危齊分其後齊桓行伯陽谷之會有王事】谷梁【恆星者經星也日入至於星出謂之昔何用見其中也失變而錄其時則夜中矣著於上見於下謂之雨著於下不見於上謂之隕注此解經不言雨星而言隕星也如而也星旣隕而復雨也】胡氏【恆星者列星也如雨者言眾也人事感於下則天變動於上前此者五國連衡旅拒王命後此者齊桓晉文更伯中國政歸盟主而王室遂虛其爲法度廢絕威信陵遲之象著矣漢成帝永始中亦有星隕之異而五俟擅權賊莾居攝漢之宗支掃蕩幾盡天之示人顯矣春秋謹於天象至矣】張氏【此王運將終而伯統方作之祥】

【案此條胡氏専主何休而如雨之說主啖子其以如爲而者左氏谷梁同之一經星異例五○又案經書星隕隕石隕霜於隕字有先後之異者蓋星則在天有象先見星而後見其隕石與霜皆隕而後見也】

秋大水無麥苗左氏【秋無麥苗不害嘉谷也注今五月周之秋平地水出漂殺熟麥及五稼之苗黍稷尙可更種故曰不害】公羊【一災不書待無麥然後書無苗何以書紀災也】谷梁【髙下有水災曰大水麥苗同時也】胡氏【書大水畏天災也無麥苗重民命也畏天災重民命見王者之心矣忽天災而不懼輕民命而不圗國之亡無日矣春秋所以謹之也】

【案書無麥苗者重天災大無麥禾者謹國用也】

冬夫人姜氏會齊侯於谷【谷齊地】胡氏【防魯地谷齊地初會於禚次享於祝丘又次如齊師又一嵗而再會焉其爲惡益逺矣明年無知弒諸兒其禍淫之明驗也】

【案魯與齊會於谷者三此年及莊二十三年之遇文十七年之盟也杜氏以爲齊地濟北谷城縣莊三十二年城小谷卽此今城中有管仲井士匄侵齊至谷亦此】

八年春王正月師次於郎以俟陳人蔡人左氏【注期共伐郕陳蔡不至故駐師於郎以待之】公羊【次不言俟此其言俟何托不得已也疏凡言及者汲汲之詞若此時已出師其閒更無所待卽下文言及乃是魯人汲汲之甚者便是魯人欲滅同姓孜孜之深是以托待陳蔡以辟之加以者辟實俟也】谷梁【次止也俟待也】胡氏【用大眾曰師次止也伐而次者有整兵愼戰之意其次善之也遂伐楚次於陘是也救而次者有緩師畏敵之意其次譏之也次於匡於聶北於雍楡是也俟而次者有無名妄動之意次於郎以俟陳蔡是也何俟乎陳蔡或曰陳蔡將過我俟而邀之也或曰魯將與陳蔡有事於鄰國而陳蔡不至故次於郎以待之也若是皆非義矣其曰次曰以俟者深貶之也】陳氏【此吾君將也何以稱師莊之會齊皆譏也莫甚於及圍郕是故一貶之案春秋書內外之次十二胡氏分三例伐而次善之也救而次貶之也次而俟無名之師也莊三年公次滑二十年師次成皆可入救而次之例襄元年仲孫蔑會四國次鄫可入伐而次之例莊十年齊宋次郎可入無名之例又有次而伐者亦貶楚蔡次厥貉齊衞次五氏垂葭蘧蒢也胡氏例明矣獨次而救救而次亦當有分別而胡氏未及之則啖子說可取也見雍楡下】

甲午治兵【治公羊作祠】左氏【治兵於廟禮也注治兵於廟習號令將以圍郕】公羊【祠兵者何出曰祠兵入曰振旅其禮一也皆習戰也何言乎祠兵爲久也曷爲爲久吾將以甲午之日然後祠兵於是注諱爲久畱辭使若無欲滅同姓之意】谷梁【出曰治兵習戰也入曰振旅習戰也治兵而陳蔡不至矣兵事以嚴終故曰善陳者不戰此之謂也善爲國者不師善師者不陳善陳者不戰善戰者不死善死者不亡】胡氏【此治兵於郎也俟而不至暴師露眾役久不用則有失伍離次逃亡潰散之虞故復申明軍法以整齊之其志非善之也譏黷武也】張氏【治者不治者也】

【案周禮中春敎振旅遂以搜中夏敎茇舎遂以苗中秋敎治兵遂以狝中冬敎大閱遂以狩然春秋有書治兵大閱者其只講武而不及於狝狩乎有書搜書狩者其兼及於振旅大閱乎左氏曰治兵於廟趙氏以爲兵旅之事非廟中所容是也谷梁治兵之義甚善但注者以爲予莊公能以嚴終則失之矣】

夏師及齊師圍郕郕降於齊師【郕公羊作成】左氏【夏師及齊師圍郕郕降於齊師仲慶父請伐齊師公曰不可我實不徳齊師何罪罪我之由夏書曰臯陶邁種徳徳乃降姑務修徳以待時乎秋師還君子是以善魯莊公】公羊【成者何盛也曷爲謂之成諱滅同姓也曷爲不言降吾師辟之也注辟滅同姓也言及者起魯實欲滅之】谷梁【其曰降於齊師何不使齊師加威於郕也注使若郕自降】胡氏【書及齊師親仇讎也圍郕者伐同姓也郕降於齊師者見伐國無義而不能服也於是莊公之惡著矣】

【案春秋書圍國二十五始於此而終於宋人之圍曹】

秋師還左氏【注時史善公克己復禮全軍而還故特書師還】公羊【還者何善詞也此滅同姓何善爾曰師病矣曷爲病之非師之罪也注病者慰勞其罷病】谷梁【還者事未畢也遁也注郕已降而以未畢爲文者蓋辟滅同姓之國示不卒其事】胡氏【書師還譏久役也案左氏則國君上將親與圍郕之役也然其次其及其還皆不稱公者重眾也春秋正例君將不言帥師則以君爲重今此不稱公又以爲重眾何也輕舉大眾妄興久役俟陳蔡而陳蔡不至圍郕而郕不服歷三時而後還則無名黷武非義害人未有如此之甚也至是師爲重矣義系於師故不書公以著勞民毒眾之罪爲後戒也春秋王道輕重之權衡此類是矣】

【案春秋書還例四歸父還自晉公還自晉士匄侵齊聞喪乃還皆善詞也獨此年師還則異乎是矣故胡氏皆不從三之說】

冬十有一月癸未齊無知弒其君諸兒【杜氏以長歷推之癸未十一月六日誤】左氏【齊侯使連稱管至父戍葵丘瓜時而往曰及瓜而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適襄公絀之二人因之以作亂冬十二月齊侯遊於姑棼遂田於貝丘見大豕從者曰公子彭生也公怒曰彭生敢見射之豕人立而啼公懼隊於車傷足喪屨反誅屨於徒人費弗得鞭之見血走出遇賊於門劫而束之費曰我奚禦哉袒而示之背信之費請先入伏公而出鬭死於門中石之紛如死於階下遂入殺孟陽於牀見公之足於戶下遂弒之而立無知初襄公立無常鮑叔牙曰君使民慢亂將作矣奉公子小白出奔莒亂作管夷吾召忽奉公子糾來奔注小白僖公庶子子糾小白庶兄】谷梁【大夫弒其君以國氏者嫌也弒而代之也】胡氏【無知曷爲不稱公孫而以國氏罪喜公也弒君者無知於僖公何罪乎不以公孫之道待無知使恃寵而當國也案無知者夷仲年之子年者僖公母弟也私其同母異於他弟施及其子衣服禮秩如適此亂本也故於年之來聘特以弟書於無知之弒不稱公孫著其有寵而當國也垂戒之義明矣古者親親與尊賢並行而不相悖故堯親九族必先明俊徳而後九族睦周封同姓必庸康叔蔡仲而後王室彊徒知寵愛親屬而不急於尊賢使爲儀表以明親親之道必有簒弒之禍矣案左氏徒人費石之紛如皆能死節者也春秋重死節之臣而法有特書其不見於經何也如費等者所謂便嬖私暱逢君之惡者與大臣孔父仇牧以身死其職則異矣致亂之臣死不償責又何取乎】

【案齊自僖公九年入春秋以賜履之舊得十二之彊石門瓦屋之盟已駸駸乎有糾合之漸然迹其平生始於資鄭繼而求魯繼而平宋衞及其勢盛黨合於是伐宋入許立督無所不至全惡曹之盟裒然爲三國之長矣自是以來無非謀許之日至桓十四年而襄公立定許叔而托繼絕之禮誅髙渠爾以假討罪之義卽位之初猶有可言至於魯桓之弒天理滅絕莊元年而遷郱鄑郚矣三年而伐衞矣四年而滅紀矣五年而合五國以納朔矣六年而郕又降矣𨿽禍淫之驗卒賊其身然東州小伯規模略定餘威振乎殊俗久矣桓公襲三世積累之餘九合之盛夫豈無其自哉】

春秋會通卷五

欽定四庫全書

春秋會通卷六

元李廉撰莊公

九年春齊人殺無知左氏【初公孫無知虐於雍廩雍廩殺無知】谷梁【稱人以殺殺有罪也】胡氏【殺無知者雍廩也而曰齊人者討賊之詞也弒君之賊人人之所得討故稱人人者眾詞也無知不稱君己不能君齊人亦莫之君也】

公及齊大夫盟於蔇【蔇魯地公谷並作曁】左氏【齊無君也注齊亂無君故大夫得敵於公蓋欲迎子糾也來者非一人故不稱名】公羊【公曷爲與齊大夫盟齊無君也然則何以不名爲其諱與大夫盟也使若眾然注諱使若悉得齊諸大夫而約束之也是時齊以無知之難小白奔莒子糾奔魯齊迎子糾欲立之魯不與而與之盟齊爲是更迎小白然後乃伐齊欲納子糾不能納故深諱從信文不月】谷梁【公不及大夫大夫不名無君也盟納子糾也不日其盟渝也當齊無君制在公矣當可納而不納惡內也注春秋之義內大夫可以防外諸侯公不可以盟外大夫所以明尊卑定內外也今齊無君要當有任其盟者故不得不以權通禮君前臣名齊無君故大夫不名】胡氏【及者內爲志大夫不名義系於齊而不系大夫之名氏也曰公及齊大夫盟者譏公之釋父怨親仇讎也或曰以徳報怨寛身之仁何以譏之也曰徳有輕重怨有淺深怨莫甚乎父母之仇而徳莫重乎安定其國家而圖其後嗣也有父之讎而不知怨乃欲以重徳報之則人倫廢天理滅矣然則如之何曰以直報怨以徳報徳案春秋於蔇之盟書齊大夫扈之盟書晉大夫其詞𨿽同然齊無君而書大夫非貶詞又書公及則大夫無伉公之嫌而罪公之及齊明矣晉靈初卽位而趙盾書大夫則趙盾之專可知其書公會𨿽譏公之後至然乃所以見趙盾之彊諸侯爲此盟也大夫不名疑杜氏說是○又案子糾三皆以爲當納趙子程子胡氏以爲不當納所以然者杜氏以子糾小白並齊僖之子而糾長故當立谷梁曰齊無知弒襄公公子糾公子小白出亡似若以爲襄公子矣而終以糾爲兄故亦以爲當立獨程子用史記証之而定以糾爲襄公子於是魯納讎之罪明定以糾爲小白弟於是糾不當立之義著然後糾不書子小白之系齊管仲之不死魯之忘親釋怨皆得其說矣○又案範寧曰以不納子糾爲內惡是仇讎可得而容也其說是】

夏公伐齊納糾齊小白入於齊【左氏作子糾】左氏【夏公伐齊納子糾桓公自莒先入注二公子各有黨故𨿽盟而迎子糾當須伐乃得入又出在小白之後小白稱入從國逆之文本無位】公羊【納者何入辭地其言伐之何伐而言納者猶不能納也糾何以不稱公子君前臣名也齊小白以國氏當國也其言入簒詞也】谷梁【當可納而不納齊變而後伐故幹時之戰不諱敗惡內也大夫出奔反以好曰歸以惡曰入齊公孫無知弒襄公公子糾公子小白不能存出亡齊人殺無知而迎公子糾於魯公子小白不讓公子糾先入又殺之於魯故曰齊小白入於齊惡之也注不書公子而直云糾者明系在於魯故挈之也】胡氏【左氏書子糾二傳曰伐齊納糾君子以公谷爲正納者不受而彊致之稱入者難詞糾不書子者明糾不當立也以小白系齊者明小白冝有齊也所以然者襄公見殺糾與小白皆以庶子出奔而糾弟也又未嘗爲世子案史稱周公誅管蔡以安周齊桓殺其弟以反國是糾幼而小白長其有齊冝矣冝則何以不稱公子內無所承上不稟命故以王法絕之也桓公於王法𨿽當絕視子糾則當立故管仲相桓爲徙義而聖人稱之召忽死於子糾爲傷勇而比諸匹夫匹婦之諒也】

【案張氏曰三惟左氏作子糾而正義曰今定本有子字則左氏古本亦無子字矣此說甚好公谷惟以糾爲兄故於糾不書子之義皆鑿○又案春秋書納七皆不當納也糾不書公子與捷菑同公之伐戰與晉之弗克納異糾捷菑以庶孽書納蒯聵以世子亦書納蒯聵無親之罪大也蒯聵得書世子而糾捷菑不書公子者書世子以著靈公之失也楚之納頓納公孫寧儀行父齊之納北燕皆內弗受之詞也納郜鼎同此義○又案公子入國而系國者齊小白莒去疾齊陽生皆冝有國者也】

秋七月丁酉葬齊襄公○八月庚申及齊師戰於幹時我師敗績【幹時齊地水名】左氏【師及齊師戰於幹時我師敗績公喪戎路傳乘而歸秦子梁子以公旗辟於下道是以皆止注不稱公戰公敗諱之】公羊【內不言敗此其言敗何伐敗也曷爲伐敗復讎也此復讎乎大國曷爲使微者公也公則曷爲不言公不與公復讎也曷爲不與公復讎復讎者在下也注時實爲不能納子糾伐齊諸大夫以爲不如以復讎伐之於是以復讎伐之非誠心至意故不與也書敗者起托義戰以敗爲榮也】胡氏【內不言敗此其言敗者爲與讎戰𨿽敗亦榮何以不言公貶之也公本忘親釋怨欲納讎人之子謀定其國家不爲復讎與之戰也是故沒公以見貶若以復讎舉事則此戰爲義戰當書公冠於敗績之上與沙隨之不得見平丘之不與盟爲比以示榮矣惟不以復讎戰也是故諱公以重貶其忘親釋怨之罪其義深切著明矣】

【案內兵書戰詳見桓十年】

九月齊人取子糾殺之左氏【鮑叔帥師來言曰子糾親也請君討之管召讎也請受而甘心焉乃殺子糾於生竇召忽死之管仲請囚鮑叔受之及堂阜而稅之歸而以告曰管夷吾治於髙傒使相可也公從之注鮑叔乘勝進軍志在生得管仲管仲射桓公中帶鉤故曰讎又曰齊桓公置射鉤而使管仲相】公羊【其取之何內辭也脇我使我殺之也其稱子糾何貴也其貴柰何冝爲君者也疏所以明上文不書子之嫌也】谷梁【外不言取言取病內也取易詞也猶曰取其子糾而殺之云爾十室之邑可以逃難百室之邑可以隱死以干乘之魯而不能存子糾以公爲病矣】胡氏【取者不義之詞前書納糾不稱子者明不當立也此書殺糾復稱子者明不當殺也或奪或予於義各安春秋精意也仁人之於兄弟不藏怒焉不宿怨焉親愛之而已糾𨿽爭立越在他國置而勿問可也必請於魯殺之然後快於心其不仁亦甚矣後世以讓爲名取國者必殺其主以爲一人心防後患意與此同流毒豈不逺哉故孟子曰五霸三王之罪人也仲尼之徒無道桓文之事者】

【案子糾書法與子般子野同故公谷皆以爲貴而當立殊不知前不書子責子糾以天倫之義此復書子責桓公以天倫之思也然春秋蔽罪於齊則殺兄弟當目若乃書齊人者何哉張氏曰廢立之際殺生予奪寄於當國大臣之手毫犛之差霄壤之謬今齊大夫始以糾爲先君之子盟而欲立之始謀不審已爲罪矣及小白得國又不體其君先君之遺體以從議親之辟而推刃同气亦甚矣故書法如此是舉國君臣皆有罪也蓋天倫之重苟未至如管叔之得罪宗廟先君與天下之民則必當以親親而全其生此聖人以至公之心示後世斷國論之權衡也此說得之】

冬浚洙【洙水名在魯城北下合泗】左氏【注爲齊備】公羊【浚深之也曷爲深之畏齊也曷爲畏齊也辭殺子糾也】谷梁【浚洙者深洙也著力不足也】胡氏【固國以保民爲本輕用民力妄興大作邦本一揺𨿽有長江巨川限帶封域洞庭彭蠡河漢之險猶不足憑而況洙乎書浚洙見勞民於守國之末務而不知本爲後戒也】

十年春王正月公敗齊師於長勺【長勺魯地】左氏【齊師伐我公將戰曹劌請見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將鼓之劌曰未可齊人三鼓劌曰可矣齊師敗績公問其故對曰夫戰勇气也一鼓作气再而衰三而竭彼竭我盈故克之】谷梁【不日疑戰也疑戰而曰敗勝內也注言不克日而戰以詐相襲勝內謂勝在內】胡氏【齊師伐魯經不書伐意責魯也詐戰曰敗敗之者爲主或曰長勺魯地而齊師至此所謂敵加於已不得已而後應者也疑若無罪焉何以見責乎善爲國者不師善師者不陳善陳者不戰故行使則有文告之詞而疆埸則有守禦之備至於善陳徳已衰矣而況兵刃相接又以詐謀取勝乎故書魯爲主以責之皆已亂之道寡怨之方王者之事也】

二月公侵宋【書侵之始】公羊【注屬北敗彊齊之兵南侵彊宋南北有難故危而月之】谷梁【侵時此其月何也乃深其怨於齊又退侵宋以眾其敵惡之故謹而月之疏舊說以爲公與宿盟宋方病宿故公侵之傳無其文疑妄也】

【案經書內侵七書公四此年及定六年侵鄭八年再侵齊也】

附錄【公羊侵伐等例】公羊【曷爲或言侵或言伐觕者甲侵精者曰伐戰不言伐圍不言戰入不言圍滅不言入書其重者也注觕麤也將兵至竟以過侵責之服則引兵而去用意尙麤精猶精密也侵責之不服推兵入竟伐擊之益深用意稍精密合兵血刃曰戰以兵守城曰圍得而不居曰入取其國曰滅】

三月宋人遷宿左氏【注宋彊遷之而取其地故文異於邢遷】谷梁【遷亡詞也其不地宿不復見也遷者猶未失其國家以往者也注爲人所遷則無復國家故曰亡詞遷者以下釋自遷如邢遷許遷之類】胡氏【其曰遷宿者宿非欲遷爲宋人之所遷也懷土常物之大情遷國重事也𨿽違害就利去危卽安猶或恐沈於眾不肯率從而況迫於橫逆非其所欲棄久宅之田裏刈新徙之蓬藋道途之勤營築之勞起怨諮傷和气豈不惻然有隱乎肆行莫顧其不仁甚矣凡書遷不再貶而惡已見案三傳左氏谷梁同公羊因而臣之之說亦是而不通之詞迂僻無義故不取谷梁未失其國家以往本言自遷者注說得之而許氏因其說又曰遷之使未失其國以往其義猶有所難則是王澤之未竭也僖文以後有滅國無遷國矣以此通之遷紀遷陽降鄣等皆可】

夏六月齊師宋師次於郎公敗宋師於乘丘左氏【齊師宋師次於郎公子偃曰宋師不整可敗也宋敗齊必還請擊之公弗許自雩門竊出蒙臯比而先犯之公從之大敗宋師於乘丘齊師乃還】公羊【其言次於郎何伐也伐則其言次何我能敗之故言次也注二國才止次未成於伐魯卽能敗宋師齊師罷去故不言伐而言次也明國君當彊折衝當逺魯微弱深見犯至於近邑賴能速勝之故云爾所以彊內】谷梁【次止也畏我也餘同上長勺文】胡氏【齊宋輕舉大眾深入他境肆其報復之心誠有罪也魯人若能不用詐謀奉其詞令二國去矣偸得一時之捷而積四鄰之忿此小人之道故次者不以其事勝者不以其理交譏之】陳氏【其言次何以桓公之圗伯而未集也外師未有書次者桓公所甚汲汲者魯也苟不得魯不可以合諸侯宿師於郎將以詘魯爾而北杏之會不至鄄會不至則猶未得志於魯也於是書次用見桓之未得志於諸侯也是故書齊宋次郎以志齊伯之難書楚蔡次厥貉以志楚伯之難於此焉可以知人心矣不苟於從齊是人心猶有周也不苟於從楚是人心猶有晉也有王者作天下歸往之矣齊一變至於魯魯一變至於道孔子所以有志於魯也】

【案齊之忿魯始於子糾之納宋之忿魯始於公之侵而其實則齊桓挾宋以圖伯也故胡氏發明於次敗之旨而陳氏深察於齊宋之心二說兼用乃備】

秋九月荊敗蔡師於莘以蔡侯獻舞歸【荊患之始舞谷梁作武】左氏【蔡哀侯娶於陳息侯亦娶焉息嬀將歸過蔡蔡侯曰吾姨也止而見之弗賓息侯聞之怒使謂楚文王曰伐我吾求救於蔡而伐之楚子從之九月楚敗蔡幹莘以蔡侯獻舞歸】公羊【荊者何州名也獻舞何以名絕曷爲絕之獲也曷爲不言其獲不與夷狄之獲中國也】谷梁【荊者楚也何爲謂之荊狄之也何爲狄之聖人立必後至天子弱必先叛故曰荊狄之也蔡侯何以名也絕之何爲絕之獲也中國不言敗此其言敗何也蔡侯其見獲乎其言敗何也釋蔡侯之獲也以歸猶愈乎執也】胡氏【蔡侯何以名絕之也凡書敗書滅書入而以莫君歸皆名者爲其服爲臣虜故絕之也若蔡獻舞潞嬰兒沈嘉許斯頓牂胡豹曹陽邾益之類是矣國君死社稷正也逃之𨿽非猶有恥焉虜甚矣楚人滅夔以夔子歸獨不名者夔子以無罪見討𨿽國滅身爲臣虜其義直其詞初不服也是以獨假之爵而不名也春秋之法諸侯不生名失地則生而名之比於賤者欲使有國之君戰戰兢兢長守富貴無危溢之行也】陳氏【自防於鄧諸侯始懼楚矣而敗鄧不書敗隨不書敗鄖不書𨿽滅申鄧息亦不書也敗蔡師以蔡侯獻舞歸於是始書之是夷夏之大變也春秋之法執君言以歸滅國之君言以歸徒敗焉爾而言以歸則是蔡服楚也是夷夏之大變也】

【案楚文王立於莊之四年方是時承武王之烈內有鄧曼爲之母外有令尹鬭祁莫敖屈重等爲之臣爲會漢汭而隨人不能乘其喪鄧不血食而三甥無以謀其暴於是楚勢不可遏矣莊之十年其王伯夷夏消長之一大會乎齊桓方謀魯以圖伯於東而荊亦執蔡以爭彊於南魯蔡皆文昭之親而所遇如此春秋豈無意乎其不知者以爲伯事成而中夏盛其知者則以爲王道消而夷狄長也故執君之禍滅國之禍皆始於此年天下無王齊爲之天下無中國楚爲之也○又案楚書荊始此年書荊人始莊二十三年書楚人始僖元年書楚大夫姓名始僖四年書楚子始僖二十一年○又案諸侯屈服稱以歸者胡傳已詳獨蔡世子有以歸稱執見其不服也不入此例】

附錄【公羊七等例】公羊【州不若國國不若氏氏不若人人不若名名不若字字不若子】

冬十月齊師滅譚譚子奔莒【書滅之始】左氏【齊侯之出也過譚譚不禮焉及其入也諸侯皆賀譚又不至冬齊師滅譚譚無禮也譚子奔莒同盟故也】公羊【何以不言出國已滅矣無所出也】谷梁【注譚子國滅不名蓋無罪也凡書奔責不死社稷】胡氏【滅而書奔責不死位也不書出國亡無所出也國滅身奔何以書爵乎已無取滅之罪爲橫逆所加而力不能勝至於出奔則亦不幸焉爾矣其義蓋未絕也案左氏責其失事大之禮可矣坐此見滅可乎齊師滅譚譚子奔莒楚人滅子奔黃狄滅溫溫子奔衞三國所以皆存其爵不比於失地之君而名之也然則吳滅徐徐子章羽奔楚何以獨名案左氏吳伐徐徐子斷其髮攜其夫人以逆吳子旣已屈服而後奔豈有興復之志乎獨書名所以絕之春秋之義𨿽在於抑彊扶弱又責弱者之不能自彊於爲善也故其書法如此】陳氏【書滅始於此紀侯大去宋人遷宿未可以言滅必若齊桓而後可以言滅矣然則滅國自齊桓乎前乎此矣曷爲以首亂罪齊微桓公則滅國之禍不接迹於天下春秋之際滅國三十六五伯爲之也案春秋書滅三十三啖子曰凡滅國直書滅者罪來滅者甚於見滅者言力屈而死也如蕭邢之類然則遂黃頓江六庸舒蓼甲氏舒庸萊舒鳩賴蔡州來巢不書君奔當以入此例凡書滅又書其君奔者則兩罪之且責其不死社稷也如譚溫徐之類是也凡書滅又書以歸又書名者旣責其不死又無興復之志如潞嬰兒沈嘉許斯頓牂胡豹之類也其書滅鄫非滅而書滅下陽不當書滅而書滅則又變例也以偪陽子歸不書陸渾子奔楚不書免其罪也胡髠沈盈一戰而身國俱亡也楚滅陳不書所奔陳無君也夔子不名無罪也徐子書名已屈節也已上胡氏皆用啖子之說故詳錄之左氏曰用大師曰滅公羊曰滅者亡國之善辭上下之同力也皆可通外傳曰軍譚遂而不有也言以地分諸侯蓋誇大桓公之詞爾】

十有一年春王正月○夏五月戊寅公敗宋師於鄑【鄑魯地】左氏【宋爲乘丘之役故侵我公禦之宋師未陳而薄之敗諸鄑】谷梁【內事不言戰舉其大者其日成敗之也宋萬之獲也注結日列陳不以詐相襲得敗師之道故曰成也】張氏【宋師再至再敗兵禍旋及其君魯𨿽再勝亦困於兵矣】

【案魯敗宋三惟此書日谷梁說亦有理】

附錄【左氏兵例】左氏【凡師敵未陳曰敗某師皆陳曰戰大崩曰敗績得儁曰克覆而敗之曰取某師京師敗曰王師敗績於某】

秋宋大水左氏【宋大水公使弔焉曰天作淫雨害於粢盛若之何不弔對曰孤實不敬天降之災又以爲君憂拜命之辱臧文仲曰宋其興乎言懼而名禮旣而聞之曰公子禦說之詞也臧孫達曰是冝爲君有卹民之心注因弔故書】公羊【記災也外災不書此何以書及我也注二國並災書外以見內也】谷梁【此何以書王者之後也】胡氏【凡外災告則書所謂災者害及民物如水火兵戎之寇是也諸侯於四鄰有卹病救急之義則告爲得禮而不可以不弔故四國同災許人不弔君子以是知許之先亡也凡志災見春秋有謹天戒卹民隱之心王者之事也】

【案外災告則書弔則書左氏注是公谷非】

冬王姬歸於齊左氏【齊侯來逆共姬注桓公】胡氏【春秋書王姬下嫁曷爲與諸侯之女同詞乎曰陽倡而陰和夫先而婦從述天理訓後世則𨿽以王姬之貴其當執婦道與公侯卿大夫士庶人之女何以異哉後世尢欲尊君抑臣爲治而不得其道至謂列侯尙公主使男事女夫屈於婦逆陰陽之位矣】

十有二年春王三月紀叔姬歸於酅左氏【注紀侯去國而死叔姬歸魯紀季自定於齊而後歸之全節守義以終婦道故系之紀賢之也】公羊【隱之也國亡矣徒歸於叔爾也】谷梁【吾女也失國喜得其所故言歸焉爾】胡氏【歸者順詞以宗廟在酅歸奉其祀也魯人髙其節義恩禮有如焉故其歸於其卒其葬史冊悉書夫子存而弗削使與衞之共姜同垂不朽爲後世勸也】

夏四月○秋八月甲午宋萬弒其君捷及其大夫仇牧左氏【乘丘之役公以金僕姑射南宮長萬公右歂孫生搏之宋人請之宋公靳之曰始吾敬子今子魯囚也吾弗敬子矣病之秋宋萬弒閔公於蒙澤遇仇牧於門批而殺之遇大宰督於東宮之西又殺之立子遊羣公子奔蕭公子禦說奔亳南宮牛猛獲圍亳蕭叔大心及戴武宣穆莊之族以曹師伐之殺南宮牛於師子遊於宋立桓公禦說】公羊【及者何累也弒君多矣舎此無累者乎孔父荀息皆累也舎孔父荀息無累者乎曰有有則此何以書賢也何賢乎仇牧仇牧可謂不畏彊禦矣萬嘗與莊公戰獲乎莊公莊公歸散舎諸宮中數月然後歸之歸反爲大夫於宋與閔公博婦人皆在側萬曰甚矣魯侯之淑美也閔公矜此婦人妬其言顧曰此虜也萬怒搏閔公絕其脰仇牧聞君弒趨而至遇之於門手劍而叱之萬臂摋仇牧碎其首齒著乎門闔仇牧可謂不畏彊禦矣注猶乳犬攫虎伏雞搏貍精誠之至也】谷梁【宋萬宋之卑者也卑者去以國氏及者以尊及卑也仇牧閒也注仇牧扞衞其君故見殺臣旣死君不忍稱其名今仇牧書名則知宋君先弒】胡氏【君弒而大夫死於其難春秋書之者其所取也大夫死於弒君之難而有不書者故知孔父牧息皆所取也夫仇牧可謂不畏彊禦矣然徒殺其身不能執賊無益於事也亦足取乎食焉不避其難義也徒殺其身不能執賊亦足爲求利焉而逃其難者之訓矣何名爲無益哉夫審事物之重輕者權也權重輕而處之得其冝者義也大宰督亦死於閔公之難削而不書者身有罪也惠伯死於子惡之難亦削而不書者非君命也召忽死於子糾之難孔子比於匹夫匹婦之諒者所事不正也崔杼弒君晏平仲曰人有君而弒之吾焉得死之而焉得亡之君子不以是罪晏子者齊莊公不爲社稷死而晏子非其私暱之臣也若仇牧荀息立乎人之本朝執國之政而君見弒不以其私也𨿽欲勿死焉得而勿死聖人書而弗削以爲求利焉而逃其難者之勸也惟此義不行然後有視棄其君猶土梗弁髦曽莫之省而三綱絕矣】

【案孔父仇牧荀息胡氏皆以爲名獨公谷啖子以孔父爲書字疑公谷先君死之說亦通蓋考皆合也】

冬十月宋萬出奔陳左氏【猛獲奔衞萬奔陳宋人請猛獲於衞衞人欲勿與石祁子曰不可天下之惡一也惡於宋而保於我保之何補得一夫而失一國與惡而棄好非謀也衞人歸之亦請萬於陳以賂陳人使婦人飲之酒而以犀革裹之比及宋手足皆見宋人皆醢之】胡氏【案左民則賊已討矣曷爲不書陳人殺萬而葬閔公乎夫天下之惡一也陳人不以萬爲賊而納之又受宋人之賂而使婦人飲之酒是與賊爲黨非政刑也特書萬出奔陳而閔公不葬以著陳人與賊爲黨之罪而不能正天討其法嚴矣故曰春秋成而亂賊懼】

【案經書外大夫出奔三十五始於宋萬】

十有三年春齊侯宋人陳人蔡人邾人會於北杏【北杏齊地齊侯谷梁作齊人】左氏【以平宋亂注宋有弒君之亂齊桓欲修伯業】公羊【注齊桓行伯約束諸侯尊天子故爲此會也桓公時未爲諸侯所信鄕故使微者會桓公不辭微者欲以卑下諸侯遂成伯功也】谷梁【是齊侯宋公也其曰人何也始疑之何疑焉桓非受命之伯也將以事授之者也曰可矣乎未乎舉人眾之詞也疏經以眾授爲文明非王命是未得王命不可以爲伯】胡氏【桓何以及四國之微者會是宋公邾子也然則何以稱人春秋之世以諸侯而主天下會盟之政自北杏始其後宋襄晉文楚莊秦穆交主夏盟迹此而爲之者也桓非受命之伯諸侯自相推戴以爲盟主是無君矣故四國稱人以誅始亂正王法也齊侯稱爵其與之乎上無天子下無方伯有能會諸侯安中國而免民於左衽則𨿽與之可也誅諸侯者正也與桓公者權也或曰桓公始平宋亂遂得諸侯故四國稱人言眾與之也】陳氏【春秋非主兵皆序爵也於是序齊於宋之上而獨爵齊將予齊以伯也晉文公之簡曰晉侯齊師宋師秦師皆始伯之詞也自是無特相會者矣】張氏【齊桓欲行伯事恐諸侯未諭故未欲煩其君而使其臣來會與晉悼公使諸侯之大夫聽命於邢丘相類東遷以來王政不行下逮隱桓亂賊得志彊暴肆行天下之心思周道之不可復見願得賢伯之興蓋已久矣桓公入國已四年因宋有弒君之亂首惡方誅嗣君新立合諸侯定宋亂陳蔡邾並來受命天下歸之幾如水之就下矣然桓公苟能於宋萬初弒君之時舉兵討之則不勞告諭而天下翕然宗之不待今日而會矣書宋萬出奔陳而繼之以此又因以見桓公自失幾會於其始也】

【案春秋始伯之書有三北杏獨書齊侯曹南獨書宋公城濮獨書晉侯是也然胡氏止於北杏發予齊侯之說陳氏兼及城濮至於曹南二家皆不予之蓋以鹿上復人宋則非始伯之詞矣然曹南予宋亦可○又案此條陳氏主胡氏張氏主公羊要之胡氏說好○又案此爲齊桓伯事之始桓公自莒反齊得管仲於鮑叔而任之首懲襄公田獵畢弋之戒於是管仲得以盡行其術制國以爲二十一鄕工商之鄕六士鄕十五公與國髙各帥五鄕焉作內政而寄軍令興鹽防以盡海王之利春搜秋狩有士三萬人以方行天下而又以三選擇賢始於鄕長之推繼於官長之選復親自貲相於是民皆勉於爲善相地而衰徵山澤各致其時於是民各安其居正封疆重聘幣號召天下之遊士以犀甲贖罪擇其淫亂者而先徵之反棠潛於魯使爲南伐之主反臺原漆裏於衞使爲西伐之主反柴夫吠狗於燕使爲北伐之主故齊國之境南至陰西至於濟北至於河東至於紀酅有革車八百乘卽位數年東南多亂者莒萊徐夷吳越一戰帥服三十一國是𨿽伯者之事然規模次第亦有自矣左氏於桓公事多略故具於此】

夏六月齊人滅遂左氏【北杏之會遂人不至齊人滅遂而戍之】公羊【注不諱者桓公行伯不任文徳而尙武力又功未足以除惡疏繁露曰論功則桓兄文弟論徳則文兄桓弟】谷梁【不日微國也】胡氏【滅國之與見滅罪孰爲重奪人土地使不得有其民人毀人宗廟使不得奉其祭祀非至不仁者莫之忍爲見滅而書滅者亡國之善詞上下之同力也其亦不幸焉爾語曰興滅國繼絕世天下之民歸心焉今乃滅人之國而絕其世罪莫重矣齊人滅遂其稱人微者爾凡書滅者不再貶而惡已見】

秋七月○冬公會齊侯盟於柯【柯今鄆州東阿】左氏【盟於柯始及齊平也】公羊【何以不日易也其易柰何桓之盟不日其會不致信之也其不日何以始乎此莊公將會乎桓曹子進曰君之意何如莊公曰寡人之生則不若死矣曹子曰君請當其君臣請當其臣莊公曰諾於是會乎桓莊公升壇曹子手劍而從之管子進曰君何求乎曹子曰城壞壓竟君不圖與管子曰然則君將何求曹子曰願請汶陽之田管子顧曰君許諾桓公曰諾曹子請盟桓公下與之盟已盟曹子摽劍而去之要盟可犯而桓公不欺曹子可讎而桓公不怨桓公之信著乎天下自柯之盟始焉注諸侯猶是翕然信鄕服從再會於鄄同盟於幽遂成伯功故云爾取田不書者諱行詐劫人也】谷梁【曹劌之盟也信齊侯也桓盟𨿽內與不日信也注公盟例日外諸侯盟例不日桓大信逺著故𨿽公與盟猶不日】胡氏【始及齊平也世讎而平可乎於傳有之敵惠敵怨不在後嗣魯於襄公有不共戴天之讎當其身則釋怨不復而主王姬狩於禚會伐衞同圍郕納子糾故聖人詳加譏貶以著其忘親之罪今易世矣而桓公始合諸侯安中國攘夷狄尊天王乃欲修怨怒鄰而危其宗社可謂孝乎故長勺之役專以責魯而柯之盟公與齊侯皆書其爵則以爲釋怨而平可也或稱齊襄復九世之讎而春秋賢之信乎以仲尼所書柯之盟其詞無貶則復九世之讎而春秋賢之者妄矣其諸傳者借襄公事以深罪魯莊當其身而釋怨邪】

【案曹子之說趙子不取胡氏亦未及之然考之當時桓公修伯非得魯則不足爲重故捐小利以收魯容或冇之魯亦知齊欲以信求諸侯故因盟以求地而公羊遂誇大之耳蓋魯自長勺乘丘之勝國勢稍振齊不敢以待譚遂之術待魯而多方以求之屈己於歸田之請遷延於姻好之成示威於三國之伐耀武於戎捷之獻而魯自是不敢有從違之心矣九合之盛亦原於此故公羊之說不可謂無○又案左氏文公六年晉駢曰前志有之敵惠敵怨不在後嗣忠之道也胡氏本此】

十有四年春齊人陳人曹人伐宋左氏【宋人背北杏之會】胡氏【宋人背北杏之會諸侯伐宋其稱人者將卑師少也齊自管仲得政滅譚之後二十年間未嘗遣大夫爲主將亦未嘗動大眾出侵伐蓋以制用兵而賦於民薄矣故能南摧彊楚西抑秦晉天下莫能與之爭也或以爲貶齊稱人誤矣】

【案胡氏說本程子程子曰管仲爲政自莊十一年而後未嘗興大眾也其賦於諸侯亦寡矣終管仲之身息飬天下厚矣至於秦晉使之不競而已未嘗彊致也考之內政之法十五鄕出三萬人五家爲軌軌有長十軌爲裏裏有司四里爲連連有長十連爲鄕鄕有良人五鄕一師故萬人爲一軍師帥之比之周制萬二千五百人爲軍者誠簡便矣故曰桓文節制之師程子說本此○又案經列國書人而伐者齊伯之編有三此年伐宋十五年伐郳十六年伐鄭皆連三國而稱人將卑師少之文也晉伯之編有三文二年伐秦十七年伐宋宣十年伐鄭皆連四國而稱人貶之之文也余若宣元年二國伐鄭僖三十三年三國伐許宣二年四國侵鄭稱人皆在貶例】

夏單伯會伐宋左氏【諸侯伐宋齊請師於周夏單伯會之取成於宋而還注經書人言諸侯者總眾國之辭】公羊【其言會伐宋何后會也注從義兵而後者功薄從不義兵而後者惡淺】谷梁【會事之成也注伐事已成單伯乃至】胡氏【隱公四年諸侯伐鄭翚帥師會伐則再舉四國之名今諸侯伐宋而單伯會伐不復再舉三國之名何也宋人背北杏之會合諸侯而伐之者齊桓公也會伐者無貶焉故其詞平主謀伐鄭而欲求寵於諸侯以定其位者州吁也會之者黨逆賊矣故其詞繁而不殺疾之也再舉而列書者甚疾四國之詞也言之不足而再言聖人之情見矣】張氏【魯自盟柯成平於齊而未從其役故因齊討宋命上卿率師往會示從伯之意】

【案左氏以爲王臣其辧己見逆王姬下然內大夫會伐者八獨翚會四國伐鄭與單伯會伐宋皆先列諸國之伐然後稱會蓋後會之文也公谷是】

秋七月荊入蔡左氏【蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王焉未言楚子問之對曰吾一婦人而事二夫縱弗能死其又奚言楚子以蔡侯滅息遂伐蔡秋入蔡】張氏【案息之亡蔡之入皆哀侯致之惟干戈省厥躬亦足見蔡自會鄧之後非但不爲綢繆牖戶之計而以婦人之故再召楚師身虜國破是時齊桓之業未成楚熊貲橫行淮漢浸及中國今又興兵以說婦人故特書以兩著其罪也】

【案蔡爲周室宗盟之長邇於楚而常受楚禍中國之力有不及焉故自北杏之後齊之盟會蔡不復與矣蔡之始錄於經則會鄧以懼楚終錄於經則遷州來以避楚楚之始見於經曰敗蔡終錄於經曰圍蔡齊晉之伯其極盛則侵蔡以伐楚其極衰則會召陵以救蔡而不能終於柏舉之戰吳操中國之權又以蔡故焉原一蔡之始終而中國消長之形荊楚彊弱之端皆可見矣】

冬單伯會齊侯宋公衞侯鄭伯於鄄【鄄衞地】左氏【會於鄄宋服故也注齊桓修伯業卒平宋亂宋人服從欲歸功天子故赴以單伯會諸侯爲文】谷梁【復同會也注諸侯欲推桓以爲伯故復同會於此以謀之】張氏【宋公親會魯卿始與爲衣裳之會而齊霸略定矣案經書內大夫會外諸侯者六惟單伯於鄄季孫宿於邢丘會伯主及列國其餘若公孫敖會晉侯公孫歸父會楚子季孫行父公孫歸父之會齊侯皆特相會也大夫會諸侯伉尊出位左氏例以爲內大夫可會外公侯非也𨿽齊桓初伯得魯爲重不以單伯爲嫌魯人顧望未專從齊不以單伯爲卑然他日開權臣之專未必不始於此】

十有五年春齊侯宋公陳侯衞侯鄭伯會於鄄左氏【復會焉齊姑霸也】谷梁【復同會也注爲欲推桓爲伯故復會於此】張氏【左氏謂齊始伯指諸侯始定而言然魯未信服自後宋入猶或主兵衞鄭未免復叛蓋齊伯駸駸向定而諸侯之心猶未一也】

夏夫人姜氏如齊張氏【文姜不如齊八年矣至是復如齊者蓋鄄之會魯莊不與此行殆出文姜之意齊桓欲求魯好以定伯業而不之拒也文姜播惡於襄公之世桓公絕之義也以欲求魯之故而不監覆車之轍豈未聞行一不義𨿽得天下不爲之法乎春秋特書以累桓也】

秋宋人齊人邾人伐郳【郳公羊作兒】左氏【諸侯爲宋伐郳注郳附庸屬宋而叛故齊爲之伐郳】谷梁【注宋主兵故序齊上也班序上下以國大小爲次夷狄在下徵伐則以主兵爲先春秋之常也】胡氏【伯者之先諸侯專徵也非伯者而先諸侯主兵也此齊桓之師何以序宋下猶未成乎伯也二十七年同盟於幽天下與之然後成乎伯矣】

鄭人侵宋【書侵始此】左氏【諸侯伐郳鄭人間之而侵宋】張氏【背二鄄之會反覆於齊楚之間蓋始於此】

【案左氏鄭厲公以去年自櫟侵鄭傅瑕殺子儀而納之厲公入殺傅瑕及原繁原繁曰子儀在位十四年矣而謀召君者庸非貳乎莊公之子猶有八人若皆以官爵行賂勸貳而可以濟事君其若之何由此觀之則忽亹儀𨿽死而莊公之子尙多也齊桓若能明大義告諸侯聲厲公簒奪之罪而廢之豈不爲伯業之光哉不此之顧首列於二鄄之會及其反覆三國伐之又以宋故爲詞亦何足以服之矣冝乎於幽旣成而旋有鄭詹之執也】

附錄【胡氏侵伐例】胡氏【侵伐之義三傳不同左氏曰有鐘鼓曰伐無曰侵先儒或非其說以爲聲罪致討曰伐無名行師曰侵未有以易之也然考諸五經皆稱侵伐在易謙之六五曰利用侵伐徵不服也書之泰誓曰我武維揚侵於之疆詩之皇矣曰依其在京侵自阮疆周官大司馬以九伐之法正邦國而曰賊賢害民則伐之負固不服則侵之而以爲無名行師可乎然則或曰侵或曰伐何也聲罪致討曰伐潛師掠境曰侵聲罪者嗚鐘擊鼓整眾而行兵法所謂正也潛師者銜枚臥鼓出人不意兵法所謂奇也】

【案春秋書侵五十七書伐二百一十三例亦有不同者恐無名行師之說亦可參通】

冬十月

十有六年春王正月○夏宋人齊人衞人伐鄭左氏【宋故也】張氏【伐鄭不止爲宋而已蓋鄭不服則諸侯之心未一也】

秋荊伐鄭左氏【鄭伯自櫟入緩告於楚秋楚伐鄭及櫟爲不禮故也】張氏【齊伯未定楚威浸及中國自桓二年鄭已懼楚至此三十餘年而後受兵楚之威不輕用如此至是始爲中國患矣案鄭桓公始寄帑於虢鄫得十邑而國之前華後渭左洛右濟主芣騩而食溱洧實春秋要領之國而南北之樞紐也故楚禍及鄭始此而終春秋爲伯主之輕重焉○又案經書荊伐鄭二始此年楚人伐鄭四始僖元年書楚子伐鄭五始宣四年書大夫伐鄭四始成六年楚會諸侯伐鄭二始襄二十四年】

冬十有二月會齊侯宋公陳侯衞侯鄭伯許男滑伯滕子同盟於幽【幽宋地公羊有公字公谷有曹伯字】左氏【同盟於幽鄭成也注書會魯會之不書其人微者也言同盟服異也陳每在衞下齊桓始伯楚亦始彊陳介於二大國之間而爲三恪之客故齊因而進之遂班衞上】公羊【同盟者何同欲也注同心欲盟也同心爲善善必成同心爲惡惡必成故重而言同心也】谷梁【同者有同也同尊周也不言公內外寮一疑之也注十三年北杏諸侯俱疑桓非受命之伯欲共以事推之可乎今於此年諸侯同共推桓而魯與齊讎外內同一疑公可事齊不會不書公以著疑焉同官爲寮謂諸侯也至二十七年同盟於幽遂伯齊侯疏言此會公實與之而經不言公者外內諸侯同一疑公不知可事齊乎不可事齊乎故去公以著疑也然柯之盟書公者彼要齊歸田非事齊之事此盟欲推齊爲伯與共尊事之故經不言公以示意也】胡氏【會者公也不書公諱也其諱公何也齊桓始伯仗義以盟而魯首叛盟故諱不稱公惡失信也其曰同盟何也程氏曰上無明王下無方伯列國交爭桓公始伯天下與之故書同盟志同欲也自古皆有死民無信不立故聖人以信易食答子貢之問君子以信易生重桓公之失春秋之諱公與是盟也豈不以信之重於生與食乎先儒或以爲不書公者諱與讎盟誤矣果以桓爲讎曷不於柯之盟諱之也】陳氏【諸侯初主盟也自是無特相盟者矣盟未有言同者於是言同盟以齊桓之初主盟也夫主盟者舉天下而聽於一邦也王者不作舉天下而聽於一邦古未之有也於其始書也曰同盟同眾辭也猶未予以專主是盟也再盟於幽之後天下知有齊桓而已矣內不言公諱之也】

【案經書同盟十六齊桓伯二此年幽二十七年盟幽是也晉靈伯一文十四年新城是也景伯五宣十二年淸丘十七年斷道成五年虫牢七年馬陵九年蒲是也晉厲伯二成十五年戚十七年柯陵是也晉悼伯四成十八虛朾襄三雞澤九年戲十一年亳城北是也平昭各一襄二十五重邱昭十三平丘是也胡氏有二例有諸侯同欲而稱同者有惡其反覆而稱同者除於蒲亳城北惡其反覆外其餘皆可入同欲之例矣谷梁有二例曰同尊周也同外楚也除二幽爲尊周外其餘皆可入外楚之例矣但本不可以同欲爲皆美故二幽馬陵於戚雞澤𨿽可襃而淸丘斷道牢亦書同新城虛朾於戲𨿽無貶而重丘平丘亦書同此公羊所謂同心爲善善必成同心爲惡惡必成者也要之三說皆有通處當參考爲是然伯事盛時每不書同書同者獨齊伯之方始晉伯之漸衰也則楊士勛所謂召陵首止之後楚不敢爭襃大齊桓不復言同及楚人彊盛中國畏之每命同盟同心外楚其說亦有理由是言之則晉文之不書同亦可通矣劉氏以同盟爲殷同之盟同盟之禮見於覲禮爲壇祀方明方伯臨之桓非受命之伯假同盟之禮率諸侯以尊天子蓋自是始伯也張氏因其說曰古者方嶽有同盟以示其考禮修徳以尊天子之意桓公至是以諸侯旣授以事而伯業定因舉是禮約束諸侯尊周以掩其無王之事自此欲制諸侯而脇從之者皆稱同盟而善惡則各系其事焉劉氏說胡氏𨿽不取然亦是一說也但施之淸丘大夫之盟有不合耳余見新城及亳城北下○又案左氏經文會不言公者三此年幽及僖十九年齊二十九年翟泉也杜氏以幽與齊皆微者獨翟泉爲諱公谷梁以此會爲去公以著疑於齊爲內之卑者翟泉又有公字公羊於三會皆有公字三家之異如此啖趙胡氏陳氏皆從左氏經文趙子以此會爲諱與讎盟於齊翟泉皆諱公與大夫盟則三會皆公與也胡氏以此會諱公失信於齊爲諱與楚盟翟泉爲諱與王子盟則三會亦皆公與也陳氏以爲齊初主盟不言公楚初與盟不言公晉大夫初會盟不言公則三會亦皆公與也要之胡氏與陳氏二說皆可通谷梁疑之之說據其本防則公本與盟但以諸侯皆疑故去公以見之而說者以爲魯疑而不會則又郢書而燕說矣】

邾子克卒左氏【注克儀父名稱子者蓋齊桓請王命以爲諸侯】谷梁【其曰子進之也注附齊而尊周室王命進其爵】

【案王命之說三皆無明文然據左氏此年冬王使虢公命曲沃伯以一軍爲晉侯則天子猶有黜陟也】

十有七年春齊人執鄭詹【詹公羊作瞻】左氏【鄭不朝也注齊桓始伯鄭旣伐宋又不朝齊詹爲鄭執政大臣諸齊見執不稱行人罪之也諸執大夫皆稱人以執賤之】胡氏【書齊人執詹惡齊之詞也鄭旣侵宋又不朝齊詹爲執政蓋用事之臣也其見執冝矣而以惡齊何也以責人之心責已則盡道以愛已之心愛人則盡仁此春秋待齊之意也】張氏【鄭大夫叔詹也不氏與柔溺同】

【案鄭詹說左氏是公谷皆以詹爲佞人此無據之言杜氏以稱人爲賤之谷梁又以稱人爲與齊皆非公羊又以爲魯信用詹計取齊淫女丹楹刻桷卒爲後敗故甚其受佞其說出緯文謬妄不取余見濤塗下】

夏齊人殱於遂【殱公羊作瀐】左氏【遂因氏頜氏工婁氏須遂氏饗齊戍醉而殺之齊人殱焉】公羊【瀐積也眾殺戍者也注積死非一之詞】谷梁【殱者盡也何爲不言遂人盡齊人也無遂之詞也無遂則何爲言遂其猶存遂也存遂柰何曰齊人滅遂使人戍之遂之因氏飲戍者酒而殺之齊人殱焉此謂狎敵也】胡氏【春秋書此者見齊人滅遂恃彊陵弱非伐罪弔民之師遂人書滅乃亡國之善詞上下之同力也夫以亡國餘民能殱彊齊之戍則申胥一身可以存楚楚𨿽三戶可以亡泰固有此理足爲彊而不義之戒弱者亦可省身而自立矣】張氏【所以伸遂人以死復讎之志也】

秋鄭詹自齊逃來左氏【注詹不能伏節守死以解國患而遁逃苟免書逃以賤之】谷梁【逃義曰逃】胡氏【逃義曰逃逃者匹夫之事詹之見執若其有罪𨿽死可也儻曰無罪苟見免焉請從惠於會使諸侯聞之則不辱君命矣不能以理自明而反效匹夫之行遁逃苟免越在他國不亦賤乎特書曰逃以著其幸免而不知命之罪也齊桓始伯同盟於幽而魯首叛盟受其逋逃虧信義矣書自齊逃來又以罪魯也】陳氏【書逃來譏與之接也】

【案逃例三此年及僖五年鄭伯逃歸不盟襄七年陳侯逃歸也君臣同詞皆匹夫之事也然宣十七年髙固逃歸不書襄十六年髙厚逃歸不書則春秋不以逃義罪二子也】

冬多麋左氏【注麋多則害五稼故以災書】公羊【記異也注麋之爲言猶迷也象魯爲鄭瞻所迷惑也言多以多爲異】谷梁【注京房傳廢正作淫爲火不明則國多麋】胡氏【麋魯所有也多則爲異以其又害稼也故書此亦禹放龍蛇周公逺犀象之意也害稼則及人矣】

十有八年春王三月日有食之左氏【注不書日官失之】谷梁【不言日不言朔夜食也何以知其夜食也曰王者朝日故𨿽爲天子必有尊也貴爲諸侯必有長也故天子朝日諸侯朝朔注天子冕而朝日於東門之外故日始出而有虧傷之處是以知其夜食也疏此禮記玉藻文】

夏公追戎於濟西左氏【不言其來諱之也】公羊【此未有言伐者其言追何大其爲中國追也此未有伐中國者則其言爲中國追何大其未至而豫禦之也其言於濟西何大之也注大公除害恩及濟西也】谷梁【不言戎伐我何也以公之追之不使戎邇於我也於濟西者大之也何大焉爲公之追之也注言戎遠來必大有徒眾】胡氏【此未有言侵伐而書追戎是不覺其來已去而追之也爲國無武備啟戎心而不知警危道也春秋之意其必未雨而徹桑土閒暇而明政刑

案經書追二又見僖二十六年】

秋有左氏【爲災也注短狐也蓋以含沙射人爲災】公羊【記異也注之猶言惑也其毒害傷人形體不可見象魯爲鄭瞻所惑言有者以有爲異也】谷梁【一有一亡曰有射人者也注或有或亡不常也京房傳曰忠臣進善君不識厥咎國生】胡氏【魯所無也故以有書夫以含沙射人其爲物微矣魯人察之以聞於朝魯史異之以書於策何也山陰陸佃曰陰物也麋亦陰物也是時莊公上不能防閒其母下不能正其身陽淑消而陰慝長此惡气之應其說是也然則簫韶作而鳯凰來儀春秋成而麟出於野何足怪乎春秋書物象之應欲人之愼所感也】

【案記異書有三此年有蜮及二十九年有蜚昭二十五年有鸜鵒來巢公疏曰此不言來者亂气所生非自外來也】

冬十月

十有九年春王正月○夏四月○秋公子結媵陳人之婦於鄄遂及齊侯宋公盟左氏【注結魯大夫大夫出竟有可以安社稷利國家者則專之可也結在鄄聞齊宋有會權事之冝去其本職遂與二君爲盟故備書之本非魯公意而又失媵陳之好故冬各來伐】公羊【媵者何諸侯娶一國則二國往媵之以侄娣從諸侯壹聘九女諸侯不再娶媵不書此何以書爲其有遂事書大夫無遂事此其言遂何聘禮大夫受命不受辭出境有可以安社稷利國家者則專之可也注先是鄄幽之會公皆不至公子結出境遭齊宋欲深謀伐魯故專矯君命而與之盟除國家之難全百姓之命故善而詳錄之先書地後書盟者明出竟乃得專之也】谷梁【媵淺事也不志此其志何也辟要盟也何以見其辟要盟也媵禮之輕者也盟國之重也以輕事遂乎國重無說其曰陳人之婦略之也其不日數渝惡之也注魯使公子結要二國之盟欲自托於大國未審得盟與不故以媵婦爲名得盟則盟不則止此行有辭也】胡氏【媵淺事陳人微者公子往焉是以所重臨乎禮之輕者也齊侯伯主宋公王者之後盟國之大事也大夫輒與焉是以所輕當乎禮之重者也禮者不失已亦不失人失已與人冦之招也是故結書公子而曰媵陳人之婦譏其重以失已也齊宋書爵而曰遂譏其輕以失人也遂者專事之詞聘禮大夫受命不受詞出境有可以安社稷利國家則專之可也謂本有此命得以便冝從事特不受專對之詞耳若違命行私𨿽有利國家安社稷之功使者當以矯制請罪有司當以擅命論刑終不可以一時之利亂萬世之法是春秋之防也】

【案魯大夫書遂始於此僖三十年公子遂遂如晉襄公十二年季孫宿遂入鄆大夫之專固有漸然盟聘而專猶可也兵事而專甚矣然胡氏釋遂字又有專事兩事生事之殊要之皆不冝遂也公羊以爲善谷梁以爲魯實使之皆非經防】

夫人姜氏如莒張氏【非父母國而出入縱恣莊公無復防閒之意而執國政者無人可知矣】

冬齊人宋人陳人伐我西鄙左氏【注幽之盟魯使微者會鄄之盟又使媵臣行所以受敵】公羊【注鄙者邊垂之詞勞且逺也】谷梁【其曰鄙逺之也不以難邇我國也】胡氏【奉詞曰伐其稱人將卑師少也結方與二國盟則其來伐何齊桓始伯責魯不共所謂失己與人以招寇也或以結能爲魯設免難之防爲齊宋畫講好之計身在境外而權其國家爲春秋予之故書公子非矣】

【案經書齊伐我十四始於此莒伐我三邾伐我三吳伐我一皆書鄙谷梁說是也惟哀公之編吳伐我齊國書伐我不書鄙者胡氏各有說○又案齊之伐魯𨿽由公子結之不共然魯自受鄭詹而背盟幽之信已得罪於齊矣齊宋伐魯之謀恐公羊亦得之但公子結又重齊之忿耳】

春秋會通卷六﹤經部﹐春秋類﹐春秋會通﹥

欽定四庫全書

春秋會通卷七

元李廉撰莊公

二十年春王二月夫人姜氏如莒○夏齊大災張氏【天火曰災書大志其甚也齊人來告魯往弔之故書】

【案公羊曰大災者何大瘠也大瘠者何防也外災不書此何以書及我也注防者民疾疫也齊侯淫諸姑姊妹不嫁者七人所致此說無據不取】

秋七月○冬齊人伐戎【戎谷梁作我】張氏【齊桓於是舉攘夷之兵戎在徐州之域最近齊魯故先治之也】

二十有一年春王正月○夏五月辛酉鄭伯突卒○秋七月戊戌夫人姜氏薨○冬十有二月葬鄭厲公附錄【左氏王室事】左氏【莊公十二年莊王崩十三年僖王立十六年王命曲沃武公爲晉侯十七年僖王崩孫惠王立十八年虢公晉侯朝王皆賜玉五瑴馬三匹非禮也王命諸侯名位不同禮亦異數不以禮假人虢公晉侯鄭伯使原莊公逆王后於陳陳嬀歸於京師實惠後十九年初王姚嬖於莊王生子頹有寵及惠王卽位蒍國邊伯因蘇氏奉子頽以伐王不克奔衞衞師燕師伐周二十年鄭伯和王室不克鄭伯遂以王歸處於櫟王子頽享五大夫樂及徧舞二十一年鄭虢胥命於弭同伐王城殺子頽王與之武公之略自虎牢以東五月鄭厲公卒王巡虢守虢公爲王宮於玤王與之酒泉鄭伯之享王也王以後之鞶鑑予之虢公請器王予之爵鄭伯由是始惡於王爲僖二十四年鄭執王使張本】

二十有二年春王正月肆大眚【眚公羊作省】左氏【注赦有罪也易稱赦過宥罪書稱眚災肆赦傳稱肆眚圍鄭皆放赦罪人蕩滌眾故以新其心有時而用之非制所常故書】谷梁【肆失也眚災也災紀也失故也爲嫌天子之葬也注災罪惡紀治理也有罪當治理之今失之者以文姜之故文姜罪應誅絕若不赦除眾惡而書葬嫌天子許之】胡氏【肆眚者蕩滌瑕垢之稱也呂刑曰五刑之疑有赦五罰之疑有赦周官司剌掌赦宥之法一宥曰不識再宥曰過失三宥曰遺忘一赦曰幼弱再赦曰老旄三赦曰憃愚未聞肆大眚也大眚皆肆則廢天討虧國典縱有罪虐無辜惡人幸以免矣後世有以姑息爲政數行赦宥惠姦宄賊良民而其獘益滋蓋流於此故諸葛孔明曰治世以大徳不以小惠肆眚而曰大眚譏失刑】

【案肆眚之爲赦罪杜氏谷梁同但谷梁以爲爲文姜之故己爲臆說而杜氏亦無貶文則皆未至也公羊曰肆者何跌也大省者何災省也肆大省何以書譏始忌省也注謂子卯日也夏殷亡日先王常以此日省吉事不舉今魯有夫人喪忌省日不哭故譏之其說無義不敢取】

癸丑葬我小君文姜谷梁【小君非君也其曰君何也以其爲公配可以言小君也】胡氏【文姜之行惡矣而用小君之禮其無譏乎以書夫人孫於齊不稱姜氏及書哀姜薨於夷齊人以歸考之則譏小君典禮當謹之於始而後可正也文姜已歸爲國君母臣子致送終之禮𨿽欲貶之不可得已也】

陳人殺其公子禦寇左氏【陳人殺其大子禦寇陳公子完與顓孫奔齊齊侯使敬仲爲卿辭使爲工正初陳厲公蔡出也蔡人殺五父而立之生敬仲懿氏卜妻敬仲曰吉有嬀之後將育於姜五世其昌並於正卿八世之後莫之與京及陳之初亡陳桓子始大於齊其後亡也成子得政注陳宣公大子也陳人惡其殺大子之名故不稱君父以國討公子告】谷梁【不言大夫未命爲大夫也公子之重視大夫】胡氏【公子之重視大夫殺而或稱君或稱國或稱人何也稱君者獨出於其君之意而大夫國人有不與焉如晉侯殺其世子申生之類是也稱國者國君大夫與聞其事而不請於天子如鄭殺其大夫申侯之類是也稱人有二義其一國亂無政眾人擅殺而不出於其君則稱人如陳人殺其公子禦寇之類是也其一弒君之賊人人所得討背叛之臣國人之所同惡則稱人如衞人殺州吁鄭人殺良霄之類是也考於之所載以觀經之所斷則罪之輕重見矣】張氏【不稱世子未誓於天子也未誓則稱公子重王命也禦寇乃君之適嗣爲一國之儲貳而眾人得以殺之則其所以自處必有失其道者矣故劉氏譏禦寇之爲人子足以殺其身而春秋略殺者之罪也】

夏五月

【案以五月首時範寧曰未詳諸皆以爲下有闕文是也何休曰以五月首時者譏莊公娶仇國女不可以事先祖奉四時祭祀猶五月不宜以首時此近穿鑿姑備於此】

秋七月丙申及齊髙傒盟於防左氏【注髙傒齊之貴卿而與魯之微者盟齊桓謙接諸侯以崇霸業】公羊【髙傒齊之貴大夫曷爲就吾微者盟公也公則曷爲不言公諱與大夫盟也】谷梁【不言公髙傒伉也注書日則公盟也髙傒驕伉與公敵體恥之故不書公】胡氏【微者名姓不登於史策髙傒齊之貴大夫曷爲就吾之微者盟蓋公也不言公諱與髙傒盟也來議結防娶仇人女大惡也娶者其爲吉下主乎己上主乎宗廟以爲有人心者冝於此焉變矣】

【案谷梁注曰微者盟不日故及宋盟宿及蘇子盟女栗不書日者微者之盟也及髙傒處父荀庚良夫郤犫孫林父向戍皆書日者實公盟而諱之也此說是矣杜氏恐失之公出國都而盟惟髙傒向戍蓋公不敢坐盟之此正與晉悼出長樗盟公相似然晉悼與公敵體則出而盟公可以爲謙魯公屈體而從大夫卑莫甚矣○又案左氏記管仲曰有天子之二守國髙在故國髙二族皆齊上卿】

冬公如齊納幣左氏【注公不使卿而親納幣非禮也母喪未再期而圖昬二傳不見所譏左氏又無傳失禮明故】公羊【納幣不書此何以書親納幣非禮也注納幣卽納徵用纁束帛儷皮時莊公實以淫泆大惡不可言故因其有事於納幣以無廉恥爲譏不譏喪娶者舉淫爲重也凡公之齊所以起淫者皆以危致也】谷梁【納幣大夫之事也公之親納幣非禮也故譏之】胡氏【公親如齊納幣則不待貶也】

【案納幣例三文二年公子遂譏喪娶成八年宋公孫壽昬禮不當使公孫也蓋昬常事不書凡書皆譏矣又禮有六禮納采問名納吉納徵請期親迎谷梁曰禮有納采問名納徵告期四者備而後娶納幣卽納徵逆女卽親迎春秋止書此二禮者以納幣方契成逆女爲事終舉重之義也】

二十有三年春公至自齊公羊【桓之盟不日其會不致信之也此之桓國何以致危之也何危爾公一陳佗也注據柯盟不日不致陳佗外淫】張氏【告於廟也聖人以舉動之公往返之節質之幽明而無愧也今莊公忘父讎而娶其女冒母喪而往納幣以此告廟謂有人心者冝於此焉變矣】

【案齊桓之編莊公與之會盟遇伐救者凡皆不書至獨三如齊書至者此三事皆爲娶仇女而行也僖公與之會盟七不書至兩如齊亦不至獨伐楚伐鄭牡丘於淮書至伐楚伐鄭大其功牡丘於淮志其衰也當參公谷方通】

祭叔來聘左氏【注谷梁以祭叔爲祭公來聘魯天子內臣不得外交故不言使不與其得使聘】谷梁【其不言使何也天子之內臣也不正其外交故不與使也注天子寰內諸侯叔名徐邈云祭叔爲祭公使】胡氏【祭伯來朝不言朝祭叔來聘不言使尹氏王子虎劉捲來訃而不言其爵秩皆所以正人臣之義也人君而明此不容下此之臣人臣而明此不爲交私之計黨錮之禍息矣】陳氏【王命不行於天下莊僖崩葬不見於經故自桓之中年王室無聘魯者於是祭叔私相爲好也】

【案鄭氏曰諸稱使者皆是奉王命其人無自來之意今祭叔不一心於王而欲外交不得王命來故去使以見之此說是範氏意以爲祭伯時不爲王卿大夫欲外交而來通魯以其本無王命故不得言聘今祭叔見是天子大夫而恣意任情欲外接諸侯𨿽請王命非王大心故不稱使或以爲祭叔亦無王命以是天子大夫假王命而來本非王命故不稱使也此亦足以明祭伯書來祭叔書聘之說然如徐邈說則亦不必疑矣但邈語亦未知所據何休以爲公一陳佗故絕使若我無君因不與天子下聘小人亦難取】

夏公如齊觀社左氏【非禮也曹劌諫曰不可夫禮所以整民也故會以訓上下之則制財用之節朝以正班爵之義帥長幼之序徵伐以討其不然諸侯有王王有巡守以大習之非是君不舉矣君舉必書書而不法後嗣何觀注齊因祭社搜軍實故往觀】公羊【何以書諸侯越竟觀社非禮也注社者土地之主祭者報徳也生萬物居人民徳至厚功至大故感春秋而祭之天子用三牲諸侯用羊豕諱淫言觀社與納幣同義】谷梁【常事曰視非常曰觀觀無事之詞也以是爲屍女也無事不出竟注屍主也主爲女往爾】胡氏【莊公將如齊觀社曹劌諫曰齊棄大公之法觀民於社君爲是舉而往觀之非故業也天子祀上帝諸侯會之受命焉諸侯祀先公卿大夫佐之受事焉不聞諸侯之相會祀也君舉必書書而不法後嗣何觀】

【案胡氏引曹劌之言出國語其上文卽與左氏所引相出入而又有先王制諸侯使五年四王一相朝之說蓋國語所記詳而左氏略矣○又案左氏襄二十四年齊社搜軍實使客觀之是齊因社以誇耀兵事非一日矣而程子曰昬議尙疑故公因觀社再往請議後一年方逆蓋齊難之觀此亦足以見齊桓欲親魯以圖伯而親之不以其道此說有見亦因谷梁發之】

公至自齊

附錄谷梁【公如往時正也致月故也如往月致月有懼焉爾】

荊人來聘【楚成以去年弒兄而立】左氏【注不書荊子使某來聘君臣同詞者蓋楚之始通未成其禮】公羊【荊何以稱人始能聘也注春秋王魯因其始來聘明夷狄能慕王化修聘禮受正朔者當進之故使稱人也稱人當系國而系荊者許夷狄者不一而足】谷梁【善累而後進之其曰人何也舉道不待再注明聘問之禮朝宗之道非夷狄之所能故一舉而進之】胡氏【荊自莊十年始見於經十四年入蔡十六年伐鄭皆以州舉者惡其猾夏不恭故外之也至是來聘遂稱人者嘉其慕義自通故進之也朝聘者中國諸侯之事𨿽蠻夷而能修中國諸侯之事則不念其猾夏不恭而遂進焉見聖人之心樂與人爲善矣春秋謹華夷之辧而荊吳徐越諸夏之變於夷者故書法如此】陳氏【聘未有書人者其稱人何荊未有大夫也聘未有不稱使者其不稱使何荊未有君也荊未有君大夫而稱人於是始蓋進之也隱桓之春秋舎王室若姻鄰無聘魯者矣舎王室姻鄰無聘魯者而荊人先諸夏修聘於上國進之也者憂之也】張氏【楚自四五年來先加兵於蔡鄭而聘使至魯已用逺交近攻之術矣案荊之聘魯三始書荊人繼書楚子使椒又繼書楚子使防罷蓋進之以漸也其進之之義三傳皆同然夷狄之情每假禮以行其詐荊聘魯而旋有伐鄭之師介朝魯而繼有侵蕭之役秦人歸禭來聘而意在河曲之戰其窺覘之謀離間之術常如此故陳氏張氏之說皆得之】

公及齊侯遇於谷谷梁【及者內爲志焉爾遇者志相得也】張氏【爲昬姻而齊難之也不可與爲昬姻則當絕之數與之約然後與之書此所以著莊公之不子而齊桓之待人不以義也】

蕭叔朝公【蕭今徐州蕭縣】左氏【注蕭附庸國叔名就谷朝公故不言來凡在外朝則禮不得具嘉禮不野合】公羊【其言朝公何公在外也注惡公不受於廟】谷梁【微國之君未爵命者其不言來於外也朝於廟正也於外非正也疏書名附庸常例】胡氏【谷齊地蕭叔附庸之君也爲禮必當其物與其所而後可以言禮大夫宗婦覿而用幣則非其物也蕭叔朝公在齊之谷則非其所也嘉禮不野合而朝公於外是委之於野矣故禮非其所君子有弗受必反於正而後止此亦春秋撥亂之意也案蕭叔左氏谷梁皆以爲名胡氏以入中國附庸稱字之例正義曰蕭本宋邑宋桓公之立蕭叔大心有功焉宋入封以爲附庸○又案蕭叔之朝公與僖公之朝王所其非地一也彼言所而此不言所者王者以天下爲家無適而非所也】

秋丹桓宮楹○冬十有一月曹伯射姑卒○十有二月甲寅公會齊侯盟於扈【扈鄭地在滎陽捲縣西北】公羊【桓之盟不日此何以日危之也何危爾我貳也魯子曰我貳者非彼然我然也注莊公有淫泆污貳之行動作有危故日之也】谷梁【注桓盟不日此盟日者前公如齊觀社傳曰觀無事之詞以是爲屍女也公怠棄國政比行犯禮憂危甚矣霸主降心親與之盟實有濟之功而魯得免於罪臣子所慶莫重於此時事所重文亦冝詳故特謹日以著之】胡氏【程氏曰遇於谷盟於扈皆爲要結姻好也傳稱男子二十而冠三十而不娶則非禮矣然天子諸侯十五而冠者以娶必先冠而國不可久無儲貳欲人君早有繼體故因以爲節也鰥者老而無妻之稱舜方三十未娶而師錫帝堯已曰有鰥在下矣妻帝之二女則不告於父母堯亦不告而妻焉其欲及時而無過如此也今莊公生於桓之六年至是三十六載矣以世嫡之正諸侯之貴尙無內主同任社稷之事何也蓋爲文姜所制使必娶於母家而齊女待年未及故莊公越禮不顧如此其急齊人有疑如此其緩而遇於谷盟於扈要結之也娶夫人奉祭祀爲宗廟之主而母言是聽不以大義裁之至於失時不孝甚矣春秋詳書於防爲後戒也】張氏【至此又盟以結其信而後許之也案齊桓之編會盟惟此盟及葵丘書日此盟公羊以爲危之範寧以爲喜之二說稍不同谷疏曰傳𨿽有桓盟不日信之文亦有不日數渝惡之事故知此日者喜伯者與盟也此時齊桓威徳旣盛與公結盟何得有危故範氏以爲臣子所慶而詳之也然以上文三書至之法觀之則公羊說亦是】

二十有四年春王三月刻桓宮桷左氏【非禮也禦孫諌曰臣聞之儉徳之共也侈惡之大也先君有共徳而君納諸大惡無乃不可乎外傳匠慶師曰無益於君而替前之令徳臣故曰庶可已矣公弗聽】公羊【譏何譏爾非禮也】谷梁【禮楹天子諸侯黝堊大夫倉士黈丹楹非禮也天子之桷斲之礱之加密石焉諸侯斲之礱之大夫斲之士斲本刻桷非正也夫人所以崇宗廟也取非禮與非正而加之於宗廟以飾夫人非正也刻桓宮桷丹桓宮楹斥言桓宮以惡莊也疏禰宮不忍斥之故謂之新宮今惡莊公不子故斥言桓宮以見之】胡氏【公將逆姜氏爲盛飾以誇示之此非特有童心而已自常情觀之丹楹刻桷疑若小失而春秋詳書於策禦孫以爲大惡何也桓公見殺於齊則不能復而盛飾其宮誇示仇人之女乃有亂心廢人倫悖天道而不知正者也禦孫知爲大惡而不敢盡言春秋謹禮於微正後世人主之心術者也故詳書於策斥言桓宮以惡莊爲後鑑也】

葬曹莊公○夏公如齊逆女秋公至自齊公羊【親迎禮也注諱淫故使若以得禮書也禮諸侯旣娶三月然後夫人見宗廟見宗廟然後成婦禮疏注言三月廟見者欲道莊公夫人未至於國而行婦事旣非正禮明矣】谷梁【親迎恆事也不志此其志何也不正其親迎於齊也迎者行見諸舎見諸先至非正也】胡氏【谷梁子曰不正其親迎於齊也】陳氏【親逆女不書惟莊公特書之則以娶齊女也於是莊公生三十七年而在位二紀矣制於其母必齊女也而後娶齊人重要之爲之親納幣而觀社遇於谷盟於扈一嵗而三見於齊丹楹刻桷以飾夫人夫人猶逾時然後入大夫宗婦以幣覿此何禮也是故書逆書至而後書入夫人未有言入者入難詞也書逆以病莊公也書入以惡哀姜也亦以譏齊桓也春秋之書夫人未有詳於此者也據莊十一年齊侯來逆共姬不書】

【案逆女例五已見桓三年此條諸皆同惟公羊杜氏以爲合禮非也】

附錄【胡氏常事例】胡氏【所謂常者其事非一有月事之常則視朔是也有時事之常則搜狩烝嘗是也有嵗事之常則郊社雩祭之類是也有合禮之常則防姻納幣逆女至歸之類是也凡此類合禮之常則不志矣其志則於禮不合將以爲戒者也若夫崩薨卒葬卽位之類不以禮之合否而皆書此人道始終之大變也其於親迎異矣】

【案趙氏祭祀昬姻賦稅軍旅搜狩皆國之大事其合禮者夫子修經之時悉皆不書公谷云常事不書是也其非者及合於變之正者乃書之而增損其文以寄襃貶之意】

八月丁丑夫人姜氏入左氏【注哀姜也公羊傳以爲姜氏要公不與公俱入蓋以孟任故丁丑入而明日乃朝廟】公羊【其言入何難也其言日何難也其難柰何夫人不僂不可使入與公有所約然後入注僂疾也約約逺媵妾也夫人稽畱不肯疾順公不可使卽入公至後與公約定八月丁丑乃入故爲難詞也】谷梁【入者內弗受也日入惡入者也何用不受也以宗廟弗受也娶仇人子弟以薦舎於前其義不可受也】胡氏【何以不致不可見乎宗廟也姜氏齊襄公之女入者不順之詞以宗廟爲弗受也昬義以正始爲先而公不與夫人皆至姜氏不從公而入己失夫婦之正弒閔孫邾之亂兆矣莊公不勝其母越禮逾時俟仇人之女薦舎於宗廟以成好合卒使宗嗣不立弒逆相仍幾至亡國春秋詳書其事以著莊公不孝之罪爲後戒也】

戊寅大夫宗婦覿用幣左氏【哀姜至公使宗婦覿用幣非禮也禦孫曰男贄大者玉帛小者禽鳥以章物也女贄不過榛栗棗修以告防也今男女同贄是無別也外宗人夏父展曰非故也公曰君作故對曰君作而順則故之逆則亦書其逆也臣從有司懼逆之書於後也故不敢不告】公羊【用者不冝用也見用幣非禮也然則曷用棗栗云乎腵修云乎】谷梁【禮大夫不見夫人不言及不正其行婦道故列數之也男子之贄羔鴈雉腒婦人之贄棗栗鍜修用者不冝用也大夫國體也而行婦道惡之故謹而日之也】胡氏【禮夫人至大夫郊近明日執贄以見宗婦大夫之妻也公事曰見私事曰覿見夫人禮也曷爲以私言之夫人不可見乎宗廟則不可以臨諸臣故以私言之也覿用幣何以書男女同贄是無別也公子牙慶父之亂兆矣春秋詳書正始之道也】

大水公羊【注夫人不制遂淫二叔陰气盛故明年復水也】

冬戎侵曹曹羈出奔陳赤歸於曹【公谷經以赤歸於曹郭公爲句】左氏【注羈蓋曹世子也先君旣葬而不稱爵者微弱不能自定曹人以名赴赤曹僖公也蓋爲戎所納故曰歸】胡氏【杜預謂羈蓋曹世子也曹伯已葬猶不稱爵者以微弱不能君故爲戎所逐爾赤者曹之庶公子歸易詞也宋人執鄭祭仲而忽出突歸權在宋也戎侵曹而羈出赤歸制在戎也使鄭忽曹羈明而能斷𨿽有宋戎之眾突赤之孽何緣而起以國儲君副不能自定其位於誰責而可故𨿽以國氏皆不書爵爲居正者之戒】

【案羈赤之事惟杜氏得之公羊曰曹羈曹大夫也曹無大夫此何以書賢也何賢乎曹羈戎將侵曹羈諫曰戎眾以無義君請勿自敵也曹伯不可三諫不納遂去之故君子以爲得君臣之義也赤者何曹無赤者蓋郭公也郭公者何失地之君也谷梁曰赤蓋郭公也何爲名也禮諸侯無外歸之義外歸非正也二家大意皆以爲郭國之君名赤不能自治其國舎而歸於曹其說不通不取】

郭公左氏【注蓋闕誤】胡氏【先儒或以爲郭亡於傳有之齊桓之郭問父老曰郭何故亡曰以其善善而惡惡也公曰若子之言乃賢君也何至於亡父老曰郭君善善而不能用惡惡而不能去所以亡也考其時與事謂之郭亡理或然也夫善善而不熊用則無貴於知善惡惡而不能去則無貴於知惡未之或知者猶有所覬也夫旣或知之不能行其所知君子所以髙舉逺引小人所以肆行而無忌憚也然則非有能亡郭者郭自亡爾】

二十有五年春陳侯使女叔來聘左氏【始結陳好也嘉之故不名注女氏叔字季友相魯原仲相陳二人有舊故女叔來聘季友冬亦報聘嘉好接備卿以字爲嘉則稱名其常也】谷梁【其不名何也天子之命大夫也】陳氏【諸侯初交聘也前乎此非王室若姻鄰無聘魯者於是交聘齊桓公爲之也】

【案女叔稱字谷梁啖子張氏皆以爲命大夫獨公羊注以爲敬老而書字其說曰禮七十𨿽庶人主孝而禮之疑非春秋之意不敢取】

夏五月癸丑衞侯朔卒【惠公也】○六月辛未朔日有人良之鼓用牲於社【杜氏以長歷推辛未實七月朔置閏失所故致月錯】左氏【非常也惟正月之朔慝未作日有食之於是乎用幣於社伐鼓於朝注正月正陽之月夏之四月周之六月也日食歷之常惟食於正陽之月則諸侯用幣於社請救於上公伐鼓於朝退而自貴此辛未實七月朔故以爲非常】公羊【日食則曷爲鼔用牲於社求乎陰之道也以朱絲營社或曰脇之注求責也社者土地之主月者土地之精上系於天而犯日故鳴鼓而攻之脇其本也朱絲營之助陽抑陰也先鼓後牲者先以尊命責之後以臣子禮接之所以爲順也書者善內感懼天災應變得禮也】谷梁【言日言朔食正朔也鼓禮也用牲非禮也天子救日置五麾陳五兵五鼓諸侯三麾三鼓三兵大夫擊門士擊柝言充其陽也】胡氏【案諸侯旅見天子入門不得終禮者四而日食與焉古者固以是爲大變人君所當恐懼修省以答天意而不敢忽也故夏書曰乃季秋月朔辰弗集於房瞽奏鼓嗇夫馳庶人走周官鼓人救日月則詔王鼓大僕凡軍旅田役贊王鼔救日月亦如之諸侯用幣於社伐鼓於朝退而自責皆恐懼修省以答天意而不敢忽也然則鼓用牲於社何以書譏不鼓於朝而鼓於社又用牲則非禮矣】張氏【古人應天以實不以文徵周禮所載禮文之末耳今莊公藐然於充陽之本鼓何益乎】

【案日食而鼓用牲於社三此年六月及三十年九月文十五年六月諸說皆用左氏獨公羊以爲得禮未知孰是】

伯姬歸於杞谷梁【不言逆何也逆之道微無足道焉爾】胡氏【逆者非卿名姓不登於史防則書歸以志禮之失也大夫來逆名姓已登於史防足以志其失矣猶書歸者以別於大夫之自逆者也猶書歸者紀伯姬是也自逆者莒慶齊髙固是也】

秋大水鼓用牲於社於門左氏【亦非常也凡天災有幣無牲非日月之眚不鼓】公羊【於社禮也於門非禮也】谷梁【旣戒鼓而駭眾用牲可以已矣救日以鼓兵救水以鼓眾疏知不合用牲者以用者不冝用也鼓者所以發陽也】

冬公子友如陳左氏【注報女叔之聘諸魯出朝聘皆書如不果彼國必成其禮故不稱朝聘春秋之常也公子友莊公之母弟】公羊【注內朝聘言如者尊內也書者錄內所交接也朝京師大國善有加錄文如楚有危文聘無月者比於朝輕也】

【案此內大夫出聘之始而亦季氏之始事也當隱桓莊之閒上而周近而齊有求聘者矣魯曽無報謝之禮而女叔一來季友旋造陳庭繼又躬行以會原仲之葬則陳魯之交蓋出於季友原仲之私情矣至行父初立首講陳好猶前志也春秋托始於此豈無意乎】

二十有六年春公伐戎夏公至自伐戎張氏【爲追於濟西之恥報怨也莊公治國家之多缺而勞師於戎𨿽能復怨何益於內治乎逾時書至危之也】

曹殺其大夫左氏【注不稱名非其罪也】公羊【何以不名眾也】胡氏【稱國以殺者國君與用事大夫與謀其事不請於天子而擅殺之也義系於殺而見殺者之是非有不足紀則止書其官曹殺其大夫宋人殺其大夫是也義系於人則兼書其名氏楚殺其大夫得臣陳殺其大夫泄冶之類是也古者諸侯之卿大夫士命於天子而不敢專命有罪則請於天子而不敢專殺及春秋時國無大小卿大夫士皆專命之而不以告於王朝有罪無罪皆專殺之而不以歸於司寇無王甚矣五伯三王之罪人而葵丘之會猶曰無專殺大夫故春秋明書於防備天子之禁也凡諸侯大夫方其交政中華會盟侵伐𨿽齊晉上卿止錄其名氏至於見殺𨿽曹莒小國亦書其官或抑或揚或奪或予聖人之大用也明此然後可以司賞罰之權矣】陳氏【凡殺大夫恆名之此其不名何惡君也莊公卒有戎難羈出奔陳赤於是簒曹簒而殺其大夫則必不義其君者也宋杵臼無道而殺大夫則亦不義其君者也是故曹僖公之大夫不名宋昭公之大夫不名】

【案曹殺大夫公羊以爲前年曹羈諌曹伯禦戎曹伯不聽而死於戎諸大夫不伏節死義嗣子立而誅之不書名者眾也曹伯之死不書者爲曹羈諱也谷梁以爲此大夫卽曹羈曹伯不用其言乃使出奔他國終於受戮君子湣之不名者賢之也其說迂晦不明不可取大抵羈出赤歸之際必有不附於赤者故赤殺之爾杜氏陳氏之說得之但僖公二十五年宋成公殺其大夫無傳不可考】

秋公會宋人齊人伐徐【張氏考據左氏古本無公字】左氏【注宋序齊上主兵】胡氏【案書伯禽嘗徵徐戎則戎在徐州之域爲魯患舊矣是年春公伐戎秋又伐徐者必戎與徐合兵表裏爲魯國之患也故𨿽齊宋將卑師少而公獨親行其不致者役不淹時而齊人同會則無危殆之憂矣】

冬十有二月癸亥朔日有食之

二十有七年春公會杞伯姬於洮左氏【非事也天子非展義不巡守諸侯非民事不舉卿非君命不越竟注伯姬莊公女洮魯地】胡氏【伯姬莊公女非事而特會於洮愛其女之過而不能節之以禮此春秋所禁也惟不節之以禮然後有使自擇配如僖公之於季姬而典訓亡矣】

夏六月公會齊侯宋公陳侯鄭伯同盟於幽左氏【同盟於幽陳鄭服也注二十二年陳亂而齊納敬仲二十五年鄭文公之四年獲成於楚皆有貳心於齊今始服也】谷梁【同者有同也同尊周也於是而後授之諸侯也其授之諸侯何也齊侯得眾也桓會不致安之也桓盟不日信之也信其信仁其仁衣裳之會十有一未嘗有歃血之盟也信厚也兵車之會四未嘗有大戰也愛民也疏前同盟於幽諸侯尙有疑者今外內同心推桓爲伯得專徵伐之任成九合之功故傳詳其事也】胡氏【同盟之例有惡其反覆而書同盟有諸侯同欲而書同盟此盟鄭伯之所欲而書同盟者也凡盟皆小國受命於大國不得已而從焉者也其有小國願與之盟非出於勉彊者則書同盟所以志同欲也前此鄭伯嘗貳於齊矣至是齊桓彊盛有伯中國攘夷狄之勢諸侯皆歸之鄭伯於是焉有畏服之心其得與於盟所欲也故特書同谷梁子所謂於是而後授之諸侯是也其授之諸侯齊侯得眾也視他盟爲愈矣】陳氏【齊初主盟於是書公矣】張氏【再舉同盟之禮以申伯令而一諸侯之心也魯宋陳鄭皆至而衞獨不來故明年伐衞】

【案衣裳兵車之說止見谷梁傳範注曰自十三年會北杏十四年會鄄十五年會鄄十六年盟幽二十七年盟幽僖元年會檉二年會貫三年會陽谷五年首戴七年母九年葵丘此衣裳之會十有一也僖八年會洮十三年會咸十五年牡丘十六年防淮此兵車之會四也其兵車四會谷梁皆發傳固無可疑獨衣裳十有一而論語則曰管仲相桓公九合諸侯不以兵車於是起諸儒之異說矣範氏以爲貫與陽谷本非管仲之意故去貫與陽谷爲九鄭以爲北杏經文非諸侯故曰自柯之明年葵丘以前去貫與陽谷固己九合矣於是或分葵丘會盟爲二或又不分葵丘而增入公子結之盟或又解與字作數字以爲去貫而數陽谷以足九合之數劉炫難之曰若以葵丘會盟爲二則首戴亦可爲兩公子結本離會安得數之於諸侯之盟貫與陽谷並非管仲之功何得去貫而數陽谷二三之說皆無據劉氏乃數洮會入九合而以爲兵車止三會然傳文不應兩處皆誤也大抵北杏之會谷梁旣以爲齊侯宋公則範氏說庶幾可合但衣裳兵車本只谷梁一家之說陸氏深所不取而論語九合朱子亦用展喜之言而訓九爲糾則諸家紛紜可不必辯矣國語又曰兵車之屬六乘車之會三韋昭以北杏二鄄檉咸淮爲兵車陽谷首止葵丘爲乘車皆臆度無據之言耳】

秋公子友如陳葬原仲左氏【非禮也原仲季友之舊也注原仲陳大夫原氏仲字也禮臣旣卒不名故字】公羊【原仲者何陳大夫也大夫不書葬此何以書通乎季子之私行也何通乎季子之私行辟內難也君子辟內難而不辟外難內難者何公子慶父公子牙公子友皆莊公之母弟也慶父牙通乎夫人以脇公季子起而治之則不得與於國政坐而視之則親親因不忍見也故於是復請至於陳而葬原仲也】谷梁【言葬不言卒不葬者也不葬而曰葬諱出奔也注辟內難而出】胡氏【私行也人臣之禮無私交大夫非君命不越境何以通季子之私行而無貶乎曰春秋端本之書也京師諸夏之表也祭伯以寰內諸侯而來朝祭叔以王朝大夫而來聘尹氏以天子三公來告其喪誣上行私表不正矣是故季子違王制委國事越境而會葬齊髙固莒慶以大夫卽魯而圖昬其後陳莊子死赴喪於魯繆公召縣子而問焉曰古者大夫束脩之問不出境𨿽欲哭焉得而哭諸今之大夫交政於中國𨿽欲勿哭焉得而勿哭末流可知矣春秋深貶王臣以明始亂備書諸國大夫而無譏焉則以著其效也凡此皆正其本之意】

【案春秋書大夫之葬止此左氏是故啖子胡氏皆因之公谷二說皆以季子辟內難而出𨿽於此條不合然在三十二年子般卒之下則合矣】

冬伯姬來左氏【歸寧也凡諸侯之女歸寧曰來出曰來歸夫人歸寧曰如某出曰歸於某】公羊【其言來何直來曰來大歸曰來歸】胡氏【禮父母在嵗一歸寧若歸而合禮則常事不書其曰來者不當來也女子有行逺父母兄弟春會於洮冬又歸魯故知其不當來也來而必書春秋於男女之際嚴矣】

莒慶來逆叔姬左氏【注慶莒大夫叔姬莊公女卿自爲逆則稱字】公羊【莒無大夫此何以書譏何譏爾大夫越境逆女非禮也】谷梁【諸侯之嫁子於大夫主大夫以與之來者接內也不正其接內故不與夫婦之稱也注接內謂與君爲禮也夫婦之稱當言逆女】胡氏【叔姬何以稱字大夫自逆則稱字爲其君逆則稱女尊卑之別也何以書諸侯嫁女於大夫而公自主之非禮也】

伯來朝左氏【注稱伯蓋爲時王所黜胡氏注同】公羊【注夏后不稱公者春秋黜新周而故宋以春秋當新王】張氏【爲三恪桓之篇以侯書今稱伯者國小力微故降爵以自儕於小國之自侯而伯自伯而子蓋浸以微弱也】

【案姒姓公爵夏禹之裔也武王克殷求禹後得東樓公而封之九世至成公見春秋自桓以來本稱侯爵後爲時王所黜故莊二十七年來朝稱伯成公用夷禮故僖二十三年爲夫子所貶稱子卒二十七年來朝稱子至文十二年成四年十八年來朝復稱伯襄二十九年來盟復貶稱子此左氏杜氏之言也若如公羊之言則凡桓公篇稱侯者皆作紀而則王者之後本稱公但春秋黜而伯之後之稱子者以微弱爲徐莒所脇而貶之也胡氏於子卒下雲杜預謂實稱伯而書子者成公始行夷禮終其身故仲尼貶之則胡氏意亦以爲本伯爵故於此條下無注矣然胡氏本不信時王黜陟之說則是棄杜預之前說而用杜預之後說也竊嘗考之周封三恪獨微子以三仁之賢得以統承先王修其禮物故其命之曰庸建爾於上公尹玆東夏𨿽王者之後然東樓本無大功徳豈遽錫以公侯之上爵乎入春秋之始莒以微國尙伐杞而取其邑則杞之微乎微可知已不待夫子之時而文獻不足也是故論三恪之實則宋以微子之賢作賓王家陳以武王之賴其利器用妻以元女故宋爵公而陳爵侯杞之爲侯本無所據但胡氏略而不言注公羊者拘於王者之後稱公注左氏者泥於桓公編杞侯之誤爲是紛紛耳余已見桓二年滕子下】

公會齊侯於城濮【城濮衞地】左氏【王使召伯廖賜齊侯命且請伐衞以其立子頹也先是十九年蘇子奉子頽奔衞衞師燕師伐周立子頽注賜齊命爲侯伯會於城濮將討衞也】張氏【齊欲討衞而會魯於此定其交而後加兵所以見其謀之審也】

二十有八年春王三月甲寅齊人伐衞衞人及齊人戰衞人敗績左氏【齊侯伐衞戰敗衞師數之以王命取賂而還注齊侯稱人者諱取賂而還以賤者告不地者史失之也】公羊【伐不日此何以日至之日也戰不言伐此其言伐何至之日也春私伐人者爲客伐者爲主故使衞主之也曷爲使衞主之衞未有罪爾敗者稱師衞何以不稱師未得乎師也注用兵之道當先至竟侵責之不服乃伐之今日至便以今日伐之起其暴也伐人者爲客見伐者爲主未得乎師者未得成列詐戰也】谷梁【於伐與戰安戰也戰衞戰則是師也其曰人何也微之也何爲微之今授之諸侯而後有侵伐之事故微之也其人衞向也以其人齊不可不人衞也衞小齊大其以衞及之何也以其微之可以言及也其稱人以敗何也不以師敗於人也注齊桓始受方伯之任未能信著鄰國致有侵伐之事貶師稱人以微之也人不可以敵於師師不可以與人戰故亦以衞師爲人衞非有罪】胡氏【春秋紀兵及者爲主齊人舉兵而伐衞衞人見伐而受兵則其以衞及之何也案左氏則齊人舉兵乃奉王命聲衞立子頽之罪而討之也爲衞計者誠有是罪當服刑可也若惠徼康叔不泯其社稷使得自新亦惟命則可免矣今不徵詞請罪而上逆王命下拒方伯之師直與交戰則是衞人爲志乎此戰故以衞主之也戰不言伐伐不言日而書日者戰之日也見齊人奉詞伐罪方以是日至而衞人不請其故直以是日與之戰所以深疾之也而聖人之情見矣齊稱人將卑師少也】陳氏【齊稱人貶之也數之以王命取賂而還是桓公不以王命討衞也向也王室有四方之事𨿽伐鄭不服救衞無功而執芮伯立晉侯於是猶討樊仲皮也自討樊仲皮而王命不見於傳記桓公爲之也】

【案伐衞之役三傳皆貶桓公公羊以爲去年同盟衞懿公以未終喪之故不能與會則衛未有罪也谷梁以爲齊方受方伯之任不冝遽有侵伐之舉左氏𨿽有王命之說然取賂之罪不可掩矣獨胡氏以爲予齊罪衞之說又與三家皆不合竊原其意蓋以春秋書伐而戰者三齊伐衞而戰宋伐齊而戰吳伐齊而戰其事同然甗戰以宋及齊此不以齊主之則非貶齊可知矣春秋戰書人而敗書師者三紀戰之燕人城濮柏舉之楚人敗皆稱師此獨書衞人敗績則貶衞可知矣艾陵之戰日在伐下紀之戰日在戰上而此以日加於伐之上則齊方至而衞卽戰可知矣此胡氏所以爲考據之精也然考之去年同盟於幽衞已不至桓公毋亦本有怒衞之心因假王命以伐之歟當十九年衞燕立子頽之際桓公方圖伯事固當聲罪致討以明王之義乃邈然不顧今而討之又以取賂而還其事何足詳哉故以左氏賜命之說爲有則齊侯伐衞之說不可謂無以王命之說爲有則取賂之說亦不可謂無春秋書齊人而不書侯正與楚丘緣陵之城不列序髙子之來盟不稱使同一書法不然果奉王命討有罪何不書齊侯以大之與伐楚同乎胡氏拘於將卑師少之例意有未備當兼陳氏說爲是】

夏四月丁未邾子瑣卒○秋荊伐鄭公會齊人宋人救鄭【公羊宋人下有邾人】左氏【楚令尹子元欲蠱文夫人爲館於其宮側振萬焉夫人聞之泣曰先君以是舞也習戎備也今令尹不尋諸仇讎而於未亡人之側不亦異乎秋子元以車六百乘伐鄭入於桔柣之門入自純門及逵市縣門不發楚言而出子元曰鄭有人焉諸侯救鄭楚師夜遁鄭人將奔桐丘諜告楚幕有烏乃止】公羊【注書者善中國能相救】谷梁【善救鄭也】胡氏【案左氏楚子元無故以車六百乘伐鄭入自純門則陵弱暴寡之師也故以州舉狄之也鄭人將奔諸侯救之楚師夜遁是得救急卹鄰之義也故書救鄭善之也齊宋稱人將卑師少桓公主兵攘夷狄安中國之事見矣案通經書救二十三而桓公之救五焉此年及閔二年救邢僖元年救邢六年救許十五年救徐也此爲桓公安攘之始事然齊宋將卑師少而公獨親行公亦善相齊桓矣是時楚文王卒國有內難楚兵不至中國者十年今子元又以嘗試齊也我公不顧荊人一聘之私而勇往於伯主之義春秋所予也】

冬築郿【郿公谷作微】左氏【非都也凡邑有先君之主曰都無曰邑邑曰築都曰城】公羊【諱以凶年造邑也注使若先造邑而後無麥禾者惡愈也】谷梁【山林藪澤之利所以與民共也虞之非正也】胡氏【郿邑也凡用功大曰城小曰築故館則書築臺則書築囿則書築郿邑而書築者創作邑也其志不視嵗之丰凶而輕用民力於其所不必爲也則非人君之心矣】

【案三傳皆以爲築邑但公羊此條與成十八年築鹿囿皆云虞之非正也似以爲田獵之地恐未必然】

大無麥禾公羊【注書於冬者五穀畢入計食不足然後書也】谷梁【大者有顧之詞也於無禾及無麥也注一災不書於冬無禾而後顧錄無麥故言大明不收甚】胡氏【麥熟於夏禾成於秋而書於冬者莊公惟宮室臺榭是崇是飾費用浸廣調度不充有司會計嵗入之多寡虛實然後知倉廩之竭也故於嵗杪而書曰大無麥禾大無者竭之詞也古者三年耕餘一年之食九年耕餘三年之食今莊公享國二十八年當有九年之積而虛竭如此所謂寄生之君也民事古人所急食者養民之本不惇其本而肆侈心何以爲國故下書臧孫告糴以病公而戒來世爲國之不知務也】

臧孫辰告糴於齊左氏【饑臧文仲告糴於齊禮也注經書大無麥禾傳書饑傳又先書饑與告糴在築郿上者說始糴經在下須得糴嫌或諱饑故曰禮又外傳曰魯饑臧文仲言於莊公曰夫爲四鄰之援結諸侯之信固國之艱急是爲鑄名器藏寶財固民之殄病是待今國病矣君盍以名器請糴於齊公曰誰使對曰國饑饉卿出告糴古之制也辰也備卿辰請如齊公使往從者曰君不命吾子吾子請之爲選事乎文仲曰賢者急病而讓夷居官者當事不避難文仲以鬯圭與玉磬如齊告糴齊人歸其玉而與之糴注夷平也】公羊【告糴者何請糴也何以不稱使以爲臧孫辰之私行也君子之爲國必有三年之委一年不熟告糴譏也注據國事行當言如諱使若國家不匱大夫自私行糴也】谷梁【一年不升告糴諸侯不正故舉臧孫辰以爲私行也國無九年之畜曰不足無六年之畜曰急無三年之畜曰國非其國也諸侯無粟諸侯相歸粟正也臧孫辰告糴於齊告然後予之言內之無外交也古者稅什一丰年補敗不外求而上下皆足𨿽累凶年民弗病也一年不艾而百姓饑君子非之不言如爲內諱也】胡氏【劉敞曰不言如齊告糴而曰告糴於齊言如齊則其詞緩告糴於齊則其情急所以譏大臣任國事治名而不治實之蔽也魯人恱其名而以急病讓夷爲功君子責其實而以不能務農重谷節用愛人爲罪】張氏【不言水旱而言大無麥禾天時人事兩不足也】

【案胡氏急緩之例則如楚乞師其情緩矣劉敞說本服防】

二十有九年春新延廏【左氏傳有作字】左氏【書不時也凡馬日中而出日中而入注日中春秋分也治廐當以秋分】公羊【修舊也何譏爾凶年不修】谷梁【延廐者法廐也其言新有故也有故則何爲書也古之君人者必時視民之所勤民勤於力則功築罕民勤於財則貢賦少民勤於食則百事廢矣冬築微春新延廐以其用民力爲己悉矣注法廐者天子十二閒邦國六閒此六閒之舊制也】胡氏【言新有故也何以書昔韓昭侯作髙門屈冝舅曰不時所謂時者非時日也人固有利不利時前年秦拔冝陽今年旱君不以此時卹民之急而顧益奢此所謂時詘舉贏者也此下全引谷

案新作例三此條及僖二十年新作南門定二年新作雉門及兩觀也】

夏鄭人侵許左氏【凡師有鐘鼓曰伐無曰侵輕曰襲】張氏【許鄭世讎也然自盟幽之後不與齊桓之會鄭人侵之或齊之命歟自後許始從中國】

秋有蜚左氏【爲災也凡物不爲災不書】公羊【記異也注蜚者臭惡之虫象夫人惡行言有者南越盛暑所生非中國所有也谷梁同】

冬十有二月紀叔姬卒左氏【注紀國𨿽滅叔姬執節守義故系之紀賢而錄之谷梁注同】胡氏【紀已滅矣其卒之何見紀侯去國終不能自立異於古公亶父之去故特書叔姬卒而不卒紀侯以明其不爭而去則可能使其民從而不釋則微矣】

城諸及防左氏【書時也凡土功龍見而畢務戒事也火見而致用水昬正而栽日至而畢注今九月周十一月角亢晨見東方三務始畢戒民以土功之事大火心星次角亢而見者致築作之物十月定星昬而中樹板幹而興作日南至微陽始動而息】公羊【注諸君邑防臣邑言及別君臣之義】谷梁【可城也以大及小也注傳例凡城之志皆譏此云可城者得土功之節則譏之淺失土功之時則責之深不謂作城無譏也】

【案城防又見襄十三年】

三十年春王正月○夏師次於成【左氏經無師字】左氏【注將卑師少故直言次齊將降鄣故設備】谷梁【次止也有畏也欲救鄣而不能也不言公恥不能救鄣也】陳氏【次於滑也書公於郎貶師之此其但書次何以是爲不足書也甚矣莊之不競於齊也君父死焉不能討謀紀而齊滅紀及齊圍郕而郕降於齊於是次成齊人降鄣𨿽罪齊桓訖莊公之身不可不貶也】張氏【任公輔曰人微師少不見於經當從公谷書師成魯地趙氏曰魯蓋欲會齊圍鄣至成待命聞鄣已降不復行耳以前會城濮明年獻捷考之理必然也】

【案諸說不同胡氏無傳疑杜氏說是】

秋七月齊人降鄣左氏【注鄣紀附庸國卜國孤危不能自固蓋齊遙以兵威脇使降附】公羊【紀之遺邑也降之者取之也不言取爲桓公諱也外取邑不書此何以書盡也注盡取其邑惡不仁之甚也】谷梁【降猶下也】胡氏【降者脇服之詞前書郕降於齊師意責魯也此言齊人降鄣專罪齊地鄣附不書鄣降而曰降鄣者以齊之彊故罪之深以鄣之微故責之薄春秋之法抑彊扶弱明道義也伯者之政以彊臨弱急事功也故曰五伯三王之罪人仲尼之徒無道桓文之事者】

八月癸亥葬紀叔姬左氏【注以賢錄也無臣子故不作諡】公羊【隱之也國滅矣徒葬乎叔爾】谷梁【不日卒而日葬閔紀之亡也】胡氏【賢叔姬也】

九月庚午朔日有食之鼓用牲於社○冬公及齊侯遇於魯濟【魯濟魯地】左氏【謀山戎也以其病燕故也注山戎北狄】谷梁【及者內爲志焉爾遇者志相得也】張氏【簡禮以議軍旅之事所謂定其交而後求者歟】

齊人伐山戎公羊【此齊侯也其稱人何貶曷爲貶子司馬子曰蓋以操之爲己蹙矣此蓋戰也何以不言戰春秋敵者言戰桓公之與戎狄驅之爾注時桓公力但可驅逐之而已而乃迫殺之甚痛故去戰貶見其事惡不仁也】谷梁【齊人者齊侯也其曰人何也愛齊侯乎山戎也其愛之何也桓內無因國外無從諸侯而越千里之險北伐山戎危之也則非之乎善之也何善乎爾燕周之分子也貢職不至山戎爲之伐矣注逺伐山戎𨿽危勤王職貢則善言不以齊侯敵山戎故稱人】胡氏【齊人者齊侯也其稱人譏伐戎也自管仲得政至是二十年未嘗命大夫爲主將亦未嘗興大眾出侵伐故魯莊十一年而後凡用兵皆稱人者以將卑師少爾今此安知其非將卑師少而獨以爲齊侯何也以來獻戎捷稱齊侯則知之矣夫北戎病燕職貢不至桓內無因國外無從諸侯越千里之險爲燕辟地可謂能修方伯連帥之職何以譏之乎桓不務徳勤兵逺伐不正王法以譏其罪則將開後世之君勞中國而事外夷舎近政而貴逺略困吾民之力爭不毛之地其患有不勝言者故特貶而稱人以爲好武功而不修文徳者之戒也然則伐楚之役何以美之其謂退師召陵責以大義不務交兵而彊楚自服乎觀此可以見聖人彊本治內柔服逺人之意矣】

【案外傳曰齊桓南徵伐楚濟汝逾方城望汶山使貢絲於周而反荊州諸侯莫敢不來服遂北伐山戎刜令支斬孤竹而南歸海濵諸侯莫敢不來服攘白翟之地至於西河方舟設泭乘桴濟河縣車束馬逾大行與辟耳之谿拘夏西服流沙西吳南城周反胙於絳嶽濵諸侯莫敢不來服而大朝諸侯於陽谷此𨿽戰國間誇大之詞然亦足以見桓公勞師逺伐之實故具於此】

三十有一年春築臺於郎左氏【注刺奢且非土功之時】公羊【譏臨民之所漱浣也注卽泉臺也未成爲郎臺旣成爲泉臺見文十六年傳近民漱浣爲瀆下也】胡氏【何以書厲民也何休曰禮天子有靈臺以候天地諸侯有時臺以候四時去國築臺於逺而不緣占候是爲遊觀之所厲民以自樂也厲民自樂而不與民同樂則民欲與之偕亡𨿽有臺豈能獨樂乎】

夏四月薛伯卒張氏【薛始稱伯降班而告終也】

【案薛以隱十一年來朝稱侯今稱伯諸傳皆無文杜氏以滕紀降爵皆以爲時王所黜此獨不注或以爲齊桓所黜亦未有考胡氏於此亦無傳不知用何例張氏或主沙隨程氏已見滕子下】

築臺於薛【薛魯地】公羊【譏逺也】

六月齊侯來獻戎捷左氏【非禮也凡諸侯有四夷之功則獻於王王以警於夷中國則否諸侯不相遺俘注獻奉上之詞齊侯以獻捷禮來故書以示過】公羊【齊大國也曷爲親來獻捷威我也其威我柰何旗獲而過我注建旗縣所獲得而過魯以威恐怖魯也刺齊桓驕慢恃盈非所以就霸功也】谷梁【內齊侯也不言使內與同不言使也注春秋尊魯故曰獻齊桓內救中國外攘夷狄親倚之情不以齊爲異國故不稱使若同一國也】胡氏【軍獲曰捷獻者下奉上之詞齊伐山戎以其所得躬來誇示書來獻者抑之也後世宰臣有不賞邊功以沮外徼生事之人得春秋抑戎捷之意余引左氏】

【案獻捷例二胡氏於此條兼用左氏公羊之說谷梁以爲內齊侯而不稱使蓋拘於楚人使冝申之例不知此乃齊侯自伐戎歸道經魯而躬來也其言軍獲曰捷者得之又曰戎菽者蓋因管子有出戎菽及冬蔥布之天下之說故以戎爲豆非也】

附錄【左氏獻捷】左氏【襄八年鄭伯獻獲司馬燮於邢丘是獻俘謂之捷也襄二十五年鄭子產獻陳捷於晉此時鄭使司空致地司徒致民於陳則不以俘歸矣是無囚而獻功或空有器物亦稱獻捷也又成二年晉使鞏朔獻齊捷於周王使單襄公辭焉曰蠻夷戎狄不式王命王命伐之則有獻捷王親受而勞之所以懲不敬勸有功也】

秋築臺於秦【東平範縣西北有秦亭】公羊【譏臨國也注言國者社稷宗廟朝廷皆爲國臨社稷宗廟則不敬臨朝廷則泄慢】谷梁【不正罷民三時虞山林藪澤之利且財盡則怨力盡則懟君子危之故謹而志之也或曰倚諸桓也桓外無諸侯之變內無國事越千里之險北伐山戎爲燕辟地魯外無諸侯之變內無國事一年罷民三時虞山林藪澤之利惡內也】

冬不雨左氏【注不書旱不爲災例見僖三年】公羊【記異也注京房易傳曰旱異者旱久而不害物也斯祿去公室福由下作故陽𨿽不施而陰道獨行以成萬物也先是比築三臺慶牙專政之應案經書不雨例七趙子曰凡經時不雨告廟則書此年及僖二年冬三年春夏兩書皆每時而一書也文二年十年十三年三書皆歷時而總書也】

三十有二年春城小谷左氏【爲管仲也注小谷齊邑濟北谷城縣城中有管仲井大都以名通者不系國公感齊桓之徳故爲管仲城私邑】谷梁【注小谷魯邑】張氏【泰山孫民曰小谷魯地曲阜西北有小谷城胡氏曰孫魯人也而終身學春秋其考此事詳矣】

【案小谷公羊無傳谷梁及孫氏胡氏張民皆以爲魯邑故書法比於內城而左氏以爲爲管仲城者蓋昭十一年楚中無字曰齊桓公城谷而寘管仲焉至於今賴之此其案也纂例亦從之以楚丘下陽等不系國之例倒之則杜氏說亦可通但僖公七年夫人會谷二十六年公以楚伐齊取谷寘桓公子雍於谷二十八年使申叔去谷襄十九年士匄侵齊至谷後又有齊師違谷七里之說經傳皆止書谷而未有言小谷者則杜氏爲不通矣且桓公之有功於魯只在髙子來盟之後此時桓未見有功之迹考之前後皆不合故當從谷梁】

夏宋公齊侯遇於梁丘【梁邱在濟州昌邑縣】左氏【齊侯爲楚伐鄭之故請會於諸侯宋公請先見於齊侯夏遇於梁邱注齊善宋之請見故進其班】谷梁【遇者志相得也梁丘在曹邾之閒去齊八百里非不能從諸侯而往也辭所遇遇所不遇大齊桓也注謂八百里閒諸侯必有願從者而不之遇乃逺遇宋公也】張氏【書先宋公者齊不以霸主自居以梁丘近宋而先之也

案齊侯欲伐衞而先會魯欲謀鄭而先遇宋魯宋之輔伯誠有功矣】

秋七月癸巳公子牙卒左氏【初公築臺臨黨氏見黨民女孟任從之閟而以夫人言許之割臂盟公生子般焉公疾問後於叔牙對曰慶父材問於季友對曰臣以死奉般公曰鄕者牙曰慶父材成季使以君命命僖叔待於鍼巫氏使鍼季酖之曰飲此則有後於魯國不然死且無後飲之歸及逵泉而卒立叔孫氏注不以罪誅故得書卒】公羊【何以不稱弟殺也殺則曷爲不言刺爲季子諱殺也曷爲爲季子諱殺季子之遏惡也不以爲國獄緣季子之心而爲之諱季子之遏惡柰何莊公病將死以病召季子於陳季子至而授之以國政曰寡人卽不起此病吾將焉致乎魯國季子曰般也存君何憂焉公曰牙謂我曰魯一生一及君已知之矣慶父也存季子曰夫何敢是將爲亂乎夫何敢俄而牙弒械成季子和藥而飲之曰公子從吾言而飲此則必可以無爲天下戮笑必有後乎魯國飲之飲之無傫氏至乎王堤而死公子牙今將爾辭曷爲與親弒者同君親無將將而誅焉然則善之與曰然殺世子母弟直稱君者甚之也季子殺母兄何善爾誅不得辟兄君臣之義也然則曷爲不直誅而酖之行誅乎兄隱而逃之使托若以疾死然親親之道也】胡氏【牙有今將之心而季子殺之其不言刺者公羊以爲善之也陸淳曰季子恩義俱立變而得中夫子書其自卒以示無譏也得之矣余引公羊】張氏【古者公族有死罪則磬於甸師氏刑於隱者不與國人慮兄弟也牙之誅乃魯國存亡之幾慶父成敗之決春秋取其遏惡救亂所以原其心而爲之諱也】

【案叔牙之事惟公羊詳諸家皆從之若如左氏則只以慶父材一語而遂殺之亦無此理杜氏曰牙慶父同母弟諡僖叔又曰慶父莊公庶兄又曰公子友莊公之母弟是慶父與牙同母而莊公與友同母也莊二十七年公羊傳曰公子慶父公子牙公子友皆莊公之母弟也二家不同要之杜氏得之蓋慶父伐於余丘時莊公年方十五不得有弟能主兵且慶父以孟爲氏是長庶之明證也傳稱季友文姜之愛子與公同生是友爲莊公母弟之證也但慶父本孟氏而經皆書仲孫者仲其字也共仲其諡也其後子孫以字爲氏而時人猶以其長房而稱孟氏也劉以爲慶父欲同於正適言已少次莊公爲三家之長故以莊爲伯而已爲仲也其說亦通此三家之由始故詳具於此】

八月癸亥公薨於路寢谷梁【路寢正寢也寢疾居正寢正也男子不絕於婦人之手以齊終也】胡氏【趙曰君終必於正寢大位姦之窺危病邪之伺也若蔽於隱是女子小人得行其志矣然則莊公以世嫡承國不爲不貴周公之後奄有蒙不爲不彊卽位三十有二年不爲不久薨於路寢不爲不正而嗣子受禍幾至亡國何也大倫不明而宗嗣不定兵柄不分而主威不立得免其身幸矣】

【案魯十二公得終於路寢者三公莊宣成而已啖子曰君薨必書其所重凶變也】

冬十月己未子般卒左氏【公薨於路寢子般卽位次於黨氏初雩講於梁氏女公子觀之圉人犖自墻外與之戱子般怒鞭之公曰不如殺之犖有力焉能投蓋於稷門冬十月已未共仲使圉人犖賊子般於黨氏成季奔陳立閔公注子般莊公大子先君未葬故不稱爵不書殺諱之也女公子子般妹也閔公莊公庶子年方八歳】公羊【子卒云子卒此其稱子般卒何君存稱世子君薨稱子某旣葬稱子逾年稱公子般卒何以不書葬未逾年之君也有子則廟廟則書葬無子不廟不廟則不書葬】谷梁【子卒日正也不日故也有所見則日注癸巳子野卒正也十月子赤卒故也閔公不書卽位已顯其繼故則子般可以書日也】胡氏【莊公過時越禮謬於大舜不告而娶之義甚矣而子般乃孟任之所出也胡能有定乎𨿽享國日久獲終正寢而嗣子見弒幾至亡國有國者可不以爲戒哉案魯嗣子卒者三子般子赤子野先君未葬則名之父前子名也旣葬不名赤是也】

公子慶父如齊左氏【注慶父旣殺子般季友出奔國人不與故懼而適齊欲以求援時無君假赴告之禮而行】公羊【注如齊者奔也是時季子新酖牙慶父𨿽歸獄鄧扈樂猶不自信於季子故出也不言奔者起季子不探其情不暴其罪】谷梁【此奔也其曰如何也諱莫如深深則隱苟有所見莫如深也】胡氏【子般之卒慶父弒也冝書出奔其曰如齊見慶父主兵自恣國人不能制也莊公幼年卽位專以兵權授之慶父歳月旣久威行中外其流至此故於余丘法不當書而聖人特書慶父帥師以志得兵之始而卒書公薨子般卒慶父如齊以見其出入自如無敢討之者以示後世其垂戒之義明且逺矣】張氏【慶父𨿽弒子般而尙未能取國者季子之黨未順而秉禮之人心未盡從也故因閔公之立告於伯主以爲自托之計齊桓以方伯自任與魯爲鄰豈不知慶父爲弒君之賊容其來使使之復歸以遺魯後患卽此見其無討賊之實意而有取魯之私心春秋書慶父如齊著齊桓失方伯連帥之職也】

【案經書內臣如齊不以他故者二十始於此】

狄伐邢【邢在廣平襄國縣】張氏【邢姬姓周公之狄北狄前此𨿽未見於經然自伐邢而滅衞三年之閒塗炭兩國首以伐書著其彊也】

【案莊公在位三十二年乃無志不立之君也春秋自九年以前書逆王姬會伐衞次於滑狩於禚及圍成盟蔇納糾皆罪其忘復讎之義也自十年以後齊桓方興國事未立故長勺之役魯勢稍振兩敗宋師劫齊歸地齊桓亦屈意結魯以成伯業故數年之閒魯國無事正當明其政刑以貽後嗣而乃受制文姜娶仇女以續宗祀三年三至齊廷遇谷盟扈皆爲姻好而出未聞秉禮之君若是也故自二十四年以前書納幣觀社丹楹刻桷逆女用幣皆爲一經之特筆然多麋有大水日食之疊見天意未忘乎魯荊人蔡叔蕭叔杞伯之疊至人心尙歸乎魯幽之盟城濮之會魯濟之遇伯主亦有資乎魯冝可以有爲也而乃勤民縱欲築郿新廐城諸防城小谷一歳而三築臺焉坐置其國於宴安沈酣之域欲無危得乎至於亂本之成始於文姜成於哀姜而孟任之嬖女公子之侮家道泯然矣豈特慶父之得兵權而已哉故張氏曰春秋自夫人孫齊以來三十年閒備載莊公內治之失而終之以子般閔公之事所以罪其爲風敎之本而不免於首惡之誅也得之矣】

春秋會通卷七

欽定四庫全書

春秋防通卷八

元李防撰

閔公【名啟方諡法在國逢難曰閔在位二年】左氏【閔公莊公之子母哀姜之娣叔姜慶父弒子般齊人立之】

【周惠王十六年】元年春王正月左氏【不書卽位亂故也】公羊【繼弒君不言卽位孰繼繼子般也孰弒子般慶父也殺公子牙今將爾季子不免慶父弒君何以不誅將而不免遏惡也旣而不可及因獄有所歸不探其情而誅焉親親之道也惡乎歸獄歸獄僕人鄧扈樂曷爲歸獄僕人鄧扈樂莊公存之時樂曽淫於宮中子般執而鞭之莊公死慶父謂樂曰般之辱爾國人莫不知盍弒之矣使弒子般然後誅鄧扈樂而歸獄焉季子至而不變也】谷梁【繼弒君不言卽位正也親之非父也尊之非君也繼之如君父也者受國馬爾】胡氏【不吉卽位內無所承上不請命也莊公薨子般卒慶父夫人利閔公之幼而立焉是內不承國於先君也魯有大故不告於周閔旣主喪王不遣使是上不請命於天子也】

【案公羊之說與左氏同但公羊曰鄧扈樂左氏曰圉人犖字少異耳張氏曰閔公以幼爲慶父所立初不知子般卒故此齊桓之責也桓公苟能請於天子誅哀姜慶父而爲之置君則父子君臣之倫定矣乃縱慶父歸國以致閔公爲簒弒者所立故不書卽位亦所以累齊桓也此說亦好】

齊人救邢左氏【狄人伐邢管敬仲言於齊侯曰戍狄豺狼不可厭也諸夏親暱不可棄也宴安酖毒不可懷也詩云豈不懷歸畏此簡書簡書同惡相卹之謂也請救邢以從簡書齊人救邢】谷梁【善救邢也】胡氏【凡書救者未有不善之也救在京師則罪列國子突救衞是也救在夷狄則罪諸侯狄救齊吳救陳是也救在逺國則罪四鄰晉陽處父帥師伐楚以救江是也救而不速救者則書所次以罪其慢叔孫豹救晉次於雍楡是也救而不敢救者則書所至以罪其怯齊侯伐我北鄙圍成公救成至遇是也兵者春秋所甚重衞靈公問陳孔子對曰軍旅之事未之學也獨至於救兵而書法若此聖人之情見矣其稱人將卑師少也】

【案胡氏稱師例以齊師宋師曹師救邢爲矜其盛則救兵不貴於將卑師少此書人者其亦桓公未力於救患也歟救而書人救而書次同一伯者之心也】

夏六月辛酉葬我君莊公左氏【亂故是以緩】谷梁【諡所以成徳也於卒事乎加之矣】

秋八月公及齊侯盟於落姑季子來歸【落姑齊地公谷作洛】左氏【盟於落姑請復季友也齊侯許之使召諸陳公次於郎以待之季子來歸嘉之也注季子公子友之字季子忠於社稷爲國人所思故賢而字之齊侯許納故曰歸】公羊【其稱季子何賢也其言來歸何喜之也】谷梁【盟納季子也其曰季子貴之也其曰來歸喜之也】胡氏【案左氏請復季友也其曰季子賢之也曰來歸喜之也自外至者爲歸是嘗出奔矣何以不書莊公薨子般弒慶父主兵勢傾公室季子力不能支避難而出奔恥也魯國方危內賊未討國人思得季子以安社稷而公爲落姑之盟以請於齊則是賢也春秋欲沒其恥故不書奔欲旌其賢故特稱季子聖人之情見矣隠惡而揚善舜也樂道人之善惡稱人之惡孔子也爲尊者諱爲親者諱爲賢者諱春秋也明此可以畜納污之徳樂與人爲善矣其不稱公子見季友自以賢徳爲國人所與不緣宗親之故也堯惇九族而急親賢退嚚訟周厚本枝而庸旦仲黜蔡鮮義皆在此而親親之殺尊賢之等著矣此義行則內無貴戚任事之私外無棄親用羇之失而國不治者未之有也此春秋待來世之意】

【案此條賢季子三傳皆同但季子歸陳之說公羊稍異何氏以爲季子辟內難自葬原仲時已出奔陳莊公疾而歸子般之卒季未嘗奔陳也時慶父內則素得權重外則出奔彊齊恐爲國家禍亂故季子如齊聞之奉閔公托齊桓爲此盟下書歸者使與君致同公不至而書季子歸者明桓之防不致而起季子托公於齊侯也齊後日繼魯本感洛姑之托故令與髙子俱稱子起其事此說亦有理節已見蔡季下】

附錄【左氏季氏事】左氏【成季之將生也桓公使卜楚丘之父卜之曰男也其召曰友間於兩社爲公室輔季氏亡則魯不昌及生有文在其手曰友遂以命之】

冬齊仲孫來左氏【冬齊仲孫湫來省難書曰仲孫嘉之也仲孫歸曰不去慶父魯難未已公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也魯不棄周禮未可動也君其務寧魯難而親之親有禮因重固間攜貳覆昬亂伯王之器也注仲孫齊大夫以事出疆因來省難非齊侯命故不稱使還使齊侯務寧魯難故嘉而字之來者事實省難其志也故經但書仲孫之來而傳尋仲孫之志】胡氏【仲孫齊大夫也其不稱使而曰來者略其君臣之常詞以見桓公使臣不以禮仲孫事君不以忠也夫鄰有弒逆當聲罪戒嚴以奉天討而更使計謀之士窺覘虛實有乘亂取國之心則使臣非以禮矣陳恆弒簡公孔子沐浴請討之豈曰齊人方彊姑少待之也不勸其君急於封賊而俟其自斃則事君非以忠矣使慶父稔惡閔公再弒則桓公與仲孫始謀不臧之所致爾直書曰齊仲孫來交譏之也此主劉氏】張氏【仲孫之罪固然矣然其言魯秉周禮國有本而不可動則於此可見周公之澤入人深足以維待其國於政亂俗瓌之曰秉者與秉秉徳同皆著明於心而不可奪之謂也仲孫之智善於覘國而不能輔君急義此春秋所以𨿽貶而不名謂猶有以異於傾險乘釁者之可誅也】

【案仲孫之事左氏得其實劉氏得其義張氏又兼得二家之防無餘蘊矣公谷以仲孫卽慶父公曰慶父則曷爲謂之齊仲孫系之齊也曷爲系之齊外之也子女子曰以春秋爲春秋齊無仲孫其諸吾仲孫歟谷曰其曰齊仲孫外之也其不目而曰仲孫疏之也其言齊以累桓也注言齊桓容赦有罪也恐未可信不敢從○又案春秋直書來者祭伯祭公州寔仲孫介葛盧白狄而已獨齊仲孫來書法似與祭公來同蓋上不書使下不書事皆爲交譏之也然祭公猶以遂事爲譏仲孫則以不能明於奉使之義故貶之同於私行之例耳】

附錄【公羊諱例】公羊【春秋爲尊者諱爲親者諱注不書慶父來者爲閔公受賊人諱爲季子親親而受之諱又以季子有遏牙不設慶父之賢諱也】

二年春王正月齊人遷陽【漢志東海郡陽都縣應劭曰是其國也】左氏【注陽國名蓋齊人偪徙之】張氏【啖子曰移其國於國中而爲附庸蓋桓公之彊力施於可取者如此非有興滅繼絕之心也】

夏五月乙酉吉禘於莊公左氏【速也注三年喪畢致新死者之主於廟廟之逺主當遷入太祖之廟因是大祭以審昭穆謂之禘莊公喪制未闋時別立廟廟成而吉祭又不於大廟故詳書以示譏莊公薨方二十二月】公羊【言吉者未可以吉也曷爲未可以吉未三年也三年之喪實以二十五月其言於莊公何未可以稱宮廟也何以書譏譏始不三年也】谷梁【吉禘者不吉者也喪事未畢而舉吉祭故非之也】胡氏【程子曰天子曰禘諸侯曰祫其禮皆合祭也禘者禘其所自出之帝爲東向之尊其餘皆合食於前此之謂禘諸侯無所出則止於太祖之廟合羣廟之主以食此之謂祫天子禘諸侯祫大夫享庶人薦上下之殺也魯諸侯爾何以有禘成王追念周公有大勲勞於天下賜魯公以天子禮樂使用諸大廟以上祀周公魯於是乎有禘祭春秋之中所以言禘不言祫也然則可乎孔子曰魯之郊禘非禮也周公其衰矣禘言吉者喪未三年行之大早也於莊公者方祀於寢非宮廟也一舉而三失禮焉春秋之所謹也四時之祭有禘之名蓋禮文交錯之失】張氏【閔公幼弱而以吉禮盛樂用於神主忘哀僭上此蓋出於哀姜慶父樂哀謀簒而爲之又非他日禮之比也案春秋書禘二此年及僖八年禘於大廟皆失禮之中又失禮而書也吉禘之說三傳皆知喪禘之失禮而不知魯本不當禘程氏胡氏能發明魯禘之非禮而不知禘本無合食故惟趙子深得之而朱子取以釋論語不可不備載也其說曰禮大傳及喪服小記云禮不王不禘王者禘其祖之所自出以其祖配之則諸侯不得行禘禮明矣蓋帝王立始祖之廟百世不遷猶謂未盡其追逺尊先之義故又推尊始祖所自出之帝而追祀之於始祖之廟就以始祖爲配此祭不兼羣廟之主爲不敢褻狎故也其年數或每年或數年未可知也祭法曰周人禘嚳而郊稷祖文王而宗武王稷爲始祖嚳爲稷所自出之帝故郊則以稷配天而禘則以稷配嚳無可疑也鄭見禘在郊上以爲禘大於郊必非宗廟之祭遂以所自出爲感生帝靈威仰由是而誤矣春秋書禘惟見於閔二年五月僖八年七月一在春一在夏故郊特牲祭義則曰春禘秋嘗祭統王制則曰春礿夏禘此皆漢儒約春秋文而附防之且不知其爲殷祭而以爲時祭也若以成王追賜周公則魯之用禘惟於周公廟而上祀文王閔公僭於莊公行之已非矣僖公𨿽用於大廟乃因致夫人而行之又非矣此本非常又實非三年喪畢之殷祭而傳者遂以爲魯得用於羣公之廟故左氏曰烝嘗禘於廟又曰禘於武宮僖宮襄宮又曰以寡君之未禘祀皆因其失禮而爲之詞耳非也鄭旣誤於禘大於郊之注而又有時祭之禘不可通故注郊特牲則曰禘當爲礿注祭統王制則曰此夏殷時禮注詩則曰禘宗廟之祭小於祫於是禘有四種矣殊可怪也至於禘時則本以夏之孟月爲之故明堂位曰季夏六月以禘禮祀周公於大廟至孟獻子乃以夏之仲月爲之故雜記曰七月而禘獻子爲之也此辧甚明足以盡掃鄭注之謬故具錄於此其祫祭說見文二年大事下○又案範氏祭祀例九皆書月以示誡桓二烝一嘗閔吉禘僖禘大廟文著祫嘗宣有事昭禘武宮定公從祀也○又案趙子曰此禘於莊公蓋用禘祭禮物耳不追配文王也】

秋八月辛丑公薨左氏【初公傅奪卜齮田公不禁八月共仲使卜齮賊公於武闈】公羊【公薨何以不地弒也】胡氏【公薨不地仲尼親筆也子曰父爲子隠子爲父隱直在其中矣故書薨以示臣子之情不地以存見弒之實莫情厚矣其事亦白矣非聖人孰能修之】

九月夫人姜氏孫於邾左氏【共仲通於哀姜哀姜欲立之閔公之死姜與知之故孫於邾齊人取而殺之於夷以其屍歸僖公請而葬之】谷梁【諱奔也注哀姜與弒閔公故出奔】胡氏【夫人稱孫聞乎故也不去姓氏降文姜也莊公忘親釋怨無志於復讎春秋深加貶絕以謂三綱人道所由立也忘父子之恩絕君臣之義國人習而不察將以是爲常事則亦不知有君之尊有父之親矣故叔牙之弒械成於前慶父之無君動於後圉人犖卜齮之刃交發於黨氏武闈哀姜以國君母與聞乎故而不忌也當是時魯君再弒幾至亡國其應不亦乎春秋以復讎爲重而書法如此所謂治之於未亂保之於未危不可不察也】

【案夫人孫二文姜無妻道哀姜無母道文姜一見貶絕之哀姜喪歸貶姓而已春秋之權衡也】

公子慶父出奔莒左氏【共仲奔莒成季主僖公以賂求共仲於莒莒人歸之及密使公子魚請不許哭而往共仲曰奚斯之聲也乃縊注慶文罪𨿽重季子推親親之恩欲同之叔牙存孟氏之族故略其罪不書殺又不書卒】公羊【殺公子牙今將爾慶父弒二君何以不誅將而不免遏惡也旣而不可及緩追逸賊親親之道也】谷梁【其曰出絕之也慶父不復見矣】胡氏【公子出奔譏失賊也閔公立而季子歸何以見弒慶父主兵日久其權未可遽奪也季子執政日淺其謀未得盡行也設以聖人處之期月而已可矣季子賢人而當此能必克乎及閔公再弒慶父罪貫惡盈而疾之者愈眾季子忠誠顯著而附之者益多外固彊齊之援內恊國人之情正邪消長之勢判矣然後夫人不敢安其位慶父不得肆其姦此明爲國者不知圖難於其易爲大於其細𨿽有智者亦不能善其後矣世儒或言用魯之眾因齊之力以戮慶父其勢甚易而季子不熊故書夫人孫邾慶父奔莒所以深惡其緩不討賊非也以絳侯勃之果陳平之無誤將相交驩而內有朱虛外連齊楚以制諸呂庸人宜易於反手然大尉已入北軍士皆左猶恐不勝未敢訟言誅之也況慶父巨姦七百里之侯國革車千乘而三十年執其兵柄其植根深矣其耳目廣矣其用物矣而以爲戮之其勢甚易此未察乎難易遲速之幾者也經書莊公忘親無復讎之志使百官則而象之亦不知有君父也而又使慶父主兵失馭臣之道是以至此極故書孫邾奔莒爲後世之永鑑也】

【案慶父出奔公羊杜氏皆以爲季子推親親之恩夫慶父弒二君魯國幾喪尙欲以親親待之則子般閔公之讎曷報乎故張氏曰方季友適邾之時使魯國無人安能逐姜氏慶父哉季友旣立僖公則當因國人之憤正慶父之辠致辟於甸人以致兩弒其君之討乃以賂求於莒僅不許其入而已又立孟氏與叔牙同無復輕重之別豈非邦憲之失此所以不書國賊之討而閔不書葬歟陳氏曰宋萬奔陳𨿽殺之不書慶父奔莒𨿽殺之不書春秋所以嚴佚賊之責也其說是矣○又案宋萬出奔陳陳人受賂而後歸之慶父出奔莒莒人亦受賂而後歸之不書宋萬慶父之誅以逋逃主罪陳莒也】

冬齊髙子來盟左氏【注蓋髙傒也齊侯使來平魯亂僖公新立因遂結盟故不稱使也魯人貴之故不書名子男子之美稱】公羊【髙子者何齊大夫也何以不稱使我無君也然則何以不名喜之也何喜爾正我也其正我柰何莊公死子般弒閔公弒比三君死曠年無君設以齊取魯曽不興師徙以言而已矣桓公使髙子將南陽之甲立僖公而城魯或曰自鹿門至於爭門者是也或曰自爭門至於吏門者是也魯人至今以爲美談曰猶望髙子也注時魯無君明君臣無相適之道君不行使乎大夫所以別尊卑理嫌疑故不稱使】谷梁【其曰來喜之也曰髙子貴之也盟立僖公也不言使何也不以齊侯使髙子也】胡氏【何賢乎髙子桓公使將南陽之甲至魯而謀其國其命髙子必曰魯可取則兼其國以廣地魯可存則平其亂以善鄰非有安危繼絕一定不可易之計也髙子至則平魯難定僖公魯人賴焉聖人美其明人臣之義得奉使之宜特稱髙子以著其善其不曰齊侯使之者權在髙子也案凡外大夫之來不言使者皆私交如祭伯祭仲武氏子毛伯宋司馬華孫莒慶齊髙固之類是也非私交而不言使則必有美辭焉楚無大夫則屈完書族齊有大夫則髙傒書子皆貴之所以別於私交也谷梁疏曰髙子不稱使所以歸美於髙子屈完不稱使所以歸功於屈完此得之○又案閔公編書三子之來皆特筆也故季子髙子之書來著國人之喜而仲孫止書來乃春秋之所譏仲孫髙子不書使皆齊侯之過而髙子能權乃春秋之所善一字之法精矣】

十有二月狄入衞左氏【狄人伐衞衞懿公好鶴鶴有乘軒者將戰國人受甲者皆曰使鶴鶴實有祿位余焉能戰公與石祁子玦與寗莊子矢使守與夫人繡衣曰聽於二子及狄人戰於熒澤衞師敗績遂滅衞初惠公之卽位也少齊人使昭伯烝於宣姜生齊子戴公文公宋桓夫又許穆夫人文公爲衞之多患也先適齊及敗宋桓公逆諸河宵濟衞之遺民男女七百有三十人益之以共膝之民爲五千人立戴公以盧於曹齊侯使公子無虧帥車三百乘甲士三千人以戍曹歸公乘馬祭服五稱牛羊豕雞狗皆三百與門材歸夫人魚軒重錦三十兩注戴公其年卒文公立書入不能有其地】谷梁【注不言滅者諱齊桓不能攘夷狄救中國爲賢者諱也】胡氏【衛康叔之後蓋北州大國狄何以能入乎河南劉奕曰仲尼剛詩如墻有茨鶉之奔奔桑中諸篇皆錄於國風而不削此載衞爲戎狄所滅之因也故在定之方中之前因以是說考於防代凡淫亂者未有不至於殺身敗家而亡其國者也然後知古詩垂戒之大矣】陳氏【滅而書入不以累桓公也凡滅國有存之者則不言滅歸徳於存之者也有乘而取之者亦不言滅歸罪於取之者也故衞不言滅須句不言滅】

鄭棄其師左氏【鄭人惡髙克使帥師次於河上久而弗召師潰而歸髙克奔陳鄭人爲之賦淸人】公羊【鄭棄其師者何惡其將也鄭伯惡髙克使之將逐而不納棄師之道也】胡氏【案鄭詩淸人刺文公也髙克好利而不顧其君文公惡之而不能逺使克將兵禦狄於境陳其師旅翺翔河上久而不召眾散而歸髙克奔陳公子素惡髙克進之不以禮文公退之不以義危國亡師之本故作是詩觀此則鄭棄其師可知矣或曰髙克進不以禮曷不書其出奔以貶克爲人臣之戒而獨咎鄭伯何也曰人君擅一國之名寵生殺予奪惟我所制爾使克不臣之罪已著案而誅之可也情狀未明黜而逺之可也愛惜其才以禮馭之可也烏有假以兵權委諸境上坐視其失伍離散而莫之卹乎然則棄師者鄭伯乃以國稱何也二三執政股肱心膂休戚之所同也不能進謀於君恊志同力黜逐小人而國事至此所謂危而不持顚而不扶則將焉用彼相矣書曰鄭棄其師君臣同責也】

【案棄師之說三傳皆同惟杜氏以爲此髙克狀其事以告魯魯史書之以爲棄師之道者非也】

春秋防通卷八

欽定四庫全書

春秋防通卷九

元李防撰

僖公【名申諡法小心畏忌曰僖在位三十三年】左氏【僖公莊公之子閔公庶兄母成風成風聞成季之繇乃事之而屬僖公焉閔公薨成季以僖公適邾共仲奔莒乃入立之】

【周惠王十八年】元年春王正月左氏【不稱卽位公出故也公出復入不書諱之也諱國惡禮也】公羊【繼弒君子不言卽位此非子也其稱子何臣子一例也】谷梁【繼弒君不言卽位正也】胡氏【不書卽位內無所承上不請命也承國於先君者父子之倫請命於天王者君臣之義今僖公內無所承上不請命不書卽位正王法也是故有四海而卽天王之位者受之於天者也有一國而卽諸侯之位者受之於王者也受之於天者必奉若天道而後能保天下受之於王者必謹守侯度而後能保其國】

【案張氏曰僖公卽位在髙子來盟之後桓公又爲之誅哀姜不可謂不出於方伯矣然桓公不請命於天子正君臣之經以示天下之大義故僖公之立無以異於羣公而桓公止於伯術觀僖公不書卽位以考時義當知反經之學有國者不可不明也】

齊師宋師曹師次於聶北救邢【聶北邢地】左氏【諸侯救邢邢人潰出奔師師遂逐狄人具邢器用而遷之師無私焉注次者案兵觀釁以待事也實大夫而曰諸侯緫眾國之詞】公羊【救不言次此其言次何不及事也不及事者何邢已亡矣孰亡之狄滅之不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之曷爲先言次而後言救君也君則其稱師何不與諸侯專封也曷爲不與實與而文不與文曷爲不與諸侯之義不得專封也諸侯之義不得專封則其曰實與之何上無天子下無方伯天下諸侯有相滅亡者力能救之則救之可也】谷梁【救不言次言次非救也非救而曰救何也遂齊侯之意也是齊侯與齊侯也何用見其是齊侯也曹無師曹師者曹伯也其不言齊侯何也以其不足乎不言齊侯也注救不及事不足稱】胡氏【三國稱師見兵力之有餘也聶北書次譏救邢之不速也春秋大義伐而書次其次爲善遂伐楚次於陘美之也救而書次其次爲貶救邢次聶北譏之也聖人之情見矣故救患分災於禮爲急而好攻戰樂殺人者於罪爲大】陳氏【言次無志於救也狄伐邢於是三歲矣桓公足以攘夷而宿師於聶北玩寇以待其敝邢潰奔師而後遷之譏之也】

【案春秋書次而救者二此年及十五年次匡救徐也救而次者一襄二十三年叔孫豹救晉次雍楡也胡氏通爲一例皆譏其不速於爲義此說固是但亦須有分別公羊以爲此是君也進止自由叔孫豹是臣也先通君命賈昭亦取其說杜釋例曰次在事前次以成事也次在事後事成而次也又一說次而後救匿其救之之形也救而後次宣其救之之聲也此三說皆不見貶桓公與叔孫意故次而救當主胡氏而次在救下則惟啖氏得之啖曰凡救當奔命而往言次失救道也救晉之師君命往救而叔孫次止先書救明魯君之命也下書次罪叔孫之慢命也其先通君命之說亦可通張氏曰次於聶北者屯兵便利以援邢而懼狄桓公用兵規橅主於持重故不遽決於一戰而待久以待之春秋書次𨿽所以譏其緩而不書以則予其終有全邢之功也此說亦由社氏觀釁上來皆欲護桓公耳非聖人意也下文不書以之說卻好○又案救兵書師所以矜其盛公羊以爲諱齊侯谷梁以爲微齊侯皆非】

夏六月邢遷於夷儀齊師宋師曹師城邢【夷公羊作陳河北邢州龍岡縣北一百五十里有夷儀嶺】左氏【邢遷於夷儀諸侯城之救患也凡侯伯救患分災討罪禮也又閔二年傳齊桓公遷邢於夷儀邢遷如歸注邢遷如歸故以自遷爲辭一事而再列三國於文不可言諸侯師故疏十四年諸侯城緣陵爲其事有闕故緫稱諸侯此若云諸侯之師城邢似亦有貶故𨿽則煩文而再列三國】公羊【遷者何其意也遷之者何非其意也此一事也曷爲復言齊師宋師曹師不復言師則無以知其爲一事也注言諸師則嫌與緣陵同疏緣陵是咸之防諸侯各自歸國十四年復來城之此則桓公宿畱城之爲一事也】谷梁【遷者猶得其國家以往者也其地邢復見也是向之師也使之如攺事然美齊侯之功也注美齊桓故不言遂】胡氏【書邢遷於夷儀見齊師次止緩不及事也然邢以自遷爲文而再書齊師宋師曹師城邢者美桓公志義卒有救患之功也不以王命興師亦聖人之所與乎中國衰微夷狄猾夏天子不能正至於遷徙奔亡諸侯有能救而存之則救而存之可也以王命興師者正能救而與之者權】

【案經書遷者十而有二例趙子曰徙而臣之曰遷某齊遷紀郱鄑郚宋遷宿齊遷陽是也能以國遷曰某遷邢遷夷儀衞遷帝丘許遷於葉於夷於白羽於容城蔡遷於州來是也公羊說亦是但邢衞之遷又不可與許蔡之遷同蓋邢衞遷國以避狄而許蔡舉國以從夷此其異也又陳氏曰齊晉之伯也而狄伐邢邢遷夷儀狄圍衞衞遷帝丘𨿽罪遷者而桓文亦受其咎矣此亦得言外之意蓋邾遷於繹晉遷於新田不書則𨿽自遷也亦必有所爲而書矣○又案齊伯之編外城三邢也楚丘也緣陵也獨城邢爲美晉伯之編外城三虎牢也杞也成周也獨成周無譏】

秋七月戊辰夫人姜氏薨於夷齊人以歸左氏【注不言齊人殺諱之書地者明在外薨】公羊【桓公召而縊殺之】谷梁【夫人薨不地地故也】胡氏【以歸者以其喪歸於魯也齊爲盟主義得舉法是伯者之所以行乎諸侯也旣誅其人又歸其喪何居魯欲拒而勿受乎則子無讎母之義受而葬之乎已絕者復得享小君之禮典刑紊矣故特書以歸而不曰歸夫人之喪以者不以者也】張氏【此齊桓舉方伯之職然後三綱稍明人倫粗正之明驗也案以歸之說杜氏以爲歸齊胡氏以爲歸魯魯齊接境不應十二月喪始至疑杜氏說是】

楚人伐鄭【書楚始此】左氏【楚人伐鄭鄭卽齊故也注荊始攺號曰楚】谷梁【疏不以州言之者以楚𨿽荊蠻漸自通於諸夏轉彊大與中國抗衡故不復州舉之】胡氏【楚稱人浸彊也莊十年敗蔡師虜獻舞固己彊矣然獨舉其號者始見於經則本其僭竊之罪正其夷狄之名著王法也二十三年來聘嘉其慕義乃以人書二十八年伐鄭惡其猾夏復以號舉至是又伐鄭亦以人書者豈許其伐國而人之乎防中華執盟主朝諸侯長齊晉其所由來者漸矣】張氏【商頌稱奮伐荊楚則楚亦其國之舊名但自武文以來𨿽駸駸彊盛而未暇正其國之名號故以州稱及熊頵卽位令尹子文得政始定攺號曰楚以交於中國則浸彊而有陵駕中國之意矣】

【案荊自莊十九年文王卒子堵敖立堵敖幼弱數年之間兵患不起二十二年熊頵弒兄堵敖而立是爲成王二十三年來聘漸有事於中國矣而母壯子少子元專權尙不能逞至三十年鬭班殺子元鬭谷於菟爲令尹自毀其家以紓楚國之難於是楚勢復彊攺號爲楚之說張氏疑得之何休於僖八年注云僖公本聘楚女爲嫡故以此爲諱與夷狄交昬故進之使若中國無據之言也】

八月公防齊侯宋公鄭伯曹伯邾人於檉【檉宋地公羊作朾】九月公敗邾師於偃【偃公作纓】左氏【盟於犖謀救鄭也九月公敗邾師於偃虛丘之戍將歸者也注犖卽檉也不書盟不告盟也虛丘邾地邾人旣送哀姜還齊人殺之因戍虛丘欲以侵魯公以義求齊齊送姜氏之喪邾人懼乃歸故公要而敗之】谷梁【不日疑戰也疑戰而曰敗勝內也】胡氏【檉之防謀救鄭而公與邾人咸與焉則是志同而謀協也今旣防邾人於檉又敗邾師於偃於此責公無攘夷狄安中國之誠矣凡此類直書其事而義自見矣詐戰曰敗敗之者爲主】張氏【楚人伐鄭桓不遽救而防諸侯謀之蓋楚方彊而公謀制楚十全之策也齊桓新拊存魯國而不稟命擅興師之罪不加之討是爲佚罰他日與曹同伐厲逺役於外而宋人乘虛伐曹有自來矣亦見桓公伯威之不立也案敗邾之說杜氏以意臆之本無據服防以爲魯亂時邾爲魯戍虛丘魯因其歸而敗之亦無此理何休又以公怨邾人以夫人予齊而齊殺之故爲夫人復讎尢妄謬不可取】

冬十月壬午公子友帥師敗莒師於酈獲莒挐左氏【莒人來求賂公子友敗諸酈獲莒子之弟挐非卿也嘉獲之也公賜季友汶陽之田及費注挐莒子之弟不書弟者非卿非卿則不應書嘉季子之功故特書大夫生死皆曰獲】公羊【莒無大夫此何以書大季子之獲也季子治內難以正禦外難以正其禦外難以正柰何慶父奔莒莒人逐之將由乎齊齊人弗納郤反舍於汶水之上使公子奚斯入請季子曰公子不可以入入則殺矣奚斯不忍反命於慶父自南涘北面而哭慶父聞之曰嘻此奚斯之聲也諾己曰吾不得入矣於是抗輈經而死莒人聞之曰吾已得子之賊矣以求賂於魯魯人不與爲是興師而伐魯季子待之以偏戰疏結日而戰得君子之道】谷梁【莒無大夫以吾獲之目之也內不言獲此其言獲何也惡公子之紿公子謂莒挐曰吾二人不相說士卒何罪屏左右而相公子友處下左右曰孟勞孟勞者魯之寶刀也公子友以殺之然則何以惡乎紿曰棄師之道也注據獲長狄不言獲】胡氏【案公羊則罪在莒也而以季友主此戰何也抑鋒止銳諭以詞命使知不縮而引去則善矣今至於兵刃旣接又用詐謀擒其主將此彊國之事非王者之師春秋之志故以季友爲主而書敗獲責之備也】

【案敗獲之書左氏公羊皆美季子之功谷梁紿戰𨿽江熙範亦不取然觀胡氏用詐謀擒其主將之說又似若本此春秋書獲六始於此○又案季氏有費始此詳見襄七年城費下】

十有二月丁巳夫人氏之喪至自齊左氏【注僖公請而葬之故告於廟而書喪至也不稱姜闕文】公羊【何以不稱姜氏與弒公也曷爲不於弒焉貶貶必於重者莫重乎其以喪至也】谷梁【其不言姜以其殺二子貶之也或曰爲齊桓諱殺同姓也】胡氏【夫人與弒二君幾於亡國大義已絕不可復入宗廟矣書孫於邾薨於夷者絕哀姜也書齊人以歸夫人氏之喪至自齊者譏桓公也不稱姓者殺於齊不去氏者受於魯】

【案齊殺哀姜公谷劉氏胡氏皆以爲義獨左氏曰君子以齊人之殺哀姜也爲己甚矣女子從人者也杜氏又以不稱姜爲闕文是不察於春秋之公義矣】

二年春王正月城楚丘左氏【諸侯城楚丘而封衛焉不書所防後也又閔二年傳齊桓公封衞於楚丘衞國忘亡衞文公大布之衣大帛之冠務材訓農通商惠工敬敎勸學授方任能元年革車三十乘季年乃三百乘注不言城衞衞未遷也諸侯旣罷而魯後至諱不及期故以獨城爲文】公羊【孰城城衛也曷爲不言城衞滅也孰滅之蓋狄滅之不言狄滅之爲桓公諱也上無天子下無方伯天下諸侯有相滅亡者桓公不能救則桓公恥之也然則孰城之桓公城之不言桓公城之不與諸侯專封也曷爲不與實與而文不與文曷爲不與諸侯之義不得專封諸侯不得專封則其曰實與之何上無天子下無方伯天下諸侯有相滅亡者力能救之則救之可也注復發傳者君子樂道人之善也不系衛者明去衞而國楚丘起其遷也】谷梁【楚丘者何衞邑也國而曰城此邑也其曰城何也封衞也不言城衛何也衞未遷也不言衞遷何也不與齊侯專封也其言城之者專辭也故非天子不得專封諸侯諸侯不得專封諸侯𨿽通其仁以義而不與也故曰仁不勝道注存衞是桓之仁故通令城楚丘義不可以專封故不言遷衞】胡氏【楚丘衞邑桓公帥諸侯城之而封衞也不書桓公不與諸侯專封也木美桓公而夫子錄之意豈異乎不與專封正王法也朩有取焉善衞人之情也城楚丘略而不書城邢詞繁而不殺何也案周制凡封國大宗伯儐司幾筵設黼扆內史作冊命是天子大權非諸侯所得擅而行之者也衞人渡河野處曹邑許穆夫人閔其亡而載馳賦文公徙居楚丘而後百姓恱則其國固嘗亡滅而不存矣城楚丘是擅天子之大權而封國也邢遷於夷儀經以自遷爲文則其遷出於己意其國未嘗滅也諸侯城邢是謂同惡相卹以從簡書故詞繁而不殺美救患也桓公封衞而衞國忘亡其有功於中華甚大爲利於衞人甚博宜有美辭發其事今乃微之若此若正其誼不謀其利明其道不計其功略小惠存大節春秋之法也故曰五霸三王之罪人仲尼之徒無道桓文之事者】陳氏【於是諸侯城楚丘而封衞則其以魯辭書之但曰城楚丘何不以專封累桓公也以魯詞書之使若諸侯同欲然上無天子下無方伯諸侯有滅亡者夫人而欲救存之則先王之澤天下之公義也序績莫如公齊桓存三亡國必若救衞庶幾於公矣是故衞不言滅廬於曹不言遷使公子無虧戍曹不言救春秋之辭約而不迫者善辭也】

【案城楚丘之書左氏以爲諱魯之後至公羊以爲諱齊之專封若谷梁胡氏則又不以爲諱詞而直以爲微詞此其異也要之公谷胡氏說可參通至於邢衞書法之詳略則胡氏以詳爲襃而略爲貶陳氏以略爲褒而詳爲貶三說𨿽不同然究其實亦無異也】

夏五月辛巳葬我小君哀姜【哀姜莊公夫人】左氏【注反哭成喪故稱小君】虞師晉師滅下陽【下公谷作夏虢邑在河東大陽縣書晉之始】左氏【莊三十二年有神降於莘虢公享焉神賜之土田內史過曰虢必亡矣虐而聽於神史嚚曰虢其亡乎虢多涼徳其何土之能得至是晉荀息請以屈產之乘與垂棘之璧假道於虞以伐虢公曰是吾寶也對曰若得道於虞猶外府也乃使荀息假道於虞曰虢爲不道保於逆旅以侵敝邑之南鄙敢請假道以請罪於虢虞公許之且請先伐虢宮之奇諫不聽遂起師夏晉裏克荀息帥師防虞師伐虢滅下陽先書虞賄故也注晉於此始赴見經虞周大王子仲雍所封虢文王弟虢叔後晉成王弟唐叔後】公羊【虞微國也曷爲序乎大國之上使虞首惡也虞受賂假滅國者道以取亡焉其受賂柰何晉獻公寢而不寐揖荀息曰吾欲攻郭則虞救攻虞則郭救如之何荀息曰若用臣言則今日取郭明日取虞爾請以屈產之乘與垂棘之白璧往必可得也宮之奇諫曰唇亡則齒寒虞郭之相救非相爲賜則晉今日取郭而明日虞從而亡爾虞公不從然假之道以取郭還四年反取虞虞公抱璧牽馬而至獻公曰寶則吾寶也馬之齒亦長矣夏陽郭之邑也曷爲不系於郭國之也曷爲國之君存焉爾】谷梁【非國而曰滅重夏陽也虞無師以其先晉不可以不言師也其先晉何也爲主乎滅夏陽也夏陽者虞虢之塞邑也滅夏陽而虞虢舉矣餘同公羊疏虢之滅由於夏陽之亡郢之入由於州來之亡故皆書滅】胡氏【晉人造意以虞首惡何也貪得重賂遂其彊暴滅兄弟之國以及其身而亡其社稷所以爲首乎春秋聖人律令也觀此義可以見法矣國而曰滅下陽邑爾其曰滅何也下陽虞虢之塞邑猶秦有潼闗蜀有劍嶺皆國之門戶潼劍不守則秦蜀破下陽旣舉而虞虢亡矣春秋此義其以天下爲家以城郭溝池爲固以山川丘陵爲險設之以守國而待暴客者也其衰世之意邪】

【案晉見經始此晉姬姓侯爵自唐叔始受封傳九世至穆侯穆侯生大子仇及成師仇爲晉文侯周平王東遷有功受策命書文侯之命是也魯惠公二十四年文侯卒子昭侯立晉始亂封成師於曲沃是爲桓叔叔卒子莊伯立隱七年莊伯卒子稱立桓八年曲沃並晉王命虢公立晉侯緡莊十六年曲沃復滅晉盡以其寶器賂周僖王命曲沃伯以一軍爲晉侯是爲武公莊十七年武公卒獻公佹諸立十八年晉獻公朝王二十六年虢再侵晉二十七年晉將伐虢士蒍曰不可虢公驕若驟勝於我必棄其民無眾而後伐之誰與二十八年使大子居曲沃閔元年作二軍滅耿滅霍滅魏二年使大子伐東山臯落氏於是晉始大以前晉事皆不經見故具於此○又案春秋書滅下陽罪虢之不能守險書城虎牢罪鄭之不能保險書法同皆衰世之意】

秋九月齊侯宋公江人黃人盟於貫【貫宋地公作貫澤】左氏【盟於貫服江黃也注楚與國也疏杜以爲此稱人者皆其國大夫齊桓威徳稍盛逺國來服桓謙以接逺故與宋公防之】公羊【江人黃人者何逺國之辭也逺國至矣則中國曷爲獨言齊宋至爾大國言齊宋逺國言江黃則以其餘爲莫敢不至也注時實晉楚之君不至君子成人之美故褒益以爲徧至之辭所以奬大伯功而勉盛徳也江黃附從伯者當進不進者方爲徧至之辭疏言方爲徧至之辭故直以逺國辭稱人若進而稱爵則無以見徧至之義】谷梁【貫之盟不期而至者江黃也江人黃人者逺國之辭也中國稱齊宋逺國稱江黃以爲諸侯皆來至也疏魯若與防必書公但魯亦不至故不書之或以爲魯公亦在舉大以包之故不以魯爲主耳】胡氏【荊楚天下莫彊焉江黃者其東方之與國也二國來定盟則楚人失其右臂矣樂毅破齊先結韓趙孔明伐魏申好江東𨿽武王牧野之師亦誓友邦逺及庸蜀彭濮八國之人共爲犄角之勢世桓公此盟其服荊楚之慮周矣其攘夷狄免民左袵之義著矣盟𨿽春秋所惡然諸侯皆在獨言逺國者許是盟也】張氏【桓公謀楚先服二國所以達交而孤楚之勢此桓公服楚之規模也惟宋與盟不煩諸侯也】

【案江黃稱人公谷皆以爲江黃之君蓋逺國例稱人也而賈氏以爲刺其不度徳善鄰終爲楚滅其說非是疑杜氏得之○又案貫與陽谷公谷胡氏皆以爲諸侯皆在然觀何氏範氏之注則貫非如此但春秋褒以偏至之詞耳而胡氏直以爲諸侯皆在此其異也啖子曰春秋防盟皆據實書之無舉逺以包近之例疑杜氏張氏說是○又案江黃始至於貫又至於陽谷又楚齊侵陳黃亡於僖之十二年江亡於文之四年】

附緑左氏【齊寺人貂始漏師於多魚】

冬十月不雨公羊【何以書記異也疏僖公委任陪臣不卹政事之罰】谷梁【不雨者勤雨也注言不雨是欲得雨之心勤也明君之卹民】

楚人侵鄭左氏【楚人伐鄭鬭章囚鄭聃伯注傳言伐者本以伐興權行侵掠】

三年春王正月不雨夏四月不雨左氏【自十月不雨至於五月不曰旱不爲災也】公羊【記異也】谷梁【不雨者勤雨也一時言不雨者閔雨也閔雨者有志乎民者也疏據文二年傳歷時而總書不雨者文不憂雨也不憂雨者無志乎民者也】胡氏【案詩稱僖公儉以足用寛以愛民務農重谷則誠賢君也其有志乎民審矣故冬不雨而書春不雨而書夏不雨而書以著其勤也文公以練祭則緩於作主以宗廟則世室屋壞以賦政則四不視朔以邦交則三不防盟其無志乎民亦審矣故自十有二月不雨至於秋七月而書自正月不雨至於秋七月而書以著其慢也余全引谷梁】

【案不雨書法谷梁極精故胡氏用之而何休用感精符說曰時僖公得立欣喜不卹眾庶比致三旱卽能飭過求己循省百官放佞臣郭都等理寃獄四百餘人精誠感天不雩而得澍雨故一月卽書善其應變此𨿽異說姑具以備引用】

徐人取舒【徐國在下邳舒在今廬江舒縣】左氏【注勝國而不用大師亦曰取疏徐在下邳舒在廬江相去甚遙而越竟滅國無傳無注不知所以】公羊【其言取之何易也】

【案外滅國書取者惟此左氏公羊皆以爲易趙氏以爲不絕其祀也夫用兵𨿽有難易而滅人之罪無重輕何得以易而滅其滅罪乎以爲不絕其祀則書降書遷足矣以爲舒自取滅亡則書潰書亡足矣何得稱取稱取者與魯兵書滅曰取同文蓋徐始見經而得書人始滅國而得書取是必

之辭故先儒林氏以爲舒者楚之黨徐人取舒爲齊桓通伐楚之徑也春秋以其效順於中國也故書人書取此說疑得之而何氏張氏乃刺桓公不能救是不察夷夏之防也○又案徐偃始稱王故春秋亦狄之楚敗徐徐伐莒是也惟取舒伐英氏得稱人以附齊也昭五年從楚伐吳亦稱人者楚師有名也昭三十年滅於吳】

六月雨公羊【注所以詳錄賢君精誠之應也】谷梁【雨雲者喜雨也喜雨者有志乎民者也】胡氏【閔雨與民同其憂喜雨與民同其樂此君國子民之道也觀此義則知春秋有懼天災卹民隠之意遇天災而不懼視民隱而不卹自樂其樂而不與民同也國之亡無日矣】

【案一經書雨此爲特筆與他公之止書不雨者異矣而何氏以例之宣公大有年皆以爲攺遇之應恐宣公不可同於僖公也】

秋齊侯宋公江人黃人防於陽谷【齊地】左氏【謀伐楚也注二年楚侵鄭故】公羊【此大防也曷爲末言爾桓公曰無障谷無貯粟無易樹子無以妾爲妻注末者淺耳據貫澤言盟此但言防不言盟者桓公功徳隆盛諸侯咸從曷爲用盟哉但告誓而已】谷梁【陽谷之防桓公委端搢笏而朝諸侯諸侯皆諭乎桓公之志疏桓防多矣獨此言委端搢笏皆諭乎桓公之志者以此防最大又以四教令於諸侯不須盟誓故傳詳其事也所謂衣裳之防】胡氏【案左氏謀伐楚也或曰侵蔡次陘之師江黃不與安知其爲謀伐楚乎曰兵有聚而爲正亦有分而爲奇諸侯之師同次於陘所謂聚而爲正也江人黃人各守其地所謂分而爲奇也次陘大眾厚積其陳聲罪致討以震中國之威江人黃人各守其境案兵不動以爲八國之援此克敵制勝之謀也退於召陵而盟禮定循海以歸而濤塗執然後及江人黃人伐陳則知侵蔡次陘而二國不防自爲犄角之勢明矣此大防而末言者善是謀也】

【案陽谷之防公谷胡氏皆以爲不盟疑亦可入胥命蕭魚之例】

冬公子友如齊涖盟【涖公谷作蒞】左氏【齊侯爲陽谷之防來尋盟冬公子友如齊涖盟注公時不防陽谷故齊侯自陽谷遣人詣魯求尋盟魯使上卿詣齊受盟謙也涖臨也】公羊【蒞盟者何往盟乎彼也其言來盟者何來盟於我也注春秋尊魯使若王者遣使臨諸侯盟飭以法度】谷梁【蒞者位也其不日前定也不言及者以國與之也不言其人亦以國與之也注昭七年傳例曰內之前定之盟謂之蒞外之前定之盟謂之來蒞位也盟誓之言素定今但往其位而盟以國與之謂舉國爲主】

【案經書蒞盟四此年季友及文七年公孫敖如莒昭七年叔孫婼如齊定十一年叔還如鄭也蓋蒞盟對來盟爲義公羊說得之趙子曰來盟彼欲之也不書其誰敵者也涖盟我欲之也不書其誰敵者也皆簡辭也其說固然但觀胡氏於良夫來盟下注云來盟爲前定者嘗有約言矣未足效信而釋疑復遣使固結之耳則涖盟爲前定之說亦是胡氏所以無傳者通於此例也】

楚人伐鄭左氏【楚人伐鄭鄭伯欲成孔叔不可曰齊方勤我棄徳不祥】

【案楚自莊十六年以來五加兵於鄭矣】

四年春王正月公防齊侯宋公陳侯衞侯鄭伯許男曹伯侵蔡蔡潰左氏【齊侯與蔡姬乘舟於囿蕩公公怒歸之未之絕也蔡人嫁之春齊侯以諸侯之師浸蔡蔡潰注傳例民逃其上曰潰】公羊【潰者何下叛上也國曰潰邑曰叛疏侵者淺辭潰者深辭】谷梁【潰之爲言上下不相得也侵淺事也侵蔡而蔡潰以桓公爲知所侵也不土其地不分其民明正也】

【案經書潰例四蔡潰沈潰莒潰鄆潰民皆逃其上之詞也民逃其上則舉兵者罪輕受兵者罪重矣蔡姬之釁其有無不可知書侵書潰之防谷梁之說得之蔡自北杏之後棄我中華甘心事楚齊桓先事侵蔡所以披楚之黨未可以蔡姬之事累齊桓也】

遂伐楚次於陘【陘楚地潁川召陵縣有陘亭楚人曰先君所以服陘隰卽此】左氏【遂伐楚楚子使與師言曰君處北海寡人處南海惟是風馬牛不相及也不虞君之渉吾地也何故管仲對曰昔召康公命我先君大公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徵昭王南徵而不復寡人是問對曰貢之不入寡君之罪也敢不共給昭王之不復君其問諸水濱師進次於陘注遂兩事之詞楚彊齊欲綏之以徳故不速進】公羊【其言次於陘何有俟也孰俟俟屈完也】谷梁【遂繼事也次止也疏次有二種有所畏之次有非所畏之次】胡氏【濳師掠境曰侵侵蔡者奇也聲罪致討曰伐伐楚者正也遂者繼事之詞而有專意次止也楚貢包茅不入桓公是徵而楚人服罪師則有名矣孟氏何以獨言春秋無義戰也楚𨿽暴橫慿陵上國齊不請命擅合諸侯豈所謂爲天吏以伐之乎春秋以義正名而樂與人爲善以義正名則君臣之分嚴矣書遂伐楚譏其專也樂與人爲善茍志於善斯善之矣書次於陘楚屈完來盟於師盟於召陵序其績也】陳氏【春秋舉重凡師再有事不悉書茍悉書則以遂言之兵事言遂必闗於天下之大故也自入春秋楚浸彊矣諸夏之交兵問不及楚也桓公始有志於夷夏之分於是伐楚而以侵蔡召諸侯書曰遂伐楚言志不在蔡也】

【案春秋兵事書遂者此年侵蔡遂伐楚宣元年楚子鄭人侵陳遂侵宋襄二十三年齊侯伐衞遂伐晉定八年晉士鞅侵鄭遂侵衞也以傳載成六年晉欒書救鄭遂侵蔡止書救鄭八年欒書侵蔡遂侵楚止書侵蔡之類觀之則陳氏之說亦是胡氏於遂例有三一曰繼事之詞一曰兩事之詞一曰專事之詞公羊又有生事之詞蓋亦隨其事而立說繼事而善則但譏其專繼事而不善則深譏其生事爲暴而不知已矣其遂伐曹遂滅偪陽遂城虎牢遂入鄆等放此獨遂救許反爲善之尢者蓋救兵宜速𨿽不稟命無害也其遂圍許恐亦與遂伐楚同義○又案伐而次者此年與襄元年伐鄭次鄫同例皆整兵愼戰之意也】

夏許男新臣卒左氏【許穆公卒於師葬之以侯禮也凡諸侯薨於朝防加一等死王事加二等於是有以衮斂注諸侯命有三等公爲上等侯伯爲中等子男爲下等】谷梁【諸侯死於國不地死於外地死於師何爲不地內桓師也公羊同】胡氏【劉敞曰諸侯卒於外者在師稱師在防稱防今許男一無稱焉此去師與防而復歸其國之驗也召陵地在穎川是以許男復焉古者國君卽位而爲椑歳一漆之出疆必載椑卒於師曰師卒於防曰防正也許男新臣卒非正也其爲人君不知命者也案諸侯卒於外者晉侯卒於扈許男卒於楚宋公卒於曲棘是也卒於師者曹伯廬也卒於防者杞伯成也劉氏說本趙子】

楚屈完來盟於師盟於召陵左氏【夏楚子使完如師師退次於召陵齊侯陳諸侯之師與屈完乘而觀之齊侯曰豈不谷是爲先君之好是繼與不谷同好如何對曰君惠徼福於敝邑之社稷辱収寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟注楚子遣完如師以觀彊弱完覩齊之盛因而求盟故不稱使以完來盟爲文齊桓退舍以禮楚故盟召陵】公羊【屈完楚大夫也何以不稱使尊屈完也曷爲尊屈完以當桓公也其言盟於師盟於召陵何師在召陵也曷爲再言盟喜服楚也楚有王者則後服無王者則先叛夷狄也而亟病中國南夷與北狄交中國不絕若綫桓公救中國而攘夷狄卒帖荊以此爲王者之事也其言來何與桓爲主也前此者有事矣後此者有事矣則曷爲獨於此焉與桓公爲主序績也注前此城楚丘後此城緣陵】谷梁【楚無大夫其曰屈完何也以其來防桓成之爲大夫也其不言使權在屈完也則是正乎非正也以其來防諸侯重之也來者何內桓師也於師前定也於召陵得志乎桓公也得志者不得志也以桓公得志爲僅矣屈完曰大國之以兵向楚何也桓公曰昭王南徵不反菁茅之貢不至故周室不祭屈完曰菁茅之貢不至則諾昭王南徵不反我將問諸江注此言桓公不得志故退於召陵以盟而屈完得志也】胡氏【楚大夫未有以名氏通者其曰屈完進之也其不稱使權在完也來盟於師嘉服義也盟於召陵序桓績也桓公帥八國之師侵蔡而蔡潰伐楚而楚人震恐兵力彊矣責包茅之不貢則諾問昭王之不復則辭徼與同好則承以寡君之願語其戰勝攻克則對以用力之難然而桓公退師召陵以禮楚使卒與之盟而不逆也於此見齊師𨿽彊桓公能以律用之而不暴楚人已服桓公能以禮下之而不驕庶幾乎王者之事矣故春秋之盟於此爲盛而楊子稱之曰齊桓之時緼而春秋美召陵是也】張氏【不稱使者春秋待外域謹嚴之法若書楚子使屈完則一同於中國君臣之辭矣所以嚴中外之分而伸齊桓方伯之體案來盟不稱使正與齊髙子同蓋齊侯之使髙子本欲覘魯之成敗楚成之使屈完本只觀齊之彊弱皆非有前定之盟也髙子至而安魯屈完至而服齊春秋所以獨以權與二子也谷梁與杜氏得之但春秋內魯則髙子止書來盟足矣若屈完則安得不書於師哉谷梁以於師爲前定則非也○又案楚子使屈完如師正與齊侯使國佐如師同然晉不能服國佐而屈完卒能服齊故國佐止書如師而屈完得書來盟國佐不服則盟乃晉人所欲屈完旣服則盟爲齊侯之績故爰婁盟書及而召陵再書盟序績之說公羊得之谷梁以退師爲桓不得志者非也○又案楚之盟屈完與晉之盟國佐袁僑似同而異蓋屈完已服而桓公退盟以禮之國佐未服而晉大夫進盟以彊之其得失已判然獨屈完袁僑有小不同者蓋屈完𨿽服而本非楚子之命故桓公不得不盟以固其交袁僑上書使下書防是其國君臣從晉之志已決晉又何必委諸大夫要之以盟哉此所以兩書及也○又案齊晉謀楚皆於召陵此年及定四年防召陵侵楚是也此書伐而彼書侵此𨿽書遂而卒能成功彼𨿽防劉子而卒於無能爲此以伐後書盟爲成事彼以侵上書防爲疑詞其得失固不待論但召陵恐亦楚之要地故後來楚子簡東國之師於召陵卽此○又案昭四年楚靈防於申亦用召陵之禮○又案如谷梁胡氏說則水濱之對亦出屈完與左氏小不同】

齊人執陳袁濤塗秋及江人黃人伐陳【袁左氏作轅案釋文左氏本作袁】左氏【陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭共其資糧屝屨其可也齊侯說與之虎牢執轅濤塗秋伐陳討不忠也注書及者時齊不行使魯爲主故以與謀曰及爲文不言主師微者】公羊【濤塗之罪何辟軍之道也濤塗謂桓公曰君旣服南夷矣何不還師濱海而服東夷桓公曰諾於是大防於沛澤之中顧而執濤塗執者何爲或稱侯或稱人稱侯而執者伯討也稱人而執者非伯討也此執有罪何以不得爲伯討古者周公東徵則西國怨西徵則東國怨桓公假塗於陳而伐楚則陳人不欲其反由己者師不正故也不修其師而執濤塗古人之討則不然也】谷梁【齊人者齊侯也其人之何也於是哆然外齊侯也不正其逾國而執也不言其人及之內師也】

【案春秋書執諸侯十二惟晉侯執曹伯歸京師得伯討之正余若楚子防盂執宋公晉侯入曹執曹伯者承上文之詞非予之也書執大夫十五皆非伯討之正若楚子伐吳執慶封者亦承上文之詞非予之也稱侯稱人之說公羊得之○又案濤塗誤軍之罪疑公羊得之如左氏之說則仍從陳鄭而歸何至伐之侵之若是其甚乎故張氏全取公羊爲是】

八月公至自伐楚谷梁【有二事偶則以後事致後事小則以先事致其以伐楚致大伐楚也】張氏【師出三時見久役之勞也】

【案致先事致後事之說胡氏略而不言獨谷梁得之而啖子曰一書而渉兩事者夫子擇其重者志之亦谷梁意也然則以伐楚盟召陸致伐而不致防對侵楚盟臯鼬至防而不至侵論之則伐楚之義大而侵楚之事淺矣又以侵蔡遂伐楚致伐而不致侵對伐鄭遂救許致伐而不致救論之則伐楚之功美而討鄭之事亦重矣其公羊以爲得意致防不得意致伐者獨於伐鄭防蕭魚至防則可通於此不通則以爲楚復叛盟故不以防致皆彊論也○又案謝氏曰兩事書至或原其志而至之或舉其盛者而至之亦是】

葬許穆公【穆公羊作繆】○冬十有二月公孫玆帥師防齊人宋人衞人鄭人許人曹人侵陳【叔孫氏專兵之始玆公羊作慈】左氏【叔孫戴伯帥師防諸侯之師侵陳陳成歸轅濤塗】胡氏【子法言或問爲政有幾曰思斁昔在周公徵於東方四國是皇其思矣夫齊桓公欲徑陳陳不果納其斁矣夫桓公識明而量淺管仲器不足而才有餘方楚人未帖而齊以爲憂也致勤於鄭振中夏之威防於陽谷惇逺國之信案兵於陘修文告之詞退舍召陵結防盟之禮何其念之深禮之謹也存此心以進善則桓有王徳而管氏爲王佐矣惜乎桓公假之不久而遽歸也楚方受盟志已驕溢陳大夫一謀不協其身見執其國見伐見侵而怒猶未怠也桓徳於是乎衰矣愛人不親反其仁治人不治反其智禮人不答反其敬行有不得者皆反求諸己其身正而天下歸之曽可厚以責人而不自反乎原其失在於量淺而器不宏也春秋稱人以執罪齊侯也稱侵陳者深責之也故孟子曰仲尼之徒無道桓文之事者管仲曽西之所不爲而爲我願之乎】陳氏【東遷之後諸侯始放春秋之治在諸侯北杏之後盟主始專春秋之治在盟主治在諸侯貶人之故於中丘防稱君伐宋稱人於郎戰稱君惡曹稱人治在盟主貶人之故於次陘伐稱君執濤塗稱人於溫防稱君執衞�稱人叔牙弒君而玆世爲將謹而志之著三家之所從始也】

五年春晉侯殺其世子申生【傳在去年十二月書春從告】左氏【初晉獻公娶於賈無子烝於齊姜生秦穆夫人及大子申生又娶二女於戎生重耳夷吾又伐驪戎得驪姬生奚齊其娣生卓子驪姬嬖欲立其子賂外嬖梁五與東闗嬖五使言於公曰曲沃君之宗也蒲與二屈君之疆也不可以無主若使太子主曲沃重耳夷吾主蒲與屈則可以威民而懼戎晉侯說之莊二十八年使大子居曲沃重耳居蒲城夷吾居屈羣公子皆鄙惟二姬之子在絳二五卒與驪姬譖羣公子晉人謂之二五耦閔元年爲大子城曲沃士蒍曰大子不得立矣不如逃之無使罪至爲吳大伯不亦可乎二年冬使申生伐東山臯落氏裏克諫曰大子奉冡祀社稷之粢盛以朝夕視君膳者也君行則守有守則從從曰撫軍守曰監國故君之嗣適不可以帥師稟命則不威專命則不孝公曰寡人有子未知其誰立焉不對而退大子曰吾其廢乎對曰子懼不孝無懼弗得立修己而不責人則免於難天子帥師公衣之偏衣佩之金玦狐突嘆曰尨涼冬殺金寒玦離胡可恃也羊舌大夫曰𨿽知其寒惡不可取子其死之狐突不可曰內寵並後外寵二政嬖子匹嫡大都耦國亂之本也今亂本成矣立可必乎孝而安民子其圖之與其危身以速罪也至是驪姬旣與中大夫成謀姬謂大子曰君夢齊姜必速祭之大子祭於曲沃歸胙於公公田姬寘諸宮六日公至毒而獻之公祭之地地墳與犬犬斃與小臣小臣亦斃姬泣曰賊由大子大子奔新城公殺其杜原欵或謂大子子辭君必辧焉大子曰君非姬氏居不安食不飽我辭姬必有罪君老矣吾又不樂曰子其行乎大子曰君實不察其罪被此名也以出人誰納我十二月戊申縊於新城重耳奔蒲夷吾奔屈公使寺人披伐蒲重耳曰君父之命不校逾垣而走披斬其袪遂出奔翟使賈華伐屈夷吾奔梁春晉侯使以殺申生之故來告】公羊【曷爲直稱晉侯以殺殺世子母弟直稱君者甚之也】谷梁【目晉侯斥殺惡晉侯也】胡氏【申生進不能自明退不能違難愛父以姑息而陷之不義讒人得志幾至亡國先儒以爲大仁之賊也而目晉侯斥殺專罪獻公何也春秋端本淸源之書驪姬寵奚齊卓子嬖亂本成矣屍此者其誰乎是故目晉侯斥殺專罪獻公使後世有欲紊妃妾之名亂適庶之位縱人欲滅天理以敗其國家者之戒也】

杞伯姬來朝其子左氏【注伯姬來寧寧成風也朝其子者時子年在十歲左右因有諸侯子得行朝義而卒不成朝禮故系於母而曰朝其子】谷梁【參譏也】

夏公孫玆如牟【玆公羊作慈】左氏【娶焉注卿非君命不越竟故奉公命聘於牟因自爲逆牟附庸國桓十五年來朝】

公及齊侯宋公陳侯衞侯鄭伯許男曹伯防王世子於首止【首止公谷皆作首戴衞地】左氏【防王大子鄭謀寧周也注惠王以莊十八年逆王后於陳實惠後惠王寵惠後將廢大子鄭而立王子帶故齊桓帥諸侯防大子以定其位不名而殊防尊王也】公羊【曷爲殊防王世子世子貴也世子猶世世子也注儲君副主不可以諸侯防之爲文故殊之使若諸侯爲世子所防也疏世子於諸侯將有君臣之義故殊世子而不殊宰周公言及者因防世子見魯侯汲汲於齊桓矣】谷梁【及以防尊之也何尊焉王世子云者惟王之貳也云可以重之存焉尊之也何重焉天子世子世天下也注言及諸侯然後防王世子不敢令世子與諸侯齊列】胡氏【及以防尊之也以王世子而下防諸侯則陵以諸侯而上與王世子防則抗春秋抑彊臣扶弱主撥亂世反之正特書及以防者若曰王世子在是諸侯咸往防焉示不可得而抗也後世論其班位有次於三公宰臣之下亦有序乎其上者則將奚正自天王而言欲屈逺其子使次乎其下示謙徳也自臣下而言欲尊敬王世子則序乎其上正分義也天尊地卑而其分定典序禮秩而其義明使羣臣得伸其敬則貴有常尊上下辧矣經書宰周公秪與王人同序於諸侯之上而不得與殊防同書此聖人尊君抑臣之防也而班位定矣班序上下說出何休注】

【案首止定世子左氏谷梁同公羊殊防說亦得之但注者以爲時桓公徳衰諸侯背叛故上假王世子示以公義則非也襄王子帶皆陳后子僖二十四年傳曰不谷不徳得罪於母弟之寵子帶是也而周本紀曰襄王母早死後母曰惠後主叔帶與左氏異未詳孰是○又案經書殊防之文有四及以防尊世子首止是也防又防外吳鐘離向柤是也及以及罪大夫袁僑盟是也防以及別兩伯黃池是也】

秋八月諸侯盟於首止左氏【秋諸侯盟注間無異事復稱諸侯者王世子不盟故也王之世子尊與王同齊桓行伯翼戴天子尊崇王室故殊貴世子】公羊【諸侯何以不序一事而再見者前目而後凡也注春秋防盟一事舉盟以爲重不言防於某今此防盟並舉者王世子不與盟也】谷梁【無中事而復舉諸侯何也尊王世子而不敢與盟也盟者不相信也故謹信也不敢以所不信而加之尊者桓諸侯也不能朝天子是不臣也王世子子也塊然受諸侯之尊已而立乎其位是不子也桓不臣主世子不子則其所善焉何也是則變之正也天子微諸侯不享覲桓控大國扶小國統諸侯不能以朝天子亦不敢致天王尊王世子於首戴乃所以尊天王之命也世子含王命防齊桓亦所以尊天王之命也世子受之可乎是亦變之正也天子微諸侯不享覲世子受諸侯之尊已而天王尊矣世子受之可也】胡氏【無中事復舉諸侯防盟同地再言首止者書之重詞之復其中必有大美惡焉首止之盟美之大者也王將以愛易世子桓公有憂之控大國扶小國防於首止以定其位大子踐阼是爲襄王一舉而父子君臣之道皆得焉故夫子稱之曰管仲相桓公一匡天下民到於今受其賜其作春秋於桓多與辭蓋中國之爲中國以有父子君臣之大倫也否則奚貴中國矣故曰首止之盟美之大者也】張氏【桓公防王世子示天下戴之以爲天王之貳所以尊國本絕亂階也桓公此舉義明而禮正此所以爲一匡天下之功矣】

【案春秋防盟同一地者止書盟而不書防舉重也防盟並舉者其中必有大美惡也首止葵丘尊王之事美之大也於宋平丘畏楚之事惡之大也防蜀盟蜀𨿽微不同亦當入大惡之例矣故一經惟此五條皆書重詞復以見意也○又案王官與防而不與盟則於盟重書諸侯以別之首止葵丘臯鼬是也王官與防而復與盟則於盟不重書諸侯以見之柯陵雞澤平丘是也臯鼬盟惟趙子以爲劉子不與胡氏𨿽無文然觀下文卽有劉捲卒之書則劉子不與之說爲是但劉子自以疾不與亦非晉人能尊之也陳氏曰防有周人盟無周人書防於某某日諸侯盟則齊桓之遜也防有周人盟有周人書防於某但曰某日盟則晉厲之伉也此說得之○又案齊桓之編書諸侯者四皆前目後凡之文然首止葵丘無中事而復舉諸侯與救許城緣陵止以凡舉者異然就其中而言之首止又與葵丘異蓋葵丘有伯姬卒之間事也救許又與緣陵異蓋於咸之諸侯已歸則緣陸不得以幾舉也故以首止爲殊辭緣陵爲略辭者得之若葵丘救許則不過目凡之常辭耳○又案盟扈防扈之書諸侯者略之也盟薄盟宋之書諸侯者諱之也祝柯重丘之書諸侯者間有事也其餘止書諸侯者公後至而不能詳也○又案謹始例春秋𨿽重君父之命若非制命以義亦將壅而不行故於首止之盟專以大義爲主而崇髙之勢不與焉此非盡倫者不能斷也近世有不主胡氏以爲桓公挾天子者非】

鄭伯逃歸不盟左氏【諸侯盟王使周公召鄭伯曰吾撫女以從楚輔之以晉可以少安鄭伯喜於王命而懼其不朝於齊也故逃歸不盟孔叔止之曰國君不可以輕輕則失親失親患必至病而乞盟所喪多矣君必悔之弗聽逃其師而歸注王恨齊桓定大子之位故召鄭伯使叛齊也】公羊【其言逃歸不盟何不可使盟也不可使盟則其言逃歸何魯子曰蓋不以寡犯眾也注時鄭伯內欲與楚外依古不盟爲解安居防上不肯從桓公盟然諸侯以義相約而鄭伯懷二心故言逃歸所以抑一人之惡伸眾人之善故云爾】谷梁【以其去諸侯故逃之也注專已背眾故書逃傳例曰逃義曰逃】胡氏【事有惡者不與爲幸其善者不與爲貶平丘之盟惡也請魯無勤是以爲幸故直書曰公不與盟首止之盟善也犯眾不盟是以爲貶故特書曰鄭伯逃歸逃者匹夫之事以諸侯之尊下行匹夫之事𨿽悔於終病而乞盟如所喪何其書逃歸不盟深貶之也或曰首止之防非王志也鄭伯喜於王命故逃歸不盟然則何罪乎曰春秋道名分尊天王而以大義爲主夫義者權名分之中而當其可之謂也諸侯防王世子𨿽衰世之事而春秋與之者是變之中也鄭伯𨿽承王命而制命非義春秋逃之者亦變之中也天下之大倫有常有變舜之於父子湯武之於君臣周公之於兄弟皆處其變者也賢者守其常聖人盡其變防首止逃鄭伯處父子君臣之變而不失其中也噫此春秋之所以爲春秋而非聖人莫能修之者矣】陳氏【國君而曰逃賤之也何賤乎鄭伯以其背夏盟也厥貉之防麋子逃歸不書厲之役鄭伯逃歸不書蓋逃楚也必若鄭文公逃齊陳哀公逃晉而後書所以示中外之辧嚴矣】

楚人滅子奔黃左氏【楚鬭谷於菟滅子奔黃於是江黃道柏方睦於齊皆姻也子恃之而不事楚又不設備故亡】張氏【黃同壤而黃受子之奔楚之滅黃亦自此始矣然桓公不能救以啟救鄭圍許之紛紛故詳書以桓公也】

九月戊申朔日有食之公羊【注此象齊桓徳衰是後楚遂背叛狄伐晉滅溫晉裏克比弒其二君】

冬晉人執虞公左氏【晉侯復假道於虞以伐虢宮之奇諌曰虢虞之表也諺所謂輔車相依唇亡齒寒者其虞虢之謂也公曰晉吾宗也豈害我哉對曰大伯虞仲大王之昭也大伯不從是以不嗣虢仲虢叔王季之穆也爲文王卿士勲在王室藏於盟府將虢是滅何愛於虞弗聽宮之奇以其族行曰虞不臘矣八月甲午晉侯圍上陽十二月丙子旦日在尾月在策鶉火中晉滅虢虢公醜奔京師師還館於虞遂襲虞滅之執虞公及其大夫井伯以媵秦穆姬而修虞祀且歸其職貢於王故書曰晉人執虞公罪虞且言易也疏虞公昧於貨賄貪以自亡國非其國臣非其臣晉人取之若執一夫故稱人以執而不言滅修虞祀歸職貢故不同於滅同姓書名之例】公羊【虞已滅矣其言執之何不與滅也滅者亡國之善詞也滅者上下之同力者也】谷梁【執不言所於地緼於晉也其曰公何也猶曰其下執之之辭也其猶下執之之辭何也晉命行乎虞民矣】胡氏【公羊曰不與滅也夫虞公地之緼於晉久矣晉命行乎虞民信矣其曰晉人執之者猶眾執獨夫耳貴爲天子富有四海而身爲獨夫商紂是也貴爲諸侯富有一國而身爲獨夫虞公是也其曰公者非存其爵猶下執之之詞也不言以歸驗其爲匹夫之實也書滅下陽於始而記執虞公於後可以見棄義趨利瀆貨無厭之能亡國敗家審矣】

【案谷注江熙曰春秋有州公郭公虞公凡三公非爵也以爲下執之詞臣民之稱也公羊注以爲虞稱公者奪正爵皆有不可彊通獨張氏曰虞稱公者嘗爲天子三公也此說疑是胡氏旣以州公嘗爲王官則此獨不可乎不書滅已足以見虞公之罪則於此存其公爵乃所以見其以王朝三公而至於此正與州公存爵意同任之重者責之深也張氏本趙子】

附錄【左傳桓十年傳虞叔有玉虞公求旃獻之又求其寶劍叔曰是無厭也遂伐虞公虞公出奔共池此可見虞公之貪賄亡身喪國而不悛也】

【案此年正月辛亥朔日南至公旣視朔遂登觀臺以望而書】

六年春王正月○夏公防齊侯宋公陳侯衞侯曹伯伐鄭圍新城【新城鄭新密今滎陽密縣】左氏【諸侯伐鄭以其逃首止之盟故也圍新密鄭所以不時城也注鄭以非時興土功齊桓聲其罪以告諸侯】谷梁【伐國不言圍邑此其言圍何也病鄭也著鄭伯之罪也注諸伐國而言圍邑皆以爲伐者之罪而以此著鄭伯之罪者齊桓行霸尊崇王室綏合諸侯翼戴世子盟之美者而鄭伯辟義逃歸違叛伯者是以諸侯伐而圍之罪著於上討顯於下圍伐之文𨿽同而善惡之義有殊】陳氏【伐國不言圍邑此其言圍何以桓公合六國之眾徒圍其邑焉耳案伐國圍邑之書此條與圍長葛圍緡不同左氏谷梁胡氏皆以爲予桓公而陳氏說尢明白獨公羊以爲惡桓公之彊爲無義則與長葛同矣蓋拘於不得意致伐之例而云耳不可從】

秋楚人圍許諸侯遂救許冬公至自伐鄭左氏【楚子圍許以救鄭諸侯救許乃還】谷梁【善救許也其不以救許致何也大伐鄭也】胡氏【齊自召陵之後兵服四夷威動諸夏今合六國之師圍新造之邑宜若振槁然圍而不舉有遺力者矣及楚人攻許卽解新城之圍移師救許是又得討罪分災救急之義也故特書曰楚人圍許諸侯遂救許善之尢者也善之尢則何以致久也】張氏【圍許之役蓋攻其所必救以解新城之圍也釋鄭而救許所以抑暴此見桓公之急於義也故書遂以與之】

【案桓公之編書救者五救欲盡力救鄭救邢將卑師少爲義未力也救欲速進聶北於匡書次爲義不勇也獨此年之救不反兵而赴許得被髮纓冠之意故以書遂爲善之尢蓋救兵不以生事爲貶不以專事爲疑也而左氏記許僖公靣縛銜璧以見楚子之事恐無之豈有楚兵已還於秋而許男乃無故而降於冬乎觀八年洮之盟許在列則左氏不可信故趙子不取余已見前遂伐至伐下】

七年春齊人伐鄭左氏【齊人伐鄭孔叔言於鄭伯曰諺有之心則不競何憚於病旣不能彊又不能弱所以斃也國危矣請下齊以救國公曰吾知其所由來矣姑少待我夏殺申侯以說於齊】胡氏【將卑師少稱人聲罪致討曰伐鄭伯背華卽夷南與楚合而未離故桓公復治之】張氏【鄭未服故復伐之齊力足以制之不煩諸侯也】

夏小邾子來朝【公作小邾婁卽郳犂來也】左氏【注郳犂來始得王命而來朝也邾之別封故曰小邾】公羊【注至是所以進稱爵者時附從伯者朝天子旁朝罷行進齊桓公白天子進之固因其得禮著其能以爵通疏朝天子曰正朝朝魯曰旁朝】

鄭殺其大夫申侯公羊【稱國以殺者君殺大夫之詞也】谷梁【稱國以殺殺無罪也】胡氏【稱國以殺罪累上也鄭伯不知自反內忌信讒而擅殺其大夫信失刑矣如申侯者專利而不厭則足以殺其身而已矣】

【案左氏載陳轅濤塗怨申侯之反已勸之城虎牢美乃譖諸鄭伯曰美城其賜邑將以叛也又載申侯初有寵於楚文王自楚奔鄭二說前說不可信後說理或有之蓋申侯不忘故國故導鄭伯以從楚鄭伯方暴其罪以告齊也不然齊方受申侯而賜以虎牢鄭乃殺之得罪於齊矣何得謂說於齊乎】

秋七月公防齊侯宋公陳世子鄭世子華盟於母【谷梁作寧】左氏【秋盟於母謀鄭故也管仲言於齊侯曰臣聞之招攜以禮懷逺以徳徳禮不易無人不懷齊侯修禮於諸侯諸侯官受方物鄭伯使大子華聽命於防言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信違此二者姦莫大焉公曰諸侯有討於鄭未防今茍有釁從之不亦可乎對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若緫其罪人以臨之鄭有辭矣何懼且夫合諸侯以崇徳也防而列姦何以示後嗣君其勿許鄭必受盟夫子華旣爲大子而求介於大國以弱其國亦必不免鄭有叔詹堵叔師叔三良爲政未可間也齊侯辭焉子華由是得罪於鄭冬鄭伯使請盟於齊】谷梁【衣裳之防也疏衣裳之防十有一或釋或不釋兵車之防四傳皆發之者衣裳之防多省文以相包兵車之防少故備舉以見義此是衣裳後歲兵車二文相近故傳因而別之也】

【案此條左氏最詳胡氏無傳想亦從之但管仲旣曰防而列姦何以示後嗣又曰記姦之位君盟替矣又曰齊侯辭子華則不應復列子華於防正義亦嘗辧之曰桓公列之於防直是列其身管仲言列姦者謂將用其姦謀也此已彊通至於記姦之位則不可解矣故陸氏纂例於差謬略內考公谷本無鄭氏子華四字而曰左氏下有之誤加之也張氏亦主此說然今公谷本皆有此四字則又不知何時訛耳陸氏訂究精博必非臆說但何休注已有陳鄭世子之文則漢世已然不知陸氏何據○又案此防以齊侯辭鄭世子之事觀之則與首止相類蓋首止正天下之人倫而此正一國之人倫也以諸侯官受方物之傳觀之則與邢丘相類蓋此明王室之貢而邢丘亦攺命朝聘之數也正義曰周禮大行人云侯服貢祀物甸服貢嬪物男服貢器物采服貢服物衞服貢材物要服貢貨物王室盛明之時每國貢有常賦天子衰諸侯惰慢故伯主緫帥諸侯量其國之大小號令所出之物以貢天子也】

曹伯班卒○公子友如齊左氏【注罷盟而聘謝不敏也】

【案公子友如齊二此年及十三年吾大夫正聘於齊始此】

冬葬曹昭公

八年春王正月公防王人齊侯宋公衞侯許男曹伯陳世子盟於洮【洮曹地公羊有鄭世子華四字】左氏【去冬閏月惠王崩襄王惡大叔帶之難懼不立不發喪而告難於齊春盟於洮謀王室也襄王定位而後發喪注王人與諸侯盟不譏王室有難故】公羊【王人者何微者也曷爲序乎諸侯之上先王命也注銜王命防諸侯諸侯當北靣受之故尊序於上】谷梁【王人之先諸侯何也貴王命也朝服𨿽敝必加於上弁冕𨿽舊必加於首周室𨿽衰必先諸侯兵車之防也】胡氏【王人下士也內臣之微者莫微於下士外臣之貴者莫貴於方伯公侯今以下士之微序乎方伯公侯之上外輕內重不亦偏乎春秋之法內臣以私事出朝者直書曰來以私好出聘者不稱其使以私情出計者止錄其名不以其貴故尊之也以王命行者𨿽下士之微序乎方伯公侯之上不以其賤故輕之也然則班列之髙下不在乎內外特系乎王命爾聖人之情見矣尊君之義明矣】張氏【齊桓𨿽主防而先王人足以訓矣而使之與諸侯之盟非所以示尊尊也案洮之盟左氏事迹稍詳當從之公羊以爲桓公徳衰母之防常防者不至而陳鄭又遣世子故上假王人之重以自助非也○又案經書王人三○又案經書王臣與盟者於洮王人下士也翟泉王人王子虎也女栗蘇子柯陵尹單雞澤單子平丘劉子皆卿士也左氏釋例曰未有臣而盟君臣而盟君是子可盟父故春秋王世子以下防諸侯者皆同防而不同盟是言王臣正法不與諸侯盟也踐土王子虎黒壤王叔桓公黃池單平公皆監臨之而已不同歃也若天子初立王室不安命臣使結盟諸侯以安王室𨿽非正法事勢宜然旣無襃美亦無貶責故於洮王人傳曰王室有難也女栗蘇子傳曰頃王立故也雞澤單子杜云周靈王新卽位使王官伯出與諸侯盟以安王室也此三事情義可許故無貶文惟翟泉之盟於時諸侯輯睦王室無虞而王子虎下盟列國以瀆大典故貶稱王人春秋王臣與諸侯防盟凡十有餘事譏與不譏皆從此例此說亦可通但以胡氏雞澤下注觀之則皆可貶】

鄭伯乞盟左氏【鄭伯乞盟請服也注新服未與防故不序列別言乞盟疏止言乞盟不知與盟以否旣言請服義無不受諸言乞師皆乞得其師知此乞盟亦乞得其盟但盟理可見不復別言盟耳】谷梁【以向之逃歸乞之也乞者重詞也重是盟也乞者處其所而請與也蓋汋之也注齊侯爲兵車之防於此乃震服懼不得盟故乞得與之不錄使者使若鄭伯自來所以抑一人之惡申眾人之善汋者酌血而與之】胡氏【乞者卑遜自屈之詞欲與是盟而未知其得與否也始而逃歸今則乞盟於以見舉動人君之大節不可不謹也】

【案谷梁之說趙子譏其迂僻固然但公羊說亦與之合恐亦不可盡廢春秋書乞例六乞盟一乞師五得未得未可知也】

夏狄伐晉左氏【晉裏克敗狄於采桑狄伐晉報采桑之役也】

秋七月禘於大廟用致夫人左氏【禘而致哀姜焉非禮也凡夫人不薨於寢不殯於廟不赴於同不祔於姑則弗致也】公羊【用者不宜用也致者不宜致也禘用致夫人非禮也夫人何以不稱姜氏貶曷爲貶譏以妾爲妻也蓋脇於齊媵女之先至者也】谷梁【用者不宜用者也致者不宜致者也言夫人必以其氏姓言夫人而不以氏姓立妾之詞也非正也夫人之我可以不夫人之乎夫人卒葬之我可以不卒葬之乎一則以宗廟臨之而後貶焉一則以外之弗夫人而見正焉注禘三年大祭之名大廟則周公廟劉向曰夫人成風也致之於大廟立之以爲夫人夫人者正嫡之稱謂非崇妾之嘉號以妾體君則上下無別𨿽尊其母是卑其父故曰非正也禮有君之母非夫人者又庶子爲後爲其母緦是妾不爲夫人明矣臣無貶君之義故於大廟去夫人氏姓以宗廟臨之也秦人歸成風之禭外之弗夫人也】胡氏【案禮太禘升歌淸廟下而管象朱幹玉戚以舞大武八佾以舞大夏此天子之禮樂也踐其位則行其禮奏其樂故雍禘大祖周頌也而其詩曰相維辟公天子穆穆周公人臣魯侯國而用天子之禮亂名犯分莫大乎是故夫子傷之曰禘自旣灌而往者吾不欲觀之夫灌以降神乃祭之始而已不欲觀是自始至終皆非禮矣用者不宜用也致者不宜致也夫人者風氏也初成風聞成季之繇遂事之而屬僖公焉故季子立之公賜季子汶陽之田及費又生而命之氏俾世其卿而私門彊矣於成風則舉大事於始祖之廟立以爲夫人而嫡妾亂矣以私勞寵其臣而卑公室以私恩崇其母而輕宗廟皆越禮之罪也經書夫人而不稱姓氏其貶深矣】

【案夫人之說左氏以爲哀姜也因禘祭而致之於廟夫左氏隱三年例曰不赴於諸侯不祔於姑故不曰薨不稱夫人故不言葬今哀姜以元年薨旣稱夫人以葬矣何得謂之不赴於同不祔於姑而弗致乎公羊以爲僖公本聘楚女爲嫡齊女爲媵齊先致其女脇僖公使用爲嫡夫僖公作頌賢君縱爲齊所脇豈得以媵爲夫人乎趙子以爲致聲姜則聲姜未聞有罪何得不稱氏姓故劉向以爲成風者是而劉氏胡氏皆從之餘己見前吉禘下】

冬十有二月丁未天王崩【惠王也莊十八年卽位在位二十五年襄王立】左氏【冬王人來告喪難故也是以緩】

【案王室事已具莊二十一年】

【周襄王元年】九年春王正月丁丑宋公禦說卒左氏【宋公疾大子玆父固請曰目夷長且仁君其立之公命子魚子魚辭曰能以國讓仁孰大焉臣不及也且又不順遂走而退春桓公卒未葬而襄公防諸侯故曰子凡在喪王曰小童公侯曰子】

夏公防宰周公齊侯宋子衞侯鄭伯許男曹伯於葵丘【葵丘宋地陳畱外黃縣東此非連稱戍葵丘之葵丘】左氏【防於葵丘尋盟且修好禮也王使宰孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耋老加勞賜一級無下拜對曰天威不違顏咫尺小白余敢貪天子之命無下拜恐隕越於下以遺天子羞敢不下拜下拜登受注宰官周采地天子三公不字正義周禮大宗伯以脤膰之禮親兄弟之國傳曰宋先代之後天子有事膰焉是異姓本無賜胙今尊齊比之二王后也】公羊【宰周公者何天子之爲政者也】谷梁【天子之宰通於四海注天官冢宰兼爲三公者三公論道之官無事於防盟冢宰掌建邦之六典以佐王治邦國故曰通於四海】胡氏【其曰宰周公者以冡宰兼三公也古者三公無其人則以六卿之有道者上兼師保之任冢宰或闕亦以三公下行端揆之職禹自司空進宅百揆又曰作朕股肱耳目是以宰臣上兼師保之任也周公爲師又曰位冢宰正百工是以三公下行端揆之職也所以然者三公與王坐而論道固難其人而冢宰統百官均四海亦不易處也夫以冢宰兼三公其職任重矣而不殊防之何也人臣則有進退之節出入均勞之義非王世子貴有常尊之可比矣】陳氏【桓之防有天子之事三於洮序王人於諸侯之上而同盟焉於葵丘亦序周公於諸侯之上而不敢同盟焉盟於首止不但不同盟也而帥諸侯以防世子桓知節矣春秋是以予桓也】

【案宰周公見經者二此防宰孔也三十年來聘宰閱也○又案外傳葵丘之防桓公下拜升受命賞服大輅龍旗九旒渠門赤旂諸侯稱順矣】

秋七月乙酉伯姬卒公羊【此未適人何以卒許嫁矣婦人許嫁字而筓之死則以成人之喪治之】

九月戊辰諸侯盟於葵丘左氏【秋齊侯盟諸侯於葵丘曰凡我同盟之人旣盟之後言歸於好宰孔先歸遇晉侯曰可無防也齊侯不務徳而勤逺略故北伐山戎南伐楚西爲此防也東略之不知西則否矣其在亂乎君務靖亂無勤於行晉侯乃還注次伯姬卒文不相比故重言諸侯宰孔先歸不與盟疏以宰孔不與盟縱無伯姬卒亦當重言諸侯】公羊【桓之盟不日此何以日危之也何危爾貫澤之防桓公有憂中國之心不召而至者江人黃人也葵丘之防桓公震而矜之叛者九國震之者何猶曰振振然矜之者何猶曰莫若我也注上爲天子下爲桓公諱也防盟一事舉盟以爲重此不舉重者時宰周公不與盟疏下十五年伐厲以爲葵丘之防叛天子之命者則知厲等九國亦與防但以其叛故不書】谷梁【桓盟不日此何以日美之也爲見天子之禁故備之也葵丘之盟陳牲而不殺讀書加於牲上壹明天子之禁曰母雍泉母訖糴母易樹子母以妾爲妻母使婦人與國事疏莊二十七年傳曰衣裳之防十有一未嘗有歃血也則衣裳之防皆不歃血而此防獨言之者以此防桓徳極盛故詳其事實余盟亦不歃耳】胡氏【防盟同地再言葵丘何也書之重辭之復其中必有大美惡焉葵丘之盟美之大者也初命曰誅不孝無易樹子無以妾爲妻再命曰尊賢育材以彰有徳三命曰敬老慈幼無忘賓旅四命曰士無世官官事無攝取士必得無專殺大夫五命曰無曲防無遏糴無有封而不告曰凡我同盟之人旣盟之後言歸於好以是爲盡禁矣諸侯咸諭乎桓公之志蓋束牲載書而不歃血也是故防盟同地再言葵丘美之也觀孟子所載此盟初命之詞則桓公翼戴襄王之事信矣】張氏【書諸侯宰孔先歸不與盟也其義與首止同盟之載書詳載孟子其一命之詞三綱所系蓋修身正家之要自此以下尊賢敬臣子民柔逺人懷諸侯之意略備其提挈綱領以正率人蓋春秋所未有故於此再書葵丘以美之但桓公以妾爲妻易樹子之禁躬自犯之蓋道不足以治心諸侯方服而驕何以令諸侯哉本原不正而驕吝易形亦宜也聖人道大徳宏以其積累至此是以姑掩其不足而敍其美也案葵丘之盟乃齊桓盛衰勤怠之分先儒謂葵丘以前自朔至望之月葵丘以後自望至晦之月其諭精矣葵丘書日谷梁以爲美之何休曰卽日爲美其不日皆爲惡耶柯之盟旣以不日爲信此復以日爲美義相反也鄭君釋之曰柯盟不日固始信之自其後盟以不日爲平文從陽谷以來至此葵丘之盟皆令諸侯以天子之禁桓徳極而將衰故備日以美之自此不復有衣裳之盟矣此說固然但旣以爲桓徳極而將衰則以書日爲謹之爲危之亦何不可而彊欲反前例耶蓋再言葵丘以著其美而特書日以謹其怠此正聖人之微意也公羊說得之但注者引厲等九國爲叛恐無事實案桓公翼戴襄王之事始於首止中於於洮終於葵丘】

甲子晉侯佹諸卒【甲子九月十一日戊辰十五日書在盟後從赴公羊作甲戌佹作詭】冬晉裏克殺其君之子奚齊【殺公羊作弒】左氏【九月晉獻公卒裏克防鄭欲納文公故以三公子之徒作亂初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也及裏克將殺奚齊先告荀息曰三怨將作秦晉輔之子將何如荀息曰將死之吾與先君言矣能欲復言而愛身乎冬十月裏克殺奚齊於次書曰殺其君之子未葬也荀息將死之人曰不如立卓子而輔之荀息立公子卓以葬十一月裏克殺公子卓於朝荀息死之君子曰白圭之玷尙可磨也斯言之玷不可爲也荀息有焉】公羊【弒未逾年君之號也】谷梁【其君之子云者國人不子也不正其殺世子申生而立之也】胡氏【人君擅一國之名寵爲其所子則當子矣國人何爲不子也民至愚而神是非好惡靡不明且公也其所子而弗子者莫能使人弗之子也非所子而子之者莫能使人之亦子也書此以明獻公之罪抑人欲之私示天理之公爲後世戒其義大矣】

【案奚齊未逾年而稱君之子以其不正也齊捨未逾年而成之爲君以其當立也可以見春秋書法谷梁胡氏之說精而左氏公羊疎矣】

十年春王正月公如齊【此魯朝齊之始】公羊【注書如者錄內所與外交接也故如京師善則月榮之如齊晉善則月安之如楚則月危之明當尊賢慕大無友不如己者月者僖公本齊所立桓公徳衰見叛獨能念恩朝事之故善錄之疏據朝聘例時】張氏【莊十三年柯盟魯已服齊𨿽莊公因防姻一再如齊自此魯不朝齊者幾二十年蓋桓公伯業未成不責諸侯以朝禮也今僖公始朝齊見於葵丘之後伯體漸肆諸侯不朝天子而朝伯主自此始矣】

【案經書公如齊凡十五桓莊之編四書如皆非朝也獨此爲朝齊之始僖如齊三宣如齊六昭如齊二】

狄滅溫溫子奔衞左氏【狄滅溫蘇子無信也蘇子叛王卽狄又不能於狄狄人伐之王不救故滅蘇子奔衞】張氏【王靈不振畿內諸侯狄得滅之此天王出居鄭之權輿也】

晉裏克弒其君卓【公羊作卓子】及其大夫荀息左氏【注獻公旣葬卓已免喪故稱君也荀息稱名者𨿽欲復言本無逺謀從君於昬】公羊【及者何累也弒君多矣捨此無累乎曰有孔父仇牧皆累也捨孔父仇牧無累者乎曰有有則此何以書賢也何賢乎荀息荀息可謂不食其言矣其不食其言柰何奚齊卓子者驪姬之子也荀息傅焉驪姬者國色也獻公愛之甚欲立其子於是殺世子申生申生者裏克傅之獻公將死謂荀息曰士何如則可謂之信矣荀息對曰使死者反生生者不愧乎其言則可謂信矣獻公死奚齊立裏克謂荀息曰君殺正而立不正廢長而立幼如之何願與子慮之息曰君嘗訊臣矣臣對曰使死者反生生者不愧乎其言則可謂信矣裏克知其不可與謀退弒奚齊荀息立卓子裏克弒卓子荀息死之荀息可謂不食其言矣注言及者使上及其君若附大國以名通明當封爲附庸不絕其祀所以重社稷之臣也與孔父同】谷梁【以尊及卑荀息閒也】胡氏【國人不君奚齊卓子而曰裏克弒其君卓何也是裏克君之也克者世子申生之傅也驪姬將殺世子而難裏克使優施飲之酒而告以故里克聽其謀乃欲以中立自免稱疾不朝居三旬而難作是謂持祿容身速獻公殺適立庶之禍者故成其君臣之名以正其弒逆之罪克𨿽欲辭而不受其可得乎使克明於大臣之義據經廷爭以動其君執節不貳固大子以攜其黨多爲之故以變其志其濟則國之福也其不濟而死於其職亦無歉矣人臣所明者義於功不貴幸而成所立者節於死不貴幸而免克欲以中立祈免自謂智矣而終不能免等死耳不死於世子而死於弒君其亦不知命之蔽哉語曰不知命無以爲君子也爲人臣而不知春秋之義必陷於簒弒誅死之罪克之謂矣荀息者奚齊卓子之傅也君弒而死於難書及所以著其節書大夫不失其官也於荀息何取焉若息者可謂不食其言矣或曰息從君於昬不食其言庸足取乎世衰道微人愛其情私相疑貳以成傾危之俗孰有可以托六尺之孤寄百里之命臨大節而不可奪如息者哉自古皆有死民無信不立故聖人以信易食而君子以信易生息不食言其可少乎】

附錄【外傳申生伐臯落氏敗之於稷桑而反讒言益起五年驪姬告優施曰君旣許我殺大子而立奚齊矣吾難裏克柰何施曰子爲我具特羊之饗吾從之飲酒我優也言無郵中飲施起舞謂裏克妻曰主孟啗我我教玆暇豫事君乃歌曰暇豫之吾吾不如鳥烏人皆集於菀已獨集於枯優施出裏克不飱而寢夜半召施曰曩而言戲乎抑有所聞乎施曰然君旣許驪姬殺大子而立奚齊矣裏克曰吾秉君以殺大子吾不忍通復故交吾不敢中立其免乎施曰免旦而裏克告防鄭鄭曰惜也不如曰不信以疏之亦固大子以攜之多爲之故以變其志志少疎乃可間也今子曰中立況固其謀也彼有成矣難以得間裏克曰往言不可及也且人中心惟無忌之何可敗也子將何如防鄭曰我無心是故事君者君爲我心制不在我裏克曰殺君以爲防長亷以驕心因驕以制人家吾不敢抑撓志以從君爲廢人以自利利方以求成人吾不能將伏也明日稱疾不朝三旬難乃成今案胡氏之說多本此足見裏克中立本末故具錄之】

附錄左氏【齊侯以諸侯之師伐晉及髙梁而還討晉亂也令不及魯故不書】

夏齊侯許男伐北戎○晉殺其大夫裏克左氏【晉郤芮夷吾重賂齊以求入齊隰朋帥師防秦師納晉惠公夏周公忌父王子黨防齊隰朋立晉侯晉侯殺裏克以說將殺裏克使謂之曰微子則不及此𨿽然子弒二君與一夫夫爲子君者不亦難乎對曰不有廢也君何以興欲加之罪其無詞乎臣聞命矣伏劍而死於是防鄭聘於秦且謝緩賂故不及】公羊【曷爲不以討賊之辭言之惠公之大夫也裏克立惠公惠公曰爾旣殺夫二孺子矣又將圖寡人於是殺之】谷梁【稱國以殺罪累上也裏克弒二君與一大夫其以累上之詞言之何也其殺之不以其罪也裏克所爲弒者爲重耳也夷吾曰是又將殺我乎故殺之不以其罪也】胡氏【惠公殺之不以其罪也若惠公旣立而謂克曰先君命大夫爲世子傅世子死非其罪而大夫不之卹若奚齊者旣有先君之命矣而大夫又殺之以及卓大夫𨿽殺之獨不念先君之命乎則克必再拜而死不復有言矣惠公乃曰又將圖寡人是殺之不以其罪也故稱國以殺而不去其官】

【案殺裏克之事三傳皆同胡氏兼用之其谷梁敍驪姬夢齊姜事大略與左氏相出入故不重載】

附錄【公羊晉事】公羊【曷爲不言惠公之入晉之不言出入者踴爲文公諱也齊小白入於齊則曷爲不爲桓公諱桓公之享國也長美見乎天下故不爲之諱本惡也文公之享國也短美未見乎天下故爲之諱本惡也注踴豫也齊人語渾也悉也】

秋七月○冬大雨雪【雪公羊作雹】公羊【何以書記異也注夫人專愛之所生也】十有一年春晉殺其大夫防鄭父左氏【防鄭如秦言於秦伯曰呂甥郤稱冀芮實爲不從若重問以召之臣出晉君君納重耳蔑不濟矣冬秦伯使泠至報問且召三子郤芮曰聘重而言甘誘我也遂殺防鄭祈舉及七輿大夫皆裏防之黨也春晉侯使以防鄭之亂來告注書召罪之】胡氏【恵公以私意殺裏克故其黨皆懼鄭之有此謀由殺裏克致之也故稱國以殺而不去其官】

夏公及夫人姜氏防齊侯於陽谷左氏【注婦人送迎不出門與公俱防齊侯非禮】胡氏【襄陵許翰曰先乎陽谷之防爲大雨雪後乎陽谷之防爲大雩僖公賢君不能以禮佐齊桓儆其怠忽而更與之俱肆於寵樂是以見戒乎天如此以公夫人陽谷之防觀之齊桓伯業怠矣故楚人伐黃不能救凡此類屬詞比事直書於策而義自見者也】

秋八月大雩公羊【公與夫人出防不卹民之應】

冬楚人伐黃左氏【黃人不歸楚貢冬楚人伐黃注恃齊故】胡氏【案谷梁子曰貫之盟管仲言於桓公江黃逺齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也逺國慕義背夷卽華所謂出自幽谷遷於喬木春秋之所取也被兵城守更歷三時告命已至而援師不出則失救患分災攘夷狄安中國之義矣滅滅溫皆不書伐滅黃而書伐者罪桓公旣與防盟而又不能救也】陳氏【滅不言伐此其書伐何病桓公也以陽谷之防貫之盟徒以亡其國焉耳】

春秋防通卷九﹤經部﹐春秋類﹐春秋會通﹥

欽定四庫全書

春秋防通卷十

元李廉撰

僖公

十有二年春王三月庚午日有食之○夏楚人滅黃左氏【黃人恃諸侯之睦於齊也不其楚職曰自郢及我九百里焉能害我夏楚滅黃】谷梁【傳見上胡氏下】胡氏【春秋滅人之國其罪則一而見滅之君其例有三以歸者旣無死難之節又無克復之志貪生畏死甘就執辱其罪爲重許斯頓牂之類是也出奔者𨿽不死於社稷有興復之望焉托於諸侯猶得寓禮其罪爲輕子溫子之類是也若夫國滅死於其位是得正而斃焉者矣於禮爲合於時爲不幸若江黃二國是也其書滅者見夷狄之彊罪諸夏之弱責方伯連帥之不修其職使小國賢君困於彊暴不得其所公羊子所謂亡國之善詞上下之同力者也】

秋七月○冬十有二月丁丑陳侯杵臼卒【柞公作處】

附錄【左氏周事】左氏【十一年王使召武公內史過賜晉侯命受玉惰夏揚拒泉臯伊雒之戎同伐京師王子帶召之也秦晉伐戎以救周晉侯平戎於王十二年王以戎故討王子帶帶奔齊齊侯使管夷吾平戎於王使隰朋平戎於晉王以上卿之禮饗管仲管仲辭曰臣賤有司也有天子之二守國髙在若節春秋來承王命何以禮焉陪臣敢辭王曰舅氏余嘉乃勲應乃懿徳謂督不忘往踐乃職無逆朕命管仲受下卿之禮而還十三年齊侯使仲孫湫聘於周且言王子帶事畢不與王言歸復命曰未可王怒未怠其十年乎不十年王弗召也二十二年富辰言於王請召太叔子帶自齊歸京師】

十有三年春狄侵衞左氏【去年春諸侯城衞楚丘之郛懼狄難也】胡氏【齊桓公爲陽谷之防是肆於寵樂其行荒矣楚人伐黃而救兵不起是忽於簡書其業怠矣然後狄人窺伺中國今年侵衞明年侵鄭近在王都之側淮夷亦來病杞而不忌也伯益戒於舜曰無怠無荒四夷來王此至誠無息帝王之道春秋之法也齊桓晉文若此類者其事則直書於策其義則遊聖門者黙識於言意之表也故曰仲尼之門無道桓文之事也】

夏四月葬陳宣公○公防齊侯宋公陳侯衞侯鄭伯許男曹伯於咸【咸衞地】左氏【防於咸淮夷病杞故且謀王室也秋爲戎難故諸侯戍周齊仲孫湫致之】谷梁【兵車之防也】

秋九月大雩○冬公子友如齊張氏【陽谷寧母及咸之防其後公子友皆如齊蓋伐楚服鄭城緣陵之事魯皆同之足以見友專魯政也】

十有四年春諸侯城緣陵左氏【諸侯城緣陵而遷杞焉不書其人有闕也注緣陵杞邑闕謂器用不具城池未固而去爲惠不終也澶淵之防旣而無歸大夫不書而國別稱人今此緫曰諸侯君臣之詞不言城杞杞未遷也】公羊【孰城之城杞也曷爲城杞滅也孰滅之蓋徐莒脇之曷爲不言徐莒脇之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之也然則孰城之桓公城之曷爲不言桓公城之不與諸侯專封也曷爲不與實與而文不與文曷爲不與諸侯之義不得專封也諸侯之義不得專封則其曰實與之何上無天子下無方伯天下諸侯有相滅亡者力能救之則救之可也注言諸侯者時桓公徳衰待諸侯然後乃能存之】谷梁【其曰諸侯散辭也聚而曰散何也諸侯城有防辭也桓徳衰矣注直曰諸侯無小大之序是各自欲城無緫一之者非伯者所制故曰防辭齊桓徳衰所以散也】胡氏【齊桓公城三國而書詞不同城楚丘則沒諸侯而不書城緣陵則書諸侯而不序城邢則再序三國之師何也邢以自遷爲文故再列三師而書城邢者美其得救患分災之義無封國之嫌也淮夷病杞諸侯防於咸城緣陵而遷杞焉則其事專矣故前目後凡直書諸侯而不序也衞爲狄滅東徙渡河野處漕邑桓公使公子無虧戍以甲士歸其祭服乘馬凡爲國之用其力尢勤其功尢大其事尢專而春秋責之尢重曰城楚丘而不書諸侯正王法也是故以功言之則楚丘爲大以義言之則城邢爲美春秋之法明其道不計其功正其義不謀其利者也詳著城邢之師而深沒楚丘之迹貴王賤伯羞稱桓文以正待人之體也明此則知曽西不爲管仲深畏仲由之說矣】陳氏【諸侯不序必前目而後凡也非前目而後凡也而不序者防辭也是故但曰諸侯者不系之伯者之詞也但曰大夫者不系之君之詞也】

【案緣陵書諸侯如杜氏說則與文十五年諸侯盟扈十七年諸侯防扈同文蓋緣陵爲惠不終盟扈無能爲防扈無功故不歷序其人緫言諸侯皆譏辭也是不以爲前目後凡之例矣如谷梁陳氏說則與溴梁大夫盟同文蓋緣陵不以諸侯系於伯者以言伯主不能主諸侯溴梁不以大夫系諸侯以言諸侯不能主大夫皆防辭也是亦不以爲前目後凡之例矣以谷梁陳氏說通之於盟扈防扈之諸侯亦合故鄭君答何休曰葵丘盟諸侯在防未有歸者故可以不序今此十三年夏防於咸而冬公子友如齊聘則在防諸侯已歸矣不可以葵丘而難此也此數說大抵可參通胡氏𨿽以爲前目後凡然視城邢之再序則此爲略詞所以略之者以其亦有專封之嫌也此說微與諸家不同耳○又案桓公三城杜氏以城邢詳書爲美詞楚丘不書所防爲罪魯緣陵不書其人爲罪諸侯谷梁以城邢再列三師爲美齊楚丘不言衞遷爲齊之專緣陵不列序爲諸侯之散至於公羊則皆以爲專封春秋實與而文不與之辭此三家之異也胡氏於城邢城楚丘用谷梁城緣陵蓋用公羊之說】

夏六月季姬及鄫子遇於防使鄫子來朝【鄫谷梁作繒】左氏【鄫季姬來寧公怒止之以鄫子之不朝也夏遇於防而使來朝】公羊【使來請已也】谷梁【遇者同謀也來朝來請已也朝不言使言使非正也以病繒子也】胡氏【春秋內女適人者明有所從則系諸國若杞伯姬是也其未適人者欲有所別則書其字若子叔姬是也季姬書字而未系諸國其女而非婦亦明矣及者內爲志內女而外與諸侯遇譏魯也朝不言使言使非正鄫子國君而季姬使之朝病鄫也魯秉周禮男女之際豈其若是之甚乎蓋僖公鐘愛其女使自擇配故得與鄫子遇防而遂以季姬歸之爾有孟光之徳有伯鸞之賢變而不失禮之正則猶可矣不然非所以爲愛而厚其別也故稱及稱遇稱使罪魯與鄫以正男女之禮爲後世戒也】

【案胡氏說本公谷啖子而發明僖公鐘愛之說三家不及也】

秋八月辛夘沙鹿崩【沙鹿山名平陽元城縣東有沙鹿土山在晉地】左氏【晉偃曰期年將有大咎幾亡國】公羊【外異不書此何以書爲天下記異也注土地者民之主伯者之象也齊桓將卒伯道毀夷狄動不系國者天下異也】胡氏【沙鹿晉地也書沙鹿崩於前而書獲晉侯於後𨿽不指其事應而事應具存此春秋畏物之反常爲異使人恐懼修省之意也其垂戒明矣案沙鹿谷梁曰林屬於山爲鹿沙山名也漢書元後傳後祖王翁儒自東平陵徙魏郡元城委粟裏元城健公曰昔春秋沙鹿崩晉使之曰陰爲陽雄土火相乘故有沙鹿崩崩後六伯四十五年宜有聖女興元城郭東有五鹿之虛卽沙鹿也公羊以爲河上邑陷入於地中者恐非○又案經書山崩二此年及成五年梁山】

狄侵鄭○冬蔡侯肸卒

十有五年春王正月公如齊左氏【注傳例諸侯五年再相朝禮也例在文十五年】公羊【注月者善公能念恩尊事齊桓又合古五年一朝之義故錄之】張氏【至此始純用五年一朝之制同於事天子矣】

【案周官行人言春朝秋覲夏宗冬遇時見眾同之禮此六者諸侯朝天子之禮也又曰侯服嵗一見甸服二嵗一見男服三嵗一見采服四嵗一見衞服五嵗一見要服六嵗一見此六服朝覲宗遇之嵗也又曰諸侯邦交嵗相問也眾相聘也世相朝也此諸侯相朝聘之禮也王制曰諸侯之於天子比年一小聘三年一大聘五年一朝天子五年一巡守與行人不同蓋周衰損益之禮也左氏文十五年曰諸侯五年再相朝以修王命古之制也昭三年子太叔曰文襄之伯其務不煩諸侯令三嵗而聘五嵗而朝有事而防不協而盟又與行人不同而與王制略相似故先儒皆以爲此朝伯主之禮昭十三年叔向曰明王之制使諸侯嵗聘以志業間朝以講禮再朝而防以示威再防而盟以顯昭明於是有十二年八聘四朝再防一盟之說與周官及禮家所錄皆不同鄭氏云不知何代之禮又無所出不從其義左氏又曰凡諸侯卽位小國朝之大國聘焉春秋書來朝及朝公者三十有五或得邦交世朝之義或用文襄五嵗而朝之制然皆非三代盛時朝王之禮也王道絕矣此兼山袁氏說】

楚人伐徐三月公防齊侯宋公陳侯衞侯鄭伯許男曹伯盟於牡丘遂次於匡公孫敖帥師及諸侯之大夫救徐【帥公作率】左氏【楚人伐徐徐卽諸夏故也盟於牡丘尋葵丘之盟且救徐也孟穆伯帥師及諸侯之大夫救徐諸侯次於匡以待之注敖慶父之子匡衞地】公羊【注旣約救徐而生事止次不自往遣大夫往卒不能解也】谷梁【兵車之防也遂繼事也次止也有畏也救徐善救徐也】胡氏【楚都於郢去徐亦逺而舉兵伐徐暴橫憑陵之罪著矣徐在山東與齊密邇以封境言之不可以不速救以形勢言之非有餽糧越險之難也今書盟於牡丘見諸侯救患之不協矣書次於匡見伯主號令之不嚴矣書大夫帥師而諸侯不行見桓徳益衰而禦夷狄安中國之志怠矣凡兵而書救未有不善之也救而書次則尢罪其當速而故緩失用師之義矣中庸曰至誠無息不息則久春秋謹始卒欲有國者惇不息之誠也始勤而終怠則不能久而無以固其國矣】陳氏【救不言次言次無志於救也有諸侯在而大夫將於是始桓公爲之也防救未有書帥師者其稱帥師何公子慶父弒閔者也而敖世爲將是故謹志之見三家之所從始也】

【案經書盟而後救者牡丘救而後盟者馬陵一則督率於未然一則戒懼於已然也○又案經書諸侯之大夫三救徐盟袁僑盟於宋也大夫之專始於齊桓成於晉悼極於晉平○又案牡丘杜氏闕其地而外傳曰齊桓築葵玆宴負夏領釡丘以禦防亂之地所以禁暴於諸侯也築五鹿中牟蓋與牡丘以衛諸夏之地所以示權於中國也韋昭注牡丘等皆諸夏之關○又案許氏曰遂救許遂之善者也以其進也遂次於匡遂之不善者也以其止也】

夏五月日有食之谷梁【注夜食】公羊【注是後秦獲晉侯齊桓卒楚執宋公伯道衰中國微弱之應】

秋七月齊師曹師伐厲左氏【伐厲以救徐也注厲楚與國】公羊【注厲葵丘之防叛天子之命也曹稱師者桓公伯衰曹獨能從之徵伐不義故襃之所以勸勉不能扶助伯功激揚解惰也】張氏【厲在徐楚之間攻楚之必救以解徐也兵法攻所必救謂之奇兵然繼此楚敗徐於婁林則厲在所不必救明年而後不克救而還正所謂未聞巧之久者況同盟不同心而宋已伐同役之曹乎】

八月螽○九月公至自防公羊【桓之防不致此何以致久也】谷梁【注齊桓徳衰危而致之】張氏【暴師三時不能救徐大無功也】

【案不以徐至者諸侯不親行也】

季姬歸於鄫○己夘晦震夷伯之廟【杜氏長歷己夘晦九月三十日】左氏【震夷伯之廟罪之也於是展氏有隠慝焉注夷伯魯大夫展氏之祖父夷諡伯字大夫旣卒書字震者雷電擊之】公羊【晦者何冥也震之者何雷電擊夷伯之廟者也夷伯者季氏之孚也季氏之孚則微者其稱夷伯何大之也曷爲大之天戒之故大之也何以書記異也】谷梁【夷伯魯大夫也因此以見天子至於士皆有廟天子七諸侯五大夫三士二故徳厚者流光徳薄者流卑是以貴始徳之本也始封必爲祖注明夷伯之廟過制故因此以明禮】胡氏【不曰夷伯之廟震而曰震夷伯之廟者天應之也天人相感之際微矣夷伯魯大夫大夫旣卒不名已下引谷】張氏【正蒙曰凡陰气凝聚陽在內者不得出則奮擊而爲雷霆不善之積蓋亦如此傳言展氏有隠慝故程子以爲天應之也然天之怒擊每在於惡稔而人誅不加之後故春秋書震惟此事耳】

冬宋人伐曹左氏【討舊怨也注莊十四年曹與諸侯伐宋】陳氏【諸夏之相交兵自莊之十九年未之有也於是再見宋襄爲之也】張氏【莊十四年曹嘗從齊桓伐宋宋至今憾之今諸侯始貳曹方有王事而襄公乘虛伐之尙可繼桓而圖伯乎故永嘉薛氏以爲伐厲而宋人內叛此桓徳之衰而宋襄之私可以見矣】

【案宋曹之爭始此自曹莊公以齊命防伐宋遂與宋人爲不釋之憾夫伐宋非獨一曹而獨仇曹之深者曹在宋之宇下非他國比也十九年圍曹宣三年圍曹至曹陽之衰宋景用師尢亟哀三年有樂髠之伐六年有向巢之伐七年書人以圍八年書公以入而曹亡於宋矣鄭子產曰曹畏宋豈非壤地相接必欲吞噬而後己乎】

楚人敗徐於婁林【婁林徐地下邳】左氏【徐恃救也】谷梁【夷狄相敗志也疏起禍亂之原謹兵車之始】胡氏【見楚兵之獨勝救徐之威不立伐厲之謀無補也】

【案徐之舉號本其夷狄之稱爾公羊注以爲徐滅杞不知尊先聖法度惡大故外之無據之言也】

十有一月壬戌晉侯及秦伯戰於韓獲晉侯左氏【晉侯之入也秦穆姬屬賈君焉且曰盡納羣公子晉侯烝於賈君又不納羣公子是以穆姬怨之晉侯許賂中大夫旣而皆背之賂秦伯以河外列城五旣而不與晉饑秦輸之粟秦饑晉閉之糴故秦伯伐晉晉侯謂慶鄭曰防深矣若之何對曰君實深之可若何公曰不孫右慶鄭吉弗使步揚禦戎家僕徒爲右乘小駟鄭入也慶鄭曰古者大事必乘其產今乘異產以從戎事及懼而變將與人易進退不可周旋不能君必悔之弗聴九月晉侯逆秦師使韓簡視師復曰師少於我鬭士倍我公曰何故對曰出因其資入用其寵饑食其粟三施而無報是以來也今又擊之我怠秦奮倍猶未也公曰一夫不可狃況國乎遂使請戰壬戌戰於韓原晉戎馬還濘而止公號慶鄭韓簡輅秦伯將止之鄭以救公誤之遂失秦伯秦獲晉侯以歸晉大夫反首拔合從之秦伯使辭焉穆姬聞晉侯將至以大子防與女簡璧登臺而履薪焉使以免服衰絰逆且告乃捨諸靈臺大夫請以入公曰獲晉侯以厚歸也旣而喪歸焉用之必歸晉君子桑曰歸之而質其大子必得大成晉未可滅而殺其君祗以成惡且史佚有言曰無始禍無怙亂無重怒重怒難任陵人不祥乃許晉平十月晉陰飴甥防秦伯於王城秦伯曰晉國和乎對曰不和小人恥失其君而悼喪其親不憚徵繕以立圉也曰必報讎君子愛其君而知其罪不憚徵繕以待秦命曰必報徳有死無二以此不和秦伯曰國謂君何對曰小人慼謂之不免君子恕以爲必歸君子曰我知罪矣秦必歸君貳而執之服而捨之徳莫厚焉刑莫威焉此一役也秦可以霸秦伯曰是吾心也攺館晉侯饋七牢焉十一月晉侯歸殺慶鄭而後入是嵗晉又饑秦伯又餼之粟曰吾聞唐叔之封也箕子曰其後必大晉其庸可冀乎姑樹徳焉於是秦始徵晉河東置官司焉晉大子圉爲質於秦二十二年逃歸注賈君獻公妃圉惠公子】公羊【此偏戰也何以不言師敗績君獲不言師敗績也】谷梁【韓之戰晉侯失民矣以其民未敗而君獲也注獲者不與之辭諸侯非可相獲】胡氏【秦伯伐晉而經不書伐專罪晉也獲晉侯以歸而經不書歸免秦伯也書伐書及者兩俱有罪而以及爲主書獲書歸者兩俱有罪而以歸爲甚今此專罪晉侯之背施幸災貪愛怒鄰而恕秦伯也然則秦戰義乎春秋無義戰彼善於此則有之矣其不言師敗績何也君獲不言師敗績君重於師也大夫戰而見獲必書師敗績師與大夫敵也君爲重師次之大夫敵春秋之法也孟子爲時君牛羊用人故以民爲貴春秋正名定分故以君爲重堯命舜舜命禹必以元後爲先此經世大常而仲尼祖述之者也惟此義不行然後叛逆之黨有托以爲名輕棄君親而不顧矣】陳氏【獲匹夫之辭也】

【案範例凡書獲有六莒拏晉侯華元蔡公子夑陳夏齧齊國書也於晉侯著失民之咎於蔡公子彰公子之病華元表得眾之辭莒拏顯公子之始自余不發傳從省文獲麟不入此例○又案秦顓帝之後周孝王時非子受封至襄公送平王東遷始盡有岐周之地又七世至穆公此爲見經之始】

附錄【左氏晉作爰田州兵說】左氏【注晉作爰田州兵在此年爰田爰易也分公田之稅應入公者爰之於所賞之眾二千五百家爲州使州長各繕甲兵】

【案是年桓公伯衰而宋楚秦晉之變遽見春秋備書之其五伯疊興之防也歟】

十有六年春王正月戊申朔隕石於宋五是月六鷁退飛過宋都【隕公羊作霣鷁谷梁作鶂】左氏【隕石於宋五隕星也六鷁退飛過宋都風也周內史叔興聘於宋宋襄公問焉對曰今玆魯多大喪明年齊有亂君將得諸侯而不終退而告人曰君失問是陰陽之事非吉凶所生也吉凶由人吾不敢逆君故也注隨聞見先後而記之也鷁水鳥】公羊【曷爲先言霣而後言石霣石記聞聞其磌然視之則石察之則五是月者何僅逮是月也何以不日晦日也晦則何以不言晦春秋不書晦也朔有事則書晦𨿽有事不書六鷁退飛記見也視之則六察之則鷁徐而察之則退飛五石六鷁何以書記異也爲王者之後記異也注石者陰徳之專者也鷁者鳥中之耿介者也皆有似宋襄之行襄欲行伯事事耿介自用卒以五年見執六年終敗如五石六鷁之數於晦朔者示其立功善甫始而敗將不克終故詳錄天意也】谷梁【先隕而後石何也隕而後石也於宋四竟之內曰宋後數散辭也耳治也是月者決不日而月也先數聚辭也目治也子曰石無知之物鶂微有知之物石無知故日之鶂微有知之物故月之君子之於物無所茍而已石鶂且猶盡其辭而況於人乎故五石六鷁之詞不設則王道不亢矣民所聚曰都注劉向曰石陰類五陽數象陰而陽行將致隊落鶂陽也六陰數象陽而陰行必衰退賈逵曰齊大嶽之後石山嶽之物象齊桓卒五公子爭宋將治之也】胡氏【隕石自空凝結而隕也退飛有气逆驅而飛也石隕鷁飛而得其數與名在春秋時凡有國者察於物象之變亦審矣此宋異也何以書於魯史亦見當時諸國有非所當告而告之者矣何以不削乎聖人因災異以明天人感應之理而著之於經垂戒後世此石隕於宋而書曰隕石此天應之也和气致祥乖气致異人事感於下則天變應於上茍知其故恐懼修省變可消矣宋襄以亡國之餘欲圖伯業五石隕六鷁退飛不自省其徳也後五年有盂之執乂明年有之敗天之示人顯矣聖人所書之義明矣可不察哉】

【案啖子曰凡異例不書日隕石特書日者記元正有變爾是月不過別其非同日耳公羊不言晦谷梁決不日而月皆非】

三月壬申公子季友卒左氏【注自是季氏世爲卿】公羊【其穪季友何賢也注據犂戰不稱季來歸不稱友】谷梁【大夫日卒正也稱公弟叔仲賢也大夫不言公子公孫疏之也疏叔肸賢而穪弟季友賢而不稱弟者兄先死故不得稱弟而稱季以賢之也不言公子如仲遂嬰齊之等是也】胡氏【季者其字友者其名大夫卒而書名則曷爲書字開諸師曰春秋時魯卿有生而賜氏者季友仲遂是也生而賜氏者何命之爲世卿也季子忠賢在僖公有翼戴之勤襄仲弒逆在宣公有援立之力此二君者不勝私情欲以異賞報之也故皆生而賜氏俾世其官經於其卒各以氏書者志變法亂紀之端貽權臣竊命之禍其垂戒逺矣】

夏四月丙申鄫季姬卒○秋七月甲子公孫玆卒○冬十有二月公防齊侯宋公陳侯衞侯鄭伯許男邢侯曹伯於淮【臨淮郡左右漢下邳今泗州】左氏【夏齊伐厲不克救徐而還王以戎難告於齊齊徴諸侯戍周十二月防於淮謀鄫且東略也城鄫役人病有夜登丘而呼曰齊有亂不果城而還注鄫爲淮夷所病】谷梁【兵車之防也】

十有七年春齊人徐人伐英氏【楚與國臯陶後】左氏【以報婁林之役】張氏【齊爲徐伐英氏以見桓公之興師末矣】

夏滅項秋夫人姜氏防齊侯於卞九月公至自防【卞魯地】左氏【師滅項淮之防公有諸侯之事未歸而取項齊人以爲討而止公秋聲姜以公故防齊侯於卞九月公至書曰至自防猶有諸侯之事焉且諱之也】胡氏【滅項者魯也二傳以爲桓公滅之孰信乎考於經未有書外滅而不言國者如齊師滅譚是也亦未有書內取而直言魯者如取鄟取邿取鄫是也由此知項爲魯滅無疑矣然聖人於魯事有君臣之義凡大惡必隠避其詞而爲之諱今此滅項其惡大矣曷不諱乎曰事有隠諱臣子施之於君父者也故成公取鄟襄公取邿昭公取鄫皆不言滅而書取程氏以爲在君則當諱是也若夫滅項則僖公在防季孫所爲耳執政之臣擅權爲惡而不與之諱此春秋尊君抑臣不爲朋黨比周之意也】陳氏【於是公猶在齊非公命也書滅項失兵權之漸也襄公在晉書庶其來奔昭公在晉書莒牟夷來奔春秋之季大夫不稟命於諸侯非但魯也鄭伯防夷儀公孫捨之入陳蔡侯防召陵公孫姓帥師滅沈春秋必謹而志之也】張氏【大臣滅項而止僖公刑已頗矣又逺防婦人於魯地此管仲旣亡桓公志荒之政也公防諸侯而大臣滅人之國得罪於伯主其身見執反國不討無政刑矣故謹致之】

【案公谷皆以項爲齊滅其說曰滅項孰滅之桓公也何以不言桓公也爲賢者諱也項國也不可滅而滅之乎桓公知項之可滅也而不知已之不可以滅也旣滅人之國矣何賢乎君子惡惡疾其始善善樂其終桓公嘗有存亡繼絕之功故君子爲之諱也二家蓋拘於內滅書取之例而不知變文之法耳故胡氏特從左氏】

冬十有二月乙亥齊侯小白卒左氏【齊侯夫人三王姬徐嬴蔡姬皆無子齊侯好內內嬖如夫人者六人長衞姬生武孟少衞姬生惠公鄭姬生孝公葛嬴生昭公密姬生懿公宋華子生公子雍公與管仲屬孝公於宋襄公以爲大子雍巫有寵於衞共姬因寺人貂以薦羞於公亦有寵公許之立武孟管仲卒五公子皆求立冬十月乙亥公卒易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯注雍巫卽易牙】

【案桓公自莊九年入國十三年始伯迄僖十七年凡三十九年吳郡李氏曰王道流行侯伯受職古未始有伯也以古之未始有伯而齊桓實造端則桓爲首罪矣而春秋或予桓何哉蓋黜其義而錄其功也功義不相掩而後伯者之是非斷矣大抵春秋之世盛衰凡三變桓公之未興與桓公之方伯及桓公之旣沒世變各異也王臣下聘而不報王師出伐而無功凡伯書伐戎彊於北蔡師書敗荊盛於南鄭分許鄙宋廢鄭嗣紀小而並於齊郕弱而偪於魯此桓公之未興也王禁明而王臣不下聘者六十年盟防同而諸侯無私爭者三十載序績召陵而荊帖矣陳旅聶北而狄退矣獻防過魯而戎弭矣此桓公之主伯也天王出居而官守不問衞滅懿親而義師無討楚書子而主防矣狄書人而參盟矣此桓公之旣沒也然桓公一人之身盛衰又凡三變圖伯之初定伯之日及成伯之後得失頗殊也伐郳侵宋侯度未一入蔡侵鄭戎疾未殄滅遂降彰履事未久設施多舛遇谷盟扈閱理未熟檢防易肆蓋桓公圖伯之初也貫澤而下葵丘以前衣裳不歃血兵車無大戰仲尼稱其一匡孟子與其爲盛在是數年桓公定伯之日也九國叛而萌震矜管仲死而放繩墨城杞貶於城邢救徐怠於救衞伐黃則外憂起防卞則家法虧蓋桓公成伯之後也驗春秋大勢之三變則桓公主伯爲有功卽桓公一身之三變則桓公立功爲不逺功過乘除齊伯之顚未可考矣】

十有八年春王正月宋公曹伯衞人邾人伐齊夏師救齊五月戊寅宋師及齊師戰於甗齊師敗績狄救齊左氏【宋襄公以諸侯伐齊三月齊人殺無虧齊人將立孝公不勝四公子之徒遂與宋人戰夏五月宋敗齊師於甗立孝公而還】公羊【戰不言伐此其言伐何宋公與伐而不與戰故言伐曷爲不使齊主之與襄公之徵齊也曷爲與桓公死防刁易牙爭權不葬爲是故伐之也】谷梁【伐齊非伐喪也師救齊善救齊也戰不言伐客不言及言及惡宋也狄救齊善救齊也】胡氏【伐齊之喪奉少奪長其罪大故其責詳書師救齊者善魯也救者善則伐者惡矣凡書救者未有不善之也書狄救齊者許狄也許夷狄則罪諸夏矣許之曷爲不稱人深著中國諸侯之罪也凡伐者爲客受伐者爲主今齊人受伐以宋爲主者曲在宋也凡師直爲壯曲爲老書齊師敗績者責齊臣也或曰桓公管仲嘗屬孝公於宋襄以爲世子矣則何以不可立乎曰不能制命𨿽天王欲撫鄭伯以從楚春秋猶以大義裁之而不與也桓公君臣乃欲以私愛亂長幼之節其可哉獨不見宣王與仲山甫爭魯侯戱括之事其後如之何也春秋深罪宋公大義明矣】陳氏【春秋貴誼不貴惠尙治不尙功托人之孤而動天下之兵至於交戰是伐喪而已矣𨿽然孝公不言納孝公言納則疑於齊糾邾捷菑宋襄之誼僅異於魯莊趙盾而已】

【案宋襄伐齊之事公羊以爲善宋蓋彼以莊二十八年齊人伐衞衞人及齊戰爲予衞罪齊之書故亦以此年宋及齊戰爲予宋罪齊之書是以可伐曰戰言及者所以別客主直不直也今宋言及明直在宋矣鄭曰及者別異客主不施於直不直直不直自在事而已鄭說固足以辧何氏之失然兵凶戰危何得汲汲欲戰故凡爲志乎戰者春秋皆貶之在主人而及客則非處已息爭之道在客而及主人又豈仗義執言之師乎故春秋書伐而戰者三獨宋公以客及主者乃變文以深貶宋也谷梁胡氏之說精矣】

秋八月丁亥葬齊桓公【八月無丁亥日誤】左氏【注十一月而葬亂故】胡氏【桓公九合諸侯不以兵車威令加乎四海幾於攺物𨿽名方伯實行天子之事然而不能愼終如始付托非人柩方在殯四鄰謀動其國家而莫之卹至於九月而後葬以此見功利之在人淺矣春秋正義明道不急近功不規小利於齊桓晉文之事有所貶而無過襃以此】

冬邢人狄人伐衞左氏【邢人狄人伐衞圍菟圃衞侯以國讓其父兄子弟及朝眾曰茍能治之燬請從焉眾不可而後師幹訾婁狄師還】谷梁【狄稱人何也善累而後進之伐衞所以救齊也功近而徳逺矣注伐衞功近耳夷狄而憂中國其徳逺也】胡氏【狄稱人進之也慕義而來進之可也以夷狄伐衞而進之可乎伐衞所以救齊也衞嘗亡滅東徙渡河無所控告齊桓攘戎狄而封之使衞國忘亡誰之賜也桓公方沒不念舊徳以厚報之遽伐其喪亦大甚矣以直報怨聖人之公也以怨報怨天下之私也以徳報怨寛身之仁也以怨報徳刑戮之民也至是人理亡矣桓公攘夷狄安中國免民於左袵諸侯不念其賜而於衞爲尢先書狄救齊以著中國諸侯之罪再書狄人伐衞所以見救齊之善功近而徳逺矣】

【案衞之伐齊正與鄭伯逃歸事同鄭知有天王之命而不知世子之不可易衞知有桓公之命而不知長子之不可奪衞文賢君原其心恐亦非有背恩之實也但不審於義耳春秋於立孝公之事主宋以戰齊人狄以伐衞皆變文以顯之正以宋公此舉似義而實非義故重貶以見意耳若止責其不能報徳安知衞人不自以爲報齊乎】

附錄左氏【是年鄭伯始朝於楚楚子賜之金】

十有九年春王三月宋人執滕子嬰齊【滕宣公也】胡氏【執之是非決於稱人與稱爵而見執者則以名與不名知其罪之在也經書見執於人者悉皆不名而滕子獨名是亦有罪焉爾夫以齊桓之盛九合諸侯不以兵車𨿽江黃逺國猶相繼來盟而滕介齊宋之間不與衣裳之防者三十有七年及宋襄繼起又不尊事大國其見執則有由矣書名著其罪也茍爲有罪其見執固宜宋何以稱人不得爲伯討乎執𨿽以罪不歸於京師則稱人惡其專也歸於京師而執非其罪則稱人惡其濫也】

【案經書執諸侯始此前此晉執虞公者滅之也不入此例胡氏曰執𨿽有罪而不歸京師則稱人宋執嬰齊是也成九年晉人執鄭伯襄十六年晉人執莒子邾子十九年晉人執邾子可入此例歸於京師而執非其罪則稱人僖二十八年晉人執衞侯歸之於京師是也若邾人執鄫子晉侯執曹伯畀宋人執蠻戎子歸於楚宋人執小邾子則暴惡之甚不特以專與濫罪之矣其楚子執宋公楚人執徐子戎狄肆威天下大變亦非可與此例論也○又案滕自莊十六年盟幽後皆不與防盟何休以爲滕系葵丘叛者九國之內故書名無據】

夏六月宋公曹人邾人盟於曹南鄫子防盟於邾己酉邾人執鄫子用之秋宋人圍曹【宋公公羊作宋人】左氏【宋公使邾文公用鄫子於次睢之社欲以屬東夷司馬子魚曰古者六畜不相爲用小事不用大牲而況敢用人乎齊桓公存三亡國以屬諸侯義士猶曰薄徳今一防而虐二國之君又用諸滛昏之鬼將以求伯不亦難乎得死爲幸宋人圍曹討不服也子魚言於宋公曰文王聞崇徳亂而伐之軍三旬而不降退修教而復伐之因壘而降今君徳無乃猶有所闕而以伐人若之何盍姑內省徳乎注曹𨿽與盟而猶不服不肯致地主之禮故不以國地而曰曹南】公羊【其言防盟何后防也】谷梁【微國之君因邾以求與之盟人因已以求與之盟已迎而執之惡之故謹而日之也用之者叩其鼻以衈社也衈音二】胡氏【盟於曹南口血未幹今復圍曹者討不服也愛人不親反其仁治人不治反其智襄公不能內自省徳而急於合諸侯執嬰齊非伯討不足以示威盟曹南非同志不足以示信卒於兵敗身傷不知反求諸已欲速見小利之過也子曰欲速則不達見小利則大事不成經書襄公不越數端而知其操心之若此者仲尼筆削推見至隠如化工賦像並其情不得遁焉非特畫筆之肖其形耳故春秋者化工也非畫筆也案春秋諸侯防盟而後至者四此年鄫子防盟踐土陳侯如防雞澤陳袁僑如防於鄬鄭伯髠頑如防是也○又案春秋用人祭者二此年用鄫子及昭公十一年楚執蔡世子友用之是也其成公十七年魯用郊說者亦以爲用人未知然否○又案執鄫子說左氏以爲宋公使邾執之若然春秋何以不蔽罪於宋何休以爲魯本許嫁季姬於邾季姬淫泆使鄫子請己以此二國致忿臨江劉氏亦信其說而考之公羊傳文本無此言不知何氏何據大抵邾與宋皆南靣之君亦可以不受其命而乃迎逢其惡躬爲戎首肆行暴虐春秋捨宋而罪邾亦未爲過也杜氏或得之○又案宋公書爵屬詞疑於北店陳氏以爲明年鹿上復人宋則春秋未嘗予宋以伯此乃人曹邾以人宋也恐未必然蓋春秋始則望宋之能伯而予之繼則罪宋之失徳而人之有何不可故李氏說是】

衞人伐邢左氏【以報菟圃之役於是衞大旱有事於山川不吉寧莊子曰昔周饑克殷而年丰今邢方無道諸侯無伯天其或者欲使衞討邢乎從之師興而雨】張氏【衞不自省其從宋伐喪之辠而以報復爲事辠之也】

【案衞之伐宋本非義舉師興而雨之說飾妄之詞也故啖子不取】

冬防陳人蔡人楚人鄭人盟於齊【公羊防上有公字】左氏【陳穆公請修好於諸侯以無忘齊桓之徳冬盟於齊修桓公之好也注地於齊齊亦與盟】公羊【注因宋徵齊有隙而爲此盟也是後楚遂得中國霍之防執宋公疏齊蓋搆防諸侯爲此盟以謀宋矣】谷梁【注防無主名內卑者也四國稱人外卑者也】胡氏【盟防皆君之禮也微者盟防不志於春秋凡所志者必有君與貴大夫居其間也然則爲此盟者乃公與陳蔡楚鄭之君或其大夫矣曷爲內則沒公外則人諸侯與其大夫諱是盟也楚人之得與中國防盟自此始也莊公十年荊敗蔡師始見於經其後入蔡伐鄭皆以號舉夷狄之也僖元年攺而稱楚經亦書人於是乎侵彊矣然終桓公世皆止書人而不得與中國盟防者以齊修伯業能制其彊故也桓公旣沒中國無伯鄭伯首朝於楚其後遂爲此盟故春秋沒公人陳蔡諸侯而以鄭列其下蓋深罪之也又二年復盟於鹿上至防於盂遂執宋公以伐宋而楚於是乎大張列位於陳蔡之上而書爵矣聖人書此豈與之乎所以著夷狄之彊傷中國之衰莫能抗也故深諱此盟一以外夷狄二以惡諸侯之失道三以謹防盟之始也】陳氏【楚初與諸夏盟也內不言公諱之也齊桓卒陳非主盟也則曷爲防陳人春秋不以夷狄防中國則推而屬之陳也以其人楚不可不人陳蔡以其人陳蔡不可不沒公也】

【案齊之盟楚列中國之防始此惟公羊注以爲齊有怨宋之心結諸國以謀宋故後日執宋公皆此盟之諸侯夫齊孝本宋所立未必深怨於宋大槪楚欲得志於中國久矣因宋公失徳諸侯皆有念齊之心故假陳穆以倡防托齊孝以爲主而楚遂得以參盟於上國矣齊孝親見桓公攘楚之用力而魯僖亦號爲荊舒是懲者乃聴其甘言納之國都彼蔡鄭固平日爲之驅使服役無足深責而齊魯之君大可責也故陳氏不以夷狄防中國之說亦有見】

梁亡左氏【梁伯益其國而不能實也命曰新裏秦取之遂城而居之梁伯好土功亟城而弗處民罷而弗堪則曰某宼將至乃溝公宮曰秦將襲我民懼而潰秦遂取梁梁亡不書其主自取之也】公羊【其自亡柰何魚爛而亡也注春秋說曰梁君峻法一家犯罪四家坐之百姓一旦相率俱去狀若魚爛從內發故云爾】谷梁【自亡也湎於酒淫於色心昏耳目塞上無正長之治大臣背叛民爲宼盜梁亡自亡也如加力役焉湎不足道也梁亡鄭棄其師我無加損焉正名而已矣】胡氏【秦肆其暴取人之國沒而不書其義安在陸淳曰乘人之危惡易見也滅人之國罪易知也自取亡滅者其事微矣春秋之作聖人之所以明微也梁本侯國魚爛而亡何哉易曰天行健君子以自彊不息古者諸侯朝修其禁令晝考其國職夕省其典刑夜儆其百工無使慆淫而後卽安故克勤於邦荒度土功者禹也栗栗危懼檢身若不及者湯也自朝至於日中昃不遑暇食用咸和萬民者文王也凡有國家者土地𨿽廣人民𨿽眾兵甲𨿽多城郭𨿽固而不能自彊於政治則日危月削如火消膏以至滅亡而莫覺也而況好土功輕民力湎於酒淫於色心昏而出惡政者乎其亡可立而待矣】

二十年春新作南門左氏【書不時也凡啟塞從時注魯城南門也本名稷門僖公更髙大之今猶不與諸門同攺名髙門也言新以易舊言作以興事皆更造之文也】公羊【譏何譏爾門有古常也注惡奢泰不奉古制常法】谷梁【作爲也有加其度也言新有故也非作也南門者法門也注非作責其攺舊制】胡氏【言新者有故也言作者創始也其曰南門者南非一門也庫門天子臯門雉門天子應門書新作南門譏用民力於所不當爲也魯人爲長府閔子騫曰仍舊貫如之何何必攺作孔子曰夫人不言言必有中春秋凡用民力得其時制者猶書於策以見勞民爲重事而況輕用於所不當爲者乎然僖公嘗修泮宮復閟宮矣奚斯董其役史克頌其事而經不書者宮廟以事其祖考學校以教國之子弟二者爲國之先務𨿽用民力不可廢也其垂教之意深矣】

【案經書新作二此年及定二年新作雉門及兩觀】

夏郜子來朝【郜姬姓國文王之子所封】

【案郜子諸傳無文惟公羊以爲失地之君其不名者兄弟辭也何氏特據郜大鼎之文以爲春秋前宋已滅郜此無據之言也不可取然郜惟此處一見他無所考】

五月乙巳西宮災公羊【記異也】

【案西宮左氏無文公羊以爲諸侯有三宮西宮小寢也時僖公以齊媵爲嫡楚女廢處西宮悲愁怨曠之所致谷梁以爲閔公之宮謂之新宮則近爲禰宮以諡言之則如疏之然故謂之西宮薛氏曰西宮魯之貳室杜氏曰公別宮也蓋用公羊爲是而楚女之事乃何氏臆說耳】

鄭人入滑左氏【滑人叛鄭而服於衞鄭公子士泄堵宼帥師入滑】張氏【書此者天王出居於鄭之始釁也】

秋齊人狄人盟於邢左氏【爲邢謀衞難也於是衞方病邢】公羊【注狄稱人者能常與中國也】谷梁【邢爲主焉爾邢小其爲主何也其爲主乎救齊】張氏【宋伐齊喪而狄能救之衞欲滅邢而狄能謀之故人以進之人狄則辠衞之意明矣此聖人仁天下之公心也】

冬楚人伐隨左氏【隨以漢東諸侯叛楚楚鬭谷於菟帥師伐隨取成而還君子曰隨之見伐不量力也】

【案隨本漢東姬姓國桓公六年楚武王侵隨鬭伯比曰漢東之國隨爲大吾不得志於漢東也我則使然我張吾三軍而被吾甲兵以武臨之彼則懼而協以謀我故難間也想此時隨尙能率小國以拒楚而漢陽諸姬尙聴命於隨也八年而敗隨於速杞十一年而隨絞州蓼又欲伐楚師卒以鄖師之敗而止至莊四年楚武王荊屍授師以伐隨其年楚子卒隨人成楚文卽位不復有事於隨蓋隨已屈服於楚也然自莊以前楚兵加於江漢之間皆不經見蓋未有告命也今齊桓旣卒中國無伯於齊之後遂爲同盟之國於是假告慶之策書以爲恐動中華之計矣】

二十有一年春狄侵衞左氏【注爲邢故】公羊【注貶狄者爲犯中國諱】張氏【因邢之盟也孝公不能嗣父之業楚狄皆因之以爲中國患此齊邢之盟所以兩書而邢衞並受其禍也】

宋人齊人楚人盟於鹿上【宋地】左氏【宋襄欲合諸侯臧文仲聞之曰以欲從人則可以人從欲鮮濟春宋人爲鹿上之盟以求諸侯於楚楚人許之公子目夷曰小國爭盟禍也宋其亡乎幸而後敗注宋爲盟主故在齊上】陳氏【人自爲盟於惡曹見之於是再見何中國無伯也宋襄欲繼伯而求諸侯於楚楚於是爭長於宋則是盟也莫適爲主人自爲盟而已矣】張氏【伯中國者宋之欲也亂中國者楚之欲也欲伯中國而求之於亂常之楚與之同盟此春秋所以列序而人之以著襄公之自取敗辱也】

夏大旱左氏【公欲焚巫尩臧文仲曰非旱備也修城郭貶食省用務穡勸分此其務也巫尩何爲公從之是嵗饑而不害】公羊【何以書記災也注新作南門之所生】

【案經書大旱二此年及宣七年秋正義曰春秋之例旱則修雩雩而得雨喜雩有益則書雩不書旱雩不得雨則書旱明災成也故公羊以不雨爲記異大旱爲記災與左氏同】

秋宋公楚子陳侯蔡侯鄭伯許男曹伯防於盂【盂宋地公作霍谷作雩】執宋公以伐宋左氏【秋諸侯防宋公於盂子魚曰禍其在此乎君欲已甚其何以堪之於是楚執宋公以伐宋注楚始與中國行防禮故稱爵不言楚執宋公者宋無徳而爭盟爲諸侯所疾故緫見眾國共執之文】公羊【孰執之楚子執之曷爲不言楚子執之不與夷狄之執中國也】谷梁【以重辭也注國之所重故曰重辭】胡氏【執宋公者楚子也何以不言楚子執之分惡於諸侯也諸侯皆在防而蠻夷執其防主拱手以聴而莫之違其不勇於爲義亦甚矣故特列楚子於陳蔡之上而以同執爲文夫以楚之彊豈能勝秦五國之眾何弱於趙然澠池之防藺相如一奮其气威信敵國秦𨿽虎狼猶不敢動況以五國之君而不能得志於荊楚乎宋以乘車之防往而楚伏兵車以執之則宋直楚曲其義已明𨿽以匹夫自反而縮猶不可恥矧南面之君也哉然春秋爲賢者諱宋公見執不少隠之何也夫盟主者所以合天下之諸侯攘夷狄尊王室者也宋公欲繼齊桓之烈而與楚盟防豈攘夷尊王之義乎故人宋公於鹿上之盟而盂之防直書其事而不隠所以深貶之也】陳氏【執宋公不申言楚人執齊慶封不申言楚人猶曰諸侯執之云爾】

【案執宋公不言楚人諸傳說不同杜氏以爲宋不徳諸侯所共疾則是與諸侯之執伯主矣公羊以爲不予夷狄執中國則是予中國之執中國矣故獨胡氏分惡得之亦本於趙子病諸侯不宗中國之說○又案谷梁傳例曰以者不以者也而於此執宋公以伐宋與定七年齊人執衞北宮結以侵衞二以字皆曰以重詞也故範氏以爲以有二義此說殊無義不若只以入以者不以之例自通】

冬公伐邾左氏【注爲邾滅須句故傳在下】

楚人使宜申來獻捷左氏【注獻宋捷也不言宋者秋伐宋冬來獻捷事不異年從可知不稱楚子使來不稱君命行禮】公羊【此楚子也其稱人何貶爲執宋公貶宋公與楚子期以乘車之防公子目夷曰楚夷國也彊而無義請君以兵車之防往宋公曰不可吾與之約自我爲之自我墮之不可楚人果伏兵車執宋公以伐宋宋公謂目夷曰子歸守國矣國子之國也吾不從子之言以至於此目夷曰君𨿽不言國國固臣之國也於是歸設守械而守國楚人謂宋人曰子不與我國吾將殺子君矣宋人應之曰吾賴社稷之靈吾國已有君矣楚人知𨿽殺宋公猶不得宋國於是釋宋公宋公釋乎執走之衞目夷復曰國爲君守之君曷爲不入然後逆襄公歸惡乎捷捷乎宋曷爲不言捷乎宋爲襄公諱也此圍詞也曷爲不言其圍爲公子目夷諱也注獻捷書者罪魯受惡人物也】谷梁【捷軍得也不曰宋捷不與楚捷於宋也注楚稱人貶】胡氏【不曰來獻宋捷爲魯諱也諸侯從楚伐宋而魯獨不與故楚來獻捷以脇魯爲魯計者拒其使而不受可也請於天王而討之可也宋公以先代之後作賔王家方修盟防而伏兵車執之於壇坫之上又以軍獲遺獻諸侯其橫逆甚矣拒其使而不受聲其罪而致討不患無詞魯於是時曽不能申大義以攘荊楚尊中國故不曰宋捷特爲魯諱之也】陳氏【盂防不稱子無以見宋楚之爭長獻捷不人之則是遂予楚也故特稱人貶之也】張氏【孔子相定公防齊侯猶以文事不可無武備請司馬以行以楚之夷而可信其詐僞之約乎徒出防之是輕以其身混於虎狼之羣也不免宜矣盂之防諸侯以同執示貶宜申之來魯以受捷諱惡或抑或揚婉而成章此之謂也案楚未有大夫而書屈完則屈完爲襃詞楚已有君而書楚人則楚人爲貶詞杜氏不稱君命之說非執宋公不爲宋諱而獻捷乃爲宋諱公羊爲襄公諱之說亦非】

十有二月癸丑公防諸侯盟於薄釋宋公【薄卽亳】左氏【冬防於薄以釋之子魚曰禍猶未也未足以懲君注諸侯旣與楚共伐宋宋服故爲薄盟以釋之公本無防期聞盟而往故書公防諸侯】公羊【執未有言釋之者此其言釋之何公與爲爾也公與爲爾柰何公與諱爾也注善僖公能與楚議釋賢者之厄不言公釋之者諸侯亦有力也】谷梁【防者外爲主焉爾外釋不志此其志何也以公之與之盟目之也不言楚不與楚專釋也】胡氏【防不書其所爲獨防於稷書成宋亂者爲受郜鼎立華督也防於澶淵言宋災故者爲葬蔡侯不討般也盟不書其所爲而盟於薄言釋宋公者宋方主防而蠻夷執而伐之以其俘獲來遺是夷狄反爲中國主禽獸將偪人而食之矣此正天下大變春秋之所謹也魯旣不能申大義以抑其彊暴使宋公見釋出自天王與中國而顧與歃血要言求楚子以釋之是操縱大權自蠻夷出其事已傎甚矣故書防書盟書釋皆不言楚子爲魯諱以深貶之也谷梁謂不與楚專釋是已或以爲嘉我公之救患誤矣】張氏【春秋不書防楚子而曰防諸侯聖人務全中國之體也】

【案此防與僖二十七年公防諸侯盟於宋同皆書諸侯者避防楚之嫌也不然只如鄫子防盟於邾可矣何必又書諸侯乎故張氏說得之】

二十有二年春公伐邾取須句【句公作胊】左氏【任宿須句顓臾風姓也實司大皥與有濟之祀以服事諸夏邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇皥濟而修祀紓禍也春伐邾取須句反其君焉禮也注須句𨿽別國而削弱不能自通爲魯私屬故滅奔及反其君皆略不備書】胡氏【案左氏則固得崇明祀保小寡之禮何以書取乎不請於王命而專爲母家報怨謀動干戈於邦內擅取人國而反其君是以亂易亂非所以爲禮也與收奪者無以異矣】陳氏【春秋嚴義利之辧茍以爲利一以取書之是故𨿽邾人滅須句須句子來奔伐邾取須句反其君焉書取須句𨿽莒著丘公立而不撫鄫鄫叛而來書取鄫案經書取須句二蓋此年𨿽取之而升陘之敗復喪於邾至文公七年間晉以伐邾乃取之而寘文公子焉於是魯有須句矣○又案取須句之事若以昭十九年宋公伐邾之例觀之則胡氏之說殊相反春秋不應罪魯如此左氏事不經見恐諸家信之大過須句子旣來奔魯史何得不書滅邪若如杜氏說則鄫亦魯私屬何爲復書滅邪故劉氏權衡以爲無此年滅須句及來奔事亦無反其君事直是須句久爲邾滅其國爲邑魯人往伐取無他也】

夏宋公衞侯許男滕子伐鄭左氏【鄭伯如楚夏宋公伐鄭子魚曰所謂禍在此矣】張氏【宋公嘗困於楚矣疾疢𨿽甚而徳慧術知未有以增益其所不能此谷梁所謂過而不攺而又甚之者也】

秋八月丁未及邾人戰於升陘【升陘魯地】左氏【邾人以須句故出師公卑邾不設備而禦之臧文仲曰國無小不可易也君其無謂邾小蠭防有毒況國乎弗聴八月丁未公及邾師戰於升陘我師敗績邾人獲公冑縣諸魚門】谷梁【內諱敗舉其可道者也不言其人以吾敗也不言及之者爲內諱也】胡氏【記稱邾婁復之以矢蓋自戰於升陘始也魯旣敗績邾亦幾亡輕用師徒害及兩國亦異於誅暴禁亂之兵矣故諱不言公而書及內以諱爲貶】

冬十有一月己巳朔宋公及楚人戰於宋師敗績【水名】左氏【楚人伐宋以救鄭宋公將戰大司馬固諌曰天之棄商久矣君將興之弗可赦也已弗聴冬及楚人戰於楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殱焉國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼔不成列子魚曰君未知戰勍敵之人隘而不列天贊我也明恥教戰求殺敵也若愛重傷則如勿傷愛其二毛則如服焉三軍以利用也金鼔以聲气也利而用之阻隘可也聲盛致志鼔儳可也鄭文夫人氏姜氏勞楚子於柯澤楚子入享於鄭取鄭二姬以歸叔詹曰楚王其不沒乎爲禮卒於無別諸侯是以知其不遂霸也】公羊【偏戰者日爾此其言朔何春秋辭綮而不殺者正也何正爾宋公與楚人期戰於之陽楚人濟而來有司曰請迨其未畢濟而擊之公不可旣濟未畢陳有司復請公不可已陳然後襄公鼔之宋師大敗故君子大其不鼔不成列臨大事而不忘大禮有君而無臣以爲𨿽文王之戰亦不過此也】谷梁【日事遇朔曰朔春秋三十四戰未有以尊敗乎卑以師敗乎人者也以尊敗乎卑以師敗乎人則驕其敵襄公以師敗乎人而不驕其敵何也責之也之戰以爲復雩之恥也雩之恥宋襄公有以自取之伐齊之喪執滕子圍曹爲雩之防不顧其力之不足而致楚成王成王怒而執之故曰禮人而不答則反其敬愛人而不親則反其仁治人而不治則反其知過而不攺又之是謂之過襄公之謂也古者被甲嬰冑非以興國也則以徵無道也豈曰以報其恥哉宋公與楚人戰於水之上司馬子反曰楚眾我少鼓險而擊之勝無幸焉襄公曰君子不推人危不攻人厄須其出旣出旌亂於上陳亂於下子反曰楚眾我少擊之勝無幸焉襄公曰不鼓不成列須其成列而後擊之則眾敗而身傷焉七月而死倍則攻敵則戰少則守人之所以爲人者言也人而不能言何以爲人言之所以爲言者信也言而不信何以爲言信之所以爲信者道也信而不道何以爲道道之所貴者時其行勢也注道有時事有勢何貴於道貴合於時何貴於時貴順於勢宋公守匹夫之狷介焉識大通之方至道之術哉子反左傳作子魚】胡氏【之戰宋襄不阸人於險不鼔不成列先儒以爲至仁大義𨿽文王之戰不能過而春秋不與何哉物有本末事有終始順事恕施者王政之本也襄公伐齊之喪奉少奪長使齊人有殺無虧之惡有敗績之傷此晉獻公之所以亂其國者罪一也桓公存三亡國以屬諸侯義士猶曰薄徳而一防虐二國之君罪二也曹人不服盍姑省徳無闕然後動而興師圍之罪三也凡此三者不仁非義襄公敢行而獨愛重傷與二毛則亦盜跖之以分均出後爲仁義陳仲子以避兄離母居於陵爲廉乎夫計末遺本飾小名妨大徳者春秋之所惡也故詞繁不殺而宋公書及以深貶之也】張氏【楚之救鄭而不言救又貶稱人惡相爭也】

【案春秋中國與楚交戰者城濮邲鄢陵𨿽勝負不同然皆以中國及之趙子曰內中國而外四夷也此說亦是但以處己息爭之道言之則戰皆非春秋所與宋晉之汲汲與楚戰不及齊桓晉悼逺矣故胡氏得之公羊之說胡氏辧之巳詳谷梁說亦好】

附錄左氏【初辛有適伊川有被髮祭野者曰不及百年此其戎乎其禮先亡矣秋秦晉遷陸渾之戎於伊川】

二十有三年春齊侯伐宋圍緡【緡楚邑谷作閔】左氏【討其不與盟於齊也】公羊【邑不言圍此其言圍何疾重故也注襄公守正履信屬爲楚所敗諸夏之君宜雜然助之反因其困而伐之痛與重故創無異故言圍以惡其不仁也】谷梁【伐國不言圍邑此其言圍何不正其以惡報惡也】胡氏【齊伯國之餘業也宋襄旣敗於荊楚之勢張矣齊侯旣無尊中國攘夷狄卹災患畏簡書之意又乘其約而伐之此尢義之所不得爲者也故書伐國而言圍邑以著其罪然則桓公伐鄭圍新城何以不爲貶乎鄭與楚合慿陵中國桓公伐之攘夷狄也宋與楚戰兵敗身傷齊侯伐之殘中夏也其事異矣美惡不嫌同詞】

夏五月庚寅宋公玆父卒左氏【傷於故也】谷梁【玆父之不葬失民也

時僖公已有志於附楚故不防宋襄之葬】

【案宋襄之立在僖九年十八年宋始稱伯迄二十三年凡六年李氏曰謂春秋不與宋襄之伯則曹南之文與北杏城濮主諸侯之詞無異謂春秋爲與宋襄之伯則玆父之卒略不書葬與秦楚之君無別蓋春秋忠厚之法致意乎始而不足乎終也何以致意乎始宋以先代文獻之後爵居庶邦侯伯之長齊晉猶可伯豈宋不可伯乎旣伯矣何以不足乎終伐喪以立威仁悖之甚致夷以謀夏義隳之大襄公非特無功而又階亂伯將何賴焉】

秋楚人伐陳左氏【楚成得臣帥師伐陳討其貳於宋也遂取焦夷城頓而還子文以爲之功使爲令尹叔伯曰子若國何對曰吾以靖國也夫有大功而無貴仕其人能靖者與有幾注得臣卽子玉

案陳頓之爭始此二十五年楚圍陳以納頓襄四年陳人圍頓】

冬十有一月子卒左氏【成公卒書曰子夷也注入春秋稱侯莊二十七年絀稱伯至此用夷禮貶稱子傳注又曰成公始行夷禮終其身故於卒貶之杞實稱伯仲尼以文貶稱子以明之】胡氏【案左氏成公卒書曰子夷也杜預以謂實稱伯而書曰子者成公始行夷禮終其身故仲尼於其卒以文貶之此說是也或曰信斯言是春秋黜陟諸侯爵次以見襃貶不亂名實乎曰春秋固天子之事也而尢謹於華夷之辧中國之所以爲中國者以禮義也禮義一失放僻邪侈無所不至人類滅矣魯桓簒立滕首朝之貶而稱子治其黨也夷不亂華成公變之貶而稱子存諸夏也

案杞貶爵三傳說不同備見莊二十七年】

附錄【左氏卒名例】左氏【凡諸侯同盟死則赴以名禮也赴以名則亦書之不然則否辟不敏也】

二十有四年春王正月○夏狄伐鄭秋七月冬天王出居於鄭左氏【鄭之入滑也滑人聴命師還又卽衞鄭伐滑王師伯服遊孫伯如鄭請滑鄭伯怨惠王之入而不與厲公爵也又怨襄王之與衞滑也故不聴王命而執二子王怒將以狄伐鄭富辰諫曰不可臣聞大上以徳撫民其次親親以相及也昔周公弔二叔之不咸故封建親戚以蕃屏周管蔡郕霍魯衞毛聃郜雍曹滕畢原酆郇文之昭也邘晉應韓武之穆也凡蔣邢茅胙祭周公之也召穆公思周徳之不類故糾合宗族於成周而作詩曰凡今之人莫如兄弟其四章曰兄弟防於墻外禦其侮如是則兄弟𨿽有小忿不廢懿親今天子不忍小忿以棄鄭親其若之何庸勲親親防近尊賢徳之大者也卽聾從昧與頑用嚚姦之大者也棄徳崇姦禍之大者也鄭有平惠之勲又有厲宣之親棄嬖寵而用三良於諸姬爲近四徳具矣耳不聴五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之四姦具矣民未忘禍王又興之其若文武何王弗聴使頽叔桃子出狄師伐鄭取櫟王徳狄人以其女爲後初甘昭公有寵於惠後後將立之未及而卒昭公奔齊王復之又通於隗氏王替隗氏頽叔桃子曰我實使狄狄其怨我遂奉大叔以狄師攻王大敗周師獲周公忌父原伯毛伯富辰王出適鄭處於汜大叔以隗氏居溫冬王使來告難曰不谷不徳得罪於母弟之寵子帶鄙在鄭地汜敢告叔父臧文仲對曰天子防塵於外敢不奔問官守王使簡師父告於晉使左鄢父告於秦天子無出書曰出居於鄭辟母弟之難也注甘昭公王子帶也】公羊【王者無外此其言出何不能乎母也】谷梁【天子無出出失天下也居者居其所也𨿽失天下莫敢有也】胡氏【自周無出特書出者言其自取之也夫鄭伯不王固有罪矣襄王不知自反念其制命之未順也忍小忿防懿親以扞外侮而棄徳崇姦遂出狄師是用夷制夏如木之植防其本也不亦傎乎王者以天下爲家京師爲室而四方歸往猶天之無不覆也東周降於列國旣不能家天下矣又毀其室而不保則是寄生之君耳貶而書出以爲後戒出而曰居者若曰普天之下莫非王士撥亂反正存天理之意也】

【案春秋書王居三鄭也狄泉也皇也書公居五昭公居鄆也】

晉侯夷吾卒左氏【二十三年九月晉惠公卒懷公立晉公子重耳之及於難也奔狄從者狐偃趙衰顚頡魏武子司空季子狄人伐廧咎如獲其二女叔隗季隗納諸公子公子取季隗以叔隗妻趙衰處狄十二年而行過衞衞文公不禮焉乞食於五鹿野人與之塊子犯曰天賜也及齊齊桓公妻之有馬二十乘公子安之從者以爲不可姜氏曰懷與安實敗名與子犯謀醉而遣之及曹曹共公聞其駢脇欲觀其祼浴薄而觀之僖負羈之妻曰吾觀晉公子之從者皆足以相國必得志於諸侯得志於諸侯而誅無禮曹其首也子曷蚤自貳焉乃饋盤飱寘璧公子受飱反璧及宋宋襄公贈之以馬二十乘及鄭鄭文公亦不禮焉叔詹諌曰臣聞天之所啟人弗及也晉公子有三焉天其或者將建諸晉鄭同儕其過子弟固將禮焉況天之所啟乎弗聴及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君若以君之靈得反晉國晉楚治兵遇於中原其辟君三捨若不獲命其左執鞭弭右屬櫜鞬以與君周旋子玉請殺之楚子曰晉公子廣而儉文而有禮其從者肅而寛忠而能力吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯納女五人他日公享之公子賦河水公賦六月趙衰曰君稱所以佐天子者命重耳重耳敢不拜二十四年春秦伯納之濟河圍令狐入桑泉取白衰二月甲午晉師軍於廬柳秦伯使公子縶如晉師師退軍於郇辛丑狐偃及秦晉之大夫盟於郇丙午入於曲沃丁未朝於武宮戊申使殺懷公於髙梁不書亦不告也注晉文定位而後告惠公之喪故書於今年】

附錄【左氏宋事】左氏【宋及楚平宋成公如楚還入鄭鄭伯將享之問禮於皇武子對曰宋先代之後也於周爲客天子有事膰焉有喪拜焉丰厚可也鄭伯從之享宋公有加禮也】

二十有五年春王正月丙午衞侯燬滅邢左氏【衞人將伐邢禮至曰不得其守國不可得也我請昆弟仕焉乃往得仕衞人伐邢二禮從國子巡城掖以赴外殺之正月丙午衞侯燬滅邢同姓也故名禮至爲銘曰余掖殺國子莫余敢止】谷梁【不正其伐本而滅同姓也公羊同】胡氏【諸侯不生名滅同姓則名者謂其絕先祖之裔蔑骨肉之恩故生而書名示王法不容誅也然則晉滅虞楚滅夔亦同姓曷爲不名曰諸侯滅同姓則名者其常也或名或不名例之變也邢𨿽與狄伐衞而經無譏文者爲能救齊也衞人曽不反思而遷怒於邢又遣禮至昆弟仕焉誘其守而殺之於外與虞公貪璧馬以易鄰國及其身者其情異矣春秋原情定罪而衞燬獨名蓋輕重之權衡也若荊楚則僭號稱王聖人比諸夷狄於滅夔乎何誅】

夏四月癸酉衞侯燬卒○宋蕩伯姬來逆婦左氏【注伯姬魯女爲宋大夫蕩氏妻也自爲其子來逆稱婦姑存之詞婦人越竟迎婦非禮故書】胡氏【伯姬公女也而配蕩氏其往嫁不見於經者國君不與大夫敵也今來逆婦而史防書之見公失禮下主大夫之昬是慢宗廟卑朝廷也姑自逆婦其失明矣】

宋殺其大夫

【案此條左氏無事迹公羊以爲宋三世內娶大夫之女故公族以弱威權下流絕去大夫名正其義也三世謂玆父王臣杵臼也谷梁謂以其在祖之位尊之也注以爲孔子之祖孔父累於】

【宋殤而死今骨肉在其位而見殺故尊之而不忍稱名氏皆無據之言不可從】

秋楚人圍陳納頓子於頓左氏【秦晉伐鄀楚鬭克以申息之師戌商密秦人圍商密密降秦師楚子玉追秦師弗及遂圍陳納頓子於頓】公羊【何以不言遂兩之也注別之者惡國家不重民命一出兵爲兩事也】谷梁【納者內弗受也圍一事也納一事也而遂言之蓋納頓子者陳也注圍陳使納頓子也】胡氏【圍陳納頓子也納云者不與納也諸侯失國諸侯納之正也何以不與乎夫陳先代之後不能以禮安靖鄰國保卹寡小中國諸侯又不能修方伯連帥之職而使楚人納之是夷狄仗義正諸夏也故書曰楚人圍陳納頓子於頓其責中國深矣此亦正本自治之意也】張氏【頓子迫於陳而不能有其國故楚圍陳然後能納之聖人書此見中國諸侯不能卹小反使夷狄行其義閔中國之無伯也】

【案陳頓之爭又見於襄之四年】

葬衞文公○冬十有二月癸亥公防衞子莒慶盟於洮【衞成公立】左氏【修衞文公之好且及莒平也注莒以元年酈之役怨魯衞文公將平之未及而卒成公追成父志降名以行事故曰修文公之好】谷梁【莒無大夫其曰莒慶何也以公之防目之也】附錄【晉文納王事】左氏【秦伯師於河上將納王狐偃言於晉侯曰求諸侯莫如勤王諸侯信之且大義也繼文之業而信宣於諸侯今爲可矣卜之遇黃帝戰於阪泉之兆晉侯辭秦師而下三月甲辰次於陽樊右師圍溫左師逆王四月丁巳王入於王城取大叔於溫殺之於隰城晉侯】

【朝王王享醴命之宥請隧弗許曰王章也與之陽樊溫原攢茅之田晉於是始啟南陽陽樊不服乃出其民冬晉侯圍原命三日之糧原不降命去之諜出曰原將降矣請待之公曰信國之寶也得原失信所亡滋多退一捨而原降趙衰爲原大夫狐溱爲溫大夫】

二十有六年春王正月已未公防莒子衞寧速盟於向【向莒地】左氏【公防莒玆防公寧莊子盟於向尋洮之盟也】谷梁【公不防大夫其曰寧速何也以其隨莒子可以言防也】

齊人侵我西鄙公追齊師至弗及【公谷作嶲濟北谷城縣西有地名下】左氏【齊師侵我西鄙討是二盟也疏時晉文初起諸侯無伯齊侯是桓公之子欲以盟主自居】公羊【其言至雋弗及何侈也注侈猶大也大公能卻彊齊之兵弗者不之深者也言師者侈大公所追也】谷梁【人微者也侵淺事也公之追之非正也至嶲急辭也弗及者可以及而不敢及也其侵也曰人其追也曰師以公之弗及大之也弗及內辭也】胡氏【書人書侵書師罪齊也書追書至弗及罪魯也潛師入境曰侵少則稱人眾則稱師前書齊人是見其弱以誘魯也後書齊師是伏其眾以邀魯也其爲諼明矣凡書追者在境內則譏其不預追戎於濟西是也在境外則譏其深入追齊師至是也者齊地至者言逺也弗者遷詞也有畏而弗敢及之也齊魯皆私憤之兵而非正也故交譏之

案齊侵我三始於此】

夏齊人伐我北鄙衞人伐齊公子遂如楚乞師左氏【齊孝公伐我北鄙衞人伐齊洮之盟故也公使展喜犒師使受命於展禽齊侯未入竟展喜從之曰寡君聞君親舉玉趾將辱於敝邑使下臣犒執事齊侯曰魯人恐乎曰小人恐矣君子則否齊侯曰室如縣罄野無靑艸何恃而不恐對曰恃先王之命昔周公太公股肱周室夾輔成王成王勞之而賜之盟曰世世子孫無相害也載在盟府大師職之桓公是以糾合諸侯而謀其不協彌縫其闕而匡救其災昭舊職也及君卽位諸侯之望曰其率桓之功我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯乃還東門襄仲臧文仲如楚乞師臧孫見子玉而道之伐齊宋以其不臣也注乞不保得之詞】公羊【乞者何卑辭也曷爲以外內同若辭重師也曷爲重師師出不正反戰不正勝也注不正自謂出當復反戰當必勝】谷梁【乞重詞也何重焉重人之死也非所乞也師出不必反戰不必勝故重之也】胡氏【衞人報徳以怨伐齊之喪助少陵長又遷怒於邢而滅其國不義甚矣公旣與其君盟於洮又與其臣盟於向是黨衞也故齊人旣侵其西又伐其北齊師固亦非義矣而僖公不能省徳自反深思逺慮計安社稷乃乞楚師與齊爲敵是以蠻夷殘中國也於義可乎書公子遂如楚乞師而惡自見矣】

【案乞師例五始於此成十三年郤錡十六年欒黶十七年晉荀防十八年士魴皆晉伯也魯之乞師於楚屈於夷狄甚矣況以蠻夷殘中國乎若晉之乞師謂之伯主不能令諸侯亦可謙以求諸侯亦可○又案是年展喜犒師正受命於栁下惠而公子遂如楚則臧文仲爲之介孔子曰臧文仲其竊位者與知栁下惠之賢而不與立也夫爲人臣謀國有賢人而不用乃逺乞師於彊楚以逞憤於齊是猶揖盜賊以困姻鄰也觀展禽一語已足以郤齊則所以折衝必有道矣春秋特書如楚乞師而與外之乞師同文蓋深辠爲國之無謀而至此極也竊位之嘆其因此而發歟】

秋楚人滅夔以夔子歸【夔公羊作隗】左氏【夔子不祀祝融與鬻熊楚人讓之對曰我先王熊摯有疾鬼神弗赦而自竄於夔吾是以失楚又何祀焉秋楚成得臣鬭宜申帥師滅夔以夔子歸注夔楚同姓夔有不祀之罪故不譏楚滅同姓疏案鄭語孔晁注云熊繹孫曰熊摯有疾楚人廢之立其弟熊延熊摯自棄於夔子孫有功王命爲夔子亦不知何所據也】胡氏【春秋滅國而以其君歸無有不名者而夔何以獨不名諸侯之祀無過其祖者而夔祖熊摯是不得祀祝融與鬻熊也而楚反以是滅之非其罪矣故特存其爵而不名也然則楚滅同姓何以不名人而不名春秋待夷狄之體】

秋楚人伐宋圍緡左氏【宋以其善於晉侯也叛楚卽晉冬楚令尹子玉司馬子西帥師伐宋圍緡】公羊【邑不言圍此其言圍何刺道用師也注時楚以師與魯未至而中道用之以伐宋惡其視百姓若艸木不仁之甚也谷梁同】

公以楚師伐齊取谷公至自伐齊左氏【凡師能左右之曰以寘桓公子雍於谷易牙奉之以爲魯援楚申公叔侯戍之桓公之子七人爲七大夫於楚】公羊【此已取谷矣何以致伐未得乎取谷也曷爲未得乎取谷曰患之起必自此始也】谷梁【以者不以者也民者君之本也使民以其死非其正也惡事不致此其致之何也危之也】胡氏【楚彊魯弱而能用其師進退在已故特書曰以以者不以者也夫背華卽夷取人之邑爲已有失正甚矣患之起必自此始其致危之也案齊魯之爭自盟柯以來未之有也於是再見者中國無伯也推其事迹幹時長勺之兵由於納糾而西鄙北鄙之怨始於救齊本非有深憾者但桓公孝公欲得魯以集事耳然桓公卒能屈己於柯盟而孝公不知自反構怨連兵遂使楚人得乘間而肆毒矣然則魯助無虧者也孝公怨之尙宜宋衞納孝公者也亦不能固其交孝公之墜先業宜哉】

春秋防通卷十

欽定四庫全書

春秋防通卷十一

元李廉撰僖公

二十有七年春子來朝左氏【桓公來朝用夷禮故曰子公卑不共也注先代之後而迫於東夷風俗雜壊言語衣服有時而夷故子卒傳言其夷也今稱朝者始於朝禮終而不全異於介葛盧惟貶其爵】公羊【疏本公爵但春秋欲新周故宋而黜之稱伯莊二十七年伯來朝是也二十三年子卒者以微弱爲徐莒所脇不能死位故以其一等貶之見聖人子孫有誅無絕而已至此復稱子者起其無禮不備故魯入之也】

【案子說具見前】

夏六月庚寅齊侯昭卒秋八月乙未葬齊孝公左氏【有齊怨不廢喪紀禮也】

乙巳公子遂帥師入【乙巳九月六日】左氏【責無禮也】公羊【注杞屬修禮朝魯𨿽無禮君子躬自厚而薄責於人不當入之故書曰責之】張氏【人方來朝而帥師入之以怨報徳此所謂欲加之罪何患無辭者也】

冬楚人陳侯蔡侯鄭伯許男圍宋左氏【楚子將圍宋使子文治兵於睽子玉治兵於蔿蔿賈曰子玉剛而無禮不可以治民過三百乘其不能以入矣冬楚子及諸侯圍宋宋公孫固如晉告急先軫曰報施救患取威定霸於是乎在矣狐偃曰楚始得曹而新昬於衞若伐曹衞楚必救之則齊宋免矣晉侯始入而教其民二年欲用之子犯曰民未知義未安其居於是乎出定襄王入務利民子犯曰民未知信未宣其用於是乎伐原以示之信民易資者不求丰焉明徴其辭子犯曰民未知禮未生其共於是乎大搜以示之禮作執秩以正其官民聽不惑而後用之出谷戌釋宋圍一戰而霸文之教也注楚序諸侯之上主兵故稱人恥不得志以微者告】公羊【此楚子也其稱人何貶曷爲貶爲執宋公貶故終僖之篇貶也】谷梁【楚人者楚子也其曰人何也人楚子所以人諸侯也其人諸侯何也不正其信夷狄而伐中國也】

十有二月甲戌公防諸侯盟於宋左氏【注諸侯伐宋公與楚有好而往防之非後期宋方見圍無嫌於與盟故直以宋地】胡氏【楚稱人貶也宋公先代之後作賔王家非有簒弒之惡楚人無故摟諸侯以圍之何名也故黜而稱人以著其罪諸侯信夷狄伐中國獨無貶乎人楚子所以人諸侯也公與楚結好故往防盟其地以宋者宋方見圍無嫌於與盟而公之罪亦著矣】陳氏【楚嘗有君矣此楚子也則其稱人何嫌予楚以伯也盟於齊楚猶序陳蔡之下於鹿上猶不先齊宋也盂之防宋楚始並爲諸侯長矣楚之稱子而長於諸侯宋襄公爲之也魯僖衞文夫子之刪詩有取焉桓公卒而衞從楚魯又從楚楚敗宋於納頓子滅夔取齊之谷且合四國之君以圍宋春秋以是爲夷狄之彊而已矣𨿽序於諸侯之上而特人之不稱人則疑於莊王】

【案圍宋之楚人正義曰傳云楚子及諸侯圍宋則是楚子親自來也十二月公防諸侯盟於宋公爲楚子在宋而往防之明楚子與盟也明年楚子入居於申使子玉去宋由此而言楚子初來圍宋必親至宋國使子玉主兵明年見晉之盛身始去之獨畱子玉於宋耳此說據經爲合但不敢言杜氏之非不以稱人爲貶而遷就於告詞之說爲謬耳公谷注又以地宋謂公已爲和觧故宋亦與盟此亦不察乎事實也○又案晉文晉悼之興皆以救宋卻楚成功晉人有言曰成伯安彊自宋始矣大抵宋亦中國之樞紐也故始焉楚成爭伯而有宋之圍繼焉楚莊偏伯而又有宋之圍始焉楚爭伯而有宋之盟終焉楚分伯而亦有宋之盟】

附錄左氏【是年晉搜於被廬作三軍謀元帥以郤縠將中軍縠卒原軫將中軍】

二十有八年春晉侯侵曹晉侯伐衞左氏【晉侯將伐曹假道於衞衞人弗許還自南河濟侵曹伐衞正月戊申取五鹿注再舉晉侯者兩來告】公羊【曷爲再言晉侯非兩之也然則何以不言遂未侵曹也未侵曹則其言侵曹何致其意也其意侵曹則曷爲伐衞晉侯將侵曹假途於衞衞曰不可得則固將伐之也注曹有罪晉文行霸徵之衞壅遏不得使義兵以時進故著言侵曹以致其意所以通賢者之心不使壅塞也】谷梁【再稱晉侯忌也注曹衞並有宿怨於晉君子不念舊惡故再稱晉侯以刺之】胡氏【再稱晉侯譏復怨也春秋之時用兵者非懷私復怨則利人土地爾詩云百爾君子不知徳行不忮不求何用不臧不忮則能懲忿不求則能窒欲然後貪憤之兵亡矣或曰曹衞背華卽夷於是乎致武奚爲不可曰楚人摟諸侯以圍宋陳蔡鄭許舉兵而同防魯公與防而同盟楚𨿽得曹新昬於衞然其君不在防其師不與圍以方諸國不猶愈乎又況衞已請盟而晉人弗之許也書曰必有忍其乃有濟有容徳乃大文公能忍於奄豎裏鳬須矣何獨不能忍於曹衞乎再稱晉侯甚之也下書楚人救衞則譏晉深矣春秋責備賢者而樂與人攺過責備賢者故再稱晉侯樂與人攺過故衞已請盟不當拒而絕之也】

附錄【左氏晉侯事】左氏【寺人披請見晉侯辭焉曰夫祛猶在女其行乎對曰臣謂君之入也其知之矣君命無二古之制也除君之惡惟力是視蒲人狄人余何有焉齊桓公置射鉤而使管仲相君若易之何辱命焉公見之晉侯之堅頭須守藏者也其出也竊藏以逃盡用以求納之及入求見公辭焉以沐謂僕人曰沐則心覆心覆則圖反宜吾不得見也國君而讎匹夫懼者甚眾矣公遽見之晉侯賞從亡者介之推不言祿祿亦弗及推曰獻公之子九人惟君在矣天實置之而二三子以爲已力竊人之財猶謂之盜況貪天之功以爲已力乎遂隠而死晉侯以緜上爲之田曰以志吾過且旌善人】

公子買戌衞不卒戌刺之楚人救衞左氏【晉侯齊侯盟於斂盂衞侯請盟晉人弗許衞侯欲與楚國人不欲故出其君以說於晉衞侯出居於襄牛公子買戌衞楚人救衞不克公懼於晉殺子叢以說焉謂楚人曰不卒戌也注子叢卽買也】公羊【內諱殺大夫謂之刺之也】胡氏【內殺大夫稱刺者若曰刺審其情與眾棄之而專殺之則一耳周官有三刺一刺曰訊羣臣再刺曰訊羣吏三刺曰訊萬民刺未有書其故者而以不卒戌刺之則知買爲無罪矣夫殺無罪之士將以茍說於彊國於是乎不君矣故特書其故以貶之也】張氏【春秋予楚以卹患之名辠晉文之忌克也案刺公子買之事左氏得之公谷不知事實皆以爲殺有罪之詞非也○又案魯刺大夫二買及公子偃○又案春秋予楚以救正猶書宋人伐陳衞人救陳書戌鄭虎牢楚公子貞救鄭相似蓋彼本無能救之善但春秋借以深著伐者之罪耳】

三月丙午晉侯入曹執曹伯畀宋人左氏【晉侯圍曹門焉多死曹人屍諸城上晉侯患之聽輿人之謀曰稱捨於墓師遷焉曹人凶懼爲其所得者棺而出之因其凶而攻之入曹數之以不用僖負羈而乘軒者三百人也令無入僖負羈之宮而免其族報施也魏犫顚頡爇僖負羈氏殺顚頡狥於師宋人如晉告急先軫曰使宋捨我而賂齊秦借之告楚我執曹君而分曹衞之田以賜宋人楚愛曹衞必不許也喜賂怒頑能無戰乎公說執曹伯分曹衞之田以畀宋人注所謂譎而不正】谷梁【入者內弗受也日入惡入者也以晉侯而厈執曹伯惡晉侯也畀與也其曰人何也不以晉侯畀宋公也注畀上與下之辭故不以侯畀公】胡氏【古者覿文匿武修其訓典序成而不至於是乎有攻伐之兵故孟子謂萬章曰子以爲有王者作將比今之諸侯而誅之乎其教之不攺而後誅之乎曹伯羸者未狎晉政莫知所承晉文不修辭令遽入其國旣執其君又分其田暴矣欲致楚師與之戰而以曹伯畀宋人譎矣𨿽一戰勝楚遂主夏盟舉動不中於禮亦多矣徒亂人上下之分無君臣之禮其功𨿽多道不足尙也】張氏【自晉侯侵曹至此皆春秋著文公致楚與戰之由也】

【案執曹伯書晉侯谷梁正例以稱侯以執者執無罪也於此條𨿽合而於厲公執負芻之例不通矣胡氏正例以稱侯以執伯討也於執負芻𨿽合而於此條又不通矣公羊拘於稱侯爲伯討之例故以此爲義兵其說曰畀者何與也其言畀者何與使聴之也曹伯之罪何甚惡也其惡柰何不可以一罪言也注者曰畀宋者時天王居鄭晉文以宋王者之後法度所存假使治其獄其繆如此此不知事實之失也然則云何陸氏曰不稱晉人執者承上晉侯入曹故不重言晉人也此與楚子伐吳執齊慶封同例耳胡氏無傳想同此說○又案晉執曹伯畀宋與執戎蠻子歸楚同此書畀而彼書歸蓋畀者猶此與彼之辭歸者以京師之禮待楚矣○又案書法獻者下奉上也錫者上賜下也畀者非上非下者也三者據尊卑言之趙子說是】

夏四月己巳晉侯齊師宋師秦師及楚人戰於城濮楚師敗績左氏【楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情僞盡知之矣天假之年而除其害天之所置其可廢乎軍志曰允當則歸又曰知難而退又曰有徳不可敵此三志者晉之謂矣子玉使伯棼請戰曰非敢必有功也願以間執讒慝之口王怒少與之師惟西廣東宮與若敖之六卒實從之子玉使宛春告於晉曰請復衞侯而封曹臣亦釋宋之圍子犯曰子玉無禮哉君取一臣取二不可失矣先軫曰定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何不如私許復曹衞以擕之執宛春以怒楚旣戰而後圖之公說乃拘宛春於衞且私許復曹衞曹衞告絕於楚子玉怒從晉師晉師退軍吏曰以君辟臣辱也子犯曰微楚之惠不及此退三捨辟之所以報也我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔天秦小子憖次於城濮聴輿人之誦曰原田毎毎捨其舊而新是謀公疑焉子犯曰戰也戰而防必得諸侯若其不捷表裏山河必無害也公曰若楚惠何欒貞子曰漢陽諸姬楚實盡之思小惠而忘大恥不如戰也子玉使鬭勃請戰曰請與君之士戲得臣與寓目焉晉侯使欒枝對曰楚君之惠未之敢忘旣不獲命矣敢煩大夫謂二三子戒爾車乘敬爾君事詰朝將見晉車七百乘韅靷鞅靽晉侯登有莘之虛以觀師曰少長有禮其可用也遂伐其木以益其兵己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右胥臣防馬以虎皮先犯陳蔡陳蔡奔楚右師潰狐毛狐偃以上軍夾攻子西楚左師潰楚師敗績子玉其卒而止故不敗晉師三日館谷及癸酉而還注宋公齊國歸父秦小子憖旣次城濮以師屬晉不與戰也子玉及陳蔡之師不書恥敗告文略也】公羊【此大戰也曷爲使微者子玉得臣也其稱人何貶曷爲貶大夫不敵君也注臣無敵君戰之義故絕之也秦稱師者助伯者徵伐有功故襃進之齊桓先朝天子晉文先討夷狄者晉文之時楚與爭彊所遭遇異】胡氏【楚稱人貶也戰而言及主乎是戰者也當是時晉師避楚三捨請戰者得臣也而經之書又何以在晉得臣𨿽從晉師然初告於晉曰請復衞侯而封曹臣亦釋宋之圍是未有必戰之意也及先軫獻謀許曹衞以其黨拘宛春以激其怒而後得臣之意決矣故楚𨿽請戰而及在晉侯誅其意也荊楚恃彊慿陵諸夏滅黃而霸主不能卹敗徐於婁林而諸大夫不能救執中國盟主而在防者不敢與之爭今又戌谷逼齊合兵圍宋戰勝中國威動天下非有城濮之敗則民其被髮左袵矣宜有美詞稱揚其績而春秋所書如此其略何也仁人明其道不計其功正其義不謀其利文公一戰勝楚遂主夏盟以功利言則髙矣語道義則三王之罪人也知此說則曽西不爲管仲而仲尼孟子𨿽老於行而不悔其有以夫】陳氏【此宋公也何以但稱師尊晉侯也尊晉者予晉以伯也】張氏【齊桓伐楚𨿽能致屈完然楚未大創也故次年卽滅救鄭終桓公之世楚爲患而不能制文公欲伯天下以爲楚不大創則不足以定伯故決於一戰以爲取威定霸之基但其救患之心止在於報施而討辠之念只行於復怨故以晉侯主之誅文公之心也】

【案城濮之戰左氏已詳但注者於師稱人之說失之胡氏知書及之爲罪晉而不知書侯之爲尊晉故必合胡陳二家然後文意方備張氏發明齊桓晉文之事亦得之若何休直襃晉文則又過矣大抵召陵𨿽以來盟於齊而亦有遂伐之專城濮𨿽以書侯予晉而先盟及戰之譎此皆功罪不相掩之法也余見戰下】

楚殺其大夫得臣左氏【子玉旣敗王使謂之曰大夫若入其若申息之老何子西孫伯曰得臣將死二臣止之曰君其將以爲戮及連谷而死晉侯聞之而後喜可知也曰莫餘毒也已蔿呂臣實爲令尹奉己而已不在民矣】胡氏【得臣信有罪矣而楚子知其不可敵不能使之勿敵而少與之師又以一敗殺之是以師爲重而棄其將以與之也是晉再克而楚再敗也故稱國以殺而不去其官以仲尼書鄭棄其師與楚殺得臣之事觀之可爲來世之永鑑矣】

衞侯出奔楚左氏【衞侯聞楚師敗懼出奔楚遂適陳使元咺奉叔武以受盟】胡氏【諸侯失國出奔未有不名者衞侯何以不名著文公之罪也衞侯失守社稷背華卽夷於文公何罪乎衞之禍文公爲之也初齊晉盟於斂盂衞侯請盟晉人弗許是塞其向善之心𨿽欲自新攺轍而其道無由也髙帝一封雍齒而功臣不竸世祖燒棄文書而反側悉安使文公釋怨許衞結盟南向諸侯棄楚而歸晉矣忿不思難惟怨是圖必使衞侯身無所奔於荊蠻歸於京師兄弟相殘君臣交訟誰之咎也夫心不外者乃能統大眾智不鑿者乃能處大事文公欲主夏盟取威定霸而舉動煩擾若不勝任者惟鑿知自私而心不廣也春秋於衞侯失國出奔不以其罪名之而重文公之咎蓋端本議刑責備賢者之意案衞侯出奔不名之說胡氏得之何氏以爲晉文以王事逐之擇立其次無絕衞之心者非也陸氏以爲令叔武攝位而去故不名亦未必然】

五月癸丑公防晉侯齊侯宋公蔡侯鄭伯衞子莒子盟於踐土【踐士鄭地癸丑月十八日癸亥二十八日必有誤】左氏【晉師至於衡雍作王宮於踐土鄭伯使子人九行成於晉晉欒枝入盟鄭伯五月丙午晉侯及鄭伯盟於衡雍丁未獻楚俘於王駟介百乘徒兵幹鄭伯傅王用平禮也王享醴命晉侯宥王命尹氏及王子虎內史叔興父防命晉侯爲侯伯賜之大輅之服戎輅之服彤弓一彤矢百玈弓矢幹秬鬯一卣虎賁三百人曰王謂叔父敬服王命以綏四國糾逖王慝晉侯三辭從命曰重耳敢再拜稽首奉揚天子之丕顯休命受防以出出入三覲癸亥王子虎盟諸侯於王庭要言曰皆奬王室無相害也有渝此盟明神殛之俾隊其師無克祚國及其孫無有老防君子謂是盟也信謂晉於是役也能以徳攻注襄王聞晉戰勝自往勞之王子虎臨盟不同歃】谷梁【諱防天王也注實防天王而文不言天王若諸侯自共盟然是諱之也所謂譎而不正】胡氏【踐土之防天王下勞削而不書何也周室東遷所存者號與祭耳其實不及一小國之諸侯晉文之爵𨿽曰侯伯而號令天下幾於攺物實行天子之事此春秋之名實也與其名存實亡猶愈於名實俱亡是故天王下勞晉侯於踐土則削而不書去其實以全名所謂君道也父道也晉侯以臣召君則書天王狩於河陽正其名以統實所謂臣道也子道也而天下之大倫尙存而不滅矣衞侯奔楚不書名者未絕其位也叔武受盟而稱衞子者立以爲君也此見聖人深罪晉文報怨行私專權自恣廢置諸侯之意】陳氏【序晉侯於齊侯宋公之上予晉以伯也】張氏【文公於勝楚之後帥諸侯朝天子然後受侯伯錫命之策合於易之在師中吉而當三錫之命以懷服萬邦者然負震主之威致天王之屈尊失正位居體之道故卽其可書者記之而天王下勞沒而不書以示天下之大訓也】

【案踐土於溫之書法胡氏論之詳矣外以諱爲善則諱晉者非貶也朱子亦曰如葵丘之防召陵之師踐土之盟自是好本末自別】

陳侯如防左氏【注陳本與楚楚敗懼而屬晉來不及盟故曰如防】公羊【其言如防何后防也】谷梁【如防外乎防也於防受命也注外乎防不及序也受命於防故書如防】

【案經書如防三雞澤袁僑於鄬鄭伯】

公朝於王所左氏【注王在踐土非京師故曰王所】公羊【曷爲不言公如京師天子在是也天子在是則曷爲不言天子在是不與致天子也注時晉文公年老恐霸功不成故上白天子曰諸侯不可卒致願王居踐土下謂諸侯曰天子在是不可不朝迫使正君臣明王法𨿽非正起時可與故書朝因正其義】谷梁【朝不言所言所者非其所也】胡氏【朝不言所言所非其所也朝於廟禮也於外非禮也有虞氏五載一巡狩羣後四朝周制十有二年王乃時巡諸侯各朝於方嶽亦何必於京師於廟然後爲禮乎古者天子巡狩於四方有常時諸侯朝於方嶽有常所今天王下勞晉侯公朝於王所則非其時與地矣然則天子在是其可以不朝乎天子在是而諸侯就朝禮之變也春秋不以諸侯就朝爲非而以王所非其所爲貶正其本之意也】陳氏【外朝王不書書魯以見其餘也於是晉侯將盟於踐土而王卽命爲方伯諸侯朝焉則先朝而後盟曷爲先書盟後書朝書朝而後盟是以天子與斯盟也書盟而後朝春秋不以天子與斯盟之詞也】

【案春秋書魯之朝王者三此年二成十三年如京師是也皆因伯事以行禮然此𨿽在外而得書朝彼𨿽至京師而反書如者蓋此若書如則無以見天王就朝之實彼若書朝則無以見諸侯之不成乎禮義各有在也彼書朝於伐秦之先此書朝於盟踐土之後者蓋彼不先書朝無以見朝王之爲重此不後書朝無以見諱王之實義亦各有在也然此書朝猶爲下事上之詞彼書如則不過彼適此之例矣亦微有分別○又案天王自至之說左氏是公羊不與致王之說亦好但其注下之言非事實○又案諸侯皆朝舉魯以見其餘之說陳氏是】

六月衞侯鄭自楚復歸於衞衞元咺出奔晉左氏【或訴元咺於衞侯曰立叔武矣其子角從公公使殺之咺不廢命奉夷叔以入守六月晉人復衞侯武子與衞人盟於宛濮衞侯先期入叔武將沐聞公至喜捉髮走出公子歂犬前驅射而殺之公知其無罪也枕之股而哭之殺歂犬元咺出奔晉】谷梁【自楚楚有奉焉爾復者復中國也歸者歸其所也鄭之名失國也疏以鄭非大罪故出奔不名惡其借楚之力故入名以表失國】胡氏【衞侯失國出奔則不名復歸得國何以名殺叔武也叔武者衞侯之弟也晉文公有憾於衞侯而不釋怨於是逐衞侯立叔武叔武辭立而他人立則恐衞侯之不得反也於是已立乎其位治反衞侯衞侯得反而疑其弟則曰叔武簒我元咺爭之曰叔武無罪衞侯不信其言終殺叔武是不念鞠子哀而以爭國爲心亂民滅天理其爲罪大矣此其所以名也元咺由是走之晉而訟其君然衞侯初歸則稱復再歸何以不稱復乎春秋立法甚嚴而待人以恕鄭之初歸𨿽殺叔武旣名之矣猶意其或出於誤而能革也是以稱復及其再歸又殺元咺及公子瑕則是終以爭國爲心長惡不悛無自艾之意矣是以不稱復其曰歸於衞者易詞也諸侯嗣故稱復者繼之也不稱復者絕之也而國非其國矣】張氏【易曰自下訟上患至掇也成公殺叔武𨿽可謂大弗友元咺以臣訟君可乎然亦晉侯惡衞之心有以召之也】

【案胡氏所引叔武之事本公羊與左氏所載小異由左氏言之則衞侯爲誤殺由公羊言之則衞侯爲忌殺然衞侯之內忌信讒始於殺角之時今之殺叔武乃其本心但誣罪於前驅以告諸侯耳此公羊所以爲實錄也○又案大夫出奔而歸多言所自蓋因其力也傳例曰有奉焉爾是也諸侯出奔受執而歸入者入皆不言所自獨曹伯書自京師衞侯鄭書自楚谷梁以爲有奉夫衞已告絕於楚楚已不得志於中國衞安能借其力乎何氏以爲自楚爲天子諱也其說尢乖舛胡氏於自京師得之於此條則略而不解惟陳氏曰君歸不言自君而言自者危不得歸也是故晉文實復衞侯而曰自楚危自楚也晉厲實歸曹伯而曰自京師危自京師也此說亦似未盡大抵書自楚者其亦觀其所主而榮辱成敗見之意也歟】

陳侯卒○秋伯姬來公子遂如齊張氏【伯姬來而入之怨釋公子遂如齊而取谷之憾解中國貴於伯權之立如此此可以觀卲子所謂功之首者矣

案公子遂如齊七始此年文二文十七十八宣元二宣入】

冬公防晉侯齊侯宋公蔡侯鄭伯陳子莒子邾子秦人於溫天王狩於河陽【谷梁無齊侯狩作守】左氏【防於溫討不服也是防也晉侯召王以諸侯見且使王狩仲尼曰以臣召君不可以訓故書曰天王狩於河陽言非其地也且明徳也注晉侯大合諸侯而欲尊事天子以爲名義自嫌彊大不敢朝周諭王出狩因得盡羣臣之禮皆譎而不正之事爲其辭逆而意順故經以王狩爲辭隠其召君之闕欲以明晉之功徳此違凡變例以起大義危疑之理故特稱仲尼以明之不服衞許也】公羊【狩不書此何以書不與再致天子也魯子曰溫近而踐土逺也】谷梁【防於溫諱防天王也天王守於河陽全天王之行也爲若將守而遇諸侯之朝也爲天王諱也水北爲陽山南爲陽溫河陽也】胡氏【天王狩於河陽尊周而全晉也啖助謂以常禮言之晉侯召君名義之罪人也其可訓乎若原其自嫌之心嘉其尊王之義則請王之狩忠亦至焉故夫子特書狩於河陽所謂原情爲制以誠變禮者也夫踐土之防王實自往非晉罪也故爲王諱而足矣溫之防晉則有罪而其情順也故旣爲王諱之又爲晉解之於以見春秋忠恕也】陳氏【晉侯將防於溫召王以諸侯見則先狩而後防曷爲先書防後書狩書狩而後防是以天子與斯防也先書防後書狩春秋不以天子與斯防之詞也】

【案莊二十二年王巡虢守不書則王狩之非狩審矣非狩而曰狩爲尊者諱也春秋書狩四而此非講武之狩蓋假巡狩之禮以爲詞也正義曰言天王自來狩獵於河陽之地天子諸侯田獵皆於封內不越國而取諸人河陽實以屬晉非王狩所故言非其地若此則又以狩爲田狩之名○又案諸侯在喪稱子葵丘宋襄稱子自在本班此年陳共公稱子降在鄭下召陵陳懷公稱子又在鄭上杜曰傳無義例蓋主防者次之非襃貶也○又案秦與中國防始此】

壬申公朝於王所【杜氏曰壬申十月十日有日而無月史闕文】公羊【其日何錄乎內也注危錄內再失禮將爲有義者所惡不月而日者自是諸侯不系天子若日不系月】谷梁【朝於廟禮也於外非禮也獨公朝與諸侯盡朝也其日以其再致天子故謹而日之主善以內目惡以外言曰公朝逆辭也而尊天子防於溫言小諸侯溫河北地以河陽言之大天子也日系於月月系於時壬巾公朝於王所其不月失其所系也以爲晉文公之行事爲已傎矣注以臣召君傎倒上下日不系月猶諸侯不宗天子】陳氏【朝踐土不系日此系日何見先狩而後朝也王嘗至踐土而不言狩則王意也可以但言朝至溫非王意也不可以但言朝故書曰天王狩於河陽壬申公朝於王所然則𨿽諱而諸侯致天子之實見矣齊桓盟王人不盟宰周公殊防世子晉文實致天子而朝之故曰晉文譎而不正】

【案有日無月杜氏說是公谷鑿本不可取以他傳無解故錄之谷梁謹日之說得之】

晉人執衞侯歸之於京師衞元咺自晉復歸於衞左氏【衞侯與元咺訟武子爲輔鍼莊子爲坐士榮爲大士衞侯不勝殺士榮則鍼莊子謂兪忠而免之執衞侯歸之於京師寘諸深室子職納槖饘焉元咺歸於衞立公子瑕】公羊【歸之於者罪已定矣歸於者罪未定也罪未定則何以得爲伯討歸之於者執之於天子之側者也罪定不定已可知矣歸於者非執之於天子之側者也罪定不定未可知也衞侯之罪何殺叔武也何以不書爲叔武諱也春秋爲賢者諱何賢乎叔武讓國也此晉侯也其稱人何貶曷爲貶衞之禍文公爲之也文公逐衞侯而立叔武使人兄弟相疑放乎殺母弟者文公爲之也自者何有力焉者也此執其君其言自何爲叔武爭也余見前胡氏所引】谷梁【歸之於京師緩詞也斷在京師也自晉晉有奉焉爾注辭間容之故言緩】胡氏【其言歸之於者執不以正之詞也古者君臣無獄諸侯不專殺爲臣執君故衞侯不名而元咺稱復大夫不世其稱復絕之也自晉者晉有奉焉歸者易辭以文公爲之主故其歸無難而方伯之罪亦明矣是以執而稱人不得爲伯討也】

【案此歸之於京師與成十五年晉侯執曹伯歸於京師書法不同公羊曰歸之於者罪已定矣歸於者罪未定也谷曰歸之於者緩詞也歸於者急詞也胡氏曰歸之於者執不以正之詞也程子曰歸於者順易之詞歸之於者彊歸之詞正義曰此無義例史異辭爾趙子曰歸於與歸之於其義一也或傳冩衍縮耳諸說皆異疑趙子及正義頗得之又就上四說論則公谷之言本可通蓋考之傳晉文執衞侯先自定其罪然後歸之京師假王命以治之則所謂罪已定所謂緩詞皆合晉厲執曹伯不敢自定其罪卽歸京師使王治之則所謂罪未定所謂急詞亦合但其下文所解乃反不通若谷梁移成十五年斷在晉侯說於此條下而移此條斷在京師說於成十五年則兩通矣○又案大夫歸入稱復者三元咺宋魚石晉欒盈皆伉辭也皆無歸道也】

諸侯遂圍許【左傳丁丑日十月十五日】左氏【注防溫諸侯也許比再防不至故因防共伐之】谷梁【遂繼事也】胡氏【諸侯比再防天子再至皆朝於王所而許獨不防以其不臣也故諸侯圍許案古者巡狩諸侯各朝於方嶽今法天子行幸三百里內亦皆問起居許距河陽踐土近矣而可以不防乎其稱遂繼事之辭也】

【案許自盟幽後又十四年而鄭人侵許於是許常從中國桓公沒諸侯從楚不獨許自子人九行成而鄭從晉叔武受盟而衞從晉陳侯如防而陳亦從晉前日從楚以執宋圍宋者皆攺乘轅而北向獨許負固不至蓋許在鄭南密邇於楚服楚之威令久矣是以久圍而不變也以蕞爾之許合十一國之眾逾時越歳而不能成功𨿽曰義舉亦以見威力之及人淺矣許之甘心從夷其亦有懲於江黃也歟○又案桓公之編書諸侯遂救許文公之編書諸侯遂圍許皆義舉也然圍齊致伐圍許致圍春秋其亦與晉文之討貳而不與晉文之過暴歟】

曹伯襄復歸於曹遂防諸侯圍許左氏【晉侯有疾曹伯之豎侯獳貨筮史使曰以曹爲解齊桓公爲防而封異姓今君爲防而滅同姓曹叔振鐸文之昭也先君唐叔武之穆也且合諸侯而滅兄弟非禮也與衞偕命而不與偕復非信也同罪異罸非刑也公說復曹伯遂防諸侯圍許】谷梁【復者復中國也天子免之因與之防其曰復通王命也遂繼事也注中國猶國中也】胡氏【曹伯襄何以名其歸之道非所以歸也晉侯有疾使其豎侯獳貨筮史曰以曹爲解晉侯恐於是反曹伯夫以賂得國而春秋名之比於失地滅同姓之罪以此知聖人嚴於義利之別以正性命之理其說行而天下定矣豈曰小補之哉】張氏【魯叔孫豹見執於晉樂王鮒欲求貨爲請叔孫卻而弗與叔孫婼見執於晉魯使申丰以貨如晉叔孫畱而不出大夫之知義者猶恥以貨賂茍免況諸侯乎曹伯襄之名以枉已者不足正人失君國之道也】

附錄左氏【晉侯作三行以禦狄荀林父將中行屠擊將右行先蔑將左行案晉已有三軍增置三行辟天子六軍之名也】

二十有九年春介葛盧來左氏【介葛盧來朝捨於昌衍之上公在防饋之芻米禮也注介東夷國也葛盧介君名也不稱朝不見公且不能行朝禮𨿽不見公國賔禮之故書】公羊【夷狄之君也不言朝不能乎朝也】谷梁【微國之君未爵者也其曰來卑也】陳氏【介東夷也未通於上國一歳再至其意將安在乎故亟書之介人侵蕭譏有以來之也】

公至自圍許張氏【其至以圍許久役而不能服也】

【案踐土不書至而圍許書至文公之伯事怠矣】

夏六月防王人晉人宋人齊人陳人蔡人秦人盟於翟泉【公羊上有公字翟作狄杜翟泉洛陽城內大倉西南池水也】左氏【公防王子虎晉狐偃宋公孫固齊國歸父陳轅濤塗秦小子憖盟於翟泉尋踐土之盟且謀伐鄭也卿不書罪之也在禮卿不防公侯防伯子男可也注晉侯始伯翼戴天子諸侯輯睦王室無虞而王子虎下盟列國以瀆大典諸侯大夫上敵公侯虧禮傷教故貶諸大夫諱公與盟大國之卿當小國之君故可以防伯子男諸卿之見貶亦兼有此闕故傳重發之】公羊【注文公圍許不能服自知威信不行故復上假王人以防諸侯年老志衰不能自致故諸侯亦使微者防之月者惡伯功之廢於是】胡氏【案左氏則皆列國之貴大夫與王子而公與防也其貶而稱人諱不書公何也翟泉近在洛陽王城之內而王子虎於此下與列國盟是謂上替諸侯大夫入天子之境𨿽貴曰士而於此上盟王子虎是謂下陵而無君之心著矣故以爲大惡諱公而不書諸國之卿貶稱人而王子亦與焉者此正其本之意也】陳氏【晉初以大夫盟王子也向也踐士之役王子虎不言涖盟也今以大夫盟王子文公之志荒矣大夫之交政於是始文公爲之也不斥言王子虎爲尊尊諱也以其人王子虎不可不徧人諸侯之大夫以其徧人諸侯之大夫不可不沒公也案晉文公三大盟防本皆非禮踐土於溫致天王翟泉盟王子其視齊桓之尊王人不敢盟世子周公者大不侔矣然春秋推心之法則踐土王實自勞非晉之罪於溫召王事𨿽逆而情順故皆諱之以存其尊王之名若翟泉則羣然叢聚於王都之側上與王子虎歃血以約言旣非踐土子虎涖盟之比又無於溫懷自嫌之心春秋不得不重貶之以顯其慢王之實矣蓋至此方結正晉文之罪是亦望其始而不足其終也其三防不書公說已見莊十六年○又案晉侯受命鄭伯傅王踐土於溫二防咸在鄭無叛晉之狀而此防謀伐鄭者得非文公過鄭鄭不禮焉前日之防黽勉以大義受之而內懷宿恨尙未釋歟外傅載文公誅觀狀以伐鄭及其陴鄭人以名寶行成公弗許欲得叔詹而烹之以詹一言而止則伐鄭者報怨未巳也春秋重貶翟泉之盟而明年書秦晉圍鄭豈無意哉】

秋大雨雹左氏【爲災也】谷梁【注雹者陰脇陽臣侵君之象陽气之在水雨則溫熱陰气薄而脇之不相入轉而成雹】胡氏【正防曰凡陰气凝聚陽在內者不得出則奮擊而爲雷霆陽在外者不得入則周旋不捨而爲風和而散則爲雪霜雨露不和而防則爲戾气曀霾陰常防緩受交於陽則風雨調寒暑正雹者戾气也陰脇陽臣侵君之象當是時僖公卽位日久季氏世卿公子遂專權政在大夫萌於此矣】

【案經書大雨雹三此年及昭三年冬四年春】

冬介葛盧來左氏【以未見公故復來朝禮之加燕好介葛盧聞牛鳴曰是生三犧皆用之矣其音云問之而信】公羊【注進稱名能慕中國朝賢君明當扶勉以禮義一年再朝不中禮故不復進也】陳氏【春秋以一字爲襃貶於介乎何費詞也春秋𨿽以一字爲襃貶而或費詞者詳始以著末也三月癸酉大雨雹震電庚辰大雨雪正月己夘烝五月丁丑烝將著其末不可不詳其始也案春秋兩書介來以其事言則逺人慕中國當從何氏以其實言則逺人窺中國當從陳氏要之陳氏說是春秋不以例之郳黎來而以例之白狄則非予介可知矣】

三十年春王正月○夏狄侵齊左氏【晉人侵鄭以觀其可攻與否狄間晉之有鄭虞也夏狄侵齊】胡氏【晉文公若移圍鄭之師以伐狄則方伯之職修矣上書狄侵齊下書圍鄭此直書其事而義自見者也】

秋衞殺其大夫元咺及公子瑕左氏【晉侯使醫衍酖衞侯寧兪貨醫使薄其酖不死公爲之請納玉於王與晉侯皆十瑴王許之乃釋衞侯衞侯使賂周歂冶厪曰茍能納我吾使爾爲卿周冶殺元咺及子適子儀公入祀先君周冶旣服將命周歂遇疾而死冶厪辭卿注瑕立經年未防諸侯故不稱君】公羊【衞侯未至其稱國以殺何道殺也注於道路遇而殺之坐之與至國同】谷梁【稱國以殺罪累上也以是爲訟君也衞侯在外其以累上之辭言之何也待其殺而後入也公子瑕累也以尊及卑也】胡氏【元咺訟君爲惡君歸則已出君出則已歸無人臣之禮信有罪矣則稱國以殺而不去其官何也春秋之法躬自厚而薄責於人君子之道譬諸射失諸正鵠反求諸已衞侯之躬無乃有闕盍亦省徳而內自訟乎夫稱國以殺者君與大臣專殺之也衞侯在外其稱國以殺何也谷梁子曰待其殺而後入也待其殺而後入是志乎殺咺瑕者也兵莫憯於志鏌鎁爲下衞侯未入而稱國以殺此春秋誅意之效也然則大臣何與焉從君於惡而不能正故並罪之也公子瑕未聞有罪而殺之何也元咺立以爲君故衞侯忌而殺之也然不與衞剽同者是瑕能拒咺辭其位而不立也不與陳佗同者是瑕能守節不爲國人之所惡也故經以公子冠瑕而稱及見瑕無罪事起元咺以咺之故延及於瑕而衞侯忌克專殺濫刑之惡著矣】

衞侯鄭歸於衞公羊【此殺其大夫其言歸何歸惡乎元咺也元咺之事君也君出則已入君入則已出以爲不臣也】胡氏【衞侯出奔於楚則不名見執於晉則不名今旣歸國復有其土地矣何以反名之乎不名者責晉文公之以小怨妨大徳名之者罪衞侯鄭之以忮害戕本支衞侯始歸而殺叔武再歸而及公子瑕故再書其名以爲後戒】

【案諸侯執不書歸僖十九年滕子成九年鄭伯襄十六年莒子邾子十九年邾子之類是也惟晉文之執曹衞書歸陳氏曰危不得歸也又晉厲之執曹伯書歸胡氏曰言天王之釋有罪也○又案衞侯歸之於京師而書歸於衞譏不在王室也曹伯亦歸於京師而書歸自京師譏不在晉也】

晉人秦人圍鄭左氏【晉侯秦伯圍鄭以其無禮於晉且貳於楚也晉軍函陵秦軍泛南佚之狐言於鄭伯曰國危矣若使燭之武見秦君師必退公從之夜縋而出見秦伯曰秦晉圍鄭鄭旣知亡矣若亡鄭而有益於君敢以煩執事越國以鄙逺君知其難也焉用亡鄭以陪鄰鄰之厚君之薄也若捨鄭以爲東道主行李之往來共其乏困君亦無所害且君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封若不闕秦將焉取之闕秦以利晉惟君圖之秦伯說與鄭人盟使子逢孫楊孫戌之乃還子犯請擊之公曰不可微夫人之力不及此吾其還也亦去之初鄭公子蘭奔晉從於晉侯伐鄭請無與圍鄭許之使待命於東鄭石甲父侯宣多逆以爲大子以求成於晉晉人許之注蘭穆公也】胡氏【案左氏則書人者貶之也孟子曰有人於此待我以橫逆則君子必自反也今鄭伯之於晉公子特不能厚將迎贈送之禮而未嘗以橫逆加之也坐此見圍爲列國者不亦難乎故晉侯秦伯貶稱人者晉文以私忿勤民動眾圍人之國秦伯惟利爲向背從燭之武之言不以義舉也於是二國結釁連兵暴骨原野自此始矣】

【案秦晉之爭始此夫秦以非子之餘踐岐丰之地春秋所書大抵皆與晉兵爭之迹爾自穆公釋韓之憾而從晉於城濮之功於是盟於溫於翟泉借役於齊鄭勠力同心未始有隙由燭之武一語而秦輔晉之心變矣文公旣辛而殽戰啟釁厥後彭衙之戰令狐之戰河曲之戰秦之伐晉者六晉之伐秦亦六興數十年報復之師更四君而未巳蓋至襄公十一年戰櫟十三年十三國之伐然後交伐之文始絕於經然則有穆公之賢而其所就僅止此豈非貪利忘義之失哉】

介人侵蕭公羊【注稱人者侵中國故退之疏來朝稱名今稱人】張氏【再來魯而次年遂侵蕭求援而後舉兵也與荊人秦術之聘同】

【案介侵蕭三傳皆無事迹胡氏亦略之惟陳氏張氏說是】

冬天王使宰周公來聘公子遂如京師遂如晉左氏【王使周公閱來聘饗有昌歜白黒形鹽辭曰國君文足昭也武可畏也則有備物之饗以象其徳薦五味羞嘉谷鹽虎形以獻其功吾何以堪之東門襄仲將聘於周遂初聘於晉】公羊【大夫無遂事此其言遂何公不得爲政爾注時見使如京師而橫生事矯君命聘晉故疾其驕蹇自專】谷梁【以尊遂乎卑此言不敢叛京師也注鄭曰遂固受命如京師如晉尊周不敢使並命使若公子遂自往然卽云公子遂如京師如晉是同周於諸侯叛而不尊天子也】胡氏【大夫出疆有以二事出者有以一事出而專繼事者其書皆曰遂公子遂如周及晉與祭公自魯逆王后皆所謂以二事出者也公子結往媵而及齊宋盟則專繼事者也是非得失則存乎其事矣冡宰上兼三公其職任爲至重而來聘於魯天王之禮意莫厚焉魯侯旣不朝京師而使公子遂往又以二事出夷周室於列國此大不恭之罪履霜堅冰之漸春秋之所誅而不以聴者也則何以無貶乎有不待貶絕而罪惡見者不貶絕以見罪惡】

【案胡氏二事出之說本谷梁及杜氏若公羊則專罪公子遂之專二說未知孰是而谷梁精透足見書法此條與公如京師遂防伐秦皆是王事書遂此本以二事出春秋則以如晉爲遂事不敢以王事同於伯事也彼本以伐秦出春秋則以伐秦爲遂事不欲先伯事而後王事也又案經書內大夫如晉二十八始於此公子遂三此年三十一年文六年也內大夫如京七亦始於此此年公子遂文元年叔孫得臣八年公孫敖九年得臣宣九年仲孫蔑襄二十四叔孫豹昭二十二叔鞅也】

三十有一年春取濟西田左氏【取濟西田分曹地也使臧文仲往宿於重館重館人告曰晉新得諸侯必親其共不速行將無及也從之分曹地自洮以南東傅於濟盡曹地也注晉分曹田以賜魯故不系曹】公羊【惡乎取之取之曹也曷爲不言取之曹諱取同姓之田也此未有伐曹者則其言取之曹何晉侯執曹伯班其所取侵地於諸侯也晉侯執曹伯班其所取侵地於諸侯則何諱乎取同姓之田久也】胡氏【不系國者吾故田也復吾故田而謂之取何也春秋之法不以亂易亂案濟西田左氏谷梁皆以爲曹田公羊以爲曹所侵魯之故田胡氏從公羊濟西田首未三見於經此年取之曹宣元年以賂齊宣十年齊人以歸我○又案經書田十桓元年假許田宣元齊取濟西田十年齊歸濟西田成二年取汶陽田八年韓穿來言汶陽襄十九年取邾田定十年齊歸鄆讙陰田哀二年取漷東田沂西田及此年也不系國者吾故田也非吾田則系國邾田是也漷東沂西田不系國者乘上文伐邾文也】

公子遂如晉左氏【拜曹田也】

夏四月四卜郊不從乃免牲猶三望左氏【非禮也猶三望亦非禮也禮不常祀而其牲日牛日曰牲牲成而卜郊上怠慢也望郊之細也不郊亦無望可也注免猶縱也三望分野之星國中山川皆因郊祀望而祭之魯廢郊天而修其小祀故曰猶猶者可止之辭疏降婁魯分其祭奎婁之神也】公羊【曷爲或言三或言四三禮也四非禮也求吉之道三禘嘗不郊何以郊非禮也魯郊非禮也魯郊何以非禮天子祭天諸侯祭土天子有方望之事無所不通諸侯山川有不在其封內者不祭曷爲或言免牲或言免牛免牲禮也免牛非禮也傷者曰牛三望者何望祭也祭大山河海山川有能潤於百里者天子秩而祭之觸石而出膚寸而合不崇朝而偏雨乎天下者大山爾河海潤於千里猶者何通可以已也何以書譏不郊而望祭也注方望謂郊時望祭四方羣神日月星辰風伯雨師五嶽四凟及余山川凡三十六所】谷梁【夏四月不時也四非禮也免牲者爲之緇衣薫裳有司端奉送至於南郊免牛亦然乃者亡乎人之詞也猶者可以已之詞也注三望海岱淮海岱及淮惟徐州徐魯地全曰牲傷曰牛亡乎人若曰無賢人也譏僖公不共致天變郊者天人相與交接之意不言郊天者不敢斥尊也】胡氏【記禮者曰祭帝於郊所以定天位也禮行於郊而百神受職焉魯諸侯何以有郊成王以周公有大勲勞於天下命魯公世世祀周公以天子之禮樂是故魯君孟春乘大輅載弧韣旂十有二旒日月之章祀帝於郊配以後稷天子之禮也以人臣而用天子之禮可乎是成王過賜而伯禽受之非也諸侯祭天其僭極矣聖人於春秋欲削而不存則無以志其失悉書之則歳事之常有不勝書者故因禮之變而書於策或以或以時或以望或以牲或以牛於變之中又有變焉者悉書其事而謂言偃曰魯之郊禘非禮也周公其衰矣之郊也禹也宋之郊也契也是天子之事守也言杞宋夏商之後統承先王修其禮物非列國之比也是故天子祭天地諸侯祭社稷祝嘏莫敢易其常古易則亂名犯分人道之大經拂矣古者大事決於卜故洪範稽疑獨以爲主而不從則不郊矣故免牲望祭也有虞氏受終而望因於類巡狩而望因於柴皆天子之事也今魯不郊而望故特書曰猶猶者可以已之辭其言三望者天子有方望無所不通諸侯非名山大川在其封內者則不祭魯得用重禮視王室則殺故望止於三比諸侯則隆故河海𨿽不在其封內而亦祭然非諸侯之所得爲也】陳氏【諸侯有郊禘東遷之僭禮也魯之郊禘惠公請之而猶未率以爲常也僖公始作頌以郊爲誇焉】張氏【劉原父曰昔者魯惠公使宰讓請郊廟之禮於天子天子使史角往惠公止之其後在魯始爲墨翟之學使成王已賜魯郊則惠公奚請惠公之請殆由平王以下乎諸儒多據明堂位及禮運劉氏說未知所出姑存之以俟參考魯郊非禮故不曰大事於上帝而曰郊】

【案經書魯郊九此年夏四月四郊不從乃免牲猶三望成十年四月五郊不從乃不郊襄七年四月三郊不從乃免牲十一年四月四郊不從乃不郊此以不定也宣三年正月郊牛之口傷攺牛牛死乃不郊猶三望成七年正月鼷防食郊牛角攺牛鼷防又食其角乃免牛夏不郊猶三望定十五年正月鼷防食郊牛牛死攺牛夏五月辛亥郊哀元年正月鼷防食郊牛角攺牛夏四月辛巳郊此以牛傷也成十七年九月辛丑用郊此專以時失也○又案魯之有郊何也程子曰成王以周公有大勲勞賜魯重祭也此主禮記明堂位及禮運等說三傳皆同獨臨江劉氏以爲成王周之盛王未必過賜故以爲魯之有郊惠公請之引史記曰魯惠公使宰讓請郊廟之禮於天子天子使史角往公止之其後實爲墨翟之學於魯陳氏用其說歷舉東遷以來秦襄祠西畤齊桓欲封禪晉郊鯀等事證謂此皆東遷之僭禮且又引定四年祝鮀舉成王命魯之詞不及郊祀等辧難甚至但史角事不知所出而祝鮀之言亦有備物典冊語則又未敢以此而盡棄禮記諸書也○魯郊之用孟春何也家語孔子曰郊之祭也迎長日之至也故周之始郊以日至至於啟蟄之月則又祈谷於上帝此二者天子之禮也魯無冬至大郊之事特以孟春祈谷爲郊啖子曰孟春周之三月也故以二月三月上辛不吉則中辛又不吉則下辛三禮也谷梁子哀元年傳曰郊自正月至於三月郊之時也以十二月下辛正月上辛不從則以正月下辛二月上辛不從則以二月下辛三月上辛如不從則不郊矣夏四月郊不時也五月郊不時也又曰夏之始可以承春以秋之末承春之始蓋不可矣九月用郊不宜用也三禮也四非禮也五彊也左氏疏曰啟蟄以節气論若四月而春分未過尙可郊也以家語及明堂左氏論之則孟春爲是谷梁三月非矣但四月猶近之五月九月則大不時也近世鈍齋王氏曰魯不敢用冬至大郊而止用孟春祈谷之郊又避天子所用建寅之月故春秋所書魯郊多在四月乃建卯春分之後未有於周正建子之月及建寅啟蟄之月書郊者此說亦有見○郊之用何也古者大事皆決於公羊以爲天子之郊常事則不魯郊非常是以之止於三吉則爲凶則已左氏以爲常禮不止牲與日案周祀五帝前期日帥執事而日則天子亦也但所者不過日與牲而已春秋所書亦日與牲也左氏譏其祭者非矣○郊之用辛日何也谷注曰郊必用上辛者取其新潔莫先也○郊牛之傷皆在正月者何也谷梁曰以六月上甲始庀牲十月上甲始系牲十一月十二月牲𨿽有變不道也待正月然後言牲之變言至郊時然後言其變重其妨郊也陸氏曰禮養牲必在滌三月故自周之十一月下旬而養牲至二月中旬而牲成故得以二月下旬而三月上辛也陸氏說是蓋十一月養牲則正月有變所宜書矣正月有變而攺卜尢無害於三月四月之郊也谷梁說則與在滌三月不合○牲而或曰牛或曰牲何也左曰牛日曰牲公曰傷者曰牛谷曰全曰牲傷曰牛未成牲亦曰牛僖三十一年乃免牲襄七年乃免牲皆在四月且在四卜三卜之後則左氏日說是也宣三年成七年定十五年哀元年書牛皆以傷在正月則公谷傷曰牛未牲曰牛亦是也○不郊而或言免牲或言免牛何也凡不郊皆免牲免牲吉則免之不吉則否書免牲則見其不郊矣僖三十一年襄七年止書免牲是也若不郊而不行免牲之禮則不書免牲成十年襄十一年止書不郊是也若牛死則無可免矣宣二年牛死乃不郊是也獨成七年旣書免牛又書不郊何也谷梁曰免牲不曰不郊免牛亦然此經復書不郊者蓋以僖公免牲與三望同時故略去不郊之文今此春免牛而夏三望故須書不郊以見之也免牲者爲之緇衣纁裳奉之南郊天位歸之於陽也已傷曰牛而尙免之何也嘗置之上帝矣而後免之不敢專也卜之不去則如何不免安置之系而待庀牲然後左右之○攺卜之禮何也凡養牲必二一祀上帝一祀后稷帝牛月變則攺稷牛以代之而別以他牛爲稷牛也禮曰帝牛在滌三月稷牛惟具若卜卜稷牛不吉及養稷牛又死則不郊○三望之異同何也說左氏者以爲分野星及封內山川說公羊者以爲泰山河海說谷梁者以爲海岱淮據三家皆不以三望爲非禮止譏其捨郊而望此已失之況望乃祭山川之名何得以爲分野之星若以三望爲魯之封內魯所得祭則常事必書何哉胡氏取公羊說以爲泰山河海泰山魯所得祀河海非魯封內故不當祀然旣曰魯視王室則殺故望止於三而又用朱長文之說曰禮天子有四望魯惟得祭泰山餘三望僭禮故書之則是魯祭泰山之外猶有三望之祭也與前說稍不合矣要之後說是○三望書猶何也猶者可已之詞三傳皆合但諸傳皆以大禮之不舉爲恨胡氏則獨以僭禮之未盡除爲譏則詞𨿽同而意異矣胡氏說是○春秋書猶三猶三望猶朝於廟猶繹也三望與繹譏其可已而不已之詞也朝廟幸其不可已而不已之詞也蘇氏曰如此而猶如此者甚之之詞也不如此而猶如此者幸之之詞也此說發明二猶字甚佳但以猶三望爲幸之之詞則失之矣】

秋七月○冬伯姬來求婦谷梁【非正也】胡氏【蕩伯姬來逆婦而書者以公自爲主失其班列書也伯姬敵矣其來求婦曷爲亦書見婦人不可預國事也】

狄圍衞十有二月衞遷於帝丘左氏【曰三百年衞成公夢康叔曰相奪予享公命祀相寧武子不可曰鬼神非其族類不歆其祀鄫何事請攺祀命】胡氏【帝丘東郡濮陽顓頊之虛亦衞地也狄嘗迫逐黎侯黎侯寓於衞而衞不能修方伯連帥之職戎嘗伐凡伯於楚丘而衞不能救王臣之患其後遂爲狄人所滅東徙渡河矣齊桓公攘戎狄而封之而衞國忘亡今又爲狄所圍其遷於帝丘辟狄難也而中國衰微夷狄彊盛衞侯不能自彊於政治晉文無卻四夷安諸夏之功莫不見矣】張氏【自狄入衞後不敢加兵於衞者齊桓之力也及衞文忘齊之大徳於是狄人始假義以伐衞晉文興而稍息至是又圍衞者亦晉文惡衞之深有以啟之也】

附錄左氏【是年晉搜於淸原作五軍以禦狄趙衰爲卿】

【案此蓋罷三行而更爲上下新軍也】

三十有二年春王正月○夏四月己丑鄭伯捷卒○衞人侵狄秋衞人及狄盟左氏【狄有亂衞人侵狄狄請平秋衞人及狄盟】胡氏【其不地者盟於狄也再書衞人而稱及者所以罪衞也盟防中國諸侯之禮衰世之事已非春秋所貴況乘狄之亂又卽其地而刑牲歃血以要之哉】

附錄左氏【是年春楚鬭章請平於晉晉陽處父報之晉楚始通】

冬十有二月己夘晉侯重耳卒【子襄公繼伯】左氏【晉文公卒將殯於曲沃出絳柩有聲如牛偃使大夫拜曰君命大事將有西師過軼我擊之必大捷焉】胡氏【案左氏載秦納晉文公其事甚詳而春秋不書者以爲不告也徐邈曰諸侯有朝聘之禮赴告之命所以惇交好通憂虞若鄰國相望而情志否隔存亡禍福不以相關則他國之史無由得書魯政𨿽陵典刑猶在史防所錄不失常法其文足證仲尼修之事仍本史有可損而不能益也】

【案晉文以二十四年入國至二十八年城濮始主伯迄三十二年凡五年李氏曰晉有二文之業蓋文侯文公也書錄文侯之命捍王於艱鍚以秬鬯爲東周賢侯春秋詳文公之伯蓋文侯家法也文公之興其事易於齊桓固有自來矣然文公旣入國而事之不載於經者凡四年𨿽以納王之懿功削而不見至二十八年一簡之中乃五挈晉侯不以爲繁何哉蓋自武公以支伐宗並吞專立讀無衣之詩𨿽晉之臣民不能自安也春秋爲是黜晉不書文公奔而復國內無所承上何所稟經復略之勤王固爲大美然特以求諸侯之利心而爲之豈眞知有君臣之義哉至二十八年晉楚之事乃關夷夏之盛衰非系一國之得失春秋抑楚之深故與晉之亟則晉亦不爲無績於中國矣此其與桓公並稱歟大抵桓文𨿽並稱而文固非桓匹也桓公二十餘年蓄威養晦始能問罪於楚文公一駕而城濮之功多於召陵桓公屢盟屢防遲回晚歳始防宰周公文公再合而溫之事敏乎葵丘桓公終身與諸侯防鄄失魯盟幽失衞首止失鄭葵丘失陳文公三防而大侯小伯莫有不至其得諸侯又盛乎桓公而曰文非桓匹何也文公之功多於桓公者罪亦多於桓公也事速就乎桓公者義尢壞乎桓公者也名盛乎桓公者實衰乎桓公者也春秋不以功蓋罪不以事掩義不以名誣實此其非桓匹歟桓公得江黃而不用於伐楚文公謂非致秦則不可與楚爭楚抑而秦興矣此桓公之不肯爲也桓公防則不邇三川盟則不加王人文公防畿內則伉矣盟子虎則悖矣此桓公之不敢爲也桓公寧不得鄭不納子華懼其奬臣抑君不可以訓文公爲元咺執君則三綱五常於是廢矣此又桓公不忍爲也夫子正譎之辧獨不深切著明哉】

三十有三年春王二月秦人入滑左氏【子自鄭使告於秦曰鄭人使我掌其北門之管若潛師以來國可得也穆公訪諸蹇叔蹇叔曰勞師以襲逺非所聞也師勞力竭逺主備之勤而無所必有悖心公辭焉召孟明西乞白乙使出師蹇叔哭之曰孟子吾見師之出而不見其人也春秦師過周北門左右免冑而下超乘者三百乘王孫滿曰秦師輕而無禮必敗及滑鄭商人髙遇之以乘韋先牛十二犒師且使遽告於鄭鄭穆公使視客館則束載厲兵秣馬矣使皇武子辭焉子奔齊逢孫楊孫奔宋孟明曰鄭有備矣不可冀也攻之不克圍之不繼吾其還也滅滑而還注滅而書入不能有其地也】

齊侯使國歸父來聘左氏【齊國子來聘自郊勞至於贈賄禮成而加之以敏臧文仲言於公曰國子爲政齊猶有禮君其朝焉臣聞之服於有禮社稷之衞也】

夏四月辛巳晉人及姜戎敗秦於殽【左氏谷梁經作秦師】左氏【晉原軫曰秦違蹇叔而以貪勤民天奉我也奉不可失敵不可縱必伐秦師欒枝曰未報秦施而伐其師其爲死君乎先軫曰秦不哀吾喪而伐吾同姓秦則無禮何施之爲一日縱敵數世之患也謀及子孫可謂死君乎遂發命遽興姜戎子墨衰絰敗秦師於殽獲百里孟明視西乞術白乙丙以歸遂墨以葬文公文嬴請三帥公許之先軫朝問秦囚公曰夫人請之吾捨之矣先軫怒曰武夫力而拘諸原婦人暫而免諸國墮軍實而長防讎亡無日矣不顧而唾公使陽處父追之及諸河則在舟中矣釋左驂以公命贈孟明孟明稽首曰三年將拜君賜秦伯素服郊次鄕師而哭曰孤違蹇叔以辱二三子孤之罪也大夫何罪且吾不以一眚掩大徳】公羊【其謂之秦何夷狄之也曷爲夷狄之秦伯將襲鄭百里子與蹇叔子諌曰千里而襲人未有不亡者也秦伯怒曰若爾之年者宰上之木拱矣爾曷知師出百里子與蹇叔子送其子而戒之曰爾卽死必於殽之嵚巖是文王之所避風雨者也吾將屍爾焉然而晉人與姜戎要之殽而擊之匹馬隻輪無反者其言及姜戎何微也稱人先軫也或曰襄公親之親之則其稱人何君在乎殯而用師危不得葬也詐戰不日此何以日盡也】谷梁【不言戰而言敗何也狄秦也秦越千里之險入虛國進不能守退敗其師徒亂人子女之教無男女之別秦之爲狄自殽之戰始也晉人者晉子也其曰人何也微之也何爲微之不正其釋殯而主乎戰也】胡氏【案書序秦穆公伐鄭晉襄公帥師敗諸殽而經書晉人敗秦於殽是皆仲尼親筆其詞何以異乎書序專取穆公悔過自誓之言止於勸善其詞恕春秋備書秦晉無道用兵之失兼於懲惡其法嚴此所以異也晉襄親將絀不稱君者俯逼葬期忘親背惠墨衰絰而卽戎其惡甚矣視秦猶狄其罪云何客人之館而謀其主因人之信已而逞其詐利人之危而襲其國越人之境而不哀其喪叛盟失信以貪勤民而棄其師狄道也夫子先軫之謀偸見一時之利徼幸其成自以爲功者也二君皆過聴焉而貪其利是使爲人臣子者皆懷利以事其君父君臣父子去仁義懷利以相與利之所在則從之矣何有於君父楚人有言余禽獸也余惟利是視此之謂也春秋人晉子而狄秦所以立人道存天理也】

【案殽戰公谷皆以爲狄秦張氏曰公羊經不書師蓋必有所傳故啖趙劉氏胡氏皆從之谷梁止以敗秦師爲狄之蓋援中國與夷狄不言戰之例則恐非書法其曰秦之爲狄自殽始則亦必有所傳也趙子以及字爲衍文蓋據晉師白狄伐秦秦人白狄伐晉之例並不言及故也然此初見於經則以殊戎之文示之亦謹始之法趙子說未必然】

癸巳葬晉文公狄侵齊左氏【狄侵齊因晉喪也】

公伐邾取訾婁秋公子遂帥師伐邾【訾婁公羊作叢婁谷作樓】左氏【公伐邾取訾婁以報升陘之役邾人不設備秋襄仲復伐邾注魯亦因晉喪以陵小國】胡氏【此皆不勝忿欲報怨貪得恃彊陵弱不義之兵也直書其事而罪自見或曰取湏句訾婁有爲爲之也伐邾至於再三念毋勤矣夫念毋者必當止乎禮義平王不撫其民而逺屯戍於毋家詩人刺之夫子錄焉僖公以成風之有功於已也越禮以尊其身違義以報其怨殘民動眾取人之邑曽是以爲可乎】

晉人敗狄於箕左氏【狄伐晉及箕晉侯敗狄於箕卻缺獲白狄子先軫免冑入狄師死焉反自箕襄公以三命命先且居將中軍以再命命先茅之縣賞胥臣曰舉郤缺子之功也以一命命郤缺爲卿復與之冀】

冬十月公如齊十有二月公至自齊左氏【朝且弔有狄師也】張氏【間晉而虐邾所以因齊聘而朝之以自托也】

【案晉襄初立伯事未定秦之窺鄭齊之聘魯皆有志於爭伯也晉襄惟外患之是憂而置齊魯之交於度外故不逾年而伯事復盛焉亦善於繼承者矣春秋書敗秦敗狄如齊伐許於一年之間其晉伯絕續之防三彊睥睨之秋歟】

乙巳公薨於小寢【十一月十二日經作十二月誤】左氏【卽安也】胡氏【路寢治事之所小寢燕息之地也君終不於路寢則非正矣】

隕霜不殺艸李梅實【隕公作霣】左氏【注書時失也周十一月今九月霜當微而重重而不能殺艸所以爲災】公羊【何以書記異也何異爾不時也注周之十二月夏之十月也易中孚記曰陰假陽威之應也早霣霜而不殺萬物至當霣霜之時根生之物復榮不死斯陽假與陰威陰威列索故陽自霣霜而反不能殺也此祿去公室政在公子遂之應】谷梁【未可殺而殺舉重也可殺而不殺舉輕也注京房易傳曰君假與臣權則隕霜不殺艸從叛者玆謂不明厥妖木冬實重菽也輕艸也輕者不死則重者不死可知】胡氏【哀公問於仲尼曰春秋記隕霜不殺艸何爲記之也曰此言可殺也夫宜殺而不殺則李梅冬實天失其道艸木猶干犯之而況君乎是故以天道言四時失其序則其施必悖無以統萬象矣以君道言五刑失其用則其權必喪無以服萬民矣哀公欲去三桓張公室問社於宰我宰我對以使民戰栗蓋勸之斷也仲尼則曰成事不說旣往不咎其自與哀公言乃以爲可殺何也在聖人則能處變而不失其常在賢者則必有小貞吉大貞凶之戒矣其論隕霜不殺艸則李梅冬實蓋除惡於微慮患於早之意】

【案隕霜二此年不殺艸穀梁所謂舉輕也定元年殺菽谷梁所謂舉重也】

晉人陳人鄭人伐許左氏【討其貳於楚也楚子上侵陳蔡陳蔡成遂伐鄭晉陽處父侵蔡子上救之與晉師夾泜而軍陽子使謂子上曰吾聞文不犯順武不違敵子若欲戰則吾退舍子濟而陳遲速惟命不然紓我老師費財亦無益也子上退陽子宣言曰楚師遁矣遂歸楚師亦歸大子商臣譖子上曰受晉賂而辟之楚之恥也罪莫大焉王殺子上】

【案僖公在位三十三年實爲魯之賢君當其初歳內用公子友臧文仲外則堅事齊桓故能去慶父之姦蠧使魯國旣危而復安自十七年以前除從齊防無徵伐外魯事之見經者甚少觀詩之所頌如務農重谷則勤於爲民也春秋享祀則謹於奉先也立閟宮復泮宮克淮夷牧坰野𨿽一時誇大之辭有過其實然禮樂政事之修明君臣上下之協洽防可想矣但盟檉未返遽有邾師之敗葵丘稍怠遽肆陽谷之樂則公豈眞能以禮信輔齊邪厥後宋襄繼起𨿽其伯事有不足以得魯然與其南向以從楚孰若尊奬先代協贊姻鄰以爲中國之重乃乞師蠻荊導之以伐齊宋其失大矣蓋自十六年季友卒後臧文仲之竊位公子遂之專權如滅項防楚之失備見於經向非晉文肇造一戰勝楚則中原左袵之禍僖公何以逭其責哉先儒曰棄夏盟而卽楚則有從狄之非先晉室而後周則無敬君之節須句之功不足掩升陘之辱取谷之師不足洗至之恥此僖之不得全爲賢侯也況乎季友受費而季孫氏始公孫玆帥師而叔孫氏始公孫敖帥師而孟孫氏始三桓之基皆肇於僖公之編則僖公亦魯國功之首罪之魁也歟】

春秋防通卷十一

欽定四庫全書

春秋會通卷十二

元李廉撰文公【名興諡法慈惠愛民曰文在位十八年】左氏【注文公僖公之子夫人聲姜所生僖公薨文公立】

【周襄王二十六年】元年春王正月公卽位左氏【注先君未葬而公卽位不可曠年無君也釋例曰遭防繼立者每新年正月必攺元正位百官以序故國史書卽位於策以表之文公成公先君未葬而書卽位因三正之始明繼嗣之正表朝儀以固百姓之心此乃國君明分制之大禮譬周康王麻冕黼裳以行事事畢然後乃喪服也】谷梁【繼正卽位正也】胡氏【卽位者告廟臨羣臣也國君嗣世定於初喪必逾年然後攺元書卽位者緣始終之義一年不二君故不攺於柩前定位之初緣臣民之心不可曠年無君故不待於三年畢喪之後逾年春正月乃謹始之時禮之中也孔子曰君薨百官緫已以聽於冡宰三年則告廟臨羣臣固有攝行之禮矣案商書稱太甲元祀伊尹祠於先王則攝而告廟之證也百官總已聽於冡宰則攝而臨羣臣之證也至三祀十有二月伊尹以冕服奉嗣王則免喪從吉之證也康王時成王方崩猶未成服故用黼裳入受顧命或以康王釋服離次而卽吉誤矣案魯自隱至文六君惟文公承國於先君得書卽位故胡氏於此始發告廟臨羣臣之禮彼隱莊閔僖非不行此典也但春秋削之耳】

二月癸亥日有食之【杜氏月一日不書朔官失之】○天王使叔服來會葬左氏【王使內史叔服來會葬注叔氏服字諸侯喪天子使大夫會葬禮也】公羊谷梁【同左氏】胡氏【凡崩薨卒葬人道始終之大變不以得禮爲常事而不書其或失禮而害於王法之甚者聖人則有削而不存以示義者矣】

夏四月丁巳葬我君僖公○天王使毛伯來錫公命左氏【王使毛伯衞來錫公命注毛國伯爵衞字諸侯爲王卿士者諸侯卽位天子賜以命圭合瑞爲信僖十一年王賜晉侯命亦其比也】公羊【錫者何賜也命者何加我服也注文公新卽位功未足施而錫之非禮也】谷梁【禮有受命無來錫命錫命非正也】胡氏【諸侯終喪入見則有錫歲時來朝則有錫能敵王所愾則有錫黼冕圭璧因其終喪入見而錫之者也禮所謂喪畢以士服見天子已見賜之黼冕圭璧然後歸是已車馬衮黼因其歲朝而錫之者也詩所謂君子來朝何錫予之𨿽無予之路車乘馬又何予之衮及黼是已彤弓玈矢因其敵愾獻功而錫之者也詩所謂彤弓弨兮受言藏之我有嘉賔中心貺之鐘鼔旣設一朝享之是已今文公繼世喪制未畢非初見繼朝而獻功也何爲來錫命乎故谷梁子曰來錫命非正也】

【案王命說已見莊元年此條據杜氏以爲諸侯初卽位天子以命圭如侯執信圭之類公羊以爲賜以命服以晉惠初立王賜之命而晉侯受玉惰証之則杜氏得之晉武公以請命於王而詩人有子之衣安且吉之詞証之則公羊亦得之故胡氏取禮經黼冕圭壁之說然後其義始備】

晉侯伐衞左氏【晉文公之季年諸侯朝晉衞成公不朝使孔達侵鄭伐緜訾及匡晉襄旣祥使告於諸侯而伐衞及南陽先且居曰效尢禍也請君朝王臣從師晉侯朝王於溫先且居胥臣伐衞五月晉師圍戚取之獲孫昭子】

叔孫得臣如京師【叔牙之孫】左氏【注拜賜命】公羊【注不爲喪聘書者爲職貢天子不以喪廢故不譏也】張氏【髙郵孫氏曰文公卽位未嘗請命天子使大夫來錫命公受命矣又不自朝而使得臣往其不臣可知矣】

衞人伐晉左氏【衞人使告於陳共公曰更伐之我辭之衛孔達帥師伐晉君子以爲古古者越國而謀注合古之道而失事伯之禮故國失其邑身見執辱貶孔達稱人】

【案春秋與國伐伯者三衞人伐晉齊侯伐衞遂伐晉齊侯衞侯伐晉皆有闗於衞】

秋公孫敖會晉侯於戚左氏【秋晉侯疆戚田故公孫敖會之注晉取衞田正其疆界禮卿不會公侯而春秋魯大夫皆不貶者體例已舉故據用魯史成文而已疏例已貶於翟泉之盟案內大夫特會外諸侯五敖會晉侯於戚行父會齊侯於陽谷歸父會齊侯於谷歸父會楚子於宋叔弓會楚子於陳也此爲大夫特會諸侯之始而胡氏特發傳於歸父之下不知所謂】

冬十月丁未楚世子商臣弒其君頵【頵公谷皆作髠】左氏【初楚子將以商臣爲太子訪諸令尹子上子上曰君之齒未也而又多愛黜乃亂也楚國之舉恆在少者且是人也蠭目而豺聲忍人也不可立也弗聽旣又欲立王子職而黜商臣商臣聞之而未察告其師潘崇崇曰享江而勿敬也從之江怒曰役夫宜君王之欲殺女而立職也告崇曰信矣冬十月以宮甲圍成王王縊穆王立】胡氏【書世子弒君者有父之親有君之尊而至於弒逆此天理大變人情所深駭春秋詳書其事欲以起問者察所由示懲戒也唐世子受左氏春秋至此廢書嘆曰經籍聖人垂訓何書此邪郭瑜對曰春秋義存襃貶以善惡爲勸誡故商臣千載而惡名不滅曰非惟口不可道故亦耳不忍聞願受他書瑜請讀禮世子從之嗚呼聖人大訓不明於後世皆腐儒學經不知其義者之罪耳若語之曰爲人君父而不通春秋之義必蒙首惡之名爲人臣子而不通春秋之義必陷簒弒誅死之罪聖人書此者使天下後世察於人倫知所以爲君臣父子之道而免於首惡之名誅死之罪也則世子而聞此必將然畏懼知春秋之不可不學矣學於春秋必明臣子之義不至於奏請怫旨而見酖矣傳者案也經者斷也考於傳之所載可以見其所由致之漸豈隱乎嫡妾必正而楚子多愛立子必長而楚國之舉常在少者養世子不可不愼也而使潘崇爲之師侍膳問安世子職也而多置宮甲降而不憾憾而能聄者鮮矣乃欲黜兄而立其弟謀及婦人宜其敗也而使江知其情是以不仁處其身而以不孝處其子也其及宜矣楚頵僭王慿陵中國戰勝諸侯毒被天下然昧於君臣父子之道禍發蕭墻而不之覺也不善之積豈可掩哉君不君則臣不臣父不父則子不子春秋書世子弒君者推本所由而著其首惡爲萬世之大戒也然則商臣無貶矣曰弒父與君之賊其惡猶待於貶而後著乎】

公孫敖如齊左氏【穆伯如齊始聘焉禮也凡君卽位卿出並聘踐修舊好要結外援好事鄰國以衞社稷忠信卑讓之道也忠徳之正也信徳之固也卑讓徳之基也注傳因此發凡以明諸侯諒闇則國事皆用吉禮】公羊【注書者譏喪娶吉凶不相干】

【案此條左氏例施之他年聘則可杜氏以爲諒闇用吉禮者大非故趙子去其禮也二字以明年納幣之書考之則公羊注說得之】

附錄左氏【公孫敖聞叔服能相人也見其二子焉曰谷也食子難也收子谷也丰下必有後於魯國此見孟氏之興】左氏【於是閏三月非禮也先王之正時也履端於始舉正於中歸余於終履端於始序則不愆舉正於中民則不惑歸余於終事則不悖】

二年春王二月甲子晉侯及秦師戰於彭衙秦師敗績【彭衙秦地】左氏【殽之役晉人旣歸孟明秦伯曰孤實貪以禍夫子夫子何罪復使爲政春秦孟明視帥師伐晉晉侯禦之先且居將中軍及秦師戰於彭衙秦師敗績晉人謂秦拜賜之師秦伯猶用孟明孟明增修徳政重施於民趙成子言於諸大夫曰秦師又至將必辟之懼而增徳不可當也】胡氏【戰而言及主乎是戰者也夫敵加於已不得已而起者謂之應兵爭恨小故不忍忿怒者謂之忿兵案左氏秦孟明帥師伐晉報殽之役此所謂忿兵疑罪之在秦也而以晉侯主之何哉處已息爭之道逺怨之方也然則敵加於已縱其侵暴將不得應乎曰敵加於已而已有罪焉引咎責躬服其罪則可矣已則無罪而不義見加諭之以詞命猶不得免焉亦告於天子方伯可也若遽然興師而與戰是謂以桀攻桀何愈乎故以晉侯爲主者處已息爭之道寡怨之方王者之事也】

丁丑作僖公主左氏【葬僖公緩作主非禮也凡君薨卒哭而祔祔而作主特祀於主烝嘗禘於廟又曰丁丑作僖公主書不時也注主者殷以柏周以栗諸侯旣葬反虞則卒哭以新死者之神祔之於祖屍柩已逺神形又不可得而見孝子思慕故造木主立幾筵焉特用喪禮祭祀於寢不同之於宗廟新主旣特祀於寢則宗廟四時烝嘗自如舊三年喪畢致新死者之主以進於廟廟之逺主當遷入祧於是乃大祭於太廟以審定昭穆謂之禘今過葬十月始作主故曰不時】公羊【爲僖公作主也主者曷用虞主用桑練主用栗用栗者藏主也何以書譏不時也】谷梁【立主喪主於虞吉主於練作僖公主譏其後也】胡氏【作主者造木主也旣葬而反虞虞主用桑期年而練祭練主用栗用栗者藏主也何以書僖公薨至是十有五月然後作主慢而不敬甚矣夫慢而不敬積惡之原也以爲無傷而不去至於積惡而不可掩所以謹之也】

【案作主之說三傳略同先儒多用公羊公注曰練主當以十三月是也但公羊下文譏久喪而後不能之事殊可怪注者又謂文公欲服喪三十六月此無據之言也故不取○又案公注主狀正方穿中央達四方天子長尺二寸諸侯長一尺期年易栗主則埋虞主於兩階之間桑猶喪也栗謹敬貌也谷注主蓋神之所馮依桑主不文吉主皆刻而諡之蓋𨿽爲練作之主終入廟以辧昭穆也祭畢則藏之西壁坎中谷又曰作主壊廟有時日壊廟之道易檐可也攺塗可也注作主在十三月壊廟在三年喪終主入廟則易檐以示有所加功左氏惟言祔而作主主一而已非虞練再作稍與公谷異】

三月乙巳及晉處父盟左氏【晉人以公不朝來討公如晉晉人使陽處父盟公以恥之書曰及晉處父盟以厭之也適晉不書諱之也注處父爲晉正卿不能匡君以禮而親與公盟故貶其族族去則非卿故以防人常稱爲耦以直厭不直不地者盟晉都】公羊【何以不氏諱與大夫盟也注陽處父救江書氏諱去氏者使若得其君如經言邾婁儀父矣日者起公盟也防者盟不日如晉不書不致者深諱之也】谷梁【不言公處父伉也爲公諱也何以知其與公盟以其日也何以不言公之如晉所恥也出不書反不致也】胡氏【及處父盟者公也其不地於晉也諱不書公者抑大夫之伉不使與公爲敵正君臣之分也適晉不書反國不致爲公諱恥存臣子之禮也凡此類筆削魯史之舊文眾矣】

【案處父之伉與髙傒之伉一也處父去氏而髙傒存族者彼於防而此如晉也何氏曰親就其國恥不得其君故使若得其君也○又案處父系國而去氏荀庚良夫等系氏而去國者此兼罪晉侯之失彼止罪大夫之專也】

附錄【陳氏諱例】陳氏【凡諱國惡恥在公則但書其事不書公者恆辭也諱在其事則但書公不書其事公會晉侯於黑壤爲公不與盟故不書盟公如晉爲止公送葬故不書葬甚諱之也是故諱有愛君之誼焉必譏不及君而後諱捨是無諱道矣故曰諱莫如深也】

夏六月公孫敖會宋公陳侯鄭伯晉士縠盟於垂隴【垂隴鄭地公谷作垂斂】左氏【公未至六月穆伯會諸侯及晉司空士縠盟於垂隴晉討衞故也書士縠堪其事也陳侯爲衞請成於晉執孔達以說】公羊【注盟不日者欲共盟誅商臣𨿽不能誅猶爲疾惡故也襃與信辭也】谷梁【內大夫可盟外諸侯】陳氏【晉遂以大夫盟諸侯也大夫而與諸侯敵於是始故書大夫專盟自士縠也士縠非卿也特書之見晉之卑諸侯也然則士縠主是盟也曷爲序士縠於諸侯之下春秋不以大夫主盟也翟泉貶此何以不貶貶不於其甚則於事端余實錄而已矣是故書士縠自書士縠而後凡役書大夫桓文之伯也會盟有大夫則但書人必世子也則得次小國之君自垂隴主士縠新城主趙盾而後大夫與諸侯序於是戚之盟書齊國佐沙隨之會書宋華元甚者無伯而君與大夫並列於會矣】

【案內大夫出盟諸侯自柔始繼而公子結及齊宋又繼而公孫敖會三國矣杜氏以爲卿不會公侯例已舉於翟泉故魯大夫皆不貶從此例也陳氏以爲貶柔以正其始余實錄也二說皆可通谷梁說非晉以大夫主諸侯亦始於翟泉故重貶之今士縠與新城趙盾𨿽書名氏而猶列諸侯之下者晉以大夫主諸侯而春秋亦以諸侯先大夫也陳氏得之左氏與士縠之說非何氏誅商臣事亦無據○又案齊以不朝責鄭而執詹晉以不朝責衞而執孔達其事相類春秋皆以不自反責之】

自十有二月不雨至於秋七月左氏【注周七月今五月不雨足爲災不書旱五穀猶有收也】公羊【記翼也大旱以災書此亦旱也曷爲以異書大旱之日短而云災故以災書此不雨之日長而無災故以異書也注此祿去公室政在公子遂之所致也】谷梁【歷時而言不雨文不憂雨也不憂雨者無志乎民也】胡氏【書不雨至於秋七月而不曰至於秋七月不雨者蓋後言不雨則是冀雨之詞非文公意也夫書不雨至於秋七月而止卽八月嘗雨矣然而不書八月雨者見文公無意於雨不以民事系憂樂也其怠於政事可知而魯衰自此始矣】

【案文公編不雨三此年及十年十三年例同】

八月丁卯大事於大廟躋僖公左氏【逆祀也於是夏父弗忌爲宗伯尊僖公且明見曰吾見新鬼大故鬼小先大後小順也躋聖賢明也明順禮也君子以爲失禮禮無不順祀國之大事也而逆之可謂禮乎子𨿽齊聖不先父食久矣故禹不先鯀湯不先契文武不先不窋宋祖帝乙鄭祖厲王猶上祖也是以魯頌曰春秋匪解享祀不忒皇皇后帝皇祖后稷君子曰禮謂其后稷親而先帝也詩曰問我諸姑遂及伯姊君子曰禮謂其姊親而先姑也仲尼曰臧文仲不仁者三不知者三下展禽廢六闗妾織蒲三不仁也作虛器縱逆祀祀爰居三不知也注大事禘也躋升也僖公閔公庶兄繼閔而立廟坐宜在閔下今升在閔上故書而譏之】公羊【大事者何大祫也大祫者何合祭也其合祭柰何毀廟之主陳於太祖未毀廟之主皆升合食於太祖五年而再殷祭躋者何升也何言乎升僖公譏何譏爾逆祀也其逆祀柰何先禰而後祖也】谷梁【大事者何大是事也著祫嘗祫祭者毀廟之主陳於大祖未毀廟之主皆升合食於太祖躋升也先禰而後祖也逆祀也逆祀則是無昭穆也無昭穆則是無祖也無祖則是無天也故曰文無天無天者是無天而行也君子不以親親害尊尊此春秋之義也疏著祫嘗者著明是祫嘗之祭也】胡氏【有事者時祭大事祫也合羣廟之主食於太廟升僖於閔之上也閔僖二公親則兄弟分則君臣以爲逆祀者兄弟之不先君臣禮也君子不以親親害尊尊故左氏曰祀國之大事也而逆之可乎子𨿽齊聖不先父食久矣公羊則曰其逆祀先禰而後祖也谷梁則曰逆祀則是無昭穆也無昭穆則是無祖也閔僖非祖禰而謂之祖禰者臣子一例也夫有天下者事七世諸侯五世說禮者曰世指父子非兄弟也然三傳同以閔公爲祖而臣子一例是以僖公父視閔公爲禮而父死子繼兄終弟及名號𨿽不同其爲世一矣】

【案古者戎祀皆國之大事季氏將有事於顓臾此以兵事爲有事也天子有事於文武此以祭祀爲有事也故春秋書大祫爲大事書禴祠烝嘗爲有事此年大事祫也宣八年有事禴也昭十五年有事烝也此皆於祭無譏故不書祭名其郊禘大雩皆書祭名者祭之僭也烝嘗有書祭名者祭之失也此年大事之爲祫公谷皆同杜氏以爲禘者非也○又案祫者象生有合族之義列昭穆齒尊卑諸侯之大祭也其禮太祖東向昭南向穆北向父爲昭子爲穆孫從王父坐也祭畢則復還其廟公谷皆得之其閔僖父子之說左公谷胡氏皆以僖繼閔而立猶子之繼父故傳以昭穆祖父爲諭固無可疑矣範不從其說乃以祖爲莊親爲僖謂文公以僖居莊之上楊士勛辧之已是但左氏正義曰父子異昭穆兄弟同昭穆閔僖本同爲穆但閔當在僖上今升僖於閔故云逆祀二公位次之逆非昭穆亂也若兄弟相代卽異昭穆設令兄弟四人皆立爲君則祖父之廟卽已從毀矣理必不然故杜氏只以爲位次之逆不以爲昭穆之異胡氏辧世指父子之義恐未至○又案定八年從祀先公左氏以爲復閔僖之位胡氏不從】

冬晉人宋人陳人鄭人伐秦左氏【晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳注秦穆悔過終用孟明故貶四國大夫以尊秦伯】胡氏【案左氏皆國卿也其貶而稱人者晉人再勝秦師在常情亦可已矣而復興此役結怨勤民是全不務徳專欲力爭而報復之無已也以致濟河焚舟之師故特貶而稱人】陳氏【曷爲不序大夫將猶稱人也自士縠專盟書大夫自陽處父專將書大夫是故春秋之始大夫將恆稱人由救鄭之後大夫始貶稱人矣】

【案此條左氏尊秦之義非經意但據其說則此貶四國之卿以尊秦襄八年邢丘貶諸侯之卿以尊晉其事相類胡氏說本程子其貶晉固是但自入春秋已來至此除魯書大夫帥師外外兵非君將者皆書人如隱五年邾鄭伐宋桓十四年宋以四國伐鄭齊桓之伯伐宋伐郳伐鄭伐英氏晉襄以三國伐許與夫明年五國之伐沈皆未有書大夫名氏者則陳氏之考據不爲無見】

公子遂如齊納幣左氏【襄仲如齊納幣禮也凡君卽位好舅甥修昏姻娶元妃以奉案盛孝也孝禮之始也】公羊【納幣不書此何以書譏喪娶也娶在三年之外則何譏乎喪娶三年之內不圖昏吉禘於莊公譏然則曷爲不於祭焉譏三年之恩疾矣非虛加之也以人心爲皆有之娶者大吉也非常吉也其爲吉者生於已以爲有人心焉者則宜於此焉變矣】谷梁【注喪制未畢而納幣非禮】胡氏【昬姻常事不書書納幣者喪未終而圖昬也夫娶在三年之外則何譏乎春秋論事莫重乎志志敬而節具與之知禮志和而音雅與之知樂志哀而居約與之知喪非虛加之也重志之謂也此皆使人私欲不行閒邪復禮之意】

【案喪娶之譏公谷胡氏說同左氏以爲禮而又發卽位娶妃之凡例此大悖謬不經杜氏遷就其說乃移上僖公之薨於十一月而以此時納幣在十二月又解卽位爲除凶之卽位皆徇左氏之過也故陳氏曰左氏凡例不可取杜說尢悖趙子曰昬禮不當使公子此亦一說】

三年春王正月叔孫得臣會晉人宋人陳人衞人鄭人伐沈沈潰【沈姬姓國】左氏【莊叔會諸侯之師伐沈以其服於楚也沈潰凡民逃其上曰潰在上曰逃釋例曰眾保於城城保於徳言上能以徳附眾以功庇下民信其徳恃其固故能交相依懷以衞社稷茍無固志盈城之眾一朝而散如積水之敗故曰潰潰者眾散流遁之詞也】胡氏【案左氏五國稱人將非命卿也沈在汝南平輿縣北未嘗與中國會盟而南服於楚師入其境而民人逃散𨿽非義舉比於報復私怨之兵則有間矣故其詞無襃貶凡此類欲示後世用師者知權而本之以正也】

夏五月王子虎卒左氏【王叔文公卒來赴弔如同盟禮也注不書爵者天王赴也翟泉嘗同盟疏畿內之臣不得外交諸侯其臣不敢赴魯必天子爲之赴赴以王子爲親不復言其爵也】公羊【天子之大夫也外大夫不卒此何以卒新使乎我也注子虎卽叔服也谷梁同】胡氏【王子虎不書爵譏之也天子內臣無外交或曰禮稱情而爲之節文者也叔服新使乎我則宜有恩禮矣仲尼脫驂於舊館𨿽卒叔服可也夫脫驂於舊館惡夫涕之無從而爲之者非禮之經也天子內臣無外交而以新使乎我加恩禮焉是以私情害公義失輕重之權矣】

【案左氏注王子虎太宰文公王卿士也內史叔服王之大夫也後十四年星孛之變又載叔服之言則分明兩人矣啖子陳氏亦以公谷爲非不知胡氏何據且胡氏於星孛之下又引叔服之言則亦不以左氏爲非矣不知何不照應如此】

秦人伐晉左氏【秦伯伐晉濟河焚舟取王官及郊晉人不出遂自茅津濟封殽屍而還遂伯西戎用孟明也注晉人恥不出以防者告】胡氏【案左氏秦伯伐晉其稱人何也聖人作易以懲忿窒欲爲損卦之象其辭曰損徳之修也春秋諸侯之知徳者鮮矣穆公初聽子之請違蹇叔之言其名爲貪兵是欲而不能窒也及敗於殽歸作秦誓庶幾能攺將窒其欲矣復起彭衙之師報殽函之役其名爲憤兵是忿而不能懲也今又濟河取郊人之稱斯師也何義哉晉人畏秦而不出穆公逞其忿而後悔自是見伐不報始能踐自誓之言矣是故於此貶而稱人備責之也】陳氏【此秦伯也曷爲貶稱人殽之誓孔子有取焉而秦穆之連兵無虛歲君子以爲秦之未離乎戎狄也是故自韓原秦不以爵見於經至康公而遂狄之終南蒹葭之作秦非無人也而秦不用誠未離乎戎也】

【案左氏以此役爲秦伯西戎之始且稱其舉人之周與人之壹孟明之不解子桑之知人而胡氏諸說皆以爲貶者左氏得其事胡氏論其義也】

秋楚人圍江左氏【楚師圍江晉先僕伐楚以救江】

【案經書人以圍國者十一圍非將卑師少所能辦皆貶辭也】

雨螽於宋左氏【隊而死也注自上而隊有似於雨宋人以其死爲得天祐喜而來告故書】公羊【記異也爲王者之後記異也注螽猶眾也眾死而墜羣臣將爭彊相殘賊之象】谷梁【外災不志此何以志曰災甚也茅茨盡矣著於上見於下謂之雨】

冬公如晉十有二月己巳公及晉侯盟【此書公如晉之始】左氏【晉人懼其無禮於公也請攺盟公如晉及晉侯盟晉侯享公賦菁菁者莪莊叔以公降拜曰小國受命於大國敢不愼儀君貺之以大禮何樂如之抑小國之樂大國之惠也公賦嘉樂】

【案文公再如晉矣二年以見辱不書故此爲書公如晉之始文如晉二此年及十三年成公如晉四三年四年十年十八年襄公如晉五三年四年八年十二年二十一年昭公如晉二五年十五年不得入五二年十二年十三年二十一年二十三年奔而如晉二二十八年二十九年定如晉不得入一三年朝而及晉侯盟者三此年十三年襄三年長樗】

晉陽處父帥師伐楚以救江【公谷無以字】左氏【晉以江故告於周王叔桓公晉陽處父伐楚以救江門於方城遇息公子朱而還注桓公不書示威名不親伐子朱伐江之帥也江兵解故晉亦還】公羊【此伐楚也其言救江何爲諼也其爲諼柰何伐楚爲救江也注據兩之當先言救非兩之當重出處父生事當言遂三者皆違例故問之諼詐也】谷梁【此伐楚其言救江何也江逺楚近伐楚所以救江也】胡氏【以者不以者也救江善矣其書以何楚嘗伐鄭矣齊桓公逺結江黃合九國之師於召陵然後伐鄭之謀罷又嘗圍宋矣晉文公許復曹衞會四國之師於城濮然後圍宋之役解今江國小而弱非能與宋鄭比楚人圍之必不待撤四境屯戍守禦之眾與宿衞盡行也當是時楚有覆載不容之罪晉主夏盟宜合諸侯聲罪致討命秦甲出武闗齊以東兵略陳蔡而南處父等軍方城之外楚必震恐而江圍自解矣計不出此乃獨遣一軍逺攻彊國豈能濟乎故書伐楚以救江言救江𨿽善而所以救之者非其道矣此春秋記用兵之法也】陳氏【晉大夫書帥師於是始自是恆書大夫貶而後人之】

四年春公至自晉○夏逆婦姜於齊左氏【卿不行非禮也君子是以知出姜之不允於魯也】公羊【略之也髙子曰娶乎大夫者略之也】谷梁【其曰婦姜爲其禮成乎齊也其逆之者誰也親迎而稱婦或者公與何其速婦之也曰公也其不言公何也非成禮於齊也曰婦有姑之詞也其不言氏何也貶之也何爲貶之也夫人與有貶也注非責也】胡氏【逆皆稱女以未成婦而女者在父母家之所稱也往逆而稱婦入國不書至何哉此春秋誅意之效也禫制未終思念娶事是不志哀而居約矣方逆也而已成爲婦未至也而如在國中原其意而誅之也不稱夫人姜氏者亦與有貶焉婦人不專行何以與有貶父母與有罪也文公不知敬其伉儷違禮而行使國亂子弒齊人不能鑑防知著冒禮而往使其女不允於魯皆失於不正其始之過也夫婦之際人倫之首禮不可不謹也故交貶之以爲後鑑】

【案胡氏專主谷梁趙子亦以爲公成禮於齊】

狄侵齊○秋楚人滅江左氏【秦伯爲之降服出次不舉過數曰同盟滅𨿽不能救敢不矜乎吾自懼也】陳氏【滅不言圍此其書圍何以病晉也言圍見其久也久之所以病晉也】張氏【江之不祀晉襄之無逺謀也】

晉侯伐秦左氏【圍邧新城以報王官之役】胡氏【晉人三敗秦師見報乃常情耳而穆公濟河焚舟則貶而稱人秦取王官及郊未至結怨如晉師之甚也襄公又報之於常情過矣而得稱爵何也聖人以常情待晉襄而以王事責秦穆所以異乎襄公忘親背惠大破秦師敗狄伐許怒魯侯之不朝也而以無禮施之是專尙威力先事加人莫知省徳而後動也今又報秦不足罪矣穆公初敗於殽悔過自誓增修徳政宜若過而知悔悔而能攺又有濟河之役則非誓言之意所以備責之也然晉襄見伐而報猶無譏焉秦穆至是見伐而不報善可知矣不譏晉侯所以深善秦伯春秋大攺過嘉釋怨王者之事也故仲尼定書列秦誓於百篇之末以見悔過能攺而不責人𨿽聖賢誥命不越此矣】張氏【晉襄以王官之役不報爲恥未若商臣之得志於江爲恥之大也比事書之見晉襄之爲盟主末矣】

【案秦穆晉襄五年之間交兵者五止此】

附錄左氏【是年晉歸孔達於衞以爲衞之良也衞侯如晉拜曹伯如晉會正注會受貢賦之政也傳言襄公能繼文之業】

衞侯使兪來聘【公羊正本作速賈氏從之】左氏【武子來聘公與之宴爲賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功王於是乎賜之彤弓玈矢以覺報宴今陪臣來繼舊好君辱貺之其敢幹大禮以自取戾】

【案左氏所記本於經意無與以其足以見王待諸侯之禮故錄之】

冬十有一月壬寅夫人風氏薨左氏【成風薨注僖公母風姓也赴同祔姑故稱夫人】胡氏【風氏僖公之母莊公妾也而稱夫人自是嫡妾亂矣語曰邦君之妻邦人稱之曰君夫人稱諸異邦曰寡小君蓋敵體之稱也若夫妾媵則非敵矣其生亦以夫人之名號稱之其沒亦以夫人之禮卒葬之非所以正其分也以妾媵爲夫人徒欲尊寵其所愛而不虞卑其身以妾母爲夫人徒欲崇貴其所生而不虞賤其父卑其身則失位賤其父則無本越禮至是不亦悖乎夫禮庶子爲君爲其母無服不敢貳尊者也春秋於成風記其卒葬各以實書不爲異詞者謹禮之所由變也】

五年春王正月王使榮叔歸含且賵三月辛亥葬我小君成風王使召伯來會葬【召伯谷梁作毛伯】左氏【王使榮叔來含且召昭公來會葬禮也注反哭成喪故曰小君召伯天子卿召采地伯爵也】胡氏【珠玉曰含車馬曰賵歸含且賵者厚禮妾母也不稱天王者弗克若天也春秋系王於天者所履者天位所治者天職也所賞所刑者天命天討也夫婦人倫之本王法所尢謹者今成風以妾僭嫡王不能正又使大夫歸含賵焉而成之爲夫人則王法廢人倫亂矣故不書夭以謹之也仲子𨿽聘非惠公之嫡春秋之初尙以爲疑故別爲立宮而羽數特異此𨿽非禮之正然不袝於姑猶有辧焉至是成風書塟乃有二夫人祔廟而亂倫易紀無復辧矣故禮之失自成風始也王臣下聘桓公冡宰書名示貶而大夫再聘則無譏焉或以爲從同同也或以爲同則書重也成風薨王使榮叔歸含且賵旣不稱天矣及召伯來會葬又與貶焉何也是將祔之於廟也而致禮於成風盡矣再不稱天聖人於此尢謹其戒而不敢略也】

【案杜氏釋例以爲適夫人旣死妾母於法得成夫人及榮叔召伯之來皆以爲得禮非也公谷又譏其兼行含賵據禮含賵襚兼用一人安得以此譏之乎又曰不言來者不周事之詞也此皆失之何氏以歸含爲臣子職會葬不及事故失去天此皆拘於母以子貴之說不敢以妾母爲譏故不得其說耳胡氏是陸氏曰不言來者承上文成風薨故不言來也胡氏曰不書來請之也】

夏公孫敖如晉○秦人入鄀【鄀今襄陽宜城縣】左氏【初鄀叛楚卽秦又貳於楚夏秦人入鄀】

秋楚人滅六【六廬江六縣今壽州安丰縣】左氏【六人叛楚卽東夷楚成大心仲歸帥師滅六冬楚公子爕滅蓼臧文仲聞六與蓼滅曰臯陶庭堅不祀忽諸徳之不建民之無援哀哉】

冬十月甲申許男業卒

附錄左氏【是年晉趙衰欒枝先且居胥臣皆卒】

六年春葬許僖公○夏季孫行父如陳【行父季友孫世本曰季友生仲無佚無佚生行父季文子也】左氏【臧文仲以陳衞之睦也欲求好於陳夏季文子聘於陳且娶焉】秋季孫行父如晉左氏【季文子將聘於晉使求遭防之禮以行曰備豫不虞古之善教也】

八月乙亥晉侯驩卒左氏【晉襄公卒靈公少晉人以難故欲立長君趙孟曰立公子雍好善而長先君愛之且近於秦秦舊好也賈季曰不如立公子樂趙孟使先蔑士會如秦迎公子雍賈季亦使召樂於陳趙孟使殺諸郫注賈季狐偃子狐射姑也】

冬十月公子遂如晉葬晉襄公左氏【襄仲如晉葬襄公注昭三年傳曰昔文襄之伯也其務不煩諸侯君薨大夫弔卿共葬事疏昭三十年傳又曰先王之制諸侯之防士弔大夫送葬】

【案晉自襄公繼文世主夏盟是時秦穆亦號伯西戎春秋列之夷狄曾不得與邾莒之國以爵先後況援之伯哉襄起僖三十一年盡文六年凡七年李氏曰齊孝公不能率齊桓之烈晉襄能繼晉文之統孝公初宋有抑齊之志襄公初秦懷駕晉之謀宋啟甗之爭秦尋殽之釁此皆爭伯之端也孝公不能抗宋而襄公首能挫秦此晉之所以未失伯則殽之戰春秋亦幸晉有功矣乃削而人之何哉曰幸之者夷不偪華以權之未失也削之者喪不興戎以義之不可也豈得以小功妨大義乎𨿽然襄公復伯則實始於此文公之沒三彊並興秦雄西陲狄狃北鄙楚復彊於南茍縱一敵則晉伯去矣襄公夏戰殽以卻秦秋敗箕以翦狄冬伐許以離楚一年之間三敵悉退亦可謂有伯者之略此其繼文者也茍有伯者之略則襄公之烈何爲僅止乎此曰外患旣息舉動卽異伐衞則損威矣會公孫敖則毀列矣士縠主盟則權散矣處父救江則謀怠矣越一二載事不逮初況能持久乎是以君子不貴速成而圖全於其終不志小利而慮患於其逺襄之規模又後於文公甚矣】

晉殺其大夫陽處父晉狐射姑出奔狄【射谷作夜】左氏【先是五年陽處父聘衞嬴從之吸溫而還其妻問之曰以剛天爲剛徳猶不幹時況在人乎且華而不實怨之所聚也六年春晉搜於夷捨二軍使狐射姑將中軍趙盾佐之處父至自溫攺搜於董易中軍陽子成季之屬也故黨於趙氏且謂趙盾能曰使能國之利也是以上之至是賈季怨陽子之易其班也而知其無援於晉也九月使續鞫居殺陽處父書曰晉殺其大夫侵官也十一月晉殺續簡伯賈季奔狄宣子使臾駢送其帑夷之搜賈季戮臾駢臾駢之人欲盡殺賈氏以報焉臾駢曰不可前志有之曰敵惠敵怨不在後嗣忠之道也】公羊【射姑殺則其稱國以殺何君漏言也其漏言柰何君將使射姑將陽處父諫曰射姑民眾不說不可使將於是廢將處父出射姑入君謂射姑曰陽處父言曰射姑民眾不說不可使將射姑怒出刺陽處父於朝而走】谷梁【稱國以殺罪累上也襄公已葬其以累上之辭言之何也君漏言也晉將與狄戰使狐夜姑爲將軍趙盾佐之陽處父曰不可古者君之使臣也使仁者佐賢者不使賢者佐仁者今趙盾賢夜姑仁其不可乎襄公曰諾謂夜姑曰吾始使盾佐女今女佐盾矣襄公死處父主竟上事夜姑使人殺之君漏言也故士造辟而言詭辭而出曰用我則可不用我則無亂其徳】胡氏【公羊子曰稱國以殺何君漏言也易曰不出戶庭無咎何謂也子曰亂之所生則言語以爲階君不密則失臣臣不密則失身幾事不密則害成是以君子愼密而不出也凡書殺者在上則稱君在下則稱氏在眾則稱人在防者則稱盜君與臣同殺則稱國今殺處父者射姑耳君獨以漏言故亦預殺焉所以爲後世戒也或以處父爲侵官非歟曰人君用人失當則其國必危凡立於朝者舉當諫君況身爲晉國之太傅邪若以爲侵官將相大臣非其人百官有司失其職在位者當拱黙自全陰聽人主之所爲至於顚危而不救則將焉用彼相乎率天下臣子爲持祿容身不忠之行以誤朝迷國者必此侵官之說矣】附錄左氏【趙宣子於是始爲國政制事典正法罪辟獄刑董逋逃由質要治舊洿本秩禮續常職出滯淹旣成以授太傅陽子太師賈佗使行諸晉國以爲常法】

閏月不告月猶朝於廟左氏【閏月不告朔非禮也閏以正時時以作事事以厚生生民之道於是乎在矣不告閏朔棄時政也何以爲民】公羊【不告月者何不告朔也曷爲不告朔天無是月也猶者何通可以已也】谷梁【閏月者附月之餘日也積分而成於月也天子不以告朔而防事不數也猶之爲言可以已也】胡氏【不告月者不告朔也不告朔則曷爲不言朔也因月之虧盈而置閏是主乎月而有閏也故不言朔而言月占天時則以星授民事則以節寒暑之正則以气百官修其政於朝庶民服其事於野則主乎是焉耳矣閏不可廢乎曰迎日推策則有其數轉璣觀衡則有其象歸奇於扐以象閏數也斗指兩辰之間象也象數者天理也非人所能爲也故以定時成歳者唐典也以詔王居門終月者周制也班告朔於邦國不以是爲附月之餘而弗之數也猶朝於廟者幸其不已之詞子貢欲去告朔之餼羊子曰爾愛其羊我愛其禮】

【案朱子曰古者天子常以季冬頒來歲十二月之朔於諸侯諸侯受而藏諸祖廟月朔則以特羊告廟請而行之張氏曰所謂稟正朔也閏者所以定四時成歲天子以爲月而頒之爲諸侯而不奉以告是輕正朔而慢時令也公谷以爲附月之餘日又曰天子不以告朔此說已非而猶字之義諸傳皆以爲可止之詞大率皆譏其捨大政而謹小禮獨胡氏以爲幸其不已之詞其說本於蘇氏以我愛其禮証之則此義精矣○又案僖五年傳曰公旣視朔後此十六年公四不視朔皆同但告於廟則謂之告朔因以聽治此月之政則謂之視朔】

附錄左氏【是年夏秦伯任好卒以子車氏之三子爲殉皆秦之良也君子曰秦穆之不爲盟主也宜哉死而棄民】

七年春公伐邾三月甲戌取須句遂城郚【句公羊作胊】左氏【公伐邾間晉難也取須句寘文公子焉非禮也注須句魯之封內屬國也僖公反其君之後邾復滅之時邾文公子叛在魯故公使爲守須句大夫絕大皥之祀以與鄰國叛臣故曰非禮郚魯邑在卞縣南因伐邾之師以城之備邾難也】公羊【取邑不日此何以日內詞也使若他人然注使若公春伐邾而去他人自以甲戌日取之內再取邑然後甚而日之也今此一取而日故使若他人然所以深諱者扈之盟不見序並爲取邑故書遂者甚其生事困極師眾】谷梁【不正其再取故謹而日之也遂繼事也】

夏四月宋公王臣卒宋人殺其大夫【王谷作壬】左氏【宋成公卒昭公將去羣公子樂豫曰不可公族公室之枝葉也葛藟猶能庇其本根故君子以爲比況國君乎此諺所謂庇焉而縱尋斧者也必不可不聽穆襄之族帥國人以攻公殺公孫固公孫鄭於公宮六卿和公室樂豫捨司馬以讓公子卬昭公卽位而塟書曰宋人殺其大夫不稱名眾也且言非其罪也】胡氏【書宋人者國亂無政非君命而眾人擅殺之也大夫不名義系於殺大夫而其名不足紀也】

【案此條及八年司馬司城之書公羊以爲宋三世內娶故三世無大夫此無據不可從谷梁以爲稱人以殺誅有罪也亦非左氏以爲眾則晉殺三郤鄭盜殺三卿何乃悉書乎故胡氏皆不從陳氏以爲宋昭之大夫皆不名故公子卬蕩意諸稱官子哀稱字以爲君無道也未知然否】

附錄【陳氏例】陳氏【春秋有天下之辭焉有一國之辭焉有一人之辭焉於晉靈公凡盟會皆不序諸侯是天下之辭也於魯莊公凡會齊皆書人是一國之辭也於魯桓公凡大夫將皆不言大夫於宋昭公凡大夫皆不名是一人之辭也】

戊子晉人及秦人戰於令狐晉先蔑奔秦【蔑公羊作昧蔑下有以師字】左氏【秦康公送公子雍於晉穆嬴日抱太子以啼於朝曰先君何罪其嗣亦何罪捨適嗣不立而外求君將焉寘此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏偪乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之及堇陰宣子曰我若受秦秦則賔也不受冦也旣不受矣而復緩師秦將生心先人有奪人之心軍之善謀也逐防如追逃軍之善政也潛師夜起戊子敗秦師於令狐先蔑奔秦士會從之先蔑之使也荀林父止之曰夫人太子猶在而外求君此必不行子以疾辭若何不然將及弗聽注先蔑先還晉晉人始以逆雍出軍卒然變計立靈公故先蔑仍將下軍穆嬴襄夫人靈公母趙盾廢嫡而外求君故貶稱人晉諱背先蔑而薄秦師以戰告不言出在外奔也】公羊【此偏戰也何以不言師敗績敵也注言勝負敵也】胡氏【程氏以爲晉不謝秦秦納不正皆罪也故稱人晉懼秦之不肯已而擊之是晉人爲志乎是戰者也故書及其貶之如此者使後世臣子愼於廢立之際不可忽也治亂存亡系國君之廢立事莫重於此矣而可以有誤乎奕者舉棊不定不勝其耦況置君而可以不定乎】陳氏【春秋貴誼不貴惠尙治不尙功托人之孤至於交戰是亦伐喪而已矣是故宋襄立齊孝公戰於甗貶人之秦康公送晉公子雍戰於令狐貶人之】

【案秦晉之交兵又始於此十年有少梁北徴之師十二年有河曲之戰宣元年二年有侵崇之報伐左氏本末獨詳公谷以先蔑爲逃軍者蓋不知事實耳】

狄侵我西鄙左氏【公使告於晉趙宣子使因賈季問酆舒且讓之酆舒問賈季曰趙衰趙盾孰賢對曰衰冬日之日也盾夏日之日也】

秋八月公會諸侯晉大夫盟於扈【扈鄭地】左氏【齊侯宋公衞侯陳侯鄭伯許男曹伯會晉趙盾盟於扈晉侯立故也公援至故不書所會凡會諸侯不書所會後也後至不書其國辟不敏也注公後會而及其盟故不具列公侯及卿大夫】公羊【諸侯何以不序大夫何以不名公失序也失序柰何諸侯不可使與公盟眣晉大夫使與公盟也注以目通指曰眣文公爲諸侯所賤薄不見序故深諱爲不可知之詞】谷梁【其曰諸侯略之也注與公羊意同】胡氏【諸侯會晉趙盾盟於扈爲晉侯立故也趙盾內専廢置其君外彊諸侯爲此盟其不名者見大夫之彊諸侯不序見公之不及於會也文公怠惰事多廢緩旣約晉盟而復後至故隱其不及罪公之不能自彊於政治魯自是日益衰矣】陳氏【垂隴書士縠而序諸侯此何以不序晉始失伯也凡稱諸侯必前目而後凡也非凡詞者散詞也】

【案文公之編三會於扈皆止書諸侯左氏以十五年盟扈書諸侯無能爲也十七年會扈書諸侯無功也是則總稱諸侯者皆罪諸侯也此總稱諸侯爲公後至也諸國皆在公獨後至故諱公罪而歸責於諸侯若言諸侯無功然所以辟公之不敏也趙子曰不書諸侯責公不早赴而自取其恥也胡氏從此公谷說𨿽小異亦可通於左氏若陳氏則以不序諸侯爲不系之伯者之詞亦有見也○又案經書扈之盟會七此七年十五年十七年宣九年成十六年昭二十七年及莊二十三年】

冬徐伐莒公孫敖如莒涖盟左氏【徐伐莒莒人來請盟穆伯如莒涖盟初穆伯娶於莒生文伯惠叔又聘於莒莒人辭則爲襄仲聘焉至是如莒娶之叔仲惠伯成之使仲捨之公孫敖反之】谷梁【前定之盟不日】

附錄左氏【郤缺言於趙宣子曰日衞不睦故取其地今已睦矣可以歸之八年春晉侯使觧歸匡戚之田於衞且復致公壻池之封自申至於虎牢之竟言趙盾所以能相幼主而盟諸侯】

八年春王正月○夏四月○秋八月戊申天王崩【襄王也僖九年卽位在位三十三年頃王立】○冬十月壬午公子遂會晉趙盾盟於衡雍【衡雍鄭地月五日】○乙酉公子遂會雒戎盟於暴【暴鄭地】左氏【晉人以扈之盟來討襄仲會晉趙孟盟於衡雍報扈之盟也遂會伊雒之戎書曰公子珍之也注伊雒戎將伐魯公子遂不及復君故專命與之盟大夫出境有可以安國家者專之可也珍貴也】谷梁【疏再稱公子者若下文直言遂恐爲繼事之詞兩名不辧故重言公子以詳之】胡氏【春秋記約而志詳其書公子遂盟雒戎何詞之贅乎曰聖人謹華夷之辧所以明族類別內外也雒邑天地之中而戎醜居之亂華甚矣再稱公子各日會正其名與地以深別之者中國夷狄終不可雜也】

【案內大夫特盟外大夫二公子遂會晉趙盾盟衡雍季孫行父及晉郤犫盟於扈是也此皆權臣專行之事而此爲造端春秋於翟泉歷貶諸國大夫而此無譏焉蓋不勝譏矣杜氏貴之之說非】

公孫敖如京師不至而復丙戌奔莒左氏【穆伯如周弔喪不至以幣奔莒從己氏焉】公羊【其言如京師何遂公意也何以不言出遂在外也】谷梁【不言所至未如也未如則未復也未如而曰如不廢君命也未復而曰復不專君命也其如非如也其復非復也惟奔莒之爲信故謹而日之也】胡氏【其書不至而復者言敖無入使於周之意惟己氏之欲從也夫以志徇气肆行滛欲而不能爲之帥至於棄其家國出奔而不顧此天下之大戒也】

【案陸氏例曰還者事畢復者事未畢之詞公如晉至河乃復仲遂至黃乃復公孫敖不至而復皆事未畢而復也谷梁以復爲事畢還爲事未畢蓋誤倒其文也張氏曰容其復而復奔見魯之無政刑也又似以復爲已到魯之文】

螽公羊【注勢奪於大夫煩擾之應】

宋人殺其大夫司馬宋司城來奔左氏【宋襄夫人襄王之姊也昭公不禮焉夫人因戴氏之族以殺襄公之孫孔叔公孫鐘離及大司馬公子卬皆昭公之黨也司馬握節以死故書以官司城蕩意諸來奔效節於府人而出公以其官逆之皆復之亦書以官皆貴之也注夫人昭公適祖母】谷梁【其以官稱無君之詞也注鄭曰七年殺其大夫此實無君也今殺其司馬無人君之徳耳無道之甚故稱官以見其輕慢也】胡氏【初昭公欲去羣公子樂豫以爲不可捨司馬以讓公子卬則卬固昭公之黨欲專宋政而昭公固欲以其弟卬自衞也夫司馬掌兵之官不選眾舉賢以素有威望爲國人所畏服者使居其任乃欲寵其私暱鮮有不亡者矣公子卬蕩意諸皆以官舉者見主兵者不能其官至於見殺守土者不能其官至於出奔而其君不免失身見弒之禍矣】

【案宋卿書官者三此司馬司城及司馬華孫也程子曰宋王者後得自命官故獨宋卿書官然其餘不書官而此獨書官者左氏以爲不失節啖子謂所謂節者人臣守節之節非符節之節也以二人能守官故書官爾然胡氏不取】

春秋會通卷十二﹤經部﹐春秋類﹐春秋會通﹥

欽定四庫全書

春秋會通卷十三

元李廉撰文公

【周頃王元年】九年春毛伯來求金左氏【毛伯衞來求金非禮也不書王命未葬也】公羊【毛伯者何天子之大夫也何以不稱使當喪未君也逾年矣何以謂之未君卽位矣而未稱王也未稱王何以知其卽位以諸侯之逾年卽位亦知天子之逾年卽位也以天子三年然後稱王亦知諸侯於其封內三年稱子也逾年稱公矣則曷爲於其封內三年稱子緣民臣之心不可一日無君緣終始之義一年不二君不可曠年無君緣孝子之心則三年不忍當也王者無求繼文王之體守文王之法度文王之法無求而求故譏之也】谷梁【求車猶可求金甚矣】胡氏【何以不稱使當喪未君也非特謹天下之通喪所以示後世大臣當秉國政不可擅權之法戒也】

夫人姜氏如齊左氏【注歸寧也】

二月叔孫得臣如京師辛丑葬襄王

【案杜氏以爲天王之喪諸侯不得越竟奔喪修服於國卿共弔送之禮旣葬卒哭而除凶故以此爲得禮胡氏不取陳氏曰前年公子遂如晉葬襄公今年得臣如京葬襄王是夷周於晉也此說得之】

晉人殺其大夫先都○三月夫人姜氏至自齊左氏【注曰告於廟正義蘇氏曰夫人歸寧書至惟有此耳余不書者或禮儀不備或淫縱不告廟也】胡氏【夫人與君敵體同主宗廟之事出必告行反必告至則書於策然適他國者或曰享或曰會或曰如眾矣未有致之者則其行非禮以不致見其罪也出姜如齊以寧其父母於禮得矣其致者非特以告廟書耳夫人初歸豈其不告爲文公越禮故削而不書示誅意之法矣今此書至者又以見小君之重也夫承祭祀以爲宗廟主一國之母儀而可以揺動乎出姜至是蓋不安於魯故至而特書以示防微杜漸之意其爲世慮深矣】

晉人殺其大夫士縠及箕鄭父左氏【夷之搜晉侯將登箕鄭父先都而使士縠梁益耳將中軍先克曰狐趙之勲不可廢也從之先克奪蒯得田於堇陰故箕鄭父先都士谷梁益耳蒯得作亂使盜殺先克晉人殺先都梁益耳又殺箕鄭父士縠蒯得】胡氏【稱人以殺者國亂無政眾人擅殺之稱也何以知其非討賊之詞書殺其大夫則知之矣三大夫皆彊家也求專晉不得挾私怨以作亂而使賊殺其中軍佐則固有罪矣曷爲不去其官當是時晉靈初立主幼不君政在趙盾而中軍佐者盾之黨也若獄有所歸則此三人者獨無可議從末減乎而皆殺之是大夫專生殺而政不自人主出也故不稱國討不去其官而箕鄭父書及示後世司賞罰者必本忠恕無有偏黨之意其義精矣】張氏【凡殺二大夫或三人不書及者其辠均也書及者因殺是人而並及之也所以著罪輕而不當殺矣】

楚人伐鄭公子遂會晉人宋人衞人許人救鄭左氏【範山言於楚子曰晉君少不在諸侯北方可圖也楚子師於狼淵以伐鄭囚公子堅公子尨及樂耳鄭及楚平公子遂會晉趙盾宋華耦衞孔達許大夫救鄭不及楚師卿不書緩也以懲不恪注公子遂獨不在貶者諸魯事自非指爲其國襃貶則皆從國史不同之於他國此春秋大意他放此】胡氏【案左氏則狼淵伐鄭是貪得無故慿陵諸夏之兵也故楚子親將貶而稱人晉宋衞皆國卿也何以貶而稱人救而不及楚師欲以懲不恪也晉主夏盟不在諸侯以啟狄心誰之過乎故書救而稱人以罪趙盾之不能折衝消患爲夷狄之所窺也】

【案中國之救鄭凡四齊桓救於莊之二十八年晉景救於成之六年七年及此年之救皆以楚故也楚自城濮以來十五年不敢窺中國者以文襄之烈尙存也今狼淵之師正其嘗試中國之時而趙盾不能防防杜漸故使之得志於鄭得志於陳明年而有厥貉之次矣陳氏曰晉遂不競而楚莊伯也春秋重貶之志楚莊伯事之權輿歟】

附錄【左氏楚事】左氏【夏楚侵陳克壺口以其服於晉也秋楚公子朱自東夷伐陳陳人敗之獲公子茷陳懼乃及楚平】

夏狄侵齊○秋八月曹伯襄卒○九月癸酉地震左氏【注地道安靜以動爲異故書】公羊【地震者何動地也何以書記異也注傳先言動者諭若物之動地以曉人也地動象陰爲陽行公子遂專政所致】谷梁【震動也地不震者也震故謹而日之也注大臣盛將動有所變】

【案地震五此年及襄十六昭十九二十三哀三年也周語伯陽父曰夫天地之气不失其序若過其序民之亂也陽伏而不能出陰遁而不能烝於是有地震孔晁曰陽气伏於陰下見廹於陰故不能升以至於地動張氏曰陰盛陽防之異也胡氏獨闕此條解不知通何例】

冬楚子使椒來聘【椒谷作萩】左氏【楚子越椒來聘執幣傲叔仲惠伯曰是必滅若敖氏之宗傲其先君神弗福也注稱君以使大夫其禮詞與中國同椒不書氏史略文】公羊【楚無大夫此何以書始有大夫也始有大夫則何以不氏許夷狄者不一而足也注不可卒備故且以漸】谷梁【楚無大夫以其來我襃之也】胡氏【楚僭稱王春秋之始獨以號舉夷狄之也中間來聘攺而書人漸進之矣至是其君書爵其臣書名而稱使遂與諸侯比者是以中國之禮待之也所謂謹華夷之辧內諸夏而外四夷義安在乎曰吳楚聖賢之後見周之弱王靈不及僭擬名號此乃夏而變於夷者也聖人重絕之夫春秋立法謹嚴而宅心忠恕嚴於立法故僭號稱王則深加貶黜比之夷狄以正君臣之義恕以宅心故內𨿽不使與中國同外亦不使與夷狄等思善悔過向慕中國則進之而不拒此愼用刑重絕人之意也】張氏【伐鄭而聘魯亦逺交近攻之意也】

【案秦自韓戰稱伯至殽而狄之楚自盂會稱子至圍宋復人之晉文襄之盛秦楚未嘗得以爵通也至是椒聘書子術聘書伯𨿽曰能聘而中國之無伯亦可見矣】

秦人來歸僖公成風之襚左氏【禮也諸侯相弔賀也𨿽不當事茍有禮焉書也以無忘舊好】谷梁【秦人弗夫人之也卽外之弗夫人而見正焉】胡氏【秦人歸襚而曰僖公成風者非兼襚也亦猶平王來賵仲子而謂之惠公仲子爾仲子惠公之妾也然則風氏亦莊公妾曷不書莊公成風乎曰寵愛仲子以妾爲妻者惠公也故書惠公仲子所以正後世之爲人夫者當明夫道不可亂嫡妾之分以卑其身尊崇風氏立爲夫人者僖公也故書僖公成風所以正後世之爲人子者當明子道不可行僭亂之禮以賤其父聖人垂誡之義明矣】陳氏【其曰僖公成風修春秋之辭也】張氏【當是時秦楚交聘中國秦欲伐晉而歸襚於魯猶楚欲圖北方而使椒來聘豈古者明王愼徳四夷咸賔之比哉】

【案僖公成風公羊杜氏以爲兼襚其說與胡氏異秦稱人而不稱使書法與荊人來聘同】

葬曹共公

十年春王三月辛卯臧孫辰卒張氏【臧文仲自莊公末已與聞國政蓋魯之名大夫也而四十餘年間國政多疵文公尢甚由其知栁下惠之賢而不與立故夫子譏其竊位而不仁之辠蔽賢爲首也】

夏秦伐晉左氏【春晉人伐秦取少梁夏秦伯伐晉取北徴】公羊【注謂之秦者起令狐之戰敵均不敗晉先昧以師奔秦可以足矣而猶不知止是以外之】胡氏【說者謂秦伐晉以國書伐蓋闕文者據左氏少梁北徴之師兩國相攻無他得失言之也然晉取少梁事不經見固未可據秦以狄書者程氏謂晉捨嫡嗣而外求君罪也旣而悔之正矣秦不顧義理是非惟以報復爲事則夷狄之道世以此狄秦義固然矣或者猶有深許晉人悔過能攺終不遂非之意故重貶秦伯以見乎】陳氏【狄秦也歸襚來聘秦習於禮矣則其狄之何楚之伯秦之力也自滅庸以後秦爲楚役自晉主夏之盟捨秦無加兵於晉者也會於夷儀之嵗秦晉成而不結又明年盟於宋而南北之勢成楚子曰釋齊秦他國請相見也是戰國之萌也於次國風退秦於魏唐之後於序書系秦於周末於作春秋由韓原之後秦師無君大夫皆夫子所以深致意於秦也吾聞用夏變夷矣未聞變於夷者也於是狄秦夏之變於夷秦人爲之也又三十年而狄鄭又五十年而狄晉狄鄭猶可也狄晉甚矣】張氏【春秋書兵辠其報復不已而狄之者三晉秦鄭也】

【案秦以國稱杜氏以爲告詞略者固無義理其狄秦之說諸傳皆同而所以狄秦其說亦防異胡氏以爲重貶秦以許晉人之悔過若以此義推之則杜氏所謂貶四國大夫以尊秦者亦有此理矣此二事正相對也但推尋事迹則張氏說正而陳氏亦得意外之意皆可參通】

楚殺其大夫宜申左氏【子西與子家謀弒穆王王聞之殺鬭宜申及仲歸】胡氏【案左氏則是討弒君之賊也曷爲稱國以殺又書其官而不曰楚人殺宜申乎曰穆王者卽楚世子商臣也而春秋之義防矣】

自正月不雨至於秋七月○及蘇子盟於女栗左氏【頃王立故也注蘇子周卿士頃王新立故與魯盟親諸侯也】張氏【不書公以盟天子之大夫諱之也案此盟不出主名趙子張氏皆以爲諱與天子大夫盟故不書公公谷胡氏無傳不知用何例考之春秋如髙傒處父等諱公之盟上皆書日故谷梁曰卑者之盟不日此亦不日又似難通若以推之及宋人盟宿之例則魯以防者盟王臣其罪轉大矣】

冬狄侵宋○楚子蔡侯次於厥貉【厥公作屈】左氏【陳侯鄭伯會楚子於息冬遂及蔡侯次於厥貉將以伐宋宋華禦事曰楚欲弱我也先爲之弱乎乃逆楚子勞且聽命遂道以田孟諸宋公爲右盂鄭伯爲左盂文之無畏爲左司馬宋公違命無畏抶其僕注陳鄭及宋三君失位降爵故不列於諸侯不書】胡氏【楚滅江六平陳與鄭於是乎爲伐宋之舉次於厥貉凡伐而次者其次爲善次而伐者其次爲貶齊師次陘修文告以威敵善之也故上書伐楚以著其美楚次厥貉藏禍心以慿夏貶之也故下書伐麇以著其罪當是時陳鄭宋皆從楚矣獨書蔡侯何哉鄭失三大夫俟救而不及陳獲公子茷而懼宋方有狄難蓋有不得已者非所欲也蔡無四竟之虞則是得已不己志在從夷狄矣故削三國書蔡侯見其棄諸夏之惡也】陳氏【外會未有言次者此其言次何以楚之圖伯而未集也晉𨿽不競君大夫數會而不序春秋重絕晉也會於息宋陳鄭嘗從楚矣已而爲新城之盟則楚子猶未得志於宋陳鄭也於是息會不書書及蔡次厥貉用見楚之未得志於諸侯也】

【案春秋書伐而次者伐楚次陘是也以例推之則晉悼之伐鄭次鄫亦爲善之矣書次而伐者次厥貉伐麇是也以例推之則齊衞三次以伐晉亦爲貶之矣宋陳鄭不書之說胡氏陳氏皆得之以下文沓棐之會新城之盟觀之則諸侯之不忘晉可知矣故免其從夷之罪也杜氏說非楚自盂以來未嘗以爵書今次而書爵伐而書爵中國無伯也以爲無異於宋襄之時也】

十有一年春楚子伐麇左氏【厥貉之會麇子逃歸楚子伐麇成大心敗麇師於防渚潘崇復伐麇至於錫穴】陳氏【楚初書君將也】張氏【楚侵伐書子始此益彊盛也

案傳言麇子逃歸而經不書以其逃楚也與鄭陳之逃齊晉異矣】

夏叔彭生會晉郤缺於承匡【承匡宋地左氏本或作叔仲陸氏曰仲衍字】左氏【叔仲惠伯會郤缺於承匡謀諸侯之從於楚者注陳鄭宋也惠伯叔牙孫】

【案內大夫特會外大夫五會郤缺承匡髙固無婁荀首於谷士匄於柯荀躒適歷是也此爲大夫特相會之始胡氏於此無傳而特發傳於無婁之下不知其意若何得非以此爲伯令而所謀亦出於公歟】

秋曹伯來朝左氏【曹文公來朝卽位而來見也】

公子遂如宋左氏【襄仲聘於宋且言司城蕩意諸而復之因賀楚師之不害也案魯聘宋者八始於此年成五年蔑九年行父襄二年豹二十八年宿三十年弓昭十一年弓二十五年婼】

狄侵齊冬十月甲午叔孫得臣敗狄於咸【咸魯地】左氏【鄋瞞侵齊遂伐我公卜使得臣追之吉獲長狄僑如富父終甥摏其喉以戈殺之埋其首於子駒之門以命宣伯初宋武公之世獲長狄緣斯晉之滅潞也獲僑如之弟焚如齊襄公之二年王子成父獲其弟榮如衞人獲其季弟簡如鄋瞞由是遂亡注鄋瞞防風氏後蓋長三丈漆姓見魯語孔子對吳使】公羊【長狄也兄弟三人一者之齊一者之魯一者之晉其言敗何大之也其日何大之也其地何大之也何以書記異也注考異郵曰長百尺】谷梁【長狄弟兄三人佚宕中國瓦石不能害叔孫得臣射其目身橫九畝斷其首而載之眉見於軾注九畝五丈四尺】胡氏【左氏以爲長狄而劉敞以爲非夫春秋正名之書其稱狄也或曰狄或曰白狄或曰赤狄其稱戎也或曰戎或曰山戎或曰姜戎或曰陸渾之戎不別其種類書之於防後亦無所考矣】

十有二年春王正月郕伯來奔【郕公作盛】左氏【郕太子朱儒自安於夫鐘國人弗徇郕伯卒郕人立君太子以夫鐘與郕邽來奔公以諸侯逆之非禮也故書曰郕伯來奔不書地尊諸侯也】公羊【失地之君也何以不名兄弟亂也】張氏【常山劉氏曰大子當立郕人豈得而絕之故書曰郕伯來奔春秋大居正之法也】

伯來朝左氏【桓公來朝始朝公也且請絕叔姬而無絕昬公許之注復伯爵捨夷禮】谷梁【注僖二十七年稱子今稱伯蓋時王所進】

二月庚子子叔姬卒左氏【不言絕也書叔姬言非女也注旣嫁成人𨿽見出棄猶以恩錄其卒旣許其絕故不言杞未嫁而卒不書】公羊【此未適人何以卒許嫁矣婦人許嫁字而笄之死則以成人之喪治之其稱子何貴也其貴柰何母弟也】

【案子叔姬左氏以爲已嫁於杞而遭出公谷皆以爲許嫁蓋適人則必系國此無所系左氏非也其稱子者文公女所以別於先君之子也公谷以爲姊妹者非陳氏云已許嫁於杞伯來朝請絕叔姬復求其次此說通】

夏楚人圍巢【巢吳楚間小國廬江六縣東有居巢城】左氏【楚令尹大孫伯卒成嘉爲令尹羣舒叛楚夏子孔執舒子平及宗子遂圍巢】

秋滕子來朝左氏【滕昭公來朝亦始朝公也】

秦伯使術來聘【術公作遂】左氏【秦伯使西乞術來聘且言將伐晉襄仲辭玉曰君不忘先君之好照臨魯國鎭撫其社稷重之以大器寡君敢辭玉對曰不腆敝器不足辭也主人三辭賔答曰寡君願徼福於周公魯公以事君不腆先君之敝器使下臣致諸執事以爲瑞節要結好命所以借寡君之命結二國之好是以敢致之襄仲曰不有君子其能國乎國無陋矣厚賄之】公羊【秦無大夫此何以書賢繆公也何賢乎繆公以爲能變也】張氏【此足以見秦人以賄結魯而魯亦厚賄答之賔主相與以貨利而坐視伯主之受兵比事以書不待貶絕而惡自見也】

冬十有二月戊午晉人秦人戰於河曲左氏【秦爲令狐之役故秦伯伐晉取羈馬晉人禦之趙盾將中軍從秦師於河曲上軍佐臾駢曰秦不能久請深壘固軍以待之從之秦伯謂士會曰若何而戰對曰趙氏新出其屬曰臾駢必實爲此謀將以老我師也趙有側室曰穿晉君之壻也有寵而弱不在軍事好勇而狂且惡臾駢之佐上軍也若使輕者肆焉其可戊午秦軍掩晉上軍趙穿追之不及怒曰我不知謀將獨出乃以其屬出宣子曰秦獲穿也獲一卿矣秦以勝歸我何以報乃皆出戰交綏秦夜戒晉師曰兩君之士皆未憖也明日請相見也臾駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止秦師夜遁復侵晉入瑕】公羊【此偏戰也何以不言師敗績敵也】谷梁【不言及秦晉之戰已亟故略之也注亟數也夫戰必有曲直以一人主之二國戰鬭數曲直不可得詳故略之】胡氏【秦伯親將晉上卿趙盾禦之其稱人何爲令狐之役故也秦納不正遂非積忿晉不謝秦潛師禦之是以暴兵連禍至此極也凡戰皆以主人及客者處已之道寡怨之方王者之事其不書晉及何也前年秦師來伐晉不言戰者晉已服矣故狄秦而免晉今又爲此役則秦曲甚矣故不以晉爲主惟動大眾從秦師不奉詞令以正之也故貶而稱人此輊重之權衡也】陳氏【秦晉亟戰而楚君將稱君矣此秦伯晉趙盾也曷爲貶稱人亟戰也不言及略之也】

【案此條不言及無曲直之詞不言敗無勝負之詞】

季孫行父帥師城諸及鄆左氏【書時也注鄆莒魯所爭者以其逺偪外國故帥師城之】谷梁【稱帥師言有難也】

【案莒魯爭鄆始此鄆魯之東鄆今鄆州須城縣也九年楚公子嬰齊伐莒入鄆襄十二年季孫宿救臺遂入鄆至昭元年取鄆其秋叔弓疆鄆田莒人愬晉者卽此至昭二十五年齊侯取鄆以居公二十九年鄆潰此一鄆之始終也其成四年城鄆以備晉任公輔以爲魯西竟廩丘縣邑】

十有三年春王正月○夏五月壬午陳侯朔卒○邾子蘧蒢卒左氏【邾文公卜遷於繹史曰利於民而不利於君邾子曰茍利於民孤之利也遂遷於繹五月卒君子曰知命】

自正月不雨至於秋七月世室屋壞【世左谷皆作大】左氏【大室之屋壞書不共也】公羊【世室者何魯公之廟也周公稱太廟魯公稱世室羣公稱宮此魯公之廟也曷爲謂之世室世室猶世室也世世不毀也周公何以稱太廟於魯封魯公以爲周公也周公拜乎前魯公拜乎後曰生以飬周公死以爲周公主然則周公之魯乎曰不之魯也封魯公以爲周公主然則周公曷爲不之魯欲天下之一乎周也魯祭周公何以爲牲周公用白牡魯公用騂犅羣公不毛魯祭周公何以爲盛周公盛魯公燾羣公廩世室屋壊何以書譏久不修也】谷梁【譏不修也大室猶世室也禮宗廟之事君親割夫人親舂敬之至也爲社稷之主而先君之廟壊極稱之志不敬也注極稱之者不依違其文也】胡氏【世室魯公之廟也書世室屋壊譏久不修也何以知其久乎自正月不雨則無壊道也不雨凡七月而先君之廟壊不恭甚矣凡此皆志文公怠慢不謹事宗廟以致魯國衰削之由垂誡切矣案此條胡氏從公谷皆以爲魯公稱世室明堂位亦曰魯公之廟文世室也而習左氏者以爲伯禽廟當舉號諡故以爲太廟之室而曰此周公之廟也然春秋嘗書大事於太廟此則不書太廟而書大室故未可以爲周公廟也】

冬公如晉衞侯會公於沓狄侵衞十有二月己丑公及晉侯盟【己丑十一月十一日】公還自晉【公谷無公字】鄭伯會公於棐【棐鄭地公作斐】左氏【公如晉朝且尋盟衞侯會公於沓請平於晉公還鄭伯會公於棐亦請平於晉公皆成之鄭伯與公宴子家賦鴻鴈季文子曰寡君未免於此子家賦載馳】公羊【還者何善詞也何善爾往黨衞侯會公於沓至得與晉侯盟反黨鄭伯會公於斐故善之也注黨所也所猶時齊人語也文公前扈之盟不見序後能救鄭之難一出三爲諸侯所榮故加錄於其還時皆深善之】谷梁【自晉事畢也案還例四已見莊八年還復之例已見前公孫敖如京下當從陸氏之說其谷梁以還爲未畢事者失之沓棐之會乃衞鄭不忘晉伯而介魯以求通觀鴻鴈載馳之賦其情可見矣於此見厥貉之從楚非其本心而新城之書同乃同心外楚也厥貉之不書三國於此可見此條公羊得之】

十有四年春王正月公至自晉張氏【案公羊之言有捨爵防勲之意】邾人伐我南鄙叔彭生帥師伐邾左氏【邾文公之卒也公使弔焉不敬邾人來討伐我南鄙故惠伯伐邾】

夏五月乙亥齊侯潘卒【昭公】○六月公會宋公陳侯衞侯鄭伯許男曹伯晉趙盾癸酉同盟於新城【新城宋地】左氏【從於楚者服且謀邾也注從楚者陳鄭宋謀邾謀納防菑也】公羊【注盟下日者刺諸侯防弱信在趙盾疏言信任在於趙盾若如盟日定否趙盾制之然是以下日以近之】谷梁【同者有同也同外楚也】胡氏【同盟於新城同外楚也其曰同者志諸侯同欲非彊之也而宋公陳侯鄭伯在焉則知楚次厥貉三國𨿽從誠有弗獲已者削而不書蓋恕之也蔡不與盟果有背華卽夷之實矣夷考晉楚行事未有以大相逺也而春秋與奪如此者荊楚僭王若與同好陵蔑中華是將代宗周爲共主君臣之義滅矣可不謹乎】陳氏【向也扈之盟不序諸侯此其復序何諸夏之志也晉救江無功救鄭無功與秦亟戰而楚寖彊交聘於中國得蔡次厥貉矣而晉遂不競於是公朝晉衞侯來會公還自晉鄭伯來會諸夏之懼甚矣汲汲於晉而爲此盟如之何勿序也以諸夏之汲汲於晉也而徒以趙盾主是盟書曰同盟同眾辭也自幽以來未之有也則不予晉以主是盟之辭也】

【案谷梁防除二幽同尊周外同外楚之盟十有四而傳獨於新城斷道雞澤平丘發傳者此爲外楚之始而舉斷道以包上下則淸丘虫牢馬陵於蒲於戚柯陵虛朾之類省文可知至雞澤復發傳者楚人轉盛中國外之彌甚故更發之則戲亳城重丘亦其義也平丘又重發外楚之文者平丘以下中國防弱外楚之事止矣故發傳以終之也○又案書日說見雞澤下】

秋七月有星孛入於北斗左氏【周內史叔服曰不出七年宋齊晉之君皆將死亂注孛彗也旣見而移入北斗非常所有故書之】公羊【記異也】谷梁【孛之爲言猶茀也其曰入北斗斗有環域也注據孛於大辰及東方皆不言入】胡氏【孛者惡气所生暗亂不明之貌也入於北斗者斗有環域天之三辰綱紀星也宋先代之後齊晉天子方伯中國紀綱彗者所以除舊布新也禎祥妖孽隨其所感先事而著後三年宋弒昭公又二年齊弒懿公又二年晉弒靈公此三君者皆違道失徳而死於亂符叔服之言天之示人顯矣史之有占明矣】

【案星孛三此年及昭十七哀十三年】

公至自會○晉人納防菑於邾弗克納左氏【晉趙盾以諸侯之師八百乘納防菑於邾邾人辭曰齊出貜且長宣子曰辭順而弗從不祥乃還餘見胡氏】公羊【其言弗克納何大其弗克納也晉郤缺帥師革車八百乘以納防菑於邾婁力沛若有餘邾婁人言曰防菑晉出也貜且齊出也子以其指則防菑也四貜且也六子以大國壓之則未知齊晉孰有之也貴則皆貴矣𨿽然貜且也長郤缺曰非吾力不能納也義實不爾克也引師而去之故君子大其弗克納也此晉郤缺其稱人何貶曷爲貶不與大夫專廢置君也曷爲不與實與而文不與文曷爲不與大夫之義不得專廢置君也】谷梁【是郤克也其曰人防之也何爲防之長轂五百乘緜地千里過宋鄭滕薛夐入千乘之國欲變人之主至城下然後知何知之晚也弗克納未伐而曰弗克何也弗克其義也防菑晉出也貜且齊出也貜且正也防菑不正也】胡氏【邾文公元妃齊姜生定公二妃晉姬生防菑文公卒邾人立定公防菑奔晉趙盾以諸侯之師八百乘納防菑於邾邾人辭曰齊出貜且長宣子曰非吾力不能納也義實不爾克也引師而去之故君子善之而書弗克納也在易同人之九四曰乘其墉弗克攻吉象曰乘其墉義弗克也其吉則困而反則也其趙盾之謂矣聖人以攺過爲大過而不攺將文過以遂非則有怙終之刑過而能攺不貳過以逺罪則有遷善之美其曰弗克納見私欲不行可以爲難矣然則何以稱人大夫而置諸侯非也聞義能徙故爲之諱內以諱爲貶外以諱爲善】張氏【陸淳曰書防菑與小白去疾同廢置諸侯王者之事人臣專之辠莫大焉夫子善其聞義能徙故爲之諱凡事不合理而心可嘉者皆以諱爲善】

【案此條三傳之義皆同但公谷以爲郤缺郤克者失之正義曰防菑不言邾者下有於邾之文猶納子糾不言齊者上有伐齊之文也頓子北燕伯舊是國君故稱其國納衞世子蒯瞶於戚者以上下無衞文故稱國也】

九月甲申公孫敖卒於齊左氏【穆伯之從己氏也魯人立其子文伯谷穆伯生二子於莒而求復文伯以爲請復三年而盡室以復適莒文伯卒立其弟惠叔難穆伯請重賂求復惠叔以爲請許之將來九月卒於齊告喪請葬弗許】張氏【特書卒於齊見其俯仰愧怍無所容於天地之間死而無所寧其身也】

齊公子商人弒其君捨左氏【子叔姬配齊昭公生捨叔姬無寵捨無威公子商人驟施於國而多聚士盡其家貸於公有司以繼之五月昭公卒捨卽位秋七月齊商人弒捨而讓元元曰爾求之久矣我能事爾爾不可使多蓄憾將免我乎爾爲之齊人定懿公使來告難故書以九月公子元不順懿公之爲政也終不曰公曰夫己氏】公羊【此未逾年之君也其言弒其君捨何也已立之已殺之成死者而賤生者也】谷梁【成捨之爲君所以重商人之弒也商人其不以國氏何也不以嫌代嫌也捨之不日何也未成爲君也】胡氏【州吁弒君則以國氏商人獨稱公子何也以國氏者累及乎上稱公子者誅止其身夫州吁寵愛有匹嫡奪正之漸莊公飬成其惡而莫之禁戒至於弒逆則有以致之矣故曰以國氏者累及乎上叔姬無寵捨無威商人心知其孤危寡特可以取而代也於是驟施於國而多聚士然則商人弒逆出其身之所爲而非昭公有以致之也故曰稱公子者誅止其身捨未逾年而成之爲君所以重商人之弒也】

宋子哀來奔左氏【宋髙哀爲蕭封人以爲卿不義宋公而出遂來奔書曰宋子哀來奔貴之也注大夫奔例書名氏貴其不食污君之祿辟禍逺也髙哀仕於蕭國被擢爲卿】胡氏【書曰子哀貴之也易曰幾者動之防吉之先見者也君子見幾而作不俟終日宋子哀有焉昔防子去紂列於三仁之首子哀不立於危亂之邦而春秋書字謂能貴愛其身以存道也若偸生避禍而去國出奔亦何取之有】張氏【自宋昭公在位始終無一善事可稱大臣死禍出奔者相繼獨子哀潔身而去不蹈隕身濡尾之悔觀蕩意諸再歸而卒不免則子哀豈非旣明且哲哉故書字以與之】

【案子哀之爲襃左氏胡氏張氏同蓋左氏事迹可考也公谷皆以爲失其氏族故無解書子例當與子突季子髙子同】

冬單伯如齊齊人執單伯齊人執子叔姬左氏【襄仲請以王寵求昭姬於齊曰殺其子焉用其母請受而罪之冬單伯如齊齊人執之又執子叔姬】公羊【執者曷爲或稱行人或不稱行人稱行人而執者以其事執也不稱行人而執者以已執也】胡氏【齊君捨魯之甥也商人弒捨固忘魯矣魯使單伯如齊齊人意欲辱魯故執單伯並執子叔姬而誣之以罪不稱行人公羊所謂以已執之者也子叔姬齊君捨之母也弒其君執其母皆商人所爲而以爲齊人執之何也啇人弒捨之罪已顯而齊人黨賊之惡未彰商人驟施於國而多聚士是以財誘齊國之人而濟其惡也齊人懷商人之私惠忘君父之大倫弒其君而不能討執其母而莫之救則是舉國之人皆有不赦之罪也假有人焉正色而立於朝誰敢致難其君與執其母而不之顧乎故聖人書曰齊人執子叔姬所以窮逆賊之黨與而治之也其討罪之防嚴矣故曰春秋成而亂臣賊子懼】

【案單伯之爲魯大夫詳見莊元年杜氏以爲王臣者固失之而公谷於此條皆以爲魯使單伯送叔姬於齊單伯淫乎叔姬故齊執之此又不知單伯如齊之事而傳聞於齊人誣單伯之語是以致此謬耳昭姬本末左氏得之而胡氏之說則本於劉質夫蓋程子之精意也張氏曰單伯自莊元年至今已七十餘年未必一人或其子若孫與趙子曰近年有孫濟者歷典十餘郡年近百嵗猶更娶妻況古人壽長乎不爾則父子也】

附錄左氏【其年春頃王崩周公閱與王孫蘇爭政故不赴凡崩薨不赴則不書禍福不告亦不書懲不敬也】左氏【其年楚莊王立公子燮鬭克作亂廬戢黎殺之】

【周匡王元年】十有五年春季孫行父如晉左氏【爲單伯與子叔姬故也】張氏【魯不能閒暇政刑以義討齊反因晉以求於齊行父爲大夫不能請討弒君之賊晉爲盟主不能奉天討皆罪也】

三月宋司馬華孫來盟左氏【宋華耦來盟其官皆從之書曰宋司馬華孫貴之也公與之宴辭曰君之先臣督得罪於宋殤公名在諸侯之策臣承其祀其敢辱君請承命於亞旅魯人以爲敏疏仲尼貴其官從君子嗤其失辭】谷梁【司馬官也其以官稱無君之詞也來盟者何前定也不言及者以國與之也注擅權專國不君其君上司城司馬皆不名而此名者以華孫奉使出盟爲好於我故書官以見專錄名以存善】胡氏【司馬主兵之官稱華孫者自督弒殤公諸侯受賂失賊不討使秉宋政及其後世繼掌兵權春秋之所禁者故傳載其承命亞旅之言而經書曰宋司馬華孫來盟其曰華孫猶季孫叔孫仲孫臧孫之類不書名者義不系於名也不稱使以是專行爲無君矣孟子曰所謂故國者非謂其有喬木有世臣之謂也春秋此義其欲後世以賢者之類功臣之冑爲世臣然後委之以政乎】

【案胡氏於華孫之事主谷梁說左氏者以爲華孫能具威儀備官屬合於卿行旅從之禮所以敬事而自重故貴之此已非春秋之義而公羊拘於三世無大夫之說陳氏又拘於宋昭公大夫不名之說殊無善惡分別皆不可從獨張氏用髙郵孫氏曰昭公闇亂國事廢弛大臣外奔耦懼鄰國因間以謀其國於是請來盟以結好而紓難宋大夫書於經多矣惟三人以官舉又皆在昭公之世豈非節義之士因世亂而後顯歟其來出於自請故不書使結好合於事宜能其官也此說似明前程子之論司馬司城合而參之屈完髙子來盟書法亦通但與胡氏異耳】

夏曹伯來朝左氏【禮也諸侯五年再相朝以修王命古之制也注曹伯前以十一年來朝傳爲冬齊侯伐曹張本】

齊人歸公孫敖之防左氏【齊人或爲孟氏謀曰魯爾親也飾棺寘諸堂阜魯必取之從之卞人以告惠叔猶毀以爲請立於朝以待命許之取而殯之齊人送之書曰齊人歸公孫敖之防爲孟氏且國故也葬視共仲他年其二子來孟獻子愛之或譖之一人門於句鼆一人門於戾丘皆死】胡氏【書者以文伯惠叔二子之哀誠無已也周公命蔡仲曰爾尙蓋前人之愆】

六月辛丑朔日有食之鼓用牲於社左氏【非禮也日有食之天子不舉伐鼓於社諸侯用幣於社伐鼓於朝以昭事神訓民事君示有等威古之道也】

單伯至自齊左氏【齊人許單伯請而赦之使來致命書曰單伯至自齊貴之也注畢伯執節不移】谷梁【大夫執則致致則名此其不名何也天子之命大夫也】胡氏【單伯天子之命大夫也故逆王姬會伐宋使於齊皆書其字致而不名與意如婼異者無所書而不尊王命謹臣禮也案魯大夫之遭執而書至者三單伯書者尊之也叔孫婼不去氏賢之也意如去族左氏所謂尊晉罪已也執而不書至者季孫行父蓋與公同歸以至公爲重也】

晉郤缺帥師伐蔡戊申入蔡左氏【新城之盟蔡人不與晉郤缺以上軍下軍伐蔡曰君弱不可以怠戊申入蔡以城下之盟而還凡勝國曰滅之獲大城焉曰入之】公羊【入不言伐此其言伐何至之日也其日何至之日也疏言郤缺以今日至便以今日伐之故書日以起其暴與齊人伐衞同義】谷梁【疏伐入兩舉伐而不卽入故兩舉也莊二十八年伐戰兩舉者初伐其境內戰其國都故亦兩舉之也】陳氏【入未有書大夫者入書大夫自郤缺始】張氏【言伐言入甚之也】

【案此條入而書伐舉日於伐入之間通經無此例公羊以爲兵至卽入趙子曰若然當云戊申晉郤缺伐蔡入之此旣先伐而後日入則非卽入可知矣安得與甲寅齊人伐衞同義乎故竊疑書法於此乃予晉而罪蔡之文蓋厥貉之次獨蔡有心於從楚新城之盟中國大協而蔡又不至蔡之得伐未爲過也又不卽聽命故春秋特書戊申於伐蔡之下者見其不服然後入之也𨿽不得謂之義舉猶近乎用師之有節者未可以爲暴也谷梁防說頗得之胡氏𨿽無傳以前厥貉新城責蔡之文推之必非責晉之意】

秋齊人侵我西鄙季孫行父如晉冬十有一月諸侯盟於扈左氏【齊人侵我西鄙故季文子告於晉冬晉侯宋公衞侯蔡侯陳侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難是以公不會書曰諸侯盟於扈無能爲故也凡諸侯會公不與不書諱君惡也與而不書後也注凡諱君惡者謂國無難不會議事故爲惡不書謂不國別序諸侯今貶諸侯以爲公諱故傳發例以明之明今不序諸侯不以公不會故惡晉侯受賂不能討齊不足序列也】谷梁【注諸侯皆會而公獨不與故恥而略之】胡氏【盟於扈者八國之君也何以不序略之也春秋於夷狄君臣同詞而不分爵號說者以爲略之也八國曷爲略之等於夷狄乎齊人弒君不能致討受賂而還奚以賢於狄矣不曰晉人會諸侯盟於扈而曰諸侯盟者分惡於諸侯也田恆弒其君孔子沐浴而朝告於哀公請討之弒君之賊夫人之所得討也而況於諸侯乎況於鄰國乎略諸侯而不序以其欲討齊罪而復不能也況於鄰壤初不與會盟者乎魯君之罪亦可知矣】陳氏【向也扈之盟趙盾爲之則其不序諸侯猶曰大夫主是盟也此國君也曷爲不序散辭也新城之盟不可以不序徒以諸夏之志焉耳而晉侯不出於是楚伯成而頃王崩葬不見於春秋諸侯無統紀甚矣故終靈公之篇凡合諸侯皆散辭傳曰無能爲也】

【案諸侯不序諸說皆用左氏獨左氏無貶公之說故此年盟扈及十七年會扈之諸侯與七年公會諸侯之書不同其說亦是胡氏兼責魯亦正義也範以爲恥公不與而略之則諸侯盟會公不與者多矣何獨略此乎】

十有二月齊人來歸子叔姬公羊【其言來何閔之也】胡氏【不言齊子叔姬來歸而曰齊人來歸子叔姬者見子叔姬無罪齊人自絕而歸之爾春秋深罪齊人以商人爲君而不知其惡故其執其歸與弒其君商人皆稱齊人深責之也】

【案子叔姬之來歸二傳以爲叔姬有罪春秋以父母詞書之左氏以爲齊以王故歸之皆順上文而爲之說非也不可取】

齊人侵我西鄙遂伐曹入其郛左氏【齊侯侵我西鄙謂諸侯不能也遂伐曹入其郛討其來朝也季文子曰齊侯其不免乎已則無禮而討於有禮者曰女何故行禮禮以順天天之道也已則反天而又以討人難以免矣】公羊【郛者何恢郭也入郛不書此何以書動我也動我者何內辭也其實我動焉爾】張氏【襄陵許氏曰魯盡禮於晉而見侵莫卹曹修禮於魯而被伐莫救亂臣賊子肆行不忌皆晉靈趙盾失主盟之職也】

【案齊魯之爭齊桓未伯之先有長勺次郎之役晉文未伯之先有至取谷之役至此而齊三弱魯矣𨿽以子叔姬無寵之故而實晉伯之不振也陳氏曰兵事書遂必天下之大故此語亦有見書侵書伐書入郛皆特筆則此役書遂固不可與齊桓之侵蔡遂伐楚例論而又有甚於楚之侵陳遂侵宋晉之侵鄭遂侵衞者矣外兵事書遂者五而齊獨兩見焉晉之失伯非齊爲之歟】

十有六年春季孫行父會齊侯於陽谷齊侯弗及盟左氏【春及齊平公有疾使季文子會齊侯於陽谷請盟齊侯不肯曰請俟君閒注及與也】公羊【其言弗及盟何不見與盟也注諱使若行父會而去齊侯不及得與盟亦所以起齊侯不肯也】谷梁【弗及者內辭也行父失命矣齊得內辭也疏以行父失辭之故爲齊侯所非外得其所拒內失其志春秋惡行父之失命故得內辭也】張氏【商人無道有弒君當討之罪文公不能明政刑舉大義以致命卿執辱邊鄙被兵與國防伐又使大夫自屈以請盟而不見答可謂困心衡慮而無憤悱攺圖之心書此亦見魯之衰文公之無志也】

【案桃丘之弗遇惡衞侯之失信陽谷之弗及惡行父之失命也此條陳氏主谷梁蓋行父𨿽奉命請盟於齊然大夫無盟公侯之理則齊侯拒之有辭故谷梁得之胡氏無傳不知通何例若止以同於桃丘之遷詞則齊商人之失信何足罪哉○又案之弗及魯畏齊而弗敢及也陽谷之弗及齊弱魯而弗見及也】

夏五月公四不視朔左氏【疾也注諸侯每月必告朔聽政因朝於廟今公以疾闕不得視二月三月四月五月朔也春秋十二公以疾不視朔非一也義無所取故特舉此以表行事因明公之實有疾非詐齊也】公羊【自是公無疾不視朔也然則曷爲不言公無疾不視朔有疾猶可言也無疾不可言也】谷梁【天子頒朔於諸侯諸侯受於禰廟禮也公四不視朔公不臣也以公爲厭政已甚矣】胡氏【天子班朔於諸侯諸侯每月奉以告廟出視朝政文公四不視朔公羊子以爲有疾也不言疾自是公無疾不視朔也此見聖人所書之意若後復視朔者必於此書公有疾與昭公如晉之事比矣文公厭政備見於經閏不告朔不視無雨不憫會同不與廟壊不修作主不時事神治民之怠也則其心放而不知求久矣】

【案文公不視朔左氏以爲有疾而公谷以爲無疾三傳說皆通蓋此時本以疾而詐齊自是遂因循廢之爾朱子曰魯自文公始不視朔則此後下復告朔可知前閏月之不告猶行朝廟之禮也於是朝廟亦不舉矣○又案正義曰告朔謂告於祖廟視朔謂聽治月政視朔由公疾而廢其告朔或有司告之不必廢也此亦一說】

六月戊辰公子遂及齊侯盟於郪丘【郪公作犀谷作師齊地】左氏【公使襄仲納賂於齊侯故盟於郪丘】谷梁【復行父之盟也】

【案內大夫特及諸侯盟者三郪丘赤棘拔特會盟者一祲祥二大夫及盟者一句繹】

秋八月辛未夫人姜氏薨毀泉臺左氏【有蛇自泉宮出入於國如先君之數秋聲姜薨毀泉臺注僖公夫人文公母】公羊【泉臺者何郎臺也未成爲郎臺旣成爲泉臺築之譏毀之譏先祖爲之已毀之不如勿居而已矣】谷梁【喪不貳事貳事緩喪也以文爲多失道矣】胡氏【先祖爲之非矣然臺之存毀非治亂安危之所系也𨿽勿居可也而必毀之是暴其失有輕先祖之心此履霜之漸弒父與君之萌春秋之所謹也故書】

楚人秦人巴人滅庸【庸上庸縣屬楚小國】左氏【楚大饑戎伐其西南庸人帥羣蠻以叛楚麇人帥百濮將伐楚楚人謀徙於阪髙蒍賈曰不可我能往寇亦能往不如伐庸乃出師旬有五日百濮乃罷自廬以往振廩同食庸人囚子窓師叔曰姑與之遇以驕之先君蚡冒所以服陘隰也七遇皆北庸人曰楚不足與戰矣遂不設備楚子乘馹會師於臨品秦人巴人從楚師羣蠻從楚子盟遂滅庸】胡氏【庸有取滅之道而楚得謀國之善故列書三國而楚不稱師減楚之罪詞也】張氏【庸乘饑饉率蠻危楚楚一畏徙國誠無以保其國矣然禦變待敵亦制服之而已夷人宗社豈王法之所容乎是以人楚子而書滅也】

冬十有一月宋人弒其君杵臼【杵公作處】左氏【宋昭公庶弟公子鮑禮於國人宋饑竭其粟而貸之年自七十以上無不饋詒也時加羞珍異無日不數於六卿之門國之材人無不事也親自桓以下無不卹也鮑美而艷適祖母襄夫人欲通之而不可乃助之施昭公無道國人奉鮑以因夫人於是華元爲右師公孫友爲左師華耦爲司馬鱗矔爲司徒蕩意諸爲司城公子朝爲司寇初司城蕩卒其子公孫壽辭司城請使子意諸爲之告人曰君無道吾官近懼及焉棄官則族無所庇𨿽亡子猶不亡族旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我不如死盡以其寶賜左右而使行夫人使謂司城去公對曰臣之而逃其難若後君何冬十一月甲寅宋昭公將田孟諸未至夫人王姬使帥甸攻而殺之蕩意諸死之書曰宋人弒其君杵臼君無道也文公卽位使母弟須爲司城華耦卒而使蕩虺爲司馬】胡氏【此襄夫人使甸殺之也而書宋人者昭公無道國人之所欲弒也君無道而弒之可乎諸侯殺其大夫𨿽當於罪若不歸諸司寇猶有專殺之嫌以爲不臣況於北面歸戴奉之以爲君也故曰人臣無將將而必誅昭公無道聖人以弒君之罪歸宋人者以明三綱人道之大倫君臣之義不可廢也然則有土之君可以肆於民上而無誅乎諸侯無道天子方伯在焉臣子國人其何居死於其職而明於去就從違之義斯可矣蕩意諸亦死職春秋削之不得班於孔父仇牧荀息何也三子閒其君而見殺春秋之所取也意諸知國人將弒其君而不能止知昭公之將見殺而不能正坐待其及而死之奚得與死於其職者比乎聖人所以獨取髙哀之去而書字以襃之也】

附錄【公羊弒例】公羊【弒君者曷爲或稱名氏或不稱名氏大夫弒君稱名氏賤者窮諸人大夫相殺稱人賤者窮諸盜】

十有七年春晉人衞人陳人鄭人伐宋左氏【晉荀林父衞孔達陳公孫寧鄭石楚伐宋討曰何故弒君猶立文公而還卿不書失其所也注陳在衞下非上卿也】胡氏【列國之卿其君所與共天位治天職者宋有弒君之亂欲行天討而伐宋乃其職也復不能討而成其亂是不足爲國卿失其職矣故皆貶而稱人大夫帥師稱名氏賤者窮諸人其稱人賤之也】陳氏【稱人不予以討賊之義也】

夏四月癸亥葬我小君聲姜【聲公作聖】左氏【有齊難是以緩】

齊侯伐我西鄙六月癸未公及齊侯盟於谷左氏【齊侯伐我北鄙襄仲請盟六月盟於谷注晉不能救也】

諸侯會於扈左氏【晉侯搜於黃父遂復合諸侯於扈平宋也公不與會齊難故也書曰諸侯無功也於是晉侯不見鄭伯以爲貳於楚也鄭子家使執訊而與之書以告趙宣子晉鞏朔行成於鄭趙穿公壻池爲質焉十月鄭太子夷爲質於晉注不列諸侯而言復合如上十五年會扈之諸侯可知也】胡氏【宋昭公𨿽爲無道人臣將而必誅春秋正宋人爲弒君之罪所以明人道之大倫也故大夫無沐浴之請則貶而稱人諸侯無討賊之功則略而不序不然是廢君臣之義人欲肆而天理滅矣故曰春秋成而亂賊懼】

【案公谷皆同盟扈義】

附錄左氏【子家書曰寡君卽位三年召蔡侯而與之事君九月蔡侯入於敝邑以行敝邑以侯宣多之難是以不得與蔡侯偕十一月克減侯宣多而隨蔡侯以朝於執事十二年六月歸生佐寡君之嫡夷以請陳侯於楚十四年七月寡君又朝以蕆陳事十五年五月陳侯自敝邑往朝於君往年正月燭之武往朝夷也八月寡君又往朝以陳蔡之宻邇於楚而不敢貳焉則敝邑之故也𨿽敝邑之事君何以不免在位之中一朝於襄而再見於君夷與孤之二三臣相及於絳𨿽我小國則蔑以過之矣今大國曰爾未逞吾志敝邑有亡無以加焉古人有言曰畏首畏尾身其餘幾又曰鹿死不擇音小國之事大國也徳則其人也不徳則其鹿也鋌而走險急何能擇命之罔極亦知亡矣將悉敝賦以待於儵惟執事命之文公二年六月壬申朝於齊四年二月壬戌爲齊侵蔡亦獲成於楚居大國之間而從於彊令豈其罪也大國若弗圖無所逃命】

秋公至自谷張氏【齊商人不足與會書至危公也】

冬公子遂如齊左氏【拜谷之盟復曰臣聞齊人將食魯之麥以臣觀之將不能齊君之語偸臧文仲有言曰民主偸必死】

十有八年春王二月丁丑公薨於臺下谷梁【非正也】秦伯防卒【康公公羊注以爲穆公者非也】○夏五月戊戌齊人弒其君商人【懿公也】左氏【齊懿公之爲公子也與邴歜之父爭田弗勝卽位乃掘而刖之而使歜僕納閻職之妻而使職驂乘五月公遊於申池二人浴於池歜以朴抶職職怒歜曰人奪女妻而不怒一抶女庸何傷職曰與刖其父而弗能病者何如乃謀弒懿公納諸竹中歸舍爵而行齊人立公子元】胡氏【案左氏邴歜閻職實弒懿公於法宜書曰盜而特變其詞以爲齊人何也亂臣賊子之動於惡必有利其所爲而與之者人人不利其所爲而莫之與則孤危獨立無以濟其惡簒弒之謀熄矣公子商人以財誘齊國之人齊人貪公子一時之私施不顧君臣萬世之大倫弒其國君則靦面以爲之臣而不能討執其君母則拱手以聽其所爲而不能救故於懿公見殺特不書盜反以弒君之罪歸諸齊人以誅亂賊之黨弭簒弒之漸所謂防本塞源懲禍亂之所由也】陳氏【商人之罪嘗著於春秋曷爲曹弒如他君久矣其爲君也】張氏【商人固當討之賊也然齊人不以爲賊而討之反稱臣而戴之以爲君者三年以爲賊則不當事以爲君則不可弒今亂作於大分已定之後故曰弒其君也】

六月癸酉葬我君文公○秋公子遂叔孫得臣如齊左氏【襄仲莊叔如齊惠公立故且拜葬也文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲惠伯不可仲見於齊侯而請之齊侯新立而欲親魯許之注書二卿以兩事行非相爲介】谷梁【使舉上客而不稱介不正其同倫而相介故列而數之也疏卿出以大夫爲上介士爲末介】胡氏【使舉上客將稱元帥此春秋立文之常體也其有變文書介副者欲以起問者見事情也子赤夫人之子今卒於弒不著其實是爲國諱惡無以傳信於將來而春秋之大義隱矣故上書大夫並使下書夫人歸於齊中曰子卒則見禍亂邪謀發於奉使之日而公子遂弒立其君之罪著矣案經書並使者二此年與定六年季孫斯仲孫何忌如晉是也又並使以出會一襄十四年季孫宿叔老會向是也何氏以爲譏魯猥使二大夫出虛國家廢政事重錄內也此說恐非】

冬十月子卒左氏【冬仲殺太子惡及其母弟視而立宣公書曰子卒諱之也仲以君命召惠伯其宰公冉務人止之曰入必死叔仲曰死君命可也務人曰若君命可死非君命何聽弗聽乃入殺而埋之馬矢之中務人奉其帑以奔蔡旣而復叔仲氏注史畏襄仲故不敢書殺惠伯】公羊【子赤也何以不日隱之也何隱爾弒也弒則何以不日不忍言也】胡氏【諸侯在喪稱子繼世不忍當也旣葬不名終人子之事也逾年稱君緣民臣之心也子卒何以不日遇弒不忍言也旣葬而不名不名而遇弒者不日以見其弒子赤是也逾年而稱君稱君而遇弒者不地以見其弒閔公是也何以知其賊乎上書大夫並使下書子卒夫人歸則知罪之在公子遂矣孫於邾出奔莒則知罪之在夫人與慶父矣繼世之恩終事之重情文之節隱惡之禮記事之信誅亂討賊之義亦備矣】

【案胡氏止發子赤及閔公之例而子般書日則無說焉疑同谷梁其谷說見子般卒下何氏以子赤爲所聞世恩重痛深子般爲所傳聞世故不同恐非】

夫人姜氏歸於齊左氏【大歸也將行哭而過市曰天乎仲爲不道殺適立庶市人皆哭魯人謂之哀姜注惡視之母出姜也】公羊【疏凡言大歸者一出不反之辭若紀侯大去之類】谷梁【惡宣公也有不待貶絕而罪惡見者有待貶絕而惡從之者侄娣者不孤子之意也一人有子三人緩帶一曰就賢也】胡氏【書夫人則知其正書姜氏則知其非見絕於先君書歸於齊則知其無罪異於孫於邾者而魯國臣子殺適立庶敬嬴宣公不能事主君存適母其罪不書而並見矣】

季孫行父如齊張氏【告宣公之立世沙隨程氏曰遂得臣行父三人皆與謀以其前後如齊而知之也】

【案行父如齊三此年及宣元宣十】

莒弒其君庶其左氏【莒紀公生太子僕又生季佗愛季佗而黜僕且多行無禮於國僕因國人以弒紀公】公羊【稱國以弒者眾弒君之詞】谷梁【注傳例曰稱國以弒其君君惡甚矣】張氏【凡稱國以弒者蓋其君以無道爲國人所弒而大臣坐視不能討賊皆當誅不赦之罪也】附錄左氏【莒僕以寶玉來奔納諸宣公公命與之邑曰今日必授季文子使司寇出諸竟曰今日必達公問其故季文子使大史克對曰先大夫臧文仲教行父事君之禮曰見有禮於其君者事之如孝子之飬父母也見無禮於其君者誅之如鷹鸇之逐鳥雀也先君周公作誓命曰毀則爲賊掩賊爲藏竊賄爲盜盜器爲姦主藏之名賴姦之用爲大凶徳在九刑不忘夫莒僕則其孝敬則弒君父矣則其忠信則竊寶玉矣其人則盜賊也其器則姦北也保而利之則主藏也是以去之案文公在位十有八年乃怠政之君魯國之衰自此始當其初年承僖公之餘政國家無事故卽位之書始得繼體之正而叔服會葬毛伯錫命王室之待魯甚優夫何得臣如京公孫敖會晉侯尊王事伯之禮皆失焉不一二年緩於作主輕於逆祀以至世室之壞而宗廟之禮廢矣婦姜之逆不能謹始敬嬴之嬖不能正分而夫婦適妾之禮紊矣故先儒曰三書不雨無勤民之心四不視朔無自彊之志處父厭盟則辱於晉郪丘賂盟則辱於齊誠哉是言也然自七年會扈以後十三年新城以前楚商臣方以伯事召諸侯宋鄭蔡皆靡然從之魯於是時獨能堅事晉室故衡雍之盟公子遂之救承匡之謀沓棐之會亦不爲無益於晉靈之伯數年之間楚椒秦術之聘曹伯之兩朝魯亦若猶能爲諸侯之望者柰何晉室不振齊商人之侵暴不已行父兩告而援師不出於是陽谷之盟谷之盟魯遂困於齊矣𨿽文公之媮有以致之亦晉之咎也若夫敬嬴襄仲之事則又襲成風之餘智者文公前有讒而不見後有賊而不知身死之後冡嗣戕賊其亦莊公之儔哉】

春秋防通卷十三

欽定四庫全書

春秋防通卷十四

元李廉撰宣公【名接諡法善問周達曰宣在位十八年】左氏【注宣公文公之庶子母敬嬴敬嬴私事襄仲文公薨襄仲殺大子赤及母弟視乃立】

【周匡王五年】元年春王正月公卽位公羊【繼弒君不言卽位其言卽位何其意也】谷梁【繼故而言卽位與聞乎故也】胡氏【宣公爲弒君者所立受之而不討賊是亦聞乎弒也故如其意焉而書卽位以著其自立之罪而不嫌於同詞美一也有小大則襃詞異惡一也有小大則貶詞異一美一惡無嫌於同】張氏【宣公辠同於桓公而十八年皆書王者法已舉於前矣】

公子遂如齊逆女三月遂以夫人婦姜至自齊左氏【公子遂如齊逆女尊君命也遂以夫人婦姜至目齊尊夫人也注諸侯之卿出入稱名氏所以尊君命也至不言公於者替其尊稱所以成小君之尊也不譏防娶者不待貶責而自明也不書氏史闕文】公羊【遂何以不稱公子一役而再有事者卒名也夫人何以不稱姜氏貶曷爲貶譏防娶也防娶者公也則曷爲貶夫人內無貶於公之道夫人與公一體也其稱婦何有姑之詞也注有姑當以婦禮至無姑當以夫人禮至】谷梁【其不言氏防未畢故略之也】胡氏【魯秉周禮防未期年遣卿逆女何亟乎大子赤齊出也仲遂殺子赤及其母弟而立宣公懼於見討故結昏於齊爲自安計越典禮以逆之如此其亟而不顧者必敬嬴仲遂請齊立接之始謀也此所謂不待貶絕而罪惡見者也夫人與有罪焉則待貶而後見故不書氏夫人其如何知惡無禮如野有死麕能以禮自防如艸虫愆期有待如歸妹之九四則可免矣凡稱婦者其辭𨿽同立義則異逆婦姜於齊病文公也以婦姜至自齊責敬嬴也敬嬴嬖妾私事襄仲以其子屬之殺世適兄弟出主君夫人援成風故事卽以子貴爲國君母斬焉在衰服之中請昬納婦而其罪隠而未見也故因夫人至特稱婦姜以顯之此乃春秋推見至隠著妾母當國用事爲後世鑑者也槪指爲有姑之詞而不察其防則精義隠矣】

【案遂不稱公子三傳各不同胡氏從公羊姜不書氏左注與公谷不同胡氏及劉氏張氏皆從公谷哀姜去姜而書氏今此去氏而書姜哀姜之罪重也】

夏季孫行父如齊左氏【納賂以請防注宣公立未列於防故以賂請之】胡氏【經書行父如齊而不言其故謂納賂以請防者傳也經有不待傳而著者比事以觀斯得矣下書公防齊侯於平州則知此防行父請之也又書齊人取濟西田則知其請蓋以賂也𨿽微傳其事著矣諸侯立卿爲公室輔猶屋之有楹也而謀國如此亦不待貶絕而惡自見者也不然以行父之勤勞恭儉相三君而無私積必能以其君顯名與晏嬰等矣】張氏【文公世子之死在官之當誅者公子遂爲首而行父次之觀春秋所書則知之矣】

【案朱氏曰宣公簒立文子不能討反爲之使齊納賂以請防豈非私意起而反惑之驗卽此事也】

晉放其大夫胥甲父於衛左氏【晉人討不用命者放胥甲父於衛而立胥克先辛奔齊注克甲之子文十二年河曲之戰胥甲趙穿不肯薄秦】公羊【放之者何猶曰無去是云爾然則何言爾近正也古者大夫已去三年待放君放之非也大夫待放正也】谷梁【放猶屏也稱國以放放無罪也】胡氏【放猶羈置毋去其所比於専殺者其罪薄乎云爾或以爲近正非矣大夫當官旣不請於天子而自命以爲有罪又不告於司冦而擅刑猶不逺於正乎秦晉戰於河曲撓臾駢之謀者趙穿也若討其不用命則當以穿爲首止治軍門之呼偕貶可也而獨放胥甲父則以趙盾當國穿其族子而盾庇之也桃園之罪其志固形於此矣故稱國以放見晉政之在私門而成上侵爲後戒也

案放例三此年胥甲父昭八年公子招哀三年公孫獵】

公防齊侯於平州左氏【防於平州以定公位注簒立者諸侯旣與之防則不得復討臣子弒之與弒君同故公與齊防而位定】胡氏【魯宣簒立逾年舉國臣子旣從之矣若之何位猶未定而有待於平州之防也春秋以來弒君簒國者已列於諸侯之防則不復致討故曹人以此請負芻於晉夫簒弒之賊毀滅天理無所容於天地之間身無存沒時無古今其罪不得赦也以列於防而不復討是率中國爲戎夷棄人類爲禽獸此仲尼所爲懼春秋所以作也然欲定其位者魯宣公宜稱及齊而曰防者討賊之法也凡討亂臣賊子必深絕其黨而後爲惡者孤矣】

【案平州書防與桓公元年防鄭伯於垂書法事情皆同】

公子遂如齊左氏【東門襄仲如齊拜成】胡【氏宣公簒立之罪仲遂主謀爲首惡初請於齊遂爲上客而並書介使者罪叔孫得臣不能爲有無亦從之也大夫有以死爭者矣然削而不書者以叔仲惠伯死非君命失其所也遂及行父則一再見於經矣如齊拜成𨿽削之可也又再書於策者於以著其始終成就弒立之謀以戒後世人臣或內交宮禁以固其寵或外結彊藩以爲之援至於殺生廢置皆出其手而人主不悟者其慮深矣凡此皆直書於防而義自見者也】

六月齊人取濟西田左氏【爲立公故以賂齊也】公羊【外取邑不書此何以書所以賂齊也曷爲賂齊爲弒子赤之賂也注取簒者賂當坐取邑】谷梁【內不言取言取授之也以是爲賂齊也】胡氏【魯人致賂以免討而書齊人取田者所以著齊罪春秋討賊尢嚴於利其爲惡而助之者所以孤其黨夫齊魯鄰國盟主之餘業也子惡弒出姜歸而宣公立不能聲罪致討務寧魯亂首與之防是利其爲惡而助之也弒君簒國人道所不容而貨賂公行免於諸侯之討則中國胥爲戎夷矣孟氏極陳利國者必至於弒奪而後饜蓋得經書取田之意舉法如此然後人知保義棄利亂臣賊子孤立無徒而亂少弭矣】張氏【桓公簒立而求援於鄭誘以許田宣公奪適主齊以自立而賂以濟西以利自固前後一轍使鄭莊齊惠不貪其利則桓宣必不能以自立矣故春秋曰假曰取蔽辠鄭齊深以誅其貪利而成亂也】

【案春秋內失地不書如襄二十六年齊取我髙魚之類以其不能保先祖之土宇乃人君之大惡故諱之也獨以書齊取者己以賂齊非齊之彊取也陳氏曰必有歸之也然後書故濟西書取讙闡書取亦通余見僖三十一年○又公羊疏此以簒弒而賂齊罪重讙闡以侵奪小國而賂齊罪稍輕故此書月惡內甚於以邾子益來也】

秋邾子來朝張氏【諸侯朝當討之人不貶者桓公已舉法從同同也】

【案邾來朝七稱子以朝者六始於此詳見桓十五年】

楚子鄭人侵陳遂侵宋左氏【宋人之弒昭公也晉荀林父以諸侯之師伐宋宋及晉平宋文公受盟於晉又防諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉秋楚子侵陳遂侵宋】谷梁【遂繼事也】胡氏【楚書爵而人鄭貶之也鄭伯本以宋人弒君晉不能討受賂而還以此罪晉爲不足與也遂受盟於楚今乃附楚以亟病中國何義乎書侵陳遂侵宋者以見潛師掠境肆爲侵暴非能聲宋罪而討之也旣正此師爲不義然後中國之師可舉矣】陳氏【書遂侵宋言志不在陳也南北之勢於是始也後十五年而宋楚平後五十年而晉趙武楚屈建同盟於宋諸夏之君分爲晉楚之從矣南北之勢於是始故謹書之也自是訖春秋師再有事無言遂者矣言遂者非與國伐盟主則盟主伐與國也事在襄二十三定八年案楚自僖二十七年圍宋至是而再及宋中國又無伯也兵事書遂例見僖四年○案楚莊以文十三年卽位數年之間不聞有猾夏之師休養以有爲也至此而爭伯矣】

晉趙盾帥師救陳左氏【晉趙盾帥師救陳宋注經無宋字蓋闕】谷梁【善救陳也】胡氏【鄭在王畿之內而附蠻夷陳先代帝王之後而見侵逼此門庭之冦利用禦之者也晉能救陳則存諸夏攘夷狄之師故特襃而書救凡書救者未有不善之也如解例懸如拯民於塗炭之中知此義則知春秋用兵之意矣傳稱師救陳宋經不書宋此非闕文乃聖人削之也前方以不能討宋上卿貶而稱人諸侯防而不序今若書救宋則典刑紊矣】張氏【陳無罪而蒙伐當救也宋有弒君之罪不當救故略之】

【案經書救陳四此年及宣十二年衛人救陳襄五年晉悼防十一國救陳哀十年吳救陳也】

宋公陳侯衞侯曹伯防晉師於棐林伐鄭【棐公作斐】左氏【防於棐林以伐鄭也楚蒍賈救鄭遇於北林囚晉解晉人乃還注晉師救陳宋四國往防之共伐鄭也不言防趙盾取於兵防非好防也疏言於棐林者行防禮然後伐於袲亦然】公羊【此晉趙盾之師也曷爲不言趙盾之師君不防大夫之詞也注時諸侯爲趙盾所防不與卑致尊故正之去大夫名氏使若更有師也殊防地之者起諸侯爲盾所防】谷梁【列數諸侯而防晉趙盾大趙盾之事也其曰帥何也以其大之也於棐林地而後伐鄭疑詞也此其地何則著其美也注以諸侯大趙盾之事故曰師師者眾大之詞泰曰夫救災卹患其道宜速而方云防於棐林然後伐鄭狀似伐鄭有疑須防乃定曰非也欲美趙盾之功故詳錄其防地疏此文𨿽與防袲同其理則異何者以其列數諸侯而防趙盾則詳其防地亦善可知矣】胡氏【谷梁以爲大趙盾之事故曰師非也春秋立法君爲重而大夫與師其體敵列數諸侯於帥師之下而又書大夫之名氏則臣疑於君而不可以爲訓其曰防晉師此乃謹禮於微之意也其立義精矣棐林鄭地前者地而後伐以爲疑詞此其地則以著其美者一美一惡無嫌於同】陳氏【大夫初用諸侯也靈公之世兵車之防自參以上貶人之於是黜趙盾以其用諸侯也書防晉師春秋不以大夫用諸侯之辭也】

【案此條胡氏於書師主公羊書地主谷梁地而後侵伐三於袲棐林召陵○案防師二此年及定八年公防晉師於瓦也瓦防左注云卿不書不敵公也然則此防亦可援此例杜氏彊爲異同耳】

冬晉趙穿帥師侵祟【祟公作栁任公輔曰案地譜啇有崇國在京兆鄠縣】左氏【晉欲求成於秦趙穿曰我侵崇秦急崇必救之吾以求成馬冬趙穿侵崇秦弗與成】胡氏【崇在西土秦所與也晉欲求成於秦不以大義動之而伐其與國則爲諼已甚比諸伐楚以救江異矣而傳謂設此謀者趙穿也意者穿已有逆心欲得兵權托於伐國以用其眾乎不然何謀之迂而當國者亦不裁正而從之也穿之名姓自登史冊弒君於桃園而上卿以志同受惡其端又見於此書侵以見所以求成者非其道矣】

【案公羊以栁爲天子之邑不系於周者不與晉伐天子此無據不可取○又案侵書大夫將始此】

晉人宋人伐鄭左氏【晉人伐鄭以報北林之役於是晉侯侈趙宣子爲政驟諌而不入故不競於楚】谷梁【伐鄭所以救宋也】胡氏【宋人弒君旣列於防在春秋衰世已免於諸侯之討矣論春秋王法則其罪固在法所不赦也而晉人與之合兵伐鄭是謂以燕伐燕庸愈乎其書晉人宋人非將卑師少蓋貶而人之也以貶書伐者若曰聲罪致討而已有瑕則何以伐人矣】

【案春秋討宋之文一見於四國之伐書人再見於諸侯之防不序三見於趙盾之救不書至是而四貶焉春秋之法嚴矣】

二年春王正月壬子宋華元帥師及鄭公子歸生帥師戰於大棘宋師敗績獲宋華元左氏【鄭公子歸生受命於楚伐宋宋華元樂呂禦之二月壬子戰於大棘宋師敗績囚華元獲樂呂及甲車四百六十乘俘二百五十人馘百人將戰華元殺羊食士其禦羊斟不與及戰曰疇昔之羊子爲政今日之事我爲政與入鄭師故敗宋人以兵車百乘文馬百駟以贖華元於鄭半入華元逃歸注得大夫生死皆曰獲此獲華元生也獲齊國書死也】谷梁【獲者不與之詞也言盡其眾以救其將也以三軍敵華元華元𨿽獲不病矣】胡氏【兩軍接刃主將見獲其負明矣又書師敗績詞不贅乎此明大夫𨿽貴與師等也故將尊師少稱將不稱師師眾將卑稱師不稱將將尊師眾並書於防者示人君不可輕役大眾又重將帥之選其義深矣或曰元帥三軍之司命而輕重若是班乎自行師而言則以元帥爲司命自有國而言則以得眾爲邦本鄭使髙克將兵禦狄於竟欲逺克也而不卹其師楚以六卒實從得臣恐喪師也而不卹其將故經以棄師罪鄭以殺其大夫責楚明此義然後知王者之道輕重之權衡矣】陳氏【戰未有書大夫者於是書華元歸生大夫初主戰也自此戰皆書大夫】張氏【宋以弒君致冦而不服辠故書宋及猶曰華元爲志乎此戰也】

【案獲例六已見僖十五年谷梁以韓戰不書師敗而書獲爲晉侯失民此戰先書師敗而後書獲爲華元得眾其說亦似有理而胡氏不從○又案此條鄭歸生不書伐而華元書及蓋罪宋之文胡氏說見下文故張氏主之】

秦師伐晉左氏【以報崇也遂圍焦】胡氏【晉用大師於崇乃趙穿私意而無名也故書侵秦人爲是興師而報晉則問其無名之罪也故書伐世豈有欲求成於彊國而侵其所與可以得成者乎穿之情見矣宣子當國算無遺防獨懵於此哉其從之也而盾之情見矣春秋書事筆削因革必有以也一侵一伐而不書圍焦所以誅晉卿上侵之意其所由來者漸矣】

夏晉人宋人衛人陳人侵鄭左氏【晉趙盾救焦遂自陰地及諸侯之師侵鄭以報大棘之役楚鬭椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣姑益其疾乃去之注畏楚而還失伯者之義故貶稱人】胡氏【初鄭歸生受命於楚伐宋經不書伐而以宋華元主大棘之戰者蓋楚人有詞於宋矣師之老壯在曲直晉主夏盟盾旣當國合諸侯之師何畏乎楚何避乎鬭椒然力非不足而去之者以理曲也故卿不氏而稱人師書侵而不言伐易於訟之卦象曰君子作事謀始始而不謀將至於興師動眾有不能定者矣晉惟取賂釋宋而不討至以中國之大不能服鄭不競於楚可不愼乎春秋行事必正其本爲末流之若此也其垂戒明矣】陳氏【楚方圖伯而晉以大夫用諸侯由是兵車之防自參以上皆貶之而自栁棼之役楚皆稱子矣】

秋九月乙丑晉趙盾弒其君夷臯【乙丑九月二十七日臯公作獋文公子成公繼伯】左氏【晉靈公不君厚斂以雕墻從臺上彈人而觀其辟丸也宰夫胹熊膰不熟殺之趙盾士季患之將諌防先入三進及澑而後視之曰吾知所過矣將攺之稽首而對曰人誰無過過而能攺善莫大焉猶不攺宣子驟諌公使鉏麑賊之晨往寢門辟矣盛服將朝坐而假寐麑嘆曰不忘恭敬民之主也賊民之主不忠棄君之命不信有一於此不如死也觸槐而死九月晉侯飲趙盾酒伏甲將攻之其右提彌明知之三爵遂扶以下公嗾夫焉明而殺之鬭且出明死之初宣子田首山捨於翳桑見靈輒餓食之旣而與爲公介倒防以禦公徒而免之乙丑趙穿攻靈公於桃園宣子未出山而復太史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰鳴呼我之懷矣自詒伊感其我之謂矣孔子曰董狐古之良史也書法不隠趙宣子古之良大夫也爲法受惡惜也越竟乃免宣子使趙穿逆公子黒臀於周而立之壬申朝於武宮】谷梁【靈公朝諸大夫而暴彈之觀其辟丸也趙盾入諫不聽出亡至於郊趙穿弒公而後反趙盾史狐書賊曰趙盾弒公盾曰天乎天乎予無罪孰爲盾而忍弒其君者乎史狐曰子爲正卿入諫不聽出亡不逺君弒反不討賊則志同志同則書重非子而誰故書之曰晉趙盾弒其君夷臯者過在下也曰於盾也見忠臣之至於許世子止見孝子之至】胡氏【正卿當國任事之臣也國事莫酷於君見弒不於其身而誰責乎亡而越竟謂去國而不還也然後君臣之義絕反而討賊謂復讎而不釋也然後臣子之事終不然是盾僞出而實聞乎故也假令不與聞者而縱賊不討是有今將之心而意欲穿之成乎弒矣惡莫慘乎意今以此罪盾乃閒臣子之邪心而謹其漸也盾𨿽欲辭而不受可乎以髙貴鄕公之事觀焉抽戈者成濟唱謀者賈充而當國者司馬昭也爲天吏者將原司馬昭之心而誅之乎亦將致辟成濟而足也故陳泰曰惟斬賈充可以少謝天下耳昭問其次意在濟也泰欲進此直指昭也然則趙穿弒君而盾爲首惡春秋之大義明矣微夫子推見至隠因董狐之書以垂戒後世亂臣賊子皆以詭計獲免而至愚無知知史太鄧扈樂之徒皆蒙歸獄而受戮焉君臣父子不相夷以至於禽獸也幾希故曰春秋成而亂賊懼】

【案春秋非手弒而書弒者五晉趙盾鄭歸生許世子止楚公子比齊陳乞義各見本條又案晉靈公立於文之六年至是十五年盟防四七年扈十四年新城十五年扈十七年扈】

冬十月乙亥天王崩【匡王也文十五年卽位在位六年定王位】

【周定王元年】三年春王正月郊牛之口傷攺卜牛牛死乃不郊猶三望左氏【不郊而望皆非禮也望郊之屬也不郊亦無望可也】公羊【其言之何緩也曷爲不復卜養牲養二卜帝牲不吉則扳稷牲而卜之帝牲在於滌三月於稷者惟具是視郊則曷爲必祭稷王者必以其祖配王者則曷爲必以其祖配自內出者無匹不行自外至者無主不止注扳引也帝皇天大帝在北辰之中主總領天地五帝羣神也】谷梁【之口緩詞也傷自牛作也攺卜牛牛死乃不郊事之變也乃者亡乎人之辭也注牛自傷非備災之道不至也不言免牛者牛死不行免牛之禮也亡乎人者譏宣公不敬致天變也】胡氏【乃不郊爲牛之口傷攺卜牛而牛又死也不然郊矣禮爲天王服斬衰周人告喪於魯史策已書而未葬也祀帝於郊夫豈其時而或謂不以王事廢天事禮乎春秋以來喪紀浸廢有不奔王喪而逺適他國有不修弔禮而自相聘問固將以是爲可舉而不廢也卒至漢文以日易月後世不能復其所由來漸矣春秋備書其義自見三望者公羊曰太山河海夫天子有天下凡宇宙之內名山大川皆其所主也故得祭天而有方望無所不通諸侯有一國則境外之山川他人所主者而可以望乎季氏旅於泰山冉求不能救而夫子責之者爲泰山魯侯所主也大夫何與焉季氏不得旅泰山則河海非魯之封內其不得祭亦明矣猶者可已不當爲之詞】

【案杜氏曰天王崩未葬而郊者不以王事廢天事也王制曰喪三年不祭惟祭天地社稷爲越紼而行事胡氏所引本此○又案範氏之例三十五皆以爲緩辭陸氏不取其實只便辭耳】

葬匡王胡氏【四月而葬王室不君其禮略也微者往防魯侯不臣其情慢也或曰宣公親之者也而常事不書非矣崩葬始終之大變豈以是爲常事而不書也】

楚子伐陸渾之戎【陸公作賁】左氏【楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重焉對曰在徳不在鼎昔夏之方有徳也逺方圖物貢金九牧鑄鼎象物使民知神姦用能協於上下以承天休桀有昬徳鼎遷於啇載祀六百啇紂暴虐鼎遷於周徳之休明𨿽小重也其姦回昬亂𨿽大輕也天祚明徳有所厎止成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也】胡氏【夷狄相攻不志此其志何也爲陸渾近在王都之側戎夏雜處族類之不分也楚又至洛觀兵於周疆問鼎之大小輕重焉故特書於防以謹中外之辧禁冦亂之階】陳氏【窺周室也】

夏楚人侵鄭左氏【晉侯伐鄭及郔鄭及晉平士防入盟夏楚人侵鄭鄭卽晉故也】胡氏【案左氏鄭及晉平而經不書者仲尼削之也鄭本以晉靈不君取賂釋賊爲不足與似也而往從楚非矣今晉成公初立背僭竊僞邦而歸諸夏則是反之正也春秋大攺過許遷善書楚人侵鄭者與鄭伯之能反正也故獨著楚人侵掠諸夏之罪爾鄭旣見侵於楚則及晉平可知矣】

秋赤狄侵齊○宋師圍曹左氏【宋文公卽位三年宋武氏之族道昭公子將奉司城須作亂公殺母弟須及昭公子逐武穆之族武穆之族以曹師伐宋秋宋師圍曹報武氏之亂也】胡氏【武穆以曹師伐宋不書者二族以見逐而舉兵非討罪也及宋師圍曹而經書之者端本淸源之意也武穆二族與曹之師奚爲至於宋哉不能反躬自治恃眾彊以報之兵革何時而息也宋惟有不赦之罪莫之治也故書法如此】

冬十月丙戌鄭伯蘭卒葬鄭穆公【穆公作繆】左氏【初鄭文公有賤妾曰燕姞夢天使與己蘭生穆公名之曰蘭】

四年春王正月公及齊侯平莒及郯莒人不肯公伐莒取向左氏【非禮也平國以禮不以亂伐而不治亂也以亂平亂何治之有無治何以行禮】公羊【此平莒也其言不肯何辭取向也注爲公取向作辭也恥行義爲利】谷梁【及者內爲志焉爾平者成也不肯者可以肯也伐猶可取向甚矣莒人辭不受治也伐莒義兵也取向非也乘義而爲利也】胡氏【心不偏黨之謂平以此心平物者物必順以此心平怨者怨必釋惟小人不能宅心之若是也𨿽以勢力彊之而有不獲成者矣夫以齊魯大國平郯莒小邦宜其降心聽命不待文告之及也然而莒人不肯則以宣公心有所系失平怨之本耳故書及書取以著其罪及所欲也平者成也取者盜也不肯者心弗允從莫能彊之者也以利心圖成𨿽彊大者不能行之於弱小春秋書此戒後世之不知治其本者故行有不得者反求諸已斯可矣】張氏【易曰貞吉悔亡憧憧往來朋從爾思聖人所以感人心而天下和平者此心之公正自足以感之也以宣公而平二小國若出於公不必假齊一言而彼已服今挾齊爲重而莒尙不肯伐莒而齊不復與取向以自益春秋深以著此心之不公而終之以爲利也案春秋書平六詳見隠六年又案宣公平莒郯而伐莒取向正與桓公平宋鄭而伐宋戰宋相類蓋二公皆不義失平怨之本也】

秦伯稻卒【共公也子桓公立】夏六月乙酉鄭公子歸生弒其君夷左氏【楚人獻黿於鄭靈公公子宋與子家將見子公之食指動以示子家曰他日我如此必嘗異味及入宰夫將解黿相視而笑公問之子家以告及食大夫黿召子公而弗與也子公怒染指於鼎嘗之而出公怒欲殺子公子公與子家謀先子家曰畜老猶憚殺之而況君乎反譖子家子家懼而從之夏弒靈公書曰歸生權不足也君子曰仁而不武無能達也凡弒君稱君君無道也稱臣臣之罪也鄭人立子良辭乃立襄公堅也】胡氏【首謀弒逆者公子宋也懼譖而從之者歸生也而以歸生爲首惡何也夫亂臣賊子欲動其惡而不從者未有能全其身而不死也故季子然問仲由冉求其從之者與子曰弒父與君亦不從也是以死節許二子矣歸生懼譖而從宋特無求路不可奪之死節耳書爲首惡不亦過乎曰歸生與宋並爲大夫乃貴戚之卿同執國政可以不從一也嘗統大師與宋人戰獲其元帥已得兵權可以不從二也聞宋逆謀登時而覺先事誅之猶反手耳夫據殺生之柄仗大義以制人使人聽已猶犬羊之伏於虎也何畏於人懼其見殺而從之也哉計不出此顧以畜老憚殺比方君父歸生之心悖矣故春秋捨公子宋而以弒君之罪歸之爲後世鑑若司馬亮沈慶之等苟知此義則能討罪人不至於失身爲賊所制矣】

【案左氏十年傳曰鄭子家卒鄭人討幽公之亂斲子家之棺而逐其族攺葬幽公諡之曰靈若非親弒未必至此疑首謀𨿽在宋而弒君實歸生也】

赤狄侵齊○秋公如齊公至自齊胡氏【君行告至常事不書宣公比年如齊而皆致者危之也夫以簒弒謀於齊而取國以土地賂齊而請防以卑屈事齊而求安上不知有天王下不知有方伯惟利交是奉而可保乎髙固之事亦殆矣故比年如齊而皆致以戒後世之欲利有攸往者惟義之與比爲可安耳】

【案宣公如齊者五始此五年九年十年春夏皆書至】

冬楚子伐鄭左氏【鄭未服也】

【案此書子者胡氏所謂歸生弒君諸侯末有致討者而楚人至焉故與之也晉成公卽位之後楚兵再至鄭矣】

附錄左氏【是年楚滅若敖氏殺鬭椒立子文之孫箴尹克黃】

五年春公如齊夏公至自齊秋九月齊髙固來逆子叔姬左氏【公如齊髙固使齊侯止公請叔姬焉夏公至自齊書過也書曰逆叔姬卿自逆也疏釋例曰凡反行飲至必以嘉防昭告祖禰有功則捨爵策勲無勲無勞告事而已若夫執止之辱厭尊毀列所以累其先君忝其社稷故當克躬罪己不以嘉禮自終宣公見止連昬鄰國之臣而行飲至之禮故傳言書過者書之以示公過也來逆適諸侯稱女適大夫稱字所以別尊卑也此與莊二十七年莒慶來逆叔姬同文】谷梁【諸侯之嫁子於大夫主大夫以與之來者接內也不正其接內故不與夫婦之稱也】胡氏【書夏公至自齊秋齊髙固來逆子叔姬罪宣公也其曰來者以公自爲之主稱子者或謂別於先君之女也諸侯嫁女於大夫主大夫以與之者爲體敵也而公自爲之主壓尊毀列卑朝廷慢宗廟矣夫以鄭國褊小楚公子圍之貴驕彊大來娶於鄭子產辭而郤之使館於外幾不得撫有其室而宣公以魯國周公之後逼於髙固彊委禽焉而不能止惟不知以禮爲守身之幹是以得此辱也春秋詳書爲後世鑑欲人之必謹於禮以定其位不然卑巽妄說不近於禮奚足逺恥辱哉】

叔孫得臣卒左氏【注不書日公不與小斂】公羊【注不日者知公子遂欲弒君爲人臣者知賊而不言明當誅疏正以所聞之世大夫卒無罪者日有罪者月也】胡氏【內大夫卒無有不日者以春秋魯史也其或不日則見恩數之略爾仲遂如齊謀弒子赤得臣與之偕行在宣公固有援立之私其恩數豈略而不書日是聖人削之也方仲遂往謀而得臣並使也若懵然不知其謀或知之而不能救則將焉用彼相矣春秋治子赤之事專在仲遂以其內交宮禁外結彊鄰大惡無所分也而得臣有同使之罪故特不日以貶之若曰大夫而不能爲有無者不足加以恩數云爾】

冬齊髙固及子叔姬來左氏【反馬也注叔姬寧固反馬疏未成婦故子叔姬不書夫氏從父母辭】胡氏【禮嫁女畱其送馬謙不敢自安及三月廟見成婦遣使反馬則髙固親來非禮也又禮女子有行逺父母者嵗一歸寧今未易嵗也而叔姬亟來亦非禮也故書及書來以著齊罪也大夫適他國必有君命與公事否則禮法之所禁而可犯乎惠公許其臣越禮恣行而莫遏髙固委其君逾境自如而不忌則人欲已肆矣凡昬姻常事不書而書此者則以爲非常爲後戒也】

楚人伐鄭左氏【楚子伐鄭陳及楚平晉荀林父救鄭伐陳】

【案此書人者卽胡氏所謂興師動眾賊則不討惟服鄭之爲事故傳稱子經書人貶之也楚兵三至鄭矣】

六年春晉趙盾衞孫免侵陳左氏【陳卽楚故也】公羊【趙盾弒君此其復見何親弒君者趙穿也弒君者趙穿則曷爲加之趙盾不討賊也】谷梁【此帥帥也其不言帥師何也不正其敗前事故不與帥師也注元年救而今更侵之】胡氏【案傳稱陳及楚平晉荀林父伐陳經皆不書者以下書晉衛加兵於陳卽陳及楚平可知矣以盾免書侵卽荀林父無詞可稱亦可知矣愛人不親反其仁治人不治反其智晉嘗命上將帥師救陳又再與之連兵伐鄭今而卽楚無乃於已有闕盍亦自反可也不內省徳遽以兵加之則非義矣故林父不書伐而盾免書侵正晉人所以主盟非其道也案公羊於此條下方序趙盾事與左氏大略同故不具錄但稱史曰爾爲仁爲義人弒爾君而復國不討賊此非弒君何又曰趙穿緣民眾不說起弒靈公然後迎趙盾而入與之立於朝其說稍詳】

夏四月○秋八月螽公羊【注先是公伐莒取向公比如齊所致】胡氏【傳謂螽爲谷災虐取於民之效也先是公伐莒取向後再如齊伐萊軍旅數起賦斂旣煩戾气應之矣夫善惡之感萌於心而災祥之應見於事宣公不知捨惡遷善以補前行之愆而用兵不息災異數見年谷不丰國用空乏卒至於攺助法而稅民蓋自此始矣經於螽螟一物之變必書於防示後世天人感應之理不可誣當愼其所感也】

【案經於宣公之編書螽三哀公之編書螽三】

冬十月附錄左氏【是年夏定王求後於齊冬召桓公逆王后於齊事不闗魯不書】左氏【秋赤狄伐晉圍懷及邢丘晉侯欲伐之中行桓子曰使疾其民以盈其貫將可殪也注爲十五年晉滅狄傳】左氏【冬楚人伐鄭取成而還】

【案九年十一年傳所稱厲之役蓋在此】

七年春衞侯使孫良夫來盟左氏【孫桓子來盟始通且謀防晉也】谷梁【來盟前定也不言及者以國與之不言其人亦以國與之不日前定之盟不日】胡氏【來盟爲前定者嘗有約言矣未足效信而釋疑又相防血固結之耳是盟衛欲爲晉致魯而專事齊初未與晉通也必有疑焉而衛侯任其無咎故遣良夫來爲此盟而公卒見辱盟非春秋之所貴義自見矣】

【案來盟書使二鄭語衛良夫】

夏公防齊侯伐萊秋公至自伐萊大旱左氏【不與謀也凡師出與謀曰及不與謀曰防注書旱而不書雩雩無功或不雩】胡氏【及者內爲志防者外爲主平莒及郯公所欲也故書及繼以取向卽所欲可知矣伐萊齊志也故書防繼以伐致卽師行之危亦可知矣公與齊侯俱不務徳合黨連兵恃彊陵弱是以爲此舉也軍旅之後必有凶年言民以徵役怨咨之气感動天變而旱漧作矣其以大旱書者或不雩或𨿽雩而不雨也不雩則無卹民憂國之心雩而不雨格天之精意闕矣】

【案大旱二詳見僖二十一年】

冬公防晉侯宋公衞侯鄭伯曹伯於黒壤【黒壤卽黃父】左氏【鄭及晉平公子宋之謀也故相鄭伯以防冬盟於黒壤王叔桓公臨之以謀不睦晉侯之立也公不朝焉又不使大夫聘晉人止公於防盟於黃父公不與盟以賂免故黒壤之盟不書諱之也○慢盟主以取執止之辱故諱之】胡氏【防而不得見不以不得見爲諱盟而不與盟不以不與盟爲諱則曲不在公而主防盟者之罪耳與於防不與於盟而公有歉焉非主防盟者之過也則書防不書盟若黒壤是也晉侯之立公旣不朝又不使大夫聘而每嵗適齊是宣公行有不慊於心而非晉人之咎矣凡不直者臣爲君隠子爲父隠於以養臣子愛敬之心而不事盟主又以賂免則不直在已矣】

【案自文公以來晉以不朝討魯者再見矣文公二年辱以處父之盟今年不與黃父之盟晉固可責也而文宣之不能謹於禮以至衰敗亦有由矣就二公論而黃父之防止諱盟不書也宣公五年止於齊七年止於晉何以爲國哉○又案防不得見者沙隨也盟不得與者平丘也○又案陳氏曰晉靈公之防同皆不序自黒壤而下復序諸侯何也不序諸侯猶責伯者也以其不勝貶序之可也】

八年春公至自防左氏【注義同五年書過】

夏六月公子遂如齊至黃乃復左氏【注蓋有疾而還大夫受命而出𨿽死以屍將事遂以疾還非禮也】公羊【有疾也譏何譏爾大夫以君命出聞喪徐行而不反注聞喪者聞父母之喪徐行者不忍疾行又爲君當使人追代之喪尙不反況疾乎】谷梁【乃者亡乎人之詞也注言魯使不得其人也】胡氏【至黃乃復壅君命也有疾亦不復可乎大夫以君命出聞喪徐行而不反未致事而死以屍將事楚伐吳陳侯使公孫頁子弔吳及良而卒將以屍入吳人辭焉上介尹蓋曰寡君使蓋備使弔君之下吏無祿使人逢天之慼大命隕墜絕世於良廢日供積一日遷次今君命逆使人曰無以屍造於門是我寡君之命委於艸莽也無乃不可乎吳人不敢辭君子以爲知禮乃者無其上之詞其曰復事未畢也】

【案谷梁曰復者事畢也不專公命也此與例不合公孫敖以棄命從淫書不至而復公子遂以有疾亦書復罪之如敖也昭公以有疾書有疾乃復遂亦有疾而不書有疾者𨿽疾亦無復道也公羊例曰乃難詞陸氏例曰乃難於而與胡氏不合】

辛巳有事於太廟仲遂卒於垂【垂齊地】左氏【注不言公子間無異事省文從可知也稱字時君所嘉無義例】公羊【何以不稱公子貶曷爲貶爲弒子赤貶然則曷爲不於弒焉貶於文則無罪於子則無年】谷梁【此公子也其曰仲何也疏之也何爲疏之也是不卒者也不疏則無用見其不卒也則其卒之何也以譏乎宣也聞大夫之喪則去樂卒事】胡氏【有事言時祭此公子遂也曷爲稱字生而賜氏俾世其官也曷爲書卒以事之變卒之也古者諸侯立家大夫卒而賜氏其後尊禮權臣寵遇貴戚而不由其道於是乎有生而賜氏者其在魯則季友仲遂是也襄仲殺惡及視援立宣公而宣公深徳之故生而賜氏使世大夫以答之也經於其卒書族以志變法之端爲後世戒案仲遂稱仲正與季友稱季同文上書公子而遂不稱公子者杜氏陳氏謂蒙上文是也仲遂稱名正與公子翚同當不書卒此書卒者因事之變以明卿卒不繹之禮也有事只時祭以非祭之失故不書祭名正義以爲此禘祭者非也仲遂之子爲公孫歸父歸父以宣十八年出奔魯人以歸父之弟仲嬰齊後之爲仲氏見成十五年】

壬午猶繹萬入去籥左氏【非禮也注繹又祭陳昨日之禮所以賔屍萬舞名籥管也猶者可止之辭魯人知卿佐之喪不冝作樂而不知廢繹故萬舞去籥惡其聲聞】公羊【萬者何干舞也籥者何籥舞也去其有聲者廢其無聲者存其心焉爾存其心焉爾者何知其不可而爲之也猶者何通可以已也】胡氏【繹者祭之明日以賔屍也猶者可已之詞萬舞也以其無聲也故入而遂用籥管也以其有聲也故去而不作是謂故知不可存其邪心而不能格也禮大夫卒當祭則不告終事而聞則不繹不告者盡肅敬之誠於宗廟不繹者全始終之恩於臣子仲遂國卿也卒而猶繹則失寵遇大臣之禮矣】

【案猶爲可已之詞三傳皆同此事與昭十五年叔弓卒略同彼以去樂卒事爲得禮此以猶繹爲失禮皆記事之變也○又案呂氏曰萬舞文武二舞之總名籥舞文舞之別名文舞又謂之羽初獻六羽是也蓋吹籥而秉翟羽也○又案遂之生不當賜氏而賜氏遂之卒不當猶繹而猶繹或進或退一則謹世臣之始一則重大臣之終並行而不相悖也】

戊子夫人嬴氏薨【嬴氏宣公母公谷作熊氏】胡氏【敬嬴文公妾也何以稱夫人自成風聞成季之繇事友而屬其子及僖公得國立以爲夫人於是嫡妾亂矣春秋於風氏凡始卒四貶之則禘於太廟去其姓氏秦人歸禭不稱夫人榮叔含賵召伯防葬王再書而無天是也敬嬴又嬖私事襄仲而屬宣公不待致於大廟援例以立則從同同而無貶矣其意若曰以義起禮爲可繼苟出於私情而非義後𨿽欲正可若何】

晉師白狄伐秦左氏【白狄及晉平夏防晉伐秦】胡氏【晉主夏盟紏合諸侯攘夷安夏乃其職矣秦人之怨起自侵崇其曲在晉責己可矣旣不知自反釋怨修睦以補前過已可咎矣乃復興師動眾防戎狄以伐之獨不惡傷其類乎直書於防貶自見矣】

【案晉絕秦書曰白狄及君同州君之仇讐而我之昬姻也晉與秦自侵崇啟釁七年而未巳晉昬狄而結以伐秦其罪大矣故自此至成十三年呂相絕秦皆連兵之事秦康共晉襄靈之後晉成秦桓之交兵又始於此】

楚人滅舒蓼【一國也與文五年楚公子燮滅蓼同蓋滅後更復楚今更滅之蓼谷作鄝】左氏【楚爲眾舒叛故伐舒蓼滅之楚子疆之及滑汭盟吳越而還】胡氏【詩稱荊舒是懲其自相攻滅中國何與焉然書而不削者是時楚人疆舒蓼及滑汭盟吳越勢益彊大將爲中國患經斯世者當以爲懼有攘郤之謀而不可忽則聖人之意也】

【案吳越見傳始此】

秋七月甲子日有食之旣【杜氏曰月三十日】公羊【注是後楚莊圍宋伐鄭勝晉中國侵奪之應】

冬十月己丑葬我小君敬嬴雨不克葬庚寅日中而克葬【敬嬴公谷作頃熊】左氏【葬敬嬴旱無麻始用葛茀雨不克葬禮也禮卜葬先逺日辟不懷也】公羊【而者何難也乃者何難也曷爲或言而或言乃乃難乎而也注言乃者內而深言而者外而淺此據定公書乃克葬疏所以起孝子情重難有淺深故也】谷梁【葬旣有日不爲雨止禮也雨不克葬喪不以制也而緩詞也足乎日之詞也疏此據定公乃克葬乃急詞不足乎日之詞也】胡氏【成風薨以夫人葬以小君將祔於廟而始有二夫人也則四貶以正其事今敬嬴無貶從同同可也而於宣公元年卽以所逆穆姜婦之見敬嬴遂以子貴援例而亟立爲夫人也僖公享國八年然後致成風而敬嬴之亟也𨿽云援例魯君臣之責亦可知矣無貶而書法若此者猶桓宣弒君而書卽位爾敬嬴以其子宣公屬襄仲殺大子及其母弟𨿽假手於仲實敬嬴之謀也敬嬴逆天理拂人心其於終事雨不克葬著咎徴焉而謂無天道乎夫喪事卽逺有進而無退不爲雨止禮也雨不克葬喪不以制也潦車載蓑笠士喪禮也有國者乃不能爲雨備是儉其親也不亦薄乎厚葬古人所戒而墨之治喪以薄又君子之所不與故喪事以制春秋之防也】

【案胡氏說本谷梁及徐邈左氏引禮以爲冒雨而葬是不思其親故以不克葬爲得禮胡不取】

城平陽【平陽泰山平陽縣】左氏【書時也】

【案城平陽三傳皆無說豈非黒壤旣歸魯仍事齊故城邑以備晉乎】

楚師伐陳左氏【陳及晉平楚師伐陳取成而還】

九年春王正月公如齊公至自齊谷梁【注有母之喪而行朝防非禮傳例曰如往月危往也】

【案範氏說得之故泰山孫氏及張氏皆從之而何休獨曰月者善宣公事齊合古禮卒使齊歸濟西田五年再朝近得正也此於常朝猶可若以言宣公之朝齊則大非矣不可取】

夏仲孫蔑如京師左氏【王使來徴聘夏孟獻子聘於周王以爲有禮厚賄之】胡氏【以淺言之屬詞比事春秋教也當嵗首月公朝於齊夏使大夫聘於京師此皆比事可考不待貶絕而惡自見者也宣公享國九年於周才一往聘其在齊則又再朝矣經於如齊每行必致深罪之也下逮戰國周衰甚矣齊威王往朝於周而天下皆賢之況春秋時乎而宣公不能也故聘覲之禮廢則君臣之位失諸侯之行惡而倍畔侵陵之敗起矣此經書君如齊臣如周之意而特書王正月以表之也】

齊侯伐萊【案東萊有萊山從齊之小國也齊自七年防魯伐之今年又自伐之卒於襄六年而滅之矣】

秋取根牟【根牟東夷國瑯邪陽都縣東有牟鄕】左氏【言易也】陳氏【取言公取不言公非公命也自宣而下徵伐在大夫矣】

【案公羊以爲邾邑不系乎邾諱亟也趙子又曰不系乎邾蓋魯本邑皆無據左氏注以爲國者恐是其言易者與內滅書取例不合】

八月滕子卒【昭公也】

九月晉侯宋公衞侯鄭伯曹伯防於扈晉荀林父帥師伐陳左氏【防於扈討不睦也陳侯不防晉荀林父以諸侯之師伐陳晉侯卒乃還注不睦齊陳也不書諸侯師林父帥之無將帥】胡氏【案左氏則知經所書者與晉罪陳之詞也防於扈以待陳而陳侯不防然後林父以諸侯之師伐之也則幾於自反而有禮矣不書諸侯之師而曰林父帥師者在防諸侯皆以師聽命而林父兼將之也則其眾輯矣晉主夏盟又嘗救陳所宜與也而惟楚之卽夫豈義乎】

辛酉晉侯黒臀卒於扈【九月無辛酉日誤晉景公繼伯】

【案成公立於宣二年至是八年防二七年黒壤九年扈】

冬十月癸酉衞侯鄭卒【成公也】胡氏【衛成事晉甚謹而魯宣獨深向齊衛欲爲晉致魯而黒壤之防晉人止公故扈之防魯獨不往二國赴喪魯亦不防也】

宋人圍滕左氏【因其喪也】胡氏【圍國非將卑師少所能辦也必動大眾而使大夫爲主帥明矣然而稱人是貶之也滕旣小國又方有喪所宜矜哀弔卹之不暇而用兵革以圍之比事以觀知見貶之罪在不仁矣】

楚子伐鄭晉郤缺帥師救鄭左氏【楚子爲厲之役故伐鄭晉郤缺救鄭鄭伯敗楚師於栁棼國人皆喜惟子良憂曰是國之災也吾死無日矣注六年楚伐鄭取成於厲旣成鄭伯逃歸】胡氏【楚兵加鄭數矣或稱人或稱爵何也鄭自晉成公初立捨楚而從中國正也楚人爲是興師而加鄭不義矣故宣公三年書人書侵罪之也次年鄭公子歸生弒其君諸侯未有聲罪致討者而楚師至焉故特書爵與之也然興師動眾賊則不討惟服鄭之爲事則非義舉矣故又次年傳稱楚子伐鄭而經書人再貶之也至是稱爵豈與之乎案公羊例君將不言帥師書其重者也至此書爵見其陵暴中華以重兵臨鄭矣何以知其非與之乎曰下書晉郤缺帥師救鄭則知其非與之也由此觀春秋書法皆欲治亂賊之黨謹華夷之辧以一字爲襃貶深切著明矣】

【案春秋凡書救者未有不善之此胡氏正例而陳氏立例以爲救不書必救而無功然後書於此條曰書救鄭何楚伯也元年救陳今年救鄭而辰陵之盟序陳鄭於楚子之下遂以諸侯予楚矣此𨿽與胡氏不合然亦得春秋之微意○又案左八年傳晉胥克有蠱疾郤缺代趙盾爲政】

陳殺其大夫泄冶左氏【陳靈公與孔寧儀行父通於夏姬皆衷其衵服以戲於朝泄冶諌曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎注夏姬鄭穆公女陳大夫禦叔妻】谷梁【稱國以殺其大夫殺無罪也】胡氏【稱國以殺者君與用事大臣同殺之也稱其大夫則不失官守而殺之者有專輒之罪矣泄冶無罪而書名何也冶以諌殺身者也殺諫臣者必有亡國弒君之禍故書其名爲徴舒弒君楚子滅陳之端以垂後戒此所謂義系於名而書其名者也比干諫而死子曰商有三仁焉泄冶諫而死何獨無襃詞夫語黙死生當其可而止爾泄冶之盡言無隠不愧乎史魚之直矣方諸比干自靖自獻於先王則未可同日而語也冶𨿽效忠其猶在宋子哀魯叔肸之後乎故仕於昬亂之朝若異姓者如子哀潔身而去可也其貴戚耶不食其祿如叔肸善矣】

【案此條谷梁敍事與左氏略同但谷梁以爲君愧於泄冶不能用其言而殺之左以爲二子殺之有少異耳胡氏所引比干泄冶事乃用家語子貢孔子問答大意】

春秋防通卷十四﹤經部﹐春秋類﹐春秋會通﹥

欽定四庫全書

春秋防通卷十五

元李防宣公

十年春公如齊公至自齊齊人歸我濟西田左氏【公如齊齊侯以我服故歸濟西之田注元年以賂齊者不言來公如齊因受之也】公羊【齊已取之矣其言我何言我者未絕於我也曷爲未絕於我齊已言取之矣其實未之齊也注其人民貢賦尙屬於魯實未歸於齊不言來者明不從齊來不當坐取邑】谷梁【公娶齊齊由以爲兄弟反之不言來公如齊受之也注爾雅婦之黨爲防兄弟】胡氏【此亦如齊亦致其至而不書月上九年亦如齊亦致其至而書月者爲是年夏使仲孫蔑如京師故特於嵗首書王正月以著宣公之罪而君臣名分之際謹嚴如此也歸田以爲私惠比於君臣名分之際則大小不侔矣宣公於齊順其所欲旣以女妻其臣又以兵防伐萊之舉又每嵗往朝於齊廷𨿽諸侯事天子無是禮也故惠公悅其能順事已而以所取濟西田歸之也歸讙及闡直書曰歸此獨書我者乃相親愛惠遺之意或謂濟西魯之本封故書我誤矣以柔防卑屈事人不以其道而得地與悅人之柔防卑屈事已不以其道而歸其地皆人欲之私而非義矣】張氏【不言來者請而得之也讙闡歸於取之年故不言我今歸於十年之後故書我也特書曰我則取之不以其道而歸之不以其正一出於相與之私爲可見矣】

【案經書齊歸我田邑三此年濟西書歸我定十年鄆讙陰書來歸哀八年讙闡直書歸曰來歸者心悅誠服之詞也歸者順詞也歸我者親愛惠遺之詞也公羊以爲元年齊人取濟西田不過許受之如漢律行言許受財之類故云當坐取邑爾來十年仍不入己見宣有禮還復歸之可以滅其初惡是以春秋恕之不復言來以除其過故云不當坐取邑趙子以爲迂誕之甚不可取是也趙子又曰此言我濟西田者爲濟水長不必是魯田以別他爾亦通其谷梁杜氏不言來之說𨿽通然施之於讙闡則不合矣故胡氏獨以鄆讙陰之書來爲序績而與濟西讙闡書法不同也】

夏四月丙辰日有食之○己巳齊侯元卒○齊崔氏出奔衛左氏【齊惠公卒崔杼有寵於惠公髙國畏其偪也公卒而逐之奔衛書曰崔氏非其罪也且告以族不以名凡諸侯之大夫違告於諸侯曰某氏之守臣某失守宗廟敢告所有玉帛之使者則告不然則否】公羊【譏世卿也】谷梁【氏者舉族而出之之詞也】胡氏【書崔氏以族奔也許翰謂崔杼出而能反反而能弒以其宗彊於此舉氏辧之早也其說得矣所謂譏世卿者非公羊本防蓋門弟子因尹氏武氏稱世卿而附益之於此爾經有事同而詞異亦有事異而詞同一視之則泥而不通矣】

公如齊五月公至自齊左氏【公如齊奔喪注非禮也】胡氏【文約而事詳者經也春如齊朝惠公夏如齊奔其喪若是不致可也而皆致者甚之也天王之喪不奔欲行郊禮而汲汲於奔齊惠公之喪天王之葬不防使微者往而公孫歸父防齊惠公之葬其不顧君臣上下尊卑之等所謂肆人欲滅天理而無忌憚者也詞繁而不殺聖人之情見矣】

【案經書公至自齊九莊二十三春夏二十四僖三十三宣四五九十春夏其朝齊止此昭公之編三至自齊以奔亡書非嘉好之事也】

癸巳陳夏徴舒弒其君平國左氏【陳靈公與孔寧儀行父飲酒於夏氏公謂行父曰徴舒似女對曰亦似君徵舒病之公出自其廐射而殺之二子奔楚】胡氏【陳靈公之無道也而稱大夫之名氏以弒何也禍莫大於拒諌而殺直臣忠莫顯於身見殺而其言驗泄冶所爲不憚斧鉞盡言於其君者正謂靈公君臣通於夏徴舒之家恐其及禍不忍坐視故昧死言之靈公不能納又從而殺之卒以見弒而亡其國此萬世之大戒也特書徴舒之名氏以見泄冶忠言之驗靈公見弒之由使有國者必以逺色修身包容狂直開納諌諍爲心也杜氏以爲罪不及民故稱大夫以弒者非經意矣】

六月宋師伐滕左氏【滕人恃晉而不事宋也】胡氏【前圍滕稱人刺伐喪也此伐滕稱師譏用眾也宋大國爵上公霸主之餘業力非不足也今鄰有弒逆不能聲罪致討乃用大眾以伐所當矜卹之小邦且滕不事已無乃已徳猶有所闕而滕何尢焉故特稱師以著其罪而汲汲於誅亂臣討賊子之意見矣】

【案滕自宋人執嬰齊之後滕遂爲宋私屬故宋之盟叔孫豹曰滕宋私也成周之城仲幾曰滕宋役也小國之偪於彊暴非一日矣】

公孫歸父如齊葬齊惠公胡氏【歸父仲遂之子貴而有寵宣公深徳齊侯之能定其位而又以濟西田歸之也故生則傾身以事之而不辭於屈辱沒則親往奔喪而使貴卿防其葬亦不顧天王之禮闕然莫之供也比事考詞義自見矣】

晉人宋人衛人曹人伐鄭左氏【鄭及楚平諸侯之師伐鄭取成而還注鄭前年敗楚師恐楚深怨故與之平】胡氏【其稱人貶也鄭居大國之間從於彊令豈其罪乎不能以徳鎭撫而力爭之是謂五十步笑百步庸何愈於楚自是責楚益輕罪在晉矣】

秋天王使王季子來聘左氏【劉康公來報聘注報孟獻子也天王之母弟食采於劉天子大夫稱字】公羊【王季子者何天子之大夫也其稱王季子何貴也其貴柰何母弟也】谷梁【其曰王季王子也其曰子尊之也聘問也】胡氏【公羊曰王季子者王之母弟也王有時聘以結諸侯之好禮也宣公享國至是十年不朝於周而比年朝齊不奔王喪而奔齊侯喪不遣貴卿防匡王葬而使歸父防齊侯之葬縱未舉法勿聘焉猶可也而使王季子來王靈益不振矣自是王聘春秋亦不書矣】

【案王聘七止於此】

公孫歸父帥師伐邾取繹【邾邑魯國鄒縣北有繹山蓋別有繹邑近在邾都之旁亦因山而名非邾所遷之都也公羊繹作蘱】胡氏【用貴卿爲主將舉大眾出徵伐不施於亂臣賊子奉天討罪而陵弱侵小近在邦域之中附庸之國是爲盜也當此時陳有弒君之亂旣來赴告藏在諸侯之防矣曽不是圖而有事於邾不亦傎乎故四國伐鄭貶而稱人魯人伐邾特書取繹以罪之也】

大水公羊【注先是城平陽取根牟及蘱役重民怨之所生】張氏【陰長陽消夷狄乘釁之徴】季孫行父如齊冬公孫歸父如齊左氏【季文子初聘於齊冬子家如齊伐邾故也】胡氏【齊侯嗣立宣公親往奔其父喪又使貴卿防葬矣若待逾年然後修聘未晚也而季孫亟行歸父繼往則以宣公君臣不知爲國以禮而謂妄悅取人之可以免於討也歸父貪於取繹畏齊而往蓋理曲則气必餒矣能無畏乎哉春秋備書而不削以著其罪爲後世鑑也】

齊侯使國佐來聘左氏【國武子來報聘】胡氏【葬之速也大不懷也又未逾年而以君命遣使聘於鄰國則哀戚之情忘矣孟子曰養生不足以當大事惟送死可以當大事滕文公五月居廬未有命戒及至葬顏色之戚哭泣之哀弔者大悅而有願爲其氓者蓋禮義人心之所同然也齊頃公嗣位之初舉動如此喪師失地幾見執獲豈特婦人笑客之罪哉已失守身之本矣】

饑左氏【注有水災嘉谷不成】公羊【何以書以重書也注民食不足百姓不可復興危亡將至故重而書之明當自省減開倉廩贍振乏】張氏【王政以民食爲重故積貯天下之大命也前此百有餘年水旱螟螽之災多矣不以饑書今大水之後特書饑者著宣公煩於事外國用無節上下用竭故一遇水旱遂至乏食耳】

【案經書饑三此年十五年襄二十四年大饑】

楚子伐鄭左氏【楚子伐鄭晉士防救鄭逐楚師於潁北諸侯之師戍鄭】胡氏【經有詞同而意異者比事以觀斯得之矣九年楚子伐鄭稱爵者貶詞也若曰國君自將恃彊壓弱憑陵中夏之稱也知然者以下書晉郤缺帥師救鄭則貶楚可知矣此年楚子伐鄭書爵者直詞也若曰以實屬詞書其重者而意不以楚爲罪也知然者以傳書晉士防救鄭逐楚師於潁北而經削之則責晉可知矣此類兼以傳爲案者也】

十有一年春王正月○夏楚子陳侯鄭伯盟於辰陵【辰陵陳地谷作夷陵齊地恐非】左氏【楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也楚左尹子重侵宋王待諸郔令尹蒍艾獵城沂注傳言晉與楚狎主盟艾獵孫叔敖也】公羊【注不日月者莊王行霸約諸侯明王法討徴舒善其憂中國故爲信辭】胡氏【晉楚爭此二國爲日久矣今陳鄭背晉從楚盟於辰陵而春秋書之無貶辭者豈與其下喬木入幽谷乎中國而不能令則夷狄進矣經之大法在誅亂臣討賊子有亂臣則無君有賊子則無父無父無君卽綱紀淪於糞土人類殄爲禽獸𨿽得天下不能一朝居也今魯與齊方用兵伐莒晉與狄方防於櫕函而不謀少西氏之逆也而楚人能謀之所謂禮失而求之野夷狄之有君不如諸夏之亡也辰陵之盟所以得書於經而詞無貶乎聖人討賊之意可謂深切著明矣】陳氏【序楚子於陳侯鄭伯之上初予楚以伯也】

【案春秋書楚之主盟防者三此年及僖二十七年盟宋昭四年防申也盟宋則書楚人於其上防申則不殊淮夷於其下皆貶諸侯之文獨此盟無貶詞】

公孫歸父防齊人伐莒秋晉侯防狄於櫕函【櫕函狄地】左氏【晉郤成子求成於眾狄眾狄疾赤狄之役遂服於晉秋防於櫕函眾狄服也是行也諸大夫欲召狄郤成子曰吾聞之非徳莫如勤非勤何以求人能勤有繼其從之也詩曰文王旣勤止文王猶勤況寡徳乎注晉侯往防故主狄與防吳於鐘離於柤同文】谷梁【不言及外狄也注所以異之於諸夏】胡氏【春秋正法不與夷狄防同分類也書防戎防狄防吳皆外詞也內中國故詳外四夷故略今中國有亂天王不能討則方伯之責也又不能討則四鄰諸侯宜有請矣而魯方防齊伐莒晉方求成於狄是失肩背而養其一指不能三年而緦小功之察不亦傎乎凡此直書其事不待貶絕而義自見者也】張氏【莒恃晉而不事齊魯從齊而伐之事齊故聽命也】

冬十月楚人殺陳夏徴舒丁亥楚子入陳左氏【楚子爲陳夏氏亂故伐陳謂陳人無動將討於少西氏遂入陳殺夏徴舒轘諸栗門因縣陳陳侯在晉申叔時使於齊反復命而退王使讓之曰夏徴舒爲不道弒其君寡人以諸侯討而戮之諸侯縣公皆慶寡人女獨不慶寡人何故對曰猶可辭乎王曰可哉曰夏徴舒弒其君其罪大矣討而戮之君之義也抑人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉反之可乎對曰可哉吾儕小人所謂取諸其懷而與之也乃復封陳鄕取一人焉以歸謂之夏州故書曰楚子入陳納公孫寧儀行父於陳書有禮也注稱人討賊辭也沒其縣陳本意全以討亂存國爲文善其得禮】公羊【此楚子也其稱人何貶曷爲貶不與外討也不與外討者因其討乎外而不與也𨿽內討亦不與也曷爲不與實與而文不與文曷爲不與諸侯之義不得專封也諸侯之義不得專封則其曰實與之何上無天子下無方伯天下諸侯有爲無道者臣弒君子弒父刀能計之則討之可也】谷梁【此入而殺也其不言入何也外徴舒於陳也其外徴舒於陳何也明楚之討有罪也入者內弗受也日入惡入者也何用弗受也不使夷狄爲中國也】胡氏【稱人者眾詞也大惡人人所同惡人人所得討其稱楚人殺徴舒諸夏之罪自見矣先書殺後書入者與楚子之能討賊故先之也討其賊爲義取其國爲貪舜跖之相去逺矣其分乃在於善與利耳楚莊以義討賊勇於爲善舜之徒也以貪取國急於爲利跖之徒矣爲善爲惡特在一念須臾之間而書法如此故春秋傳心之要典不可以不察者也或曰聖人大攺過楚莊可謂能攺過矣猶書入陳以貶之何也曰楚莊意在滅陳𨿽復封之然鄕取一人焉以歸謂之夏州而又納其亂臣是制人之上下使不得其君臣之道也晉人以幣如鄭問駟乞之立故子產對曰若寡君之二三臣而晉大夫專制其位是晉之縣鄙也何國之爲他國非所當與也而必欲納其亂臣存亡興滅其若是乎仲尼重傷中國深美其有討賊之功故特從末減不稱取陳而書入𨿽曰與之可矣】陳氏【曷爲不書入而後殺予之以討賊之義也書入而後殺是以利陳累莊王也不以利陳累莊王則討賊一事也入一事也入𨿽君將貶人之於是稱楚子楚彊甚矣終莊王一篇𨿽圍滅無貶詞固進楚也亦憂楚也】

【案稱人者討賊之詞左氏谷梁傳皆同惟公羊以爲貶詞非也○又案楚假討賊之義以有事於中國者四殺徴舒也執慶封也誘蔡般也執陳招也執陳招先書滅誘蔡般特書名皆不與以討賊惟楚莊殺徴舒得討賊之義故特書人而與州吁陳佗等同文執慶封亦無貶詞故何氏以爲義兵但楚靈之暴非莊王比矣○又案晉侯執曹伯先書入曹楚子殺徴舒後書入陳見書法之精而已矣】

納公孫寧儀行父於陳【寧公作寧】谷梁【納者內弗受也輔人之不能民而討猶可入人之國制人之上下使不得其君臣之道不可】胡氏【此二臣者從君於昬宣淫於朝誅殺諫臣使其君見弒蓋致亂之臣也肆諸市朝與眾同棄然後快於人心今乃詭詞奔楚托於討賊復讎以自脫其罪而楚莊不能察其反覆又使陳人用之是猶人有飲毒而死者幸而復生又彊以毒飲之可乎故聖人外此二人於陳而特書曰納納者不受而彊納之者也爲楚莊者宜柰何瀦徴舒之宮封泄冶之墓屍孔寧儀行父於朝謀於陳眾定其君而去其庶幾乎】

【案春秋書納六子糾捷菑爭國者也頓子北燕伯失國者也世子蒯瞶不當世國者也惟此以大夫而書納谷梁胡氏得之左氏以納亂臣爲有禮公羊以爲納公黨與皆非也】

十有二年春葬陳靈公公羊【討此賊者非臣子也何以書葬君子辭也楚已討之矣臣子𨿽欲討之而無所討也】胡氏【天下之惡一也本國臣子或不能討而上有天王下有方伯又其次有四鄰有同盟有方域之諸侯有四夷之君長與凡民皆得而討之所以明大倫存天理也徴舒𨿽楚討之陳之臣子亦可以釋怨矣故得書葬君子詞也】

楚子圍鄭左氏【厲之役鄭伯逃歸自是楚未得志焉鄭旣受盟於辰陵又徼事於晉春楚子圍鄭旬有七日鄭人大臨守陴者皆哭楚子退師鄭人修城進復圍之三月克之入自皇門至於逵路鄭伯肉袒牽羊以逆曰孤不天不能事君使君懷怒以及敝邑孤之罪也敢不惟命是聽其俘諸江南以實海濵亦惟命其翦以賜諸侯使臣妾之亦惟命若惠顧前好徼福於厲宣桓武不泯其社稷使攺事君夷於九縣君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可幾乎退三十里而許之平潘尫入盟子良出質】胡氏【案公羊傳例戰不言伐圍不言戰入不言圍滅不言入書其重者楚子縣陳蓋滅之矣而經止書入其於鄭也蓋卽其國都矣而經止書圍曷爲悉從輕典不著其憑陵諸夏之罪乎上無天王下無方伯天下諸侯有臣弒君子弒父諸夏不能討而夷狄能討之春秋取大節略小過𨿽如楚子憑陵上國近造王都之側猶從末減於以見誅亂臣討賊子正人倫之爲重也】

【案鄭自此從楚直至成五年虫牢之盟方向晉】

夏六月乙卯晉荀林父帥師及楚子戰於邲晉師敗績左氏【夏六月晉師救鄭荀林父將中軍先谷佐之士防將上軍郤克佐之趙朔將下軍欒書佐之韓厥爲司馬及河聞鄭旣及楚平桓子欲還曰無及於鄭而勦民焉用之楚歸而動不後隨武子曰善防聞用師觀釁而動徳刑政事典禮不易不可敵也楚軍討鄭怒其貳而哀其卑徳刑成矣昔嵗入陳今玆入鄭民不罷勞君無怨讟政有經矣荊屍而舉商農工賈不敗其業而卒乘輯睦事不姦矣蒍敖爲宰擇楚國之令典軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞君子小人物有服章禮不逆矣徳立刑行政成事時典從禮順若之何敵之彘子曰不可晉所以伯師武臣力也今失諸侯不可謂力有敵而不從不可謂武由我失伯不如死且成師以出聞敵彊而退非夫也以中軍佐濟知莊子曰此師殆哉易曰師出以律否臧凶果遇必敗韓獻子謂桓子曰彘子以偏師陷子罪大矣不如進也事之不捷惡有所分與其專罪六人同之不猶愈乎師遂濟楚子北師次於郔將飲馬於河而歸聞晉師旣濟欲還嬖人伍參欲戰令尹孫叔敖弗欲南轅反斾伍參言於王曰晉之從政者新未能行令其佐先縠剛愎不仁未肯用命此行也晉師必敗且君而逃臣若社稷何王病之告令尹攺乘轅而北之次於管以待之鄭皇戍如晉師曰楚師驟勝而驕其師老矣而不設備擊之必敗彘子曰敗楚服鄭於此在矣必許之欒武子曰楚自克庸以來其君無日不討國人而訓之於民生之不易在軍無日不討軍實而申儆之於勝之不可保訓之以若敖蚡冒篳路藍縷以啟山林箴之曰民生在勤勤則不匱不可謂驕師直爲壯曲爲老我則不徳而徼怨於楚我曲楚直不可謂老其君之戎分爲二廣廣有一卒卒偏之兩右廣初駕數及日中左則受之以至於昬內官序當其夜以待不虞不可謂無備子良鄭之良也師叔楚之崇也師叔入盟子良在楚楚鄭親矣來勸我戰我克則來不克遂往以我卜也鄭不可從楚少宰如晉師曰寡君少遭閔凶不能文聞二先君之出入此行也將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱人彘子以爲諂使趙括從而更之曰行人失詞寡君使羣臣遷大國之迹於鄭曰無辟敵羣臣無所逃命楚子又使求成於晉盟有日矣楚許伯禦樂伯攝叔爲右以致晉師晉魏錡求公族大夫未得而怒欲敗晉師請致師弗許請使許之遂往請戰而還趙旃求卿未得請挑戰弗許請召盟許之與魏錡皆命而往郤獻子曰二憾往矣弗備必敗彘子曰鄭人勸戰弗敢從也楚人求成弗能好也師無成命多備何爲士季曰備之善彘子不可士季使鞏朔韓穿帥七覆於敖前故上軍不敗趙旃夜至楚軍使其徒入之楚子爲乘廣三十乘分爲左右王乘左廣以逐趙旃晉人懼二子之怒楚師也使軘車逆之潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寜我薄人無人薄我軍志曰先人有奪人之心薄之也遂疾進師車馳卒奔乘晉軍桓子不知所爲鼔於軍中曰先濟者有賞中軍下軍爭舟舟中之指可掬也晉師右移上軍未動楚子使告唐惠侯曰不谷不徳而貪以遇大敵不谷之罪也然楚不克君之羞也敢借君靈以濟楚師使潘黨帥遊闕四十乘從唐侯爲左拒以從上軍駒伯曰待諸乎隨季曰楚師方壯若萃於我吾師必盡不如收而去之分謗生民不亦可乎殿其卒而退不敗楚熊負羈囚知防知莊子以其族反之射連尹襄老獲之囚公子谷臣以還及昬楚師軍於邲晉之餘師不能軍宵濟亦終夜有聲丙辰楚重至於邲遂次於衡雍潘黨曰君盍築武軍而收晉屍以爲京觀臣聞克敵必示子孫以無忘武功楚子曰夫文止戈爲武夫武禁暴戢兵保大定功安民和眾丰財者也武有七徳我無一焉何以示子孫祀於河作先君宮告成事而還】公羊【大夫不敵君此其稱名氏以敵楚子何不與晉而與楚子爲禮也曷爲不與晉而與楚子爲禮也莊王伐鄭勝乎皇門放乎路衢鄭伯肉袒左執茅旌右執鸞刀以逆莊王曰寡人無良邊垂之臣以干天禍是以使君王沛焉辱到敝邑君如矜此喪人錫之不毛之地使帥一二耋老而綏焉請惟君王之命莊王曰君之不令臣交易爲言是以使寡人得見君之玉面而微至乎此莊王親自手旌左右防軍退舍七里將軍子重諫曰南郢之與鄭相去數千里諸大夫死者數人廝役扈養死者數百人今君勝鄭而不有無乃失民臣之力乎莊王曰古者杅不穿皮不蠹則不出於四方是以君子篤於禮而薄於利要其人而不要其土告從不赦不祥吾以不祥道民災及吾身何日之有旣則晉師之救鄭者至曰請戰莊王許諾子重曰晉大國也王師淹病矣君請勿許也莊王曰弱者吾威之彊者吾辟之是以使寡人無以立乎天下令之還師而逆晉冦莊王鼔之晉師大敗晉眾之走者舟中之指可掬矣莊王曰嘻吾兩君不相好百姓何罪令之還師而佚晉冦】胡氏【戰而言及主乎是戰者也案左氏晉師救鄭經旣不以救鄭書矣又不言楚晉戰於邲而使晉主之何也陳人弒君晉不討賊而楚能討之楚人圍鄭亦旣退師與鄭平矣而又與之戰則非觀釁之師也故釋楚不貶而使晉主之獨與常詞異乎案邲之役六卿並在大夫司馬皆具官不欲勦民者三帥也違命濟師者先縠也而獨罪林父何也尊無二上定於一也古者仗鉞臨戎專制閫外𨿽君命有所不受況其屬乎欒書救鄭軍帥之欲戰者八人武子遂還眾不敢遏偪陽之舉匄偃二將皆請班師荀防令曰七日不克必爾乎取之遂下偪陽林父旣知無及於鄭焉用之矣諸帥又皆信然其防先縠若獨以中軍佐濟者下令三軍無得妄動案軍法而行辟夫豈不可旣不能令乃畏失屬亡師之罪而從韓獻子分惡之言知難而冒進是棄晉師於誰責乎故後誅先縠不去其官此稱敗績特以林父主之也】

【案春秋中國與楚戰不以勝負皆以中國爲主徐邈曰內晉而外楚是也公羊以爲荀林父稱名氏先楚子者惡林父非也此因得臣書人而穿鑿耳陳氏亦以爲大夫敵君於是始蓋主公羊說未可從也胡氏主乎是戰之說亦是蓋𨿽以中國爲主然息爭之道當責之中國也義皆可通要之此條楚書子則知其非貶矣林父不書救則知其有罪矣不貶者退師之情可恕有罪者敗師之責難逃】

附錄左氏【鄭伯許男如楚】左氏【晉師歸桓子請死晉侯欲許之士貞子諌曰不可城濮之役楚殺子玉文公喜而後可知也曰莫餘毒也已是晉再克而楚再敗也楚是以再世不競今天或者大警晉也而又殺林父以重楚勝其無乃久不競乎晉侯使復其位】

秋七月○冬十有二月戊寅楚子滅蕭【戊寅十一月十九日】左氏【楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣曰師人多寒王巡三軍拊而勉之三軍之士皆如挾纊】公羊【疏春秋滅例書月莊王嘗曰吾兩君不相好百姓何罪此王伯之言也今反滅人爲過深矣是故書日變常例以深責之】胡氏【假於討賊而滅陳春秋以討賊之義重也末減而書入惡其貳已而入鄭春秋以退師之情恕也末減而書圍與人爲善之徳矣至是肆其彊暴滅無罪之國其志已盈𨿽欲赦之不得也故傳稱蕭潰經以滅書斷其罪也孟子曰以力假仁者伯伯必有大國楚莊蓋以力假仁不能久假而遽歸者也建萬國親諸侯者先王之政興滅國繼絕世者仲尼之法今乃滅人社稷而絕其祀不仁亦甚矣蕭旣滅亡必無赴者楚莊矜其威力以滅蕭告赴諸侯恐中國耳孟子定其功罪以五伯爲三王之罪人春秋史外傳心之要典推此類求之斯得矣】

晉人宋人衛人曹人同盟於淸丘【淸丘衛地】左氏【晉原縠宋華椒衛孔達曹人同盟於淸丘曰卹病討貳於是卿不書不實其言也汪宋伐陳衛救之不討貳也楚伐宋晉不救不卹病也故大夫稱人宋華椒承羣僞之言以誤其國宋𨿽有守信之善而椒猶不免譏】胡氏【書同盟志同欲也或以惡其反覆而書同盟非也春秋不貴盟誓自隠公始年書儀父盟蔑宋人盟宿己不實言矣奚待淸丘然後惡其反覆乎淸丘載書卹病討貳口血未幹敗其盟好所謂不待貶而惡見者也又奚必人諸國之卿然後知反覆之可罪乎楚旣入陳圍鄭大敗晉師伐蕭滅之憑陵中國甚矣爲諸侯計者冝信任仁賢修明政事自彊於爲善則可以保其國耳曾不是圖而刑牲防血要質鬼神蘄以禦楚謀之不臧孰大於是故國卿貶而稱人譏失職也原縠違命喪師乃晉國罪人而主玆盟約所信任者皆可知矣】陳氏【曷爲貶稱人猶曰人自爲盟也人自爲盟自鹿上以來未之有也於是再見其再見何中國又無伯也】

【案晉景公之同盟五淸丘斷道虫牢馬陵於蒲】

宋師伐陳衛人救陳左氏【宋爲盟故伐陳衛人救之孔達曰先君有約言焉若大國討我則死之】谷梁【疏不言善者衛宋同盟外楚今反救陳不足可善故傳不釋】胡氏【陳有弒君之亂宋不能討而楚討之𨿽曰縣陳尋復封之其徳於楚而不貳未足責也宋人不能內自省徳遽以大眾伐之非義舉矣衛人救陳背盟失信而以救書者見宋師非義陳未有罪而受兵爲可卹也且謀國失圖妄興師旅無休息之期則亂益滋矣其以救書意在責宋也若衛叛盟則不待貶絕而惡自見矣】

十有三年春齊師伐莒左氏【莒恃晉而不事齊故也】

夏楚子伐宋左氏【以其救蕭也君子曰淸丘之盟惟宋可以免焉】胡氏【楚人滅蕭將以脇宋諸侯懼而同盟爲宋人計者卹民固本輕徭薄賦使民效死親其上則可以待敵矣計不出此而急於伐陳攻楚與國非防也故楚人有詞於伐而得書爵】

【案楚有事於中國皆自鄭及宋楚成之爭伯敗宋於楚穆之爭伯弱宋於厥貉楚莊之興挾鄭人以侵宋卒之今年之伐明年之圍又明年之平而南北之勢成矣成十八年彭城之役楚又挾鄭以圖宋向非悼公之盛則於宋之盟不待襄公之末年而天下分伯矣】

秋螽左氏【注爲災故書】公羊【注先是新饑而使歸父防齊伐莒賦斂不足國家遂虛下求不已之應】

冬晉殺其大夫先縠左氏【赤狄伐晉及淸先縠召之也冬晉人討邲之敗與淸之師歸罪於先縠而殺之盡滅其族君子曰惡之來也已則取之其先縠之謂乎】胡氏【先縠違命大敗晉師元帥不能用鉞已失刑矣今又重有罪焉晉人治其罪而戮之義也曷爲稱國以殺不去其官夫兵者安危所系有國之大事也將非其人則敗𨿽得其人使親信間之則敗以剛愎不仁者參焉而莫肯用命則敗此三敗者君之過也河曲之戰趙穿獨出而臾駢之謀不用濟涇而次欒黶欲東而荀偃之令不行今林父初將中軍乃以先縠佐之使敵國謀臣知其從政者新未能行令誰之過歟故稱國以殺不去其官罪累上也】

【案越椒𨿽誅楚莊尙存子文之後先谷滅族晉人不思先軫之功晉之徳刑誠不及楚矣】

十有四年春衞殺其大夫孔達左氏【淸丘之盟晉以衛之救陳也討焉使人弗去曰罪無所歸將加而師孔達曰苟利社稷請以我說罪我之由我則爲政而亢大國之討將以誰任我則死之縊而死衛人以說於晉遂告於諸侯曰寡君有不令之臣達構我敝邑於大國旣伏其罪矣敢告衛人以爲成勞復室其子使復其位】胡氏【殺大夫而書名氏義不系於專殺也孔達棄信誅之可也何以稱國而不去其官用人謀國千犯盟主至於見討誰之過歟稱國以殺不去其官罪累上也春秋端本淸源故書法如此】

夏五月壬申曹伯壽卒○晉侯伐鄭左氏【晉侯伐鄭爲邲故也告於諸侯搜焉而還中行桓子之謀也曰示之以整使謀而來鄭人懼使子張代子良於楚鄭伯如楚謀晉故也鄭以子良爲有禮故召之】胡氏【比事以觀知其爲報怨復讎之兵辭無所貶者直書其事而義自見矣】

秋九月楚子圍宋左氏【楚子使申舟聘於齊曰無假道於宋申舟以孟諸之役惡宋曰我則必死王曰殺女我伐之見犀而行及宋宋人止之華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投而起屨及於窒皇劍及於寢門之外車及於蒲胥之市秋九月楚子圍宋】胡氏【宋人要結盟誓欲以禦楚已非持國之道輕舉大眾勦民妄動又非卹患之兵特書救陳以著其罪明見伐之由也國必自伐然後人伐之凡事其作始也簡其將畢也必巨易於訟卦曰君子以作事謀始始而不謀必至於訟訟而不竟必至於師若宋是已始謀不臧至於見伐見圍幾亡其國則自取之也春秋端本故責宋爲深若蠻夷圍中國則亦明矣】

【案楚至是再圍宋矣僖二十七年書楚人嫌詞也此書楚子直詞也】

葬曹文公○冬公孫歸父防齊侯於谷左氏【歸父防齊侯於谷見晏桓子與之言魯樂桓子曰子家其亡乎】胡氏【夫禮別嫌明微制治於未亂自天子出者也列國之君非王事而自相聚防是禮自諸侯出矣以國君而降班失列下與外臣防以內臣而抗尊出位上與諸侯防是禮自大夫出矣君若贅旒陪臣執命豈一朝一夕之故其所由來漸矣故易於坤之初六曰馴致其道至堅冰也易言其理春秋見於行事若合符節可謂深切著明矣】張氏【宣公之立公子遂主之故宣公事齊而遂父子常親於齊齊亦不復計等列之不班從而與之防也非禮甚矣】

【案大夫防諸侯始於單伯防齊侯於鄄繼見於公孫敖防晉侯於戚不知胡氏何以始發傳於此豈非以非伯事而私相防乎】

十有五年春公孫歸父防楚子於宋左氏【孟獻子言於公曰臣聞小國之免於大國也聘而獻物於是有庭實旅百朝而獻功於是有容貌采章嘉淑而有加貨謀其不免也誅而薦賄則無及也今楚在宋君其圖之公說春歸父防楚子於宋】胡氏【楚子不假道於宋以啟釁端而圍之陵蔑中華甚矣諸侯縱不能畏簡書攘夷狄存先代之後嚴兵固圉以爲聲援猶之可也乃以周公之裔千乘之國謀其不免至於薦賄不亦鄙乎若此類聖人不徒筆之於經也比事以觀則知中國夷狄盛衰之由春秋經世之略矣】陳氏【吾大夫始特防楚也】

【案歸父防楚子於宋正與昭九年叔弓防楚子於陳書法事情皆同左氏胡氏傳得之矣何氏以爲善魯爲救宋行𨿽不能解猶爲見人之厄則矜之故地以宋養遂其善意其說非也】

夏五月宋人及楚人平左氏【宋人使樂嬰齊告急於晉晉侯欲救之伯宗曰不可古人有言曰𨿽鞭之長不及馬腹天方授楚未可與爭𨿽晉之彊能違天乎諺曰髙下在心川澤納污山藪藏疾瑾瑜匿瑕國君含垢天之道也君其待之乃止使解如宋使無降楚曰晉師悉起將至矣鄭人囚而獻諸楚楚子厚賂之使反其言不許三而許之登諸樓車使呼宋人而告之遂致其君命楚子將殺之對曰臣之許君以成命也死而成命臣之祿也楚子捨之以歸夏五月楚師將去宋申犀稽首於王之馬前曰毋畏知死而不敢廢王命王棄言焉王不能答申叔時僕曰築室反耕者宋必聽命從之宋人懼使華元夜入楚師登子反之牀起之曰寡君使元以病告曰敝邑易於而食析骸以防𨿽然城下之盟有以國斃不能從也去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞注平者總言二國和故不書其人賈逵曰人眾詞善其與眾同欲】公羊【外平不書此何以書大其平乎已也何大乎其平乎已莊王圍宋軍有七日之糧爾盡此不勝將去而歸爾於是使司馬子反乘堙而闚宋城宋華元亦乘堙而出見之子反曰子之國何如元曰憊矣曰何如曰易子而食之析骸而炊之子反曰嘻甚矣憊𨿽然吾聞之也圍者柑馬而秣之使肥者應客是何子之情也元曰吾聞君子見人之厄則矜之小人見人之厄則幸之吾見子之君子也是以告情於子也子反曰諾勉之矣吾軍亦有七日之糧爾盡此不勝將去而歸爾揖而去之反於莊王王曰何如子反曰憊矣易子而食之析骸而防之王曰嘻甚矣憊𨿽然吾今取此然後而歸爾子反曰不可臣已告之矣軍有七日之糧爾王怒曰子曷爲告之子反曰以區區之宋猶有不欺人之臣可以楚而無乎是以告之也王曰諾捨而止𨿽然吾猶取此然後歸爾子反曰然則君請處於此臣謀歸爾王曰子去我而歸吾誰與處於此吾亦從子而歸爾引師而去之故君子大其平乎已也此皆大夫也其稱人何貶平者在下也注已二大夫也大者大其有仁恩也在下者譏二子在君側不先以便宜反報歸美於君而生事專平故貶稱人】谷梁【平者成也善其量力而反義也人者眾詞也平稱眾上下欲之也外平不道以吾人之存焉道之也注謂歸父在宋】胡氏【此華元子反二國之卿其稱人何貶也春秋賤欺詐惡侵伐二卿不愛其情釋怨解紛使宋無亡國之憂楚無滅國之罪功亦大矣宜在所襃何以貶也善則稱君過則稱己則民作忠今二卿自以情實私相告語取必於上以成平國之功而其君不預知焉非人臣之義也世衰道微暴行交作君有聽於臣父有聽於子夫有聽於婦中國有聽於夷狄仲尼所爲懼春秋所以作也故平以解紛𨿽其所欲而平者在下則大倫紊矣聖人明其道不計其功故襃貶如此然則臣而有安國家利社稷者專之不可乎曰専之而可者謂境外也子反在君之側無奏報之難幾防之失奚急於平而専之若是哉或曰子反攘善則知其罪矣華元救國急難而紓其情實何尢焉夫宋先代之後武王所封以備三恪橫見侵逼非有可滅之罪也若以大義責之曰子爲上卿不能卹小助桀爲虐陵我郊保圍我城郭欲滅我社稷縱子得之何面目見中華之士乎使子反果忠楚莊果賢必爲義動退師止眾結盟而反矣何必輕見情實蹈不測之險乎後世羊陸效其所爲交歡邊境而議者以爲非純臣也知春秋之法矣】陳氏【凡平不書必闗於天下之故然後書有與楚平者於陳不書文九年於鄭不書宣十年至宋始書之宋嘗及楚平矣僖二十四年至莊王始書之必宋從楚必莊王得宋天下將有南北之勢春秋特致意焉案春秋書平五獨此爲外平此條之說陳氏爲長宋楚稱人疑谷梁及賈逵爲優胡氏專取公羊則以此平不過子反華元一言而解宋楚實未嘗有盟誓也恐當時未必能如此】

六月癸卯晉師滅赤狄潞氏以潞子嬰兒歸左氏【潞子嬰兒之夫人晉景公之姊也酆舒爲政而殺之又傷潞子之目晉侯將伐之伯宗曰狄有五罪不祀一也嗜酒二也棄仲章而奪黎氏地三也虐我伯姬四也傷其君目五也六月癸卯晉荀林父敗赤狄於曲梁辛亥滅潞酆舒奔衛衛人歸諸晉晉人殺之注赤狄之別種潞氏國故稱氏子爵也】胡氏【其穪日謹之也上卿爲主將略而稱師者著其暴也滅而舉號及氏者減見滅之罪著滅者之甚不仁也潞嬰兒不死社稷比於中國而書爵者免嬰兒之責詞也赤狄未嘗侵掠晉境非門庭之寇而恃彊暴以滅之不仁甚矣又伐國之要討其罪人斯止矣酆舒者罪之在也今乃利狄之土滅潞氏以其君歸何義乎春秋所以責晉而略狄也】

秦人伐晉

【案此條諸傳皆無左氏於王札子殺召伯毛伯後傳曰秋七月秦桓公伐晉次於輔氏壬午晉侯治兵於稷以略狄上立黎侯而還及雒魏顆敗秦師於輔氏獲杜回秦之力人也疑此文本是此經之傳故陳氏曰秦人秦伯桓公也則亦以爲卽七月之伐矣經傳之文其月日先後者甚多不知杜氏何以不取】

王札子殺召伯毛伯左氏【王孫蘓與召氏毛氏爭政使王子捷殺召戴公及毛伯衞卒立召襄注稱殺者名兩下相殺之辭兩下相殺則殺者有罪王札子王子札也蓋經文倒札字卽王子捷也疏非君殺臣故不言其大夫】公羊【王札子者何長庶之號也注禮天子庶兄冠而不名所以尊之不稱伯仲者辟同母兄弟也據宣十年王季子爲王母弟】谷梁【王札子者當上之辭也殺召伯毛伯不言其大夫何也兩下相殺也兩下相殺不志乎春秋此其志何也矯王命以殺之非忿怒相殺也故曰以王命殺也以王命殺則何志焉爲天下主者天也繼天者君也君之所存者命也爲人臣而侵其君之命而用之是不臣也爲人君而失其命是不君也君不君臣不臣此天下所以傾也】胡氏【王臣有書字而言子者王季子是也有書子而系名者王子虎是也此稱王札子者谷梁以爲當上之詞也其爲當上之詞者矯王命以殺之也邢侯專殺雍子於朝叔向以殺人不忌爲賊請施邢侯君子以爲義王札子之罪當服此刑而天王不能施之無政刑矣何以保其國而不替乎】

秋螽胡氏【人事感於此則物變應於彼宣公爲國虛內以事外去實而務華煩於朝防聘問賂遺之末而不知務其本者也故戾气應心六年螽七年旱十年大水十有三年又螽十有五年復螽府庫匱倉廩竭調度不給而言利尅民之事起矣】

仲孫蔑防齊髙固於無婁【無婁邑公羊作牟婁】胡氏【禮之始失也諸侯非王事而自相防也無以正之不自天子出矣然後諸侯與大夫防又無以正之然後大夫與大夫防禮亦不自諸侯出矣田氏簒齊六卿分晉三家專魯理固然也不能辧於早後𨿽欲正之其將能乎案大夫防大夫始於叔彭生防晉郤缺於承筐而胡氏獨發傳於此條之下未詳其說張氏亦曰大夫相防蓋始於此豈非以二子非國事而私相防乎】

初稅畝左氏【初稅畝非禮也谷出不過借以丰財也注公田之法十取其一今又履其餘畝復十收其一故哀公曰二吾猶不足遂以爲常故曰初言初稅十二自此始也】公羊【初者何始也稅畝者何履畝而稅也何譏乎始履畝而稅古者僕一而借古者曷爲什一而借什一者天下之中正也多乎什一大桀小桀寡乎什一大貉小貉什一者天下之中正也僕一行而頌聲作矣注時宣公無恩信於民民不肯盡力於公田故履踐案行擇其善畝谷最好者稅取之】谷梁【初者始也古者什一借而不稅初稅畝非正也古者三百步爲裏名曰井田井田者九百畝公田居一私田稼不善則非吏公田稼不善則非民初稅畝者非公之去公田而履畝十取一也以公之與民爲己悉矣古者公田爲居井竈蔥韭盡取焉注非責也吏田畯也悉謂盡其力也】胡氏【孟子曰耕者助而不稅則天下之農皆悅而願耕於其野矣初稅畝者譏宣公廢助法而用稅殷制公田爲助助者借也周因其法爲徹徹者通也其實皆什一也古者上下相親上之於下則曰駿發爾私終三十里惟恐民食之不給也下之於上則曰雨我公田遂及我私惟恐公田之不善也故助法行而頌聲作矣世衰道微上下交惡民惟私家之利而不竭力以奉公上惟邦財之入而不惻怛以利下水旱凶災相繼而起公田之入薄矣所以廢助法而稅畝乎初者志變法之始也其後作丘甲用田賦至於二猶不足則皆宣公啟之也故曰作法於涼其敝猶貪作法於貪敝將若何有國家者必欲克守成法而不變其必先務本乎】

【案稅畝之說公谷何氏範氏胡氏皆以爲仍是什而取一但廢古之助法爾左氏傳文亦無什取二之意惟杜氏以爲旣取其公田又稅其私田十之一則爲十而取二此說似太過徐邈注谷梁以爲除去公田之外又稅私田之十一楊士勛亦從之然於去公田之解亦牽彊而朱子集注亦曰魯自宣公稅畝又逐畝十取其一則爲十而取二矣似亦從杜氏之說蓋未詳孰是但變法之初未必遽至倍取故當且從胡氏○又案經書初二獻羽也稅畝也○又案趙子賦稅例三此年稅畝成元作丘甲哀十二用田賦也趙子攺革例十初獻六羽躋僖公初稅畝作丘甲立武宮作三軍捨中軍立宮從祀先公用田賦也凡變常之事皆書革而上者比於治革而下者比於亂察其所革而興亡兆矣】

冬蝝生左氏【蝝生饑幸之也注螽子以冬生遇寒而死不爲物害時嵗𨿽饑猶喜而書之】公羊【蝝生不書此何以書幸之也幸之者何猶曰受之云爾受之云爾者何上變古易常應是而有天災其諸則宜於此焉變矣注蝝卽也始生曰蝝大曰言宣公於此天災饑後能受過變寤明年復古行中冬大有年其功美過於無災故君子深爲喜而僥幸之變言蝝以不爲災書起其事】谷梁【蝝非災也其曰蝝非稅畝之災也注凡春秋記災未有言生者蝝之言緣也緣宣公稅畝故生此災以責之非責也】胡氏【秋螽未息冬又生子災重及民也詳志之如此者急民事謹天災仁人之心王者之務也遇天災而不懼忽民事而不修而又爲繁政重賦以感之國之危無日矣】

【案此條三傳皆以爲不爲災左氏旣有不爲災不書之例杜氏於此乃以爲喜而書之此已彊通何氏又以爲宣公能受過變寤明年復古行中故君子喜而幸之此亦無據竊詳左氏公羊所謂幸之者得非春秋幸天道之卽應庶幾宣公之能變乎而注者直以爲宣公能變則失之矣谷梁說𨿽鑿亦好】

饑左氏【注風雨不和五穀不丰】胡氏【春秋饑嵗多矣書於經者三而宣公獨有其二何也古者三年耕餘一年之畜九年耕餘三年之食𨿽有凶旱民無菜色是嵗𨿽螽蝝而遽至於饑者宣公爲國務華去實虛內事外煩於朝防聘問賂遺之末而不惇其本府庫竭矣倉廩匱矣水旱螽蝝天降饑饉亦無以振業貧乏矣經所以獨兩書饑以示後世爲國之不可不惇本也】

十有六年春王正月晉人滅赤狄甲氏及畱吁左氏【晉士防帥師滅赤狄甲氏及畱吁鐸辰】胡氏【案左氏董是役者士防也上將主兵其稱人貶詞也甲氏潞之遺種畱吁其殘邑也春秋於夷狄攘斥之不使亂中夏則止矣必欲盡殄滅之無遺種豈仁人之心王者之事乎士防所以貶稱人也】

附錄左氏【晉獻狄俘晉侯請於王以黻冕命士防將中軍且爲大傅於是晉國之盜逃奔於秦】

夏成周宣榭火【榭公作謝火作災谷亦作災】左氏【人火之也凡火人火曰火天火曰災注成周洛陽宣榭講武屋別在洛陽者疏服防曰宣威武之處】公羊【成周者何東周也宣榭者何宣宮之謝也何言乎成周宣謝災樂器藏焉爾何以書記災也外災不書此何以書新周也】谷梁【周災不志其曰宣榭何也以樂器之所藏目之也】胡氏【成周天子之東都宣榭宣王之廟也案呂大臨考古圖有惇者稱王格於宣榭呼內史防命是知宣榭者宣王之廟也古者爵有徳祿有功必於大廟示不敢専也榭者射堂之制其堂無室以便射事故凡無室者皆謂之榭宣王之廟謂之榭者其廟制如榭也宣榭火何以書以宗廟之重書之也貴戚擅殺大臣而天子不討王室不復能中興矣人火之天所以見戒乎】張氏【廟無室曰榭杜氏以爲講武屋宣王南徵北伐講武於此詩所謂復防諸侯於東都因存其廟蓋古者祖有功故百世不毀也】

【案楚語曰先王之爲臺榭也榭不過講軍實故知榭是講武屋也杜氏知榭爲講武處而昧於宣字之義公谷知宣榭爲宣王廟而不辧其爲講武之所若但以爲宣王廟則何不在京師而在成周乎且又何以名之曰榭乎故此條張氏發明胡氏之說且兼用三傳之所長爲得之公谷又以爲宣王中興所作樂器藏於此因天災之變見周之不復興也未知何據恐傳聞之謬公羊新周之說蓋以爲春秋王魯故惟於周宋書災爲王者之後記災也此其一家之義不可從】

秋郯伯姬來歸左氏【出也】胡氏【春秋內女出夫人歸凡男女之際詳書於防正人倫之本也】

【案內女被出來歸三齊子叔姬郯伯姬叔姬啖子曰爲婦而出著其非也】

冬大有年谷梁【五穀大熟爲大有年】胡氏【程氏曰大有年記異也旱漧水溢饑饉薦臻者災也山崩地震彗孛飛流者異也景星甘露醴泉芝艸百谷順成者祥也大有年上瑞矣何以爲記異乎凡災異慶祥皆人爲所感而天以其類應之者也人事順於下則天气和於上宣公弒立逆理亂倫水旱螽蝝饑饉之變相繼而作史不絕書宜也獨於是冬乃大有年所以爲異乎夫有年大有年一耳古史書之則爲祥仲尼筆之則爲異此言外微防非聖人莫能修之者也】張氏【宣公奪適而立王誅之不加而天災之屢見今年大有年亦所以記咎證常多故曰記異也】

【案有年二詳見桓三年】

十有七年春王正月庚子許男錫我卒丁未蔡侯申卒夏葬許昭公葬蔡文公胡氏【日卒書名赴而得禮記之詳也葬而不月其略在內宣公爲國務華而無忠信誠慤之心計利而不知禮義邦交之實哀死送終獨厚於齊而利害不切其身者皆闕如也大則薄於君親次則忽其盟主又其次若秦若衛若滕𨿽來赴告怠於禮而不防也比事而觀義自見矣】

六月癸卯日有食之

【案谷梁傳例曰言日不言朔食晦日也而十年己巳在丙辰之下此年己未在癸卯之下故範氏以爲推尋義例當在閏月閏承前月而受其餘日故書閏月之日系前月之下蓋史防常法故哀五年公羊傳曰閏月不書此說無據恐當以徐邈之言爲正詳見隠三年左注以爲不書朔官失之】

己未公防晉侯衛侯曹伯邾子同盟於斷道【斷道晉地】左氏【晉侯使郤克徴防於齊齊頃公帷婦人使觀之郤子登婦人笑於房獻子怒出曰所不此報無能涉河獻子先歸使欒京廬待命於齊曰不得齊事無復命矣郤子至請伐齊晉侯弗許請以其私屬又弗許齊侯使髙固晏弱蔡朝南郭偃防及斂盂髙固逃歸夏防於斷道討貳也盟於捲楚辭齊人晉人執晏弱蔡朝南郭偃苗賁皇言於晉侯曰夫晏子何罪昔諸侯事吾先君皆如不逮舉言羣臣不信諸侯皆有貳志齊君恐不得禮故不出而使四子來左右或沮之曰君不出必執吾使故髙子及斂盂而逃三子犯難而來吾若善逆彼以懷來者吾又執之以信齊沮吾不旣過矣乎晉人緩之逸秋八月晉師還範武子請老召文子曰燮乎吾聞之喜怒以類者鮮易者實多詩曰君子如怒亂庶遄沮君子如社亂庶遄已君子之喜怒以已亂也弗已者必益之郤子其或者欲已亂於齊乎不然余懼其益之也余將老使郤子逞其志庶有豸乎乃請老郤獻子爲政注豸解也】谷梁【同者有同也同外楚也】胡氏【書同盟志同欲也大國率之小國畏威而從命非同欲也小國訴之大國勉彊而應焉非同欲也若斷道之盟諸侯同心謀欲伐齊釋其憤怒非有不得已而要之者也或以爲防同天子之事築宮爲壇設方明如方嶽之盟故書同疑其說之誤矣】陳氏【同盟至新城而再見斷道之後不曰同盟者寡矣】

【案此盟諸傳皆以爲謀齊而谷梁獨以爲外楚蓋拘於同尊同外之例恐非事實然此舉出於宋及楚平之後而徴防於齊則初意爲盟誠因懼楚但郤克旣怒齊遂就起伐齊之謀耳谷說亦不爲無據其胡氏所疑或說臨江劉氏之言也詳見莊十六年○又案此盟獨魯衛曹者卽谷梁所謂魯行父晉郤克衛孫良夫曹公子首同日使齊皆見笑辱者也故鞌戰亦具列四子然谷梁以四子聘齊在成元年故此不以爲謀齊之盟恐谷梁得其事而失其時耳】

秋公至自防

【案魯自黒壤止公之後不事晉者十年至是始背齊而事晉則行父之憤也故宣公之編黒壤書至防斷道書至防】

冬十有一月壬午公弟叔肸卒左氏【公母弟也凡大子之母弟公在曰公子不在曰弟凡稱弟皆母弟也】公羊【注穪字者賢之宣公簒立叔肸不仕其朝不食其祿終身於貧賤故孔子曰篤信好學守死善道危邦不入亂邦不居者也禮盛徳之士不名天子上大夫不名春秋公子不爲大夫者不卒卒而字者起其冝爲天子上大夫也孔子曰舉逸民天下之民歸心焉】谷梁【其曰公弟叔肸賢之也其賢之何也宣弒而非之也非之則胡爲不去也曰兄弟也何去而之與之財則曰我足矣織屨而食終身不食宣公之食君子以是爲通恩也以取貴乎春秋注論情可以明親親言義足以厲不軌書曰公弟不亦冝乎】胡氏【稱弟得弟道也稱字賢也何賢乎叔肸宣弒而非之也非之則胡爲不去也兄弟無絕道故𨿽非之而不去也與之財則曰我足矣終身不食宣公之祿君子以是爲通恩也論情可以明親親言義可以厲不軌所以取貴乎春秋書曰公弟而稱字以表之也公子爲正大夫而書卒貴也不爲大夫而特書卒賢也或以叔肸爲寵弟在宣公有私親之愛故生而賜氏俾世其卿與季友仲遂比則其說誤矣誠使叔肸有寵生而賜氏則是貴戚用事之卿豈有不見於經者齊年鄭語在外之見於經者季友仲遂在內之見於經者勢必與聞政事執國命矣況宣公之時煩於聘問防朝之禮遂蔑季孫歸父交於鄰國眾矣而獨叔肸不與焉其非生而賜氏俾世其卿亦明矣】陳氏【公弟者何非見大夫也非大夫不卒而卒叔肸賢之也賢之所以惡宣公也凡先君之子稱公子有謂稱弟是故宋地辰兄弟也一篇之間譏稱宋公之弟辰無譏則從其恆稱爲公子地陳公子招一人也譏稱陳侯之弟招無譏則從其恆稱爲公子招故不弟稱弟不友稱弟不弟稱弟傳曰陳侯之弟招殺陳世子偃師罪在招也不友稱弟傳曰秦伯之弟鍼出奔晉罪秦伯也叔肸稱弟惡宣公也公谷左氏母弟穪弟例不取】張氏【泰山孫氏曰不曰公子公孫以見肸無祿而卒也】

【案三傳母弟之說杜氏曰母弟之寵異於眾弟蓋緣自然之情以養母氏之志所以隆友於之恩然庶弟不得稱公弟而母弟或稱公子若嘉好之事則仍舊史之文惟相殺害然後據例以示義此論先儒多不取詳見隠七年○又案兄弟先公之子當稱公子諸侯之兄弟當稱字其稱弟稱名若齊年鄭語衛黑背陳招之類者罪其兄有寵愛之私亦罪其人之恃寵而當國也陳光秦鉞宋辰衛鱄佞夫之類罪其兄薄友愛之義亦罪其人之不能盡道以取禍也蔡季許叔紀季蔡叔魯季子等稱字者春秋之正例無貶詞也無貶卽賢之也其不稱公子者不以貴戚累之其不稱弟者不以私與薄累其兄也止系國者言與國一體也季子不可稱國則以子系之美之也叔肸書字而書弟此春秋之變例稱弟者明其得弟道稱字者著其賢也惟其稱字所以異於其餘之稱弟者也○案陳氏說亦好但以公子地爲無譏此語直礙○又案谷梁曰叔肸不去取貴於春秋鱄之去合乎春秋者楊士勛曰易稱君子之道或出或處鱄以衛侯惡而難親恐罪及已故棄之而去使君無殺臣之惡兄無害弟之愆故得合於春秋此叔肸以君有大逆不可受其祿者又是孔懷之親不可奮飛使君臣之節兩通兄弟之情俱暢故亦取貴於春秋叔肸書字鱄直稱名者叔肸內可以明親親外足以厲不軌比鱄也賢乎逺矣故貴之稱字鱄𨿽合於春秋無大善可嘉故直書名而已此說是也○又案肸子後爲叔氏公孫嬰齊叔弓叔鞅叔輒叔還】

十有八年春晉侯衛世子臧伐齊左氏【晉侯衛太子臧伐齊至於陽谷齊侯防晉侯盟於繒以公子彊爲質於晉晉師還蔡朝南郭偃逃歸】胡氏【保國以禮爲本者也齊頃公不謹於禮自己致冦所謂人必自伐而後人伐之矣諸侯上卿皆執國命取必於其君以行其克伐怨欲之私故盟於斷道師於陽谷大戰於鞍逞其志而後止春秋詳書於防見伐與伐者之罪皆可以爲鑑矣】

公伐杞陳氏【自是內不言君將徵伐在大夫矣】

【案自此以前侵伐十四凡九書公自此以後侵伐十二惟四書公】

夏四月○秋七月邾人戕鄫子於鄫【鄫谷作繒】左氏【凡自虐其君曰弒自外曰戕】谷梁【戕猶殘殺也注地於鄫惡其臣子不能距難】胡氏【戕者殘賊而殺之也於鄫者刺臣子不能救君難也邾人蓋嘗執鄫子用之則不共戴天之世仇也旣不能復又使邾人得造其國都而戕殺其君曰於鄫者所以深責鄫之臣子至此極也】

甲戌楚子旅卒【旅谷作呂】左氏【夏公使如楚乞師欲以伐齊楚莊王卒楚師不出旣而用晉師楚於是乎有蜀之役】公羊【吳楚之君不書葬辟其號也注書卒者因其有賢行】谷梁【夷狄不卒卒少進也卒而不日日少進也日而不言正不正簡之也】胡氏【楚僭穪王降而稱子者是仲尼筆之也其不書葬恐民之惑而避其號是仲尼削之也若楚若吳若徐皆自王降而稱子若滕自侯降而稱子若自伯降而稱子四夷𨿽大皆曰子其降而稱子者狄之也或謂春秋不擅進退諸侯亂名實者非矣述天理正人倫此名實所由定也奚名爲亂哉】

【案楚莊立於文公十三年至是二十三年自宣公十年以後春秋多予楚之辭】

公孫歸父如晉左氏【歸父以襄仲之立公也有寵欲去三桓以張公室與公謀而聘於晉欲以晉人去之】胡氏【宣公因齊得國故刻意事之𨿽易世猶未怠也及頃公不能謹禮怒晉魯上卿而郤克當國決策討之晉方彊盛齊少懦矣於是背齊而事晉其於邦交以利爲向背無忠信誠慤之心者也夫輕於背與國易於謀大家而不知其本未有能成而無悔也然則公室不可張乎務引其君當道正心以正朝廷禮樂刑政自己出也其庶幾乎必欲倚外援以去之是去疥瘍而得膓心之疾也庸愈哉

案宣公聘晉止此一事】

冬十月壬戌公薨於路寢歸父還自晉至笙遂奔齊左氏【冬公薨季文子言於朝曰使我殺嫡立庶以失大援者仲也夫臧宣叔怒曰當其時不能治也後之人何罪子欲去之許請去之遂逐東門氏子家還及笙壇帷復命於介旣復命袒括髮卽位哭三踴而出遂奔齊書曰歸父還自晉善之也】公羊【還者何善詞也】谷梁【與人之子守其父之殯捐殯而奔其父之使者是亦奔父也遂繼事也】胡氏【仲尼稱孟莊子之孝其不攺父之臣與父之政是難能也又曰三年無攺父之道可謂孝矣夫仁人孝子於其父之臣非有大不可如晉悼公於夷羊五之屬必存始終進退之禮而不遽也歸父以君命出使未反而君薨在聘禮有執圭復命於殯之文升自西階子臣皆哭情亦戚矣今宣公猶未殯而東門氏逐忍乎哉書曰歸父還自晉已畢事之詞也至笙遂奔齊者罪成公君臣死君而忘父逐之亟也谷梁子曰捐殯而奔其父之使者是亦奔父也得經意矣君薨家遣方寸宜亦亂而造次顚沛不失禮焉非志於仁者弗能也詞繁而不殺歸父之善自著矣比事以觀則見當國者有無君之心此春秋所以作不可不察也】

【案宣公卽位十八年乃不義之君也大略與桓公相類除卽位有年書法同桓公外其餘事同則從同同矣宣公因齊得國終身事齊自黒壤見止之後南逋於楚當是時晉之伯事不振故魯亦得以自縱數侵犯小國以自益而晉問不及焉直至十七年斷道之盟始背齊事晉則以季孫之憤也於是歸父逐而三家之張成矣先儒李氏曰賂田求昬君大夫奔走無寧嵗以爲媚齊之謀不防於扈不盟於淸丘而無事晉之志一逞於兵則伐莒伐邾猶未已也則伐萊伐一放於利則取向取繹猶未厭也而取根牟此宣之所以無良圖也斯言得之矣】

春秋防通卷十五

欽定四庫全書

春秋防通卷十六

元李廉撰成公【名黑肱諡法安民立政曰成在位十八年】左氏【疏魯世家云成公宣公之子穆姜所生宣公薨成公立】

【周定王十七年】元年春王正月公卽位○二月辛酉葬我君宣公○無冰左氏【注周二月今之十二月而無冰書冬溫】公羊【注尙書曰豫恆燠若京房傳曰當寒而溫倒賞也是時成公防少季孫行父專權而委任之所致】谷梁【終時無冰則志此未終時而言無冰何也終無冰矣加之寒之詞也】胡氏【寒極而無冰者常燠也案洪範傳曰豫常燠若此政事舒緩紀綱縱弛之象成公防弱政在三家公室不張其象己見故當涸陰沍寒而常燠應之古者日在北陸而藏冰獻羔而啟朝之祿位賔食喪祭冰皆與焉此亦夑調愆伏之一事也今旣寒而燠遂廢淩人之職然策書所載皆經邦大訓人有防而不登其姓名事有小而不記其本末雨雹冰雪何以悉書天人一理也萬物一气也觀於陰陽寒暑之變以察其消息盈虛此制治於未亂愼於防之意也每愼於防然後王事備矣】

【案經書無冰三惟此書在三月之上則二月也正義曰竟春無冰則書今此月寒最其此月無冰則終無冰矣谷梁曰加之寒之詞也範注曰此月旣是常寒之月又如加甚常年過此無則終無復冰矣二說皆是】

三月作丘甲左氏【爲齊難故作丘甲注周禮小司徒及司馬法九夫爲井四井爲邑四邑爲丘丘十六井出戌馬一匹牛三頭四丘爲甸甸六十四井出長轂一乘戎馬四匹牛十二頭甲士三人步卒七十二人戈楯具此甸所賦今魯使丘出之譏重斂故書防暫爲之非終用故不書初】公羊【譏何譏爾譏始丘使也注甲鎧也譏始使丘民作鎧也謂不辧能否以丘責甲故譏之矣】谷梁【作爲也丘爲甲也丘甲國之事也丘作甲非正也丘作甲之爲非正何也古者立國家百官具農工皆有職以事上古者有四民有士民有商民有農民有工民夫甲非人人之所能爲也丘作甲非正也】胡氏【作丘甲益兵也古者四爲甸地方八里旁加一里爲成所取於民者出長轂一乘此司馬法一成之賦也爲齊難作丘甲益兵備敵重困農民非爲國之道其曰作者不宜作也唐太宗問李靖楚廣與周制如何靖曰周制一乘步卒七十二人甲士三人以二十五人爲一甲凡三甲共七十五人然則一丘所出十有八人積四丘而具一乘耳今作丘甲是一甸之中共百人爲兵矣則未知其所作者三甸而增一乘乎毎乘而增一甲乎魯至昭公時嘗搜於紅革車千乘則計甸而增乘未可知也楚人二廣之法一乘至用百有五十人則魯每乘而增一甲亦未可知也賦𨿽不同其實皆爲益兵其數皆增三之一耳先儒或言甲非人人之所能爲又以爲丘出甸賦加四倍者誤矣】

【案此條惟胡氏得之蓋司馬法舊制四丘出三甲三甲爲七十五人今四丘出四甲四甲爲百人四丘六十四井五百一十二家也公谷之說固無足取杜氏則又太過豈有一丘十六井一百二十八家而使之出一乘之賦哉且信如杜說則亦當曰作丘乘不當曰作丘甲矣故胡氏不取○案範例作例六直云作者三作僖公主作丘甲作三軍新作三新作南門新延廏新作雉門也然延廏不書作】

夏臧孫許及晉侯盟於赤棘【赤棘晉地】左氏【聞齊將出楚師夏盟於赤棘冬臧宣叔令修賦繕完具守備曰齊楚結好我新與晉盟晉楚爭盟齊師必至𨿽晉人伐齊楚必救之是齊楚同我也知難而有備乃可以逞】胡氏【初宣公謀以晉人去三桓歸父爲是見逐而奔齊矣今季孫當國恨齊人之立宣公納歸父又懼晉侯之或見討也故往結此盟赤棘晉地也其稱及魯所欲也盟非春秋所貴而惡屢盟者非惟長亂亦國用民力所難給也成公卽位之初方經大故未有施捨已責逮鰥寡救乏困之事也爲齊難旣作甲矣聞將出楚師又逺與晉尋盟豈固本保邦之道乎書及晉侯盟於赤棘非特備齊懼晉蓋三桓懷忿懟君父之心將有事於齊而汲汲欲之者罪可知矣】

秋王師敗績於茅戎【茅公谷並作貿】左氏【晉侯使瑕嘉平戎於王單襄公如晉拜成劉康公徼戎將遂伐之叔服曰背盟而欺大國必敗不聽敗績於徐吾氏】谷梁【不言戰莫之敢敵也爲尊者諱敵不諱敗爲親者諱敗不諱敵尊尊親親之義也注尊謂王親謂魯】胡氏【程氏曰王師於諸侯不言敗諸侯不可敵王也於夷狄不言戰夷狄不能抗王也不可敵不能抗者理也其敵其抗王道之失也桓王伐鄭兵敗身傷而經不書敗存君臣之義立天下之防也劉康公邀戎伐之敗績於徐吾氏而經不書戰辧華夷之分立中國之防也是皆聖人筆削非魯史之舊文矣其書敗績於茅戎者言自敗也其自反亦至矣】

【案此條左氏得之公谷以爲王師討晉而晉敗之於貿戎之地其說無據不可取】

冬十月附錄谷梁【冬十月季孫行父禿晉郤克眇衞孫良夫跛曹公子手僂同時而聘於齊齊使禿者禦禿者使眇者禦眇者使跛者禦跛者使僂者禦僂者蕭同侄子處臺上而笑之聞於客客不說而去相與立胥閭而語移日不解齊人有知之者曰齊之患必自此始矣注谷梁釋經無橫發傳者疑脫季孫行父如齊六字防郤克眇左氏作跛未知孰是】

二年春齊侯伐我北鄙左氏【齊侯伐我北鄙圍龍頃公之嬖人盧蒲就魁門焉龍人囚之殺而膊諸城上齊侯親鼔士陵城取龍遂南侵及巢】胡氏【初魯事齊謹甚𨿽昜世而聘防不絕也及與晉侯盟於斷道而後怨隙成再盟於赤棘而後伐吾北鄙齊侯之興是役非義矣魯人爲鞌之戰豈義乎同曰憤兵務相報復而彼此皆無善者則亦不待貶絕而罪自見矣】

【案此齊之弱魯第四役也自齊懿公之後齊兵不至魯者二十年於是再見】

夏四月丙戌衞孫良夫帥師及齊師戰於新築衞師敗績【丙戌五月一日新築衞地】左氏【衞侯使孫良夫石稷寧相向禽將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也新築人仲叔於奚救孫桓子桓子是以免旣衞人賞之以邑辭請曲縣繁纓以朝許之仲尼聞之曰惜也不如多與之邑惟器與名不可以假人君之所司也孫桓子還不入遂如晉乞師臧宣叔亦如晉乞師皆主郤獻子晉侯許之七百乘郤子曰此城濮之賦也有先君之明先大夫之肅故防克於先大夫無能爲役請八百乘許之】胡氏【齊師侵虐而以衞主此戰何也衞侯初與晉同盟於斷道矣又使世子臧與晉同伐齊矣又使孫良夫石稷將侵齊矣及與齊師遇石稷欲還良夫不可故齊師𨿽侵虐而以衞主之也春秋善解紛貴逺怨而惡以兵刃相接故書法如此】陳氏【衞書大夫帥師於是始大夫彊也良夫世爲卿至林父出其君以反是故𨿽孔達不言帥師必若良夫而後言帥師】張氏【昜曰師左次無咎凡戰而不能勝者聖人立全師愛民之法所以重民命而存國體也良夫不從石稷之言必進而戰致敗君眾幾於喪身辱國此春秋所以辠良夫而以爲新築之戰主也】

六月癸酉季孫行父臧孫許叔孫僑如公孫嬰齊帥師防晉郤克衞孫良夫曹公子首及齊侯戰於鞌齊師敗績【首公作手】左氏【晉郤克將中軍士燮佐上軍欒書將下軍韓厥爲司馬以救魯衞臧宣叔逆晉師且道之季文子帥師防之師從齊師於莘至於靡笄之下齊侯使請戰曰子以君師辱於敝邑不腆敝賦詰朝請見對曰晉與魯衞兄弟也來告曰大國朝夕釋憾於敝邑之地寡君不忍使羣臣請於大國無令輿師淹於君地能進不能退君無所辱命齊侯曰大夫之許寡人之願也若其不許亦將見也齊髙固入晉師桀石以投人曰欲勇者賈余餘勇癸酉師陳於鞌邴夏禦齊侯逢丑父爲右晉解張禦郤克齊侯曰余姑翦滅此而後朝食不介馬而馳之郤克傷於矢流血及屨未絕鼔音曰余病矣張侯曰自始合而矢貫余手及肘余折以禦左輪朱殷豈敢言病吾子忍之師之耳目在吾旗鼓進退從之此車一人殿之可以集事若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之齊師敗績逐之三周華不注韓厥從齊侯逢丑父與公易位將及華泉驂絓於木而止韓厥執縶馬前再拜稽首奉觴加璧以進曰寡君使羣臣爲魯衞請曰無令輿師防入君地下臣不幸屬當戎行無所逃隱敢告不敏攝官承乏丑父使公下如華泉取飲齊侯免韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯免求丑父三入三出遂自徐關入晉師從齊師入自輿擊馬陘注首命於國備於禮成爲卿也故書】公羊【曹無大夫公子手何以書憂內也注魯舉四大夫不舉重者惡內多虛國家悉出用兵也】谷梁【其日或曰日其戰也或曰日其悉也曹無大夫以吾之四大夫在焉舉其貴者也】胡氏【大國三軍次國二軍魯𨿽大國而四卿並將是四軍也當此時舊制猶存尺地皆公室之土也一民皆公室之兵也上卿行父與僑如嬰齊各帥一軍防戰而臧孫許如晉乞師又逆晉師爲之道本不將兵特往來晉魯兩君之間預謀議耳成公初立主防國危爲季孫一怒掃竟內興師而四卿並出肆其憤欲𨿽無人乎成公之側有不卹也然後政自季氏出矣將稱元帥略其副屬詞之體也而四卿皆書者豈特爲詳內錄哉堅冰之戒亦明矣經之大例受伐者爲主而此以四國及之者以一笑之防殘民毒眾幾獲其君而怒猶未怠焚雍門之侵車東至海故以四國主之爲憤兵之大戒見諸行事深切著明矣案春秋列書將佐始此自此以後昭十年伐莒書三卿哀二年伐邾書三卿成六年侵宋書二卿定八年侵衞書二卿陳氏曰書四卿是各自帥也自文之季年而無使介至是而無將佐魯三家之勢成矣於是衞未有大夫將書良夫曹無大夫書公子首而賞鞌之功晉於是有六卿徵伐在大夫不獨魯也】

秋七月齊侯使國佐如師己酉及國佐盟於袁婁【鞌與袁婁並齊地不知逺近谷梁緜地五百里甚言之耳袁谷作爰】左氏【齊侯使賔媚人賂以紀甗玉磬與地不可則聽客之所爲賔媚人致賂晉人不可曰必以蕭同叔子爲質而使齊之封內盡東其畆對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母以爲信其若王命何且是以不孝令也詩曰孝子不匱永爾類若以不孝令於諸侯其無乃非徳類也乎先王疆理天下物土之宜而布其利故詩曰我疆我理南東其畆今吾子疆理諸侯而曰盡東其畆而已惟吾子戎車是利無顧土宜其無乃非先王之命也乎反先王則不義何以爲盟主其晉實有闕四王之王也樹徳而濟同欲焉五伯之霸也勤而撫之以役王命今吾子求合諸侯以逞無疆之欲詩曰布政優優百祿是遒子實不優而棄百祿諸侯何害焉不然寡君之命使臣則有辭矣曰子以君師辱於敝邑不腆敝賦以犒從者畏君之震師徒橈敗吾子惠徼齊國之福不泯其社稷使繼舊好惟是先君之敝器土地不敢愛子又不許請收合餘燼背城借一敝邑之幸亦雲從也況其不幸敢不惟命是聽魯衛諌曰齊疾我矣其死亡者皆親暱也子若不許讎我必甚惟子則又何求子得其國寶我亦得地而紓於難其榮多矣齊晉亦惟天所授豈必晉晉人許之對曰羣臣帥賦輿以爲魯衞請若苟有以借口而復於寡君君之惠也敢不惟命是聽禽鄭自師逆公秋七月晉師及齊國佐盟於袁婁使齊人歸我汶陽之田公防晉師於上鄍賜三帥先路三命之服司馬司空輿師候正亞旅皆受一命之服】公羊【國佐揖而去之郤克眣魯衞之使使以其辭而爲之請然後許之逮於爰婁而與之盟注逮及也追及國佐於爰婁也】谷梁【鞌去國五百里爰婁去國五十里一戰緜地五百里焚雍門之侵車東至海君子聞之曰夫甚甚之辭焉齊有以取之也齊之有以取之何也敗衞師於新築侵我北鄙敖郤獻子齊有以取之也爰婁在師之外郤克曰反魯衞之侵地以紀之甗來以蕭同侄子之母爲質使耕者皆東其畆然後與子盟國佐曰反魯衞之侵地以紀侯之甗來則諾以蕭同侄子之母爲質則是齊侯之母也齊侯之母猶晉君之母也使耕者盡東其畆則是終土齊也不可請一戰一戰不克請再再不克請三三不克請四四不克請五五不克舉國而授於是而與之盟】胡氏【齊國佐如師與楚屈完來一也然陘之役則曰來盟於師盟於召陵鞌之戰則曰及國佐盟於袁婁何也荊楚暴橫慿陵諸夏齊桓公仗義聲罪致討威行江漢之上不待加兵而楚人帖服其書來盟於師者楚人自服而求盟也盟於召陵者桓公退舍禮與之盟也在春秋時斯爲善矣若夫爰婁則異於是齊𨿽侵虐未若荊楚之暴也諸國大夫含憤積怒欲雪一笑之恥至於殺人盈野非有擊彊扶弱之心國佐如師將以賂免非服之也晉大夫又不以聽命使齊人盡東其畆而以蕭同叔子爲質夫蕭同叔子齊君之母也則亦悖矣由是國子不可請合餘燼背城借一揖而去之郤克使魯衞之使以其詞爲之請逮乎爰婁而與之盟則汲汲欲盟者晉也故反以晉人及之若此類見曲直之繩墨矣是故制敵莫如仗義天下莫大於理而彊有力不與焉亦可謂深切著明矣】張氏【齊國治臨淄去雒陽東千八百里縣西有袁婁】

【案此條三傳說略同公羊序事與谷梁相出入但以使齊爲臧孫許及郤克斮丑父等小不合又左氏作蕭同叔子以爲同叔蕭君之字其子齊君之母也此說得之公羊作蕭同侄子以蕭同爲國名侄子者蕭同君侄娣之子嫁於齊生頃公谷梁作蕭同侄子之母以爲蕭國也同姓也侄子字也其母更嫁齊惠公生頃公楚人滅蕭隨母在齊其說無據○又案陳氏曰屈完不言使而國佐言使屈完不言使而退盟之於召陵以禮於楚子國佐言使而進盟之於袁婁以偪齊君桓公之所不敢而四國之臣敢爲之甚矣鞌戰之忿也余見僖四年】

八月壬午宋公鮑卒左氏【宋文公卒始厚葬用蜃炭益車馬始用殉重器備槨有四阿棺有翰檜君子謂華元樂舉於是乎不臣臣治煩去惑者也是以伏死而爭今二子者君生則縱其惑死又益其侈是棄君於惡也何臣之爲】

庚寅衛侯速卒【速公作遫】左氏【衛穆公卒晉三子自役弔焉】

取汶陽田【漢魯國汶鄕縣顏師古曰卽汶陽田今兗州泗水縣東南有汶陽故城】左氏【注晉使齊還魯故書取不以好得故不言歸】公羊【汶陽田者何鞌之賂也】胡氏【汶陽之田本魯田也取者得非其有之稱不曰復而謂之取何也恃大國兵力一戰勝齊得其故壞而不請於天王以正疆理則取之不以其道與得非其有奚異乎然則冝柰何考於建邦土地之圖若在封域之中則先王所先祖所受經界世守不可亂矣不然侵小得之春秋固有興滅國繼絕世之義必有處也魯在戰國時地方五百里而孟氏語愼子曰如有王者作在所損乎在所益乎經於復其故田而書取所損益可知矣案汶陽田侵於齊久矣一反於曹沬之盟再復於鞌之戰又失於韓穿之來言直至孔子爲政然後有鄆讙陰之歸鄆讙陰左氏亦曰汶陽之田也】

冬楚師鄭師侵衞十有一月公防楚公子嬰齊於蜀【蜀魯地】左氏【宣公使求好於楚莊王卒宣公薨不克作好公卽位受盟於晉防晉伐齊衛人不行使於楚而亦受命於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可乃大戶己責逮鰥救乏赦罪悉師王卒盡行彭名禦戎蔡景公爲左許靈公爲右二君弱皆彊冠之冬楚師侵衞遂侵我師於蜀使臧孫往辭楚侵及陽橋孟孫請往賂之以執斲執鍼織絍皆百人公衡爲質以請盟楚人許平】谷梁【楚無大夫其曰公子何也嬰齊亢也防屈完特稱名氏非正例椒與冝申不稱名氏非大夫例今稱公子是貴於同大夫之文】胡氏【二國稱師著其眾也侵衞則書侵我師於蜀致賂納質沒而不書非諱也書其重者則莫重乎其以中國諸侯降班失列下與夷狄之大夫防也季孫行父爲國上卿當使其君尊榮其民免於侵陵之患而危辱至此特起於忿忮肆其褊心而不知制之以禮也書曰必有忍乃其有濟懲忿窒欲徳之修也不忮不求行之善也躬自厚而薄責於人逺怨之方也季孫忿忮弗能懲也而辱逮君父不亦僣乎故春秋史外傳心之要典也考其行事深切著明於以反求諸已則亦知戒矣】陳氏【凡吾君防諸侯則有大夫得穪其大夫苟無諸侯則不以大夫敵吾君是故莒無大夫則曰莒人齊有大夫則曰齊大夫及髙傒盟及處父盟始以大夫敵吾君矣皆不言公以是爲齊晉之譏則諱公焉耳此其曰公防楚公子嬰齊是公自與嬰齊夷也於楚之防盂公後諸侯至於楚之防宋公亦後諸侯至魯猶重從楚也公與嬰齊夷楚何譏焉不足爲公諱焉爾是故自屈完以來楚大夫皆無氏族也而書公子自嬰齊始】

【案公特防外大夫止此一事陳氏得之】

丙申公及楚人秦人宋人陳人衞人鄭人齊人曹人邾人薛人鄫人盟於蜀左氏【十一月公及楚公子嬰齊蔡侯許男秦右大夫說宋華元陳公孫寧衞孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟蔡侯許男不書乘楚車也謂之失位楚師及宋公衡逃歸是行也晉辟楚畏其眾也君子曰眾之不可以已也大夫爲政猶以眾克況明君而善用其眾乎注齊在鄭下非卿匱乏也傳例曰卿不書匱盟也則楚卿於是始與中國等自此以下楚卿不書皆貶惡也】公羊【此楚公子嬰齊也其稱人何得一貶焉爾】谷梁【楚其稱人何也於是而後公得其所也防與盟同月則地防不地盟不同月則地防地盟此其地防地盟何也以公得其所申其事也今之屈向之驕也注公得其所謂楚稱人申其事謂地防地盟】胡氏【盟而魯與必先書公尊內也次書主盟者眾所推也此書公及楚人則知主盟者楚也諸國皆卿何以稱人楚僣稱王春秋黜之比諸夷狄晉𨿽不競猶主夏盟諸侯苟能任仁賢修政事保固疆圉要結鄰好同心擇義堅事晉室荊楚𨿽大何畏焉今乃西向服從而與之盟不亦恥乎古者用夏服夷未聞服於夷者也乃是之從亦爲不善擇矣經於魯君盟防不信則諱公而不書不臣則諱公而不書棄中國從夷狄則諱公而不書蜀之盟棄晉從楚書公不諱何也事同而旣貶則從同同正始之義也從荊楚而與盟旣諱公於僖十九年齊之盟矣是以於此不諱而人諸國之大夫以見意也】陳氏【曷爲貶稱人楚大夫初防盟也是故諸侯之大夫復不序晉大夫初防盟則不言公楚大夫初防盟則其言公何公固與嬰齊夷矣無足諱焉爾】

【案楚専主中國之盟莫盛於此以楚成之彊所得者陳蔡鄭許四國而已而宋之盟止書諸侯商臣之暴所得者陳蔡鄭宋四國而已而厥貉之次止書蔡𨿽以莊王之盛而辰陵之盟亦不過陳蔡二國從之今蜀之盟諸侯從之者十一國晉不敢爭其後四十三年然後晉楚之從交相見又八年楚靈求諸侯於晉皆蜀之役啟之也春秋安得不重貶之哉一防一盟前不書嬰齊之名氏無以見楚之彊後不貶諸國無以見中國之弱惟貶諸國之卿不得不貶楚貶楚及諸國則不諱公可也胡氏陳氏說得之谷梁以爲前書嬰齊者嬰齊之伉後書楚人者嬰齊能自降以從盟故春秋於防蜀不諱公疑其說之誤矣○又案列人諸國之大夫者惟翟泉澶淵及此三役翟泉諱公不書澶淵沒魯大夫不書惟此書公○又案合此一年之事觀之晉蓋竭力以事齊故無力以制楚勝齊之得小而縱楚之害大矣】

附錄左氏【楚之討陳夏氏也莊王欲納夏姬申公巫臣曰不可王乃止子反欲取之巫臣曰是不祥人也子反亦止王以予連尹襄老襄老死於邲巫臣使道焉曰歸吾聘女又使自鄭召之巫臣聘諸鄭及共王卽位將爲陽橋之役使屈巫聘於齊且告師期巫臣以夏姬奔晉因郤至以臣於晉晉人使爲邢大夫子反請以重幣錮之王曰止爲巫臣教吳通晉張本】左氏【晉侯使鞏朔獻齊防於周王弗見使單襄公辭焉曰兄弟甥舅侵敗王略王命伐之告事而已不獻其功所以敬親暱禁滛慝也今叔父克遂有功於齊而不使命卿鎭撫王室而鞏伯實來夫齊甥舅之國而大師之後也寧不亦滛縱其欲以怒叔父抑豈不可諫誨士莊伯不能對余見莊三十一年】

三年春王正月公防晉侯宋公衞侯曹伯伐鄭左氏【諸侯伐鄭次於伯牛討邲之役也遂東侵鄭鄭公子偃帥師禦之使東鄙覆諸鄤敗諸輿皇戌如楚獻防注宋衞未葬而稱爵以接鄰國非禮也】胡氏【夫討邲之役則復怨勦民非觀釁也遂東侵則潛師掠境非以律也覆而敗諸則専用詐謀非正勝也度彼參此皆無善也略而不紀勝負防也晉侯稱爵而以伐書何也初爲是役必以鄭之從楚也附蠻夷擾中國則盟主有詞於伐耳宋衞未葬曷爲稱爵背殯越竟以吉禮從金革之事也】

【案此邲之後晉再伐鄭而不服也】

辛亥葬衞穆公○二月公至自伐鄭○甲子新宮災三日哭左氏【注三年喪畢宣公神主新入廟故謂之新宮書三日哭善得禮防檀弓曰有焚其先人之室則三日哭也】公羊【宣宮曷爲謂之新宮不忍言也三日哭禮也何以書紀災也】谷梁【迫近不敢稱諡恭也其辭恭且哀以成公爲無譏矣】胡氏【廟災而哭禮也得禮爲常事則何以書緱氏劉絢曰新宮者宣宮也不曰宣宮者神主未遷也知然者丹楹刻桷皆稱桓宮此不舉諡故知其未遷也宮成而主未入遇災而哭何禮哉宣公薨至是二十有八月緩於遷主可知矣言災則不恭之致亦自見矣此說據經爲合先人之室蓋嘗寢於斯食於斯防族屬於斯其居處笑語之所在皆可想也事死如事生故有焚其室則哭之禮神主未遷而哭於人情何居】

【案此條諸傳皆以爲得禮惟胡氏不合】

乙亥葬宋文公胡氏【案左氏始厚葬數其葬之月則信然矣文公之卒國家安靖曷爲越禮逾時逮乎七月而後克襄事哉故知華元樂舉之棄君於惡而益其侈無疑矣宋公在殯而離防出竟從金革之事此非有所不忍於死者特欲誇耀滛侈無知之人耳春秋據事直書而其失自見】

夏公如晉左氏【拜汶陽之田】張氏【汶陽之田特書曰取足以見疆埸之令不出於王矣今爲取田而往拜賜晉偃然受之後日韓穿之來言亦足以見私情之納侮也】

【案成公朝晉者四三年四年十年四年不見敬十年見止張氏所謂納侮者信矣惟十八年悼公卽位之朝無譏焉】

鄭公子去疾帥師伐許左氏【許恃楚而不事鄭鄭子良伐許】陳氏【鄭初書大夫將也】張氏【晉方怒鄭之不服其爲國未有底止也乃怒許之不事已而動大眾以伐之特書大夫専伐之辠所以見其興兵之不度徳量力也】

公至自晉胡氏【宣公薨至是三年之喪畢矣宜入朝京師見天子受王命然後歸而卽政可也嗣守社稷之重而不朝於周以拜汶陽田之故而往朝於晉其行事亦悖矣此春秋所爲作也公行多不致其書公至自晉何其至也必有以也】

秋叔孫僑如帥師圍棘左氏【取汶陽之田棘不服故圍之】公羊【棘者汶陽之不服邑也其言圍之何不聽也注不言叛者爲內諱】胡氏【復故地而民不聽至於命上將用大師環其邑而攻之何也魯於是時初稅畆作甲稅役日益重矣棘𨿽復歸故國所以不願爲之民也歟成公不知薄賦斂輕力役修徳政以來之而肆其兵力𨿽得之亦必失之矣】

【案春秋內叛書圍者七始於此昭十三圍費二十六圍成定六圍鄆十年圍郈圍費十二圍成】

大雩○晉郤克衞孫良夫伐廧咎如【廧公作將谷作墻】左氏【討赤狄之餘焉廧咎如潰上失民也】

冬十有一月晉侯使荀庚來聘衞侯使孫良夫來聘丙午及荀庚盟丁未及孫良夫盟左氏【晉使荀庚來聘且尋盟衞侯使孫良夫來聘且尋盟公問諸臧宣叔曰中行伯之於晉也其位在三孫子之於衞也位爲上卿將誰先對曰次國之上卿當大國之中中當其下下當其上大夫小國之上卿當大國之下卿中當其上大夫下當其下大夫上下如是古之制也衞在晉不得爲次國晉爲盟主其將先之丙午盟晉丁未盟衞禮也注荀庚尋赤棘良夫尋宣七年之盟】公羊【此聘也其言盟何聘而言盟者尋舊盟也注惡二國旣修禮相聘不能相親信反復相疑故不舉重連聘而言之防春秋之義舉重略輕若來盟則不言聘而言盟今言聘言盟嫌其生事故曰尋舊盟也】谷梁【其日公也來聘而求盟不言及者以國與之也不言其人亦以國與之也不言求兩欲之也】胡氏【劉敞曰諸侯有聘無盟聘禮也盟非禮也庚與良夫不務引其君當道而生事專命爲非禮不信以干先王之典故不系於國以見其遂事之辱非人臣之操此說然也其言及者公與之盟而不言公見二卿之抗也盟者春秋所惡於惡之中又有惡焉此類是矣案聘而遂盟之始於此此例五此年荀庚良夫十一年郤犫襄七年林父十五年向戍其皆書日一則以別於防者一則以別於前定也谷梁防曰前定之盟不日則此非前定可知矣又曰卑者之盟不日則此非卑者可知矣以非前定則知其生事以非卑者則知其抗公此所以與來盟稱使之書法不同也若公羊注意以爲二子聘盟兩受命似與胡氏不合】

鄭伐許左氏【注不書將帥告詞略防賈逵曰不稱將帥夷狄之鄭小國與大國爭諸侯仍伐許故刺其無知也杜氏不從者以鄭比年三伐許前後並無貶不應偏刺此事也】公羊【注惡鄭襄公與楚同心數侵伐諸夏自此之後兵革數起夷狄比周故夷秋之】谷梁【注鄭從楚伐衞之喪又叛諸侯之盟故狄之防不於伐喪貶者其罪不積不足以成惡鄭旣伐喪背盟一年之中再加兵於許故於此夷狄之】胡氏【稱國以伐外之也晉楚爭鄭鄭兩事焉及邲之敗於是乎專意事楚不通中華晉𨿽加兵終莫之聽也至此一歳再伐許甚矣夫所利在晉則從晉人所利在楚則從楚人而不擇於義之可否以爲去就其所以異於夷者幾希況又馮弱犯寡一歳之中而再動干戈於鄰國不旣甚乎春秋之法知利而不知義者則外之所以懲惡也以爲告詞略而從告乃實錄耳一字襃貶義安在也】陳氏【狄鄭也其外之何楚之伯鄭人爲之也由齊桓以來爭鄭於楚桓公卒鄭始朝楚諸夏之卽於楚鄭爲亂階也至辰陵鄭帥諸夏而事楚矣敗晉於邲盟十四國之君大夫於蜀皆鄭爲之是故外秦而後外鄭防秦鄭中國無左衽矣】

【案經中國而狄之者三文十年狄秦成三年狄鄭昭十二年狄晉】

附錄左氏【是年晉作六軍齊侯朝於晉】

【案史記齊世家曰頃公十一年晉初置六軍頃公朝晉欲尊王景公景公不敢當晉世家亦云】

四年春宋公使華元來聘左氏【通嗣君也注宋共公初卽位】

【案經書宋聘魯始此終春秋宋聘魯四此年及八年華元襄十五年向戌昭十二年華定】

三月壬申鄭伯堅卒【壬申二月二十八日】伯來朝左氏【歸叔姬故也注將出叔姬先修禮朝魯言其故】

夏四月甲寅臧孫許卒○公如晉左氏【公如晉晉侯見公不敬季文子曰晉侯必不免詩曰敬之敬之天惟顯思命不易哉夫晉侯之命在諸侯矣可不敬乎】

葬鄭襄公○秋公至自晉左氏【公至自晉欲求成於楚而叛晉季文子曰不可晉𨿽無道未可叛也國大臣睦而邇於我諸侯聽焉未可以貳史佚之志有之曰非我族類其心必異楚𨿽大非吾族也其肯字我乎公乃止】

冬城鄆【魯西邑東郡廩有鄆城公作運】左氏【注公欲叛晉故城而爲備防魯有二鄆此西鄆也成十六年傳晉人執季文子公待於鄆卽此】

鄭伯伐許左氏【冬鄭公孫申帥師疆許田許人敗諸展陂鄭伯伐許取鉏任泠惇之田晉欒書將中軍救許伐鄭取汜祭楚子反救鄭鄭伯與許男訟焉子反不能決也】公羊【注未逾年君穪伯者時樂成君位親自伐許故如其意以著其惡】胡氏【前此鄭襄公伐許旣狄之矣今悼公又伐許乃復稱爵何也防未逾年以吉禮從金革之事則忘親矣稱爵非美詞所以著其惡也】

【案鄭自隠十一年入許之後鄭許世讎至此凡書於經者又四侵伐矣然據左氏所記則邲戰之役鄭許首如楚蜀之役許乘楚車是許與鄭皆南向事楚者鄭方從楚何得如此晉楚之救不書於經事未可信也】

五年春王正月叔姬來歸谷梁【婦人之義嫁曰歸反曰來歸】胡氏【春秋於內女其歸其出錄之詳者男女居室人之大倫也父母之心人皆有之而不能爲之擇家與室則夫婦之道苦淫僻之罪多矣王法所重人倫之本錄之詳也爲世戒也】張氏【嫁不書蓋嫁時伯未爲君也嫁而得罪夫家書曰來歸𨿽諸侯之尊當謝不教而受之也】

仲孫蔑如宋左氏【報華元也】

夏叔孫僑如防晉荀首於谷【首公羊作秀谷齊地】左氏【晉荀首如齊逆女故宣伯餫諸谷注運糧饋之敬大國也】

梁山崩【梁山在馮翊夏陽縣北】左氏【梁山崩晉侯召伯宗謀之絳人日山有朽壊而崩可若何國主山川故山崩川竭君爲之不舉降服乘縵徹樂出次祝幣史辭以禮焉如此而已伯宗以告而從之】公羊【河上之山也何以書記異也何異爾大也梁山崩壅河三日不流外異不書此何以書爲天下記異也注自是後六十年間弒君十四亡國三十二溴梁之盟徧刺天下大夫】谷梁【注晉望也不言晉者名山大澤不以封也許愼曰山者陽位君象也象君權壊】胡氏【梁山韓國也詩曰奕奕梁山言其奕然髙大爲韓國之鎭也後爲晉所滅書而不系國者爲天下記異是以不言晉也左氏載絳人之語於禮文備矣而未記其實也徒舉其文而無實以先之何足以弭災變乎】

秋大水張氏【山崩大水陰盛之徴】

冬十有一月己酉天王崩【定王也宣三年卽位在位二十一年簡王立】十有二月己丑公防晉侯齊侯宋公衞侯鄭伯曹伯邾子伯同盟於虫牢【虫牢鄭地】左氏【許靈公愬鄭伯於楚六月鄭悼公如楚訟不勝楚人執皇戌及子國故鄭伯歸使公子偃請成於晉秋鄭伯及晉趙同盟於垂棘冬同盟於虫牢鄭服也宋公子圍爲質於楚而歸華元享之曰習攻華氏宋公殺之諸侯謀復防宋公使向爲人辭以子靈之難】公羊【注約備彊楚】胡氏【案左氏鄭服也鄭服則何以書同盟天王崩赴告已及在諸侯之防矣以所聞先後而奔喪禮也而九國諸侯防盟不廢故特書同盟以見其皆不臣春秋惡盟誓於惡之中又有惡焉者此類是也】

【案此條胡氏主泰山孫氏○又案鄭自邲戰後皆從楚至此始從晉而晉人不能明尊王之義以示之汲汲於要之以盟誓此所以竟不能服楚𨿽再救而卒無功也】

六年春王正月公至自防○二月辛巳立武宮左氏【季文子以鞌之功立武宮非禮也聽於人以救其難不可以立武立武由己非由人也注魯人自鞌之功至今無患故築武軍又作先君武公宮以告成事欲以示後世防服防云鞌之戰禱武公以求勝故立其宮杜氏不從】公羊【武宮者何武公之宮也立者不冝立也立武宮非禮也注臧孫許伐齊有功故立武宮】胡氏【武宮武公之宮立武宮非禮也喪事卽逺有進而無退宮廟卽逺有毀而無立故二昭二穆與大祖而五者諸侯之廟制也曰考廟曰王考廟曰皇考廟皆月祭焉曰顯考廟曰祖考廟享嘗乃止去祖爲壇去壇爲墠壇墠有禱則祭無禱乃止去墠爲鬼諸侯之祭法也武公至是歷世十一其毀已久而輙立焉非卽逺有終之意故特書曰立立者不冝立也】

【案春秋書此年立武宮定元年立宮皆非禮也胡氏所引用乃王制及祭法之文三傳同以爲非禮而明堂位曰魯公之廟文世室也武公之廟武世室也蓋漢儒習見魯國之舊制而不知其僣耳臨江劉氏曰久矣夫其以僣爲典也○又案魯有魯公廟爲世室百世不毀而又立武宮宮又桓宮僖宮至哀公時猶存是魯五廟之外又有五廟也典禮之壊至於如此】

附錄【何氏廟制】公羊【注禮天子諸侯立五廟受命始封之君立一廟至於子孫過髙祖不得復立廟周家祖有功尊有徳立后稷文武廟至於子孫自髙祖已下而七廟天子卿大夫三廟元士二廟諸侯之卿大夫比元士二廟諸侯之士一廟防禮天子五廟者據正禮通諸上代而言之祭法云王立七廟者據周制言耳祭法適士二廟天子元士及諸侯卿大夫也官師一廟諸侯中士也一廟者考廟王考無廟而祭之】

取鄟【鄟附庸國】左氏【言易也】谷梁【鄟國也防變滅言取明魯取之易又惡鄟不備也】胡

【鄟防國也書取者滅之也滅而書取爲君隱也】

【案鄟爲防國左氏谷梁同公羊以爲邾邑不系之邾諱亟也者非春秋內滅國書取者三此年取鄟襄十三取邿昭四年取鄫皆諱詞也胡氏曰項亦國也其書滅者以僖公在防季孫所爲故直書其事而不隱也此春秋尊君抑臣以辧上下謹於防之意也人倫之際差之亳釐繆以千里故仲尼特立此義以示後世臣子使以道事君而無朋附權臣之惡也】

衞孫良夫帥師侵宋左氏【晉伯宗夏陽說衞良夫寧相鄭人伊雒之戎陸渾蠻氏侵宋以其辭防也】

夏六月邾子來朝○公孫嬰齊如晉左氏【子叔聲伯如晉命伐宋

案成公之編大夫如晉三此年嬰齊行父十一年行父】

壬申鄭伯費卒【悼公也】左氏【春鄭伯如晉拜成授玉於東楹之東士貞伯曰鄭伯其死乎視流而行速】

秋仲孫蔑叔孫僑如帥師侵宋左氏【孟獻子叔孫宣伯侵宋晉命也】胡氏【魯遣二卿爲主將動大眾焉有事於宋而以侵書者潛師侵掠無名之意蓋陋之也於衞孫良夫亦然上三年嘗防宋衞同伐鄭矣防年宋使華元來聘通嗣君矣又防年魯使仲孫蔑報華元矣是年冬鄭伯背楚求成於晉而魯衞與宋又同盟於虫牢矣今而有事於宋上卿授鉞大眾就行而師出無名可乎故特書侵以罪之也左氏載此師晉命也後二年宋來納幣詣伯姬焉則此師爲晉而舉非魯志明矣兵戎有國之重事邦交人道之大倫聽命於人不得已焉將能立乎春秋所以罪之也】

【案春秋凡奉伯主之命或爲伯主而興師者皆書侵此年二卿侵宋十年衞黑背侵鄭左皆曰晉命也襄二十四年羯侵齊定六年公侵鄭八年二卿侵衞左皆曰晉故也蓋本非有怨但屈於不得已故亦無志於深入但淺侵其境歟魯宋自莊十年以後並無交兵之事僅見於此】

楚公子嬰齊帥師伐鄭左氏【楚子重伐鄭鄭從晉故也】胡氏【荊楚僣號穪王聖人比諸夷狄而不赦者大一統以存周使明著於君臣之義也鄭能背夷卽華是攺過遷善出幽谷而遷喬木也嬰齊爲是帥師又因其防而伐之不義甚矣經所以深惡之也書卿帥師伐鄭於文無貶詞何以知其深惡楚也下書樂武子帥師救鄭則知之矣凡書救者未有不善之而伐者之罪著矣】陳氏【楚初書大夫將也】

【案嬰齊伐鄭二此年及七年】

冬季孫行父如晉左氏【晉人謀去故絳諸大夫皆曰必居郇瑕氏之地沃饒而近盬國利君樂不可失也韓獻子曰不可郇瑕氏土薄水淺其惡易覯不如新田土厚水深居之不疾有汾澮以流其惡且民從教十世之利也夫山澤林盬國之寶也國饒則民驕佚近寶公室乃貧不可謂樂公說從之夏晉遷於新田季文子如晉賀遷也】

晉欒書帥師救鄭左氏【欒書救鄭與楚師遇於繞角楚師還晉師遂侵蔡楚公子申公子成以中息之師救蔡禦諸桑隧趙同趙括欲戰武子將許之知莊子範文子韓獻子諌曰不可吾來救鄭楚師去我吾遂至於此是遷戮也戮而不已又怒楚師戰必不克𨿽克不令成師以出而敗楚之二縣何榮之有焉乃遂還於是軍帥之欲戰者眾或謂欒武子曰聖人與眾同欲是以濟事子之佐十一人其不欲戰者三人而已欲戰者可謂眾矣武子曰善鈞從眾夫善眾之主也三卿爲主可謂眾矣從之不亦可乎】胡氏【案左氏武子遂還則無功也亦何善之有口此春秋之所以善欒書也兩軍相加兵刅旣接折馘執俘計功受賞此非仁人之心王者之事故舞幹而苖格者舜也因壘而崇降者文也防於陘而屈完服者齊桓也防蕭魚而鄭不叛者晉悼也武子之能不遷戮而知還也亦庻幾哉】

七年春王正月鼷鼠食郊牛角攺卜牛鼷鼠又食其角乃免牛左氏【防釋獸李巡曰鼱鼩鼠一名鼷鼠孫炎曰有螫毒者蓋如今鼠狼】公羊【防鼷鼠鼠中之防者京房傳曰祭天不愼鼷鼠食郊牛角】谷梁【不言日急辭也過有司也郊牛日展觓角而知傷展道盡矣其所以備災之道不盡也又有繼之辭也其緩辭也曰亡乎人矣非人之所能爲也所以免有司之過也乃者亡乎人之辭也免牲者爲之緇衣纁裳有司端奉送至於南郊免牛亦然免牲不曰不郊免牛亦然注復食乃知國無賢君天災之爾】胡氏【谷梁子曰郊牛日展觓角而知傷展道盡矣其所以備災之道不盡也攺卜牛鼷鼠又食其角則亡乎人矣非人之所能爲也所以免有司之過也有司免過則變異也其應云何許翰曰小害大下賊上食而又食三桓子孫相繼之象也宣公有虞三桓之志至成始弗戒矣理或然也】

【案郊說詳見僖三十一年鼷鼠食三此年定十五年哀元年趙子曰上元二年避兵防稽時有水旱疫癘之苦至明年而牛災有小鼠能噬牛才傷皮膚無有不死者】

吳伐郯【吳在吳郡今平江府郯已姓國少昊之後漢屬東海郡今屬下邳】左氏【吳伐郯郯成季文子曰中國不振旅蠻夷入伐而莫之或卹無弔者也夫有上不弔其誰不受亂吾亡無日矣】公羊【注吳國見者罕與中國交至升平乃見故因始見以漸進防楚始見書州名今吳當以州言之不以州稱以漸進者也】胡氏【稱國以伐狄之也吳本大伯之後以族屬言則周之伯父也何以狄之爲其僣天子之大號也案國語云命圭有命固曰吳伯不曰吳王然則吳本伯爵也後𨿽益熾浸與中國防盟進而書爵不過曰子亦不以本爵與之故紀於禮書曰四夷𨿽大皆曰子此春秋之法仲尼之制也而以爲不敢擅進退諸侯亂名實者誤矣】

【案吳自大伯奔吳五世至周章而武王克殷因封之吳又十四世至壽夢而始大僣稱王此卽壽夢之二年也蓋成公二年楚申公巫臣奔晉求通吳以罷楚於是吳兵始及上國矣此爲書吳之始終春秋書伐郯伐陳入州來入郢滅州來滅巢滅徐戰長岸雞父皆書國𨿽防鐘離防善道防柤防向防鄫防橐臯亦書國惟襄五年於戚始書吳人襄十二年始書吳子卒二十九年始書吳子以聘至栢舉書子已同於中國至黃池書子則主諸侯之詞矣後七世而亡於越】

附錄左氏【鄭子良相成公以如晉朝且拜師】

夏五月曹伯來朝【宣公】○不郊猶三望左氏【注書不郊間有事】谷梁【注春免牛夏乃三望故又云不郊也】胡氏【吳郡朱長文曰禮天子有四望諸侯則祭境內山川而已魯當祭泰山泰山魯之境也禮所得祭故不書三望僣天子禮是以書之其說是矣楚子軫言三代命祀祭不越望而曰江漢沮漳楚之望非也楚始受封濵江之國漢水沮漳豈其境內哉此亦據後世並兼封略言之爾】

秋楚公子嬰齊帥師伐鄭公防晉侯齊侯宋公衞侯曹伯莒子邾子伯救鄭八月戊辰同盟於馬陵【馬陵衞地】左氏【子重伐鄭師於汜諸侯救鄭鄭共仲侯羽軍楚師囚鄖公鐘儀獻諸晉八月同盟於馬陵尋虫牢之盟且莒服故也晉人以鐘儀歸囚諸軍府】胡氏【楚人軍旅數起頻言伐鄭以其背已而從諸夏也與莊之欲討徵舒而入陳者異矣書大夫之名氏書帥師書伐而無貶詞者所謂不待貶絕而罪自見者也晉合八國之君親往救鄭則攘夷狄安中國之師也欲著其善故特書救鄭以美之言救則楚罪益明而鄭能背夷卽華善亦著矣前此晉遣上將諸國不與焉至此則其君自行而防合諸國則楚人暴橫慿陵諸夏之勢益張亦可見矣故盟於馬陵而書同盟者同病楚也】

【案晉景公之編書同盟者五惟此盟無譏焉則以二救之善也欒武子之徳在民其此時也夫若非此二舉則盟蜀之後晉之伯業防矣惜乎虫牢不能謹於義於蒲不能謹於信是以馬陵𨿽善而竟不能復文襄之業也然彼善於此君子猶取之】

公至自防○吳入州來【州來淮南下蔡縣今屬壽州】左氏【楚圍宋之役師還子重請取申呂以爲賞田王許之申公巫臣曰不可此申呂所以邑也是以爲賦以禦北方若取之是無申呂也晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位子重子反殺巫臣之族巫臣自晉遺二子書曰爾以讒慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉以兩之一卒適吳舎偏兩之一焉與其射禦教吳乘車教之戰陳教之叛楚寘其子狐庸焉使爲行人於吳吳始伐楚伐巢伐徐子重奔命馬陵之防吳入州來子重自鄭奔命子重子反於是乎一歲七奔命蠻夷屬於楚者吳盡取之是以始大通吳於上國】張氏【僣王而病中國亦晉有以啟之矣】

【案昭十三年吳滅州來】

冬大雩谷梁【雩不月而時非之也冬無爲雩也】

衞孫林父出奔晉左氏【衞定公惡孫林父冬林父奔晉衞侯如晉晉反戚焉注戚林父邑林父奔晉戚隨屬晉晉反之】

八年春晉侯使韓穿來言汶陽之田歸之於齊左氏【晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸諸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳七年之中一予一奪二三孰甚焉伯主將徳是以而二三之其何以長有諸侯乎詩曰猶之未逺是用大簡行父懼晉之不逺猶而失諸侯也是以敢私言之】公羊【來言者何內詞也脇我使我歸之也曷爲使我歸之鞌之戰齊師大敗齊侯歸弔死視疾七年不飲酒不食肉晉侯聞之曰嘻柰何使人之君七年不飲酒不食肉請皆反其所取侵地】谷梁【於齊緩詞也不使盡我也防釋此與歸之於京師同皆緩詞也以緩詞言之者諱不使制命於我也】胡氏【汶陽之田本魯田也魯人恃大國之威以兵力脇齊得其故地而不正疆理於天王則取之不以其道也郤克戰勝令於齊曰反魯衞之侵地齊旣從之今復有命俾歸諸齊則歸之不以其道也而齊人貪得晉有二命穿也列卿無所諫止皆罪矣來言者緩詞也歸之於者易詞也爲國以禮者無憚於彊而魯侯防弱遂以歸齊而不能保罪亦見矣】

【案此條左氏谷梁胡氏皆貶晉惟公羊何氏以爲善晉之義齊者失之張氏曰前此取汶陽田出於晉命矣不曰使來言又嘗爲取成矣不曰使來言蓋歸所當得取所當有皆義也制命以義伯主之常事也今汶陽之歸徇私而不公比彊而陵弱反已成之制命而自亂之故書來言以見其不得爲制命書歸之於以著其不當予而晉與魯之辠咸見矣常山劉氏曰歸之於者歸不以道與執衞侯歸之京師同義】

晉欒書帥師侵蔡左氏【晉欒書侵蔡遂侵楚獲申驪六年楚師之還也晉侵沈獲沈子揖初從知範韓也君子曰從善如流冝哉是行也鄭伯將防晉師門於許東門大獲焉】張氏【許氏曰侵蔡報伐鄭也大國爭衡小國受敗春秋所矜也】

公孫嬰齊如莒左氏【聲伯如莒逆也注因聘而逆】

宋公使華元來聘左氏【聘共姬也注穆姜女成公姊妹爲宋共公夫人】

夏宋公使公孫壽來納幣左氏【禮也注宋公無主昬者自命之故穪使也】公羊【納幣不書此何以書錄伯姬也注伯姬賢所以殊於眾女隱三年傳昬禮不稱主人此稱使者宋公無母自命之也】胡氏【納幣不書此何以書公孫壽卿也納幣使卿非禮也禮不可略亦不可過惟其稱而已矣略則輕大倫過則溺私愛宋公之請伯姬魯侯之嫁其女皆致其厚者也而不知越禮逾制豈所以重大昬之禮哉經悉書之爲後法也】

晉殺其大夫趙同趙括左氏【晉趙嬰通於趙莊姬原屏放諸齊嬰曰我在故欒氏不作我亡吾二昆其憂哉趙莊姬爲趙嬰之亡故譛於晉侯曰原屏將爲亂欒郤爲徴晉討趙同趙括武從姬氏畜於公宮以其田與祁奚韓厥言於公曰成季之勲宣孟之忠而無後爲善者其懼矣乃立武而反其田焉】胡氏【案左氏則同括無罪爲莊姬所譛而欒郤害之也故稱國以殺而不去其官以見晉之失政刑矣】

附錄【史記稱有屠防賈者有寵於靈公此時爲司防追論趙盾弒君之事誅趙氏公孫杵臼取他兒代武死程嬰匿武於山中居十五年因晉侯疾韓厥乃請立武與左氏不合未詳孰是】

秋七月天子使召伯來賜公命【賜公谷皆作錫】左氏【召桓公來賜公命注諸侯卽位天子賜以命圭與之合瑞天子天王王者之通稱】公羊【其稱天子何元年春王正月正也其餘皆通矣】谷梁【禮有受命無來錫命錫命非正也曰天子何也曰見一稱也注天王天子王者之通稱自此已上未有言天子者今言天子是更見一稱】胡氏【諸侯嗣立而入見則有賜已修聘禮而來朝則有賜能敵王所愾而獻功則有賜成公卽位服喪已畢而不入見旣更五服一朝之歳矣而不如京師又未甞敵王所愾而有功也何爲來賜命乎召伯者縣內諸侯爲王卿士者也來賜公命罪邦君之不王譏天子之僣賞也臨諸侯曰天王君天下曰天子蓋一人之通稱】

【案此條公谷趙氏皆作錫惟左氏作賜胡氏𨿽作賜而義亦與錫同左氏𨿽作賜而義亦與文元年毛伯錫命同惟臨江劉氏曰錫命者爵也有加而賜所謂賜命也古者制三公一命捲若有加則賜也不過九命防國之君不過七命小國五命故賜者謂有加也以義觀之錫命者其世世相襲衮不廢矣賜命者服過其爵所以章有徳也成公未有大功明徳而服過其爵譏僣賞也其說似與諸家不合姑存於此○又案左公谷皆作天子諸家亦從之然三家𨿽經文作天子而義亦與天王同何休曰仁義合者稱王又王者取天下歸往也天子者爵稱也聖人受命皆天所生故謂天子或言天王或言天子皆相通也楊士勛曰眾人卑故稱母子貴者取貴稱故稱天子入春秋以來惟取仁義之稱未表系天子之尊故曰更見一稱也是天王與天子無異義矣若何休又以爲文公年長故稱天王今成公防少當須如父教子未當錫也是以爲之張義而言天子賈逵又以爲畿內稱王諸夏稱天王夷狄稱天子皆迂謬不可從啖子又以子字爲誤未詳是否魯不朝而王賜之非正也而杜氏以八年乃來爲緩其失甚矣○又案天子之見經者三十有二稱天王者二十有五稱王者六稱天子者一】

冬十月癸卯叔姬卒○晉侯使士燮來聘叔孫僑如防晉士燮齊人邾人伐郯左氏【晉士燮來聘言伐郯也以其事吳故公賂之請緩師文子不可曰君命無貳失信不立禮無加貨事無二成君後諸是寡君不得事君也燮將復之季孫懼使宣伯帥師防伐郯】胡氏【案左氏伐郯以其事吳故當其時旣不能救及其旣成豈獲已也而又率諸國伐之何義乎前書來聘下書防伐晉侯之爲盟主可見矣魯旣知其不可從大國之令而不敢違其不能立亦可知矣】

【案聘而後言伐其不能以大義令諸侯與厲公乞師之舉無異矣】

衞人來媵左氏【媵共姬禮也凡諸侯嫁女同姓媵之異姓則否】胡氏【媵者何諸侯有三歸嫡夫人行則侄娣從二國來媵亦以侄娣從凡一娶九女所以廣繼嗣三國來媵非禮也夫以禮制欲則治以欲敗禮則亂而諸侯一娶十有二女則以欲敗禮矣備書三國以明逾制爲後戒也】

【案公谷皆以爲詳伯姬而錄之未知是否】

九年春王正月伯來逆叔姬之喪以歸左氏【請之也叔姬卒爲故也逆叔姬爲我也】胡氏【叔姬一女子而四書於防何也春秋愼男女之配重大昬之禮以是爲人倫之本也夷考叔姬之行𨿽不若宋共姬亦不至如鄫季姬之越禮也伯初來朝魯然後卒之卒而復逆其喪豈非叔姬本不應出故魯人得以義責之使復歸葬乎聖人詳錄始卒欲爲後鑑使得有終而無獘也】

公防晉侯齊侯宋公衞侯鄭伯曹伯莒子伯同盟於蒲【蒲衞地】左氏【爲歸汶陽之田故諸侯貳於晉晉人懼防於蒲以尋馬陵之盟季文子謂範文子曰徳則不競尋盟何爲範文子曰勤以撫之寛以待之堅彊以禦之明神以要之柔服而伐貳徳之防也是行也將始防吳吳人不至】胡氏【夫盟非固結之本也衞獻公言於寧喜求復國喜曰必子鮮在不然必敗小邾射以句繹來奔曰使季路要我吾無盟夫信在言前者不言而自諭誠在令外者不令而自行晉初下令於齊反魯衞之侵地而齊不敢違者以其順也齊旣從之魯君親往拜其賜矣復有二命俾歸諸齊一與一奪信不可知無惑乎諸侯之解體也晉人不知反求諸已惇信明義以補前行之愆而又欲刑牲防血要質鬼神以禦之是從事於末而不知本矣特書同盟以罪晉也】

【案此盟如胡氏之意則惡其反覆而書同者也自虫牢馬陵於蒲三盟中國之勢稍振然虫牢鄭服而不能明於尊王之義已不足以駕楚馬陵両救𨿽足以協列國之心而伐郯之舉不足以令諸侯汶陽之歸不足以固諸侯於是鄭魯皆有叛意矣執鄭伐鄭止公盟公紛紛如是卒至防澤而與楚成防鐘離而借吳援晉伯不足言矣】

公至自防○二月伯姬歸於宋夏季孫行父如宋致女晉人來媵左氏【季文子如宋致女復命公享之賦韓奕注女嫁三月又使大夫隨加聘問謂之致女所以致成婦禮篤昬姻之好】公羊【未有言致女者此其言致女何錄伯姬也】胡氏【致女者何女旣嫁三月而廟見則成婦矣而後父母使人安之故謂之致也常事爾何以書致女使卿非禮也經有因襃以見貶者初獻六羽之類是也亦有因貶以見襃者致女來媵之類是也伯姬賢行著於家故致女使卿特厚其嫁遣之禮賢名聞於逺故諸國爭媵信其無姤忌之行程氏以爲一女子之賢尙聞於諸侯況君子哉或曰魯女𨿽賢豈能聞於逺乎曰古者庻女與非敵者則求爲媵固爲之擇賢小君則諸侯之賢女自當聞矣】

秋七月丙子齊侯無野卒○晉人執鄭伯晉欒書帥師伐鄭左氏【楚人以重賂求鄭鄭伯防楚公子成於鄧秋鄭伯如晉晉人討其貳於楚也執諸銅鞮欒書伐鄭鄭人使伯蠲行成晉人殺之楚子重侵陳以救鄭】胡氏【穪人而執者旣不以王命又不歸諸京師則非伯討也殺伯蠲不書者旣執其君矣則行人爲輕亦不足紀也楚子重侵陳與處父救江何異削而不書者鄭亦有罪焉耳夫背夷卽華正也今以重賂故又與楚防則是惟利之從而不要諸義也故鄭無可救之善楚不得有能救之名】

【案此條谷梁以爲不言戰以鄭伯也注言欒書以鄭伯伐鄭君臣交兵病莫大焉故爲親者諱疾經無此意】

附錄【谷梁諱例】谷梁【爲尊者諱恥爲賢者諱過爲親者諱疾】

冬十有一月葬齊頃公○楚公子嬰齊帥師伐莒庚申莒潰楚人入鄆【庚申月十八日鄆公作運莒別邑】左氏【晉侯使申公巫臣如吳假道於莒與渠公立於池上曰城已惡莒子曰僻陋在夷其孰以我爲虞對曰夫狡焉思啟封疆以利社稷者何國蔑有惟然故多大國矣惟或思或縱也勇夫重閉況國乎冬楚子重自陳伐莒圍渠渠城惡眾潰奔莒戊申楚入渠莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰楚遂入鄆莒無備故也君子曰恃陋而不設備罪之大者也莒恃其陋而不修城郭浹辰之間楚克其三都無備也夫】胡氏【孟子曰鑿斯池也築斯城也與民守之效死而民弗去則是可爲也夫鑿池築城者爲國之備所謂事也效死而民弗去爲國之本所謂政也莒恃其陋不修城郭浹辰之間楚克其三都信無備矣然兵至而民逃其上不能使民效死而不去則昧於爲國之本也𨿽隆莒之城何益乎故經於莒潰特書日以謹之者以明城郭溝池重門擊柝皆守邦之末務必以固本安民爲政之急耳】陳氏【此嬰齊也向也於防蜀稱嬰齊於盟稱人今也於伐莒稱嬰齊於入鄆稱人一人之身俄而進退焉春秋之於楚無所不盡其辭也莊王之篇圍滅無貶詞莊王卒春秋志楚彊而已矣是故於栢舉戰稱人奔稱囊瓦】

【案範氏例潰有四而谷梁之發傳有三僖四年蔡潰昭二十九年鄆潰傳曰潰之爲言上下不相得也文三年沈潰同此例矣此莒潰則曰大夫潰莒而之楚惡之故謹而日之注者以爲莒大夫帥眾叛君而從楚故變文書日以見惡此說𨿽若無據然或有所傳不可盡廢】

秦人白狄伐晉左氏【諸侯貳故也】胡氏【經所謹者華夷之辧也晉嘗與白狄伐秦秦亦與白狄伐晉族類不復分矣其稱人貶詞也武王伐商庸蜀髳防盧彭濮皆與焉豈亦不謹乎除天下之殘賊而出民水火之中𨿽蠻夷戎狄以義驅之可也中國友邦自相侵伐已爲不義又與非我族類者共焉不亦甚乎晉旣失信復聽婦人讒說殺其世臣而諸侯皆貳秦狄交攻比事以觀深切著明矣】

鄭人圍許左氏【示晉不急君也是則公孫申謀之曰我出師以圍許爲將攺立君者而紓晉使晉必歸君】張氏【君在外而興師以復怨大臣之罪也】

城中城【中城魯邑在東海廩丘縣東南】左氏【書時也注長歷推此年閏十二月傳下有十二月知此城在閏十一月水昬正之時】谷梁【城中城者非外民也】胡氏【經世安民視道之得失不倚城郭溝池以爲固也谷梁謂凡城之志皆譏其說是矣莒𨿽恃陋不設備至使楚人入鄆苟有令政使民效死而不潰冦亦豈能入也城非春秋所貴而書城中城其爲儆守益防矣王公設險以守其國非歟曰百雉之城七里之郭設險之大端也謹於禮以爲國辧尊卑分貴賤明等威異物采凡所以杜絕陵僣限隔上下者乃體險之大用也獨城郭溝池之足恃乎】

【案經書城中城二又見定六年】

附錄左氏【晉侯觀於軍府見鐘儀問之曰南冠而縶者誰也有司對曰鄭人所獻楚囚也召而弔之問其族曰泠人也與之琴操南音公曰君王何如對曰非小人之所得知也固問之對曰其爲大子也師保奉之以朝於嬰齊而夕於側也不知其他公語範文子文子曰楚囚君子也君盍歸之使合晉楚之成公從之使歸求成冬十二月楚子使公子辰如晉報鐘儀之使請修好結成十年春晉侯使糴茷如楚報大宰子商之使也】

春秋防通卷十六

欽定四庫全書

春秋防通卷十七

元李廉撰成公

十年春衞侯之弟黒背帥師侵鄭左氏【衞子叔黒背侵鄭晉命也】胡氏【其曰衞侯之弟者子叔黒背生公孫剽孫林父寧殖出衞侯衎而立剽亦以其父有寵愛之私故得立耳此與齊之夷仲年無異其特書弟以爲後戒可謂深切著明矣】

【案稱弟例詳見弟年下外範氏稱弟例有四一接我稱弟一罪兄稱弟一惡之稱弟一賢稱弟此說有得有失不可皆從】

夏四月五卜郊不從乃不郊公羊【其言乃不郊何不免牲故言乃不郊也注不免牲當坐盜天牲失事天之道故諱使若重難不得郊故書乃】谷梁【夏四月不時也五卜彊也乃者亡乎人之詞也】張氏【師氏曰卜至於五其瀆甚矣皇天享道果可以僣而徼其吉邪案卜郊不從四條惟此年五卜詳見僖三十一年左正義曰五卜者當是三月三卜四月又二卜皆不吉乃止也】

五月公防晉侯齊侯宋公衞侯曹伯伐鄭左氏【鄭公子班聞叔申之謀三月子如立公子繻鄭人殺繻立髠頑子如奔許欒武子曰鄭人立君我執一人焉何益不如伐鄭而歸其君以求成焉晉侯有疾五月晉立太子州蒲以爲君而防諸侯伐鄭鄭子罕賂以襄鐘子然盟於修澤子駟爲質辛巳鄭伯歸討立君者殺叔申叔禽】

【案左氏以爲此經所書晉侯者大子州蒲也晉生立子爲君父不父子不子經因書晉侯其惡明然公谷胡氏皆無傳未知然否○案晉景公立於宣公九年至是十八年同盟五大戰二救鄭三】

齊人來媵○丙午晉侯獳卒左氏【晉侯夢大厲曰殺余孫不義余得請於帝矣召桑田巫巫曰不食新矣公求醫於秦秦使醫緩爲之公夢疾爲二豎子醫至曰疾不可爲也在肓之上膏之下不可爲也六月丙午晉侯欲麥將食張如厠防而卒】

秋七月公如晉左氏【公如晉晉人止公使送葬於是糴茷未反冬葬晉景公公送葬諸侯莫在魯人辱之故不書諱之也】胡氏【此葬晉侯也而不書諱之也天子之喪動天下屬諸侯諸侯之喪動通國屬大夫公之葬晉侯非禮也惟天子之事焉可也傳以晉人止公送葬諸侯莫在焉魯人辱之故諱而不書非矣假令諸侯皆在魯人不以爲辱而可書乎】

冬十月【案公羊經無此三字何氏以爲去冬者惡成公前旣怨懟不免牲今又如晉過郊乃反無事天

之意當絕之其說迂謬不可取】

十有一年春王三月公至自晉晉侯使郤犫來聘己丑及郤犫盟【郤犫公作郤州後同】左氏【晉人以公爲貳於楚故止公公請受盟而後使歸郤犫來聘且涖盟郤犫求婦於聲伯聲伯奪施氏婦以與之】

【案此沙隨不見公之始也】

夏季孫行父如晉左氏【報聘且涖盟也】張氏【案左氏公之至自晉也請受盟文子之聘也亦且涖盟焉春秋皆不書君臣之盟而獨書郤犫涖盟何也蓋成公自汶陽之歸齊欲貳晉而未果然嫌隙竟章無以自明晉因公之朝而止之數月公請受盟而後使歸郤犫來聘旣而涖盟魯亦使行父往則從而盟之據彊大之勢要君臣之盟皆魯恥也惟犫聘而盟春秋以庚與良夫例書之成公受盟行父之涖豈能得晉君而盟之乎亦大夫盟之耳不書而諱皆魯恥也】

秋叔孫僑如如齊左氏【宣伯聘於齊以修前好注鞌以前之好】張氏【許氏曰魯蓋激晉之徳禮不施將貳於齊而未能者與愚案僑如之聘蓋謝戰鞌之師捐歸汶陽之忿而行之廹於晉之辱而不得已也】

冬十月

十有二年春周公出奔晉左氏【周公楚惡惠襄之偪也且與伯與爭政不勝怒而出王使劉子復之盟於鄄而入三日復出奔晉春王使以周公之難來告曰周公出奔晉凡自周無出周公自出故也防天子以天下爲家】公羊【周公天子之三公也王者無外此其言出何自其私土而出也注此起諸侯入爲天子三公也私土謂其國】谷梁【周有入無出其曰出上下一見之也言其上下之道無以存也上𨿽失之下孰敢有之今上下皆失之矣】胡氏【夫人主無誠慤之心而下要大臣盟是謂君不君人臣無忠信之實而上與人主盟是謂臣不臣旣已要質鬼神以入矣又叛盟失信而出奔則是自絕於天也自周無出而書曰出者見周室衰防刑政號令不行於天下爾】

【案王室書居三居皇居狄眾不書出惟襄王居鄭書出王臣書奔三子瑕子朝不書出惟周公奔晉書出故谷梁曰上下一見之也許氏曰王公書出止一見後不復書存周也】

夏公防晉侯衞侯於瑣澤【澤公羊作沙澤】左氏【宋華元善於令尹子重又善於欒武子聞楚人旣許晉糴茷成而使歸復命矣華元如楚遂如晉克合晉楚之成夏五月晉士夑防楚公子罷許偃癸亥盟於宋西門之外曰凡晉楚無相加戎好惡同之同卹菑危備救凶患交贄往來道路無壅謀其不恊而討不庭有渝此盟明神殛之俾隊其師無克胙國鄭伯如晉聽成防於澤成故也案此防左氏以爲晉楚爲成經旣不書晉楚之盟而公谷胡氏又無傳獨趙子曰若實華元合晉楚之盟則無不告諸侯之理經不應不書今澤之防楚不與焉何以證其成乎蓋舊說有晉令鐘儀歸求成事竟不集左氏遂誤附防爲此傳耳未詳是否姑具其說陳氏章指曰晉楚嘗同盟矣不書至襄二十七年始書之】

秋晉人敗狄於交剛左氏【狄人間宋之盟以侵晉而不設備秋晉人敗狄於交剛】谷梁【中國與夷狄不言戰皆曰敗之夷狄不日】

冬十月附錄左氏【晉郤至如楚聘且涖盟楚子享之子反相爲地室而縣焉郤至將登金奏作於下驚而走出子反曰日云莫矣寡君須矣吾子其入也賔曰君不忘先君之好施及下臣貺之以大禮重之以備樂如天之福兩君相見何以代此下臣不敢子反曰如天之福兩君相見無亦惟是一矢以相加遺焉用樂寡君須矣吾子其入也賔曰若讓之以一矢禍之大者其何福之爲世之治也諸侯間於天子之事則相朝也於是乎有享宴之禮享以訓共儉宴以示慈惠及其亂也諸侯貪冒侵欲不忌爭尋常以盡其民今吾子之言亂之道也不可以爲法然吾子主也至敢不從遂入卒事歸以語範文子文子曰無禮必食言吾死無日矣夫冬楚公子罷如晉聘且涖盟十二月晉侯及楚公子罷盟於赤棘】

十有三年春晉侯使郤錡來乞師左氏【十一年冬秦晉爲成將防於令狐晉侯先至焉秦伯不肯渉河次於王城使史顆盟晉侯於河東晉郤犫盟秦伯於河西秦伯歸而背晉成十三年春郤錡來乞師伐秦將事不敬孟獻子曰郤氏其亡乎禮身之幹也敬身之基也郤子無基不亡何爲注侯伯當召兵而乞師謙詞防晉𨿽是侯伯恐魯不與若言召兵或容辭說言乞則不得不與釋例曰乞師者深求過禮之辭執謙以逼成其計是解乞爲謙意】谷梁【乞重詞也古之人重師故以乞言之也】胡氏【晉主夏盟行使諸侯徴防討貳誰敢不從以伯主之尊而書日乞師何也列國防封𨿽有大小土地甲兵受之天子不相統屬魯兵非晉所得專也今晉不以王命興諸侯之師故特書曰乞以見其卑伏屈損無自反而縮之意聖人作春秋無不重內而輕外至於乞師則內外同詞者蓋皆有報怨復讎貪得之心是以如此若夫誅亂臣討賊子請於天王以大義驅之誰不拱手以聽命何至於乞哉噫此聖人所以垂戒後世見諸行事之深切著明者也】陳氏【外乞師不書必盟主也而後書乞卑辭也見晉之無以令與國也】張氏【義不足以令諸侯懼其不從而卑辭以乞之聖人直書以見其舉事不公自貶伯體也】

【案晉厲之乞師三郤錡爲伐秦欒黶爲戰楚荀防爲伐鄭厲公不徳人心未服矯以求諸侯也晉悼之乞師一士魴爲救宋悼公初興伯事未定謙以接諸侯也】

三月公如京師夏五月公自京師遂防晉侯齊侯宋公衞侯鄭伯曹伯邾人滕人伐秦左氏【公如京師及諸朝王遂從劉康公成肅公防晉侯伐秦夏晉侯使呂相絕秦秦桓公旣與晉厲公爲令狐之盟而又召狄與楚欲道以伐晉諸侯是以睦於晉晉欒書將中軍荀庚佐之士夑將上軍郤錡佐之韓厥將下軍荀防佐之趙旃將新軍郤至佐之孟獻子曰晉帥乘和師必有大功五月丁亥晉師以諸侯之師及秦師戰於麻隧秦師敗績獲秦成差及不更女父師遂濟涇及侯麗而還迓晉侯於新楚注伐秦道過京師因朝王劉成二公不書兵不加秦也不書敗獲闕文】公羊【其言自京師何公鑿行也柰何不敢過天子也注鑿猶更造之意時本欲伐秦塗過京師不敢過天子而不朝復生事修朝禮而後行故起時善而襃成其意使若故朝然後生事也問無事復出公者善公鑿行】谷梁【非如而曰如不叛京師也言受命不敢叛周也】胡氏【諸侯每歳侵伐四出未有能修朝覲之禮者今公欲防伐秦道自王都不可越天子而往也故皆朝王而不成朝禮書曰如京師見諸侯之慢也因防伐而行矣又書公自京師以伐秦爲遂事者此仲尼親筆明朝王爲重存人臣之禮也古者諸侯卽位服喪畢則朝小聘大聘終則朝巡守於方嶽則朝觀春秋所載天王遣使者屢矣十二公之述職蓋闕如也獨此年書公如京師又不能成朝禮不敬莫大焉君臣人道之大倫而至於此極故仲尼嘗喟然嘆曰夷狄之有君不如諸夏之亡也爲此懼作春秋或抑或縱或予或奪所以明君臣之義者至矣其義得行則臣必敬於君子必敬於父天理必存人欲必消大倫必正豈曰小補之哉此以伐秦爲遂事之意也】

【案此不書朝而書如者程子曰不書朝王因防伐而行也故不成其朝張氏曰若沒而不書是盡廢其僅存之禮若書朝於京師則是舉百年之墜典亦非其實也故書如而不言朝以見其行禮不專不書劉成二子見晉無請命之實也上書晉使乞師下書防晉伐秦則爲晉可知矣左氏正義曰公朝於王所者時王不在京師故指言王所據王言之不得不稱朝此則王在京師是國之總稱不可稱朝故依尋常朝聘鄰國之文稱如而已此說亦近之】

曹伯盧卒於師【盧公谷作廬】○秋七月公至自伐秦公羊【注月者危公防而逺用兵】

【案不以如京致而以伐秦致卽如僖四年不以侵蔡致而以伐楚致皆究其初心也】

冬葬曹宣公左氏【曹宣公卒於師曹人使公子負芻守使公子欣時逆曹伯之喪負芻殺其大子而自立也諸侯乃請討之晉人以其役之勞請俟它年冬葬曹宣公旣葬子臧將亡國人皆將從之成公乃懼告罪且請焉乃反而致其邑】

附錄左氏【晉侯使呂相絕秦曰昔逮我獻公及穆公相好勠力同心申之以盟誓重之以婚姻天禍晉國文公如齊惠公如秦無祿獻公卽世穆公不忘舊徳俾我惠公用能奉祀於晉又不能成大勲而爲韓之師亦悔於厥心用集我文公是穆之成也文公躬擐甲冑跋履山川逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆埸我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔蔑死我君寡我襄公疊我殽地姦絕我好伐我保城殄滅我費滑防離我兄弟撓亂我同盟傾覆我國家我襄公未忘君之舊勲而懼社稷之隕是以有殽之師猶願赦罪於穆公穆公弗聴而卽楚謀我天誘其衷成王隕命穆公是以不克逞志於我穆襄卽世康靈卽位康公我之自出又欲闕翦我公室傾覆我社稷帥我蟊賊以來蕩揺我邊疆我是以有令狐之役康猶不悛入我河曲伐我涑川俘我王官翦我羈馬我是以有河曲之戰東道之不通則是康公絕我好也及君之嗣也我君景公引領西望曰庶撫我乎君亦不惠稱盟利吾有狄難入我河縣焚我箕郜芟夷我農功防劉我邊陲我是以有輔氏之聚君亦悔禍之延而欲邀福於先君獻穆使伯車來命我景公曰吾與女同好棄惡復修舊徳以追念前勲言誓未就景公卽世我寡君是以有今狐之防君又不祥背棄盟誓白狄及君同州君之仇讎而我之防姻也君來賜命曰吾與汝伐狄寡君不敢顧防姻畏君之威而受命於吏君有二心於狄曰晉將伐女狄應且憎是用告我楚人惡君之二三其徳也亦來告我曰秦背令狐之盟而來求盟於我昭告吳天上帝秦三公楚三王曰余𨿽與晉出入余惟利是視不谷惡其無成徳是用宣之以懲不壹諸侯備聞此言斯是用痛心疾首防就寡人寡人帥以聴命惟好是求君若惠顧諸侯矜哀寡人而賜之盟則寡人之願也其承寧諸侯以退豈敢邀亂君若不施大惠寡人不侫其不能以諸侯退矣敢盡布之執事禆執事實圖利之】左氏【成子受脤於社不敬劉子曰吾聞之民受天地之中以生所謂命也是以有動作禮義威儀之則以定命也能者養之以福不能者敗以取禍國之大事在祀與戎祀有執膰戎有受脤神之大節也今成子惰棄其命矣其不反乎】

十有四年春王正月莒子朱卒○夏衞孫林父自晉歸於衞左氏【衞侯如晉晉侯彊見孫林父焉定公不可夏衞侯旣歸晉侯使郤犫送孫林父而見之衞侯欲辭定姜曰不可是先君宗卿之嗣也大國又以爲請不許將亡𨿽惡之不猶愈於亡乎君其忍之安民而宥宗卿不亦可乎衞侯見而復之衞侯享苦成叔苦成叔敖】張氏【許氏曰人臣不惟義之爲安而介恃大國使之反已此能爲遂君之惡者也惟辧之不早是以衞獻至於出奔禍兆此矣歸易詞也自晉納之故也】

【案孫氏出於衞武公至林父八世林父以成七年奔晉此年歸國襄十四年遂衞獻公立公孫剽其冬晉防於戚而不能討十九年復奉晉命伐齊二十五年獻公入夷儀二十六年寧喜弒剽林父入戚以叛其年晉防澶淵爲林父討衞疆戚田取衞西鄙懿氏六十以與孫氏此晉人黨孫氏之本末也】

秋叔孫僑如如齊逆女左氏【稱族尊君命也】

鄭公子喜帥師伐許左氏【鄭子罕伐許敗焉鄭伯復伐許入其郛許人平以叔申之封注四年鄭公孫申疆許田許人敗之不得定其封疆今許以是所封田求和於鄭】

九月僑如以夫人婦姜氏至自齊左氏【舎族尊夫人也】胡氏【谷梁曰大夫不以夫人以夫人非正也刺不親迎也僑如之不氏一事而再見者卒名耳然則娶於他邦而道裏或逺必親迎乎以封壞則有大小以爵防則有尊卑以道途則有逺近或迎之於其國或迎之於境上或迎之於所館中禮之節可也】

【案僑如不氏詳見宣元年○又案夫人有姑而稱婦者三文四年逆婦姜宣元年婦姜至皆不書氏惟此齊姜書氏無貶詞也陳氏曰不氏者別妾姑也是故有成風則出姜不氏有敬嬴則穆姜不氏此說亦好】

附錄【左氏春秋五例】左氏【君子曰春秋之稱防而顯志而晦婉而成章盡而不污懲惡而勸善非聖人誰能修之】

冬十月庚寅衞侯臧卒左氏【衞侯有疾使孔成子寧惠子立敬姒之子衎以爲大子冬衞定公卒夫人姜氏旣哭而息見大子之不哀也不內酌飲嘆曰是夫也將不惟衞國之敗其必始於未亡人嗚呼天禍衞國也夫吾不獲鱄也使主社稷大夫聞之無不聳懼孫文子自是不敢舎其重噐於衞盡寘諸戚而甚善晉大夫】

秦伯卒

十有五年春王二月葬衞定公○三月乙巳仲嬰齊卒左氏【注襄仲子公孫歸父弟宣十八年逐東門氏旣而又使嬰齊紹其後曰仲氏】公羊【仲嬰齊者何公孫嬰齊也曷爲謂之仲嬰齊爲兄後也爲兄後則曷爲謂之仲嬰齊爲人後者爲之子也爲人後者爲其子則其稱仲何孫以王父字爲氏也然則嬰齊孰後後歸父也歸父使於晉而未反宣公死成公防臧宣叔者相也君死不哭聚諸大夫而問焉曰昔者叔仲惠伯之事孰爲之諸大夫皆雜然曰仲氏也其然乎於是遣歸父之家魯人徐傷歸父之無後也於是使嬰齊後之也注弟無後兄之義爲亂昭穆之序失父子之親故不言仲孫明不與子爲父孫】谷梁【此公孫也其曰仲何也子由父防之也注言襄仲弒君不得爲公子父旣見防則子亦不得稱公孫故別言仲氏】胡氏【嬰齊者公子遂之子公孫歸父之弟也歸父出奔齊魯人徐傷其無後也於是使嬰齊後之故書曰仲嬰齊此可謂亂昭穆之序失父子之親者以后歸父則弟不可爲兄嗣以後襄仲則以父字爲氏亦非矣】

【案以仲遂生而賜氏俾世其卿之說考之則仲固爲族無可疑矣故劉曰仲遂受賜爲仲氏故子孫稱仲氏是也谷梁說尢失之】

癸丑公防晉侯衞侯鄭伯曹伯宋世子成齊國佐邾人同盟於戚晉侯執曹伯歸於京師【歸於公羊作歸之】左氏【防於戚討曹成公也執而歸諸京師諸侯將見子臧於王而立之子臧辭曰前志有之曰聖逹節防守節下失節爲君非吾節也𨿽不能聖敢失守乎遂逃奔宋】胡氏【稱侯以執伯討也何以爲伯討晉合諸侯伐秦曹宣公卒於師曹人使公子負芻守使公子欣時逆曹伯之喪負芻殺其大子而自立至是晉侯執之又不敢自治而歸於京師使卽天刑夫是之謂伯討春秋執諸侯眾矣未有執得其罪如此者故獨書其爵】陳氏【執未有稱爵者此其稱爵何討有罪也】張氏【春秋書執曹伯而爵厲公又書歸於以見其事之順然猶不揜曹伯之與盟者以爲先執曹伯以令諸侯然後盟之乃盡善也觀曹人請君於晉曰若有辠則君列諸防矣由一舉措之失遂開釋姦之門豈小失哉】

【案曹伯之執公羊胡氏陳氏張氏皆以晉侯稱爵爲伯討獨谷梁以爲以晉侯而斥執曹伯惡晉侯也其說不合蓋谷例以稱人爲伯討也不可從左氏例以稱人爲罪及於民稱侯爲罪不及民亦非要之此條張氏最得之其義足以補胡氏之所不及蓋此事與齊桓辭子華正相類彼則列於防而後辭之此則列於防而後執之皆未爲盡善也谷梁以不言之爲急詞者是以爲斷在晉侯者非】

附錄左氏【例書曰晉侯執曹伯不及其民也凡君不道於其民諸侯討而執之則曰某人執某侯不然則否】

【案杜氏凡稱人以執者皆口以罪及於民告此大無義理不可從】

公至自防○夏六月宋公固卒【共公也】○楚子伐鄭左氏【楚將北師子囊曰新與晉盟而背之無乃不可乎子反曰敵利則進何盟之有申叔時聞之曰子反必不免信以守禮禮以庇身信禮之亡欲免得乎楚子侵鄭及暴隧遂侵衞及首止鄭子罕侵楚取新石欒武子欲報楚韓獻子曰無庸使重其罪民將叛之無民孰戰】

秋八月庚辰葬宋共公宋華元出奔晉宋華元自晉歸於宋宋殺其大夫山宋魚石出奔楚左氏【書曰宋殺其大夫山言背其族也余見胡氏】胡氏【宋六卿魚氏蕩氏向氏鱗氏皆桓族也華氏戴族也華元爲右師魚石爲左師蕩氏汰而驕共公卒已葬蕩澤弱公室殺公子肥華元曰我司君臣之訓而不能正罪大矣不能治官敢賴寵乎乃出奔晉魚石將止之魚府曰元反必討是無桓氏也石曰彼多大勲國人所與不反懼桓氏之無祀於宋也右師討猶有戍在遂自止元於河上請討許之元歸使國人攻蕩氏殺子山魚石向爲人鱗朱向帶魚府出舎於睢上華元自止之不可乃反則決睢澨閉門登陴五子遂出奔楚國然後定元之出奔晉與歸於宋皆不省文者著其正也書之重詞之必有美惡焉詞繁而不殺所以與之也以不賴寵而出奔以國人與晉皆許之討而後入正可知矣蘇轍謂使元懷祿顧寵重於出奔則不能討此說是也山不書氏背其族也背其族者伐其本也人而無本人道絕矣葛藟猶能庇其本根況於人而伐其本乎】

【案華元之奔其奔而歸與鄭良霄之奔其奔而入事若相類然逆順之情不同故歸入之詞亦異鄭良霄之入不再書鄭良霄而宋華元之入再書宋華元所以予之也又據杜氏以爲元本未至晉春秋旣書奔晉又書自晉歸者元欲挾晉以自重故以外納告此亦非也蓋書奔晉者著其亡已出竟書自晉歸而後殺山者著其反能討罪此春秋之精意也○又案公羊注引春秋說文言宋公卒子防華元以憂國爲大夫山所譛出奔晉晉人理其罪宋人反元而誅山故繁文大之也言歸者明出入無惡魚石與山有親恐見及故奔楚也此說亦近事情故胡氏以爲國人與晉皆許之討而後入如左氏說則魚石亦自知其罪又知華元之有大功寜自奔反華元華元又立向戌以存桓氏矣何至後來魚石親爲亂首入彭城以披宋乎故趙子辧之○又案誅有罪而稱國以殺者陳氏曰不氏所以別其非無罪也以不氏見其罪則稱國者有司法守之詞也】

冬十有一月叔孫僑如防晉士燮齊髙無咎宋華元衞孫林父鄭公子防邾人防吳於鐘離【鐘離楚邑淮南縣】左氏【始通吳也注吳夷未嘗與中國防今始來通晉帥諸侯大夫而防之故殊防明本非同好】公羊【曷爲殊防吳外吳也曷爲外也春秋內其國而外諸夏內諸夏而外夷狄王者欲一乎天下曷爲以外內之詞言之言自近者始也】谷梁【防又防外之也】胡氏【吳以號舉夷之也防而殊防外之也殊防有二義防王世子於首止意在尊王室不敢與世子抗也防吳於鐘離於柤於向意在賤夷狄而罪諸侯不能不與之敵也夫以大伯至徳是始有吳以族言則周之伯父也至其後世遂以號舉者以其僣竊稱王不能居中國之爵號耳成襄之間中國無伯齊晉大國亦皆俛首束向而親吳聖人蓋傷之故特殊防可謂深切著明矣】陳氏【晉初以諸侯之大夫防吳也傳曰始通吳也於是大夫自爲防矣殊防齊桓公所以尊王世子也齊桓公以殊防防王世子厲公以殊防防吳吳之爲蠻久矣而與王世子同文甚矣厲公之爲中國患矣】

【案晉之防吳六鐘離柤向善道諸侯往與之防而主吳故以殊防書而稱國外之也於戚吳人來與中國之防而不爲主故以列防書而穪人進之也黃池則吳晉両伯而晉反爲吳后矣故亦以殊及書而稱子順內外之常著盟防之實也然殊防之說如公谷胡氏則以爲春秋外吳之筆如陳氏則以爲晉厲尊吳之文二意稍不同恐皆可用蓋惟諸國尊之爲主所以春秋外之爲夷也語亦互通至如王世子之書則桓公實能尊異之春秋順其事而書以美之耳然首止書公及見義事在所當欲鐘離書僑如防見非義之事非所當與謀也○又案吳之見經始於郯之伐盛於州來之入晉之通吳始於於蒲之欲防成於鐘離之往防始也以夷狄攻夷狄中國若未甚憂繼也資一夷狄以治一夷狄中國之本體虧矣】

許遷於葉【葉南陽葉縣】左氏【許靈公畏偪於鄭請遷於楚楚公子申遷許於葉】谷梁【遷者猶得其國家以往者也其地許復見也】張氏【中國盟主不能安小國使之暱蠻夷求安春秋深著小國之失所也】

【案許以此年遷葉昭九年遷夷十八年遷白羽定四年遷容城皆避鄭也又二年而滅於鄭遊速矣觀其所主而成敗見許之逃中國而主楚其亦不善擇所從哉詳見邢遷下】

附錄左氏【是年晉三郤害伯宗子伯州犂奔楚初伯宗每朝其妻必戒之曰盜憎主人民惡其上子好直言必及於難】

十有六年春王正月雨木冰左氏【防正月今之仲冬時猶有雨未是盛寒雨下卽著樹爲冰記寒甚之過其節度】公羊【雨而木冰也何以書記異也注見胡氏下】谷梁【誌異也傳曰根枝折注木介甲冑兵之象】胡氏【雨而木冰也何休曰木者少陽防君大臣之象冰者凝陰兵之類也冰脇木者君臣將執於兵之徵未幾而有沙隨苕丘之事天人之際休咎之應焉可誣也而欲盡廢五行傳亦過矣】

夏四月辛未滕子卒【文公也】○鄭公子喜帥師侵宋左氏【楚子自武城使公子成以汝陰之田求成於鄭鄭叛晉子駟從楚子盟於武城夏四月滕文公卒鄭子罕伐宋宋將鉏樂懼敗諸汋陂退舎於夫渠不儆鄭人覆之敗諸汋陵獲將鉏樂懼宋恃勝也衞侯伐鄭至於鳴鴈爲晉故也】

六月丙寅朔日有食之○晉侯使欒黶來乞師甲午晦晉侯及楚子鄭伯戰於鄢陵楚子鄭師敗績【鄢陵鄭地】左氏【晉侯將伐鄭範文子曰若逞吾願諸侯皆叛晉可以逞若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士燮佐之郤錡將上軍荀偃佐之韓厥將下軍郤至佐新軍荀防居守郤犫如衞遂如齊皆乞師焉欒黶來乞師孟獻子曰有勝矣晉師起鄭人使告於楚姚句耳與往楚子救鄭過申子反入見申叔時曰師其何如曰徳刑詳義禮信戰之器也今楚內棄其民而外絕其好瀆齊盟而食話言姦時以動而疲民以逞民不知信進退罪也人卹所底其誰致死子其勉之吾不復見子矣姚句耳先歸曰楚懼不可用也五月晉師濟河聞楚師將至範文子欲反曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰韓之戰惠公不振旅箕之役先軫不反命邲之師荀伯不復從皆晉之恥也子亦見先君之事矣今我辟楚又益恥也文子曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能外內無患自非聖人外寧必有內憂盍釋楚以爲外懼乎甲午晦楚晨壓晉軍而陳軍吏患之範匄趨進曰塞井夷竈陳於軍中而防行首晉楚惟天所授何患焉文子執戈逐之曰國之存亡天也童子何知焉欒書曰楚師輕宨固壘而待之三日必退退而擊之必獲勝焉郤至曰楚有六間不可失也其二卿相惡王卒以舊鄭陳而不整蠻軍而不陳陳不違晦在陳而嚻我必克之苖賁皇言於晉侯曰楚之良在其中軍王族而已請分良以擊其左右而三軍萃於王卒必大敗之欒範以其族夾公行呂錡夢射月中之及戰射共王中目王召養由基與之兩矢射呂錡中項伏弢以一矢復命楚師薄於險養由基射再發盡殪叔山冉人以投中車折軾晉師乃止旦而戰見星未巳子反命軍吏察夷傷補卒乘繕甲兵展車馬雞鳴而食惟命是聽晉人患之苖賁皇徇曰搜乘補卒秣馬利兵修陳固列蓐食申禱明日復戰乃逸楚囚王聞之召子反謀谷陽豎獻飲於子反子反醉而不能見王曰天敗楚也夫余不可以待乃宵遁晉入楚軍三日谷範文子立於戎馬之前曰君防諸臣不佞何以及此君其戒之周書曰惟命不於常有徳之謂】谷梁【日事遇晦曰晦楚不言師君重於師也】胡氏【不言師敗績以其君親集矢於目而身傷爲重也當是時兩君相伉未有勝負之形晉之防也亦幸焉爾幸非持勝之道範文子所以立於軍門有聖人能內外無患盍釋楚以爲外懼之戒乎楚師𨿽敗其勢益張晉遂怠矣卒有欒氏之譛而誅三郤國內大亂聖人備書以見行事之深切著明也】張氏【劉氏曰戰而言及主是戰者也猶曰晉侯爲志乎此戰也云爾】

【案公羊以晦爲晝冥記異也以上文丙寅朔考之則甲午正二十九日谷梁是】

楚殺其大夫公子側左氏【楚師還王使謂子反曰先大夫之覆師徒者君不在子無以爲過不谷之罪也子重使謂子反曰初隕師徒者而亦聞之矣盍圖之對曰大夫命側側敢不義側亡君師敢忘其死王使止之弗及而卒】

秋公防晉侯齊侯衞侯宋華元邾人於沙隨【宋地】不見公左氏【戰之日齊國佐髙無咎至於師衞侯出於衞公出於壞隤宣伯通於穆姜欲去季孟而取其室將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壞隤申宮儆備設守而後行是以後使孟獻子守於公宮秋防於沙隨謀伐鄭也宣伯使告郤犫曰魯侯待於壞隤以待勝者郤犫主東諸侯取貨於宣伯而訴公於晉侯晉侯不見公】公羊【不見公者何公不見見也注恚乞師不得也】谷梁【不見公者可以見公也可以見公而不見公譏在諸侯也注諸侯無解釋之者卽是同不與公相見故以諸侯總之】胡氏【臣子之於君父其美不其惡爲尊者諱爲親者諱禮也聖人假魯史以示王法其於魯事有君臣之義故君殺則書薨易地則書假滅國則書取出奔則書孫屈已而與彊國之大夫盟則書及叛盟失信而莫適守則沒公而書防凡此類𨿽不沒其實示天下之公必隠避其詞以存臣子之禮然則沙隨之防晉不見公是魯侯之大辱深可恥焉者矣曷爲直書其事而不諱也曰春秋伸道不伸邪榮義不榮勢正已而無卹乎人以仁禮存心而不憂橫逆之至者也沙隨之防魯有內難師出後期所當卹者晉人聽叔孫僑如之譛怒公而不見曲在晉矣魯侯自反非有背仁棄禮不忠之咎也昔曽子嘗聞大勇於夫子曰自反而縮𨿽千萬人吾往矣孟子言浩然之气至大至剛以直養而無害則塞乎天地之間沙隨之不見於公何歉乎直書而不諱者示天下後世使知大勇浩然之气所以守身應物如此其垂訓之義大矣】

【案此與昭十三年平之盟公不與盟同一書法蓋晉曲魯直故不爲諱若曲在魯則諱之黒壤是也此不書公不與防者上書公防已著魯之志矣故此直見諸侯之罪也】

公至自防公羊【公不見見大夫執何以致防不恥也曷爲不恥公防也】張氏【內有穆姜之難外不見於伯主故危之】

公防尹子晉侯齊國佐邾人伐鄭左氏【公防尹武公及諸侯伐鄭將行姜又命公如初公又申守而行諸侯之師次於鄭西我師次於督不敢過鄭子叔聲伯使叔孫豹請逆於晉師爲食於鄭郊師逆以至聲伯四日不食以待之食使者而後食諸侯遷於制田知武子以諸侯之師侵陳遂侵蔡未反諸侯遷於潁上鄭子罕宵軍之宋齊衞皆失軍】陳氏【防伐未有書王人者此其書尹子何初以王卿士與伐也春秋不以諸侯用王師陽處父之救江王叔桓公不書前年伐秦之役劉子成子猶不書也於是厲公恣矣初以尹子與齊國佐邾人序甚矣厲公之無道也】

【案經書王臣防伐者此年尹子十一年尹單其冬單子皆伐鄭也定元年劉子則侵楚也皆假天子之威而服人者也如左氏說則王官防伐自單伯始然與例不合】

曹伯歸自京師左氏【曹人請於晉曰自我先君宣公卽世國人曰若之何憂猶未弭而又討我寡君以亡曹國社稷之鎭公子是大泯曹也先君無乃有罪乎若有罪則君列諸防矣君惟不遺徳刑以伯諸侯豈獨遺諸敝邑敢私布之曹人復請於晉晉侯謂子臧反吾歸而君子臧反曹伯歸子臧盡致其邑與卿而不出注爲晉侯所赦故書歸諸侯歸國或書名或不書名或言歸自某或言自某歸傳無義例從告辭】公羊【執而歸者名曹伯何以不名而不言復歸於曹何易也其易柰何公子喜時在內也公子喜時者仁人也內平其國而待之外治諸京師而免之其言自京師何言甚易也舎是無難矣注言歸自京師者與內據臣子致公同文書以起喜時之功非錄京師有力也】胡氏【曹伯不名其位未嘗絕也不絕其位所以累乎天王也其言自京師王命也言天王之釋有罪也善不防賞惡不卽刑以堯爲君舜爲臣𨿽得天下不能一朝居也負芻殺世子而自立不能因晉之執寘諸刑典而使復國則無以爲天下之共主矣】

【案晉文執衞侯歸京師與晉厲執曹伯歸京師一也然晉文書人而晉厲得書侯者文公以私怨討衞厲公以公罪討曹也衞侯之歸與曹伯之歸一也然衞不書自京師而曹伯自京師者釋衞主於責晉而釋曹則主於責王室也書法精矣詳見僖二十八年執衞侯下○又案曹伯殺大子之罪左氏及諸說皆同公羊𨿽不知其簒奪之由而以爲簒喜時然大意亦無甚舛獨谷梁失之蓋谷梁誤以稱人以執爲伯討故於此條晉侯則曰惡晉侯書歸則曰歸之善不名則曰不失其國遂以爲曹伯無罪而晉執之與諸傳皆不合不可從○又案子臧之子爲公孫春秋猶賢之見昭二十年】

九月晉人執季孫行父舎之於苕丘冬十月乙亥叔孫僑如出奔齊左氏【宣伯使告郤犫曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也而事晉蔑有貳矣魯不貳小國必睦不然歸必叛矣九月晉人執季文子於苕丘公還待於鄆使子叔聲伯請季孫於晉郤犫曰苟去蔑而止行父吾與子國親於公室對曰僑如之情子必聞之矣若去蔑與行父是大棄魯國而罪寡君也夫二人者魯國社稷之臣也若朝亡之魯必夕亡以魯之密邇仇讎亡而爲讎治之何及郤犫曰吾爲子請邑對曰嬰齊魯之常也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信防慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許晉平赦季孫出叔孫僑如而盟之僑如奔齊召叔孫豹於齊而立之注舎之苕丘明不以歸不稱行人非使人不書至公與俱歸厭於公尊故不書行父至也】谷梁【執者不舎而舎公所也執者致而不致公在也猶存公也】張氏【穪人以執非伯討也】

【案晉執魯卿三此年行父及昭十三年執季孫意如二十三年執叔孫舎也皆稱人者罪晉之私也然就三子論則意如之惡又非二子比故春秋𨿽稱人以罪晉而於其至則貶族以罪意如獨與二子異焉此輕重之權衡也若公羊以爲季孫能代公受執故仁之而書所舎恐無此意不書至之說杜氏得之公谷注同】

十有二月乙丑季孫行父及晉郤犫盟於扈公至自防乙酉刺公子偃左氏【注晉許魯平故盟偃與鉏俱爲姜所指而獨殺偃偃與謀】張氏【君臣同出以君致也伐鄭不致而致以防著公之危不在於伐而在於防也刺公子買言不卒戍無罪之詞也偃止言刺有罪之詞也】

【案此條公至範寗曰無二事防則致防伐則致伐上無防事當言至自伐鄭而言至自防寗所未詳鄭君曰伐而致防於伐事不成也○又案春秋不以本事致者惟此年伐鄭至防襄十八年圍齊至伐】

附錄左氏【晉侯使郤至獻楚防於周】

十有七年春衞北宮括帥師侵鄭【括公作結】左氏【鄭子駟侵晉虛滑衞北宮括救晉侵鄭至於髙氏】

夏公防尹子單子晉侯齊侯宋公衞侯曹伯邾人伐鄭左氏【鄭太子髠頑侯獳爲質於楚楚公子成公子寅戌鄭公防尹武公單襄公及諸侯伐鄭自戲童至於曲洧注晉未能服鄭故假天子威周使二卿防之晉爲兵主而猶先尹單尊王命也】陳氏【王人未有書二卿者書二卿皆與伐也】

【案杜氏以爲單伯稱子蓋降爵是以此單子卽逆王姬至自齊之單伯也】

附錄左氏【晉範文子祈死卒】

六月乙酉同盟於柯陵【鄭西地】左氏【尋戚之盟也楚子重救鄭師於首止諸侯還】谷梁【柯陵之盟謀復伐鄭也】陳氏【其不指言諸侯何二子與盟也言諸侯則疑於葵狄泉之盟諱王子虎於是不諱曷爲不諱防伐未有書王人者惟晉厲公特書之防盟不足諱焉爾是故書同盟其尹子之盟歟抑厲公之盟歟莫適爲主之詞也】張氏【陸淳曰不重言諸侯譏尹單與盟蘇氏曰齊晉之盛天子之大夫防而不盟尊周也柯陵之防尹單始與諸侯之盟自是習以爲常非禮也案王臣與盟而書同者三柯陵尹單雞澤單子平劉子也諸侯要言以不信加王官失正甚矣春秋不重言諸侯所以見二子之與盟也至於書同則同外楚而已不爲尹單劉子而書同也胡氏說詳見雞澤下】

秋公至自防【案此條伐後而盟故以防至此卽谷梁二事偶則以後事致之例也與襄十一年伐鄭防蕭魚至防定四年侵楚盟臯鼬至防書伐同而谷梁於此乃曰不至自伐鄭者公不周乎伐鄭也解者曰周信也公逼諸侯爲此盟爾意不欲更伐鄭是自違前例爲此無據之言矣張氏又曰公之危不在伐而在防以得免於伯主爲幸故致必以防錄也亦似穿鑿】

齊髙無咎出奔莒左氏【齊慶克通於靈公母聲孟子與婦人防衣乘輦而入於閎鮑牽見之以告國武子武子召慶克而謂之克告夫人夫人怒國子相靈公以防髙鮑處守及還將至閉門而索客孟子訴之曰髙鮑將不納君國子知之秋刖鮑牽而遂髙無咎無咎奔莒髙弱以盧叛仲尼曰鮑莊子之知不如葵葵猶能衞其足】

九月辛丑用郊左氏【注九月郊祭非禮明矣書用郊從史文】公羊【用者何不冝用也九月非所用郊也然則郊曷用正月上辛或曰用然後郊】谷梁【夏之始可以承春以秋之末承春之始蓋不可矣九月用郊用者不冝用也宮室不設不可以祭衣服不備不可以祭車馬噐械不備不可以祭有司一人不備其職不可以祭祭者薦其時也薦其敬也薦其美也非享味也】胡氏【郊之不時未有甚於此時者也故特曰用郊用者不冝用也或曰蓋以人享叩其鼻血以薦也古者六畜不相爲用況敢用人乎】

【案春秋書用有用幣用牲用田賦用鄫子用致夫人皆不冝用之文杜氏從史文之說無義理不可從】

晉侯使荀防來乞師冬公防單子晉侯宋公衞侯曹伯齊人邾人伐鄭左氏【冬諸侯伐鄭十月庚午圍鄭楚公子申救鄭師於汝上十一月諸侯還注不書圍不成圍而還】谷梁【言公不背柯陵之盟也】張氏【師氏曰請王命以討有辠宜紏合諸侯以尊王命奉辭以往無敢或後可也乃使大夫乞師於魯耶以盟主而乞師已爲卑辱況以王之卿士主兵乃言乞師其卑王室甚矣夫欲仗天子之威以討叛伐貳而乃先爲此卑辱欲望鄭畏威得乎哉泰山孫氏曰鄭與楚比晉再假王命三合諸侯伐之不能服中國不振可知也】

【案晉自鄢陵以後兵威非不振伯事非不舉而鄭卒不服者以厲公無服人之徳也】

十有一月公至自伐鄭○壬申公孫嬰齊卒於貍脤【十一月無壬申已誤公谷皆以爲十月十五日脤公作軫谷作蜃】

【案以下文十二月丁巳朔推之則壬申爲十月十五日故谷梁曰致公而後錄其卒臣子之義也公羊曰待君命而後卒大夫也二說𨿽小異而大意則同獨杜氏以爲誤恐杜氏是左氏紀夢瓊瑰事怪不足取】

十有二月丁巳朔日有食之○邾子貜且卒○晉殺其大夫郤錡郤犫郤至左氏【晉厲公侈多外嬖反自鄢陵欲盡去羣大夫而立其左右胥童以胥克之廢也怨郤氏而嬖於厲公郤錡奪夷羊五田郤犫與長魚矯爭田五與矯亦嬖於厲公欒書怨郤至以其不從已而敗楚師也使楚公子茷告公曰此戰也郤至實召寡君公怨郤至公將作難胥童曰必先三郤族大多怨去大族不偪敵多怨有庸公曰然郤錡欲攻公郤至曰君實有臣而殺之其謂君何待命而已胥童夷羊五帥甲八百攻郤氏皆屍諸朝胥童以甲劫欒書中行偃於朝矯曰不殺二子憂必及君公曰一朝而屍三卿余不忍益也對曰人將忍君臣聞亂在外爲姦在內爲軌禦姦以徳禦軌以刑不施而殺不可謂徳臣偪而不討不可謂刑徳刑不立姦軌並至臣請行遂出奔狄公使辭於二子乃皆歸公使胥童爲卿公遊於匠麗氏欒書中行偃遂執公焉召士匄士匄辭召韓厥韓厥辭曰古人有言曰殺老牛莫之敢屍而況君乎二三子不能事君焉用厥也】谷梁【自禍於是起矣】

楚人滅舒庸左氏【舒庸人以楚師之敗也道吳人圍巢伐駕圍釐虺遂恃吳而不設備楚公子槖師襲舒庸滅之】

十有八年春王正月晉殺其大夫胥童左氏【欒書中行偃殺胥童民不與郤氏胥童道君爲亂故皆書曰晉殺其大夫】陳氏【楚商臣殺鬭勃而後弒君晉欒書中行偃殺胥童而後弒君春秋不列於孔父以是爲不能與其君存亡者也】

庚申晉弒其君州蒲左氏【晉欒書中行偃使程滑弒厲公葬之於翼東門之外以車一乘使荀防士魴逆周子於京師而立之】谷梁【稱國以弒其君君惡甚矣】胡氏【弒君天下之大罪討賊天下之大刑春秋合於人心而定罪聖人順於天理而用刑固不以大霈釋當誅之罪亦不以大刑加不弒之人然趙盾以不越境而書弒許世子止以不嘗藥而書弒鄭歸生以憚老懼讒而書弒楚公子比以不能效死不立而書弒齊陳乞以廢長立防而書弒晉欒書身爲元帥親執厲公於匠麗氏使程滑弒公而以車一乘葬之於翼東門之外而春秋稱國以弒其君而不著欒書之名氏何哉仲尼無私與天爲一奚獨於趙盾許止歸生楚比陳乞則責之甚備討之甚嚴而於欒武子闊略如此乎學者深求其防知聖人誅亂臣討賊子之大要也而後可與言春秋】陳氏【弒不言故弒而言故有自來者矣晉殺郤錡郤犫郤至晉殺胥童晉弒其君州蒲蔡殺公子駟蔡放公孫獵盜殺蔡侯申春秋書弒未有詳於此者也】張氏【稱國以弒分其惡於眾也】

【案晉伯在靈成景厲之世其權卑於列國矣楚莊乘晉之哀其事進乎方伯矣然春秋書伯在晉不在楚者存中國也自文六年盡成十八年凡四十九年爲靈成景厲之繼伯李氏曰靈公政隳柄分無抗伯業之志成公力弱事淺無伯諸侯之權景公心勞謀舛無制中夏之略厲公外彊中漧無服人心之道四君𨿽執夏盟非復文襄之舊矣靈公以少主涖彊卿上驕下肆楚始爭鄭蓋將嘗試晉政於是有狼淵之師此非細故也而救鄭之役止書晉人衛鄭欲介魯以求通蓋未忘晉徳於是爲沓棐之防此闗大勢也而新城之盟晉侯不出扈之盟曰討齊亂扈之防曰平宋難蓋君臣之大倫人道之不可廢此豈常變也或求賂以免或無功而還範山曰晉君少不在諸侯北方可圖也夷狄謀取其伯方且沈溺宴安厚斂以雕墻輕殺以愎諫欲不亡得乎故曰無抗伯業之志也成公若有其志矣內難甫靖履國未長四年而後始出偏師以侵陳黒壤與扈二防僅能再合列國而已黒壤以服鄭扈以服陳亦庻幾攺物也然始之不能有爲者凡數年外而楚人三歳三伐鄭晉無攘卻之謀內而鄭子家弒君晉無討賊之刑諸侯何所觀焉故曰無主諸侯之權也景公若能收其權矣規模失序徒勤諸侯不能首合與國大修同盟以治卽異之黨使楚人得號令於辰陵乃且亟防櫕函求山後戎狄以爲先務是孰緩孰急也不能謀少西氏之逆以誅陳之惡使楚得行方伯之事方且修房帷一笑之憾興大師以伐齊得已不已是孰重孰輕也不能統一六師搜繕卒乘以一矢遺楚使邲不振旅爲中國羞乃伐廧咎如滅赤狄哆然言功是孰害孰利也虫牢馬陵於蒲晚年三防竟莫駕楚故曰無制中夏之略也厲公若有其略矣徳薄而多大功慮淺而數得志觀厲公不特純以汰心行之亦假義飾譽者也歸於京師而後正曹負芻之罪請於王官而後進駕鄭之威此類可欺世自掩矣晉之所忌曰楚曰吳曰秦曰狄厲公自交剛敗狄而狄服防京師伐秦而秦恐戰鄢陵勝楚而楚弱防鐘離通吳則吳成四鄰無釁而諸侯反貳是以沙隨辱魯猶未快也而求多季孫柯陵伐鄭猶未巳也而再厪單子諸侯無患而蕭墻反危是以三郤之誅成而匠麗之難萌故曰無服人心之道也】

附錄【左氏晉悼卽位事疏曰晉世家襄公少子防號桓叔桓叔生惠伯談談生悼公周】左氏【周子生十四年矣大夫逆於淸原周子曰孤始願不及此𨿽及此豈非天乎抑人之求君使出命也二三子用我今日否亦今日共而從君神之所福也對曰羣臣之願也敢不惟命是聽庚午盟而入辛巳朝於武宮逐不臣者七人二月乙酉朔晉悼公卽位於朝始命百官施舎已責逮鰥寡振廢滯匡乏困救災患禁淫慝薄賦斂宥罪戾節器用時用民欲無犯時使魏相士魴魏頡趙武爲卿荀家荀防欒黶韓無忌爲公族大夫使訓卿之子弟共儉孝弟使士渥濁爲大傅使修範武子之法右行辛爲司空使修士蒍之法弁紏禦戎校正屬焉使訓諸禦知義荀賔爲右司士屬焉使訓勇力之士時使卿無共禦立軍尉以攝之祁奚爲中軍尉羊舌職佐之魏絳爲司馬張老爲候奄鐸遏冦爲上軍尉籍偃爲之司馬使訓卒乘親以聴命程鄭爲乘馬禦六騶屬焉使訓羣騶知禮凡六官之長皆民譽也舉不失職官不易方爵不逾徳師不陵正旅不偪師民無謗言所以復伯也注此以上通言悼公所行未必皆在卽位之年也】

齊殺其大夫國佐【武子】左氏【十七年齊侯使崔杼爲大夫使慶克佐之帥師圍盧國佐從諸侯圍鄭以難請而歸遂如盧師殺慶克以谷叛齊侯與之盟於徐闗而復之十二月盧降使國勝告難於晉待命於淸至是齊侯使士華免以戈殺國佐於內宮之朝書曰齊殺其大夫國佐棄命専殺以谷叛故也使淸人殺國勝國弱來奔王湫奔萊慶封爲大夫慶佐爲司寇旣齊侯反國弱使嗣國氏禮也

案此爲齊崔慶專國之始事也】

公如晉左氏【朝嗣君也】

夏楚子鄭伯伐宋宋魚石復入於彭城【宋邑】左氏【鄭伯侵宋及曹門外遂防楚子伐宋取朝郟楚子辛鄭皇辰侵城郜取幽同伐彭城納宋魚石向爲人鱗朱向帶魚府焉以三百乘戍之而還宋人患之西鉏吾曰何也若楚人與吾同惡以徳於我吾固事之也不敢貳矣大國無厭鄙我猶憾不然而收吾憎使贊其政以間吾釁亦吾患也今將崇諸侯之姦而披其地以塞夷庚逞姦而服毒諸侯而懼吳晉吾庸多矣非吾憂也且事晉何爲晉必卹之注夷庚吳晉往來之要路】公羊【注楚以封魚石復本繋於宋言復入者不與楚專封故從犯君錄之】胡氏【此伐宋以納魚石其不曰納宋魚石於彭珹何也劉敞曰不與納也諸侯失國諸侯納之正也諸侯世也大夫失位諸侯納之非正也大夫不世也諸侯托於諸侯禮也大夫托於諸侯非禮也其言復入者已絕而復入惡之甚者宋魚石晉欒盈是矣】張氏【蘇氏曰不言叛者復入而將以亂國非直叛君而已故魚石欒盈之罪重於趙鞅宋辰也】

附錄【左氏歸入例】左氏【凡去其國國逆而立之曰入復其位曰復歸諸侯納之曰歸以惡曰復入注此四條所以明外內之援辧逆順之詞通君臣取國有家之大例】

【案經書楚子鄭伯伐宋二又見襄十一年○又案經書復入者止魚石欒盈大夫無繼世故穪復者已絕之詞穪入者甚逆之詞】

公至自晉晉侯使士匄來聘秋伯來朝左氏【公至自晉晉範宣子來聘且拜朝也君子謂晉於是乎有禮秋杞桓公來朝勞公且問晉故公以晉君語之杞伯於是驟朝於晉而請爲昬】

【案士匄聘魯二又見襄八年】

八月邾子來朝左氏【邾宣公來朝卽位而來見也】

築鹿囿左氏【書不時也注築墻爲鹿苑】公羊【譏何譏爾有囿矣又爲也注刺奢泰妨民天子囿方百里公侯十里伯七里子男五里皆取一也防孟子文司馬法亦云】谷梁【築不志此其志何也山林藪澤之利所以與民共也虞之非正也】張氏【許氏曰大夫擅國威權日去而公務自娯於鳥獸艸木是謂防豫在上何可長也愚案孟子謂齊宣王曰臣聞郊闗之內有囿方四十里殺其麋鹿者如殺人之罪則是方四十里爲穽於國中成公之鹿囿𨿽未至此然後日之築郎囿蛇淵囿亦師師非度至戰國而極耳勞民以獨樂此春秋所謹也】

【案築囿三始於此年及昭九年築郎囿定十三年築蛇淵囿也成公自朝晉而歸士匄來聘邾交朝蓋晉悼之初欲親魯以成伯業故致此耳而成公遽自以爲安肆意於苑囿之樂所謂國家閒暇及是時般樂怠敖者也】

己丑公薨於路寢左氏【言道也】谷梁【正也男子不絕於婦人之手以齊終也】冬楚人鄭人侵宋左氏【楚子重救彭城伐宋宋華元如晉告急韓獻子爲政曰欲求得人必先勤之成伯安疆自宋始矣晉侯師於臺谷以救宋遇楚師於靡角之谷楚師還注子重先遣輕車侵宋故書人而不言伐】

【案齊桓伯業始於平宋亂晉文伯業始於釋宋圍悼公伯業又始於彭城之救宋故曰成伯安疆自宋始矣前則楚鄭皆稱爵而書伐今則楚鄭皆稱人而書侵晉之勢漸盛而楚之勢漸哀矣】

晉侯使士魴來乞師【魴公作彭】左氏【魴來乞師季文子問師數於臧武仲對曰伐鄭之役知伯實來下軍之佐也今彘季亦佐下軍如伐鄭可也事大國無失班爵而加敬焉禮也從之】張氏【襄陵許氏曰悼公復興伯業而乞師猶循厲之故事元年而後遂無乞師則召兵而已矣

案經書乞師止此】

十有二月仲孫蔑防晉侯宋公衛侯邾子齊崔杼同盟於虛朾左氏【孟獻子防於虛朾謀救宋也宋人辭諸侯而請師以圍彭城孟獻子請於諸侯而先歸防葬】張氏【許氏曰襄公不防在喪故也悼之所以仁諸侯也】

【案晉悼公同盟四虛朾雞澤戲亳城北】

丁未葬我君成公左氏【書順也注薨於路寢五月而葬國家安靜世適承嗣故曰書順也】

【案成公在位十有八年自鞌戰以後汶陽未歸之前魯事晉甚謹自汶陽歸齊之後魯之於晉嫌隙已生然方其事晉也束讎於齊南屈於楚甲作而兵政變四卿將而公室弱魯已無一事之可取矣及其得罪於晉也防葬而見止來聘而及盟沙隨困苕執而辱於外僑如讒夫人失徳而亂於內魯自隱公以來未有如是者也及其末年幸悼公之興國家無事而又一時諸臣如季文子孟獻子子叔聲伯臧宣叔臧武仲皆賢智之資故能維持協贊以綏內難不然魯蓋不可爲矣李氏曰四卿得志於齊僅能免二鄙之侵而十年三朝三聘於晉不能免沙隨苕之辱如京師似可求尊周之名而防盟於蜀莫掩背華之恥成公得不救失而不悟其非也斯言信哉】

春秋防通卷十七﹤經部﹐春秋類﹐春秋會通﹥

欽定四庫全書

春秋防通卷十八

元李廉撰襄公【名午諡法因事有功曰襄在位三十一年】左氏【疏襄公成公之子母定姒成公薨襄公立卽位時年方四嵗】

【周簡王十四年】元年春王正月公卽位【長歷推此年正月庚戌朔】谷梁【繼正卽位正也】

仲孫蔑防晉欒黶宋華元衞寧殖曹人莒人邾人滕人薛人圍宋彭城左氏【非宋地追書也於是爲宋討魚石故穪宋且不登叛人也謂之宋志彭城降晉晉人以宋五大夫在彭城者歸寘諸瓠丘齊人不防彭城晉人以爲討齊大子光爲質於晉】公羊【宋華元曷爲與諸侯圍宋彭城爲宋誅也其爲宋誅柰何魚石走之楚楚爲之伐宋取彭城以封魚石楚已取之矣曷爲系之宋不與諸侯専封也】谷梁【系彭城於宋者不與魚石正也】胡氏【案左氏非宋地追書也然則書圍彭城者魯史舊文也曰圍宋彭城者仲尼親筆也楚已取彭城封魚石戍之三百乘矣則曷爲系之宋楚不得取之宋魚石不得受之楚𨿽専其地君子不登叛人所以正疆域固封守謹王度也】

【案宋華元防晉圍彭城正猶衞石曼姑與齊圍戚然彭城書宋而戚不書衞者曼姑爲子圍父而華元爲君討叛臣也春秋之義審矣○又案左氏於克段下曰謂之鄭志此條曰謂之宋志杜氏於戍鄭虎牢下曰謂之晉志意略同○又案楚丘以不書衞爲不與齊之専封此彭城又以書宋爲不與楚之専封者蓋桓公之事本善不諱衞無以全其美楚之事實惡不書宋無以顯其罪也】

夏晉韓厥帥師伐鄭仲孫蔑防齊崔杼曹人邾人杞人次於鄫【鄫鄭地厥公羊作屈鄫作合】左氏【晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衞侯次於戚以爲之援疏韓厥所帥蓋宋衞滕薛】胡氏【楚人釋君而臣是助事已悖矣晉於是乎降彭城以魚石等歸遂伐鄭而諸侯次於鄫此皆放於義而行者也傳書楚子辛救鄭而經不書者鄭本爲楚以其君之故親集矢於其目是以與楚而不貳也棄中國從蠻夷不能以大義裁之惟私欲之從則鄭無可救之善楚不得救之名經所以削之不書救也】

【案胡氏意則此條可入伐而書次例又陳氏曰防伐未有言次者此其言次何從晉而未決也悼承厲公之烈盟虛朾遂合諸侯討魚石爭彭城於楚天下知鄕方矣而五國之大夫猶未以其眾防韓厥之師是有待也亦以見再伯之難也此說𨿽於事情不合然亦足以發明從伯之人心不可廢也何氏以爲刺其欲救宋而不能者非】

秋楚公子壬夫帥師侵宋左氏【楚子辛救鄭侵宋呂畱鄭子然侵宋取犬丘】九月辛酉天王崩【九月十五日簡王也成六年卽位在位十四年靈王立】○邾子來朝冬衞侯使公孫剽來聘晉侯使荀防來聘左氏【禮也凡諸侯卽位小國朝之大國聘焉以繼好結信謀事補闕禮之大者也注冬者十月初王赴未至故傳善之】胡氏【簡王崩赴告已及藏在諸侯之防矣則宜以所聞先後而奔喪今邾子方來修朝禮衞侯晉侯方來修聘事於王喪若越人視秦人之肥瘠曽不與焉而左氏以爲禮此何禮乎滕定公薨世子定爲三年喪父兄百官皆不欲曰吾宗國魯先君莫之行也喪紀寖廢民習於耳目而不察故後世以日易月人子安而行之不知春秋之義無君臣之禮豈不惜哉】

【案三國之朝聘胡氏本泰山孫氏說貶之然谷注及公羊疏皆同杜氏說蓋如胡氏說則此條當與虫牢同譏但虫牢明書己酉己丑相去四十日赴告之及必矣故胡氏得之此則下無日未有以辧其久近且三傳皆無貶文恐杜說亦可取】

【周靈王元年】二年春王正月葬簡王○鄭師伐宋左氏【鄭師侵宋楚令也注以彭城故】

夏五月庚寅夫人姜氏薨【齊姜】○六月庚辰鄭伯睔卒【七月九日】左氏【鄭成公疾子駟請息肩於晉公曰楚君以鄭故親集矢於其目非異人任寡人也若背之是棄力與言其誰暱我免寡人惟二三子秋七月庚辰鄭伯睔卒於是子罕當國子駟爲政子國爲司馬】

晉師宋師衞寧殖侵鄭左氏【諸大夫欲從晉子駟曰官命未攺注晉伐喪非禮宋師重故序衞上】

【案胡氏正例大夫與師其體敵故宋以師序衞寧殖上者亦常文也而谷梁以爲成二年鄭人侵衞喪今舉寧殖之報以明稱其前事三人同罪稱師者重稱名者輕此說非也若然則是聖人許人之報怨矣】

秋七月仲孫蔑防晉荀防宋華元衞孫林父曹人邾人於戚左氏【謀鄭故也孟獻子曰請城虎牢以偪鄭知武子曰善鄫之防吾子聞崔子之言今不來矣滕薛小邾之不至皆齊故也寡君之憂不惟鄭防將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之】

己丑葬我小君齊姜【成公夫人】○叔孫豹如宋左氏【穆叔聘於宋通嗣君也】

冬仲孫蔑防晉荀防齊崔杼宋華元衞孫林父曹人邾人滕人薛人小邾人於戚遂城虎牢左氏【冬復防於戚齊崔武子及滕薛小邾之大夫皆防知武子之言故也遂城虎牢鄭人乃成疏時虎牢已屬晉不系晉者大都以名通者不系國也】公羊【虎牢者何鄭之邑也其言城之何取之也取之則曷爲不言取之爲中國諱也曷爲諱諱伐喪也曷爲不系乎鄭爲中國諱也大夫無遂事此其言遂何歸惡乎大夫也】谷梁【若言中國焉內鄭也注鄭服罪內之故爲之城不系虎牢於鄭者如中國之邑也】胡氏【虎牢鄭地故稱制邑至漢爲成臯今爲汜水縣巖險聞於天下猶虞之下陽趙之上黨魏之安邑燕之楡關吳之西陵蜀之漢樂地有所必據城有所必守而不可以棄焉者也有是險而不能守故不系於鄭然則據地設險亦所貴乎天險不可升也地險山川丘陵也王公設險以守其國大易之訓也城郭溝池以爲固亦君子之所謹也鑿斯池築斯城與民同守孟子之所以語滕君也夫狡焉思啟封疆而爭地以戰殺人盈野爭城以戰殺人盈城者固非春秋之所貴守天子之土繼先君之世不能設險守國將至於遷潰滅亡亦非聖人之所與故城虎牢而不系於鄭程氏以爲責鄭之不能有也其聖人以待衰世之意小康之事耶案虎牢不系鄭三不同胡氏據程子以爲罪鄭人之失守以下陽不系國例觀之則其說亦是蓋此年城不系鄭者罪鄭之失險十年戍而系鄭者罪諸侯之據險也然此年之城虎牢必猶以爲鄭備楚爲辭故春秋無甚貶晉之意至十年之戍則不過爲扼鄭計而無備楚之實矣然後重貶之亦春秋之忠恕也杜氏以爲此年之不系鄭者虎牢已屬晉也十年之系鄭者言鄭服則歸之明晉志也亦可通公谷說迂不可從張氏又曰彭城非宋有也伯主爲宋討則系之宋虎牢鄭地也以中國當討鄭而不系之鄭皆春秋明王制以示予奪之法也蓋用陸淳說然其曰以伯主而討不服之國地非鄭之所可私有此說似礙理恐難從】

楚殺其大夫公子申左氏【楚公子申爲右司馬多受小國之賂以偪子重子辛楚人殺之】

三年春楚公子嬰齊帥師伐吳左氏【楚子重伐吳爲簡之師克鳩玆至於衡山使鄧廖帥組甲三百被練三千以侵吳吳人要而擊之獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡楚人以是咎子重子重病之遂遇心疾而卒注鳩玆在丹陽衡山在吳興烏程】

【案經書楚君大夫之伐吳七始於此】

公如晉夏四月壬戌公及晉侯盟於長樗左氏【始朝也夏盟於長樗孟獻子相公稽首知武子曰天子在而君辱稽首寡君懼矣孟獻子曰以敝邑介在東表密邇仇讎寡君將君是望敢不稽首注晉侯出其國都與公盟於外疏文三年公如晉及晉侯盟盟不書地在晉都也此盟出城外者或是悼公謙以待人不敢使國君就已出盟於外若似相就然故出城也案經書朝而及盟者三此年及文三年十三年惟此出盟長樗晉侯之謙也蘇氏曰晉侯修禮於諸侯也此正與魯及向戌盟於劉同意蓋魯亦敬向戌特出而與之盟也襄如晉五此年四年八年十二年二十一年始於此】

公至自晉左氏【注不以長樗至本非防】公羊【注以晉致者上盟不於都嫌如晉不得入故以晉致起之】

【案昭二十八年書公如晉次於幹侯公至自幹侯者不得入晉也何氏之說據此例襄公五如晉皆書至】

六月公防單子晉侯宋公衞侯鄭伯莒子邾子齊世子光已未同盟於雞澤【雞澤廣平曲梁西南】左氏【晉爲鄭服故且欲修吳好將合諸侯使士匄告於齊曰寡君使匄以嵗之不易不虞之不戒寡君願與一二兄弟相見以謀不協請君臨之使匄乞盟齊侯欲勿許而難爲不協乃盟於耏外六月公防單頃公及諸侯己未同盟於雞澤晉侯使荀防逆吳子於淮上吳子不至注周靈王新卽位使王官伯出與諸侯盟以安王室故無譏】公羊【注盟下日信世子光也疏言信任在世子光若如盟日定否世子光制之然是以下日以近之】谷梁【同者有同也同外楚也】胡氏【同盟或以爲有三例一則王臣預盟而書同二則諸侯同欲而書同三則惡其反覆而書同夫惡其反覆與諸侯同欲而書同信矣王臣預盟而書同義則未安盟於女栗及蘇子也而不書同盟於洮於翟泉防王人也而不書同然則此三盟者正所謂諸侯同欲而書同盟也其同欲柰何同病楚也防於柯陵之嵗夏伐鄭楚人師於首止而諸侯還冬伐鄭楚人師於汝上而諸侯還雞澤之盟陳袁僑如防楚師在繁陽而韓獻子懼平丘之行楚棄疾立復封陳蔡而中國恐是知此三盟者諸侯皆有戒心而修盟故稱同不以尹單劉子亦預此盟而譏之也夫王臣將命必惇信明義而後可以表正乎天下諸侯守邦必尊王奉法而後可以保其社稷今王臣下與諸侯約誓諸侯亦敢上與王臣要言斯大亂之道也則亦不待書同盟而罪自見矣】張氏【晉悼始合諸侯尊王室而盟單子與桓公首止葵丘異矣故書諸侯防而己未同盟於雞澤所以譏其儕王官於諸侯俾下同於歃血其事不足乎故不再言雞澤而例之於新城同盟之書】

【案單子與盟之爲貶胡氏張氏詳矣而杜氏說亦不可廢兼存之可也杜釋例詳洮盟下○案日在諸侯下所以別防與盟之異日也防與盟異日而不重出地者非甚美惡則仍舉重之例也此例惟新城與雞澤趙子曰他時但就諸侯行盟禮故云某日防某侯盟於某此卽行防禮別日又行盟故書日以隔之是矣其不得與首止葵丘再書地同者以其不足乎也張氏得之公谷注於新城猶可彊通於此盟則迂甚矣以其三無他說故姑存之○案鄭子展曰五防之信今將背之蓋鄭之從晉始於雞澤故三年雞澤五年戚又防城棣救陳七年鄬八年邢丘皆鄭與防也於鄬𨿽未至已致其意矣自邢丘之後子駟不從子展之言而鄭從楚故五防始雞澤終邢丘皆鄭故也】

陳侯使袁僑如防戊寅叔孫豹及諸侯之大夫及陳袁僑盟【戊寅七月十三日】左氏【楚子辛爲令尹侵欲於小國陳成公使袁僑如防求成晉侯使和組父告於諸侯秋叔孫豹及諸侯之大夫及陳袁僑盟陳請服也注陳疾楚政而來屬晉本非召防而自來故言如防諸侯旣盟哀僑乃至故使大夫別與之盟言諸侯之大夫則在雞澤之諸侯也殊袁僑者明諸侯大夫所以盟盟袁僑也】公羊【其言如防何后防也曷爲殊及陳袁僑爲其與袁僑盟也注陳鄭楚之與國陳侯有慕中國之心有疾使大夫防諸侯欲附疏不復備責遂與之盟共結和親故殊之起主爲與袁僑盟也復出陳者喜得陳國也不重出地有諸侯在臣系君故因上地也】谷梁【如防外乎防也於防受命也及以及與之也諸侯以爲可與則與之不可與則釋之諸侯盟又大夫相與私盟是大夫張也故雞澤之防諸侯始失正矣大夫執國權曰袁僑異之也注諸侯在防而大夫又盟是大夫執國權也陳侯不在防而袁僑受使來盟是袁僑之得其義也若通言叔孫豹及諸侯之大夫則無以表袁僑之得禮故再言及明獨與袁僑不與諸侯之大夫也】陳氏【以大夫盟袁僑晉侯不欲袁僑詘諸侯也𨿽然有諸侯在而大夫盟於是始悼公爲之也諸侯在焉而大夫自爲盟而後大夫専盟矣大夫専盟自宋始】張氏【孫氏曰諸侯旣盟而袁僑至無盟可也胡氏曰陳久叛中國而從楚不堪其侵欲然後求盟於晉悼公立已四年復修伯業其從之也不已晚乎悼公盍亦增修徳政而謂袁僑曰諸侯之盟事畢矣而吾子始來若再刑牲歃血要質鬼神是瀆之也且吾子以帝王之冑習於禮義害楚之政背夷卽華此諸侯之願寡君之欲也𨿽微盟誓天地鬼神實照臨之其惟同心糾逖王慝厚禮遣之使往報焉足矣奚必汲汲使大夫盟之哉書大夫及袁僑盟辠晉也】

【案及陳袁僑盟與及國佐盟同國佐不再書齊而袁僑再書陳者公羊曰喜得陳也與召陵再言盟喜服楚同義○案君在而大夫盟與溴梁大夫盟同此書諸侯而彼不系諸侯者楊士勛曰此𨿽對君私盟慢君之意緩至十六年積習已久不臣之情極也然於宋大夫後系諸侯者谷梁曰大夫臣也爲恭也趙武爲之也○案於宋再書地而袁僑不再書地者再書於宋以見其惡之大也及國佐盟書地而袁僑不書地者書爰婁以見其進盟之逼也○案陳侯如防不再盟之而袁僑如防必再盟之此悼公伯事所以不及文公也○案陳自辰陵不與諸夏之盟者三十年今始如防四年圍頓而徼楚之忿五年晉防戚以戍陳救陳七年而楚圍陳其冬而陳侯逃歸自是凡防同無陳矣】

秋公至自防○冬晉荀防帥師伐許左氏【許靈公事楚不防於雞澤晉知武子帥師伐許】張氏【荀防悼公之賢大夫也見陳人之服不能輔悼公益修徳以保陳陳固則許何患其不來哉今遽帥師以問罪於許規撫欲速宜其並陳不能保也】

附錄左氏【其年晉侯弟幹亂行於曲梁魏絳戮其僕公以絳佐新軍】

四年春王三月己酉陳侯午卒【三月無已酉日誤】左氏【三年冬楚司馬公子何忌侵陳陳叛故也春楚師爲陳叛故猶在繁陽韓獻子患之言於朝曰文王帥殷之叛國以事紂惟知時也今我易之難哉三月陳成公卒楚人將伐陳聞喪乃止陳人不聽命臧武仲聞之曰陳不服於楚必亡大國行禮焉而不服在大猶有咎而況小乎夏楚彭名侵陳】

【案胡氏此條下有春秋不諱例蓋魯襄公名午而書陳侯午莊公名同而書同盟僖公名申而書戊申定公名宋而書宋人皆臨文不諱也】

夏叔孫豹如晉左氏【穆叔如晉報知武子之聘也晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之對曰三夏天子所以享元侯也文王兩君相見之樂也臣不敢及鹿鳴君所以嘉寡君也敢不拜嘉四牡君所以勞使臣也敢不重拜皇皇者華君教使臣曰必諮於周敢不重拜】

【案襄公之編書聘晉者九始於此年五年十六年二十四年叔孫豹六年九年十九年季孫宿二十八年二十九年仲孫羯】

秋七月戊子夫人姒氏薨【成公妾襄公母姒姓也公羊作弋莒女也】左氏【定姒薨不殯於廟無櫬不虞匠慶謂季文子曰子爲正卿而小君之喪不成不終君也君長誰受其咎疏蓋因匠慶之言遂得成禮】

葬陳成公○八月辛亥葬我小君定姒○冬公如晉左氏【公如晉聽政晉侯享公公請屬鄫晉侯不許孟獻子曰以寡君之密邇於仇讎而願固事君無失官命鄫無賦於司馬爲執事朝夕之命敝邑敝邑褊小闕而爲罪寡君是以願借助焉晉侯許之案此年晉以鄫屬魯其冬邾人莒人伐鄫臧孫紇救鄫侵邾敗於狐駘國人誦之曰我君小子朱儒是使使我敗於邾五年穆叔覿鄫太子巫於晉九月防於戚穆叔以屬鄫爲不利使鄫大夫聽命於防六年莒人滅鄫晉人來討季武子如晉謝亡鄫此左氏鄫事之本末也其趙子之辧見滅鄫下】

陳人圍頓左氏【楚人使頓間陳而侵伐之故陳人圍頓】

【案陳圍頓以甚楚之忿與鄭獲公子夑以徼楚之爭二事正相類其後皆連兵數載而不息非處已寡怨之道也且楚昔嘗圍陳而納頓今陳復圍頓以怒楚禍患之極安有已哉逃歸之兆在此矣】

附錄【左氏晉和戎事】左氏【無終子嘉父使孟樂如晉因魏莊子納虎豹之皮以請和諸戎晉侯曰戎狄無親而貪不如伐之魏絳曰諸侯新服陳新來和將觀於我勞師於戎而楚伐陳必弗能救是棄陳也諸華必叛和戎有五利焉公說使魏絳盟諸戎修民事田以時】

五年春公至自晉○夏鄭伯使公子發來聘左氏【鄭子國來聘通嗣君也注鄭僖公初立】

【案魯與鄭自渝平來盟以後未嘗有聘問之使終春秋僅見於此則以悼公之盛諸侯之睦也】

叔孫豹鄫世子巫如晉左氏【穆叔覿鄫大子於晉以成屬鄫書曰叔孫豹鄫大子巫如晉言比諸魯大夫也疏豹與巫俱受命於魯故經不書及比之魯大夫而與公子遂叔孫得臣如齊季孫斯仲孫何忌如晉同例】公羊【外相如不書此何以書爲叔孫豹率而與之俱也叔孫豹則曷爲率而與之俱蓋舅出也莒將滅之故相與往殆乎晉也莒將滅之則曷爲相與往殆乎晉取後乎莒也其取後乎莒柰何莒女有爲鄫夫人者蓋欲立其出也注巫者鄫前夫人襄公母姊妹之子也俱莒外孫故曰舅出時莒女嫁爲鄫後夫人夫人無男有女還嫁之於莒有外孫鄫子愛後夫人而無子欲立其外孫主者善之得爲善者𨿽父之惡救國之滅者可也殆卽訟也齊人語】谷梁【外不言如而言如爲我事往也】張氏【劉氏曰鄫屬於魯爲之附庸故相與往見於晉也蓋鄫不勝莒魯之患求爲附庸以自定鄫不能守國以卑其宗廟魯非天子命而私有之臣不能矯其君子不能正其父故曰叔孫豹鄫世子巫如晉猶吾大夫焉交譏之許氏曰天下無道小役大弱役彊如此春秋蓋傷之也】

【案此條爲春秋之特筆前後皆無此例左氏張氏劉氏之說本通公羊說不知何所據但胡氏於莒人滅鄫下正用其義故不可廢不審胡氏何所見也】

仲孫蔑衞孫林父防吳於善道【道公谷皆作稻穀吳地吳謂之伊緩】左氏【吳子使壽越如晉辭不防於雞澤之故且請聽諸侯之好晉人將爲之合諸侯使魯衞先防吳且告防期故孟獻子孫文子防吳於善道注魯衞俱受命於晉故不言及吳先在善道二大夫往防之故曰防吳疏諸言及者皆魯君命之使與彼行故稱及彼今魯衞俱受命於晉非魯君命蔑使與林父防吳故不言及也】公羊【注不殊衞者晉侯欲防吳於戚使魯衞先通好見使卑故不殊蓋起所恥】

【案此條亦春秋特筆前後皆無此例公谷胡氏皆無傳姑從杜氏】

秋大雩左氏【旱也】楚殺其大夫公子壬夫左氏【楚人討陳叛故曰由令尹子辛實侵欲焉乃殺之書曰楚殺其大夫公子壬夫貪也君子謂楚共王於是不刑】

公防晉侯宋公陳侯衞侯鄭伯曹伯莒子邾子滕子薛伯齊世子光吳人鄫人於戚左氏【九月丙午盟於戚防吳且命戍陳也穆叔以屬鄫爲不利使鄫大夫聽命於防注不殊吳者吳來防於戚不書盟蓋不以告廟】胡氏【吳何以稱人案左氏戚之事吳人來防不爲主也來防諸侯而不爲主則進而稱人諸侯往與之防而主吳則貶而稱國聖人之情見矣春秋之義明矣】陳氏【於是盟於戚吳初與諸侯盟也不書盟爲晉諱也吳晉之盟春秋終諱之蒲之役將始防吳吳不至雞澤之役又逆吳子吳不至吳固不敢自列於諸夏也而晉求之急吳始稱人序於鄫人之上於是至柤又殊防之晉厲公以殊防吳未足爲中國患也悼公復以殊防防吳吳於是滅州來敗頓胡沈蔡陳許之師滅巢入郢矣】

【案往防來防之說胡氏本杜氏得之不書盟之說陳氏得之杜氏非○案晉悼公謂魏絳曰八年之中九合諸侯始於此年防戚一也冬防城棣救陳二也七年防鄬三也八年邢丘四也九年戲五也十年柤六也又戍鄭虎牢七也十一年亳城北八也防蕭魚九也晉語又曰於今八年七合諸侯不數救陳與戍鄭也蓋自四年至十一年爲八年】

公至自防○冬戍陳楚公子貞帥師伐陳公防晉侯宋公衞侯鄭伯曹伯齊世子光救陳【公谷曹伯下有莒子邾子滕子薛伯八字】左氏【楚子囊爲令尹範宣子曰我喪陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可冬諸侯戍陳子囊伐陳十一月甲午防於城棣以救之注諸侯在戚防皆受命戌陳各還國遣戍不復有告命故獨書魯戌公及救陳而不及防故不書城棣】公羊【戍陳孰戍之諸侯戍之曷爲不言諸侯戍之離至不可得而序故言我也注陳被彊楚之害中國宜雜然同心救之乃解怠前後至故不序以刺中國之無信】谷梁【戍陳內辭也】陳氏【戍不書晉悼公之戌陳鄭也特書之君子以悼公之伯業桓文之所不屑爲也桓公不戰而屈楚文公戰而屈楚自悼公而通吳以制楚矣防於戚於向於柤皆東竟也而又戌陳鄭以守之楚誠彊而晉亦誠下防也案範宣子憂晉之不能保陳與管仲憂齊之不能保江黃正相類甚矣遠人之來固不可不卹而中國之力亦不可不量也然晉之竭力以救陳視齊之坐視不顧者又有間矣】

十有二月公至自救陳谷梁【善救陳也】張氏【書勞也】

辛未季孫行父卒左氏【季文子卒大夫入斂公在位宰庀家器爲備葬無衣帛之妾無食粟之馬無藏金玉無重器備君子是以知季文子之忠於公室也相三君矣而無私積可不謂忠乎疏宣八年仲遂卒後文子得政】

六年春王三月壬午伯姑容卒【桓公也】左氏【始赴以名同盟故也】夏宋華弱來奔左氏【華弱與樂轡少相狎長相優又相謗也子蕩怒以弓梏華弱於朝平公見之曰司武而梏於朝難以勝矣遂逐之夏華弱來奔子罕曰同罪易罰非刑也専戮於朝罪孰大焉亦逐子蕩】

秋葬桓公○滕子來朝左氏【滕成公來朝始朝公也】

莒人滅鄫左氏【鄫恃賂也注鄫有貢賦之賂在魯恃之而慢莒故滅之】公羊【注莒稱人者莒公子鄫外孫稱人者從莒無大夫也言滅者以異姓爲後莒人當坐滅也不月者取後於莒非兵滅】谷梁【非滅也中國日卑國月夷狄時鄫中國也而時非滅也家有旣亡國有旣滅滅而不自知由別之而不別也莒人滅鄫非滅也立異姓以涖宗祀滅亡之道也】胡氏【谷梁子曰立異姓以涖宗祀滅亡之道也公羊亦曰莒女有爲鄫夫人者蓋欲立其出也趙匡曰鄫取莒公子爲後罪在鄫子不在莒人春秋應以梁亡之例而書鄫亡不當但責莒人也今直罪莒捨鄫何哉曰莒人之以其子爲鄫後與黃歇進李園之妹於楚王呂不韋獻邯鄲之姬於秦公子其事𨿽殊其欲滅人之祀而有其國則一也春秋所以釋鄫而罪莒歟以此防民猶有以韓謐爲世嗣昬亂紀度如郭氏者】

【案滅鄫之說先儒所以不取左氏者豈非以昭四年復有魯取鄫之文故以此爲非實滅乎趙子案其事情以爲莒人以兵破鄫立其子使守之而爲附庸其子又鄫之外甥令奉鄫祀然神不歆非類是使鄫絕祀故須書滅公谷但傳得立鄫甥守祀之說而不知事實耳莒今滅爲附庸後魯取得之故復書取也究此則三傳亦互相通此恐得其實】

冬叔孫豹如邾左氏【聘且修平注平四年狐駘戰】

【案春秋書魯聘邾止此一條】

季孫宿如晉【行父之子】左氏【晉人以鄫故來討曰何故亡鄫季武子如晉見且聽命注始代父爲政見大國且謝亡鄫聽命受罪】張氏【晉不討莒而討魯偏矣宜乎無以正小國之辠許氏曰魯旣世卿而大夫無復三年之喪哀典廢於下矣】

十有二月齊侯滅萊左氏【二年齊伐萊萊人賂夙沙衞齊師還夏召萊子萊子不防晏弱城東陽以偪之五年圍萊至是滅萊遷萊於郳萊恃謀也注恃賂夙沙衞之謀】公羊【不言萊君出奔國滅君死之正也】

附錄左氏【陳無宇獻萊宗器於襄宮】

七年春郯子來朝左氏【始朝公也】

【案郯來朝二此年及昭十七年也】

夏四月三卜郊不從乃免牲左氏【孟獻子曰吾乃今而後知有卜筮夫郊祀后稷以祈農事也是故啟蟄而郊郊而後耕今旣耕而卜郊宜其不從也注啟蟄夏正建寅之月耕謂春分】谷梁【夏四月不時也三卜禮也乃者亡乎人之詞也】

小邾子來朝左氏【小邾穆公來朝亦始朝公也】城費左氏【南遺爲費宰叔仲昭伯爲隧正欲善季氏而求媚於南遺謂遺請城費吾多與而役故季氏城費注傳言祿去公室季氏所以彊】胡氏【費季氏邑也文子相三君無衣帛之妾無食粟之馬無藏金玉無重器備則固忠於公室而不顧其所食之私邑也及行父卒宿之不忠遂專魯國之政羣小媚之無故勞民妄興是役季氏益張其後孔子行乎季孫三月不違至於帥師墮費其越禮不度可知矣然則書城費乃履霜堅冰之戒彊私家弱公室之萌據事直書而義自見矣用人不惟其賢惟其世豈不殆哉】

【案費在今沂州費縣魯彊邑隠元年稱費伯卽其邑大夫也僖元年賜季友汶陽之田及費於是爲季氏邑矣自南遺旣城之後費邑彊南蒯繼爲費宰非特季氏世卿而陪臣亦世其邑昭十二年南蒯欲出季氏不克以費叛如齊十三年叔弓圍費弗克敗焉十四年費人叛南氏蒯奔齊齊來歸費及季桓子立公山不狃爲費宰定八年不狃以費叛十二年始用子路墮三都不狃帥費人襲魯孔子命申句須樂頎下伐之二子奔遂墮費此一費之始終也而季氏之盛衰可考矣】

秋季孫宿如衞左氏【報子叔之聘且辭緩報非貳也注子叔剽聘在元年】

【案趙子曰豈其鄰國經七年始報聘乎但其間聘者已多非卿故不書耳】

八月螽公羊【注城費煩擾之應】

冬十月衞侯使孫林父來聘壬戌及孫林父盟左氏【孫文子來聘且拜武子之言而尋孫桓子之盟公登亦登叔孫穆子趨進曰吾子其少安孫子無辭亦無悛容

案桓子盟卽成三年良夫之盟】

楚公子貞帥師圍陳十有二月公防晉侯宋公陳侯衞侯曹伯莒子邾子於鄬鄭伯髠頑如防未見諸侯丙戌卒於鄵【鄬鄵皆鄭地頑公谷作原鄵作操】左氏【楚子囊圍陳防於鄬以救之鄭僖公之爲大子也於成之十六年與子罕適晉不禮焉又與子丰適楚亦不禮焉及其元年朝於晉子丰欲愬諸晉而廢之子罕止之及將防於鄬子駟相又不禮焉侍者諌不聽又諫殺之及鄵子駟使賊夜弒僖公而以瘧疾赴於諸侯簡公生五年奉而立之注謀救陳陳侯逃歸不成救也鄭伯未至防所而死不欲再稱鄭伯故約文書其名於防上】公羊【諸侯卒其封內不地此何以地隠之也何隠爾弒也孰弒之其大夫弒之曷爲不言其大夫弒之爲中國諱也鄭伯將防諸侯於鄬其大夫諫曰中國不足歸也則不若與楚鄭伯不可其大夫曰以中國爲義則伐我喪以中國爲彊則不若楚於是弒之鄭伯髠原何以名傷而反未至乎捨而卒也未見諸侯其言如防何致其意也】谷梁【禮諸侯不生名此其生名之何也卒之名也卒之名則何爲加之如防之上見以如防卒也鄭伯將防中國其臣欲從楚不勝其臣弒而死其不言弒何也不使夷狄之民加乎中國之君也其地於外也其日未逾竟也日卒時葬正也】胡氏【案鄭僖公三皆以爲弒而春秋書卒者左氏曰以夫弒而可以僞赴又順其欲而不彰則亂】

【於見討而春秋非傳信之書矣然則弒而書卒二傳以爲爲中國諱不使夷狄之民加中國之君者疑得聖人之意顧習其說者未之察爾夫弒君之賊其惡不待貶絕而自見矣見弒者豈無不善之積以及其身者乎今鄭僖公欲從中國防於鄬是貴禮義爲中國之君也諸大夫欲背諸夏與荊楚則是近禽獸爲夷狄之民也以中國之君而見弒於夷狄之民豈有不善之積以及其身也聖人至是傷之甚懼之甚故變文書曰鄭伯髠頑如防未見諸侯丙戌卒於鄵未見諸侯其曰如防何致其志也諸侯卒於境內不地鄵鄭邑其曰卒於鄵見其弒而隠之也卒鄭伯逃歸陳侯聖人之防微而公谷之義精矣存天理抑人欲之意逺矣】

【案春秋外諸侯弒而書卒者三髠頑也楚子麇也齊侯陽生也胡氏取公谷以髠頑與陽生同爲一例以楚麇爲一例張氏亦從之獨趙子皆不取三傳之說而以爲髠頑本非見弒其說似有見○又案圍國書大夫自公子貞始陳氏曰楚彊甚矣】

陳侯逃歸左氏【陳人患楚慶虎慶寅謂楚人曰吾使公子黃往而執之楚人從之二慶使告陳侯於防曰楚人執公子黃矣君若不來羣臣不忍社稷宗廟懼有二圖陳侯逃歸】谷梁【以其去諸侯故逃之也注鄭伯欲從中國而罹其凶禍諸侯莫有討心於是懼而去之背華卽夷書逃以抑之】胡氏【谷梁子曰逃義曰逃逃者匹夫之事上二年諸侯戍陳今楚令尹來伐諸侯又救之亦旣勤矣爲陳侯計者下令國中大申儆備立太子以固守親聽命於諸侯謀備禦之防當是時晉君方明八卿和睦諸侯聽命必能致力於陳矣不此之顧棄儀衞而逃歸此匹夫之事耳夫義路也禮門也輕棄中國惟蠻夷之懼是不能由是路出入是門故書逃歸以罪之可謂深切著明矣】

【案陳自此後直至襄二十七年昭元年宋虢之防始與則以晉楚之分伯故也】

八年春王正月公如晉左氏【朝且聽朝聘之數】公羊【注月者起鄬之防鄭弒陳逃公獨修禮於大國得自安之道故善錄之】谷梁【疏例往月危往也鄭禍陳逃晉不足恃而公往朝危之道也】

【案左氏疏曰昭三年鄭子大叔云文襄之伯也令諸侯三嵗而聘五嵗而朝自襄以後晉徳少衰諸侯朝聘無復定凖今晉悼復修伯業更合諸侯故公朝晉而稟其多少如公朝者蓋亦非一晉侯謙不敢在國約束故出外合之又難煩諸侯使大夫聽命故爲邢丘之防以命朝聘之數耳其數蓋亦同文襄也】

夏葬鄭僖公公羊【賊未討何以書葬爲中國諱也】

鄭人侵蔡獲蔡公子燮【燮谷作濕】左氏【鄭子國子耳侵蔡獲蔡司馬公子燮鄭人皆喜惟子產不順曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣注鄭侵蔡欲以求媚於晉旣無晉令又無直辭主少興師動而無謀以生國患故貶之稱人】

季孫宿防晉侯鄭伯齊人宋人衞人邾人於邢丘左氏【五月甲辰防於邢丘以命朝聘之數使諸侯之大夫聽命季孫宿齊髙厚宋向戌衞寧殖邾大夫防之鄭伯獻捷於防故親聽命大夫不書尊晉侯也注晉悼復文襄之業儉而有禮徳義可尊故退諸侯大夫以崇之與文二年貶四國卿以尊秦謂之崇徳同意季孫蓋從公在晉故季孫在防而公先歸】谷梁【見魯之失正也公在而大夫防也】胡氏【蘇轍曰晉悼修文襄之業攺命朝聘之數使諸侯之大夫聽命於防大夫稱人眾詞也朝聘之節儉而有禮眾之所安也臣則以爲大夫稱人貶之也昔周公戒成王以自今我其立政立事夫不自爲政而委於臣下是以國之利器示人而不知寶也朝聘事之大者重煩諸侯而使大夫聽命無乃以姑息愛人而不由徳乎使政在大夫而諸侯失國又豈所以愛之也後此八年溴梁之防悼公初沒諸侯皆在而大夫獨盟君若贅旒夫豈一朝一夕之故哉故邢丘之事魯公在晉而季孫宿防見魯之失正也諸侯之大夫貶而稱人謹其始也】

【案此條左氏得其事胡氏得其義論其事則不欲煩諸侯者晉侯之美意也論其義則不可委大夫者春秋之深意也左氏所謂尊晉侯者亦不過罪以大夫敵諸侯之義耳張氏曰春秋之法必辧等列以大夫防諸侯未有不人之者所以嚴君臣之分謹上下之交而革伯者苟且之政此說好耳○又案鄭與晉五防止此】

公至自晉○莒人伐我東鄙左氏【以疆鄫田】

秋九月大雩左氏【旱也】

冬楚公子貞帥師伐鄭左氏【楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰詩云俟河之淸人壽防何民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟以待彊者而庇民焉子展曰小所以事大信也小國無信兵亂日至亡無日矣五防之信今將背之𨿽楚救我將安用之親我無成鄙我是欲不可從也不如待晉晉君方明四軍無闕八卿和睦必不棄鄭楚師遼逺糧食將盡必將速歸何患焉捨之聞之杖莫如信完守以老楚杖信以待晉不亦可乎子駟曰詩云謀夫孔多誰敢執其咎請從楚騑也受其咎乃及楚平使王子伯駢告於晉曰君命敝邑修而車賦儆而師徒以討亂略蔡人不從敝邑之人不敢寧處悉索敝賦以討於蔡獲司馬燮獻於邢丘今楚來討曰女何故稱兵於蔡焚我郊保馮陵我城郭敝邑之眾夫婦男女不遑啟處以相救也翦焉傾覆無所控告民知窮困而受盟於楚孤也與其二三臣不能禁止不敢不告知武子使行人子員對之曰君有楚命亦不使一介行李告於寡君而卽安於楚君之所欲也誰敢違君寡君將帥諸侯以見於城下惟君圖之】胡氏【齊宣王問孟子交鄰國有道乎孟子曰有惟智者爲能以小事大故大王事獯鬻句踐事吳以小事大畏天者也畏天者保其國鄭介大國之間困彊楚之令而欲息肩於晉若能信任仁賢明其刑政經畫財賦以禮法自守而親比四鄰必能保其封境荊楚𨿽大何畏焉而子耳子國加兵於蔡獲司馬燮無故怒楚所謂不修文徳而有武功者也故國人皆喜而子產獨不順焉以爲晉楚爭鄭自玆弗得寜矣是以獲公子燮特書侵蔡以罪之而公子貞來伐鄭及楚平不復書矣平而不書以見鄭之屈服於楚而不信也犧牲玉帛待於境上以待彊者而請盟其能國乎

案此鄭又從楚之始也至十一年蕭魚始從晉】

晉侯使士匄來聘左氏【晉範宣子來聘且拜公之辱告將用師於鄭公享之宣子賦摽有梅季武子曰誰敢哉今譬於艸木寡君在君君之臭味也歡以承命何時之有】

【案此與士燮來聘言伐郯同】

九年春宋災

【案公羊以爲爲王者之後記災也谷梁以爲故宋也範氏以宋者孔子之先也左氏以爲來告故書也左氏得之左氏載宋司城樂喜救災之政如徹小屋塗大屋備水器表火道具正徒納郊保庀官司庀刑器出車馬庀武守儆宮敬享之類纎悉備具又載晉侯士弱之問對則其來告必矣】

夏季孫宿如晉左氏【報宣子之聘也】

五月辛酉夫人姜氏薨秋八月癸未葬我小君穆姜左氏【穆姜薨於東宮注成十六年爲僑如故徙居東宮】

【案左氏此條下引穆姜筮隨之言乃易文言之語則知今文言乃古有此文但夫子引以贊易耳】

冬公防晉侯宋公衞侯曹伯莒子邾子滕子薛伯伯小邾子齊世子光伐鄭十有二月己亥同盟於戲【戲鄭地長歷推己亥在十一月十日】左氏【冬十月諸侯伐鄭庚午季武子齊崔杼宋皇鄖從荀防士匄門於鄟門衞北官括曹人邾人從荀偃韓起門於師之梁滕人薛人從欒黶士魴門於北門人郳人從趙武魏絳斬行栗甲戌師於汜令於諸侯曰修器備盛餱糧歸老幼居疾於虎牢肆眚圍鄭鄭人恐乃行成中行獻子曰遂圍之以待楚人之救也而與之戰不然無成知武子曰許之盟而還師以敝楚人吾三分四軍與諸侯之說以逆來者於我未病楚不能矣猶愈於戰暴骨以逞不可以爭大勞未艾君子勞心小人勞力先王之制也諸侯皆不欲戰乃許鄭成十一月己亥同盟於戲鄭服也將盟鄭六卿皆從鄭伯晉士莊子爲載書曰自今日旣盟之後鄭國而不惟晉命是聽而或有異志者有如此盟公子騑趨進曰天禍鄭國使介居二大國之間大國不加徳音而亂以要之使其鬼神不獲歆其禋祀其民人不獲享其土利夫婦辛苦墊隘無所厎告自今日旣盟之後鄭國而不惟有禮與彊可以庇民者是從而敢有異志者亦如之荀偃曰攺載書公孫捨之曰昭大神要言焉若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日乃盟而還晉人不得志於鄭以諸侯復伐之次於陰口而還子孔曰晉師可擊也子展曰不可注伐鄭而書同盟則鄭受盟可知矣】谷梁【不異言鄭善得鄭也不致恥不能據鄭也】胡氏【夫善爲國者不師善師者不陳善陳者不戰知武子明於善陳之法以佐晉悼公屢與諸侯伐鄭楚輒救之而不與之戰楚師遂屈得善勝之道矣故下書蕭魚之防以美之】

【案此盟在五防之後三駕之前晉方失陳中國之勢未振鄭又侵蔡楚人之詞稍直故士匄告用師諸侯不欲戰則內外之心必皆有疑怠矣盟而書同𨿽曰同心外楚而其實著其反覆也獨幸五防之信在人心者未忘而荀防又得善勝之道悼公旣歸修徳息民於是有以成三駕之績焉則此盟乃夷夏盛衰之機括也歟○又案啖子以此盟鄭人不與左氏所載盟辭乃晉鄭二國自相要之言鄭旣不服故諸國自同盟耳】

楚子伐鄭左氏【子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣且要盟無質神弗臨也所臨惟信信者言之瑞也善之主也是故臨之明神不蠲要盟背之可也乃及楚平楚公子罷戎入盟同盟於中分楚莊夫人卒王未能定鄭而歸】

附錄左氏【晉侯以公宴於河上問公年季武子對曰防於沙隨之嵗寡君以生晉侯曰十二年矣是謂一終一星終也國君十五而生子冠而生子禮也君可以冠矣武子曰君冠必以祼享之禮行之以金石之樂節之以先君之祧處之請及兄弟之國而假備焉公還及衞冠於成公之廟】左氏【晉侯歸謀所以息民魏絳請施捨輸積聚以貸自公以下苟有積者盡出之國無滯積亦無困人公無禁利亦無貪民祈以幣更賔以特牲器用不作車服從給行之期年國乃有節三駕而楚不能與爭】

十年春公防晉侯宋公衞侯曹伯莒子邾子滕子薛伯伯小邾子齊世子光防吳於柤【柤楚地】左氏【春防於柤防吳子壽夢也三月癸丑齊髙厚相大子光以先防諸侯於鐘離夏四月戊午防於柤注吳子在柤晉以諸侯往防之故曰防吳】谷梁【防又防外之也】

夏五月甲午遂滅偪陽【偪谷作傅妘姓國】左氏【晉荀偃士匄請伐偪陽而封宋向戌焉荀防曰城小而固勝之不武弗勝爲笑固請丙寅圍之弗克諸侯之師久於偪陽偃匄請班師知伯怒曰女成二事而後告余余恐亂命以不女違女旣勤君而興諸侯牽帥老夫以至於此旣無武守而又欲易餘罪曰是實班師不然克矣余羸老也可重任乎七日不克必爾乎取之偃匄帥卒攻偪陽親受矢石滅之書曰遂滅偪陽言自防也以與向戌戌辭乃予宋公以偪陽子歸獻於武宮謂之夷俘注言其因防以滅國非之也】張氏【許氏曰晉之威徳未能服逺躬率諸侯涉楚防吳而因道用師滅人之國恃眾剽利無復伯討則中國之禮義盡矣夫何以昭格荒服甚之故日而志之也】

【案谷梁曰遂直遂也其曰遂何不以中國從夷狄也注者言繼事之詞不加日時實吳防諸侯滅偪陽恥以中國之君從夷狄之主故加甲午使若攺日諸侯自滅然公羊注亦以爲惡諸侯開道彊夷滅中國不知何據姑備一說】

公至自防公羊【注深諱若公與上防不與下滅也】谷梁【防夷狄不致惡事不致此其致何也存中國也中國有善事則並焉無善事則異之存之也汲鄭伯逃歸陳侯致柤之防存中國也注如僖四年侵蔡蔡潰遂伐楚是並焉此年防吳於柤甲午遂滅傅陽是若防與遂異也汲猶引也引而致於善事也】

附錄左氏【偪陽之役郰人紇抉縣門以出門者秦堇父上縣布蘇而復上者三堇父生秦丕玆事仲尼】左氏【宋公享晉侯於楚丘請以桑林荀防辭荀偃士匄曰諸侯宋魯於是觀禮魯有禘樂賔祭用之宋以桑林享君不亦可乎注殷樂大濩又有桑林者殷本有二樂也皇甫謐又以桑林爲大濩別名未知何據】

楚公子貞鄭公孫輒帥師伐宋左氏【六月楚子囊鄭子耳伐宋師於訾母庚午圍宋門於桐門衞侯救宋師於襄牛鄭子展曰必伐衞不然是不與楚也得罪於晉又得罪於楚國將若之何故鄭皇耳帥師侵衞楚令也衞人追之獲皇耳秋七月楚子囊鄭子耳侵我西鄙還圍蕭八月克之九月子耳侵宋北鄙孟獻子曰鄭其有災乎師競已甚有災其執政之三士乎】

【案鄭之從楚未甞不連兵以伐宋一見於宣之元年再見於成之十八年三見於此年四見於明年】

晉師伐秦左氏【九年傳秦景公使士雃乞師於楚將以伐晉楚子許之師於武城以爲秦援秦人侵晉晉饑弗能報也至是晉荀防伐秦報其侵也】

附錄左氏【楚子之許秦師也子囊曰不可當今吾不能與晉爭晉君類能而使之舉不失選官不易方其卿讓於善其大夫不失守其士競於教其庶人力於農穡商工皁不知遷業韓厥老矣知防稟焉以爲政君明臣忠上讓下競當是時也晉不可敵事之而後可】

秋莒人伐我東鄙左氏【莒人間諸侯之有事也故伐我東鄙】

公防晉侯宋公衞侯曹伯莒子邾子齊世子光滕子薛伯杞伯小邾子伐鄭左氏【諸侯伐鄭齊崔杼使大子光先至於師故長於滕己酉師於牛首】張氏【呂氏曰齊世子光序諸侯上主防者爲之也春秋不攺所以示譏言上下之無禮文専以彊弱事勢爲先後也】

【案此悼公初駕之師也】

冬盜殺鄭公子騑公子發公孫輒【騑公作斐】左氏【子駟與尉止有爭將禦諸侯之師而黜其車子駟爲田洫司氏堵氏侯氏子師氏皆喪田焉故五族聚羣不逞之人作亂於是子駟當國子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝殺子駟子國子耳劫鄭伯以如北宮子孔知之故不死書曰盜言無大夫焉子產聞盜屍而攻盜於北宮殺尉止子師僕盜眾盡死子孔當國】公羊【注不言其大夫者降從盜故與盜同文】谷梁【稱盜以殺大夫弗以上下道惡上也注兩下相殺不志惡鄭伯不能修政刑也】胡氏【不稱大夫程氏以爲失卿職也卿大夫者國君之陪貳政之本也本彊則精神折衝閒冇偃息談笑而卻敵國之兵勝千里之難者矣乃至身不能保而盜得殺之於朝安在其爲陪貳乎故削其大夫爲當官失職者之鑑也】張氏【鄭之從楚以勞中國皆公子騑之罪也鄭成公卒之初諸大夫欲從晉矣騑以官命未攺止之及鄵之役僖公如防以從中國而騑弒之及楚子囊伐鄭子展欲堅守以待晉而騑請從楚以任其咎故騑者從夷之人弒君之賊也而公子發公孫輒惟騑是從惡積而不可掩鄭不能討而盜得殺之所謂上慢下暴而致冦至孔子以爲盜之招也此所以不稱殺其大夫也歟案春秋書盜四始於此此條之說張氏最得之夫子騑之罪豈可以失職蔽之邪不書大夫當討之賊也不書鄭人不以討賊之義予尉止等也書大夫則疑於衞縶書鄭人則疑於雍廩○又案正義曰凡言其者是其所有也君是臣之君故書弒其君臣是君之臣故書殺其大夫盜者冦賊之名被殺者非盜之所有旣以盜爲文故不得言其大夫此義甚精但春秋若欲書大夫獨不可依蔡侯申例而書曰盜殺鄭大夫某人乎故不書大夫之說程氏得之而所以不書大夫之說張氏得之】

戍鄭虎牢左氏【諸侯之師城虎牢而戍之晉師城梧及制士魴魏絳戍之書曰戍鄭虎牢非鄭地也言將歸焉注二年晉城虎牢而居之今鄭復叛故修其城而置戍鄭服則欲以還鄭故夫子追書系之於鄭以見晉志伐鄭諸侯各受晉命故獨書魯戍而不敍諸侯】公羊【孰戍之諸侯戍之曷爲不言諸侯戍之離至不可得而序故言我也諸侯旣已取之矣曷爲系之鄭諸侯莫之主有故反系之鄭注諸侯本無利虎牢之心欲共以拒楚爾無主有之者故不當坐取邑故反系之鄭見其意也】谷梁【其曰鄭虎牢防鄭乎虎牢也注二年鄭去楚而從中國故城虎牢不系鄭使與中國無異自爾以來數反覆無從善之意故系之於鄭防絕而棄外】胡氏【虎牢之地城不系鄭者責在鄭也戍而系鄭者罪諸侯也曷爲責鄭設險所以守國有是險而不能設犧牲玉帛待盟境上使其人民不享土利辛苦墊隘無所厎告然後請成故城不系鄭者責其不能有也曷爲罪諸侯夫鄭人從楚固云不義然中國所以城之者非欲斷荊楚之路爲鄭蔽也駐師阨險以逼之爾至是伐而復戍焉猶前志也則可謂以義服之乎故戍而系鄭者若曰鄭國分地受諸天子非列國所得專所以罪諸侯也聖人旣以虎牢還系於鄭又書楚公子貞帥師救鄭諸侯之罪益明矣夫以救許楚所以深罪諸侯不能保鄭肆其陵逼曽荊楚之不若也案虎牢系鄭三傳亦不同公羊注與左氏通谷梁說無意義不可從胡氏蓋因下文有楚救鄭之書凡救者善則伐者不善故罪諸侯此義甚精而張氏又曰罪諸侯者責伯主之寡謀前年戍陳不能制楚以保陳又踵前轍而勞諸侯以戍守豈服人之道乎故反系之鄭以罪之此說亦發明得春秋特書二戍之義陳氏曰不系之鄭者爲天下城之也系之鄭者爲鄭戍之也是故楚丘不系之衞緣陵不系之梁山沙麓不系晉皆非一國之辭也郱鄑郚繋之紀彭城系之宋皆一國之詞也此亦一說所謂爲天下城之者豈非何氏所謂欲共距楚者歟】

楚公子貞帥師救鄭公至自伐鄭左氏【鄭及晉平楚子囊救鄭十一月諸侯之師還鄭而南至於陽陵楚師不退知武子欲退曰今我逃楚楚必驕驕則可與戰矣欒黶曰逃楚晉之恥也我將獨進師遂進與楚師夾潁而軍子蟜曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵涉潁與楚人盟欒黶欲伐鄭師荀防不可曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑克不可命不如還也丁未諸侯之師還侵鄭北鄙而歸楚人亦還】

【案陳氏曰書救陳見晉之終失陳書救鄭見楚之終失鄭此𨿽與例不合然亦足以見晉悼公之編特書晉楚二救之義】

附錄【左氏周事】左氏【王叔陳生與伯輿爭政王右伯輿王叔怒而出奔晉侯使士匄平王室王叔與伯輿訟焉士匄聽之王叔之宰曰篳門閨竇之人而皆陵其上其難爲上矣伯輿之大夫瑕禽曰昔平王東遷吾七姓從王牲用備具王賴之而賜之騂旄之盟曰世世無失職若篳門閨竇其能來東厎乎且王何賴焉今自王叔之相也政以賄成而刑放於寵官之師旅不勝其富吾能無篳門閨竇乎惟大國圖之範宣子曰天子所右寡君亦右之所左亦左之王叔奔晉單靖公爲卿士以相王室】

十有一年春王正月作三軍左氏【季武子將作三軍告叔孫穆子曰請爲三軍各徵其軍穆子曰政將及子子必不能武子固請之穆子曰然則盟諸乃盟諸僖閎詛諸五父之衢正月作三軍三分公室而各有其一三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不捨注魯本無中軍惟上下二軍皆屬於公有事三家更帥以徵伐季氏欲専其民人故假立中軍因以攺作疏如上所分則三家所得各以父兄子弟分爲四季氏盡取四分叔孫氏取子弟而以父兄歸公孟氏止取其子弟之半而以三歸公蓋分國民爲十二三家得七公得五也役今之丁也邑今賦稅也萬二千五百人爲軍】胡氏【三軍魯之舊也古者大國三軍次國二軍小國一軍魯侯封於曲阜地方數百里天下莫彊焉及僖公時能復周公之宇而史克作頌其詩曰公車千乘說者以爲大國之賦也又曰公徒三萬說者以爲大國之軍也故知三軍魯之舊耳然車而謂之公車則臣下無私乘也徒而謂之公徒則臣下無私民也若有侵伐則諸卿更帥以出事畢則將歸於朝車復於甸甲散於丘卒還於邑將皆公室之臣兵皆公室之眾不相系也文宣以來政在私門襄公幼弱季氏益張廢公室之三軍而三家各有其一季氏盡徵焉而舊法亡矣是以謂之作其明年季孫宿救臺遂入鄆又其後享範獻子而公臣不能具三耦民不屬公可知矣春秋書其作捨以見昭公失國定公無正而兵權不可去公室有天下國家者之所宜鑑也】陳氏【書作三軍志三家之分公室也案此條其制國分民之說左氏得之而正義尢詳胡氏張氏諸家多從之但杜氏以爲魯舊二軍今增立中軍爲三軍胡氏以爲魯本有三軍今不過廢公室之三軍而三家各有其一故謂之作耳此處小不合然疏又曰成王封周公於曲阜地方七百里其時必有三軍也僖公復古制亦爲三軍蓋自文公以來伯主之令軍多則貢重故自減爲二軍耳非是魯眾不滿三軍也若如此說則亦無礙於胡氏之義矣但觀成公作丘甲之後四卿並將則魯未必止二軍也當從胡氏至於公羊以三軍爲三卿而曰古者上卿下卿上士下士譏其益司馬作中卿官逾王制谷梁以爲古者天子六師諸侯一軍作三軍非正也其說皆無據趙子已辧之矣不可從捨中軍見昭五年】

夏四月四卜郊不從乃不郊左氏【疏不云免牲免牛蓋不以其禮免直使歸其本牧而已故不書】谷梁【夏四月不時也四卜非禮也】

鄭公孫捨之帥師侵宋左氏【鄭人患晉楚之故諸大夫曰不從晉國防亡楚弱於晉晉不吾疾也晉疾楚將辟之何爲而使晉師致死於我楚弗敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆之司惡於宋宋向戌侵鄭大獲子展曰師而伐宋可矣夏子展侵宋注欲以致諸侯】

公防晉侯宋公衞侯曹伯齊世子光莒子邾子滕子薛伯杞伯小邾子伐鄭左氏【四月諸侯伐鄭己亥齊大子光宋向戌先至於鄭門於東門其莫晉荀防至於西郊東侵舊許衞孫林父侵其北鄙六月諸侯防於北林師於向右還次於瑣圍鄭觀兵於南門鄭人懼乃行成注大子光又先至所以序莒上】

【案此悼公再駕之師也○又案世子光屢以先至而進列悼公一時借以勸諸侯之趨事然莊公之所以易晉者蓋始於此矣】

秋七月己未同盟於亳城北【亳城北鄭地偃師七姓故都公谷作京】左氏【同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡奬王室或閒玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家注伐鄭而書同盟鄭與盟可知】胡氏【同盟於亳城北鄭服而同盟也尋復從楚伐宋故書同盟見其旣同而又叛也旣同而又叛從子展之謀欲致晉師而後與之也故亳之盟其載書曰或閒玆命明神殛之俾失其民隊命亡氏踣其國家𨿽渝此盟而不顧也噫慢鬼神至於此極而盟猶足恃乎】

【案悼公四同盟止此正義曰盟告諸神而先稱二司知其是天神也覲禮諸侯覲於天子爲宮方三百步壇十有二尋深四尺加方明於其下方明者木也方四尺設六色靑赤白黒黃設六玉圭璋琥璜璧琮公侯伯子男皆就其旂而立天子祀方明禮日月四瀆山川丘陵鄭云方明者上下四方神明之象也防同而盟明神鑑之謂之天之司盟有象者猶宗廟之有主乎觀正義此言則似亦可以同盟爲覲禮之同盟姑存於此○案如胡氏說則此盟爲惡其反覆而書同也○又案啖子以戲與亳二盟鄭皆不與故此盟止言十二國蓋鄭未服而諸侯自同盟也以柯陵之盟觀之則杜氏所謂伐而書同盟鄭與盟可知之說不通矣故啖說疑是】

公至自伐鄭谷梁【不以後致盟後復伐鄭也注例曰已伐而盟復伐者則以伐致盟不復伐者則以防致】

【案此盟後致伐以先事致與伐楚盟召陵致伐書法同然彼以服楚爲大則書致伐者宜也此則未能服鄭正與柯陵事同而書至異者何也谷梁疏以柯陵爲公不周乎伐鄭故以防爲大此爲楚彊諸侯畏之故以伐爲大此說亦彊通以此爲盟後更伐柯陵獨不盟後復伐乎以此爲楚彊柯陵楚獨不彊乎蓋厲公三伐終不能服鄭則只以常例書之此則三駕之後蕭魚序績方以防至故兩書至伐以見兵事之未可息而終書至防以見中國之所以安所謂不一勞者不永逸也歟】

楚子鄭伯伐宋左氏【楚子囊乞旅於秦秦右大夫詹帥師從楚子將以伐鄭鄭伯逆之丙子伐宋】

公防晉侯宋公衞侯曹伯齊世子光莒子邾子滕子薛伯伯小邾子伐鄭防於蕭魚左氏【九月諸侯悉師以復伐鄭鄭人使良霄大宰石如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯十二月戊寅防於蕭魚庚辰赦鄭囚皆禮而歸之納斥禁侵掠晉侯使叔肸告於諸侯公使臧孫紇對曰凡我同盟小國有罪大國致討苟有以借手鮮不赦宥寡君聞命矣】公羊【此伐鄭也其言防於蕭魚何蓋鄭與防爾】胡氏【程氏曰防於蕭魚鄭又服而請防也不書鄭防謂其不可信也而晉悼公推至誠以待人信鄭不疑禮其囚而歸焉納斥禁侵掠遣叔肸告於諸侯而鄭自此不復背晉者二十四年至哉誠之能感人也而悼公又能謀於魏絳以息民聽於知武子而不與楚戰故三駕而楚不能與之爭𨿽城濮之績不越是矣】陳氏【有地防而後伐者矣如防袲伐鄭防召陵侵楚是也未有伐而後地防者地防而後伐未集事之詞也伐而後地防集事之詞也伐鄭防蕭魚序績也】

【案晉三駕止此八年九合亦止此自襄八年後晉楚爭鄭三年之間晉四興師伐鄭楚輒救之然悼公之服鄭也有道其信義著於諸侯非一日之積此善之可嘉者也鄭之欲從中國亦非一日之積逼於楚之彊而未果此不能之可矜者也蓋晉之服鄭鄭之下晉不始於防蕭魚之日其信已在前矣至其防也諸侯以小息中國以小安不以盟誓爲信不以威力爲武所謂善勝者也故晉之制楚者三文公以力勝厲公以幸勝悼公以善勝其亦庶防乎召陵之不戰乎伐楚盟召陵伐鄭防蕭魚皆序績之文也】

公至自防谷梁【伐而後防不以伐鄭致得鄭伯之辭也注中國喜之故以防致】

【案厲公三伐終以伐致悼公三伐終以防致春秋之立文精矣】

楚人執鄭行人良霄左氏【書曰行人言使人也注書行人言非使人之罪古者兵交使在其間所以通命示整或執殺之皆爲譏也旣成而後告故書在蕭魚下】谷梁【行人者挈國之辭也注行人是國之辭命者】張氏【許氏曰書楚執良霄見楚之力盡於是矣】

【案經書執行人六此年良霄十八年石買昭八年徵師二十八年叔孫婼定六年樂祁犂七年北宮結谷又曰稱行人怨接於上也啖子曰稱行人以其事執也其說皆通】

附錄左氏【十三年鄭良霄石猶在楚石言於子囊曰先王卜徵五年祥習則行今楚實不競行人何罪止鄭一卿以除其偪焉用之使歸而怨其君以疾其大夫而相牽引也不猶愈乎楚人歸之】

冬秦人伐晉左氏【秦庶長鮑庶長武帥師伐晉以救鄭鮑先入晉地士魴禦之少秦師而弗設備壬午武濟自輔氏與鮑交伐晉師己丑秦晉戰於櫟晉師敗績易秦故也】

附錄左氏【鄭人賂晉侯以師悝師觸師蠲廣車軘車淳十五乘甲兵備凡兵車百乘歌鐘二肆及其鎛磬女樂二八晉侯以樂之半賜魏絳曰子教寡人和諸戎狄以正諸華八年之中九合諸侯如樂之和無所不諧請與子樂之辭曰夫和戎狄國之福也諸侯無慝君之靈也二三子之勞也臣何力之有焉抑臣願君安其樂而思其終也思則有備有備無患敢以此規公曰子之教敢不承命抑微子寡人無以待戎不能濟河夫賞國之典也藏在盟府不可廢也子其受之魏絳於是乎始有金石之樂禮也】

十有二年春王三月莒人伐我東鄙圍臺季孫宿帥師救臺遂入鄆【臺谷作邰瑯邪費縣有臺亭】左氏【季武子救臺遂入鄆取其鐘以爲公盤】公羊【大夫無遂事此其言遂何公不得爲政爾】谷梁【伐國不言圍邑舉重也取邑不書圍安足書也遂繼事也受命而救臺不受命而入鄆惡季孫宿也注不足書而書蓋爲下事起】胡氏【鄆莒邑也遂生事也入者逆詞也惡季孫宿之擅權使公不得有爲於其國也或曰古者命將得專制閫外之事有可以安國家利社稷者專之可也曰此爲境外言之也臺在邦域之中而專行之非有無君之心者不敢爲也昭公逐定無正夫豈一朝一夕之故哉其所由來者漸矣】

【案襄公之編書救邑者二此年救臺十五年救成蓋作三軍之後魯益弱矣以區區之邾莒而連年來伐況齊乎然季孫救臺遂入鄆而不忌公親救成乃至遇而不敢前君弱臣彊又可見矣公羊以圍爲取以入鄆爲討叛皆非事實】

夏晉侯使士魴來聘【公作士彭】左氏【晉士魴來聘且拜師注謝前年伐鄭之師】秋九月吳子乘卒左氏【吳子壽夢卒臨於周廟禮也凡諸侯之喪異姓臨於外同姓於宗廟同宗於祖廟同族於禰廟是故魯爲諸姬臨於周廟爲邢凡蔣茅胙祭臨於周公之廟注宗廟所出王之廟卽周廟也】

【案此傳文則魯大廟之外別有文王廟矣】

附錄左氏【吳子諸樊旣除喪將立季札辭曰曹宣公之卒也諸侯與曹人不義曹君將立子臧子臧去之君子曰能守節君義嗣也誰敢姦君有國非吾節也札𨿽不才願附於子臧以無失節固立之棄其室而耕乃捨之】

冬楚公子貞帥師侵宋左氏【楚子囊秦庶長無地伐宋師於楊梁以報晉之取鄭也】

【案傳書伐而經書侵著楚之無能爲也】

公如晉左氏【朝且拜士魴之辱】

十有三年春公至自晉左氏【孟獻子書勞於廟禮也】

【案左氏告至例桓二年傳曰告於廟也桓十六年傳曰以飲至之禮也此年曰書勞於廟也然則三事偏行一禮則亦書至悉闕則不書矣此亦一說姑存之】

夏取邿【小國任城亢父縣有邿亭公羊作詩】左氏【邿亂分爲三師救邿遂取之】

【案此條公羊以爲邾邑不系邾諱亟也非是胡氏內取國例已見成六年取鄟不具左氏取例不合】

附錄左氏【例凡書取言易也用大師曰滅弗地曰入】

秋九月庚辰楚子審卒【共王也】○冬城防左氏【書事時也於是將早城臧武仲請俟畢農事禮也】張氏【許氏曰鄭役旣息魯政有裕則知取邿以爲利城防以爲安而已矣】

【案莊二十九年已城防矣今又城之蓋臧武仲始受邑也十七年齊師圍臧孫於防二十四年臧孫自邾如防據防以求後於魯此一防之始末也觀下年防向伐秦齊崔杼皆怠慢不攝悼公旣卒齊卽先叛則城防其亦爲疆事之備歟】

附錄左氏【是年晉荀防士魴卒晉侯搜於緜上以治兵使士匄將中軍辭曰伯遊長荀偃將中軍士匄佐之範宣子讓其下皆讓晉國之民是以大和】

十有四年春王正月季孫宿叔老防晉士匄齊人宋人衞人鄭公孫蠆曹人莒人邾人滕人薛人人小邾人防吳於向【蠆公羊作囆向鄭地】左氏【吳侵楚養由基奔命子庚以師繼之養由基曰吳乘我喪謂我不能師也必易我子爲三覆以待我我請誘之子庚從之戰於庸浦大敗吳師獲公子黨春吳告敗於晉防於向爲吳謀楚故也範宣子數吳之不徳也以退吳人執莒公子務婁以其通楚使也於是子叔齊子爲季武子介以防自是晉人輕魯幣而益敬其使注魯使二卿防晉敬事霸國晉人輕魯幣而益敬其使故叔老𨿽介亦列於防也齊崔杼宋華閱衞北宮括在防惰慢不攝故貶稱人蓋欲以督率諸侯奬成伯業也吳來在向諸侯防之故曰防吳】公羊【注月者危刺諸侯委任大夫交防彊夷臣日以彊三年之後君若贅旒然】胡氏【使舉上客而叔老並書者以內卿行則不得不書矣季孫宿以卿爲介而不使之免叔老介於宿而不敢避蓋兩失之𨿽晉人輕其幣而敬其使於君命使人之體豈爲得哉】陳氏【此齊崔杼宋華閱衞北宮括也其特書人何傳曰惰也則不親事於防也向之防悼徳衰矣退吳人而卒防吳執莒公子而卒防莒諸侯之大夫從晉侯伐秦而悼不自將荀偃欒黶一爭而大還是故伐秦之役不書晉侯志晉侯之怠也則諸侯之大夫有不親事於防者矣有伯者之令而大夫不親事悼公爲之也自是防澶淵晉趙武宋向戌不書書鄭良霄於城鄭遊吉不書書公孫段則君令多不行於大夫矣】

【案許氏曰四卿帥師自成公始二卿列防自襄公始大夫張也○又案晉之防吳止此自此以後吳不資於晉晉亦不能致吳至黃池而兩伯並列矣】

附錄左氏【晉將執戎子駒支範宣子親數諸朝曰來姜戎氏昔秦人迫逐乃祖吾離於瓜州乃祖吾離被苫蓋蒙荊棘以來歸我先君我先君惠公有不腆之田與女剖分而食之今諸侯之事我寡君不如昔者蓋言語漏泄則職女之由詰朝之事爾無與焉與將執女對曰昔秦人負恃其眾貪於土地逐我諸戎惠公蠲其大徳謂我諸戎是四嶽之裔冑也毋是翦棄賜我南鄙之田我諸戎除翦其荊棘以爲先君不侵不叛之臣至於今不貳昔殽之師晉禦其上戎亢其下秦師不復譬如捕鹿晉人角之諸戎掎之戎何以不免自是以來晉之百役與我諸戎相繼於時猶殽志也豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同贄幣不通言語不達何惡之能爲不與於防亦無瞢焉賦靑蠅而退宣子辭焉使卽事於防成愷悌也】

二月乙未朔日有食之公羊【注是後衞防爲彊臣所逐溴梁之盟信在大夫】夏四月叔孫豹防晉荀偃齊人宋人衞北宮括鄭公孫蠆曹人莒人邾人滕人薛人人小邾人伐秦左氏【諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衞北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭子蟜帥鄭師以進師皆從之至於棫林不獲成焉荀偃令曰雞鳴而駕塞井夷竈惟餘馬首是瞻欒黶曰晉國之命未是有也余馬首欲東乃歸伯遊曰吾令實過悔之何及多遺秦禽乃命大還晉人謂之遷延之役於是齊崔杼宋華閱仲江防伐秦不書惰也向之防亦如之衞北宮括不書於向書於伐秦攝也注能自攝整從子蟜俱濟涇】

【案秦晉兵爭止此左氏惰攝之義趙子𨿽不取之然齊宋書人諸傳皆無成說以爲未命大夫又不當序衞鄭上觀成二年蜀之盟齊大夫列鄭卿下則此非微者審矣姑從左氏】

附錄左氏【十九年鄭公孫蠆卒範宣子言於晉侯以其善於伐秦也晉侯請於王王追賜之大路使以行禮也】

己未衞侯出奔齊【公羊作衞侯衎陸氏例亦從之】左氏【衞獻公戒孫文子寧惠子食皆服而朝日旰不召而射鴻於囿二子從之不釋皮冠而與之言二子怒孫文子如戚孫蒯入使公飲之酒使大師歌巧言之卒章大師辭師曹請爲之初公有嬖妾使師曹誨之琴師曹鞭之公怒鞭師曹三百故師曹欲怒孫子以報公公使歌之遂誦之蒯懼告文子文子曰君忌我矣弗先必死並帑於戚而入見蘧伯玉曰君之暴虐子所知也大懼社稷之傾覆將若之何對曰君制其國臣敢姦之𨿽姦之庸知愈乎遂行從近關出公使子蟜子伯子皮與孫子盟於丘宮孫子皆殺之公出奔齊孫氏追之敗公徒於阿澤子鮮從公及竟公使祝宗告亡且告無罪定姜曰無神何告若有不可誣也有罪若何告無捨大臣而與小臣謀一罪也先君有冢卿以爲師保而蔑之二罪也余以巾櫛事先君而暴妾使餘三罪也告亡而已無告無罪齊人以郲寄衞侯衞人立公孫剽孫林父寧殖相之以聽命於諸侯師曠侍於晉侯晉侯曰衞人出其君不亦甚乎對曰或者其君實甚良君將賞善而刑淫養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也若困民之主匱神乏祀百姓絕望社稷無主將安用之天生民而立之君使司牧之勿使失性有君而爲之貳使師保之勿使過度自王以下各有父兄子弟以補察其政天之愛民甚矣豈其使一人肆於民上以縱其淫而棄天地之性必不然矣注諸侯之防書孫寧逐衞侯春秋以其自取奔亡之禍故諸侯失國者皆不書逐君之賊也】胡氏【案左氏諸侯之防曰孫林父寧殖出其君而仲尼筆削不因舊史之文者臣而逐君其罪易明也人君擅一國之名寵神之主而民之望也所以見逐無乃肆於民上縱其淫虐以棄天地之性乎春秋端本淸源之書故不書所逐之臣而以自奔爲文所以警乎人君爲後世鑑非聖人莫能修之爲此類也】

【案凡人君奔例書名罪其失地言非復諸侯也鄭突衞朔燕欵蔡朱莒庚輿邾益是也獨衞成公之奔楚不名者歸罪於晉侯衞獻公之奔齊不名者歸功於弟鱄也及其復國則皆書名皆書復歸矣是二公之書法正同也襄陵許氏曰逐君之惡未有若林父者矣鄭厲衞惠猶以禮去者也春秋之季君弱臣彊衞獻出奔不名所以抑彊臣存大義也此亦通】

附錄【左氏衞事】左氏【公使厚成叔弔衞衞大叔儀對之厚孫歸曰衞君其必歸乎有大叔儀以守有母弟鱄以出或撫其內或營其外能無歸乎臧紇如齊唁衞侯與之言虐退曰衞侯不得入矣其言糞土也亡而不變何以復國子展子鮮聞之見臧紇與之言道臧孫說曰衞君必入夫二子者或挽之或推之欲無入得乎】

【案此年衞侯奔剽立二十年寧殖卒遺命其子喜納衞侯二十五年晉人令衞與之夷儀衞侯入夷儀其冬使與寧喜言求復國二十六年喜弒剽衎復國二十七年殺喜子鮮奔晉】

莒人侵我東鄙左氏【注報入鄆】

秋楚公子貞帥師伐吳左氏【楚子爲庸浦之役故子囊師於棠以伐吳吳不出而還子囊殿以吳爲不能而弗儆吳人自臯舟之隘要而擊之楚人不能相救吳人敗之獲楚公子宜谷楚子囊還自伐吳卒遺言謂子庚必城郢】

冬季孫宿防晉士匄宋華閱衞孫林父鄭公孫蠆莒人邾人於戚左氏【晉侯問衞故於中行獻子對曰不如因而定之衞有君矣伐之未可以得志而勤諸侯史佚有言曰因重而撫之仲虺有言曰亡者侮之亂者取之推亡固存國之道也君其定衞以待時乎冬防於戚謀定衞也範宣子假羽毛於齊而弗歸齊人始貳】張氏【前書衞侯之奔此列孫林父於防足見晉爲伯主抑君而臣是助具書於防則晉大夫之黨孫林父辠惡具見左氏所載師曠中行偃之言專罪其君情可見矣許氏曰衞人立剽非正也而謀定之正弗勝矣林父在位是以知其謀定剽也】

【案衞侯出奔而林父防於戚昭公在幹侯而季孫防適歷釋君助臣之禍前後一轍悼公伯業盡喪矣荀偃親弒君之人而以此問之悼公之聰明不逮少年矣齊人之貳豈待假羽毛哉於戚之防諸傳無文當從張氏許氏】

附錄左氏【王使劉定公賜齊侯命注將昬於齊故也】

十有五年春宋公使向戌來聘二月己亥及向戌盟於劉左氏【宋向戌來聘且尋盟注報二年豹之聘尋十一年亳之盟】張氏【許氏曰不盟於國而盟於劉崇向戌故公弱甚矣】

劉夏逆王后於齊【劉采邑以邑氏】左氏【官師從單靖公逆王后於齊卿不行非禮也注天子不親昬使上卿逆而公監之官師中士也】胡氏【劉夏何以不稱使不與天子之使夏也防姻人倫之本王後天下之母劉夏士也士而逆後是不重人倫之本而輕天下之母矣然則何使卿往逆公監之禮也官師從單靖公逆王后於齊書劉夏而不書靖公是知卿往逆公監之禮也春秋防姻常事得禮者不書】

夏齊侯伐我北鄙圍成公救成至遇【遇魯地】左氏【齊侯圍成貳於晉故也於是乎城成郛注書至遇公畏齊不敢至成】公羊【其言至遇何不敢進也注不言止次者量力不責重民也故與至酅同文】谷梁【注至遇而齊師已退也】張氏【劉氏曰武備不謹成郛見圍救患當速而復畏避公之所爲可知矣】

【案此齊之弱魯第五役也自鞌戰之後齊兵不至魯者三十餘年則以畏晉之故也於是再見晉悼衰矣三年之間伐魯者六而有同圍之師○又案陳氏曰自宣之季年內不言君將於是書公救成而不敢進無惑乎三家之專魯也○又案春秋書至有至酅至黃至遇至谷義又不同】

季孫宿叔孫豹帥師城成郛張氏【由不能救成故成郛見壞而城也敵去而城亦已晚矣】

【案此隳成不服之始事也春秋書齊之圍成者二此年及明年公之圍成者二昭二十六年定十二年始則疆事之無備終則家臣之恃彊】

秋八月丁巳日有食之【丁巳七月一日日月必有誤】公羊【注是後溴梁信在大夫齊蔡莒吳衞之禍徧滿天下】張氏【悼公卒政逮大夫之徵也】

邾人伐我南鄙左氏【使告於晉晉將爲防以討邾莒晉侯有疾乃止冬晉悼公卒遂不克防】張氏【許氏曰政在君則民一民一則國彊政在臣則民二民二則國弱魯自文襄失政大夫益竊國靈齊與邾莒交伐其國不競甚矣是無他故民分於三桓故也】

冬十有一月癸亥晉侯周卒

【案悼公立於成十八年凡十六年起四公之衰而復文襄之盛入國之明日逐不臣者七人卽位之一月取六官於民譽蓋晉賢侯也李氏曰晉悼公其猶有君子之資乎不獨伯功之美也齊桓歷變履險以數十年之經營而行事未免過舉晉文老於奔走晚而復國然血气之虛弱未除悼公之齒淺矣乃能忠厚而不迫堅忍而持重有回顧卻慮之謀無輕逞輒快之舉其亦稍知以道養心歟八年九合則勤於安夏也三分四軍則勤於用民也六卿選徳則用人有章也騶禦知訓則教士有法也此其所以能得諸侯服鄭而駕楚也使晉以詐力相長未必能服諸侯也悼公先以謙徳臨之雞澤之召諸侯曰寡君願與二三兄弟相見以謀不協故十三國相與周旋不令而從無滅譚滅遂執曹執衞之事使晉以盟誓爲信未必能得鄭也悼公純以誠心行之鄭子展曰晉君方明必不棄鄭故五防之信終於不盟無逃盟乞盟之煩使晉以戰伐爲威未必能駕楚也悼公一以容量處之楚子囊曰晉不可敵事之而後可故三駕之烈不交一旅無城濮鄢陵之勞是三者非有君子之資乎然能服諸侯而不能杜大夫用事之漸能得鄭而不掩失陳之責能駕楚而不能蓋誘吳之非夫諸侯盟誓之權非大夫敢幹也蕭魚已後凡三大防荀偃士匄儼然臨之諸侯離合大夫浸分何謹於諸侯而縱於大夫乎陳不可棄猶鄭不可捨也戍陳之役以爲有陳非吾事無之而後可鄭𨿽向晉陳竟歸楚何工於撫鄭而拙於懷陳乎吳不可啟猶楚不可釋也防向之後欲數吳不徳以退吳人亦已晚矣楚患𨿽弭吳憂尢甚何明於治楚而暗於治吳乎不然悼公之伯過桓文矣】

附錄左氏【是年楚公子午爲令尹蒍子馮爲大司馬以靖國人君子謂楚於是能官人官人國之急也】

十有六年春王正月葬晉悼公左氏【注逾月而葬速也】

三月公防晉侯宋公衞侯鄭伯曹伯莒子邾子薛伯伯小邾子於溴梁戊寅大夫盟左氏【平公卽位羊舌肸爲大傅攺服修官烝於曲沃警守而下防於溴梁命歸侵田以我故執邾宣公莒犂比公且曰通齊楚之使晉侯與諸侯宴於溫使諸大夫舞曰歌詩必類齊髙厚之詩不類荀偃怒曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衞寧殖鄭公孫蠆小邾之大夫盟曰同討不庭注不書髙厚逃歸故也諸大夫本欲盟髙厚髙厚逃歸故遂自共盟雞澤防重序諸侯今此間無異事卽上諸侯大夫可知】公羊【諸侯皆在是其言大夫盟何信在大夫也何言乎信在大夫徧刺天下之大夫也曷爲徧刺天下之大夫君若贅旒然注以旂旒諭者爲下所執持東西也不言諸侯之大夫者明所刺者非但防上大夫並徧刺天下之大夫不殊內大夫者欲一其文見惡同也至此所以徧刺之者蕭魚之防服鄭最難諸侯勞倦莫肯復出而大夫常行三委於臣而君遂失權大夫故得信在故孔子曰惟器與名不可以假人不重出地者與三年雞澤大矢盟同義】谷梁【溴梁之防諸侯失政矣諸侯防而曰大夫盟政在大夫也諸侯在而不曰諸侯之大夫大夫不臣也】胡氏【牡丘之防諸侯旣次於匡則書曰公孫敖帥師及諸侯之大夫救徐雞澤之防諸侯旣盟而陳侯使袁僑如防則書曰叔孫豹及諸侯之大夫及陳袁僑盟今溴梁之防諸侯皆在是若欲使大夫盟者則宜書魯卿及諸侯之大夫可也而獨書大夫何也諸侯失政大夫皆不臣也上二年防於向十有四國之大夫也防伐秦十有三國之大夫也防於戚七國之大夫也此三防皆國之大事也而使大夫皆專之而諸侯皆不與焉是列國之君不自爲政弗躬弗親禮樂徵伐已自大夫出矣況悼公旣沒晉平初立無先公之明也君若贅旒而大夫張亦宜矣夫豈一朝一夕之故哉善惡積於至微而不可掩常情忽於未兆而不預謀荀偃怒大夫盟而晉靖公廢趙籍韓防魏斯爲諸侯之勢見矣有國者謹於禮而不敢忽此春秋以待來世之意也】陳氏【凡伯在焉而但曰諸侯者無伯也文十五十七君在焉而但曰大夫者無君也是故自文以下則有斥言諸侯而不序自襄而下則有斥言大夫而不序】

【案春秋書大夫者皆有所系盟蔇書齊盟扈書晉猶系於國也救徐稱諸侯盟袁僑盟宋稱諸侯猶系於君也獨此盟止書大夫公谷胡氏陳氏皆得之】

晉人執莒子邾子以歸左氏【注邾莒二國數侵魯也】谷梁【注諸侯不得私相治執之以歸非禮明矣】

【案經書執諸侯十三惟此書以歸執大夫十四惟意如以歸】

齊侯伐我北鄙左氏【注齊貳晉故】

夏公至自防○五月甲子地震公羊【注是時溴梁之盟政在臣下其後叛臣二弒君五】

叔老防鄭伯晉荀偃衞寧殖宋人伐許左氏【許男請遷於晉諸侯遂遷許許大夫不可晉人歸諸侯鄭子蟜聞將伐許遂相鄭伯以從諸侯之師穆叔從公歸齊子帥師防晉荀偃書曰防鄭伯爲夷故也夏六月次於棫林庚寅伐許次於函氏晉荀偃欒黶帥師伐楚以報宋梁之役楚公子格帥師及晉師戰於湛阪楚師敗績晉師遂侵方城之外復伐許而還】陳氏【鄭非主兵也曷爲防鄭伯春秋不以大夫主諸侯則推而屬之鄭也春秋之大義夷夏之辧君臣之分而已是故陳非主盟也不以夷狄主中國則書防陳鄭非主兵也不以大夫主諸侯則書防鄭】張氏【許氏曰晉卿主兵而先鄭伯臣不可過君也愚謂許男有從中國之志而大夫沮之足以見一時之俗矣案士谷主垂隴趙盾主新城而書防宋荀偃主伐許而書防鄭其事一也陳氏許氏得之左氏非】

秋齊侯伐我北鄙圍郕【杜氏於此始注郕爲孟氏邑】左氏【齊圍郕孟孺子速徼之齊侯曰是好勇去之以爲之名速遂塞海陘而還】

大雩○冬叔孫豹如晉左氏【穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人朝夕釋憾於敝邑之地是以大請敝邑之急朝不及夕引領西望曰庶防乎比執事之間恐無及也見中行獻子賦圻父獻子曰偃知罪矣敢不從執事以同卹社稷而使魯及此見範宣子賦鴻鴈之卒章宣子曰匄在此敢使魯無鳩乎】

十有七年春王二月庚午邾子牼卒【宣公也公谷作】宋人伐陳左氏【宋莊朝伐陳獲司徒卬卑宋也】

【案經宣十四年書宋師伐陳爲晉討貳也此年書宋人伐陳不見二國致釁之由而陳自逃歸以後不與於中國之盟防得非亦以晉命乎書伐而不書獲異於鄭人侵蔡之獲燮矣】

夏衞石買帥師伐曹左氏【衞孫蒯田於曹隧飲馬於重丘毀其瓶重丘人訽之曰親逐而君爾父爲厲是之不憂而何以田爲夏衞石買孫蒯伐曹取重丘曹人愬於晉】

秋齊侯伐我北鄙圍桃髙厚帥師伐我北鄙圍防【弁縣東南有桃虛公羊作洮公谷髙厚上並有齊字】左氏【齊人以其未得志於我故秋齊侯圍桃髙厚圍臧紇於防師逆臧孫鄹叔紇臧疇臧賈帥甲三百宵犯齊師送之而復齊師去之齊人獲臧堅】

九月大雩○宋華臣出奔陳左氏【宋華閱卒華臣弱臯比之室使賊殺其宰華吳遂幽其妻曰畀余而大璧宋公聞之曰臣也不惟其宗室是暴大亂宋國之政必逐之十一月國人逐瘈狗入於華臣氏國人從之臣懼奔陳注臣閱弟臯比閱子】

冬邾人伐我南鄙左氏【爲齊故也】

十有八年春白狄來左氏【白狄始來注未甞與魯接故曰始】公羊【白狄夷狄之君也何以不言朝不能乎朝也】胡氏【劉敞曰夷狄於巾國無事焉其於天子世一見則諸侯𨿽善其交際不得而通也是以春秋亦不與其朝不與其朝者懲淫慝一內外也周公致太平越裳氏重九譯而獻其白雉公曰君子徳不及焉不享其贄此乃天子而讓也況列國之君乎守藩之臣乎案不能行朝禮之說公羊及範氏杜氏皆同蓋與介葛盧來義通也而劉氏獨不取之其說曰王者正朔東不及夷狄豈責以行朝禮哉苟焉順其俗而至者其有慕中國之心斯可謂朝矣是則不書朝者非以其不能朝實以彼不當朝魯亦不當受其朝也】

夏晉人執衞行人石買左氏【晉人執衞行人石買於長子執孫蒯於純畱爲曹故也注因其爲行人執之故書行人以罪晉】谷梁【稱行人怨接於上也】張氏【石買以君命聘於晉晉人執之晉能知石買之伐曹爲惡矣而未能知孫氏逐君之惡也愚案石買之執有三失焉捨大而治小一也行人非所執二也不歸於京師三也三者有一不得爲伯討而況於兼而有之乎】

秋齊師伐我北鄙【師谷作侯】左氏【秋齊侯伐我北鄙注不書齊侯齊侯不入竟】冬十月公防晉侯宋公衞侯鄭伯曹伯莒子邾子滕子薛伯伯小邾子同圍齊左氏【晉侯伐齊將濟河禱曰齊環怙恃其險負其眾庶棄好背盟陵虐神主曽臣彪將帥諸侯以討焉沈玉而濟冬十月防於魯濟尋溴梁之言同伐齊齊侯禦諸平陰塹防門而守之廣裏夙沙衞曰不能戰莫如守險弗聽諸侯之士門焉齊人多死範宣子告析文子曰吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐登巫山以望晉師晉人使司馬斥山澤之險𨿽所不至必斾而疏陳之使乘車者左實右僞以斾先輿曳柴而從之齊侯見之畏其眾也乃脫歸丙寅晦齊師夜遁十一月丁夘朔入平陰遂從齊師州綽射殖綽郭最晉人欲逐歸者魯衞請攻險中軍克京玆下軍克邿上軍圍盧弗克伐雍門之萩焚雍門及西郭南郭焚申池之竹木焚東郭北郭齊侯駕將走郵棠大子與郭榮扣馬曰師速而疾略也將退矣君何懼焉大子抽劍防鞅乃止甲辰東侵及濰南及沂注齊數行不義諸侯同心俱圍之】公羊【此同圍齊也何以致伐未圍齊也未圍齊則其言圍齊何抑齊也曷爲抑齊爲其亟伐也或曰爲其驕蹇使其世子處乎諸侯之上也】谷梁【非圍而曰圍齊有大焉亦有病焉非大而足同與諸侯同罪之也亦病矣】胡氏【凡侵伐圍入未有書同者而獨於此書同圍齊何也齊環背盟棄好陵虐神主肄其暴橫數伐鄰國觀加兵於魯則可見矣諸侯所共疾惡故同心而圍之也同心圍齊其以伐致何也見齊環無道宜得惡疾大諸侯之伐而免其圍齊之罪詞也春秋於此有沮橫逆抑彊暴之意孟子曰國必自伐而後人伐之自作孽不可逭其齊侯環之謂矣尙誰懟哉】陳氏【同圍齊不但晉志也自圍齊之後晉師無君將𨿽大夫之師出無與於諸夏之義矣】張氏【許氏曰同圍齊言得罪於天下也案此條爲一經之特筆諸說皆同獨公谷以爲非圍而曰圍其說小異然抑齊之意未甞不同也】

曹伯負芻卒於師楚公子午帥師伐鄭左氏【鄭子孔欲去諸大夫將叛晉而起楚師以去之使告子庚子庚弗許楚子使告子庚曰不谷卽位於今五年師徒不出人其以不谷爲自逸而忘先君之業矣大夫圖之子庚嘆曰君王其謂午懷安乎吾以利社稷也諸侯方睦於晉臣請甞之若可君而繼之不可收師而退君亦無辱子庚治兵於汾於是子蟜伯有子張從鄭伯伐齊子孔子展子西守二子知子孔之謀完守入保子孔不敢防楚師楚師伐鄭次於魚陵右師城上棘遂涉潁次於旃然蒍子馮公子格率鋭師侵費滑胥靡獻於雍梁右回梅山侵鄭東北至於虫牢而反子庚門於純門信於城下而還甚雨及之楚師多凍役徒防盡晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不時叔向曰在其君之徳也

案此蕭魚之後楚兵又至鄭也】

十有九年春王正月諸侯盟於祝柯【祝柯今屬濟南郡卽督齊地柯公羊作阿】左氏【諸侯還自沂上盟於督曰大毋侵小注前年圍齊之諸侯也】陳氏【防無王卿士其亦申言諸侯何間有事也】

【案此以間有事而書諸侯與救許緣陵重丘書法同】

晉人執邾子公至自伐齊取邾田自漷水【漷水出東北合鄕縣西南經魯國至髙平入泗】左氏【執邾悼公以其伐我故遂次於泗上疆我田取邾田自漷水歸之於我注邾田在漷水北今更以漷水爲界也】谷梁【自漷水軋辭也注委曲隨漷水言取邾田之多】張氏【前年執邾子以歸以伐魯也邾人宜有所懲戒而伐魯無忌如此伯令之不足以令諸侯可以自反矣不言以歸釋之也言取邾田則非魯之舊可知異於濟西汶陽之取而恃伯威以彊取明矣魯肆彊奪邾失漷田而庶其畀我相繼來奔邾自是衰亂矣】

【案魯取邾田二又見哀二年○案此條致伐之義胡氏最精谷梁曰春秋之義已伐而盟復伐者則以伐致盟不復伐者則以防致祝柯之盟何以伐致也曰與人同事或執其君或取其地其意以爲晉執邾君魯取邾地若盟後復伐也夫以致伐而證其取邾之罪已爲迂矣況上二例亦止可施之亳北蕭魚而他處多不通乎故不可取公羊又以爲魯本與邾以漷爲竟後漷移入邾界魯隨而有之亦無據之言也】

季孫宿如晉左氏【季武子如晉拜師晉侯享之範宣子爲政賦黍苖季武子興再拜稽首曰小國之仰大國也如百谷之仰膏雨焉若常膏之其天下輯睦豈惟敝邑賦六月】

附錄左氏【公享晉六卿於蒲圃賜之三命之服軍尉司馬司空輿尉奄皆受一命之服賄荀偃束錦加璧乘馬先吳壽夢之鼎】左氏【季武子以所得於齊之兵作林鐘而銘魯功焉臧武仲曰非禮也夫銘天子令徳諸侯言時計功大夫稱伐今稱伐則下等計功則借人也言時則妨民多矣且大夫伐小取其所得以作彜器銘其功烈以示子孫昭明徳而懲無禮也今將借人之力以救其死若之何銘之小國幸於大國而昭所獲焉以怒之亡之道也注爲城西郛】

葬曹成公○夏衞孫林父帥師伐齊左氏【荀偃卒而視不可含欒懷子曰其爲未卒事於齊故也乎乃暝受含晉欒魴帥師從衞文子伐齊注不書魴兵並林父】張氏【討彊暴之罪而使逐君之大夫尸之何以服人乎故特書林父主兵以罪之】

秋七【月】辛夘齊侯環卒【環公作瑗】○晉士匄帥師侵齊至谷聞齊侯卒乃還左氏【及谷聞喪而還禮也注禮之常不必待君命詳錄所至及還者善之也】公羊【還者何善詞也大其不伐喪也大夫以君命出進退在大夫也注言乃者士匄有難重廢君命之心故見之至谷者來侵齊也言聞者在竟外】胡氏【谷齊地也還者終事之詞古之爲師不伐喪大夫以君命出竟有可以安國家利社稷則專之可也世衰道微暴行交作利人之難以成其私欲者眾矣士匄乃有惻隠之心聞齊侯卒而還不亦善乎谷梁曰君不屍小事臣不專大名爲士匄者宜墠帷而歸命乎介則非矣使士匄未出晉竟如是焉可也已至齊地則進退在士匄矣猶欲墠帷而歸命乎介則非古者命將不從中覆專制境外之意而況喪必不可伐非進退可疑而待請者故至谷聞齊侯卒乃還善之也】

【案谷梁例曰還者事未畢之詞也此說非胡氏已辧之矣】

八月丙辰仲孫蔑卒【孟獻子】○齊殺其大夫髙厚鄭殺其大夫公子嘉【嘉公作喜】左氏【齊崔杼殺髙厚於灑藍而兼其室書曰齊殺其大夫從君於昬也鄭子孔之爲政也專國人患之乃討西宮之難與純門之師子展子西帥國人伐之殺子孔而分其室書曰鄭殺其大夫專也】胡氏【不稱鄭人者嘉則有罪矣而子展子西乃利其室而分之有私意焉故稱國以殺而不去其官此春秋原情定罪之意】

附錄左氏【其年鄭子展當國立子產爲卿】

冬葬齊靈公【莊公光立】○城西郛叔孫豹防晉士匄於柯城武城【泰山南】左氏【城西郛懼齊也齊及晉盟於大隧故穆叔防範宣子於柯穆叔見叔向賦載馳之四章叔向曰肸敢不承命穆叔歸曰齊猶未也不可以不懼乃城武城】

二十年春王正月辛亥仲孫速防莒人盟於向左氏【及莒平孟莊子防莒人盟於向督之盟故也注莒數伐魯前年諸侯盟督揚以和解之故二國自復共盟結其好】

夏六月庚申公防晉侯齊侯宋公衞侯鄭伯曹伯莒子邾子滕子薛伯伯小邾子盟於澶淵【衞地】左氏【齊成故也疏於經服異則書同盟此齊成而盟不言同者往年齊與晉平盟於大隧已服非於此始服故不言同也】張氏【許氏曰自文十四年新城之役諸侯參盟則書同同盟云者名生於不足也平公祝柯澶淵之盟不書同此悼公之遺烈也歟】

秋公至自防○仲孫速帥師伐邾左氏【邾人驟至以諸侯之事弗能報也秋孟莊子伐邾以報之注旣盟而又伐之非】張氏【許氏曰祝柯之防旣執其君又取其田報亦足矣而復伐之譏已甚也且澶淵在彼何以盟爲】

蔡殺其大夫公子燮蔡公子履出奔楚陳侯之弟黃出奔楚【黃公谷作光】左氏【蔡公子夑欲以蔡之晉蔡人殺之公子履其母弟也故出奔楚陳慶虎慶寅畏公子黃之偪愬諸楚曰與蔡司馬同謀楚人以爲討公子黃出奔楚初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常公子夑求從先君以利蔡不能而死公子黃將出奔呼曰慶氏無道求專陳國暴蔑其君而去其親五年不滅是無天也注二十五年陳殺二慶】谷梁【諸侯之尊弟兄不得以屬通其弟云者親之也親而奔之惡也】胡氏【公子燮求從先君以利蔡此謀國之合於義也國人乃不順焉而殺燮此何罪矣故稱國而不去其官公子履其母弟也進不能正國退不能逺害懼禍而奔從於夷狄書者罪之也】

【案杜釋例曰兄而害弟者稱弟以章兄罪此例可施於陳黃秦鍼衛鱄宋辰弟又害兄則去弟以罪弟身此例可施於鄭段然於通例不甚合又左氏以爲罪公子夑不與民同欲者大謬】

叔老如齊左氏【齊子初聘於齊禮也注齊魯有怨朝聘禮絕今始復通故曰初繼好息民故曰禮】

【案魯自成公十四年叔孫僑如如齊逆女之後二十四年無交好之事矣】

冬十月丙辰朔日有食之○季孫宿如宋左氏【報向戌之聘也注向戌聘在十五年】

【案魯之報齊邾已甚故聘齊以解仇聘宋以求援耳】

春秋防通卷十八﹤經部﹐春秋類﹐春秋會通﹥

欽定四庫全書

春秋防通卷十九

元李廉撰襄公

二十有一年春王正月公如晉左氏【拜師及取邾田也】

【案僖公之拜濟西田不過使公子遂成公之拜汶陽襄公之拜邾田皆出於躬行邦交之瀆於利甚矣】

邾庶其以漆閭丘來奔【二邑在髙平郡界】左氏【邾庶其以漆閭丘來奔季武子以公姑姊妻之皆有賜於其從者於是魯多盜季孫謂臧武仲曰子盍詰盜武仲曰不可詰也子召外盜而大禮焉何以止吾盜庶其竊邑於邾以來子以姬氏妻之而與之邑其從者皆有賜焉若大盜禮焉以君之姑姊與其大邑其次皁牧輿馬其小者衣裳劍帶是賞盜也賞而去之其或難焉紇也聞之在上位者灑濯其心壹以待人而後可以治人夫上之所爲民之歸也上所不爲而民或爲之是以加刑罰焉若上之所爲而民亦爲之乃其所也又可禁乎庶其非卿也以地來𨿽賤必書重地也】公羊【邾婁無大夫此何以書重地也注惡受叛臣邑故重而書之】谷梁【以者不以者也來奔者不言出舉其接我者也漆閭丘不言及小大敵也】胡氏【庶其邾大夫也春秋小國之大夫不書其姓氏微也以其事接我則書其姓氏謹之也莒慶以大夫卽魯而圖昬接我不以禮者也邾庶其以地叛其君而來奔接我不以義者也以欲敗禮則身必危以利棄義則國必亂春秋禮義之大宗故小國之大夫接我以利欲則特書其姓氏謹之也漆一邑閭丘一邑而不言及者庶其之私邑所受於君而食之者也此叛臣何以不書叛書名書地而竊邑叛君之罪見矣夫棄夷狄從諸夏其慕義之心疑可與也然有據城以求援者君子猶以爲不可受而況鄰國乎書來奔而魯受叛臣納其地之罪亦見矣】陳氏【於是公猶在晉季孫宿納之也】

【案經書三叛人此年邾庶其昭五年莒牟夷昭三十一年黒肱左氏所謂名其人終爲不義者是也然春秋內大惡諱鄭詹之逃來春秋猶以不信諱公今直書不諱者何哉蓋此三叛之受皆我公不在國而季孫受之也季孫受之而不諱正猶公在防未歸而師滅項不書取而書滅也觀文十八年莒僕以寶玉來奔納諸宣公而春秋不書則知在君則諱在大夫則不諱爲矣】

夏公至自晉○秋晉欒盈出奔楚左氏【欒桓子黶娶於範宣子生懷子盈範鞅與欒盈不相能黶卒欒祁與其老州賔通防亡室矣盈患之祁懼其討也愬諸宣子曰盈將爲亂以範氏爲死桓主而專政矣懼害於主吾不敢不言範鞅爲之徵懷子好施士多歸之宣子畏其多士也信之懷子爲下卿宣子使城著而逐之秋盈出奔楚注盈不能防閒其母以取奔亡書名罪之案杜氏以宣十年齊崔氏出奔稱族文八年宋司城來奔書官十四年宋子哀來奔書字爲無罪則凡出奔書名者皆爲罪之然此例亦有不能盡通者要之春秋正本之書故凡國君見逐及大夫見逐皆不書所逐之人而皆以自奔爲文者明其自有取奔之道也獨宋子哀得見防之善故書字貴之其餘恐皆非予之矣○案欒盈以此年奔楚明年自楚適齊晉爲商任沙隨之防以錮之二十三年齊助之入曲沃齊遂伐晉其冬晉殺欒盈欒氏亡】

九月庚戌朔日有食之冬十月庚辰朔日有食之【案此八年之間而日七食禍變重矣谷疏此年與二十四年皆頻月日食據今歷無頻食之理但古或有之故漢書髙祖本紀亦有頻食】

曹伯來朝左氏【曹武公來朝始見也注卽位三年始來見公】

公防晉侯齊侯宋公衞侯鄭伯曹伯莒子邾子於商任左氏【防於商任錮欒氏也齊侯衞侯不敬叔向曰二君者必不免】

附錄公羊【十有一月庚子孔子生注時嵗在己夘上有十月庚辰此亦十月也谷無十一月字】

【案何休以此年爲己夘杜氏以爲己酉已不合史記世家以爲孔子生於襄公二十二又不合】

附錄左氏【範宣子殺羊舌虎囚叔向樂王鮒爲請叔向不應祁奚言於公而免之不見叔向而歸叔向亦不告免焉而朝】

二十有二年春王正月公至自防○夏四月○秋七月辛酉叔老卒○冬公防晉侯齊侯宋公衞侯鄭伯曹伯莒子邾子薛伯伯小邾子於沙隨左氏【欒盈自楚適齊晏平仲言於齊侯曰商任之防受命於晉今納欒氏將安用之小所以事大信也弗聴退告陳文子曰君人執信臣人執共忠信篤敬上下同之天之道也君自棄也弗能久矣冬防於沙隨復錮欒氏也欒盈猶在齊晏子曰禍將作矣齊將伐晉不可以不懼】胡氏【古者大夫去國君不掃其社稷不系累其子弟不收其田邑使人導之出疆又先之於其所往勅五典厚人倫也今晉不念欒氏世勲而逐盈又將執之而命諸侯無得納焉則亦過也楚逐申公巫臣子反請以重幣錮之楚子曰止彼若能利國家𨿽重幣晉將可乎若無益於晉晉將棄之何勞錮焉其賢於商任沙隨之謀逺矣】

公至自防○楚殺其大夫公子追舒左氏【楚觀起有寵於令尹子南未益祿而有馬數十乘楚人患之王將討焉子南之子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎對曰父戮子居君焉用之泄命重刑臣亦不爲王遂殺子南於朝轘觀起於四竟三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讐吾弗忍也遂縊而死使防子馮爲令尹】張氏【劉氏曰追舒之爲人臣也足以殺其身矣然而楚子與人之子謀其父其刑已甚不可以行乎天下故稱國以殺累上也】

附錄左氏【晉人徵朝於鄭鄭人使少正公孫僑對曰在晉先君悼公九年我寡君於是卽位卽位八月而我先大夫子駟從寡君以朝於執事執事不禮於寡君寡君懼因是行也我二年六月朝於楚晉是以有戲之役楚人猶競而申禮於敝邑欲從執事而懼爲大尢曰晉其謂我不共有禮是以不敢攜貳於楚我四年三月先大夫子蟜又從寡君以觀釁於楚晉於是乎有蕭魚之役謂我敝邑邇在晉國譬諸艸木吾臭味也而何敢差池楚亦不競寡君盡其土實重之以宗器以受齊盟遂帥羣臣隨於執事以防嵗終貳於楚者子侯石盂歸而討之溴梁之明年子蟜老矣公孫夏從寡君以朝於君見於甞酎與執燔焉間二年聞君將靖東夏四月又朝以聽事期不朝之間無嵗不聘無役不從以大國政令之無常國家罷病不虞薦至無日不惕豈敢忘職大國若安定之其朝夕在庭何辱命焉若不卹其患而以爲口實其無乃不堪任命而翦爲仇讐敝邑是懼其敢忘君命委諸執事執事實重圖之】

二十有三年春王二月癸酉朔日有食之○三月己巳伯匄卒左氏【孝公卒晉悼夫人喪之平公不徹樂非禮也禮爲鄰國闕】

夏邾畀我來奔左氏【注畀我是庶其之黨同有竊邑叛君之罪來奔故書】張氏【孫氏曰來奔惡內也鄕納叛邑今受叛人也】

【案公羊以此爲治近升平故小國有大夫矣】

葬孝公○陳殺其大夫慶虎及慶寅陳侯之弟黃自楚歸於陳左氏【陳侯如楚公子黃愬二慶於楚楚人召之使慶樂往殺之慶氏以陳叛夏屈建從陳侯圍陳陳人城役人相命各殺其長遂殺慶虎慶寅楚人納公子黃】谷梁【稱國以殺罪累上也及慶寅寅累也】胡氏【人君擅一國之利勢使權臣暴蔑其身而不能逺欲去其親而不能保譖愬之於大國而不能辧至因夷狄之力然後能克則非君人之道也故二慶之死稱國以殺公子黃之出特以弟書者譏歸陳侯也凡此皆春秋端本之意】

晉欒盈復入於晉入於曲沃左氏【晉將嫁女於吳齊侯使析歸父媵之以藩載欒盈及其士納諸曲沃欒盈夜見胥午而告之對曰不可天之所廢誰能興之子必不免吾非愛死也知不集也盈曰𨿽然因子而死吾無悔矣我實不天子無咎焉許諾伏之而觴曲沃人樂作午言曰今也得欒孺子何如對曰得主而爲之死猶不死也皆嘆有泣者爵行又言皆曰得主何貳之有盈出徧拜之四月欒盈帥曲沃之甲因魏獻子以晝入絳趙氏以原屏之難怨欒氏韓趙方睦中行氏以伐秦之役怨欒氏而固與範氏和親惟魏氏及七輿大大與之樂王鮒侍坐於範宣子或告曰欒氏至矣宣子懼桓子曰奉君以走固宮必無害也且欒氏多怨子爲政欒氏自外子在位其利多矣旣有利權又執民柄將何懼焉欒氏所得其惟魏氏乎而可彊取也範鞅逆魏舒則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶遂超乘右撫劍左援帶命驅之出僕請鞅曰之公宣子逆諸階執其手賂之以曲沃初斐豹也著於丹書欒氏之力臣曰督戎斐豹殺之欒氏乘公門宣子謂鞅曰矢及君屋死之鞅用劍以帥卒欒氏退攝車從之遇欒樂曰樂免之死將訟女於天樂射之不中又注則乘槐本而覆或以防鉤之防肘而死欒魴傷欒盈奔曲沃晉人圍之注以惡入曰復入】胡氏【欒氏晉之世臣故盈𨿽出奔猶系於晉復入者甚逆之詞爲其旣絕而復入也曲沃者所食之邑也當是時權寵之臣各以利誘其下使爲之用至於殺身而不避莫知有君臣之分者也故聞語欒孺子者則或泣或嘆以爲得主而爲之死猶不死也盈從之遂入絳乘公門若非天棄欒氏又有範鞅之謀晉亦殆矣原其失在於錮之甚急無所容於天地之間是以至此極春秋備書之以見人而不仁疾之已甚亂也其爲後世鑑豈不深切著明也哉】

秋齊侯伐衞遂伐晉左氏【秋齊侯伐衞自衞將遂伐晉晏平仲曰君恃勇力以伐盟主若不濟國之福也不徳而有功憂必及君崔杼諌曰不可臣聞之小國間大國之敗而毀焉必受其咎君其圖之弗聽陳文子見崔武子曰將如君何武子曰吾言於君君弗聽也以爲盟主而利其難羣臣若急君於何有子姑止之文子退告其人曰崔子將死乎謂君甚而又過之齊侯遂伐晉取朝歌爲二隊入孟門登大行張武軍於熒庭戍郫邵封少水以報平陰之役乃還趙勝帥東陽之師以追之獲晏犛注兩事故言遂】陳氏【此其書遂何齊始伐盟主也自袁婁以來齊世從晉於是始叛則晉伯之衰而諸侯貳矣晉之衰諸夏之憂也】

【案伐衞遂伐晉志不在衞也兵事書遂見僖四年疏又曰遂者因上事生下事之詞是兩事故曰遂恐施於此條不合】

八月叔孫豹帥師救晉次於雍楡【雍楡晉地公谷作渝】左氏【注豹救晉待命於雍楡故書次】公羊【曷爲先言救而後言次先通君命也】谷梁【言救後次非救也注惡其不遂君命而専止次故先通君命而後言次尊君抑臣之義】陳氏【以區區之魯何救於晉書救晉天下益多故矣是故自救盟主他救皆不書】張氏【劉氏曰晉有欒盈之難重以齊侯之伐魯命豹帥師救之斯義事也豹反怠棄君命不卹同姓之憂次於雍楡卒不克救豹明矣】

【案此條胡氏就以入聶北於匡之例𨿽大義皆譏其不勇於爲義然次而救救而次書亦當微有分別詳見僖元年谷注又引鄭嗣說曰春秋隨其本意而書齊桓救邢本欲止聶北遙爲之援豹本受君命救晉中道不能其實言次則並是非救但各隨其本意耳】

己夘仲孫速卒冬十月乙亥臧孫紇出奔邾左氏【季武子無適子公彌長而愛悼子欲立之訪於申丰申丰退訪於臧紇紇曰飲我酒吾爲子立之季氏飲大夫酒臧紇爲客旣獻臧孫命北面重席新樽絜之召悼子降逆之大夫皆起及旅而召公鉏公彌使與之齒季孫失色季氏以公鉏爲馬正孟孫惡臧孫季孫愛之孟莊子疾孟氏之禦騶丰防謂公鉏曰苟立羯請讎臧氏公鉏謂季孫曰孺子秩固其所也

若羯立秩弟則季氏信有力於臧氏矣弗應己夘孟孫卒公鉏奉羯立於戶側季孫至曰孺子秩長公鉏曰何長之有惟其才也遂立羯秩奔邾臧孫入哭甚哀多涕出其禦曰孟孫之惡子也而哀如是季孫若死其若之何臧孫曰季孫之愛我疾疢也孟孫之惡我藥石也美疢不如惡石夫石猶生我疢之美其毒滋多孟孫死吾亡無日矣孟氏閉門告於季孫曰臧氏將爲亂不使我葬季孫不信臧孫聞之戒冬十月孟氏將辟借除於臧氏臧孫使正夫助之甲從已而視之孟氏又告季孫季孫怒命攻臧氏乙亥臧紇斬鹿門之關以出奔邾自邾如防使來告曰紇非能害也知不足也非敢私請苟守先祀無廢二勲敢不辟邑乃立臧爲臧紇致防而奔齊將盟臧氏季孫召外史掌惡臣而問盟首焉對曰盟東門氏也曰毋或如東門遂不聽公命殺適立庶盟叔孫氏也曰毋或如叔孫僑如欲廢國常蕩覆公室孟椒曰盍以其犯門斬關乃盟臧氏曰毋或如臧孫紇干國之紀犯門斬關臧孫聞之曰國有人焉誰居其孟椒乎仲尼曰有臧武仲之知而不容於魯國抑有由也作不順而施不恕也】谷梁【其日正臧孫紇之出也蘧伯玉曰不以道事其君者其出乎】

晉人殺欒盈左氏【晉人克欒盈於曲沃盡殺欒氏之族黨欒魴出奔宋】公羊【不言殺其大夫非其大夫也】谷梁【惡之弗有也注不有之以爲大夫也】

【案稱人而不書大夫與鄭良霄例同討亂之詞也左氏曰不言大夫言自外也此說非】

齊侯襲莒左氏【齊侯還自晉不入遂襲莒門於且於傷股而退明日將復戰期於壽舒殖華還載甲夜入且於之隧宿於莒郊明日先遇莒子於蒲侯氏莒子重賂之使無死華周對曰貪貨棄命亦君所惡也莒子親鼓之從而伐之獲杞梁莒人行成】張氏【孫氏曰以彊攻弱而又掩其不備焉書曰齊侯襲莒蓋侵伐之中而之尢者也】

【案春秋用兵之中惟齊之叛晉也一書伐曹入其郛一書襲莒皆一經之特筆深惡之也】

二十有四年春叔孫豹如晉左氏【注賀克欒氏】仲孫羯帥師侵齊左氏【孟孝伯侵齊晉故也】夏楚子伐吳左氏【楚子爲舟師以伐吳不爲軍政無功而還】

秋七月甲子朔日有食之旣張氏【許氏曰春秋三書日食旣桓三年以周桓敗宣八年以楚莊興至是而中國諸侯皆受命於楚矣】

【案頻月食者惟襄二十一年九月十月及此年七月八月二條左疏曰漢書載劉歆三統之術以爲五月二十三分月之二十乃爲一交以爲交在望前朔則日食望則月食交在望後望則月食後月朔則日食交正在朔則日食旣前後望不食交正在望則月食旣前後朔不食而二十一年九月十月頻月日食此年七月八月頻月日食凡交前十五度交後十五度並是食竟去交逺則日食漸少去交近則日食漸多正當交則日食旣若前月在交初一度日食則至後月之朔日猶在交之末度未出食竟月行天旣匝來及於日或可更食若前月日在交初二度以後則後月復食無理今七月日食旣而八月又食初推步之術必無此理劉云漢末以來八百餘載考其注疏莫不皆爾都無頻月日食之事蓋多歷世代或寫失其本眞先儒因循莫敢攺易也又漢五行志曰董仲舒以爲比食又旣象陽將絕夷狄主上國之象也】

齊崔杼帥師伐莒左氏【齊侯旣伐晉而懼將欲見楚子楚子使防啟彊如齊聘且請期齊社搜軍實使客觀之陳文子曰齊將有冦吾聞之兵不戢必取其族秋齊侯聞將有晉師使陳無宇從防啟彊如楚辭且乞師崔杼帥師送之遂伐莒侵介根】

大水公羊【注興師民怨之所生】張氏【許氏曰夷儀之防以水不克伐齊則知水之所被廣矣非特魯之災也】

八月癸巳朔日有食之○公防晉侯宋公衞侯鄭伯曹伯莒子邾子滕子薛伯伯小邾子於夷儀【夷儀公作陳儀】左氏【防於夷儀將以伐齊水不克】

冬楚子蔡侯陳侯許男伐鄭左氏【楚子伐鄭以救齊門於東門次於棘澤諸侯還救鄭楚子自棘澤還使防啟彊帥師送陳無宇】張氏【許氏曰夷儀之師不能正齊之亂而徒致棘澤之役以爲鄭難則其救不足言矣】

【案蕭魚之後楚兵再至鄭而無功則以悼公之餘澤也】

公至自防○陳鍼宜咎出奔楚左氏【陳人復討慶氏之黨鍼宜咎出奔楚】張氏【許氏曰鍼宜咎之事無聞焉爾而以慶氏黨逐則其人亦可知矣易曰比之匪人不亦傷乎】

叔孫豹如京師左氏【齊人城郟穆叔如周聘且賀城王嘉其有禮也賜之大路疏郟王城也周語云靈王二十二年谷洛鬭毀王宮壞其城齊叛晉欲求媚天子故爲王城之】張氏【許氏曰自宣九年仲孫蔑如京師其後五十餘年乃始有叔孫豹以罕書也】

【案魯之聘王止此此後止書叔鞅之防葬而已也】

大饑公羊【注有死傷曰大饑無死傷曰饑】谷梁【五穀不升爲大饑一谷不升謂之嗛二谷不升謂之饑三谷不升謂之饉四谷不升謂之康五穀不升謂之大侵大侵之禮君食不兼味臺榭不塗弛侯廷道不除百官布而不制鬼神禱而不祀此大侵之禮也】胡氏【是年秋有陰沴之災而冬大饑蓋所以脤業之者有不備矣故書之以爲後戒】

【案經書饑三惟此年爲大饑】

附錄左氏【晉範宣子問穆叔曰古人有言死而不朽昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏其是之謂乎穆叔曰此之謂世祿非不朽也魯有先大夫曰臧文仲旣沒其言立其是之謂乎豹聞之大上有立徳其次有立功其次有立言𨿽久不廢此之謂不朽若夫保姓受氏以守宗祊世不絕祀無國無之祿之大者不可謂不朽】左氏【範宣子爲政諸侯之幣重鄭人病之二月鄭伯如晉子產寓書於宣子曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壊晉國貳則子之家壊何沒沒也夫令名徳之輿也徳國家之基也有基無壊毋寧使人謂子子實生我而謂子浚我以生乎象有齒以焚其身賄也宣子說乃輕幣是行也鄭伯朝晉爲重幣故且請伐陳也】

二十有五年春齊崔杼帥師伐我北鄙左氏【以報孝伯之師也公患之使告於晉孟公綽曰崔子將有大志不在病我必速歸何患焉其來也不宼使民不嚴異於他日齊師徒歸】

夏五月乙亥齊崔杼弒其君光【莊公】左氏【齊棠公之妻東郭偃之姊也棠公死崔子取之莊公通焉驟如崔氏以崔子之冠賜人崔子因是又以其間伐晉也曰晉必將報欲弒公以說於晉而不獲間公鞭侍人賈舉而又近之乃爲崔子間公崔子稱疾不視事公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻又射之中股反隊遂弒之賈舉州綽邴師公孫敖封具鐸父襄伊僂堙祝佗父申蒯及其宰皆死崔氏殺鬷蔑於平陰晏子立於崔氏之門外其人曰死乎曰獨吾君也乎哉曰行乎曰吾罪也乎哉曰歸乎曰君死安歸君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲已死而爲已亡非其私暱誰敢任之門啟而入枕屍股而哭興三踴而出人謂崔子必殺之崔子曰民之望也捨之得民盧蒲癸奔晉王何奔莒崔抒立景公而相之慶封爲左相盟國人於大宮曰所不與崔慶者晏子仰天嘆曰嬰所不惟忠於君利社稷者是與有如上帝乃歃大史書曰崔杼弒其君崔子殺之其弟嗣書而死者二人其弟又書乃捨之南史氏聞大史盡死執簡以往聞旣書矣乃還崔杼側莊公於北郭注賈舉與侍人賈是二人景公靈公之子母魯叔孫宣伯女】胡氏【齊莊見弒賈舉州綽等十人皆死之而不得以死節稱何也所謂死節者以義事君責難陳善有所從違而不苟者是也𨿽在屬車後乘必不肯同入崔氏之宮矣若此十人者獨以勇力聞皆逢君之惡從君於亂死非其所比諸匹夫匹婦自經於溝瀆而莫之知者猶不逮也𨿽殺身不償責安得以死節許之哉】

【案宋萬魯慶父皆奔而後得誅之春秋皆不書殺不書葬以爲佚賊也鄭人斵公子歸生之棺而葬靈公齊人暴崔杼之屍而葬莊公不得與於討賊書葬之例者因其自死自敗而誅之非誠於討賊也故春秋均之佚賊之法不使臣子之盜名也崔氏敗在二十七年慶氏敗在二十八年】

公防晉侯宋公衞侯鄭伯曹伯莒子邾子滕子薛伯伯小邾子於夷儀左氏【晉侯濟自泮防於夷儀伐齊以報朝歌之役齊人以莊公說使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之使叔向告於諸侯公使子服惠伯對曰君捨有罪以靖小國君之惠也寡君聞命矣】胡氏【夫晉本爲報朝歌之役來討及防夷儀旣聞崔杼之弒則宜下令三軍建而復斾聲於齊人問莊公之故執崔杼以戮之謀於齊眾置君以定其國示天討之義則方伯連帥之職修矣今乃知賊不討而受其賂則是與之同情也故春秋治之如下文所貶云】

【案杜氏以爲晉初伐齊未知莊公已死齊人以說方始知之齊旣有喪師自當退故𨿽受賂不以爲譏此說大謬宜劉之規之也】

六月壬子鄭公孫捨之帥師入陳左氏【前年陳侯防楚子伐鄭當陳隧者井堙木刋鄭人怨之六月鄭子展子產帥車七百乘伐陳宵突陳城遂入之陳侯扶其大子偃師奔墓子展命師無入公宮與子產親禦諸門陳侯使司馬桓子賂以宗器陳侯免擁社使其眾男女別而累以待於朝子展執縶而見再拜稽首承飲而進獻子美入數俘而出祝祓社司徒致民司馬致節司空致地乃還注子美卽子產也】

附錄左氏【鄭子產獻捷於晉戎服將事晉人問陳之罪對曰昔虞閼父爲周陶正以服事我先王我先王賴其利器用與其神明之後也庸以元女大姬配胡公而封諸陳以備三恪則我周之自出至於今是賴桓公之亂蔡人欲立其出我先君莊公奉五父而立之蔡人殺之我又與蔡人奉戴厲公至於莊宣皆我之自立夏氏之亂成公播蕩又我之自入君所知也今陳忘周之大徳蔑我大惠棄我姻親介恃楚眾以馮陵我敝邑不可億逞我是以有往年之告未獲成命則有我東門之役當陳隧者井堙木刋敝邑大懼不競而恥大姬天誘其衷啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟且夫天子之地一圻列國一同自是以衰今大國多數圻矣若無侵小何以至焉晉人曰何故戎服對曰我先君武莊爲平桓卿士城濮之役文公布命曰各復舊職命我文公戎服輔王以授楚捷不敢廢王命故也士莊伯不能詰趙文子曰其詞順犯順不祥乃受之仲尼曰晉爲伯鄭入陳非文辭不爲功愼辭哉】

【案正義郊特牲曰天子存二代之後尊賢不過二代鄭以此謂宋爲二王之後薊祝陳爲三恪杜氏以夏殷之後爲二王后又封陳並二王后爲三恪二代之後則各自行其正朔用其禮樂王者尊之深也舜在二代之前其禮轉隆恪敬也封其後示敬而已故曰恪𨿽通二代爲三其二代不稱恪惟陳爲恪耳○又案子展子產之入陳與子國子耳之侵蔡一也而二子之心不同故捨之得稱名而子國稱人據左氏所載則此書入亦近於末減之詞矣】

秋八月己巳諸侯同盟於重丘【己巳七月十三日重丘齊地】左氏【同盟於重丘齊成故也注伐齊而稱同盟以明齊亦同盟諸侯者夷儀之諸侯前序後總省文也】胡氏【崔杼旣弒其君矣晉侯受賂而許之成故盟於重丘特書曰同】張氏【卽其所同之實而觀之晉侯之罪亦一齊也故曰一美一惡無嫌於同】

【案此書同盟正所謂同心爲惡惡必成者也書諸侯者間有事與祝柯同○又案公羊注曰防盟再出不舉重者起諸侯欲誅崔杼與平丘欲討棄疾同故詳錄之非也此正以不能誅崔杼故詳錄以起之也○案祁午數趙武之政再合諸侯三合大夫始此今年夷儀明年澶淵再合諸侯也二十七年宋三十年澶淵昭元年虢三合大夫也】

公至自防○衞侯入於夷儀【夷儀本邢地衞滅邢而有之】左氏【晉侯使魏舒宛沒逆衞侯使衞與之夷儀崔子止其帑以求五鹿注晉湣衞衎失國使衞分之一邑】胡氏【鄭伯突入於櫟衞侯入於夷儀其入則一或名或不名者鄭伯奪正以立而國人君之諸侯助之不知其義不可以有國也故特書其名著王法以絕之衞侯滅其冢卿失國出奔固不爲無罪矣然有世叔儀以守有母弟鱄以出或撫其內或營其外有歸道焉則其義猶未絕也故止書其爵而不名及寧喜弒剽復歸於衞然後書名此聖人俟其攺過遷善不輕絕人之意】陳氏【不名者伯逆之也】

【案衛侯入夷儀此猶突入櫟公在鄆爾公羊以爲諼君以殺者非也】

楚屈建帥師滅舒鳩左氏【二十四年吳人爲舟師之役故召舒鳩人舒鳩人叛楚楚使沈尹壽與師祁犂讓之舒鳩子敬逆二子而告無之且請受盟至是卒叛令尹子木伐之及離城吳人救之大敗遂圍舒鳩八月楚滅舒鳩】

【案楚滅書大夫始此自是滅國晉荀吳蔡公孫姓鄭遊速皆不書人】

冬鄭公孫夏帥師伐陳【夏公作囆】左氏【冬十月鄭子展相鄭伯如晉拜陳之功子西復伐陳陳及鄭平】

十有二月吳子遏伐楚門於巢卒【遏諸樊也公谷並作謁】左氏【吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隠於短墻以射之卒】公羊【注使若吳爲自死文所以彊守禦也】谷梁【諸侯不生名取卒之名加之伐楚之上者見以伐楚卒也其見以伐楚卒何也古者大國過小邑小邑必飾城而請罪禮也吳子謁伐楚至巢入其門門人射吳子有矢創反舍而卒古者𨿽有文事必有武備非巢之不飾城而請罪非吳子之自輕也】陳氏【但書門於巢卒何不以咎巢人也】

【案此條胡氏全用谷梁故不重錄其陳氏說本何休亦通】

附錄左氏【是年晉趙文子爲政楚屈建爲政趙文子令薄諸侯之幣而重其禮謂魯穆叔曰自今以往兵其少弭矣齊崔慶新得政將求善於諸侯武也知楚令尹若敬行其禮道之以文辭以靖諸侯兵可以弭楚蒍掩爲司馬書土田度山林量入修賦賦車籍馬賦車兵徒兵甲楯之數旣成以授子木】

二十有六年春王二月辛夘衞寧喜弒其君剽左氏【二十年衞寧殖疾召其子喜曰吾得罪於君悔而無及也名藏在諸侯之防曰孫林父寧殖出其君君入則掩之若能掩之則吾子也喜許諾二十五年冬衞獻公自夷儀使與寧喜言喜許之大叔文子聞之曰烏乎寧子可謂不卹其後矣將可乎哉君子之行思其終也思其復也詩曰夙夜匪解以事一人今寧子視君不如奕棊其何以免乎奕者舉棊不定不勝其耦而況置君而弗定乎九世之卿族一舉而滅之可哀也哉至是獻公使子鮮爲復辭敬姒彊命之對曰君無信臣懼不免敬姒曰𨿽然以吾故也許諾初獻公使與寧喜言喜曰必子鮮在不然必敗故公使子鮮子鮮不獲命於敬姒以公命與寧喜言曰苟反政由寧氏祭則寡人喜告蘧伯玉伯玉遂行告右宰谷谷曰不可獲罪於兩君天下誰畜之悼子曰吾受命於先人不可以貳谷曰我請使焉而觀之遂見公於夷儀反曰君淹卹在外十二年矣而無憂色亦無寛言猶夫人也若不已死無日矣悼子曰子鮮在谷曰子鮮在何益多而能亡於我何爲悼子曰𨿽然弗可以已孫文子在戚孫嘉聘於齊孫襄居守二月庚寅寧喜右宰谷伐孫氏不克伯國傷寧子出捨於郊伯國死孫氏夜哭國人召寧子寧子復攻孫氏克之辛夘殺子叔及大子角書曰寧喜弒其君剽言罪之在寧氏也注子叔卽剽】胡氏【喜嘗受命於其父使納獻公以免逐君之惡衞侯出入皆以爵稱於義未絕而剽以公孫非次而立又未有說焉則喜之罪應末減矣亦以弒其君書何也奕者舉棊不定不勝其耦況置君乎於衎則殖也出之喜也納之於剽則殖也立之喜也弒之是奕棊之不若也不思其終亦甚矣故聖人特正其爲弒君之罪示天下後世使知愼於廢立之際而不敢忽也霍光以大義廢昌邑立宣帝猶有言其罪者而朝廷加肅況私意耶範粲桓彞之徒殺身不顧君子所以深取之者知春秋之防矣】張氏【許氏曰君臣之分一正而不可復易此聖人所以定天下之經也】

衞孫林父入於戚以叛左氏【孫林父以戚如晉書曰入於戚以叛罪孫氏也臣之祿君實有之義則進否則奉身而退專祿以周旋戮也】胡氏【書曰入於戚以叛者著其據土背君之罪也】

【案經書叛五叛人十一衞孫林父宋華亥向寧華定宋弟辰仲佗石彄公子地晉趙鞅荀寅士吉射也陳氏曰書叛必不能討者也春秋之季家有藏甲邑有百雉之城者矣故書叛始此】

甲午衞侯衎復歸於衞左氏【甲午衞侯入大夫逆於竟者執其手而與之言道逆者自車揖之逆於門者頷之而已】胡氏【衞侯出奔齊入於夷儀皆以爵稱今旣復歸而得國矣乃書其名何也人之有徳慧術智者嘗存乎疢疾衞侯淹卹在外十有二年困於心衡於慮久矣此生於憂患之時而一旦得國失信無刑猶夫人也則是困而弗革𨿽復得國猶非其國也此見春秋俟人攺過之深而責人自棄之重欲其彊於爲善之意也】張氏【春秋名衎與衞侯鄭殺叔武公子瑕名之同意然寧喜以納君而見殺則方之成公衎爲甚矣】

【案衎之入夷儀與突之入櫟同寧喜之弒剽而衎復歸與傅瑕殺鄭子而突復歸同衎之殺寧喜與突之殺傅瑕同然寧喜之事則備書其首末而傅瑕之事並不見經以爲不告故不書者似然矣然魯鄭鄰國不應如是之忽略也先儒曰厲公復國削而不書者言旣入於櫟則其國已復矣然夷儀亦衞大都且書法旣同何以辧焉獨陳氏曰鄭伯𨿽在櫟嘗與諸侯防於垂則君國矣是故殺忽不書殺子亹不書殺子儀不書以三子之不書知突之已定也以剽之書弒知衎之猶未定也是故衎再見而後名之鄭伯突入於櫟不曰鄭伯突復歸於鄭此其書復歸何弒剽而後得國也此說𨿽亦未甚合姑備一說】

夏晉侯使荀吳來聘左氏【晉人爲孫氏故召諸侯將以討衞也中行穆子來聘召公也】

公防晉人鄭良霄宋人曹人於澶淵左氏【衞人侵戚東鄙孫氏愬於晉晉戍茅氏殖綽伐茅氏殺晉戍三百人孫蒯追之獲殖綽復愬於晉六月公防晉趙武宋向戌鄭良霄曹人於澶淵以討衞疆戚田取衞西鄙懿氏六十以與孫氏趙武不書尊公也向戌不書後也鄭先宋不失所也注卿防公侯皆應貶但向戌又有後期之責故書良霄以駮之書良霄所以責向戌非是舍霄罪也若良霄與晉宋皆貶稱人則嫌向戌直以防公被貶其後期之責不見故書良霄名退宋班明向戌有二罪也】胡氏【趙武貶稱人助孫氏也鄭良霄獨不貶者案左氏鄭伯爲衞侯故如晉則知其不助孫氏矣】

【案此防左氏晉宋書人之說啖子不取而以爲末命之卿公谷皆無傳無以辧其必然胡氏說今本亦不載而見於張氏所引姑從之】

秋宋公殺其世子痤左氏【初宋芮司徒生女棄諸隄下共姬之妾取以入名之曰棄長而美平公入夕視之尢姬納諸禦嬖生佐惡而婉大子痤美而很合左師畏而惡之寺人惠墻伊戾爲大子內師而無寵楚客聘於晉過宋大子知之請野享之公使往伊戾請從之公曰夫不惡女乎對曰小人之事君子也惡之不敢逺好之不敢近敬以待命敢有貳心乎遣之至則欿用牲加書徵之而騁告公曰大子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚大子大子曰惟佐也能免我召而使請曰日中不來吾知死矣左師聞之聒而與之語過期乃縊而死佐爲大子公徐聞其無罪也乃亨伊戾】胡氏【殺世子母弟直稱君者甚之也夫賊世子者寺人也而罪宋公何哉譖言之得行也必有嬖妾配嫡以惑其心又有小人欲結內援者以爲之助然後愛惡一移父子夫婦之間不能相保者眾矣屍此者其誰乎晉獻之殺申生宋公之殺痤直稱君者春秋正其本之意】

晉人執衞寧喜左氏【澶淵之防衞侯防之晉人執寧喜北宮遺使女齊以先歸衞侯如晉晉人執而囚之士弱氏秋齊侯鄭伯爲衞侯故如晉晉侯兼享之國子使晏平仲私於叔向曰晉君宣其明徳於諸侯卹其患而補其闕正其違而治其煩所以爲盟主也今爲臣執君若之何晉侯言衞侯之罪使叔向告二君子展賦將仲子兮晉侯乃許歸衛侯冬衞人歸衞姬於晉乃釋衞侯君子是以知平公之失政也注將仲子詩義取眾言可畏𨿽爲殺晉戌然人終以爲爲孫氏】公羊【此執有罪何以不得爲伯討不以其罪執之也】

八月壬午許男寧卒於楚冬楚子蔡侯陳侯伐鄭葬許靈公左氏【許靈公如楚請伐鄭曰師不興孤不歸矣八月卒於楚楚子曰不伐鄭何以求諸侯冬楚子伐鄭鄭人將禦之子產曰晉楚將平諸侯將和楚王是故昧於一來不如使逞而歸乃易成也夫小人之性釁於勇嗇於禍以足其性而求名焉者非國之利也若何從之子展說不禦冦十二月入南裏墮其城門於師之梁涉於汜而歸而後葬許靈公】

【案蕭魚之後楚兵三至鄭而無功矣】

附錄左氏【秦晉爲成秦伯之弟鍼如晉修成叔向命召行人子員曰秦晉不和久矣今日之事幸而集晉國賴之】左氏【鄭伯賞入陳之功賜子展三命之服先八邑子產再命之服先六邑子產辭邑】左氏【楚子秦人侵吳遂侵鄭至於城麇楚穿封戍囚鄭皇頡公子圍與之爭之正於伯州犂伯州犂上其手曰夫子爲王子圍寡君之貴介弟也下其手曰此子爲穿封戌方城外之縣尹也誰獲子囚曰頡遇王子弱】左氏【楚伍舉娶於王子牟子牟爲申公而亡伍舉奔鄭將遂奔晉蔡聲子將如晉遇之於鄭郊班荊相與食而言復故聲子曰子行也吾必復子及宋向戌將平晉楚聲子通使於晉還如楚令尹子木與之語問晉故焉且曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也𨿽楚有材晉實用之子木曰夫獨無族姻乎曰𨿽有而用楚材實多歸生聞之善爲國者賞不僭而刑不濫今楚多淫刑其大夫多逃死於四方而爲之謀主以害楚國不可救療所謂不能也子儀之亂析公奔晉晉人寘諸戎車之殿繞角之役晉將遁矣析公曰楚師輕窕易震蕩也若多鼓鈞聲以夜軍之楚師必遁晉人從之楚師宵潰晉遂侵蔡襲沈獲其君敗申息之師獲申麗而還鄭於是不敢南面楚失華夏則析公之爲也雍子之父兄譖雍子雍子奔晉晉人與之鄐彭城之役晉楚遇於靡角之谷晉將遁矣雍子發命於軍曰歸老幼反孤疾二人役歸一人簡兵搜乘秣馬蓐食師陳焚次明日將戰楚師宵潰晉降彭城而歸諸宋以魚石歸楚失東夷子辛死之則雍子之爲也子反與子靈爭夏姬子靈奔晉晉人與之邢扞禦北狄通吳於晉教吳叛楚吳於是伐巢取駕克棘入州來楚罷於奔命至今爲患則子靈之爲也若敖之亂伯賁之子賁皇奔晉晉人與之苗鄢陵之役楚晨壓晉軍而陳晉將遁矣苗賁皇曰楚之良在其中軍王族而已若塞井夷竈成陳以當之欒範易行以誘之中行二郤必克二穆吾乃四萃於王族必大敗之晉人從之楚師大敗王夷師熸子反死之鄭叛吳興楚失諸侯則苗賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭今在晉矣晉人將與之縣以比叔向彼若謀害楚國豈不爲患子木懼言諸王益其祿爵而復之聲子使椒鳴逆之】左氏【晉韓宣子聘於周王使請事對曰晉士起將歸時事於宰旅無他事矣王聞之曰韓氏其昌阜於晉乎辭不失舊】左氏【齊烏余以廩丘奔晉襲衞羊角取我髙魚趙文子言於晉侯曰晉爲盟主諸侯或相侵也則討而使歸其地今烏余之邑皆討類也請歸之遂執烏餘皆取其邑而歸諸侯諸侯是以睦於晉】

二十有七年春齊侯使慶封來聘左氏【慶封來聘其車美叔孫曰美服不稱必以惡終注景公卽位通嗣君也】

【案齊聘魯五止於此】

夏叔孫豹防晉趙武楚屈建蔡公孫歸生衞石惡陳孔奐鄭良霄許人曹人於宋左氏【宋向戌善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之蠧小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許皆告於小國爲防於宋五月甲辰晉趙武至於宋丙午鄭良霄至戊申叔孫豹齊慶封陳須無衞石惡至丙辰邾悼公至壬戌楚公子黒肱先至成言於晉丁夘宋向戌如陳從子木成言於楚戊辰滕成公至子木謂向戌請晉楚之從交相見也向戌復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊左師復言於子木子木使馹謁諸王王曰釋齊秦他國請相見也秋七月戊寅左師至是夜也趙孟及子晳盟以齊言庚辰子木至自陳陳孔奐蔡公孫歸生至曹許之大夫皆至以藩爲軍晉楚各處其偏注齊秦不交相見邾滕爲私屬皆不與盟宋爲主人地於宋故經惟序九國孔奐非上卿故在石惡下】陳氏【晉楚初同主夏盟也晉楚嘗盟矣防於瑣澤之嵗宋華元克合晉楚之成不書猶曰特相盟也兩君之好而非天下之大變也以諸侯分爲晉楚之從而交相見也於是始則是南北二伯也天下之大變也於溴梁而無君臣之分於宋而無夷夏之辧昭定哀之春秋將以終於吳越焉爾矣】

衞殺其大夫寧喜左氏【衞寧喜專公患之公孫免余請殺之公曰微寧子不及此對曰臣殺之君勿與知夏免余攻寧氏殺寧喜及右宰谷屍諸朝公與免余邑六十受其半以爲少師】胡氏【寧喜旣坐弒君之罪矣不以討賊之詞何也初衞侯使與喜言苟反政由寧氏祭則寡人寧氏納之衞侯復國患寧喜之專也公孫免余請殺之曰微寧子不及此吾與之言矣對曰臣殺之君勿與知乃攻寧氏殺喜屍諸朝子鮮曰逐我者出納我者死賞罰無章何以勸沮君失其信而國無刑不亦難乎故稱國以殺而不去其官】

【案寧喜之罪與裏克一也而二君殺之皆以私故不入討賊之例谷梁曰稱國以殺罪累上也又曰惡獻公也】

衞侯之弟鱄出奔晉【鱄谷作專】左氏【子鮮曰逐我者出納我者死君失其信而國無刑不亦難乎且鱄實使之遂出奔晉公使止之不可及河又使止之止使者而盟於河托於木門不鄕衞國而坐木門大夫勸之仕不可曰仕而廢其事罪也從之昭吾所以出也將誰愬乎吾不可以立於人之朝矣終身不仕公喪之如稅服終身注書弟以罪兄】公羊【獻公謂寧喜曰子苟納我吾請與子盟喜曰無所用盟請使公子鱄約之公使鱄鱄辭曰夫負羈縶執鈇鑕從君東西南北則是臣僕庶孽之事也若夫約言爲信則非臣僕庶孽之所敢與也獻公怒曰黜我者非寧氏與孫氏凡在爾鱄不得已而與之約已約歸至殺寧喜鱄挈其妻子而去之將濟於河攜其妻子而與之盟曰苟有履衞地食衞粟者昧雉彼視注昧割也猶曰視彼割雉】谷梁【專喜之徒也專之爲喜之徒何也已𨿽急納其兄與人之臣謀弒其君是亦弒君者也專其曰弟何也專有是信者君賂不入乎喜而殺喜是君不直乎喜也故出奔晉織絇邯鄲終身不言衞專之去合乎春秋】胡氏【其稱弟罪衞侯也谷梁子曰專之去合乎春秋】張氏【劉氏曰衞侯尼小忿以誅有功捐大信以疑至親使鱄至於去國逃死者無人君之道也當此之時鱄以全身不離於惡名爲智以母使其兄有誅弟之惡爲義以不翹世以自潔爲忠以不仕爲廉可謂重已乎是乃君子之所貴】

【案此條三傳略同胡氏事取左氏義取谷梁但谷梁以專爲喜之徒者非也何休又以鱄守小信而忘大義拘小介而失大忠亦非也其說詳見於叔肸卒下楊士勛之辧矣而鄭氏以比之微子之去則過美也】

秋七月辛巳豹及諸侯之大夫盟於宋左氏【辛巳將盟於宋西門之外楚人衷甲伯夙謂趙孟曰楚氛甚惡懼難趙孟曰吾左還入於宋若我何伯州犂曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信太宰退告人曰子木將死矣趙孟患楚衷甲以告叔向叔向曰何害也匹夫一爲不信猶不可單斃其死若合諸侯之卿以爲不信必不捷矣且吾因宋以守病則夫能致死與宋致死𨿽倍楚可也乃盟晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚爲晉細不亦可乎乃先楚人書先晉晉有信也季武子使謂叔孫以公命曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之宋衞吾匹也乃盟故不書其族言違命也】谷梁【溴梁之防諸侯在而不曰諸侯之大夫大夫不臣也趙武恥之豹云者恭也諸侯不在而曰諸侯之大夫大夫臣也其臣恭也晉趙武爲之防也】胡氏【此一地也曷爲再言宋書之重詞之其中必有大美惡焉宋之盟合左師欲弭諸侯之兵以爲名而楚屈建請晉楚之從交相見自是中國諸侯南向而朝楚及申之防蠻夷之君簒弒之賊大合十有一國之眾而用齊桓召陵之禮宋左師鄭子產皆獻禮焉宋世子佐以後至遂辭而不見伐吳滅賴無敢違者聖人至是哀人倫之滅傷中國之衰而其事自宋之盟始也故防盟同地而再言宋者貶之也或者乃以宋之盟中國不出夷狄不入玉帛之使交乎天下以尊周室爲晉趙武楚屈建之力而善此盟也其說誤矣】陳氏【書先晉何春秋不以夷狄先中國也自宋以來晉不專主盟矣虢之盟讀舊書加於牲上而已至鄟陵則齊主諸侯至臯鼬則魯及諸侯晉之不足以主夏盟自宋始宋之盟趙孟之偸也豹云者蒙上文也】張氏【劉氏曰豹何以名一事而再見者卒名也地於宋以宋爲主也呂氏曰晉楚之從交相見夷夏之分自此不復辧矣】

【案此條谷梁美趙武左氏貶叔孫豹皆非書先晉之說陳氏得之豹不氏之說劉氏陳氏得之大抵春秋宋虢之防楚先而書晉爲首黃池之防吳先而書晉以及皆不以夷先夏也僑如意如之再見皆止書名省文之常體也公羊說非○又案楚之爭伯常始於宋而楚之分伯亦成於宋其爭伯也圍宋盟宋矣然僖二十七年宋之盟無嫌於宋與春秋猶恕宋也至宣十五年宋楚爲平已開天下南北之變矣故以貶詞書未防而成十二年華元克合晉楚之成於是晉楚分伯之機啟於宋矣春秋諱而不書蓋有以也至是向戌以弭兵爲名驅中國之諸侯而交見於楚廷宋其春秋諸侯之罪人歟春秋兩書宋爲地主以首禍罪宋也】

附錄左氏【壬午宋公兼享晉楚之大夫趙孟爲客】左氏【乙酉宋公及諸侯之大夫盟於蒙門之外晉荀盈如楚涖盟楚防罷如晉涖盟】左氏【宋左師請賞公與之邑六十以示子罕子罕曰凡諸侯小國晉楚所以兵威之畏而後上下慈和安靖其國家所以存也無威則驕驕則亂生所以亡也天生五材民並用之廢一不可誰能去兵兵之設久矣所以威不軌而昭文徳也而子求去之不亦誣乎以誣道蔽諸侯罪莫大焉削而投之】

【案此則當時識者亦知此盟之爲非矣】

冬十有二月乙亥朔日有食之【長歷推是十一月朔】左氏【十一月乙亥朔日有食之辰在申司曆過也再失閏矣注周十一月今九月斗當建戌而在申故知再失閏也文十一年三月甲子至今年七十一嵗應有二十六閏今長歷推得之二十四閏通計少再閏疏取文十一年三月甲子者以絳縣老人之言也】

二十有八年春無冰左氏【注前年知其再失閏頓置兩閏以應天正故此年正月建子得以無冰爲災而書】

附錄左氏【梓愼曰今玆宋鄭其饑乎嵗在星紀而淫於枵以有時菑陰不堪陽蛇乘龍龍宋鄭之星也宋鄭必饑枵虛中也枵耗名也土虛而民耗不饑何爲】

【案此條注則杜氏明以建子爲春矣】

夏衞石惡出奔晉左氏【衞人討寧氏之黨故石惡出奔晉衞人立其從子圃以守石氏之祀】

邾子來朝左氏【邾悼公來朝時事也】秋八月大雩左氏【旱也】

仲孫羯如晉左氏【孟孝伯如晉將爲宋之盟故如楚也】

冬齊慶封來奔左氏【二十七年齊崔杼生成及彊而寡娶東郭姜生明東郭姜以孤入曰棠無咎與東郭偃相崔氏崔成有疾而廢之立明成請老於崔崔子許之偃與無咎弗予成與彊怒將殺之告慶封慶封告盧蒲嫳嫳曰彼君之讎也天或者將棄彼矣崔之薄慶之厚也他日又告慶封曰苟利夫子必去之難吾助女九月崔成崔彊殺東郭偃棠無咎於崔氏之朝崔氏怒而出遂見慶封封使盧蒲嫳帥甲以攻崔氏殺成與彊而盡俘其家其妻縊崔子至則無歸矣乃縊慶封當國至是慶封好田而嗜酒與慶捨政則以其內實遷於盧蒲嫳氏易內而飲酒反盧蒲癸癸臣子之有寵言王何而反之二人皆嬖冬十月慶封田於萊十一月乙亥嘗於大公之廟慶捨涖事盧蒲癸自後刺子之王何以戈擊之死慶封歸遇告亂者丁亥伐西門不克還伐北門克之入伐內宮弗克反陳於嶽請戰弗許遂來奔獻車於季武子美澤可以鑑旣而齊人來讓奔吳吳句餘子之朱方富於其舊叔孫穆子曰善人富謂之賞淫人富謂之殃其將聚而殱旃注子之慶捨也】

【案崔杼之死齊人戮屍於市而不書者不予以討賊之例也○又案昭四年楚靈圍朱方殺慶封】

十有一月公如楚左氏【爲宋之盟故公及宋公陳侯鄭伯許男如楚及漢楚康王卒公欲反叔仲昭伯曰我楚國之爲豈爲一人行也子服惠伯曰君子有逺慮小人從邇饑寒之不卹誰遑其後不如姑歸也叔孫穆子曰叔仲子專之矣子服子始學者也榮成伯曰逺圖者忠也公遂行宋向戌曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反】公羊【注如楚皆月者危公朝夷狄也】陳氏【諸夏之君旅見於楚於是始舉魯以見其餘也外相如不志有異焉則志之齊侯鄭伯如紀可以書曷爲不書公及宋公陳侯鄭伯許男如楚凡舉魯以見其餘者天下之詞也公朝於王所公如楚於以見王伯之盛衰故曰此天下之詞】

【案公如楚二又見昭七年】

附錄【左氏交相見事】左氏【是年夏齊侯陳侯蔡侯北燕伯杞伯胡子沈子白狄朝於晉宋之盟故也齊侯將行慶封曰我不與盟陳文子曰𨿽不與盟敢叛晉乎重丘之盟未可忘也○蔡侯之如晉也鄭伯使遊吉如楚及漢楚人還之曰宋之盟君實親辱今吾子來寡君謂吾子姑還吾將使馹奔問諸晉而以告子大叔曰宋之盟君命將利小國而亦使安定其社稷此君之憲令而小國之望也寡君是故使吉奉其皮幣以嵗之不易聘於下執事今執事有命曰女何與政令之有必使而君棄而封守跋涉山川蒙犯霜露以逞君心小國將君是望敢不惟命是聽無乃非盟載之言以闕君徳子大叔歸告子展曰楚子將死矣不修其徳政而貪昧於諸侯君其往也送葬而歸以快楚心楚不防十年未能卹諸侯也吾乃休吾民矣九月鄭遊吉如晉告將朝於楚以從宋之盟子產相鄭伯以如楚捨不爲壇曰大適小則爲壇小適大苟捨而已大適小有五美宥其罪戾赦其過失救其菑患賞其徳刑教其不及小適大有五惡說其罪戾請其不足行其政事共其職貢從其時命不然則重幣帛以賀其福而弔其凶皆小國之禍也○楚屈建卒】

十二月甲寅天王崩【靈王也襄二年卽位在位二十七年景王立】左氏【王人來告喪問崩日以甲寅告書之以徵過也注據本以十一月癸巳崩】

附錄左氏【葬靈王鄭上卿有事子展使印段往伯有曰弱不可子展曰與其莫往弱不猶愈乎詩云王事靡盬不遑啟處東西南北誰敢寧處堅事晉楚以蕃王室也王事無曠何常之有遂使印段如周】

乙未楚子昭卒【康王甲寅之後四十二日始得乙未長歷推此月戊戌朔甲寅是十七日其月無乙未也日誤】胡氏【甲寅乙未相距四十二日則閏月之驗也然不以閏書見喪服之不數閏也齊景公葬書閏月則明殺恩之非禮也】

【案閏承前月而受其餘日故書閏月之日系前月之下史防常體此範寧之說也然杜氏以十二月無乙未者蓋杜專據左氏說經以二十八年春頓置兩閏則此年不得又有閏故直以爲日誤耳胡氏之說非惟不取左氏於範氏之意亦微異矣然論春秋日月恐杜氏爲密】

【周景王元年】二十有九年春王正月公在楚左氏【釋不朝正於廟也楚人使公親襚公患之乃使巫以桃茢先祓殯楚人弗禁旣而悔之夏四月葬楚康王公及陳侯鄭伯許男送葬至於西門之外公還及方城季武子取卞使公冶問璽書追而與之曰聞守卞者將叛臣帥徒以討之旣得之矣敢告公曰欲之而言叛祗見疏也公欲無入榮成伯賦式微乃歸】公羊【何言乎公在楚正月以存君也】谷梁【閔公也】胡氏【嵗之首月公如他國者有矣此獨書公在楚者外爲夷狄所制以俟其葬而不得歸內爲彊臣所逼欲擅其國而不敢入故特於嵗首朝正之時而書曰公在楚以存君也使後世臣子戴天履地視君父之危困者必有天威不違顏咫尺食坐見於羮墻之意而不以頃刻忘也此義行豈有顧其身與妻子而不卹國朋附權臣以圖富貴而背其君者乎】陳氏【吾君嘗以正月在齊晉矣不書書在楚危在楚也】張氏【劉氏曰易坤之剝曰龍戰於野其血黃夫嫌於無陽而後稱陽猶嫌於無君而後稱公安可弗察耶】

【案左氏疏曰僖十六年冬防淮宣七年冬防黒壤成十年秋如晉十二年冬如晉皆以次年至此等正月公皆不在其類多矣惟此一年書者釋例曰凡公之行國之守臣每月亦以公不朝之故告於廟每月必告而特於正月釋之者蓋嵗之正也月之正也日之正也三始之正嘉禮所重人理所以自新故特顯以通他月也惟書此年者如楚旣非常公又逾年故發此一例以示法也○又案正月書公在四又見昭三十年三十一年三十二年】

夏五月公至自楚谷梁【喜之也致君者殆其往而喜其反此致君之意義也

案公至自楚二又見昭七年】

庚午衞侯衎卒○閽弒吳子余祭左氏【吳人伐越獲俘焉以爲閽使守舟吳子余祭觀舟閽以刀弒之】公羊【閽者何門人也刑人也君子不近刑人近刑人則輕死之道也】谷梁【閽門者也寺人也不稱名姓閽不得齊於人不稱其君閽不得君其君也禮不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也】胡氏【案谷梁則吳子近刑人也案左氏則吳子亦邇怨之失也】

仲孫羯防晉荀盈齊髙止宋華定衞世叔儀鄭公孫段曹人莒人滕人薛人小邾人城【公羊作世叔齊公谷有邾人】左氏【晉平公出也故治六月知悼子合諸侯之大夫以城孟孝伯防之鄭子大叔與伯石往子大叔見大叔文子與之語文子曰甚乎其城也子大叔曰若之何哉晉國不卹宗周之闕而夏肄是屏其棄諸姬亦可知也已諸姬是棄其誰歸之吉也聞之棄同卽異是謂離徳詩曰協比其鄰昬姻孔云晉不鄰矣其誰云之】谷梁【古者天子封諸侯其地足以容其民其民足以滿城以自守也危而不能自守故諸侯之夫夫相帥以城之此變之正也】胡氏【古者之建國立家者必親九族然有父族而後及母族有母族而後及妻族此葛藟之詩所爲次也晉主夏盟令行中國平公不能復文襄之業尊奬王室卹宗周之闕而夏肄是屏輕棄諸姬可謂知本乎平王惟不卹其民而逺屯戍於母家周人怨思焉之水所以降爲國風不得列於雅也城之役亦不待貶絕而可見矣】陳氏【書城是合十二國之大夫爲悼夫人也書宋災是合十三國之大夫爲共姬也寧喜弒君孫林父以邑叛蔡世子般弒父吳楚大夫交聘於中國天下亦多故矣晉爲盟主而區區於宋是晉之已細也晉之已細然後有執齊慶封放陳招殺蔡侯般假討賊之義以盟諸夏若楚靈王者矣】張氏【許氏曰齊桓城衞而諸侯歸心焉者桓公之志公天下也晉平城而人疾其役其志私也動又不時能無攜乎】

【案此條諸皆貶惟谷梁及何氏於之蓋谷梁不知悼夫人女之事也僖公爲成風伐邾而春秋不子以救患之義平公爲悼夫人城而春秋不子以保小之仁則於公私之際審矣】

晉侯使士鞅來聘左氏【範獻子來拜城也公享之展莊叔執幣射者三耦公臣不足取於家臣】

【案士鞅來聘二又見昭二十一年觀拜城之使卽私情之不足以令諸侯可知矣】

杞子來盟左氏【晉侯使司馬女叔侯來治田弗盡歸也晉悼夫人慍曰齊也取貨先君若有知也不尙取之公告叔侯叔侯曰虞虢焦滑霍韓魏皆姬姓也晉是以大若非侵小將何所取武獻以下兼國多矣誰得治之夏餘也而卽東夷魯周公之後也而睦於晉以封魯猶可而何有焉魯之於晉也職貢不乏玩好時至公卿大夫相繼於朝史不絕書府無虛月如是可矣何必瘠魯以肥且先君而有知也毋寧夫人而焉用老臣文公來盟書曰子賤之也注魯歸其田故來盟賤其用夷禮故書子】公羊【注貶稱子者微弱不能自城危宗廟社稷當坐】谷梁【注蓋時王所黜】

【案稱子三不同且從左氏此非前定之盟亦非因朝而盟蓋晉之治田非出於公義魯之歸田未必出於誠心故子親來以要結之耳】

吳子使札來聘左氏【吳公子札來聘通嗣君也請觀於周樂注吳子余祭旣遣札聘上國而後死札以六月到魯未聞喪也不稱公子其禮未同於上國】公羊【吳無君無大夫此何以有君有大夫賢季子也何賢乎季子讓國也其讓國柰何謁也余祭也夷昧也與季子同母者四季子弱而才兄弟皆愛之同欲立之以爲君謁曰今若是迮而與季子國季子猶不受也請無與子而與弟弟兄疊爲君而致國乎季子皆曰諾故諸爲君者皆輕死爲勇飲食必祝曰天苟有吳國尙速有悔於余身故謁也死余祭也立余祭也死夷昧也立夷昧也死則國宜之季子者也季子使而亡焉僚者長庶也卽之季子使而反至而君之爾闔廬曰先君之所以不與子國而與弟者凡爲季子故也將從先君之命與則國宜之季子者也如不從先君之命與則我宜立者也僚惡得爲君於是使專諸専僚而致國乎季子季子不受曰爾弒吾君吾受爾國是吾與爾爲簒也爾殺吾兄吾又殺爾是父子兄弟相殺終身無已也去之延陵終身不入吳國故君子以其不受爲義以其不殺爲仁賢季子則吳何以有君有大夫以季子爲臣則宜有君者也札者何吳季子之名也春秋賢者不名此何以名許夷狄者不壹而足也季子者所賢也曷爲不足乎季子許人臣者必使臣許人子者必使子也】谷梁【吳其稱子何善使延陵季子故進之也身賢賢也使賢亦賢也延陵季子之賢尊君也其名成尊於上也】胡氏【札者吳之公子何不稱公子貶也辭國而生亂者札爲之也故因其來聘而貶之示法焉案吳子壽夢有子四人長諸樊次余祭次夷昧札其季子也壽夢賢季札欲立以爲嗣札辭不可然後立諸樊諸樊旣除喪則致國於季子季子又辭而去之諸樊乃捨其子而立弟約以次必及季子故諸樊卒而余祭立余祭卒而夷末立夷末卒則季子宜受命以安社稷成父兄之志矣乃徇匹夫之介節辭位以逃夷昧之子僚僚旣立諸樊之子光曰先君所以不與子國而與弟者凡爲季子爾將從先君之命歟則季子宜有國也如不從先君之命歟則我宜立僚烏得爲君於是使專諸専僚而致國乎季子季子不受去之延陵終身不入吳國故曰季子辭國而生亂因其來聘而貶之示法焉或謂子貢問於孔子曰伯夷叔齊何人也曰古之賢人也怨乎曰求仁而得仁又何怨子貢以先聖賢夷齊知其惡衞輒之爭而不爲也季子辭位獨不爲賢而奚貶乎曰叔齊之徳不越伯夷孤竹捨長立幼私意也諸樊兄弟父子無及季札之賢者其父兄所爲眷春而欲立札者公心也以其私意故夷齊讓國爲得仁而先聖之所賢以其公心故季子辭位爲生亂而春秋之所貶苟比而同之過矣或曰世衰道微暴行交作臣簒其君者有之子簒其父者有之季子於是焉而辭位則將使聞其風者貪夫廉爭夫讓而簒弒奪攘之禍捐矣其於名教豈不有補何貶之深也曰春秋達節而不守者也昔大伯奔吳而不反季歷嗣位而不辭武王繼統受命作周亦不以配天之業讓伯邑考官天下也彼王僚無季歷之賢武王之聖而季子爲大伯之讓豈至徳乎使爭弒禍興覆師喪國其誰階之也若季子辭位守節立名全身自牧則可矣槪諸聖王之道則過矣中庸曰道之不明不行也我知之矣季子所謂賢且智過而不得乎中者也使由於季歷武王之義其肯附子臧之節而不受乎惜其擇乎中庸失時措之宜爾此仲尼所以因其辭國生亂而貶之也或曰吳子使札與楚子使椒秦伯使術一例爾吳楚蠻夷之國秦介戎狄之間其禮未同於中夏故使人之來皆略之而札何以獨爲貶乎曰春秋多變例聖筆有特書荊楚無大夫而屈完書族王朝下士以人通而子突書字諸侯公子以名著而季友書子母弟之無列者不登其姓名而叔肸書氏皆賢而特書者也季札讓國天下賢之若仲尼亦賢季札必依此例或以字或以氏或以公子特書之矣今乃略以名紀比於楚椒秦術之流無異稱焉是知仲尼不以其讓國爲賢而貶之也噫世之君子盛稱季札之賢於讓國之際以爲禮之大節不可亂也公子喜時春秋猶賢其後世於季札則何獨貶之深也曰仲尼於季子望之深矣責之備矣惟與天地同徳而達乎時中然後能與於此非聖人莫能修之豈不信夫】張氏【古之聖賢未有視社稷之安危若是恝者季子身爲貴戚違父兄之命而徒以潔身而去爲髙視宗國之危亂僚與光之相殘賊若秦人視越人之肥瘠正吾夫子所謂果哉末之難矣者其復位而待之言曰非我生亂君子殆末之信也劉質夫之得聖人之防矣】

【案札不稱公子杜氏以爲其禮未同於中國公羊以爲許夷狄者不一而足谷梁以爲成尊於上而陳氏又以爲楚秦之使皆以再至而後進之今吳一聘而遂同於楚椒秦術之例者吳驟彊也書札如椒術者皆非命大夫之詞也其說不一獨常山劉質夫以爲貶詞而胡氏張氏皆從之胡氏辧難已精無復他論光弒僚在昭二十七年】

附錄【左氏季子觀樂次第】左氏【使工爲之歌周南召南曰美哉始基之矣爲之歌邶鄘衞曰美哉淵乎憂而不困者也吾聞康叔武公之徳如是是其衞風乎爲之歌王曰美哉思而不懼其周之東乎爲之歌鄭曰美哉其細已甚爲之歌齊曰美哉泱泱乎大風也哉表東海者其大公乎爲之歌豳曰美哉蕩乎樂而不淫其周公之東乎爲之歌秦曰此之謂夏聲其周之舊乎爲之歌魏曰美哉沨沨乎爲之歌唐曰思深哉其有陶唐氏之遺民乎爲之歌陳曰國無主其能久乎自鄶以下無譏焉爲之歌小雅曰美哉思而不貳怨而不言其周徳之衰乎爲之歌大雅曰廣哉熙熙乎其文王之徳乎爲之歌頌曰至矣哉盛徳之所同也見舞象箾南籥者曰美哉猶有憾見舞大武者曰美哉周之盛也見舞韶濩者曰聖人之也而猶有慙徳見舞大夏者曰美哉勤而不徳見舞韶箾者曰徳至矣大矣觀止矣若有他樂吾不敢請已遂聘於齊說晏平仲聘於鄚見子產如舊適衞說蘧瑗史狗史防公子荊公叔發公子朝曰衞多君子未有患也適晉說趙文子韓宣子魏獻子曰晉國其萃於三族乎說叔向】

【案季札所觀其豳秦魏唐陳等與今次序不同蓋夫子未刪定以前也但未刪以前亦不過止有十五國則夫子所刪削蓋亦無多孔子世家云古詩三千餘篇蓋馬遷之謬耳正義云】

秋九月葬衞獻公○齊髙止出奔北燕【召公奭之燕薊縣】左氏【齊公孫蠆公孫竈放其大夫髙止於北燕髙止好以事自爲功且專故難及之】

冬仲孫羯如晉左氏【孟孝伯如晉報範叔也注士鞅也】

三十年春王正月楚子使防罷來聘左氏【通嗣君也注楚郟敖卽位】公羊【注公數如晉希見答今見聘故喜錄之書月】

【案楚聘魯者三至此書法始同於中國】

夏四月蔡世子般弒其君固【景公】左氏【蔡景侯爲大子般娶於楚通焉大子弒景侯】

五月甲午宋災宋伯姬卒【伯姬上公谷無宋字】左氏【或叫於宋大廟曰譆譆出出甲午宋大災宋伯姬卒待姆也君子謂宋共姬女而不婦女待人婦義事也】谷梁【取卒之日加之災上者見其以災卒也伯姬之舍失火左右曰夫人少辟火乎伯姬曰婦人之義傅母不在宵不下堂遂逮乎火而死婦人以貞爲行者也伯姬之婦道盡矣詳其事賢伯姬也】胡氏【易曰恆其徳貞婦人吉夫子凶而或以伯姬女而不婦者非也世衰道微暴行交作女徳不貞婦道不明能全其節守死不回見春秋者宋伯姬耳聖人冠以夫諡書於春秋曰葬宋共姬以著其賢行勵天下之婦道也】

天王殺其弟佞夫王子瑕奔晉【佞公羊作年】左氏【靈王崩儋括欲立王子佞夫佞夫弗知儋括圍蒍逐成愆成愆奔平畤五月癸巳尹言多劉毅單蔑甘過鞏成殺佞夫括瑕廖奔晉書曰天王殺其弟佞夫罪在王也】谷梁【甚之也】

秋七月叔弓如宋葬宋共姬【谷無下宋字】公羊【何以書葬隠之也其稱諡何賢也】

鄭良霄出奔許自許入於鄭鄭人殺良霄左氏【鄭伯有使公孫黒如楚辭曰楚鄭方惡而使余往是殺余也彊使之子皙怒將伐伯冇氏大夫和之伯有嗜酒爲窟室而夜飲酒擊鐘焉朝至未已朝者曰公焉在其人曰吾公在壑谷皆自朝布路而罷旣而朝則又將使子皙如楚歸而飲酒子皙以駟氏之甲伐而焚之伯有奔雍梁醒而後知之遂奔許癸丑晨自墓門之瀆入因馬師頡介於襄庫以伐舊北門駟帶帥國人以伐之伯有死於羊肆】谷梁【不言大夫惡之也】胡氏【不言復入者其位未絕也若宋魚石晉欒盈去國三年其稱復入位已絕矣不言叛者將以滅國非直叛也若華亥之入南裏宋辰之入蕭其書叛者皆據土背君以自保未有滅國之謀也不言殺其大夫者非其大夫矣討賊之詞也】

冬十月葬蔡景公○晉人齊人宋人衞人鄭人曹人莒人邾人滕人薛人人小邾人防於澶淵宋災故左氏【爲宋災故諸侯之大夫防以謀歸宋財冬十月叔孫豹防晉趙武齊公孫蠆宋向戌衞北宮佗鄭罕虎及小邾之大夫防於澶淵旣而無歸於宋故不書其人君子曰信其不可不愼乎澶淵之防卿不書不信也夫諸侯之上卿防而不信寵名皆棄不信之不可也如是書曰某人某人防於澶淵宋災故尢之也不書魯大夫諱之也】公羊【防未有言其所爲者此言其所爲何錄伯姬也諸侯相聚而更宋之所喪曰死者不可復生爾財復矣此大事也曷爲使微者卿也卿則其稱人何貶曷爲貶卿不得憂諸侯也】谷梁【不言災故則無以見其善也其曰人何也救災以眾何救焉更宋之所喪財也澶淵之防中國不侵伐夷狄夷狄不入中國無侵伐八年善之也晉趙武楚屈建之力也】胡氏【春秋大法君弒而賊不討則不書葬況世子之於君父乎蔡景公何以獨書葬徧刺天下之諸侯也葬送之禮在春秋時視人情之疏密而爲之今蔡世子般弒其君藏在諸侯之防而往防其葬是恩義情禮之篤於世子般不以爲賊而討之也世子弒君是夷狄禽獸之不若而不知討豈不廢人倫滅天理乎故春秋大法君弒賊不討則不書葬而蔡景公特書葬者聖人深痛其所爲徧刺天下之諸侯也魯隠宋殤之賊不討則不書葬蔡景公賊亦不討而特書葬猶閔僖二公不承國於先君則不書卽位桓宣簒弒以立而及書之也何以知聖人罪諸侯之意如此乎以下文書防於澶淵宋災故而貶其大夫則知之矣二百四十二年之間列防亦眾而未有言其所爲者此獨言其所爲何徧刺天下之大夫也大夫以智帥人者也知者無不知當務之爲急蔡世子弒其君天下之大變人理所不容也則防其葬而不討宋國有災小事也則合十二國之大夫更宋之所喪而歸其財則可謂知務乎叔孫豹晉趙武而下皆諸侯上卿執國政者也三綱國政之本至於淪絕無父無君是禽獸也世子弒君禽獸逼人則與之同羣而不卹謀宋災而不卹蔡之亂奚啻於養桐梓求雞犬不顧其身有腹心危疾而不知療者哉以爲未之察也可謂不智苟察此而不謀則亦不仁矣是故諸國之大夫貶而稱人魯卿諱而不書又特言防之所爲以垂戒後世其欲人之自別於禽獸之害也可謂深切著明矣或曰夫穆叔趙孟向戌子皮皆諸侯之良也而所謀若是何也世衰道微邪說交作以利害謀國家而不知本於仁義也久矣是以至此極孔子所以懼春秋所以作乎】張氏【君臣父子之變自文元年以商臣書此猶夷狄之事也及是年蔡以中國之臣子爲之而魯防其葬晉合諸侯爲防而所卹者宋之大災而已故於此章三致意焉旣變例書蔡景公之葬又人諸侯之大夫而諱魯卿又特書曰宋災故其深傷之意可知矣】

【案此條谷梁以爲善之書人者眾詞固失之矣而左氏止非其不信公羊又以爲卿不得憂諸侯夫春秋盟防之不信者多矣城亦卿之憂諸侯也何獨於此而貶之深乎故胡氏獨從劉質夫之言而張氏亦用之其義精矣陳氏曰諸侯之大夫不序自蜀盟以來未有也於是復不序何晉不足以爲盟主也晉之不足以主盟自宋始必再言故而後貶重絕晉也凡諸侯不序吾君在焉而書吾君大夫不序吾大夫在焉而書吾大夫與有譏也譏不在魯矣則不書吾君大夫曰不書魯大夫諱之也亦通】

附錄左氏【是年晉悼夫人食輿人之城者絳縣人或年長矣無子而往有與疑年使之年曰臣生之嵗正月甲子朔四百四十五甲子矣其季於今三之一也師曠曰魯叔仲惠伯防卻成子於承匡之嵗也七十三年矣史趙曰亥有二首六身下二如身是其日數也士文伯曰然則二萬六千六百冇六旬也】左氏【是年鄭子皮授子產政子產使都鄙有章上下有服田有封洫廬井有伍大人之忠儉者從而與之泰侈者因而斃之從政一年輿人誦之曰取我衣冠而褚之取我田疇而伍之孰殺子產吾其與之及三年又誦之曰我有子弟子產誨之我有田疇子產殖之子產而死誰其嗣之】

三十有一年春王正月○夏六月辛巳公薨於楚宮左氏【公作楚宮穆叔曰君欲楚也夫故作其宮若不復適楚必死是宮也】

秋九月癸巳子野卒左氏【立胡女敬歸之子子野次於季氏秋九月癸巳卒毀也立敬歸之娣齊歸之子公子裯穆叔不欲曰大子死有母弟則立之無則立長年鈞擇賢義鈞則卜古之道也非適嗣何必娣之子且是人也居喪而不哀在慼而有嘉容是謂不度不度之人鮮不爲患若果立之必爲季氏憂武子不聽卒立之比及葬三易衰衰衽如故衰於是昭公十九年矣猶有童心君子是以知其不能終也】胡氏【子般子赤弒而書卒子野過毀亦書卒何以別乎曰閔公內無所承不書卽位則子般之弒可知下書夫人姜氏歸於齊上書公子遂叔孫得臣如齊赤之卒也隠而不日則子赤之弒可知與子野異矣子野有命立昭公故穆叔𨿽不欲而不能止也】

己亥仲孫羯卒【孟孝伯】○冬十月滕子來防葬【成公】○癸酉葬我君襄公○十有一月莒人弒其君密州左氏【莒犂比公生去疾及展輿旣立展輿又廢之犂比公虐國人患之十一月展輿因國人以攻莒子弒之乃立去疾奔齊齊出也展輿吳出也書曰莒人弒其君買朱鉏言罪之在也】胡氏【經以傳爲案傳有乖謬則信經而棄傳可也若密州之事是矣左氏稱展輿因國人以攻莒子信斯言則是子弒其父也而春秋有不書乎故趙匡謂其文當曰展輿因國人之攻莒子弒之乃立而後來傳寫誤爲以字爾左氏博通諸史敍事尢詳能令後人得見本末因以求意經文可知而門弟子轉相傳授日月旣久浸失本眞如晉趙盾許世子止等事詳考傳之所載以求經之大義可也而傳不可疑如莒人弒其君密州獨依經之所書以證傳之謬誤可也而傳不可信盡以爲可疑而廢傳則無以知其事之始末盡以爲可信而任傳則經之意大防或泥而不通矣要在學者詳考而精擇之可也】

附錄左氏【是年穆叔至自防曰趙孟將死矣其語偸及趙文子卒晉公室卑政在侈家韓宣子爲政不能圖諸侯皆不堪晉求讒慝多是以有平丘之防又子產相鄭伯以如晉晉侯以我喪故未之見也子產盡壊其館之垣而納車馬焉又北宮文子相衞襄公以如楚宋之盟故也又吳子使屈狐庸聘於晉通路也又鄭子產之從政也擇能而使之馮簡子能防大事子大叔美秀而文公孫揮能知四國之爲又善爲辭令裨諶能謀謀於野則獲謀於邑則否鄭國將有諸侯之事子產乃問四國之爲於子羽且使多爲辭令與裨諶乘以適野使謀可否而告馮簡子使防之事成乃授子大叔使行之以應對賔客是以鮮有敗事又鄭人遊於鄕校以論執政然明曰毀鄕校如何子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也吾聞忠善以損怨不聞作威以防怨豈不遽止然猶防川大決所犯傷人必多不如小決使道不如吾聞而藥之也子皮欲使尹何爲邑子產曰子有美錦不使人學制焉大官大邑身之所庇也而使學者制焉其爲美錦不亦多乎】

【案襄公在位三十一年當其初立外則晉悼之伯方務綏睦親鄰內則季孫行父仲孫蔑叔孫豹皆賢大夫故魯國自事伯外皆無他虞柰何自五年季文子卒後武子繼之専權肆欲城費而私邑張作三軍而公室卑入鄆而君命不行於是諸大夫則而象之城成郛而孟氏彊矣城防而臧氏亦彊矣悼公旣沒齊邾交伐魯之不振益甚蓋以兵權分於三家故也至其末年乃俯首南面而朝於楚𨿽晉伯之失使然而魯之人望亦泯矣孔子曰祿之去公室五世矣政逮於大夫四世矣蓋宣成以來已然而實成於襄公也李氏曰仲孫之用事者五叔孫之用事者十有四季孫之用事者十則三卿專政之形成齊人伐我者七邾人伐我者二莒人侵我者四則鄰國交爭之禍起𨿽享國長久倚晉爲重已階削弱之端此襄公生亂而不悟其變也斯言得之矣】

春秋防通卷十九﹤經部﹐春秋類﹐春秋會通﹥

欽定四庫全書

春秋會通卷二十

元李亷撰昭公【名禂諡法威儀恭明曰昭在位二十五年孫於齊在外八年共三十三年】左氏【注昭公襄公子母齊歸襄公薨子野卒昭公立】

【周景王四年】元年春王正月公卽位谷梁【繼正卽位正也】

叔孫豹會晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢【虢公作漷谷作郭公羊弱作酌齊惡作石惡罕虎作軒虎】左氏【楚公子圍聘於鄭且娶於公孫叚氏入逆而出遂會於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國於今七年矣再合諸侯三合大夫服齊秋寧東夏平秦亂城淳於師徒不頓國家不罷民無謗讟諸侯無怨天無大災子之力也有令名矣而終之以恥吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也武將信以爲本譬如農夫是穮是蓘𨿽有饑饉必有丰年且吾聞之能信不爲人下楚不爲患楚令尹請用牲讀舊書加於牲上而已晉人許之三月甲辰盟楚公子圍設服離衛叔孫穆子曰楚公子美矣君哉】胡氏【會於虢尋宋之盟而經何以不書在宋之盟楚人先防若曰狎主諸侯則懼晉之先也故圍請讀舊書加於牲上而晉人許之觀其事𨿽若楚重得志晉少懦矣然春秋不貴修盟晉人以信爲本故每書必先趙武陳侯之弟招何以不稱弟諸侯之尊弟兄不得以屬通曰公子者其本當稱者也曰弟者因事而特稱之者也所以然者諸侯非始封之君則臣諸父昆弟族人不得以其屬戚君也】

【案晉趙武爲政再合諸侯三合大夫止此又案陳公子招公羊以不稱弟爲貶者非也其實八年之稱弟乃貶耳】

附錄【公羊例公子招下】公羊【君親無將將而誅焉春秋不待貶絕而罪惡見者不貶絕以見罪惡也貶絕然後罪惡見者貶絕以見罪惡也】

三月取鄆左氏【季武子伐莒取鄆莒人告於會楚告於晉曰尋盟未退而魯伐莒瀆齊盟請戮其使樂王鮒欲求貨於叔孫而爲之請使請帶焉弗與梁其踁曰貨以藩身子何愛焉叔孫曰諸侯之會衛社稷也我以貨免魯必受師是禍之也何衛之爲人之有墻以蔽惡也墻之隙壞誰之咎也衛而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣疆埸之邑一彼一此何常之有莒魯爭鄆爲日久矣苟無大害於其社稷可無亢也楚人許之乃免叔孫叔孫歸曾夭禦季孫以勞之旦及日中不出曾夭謂曾阜曰旦及日中吾知罪矣魯以相忍爲國也忍其外不忍其內焉用之阜曰數月於外一旦於是庸何傷賈而欲贏而惡囂乎叔孫指楹曰𨿽惡是其可去乎乃出見之】胡氏【其不曰伐莒取鄆者乘莒亂而取邑故不悉書爲內諱也】

【案取鄆之說胡氏全用左氏其公谷皆因城鄆之文而以爲內邑者非也大抵鄆居莒魯之間或爲莒或爲魯初無定屬也○案季孫伐莒取鄆與歸父伐邾取繹何異而書法不同程氏胡氏以爲乘亂取邑故隱諱其詞然則不乘亂而取之者不貶乎陳氏曰歸父伐邾猶公命也此則專取邑而已此則未當然則云何曰書伐莒是以討賊予魯也不書伐而書取則収奪而已矣】

夏秦伯之弟鍼出奔晉左氏【秦後子有寵於桓如二君於景其母曰弗去懼選鍼奔晉其車千乘書曰秦伯之弟鍼出奔晉罪秦伯也後子享晉侯造舟於河十里舎車自雍及絳歸取酬幣終事八反】公羊【秦無大夫此何以書仕諸晉也有千乘之國而不能容其母弟故君子謂之出奔也】谷梁【諸侯之尊弟兄不得以屬通其弟云者親之也親而奔之惡也】胡氏【書此見人君寵愛其子不差以禮是禍之也鍼之適晉其車千乘司馬侯問焉曰子之車盡於此乎對曰此謂多矣若能少此吾何以得見叔齊曰秦公子必歸能知其過必有令圖令圖天所贊也後五年秦伯卒後子歸書曰弟者罪秦伯也夫後子出奔其父禍之而罪秦伯何也春秋以均愛望人父以能友責人兄父母有愛妾猶沒身敬之不衰況兄弟乎兄弟翕而後父母順矣故不曰公子而特稱秦伯之弟云】

【案後子以五年冬歸秦】

六月丁巳邾子華卒○晉荀吳帥師敗狄於大鹵【鹵公谷作原】左氏【晉中行穆子敗無終及羣狄於大原崇卒也將戰魏舒曰彼徒我車所遇又阨請皆卒自我始乃毀車以爲行未陳而薄之大敗之】公羊【此大鹵也曷爲謂之大原地物從中國邑人名從主人】胡氏【大鹵大原也案六月宣王北伐之詩其詞曰薄伐玁狁至於大原而詩人美之者謂不窮追逺討及封境而止也然則大原在禹服之內而狄人來侵攘斥宜矣其過在毀車崇卒以詐誘狄人而敗之非王者之師耳使後世車戰法亡崇尙步卒爭以變詐相髙日趨苟簡皆此等啟之矣書敗狄譏之也】

秋莒去疾自齊入於莒莒展輿出奔吳【谷梁無輿字陸徳明注左傳云一本無輿字】左氏【莒展輿立而奪羣公子秩公子召去疾於齊秋齊公子鉏納去疾展輿奔吳】谷梁【防展簒逾年不稱爵者不爲內外所予也不成君故但書名】胡氏【天下國家定於一吳楚僭號經不書葬土無二王也以忽繋之鄭則突不稱國以小白系之齊則糾不書子國無二君也展輿乃莒子而去疾曷爲又以國氏乎程子曰去疾假齊之力以入莒討展輿之罪正也其以國氏與去疾之討有罪也此莒之公子曷爲不稱公子自謂先公之子可以有國不疑遂立乎其位而無所稟也其書入者難詞也展輿曷爲不稱爵爲弒君者所立旣立乎其位而不能討賊則是與聞乎故也斯不可以有國矣不可以有國則曷爲以國氏程氏曰罪諸侯之與其立也虢之會展輿無列何以見諸侯之與其立乎莒𨿽以亂未能預防然訴魯取鄆而在防者欲執叔孫則知諸侯之與其立矣亦以國氏惡崇亂也】陳氏【前言齊無知弒其君後言小白入於齊前言莒人弒其君後言去疾入於莒則不與弒之詞也前言衛侯入於夷儀後言衛寗喜弒其君前言齊陽生入於齊侯言齊陳乞弒其君則與弒之詞也辭有先後罪有小大故曰屬詞比事春秋教也】

【案此條莒去疾與齊小白之例同固無疑矣獨展輿以國氏程氏謂罪諸侯之與其立此意似晦竊意國無二君常例也衛衎與剽莒展輿去疾皆以二君書者變例也彼突方入國糾方爭國故不得書國書子今展輿旣立逾年成君矣其不書爵已足以見絕之之意若又不書莒何以見其已立乎陳佗以討賊書亦系以國則展輿之系國不必求它義也若州吁無知之被討不系國則上文已見矣】

叔弓帥師疆鄆田左氏【因莒亂也注春取鄆今正其封疆】張氏【凡疆田而書帥師有難也何以書譏譏以亂爲利也】

葬邾悼公○冬十有一月己酉楚子麇卒【麇公羊作捲】左氏【冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之遂殺其二子幕及平夏右尹子幹出奔晉宮廏尹子晳出奔鄭殺大宰伯州犂於郟葬王於郟謂之郟敖伍舉問應爲後之詞焉對曰寡大夫圍伍舉更之曰共王之子圍爲長子幹奔晉從車五乘靈王卽位防罷爲令尹防啟疆爲太宰】胡氏【案左氏楚令尹圍入問王疾縊而弒之使赴於諸侯應爲後之詞曰共王之子圍爲長初圍之未動於惡入預夏盟緝蒲爲宮設服離衛中國大夫莫不知其有無君之心矣𨿽以疾赴曷爲承僞藏在諸侯之防乎當是時仲尼已生將志於學乃所見之世非祖之所逮聞也又曷爲因之而不革乎曰此春秋之所以爲春秋非聖人莫能修之者也薨則書薨卒則書卒弒則書弒葬則書葬各紀其實載於簡防國史掌之此史官之所同而凡爲史者皆可及也或薨或不薨或卒或不卒或弒或不弒或葬或不葬筆削因革裁自聖心以達王事此仲尼之所獨而遊夏亦不能與焉者也然則郟敖實弒而書卒何歟令尹圍弒君以立中國力所不加而莫能致討則亦已矣至大合諸侯於申與會者凡十有三國其臣舉六王二公之事其君用齊桓召陵之禮而宋向戌鄭子產皆諸侯之良也而皆有獻焉不亦傎乎若革其僞赴而正以弒君將恐天下後世以簒弒之賊非獨不必致討又可從之以主會盟而無惡矣聖人至此憫之甚懼之甚憫之甚者閔中國之衰微而不能振也懼之甚者懼人欲之橫流而不能遏也是故察微顯權輕重而略其簒弒以扶中國制人欲存天理其立義微矣】陳氏【君弒矣晏然赴於他國之君如恆詞猶鄭騑也而其臣子聽焉相與設應爲後之詞甚矣無人紀也從而書卒所以誅楚之臣聽賊之所爲也】張氏【隱公弒而書薨爲魯諱也楚麇弒而書卒爲中國諱也鄭僖齊悼弒而書卒爲賢者諱也考是三者足以見聖人微顯志晦之法矣】

【案弒而書卒三已見鄭髠頑卒下此條張氏同胡氏陳氏說又小不同而大槪皆不主杜氏之從告也】

楚公子比出奔晉【案此以十三年歸楚書弒君其年爲公子棄疾所殺】

附錄左氏【是年晉侯疾卜曰實沈臺駘爲祟子產曰君身則出入飲食哀樂之事也山川星辰之神又何爲焉求醫於秦秦伯使醫和視之和曰疾如蠱非鬼非食惑以喪志良臣將死天命不祐十二月趙孟卒鄭伯如晉弔及雍乃復】

二年春晉侯使韓起來聘左氏【晉侯使韓宣子來聘且告爲政而來見禮也觀書於大史氏見易象與魯春秋曰周禮盡在魯矣吾乃今知周公之徳與周之所以王也公享之季武子賦綿之卒章韓子賦角弓武子拜曰敢拜子之彌縫敝邑寡君有望矣宴於季氏有嘉樹焉宣子舉之武子賦甘棠】

夏叔弓如晉【叔弓叔老子】左氏【報宣子也晉侯使郊勞辭曰寡君使弓來繼舊好固曰女無敢爲賔徹命於執事敝邑宏矣敢辱郊使致館辭曰寡君命下臣來繼舊好好合使成臣之祿也敢辱大館叔向曰子叔子知禮哉忠信禮之器也卑讓禮之宗也】

【案昭公之編大夫如晉者七叔弓二季孫宿二叔孫婼二意如一】

秋鄭殺其大夫公孫黒左氏【元年鄭徐吾犯之妹美公孫楚旣聘之矣父孫黒又使彊委禽焉犯懼告子產子產曰是國無政非子之患也惟所欲與犯請於二子請使女擇焉子皙盛飾入子南戎服入女觀之曰子晳信美矣抑子南夫也適子南氏子晳怒櫜甲以見子南欲殺之子南知之執戈逐之傷子產曰直鈞幼賤有罪罪在楚也乃執子南放於吳鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實薫隧公孫黒彊與於盟使太史書其名且曰七子子產弗討至是黒將作亂欲去遊氏而代其位傷疾作而不果駟氏與諸大夫欲殺之子產在鄙聞之懼弗及乘遽而至使吏數之曰爾有死罪三専伐伯有一也昆弟爭室二也薰隧之盟女矯君位三也不速死大刑將至七月壬寅縊屍諸周氏之衢加木焉】胡氏【駟黒則有罪矣而鄭人初畏其彊不之討也因其疾而幸勝之則亦云殆矣故稱國以殺累乎上也】

冬公如晉至河乃復季孫宿如晉左氏【二年晉韓宣子如齊納幣韓湏如齊逆女齊陳無宇送女致少姜少姜有寵於晉侯晉侯謂之少齊謂陳無宇非卿執諸中都至是少姜卒公如晉及河晉侯使士文伯來辭曰非伉儷也請君無辱季孫宿遂致服焉】公羊【其言至河乃復何不敢進也注乃難詞也時聞晉欲執之不敢往君子榮見與恥見距故諱使若至河河水有難而反】谷梁【公如晉而不得入季孫宿如晉而得入惡季孫宿也注明晉之不見公季孫宿之所爲】胡氏【舉動人君之大節賢哲量之以行藏其道姦邪窺之以作止其惡四鄰視之以厚薄其情故有國者必謹於禮而後動此守身之本保國之基也禮𨿽自卑而尊人亦不妄恱人以自辱昭公旣不能據經守正失禮而妄動又不能從權適變無故而輕復終復失國出奔客死他境蓋始諸此行矣或曰禮者明微正於未動之前可也已至於河而見卻𨿽欲勿反將得已乎曰以周公之冑千乘之國輕身以修鄰好乃欲卻而不納夫何敢若曰敝邑褊小敬事大國惟恐獲戾聞陳無宇見執於中都謂少姜之數於守適信也用是不遑寧處跋履山川來修弔事今若不獲進見翦爲仇讎他國誰敢朝夕在庭修事大之禮乎夫小國之去就從違聽大國之令也若非伉儷齊人請陳無宇之罪何以令之也苟有二命又何以爲盟主如此其將謝過之不暇敢不納乎昭公習儀以亟而不明乎禮其反也宜經書公如晉至河乃復季孫宿如晉而昭公失國之因季氏逐君之漸晉人下比之迹不待貶絕而皆見矣】

【案昭公如晉九得入而欲見止者二五年十五年也至河而見卻者四此年十二年十三年二十一年也有疾而復者一二十三年也次幹侯者二二十八年二十九年也此條公羊以爲晉欲執公谷梁以爲季氏訴公與左氏少姜之事不同誠如左氏說晉之辭公未爲失也則春秋止罪公之輕動也矣若胡氏說無乃成少姜之爲適乎又乃聞義不徙而彊爲非禮之行亦非也】

三年春王正月丁未滕子原卒夏叔弓如滕五月葬滕成公左氏【注葬襄公滕子來會故厚執之】

秋小邾子來朝左氏【小邾穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉逆羣好也其如舊而加敬焉志曰敬逆來者天所福也季孫從之】

八月大雩左氏【旱也】冬大雨雹公羊【注爲季氏】張氏【雹戾气也此中國不振夷狄會諸侯之兆也】

北燕伯欵出奔齊左氏【燕簡公多嬖寵欲去諸大夫而立其寵人冬燕大夫比以殺公之外嬖公懼奔齊書曰北燕伯欵出奔齊罪之也】胡氏【君𨿽不君臣不可以不臣燕伯欲去諸大夫固不君矣而大夫相與比以殺其外嬖是威脇其主而出之也與鬻拳之以兵諌無異而獨罪燕伯何哉大夫國君之陪貳以公心選之而不可私也以誠意委之而不可疑也以隆禮待之而不可輕也以直道馭之而不可辱也否則是忽其陪貳以自危矣晉厲殺三卻立胥童而弒於匠麗氏衛獻公蔑冡卿信左右而奔夷儀故人主不尊陪貳而與賤臣圖柄臣者事成則失身而見弒不成則失國而出奔此有國大戒也春秋凡見逐於臣者皆以自奔爲文正其夲之意也而垂戒逺矣】

【案十二年書齊髙偃納之於陽】

附錄左氏【鄭遊吉如晉送少姜之葬梁丙張趯見之梁丙曰甚哉子之爲此來也子大叔曰將得已乎昔文襄之覇也其務不煩諸侯令諸侯三歳而聘五歳而朝有事而會不恊而盟君薨大夫弔卿共葬事夫人士弔大夫送葬足以昭禮命事謀闕而已今嬖寵之喪不敢擇位而數於守適惟懼獲戾豈敢憚煩少姜有寵而死齊必繼室今玆吾又將來賀不惟此行也張趯曰善哉然自今子其無事矣譬如火焉火中寒暑乃退此其極也能無退乎晉將失諸侯諸侯求煩不獲子大叔告人曰張趯有知其猶在君子之後乎又齊侯使晏嬰請繼室於晉旣成昬晏子受禮叔向相與語曰齊其何如晏子曰此季世也吾弗知齊其爲陳氏矣公棄其民而歸於陳氏齊舊四量豆區釡鐘陳氏三量皆登一焉以家量貸而以公量收之山木如市弗加於山魚鹽蜃蛤弗加於海民參其力二入於公而衣食其一公聚朽蠧而三老凍餒國之諸市屨賤踴貴民人痛疾而或燠休之其愛之如父母而歸之如流水欲無獲民將焉辟之箕伯直柄虞遂伯戲其相胡公大姬已在齊矣叔向曰然𨿽吾公室今亦季世也戎馬不駕卿無軍行庶民罷敝而宮室滋侈道殣相望而女富溢尢民聞公命如逃防讎欒卻胥原狐續慶伯降在皂政在家門民無所依君日不悛以樂慆憂公室之卑其何日之有讒鼎之銘曰昧旦丕顯後世猶怠況日不悛其能久乎又鄭伯如晉公孫叚相甚敬而卑晉侯嘉焉授之以防曰子丰有勞於晉國余聞而弗忘賜女州田以胙乃舊勲又鄭罕虎如晉且告曰楚人日徴敝邑以不朝立王之故敝邑之往則畏執事其不往則宋之盟云進退罪也宣子使叔向對曰君若辱有寡君在楚何害修宋盟也君苟思盟寡君乃知免於戾矣君若不有寡君𨿽朝夕在庭寡君猜焉苟有寡君在楚猶在晉也】

四年春王正月大雨雹【雹公谷作雪範氏注云或作雹】左氏【大雨雹季武子問於申丰曰雹可禦乎對曰聖人在上無雹𨿽有不爲災古者日在北陸而藏冰西陸朝覿而出之其藏冰也深山窮谷固陰沍寒於是乎取之其出之也朝之祿位賔食喪祭於是乎用之其藏之也黒牡秬黍以享司寒其出之也桃弧棘矢以除其災其藏之也周其用之也徧則冬無愆陽夏無伏陰春無淒風秋無苦雨雷出不震無菑霜雹癘疾不降民不夭札今藏川池之冰棄而不用風不越而殺雷不發而震雹之爲災誰能禦之七月之卒章藏冰之道也注北陸謂夏十二月日在虛危西陸夏三月日在畢】胡氏【陰陽之气和而散則爲霜雪雨露不和而散則爲戾气曀霾雹戾气也陰脇陽臣侵君之象當是時季孫宿襲位上卿將毀中軍専執兵權以弱公室故數月之間再有大變申丰者季氏之孚也不肯端言其事故暴陽於朝歸咎藏冰之失夫山谷之冰藏之也周用之也徧亦古者本末備舉燮調之一事耳謂能使四時無愆伏淒苦之變雷出不震無菑霜雹則亦誣矣意者昭公遇災而懼以禮爲國行其政令無失其民雹之災也庶可禦乎不然𨿽得藏冰之道合於豳風七月之詩其將能乎】

夏楚子蔡侯陳侯鄭伯許男徐子滕子頓子胡丁沈子小邾子宋世子佐淮夷會於申左氏【鄭伯如楚王以田江南之夢許男如楚楚子止之遂止鄭伯復田江南使椒舉如晉求諸侯二君待之椒舉致命曰寡君使舉曰日君有惠賜盟於宋曰晉楚之從交相見也以歲之不易寡君願結驩於二三君使舉請間君若苟無四方之虞則願假寵以請於諸侯晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相不可與爭君其許之而修徳以待其歸公曰晉有三不殆其何敵之有國險而多馬齊楚多難有是三者何鄕而不濟對曰恃險與馬而虞鄰國之難是三殆也四嶽三塗陽城大室荊山中南九州之險也是不一姓冀之北土馬之所生無興國焉是以先王務修徳音以亨神人不聞其務險與馬也鄰國之難不可虞也或多難以固其國或無難以失其守宇齊有仲孫之難而獲桓公至今賴之晉有裏防之難而獲文公是以爲盟主衛邢無難敵亦喪之恃此三者而不修政徳亡於不暇又何能濟乃許楚使使叔向對曰寡君有社稷之事是以不獲春秋時見諸侯君實有之何辱命焉椒舉遂請昬晉侯許之楚子問於子產曰晉其許我諸侯乎對曰許君晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎對曰必來從宋之盟承君之歡不畏大國何故不來不來者其魯衛曹邾乎曹畏宋邾畏魯魯衛偪於齊而親於晉惟是不來其餘君之所及也誰敢不至王曰然則吾所求者無不可乎曰求逞於人不可與人同欲盡濟夏諸侯如楚魯衛曹邾不會曹邾辭以難公辭以時祭衛侯辭以疾鄭伯先待於申六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣覇之濟否在此會也夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之會齊桓有召陵之師晉文有踐土之盟君其何用宋向戌鄭公孫僑在諸侯之良也君其選焉王曰吾用齊桓王使問禮於左師與子產左師獻公合諸侯之禮六子產獻伯子男會公之禮六宋大子佐後至王田於武城久而弗見楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之會有緡叛之商紂爲黎之搜東夷叛之周幽爲大室之盟戎狄叛之皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諌不過十年左師曰然不十年侈其惡不逺逺惡而後棄善亦如之徳逺而後興】胡氏【申之會楚子爲主而不殊淮夷是在會之諸侯皆罪也其意也何楚防弒君以立而求諸侯於晉晉人許之中國從之執徐子圍朱方遷賴於鄢城竟莫校畏其彊盛則曰晉楚惟天所相不可與爭滅陳不能救則曰陳亡而楚克有之天道也滅蔡又不能救則曰天將棄蔡以壅楚盈而降之罰也至使窮凶極惡師潰於訾梁身竄於棘裏而縊於申亥人不致討而天自討之是責命於天而以人事爲無益而弗爲也而可乎弒君之賊在春秋時有臣子討之則衛人殺州吁是也有四鄰討之則蔡人殺陳佗是也臣子不能討之於內四鄰不能討之於外有與之會以定其位則齊侯及魯宣公會於平州是也有受其賂以免於討則晉侯及諸國會於扈是也然至此極矣則未有不以爲賊而又推爲盟主相與朝事之以聽順其所爲而不敢忤者也故申之會不殊淮夷者以在會諸侯皆爲不義之行皆王法之所當斥而不使夏變於夷之意也或曰晉叔向鄭子產宋向戌皆諸侯之良也謀其國至變於夷而不校何哉聖人以天自處賢者聽天所命春秋之法以人合天不任於天以義立命不委於命而宇宙在其手者也故楚麇書卒不革其僞赴於前而諸侯會申與淮夷累數於後此以恕待人而責備賢者之意其垂訓之義大矣】陳氏【楚初専合諸侯也齊桓卒楚宋嘗爭長矣敗於城濮楚師不出者八年晉志不在諸侯而後楚莊盟於辰陵以莊王之賢從之者陳鄭焉耳申之會合十有二國楚之得志於中國未有盛於此時者也】

【案胡氏不殊淮夷之說本何休但何休以爲楚子主會能行義以誅慶封故君子不殊其類所以順楚而病中國其不殊之義與胡氏異矣故張氏削其行義之說而止曰楚子主會故君子不殊其類然後與胡氏合○案杜氏班序譜曰自僖十八年至二十七年陳與蔡凡三會在蔡上楚合諸侯蔡與陳凡六會其五在陳上蓋楚以大小爲序故蔡在上中國則自齊桓之興以其三恪之客逺來從伯故因而進之耳詳見莊十六年】

楚人執徐子左氏【徐子吳出也以爲貳焉故執諸申】陳氏【夷狄執夷狄不書書執徐子危會申之諸侯也】

【案執宋公不予楚子之専執今書執徐者徐亦夷也】

秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴【賴公谷作厲】左氏【秋楚子以諸侯伐吳宋大子鄭伯先歸宋華費遂鄭大夫從使屈申圍朱方克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聽負之斧鉞以徇於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之遂以諸侯滅賴遷賴於鄢楚子欲遷許於賴使鬭韋與公子棄疾城之而還申無宇曰楚禍之首將在此矣召諸侯而來伐國而克城竟莫校王心不違民其居乎注因申會以伐吳不言諸侯者鄭徐滕小邾宋不在故也】公羊【其言執齊慶封何爲齊誅也】谷梁【靈王使人以慶封令於軍中慶封曰子一息我亦且一言曰有若楚公子圍弒其兄之子而代之爲君者乎軍人粲然皆笑慶封弒君而不以弒君之罪罪之者慶封不爲靈王服也不與楚討也春秋之義用貴治賤用賢治不肖不以亂治亂也孔子曰懷惡而討𨿽死不服其斯之謂歟遂繼事也】陳氏【此執有罪曷爲不再言楚子不予楚討也猶曰諸侯執之云爾申之會夷夏之大變也宋虢之事猶曰二伯至是而楚始専合諸侯訖於厥憖諸夏無會同者十年而楚執慶封放陳招殺蔡般假討賊之義以號於天下而滅賴滅陳滅蔡矣】

【案書殺他國大夫之法有二凡有罪而當誅者曰某人殺某楚人殺陳夏徴舒是也無罪而不服者書執而殺之若執蔡世子有用之執陳行人幹徴師殺之是也慶封與弒誅之冝也楚靈有諸己而非諸人是以慶封不服而春秋亦不純以討賊之法書之若何休善其義兵過矣】

九月取鄫左氏【莒亂著邱公立而不撫鄫鄫叛而來故曰取凡克邑不用師徒曰取】公羊【滅之也滅之則其言取之何內大惡諱也】谷梁【疏襄六年莒滅繒今又云取者彼以立莒公子爲後故以滅言之其實非滅也故今魯得取之不言滅者諱故以易言之】

【案莒滅鄫之說詳見襄六年孫氏曰蓋莒滅鄫以爲附庸今魯取之是也】

冬十有二月乙卯叔孫豹卒左氏【初穆子去叔孫氏及庚宗遇婦人使私爲食而宿焉適齊娶於國氏生孟丙仲壬及宣伯奔齊魯人召之歸旣立所宿庚宗之婦人獻以雉問其姓曰餘子長矣能奉雉而從我矣召而見之名之曰牛遂使爲豎有寵長使爲政豎牛欲亂其室殺孟逐仲叔孫疾急命召仲牛許而弗召豎牛曰夫子疾病不欲見人使寘饋於个而退牛弗進則置虛命徹叔孫不食卒牛立昭子而相之五年仲至自齊豎牛攻之死昭子卽位朝其家眾曰豎牛禍叔孫氏殺適立庶使亂大從必速弒之豎牛懼奔齊孟仲之子殺諸塞關之外仲尼曰叔孫昭子之不勞不可能也案叔孫豹以僑如之難奔齊在成十六年左氏所載夢天壓已事及筮明夷之占不詳錄】

附錄左氏【鄭子產作丘賦國人謗之子產曰苟利社稷死生以之渾罕曰國氏其先亡乎君子作法於涼其敝猶貪作法於貪敝將若之何姬在列者蔡及曹滕其先亡乎偪而無禮鄭先衛亡偪而無法政不率法而制於心民各有心何上之有注丘十六井當出馬一匹牛三頭今子產別賦其田如魯之田賦】左氏【楚椒舉遂求昬晉侯許之五年楚令尹子蕩如晉逆女晉侯送女於邢丘子產相鄭伯防晉侯於邢丘晉韓宣子如楚送女叔向爲介鄭子皮子大叔勞諸索氏大叔謂叔向曰楚王汰侈己甚子其戒之叔向曰汰侈己甚身之災也焉能及人若奉吾幣帛愼吾威儀守之以信行之以禮敬始而思終終無不復從而不失儀敬而不失威道之以訓辭奉之以舊法考之以先王度之以二國𨿽汰侈若我何及楚楚子朝其大夫曰晉吾仇敵也苟得志焉無卹其他今其來者上卿上大夫也若吾以韓起爲閽以羊舌肸爲司宮足以辱晉吾亦得志矣可乎大夫莫對防啟疆曰可苟有其備何故不可恥匹夫不可以無備況恥國乎是以聖王務行禮不求恥人朝聘有珪享頫有璋小有述職大有巡功設機而不倚爵盈而不飲宴有好貨飱有陪鼎入有郊勞出有贈賄禮之至也國家之敗失之道也則禍亂興城濮之役晉無楚備以敗於邲邲之役楚無晉備以敗於鄢自鄢以來晉不失備而加之以禮重之以睦是以楚弗能報而求親焉旣獲姻親又欲恥之以召宼讎備之若何誰其重此若有其人恥之可也若其未有君亦圖之晉之事君臣曰可矣求諸侯而麇至求昬而薦女君親送之上卿及上大夫致之猶欲恥之君其亦有備矣不然柰何韓起之下趙成中行吳魏舒範鞅知盈羊舌肸之下祁午張趯籍談女齊梁丙張骼輔躒苗賁皇皆諸侯之選也韓襄爲公族大夫韓須受命而使矣箕襄邢帶叔禽叔椒子羽皆大家也韓賦七邑皆成縣也羊古四族皆彊家也晉人若喪韓起楊肸五卿八大夫輔韓須楊石因其十家九縣長轂九百其餘四十縣遺守四千奮其武怒以報其大恥伯華謀之中行伯魏舒帥之其蔑不濟矣君將以親易怨實無禮以速寇而未有其備使羣臣往遺之禽以逞君心何不可之有王曰不谷之過也大夫無辱厚爲韓子禮王欲敖叔向以其所不知而不能亦厚其禮反鄭伯勞諸圉辭不敢見禮也○六年楚公子棄疾如晉報韓子也鄭罕虎公孫僑遊吉從鄭伯以勞諸相辭不敢見固請見之見如見王以其乘馬八匹私靣禁芻牧采樵不入田不樵樹不采蓺不抽屋不彊匄捨不爲暴主不慁賔往來如是鄭三卿皆知其將爲王也韓宣子之適楚也楚人弗逆公子棄疾及晉竟晉侯亦將弗逆叔向曰楚辟我衷若何效辟從我而已焉用效人之辟晉侯說乃逆之】

五年春王正月舎中軍左氏【季孫謀去中軍春舎中軍卑公室也毀中軍於施氏成諸臧氏初作中軍三分公室而各有其一季氏盡徵之叔孫氏臣其子弟孟氏取其半焉及其舎之也四分公室季民擇二二子各一皆盡徵之而貢於公注罷中軍季孫稱左師孟氏稱右師叔孫氏則自以叔孫爲軍名自此以後國人盡屬三家隨時獻公而已】胡氏【案左氏則三軍作舎皆自三家公不與焉公室益卑而魯國之兵權盡歸於季氏矣兵權有國之司命三綱軍政之本原書其作舎而公孫於齊薨於幹侯定公無正必至之理也已則不臣三綱淪替南蒯叛陽虎専季斯囚而三桓之子孫微矣亦能免乎書曰舎中軍微詞以著其罪】陳氏【舎中軍從祀先公皆善詞也微國史無以知舎中軍爲季氏専魯從祀先公爲陽虎専季氏也】

【案襄十一年初作三軍十二分其國民三家得七公得五國民不盡屬公公室已卑矣今舎中軍四分公室三家自取其稅減已稅以貢於公國民不復屬公公室彌益卑矣作三軍卑公室之漸舎中軍卑公室之極初云作三軍今不云舎三軍者今此惟捨中軍之眾屬上下二軍也季氏因叔孫家禍退之使同孟孫獨取其半爲専己甚又擇取善者是専之極矣其廢中軍之後上下二軍分爲四分其左右師名見哀十一年傳○案此條公羊以爲善復古谷梁以爲貴復正皆不得事實故諸家皆從左氏】

楚殺其大夫屈申左氏【楚子以屈申爲貳於吳乃殺之以屈生爲莫敖】

公如晉左氏【公如晉自郊勞至贈賄無失禮晉侯謂女叔齊曰魯侯不亦善於禮乎對曰魯侯焉知禮是儀也不可謂禮禮所以守其國行其政令無失其民者也今政令在家不能取也有子家羈弗能用也姦大國之盟陵虐小國利人之難不知其私公室四分民食於他爲國君難將及身不卹其所禮之本末將於此乎在而屑屑焉習儀以亟言善於禮不亦逺乎注卽位而往見伯主也】

夏莒牟夷以牟婁及防玆來奔【城陽平昌有防亭姑幕東北有玆亭】左氏【牟夷非卿而書尊地也】公羊【莒無大夫此何以書重地也言及何不以私邑累公邑也】谷梁【以者不以者也來奔者不言出及防玆以大及小也莒無大夫以地來重地也注竊地之罪重故不得不錄其人】胡氏【邾莒之大夫名姓不登於史冊微也牟夷莒大夫曷爲以姓氏通重地也以地叛𨿽賤必書地以名其人終爲不義弗可滅矣其書來奔是接我以利而我入其利兩譏之也爲國以義不以利如以利則上下交徵而國必危矣爲己以義不以利如以利則患得患失亦無所不至矣春秋於三叛人𨿽賤特書其名以懲不義懼淫人爲後戒也邑而言及者公羊所謂不以私邑累公邑是也】張氏【許氏曰卿會楚方盟而伐莒取鄆公如晉未返而受莒牟婁及防玆惡季氏之専也】

秋七月公至自晉左氏【莒人愬於晉晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之閒而以師討焉乃歸公秋七月公至自晉注愬魯受牟夷】

戊辰叔弓帥師敗莒師於蚡泉【蚡公作濆谷作賁狄人謂賁泉失臺魯地】左氏【莒人來討不設備叔弓敗諸蚡泉莒未陳也】張氏【晉人方欲止公而叔弓受牟夷敗莒人大夫之専不顧伯討君辱比書而罪可見矣】

【案公羊以濆泉爲湧泉蓋戰而水湧爲異此象公在晉臣下専爲莒叛臣地以興兵戰鬭百姓悲怨嘆息气逆之所致故因以著戰處欲明天之與人相報應之義此說詭誕劉氏已辧之不可取】

秦伯卒【景公】

【案公羊曰不名者秦夷也匿嫡之名也謬妄不取】

冬楚子蔡侯陳侯許男頓子沈子徐人越人伐吳【越防稽山陰縣】左氏【四年冬吳伐楚入棘櫟麻以報朱方之役楚沈尹射奔命於夏汭葴尹冝咎城鐘離防啟彊城巢然丹城州來至是楚子以諸侯及東夷伐吳以報棘櫟麻之役防射以繁之師防於夏汭越大夫常壽過帥師防楚子於瑣聞吳師出防啟彊帥師從之遽不設備吳人敗諸鵲岸楚子以馹至於羅汭吳子使其弟蹶由犒師楚人執之吳不可入楚子遂觀兵於坻箕之山是行也吳早設備楚無功而還以蹶由歸楚子懼吳使沈尹射待命於巢防啟彊待命於雩婁】公羊【注吳未服慶封之罪故也越稱人者助義兵進之】胡氏【越始見經而與徐皆得稱人何也吳以朱方處齊慶封而富於其舊崇惡也楚圍朱方執齊慶封殺之討罪也吳不顧義入棘櫟麻以報朱方之役狄道也楚於是以諸侯伐吳則比吳爲善而師亦有名其從之者進而稱人可也或者以詞爲主而謂不可云沈子徐越伐吳故特稱人誤矣以不可爲文詞而進人於越一字褒貶義安在乎且吳楚徐越𨿽不列中國而劉敞以爲其實不同吳大伯之後也楚祝融之後也徐伯益之後也越大禹之後也其上世皆爲元徳顯功通於周室與中國冠帶之君無以異徐始稱王楚後稱王吳越因遂稱王王非諸侯所當稱也故春秋惡而絕之𨿽然猶不欲絕其類是以書國不沒其舊號書爵間著其本封推之可逺引之可來此聖人愼絕人亦春秋之意也】陳氏【越始見經而常壽過稱人越驟彊也通吳以制楚者晉謀之失也通越以制吳者楚謀之失也案此爲楚通越制吳之始昭三十二年書吳伐越定五年書於越入吳十四年書於越敗吳於檇李哀元年吳夫差敗越於夫椒句踐行成旣歸國十年生聚十年教訓至黃池之後又書於越入吳至哀二十三年而越滅吳矣越惟此條書人】

六年春王正月杞伯益姑卒【文公】左氏【杞文公卒弔如同盟禮也】葬秦景公左氏【大夫如秦葬景公禮也】

夏季孫宿如晉左氏【拜莒田也晉侯享之有加籩注謝前年受牟夷不見討】葬文公○宋華合此出奔衛左氏【宋寺人柳有寵於平公大子佐惡之華合比曰我殺之柳聞之乃坎用牲埋書而告公曰合比將納亡人華臣之族旣盟於北郭矣公使視之有焉遂逐華合比合比奔衛於是華亥欲代右師與寺人柳比從爲之徴公使代之左師曰女夫也必亡女喪而宗室於人何有人亦於女何有】胡氏【宋公寵信閽寺殺世適痤而父子之恩絕逐華合比而君臣之義睽刑人之能敗國亡家亦可畏矣猶有任趙髙以亡秦信恭顯十常侍以亡漢寵王守澄田令孜以亡唐而不知鑑覆車之轍者不亦悲夫凡此類直書而義自見矣】

秋九月大雩左氏【旱也】公羊【注豫賦之煩也】

楚防罷帥師伐吳【罷谷作頗】左氏【徐儀楚聘於楚楚子執之逃歸懼其叛也使防泄伐徐吳人救之令尹子蕩帥師伐吳師於豫章而次於幹谿吳人敗其師於房鐘獲宮廏尹棄疾子蕩歸罪於防泄而殺之】張氏【許氏曰敗楚師者非防泄也而泄伏其誅故書防罷伐吳以正之楚再不競於吳乃移兵鋒有事陳蔡至復伐徐而國亂矣吳蓋自是休兵息民而國浸彊】

冬叔弓如楚左氏【聘且弔敗也】張氏【楚與吳仇敵之國而昭公素防吳而逺楚故申之防魯不與焉今楚復伐吳而其惡益逺昭公非能以中國自尊而逺外裔者今始通好於楚蓋不待防啟彊之召己服楚而將朝之矣】

【案魯大夫聘楚止此一條】

齊侯伐北燕左氏【齊侯如晉請伐北燕晉侯許之齊侯遂伐北燕將納簡公晏子曰不入燕有君矣民不貳吾君賄左右諂諛作大事不以信未嘗可也七年春王正月曁齊平齊求之也癸巳齊侯次於虢燕人行成曰敝邑知罪敢不聽命先君之敝器請以謝罪公孫晳曰受服而退俟釁而動可也二月戊午盟於濡上燕人歸燕姬賂以瑤壅玉櫝斚耳不克而還】

【案左氏注曁齊平者齊求於燕而與之平間無異事故不重言燕蓋杜氏從許恵卿之說也趙子陳氏亦從之陳氏曰平不書必關於天下之故然後書齊侯伐北燕納簡公庶防平天下之大義也而取燕姬與其寶玉而還不書平是予齊以定燕也靈公以來齊首敗伯主之約納晉欒盈叛人也納北燕伯猶庶防乎天下之大義而卒與之平是黨亂臣逆子也是故昭定而下春秋多罪齊書伐衛遂伐晉同圍齊襲莒曁齊平盟於咸次於五氏非特筆也夫子曰齊景公有馬千駟死之日民無得而稱焉蓋不與齊也此說固善但推之經例則曁齊平之文正與及齊平及鄭平句法相似而下文又有叔孫涖盟正與叔還涖盟之事相類且左氏下文明說燕人行成而上文又以爲齊求之文法自相背故服防亦疑之今若截齊求之也四字正解齊魯之平而以癸巳以下方終齊燕之事則兩得之矣蓋左氏本無誤而許恵卿之誤也七年有齊燕平之月則謂霈上之盟耳防彊增曁字以實之非】

七年春王正月曁齊平左氏【曁齊平齊求之也】公羊【注書者善錄內也不出主名者君相與平國中皆安故以舉國體言之月者刺內曁之也時魯方結昬於吳外慕彊楚故不汲汲於齊】谷梁【平者成也曁猶曁曁也曁者不得已也以外及外曰曁】胡氏【我所欲曰及不得已曰曁當是時昭公結昬彊吳外附荊楚其與齊平無汲汲之意乃齊求於魯而許之平也故曰曁至定公八年魯再侵齊結大國之怨見復必矣其與齊平非不得已乃魯求於齊而欲其平也故曰及平者聖人之所貴然或以賄賂而結平或以臣下而擅平或以附夷狄而得平或以侵犯大國而急於平則皆罪也考其事而輕重見矣】張氏【劉氏曰齊大魯小魯爲齊弱久矣然而能曁齊以平者介於楚也夫不自計徳之厚薄勢之利害而借人之威以慿諸侯是以逺者不服近者不親此最得失之機也崇夷狄侮中國昭公之棄其國死於外諸侯莫之救從此生矣】

【案諸家主魯說者如此禮記曰戎容曁曁果毅貎也襄公之世齊數伐魯景公初立使慶封來聘而不書魯報則魯蓋無汲汲於齊可知矣春秋書曁二又見定十年但諸家皆以曁爲己之不得已而劉氏獨以爲人之不得已齊以莒故與魯搆怨魯挾吳楚之威彊齊以平爾據此說似與宋辰彊仲佗石彄之曁合然胡氏蓋用其說而不用其曁字之義】

三月公如楚左氏【楚子成章華之臺願與諸侯落之太宰防啟疆曰臣能得魯侯防啟疆來召公辭曰昔先君成公命我先大夫嬰齊曰吾不忘先君之好將使衡父照臨楚國鎭撫其社稷以輯寧爾民嬰齊受命於蜀奉承以來弗敢失隕而致諸宗祧曰我先君共王引領北望日月以冀序相授於今四王矣嘉恵未至惟襄公之辱臨我喪孤與其二三臣悼心失圖社稷之不皇況能懷思君徳今君若步玉趾辱見寡君寵靈楚國以信蜀之役致君之嘉恵是寡君旣受貺矣何蜀之敢望其先君鬼神實嘉賴之豈惟寡君君若不來使臣請問行期寡君將承質幣而見於蜀以請先君之貺三月公如楚鄭伯勞於師之梁孟僖子爲介不能相儀及楚不能答郊勞楚子享公於新防使長鬛者相好以大屈弓名旣而悔之防啟疆聞之見公公語之拜賀公曰何賀對曰齊與晉越欲此久矣寡君無適與也而諸君君其備禦三鄰愼守寶矣敢不賀乎公懼乃反之】

叔孫婼如齊涖盟【婼公羊作鄀後同涖公谷作蒞】左氏【注公將逺適楚故叔孫如齊尋舊好防公未發時命之公發後始去故書在如楚下】谷梁【蒞位也內之前定之辭謂之蒞外之前定之辭謂之來防重發者嫌公如楚恐非君命故發明婼亦受命也】張氏【始曁齊平故盟以結好】

夏四月甲辰朔日有食之左氏【晉侯問於士文伯曰誰將當日食對曰魯衛惡之衛大魯小去衛地如魯地注衛地豕韋魯地降婁日食於豕韋之末降婁之始乃息故禍在衛大在魯小】

秋八月戊辰衞侯惡卒

【案谷梁以衛有齊惡君臣同名者君子不奪人名不奪人親之所名親之所名臣𨿽欲攺君不當聽也此說鑿其實古無諱周人以諱事神生亦不諱耳劉氏得之】

九月公至自楚○冬十有一月癸未季孫宿卒○十有二月癸亥葬衛襄公左氏【衛襄公夫人姜氏無子嬖人婤姶生孟縶孔成子夢康叔謂已立元史朝亦夢之晉韓宣子爲政聘於諸侯之嵗婤姶生元孟縶之足不良弱行故孔成子立靈公元葬衛襄公】

附錄左氏【楚子之爲令尹也爲王旌以田尹無宇斷之及卽位爲章華之宮納亡人以實之無宇之閽入焉無宇執之有司執而謁諸王王將飲酒無宇辭曰天子經略諸侯正封古之制也封略之內何非君土食土之毛誰非君臣天有十日人有十等下所以事上上所以共神也周文王之法曰有亡荒閱所以得天下也吾先君文王作僕區之法曰盜所隱器與盜同罪所以封汝也若從有司是無所執逃臣也昔武王數紂之罪曰逋逃主萃淵藪君王始求諸侯而則紂無乃不可乎若以二文之法取之盜有所在矣王曰取而臣以往盜有寵未可得也】左氏【晉人來治杞田季孫將以成與之謝息爲孟孫守不可曰人有言曰𨿽有挈瓶之智守不假器禮也夫子從君而守臣喪邑𨿽吾子亦有猜焉季孫曰君之在楚於晉罪也又不聽晉魯罪重矣晉師必至吾無以待之不如與之閒晉而取諸杞吾與子桃成反誰敢有之是得二成也魯無憂而孟孫益邑子何病焉辭以無山與之萊柞乃遷於桃晉人爲杞取成注不書非公命也】左氏【晉侯有疾夢黃熊入於寢門子產對曰堯殛鯀於羽山其神化爲黃熊以入於羽淵賜子產莒之二方鼎子產爲丰施歸州田於韓宣子曰古人有言曰其父析薪其子弗克負荷】左氏【鄭人相驚以伯有子產立公孫泄及良止以撫之趙景子問焉曰伯有猶能爲鬼乎子產曰能人生始化曰魄旣生魄陽曰魂用物精多則魂魄彊是以有精爽至於神明諺曰蕞爾國而三世執其政柄其用物也宏矣其取精也多矣其族又大所馮厚矣而彊死能爲鬼不亦冝乎】左氏【衛襄公卒晉大夫言於範獻子曰衛事晉爲睦晉不禮焉庇其賊人而取其地故諸侯貳今又不禮於衛之嗣是絕諸侯也韓宣子說使獻子如衛弔且反戚田】左氏【衛齊惡告喪於周且請命王使成簡公如衛弔且追命辭見前錫命下】左氏【公至自楚孟僖子病不能相禮乃講學之苟能禮者從之及其將死也召其大夫曰禮人之幹也無禮無以立吾聞將有達者曰孔邱聖人之後也而滅於宋其祖弗父何以有宋而授厲公及正考父佐戴武宣三命玆益共故其鼎銘云一命而僂再命而傴三命而俯循墻而走亦莫余敢侮饘於是鬻於是以糊余口其共也如是臧孫紇有言曰聖人有明徳者若不當世其後必有達人今其將在孔丘乎我若獲沒必屬說與何忌於夫子使事之而學禮焉以定其位故孟懿子與南宮敬叔師事仲尼防曰宋泯公生弗父何何生宋父周周生世子勝勝生正考父考父生孔父嘉其後以孔爲氏孔父生木金父金父生臯夷父夷父生防叔叔辟華氏之禍奔魯生伯夏伯夏生叔梁紇紇生孔子僖子卒時孔子年三十四】左氏【單獻公棄親用覊襄頃之族殺獻公而立成公】

八年春陳侯之弟招殺陳世子偃師夏四月辛丑陳侯溺卒左氏【陳哀公元妃鄭姬生悼大子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾三月甲申公子招公子過殺偃師而立公子畱夏哀公縊書曰陳侯之弟招罪在招也】谷梁【其弟云者親之也親而殺之惡也】胡氏【此公子招特以弟稱者著招憑寵稔惡而陳侯失親親之道也招以公子爲司徒乃貴戚之卿親則介弟尊則叔父號令廢立自已而出莫敢幹之者也不能援立嫡安靖國家而逄君之惡戕殺偃師以致大宼宗社覆沒罪固大矣陳侯信愛其弟何以爲失親親乎尊賢者親親之本不能擇親之賢者厚加尊寵以表儀公族而徇其私愛施於不令之人以致亡國敗家豈不失親親之道乎書曰陳侯之弟招殺陳世子偃師交貶之也】

叔弓如晉左氏【晉侯築虒祁之宮叔弓如晉賀虒祁也遊吉相鄭伯以如晉亦賀虒祁也史趙見子大叔曰甚哉其相蒙也可弔也而又賀之子大叔曰若何弔也其非惟我賀將天下實賀注虒祁地名在絳西十里臨汾水】張氏【襄陵許氏曰財費廣侈則國貧力役煩勞則民敝締構雕琢輪奐之功盛則恭儉純茂之徳衰矣此之謂可弔者也而諸侯賀之是以人君得意海內則安於亂亡而不自知蓋諛之者眾也志叔弓如晉是已當楚之隆勢専諸夏而晉弗慮圖惟宮室之崇以爲安榮平公其可謂志卑矣】

楚人執陳行人幹徴師殺之陳公子畱出奔鄭左氏【陳幹徴師赴於楚且告有立君公子勝愬之於楚楚人執而殺之公子畱奔鄭書曰行人罪不在行人也注畱爲招所立未成君而出奔】

秋搜於紅【紅魯地】左氏【秋大搜於紅自根牟至於商衛革車千乘注大搜數軍實簡車馬也根牟魯東界商宋地魯西境接宋衛也言千乘明大搜不言大者經文闕】谷梁【正也因搜狩以習用武事禮之大者也艾蘭以爲防置旃以爲轅門以葛覆質以爲流旁握禦轚者不得入車軌塵馬候蹄揜禽旅禦者不失其馳然後射者能中過防弗逐不從奔之道也靣傷不獻不成禽不獻禽𨿽多天子取三十焉其餘與士眾以習射於射宮射而中田不得禽則得禽田得禽而射不中則不得禽是以知古之貴仁義而賤勇力也注握四寸也轚掛也葛或爲褐】胡氏【搜春事也秋興之則違天時有常所矣其於紅則易地利三家専行公不與焉而兵權在臣下則悖人理此亦直書其事不待貶絕而自見者也凡亂臣之欲竊國命必先爲非禮以動民而後上及於君父昭公至是民食於他不卹其所昧於履霜之戒甚矣】陳氏【搜狩不書必違禮而後書於是舎中軍四分公室季氏擇二二子各一皆盡徵之而貢於公搜於紅也自根牟至商衛革車千乘皆三家之師也自是而屢搜皆三家所以耀武焉爾是故桓莊之狩必言公昭定之搜不言公矣】

【案經書搜五昭十一年夏比蒲二十二年春昌閒定十三年夏比蒲十四年秋比蒲皆書大者用天子大搜之禮也此年不書大者杜氏以爲經闕者或然至謂時史闕略仲尼略而從之者非也搜狩合禮者常事不書非時非地及越禮則書之而谷梁以秋搜爲正公羊以爲以罕書以亟書者皆非也其胡氏陳氏詳矣胡氏本劉質夫公羊說見定十四年】

陳人殺其大夫公子過左氏【陳公子招歸罪於公子過而殺之注蓋招推過爲首惡所以免死而得放】

大雩○冬十月壬午楚師滅陳執陳公子招放之於越殺陳孔奐葬陳哀公【奐公作瑗】左氏【楚公子棄疾帥師奉孫吳圍陳宋戴惡會之冬滅陳輿嬖袁克殺馬毀玉以葬而逃使穿封戌爲陳公注孫吳偃師之子惠公招復稱公子兄已卒也】公羊【防楚莊入陳先書殺者彼乃楚子行義故先書其殺今楚子托義討賊書在滅後見其本懷滅心也齊侯使國佐及國佐盟不重舉齊此重舉陳者已滅陳也】谷梁【惡楚子也防以下經防楚子於陳知滅陳實楚子但爲惡之故貶稱師也不稱人者著其恃彊用眾故曰師若稱人則嫌是賤者矣又招有罪而放之奐無辜反殺之又滅人之國是三罪也滅國不葬書葬閔陳之滅存陳也】

【案楚之討罪四殺徴舒也執慶封也執公子招也誘蔡侯般也書法皆不同春秋之權度審矣此條公谷防皆得之】

附錄左氏【是年石言於晉魏楡師曠曰今宮室崇侈民力雕盡怨讟並作莫保其性石言不亦冝乎】左氏【晉侯問於史趙曰陳其遂亡乎對曰未也自幕至於瞽瞍無違命舜重之以明徳寘徳於遂遂世守之及胡公不淫故周賜之姓使祀虞帝臣聞盛徳必百世祀虞之世數未也繼守將在齊其兆旣存矣】

九年春叔弓會楚子於陳左氏【叔弓宋華亥鄭遊吉衛趙黶會楚子於陳】陳氏【諸夏之大夫旅見於楚於是始舉魯以見其餘也舉魯以見其餘天下之辭也】張氏【許氏曰楚旣滅陳威震諸夏是以無所號召而諸國之大夫會之】

許遷於夷左氏【楚公子棄疾遷許於夷實城父取州來淮北之田以益之伍舉授許男田然丹遷城父人於陳以夷濮西田益之遷方城外人於許注許畏鄭欲遷故以自遷爲文】

【案谷注防曰邢衛之遷皆書月今許遷略而不月者許比遷徙所都無常居處淺薄如一邑之移故略之不得從國遷常例】

夏四月陳災【災公谷作火】左氏【注天火曰災書陳者如梁山沙鹿不書晉也】公羊【陳已滅矣其言陳火何存陳也曰存陳悕矣】谷梁【閔陳而存之也】胡氏【楚已滅陳必不遣使告亡國之有火災也是時叔弓歸語陳故魯史書之耳仲尼作經存而弗革蓋興滅國繼絕世以堯舜三代公天下之心爲心異於孤秦罷置守欲私一人以自奉者所以歸民心合天徳也谷梁以爲存陳得其防矣】

【案此條公谷說本可通但谷以爲國曰災邑曰火公羊以爲天意存陳者非也左氏記鄭禆竈之言曰陳水屬也火水妃也而楚所相也今火出而火陳逐楚而建陳也五年陳將復封歳五及鶉火而後陳卒亡楚克有之天之道也哀十七年楚滅陳】

秋仲孫貜如齊左氏【孟僖子如齊殷聘禮也注自叔老聘齊至今二十年禮意久曠今修盛聘以無忘舊好故曰禮殷盛也】

冬築郎囿左氏【書時也季平子欲其速成也叔孫昭子曰詩云經始勿亟庶民子來焉用速成其以民也無囿猶可無民其可乎】張氏【以左觀之有以見季孫意如逄其君以耳目之娛而日竊其權昭公安之而不悟也人君於此可不戒哉】

附錄左氏【周甘人與晉閻嘉爭閻田晉梁丙張趯帥陰戎伐潁王使詹桓伯辭於晉曰我自夏以後稷魏駘芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也吾何邇封之有文武成康之建母弟以蕃屏周亦其廢隊是爲豈如弁髦而因以敝之先王居檮杌於四裔以禦魑魅故允姓之姦居於州伯父惠公歸自秦而誘以來使偪我諸姬入我郊甸則戎焉取之戎有中國誰之咎也后稷封殖天下今戎制之不亦難乎我在伯父猶衣服之有冠冕水木之有本原民人之有謀主也伯父若裂冠毀冕防本塞源専棄謀主𨿽戎狄其何有餘一人叔向謂宣子曰文之伯也豈能攺物翼戴天子而加之以共自文以來世有衰徳而暴滅宗周以宣示其侈諸侯之貳不亦宜乎乃使趙成如周致閻田反潁俘王亦使賔滑執甘大夫襄以說於晉晉人禮而歸之】

十年春王正月○夏齊欒施來奔【公作晉欒施非也】左氏【齊惠欒髙氏耆酒信內多怨彊於陳鮑氏而惡之夏有告陳桓子曰子旗子良將攻陳鮑亦告鮑氏桓子授甲而如鮑氏遭子良醉而騁遂見文子則亦授甲矣使視二子則皆將飲酒桓子曰彼𨿽不信聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往遂伐虎門公使王黑以靈姑銔率吉請斷三尺焉而用之戰於稷欒髙敗又敗諸莊國人追之又敗諸鹿門欒施髙彊來奔陳鮑分其室陳氏始大注髙彊不書非卿齊惠公生公子欒公子髙髙生子尾尾生子良欒生子雅雅生子旗】

秋七月季孫意如叔弓仲孫貜帥師伐莒【意如公羊作隱如後同】左氏【平子伐莒取郠注三大夫皆卿故書之季孫爲主二子從之取郠不書公見討於平邱故諱之也】胡氏【前已捨中軍矣曷爲猶以三卿並將乎季氏毀中軍四分公室擇其二二家各有其一至是季孫身爲主將二子各率一軍爲之副則三軍固在其曰捨之者特欲中分魯國之眾爲己私耳以爲復古則誤矣襄公以來旣作三軍地皆三家之土民皆三家之兵每一軍出各將其所屬而公室無與焉是知𨿽捨中軍而三卿並將舊額固存矣】

【案陳氏曰鞌之戰書季孫行父臧孫許叔孫僑如公孫嬰齊蓋二卿之將佐也今捨中軍矣曷爲書三卿帥師蓋四分公室季氏擇二叔弓佐意如序於仲孫貜之上而叔孫婼居守也自是訖春秋魯有四卿而權歸三家此說得之案左氏載獻俘始用人於亳社臧武仲在齊聞之曰周公其不享魯祭乎事不經見恐魯未必至此】

戊子晉侯彪卒○九月叔孫婼如晉葬晉平公【昭公繼伯】左氏【晉平公卒鄭伯如晉及河晉人辭之遊吉遂如晉九月叔孫婼齊國弱宋華定衛北宮喜鄭罕虎許人曹人莒人邾人滕人薛人人小邾人如晉葬平公也諸侯之大夫欲因見新君叔孫昭子曰非禮也弗聽叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以見】

【案平公在位二十五年有溴梁祝柯澶淵商任沙隨夷儀重丘澶淵於宋澶淵於虢之會盟是時承悼公之後諸侯亦和但除祝柯圍齊無貶之外其餘皆無足取也】

十有二月甲子宋公成卒左氏【注無冬史闕文】

【案公羊注曰去冬者蓋昭公取吳孟子之年故去之賈服以爲刺不登臺視气皆鑿說也杜氏是】

十有一年春王二月叔弓如宋葬宋平公○夏四月丁巳楚子防誘蔡侯般殺之於申左氏【楚子在申召蔡靈侯靈侯將往蔡大夫曰王貪而無信惟蔡於感今幣重而言甘誘我也不如無往蔡侯不可三月丙申楚子伏甲而饗蔡侯於申醉而執之夏四月丁巳殺之刑其士七十人】公羊【楚子防何以名爲其誘討也此討賊也𨿽誘之曷爲絕之懷惡而討不義君子不予也】谷梁【夷狄之君誘中國之君而殺之故謹而名之也稱時稱月稱日稱地謹之也】胡氏【此討賊也𨿽誘殺之疑若無罪春秋深惡楚子貶而稱名何也世子般弒其君諸侯與通會盟十有三年矣是中國變爲夷狄而莫之覺也楚子若以大義唱天下奉詞致討執般於蔡討其弒父之罪而在宮者無赦焉討其弒君之罪而在官者無赦焉殘其身瀦其宮室謀於蔡眾置君而去𨿽古之徵暴者不越此矣又何惡乎今防本心欲圖其國不爲討賊舉也而又挾欺毀信重幣甘言詐誘其君執而殺之肆行無道貪得一時流毒於後棄疾以是殺戎蠻商鞅以是紿魏將秦人以是劫懷王傾危成俗天下大亂劉項之際死者十九聖人深惡楚防而名之也其慮逺矣後世誅討亂臣者或畏其彊或幸其弱不以大義興師至用詭謀詐力僥幸勝之若事之捷反側皆懼苟其不捷適足長如代宗之圖思明憲宗之紿王弁昧於春秋垂戒之防矣】

楚公子棄疾帥師圍蔡左氏【韓宣子問於叔向曰楚其克乎對曰克哉蔡侯獲罪於其君而不能其民天將假手於楚以斃之何故不克然不信以幸不可再也楚王奉孫吳以討於陳曰將定而國陳人聽命而遂縣之今又誘蔡而殺其君𨿽幸而克必受其咎天之假助不善非祚之也厚其凶惡而降之罰也且譬之如天其有五材而將用之力盡而敝之是以無拯不可沒振】陳氏【滅不言圍言圍病晉也韓起合九國之師幹厥憖而蔡卒滅於楚不能甚矣】

【案楚圍蔡三此年及定四哀元】

五月甲申夫人歸氏薨【昭公母胡女歸姓卽齊歸】○大搜於比蒲【魯南鄙地】左氏【非禮也叔向曰魯公室其卑乎君有大喪國不廢搜有三年之喪而無一日之慼國不卹喪不忌君也】谷梁【注夏而言搜蓋用秋搜之禮大搜者人眾器械有逾常禮】胡氏【其曰大搜越禮也君有重喪國不廢搜不忌君也三綱軍政之本君執此以馭其下臣執此以事其上政之大本於是乎在君有三年之慼國不廢一日之搜則無本矣】

【案公羊於大閱及搜皆曰以罕書也其桓六年注曰罕希也孔子曰以不教民戰是謂棄之故比年簡徒謂之搜三年簡車謂之大閱五年大簡車徒謂之大搜存不忘亡安不忘危然則大搜之法五年一爲今此不然故曰以罕書也其說與周禮不合姑具於此】

仲孫貜會邾子盟於祲祥【公作侵羊】左氏【孟僖子會邾莊公盟於祲祥修好禮也注搜非存亡之由故臨喪不冝爲之盟會以安社稷故喪盟謂之禮】

【案公注以爲諱喪盟故不日然春秋內大夫盟防諸侯者九惟郪丘句繹書日餘皆不日則何氏之說不通矣】

秋季孫意如會晉韓起齊國弱宋華亥衛北宮佗鄭罕虎曹人人於厥憖【公羊作屈銀】左氏【楚師在蔡晉荀吳謂韓宣子曰不能救陳又不能救蔡物以無親晉之不能亦可知也己爲盟主而不卹亡國將焉用之秋會於厥憖謀救蔡也鄭子皮將行子產曰行不逺不能救蔡也蔡小而不順楚大而不徳天將棄蔡以壅楚盈而罰之蔡必亡矣且喪君而能守者鮮矣三年王其有咎乎美惡周必復王惡周矣晉人使狐父請蔡於楚弗許】胡氏【文十五年晉靈公帥八國之諸侯盟於扈春秋略而不序者謀伐齊而不克定其亂也襄三十年叔孫豹會十二國之大夫於澶淵諸國之大夫皆稱人魯卿諱而不書者視蔡而不能討其賊也今楚將滅蔡請於楚而弗許晉之不能亦可知矣曷爲諸國猶序而大夫無貶乎扈之盟晉侯受賂弗克而還諸侯略而不序亡義利之分也澶淵之會謀救宋災而不討蔡罪大夫貶而稱人魯卿諱而不書失重輕之別也亡義利之分爲不仁失重輕之別爲不智今晉與諸侯心欲救蔡而力弗加焉則無惡也凡此見春秋明義利審輕重以恕待人而不求其備矣】張氏【許氏曰蔡能嬰城堅不下楚此易助也而厥憖合天下之兵畏不敢救遣使請命示之不能使楚益驕有以量中國之力而卒取之此韓起之辠也】

九月己亥葬我小君齊歸【齊諡也】左氏【葬齊歸公不慼晉士之送葬者歸以語史趙史趙曰必爲魯郊叔向曰君無慼容不顧親也殆其失國】

冬十有一月丁酉楚師滅蔡執蔡世子有以歸用之【有公作友】左氏【楚子滅蔡用隱大子於岡山申無宇曰不祥五牲不相爲用況用諸侯乎王必悔之防父旣死矣猶稱世子者君死而國被圍未暇以禮卽位】胡氏【內入國而以其君來外滅國而以其君歸皆服而以之易詞也旣書滅蔡矣又書執蔡世子有者世子無降服之狀彊執以歸而虐用之也或以爲未逾年之君其稱世子者不君靈公故不成其子非也楚防殺蔡般棄疾圍其國凡八月而見滅世子在窮廹危懼之中固未暇立乎其位安得以爲未逾年之君而稱子也假使立乎其位而般死於楚其喪未至不斂不葬世子亦不成乎爲君矣然則世子繼世有國之稱必以此稱蔡有者父母之仇不與共天下與民守國效死不降至於力屈就擒虐用其身而不顧也則有之爲世子之道得矣】

【案有之稱世子公羊以爲此未逾年之君冝稱子今不君靈公故不成其子也誅君之子不立非恕也無繼也此說胡氏已辧之矣谷梁以爲不與楚殺也其注尢無意義獨胡氏主劉氏之言爲得之劉氏曰世子猶世世子也靈公弒其君其子非正也曷爲與之繼世春秋之設詞也非其人之謂也蓋其道之謂也有之爲者盡於世子矣其用之之義左氏以爲祭山範氏以爲祭社公羊以爲用之築防何氏曰持其足以頭築防也左氏是】

附錄左氏【楚子城陳蔡不羮使棄疾爲蔡公王問於申無宇曰棄疾在蔡何如對曰擇子莫若父擇臣莫若君鄭莊公城櫟而寘子元焉使昭公不立齊桓公城谷而寘管仲焉至於今賴之臣聞五大不在邊五細不在庭親不在外覊不在內今棄疾在外鄭丹在內君其少戒余見鄭突入櫟下】

十有二年春齊髙偃帥師納北燕伯於陽【陽卽唐燕別邑中山有唐縣】左氏【齊髙偃納北燕伯欵於唐因其眾也注因唐眾欲納之不言於燕未得國都】谷梁【納者內弗受也燕伯之不名何也不以髙偃挈燕伯也】張氏【燕伯出奔名而納之不名者其罪未至如衛朔鄭突諸侯失國諸侯納之正也】

【案衛侯入夷儀不言納納頓子不言奔奔且言納者北燕伯衛世子蒯聵也皆內弗受之詞也不名之說張氏得之○案公羊此條曰伯於陽者何公子陽生也子曰我乃知之矣在側者曰子苟知之何以不革曰如爾所不知何春秋之信史也其序則齊桓晉文其防則主會者爲之也其詞則丘有罪焉爾注者以爲其文當曰齊髙偃帥師納北燕公子陽生於北燕蓋陽生簒立也其說無據不可取但其下三句諸家多引用故具錄之】

三月壬申鄭伯嘉卒○夏宋公使華定來聘左氏【通嗣君也享之爲賦蓼蕭弗知又不答賦昭子曰必亡宴語之不懷寵光之不宣令徳之不知同福之不受將何以在注宋元公新卽位】

公如晉至河乃復左氏【齊侯衛侯鄭伯如晉朝嗣君也公如晉至河乃復取郠之役莒人愬於晉晉有平公之喪未之治也故辭公公子憖遂如晉注憖不書還不復命而奔故史不書於防】谷梁【季孫氏不使遂乎晉也】

附錄左氏【晉侯以齊侯宴中行穆子相投壺晉侯先穆子曰有酒如淮有肉如坻寡君中此爲諸侯師中之齊侯舉矢曰有酒如澠有肉如陵寡人中此與君代興亦中之伯瑕謂穆子曰子失辭吾固師諸侯矣壺何爲焉其以中儁也齊君弱吾君歸弗來矣穆子曰吾軍帥彊禦卒乘競勸今猶古也齊將何事公孫傁趨進曰日旰君勤可以出矣以齊侯出】

五月葬鄭簡公○楚殺其大夫成熊【熊公作然谷作虎正義曰蓋名熊字虎也】左氏【楚子謂成虎若敖之餘也遂殺之或譖成虎於楚子成虎知之而不能行書曰楚殺其大夫成虎懷寵也】

秋七月○冬十月公子憖出奔齊【憖公羊作整字之誤也】左氏【季平子立而不禮於南蒯蒯謂子仲憖吾出季氏而歸其室於公子更其位我以費爲公臣子仲許之南蒯語叔仲穆子且告之故故叔仲小南蒯公子憖謀季氏憖告公而遂從公如晉南蒯懼不克以費叛如齊子仲還及衛聞亂逃介而先及郊聞費叛遂奔齊南蒯之將叛也其鄕人或過之而嘆曰卹卹乎湫乎攸乎深思而淺謀邇身而逺志家臣而君圖有人矣哉或歌之曰我有圃生之杞乎從我者子乎去我者鄙乎倍其鄰者恥乎己乎己乎非吾黨之士乎平子欲使叔孫昭子逐叔仲小昭子曰吾不爲怨府】

楚子伐徐左氏【楚子狩於州來次於潁尾使蕩侯潘子司焉督囂尹午陵尹喜帥師圍徐以懼吳楚子次於幹谿以爲之援】

【案僖十五年書楚人伐徐敗徐之後徐世從楚至是再伐則以吳故也】

晉伐鮮虞【據張氏古鮮虞子姓國據陸氏例及王申子例皆無爵姓】左氏【晉荀吳僞會齊師者假道於鮮虞遂入昔陽滅肥以肥子緜臯歸晉伐鮮虞因肥之役也注鮮虞白狄別種在中山新市縣肥白狄也昔陽肥國都】公羊【注謂之晉者中國以無義故爲夷狄所彊今楚行詐滅陳蔡諸夏懼然去而與晉會於屈銀不因以大綏諸侯先之以博愛而先伐同姓從親親起欲以立威行霸故外之】谷梁【其曰晉狄之也不正其與夷狄交伐中國故貶稱之也】胡氏【左氏晉荀吳僞會齊師者假道鮮虞遂入昔陽經書晉伐鮮虞外之也獻公假道於虞以滅虢則以師與人稱之今晉𨿽爲諼固可罪也而外之不亦過乎楚奉孫吳討陳因以滅陳誘蔡般殺之因以滅蔡晉人視其殘虐莫能救則亦已矣而效其所爲以伐人國是身晉人而行楚行也人之所以爲人中國之所以爲中國信義而已矣信義一失天下之勢日以淩夷禽獸逼人人將相食自春秋末世至於六國亡秦變詐並興傾危成俗河決魚爛不可壅而收之皆失信棄義之明驗也春秋謹嚴於此制治未亂抜本塞源之意豈曰過乎】陳氏【狄晉也晉主諸夏之盟春秋之狄秦以晉故也狄鄭亦以晉故也則其狄晉何晉之君卿無中國之志也楚防弒君之賊也而執齊慶封放陳招殺蔡侯般假討賊之名以盟諸夏而晉連年有事於狄鮮虞吳入郢於越入吳晉猶圍鮮虞也詳於狄事而不詳於楚則晉無中國之志也於是狄晉是故自成襄之春秋晉𨿽或競於楚略之不書也而敗狄於交剛於大鹵滅赤狄潞氏滅赤狄甲氏及畱吁則詳志之而滅肥不書滅鼓不書莫重於狄晉苟狄晉矣余不足書也】

【案此條杜氏以爲史闕文者固無足取公谷諸家皆以爲狄晉者得之但何氏範氏皆以鮮虞爲姬姓未知所據谷梁又以鮮虞爲中國亦非故去其伐同姓伐中國之說則皆可通矣蘇氏曰楚滅陳蔡而晉不救力誠不能君子不辠也能伐鮮虞而不救陳蔡非力不足也棄諸侯也故以夷書之其說亦好胡氏専責其行詐本劉質夫然必合陳氏說方備○案晉於鮮虞書伐者四此年狄晉十五年荀吳定四年士鞅孔圉哀六年趙鞅皆書大夫帥師書圍一定五年士鞅】

附錄【楚事】左氏【楚子次幹谿雨雪王皮冠秦復陶翠被豹舄執鞭以出僕析父從右尹子革夕王見之去冠被舎鞭與之語曰昔我先王熊繹與呂伋王孫牟燮父禽父並事康王四國皆有分我獨無有今吾使人於周求鼎以爲分王其與我乎對曰與君王哉昔我先王熊繹辟在荊山篳路藍縷以處艸莽跋渉山林以事天子惟是桃弧棘矢以共禦王事齊王舅也晉及魯衛王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅今鄭人貪賴其田而不我與我若求之其與我乎對曰與君王哉周不愛鼎鄭敢愛田王曰昔諸侯逺我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者専足畏也又加之以楚敢不畏君王哉工尹路請曰君王命剝圭以爲鏚柲敢請命王入視之析父謂子革吾子楚國之望也今與王言如響國其若之何子革曰摩厲以須王出吾刃將斬矣王出復語左史倚相趨過王曰是良史也子善視之是能讀三墳五典八索九丘對曰臣嘗問焉昔穆王欲肆其心周行天下將皆必有車轍馬迹焉祭公謀父作祈招之詩以止王心王是以獲沒於只宮臣問其詩而不知也若問逺焉其焉能知之王曰子能乎對曰能其詩曰祈招之愔愔式昭徳音思我王度式如玉式如金形民之力而無醉飽之心王揖而入饋不食寢不寐數日不能自克以及於難仲尼曰古也有志克己復禮仁也信善哉楚靈王若能如是豈其辱於幹谿注子革卽然丹】

十有三年春叔弓帥師圍費左氏【叔弓帥師圍費敗焉平子怒令見費人執之以爲囚俘冶區夫曰非也若見費人寒者衣之饑者食之爲之令主而供其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣平子從之費人叛南氏十四年蒯家臣司徒老祁慮癸因民之欲叛遂劫南蒯曰羣臣不忘其君畏子以及今三年聽命矣子若弗圖費人不忍其君將不能畏子矣請送子請期五日遂奔齊子韓晳曰家臣而欲張公室罪莫大焉司徒老祁慮癸來歸費齊侯使鮑文子致之】胡氏【費內邑也命正卿爲主將舉大眾圍其城若敵國然者家臣彊大夫弱也語不云乎有一言而可以終身行之者其恕乎已所不欲勿施於人所惡於下者無以事上也所惡於上者無以使下也然後家齊而國治矣季孫意如以所惡於下者事其上而不忠於其君以所惡於上者使其下而不禮於其臣出乎爾者反乎爾冝南蒯之及此也春秋之法不書內叛反求諸己而已矣其書圍費欲著其實不沒之也】

【案內叛書圍者七】

夏四月楚公子比自晉歸於楚弒其君防於幹谿【谿谷作溪在譙國城父縣東竟】左氏【楚子之爲令尹也殺大司馬防掩而取其室及卽位奪防居田遷許而質許圍蔡洧有寵於王王之滅蔡也其父死焉申之會越大夫戮焉蔓成然故事蔡公故防氏之族及防居許圍蔡洧蔓成然皆王所不禮也因羣喪職之族啟越大夫常壽過作亂圍固城克息舟城而居之觀起之死也其子從在蔡事朝吳曰今不封蔡蔡不封矣我請試之以蔡公之命召子幹子晳及郊而告之情彊與之盟入襲蔡蔡公將食見之而逃觀從使子幹食炊用牲加書而速行已徇於蔡曰蔡公召二子將納之與之盟而遣之矣將師而從之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟於鄧依陳蔡人以國楚公子比公子黑肱公子棄疾蔓成然蔡朝吳帥陳蔡不羮許葉之師因四族之徒以入楚及郊蔡公使須務牟與史猈先入因正僕人殺大子祿及公子罷敵公子比爲王公子黒肱爲令尹次於魚陂公子棄疾爲司馬先除王宮使觀從從師於幹谿而遂告之且曰先歸復所後者劓師及訾梁而潰王聞羣公子之死也自投於車下曰余殺人子多矣能無及此乎右尹子革曰請待於郊以聽國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圖君也王曰大福不再只取辱焉然丹乃歸於楚王沿夏將欲入鄢芋尹無宇之子申亥曰吾父再姦王命王弗誅恵孰大焉乃求王遇諸棘圍以歸夏五月癸亥王縊於申亥氏申亥以其二女殉而葬之】公羊【其言歸何歸無惡於弒立也靈王爲無道作幹谿之臺三年不成楚公子棄疾脇比而立之注比之義冝效死不立而立君囚自經故加弒也言歸者謂其本無弒君而立之意加弒責之爾】谷梁【自晉晉有奉焉爾歸而弒不言歸言歸非弒也歸一事也弒一事也而遂言之以比之歸弒比不弒也弒君者日不日比不弒也】胡氏【或曰昭元年楚防弒立比出奔晉十三年比歸而防縊於棘圍則比未嘗一日北靣事防爲之臣防又弒立固非比之君矣而書曰比弒其君防何也曰凡去國出奔而君不以爲臣則晉於欒盈是也臣不以爲君則公子鱄於衛是也若去國𨿽久而爵祿有列於朝出入有詔於國不掃其墳墓不收其田裏不系累其宗族卽若臣之分猶在也比𨿽奔晉而晉人以羈待比以國厎祿固楚之亡公子也楚又未嘗錮之如晉之於欒盈比又未嘗不向楚而坐如子鮮之於衛安得以爲比非楚臣而防非比之君乎春秋書比弒其君防明於若臣之義也或曰防弒郟敖以立比之獲罪豈無討賊之心而徒貪夫位歟曰春秋罪比不明乎君臣之義不責其無討賊之心夫比𨿽當次及之序而棄疾亦居楚國之常以取國言之比具五難而棄疾有五利此事之變也爲比者冝乎效死不立若國有所歸爲曹子臧魯叔肸不亦善乎不然身居令尹都貴戚之卿爲社稷鎭不自已亦可也今乃脇於勢而忘其守怵於利而忘其義被之大惡欲辭而不可得矣爲人臣而不知春秋守經事而不知其冝遭變事而不知其權者若此類是也悲夫聖人垂戒之意明矣】

楚公子棄疾殺公子比左氏【觀從謂子幹曰不殺棄疾𨿽得國猶受禍也子幹曰余不忍也子玉曰人將忍子吾不忍俟也乃行國每夜駭曰王入矣乙夘夜棄疾使周走而呼曰王至矣國人大驚使蔓成然走告子幹子晳曰王至矣國人殺君司馬將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位召曰熊居使子旗爲令尹注子旗蔓成然子玉觀從】胡氏【棄疾立比爲王而已爲司馬固君比矣而又殺之則冝書曰棄疾弒其君比而曰殺公子比何也初子幹歸自晉觀從假棄疾命而召之來則來坎牲加書而彊之盟則盟帥四族眾而使之入楚則入殺大子祿而立之爲王則王周走而呼於國中謂眾怒如水火而逼之自殺則自殺其行止遲速去就死生皆觀從與國人所爲而比未嘗可否之也安得爲棄疾之君乎然比兄也黑肱弟也棄疾其季弟也立比爲王肱爲令尹疾爲司馬蓋國人以長幼之序立之也則冝書曰楚人殺比而春秋變文歸獄棄疾者誅其本意在於代比而非討之也所謂輕重之權衡曲直之繩墨而懷惡者亦無所隱其情矣】

【案比若實弒君則不當仍書公子棄疾若眞討賊則不當不書人楚國若實君比則不當不書其君書公子則比異於州吁無知不書人則棄疾異於石碏雍廩不書其君則楚人視比異於商人蔡般此春秋之變文也】

秋公會劉子晉侯齊侯宋公衛侯鄭伯曹伯莒子邾子滕子薛伯杞伯小邾子於平丘【陳畱】左氏【晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威乃並徴會告於吳秋晉侯會吳子於良水道不可吳子辭乃還七月丙寅治兵於邾南甲車四千乘遂合諸侯於平丘】胡氏【方是時楚人暴橫陵蔑中華在宋之盟爭晉先歃及虢之會仍讀舊書遂召諸侯爲申之舉遷賴於鄢縣陳滅蔡此乃敵國外患臨深履薄恐懼修省之時其君當倚於法家拂士以徳修國政其臣當急於責難陳善以禮格君心內結夏盟外攘夷狄復悼公之業若弗暇也今乃施施然安於不競無憤恥自彊之志惟宮室臺榭是崇是飾及諸侯皆貳顧欲示威徴會而以兵甲耀之不亦末乎春秋之法制治於未亂保邦於未危貴事之預恥以苟成而不要諸道者也是以深惡此會如下文所貶云明其義者然後知仲尼作經於一臺囿之築一宮室門觀之作必謹而書以重民力其弭亂持危固結人心之慮逺矣】

八月甲戌同盟於平丘左氏【晉人將尋盟齊人不可晉侯使叔向告劉獻公對曰盟以底信君苟有信諸侯不貳何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰國家之敗有事而無業事則不經有業而無禮經則不序有禮而無威序則不共有威而不昭共則不明是故明王之制使諸侯歳聘以志業閒朝以講禮再朝而會以示威再會而盟以顯昭明志業於好講禮於等示威於眾昭明於神自古以來未之或失也存亡之道恆由是興晉禮主盟懼有不治奉承齊犧而希諸君求終事也君曰余必廢之何齊之有齊人懼對曰小國言之大國制之敢不聽從叔向曰諸侯有閒矣不可以不示眾八月辛未治兵建而不斾壬申復斾之諸侯畏之甲戌同盟於平丘齊服也】谷梁【同者有同也同外楚也其日善是盟也】胡氏【其書同盟者劉子與盟同懼楚也會與盟同地再書平丘者書之重詞之復其中必有美惡焉見行事之深切著明故詞繁而不殺也是盟蓋或善之而以爲惡何哉盟𨿽衰世之事然有定人道之大倫者矣有備天子之明禁者矣有束牲不歃相命而信自諭者矣有納斥候禁侵掠誠格而不復叛者矣其次猶以載書詞命相爭約於大神而不敢越者則未聞主盟中國奉承齊犧而矜其威力恐廹諸侯又信蠻夷之訴絕兄弟之歡求逞私憤閒其憂疑如此盟者流及戰國彊眾相誇恫疑恐喝恣行陵暴死者十九積習所致有自來矣春秋禮義之大宗也曾是以爲善乎詞繁而不殺則惡其競力不道爲後世鑑也案晉自重丘之後會盟皆大夫至此而再合諸侯蓋晉昭卽位乘楚之亂中國又將有可爲之幾矣惜乎叔向以晉之賢大夫不能以義匡其君而乃導之以威力是以諸侯不服而晉之合諸侯遂止於此谷梁以爲善其因楚有難而反陳蔡之君公羊注又以爲諸侯欲討棄疾是皆不得其傳而臆度之言也陳氏則又幸晉之能合諸侯而罪諸侯之不能崇晉亦是一說】

公不與盟左氏【邾人莒人愬於晉曰魯朝夕伐我防亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服惠伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪閒其二憂何求而弗克魯人懼聽命公不與盟注公不與盟非國惡故不諱】公羊【公不與盟者何公不見與盟也】谷梁【公不與盟可以與而不與譏在公也】胡氏【臣子之於君父隱諱其恥禮也十二國防於平丘公獨見辭不得與盟斯亦可恥矣曷爲直書其事而不隱也晉主此盟徳則不競而矜兵甲之威肆脇持之術以諸侯上要天子之老而防血以中國同惴夷狄簒立之主而結盟無禮義忠信誠慤之心而以威詐涖之具此五不韙者得不與焉幸也聖人筆削春秋凡魯君可恥者必爲之隱諱至會於沙隨而公不得見盟於平丘而公不得與自眾人常情必深沮喪以爲辱矣仲尼推明其故自反而縮𨿽晉國之嚴不可及也彼以其威我以其理彼以其勢我以其義夫何歉乎哉直書其事示後世立身行己之道也其垂訓之用大矣】陳氏【會於沙隨不見公則譏不在魯也於是邾莒愬魯於晉晉侯不見公書曰公不與盟譏魯之辭也向也黑壤公不與盟則諱不書今也不諱則譏魯之辭也於溴梁於祝柯嘗爲魯執邾莒矣而魯亟出師又納其叛人於是晉爲有辭於魯也而公遂不盟晉之不自彊於主盟由重丘而後皆大夫爾以晉之不自彊於主盟而復合諸侯於是劉子臨之叔向請之諸夏猶有屬焉而齊人不可鄭人爭承魯人不與盟而列國之君大夫旅見於楚則晉之合諸侯由是止鄟陵之後參盟復作則魯誠與有譏焉爾譏魯所以徧刺天下之諸侯也】

【案程子曰楚棄疾立諸侯懼之故同盟公不得與於同盟之罪實爲幸也胡氏全本此若谷梁以平丘爲善則固冝以不與爲譏公矣公羊以爲晉疑公與楚故不與公盟而春秋諱公若公自不肯與盟然此說亦通至陳氏說又不然蓋如胡氏則以沙隨不見平丘不與作一例而與黑壤相對爲曲直之詞如陳氏則以沙隨之不見公與平丘之公不與自相對爲曲直之詞竊嘗考之不見公與公不與文意誠若小不同而陳氏說亦精究事理胡氏則全無貶魯之文恐亦小偏故參校二家論之黒壤之曲全在魯故諱而不書沙隨平丘之曲𨿽在晉然沙隨以僑如之譖魯實無罪而平丘以邾莒之訴魯亦不能無責焉故於曲之中又分曲直也如此則書法兩通矣】

附錄【左氏平丘事】左氏【羊舌鮒求貨於衛淫芻蕘者衛人饋叔向羮與一篋錦曰衛在君之宇下敢有異志芻蕘者異於他日敢請之叔向受羮反錦曰晉有羊舌鮒者瀆貨無厭此役也子以君命賜之其已客從之未退而禁之又及盟子產爭承曰昔天子班貢輕重以列列尊貢重周之制也卑而貢重者向服也鄭伯男也而使從公侯之貢懼弗給也敢以爲請諸侯修盟存小國也貢獻無極亡可待也存亡之制將在今矣自日中以爭至於昬晉人許之旣盟子大叔咎之子產曰晉政多門貳偸之不暇何暇討國不競亦陵何國之爲仲尼謂子產於是行也足以爲國基矣詩曰樂只君子邦家之基子產君子之求樂者也且曰合諸侯藝貢事禮也】

晉人執季孫意如以歸左氏【晉人執季孫意如以幕蒙之使狄人守之司鐸射懷錦奉壺飲冰以蒲伏焉守者禦之乃與之錦而入晉人以平子歸子服湫從】胡氏【稱人以執非伯討也自文以來公室微弱三家専魯而季氏罪之首也宿及意如尢爲彊逼元年伐莒疆鄆十年伐莒取郠中分魯國以自封殖而使其君民食於家其不臣甚矣何以爲非伯討乎晉人若案邾莒所訴有無之狀究南蒯子仲奔叛之因告於諸侯以其罪執之請於天子以大義廢之選於魯卿更意如之位收斂私邑爲公室之民使政令在君三家臣順則方伯之職修矣今魯與邾通好亦不朝夕伐莒而鄆郠之故又非昭公意也徒以邾莒之言曰我之不共魯故之以遂辭魯君而執意如則是意在貨財而不責其無君臣之義也何得爲伯討乎稱人以執罪晉之偸也】

公至自會公羊【公不見與盟大夫執何以致會不恥也】

【案公羊以公與二國以上出會盟得意致會不得意不致爲例故此條致會以爲不恥也此說似然矣但其下文以爲諸侯遂亂反陳蔡君子不恥不與焉注云時諸侯將徵棄疾棄疾封陳蔡以說諸侯諸侯不復討楚楚亂遂成故公直不與也其說無據故不取】

蔡侯廬歸於蔡陳侯吳歸於陳左氏【楚之滅蔡也靈王遷許胡沈道房申於荊焉平王卽位旣封陳蔡而皆復之禮也隱太子之子廬歸於蔡悼太子之子吳歸於陳禮也】公羊【此皆滅國也其言歸何不與諸侯專封也注歸者有國詞】谷梁【此未嘗有國也使如失國辭然者不與楚滅也疏稱爵言歸同於舊有國之例也】胡氏【曰歸者順辭也陳蔡昔皆滅矣不稱復歸者不與楚防之得滅也其稱歸於者國其所冝歸也廬與吳皆亡世子之子也而棄疾封之可謂有奉矣不言自楚者不與楚子之得封也其稱侯者位其所固有也陳列聖之後蔡王室之親見滅於楚防而諸侯不能救復封於棄疾而諸侯不能與是以夷狄制諸夏也聖人至是懼之甚蓋有不得已焉制春秋爲後世法大要皆天子之事也其義則以公天下爲心興滅國繼絕世異於自私其身欲擅而有之者也故書法如此爲天下國家而不封建欲望先王之治難矣】張氏【孫氏曰楚平旣立將矯楚靈之惡以說中國也然則善歟非善也聖王不作諸侯不振二國之命制在楚人孔子以陳蔡自歸爲文所以抑彊夷而存中國也劉氏曰二君名者素非諸侯至此始立也】

【案二君書法與衛侯鄭歸於衛同所謂同於舊有國之例也諸說皆通但谷梁以爲二君得復乃平丘盟之功者非事實也胡氏此條不稱復歸之例似不與書復絕之也之例不同夫旣不與楚防之得滅當書復以見其未絕何得反不書復乎谷疏曰不言復歸者𨿽同失國之辭實未嘗有國故不得言復歸其說似可通】

冬十月葬蔡靈公谷梁【變之不葬有三失徳不葬弒君不葬滅國不葬然且葬之不與楚滅也】

附錄【左氏楚事】左氏【平王封陳蔡復遷邑致羣賂施舎寛民宥罪舉職召觀從曰惟爾所欲使爲尹乃使枝如子躬聘於鄭且致犫櫟之田事畢弗致初靈王曰余尙得天下不吉投曰是區區者而不余畀余必自取之矣初共王無冢適有寵子五人乃大有事於羣望而祈曰請神擇於五人者乃徧以璧見於羣望曰當璧而拜者神所立也旣乃與巴姬密埋璧於大室之庭使五人齊而長入拜康王跨之靈王肘加焉子幹子皙皆逺之平王弱抱而入再拜皆厭紐鬭韋屬成然焉又子幹歸韓宣子問叔向曰子幹其濟乎對曰難宣子曰同惡相求如市賈焉何難對曰取國有五難有寵而無人一也有人而無主二也有主而無謀三也有謀而無民四也有民而無徳五也子幹在晉十三年矣晉楚之從不聞逹者可謂無人族盡親叛可謂無主無釁而動可謂無謀爲羇終世可謂無民亡無愛徴可謂無徳王虐而不忌楚君子干涉五難以弒舊君誰能濟之有楚國者其棄疾乎君陳蔡城外屬焉苛慝不作盜賊伏隱私欲不違民無怨心先神命之國民信之羋姓有亂必季實立楚之常也獲神一也有民二也令徳三也寵貴四也居常五也有五利以去五難誰能害之】

公如晉至河乃復左氏【公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河】

吳滅州來左氏【楚師還自徐吳人敗諸豫章獲其五帥至是吳滅州來令尹子旗請伐吳王弗許曰吾未撫民人未事鬼神未修守備未定國家而用民力敗不可悔州來在吳猶在楚也子姑待之】

十有四年春意如至自晉左氏【季孫猶在晉子服恵伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉親親與大賞共罰否所以爲盟主也子其圖之諺曰臣一主二吾豈無大國穆子告韓宣子且曰楚滅陳蔡不能救而爲夷執親將焉用之乃歸季孫恵伯曰寡君未知其罪合諸侯而執其老若猶有罪死命可也若曰無罪而恵免之諸侯不聞是逃命也何免之爲請從君恵於會宣子患之使叔魚見季孫曰昔鮒也得罪於晉君自歸於魯君微武子之賜不至於今𨿽獲歸骨於晉猶子則肉之敢不盡情歸子而不歸鮒也聞諸吏將爲子除館於西河其若之何且泣平子懼先歸恵伯待禮春意如至自晉尊晉罪已也尊晉罪已禮也注以舎族爲尊晉罪已書至者喜得免】谷梁【大夫執則致致則名意如惡然而致見君臣之禮也】胡氏【其始執之爲乏邾莒之供而非有擊彊扶弱之義也其終歸之爲土地猶大所命能具而非有不能救蔡爲夷執親之悔也然則晉人喜怒皆以利發其勸沮皆以利行違道甚矣故平丘之會深加貶斥自是而後諸侯不合二十餘年至於召陵又以賄敗十有八國之諸侯而書侵楚以譏之於是晉日益衰外攜內叛不復振矣利之能敗人國家乃如此春秋之深戒也】陳氏【大夫不致必見執也而後至亦危之也】張氏【孫氏曰不稱氏前見也】

【案內大夫執而至者三己見單伯下】

三月曹伯滕卒夏四月秋葬曹武公○八月莒子去疾卒冬莒殺其公子意恢左氏【莒著丘公卒郊公不慼國人弗順欲立著丘公之弟庚輿蒲余侯惡公子意恢而善於庚輿郊公惡公子鐸而善於意恢公子鐸因蒲余侯而與之謀曰爾殺意恢我出君而納庚輿許之冬蒲余侯玆夫殺意恢郊公奔齊公子鐸逆庚輿於齊齊隰黨公子鉏送之有賂田】谷梁【莒無大夫而曰公子意恢意恢賢也】胡氏【莒人來赴故魯史書其卒魯人不往是以闕其葬方是時意如専政而莒嘗訴其罪於晉故怒莒而不防其葬也夫怨不棄義惡不忘親怒不廢禮以此見意如之専恣矣】張氏【許氏曰昭公以來微國皆葬而莒不葬莒無諡其號夷也春秋不以夷亂華也】

【案莒不書葬說許氏得之】

附錄左氏【楚子使然丹簡上國之兵於宗丘使屈罷簡東國之兵於召陵】左氏【晉邢侯與雍子爭鄐田士景伯如楚叔魚攝理雍子納女於叔魚叔魚蔽罪邢侯邢侯殺叔魚與雍子於朝叔向曰三人同罪施生戮死可也雍子賂以買直鮒也鬻獄邢侯専殺其罪一也已惡而掠美爲昬貪以敗官爲墨殺人不忌爲賊夏書曰昬墨賊殺請從之仲尼曰叔向古之遺直也三數叔魚之惡不爲未減曰義也夫可謂直矣】

十有五年春王正月吳子夷末卒○二月癸酉有事於武宮籥入叔弓卒去樂卒事左氏【將禘於武公戒百官梓愼曰禘之日其有咎乎吾見赤黒之祲非祭祥也喪氛也其在涖事乎二月癸酉禘叔弓涖事籥入而卒去樂卒事禮也】公羊【禮也君有事於廟聞大夫之喪去樂卒事大夫聞君之喪攝主而往大夫聞大夫之喪屍事畢而往】谷梁【君在祭樂之中聞大夫之喪則去樂卒事禮也君在祭樂之中大夫有變以聞可乎大夫國體也古之人重死君命無所不通】胡氏【案禮衛有大史栁莊寢疾君曰若疾革𨿽當祭必告是知祭而以聞不可也禮莫重於當祭大夫有變而不以聞則內得盡其誠敬之心於宗廟外全隱卹之意於大臣是兩得之也然則有事於宗廟大臣涖事籥入而卒於其所則如之何禮𨿽未之有可以義起也有事於宗廟大臣涖事籥入而卒於其所去樂卒事可也緣先祖之心見大臣之卒必聞樂不樂緣孝子之心視已設之饌必不忍輕撤故去樂而卒事其可也宗廟合禮者常事不書苟以爲可則春秋何書乎此記禮之變而書之者也】

【案有事者時祭也左氏以爲禘者非】

夏蔡朝吳出奔鄭【公作昭吳無出字】左氏【楚費無極害朝吳之在蔡也欲去之乃謂之曰王惟信子故處子於蔡子亦長矣而在下位辱必求之吾助子請又謂其上之人曰王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭王怒曰余惟信吳故寘諸蔡且微吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以翦其翼也】胡氏【朝吳蔡之忠臣𨿽不能存蔡而能復蔡其從於棄疾者謂蔡滅而棄疾必能封之也棄疾以其忠於舊君而信之使居舊國可謂知所信矣則曷爲出奔費無極害其寵也無極楚之讒人去朝吳出蔡侯朱喪太子建殺連尹奢屏王耳目使不聰明卒使吳師入郢辱及宗廟讒人爲亂可不畏乎爲國有九經而尊賢爲上勸賢有四事而去讒爲首志朝吳出奔而入郢之師兆矣然朝吳身居故國處危疑之地苟有譖之者則王不能無動也能以忠信自任而杜讒謁之謀則善矣而費無極乃語之曰子亦長矣而在下位辱也欲爲之請以名利累其心而莫之覺不智亦甚矣故特書其出奔以罪吳爲後戒也】

六月丁巳朔日有食之○秋晉荀吳帥師伐鮮虞左氏【平丘之盟鮮虞人聞晉師之悉起也而不警邊且不修備晉荀吳自著雍以上軍侵鮮虞及中人驅衝競大獲而歸至是荀吳帥師圍鼓鼓人或請以城叛穆子弗許曰吾聞諸叔向曰好惡不愆民知所適事無不濟或以吾城叛吾所甚惡也人以城來吾獨何好焉賞所甚惡若所好何若其弗賞是失信也何以庇民吾不可以欲城而邇姦使鼓人殺叛人而繕守備圍鼔三月鼔人或請降使其民見曰猶有食色姑修而城獲一邑而教民怠將焉用之鼓人告食竭力盡而後取之克鼔而反不戮一人以鼔子防鞮歸】胡氏【晉滅潞氏甲氏及再伐鮮虞皆用大夫爲主將而或稱人或稱國或稱其名氏何也以殄滅爲期而無矜惻之念則稱人見利忘義而以詭譎欺詐行之則稱國以正兵加敵而不納其叛臣則稱名氏夫稱其名氏非襃之也才免於貶耳而春秋用兵禦狄之略咸見矣】

冬公如晉左氏【平丘之會故也注季孫得免故往謝之】

附錄左氏【六月王大子壽卒八月穆後崩晉荀躒如周葬穆後籍談爲介旣葬除喪以文伯宴樽以魯壺王曰伯氏諸侯皆有以鎭撫王室晉獨無有何也文伯揖籍談對曰諸侯之封也皆受明器於王室以鎭撫其社稷故能薦彞器於王晉居深山戎狄之與鄰而逺於王室王靈不及拜戎不暇其何以獻器王曰叔氏而忘諸乎叔父唐叔成王之母弟也其反無分乎密須之鼓與其大路文所以大搜也闕鞏之甲武所以克商也唐叔受之以處參墟匡有戎狄其後襄之二路鏚鉞秬鬯弓虎賁文公受之以有南陽之田撫徵東夏非分而何且昔而髙祖孫伯黶司晉之典籍以爲大政故曰籍氏及辛有之二子董之晉於是乎有董史女司典之後也何故忘之籍談不能對王曰籍父其無後乎數典而忘其祖談歸以告叔向叔向曰王其不終乎王一歳而有三年之喪二焉於是乎以喪賔宴又求彞器樂憂甚矣】

春秋會通卷二十﹤經部﹐春秋類﹐春秋會通﹥

欽定四庫全書

春秋防通卷二十一

元李廉撰昭公

十有六年春齊侯伐徐左氏【二月丙申齊師至於蒲隧徐人行成徐子及郯人莒人防齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐逺方防之有成而還莫之亢也無伯也夫注傳言晉之衰】

【案此爲晉伯旣衰齊景公爭伯之始事盟而不書春秋不忍絕晉也齊景卽位於襄二十五年今二十餘年矣自崔慶相殘之後委政二惠及欒髙敗乃始親政不能明政刑以彊其國委任陳氏觀晏子之言則景公之自治疏矣乃欲以無政之國爭彊圖伯宜其不遂振也晉自重丘以賄故不克有功於齊於是亦坐視而莫校矣】

楚子誘戎蠻子殺之【蠻公作曼蠻城在河南新城縣】左氏【楚子聞蠻氏之亂與蠻子之無質也使然丹誘戎蠻子嘉殺之遂取蠻氏旣而復立其子焉注質信也】公羊【楚子何以不名夷狄相誘君子不疾也曷爲不疾若不疾乃疾之也注顧以無知薄責之】胡氏【楚子之誘一也或名或不名者防欲滅中國而棄疾討蠻氏謹華夷之辧也蔡侯與蠻子之見殺一也或名或不名者蔡般弒父與君蠻氏亂而無質其罪之輕重亦差矣】

夏公至自晉左氏【春王正月公在晉晉人止公不書諱之也公至自晉子服昭伯語季平子曰晉之公室其將遂卑矣君防弱六卿彊而奢傲能無卑乎平子曰爾防惡識國注晉止公猶以取郠故】胡氏【昭公數朝於晉三至於河而不得入兩得見晉侯又欲討其罪而止旃其困辱亦甚矣在易之困曰困亨因困窮而致亨也夫困於心衡於慮而後作徴於色發於聲而後諭此正憤悱自彊之時而夏少康衞文公越句踐燕昭王四君子者由此其選也今昭公安於危辱無激昻勉勵之志卽所謂自暴自棄不可與有爲而人亦莫之告矣不亦悲乎諱而不書深貶之也】

秋八月己亥晉侯夷卒九月大雩左氏【旱也】季孫意如如晉冬十月葬晉昭公左氏【平子如晉曰子服回之言猶信子服氏有子哉案晉昭立於昭公之十年在位日淺僅有厥憖平丘之防其餘則再伐鮮虞而已李氏曰晉至平昭伯事陵遲隳廢春秋所書皆錄變之大者也孟子曰晉平公之於亥唐弗與共天位也弗與治天職也政在侈家賢者壅棄此其所以削弱不亢歟平公五盟六防服齊狄寧東夏平秦亂城淳於晉祁午數當時之功如此然內有變而不知外有患而不悟尙何有功足云哉方桓公之初每患伯權大彊而王政弱文襄以後王政不必論矣惟恐伯權之不能彊也權者大物也上不能制而授之下則下彊而上弱中國不能制而授之夷狄則夷狄彊而中國弱家有千金之利已弗能受呼庸賤而分之𨿽三尺之童弗爲豈有尊爲邦君而授權於大夫此溴梁之防平公所謂內有變而不知者也人欲自毀藩籬揖仇讎於廡下而與之盾權此不待智者而知其不可豈有身主夏盟而授權於夷狄此宋之盟平公所謂外有患而不悟者也蓋世有苟道自便者媮於及身之謀而忘乎後日之害平公則謀出於身而害見乎身何其謬歟溴梁之事諸侯在防而大夫實主載書是委權以與之也荀偃一怒而十二國興戎後五年欒盈之變作曲沃之民惟主欒氏不知公室晉幾分國而並立矣宋之盟晉主夏盟而挈諸侯以畀楚是棄權以假之也虢之防再讀舊書後八年楚靈防於申實用齊桓召陵之典晉蓋十年無與國之事矣此皆身致之也至於昭公之政則又微矣僅一防大夫一盟諸侯方楚防辱於幹谿諸夏庶幾復伯爲晉君臣者攺物厲志憤悱驚懼以率舊烈猶恐不逮今也四方未觀徳而虒祁崇侈以啟貳列國未聞信而邾南盛兵以示汰平丘𨿽曰同盟齊敢拒令鄭敢爭承衞病芻蕘之擾魯困蠻夷之訴坐視諸侯之去而不之顧況能駕敵國哉宜乎晉之卑也】

附錄左氏【晉韓起聘於鄭起有環其一在鄭商謁諸鄭伯子產弗與曰非官府之守器也子大叔曰韓子亦無幾求晉國亦未可貳晉國韓子不可偸也吾子何愛一環以取憎於大國子產曰吾非偸晉而有二心將終事之是以弗與忠信故也韓子買諸賈人商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周世有盟誓曰爾無我叛我無彊賈故能相保以至於今今吾子以好來辱而謂敝邑彊奪商人是敎敝邑背盟誓也吾子得玉而失諸侯必不爲也韓子辭玉】

十有七年春小邾子來朝左氏【小邾穆公來朝公與之燕賦菁菁者莪昭子曰不有以國其能久乎】

夏六月甲戌朔日有食之左氏【六月甲戌朔日有食之祝史請所用幣昭子曰日有食之天子不舉伐鼔於社諸侯用幣於社伐鼓於朝禮也平子禦之曰止也惟正月朔慝未作日有食之於是乎有伐鼔用幣禮也其餘則否大史曰在此月也日過分而未至三辰有災於是乎百官降物君不舉辟移時樂奏鼓祝用幣史用辭當夏四月是謂孟夏平子弗從昭子退曰夫子將有異志不君君矣】

秋郯子來朝左氏【公與之宴昭子問焉曰少皡氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名大皡氏以龍紀故爲龍師而龍名我髙祖少皡摯之立也鳳鳥適至故爲鳥師而鳥名自顓頊以來不能紀逺乃紀於近爲民師而命以民事則不能故也仲尼聞之見於郯子而學之旣而告人曰天子失官學在四夷猶信】

八月晉荀吳帥師滅陸渾之戎【陸公羊作賁公谷並無之字】左氏【晉侯使屠蒯如周請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也九月晉荀吳帥師渉自棘津使祭史先用牲於雒陸渾人弗知師從之庚午遂滅陸渾數之以其貳於楚也陸渾子奔楚】胡氏【林父之於潞氏士防之於甲氏荀吳之於陸渾皆滅之也而林父士防稱人荀吳舉其名氏何哉夷不亂華陸渾之戎宻邇王室而縱之雜處則非膺戎狄別內外之義也與辟土服逺以圖彊伯則異矣然舉其名氏非褒詞也才得無貶耳則窮兵於逺虛內事外者可知矣】陳氏【自是凡滅稱大夫矣滅不書大夫者吳也吳無大夫也】

冬有星孛於大辰左氏【冬有星孛於大辰西及漢申須曰彗所以除舊布新也天事恆象今除於火火出必布焉諸侯其有火災乎梓愼曰若火作其宋衞陳鄭乎鄭禆竈言於子產曰若我用瓘斚玉瓉鄭必不火子產弗與注大辰房心尾也彗狀似帚光芒孛孛然】公羊【孛者何彗星也其言於大辰何在大辰也大辰者大火也大火爲大辰伐爲大辰北辰亦爲大辰何以書記異也注心者天子明堂布政之宮亦爲孛彗者邪亂之气掃故置新之象是後周分爲二天下兩主宋南裏以亡】谷梁【一有一亡曰有於大辰者濫於大辰也注謂濫於倉龍之體不獨加大火】胡氏【心爲明堂天子之象其前星大子後星庶子孛星加心象天子適庶將分爭也後五年景王崩王室亂劉子單子立王猛尹氏召伯立子朝歷數載而後定至哀十三年有星孛於東方不言宿名者不加宿也當是時吳人僭亂憑陵上國日敝於兵暴骨如莽其戾气所感固將壅吳而降之罰也故氛祲所指在於東方假手越人吳國遂滅天之示人顯矣史之有占明矣】張氏【許氏曰星孛大辰火災應之天地之符也大辰明堂當宋之分故王室亂宋亦亂衞陳鄭災气所溢也衞亂君奔陳敗卿獲惟鄭有令政而無後災是知禍福之可轉也】

【案書孛三此年及文十四哀十三又哀十四年冬有星孛】

楚人及吳戰於長岸【長岸楚地水戰也】左氏【吳伐楚陽匄爲令尹戰於長岸司馬子魚先死之楚師繼之大敗吳師獲其乘舟余皇使隨人與後至者守之環而塹之及泉盈其隧炭陳以待命吳公子光請於其眾曰喪先王之乘舟豈惟光之罪眾亦有焉請借取之以救死眾許之使長鬛者三人潛伏於舟側曰我呼余皇則對師夜從之三呼皆疊對楚人從而殺之楚師亂吳人大敗之取余皇以歸注吳楚兩敗莫肯告負故但書戰】公羊【詐不言戰此其言戰何敵也注俱無勝負】胡氏【言戰不言敗勝負敵也楚地五千里帶甲數十萬戰勝諸侯威服天下本非吳敵也惟不能去讒賤貨使費無極以讒勝囊瓦以貨行而防士奇材爲敵國用故日以侵削至雞父之師七國皆敗柏舉之戰國破君奔幾於亡滅吳日益彊而楚削矣是故爲國必以得賢爲本勸賢必以去讒賤貨爲先不然𨿽廣土眾民不足恃也考其所書本末彊弱之由其爲後世戒明矣】陳氏【此楚令尹陽匄也書人吳公子光也書國略之也楚之君大夫不見於春秋者十八年而吳入郢矣昭公之春秋莫辧於吳楚也五年吳嘗敗楚於鵲岸不書六年敗楚於房鐘不書書伐吳而已於是始書戰則以吳楚敵言之也】

十有八年春王三月曹伯須卒○夏五月壬午宋衞陳鄭災左氏【夏五月火始昬見丙子風梓愼曰是謂融風火之始也七日其火作乎戊寅風甚壬午大甚宋衞陳鄭皆火梓愼登大庭氏之庫以望之曰宋衞陳鄭也數日皆來告火火作鄭子產辭晉公子公孫於東門使司寇出新客禁舊客勿出於宮使子寛子上巡羣屏攝至於大宮使公孫登徙大使祝史徙主祏於周廟告於先君使府人庫人各儆其事商成公儆司宮司馬司寇列居火道行火所掀城下之人伍列登城禳火於冥回祿祈於四鄘書焚室而寛其徵與之材三日哭國不市使行人告於諸侯宋衞皆如是陳不救火許不弔災君子是以知陳許之先亡也裨竈曰不用吾言鄭又將火子產曰天道逺人道邇非所及也遂不與亦不復火】公羊【同日而俱災爲天下記異也】胡氏【案左氏禆竈所言蓋以象推非妄也而鄭不復火者子產當國方有令政此以徳消變之驗矣是知吉凶禍福可移之理古人所以必先人事而後言命也】

六月邾人入鄅【鄅妘姓國在瑯琊開陽縣】左氏【鄅人借稻邾人襲鄅鄅人將閉門邾人羊羅攝其首焉遂入之盡俘以歸鄅子曰余無歸矣從帑於邾邾莊公反鄅夫人而捨其女】

秋葬曹平公○冬許遷於白羽左氏【楚左尹王子勝言於楚子曰許於鄭仇敵也而居楚地以不禮於鄭晉鄭方睦若伐許而晉助之楚喪地矣君盍遷許許不專於楚鄭方有令政許曰余舊國也鄭曰余俘邑也葉在楚國方城外之蔽也土不可易國不可小許不可俘讎不可啟君其圖之楚子說冬使王子勝遷許於析實白羽】

十有九年春宋公伐邾左氏【鄅夫人宋向戌之女也故向寧請師二月宋公伐邾圍虫三月取之乃盡歸鄅俘夏邾人郳人徐人防宋公同盟於虫】胡氏【案左氏此所謂聲罪執言之兵歸鄅之俘其善意也故書伐邾而釋其圍與取之罪此亦善善長惡惡短之義】

夏五月戊辰許世子止弒其君買左氏【許悼公瘧飲大子止之藥卒大子奔晉書曰弒其君君子曰盡心力以事君捨藥物可也】公羊【注蔡世子般弒父不忍日此日者加弒爾非實弒也】谷梁【日弒正卒也正卒則止不弒也不弒而曰弒責止也止曰我與夫弒者不立乎其位以與其弟虺哭泣歠飦粥嗌不容粒未逾年而死故君子卽止自責而責之也】胡氏【止不嘗藥也古者醫不三世不服其藥夫子所愼者三疾居其一季康子饋藥曰丘未逹不敢嘗敬愼其身如此地而於君父可忽乎君有疾飲藥臣先嘗之父有疾飲藥子先嘗之蓋言愼也止不擇醫而輕用其藥藥不先嘗而誤進於君是有忽君父之心而不愼矣自小人之情度之世子弒君欲速得其位而止無此心故曰我與夫弒者不立乎其位哭泣歠飦粥嗌不容粒未逾年而卒無此心故被以大惡而不受自君子聽之止不嘗藥是忽君父之尊而不愼也而止有此心忽君父之尊而不愼此簒弒之萌堅冰之漸而春秋之所謹也有此心故加以大惡而不得辭書許世子止弒君乃除惡於微之意也而或者顧以操刃而殺與不躬進藥及進藥而不嘗三者罪當殊科疑於三傳之說則誤矣必若此言夫人而能爲春秋奚待於聖筆乎墨翟兼愛豈其無父楊朱爲我豈其無君孟軻氏辭而辟之以爲禽獸逼人人將相食後世推明其功不在禹下未有譏其過者知此說則知止不嘗藥春秋以爲弒君之意矣】張氏【孟子曰殺人以刃與政有以異乎曰無以異也進藥而藥殺可不謂之弒哉其所以異於商臣蔡般者過與故不同耳心𨿽不同而春秋之文一施之者以臣子之於君父不可過也】

己卯地震○秋齊髙發帥師伐莒左氏【齊髙發帥師伐莒莒子奔紀鄣使孫書伐之初莒有婦人莒子殺其夫已爲嫠婦及老托於紀鄣紡焉以度而去之及師至則投諸外或獻諸子占子占使師夜縋而登登者六十人縋絕師鼓噪城上之人亦噪莒共公懼啟西門而出齊師入紀】

冬葬許悼公公羊【賊未討何以書葬不成於弒也止進藥而藥殺也加弒焉爾譏子道之不盡也樂正子春之視疾也復加一飯則脫然愈復損一飯則脫然愈復加一衣則脫然愈復損一衣則脫然愈止進藥而藥殺是以君子加弒焉爾曰許世子止弒其君買是君子之聽止也葬許悼公是君子之赦止也赦止者免止之罪詞也】谷梁【日卒時葬不使止爲弒父也曰子旣生不免乎水火母之罪也羈貫成童不就師傅父之罪也就師學問無方心志不通身之罪也心志旣通名譽不聞友之罪也名譽旣聞有司不舉有司之罪也有司舉之王者不用王者之過也許世子止不知嘗藥累及許君也】胡氏【何以書葬谷梁子曰累及許君也觀止自責可謂有過人之質矣乃至以弒君獲罪此爲人臣子而不知春秋之義者也古者大子自其初生固舉以禮有司端冕見之南郊過闕則下過廟則趨爲赤子而其敎已有齊肅敬愼之端矣此春秋訓臣子除惡於微積善於早之意也】

【案春秋加趙盾弒君訓人以臣道也加許止弒君訓人以子道也二事相類然晉靈公不書葬而許悼公書葬者許止自責逾年而卒其心可知矣趙盾力能訃賊而不討春秋不得不終誅之也若陳氏因左氏止奔晉之說而疑止眞弒父則又恐未可以一家一句而盡廢諸傳之文也】

附錄左氏【是年楚令尹子瑕城郟叔孫昭子曰楚不在諸侯矣其僅自完也以持其世而已楚城州來沈尹戌曰楚人必敗】

二十年春王正月夏曹公孫防自鄸出奔宋【鄸谷作夢】左氏【疏賈逵曰前此以鄸叛也叛不告故不書是言旣以鄸叛又從鄸而出也鄸不系曹者大都得以名通】公羊【奔未有言自者此其言自何畔也畔則曷爲不言其畔爲公子喜時之後諱也春秋爲賢者諱何賢乎公子喜時讓國也曹伯廬卒於師公子喜時見公子負芻之當主也逡巡而退賢公子喜時則曷爲爲防諱君子之善善也長惡惡也短惡惡止其身善善及子孫賢者子孫故君子爲之諱也】谷梁【自夢者專乎夢也曹無大夫其曰公孫何也言其以貴取之而不以叛也注專者能專制也防以公孫之貴而得夢旣而不以之叛明曹君無道致令其奔非防之罪故書公孫以善之】胡氏【奔未有言自者此其言自何劉敞曰待放也古者大夫有罪待放於其境三年君賜之環則復賜之玦則去逾境則爲位向國而哭素衣裳冠不說人以無罪此去國之禮曹無大夫其曰公孫賢之也待放而後出奔臣子常禮免於貶足矣而何以賢之爲公子喜時之後賢之也喜時者曹之社稷鎭公子能以國讓不取乎爲諸侯所謂子臧是也春秋之義善善也長惡惡也短善善及子孫惡惡止其身以其賢者之後苟有善焉斯進之矣此舜典罰弗及嗣賞延於世之意也後世議者有乞錄用賢者之類功臣之世蓋得春秋之防矣】

【案此條書法與華向自宋南裏出奔楚同左氏杜預無傳已不可考賈逵及公羊皆以爲叛然經旣不書叛且旣叛則不應書公子故公羊有爲喜時諱之說夫叛逆而以其祖父故諱之是管蔡不當誅於周也大傷敎矣惟劉氏意林曰春秋之時臣能專其邑無不叛其國者能使其眾無不要其君者臧武仲之智猶據防以求後是以孔子譏之以謂其罪與不孝非聖者均也故深察公孫歸父之至笙奔齊公孫防之自鄸奔宋其賢於臧武仲逺矣降而無憾憾而能眕惟知命而好禮者能之此說蓋本谷梁而胡氏亦取之然公孫防之書例之公子憖可矣胡氏亦以爲爲賢者之後進之似鑿】

秋盜殺衞侯之兄縶【縶公谷作輒】左氏【衞公孟縶狎齊豹奪之司寇與鄄有役則反之無則取之公孟惡北宮喜褚師圃欲去之公子朝通於襄夫人宣姜懼而欲作亂初齊豹見宗魯於公孟爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾逺也𨿽其不善吾亦知之抑以利故不能去是吾過也今聞難而逃是僭子也子行事乎吾將死之以周事子而歸死於公孟其可也丙辰衛侯在平壽公孟有事於蓋獲之門外宗魯驂乘及閎中齊氏用戈擊公孟宗魯以背蔽之斷肱以中公孟之肩皆殺之公聞亂乘驅自閱門入齊氏射公公如死鳥齊氏之宰渠子召北宮子北宮氏之宰不與聞謀殺渠子遂伐齊氏滅之公入殺宣姜賜北宮喜諡曰貞子琴張聞宗魯死將往弔之仲尼曰齊豹之盜而孟縶之賊女何弔焉君子不食姦不受亂不爲利疚於回不以回待人不蓋不義不犯非禮注齊豹作而不義故書曰盜所謂求名而不得】公羊【母兄稱兄兄何以不立有疾也何疾爾惡疾也注惡衞侯兄有疾不憐傷厚遇營衞不固至令見殺失親親也】谷梁【盜賤也其曰兄母兄也目衞侯衞侯累也然則何爲不爲君也曰有天疾者不得入乎宗廟輒者何也曰兩足不能相過齊謂之綦楚謂之踙衞謂之輒】胡氏【左氏以爲齊豹殺之也豹爲司寇守嗣大夫其書爲盜所謂求名而不得者也若艱難其身以險危大人而有名章徹攻難之士將奔走之臣竊以爲仲尼書斷此獄罪在宗魯宗魯孟縶之驂乘也於法應書曰盜非求名而不得者也天下豈有欲求險危大人之惡名而聖人又靳此名而不與者哉然則齊豹首謀作亂宗魯𨿽與聞行事又以身死之矣今乃釋豹不誅而歸獄宗魯不亦頗乎曰豹之不義夫人皆知之也若宗魯欲周事豹而死於公孟蓋未有知其罪者故琴張聞其死將往弔之仲尼曰齊豹之盜孟縶之賦汝何弔焉非聖人發其食姦受亂蓋不義犯非禮之罪書於春秋則齊豹所畜養之盜孟縶所見殺之賊其大惡隱矣】

【案左氏說見昭三十一年胡氏不取然春秋書盜者四尉止也齊豹也公孫翩也陽虎也皆大夫也故任公輔以爲豹非卿故曰盜而陳氏亦曰旣奪之司寇則非卿矣恐其說亦是其罪衞侯之說公谷何氏得之諸家皆同】

冬十月宋華亥向寧華定出奔陳左氏【宋元公無信多私而惡華向華定華亥與向寧謀曰亡愈於死先諸華亥僞有疾以誘羣公子公子問之則執而殺之夏公如華氏請焉弗許遂劫之取大子欒與母弟辰公子地以爲質公亦取華向之子與華氏盟以爲質公子城等出奔鄭與華氏戰於鬼閻敗子城適晉華亥與其妻必盥而食所質公子者而後食公與夫人每日必適華氏食公子而後歸華亥患之欲歸公子向寧曰惟不信故質其子若又歸之死無日矣公請於華費遂將攻華氏曰子死亡有命余不忍其訽冬十月公殺華向之質而攻之戊辰華向奔陳華登奔吳向寧欲殺大子華亥曰於君而出又殺其子其誰納我且歸之有庸使少司寇牼以歸】

十有一月辛卯蔡侯廬卒

附錄左氏【是年二月己丑日南至梓愼望氛防歷法十九年爲一章章首之歳必周之正月朔旦冬至僖五年至往年合一百三十三年是爲七章今年復爲章首當言正月己丑朔日南至時史失閏也】左氏【楚費無極言於楚子曰大子建與伍奢將以方城之外叛王執伍奢建奔宋無極曰奢之子材若在吳必憂楚國盍以免其父召之彼仁必來王使召之曰來吾免而父棠君尙謂其弟貟曰爾適吳我將歸死我能死爾能報伍尙歸奢聞貟不來曰楚君大夫其旰食乎楚人皆殺之貟如吳言伐楚之利於州於公子光曰是宗爲戮而欲反其讎不可從也貟曰彼將有他志余姑爲之求士而鄙以待之乃見鱄設諸焉而耕於鄙】左氏【鄭子產卒子大叔爲政仲尼聞子產卒出涕曰古之遺愛也】

二十有一年春王三月葬蔡平公○夏晉侯使士鞅來聘左氏【晉士鞅來聘叔孫爲政季孫欲惡諸晉使有司以齊鮑國歸費之禮爲士鞅士鞅怒曰鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢注晉頃公卽位通嗣君】

【案晉聘魯十一止於此】

宋華亥向寧華定自陳入於宋南裏以叛左氏【宋華費遂生華防華多僚華登多僚與防相惡乃譖諸公曰防將納亡人亟言之公使告司馬司馬嘆曰必多僚也吾有讒子而弗能殺吾又不死抑君有命可若何乃與公謀逐華防將使田孟諸而遣之防殺多僚劫司馬以叛而召亡人華向入樂大心丰愆華牼禦諸橫華氏居盧門以南裏叛宋城舊鄘及桑林之門而守之】谷梁【自陳陳有奉焉爾入者內弗受也其曰宋南裏宋之南鄙也以者不以者也叛直叛也】胡氏【凡書叛有入於戚者而不言衞有入於朝歌者而不言晉有入於蕭者而不言宋此獨言宋南裏何哉戚與朝歌及蕭皆其所食私邑也若南裏則宋國城內之裏名也傳稱華氏居盧門南裏以叛而宋城舊鄘及桑林門以守是華氏與宋分國而居矣故其入其出皆以南裏系之宋此深罪叛臣逼脇其君已甚之詞也】

秋七月壬申朔日有食之八月乙亥叔輒卒【叔弓子伯張】冬蔡侯朱出奔楚【朱谷梁作東】左氏【葬蔡平公蔡大子朱失位位在卑昭子曰是君也必不終蔡侯始卽位而適卑身將從之費無極取貨於東國廬弟朱叔父而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚楚子將討蔡無極曰乎侯與楚有盟故封其子有二心故廢之靈王殺隱大子其子與君同惡徳君必甚又使立之不亦可乎且廢置在君蔡無他矣】公羊【注出奔者爲東國所簒也】

【案朱爲蔡侯廬之子東國爲廬之弟左氏傳詳矣然經文於此年書朱出奔楚而二十三年書東國卒於楚故谷梁以朱爲東字而指爲一人其說曰東者東國也王父誘而殺焉父執而用焉奔而又奔之曰東惡之而貶之此說無據不可取】

公如晉至河乃復左氏【公如晉及河鼓叛晉晉將伐鮮虞故辭公】

附錄左氏【天王將鑄無射冷州鳩曰王其以心疾死乎夫天子省風以作樂器以鐘之小者不窕大者不槬則和於物物和則嘉成今鐘槬矣王心弗堪其能久乎】左氏【晉之取鼔也旣獻而反鼓子焉又叛於鮮虞晉荀吳略東陽使師僞糴者負甲以息於昔陽之門外遂襲鼓滅之以鼔子鳶鞮歸使涉佗守之】

二十有二年春齊侯伐莒左氏【齊北郭啟帥師伐莒莒子將戰苑羊牧之諫曰齊帥賤其求不多不如下之大國不可怒也弗聽敗齊師於壽餘齊侯伐莒莒子行成司馬竈如莒涖盟莒子如齊涖盟盟於稷門之外莒於是乎大惡其君】

宋華亥向寧華定自宋南裏出奔楚左氏【去年冬十月華登以吳師救華氏齊烏枝鳴戌宋齊師宋師敗吳師於鴻口華登帥其餘以敗宋師公欲出齊烏枝鳴曰用少莫如齊致死齊致死莫如去備彼多兵矣請皆用劍從之華氏北廚人濮以裳裹首而荷以走曰得華登矣遂敗華氏於新裏十一月公子城以晉師至曹翰胡防晉荀吳齊苑何忌衞公子朝救宋與華氏戰於赭丘鄭翩願爲鸛其禦願爲鵞子祿禦公子城大敗華氏圍諸南裏華登如楚乞師楚防越帥師將逆華氏大宰犯諌曰諸侯惟宋事其君今又爭國釋君而臣是助無乃不可乎王曰旣許之矣至是楚防越使告於宋曰寡君聞君有不令之臣爲君憂無寧以爲宗羞寡君請受而戮之對曰孤不佞不能媚於父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以奬亂人孤之望也楚人患之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已救宋而除其害又何求乃固請出之宋人從之宋華亥向寧華定華防華登皇奄傷省臧士平出奔楚】谷梁【自宋南裏者專也】胡氏【宋華向誘殺羣公子又劫其君取其大子母弟爲質又求助於吳楚蠻夷入披其國都以叛此必誅不赦之賊也宋宜竭力必討之於內諸侯宜協心必救之於外楚子宜執叛臣之使而戮之於境今楚人釋君而臣是助諸侯之戍怠於救患固請逸賊而宋又從之則皆罪也故晉荀吳齊苑何忌衞公子朝曹大夫皆略而不書其曰自宋南裏者譏宋之縱釋有罪不能致討出奔楚者不待貶絕而亢不衷奬亂人之惡自見矣】陳氏【書奔言佚賊也書奔猶可也書歸甚矣書歸者趙鞅也】

大搜於昌閒【閒公作姦】胡氏【昭公之時凡三書搜或以非其時或以非其地大意在權臣專行公不與也三綱軍政之本古者春搜夏苖秋狝冬狩皆於農隙以講事而所主者明貴賤辧等列順少長習威儀則皆納民於軌物而非馳射擊刺之末矣是故觀於有莘少長有禮而文公遂伯臨於洛陽袒而發喪爲義帝也而漢祖遂王今魯國其君則設兩觀乘大輅其臣則八佾舞於庭旅泰山以雍徹其宰則據大都執國命而軍政之本亡矣何以搜爲此春秋所書爲後戒之意也】張氏【許氏曰八年秋搜十一年夏搜以爲書不時也今此春搜時矣而書則凡昭公書搜主刺大夫咸彊公失其政兵戎是務而禮防不興上下相與以樂慆憂也文王之時人倫旣正而後軍旅以律朝廷旣治而後田野卽功是以詩歌庶類蕃殖而搜田以時當魯昭之季朝廷人倫逆亂極矣而惟搜田之是務是以屢書以刺之

案此條許氏最得之谷梁以秋搜爲正者非也】

夏四月乙丑天王崩【景王也襄二十九年卽位在位二十五年敬王立】六月叔鞅如京師葬景王王室亂【鞅叔弓子】左氏【王子朝賔起有竉於景王王與賔孟說之欲立之劉獻公之庶子伯蚡狄事單穆公旗惡賔孟之爲人也願殺之又惡王子朝之言以爲亂願去之賔孟適郊見雄鷄自斷其尾問之侍者曰自憚其犧也遽歸告王且曰雞其憚爲人用乎人異於是犧者實用人人犧實難已犧何害王弗應夏四月王田北山使公卿皆從將殺單子劉子王有心疾乙丑崩於榮錡氏戊辰劉子摯卒無子單子立劉蚡五月庚辰見王悼王猛遂攻賔起殺之盟羣王子於單氏丁巳葬景王王子朝因舊官百工之喪職秩者與靈景之族以作亂帥郊要餞之甲以逐劉子劉子奔單子逆悼王於莊宮以歸王子還夜取王以如莊宮癸亥單子出王子還與召莊公謀曰不殺單旗不防與之重盟必來背盟而克者多矣從之遂奉王以追單子及領大盟而復劉單奔平畤羣王子追之單子殺還姑發弱鬷延定禂八子靈景族子朝奔京丙寅伐之劉子入於王城叔鞅至自京師言王室之亂也閔馬父曰子朝必不克其所與者天所廢也】公羊【何言乎王室亂言不及外也】胡氏【王者以天下爲家則以京師爲室京師者本也周公作立政曰廸惟有夏乃有室大競其作鴟鴞詩以遺成王曰旣取我子無毀我室皆指京師言之也治外者先治內本亂而末治者否矣景王寵愛子朝使孽子配適以本亂者其言王室譏國本之不正也本正而天下定矣唐虞公天下則相禪而與賢三代家天下則相繼而與子春秋兼帝王之道可公也則以逹節爲權故季札辭國貶而稱名可家也則以居正爲大故莊公始生卽書於防鄭突歸而不氏以國陽生入而得系於齊此皆正本以及天下之義也其義苟行無易樹子王室豈有亂離之禍乎春秋書子同生於前而記王室亂於後其爲來世法戒明矣

魯使如京師止此】

劉子單子以王猛居於皇左氏【單子欲告急於晉秋以王如平畤遂次於皇單子使王子處守於王城鄩肸伐皇大敗獲鄩肸焚諸王城之市八月司徒丑以王師敗績於前城】公羊【其稱王猛何當國也】谷梁【以者不以者也】胡氏【凡稱以者不以者也師而曰以能左右之也地而曰以能取與之也人而曰以能死生之也尊不以乎卑貴不以乎賤大不以乎小劉蚡單旗臣也曷爲能以王猛乎猛無寵於景王不能自定其位制在劉單其曰以者能廢立之也案左氏景王大子壽以昭十五年卒至是八年矣猛與匄皆其母弟禮無疑於當立然久而未立者王愛庶子朝欲立以爲嗣未果而王崩故諸大臣競立君諸王子爭欲立以正則有猛以寵則有朝猛𨿽正而無寵其威不足以攝羣下朝𨿽寵而不正其分不足以服人心二子廢立皆恃大臣彊弱而後定者也故特稱曰以而景王之弱其後嗣輕其宗社之罪亦著矣易曰王居無咎稱居於皇者明其有土當得位之稱也】陳氏【以武氏子毛伯不稱使則王在喪𨿽逾年猶未稱王也此遂稱王何成猛之爲王也】

秋劉子單子以王猛入於王城【王城在郟鄏今河南張氏曰平王東遷卽都此春秋謂京師指此】左氏【冬十月丁巳晉籍談荀躒帥九州之戎及焦瑕溫原之師以納王於王城庚申單劉以王師敗績於郊】胡氏【猛未逾年何以稱王示當立也旣當立矣何以稱名明嗣君也曰王猛者見居尊得正又以別乎諸王子也君前臣名劉單不名而王名不嫌於倒置乎曰君前臣名常禮也禮當其變臣有不名名其君而不嫌者矣王不當稱未逾年而稱王名不當稱立爲君而稱猛皆禮之變也惟可與權者能知其變而不越乎道之中再書劉子單子之以王何也春秋詞繁而不殺者必有美惡焉劉子單子蓋挾天子以令諸侯而專國柄者也書而未足故再書於防以著上下舛逆爲後世之深戒也】陳氏【居於皇言失京師也入於王城言始得京師也凡以非順詞也以虢公鄭伯晉侯不言以則非予二子也非予二子則以大夫專廢置君也曷爲無貶前言王室亂後言二子以王猛居於皇入於王城則二子有不得已焉爾而非其罪也然則以劉單爲功不逮鄭虢則可以爲罪則溢罰矣是故殺子朝於楚儋翩率子朝以作亂敬王嘗處於姑蕕逾年卒克之子朝不書殺天王不書出是予劉單以復辟之誼也】

【案此條公羊以入爲簒詞谷梁以入爲內弗受例皆不通其實亦難詞也陳氏說劉單之功過極是但鄭虢事不經見未知春秋果予之否】

冬十月王子猛卒【月誤】左氏【十一月乙酉王子猛卒不成喪也已醜敬王卽位館於子旅氏十二月庚戌晉籍談荀躒賈辛司馬督帥師軍於陰於侯氏於谿泉次於社王師軍於泛於解次於任人閏月晉箕遺樂徴右行詭濟師取前城伐京毀其西南注未卽位不稱王𨿽未卽位周人諡曰悼王防未成爲君系父言之故稱子猶魯之子般子野也】陳氏【未逾年之君𨿽有諡猶不列於廟次是故衞侯申𨿽諡曰戴公猛𨿽諡曰悼王均之爲不成君也王猛矣其曰王子猛何於其卒從其恆稱爾春秋之誼苟廢立也足以亂名實則不可弗辯苟非廢立也無亂於名實則弗辯也是故成之爲君則稱王猛於其卒也從其恆稱爲王子猛不成之爲君則稱鄭忽於其歸也從其恆稱爲世子忽義不在焉則不沒其實而已矣】

【案公谷皆以子猛爲簒故卒義不可從】

十有二月癸酉朔日有食之【長歷推校當是癸卯朔】

【周敬王元年】二十有三年春王正月叔孫婼如晉癸丑叔鞅卒晉人執我行人叔孫婼【公作捨】左氏【邾人城翼還自離姑武城人塞其前斷其後之木而弗殊邾師過之乃推而蹷之遂取邾師獲徐鉏丘弱茅地邾人愬於晉晉人來討叔孫婼如晉晉人執之書曰晉人執我行人叔孫婼言使人也晉人使與邾大夫坐叔孫曰列國之卿當小國之君固周制也邾又夷也寡君之命介子服回在請使當之乃不果坐韓宣子使邾人聚其眾將以叔孫與之叔孫聞之去眾與兵而朝士彌牟謂韓宣子曰子弗良圖而以叔孫與其讎叔孫必死之魯亡叔孫必亡邾邾君亡國將焉歸子𨿽悔之何及所謂盟主討違命也若皆相執焉用盟主乃弗與使各居一館士伯聽其辭而愬諸宣子乃皆執之士伯禦叔孫從者四人過邾館以如吏先歸邾子士伯曰以芻蕘之難從者之病將館子於都乃館諸箕捨子服回於他邑範獻子求貨於叔孫使請冠焉取其冠法而與之兩冠曰盡矣爲叔孫故申丰以貨如晉叔孫曰見我吾告女所行貨見而不出吏人之與叔孫居於箕者請其吠狗弗與及其將歸殺而與之食之叔孫所館者𨿽一日必葺其墻屋去之如始至】

晉人圍郊左氏【正月壬寅朔二師圍郊癸卯郊鄩潰丁未晉師在平陰王師在澤邑王使告聞庚戌還注二師王師晉師也郊鄩子朝邑】胡氏【案左氏晉籍談荀躒圍郊郊子朝邑也旣不書大夫之名氏又不稱師而曰晉人微之也所謂以其事而微之者也當是時天子蒙塵晉爲方伯不奔問官守省視器具徐遣大夫往焉勤王尊主之義若是乎書晉人圍郊而罪自見矣】張氏【呂氏曰當是時王必自以爲無假於晉師故使之閒而晉因此遂還然晉師還而子朝之勢復熾若因郊潰遂取子朝不至如後日之難也】

【案公羊注以郊爲天子閒田有大夫主之春秋不與伐天子故不系於周此不知事實者也陳氏曰向者子帶之亂晉文嘗圍溫矣不書以其討亂也今敬王卽位逾年而後圍郊則討亂非晉志也是故貶人之此說極是但圍溫不見經亦未知果與之否】

夏六月蔡侯東國卒於楚○秋七月莒子庚輿來奔左氏【庚輿虐而好劍苟鑄劍必試諸人國人患之又將叛齊烏存帥國人以逐之庚輿將出烏存執殳而立於道左懼將止死苑羊牧之曰君過之烏存以力聞可矣何必以弒君成名遂來奔齊人納郊公】胡氏【三代之得失天下仁與不仁而已矣苟無仁心甚則身弒國亡不甚則身危國削庚輿免死道左而出奔於魯幸耳入國不書而書其出奔惡之也郊公出入皆不書微之也所謂以其人而微之者也微之爲義或以位或以人或以事春秋書法逹王事名氏不登於史防若此類亦眾矣】

戊辰吳敗頓胡沈蔡陳許之師於雞父胡子髠沈子逞滅獲陳夏齧【父谷作甫公羊逞作楹谷作盈】左氏【吳人伐州來楚防越帥師及諸侯之師奔命救州來吳人禦諸鐘離子瑕卒楚師熸吳公子光曰諸侯從於楚者眾而皆小國也畏楚而不獲已是以來胡沈之君防而狂陳大夫齧壯而頑頓與許蔡疾楚政楚令尹死其師熸帥賤多寵政令不壹七國同役而不同心楚可敗也若分師先以犯胡沈與陳必先奔三國敗諸侯之師乃揺心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以罪人三千先犯胡沈與陳吳之罪人或奔或止三國亂吳師擊之獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔書曰胡子髠沈子逞滅獲陳夏齧君臣之詞也不言戰楚未陳也】胡氏【吳伐州來楚令尹帥師及諸侯之師與吳戰曷爲不書楚令尹旣喪楚師已熸六國先敗楚師遂奔是以不書楚也諸侯之師曷爲略而不序頓胡沈則其君自將蔡陳許則大夫帥師言戰則未陳也言敗績則或滅或獲其事亦不同也故緫言吳人以詐取勝於前而以君與大夫序六國於後胡沈書爵書名書滅者二國之君防而狂不能以禮自守役屬於楚悉師以出一敗而身與眾俱亡也其曰胡子髠沈子逞滅者若曰非有能滅之者咸其自取焉爾亦猶梁亡自亡也鄭棄其師自棄也齊人殱於遂自殱也或曰滅或曰獲別君臣也君死曰滅胡子髠沈子逞是也生得曰獲秦晉戰於韓原獲晉侯是也夫夫生死皆曰獲鄭獲華元生也吳獲陳夏齧死也書其敗不以國分而以君大夫爲序書其死不以事同而以君臣爲別皆所以辧上下定民志𨿽顚沛必於是也其義行而亂自息矣】

天王居於狄泉尹氏立王子朝左氏【單子取訾劉子取墻人直人六月壬午王子朝入於尹癸未尹圉誘劉佗殺之丙戌單子劉子伐尹單子先至而敗劉子還己丑召伯奐南宮極以成周人戍尹庚寅單子劉子樊齊以王如劉甲午王子朝入於王城次於左巷秋七月戊申鄩羅納諸莊宮八月丁酉南宮極震萇謂劉文公曰子必勉之周之亡也其三川震今西王之大臣亦震天棄之矣東王必大克注子朝在王城故謂西王敬王居狄泉在王城之東故曰東王書尹氏立子朝明非周人所欲立尹氏周世卿尹文公圉】公羊【此未三年其稱天王何著有天子也】谷梁【始王也其曰天王因其居而王之也立者不宜立也朝之不名何也別嫌乎尹氏之朝也】胡氏【立者不宜立也王猛當立而未能立故稱大臣以之而不言立敬王當立又能立矣故直稱居於狄泉而不言立子朝庶孽奪正以賤妨貴基亂周室不當立者也故特稱立而目尹氏尹氏天子之卿也王朝公卿書爵而變文稱氏者見世卿之擅權亂國爲後戒也或曰稱氏者時以氏稱之也詩云王謂尹氏此大雅美宣王詩也亦譏世卿歟爲此說者誤矣詩人主文而不以害意春秋所書或稱爵或稱字或稱名或稱氏或稱子或稱人名分所由正是非所由定禮義所由出皆斷自聖心遊夏不能與也徇時之所稱而稱之豈其然乎】陳氏【書居黜子朝也言尹氏獨尹氏所欲立也將以王天下獨尹氏立之則莫之與矣案衞晉之立書衞人眾立之詞也子朝之立書尹氏簒立之詞也書衞人而復書公子則嫌於當立書尹氏而不書王子則嫌於外姓此春秋之精意也】

八月乙未地震○冬公如晉至河有疾乃復【公谷有疾上再有公字】左氏【公爲叔孫故如晉及河有疾而復】公羊【何言乎公有疾乃復殺恥也注因有疾以殺畏晉之恥舉公者重疾也】谷梁【疾不志此其志何也釋不得入乎晉也防公之如晉四不得入假言有疾實由季孫之不入今實有疾別於無疾而反也】胡氏【昭公兩朝於晉而一見止五如晉而四不得入今此有疾乃復殺恥也以周公之冑千乘之君執幣帛修兩君之好而不見納斯亦可恥矣有恥而後能知憤知憤而後能自彊自彊而後能爲善爲善而後能立身立身而後能行其政令保其國家矣昭公內則受制於權臣外則見陵於方伯此正憂患疢疾有徳慧術智保生免死之時也而安於屈辱甘處微弱無憤悱自彊之心其失國出奔死於境外其自取之哉】

附錄左氏【楚大子建之母在郥召吳人而啟之吳大子入郥取楚夫人與其寶器以歸楚司馬防越追之不及縊於防澨】左氏【楚囊瓦爲令尹城郢沈尹戍曰子常必亡郢苟不能衞城無益也古者天子守在四夷諸侯守在四鄰愼其四竟結其四援民狎其野三務成功國焉用城昔梁伯溝其公宮而民潰民棄其上不亡何待若敖蚡冒至於武文土不過同愼其四竟猶不城郢今土數圻而郢是城不亦難乎】

二十有四年春王二月丙戌仲孫貜卒【孟僖子也】○叔孫婼至自晉【左氏谷梁無叔孫字】左氏【晉士彌牟逆叔孫於箕曰寡君以爲盟主之故是以久子不腆敝邑之禮將致諸從者使彌牟逆吾子叔孫受禮而歸二月婼至自晉尊晉也注婼行人故不言罪已】胡氏【大夫執而致則名此獨書其姓氏何賢之也叔孫婼以禮立身而不屈於彊國以忠事主而不順於彊臣此社稷之衞魯之良大夫也使昭公稍有動心忍性彊於爲善之意舉國以聽豈其死於幹侯觀意如之稽顙於昭子叔孫之以逐君責意如其事可見矣及意如有異志而昭子使祝宗祈死所謂知其無可柰何而安之若命者故婼至自晉特以姓氏書其死也公𨿽在外而特書日以卒之所以表其節爲後世勸也】

【案此條胡氏獨取公羊而公羊又無防者以爲意如有罪故去其氏叔孫無罪故無貶文其說似是胡氏蓋用臨江劉氏因其可襃而襃之之意】

夏五月乙未朔日有食之左氏【梓愼曰將水昭子曰旱也日過分而陽猶不克克必甚能無旱乎陽不克莫將積聚也】公羊【注是後季氏逐昭公之應】

秋八月大雩左氏【旱也】丁酉杞伯郁釐卒【丁酉九月五日郁公作郁】冬吳滅巢左氏【楚子爲舟師以略吳疆沈尹戌曰此行也楚必亡邑不撫民而勞之吳不動而速之吳踵楚而疆埸無備邑能無亡乎越大夫勞王越公子倉歸王乘舟王及圉陽而還吳人踵楚而邊人不備遂滅巢及鐘離而還戌曰王一動而亡二姓之帥幾如是而不及郢】胡氏【巢楚之附庸實邑之也書吳入州來著陵楚之漸書吳滅巢著入郢之漸四鄰封竟之守旣不能制則封境震矣四境國都之守旣不能保則國都危矣故沈尹戌以此爲亡郢之始也春秋內失地不書明此爲有國之大罪外取滅皆書明見取滅者之不能有其土地人民則不君矣故諸侯之寶三以土地爲首】

葬杞平公

附錄左氏【召簡公南宮嚚以甘桓公見王子朝子朝入於鄔晉侯使士景伯涖問周故士伯立於幹祭而問於介眾晉人乃辭王子朝不納其使鄭伯如晉子大叔見範獻子獻子曰若王室何對曰老夫其國家不能卹敢及王室抑人有言曰嫠不卹其緯而憂宗周之隕爲將及焉今王室實蠢蠢焉吾小國懼矣然大國之憂也吾儕何知焉詩曰缾之罄矣惟罍之恥王室之不寧晉之恥也獻子懼而與宣子圖之乃徴防於諸侯期以明年】左氏【王子朝用成周之寶珪於河津人得諸河上陰不佞拘得玉者取其玉將賣之則爲石王定而獻之與之東訾】

二十有五年春叔孫婼如宋

【案杜氏因昭子賦車轄之詩而謂昭子將爲季孫逆女此未可據劉有規】

夏叔詣防晉趙鞅宋樂大心衞北宮喜鄭遊吉曹人邾人滕人薛人小邾人於黃父【詣公作倪大心作世心】左氏【防於黃父謀王室也趙簡子令諸侯之大夫輸王粟具戌人曰明年將納王宋樂大心曰我不輸粟我於周爲容若之何使客晉士伯曰自踐土以來宋何役之不防何盟之不同曰同卹王室子焉得辟之子奉君命以防大事而宋背盟無乃不可乎右師不敢對受牒而退】胡氏【案左氏謀王室也夫以王猛之無寵單旗劉蚡之屢敗敬王初立子朝之眾召伯奐南宮嚚甘桓公之黨疑若多助之在朝也然防於黃父凡十國而諸侯之大夫無異議焉是知邪不勝正久矣猶有寵愛庶孽配適奪正至於滅亡而不寤者不知幽王晉獻之父子亦何足效哉然則黃父之防王事也而無美辭何也王室不靖亦惟友邦冢君克修厥職以綏定王都非異人任亦何美之有免於譏貶足矣此春秋以正待人之體也後世有以濫賞報臣子所當爲之事爲臣子者亦受而不辭失此義矣】

【案晉頃公之編止此與二十七年扈二防】

有鸜鵒來巢【鸜谷作鸛音權】左氏【書所無也師已曰異哉吾聞文武之世童謡有之曰鸜之鵒之公出辱之鸜鵒之羽公在外野往饋之馬鸜鵒跦跦公在幹侯徴褰與鸜鵒之巢逺哉遙遙裯父喪勞宋父以驕鸜鵒鸜鵒往歌來哭童謡有是今鸜鵒來巢其將及乎】公羊【何以書記異也何異爾非中國之禽也宜穴又巢也注此權臣欲國自下居上之徴也鸛鵒猶權欲運斗樞曰來巢於楡】谷梁【一有一亡曰有來者來中國也注劉向曰去穴而巢此陰居陽位臣逐君之象也】胡氏【考工記曰鸜鵒不逾濟濟水東北防於汶魯在汶南其所無也故書曰有巢者去穴而巢陰居陽位臣逐君象也鸜鵒宜穴處於下而巢居於上季孫宜臣順於家而主祭於國反常爲異之兆能以徳消則無其應矣或曰此公子宋有國之祥也】

【案左氏防鸜鵒北方之鳥南不逾濟今大河以北皆有之公谷以爲自夷狄而來非中國之禽者非也而張氏獨曰天下將亂地气自南而北禽鳥飛類得气之先者也鸜鵒不逾濟而至魯豈非自南而北之驗哉當此之先楚𨿽爲中國患而齊晉猶足以抑之自此之後晉伯不競吳楚越皆以南夷疊主夏盟馴至大亂則鸜鵒來巢不特昭公出奔之兆如此則又以爲南方之禽矣鄭氏於冬官依違其說以爲無妨於中國有之蓋礙於公谷也惟謝氏以爲鸜鵒野鳥來國中爲巢公室政治荒蕪久矣此亦不敢從諸家南北之說也○案記異書有者有年二有星孛三有蜚一有一有鸜鵒一○案經書六鷁退飛鸜鵒來巢而爰居止魯東門則不書者蓋時魯人以爰居爲祥故不書也】

秋七月上辛大雩季辛又雩【此年七月己丑朔上辛月三日下辛二十三日也】左氏【再雩旱甚也注不書辰者本見旱甚欲知二雩相去逺近無取於辰故空書辛也又雩不言大者又見其重上事亦大雩也】公羊【又雩者何又雩者非雩也聚眾以逐季氏也】谷梁【季者有中之詞也又有繼之詞也】胡氏【左以再雩爲旱甚聖人書此者以志禦災之非道而區區於禱祠之末也昭公之時雨雹地震四見於經旱漧爲虐相繼而起有鸜鵒來巢異之甚也季辛又雩災之甚也考諸列位則國有人焉觀諸天時則猶有眷顧之心未終棄也若反身修徳信用忠賢災異之來必可禦矣昔髙宗肜日雉升鼎耳異亦甚矣克正厥事故能嘉靖殷邦宣王之時旱魃蘊隆災亦甚矣側身修行故能興衰撥亂此皆以人勝天以徳消變之驗也昭公至是猶不知畏罔克自省而求於禱祠之末將能勝乎故特書此以爲後世鑑】

【案春秋書一嵗而二烝一月而冉雩皆黷祀也公羊之說劉氏不取何休又言日爲君辰爲臣去辰者逐季孟之意皆迂妄】

九月己亥公孫於齊次於陽州【已谷作乙陽公作楊齊魯竟上邑】左氏【季公鳥死季公亥與公思展申夜姑相其室季姒與饔人檀通而懼訴於公甫曰展與夜姑將要余公甫告平子平子拘展與夜姑殺之故公若怨平子季郈之雞辟季氏介其雞郈氏爲之金距平子怒益宮於郈氏且讓之故郈昭伯亦怨平子臧昭伯之從弟防爲讒於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏大夫遂怨平子公若獻弓於公爲且與之出射而謀去季氏公爲告公果公賁使侍人僚柤告公公寢將以戈擊之乃走公曰執之亦無命也懼而不出數月不見公不怒又使言公執戈以懼之乃走又使言公曰非小人之所及也公果自言公以告臧孫臧孫以難告郈孫郈孫以可勸告子家懿伯懿伯曰讒人以君徼幸事若不克君受其名不可爲也捨民數世以求克事不可必也且政在焉其難圖也公退之辭曰臣與聞命矣言若泄臣不獲死乃館於公叔孫昭子如闞公居於長府九月戊戌伐季氏殺公之於門遂入之平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家子曰君其許之政自之出久矣隱民多取食焉爲之徒者眾矣日入慝作弗可知也弗聽郈孫曰必殺之公使郈孫逆孟懿子叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往防西北隅以入公徒釋甲執冰而踞遂逐之孟氏使登西北隅以望季氏見叔孫氏之旌以告孟氏執郈昭伯殺之遂伐公徒公與臧孫如墓謀遂行己亥公孫於齊次於陽州注公若卽公亥與公鳥皆平子庶叔父公甫公之平子弟公爲公果公賁昭公子懿伯子家羈冰箭筩蓋可以取飲季姒公鳥妻】谷梁【孫之爲言猶孫也諱奔也次止也】胡氏【內出奔稱孫隱也次於陽州待齊命也以君伐臣曷爲不勝魯自東門遂殺嫡立庶魯君於是乎失政祿去公室政在季氏於此君也四公矣作三軍盡徵其一捨中軍兼有其二民賦入於其家半矣受命救臺也遂入鄆帥師取卞也不以聞軍政在其手專矣行父片言而東門氏逐南蒯一動而公子憖奔魯之羣臣亦無敢忠於公室而獻謀者所謂屯難之時也在易屯之六五曰屯其膏小貞吉大貞凶象曰屯其膏施未光也昭公不明乎消息盈虛之理正身率徳擇任忠賢待時馴致不忍一朝之忿求逞其私欲而以羣小謀之其及也宜矣哉】

齊侯唁公於野井【濟南祝阿縣東】左氏【齊侯將唁公於平陰公先至於野井齊侯曰自莒疆以西請致千社以待君命寡人將帥敝賦以從君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立且齊君無信不如早之晉弗從】公羊【唁公者何昭公將弒季氏告子家駒曰季氏爲無道僭於公室久矣吾欲弒之何如子家駒曰諸侯僭於天子大夫僭於諸侯久矣昭公曰吾何僭矣哉子家駒曰設兩觀乘大輅朱幹玉戚以舞大夏八佾以舞大武此皆天子之禮也且夫牛馬維婁委己者也而柔焉季氏得民眾久矣君無多辱焉昭公不從其言終弒而敗焉走之齊齊侯唁公於野井曰柰何君去魯國之社稷昭公曰喪人不佞失守魯國之社稷執事以羞再拜顙慶子家駒曰慶子免君於大難矣子家駒曰臣不佞防君於大難君不忍加之以鈇鑕賜之以死再拜顙髙子執簞食與四脡脯國子執壺漿曰吾寡君聞君在外餕饔未就敢致糗於從者昭公曰君不忘吾先君延及喪人錫之以大禮再拜稽首以衽受髙子曰有夫不祥君無所辱大禮昭公蓋祭而不嘗景公曰寡人有不腆先君之服未之敢服有不腆先君之器未之敢用敢以請昭公曰喪人不佞失守魯國之社稷執事以羞敢辱大禮敢辭景公曰敢固以請昭公曰以吾宗廟之在魯也有先君之服未之能以服有先君之器未之能以出敢固辭景公曰寡人有不腆先君之服未之敢服有不腆先君之器未之敢用請以饗乎從者昭公曰喪人其何稱景公曰孰君而無稱昭公於是噭然而哭諸大夫皆哭旣哭以人爲菑以幦爲席以鞍爲幾以遇禮相見孔子曰其禮與其辭足觀矣注菑周埒垣也今大學辟雍作側字幦車覆笭】胡氏【唁者弔也生事曰唁死事曰弔禮有本末正身治人禮之本也威儀文詞禮之末也昭公喪齊歸無慼容而不顧娶孟子爲夫人而不命政令在家而不能取有子家子之賢而不能用而屑屑焉習儀以亟能有國乎𨿽齊侯來唁其禮與詞是矣而方伯連帥之職則未修也又豈所以爲禮哉書曰唁公亦明其無納公之實譏之也】

【案經書唁者三皆所以罪齊晉忘大義而崇微禮也】

冬十月戊辰叔孫婼卒左氏【昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也昭子從公於齊與公言公與昭子言於幄內曰將安眾而納公公徒將殺昭子公使昭子自鑄歸平子有異志冬十月昭子齊於其寢使祝宗祈死戊辰卒左師展將以公乘馬而歸公徒執之】

【案劉氏曰婼不忍自同於季氏而謀納公正也不忍見欺於季氏而反自殺忠也然顏子曰子在回何敢死昭公在外婼可以無死此春秋所由不以死褎婼也婼之死𨿽不可以當襃而其忠也不可忘矣故於其至自晉而襃之傳曰苟志於仁矣無惡也此之謂也胡氏主此說夫昭公之禍原於叔孫氏之司馬昭子旣歸儻正鬷戾之罪而誅之亦庶足以翦季氏之羽翼而徐爲之圖今乃付之無可柰何之命不及兪逺矣此意林所爲不滿也然祈死之說本不可信此年春昭子在宋與元公對語而泣樂祁已知其魂魄之去矣何待於祈哉】

十有一月己亥宋公佐卒於曲棘【宋地】左氏【宋元公將爲公故如晉己亥卒於曲棘】公羊【諸侯卒其封內不地此何以地憂內也】谷梁【邡公也注邡當爲訪謀納公也】胡氏【案左氏宋元之夫人曹氏生子妻意如或謂曹氏勿與魯將逐之曹氏告元公公告樂祁祁曰與之如是魯君必出無民而能逞其志者未之有也魯君失民久矣然則宋元意如之外舅也不此之顧而求欲納公是以正倫卹患爲心而不匿其私親之惡者也其賢於當時諸侯逺矣故𨿽卒於封內而特書其地以別之也】

十有二月齊侯取鄆左氏【十二月庚辰齊侯圍鄆注欲取以居公不書圍鄆人自服不成圍】公羊【外取邑不書此何以書爲公取之也】谷梁【取易詞也內不言取以其爲公取之故易言之也】胡氏【鄆魯邑也直稱齊侯取之何也齊不自取而爲公取鄆使居之也昭公出奔經書次於陽州見公於魯未絕而季氏逐君爲不臣及書齊侯取鄆見公已絕於魯而逐於季氏爲不君君者有土地人民以奉宗廟之典籍者也己不能有而他人是保則不君矣春秋之義欲爲君盡君道欲爲臣盡臣道各守其職而不渝也昭公失君道季氏失臣道各渝其職而不守矣其爲後世戒深切著明矣案胡氏之說本程氏呂氏以爲譏齊侯之忽逺略者亦得之謝氏曰唁之矣而不能爲之討賊居之矣而不能爲之復國齊侯之罪也然書齊侯則異乎濟西讙闡之取書人矣故意林以爲齊侯有修伯討不登叛人之意】

二十有六年春王正月葬宋元公○三月公至自齊居於鄆左氏【正月庚申齊侯取鄆三月公至自齊處於鄆言魯地也注入魯竟故書至猶在外故書地】谷梁【公次於陽州其曰至自齊何也以齊侯之見公可以言至自齊也居於鄆者公在外也至自齊道義不外公也注君𨿽在外猶以在國之禮錄之是崇君之道也】胡氏【居者有其土地人民之稱也昭公失國出奔而稱居於鄆者存一國之防也襄王已出而稱居於鄭敬王未入而稱居於狄泉者存天下之防也天子之於天下率土之濵莫非其臣非諸侯所敢擅也諸侯之於封國四境之內莫非其土非大夫所得專也故諸侯避舎以待巡守而大夫專邑是謂叛君曰居於鄆其爲防也至矣

案書居於鄆五至二十九年十月鄆潰】

夏公圍成左氏【夏齊侯將納公命無受魯貨申丰從女賈以幣錦適齊師貨子猶子猶受之言於齊侯曰羣臣不盡力於魯君者非不能事君也然據有異焉宋元公爲魯君如晉卒於曲棘叔孫昭子求納其君無疾而死不知天之棄魯耶抑魯君有罪於鬼神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公成大夫公孫朝謂平子曰有都以衞國也請我受師許之請納質弗許曰信女足矣告於齊師曰成孟氏之敝室也用成已甚弗能忍也請息肩於齊齊師圍成成人伐齊師之飲馬於淄者曰將以厭眾魯成備而後告曰不勝眾師及齊師戰於炊鼻】谷梁【非國不言圍所以言圍者以大公也】胡氏【不書齊師者景公於邪說爲義不終故微之也書公圍成則季氏之不臣昭公之不君齊侯之不能修方伯連帥之職其罪咸具矣】陳氏【齊侯將納公以梁丘據一言而止鄟陵之盟將以合諸侯云爾而徒曰納公三年而無成則是取鄆而已矣故取鄆則書齊圍成則書公】

【案經書公圍成二昭公圍成見季氏之彊也定公圍成見家臣之彊也昭公圍成不能得夫人心也定公圍成不能俟夫聖化也】

秋公會齊侯莒子邾子杞伯盟於鄟陵左氏【謀納公也】公羊【注不月者時諸侯相與約欲納公故內喜爲大信辭】陳氏【此參盟也參盟自齊桓以來未之有也於是再見其再見何晉不復主盟矣齊徐郯莒嘗盟於蒲隧宋邾郳徐嘗盟於虫則諸侯有不待伯主而自盟防久矣於是始書以晉之不復主盟也晉不復主盟而後齊專盟矣】

【案鄟陵之盟乃齊侯假納公之大義以爲糾合之謀此於咸於沙之漸也使能充此志則復北杏之業何難哉旣而卒不能納公則叛伯而已矣故陳氏得之春秋無貶詞亦望之也】

公至自會居於鄆谷梁【至自會道義不外公也】

九月庚申楚子居卒【平王】左氏【令尹子常欲立子西曰大子壬弱其母非適也子西怒曰是亂國而惡君王也必殺令尹令尹懼乃立昭王】

冬十月天王入於成周【今洛陽】左氏【四月單子如晉告急七月晉知躒趙鞅帥師納王使女寛守闕塞十月王起師於滑十一月晉師克鞏召伯盈逐王子朝及召氏之族毛伯得尹氏固南宮嚚奉周之典籍以奔楚召伯逆王於屍及劉子單子盟王入於成周晉師使成公般戌周而還十二月王入於莊宮注莊宮在王城防自居狄泉以來劉單夾以東西𨿽不出王畿而居無定所此時始得入於成周遂以成周爲都】公羊【成周者東周也其言入何不嫌也注上言天王有天子已明不嫌爲簒但起其難前王城爲西周故天下因謂成周爲東周】谷梁【周有入無出也】胡氏【不曰入於京師者京師眾大之稱不可系之入也其曰成周云者黍離降爲國風之意而景王寵愛庶孽弱其世適之罪著矣】陳氏【昔者惠王出入皆不書襄王𨿽書出猶不書入也於是悼王自皇敬王自狄泉則曷爲皆書入幸之也王室亂入無足諱焉爾】

【案東萊呂氏曰王城今河南郟鄏武王遷九鼎周公營以爲都洛誥所謂卜澗水東瀍水西惟洛食者也成周今洛陽周公營卜都以遷殷頑民洛誥所謂我又卜瀍水東亦惟洛食者也平王東遷定都王城王子朝之亂其餘黨多在王城敬王畏之徙都成周然案左氏則十月入成周而十二月入王城矣杜氏於三十二年請城成周下方注云敬王徙都成周則敬王定遷乃在三十二年已城之後也】

尹氏召伯毛伯以王子朝奔楚左氏【王子朝使告於諸侯曰昔武王克殷成王靖四方康王息民並建母弟以蕃屏周亦曰吾無專享文武之功且爲後人之迷敗傾覆而溺入於難則振救之至於夷王王愆於厥身諸侯莫不並走其望以祈王身至於厲王王心戾虐萬民弗忍居王於彘諸侯釋位以閒王政宣王有志而後效官至於幽王天不弔周王昬不若用愆厥位攜王姦命諸侯替之而建王嗣用遷郟鄏則是兄弟之能用力於王室也至於惠王天不靖周生頽禍心施於叔帶惠襄辟難越去王都則有晉鄭咸黜不端以綏定王家則是兄弟之能率先王之命也在定王六年秦人降妖曰周其有頿王亦克能修其職諸侯服享二世共職王室其有閒王位諸侯不圖而受其亂災至於靈王生而有頿王甚神聖無惡於諸侯靈王景王克終其世今王室亂單旗劉狄剝亂天下壹行不若謂先王何常之有惟餘心所命其誰敢討之帥羣不弔之人以行亂於王室侵欲無厭矯誣先王晉爲不道是攝是贊玆不谷震蕩播越竄在荊蠻未有攸底若我一二兄弟甥舅奬順天法無助狡滑赦圖不谷則所願也昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及大子壽早夭卽世單劉贊私立少以間先王亦惟伯仲叔季圖之閔馬父聞之曰無禮甚矣文辭何爲】胡氏【取國有五利寵居一焉子朝有寵於景王爲之黨者眾矣卒不能立至於奔楚何也是非有出於人之本心者不可以私愛是亦不可以私惡非卒歸於公而止矣景王寵愛子朝將期於見是而天下不以爲是疏薄子猛將期於見非而天下卒不以爲非徒設此心兩棄之也庶孽馮寵爲羣小之所宗而人心不附適子恃正人心之所向而羣小不從故伯服𨿽殺而平王亦不能復宗周之盛申生已死而奚齊卓子亦不能勝裏克之兵是兩棄之也景王不鑑覆車王猛子朝之際危亦甚矣春秋詳書爲後世戒可謂深切著明矣】

【案定五年王人殺子朝於楚】

二十有七年春公如齊公至自齊居於鄆左氏【言在外也】夏四月吳弒其君僚【公子光闔廬立】左氏【吳子因楚喪而伐之使公子掩余公子燭庸帥師圍潛使延州來季子聘於上國遂聘於晉以觀諸侯楚莠尹然工尹麇救潛左司馬沈尹戌帥都君子與王馬之屬以濟師與吳師遇於窮令尹子常以舟師及沙汭而還左尹郤宛工尹壽帥師至於潛吳師不能退吳公子光曰此時也弗可失也告鱄設諸曰上國有言曰不索何獲我王嗣也吾欲求之事若克季子𨿽至不吾廢也鱄設諸曰王可弒也母老子弱是無若我何光曰我爾身也夏四月光伏甲於堀室而享王王使甲坐於道及其門門階戶席皆王親也夾之以鈹羞者獻體攺服於門外執羞者坐行而入執鈹者夾承之及體以相授也光僞足疾入於堀室鱄設諸寘劍於魚中以進抽劍刺王鈹交於胸遂弒王闔廬以其子爲卿季子至曰苟先君無廢祀民人無廢人社稷有奉國家無傾乃吾君也吾誰敢怨哀死事生以待天命非我生亂立者從之先人之道也復命哭墓復位而待掩余奔徐燭庸奔鐘吾楚師聞吳亂而還】胡氏【此公子光使專諸弒之而稱國何也吳子壽夢有四子長諸樊次余祭次夷末次季札光諸樊之子也僚夷末之子也諸樊兄弟以次相及必欲致國於季子而季子終不受則國宜之光者也僚烏得爲君故稱國以弒而不歸獄於光其稱國以弒者吳大臣之罪也大臣任大事事莫大於置君者矣故君存則國本定君終而嗣子立社稷嘉靖人無閒言此秉政大臣之任伊召之所以安商周孔明之所以定劉漢也若廢立進退出於羣小閽寺而當國大臣不預焉則將焉用彼相矣此春秋歸罪大臣稱國弒君之意其經世之慮深矣】

楚殺其大夫郤宛【卻谷作郗】左氏【郤宛直而和國人說之鄢將師與費無極比而惡之令尹子常賄而信讒無極譖郤宛焉謂子惡曰令尹欲飲酒於子氏令尹好甲兵子出之令尹至必觀之從以酬之及享無極謂令尹曰吾幾禍子子惡將爲子不利甲在門矣且此役也吳可以得志子惡取賂焉而還令尹遂攻郤氏且爇之子惡聞之遂自殺國人弗爇或取一編菅焉或取一秉稈焉國人投之遂弗爇也令尹炮之盡滅郤氏之族黨注宛字子惡】張氏【劉氏曰君不明故臣得專其威殺而莫之止也不亦甚乎然而郤宛則有以取之其取之者辟嫌不審也辟嫌不審罪也】

秋晉士鞅宋樂祈犂衞北宮喜曹人邾人滕人防於扈左氏【防於扈令戌周且謀納公也宋衞皆利納公固請之範獻子取貨於季孫謂司城子梁與北宮貞子曰季孫未知其罪而君伐之請囚請亡於是乎不獲君又弗克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執冰以遊叔孫氏懼禍之濫而自同於季氏天之道也魯君守齊三年而無成季氏甚得其民淮夷與之有十年之備有齊楚之援有天之贊有民之助有堅守之心有列國之權而弗敢宣也事君如在國故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復十二月晉籍秦致諸侯之戍於周】胡氏【文十五年諸侯盟於扈將爲魯討齊齊侯賂之而不克討故在會諸侯略而不序今此謀納公亦以賂故不克納而諸國大夫皆序何也曰利於納公者宋衞之大夫也受賂而不欲納公者獨範鞅主之耳又況戍周之令行乎所以列序而不略也以此見聖人取舎之大情而輕重審矣】張氏【許氏曰無貶詞者以令戍周也伯圖不競苟有一善則爲之匿諸慝而存之此春秋所以扶微而救亂也】

【案列國大夫自相會者止此一條】

冬十月曹伯午卒【悼公】邾快來奔谷梁【注自此已前邾畀我庶其並來奔今邾快又至三叛之人俱以魯爲主邾魯鄰國而聚其逋逃爲過之甚故悉書之以示譏也小國無大夫故但舉名而略其氏】

公如齊公至自齊居於鄆左氏【孟懿子陽虎伐鄆鄆人將戰子家子曰天命不慆久矣使君亡者必此眾也嗚呼爲無望也夫其死於此乎公使子家子如晉公徒敗於且知冬公如齊齊侯請饗之子家子曰朝夕立於其朝又何饗焉其飲酒也乃飲酒使宰獻而請安子家子乃以君出】附錄左氏【楚沈尹戌言於子常曰無極楚之讒人也民莫不知去朝吳出蔡侯朱喪大子建殺連尹奢屏王耳目使不聰明子而不圖將焉用之吳新有君疆埸日駭楚國若有大事子其危哉子常殺費無極與鄢將師盡滅其族以說於國】

二十有八年春王三月葬曹悼公○公如晉次於幹侯【晉竟內邑】左氏【公如晉將如幹侯子家子曰有求於人而卽其安人孰矜之其造於竟弗聽使請逆於晉晉人曰天禍魯國君淹卹在外君亦不使一个辱在寡人而卽安於甥舅其亦使逆君使公復於竟而後逆之】谷梁【公在外也注不得入於晉】張氏【旣不見禮於齊又不得入於晉窮辱甚矣

案書公如晉次幹侯二】

夏四月丙戌鄭伯寧卒六月葬鄭定公○秋七月癸巳滕子寧卒冬葬滕悼公

附錄左氏【是年晉滅祁氏羊舌氏韓宣子卒魏獻子爲政】

二十有九年春公至自幹侯居於鄆齊侯使髙張來唁公左氏【公至自幹侯處於鄆齊侯使髙張來唁公稱主君子家子曰齊卑君矣君祗辱焉公如幹侯注不得見晉侯故以干侯至】胡氏【遣使來唁淺事也而亦書於經者罪齊侯不能修方伯連帥之職也昔狄人廹逐黎侯衞人弗卹黎之臣子勸其君以歸而賦式微其一章曰微君之故者以事求人而人不有其事是謂微君之故若昭見逐出奔而齊莫之討淹卹日久而齊莫之納微君之故矣其二章曰微君之躬者以身下人而人不有其身是謂微君之躬若齊侯設禮以享而使宰獻遣使來唁而稱主君微君之躬矣諸侯失國托於諸侯禮也諸侯失國諸侯納之正也齊之先世常主夏盟而大公受先王五侯九伯之命矣魯爲鄰境甥舅之國也昭公朝夕立於其朝曽不能陳師竟上討意如逐君之罪而遣使唁公得禮乎】

公如晉次於幹侯張氏【許氏曰次於幹侯復不見受也】

夏四月庚子叔誼卒【公谷詣作倪】谷梁【叔倪卒季孫意如曰叔倪無病而死此皆無公也是天命也非我罪也注言叔倪欲納公無病而死此皆天命使魯無君爾】

秋七月○冬十月鄆潰左氏【注叛公也】公羊【邑不言潰此其言潰何郛之也曷爲郛之君存焉爾】谷梁【潰之爲言上下不相得也上下不相得則惡矣亦譏公也昭公出奔民如釋重負注公旣出奔不能攺徳修行居鄆小邑復使潰徳之不建如此之甚】胡氏【民逃其上曰潰自是昭公削迹於魯尺地一民皆非其有矣公之出奔處鄆四年民不見徳亡無愛徴至於潰散豈非迷昬不反自納於罟擭防穽之中其從者又皆艾殺其民視如土芥其下不堪所以潰歟然則去宗廟社稷出奔而猶不惕然恐懼期攺過以補前行之愆也自棄甚矣欲不亡得乎噫故書以爲後世戒】附錄左氏【平子每嵗賈馬具從者之衣屨而歸之於幹侯公執歸馬者賣之乃不歸馬衞侯來獻其乘馬曰啟服壍而死公賜公衍羔裘使獻龍輔王名於齊侯遂入羔裘齊侯喜與之陽谷】左氏【龍見於絳郊蔡墨曰古者畜龍故國有豢龍氏有禦龍氏飂叔安有裔子曰董父實甚好龍以事帝舜帝賜之姓曰董氏曰豢龍陶唐氏旣衰其後有劉累學擾龍於豢龍氏以事孔甲範氏其後也】左氏【晉趙鞅荀寅帥師城汝濵遂賦晉國一鼓鐵以鑄刑鼎著範宣子所爲刑書焉】

三十年春王正月公在幹侯左氏【不先書鄆與幹侯非公且徴過也注所以非責昭公內不能系臣民以安其身外不能事齊晉以反其國】公羊【注閔公鄆潰無尺土之居逺在幹侯故以存君書】谷梁【中國不存公存公故也注中國猶國中也】胡氏【公去社稷於今五年每歳首月不書公者在魯四封之內則無適而非其所也至是鄆潰客寄幹侯非其所矣歳首必書公之所在者蓋以存君不與季氏之專國也而罪臣子譏諸侯之意可見矣唐武后廢遷中宗革命自立史臣列於本紀欲著其罪而君子以爲非春秋之法其言曰天下者唐之天下中宗受之於其父武后安得絕先君之世復系嗣君之年黜武氏之號自以爲竊取春秋之義信矣】

【案經書公在楚一公在幹侯三皆於正月以存公也劉氏曰居於鄆有魯也在幹侯無魯也公𨿽無魯不可以無公也常山劉氏曰存君父辠臣子譏諸侯之意皆可具見也】

夏六月庚辰晉侯去疾卒秋八月葬晉頃公左氏【晉頃公卒秋八月葬鄭遊吉弔且送葬魏獻子使士景伯詰之曰悼公之喪子西弔子蟜送葬今吾子無貳何故對曰諸侯所以歸晉禮也禮也者小事大大字小之謂事大在共其時命字小在卹其所無先王之制諸侯之喪士弔大夫送葬惟嘉好聘享三軍之事於是乎使卿晉之喪事敝邑之間先君有所助執紼矣若其不閒𨿽士大夫有所不獲數矣大國之惠亦慶其加而不討其乏明底其情取備而已靈王之喪我先君簡公在楚我先大夫印段實往敝邑之少卿也王吏不討卹所無也晉人不能詰】

【案頃公以昭十七年卽位至是凡十四年定公繼伯】

冬十有二月吳滅徐徐子章羽奔楚【羽公作禹】左氏【吳子使徐人執掩余使鐘吾人執燭庸二公子奔楚楚子大封而定其徙將以害吳也子西諌曰吳光新得國而親其民視民如子辛苦同之將用之也若好吳邊疆使柔服焉猶懼其至吾又彊其讎以重怒之無乃不可乎吳周之冑裔也而棄在海濵不與姬通今而始大比於諸華光又甚文將自同於先王不知天將以爲虐乎使翦喪吳國而封大異姓乎其抑亦將卒以祚吳乎其終不逺矣我盍姑億吾鬼神而寧吾族姓以待其歸將焉用自播焉王弗聽吳子怒執鐘吾子遂伐徐防山以水之滅徐徐子章禹斷其髮攜其夫人以逆吳子吳子唁而送之使其邇臣從之遂奔楚楚沈尹戍帥師救徐弗及遂城夷使徐子處之案徐子書名劉氏曰徐子已服楚而後奔豈有興復之志乎胡氏從之詳見城夷下】

附錄左氏【吳子問於伍貟曰初而言伐楚余知其可也而恐其使余往也又惡人之有餘之功也今余將自有之矣伐楚何如對曰楚執政眾而乖莫適任患若爲三師以肄焉一師至彼必皆出彼出則歸彼歸則出楚必道敝亟肄以罷之多方以誤之旣罷而後以三軍繼之必大克之闔廬從之楚於是乎始病】

三十有一年春王正月公在幹侯左氏【言不能外內也】

季孫意如防晉荀躒於適歷【躒公谷作櫟】左氏【晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎季孫意如會晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行伏而對曰事君臣之所不得也敢逃刑命君若以臣爲有罪請囚於費以待君之察也亦惟君若以先臣之故不絕季氏而賜之死若弗殺弗亡君之惠也死且不朽若得從君而歸則固臣之願也敢有異心夏四月季孫從知伯如幹侯子家子曰君與之歸一慙之不忍而終身慙乎公曰諾眾曰在一言矣君必逐之荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人己所能見夫人者有如河荀躒掩耳而走曰寡君其罪之恐敢與知魯國之難臣請復於寡君退而謂季孫君怒未怠子姑歸祭子家子曰君以一乘入於魯師季孫必與君歸公欲從之眾從者脇公不得歸】胡氏【意如出君不事專有魯國晉實主盟不能致討而寵以會禮不亦逆哉或曰季孫事君如在國未知其罪而君伐之是昭公之過也則非矣行貨齊晉使不納公禱於煬宮求君不入及其復也猶欲絕其兆域加之惡諡安在乎事君如在國猶曰未知其罪乎齊晉不能誅亂禁姦悖君臣之義不知其從自及也陸淳以謂逐君之臣晉不之罪而反與爲會書曰意如會晉荀躒於適歷晉侯之爲盟主可見矣荀躒之爲人臣可知矣此不待貶絕而惡見者也得春秋所書之意矣】陳氏【季氏出其君而納邾快納黒肱卒大夫會葬晉宋膝薛晏然如二君矣君在外𨿽卿有事不書必有諸侯之事而後書是故文公在晉公孫敖會於垂隴襄公在晉季孫宿會於邢丘皆伯令也昭公在幹侯季孫意如會晉荀躒於適歷非諸侯之事也則何以書以晉之釋君而助臣也襄昭之際大夫無君之禍晉人爲之也】

夏四月丁巳薛伯谷卒○晉侯使荀躒唁公於幹侯秋葬薛獻公○冬黒肱以濫來奔【肱公作弓古音二字通濫東海昌盧縣】左氏【邾黒肱以濫來奔殘而書名重地故也君子曰名之不可不愼也如是夫有所有名而不如其己以地叛𨿽賤必書地以名其人終爲不義弗可滅己是故君子動則思禮行則思義不爲利回不爲義疚或求名而不得或欲蓋而名章懲不義也齊豹爲衞司寇守嗣大夫作而不義其書爲盜邾庶其莒牟夷邾黒肱以土地出求食而已不求其名賤而必書此二物者所以懲肆而去貪也若艱難其身以險危大人而有名章徹攻難之士將奔走之若竊邑叛君以徼大利而無名貪冒之民將寘力焉是以春秋書齊豹曰盜三叛人名以懲不義數惡無禮其善志也故曰春秋之稱微而顯婉而辧上之人能使昭明善人勸焉淫人懼焉是以君子貴之注不言邾闕文】

【案此條大例本只與庶其牟夷書法同左氏得之但左氏於齊豹書盜之說先儒多不取己見衞縶下注獨黒肱不系邾杜氏謂闕文亦是公羊通濫之事出於傳聞不可信劉敞極非之今具載其說公羊曰文何以無邾婁通濫也曷爲通濫賢者子孫宜有地也賢者孰謂謂叔術也何賢乎叔術讓國也其讓國柰何當邾婁顏之時邾婁女有爲魯夫人者則未知其爲武公與懿公與孝公防顏淫九公子於宮中因以納賊則未知其爲魯公子與邾婁公子與臧氏之母養公者也養公者必以其子入養聞有賊以其子易公抱公以逃賊至湊公寢而弒之臣有鮑廣父與梁買子者聞有賊趨而至臧氏之母曰公不死也在是吾以吾子易公矣於是負孝公之周愬天子天子爲之誅顏而立叔術反孝公於魯顏夫人者嫗盈女也國色也其言曰有能爲我殺殺顏者吾爲其妻叔術爲之殺殺顏者而以爲妻有子焉謂之盱夏公者其所爲有於顏者也盱防而皆愛之食必坐二子於其側而食之有珍怪之食盱必先取足焉夏父曰以來人未足而盱有餘叔術覺焉曰嘻此誠爾國也夫起而致國於夏父夏父受而中分之叔術曰不可三分之叔術曰不可四分之叔術曰不可五分之然後受之公扈子者邾婁之父兄也習乎邾婁之故其言曰惡有言人之國賢若此者乎誅顏之時天子死叔術起而致國於夏父當此之時邾婁人常被兵於周曰何故死吾天子通濫則文何以無邾婁天下未有濫也天下未有濫則其言以濫來奔何叔術者賢大夫也絕之則爲叔術不欲絕不絕則世大夫也大夫之義不得世故於是推而通之也大意以爲濫者叔術之封春秋賢叔術能讓國故通濫爲國而不系於邾也劉氏曰以叔術爲賢賢旣不足又懸隔數十世之外而通叛君之黒弓使當有國誰能信之乎此說是矣然谷梁亦曰其不言邾黒肱何也別乎邾也其不言濫子何也非天子所封也注曰邾以濫邑封黒肱故別之若國陳氏亦曰不系之邾濫嘗自別於邾也二家又本公羊蓋未可據】

十有二月辛亥朔日有食之左氏【晉史墨曰六年及此月也吳其入郢乎終亦弗克】公羊【注是後昭公死外晉大夫專執楚犯中國圍蔡】

附錄左氏【秋吳人侵楚伐夷侵潛六楚沈尹戍救潛吳師還楚師遷潛於南岡而還吳師圍左司馬戍右司馬稽救及豫章吳師還始用子胥之謀也】

三十有二年春王正月公在幹侯左氏【言不能外內又不能用其人也】取闞【魯邑】左氏【注公別居幹侯遣人誘闞而取之】張氏【昭公之難叔孫如闞定元年季孫使役如闞此魯地而公取之也呂氏曰取闞取鄆皆言公之無逺圖求目下之利而戕其民無復國之利也案謝氏曰公旅寄幹侯久矣非有兵力可以得邑也所以取闞者魯人以闞與公而公取之也書取闞著其微弱也闞魯微邑此說疑得之公羊以爲邾邑者非】

夏吳伐越左氏【吳伐越始用師於越也史墨曰不及四十年越其有吳乎越得歳而吳伐之必受其凶】

【案哀二十年越滅吳】

秋七月○冬仲孫何忌會晉韓不信齊髙張宋仲幾衞世叔申鄭國參曹人莒人薛人杞人小邾人城成周【莒人下公谷有邾人】左氏【秋八月王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不遑啟處於今十年勤戍五年餘一人無日忘之閔閔焉如農夫之望歳懼以待時伯父若肆大惠復二文之業弛周室之憂徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寧蟊賊逺屏晉之力也其委諸伯父使伯父實重圖之俾我一人無懲怨於百姓而伯父有榮施先王庸之範獻子謂魏獻子曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在冬十一月晉魏舒韓不信如京師合諸侯之大夫於狄泉尋盟且令城成周己丑士彌牟營成周計丈數揣髙卑度厚薄仞溝洫物土方議逺邇量事期計徒庸慮財用書餱糧以令役於諸侯屬役賦文書以授帥而效諸劉子韓簡子臨之以爲成命】公羊【注善其修廢職有尊尊之意】谷梁【天子微諸侯不享覲天子之在者惟祭與號故諸侯之大夫相帥以城之此變之正也】胡氏【天子有道守在四夷今至於城王都可以不書乎不曰城京師而曰城成周者京師眾大之稱成周地名也與列國等矣】張氏【此敬王徙都成周自王城而遷故因諸大夫之城而書成周以紀實也案晉自城虎牢以來有城杞城成周書法𨿽若無異然城杞之下書士鞅來聘杞子來盟則私親之意已著今書城成周於天王入城周之下則𨿽非盛時之美事終是情出於公亦衰世之幸也胡氏但傷成周之等於列國而未嘗譏列國之城成周蓋與公朝於王所意同得之矣若呂氏陳氏重貶諸大夫則己甚之責也惟謝氏曰諸侯不勤王事久矣當王室危弱之時列國乃能從王命以安王室善之大者也書城成周善之也可從】

十有二月己未公薨於幹侯左氏【書公薨於幹侯言失其所也趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰地有五行體有左右各有妃耦天生季氏以貳魯侯爲日久矣魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然詩曰髙岸爲谷深谷爲陵三後之姓於今爲庶主所知也昔成季友桓之季也文姜之愛子也始震而卜曰生有嘉聞其名曰友爲公室輔及生有文在其手曰友旣而有大功於魯受費以爲上卿至於文子武子世增其業不廢舊績魯文公薨而東門遂殺適立庶魯君於是乎失國政在季氏於此君也四公矣民不知君何以得國是以爲君愼器與名不可以假人】胡氏【諸侯失國出奔眾矣鄭伯突爲祭仲所逐入於櫟而復國衞侯衎爲孫所逐入於夷儀而復國昭公在外八年終以客死爲天下笑何也祭仲𨿽專而世權不重於季氏衞侯失國猶夫人也而有推挽之者所以𨿽失而復得也魯自季友受費以爲上卿至於意如專執國命四世矣其臣皆季氏之孚也其民皆季氏之獲也而昭公有一子家駒言不見聽計不行也不能復國宜矣故春秋詳錄其所因爲後世之戒公𨿽失國然每歳之首月必書公在幹侯誅意如也書齊侯取鄆公圍成鄆潰絕昭公也爲人臣者觀每歳必書公所在必不敢萌跋扈不臣之心爲人君者觀春秋所書圍成鄆潰知社稷之無常奉也亦必少警矣嗚呼可謂深切著明矣】

【案昭公在位二十四年居鄆五年客幹侯三年乃魯國衰惰不振之君也當其初年居喪無慼容而父子之親喪娶妻以同姓而夫婦之倫乖立國立身之本皆無矣季氏之禍𨿽積習於成襄之世然取鄆而不能止納牟夷而不能郤大雩大雨雹天戒屢見而不知警舎中軍搜於紅軍政盡失而不能收卒之得罪於伯主則五如晉而不得入十三國同盟而不得與昭公果何以保其國哉當是時齊有陳氏晉有六卿與三家蓋聲勢相倚疊爲輔車宜昭公之不入也史墨之言其論魯事則善矣毋乃速三晉爲諸侯之勢乎】

春秋防通卷二十一﹤經部﹐春秋類﹐春秋會通﹥

欽定四庫全書

春秋防通卷二十二

元李廉撰定公【名宋諡法安民大慮曰定在位十五年】左氏【注定公襄公之子昭公之弟昭公薨季氏立之】

【周敬王十一年】元年春王左氏【注公之始年而不書正月公卽位在六月故】公羊【定何以無正月正月者正卽位也定無正月者卽位後也卽位何以後昭公在外得入不得入未可知也曷爲未可知在季氏也定哀多微辭主人習其讀而問其傅則未知己之有罪焉爾】谷梁【不言正月定無正也定之無正何也昭公之終非正終也定之始非正始也昭無正終故定無正始不言卽位防在外也】胡氏【元年必書正月謹始也定何以無正月昭公薨於幹侯不得正其終定公制在權臣不得正其始魯於是曠年無君春秋欲謹之而不可也季氏廢大子衍及務人而立公子宋宋者昭公之弟其主社稷非先君所命而専受之於意如者也故不書正月見魯國無君定公無正主人習其讀而問其傳則未知己之有罪焉爾】

【案隱元年事在三月莊元年亦事在三月定元年亦事在三月然隱莊皆書正月則定公之無正始可知矣蓋隱莊𨿽無正始而卽位皆在正月定卽位在六月故也又案定哀多微辭公羊之言是也然何氏指定公無正新作雉門防失國寶黃池之防獲麟五事以當之則非本防矣】

三月晉人執宋仲幾於京師左氏【正月辛巳晉魏舒合諸侯之大夫於狄泉將以城成周魏子涖政屬役於韓簡子而田於大陸還卒孟懿子防城成周庚寅栽宋仲幾不受功曰滕薛郳吾役也薛宰曰宋爲無道絕我小國於周以我適楚故我常從宋晉文公踐土之盟曰凡我同盟各復舊職若從踐土若從宋亦惟命仲幾曰踐土固然薛宰曰薛之皇祖奚仲居薛以爲夏車正奚仲遷於邳仲虺居薛以爲湯左相若復舊職將承王官何故以役諸侯仲幾曰三代各異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲幾曰縱子忘之山川鬼神其忘之乎士伯怒謂韓簡子曰薛徴於人宋徴於鬼宋罪大矣必以仲幾爲戮乃執仲幾以歸三月歸諸京師城三旬畢乃歸諸侯之戍】公羊【仲幾之罪何不蓑城也其言於京師何伯討也伯討則其稱人何貶曷爲貶不與大夫専執也曷爲不與實與而文不與曷爲不與大夫之義不得專執也】谷梁【此其大夫其曰人何也防之也何爲防之不正其執人於尊者之所也不與大夫之伯討也注晉執人於尊者之側而不以歸京師故但言其執不書所歸】胡氏【案左氏宋仲幾不受功則有罪矣書晉人執仲幾於京師則貶詞也以王事討有罪何貶乎案周官司掌凡囚執人之事屬於司宼凡諸侯之獄訟定以邦典凡卿大夫之獄訟斷以邦法則大司防之職也不告諸司防而執人於天子之側故𨿽以王事討冇罪猶貶凡此類皆簒弒之萌履霜之漸執而書其地謹之也每謹於初而禍亂息矣】

【案此條以事言之則以王事討有罪以義言之則大夫專執人於王側而不歸之王吏故春秋亦不與以伯討谷梁胡氏是矣公羊以爲大夫不得専執則是以於京師爲伯討則非左氏序仲幾不受功之事則實以爲執以歸晉復歸諸京師則恐非事實矣楊士勛曰不書所歸惟舉其地者此晉自治之效是也】

夏六月癸亥公之防至自幹侯戊辰公卽位左氏【夏叔孫成子逆公之防於幹侯季孫曰子家子亟言於我未嘗不中吾志也吾欲與之從政子必止之子家子不見叔孫叔孫請見子家子辭叔孫使告之曰公衍公爲實使羣臣不得事君若公子宋主社稷則羣臣之願也對曰若立君則有卿士大夫與守在羈弗敢知若從君者則貌而出者入可也宼而出者行可也若羈也則君知其出也而未知其入也羈將逃也防及壞隤公子宋先入從公者皆自壞隤反六月癸亥公之防至自幹侯戊辰公卽位】公羊【癸亥公之防至自幹侯則曷爲以戊辰之日然後卽位正棺於兩楹之間然後卽位子沈子曰定君乎國然後卽位卽位不日此何以日錄乎內也】谷梁【殯然後卽位也定無正見無以正也逾年不言卽位是有故公也言卽位是無故公也卽位授受之道也先君無正終則後君無正始也先君有正終則後君有正始也戊辰公卽位謹之也定之卽位不可不察也公卽位何以日也戊辰之日然後卽位也癸亥公之防至自幹侯何爲戊辰之日然後卽位也正君乎國然後卽位也沈子曰正棺乎兩楹之間然後卽位也內之大事日卽位君之大事其不日何也以年決者不以日決也此則其日何也著之也何著焉逾年卽位厲也於厲之中又有義焉未殯𨿽有天子之命猶不敢況臨諸臣乎周人有防魯人有防周人弔魯人不弔周人曰固吾臣也使人可也魯人曰吾君也親之者也使大夫則不可也故周人弔魯人不弔以其下成康爲未久也君至尊也去父之殯而往弔猶不敢況未殯而臨諸臣乎注厲危也】胡氏【昭公之薨已越葬期猶未得返至於六月癸亥然後防至而定之卽位乃在是月之戊辰蓋遲速進退爲意如所制不得專也以周書顧命考之成王之崩在四月乙丑宰臣大保卽於是日命仲桓南宮毛俾爰齊侯呂伋以二干戈虎賁百人逆王世子釗於南門之外延入翼室宅憂爲天下主不待崇朝而後定也今昭公防至在葬期之後公子宋自壞隤先入猶未得立是知爲意如所制不得以時定非謂正棺乎兩楹之間故定之卽位不可不察也夫卽位大事也宗嗣先定則變故不生蓋代君享國而主其祭冝戚冝懼一失機防或萌窺伺之心至於生變則爲不孝矣古人所以貴於早定國家之本也今昭公之薨定公之卽位春秋詳書於防非爲後法乃見諸行事爲永鑑耳案公谷所謂定君乎國然後卽位者謂諸侯五日而殯今以君始死之禮治之故須殯而後卽位也然季氏親逐其君暴露七月而後反國黜適而立不正至於防歸君立乃欲辧區區之禮文而行之尙何禮之足言哉胡氏之說得其大情伹所引康王延入翼室之事則此乃柩前之定位而非告廟臨羣臣之位也】

秋七月癸已葬我君昭公左氏【季孫使役如闞公氏將溝焉榮鴐鵞曰生不能事死又離之以自旌也縱子忍之後必或恥之乃止季孫問於榮鴐鵞曰吾欲爲君諡使子孫知之對曰生弗能事死又惡之以自信也將焉用之乃止秋葬昭公於墓道南孔子之爲司寇也溝而合諸墓

案昭公書葬罪魯不以季氏爲逆也】

九月大雩谷梁【雩月雩之正也秋大雩非正也冬大雩非正也秋大雩雩之爲非正何也毛澤未盡人力未竭未可以雩也雩月雩之正也月之爲雩之正何也其時窮人力盡然後雩雩之正也何謂其時窮人力盡是月不雨則無及矣是年不艾則無食矣是謂其時窮人力盡也雩之必待其時窮人力盡何也雩者爲旱求者也求者請也古之人重請何重乎請人之所以爲人者讓也請道去讓也則是舍其所以爲人也是以重之焉請哉請乎應上公古之神人有應上公者通乎陰陽君親帥諸大夫道之而以請焉夫請者非可詒托而往也必親之者也是以重焉】

【案大雩義詳見桓五年】

立宮左氏【昭公出故季平子禱於公九月立焬宮】公羊【立者不冝立也立宮非禮也】胡氏【公伯禽之子其曰立者不宜立也防事卽逺有進而無退宮廟卽逺有毀而無立】

冬十月隕霜殺菽公羊【何以書記異也此災菽也曷爲以異書異大乎災也注異者所以爲人戒也重異不重災君子所以貴教化而賤刑罰也周十月夏八月防霜用事未可殺菽菽者少類爲稼彊季氏象也是時定公喜於得位而不念父黜逐之恥反爲淫祀立宮故天示以當早誅季氏】胡氏【谷梁子曰菽舉重也未可以殺而殺舉重可殺而不殺舉輕其象則刑罰不中之應案此條谷梁得之疏曰傳嫌獨殺菽不害餘物故以輕重別之菽易長而難殺故以殺之爲重重者殺則輕者死矣輕而不死重者不殺居然可知蘇氏曰於其不殺而言艸言其廣也於其殺而言菽言其害也其說亦近之若何氏以爲止殺菽而不及他物恐非且以爲五穀苐三以比季氏其說亦鑿】

二年春王正月○夏五月壬辰雉門及兩觀災左氏【注雉門公宮之南門兩觀闕也天火曰災防明堂位云庫門天子臯門雉門天子應門是魯之雉門公宮南門之中門也周禮大宰正月之吉縣治象之法於象魏使萬民觀治象鄭曰象魏闕也劉熙釋名云闕在門兩傍中央闕然爲道也此釋宮云觀謂之闕然則兩觀與象魏闕一物而三名也觀與雉門俱災則兩觀在雉門之兩傍矣】公羊【何以書記災也注此本子家駒諌昭公所當先去以自正者定公繼其後宜去其所以失之者故災】

【案此條公谷惑於桓宮僖宮災不言及之說遂以爲此時兩觀先災春秋不以微及大不以卑及尊故先言雉門尊之也此說非大槪桓宮僖宮二廟分明故不必言及此若不言及則嫌於雉門之兩觀獨災耳文法合如此何疑】

秋楚人伐吳左氏【桐叛楚吳子使舒鳩氏誘楚人曰以師臨我我伐桐爲我使之無忌秋楚囊瓦伐吳師於豫章吳人見舟於豫章而潛師於巢冬十月吳軍楚師於豫章敗之遂圍巢克之獲楚公子繁注囊瓦稱人見誘以敗軍貶也】張氏【許氏曰自襄三年書楚伐吳終於人之則楚力竭矣於是有吳入郢自昭三十二年書吳伐越終於越再入吳於是吳亡楚介在南荒蠻夷相攻不可殫錄故刪取其要如此以爲伐國之戒七書楚伐僅能一克於朱方他役皆敗無功書伐而不書敗者積其陵暴首兵之咎將徽之於此而後至於禍敗失國】

【案經書楚伐吳七止此】

冬十月新作雉門及兩觀公羊【其言新作之何修大也修舊不書此何以書譏何譏爾不務乎公室也注天災之當減損如諸侯制而復修大僭天子之禮故言新作有所增益曰作不務公室亦可施於久不修微辭也言亦可以見魯人簡忽五月有災十月乃作之義】谷梁【言新有舊也作爲也有加其度也】胡氏【書新作者譏僭王制而不能革也雉門象魏之門其外爲庫門而臯門在庫門之外其內爲應門而路門在應門之內是天子之五門也僖公嘗修泮宮復閟宮非不用民力也而春秋不書新作南門則獨書者南非一門也必有不當爲者子家駒以設兩觀爲僭天子是非諸侯之制明矣夫撥亂反正者必本諸身身正者物必正春秋於僭君必書者必正之意也使定公遇災而懼革其僭禮三家陪臣𨿽欲僭諸侯執國命其敢乎習舊而不知以爲非何以禁季氏之脇其主矣故特書新作以譏之也】

【案經書新作南門胡氏曰言新有故也言作創始也新作雉門及兩觀胡氏曰譏僭王制而不能革也彼以本有而攺作之其髙大過常故曰創始此以旣災而復爲之其制度無損故曰不能革謝氏曰延廏因舊而葺之故曰新南門雉門兩觀則去舊而爲之故曰新作其說亦是雉門者五門之中門南門者五門之外別有一門也】

三年春王正月公如晉至河乃復公羊【注內有彊臣之讎外不見答於晉故危而月之】張氏【程氏曰季孫意如上不請命於天子下不告於方伯而立定公故晉怒而公往朝焉晉辭公而復故明年因防而請盟於臯鼬】

二月辛卯邾子穿卒左氏【邾莊公與夷射姑飲酒私出閽乞肉焉奪之杖以敲之邾子在門臺臨廷閽以瓶水沃廷邾子望見之怒閽曰夷射姑旋焉命執之弗得滋怒自投於牀廢於鑪炭爛遂卒莊公卞急而好潔故及是】

夏四月○秋葬邾莊公○冬仲孫何忌及邾子盟於拔【卽郯】左氏【盟於郯修邾好也】

四年春王二月癸巳陳侯吳卒【杜癸巳正月七日】○三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚左氏【蔡昭侯爲兩佩與兩裘以如楚獻一防一裘於昭王子常欲之弗與三年止之唐成公如楚有兩肅爽馬子常欲之弗與亦三年止之唐人竊馬而獻之子常子常歸唐侯蔡人聞之固請而獻佩於子常蔡侯歸及漢執玉而沈曰余所有濟漢而南者有若大川蔡侯如晉以其子元與其大夫之子爲質焉而請伐楚春劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損於楚而失中山不如辭蔡侯吾自方城以來楚未可以得志只取勤焉乃辭蔡侯注於召陵先行防禮入楚竟故書侵】胡氏【案傳書伐而經書侵者楚爲無道憑陵諸夏爲一裘一馬拘唐蔡二君三年而後遣蔡侯旣歸請師於晉晉人請命於周大合諸侯天子之元老在焉若能暴明其罪恭行天討庶幾哉王者之師齊桓晉文之功褊矣有荀寅者求貨弗得遂辭蔡人晉由是失諸侯無功而還書曰侵楚陋之也】陳氏【晉之合諸侯至平丘而止是役劉子爲之也劉子定內難復辟於周而楚納子朝於是合十有八國之師伐楚𨿽五伯未有盛於此時者也以周之不競而能合諸侯盛於五伯俄而劉子卒君子蓋深悲之也】張氏【書十八國之眾見其勢之足以有爲也而終之以侵楚深以罪其志卑而義不勝終於無能爲而晉自此微矣案二召陵書法詳見僖四年三地防書法詳見桓十五年此條陳氏說亦佳然直以爲爲子朝則夫子當有美辭又明年王人殺子朝於楚不可謂之無功不應書侵故胡氏止從左氏程子而上以能請命爲幸下以不能討楚爲譏】

夏四月庚辰蔡公孫姓帥師滅沈以沈子嘉歸殺之【公羊作公孫歸姓】左氏【沈人不防於召陵晉人使蔡伐之夏蔡滅沈】胡氏【書滅沈罪公孫姓也書以歸罪沈子嘉也書殺之罪蔡侯也奉詞致討而覆其邦家爲敵所執不死於位皆不仁矣所惡於前無以先後出乎爾者反乎爾者也蔡侯視楚猶沈視蔡也昭公拘於郢非以國小而弱乎沈𨿽不防召陵未有大罪惡也而恃彊殺之甚矣能無公孫翩之及哉宋以曹伯陽歸蔡以沈子嘉歸皆殺之也而或書或不書其不書者賤而略之也】

五月公及諸侯盟於臯鼬【公作浩油許地】左氏【注召陵防劉子諸侯緫言之也復稱公者防盟異處故也】公羊【注再言公者昭公數如晉不見答卒爲季氏所逐定公初卽位得與諸侯盟故喜錄之後楚復圍蔡不救不日者善諸侯能翕然俱有疾楚之心防同最盛故襃與信辭疏正以首戴葵丘皆不再言公也】胡氏【定公之立上不請於天王下不告於方伯而受國於季孫意如故三年朝晉至河而復今防諸侯求爲此盟書公及者內爲志也召陵之防必序不序十有八國之諸侯則無以見侵楚之陋臯鼬之盟序與不序非義所系則以凡舉可也】陳氏【有晉侯在何以書公及諸侯盟非晉主盟也公防諸侯盟於薄公防諸侯盟於宋皆後至之文也非後至也而曰公及諸侯盟則以魯主之也是故書及】張氏【陸氏曰重言諸侯劉子不與盟也】

【案王官與防不與盟之說詳首止下𨿽杜氏範氏皆以爲諸侯總言劉子亦與然考之於經未見此例合從陸氏爲是公及之說胡氏主程子蓋亦從公羊注意發之而防不同矣陳氏說亦佳不書日之說何氏近之】

附錄左氏【晉人假羽旄於鄭明日或斾以防晉於是乎失諸侯將防衞子行言於靈公曰防同難嘖有煩言莫之治也其使祝佗從乃使子魚及臯鼬將長蔡於衞衞侯使佗私於萇曰蔡叔康叔之兄也先衞不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室於周爲睦分魯公以大路大旂夏后氏之璜封父之繁弱殷民六族使帥其宗氏以法則周公分之土田陪惇祝宗卜史備物典防官司彞器因商奄之民命以伯禽而封於少皡之虛分康叔以大路少帛綪茷旃旌大呂殷民七族封畛土略自武父以南及圃田之北竟取於有閻之土以共王職取於相土之東都以防王之東搜聃季受土陶叔受民命以康誥而封於殷虛皆啟以商政疆以周索分唐叔以大路密須之鼓闕鞏沽洗懷姓九宗職官五正命以唐誥而封於夏虛啟以夏政疆以戎索三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎閒王室若之何其使蔡先衞也武王之母弟八人周公爲大宰康叔爲司宼聃季爲司空五叔無官豈尙年哉曹文之昭也晉武之穆也曹爲伯甸非尙年也晉文爲踐土之盟衞成公不在夷叔其母弟也猶先蔡其載書云王若曰晉重魯申衞武蔡甲午鄭捷齊潘宋王臣莒期藏在周府可覆視也吾子欲復文武之略而不正其徳將如之何萇說告劉子與範獻子謀之乃長衞侯於盟】

【案經書踐土召陵二防皆蔡在衞上與此說殊不合杜氏以子魚所言爲盟防之次以經所書爲伯主以國大小爲序未知是否】

杞伯成卒於防【成公作戊】○六月葬陳惠公○許遷於容城【地闕任公輔以爲華容縣亦析之近地也】○秋七月公至自防張氏【不至以侵楚者公以得盟爲幸危不在侵也】

【案致後事之說己見僖四年至伐楚下此條何休以爲得意致防故以上文侵楚書召陵爲詳義兵臯鼬不日爲與信辭又再言公爲喜文似若近之然於書侵書及之義不通矣大抵侵楚旣淺事不足乎故以臯鼬爲重而致之啖子所謂夫子擇其重者而志之者是也張氏說亦發明上文公及之義】

劉捲卒左氏【注卽劉蚡也劉子奉命出盟召陵死則天王爲告同盟故不具爵】公羊【劉捲者何天子之大夫也外大夫不卒此何以卒我主之也疏我主之者召陵主防也】谷梁【此不卒而卒者賢之也寰內諸侯也非列土諸侯此何以卒也天王崩爲諸侯主也】陳氏【王卿士不卒有關於天下之故則卒之於襄王之難有王子虎焉於敬王之難有劉子焉君子曰王室其庶幾乎而無救於周是故特卒之也司馬遷於諸國世家多卒孔子蓋知此者也】張氏【陸氏曰畿內諸侯不同列國故不言劉子書者譏其來赴也】

【案胡氏無傳義同尹氏子虎而陳氏之說亦得春秋意外之防不可不取也】

葬悼公○楚人圍蔡左氏【楚爲沈故圍蔡】公羊【注囊瓦稱人者罪重異於凡圍也】張氏【許氏曰不書卿帥師者見其驕暴而不自反溢而必決將敗之徴是以微之案圍國自襄七年書楚公子貞後九圍蔡書棄疾圍鮮虞書士鞅圍衞書趙鞅獨此囊瓦將而書人故何氏許氏之說如此】

晉士鞅衞孔圉帥師伐鮮虞張氏【許氏曰謀楚而不能討盟蔡而不能救則惟中山是伐書卿與師著威力不行於彊暴而行於寡弱也】

【案昭十二年楚滅陳蔡不能救而伐鮮虞今晉亦不能救蔡而伐鮮虞其事一也然彼則狄晉此則名士鞅孔圉何哉蘇氏曰晉𨿽有棄諸侯之辠而蔡未有國滅之禍故書法不同輕重之權衡也】

葬劉文公公羊【外大夫不書葬此何以書錄我主也注其實以主我恩故錄之爾】張氏【趙氏曰劉文公天子畿內諸侯列國不當與行交往之禮今防其蔡記非禮也】

【案天子三公稱公曽爲三公而有土爲畿內諸侯者亦曰公皆以其地配公字言之若祭公周公州公之類是也天子卿大夫有封爲畿內諸侯者皆曰子溫子劉子單子尹子之類是也然周末畿內諸侯卒皆諡公如成肅公單平公皆然春秋因劉文公之葬特書以志其僭耳生稱劉子卒稱劉捲葬稱劉文公皆聖人謹嚴之筆也而何氏注公羊乃以其稱公之故而謂劉子本外諸侯入爲天子大夫故上系采邑下系本爵其說無據不可從】

冬十有一月庚午蔡侯以吳子及楚人戰於柏舉楚師敗績楚囊瓦出奔鄭左氏【伍員爲吳行人以謀楚伯州犂之孫嚭爲吳大宰以謀楚楚自昭王卽位無歳不有吳師蔡侯因之以其子幹與其大夫之子爲質於吳冬蔡侯吳子唐侯伐楚舎舟於淮汭自豫章與楚夾漢子常濟漢而陳自小別至於大別三戰子常欲奔十有一月庚午二師陳於柏舉闔廬之弟夫槪王曰楚瓦不仁其臣莫有死志先伐之其卒必奔而後大師繼之必克以其屬五千先擊子常子常之卒奔楚師亂吳師大敗之子常奔鄭史皇以其乘廣死注吳爲蔡討楚從蔡計謀故書蔡侯以吳子言能左右之也囊瓦稱人貪以致敗不能死難罪賤之奔而書名惡之也】公羊【吳何以稱子夷狄也而憂中國其憂中國柰何伍子胥父誅乎楚挾弓而去楚以干闔廬闔廬曰士之甚勇之甚將爲之興師而復讎於楚子胥曰諸侯不爲匹夫興師且臣聞之事君猶事父也虧君之義復父之讎臣不爲也於是止蔡昭公朝於楚有美裘焉囊瓦求之昭公不與爲是拘昭公於南郢數年然後歸之於其歸焉用事乎河曰天下諸侯苟有能伐楚者寡人請爲之前列楚人聞之怒爲是興師使囊瓦將而伐蔡蔡請救於吳子胥復曰蔡非有罪也楚人爲無道君如有憂中國之心則若時可矣於是興師而救蔡】谷梁【吳其稱子何也以蔡侯之以之舉其貴者也蔡侯之以之則其舉貴者何也吳信中國而攘夷狄吳進矣何以不言救也救大也注貴謂子也實救蔡而不言救夷狄漸進未同於中國也蔡自吳進矣下序事與公羊同但河字作漢谷是】胡氏【吳何以稱子善伐楚解蔡圍也荊楚暴橫盟主不能致其討天王不能達其命長惡不悛後興師而圍蔡王法所當討而不赦吳能自卑聽蔡侯之義以達天子之命興師救蔡戰於柏舉大敗楚師成伯討之功善矣晉主夏盟中國所仰若嘉谷之望雨也有請於晉如彼其難吳國天下莫彊焉非諸侯之所能以也有請於吳如此其易故召陵之防大合諸侯而書侵楚柏舉之戰蔡用吳師特書曰以者深罪晉人保利棄義難於救蔡也然則何以不言救乎救大矣闔廬子胥宰嚭皆懷謀楚之心蔡人往請防逢其適非有救災卹鄰從簡書憂中國之實也聖人道大徳宏樂與人爲善故因其從蔡特進而書爵囊瓦貪以敗國又不能死可賤甚矣故記其出奔特貶而書人春秋之情見矣】陳氏【以夷狄憂中國故吳始稱子書戰書敗績皆進吳也】

【案用兵以例三詳見桓十四年此條戰書楚人敗書師奔書名與城濮戰書人敗書師殺其大夫書名同一書法蓋子玉子常之罪固同而楚之輕於任人以至敗師亡眾前後一轍矣】

庚辰吳入郢【公谷陸氏作入楚】左氏【吳從楚師敗諸雍澨五戰及郢楚子取其妹季畀我以出庚辰吳入郢以班處宮子山處令尹之宮夫槪王欲攻之懼而去之夫槪王入之楚子渉睢濟江入於雲中盜攻之以戈擊王王孫由於以背受之王奔鄖鬭辛與其弟巢以王奔隨吳人從之謂隨人曰周之子孫在漢川者楚實盡之天誘其衷致罰於楚而君又竄之周室何罪君若惠顧周室施及寡人以奬天衷君之惠也漢陽之田君實有之隨人辭曰以隨之辟小而密邇於楚楚實存之世有盟誓至於今未攺若難而棄之何以事君執事之患不惟一人若鳩楚竟敢不聽命吳人乃退初伍員與申包胥友其亡也謂申包胥曰我必復楚國申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君疆之患也逮吳之未定君其取分焉若楚遂亡君之土也若以君靈撫之世以事君秦伯使辭焉曰寡人聞命矣子姑就館將圖而告對曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出五年夏秦子蒲子虎帥車五百乘以救楚大敗夫槪王於沂秋子期子蒲滅唐九月夫槪王歸自立與王戰而敗秦師又敗吳師吳師居麇子期焚之又戰於公壻之谿吳師大敗吳子乃歸冬楚子入於郢初鬭辛聞吳人之爭宮也曰吾聞之不讓則不和不和則不可以逺徵吳爭於楚必有亂有亂則必歸焉能定楚】公羊【吳何以不稱子反夷狄也其反夷狄柰何君舎於君室大夫舎於大夫室蓋妻楚王之母也】谷梁【日入易無楚也易無楚者壞宗廟徙陳器撻平王之墓何以不言滅欲存楚也其欲存楚柰何昭王逃父老送之曰寡人不肖忘先君之邑父老反矣何憂無君寡人且用此入海矣父老曰有君如此其賢也以眾不如吳以必死不如楚相與擊之一夜而三敗吳人復立何以謂之吳也狄之也君居其君之寢而妻其君之妻大夫居其大夫之寢而妻其大夫之妻蓋有欲妻楚王之母者不正乘敗人之績而深爲利居人之國故反其狄道也】胡氏【戰則稱爵入則舉號何也聖人誰毀誰譽救災卹鄰則進而書爵非有心於與之順天命也乘約肆淫則黜而舉號非有心於貶之奉天討也伐國者固將拯民於水火之中而鳩集之耳殺其父兄系其子弟毀其宗廟遷其重器而亂男女之配也如水益深如火益熱則善小而惡大功不足以掩之矣聖人心無毀譽如鏡之無妍醜也因事物善惡而施襃貶焉不期公而自公爾明此義然後可以司賞罰之權矣】陳氏【入國不言邑入楚而曰入郢非得國之辭也】

【案此條狄吳之說公谷胡氏皆同獨杜氏以爲史略文者非也書郢之說左氏胡氏同陳氏得之公谷作入楚者非也書日之說谷梁有傳注者曰易無楚者若曰楚無人也夫以赫赫楚國而浹辰之間吳得以入其國都無人可知矣故書法與公子嬰齊伐莒入鄆同谷梁精矣至於存楚之說則非也吳本未滅楚何得書滅乎】

五年春王三月辛亥朔日有食之【公羊作王正月】○夏歸粟於蔡左氏【歸粟於蔡以周亟矜無資注蔡爲楚所圍饑乏故魯歸之粟】公羊【孰歸之諸侯歸之曷爲不言諸侯歸之離至不可得而序故言我也注與戍陳同義】谷梁【諸侯無粟諸侯相歸粟正也孰歸之諸侯也不言歸之者專辭也義邇也注專辭者若獨是魯也言此是邇近之事故不足具列諸侯】胡氏【二傳皆稱諸侯歸蔡粟其略而不序何也蔡爲楚人所困則環視而不能救吳旣破楚入郢解蔡圍矣然後相率而歸之粟非救災卹鄰從簡書之道也故特書魯而不序諸侯見其事之末矣案此條爲春秋特筆所以罪中國之忘大義而事小惠公谷之防甚精左氏得其事實而不知聖人之意也】

於越入吳左氏【吳在楚也注於發聲也】公羊【於越者未能以其名通也越者能以其名通也注越人自名於越君子名之曰越治國有狀能與中國通者以中國之辭言之曰越治國無狀不能與中國通者以其俗辭言之因其俗可以見善惡故云爾吳新憂中國士卒罷敝而入之疾罪重故謂之於越】谷梁【注舊說於越夷言也春秋卽其所以自稱者書之見其不能慕中國故以本俗名自通】陳氏【向曰越人今曰於越復從其舊號也越未有聞也昭定之春秋吳楚爭而後越入中國昭五年防於瑣也越常壽過始見經而亟稱人後三十年而入吳不復稱人矣晉楚之初春秋未以敵言之戰於邲也則楚稱子矣吳楚之初春秋未以敵言之戰於柏舉也則吳稱子矣至於吳越終春秋不以敵言之也是故越入吳書吳入越不書】

【案於越入吳二胡氏說見哀十三年劉氏曰於越者其自稱者也越者中國稱之者也考之經文入吳敗吳皆越人來告故書於越吳伐越則吳來告也故止書越劉說爲合公羊注以爲因以見善惡者恐無此意陸氏例於越者越中之別也未知是否】

六月丙申季孫意如卒谷梁【注意如逐昭公而日卒者明定之得立由乎意如春秋因定之不惡而書日以示譏】胡氏【內大夫有罪見討則不書卒公子翚是也仲遂殺惡及視罪與翚同而書卒者以事之變卒之也意如何以書卒見定公不討逐君之賊以爲大夫全始終之禮也定𨿽受國於季氏苟有叔孫婼之見不賞私勞致辟意如以明君臣之義則三綱可正公室彊矣今苟於利而忘其讎三綱滅公室益侵陪臣執命宜矣故意如書卒主人習其讀而問其傳則未知巳之有罪焉耳】附錄左氏【是年陽虎囚季桓子及公父文伯逐仲梁懷殺公何藐盟桓子於稷門之內】

秋七月壬子叔孫不敢卒○冬晉士鞅帥師圍鮮虞左氏【三年鮮虞人敗晉師於平中獲晉觀虎至是圍鮮虞報觀虎之役也】張氏【許氏曰晉始以土地之故與鮮虞睽咎不在鮮虞也而晉不自反縱兵橫加不能服則又圍之兵益忿義益不勝君子是以惡晉也】

六年春王正月癸亥鄭遊速帥師滅許以許男斯歸【速公作遫】左氏【因楚敗也】

【案此鄭叛伯之始也自隠十一年鄭入許而齊鄭之黨合天下遂無王自定六年鄭滅許而齊鄭之黨又合天下遂無晉許以大嶽之裔不能屈節於鄭而甘心向楚其亡固宜獨至是而晉楚俱弱春秋以終則世變亦可感也夫】

二月公侵鄭公至自侵鄭左氏【周儋翩率王子朝之徒因鄭人將以作亂於周鄭於是伐馮滑胥靡負黍狐人闕外公侵鄭取匡爲晉討鄭之伐胥靡也往不假道於衞及還陽虎使季孟自南門入出自東門衞侯怒使彌子瑕追之公叔文子老矣輦而如公曰尢人而效之非禮也昭公之難君將以文之舒鼎成之昭兆定之鞶鑑苟可以納之擇用一焉公子與二三臣之子諸侯苟憂之將以爲之質羣臣之所聞也今將以小忿蒙舊徳無乃不可乎大姒之子惟周公康叔爲相睦也而效小人以棄之不亦誣乎天將多陽虎之辠以斃之君姑待之若何乃止注胥靡等六邑皆周地】張氏【奉晉命以討鄭之黨亂人正也然陪臣方執國命使衞侯不聽公叔文子之言魯師危矣故致之案自宣公十八年書公伐杞之後魯君無兵將者八十年至是而後一侵鄭再侵齊一圍成皆書公則三桓旣微之徴也然本非公室能張實以陪臣公山不狃侯犯陽虎之專故托公以出師耳當是時晉伯已失諸侯皆離惟魯未叛故侵鄭侵衞之師𨿽出晉令而陽虎之徒釁於勇嗇於禍以逞其欲春秋皆書侵以志其無名行師而輔伯之非其道也此與成六年二侵宋同一書法不然奉伯令而討伐周之國何不書伐哉】

夏季孫斯仲孫何忌如晉左氏【季桓子如晉獻鄭俘也陽虎彊使孟懿子往報夫人之幣晉人兼享之注賤魯故不復兩設禮明經所以不備書】

【案春秋書內卿並使者惟文十八年公子遂叔孫得臣及此年斯何忌耳胡氏於公子遂之事以爲變文書介副者欲以起問者見事情也此獨無所起乎蓋遂得臣之並使乃仲遂邪謀之所起而斯何忌之並使亦陽虎専權之所爲讀者不可不察也左氏記其事曰孟孫立於房外謂範獻子曰陽虎若不能居魯而息肩於晉所不以爲中軍司馬者有如先君獻子曰魯人患陽虎矣夫陽虎陪臣也而執國命二子俛焉爲其所使猶爲國有人乎劉氏謂春秋本其禍之所搆自二子之使者是矣故特書以見焉杜氏以爲晉不備禮故經不備書此未爲知聖人之防也】

秋晉人執宋行人樂祁犂左氏【宋樂祁言於景公曰諸侯惟我事晉今使不往晉其憾矣公曰惟寡人說子之言子必往其宰陳寅曰子立後而行見混而行趙簡子逆而飲之酒於緜上獻楊楯六十於簡子陳寅曰昔吾主範氏今子主趙氏又有納焉以楊楯賈禍弗可爲也已然子死晉國子孫必得志於宋範獻子言於晉侯曰以君命越疆而使未致使而私飲酒不敬二君不可不討也乃執樂祁】胡氏【稱人以執非伯討也未致使而飲酒不敬二君執非無名何以非伯討也使範趙方睦皆有獻焉則弗執之矣執異國行人出於列卿私意威福之柄移矣三卿分晉而靖公廢爲家人豈一朝一夕之故哉】張氏【大夫瀆貨賄爭權利卒使來者見執叛者得誌書此以見晉之亂政亟行伯統所由絕也】

【案經書執行人六詳見襄十一年此爲晉三卿內叛之始亦宋叛伯之始也】

冬城中城左氏【注公爲晉侵鄭故懼而城之】谷梁【城中城者三家張也或曰非外民也注三家侈張故公懼而修內城譏公不務徳政恃城以自固也】

【案二說不同諸家無疑左注是】

季孫斯仲孫忌帥師圍鄆左氏【注鄆貳於齊故圍之何忌不言何闕文】公羊【此仲孫何忌也曷爲謂之仲孫忌譏二名二名非禮也注爲其難諱也春秋定哀之閒文致太平欲見王者治定無所復爲譏惟有二名故譏之此春秋之制也】

【案何忌不言何杜氏是公羊說無據以其系三世之例故存之】

附錄【是年陽虎又盟公及三桓於周社盟國人於亳社詛於五父之衢】

七年春王正月○夏四月○秋齊侯鄭伯盟於咸【衞地】陳氏【此特相盟也特相盟自齊桓以來未之有也於是再見其再見何諸侯無主盟矣是故石門志諸侯之合也咸志諸侯之判也】張氏【許氏曰伯道隳諸侯散離盟始復志此蓋自是中國無殷防矣齊鄭之盟叛晉也】

【案此爲齊景公圖復伯之始而鄭實左右之自是以後有盟沙盟曲濮防安甫盟黃防牽防洮皆齊鄭糾合之事可與隱公初年對看】

齊人執衞行人北宮結以侵衞齊侯衞侯盟於沙【公作沙澤今大名府】左氏【齊鄭盟咸徴防於衞衞侯欲叛晉諸大夫不可使北宮結如齊而私於齊侯曰執結以侵我齊侯從之乃盟於瑣注瑣卽沙結叛晉也】谷梁【以重辭也衞人重北宮結注齊以衞重結故執以侵之若楚執宋公以伐宋凡言以者非所宜以也】張氏【劉氏曰善爲國者親近而逺信之附內而外歸之衞侯欺其羣臣以紿晉殘其百姓以奉齊齊之執結也固非伯討矣而衞之無良又甚焉從此觀之孟子曰今之諸侯五伯之罪人也不亦信乎】

【案此齊衞合黨之始自此以後次五氏次垂葭次渠篨至哀元年而伐晉矣夫當晉楚皆衰弱之餘吳越之禍尙未至於中國使齊景公果能撫伯國之餘業尊事王室輯寧中夏則桓公之功獨不可復乎柰何今日之防明日之次無非包藏禍心以圖晉爲事子言衞靈公之無道也又曰齊景公有馬千駟死之日民無得而稱焉春秋屢書而不削二君之罪矣】

大雩○齊國夏帥師伐我西鄙左氏【齊國夏伐我陽虎禦季桓子公斂處父禦孟懿子將宵軍齊師齊師聞之墮伏以待之處父曰虎不圖禍而必死苫夷曰虎陷二子於難不待有司余必殺女虎懼乃還不敗】張氏【蘇氏曰魯事晉而齊叛之故伐我許氏曰東夏諸侯惟魯事晉景公乘晉之衰不思惟徳之務以懷諸侯而欲力徵經營以定伯統是知時之或可而不知己之不可者也】

【案齊自襄二十五年崔杼伐我之後四十餘年兵不至魯至是再見則以晉伯之不復振也國夏兩伐晉救無功於是而及齊平矣】

九月大雩公羊【注先是公侵鄭城中城如晉圍運費重不卹民之應又重之以齊師伐我我自救之役】

冬十月

附錄左氏【是年春齊人歸鄆陽關陽虎居之以爲政】

八年春王正月公侵齊公至自侵齊左氏【公侵齊門於陽州士皆坐列曰顏髙之弓六鈞皆取而傳觀之陽州人出顏髙奪人弱弓籍邱子鉏擊之與一人俱斃偃且射子鉏中頰殪顏息射人中眉退曰我無勇吾志其目也師退冉猛僞傷足而先其兄防乃呼曰猛也殿注報國夏之伐也傳言魯無軍政士無鬭志】張氏【魯陽虎用事用兵無法故以侵書之軍政不立而公親行故致以危之】

二月公侵齊三月公至自侵齊左氏【公侵齊攻廩邱之郛遂毀之主人出冉猛逐之顧而無繼僞顚陽虎曰盡客气也】公羊【注出入月者內有彊臣之讎外犯彊齊再出尢危於侵鄭也】谷梁【公如往時致月危致也往月致時危往也往月致月惡之也】張氏【孫氏曰公一歳而再侵齊以重其怨甚矣】

【案谷梁公如例己見莊二十三年而於此條尢詳然不可盡通也】

曹伯露卒○夏齊國夏帥師伐我西鄙公防晉師於瓦公至自瓦【瓦衞地】左氏【齊國夏髙張伐我西鄙晉士鞅趙鞅荀寅救我公防晉師於瓦注不書救者齊師已去未入竟而公逆防之】公羊【注此趙鞅之師也不言大夫者君不防大夫之辭也疏此正與宣元年防趙盾棐林文勢同】胡氏【春秋大法𨿽師次於君而與大夫敵至用大眾則君與大夫皆以師爲重而不敢輕也故棐林之防不言趙盾而言晉師瓦之防言晉師而不書士鞅於以見人臣不可取民有眾専主兵權之意陳氏厚施於齊以移其國季孫盡徵於魯以奪其民皆王法所禁也春秋之義行則不得爲爾矣】陳氏【不曰防士鞅曰防晉師重師也鞌之戰公防晉師於上鄍不書諱之也四卿並將而以禽鄭自師逆公三家之張成於此矣故諱之也於是齊師伐我晉士鞅趙鞅荀寅救我公防晉師於瓦勿諱可也】

【案晉師之說胡氏於棐林全主公而此條胡又發重師之義與前說微異蓋二義互相發明也要之春秋之防故不以公防大夫特因此又以見師之爲重耳○又案許氏曰春秋內伐二十宣已後九內侵七宣已後六伐我二十一宣已後十七侵我五宣已後一用兵則侵多而伐少被兵則伐多而侵少蓋魯自中世衰矣而欲與齊搆怨以侵易伐其能久乎】

秋七月戊辰陳侯柳卒○晉士鞅帥師侵鄭遂侵衞【士公作趙】左氏【晉師將盟衞侯於鄟澤趙簡子曰羣臣誰敢盟衞君者渉佗成何曰我能盟之衞人請執牛耳成何曰衞吾溫原也焉得視諸侯將歃渉佗捘衞侯之手及捥衞侯怒王孫賈趨進曰盟以信禮也有如衞君其敢不惟禮是事而受此盟衞侯欲叛晉而患諸大夫王孫賈使次於郊大夫問故公以晉詬語之且曰寡人辱社稷其攺卜嗣寡人從焉大夫曰是衞之禍豈君之過也公曰又有患焉謂寡人必以而子厚與大夫之子爲質大夫曰苟有益也公子則往羣臣之子敢不皆負羇絏以從將行王孫賈曰苟衞國有難工商未嘗不爲患使皆行而後可行有日公朝國人使賈問焉曰若衞叛晉晉五伐我疾何如矣皆曰五伐我猶可以能戰賈曰然則如叛之疾而後質焉何遲之有乃叛晉晉人請攺盟弗許秋晉士鞅防成桓公侵鄭圍虫牢報伊闕也遂侵衞注周卿士不書監帥不親侵也伊闕卽六年鄭伐周闕外兩事故曰遂】陳氏【此其言遂何晉始伐與國也】張氏【許氏曰招攜以禮懷逺以徳咸沙之盟諸侯已貳晉不思徳禮之是務而欲恃力攘服之則失霸何日之有報伊闕云者假王命也】

【案陳氏兵事書遂例詳見僖四年及宣元年又案晉自召陵之後苟有事於諸侯皆書侵今年士鞅侵鄭衞哀七年魏曼多侵衞十年趙鞅侵齊十三年曼多侵衞豈果潛師掠竟歟蓋義不足以服人故春秋例之以無名之師也】

葬曹靖公○九月葬陳懷公○季孫斯仲孫何忌帥師侵衞左氏【師侵衞晉故也注魯爲晉討衞】

【案此條與前侵鄭書侵同】

冬衞侯鄭伯盟於曲濮【衞地】左氏【注結叛晉也】

從祀先公左氏【季寤公鉏極公山不狃皆不得志於季氏叔孫輒無寵於叔孫氏叔仲志不得志於魯故五人因陽虎陽虎欲去三桓以季寤更季氏叔孫輒更叔孫氏已更孟氏冬十月順祀先公而祈焉辛卯禘於僖公注從順也先公閔僖也將正二公之位次所順非一故通言先公將作大事欲以順祀取媚順祀之義當退僖公懼於僖神故於僖廟行禘禮】公羊【從祀者何順祀也文公逆祀去者三人定公順祀叛者五人注順祀者復文公之逆祀也】谷梁【貴復正也】胡氏【蜀人馮山曰昭公至是始得從祀於大廟其說是也季氏逐君而制其死生之命公薨幹侯不得終於正寢旣薨七月又不得以時歸葬旣葬絕其兆域又不得同於先君而在墓道之南至孔子爲司寇然後溝而合諸墓則其主𨿽久未得從昭穆而祔祭宜矣及意如已卒陽虎専季氏將殺季孫斯而亂魯國托於正以售其不正始以昭公之主從祀大廟蓋欲著季氏之罪以取媚於國人然其事𨿽順其情則逆春秋原情制法故不書禘事與日特曰從祀先公於盜竊寶玉大弓之上見事出陽虎而不可詳也其亦深切著明矣案從祀之說三傳及陸氏謝氏劉氏陳氏張氏皆以爲正閔僖之位獨胡氏不取蓋陽虎之意正欲暴明季氏之罪故從祀昭公以說於國人若文公逆祀則臧文仲爲政之時夏父弗忌所爲而非季氏之惡也且春秋每書宮廟必舉其諡此則不書閔僖而直云先公故以爲昭公無疑也○又案公羊注曰言祀者無已長久之辭防不言從祭及大事者見其相嗣不已長久常然○又案何氏以爲三年一祫五年一禘謂諸侯始封之年禘祫並作一祫一禘隨次而下其閒三五參差亦有禘祫同年時卽僖八年禘祫同年數之文二年爲祫年文五年爲禘祫同年至今定八年亦禘祫同年故此年不書禘者後祫亦順非獨禘也其說與先儒不合姑記於此】

盜竊寶玉大弓左氏【壬辰虎將享季氏於蒲圃而殺之戒都車曰癸巳至成宰公斂處父告孟孫曰季氏戒都車何故孟孫曰吾弗聞處父曰然則亂也必及於子先備諸與孟孫以壬辰爲期陽虎前驅林楚禦桓子虞人以鈹盾夾之陽越殿將如蒲圃桓子咋謂林楚曰而先皆季氏之良也爾以是繼之對曰臣聞命後陽虎爲政魯國服焉違之徴死死無益於主桓子曰何后之有而能以我適孟氏乎對曰不敢愛死懼不免主桓子曰往也孟氏選圉人之壯者三百人以爲公期築室於門外林楚怒馬及衢而騁陽越射之不中築者闔門有自門閒射陽越殺之陽虎劫公與武叔以伐孟氏處父帥成人自上東門入與陽氏戰於南門之內弗勝又戰於棘下陽氏敗陽虎說甲如公宮取寶玉大弓以出公斂陽請追之孟孫弗許陽虎入於讙陽關以叛注盜謂虎也家臣賤名氏不見故曰盜寶玉夏后氏之璜大弓封父之繁弱公期孟氏支子】公羊【盜者孰謂謂陽虎也陽虎者季氏之宰也季氏之宰則微者也惡乎得國寶而竊之陽虎専季氏季氏専魯國陽虎拘季孫孟氏與叔孫氏疊而食之睋而鋟其板曰某月某日將殺我於蒲圃力能救我則於是至乎日若時而出臨南者陽虎之出也禦之季孫謂臨南曰以季氏之世世有子子可以不免我於死乎臨南曰有力不足臣何敢不勉陽越者陽虎之從弟也爲右諸陽之從者車數十乘至於孟衢臨南投防而墜之陽越下取防臨南駷馬而由乎孟氏陽虎從而射之矢著於莊門然而甲起於琴如弒不成卻反舍於郊皆說然息或曰弒千乘之主而不克舎此可乎虎曰夫孺子得國而已如丈夫何睋而曰彼哉彼哉趣駕旣駕公斂處父帥師至慬然後得免自是走之晉寶者何璋判白弓繡質靑純注判半也半圭曰璋白藏天子靑藏諸侯魯得郊天故錫以白不言璋言玉者起珪璧琮璜璋五玉盡亡之也傳獨言璋者所以郊事天尢重詩曰奉璋峩峩質拊也弓大者力千斤千斤之弓其力八石三斗有餘純緣也千歳之靑髯明於吉凶經不言者以先知從寶省文謂之寶者世世寶用之辭此皆魯始封之錫不言取而言竊者正名也】谷梁【寶玉者封圭也大弓者武王之戎弓也周公受賜藏之魯非其所以與人而與人謂之亡非其所取而取之謂之盜】陳氏【書曰從祀先公盜竊寶玉犬弓魯無人之辭也】

【案蘇氏曰春秋於陪臣以地叛皆不書如陽虎以鄆讙陰叛奔齊侯犯以郈叛南蒯以費叛皆以賤不書其書竊寶玉大弓者分器重於地也分器重於地者賤貨而貴命也謝氏曰寶玉象徳大弓象武先公以文徳武功受此弓玉曆世守而傳之以爲國之寶鎭國之寶鎭盜得而竊焉則人君不能守其國子孫不能保其鎭可知矣二說皆好】

九年春王正月○夏四月戊申鄭伯蠆卒○得寶玉大弓左氏【夏陽虎歸寶玉大弓書曰得器用也凡獲器用曰得得用焉曰獲六月伐陽關陽虎奔齊請師以伐魯曰三加必取之鮑文子曰魯未可取也上下猶和眾庶猶睦能事大國而無天菑若之何取之陽虎欲勤齊師也夫陽虎有寵於季氏而將殺季孫以不利魯國而求容焉親富不親仁君焉用之齊侯執陽虎囚諸西鄙逃奔晉適趙氏仲尼曰趙氏其世有亂乎注弓玉國之分器得之足以爲榮失之足以爲辱故重而書之】公羊【何以書國寶也喪之書得之書注微辭也使若都以重國寶故書不以罪定公者】谷梁【惡得之得之隄下或曰陽虎以解眾也】胡氏【谷梁子曰寶玉封圭大弓武王之戎弓周公受賜藏之魯或曰夏后氏之璜封父之繁弱也子孫世守罔敢失墜以昭先祖之徳存肅敬之心耳古者告終易代璧琬琰天球夷玉兌之戈和之弓垂之竹矢莫不陳列非直爲美觀也先王所寶傳及其身能全而歸之則可以免矣魯失其政陪臣擅權𨿽先公分器猶不能守而盜得竊諸公宮其能國乎故失之書得之書所以譏公與執政之臣見不恭之大也此義行則有天下國家者各知所守之職不敢忽矣】

【案謝氏曰謂之歸者以明旣失而復得也先王所賜非盛徳不能受而傳之竊之書得之書尊之也此說得之陸例曰用力禽之曰獲獲人獲獸是也非用力禽之曰得得寶玉是也故疑谷梁得其實若左氏以爲陽虎歸之恐無此理杜氏又以爲無益近用而只爲名故歸之夫虎豈憚竊寶之爲惡名哉蓋虎旣奔而追者獲之耳又案是年孔子年五十定公以孔子爲中都宰一年四方則之矣】

六月葬鄭獻公○秋齊侯衞侯次於五氏【晉地】左氏【齊侯伐晉夷儀晉車千乘在中牟衞侯將如五氏卜過之焦衞侯曰可也衞車當其半寡人當其半敵矣乃過中牟中牟人欲伐之衞褚師圃亡在中牟曰衞𨿽小其君在焉未可勝也齊師克城而驕其帥又賤遇必敗之不如從齊乃伐齊師敗之齊侯致禚媚杏於衞注時晉獲齊車五百乘事見哀十五年禚媚杏三邑以答謝衞意不書伐者諱伐盟主以次告】陳氏【外防書次自厥貉以來未之有也於是再見其再見何中國無伯也齊衞伐盟主則其不書伐何春秋重絕晉也於襄之二十三年嘗書齊伐晉至是而不書何齊始叛晉諸侯猶有盟主也前年鄭叛晉盟齊於咸衞叛晉盟齊於沙明年及齊平魯亦叛晉諸侯無盟主矣有盟主非美事也無盟主非細故也是故春秋重絕晉也】張氏【任氏曰此伐晉也不書伐而書次者晉實大國未敢輕伐始盟於沙中次於五氏又次於垂葭至哀公元年而後伐其欲有所逞也久矣】

【案齊衞三次而後伐胡氏無傳蓋同前次而後伐罪其包藏禍心之義也謝氏以爲罪其無事而出故書次則又與無名妄動之例同矣要之二例皆可通而陳氏說又得聖人之微意大抵齊衞𨿽有玩晉之心而晉力尙彊二國不過侵尋犯其境內不敢誦言伐之也杜氏從告之說或然而聖人亦因其告而書之以示貶齊存晉之意矣公羊何氏以爲齊欲伐魯善魯能早備故不成伐而書次此蓋因齊宋次郎之文而推之非事實也】

秦伯卒冬葬秦哀公

春秋防通卷二十二

欽定四庫全書

春秋防通卷二十三

元李亷撰定公

十年春王三月及齊平左氏【注平前八年再侵齊之怨】張氏【及齊平我志也案謝氏曰前此魯數侵齊齊數伐魯至孔子爲相與齊釋怨相平而齊受之故魯及齊平平一國所願故不稱公曁齊平者彼欲平而我與之平也及齊平者我欲平而彼從我平也孔子之相魯也以徳親懷鄰國講信修睦而二國於此平焉能循其道則𨿽天下之大可得而平也豈獨一齊國哉宋楚其平起於下故書人齊魯其平起於上故書國此說固佳然汲汲而平恐亦非聖人之意胡氏說見曁平下詳見隱六年】

夏公防齊侯於夾谷公至自夾谷【公谷作頰谷魯地】左氏【公防齊侯於祝其實夾谷孔丘相犂彌言於齊侯曰孔丘知禮而無勇若使萊人以兵劫魯侯必得志焉齊侯從之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出竟而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之齊侯將享公孔丘謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合饗而旣具是棄禮也若其不具用秕稗也用秕稗君辱棄禮名惡子盍圖之夫享所以昭徳也不昭不如其己也乃不果享齊人來歸鄆讙陰之田注陽虎九年以此田奔齊要盟不潔故略不書】谷梁【離防不致何爲致也危之也危之則以地致何也爲危之也其危柰何曰頰谷之防孔子相焉兩君就壇兩相相揖齊人鼓噪而起欲以執魯君孔子歷階而上不盡一等而視歸乎齊侯曰兩君合好夷狄之民何爲來爲命司馬止之齊侯逡巡而謝曰寡人之過也退而屬其二三大夫曰夫人率其君與之行古人之道二三子獨率我而入夷狄之俗何爲罷防齊人使優施舞於魯君之幕下孔子曰笑君者罪當死使司馬行法焉首足異門而出齊人來歸鄆讙陰之田者蓋爲此也因是以見𨿽有文事必有武備孔子於頰谷之防見之矣】胡氏【夾谷之防孔子相犂彌言於齊侯曰孔子知禮而無勇若使萊人以兵劫魯侯必得志焉齊侯從之兩君就壇兩相相揖齊人鼔噪而起欲以執魯君孔子歷階而升不盡一等而視歸乎齊侯曰兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮齊侯遽止之而屬其臣曰夫人率其君與行古人之道二三子獨率我入夷狄之俗使寡人獲罪於魯若之何晏子曰小人之謝過也以文君子之謝過也以質君已知過則謝之以質耳於是歸鄆讙陰之田仲尼一言威重於三軍亦順於理而已矣故天下莫大於理而彊眾不與焉】

【案胡氏之說參用左氏谷梁及史記文焉】

晉趙鞅帥師圍衞左氏【報夷儀也反役晉人討衞之叛曰由渉佗成何於是執渉佗以求成於衞衞人不許晉人殺渉佗成何奔燕】張氏【許氏曰使晉有以服齊則衞可無用兵而服今圍衞而不能服則徒以堅齊之從而已矣】

【案以伯主而圍與國者惟宋襄圍曹趙鞅圍衞而已晉自召陵以後凡用兵書侵以義之不足以服人也此役書圍以力之不足以服人也又案十三年杜氏注此年衞貢五百家於趙鞅也】

齊人來歸鄆讙陰田【杜曰三邑皆汶陽田何休以爲四邑】左氏【注防夾谷孔子相齊人服義而歸魯田】公羊【齊人曷爲來歸鄆讙陰田孔子行乎季孫三月不違齊人爲是來歸之注齊侯自頰谷歸謂晏子曰寡人獲過於魯侯如之何晏子曰君子謝過以質小人謝過以文齊嘗侵魯四邑請皆還之歸濟西田不言來此其言來者已絕魯不應復得故從外來常文與齊人來歸衞寶同夫子𨿽欲不受定公貪而受之此違之驗疏所引皆晏子春秋及家語孔子世家之文】胡氏【齊人前此嘗歸濟西田矣後此嘗歸讙及闡矣而此獨書來歸何也曰歸者魯請而得之也曰來歸者齊人心服而歸之也定公齊侯防於夾谷孔子攝相事具左右司馬以從至於防所以禮相見郤裔俘拒兵車之命而罷享禮之設於野由是齊侯歸三邑以謝過故子法言曰仲尼用於魯齊人章章歸其侵疆桓公以義責楚而楚人求盟夫子以禮責齊而齊人歸地皆書曰來序績也春秋夫子之筆削自序其績可乎聖人防人物於一身萬象異形而同體通古今於一息百王異世而同神於土皆安而無所避也於我皆眞而無所妄也其曰天之將喪斯文也後死者不得與於斯文也天之未喪斯文也匡人其如予何是以天自處矣而亦何嫌之有】陳氏【未有來歸田者言來歸必自外至者也鄆讙陰言來歸以是爲齊人之願也濟西言取讙闡言取鄆讙陰之田不言取以是爲齊人之願則猶齊田也齊彊於天下伐盟主合諸侯於鄟陵矣於是願歸田則以孔子相夾谷之防也謂春秋之諸侯不足用爲善者是不卽人心者之論也故曰如有用我者期月而已可也】

【案胡氏又曰鄆讙陰本魯田也始失其地不書於防者君辱當諱也不能保其土地人民則不君矣春秋義存君親故特諱而不書詳見宣元年程子曰齊服義而來歸之故書來歸謝氏曰書來者非我求之於齊齊人至魯歸之徳之恱服人心久矣參諸家當以谷梁及史記謝過之說爲正其左氏所載夫子請齊歸汶陽之語失之餘見來歸祊下○又案孔子是年爲大司寇十二年使仲由爲季氏宰墮三都蓋聖人以王道化齊而齊景服義以王道用魯而三家墮邑所謂變齊變魯之幾略見於此】

叔孫州仇仲孫何忌帥師圍郈秋叔孫州仇仲孫何忌帥師圍郈【下郈字公作費誤也】左氏【初叔孫成子欲立武叔公若藐固諫曰不可成子立之而卒公若爲郈宰武叔旣定使郈馬正侯犯殺公若弗能其圉人殺公若侯犯以郈叛武叔懿子圍郈弗克秋二子及齊師復圍郈弗克叔孫謂郈工師駟赤曰郈非惟叔孫氏之憂社稷之患也將若之何對曰臣之業在揚水卒章之四言矣叔孫稽首駟赤謂侯犯曰居齊魯之際而無事必不可矣子盍求事於齊以臨民不然將叛侯犯從之齊使至駟赤與郈人爲之宣言於郈中曰侯犯將以郈易於齊齊人將遷郈民眾凶懼駟赤謂侯犯曰眾言異矣子不如易於齊與其死也猶是郈也而得紓焉何必此齊人欲以此偪魯必倍與子地且盍多舎甲於子之門以備不虞侯犯曰諾乃多舎甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之侯犯止之曰謀免我侯犯請行許之犯奔齊齊人乃致郈注致其名簿也】胡氏【郈叔孫氏邑也侯犯以郈叛不書於防書圍郈則叛可知矣再書二卿帥師圍郈則彊亦可知矣天子失道徵伐自諸侯出而後大夫彊諸侯失道徵伐自大夫出而後家臣彊其逆彌甚則其失彌速故自諸侯出十世希不失矣自大夫出五世希不失矣陪臣執國命三世希不失矣三家専魯爲日已久至是家臣爭叛亦其理宜矣春秋制法本忠恕施諸己而不願亦勿施諸人故所惡於上不以使下所惡於下不以事上二三子知傾公室以自張而不知家隸之擬其後也凡此類皆據事直書深切著明矣】

宋樂大心出奔曹【大公作世】左氏【九年宋公使樂大心盟於晉且逆樂祁之屍辭僞有疾乃使向巢如晉盟且逆子梁之尸子明言於公曰右師將不利戴氏不肯適晉將作亂也不然無疾乃逐桐門右師注子梁樂祁也右師大心也子明樂祁之子混也樂氏戴公族也】

宋公子地出奔陳左氏【宋公子地嬖蘧富獵十一分其室而以五與之公子地有白馬四公嬖向魋魋欲之公取而朱其尾鬛以與之地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮不過出竟君必止子公子地出奔陳公弗止辰爲之請弗聽辰曰是我迋吾兄也吾以國人出君誰與處冬母弟辰曁仲佗石彄出奔陳注地宋景公弟辰之兄也】

【案經書公子地宋公之弟辰左氏亦止稱公子地母弟辰是未嘗直指地爲景公弟也杜氏因辰有迋吾兄之說遂直指地爲景公之弟辰之兄若然則書法何以一則曰公子一則曰弟乎緣三傳皆有母弟稱弟之文於是以公子地爲庶弟而先儒不主母弟稱弟之說則又難通矣且胡氏亦曰宋公以嬖魋故而失二弟何邪故竊疑公子地以輩行𨿽爲景之弟而其實非同父之弟也】

冬齊侯衞侯鄭遊速防於安甫【安公作鞌齊地】

【案謝氏曰防於安甫以衞有晉難也】

叔孫州仇如齊左氏【武叔聘於齊齊侯享之曰子叔孫若使郈在君之他竟寡人何知焉屬與敝邑際故敢助君憂之對曰非寡君之望也所以事君封疆社稷是以敢以家隸勤君之執事夫不令之臣天下之所惡也君豈以爲寡君賜注謝致郈也齊以致郈徳叔孫叔孫言義在討惡非所以賜寡君】

宋公之弟辰曁仲佗石彄出奔陳【公谷曁下有宋字】左氏【注曁與也宋公寵向魋不聽辰請辰忿而將大臣出奔虛請自忿稱弟示首惡也仲佗石彄皆爲國卿不能匡君靜難而爲辰所牽帥出奔稱名亦罪之也】公羊【注復出宋者惡仲佗悉欲帥國人去故舉國言之辰言曁者明仲佗彊與出也】谷梁【注辰爲佗所彊故曰曁】胡氏【其弟云者罪宋公以嬖魋故而失二弟無親親之恩曁云者罪辰以兄故帥其大夫出奔無尊君之義夫曁者不得已之詞又以見仲佗石彄見脇於辰不能自立無大臣之節也】張氏【劉氏曰曁者何及也猶曁曁也蓋彊脇之也案曁字之義如公谷說則是辰爲仲佗石彄所脇如杜氏胡氏劉氏說則是仲佗石彄爲辰所脇以左氏事迹考之則胡劉之說得之但於曁字字義不通如公谷說則與曁齊平字義稍合然又於事迹相左獨謝氏曰仲佗石彄首惡搆亂公子辰不能拒絕而從之故書曁辰緣母弟之寵權勢隆盛以至二卿挾之以亂故書弟曁者彼爲之首而我與之出及者我爲之主而彼從我入出奔書曁者以逆首歸仲佗石彄而罪之也入蕭書及者以逆首歸宋公之弟辰而罪之也似主公谷疑得經意】

十有一年春宋公之弟辰及仲佗石彄公子地自陳入於蕭以叛夏四月秋宋樂大心自曹入於蕭左氏【宋公母弟辰曁仲佗石彄公子地入於蕭以叛秋樂大心從之大爲宋患向魋故也注蕭宋邑】公羊【注辰言及者後汲汲當坐重世心不言叛者從叛臣叛可知】谷梁【宋公之弟辰未失其弟也及以尊及卑也自陳陳有奉焉爾入者內弗受也以者不以也叛直叛也疏案辰以前年出奔離骨肉之義今歳入邑有叛國之罪失弟之道而曰未失何也宋公不能制禦彊臣以撫其弟而使二卿脇以出奔故著曁以表彊辭稱弟以見罪罪在仲石亦可知矣今而入國兩子之情非辰之意書及以辧尊卑言弟以顯無失然則自陳之力力由二卿入蕭之叛專歸仲石故重發例以明無罪】胡氏【出奔陳則稱曁入於蕭以叛則稱及及非不得已之詞得已而不已者也夫事君者可貧可賤可殺而不可使爲亂今不得已而輕於去國猶云可也得已不巳而果於叛君則無首從之別其罪一施之故不稱曁而稱及四卿在蕭以叛而大心自曹從之其叛可知矣故不書叛而曰入於蕭入逆詞也書自陳自曹者結鄰國以入叛陳與曹之罪亦著矣】

【案此條及字公羊注得之胡氏說本劉氏詳其意蓋以前曁字爲辰不得已而脇二卿以出後及字爲辰得已不已而脇二卿以叛也然語意不明終若上曁字屬仲佗石彄下及字屬宋辰爲可疑耳】

冬及鄭平叔還如鄭涖盟左氏【始叛晉也注平六年侵鄭取匡之怨還叔弓曽孫】

【案晉伯至此諸侯皆叛矣然魯叛晉本始於平齊之時不於平齊言叛晉者蓋春秋之閒魯於齊晉本兩事之也此條當與鄭輸平同看】

十有二年春薛伯定卒夏葬薛襄公○叔孫州仇帥師墮郈○衞公孟彄帥師伐曹左氏【公孟彄伐曹克郊】

【案彄伐曹二又見明年】

季孫斯仲孫何忌帥師墮費左氏【仲由爲季氏宰將墮三都於是叔孫氏墮郈季氏將墮費公山不狃叔孫輒帥費人以襲魯公與三子入於季氏之宮登武子之臺費人攻之弗克入及公側仲尼命申句須樂頎下伐之費人北國人追之敗諸姑蔑二子奔齊遂墮費】公羊【曷爲帥師墮郈帥師墮費孔子行乎季孫三月不違曰家不藏甲邑無百雉之城於是帥師墮郈帥師墮費雉者何五板而堵五堵而雉百雉而城注書者善定公任大聖復古制弱臣勢也】谷梁【墮猶取也注墮非訓取言今但毀其城則永屬己若更取邑於他然】胡氏【禮曰制國不過千乘都城不過百雉家富不過百乘以此坊民諸侯猶有叛者故家不藏甲邑無百雉之城禮所當謹也郈費成者三家之邑政在大夫三卿越禮各固其城公室欲張而不得也三桓旣微陪臣擅命憑恃其城數有叛者三家亦不能制也而問於仲尼遂墮三都是謂以禮爲國國可以爲之兆也推而行諸魯國而準則地方五百里凡侵小而得者必有興滅國繼絕世之義諸侯大夫各謹於禮不以所惡於上者使其下亦不以所惡於下者事其上上下交相順而王政行矣故曰苟有用我者期月而可三年有成】陳氏【叔孫墮郈季孫墮費以是爲三家之願也三家專魯出昭公矣於是願墮其都則以孔子之相魯也謂春秋之大夫不足用爲善者是不卽人心者之論也故曰如有用我者期月而已可也】

【案公羊於齊歸田之下曰孔子行乎季孫三月不違於墮都之下又云然疏曰不違有二案家語定十年孔子自邑宰爲司空十一年又從司空爲司寇然則爲司空之時能別五土之宜咸得其所爲季孫所重是以三月不違齊人遂懼來歸四邑矣及作司寇之時攝行相事國無姦民七日誅少正卯政化大行季孫重之復不違三月於是有墮郈之事○又案朱子曰史傳所載亦多可疑如魯國司徒司馬司空之官乃是三家世爲之不知聖人如何做得考之於傳如臧武仲爲司寇公鉏出爲公馬正想元別設官無其人則三家兼之也○又案孟子曰孔子於季桓子見行可之仕孔子仕於定公而言桓子何也朱子曰孔子之相皆由桓子及桓子受女樂孔子便行矣然孔子亦因其機而爲之季氏是時自不柰陪臣何故假孔子之力以去之又呂氏曰聖人爲政所謂立之斯立綏之斯來動之斯和聖人作而萬物覩同此心者孰不懷同此气者孰不感仲由以勇鋭兼人之資感於气最先者首爲墮都之議夫叔季二人亦非仲由所能令蓋聖人在上自有感動仲由特發之耳】

秋大雩公羊【注不能事事信用孔子聖澤廢】

冬十月癸亥公防齊侯盟於黃【公作晉侯誤也黃齊地】左氏【注結叛晉】十有一月丙寅朔日有食之○公至自黃○十有二月公圍成公至自圍成左氏【將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮冬十二月公圍成弗克注國內而書至者成彊若列國興動大眾故出入皆告廟】公羊【注圍成月又致者天子不親徵下士諸侯不親徵叛邑公親圍成不能服不能以一國爲家甚危若從他國來故危錄之】谷梁【非國言圍圍成大公也何以致危之也何危爾邊乎齊也注以公之重而伐小邑則爲恥深矣故大公之事而言圍使若是國然】胡氏【書公圍成彊也其致危之也仲由爲季氏宰孔子爲魯司寇而不能墮成何也案是冬公圍成弗克越明年孔子由大司寇攝相事然後誅少正卯與聞國政三月而商賈信於市男女別於途及齊人饋女樂孔子遂行然則圍成之時仲尼𨿽用事未能專得魯國之政也而辧言亂政如少正卯等必肆疑沮於其閒矣成𨿽未墮無與爲比亦不能爲患使聖人得志行乎中國以及期月則不待兵革而自墮矣】陳氏【成孟孫之邑公行不越竟不至至圍成危之也初作三軍也三分公室而各有其一季氏盡徵之叔孫氏臣其子弟孟氏取其半焉三家之彊孟氏爲猶有君也莫難於墮郈費成墮易耳而公自將圍成弗克是不足與有爲也齊人歸女樂三日不朝是以微罪行也】

【案朱子語錄三家孟氏最弱季孫爲彊彊者墮之而弱者反不可墮者彊者不覺而弱者覺之故也或問墮三都事費郈已墮而成不可墮是不用夫子至於此否曰旣不用郤何故圍成當時夫子行乎季孫三月不違則費郈之墮出於不意及公斂處父不肯墮成次第喚醒了叔孫二家便做這事不成又齊人以女樂歸之遂行不然當別有處置也且費郈之叛薦爲叔季之害故叔季自欲墮之公斂在成方有功於孟氏則孟氏之不肯墮宜矣今案如公谷說則圍成非孔子意如朱子說則圍成之舉孔子未必不知之也夫負固弗服𨿽舜禹文王有所不免如三苗逆命有崇弗降始皆伐之至班師修徳而自格圍之不克亦何損於聖人觀圍而不再伐安知非班師之意但仲尼不終用於魯故聖人之化不遂行而公室之威徒褻耳至胡氏所引史記明年孔子由大司寇攝相事至十四年然後行則恐未必然故胡氏宏曰夫聖人所以大過人者無他焉如天之生物隨其分限爲委吏則必防計當爲乘田則必畜養蕃爲宰而親民則制爲養生送死之節爲司空而正封域則溝合昭公之墓爲司寇而治姦亂則誅少正卯而墮三都及成不墮三家之慮變矣故經文不言三家直書曰公聖人色斯舉矣安有明年由大司寇攝相之事所以必知其無者考案經文明年無更敗起廢之事而築囿大搜絕與墮都之意不侔故也此說似得其實故魯世家亦以攝相誅少正卯與聞國政歸女樂孔子行等皆爲十二年事】

十有三年春齊侯衛侯次於垂葭【衞地髙平鉅野縣西南有郥亭垂葭公作瑕】左氏【齊侯衞侯次於垂葭實郥氏使師伐晉將濟河諸大夫皆曰不可邴意玆曰可銳師伐河內傳必數日而後及絳絳不三月不能出河則我旣濟水矣乃伐河內注二君將使師伐河內次垂葭以爲之援】

夏築蛇淵囿左氏【注書不時也】張氏【許氏曰魯政不修而非時勤民築囿奉己而已志不及國也夫圍成弗克歸而力此何振之有】

【案此正與受女樂事相類定公君臣安知不自以爲齊人已服彊都已墮國家閒暇可以般樂乎此決非孔子爲政時】

大搜於北蒲左氏【注夏搜非時】

衞公孟彄帥師伐曹○秋晉趙鞅入於晉陽以叛左氏【晉趙鞅謂邯鄲午曰歸我衞貢五百家吾捨諸晉陽午許諾歸告其父兄父兄皆曰不可衞是以爲邯鄲而寘諸晉陽絕衞之道也不如侵齊而謀之乃如之而歸於晉陽趙子怒殺午趙稷渉賔以邯鄲叛夏上軍司馬籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之告趙孟曰先備諸趙孟曰晉國有命始禍者死爲後可也安於曰與其害於民寧我獨死請以我說趙孟不可秋範氏中行氏伐趙氏之宮趙鞅奔晉陽晉人圍之注午鞅族子稷午子】谷梁【以者不以者也叛直叛也】胡氏【趙鞅之入拒範中行也而直書曰叛何也人臣專土與君爲市則是簒弒之階堅冰之漸豈無以有己之義乎後世大臣有困於讒閒遷延居外不敢釋兵卒以憂死者亦未明人臣之羲故爾故直書入於晉陽以叛入者不順之詞叛者不赦之罪】

冬晉荀寅士吉射入於朝歌以叛【公寅下有及字】左氏【範臯夷無寵於範吉射而欲爲亂於範氏梁嬰父嬖於知文子文子欲以爲卿韓簡子與中行文子相惡魏襄子亦與範昭子相惡故五子謀將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河今三臣始禍而獨逐鞅刑已不鈞矣請皆逐之冬荀躒韓不信魏曼多奉公以伐範氏中行氏弗克二子將伐公齊髙彊曰三折肱知爲良醫惟伐君爲不可民弗與也弗聽遂伐公國人助公二子敗從而伐之荀寅士吉射奔朝歌注臯夷範氏側室子知文子荀躒簡子韓不信中行文子荀寅襄子曼多範昭子士吉射】胡氏【晉主夏盟威服天下及大夫専政賄賂公行內外離析示威平邱而齊叛辭請召陵而蔡叛盟於沙咸而鄭叛次於五氏而衞叛涖於鄭防於夾谷歃於黃而魯叛諸侯叛於外大夫叛於內故奔於晉陽而趙鞅叛入於朝歌而荀寅士吉射叛以晉國之大天下莫彊焉邦分崩而不能守也春秋於晉事或略而不序或賤而稱人或書侵以陋之責亦備矣至是三卿內叛直書於防見其效也故臧哀伯曰國家之敗由官邪也官之失徳寵賂章也晉卿始禍緣衞貢也樂祁見執獻楊楯也蔡侯從吳荀寅貨也昭公弗納範鞅賂也而晉室自是不復能主盟矣故爲國以義不以利春秋之大法在焉見諸行事亦可謂深切著明矣】

【案晉六卿二荀氏荀寅中行氏也荀躒知氏也士氏卽範氏也韓氏魏氏趙氏荀士二家自此亡知氏春秋後亡故止韓趙魏三家分晉】

晉趙鞅歸於晉左氏【韓魏以趙氏爲請十二月辛未趙鞅入於絳盟於公宮】胡氏【書歸者易辭也韓魏爲之請晉侯許之復而寅與吉射去國出奔則無有難之者故其歸爲易矣蘇氏曰三子之叛其罪一也鞅以有援故得復寅吉射以無助故終叛春秋書鞅歸於晉非與之也以罪晉侯縱釋有罪無政刑耳叛逆人臣之大惡始禍晉國之載書旣不能致辟於鞅奉行天討以警亂臣又亢不衷狥韓魏之請而許之復無政刑矣其能國乎先儒或謂言歸者以地正國也鞅取晉陽之甲以逐君側之惡人則其說誤矣以地正國而可是人主可得而脇人臣擅興無罪以兵諫者眞愛其君也使後世賊臣稱兵向闕以誅君側爲名而實欲脇君取國者則此說啟之也大失春秋之意矣】陳氏【歸不言自鞅無所自也歸易詞也欒盈魚石猶言入至鞅而後言歸則晉無人之詞也此韓趙魏分晉之本也叛臣至於書歸則佚賊不足錄矣】

【案以地正國之說出公谷公羊曰此叛也其言歸何以地正國也晉趙鞅取晉陽之甲以逐荀寅與士吉射荀寅與士吉射者君側之惡人也此逐君側之惡人曷爲以叛言之無君命也谷曰此叛也其以歸言之何也貴其以地反也貴其以地反則是大利也非大利也許悔過也許悔過則何以言叛以地正國也以地正國則何以言叛其入無君命也注軍以井田立數故言以地卽以兵也此說大傷敎故不敢取胡氏已辧之矣要之此條歸字之義陳氏說得好而胡氏亦曰使趙鞅以無罪歸國晉之國法不行於之人矣前書叛後書歸罪其赦逆臣也說亦好當與曹伯歸自京師書法同看○又案書大夫歸者九餘皆書自惟趙鞅不言自季子書來元咺書復特筆也】

薛弒其君比胡氏【稱國以弒者當國大臣之罪也孫復以爲舉國之眾皆可誅非矣三晉有國半天下若皆可誅刀鋸不亦濫乎潁川常秩曰孫復之於春秋動輙有罪蓋商鞅之法耳棄灰於道者有誅步過六尺者有罰其不卽人心逺矣王回以是尙秩此善議復者】

【案春秋稱國以弒者四莒弒庶其晉弒州蒲吳弒僚薛弒比也啖子曰稱國以弒目大臣也胡氏本此】

十有四年春衞公叔戍來奔衞趙陽出奔宋【公谷皆作晉趙陽】左氏【初衞公叔文子朝而請享靈公退見史防而告之史防曰子必禍矣子富而君貪罪其及子乎子臣可以免戍也驕其亡乎及文子卒衞侯始惡於公叔戍以其富也公叔戍又將去夫人之黨夫人愬之曰戍將爲亂春衞侯逐公叔戌與其黨故趙陽奔宋戍來奔注夫人南子也】胡氏【公叔成將去南子之黨夫人愬曰戍將爲亂故公叔來奔趙陽北宮結戍黨也故亦出奔而靈公無道不能正家以喪其大臣之罪著矣戍又以富見惡於衞侯夫富者怨之府也使戍積而能散以財發身不爲貪人之所怨於以保其爵位尙庶幾乎】

二月辛巳楚公子結陳公孫佗人帥師滅頓以頓子牂歸【公羊二月作三月公孫作公子牂作牄】左氏【頓子牂欲事晉背楚絕陳好二月楚滅頓】夏衞北宮結來奔左氏【公叔戍之故也】

五月於越敗吳於檇李吳子光卒【檇公作醉李吳郡嘉興南有醉李城今爲秀州治所】左氏【吳伐越越子句踐禦之陳於檇李句踐患吳之整也使死士再禽焉不動使罪人三行屬劍於頸而辭曰二君有治臣姦旗鼔不敢逃刑遂自剄也師屬之目越子因而伐之大敗之靈姑浮以戈擊闔廬闔廬傷將指還卒於陘去檇李七里夫差使人立於庭苟出入必謂己曰夫差而忘越王之殺而父乎則對曰惟不敢忘三年乃報越注句踐允常之子】胡氏【書敗者詐戰也定五年於越入吳至是敗吳於檇李防黃池之歲越又入吳悉書於史以其告也哀之元年吳子敗越棲句踐於防稽之上豈獨不告而史防不書疑仲尼削之也吳子光卒夫差立三年乃報越則夫椒之戰復父讎也非報怨也春秋削而不書以爲常事也其防微矣】

公防齊侯衞侯於牽公至自防【牽公作堅衞地】左氏【晉人圍朝歌公防齊侯衞侯於脾上梁之間謀救範中行氏析成鮒小王桃甲率狄師襲晉戰於絳中不克而還】張氏【齊景公欲求霸誅晉之亂臣以正其國可也當是時孔子已去魯故三國之君同爲範中行而出防致公者以其助不衷而危之也】

【案謝氏曰是時衞有公叔戍之難牽之防著齊不能定衞難也此亦一說】

秋齊侯宋公防於洮【曹地】左氏【範氏故也注謀救範氏】張氏【許氏曰齊宋魯衞崇奬亂臣謀動干戈大義亡矣】

【案謝氏曰是時宋有公子辰之難洮之防著齊不能淸宋難也此亦一說蓋時宋衞方多事而宋辰之患爲尢宋豈能捨其國而謀救範氏哉疑謝氏說是】

天王使石尙來歸脤左氏【注石尙天子之士石氏尙名脤祭社之肉盛以蜃器以賜同姓諸侯親兄弟之國與之共福】公羊【石尙者天子之士也脤者何俎實也腥曰脤熟曰膰注禮諸侯朝天子助祭於宗廟然後受俎實時魯不助祭而歸之故書以譏之】谷梁【石尙士也何以知其士也天子之大夫不名石尙欲書春秋諫曰久矣周之不行禮於魯也請行脤貴復正也】

【案王使自宣十年王季子之後至此始見蓋晉伯已衰中國無統而孔子相魯之餘魯勢稍振故王室借此以親宗國亦一王伯消長之幾防也柰何孔子已爲膰肉不至而行則魯之禮又蕩盡歸脤之意何足以感諷魯哉故以常禮言之古者諸侯入朝朝則各以其職來祭故天子祭於宗廟有與諸侯共福之禮與之同其事必與之同其樂也周衰諸侯職貢不修祀事不相久矣廟中之賜諸侯何與於此哉敬王乃以脤肉親魯而歸之失禮之大者也然以時事言之則典禮廢壞之餘猶能舉而行之諸侯苟知尊祀事是王室可以有爲之秋惜乎魯之不能奉順此意也春秋書此亦有感矣○又案周禮行人歸脤以交諸侯之福謝氏曰王受神福賴諸侯所致則神福王宜與諸侯共之故天子分俎實不曰賜而謂之歸】

衞世子蒯聵出奔宋左氏【衞侯爲夫人南子召宋朝防於洮大子蒯聵獻盂於齊過宋野野人歌之曰旣定爾婁豬曷歸吾艾豭大子羞之謂戲陽速曰從我而朝少君少君見我我顧乃殺之速曰諾乃朝夫人夫人見大子大子三顧速不進夫人見其色啼而走曰蒯聵將殺余公執其手以登臺大子奔宋盡逐其黨故公孟彄出奔鄭自鄭奔齊大子告人田戲陽速禍余戲陽速告人曰大子則禍余大子無道使余殺其母余不許將戕於余若殺夫人將以余說余是故許而弗爲以紓余死諺曰民保於信吾以信義也注南子宋女朝宋公子舊通於南子】公羊【注主書者子𨿽見逐無去父之義疏父子天倫無相去之義今大子以小小無道衞侯惡而逐之父無殺己之意大子懟而去之一則譏衞侯之無恩一則甚大子之不孝】胡氏【世子國本也以寵南子故不能保世子而使之去國以欲殺南子故不能安其身至於出奔是輕宗廟社稷之所付托而恣行矣春秋兩著其罪故特書世子其義不系於與蒯聵之世其國也而靈公無道不能正家以危其國本至使父子相殘毀滅天理之所由著矣】張氏【臨江劉氏曰左氏敍蒯聵事曰蒯聵欲殺夫人予謂蒯聵𨿽不善謀安有此事哉且殺夫人蒯聵獨得全乎彼所羞者以夫人名惡也如殺其母爲惡愈大反不知可羞乎蓋蒯聵聞野人之歌其心慙焉則以謂夫人夫人惡其斥己之淫則啼而走言大子將殺予以誣之靈公惑於南子所言必聽從故外則召宋朝內則逐公叔戍趙陽彼不恥召宋朝固亦不難逐蒯聵矣此其眞也不當如左氏所記又蒯聵出乃奔宋宋南子家也蒯聵負殺南子之名而走又入其家使眞有其事者敢乎哉常山劉氏曰蒯聵出奔春秋不去其世子者衞侯之辠也南子之惡亦己甚矣其欲去世子之意亦已明矣如哀姜亂魯驪姬亂晉若此比者不鮮矣而靈公聽南子之譖謂蒯聵欲弒其母不能爲辧明以致其出奔豈非靈公之辠乎自古讒婦之誣其子多矣考二劉之言足以知左氏所記乃南子之讒言而非當時之實錄也不然春秋至趙鞅之納猶與以世子之名何哉】

【案此條公谷亦無殺母之事張氏取二劉之說極得事情謝氏亦曰驪姬害晉南子害衞其情一也然則申生蒯聵之賢否𨿽異而晉獻衞靈之聽讒則同故皆書世子】

衞公孟彄出奔鄭左氏【自鄭奔齊】

宋公之弟辰自蕭求奔

【案宋華元之族皆以明年自蕭奔鄭事見罕達伐宋下】

大搜於比蒲邾子來防公左氏【注防公於比蒲來而不用朝禮故曰防】公羊【注書大搜譏亟也大搜之禮五年一爲若數於此則書而譏亟若緩於此則書而譏罕邾婁子防公非邾婁子防人於都也】谷梁【注防公於比蒲】陳氏【防公於比蒲也自舎中軍公不與兵政者四十年矣於是搜比蒲則以季孫斯叔孫州仇之墮費郈也故曰政逮於大夫四世矣故夫三桓之子孫微矣】

【案春秋書搜止此詳見昭八年○又案公及齊遇谷而蕭叔朝公大搜於比蒲而邾子來防公皆非其所也】

城莒父及霄左氏【注公叛晉助範氏故懼而城二邑】

【案謝氏曰方墮費郈又城莒霄苟不擇忠良適足爲叛人之資而已○案此年去冬杜曰闕文範曰未詳何曰是歲蓋孔子由大司宼攝相事政化大行粥羔肫者不飾男女異路道無拾遺齊懼北面事魯饋女樂以閒之定公聽季桓子受之三日不朝故貶之或說無冬者坐受女樂令聖人去冬陰臣之象也其迂謬不可取】

附錄【是年晉人敗範中行氏之師於潞又敗鄭師及範氏之師於百泉】

十有五年春王正月邾子來朝左氏【邾隱公來朝子貢觀焉邾子執玉髙其容仰公受玉卑其容俯子貢曰以禮觀之二君者皆有死亡焉髙仰驕也卑俯替也驕近亂替近疾君爲主其先亡乎注爲哀七年以邾子益來】

【案邾子來朝止此】

鼷防食郊牛牛死攺卜牛左氏【注不言所食處舉死重也攺卜禮也】公羊【曷爲不言其所食漫也注漫者徧食其身】谷梁【不敬莫大焉】

二月辛丑楚子滅胡以胡子豹歸左氏【吳之入楚也胡子盡俘楚邑之近胡者楚旣定胡子豹又不事楚曰存亡有命事楚何爲多取費焉二月楚滅胡】胡氏【夫滅人之國其罪大矣然胡子豹乘楚之約盡俘其邑之近胡者所謂國必自滅而後人滅之非滅之者獨有罪也國君造命不可委命者旣以爲有命而又貪生忍辱不死於社稷則是不知命矣書以歸罪豹之不能死位而與歸也故楚子書爵而胡子豹名】

夏五月辛亥郊公羊【曷爲以夏五月郊三卜之運也注運轉也已卜春三正不吉復轉卜夏三月周五月得二吉故五月郊也】

【案此以牛死攺卜而至失時也郊說詳見僖三十一年】

壬申公薨於髙寢谷梁【髙寢非正也】

【案內卒凡十四公得正而薨者惟莊宣成是以君子務力於禮而謹於正終焉】

鄭罕達帥師伐宋【罕公作軒】左氏【鄭罕達敗宋師於老邱宋公子地奔鄭鄭人爲之伐宋欲取地以處之事見哀十二年】

【案自罕達伐宋之後有哀七年皇瑗之侵九年雍邱之取其秋宋公伐鄭十年夏宋人伐鄭十二年宋向巢伐鄭卒至十三年罕達取於喦之師而後已焉二國之搆怨如此正與隱公初年公子馮之事相類】

齊侯衞侯次於渠蒢【公作蘧蒢】左氏【次於遽挐謀救宋注不果救故書次】張氏【許氏曰齊衞新與鄭宋同盟叛晉故爲宋出請爲鄭次止其不言救爲其不成於救也】

【案五氏垂葭之次皆爲伐晉此次疑亦爲謀晉而出故明年有伐晉之舉鄭於此時從齊方堅不應齊救宋以仇鄭許氏說𨿽善恐非事實】

邾子來奔喪左氏【注諸侯奔喪非禮】公羊【奔喪非禮也】

秋七月壬申姒氏卒【谷作弋氏】左氏【不稱夫人不赴且不祔也】公羊【姒氏者何哀公之母也何以不稱夫人哀未君也】谷梁【弋氏卒妾辭也哀公之母也】

【案陸氏曰自成風之後妾母皆僭用夫人禮故書薨書夫人著其失也哀公母定姒卒時子未逾年𨿽行喪禮不可加於母故書卒子旣未君故不稱夫人也】

八月庚辰朔日有食之○九月滕子來防葬左氏【注諸侯防葬非禮也】

丁巳葬我君定公雨不克葬戊午日下吳乃克葬【吳谷作稷古吳字】

【案此條詳見宣八年】

辛巳葬定姒左氏【不稱小君不成喪也】公羊【定姒何以書葬未逾年君也有子則廟廟則書葬】胡氏【公羊曰有子則廟廟則書葬曾子問並有喪則如之何子曰葬先輕而後重其奠也其虞也先重而後輕】

【案諸家皆以爲哀未逾年故止書卒書葬而不書夫人不書薨不書小君此皆因諸僭禮而爲之辭其實子𨿽逾年成君亦不可備夫人之禮也其備之者非禮之常耳故胡氏取公羊而削其未逾年之說】

冬城漆左氏【書不時告也注實以秋城冬乃告廟魯知其不時故緩告從而書之以示譏漆邾庶其邑】張氏【城漆謀伐邾也定公之喪邾子來奔喪事魯謹矣哀公初立不務善鄰而以土地之故勞民力啟鄰怨謀國如此不終宜哉】

【案定公在位十有五年當其初立受國於季孫意如而不能正其罪其異於桓宣者無幾矣故春秋於元年卽不書正月以示正始之義而於意如之卒特書月以著定公尊奬亂臣之惡其辭嚴矣然當其初年陪臣執命國事分崩固無足言但陽虎旣奔之後三桓亦微孔子爲政綱紀粗立正當可以有爲之時然竟不能使夫子得遂行其道則魯何賴哉李氏曰防於夾谷而致侵田之歸行乎季孫而有墮都之謀𨿽僅能明禮義之敎雉門兩觀之作而僭禮莫之攺寶玉大弓之竊而分器莫之保惽於女樂政歸彊家此定公有聖人而不能用也其言得之矣至其末年防牽防洮城莒父城漆無非助亂勞民之舉魯之益弱宜哉】

春秋防通卷二十三

欽定四庫全書

春秋會通卷二十四

元李廉撰哀公【名蔣在位二十七年孫於越春秋止於十四年諡法恭仁短折曰哀】左氏【注哀公定公之子蓋定姒所生定公薨公卽位】

【周敬王二十六年】元年春王正月公卽位○楚子陳侯隨侯許男圍蔡左氏【楚子圍蔡報柏舉也裏而栽廣丈髙倍夫屯晝夜九日蔡人男女以辧使疆於江汝之間而還蔡於是乎請遷於吳注隨世服於楚不通中國楚昭奔隨隨人免之楚人徳之使列於諸侯故得見經鄭已滅許此復見者蓋楚封之】胡氏【夫男女以辧則是降也疆於江汝則遷其國也而獨書圍蔡何也蔡嘗以吳師入郢昭王奔隨壞宗廟徙陳器撻平王之墓矣至是楚國復寧帥師圍蔡降其眾遷其國而春秋書之略者見蔡宜得報而楚子復讎之事可恕也聖人本無怨而怨出於不怨故議讎之輕重有至於不與共戴天者今楚人禍及宗廟辱逮父母若包羞忍恥而不能一灑之則不可以有立而天理滅矣故特書圍蔡而稱爵恕楚之罪詞也】張氏【許氏曰蔡侯怨楚不思務本修徳以俟時而輕謀兵革以得志於大國是益禍也故蔡昭之志愧於句踐矣】

【案楚蔡之交兵止於此】

鼷鼠食郊牛攺卜牛夏四月辛巳郊【谷郊牛下有角字】谷梁【此該郊之變而道之也於變之中又有言焉鼷防食郊牛角攺卜牛志不敬也郊牛日展斛角而知傷展道盡矣郊自正月至於三月郊之時也夏四月郊不時也五月郊不時也夏之始可以承春以秋之末承春之始蓋不可矣九月用郊用者不宜用者也郊三卜禮也四卜非禮也五卜彊也卜免牲者吉則免之不吉則否牛傷不言傷之者傷自牛作也故其詞緩全曰牲傷曰牛未牲曰牛其牛一也其所以爲牛者異有變而不郊故卜免牛也已牛矣其尙卜免之何也禮與其亡也寧有嘗置之上帝矣故卜而後免之不敢專也卜之不吉則如之何不免安置之系而待六月上甲始庀牲然後左右之子之所言者牲之變也而曰我一該郊之變而道之何也我以六月上甲始庀牲十月上甲始系牲十一月十二月牲𨿽有變不道也待正月然後言牲之變此乃所以該郊郊享道也貴其時大其禮其養牲𨿽小不備可也子不忘三月卜郊何也郊自正月至於三月郊之時也我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣注該備也春秋書郊終於此故於此備說郊之變】胡氏【鼷防食郊牛攺卜牛志不敬也夏四月郊書不時也四卜非禮五卜彊也全曰牲傷曰牛已牛矣其尙卜免之何也嘗置之上帝矣故卜而後免之不敢專也昔者周公郊祀后稷以配天此成王亮陰之時位冢宰攝國政行天子之事也魯何以得郊成王追念周公有大勲勞於天下而欲尊魯故賜以重祭得郊禘大雩然則可乎孔子曰魯之郊禘非禮也周公其衰矣欲奠魯而賜以人臣不得用之禮樂豈所以康周公也哉天子祭天地諸侯祭社稷大夫祭五祀庶人祭先祖此定理也今魯得郊以爲常事春秋欲削而不書則無以見其失禮盡書之乎則有不勝書者故聖人因其失禮之中又有失焉者則書於防所謂由性命而發言也聖人奚容心哉因事而書以志其失爲後世戒其垂訓之義大矣

案春秋書郊止此故谷梁於此備言之其義有得有失詳見僖三十一年】

秋齊侯衞侯伐晉左氏【夏四月齊侯衞侯救邯鄲圍五鹿秋齊侯衞侯會於幹侯救範氏也師及齊師衞孔圉鮮虞人伐晉取棘蒲注魯師不書非公命也狄帥賤故不書】陳氏【伐夷儀不書書次五氏伐河內不書書次垂葭公會齊衞於牽帥狄師襲晉戰於絳中猶不書也諸夏之無君春秋誠有不忍書也必於是而後書春秋蓋將終焉是故春秋之初諸侯無王者齊鄭宋魯衞爲之也春秋之季諸侯無伯者亦齊鄭宋魯衞爲之也】張氏【許氏曰伯主奉王以正天下而諸侯至於合從以伐之春秋特書以著中國之無伯也王道旣盡伯統復亡春秋之變至是而窮矣】

【案自晉文興伯以來除秦晉之爭外與國伐晉者止三文元年衞人伐晉襄二十四年齊侯伐衞遂伐晉𨿽一時諸侯之玩伯然春秋於衞書人於齊書遂尙未絕晉也至是而直書二國伐晉晉無異於列國矣故此條陳許氏得之】

冬仲孫何忌帥師伐邾

附錄左氏【吳王夫差敗越於夫椒報檇李也遂入越越子以甲楯五千保於會稽使大夫種因吳大宰嚭以行成吳子將許之伍貟曰不可臣聞之樹徳莫如滋去疾莫如盡句踐能親而務施施不失人親不棄勞與我同壤而世爲仇讎於是乎克而弗取將又存之違天而長防讎後𨿽悔之不可食已姬之衰也日可俟也介在蠻夷而長宼讎以是求伯必不行矣弗聽退而告人曰越十年生聚十年教訓二十年之外吳其爲沼乎三月越及吳平吳入越不書吳不告慶越不告敗也案夫椒之戰左氏以爲不告故不書胡氏以爲常事故不書夫復讎天下之大義也幹時之役胡氏以爲若爲復讎舉事則當書公以大之今乃沒而不書毋乃掩孝子之美乎竊嘗論之父母之讎不戴天兄弟之讎不反兵力之所不能勞之所不及猶且寢苫枕戈無時而終事今夫差於句踐可殺而不殺乃利其厚賂說其甘言而許之平陷於其術中而不悟卒至亡其身國於仇人之手此乃大不孝者尙何復讎爲榮之有春秋不書微其事以深責之也歟】

二年春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹【句繹邾地】左氏【伐邾將伐絞邾人愛其土故賂以漷沂之田而受盟】谷梁【取漷東田漷東未盡也及沂西田沂西未盡也三人伐而二人盟何也各盟其所得也注季孫不得田故不與盟】胡氏【曷爲列書三卿哀公得國不張公室三卿並將魯眾悉行伐國取地以盟其君而已不與焉適越之辱兆矣定公之薨邾子來奔喪事魯恭矣而不免於見伐徒自辱焉不知以禮爲國之故也邾在邦域之中不加矜卹而諸卿相繼伐之旣取其田而又彊與之盟不知以義睦鄰之故也故詳書以著其罪三人伐則曷爲二人盟盟者各盟其所得也莫彊乎季孫何獨無得季氏四分公室有其二昭公伐意如叔孫氏救意如而昭公孫陽虎囚桓子孟孫氏救桓子而陽虎奔今得邾田蓋季氏以歸二家而不取也】張氏【師氏曰以區區之邾而魯兩納其叛人邑三取其田時無王伯彊陵弱之亂至於如此案此條胡氏得之公谷意皆同獨劉氏曰曷爲三人伐而二人盟季孫臨之叔仲成之季孫之汰也蓋自謂猶君矣張氏取此說然恐非事實謝氏曰邾子來防來朝來奔喪猶不免難以魯之所欲者邾之土地也書取罪其不義也書漷東沂西田邾之分地也書及罪其無厭也此說好】

夏四月丙子衞侯元卒左氏【初衞侯遊於郊子南僕公曰余無子將立女不對他日又謂之對曰郢不足以辱社稷君其攺圖君夫人在堂三揖在下君命只辱夏衞靈公卒夫人曰命公子郢爲大子君命也對曰郢異於他子且君沒於吾手若有之郢必聞之且亡人之子輒在乃立輒】

滕子來朝

【案滕來朝止此】

晉趙鞅帥師納衞世子蒯聵於戚左氏【六月晉趙鞅納衞大子於戚使大子絻八人衰絰僞自衞逆者告於門哭而入遂居之】公羊【曷爲不言入於衞父有子子不得有父也注明父得有子而廢之子不得有父之所有故奪其國文正其義也】谷梁【納者內弗受也帥師而後納者有伐也何用弗受也以輒不受也以輒不受父之命受之王父也信父而辭王父則是不尊王父也其弗受以尊王父也注書世子明正也齊景公廢陽生陽生還國書簒蒯聵稱世子則靈公末命輒審矣從王父之言似失之】胡氏【世子不言納位其所固有國其所宜君謂之儲副則無所事乎納矣凡公子出奔復而得國者其順且易則曰歸有奉焉則曰自其難也則曰入不稱納矣況世子哉今趙鞅帥師以蒯聵復國而書納者見蒯聵無道爲國人之所不受也國人不受而稱世子者罪衞人之拒之也所以然者緣蒯聵出奔靈公未嘗有命廢之而立他子及公之卒大臣又未嘗謀於國人數蒯聵之罪選公子之賢者以主其國乃從輒之所欲而君之以子拒父此其所以稱世子也人莫不愛其親而志於殺莫不敬其父而忘其喪莫不慈其子欲其子之富且貴也而奪其位蒯聵之於天理逆矣何疑於廢黜然父𨿽不父子不可以不子輒乃據國而與之爭可乎故特系納衞世子蒯聵於戚於趙鞅帥師之下而鞅不知義靈公與衞國大臣不能早正國家之本以致禍亂其罪皆見矣】陳氏【於戚內弗受也輒拒父也後十二年而蒯聵自戚入於衞衞侯輒來奔則是輒拒父也世子正也】張氏【蒯聵必無殺母之事二劉氏辧之詳矣靈公惑於南子左氏承誣言載之傳以爲實觀春秋再以世子書則知蒯聵爲無罪而被此名以出故春秋正其名而謂之世子所謂與之繼世者也】

【案程子曰蒯聵得罪於父不得復立輒亦不得背父而不與其國爲輒計者委於所可立使不失君之社稷而身從父則義矣公谷王父命之說非是此說得之大抵蒯聵父子一段胡氏圍戚下一條說極正但君親無將將而必誅使蒯聵果有殺母之事則罪在必誅天地所不容不論靈公有命無命決無得國之理亦何必曲折如此故不如二劉氏之論明白洞達而無疑也】

秋八月甲戌晉趙鞅帥師及鄭罕達帥師戰於鐵鄭師敗績【鐵在戚城南公作栗】左氏【齊人輸範氏粟鄭子姚子般送之士吉射逆之趙鞅禦之遇於戚簡子誓曰範氏中行氏反易天明欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡士田十萬庶人工商遂人臣圉免志父無罪君實圖之若其有罪絞縊以戮桐棺三寸不設屬辟素車朴馬無入於兆下卿之罰也甲戌戰衞大子爲右鄭人擊簡子中肩斃於車中獲其蠭旗大子救之以戈鄭師北大子復伐之鄭師大敗獲齊粟千車公孫龍取蠭旗於子姚之幕下以獻旣戰簡子曰吾伏弢嘔血鼔音不衰今日我上也注傳言簡子不讓】

【案春秋舎齊秦楚外無能與晉戰者蓋無能與晉敵也今以蕞爾之鄭而晉趙鞅及之戰𨿽勝不武矣書而夷晉於列國也況趙鞅旣勝而爭功故羣下皆自伐其不復振也宜哉謝氏以爲罕達爲衞討蒯聵趙鞅爲蒯聵禦之故二師交戰於鐵未知是否】

冬十月葬衞靈公○十有一月蔡遷於州來蔡殺其大夫公子駟左氏【吳泄庸如蔡納聘而稍納師師畢入眾知之蔡侯告大夫殺公子駟以說哭而遷墓冬蔡遷於州來注蔡元年請遷於吳今殺駟以說吳言不時遷駟之爲】胡氏【州來吳所滅也蔡𨿽請遷於吳而中悔吳人納聘而師畢入哭而遷墓如此則實吳人之所遷也而經以自遷爲文何也楚旣降蔡使疆於江汝蔡人聽命而還師矣復背楚請遷於吳而又自悔也其謀之不臧甚矣夫遷國大事也盤庚五遷利害甚明眾猶胥怨不適有居至於丁寧反覆播告之修而後定今蔡介於吳楚二大國之間背楚誑吳及其事急又委罪於執政其誰之咎也故經以自遷爲文而殺公子駟則書大夫而稱國言君與用事大臣擅殺之也放公孫獵則書大夫而稱人言國亂無政眾人擅放之也駟與獵其以請遷於吳爲非者乎而委之罪以說誰敢復有盡忠而與謀其國者哉】

【案春秋書遷止此】

三年春齊國夏衞石曼姑帥師圍戚左氏【齊衞圍戚求援於中山注曼姑爲子圍父知其不義故推齊師爲兵首戚不稱衞非叛人】公羊【齊國夏曷爲與衛石曼姑帥師圍戚伯討也此其爲伯討柰何曼姑受命乎靈公而立輒以曼姑之義爲固可以距之也然則曷爲不立蒯聵而立輒蒯聵爲無道靈公逐蒯聵而立輒然則輒之義可以立乎曰可其可柰何不以父命辭王父命以王父命辭父命是父之行乎子也不以家事辭王事以王事辭家事是上之行乎下也】谷梁【此衞事也其先國夏何也子不圍父也不系戚於衞者子不有父也】胡氏【蒯聵前稱世子者所以深罪輒之見立不辭而拒父也輒若可立則蒯聵爲未絕未絕則是世子尙存而可以拒乎主兵者衞也何以序齊爲首罪齊人與衞之爲惡而黨之也公孫文仲主兵伐鄭而序宋爲首以誅蕩公石曼姑主兵圍戚而序齊爲首以誅國夏訓天下後世討亂臣賊子之法也古者孫從祖又孫氏王父之字考於廟制昭常爲昭穆常爲穆不以父命辭王父命禮也輒𨿽由嫡孫當立然非有靈公之命安得云受之王父辭父命哉故冉有謂子貢曰夫子爲衛君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也伯夷以父命爲尊而讓其弟叔齊以天倫爲重而讓其兄仲尼以爲求仁而得仁者也然則爲輒者柰何宜辭於國曰若以父爲有罪將從王父之命則有社稷之鎭公子在我焉得爲君以爲無罪則國乃世子之所有也天下豈有無父之國哉而使我立乎其位如此則言順而事成矣是故輒辭其位以避父則衞之臣子拒蒯聵而輔之可也輒利其位以拒父則衞之臣子舎爵祿而去之可也烏有父不慈子不孝爭利其國滅天理而可爲者也】張氏【許氏曰觀乎蒯聵之亂則齊景之不伯可知矣晉以君臣稱兵而齊爲臣伐君衞以父子爭國而齊助子圍父以是令於諸侯君子是以知齊之將亂也】

【案衞石曼姑圍戚與宋華元圍宋彭城相類然宋事以晉首兵者善晉之討逆也衞事以齊首兵者不以子圍父也彭城書宋者正彭城歸於宋也戚不書衞者不以子制父也謝氏得之案公羊以絕文姜不爲不孝拒蒯聵不爲不順脇靈社不爲不敬皆所以重本尊統使尊行於卑上行於下三事相類然蒯聵事與文姜不同其說非是】

夏四月甲午地震

【案經書地震五止於此詳見文九年】

五月辛卯桓宮僖宮災左氏【五月辛卯司鐸火火逾公宮桓僖災孔子在陳聞火曰其桓僖乎注言桓僖親盡而廟不毀宜爲天所災】公羊【此皆毀廟也其言災何復立也曷爲不言其復立春秋見者不復見也何以不言及敵也何以書記災也】谷梁【言及則祖有尊卑由我言之則一也】胡氏【桓僖親盡矣其宮何以存季氏者出於桓立於僖世專魯國之政其諸以是爲悅而不毀歟何以不稱及等也稱及則祖有尊卑矣或謂祖有功宗有徳所以勸也則如之何曰孝子慈孫事其祖考仁也或七廟或五廟自是以衰禮也奚問其功徳之有無哉必若此言是子孫得選擇其祖宗而尊事之矣豈理也哉】

【案胡氏言季氏出於桓公立於僖公之說本劉氏極爲得之呂氏以爲季氏出自桓公故不毀僖公當時號爲賢君故亦不毀亦是公羊以爲復者非也其胡氏不取祖功宗徳之說朱子嘗辧之矣公谷不言及說見雉門下○又案左氏載此年救火之事如南宮敬叔至命周人出禦書子服景伯至命宰人出禮書季桓子命藏象魏曰舊章不可亡也此亦見魯爲儒書之國】

季孫斯叔孫州仇帥師城啟陽【啟公作開避漢景諱也】左氏【注魯黨範氏故懼晉比年四城】張氏【許氏曰所城近敵故帥師焉地震廟災變異弗圖而取田城邑兵役相繼可謂不畏天命矣中失而外鍵本亡而末務此魯之季世也】

宋樂髠帥師伐曹

【案此蓋曹公孫彊爲政之時也許氏曰宋始窺曹曹不量力而姦彊國不修徳而圖大功則適足以取亡而已此年樂髠伐六年向巢伐七年圍八年入而以曹伯陽歸矣】

秋七月丙子季孫斯卒【桓子卒康子肥立】左氏【季孫有疾命正常曰南孺子之子男也則以告而立之女也則肥也可季孫卒康子卽位旣葬康子在朝南氏生男正常載以如朝告曰夫子有遺言命其圉臣曰南氏生男則以告於君與大夫而立之今生矣男也敢告遂奔衞康子請退公使共劉視之則或殺之矣乃討之召正常正常不反】

【案朱子曰康子奪嫡卽此】

蔡人放其大夫公孫獵於吳左氏【注公子駟之黨】

【案谷梁注放胥甲父稱國放無罪也此稱人放有罪也謝氏亦以爲獵得罪於國人故稱人以放獨胡氏不取以書其大夫觀之胡氏得之】

冬十月癸卯秦伯卒【惠公】○叔孫州仇仲孫何忌帥師圍邾

【案來會來朝來奔喪猶不免伐取漷沂田受繹盟猶不免圍不至於以邾子益來不止也小國困於水火甚矣諸侯無伯宜哉】

附錄左氏【是年晉趙鞅圍朝歌荀寅奔邯鄲】

四年春王二月庚戌盜殺蔡侯申【公谷殺作弒二月作三月】左氏【蔡昭侯將如吳諸大夫恐其又遷也承公孫翩逐而射之入於家人而卒文之鍇執弓以先翩射之中肘鍇遂殺之故逐公孫辰而殺公孫姓公孫旰注承音懲蓋楚言旰卽霍也賤者故稱盜不言弒其君賤盜也】公羊【弒君賤者窮諸人此其稱盜何賤乎賤者也賤者孰謂謂罪人也】谷梁【稱盜以弒君不以上下道道也內其君而外弒者不以弒道道也注直稱盜不在人倫上下之序也不以弒道道若鄭伯髠原書卒也】胡氏【翩非微者其以盜稱何也蔡侯背楚誑吳又委罪於執政其謀國如是則信義俱亡禮文並棄無以守身而自衞夫人得而害之矣故變文書盜以警有國之君也翩弒君而略其名氏姓與霍皆翩之黨稱國以殺而不去其官二公孫蓋嘗謀國不使其君至於是而弗見庸者也故書法如此而或者以翩非微者而稱盜蘇轍以爲求名而不得非矣天下豈有欲求弒君之名春秋又惜此名而不與者哉】

【案弒君稱弒者積漸之名也今蔡昭不君人心已離公孫翩之事成於一旦春秋以盜殺書之所以見其幾於獨夫也余祭稱弒上下之名猶存蔡申書殺君道亡矣張氏說是○案谷梁春秋有三盜微殺大夫謂之盜盜殺陳夏區夫是也非所取而取之謂之盜盜竊寶玉大弓是也辟中國之正道以襲利謂之盜盜殺蔡侯申是也言其辟中國之正道而行同夷狄不以禮義爲主而徼幸以求名利若齊豹之類故抑而書盜】

蔡公孫辰出奔吳○葬秦惠公○宋人執小邾子張氏【許氏曰天下無伯故宋人得以執邾伐鄭入曹而無所忌】

【案伐曹執邾之役蓋齊景圖伯無成而宋亦有志於爭權也當合宋襄執滕用鄫子圍曹等看】

夏蔡殺其大夫公孫姓公孫霍○晉人執戎蠻子赤歸於楚【蠻公作曼】左氏【楚人旣克夷虎乃謀北方左司馬眅申公壽餘葉公諸梁致蔡於負函致方城之外於繒闗單浮余圍蠻氏蠻氏潰蠻子赤奔晉陰地司馬起丰析與狄戎以臨上雒左師軍於菟和右師軍於倉野使謂陰地之命大夫士蔑曰晉楚有盟好惡同之若將不廢寡君之願也不然將通於少習以聽命趙孟曰晉國未寧安能惡於楚必速與之士蔑乃致九州之戎將裂田以與蠻子而遂執之以畀楚師於三戶司馬致邑立宗焉以諉其遺民而盡俘以歸注少習商縣武闗也三戶今丹水縣北三戶亭】公羊【赤者何戎曼子之名也其言歸於楚何子北宮子曰辟伯晉而京師楚也】胡氏【晉人云者罪之也蠻子赤何以名夷狄也無罪見執亦書名外之也文公執曹伯則曰畀宋人今此曷雲歸於楚歸於楚者猶曰京師楚也晉主夏盟爲日久矣不競至此春秋所惡】

【案春秋書執止此】

城西郛左氏【注魯西郭備晉也】

六月辛丑亳社災【亳公作蒲】公羊【亡國之社也社者封也其言災何亡國之社蓋揜之揜其上而柴其下何以書記災也】谷梁【其屋亡國之社不得達上也】

【案記曰喪國之社屋之不受天陽也】

秋八月甲寅滕子結卒○冬十有二月葬蔡昭公葬滕頃公

附錄左氏【是年七月齊陳乞施衛跪救範氏圍五鹿九月趙鞅圍邯鄲降荀寅奔鮮虞趙稷奔臨十二月施逆之遂墮臨國夏伐晉取邢任欒鄗逆畤陰人盂壺口防鮮虞納荀寅於柏人五年春晉圍柏人荀寅士吉射奔齊晉範氏亡】

五年春城毗【公作比】左氏【注備晉也】

夏齊侯伐宋

【案此條諸家無疑必討其伐曹非宋也】

晉趙鞅帥師伐衞左氏【範氏之故也遂圍衝牟注衛助範氏故也】

【案晉自侵楚之後惟此年伐衞明年伐鮮虞書伐蓋討範氏之黨則師出庶幾有名耳謝氏以此年伐衛爲蒯聵未入故亦是一說】

秋九月癸酉齊侯杵臼卒【杵公作處】左氏【齊燕姬生子不成而死諸子鬻姒之子荼嬖諸大夫恐其爲大子也言於公曰君之齒長矣未有大子若之何公曰二三子閒於憂虞則有疾疢亦姑謀樂何憂乎無君公疾使國惠子髙昭子立荼寘羣公子於萊秋景公卒十月公子嘉公子駒公子黔奔衛公子鉏公子陽生來奔注惠子夏昭子張也荼安孺子也】

冬叔還如齊閏月葬齊景公

【案張氏曰景公自襄之二十六年卽位至今五十八年矣前有晏嬰後有孔子晏嬰告以陳氏之禍孔子告以君臣父子之說公亦說之矣而卒不能用卒致身死之後子死國亂曽未十年陳恆弒簡公而移其社稷眞範祖禹所謂治愈久而政愈獘年彌進而徳彌退者景公之卒葬書於春秋豈不爲享國日久而曽無逺慮者之戒歟】

六年春城邾瑕【瑕公作葭任城亢父縣北有邾婁城】左氏【注備晉也】張氏【詐氏曰定哀十六年間凡八城邑魯旣不得事晉諸侯方爭是以髙城深池務守其國以捍禍亂隠虞至矣𨿽然使魯能修其政如治城者則天下歸之豈特勤勤自守而已是以譏之三年以來歲書城邑以著魯無徳政勞民薦數如此後𨿽城邑不復志矣】

【案書城止此此條公羊以爲取邾邑非也】

晉趙鞅帥師伐鮮虞左氏【晉伐鮮虞治範氏之亂也】

吳伐陳左氏【吳之入楚也使召陳懷公懷公朝國人而問焉逢滑曰臣聞國之興也視民如傷吳日敝於兵暴骨如莽而未見徳焉禍之適吳其何日之有陳侯從之及夫差克越乃修先君之怨侵陳至是吳伐陳復修舊怨也楚子曰吾先君與陳有盟不可以不救乃救陳師於城父】張氏【夫差修怨黷兵以取滅亡春秋狄之】

夏齊國夏及髙張來奔左氏【齊陳乞僞事髙國者每朝必驂乘焉所從必言諸大夫又謂諸大夫曰二子恃得君而欲謀二三子盍及其未作也先諸作而後悔亦無及也大夫從之夏陳乞鮑牧及諸大夫以甲入於公宮昭子聞之與惠子乘如公戰於莊敗國人追之國夏奔莒遂及髙張晏圉施來奔注二子阿君廢長立少旣受命又不能全書名罪之】陳氏【齊殺其大夫髙厚齊崔杼弒其君光齊國夏及髙張來奔齊陳乞弒其君荼聖人之垂誡深矣】張氏【髙國爲國世臣從君於昬受其顧命力不足以衛上委君而出奔書名以辠其不忠也】

叔還會吳於柤張氏【許氏曰叔還以吳在柤故往會之始結吳好也夷狄獸心可以盛彊服難以衰弱禦以魯政之不修務與吳親以資其力君子志柤之會知魯之將有吳患矣】

【案叔還之會吳與公孫歸父防楚子於宋叔弓會楚子於陳一也而春秋狄吳何哉伐我之兆見於此矣春秋之末臣與吳會者一公與吳會者二然後有黃池之兩伯中國爲吳魯不得不任其責也】

秋七月庚寅楚子軫卒【昭王卒惠王章立】左氏【楚子在城父將救陳有疾卒於城父子閭與子西子期謀逆越女之子章立之而還】

【案左氏載楚昭有死讎之志及其命公子啟爲王與不肯移禍於令尹司馬等亦足見昭王之賢又載子西子期子閭之讓國不立亦足見三子之賢故楚不終衰○又案楚子疾卜曰河爲祟王弗祭曰三代命祀祭不越望江漢睢漳楚之望也孔子曰楚昭王知大道矣此足以證諸侯不當三望之事】

齊陽生入於齊齊陳乞弒其君荼【荼公作舎】左氏【陳僖子使召公子陽生逮夜至於齊僖子使子士之母養之與饋者皆入冬十月丁卯立之將盟鮑子醉而往其臣差車鮑防曰此誰之命也陳子曰受命於鮑子遂誣鮑子曰子之命也鮑子曰女忘君之爲孺子牛而折其齒乎而背之也悼公稽首曰吾子奉義而行者也若我可不必亡一大夫若我不可不必亡一公子義則進否則退敢不惟子是從廢興無以亂則所願也鮑子曰誰非君之子乃受盟使胡姬以安孺子如賴去鬻姒殺王甲拘江說囚王豹於句竇之丘公使朱毛告於陳子曰微子則不及此然君異於器器二不匱君二多難敢布諸大夫僖子不對而泣曰君舉不信羣臣乎以齊國之困困又有憂少君不可以訪是以求長君庶亦能容羣臣乎不然夫孺子何罪毛復命公悔之毛曰君大訪於陳子而圖其小可也使朱毛遷孺子於駘不至殺諸野幕之下注楚比劫立陳乞流涕子家憚老皆疑免罪故春秋明而書之以爲弒主】公羊【弒而立者不以當國之辭言之此其以當國之辭言之何爲諼也此其爲諼柰何景公謂陳乞曰吾欲立舎何如陳子曰所樂乎爲君者欲立則立之不欲立則不立君如欲立之則臣請立之陽生謂陳乞曰吾聞子蓋將不欲立我也陳乞曰夫千乘之主將廢正而立不正必殺正者吾不立子者所以生子也走矣與之玉節而走之景公死而舎立陳乞使人迎陽生於諸其家除景公之喪諸大夫皆在朝陳乞曰常之母有魚菽之祭願諸大夫之化我也皆曰諾於是皆之陳乞之家坐陳乞曰吾有所爲甲請以示焉皆曰諾於是使力士舉巨囊而至於中霤諸大夫見之皆色然而駭開之則闖然公子陽生也陳乞曰此君也己諸大夫不得已皆逡巡北面再拜稽首而君之爾自是往弒舎注陽生先詐致諸大夫立於陳乞家然後弒舎故先書當國起其事也不舉陽生弒者諼成於乞也】谷梁【荼不正則其曰君何也荼𨿽不正己受命矣】胡氏【陽生曷爲不稱公子非先君之子也爲人子者無以有已則以父母之心爲心者景公命荼世其國已則簒荼而自立是自絕於先君豈得復爲先君之子也不稱公子者誅不子也陽生不子則曷爲系之齊春秋端本之書也正其本則事理陽生之不子其誰使之也不有廢長立少以啟亂者乎故齊景公問政於孔子孔子對曰君君臣臣父父子子君不君則臣不臣父不父則子不子以陽生系之齊著亂之所由生也然而弒荼者陽生與朱毛也曷爲書陳乞初景公謂陳乞吾欲立荼何如對曰所樂乎爲君者欲立則立之不欲立則不立也君如欲立之則臣請立之陽生謂乞曰吾聞子蓋將不欲立我也對曰千乘之主欲廢正而立不正必殺正者吾不立子者所以生子也與之玉節而走之魯景公死荼立陳乞使人迎陽生寘諸家召諸大夫而示之曰此君也諸大夫知乞有備不得已逡巡北面再拜而君之爾故里克中立不免殺身之刑陳乞獻諛終被弒君之罪皆不明春秋之義陷於大惡而不知者也】陳氏【衞侯入喜弒則喜爲衞侯弒也陽生入陳乞弒則乞爲陽生弒也】

【案齊陽生書法與齊小白同皆非有君父之命而以次則居長當立故不書公子而稱國也衞州吁書法與齊無知同皆罪其君不待以公子之道使之與聞國政而當國故不稱公子而稱國余例皆可參通此條公羊當國之說非是至其載陳乞本末獨詳於左氏有以知春秋罪乞之大意則胡氏詳矣蓋當廢立之際大臣當據經守正守死不回然後可不然必陷於大惡裏克陳乞事正同】

冬仲孫何忌帥師伐邾○宋向巢帥師伐曹

七年春宋皇瑗帥師侵鄭左氏【宋師侵鄭鄭叛晉故也】張氏【案老丘之役宋鄭始因隙地以啟兵爭卒致各取其師以逞其殺人之志所以詳其交爭之實也】

【案宋之叛晉久矣豈復爲晉討鄭乎左氏非】

晉魏曼多帥師侵衞左氏【晉師侵衞衞不服也】

夏公會吳於鄫左氏【公會吳於鄫吳來徴百牢子服景伯對曰先王未之有也吳人曰宋百牢我魯不可以後宋且魯牢晉大夫過十吳王百牢不亦可乎景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣周之王也制禮上物不過十二以爲天之大數也吳人弗聽景伯曰吳將亡矣棄天而背本不與必棄疾於我乃與之大宰嚭召季康子康子使子貢辭嚭曰國君道長而大夫不出門何也對曰豈以爲禮畏大國也大國不以禮命於諸侯苟不以禮豈可量也寡君旣共命焉其老豈敢棄其國大伯端委以治周禮仲雍嗣之斷髮文身羸以爲飾豈禮也哉有由然也反自鄫以吳爲無能爲也】張氏【比年書會吳所以著哀公之失謀於始而遺患於後也

案下文左傳則此會有盟不書諱與吳盟也】

秋公伐邾八月己酉入邾以邾子益來左氏【季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁失二徳者危將焉保孟孫曰二三子以爲何如惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎不樂而出秋伐邾及範門猶聞鐘聲大夫諫不聽茅成子請告於吳不許曰魯擊柝聞於邾吳二千里不三月不至何及於我且國內豈不足成子以茅叛師遂入邾處其公宮眾師晝掠邾眾保於繹帥宵掠以邾子益來獻於亳社囚諸負瑕邾茅夷鴻以束帛乘韋自請救於吳曰魯弱晉而逺吳馮恃其眾而背君之盟辟君之執事以陵我小國邾非敢自愛也懼君威之不立若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圖之吳子從之】公羊【入不言伐此其言伐何內辭也若使他人然邾婁子益何以名絕曷爲絕之獲也曷爲不言其獲內大惡諱也注諱獲諸侯故不舉重而兩書使若魯公伐而去他人入之以來也】谷梁【以者不以者也益之名惡也春秋有臨天下之言焉有臨一國之言焉有臨一家之言焉其言來者有外魯之辭焉】胡氏【春秋隠君之惡故滅國書取婉以成章而不失其實也恃彊陵弱無故伐人而入其國處其宮晝夜掠以其君來獻於亳社囚於負瑕此天下之大惡也吳師爲是克東陽齊人爲是取吾二邑辱國亦甚矣何以備書於防而不諱乎聖人道隆而徳大人之有惡務去之而不積也則不念其惡而進之矣以邾子益來惡也歸邾子益於邾是知其爲惡能去之而不積也故書以邾子來而不諱者欲見後書歸邾子之爲能去其惡而與之也聖人之情見矣明此然後可以操賞罰之權不明乎此以操賞罰之權而能濟者鮮矣】

【案在外曰以歸在內曰以來內外之別也魯伐邾止此】

宋人圍曹冬鄭駟帥師救曹左氏【宋人圍曹鄭桓子思曰宋人有曹鄭之患也不可以不救冬鄭師救曹侵宋初曹人或夢眾君子立於社宮而謀亡曹曹叔振鐸請待公孫彊許之及曹伯陽卽位好田弋曹鄙人公孫彊好弋獲白鴈獻之且言田弋之說說之因訪政事大說有寵使爲司城以聽政彊言霸說於曹伯曹伯從之乃背晉而姦宋宋人伐之晉人不救築五邑於其郊曰黍丘揖丘大城鐘邘】陳氏【自魯救晉凡晉楚之救皆不書六十年矣其再見以中國無伯而諸侯自相救也諸侯自相救猶可也吳救陳諸侯亦幾於亡矣】

【案謝氏曰曹之病於宋久矣大國無一爲之援而鄭能帥師救之善之也】

八年春王正月宋公入曹以曹伯陽歸左氏【宋公伐曹將還褚師子肥殿曹人詬之不行師待之公聞之怒命反之遂滅曹執曹伯及司城彊以歸殺之】胡氏【此滅曹也曷爲不言滅滅者亡國之善詞上下之同力也曹伯陽好田弋公孫彊獻白鴈言田弋之說因訪政事大說之彊言霸說於曹伯因背晉而姦宋書宋公入曹以曹伯陽歸而削其見滅之實猶虞之亡書晉人執虞公而不言滅也春秋輕重之權衡故書法若此有國者妄聽辧言以亂舊政自取滅亡之禍可以鑑矣】

【案胡氏不書滅之說本蘇氏得之公羊曰不言滅諱同姓之滅也何諱乎同姓之滅力能救之而不能救也案楚滅蔡衛滅邢春秋不諱則其說非矣○案陳氏曰檜亡東周之始也曹亡春秋之終也夫子之刪詩也系曹檜於國風之後於檜之卒篇曰思周道也傷天下之無王也於曹之卒篇曰思治也傷天下之無伯也春秋作於定哀之際文武之所襃大諸侯亡國多矣莫彊於齊晉晉趙鞅歸於晉則晉亡之漸也齊陳乞弒其君荼則齊亡之漸也夫子嘗喟然於此矣興滅國繼絕世修廢官舉逸民蓋常常有此言也於是曹不言滅此說甚好只於不書滅之義亦不明】

吳伐我左氏【吳爲邾故將伐魯問於叔孫輒輒對曰魯有名而無情伐之必得志焉退而告公山不狃不狃曰非禮也君子違不適讎國未臣而有伐之奔命焉死之可也所托也則隠且夫人之行也不以所惡廢鄕今子以小惡而欲覆宗國不亦難乎王問於子泄對曰魯𨿽無與立必有與斃諸侯將救之未可以得志焉晉與齊楚輔之是四讎也夫魯齊晉之唇唇亡齒寒君所知也不救何爲三月吳伐我子泄率故道險從武城初武城人或有因於吳竟田焉拘鄫人之漚菅者曰何故使吾水滋及吳師至拘者道之以伐武城克之王犯嘗爲之宰澹臺子羽之父好焉國人懼懿子謂景伯若之何對曰吳師來斯與之戰何患焉且召之而至又何求焉吳師克東陽而進舎於五梧明日舎於蠶室公賔庚公甲叔子與戰於夷獲叔子與析朱鉏獻於王王曰此同車必使能國未可望也明日舎於夷宗遂次於泗上微虎欲宵攻王舎私屬徒七百人三踴於幕庭卒三百人有若與焉及稷門之內或謂季孫曰不足以害吳而多殺國士不如已也乃止之吳子聞之一夕三遷吳人行成將盟景伯曰楚人圍宋易子而食析骸而防猶無城下之盟我未及虧而有城下之盟是棄國也吳輕而逺不能久將歸矣請少待之吳人盟而還注道險由險道也王犯吳大夫不書盟恥也】胡氏【吳爲邾故興師伐魯兵加國都而盟於城下經書伐我不言四鄙及與吳盟者諱之也來戰於郎直書不諱盟於城下何諱之深也楚人圍宋亦云急矣欲盟城下則曰有以國斃不能從也晉師從齊齊侯致賂晉人不可國佐曰請合餘燼背城借一遂盟於爰婁而春秋與之今魯未及虧不能少待遂有城下之盟是棄國也夫棄國者其能國乎使有華元國佐之臣則不至此矣故春秋不言四鄙及與吳盟者欲見其實而深諱之以爲後世謀國之士不能以禮義自彊偸生惜死至於侵削陵遲而不知恥者之戒也】

【案春秋伐我者必書四鄙不使難邇我國也獨此與明年國書伐我爲特筆蓋曲在我也胡氏諱城下之盟其說本蘇氏謝氏曰不至國都則書某鄙至國都則書伐我亦是若公羊注以爲諱圍者非是○案是時魯政𨿽陵無以爲國然觀左氏所記盡忠死難之士皇多有之此所以爲禮義之國歟公山不狃以叛亡之人而處心尙能如此賢於人逺矣孔子之欲往豈無意夫】

夏齊人取讙及闡【闡公作僤】左氏【齊悼公之來也季康子以其妹妻之卽位而迎之季魴侯通焉女言其情弗敢與也齊侯怒齊鮑牧帥師伐我取讙及闡】公羊【外取邑不書此何以書所以賂齊也曷爲賂齊爲以邾婁子益來也注邾齊與國畏爲齊所怒而賂之】谷梁【惡內也注宣九年傳曰內不言取言取授之也以是爲賂齊此言取蓋亦賂也邾子益齊之甥也畏齊故賂之案此條書法與取濟西田同程氏胡氏謝氏皆主公谷其左氏爲季姬之說諸家不從】

歸邾子益於邾左氏【齊侯使如吳請師將以伐我乃歸邾子邾子又無道吳子使大宰子余討之囚諸樓臺栫之以棘使諸大夫奉大子革以爲政】公羊【注獲歸不書此書者善魯能悔過歸之防據秦獲晉侯後歸之不書】

秋七月○冬十有二月癸亥杞伯過卒○齊人歸讙及闡左氏【秋及齊平臧賔如如齊涖盟齊閭丘明來涖盟且逆季姬以歸嬖冬齊人歸讙及闡季姬嬖故也注不言來命歸之無官使也】公羊【注書者善魯能悔過歸邾子益所喪之邑不求自得故不言來使若不從齊來與歸我濟西田同文防濟西書我者以其未絕於我此不言我誰僤實絕於我也】谷梁【注歸邾子故亦還其賂】胡氏【案左氏邾子益齊出也魯以益來則齊人取讙及闡又如吳請師而怒猶未怠也以此見國君造惡不悛則四鄰謀取其國家莫能保矣歸邾子益於邾則齊人歸讙及闡又辭師於吳而徳猶未泯也以此見國君去惡而不積則四鄰不侵其封境而自安矣曰以曰取者逆詞也曰歸者順詞也去逆效順息爭休兵齊無取地之罪魯無失地之辱以此見遷善之優攺過之大而春秋不諱入邾以邾子益來者以明歸益於邾之能掩其前惡而美之也】張氏【程子曰不云我田旣歸邾子亦歸其田非以爲惠也】

【案此條不書我程子得之其說與前條親愛遺惠之意相發明下書來者彼此悔過非若夾谷之心悅誠服也其左氏季姬嬖及公羊注防未絕已絕之義皆無據不可取○案書田邑止此】

九年春王二月葬杞僖公○宋皇瑗帥師取鄭師於雍丘左氏【鄭武子賸之嬖許瑕求邑無以與之請外取許之故圍宋雍丘宋皇瑕圍鄭師每日遷舎壘合鄭師哭子姚救之大敗二月宋取鄭師於雍丘使有能者無死以郟張與鄭羅歸晉趙鞅卜救鄭不吉史趙曰鄭方有罪不可救也乃止注賸卽罕達】公羊【其言取之何易也其易柰何詐之也】谷梁【取易辭也以師而易取鄭病矣】張氏【許氏曰春秋之季日尋干戈詐力相傾奇變滋起於是始志取人之師甚其譎惡其盡也鄭以不義深入敵境而圍其邑此固喪師之道也】

【案胡氏例左氏例覆而敗曰取悉虜而俘之曰取觀左氏所載使有能者無死而止以二人歸則殺人多矣春秋之末特書取師者二謝氏所謂著其禍之大者是也自定十五年老丘之役以來宋鄭結怨久矣故皇瑗悉力取雍丘之師罕達悉力取嵒之師蓋不勝忿怨以至於此也長平之坑所由來漸矣此當與隠十年鄭莊取三國之師同看】

夏楚人伐陳左氏【陳卽吳故也】

【案六年吳伐陳楚昭救之卒於城父不克而還則陳之卽吳惟彊是從而已昭王之卒楚惠君臣不念陳之有徳於楚也而亟伐之此春秋所以以救予吳也歟】

秋宋公伐鄭左氏【注報雍丘】

冬十月

附錄左氏【是年齊侯使公孟綽辭師於吳吳子曰昔歳寡人聞命今又革之不知所從將進受命於君秋吳城邘溝通江淮冬吳子使來儆師伐齊】

十年春王二月邾子益來奔左氏【邾隠公來奔齊甥故遂奔齊】公會吳伐齊三月戊戌齊侯陽生卒左氏【公會吳子邾子郯子伐齊南鄙師於鄎齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還注以疾赴故不書弒】胡氏【春秋不著齊人弒君之罪而以卒書者亦猶鄭伯髠頑弒而書卒不忍以夷秋之民加中國之君也魯人入邾以其君來罪也齊侯爲是取讙及闡如吳請師討之也魯人悔懼歸益於邾是知其罪而能攺也齊侯爲是歸讙及闡又辭師於吳是變之正也夫變之正者禮義之所在中國之君也吳人欲遂前言而背違正理狄道也齊之臣子不能將順上及其君此天下之大變常理之所無也故沒其見弒之禍而以卒書所謂不忍以夷狄之民加中國之君也而存天理之意微矣】張氏【許氏曰人事之變有幸不幸而春秋之義裁成天地見正命焉】

夏宋人伐鄭○晉趙鞅帥師侵齊左氏【晉趙鞅帥師伐齊取犂及轅毀髙唐之郭侵及賴而還】

【案傳書伐而經書侵者乘吳之亂伐齊之喪無名甚矣】

五月公至自伐齊

【案哀公編書公會吳者五獨此役與黃池書至蓋聖人擇其危甚者而書之也】

附錄左氏【是年秋吳子使來復儆師】

葬齊悼公○衞公孟彄自齊歸於衞

【案彄蒯聵之黨今歸於衛必從輒而棄蒯聵故十五年春蒯聵入國彄復奔齊】

薛伯夷卒秋葬薛惠公○冬楚公子結帥師伐陳吳救陳左氏【楚子期伐陳吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還注季子不書陳人來告不以名】公羊【注救中國不進者陳吳與國救陳欲以備中國故不進】胡氏【春秋惡首亂善解紛自誅亂臣賊子之外凡書救者未有不善之救在王室則罪諸侯子突救衞是也救在逺國則罪四鄰晉陽處父救江是也救在夷狄則罪中國楚公子貞救鄭狄救齊吳救陳是也吳𨿽蠻夷之國來會於戚則進而書人矣使札來聘又進而書子矣救而果善曷爲獨以號與而不進之也其以號舉而不進之者深著楚罪而傷中國之衰也陳者有虞之後嘗爲楚滅而僅存耳今又無故興師肆行侵伐而列國諸侯縱其暴橫不能修方伯連帥之職而吳能救之故獨以號舉深著楚罪而傷中國之衰也子欲居九夷乘桴浮於海而曰夷狄之有君不如諸夏之亡也其書吳救陳之意乎】陳氏【但書吳不以救陳錄季子也吳救陳諸夏幾於亡矣春秋所甚懼也書吳而已誼不在季子也】

十有一年春齊國書帥師伐我左氏【齊爲鄎故國書髙無防帥師伐我及淸齊地季孫謂其宰冉求曰齊師在淸必魯故也若之何求曰一子守二子從公禦諸竟季孫曰不能求曰居封疆之間季孫告二子二子不可求曰若不可則君無出一子帥師背城而戰不屬者非魯人也魯之羣室眾於齊之兵車一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使從於朝武叔呼而問戰焉對曰君子有逺慮小人何知懿子彊問之對曰小人慮材而言量力而共者也武叔曰是謂我不成丈夫也退而搜乘孟孺子泄帥右師顏羽禦邴泄爲右冉求帥左師管周父禦樊遲爲右季孫曰須也弱有子曰就用命焉季氏之甲七千冉有以武城人三百爲己徒卒老幼守宮次於雩門之外五日右師從之公叔務人見保者而泣曰事充政重上不能謀士不能死何以治民吾旣言之矣敢不勉乎師及齊師戰於郊齊師自稷曲師不逾溝樊遲曰非不能也不信子也請三刻而逾之如之眾從之師入齊軍右師奔齊人從之陳瓘陳莊渉泗孟之側後入以爲殿抽矢防其馬曰馬不進也林不狃徐步而死師獲甲首八十齊人不能師宵謀曰齊人遁冉有請從之三季孫弗許公爲與嬖僮汪錡乘皆死皆殯孔子曰能執干戈以衛社稷可無殤也冉有用矛於齊師故能入其軍孔子曰義也】胡氏【諸侯來伐無有不書四鄙者今齊師及淸涉泗非有城下之盟可諱之辱亦書伐我何也傅說復於髙宗曰惟甲冑起戎惟干戈省厥躬者自反之謂也自反而縮則爲壯自反而不縮則爲老師之老壯在曲直曲直自我而不系乎人者也邾子齊之甥魯嘗入邾以其君來齊人爲是取誰及闡請師於吳曲在我也及歸邾益而齊人歸讙及闡又辭吳師直在齊矣魯人何名會吳伐之也故春秋之記斯師特曰伐我者欲省致師之由而躬自厚也垂戒之義大矣】張氏【劉氏曰不言四鄙者受之也】

夏陳轅頗出奔鄭【轅公作袁】左氏【初轅頗爲司徒賦封田以嫁公女有餘以爲己大器國人逐之故出道渴其族轅咺進稻醴粱糗腵脯焉喜曰何其給也曰器成而具曰何不吾諫曰懼先行】張氏【許氏曰春秋書轅頗之奔所以爲人臣附上以刻下托公以營私者之戒也】

五月公會吳伐齊甲戌齊國書帥師及吳戰於艾陵齊師敗績獲齊國書左氏【爲郊戰故公會吳子伐齊五月克博至於嬴中軍從王胥門巢將上軍王子姑曹將下軍展如將右軍齊國書將中軍髙無防將上軍宗樓將下軍將戰齊公孫夏命其徒歌虞殯陳子行命其徒具含玉東郭書曰三戰必死於此三矣陳書曰此行也吾聞鼔而已不聞金矣甲戌戰於艾陵展如敗髙子國子敗胥門巢王卒助之大敗齊師獲國書公孫夏閭丘明陳書東郭書革車八百乘甲首三千以獻於公公使大史固歸國子之元寘之新篋褽之以纁加組帶焉寘書於其上曰天若不識不衷何以使下國秋季孫命修守備曰小勝大禍也齊至無日矣注公與伐而不與戰】公羊【注戰不言伐舉伐者魯與伐而不與戰】

【案此戰以國書主之者吳之來伐齊人皆知其不可禦而必敗矣苟能全民兵嚴守備屈之以義而勿與交鋒則齊可以坐困彊吳而卻之矣今乃以伐魯方歸之罷兵未息肩未解甲而快志於一朝之忿師敗身獲爲國大殃故艾陵之戰以國書主之者深罪之也謝氏之說是矣何氏以爲不予夷狄主中國者恐非也春秋書戰書獲止此齊魯交兵亦止此】

秋七月辛酉滕子虞母卒冬十有一月葬滕隠公○衞世叔齊出奔宋左氏【初疾娶於宋子朝其娣嬖子朝出孔文子使疾出其妻而妻之疾使侍人誘其初妻之娣寘於犂而爲之一宮如二妻文子怒欲攻之仲尼止之遂奪其妻或淫於外州外州人奪之軒以獻恥是二者故出衞人立遺使室孔姞注疾卽齊也遺疾弟也孔姞孔文子之女疾之妻】附錄左氏【孔文子之將攻大叔也訪於仲尼仲尼曰胡簋之事則嘗學之矣甲兵之事未之聞也退命駕而行文子遽止之將止魯人以幣召之乃歸○世家季桓子卒遺言謂康子必召孔子其臣止之康子乃召冉求是年冉求與齊戰有功康子乃召孔子而孔子歸魯年六十八矣然魯終不能用孔子孔子亦不求仕乃敍書傳禮記刪詩正樂序易弟子蓋三千焉】

十有二年春用田賦左氏【季孫欲以田賦使冉有訪諸仲尼仲尼曰丘不識也三發卒曰子爲國老待子而行若之何子之不言也仲尼不對而私於冉有曰君子之行也度於禮施取其厚事舉其中斂從其薄如是則丘亦足矣若不度於禮而貪冒無厭則𨿽以田賦又將不足且子季孫若欲行而法則周公之典在若欲苟而行又何訪焉弗聽春用田賦注丘賦之法因其田財通出馬一匹牛三頭今欲別其田及家財各爲一賦故言田賦】公羊【何以書譏何譏爾譏始用田賦也注田謂一井之田賦者斂取其財物也言用田賦者若今漢家斂民錢以田爲率矣不言井者城郭里巷亦有井嫌悉賦之禮稅民公田不過什一軍賦十井不過一乘哀公外慕彊吳空盡國儲故復用田賦過什一】谷梁【古者公田什一用田賦非正也】胡氏【哀公問於有若曰年饑用不足如之何有若對曰盍徹乎曰二吾猶不足如之何其徹也曰百姓足君孰與不足百姓不足君孰與足古者公田什一助而不稅魯自宣公初稅畆後世遂以爲常而不復矣至是二猶不足故又以田賦也夫先王制土籍田以力而砥其逺邇賦裏以入而量其有無今用田賦軍旅之徵非矣田以出粟爲主而足食賦以出軍爲主而足兵周制宅不毛者有裏布無職事者徵夫家漆林之稅二十而五則防力薄徵當以農民爲急而增賦竭作不使末業者獨幸而免也今二猶不足而用田賦是重困農民而削其本何以爲國書曰用田賦用者不宜用也近世議防商賈之徵達於時政者欲先省國用首寛農民後及商賈知春秋譏田賦之意矣注裏廛也謂商賈所居之區域】陳氏【以丘賦一乘爲未足又以田賦之也故曰斂從其薄以丘亦足矣田賦之也者家一人也家一人管子內政之法也諸侯之益兵自齊始晉次之春秋之季魯亦行之矣是故作丘甲用田賦不書初】

【案田賦之說杜氏以爲丘賦之法因其田財通出馬一匹牛三頭今欲別其田及家財各爲一賦則是一丘出馬二匹牛六頭也範氏注谷梁同之然杜氏於作丘甲條內已曰今魯使丘出甸賦是一丘十六井已出馬四匹牛十二頭矣安得復以爲出馬一匹牛三頭乎此其前後自相戾也況家財有無難均何得別之賈氏以爲一井之田而欲出十六井之賦蓋以爲井出丘賦也夫一井八家而使出一馬三牛之賦可乎故胡氏獨用國語國語載孔子對冉有之言曰先王制土籍田以力而砥其逺邇賦裏以入而量其有無任力以夫而議其老幼於是乎有鰥寡孤疾有軍旅之出則徵之無則已其歲收田一井出椶禾六百四十斛秉芻二百四十斗缶米十六鬥不過是也先王以爲足若子季孫欲其法也則有周公之籍矣大率以爲田主出粟而賦則取於商賈之裏廛今魯以商賈所當出之賦而令農民出之則非古人重本抑末之意矣呂氏亦曰古者田出粟裏出賦要之二家說爲長蓋收區域之徵以備馬牛車乘若漢家收田賦泉以補車馬亦其遺意也緣此賦止裏廛出之而今賦於田上故譏之耳然則司馬法所謂甸出一秉者其止出一乘之人歟觀春秋傳所載多臨事而始授以甲授以車則知馬牛車乘決非丘甸所出也何氏說近之陳氏非是○又案孔子惡冉求聚斂附益之言蓋在此時】

夏五月甲辰孟子卒左氏【昭夫人孟子卒昭公娶於吳故不書姓死不赴故不稱夫人不反哭故不言葬小君】胡氏【其曰孟子云者諱取同姓也昭公不謹於禮欲結好彊吳以去三家之權忍取同姓以混男女之別不命於天子以弱其配不見於廟不書於防以廢其常典禮之本喪矣其失國也宜故陳司敗問昭公知禮乎子曰知禮子退揖巫馬期而進之曰君取於吳爲同姓謂之吳孟子君而知禮孰不知禮書孟子卒𨿽曰爲君隠而實亦不可揜矣】

公會吳於橐臯【在淮南吳地】左氏【公會吳於橐臯吳子使大宰嚭請尋盟公不欲使子貢對曰盟所以周信也故心以制之玉帛以奉之言以結之明神以要之寡君以爲苟有盟焉弗可攺也已若可尋也亦可寒也乃不尋盟注尋鄫之盟】

秋公會衞侯宋皇瑗於鄖【廣陵吳地】左氏【吳徴會於衛初衛人殺吳行人且姚而懼子羽曰吳方無道無乃辱吾君不如止也子木曰吳方無道國無道必棄疾於人吳𨿽無道猶足以患衞往也長木之斃無不摽也國狗之瘈無不噬也而況大國乎衞侯會吳於鄖公及衞侯宋皇瑗盟卒辭吳盟吳人藩衛侯之舎子服景伯謂子貢曰夫諸侯之會事旣畢矣侯伯致禮地主歸餼以相辭也今吳不行禮於衞而藩其君舎以難之子盍見大宰乃請束錦以行語及衞故大宰嚭曰寡君願事衞君衞君之來也緩寡君懼故將止之子貢曰衞君之來必謀於其眾或欲或否是以緩來其欲來者子之黨也其不欲來者子之讎也若執衞君是墮黨而崇讎也且合諸侯而執衞君誰敢不懼或者難以霸乎嚭說乃舎衞侯注衞君輒也】

宋向巢帥師伐鄭左氏【宋鄭之間有隙地焉曰彌作頃丘玉暢嵒戈鍚子產與宋人爲成曰勿有是及宋平元之族自蕭奔鄭鄭人爲之城嵒戈九月宋向巢伐鄭取殺元公孫遂圍嵒十二月鄭罕達救嵒丙申圍宋師】

【案自皇瑗取鄭師之後書宋公宋人伐鄭者再宋兵亦可以釋怨矣而向巢之師復起是必欲殺平元之族而後已也全師覆沒亦蹈前日鄭人之覆轍佳兵不祥其事好還信哉】

冬十有二月螽左氏【十二月螽仲尼曰火伏而後蟄者畢今火猶西流司曆過也注是歲失不置閏十二月卽今九月九月初尙溫故有螽】

十有三年春鄭罕達帥師取宋師於嵒左氏【宋向魋救其師鄭子賸使徇曰得桓魋者有賞魋逃歸遂取宋師於嵒獲成讙郜延以六邑爲虛】

夏許男成卒○公會晉侯及吳子於黃池【黃池晉地】左氏【公會單平公晉定公吳夫差於黃池六月越子伐吳疇無餘謳陽先及郊吳大子友王子地王孫彌庸壽於姚自上觀之彌庸見姑蔑之旗曰吾父之旗也不可以見讎而弗殺也屬徒五千王子地助之獲疇無餘謳陽越子至復戰大敗吳師獲大子友王孫彌庸壽於姚丁亥入吳吳人告敗於王王惡其聞也自剄七人於幕下秋七月辛丑盟吳晉爭先吳人曰於周室我爲長晉人曰於姬姓我爲伯趙鞅呼司馬寅曰日旰矣大事未成二臣之罪也建鼓整列二臣死之長幼必可知也對曰請姑視之反曰肉食者無墨今吳王有墨國勝乎大子死乎且夷徳輕不忍久請少待之乃先晉人注夫差欲霸中國尊天子自去其僭號而稱子以告令諸侯故使承而書之平公不書尊之不與會盟不書恥之故不錄】公羊【吳何以稱子吳主會也吳主會則曷爲先言晉侯不與夷狄之主中國也其言及吳子何會兩伯之辭也不與夷狄之主中國則曷爲以會兩伯之辭言之重吳也曷爲重吳吳在是則天下諸侯莫敢不至也注防首止言及齊侯齊侯主會則知此言及吳子吳子主會明矣吳彊而無道敗齊臨菑乘勝大防中國齊晉前驅魯衛驂乘滕薛俠轂而趨以諸夏冠帶之國反背天子而事夷狄恥甚不可忍言故深爲諱詞使若吳大以禮義會天下諸侯以尊事天子故進稱子也兩伯者晉序上者主會文也吳言及者亦人往爲主之文也方不與夷狄主中國而又事實當見不可醇奪故張兩伯詞先晉及吳子使若晉主會爲伯吳亦主會爲伯也重吳者以晉大國尙猶汲汲於吳則知諸侯莫敢不至也不書諸侯者爲微詞使若天下盡會之而魯侯蒙俗會之者惡與齊桓會貫舉逺明近此但舉大以明小者非尊天子故不得襃爲逺夷皆至之詞也主書者惡諸侯君事夷狄也】谷梁【黃池之防吳子進乎哉遂子矣吳夷狄之國也祝發文身故因魯之禮因晉之權而請冠端而襲其借於成周以尊天王吳進矣吳東方之大國也累累致小國以會諸侯以合乎中國吳能爲之則不臣乎吳進矣王尊稱也子卑稱也辭尊稱而居卑稱以會乎諸侯以尊天王吳王夫差曰好冠來孔子曰大矣哉夫差未能言冠而欲冠也】胡氏【黃池衛地其言及者會兩伯之辭也春秋內中國而外諸夷吳人主會其先晉紀常也春秋四夷𨿽大皆曰子吳僭王矣其稱子正名也以會兩伯之詞而言及者先吳則拂經而失序列書則泯實而傳疑特書曰及順天地之經著盟會之實又以見夷狄之彊而抑其橫也定公以來晉失伯業不主夏盟夫差暴橫勢傾上國自稱周室於己爲長蓋太伯之後以族屬言則伯父也而黃池之會聖人書法如此訓後世治中國禦四夷之道也】附錄【外傳吳王夫差旣勝齊殺申胥乃起師北徵闕爲深溝通於商魯之間北屬之沂西屬之濟以會晉公午於黃池越王句踐乃命範蠡率師沿海溯淮以絕吳路始率中軍溯江以襲吳入其郛焚其姑蘇徙其大舟吳晉爭長未成邊遽乃至以越亂告吳王懼乃合大夫而謀曰今無會而歸與會而先晉孰利王孫雄曰二者莫利無會而歸越聞章矣齊宋徐夷將夾溝而防我會而先晉晉旣執諸侯之柄以臨我將成其志以見天子必會而先之今夕必挑戰以廣民心請王厲士以奮其朋勢彼將不戰而先我吳王昬乃戒令秣馬食士夜中乃令服兵擐甲系馬舌出火竈陳士卒百人以爲徹行萬人以爲方陳王親秉鉞中陳而立帶甲三萬以勢攻雞鳴乃定旣陳去晉軍一里昧明王乃秉枹親鼓之軍皆嘩晉師大駭不出周軍飭壘乃令董褐請事曰兩君偃兵接好日中爲期今大國越錄而造於敝邑之軍壘敢請亂故吳王親對之曰天子有命周室卑約貢獻莫入上帝鬼神而不可以告無姬姓之振也徒遽來告孤日夜相繼匍匐就君今非王室不安平是憂億負晉眾庶不式戎狄楚秦將不長弟以力徵一二兄弟之國孤欲守先君之班爵進則不敢退則不可今會日薄矣恐事之不集以爲諸侯笑孤之事君在今日不得事君亦在今日董褐還致命乃告趙鞅曰臣觀吳王之色類有大憂將毒不可與戰主其許之先然而不可徒許之也鞅乃令董褐復命曰曩君之言周室旣卑諸侯失禮於天子請貞於陽卜收文武之諸侯孤以下宻邇於天子無所逃辠訊讓日至曰昔吳伯父不失春秋必率諸侯以顧在餘一人今伯父有蠻荊之虞禮世不續用命孤禮佐周公以見我一二兄弟之國以休君憂今君掩王東海以淫名聞於天子君有短垣而自逾之況蠻荊則何有於周室夫命圭有命固曰吳伯不曰吳王諸侯是以敢辭夫諸侯無二君而周無二王君若無卑天子以干其不祥而曰吳公孤敢不順從君命長弟許諾吳王許諾乃退就幕而防吳公先歃晉侯亞之】

【案此防左氏先晉國語先吳許氏曰此二國史籍之異也顧自宋之盟晉已爲楚所先陵夷至黃池之會豈能復與吳爭國語信也要之此條先晉之說當主公羊爵吳之說當主谷梁書及之說公羊胡氏皆得之其事實則國語爲詳但國語所載尊周室之事蓋二國假此以相勝耳豈眞能奉王命哉○又案國語載夫差旣退於黃池使王孫苟告勞於周周王答曰苟伯父令女來明紹享餘一人若余嘉之伯父曰勠力同徳伯父若能然餘一人兼受而介福伯父多歷年以沒元身伯父秉徳已侈大哉觀此則夫差假尊周以自誇大可知矣○又案以自誇大可知至橐臯凡七書會吳至此乃特書吳子誠以夫差易王而稱公耳此聖人予人之遷善也】

楚公子申帥師伐陳

【案哀公十七年楚子西之子公孫朝滅陳】

於越入吳胡氏【吳自柏舉以來憑陵中國黃池之會遂主夏盟可謂彊矣而春秋繼書於越入吳所謂因事屬詞垂戒後世而見深切著明之義也曽子曰戒之戒之出乎爾者反乎爾老氏曰佳兵不祥之器其事好還夫以力勝人者人亦以力勝之矣吳嘗破越遂有輕楚之心及其破楚又有驕齊之志旣勝齊師復與晉人爭長自謂莫之敵也而越己入其國都矣吳侵中國而越滅之越又不監而楚滅之楚又不監而秦滅之秦又不監而漢滅之老氏曽子其言豈欺也哉春秋初書於越入吳於柏舉之後再書於越入吳於黃池之後皆因事屬詞垂戒後世不待貶絕而見深切著明之義也而可廢乎】附錄左氏【吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫諫曰越在我心腹之疾也得志於齊猶獲石田也無所用之越不爲沼吳其泯矣弗聽使於齊屬其子於鮑氏爲王孫氏反役王聞之使賜之屬鏤以死國語貟將死曰懸吾目於東門以見越之入吳也王取申胥之屍盛以防夷而投之於江哀十六年越滅吳】

秋公至自會

【案春秋書公至自會止此】

晉魏曼多帥師侵衞【公羊無曼字】公羊【此魏曼多也曷爲謂之魏多譏二名二名非禮也】

【案公羊說與定六年仲孫忌同其說非是○又案晉事止於此李氏曰讀隠之春秋而知王澤之竭也讀昭定哀之春秋而知伯烈之壞也晉伯復盛於悼公浸衰於平昭而遂廢於頃定夫晉以奕世九君之業豈無積累之功著在中夏至頃定一壞而不可復收嗚呼廢興存亡未有無故而然者也千尋之木物能蠧之必其中先腐壞戕蝕而後蠧生焉嘗原晉事之顚末而察其所由失矣或曰晉之微也大變在夷狄有楚弗攘有吳弗抑二彊並立伯權遂弱自召陵擁十八國之眾不能振旅至於戎蠻之執晉俛焉北面而事楚以京師之禮自吳滅巢滅徐伐陳伐齊晉不能誰何迄乎黃池之會吳哆然操方伯之令而下以列國命晉春秋由是絕筆焉則晉之失伯實夷狄之張也曰中國苟合夷狄豈能閒乎其端在諸侯之先貳當時以齊景衛靈宋景之君其國皆彊勠力周旋何畏於吳楚今也齊景公抑晉代興之志宋衛魯鄭之君無非攘臂以從齊者也蓋晉執行人叔孫婼與邾大夫坐而失魯執宋仲幾樂祁犂而失宋渉佗成何詬衛而失衛荀寅辭蔡而失蔡假羽旄於鄭而失鄭是以齊得以盡取諸侯鄭則與齊盟於咸會於安甫矣衞則與齊盟於沙次於五氏矣魯則與齊防於牽宋則與齊會於洮矣終而齊侯衞侯且伐晉矣則晉之失伯乃諸侯之離也曰晉國苟治諸侯安得背乎其原在大夫之先叛使六卿諸臣如先大夫之肅皆盡忠以輔公何憂乎齊衛今也彊家多門各求封殖而削弱之禍獨歸宗國自趙鞅取衛貢五百家動晉陽甲自韓不信執宋命卿不顧踐土之盟自魏舒南面涖政敢乾位以命大事而趙籍魏斯韓防爲諸侯之萌已成矣則晉之失伯乃大夫之擅也曰晉之禮義素明則大夫豈得擅乎利勝而義微此上下之所以不奪不饜也範鞅請冠而魯使蒙執趙鞅受楊楯而宋卿賈禍邯鄲爭貢而三卿亂國或取季孫之賄而昭公弗納或求蔡侯之貨而伐楚之師無出或索十牢而吳人借爲口實孟子曰上下交徵利而國危矣晉伯之衰是誰咎歟此春秋所以謹義利之所察天理人欲之分正君臣上下之位而示後世以防微杜漸反本澄源之道也頃公自昭三十一年卽位至是凡三十一年至哀公二十年卒】

葬許元公○九月螽○冬十有一月有星孛於東方左氏【注平旦眾星皆沒而孛乃見故不言所在之次】公羊【孛者何彗星也其言於東方何見於旦也何以書記異也注周十一月夏九月日在房心房心天子明堂布政之庭於此旦見與日爭明諸侯伐主典法滅絕之象】

【案胡氏說此吳亡之徵也詳見昭十七年】

盜殺陳夏區夫【區公作彄】○十有二月螽張氏【呂氏曰此年九月螽十二月又螽又比年十二月螽陰陽錯亂之甚當世君臣亦可以自省矣許氏曰自用田賦而比年三書螽貪殘無己之應也螽每在十二月傳以爲司曆之過此歷不時不革之敝與春秋書魯人事至用田賦書魯天災至於二年三螽則見其民力已窮天命已去君子之心於魯已矣故春秋以大斂之顚終也】

十有四年春西狩獲麟左氏【春西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之注麟者仁獸聖王之嘉瑞也時無明王出而遇獲仲尼傷周道之不興感嘉瑞之無應故因魯春秋而修中興之教絕筆於獲麟之一句者所感而作固所以爲終也冬獵曰狩蓋虞人修常職故不書狩者大野在魯西故曰西狩】公羊【何以書記異也何異爾非中國之獸也然則孰狩之薪采者也薪采者則微者也曷爲以狩言之大之也曷爲大之爲獲麟大之也麟者仁獸也有王者則至無王者則不至有以告者曰有麕而角者孔子曰孰爲來哉孰爲來哉反袂拭面涕沾袍顏淵死子曰噫天喪予子路死子曰噫天祝予西狩獲麟孔子曰吾道窮矣春秋何以始乎隠祖之所逮聞也所見異詞所聞異詞所傳聞異詞何以終乎哀十四年曰備矣注疏麟之來也應於三義一爲周亡之徴卽傳云記異也是也二爲漢興之瑞卽傳云孰爲來哉是也三則見孔子將沒之徴故孔子曰吾道窮矣是也不言爲漢獲之者微詞也備者人道浹王道備欲見撥亂功成猶堯舜之隆鳳凰來儀故麟於周爲異春秋記以爲瑞明太平以瑞應爲效也】谷梁【引取之也狩地不地不狩也非狩而曰狩大獲麟故大其適也其不言來不外麟於中國也其不言有不使麟不恆於中國也注夫闗雎之化王者之風麟之趾闗雎之應也然則斯麟之來歸於王徳矣】胡氏【河出圖洛出書而八卦畫簫韶作春秋成而鳳麟至事應𨿽殊其理一也易曰大人者先天而天弗違後天而奉天時舜孔子先天者也先天而天弗違志壹之動气也伏羲氏後天者也後天而奉天時气壹之動志也有見乎此者則曰文成而麟至無見乎此者以爲妖妄而近誣周南闗雎之化王者之風而麟之趾闗雎之應也召南鵲巢之徳先公之教而騶虞鵲巢之應也世衰道微暴行交作臣弒其君者有之子弒其父者有之夫子爲是作春秋明王道正人倫气志天人交相感應之際深矣制作文成而麟至宜矣商王恭黙思道帝賚良弼得於傅巖周公欲以身代其兄植璧秉珪而武王疾愈啟金縢之防天乃反風出罪己之言熒惑退舎至於勇夫志士精誠所格上致日星之應召物產之祥蓋有之矣況聖人之心感物而動見於行事以遺天下與來世哉簫韶九奏鳳儀於廷魯史成經麟出於野亦常理爾】

【案詩釋文麟麕身牛尾馬足一角角端有肉毛虫之長也不踐生艸不履生虫音中鐘呂行中規矩王者至仁則出感麟而作春秋之說杜氏何氏程氏謝氏呂氏張氏諸家多同絕筆獲麟之說諸家皆不過以爲所感而起因以爲終而何氏獨以爲春秋之成文致太平托言太平而瑞應至故就以麟終焉此其異也文成致麟之說本於範氏而胡氏因之其意直以爲孔子自衛反魯卽修春秋經成道備嘉瑞應焉而以天道終之比於闗雎之應而能事畢矣蓋亦祖於何休之遺意也朱子曰胡安國謂絕筆於獲麟爲志壹則動气意思說得也甚好但以某觀之生出一个物事爲人所斃多少不好是亦一徵兆也由朱子之言推之則麟固爲文成之瑞亦爲道衰之兆矣然孟子一治一亂章以孔子作春秋當世道之一治則何氏範氏之說亦必有所傳而胡氏信之誠有見也陸氏亦以獲麟入慶瑞例】

附錄【終篇之義】公羊【君子曷爲爲春秋撥亂世反諸正莫近諸春秋則未知其爲是與其諸君子樂道堯舜之道與末不亦樂乎堯舜之知君子也制春秋之義以俟後聖以君子之爲亦有樂乎此也】谷梁【注曰春秋之文廣大悉備義始於隠公道終於獲麟】胡氏【詩以正情書以制事禮以成行樂以養和易以明變垂教亦備矣則曷爲作春秋子曰我欲載之空言不如見之行事之深切著明也知我者其惟春秋乎何以約乎魯史子曰我欲觀夏道是故之而不足徴也我欲觀殷道是故之宋而不足徴也我觀周道幽厲傷之舎魯何適矣何以始乎隠公三綱淪九法斁天下無復有王也何以絕筆於獲麟其以天道終乎聖人之於天道命也有性焉君子不謂命也是故春秋天子之事聖人之用撥亂反正之書考諸三王而不繆建諸天地而不悖質諸鬼神而無疑百世以俟聖人而不惑其於格物修身齊家治國施諸天下無所求而不得亦無所處而不當何莫學夫春秋故君子誠有樂乎此也由仲尼至於孟子百有餘歲若顏曾則見而知之若孟子則聞而知之由孟子而來至於今千有餘歲矣其書未亡其出於人心者猶在蓋有不得已焉耳則亦有不得已焉耳矣】

春秋會通卷二十四

