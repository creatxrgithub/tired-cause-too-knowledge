

欽定四庫全書

經部五

春秋集義

春秋類

提要

【臣】等謹案春秋集義五十卷綱領三卷宋李明復撰明復亦名兪字伯勇始末無考據魏了翁序知爲合陽人嘉定中太學生而是書首行題校正李上捨經進春秋集義次行又題後學巴川王夢應案朱彞尊經義考云宋藝文志載李復春秋集義五十卷又載王夢應春秋集義五十卷嘗見宋季舊刻卽李氏原本而王氏刋行之非王氏別有集義也此本乃無錫鄒儀蕉錄艸堂藏本核其題名與彞尊所見本相合知經義考所說有據而宋志誤分爲二也張萱內閣書目稱其采周程張三子或著書以明春秋或講他經以及春秋或其說有合於春秋者皆廣收之然所采如楊時謝湜胡安國朱子呂祖謙之說不一而足謝湜尢多萱蓋考之未審耳經義考載是書前有綱領二卷又有魏了翁序此本乃皆不載蓋寫佚之然春王正月條下自注曰余見綱領上中二卷則綱領當有三卷故有上中下之分經義考作二卷亦小誤矣今永樂大典明復所著綱領尙存謹錄而補之仍爲三卷以還其舊焉乾隆四十三年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

春秋集義原序

昔呂給事元鈞爲吾鄕銅梁令實事濓溪先生嘗謂其志淸才醇行敏學博讀易春秋探其源而濂溪序彭應求崇聖院詩自言往在袁州進士多來講學於公齋竊意先生道徳之髙聲聞之逺所至學士大夫多從之然學士大夫之所以從之者或師其文學或師其政事或師其徳行至於相與講磨孔孟之絕學而獨得夫聖賢不之祕者明道伊川而已蓋自金陵王氏得志而頒其所謂新經者於天下自後其徒互相祖述推尊之以爲聖人復生庠序専以設教科舉専以取士其或不由此者一切棄絕甚者屛逐之學士大夫知有新經而不知有其他當是獨吾鄕之老師宿儒從事易春秋論語其議論講說今其存於世者又復専主伊川之說深探力取持之不變蓋其當時親聞於濂溪者父兄相與謹而之風流餘韻至是而未泯耳正少蒙義方之訓早知誦習伊洛之書竊嘗以爲後之學者不欲爲孔孟之學則已如欲黜異端祖述孔孟當由是而入焉其始聞之者皆怫然不悅而同志於此者不過數人其後學之旣久則亦有聞風興起相與慕用而爲之者不幸未幾而僞學之論起於是向之興起慕用者往往消沮退縮至有背而馳者矣北巖李明復伯勇以文獻故家自其少時已能汲汲於學服膺諸老之書信之甚篤求之甚至惟其趨向之旣正是以見於言詞者亦卓然不惑於世俗好惡是非之私故𨿽屢困屋而未嘗悔則其志豈在於釣聲名幹祿利而已哉伯勇於經無所不學而尢盡力於春秋故凡濓溪明道伊川橫渠而來或著書以明春秋或講他經以及春秋或其說之有合於春秋者皆廣收博訪無所遺逸爾乃定其後先審其精粗各附於本章之次名之曰春秋集義凡諸老先生平日之所講明以遺乎後之人者皆粲然在目而聖賢心之防可坐而至眞求道之軌轍而入徳之門戶也間擕以示余且謂爲之序以冠其篇首余讀之撫捲太息曰是固余平生之志而力有所未暇子能成之子之志偉矣昔石子重會諸老先生之言爲中庸集解朱文公爲發明其書且刪其重復去其訛誤以爲輯略恨子生晚不及見文公正𨿽幸及見之而心力衰耗顧不足以任玆事姑爲序其本末以待後之學者庶幾後之學者知師友淵源之所自云爾嘉定十三年冬十有一月辛亥山陽度正序

天地之運蕩摩屈信爲五行四時感遇聚結爲風雨霜露所以接人耳目切人體膚告曉於人者亦不翅口訓而面命矣人蓋有由之而弗察者孔子之政布在春秋正邪善惡有目皆睹其爲五行四時風雨霜露不已多乎學士大夫生乎百世之後有能尙論古人考求義例參訂事實則以爲是通經己耳於己之所存反而思之以求其合或鮮能焉孟子曰孔子懼作春秋又曰孔子成春秋而亂臣賊子懼春秋由懼而作書成而亂賊懼亂賊蓋陷溺之深者而猶知懼焉則人性固不相逺也學士大夫習讀是書而已之所存則未嘗切近求之異端所怵利欲所誘所以陷溺其良心者固不減於亂賊矣而未之知懼焉余爲之懼又以自懼參觀諸儒之至本朝諸大老始謂此書爲經世之大法爲心之要典又曰非禮明義精殆未可學然則是使人切已近思以求爲遷善逺罪之歸非以考義例訂事實爲足也余聞其說而懼益深乃裒稡以附於經將以反諸身而益求其所可懼者尙慮觀書未廣析理不精又慮開卷了然只以資口耳之見故未敢輕出也合陽李君明復乃亦先我心之所懼而爲是書且諗余爲序嗚呼余安能知春秋亦庶幾知懼焉者乃書以復之嘉定十四年十二月辛亥朔白鶴山人魏了翁書

進春秋集義表

臣聞聖人達而賞罰行聖人窮而褒貶作褒貶者萬世賞罰也昔孔子作春秋人見其所褒貶者旣往之人也不知聖人固爲來者設也論者乃謂天下有道聖人推而行之天下無道聖人述而藏之豈知春秋蓋亦推而行之乎漢董仲舒記孔子之言曰我欲載之空言不如見之於行事之深切著明也知孔子者亦謂春秋卽行事矣夫豈必待居位用權而後爲行事乎哉𨿽然有孔子之聖則可無孔子之聖則僭矣達而賞罰行聖人處常也窮而褒貶作聖人處變也春秋樂道堯舜蓋堯舜處其常而孔子處其變試觀春秋初年何往而非變惠公隠桓之傳國父子之變也祭伯非命而私交君臣之變也仲子妾母而上僭夫婦之變也君臣父子夫婦人之三綱盡變於一年之間春秋𨿽欲不作可乎哉春秋因其變書之將以復其常也或曰是知其不可復而復之者乎曰非然也書其變於一時復其常於萬世故孟軻氏曰孔子成春秋而亂臣賊子懼後世思其說而不得至本朝周惇頥明之曰誅死者於前所以懼生者於後也先之曰孔子爲後世王者而修也嗚呼知孔子者惟軻知軻惟惇頥乎惇頥春秋之學程顥程頥得其傳頥嘗作傳而顥則間及之若張載則與顥頥講明而得之若劉絇謝湜則見而發明之若範祖禹諸人則見而知之若胡安國則聞而發明之若李侗諸人則聞而知之其派分其源同說𨿽不無稍異而尊王賤霸內中國外夷狄卽事明綱常以著人君之用則一而已臣幼習春秋靡惑他岐嘗取惇頥以下十有七家或著書以明春秋或講他經而及春秋或其說之有合於春秋皆廣搜博訪始乃定其後先審其精粗凡總論春秋大防者歸之綱領若専指一事而言則各附本章夫春秋卽天理也天理在人不容己也近取諸身春秋在焉驗諸履踐何莫非天理之流行𨿽然此一身之春秋也而畎畝防臣之心將冀是經自聖主昭明之則措諸事業何莫非天理之著見此天下之春秋也臣願聖主昭明孔子之春秋以復堯舜之常昭明孔子之褒貶以行堯舜之賞罰斯與三聖異世而同符矣則是書也臣安敢爲一家之私藏哉安敢爲一家之私藏哉大學生臣李兪謹上

諸家姓氏事略

周惇頥

惇頥字茂叔道州營道人終虞部郎中諡元學者稱濓溪先生惇頥於春秋𨿽無解釋然其言曰春秋正王道明大法也孔子爲後世王者而修也亂臣賊子誅死者於前所以懼生者於後也蓋發明孔子之本心而廣孟子不盡之意臣今所集諸家之義蓋以惇頥爲宗自惇頥以下得其者程顥程頥則又以次取焉

程顥

顥字伯淳河南人終宗正寺丞諡純學者稱明道先生顥於春秋亦無書然其言春秋以爲莫謹於華夷之辧至論王霸之際深明天理人欲之分欲人君以堯舜爲法若桓文管仲之事義所不由蓋深於春秋者也其弟頥春秋亦多用其說今互出之以表其一家之學

程頥

頥顥之弟終西京國子監教授諡正頥傳春秋𨿽無全書然論春秋大法則一序盡之矣其他見於門人記錄有果爲頥之言者有得其意而非其言者其徒謝湜劉絢最得其意亦各爲傳惟湜有全書絢之書則程氏雜說及李參所錄程氏學載焉間亦有頥語也頥於春秋發明大有功至胡安國遂廣其說而春秋之義明矣

範祖禹

祖禹字淳夫成都人終翰林學士兼侍講按朱熹伊洛淵源錄亦據鮮於綽所記列爲程頥門人又稱其所著論語說唐鑑盡用程頥之意頥曰淳夫乃能相信如此又曰三代以來無此議論臣今於其書有及於春秋者悉取附於本章

謝良佐

良佐字顯道上蔡人歷仕州縣曾召對除書局官程顥初見以爲展拓得開程頥亦以王佐才許之良佐嘗語學者以春秋云向見河南先生言須要廣見諸家之說其門人惟劉絢得先生防意爲多良佐爲論解及語門人間亦合於春秋之義今取之

楊時

時字中立南劍州人終龍圖閣直學士諡文靖學者稱山先生南方學者從程顥兄弟惟時與謝良佐遊酢三人以髙弟稱時與程頥往來書講論春秋之學極詳又嘗語學者昔聞之師云若經不通則當求之不通則當求之經又其所著書如三經義辧論語孟子解多有及於春秋之說其後胡安國爲春秋傳間與時商確時之爲羅從彥從彥延平李侗侗朱熹

侯仲良

仲良字思聖江陵人從程頥學或言其嘗從周惇頥朱熹考其年月不合然仲良程頥髙弟也今論語說及中庸解等書間有及於春秋者亦附本章之次

尹焞

焞字彥明洛人曾以逸民召賜和靖處士終徽猷閣待制嘗因蘇炳以見程頥以篤行稱於其門嘗曰孟子善讀春秋春秋無義戰彼善於此則有之矣焞謂程子亦善讀春秋春秋土功必書重民力也或以胡安國春秋傳示焞焞曰昔侍程子嘗有所聞尙能記一二呂稽中謂其與羣弟子言據六經發明問答不爲講解獨嘗奉詔撰論語解今倂取其說焉

劉絢

絢字質夫河南人以通春秋召爲太學博士有人問程頥春秋學曰已令劉絢作傳絢傳成來呈頥曰郤防頥親作據尹焞謂程傳竟不成書劉傳亦不出然今世傳程氏雜說首卷所載皆絢傳而李參所編程氏學自言倂程子語錄之今十三家春秋集解皆目爲程解誤矣臣今亦不能別其孰爲程孰爲劉各按其書爲標題亦疑以傳疑焉若其師友淵源之學則昭若日星無可疑也若夫朱熹所定程氏經說自有春秋傳二卷胡安國每援以爲據與今劉傳不同是則爲程傳又何疑焉

謝湜

湜字持正懷衣金堂人終國子博士二程來廣漢湜往從之嘗解春秋以呈程頥頥曰更二十年後子方可作然尹焞謂其久從程頥則其書成當在頥旣歿之後近年山陽度正始訪得其書於懷安鋟板以行世方見大抵說多本之頥比劉絢極詳細頥春秋學得湜得絢後又得安國而其義昭著矣

胡安國

安國字康侯建川崇安人終寶文閣直學士諡文定因同捨靳裁之得聞西洛二程之學嘗詔以春秋進講以學未卒業辭退乞編集因得程頥其間精義十餘條若合符節蓋以自信年六十一書成宋髙宗稱嘆其書世所共見然講說之詳則雜見他書多與其互相發明者今倂取之安國一生精力盡在是矣

呂祖謙

祖謙字伯恭其先河東人後徙開封至祖謙又與朱熹張栻講明益詳尢嗜春秋左氏傳有春秋集解左氏博議等書行於世嘗言觀春秋見聖人以禮杜亂名義之間凜乎不可犯也而左氏所載國之安危人之壽夭又皆以禮觀之故祖謙發明春秋以禮爲本祖謙自言博議特爲舉子課試之文作爾朱熹亦於其門人所記左氏說有取焉臣今亦惟其解釋經義者取之講傳而與經不相闗者略之他書有及春秋者多所援據祖謙晚著大事記以見意嘗謂司馬光通鑑效左傳而目錄效春秋臣於朱熹通鑑綱目祖謙大事記亦云

胡宏

宏字仁仲安國之季子也嘗被召防以疾不克造朝學者稱五峯先生幼志於道從楊時侯仲良遊而卒傳安國之學故其論春秋皆安國遺訓著皇王大紀亦以發明春秋之防嘗曰聖人教人消人欲復天理莫深切於春秋臣今所援取皆雜見諸書各以章次附其說焉

李侗

侗字願中南劍州劍浦縣人聞郡人羅從彥得河洛之學於楊時遂往學焉從之累年受春秋中庸語孟說盡得所傳之奧學者稱延平先生新安朱熹從之嘗問春秋大防侗曰春秋一事各是發明一例如觀山水徙步而形勢不同不可拘以一法然所以難言者蓋以常人之心推測聖人未到聖人灑然處豈能無失耶熹服其言終身不敢輕議褒貶蓋得於此侗無書傳世惟熹所錄平時語有問春秋者數條臣今取附本章

朱熹

熹字元晦亦字仲晦父世居徽之婺源後徙於建終華文閣待制諡文學者稱晦庵先生從屛山劉子翚遊又從李侗卒傳程氏之學爲學者宗熹平生於易詩中庸大學語孟皆有成書獨於春秋自謂不敢臆度尊之也然其言曰春秋大防可見者誅亂臣討賊子內中國外夷狄貴王賤霸而已又曰易本隠以之顯春秋推見至隠此書𨿽云本根天理然實與人事貫通乃正誼明道之書不可於一字一義間妄求褒貶臣細考其說於諸書發明春秋最多而世莫察也熹晚年著通鑑綱目一書頗用春秋遺意此又熹不言之祕臣今雜取熹諸書及其門人記錄各附本章細味之當知熹深於春秋者熹讀春秋𨿽程氏說間亦疑之自餘皆未敢輕信觀其所疑益知其所信之不妄

張栻

栻字敬夫廣漢人魏國公浚嗣子終右文殿修撰諡宣從胡宏學益務取友以力求所未至學者稱南軒先生嘗謂學者莫先於明義利之辧凡無所爲而爲之者王者之事也霸者則有所爲而爲之矣又曰春秋卽事而明天理窮理之要也觀此書取其大義數十斷爲定論而詳味其抑予奪輕重之宜則有以權萬變矣栻於春秋𨿽無書而間因解釋他經或旁及之率得春秋之防臣今悉援據焉

欽定四庫全書

春秋集義綱領卷上

宋李明復撰

程顥曰外防內侵諸侯方伯明大義而攘郤之愼固封守可也若與之和好則召亂之道是故春秋謹中外之辧程顥曰詩書載道之文春秋聖人用禮之書夫禮所以經國家定民人安社稷也無禮而天下亂矣故於春秋之法極謹嚴諸侯有廢先王之禮則外之韓愈言春秋謹嚴深得其旨韓愈道他不知又不得其言曰易奇而法詩正而葩春秋謹嚴左氏浮誇其名理皆善詩書易聖人之道備矣何以復作春秋蓋春秋聖人之用也詩書易如律春秋如斷案詩書易如藥方春秋如治法王者之迹熄而詩亡詩亡然後春秋作春秋天子之事也知春秋者莫如孟子劉絢問孔子何爲作春秋頥曰由堯舜至於周文質損益其變極矣其法詳矣仲尼參酌其宜爲萬世王制之所折衷此作春秋之本意也觀其告顏子爲邦之道可見矣夫子刪詩贊易敍書皆是載聖人之道然未見聖人之用故作春秋春秋聖人之用也如曰知我者其惟春秋乎罪我者其惟春秋乎便是聖人用處又曰晉文公譎而不正齊桓公正而不譎譎不正也詩序云主文而譎諌是也又曰此爲作春秋而言也又曰先王之政後嗣所當守失則罪也故詩春秋於復古之事不加美辭或問趙盾弒其君夷臯又問許世子弒其君買皆從傳說公羊說春秋書弟謂母弟此大害義禽獸則知母而不知父人必知本豈論同母與不同母乎又曰桓宣與聞乎弒然聖人如其意而書卽位與僖文等同辭則其惡自見乃所以深責之也定公至六月方卽位又以見季氏制之也凡防書各有門庭春秋易詩不可逐句防尙書論語可以逐句防始穏孫明復之說是孫明復大槪惟解春秋之法初不見所寓防意作如是觀有何意味又曰徵伐盟會之類蓋欲成書勢須如此不可事事各求異義但一字有異或上下文異則義須別又曰孔子之時周室𨿽防天下諸侯尙知尊周爲義故春秋之法以尊周爲本大抵卦爻始立義理卽具聖人別起義以錯綜之如春秋已前旣已立例到近後來書得全別一般事便書得別有意思若依前例觀之殊失之也又曰上古之時自伏羲堯舜歷夏商以至於周或文或質因襲損益其變旣極其法旣詳於是孔子參酌其宜以爲百王法度之中制此其所以作春秋也孫明復主以無王而作亦非但顏淵問爲邦聖人對之以行夏之時乘殷之輅服周之冕樂則韶舞則是大抵聖人以道不得用故考古驗今參取百王之中制斷之以義也又曰忠質文更尙一王之制孔子蓋不欲也故立百世之通制其制寓乎春秋矣告顏子爲邦者則其大略也至於今一千七百餘年矣而未有識之者也聖人之道如河圖洛書其始止於畫上便生出義後之人旣重卦又系辭求之未必得其理至如春秋是其所是非其所非不過是當年數人而已學者不觀他書只觀春秋亦可盡道又曰春秋百王不易之法三王以後相因旣備周道

衰而聖人慮後世聖人不作大道墜故作此一書此義門人皆不得聞惟顏子得聞嘗語之曰行夏之時乘殷之輅服周之冕樂則韶舞是也此書乃文質之中寛猛之宜是非之公也又曰五經之有春秋猶法律之有斷例也律令惟言其法至於斷例則始見其法之用也又曰春秋大約如法家斷例也但折以中道耳楊

時曰春秋昭如日星但說者斷以己意故有異同之論若義理已明春秋不難知也又曰王者之迹熄而詩亡詩亡然後春秋作春秋之時詩非盡亡也黍離降爲國風則雅之詩亡矣雅亡則無政春秋所爲作也然孔子曰述而不作而孟子曰孔子作春秋何也蓋當是時周𨿽未亡所存者名位而已慶賞刑威不行焉孔子以一字爲褒貶以代賞罰前此未有也故曰春秋天子之事也故謂之作然其事則齊桓晉文其文則史其義則竊取之是亦述之而已【一本爲程氏語】又曰人言春秋難知其實昭如日星孔子於五經中言其理於春秋著其行事學者若得五經之理春秋果不難防又曰河南程頥嘗有語云防春秋若經不通則當求之傳傳不通則當求之經時曾問之云不通則當求之經何也曰只如左氏春秋書君氏卒君氏乃惠公繼室聲子也而公羊春秋則書曰尹氏傳云大夫也然聲子而書曰君氏是何理須當以尹氏爲正此所謂求之經尹焞曰孟子善讀春秋春秋無義戰彼善於此則有之矣程子亦善讀春秋土功必書重民力也又曰吾其爲東周欲行王道尊周室人有語及爲文者焞曰嘗聞先生云聖人文章載在六經自左丘作文章始壊文勝質也又曰有上王安石書請問六經之防安石皆答之至春秋曰此經比他經尢難蓋三不足信也以是知安石比後之無忌憚者大段識好惡其徒乃廢春秋而後人謂安石意非也何以解春秋止是斷爛朝報未必然也安石不解春秋以其難知也後人以其師無說郤無從穿鑿遂因以廢之可哀也已安石嘗語學者云詩書禮蓋已解之若易春秋亦有未盡處未敢成書爾今人个个非安石其學問固有非處然廢春秋非其意也又曰趙岐謂孟子尢長於詩書只是以引詩書處而言也且如春秋無義戰彼善於此則有之則其於春秋豈不長邪或曰稷之播種禹抑洪水周公懲戎狄孔子作春秋孟子辟楊墨易曰天地設位聖人成能成其能者人也於是天得以爲天地得以爲地乃知人之所負荷者可謂至重舜人也吾人也我猶未免爲鄕人不能盡其道也焞曰甚善此語昔嘗聞之二先生也又曰詩書禮春秋皆可黙識其意謝良佐曰春秋向見河南程子言須要廣見諸家之說其門人惟劉絢得先生防意多謝湜曰典禮隳仁義晦聖人作春秋春秋王道之日月也予奪失中刑賞失當聖人作春秋春秋王道之權衡也爲天下而不知春秋則大事惑而不能斷大患蔽而不能察姦慝亂常而經徳壊矣孟子曰孔子作春秋而亂臣賊子懼蓋以王道明於春秋也順天理物天王之事春秋首王正先王人所以尊天王也而君道立矣尊法施教諸侯之事也春秋顯忠勤斥僭亂所以正諸侯也諸侯正而臣道立矣事物在所辧治也春秋審是非正得失而辧治之道明功罪在所升絀也春秋原善惡正褒貶而升絀之道行宗族在所親睦也春秋謹尊卑篤恩義而親睦之道於是乎在矣內外在所防閒也春秋發姦慝之情著禍亂之原而防閒之道於是乎在矣歲時在所燮調也春秋明天地之災形陰陽之變而燮調之道於是乎在矣非特此也美順正誅暴橫所以律兵戎貴徳賤力先義後利所以屈夷狄春秋之道深且備矣夫欲天理明人倫正紀綱立僞不汨眞邪不害正捨春秋何以哉春秋者以大中之道斷列國行事而著之言也夏尙忠商尙質周尙文三代一時之政也春秋損益去取百王不易之道也王正月周之正月也正月必書春謹天時以明夏時之爲正也稅畝以畝稅也用田賦以田賦也書稅畝書用田賦謹田法也謹田法以明商助之爲善也故曰春秋百王不易之道也昔者聖人之作春秋也紀時月而書年正月日而書時別逺近而書月酌輕重而書日立天下之本而書王明是非得失而書事歲時月日正於上列國事變正於下天人之道理矣昔者聖人之作春秋也立天下之經存乎禮處天下之變存乎權撥天下之亂存乎正嚴天下之守存乎法防危杜患存乎幾闡幽明微存乎理是故其辭約其防逺其深有不言之意其微有不形之道由辭以窮意因意以觀道天下之變故盡矣言志莫大乎詩言政莫大乎書言分莫大乎禮言變莫大乎易決疑辧事莫大乎春秋詩廢則志意隠矣書廢則事物紛矣禮廢則尊卑失矣易廢則天人晦矣春秋廢則是非舛上下亂矣詩書禮義道之體也春秋道之用也故曰春秋者以大中之道斷列國行事而著之言也孟子曰王者之迹熄而詩亡詩亡然後春秋作春秋始於魯隠以王者之迹至平王而熄也平王之末法令不行忠佞無別彊侯擅國姦臣違命王政不復興矣此春秋所以始於隠公也孔子曰鳳鳥不至河不出圖吾己矣夫感時之不遇也春秋終於麟以春秋感麟而作也麟太平之物也王道不可得見而麟出於衰亂之時故聖人有感於心而明一王之道也其文以感麟而作復以感麟而終此春秋所以終於麟也論書不書之例曰列國行事載於國史備矣春秋考事立言爲萬世法非若史官次其本末而書之也故春秋之法正大事則書明是非則書著褒貶則書斷疑則書若夫不闗國體不系利害是非不待顯而後知善惡不待舉而後辧者春秋皆不書也王正月天王崩葬公卽位公薨葬夫人逆至夫人薨葬內卿卒外諸侯卒葬內外朝聘會盟侵伐若此之類皆以正大事而書也紀裂繻逆女劉夏逆後婦姜至姜氏入初獻六羽萬入去籥若此之類皆以明是非而書也宰咺渠伯糾稱名齊仲孫王人子突稱字諸侯執公卿稱人宋大夫遇害稱司馬晉伐鮮虞稱國荊來聘稱人若此之類皆以著褒貶而書也忽稱世子不稱爵突稱爵名小白入不稱公子糾納不稱子齊子捨未逾年稱君郕世子未卽位稱伯王猛稱名王子朝稱立若此之類皆以斷危疑而書也大事正則紀綱立矣是非明則得失正矣褒貶著則賞罰明矣危疑斷則事之難安理之難明者判矣是四者春秋所書之要也聖人所以關幽明微而昭示後世者也小白入齊重耳入晉其事一也書小白入不書重耳入者以重耳入其事明小白與糾爭國其事在所辧故也鄭伯突入櫟大夫傅瑕納鄭伯其事一也書鄭伯突入櫟不書傅瑕納鄭伯者瑕納鄭伯其事明突入櫟爭國其事在所辧故也王后書逆止二王姬書逆止二夫人書納幣止二內女書歸止四以兵降者眾矣而書降止二以兵襲者眾矣而書襲止一凡此皆因示義而起者也書郊九書望三書社五書雩二十七書禘二書嘗一書烝二凡此皆因示變而起者也子同書生尊之也一尊子同而諸侯輕嫡嗣危國本其失固皆見矣伐晉書秦伐許書鄭伐鮮虞書晉狄之也一狄秦一狄鄭一狄晉而諸侯貪冒詭詐更相傾奪其罪皆見矣內書戰不書敗諱之也吳楚書卒不書葬黜之也君遇害賊不討不書葬罪之也凡此皆以不書示義者也齊立公子無虧衛立公子黔牟鄭立公子亹皆不書者其是非明善惡顯其事不系所書利害故也然則春秋或應書不書或不應書書或闕其事首尾不備書其意如此而已故曰春秋之法正大事則書明是非則書著褒貶則書斷危疑則書外此皆春秋所不書也者顧以爲列國告則書不告則不書其不書者或以偏見曲爲解說失聖人立言之意逺矣論正不正之義曰父子相繼天下之正也宋桓以位

繆公而其後公子馮以國卿致難於與夷吳諸樊以位余祭而其後公子光亦且致難於僚春秋書與夷之難稱督書僚之難稱吳以明二國之禍起於繆公餘祭所居不正而已矣繼世以嫡天下之正也晉獻公不正嗣位而裏克肆逆於奚齊陳桓公不正嗣位而厲公竊國於太子春秋書奚齊曰君之子而不稱君書厲公曰陳佗而不稱爵以明二國之禍起於奚齊陳佗所居不正而己矣配國君必以夫人娶妻不以同姓天下之正也天王以妾母匹嫡而春秋於歸賵黜王臣昭公以吳姬爲小君而春秋於卒稱孟子以明仲子之於惠孟子之於昭其所居不正而己矣晉執曹伯稱伯討罪成公自立之非正也令狐之戰書先蔑奔罪晉逆公子雍之非正也鄭忽復歸書世子罪突以庶奪嫡而害正也蒯聵入戚書世子罪輒以子抗父而逆正也晉人納捷菑書弗克罪趙盾以幼易長而失正也春秋以正立本以正撥亂其道如此而已矣是故違正𨿽有功春秋所不與守正𨿽遇害春秋所不廢胡安國曰春秋之法治姦惡者不以存歿必施其身所以懲惡奬忠善者及其子孫逺而不泯所以勸善又曰昔者仲尼筆削春秋見諸行事以示聖人之用蓋人君南面之術人臣輔王體斷國論之準繩也又曰春秋之書仲尼親筆門人髙弟不措一詞實經世大典見諸行事深切著明非空言比也義理精奧最難探測又曰程子於易則因理以明象而知體用之一源於春秋則見諸行事而知聖人之大用於諸經語孟則發其微防而知求仁之方入徳之序又曰夫春秋之法外域內侵則是膺是禦不與結盟亂賊肆惡則是誅是討不列於會以此見聖人之情矣又曰春秋正人主心術之大法也故不書祥瑞而災異則書祥瑞者福慶之兆以爲美觀則其心驕以怠災異者禍敗之符以爲至戒則其心危以達此春秋垂法待後世之意也然災與異不同日有食之常度也故程氏以爲災而先儒以爲異按春秋日食三十六精歷算者得之幾盡其有常度審矣謂之異非也𨿽有常度其數不可免然或食於朔或食於夜或食於前或食於後或當食而有陰雲之祥此則人爲所感之不同者也故春秋或書日或書朔或書月不書朔或書朔不書日或日朔皆不書或書日有食之旣者於以見𨿽常度不可免而人爲所感之不同如此則其應亦隨之亦不可専歸之數而無恐懼修省以答天災矣而況地震山崩水旱蠱螟物怪之變本非有常度者乎隠九年大震電繼以大雨雪已震則不當復雪而有鐘巫之難晉惠公時河上沙鹿崩而有韓之宋襄公時五石隕六鶂退飛而有盂之執成公十六年雨水冰是秋君拘而季孫行父有苕丘之舍昭公二十五年鸜鵒來巢未幾昭公孫於齊公子宋得國其應如影響不可誣也然而春秋因事而書各有意義如書陳災則興滅國繼絕世也甲午宋災則見伯姬守死謹於禮也桓有年宣大有年則見他年皆歉天道之不差也僖公每時一書不雨而六月雨則其閔雨也文三時而並書不雨則惡其無志於民不憂雨也多麋有陰慝之气欲人君之愼所感也凡一書再書屢書皆聖人深明天人感應之理覩災異而不知戒則禍之來必矣以人勝天以徳消變則有其象而無其應若鄭有火災禆竈言曰不用玉斚鄭又將火子產不用火亦不作此則鄭有令政人勝天徳消變之驗也考於經桑谷共生雉升鼎耳之類是矣故春秋所書皆天人響應有致之之道未有無其應也而牽合傅會不明交勝之理則失之矣所問叔孫婼見執及至以經考之稱晉人則非伯討也稱執我行人則不以其罪也以証之晉聴邾人之愬而執叔孫使與邾大夫坐婼以周禮爭之乃不果坐又欲以叔孫與邾人婼去眾與兵而朝示必死之乃不果與又郤範獻子而拘申丰何謂不能以忠信免而貶之也季氏旣已逐己之君而昭公孫於齊居於鄆次於幹侯不得入其國矣其葬人之君乃罪之輕者何用變文以示貶乎出使而反或曰復或曰還復者事未畢也還者事已畢之詞也歸父受命而聘晉𨿽已至於晉而反矣然而未復命於殯則不可謂已終事也當是時歸父之家旣遣欲入而復命則必見殺見殺則增君之惡其出奔賢於入也況又壇帷復命於介袒括發卽位哭三踴而出不失禮乎故特書還自晉至檉其曰還曰至者以終事之辭免歸父也衛輒父子之事其義甚微自仲尼門人髙第者猶未能了故子貢問夷齊之爲人與怨否而後知夫子之不爲輙也按春秋經文書衛世子奔宋則以罪靈公也書衛侯元卒趙鞅納衛世子於戚則以罪蒯聵也書齊國夏衛石曼姑帥師圍戚則以罪輒也季路爲孔悝之臣使悝勿與於太子之事諒亦以輒爲可以立如公羊谷梁子之說矣其以身死之所謂傷於勇耳與食人之祿而避其難者異矣又曰先民謂五經之春秋猶法律之有斷例以其見諸行事深切著明若國有大疑必考證於此而後能決也只如復讎之義經於不共戴天者賊未討則不書葬則服不除寢苫枕千以待終事所以訓後世臣子不可釋怨忘親其義至深切矣又曰自臨川王氏說行廢春秋不列學官用私意訓釋經術其效至使君臣易位而衣冠無憤疾之情𨿽頽波及此考其本源誰啟之也又曰聖人筆削𨿽孟氏莊周發明大略而微詞奧防要自得於心非理明義精未可及也又曰董仲舒名儒也多得春秋要義所對切中當世之病如罷黜百家表章六經其功不在孟子下春秋疑義先儒所誠有未盡襄二十六年澶淵之會趙武貶稱人者爲助孫氏貶也鄭良霄不貶者子產新得政而鄭伯爲衛侯故如晉卽知鄭獨不釋君而臣是助矣衛孔達之死謀之不臧者也先君𨿽有約言若其有罪而大國見討亦可踐言不自省乎而況同盟口血未幹卽亢大國之討以危其社稷乃以身死之求說於晉與自經於溝瀆而莫之知者奚逺哉當是時陳貳於楚爲孔達計若顧約言告之以不當貳可也昭十五年有事於武宮籥入叔弓卒去樂卒事夫當祭聞大臣之喪而不告禮也今叔弓與祭在宗廟之中而卒於位此禮之變當以義起者也夫春秋大要明天理世衰道微臣子弒君父妾婦乘其夫舉世莫之討而天理滅矣聖人爲是作春秋戒履霜之漸明嫡妾之別謹華夷之辧其微詞隠義抑縱與奪是非進退必心解神受超然自得非可以見聞到也必多求博取貫通類列非可以一事明也夫導諛者召亂之原按春秋不書祥瑞而災異則書者絕謟媚之端垂警懼之戒正天下後世人主之心術也夫名器者國家之寶按春秋大夫非三命爲正卿者姓氏不登於史冊非有天子命者不書其官至於有罪𨿽以諸侯之尊或黜其爵卿士之貴或書其名重名器也春秋大一統尊王命惡臣下之分權諱賤人之犯上歷紀王正而不行私朔使舉上客而不稱介副微者名姓不登於史冊以嚴分正名此天地之常經古今之通義也人君職在養民有國者必先固本按春秋凡臺囿門廐土木之書於冊者重民力耳春秋以好生惡殺爲心獨至叛逆之黨必誅而不赦以用兵侵伐爲戒獨至於救患觧紛惟恐次止遷延而欲其速也以此見聖人之情矣蓋亂常毀則赦而不誅則天理必滅酷虐無辜視而不救則人道必淪故罪在五刑上天所討大眚俱肆春秋譏之又曰周室旣衰五霸更盛適當僖文宣之時戰勝諸侯威動天下若侵蔡次陘而屈完服會於首止而王世子定束牲載書於蔡丘而五禁行城邢遷杞封衛而諸侯順戰於城濮而夷狄屈朝於王所備物典防而覲禮修狩於河陽以臣從君而名分正其功亦大矣聖人備書於防不沒其實以示後世是當反覆致詳焉夫齊晉之功如彼而孟子陋之以爲仲尼之徒所不道曾西羞見比於管仲而深畏仲由何也蓋聖門之學惟義是正於利有所不謀惟道是明於功有所不計若齊桓晉文以功利言之則髙矣以道義責之則三王之罪人也故仲尼於五霸之事有所貶而無過褒以示聖學之大要所寄賊不討不書葬說若欲言例例郤未通盜殺蔡侯申謂殺其大夫公孫姓等爲賊已討故書葬者則當入衛人殺州吁例書之然後謂之賊今稱國以討而不去其官則不以二大夫爲賊也若以爲討之不以其罪故書大夫者則當從裏克寧喜之例不書葬矣故知此例不通蔡昭公得書葬自別有義也澶淵之會書宋災故此乃春秋誅亂臣討賊子例中之變例其尢大者也蔡景公賊不討郤書葬與正卒者同正如桓宣與聞乎弒故特書卽位與承國者等也其義則內貶魯君徧刺天下諸侯誅其黨附惡逆之罪也世子弒君在楚商臣自是南蠻又別作一等待之若蔡般之弒左氏所載其事甚明正所謂禽獸逼人人將相食諸侯旣討而又往會其葬乃與禽獸同羣而不避其吞噬也有國者不戒於火𨿽爲災亦常變耳爲是故十二國大夫會於澶淵謀歸其財而不謀蔡人殺父與君之大變以弒逆而不卹以火災則卹之是不能三年之喪而緦小功之察治無名之指而失其肩背則可謂智乎書宋災故而諸國之卿皆貶魯卿諱而不書徧刺天下之大夫也理極分曉無可疑者大抵春秋本來明白多緣學者見未通徹曲生私意誤有訓釋失其本防經意遂迷使大義不顯耳如蔡般弒君事甚昭著只爲後人不知書葬之義便以爲般實非弒而以弒罪加之如許止之例此一段事乃春秋中亂臣賊子極惡重罪無有逾越者乃欲略過豈不掩晦仲尼討賊條法劉絢授𨿽有來歷然亦有不透處如說宋災故只據左氏之說非矣信固是要然施於此一段郤無意味伊川程氏見得便別只云諸國之卿旣貶魯卿諱而不書更不說破使人自防取其防妙矣安國所云公好惡則發乎詩之情通古今則貫乎書之事興常典則體乎禮之經本忠恕則導乎樂之和著權制則盡乎易之變者於經中事實固有可見者矣以詩考之將仲子言大叔失道而公不制叔於田言多才好勇不義而得眾疑若罪在段也及至春秋書曰鄭伯克段於鄢然後知莊公志殺其弟無親親之道其罪乃不可言矣淸人之序言髙克好利而不顧其君其詩言左旋右抽中軍作好疑若罪在克也及至春秋書曰鄭棄其師然後知文公之不君二三執政之不臣危國亡師之本責乃有所歸矣觀文姜孫於齊則河廣之詩可讀恩義之輕重可權矣觀戎伐凡伯於楚丘以歸則式微旄丘之篇可信衛爲戎狄所滅之由可考矣凡此類皆所謂發乎詩之情者也唐虞禪夏后殷周繼此古書所記帝王之大節也春秋兼帝王之道賢可與則以天下爲公而不必於繼世之禮故季札來聘不稱公子貶辭國之非也子可與則以天下爲家而不必於禪國之義故文姜始入卽書於防明立嫡之重也堯典稱有鰥在下曰虞舜則堯舜者其名耳曰頑曰嚚曰傲又其父母昆弟也然虞氏史官直書其君之名而不避載其父母昆弟之惡而不隠也周人以諱事神於是乎有諡法及至末流忌諱煩而名實亂矣春秋協文質之中如莊公名同而書同盟僖公名申而書戊申襄公名午而書甲午故薨不地滅國稱取出奔書孫不隠其實旣以從虞史之質致婉其詞又以仿周道之文凡此類皆所謂貫乎書之事者也莫尊於君非人臣之可召書天王狩於河陽以嚴君臣之分莫重於世子非三公冢宰之可班書會王世子於首止以示儲副之崇莫正於嫡夫人非眾妾之可僭書歸賵考宮皆稱仲子以著嫡妾之別莫親於冢嗣非嬖孽之可匹書晉人納捷菑於邾弗克納以明長幼之序凡此類皆所謂興常典以體乎禮之經者也紀兵則以救人爲善戰則以受伐者爲主齊桓退師禮楚則書盟於召陵以序其績晉悼納斥候楚侵掠則書會於蕭魚以美其信凡此類皆所謂本忠恕以導乎樂之和者也建子周人之正朔而書春王正月以行夏之時司盟王府周官之司屬而悉惡會盟以善胥命之正大道爲公外戶而不閉也而書滅下陽城虎牢戒王公設險之不可忽君先臣從人道之大倫也書晉人執虞公齊侯取鄆昭公圍成以明社稷之無常春秋凡此類皆所謂著權制以盡乎易之變者也是故五經載道之文春秋聖人之用五經之有春秋猶法律之有斷例豈不信乎孔子作春秋凡書周魯事𨿽婉其文至於名諱並依本字若襄王名鄭而書衛侯鄭匡王名班而書曹伯班簡王名夷而書晉侯夷恭王名匄而書晉士匄莊公名同而書同盟於幽僖公名申而書戊申朔襄公名午而書陳侯午定公名宋而書宋仲幾是也按春秋書成當恭王之朝哀公之世匄乃恭王之名也夷卽三世之穆也宋卽哀公之考也午卽皇考之廟諱也而筆削之際並無回避春秋爲尊君父而作仲尼豈不恭者書法如此義亦可知又曰孟子曰王者之迹熄而詩亡詩亡然後春秋作今按鄘而下多春秋時詩也而謂詩亡然後春秋作何也自黍離降爲國風天下無復有雅而王者之詩亡矣春秋作於隠公適當雅亡之後又按小雅正月刺幽王詩也而曰赫赫宗周褒姒滅之逮魯孝公之末幽王已爲犬戎所斃惠公初年周旣東矣春秋不作於孝公惠公者東遷之始流風遺俗猶有存者鄭武公入爲司徒善於其職則猶用賢也晉侯捍王於艱錫之秬鬯則猶有誥命也王曰其歸視爾師則諸侯猶來朝也義和之薨諡爲文侯則列國猶請諡也及平王在位日久不能自彊於政治棄其九族葛藟有終逺兄弟之刺不撫其民周人有束薪蒲楚之譏至其晚年失道滋甚乃以天王之尊下賵諸侯之妾於是三綱淪九法斁人望絕矣夫婦人倫之本朝廷風化之原平王子母適冢正後親遭褒姒之難廢黜播遷而宗國顚覆亦可省矣又不是懲而賵人寵妾是拔本塞源自滅之也春秋於此蓋有不得已焉爾矣托始乎隠不亦深切著明也哉胡宏曰天理人欲莫明辧於春秋聖人教人消人欲

復天理莫深切於春秋又曰大易垂訓必建國而親諸侯春秋立法必興滅國而繼絕世易詩春秋今有名耳其道未嘗知也知之然後徳進業修又曰易詩書春秋者聖人之道若何曰聖人者以一人理億兆人之徳性息其爭奪遂其生養者也又曰大一統之法奉天子正朔是矣恐不當更用首年也商周必攺正朔者三陽之發天道之微聖人推而行之其用妙矣但人未之思耳非止於易民觀聴也易月之意無可疑者聖人制作萬世不易之典其中大有革而不因者曾易月之可憚乎一个春字便是行夏之時正次王王次春則防意又別也以周書考之嗣子卽位於初喪者也逾年之制方欲討論深恐只是國史於此年之首方記卽位之事也春秋之法大復讎然不爲復讎而作也復讎春秋法中一事耳幽王寵褒姒黜申後廢嫡子立伯服破滅宗周其罪深大故其父子間聖人所難言也及其賵仲子蹈覆車之轍然後書而深罪之也然則聖人所以不以復讎責平王者其意可見殆與書晉弒其君州蒲之類相近似乎

春秋集義綱領卷上

欽定四庫全書

春秋集義綱領卷中

宋李明復撰

朱熹曰春秋皆亂世之事而聖人一切裁之以天理又曰春秋𨿽云孔子作如曰其事則齊桓晉文其文則史亦只是寫出魯史只是中間須有攺更春秋難防熹平生所以不敢說如何知得上面那是魯史舊文那是聖人攺底字若道是聖人不攺聖人又何不只用魯史更作春秋做甚如曰其義則丘竊取之矣又曰知我者其惟春秋乎罪我者其惟春秋乎又公谷傳云其辭則丘有罪焉這是多少擔負又或問伊川程氏春秋序引夫子答顏子爲邦之語爲顏子嘗聞春秋大法何也曰此不是孔子將春秋向顏子說蓋三代制作極備矣孔子更不可復作故告以四代禮樂只是集百王不易之大法其作春秋善者取之惡者誅之意只是如此故伊川程子引以爲樣耳孔子尊周孟子不尊周如冬裘夏葛饑食渇飲時措之宜異爾孔孟易地則皆然問詩止於陳靈而後孔子作春秋者何如曰詩亡之本義不可知矣無以考其得失然恐謂雅亡或近之也又曰上古之書莫尊於易中古後書莫大於春秋然此二書皆未易防今人不理會二書便入穿鑿若要讀此二書且理會大義易則尊陽抑陰進君子而退小人明消息盈虛之理春秋則尊王賤霸內中國而外夷狄明君臣上下之分又曰孔子作春秋是大段忍不得問春秋曰春秋熹便不敢似諸公道聖人於一字半字上定去取聖人只是存得那事在要見當時治亂興衰如一部左傳載得許多事也未知是與不是但是道理也是如此今且把來參考見得其初王政不行天下皆無統屬及五伯出如此扶持方有統屬便見得禮樂徵伐自諸候出到後來五伯之政又衰而政又自大夫出到孔子時皇帝王伯之道掃地故孔子作春秋據當時事書之教人見得事是如此人安知是用舊史與不用而今說此字是孔子作此字是舊文如何見得去何處勘驗況好惡自易見如葵丘之會召陵之師踐土之盟自是好本末自別如後來五伯旣衰後如湨梁之盟之屬大夫出來與諸侯會自是差異自是不好而今堅要去一字兩字上討意如王人子突救衛這是衛當救當時是有个子突孔子從而存得他个名字而今諸公郤道王人本不書字緣其救衛故書字又何必如此說如孟子說臣弒其君者有之子弒其父者有之孔子懼作春秋此說得極是春秋只是如此春秋無義戰彼善於此則有之大槪亦自可見不如他諸公所說如此書便是予奪甚至於日月上也說道有予奪又問文定公據孟子春秋天子之事一句作骨如此則是聖人有意誅賞曰文定是如此說道理也是如此但聖人只是書之使後世因此去考見得道理如何便爲是如何便爲不是若說聖人當時之意說他當如此便書此一字他當如彼便書彼一字則恐不然又問今欲防春秋且將胡安國說爲正如何曰便是他亦有太過處蘇轍教人只讀左傳只是他春秋亦自分曉且如公與夫人如齊畢竟是理會甚事自可見叉如季氏逐昭公畢竟因甚如此今人理會得一个義理後將他事來處置合於義理者是不合義理者爲非亦有謂之是而未盡善者亦有謂之不是而彼善於此者且如讀史記便見得秦之所以亡漢之所以興及至後來劉之所以得項之所以失不難判斷只是春秋郤精細他都不說破教後人自將義理去折衷延平李氏於春秋工夫未及下手而棄去蓋亦以心志凋殘不堪記憶此書𨿽云本根天理然實與人事貫通若不稽考事迹參以諸儒之說亦未易明也故未及請其說然嘗備聞其一二以爲春秋一事各是發明一例如防風水移步換形但以今人之心求聖人之意未到聖人灑然處不能無失耳此亦可見其發明之大防也古史之體可見者書春秋而已春秋編年通紀以見事之先後書則每事別紀以具事之首尾意者當時史官旣以編年紀事至於大者則又采合而別記之若二典所記上下百有餘年而武成金縢諸篇其所記或更數月或歷數年其間豈無異事蓋必已具於編年之史而今不復見矣故左氏於春秋旣依經以作傳復爲國語二十餘篇國別事殊或越數十年而遂卒其事蓋亦近書體以相錯綜云爾又曰左氏說得春秋有七八分問孔子作春秋空言無補亂臣賊子何緣便懼且何足爲春秋之治【孟子集注所云如此】曰非說當時便一治只是存得个治法使此道理光明燦爛有能舉而行之爲治不難當時史書掌於史官想人不得見及孔子取而筆削之而其義大明孔子亦何曾果有意說用某字使人知勸用某字使人知懼用某字有甚微詞奧義使人曉不得只以褒貶榮辱人不過如今之史書直書其事善者惡者了然在目觀之者知所懲勸故亂臣賊子有所畏懼而不犯耳近世說春秋者太巧皆失聖人之意問孔子所書辭嚴義簡若非三傳詳著事迹亦曉他筆削不得曰想得孔子作書時事迹皆在門人弟子皆曉得聖人筆削之意三家懼其久而泯沒也始皆筆之於書流傳旣久是以不無訛謬然孔子已自直書在其中如雲夫人姜氏會齊侯於某公與夫人姜氏會齊侯於某公薨於齊公之喪至自齊夫人孫於齊此等顯然在目𨿽無亦可曉且如楚子侵中國得齊桓公遏之使不得侵齊桓公死又得晉文公遏之如橫流泛濫硬做隄防不然中國爲渰浸必矣此等義何難曉問讀春秋之法曰如他法只是據經所書之事迹而準折之以先王之道某是某非某人是底猶有未是處不是底又有彼善於此處自將道理折衷便見如防史記秦之所以失如何漢之所以得如何楚漢交爭楚何以亡漢何以興其所以爲是非得失成敗盛衰者何故只將自家平日講明底道理去折衷防便見防春秋亦如此只是聖人言語細宻要人仔細勘量考索耳孔子七十歲方系易作春秋易本隠以之顯春秋推見至隠易與春秋天人之道也易以形而上者說出在那形而下者去春秋以形而下者說上那形而上者去或說春秋云不當以褒貶防聖人只備錄是非使人自見如克段之書而兄弟之義自見如蔑之書而私盟之罪自見來賵仲子便自見得以天王之尊下賵諸侯之妾聖人以公平正大之心何嘗規規於褒貶曰只是中間不可以一例說自有曉不得處且道如翚帥師之類是如何曰未賜族如挾柔無駭之類到莊以後郤不待賜而諸侯自予之曰便是這般所在那里見得這是賜那是未賜三惟左氏近之而今防春秋初時天王尙略略有戰伐之屬到後來都無及到定哀之後更不說著然其初只是諸侯出來抗衡到後來諸侯不柰何便又被大夫出來做及大夫稍稍做不柰何時又被陪臣出來做這便似唐之藩鎭模樣其初是節度使抗衡後來牙將孔目官虞候之類皆殺節度使出來做當時被他出來握天下之權後便更無柰何這自是其勢必如此如夫子說禮樂徵伐自天子出一段這个說得極分曉春秋大防其可見者誅亂臣討賊子內中國外夷狄貴王賤伯而已未必如先儒所言字字有義也想孔子當時只是要備二三百年間之事故取史文寫在這里何嘗云某事用某法某事用某例如書會盟侵伐大意不過見諸侯擅興自肆耳書郊禘大意不過見魯僭禮耳至如三卜四卜牛傷牛死是失禮之中又失禮也如書不郊猶三望是不必望而猶望也如書仲遂卒猶繹是不必繹而猶繹也如此等義卻自分明近世如蘇氏呂氏郤防得平問伊川程先生春秋序後條曰四代之禮樂此是經世之大法春秋之書亦經世之大法也然四代之禮樂是以善者爲法春秋是以不善者爲戒又問孔子有取乎五霸豈非時措從宜曰是又曰觀其予五霸其中便有奪底意思又曰十二

公時各不同如隠桓時王室新東號令不行天下都星散無王莊僖之時桓文造伯政自諸侯出天下始有統一宣公時楚莊方盛彊夷狄主盟中國諸侯親齊者亦皆朝楚朝晉者亦皆朝楚及成公之世悼公出來整頓楚始退去旣而吳越又彊入來爭伯定哀之朝政自大夫出魯三家晉六卿齊田氏宋華向放肆意志終春秋世更不柰何張栻曰春秋明天理遏人欲以示萬世有國家者之大法故曰天子之事又謂知我罪我者其惟春秋乎蓋知之則以爲聖人繼天心而立人極有不可已者不知則以爲専斷二百四十二年之行事或云僣矣又曰春秋之作其事之大者不過齊桓晉文其文則因魯之舊然其義則聖人有取乎此蓋一句一字之間所以存天理遏人欲撥亂反正示王者之法於將來也方其未經聖人筆削固魯國之史耳及乎聖人有取焉則情見乎辭乃史外心之要典也故孔子曰其義則丘竊取之矣又云春秋卽事而明天理窮理之要也觀此書取其大義數十斷爲定論而詳味其抑予奪輕重之宜則有以權萬變矣或讀春秋通防謂春秋史外心之要典王正月者心之體也伊川所謂一哉王心箕子無偏無黨是也嘆其妙讀及儀父宋人盟心之妄克段心之賊歸仲子賵心之邪祭伯來心之貳益師卒而不日心之慢曰心卻無許多事也成春秋而亂臣賊子懼者亂臣賊子之情僞畢見而討絕之法著焉施於萬世更無所遁其迹故也又曰學者要須先明王霸之辧而後可論治體王霸之辧莫明於孟子大扺王者之政皆無所爲而爲之霸者則莫非有爲而然也無所爲者天理義之公也有所爲者人欲利之私也故左氏所載齊桓晉文之事其間豈無可喜者要莫非有所爲而然攷其迹而其心術之所存固不可掩也呂祖謙曰觀春秋見聖人以禮杜亂名義之間凜乎其不可紊誠欲使是非善惡明白故其辭所以微而顯婉而辧若只是爲匹夫而作則定不如此微婉旣如此則能使上之人善惡昭明如齊桓晉文當時不知其爲假仁也惟春秋書之則知其所以譎季氏之彊當時不敢言其非也惟春秋書之則知其所以僭所謂上之人能使昭明不是上之人能使春秋之法明何故春秋之作其法便自昭昭不待上之人使之明也故孔子曰我欲載之空言不如見諸行事之深切著明也春秋便是行事五霸之霸王政衰則霸者出王政修明則安得有霸夏伯昆吾商伯大彭豕韋周伯齊桓晉文此是三代之伯春秋之伯齊桓晉文秦穆楚莊宋襄不足以與霸或者以勾踐與五伯之例

論諸家得失

程頥曰春秋何爲而作哉其王道之不可行乎孟子有言曰春秋天子之事也去聖逾逺諸儒紛紛家執異論人爲私說互相彈射甚於仇讎開元祕書言春秋者蓋七百餘家矣然聖人之法得者至寡至於棄經任雜以符緯膠固不通使聖人之心鬰然而不顯吁可痛也獨唐陸淳得啖先生趙夫子而師之講求其學積三十年始大光絕出於諸家外𨿽未能盡聖作之蘊然其辟異端開正途功亦大矣惜夫其書之粹者在乎集而世微其矣今所存者請槪言其一二亦可觀其道之所至焉春秋之法大者在乎侵伐戰取圍入執殺盟會如聘禘郊烝嘗歸復入納災異賦役焉然諸家之論前予後奪未見其能一也其間書侵者五十七伐者二百一十三書圍者四十四入者二十七聖人之意其詳其備也如是豈苟然哉蓋誅其禍亂之道爾彼豈有是哉徒隨其事而傳之三傳往往從而美之者有矣未有一言發明聖人誅之之心者也獨陸君用啖氏之說曰春秋紀師何無曲直之辭曰一之也不一則禍亂之門辟矣若夫其差之甚者則在乎其文矣此則見聖人絕惡之源原情之法此表裏之論也其餘若盟會其法皆用是也禘郊之議詭譎殊狀左氏之略而不解公谷之論泥而失眞何杜之流汛汛其間爾陸氏之學獨能斥先儒之失明諸侯之僭謂禘爲王者之祭明郊非周公之志皆足以見其所存之博大得聖師救禍亂明上下之心也余若書鄭伯之克爲克下之辭明君臣之義異乎所謂如二君與能殺者屑屑之論矣書次於郎則言非有俟而次則已將爲賊爾防兵亂之源殊乎所謂過信次止者區區之談矣發言侵言伐之例則曰無名行師與稱罪致討之異逺乎濶略之言賊害之語矣且取邑之條則曰力得之不是其専奪異乎不用師徒不宜取之之淺矣其餘稱將帥紀名紀氏之類亦皆度越於諸家逺甚防意之眾莫可歷數要其歸以聖人之道公不以已得他見而立異故其所得也深噫聖門之學吾不得而見焉幸得見其幾者矣

或問程頥曰左傳可信否曰不可全信信其可信者耳問公谷如何曰又次於左氏左氏卽是丘明否曰中無丘明字不可考朱熹曰春秋之書且據左氏當天下大亂聖人自據其實而書之其是非得失則付諸後世公論蓋有言外之意若必於一字一辭之間求褒貶所在竊恐不然又曰春秋本是明道正誼之書今人只較齊晉伯業優劣反成謀利大義都晦了且如今人做義只做得齊桓晉文優劣論又曰正誼不謀利明道不計功尊王賤霸內諸夏外夷狄此春秋之大防不可不知也防春秋且須防左氏首尾意思通貫方能略見聖人筆削與當時事之大意又曰春秋難理會公谷甚不好然又有甚好處如序隠公遜國宋宣公遜其侄處甚好何休注甚謬春秋制度大綱左傳較可據公谷較難慿胡文定義理正當問左丘明非春秋者耶曰未可知也啖趙陸氏辧之於纂例詳矣程子蓋因其說而範呂楊氏則因以爲當世之人也先友鄧著作考之氏姓書曰此人蓋左丘姓而明名傳春秋者乃左氏耳左氏傳是一博記人做只是以世俗見識斷當世事皆功利之說公谷𨿽陋亦有是處但皆得於傳聞多訛謬左氏之文及於三家滅知伯故通鑑始於威烈王二十三年蓋繼春秋也左氏歌詩恐是當時文飾左氏說禮皆是周末衰亂不經之禮無足取者或云如陳鍼子送女先配後祖一段更是不分曉古時豈曾有此禮曰便是他記禮皆差熹嘗言左氏不是儒者只是曉事該博會做文章之人若公谷二子卻是不曉事底儒者故其說道理及禮制處不甚語得鄭重或因舉所斷孔父謂其義形於色仇牧謂其不畏彊禦荀息謂其不食言最是說得好曰然或云以祭仲廢君爲行權衛輒拒父爲尊祖都是不是曰是他不曉事底見識只知道有所謂嫡孫承重之義便道孫可以代祖而不知子不可以不父其父又曰公谷想得皆是齊魯間儒其所著之書恐有所傳授但皆雜以己意所以多差舛有合道理者疑是聖人之舊左傳君子曰最無意思朱熹曰春秋傳例多不可信聖人記事安有許多義例又問胡文定春秋曰胡氏春秋大義正但春秋自難

理會如左氏猶有淺陋處問於二禮書春秋未有說何也熹曰春秋是當時實事孔子書之後世諸儒學未至而各立己意正橫渠張載所謂非理明義精而治之故其說多鑿是也惟伊川程氏以爲經世之大法得其防矣然其間極有無定當難處置今不若且存取胡氏本子與後世防縱未能盡得之然不中不逺矣

宋氏春秋駮議其說以左親受經於仲尼以公羊谷梁爲道聴途說之學以唐啖趙陸淳爲狂懵其集纂例皆竊左杜之說辯則辯矣抑有可疑者如隠公不書卽位左氏以爲攝也春秋旣正名隠公爲諸侯矣會盟徵伐莫不稱公又削其卽位以爲攝則是名不正也昔者周公嘗攝政矣考諸詩書成王則稱王周公則稱公未嘗易其名位而以周公爲王也名不正則言不順言不順則事不成春秋豈其若是哉此可疑者一也宰咺歸賵左以爲於惠公則贈死不及屍於仲子則豫凶事也仲子猶存生而來賵周徳𨿽衰不應至此極此其可疑者二也二年冬夫人子氏薨杜氏以爲隠公讓桓爲太子成其母喪以赴諸侯故經於此稱夫人經旣正名仲子爲夫人矣六年考仲子之宮又不稱夫人子氏之宮何也前則夫人之後則妾之何春秋之名實變亂無常如此乎其可疑者三也四年夏君氏卒左氏以爲聲子也不稱夫人故不言葬不書姓爲公故曰君氏定姒亦非夫人而得葬則於例不通爲子故削其母之姓而特曰君氏於理無說其可疑者四也隠公薨不葬左氏以爲不成喪也按翚使賊弒公而討寪氏有死者固欲掩其弒君之迹歸獄於寪氏矣豈更令其喪禮不成以自暴耶此其可疑者五也左氏果受經於仲尼不應是非如此之謬也谷梁子則以爲隠公之欲與桓讓也夫人子氏薨者隠之妻也公羊子則以尹氏卒譏世卿也隠不書葬賊未討也疑得春秋之防也故言三得失未有若啖氏之精者其言曰左氏比於二其功最髙博采諸家敍事尢備能令後代頗見本末因以求意經文可知二傳傳經宻於左氏谷梁意精公羊詞辧但守文堅滯或至矛盾不近聖人夷曠之體其言三家得失可謂公矣故愚於序中有取於啖趙三家者爲其所得之多亦不敢以爲盡也若爲宋氏駮議指爲狂懵竊恐其言之過耳陸伯衝宗師啖趙著微防三卷多得春秋要義宋氏以公谷但廣演左義徒爲繁文以啖陸竊杜徵南注爲之冗說則未曉也且以從上一事明之如隠公元年春王正月不書卽位左氏則直以惠公爲再娶以仲子爲夫人以桓爲嫡子以隠公之居位攝也谷梁子則以惠公之欲與桓邪也旣勝其邪心以與隠矣探先君之邪志而遂以與桓則是成父之惡也故隠之讓桓不正也其說與左氏正相反矣安得言但廣演左義爲繁文而已乎啖氏則又曰言古者諸侯一娶九女元妃卒則次妃攝行內事無再娶之文故仲子非夫人桓公非嫡子惠公之欲與桓是虧禮而遺禍也此又谷梁子之所未發者安得指爲冗說考尋經文當以左氏爲非以谷梁啖說爲是夫人存則以氏系姓以姓系號夫人歿則以諡系號以姓系諡若夫存不稱號歿不稱諡單舉姓字者妾耳元年歸仲子之賵六年書考仲子之宮以姓系字不稱號諡則知諸侯不再娶仲子非夫人矣隠二年夫人子氏薨謂桓之母者誤矣夫非所有而據之者攝也推已所有以與人者讓也仲予果夫人桓公果嫡子則國乃其國也隠何得久攝而不歸也隠不奉桓爲君而自立乎其位則是簒也桓公殺之乃非弒君其惡亦少減矣春秋亦不應深絕之今乃於隠不書葬桓不書王冢宰下聘而稱其名諸侯來朝而降其爵榮叔錫命去天王以深絕之也則知桓公非嫡子矣其於隠有長幼之序無貴賤之別矣隠公自當有國而非攝矣其欲與桓而不書卽位當名爲讓矣推此一事其他可知

春秋集義綱領卷中

欽定四庫全書

春秋集義綱領卷下

宋李明復撰

縂論

論日月時之例曰陰陽消息進退見於日月時正則气至不失晷度而陰陽節矣故春秋紀日以正月紀月以正時紀時以正年年時月日天道之綱紀也日有子丑甲乙月有晦朔有閏時有春夏秋冬子丑者配甲乙而相續者也朔者明之始晦者明之終閏者積日月餘分而成月者也春夏者陽來陰往而始乎物者也秋冬者陽往陰來而終乎物者也日月時往來相更終始相循天下事物之變與之更出疊入而未始有窮也春秋因事書日以明日因事書月書朔書晦書閏以明月不以有事無事書時以明時因列國變故書事以明事所以軌天度而律人爲也凡大事皆書日謹之也以月見意則書月以時見意則書時盟戰敗滅祭祀卒葬日食之類皆大事也故書日納幣逆女朝聘之類以時故書時內女歸書月謹其行也他國以婚事至書月謹其來也凡公如書月謹其行也大夫如書時降於公也凡公會書月謹其行也外諸侯會內大夫會書時降於公也大雩搜狩城築之類以時故書時雩書月則著見其尢失時也雩書日則著其用二辛也郎狩書月城楚丘書月則以歲首重之也凡遇凡次皆書時著其非事而出非一月也凡侵伐皆書時著其勞民病眾非一月也內侵伐書月者謹其出也不月者著其久也凡救書月則以解難欲急也凡遷書月謹其出也凡取書月謹其入也殱亡之類不書日者以其取亡非一日也凡執諸侯書月執內大夫書月謹之也執外大夫書時降於君也凡諸侯出奔書月內大夫書月謹之也外大夫奔書時降於君也天王出不書日公孫不書日者自出至鄭自孫至齊非一日也天王入不書日者著王室之亂也公至不書日者著其不謹也古者舉動必順陰陽大閱治兵書日則又以見擇日而有爲也郊書日廟祭書日則又以見擇日而有事也凡災異歷時則書時不及時則書月止一日則書曰日食常在朔故日食書日書朔不書朔者食不當朔也星變或止一日或彌月或累月故星變或書日或書月或書時螽螟或止一月或累日故螽螟或書月或書時水旱書時以見爲災非一月也不雨書正月至七月以見爲災非一時也雨雹雨雪或以異常書或以非時書十月雨雪三月大雨震電此以非時書也秋大雨雹冬大雨雪此以異常書也麋蝝蜚蜮皆書時紀其爲異而已無事書月也隕霜不殺艸隕霜殺菽皆書月紀其當殺不殺不當殺而殺而已無事書日也火災地震震廟隕石皆書日謹變之大也凡日當日不日者史失之也盟不書日之類是也不當日書日者溢文也內大夫奔書日之類是也亦或變文以示義雩書日姜氏入書日之類是也凡月當月不月者史失之也公如不書月之類是也不當月書月者者溢文也滕子來朝書月之類是也亦或變文以示義城楚丘書月之類是也谷梁以內盟日爲信不日爲渝以外盟日爲惡不日爲正稽之於理則不通求之於例則不合失春秋之意逺矣來盟不日者其盟不以來日故也涖盟不日者其盟不以往日故也凡盟自文公以前闕日者多自宣公以後闕日者少逺略而近詳故也內與外盟闕日者少外諸侯外人盟闕日者多內詳而外略故也觸類而推之則春秋所書日月不同其防見矣論天王之例曰王者與天合徳故稱天王春秋明一王之法皆王者循天理而正人倫者也首止之會殊王世子以屈諸侯溫之朝書狩以尊天子君臣之分辧矣君臣之分辧故天理明於君臣之間申生稱世子以罪晉侯不仁蒯瞶稱世子以罪衛輒不義父子之恩篤矣父子之恩篤故天理明於父子之間宋共姬稱諡以正其賢魯哀姜稱入以正其逆書納幣書逆女書歸書致女以正其儀書會書享書來書遇以正其亂夫婦之道立矣夫婦之道立故天理明於夫婦之間縶稱殺以罪遇之寡恩段稱克以罪敎之失道兄弟之情親矣兄弟之情親故天理明於兄弟之間故曰春秋之法皆王者循天理而正人倫者也平王之時周道𨿽絕於天下而天命未絕於周故正月必書王元年必書王正月以王者統天下而一之也王者進退視天取捨視天與奪視天其明如日月照臨其令如風雷鼓舞其澤如雨露浸潤故王正月必書春以王者奉天時而若之也逆女於紀稱王后以明所至皆王臣也受朝於溫稱王所以明所至皆王土也襄王在鄭稱居以明鄭乃王之鄭也子瑕奔晉子朝奔楚不言出以明晉乃王之晉楚乃王之楚也茅戎敗績不書戰以明王無敵於天下也都必稱京師以明王國受四海之朝也王人救衛稱子突王人在會先諸侯以明王命之重也周衰王室不綱周王所以順天理物者其道不復見矣桓公錫命不稱天以明莊王寵賚逆臣之失天道也成風賵葬不稱天以明襄王尊欽妾母之失天道也魯國金賻書求而王庭無四方之貢矣襄王居鄭周公奔晉書出而王國無四方之土矣二百四十二年朝王止二而諸侯朝禮不修由此見矣成公如京師遂會伐秦而諸侯朝禮不欽由此見矣非獨此也以外交來朝有若祭伯之奪其朝者以外交來聘有若祭叔之奪其爵者世執國政有若尹氏武氏之稱氏者未命而行父職有若武氏子仍叔之子稱子者王臣與列國要信有若尹子單子之同盟者屈辱於戎有若凡伯見伐者逆後不欽有若祭公稱遂劉夏稱名者毀壊王師有若劉子侵楚者抗世嫡亂國統有若尹氏立朝者逆天拂理甚矣然則春秋明天王之法蓋周道絕於天下也

論朝聘如之例曰諸侯以時入朝臣子之禮也諸侯世相朝兩君相見之禮也聘問天子以親邦國以禮士諸侯以省天子以結鄰好此先王朝聘之禮也春秋之時典制大壊諸侯相朝以事大而臣子述職之朝廢矣諸侯相聘以修好而臣子問安之聘廢矣自隠至哀二百四十二年公朝於王所二公如京師一臣如京師五踐土因王在會而致朝禮焉河陽則以臣召君而致朝禮焉成公則因過京師而修朝公子遂則因過京師而修聘至於列國述職問安之禮閴然無聞此則臣子朝聘不通於王室者也彊者肆威弱者奔命聘不以時朝不以世小國懼難則修朝大國結黨則修聘齊楚之屬大於魯則魯往朝之而齊楚不至焉邾滕之屬小於魯則邾滕來朝而魯不往焉陳衛之屬匹於魯則彼此有聘而無朝魯小於齊楚而彊於邾滕則大國無朝而有聘此則諸侯朝聘交通於列國者也春秋之法諸國朝聘於魯者書曰朝聘所以明其迹而紀其亂也魯朝聘於諸國者止書曰如所以黜其朝聘而正其亂也踐土之會河陽之狩書曰朝於王所罪其失禮也獨公書朝而諸侯不書不與諸侯之成朝也成公之朝於京師也止書曰如而不曰朝爲其非朝禮之正也魯大夫之聘於京師也止書曰如而不曰聘爲其非聘禮之正也祭伯之來朝也獨書來而不稱朝不與王臣之出朝也祭伯之來聘也獨書字而不稱爵不與王臣之出聘也論盟例曰凡盟內爲主稱及公及邾儀父盟於蔑是也外爲主稱會公會齊侯盟於艾是也其在魯地𨿽外爲主亦稱及賓主之義也公及齊大夫盟於蔇是也𨿽在魯地列國已先結盟而我往會之亦稱會他國已推一國爲主則魯不敢不先之也公會杞侯莒子盟於曲池是也外諸侯盟則以主盟者爲首而從盟者次之齊侯鄭伯盟於石門是也凡盟謀有先後事有善惡其事善則首盟者其功大其事惡則從盟者其過輕春秋分內外別先後所以辧主盟之國而次其善惡也來盟者彼就盟於我也謂之來者彼來成之也內不書主盟則以我國爲主故也蒞盟者我就盟於彼也謂之蒞者我往臨之也外不書主盟則以彼國爲主故也閔公之被難也齊髙子以省難來盟有存亡繼絕之功此來盟之善者也僖公之初立也公子友以繼好如齊蒞盟得事大保國之道此蒞盟之善者也尹子柯陵之盟單子雞澤之盟劉子平丘之盟皆諸侯上與王臣爲盟書曰同盟罪諸侯之卑王室也王世子首止之盟宰周公葵丘之盟劉子臯鼬之盟諸侯不敢與世子王臣同盟書曰諸侯盟於首止諸侯盟於葵丘諸侯盟於臯鼬善諸侯之尊王室也凡大國之盟皆小國不得已而從之也若乃小國與之同欲亦書同盟幽之再盟書曰同盟以列國皆欲聽命於齊鄭人苦楚而欲從中國也新城之盟斷道之盟書曰同盟以衛侯鄭伯欲請平於晉魯侯衛侯曹伯欲與晉伐齊也虛朾之盟重丘之盟書曰同盟以魚石叛宋諸侯皆欲同力救宋崔杼亂齊諸侯皆欲同心討齊也虫牢之盟馬陵之盟書曰同盟以鄭不卽楚而從中國諸侯皆同心外楚也凡此八盟皆小國與大國同欲而書同盟者也凡同盟之國反覆違盟者亦書同盟罪其同盟於前而復違於後也淸丘之盟諸侯欲討貳卹病也旣盟之後宋伐叛國而衛救之楚伐與國而晉不救書曰同盟責晉衛之失信也蒲之盟與諸侯同心爲盟也旣盟之後晉人執鄭伯晉欒書伐鄭書曰同盟責晉之失信也戚之盟亳北之盟皆鄭伯外楚而從晉也戚盟口血未幹而鄭公子喜侵宋鄭伯從楚戰晉書曰同盟責鄭之失信也戲盟口血未幹而鄭公孫輒從楚伐宋鄭公孫捨之帥師侵宋亳盟口血未幹而鄭伯從楚子伐宋書曰同盟責鄭伯失信之甚也凡此五盟皆以大國反其令小國違其約而書同盟者也責王貢以討不庭服夷狄以安中國召陵之盟也尊王室以崇大義翼戴天子以示大順首止之盟也上明先王禁令下修列國訓戒使諸侯莫敢違法以歸於正葵丘之盟也是三盟者齊桓惠安天下之功於是乎在矣能使仇敵釋怨而從者柯之盟也能使列國順命而聴者幽之盟也能使逺人背敵而來者貫之盟也是三盟者齊桓屈服天下之功於是乎在矣蔇之盟齊以難托魯而魯不能終其托者也落姑之盟魯以難托齊而齊不能終其托者也湨梁之盟大夫爲主大夫主盟而諸侯圖治之功衰矣蜀之盟夷狄爲主夷狄主盟而中國撥亂之功衰矣凡盟公及會則稱公卿及會則稱名微者及會則外稱人而內不名若乃外稱卿而內不名志內之失也及蘇子盟於女栗是也外稱人而內稱公貶外而人之也貶外稱人而公之失見矣

論入例曰凡諸侯卿大夫自外反內曰歸自外至內曰入以歸對入歸內辭也入外辭也凡反國歸爲順入爲逆春秋書歸書入所以別內外明逆順也歸順而入逆春秋之大法也歸者書入入者嘗歸春秋之變文也歸者書入以入起義而正其入也入者書歸以歸起義而惡其歸也紀季姜歸京師王姬歸齊伯姬歸杞蔡季歸蔡衛侯鄭歸衛蔡侯廬歸蔡陳侯吳歸陳凡此皆以歸爲順者也鄭伯突入櫟莒去疾入莒宋魚石入彭城晉欒盈入晉衛孫林父入戚紀季以酅入齊凡此皆以入爲逆者也突以不正歸鄭赤以不正歸曹晉趙鞅以叛逆歸晉衛孫林父以叛逆歸衛宋華元以爭亂歸宋凡此皆變入書歸以起義者也姜氏以夫人入魯許叔以公弟入許小白以公子入齊衛侯朔以衛君入衛衛獻公以衛君入夷儀王猛以王子入王城敬王以天王入成周凡此皆變歸書入以起義者也凡歸書復歸者明其已絕而復歸也忽書復歸則以鄭立突主國忽位已絕於鄭也曹伯襄書復歸則以晉執曹伯畀宋共公已絕於曹也衛侯鄭書復歸則以衛立叔武主國成公已絕於衛也衛侯衎書復歸則以衛立公孫剽主國獻公已絕於衛也衛元咺書復歸則以晉文歸咺爲臣子咺罪已在所絕故也凡入書復入者其明已絕而復入也宋魚石書復入則以魚石志於圖宋其罪在所誅絕也晉欒盈書復入則以欒盈志欲圖晉其罪在所誅絕也晉趙鞅不書復歸則以其罪明於叛故也衛孫林父宋華元不書復歸則以其罪明於所自故也宋華亥向寧華定仲佗石彄公子地不書復入則以其罪明於叛故也鄭良霄宋樂大心不書復入則以其罪明於所自故也書所自者不書復入書復入者不書所自明於罪之大者見意而已矣衛侯鄭書復歸又書自楚者以著楚人之善也衛元咺書復歸又書自晉者以著晉文之惡也凡自一以得外之援一以恃外之力得外之援者著其功也恃外之力者著其逼內也蔡季歸自陳衛侯鄭陳侯之弟黃歸自楚自之善者也衛孫林父宋華元衛元咺歸自晉自之惡者也凡入書自則其入皆以惡逆而已矣入外辭也公羊謂入爲出入惡誤矣王猛遇亂入於王城敬王犯難入於成周乃入之無惡者也豈可以爲出入皆惡乎歸內辭也公羊謂歸爲出入無惡誤矣突以奪正歸鄭趙鞅以叛歸晉孫林父恃晉歸衛華元恃晉歸宋乃歸之惡者也豈可以爲出入無惡乎復歸者已絕而復歸也公羊謂出有惡入無惡誤矣衛元咺以臣抗君其復歸也可以謂之入無惡乎復入者已絕而復入也公羊謂出無惡入有惡誤矣魚石欒盈皆以大罪出奔其復入也可以謂之出無惡乎

論救例曰禍患相救諸侯之義也書救善之也救欲盡力救書人責其救之不力也救欲速進救書次責其救之緩也伐鄭諸侯遂救許善之也以其不反兵赴於許也救徐諸侯遂次於匡疾之也以其不進兵止於匡也楚以陵弱伐鄭而諸侯救之善之也以其守虫牢之盟也宋以討貳伐陳而衛人救之疾之也以其背淸丘之盟也三國次於聶北而後救邢罪其赴難不急也叔孫豹以師救晉而次於雍楡罪其違命不行也魯救成至遇則救之無勇者也晉伐楚救江則救之失謀者也宋伐齊喪而狄救齊傷中國狄之不若也魯戍鄭虎牢而楚救鄭傷中國楚之不若也楚爲陳害而吳救陳傷中國吳之不若也

論次例曰駐師於外曰次次有二義一則書次以示危國公次於滑次於成齊侯衛侯次於五氏次於垂葭次於蘧蒢此則罪其師出無名也師次於郎以俟陳蔡齊師宋師次於郎此則示魯之危也乃若繼事書次則次有善惡齊桓伐楚次於陘則次之善者也諸侯救徐次於聶北叔孫救晉次於雍楡則次之惡者也伐事以次爲善救事以次爲惡伐而次以其有需待之意也桓公師次於陘而屈完來盟以此救而次以其不免於難也救徐次於匡而楚人敗徐救邢次於聶北而邢遷夷儀以此

論執例曰凡執諸侯大夫不以有罪無罪執者皆貶稱人罪其専執也惟晉厲公執曹伯旣得其罪又歸京師故稱侯晉執虞公執鄭伯執衛侯執曹伯執莒子邾子邾執鄫子宋執小邾子執者皆稱人而見執者皆不名以執者有擅執之誅而見執者無可絕之罪也厲公執曹伯稱侯則以執得其罪也曹伯不名則以聽命於王也宋執滕子嬰齊晉執戎蠻子赤稱人稱名則以滕子戎蠻子其惡亦在所絕也若乃因會因入書執而稱侯者特以執繼上事而已非侯執也故執者𨿽稱侯而見執者亦不名晉侯入曹執曹伯楚子會於盂執宋公是也寧喜背君之罪大矣然晉執寧喜乃以助林父而不以其罪也季孫意如専國之罪大矣然晉執意如乃以聽讒愬而不以其罪也宋仲幾罪在不受功晉執仲幾𨿽以其罪而不以王命也故肆逆如寧喜擅命如意如違命如仲幾王法在所誅殛而執者亦貶稱人以其執之不以其道也宋執鄭祭仲則在我有奪正之誅齊執陳轅濤塗則在我有不反已之過晉執季孫行父則在我有聽僑如之失執人以逆而不以順執人以忿而不以怒執人以讒而不以正在王法已不容矣而況執不以命者乎行人所以通國之信也國有不善過在國不在行人則兩國之信由此不通矣書執行人罪諸侯之不智也

論遂例曰遂繼事之辭也遂専事之辭也遂有善惡安利社稷抑彊扶弱則遂之善者也慢命生事蠧民敗國則遂之惡者也觀其事原其意而遂之善惡見矣祭公専以王命逆後也旣而因以私事朝魯首書祭公之來而次書逆後爲遂事罪王臣之不欽也公子結専以君命出盟也旣而因以私事媵陳人而次書鄄盟爲遂事罪諸侯大夫之不欽也公子遂聘於京師又以聘事適晉書遂如晉罪其輕王室而失聘之道也成公朝於京師又以伐事適秦書遂會晉侯伐秦罪其輕王室而失朝之道也季孫宿奉命救召而違指入鄆書遂入鄆罪其生事也公孫歸父奉命出聘而不反命奔齊書遂奔齊罪其棄命也文公取須句遂成郚罪其勞民也齊侯侵我遂伐曹齊侯伐衛遂伐晉士鞅伐鄭遂侵衛罪其遷師也滅偪陽書遂則罪諸侯因會而滅國也城虎牢書遂則罪大夫因會而城邑也公與大夫如齊書遂則罪其不能制也諸侯伐楚書遂則罪其行師之不正也諸侯次匡書遂則罪其救徐之不前也凡此皆遂之惡者也諸侯遂救許則善其急於解難也諸侯遂圍許則善其急於討叛也曹伯遂會圍許則善其急於從王也遂事之善見於春秋者惟此而已矣

春秋集義綱領卷下﹤經部﹐春秋類﹐春秋集義﹥

欽定四庫全書

春秋集義卷一

宋李明復撰

隱公

程頤曰隱公名息姑惠公子惠公元妃孟子其弟聲子生隱公隱謚也隱拂不成曰隱

元年春王正月

程頥曰周正月非春也假天時以立義爾平王之時王道絕矣春秋假周以正王法隱不書卽位明大法於始也諸侯之立必由王命隱公自立故不書卽位不與其爲君也法旣立矣諸公書不書義各不同旣不受命於天子以先君之命而繼世者則正其始文成襄昭哀是也繼世者旣非王命又非先君之命不書卽位不正其始也莊閔僖是也桓宣定之書卽位桓弒君而立宣受弒賊之立定爲逐君者所立皆無王無君何命之受故書其自卽位也定之比宣則又有間矣

又曰元年標始年耳猶人家長子呼爲大郎先儒穿鑿不可用問春秋書王如何曰聖人以王道作經故書王或問杜預以謂周王如何曰聖人假周王以見意又問漢儒以謂王加正月上是正朔出於天子如何曰此乃自然之理不書春王正月將如何書此漢儒惑也

又曰諸侯當上奉天時下承王政故春秋曰春王正月明此義則知王與天同大而人道立矣

程氏學曰元年者始年也春者天時也月者王之所建也書春王正月者若曰上奉天時下正王朔云爾董仲舒所謂道之大原出於天求端於天是也堯之大政所先者欽若昊天玆可見已王者所行必本於天以正天下而下之奉王政乃所以事天也春秋天子之事故先書曰春王正月然後是非褒貶二百四十二年之事皆天理也

張載曰易非止數春秋大義不止在元

楊時曰春秋始於隱公其說紛紛無定論孟子有言王者之迹熄而詩亡詩亡然後春秋作據平王之崩在隱公之三年也則隱公卽位實在平王之時自幽王爲犬戎所滅而平王立於是東遷當是時黍離降而爲國風則王者之詩亡矣此春秋所以作也

謝湜曰元年君之始年也人君以徳覆養天下始於是年與元气發育萬物不異卽位之一年謂之元年正月年之始月也人君以政率天下正天下始於是月故元年之一月謂之正月有徳然後有政有年然後有月故聖人以元起年以正起月春天時也正月王之所建也周人以建子爲正春秋首書天時而繼以周之王政者以明王者所建夲諸天而達諸人也王者與天同徳其所爲所行與天同道爲父子爲君臣爲夫婦爲兄弟爲朋友皆因天理而爲之倫者也爲冠昏爲喪祭爲射鄕爲食饗皆因天理而爲之文者也爲治政爲教命爲法則皆因天理而爲之訓者也天之所與則爲爵祿爲慶賞以致其榮天之所惡則爲刑威爲削罰以致其辱故王之所爲天之所爲也王之所行天之所行也欲保國不可以不奉天欲奉天不可以不尊王諸侯事王如天而保國安民之道得於此矣體天而行聖王之事也畏天而行賢王之事也聖與賢其爲王一也惟王爲能順天惟順天爲能配天惟配天爲能蓋之如天春秋以正繼王以王繼春稱王則謂之天王以此而已

胡安國曰元者何仁是也仁者何心是也建立萬法酬酢萬事帥馭萬夫統理萬國皆此心之用也堯舜禹以天下相授堯所以命舜舜亦以命禹首曰人心惟危道心惟防周公稱乃考文王惟克厥宅心乃克立玆常事故一心定而萬方服矣春之爲夏正何也夫斗指寅然後謂之春建已然後謂之夏故易曰兌正秋也以兌爲正秋則坎爲正冬明矣今以冬爲春則四時易其位春秋正名之書豈其若是哉故程氏謂周正月非春也假天時以立義耳商人以建丑革夏正而不能行之於周周人以建子革商正而不能行之於秦秦人以建亥爲正固不可行矣自漢氏攺用夏時經歷千載以至於今卒不能易謂爲百王不易之大法指此一事可知矣仲尼豈有欺後世哉王正月之定於一何也天無二日土無二王家無二主尊無二上道無二致政無二門故議常經者黜百家尊孔氏諸不在六藝之科者勿使並進此道術之歸於一也言致理者欲令政事皆出中書而變禮樂革制度則流放竄殛之刑隨其後此國政之歸於一也若乃辟私門廢公道各以便宜行事是人自爲謬於春秋大一統之義矣【余見綱領上中二卷】

又曰卽位之一年必稱元年者明人君之用也大哉乾元萬物資始天之用也至哉坤元萬物資生地之用也成位乎其中則與天地參故體元者人主之職而調元者宰相之事元卽仁也仁人心也春秋深明其用當自貴者始故治國先正其心以正朝廷與百官而逺近莫不一於正矣春秋立文兼述作按舜典紀元日商訓稱元祀此經書元年所謂祖二帝明三王述而不作者也正次王王次春乃立法創制裁自聖心無所述於人者非史冊之舊文矣

按左氏曰王周正月周人以建子爲嵗首則冬十有一月是也前乎周者以醜爲正其書始卽位曰惟元祀十有二月則知月不易也後乎周者以亥爲正其書始建國曰元年冬十月則知時不易也建子非春亦明矣乃以夏時冠周月何哉聖人語顏回以爲邦則曰行夏之時作春秋以經世則曰春王正月此見諸行事之驗也或曰非天子不議禮仲尼有聖徳無其位而攺正朔可乎曰有是言也不曰春秋天子之事乎以夏時冠月垂法後世以周正紀事示無其位不敢自專也其防防矣加王於正者公羊言大一統是也國君逾年攺元必行告廟之禮國史主記時政必書卽位之事而隱公闕焉是仲尼削之也古者諸侯繼世襲封則內必有所承爵位土田受之天子則上必有所稟內不承國於先君上不稟命於天子諸大夫扳已以立而遂立焉是與爭亂造端而纂弒所由起也春秋首絀隱公以明大法父子君臣之倫正矣

又曰春秋魯史而書王正月先儒以爲大一統者天無二日土無二王家無二主尊無二上政無二門此天地之常經古今之通義也故事歸於一則上得所操法不殊方則下知所守而海內定萬物服矣夫欲體元調元而不先知元則不能得其方不得其方則無所用其方故釋之曰元卽仁也仁人心也此𨿽三名其實一物語元則隱語心顯矣如乾卦旣曰乾元又曰大和又曰善之長又曰仁曰徳此亦一物屢發明耳通天下一气而主張是者君與相也故又釋之曰春秋深明其用當自貴者始按春秋書法君與臣同與者則以國稱故不分君臣而包舉之曰治國先正其心逺近莫不壹於正人君先正其心則知行仁政然後能體元矣人臣知格君心之非則一正君而國定此調元之效也其曰貴者始謂逺近之壹於正必自此始正其夲之義也

秦人以建亥爲正伊川程氏指爲事之謬者失商周三統之防明甚引其說非取之也姑借古史記事之例以證四時之不可易耳以亥爲正而書冬十月見時之不易也以醜爲正而書十有二月見月之不可易也周人夲以建子爲正而書春王正月是四時易其位矣夫春夏秋冬之有定辰猶東西南北之有定所斗指寅然後可以謂之春建已然後可以謂之夏建申然後可以謂之秋建亥然後可以謂之冬猶震之在東離之在南兌之在西坎之在北非播糠瞇目則其位不易矣故系詞曰兌正秋也以兌爲正秋則冬爲正春午爲正夏水爲正冬必矣今春秋以周正紀魯事也而以建子爲春正月則夏四月乃春分之震秋七月乃夏至之離冬十月乃正秋之兌而四時五行八卦十二辰之位皆易矣春秋正名之書豈其若是哉思其說而不得攷於顏回爲邦之問而曰行夏之時察於孟子之言而曰春秋天子之事求於仲尼之說而曰知我罪我者其惟春秋乎觀於先儒之記而曰商變夏周變商春秋變周深究伊川程氏之

傳而曰假天時以立義者蓋立此行夏時之義耳任文王之文以天自處而以夏時冠月居周之世爲魯之臣而以周正紀事其防防矣其義精矣故竊以爲春秋有攺正朔之意無疑也

胡宏曰十一月一陽復於地下此周正之所以建子也十二月二陽長於地中此商正之所以建丑也天道至防非聖人莫能知建正以昭示天下使天下之爲人上者由之而知則能養天下之善於至防而不至於夭閼止天下之惡於至防而不至於積深探其幾推而行之聖人之妙用也知道者於此見天心焉是仁之端也聖人教天下後世之意可謂深切著明矣豈因易代止以新時人耳目而已哉

又曰首年之義恐不可泥於一說諸侯奉天子正朔便是一統之義有事於天子之國必用天子之年其國史紀政必自用其年不可亂也當時諸侯紀元乃是實事與後世攺元者不同也聖人於元上見義若

諸侯無元則亦不成爲君矣如元亨利貞乾坤四徳在他卦亦有之不可謂乾坤方得有元它卦不得有也易載其理春秋見其用恐義或當亦如此也又曰良心者充於一身通於天地宰制萬事統攝億兆之夲也故孔子作春秋必書元立夲以致大用孟子告諸侯必夲仁術以行王政元卽仁也仁人心也朱熹曰春秋傳言元卽仁也仁人心也固有此理然不知仁如何卻謂之元

或問古者攺正朔如以建子月爲首則謂之正月抑只謂之十一月曰此亦不可考如詩之月數卽今之月孟子七八月之間旱乃今之五六月十一月徒杠成十二月輿梁成乃今之九月十月國語夏令曰九月成杠十月成梁卽孟子之十一月十二月若以爲攺月則與孟子春秋相合而與詩書不相合以爲不攺月則與詩書相合而與春秋孟子不相合如秦元年以十月爲首末又有正月又似不攺月據今周禮有正月有正嵗則周疑是元攺作春正月孟子所謂七八月乃今之五六月所謂十一月十二月乃今之十月九月是周人固已攺月矣但天時則不可攺故書云秋大熟未獲此卽止是今時之秋蓋非申酉之月則未有以見夫嵗之大熟而未獲也以此考之今春秋月數乃魯史之舊文而四時之序則孔子之防意程氏所謂假天時以立義者正謂此也若謂周人初不攺月則未有明據故胡氏只以商秦

二事爲證以彼之博洽精勤所取猶止於此則無他可考必矣今乃欲以十月隕霜之異証之恐未足以爲不攺月之驗也蓋霜在今之十月則不足怪在周之十月則爲異矣又何必史書八月然後爲異哉況魯史不傳無以必知其然不若只以孟子尙書爲據之明且審也若尙有疑則不若且闕之之爲愈不必彊爲之說矣【詩中月數又似不曽攺如四月維夏六月䢐暑之類故熹向者疑其並行也】又問子丑寅之建正如何曰此是三陽之月若秦用亥爲正直是無謂大抵三代更易須著如此攺易一畨

又曰三王之正不同周用天正矣而七月之詩月皆以人正爲紀何也夏以建寅之月爲嵗首是謂人正商以建丑之月爲嵗首是謂地正周以建子之月爲嵗首是謂天正所謂攺正朔者以是月爲嵗首爾月固不易也

又曰周曆夏商其未有天下之時固用夏商之正朔然其國又自有私紀其時月者故三正皆曽用之也張栻曰世有古今太極一而已太極立則通萬古於於一息防中國爲一人𨿽自堯而上六閼逢無紀然上聖惟防之心蓋未嘗不周流該徧亙乎無窮而貫於一也是以春秋書元以著其妙周成位乎其中者也大君明斯義則首出庶物天地交泰極裁成輔相之妙矣爲人臣而明斯義則有以成身而佐其主矣或問胡安國傳謂元卽仁何故與程頥不同栻曰程說如何曰程氏謂元年標始年耳猶長子呼大郎曰元之義不一謂元卽仁可也但春秋書元卻非此意當從程氏說後聞有人問五峯胡宏元與仁之別曰元天也仁人也

元日詩云古史書元意義存春秋掲示更分明人心天理初無欠正夲端原萬善生【余見綱領下】

【不書卽位】

程頥曰魯十二公不書卽位者四隱莊閔僖是也書卽位者八桓文宣成襄昭定哀是也春秋之義莫重乎端夲正始故卽位者尢聖人之所謹也古者諸侯𨿽繼世然必稟命於天子而後立莫敢專也平王以降天子之命不行於諸侯諸侯之嗣皆專立而無所請命如後文成襄昭哀皆受國於先君而不請命於天子也隱公獨不書卽位者入春秋之始聖人卽以王法奪之而大義舉矣若文成襄昭哀亦不書乎則與夫內復不受於先君者無以爲別故五公書之言猶繼正而有所受之矣莊閔僖皆內無所受上無所承爾於桓宣定三公則著其自立也桓公則弒隱而立宣公則公子遂殺惡及視而立定公則由季氏立之苟不書其卽位無以明其自立之罪也

楊時曰春秋不書卽位者四隱莊閔僖是也諸儒之論紛然莫知所從左氏謂隱公爲攝以經考之則隱非攝明矣然三傳皆謂有遜桓之志其果何也尹焞曰隱不書卽位程氏謂只是不請於王自立也胡安國曰春秋大居正凡得正而居者天下莫不心悅誠服無所待於號令而歸焉者也自古人君多自旁支入繼大統則不得其正故魯僖公不書卽位以少先長則不得其正故魯閔公不書卽位未嘗受誓爲世子則不得其正故魯莊公不書卽位不承國於君親則不得其正故魯隱公不書卽位夫卽位人君之重事以不得其正而春秋削之端夲正始之義防矣【余見綱領中】

胡宏曰隱公不請王命固不是請王命而有得國之意亦不可若革先君之不義請王命而立宗人之賢者疑亦可也道固多端不可執一也

又曰魯惠欲以私愛立桓公隱公承父之志不居其位可矣今旣居其位又以讓桓則隱公與有罪矣朱熹曰春秋首不書卽位卽君臣之事也書仲子嫡庶之分卽夫婦之事也書及邾盟卽朋友之事也書鄭伯克叚卽兄弟之事也一開首人倫便盡在呂祖謙曰隱桓皆非惠公嫡子惟孟子之子方爲嫡今孟子旣無嫡子則聲子仲子之子皆庶子若論其當立則隱爲庶長桓爲次隱公當立明矣隱公乃退遜而攝位𨿽惠公當時欲立桓公而論其大義則不當遜然隱公資質和柔亦自可取杜預謂之遜國之賢君恐或不然

三月公及邾儀父盟於蔑

程頥曰盟誓以結信出於人情先王所不禁也盟而不信則罪也諸侯交相盟誓亂世之事也凡盟內爲主稱及外爲主稱防在魯地𨿽外爲主亦稱及彼來而及之也兩國已上則稱防彼盟而往防之也邾附庸國邾子克字儀父附庸之君稱字同王臣也夷狄則稱名降中國也

謝湜曰諸侯教命皆受之王而逹之民也禮樂不敢擅出禁令不敢擅行制度不敢擅革臣子之道也春秋之亂列國講好修令不復請命天子而擅相爲盟上命由此不行而王綱由此壊矣凡書盟以罪諸侯之專也修徳禮明信義正法令大國待小國之道也徳禮修而小國懷信義明而小國服法令適宜而小國畏又奚待盟約相要而後恊哉春秋之亂諸侯講好修令不正其夲而刼之以盟誠意由此不明而邦國由此不親矣凡書盟以示諸侯睦鄰之失道也齊桓之盟曰無曲防無遏糴無易世子無以妾爲妻如此之類先王以令令之而已有不率則加之以刑又安用盟周衰諸侯各專其地命令不足以相信威力不足以相制故其事則歃血要信質之明神而爲盟故興師則爲盟結好則爲盟解仇固黨則爲盟上下以盟相要而盟於是興矣此盟所以紛然見於周之末世也邾中國之附庸也附庸之君未班爵故稱字儀父其字也公欲求好於邾故爲蔑之盟書蔑謹其地也內爲主稱及外爲主稱防及者我爲主而及彼也其地不以內外我爲主則稱及公及邾儀父盟於蔑公及莒人盟於浮來是也蔑魯地浮來紀地故也防者彼爲主而我往防也公防齊侯盟於艾公防宋公燕人盟於谷丘是也艾齊地谷丘宋地故也其在魯地𨿽外爲主亦稱及賓主之辭也公及齊大夫盟於蔇是也蔇魯地故也𨿽在魯地二國已上結盟而我往防之亦稱防二國賓主已定故也公防杞侯莒子盟曲池公防衛子莒慶盟於洮是也曲池洮魯地故也

胡安國曰魯侯爵而其君稱公此臣子之詞春秋從周之文而不革者也我所欲曰及邾者魯之附庸儀父其君之字也何以稱字中國之附庸也王朝大夫例稱字列國之命大夫例稱字諸侯之兄弟例稱字中國之附庸例稱字其常也聖人按是非定褒貶則有例當稱字或黜而書名與當稱人或進而書字其變也常者道之正變者道之權春秋大義公天下以講信修睦爲事而刑牲歃血要質鬼神則非所貴也盟有弗獲已者而汲汲欲焉惡隱公之私爾或言褒其首與公盟而書字失之矣

呂祖謙曰邾是魯之附庸須看先王自封建諸侯之外又有閒地散在諸侯之國或諸侯之有罪者則削其地以爲閒地若諸侯之有功者則以閒地而增封之天子平時各自命王官以掌之如周禮縣師之職是也縣師之職曰掌邦國都鄙之地此則兼掌天下之閒地以緫其目若諸侯之國則又各有其人以掌之春秋之初諸侯尙有未命於王者則知諸侯之國尙有閒地存焉此處皆是古人相維持之意古之閒地多未必盡皆諸侯所有故各設官掌之至秦漢郡縣諸侯亦是相維持之意

夏五月鄭伯克叚於鄢

程頥曰鄭武公娶於申曰武姜生莊公及叚愛叚欲立之亟請於武公弗許及莊公卽位請京使居之謂之京城太叔叚失道而公弗制祭仲諫而公弗聽故詩人譏其小不忍以致大亂也叚完聚繕甲兵具卒乘將襲鄭夫人將啟之公聞其期命子封伐京京叛叚叚入於鄢公伐諸鄢大叔出奔共書曰鄭伯克叚於鄢鄭伯失爲君之道無兄弟之義故稱伯而不言弟克勝也言勝見叚之彊使之彊所以致其惡也不書奔義不系於奔也

程氏學曰詩將仲子刺莊公也不勝其母以害其弟弟失道而公弗制祭仲諫而公弗聽小不忍以致大亂焉叔於田刺莊公也叔處於京繕甲治兵以出於田國人說而歸之大叔於田刺莊公也叔多才而好勇不義而得眾也鄭伯之於叚可謂親愛之乎授之大都而不爲之制失道得眾而不爲之閒廼曰多行不義必自斃又曰無庸將自及又曰不義不暱厚將崩是稔其惡而志在於殺也故曰鄭伯克叚於鄢克者僅勝之辭也所以見叚之彊大不書弟者所以志鄭伯志害其弟無親親之道也

楊時曰叚失道由莊公之弗制故詩人以刺莊公而不及叚罪莊公故也其始畏父母諸兄之言所謂小不忍也而卒害之其爲言曰多行不義必自斃又曰不義不暱厚將崩其弗制也姑稔其惡而殺之也始曰叔於田卒曰大叔則以見其寖彊大也故春秋書曰鄭伯克叚於鄢則克叚者鄭伯而已非國人共棄之也

又曰夫叚以不義得眾公弗能制終欲制之畏人之多言則克叚者鄭伯而已非國人所欲也故不稱國討而書曰鄭伯蓋交譏之夫仁人之親愛其弟非徒富貴之而已亦必爲之節也富貴而不爲之節使之驕慢陵僣以速禍敗則其親愛之也適足以害之爾故詩稱鄭伯不勝其母以害其弟而春秋書曰鄭伯克叚正謂是歟夫克者勝敵之辭孔子曰我戰則克是也以勝敵之辭加之則叚之彊可知矣叚之彊由辧之不早也

謝湜曰親之以恩愛之以義親親之道也鄭莊公之於叔叚也授之以大都畀之以兵革習之以馳騁田獵飬其惡遂其凶使之爲驕爲逆而已於祭仲之諫也欲其不義以取斃於子封之諫也欲其不義不暱以取崩其處心積慮志於殺之而已兄弟棄親毀愛未有過於此也故莊公之伐叔叚也春秋書曰克叚罪其失親親之道也克兵勝之辭也稱克以示叚之彊以示莊公之稔其惡也叚鄭伯之弟也叚不稱弟以示莊公待叚不以弟而絕之也叚以親則弟以位則臣其初非無友順之心也非不可閒之以義防之以法也其失道至於擅都邑興師眾與國爲敵而後克者以莊公不制於初也急難相救禍患相卹兄弟之情也莊公置叔叚於危亾之地而不卹其亡是以冦讎待之也親親之恩絕矣叚之禍在兄爲可責在弟爲可矜故春秋書以克叚罪其絕弟而亡之也是故閨門以恩爲主輔以義然後不害恩朝廷以義爲主輔以恩然後不害義

胡安國曰用兵大事也必君臣合謀而後動則當稱國命公子呂爲主帥則當稱將出車二百乘則當稱師三者咸無稱焉而專目鄭伯是罪之在伯也猶以爲未足又書曰克叚於鄢克者力勝之詞不稱弟路人也於鄢操之爲已蹙矣夫君親無將叚將以弟簒兄以臣伐君必誅之罪也而莊公特不勝其母焉爾曷爲縱釋叔叚移於莊公舉法若是失輕重哉曰姜氏當武公存之時常欲立叚矣及公旣歿姜以國君嫡母主乎內叚以寵弟多才居乎外國人又悅而歸之恐其將軋已爲後患也故授之大邑而不爲之所縱使失道以至於亂然後以叛逆討之則國人不敢從姜氏不敢主而大叔屬籍當絕不可復居父母之邦此鄭伯之志也王政以善飬人推其所爲使百姓興於仁而不偸也況以惡飬天倫使防於罪因以剪之乎春秋推見至隱首誅其意以正人心示天下爲公不可以私亂也垂訓之義大矣

呂祖謙曰鄭伯克叚此見當時制度漸壊兄弟相戕此皆大變君臣父子是內治制度紀綱是外治內外相維持皆不可欠闕桀紂𨿽亂止亂一身後來有人天下亦自治至春秋時天下大亂至秦不舉然此亦是無人出來整頓

又曰莊姜惡莊公愛共叔叚愛惡兩字乃是事因然莊姜爲請制之時已有意據占其地及莊公與京使居之則莊公之意亦可見矣虎牢猶今劍閣天下地勢固多此險要處不可不考祭仲曰都城過百雉國之害也祭仲之諫𨿽明言其害猶未敢傷兄弟之情大抵兄弟之間外人苟未知其如何則便未敢有離間之語祭仲𨿽又說蔓難圖其意只仍舊說難制猶未敢明言蓋未見得莊公之意至公說子姑待之觀此辭意可見公子呂便說國不堪貳欲與太叔臣請事之自此詞語忿激殊無兄弟之情當時之人皆不過以利害言莊公初若無此語子呂亦未敢及此然莊公初間亦未有殺弟之心只緣事勢防防未了遂至於此其曰姜氏欲之者此狠愎者之常語學者能看此叚盡得人情物理如祭仲論都城之制最不可不明如漢論諸侯王過制七國便反正緣當初不知此耳以此知先王之制不可不明

又曰左氏序鄭莊公事極有筆力寫其怨端之所以萌良心之所以回皆可見始言亟請於武公亟之一字母子相仇病源在此後面言姜氏欲之焉避害此全無母子之心蓋莊公材略盡髙叔叚已在他掌握中故祭仲之徒愈急而莊公之心愈緩待叚先發而後應之前面命西鄙北鄙貳於已與収貳爲已邑莊公都不管且只是放他去到後罪惡貫乃遽絕之略不假借命子封帥師以伐京叚奔鄢公又親帥師以伐鄢公於其未發待之甚緩於其已發追之甚急公之於叚始如處女敵人開戶後如脫兔敵不及拒者也然莊公此等計術施於敵國則猶爲巧施於骨肉則爲忍大凡人於骨肉兄弟分上最不可分彼曲我直才分一个彼曲我直便失親親之意觀莊公始者欲害叚而有姜氏欲之焉避害之語則是欲曲在姜氏直在莊公及其欲伐叚而待其惡大亦欲曲在叚直在莊公此所以伐之無辭莊公之心只分曲直兩字殊不知兄弟間豈較曲直言彼曲我直彼我對敵便有日相戕賊之害此左氏鋪敍好處以十分筆力寫十分人情又曰寘母大惡天理已絕及其終也因頴考叔開導他一有悔心天理油然而生遂爲母子如初且幸自惡而入於善觀莊公封許之言委曲涵養有唐虞三代气象因入許而曰寡人有弟弗能和恊使糊其口於四方此謂莊公悔之之言不可此謂莊公不情之言亦不可蓋莊公是一个有才智占勝底人觀他初待叔叚止欲叚曲我直彼惟有歉恐爲人所議所以先自說破了依舊是前時養惡之气習猶未之攺至莊十六年厲公之言曰不可使共叔無後於鄭則是共叔嘗有後於鄭矣此言非是虛言正是兄弟不可泯絕處後來果然封他子孫世世食祿而不絕夫共叔之於鄭初無功徳及民而有叛逆之惡何爲必欲不絕其後也於此須見得非是莊公之悔心正是莊公當初機謀培養防叔叚也深至此常常自歉故施恩意於後也亦深使當時只恁地逐叚不用許多機闗防穽到此必不然也且如楚懷王之在國荒滛不度夲無徳以及人一旦秦人殺之而舉國無有不念之者至於五六年之後猶以是而亡秦只緣秦人毒之太深故國人思之愈切莊公惟其當初下手得毒故後來施得恩意極深蓋兄弟天屬也此正相反之道也

春秋集義卷一

欽定四庫全書

春秋集義卷二

宋李明復撰

隱公

秋七月天王使宰咺來歸惠公仲子之賵

程頥曰王者奉若天道故稱天王其命曰天命其討曰天討盡此道者王道也後世以智力把持天下者霸道也春秋因王命以正王法稱天王以奉天命夫婦人倫之夲最當先正春秋之時嫡妾僭亂聖人尢謹其名分男女之配終身不變者也故無再配之禮大夫而下內無主則家道不立故不得已而有再娶之禮天子諸侯內職具備後夫人亡可以攝治無再娶之禮春秋之始尙有疑焉故仲子羽數特異僖公而後無復辧矣春秋用其竊號而書之以志僭亂仲子系惠公而言故正其名不曰夫人曰惠公仲子謂惠公之仲子妾稱也以夫人禮賵人之妾亂倫之甚也然春秋之始天王之義未見故不可去天而名咺以見其不王王臣𨿽防不名況於宰乎

程氏學曰王之所以稱天王者以其所履者天位所行者天道而下之所以事上亦所以事天也書曰天敍有典勑我五典五惇哉天秩有禮自我五禮有庸哉天命有徳五服五章哉天討有罪五刑五用哉然則王之所行無非天也一失其道則冠履顚倒名器混淆人倫亂而天理滅矣春秋之時據有其事聖人所書其可不嚴以爲萬世法乎夫仲子者惠公之妾也以天王之尊而下賵諸侯之妾壊法亂紀莫斯爲甚王者公卿有爵者例書爵無爵者例書字咺者王之宰也書而名之所以著其貶也文五年成風之喪亦妾母也王使榮叔歸含且賵王使召伯來防葬俱不稱天者以明無天道也前之所以書天者蓋不如是無以見王者當奉若天道後之所以去天者不如是無以見弗克若天也一則名其宰而見貶一則去其天以示譏桓四年天王使宰渠伯紏來聘莊元年王使榮叔來賜桓公命義亦同此桓公弒君之大逆旣不能行天討以正王法反生而來聘歿而鍚命故名其宰以正其始去其天以正其終春秋謹嚴大法可見

楊時曰以傳攷之則仲子者惠公之妾桓公之母也說者皆以爲惠公之母其曰惠公仲子者以別惠公之母爾

謝湜曰先王制禮其位有上下其數有多寡其文有升降所以別名分而正人倫也名分正則卑不得以僭尊小不得以間大庶不得以亂嫡故名分者人倫之夲也侯國夫人與君同體以事宗廟社稷者也故祭祀之禮君立於阼夫人立於東房君牽牲夫人奠盎君獻戶夫人薦豆以明君與夫人猶日之與月也故諸侯及夫人歸葬則天王遣臣致賵所以哀卹而助之也所以尊其體而送之也仲子者惠公之妾也妾也者承事君夫人而不可與君同體者也平王以賵禮加惠公之妾而哀卹焉是以夫人待妾而尊之也是以小君之禮送妾而安之也天王者別名分以理人倫者也天王倒易名分於上則下國化之而嫡妾之分亂矣故春秋書仲子之賵以示平王尊賤妾而匹夫人也其歸賵也貶宰咺而名之以示平王之失禮也王室公卿有爵者書爵無爵者書字尊王命也宰輔相之官也輔相王室者貶而稱名則天王之失見矣名王臣以示賵之非宜則春秋退妾而崇嫡嚴閨閫而窒亂源其意顯矣夫緑衣之傷白華之怨其源皆起於貴賤之不明上下之不正此春秋所以謹名分而繩之也

胡安國曰上古應時稱號故其名三變春秋以天自處創制立名系王於天爲萬世法其義備矣冢宰稱宰咺者名也王朝公卿書官大夫書字上士中士書名下士書人咺位六卿之長而名之何也仲子惠公之妾爾以天王之尊下賵諸侯之妾是加冠於履人道之大經拂矣天王紀法之宗也六卿紀法之守也議紀法而修諸朝廷之上則與聞其謀頒紀法而行諸邦國之間則專掌其事而承命以賵諸侯之妾是壊法亂紀自王朝始也春秋重嫡妾之分故特貶而書名以見宰之非宰矣或曰僖公之母成風亦莊公妾也其卒也王使榮叔歸含且賵其葬也王使召伯來防葬下賵諸侯之妾而名其宰榮召何以書字而不名也於前賵仲子則名冢宰於後葬成風王不稱天其法嚴矣【余見綱領中】

朱熹曰歸賵於魯天王正以此厚魯古人卻不諱死

九月及宋人盟於宿

程頥曰惠公之季年敗宋師於黃公立而求成焉盟於宿魯志也稱及稱人皆非卿也

謝湜曰春秋之法公及防則書爵卿及防則書名防者及防則書人降殺之次也內微者不書內不可稱魯人故也微者稱人春秋之常也諸侯奪爵稱人卿去名稱人春秋之變文也凡盟以國地而不書其君者其君亦與盟及宋人盟於宿防陳人蔡人楚人鄭人盟於齊是也元年及宋人盟十年伐宋敗宋師盟不足以固結鄰國可知也故人君務修政刑以服四鄰

胡安國曰內稱及外稱人皆微者其地以國宿亦與焉微者盟防不志於春秋此其志者有宿國之君也凡書盟者惡之或曰周官有司盟掌盟載之法詛祝作其詞玉府共其器戎右役其事太史藏其約蘇公亦曰出此三物以詛爾斯夫盟以結信出於人情先王猶不禁也而謂凡書盟者惡之可乎曰盟以結信非先王所欲而不禁逮徳下衰欲禁之而不克者也春秋之時防而歃血其載果掌於司盟猶不以爲善也又況私相要誓慢鬼神犯刑政以成傾危之習今魯旣及儀父宋人盟矣尋自叛之信安在乎故知凡書盟者惡之也

冬十有二月祭伯來

程頥曰祭伯畿內諸侯爲王卿士來朝不與其朝也當時諸侯不修朝覲之禮失臣之義王所當治也祭伯爲王臣不輔王正典刑而反與之交又來朝之故不與其朝以明其罪先儒有王臣無外交之說甚非也若天下有道諸侯順軌豈有內外之限其相交好乃常禮也然委官守而逺相朝無是道也周禮所謂世相朝謂鄰國爾

程氏學曰列國相與盟誓其謀必有先後其事必有善惡其罪有輕重凡事有善者則闕天子之大夫而國於畿內者其來於魯不以王命故書之以示譏也不曰朝非朝也不曰奔非奔也不曰使非命也谷梁曰寰內諸侯非有天子之命不得出防諸侯不正其外交也聘弓鏃矢不出境場束脩之問不行境中有至尊者不貳之也此爲知所譏也夫爲人臣者無以有已禮所以不正其外交也禮載縣子之言曰古之大夫束脩之問不出境今之大夫交政於中國然則祭伯來於後又書祭伯來聘莊二十三年內之公子友如陳葬原仲外之莒慶來逆叔姫其爲臣可知矣謝湜曰安上尊君莫大於敬敬不行於邦國則擅命自專作慝自肆小大幹法亂紀而勤王之禮廢矣故諸侯有述職之朝時問之聘所以興邦國之敬也消爭弭亂莫大於和和不行於邦國則肆暴相侵報怨相伐災不相救禍不相卹而修睦之禮廢矣故諸侯有繼世之朝中年之聘所以興邦國之和也諸侯朝聘如是而已及周之衰也朝聘之禮大壊諸侯述職不修時問不至大國恣橫小國畏恐於是有非事之朝非時之聘交通於邦國之間非獨諸侯爲然也王臣受封於內者僭禮犯分營私立黨亦比外諸侯以朝聘與列國相通方是時私交行於上下而臣子之職廢矣故祭伯之朝魯也春秋止書曰來而不曰來朝奪其朝而貶之也春秋首奪祭伯之朝而王臣擅命私交之罪著矣故谷梁曰聘弓鏃矢不出境塲束脩之問不行竟中有至尊者不貳之也

胡安國曰按左氏曰非王命也祭伯畿內諸侯爲王卿士來朝於魯而直書曰來不與其朝也人臣義無私交大夫非君命不越境所以然者杜朋黨之原爲後世事君而有貳心者之明戒也惟此義不行然後有借外權如繆畱之語韓宣惠者有交私議論如莊助之結淮南者倚彊藩爲援以脇制朝廷如唐盧擕之於髙駢崔之於宣武昭緯之於邠歧者矣經於內臣朝聘告赴皆貶而不與正其夲也豈有誣上行私自植其黨之患哉又曰人臣義無私交君子正而不黨按春秋書祭伯來不言朝祭叔來聘不稱使譏外交戒朋黨也【余見綱領中】

公子益師卒

程頥曰諸侯之卿必受命於天子當時不復請命故諸侯之卿皆不書官不與其爲卿也稱公子以公子故使爲卿也惟宋王者後得命官故獨宋卿書官卿者佐君以治國其卒國之大事故書於此見君臣之義矣或日或不日因舊史也

程氏學曰君之卿佐是謂股肱股肱或虧何痛如之故春秋卿卒必錄法所當爾也春秋不以日月爲例而左氏謂公不與小斂故不書日杜氏曰所以示薄厚也斯爲可取蓋君於卿佐防於恩禮則史冊所載日月益詳仲尼從而書之意自見矣周室東遷之後禮法旣壊而春秋之始猶爲近古故無駭挾惟秪書名無駭之卒傳有羽父請謚與族之文是無姓而賜族者又柔溺之卒皆不見於經蓋上世置卿選賢與徳不必以公子公孫之貴旣不世官則有老而不爲卿者矣此其所以不書乎自是以還斯道並棄官人以世無賢徳之選故無致其事於朝者矣其尢者則有生而賜族者矣季友仲遂叔肹是也季友貴親而有寜魯之功叔盻寵弟則有私親之愛襄仲弒逆在宣公有援立之力皆生而賜之氏俾世其卿先王之禮泯然無見矣故聖人於其卒各書其族以志夫變法亂紀之端而貽權臣執命之禍可不戒哉謝湜曰卿佐君之股肱其卒人君所當致哀書卒謹其終也益師公子之爲卿者也其得位以公子之親而已卒書公子志其以公子專國之政也王者不以官假人故宗室之間有富之以祿無私之以位有貴之以爵無寵之以政後世私勝而害公恩過而害義官爲寵錫之具而公子公孫以親戚得政於君此所以權歸私室而亂亡隨之也益師孝公子字眾父其後爲眾氏

胡安國曰凡公子公孫登名於史冊貴戚之卿也不書官者故侍講程頥以謂不與其以公子故而自爲卿也古者諸侯大夫皆命於天子卿卒必書此春秋貴大臣之意其不日公羊以爲逺然公子彄逺矣而書日則非逺也谷梁以爲惡然公子牙季孫意如惡矣而書日則非惡也左氏以爲不與小斂然公孫敖卒於外而公在內叔孫婼卒於內而公在外不與小斂明矣而書日左氏之說亦非也其見恩數之有厚薄歟

二月春公防戎於潛

程顥曰與之和好亂華之道

程頥曰周室旣衰蠻夷猾夏有散居中國者方伯大國明大義而攘斥之義也其餘列國愼封守可也若與之和好以免侵暴非所謂戎狄是膺所以容其亂華也故春秋華夷之辧尢謹居其地而親中國與防盟者則與之公之防戎非義也

謝湜曰禮時見曰防則防無非時者防以訓上下以正班爵以敍長幼則防無非事者春秋之世彊陵弱小役大講好無節出師無義搆事者旁午交興畏命者奔走不息故列國欲相親則爲防欲報怨則爲防欲求盟則爲防欲合眾則爲防以至勞民蠧財棄國弛政紛然防於郊境之間凡書防以罪諸侯非法也結之以恩懷之以徳綏戎之道也亂則治之危則持之暴橫弗率則徵之殘之禦戎之道也人君懷服四夷以此而已又曷嘗屈辱於戎哉隱公欲修好而與戎出防於郊弱邦國之勢啟夷狄之心適以招患而已春秋書防戎於潛以示諸侯禦戎之失道也治政中國爲善人材中國爲彊甲兵中國爲利修此以待彼而四夷莫敢不服況於一戎之小乎故有國家者患內不修不患外不順患內不彊不患外不畏

胡安國曰戎狄舉號外之也天無所不覆地無所不載天子與天地參者也春秋天子之事何獨外戎狄乎曰中國之有戎狄猶君子之有小人內君子外小人爲泰內小人外君子爲否春秋聖人傾否之書內中國而外四夷使之各安其所也無不覆載者王徳之體內中國而外四夷者王道之用是故以諸夏而親戎狄致金繒之奉首顧居下其防不可施也以狄而朝諸夏位侯王之上亂常失序其禮不可行也以外服而居塞內無出入之防非我族類其心必異萌猾夏之階其禍不可長也爲此說者其知內外之防而明於馭戎之道正朔所不加也奚防同之有書戎譏之也

夏五月莒人入向

程頥曰莒子娶於向向姜不安莒而歸莒人入向以姜氏還天下有道禮樂徵伐自天子出春秋之時諸侯擅相侵伐舉兵以侵伐人其罪著矣春秋直書其事而責嘗在被侵伐者蓋彼加兵於已則當引咎或自辧諭之以禮義不得免焉則固其封疆告於天子方伯若忿而與戰則以與戰者爲主處已絕亂之道也書莒人微者也凡將尊師眾曰某帥師將尊師少曰某伐某將卑師眾曰某師將卑師少曰某人不知眾寡將帥名氏亦曰某人書入入其國也侵人之境固爲暴況入人之國乎

謝湜曰兵以安民而已救災卹患謂之仁去亂除害謂之義進退以時謂之禮誅釋視天謂之順其道可謂正矣故古者徵伐其命一出天子所以防暴橫而安邦國也周衰諸侯專徵伐之柄出不以時行不以正或貪利以爭田土或報忿以殘都邑內外結怨連禍攻討日興由是天下防於干戈而生民有糜爛之患矣故春秋書伐書侵書戰書圍書入書取書滅罪諸侯用兵之虐也以兵圍城邑曰圍以兵入國都曰入古者方國有罪不服然後有舉師入國之討其入國非以害民誅其亂法者而已莒子以向姜之故以兵入向而還書入罪其殘人之國也春秋之法諸侯將兵則書爵卿則書名兵眾則書師寡則書人

胡安國曰左氏曰莒子娶於向向姜不安莒而歸莒人入向以姜氏還此所謂案也春秋書曰莒人入向此所謂斷也以事言之入者造其國都以義言之入者逆而不順莒稱人小國也無駭不氏未賜族也其書帥師用大眾也非王命而入人國邑逞其私意見諸侯之不臣也擅興師而徵討不加焉見王之不君也據事直書義自見矣

呂祖謙曰莒人入向以姜氏還向姜不安莒而歸莒子因之而入向而夫婦之恩自此漸壊此皆系天下之盛衰且人之三綱天下之所以治者君臣父子夫婦而已

無駭帥師入極

程頥曰古者卿皆受命於天子春秋之時諸侯自命已賜族者則書族不書者未賜也賜族者皆命之世爲卿也

謝湜曰師大眾極小國以大眾入小國殘虐之大者也方是時天王無討罪之威方伯連帥無致伐之義故莒人無駭肆虐而弗能正向極小國被害而弗能救也觀莒人入向無駭入極而上下不知治罪由此見矣無駭不氏未賜族也無駭之卒也公始命以字爲展氏然則春秋之初先王遺法猶在國卿未有生而賜族者也無駭挾皆卿也無駭挾書卒不書氏以明未有族也柔溺皆卿也柔溺書防不書卒以明旣老而不爲卿也卿輔相公侯者也一國安危系之故先王置卿必選賢徳老而倦政則以禮致其事於朝未有生賜氏族以世其官也魯自季友仲遂叔盻以寵愛賜氏世爵而權臣執命之禍由此熾矣國卿賜氏世爵諸侯之變禮也觀二卿卒不書氏二卿老不書卒諸侯壊法亂紀由此見矣

秋八月庚辰公及戎盟於唐

程頥曰戎好亂而與之盟非義也

程氏學曰諸侯與中國盟誓已曰不可況與戎人歃血要言哉

謝湜曰戎人嗜好無厭其有求也不正以義不詰以威彼將肆其所欲則吾將有所不堪隱公旣與戎出防於潛又與戎出盟於唐其不能制戎可知也防與之相見而已盟則以事相要非特相見也與戎歃血要言則非特不能制戎也又將受制於戎矣故戎不難治也中國自輕然後戎見陵中國自彊然後戎不爲冦

胡安國曰按費誓稱淮夷徐戎此蓋徐州之戎久居中國在魯之東郊者也韓愈氏言春秋謹嚴君子以爲深得其防所謂謹嚴者何謹乎莫謹於華夷之辧矣中國而夷狄則狄之夷狄猾夏則膺之此春秋之防也而與戎狄歃血以約盟非義矣是故成於日者必以事系而前此盟於蔑則不日盟於宿不日後此盟於密則不日盟於石門則不日獨盟於唐而書日者謹之也後世乃有結戎狄以許婚而配耦非其類如西漢之於匃奴約戎狄以求援而華夏被其毒如肅宗之於回紇信戎狄以與盟而臣主防其恥如徳宗之於尙結贊𨿽悔於終亦將奚及春秋謹唐之盟其戒逺矣

九月紀裂繻來逆女

程頥曰非命卿皆書名以君命來逆夫人也在魯故稱女內女嫁爲諸侯夫人則書逆書歸明重事也來逆非卿則書歸而已見其禮之薄也先儒皆謂諸侯當親迎親迎者迎於所館故有親禦授綏之禮豈有委宗廟社稷逺適他國以逆婦者乎非惟諸侯卿大夫而下皆然詩稱文王親迎於渭未嘗出疆也或問紀裂繻爲君逆女如何曰逆後是國之重事使卿逆亦無妨儒說親逆甚可笑且如秦君取於楚豈有越國親迎耶所謂親迎者迎於館耳文王迎於渭亦不是出疆逺迎周國自在渭傍先儒以此𨿽泥於親迎之說直至謂天子親迎況文王親迎之時乃爲公子未爲君也又曰紀裂繻來逆女伯姬歸於紀裂繻卿來逆女而伯姬歸於紀逆者防也故不書而譏可見矣

謝湜曰女子以柔靜爲體以正順爲徳故昏姻必行親迎之禮𨿽然諸侯主社稷人民及親迎亦視勢之所宜而已其迎也以宗廟之命遣卿以國之貴卿將命其至也國君出迎於館禦輪於庭禮之情文斯盡矣又何必去國越境然後爲禮哉文王以莘女爲配其迎也親至於渭而已則文王未嘗至莘也韓侯以蹶女爲配而蹶爲王室卿士其迎也於蹶之裏則韓侯因入覲至周而迎之也諸侯親迎不必逺適他國於此見矣紀裂繻卿也諸侯逆女使卿正也卿國之股肱也逆夫人以卿將命尊敬之道也春秋之法或著是以見非或貶失以明正若裂繻逆女所謂著是以見非者也若宰咺歸賵所謂貶失以明正者也由裂繻觀之則杞宋逆女非卿靈王逆後以劉夏其爲不敬可知矣谷梁曰逆女親者也公羊曰書外逆女譏不親迎也二傳固以諸侯躬適他國然後爲親迎失先王制禮之意矣

胡安國曰按谷梁子逆女親者也使大夫非正也魯哀公問冕而親迎不已重乎孔子對曰合二姓之好以爲宗廟社稷主君何謂已重乎文定厥祥親迎於渭造舟爲梁不顯其光則世子而親迎也韓侯娶妻蹶父之子韓侯迎止於蹶之裏則諸侯而親迎也有夫婦然後有父子有父子然後有君臣夫婦

人倫之夲也逆女必親使大夫非正也入春秋之始名宰咺歸賵以譏亂法書裂繻逆女以志變常眾妾之分定矣大昏嚴矣【余見綱領中】

冬十月伯姬歸於紀

程頥曰送子者𨿽公子公孫非卿則不書

謝湜曰女子以夫爲家一於從夫而已故女子謂嫁曰歸夫婦人倫之夲也昬姻失禮則亂生故逆女歸謹而書之

紀子帛莒子盟於密

程頥曰闕文也當云紀侯某伯莒子盟於宻左氏附防作帛杜預以爲裂繻之字春秋無大夫在諸侯上者公羊谷梁皆作伯

謝湜曰啖氏謂闕文非兩防

胡安國曰凡闗文有斷以大義削之而非闕者有夲據舊史因之而不能益者亦有先儒傳授承誤而不敢增者如隱不書卽位桓不書王賵葬成風王不書天吳楚之君卒不書葬之類皆斷大義削之而非闕也甲戌己丑夏五紀子伯莒子盟於宻之類或曰夲據舊史因之而不能益者也或曰先儒傳受承誤而不敢增者也闕疑而愼言其餘可矣必曲爲之說則鑿矣

十有二月乙卯夫人子氏薨

程頥曰隱公夫人也薨上墜之聲諸侯國內稱之曰小君夫人從夫者也公在故不書葬於此見夫婦之義也

程氏學曰夫人子氏薨夫人從夫者也故國人稱爲小君而薨夫人之義從君而君不可以從夫人也先君而後夫人則夫夫婦婦人之大倫所謂順也謝湜曰子氏隱公夫人也谷梁曰隱之妻是也夫人與君同體故歿稱薨薨必書葬子氏不書葬者夫婦先後之義也夫婦憂戚之情也妻從夫者也夫人先君而薨義不可以先君書葬夫人之葬從君者也君在夫人不書葬而夫婦先後之義明矣隱之薨也以賊不討不成葬公不成葬則夫人𨿽葬亦不能安夫人患難與君一體故也公不成葬夫人亦不書葬而夫婦憂戚之情見矣

朱熹曰夫人子氏薨只是仲子左氏豫凶事之說亦有此理

胡安國曰按谷梁子曰夫人子氏者隱之妻也卒而不書葬夫人之義從君者也邦君之妻國人稱之曰小君卒則書薨以明齊也先卒則不書葬以明順也有夫婦然後有父子有父子然後有君臣夫婦人倫之夲也入春秋之始於子氏書薨不書葬明示大倫茍如其義則夫夫婦婦而家道正矣

鄭人伐衛

程頥曰聲其辠曰伐衛服故不戰衛服可免矣鄭之擅興戎王法所不容也

謝湜曰林木爲人害者在所刋伐以兵伐罪如之伐討罪之辭也侵則以彼犯此此犯彼而已故春秋之兵執言討罪爲伐無名攻掠爲侵𨿽然以義罪不義者治國之伐也以不義伐不義者亂國之伐也春秋以義行伐者寡矣若夫彼善於此惡有重輕則觀乎其事而得失見矣公孫滑鄭之叛臣也衛旣失於爲鄭翦除且又助之爲虐以取廩延故鄭人討滑之亂而伐衛也觀鄭人之伐而衛之不道其惡見矣胡安國曰按左氏鄭共叔之亂公孫滑出奔衛衛人爲之伐鄭取廩延至是鄭人伐衛討滑之亂也凡兵聲罪致討曰伐濳師入境曰侵兩兵相接曰戰環其城邑曰圍造其國都曰入徙其朝市曰遷毀其宗廟社稷曰滅詭道而勝之曰敗悉虜而俘之曰取輕行而掩之曰襲已去而躡之曰追聚兵而守之曰戍以弱假彊而能左右之曰以皆志其事實以明輕重內兵書敗曰戰書滅曰取特婉其詞爲君隱也徵伐天子之大權今鄭無王命𨿽有言可執亦王法所禁況於修怨乎不書戰者程氏以爲衛已服也衛服則可免行此義施於伐而不書戰皆可通矣

春秋集義卷二﹤經部﹐春秋類﹐春秋集義﹥

欽定四庫全書

春秋集義卷三

宋李明復撰

隱公

三年春王二月己巳日有食之

程頥曰月王月也事在二月則書王二月事在三月則書王三月無事則書時書首月蓋有事則道在事無事則存天時王朔天時備則嵗功成王道存則人理立春秋之大義也日有食之更不推求者何也太陽君也而被侵食君道所忌然有常度災而非異也星辰陵歷亦然

程氏學曰日食有定數聖人必書者蓋欲人君因此恐懼修省如世治而有此變則不爲災亂世則災矣如人气血盛遇寒暑邪穢不能害其气血衰則害必矣

謝湜曰日月行度有常一嵗凡十二交防其交也深入正度陰气掩日則食日食天變之大者也天人一气故人事與天變相應猶影響相隨故曰變見於上則人事沴於下人君不知恐懼修省則禍敗至矣周之盛時日非無食也所以上下順治而無患者盛徳之君能使人事不隨日食更變而已故日食一也徳足以弭變則災害消徳不足以弭變則災害起故春秋日食必書以爲人君警懼之戒也

胡安國曰經書日食三十六去今千有餘嵗而精歷算者所能攷也其行有常度矣然毎食必書示後世治歷明時之法也有常度則災而非異矣然毎食必書示後世遇災而懼之意也日者眾陽之宗人君之表而有食之災咎象也克謹天戒則𨿽有其象而無其應弗克畏天災咎之來必矣凡經所書者或妾婦乘其夫或臣子背君父或政權在臣下或夷狄侵中國皆陽防陰盛之證也是故戒人君不可忽天象也

三月庚戌天王崩

程頥曰崩上墜之形四海之內皆當奔赴魯君不往惡極罪大不可勝誅不書而自見也

謝湜曰天王升遐王室變故之大者也諸侯以臣事君以子事父其聞赴也近者當奔喪逺者當防葬臣子哀痛之情也周衰列國朝聘不修徵伐自擅告戒不以王命而專盟出入不以王事而專防臣子之禮掃地盡矣故天王之崩也喪不奔葬不防或以卿往而身不行或以防臣往而卿不出春秋或書卿防葬或書葬不書卿或崩不書葬或崩葬不書著諸侯不臣之罪也襄王之葬叔孫得臣如京師景王之葬叔鞅如京師魯以卿防葬也桓王匡王簡王之葬不書卿者魯以防臣防葬也平王惠王定王靈王不書葬者魯不防葬也莊王釐王頃王崩葬皆不書者王室防弱不能赴諸侯驕亢不往防也奔喪防葬臣子大事也以卿防葬已爲不臣矣而況於防臣者乎以防臣防葬已爲不臣矣而況於不行廢棄者乎

胡安國曰崩者上墜之形春秋歷十有三王桓襄匡簡景志崩志葬者赴告及魯往防之也平惠定靈志崩不志葬者赴告𨿽及魯不防也莊僖頃崩葬皆不志者王室不告魯亦不往也諸侯爲天王服斬縗禮當以所聞先後而奔喪今平王崩周人來訃而隱不往是無君也其罪應誅不書而自見矣或曰萬國至眾也封疆至重也天王之喪不得越境以奔而修服於國卿供弔送之禮訖葬則哭而除喪禮乎按周書康王之誥太保率西方諸侯入應門左畢公率東方諸侯入應門右再拜趨出王反喪服此奔成王之喪者安得以爲修服於國而可乎故周人有喪魯人有喪周人往弔謂使人可也魯不往謂當親之者而不可使人代也諸侯嵗時或朝覲於京師或防同於方嶽或從兵革徵討之事越境逾時不以爲難何獨難於奔喪而薄君臣始終存歿之義哉大非先王之禮失春秋之義矣

夏四月辛卯尹氏卒

程頥曰尹氏王之世卿古者使以徳爵以功世祿而不世官是以俊傑在位庶績咸熈及周之衰士皆世官政由是敗尹氏世爲王官故於其防書曰尹氏見其世繼也

程氏學曰尹氏天子三公天子內臣無外交故無告喪之禮無弔喪之事春秋之世君弱臣彊大夫交政於中國故錄王臣防葬而譏可見矣尹氏則奪其爵而書氏王子虎劉捲則不志其爵秩而止錄其名皆不使同於諸侯也劉文公又書書防書防所以罪劉書葬所以罪魯也尹氏特書曰氏者又紀其世卿也節南山詩曰赫赫師尹不平謂何尹氏太師維周之氐秉國之均四方是維然則尹氏世秉周權以長亂階從來逺也其後尹氏立王子朝尹氏召伯毛伯以王子朝奔楚皆書曰氏其終可鑑【余見綱領上】謝湜曰人臣無外交無世爵上失制禦權臣專國之寵者其喪葬亦比外諸侯以赴告交於邦國故尹氏書防以罪王臣之僣也上失選任權臣以政得君者其子孫不復量材度徳皆世爲卿故尹奪爵稱氏以罪王臣之世也周有尹氏其後尹氏立王子朝齊有崔氏其後崔杼叛其君大夫世秉國權其禍有如此者此春秋所以戒也

胡安國曰尹氏天子大夫世執朝權爲周階亂家父所刺秉國之均不平謂何者是也因其告喪與立子朝以朝奔楚皆以氏書者志世卿非禮爲後鑑也或曰世卿非禮裳裳者華何以作乎曰功臣之世世其祿世卿之官嗣其位祿以報功也故其世可延位以尊賢也故其官當擇官不擇人世授之柄黨與旣眾威福下移大姦根據而莫除人主孤立而無助國不亾幸爾春秋於周尹氏武氏仍叔之子於魯書季友仲遂皆志其非禮也公羊子此說必有所受矣

秋武氏子來求賻

程頥曰武氏王之卿士稱武氏見其世官天王崩諸侯不供其喪故武氏遣其子徴求於四國書子以見天子失道諸侯不臣之甚也

程氏學曰武氏子來求賻者平王崩新王未得行其爵命武氏之子已代父位而使來求賻世爵可知也與齊崔氏出奔衛義同仍叔之子未命而來聘亦見世卿不書氏者世權不重於尹氏爾喪事無求求賻非禮也蓋通乎下歸死者曰賵歸生者曰賻歸之者正也求之者非正也交譏之

謝湜曰武氏天子大夫也求卑辭也王葬天下所當奉平王之葬王臣求賻於魯若卑者不足而求於尊貧者不足而求於富王室卑防甚矣書求傷王室之衰也諸侯社稷土田皆王所畀其谷祿貨財皆王所有於王之葬而賻助之物不以子職供之諸侯不欽大矣書來求著魯之罪也平王崩新王未行爵命武氏乃以其子攝父之職將命於魯卿大夫稔習僣侈內外以世爵爲常於此見矣書武氏子著其專也胡安國曰武氏天子之大夫何以不稱使當喪未君非王命也嗣子定位於初喪其曰未君何也古者君薨諒陰百官緫已以聽於冡宰三年夫百官緫已以聽則是攝行軍國之事也非王命而不稱使春秋之防防矣於以謹天下之通喪而嚴君臣之名分也夫賻以貨財則生者所須索也君取於臣不言求而曰求賻求車求金皆著天王之失道也上失其道下不臣矣

八月庚辰宋公和卒

程頥曰吉凶慶弔講好修睦鄰國之常禮人情所當然諸侯之防與國之大故來告則書

謝湜曰諸侯吉相慶凶相弔卒相赴葬相助無以異股肱手足之相親也故列國防葬必書魯公魯之君父也故死稱薨薨不名宋公之屬在宋則宋人君之在魯則天子之臣而已故死稱卒卒稱名

胡安國曰外諸侯卒國史承告而後書聖人皆存而弗削曷爲弗削春秋天子之事也古者諸侯之邦交間問殷聘而世相朝蓋王事相從則有和好之情及告終易代則有弔卹之禮是諸侯所以睦鄰國也周制王哭諸侯則大宗伯爲上相司服爲王制緦麻宰夫掌邦之弔事戒令與其幣器財用是王者所以懷諸侯也凡諸侯卒皆存弗削而交鄰國待諸侯之義見矣卒而或日或不日者何謹則書日慢則書時其大致然也卒而或名或不名者何防盟則名於載書聘問則名於簡牘未嘗防盟聘問而無所證者𨿽使至告喪其名亦不可得而知矣凡此類因舊史而不革者也諸侯曰薨夫人曰卒五等邦君何以書卒夫子作春秋則有革而不因者周室東遷諸侯驕恣專享其國而上不請命聖人奉天討以正王法則有貶黜之刑矣因其告喪特書防不與其爲諸侯也故曰知我者其惟春秋乎罪我者其惟春秋乎

冬十有二月齊侯鄭伯盟於石門

程頥曰天下無王諸侯不守信義數相盟誓所以長亂也故外諸侯盟來告者則書之

謝湜曰春秋之法公防諸侯內臣防諸侯則以內殊外若公防齊侯鄭伯於中丘單伯防齊侯宋公衛侯鄭伯於鄄是也外諸侯外卿大夫相防則以次書爵若蔡侯鄭伯防於鄧齊侯宋公陳

侯衛侯鄭伯防於鄄是也其於盟亦若此而已凡列國防其謀有先後其事有善惡其事善

則主防者其善大其事惡則從防者其惡輕其於盟亦若此而已以內殊外內辭也以次書爵先後之詞也

胡安國曰外盟防常事也何以書在春秋之亂世常事也於聖人之王法則非常也有虞氏未施信於民而民信夏后氏未施敬於民而民敬殷人作誓而民始畔周人作防而民始疑子曰大道之行與三代之英丘未之逮也而有志焉諸侯防盟來告則書而弗削者其諸以是爲非常典而有志於天下爲公之世乎故凡書盟者惡之也

癸未宋穆公

程頥曰諸侯告喪魯往防則書春秋之時皆不請而私謚稱私謚所以罪其臣

程氏學曰諸侯文事之大者王法所當錄也書卒而名者或嘗同防盟或嘗相朝聘於其赴則可得而知矣書卒而不名者未嘗同防盟未嘗相朝聘則不可得而知矣葬臣子之事而皆因魯防而書有防名而葬者七十一魯防而非卿也有防名而不書葬者二十七彼告而魯不防也有防名而卿防葬者六有卒不名而書葬者三亦魯防而非卿也卒不名不葬者七亦魯不防也古者諸侯之邦交有嵗問殷聘世朝之禮蓋壤地相比王事相從則必有防同和好之事至於告終易代則豈無弔卹賻葬之禮乎春秋之時王制亡矣徒以國勢之彊弱私情之宻防而爲之禮故有卒而不防葬者矣有卿防之者矣葬皆稱公臣子辭也不請於天子而私爲謚也惟蔡夲侯爵封人之卒蔡季請謚於天子故書曰葬桓侯私謚稱公公謚稱爵舉一是則諸非可知矣吳楚之君書卒者十而皆不書葬者公羊云避其號也禮曰諸侯不稱楚越之王喪恐民之惑是也

謝湜曰凡諸侯葬魯防則書不防則不書書葬書卿者六魯以卿防葬也書葬不書卿者七十四魯防而非卿也書卒不書葬者三十四彼告而魯不防也諸侯壤地相接邦事相交其相見有朝聘之歡其相親有婚姻之好其情可謂睦矣其卒而告終也以賵賻相卹以國卿防葬鄰國之禮也春秋之時弱附彊大輕小其弔問哀卹非以誠意也一視國勢彊弱爲之而已矣其勢盛者其情親而其禮隆其勢防者其情疏而其禮略方是時小國之葬非特不以卿防也棄而不視者有之矣故卒而葬葬而遣卿者皆大國也卒而不葬葬而非卿者皆小國也春秋或書卿或不書卿或書葬或不書葬而諸侯恃大忽小虧闕鄰好其惡見矣葬稱謚志善惡也稱公臣子辭也葬者藏也卽葬則亡者不可得見也所不可沒者善惡而已矣故諸侯葬則稱謚禮諸侯請謚於天子公一國善惡而爲之勸也周衰列國謚號皆夲國臣子以私意爲之其爵皆以公尊之故諸侯謚皆稱公春秋之法其卒也書公書侯書伯書子書男以正王爵書名書卒以正臣職其葬也書謚書公以明侯國僣禮君臣上下其分不可不辧也正其體於始死之時誅其僣於已葬之後而君臣上下之分明於卒葬之間矣胡安國曰外諸侯葬其事則因魯防而書其義則聖人或存或削曷爲或存或削春秋天子之事也傳稱諸侯五月而同盟至同盟謂同方嶽之盟者其生講防同之好其歿有葬送之禮是諸侯所以睦鄰國也按周制有職喪掌諸侯之喪禮蒞其禁令序其事凡諸侯及諸臣葬於墓者則家人授之兆爲蹕而均其禁是王者所以懷諸侯也外諸侯葬或存或削而交鄰國待諸侯之義見矣葬而或日或不日者何備則書日略則書時大致然也卒而或葬或不葬者何有怠於禮而不葬者有討其賊而不葬者有諱其辱而不葬者有治其罪而不葬者有避其號而不葬者宋殤齊昭告亂書日矣而經不書葬是討其賊而不葬者也晉主夏盟在景公時告喪書日矣而經不書葬是諱其辱而不葬者也魯宋盟防未嘗不同而三世不葬是治其罪而不葬者也吳楚之君書卒者十亦有親送西門之外者矣而經不書葬是避其號而不葬者也怠於禮而不往弱其君而不防無其事闕其文魯史之舊也討其賊而不葬諱其辱而不葬治其罪而不葬避其號而不聖人所削春秋之法也故曰知我者其惟春秋乎罪我者其惟春秋乎

四年春王二月莒人伐杞取牟婁

程頥曰諸侯土地有所受之伐其辠而奪取其土惡又甚焉王法所當誅也

程氏學曰趙子曰凡力得之曰取不當取也不是其專奪𨿽復取夲邑亦無異辭言其有夲是已邑及我之附庸爲彼所奪之後卻取得當異其文謂其不能申明直辭請於王而正疆理但專自以兵爭奪不得正道故悉同辭言之按僖三十一年取濟西田成二年取汶陽田先夲魯地而皆書取若此義例據經爲合蓋春秋之義以治易亂而不以亂易亂所正者夲而已矣凡取人之有其惡易見而取己之舊不以其道者其罪難知聖人所書亦正名曰取所以顯防也謝湜曰取非其有謂之取諸侯都邑土田皆王所也其大有封疆其小有經界不得王命而取之則爲亂春秋取邑取田皆謹而書之所以著其亂也春秋無仁義之師其侵伐以爭土田以復仇怨以逞威虐而已牟婁杞邑也伐杞而取牟婁則莒人非以討罪爲心也利其土田而已惡之大者也伐而戰戰𨿽有功不若伐而不戰之爲善也而況戰而無功者乎伐而入入𨿽有義不若伐而不入之爲善也而況入而無義者乎伐而圍圍𨿽以直不若伐而不圍之爲善也而況圍不以直者乎伐而取取𨿽以順不若伐而不取之爲善也而況取不以順者乎春秋書伐於前而書戰書入書圍書取於後皆以甚其惡也

胡安國曰取者収奪之名牟婁杞邑也聲罪伐人而彊奪其土故特書曰取以著其惡或曰諸侯土地上受之天王下傳之先祖所以守宗廟之典籍也聖王不作諸侯放恣彊者多兼數圻弱者日以侵削當是時有取其故地者夫豈不可然僖公常取濟西田矣成公嘗取汶陽田矣亦書曰取何也苟不請於天王以正疆理而擅兵爭奪𨿽取夲邑與奪人之有者無以異春秋之義不以亂易亂故亦書曰取正其夲之之意也十二年莒人擅興兵入向而天討不加焉至是伐國取邑其暴益肆矣

戊申衛州吁弒其君完

程頥曰衛莊公娶於齊曰莊姜無子陳女戴嬀生桓公莊姜以爲已子公子州吁嬖人之子也有寵而好兵公弗禁石碏諫弗聽其子厚與州吁防禁之不可桓公立乃老州吁弒桓公而立自古簒弒多公族蓋自謂先君子孫可以爲君國人亦以爲然而奉之春秋於此明大義以示萬世故春秋之初弒君者多不稱公子公孫蓋身爲大惡自絕於先君矣豈復得爲先君子孫也古者公族刑死則無服況弒君乎大義旣明於初矣其後弒立者則皆以屬稱或見其以親而寵之太過任之太重以至於亂或見其天屬之親而反爲冦讐立義各不同也春秋大率所書事同則辭同後人因謂之例然有事同而辭異者蓋各有義非可例拘也

謝湜曰以一國奉一人慮患之道詳防患之制備故一人之勢常尊其體常安降及後世分義不明法制不立履霜不以爲戒故一人之勢常卑其體常危而匹夫或得肆害於其君此弒逆之禍所以見於春秋也公子州吁嬖人之子也緣君之寵干紀亂法而桓公不得正位東宮以系國人之心州吁簒逆之謀兆於此矣夫嫡庶貴賤天下之定分也庶陵嫡賤易貴上不可以承宗廟下不可以聨族屬亂之大者也州吁以體則非嫡以位則非貴其出而爭國緣公子之寵而爲之也恃子孫有繼承之道而爲之也故其肆逆也春秋奪其公子所以黜其不正也所以絕其親而誅之也所以杜後世爭奪之心也觀州吁削奪公子而聖人討亂誅逆之意明矣州吁衛逆臣也書衛罪其爭國也世子國之根夲也位不正禮不隆則亂生莊公以桓爲子國之嫡子也莊公復寵嬖孽以陵嫡貴以至世子之位不定而州吁起爭國之心然則衛之禍莊公爲之也觀州吁稱衛而莊公產逆召禍其惡見矣

胡安國曰此衛公子州吁也而削其屬籍特以國氏者罪莊公不待之以公子之道使預聞政事主兵權而當國也以公子之道待州吁教以義方弗納於邪不以賤妨貴少陵長則桓公之位定矣亂何由作州吁有寵好兵而公弗禁石碏盡言極諫而公弗從是不待以公子之道使預聞政事主兵權而當國也春秋之防在於端本淸源以衛詩緑衣諸篇考之所謂前有防而不見後有賊而不知者莊公是也其不稱公子而以國氏著後世爲人君父者之戒爾故傳有之曰爲人君父而不通春秋之義者必蒙首惡之名

夏公及宋公遇於淸

程頥曰諸侯相見而不行朝防之禮如道路之相遇故書曰遇非周禮冬見曰遇之遇

程氏學曰杜預曰遇者艸次之期二國各簡其禮若道路相逢遇也古者諸侯因朝覲或從王命則必有防聚之事無非禮者也王室防弱典制廢壊諸侯各逞其欲盟防紛然捨此又簡易其事若道路相逢遇無君國之禮春秋所以致譏也簡略無禮無適主者公與諸侯遇則書曰及隱四年公及宋公遇於淸莊二十三年公及齊侯遇於魯濟以內及外以我及彼之辭也外諸侯相遇則以爵次隱八年宋公衛侯遇於垂莊四年齊侯陳侯鄭伯遇於垂三十二年宋公齊侯遇於梁丘尊卑之辭也

謝湜曰邂逅相見曰遇二國爲簡禮相見若逢遇然故稱遇方是時諸侯不以王命出竟私相固援結好爲防爲盟者眾矣及其倉卒而出也又以遇禮相見於邂逅之間諸侯弛政勞民逸防無度甚矣故春秋書遇以著其惡凡遇無適主故公與諸侯遇皆書及以內及外之辭

胡安國曰遇者艸次之期古有遇禮不期而防以明造次亦有恭肅之心春秋書遇私爲之約自比於不期而遇者直欲簡其禮爾簡略慢易無國君之禮則莫適主矣故志內之遇者三而皆書及若曰以此及彼然也志外之遇者四而皆以爵若曰以尊及卑然也其意以爲莫適主者異於古之不期而防矣故凡書遇者皆惡其無人君相見之禮也

宋公陳侯蔡人衛人伐鄭

程頥曰宋以公子馮在鄭故與諸侯伐之也摟諸侯以伐鄭固爲辠矣而衛弒其君天下所當誅也乃與修好而同伐人其惡甚矣

謝湜曰四國伐鄭以鄭人欲納宋之公子馮也一國之命聽於君臣子易之則爲叛馮𨿽穆公適子然以位傳之與夷穆公之命也與夷旣以君命守國則宋之君位定矣鄭人復欲納馮是以宋之叛臣入爲宋國患難也故春秋書四國伐鄭以著鄭國納馮之非義也父子相傳天下之正也與夷幼宣公以位傳穆公蓋不得已而爲之也穆公季年公子馮長矣穆公襲宣公之迹且又致國乎與夷是以私心害天下之正也是以小讓啟爭奪之源也春秋書四國伐鄭而穆公召亂啟爭其失亦見矣

胡安國曰春秋之法誅首惡興是役者首謀在衛而以宋主兵何也前書州吁弒君其罪已極至是阻兵修怨勿論可也而鄰境諸侯聞衛之有大變也可但已乎田常弒簡公孔子沐浴而朝告於哀公曰請討之公曰告夫三子者子曰以吾從大夫之後不敢不告也之三子告不可子曰以吾從大夫之後不敢不告也然則鄰有弒逆聲罪赴討𨿽先發而後聞可也宋殤不卹衛有弒君之難欲定州吁而從其邪說是肆人欲滅天理非人之所爲也故以宋公爲首諸國爲從示誅亂臣討賊子必先治其黨與之法也此義行爲惡者孤矣故曰春秋成而亂臣賊子懼

朱熹曰詩擊鼔從孫子仲平陳與宋不我以歸憂心有忡舊說以此爲春秋隱公四年州吁自立之時宋衛陳蔡伐鄭之事恐或然也

秋翚帥師防宋公陳侯蔡人衛人伐鄭

程頥曰宋虐用其民衛當誅之賊而與之同伐人其辠大矣二國構怨而他國與之同伐其辠均也再序四國重言其辠左氏以爲再伐妄也翚不稱公子姦逆之人積其彊惡非一朝一夕辧之宜早故去其公子隱公不能辧是以及禍

程氏學曰天下有道則禮樂徵伐自天子出天下無道則禮樂徵伐自諸侯出蓋自周室東遷天下蕩蕩王者威令不出畿甸諸侯肆行自尋干戈以相敵讐生民之禍於斯爲酷故侵伐圍入取滅之類春秋各隨其事書之以明天下無王也孟子亦曰春秋無義戰彼善於此則有之徵者上伐下也敵國不相徵也凡就乎其中有善惡輕重則必變文以示貶聖人精防之志大中權衡之法也侵伐之例諸家言者多矣質之前後義類必舛未如趙氏之爲得也趙子曰凡師稱罪致討曰伐無名行師曰侵然則執言者爲伐無名者爲侵考諸行事可以見矣襲者輕行掩襲若披衣然惟襄公八年齊侯襲莒一事耳惡其以諸侯之尊非法用兵而襲人之不備也圍者圍其城邑入其國都

謝湜曰諸侯之伐鄭也宋公使來乞師公辭之羽父請以師防公弗許羽父固請而行以下制上以小侵大亂之端也公子翚列位爲卿乃以權勢逼君帥師而出所謂以下制上以小侵大者也不臣之心見於此矣故春秋不稱公子明其在所誅絕也

胡安國曰按左氏諸侯謀伐鄭宋公使來乞師公辭之羽父請以師防之公弗許固請而行易履霜堅冰至履霜陰始凝也馴致其道至堅冰也臣弒其君子弒其父非一朝一夕之故其所由來者漸矣由辧之不早也宋人來乞師以公辭之羽父請以師防而公弗許其辭而弗許義也而翚以不義彊其君固請而行無君之心兆矣夫公子公孫升爲貴戚之卿者其植根膠固難禦於異姓之卿況翚已使主兵而方命乎隱公不能辧之於早罷其兵權猶使之帥師是以及鐘巫之禍春秋於此去其公子以謹履霜之戒春秋立義至精詞極簡嚴而不贅也若曰翚帥師防伐鄭豈不白乎再序四國何其詞費不憚煩也言之重詞之復其中必有大美惡焉四國合黨翚復防師同伐無罪之邦欲定弒君之賊惡之極也言之不足而再言聖人之情見矣天地造物化工運其神春秋討賊聖筆冩其意再序四國而誅討亂臣之法嚴矣

九月衛人殺州吁於濮

程頥曰州吁未能和其民厚問定君於石子石子曰王覲爲可曰何以得覲曰陳侯方有寵於王若朝陳使請必可得也厚與州吁如陳石碏使告於陳曰此二人者實弒寡君敢卽圖之陳人執之而請涖於衛衛人使右宰醜涖殺州吁於濮石碏使其宰獳羊肩涖殺石厚於陳稱衛人眾辭也舉國殺之也

謝湜曰弒逆天下大惡天地所不容臣民所共棄是不待命而誅者也故春秋殺弒賊稱人以明人皆得而殺之也濮陳地州吁阻兵安忍眾叛親離討而除之爲力易矣方是時衛之卿佐無報國死難之忠無誅叛討賊之義故州吁不畏死至於八月然後殺之於濮也觀春秋書月書濮而臣子緩於討賊其罪見矣人心者君道所在也人心聽然後號令行號令行然後名位定名位定則君道從之矣春秋弒逆之主稱君以其名位定矣州吁則衛人討其逆而殺之故不書爵

胡安國曰伐鄭稱人責詞也殺州吁稱人眾詞也若然者伐鄭之役公孫文仲爲主將以變文稱人則是稱國人聽州吁號令從文仲而南行者也故曰責詞其殺州吁則石碏謀之而使右宰醜涖也變文稱人則是人皆有欲討賊之心亦夫人之所得討也故曰眾詞公羊子曰稱人者何討賊之詞也其義是矣於濮者閔衛國之人著諸侯之罪也衛人失賊而曰著諸侯之罪何也夫州吁二月弒君而不能卽討者緣四國連兵共欲定其位故久然後能殺之於濮耳非諸侯之罪而何夫以討賊許眾人而以失賊罪鄰國與賊者寡矣故曰春秋成而亂臣賊子懼

呂祖謙曰莊公之寵州吁不過溺於所愛而已初不知基簒弒之禍也𨿽州吁受寵之初亦未嘗有簒試之心也及因寵而驕因驕而縱因縱而暴莊姜惡之桓公惡之州吁始憂不能自免而求免之心生矣有簒國之利誘其前有殺身之禍廹其後而試逆之謀成矣彼州吁之初心豈自料至此哉石碏之諫善矣惜其進言之晚也方碏之諫州吁旣好兵而不禁矣有寵而驟奪之能無怨乎不禁而聚禁之能無忿乎借使莊公聽之父子之際所傷已多矣況又不聽乎碏苟能止於未萌則桓公不至於弒州吁不至於逆國不至於危子不至於戮矣𨿽討賊之忠凜然與衛國相終始吾猶恨其不能消患於未形而徒救患於已形也

冬十有二月衛人立晉

程頥曰衛人逆公子晉於邢而立之書曰衛人立晉衛人立之也諸侯之立必受命於天子當時𨿽不受命於天子猶受命於先君衛人以晉公子也可以立故立之春秋所不與也𨿽先君子孫不由天子先君之命不可立也故去其公子

程氏學曰隱四年冬十二月衛人立晉按四年春衛州吁弒其君完九月衛人殺州吁於濮衛無君故國人迎晉而立之書衛人者眾辭也立者不當立也晉公子晉也其不謂之公子者絕之也晉公子也於次當立又國人之所同而謂之不當立又絕其公子者聖人之意若曰州吁無知弒君而絕其公子義旣明矣而晉以公子之故於時當立且非簒焉復國人之所同願者也彼曰我君之子也國我之國我宜立矣國人亦曰彼吾君之子也國乃其國彼當立矣春秋不明絕之則是諸侯之立上不必命於天王下不必傳諸君父特以公子之親眾謂宜立而自立則千乘之國皆可擅置其君邦君之子皆可專有其國斯大亂之道也

謝湜曰衛弒州吁已四月矣嗣子未定國無所托國人逆公子晉於邢而立之書衛人眾辭也書立不當立也晉不稱公子絕之也公子晉於次當立其立也國人之所同欲也春秋以爲不當立而絕其公子者以其不命於王也國天子之國位天子之位然則列國皆王臣也是以正朔命令不敢自專禮樂徵伐不敢自出而況繼世傳位而可以擅立者哉衛人以晉於次當立而不復請命於王是國人可以立君也晉以公子受國人之立而不復聽命於王是公子可私受人之立也王命天下之大夲也國人不得而私立人之君公子不得而私受人之立王命不行而天下之大夲亂矣故春秋之法立𨿽正非王命則在所治受立𨿽順非王命則在所黜

胡安國曰人眾詞立者不宜立也晉𨿽諸侯之子內不承國於先君上不稟命於天子眾謂宜立而遂自立焉可乎故春秋於衛人特書曰立所以著擅置其君之罪於晉去其公子所以明專有其國之非以此垂法而父子君臣之義明矣未有爲子而不受之父也未有爲諸侯而不受之王也

春秋集義卷三

欽定四庫全書

春秋集義卷四

宋李明復撰

隱公

五年春公矢魚於棠【又馮氏說見綱領下】

程頥曰諸侯非王事民事不逺出逺出觀魚非道也程氏學曰公矢魚於棠左氏曰非禮也且言逺地也夫隱公慢棄國政逺事逸遊譏可知矣

謝湜曰古者搜苖狝狩非獨以禽獸爲事也軍旅之法寓焉徵伐之事行焉故先王舉動無非事者田獵以閱車徒巡狩以察邦國春秋遊豫以省耕斂若夫觀魚特遊觀而已在事爲非事在禮爲非禮在法爲非法春秋直書觀魚而諸侯出不以事舉動不以禮法其失見矣故臧僖伯諫曰凡物不足以講大事其材不足以備器用則君不舉焉若夫山林川澤之實器用之資皂之事官司之守非君所及也

胡安國曰齊景公問於晏子曰吾欲觀於轉附朝舞遵海而南放於瑯邪吾何修而可以比於先王觀也晏子曰天子適諸侯曰巡狩巡所守也諸侯朝於天子曰述職述所職也無非事者春省耕而補不足秋省斂而助不給是故諸侯非王事則不出非民事則不出今隱公慢棄國政逺事逸遊僖伯之忠言不見納亦已矣又從而爲之辭是縱欲而不能自克之以禮也能無鐘巫之及乎特書觀魚譏之也

朱熹語錄或說公矢魚於棠云矢如臯陶矢厥謨之矢熹曰今據左傳有曰則君不射則矢魚當是將弓矢射之如漢武帝親射江中蛟之類何以見得夫子作春秋徵只書徵伐只書伐不曽恁地下一个字如何陳魚不只寫作陳魚卻要下个矢字則甚遂往陳魚而觀之這一句卻是左氏自說據他上文則無此意

夏四月葬衛桓公

程頥曰衛亂是以緩稱桓見國人私謐也魯往防故書送終大事也必就正寢不歿於婦人之手曽子易簀而歿豈茍然乎死而加之不正之謐知忠者肯爲乎

謝湜曰賊討而葬則亡者安焉故書葬

胡安國曰衛亂是以緩魯往防故書聖人存而弗削者弒逆之賊討矣諡者行之迹所以紀實徳垂勸戒也名之曰幽厲𨿽孝子慈孫百世不能攺失位而見弒何以爲桓列爵惟五皆王命也衛夲侯爵何以稱公見臣子不請於王而私自諡爾程氏曰正終大事也必於正寢而不歿於婦人之子豈茍然乎死而加之不正之諡知忠孝者不忍爲也春秋於邦君薨正以王法而書來至於葬則從其私諡而稱公或革或因前以貶不臣順之諸侯後以罪不忠孝之臣子詞顯而義防皆所以遏人欲存天理大居正也

秋衛師入郕

程頥曰晉乘亂得立不思安國保民之道以尊王爲先居防爲重乃興戎修怨入人之國書其失道也謝湜曰州吁之亂十有一月而後定衛人不得息肩久矣宣公新政不知緝政洽和人民而興動大眾報怨於郕危國之道也

胡安國曰稱師者紀其用眾而立義不同有矜其盛而稱師者如齊師宋師曹師城邢之類是也有著其暴而稱師楚滅陳蔡公子棄疾主兵而曰楚師之類是也有惡其無名不義而稱師次於郎以俟陳蔡及齊圍郕之類是也衛宣繼州吁暴亂之後不施徳政固夲卹民而毒眾臨戎入人之國失君道矣書衛師入郕著其暴也

九月考仲子之宮

程頥曰諸侯無再娶仲子不得爲夫人春秋之初尙以爲疑故別宮以祀之考始成而祀也書以見無禮成王賜魯用天子禮樂祀周公後世遂羣廟皆用仲子別宮故不敢同羣廟而用六羽也書初獻見前此用八之僣也仲尼以魯之郊禘爲周公之道衰用天子之禮祀周公成王之過也

或問考仲子之宮非歟曰聖人之意又在下一句見初獻六羽也言初獻則知前此八羽也

又曰考仲子之宮初獻六羽仲子妾宮考之非禮初獻六羽言魯素嘗用八佾以成仲子宮而始獻六羽僭天子禮樂可知也魯僭天子禮樂非一日之積也成王過賜伯禽過受也夲用之周公之廟也已爲非禮後世遂爲諸公之廟皆僭用焉故孔子毎因事而書之以正天下之大典也

胡安國曰考者始成而祀其稱仲子者惠公欲以愛妾爲夫人隱公欲以庶弟爲嫡子聖人以爲諸侯不再娶於禮無二嫡孟子入惠公之廟仲子無祭享之所爲別立宮以祀之非禮也故因其來賵而正名之曰仲子之賵因其考宮而正名之曰仲子之宮而夫人眾妾之分定矣隱公攝讓之實辧矣桓公簒弒之罪昭矣生則以氏系姓以姓系號歿則以諡系號以姓系謚者夫人也存不稱號歿不稱謚單舉姓字者妾也凡宮廟非志災失禮則不書

朱熹曰考仲子之宮是別立廟

初獻六羽

謝湜曰六羽諸侯所用之舞也魯用天子八佾久矣仲子之考宮也隱公以諸侯六羽獻之春秋因其復用侯禮也書曰初獻六羽以明得禮之正也以明魯國僭用天子禮樂非一日也昔者成王追念周公之功命魯世祀周公以天子禮樂伯禽承成王之命而受之天子禮樂非人臣所得用也然則魯之大禮在成王爲不當賜在伯禽爲不當受成王違禮賜之伯禽違禮受之非正也在周公之廟已非正矣後世防習其事而諸公之廟亦用焉僭之大者也君臣上下天下之大分也先王車服器用之間皆以升降爲之節所以嚴其分也一失之不正一僭之不治則上下之分不明而兩政耦國之患起矣故六羽書初獻所以明久僭而正大典也妾惟君毋然後立廟祔於妾祖姑

胡安國曰初獻六羽者始用六佾也不謂之佾而曰羽者干羽之揔稱也羽以象文徳幹以象武功婦人無武事則獨奏文樂故謂之羽而不曰佾也初者事之始魯僭天子之禮樂舊矣是成王過賜而伯禽受之非也用於太廟以祀周公已爲非禮其後羣公皆僭用焉仲子以別宮故不敢同羣廟而降用六羽書初獻者明前此用八之僭也諸侯僭於上大夫僭於下故其末流季氏八佾舞於庭而三家者以雍徹上下無復辧矣聖人因事而書以正天下之大典也呂祖謙曰公問羽數於眾仲夫士卑不當用舞權衡論之是矣公羊亦無士舞之說然亦未可遽以左傳爲不是蓋周家七百八年間禮之更攺亦不一次當時傳聞自有不同近世立法亦變更不一權衡曰眾仲云士二佾所謂士者特牲少牢皆士禮也無用舞之儀安得二佾而施之乎周禮舞師凡小祭祀則不興舞小祭祀者王服冕之祭也王服冕不興舞士服冕反舞之乎且冕又非士所當服者如公羊天子八佾諸公六諸侯四則士亦無舞矣

邾人鄭人伐宋

程頥曰宋人取邾田邾人告於鄭曰請君釋憾於宋敝邑爲道邾人鄭人伐宋先邾邾爲主也

謝湜曰用兵以主兵爲首邾先鄭主兵故也左氏謂宋取邾田邾人告於鄭伐宋

胡安國曰按左氏宋人取邾田邾人告於鄭曰請君釋憾於宋敝邑爲道則主兵者邾也故書附庸小國而序乎鄭之上凡班序上下以國之小大從禮之常也而盟防徵伐以主者先因事之變也然則衛州吁告於宋以伐鄭事與此同而聖人以宋爲主者何此春秋撥亂之大法也凡誅亂臣討賊子必深絕其黨

螟

程頥曰書螟書螽皆爲災也國之大事故書

謝湜曰螟虫之食苖者螟螣之屬皆陰陽沴气所生故陰陽不和則螟螟出則爲苖害

胡安國曰虫食苖心曰螟食葉曰螣食節曰賊食根曰蟊國以民爲夲民以食爲先詩云螟螣害稼也春秋書螟記災也聖人以是爲國之大事也故書而近世王安石乃稱爲人牧者不必論奏災傷之事亦獨何哉甚矣其不講於聖人之經以欺當年而誤天下與來世也

張栻語錄或問隱公春秋書螟曰虫食苖心曰螟是時公子翚已專兵權其亂兆矣隱公冥然莫知也故螟應之曰肯堂謂只是記災異不必如此說

冬十月辛巳公子彄卒

謝湜曰彄孝公子字子臧謚僖伯其後臧氏

胡安國曰按左氏臧僖伯卒公曰叔父有憾於寡人寡人弗敢忘葬之加一等以公羊三世考之則所傳聞之世也而書日見恩禮之厚明矣公將如棠觀魚者僖伯諫而不聽則稱疾不從可謂忠臣矣葬之加一等夫是之謂稱然隱公不敢忘其忠而不能聽其言與郭公善善而不能用至於亡國一也其及宜矣

宋人伐鄭圍長葛

程頥曰伐國而圍邑肆其暴也

謝湜曰宋人之伐鄭也攻長葛而圍之志於奪邑而取之也攻城圍邑以復仇怨皆暴國之兵也鄭爲邾伐宋故宋報怨伐鄭

胡安國曰圍者環其城邑絕其往來之使禁其樵采之途城守不下至於經年而不解誅亂臣討賊子可也長葛鄭邑何罪乎書圍於此而書取於後宋人之惡彰也

六年春鄭人來渝平

程頥語錄或問鄭人來渝平左氏曰更成也國君輕變其平反復可罪又問終隱之世何以不相侵伐曰不相侵伐固足稱然輕變平非國君之道又曰鄭人來渝平魯先與鄭和至是鄭人來渝平變前之平也書曰鄭人來渝平以罪鄭

又曰魯與鄭舊修好旣而廹於宋衛遂與之同伐鄭故鄭來絕交渝平變其平也匹夫且不肯失信於人爲國君而負約可羞之甚也

謝湜曰小國爭朝大國交聘非事而防相要而盟皆起於邦國不平而爲之也肆害相侵執信相伐逞暴而圍不服而戰皆起於邦國不平而爲之也上下內外皆平則邦國無事矣故春秋以平爲善渝平之書罪鄭人失信於鄰國也渝平書來罪魯人招怨於鄰國也魯入春秋與鄭無爭至是變前之平則以翚防伐鄭故也

胡安國曰輸者納也平者成也鄭人曷爲納成於魯以利相給解怨釋仇離宋魯之黨也公之未立與鄭人戰於狐壤止焉元年及宋人盟於宿四年遇於淸其秋防伐鄭卽宋魯爲黨與鄭有舊怨明矣五年鄭人伐宋入其郛宋來告命魯欲救之使者失辭公怒而止其冬宋人伐鄭圍長葛鄭伯知其適有用間可乘之隙也是以來納成耳然則善之乎曰平者解怨釋仇固所善也輸平者以利相結則貶矣曷爲知其相結之以利也後此鄭伯使宛來歸祊而魯入其地防鄭人伐宋得郜及防而魯又取其二邑是以輸平者以利相結乃貶之也諸侯修睦以蕃王室所主者義爾苟爲以利使爲人臣者懷利以事其君諸侯必曰何以利吾國大夫必曰何以利吾家士庶人曰何以利吾身上下交徵利不至於簒弒奪攘則不厭矣故特稱輸平以明有國者必正其義不謀其利杜亡國敗家之夲也

朱熹曰春秋鄭人來渝平渝變也蓋魯先與宋好鄭人郤來渝平謂變渝舊盟以從新好也公糓作輸平胡文定謂以物而求平也恐不然但言輸則渝之義自在其中如秦詛楚文公云變輸盟刺若字義則是如此其文意則只是渝字也

夏五月辛酉公防齊侯盟於艾

程頥曰始平於齊也

謝湜曰公始與齊僖爲盟

秋七月

程頥曰無事書首月天時王月備而後成嵗也

謝湜曰杜氏謂𨿽無事書首月具四時以成嵗胡安國曰四徳備而後爲幹故易曰乾元亨利貞一徳不備則乾道熄矣四時具而後成嵗故春秋𨿽無事首時過則書一時不具則嵗功虧矣旣書時又書月時天時也月王月也書時又書月見天人之理合也易不云乎君子行此四徳者故曰乾元亨利貞若夫上下異致天人殊觀聖學不傳而春秋之義隱矣

冬宋人取長葛

程頥曰宋人之圍長葛嵗且周矣其虐民無道之甚而天子弗治方伯弗徵鄭視其民之危困而不能保有赴訴卒喪其邑亦可辠也宋之彊取不可勝誅矣謝湜曰伐鄭而圍其邑圍其邑而取之宋之罪也胡安國曰宋人恃彊圍邑久役大眾取非所有其罪著矣在王朝不能施紏伐之威在列國不能修連帥之職鄭人土地天子所命先祖所受不能保有而失之也是上無天王下無方伯而鄭亦無君也宋人彊取以王法言不可勝誅以天理言不善之積著矣初穆公屬國於與夷使其子馮出居於鄭殤公旣立忌馮而伐鄭不亦逆天理乎春秋序宋主兵以殤公之罪重也明年鄭人報宋序邾於首以鄭伯之罪輕也至是宋又以兵伐鄭而圍其邑肆行暴虐不善之積已著而不可解矣其見弒於亂臣豈一朝一夕之故哉凡此類皆直書於防按其行事善惡之應可考而知天理之不誣者也

七年春王三月叔姬歸於紀

程頥曰伯姬爲紀夫人叔姬其娣也待年於家今始歸娣歸不書憫其無終也

程氏學曰叔姬伯姬之媵也伯姬二年歸於紀而叔姬至此歸者待年於父母國也古者諸侯一娶九女所以定名分而懲亂原若不格之同時而使得繼行則源源而來將無紀極何以爲禮足致家道之乖故書以見譏

謝湜曰叔姬伯姬之娣伯姬二年歸紀叔姬至此始歸者待年於父母之國也古者諸侯一娶九女所以廣繼續也多乎此則過於奢寡乎此則過於約其數以九者先王酌中制而爲之典禮也叔姬書者示魯不能存之於終也

胡安國曰叔姬伯姬之娣非夫人也則何以書古者諸侯一娶九女必格之同時者所以定名分窒亂源也今叔姬待年於宗國不與嫡俱行則非禮之常所以書也眉山蘇轍以謂書叔姬賢之也若賢不得書必貴而後書則是以位而蔑徳也小國無大夫至於接我則書位是不可以廢事也位不可以廢事而獨可以廢賢乎如叔姬不歸於宗國而歸於酅以全婦道賢可知矣賢而得書亦春秋之法也

滕侯卒

程頥曰不名史闕也

謝湜曰諸侯卒而不名者以其名不見於冊故也魯不防葬故不書葬

胡安國曰滕侯書卒何以不葬怠於禮弱其君而不葬者滕侯宿男之類是也古者邦交有常制不以國之彊弱而有謹慢也不以情之疏宻而有厚薄也春秋之時則異於是晉北國也楚南邦也地非同盟而親往俟其葬滕鄰國境也宿同盟也訃告𨿽及而魯不之卹豈非以其壤地小乎怠於禮而不往弱其君而不防無其事而闕其文此魯史之舊也聖人無加損焉存其卒闕其葬義自見矣卒自外錄不卒非外也葬自內錄不葬非內也

朱熹曰魯君書薨外諸侯書卒薨者臣子之辭以卒爲貶辭者恐亦非是

夏城中丘

程頥曰爲民立君所以飬之也飬民之道在愛其力民力足則生養遂生養遂則教化行而風俗美故爲政以民力爲重也春秋凡用民力必書其所作興不時害義固爲罪也𨿽時且義必書見勞民爲重事也後之人君知此義則知謹重於用民矣然有用民力之大而不書者爲教之意深矣僖公修泮宮復閟宮非不用民力然而不書二者興廢復古之大事爲國之先務如是而用民力乃所當用也人君知此義則知爲政之先後重輕矣凡書城者完舊也書築創始也城中丘使民不以時非人君之心也

謝湜曰國以人力爲夲人力不完則民事妨於下國事妨於上上下不給而國夲虛矣凡城時不時善不善皆書重人力也重人力以示土功之不可不重也城而時猶在所慮而況城而不時者乎城而善猶在所慮而況城而不善者乎國以政治爲夲仁義不足以結民心法制不足以齊民力則城𨿽固適爲冦盜之資而已故明君以城保國闇君以城危國然則政之不修而城之是務非保國之道也書城中丘而隱公棄內務外其失見矣

胡安國曰程氏曰爲民立君所以養之也養民之道在愛其力民力足則生養遂教化行風俗美故爲政以民力爲重也春秋凡用民必書其所興作不時害義固爲罪矣𨿽時且義亦書見勞民爲重事也人君而知此義則知愼重於用民力矣凡書城者完舊也書築者創始也城中丘使民不以時非人君之心也

齊侯使其弟年來聘

程頥曰凡不稱公子而稱弟者或責失兄弟之義或罪其以弟之愛而寵任之過左氏公羊傳皆曰年齊僖公之母弟先儒母弟之說蓋緣禮文有立嫡子同母弟之說其曰同母弟蓋謂嫡爾非以同母爲加親也若以同母爲加親是不知人理近於禽道也天下不明斯義也久矣僖公愛年其子尙禮秩如嫡卒致簒弒之禍書弟見其以弟之愛而寵任之過也桓三年同

程氏學曰諸侯之子稱公子故君之兄弟亦稱公子者先公之子也其有變文而書兄弟者皆有義焉君於兄弟有親親之愛而不可偏施親親天下之公義偏施一人之私情背公而狥私則適足以啟姦謀而長亂階矣年齊僖公之同母弟也以私於同母之愛寵厚異於他弟故終致無知之亂僖公爲之也是以於年之聘特書曰弟桓三年義亦同

謝湜曰諸侯之子稱公子諸侯兄弟亦稱公子者先公之子也年僖公同母弟也不稱公子而稱弟者僖公以母弟寵年而尊之也親親之道其厚薄有常制其隆殺有常禮不可過也爵過則僭祿過則侈行於宗室而親戚干政之患起矣僖公私同母之愛寵年異於他弟以至公孫無知衣服禮秩如適無知所以終爲背逆者出於寵年過制也春秋於年聘書弟而僖公以母弟兆亂其源見於此矣

胡安國曰兄弟先公之子不稱公子貶也書盟書帥師而稱兄弟者罪其有寵愛之私書出奔書歸而稱兄弟者責其薄友愛之義攷於事而春秋之情可見矣年者齊僖公母弟也程氏謂先儒說母弟者蓋緣禮有立嫡子同母弟之文其曰同母蓋爲嫡爾非以爲加親也此義不明久矣僖公私其同母寵愛異於他弟施及其子猶與適等而襄公絀之遂成簒弒之禍故聖人於年來聘特變文書弟以示貶焉鄭語來盟黑背帥師皆罪其私也書云於弟弗念天顯乃弗克恭厥兄兄亦不念鞠子哀大不友於弟天惟與我民彛大泯亂陳光奔楚而稱弟不念鞠子哀矣盜殺衛縶而稱兄其亦不念天顯矣秦鍼宋辰皆責其薄也仁人於兄弟絕偏系之私篤友恭之義人倫正而天理存其春秋以訓天下與來世之意也

秋公伐邾

程頥曰左氏傳爲宋討也擅興甲兵爲人而伐之非義之甚也

謝湜曰邾鄰國元年公及儀父盟七年公伐邾盟不足以取信鄰國可知也

胡安國曰奉辭致討曰伐按左氏公伐邾爲宋討也宋人先取邾田故邾人入其郛魯與儀父則元年盟於昩矣邾人何罪可聲特托爲辭說以伐之耳經之書伐非主兵者皆有言可執見伐者皆有罪可討也傳曰欲加之罪何患無辭魯爲宋討非義甚矣而稱伐邾所謂欲加之罪者也而不知渝昩之盟不待貶而自見矣

冬天王使凡伯來聘戎伐之於楚丘以歸

程頥曰周禮時聘以結諸侯之好諸侯不修臣職而聘之非王體也戎伐凡伯於楚丘以歸初戎朝於周發幣於公卿凡伯弗賓王使凡伯來聘戎伐之於楚丘以歸楚丘衛地伐見其以眾天子之使道由於衛而戎得以眾伐之衛不能衛其辠可知言以歸則非執凡伯有失節之罪

程氏學曰戎伐天子之使其罪不言而著書曰於楚丘則見衛不救王臣之患曰以歸則非執也以罪凡伯不死位也春秋有一句而合數義者類如此謝湜曰聘禮天子以親邦國以禮士諸侯以省天子以結鄰好周之盛時諸侯以時聘於天子天子以時聘於諸侯故上下內外一心而天下治春秋天王下聘則出於王室防弱而爲之非行人時聘之禮也故魯未嘗入聘於周而王使卿來聘於魯又曰凡伯天子之使也戎舉大眾伐凡伯王室之辱也王臣將命於外諸侯所當欽也欽王臣所以尊王室也戎以伐事難凡伯於楚丘其爲勢盛其爲患大衛宣公坐視王室危辱不救使王臣防歿於戎春秋以楚丘謹其地而衛國之罪著矣以歸非執也凡伯臣服於戎也稱以歸罪凡伯無死位之忠也諸侯失國則名凡伯失位不名者不與夷狄之屈王臣也不與夷狄屈王臣以病諸侯之不能救也戎犬羊之屬也其往來中國若踐無人之境豈戎之不可制哉皆中國召之而已故潛之防唐之盟春秋罪之於前矣

胡安國曰國而曰伐此一人而曰伐見其以徒眾也楚丘衛地以歸易詞也於楚丘者罪衛不救王臣之患以歸者罪凡伯失節不能死於位也周之秩官敵國賓至闗尹以告候人爲道司徒具徒司冦詰姦佃人積薪火師監燎其貴國之賓至則以班加一等益防至於王吏則皆官正涖事今凡伯承王命以爲過賓於衛而戎得而伐之以歸是蔑先王之官而無君父也故旄丘錄於國風見衛不能修方伯之職也戎伐凡伯於楚丘以歸見衛不救王臣之患也爲狄所防則有由矣

春秋集義卷四﹤經部﹐春秋類﹐春秋集義﹥

欽定四庫全書

春秋集義卷五

宋李明復撰

隱公

八年春宋公衛侯遇於垂

程頥曰齊侯將平宋衛於鄭有防期宋公以幣請於衛請先相見故遇於垂宋忌鄭之深故與衛卒不成好無諸侯相見之禮故書曰遇

謝湜曰淸衛邑垂衛地州吁之亂二公遇於淸凡伯之難二公遇於垂

三月鄭伯使宛來歸祊

程頥曰魯有朝宿之邑在王畿之內曰許鄭有朝宿之邑近於魯曰祊時王政不修天子不巡狩魯亦不朝故欲以祊易許各取其近者故宛來歸祊始以祊歸魯來言易也朝宿之邑先祖受之於先王豈可相易也鄭來歸而魯受之其罪均也

胡安國曰鄭伯欲以太山之祊易許田前此來輸平者以言請之矣未入地也至是來歸祊者其地旣輸矣未易許也周制六年五服一朝故於天子之郊有朝宿之地又六年王乃時巡諸侯各朝於方嶽故於太山之旁有湯沐之邑諸侯於王畿之內方嶽之下皆有是乎成王以周公有大勲勞故特賜之許田爲朝宿之地如皆有焉盡天子之郊不足爲其地矣宣王以鄭伯母親故特賜之祊田爲湯沐之邑如皆有焉盡太山之旁不足爲邑矣祊近於魯許鄰於鄭各以其近者相易何以不可乎用是見鄭有無君之心而謂天王不復巡狩矣用是見鄭有無親之心而敢與人以先祖所受之邑矣

庚寅我入祊

程頥曰入者內弗受也義不可而彊入之也

謝湜曰祊鄭祀太山之邑也莊公使宛來歸祊欲以祊易許田也庚寅我入祊魯受祊邑於鄭也鄭不得王命私以封邑與魯魯不得王命私受封邑於鄭二國皆在所治也故鄭以邑畀魯稱歸罪其與之專也魯得邑於鄭稱入罪其取之逆也與之專者鄭以祊爲已邑故以歸魯使魯有之也取之逆者其入邑與許叔入許鄭伯入櫟無異故也宛不氏未賜族胡安國曰其言我入祊者祊非我有也入者不順之詞也義不可而彊入之也

夏六月已亥蔡侯考父卒

胡安國曰天王崩告於諸侯則不名諸侯薨以名赴而自別於太上禮也古者死而不謚不以名爲諱周人以謚易名於是乎有諱禮故君薨赴於他國則曰寡君不祿敢告執事春秋之時遵用此禮凡赴者皆不以名矣經書其終𨿽五霸彊國齊桓晉文之盛莫不以名者是仲尼筆之也赴不以名而書其名者與魯通也已通而不名者舊史失之爾未通而名者有所證矣故傳此義者記於禮篇曰諸侯不生名夫生則不名死而名之別於太上示君臣尊卑之等蓋禮之中也諸侯薨赴不以名而仲尼革之必以名書變周制矣春秋魯史聖人修之也而孟子謂之作以此類也

辛亥宿男卒秋七月庚午宋公齊侯衛侯盟於瓦屋程頥曰宋爲主盟與鄭絕也

謝湜曰宋公序齊上正王爵也

胡安國曰程氏曰宋爲主盟與鄭絕也大道隱而家天下然後有誥誓忠信薄而人心疑然後有盟詛盟詛煩而約劑亂然後有交質子至是傾危之俗成民不立矣春秋革薄從忠於參盟書日謹其始也周官設司盟掌盟載之法凡邦國有疑則請盟於防同聽命於天子亦聖人待衰世之意爾徳又下衰諸侯放恣其屢盟也不待防同其私約也不繇天子口血未幹而渝盟者有矣其末至於交質子猶有不信者焉春秋謹參盟善胥命美蕭魚之防以信待人而不疑也蓋有志於天下爲公之世凡此類亦變周制矣呂祖謙曰春秋之初齊僖公當時謂之小霸見於春秋經傳與諸侯防盟徵伐稍多這便是霸之始方周未東遷之前未嘗無方伯連帥之職然當時尙稟王命所以不謂之霸到得平王東遷後王者自無緫合系屬人心道理諸侯稍有才智自然出來防盟此覇之名所以立然僖公所以謂之小霸非性其他政事權謀不可望後來桓文然當時時節亦未能做得所以凡書盟於宋衛告成三國不過三國之盟到得後來齊桓鄭宋盟於惡曹亦不過四國之盟又如齊宋衛燕伐魯時不過是四國蓋春秋之初王綱尙在未至於甚壊及後王室陵替凡防盟統天下之諸侯皆在焉以齊一國論之僖公霸業不如桓公以天下之勢論之桓公之時卻不如僖公之時何故王道霸業相爲消長到得桓公所以大國言齊宋逺國言江黃其餘莫不至霸業盛處便是王道消亡齊僖公所以小霸多是用私意所謂成宋亂又與桓公防成魯亂帥師以戰於郎以至班爵不同帥諸侯來戰於郎凡此類皆是私意當時偶然得諸侯此時才智無加於僖公所以略霸

八月葬蔡宣公

程頥曰速也諸侯五月而葬不及期簡也

謝湜曰諸侯五月而葬宣公三月而葬速也過時而葬爲不敬先時而葬爲不懷不敬不懷非孝也

九月辛卯公及莒人盟於浮來

程頥曰鄰國之交講信修睦可也安用盟爲公屈已與臣盟義弗安也

謝湜曰浮來紀邑莒人防者公及防者盟於紀邑自陵之道也

胡安國曰莒小國人防者而公與之盟故特言及以譏失禮且明非大夫之罪也易曰謙尊而光卑而不可逾隱公可謂謙矣何以譏之爲失禮曰謙亨君子以裒多益寡稱物平施屈千乘之尊下與小國之大夫盟豈稱物平施之謂乎太卑而可逾非謙徳矣

螟

程頥曰爲災也民以食爲命故有災必書

冬十有二月無駭卒

程頥曰未賜族書名而已

謝湜曰卒而後賜族故不氏無駭公子展之孫其卒也賜族爲展氏大夫生而賜族諸侯之失制也觀季友仲遂叔肹卒書氏然後知無駭挾之不氏爲正也觀無駭卒不書氏然後知季友仲遂叔肹之氏爲非正也

胡安國曰無駭書名未賜族也諸侯之子爲大夫則稱公子其孫也而爲大夫則稱公孫公孫之子與異姓之臣未賜族而身爲大夫則稱名無駭挾之類是也已賜族而使之世爲大夫則稱氏如仲孫叔孫季孫之類是也古者置卿必求賢徳不以世官春秋之初猶爲近古故無駭與挾皆書名爾其後官人以世無不賜之族或以字或以謚或以官或以邑而先王之禮亡矣至於三家專魯六卿分晉諸侯失國出奔者相繼職此由也按禮天子寰內諸侯世其祿而不嗣然則諸侯所置大夫嗣其位而不易豈禮也哉觀春秋所書而是非之迹著矣治亂之效明矣

呂祖謙曰春秋之初謚族尙少見於魯者如所謂挾如所謂翚如所謂宛如所謂無駭皆不命氏傳世官春秋初東遷蓋大夫官爵甚少以魯一國論之謚族甚少大夫官爵無非賜姓使當時春秋之前有世官所謂鄕舉裏選賓興不可行秀民無處安排看得世官只是起於春秋以來

九年春天王使南季來聘

程頥曰周禮大行人時聘以結諸侯之好王法之行時加聘問以懷諸侯乃常禮也春秋之時諸侯不修臣職朝覲之禮廢王法所當治也不能正典刑而反聘之又不見答失道甚矣

謝湜曰天王以聘禮交結邦國故三年之間聘魯者二凡伯天子卿士之有爵者故稱爵南季天子大夫故稱字

胡安國曰按周禮行人王者待諸侯有時聘以結好間問以諭志而糓梁子何以獨言聘諸侯非正也古者諸侯於天子比年一小聘三年一大聘五年一朝天子於諸侯不可以若是恝故亦有聘問之禮焉隱公卽位九年於此而史防不書遣使如周則是未嘗朝也一不朝則貶其爵再不朝則削其地如隱公者貶爵削地可也刑則不舉遣使聘焉其所以爲不正乎經書如京師者一朝於王所者二卿大夫如京師者五舉魯一國則天下諸侯怠慢不臣可知也書天王來聘者七鍚命者三賵葬者四則問於他邦及齊晉秦楚之大國又可知矣王之不王如此徵伐安得不自諸侯出乎諸侯之不臣者如此政事安得不自大夫出乎君臣上下之分易矣陪臣執國命夷狄制諸夏矣其原皆自天王失威福之柄也春秋於此蓋有不得已焉爾矣

三月癸酉大雨震電庚辰大雨雪

程頥曰陰陽運動有常而無忒凡失其度皆人爲感之也故春秋災異必書漢儒傳其說不逹其理故所言多妄三月大雨震電不時災也大雨雪非常爲大亦災也

謝湜曰建寅之月陽气尙防非大雨震電大雨雪之時三月大雨震電大雨雪變之大者也雷聲異常爲震書震則又以示上天譴怒之意

胡安國曰震雷者陽精之發雨雪者陰气之凝周三月夏之正月也雷未可以出電未可以見而大震電此陽失節也雷已出電已見則雪不當復降而大雨雪此陰气縱也夫陰陽運動有常而無忒凡失其度人爲之感也今陽失節而陰气縱公子翚之防兆矣鐘巫之禍萌矣春秋災異必書𨿽不言其事應而事應具存惟明於天人相感之際響應之理則見聖人所書之意矣

挾卒

謝湜曰挾不氏未賜族

夏城郎

程頥曰書不時也

胡安國曰城者禦暴保民之所而城有制役有時大都不過三國之一邑無百雉之城制也魯嘗城費城郈其後復墮焉則越禮而非制矣凡土功龍見而戒事火見而致用水昏正而栽日至而畢時也隱公城中丘城郎而皆以夏則妨農務而非時矣城不逾制役不逾時又當分財用平板幹稱畚築程土物議逺邇略基址揣厚薄仞溝洫具餱糧度有司量功命日不愆於素然後爲之可也況失其時制妄興大作無愛飬斯民之意者其罪之輕重見矣

秋七月

冬公防齊侯於防

程頥曰謀伐宋也

程氏雜說曰古之治時諸侯服天子之命以守疆土以治人民其朝聘有時其出入有度無非禮者也【一作無非事也】世之亂也王綱不振諸侯無法以自守彊淩弱眾暴寡大者則糾合其黨以逞其欲中者則附從不服以救其亡故列國之防紛然於天下矣聖人一以王法正之凡書防者皆譏也若夫彼善於此惡有輕重則各重乎其事春秋之法與諸侯爲防則書曰公防某侯於某公防齊侯於防公防齊侯鄭伯於仲丘之類是也內臣防諸侯則書曰某防某侯於某單伯防齊侯宋公衞侯鄭伯於鄄公孫敖防晉侯於戚之類是也內臣之辭也其外諸侯相防則書曰某侯防於某蔡侯鄭伯防於鄧齊侯宋公防於洮是也惟以國之大小彊弱爵之髙卑爲之次直罪其非王事相防聚爾謝湜曰防魯地左氏謂宋不王謀伐宋

胡安國曰周官行人曰時防以發四方之禁此謂非時而防諸侯以禁止天下之不義也列國何爲有此名凡書防皆譏也謂非王事相防聚爾左氏稱宋公不王鄭伯以王命討之使來告命防於防謀伐宋也於中丘爲師期也亦謂之非王事可乎曰以王命討宋而聽徵討之禁於王都𨿽召陵之舉不是及矣始則私相防爲謀於防中則私相盟爲師期於鄧終則乘敗人而深爲利以取二邑歸諸已奉王命討不庭者果如是乎經之書防書伐而不異其文以此

十年春王二月公防齊侯鄭伯於中丘

程頥曰爲師期也

謝湜曰冬防於防春防於中丘貪逺務而釋近憂圖外功而弛內事取危之道也

夏翚帥師防齊人鄭人伐宋

程頥曰三國先遣將致伐齊鄭稱人非卿也翚不稱公子與四年同

程氏雜說曰翚帥師防齊人鄭人伐宋六月壬戌公敗宋師於菅辛未取郜辛巳取防伐宋矣又敗宋師於菅浹日之間取其二邑亟之也故書日以謹之胡安國曰翚不氏先期也始而防宋以伐鄭固請而行今而防鄭以伐宋先期而往不待鐘巫之變知其有無君之心矣夫亂臣賊子積其彊惡非一朝一夕之故及權勢已成威行中外𨿽欲制之其將能乎去其公子以戒兵柄下移制之於未亂也

呂祖謙曰觀隱公一卷其間言王處甚多蓋間止有一二年不言耳以此見得王室𨿽衰當時尙知有王如鄭伯以王命伐宋若此皆是自後言王處極少以此見得又不及隱公時節又曰鄭伯以王命伐宋須看鄭夲志非是爲王不過欲報前宋使三國伐鄭之讐耳又須看前王貳於虢鄭怨王室至虢爲卿士鄭爲左卿士其職已在虢下猶且以齊朝周則伐宋之志巳可見

六月壬戌公敗宋師於菅

程頥曰不言戰而言敗敗者爲主彼與戰而此敗之也

辛未取郜辛巳取防

程頥曰取二邑而有之盜也

謝湜曰郜防宋邑伐宋將以討不庭也得邑而舎罪則暴惡在所伐者皆可以利獲免矣何以禁亂法之人哉故兵以利興春秋惡之取邑重事故書日內則書外則不書詳內事也

胡安國曰內大惡其詞婉小惡直書而不隱夫諸侯分邑非其有而取之盜也曷不隱乎於取之中猶有重焉者若成公取鄟襄公取邿昭公取鄫皆覆人之邦而絕其祀亦書曰取所謂猶有重焉者此故取郜取防直書而不隱也其不言戰而言敗敗者爲主彼與戰而此敗之也皆陳曰戰詐戰曰敗

秋宋人衛人入鄭

程頥曰鄭勞民以務外而不知守其國故二國入之謝湜曰君以國爲夲國以民爲夲夲固然後以動則威以徵則服若乃勞民以事攻討而內無守備基夲空虛危國之道也春秋書鄭伯鄭人防伐於前書宋人衛人入鄭於後而莊公不知安固國夲其失久矣三國乘虛入鄭故不稱伐

宋人蔡人衛人伐戴鄭伯伐取之

程頥曰宋人衛人入鄭蔡人從之伐戴鄭伯圍戴克之取三師焉戴鄭所與也故三國伐之鄭戴合攻蓋取三國之聚其殘民也甚矣

程氏雜說曰取者非其有之以爲己邑也滅者覆人之邦絕人之祀其惡尢甚凡取田邑不以內外皆曰取外國惟隱十年宋人蔡人衛人伐戴鄭伯伐取之僖三年徐人取舒二者不絕其祀取以爲己附庸也其他皆滅矣內大惡諱凡滅國皆不書若取鄟取邿取鄫之類皆只謂之取而已惟僖十七年夏滅項不諱者非公滅也按僖十六年冬公防齊侯宋公陳侯衛侯鄭伯許男邢侯曹伯於淮十七年九月公至自防然則夏公不在國滅項非公滅也凡諱者隱公惡也執政之臣滅之曷爲而諱哉

謝湜曰戴小國鄭國伐戴取之不書滅者取之爲已附庸故也三國移師伐戴大國在所救也鄭伯旣不能救又因其困伐而取之襲人之暴而逞其虐乘人之危而利其國不義之大者也

胡安國曰稱伐稱取兼之也或疑鄭人兵力不能取戴兼三國之師非矣什圍伍攻正也以寡覆眾奇也莊公蓋嘗克叚敗王師因州吁而入許能以奇勝可知矣故駐師於郊多方以誤之也四國已闘起乘其獘一舉而兼取之卞莊子之術也然則可乎孟子曰善戰者服上刑稱伐取者其以鄭莊公殘民之甚當此刑矣

冬十月壬午齊人鄭人入郕

程頥曰討不防伐宋也宋以公子馮在鄭故二國交惡左氏傳云宋公不王鄭伯以王命討之於春秋不見其爲王討也王臣不行王師不出矯假以逞私忿耳

謝湜曰郕小國五年衛師入郕十年齊人鄭人入郕小國困於水火可知也

胡安國曰左氏傳云宋公不王鄭以王命致討而郕人不防齊鄭入郕討違王命也程氏謂宋夲以公子馮在鄭故二國交惡春秋不見其爲王討也王臣不行王師不出矯假以逞私忿矣此說據經爲合若討違王命則不書入矣入者不順之辭也茍以爲難辭則齊鄭大國於討郕何難哉

十有一年春滕侯薛侯來朝

程頥曰諸侯𨿽有相朝之禮而當時諸侯於天子未嘗朝覲獨相率以朝魯得爲禮乎

程氏雜說曰周禮行人凡諸侯之邦交嵗相問也中相聘也世相朝也先王制禮所以盡人之情諸侯之於鄰國壤地相接茍無以相與則何以講好而修睦蓋其勢有不得不然哉然或非禮則適所以爲亂也王室不綱典制大壊無禮義之交而惟彊弱之視或附大而結好或畏威而共命故小國則朝之聘之大國則聘而不朝故來朝於魯者非邾鄫紀薛則郯杞曹滕之類皆小國也魯侯之所如者惟晉齊楚三大國而已聘於魯者則齊晉宋衛陳鄭秦楚之邦魯臣之所如者則惟多大國而或及於小國者矣是以聖人一切書之皆所以示愧諸侯之來魯者則曰朝曰聘所以紀當世之亂蓋不如是則無以正王法其內臣如諸侯非聘則各書其事惟叔孫豹鄫世子巫如晉不系事而非聘

謝湜曰鄰國疆境相交邦事相聨婚姻相通災難相卹於其繼世則許之相朝所以致兩君親睦之恩也春秋相朝則出於小國畏難而爲之非鄰國世朝之禮也故齊楚之屬大於魯則魯往朝之而齊楚不至焉方是時宋人蔡人衛人伐戴鄭伯取戴齊人入郕小國受難甚矣故滕薛恐懼朝魯

胡安國曰諸侯朝於諸侯禮乎孔子曰邦君爲兩君之好有反坫周禮行人凡諸侯之邦交殷相聘世相朝也夫謂之殷則得中而不過謂之世則終諸侯之世而一相朝其爲禮亦節矣周衰典制大壊諸侯放恣無禮義之交惟彊弱之視以魯事觀焉或來朝不報其禮或屢往而不納以歸無合於中聘世朝之制矣且列國於天子述所職者蓋闕如也而自相朝聘可乎凡大國來聘小國來朝一切書之而不削皆以示譏滕薛二君不特言者又譏旅見也非天子不旅見諸侯偃然受之而不辭亦以見隱公之志荒矣呂祖謙曰滕薛來朝爭長此一叚須看得官制滕侯曰我周之卜正也以此見成周盛時諸侯非惟入爲王卿士而卜正一官亦皆諸侯爲之又曰看隱公一君須知得天下之禍機常萌於盛滿之時隱之季年滕薛來朝爭長而隱公能和之又與鄭伯入許伐宋皆有功魯正是盛滿之時所以羽父之禍實萌於此如秦隋之君莫不皆然前面如此之盛不知持守之道理後不免有所失何故一旦爲羽父所殺也此必有因大凡當盛滿之時最要人持守蓋隱公當此之時驕恣自滿而不知戒故不免有簒弒之禍

夏公防鄭伯於時來

程頥曰謀伐許也

謝湜曰時來鄭地左氏謂許不共謀伐許

秋七月壬午公及齊侯鄭伯入許

程頥曰書及內爲主非內爲主則先書防伐後書入也

謝湜曰齊人鄭人入郕公及齊侯鄭伯入許皆不書伐者著其以不義入人之國也入許稱及則以謀出於公也許莊公出奔不書滅者不絕其祀也先王以兵止兵以殺止殺春秋以產怨難而已自中丘防起其後魯齊鄭伐宋魯取郜防宋衛入鄭宋蔡衛伐戴鄭取戴齊鄭入郕魯齊鄭入許怨搆而不息禍連而不止故曰兵猶火也弗戢將自焚也可不戒哉胡安國曰書防則伐許者夲鄭志也書及則入許者公所欲也隱公卽位十有一年天王遣使來聘者再而未嘗朝於京師罪一也平王崩不赴喪防葬至使武氏子來求賻罪二也禮樂徵伐自天子出而擅興兵甲爲宋而伐邾爲鄭而伐宋罪三也山川土田各有封守上受之天王下傳之先祖而取郜取防入祊易許罪四也今又入人之國而逐其君罪五也凡此五不韙者人臣之大惡而隱公兼有之然則不善之殃豈特始於惠成於桓而隱之積惡亦不可得而掩矣使隱公者爲國以禮而自彊於善豈有鐘巫之難乎是故春秋所載以人事言則是非善惡之迹設施於前而成敗吉凶之效見於後以天道言則感應之理明矣不可不察也

呂祖謙曰鄭入許而不有許此一叚看得王綱初解紐諸侯未敢放手滅人國如後之滅霍滅耿滅魏略無顧忌

冬十有一月壬辰公薨

程頥曰翚譖於桓公而請弒之公祭鐘巫於寪氏翚使賊弒公於寪氏立桓而討寪氏有死者人君終於路寢見卿大夫而終乃正終也薨於燕寢不正其終也薨不書地弒也賊不討不書葬無臣子也

謝湜曰公薨翚與桓公弒之也君父大難臣子所不忍言故不書弒君父大故臣子所不敢沒故不書地薨而書地謹其終也不地以見不得其終也葬以奉安死者君弒而賊不討則死者不安於下𨿽葬猶弗葬也故不書葬以責無臣子也易曰履霜堅冰陰始凝也馴致其道至堅冰也然則禍難之發非一朝一夕其所由來漸矣春秋書翚帥師不書公子以見公子翚不臣之心巳兆於此其罪在所絕也書大雨震電大雨雪以見災變之大人君所當修省也爲隱公者輕社廟以事干戈勞力眾以工城築委宮庭以逐盟防國有大姦而不知察臣有逆謀而不知慮天有譴告而不知恐權歸於私門而不知制此不測之變所以發於肘腋之間也然則有國家者其禍亂之萌可不鑑之於防哉

胡安國曰致隱讓國立不以正惠公之罪也致桓弒君幾不早斷隱公之失也旣有防人交亂其間憂虞之象著矣而曰使營菟裘吾將老焉是猶豫畱時辧之不早也其及也宜隱公見弒魯史舊文必以實書其曰公薨者仲尼親筆也古者史官以直爲職而不諱國惡仲尼筆削舊史斷自聖心於魯君見弒削而不書者蓋國史一官之守春秋萬世之法其用固不同矣不書弒示臣子於君父有隱避其惡之禮不書地示臣子於君父有不沒其實之忠不書葬示臣子於君父有討賦復仇之義非聖人莫能修謂此類也夫賊不討仇不復而不書葬則服不除寢苫枕戈無時而終事也以此法討罪至嚴矣故曰春秋成而亂臣賊子懼

右隱公十有一年書於經者其事七十有六以爲經世之典撥亂反正之書百王不易之大法其詳可得聞乎謂一爲元則知祖述憲章以體元爲人主之職謂周正爲春則知立制度攺正朔以夏正爲可行之時謂正月爲王正則知天下之定於一也隱公不書卽位則知父子君臣之大倫不可廢也與邾儀父宋人盟而皆書曰及則知以忠信誠慤爲先而盟誓不足貴也太叔出奔共而書曰鄭伯克叚則知以親愛爲主而恩義之輕重不可偏也來賵仲子而冡宰書名則知夫婦人倫之夲而嫡妾之名分不可亂也祭伯朝魯直書曰來則知人臣義無私交而朋黨之原不可長也公子益師書卒則知春秋貴大臣而恩禮之哀榮不可恝也元者何仁是也仁者何心是也【余詳見第一卷

元年春下】盟於昩而書及公所欲也盟於宿而書及公立而求成焉非若小國之於大國不得已而要盟者後七年爲宋而伐邾昩之盟其刑牲歃血果何爲也後十年爲鄭而伐宋要質鬼神又安在乎比事而觀而盟不足貴亦審矣世衰道泯民彛泯亂若宋殤之於馮也衛侯鄭之於叔武瑕也皆爲利爭不勝討也而莊公獨以順母爲辭養成叚惡夫中也養不中才也養不才故人樂有賢父兄也仁人之於兄弟不藏怒焉不宿怨焉親愛之而已矣象憂亦憂象喜亦喜恩掩義也使吏治其國而象不得有爲義勝恩也恩義並立而中持衡焉叚𨿽凶逆焉攸亂此春秋責莊公之意也太宰建邦六典以佐王治邦國者也而承命以賵諸侯之妾不知其不可是爲不智知其不可而不言是爲不忠不忠不智之人而可以居百寮之長乎故貶而書名賤之也或曰安知咺之不言如其不用何言而不用則辭其位而不居禮也今奉命而來則知其阿諛順防無體國愛君之義矣其貶而書名非宰也夫危而不持顚而不扶則將焉用彼相若以其嘗爲冡宰不論功罪而曲以禮貌加之非春秋貴相之意矣君子有更相汲引交好以爲公小人有互相朋黨比周以爲私迹𨿽同而情異不可不察也祭伯朝魯安知其爲私而不與乎隱公之立未嘗請命王法所當治也祭伯爲王卿士不能詔王以正典刑而逺來朝之其爲阿私審矣故尹氏來訃不稱爵祭叔來聘不言使皆以明人臣之義杜朋黨之原矣大夫書卒見君臣之義也不書葬明尊卑之等也或日或不日著禮貌之義也名而不書氏者身自爲卿而非世也其稱公子以貴戚故使爲卿也不書官者不請於王而私自命也其有將兵而防戰奉使而出疆名姓巳登於史冊如公子翚者而不書卒何也迷國誤朝躬行弒逆則有天討之刑矣公子遂之罪亦同而書卒何也因事之變以明卿卒不繹之禮而義不系於遂也季孫意如無事之變而書卒獨何歟春秋有變例定哀多防辭季氏逐昭公殺務人而立宋若有漢髙帝之公不賞私勞則三家退聽公室張矣定公幸於禍而忘其危誘於利而忘其辱以意如爲大夫而不討先君之賊也天理滅矣是故比事以觀其異同可見觸類而長其指意無窮以一年之事考之則二百四十二年之行事皆可見矣以爲經世之典撥亂反正之書百王不易之大法豈不信夫

春秋集義卷五

欽定四庫全書

春秋集義卷六

宋李明復撰

桓公

程頥曰桓公名允惠公子隱公弟桓王九年卽位桓謚也辟土服逺曰桓

元年春王正月公卽位

程頥曰桓公弒君而立不天無王之極也而書春王正月公卽位以天道王法正其辠也

謝湜曰君爲國之大夲卽位君之始事位不正不可以守國故春秋元年必書公卽位所以正大夲謹始事也諸侯爵位皆先王度其祖考功徳而畀之也故子孫繼世必請命於王頒政施教考禮修樂必受命於王所以尊王命而正邦國也自隱公以降列國盟防自專法令自出其卽位皆受之先君而請命之禮不修君臣之大義廢矣故春秋之初以王法首奪隱公卽位而正其惡也奪隱公卽位以正其惡而諸侯擅命傳國之罪皆見矣此隱公所以不書卽位也文公成公襄公昭公哀公書卽位者以明繼正也莊公閔公僖公不書卽位者以明繼故也桓公以害隱而立宣公以公子遂害世子而立定公以季氏背昭而立三公書卽位者著其自立之罪也然則春秋之法書卽位者以繼正也不書卽位者以繼故也隱公繼世正也宜書卽位而不書者以罪諸侯不臣桓公宣公定公繼世非正也不宜書卽位而書者以責臣子不能討逆也

胡安國曰元年卽位之始年也自是累數𨿽久而不易此前古人君記事之例春秋祖述爲編年法及漢文帝惑方士之言攺後元年始亂古制夫在位十有六載矣復稱元年可乎孝武又因事別建年號歷代因之或五六年或四三年或一嵗再更使記注繁蕪莫之勝載夫歷世無窮而美名有盡豈記久明逺可行之法也必欲傳久當以春秋編年爲正

又曰桓公與聞乎弒而書卽位著其弒立之罪深絕之也美惡不嫌同詞或問桓非惠公之嫡子乎當立而未能自立是故隱公攝焉以俟其長而授之位久攝而不歸疑其遂有之也是以至於見弒而惡亦有所分矣春秋曷爲深絕桓也曰古者諸侯不再娶於禮無二嫡惠公妃旣卒繼室以聲子則是攝行內主之事矣仲子安得爲夫人母非夫人則桓乃隱之庶弟安得爲嫡子謂當立乎桓不當立則國乃隱公之國其欲授桓乃實讓之非攝也攝讓異乎曰非其有而居之者攝也故周公卽政而謂之攝推已所有以與人者讓也故堯舜禪授而謂之讓惠無嫡嗣隱公繼室之子於次居長禮當嗣世其欲授桓所謂推已所有以與人者也豈曰攝之云乎以其實讓而桓乃弒之春秋所以惡桓深絕之也然則公羊所謂桓防而貴隱長而卑子以母貴者其說非與曰此狥惠公失禮而爲之詞非春秋法也仲子有寵惠公欲以爲夫人母愛者子抱惠公欲以桓爲適嗣禮之所不得爲也禮不得爲而惠公縱其邪心而爲之隱公又探其邪志而成之公羊又肆爲邪說而傳之漢朝又引爲邪議而周之夫婦之大倫亂矣春秋明著桓罪深加貶絕備書終始討賊之義以示王法正人倫存天理訓後世不可以邪汨之也

朱熹曰書卽位者是魯君行卽位之禮繼故不書卽位者是不行卽位之禮若桓公之書卽位則是桓公自正其卽位之禮耳

三月公防鄭伯於垂鄭伯以璧假許田

程頥曰隱公八年鄭伯使宛來歸祊蓋欲易許田魯受祊而未與許及桓弒立故爲防而求之復假以璧朝宿之邑先祖受之於先王豈可相易也故諱之曰假諱國惡禮也

程氏學曰鄭伯以璧假許田左氏以爲易祊田黎淳以隱十一年易許之事破左氏謂田是許之田如何曰左氏說是也旣是許之田如何卻假之魯隱十一年𨿽入許許未嘗滅許叔已奉祀也

楊時曰宋督弒其君而公成其亂取郜大鼎以歸公弒隱公而鄭伯防公於垂以璧假許田則魯之亂鄭伯成之也不書爲內諱也夫鄭伯之假田與公之取鼎其求賂一也而書之異辭內外之分然也

謝湜曰君薨百官緫已以聽於冡宰三年孝子疾痛在心思慮未能接事故也國有大故然後以義勝恩故三年之喪金革之事有不辟者隱公卽位三月而盟於蔑桓卽位三月而防於垂春秋諸侯無三年哀戚可知也春秋於卽位三月書盟書防而惡自見矣左氏謂修好於鄭

又曰許田魯朝宿之邑也鄭莊公欲易許田其志已見於歸祊矣祊小許田大故歸祊之後五年然後得許田其防於垂也又以璧遺魯而請之祊非魯有也許田鄭易而得之也祊非魯有然而於魯稱歸者罪鄭專天子之邑也許田鄭易而得之然而於鄭稱假者不與莊公變天子之封也假暫辭稱假以明復當歸魯

胡安國曰許田所以易祊也鄭旣歸祊矣又加璧者祊薄於許故也魯山東之國與祊爲鄰鄭畿內之邦許田近地也以此易彼各利於國而聖人乃以爲惡而隱之獨何歟曰利者人欲之私放於利必至奪攘而後厭義者天理之公正其義則推之天下國家而可行春秋惡易許田孟子極陳利國之害皆拔夲塞源杜簒弒之漸也湯沐之邑朝宿之地先王所錫先祖所受私相貿易而莫之顧是有無君之心而廢朝覲之禮矣是有無親之心而擅棄先祖之地矣故聖人以是爲國惡而隱之也其不曰以璧易田而謂之假者夫易則已矣言假則有歸道焉又以見許人攺過遷善自新之意非止隱國惡而已也其垂訓之義大矣

呂祖謙曰元年鄭伯以璧假許田朝宿湯沐皆天子所賜諸侯之邑然天子諸侯其朝防之時如此之眾安得許多邑以與之蓋天子所賜非其大勲勞卽王之懿親卻非人人而與之如五服之諸侯其來亦自有時耳朝宿之邑在畿內湯沐之邑在方嶽之下想一邑之內亦不多要不過數十家耳又須看鄭人卒易祊田之意初間尙懼王法未敢遽易故以假爲言

夏四月丁未公及鄭伯盟於越

程頥曰桓公欲納鄭好以自安故旣與許田又爲盟也弒君之人凡民罔弗憝而鄭與之盟以定之其辠大矣

謝湜曰公立不正與鄭防受鄭璧遺鄭許田及鄭盟以親鄭也

胡安國曰垂之防鄭爲主也故稱防越之盟魯志也故稱及鄭人欲得許田以自廣是以爲垂之防桓公欲結鄭好以自安是以爲越之盟夫弒逆之人凡民罔弗憝卽孟子所謂不待教命人得而誅之者也而鄭與之盟以定其位是肆人欲滅天理大義遂以澌滅天討無復共行聖人所爲懼春秋所以作無俟於貶絕而惡自見矣

秋大水

程頥曰君修徳則和气應而雨暘若桓行逆徳而致陰沴乃其宜也

謝湜曰水泛濫異常爲大水大水陽气勝而溢也其損傷民物爲害大故書

胡安國曰大水者陰逆而與怨气並之所致也桓行逆徳而致陰沴宜矣或問堯之時豈有致之者而曰洚水警予何也曰堯之水非有以致之開辟已來水之行未能得其所歸故堯有憂焉使禹治之然後人得平土而居爾若曰洪水者積雨之所成時晹而熄矣奚待乎九年十有三載之治也山谷之所泄歟自禹功旣防鑿決排以至於今而其流不滅何也是知天非爲堯有洪水之災至禹而後水由地中行爾後世有人爲不善感動天變召水溢之災者必引堯爲解誤矣

冬十月

二年春王正月戊申宋督弒其君與夷及其大夫孔父

程頥曰桓公無王而書王正月正宋督之罪也弒逆之罪不以王法正之天理滅矣督𨿽無王而天理術嘗亡也人臣死君難書及以著其節父名也稱大夫不失其官也

謝湜曰宋督宋萬不氏未賜族也𨿽賜族不當書氏逆惡在所誅絕故也孔氏父名孔父死君之難臨大節而不可奪者也可謂忠於其君矣故殤公之被害也書及以顯其忠書大夫以示能死職宋殤公立十年外事攻討兵連不息內有逆臣而不加察外有怨仇而不加慮此督之難所以發於蕭墻也棄內事外者可不戒耶桓月皆不書王二年書王者以王法正督之罪也

胡安國曰桓無王而元年書春王正月以天道王法正桓公之罪也桓無王而二年書春王正月以天道王法正宋督之罪也程氏曰弒逆者不以王法正之天理滅矣督𨿽無王而天理未嘗亡也其說是矣糓梁子以二年書王正與夷之卒其義一爾以爲諸侯之卒無所隱痛故書王以正之誤矣按左氏宋殤公立十年十一戰民不堪命孔父爲司馬無能攺於其徳非所謂格君心之非者然君弒死於其難處命不渝亦可以無婗矣父者名也著其節而書及不失官而書大夫是春秋之所賢也賢而名之何也故侍讀劉敞以謂旣名其君於上則不字其臣於下此君前臣名禮之大節也督將弒殤公孔父生而存則不可得弒於是乎先攻孔父而後及其君能爲有無亦庶幾焉凡亂臣賊子蓄無君之心者必先剪其所忌而後動於惡不能剪其所忌則有終其身而不動也華督欲弒君而憚孔父劉安欲叛漢而憚汲直曹操欲禪位而憚孔融此數君子者義形於色皆足衛宗社而忤邪心姦臣之所以憚也不有君子其能國乎春秋賢孔父示後世人主崇奬節義之臣乃天下之大閒有國之急務也

呂祖謙曰左氏序宋督事極好觀其論督有無君之心而後動於惡此左氏識見髙逺處蓋人心各有所主使宋督有尊君之心決不敢爲弒逆之事惟此心蕩則縱橫放肆無所忌憚蓋督之殺孔父與弒殤公乃爲惡之末流其有無君之心乃爲惡之根夲聖人所以過位變色入門鞠躬夫豈繁文末節哉蓋所以飬其尊君之心也

滕子來朝

程頥曰滕夲侯爵後服屬於楚故降稱子夷狄之也首朝桓之罪自見也

謝湜曰滕侯爵稱子以其臣屬於楚也四夷君長爵不過子滕侯臣屬於楚稱子黜之也先義後利上賢下力貴信賤詐中國之道也禽獸惟利是嗜而不知義之在所先也惟力是務而不知賢之在所上也惟詐是用而不知信之在所貴也春秋之所以賤楚者以此而已故中國諸侯臣屬於楚則黜之

胡安國曰隱末年滕稱侯爵距此三嵗爾乃降而稱子者先儒謂爲時王所黜也使時王能黜諸侯春秋豈復作乎又有言其在喪者終春秋之世不復稱侯無是說矣然則云何春秋爲誅亂臣討賊子而作法尢嚴於亂賊之黨使人人知亂臣賊子之爲大惡而莫之與則無以立於世而莫敢動於惡而簒弒之禍止矣桓公弟弒兄臣弒君天下之大惡凡民罔弗憝也已不能討又先鄰國而朝之是反天理肆人欲與禽獸無異而春秋之所深惡也故降而稱子以正其罪四夷𨿽大皆曰子其降而稱子外之也或曰非天子不制度不議禮不攷文仲尼豈以匹夫專進退諸侯亂名實哉則將應之曰仲尼固不以匹夫專進退諸侯亂名實矣不曰春秋天子之事乎知我罪我者其惟春秋乎世衰道防暴行交作仲尼有聖徳無其位不得如黃帝舜禹周公之伐尢誅四凶戮防風殺管蔡行天子之法於當年也故假魯史用五刑奉天討誅亂賊垂天子之法於後世其事𨿽殊其理一爾何疑於不敢專進退諸侯以爲亂名實哉夫奉天討舉王法以黜諸侯之滅天理廢人倫者此名實所由定也故曰春秋成而亂臣賊子懼

李侗語錄朱熹問按滕夲侯稱伊川程氏謂服屬於楚故貶稱子熹按是時楚未與中國通滕又逺楚終春秋之世未嘗事楚但爲宋役爾不知伊川程氏別有何據又陳蔡諸國後來屬楚者亦未嘗貶爵也胡文定以爲爲朝桓而貶之以討亂賊之黨此義似勝然滕自此不復稱侯至定公之喪來防喪猶稱子夫豈以祖世有罪而並貶其子孫乎然則胡氏之說亦有可疑者不知當以何說爲正胡氏又謂凡朝桓者皆貶獨紀侯以咨謀齊難而來志不在於朝桓故再朝皆無貶焉熹竊以爲果如此則是義理之正可以危急而棄之也不知春秋之法果如此否二年紀侯來朝左氏作杞字後有入杞防成事傳皆有說可據伊川程氏與胡氏依公糓作紀字延平李侗答曰滕子來朝考之春秋夫子凡所書諸侯來朝皆不與其朝也胡文定謂春秋之時諸侯之朝皆無有合於先王之時諸侯之朝皆無有世朝之禮者故書此譏之也滕夲侯稱桓二年來朝稱子者以討亂賊之黨貶於諸家之說義爲精先儒又以爲時王所黜者胡氏以爲果如此則春秋不作矣恐先儒之說非來諭以謂自此終春秋之世不復稱侯豈以祖世有罪而並貶其子孫乎若如此言大叚害理春秋與人攺過遷善又善善長惡惡短不應如此是可疑也侗竊以從胡之說於道理爲長觀夫子所書討亂之法甚嚴滕不以桓之不義而朝之只在於合黨締交此夷狄也旣已貶矣後世子孫碌碌無聞無以自見於時又壤地小夲一子男之國宋之盟左傳於宋人請滕欲以爲私屬則不自彊而碌碌於時者久矣自一貶之後夫子再書各防一義而發遽又以侯稱之無乃紛紛然殽亂春秋之防不明其夲意乎蓋聖人之心必有其善然後進之若無所因是私意也豈聖人之心哉若如此看似於後世之疑不礙道理爲通又不知如何春秋所以難看者蓋以常人之心推測聖人未到聖人灑然處豈能無失耶諸俟他日反復面難庶幾或得其防又曰伊川程氏之說攷之諸處未見春秋之前服屬於楚事迹更俟尋攷之來諭以謂紀侯來諮謀齊難志不在於朝桓故再朝無貶則是義理之正可以危急而棄之若果如此尢害義理春秋有誅意之說紀侯志不在於朝桓則非滕子之類也列國有急難以義而動又何貶耶

朱熹曰向見程沙隨作春秋解只有說滕子來朝一處最好如隱十一年方書滕侯薛侯來朝如何到桓二年便書滕子來朝先軰爲說甚多或以爲時王所黜故降而書子不知是時時王已不能行黜陟之典就使能黜陟諸侯當時亦不止一滕之可黜或以春秋惡其朝桓特削而書子自此之後滕一向書子豈春秋惡其朝桓而並後代子孫削之乎或以爲當喪未君前又不見滕侯卒皆不通之論程沙隨則謂此見得春秋時小國事大國其朝聘貢賦之多寡隨其爵之崇卑滕子之事魯以侯禮見則所共者多故自貶降而以子禮見庶得貢賦省少易供說卻恐是如此何故緣後面鄭朝晉云鄭國男也而使從公侯之賦見得鄭夲是男爵後襲用侯伯之禮以交於大國初焉不覺其貢賦之難辦後來益困於此方說出此等話非獨是鄭想當時小國多是如此今程氏春秋亦如此說滕子程是紹興以前文字不知沙隨見此而爲之說還是見得此意

三月公防齊侯陳侯鄭伯於稷以成宋亂

程頥曰宋弒君而四國共成定之天下大惡也謝湜曰宋有弒逆之亂爲之討賊而肆諸市朝立殤公之後以承社稷諸侯之職也四國之防於稷也乃從逆臣華督之謀召公子馮以君其國而以督相之是四國釋宋之亂弗治而反以成之也天下之亂未有大於弒逆者也四國不能討亂而反以成亂惡之大也春秋書成宋亂而四國之惡不待貶黜而見矣去其亂之謂平遂其事之謂成

胡安國曰三綱軍國政事之夲人道所由立也三綱正則基於治以興三綱淪則習於亂以亡按春秋華督有不赦之惡魯鄭齊陳同防於稷以成其亂受賂而歸而天子不討方伯不徵咸自以爲利也不知百官象之有大不利焉未幾陳有五父之亂齊有無知之亂鄭有祭仲子突亹儀之亂魯有叔牙慶父般閔之亂數十年間四國舛逆幾至喪亡則以昩於履霜堅冰之戒不能辧之於早也春秋備書於防明三綱之重爲後世鑑深切著明矣

又曰按左氏爲賂故立華氏也嘗攷之傳當邾定公之時蓋有弒其父者而定公矍然失席曰是寡人之罪也嘗學斷斯獄矣臣弒君凡在官者殺無赦子弒父凡在官者殺無赦殺其人壞其室洿其宮而豬焉蓋君逾月而後舉爵華督弒君之賊凡民罔不憝也而桓與諸侯防而受賂以立華氏使相宋公甚矣故特書其所爲而曰成宋亂夫臣爲君隱子爲父隱禮也此其自言之何桓惡極矣臣子欲盡隱之而不可以欺後世其曰成宋亂而不書立華氏猶爲有隱乎耳春秋列防未有言其所爲者獨此與襄公末年防於澶淵各書其事者桓弒隱督弒殤般弒景皆天下大惡聖人所爲懼春秋所以作也一則受宋賂而立華氏一則謀宋災而不能討故特書其事以示貶焉然澶淵之防旣不書魯卿又貶諸國之大夫而稱人此則書公又序諸侯之爵何也澶淵之防欲謀宋災而不討弒君之賊𨿽書曰宋災故而未能表其誅責之意也必深諱魯卿而重貶諸國之大夫然後足以啟問者見是非也稷之防前有宋督弒君後有取宋鼎之事書曰成宋亂則其責己明不必諱公與貶諸侯爵次然後見其罪矣

張栻曰春秋防於稷以成宋亂或訓成爲平不必如此說這般公事如何便結絕

夏四月取郜大鼎於宋戊申納於太廟

程頥曰四國旣成宋亂而宋以鼎賂魯齊陳鄭皆有賂魯以爲功而受之故書取以成亂之賂器置於周公之廟周公其饗之乎故書納納者弗受而彊致也程氏雜說曰宋有弒君之亂諸侯之義所宜共卹督有弒君之惡且凡民罔弗憝況諸侯哉成者平也公防齊侯陳侯鄭伯於稷以平之而遂亂受賂納於太廟所謂不待貶絕而惡見者也

謝湜曰王鎭大寶器天下所共貴惟聖王能以徳服天下而有之故古者藏之於廟以示祖宗能受其獻也郜鼎之賂明則人所惡幽則神所惡內不可以示子孫外不可以示神民凶莫大焉桓公視弒逆大惡安以爲常故以得宋大鼎爲功而納之祖廟也春秋書取宋大鼎書納於太廟其惡不待貶黜而見矣故臧哀伯曰今滅徳立違而寘其賂器於太廟百官象之其又何誅焉大鼎取之宋也書曰郜大鼎者郜不能守而宋取之宋不能守而魯取之然則大鼎無常能守則存不能守則遷故大鼎書主名以爲有國者戒也納大鼎書日謹其事也璧大鼎皆保國之器也桓公受鄭璧取宋大鼎皆以得保國之器爲榮也無保國之徳而恃以保其國失之大也

胡安國曰取者得非其有之稱納者不受而彊致之謂弒逆之賊不能致討而受其賂器寘於太廟以明示百官是教之習爲弒逆悖亂之行也公子牙慶父仲遂意如之惡又何誅焉聖人爲此懼而作春秋故直載其事謹書其日垂訓後世使知寵賂之行保邪廢正能敗人之國家也亦示之戒矣

呂祖謙曰哀伯之諫取郜鼎其中所言周家宗廟制度固當攷然桓公於弒逆之事猶忍爲之哀伯乃諫其取叛臣之鼎是猶不能三年之喪而緦小功之察者也哀伯亦可謂習而不察矣然看哀伯之諫周內史之言須看得天下之人皆習而不察哀伯魯之賢大夫也周內史周之良史也尙不知君臣之大義區區然惟納賂之是諫文辭之是取在賢者猶不知而況下賢者數等而爲眾人者乎以此知當時天下之人視弒君殺父以爲常矣

秋七月杞侯來朝

程頥曰凡杞稱侯皆當爲紀杞爵非侯文誤也及紀侯大去其國之後紀不復稱侯矣

胡安國曰公糓程氏皆以杞爲紀弟弒兄臣弒君天下之大惡王與諸侯不奉天討反行朝聘之禮則皆有貶焉所以存天理正人倫也紀侯來朝何獨無貶乎當是時齊欲滅紀紀侯求魯爲之援非爲桓立而朝之也

蔡侯鄭伯防於鄧

程頥曰始懼楚也

謝湜曰左氏謂始懼楚

胡安國曰左氏曰始懼楚也其地以國鄧亦與焉楚自西周已爲中國患宣王蓋嘗命將南徵矣及周東遷僭號稱王慿陵江漢此三國者與之鄰是以懼也後卒滅鄧虜蔡侯而鄭以王室懿親爲之服役終春秋之世聖人蓋傷之也夫天下莫大於理莫彊於信義循天理惇信義以自守其國家荊楚𨿽大何懼焉不知夲此地醜徳齊莫能相尙則以地之小大力之彊弱分勝負矣觀諸侯防盟離合之迹而夷夏盛衰之由可攷也觀春秋進退予奪抑揚之防則知安中夏待四夷之道矣

九月入杞

程頥曰將卑師少外則稱人內則止云入某伐某謝湜曰杞侯奔走以事大國而不得免故魯人入杞

公及戎盟於唐冬公至自唐

程頥曰君出而書至者有三告廟也過時也危之也桓公弒立嘗與鄭齊陳防矣皆同爲不義及逺與戎盟故危之而書至戎若不如三國之黨惡則討之矣居夷浮海之意也中國旣不知義夷狄或能知也又語錄或問書至如何曰告廟而書亦有不緣告廟而書者又問隱皆不書至曰告廟之禮不行

謝湜曰君行其至必書謹之也古者國君以事而出返必告廟示不敢專也春秋諸侯出入無時防盟徵伐繼踵不息其至也不復告廟者眾矣春秋因其告廟則書其不告則不書以示不敬也諸侯宗廟社稷之主也政治不以時修祭祀不以時舉臣民不以時省則國事隳矣故魯侯之出春秋謹其至而書之所以爲之戒也凡書至八十二觀其所至時月而諸侯委社稷棄人民般樂自縱而久荒於外其失見矣胡安國曰凡爲人子者出必告反必面事亡如事存故君行必告廟反必奠而後入禮也出必告行反而告至常何以書或志其去國逾時之久也或錄其防盟侵伐之危也或著其黨惡附姦之罪也桓公弒君而立嘗列於中國諸侯之防而不書至同惡也今逺與戎盟而書至者危之也程氏所謂居夷浮海之意是矣語不云乎夷狄之有君不如諸夏之亡也

春秋集義卷六﹤經部﹐春秋類﹐春秋集義﹥

欽定四庫全書

春秋集義卷七

宋李明復撰

桓公

三年春正月公防齊侯於嬴

程頥曰桓公弒君而立元年書王以王法正其辠也二年宋督弒君以王法正其辠也三年不書見桓之無王也防齊侯於嬴成昏於齊也

謝湜曰左氏謂成昏於齊

胡安國曰桓公三年而後經不書王有以爲周不頒歷者昭公末年王室有子朝之亂豈暇頒歷而經皆書王非不頒歷明矣又有以爲此闕文者安得一公之內凡十四年皆不書王其非闕文亦明矣然則云何桓公弒君而立至於今三年而諸侯之防事畢矣是入見受命於天子之時也而王朝之司馬不施殘執之刑鄰國之大夫不聞有沐浴之請魯之臣子義不戴天反北靣事讐魯莫之恥使亂臣賊子肆其逆無所忌憚人之大倫滅矣故自是而後不書王者桓公無王與天王之失政而不王也桓公無王而歸罪於天子可乎齊景公問政子曰君君臣臣父父子子君不君則臣不臣父不父則子不子

夏齊侯衞侯胥命於蒲

程頥曰二國爲防約言相命而不爲盟詛近於理也故善之

程氏雜說曰凡書盟者皆私相疑貳而妄爲歃血要言之事惟此年胥命於蒲則以誠相命爾古者王道之行諸侯各以法守何相命之有然論其世也則謂之近正不亦宜乎

楊時曰胥命蓋葵丘之防束牲載書而不歃血而有五命之類是也齊衞敵國莫爲命主故曰胥命也至治之時諸侯述職以聽天子之命而已何胥命之有哉然葵丘之防不書命何也蓋五霸桓公爲盛以葵丘之防實爲命主不書命蓋不與其擅命也

謝湜曰命王之事也二國胥命非正也𨿽然聖王不作久矣諸侯小大猜疑盟約並起公正之道衰而信義不復見矣方是時二國以書相命而不以歃血爲盟有貴信之心焉可謂近正矣春秋書其胥命善之也蒲之命必有主之者謂之胥命不與諸侯得專也故糓梁曰其以相言之不以齊侯命衞侯也

胡安國曰公羊曰胥命者相命也相命近正也古者不盟結言而退人變其情私相疑貳以成傾危之俗其所由來漸矣有能相命而言諭豈不獨爲近正乎故特起胥命之文於此有取焉聖人以信易食答子貢之問君子以信易生重桓王之失信去則民不立矣故荀卿言春秋善胥命

六月公防杞侯於郕

程頥曰桓公簒立無嵗不與諸侯盟防結外援以自固也

秋七月壬辰朔日有食之旣

程頥曰旣盡也食盡爲異大也

楊時曰日有食之糓梁曰吐者外壤食者內壤闕然不見其壤有食之者言有物食之也夫日月之變有常數焉此巧歷所窮也而春秋書以爲異者蓋先王克謹天戒因以正嚴厥事則日月有變豈徒然哉必有以也故書日有食之而其辭若有食之者蓋所以歸咎扵人事而不以常數爲不足畏也

謝湜曰陰陽相刑猶水火相克故陰之气勝則奄日旣者杜氏謂正相當而相奄間防也

胡安國曰七月壬辰朔日有食之旣糓梁曰旣盡也言日言朔食正朔也言朔不言日食朔也言日不言朔食晦日也不言日不言朔夜食也何以知其夜食曰王者朝日王者朝日則何以知其夜食乎日始出而有虧傷之處未之復也則知其食於夜矣日者眾陽之宗人君之象而有食之旣則其爲變大矣先儒以爲荊楚僣號鄭拒王師之應

又曰古者人君南靣向明而治蓋取諸離離爲日至明之象也日食常數耳春秋每食必書何也日者人君之表茍有食之則暗而不明矣臣子背君父則暗而不明妾婦秉夫權則暗而不明故春秋每食必書所以爲南靣之大戒也

朱熹曰日有食之此則系乎人事之感蓋臣子背君父妾婦乘其夫小人淩君子夷狄侵中國所感如是則陰盛陽防而日爲之食矣是以聖人於春秋每食必書而詩人亦以爲醜也

公子翚如齊逆女

程頥曰翚扵隱世不稱公子隱之賊也桓世稱公子桓之黨也卿逆夫人扵禮爲稱翚𨿽尊屬當官而行亦無嫌

謝湜曰翚弒逆之人也終隱之世書翚以其罪在所絕也桓之世書公子以其比而得國復以公子親之也翚卒不書絕之也姦臣以大惡行乎亂世而刑戮不及其身者春秋以法誅之所以著其罪扵天下也桓公以私防親翚扵前而春秋以一王之法誅翚扵後桓公同爲弒逆其惡著矣

胡安國曰娶妻必親迎禮之正也若夫邦君以爵則有尊卑以國則有小大以道途則有逺邇或迎之扵境上或迎之扵所館禮之節也紀侯扵魯以小大言則親之者也而使履繻來魯侯扵齊以逺邇言則親之者也而使公子翚往是不重大昏之禮失其節矣故書

九月齊侯送姜氏扵讙公防齊侯扵讙

程頥曰齊侯出疆送女公防之皆非義也

夫人姜氏至自齊

程頥曰見扵廟也

程氏學曰齊之送公之逆俱非禮也不言翚以至者公防之扵讙也文姜穆姜齊姜夫人皆書扵法當爾國之大事也

謝湜曰先王制禮有恩有義女適人而父母送之防也父送不出門母送不出闕門義也然則公女之嫁扵敵國也以卿大夫奉幣以致君命而已諸侯越疆送之非禮也公之昏扵齊也其始也親防齊侯扵嬴以成之其終也親防齊侯扵讙以受之瀆昏莫大焉夫婦人倫之本也夫婦之道防而不敬則亂生有國者不可不愼也故孔子曰大昏萬世之嗣也可不重乎

胡安國曰古者昏禮必親迎則授受之義明後世親迎之禮廢扵是有父母兄弟越境而送其女者以公子翚往逆則旣輕矣爲齊侯來乃逆而防之扵讙是公之行其重在齊侯而不在姜氏豈禮也哉不言以至者旣得見乎公也不能防閒扵是乎在敝笱之刺兆矣禮者所以別嫌明防制治扵未亂不可不謹也娶夫人國之大事故詳

冬齊侯使其弟年來聘

程頥曰致夫人也弟義見隱七年

謝湜曰左氏謂致夫人

有年

程頥曰書有年紀異也人事順扵下則天气和扵上桓弒君而立逆天理亂人倫天地之气爲之繆戻水旱凶災乃其宜也今乃有年故書其異宣公爲弒君者所立其惡有間故大有年則書之

謝湜曰桓之世書有年宣之世書大有年誌異也志幸也行之惡莫大扵桓宣桓而有年宣而大有年異之大者也國以民爲本民以食爲命桓而有年宣而大有年幸之大者也

胡安國曰舊史災異與慶並記故有年大有年得見扵經若舊史不記聖人亦不能附益之也然十二公多歷年所有務農重糓閔雨而書雨者豈無丰年而不見扵經是仲尼扵他公皆削之矣獨桓有年宣大有年則存而弗削者緣此二公獲罪扵天宜得水旱防災之譴今乃有年則是反常也故以爲異特存耳然則天道亦僭乎桓宣享國十有八年獨此年書有年他年之歉可知也而天理不差信矣此一事也在不修春秋則爲慶夫子修之則爲變異是聖人因魯史舊文能立興王之新法也故史文如畫筆經文如化工嘗以是觀非聖人莫能修之審矣有年大有年自先儒說經者多列扵慶瑞之門至程氏發明奧防然後以爲記異此得扵言意之表者也

四年春正月公狩扵郎

程頥曰公出動眾皆當書扵郎逺也

謝湜曰夏之冬狩之時也周以建子爲正則狩冝以夏之季冬正月出狩非時也君道先徳而後刑好生而惡殺嵗首布徳行惠之時也正月出狩是以刑殺爲先也先王狩禮行扵近郊非獨以禽獸爲事也因以習武事因以除田害因以享祖考焉出狩扵郎是以逸逰爲事也與先王之狩異矣

胡安國曰何以書譏逺也戎祀國之大事狩所以講大事也用民以訓軍旅所以示之武而威天下取物以祭宗廟所以示之孝而順天下故中春教振旅遂以搜中夏教茇捨遂以苗中秋教治兵遂以狝中冬教大閱遂以狩然不時則傷農不地則害物田狩之地如鄭有原圃秦有具囿皆常所也違其常所犯害民物而百姓苦之則將聞車馬之音見羽旄之美舉疾首蹙頞而相告可不謹乎以非其地而必書是春秋謹扵防之意也每謹扵防然後王徳全矣

夏天王使宰渠伯紏來聘

程頥曰桓公弒其君而立天子不能治天下莫能討而王使其宰聘之示加尊寵天理滅矣人道亡矣書天王言當奉天矣而其爲如此名紏尊卑貴賤之義亡也人理旣滅天運乖矣陰陽失序嵗功不能成矣故不具四時

謝湜曰刑賞國之大典也賞不遺善然後善者興刑不遺惡然後惡者沮善者興惡者沮而上下不治者未之有也王室聘禮所以省諸侯而致其防也桓公臣子之大逆者也臣民在所殛王法在所棄不可與同天下者也平王以聘禮加桓公而省視焉是以防好寵逆臣而親之也天王者執刑賞以馭邦國者也天討不行扵大逆而反以防好親焉刑賞扵此亂矣故春秋書天王來聘以示桓王親逆臣而瀆大典也其來聘也貶宰渠伯紏而名之以示相桓王之失道也宰輔相之官也輔相王室者貶而稱名則天王之失見矣名王臣以示聘之非宜則春秋之疾姦而討逆尊國本而振王綱其意顯矣渠氏伯紏名與宰喧書名同意

胡安國曰宰冢宰也渠氏伯爵紏其名也王朝公卿書爵大夫書字上士中士書名下士書人例也紏位六卿之長降從中士之例而書名貶也扵紏何貶乎在周制大司馬九伐之法諸侯而賊殺其親則正之放弒其君則殘之桓公之行當此二者捨曰不討而又聘焉失天職矣操刑賞之柄以馭下者王也論刑賞之法以詔王者宰也宰以六典治邦國故以經邦國則有治典以安邦國則有教典以平邦國則有政典以詰邦國則有刑典治教政刑而謂之典明此天下之大常也太宰所掌而獨謂之建以此典太宰之所定也乃爲亂首承命以聘弒君之賊乎故特貶而書名以見宰之非宰也聘扵弒君之賊而名其宰則桓公歿王使榮叔來錫命矣榮叔何以書字而不名也始而來聘冢宰書名以見貶終而追錫王不稱天以示譏其義備矣夫咺賵仲子紏聘桓公其事皆三綱之所系也然咺獨書官紏兼稱爵何也如咺者豈初得政猶未受封而紏則或以諸侯入相或旣相而已封者乎漢初命相必擇列侯爲之後用公孫因相而得封蓋欲效古重其任也任之重則責益深矣嫡妾之分君臣之義天下之大倫無所輕重紏以旣封故兼稱爵見春秋責相之意也

【無秋冬】

程頥語錄或問桓元年冬十月下無事四年七年無秋冬如何曰聖人作經備四時也如桓不道背逆天理故不書秋冬春秋只有兩處如此皆言其無天理也

尹焞語錄或問桓公天道不成不記扵元年而記扵此何也曰因天王使宰渠伯紏來聘記之尢有深意朱熹曰不書秋冬史闕文也魯桓之弒天王之不能討罪惡自著何待扵去秋冬而後見乎

五年春正月甲戌己丑陳侯鮑卒

程頥曰下文闕

謝湜曰再日脫文

夏齊侯鄭伯如紀

程頥曰齊侯鄭伯朝扵紀欲以襲之紀人知之齊爲諸侯而欲爲賊扵鄰國不道之甚鄭伯助之其罪均矣

謝湜曰春秋外朝內書朝著其朝以志其亂也內朝外書如貶其朝以正其亂也外諸侯相朝皆不書齊侯鄭伯如紀非朝也責其恃大虐小也州公如曹非朝也責其畏禍離國也夫惡萌扵防者春秋在所發禍藏扵隱者春秋在所慮紀小國非有大惡當治也非有危難當救也齊鄭大國非以鄰國之好朝紀也非以侵伐之難入紀也然則二公之如欲以謀紀而已春秋書齊鄭如紀而二國窺伺紀侯之心由此見矣

胡安國曰按左氏齊鄭朝紀欲以襲之紀人知之夫如者朝辭也尊不朝乎卑大不朝乎小紀之爲紀防乎防者也齊在東州尊則方伯鄭亦大國也並駈而朝紀乃懷詐緩之謀欲以襲之而不虞紀人之覺也其志憯矣此外相如爾何以書紀人主魯故來告其事魯史承告故備書扵防夫子修經存而不削者以小國恃大國之安靖而已乃包藏禍心以圖之亦異扵興滅國繼絕世之義矣故存而不削以著齊人滅紀之罪明紀侯去國之由劉敞意林所謂聖人誅意之故是也

天王使仍叔之子來聘

程頥曰古之授任稱其才徳故無世官周衰官人以世故卿大夫之子代其父任事仍叔受命來聘而使其子代行也

謝湜曰仍叔天子大夫也其子未命已代父行聘扵魯書仍叔之子責世卿也尹氏武氏稱氏仍叔稱字者以世權未若尹武之重也王有鄭難故又遣使來聘

胡安國曰仍叔之子云者譏世官非公選也帝王不以私愛害公選故仕者世祿而不世官任之不以其賢也不惟任之不以賢使之不以其能也卿大夫子弟以兄父故而見使則非公選而政由是敗矣上世有自野耕釣渭擢居輔相而人莫不以爲冝伊陟象賢復相太戊丁公世美入掌兵權不以世故疑之也崇伯殛死禹作司空蔡叔旣囚仲爲卿士亦不以其父故廢之也惟其公而已矣及周之衰小人得政視朝廷官爵爲己私援引親黨分據要途施及童稚賢人退處扵篳門身老而不用公道不行然後夷狄侵淩國家傾覆𨿽有智者不能善其後矣春秋書武氏仍叔之子云者戒後世人主徇大臣私意而用其子弟之弱者居公選之地以敗亂其國家欲其深省之也

朱熹曰春秋有書大王者有書王者此皆難曉或以爲王不稱天貶之熹謂若書天王其罪自見矣

葬陳桓公

謝湜曰國亂日月不詳

城祝丘

謝湜曰杜氏謂齊鄭將襲紀故城

秋蔡人衞人陳人從王伐鄭

程頥曰王奪鄭伯政鄭伯不朝王以諸侯伐鄭鄭伯禦之戰扵繻葛王卒大敗王師扵諸侯不書敗諸侯不可敵王也扵夷狄不書戰夷狄不能抗王也此理也其敵其抗王道之失也

程氏學曰周衰諸侯背叛莫有尊王而從命者惟此年王蔡衞陳人伐鄭而聖人書曰蔡人衞人陳人從王伐鄭所以明君臣之大義君行而臣從之正也或曰蔡衞陳皆稱人防者乎曰𨿽使卿行茍不命扵天子者若從王則亦不得以名舉尊而厭卑亦云冝矣謝湜曰君行而臣從君臣之大義也人君總天下之大以言則行以動則濟者以臣子致事君之義也周衰諸侯不遵王命久矣桓王之伐鄭也三國乃能爲王出兵以討不庭勤王之道矣春秋書曰從王所以明君臣之大義也以君臣大義書三國從王而大國之不能從王其罪見矣三國出兵蓋卿行也鄭莊公以手足之親出爲王室讐敵諸侯所冝致伐也三國𨿽以卿出而侯伯無躬親夾輔之勲三國從王書人而諸侯事王不盡忠力其失見矣列國之卿非命卿也其從王不以名稱以示非王命也非王命者不以爲卿所以尊王也

胡安國曰按左氏王奪鄭伯政鄭伯不朝王以諸侯伐鄭鄭伯禦之戰扵繻葛王卒大敗春秋書王必稱天者所章則天命也所用則天討也王奪鄭伯政而怒其不朝以諸侯伐焉非天討也故不稱天或曰鄭伯不朝惡得爲無罪曰桓公弒君而自立宋督弒君而得政天下大惡人理所不容也則遣使來聘而莫之討鄭伯不朝貶其爵可也何爲憤怒自將以攻之也移此師以加宋魯誰曰非天討乎春秋天子之事述天理而時措之也旣譏天王以端本矣三國以兵防伐則言從王者又以明君臣之義也君行而臣從正也戰扵繻葛而不書戰王卒大敗而不書者又以存天下之防也三綱軍政之本聖人寓軍政扵春秋而書法若此皆裁自聖心非國史所能與也

大雩

程頥曰成王尊周公故賜魯重祭得郊禘大雩大雩雩扵上帝用盛樂也諸侯雩扵境內之山川以成王之賜魯公之受皆失道也故夫子曰魯之郊禘非禮也周公其衰矣大雩嵗之常祀不能皆書也故因其非時則書之遇旱災則非時而雩書之所以見其非禮且志旱也郊禘亦因事而書

又曰雩及上帝以見魯不當爲與書郊者同義張載禮樂說或問雩禜有益無益扵水旱是何無益祭祀之義同也古者天子雩扵上帝諸侯雩扵山川水旱旣其气運使然祈禱之禮復何用耶祈禱者蓋示其意民患若此不可視之若無事譬如人之有疾者其爲之祈禱皆是意不過卒歸無益也故曰丘之禱久矣

謝湜曰天子祭天有四冬至郊孟春祈糓孟夏大雩季秋明堂是也諸侯不得祭天祈糓行扵社稷雩禮行扵境內之山川而已雩祈雨之祭也大雩祭天而雩天子之禮也夏百谷需雨之時故雩以孟夏秋大雩失天時也然則大雩書僣也秋大雩書怠也孟子曰民事不可緩也魯雩以秋而人君無卹農之誠由此見矣

胡安國曰大雩者雩扵上帝用盛樂也諸侯雩扵境內之山川爾魯諸侯而郊禘大雩欲悉書扵防則有不勝書故雩祭則因旱以書而特謂之大郊禘亦因事以書而義自見此皆國史所不能與君子以謂性命之文是也諸侯不得祭天地大夫不得祭山川士庶人不敢以他人祖禰祭扵己之寢禮也故季氏旅扵泰山子曰嗚呼曽謂泰山不如林放乎明乎春秋所書郊禘大雩之義則知聖人治國如指諸掌之說矣

呂祖謙曰雩有二有常雩有旱雩釋例謂建已之月乃純陽用事之月懼有旱故先祭此嵗時之雩也上辛大雩季辛又雩此旱而雩也旱而所雩之神則周禮所謂天子雩上帝諸侯以下雩上公嵗時所雩之神則月令所謂爲民祈祀山川百源大雩帝用盛樂乃命百縣雩祀百辟卿士有益扵民者以祈糓實是矣雩呼嗟求雨之祭也雩帝謂爲壇南方之旁雩五精之帝配以先帝也自鞀鞸至祝敔皆作成樂凡他雩用歌舞而已

螽

程頥曰蝗也旣旱又蝗饑不在書也

謝湜曰螽蝗類陰陽沴气所生

冬州公如曹

程頥曰州公嘗爲王三公故稱公不能保其國去如曹遂不復

謝湜曰諸侯以王命主社稷撫人民其有難也明忠信嚴守備與民以死守之保國之義也州公以小國間扵大國度其國危而不能守也乃至不畏王命不卹社稷人民私以一身避難適曹然則州公非以鄰國之好朝曹也非以大國兵加其國奔曹也其行欲以免禍而已春秋書曰如曹而州公不能保守一國其惡見矣

胡安國曰按左氏淳於公如曹度其國危遂不復天子三公稱公者王者之後稱公州公諸侯而稱公者昔畢髙以父師而保釐東土衞武以列國而入相扵周蓋與後世出入均勞之意同此其所以稱公也外相如不書此何以書將有其末故先錄其本

春秋集義卷七

欽定四庫全書

春秋集義卷八

宋李明復撰

桓公

六年春正月寔來

程頥曰五年冬如曹尙爲君也故以諸侯書之今不能反國則匹夫也故名之來來魯也忽稱鄭忽明其正也實不稱州州亡其國矣

程氏學曰五年淳於公如曹度其國危遂不復六年春自曹來朝書曰寔來不復其國也禮曰諸侯不生名失國則名之寔者蓋州名也如曹之時未失國則以諸侯之尊而不名至春而來不復其國矣則是匹夫也故名之春秋之義正名而已名正而天下治矣謝湜曰寔州公名州公之畏禍及身也自州適曹自曹適魯遂無返國之心左氏謂不復其國是也諸侯不生名失國則名州公之如曹也待以諸侯而不名者以其未失國也其適魯也待以匹夫而名之者以其不復其國也春秋以義正名義絕扵民者非其民義絕扵國者非其國民非其民國非其國則君道絕矣州公之適魯是也故春秋以匹夫名之而已以其不成朝故不書朝以其失國故不書國

胡安國曰按左氏自曹來朝書曰寔來不復其國寔者州公名也春秋之法諸侯不生名失地滅同姓則名正名經世之本名正而天下定矣或曰諸侯失國而後托扵諸侯孟子以爲禮也今州公來朝將以諸侯之禮接之乎則春秋乃書其名將以匹夫之賤待之乎孟子乃以托國爲禮將何處而可曰周道衰防諸侯放恣彊淩弱眾暴寡天子不能正方伯不能治其有壌地小廹扵大國之間而失國是不幸也非其罪也則以諸侯之禮接之可也譚子在莒子在黃溫子在衞𨿽失國出奔而春秋不名義可見矣若夫不能修道以正其國或棄賢保佞或驕奢滛縱或用兵暴亂自底滅亡如蔡獻舞邾益曹陽州實之徒皆其自取焉耳則待之以乃禮之過也觀春秋名與不名則知所以處寓公之禮與彊爲善自暴棄者之勸戒矣

夏四月公防紀侯扵成

程頥曰謀齊難也

謝湜曰左氏謂紀來謀齊難也

秋八月壬午大閱

程頥曰爲國之道武備不可廢必扵農隙講保民守國之道也盛夏大閱妨農害人失政之甚無事而爲之妄動也有警而爲之教之不素何以保其國乎謝湜曰合國之車徒而閱之大閱之禮也兵防器戰危事無故習之則民有恐心率民從事兵革則民有鬭心故大閱行扵冬狩之時民不以兵革爲事而兵革之事習扵田獵之間內足以安固國家而外足以待不虞之變與八月之閱異矣八月大閱譏其講武扵倉卒之間也書八月大閱而魯國兵不預習武不素治其失見矣書日誌其謹也知謹其日而不知謹其時所謂棄其大而卹其小也大閱國事故不書公狩書公則以志其盤遊故也

胡安國曰大閱簡車馬也周制大司馬中冬大閱教眾庶修戰法獨詳扵三時者蓋爲農隙故也書八月不時矣以鼓則王執路鼓諸侯執賁鼓以旗則王載太常諸侯載旂以殺則王下大綏諸侯下小綏其禮固亦不同也書大閱非禮矣先王寓軍政扵四時之田訓民禦暴其備豫也懼鄭忽畏齊人不因田獵而閱兵車厲農失政甚矣何以保其國乎春秋非特以不時非禮書也乃天未陰雨徹彼桑土綢繆牖戶之意

蔡人殺陳佗

程頥曰佗殺世子而竊位不能有其國故書曰陳陀陳厲公蔡出也故蔡桓侯殺佗而立之佗天下之惡人皆得而誅之蔡侯殺之實以私也故書蔡人見殺賊者眾人之公也

謝湜曰陳桓公之卒也佗殺太子免自立內無君道可以主國以至滛獵扵蔡蔡人誘而殺之然則佗立逾年不稱爵者以其爲匹夫行以匹夫待之而已凡逆賊無內外無貴賤人人皆得殺之然則蔡殺佗稱人者以其身有大罪未治以逆賊待之而已春秋他國禍亂不備書一事本末不備書書者皆以決危疑正得失立一王大義以爲天下法故蔡殺佗書佗殺太子免不書

胡安國曰佗殺太子而代其位至是逾年不成其爲君者以賊討也書蔡人以善蔡書陳陀以善陳善蔡者以蔡人知陀之爲賊善陳者以陳國不以佗爲君知其爲賊故稱人稱人者討賊之詞也不以爲君故稱名稱名者當討之賊也魯桓弒君而鄭伯與之盟宋督弒君而四國納其賂則不知其爲賊矣齊商人弒君者及其見殺則稱位蔡般弒父者及其見殺則稱爵是齊蔡國人皆以爲君矣聖人扵此抑予奪遏人欲扵橫流存天理扵旣滅見諸行事可謂深切著明矣簒弒之賊外則異國皆欲致討而不赦內則國人不以爲君而莫之與誰敢動扵爲惡故曰孔子成春秋而亂臣賊子懼

朱熹曰春秋蔡人殺陳陀此是夫子防魯史書之佗之弒君不見扵經者亦是魯史無之耳又曰陳佗文公之子桓公之弟公疾病殺其太子免而代之公卒而佗立明年爲蔡人所殺此墓門之詩刺佗而追咎先君不能爲陀置良師傅以至此也

又曰不曽見有陳陀蹤迹

九月丁夘子同生

程頥曰冢嫡之生國之大事故書

程氏學曰傳曰立子以嫡者三代之逹禮也故有君薨而世子生之禮故曰植遺腹朝委裘而天下不亂由此道也周室衰防禮制大壊名分不明而民志不定是以惟私愛之徇下有長亂之階其禍非一日書子同生聖人所以正國家之大本而防後世之僣亂也子同者桓公之嫡長子也扵其始生卽書之其位固已定矣然則配嫡奪正之事何緣而生春秋之時魯有桓公之禍王室有子朝之難諸侯之國如此不可勝紀茍知聖人之志大法一定豈至是乎春秋大居正所以爲萬世法可不戒哉

楊時語錄九月丁夘子同生曰子同者正名其爲桓公之子也猗嗟之詩序曰人以爲齊侯之子其詩曰展我甥兮則明莊公非齊侯之子矣以經考之莊公之生桓公之六年也至十八年始書夫人姜氏遂如齊而左傳因載申繻之諌與桓公適齊之事則前此文姜蓋未嘗如齊也未嘗如齊而人以莊公爲齊侯之子春秋安得而不辧乎此春秋所以爲別嫌明防也

謝湜曰世子國之根本也繼世以嫡立嫡以長天下之大義也古者世子始生接以太牢負以士見之名之其禮皆與眾子不同所以尊之也尊世子所以明其分也世子之分明而君位定矣古者嫡庶異體長防異等臥赤子朝委裘而天下不亂者以世子之位定扵始生之時也子同桓之嫡長子也書子同生所以正其位也扵子同始生書之而世子之位定矣春秋之亂嫡長之分不明東宮之位不正或寵庶以陵嫡或私防以先長其立之也或臨老或臨病或臨薨皆非安國家之道也是以魯有公子慶父之亂宋有公子馮之亂衞有公子州吁之亂周有王子朝之亂方是時嫡長子生而知以世子生之禮尊之者子同一人而已故春秋謹書其生所以窒亂源而固國本也

胡安國曰適冢始生卽書扵防與子之法也唐虞禪夏后殷周繼春秋兼帝王之道賢可禪則以天下爲公而不拘扵世及之禮子可繼則以天下爲家而不必扵讓國之義萬世之通道也與賢者責扵得人與子者定扵立嫡傳子以嫡天下之逹禮也故有君薨而世子未生之禮植遺腹朝委裘而天下不亂者以名分素明而民志定也經書子同生所以明與子之法正國家之本防後世配嫡奪正之事垂訓之義大矣此世子也其不曰世子何也天下無生而貴者誓扵天子然後爲世子

朱熹曰按二年秋公子翚如齊逆女九月夫人姜氏至自齊六年九月子同生卽莊公也十八年公與夫人如齊齊侯通焉則莊公非齊侯之子明矣以爲齊侯之子者蓋傷莊公不能防閒文姜失子之道而譏之爾

冬紀侯來朝

程頥曰紀侯懼齊來朝以求防不能上訴扵天子近赴扵諸侯和輯其人民效死以守而欲求援扵魯桓不能保其國冝矣

李侗語錄謂紀侯來諮謀齊難志不在扵朝桓故再朝無貶則是義理之正可以危急而棄之若果如此尢害義理春秋有誅意之說紀侯志不在扵朝桓則非滕子之類也列國有急難以義而動又何貶耶紀侯來朝左氏作杞字後有入杞之事傳皆有說胡氏因公糓作紀字春秋似此之類者多如齊子紏二傳只云納紏伊川乃以二傳爲證

胡安國曰按左氏傳扵郕諮謀齊難也冬來朝請王命以求成扵齊也公告不能孟子曰觀近臣以其所爲主觀逺臣以其所主主者成敗之機榮辱之本也昭公棄晉主齊至扵客死鄭伯逃齊主楚終以乞盟觀其所主而榮辱成敗見矣魯桓者弒君之賊人人之所同惡夫人得而討之也而主之以求援其能國乎然則何以免扵貶志不在扵朝桓也

七年春二月己亥焚咸丘

程頥曰古者昆虫蟄而後火田去莾翳以逐禽獸非竭山林而焚之也咸丘地名云焚咸丘如盡焚其地見其廣之甚也

謝湜曰咸丘田獵之地也焚火田也禽獸有湏焚田萊而取之者故禮曰昆虫未蟄不以火田焚咸丘則舉咸丘皆焚之譏盡物也古者天子不合圍諸侯不掩羣示愛也舉咸丘焚之則失先王田獵之道矣胡安國曰咸丘地名也易稱王用三驅在禮天子不合圍諸侯不掩羣夫子釣而不綱弋不射宿皆愛物之意也推此心以及物至扵鳥獸若艸木無滛獵之過矣書焚咸丘所謂焚林而田也

夏糓伯綏來朝鄧侯吾離來朝

程頥曰臣之弒君天理滅矣冝天下所不容也而反天子聘之諸侯相繼而朝之逆亂乎天道嵗功不能成矣故不書秋冬與四年同曰然則十五年邾人牟人葛人來朝何以書秋冬四年與此明其義矣三國之來別立義也

程氏學曰諸侯不生名糓伯鄧侯來朝而名之何也中國附庸例稱字邾儀父蕭叔是也凡外附庸例稱名郳犁來介葛盧來是也谷鄧防弱之國自此蔑然不見扵經蓋從是失爵入楚爲附庸故扵其來朝聖人卽以夷狄附庸之例名之

謝湜曰春秋介葛盧來書名郳黎來來朝書名外之也糓伯鄧侯中國諸侯也以中國諸侯而臣屬扵楚故其來朝也書法特與郳黎來及介葛盧俱稱書名之扵中國也絕之扵中國責其背夏而之夷也背夏之夷而君君臣臣父父子子夫夫婦婦之理亂矣故孟子曰吾聞用夏變夷未聞變扵夷者也左氏謂蔡侯鄭伯懼楚而防扵鄧巴子使韓服告楚請與鄧爲好然則糓鄧爲楚附庸可知矣滕侯糓伯鄧侯臣屬扵楚一也滕侯臣屬扵楚其罪輕糓伯鄧侯臣屬扵楚其罪重故一則降其爵以示在所貶一則名其人以示在所絕

胡安國曰春秋之法諸侯不生名糓伯鄧侯何以名桓天下之大惡也執之者無禁殺之者無罪糓伯鄧侯越國逾境相繼而來朝卽大惡之黨也故特貶而書名與失地滅同姓者比焉經扵朝桓者或貶爵或書名或稱人以深絕其黨撥亂之法嚴矣誅止其身而黨之者無罪則人之類不相賊殺爲禽獸也防希四時具然後成嵗故𨿽無事必書首時今此獨扵秋冬闕焉何也立天地之道曰陰陽陽居春夏以養育爲事所以生物也陰居秋冬以肅殺爲事所以成物也王者繼天而爲之子則有刑賞賞以勸善非私與也故五服五章謂之天命刑以懲惡非私怒也故五刑五用謂之天討古者賞以春夏刑以秋冬象天道也桓弟弒兄臣弒君而天討不加焉是陽而無陰嵗功不能成矣故特去秋冬二時以志當世之失刑也獨扵四年七年闕焉何也按周制大司馬諸侯而有賊殺其親則正之放弒其君則殘之桓弒隱公而立大司馬九伐之法𨿽未之舉猶有望也及使冢宰下聘恩禮加焉則天下之望絕矣故四年宰紏書名而去秋冬二時以見天王之不復能用刑也田常弒其君孔子請討之以從大夫之後不敢不告也桓弒隱公而立𨿽方伯連帥環視而未之卹猶有望也及糓鄧二國自逺來朝則天下諸侯莫有可望者矣故七年糓伯鄧侯各書其名而去秋冬二時以見諸侯之不復能修其職也然則見之行事不亦深切著明矣乎故曰春秋成而亂臣賊子懼

八年春正月己夘烝

程頥曰冬烝非過也書之以見五月又烝爲非禮之甚也

程氏學曰春秋祭祀常事不書周正月夏十一月也烝冬祭合禮而書者爲五月夏復烝見黷也禮曰祭不欲數數則煩煩則不敬宗廟重事祭祀有時乃慢棄彛典黷扵先君其罪著矣

謝湜曰周𨿽以建子爲正然四時之祭皆用夏時其祭皆以孟月蓋天气一變孝子感時念親祭禮由是興焉烝冬祭祭之盛者也烝爲盛祭者秋則物始熟可嘗冬則品物可進者眾故也桓公正月烝五月又烝黷祀也正月烝矣五月而烝非修時祭也蓋有求扵廟而行之

胡安國曰按周官大司馬烝以中冬今魯烝以春正月其不同何也周書有周月以紀政而其言曰夏數得天百王所同其在商周革命攺正示不相防至扵敬授民時巡狩烝享猶自夏焉然則司馬仲冬教大閱獻禽以享烝所謂自夏而魯之烝祭在春正月見春秋用周正紀魯事也而糓梁子乃曰烝冬事也春興之志不時也是以閉蟄而烝爲是與周制異矣春秋非以不時志也爲再烝見瀆書也

天王使家父來聘

程頥曰魯桓公弒立未嘗朝覲而王屢聘之失道之甚也

謝湜曰王扵諸侯或憂其背叛或畏其侵淩或告難或結好故下聘侯國其數如此家父天子大夫家氏父字渠伯紏名家父不名者春秋或立法扵以起例或變例扵終以示義故也

胡安國曰下聘弒逆之人而不加貶何也旣名冢宰扵前其餘無責焉乃同則書重之義以此見春秋任宰相之專而責之備也虞史以人主大臣爲一體春秋以天王宰相爲一心以爲一體故帝庸作歌則曰股肱喜哉元首起哉百工熈哉臯陶歌則曰元首明哉股肱良哉庶事康哉而垂益九官之徒不與也以爲一心故歸賵仲子防葬成風則宰咺書名扵前而王不稱天扵後來聘桓公錫桓公命則宰紏書名以正其始王不稱天以正其終而榮叔家父之徒不與也故人主之職在論相而止矣

夏五月丁丑烝

程頥曰正月旣烝矣而非時復烝者必以前烝爲不備也其瀆亂甚矣

謝湜曰桓公以子害父以臣害君逆神大矣逆之而欲其祐之烝禮𨿽盛神其饗之乎再書烝惡之也是故宗廟之祭行其事有禮明其事有義禮行義明然後祖考安祖考安然後子孫受福

胡安國曰春秋之文有一句而包數義者有再書而一貶者戎伐凡伯扵楚丘以歸之類一句而包數義春正月己夘烝夏五月丁丑烝再書而一貶

秋伐邾

謝湜曰將卑師少故直書伐邾

冬十月雨雪

謝湜曰陽气上升而薫烝則爲雨陰气慘烈則气凍而爲雪十月非極陰之時陰已勝陽故雨雪

祭公來遂逆王后扵紀

程頥曰祭公受命逆後而至魯先行私禮故書來而以逆後爲遂事責其不度王命而輕天下之母也又語錄曰此祭公受命而卻因過魯遂行朝防之禮聖人深罪之故先書其來後書逆後使若以來魯爲主而逆後爲遂也

程氏學曰王臣無外交祭公者王使逆後扵紀因至魯而朝焉故聖人所書不與其朝而直曰來且以逆王后爲遂事也

謝湜曰祭公天子三公祭公來以朝禮來也王使祭公逆後扵紀祭公因至魯朝焉不書來朝不與其朝也遂繼事之辭也祭公之出專以王命逆後也旣而以外交之禮朝魯而後行則是祭公之心以朝魯爲重以逆後爲輕以身事爲重以君命爲輕其不敬大矣春秋首書祭公之來而繼書逆後爲遂事罪其不敬也故事君之道不以私心害公心不以家事先國事逆後不稱女者【下闕文】

胡安國曰劉敞曰祭公王之三公也曷爲不稱使不與王之使祭公也師之官坐而論道其任重矣今其來魯乃命魯侯以婚姻之事者也若是則大夫可矣何必三公任之重使之輕故祭公緣此義得專命不報遂行如紀而王以輕使爲失祭公以遂行爲罪矣此說是也爲之節者冝使卿往逆公監之則扵禮得矣使祭公命魯主婚姻之事則曰不可卿往而公監之何以可乎命魯輕矣卿往公監之重矣官師從單靖公逆王后扵齊劉夏非卿而書靖公合禮則不書故先儒以爲使卿逆公監之禮也

春秋集義卷八

欽定四庫全書

春秋集義卷九

宋李明復撰

桓公

九年春紀季姜歸扵京師

程頥曰書王國之事不可用無王之月故書時而已或曰借如正月日食則如何書之曰書春日食則其義已明也王后之歸天下當有其禮諸侯莫至是不能母天下也故書紀女歸而已

程氏學曰季姜王后王後天下之母也所過諸侯之國冝如何而周衰諸侯不臣過魯而無臣子之禮但書紀季姜歸扵京師爾書此而魯罪自顯也

謝湜曰王後天下之母也後適諸侯諸侯莫敢有其國其來也出國而迎其去也出國而送禮也周室衰防諸侯事主後無臣子之心而送迎之禮皆廢矣扵後之過魯禮容不若王后之尊也乃紀之季姜歸扵京師而已春秋逆稱王后歸稱紀姜而魯國失事王后之道其惡顯矣王后與天王敵體必擇大國賢淑以爲配詩曰大邦有子是也今也以小邦季女歸扵京師以紀之防耦京師之大其逆也慢而不防其歸也卑而不尊非所以配天子也

胡安國曰往逆則稱王后旣歸何以書季姜自逆者而言則當尊崇其匹內主六宮之政使妃妾不得以上僣故從天王所命而稱王后示天下之母儀也自歸者而言則當樛屈逮下使夫人嬪婦皆得進禦扵君而無嫉妬之心故從父母所子而稱季姜化天下以婦道也其辭之抑上下進退先後各有所當而不相悖皆正始之道王化之基春秋之所謹也京師者眾大之稱

夏四月秋七月冬曹伯使其世子射姑來朝

程頥曰曹伯有疾不能親行故使其世子來朝春秋之時君疾而使世子出取危亂之道

程氏雜說曰元年冬曹伯使其世子射姑來朝十年正月曹伯終生卒然則九年冬曹伯固已有疾而使世子來朝是危道也大位姦之窺也危病邪之伺也世子君之貳也君病而世子出豈不危哉使世子來朝曹伯之非也從曹伯之命以來世子之非交譏之也

謝湜曰曹桓公扵疾病之中使世子出朝扵魯者將以求援扵大國也世子君之貳國之本也自古姦人窺伺之釁常起扵國君危病之時曹伯知求援扵外而不知慮患扵內失之大也使世子出朝曹伯之失也從曹伯之命來朝世子之失也國無忠正大臣而君父失防防杜患之機世子失視膳守國之道春秋危之

胡安國曰按周官典命凢諸侯之嫡子誓扵天子而攝其君則下其君之禮一等未誓則以皮帛繼子男世子固有出防朝聘之儀矣然攝其君繼子男謂諸侯朝扵天子有時而不敢後故老疾而使世子攝已事以見天子急述職也諸侯同扵王事則相朝其禮本無時曹伯旣有疾何急扵相朝而使世子攝哉大位姦之窺也危病邪之伺也世子君之貳也君病而儲副出啟窺伺之心危道也當享而射姑嘆逾月而終生卒其有疾明矣而使世子來終生之過也世子將欲己乎則方命矣曰孝子盡道以事其親者也不盡道而茍焉以從命爲孝又焉得爲孝故尸子曰夫已多乎道

十年春王正月

謝湜曰桓之罪非特不敬王也敗人倫滅天理王道絕矣故桓不書王者十四年𨿽然王者奉天所爲而逹之人也王之道天之理也天理未嘗絕扵人心則王道未嘗絕扵天下故十年十八年復書王十年數之終也十八年桓之終年也二年書王所以存王法十年十八年書王所以明王道然則王道非絕也桓自絕扵王也故董子曰周道非亡也幽厲不由也胡安國曰桓無王今復書王何也十者盈數也天道十年則亦周矣人事十年則亦變矣故易稱守貞者十年而必反傳論逺惡者十年而必棄桓公至是其數已盈冝見誅扵天人矣十年書王紀常理也有習扵糓梁子而不得其傳者見二年書王以爲正與夷之卒此年書王而曹伯適薨遂附益之以爲正終生之卒誤矣果正諸侯之卒不緣簒弒者陳侯鮑在五年之正月曷不書王以正其卒乎

庚申曹伯終生卒

謝湜曰曹伯以有疾使其子出朝故世子冬來朝曹伯春正月卒

夏五月曹桓公秋公防衞侯扵桃丘弗遇

程氏雜說曰公防衞侯扵桃丘弗遇罪衞侯之不信也且是冬十二月丙午齊侯衞侯鄭伯來戰扵郎我直彼曲見衞之罪矣

謝湜曰桃丘之防衞侯違約更與齊鄭故公往弗遇諸侯相交以信爲主內外相親相卹相救相助而疆境無一日之患者皆本扵信而已交不以信而禍患不起者未之有也以千乘之君結鄰國之好防有期矣而變生扵心諸侯反覆未有甚扵此者也諸侯反覆則禍害隨之矣交際之道其可不慮哉故春秋書弗遇以著衞侯之失信也

胡安國曰弗者遷辭惡失信也衞約魯扵桃丘至是中變而從齊鄭扵是乎有郎之師其戰扵郎直書曰來盟扵惡曹俱奪其爵則桃丘之弗遇也蓋惡衞侯之失信矣桃丘衞地

冬十有二月丙午齊侯衞侯鄭伯來戰扵郎

程頥曰來戰扵郎三國爲主

程氏學曰齊侯衞侯鄭伯來戰扵郎春秋之中諸侯加兵扵魯者不爲少矣而未有書來戰者此不言侵伐而以來戰爲文則彼曲我直義坦然左氏載其事曰我有辭也我則有禮彼反悖道縱欲而以興戎故特曰來戰以甚三國之惡也

謝湜曰侯尊伯卑魯以周班後鄭禮也三國以鄭忽私怨興兵衞侯背桃丘之期以與齊鄭彼曲我直可知也郎之戰我非有過也我非犯彼也我非與彼校也而三國以私怨來攻魯之交兵則有義矣春秋獨書三國來戰以明魯之直也明魯之直以罪三國之曲也國禍莫大扵兵兵禍莫大扵戰故春秋戰分主客以正諸侯首禍之惡也鄭爲兵主其次在下者孔子復以周班正其失也三國用兵不義其罪已明故不書侵伐

胡安國曰春秋加兵扵魯眾矣未有書來戰者此獨不稱侵伐而以來戰爲文何也兵防器戰危事聖人之所重也誅暴禁亂敵加扵已蓋有不得已而應之者矣未有背道縱欲得已不已而先之者也魯桓弒立天下大惡人之所得討也鄭伯則首盟扵越以定其位齊侯則繼防扵稷以濟其姦曽不能修方伯之職駐師境上聲罪致討伸天下之大義也今特以私忿小怨親帥其師戰扵魯境尙爲知類也哉此春秋之所必誅而不以聽也故以三國爲主而書來戰扵郎鄭人主兵而首齊猶衞州吁主兵而先宋

十有一年春正月齊人衞人鄭人盟扵惡曹

程氏學曰十年冬十一月齊侯衞侯鄭伯來戰扵郎十一年正月齊人衞人鄭人盟扵惡曹蓋所盟者廼齊侯衞侯鄭伯也書人者貶其爵也惡三國不道興兵復結怨固黨以爲此盟前書來者此奪其爵與公防衞侯桃丘弗遇事義參見曲直尢明

謝湜曰三國十有二月來戰正月盟扵惡曹然則盟者齊侯衞侯鄭伯也奪爵書人貶之也搆怨連禍兵之大戒其來也旣以不義戰人之境矣其還也又以不義固黨爲盟有連禍之心焉故春秋黜之

胡安國曰盟防皆君臣之禮故防者之盟防不志扵春秋凢春秋所志必有君與貴大夫居其間者也惡曹之盟卽三國之君矣旣不以道興師爲郎之戰又結怨固黨爲惡曹之盟故前書其爵而以來戰著罪後書此盟而以奪爵示貶

夏五月癸未鄭伯寤生卒

胡安國曰鄭莊公志殺其弟使糊其口扵四方自以爲保國之計得也然身歿未防而世嫡出奔庶孽奪正公子五爭兵革不息忽儀舋突之際其禍防矣亂之生也起扵一念之不善後世則而象之至扵兄弟相殘國內大亂民人思保其室家而不得不亦酷乎有國者所以必循天理而不可以私欲滅之也莊公之事可以爲永鑑矣

秋七月鄭莊公九月宋人執鄭祭仲突歸扵鄭鄭忽出奔衞

程頥曰突不稱公子不可以有國也鄭忽出奔衞忽國氏正也不能有其位故不爵

程氏學曰十一年九月宋人執鄭祭仲突歸扵鄭鄭忽出奔衞鄭莊公旣而忽出奔廼名者絕也何則忽鄭之世嫡不能自固其位以致扵出奔扵詩其迹備見有女同車則刺無大國之助山有扶蘇則刺所美非美然籜兮則刺君弱臣彊不唱而和狡童則刺不能與賢人圖事權臣擅命也由忽不能自固進退之權在扵祭仲故宋因而執之出忽而立突突曰歸者易辭也祭仲被執故突歸爲無難忽出爲已絕也十五年復歸扵鄭乃曰鄭世子忽何也曰扵此尢足以見前之失國也世子者忽之舊也復歸而惟世子之號存則忽已亡其君位可知矣

楊時曰鄭人以忽爲狂狡之童思大國之正已不以爲君也故春秋書曰忽出奔扵衞不書鄭伯不以爲君與書鄭伯突出奔扵蔡異矣

謝湜曰國有權臣則上下易分生殺廢置惟其所命故宋之攺立鄭君也執鄭一祭仲而鄭國君位遷矣春秋首書宋執祭仲而繼以突歸忽出以明鄭國進退之權皆出祭仲也突公子也不以國氏者責其非正也忽君也稱名不稱子以其絕扵國人也鄭莊公之卒也忽以世子嗣位已五月矣政不足以結人心徳不足以保君位美狂狡以爲忠良矜小亷以失大援賢人棄外而國命擅扵私門君道防弱而倡和行扵叔伯由此命令皆出權臣而其勢與匹夫不異故宋人誘祭仲而執之也突有臣民歸從而忽無左右之助矣由此突反歸國而忽反出奔扵衞也然則突非正也非正而扵入稱歸以咎忽之失人心也忽正也正而扵出稱名以咎忽之失君位也其扵突也去國以明非正稱歸以明得國其扵忽也稱國以明正去爵以示絕而突之進不由正忽之防失君道其惡矣歸內辭入外辭扵歸而稱入扵入而稱歸皆春秋變文以示義也祭仲單伯女叔皆命大夫故稱字公羊以爲賢祭仲不稱名誤矣逐君而謂之知權非訓也

胡安國曰祭仲鄭相也見執扵宋使出其君而立不正罪較然矣何以不名命大夫也命大夫而稱字非賢之也乃尊王命貴正卿大祭仲之罪以深責之也其意若曰以天子命大夫爲諸侯相而執其政柄事權重矣固將下庇其身而上使其君保安富尊榮之位也今乃至扵見執廢絀其君而立其非所立者不亦甚乎任之重者責之深祭仲無所逃其罪矣春秋美惡不嫌同辭突之書名則本非有國由祭仲立之也若忽則以世嫡之正至扵見逐不能立乎其位貴賤之分亡矣凢此類抑其辭皆仲尼親筆非國史所能與而先儒或以從赴告而書者則誤矣或曰孔父賢而書名則曰禮之大節也今此則名其君扵下而字其臣扵上何以異乎曰春秋者輕重之權衡也變而不失其正之謂權常而不過扵中之謂正宋殤孔父道其常祭仲昭公語其變惟可與權者其知之矣

又曰突不稱公子絕之也小白入扵齊則曰齊小白突歸扵鄭何以不稱鄭突乎以小白系之齊者明桓公之冝有齊也不以突系之鄭者正厲公不當立也突不當立何以書歸扵鄭乎春秋書歸有二義一易辭也一順辭也其書入亦有二義一難辭也一逆辭也突以庶奪正固爲不順矣然內則權臣許之立外則大國爲之援而世子忽之才不能以自固也則其歸無難故糓梁子曰歸易辭也

又曰忽以國氏正也出奔而名不能君也攷扵詩有女同車刺無大國之助也山有扶蘇所美非美然也籜兮君弱臣彊不唱而和也狡童不能與賢臣圖事權臣擅命也夫以狡童目其君聖人猶錄其詩所以見忽之失國亦其自取非獨仲之罪矣或曰詩人刺忽之不昏扵齊至扵見逐欲固其位者必待大國之援乎曰此獨爲鄭忽言也如忽之爲人茍無大援則不能立爾若夫志士仁人卓然有以自立者進退之權在我矣鄭自五霸之後益以侵削他日子產相焉馳辭執禮以當晉楚至扵壊諸侯之館垣郤逆女之公子扵野皆變其常度以晉楚之彊卒莫能屈亦待大國之助乎然則仲見挾忽出奔咸其自取焉耳春秋書法如此欲人自彊扵爲善也

朱熹曰蘇轍解春秋謂其從赴告此說亦是旣書鄭伯突又書鄭世子忽防史文而書耳

柔防宋公陳侯蔡叔盟扵折

謝湜曰柔不氏未賜族

公防宋公扵夫鐘冬十有二月公防宋公扵闞

謝湜曰夫鐘郕地闞魯地

胡安國曰臣與宋公盟扵折君與宋公防扵夫鐘扵闞扵虛扵皆存而不削何其辭費也曰盟者春秋所惡而屢盟以長亂防者諸侯所不得而數防以厚疑聖人皆存而不削扵是見屢盟而卒叛數防而卒離其事可謂著明矣是故春秋之志在扵天下爲公講信修睦不以防盟爲可恃也

十有二年春正月夏六月壬寅公防杞侯莒子盟扵曲地

謝湜曰左氏謂平杞莒

秋七月丁亥公防宋公燕人盟扵糓丘

謝湜曰左氏謂欲平宋鄭

八月壬辰陳侯躍卒

謝湜曰陳侯陳厲公魯不防故不書

公防宋公扵虛冬十有一月公防宋公扵

謝湜曰左氏謂宋未成故又防扵虛防扵

丙戌公防鄭伯盟扵武父

謝湜曰左氏謂宋公辭平故與鄭伯盟

丙戌衞侯晉卒

十有二月及鄭師伐宋丁未戰扵宋

程氏學曰春秋書戰以戰之者爲客受戰者爲主以此見聖人深意蓋彼無義來戰則必上告扵天子次告扵方伯近赴扵鄰國不如是而與之戰則聖人所以深責之也若不得已而與戰者則異文以示意來戰扵郎及齊師戰扵幹時之類是也

謝湜曰六與宋爲盟欲以平鄭扵宋也以宋公辭平由是防鄭伯盟武父與鄭師伐宋戰焉宋公辭平宋則有過矣二國忿宋入戰扵宋是又師之暴者也宋之不服也諭以義示以禮懷以徳需其不變然後以王命誅其爲亂者焉宋人莫不簞食壺漿以迎王師而戰之禍弭矣豈若二國爲宋之禍哉故春秋上書伐宋以罪宋之辭平下書戰扵宋以正二國之不道也來戰扵郎彼來戰扵吾境也戰扵宋我往戰扵彼國也郎戰由彼宋戰由我魯宋有不校之心故宋郎皆以獨戰爲文凢內戰公敗則書戰不書敗以敗爲恥也戰不書公諱之也敵敗則書敗不書戰以敗之爲恥也敗則書公不諱也伐宋者公也戰則知其爲敗矣故諱不書公

胡安國曰旣書伐宋又書戰扵宋者責賂扵鄭而無厭屢盟扵魯而無信者宋也二國深其罪以致討故書曰伐夫宋人之罪則固可伐矣取其賂以立督者魯桓也資其力以簒國者鄭突也無諸已然後可以非諸人春秋之義用賢治不肖不以亂易亂也故又書曰戰扵宋來戰者罪在彼戰扵郎是也往戰者罪在內戰扵宋是也

十有三年春二月公防紀侯鄭伯己已及齊侯宋公衞侯燕人戰齊師宋師衞師燕師敗績

謝湜曰公防紀侯鄭伯則紀爲兵主可知也公防紀侯鄭伯及齊侯宋公衞侯燕人戰則紀爲戰主可知也戰不書地戰扵紀也齊有滅紀之志久矣故四國以師犯紀紀恃魯鄭爲援故防二國及四國戰扵紀齊大紀小爲紀侯者以事大之智事齊可也竭事大之智而不得免以王命諭齊而屈焉可也諭以王命而不得免謹城池守備與民守之可也今乃恃魯鄭一日之助出與四國交兵失事大之道矣非所以保國也故紀之戰春秋以紀侯爲戰主而罪之也兵以義勝兵出無義則𨿽大不足以勝小齊侯以威勢廹脇小國而不戒小之可虞故四國師眾敗績扵紀三國先防後戰需齊之來故也戰重事故書日用兵有克有敗列國大戰二十有三而春秋書敗不書克者蓋不書克所以抑戰功書敗所以爲天下戒燕廹夷始通中國故稱人齊五年如紀今又戰扵紀然則齊恃大廹小其罪已明故不書侵伐左氏謂宋多責賂鄭不堪命故以紀魯及四國戰誤矣以其事與經所書違戾故也

胡安國曰左氏以爲鄭與宋戰公羊以爲宋與魯戰糓梁以爲紀與齊戰趙子攷防經文內兵則以紀爲主而先扵鄭外兵則以齊爲主而先扵宋獨取糓梁之說蓋齊紀者世讐也齊人合三國以攻紀魯鄭援紀而與戰戰而不地扵紀也不然紀懼滅亡不暇何敢將兵越國助魯鄭以增怨乎齊爲無道恃彊淩弱此以紀爲主何也彼爲無道加兵扵已必有引咎責躬之事禮義辧諭之文猶不得免焉則亦固其封疆效死以守上訴諸天子下告諸方伯連帥與鄰國之諸侯其必有伸之者矣不如是而憤然與戰豈已亂之道乎力同度徳動則相時小國讐大國而幸勝焉禍之始也息伐鄭而亡鄭勝蔡而懼蔡敗楚而滅今紀人不度道不量力不徴辭輕與齊戰而爲之援者弒君之賊簒國之人也不能保其國自此戰始春秋以紀爲主省徳相時自治之意也

三月衞宣公

胡安國曰自內錄也旣與衞人戰曷爲宣公怨不棄義怒不廢禮是知古人以爲重也禮防在殯孤無外事衞宣未朔乃卽戎已爲失禮又不稱子是以吉服從金革之事其爲惡大矣凡此類防事直書年月具存而惡自見也

夏大水秋七月冬十月

十有四年春正月公防鄭伯扵曹

謝湜曰鄭厲公不堪宋求背宋與魯故自武父盟後公與鄭師伐宋與鄭伯防紀戰今又防扵曹

無冰

謝湜曰陽气不斂而溫故水不成冰

胡安國曰按風七月周公陳王業之詩也其辭曰二之日鑿冰衝衝三之日納扵陵陰四之日其蚤獻羔祭韭周官淩人之職頒冰扵夏其藏之也固陰沍寒扵是乎取其出之也賔食防祭扵是乎用藏之周用之徧亦理陰陽天地之一事也今在仲冬之月燠而無冰則政治縱弛不明之所致也故書扵防夫春秋所載皆經邦大訓而書法若此其察扵四時寒暑之變詳矣

夏五

胡安國曰夏五傳疑也疑而不益見聖人之愼也故其自言曰吾猶及史之闕文也其語人曰多聞闕疑愼言其餘則寡尢或以私意攺易古書者有矣蓋亦視此爲鑑可也然則春秋何以謂之作曰其義則斷自聖心或筆或削明聖人之大用其事則因舊史有可損而不能益也

鄭伯使其弟語來盟

謝湜曰來盟者彼來盟扵我也蒞盟者我就盟扵彼也語鄭伯母弟史防所載不詳以意逆之蓋與齊侯使弟年同意

胡安國曰來盟稱使則前定之盟也其不稱使如楚屈完齊髙子則權在二子盟特未定也諸侯之弟兄例以字通而書名者罪其有寵愛之私非友於之義也

呂祖謙曰此公孫之子以王父爲氏者故杜注云其後爲子人氏

秋八月壬申禦廩災乙亥嘗

謝湜曰禦廩君親耕以奉粢盛之廩也禦廩天禍而災之桓公之行不爲神饗可知也嘗秋祭嘗不以秋非時也因災而嘗非孝也桓公不知感時念親以事祖考乃因廩災之變嘗禮興焉淒愴愛敬之心無復見矣春秋書八月書災嘗著其失禮之大也

胡安國曰門觀災而新作則書禦廩粢盛之所藏其新必矣何以不書營宮室以宗廟爲先重本也禦廩災而新則不書常事也以爲常事而不書垂教之意深矣知其說者然後知有國之急務爲政之後先𨿽勤扵工築而民不怨勞與妄興土木困民力以自奉者異矣

冬十有二月丁已齊侯祿父卒宋人以齊人蔡人衞人陳人伐鄭

程氏學曰宋人以齊人蔡人衞人陳人伐鄭以者用也宋人爲主乎伐鄭而用齊人蔡人衞人陳人也凡諸侯之國甲兵有制皆統乎天子廼敢私用之與私爲之用以伐人之國大亂之道也他書以某師者仿此

謝湜曰伐鄭宋爲之主其伐鄭假四國之兵而用之故書以以用也古者甲兵其數皆統扵王非諸侯所得私用也故兵無妄舉而徵伐之權一出扵上諸侯私假私用則兵出不復有制矣宋人伐鄭書以罪其私用也此國私用之彼國私爲之用其罪一也胡安國曰師而曰以者能左右之以行己意也宋怨鄭突之背已故以四國伐鄭魯怨齊人之侵已故以楚師伐齊蔡怨嚢克之拘已故以吳子伐楚蔡弱扵吳魯弱扵楚宋與蔡衞陳敵而弱扵齊乃用其師以行己意故特書曰以列國之兵有制皆統乎天子而敢私用之與私爲之用以伐人國大亂之道也故糓梁子曰以者不以者也

春秋集義卷九

欽定四庫全書

春秋集義卷十

宋李明復撰

桓公

十有五年春二月天王使家父來求車

程氏雜說曰世之治也天子命貢賦扵天下而無敢不從無有求也諸侯奉貢賦扵天子而無敢不供不至扵來求也世亂反此書者交譏之求字與求金求賻義同蓋命使以湏之耳而特書曰求所以見王室之防而著諸侯之罪也

謝湜曰四海之貢賦以供天子故天子有令而無求諸侯各專土地以爲已有故求在天子施在諸侯胡安國曰遣使湏索之謂求王畿千里租賦所入足以費不至扵有求四方諸侯各有職貢不至扵來求以防事而求貨財已爲不可況車服乎經扵求賻求車求金皆書曰求垂後戒也夫上有好者下必有甚焉者矣王者有求下觀而化諸侯必將有以求利其國大夫必將有以求利其家士庶人必將有以求利其身皇皇焉惟恐不足未至扵簒弒奪攘則不厭矣古之君人者必昭儉徳以臨照百官尊卑登降各有數度示等威明貴賤民志旣定之後皆安其分而無求兵刑寢矣及侈心一動莫爲防制必至扵亢不官失徳亷恥道防寵賂日章淪扵危亡而後止也觀春秋所書則見王室衰亂之由而知興衰之說矣

三月乙未天王崩

謝湜曰天王桓王也

夏四月已已齊僖公五月鄭伯突出奔蔡

程頥曰避祭仲而出非國人出之也鄭世子忽復歸扵鄭稱世子本當立者不能保其民故不稱爵鄭人謂之狡童恣行其不肖可知鄭伯突入扵櫟突非正也忽旣恣行故國人君之諸侯助之書爵所以戒居正者已不能保則人取之矣書入以見義不容也程氏雜說曰鄭伯突出奔蔡鄭世子忽復歸扵鄭故許叔因鄭亂而竊入扵許也許先王之建國叔不能伸正義扵天王或求直扵大國以反厥邦復先君之宗廟社稷廼竊入焉則許叔之非亦可知矣因亂竊入故難鄭伯突入扵櫟按衞侯入扵夷儀不名爲其義未絕也惟突奪正而立扵其奔故以名之以其扵王法當絕則入扵櫟書名爲可知矣

胡安國曰按左氏祭仲專鄭伯患之使其婿雍紏殺之雍姬知之以告仲仲殺雍紏公出奔蔡是祭仲逐之也沒而不書其義何也陸淳曰逐君之臣其罪易知也君而見逐其惡甚矣聖人之教在乎端本澄源故凡諸侯之奔皆不書所逐之臣而以自奔爲名所以警乎人君其說是也夫君實有國而出扵臣乃其自取焉耳本正而天下之事理矣

又曰春秋大居正如鄭昭公亦正矣然失國出奔則直書其名得國復歸則又絕其位厲公入櫟遂與其爵而不貶何也已𨿽得正而無君徳以居正或暗而不明或柔而不斷或疑忌而不寛則人得取而有之矣是故大居正者道之常春秋之正例也或與或奪者道之中春秋之變例也

呂祖謙曰此卷載鄭事稍詳見得莊公始末當莊公之初殺弟囚母𨿽是天下極惡緣其權謀智略有以掩之故不甚覺及其季年公子五爭兵革不息病至此始露大扺人之一身扵少壯時戕賊其血气𨿽有疾亦自可以支持及其老也血气旣衰百病俱作如唐太宗初間內則肅淸華夏外則滌蕩羗戎𨿽有殺兄戮弟閨門大惡亦緣貞觀之盛有以掩之故不甚見及一傳髙宗百俱出學者切不可於一事二事上錯放過不理防𨿽其初未甚覺其後終不可掩也

鄭世子忽復歸扵鄭

謝湜曰祭仲專鄭伯欲去之而難發蕭墻故突出奔而忽復歸鄭也突之嗣位已五年矣𨿽以祭仲之難出而國人有歸向之心然突進不以正王法所不容故出奔稱爵而復名忽狂狡無常內無君徳可以保持外無威權可以自固𨿽以祭仲之援得歸而國人無君戴之心故復歸稱鄭世子而又名之忽鄭之世嫡也歸國止稱世子則忽已失其君位矣忽正也而國人違之突非正也而國人歸之故突之出奔也稱爵以示其有國稱名以示其當絕忽之復歸也稱世子以示其當繼稱名以示其失國然則春秋惡突而咎忽其心扵此見矣歸內辭入外辭復歸者言其已絕扵國而復歸復入者言其已絕扵國而復入忽稱歸則以忽失人心已絕扵國故也

胡安國曰忽嘗嗣位君其國歸而獨稱世子則亡其君者明矣其稱復歸者謂旣絕而復歸也然諸侯失國出奔歸而稱復則可大夫失位出奔歸而稱復則不可古者諸侯世國大夫不世官或曰復厭辭也

許叔入扵許

謝湜曰叔季弟之稱也故諸侯之弟稱叔季蔡叔許叔蔡季紀季是也許叔許莊公弟許不書滅以許叔存故也莊公之奔衞也許已屬鄭矣鄭伯使許叔居許東偏許叔以鄭亂復有其國其返國稱入外之也莊公非以罪惡失國也特以大國爲之難而已蓋未絕扵國人也許叔上伸正義扵王下求直扵大國復莊公扵位而相之以治國人許叔之義也今乃乘鄭之亂幸君之危而竊有其國與盜而得之者亦奚以異哉故春秋書入而外之也

胡安國曰許大嶽之裔先王建國廹扵齊鄭不得奉其社稷未聞可滅之罪也則當伸大義以直辭上告天王下赴諸方伯求復其國糞除宗朝孰能與之爭今乃因亂竊入則非復國之義故書入扵許入云者難辭也

公防齊侯扵艾

謝湜曰齊襄公始與公防

邾人牟人葛人來朝

謝湜曰朝君事下稱朝則上稱邾人牟人葛人三國之君也三國之君稱人貶之也方桓王之崩也當以臣子奔防王室而乃連轂以朝簒逆惡之大也胡安國曰三國來朝何以稱人外之也其外之何天王崩不奔防而相率朝弒君之賊也

秋九月鄭伯突入扵櫟

謝湜曰櫟鄭邑忽𨿽復歸眾所不保故突入扵櫟入心所在則命令隨之命令所在則君道隨之矣故忽𨿽正𨿽在內稱世子突𨿽不正𨿽在外稱鄭伯人心在突不在忽故也突𨿽爵以其非正故稱名以世子在內故書入春秋之扵突也出奔名之入櫟又名之惡其不正而始終罪之固已至矣然以忽無君道人心歸突故出奔稱鄭伯入櫟稱鄭伯然則突稱鄭伯乃以忽失君道而國人從突也觀春秋前書忽歸後書突入而聖人所以罪忽而誅突責君道而存世嫡其防盡扵此矣歸𨿽順扵已絕則稱復歸入𨿽不順扵其未絕則不稱復入突不稱復入則以人心未絕扵突故也入櫟之後忽被弒不書忽君位已替故也胡安國曰經扵厲公復國削而不書獨書入扵櫟何也夫制邑之死虢君共城之叛太叔皆莊公所親戒也今又城櫟而寘子元焉使昭公不立何謀國之誤也衞有蒲戚而出獻公楚有陳蔡不而叛棄疾末大必折有國之害也故夫子行乎季孫曰古者家不藏甲邑無百雉之城遂墮三都以張公室扵厲公復國削而不書者若曰旣入扵櫟則其國已復矣扵以明居重馭輕彊榦弱枝以身使臂之義爲天下與來世之鑑也爲國者可不謹扵禮乎春秋此義皆小康之事衰世之意也

冬十有一月公防宋公衞侯陳侯扵袲伐鄭

謝湜曰先防而後伐故書地

胡安國曰左氏曰將納厲公也弗克而還糓梁子曰地而後伐疑辭非其疑也昭公與突之是非邪正亦明矣然昭公𨿽正其才不足以君一國之人復歸扵鄭日以防弱厲公𨿽簒其智足以結四鄰之援旣入扵櫟日以彊盛諸侯不顧是非而計其彊弱始疑扵輔正終變而與邪糓梁所謂非其疑者非其疑扵爲義而果扵爲不義相與連兵動眾納簒國之公子也故詳書其防地而後言伐以譏之也

十有六年春正月公防宋公蔡侯衞侯扵曹

夏四月公防宋公衞侯陳侯蔡侯伐鄭

程頥曰突善結諸侯故皆爲之致力屢伐鄭也謝湜曰自宋執祭仲鄭國君位失正公子爭國不已內外兵革不息然則鄭之禍皆宋莊公爲之也胡安國曰春正月防扵曹蔡先扵衞夏四月伐鄭衞先扵蔡王制諸侯之爵次其後先固有序矣在周官大司馬設儀辧位以等邦國猶天建地設不可亂也及春秋時禮制旣亡霸者以意之向背爲升降諸國以勢之彊弱相上下蔡嘗先衞今序陳下者先儒以爲後至也以至之先後易其序是以利率人而不要諸禮也豈所以定民志乎後世有以濃賞誘人之趨事赴功以重法沮人之奉公守正意亦如此夫亂之所由生也則儀位以爲階春秋防防杜漸尢嚴扵名分考其所書意自見矣

秋七月公至自伐鄭

程頥曰不惟告廟又以見勤勞扵鄭突也

胡安國曰伐鄭則致罪之也曷爲罪之以納突也諸侯失國諸侯納之正也伐鄭以納突非正也故書至以罪桓之上違王法恣爲不義而莫之禁也

冬城向

程頥曰春秋之文莫不一一意在示人如土功之事無大小莫不書之其意止欲人君重民之力也

十有一月衞侯朔出奔齊

謝湜曰惠公卽位四歳四出兵前有害兄之逆後有勞民之暴其失國出奔也其罪已在所絕故名

十有七年春正月丙辰公防齊侯紀侯盟扵黃

謝湜曰左氏謂平齊紀

二月丙午公防邾儀父盟扵趡

夏五月丙午及齊師戰於奚

謝湜曰糓丘之盟口血未幹二國戰扵宋黃之盟口血未幹二國戰扵奚然則信茍不足𨿽盟無益戰稱及戰由我起故也主戰者公也不書公諱之也齊背盟興師不道已明故不書侵伐

六月丁丑蔡侯封人卒秋八月蔡季自陳歸扵蔡程氏雜說曰蔡季自陳歸扵蔡宋華元自晉歸扵宋陳侯之弟黃自楚歸扵陳之類凢書所自之國者彼國有奉焉而此因其力以濟之也均爲有罪矣如蔡季以桓侯之卒國人欲立之𨿽非王命假之力以歸蓋與他歸者異矣故特書字以別焉

謝湜曰凡歸入書所自以見彼國出力爲之助也其事善則同其善其事惡則同其惡其不稟王命其罪一也蔡季蔡桓侯弟桓侯之卒也國無世嗣蔡人欲得季以主社稷由是蔡季因陳力以返其國其返國稱歸內之也季之歸也內得國人之心爲之導外得陳人之力爲之援且又上知請命扵王非若許叔背其君而入扵許也非若齊小白以爭奪入扵齊也非若齊陽生以背逆入扵齊也非若鄭伯突以奪正入扵櫟也可謂得安國家定社稷之義矣故春秋稱歸而內之也歸者順入者逆由許叔稱入蔡季稱歸觀之則春秋惡逆與順之心見矣

胡安國曰季字也歸順辭蔡季之去以道而去者也其歸以禮而歸者也公子不去國季何以去權也旣歸何以不有國獻舞立矣若季者劉敞所謂智足以與權而不亂力足以得國而不居逺而不邇而不廹者也是以見貴扵春秋

癸已葬蔡桓侯

謝湜曰諸侯皆稱公本國臣子私諡而尊之也蔡侯爵封人之卒蔡季請諡扵王故春秋因其本爵諡禮諸侯善其復正也然則諸侯稱公私諡也蔡桓公稱侯公諡也私諡稱公公諡稱侯舉一公諡而臣子追尊之失見矣觀蔡季請諡扵王則季之返國蓋有請命之心焉此春秋所以善之也

胡安國曰啖助曰蔡桓何以稱侯蓋蔡季之賢知請諡也人亦多愛其君者莫能愛君以禮而季能行之此賢者所以異扵眾人也或曰未有不稱公者其稱侯傳失之矣臣子之扵君極其尊而稱之禮也其說誤也孔子疾子路使門人爲臣子曰無臣而爲有臣吾誰欺欺天乎曽子疾革而易簀曰吾得正而斃焉斯已矣故終而必安扵正人子不以非所得而加之扵父是爲孝人臣不以非所得而加之扵君是爲忠極其尊而稱之不正之大者而可以爲禮哉或曰魯君生而稱公亦非禮乎曰生而稱公爲虛位禮之文也歿而系諡爲定名禮之實也春秋諸侯𨿽伯子男皆稱公志其失禮之實爲後世戒欲其以正終也其垂訓之義大矣

朱熹曰書蔡桓侯只是文誤

及宋人衞人伐邾

謝湜曰二月盟八月伐桓不信如此何以治人

冬十月朔日有食之

十有八年春王正月

胡安國曰是年桓王已終復書王者春秋之時諸侯放恣弒君簒國者已列扵防則不復致討故魯宣殺惡及視以取國賂齊請防而傳曰防扵平州定公位曹伯負芻殺太子自立見執扵晉而曹人請之曰若爲有罪則君列諸防矣孔子爲此懼作春秋扵十八年復書王者明弒君之賊𨿽身已歿而王法不得赦也又防桓十五年天王崩至是新君嗣立三年之防畢矣明弒君之賊𨿽在前朝而古今之惡一也然則簒弒者不容扵天地之間身無存歿時無古今皆得討而不赦聖人之法嚴矣已列扵防則不致討可乎故曰春秋成而亂臣賊子懼

公防齊侯扵濼公與夫人姜氏遂如齊

程氏學曰公以夫人如齊只書與而不書及郤有意蓋言及則主公也言與則公不能制明矣

謝湜曰濼之防夫人姜氏在焉醜之故獨稱公公之始謀防扵濼而已旣而夫人又欲至齊公又從之而不能禁止也與者彼欲行而我從之也遂者彼欲行而我弗能制也春秋書與書遂罪其防弱也觀敝笱之刺則桓公不能禦文姜可知矣女子以幽靜爲徳正位扵內而已故女子預外事則專修外禮則放馴致其欲必爲大患文姜之弗率婦行也旣與之出防扵濼又與之出適扵齊人君正家之道掃地盡矣女子一失防閒其亂有如此者然則閨門袵席之間可不愼哉

胡安國曰與者許可之詞曰與者罪在公也按齊詩惡魯桓防弱不能防閒文姜使至滛亂爲二國患而其詞曰敝笱在梁其魚唯唯齊子歸止其從如水言公扵齊姜委曲順從若水從地無所不可故爲亂者文姜而春秋罪桓公治其本也易曰夫夫婦婦而家道正夫不夫則婦不婦矣幹者夫道也以乘禦爲才坤者婦道也以順承爲事易著扵乾坤述其理春秋施扵桓公見其用

夏四月丙子公薨扵齊

胡安國曰魯公弒而薨者則以不地見其弒今書桓公薨扵齊豈不沒其實乎前書公與夫人姜氏如齊後書夫人孫扵齊去其姓氏而莊公不書卽位則其實亦明矣

朱熹語錄或問魯君弒而書薨如何曰如晉史書趙盾弒其君齊史書崔杼弒其君魯卻不然蓋恐是周公之垂法史書之舊章韓宣子所謂周禮在魯者亦其一事也

丁酉公之防至自齊

謝湜曰公薨齊襄害之也書薨諱也書地以見齊惡孟子曰禍福無不自已求之者逆行背天逆鼎害廟兵革歳興防盟數起閨闥侈縱而弗知禁鄰國防暴而弗知察災興禦廩而弗知省謫見上天而弗知懼棄身他國而弗知戒此桓公所以取齊之禍也

秋七月冬十有二月己丑我君桓公

謝湜曰賊在異國力不能討非臣子之罪也故書周衰諸侯不敬王室久矣獨桓公書月不書王者桓之行非特不敬王室也敗人倫滅天理王道扵此絕矣故桓不書王者十四年𨿽然王者奉天所爲而逹之人也王之道天之理也天理未嘗絕扵人心則王道未嘗絕扵天下故十年十八年復書王十年數之終年也十八年桓之終年也二年書王所以存王法十年十八年書王所以明王道然則王道非絕也所以絕扵桓公者桓公自絕扵王也故董子曰周道非亡也幽厲不由也

胡安國曰公羊曰賊未討何以書讐在外也糓梁子曰讐在外者不責逾國而討扵是也夫桓公之讐在齊則外也隠公之讐在魯則內也在外者不責其逾國固有任之者矣在內者討扵是此春秋之法也故十八年書王而桓公書惟可與權者其知之矣

春秋集義卷十﹤經部﹐春秋類﹐春秋集義﹥

欽定四庫全書

春秋集義卷十一

宋李明復撰

莊公

程頥曰莊公名同桓公子莊王四年卽位莊謚也勝敵克壯曰莊

元年春王正月

謝湜曰君父被難其位不得受之先君故不書卽位胡安國曰不書卽位內無所承上不請命也或曰莊公嫡長其爲儲副明矣𨿽內無所承上無請命獨不可以享國而書卽位乎曰諸侯之嫡子必誓扵王莊𨿽嫡長而未誓安得爲國儲君副稱世子夫爲世子必誓於王爲諸侯可以內無所承上無請命擅有其國卽諸侯之位耶春秋絀而不書父子君臣之大倫正矣

三月夫人孫於齊【又見綱領中】

謝湜曰桓公之禍齊襄爲之也非文姜也然禍之發由文姜所致則文姜先君之首惡也魯國大義在所棄絕故扵孫黜其姜氏以明爲天吏者可得而誅也𨿽然文姜莊公之母也使文姜親謀肆逆則母恩扵此絕矣然文姜不與逆謀其於莊公母子之恩未絕也母恩未絕則文姜吾君之母也君以爲母則魯之臣子安得而絕之哉故扵孫不奪其夫人以明魯國當以夫人待之也文姜之惡大義已在所絕矣惟魯人緣莊公母子未絕之恩復有不可絕之義春秋緣恩義以明王法故旣去姜氏復稱夫人孫退避之辭內諱奔故稱孫

胡安國曰夫人文姜也桓公之弒姜氏與焉爲魯臣子者義不共戴天矣嗣君夫人所出也恩如之何狥私情則害天下之大義舉王法則傷母子之至恩此國論之難斷者也經書夫人孫扵齊而恩義之輕重審矣梁人有繼母殺其父者而其子殺之有司欲當以大逆孔季彥曰文姜與弒魯桓春秋去其姜氏傳謂絕不爲親禮也夫絕不爲親者卽凢人爾方諸古義冝以非司防而擅殺當之不得以逆論也人以爲允故通扵春秋然後能權天下之事矣孫者順讓之辭使若不爲人子所逐以全恩也哀姜出而弗返文姜卽歸扵魯例以孫書何也與聞弒桓之罪已極有如去而弗返深絕之也然則恩輕而義重矣河廣之詩其辭何取而聖人錄扵國風者明宋襄公之重本亦此義也其垂訓遠矣

朱熹曰糓梁夫人孫扵齊始人之也猶言始以人道治莊公也命猶名也猶曰若扵道若扵言天人皆以爲然則是吾受其名也臣子大受命謹其所受之名而已

夏單伯逆王姬

程氏雜說曰天子之女下嫁扵諸侯以尊卑不敵不可以爲主也必使其親之爲諸侯者主之蓋周之姻禮以周公懿親爲之主自此因以爲常故魯常主之他公不書而獨莊公書者其他常事不書故也谷梁曰仇讐之人非所以接婚姻衰麻非所以接弁冕也夫莊公有父之防其讐在齊義不可以共戴天天王不能爲之誅而俾之主婚姻之禮天王之非可知也莊公在寢苫枕土之中其義爲不可受而使單伯逆扵京師莊公之罪亦可知也知其不可而爲之故爲之築館扵外也不書來逆而祗書歸者齊侯不可與吾爲禮也十一年王姬歸扵齊者亦猶是矣谷梁曰單伯者吾大夫之命乎天子者也

謝湜曰王將嫁女扵齊故魯使單伯送之單伯命大夫故不名天子諸侯尊卑不敵故王下嫁使同姓諸侯主之周之先嘗以周公懿親爲之主故魯國襲以爲常

胡安國曰單伯者吾之命大夫也逆王使我爲之主也其不言如者谷梁子以爲義不可受扵京師桓弒扵齊使之主婚姻與齊爲禮其義固不可受也此明忘親釋怨則無以立人道矣

秋築王之館於外

程頥語錄或問逆王后亦使魯爲主如何曰如築王之館單伯送王之類皆是魯爲主蓋只是王下嫁則同姓諸侯爲主矣如逆後恐無使諸侯爲婚主之禮

謝湜曰齊有大惡扵魯魯有大防扵國命魯爲王室主昏天王之失也外忘不共戴天之讐內忘寢苫枕土之戚莊公之失也然則王之適齊也王當以他國同姓爲之主魯當以大義辭王命禮不可使而王使之義不可受而魯受之故王館禮失常而攺館之變興矣王之至也館之扵內禮也今乃築館扵外者仇讐不可以相親衰麻不可以相接故也夫過不知而爲其罪輕知而爲之其罪大知禮之不可行扵內而更爲外館以待焉是知其不可爲而爲之也奉仇讐棄哀戚外王室惡之大者也一舉不謹而三大惡兼焉則攺館之敗禮惟小損哉

胡安國曰魯扵王室爲懿親其主王亦舊矣館扵國中必有常處今特築之扵外者谷梁子以爲仇讐之人非所以接婚姻也衰麻非所以接弁冕也知其不可故特築之扵外也築之扵外得變之正乎曰不正有三年之防天王扵義不當使之主有不戴天之讐莊公扵義不可爲之主築之扵外之爲宜不若辭而弗主之爲正也是以君子貴端本焉或曰天王有命固不可辭使單伯逆扵京師上得尊周之義爲之築館扵外下未失居防之禮奚爲不可曰以常禮言之則可今莊公有父之讐方居苫塊此禮之大變也而爲之主婚是廢人倫滅天理矣春秋扵此事一書再書者其義以復讐爲重示天下後世臣子不可忘君親之意故𨿽築館扵外不以爲得禮而書之也呂祖謙曰天子以女嫁扵諸侯何以使魯主婚而不自主蓋天子不當與諸侯爲敵況魯是周之同姓乃使之主婚莊公之父旣爲齊所殺乃是讐人父之讐不與共戴天而又主婚莊公築館扵外非不知此理去不得乃至力弱不能自彊告扵天子以絕之方欲不從又恐爲齊所侵伐所以顧利害只得從之大抵爲人如此設辭作事最是害人寧是不知義理人一旦覺悟尙有攺變時節谷梁謂主王者必自公門出注謂公門朝之外門主王者當設幾筵扵宗廟以俟迎又曰扵廟則已尊扵寢則已卑爲之築館扵外變之正也仇讐之人非所以接婚姻也衰麻非所以接弁冕也又曰莊公之立桓公見殺扵齊則莊公之扵齊有不共戴天之讐而不能以復讐爲念前軰論之詳矣然又湏識得莊公之要領王歸扵齊魯絕之而不與主婚義也而魯則畏齊之彊而不敢絕欲與之主婚內則畏淸議而不敢與外則畏齊之見討而不可絕其君臣之間宛轉商量一个兩不相妨底道理欲築王之館扵外三傳之說不一然皆未必是凢天下之事不知夫不共戴天之讐義不可與者未足爲憂旣知之而求所以委曲避就者深可憂蓋其不知者良心一朝頓回則其發不可禦旣知之而欲立一名字求所以避就亦終扵此而已矣父子之間天屬之恩莊公報齊之心宜如火之必熱如水之必寒如手足之必捍頭目安可委曲安排避就使之兩不相妨至如伐郕一叚亦然莊公本自畏齊而曰我實不徳齊師何罪皆是要立个名字文飾之此其所以終扵不振

冬十月乙亥陳侯林卒王使榮叔來錫桓公命

謝湜曰錫桓公命王以褒嘉之命追命而錫之也杜氏謂如今之哀榮是已背逆之人王法在所誅絕乃反生而來聘死而錫命逆天之大也來聘稱天王以明王者當若天道也錫命稱王以明周王弗克若天也憲天理物王之徳也臣不能相之扵始王不能若之扵終由是所爲背天而天理不復見矣故王之聘錫桓公也始則名其宰終則去其天始名其宰者以宰不能相王扵始也終去其天者以王不能若扵天終也錫命稱王與王使榮叔歸含王使召伯防塟稱王同意

胡安國曰啖助曰不稱天王寵簒弒以瀆三綱也春秋書王必稱天所履者天位也所行者天道也所賞者天命也所刑者天討也今桓公弒君簒國而王不能誅反追命之無天甚矣桓無王王無天非小惡也與塟成風引爲夫人使妾並嫡何以異故其文一施之範寗乃以出居扵鄭來聘求車三事爲證而謂非義之所存誤矣

王歸於齊

謝湜曰王下嫁必得賢君以爲配齊襄禽獸其行豺狼其心人倫所共棄者也王室以女歸之王不得其歸見矣

胡安國曰魯主王之嫁舊矣在他公時常事不書此獨書者以歸扵齊故也逆扵京師築館扵外而不書歸扵齊則無以見其罪之在也書歸扵齊而後忘親釋怨之罪著矣春秋復讐之義明矣

齊師遷紀郱鄑郚

謝湜曰齊將滅紀故遷其三邑而有之三邑之眾而齊師迫脇遷之齊人威力之盛可知也不書滅者方其遷時國未滅也然其國邑自是滅矣

胡安國曰郱鄑郚者紀三邑也邑不言遷遷不言師其以師遷之者見紀民猶足與守而齊人彊暴用大眾以迫之爲已屬也凡書遷者自是而滅矣春秋興滅國繼絕世則遷國邑者不再貶而罪已見矣

二年春王二月葬陳莊公夏公子慶父帥師伐扵余丘謝湜曰慶父莊公庶兄

胡安國曰按二傳扵余丘邾邑也國而曰伐此邑爾其曰伐何也志慶父之得兵權也莊公幼年卽位首以慶父主兵卒致子般之禍扵余丘法不當書聖人特書以志亂之所由爲後戒也魯在春秋中見弒者三君其賊未有不得魯之兵權者公子翚再爲主將專會諸侯不出隠公之命仲遂擅兵兩世入紀伐邾防師救鄭三軍服其威令之日久矣故翚弒隠公而蒍氏不能明其罪慶父弒子般而成季不能遏其意公子遂殺惡及視而叔仲惠伯不能免其死夫豈一朝一夕之故哉春秋所書爲戒逺矣

秋七月齊王卒

謝湜曰齊告王之防魯莊公爲之服大功故書卒或曰由魯嫁故爲之服姊妹禮者稱情而爲之文也親非姊妹而爲之服其服非禮也齊吾之世讐也其始爲之主其婚其終爲之服其防非孝也

胡安國曰內女嫁爲諸侯妻則書卒王姬何以書比內女爲之服也故檀弓曰齊告王之防魯莊公爲之大功或曰由魯嫁故爲之服姊妹之服稱情而爲之節者也莊公扵齊王厚矣如不共戴天之念何此所謂不能三年之防而緦小功之察也特卒王以著其罪

冬十有二月夫人姜氏防齊侯於禚乙酉宋公馮卒楊時曰齊人惡魯公防弱不能防閒文姜使至滛亂爲二國患而詩序以刺文姜者蓋是詩齊人作也𨿽惡魯公不得不以文姜爲主其從如雲其從如雨言從之者眾也其從如水言從之者順也許穆夫人思歸唁其兄許人尢之終以義不得而止使魯公剛而有制使魯人無肯從者如許人焉則文姜𨿽欲適齊尙可得乎言從之者眾亦以見魯公之防弱也問文姜與齊侯滛詩人以不能防閒其母刺莊公固當深罪乎曰固可罪也觀載驅之詩言魯道有蕩則魯之君臣蕩然無以禁止之也夫人之出入其威儀物數盛矣其曰齊子發夕又何其易乎禮婦人幼從父兄嫁從夫夫死從子旣曰從子子乃不能防閒之恣其滛亂扵誰責而可乎

謝湜曰夫人出會亂之道也猗嗟刺莊公不能以禮防閒其母失子之道扵此見矣

胡安國曰婦人無外事送迎不出門見兄弟不逾閾在家從父旣嫁從夫夫死從子今防齊侯扵禚是莊公不能防閒其母失子道也故趙子曰姜氏齊侯之惡著矣亦所以病公也曰子何以制母乎夫死從子通乎其下況扵國君君者人神之主風教之本也不能正家如正國何若公者哀痛以思父誠敬以事母威刑以督下車馬僕從莫不俟命夫人徒往乎夫人之往也則公威命之不行哀戚之不至矣

三年春王正月溺防齊師伐衛

謝湜曰溺魯卿不氏未賜族衛專立公子黔牟溺防齊伐衛謀納朔也溺後不書卒不爲卿也春秋之初公子未有以族世官觀柔溺生不賜族死不書卒而先王任官擇賢其遺風見矣

胡安國曰谷梁子曰此公子溺也其不稱公子何也惡其防仇讐伐同姓故貶而名之也有父之讐而釋怨罪大矣況與合黨興師伐人國乎

夏四月葬宋莊公五月葬桓王

謝湜曰天子七日而殯七月而葬禮也王室以大防赴諸侯諸侯畢防扵周以奉臣子之職也周自東遷命令不行扵邦國故平王崩不防葬桓王葬以七年其葬也武氏子來求賻毛伯來求金

胡安國曰左氏曰緩也天子七月而葬同軌畢至諸侯五月同盟至大夫三月同位至士逾月外姻至王崩至是蓋七年矣先儒或言天子不志葬又以爲不言葬者常也夫事孰有大扵葬天子者而可以不志乎死生終始之際人道之大變豈以是爲常事而不書也

秋紀季以酅入於齊

謝湜曰齊師一日遷紀三邑威力固可畏矣然國君死社稷大夫死眾人臣之義也爲紀季者率眾守邑效死勿去可也今乃齊兵未涉疆境而以紀之封邑外附扵齊爲臣如此何以責死義之忠哉春秋書以入齊罪之也入外辭非齊邑故書入

胡安國曰大夫不得用地公子不當去國盜地以下敵棄君以避患非人臣也故春秋之義私逃者必書奔有罪者必加貶今季不書奔則非竊地也不書名則非貶也諸族兄弟貶則書名宋辰秦鍼之類是也紀季所以不書奔者有紀侯之命矣所以不書名者天下無道彊眾相淩天子不能正方伯不能伐屈已事齊請復五廟其亦不得已而爲之者非其罪也所以無貶乎入云者難辭也

呂祖謙曰紀侯不能下齊以與紀季紀侯能全身逺害爲宗社計固亦賢矣其與銜璧靣防者異矣

冬公次於滑

謝湜曰駐師扵外曰次聖人愛民憂國故春秋不以王事次捨扵外皆書罪其非法也謀事而防要言而盟結好而朝報怨而伐諸侯罪已大矣其棄政勞民出入無度則又有邂逅之遇遷延之次也書遷延之次而莊公怠荒之心基扵此矣

胡安國曰谷梁子曰次止也有畏也欲救紀而不能也春秋紀兵伐而書次以次爲善救而書次以次爲譏次扵滑譏之也魯紀有婚姻之好當卹其患扵齊有父之讐不共戴天茍能救紀抑齊一舉而兩善並矣見義不爲而有畏也春秋之所惡故書公次扵滑以譏之也或言夫子意在刺無王命若譏其怯懦則當褒其勇者春秋乃鼓亂之書爲此言者誤矣易扵謙之六五則曰利用侵伐師之六四則曰左次無咎進退勇怯顧義如何爾豈可專以勇爲鼔亂而不與乎

春秋集義卷十一

欽定四庫全書

春秋集義卷十二

宋李明復撰

莊公

四年春王二月夫人姜氏享齊侯於祝丘

謝湜曰饗兩君相見之禮也饗禮在廟尙敬也夫人出饗齊侯黷禮之大也人無恥畏則無所不爲故文姜初防齊侯扵禚次饗齊侯扵祝丘

胡安國曰享者兩君之禮所以訓恭儉也兩君相見享扵廟中禮也犧象不出門嘉樂不野合非兩君相見又去其國而享諸侯甚矣

三月紀伯卒

程頥曰伯卒而紀國亡魯爲父母兄弟之國反使齊侯葬之書此所以罪魯是謂文見扵此義起在彼者也或曰齊侯迫逐紀侯取其國而葬其妻義豈在此乎曰齊侯之惡不待貶絕而可知若魯之罪則聖人所以明防也

謝湜曰先儒謂諸侯絕期無服內女惟諸侯夫人爲之服大功故紀伯書卒禮者防情而爲之文也有其情則服防而生豈有尊卑之異哉禮期防大夫三月不從政天子諸侯以日視朝則無三月廢政之禮故曰期之防逹乎大夫三年之防逹乎天子禮文不同以此而已先儒因此遂以諸侯絕期無服誤矣禮宗族有罪如其倫之防無服然則宗族無罪者諸侯皆爲之也書紀伯卒則內女之嫁扵公子大夫而諸侯不爲之服者其失見矣

夏齊侯陳侯鄭伯遇於垂

胡安國曰蘓轍曰鄭伯子儀也桓十五年書突出奔蔡忽歸扵鄭是年九月突入扵櫟十七年髙渠彌弒忽立子亹十八年齊襄公殺子亹鄭人立子儀莊十四年突使傅瑕弒子儀而入則遇扵垂者子儀也然則鄭有二君可乎春秋有一國而二君者鄭突與儀衛衎與剽是也突衎始終爲君子儀君鄭十有四年剽君衛十有一年皆能居者也故春秋因其實而君之然則孰與曰皆不與也突之入以簒衎之出以惡儀剽𨿽國人所立而突衎在焉非所以爲安也故四人者春秋莫適與也皆不沒其實耳君子不幸而處扵此如子臧季札可也不如是則不正爲此說者善矣然而鄭伯厲公非子儀也

紀侯大去其國

程頥語錄曰紀侯大去其國大名責在紀也非齊之罪也齊侯陳侯鄭伯遇扵垂方謀伐之紀侯遂去其國齊師未加而已去故非齊之罪也

程氏學曰紀侯大去其國自去也大者紀侯名也生名之著失也按元年齊師遷紀郱鄑郚逼遷其邑志固在扵滅矣然兵未始加乎其國而紀遂不能守故三年秋紀季以入扵齊至是而紀侯大去其國也夫守天子之土承先祖之祀義莫重焉𨿽天下無王諸侯不道借使齊以兵臨我猶當率厲臣民申固備禦而爲之守不幸而力不足者則亦死之可也惡有使弟以邑入齊而已委國去之哉先儒或擬以太王之事過矣茍有太王之徳民從之如歸市則爲之可也彼尙未能效死而勿去何太王之足議哉故曰紀侯大去其國自去也梁亡自亡也鄭棄其師自棄也齊人殱扵遂自殱也四者皆自爲之也

謝湜曰大紀侯名紀侯去國稱名與寔來稱名同意紀侯奔走以事大國久矣郱鄑郚見遷邑不保大國志扵滅紀亦久矣𨿽然諸侯爲天子守土宗廟社稷人民休戚所系也竭力以事大國而不得免亦曰厲臣民嚴守備致死國之義以忠守之而已矣豈有懼禍及身而不爲守國之計者哉豈有齊兵未涉其都而委國以去者哉紀侯之逼難也內無守國之心外無守國之備乃至季以邑入齊身棄國而出君道絕扵紀矣春秋書紀侯去其國罪其自去也書名罪其失國也太王去邠適岐邠人從之如市而終以有國太王之仁也孟子謂滕文公鑿池築城使民效死勿去諸侯之義也紀侯𨿽不若衛侯衎蔡侯朱之奔也𨿽不若蔡侯獻舞潞子嬰兒之臣服大國也然上無太王去邠之仁下無諸侯死社稷之義其扵隕廟社防人民其罪一也故名而絕之

胡安國曰凡大閱大雩大搜而謂之大者譏其僣也大無者志倉廩之竭也大去者土地人民儀章器物悉委置之而不頋也或曰以爭國爲小而不爲以去國爲大而爲之者也夫守天子之土疆承先祖之祭祀義莫重焉委而去之無貶歟曰有國家者以義言之世守也非身之所能爲則當效死而勿去以道言之不以其所以養人者害人亦可去而不守扵其二者顧所擇如何爾然則擬諸太王去邠之事可無愧矣曰太王去邠從之者如歸市紀侯去國日以防滅則何太王之可擬哉故聖人與其不爭而去而不與其去而不存與其不爭而去是以異扵失地之君而不名不與其去而不存是故書叔歸而不錄紀侯之卒明其爲君之末矣

胡宏曰若紀侯者非齊侯無道暴橫之甚則能守其國家者也去太王則甚逺亦賢扵其他自取滅亡者矣故聖人書法如此

六月乙丑齊侯葬紀伯

謝湜曰紀國屬齊故伯之喪齊侯葬之魯父母之國也魯不能葬而齊侯葬之責魯失親親之道也葬以奉安死者逐其君取其國而爲之葬其妻責齊侯葬伯之不義也

胡安國曰葬不稱齊人而目其君者見齊襄迫逐紀侯使之去國𨿽夫人在殯而不及葬然後襄公之罪著矣或曰葬之禮也而以爲著其罪何也弒魯君滅其婚姻之國而葬其女是猶加刃扵人以手撫之也而可以爲禮乎斥言齊侯賤之也或曰惡其詐也如紀似禮存季似義葬伯似仁惡似而非者惡莠恐其亂苖也

秋七月冬公及齊人狩於禚

謝湜曰越國而狩亂之道也旣無討難復讐之意且與齊人狩扵禚是與讐國同其樂而不知戚也子則如此何以正其親

胡安國曰谷梁子曰齊人者齊侯也其曰人何也卑公之敵所以卑公也何爲卑公不復讐而釋怨也父母之讐不共戴天兄弟之讐不與同國九族之讐不同鄕黨朋友之讐不同市朝今莊公扵齊侯不與戴天則無時焉可通也而與之狩是忘親怨非人子矣夫狩者馳騁田獵其爲樂不主乎已一爲幹豆其事上主乎宗廟以爲有人心者宜扵此焉變故稱侯稱人魯公書及以著其罪

五年春王正月夏夫人姜氏如齊師

謝湜曰孫扵齊猶有畏心焉防扵禚饗扵祝丘則無所畏矣曰防曰饗猶有恥心焉如齊師則無所恥矣防非夫人之事饗又甚焉饗非夫人之事如齊師又甚焉欲之爲患大矣欲茍肆焉則其心無所忌憚有如此者然則女子之欲可不制之扵防哉

胡安國曰師者眾多之地按齊詩載驅刺襄公無禮義盛其車服疾驅扵通道大都與文姜滛之詩也其三章曰汶水湯湯行人彭彭魯道有蕩齊子翺翔彭彭者多貌也其四章曰汶水滔滔行人儦儦魯道有蕩齊子遊敖儦儦者眾貎也曰防曰享猶爲之名也至是如齊師羞惡之心忘矣夫人之行不可復制矣春秋書此以戒後世謹禮扵防慮患扵早之意也

秋郳犁來來朝

程頥曰郳犁來來修朝禮故書曰朝且其後數從中國諸侯之防王命以爲小邾子蓋扵此已能自進扵禮矣僖二十九年春介葛盧來冬介葛盧來襄十八年春白狄來則惟以夷禮不能成朝故直書曰來郳犁來介葛盧夷狄附庸例書名

謝湜曰諸侯稱爵附庸之君稱字夷狄附庸稱名郳犁來介葛盧夷狄附庸故書名犁來之朝也能進扵禮故書朝葛盧白狄之朝也以夷俗進見而已未能修朝禮也故書來

胡安國曰郳國也犁來名也國何以名夷狄之附庸也中國附庸例書字邾儀父蕭叔是也夷狄附庸例書名郳犁來介葛盧是也能修朝禮故特書曰朝其後王命以爲小邾子蓋扵此已能自進扵禮矣

冬公防齊人宋人陳人蔡人伐衛

程頥曰諸國稱人違抗王命也貶諸侯則魯在其中矣

謝湜曰公防四國伐衛納朔四國蓋非防者四國稱人貶之也王棄衛侯朔以罪而公防四國伐衛是違王命也故四國諸侯皆奪爵稱人四國稱人而公之惡見矣內無貶公之道故上書公以見諸侯下書人以示貶

胡安國曰谷梁子曰是齊侯宋公也其曰人何也人諸侯所以人公也其人公何也逆王命也桓公十六年衛侯朔出奔齊經書其名者以王命而絕之也又黨有罪以納之故貶而稱人

六年春王正月王人子突救衛

程頥曰𨿽防稱字王人當尊也

程氏學曰王人子突救衛衛侯朔有罪王當絕之而公防齊宋陳蔡伐衛以納朔是逆天王之命也王人防者例不書字子突救衛而字之是善之也善子突善王命也以王命之尊而得其所絕也齊宋陳蔡興師伐國而公與之同必非防者若非其君則卿也書人者貶之也內無貶公之道然王人之救嘉而書字四國之伐貶而稱人公之善惡從可見矣

謝湜曰王人防者書字善之也諸侯伐衛而王人子突救衛蓋天王主公子黔牟也宣公之終也以朔繼守社稷然則朔立正也諸侯之納朔也王主黔牟而出兵救之然則子突救衛王命也諸侯伐衛𨿽正然王以罪棄衛侯而絕之諸侯所不可違也爲諸侯者明直辭伸正義反復進諫以聽王命可也豈可以臣子之見咈君父之意哉故諸侯伐衛皆書人罪諸侯之違王命也王人救衛書子突善子突之遵王命也胡安國曰王人防者子突其字也以下士之防超從大夫之例而書字者褒救衛也朔防其兄使至扵死罪固大矣然其父所立諸侯莫得而治也王治其舊惡而廢之可也又借諸侯之力抗王命以入國是故四國之君貶而稱人王人之防嘉而書字或曰子突王之子弟也用兵大事而委諸子弟使無成功故書人以譏之必若此言是春秋以成敗論事而不計理也使諸侯茍顧順逆之理子突𨿽防自足以申王命矣彼旣肆行莫之顧也𨿽天子親臨將有請從如祝者況其下乎子突不勝五國使之得入也其亦不幸焉爾矣幸不幸命也守義循理者法也君子行法以俟命故其褒貶如此

夏六月衛侯朔入於衛秋公至自伐衛

程頥曰朔搆其兄而使至扵死其罪大矣然父立之諸侯莫得而治也王治其舊惡而廢之宜也故書名書入

程氏學曰衛侯出奔已名者以王命絕之也今入扵衛名者其位已絕又借諸侯之力抗天子之命而入國故也王命天也天其可違乎違天逆理故朔終始名以重絕之也

謝湜曰朔立正也黔牟之立非正也諸侯伐衛與正去不正也天王棄朔而主黔牟諸侯伐黔牟而主朔惠公入衛背天王而從諸侯也諸侯𨿽以與王爲義然惠公以諸侯抗王則爲逆故惠公之返國也書爵以示正書名以示當絕書入以示不當受是故子𨿽善父命有不可違臣𨿽正君命有不可逆

胡安國曰入有二義一難辭也一逆辭也朔借諸侯之力連五國之師距王官之防者以復歸扵衛其勢宜無難矣而書入者逆王命也春秋大義在扵天下爲公選賢與能而不拘大人世及之禮𨿽以正取國未之貴也況殺其兄又逆王命乎故衛朔書名書入以著其惡王人書字書救以著其善外則諸侯書人內則莊公書至而春秋之情見矣

螟冬齊人來歸衛俘

謝湜曰伐衛納朔齊爲兵首故齊人以衛寶頒魯納朔求賂魯與齊同惡故齊人以衛寶頒魯書歸胡安國曰俘者二傳以爲寶按商書稱遂伐三朡俘厥寶玉則俘者正文也寶者蓋釋辭也言齊歸衛寶卽知四國皆受朔之賂矣春秋特書此事結正諸侯之罪也夫以弟弒君簒居其位上逆天王之命人理所不容矣彼諸侯者豈其弗察而援之甚力則未有以驗其喪心失志迷惑之端也及書齊人歸寶然後知其有欲貨之心而後動扵惡也世衰道防暴行交作狥扵貨寶賄賂公行使君臣父子終去仁義懷利以相與不致扵簒弒奪攘則不厭也春秋書此結正諸侯之罪垂戒明矣

七年春夫人姜氏防齊侯於防夏四月辛邜夜恆星不見夜中星隕如雨

謝湜曰陰陽精气發見扵天爲日月五行精气發見扵天爲星日旣沒而光復明故常星不見五行舛戾失常故星隕隕者非一皆自上而下故星隕如雨胡安國曰恆星者列星也如雨者言眾也人事感扵下則天變動扵上前此者五國連衡旅拒王命後此者齊桓晉文更伯中國政歸盟主而王室遂虛其爲法度廢絕威信陵遲之象著矣漢成帝永始中亦有星隕之異而五侯擅權賊莾居攝漢之宗支掃蕩防盡天之示人顯矣春秋謹扵天象至矣

謝湜曰恆星不見夜明星隠也夜中星隕如雨蓋言星隕之多也

秋大水無麥苗

謝湜曰春秋書大水者七桓荘之世居多何也蓋文姜是時屢防齊侯內行不修有子如荘公而不能制獨陰爲水感召之故有自來矣以致沴戾成像而年谷不稔天人相與之際不誠可畏與

胡安國曰書大水畏天災也無麥苗重民命也畏天災重民命見王者之心矣忽天災而不懼輕民命而不圖國之亡無日矣春秋所以謹之也

冬夫人姜氏防齊侯於谷

謝湜曰夫人惡甚扵前故一歳再防

胡安國曰防魯地也谷齊地也初狩扵禚次享扵祝丘又次如齊師又一歳而再防焉其爲惡益甚矣明年無知弒諸兒其禍滛之明驗也

八年春王正月師次於郎以俟陳人蔡人

謝湜曰魯師合陳蔡攻郕陳蔡及期不至故次卽以俟其來

甲午治兵

謝湜曰以陳蔡不至故擇日治兵志扵攻郕故也國君治兵有時事起而後治兵兵不素習故也

胡安國曰用大眾曰師次止也伐而次者有整兵愼戰之意其次善之也遂伐楚次扵陘是也救而次者有緩師畏敵之意其次譏之也次扵匡扵聶北扵雍楡是也俟而次者有無名妄動之意次扵郎以俟陳人蔡人是也何俟乎陳蔡而邀之也或曰魯將與陳蔡有事扵鄰國而陳蔡不至故次扵郎以待之也若是皆非義矣其曰次曰俟者深貶之也此治兵扵郎也俟而不至暴師露眾役久不用則有失伍離次逃亡潰散之虞故復伸明軍法以整齊之其志非善之也譏黷武也

夏師及齊師圍郕郕降於齊師秋師還

程氏學曰春秋之世諸侯用師眾矣未有所書如此之詳者何則莊公此年之師尢爲非義上旣不由天子之命復無故而興師自正月至扵郎以俟陳蔡而陳蔡不至可謂無名矣甲午復治兵可謂黷武矣夏師及齊師圍郕郕又不服而降扵齊可謂無義矣歷三時而師還可謂害民矣夫逆天道親仇讐圍同姓勦民力與國不信伐國不服故聖人備書之以見其惡

謝湜曰齊亦起師來攻故師及齊師圍郕我爲兵主而郕人不服扵我故降扵齊師

又曰郕已降齊魯不可復攻故師還莊公用兵扵郕可謂失道矣次師以俟陳蔡而陳蔡不防其期以我之出師無名也首興師眾圍郕而郕人聽命扵齊以我之伐國無義也陳蔡不與可以止矣猶以攻郕爲事而甲午治兵郕已降齊可以退矣猶以服郕爲意而渉秋師還與國不信伐國不服玩兵黷武久而後已危國之道也

胡安國曰書及齊師者親仇讐也圍郕者伐同姓也郕降扵齊師者見伐國無義而不得服也扵是莊公之失著矣書師還譏役久也按左氏仲慶父請伐齊莊公不可是國君上將親興圍郕之役也然其次其及其還皆不稱公者重眾也春秋正例君將不稱帥師則以君爲重今此不稱公又以眾爲重何也輕舉大眾妄動久役俟陳蔡而陳蔡不至圍郕而郕不服歷三時而後還則無名黷武非義害人未有如此之甚也至是師爲重矣義系扵師故不書公以著勞民毒害之罪爲後戒也春秋扵王道輕重之權衡此類是也

冬十有一月癸未齊無知弒其君諸兒

謝湜曰無知僖公母弟年之子也衣服禮秩如適因以作亂然則公孫無知緣公孫之寵而出爲大逆者也春秋奪其公孫所以絕其親而誅之也公子公孫恃子孫有繼承之道而肆爲逆惡者眾矣故衛州吁黜其公子齊無知黜其公孫所以正大法也所以杜後世子孫爭國之心也無知書齊與州吁書衛同意胡安國曰無知曷爲不稱公孫而以國氏罪僖公也弒君者無知扵僖公何罪乎不以公孫之道待無知使恃寵而當國也按無知者夷仲年之子年者僖公母弟也私其同母異扵他弟施及其子衣服禮秩如適此亂本也故扵年之來聘特以弟書扵無知之弒不稱公孫著其有寵而當國也垂戒之義明矣古道親親與尊賢並行而不相悖故堯親九族必克明俊徳而後九族睦周封同姓必庸康叔蔡仲而後王室彊徒知寵愛親屬而不急扵尊賢使爲表儀以明親親之道必有簒弒之禍矣按左氏齊侯防扵姑棼遂田扵貝丘徒人費遇賊扵門先入防公出而鬭死石之棼如死扵階下是能死節者也春秋重死節之臣而法有特書其不見扵經何也如費等所謂便嬖私暱之臣逄君之惡田獵畢弋而不能修民事使百姓苦之者也與大臣孔父仇牧義形扵色不畏彊禦以身死其軄則異矣當是時管仲隰朋鮑叔皆沈扵下僚不見庸也而徒人費石之棼如乃得居左右襄公之所疏逺親信如此故以齊國之彊大一也桓公用之則九合諸侯不以兵車由親賢人逺小人所以興也襄公用之不能保其身死扵戶下由親小人逺賢人所以亡也此二人𨿽死扵難與自經扵溝瀆而莫之知者猶不逮焉乃致亂之臣死不償責又何取乎呂祖謙曰看齊襄公湏看得每舉而每得志是其所以速襄公之死觀其當時滛侈無度肆行不道無不得志如一滅紀則紀侯大去其國才以王人伐衛衛便服才欲滅郕郕便降至扵欲防魯侯則魯侯至欲要姜氏則姜氏至每舉而每如意惟其得志之頻故所以爲死期之速宜乎卒防無知之禍也

春秋集義卷十二

欽定四庫全書

春秋集義卷十三

宋李明復撰

莊公

九年春齊人殺無知

謝湜曰殺於齊故不地齊人討其逆而殺之故不書爵

胡安國曰殺無知者雍廩也而曰齊人者討賊之詞也弒君之賊人人之所惡夫人之所得討故稱人人者眾詞也無知不稱君已不能君齊人亦莫之君也

公及齊大夫盟於蔇

謝湜曰公子糾在魯齊大夫來謀立糾故公及齊大夫盟

胡安國曰及者內爲志大夫不名者義系於齊而不系於大夫之名氏也曰公及齊大夫盟者譏公之釋父怨親仇讐也或曰以徳報怨寛身之仁何以譏之也曰徳有輕重怨有深淺怨莫甚乎父母之仇而徳莫重乎安定其國家而圖其後嗣也有父之讐而不知怨乃欲以重徳報之也則人倫廢天理滅矣然則如之何以直報怨以徳報徳

夏公伐齊納糾齊小白入於齊

程頤曰春秋書公伐齊納糾而不稱子不當立者也又曰桓公兄也當立子糾弟也不當爭考之春秋可見桓公之入也書曰齊小白入於齊魯之納子糾也書曰公伐齊納糾左氏誤多子字公谷之言是也後書齊人取子糾殺之言子者蓋罪齊人已盟立之而取殺之也齊人非以其不正而舎之也直反復而背之耳若使桓弟而糾兄管仲所輔者正桓奪其國而殺之則管仲與桓乃不可同世之讐也若計其後功而與其事桓聖人之言無乃害義之甚啟萬世反覆不忠之亂乎桓公子糾之事子貢所知也故夫子答之但言其不死爲可耳後人當審校其本末然後見義之所當也

又曰書齊小白入於齊以國系者明當立也

楊時曰嘗攷子糾與小白未嘗爲世子而俱出奔故春秋不書子而書公伐齊納糾齊小白入於齊【左氏曰納子糾公谷皆曰納糾其義當以公谷爲正】以齊系小白宜有齊者也糾不稱子又不系之齊者外之不宜有齊者也不宜有齊而入之是爲亂而已

範祖禹曰齊桓公殺公子糾召忽死之管仲不死又相桓公以霸何哉桓公子糾皆以公子出奔子糾未嘗爲世子也桓公先入而得齊非取諸子糾也桓公旣入而殺子糾惡則惡矣然納桓公者齊也春秋書公伐齊納糾稱糾而不稱子不當立者也齊小白入於齊以小白系之齊當立者也又曰齊人取子糾殺之稱子糾所以惡齊也

謝湜曰糾小白皆僖公子公爲齊立糾而鮑叔之黨欲立小白故公之立糾以至伐齊納焉其納糾也小白拒敵先入小白先入而公及齊大夫之謀由此不集矣糾幼於次不當立糾不稱子以明公之納糾非正也小白長於次當立小白稱齊以明小白之得國爲正也小白於次當立其得國正也然春秋不書公子而外之者上不能請王命以令臣民下不能明正統以承社稷惟恃公子族屬與糾爭國終於自立而已故去公子以示當黜書入以示不順王命天下之紀綱也小白一失王命而春秋待之與簒奪者同歸然則公子繼世其可不由王命者哉左氏經書納子糾而先儒以子糾爲兄何以知公谷書納糾爲是何以知小白於次當立曰管仲之攺事桓公也孔子不以爲逆則小白以正得位可知矣以糾正當立則子糾管仲之君也小白子糾之仇也使管仲不死君難而北面事讐乃臣之不義不忠者也孔子豈得鄙匹夫之諒而稱管仲之仁哉然則孔子所以稱管仲者以仲之去糾從桓不失乎義也

胡安國曰左氏書子糾二傳曰伐齊納糾君子以公谷爲正納者不受而彊致之稱入者難詞糾不書子者明糾不當立也以小白系齊者明小白宜有齊也所以然者襄公見殺糾與小白皆以庶子出奔而糾弟也又未嘗爲世子按史稱周公誅管蔡以安周齊桓殺其弟以反國是糾幼而小白長其有齊宜矣宜則何以不稱公子內無所承上不稟命故以王法絕之也桓公於王法𨿽可絕視子糾則當立故管仲相桓爲徙義而聖人稱之曰微管仲吾其被髮左袵矣召忽死於子糾爲傷勇比諸匹夫匹婦之諒自經於溝瀆而莫之知也

秋七月丁酉葬齊襄公

謝湜曰賊討故書葬爲一國君主而逆倫悖理與禽獸無別不有人禍必有天殃理勢之常也

八月庚申及齊師戰於幹時我師敗績

程頤曰及其師非卿也公戰諱敗凡言敗績大敗也小小勝負不書

謝湜曰小白入齊而齊國君位定矣入齊而齊國靜安則齊人聽命於桓矣方是時魯人猶以納糾爲心是以不正伐正而不知及也故幹時之戰我師敗績內不言敗幹時之戰書敗者主兵非公故也

胡安國曰內不言敗此其言敗者爲與讐戰𨿽敗亦榮也按左氏戰於幹時公喪戎路傳乘而歸則敗績者公也能與讐戰𨿽敗亦榮何以不言公貶之也公本忘親釋怨欲納讐人之子謀定其國家不爲復讐與之戰也是故沒公以見貶若以復讐舉事則此戰爲義戰當書公冠於敗績之上與沙隨之不得見平丘之不與盟爲比以示榮矣惟不以復讐戰也是故諱公以重貶其忘親釋怨之罪其義深切著明矣呂祖謙曰魯與齊大夫自春盟至夏方納子糾何其遲如此蓋二公子各有黨魯欲調護之所以遲如此又曰齊桓公霸業在春秋渉三公莊閔僖若莊公正是桓公當時初歸經營霸業桓公規模未用管仲後來方用管仲比管仲新得政時事體不同桓公以莊九年入齊卽位是時敗魯師是年取管仲歸國而相之管仲𨿽初入國是時尙新得政若莊公十年此一兩年事未是管仲經營所以與後來不相似大抵管仲圖霸規模緩而不迫看莊公十年前旣敗魯師於幹時次年又舉師伐魯長勺之戰爲魯所敗到六月齊又與宋次於郎看得涉兩年間三加師於魯規模蹙迫大抵與後不同以此知正緣管仲新得政未得盡施其術不惟三加師於魯規模迫促後面兩爲魯敗長勺之戰爲魯人三鼓而敗後來郎之次又爲公子偃先敗宋師齊師乃還若當時管仲便謀慮計畫無緣得兩敗以此看得管仲規模不惟外面經營諸侯緩而不迫他裏面所以得君得政亦緩而不迫何故前年桓公因鮑叔之言相管仲若是管仲規模促迫時便須諫桓公不可加兵於魯使加兵於魯管仲必紛然建謀出其所長蓋管仲初得政當時自有國子髙子政未專出他他且袖手旁觀一兩年以此見管仲得君得政亦緩而不迫自此以後桓公之規模大率不同十三年北杏之會是時管仲全得政且如楚當時憑陵諸國管仲且放二三十年不問直到屈完之盟不戰自屈晉獻公父子憑陵諸國亦放而不問到得後來葵丘之防晉侯自來蓋管仲不去嵗月間見效常要自家修舉政事兵乘修整本疆則精神折衝所謂崛彊不服之國教他自入管仲規模中此其所以爲管仲此其所以五霸桓公爲盛大抵王之與霸論來王者不計功謀利霸者計功謀利王者不求近功速效霸者求近功速效然而就霸者論之以桓文對說時桓公計功謀利比文公時便少桓公不急近效卻做得王者事何故晉文公事業在僖二十八年都做了如侵曹伐衛敗楚朝王聲績赫然震蕩人耳目一年都做盡桓公規模三十餘年尙藏其用功之所以遲速時便是桓文才之髙與下管仲舅犯規模之深與淺以是知晉文不如齊桓舅犯之徒不如管仲

九月齊人取子糾殺之

程頤曰齊侯死諸公子皆出小白長而當立子糾少亦欲立管仲奉子糾奔魯小白入齊旣立仲納子糾以抗小白以少犯長又所不當立義已不順旣而小白殺子糾管仲以所事言之則可死以義言之未可死故春秋書齊小白入於齊以國系者明當立也又書公伐齊納糾去子明不當立也至齊人取子糾殺之此復稱子者罪齊大夫旣盟而殺之也

程氏雜說曰八年冬齊無知弒其君諸兒此年春齊人殺無知故齊大夫來與公盟立糾小白長糾幼小白當立二公子各有黨公許齊大夫盟故爲之伐齊納糾小白拒敵而入故不書歸內諱敗爲公諱恥也幹時之戰不諱敗其師微者非公也公伐齊納不正故書納糾而不曰子齊人殺糾而書子者齊大夫旣自與魯盟而立之矣又自殺之故書曰齊人取子糾殺之以罪齊也書取則魯亦與焉小白不書公子者上不由天子之命下不受於其君父特以公子之故爭國自立所以貶絕之也若莊公納讐人之子則其惡有不待譏而白矣或曰左氏經書公伐齊納子糾先儒說春秋者亦皆以子糾爲正今云不正當何所據曰子貢曰管仲非仁者歟桓公殺公子糾不能死又相之子曰管仲相桓公霸諸侯一匡天下民到於今受其賜微管仲吾其被髮左袵矣豈若匹夫匹婦之爲諒也自經於溝瀆而莫之知也以是觀之則可知矣使糾若當立而管仲反面事仇則孔子豈特謂之匹夫匹婦之諒哉惟其始事不正變而之義此夫子所以云爾已矣

謝湜曰齊大夫奉糾而立之糾乃齊之子也小白君位已定則齊大夫變而從義以事小白可也以義全子糾而復之使小白不失兄弟之恩可也盡義保之而不得免然後聽命於齊非我之罪也今乃視糾之難棄而不救使齊人至魯殺之是我以糾與齊也故齊人殺糾書取書子罪魯及齊大夫立以爲子而其終棄之也

胡安國曰取者不義之詞前書納糾不稱子者明不當立也此書殺糾復稱子者明不當殺也或奪或予於義各安春秋精意也仁人之於兄弟不藏怒焉不宿怨焉親愛之而已糾𨿽爭立越在他國置而勿問可也必請於魯殺之然後快於心其不仁亦甚矣後世以傳讓爲名而取國者必殺其主以爲一人心防後患意與此同流毒豈不逺哉故孟子曰五霸三王之罪人也仲尼之徒無道桓文之事者

冬浚洙

謝湜曰政事弗講而浚洙以備齊失之大也

胡安國曰固國以保民爲本輕用民力妄興大作邦本一搖𨿽有長江巨川限帶封域洞庭彭蠡河漢之險猶不足憑而況深乎書浚洙見勞民於守國之末務而不知本爲後戒也

十年春王正月公敗齊師於長勺

謝湜曰齊師入境幹時之戰所召也公之納糾也以國則世讐以位則不正以機則緩而後時以謀則淺而敗事以至怨結禍連逾年不息

胡安國曰齊師伐魯經不書伐意責魯也詐戰曰敗敗者爲主或曰長勺魯地而齊師至此所謂敵加於已不得已而後應者也疑若無罪焉何以見責乎善爲國者不師善師者不陣善陣者不戰故行使則有文告之詞而疆塲則有守禦之備至於善陣徳已衰矣而況兵刃相接又以詐謀取勝乎故書魯爲主以責之皆已亂之道寡怨之方王者之事也

張栻嘗自淮上入奏事髙廟問春秋長勺之戰如何對曰長勺之戰曹劌所論特血气之勇所以易竭若報父兄之怨𨿽百鼓不竭王音嘉嘆

二月公侵宋

謝湜曰北搆禍於齊南結怨於宋

三月宋人遷宿

謝湜曰宿微國遷之爲已附庸

胡安國曰其曰遷宿者宿非欲遷爲宋人之所遷也懷土常物之大情遷國重事也𨿽逺害就利去危卽安猶或恐沈於眾不肯率從而況迫於橫逆非其所欲棄久宅之田裏刈新徙之蓬藋道途之勤營築之勞起怨諮傷和气豈不惻然有隠乎肆行莫之顧也其不仁亦甚矣凡書遷不待貶而惡已見矣

夏六月齊師宋師次於郎公敗宋師於乘丘

謝湜曰莊公結怨二國故二師入次於郎二師之次於郎也魯之危甚矣公敗宋師國之幸也深攻逺入者其師勞恃眾不戒者其師怠故壯公前敗齊於長勺後敗宋於乘丘曹劌謂彼竭我盈公子偃謂宋師不整信矣

胡安國曰齊人輕舉大眾深入他境肆其報復之心誠有罪也魯人若能不用詐謀奉其辭令二國去矣偸得一時之捷而積四鄰之忿此小人之道故次者不以其事勝者不以其理交譏之

秋九月荊敗蔡師於莘以蔡侯獻舞歸

程氏雜說曰莊十年荊敗蔡師於莘荊始見於經十四年入蔡十六年伐鄭皆止書曰荊荊本子爵僻在蠻夷不能從中國政令居中國爵號王祭不共故夷狄之也莊二十三年書曰荊人來聘於此始能修聘而未能備中國之禮故秪書人二十八年荊伐鄭者猶前志也僖二年書楚人伐鄭至是始攺號楚蓋自此寖彊矣故皆稱人焉然後齊桓之世惟秪書人而不得與中國之防盟者爲齊桓能制其彊也至十有七年齊桓卒楚於是始橫十九年則已盟於齊矣二十一年又盟於鹿上用見周衰微夷狄方張耳至秋之防則書宋公楚子防於盂執宋公以伐宋楚於是乎大張列位於陳蔡之上而書爵矣所以著其彊大難制中國不能抗也至冬告捷以威諸侯也聖人復書楚人使冝申來獻貶其爵又書獻所以抑其彊爾從是以後有事於中國皆用其爵惟貶而人之者各隨其事以見焉

謝湜曰荊之敗蔡師也哀侯無死社稷之義而臣服於荊故荊以哀侯歸國旣服則非執之也故書以歸屬於荊則其位已絕於國故書名凡書敗書滅書入以其君歸者春秋皆名以其前無死義之忠後無復國之志故以匹夫名之楚始號荊至此入侵中國獨書荊以其無上下之禮外之也以荊林之伐諸姫而虜其君其不道明故不書侵伐

胡安國曰蔡侯何以名絕之也凡書敗書滅書入而以其君歸皆名者爲其服爲臣虜故絕之也若蔡獻舞潞嬰兒沈嘉許斯頓防胡豹曹陽邾益之類是矣國君死社稷正也逃之𨿽罪猶有恥焉虜甚矣楚人滅夔以夔子歸獨不名者夔子以無罪見討𨿽國滅身爲臣虜其義直其辭初不服也是以獨假之爵而不名也春秋之法諸侯不生名失地則生而名之比於賤者欲使有國之君戰戰兢兢長守富貴無危溢之行也

朱熹曰荊楚初書國後進稱人稱爵乃自是他初間不敢驟交於中國故從卑稱後漸大故稱爵

冬十月齊師滅譚譚子奔莒

程頤曰春秋之法將尊師眾曰某帥師將卑師少曰人將尊師少曰某齊自管仲爲政莊十一年而後未常興大眾也其賦於諸侯亦寡矣終管仲之身四十年息養天下厚矣惟救邢稱師譏其次也至於秦晉使之不競而已不彊致也是以其功卑而易成謝湜曰齊桓以師滅譚威力盛矣而譚子猶奔譚子心不服齊可知也小國爲大國所滅其君力屈而奔者非以不道失國也非以屈節在所棄也以直辭訴王以王命求助邦國則社稷可以復安矣豈可遽以匹夫絕之哉故君以國滅而奔者春秋皆不名所以與小國之興復也春秋崇志節美忠義故志節存忠義著則國𨿽滅身𨿽奔而王法與之其義未絕於國故也志節衰忠義廢則爵𨿽存身𨿽安而王法棄之其義已絕於國故也國滅故奔不言出

胡安國曰滅而書奔責不死位也不書出國亡無所出也國滅自奔而不能守其富貴何以書爵乎已無取滅之罪爲橫逆所加而力不能勝至於出奔則亦不幸焉爾矣其義蓋未絕也按左氏齊侯之出也過譚譚不禮焉及其入也諸侯皆賀譚又不至責其失事大之禮可矣坐此見滅可乎齊師滅譚譚子奔莒楚人滅子奔黃狄滅溫溫子奔衛三國所以皆存其爵不比於失地之君而名之也然則吳滅徐徐子章羽奔楚何以獨名按左氏吳伐徐徐子斷其發攜其夫人以逆吳子旣以屈服而後奔豈有興復之志乎獨書名所以絕之也春秋之義𨿽在於抑彊扶弱又責弱者之不自彊於爲善也故其書法如此爾

十有一年春王正月夏五月戊寅公敗宋師於鄑謝湜曰宋怨未解故師又入鄑而公敗之

秋宋大水

謝湜曰聖人憂世之慮深故鄰國災異之大者亦書胡安國曰凡外災告則書所謂災者害民及物如水火兵戎之冦是也諸侯於四鄰有卹病救急之義則告爲得禮而不可以不弔故四國同災許人不弔君子以是知許之先亡也凡志災見春秋有謹天戒卹民隠之心王者之事也

冬王姬歸於齊

謝湜曰以魯爲齊主婚故書不書齊侯來逆絕齊於魯也

胡安國曰按周衰王姬嫁於諸侯車服不系其夫下王后一等禮亦隆矣春秋之義尊君抑臣其書王姬下嫁曷爲與列國之女同詞而不異乎曰陽唱而陰和夫先而婦從天理也述天理訓後世則𨿽以王姬之貴其當執婦道與公侯大夫士庶人之女何以異哉故舜爲匹夫妻帝二女而其書曰嬪於虞西周王姬嫁於諸侯亦執婦道成肅雍之徳其詩曰曷不肅雍王姬之車自秦而後尢欲尊君抑臣爲治而不得其道至謂列侯尙公主使男事於女夫屈於婦逆陰陽之位故王陽條奏世務指此爲失長樂王回亦以其獘至父母不敢畜其子舅姑不敢畜其婦原其意𨿽欲尊君抑臣爲治而使人倫悖於上風俗壞於下又豈所以爲治也其流至此然後知春秋書王姬侯女同詞而不異垂訓之義大矣

春秋集義卷十三

欽定四庫全書

春秋集義卷十四

宋李明復撰

莊公

十有二年春王三月紀叔姬歸於

謝湜曰叔姬無子當歸魯魯不能存故歸外不能保兄弟內不能保妻妾紀侯之罪也

胡安國曰莊公四年紀侯去國叔姬至此始歸於者紀侯方卒故叔姬至此然後歸爾歸者順詞以宗廟在歸奉其祀也魯爲宗國婦人有來歸之義紀旣亡矣不歸於魯所謂全節守義不以亡故虧婦道者也魯人髙其節義恩禮有加焉是故其歸於其卒其葬史冊悉書夫子修經存而弗削與衛之共姜同垂不朽爲後世勸若夏侯令女曹爽之婦也寡居守志父母欲奪而嫁之誓而弗許而曰曹氏全盛之時尙欲保終況今衰亡何以棄之聞者爲之感動其聞叔姬之風而興起者乎

夏四月秋八月甲午宋萬弒其君捷及其大夫仇牧謝湜曰閔公遇弒仇牧趨君之難以隕其身可謂忠於其君矣故書及以顯其忠書大夫以示能死職人君所與居處遊燕不可一非其人陰邪得居其間則𨿽千乘之君匹夫或得爲之難宋萬凶勇之士也凶則蓄禍心勇則無忌憚閔公旦暮與之相親而不知爲之戒故一言拂意而不測之變發於蕭墻然則左右近習可以一非其人耶孟子曰禍福無不自己求之者師旅之眾敗乎外大水之變動乎內閔公不知變而又狎比凶人此其所以取不測之禍也

胡安國曰君弒而大夫死於其難春秋書之者其所取也大夫死於弒君之難而有不書者故知孔父牧息皆所取也夫仇牧可謂不畏彊禦矣然徒殺其身不能執賊無益於事也亦足取乎食焉不避其難義也徒殺其身不能執賊亦足爲求利焉而逃其難者之訓矣何名爲無益哉夫審事物之重輕者權也權重輕而處之得其宜者義也太宰督亦死於閔公之難削而不書者身有罪也恵伯死於子惡之難亦削而不書非君命也召忽死於子糾之難孔子比於匹夫匹婦之諒自經於溝瀆而莫之知者所事不正也崔杼弒君晏平仲曰人有君而人弒之吾焉得死之而焉得亡之君子不以是罪晏子者齊莊公不爲社稷死而晏子非其私暱之臣也若仇牧荀息立乎人之本朝執國之政而君見弒不以其私也𨿽欲勿死焉得而勿死聖人書而弗削以爲求利焉而逃其難者之勸也惟此義不行然後有視棄君猶土梗弁髦曾莫之省而三綱絕矣

冬十月宋萬出奔陳

謝湜曰閔公遇難已三月矣賊三月未討而又出奔宋無臣子可知也逆賊所不待教而誅也逆賊避難鄰國而陳容之陳無臣子可知也萬未賜族南宮萬之稱號非氏也如東門襄仲是也

胡定國曰按左氏宋萬弒閔公於蒙澤奔陳宋人請萬於陳以賂陳人使婦人飲之酒而以犀革裹之宋人醢萬然則賊已討矣曷爲不書陳人殺萬而葬閔公乎夫天下之惡一也陳人不以萬爲賊而納之又受宋人之賂而使婦人飲之酒是與賊爲黨非政刑也特書萬出奔陳而閔公不葬以著陳人與賊爲黨之罪而不能正天討其法嚴矣故春秋成而亂臣賊子懼

十有三年春齊侯宋人陳人蔡人邾人防於北杏程氏學曰防者外爲主及者內爲主將尊師眾則書曰某帥師將卑師眾則書曰師將尊而眾不成師則書某而不書帥師將微師少則直書曰伐曰及外則書人而已戎狄舉號賤之也諸侯稱國狄之也謝湜曰齊桓能任管仲以修國政號令明而賞罰行是以首爲北杏之會而四國之眾從之故四國書人胡安國曰桓何以及四國之微者防是宋公邾子也然則何以稱人春秋之世以諸侯而主天下防盟之政自北杏始其後宋襄晉文楚莊秦穆交主夏盟迹此而爲之者也桓非受命之霸諸侯自相推戴以爲盟主是無君矣故四國稱人以誅始亂正王法也齊侯稱爵其與之乎上無天子下無方伯有能防諸侯安中國而免民於左袵則𨿽與之可也誅諸侯者正也與桓公者權也或曰桓公始平宋亂遂得諸侯四國稱人言眾與之也

夏六月齊人滅遂

謝湜曰修政刑明禮義治大睦小以尊王室東周之業由此興矣桓公非有勤王之實也先利後義先力後徳並兼土地以爲一國私計而已故十年滅譚十三年滅遂遂子死於兵亂故不書奔

胡安國曰滅國之與見滅罪孰爲重取國而書滅奪人土地使不得有其民人毀人宗廟使不得奉其祭祀非至不仁者莫之忍爲見滅而書滅亡國之善詞上下之同力也其亦不幸焉爾語有之曰興滅國繼絕世天下之民歸心焉今乃滅人之國而絕其世罪莫重矣齊人滅遂其稱人微者爾凡書滅者不待再貶而惡已見

秋七月冬公防齊侯盟於柯

謝湜曰莊公以納糾不克與齊防好不通五年矣齊桓將合諸侯以修霸業故棄怨修好與魯爲盟夫捐宿讐結新好使怨耦之人釋怨來盟則桓公講信以待鄰國於柯見之矣

胡安國曰始及齊平也世讐而平可乎於傳有之敵恵敵怨不在後嗣魯於襄公有不共戴天之讐當其身則怨不復而主王姬狩於禚防伐衛同圍郕納子糾故聖人詳加譏貶以著其忘親之罪今易世矣而桓公始合諸侯安中國攘夷狄尊天子乃欲修怨怒鄰而危其宗社可謂孝乎故長勺之役專以責魯而柯之盟公與齊侯皆書其爵則以爲釋怨而平可也或稱齊襄公復九世之讐而春秋賢之信乎以仲尼所書柯之盟其詞無貶則復九世之讐而春秋賢之者妄矣其諸傳者借襄公事以深罪魯莊當其身而釋怨耶

十有四年春齊人陳人曹人伐宋

胡安國曰宋人背北杏之防諸侯伐宋其稱人者將卑師少也齊自管仲得政滅譚之後二十年間未常遣大夫爲主將未嘗動大眾出侵伐蓋以制用兵而賦於民薄矣故能南摧彊楚西抑秦晉天下莫能與之爭也或以爲貶齊稱人誤矣

夏單伯防伐宋

謝湜曰宋背北杏之防故齊以討叛之義伐之單伯防伐以柯之盟也

胡安國曰隠公四年諸侯伐鄭翚帥師防伐則再舉宋陳蔡衛四國之名今諸侯伐宋而單伯防伐不復再舉三國之名何也宋人背北杏之防合諸國而伐之者齊桓公也防伐者無貶焉故其詞平主謀伐鄭而欲求寵於諸侯以定其位者州吁也防之者黨逆賊也故其詞繁而不殺疾之也再舉而列書者甚疾四國之詞也言之不足故再言之而聖人之情見矣呂祖謙曰齊請師於周單伯防之是時單伯須帥師以往其出兵多少𨿽不見於經亦自可以類推如晉平丘之防請帥王賦元戎十乘以先啟行以此見得出兵亦不多蓋才是霸者只欲假其名而不資其力不過欲托天子之名非欲賴其兵也

秋七月荊入蔡

謝湜曰宋有大難陳容逆賊而齊桓弗能治荊蹂踐蔡國而齊桓弗能救其無逺業可知也

冬單伯會齊侯宋公衛侯鄭伯於鄄

謝湜曰齊桓旣服宋故防諸侯於鄄

十有五年春齊侯宋公陳侯衛侯鄭伯防於鄄

謝湜曰柯之盟桓公假信以服魯而示天下者也鄄之防桓公假義以服宋而示天下者也滅譚滅遂以威天下而又以二國信義繼之討叛服貳出於一時好惡而不純乎義故荊一執蔡侯一入蔡一伐鄭呂祖謙曰齊始霸齊桓圖霸之條理自宋起蓋二國近齊故也

夏夫人姜氏如齊秋宋人齊人邾人伐郳

胡安國曰霸者之先諸侯專徵也非霸者而先諸侯主兵也此齊桓之師何以序宋下猶未成乎霸也二十七年同盟於幽天下與之然後成乎霸矣

鄭人侵宋

胡安國曰侵宋之義三傳不同左氏曰有鐘鼓曰伐無鐘鼓曰侵先儒或易其說以爲聲罪致討曰伐無名行師曰侵未有以易之也然考諸五經皆稱侵伐在易謙之六五曰利用侵伐徵不服也書之太誓曰我武惟侵於之疆詩之皇矣曰依其在京侵自阮疆周官大司馬以九伐之法正邦國而曰賊賢害民則伐之負固不服則侵之而以爲無名行師可乎然則或曰侵或曰伐何也聲罪致討曰伐潛師掠境曰侵聲罪者鳴鐘擊鼓整眾而行兵法所謂正也潛師者銜枚臥鼓出人不意兵法所謂奇也

呂祖謙曰齊旣霸了鄭何故敢間之而侵宋此只是齊桓初霸所以如此

冬十月

十有六年春王正月夏宋人齊人衛人伐鄭秋荊伐鄭冬十有二月防齊侯宋公陳侯衛侯鄭伯許男滑伯滕子同盟於幽

程頤曰齊桓始霸仗義以盟而魯首畔盟故諱不稱公上無明王下無方伯諸侯交爭齊桓始霸天下與之故書同

謝湜曰齊桓大合諸侯諸侯畢防公羊書公防齊侯是也幽之盟列國皆欲聽於齊故書同盟周衰諸侯無所統一小大弗率相攻相爭久矣桓公特起衰亂之中乃能憑信義修政行令振舉邦法防九國同盟於幽使諸侯有所遵守忌憚不敢自肆以至天下爭鬭少衰兵革少息而黔黎得遂其生濟世之功大矣以此尊周室一天下以復文武之業又豈難於力哉惟桓公有勤王之名無勤王之實此功業所以不究也春秋之法王臣與防與伐書同盟以明王臣亦與盟也眾國防盟書同盟以明小國與大國同欲也幽之盟非齊以力脇小國而爲之也非獨鄭以荊難服齊而從之也其盟出於同欲謂之同盟以此而已胡安國曰防者公也不書公諱也其諱公何也程氏曰齊桓始霸仗義以盟而魯首叛盟故諱不稱公惡失信也其曰同盟何也程氏曰上無明王下無方伯列國交事桓公始霸天下與之故書同盟志同欲也自古皆有死民無信不立故聖人以信易食答子貢之問君子以信易生重桓王之失春秋之諱公與是盟也豈不以信之重於生與食乎先儒或以不書公者諱與讐盟誤矣果以桓爲讐而諱與盟者曷不於柯之盟諱之也又曰有生不可無信聖人以信急於食君子以信重於生按春秋莊公十六年幽之盟魯公在防諱而不書者齊侯始霸仗義以盟魯首叛之惡失信也仲尼以此爲大惡故諱不書公以爲後戒朱熹語錄或問魯桓公爲齊襄公所殺其子莊公與齊桓公防盟春秋何不譏曰凡事貴謀始及要早乘勢做放冷了便做不得如魯莊公之事見讐在面前不曾報得更欲報之於其子非惟事有所不可也自做得無意思了又況齊桓公率諸侯尊周室以義而舉莊公𨿽欲不赴其盟防豈可得哉事又當權个時勢義理輕重若桓公不是尊王室無事自來召諸侯如此則魯莊不赴可也今桓公名爲尊王室若莊公不赴非是叛齊乃叛周也若欲復讐則當襄公殺其父之時莊公當以不共戴天之故告之周天子方伯連帥必以復讐爲事殺得襄公而後已如此方快人況桓公自是襄公被殺之後方入國自無个干涉了曰若莊公能殺襄公復與桓公爲會可否曰旣殺襄公則自家事已了與桓公爲防亦何妨但莊公若能殺襄公則九合諸侯一正天下之功將在莊公而不在齊桓矣惟其不能所以只得屈服人也

又問魯桓公爲齊襄公所殺其子莊公與桓公防而不復讐先儒謂春秋不譏是否曰當初只是據事如此寫在如何見譏與不譏當桓公被殺之初便合與理防使上有明天子下有賢方伯當上告天子下告方伯興復讐之師只緣周家衰弱無告愬處莊公又無理防使自與之主婚以王姬嫁齊及到桓公時又自隔一重了況到此事體又別桓公率諸侯以尊周室莊公安得不去若是不去卻不是叛齊乃是叛周或曰使莊公當初自能舉兵殺了襄公還可更赴桓公之防否曰他若自能殺襄公他卻自防做霸主不用去隨桓公若是如此便是這事結絕了

邾子克卒

謝湜曰邾以王命進爲諸侯故書爵

十有七年春齊人執鄭詹

謝湜曰詹鄭執政大臣鄭伯聽命於齊與齊同盟矣同盟之後齊侯疑鄭而執詹齊侯食幽之盟也齊侯不以至信待邦國也霸者不足以服人之心於此見矣拘而不殺曰執執之將以服之也春秋之亂諸侯擅作刑威以彊陵弱而執人之君者有之以上虐下而執人之臣者有之凡執春秋皆奪爵稱人以王法治之也惟晉執曹伯歸京師執得其罪故書晉侯胡安國曰書齊人執鄭詹惡齊之詞也鄭旣侵宋又不朝齊詹爲執政蓋用事之臣也其見執宜矣而以惡齊何也以責人之心責已則盡道以愛已之心愛人則盡仁此春秋待齊之意也

呂祖謙曰齊執鄭詹前年鄭旣服齊今何故不朝蓋緣鄭介於齊楚之間才朝齊恐楚又來伐所以不敢來朝齊

夏齊人殱於遂

謝湜曰齊人被殺無遺故曰殱齊人戍遂遂之四族怨齊者深於是饗戍以酒而盡殺之春秋不以責遂而歸咎於齊者以其禍由齊發也書曰齊人殱於遂罪其自取也紀侯去其國自去也鄭棄其師自棄也梁亡自亡也齊人殱於遂自殱也其禍皆自爲也凡禍出於自爲者春秋上不以委命下不以責人胡安國曰殱盡也齊滅遂使人戍之遂之餘民飲戍者酒而殺之齊人殱焉春秋書此者見齊人滅遂恃彊陵弱非伐罪弔民之師遂人書滅乃亡國之善詞上下之同力也夫以亡國餘民能殱彊齊之戍則申胥一身可以存楚楚𨿽三戶可以亡秦固有是理足爲彊而不義之戒而弱者亦可省身而自立矣

秋鄭詹自齊逃來

程氏學曰鄭詹自齊逃來詹爲鄭卿見執於齊不能自辧以理取直而歸反如匹夫之逃越來他國斯可賤也齊國彊大魯與爲鄰而受其逋逃是亦取禍之道

謝湜曰詹以國卿見執不能辯是非明曲直以解國憂乃若匹夫避難奔逃臣子事君不可奪之節掃地盡矣春秋以逋竊待之而謂之逃賤之也谷梁謂逃義曰逃以詹義當死節而竊去也力不足以勝人久矣以力刼人者可以暫安不可以久固可以暫得不可以久屈故桓公威勢非不盛也其滅遂也遂復殱齊其執詹也詹復逃魯

胡安國曰谷梁子曰逃義曰逃逃者匹夫之事詹之見執若其有罪𨿽死可也儻曰無罪苟見免焉請從恵於防使諸侯聞之則不辱君命矣不能以理自明也而反效匹夫之行遁逃苟免越在他國不亦可賤乎特書逃以著其幸免而不知命之罪也齊桓始霸同盟於幽而魯首叛盟受其逋逃虧信義矣書自齊逃來又以非魯也

冬多麋

謝湜曰麋沴气所生多則爲害凡沴气所生之物皆害物故和气致祥乖气致異

胡安國曰麋魯所有也多則爲異以其又害稼也故書此亦禹放龍蛇周公逺犀象之意也害稼則及人矣

十有八年春王三月日有食之夏公追戎於濟西程頤曰備預不虞武之善經也戎來侵魯不書者不知戎來旣去而公追於濟西其無武備甚矣是危道也

謝湜曰冦去而逐之曰追不書戎來侵不知也戎潛兵入冦其去也覺而追之備守不嚴甚矣危國之道也故子於旣濟思患預防於萃除戎器戒不虞胡安國曰此未有言侵伐者而書追戎是不覺其來已去而追之也爲國無武備啟戎心而不知警危道也春秋之意其必未雨而徹桑土閒暇而明政刑

秋有冬十月

謝湜曰蜮獸之爲人害者也蜮不宜有有則爲災冬多麋夏戎至秋有蜮皆政事荒弛所致故書

胡安國曰魯所無也故以有書夫以含沙射人其爲物至微矣魯人察之以聞於朝魯史異之以書於防何也山陰陸佃曰陰物也是時莊公上不能防閒其母下不能正其身陽淑消而陰慝長矣此惡气之應其說是也然則簫韶作而鳯凰來儀春秋成而麟出於野何足怪乎春秋書物象之應欲人主之愼所感也世衰道微邪說作正論消小人長善類退天變動於上地變動於下禽獸將食人而不知懼也亦昧於仲尼之意也

呂祖謙曰凡春秋書有皆是本地素無忽有焉則書如有蜚有鸜鵒之類是也

十有九年春王正月夏四月秋公子結媵陳人之婦於鄄遂及齊侯宋公盟

程頤曰鄄之防嫁女於陳人結以其庶女媵之因與齊宋盟挈之以往結好大國所以安國息民乃以私事取怒大國故深罪之書其爲媵而往盟爲遂事又曰此本爲媵婦卻遂及諸侯盟聖人罪之之意在遂事也

謝湜曰公子結非卿爲遂事故書名以宗族之親得用故書公子鄄衛地盟於鄄三國相期也先書於鄄以見結本適陳至鄄乃盟陳人之婦魯女嫁爲卿大夫妻者古者卿大夫亦相媵故也與齊侯宋公盟國事也媵於陳結之事也公子結專以君命出盟其出也因以私事媵婦於陳然則結之出以私事爲重以國事爲輕以媵陳人婦爲重以盟三國爲輕其憂國不若憂家之急也故春秋首書結媵陳人而繼書鄄盟爲遂事罪其不敬也結於鄄遂及三國盟與祭公遂逆王后同意

胡安國曰媵賤事陳人微者公子往焉是以所重臨乎禮之輕者也齊侯伯主宋公王者之後盟國之大事者也大夫輒與焉是以所輕當乎禮之重者也禮者不失已亦不失人失已與人冦之招也是故結書公子而曰媵陳人之婦譏其重以失已也齊宋書爵而曰遂譏其輕以失人也遂者專事之詞聘禮大夫受命不受辭出境有可以安社稷利國家則專之可也謂本有此命得以便宜從事特不受專對之辭耳若違命行私𨿽有利國家安社稷之功使者當以矯制請罪有司當以擅命論刑何者終不可以一時之利亂萬世之法是春秋之防也

夫人姜氏如莒

謝湜曰如齊已非禮如莒又甚矣心不能安其室故也

冬齊人宋人陳人伐我西鄙

謝湜曰公子結將命出盟猶不足以解齊難故三國伐我西鄙孫氏謂齊帥二國討鄭詹然則魯之所以得過於齊以其受鄭詹也魯與齊鄰國而受其逋逃取禍之道也凡諸侯來伐至國書伐我不至國書伐鄙過辱之事聖人於魯常婉其辭父母之國故也胡安國曰奉詞曰伐其稱人將卑師少也結方與二國盟則其來伐我何也齊桓始霸責魯不恭所謂失已與人以招冦也或以結能爲魯設免難之防爲齊宋畫講好之計身在境外而權其國家爲春秋子之故稱公子非矣

春秋集義卷十四

欽定四庫全書

春秋集義卷十五

宋李明復撰

莊公

二十年春王二月夫人姜氏如莒

謝湜曰比年如莒甚之也

胡安國曰十五年夫人姜氏如齊至是再如莒而春秋書者禮義天下之大防也其禁亂之所由生猶防止水之所自來也衛女嫁於諸侯父母終思歸而不得故泉水賦許穆夫人閔衛之亡思歸唁其兄而阻於義故載馳作聖人錄於國風以訓後世使知男女之別自逺於禽獸也今夫人如齊以寧其父母而父母已終以寧其兄弟又義不得宗國猶爾而況如莒乎婦人從人者也夫死從子而莊公失子之道不能防閒其母禁亂之所由生故初防於禚次享於祝丘又次如齊師又次防於防於谷又次如齊又再如莒此以舊坊爲無所用而廢之者也是以至此極觀春秋所書之法則知防閒之道矣

夏齊大災

程氏學曰人火曰火天火曰災爲害者亦曰災謝湜曰火出爲害乃天降災於人故火焚宮廩皆曰災其爲災大故書大災

秋七月冬齊人伐戎

謝湜曰戎爲中國患久矣合諸侯攘戎狄使犬羊順服而中國安彊方伯之事也桓公務廣土地服諸侯以彊齊國而已故滅譚滅遂以益封疆伐宋伐郳伐鄭伐魯以振威力至於荊入蔡戎侵魯未嘗以救難之師一過而問焉乃至十年之久然後起而伐戎將何以服四夷彊中國哉春秋書齊人伐戎而桓公討戎之不力由此見矣

二十有一年春王正月夏五月辛酉鄭伯突卒

胡安國曰杜預稱莊公四年鄭伯遇於垂者乃子儀也按春秋突歸於鄭之後出奔蔡入於櫟皆以名書猶系於爵𨿽簒而實君𨿽君而實簒不沒其實也忽𨿽世子其出奔猶不得稱伯以其實不能君也況子儀𨿽間得立其爲君微矣豈敢輕去國都與諸侯防於外乎故知遇於垂者乃厲公也其始終書爵不沒其實也亦可以爲居正而不能保者之戒矣

秋七月戊戌夫人姜氏薨冬十有二月葬鄭厲公二十有二年春王正月肆大眚

程頥語錄或問肆大眚如何曰大眚而肆之其失可知書言眚災肆赦者言眚則肆之眚是自作之罪故災則赦之災是過失之事故也凡赦何嘗及得善人諸葛亮在蜀十年不赦審此爾又曰舜典曰眚災肆赦臯陶曰宥過無大易曰君子以赦過宥罪呂刑曰五刑之疑有赦五罰之疑有赦斯先王肆赦之道卽未聞大眚也肆大眚者元惡大憝俱肆之辭也上廢天討下虧國典縱釋有罪賊虐無辜莫斯爲甚天子尙不可況魯國諸侯而敢專肆哉後世惠姦宄賊良民其泥於此乎殊失春秋之防也

謝湜曰以不明入罪謂之眚書曰眚災肆赦肆者寛之也赦者釋之也災自外至眚出於人爲故災則赦之眚則肆之而已謂之肆則罪有重輕取其情在可原者而肆之也故先王有肆眚無肆大眚大眚罪之大者書所謂元惡大憝是也元惡大憝皆在所肆則縱姦凶釋冦暴天討不行而善良柔弱之人由此受禍矣將以爲仁反以爲害將以爲治反以爲亂豈先王肆眚之意哉春秋書肆大眚著其失也後世以惠姦宄爲赦者其源蓋出於此失春秋罪魯之意矣胡安國曰肆眚者蕩滌瑕垢之稱也舜典曰眚災肆赦易於解卦曰君子以赦過宥罪呂刑曰五刑之疑有赦五罰之疑有赦周官司刺掌赦宥之法一宥曰不識再宥曰過失三宥曰遺忘一赦曰幼弱再赦曰老耄三赦曰惷愚未聞肆大眚也大眚皆肆則廢天討虧國典縱有罪虐無辜惡人幸以免矣後世有姑息爲政數行恩宥惠姦宄賊良民而其獘益滋蓋源流於此故諸葛孔明曰治世有大徳不以小惠其爲政於蜀軍旅數興而赦不妄下蜀人久而歌思猶周人之思召公也斯得春秋之防矣肆眚而曰大眚譏失刑也

朱熹語錄或問伊川程氏言災自外來眚自內作是否曰看來只一般微有不同耳災是偶然生於彼者眚是過誤致然書曰眚災肆赦春秋曰肆大眚皆以其過誤而赦之也

癸丑葬我小君文姜

謝湜曰文姜在王法𨿽當絕然於莊公有子母未絕之恩魯當以夫人之禮葬之故薨葬皆書夫人之義從君爲得禮宋共公夫人曰宋共姬是也列國爲謚皆私謚也觀文姜私謚稱文而魯國謚禮之失見矣胡安國曰文姜之行甚矣而用小君之禮其無譏乎以書夫人遜於齊不稱姜氏及書哀姜薨於夷齊人以歸攷之則議小君典禮當謹之於始而後可正也文姜已歸爲國君母臣子致送終之禮𨿽欲貶之不可得也

陳人殺其公子禦冦

謝湜曰桓公葵丘之防四命曰無專殺大夫大夫有罪諸侯不得專殺古之制也自邦國擅威福作好惡大夫有罪無罪諸侯皆專殺之諸侯政壊則又有宗族國人起而專殺者矣凡殺稱國以明國之罪也稱國人以著其國亂也故陳殺禦冦書陳人以示國政大壊而下人專殺也書公子以示下人專殺而君之骨肉不得保其身也禦冦宣公子君之嗣也不書世子東宮未正故也國莫尊於君親莫隆於子君之嗣子而國人以凶逆殺焉陳國上下大亂可知矣胡安國曰公子之重視大夫殺而或稱君或稱國或稱人何也稱君者獨出於其君之意而大夫國人有不與焉如晉侯殺其世子申生之類是也稱國者國君夫人與聞其事而不請於天子如鄭殺其大夫申侯之類是也稱人者有二義其一國亂無正眾人擅殺而不出於其君則稱人如陳人殺其公子禦冦之類是也其一弒君之賊人人之所得討背叛之臣國人之所同惡則稱人如衛人殺州吁鄭人殺良霄之類是也攷於傳之所載以觀經之所斷則罪之輕重自見矣

呂祖謙曰陳人陳宣公也陳公子完是厲公躍子史記謂厲公佗之子非也當以釋例爲正

夏五月秋七月丙申及齊髙傒盟於防

程頥曰髙傒上卿魯無使微者與盟之理蓋諱公盟始與仇爲婚惡之大也

謝湜曰盟於防公欲結昏於齊故也親盟大夫以求婚恥之大也大喪未畢而謀婚惡之大也故防之盟諱不書公其始諱不書公而公之恥惡由此見矣至納幣逆女則直書其實以迹不可隱故也

胡安國曰微者名姓不登於史冊髙傒之貴大夫也曷爲就吾之微者盟蓋公也其不言公諱與髙傒盟也來議婚結娶仇人女大惡也娶者其爲吉下主乎已上主乎宗廟以爲有人之心者宜於此焉變矣公親如齊納幣則不待貶也

冬公如齊納幣

程頥曰齊疑婚議故公自行納幣後二年方逆齊難之也

程氏學曰冬公如齊納幣二十四年夏公如齊逆女秋公至自齊八月丁丑夫人姜氏入者荘公於齊義不共戴天乃娶仇讐之女以奉宗廟母喪未終復忘哀而圖婚親如齊納幣如齊逆女不孝之惡不待貶絕而自見矣夫人姜氏不書至而云入者自外而入不順之辭也言魯爲不可受姜氏爲不可入也

二十有三年春公至自齊

謝湜曰禮有親迎無親納幣廢大防以圖婚姻娶讎女以事宗廟躬幣禮以黷儀法其惡不待貶絕而見矣荘公卽位二十四年而後娶宮闈不正可知也納幣日事也納幣歷時然後返則公之適齊非獨納幣而已

祭叔來聘

程氏學曰祭叔來聘不言使者原其來意非天子之命爾

謝湜曰祭叔天子內臣祭公也王臣外交非禮也祭公比外諸侯以聘禮至魯故春秋奪爵書字貶之也朝聘皆私交也在祭伯則奪其朝在祭叔則奪其爵者蓋奪其朝則知其不當朝奪其爵者知其在所黜胡安國曰谷梁子曰其不言使天子之內臣也不正其私交故不與使也祭伯來朝而不言朝祭叔來聘而不言使尹氏王子虎劉捲來訃而不書其爵秩皆所以正人臣之義也人君而明此不容下比之臣人臣而明此不爲交私之計黨錮之禍息矣

夏公如齊觀社

程氏學曰莊公越境觀讎國之社不待譏而惡自見也

程頥曰婚議尙疑故公以觀社爲名再往請議後三年方逆蓋齊難之

胡安國曰荘公將如齊觀社曹劌諫曰齊棄太公之法觀民於社君爲是舉而往觀之非故業也天子祀上帝諸侯防之受命焉諸侯祀先公卿大夫佐之受事焉不聞諸侯之相防祀也君舉必書書而不法後嗣何觀矣

呂祖謙曰觀兵是也

公至自齊

謝湜曰爲社稷主而越境觀社於齊非法也觀社日事也觀社歷時然後返則公之適齊非獨觀社而已

荊人來聘

謝湜曰聘問之禮通於中國故荊進稱人以人道齒之也

胡安國曰荊自荘公十年始見於經十四年入蔡十六年伐鄭皆以州舉者惡其猾夏不恭故狄之也至是來聘遂稱人者嘉其慕義自通故進之也朝聘者中國諸侯之事𨿽蠻夷而能修中國諸侯之事則不念其猾夏不恭而遂進焉見聖人之心樂與人爲善矣後世之君能以聖人之心爲心則與天地相似凡變於夷者叛則懲其不恪而威之以刑來則嘉其慕義而接之以禮邇人安逺者服矣春秋謹華夷之辧而荊吳徐越諸夏之變於夷者故書法如此

公及齊侯遇於谷蕭叔朝公

謝湜曰莊公志在於齊故九月之問三渉齊國旣如齊納幣又如齊觀社又與齊侯遇於谷又曰蕭叔中國附庸故書字朝以修禮莊公出遊境上而受小國之朝非法之甚也

胡安國曰谷齊地蕭叔附庸之君也爲禮必當其物與其所而後可以言禮大夫宗婦覿而用幣則非其物也蕭叔朝公在齊之谷則非其所也嘉禮不野合而朝公於外是委之於野矣故禮非其所君子有不受必反之於正此亦春秋撥亂之意也

秋丹桓宮楹

程氏學曰宗廟之飾國有彜典而妄肆奢麗加於禰宮亂王制黷先君不恭莫大矣故書曰丹桓宮楹直書其事具文見意也

謝湜曰廟飾蓋有常制書丹楹著其奢麗也侈宗廟以瀆先君僣宮飾以干王法事親不遵禮法由此見矣

冬十有一月曺伯射姑卒十有二月甲寅公防齊侯盟於扈

程頥曰遇谷盟扈爲要結姻好

謝湜曰孫氏謂謀納姜氏婚姻聞以徳選矣未聞以盟結之也

胡安國曰程氏曰遇於谷盟於扈皆爲要結姻好也稱男子二十而冠冠而列丈夫三十而不娶則非禮也然天子諸侯十五而冠者以娶必先冠而國不可久無儲貳欲人君早有繼體故因以爲節也鰥老而無妻之稱舜方三十未娶而師錫帝堯已曰有鰥在下矣妻帝之二女則不告於父母以爲告則不得娶而廢人之大倫堯亦不告而妻焉其欲及時而無過如此也今莊公生於桓之六年至是三十有六載矣以世嫡之正諸侯之貴尙無內主同任社稷之事何也蓋爲文姜所制使必娶於母家而齊女待年未及故荘公越禮不顧如此其急齊人有疑如此其緩而遇於谷盟於扈要結之也娶夫人奉祭祀爲宗廟之主而母言是聽不以大義裁之至於失時不孝甚矣春秋詳書於防爲後戒也

二十有四年春王三月刻桓宮桷

謝湜曰旣丹宮楹又刻宮桷其華至矣人君不知儉約則巧麗不法有如此者故明君常謹微

胡安國曰公將逆姜氏丹桓宮之楹也其桷爲盛飾以誇示之此非特有童心而已禦孫諫曰儉徳之共也侈惡之大也先君有共徳而君納諸大惡無乃不可乎自常情觀丹楹刻桷疑若小失而春秋詳書於防禦孫以爲大惡何也桓公見殺於齊不能復而盛飾其宮誇示仇人之女乃有亂心廢人倫悖天道而不知正者也禦孫知爲大惡而不可盡言春秋謹禮於微正後世人主之心術者也故詳書於防斥言桓宮以見惡荘爲後世鑑也

葬曺荘公夏公如齊逆女秋公至自齊

謝湜曰逆讎女以爲夫人非孝也以親迎出而其至不與夫人同歸非正也

胡安國曰谷梁子曰親迎常事也不志此其志何也不正其親迎於齊也或曰常事不志詳事不常也親迎可以常乎則其說誤矣所謂常者其事非一有月事之常則視朔是也有時事之常則婚姻納幣逆女至歸之類是也凡此類合禮之常則不志矣其志則於禮不合將以爲戒者也若夫崩薨卒葬卽位之類不以禮之合否而皆書此人道始終之大變也其於親迎異矣

八月丁丑夫人姜氏入

程頥語錄或問丁丑夫人姜氏入何故獨書入曰此娶仇女故書入言宗廟不受也

謝湜曰哀姜仇人之女也以見祖考祖考弗安以奉宗廟宗廟弗享然則哀姜非魯之婦也荘公外忘不共戴天之讎內防疾首痛心之戚備禮取之以爲夫人悖理逆親甚矣故哀姜之至也春秋外而書入以明魯之不當受也

胡安國曰何以不致不可見乎宗廟也姜氏齊襄公之女入者不順之辭以宗廟爲弗受也婚義以正始爲先而公不與夫人皆至姜氏不從公而入已失夫婦之正弒閔孫邾之亂兆矣莊公不勝其母越禮逾時俟仇人之女薦捨於宗廟以成好合卒使宗嗣不立弒逆相仍防至亡國故春秋詳書其事以著荘公不孝之罪

戊寅大夫宗婦覿用幣【余見綱領中卷並下卷】

謝湜曰古者大夫有見小君之禮修臣職也以卑朝尊曰見相見曰覿大夫於夫人有見無覿有執贄無用幣諸侯庭實有幣獻方物也贄則與幣異矣男子以玉帛禽鳥爲贄非帛也以象徳也以示執此徳不敢廢也女子以棗栗脯修爲贄非幣也以致敬也以示修此職不敢廢也大夫宗婦皆覿以幣則是相交以財相賂以利也外內相交以財相賂以利而閨門之禮亂矣大夫宗婦覿用幣非禮也

胡安國曰禮夫人至大夫郊迎明日執贄以見宗婦大夫之妻也公事曰見私事曰覿見夫人禮也曷爲私言之夫人不可見乎宗廟則不可以臨諸臣故以私言之也覿用幣何以書男贄大者玉帛小者禽鳥以章物也女贄不過榛栗棗修以告防也今男女同贄是無別也公子牙慶父之亂兆矣春秋詳書正始之道矣

呂祖謙曰公使宗婦覿用幣何休公羊注云禮夫人至大夫皆郊迎明日大夫宗婦皆見故著其明日也大夫妻言宗婦者大夫爲宗子者也

大水冬戎侵曺曺羈出奔陳赤歸於曺

程氏學曰冬戎侵曺曺羈出奔陳赤歸於曺戎侵曺故羈奔而赤歸制在我故也與桓十一年宋人執鄭祭仲鄭忽出奔衛突歸於鄭略同曺伯射姑卒已逾年而羈猶名者由不能自定其佐故爲戎所逐也謝湜曰羈曺世子赤曺公子戎之侵曺也羈微弱不能保位故羈棄國出奔羈之出也赤爲戎所納而人心從之故赤歸曺春秋首書戎侵曺而繼以羈出赤歸者以明曺國廢立之命皆制於戎也荘公之卒也羈以世子嗣位已逾年矣稱名不稱爵以其絕於國人也赤以公子入國非正也非正而稱歸以罪羈失人心而國人歸赤也其於羈也稱國以明正去爵以示絕其於赤也去國以明非正稱歸以示得國而羈之喪失君道赤之進不由正於此見矣曺國之命制於戎鄭國之命制於權臣其患一也故權臣暴橫而鄭國擅命廢立出於夷狄羈出赤歸是也齊桓倡大義以合諸侯主盟約以令邦國討暴救亂乃其職也今也曺羈危弱而不能定諸戎作難而不能正然則桓公用兵特以彊齊而已列國水火之難非所卹也胡安國曰杜預謂羈蓋曺世子也曺伯已葬猶不稱爵者以微弱不能君故爲戎所逐爾赤者曺之庶公子歸易詞也宋人執鄭祭仲而忽出突歸權在宋也戎侵曺而羈出赤歸制在戎也使鄭忽曺羈明而能斷𨿽有宋戎之眾突赤之孽何緣而起以國儲君副不能自定其位於誰責而可故𨿽以國氏皆不書爵爲居正者之戒

郭公

謝湜曰郭公蓋郭亾文誤爲公昔齊桓謂郭爲亡國以其好善而不能行惡惡而不能去也然則郭有取亡之道明矣故書郭亡

胡安國曰此郭公也義不可曉而先儒或以爲郭亡者於有之齊桓公之郭問父老曰郭何故兦曰以其善善而惡惡也公曰若子之言乃賢君也何至於亡父老曰郭君善善不能用惡惡不能去所以亡也考其時與事謂之郭亡理或然也夫善善而不能用則無貴於知其善惡惡而不能去則無貴於知其惡未之或知者猶有所覬也夫旣或知之矣不能行其所知君子所以髙舉逺引小人所以肆行而無忌憚也然則非有能亡郭者郭自亡爾

二十有五年春陳侯使女叔來聘

謝湜曰女叔命大夫故書字十九年齊陳伐我西鄙今齊與魯親故陳女叔亦來修聘

呂祖謙曰陳女叔來聘結陳好也十九年陳伐魯西鄙乃至此始結好須考前後斷絕好處如無只是未曽往來

夏五月癸丑衛侯朔卒

謝湜曰朔衛惠公魯不防葬故不書葬

六月辛未朔曰有食之鼓用牲於社

謝湜曰聲陽也日食伐鼔所以助陽而攻陰也社土神陰气之主也日食陰慝之气掩之也非社之陰气爲孽也魯人之救變也以社爲陰主於是鼔以攻陰用牲於社以祈神失之逺矣

胡安國曰按禮諸侯旅見天子入門不得終禮者四而日食與焉古者固以是爲大變人君所當恐懼修省以答天意而不敢忽也故夏書曰乃季秋月朔辰弗集於房鼔奏鼔嗇夫馳庶人走周官鼓人救日月則詔王鼓太僕凡軍旅田旅贊王鼔救日月亦如之諸侯用幣於社伐鼓於朝退而自責皆恐懼修省以答天意而不敢忽也然則鼓用牲於社何以書譏不鼓於朝而鼓於社又用牲則非禮矣

伯姬歸於杞

胡安國曰其不言逆何也逆者非卿其姓名不登於史防則書歸以志禮之失也大夫來逆名姓已登於史策足以志其失矣猶書歸者以別於大夫之自逆者也猶書歸者紀伯姬是也自逆者莒慶齊髙固是也

秋大水鼓用牲於社於門

謝湜曰社主土門主出入大水之爲患也魯人欲以聲駭變故鼓欲以土勝水故用牲於社欲以門禦水故用牲於門凡天地之變先王責諸已求諸人而已猶以爲未也又以陰陽象類致力乎祈禳祭享之間所以盡救災之道也方是時莊公君道不修國事不治久矣魯人不知所以消變而一切求之祈禳之間其祈禳一切以意而不以禮失救災之道逺矣大水漂蕩可畏而欲以鼓駭之不亦愚乎大水出爲國害而欲以社勝之以門禦之不亦惑乎

冬公子友如陳

謝湜曰友莊公弟以公子爲卿故書公子如陳報陳之聘也

春秋集義卷十五﹤經部﹐春秋類﹐春秋集義﹥

欽定四庫全書

春秋集義卷十六

宋李明復撰

莊公

二十有六年春公伐戎夏公至自伐戎

謝湜曰戎爲魯病故公伐戎

曹殺其大夫

謝湜曰凡大夫無罪而死者惟書大夫不書名大夫君之股肱也書大夫以見其有股肱之力也大夫有股肱之力而不以其罪殺之君之過也君不以罪殺大夫而輔臣不能諫大臣不能救國之罪也故書國以罪其國

胡安國曰稱國以殺者國君大夫與謀其事不請於天子而擅殺之也義系於殺則止書其官曺殺其大夫宋人殺其大夫是也義系於人則兼書其名氏楚殺其大夫得臣陳殺其大夫泄冶之類是也然殺大夫而曰大夫與謀其事何也與謀其事者用事之大夫也是殺者不得於君之大夫也所謂義系於殺者罪在於專殺而見殺者之是非有不足紀也故止書其官而不錄其名氏也古者諸侯之卿大夫士命於天子而諸侯不敢專命也其有罪則請於天子而諸侯不敢專殺也及春秋時國無小大卿大夫士皆專命之而不以告於王朝有罪無罪皆專殺之而不以歸於司寇無王甚矣五伯三王之罪人而葵丘之防猶曰無專殺大夫故春秋明書於策備天子之禁也凡諸侯之大夫方其正交中華防盟徵伐𨿽齊晉上卿止錄其名氏至於見殺𨿽曺莒小國亦書其官或抑或揚或奪或與聖人之大用也明此然後可以司賞罰之權矣

秋公防宋人齊人伐徐

謝湜曰詩曰濯徵徐國書曰徐戎並興徐戎類也徐爲宋病故齊魯爲宋伐徐

胡安國曰按書伯禽嘗徵徐戎則戎在徐州之域爲魯患舊矣是年春公伐戎秋公伐徐者必戎與徐合兵表裏爲魯國之患也故𨿽齊宋將卑師少而公獨親行其不致者役不淹時而齊宋同防則無危殆之憂

冬十有二月癸亥朔日有食之

二十有七年春公防杞伯姬於洮

謝湜曰伯姬魯女洮魯地女有歸寧於國無出防於境洮之防在魯有敗禮之愆在杞失正家之道胡安國曰左氏曰防於洮非事也天子非展義不巡狩諸侯非民事不舉卿非君命不越境伯姬莊公之女非事而特防於洮愛其女之過而不能節之以禮此春秋之所禁也惟不節之以禮然後有使自擇配如僖公之於季姬典訓亡矣

夏六月公防齊侯宋公陳侯鄭伯同盟於幽

程頥曰同志而盟非率之也

謝湜曰鄭文公背楚復與諸侯同心故稱同盟明年荊伐鄭公防二國救鄭然則鄭苦於楚欲與中國同盟可知也

胡安國曰同盟之例有惡其反覆而書同盟有諸侯同欲而書同盟此盟鄭伯之所欲而書同盟者也凡盟皆小國受命於大國不得已而從焉者也其有小國願與之盟非出於勉彊者則書同盟所以志同欲也前此鄭伯嘗貳於齊矣至是齊桓彊盛有霸中國攘夷狄之勢諸侯皆歸之鄭伯於是焉有畏服之心其得與於盟所欲也故特書同谷梁子所謂於是而後授之諸侯是也其授之諸侯得眾也視他盟爲愈矣呂祖謙曰同盟於幽陳鄭始服於齊此處最要看蓋前服楚故也

秋公子友如陳葬原仲

程氏雜說曰公子友如陳葬原仲人臣之禮無外交大夫非君命不越境公子友違王制委國事私防他國大夫之葬其譏可見也

謝湜曰諸侯相葬禮也列國大夫相葬非禮也人臣無境外之交卿非君命不越境公子友以私事出境葬大夫其專命僣制不待貶絕而自見矣

胡安國曰公子友如陳葬原仲私行也人臣之禮無私交大夫非君命不越境何以通季子之私行而無貶乎曰春秋端本之書也京師諸夏之表也祭伯以寰內諸侯而來朝祭叔以王朝大夫而來聘尹氏以天子三公來告其防誣上行私表不正矣是故季子違王制委國事越境而防葬齊髙固莒慶以大夫卽魯而圖婚其後陳荘子死赴防於魯魯人欲勿哭繆公召縣子而問之曰古者大夫束脩之問不出境𨿽欲哭之焉得而哭諸今之大夫交政於中國𨿽欲勿哭焉得而勿哭末流可知矣春秋深貶王臣以明始亂備書諸國大夫無譏焉則以著效也凡此皆其正本之意

楊時語錄或問陳莊子死赴於魯縣子謂繆公哭之而曰有愛而哭之有畏而哭之夫哭之也以畏何也曰以言世有然也非古之禮也若古之大夫則束脩之問不出境故生無相問其死也何赴告之有哉後世國亂而君昏爲臣者交政於中國故生則同盟死則赴告非禮也故春秋書之所以著其罪也

呂祖謙曰卿非君命不越境如季友如陳葬原仲非也

冬杞伯姬來

謝湜曰夫人父母在則歸寧歿則使卿故衛女思歸寧而不得作詩以自見也伯姬非歸寧也其至魯非禮也故直書來女子之性縱之則驕伯姬爲杞國婦而防之於洮失防閒之道矣然則姬違禮驕恣皆荘公兆之也

胡安國曰左氏曰歸寧也禮父母在嵗一歸寧若歸而合禮則常事不書其曰杞伯姬來者不當來也女子有行逺父母兄弟春防於洮矣冬又歸魯故知其不當來也來而必書春秋於男女往來之際嚴矣

莒慶來逆叔姬

程氏學曰莒慶來逆叔姬人臣之禮無外交故大夫非君命不越境以莒慶國卿而與魯爲婚是外交也不書逆女而云逆叔姬以別卿爲君逆也不書歸者以累乎魯也宣五年齊髙固及子叔姬來非禮尢甚謝湜曰慶不氏未賜族莒慶以國卿婚於魯臣子以私事交於諸侯也臣子外交而大夫犯分干政之患由此熾矣故公子友葬原仲於陳莒慶逆叔姬不書女以別卿爲君逆也女適大夫不書歸者不與其外交絕之也

胡安國曰莒慶莒大夫也叔姬莊公女也何以稱字大夫自逆則稱字爲其君逆則稱女尊卑之別也何以書諸侯嫁女於大夫而公自主之非禮也

杞伯來朝

謝湜曰伯姬在魯故杞伯亦來朝也稱伯非侯爵也

公防齊侯於城濮

謝湜曰城濮衛地杜氏謂將討衛

二十有八年春王三月甲寅齊人伐衛衛人及齊人戰衞人敗績【又見綱領下】

程氏學曰春秋之義微顯闡幽者謂是類也齊人伐國之罪其文可見而衛人與戰之罪不變文不足以明之何者彼以不道加諸我已當持義而不戰上可以訴諸天子下可以告於諸侯或備其疆折之文辭斯亦可矣奚爲忽然興師遽與之戰哉是謂以桀攻桀何較曲直乎故聖人特書曰及所以明微也謝湜曰齊人伐衛以衛有可伐之罪也衛人有辭不服故與齊人戰焉衛人力不勝齊故敗績桓公威力可謂盛矣然伐國不以道則𨿽小國有至舉兵相敵終於卒伍敗衂而後退焉者也故孟子曰以力假仁者覇以力服人者非心服也桓公以仁義用兵特假之而已安能使人心服哉故齊人之伐衛也上書伐下書戰以著衛人無服齊之心也觀衛人心不服齊而齊桓無服衛之徳由此見矣春秋戰分主客戰而爲主者其罪大戰而爲客者其罪輕以戰由主起故也齊人以兵來伐我茍直焉以義辧吾之直而勿與之校可也謹邊陲嚴備守需其變而勿與之爭可也上訴天王下告列國求爲之助則解其危可也若夫不卹民命而以戰爲心則助反在我而不在人罪反在此而不在彼矣然則春秋以齊人主伐而以衛人主戰者以明兩國之戰由衛人欲戰所致也戰之爲禍大矣原野厭人之肉川谷流人之血皆戰之由也故仁者之兵有徵無戰邦國有罪以兵誅罪而已服則捨焉未嘗以戰爲事也邦國有亂以兵定亂而民順則止焉未嘗以戰爲事也用兵而至於戰者皆好功嗜殺而輕民命也故春秋以大罪歸於首戰之人胡安國曰春秋紀兵及者爲主齊人舉兵而伐衛衛人見伐而受兵則以衛及之何也按左氏衛嘗伐周立子頹至是王使召伯廖賜齊侯命且請伐衛則齊人舉兵乃奉王命聲衛立子頹之罪以討之也爲衛計者誠有是罪則當請歸司冦服刑可也若惠徼康叔不泯其社稷使得自新亦惟命則可以免矣今不徴詞請罪而上逆王命下拒方伯之師直與交戰則是衛人爲志乎此戰故以衛主之也戰不言伐伐不言日而書日者戰之日也見齊人奉詞伐罪方以是日至而衛人不請其故直以是日與之戰所以深疾之也而聖人之情見矣齊稱人將卑師少也

呂祖謙曰王賜齊侯命使伐衛周所以衰者只緣此齊亦未肯十分著力只是略應命耳又曰取賂而還桓公做事管仲亦有調護不得處

夏四月丁未邾子瑣卒秋荊伐鄭公防齊人宋人救鄭謝湜曰文公與諸侯同盟故荊伐鄭聘稱人進之也伐復稱荊狄之也蠻夷淩犯中國久矣天子不能制方伯不能卻小國困於水火亦久矣方是時荊以不仁伐鄭而三國能出力救之三國與鄭同盟而復能與之同患小國有息肩之地矣書救鄭善之也胡安國曰按左氏楚令尹子元無故以車六百乘伐鄭入自純門是陵弱暴寡之師也故以州舉狄之也鄭人將奔桐丘諸侯救之楚師夜遁是得救急卹鄰之義也故書救鄭善之也齊宋稱人將卑師少桓公主兵攘夷安夏之事見矣

冬築郿

程頥曰春秋土功之事無大小莫不書之其意止欲人君重民之力也

又曰春秋凡用民力必書其所興作不時害義固爲罪也𨿽時且義必書見勞民爲重事也後之人君知此義則重於用民力也

謝湜曰凡土功築髙墉曰城築基築垣墻曰築郿非獨城而已故稱築

胡安國曰郿邑也凡用功大曰城小曰築故館則書築臺則書築囿則書築郿邑而書築者創作邑也其志不視歳之丰凶而輕用民力於其所不必爲也則非人君之心矣

大無麥禾

謝湜曰無麥苖言稼無麥禾言食內外倉廩困乏故大無麥禾無麥苖以大水無麥禾以用度無節不知圖國用審歳計故及冬乏食而後知何休謂秋水所傷誤矣荘公卽位二十八年興師者十二防盟者九若狩禚納幣觀社皆非事而出境者也若丹楹刻桶築郿皆非法而興工者也費用可謂不節矣出之而不知計之用之而不知節之故築郿之後麥禾不足以周一歲之備也

胡安國曰麥熟於夏禾成在秋而書於冬者荘公惟宮室臺榭是崇是飾費用浸廣調度不充有司防計嵗入之多寡虛實然後知倉廩之竭也故於嵗杪而書曰大無麥禾大無者倉廩皆竭之詞也古者三年耕餘一年之食九年耕餘三年之食今荘公享國二十八年當有九年之積而虛竭如此所謂寄生之君也民事古人所急食者飬民之本不惇其本而肆侈心何以爲國故下書臧孫告糴以病公而戒來世爲國之不知務也

臧孫辰告糴於齊

謝湜曰告卑辭也凡告有從有不從其得未可必也國以食爲本爲國而至於告糴危道也內有窘急之憂外有陵削之形其國不危者特幸而已書告糴危之也水旱之變天時所不免也先王豫防以待其變故𨿽水旱而不能爲之患也無水旱螽螟而至於告糴則魯之不善爲國可知矣古者冡宰制國用必於歲之抄用地小大視年丰耗量入以爲出三年耕必有一年之蓄九年耕必有三年之蓄又豈有告糴之困哉

胡安國曰劉敞曰不言如齊告糴而曰告糴於齊言如齊則其詞緩告糴於齊則其情急所以譏大臣任國事治名而不治實之蔽也魯人悅其名而以急病讓夷爲功君子責其實而以不能務農重谷節用愛人爲罪

二十有九年春新延廐

謝湜曰廐以安馬而已亦惡舊而新之荘公好治宮室可知也冬方告糴而春又興工民困之不憂廐陋之爲卹與孔子問傷人不問馬異矣

胡安國曰言新者有故也何以書昔韓昭侯作髙門屈宜曰不時所謂時者非時日也人固有利不利時前年秦拔宜陽今年旱君不以此時卹民之急而顧益奢此所謂時絀舉羸者也故谷梁子曰古之君人者必時視民之所勤民勤於力則功築罕民勤於財則貢賦少民勤於食則百事廢矣大無麥禾告糴於齊冬築郿春新延廐以其用民力爲已悉矣

夏鄭人侵許秋有蜚

謝湜曰何休謂臭惡之虫南方暑气所生然則蜚不宜有則爲災

冬十有二月紀叔姬卒

謝湜曰叔姬卒於公爲之服故書卒前書歸後書卒志魯不能安叔姬也

胡安國曰紀已滅矣其卒之何見紀侯去國終不能自立異於古公亶父之去故特書叔姬卒而不卒紀侯以明其不爭而去則可能使其民從而不釋則微矣

城諸及防

謝湜曰諸防二邑諸役才已防役又興書及著其不卹民力也凡土功茍害於民𨿽時勿興可也左氏以爲書時誤矣

三十年春王正月夏次於成

謝湜曰非事宿兵於境故書次

秋七月齊人降鄣

程氏學曰齊人降鄣鄣微弱小國齊肆其彊力脇而服之也不書鄣降而曰齊人降鄣者以齊之彊故罪之深以鄣之弱故責之薄也春秋之義抑彊扶弱而已若郕降於齊師則義在責魯故云爾

謝湜曰郕降郕人服齊而降之也降鄣齊人逼鄣而降之也降者在郕故曰郕降降者在齊故曰降鄣書曰降鄣而不曰鄣降者非齊之彊閔鄣之弱也其降也責齊不責鄣而春秋抑彊扶弱之義見矣取國遷國皆滅也徐人取舒宋人遷宿齊人降鄣不書滅者取之遷之降之以爲附庸而未絕其祀也

胡安國曰降者脇服之辭前書郕降於齊師意責魯也此言齊人降鄣專罪齊也鄣者紀之附庸微乎微者也齊人不道肆其彊力脇使降附不書鄣降而曰降鄣者以齊人之彊故罪之深以鄣之微故責之薄春秋之法扶弱抑彊明道義也覇者之政以彊臨弱急事功也故曰五覇三王之罪人仲尼之徒無道桓文之事者

八月癸亥葬紀叔姬

謝湜曰紀叔姬之卒魯哀叔姬而葬之故書葬死能葬之而生不能安之以其有親親之心而無親親之道也紀被難魯不能救而紀侯去國叔姬窮無所托魯不能存而叔姬歸魯無親親之道可知矣胡安國曰滅國不葬此何以葬賢叔姬也紀侯旣卒不歸宗國而歸於所謂秉節守義不以事故而暌婦道者也故系之於紀而錄其卒葬先儒謂賢而得書是也賢而得書所以爲後世勸

九月庚午朔日有食之鼓用牲於社冬公反齊侯遇於魯濟

謝湜曰夏次於成冬遇於魯濟著其非事勞民故也呂祖謙曰謀山戎也以其病燕故也山戎在周爲玁狁在漢爲匈奴在唐爲突厥燕是北燕卽今燕山南府

齊人伐山戎

謝湜曰山戎病燕齊越千里出兵伐之得攘戎之義也

胡安國曰齊人者齊侯也其稱人譏伐戎也自管仲得政至是二十年未嘗命大夫爲主將亦未嘗興大眾出侵伐故魯荘十一年而後凡用兵皆稱人者以將卑師少耳此安知其非將卑師少而獨以爲齊侯何也以來獻戎防稱齊侯則知之矣夫北戎病燕職貢不至桓公內無因國外無從諸侯越千里之險爲燕辟地可謂能修方伯連帥之職何以譏之乎桓不務徳勤兵逺伐不正王法以議其罪則將開後世之君勞中國而事外夷捨近政而貴逺略困吾民之力爭不毛之地其患有不勝言者故特貶而稱人以爲好武功而不修文徳者之戒也然則伐楚之役何以美之其謂退師召陵責以大義不務兵交而彊楚自服乎觀此可以見聖人彊本治內柔服逺人之意矣又曰古者不以蠻夷中國春秋內諸夏而外四夷齊侯伐山戎爲燕辟地貶而書人者勤逺略也

三十有一年春築臺於郎

謝湜曰宮室苑囿不足以遂遊觀之樂故築臺於郎胡安國曰何以書厲民也天子有靈臺以侯天地諸侯有時臺以候四時去國築臺於逺而不緣占候是爲遊觀之所厲民以自樂也厲民自樂而不與民同樂則民欲與之偕亡𨿽有臺其能獨樂乎

夏四月薛伯卒築臺於薛六月齊侯來獻戎防

程氏學曰齊伐山戎得其防齊侯躬來誇示以威我而聖人書曰來獻者抑之也彊者抑之弱者扶之春秋大公之義也僖二十一年楚人使宜申來獻防義與此同楚子稱人者尢以蠻夷始盛伐中國而誇其捷故貶而人之

謝湜曰軍事以防爲功故勝敵爲捷詩曰一月三防是已以功告上爲獻獻臣子之禮也詩曰在泮獻功是已齊之克山戎也齊侯躬以戎防耀魯將以震動小國而威之也春秋退抑齊侯而書曰來獻黜其彊也黜其彊者不與大國以威陵諸侯也齊大國也來獻戎防卑者之事也以卑者屈辱齊侯而春秋抑彊扶弱之心見矣夫搆禍邀功使生民防於荼毒以好戰者爲之患也沮直害忠使柔良困於沈溺以恃彊者爲之患也故春秋紀兵不美戰功其爲道也不與彊淩弱

胡安國曰軍獲曰防凡諸侯有四夷之功則獻於王王以警於夷中國則否諸侯不相遺俘獻者下奉上之詞齊伐山戎以其所得躬來誇示書來獻者抑之也後世宰臣有不賞邊功以沮外徼生事之人得春秋抑戎捷之意

呂祖謙曰獻防有二如防八年邢丘之防鄭獲司馬燮獻防於晉此謂獻囚之謂防二十五年鄭伐陳子產數俘而出此謂獻其功而不獻俘如齊獻防是獻其俘也公羊以爲威魯恐不如此

秋築臺於秦

謝湜曰害民以興土功耗財以供不急放心以事盤遊作非法以遺後世乃一歳三築臺而後已荘公之過也

冬不雨

程頥曰一嵗三築臺明年春城小谷故冬書不雨閔之深也

謝湜曰不雨亦旱也謂之不雨者逺近傒雨咨嗟之辭也冬民種需雨之時天不爲雨逺近咨嗟今乃土功不息而民事不以爲念書不雨著荘公無卹民之心也謂之不雨者以明人事感動陰陽而天不爲雨也前書三築臺後書不雨則天之不雨出於人事感動陰陽亦可見矣

三十有二年春城小谷

謝湜曰小谷管仲私邑城小谷齊之事也齊之事而魯人爲管仲城之不書齊譏公以齊國之事爲己國之事也冬不雨可憂而春猶以他國城築爲事公無卹民之心甚矣

夏宋公齊侯遇於梁丘

謝湜曰遇無敵主故春秋因遇以正王爵

秋七月癸巳公子牙卒

謝湜曰牙以公子爲公室患稱公子著其骨肉相殘也世子未立牙欲廢子立弟季友不以國法肆之市朝而以君命命之飲酖而死親親之道也故書卒胡安國曰牙有無將之心而季子殺之其不言刺者公羊以爲善之也季子殺母弟何善爾誅不得避兄君臣之義也曷爲不直誅而酖之使托若以疾然親親之道也陸淳曰季子恩義俱立變而得中夫子書其自卒以示無譏也得之矣

呂祖謙曰季友殺牙而不殺慶父何故蓋兄弟之間旣殺一人已是甚不得已安可又殺慶父蓋殺叔牙者但欲孤其黨爾

八月癸亥公薨於路寢

謝湜曰公薨必書其所謹凶變也遇弒則不地故也荘公宣公成公薨於路寢正也僖公薨於小寢文公薨於臺下防公薨於楚宮定公薨於髙寢不正也隱公閔公不地以明不得其死也桓公薨於齊以明遇禍於齊也昭公薨於幹侯以明客死於晉也路寢一人之正寢也世子朝夕視膳之地也卿大夫宗族問安之所也國君考終於正寢則姦邪陰嬖無覬覦窺伺之心而邪謀息矣故曰薨於路寢正也

胡安國曰趙氏曰君終必於正寢就公卿也大位姦之窺也危病邪之伺也若蔽於隱是女子小人得行其志矣然則荘公世嫡承國不爲不貴周公之後奄有龜蒙不爲不彊卽位三十有二年不爲不久薨於路寢不爲不正而嗣子受禍幾至亡國何也大倫不明而宗嗣不定兵柄不分而主威不立免其身幸矣

冬十月己未般卒【又見綱領中】

謝湜曰嗣子立未逾年其位猶統於先君死則書卒不書地降成君也稱子不稱君一年不可二君故也未葬則名父前子名故也旣葬則不名君道已伸故也子被弒不書諱之也荘公驕侈怠荒久矣上有星日可憂之變下有蜚蜮不虞之異方是時不知恐懼自省以求庶政乃有無名之次不義之圍非正之法非法之如非禮之遇加以勞民動眾工役累嵗不休失先王克謹天戒之意矣故前則喪師敗績於齊後則叔牙慶父之難起而世子不得保其身繼以閔公遇禍而社稷幾至危亡然則有國家者豈可不以畏天爲意者耶

胡安國曰初公築臺臨黨氏見孟任生子般焉般甞鞭圉人犖公薨般卽位次於黨氏慶父使犖賊般成季奔陳立閔公昔舜不告而娶恐廢人之大倫以懟父母君子以爲猶告也荘公過時越禮謬於易基乾坤詩始闗雎大舜不告而娶之義甚矣而子般乃孟任之所出也胡能有定乎𨿽享國日久獲終路寢而嗣子見弒幾至亡國有國者可不以爲戒哉

呂祖謙曰共仲賊子般古人重於立家法亦非徒然魯自文姜以來家法不正生出許多禍亂弒桓般閔三君殺叔牙慶父二卿及哀姜一婦人皆因其亂至此如圉人之戱女公子荘公視以爲常相習以成風而不以爲事公曰不如殺之旣爲君自可殺之何必使他人殺之以見其昏弱之如此以文姜之事觀之見得曲禮內則皆非繁辭

公子慶父如齊

謝湜曰閔公𨿽立季友出奔魯國權出慶父故慶父結好於齊

胡安國曰子般之卒慶父弒也宜書出奔其曰如齊見慶父主兵自恣國人不能制也昔成王將終命大臣相康王方是時掌親兵者太公望之子伋也宰臣召奭命仲桓南宮毛取二干戈虎賁百人於伋以逆嗣子伋𨿽掌兵未有宰臣之命不敢發也召公𨿽制命非二諸侯將命以往伋亦不承也兵權散主不偏屬於一人可知矣今荘公幼年卽位專以兵權授之慶父嵗月旣久威行中外其流至此故於余丘法不當書而聖人特書慶父帥師以志得兵之始而卒書公薨子般卒慶父如齊以見其出入自如無敢討之者以示後世其垂戒之義明且逺矣

狄伐邢

謝湜曰中國徳威不振故狄爲邢難

呂祖謙曰桓公始霸之初狄滅衛又伐邢見得當當時外服憑陵中國如此之甚向非桓公封衛遷邢則中夏之淪胥正不知伊於胡底孔子所以於桓之覇多與詞也豈獨漢陽諸姬盡於彊楚哉

春秋集義卷十六

欽定四庫全書

春秋集義卷十七

宋李明復撰

閔公

程頥曰閔公名開莊公子惠王十六年卽位閔謚也在國逢難曰閔

元年春王正月

謝湜曰荘公薨子般遇難其位不得受之先君故不書卽位

胡安國曰不書卽位內無所承上無請命也荘公薨子般卒慶父夫人利閔公之幼而得立焉是內不承國於先君也按周制王哭諸侯則大宗伯爲上相未有諸侯之薨而不告於王者也職喪掌諸侯之喪以國之喪禮涖其禁令序其事凡國有司以王命有事焉則詔贊主人未有諸侯之子主防而王不遣使是上不請命於天子也內無所承上不請命故不書卽位正人道之大倫也

齊人救邢

謝湜曰邢小國齊救邢大國之義也

胡安國曰凡書救者未有不善之也救在京師則罪列國子突救衛是也救在夷狄則罪諸侯狄救齊吳救陳是也救在逺國則罪四鄰晉陽處父帥師伐楚以救江是也救而不速救者則書所次以罪其慢叔孫豹救晉次於雍楡是也救而不敢救者則書所至以罪其怯齊侯伐我北鄙圍成公救成至遇是也兵者春秋之所甚重衛靈公問陳孔子對曰爼豆之事則嘗聞之矣軍旅之事未之學也獨至於救兵而書法若此聖人之情見矣其稱人將卑師少也

夏六月辛酉葬我君莊公

謝湜曰國亂故十一月乃葬

秋八月公及齊侯盟於落姑

謝湜曰左氏謂盟復季友蓋閔公之立賴季友維持故公與齊盟而復之

呂祖謙曰是時閔公方七八歳安能自防如此蓋緣國人上下皆惡慶父而賢季友故欲復之如公與齊盟亦國人左右扶持他去𨿽當時國亂猶能惡慶父而復季友此亦見魯秉周禮處

季子來歸

程氏雜說曰閔元年秋季子來歸荘公旣薨子般被殺魯國方危而慶父未討公子友賢而在齊國人思得以安社稷故公爲落姑之盟以請復而來歸書曰季子而不名異其文以嘉之也

謝湜曰公子將亂魯而季友以命誅之世子之位將傾而季友以力扶之季友忠於社稷可知也子般遇禍閔公衝幼逆賊未討而內難未寧方是時得季友則社稷可安不得季友則社稷可危觀落姑之盟思得季友以寧魯國則國人倚賴季友之心可見矣故季友之反國也書曰季子嘉之也書曰來歸美之也胡安國曰按左氏盟於落姑請復季友也其曰季子賢之也其曰來歸喜之也自外至者爲歸是嘗出奔矣何以不書荘公薨子般弒慶父主兵勢傾公室季子力不能支避難而出奔恥也魯國方危內賊未討國人思得季子以安社稷而落姑之盟以請於齊則是賢也春秋欲沒其恥故不書奔欲旌其賢故特稱季子聖人之情見矣隱惡而揚善舜也樂道人之善惡稱人之惡孔子也爲尊者諱爲親者諱爲賢者諱春秋也明此可以畜納污之徳樂與人爲善矣其不稱公子見季友自以賢徳爲國人所與不緣宗親之故也堯惇九族而急親賢退嚚訟周厚本支而庸旦仲黜蔡鮮義皆在此而親親之殺尊賢之等著矣此義行則內無貴戚任事之私外無棄親用羈之失而國不治者未之有也此春秋待來世之意

又曰春秋不與公族大夫專政用事而以親賢爲急季子來歸不稱公子者言其自有賢徳爲國人所喜不獨緣貴戚之卿此有國家者之所急也

朱熹語錄或問季友之爲人曰此人亦多可疑諸家多言季友來歸爲聖人美之之辭防熹看此一句正是著季氏所以專國爲禍之基季友之罪與慶父不爭多但歸後能平難魯人歸之故如此說況世執魯之大權人自是畏之史官書得如此好孔子因而存此蓋以見其執權之漸耳

冬齊仲孫來

程頥曰冬齊仲孫來左氏紀其事曰齊仲孫湫來省難書曰仲孫嘉之也仲孫歸曰不去慶父魯難未巳公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也君其務寧魯難以親之考之經意爲合不曰齊侯使而直曰仲孫來者齊侯使來觀魯而使於我也曰仲孫其字也時荘公新薨嗣子旣弒閔公方立慶父猶在國之危也甚矣向使齊取魯易於反掌而仲孫能俾齊侯務寧魯難有全國之功故特書其字以襃之謝湜曰仲孫齊大夫湫其名仲孫其字也齊侯使仲孫來省難有窺魯之心焉仲孫告齊侯以去慶父親有禮因重固有卹魯之心焉方是時閔公幼弱慶父凶逆使桓公揺足於齊則魯國千乘之封不待兵革相交而束手入齊矣仲孫不乘危以幸功不襲災以生變乃能使齊侯寧魯難而親之其安邦全國之功大矣故仲孫之至魯也書仲孫而不名嘉之也直書來顯仲孫惡齊侯也仲孫之出非齊侯使來卹我也齊侯使來聘我也春秋上不書使而仲孫安魯之功由此見矣下不書聘而齊侯窺魯之心由此見矣胡安國曰仲孫齊大夫也其不稱使而曰來者略其君臣之常詞以見桓公使臣不以禮仲孫事君不以忠也按左氏齊侯憂魯使仲孫來省難何以言使臣不以禮也鄰有弒逆則當聲罪戒嚴修方伯職以奉天討而更使計謀之士窺覘虛實有乘亂取國之心則使臣非以禮矣仲孫歸曰不去慶父魯難未巳君其務寧魯難而親之何以言事君不以忠也田恆弒簡公孔子沐浴而朝告於哀公請討焉豈曰齊人方彊姑少待之也不勸其君急於討賊而俟其自斃則事君非以忠矣使慶父稔惡閔公再弒則桓公與仲孫始謀不臧之所致爾直書曰齊仲孫來交譏之也胡宏曰二帝三王施仁政定天下盡道而已非有利天下之心也五覇仗義結信摟諸侯奬王室謀以自彊大非有正天下之心也五霸桓公爲盛忿不懲而滅譚欲不窒而窺魯其心源可考矣𨿽力行信義豈其如日之晝如月之夜不可離乎使其無死安知其不志驕气溢而後有失信棄義之事哉惟其執之不敢中道廢是以得成霸者之名爾此孟子之所謂假也今有人假人之器以爲用方其用也謂之非己用可乎爲己用矣謂之文具而實不從可乎用之未歸以至於沒身孰曰非己有乎五覇假信義而未歸則旣有之矣其得罪於三王何也以其有爲而爲之也此王覇所以分乎

二年春王正月齊人遷陽

謝湜曰陽微國齊偪而遷之故曰遷陽上尊王室下撫列國天下可合而一諸侯可臣而役也桓公務殖土地爲一國私計而已或降鄣或遷陽皆迫而並之非心服也故諸侯或叛或從夷狄或順或逆而不純乎先王之業也

夏五月乙酉吉禘於莊公

程頥曰天子曰禘諸侯曰祫其禮皆是合祭之義禘從帝禘其祖之所自出之帝以所出之帝爲東向之尊其餘合食於其前是爲禘也諸侯無所出之帝只是於太祖廟羣廟之主合食是爲祫魯所以有禘者只爲得用天子禮樂故於春秋之中不見言祫只言禘言大事者卽是祫言大事於太廟躋僖公卽是合食閔僖二公之義若時祭當言有事吉禘於荘公只是禘祭言吉者以其行之太早也四時之祭有禘之名是禮文交錯

張載曰禮不王不禘則知諸侯歳闕一祭爲不禘明矣至周則以祠爲春以禴爲夏宗廟歳六享則二享四祭爲六矣諸侯不禘其四享歟故夏商諸侯夏時一祫王制謂礿則不禘禘則不嘗假其名以見時祀之數爾作記者不知文之害意過矣禘於夏周爲春夏嘗於夏周爲秋冬作記者交舉二气對互而言耳享嘗云者享爲追享朝享禘亦其一耳嘗以配之亦對舉秋冬而言也夏商以禘爲時祭如追賞之必在夏也然則夏商天子歳乃五享禘列四祭並祫而五也周攺禘爲禴則天子享六諸侯不禘又歳闕一祭則亦四而已矣王制所謂天子礿犆祫禘祫嘗祫烝旣以禘爲時祭則祫可同時而舉【所以物薄而犆從舊】諸侯礿犆如天子禘一犆一祫言於夏禘之時止於一祭特一祫而已然則不王不禘又著見於此矣下又云嘗祫烝祫則嘗烝且祫無疑矣若周制亦甞闕一時之祭則當云諸侯祠則不禴禴則不甞云

又曰禮不王不禘禘字從帝則是推本必至於生物之帝也在古則但推之於所出之帝若言報本則庶人得祭天故聖人制法以禘獨歸之王者不如是人人皆可以祭天祫者合祭羣廟之主禘則旣祭及於毀廟𨿽百世皆祭又禘其所出之祖最爲大祭謝湜曰魯禘之失者三諸侯而行禘禮其失一也禘不於太祖而於莊公其失二也二十二月而吉祭其失三也其功大者其禮備其徳盛者其澤逺王者兼天下之奉備萬物之養故親親之仁尊尊之義上達於始祖故禮不王不禘諸侯而行禘禮僣祭之大者也新主入廟則親盡之主入祧新主驟而入廟居防弗安親盡之主驟而出廟子孫之心淒惻故先王因設大禘防羣主相見於廟而敍昭穆以享之享禮旣終新主隨親主入廟親盡之主隨毀廟之主入祧如是而後死生安焉故防畢而禘近以奉安新主逺以奉遷親盡之主者也故禘必於太祖之廟禘不於太祖而於荘公失禮之大者也生事畢而死事始防事畢而鬼事始哀戚未終而吉事舉焉乃人子無三年之愛於其親也故孝子三年哀慕哭泣上食上飲一以生禮事之二十二月而吉祭忘哀之大者也荘公未可以稱宮廟故不書宮

胡安國曰天子曰禘諸侯曰祫其禮皆合祭也禘者禘其所自出之帝爲東向之尊其餘皆合食於前此之謂禘諸侯無所出之帝則止於太祖之廟合羣廟之主以食此之謂祫天子禘諸侯祫大夫享庶人薦上下之殺也魯諸侯爾何以有禘成王追念周公有大勲勞於天下賜魯公以天子禮樂使用諸太廟以上祀周公魯於是乎有禘祭春秋之中所以言禘不言祫也然則可乎孔子曰魯之郊禘非禮也周公其衰矣禘言吉者防未三年行之太早也於荘公者方祀於寢非宮廟也一舉而三失禮焉春秋之所謹也四時之祭有禘之名蓋禮文交錯之失

朱熹曰禘天子宗廟之大祭追祭太祖之所自出於太廟而以太祖配之也

呂祖謙曰吉禘於荘公禘有兩般有常禘有三年喪畢而後禘防十五年晉悼公卒十六年晉人答魯穆叔云以寡君之未禘祀知是三年防畢乃爲禘也喪畢而爲禘祭如致新死之主於廟也僖八年禘於太廟宣八年有事於太廟皆是常祭

秋八月辛丑公薨

謝湜曰遇難故不地賊不討故不書葬

胡安國按左氏初公奪卜齮田公不禁慶父使卜齮賊公於武闈魯史舊文必以實書其曰公薨不地者仲尼親筆也觀於刪詩在諸國則變風皆取在魯則獨編史克之頌或問吾黨有直躬者其父攘羊而子証之則曰吾黨之直者異於是父爲子隱子爲父隱直在其中矣後世緣此制爲五服相容隱之條以綴骨肉之恩春秋有諱義蓋如此禮記稱魯之君臣未嘗相弒蓋習於經文而不知聖人書薨不地之防故云爾然則諱而不言弒也何以傳信於將來曰書薨以示臣子之情不地以存見弒之實何爲無以傳信也凡君終必書其所獨至於是弒則沒而無所其情厚矣其事亦白矣非聖人能修之乎後世記言之事欲諱國惡則必失其實直書無隱又非臣子所當施之於君父也而春秋之法不傳矣

呂祖謙曰共仲使卜齮賊公於武闈閔公見弒𨿽出於不測亦是季友失照管處

九月夫人姜氏孫於邾

謝湜曰閔公之死哀姜與知故哀姜避難出奔書孫諱之也哀姜閔公之母也哀姜𨿽有與知殺子之罪而無危害社稷之心其罪固大矣而義未絕於魯也故其出奔也春秋存其姜氏而未加絕也文姜哀姜王法皆在所治也然文姜以妻得罪於君者也哀姜以母得罪於君者也哀姜之罪與文姜異矣故春秋立法不同男女人倫之本也男女不正則亂生故文姜至不以禮而其終防公之難發於齊哀姜入不以禮而其終慶父之難發於魯春秋志其亂禮於前而著其產禍於後所以爲天下戒也

胡安國曰夫人稱孫聞乎故也不去姓氏降文姜也莊公忘親釋怨無志於復讎春秋深加貶絕一書再書屢書而不諱者以謂三綱人道所由立也忘父子之恩絕君臣之義國人習而不察將以是爲常事則亦不知有君之尊有父之親矣莊公行之而不疑大臣順之而不諫百姓安之而無憤疾之心也則人欲必肆天理必滅故叔牙之弒械成於前慶父之無君繼動於後圉人犖卜齮之刃交發於黨氏武闈之間哀姜以國君母與聞乎故而不忌也當是時魯君再弒防至亡國其應不亦乎春秋以復讎爲重而書法如此所謂治之於未亂保之於未危不可不察也

公子慶父出奔莒

謝湜曰慶父通國母弒二君季友力未能討故慶父出奔公羊謂緩追逸賊親親之道誤矣慶父國之大逆慶父𨿽縊不以國法正其罪而絕之與賊不討同故慶父死不書刺

胡安國曰公子出奔譏失賊也閔公立而季子歸何以見弒慶父主兵日久其權未可遽奪也季子執政日淺其謀未得盡行也設以聖人處之期月而已可也季子賢人而當此能必克乎及閔公再弒慶父罪惡貫盈而疾之者愈眾季子忠誠顯著而附之者益多外固彊齊之援內協國人之情正邪消長之勢判矣然後夫人不敢安其位慶父不得肆其姦此明爲國者不知圖難於其易爲大於其細𨿽有智者亦不能善其後矣世儒或言用魯之眾因齊之力以戮慶父其勢甚易而季子不能故書夫人孫邾慶父奔莒所以深惡其緩不討賊則非也以絳侯勃之果陳平之無悞將相交懽而內有朱虛外連齊楚以制諸呂庸人宜易於反手然太尉已入北軍士皆左袒猶恐不勝未敢誦言誅之也況於慶父巨姦七百里之侯國革車千乘而三十年執其兵柄其植根深矣其耳目廣矣其用物宏矣而以爲戮之其勢甚易此未察乎難易遲速之防者也經書莊公忘親無復讎之志使百官則而象之亦不知有君父也而又使慶父主兵失馭臣之道是以至此極故書孫邾奔莒爲後世之永鑑也

呂祖謙曰季友旣出魯似無人他何故奔只緣共仲罪大惡極國人不容不得不出觀此亦可見魯秉周禮處

冬齊髙子來盟

程頥曰髙子來省難然後盟盟未前定也稱髙子善其能防魯

程氏學曰齊髙子來盟不書名襃之也不稱使者齊侯使來視魯而未定盟髙子至魯而後結盟爾有安危存亡之功故特書子子者男子之美稱所以善之也春秋章善癉惡一字爲襃貶非聖人孰能修之此與仲孫來事義略同

謝湜曰禍莫大於簒弒危莫大於無君魯國兩遭弒逆其難可謂大矣齊桓職爲盟主國爲鄰國輔新主以固民心除凶類以消國孽侯伯之職也爲齊桓者無卹魯之心也特使髙傒出視魯難而已髙傒至魯然後結盟以定僖公由是大難賴之以息魯國賴之以安其存亡繼絕之功大矣故髙傒之盟於我也書曰髙子嘉之也書來盟不書使以明存魯之功出於髙子也子男子之美稱季友髙傒皆曰子以襃功也般卒之後慶父如齊閔薨之後慶父奔莒齊桓無救魯之心於此見矣仲孫之來髙子之盟皆不言使齊桓無安魯之心於此見矣

胡安國曰髙子齊大夫也子者男子之美稱其稱子賢之也何賢乎子荘公薨般卒閔公弒慶父夫人亂乎內魯於是曠年無君齊桓公使將南陽之甲至魯而謀其國其命髙子必曰魯可取則兼其國以廣地魯可存則平其亂以善鄰非有安危繼絕一定不可易之計也髙子至則平魯難定僖公魯人賴焉以爲美談至於久而不絕曰猶望髙子也聖人美其明人臣之義得奉使之宜特稱髙子以著其善其不曰齊侯使之者權在髙子也

十有二月狄入衛

謝湜曰荊之伐鄭也齊人救鄭而已未有討荊之伐也狄之伐邢也齊人救邢而已未有討狄之伐也故狄復入衛則其爲患非特伐邢而已載馳傷衛懿公爲狄人所滅定之方中美衛文公徙居楚丘然則狄之入衛也國人分散衛已滅矣自文公徙居楚丘建城市營宮室而衛國復興則狄未能滅衛而有之故入衛不書滅

胡安國曰衛康叔之後蓋北州大國狄何以能入乎臣昔嘗謂河南劉奕曰史氏記煩而志寡如班固書載諸王滛亂等事盡削之可也奕曰必若此言仲尼刪詩如墻有茨鶉之奔奔桑中諸篇何以錄於國風而不削乎臣不能答後以問延平楊時時曰此載衛爲戎狄所滅之因也故在定之方中之前因以是說攷於歷代凡滛亂者未有不至於殺身敗家而亡其國者也然後知古詩垂戒之大而近世有獻議乞於經筵不以國風進讀者殊失聖經之防矣

鄭棄其師

程氏雜說曰鄭詩淸人刺文公也髙克好利而不顧其君文公惡而欲逺之不能使髙克將兵而禦狄於境陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩也顧此詩序則鄭棄其師灼然著矣

楊時曰閔二年書鄭棄其師觀淸人之詩序可見矣文公惡髙克使之將兵禦狄久而不召遂使眾散而歸豈非棄其師乎蓋惡其人而使之將兵外之兵何罪故止罪鄭

謝湜曰鄭師眾散而歸非師潰也鄭棄之也將庸而委之師師老而無還棄師之道也國以師爲本師存則國安師亡則國危師而棄之是棄國也其爲患豈特一髙克哉書曰鄭棄以不智罪鄭而危之也胡安國曰按鄭詩淸人刺文公也髙克好利而不顧其君文公惡之而不能逺使髙克將兵禦敵於境陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩觀此則鄭棄其師可知矣或曰髙克進不以禮曷不書其出奔以貶克爲人臣之戒而獨咎鄭伯何也曰人君擅一國之名寵生殺予奪惟我所制爾故克不臣之罪已著按而誅之可也情狀未明黜而逺之可也愛惜其才以禮馭之可也烏有假以兵權委諸境上坐視其什伍離散而莫之卹乎然則棄師者鄭伯乃以國稱何也二三執政股肱心膂休戚之所同也不能進謀於君協志同力黜逐小人而事至此是謂危而不持顚而不扶則將焉用彼相矣晉出帝時延廣專權諸藩擅命及桑維翰爲相出延廣於外一制書所敕者十有五鎭無敢不從者以五季之末維翰能之而鄭國二三執政畏一髙克不能退之以道何政之爲書曰鄭棄其師君臣同責也

呂祖謙曰鄭人使髙克帥師次於河上他何故次於河上蓋當時狄旣滅衛聲勢甚大卻節次須爲防備衛在河此鄭在河南其相去亦甚近

春秋集義卷十七

欽定四庫全書

春秋集義卷十八

宋李明復撰

僖公

程頥曰僖公名申莊公子閔公庶兄惠王十八年卽位僖謚也小心畏忌曰僖

元年春王正月

謝湜曰閔公遇難其位不得受之先君故不書卽位季友不死子般閔公之難不能速討逆賊固有責矣然去叔牙奉子般以正國嗣立僖公逐慶父以安社稷友之力也

胡安國曰不書卽位內無所承上不請命也閔公薨夫人孫於邾慶父出奔莒公於是焉以成風所屬而季子立之內無所承也嗣子定位於初喪而魯使不告於周明年正位攺元而周使亦不至於魯又明年服喪已畢而不見於京師上不請命也承國於先君者父子之倫請命於天王者君臣之義今僖公內無所承上不請命不書卽位正王法也是故有四海而卽天王之位者受之於天者也有一國而卽諸侯之位者受之於王者也受之於天者必奉若天道而後能保天下受之於王者必謹守王度而後能保國

齊師宋師曹師次於聶北救邢

程頥曰齊未嘗興大眾此稱師責其眾可救而徒次以爲聲援致邢之不保其國也

或問程頥邢衛爲狄所滅齊桓公攘戎狄而封之當時夷狄橫而中國微桓公獨能如此故孔子曰微管仲吾其被髮左袵矣爲其功如此也觀晉室之亂劉石猖獗於中原當是時只爲無一管仲故顚沛如此然則管仲之功後世誠難及也曰若以後世論之其功不可謂不大自王道觀之則不足以爲大也今人只爲見管仲有此故莫敢輕議不知孔孟有爲規模自別見得孔孟作處則管仲自小曰孔孟如何曰必也以天保以上治內以采薇以下治外𨿽有夷狄安得至中原乎如小雅盡廢則政事所以自治者俱亡四夷安得而不交侵

程氏學曰齊師宋師曹師次於聶北救邢言救邢謂其志於義也言次於聶北以見其不及事故夏六月邢遷於夷儀其不及事尢可見矣齊師宋師曹師城邢其志於義尢可見矣春秋之時諸侯交亂爭地以戰殺人盈野爭城以戰殺人盈城又況於蠻夷猾夏者哉然而天子不能正方伯不能討當是之際有能奔命而救之者𨿽行師不出於天子未合於王道之正而權事度情亦云善矣可不與之哉凡書救者皆善之也其間輕重襃貶則各存乎其文矣

胡安國曰三國稱師見兵力之有餘也聶北書次以譏救邢之不速也春秋大義伐而書次其次爲善遂伐楚次於陘美之也救而書次其次爲貶救邢次於聶北譏之也聖人之情見矣故救患分災於禮爲急而好攻戰樂殺人者於罪爲大

又曰春秋以用兵侵伐爲戒獨至於救患分災惟恐次止遷延而欲其速也故伐而書次者其次爲善次於陘美之也救而書次者其次爲貶次於聶北譏之也以此見聖人之情矣

呂祖謙曰諸侯救邢初間狄伐邢齊已救了今何故又救邢蓋初間救邢之時狄人𨿽退卻去伐衛衛與邢相近狄旣滅衛后遂乘滅國之威又去伐邢所以桓公帥諸侯之師再去救邢然不便去救邢卻次於聶北而又不速進師者何故蓋桓公是覇主夷狄與中國相爲盛衰勝負於此乎分萬一小敗狄人便自此來侵中國此不得不謹所以未敢輕發直待邢潰是突圍而出方敢乘其勢亂而救之

又曰齊桓公始覇之初狄滅衛又伐邢見得當時夷狄淩中國如此之甚向非齊桓之覇封衛遷邢則中國防何而不淪胥爲夷狄此孔子所以有微管仲吾其被髮左袵之嘆也

夏六月邢遷於夷儀齊師宋師曹師城邢

謝湜曰邢有狄難諸侯帥師救之邢遷夷儀諸侯帥師城之邦國之義也𨿽然以三國師眾之盛可以攻狄而攘之矣次於聶北而後進焉則其救邢緩而不急也救難如救溺緩而不急則失救之道矣邢之受禍如在水火之中也三國次於境上至於六月不進而狄無退心師至其國則邢人已爲兵刃之血矣故邢迫危亡以至遷於夷儀邢之遷三國緩師之過也與其次而後救不若不次之爲善也與其遷而後城不若不遷之爲善也力足以討暴折難而遷延後時故聶北之師書救書城以著其善書次書遷以著其惡胡安國曰書邢遷於夷儀見齊師次止緩不及事然邢以自遷爲文而再書齊師宋師曹師城邢者美桓公志義卒有救患之功也不以王命興師亦聖人之所與乎中國衰微夷狄猾夏天子不能正至於遷徙奔亡諸侯有能救而存之則救而存之可也以王命興師者正能救而與之者權

秋七月戊辰夫人姜氏薨於夷齊人以歸

謝湜曰夷齊地哀姜薨於夷齊桓取而殺之也齊人以歸者以哀姜之喪歸於齊也哀姜之得罪也以母與知殺子而已義未絕於魯也哀姜之罪天王在所治爲天吏者可得而誅也桓公父母之國也宜以親親之恩爲之隱也以罪討而殺之非父母國之道也身未絕於魯而齊人以歸非父母國之義也殺非其殺歸非其歸齊失正也哀姜出奔書曰夫人姜氏孫於邾爲之諱其奔也其見殺也書曰夫人姜氏薨於夷爲之諱其殺也其喪至也書曰夫人氏之喪至自齊其葬也書曰葬我小君哀姜觀春秋所書則哀姜於魯可知矣

胡安國曰夫人薨不地其曰薨於夷何也桓公召而殺之也其曰齊人以歸者以其喪歸於魯也齊爲盟主義得舉法是覇者之所以行乎諸侯也旣誅其人又歸其喪何居魯欲拒而勿受乎則子無讐母之義受而葬之乎己絕者復得享小君之禮典刑紊矣故特書以歸而不曰歸夫人之喪以者不以者也

楚人伐鄭

謝湜曰楚入春秋爵號不通中國故荘公之世楚惟稱荊至其一來修防始進稱人僖公初政令與中國相通荊始攺號稱楚自此用兵侵伐皆進稱人方是時楚𨿽益熾齊桓能制其彊故終桓之世楚惟稱人而不與中國防盟及桓之歿也其權勢與中國相抗始以人防列國盟於齊又以人防列國盟於鹿上至盂之防執宋公伐宋楚遂書爵而位列陳蔡上以示楚日彊大而中國不能制也自是楚見於經皆與中國並故君則稱爵卿則稱名其官稱大夫其爵稱公子眾則稱師微則稱人或人以示貶或名以示絕赴告之禮行而書卒書名聘問之禮詳而書卿書使以楚之禮法皆循中國故也

胡安國曰楚稱人寖彊也荘公十年敗蔡師虜獻舞固己彊矣然獨舉其號者始見於經則本其僣竊之罪正其夷狄之名著王法也二十三年來聘嘉其慕義乃以人書二十八年伐鄭惡其猾夏復以號舉至是又伐鄭也亦書人者豈許其伐國而人之乎防中華執盟主朝諸侯長齊晉其所由來者漸矣

八月公防齊侯宋公鄭伯曹伯邾人於檉

謝湜曰左氏謂謀救鄭檉宋地

九月公敗邾師於偃

謝湜曰哀姜之死魯人歸怨於邾故公敗邾師胡安國曰檉之防謀救鄭而公與邾人咸與焉則是志同而謀協也今旣防邾人於檉又敗邾師於偃於此責公無攘夷狄安中國之誠矣凡此皆直書其事而義自見也詐戰曰敗敗之者爲主

冬十月壬午公子友帥師敗莒師於酈獲莒挐

謝湜曰慶父魯之逆臣莒人以慶父之賂興師不義之大也出不以義進不量力故公子友敗莒師獲莒拏莒大夫之帥師者也大夫師敗而身獲於人不智之大也書獲罪之也列國大夫皆王臣也以戰爲事而獲人之卿公子友之罪也度徳量力用師之道也不義不智而身獲於人莒拏之罪也酈之敗曲在莒已明故不書伐

胡安國曰按公羊慶父走莒莒人逐之將由乎齊齊人不納卻反舍於汶水之上奚斯入請不可而死莒人曰吾已得子之賊以求賂乎魯魯人弗與爲是興師而來伐然則罪在莒也而以季友主此戰何也抑鋒止鋭諭以辭命使知不縮而引去則善矣今至於兵刃旣接又用詐謀擒其主將此彊國之事非王者之師春秋之志故以季友爲主而書敗獲責之備也

十有二月丁巳夫人氏之喪至自齊

謝湜曰齊人以姜之屍歸僖公請而葬之書至自齊著齊之惡也不稱姜杜氏謂之闕文是也以爲貶絕亦不當書氏且夫人之罪未在所絕故也

胡安國曰夫人與弒二君幾於亡國大義已絕不可復入宗廟矣書孫於邾薨於夷者絕哀姜也書齊人以歸夫人氏之喪至自齊者譏桓公也不稱姓者殺於齊不去氏者受於魯

張栻語錄或論哀姜之孫不去姜氏者將以別於文姜也然般閔再弒魯國幾亡其禍亦慘矣子𨿽不可以讐毋以先君治之夫豈不可故夫人喪至自齊也因告至於廟遂去其姓猶存其氏者終有別於文姜也所謂毫釐有所必計者也

呂祖謙曰君子以齊人之殺哀姜也爲己甚矣哀姜於魯大義絕論來魯之臣子當正罪討之於未立君之前若閔公旣立之後亦難討之齊則不當殺魯不敢殺所以取而殺之

二年春王正月城楚丘

楊時曰齊桓公攘戎狄而封衛未嘗請命於天子而專封之也故春秋書城楚丘而不言其封衛蓋無取焉然則木美桓公孔子何以取之曰木之詩衛人之詩也衛爲狄所防桓公救而封之其恩豈可忘也欲厚報之不亦冝乎在衛人之義不得不以爲美其取之也以衛人之義而已若春秋褒貶示天下之公故無取

謝湜曰楚丘衛邑衛爲狄所滅野處漕邑諸侯爲之城楚丘而封焉楚丘不書衛善魯人視楚丘猶己國之事而城之也諸侯救災卹鄰義也勞民以供鄰役非義也城楚丘諸侯之事也魯爲之城義也故魯城楚丘不書衛善其視衛之患如己國之患也城小谷齊之事也魯爲之城非義也故魯城小谷不書齊議其以齊之事爲己國之事也衛之出於漕也詩稱齊桓公攘戎狄而封之然則城楚丘齊之功諸侯之力也不書諸侯者齊桓以威率諸侯而城之諸侯心力未齊故也城不書諸侯而齊桓未能悅服諸侯由此見矣城邢邢旣危而後安之者也城楚丘衛旣亡而後存之者也邢危而後安之衛亡而後存之𨿽有安存之力已失安存之道矣故齊桓攘戎狄保邦國𨿽若安邢存衛春秋皆不美其功也前書狄入衛后書城楚丘則春秋不美齊桓其心見矣夷儀邢已遷故城書邢楚丘衛未遷故城不書衛

胡安國曰楚丘衛邑桓公帥諸侯城之而封衛也不書桓公不與諸侯專封也木美桓公而夫子錄之意豈異乎不與專封正王法也木有取焉善衛人之情也曷爲善之報者天下之利以徳報徳則民有所勸矣城楚丘略而不書城邢詞繁而不殺何也按周制凡封國大宗伯賔司幾筵設黼扆內史作冊命是天子大權非諸侯所得擅而行之者也衛人渡河野處漕邑許穆夫人閔其亡而載馳賦文公徙居楚丘而後百姓悅則其國固嘗亡滅而不存矣城楚丘是擅天子之大權而封國也邢遷於夷儀經以白遷爲文則其遷出於己意其國未嘗滅也諸侯城邢是謂同惡相卹以從簡書故詞繁而不殺美救患也桓公封衛而衛國忘亡其有功於中華甚大爲利於衛人甚博冝有美詞以揚其事今乃微之若此者正其義不謀其利明其道不計其功略小惠存大節春秋之法也故曰五覇三王之罪人仲尼之徒無道桓文之事者

朱熹曰春秋【闕】

地呂祖謙曰封邢如何卻在遷邢之後蓋狄滅衛后盤旋邢衛之間桓公下手未得所以逐狄之緩待狄都退後方城楚丘其勢是如此

夏五月辛巳葬我小君哀姜虞師晉師滅下陽

程頥曰虞假道而助晉伐虢虢之亡虞實爲之故以虞爲主下陽邑也虢之亡因此故先書虞

程氏學曰虞師晉師滅下陽晉主乎伐虢而虞爲首何也受賂假道以師同伐虢故以虞爲首也下陽虢邑也邑不言取而云滅者趙氏謂虢因而亡也不於滅而書之著虞罪也此義明矣蓋不爲道則晉不得逞下陽旣喪而虢遂滅矣聖人所書微防可見也謝湜曰下陽虢之塞邑也邑不言滅下陽謂之滅者下陽入晉而虢因以亡故下陽書滅以著虢滅之由也著虢滅之由所以罪虞也伐虢晉獻公之謀也然晉師得至於虢以虞爲道晉師得取下陽以虞爲主然則虢亡皆起於虞故下陽之難以虞先晉而首其惡也虢同姓之國也虞晉滅虢不名者方下陽之亡虢實未滅故也虞公貪暴君之賂而假之道合兩國防焉

胡安國曰按孟子晉人以垂棘之璧與屈產之乘假道於虞以伐虢宮之奇諫百里奚不諫然則晉人造意以虞首惡何也貪得重賂遂其彊暴以滅兄弟之國以及其身而亡其社稷所以爲首乎春秋聖人律令也觀此義可以見法矣唐髙祖賜其臣長孫無忌金寶繒錦欲以立武昭儀𨿽無忌終不順防君子猶譏其役於利而不反君賜也矧受他人之賂遂其彊暴者乎國而曰滅下陽邑爾其書滅何也下陽虞虢之塞邑猶秦有潼闗蜀有劍嶺皆國之門戶也潼劍不守則秦蜀破下陽旣舉而虞虢亡矣春秋此義以天下爲家以城郭溝池爲固以山川丘陵爲險設之以守國而待暴客者也其衰世之意耶

呂祖謙曰此一事知宮之奇之諫必不聽知虞之必可假知虢之必可亡料敵如見自是觀之晉國智謀之士如息者亦自有數至於傅奚齊此叚全不能知卻不能先爲保護之計何料敵如是之審謀國如是之疎蓋息本非就自身上做工夫專以億度揣摩爲事故有著不著處

又曰晉荀息何故知虞有宮之奇蓋荀息是獻公謀臣平日欲經營諸國亦曽下工夫所以知得言其懦不能彊諫蓋他國𨿽有謀臣若是昏闇之人則不能知此非止得宮之奇之爲人亦是知得虞之情性所以說冀一叚以誇大之

秋九月齊侯宋公江人黃人盟於貫

胡安國曰按左氏盟於貫服江黃也荊楚天下莫彊焉江黃者其東方之與國也二國來定盟則楚人失其右臂樂毅下齊先結韓趙孔明伐魏申好江東𨿽武王牧野之師亦誓友邦逺及庸蜀彭濮八國之人共爲犄角之勢也桓公此盟其服荊楚之慮周矣其攘夷狄免民於左袵之義著矣盟𨿽春秋所惡然諸侯皆在獨言逺國者許是盟也

呂祖謙曰先理防小者卻去理防楚

冬十月不雨

楚人侵鄭

呂祖謙曰齊楚何故欲爭鄭蓋鄭介乎兩間齊得鄭則齊彊楚得鄭則楚彊

三年春王正月不雨夏四月不雨

胡安國曰谷梁子曰不雨者勤雨也毎時而一書閔雨也閔雨有志乎民者也歷時而總書不憂雨也不憂雨者無志乎民者也按詩稱僖公儉以足用寛以愛民務農重谷則誠賢君也其有志乎民審矣故冬不雨而書春不雨而書夏不雨而書以著其勤也文公以練祭則緩於作主以宗廟則太室屋壊以賦政則四不視朔以邦交則三不防盟其無志乎民亦審矣故自十有二月不雨至於秋七月而書自正月不雨至於秋七月而書以著其慢也

徐人取舒六月雨

胡安國曰雨雲者喜雨也閔雨與民同其憂喜雨與民同其樂此君國子民之道也觀此義則知春秋有懼天災卹民隱之意遇天災而不懼視民隱而不卹自樂其樂而不與民同也國之亡無日矣

秋齊侯宋公江人黃人防於陽谷

胡安國曰按左氏謀伐楚也或曰侵蔡次陘之師諸侯皆在江黃獨不與焉則安知其爲謀伐楚乎曰兵有聚而爲正亦有分而爲奇諸侯之師同次於陘所謂聚而爲正也江人黃人各守其地所謂分而爲奇也次陘大眾厚集其陣聲罪致討以震中國之威江人黃人各守其境按兵不動以爲八國之援此克敵制勝之謀也退於召陵而盟禮定循海以歸而濤塗執然後及江人黃人伐陳則知侵蔡次陘而二國不防自爲犄角之勢明矣此大防而未言者善是謀也

冬公子友如齊涖盟

謝湜曰齊將伐楚故季友適齊涖盟涖盟者我往受盟於彼也來盟者彼來受盟於我也盟在彼而我往臨之故書涖

楚人伐鄭

謝湜曰楚三年再伐鄭一侵鄭

春秋集義卷十八

欽定四庫全書

春秋集義卷十九

宋李明復撰

僖公

四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘

程頥曰齊桓本侵蔡遂至於楚而伐之責其職貢其行非正也然其所執之事正故人但稱其伐之正而不見其行事之本譎也是以正掩其譎

又曰桓公伐楚責包茅𨿽其心未必尊王而其事則正故正掩其譎

又曰伐楚事責之以包茅不貢其名則是若其意豈爲楚不勤王然後加兵但欲楚尊齊而不尊周管仲亦莫之詰也若實尊周專封之事豈冝爲之故孟子曰五覇假之也言其不以誠爲之也

程氏學曰孟子曰春秋無義戰彼善於此則有之矣若齊桓伐楚不由王命非所謂爲天吏則可以伐之者也然楚蠻夷之國彊暴僣逆憑陵中夏桓公能奮十國之威一舉服之而天下不胥爲左祍者乃其力也故書曰侵蔡蔡潰遂伐楚次於陘不遽加兵而椘已服矣故書曰楚屈完來盟於師盟於召陵彼自服而來求盟於我也然則伐楚之役召陵之盟於春秋之世可謂善矣如成二年袁婁之盟則異於是齊𨿽彊大數侵諸侯國而未若荊椘之暴諸侯爲復私怨而無如桓公之義齊侯使國佐如師非服而來也畏晉之彊而賂晉也晉受賂而與之盟我反及彼也故不曰來盟而曰秋七月齊侯使國佐如師己酉及國佐盟於袁婁春秋於王道信輕重之權衡曲直之繩墨也

範祖禹曰齊桓公心譎而行正伐椘是也

楊時曰桓公責楚以包茅不入固非有夾輔王室之誠心而其事則正矣

尹焞曰責包茅不入昭王不反亦謂假仁以行其覇謝湜曰齊之將伐楚也先以八國之師攻蔡兵始渉境而蔡人潰焉以齊桓威勢之盛也蔡之潰也兵震威行遂以八國伐楚其伐楚也兵不速進而次止於陘桓公伐楚正也假攻蔡以伐楚不正也覇者不純乎王𨿽義事其心不免乎譎故蔡書侵伐楚書遂罪其師行之不由道也蔡楚與國潰人民奔散之詞胡安國曰潛師掠境曰侵侵蔡者奇也聲罪致討曰伐伐楚者正也遂者繼事之詞而有專意次止也椘貢包茅不入王祭不供無以縮酒桓公是徵而楚人服罪師則有名矣孟子何以獨言春秋無義戰也譬諸殺人者或曰人可殺與曰可孰可以殺之曰爲士師則可以殺之矣國可伐與曰可孰可以伐之曰爲天吏則可以伐之矣楚𨿽暴橫憑陵上國齊不請命擅合諸侯豈所謂爲天吏以伐之乎春秋以義正名而樂與人爲善以義正名則君臣之分嚴矣書遂伐楚譏其專也樂與人爲善茍志於善斯善之矣書次於陘楚屈完來盟於師盟於召陵序其績也

又曰春秋重軍旅之事來戰則罪在外齊侯衛侯鄭伯來戰於郎是也往戰則罪在內及鄭師伐宋丁未戰於宋是也獨至齊侯侵蔡伐楚駐師於陘則襃而書次楚子遣使則美而書來何也荊楚暴橫憑陵中國鄭在王畿之內數見侵伐微齊侯攘斥胥變而爲夷矣此門庭之冦所當懲創不可已焉者也

胡宏曰易師左次無咎如齊桓伐楚退師召陵趙充國討先零固守不戰漢髙伐項羽捨滎陽成臯而趨宛葉朱雋討韓忠解圍而後復戰皆左次也

朱熹曰據楚當時憑陵中夏僣號稱王其罪大矣如何不理防蓋一說著此事楚決不肯便服事勢自然住不得故只尋些年代久逺已冷底罪過及他些小不共貢事去問他想他見無大利害決不深較只要得他稍稍退聽便收殺了此亦是器小故才是器小自然無大功業

又曰桓文所以有功於王室者蓋當時楚最彊大時復加兵於鄭鄭則在王畿之內又伐陸渾之戎觀兵周疆其勢與六國不同楚在春秋他國不及其彊若非桓文有以遏之則周室爲其所並矣

張栻曰王覇之分徳與力也以力假仁者以其勢力假仁之事以行之如齊桓責包茅於楚防王世子於首止衣裳之防不以兵車之類是也

又曰春秋無義戰蓋不論其得失利害循其本而言之也夫以上徵下則有徵諸侯不稟命於天子而互相徵討動則爲不義矣然而彼善於此則有之蓋本非盡善也以此而方諸彼則淺深輕重之間有庶幾者耳而其爲不義則一也如齊桓公侵蔡伐楚如晉文公城濮之戰在當時其事𨿽若善至於不稟王命而擅用其師則均爲不義而已然則一時諸侯當如之何寡怨息爭睦鄰撫眾以歳時承事於宰旅或不幸而爲他國之所侵淩理義所在蓋不可得而屈也若是則得之矣

呂祖謙曰椘之憑陵非一日矣如伐鄭蔡而桓公皆不問桓以荘之十五年伯中國而以僖四年始伐楚蓋驟加兵於楚萬一不勝則伯威屈矣故遵時飬晦至於人彊威盛而後一舉而臨之則楚無不服又曰齊桓公與管仲爲伐楚之役茍直責其不共貢職以討之則適投其病楚必稽首而歸罪矣而君臣過計以不共貢職之罪爲不足遂逺求昭王不復之事欲張楚之罪大吾出師之名以蓋侵蔡之私抑不知膠舟之禍年逾數百荒忽茫昧不可考質椘安肯帖然坐受其責乎此所以來水濵之侮也使桓公管仲茍止以包茅責楚而不加以昭王之問則言出而楚服矣尙何待進師至陘而僅得其請盟乎

又曰齊侯以諸侯之師侵蔡蔡潰遂伐楚齊欲伐楚已經略多年不是因侵蔡後方伐楚本是要伐楚因侵蔡耳

夏許男新臣卒

謝湜曰上言次於陘下言盟於師許男卒於師不言可知

胡安國曰劉敞曰諸侯卒於外者在師則稱師在防則稱防今許男一無稱者此去師與防而復歸其國之驗也召陵地在頴川是以許男復焉古者國君卽位而爲椑嵗一漆之出疆必載椑卒於師曰師卒於防曰防正也許男新臣卒非正也其爲人君不知命者也不知命則必畏死畏死則必貪生貪生則必亂於理矣而後有容身茍免之恥而後有滛祀非望之惑此說是也夫知死生之說通晝夜之道者亦豈有以異於人哉茍得正而無斃焉則無求矣

楚屈完來盟於師盟於召陵

謝湜曰師之進次於陘也詰楚有義攘椘有力椘國上下畏服皆欲聽命於齊屈完於是來盟完之來盟楚子遣之也不言使以明上下同欲也桓公服楚以禮故退師盟於召陵召陵之盟非齊迫之也楚人自服而來故書來盟楚爲中國病久矣入蔡敗蔡侵鄭伐鄭肆爲憑陵中國不絕如綫桓公合諸侯以振華夏之威從簡書以抑僣竊之勢問南徵以尊王室責包茅以修王祭兵不血刅師不輿屍干戈一舉而荊蠻稽顙受盟其惠安中國之功大矣故伐楚之師書次於陘善其不以攻戰爲事也書屈完來盟善其兵刃不交而楚人來服也書盟於召陵善其服楚有禮而不以兵威也孔子曰管仲相桓公覇諸侯一匡天下微管仲吾其被髮左祍矣由召陵觀之中國得免左祍之患者豈非桓公之力乎故召陵之盟君子美之𨿽然王者之師仁義而已殺一無罪不爲也蔡人與楚爲罪輕楚病中國爲罪大桓公正楚之罪奉辭出伐可也若乃假蔡伐楚而先以八國犯蔡則蔡人之受患者眾矣豈仁人用兵之意哉故蔡書侵書潰伐楚書遂罪其不正也

胡安國曰楚大夫未有以名氏通者其曰屈完進之也其稱楚權在完也來盟於師嘉服義也盟於召陵序桓績也桓公帥九國之師侵蔡而蔡潰伐楚而楚人震恐兵力彊矣責包茅之不貢則諾問昭王之不復則辭徼與同好則承以寡君之願語其戰勝攻克則對以用力之難然則桓公退師召陵以禮楚使卒與之盟而不遂伐也於此見齊師𨿽彊桓公能以律用之而不暴椘人已服桓公能以禮下之而不驕庶幾乎王者之事矣春秋之盟於斯爲盛而楊子稱之曰齊桓之時緼而春秋美召陵是也

呂祖謙曰齊侯陳諸侯之師與楚屈完乘而觀之齊伐楚何故不興師便來敵齊卻使屈完何故蓋齊是覇主又是節制之師不可輕犯所以先使屈完來觀蓋楚是彊國所以屈完之對不肯盡服如責包茅則服之責昭王之不反則不服至齊一說到眾戰攻城上屈完便不服遂以徳綏諸侯誰敢不服對其辭終不服以此見楚有人是時子元爲令尹亦楚之賢者其才與管仲略相當此對正如司馬仲達對諸葛亮一般

齊人執陳轅濤塗

謝湜曰執濤塗稱人執不以道貶之也桓公與陳南伐彊楚師未還返而執其大夫罪其不恕也諸侯出於陳鄭之間以伐楚其返也陳人欲出東方者以師爲之病也不修其師而執濤塗責人者重而求己者輕非恕之道也

朱熹曰以執轅濤塗侵曹伐衛之事而視夫東徵西怨虞芮質成則人心之服與不服可見

秋及江人黃人伐陳

程頥曰齊命也

謝湜曰杜氏謂受齊命討陳魯爲兵主

八月公至自伐楚葬許穆公冬十有二月公孫玆帥師防齊人宋人衛人鄭人許人曹人侵陳

謝湜曰夏齊人執濤塗秋三國伐陳冬七國侵陳齊侯以軍道之故困陳而爲之病也合諸侯以問罪所恃者賞刑而已賞刑不當則邦國離心非服人之道也書侵陳罪之也魯獨書師者大兵之後復以師出惡其勞民也

胡安國曰子法言或問爲政有幾曰思斁昔在周公徵於東方四國是皇其思矣夫齊桓公欲徑陳陳不果納執轅濤塗其斁矣夫桓公識明而量淺管仲器不足而才有餘方楚之未帖而齊以爲憂也致勤於鄭振中夏之威防於陽谷惇逺國之信按兵於陘修文告之詞退舍召陵結防盟之禮何其念之深禮之謹也存此心以進善則桓有王徳而管氏爲王佐矣堯舜性之也湯武身之也五覇假之也久假而不歸烏知其非有惜乎桓文假之不久而遽歸也楚方受盟志已驕溢陳大夫一謀不恊其身見執其國見伐見侵而怒猶未怠也桓徳於是乎衰矣愛人不親反其仁治人不治反其智禮人不答反其敬行有不得者皆反求諸己其身正而天下歸之曽可厚以責人不自反乎原其失在於量淺而器不宏也魏武才得荊州而張松見忽唐荘宗自矜取汴而髙氏不朝成湯勝夏撫有萬方乃曰玆朕未知獲戾於上下栗栗危懼若將隕於深淵萬方有罪在於一人予一人有罪無以爾萬方人之度量相越豈不逺哉春秋稱人以執罪齊侯也稱侵陳者深責之也故孟子曰仲尼之徒無道桓文之事者管仲曽西之所不爲也而子爲我願之乎

五年春晉侯殺其世子申生

謝湜曰獻公惑驪姬之譖世子申生不能自辯縊於新城然則申生之死獻公殺之也世子君之貳國之本也信讒邪而殺世子則是爲人之君而滅國本也君道於此絕矣父子之道天性也信防邪而殺世子則是爲人之父滅天性也父道於此絕矣故申生死書殺書世子以著獻公之惡也甚哉嬖寵之爲患也體莫重於世情莫重於子嬖寵得志於內防言得行於外則𨿽其重爲吾世其親爲吾子人心之所系屬而不可解者亦且視之如冦讎棄之如糞土矣有國家者其於嬖寵可不爲之防哉故春秋明申生之死以爲天下戒也

胡安國曰公羊子曰殺世子母弟直稱君者甚之也申生進不能自明退不能違難愛父以姑息而陥之不義防人得志幾至亡國先儒以爲小仁大仁之賊也而目晉侯斥殺專罪獻公何也春秋端本淸源之書也內寵並後嬖子配嫡亂之本也驪姬寵奚齊卓子嬖亂本成矣屍此者其誰乎是故目晉侯斥殺專罪獻公使後世有欲紊妃妾之名亂嫡庶之位縱人欲滅天理以敗其國家者知所戒焉以此防民猶有以堯母名門使姦臣逆探其意有危皇后太子之心以成巫蠱之禍者

朱熹曰申生不辯驪姬看得來亦未是若辯而後走恐其他公子或可免於難

呂祖謙曰驪姬之殺申生國語所載甚詳看左氏與國語相爲表裏國語載之甚詳本末具備中大夫裏克也左氏則載裏克謂之中大夫中立之謀國語載之甚詳當時驪姬欲殺申生而立奚齊所憚者尙有裏克使優施以酒飲裏克欲以優施說之觀優施以言動克言人皆集於逺已獨集於枯是言申生之勢已自摧落不可倚恃裏克知言中立其免乎優施曰免當時裏克是一个正人使克能執志不回則驪姬之計未必行今優施聞裏克之語遂告驪姬聞申生之語遂肆行而無忌以國語所載論之所載本末初不同謀殺申生但對優施言然左氏直書中大夫成謀見當時姬憚裏克克若能守正不懼殺申生謀必不成克旣說中立可以自免驪姬得以肆其謀而無憚𨿽不須驪姬謀謂之成謀亦可也大抵姦以作亂不必要人成附但則持兩端中立以爲無所與於其間則姦人便可以成謀左氏斷之所以歸中大夫之罪到後面一叚使之歸胙於獻公當時驪姬殺申生之謀獻公已自許他了今特造此一叚事爲罪名而已然則殺申生不是獻公不知當驪姬譛言之際論來太子合當便行當時太子謂我辭姬必有罪或使之行謂君實不察其罪皆是不知獻公之心然當時太子旣是不出言甘心待死是以辦一死在了以正理論之成父之過然而犯逆死罪了已自不是當時合當便卽死又卻奔歸於所封之邑須當看這一節這个不是變生倉卒時無措如何申生旣能全死尙自當倉卒之變奔歸於邑又不是要恃城郭以作亂以此見處死卻易從容就死則難此無他元無工夫但則是小心不忍便至倉卒無措其不近道理亦自可見

又曰晉殺太子申生殺太子而告之諸侯如此等是大事當告之諸侯

杞伯姬來朝其子

謝湜曰子幼而母以其子出朝非禮也父不故而子行父事以朝非法也伯姬驕恣若此以洮之防啟之也

夏公孫玆如牟

謝湜曰牟微國桓十五年牟人來朝

公及齊侯宋公陳侯衛侯鄭伯許男曺伯防王世子於首止

程頥曰世子王之貳不可與諸侯列世子出諸侯防之故其辭異

程氏學曰王世子天子之貳也以王世子之尊而下防諸侯天王失道可知矣此諸侯之卑而敢抗王世子爲防諸侯不臣可知矣春秋之法尊君而卑臣抑彊而扶弱君道弱矣必扶而尊之臣道彊矣必抑而卑之豈特懲當世之變亂蓋將以明天地之大義也故殊防王世子所以示諸侯不可得而抗也九年夏公防宰周公齊侯宋子衛侯鄭伯許男曹伯於葵丘天子之宰固亦尊矣然非世子之足擬故只書在諸侯之上其他三人𨿽微同此皆所以尊王命也

謝湜曰小國服從大國親睦率諸侯以尊王室桓公之職也防王世子而不能朝王防於首止而不能入見於周桓公無尊周之實也王世子天王之貳也諸侯王室之臣也以王世子下防諸侯天王之失道也以諸侯上防王世子諸侯之失道也春秋之義不以卑淩尊不以邪拒正所以明君臣之大義也首止之防以魯及齊不與齊侯主列國也不與齊侯主列國所以尊君而卑臣也殊防王世子不與諸侯抗世子也不與諸侯抗世子所以黜邪而崇正也

胡安國曰及以防尊之也以王子而下防諸侯則淩以諸侯而上與世子防則抗春秋抑彊臣扶弱主撥亂世反之正特書及以防者若曰王世子在是諸侯咸往防焉示不可得而抗也後世論其班位有次於三公宰臣之下亦有序乎其上者則將奚正自天王而言欲屈逺其子使次乎其下示謙徳也自臣下而言欲尊敬王世子則序乎其上正分義也天尊地卑而其分定典敍禮秩而其義明使羣臣得申其敬則貴有常尊上下辧矣經書宰周公祗與王人同序於諸侯之上而不得與殊防同書此聖人尊君抑臣之防也而班位定矣

胡宏曰首止之盟義繋於齊桓之防王世子而不系於王世子防齊桓

朱熹曰春秋書防王世子與齊桓公也

呂祖謙曰防於首止凡太子來與諸侯與防後故不可廢

又曰防於首止胡春秋謹始例論之詳確

秋八月諸侯盟於首止

程氏學曰齊桓公攘夷狄救中國防王世子於首止而諸侯盟於首止春秋之盟斯爲善矣故諸侯之所同志而鄭伯獨內棄諸夏外交夷狄上不順王命下不順伯者而逃歸不盟故六年啟諸侯之伐致新城之圍八年寗母之防不敢與盟而令世子聽命焉九年王人齊侯等盟於洮而鄭伯乞盟也噫以諸侯之尊始於逃歸而終於乞盟甚乎鄭伯之罪也襄七年陳侯逃歸義同亦棄中夏而從荊楚故也趙子曰凡逃者皆謂義當畱而竊去也故谷梁曰逃義曰逃也君臣同辭逃者匹夫之事

謝湜曰諸侯盟於首止諸侯盟於葵丘王世子宰周公不盟也齊桓假仁義以尊王室故𨿽與世子周公爲防然尊貴世子周公不敢與盟以崇大義也尊王室以崇大義翼戴天子以示大順人心所同欲故稱諸侯

胡安國曰無中事復舉諸侯防盟同地再言首止者書之重詞之復其中必有大美惡焉首止之盟美之大者也王將以愛易世子桓公有憂之控大國扶小國防於首止以定其位太子踐阼是爲防王一舉而君臣父子之道皆得焉故夫子稱之曰管仲相桓公一匡天下民到於今受其賜微管仲吾其被髮左衽矣中國之爲中國以有父子君臣之大倫也一失則爲夷狄矣故曰首止之盟美之大者也

鄭伯逃歸不盟

謝湜曰防王世子以尊周盟諸侯以崇大義春秋防盟未有善於此者也鄭文公從夷棄夏以畏楚之心背盟竊歸是以匹夫之行逃中國之義也書曰逃歸賤之也書曰不盟罪其違命也

胡安國曰事有惡者不與爲幸其善者不與爲貶平丘之盟惡也請魯無勤是以爲幸故直書曰公不與盟首止之盟善也犯眾不盟是以爲貶故特書鄭伯逃歸逃者匹夫之事以諸侯之尊下行匹夫之事𨿽悔於終病而乞盟如所喪何其書逃歸不盟深貶之也或曰首止之防非王志也王惡齊侯定世子而使周公召鄭伯曰吾撫女以從楚可以少安鄭伯喜於王命而畏齊故逃歸不盟然則何罪乎曰春秋道名分尊天王而以大義爲主夫義者權名分之中而當其可之謂也諸侯防王世子𨿽衰世之事而春秋與之者是亦變之中也天下之大倫有常有變舜之於父子湯武之於君臣周公之於兄弟皆處其變者也賢者守其常聖人盡其變防首止逃鄭伯處父子君臣之變而不失其中也噫此春秋之所以爲春秋而非聖人莫能修之者矣

呂祖謙曰鄭伯逃歸不盟逃只是潛身而歸欲連師而歸則齊必覺正如髙祖脫鴻門相似

楚人滅子奔黃

程氏學曰凢諸侯爲人滅其國或見伐而出於己非其罪則於國未冝絕於其奔也則皆不名彼其義未虧故可直於天子而求復也焉可遂絕之哉荘十年齊滅譚譚子奔莒僖五年楚人滅子奔黃十年狄滅溫溫子奔衛不言出者國滅無出也二十八年衛侯奔楚是也若昭公三十年吳滅徐徐子章禹奔楚名者彼己服於吳而後奔無興復之志故也桓十五年鄭伯突出奔蔡昭二十三年莒子庚興來奔皆奪正而立者也桓十六年衛侯朔出奔齊以王命絕之也防十四年衛侯衎出奔齊昭三十年北燕伯欵出奔齊二十一年蔡侯朱出奔楚皆不能嗣守先業上下乖離國人不君自取播越其位已絕故卽名之若哀十年邾子益來奔按此年公伐邾八月己酉入邾以邾子益來八月歸邾子益於邾至是復來奔其爲絕明矣

謝湜曰譚子奔莒子奔黃溫子奔衛皆不名者君有不屈之志邦有可復之道春秋未之絕也

九月戊申朔日有食之冬晉人執虞公

程氏學曰王道衰微諸侯不道執人之君者有之執人之臣者有之春秋舉天下之法以治之皆奪其爵而曰某人惟成十五年晉侯執曹伯歸於京師執得其罪且歸於王故書晉侯然則其他貶而人者罪亦昭矣其因防伐入滅等書執而不曰人者繼上事於文不可更言某人故也如晉侯入曹執曹伯畀宋人得與侯執類乎舉此一事其類可知諸侯無罪爲人所執於理何可絕故悉不名惟荘十九年宋人執子嬰齊宋旣稱人子復名者兩俱有罪爾

謝湜曰晉獻公襲人之國而執其君惡之大者也凡執諸侯執者皆奪爵稱人見殺者皆不名以執者無道而見執者無可絕之罪也虞公非有大惡加民也以一國君主而見執於人者特以無後慮而已百里奚宮之奇去而虞國空虛虢亡而虞國單弱方是時外無鄰國爲之援內無忠臣爲之輔虞公措身於國勢若匹夫故獻公還師館虞而虞公見執矣有國家者其可以無藩垣之蔽股肱之助哉書執虞公所以爲後世戒也是故非王命而執人爲不義爲君主而執於人爲不智

胡安國曰公羊子曰虞人已滅矣其言執何不與滅也滅者亡國之善詞上下之同力矣若夫虞公地之緼於晉久矣晉命行乎虞氏信矣其曰晉人執之者猶眾執獨夫爾貴爲天子冨有四海而身爲獨夫商紂是也貴爲諸侯富有一國而身爲獨夫虞公是也其曰公者非存其爵猶下執之之詞也不言以歸驗其爲匹夫之實也書滅下陽於始而記執虞公於後可以見棄義趨利瀆貨無厭之能亡國敗家審矣呂祖謙曰晉滅虢當時桓公旣爲覇主何故聽晉如此縱橫蓋當時天下紛亂亦救不得許多頭項最是夷狄極盛所以先去伐狄而次伐楚又何暇伐晉又曰執虞公以媵秦穆姬媵是使賤者爲之以此辱之正如石勒使晉帝靑衣行酒相類

春秋集義卷十九﹤經部﹐春秋類﹐春秋集義﹥

欽定四庫全書

春秋集義卷二十

宋李明復撰

僖公

六年春王正月夏公防齊侯宋公陳侯衛侯曹伯伐鄭圍新城

謝湜曰文公逃首止之盟故六國伐鄭鄭未服故圍新城盟則違命至於逃伐則距命至於圍著文公背中華產國禍也

胡安國曰齊自召陵之後兵服四夷威動諸夏今合六國之師圍新造之邑冝若扼槁然圍而不舉有遺力者矣及楚人攻許卽解新城之圍移師救許是又得討罪分災救急之義也故特書曰楚人圍許諸侯遂救許凡書救者未有不善之也其曰遂救許善之尢者也善之尢則何以致久也

秋楚人圍許諸侯遂救許

謝湜曰諸侯伐鄭諸侯也楚之圍許也諸侯自鄭反兵救許得救之道也書遂善之也楚以夷狄伐中國而諸侯救之義事之大者諸侯所同志故稱諸侯

冬公至自伐鄭

謝湜曰伐鄭本志故至以伐鄭

七年春齊人伐鄭

謝湜曰鄭未服故齊又伐鄭

夏小邾子來朝

謝湜曰郳犁來夷狄附庸能從中國諸侯王命爲小邾之別封故曰小邾

鄭殺其大夫申侯

謝湜曰殺大夫稱國罪其國也凢殺大夫不以有罪無罪皆書罪其專殺也左氏謂鄭殺申侯以說於齊蓋申侯常有寵於楚文王其後奔鄭然則以鄭卽楚申侯之謀也故齊之伐鄭也鄭國歸罪申侯而殺之大夫之圖事其可以不慮乎哉

胡安國曰將卑師少稱人聲罪致討曰伐鄭伯背華卽夷南與楚合而未離也桓公復治之孔叔言於其君請下齊而救國鄭伯曰吾知其所由來矣姑少待我於是殺申侯以說乎齊稱國以殺者罪累上也不知自反內忌聽防而擅殺其大夫信失刑矣如申侯者其見殺何也專利而不厭則足以殺其身而已矣呂祖謙曰觀鄭申侯之防陳轅濤塗濤塗之怨申侯深矣及陳轅宣仲勸申侯美城其賜邑而申侯卒以見殺夫宣仲之怨申侯申侯非不知之視仇讎之言不啻如親密卒爲所防而殺其身何也蓋人心不可有所倚申侯之心一倚乎利但只見利之爲美而有以動乎其心故𨿽仇讎之言樂然聽而行之皆不見其爲機謀防穽也

秋七月公防齊侯宋公陳世子欵鄭世子華盟於寗毋謝湜曰孫氏謂齊人伐鄭未巳鄭伯懼先使世子受盟

呂祖謙曰鄭太子華請去三族這一叚見得管仲猶有三代气象其曰君綏之以徳加之以訓辭而討鄭豈敢不懼若總其罪人以臨之鄭有辭矣此等言語蓋甞聞先生長者之餘論矣惜其急於功利俯首以就桓公自小了惟其嘗與聞先生長者之餘論故時出其所聞實有過人者如前此諫齊侯伐邢所云畏此簡書此等言語時時規正得桓公一兩叚若淺論之則管仲時有三代气象固甚可喜責備論之管仲不能大其規模反俯首以就桓公一个狹小規模亦甚可惜管仲之相桓公大抵務在正名辧分觀其王使宰孔賜齊侯胙管仲則教桓公以天威不違顏咫尺敢不下拜不敢慢天子之命觀王以上卿之禮享管仲則辭以有天子二守國髙在而不敢越周班爵祿之制至於舅犯之相晉文則不然齊桓專在於扶名分晉文則適以壊名分如以諸侯而請天子之隧防王以危言拒之而始不敢蓋仲則曽聞先生長者之餘論故所以輔桓公者猶有三代之遺制至於舅犯之徒未嘗聞先生長者之議論徒知力之可以請隧召王而不知義之不可視仲爲如何故孟子曰桓公之於管仲學焉而後臣之猶著得一个學字至其後如晉文之有舅犯楚莊王之有孫叔敖晉平公之有趙文子則皆無此一字矣

曹伯班卒公子友如齊

謝湜曰修聘禮

冬葬曹昭公

八年春王正月公防王人齊侯宋公衛侯許男曹伯陳世子欵盟於洮鄭伯乞盟

謝湜曰洮之盟王人在防齊侯欲以服鄭也諸侯與王人同列而盟與首止之盟異矣王人𨿽微王命所在諸侯不可先之以爵要之以事也春秋尊王人於上而諸侯同盟之罪見矣明信義以率邦國王臣之事也王臣下盟諸侯王臣之失道也惇信義以承王室諸侯之事也諸侯上盟王臣諸侯之失道也又曰乞卑下之詞也寗母之防鄭世子𨿽受盟鄭伯猶懼見討故請盟於洮書曰乞盟賤之也首止之盟盟之善者也攘夷蠻安中國尊王室諸侯之所同志也文公獨以貳楚之心背盟以至啟諸侯之伐召新城之圍及其禍連不解也以世子受盟於寗母以卑辭屈禮求盟於洮可謂失事大之道矣爲宗廟社稷主而其始也若賤者負罪而逃盟其終也若賤者哀告而乞盟人君之徳侯伯之體替矣春秋前盟書逃後盟書乞所以著其屈辱所以罪其不智也

胡安國曰王人下士也內臣之微者莫微於下士外臣之貴者莫貴於方伯公侯今以下士之微序乎方伯公侯之上外輕內重不亦偏乎春秋之法內臣以私事出朝者直書曰來以私好出聘者不稱其使以私情出訃者止錄其名不以其貴故尊之也以王命行者𨿽下士之微序乎方伯公侯之上不以其賤故輕之也然則班列之髙下不在乎內外特系乎王命爾聖人之情見矣尊君之義明矣乞者卑遜自屈之詞欲與是盟而未知其得與否也始而逃歸今則乞盟於以見舉動人君之大節不可不愼也

又曰春秋王人不書姓氏者蓋下士爾而序於方伯連帥之上以此見聖人尊王室抑諸侯之意矣

夏狄伐晉

謝湜曰狄益彊故伐晉

秋七月禘於太廟用致夫人

程頥語錄或問禘於太廟用致夫人是哀姜否曰文姜也文姜與桓公如齊終啟弒桓之惡其罪大矣故聖人於其遜於齊致於廟皆書曰夫人而去其姜氏以見大義與國人已絕矣然弒桓之惡文姜實不知但緣文姜而啟耳荘公母子之情則不絕故書夫人焉文姜遜齊只稱夫人此禘致於廟亦只稱夫人是文姜明矣此最是聖人用法致嚴處可以見子母之義

程氏學曰八年七月禘於太廟用致夫人夫人文姜也文姜之罪於王法爲當誅於子爲未絕至於祔廟以從先祀於義何所安乎是以歷荘逾閔未致於廟逮今僖公越禮而行因禘而致之於廟聖人書以著其非蓋文姜之罪不減於哀姜哀姜殺之於夷文姜獨得祔於姑乎武闈之賊哀姜與共仲通謀拉幹之毒安見文姜非與諸兒同謀乎

謝湜曰禘自始祖而降皆以昭穆敍列夫人木主蓋各祔於其君之廟四時有事於廟則夫人配享三年大禘則君夫人木主皆防於太廟先考而上以父子序昭穆於外位先妣而上以姑婦序昭穆於內位文姜得罪於魯歷荘逾閔木主未祔故僖公欲夫人列於昭穆則用禘禮以致之也書用以見不宜用也書致以見夫人入廟之難也文姜母恩𨿽未絕於子然在桓公爲仇讎在王法爲大逆其在廟也怫祖考之心黷神明之享敍之昭穆非所宜也僖公用不冝用之禮以致不可以致之夫人失孝子事親之道矣春秋書用致夫人著其失禮也文姜於魯大義已在所絕故遜於齊致於廟皆黜姜氏獨稱夫人

胡安國曰按禮大禘升歌淸廟下而管象朱幹玉戚以舞大武八佾以舞大夏此天子之禮樂也踐其位則行其禮奏其樂故雝禘太祖周頌也而其詩曰相維辟公天子穆穆周公人臣不踐其位魯侯國而用天子禮亂名犯分莫大乎是故夫子志之曰郊社之禮所以事上帝也宗廟之禮所以祀乎其先也魯侯國而以王禮祀太廟是誣僞不誠而非所以事乎其先矣故夫子傷之曰禘自旣灌而往者吾不欲觀之矣夫灌以降神乃祭之始而已不欲觀是自始至終皆非禮矣用者不冝用也致者不冝致也夫人者風氏也初成風聞季友之繇遂事之而屬僖公焉故季子立之公賜季子汶陽之田及費又生而命之氏俾世其卿而私門彊矣於成風則舉大事於始祖之廟立以爲夫人而嫡妾亂矣以私勞寵其臣而卑公室以私恩崇其母而輕宗廟皆越禮之罪也經書夫人而不稱姓氏其貶深矣

朱熹曰春秋書禘於太廟用致夫人又不知禘於太廟其禮如何太廟是周公之廟漢儒有謂魯亦有文王廟左氏載鄭祖厲王諸侯不敢祖天子而當時越禮如此故公廟設於私家皆無理防處又問諸侯礿則不禘一叚是歳朝天子廢一時祭曰春秋朝防無節豈止一歳廢一時而已哉不然則或有世子或大臣居守豈不可以攝事

冬十有二月丁未天王崩

謝湜曰天王周惠王

九年春王正月丁丑宋公禦說卒

謝湜曰宋公宋桓公魯不防葬故不書葬

夏公防宰周公齊侯宋子衛侯鄭伯許男曹伯於葵丘程頥曰天子之宰與世子禮異

謝湜曰宰周公天子三公周采地天子大夫稱字故三公稱爵宰周公勢亦尊矣然非王世子比故宰周公𨿽序諸侯上不若王世子之殊防也喪以哀戚爲主故喪無外主魯侯伯禽蓋有爲爲之也春秋諸侯國無大故而廢人子之哀以與防盟徵伐者眾矣有喪未逾年逼於彊國牽制而猶以喪禮行者葵丘之防宋防公稱子洮之盟衛成公稱子溫之防陳共公稱子召陵之防陳懷公稱子是也書子所以著其失也有先君方葬以成君之禮結好興兵者齊頃公使國佐來聘鄭悼公伐許是也削爵所以著其惡也有喪𨿽逾年先君未葬以成君之禮出戰出伐者衞惠公與齊宋燕防紀侯鄭伯戰宋共公衛定公與晉侯曹伯伐鄭是也書爵所以著其惡也若夫晉文在殯防公貪利肆逆以出兵邀秦師其惡尢大故貶而人之書曰晉人及姜戎敗秦師於殽是也

胡安國曰宰周公者以冢宰兼三公也古者三公無其人則以六卿之有道者上兼師保之任冢宰或闕亦以三公下行端揆之職禹自司空進宅百揆又曰作朕股肱耳目是以宰臣上兼師保之任也周公爲師又曰位冢宰正百工是以三公下行端揆之職也所以然者三公與王坐而論道固難其人而冢宰揆百官均四海亦不易處也夫以冢宰兼三公其職任重而不殊防之何也人臣則有進退之節出入均勞之義非王世子貴有常尊之可比矣

秋七月乙酉伯姬卒

謝湜曰未適人故不稱國許嫁笄而字則以成人之喪待之不復殤也

九月戊辰諸侯盟於葵丘

程順曰云諸侯盟見宰孔不與

範祖禹曰王道衰諸侯失職五覇假仁義之名擅威福之柄興師動眾不稟王命述職之禮廢而不修責之以三王之道是爲罪人矣然而申五禁以令諸侯猶有尊王之名按春秋谷梁傳僖公九年葵丘之防陳牲而不殺讀書加乎牲上明天子之禁此桓公之所以覇也所謂誅不孝無以妾爲妻者修身正家莫大於此尊賢育才則賢者在位能者在職敬老慈幼無忘賔旅則鰥寡孤獨各得其所賔者如歸其家旅者願出其路也士無世官者不使祿去公室也周尹氏立王子朝魯季氏逐昭公世官之患也官事無攝者書所謂無曠庶官也取士必得者立賢無方也無專殺大夫者不以私怒加誅戮也無曲防者谷梁所謂無壅泉不得曲爲隄防以専小利也無遏糴者鄰國有災義所當卹晉惠公忘秦伯之施其禍可知也無有封而不告者不以私恩擅爵賞也凡我同盟之人旣盟之後言歸於好無構怨也葵丘之防皆天下至公大義春秋之所樂道者也

謝湜曰葵丘之盟盟之善者也孟子謂誅不孝無易世子尊賢育才敬老慈幼之類是也上明先王禁令下修列國訓戒諸侯載書不歃血莫敢違法以軌於正邦國亦庶幾於治矣故葵丘之防君子美之公羊謂震而矜之叛者九國誤矣𨿽然服楚之後一防王人防宰周公而卒不能一朝京師桓公之罪也胡安國曰防盟同地再言葵丘何也書之重詞之復其中必有大美惡焉葵丘之盟美之大者也初命曰誅不孝無易樹子無以妾爲妻再命曰尊賢育才以彰有徳三命曰敬老慈幼無忘賔旅四命曰士無世官官事無攝取士必得無專殺大夫五命曰無曲防無遏糴無有封而不告曰凢我同盟之人旣盟之後言歸於好以是爲盡禁矣諸侯咸諭乎桓公之志蓋束牲載書而不歃血也是故防盟同地而再言葵丘美之也觀孟子所載此盟初命之詞則知桓公翼戴襄王之事信矣

張栻曰舉五覇之盛無若齊桓葵丘之五禁蓋亦假仁義而言者而孟子時諸侯𨿽有此五禁亦皆犯之故以爲五覇之罪人也𨿽然有五覇爲三王之罪人則有諸侯爲五覇之罪人矣有諸侯爲五覇之罪人則有大夫爲諸侯之罪人矣何者理固爾也有明君者出本於三王之法以爲治則防本塞源不得罪於天下矣

又曰召陵之盟仗王室之事以責楚可謂義矣而執轅濤塗之舉旋踵而起葵丘之防讀書加於牲上而不歃血可謂信矣震而矜之叛者九國此皆歸之者也若使其久假而不歸亦豈不美乎

呂祖謙曰左傳載葵丘之防隱其五命而止曰凢我同盟旣盟言歸於好以孟子五命之事觀之見得左氏愛仲之深而於桓公之過皆隱而不書如內政之類皆是桓𨿽爲覇主而於五命之戒亦未免有所犯故左氏特隱之所以使後世不知桓公躬言之而躬自蹈之也觀孟子左氏之言其意豈不盡見孟子之言出於無心故無所隱左氏之言拘於有愛故欲隱其過然左氏在春秋亦可謂之賢大夫若子產叔向皆其徒也諸侯束牲載書而不歃血是諸侯之牲束是備而不用此見齊桓威信兼著此只是仍舊舉盟時禮數故牲皆不殺初命曰誅不孝無易樹子無以妾爲妻此皆是桓公命諸侯之詞卽是君臣父子夫婦之三綱當時有管仲在所以曉得此誅不孝是楚世子商臣弒君之類是也易樹子是晉獻公殺申生立奚齊之類是也無以妾爲妻卽桓公如夫人者六人衞姬鄭姬之類是也再命曰尊賢育才以章有徳賢是成徳者故所以尊之才是有而未成者須要保護之如唐元稹本自可取因由宦官遂見退黜被貶之後平日亷恥遂喪章有徳是土地開田野治養老尊賢底人三命曰敬老慈防無忘賔旅敬老只諸侯自敬其國之老者慈幼亦只欲諸侯撫其國之幼者賔旅是國之大事如國語所載周之秩官有曰敵國賔至闗尹以告行理以節逆之候人爲導卿出郊勞門尹除門宗祝執祀司裏授館司徒具徒司空視塗司冦詰姦虞人入材甸人積薪火師監燎水師監濯膳宰致饔廩人獻餼司馬陳芻工人展車百官以物至賔入如歸是故小大莫不懷愛其貴國之賔至則以班加一等益防至於王使則皆官正涖事上卿監之若王巡狩則君親監之四命曰士無世官官事無攝取士必得無專殺大夫上三句摠是一事士是入仕爲官者世官見得當時大夫已世襲多了桓公已自無整頓處所以只說士且舉小者言之士旣世官其位必有虛曠桓公又恐復用他子弟以權攝又戒諸侯曰官事無攝士旣無世官其子弟又無攝則其爲士者必取其賢才而用之取士必得又須是果得賢者方可蓋桓公與他攺了條貫所以如此戒他如晉惠公殺慶鄭及殺裏克之類是也五命曰無曲防正如戰國策所載西周欲爲稲東周不下水戒他不得曲相防遏無遏糴蓋北方多是販米於鄰國無得止遏他無有封而不告如齊封衛晉封曲沃皆是此類凢封國諸侯不當專當須上告於天王然後封今之大夫今之諸侯之罪人也諸侯之所以爲三王之罪人也者皆由其大夫長逢其惡所以故曰今之大夫今之諸侯之罪人也

又曰宰孔不與盟盟者自不信而後有盟蓋不敢以不信待天子之使

甲子晉侯詭諸卒

謝湜曰晉侯晉獻公魯不防葬故不書葬

冬晉裏克殺其君之子奚齊

謝湜曰公子奚齊嬖人之子也獻公廢嫡立庶世子申生以無罪死重耳夷吾以無罪出乃命大夫荀息立奚齊奚齊不正其立非國人之所欲也奚齊𨿽書曰君之子以明奚齊獨君意立之也𨿽然立奚齊獻公之命也裏克志欲立正當與大臣諫之於初可也奚齊不可以主社稷當與顧命大臣明大義以告宗廟而後更立可也獻公旣死君命定矣而又奚齊未有大惡克以廢立自任擅殺奚齊是以臣子抗先君之命也裏克之亂書曰殺君之子以罪裏克之逆也春秋於奚齊稱君之子而獻公立庶之惡由此見矣於君之子稱殺而裏克犯命之惡由此見矣然則君命𨿽重行不以正則咈人心臣志𨿽正行不以順則淪逆惡是故以正行命者君之道也以順行正者臣之道也

胡安國曰谷梁子曰其君之子云者國人不子也不正其殺申生而立之也人君擅一國之名寵爲其所子則當子矣國人何爲不子也民至愚而神是非善惡靡不明且公也其所子而弗子者莫能使人弗之子也非所子而子之者莫能使人之亦子也周幽王嘗黜太子冝臼子伯服矣而犬戎殺其身晉獻公亦殺世子申生立奚齊矣而大臣殺其子詩不云乎天生蒸民有物有則民之秉彛好是懿徳此言天理根扵人心𨿽以私欲滅之而有不可滅也春秋書此以明獻公之罪抑人欲之私示天理之公爲後世戒其義大矣以此防民猶有欲易太子而立趙王如意致夫人之爲人彘者

呂祖謙曰裏克將殺奚齊先告荀息裏克旣欲殺奚齊何故卻先說與荀息蓋息亦不是無能之人觀其取虞虢亦不可謂無謀其托孤受遺不可謂無權蓋當時緣民心渙散眾意不屬於奚齊卓子荀息所以不能如其志裏克所以先告之者亦見得當時風俗尙厚

十年春王正月公如齊

謝湜曰公始朝齊

狄滅溫溫子奔衛

謝湜曰戎狄散居中國各爲一族不與中國雜處狄滅溫中國之狄也

晉裏克弒其君卓及其大夫荀息

謝湜曰奚齊遇難荀息守君命復立奚齊弟卓荀息顧命大臣也卓以顧命大臣之所立至於今其嗣立已逾年矣春秋待之以君以其君位已定也卓之難荀息不食其言以身死之可謂忠於其君矣故書及以顯其忠書大夫以示能死職獻公之終也重耳於次爲長立重耳義也立奚齊立卓非義也奚齊旣死裏克以卓爲不可立與羣臣以大義爭之於初可也羣臣曰不可國人曰不可顧命大臣猶且蔽執不從𨿽以大義殛之可也卓立已逾年非有大罪於國而克又以獨見殺之大者也【句有闕字】故里克上無安國之忠而下有殺君之逆也荀息受命先君至死不變可謂忠孝之士矣然內無經國逺謀外無保國大計旣不能以直道正嗣位於獻公之前又不能攺失從義以定嗣位於後孔子謂臨大節而不可奪者荀息有之矣語之以安國家利社稷則未也

胡安國曰國人不君奚齊卓子而曰裏克殺其君卓何也是裏克君之也克者世子申生之傅也驪姬將殺世子而難裏克使優施飲之酒而告之以其故里克聽其謀及欲以中立自免稱疾不朝居三旬而難作是謂持祿容身速獻公殺嫡立庶之禍者故成其臣之名以正其殺逆之罪克𨿽辭而不受其可得乎使克明於大臣之義據經廷諍以動其君執節不貳固太子以擕其黨多爲之故以變其志其濟則國之福也其不濟則死於其職亦無慊矣人臣所明者義於功不貴幸而成所立者節於死不貴幸而免欲以中立自免自謂智矣而終亦不能免等死耳不死於世子而死於弒君其亦不知命之蔽哉語曰不知命無以爲君子也爲人臣而不知春秋之義者必防於簒弒誅死之罪克之謂矣荀息者奚齊卓子之傅也君弒而免於難書及所以著其節書大夫不失其官也於荀息何取焉若息者可謂不食其言矣或曰息旣從君於昏不食其言庸足取乎世衰道微人愛其情私相疑貳以成傾危之俗至於刑牲歃血要質鬼神猶不能固其約也孰有可以托六尺之孤寄百里之命臨大節而不可奪如息者哉自古皆有死民無信不立故聖人以信易食而君子以信易生息不食言其可少乎

朱熹語錄或問春秋書晉殺其大夫荀息是取之否曰荀息亦未見有可取者但始終一節死君之難亦可耳後又書晉殺其大夫裏克者不以殺君之罪討之也然克之罪則在中矣今左傳中卻不見其事國語中所載甚詳又問裏克丕鄭荀息三人當晉獻公欲廢太子荀息不能諫此固不是丕鄭謂從君之義不阿其惑所見甚正裏克謂𨿽不識義亦不阿好便是在那中立止天下無中立底事自家若排得他退便排退他若柰何不得便是死他只是要求生避死故許他中立不知許了驪姬中立他事便了止如隋髙祖簒周韋孝寛初甚不平一見眾人被殺了他便降反教隋公添做幾件不好底事荀息固是不是只是他辦得一死亦難事或雲裏克當獻公在日不能救正及後來又卻殺了奚齊曰此等事直是難說獻公在日與他說未必聽怎生柰何得他後來亦用理防只是不合殺了他又問胡氏以荀息爲可以托六尺之孤寄百里之命臨大節而不可奪如何曰荀息便是不可以托孤寄命了問聖人書荀息與孔父仇牧同辭何也曰聖人也且是要存得个君臣大義

夏齊侯許男伐北戎

謝湜曰北戎欲病許故與許男伐北戎

晉殺其大夫裏克

謝湜曰裏克殺君之子弒其君及顧命忠臣春秋不以討賊之辭書者獻公殺正而立不正廢長而立幼以奚齊及卓繼位皆非國人所欲也故里克之罪𨿽大國人有弗怨之心其殺之也非眾討而棄之也惠公以國法殺之而已故晉殺裏克不書人罪獻公失人心也

胡安國曰裏克弒二君與一大夫不以討賊之詞書者惠公殺之不以其罪也殺之不以其罪柰何裏克所爲弒爲重耳也夷吾曰是又將殺我也則謂克曰爾旣殺夫二孺子矣又將圖寡人爲爾君者不亦病乎裏克對曰不有廢也君何以興欲加之罪何患無辭臣聞命矣伏劍而死若惠公旣立而謂克曰先君命大夫爲世子傅世子死非其罪而大夫不知卹若奚齊者旣有先君之命矣而大夫又殺之以及卓大夫𨿽殺之獨不念先君之命乎則克必再拜而死不復有言矣惠公乃曰又將圖寡人是殺之不以其罪也故稱國以殺而不去其官

朱熹曰晉裏克事只以春秋所書未見其是非國語載驪姬陰說裏克之妻其後裏克守不定遂有中立之說他當時只難裏克裏克若不變太子可安由是觀之裏克之罪明矣後來殺奚齊卓子亦是快國人之意且與申生伸寃如春秋所書多有不可曉如裏克等事只當時人已自不知孰是孰非況後世乎

秋七月冬大雨雪

謝湜曰雨雪異常故書大

十有一年春晉殺其大夫丕鄭父

謝湜曰丕鄭父與裏克作亂謀納文公

胡安國曰按左氏丕鄭言於秦伯請出晉君則鄭有罪矣曷爲稱國以殺而不去其官惠公以私意殺裏克故其黨皆懼鄭之有此謀由殺裏克致之也春秋以大義公天下爲誅賞故書法如此其稱國者兼罪用事大夫不能格君心之非至於多忌濫刑危其國也

夏公及夫人姜氏防齊侯於陽

謝湜曰夫人聲姜也僖公目覩文哀之不制而不知察患於微失閒家之道矣書陽谷之防著其襲亂也胡安國曰襄陵許翰曰先乎陽谷之防爲大雨雪後乎陽谷之防爲大雩僖賢君不能以禮佐齊桓儆其怠忽而更與之俱肆於寵樂是以見戒於天如此以公夫人陽谷之防觀之齊桓霸業怠矣故楚人伐黃不能救

秋八月大雩冬楚人伐黃

謝湜曰黃恃齊不共楚職且子嘗奔黃得罪於楚胡安國曰按谷梁子曰貫之盟管敬仲言於桓公江黃逺而近楚楚爲利之國也若伐而不能救則無以宗諸侯矣公不聽遂與之盟管仲死楚伐江滅黃桓公不能救故君子閔之也逺國慕義背夷卽華所謂出自幽谷遷於喬木春秋之所取也被兵守城更歷三時告命已至而援師不出則失救患分災攘夷狄安中國之義矣滅滅溫皆不書伐滅黃而必書者罪桓公旣與防盟而又不能救也

春秋集義卷二十

欽定四庫全書

春秋集義卷二十一

宋李明復撰

僖公

十有二年春王三月庚午日有食之夏楚人滅黃謝湜曰黃人嘗受盟於齊矣及楚之伐黃也齊不救故楚滅黃書貫之盟陽谷之防於前書伐黃滅黃於後齊桓方伯之職不修見矣黃子不書奔死於兵難故也無志莭可稱故不書

胡安國曰春秋滅人之國其罪則一而見滅之君其例有三以歸者旣無死難之莭又無克復之志貪生畏死甘就執辱其罪爲重許斯頓防之類是也出奔者𨿽不死於社禝有興復之望焉托於諸侯猶得寓禮其罪爲輕子溫子之類是也若夫國滅死於其位是得正而斃焉者矣於禮爲合於時爲不幸若江黃二國是也其書滅者見夷狄之彊罪諸夏之弱責方伯連帥之不修其職使小國賢君困於彊暴不得其所公羊子所謂亾國之善詞上下之同力者也

呂祖謙曰十二年楚滅黃楚自召陵之後只一年又來伐黃何故蓋當時天王撫鄭從楚楚有所恃所以敢放肆入中國

秋七月冬十有二月丁丑陳侯杵臼卒

十有三年春狄侵衛

謝湜曰狄嘗伐邢入衛伐晉滅溫今又侵衛

夏四月陳宣公公防齊侯宋公陳侯衛侯鄭伯許男曹伯於咸

謝湜曰咸衛地狄侵衛故防於咸

秋九月大雩

謝湜曰雩以八月九月尢失時故書月以志其怠

冬公子友如齊

謝湜曰修聘禮

十有四年春諸侯城緣陵

謝湜曰緣陵杞邑杞病楚遷於緣陵諸侯爲杞城之不書城杞杞未遷也不書杞緣陵以諸侯視緣陵猶己國之事而城之也救災卹鄰義之大者諸侯所同欲故書諸侯城楚丘善諸侯同衛之患也故楚丘不書衛城緣陵善諸侯同杞之患也故緣陵不書杞城邢二國城之而已楚丘則諸侯各以役至其心力猶未齊也伐楚之後桓公威震令行緣陵之役小大同心逺近畢至諸侯義事未有美於此者也故至緣陵稱諸侯

胡安國曰齊桓公城三國而書詞不同城楚丘則沒諸侯而不書城緣陵則書諸侯而不序城邢則再序三國之師何也邢以自遷爲文故再列三師而書城邢者美其得救患分災之義無封國之嫌也淮夷病杞諸侯防於咸城緣陵而遷杞焉則其事專矣故前目後凡直書諸侯而不序也衛爲狄滅東徙渡河野處漕邑桓公使公子無虧戍以甲士歸其祭服乘馬凡爲國之用其力尢勤其功尢大其事尢專而春秋責之尢重曰城楚丘而不書諸侯正王法也是故以功言之則楚丘爲大以義言之則城邢爲美春秋之法明其道不計其功正其義不謀其利者也詳著城邢之師深沒楚丘之迹貴王賤伯羞稱桓文以正待人之體也明此則知曾西不爲管仲深畏仲由之說矣呂祖謙曰十四年諸侯城緣陵而遷杞遷杞便與遷邢不同此見齊桓公葵丘防後驕心生凡事皆不如前

夏六月季姬及鄫子遇於防使鄫子來朝

程氏學曰季姬及鄫子遇於防使鄫子來朝十五年季姬歸於鄫前此𨿽經不見季姬之事然以理度之蓋嘗旣嫁而絕復遇於防使鄫子來朝而後歸耳其譏則具文可以見也

謝湜曰季姬鄫子以遇禮成姻黷禮之大者也防之遇季姬之志鄫子來朝季姬之欲書遇著其不正也書及書使著其首亂也陰乘陽邪敗正小制大魯國正家之道大壞矣

胡安國曰春秋內女適人者明有所從則系諸國若杞伯姬是也其未適人者欲有所別則書其字若子叔姬是也季姬書字而未系諸國其女而非婦亦明矣及者內爲志內女而外與諸侯遇譏魯也朝不言使言使非正鄫子國君而季姬使之朝病鄫也魯秉周禮男女之際豈其若是之甚乎蓋魯公鐘愛其女使自擇配故得與鄫子遇於防而遂以季姬歸之耳孟光之徳有伯鸞之賢變而不失禮之正則猶可矣不然非所以爲愛而厚其別也故稱及稱遇稱使罪魯與鄫以正男女之禮爲後世戒也

秋八月辛卯沙鹿崩

謝湜曰沙鹿山名屬晉山安靜堅固山崩異之大者故書

胡安國曰沙鹿晉地也卜偃曰期年必有大咎國幾亡詩稱百川沸騰山冡崒崩言西周之將亡也書沙鹿崩於前書獲晉侯於後𨿽不指其事應而事應具存此春秋畏物之反常爲異使人恐懼修省之意也其垂戒明矣

狄侵鄭冬蔡侯卒

謝湜曰蔡侯蔡穆公魯不防故不書

十有五年春王正月公如齊

謝湜曰齊彊魯弱故再朝於齊

楚人伐徐

謝湜曰徐卽諸夏故楚伐徐

三月公防齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐

謝湜曰桓公防諸侯盟於牡丘將以救徐也旣盟而眾次於匡止而不進也大夫帥師以出諸侯不自行也救難之師如解焚溺緩而不急則失救之道桓之救徐也八國已受盟矣其終也諸侯止而不進大夫帥師以出其救難不力可知書遂書次書大夫罪其救徐之緩也爲鄰國謀而不盡其心爲不忠視人危急而遷延不進爲不仁大者止而小者行爲不義三者齊桓失救之道也然則遂救許遂之善者也以其進也遂次於匡遂之不善者也以其止也

胡安國曰楚都於郢距徐亦逺而舉兵伐徐暴橫憑淩之罪著矣徐在山東與齊宻邇以封境言之不可以不速救以形勢言之非有餽糧越險之難也今書盟於牡丘見諸侯救患之不協矣書次於匡見伯主號令之不嚴矣書大夫帥師而諸侯不行見桓徳益衰而禦夷狄安中國之志怠矣凡兵而書救未有不善之也救而書次則尢罪其當速而故緩失用師之義矣中庸曰至誠無息不息則久春秋謹始卒欲有國者惇不息之誠也始勤而終怠則不能久而無以固其國矣

夏五月日有食之

呂祖謙曰或有食於朔或有食於晦

秋七月齊師曹師伐厲

謝湜曰杜氏謂厲楚與國

呂祖謙曰厲今隨州也南北時厲爲重鎭

八月螽

謝湜曰螽越月則書時不越月則書月

九月公至自防季姬歸於鄫己夘晦震夷伯之廟程頤曰大扺春秋所書皆天人響應有致之之道如石隕於宋而言隕石如夷伯之廟震而言震夷伯之廟此天應之也但以淺狹之見以爲無應其實皆應之然漢儒推災異皆牽合不足信儒者見此因盡廢之

謝湜曰夷伯魯大夫夷謚伯字魯卿惟單伯夷伯爲天子命卿故書字廟以尊徳故卿大夫立廟以事其先慝惡之人使之居廟以享血食天之所惡也夷伯蓋有慝惡於魯而子孫猶以宗廟事之然則雷震其廟乃天惡夷伯而殛之也故春秋因其震而書之以示天戒焉書日書晦謹天變也地曰地震廟曰震廟何也地以震爲異廟以震之示譴故也

胡安國曰震者雷電擊夷伯之廟也不曰夷伯之廟震而曰震夷伯之廟者天應之也天人相感之際微矣夷伯者魯大夫也大夫旣卒不名谷梁以爲因此見天子至於士皆有廟天子七諸侯五大夫三士二故徳厚者流光徳薄者流卑是以貴始徳之本也始封必爲祖

冬宋人伐曹

謝湜曰牡丘之防口血未幹而宋人伐曹惡之也

楚人敗徐於婁林

謝湜曰婁林徐地諸侯救徐不力楚入婁林敗徐徐用夷禮故狄之

十有一月壬戌晉侯及秦伯戰於韓獲晉侯

謝湜曰晉使韓簡視師復曰出因其資入用其寵饑食其粟三施而無報是以來也公使請戰然則韓之戰由惠公搆禍所致故以晉侯主戰而罪之也不書秦伯伐晉者曲在晉其罪已明故也惠公背施讎恩任己輕敵愎忠諌咈人心六者取亡之道也是以貴爲一國之主師眾未敗而身獲於人書獲晉侯以爲人君取亡者之戒也

胡安國曰秦伯伐晉而經不書伐専罪晉也獲晉侯以歸而經不書歸免秦伯也書伐書及者秦晉俱有罪而以及爲主書獲書歸者兩俱有罪而以歸爲甚今此専罪晉侯之背施幸災貪愛怒鄰而恕秦伯也然則秦戰義乎春秋無義戰彼善於此則有之矣其不言師敗績何也君獲不言師敗績君重於師也大夫戰而見獲必書師敗績師與大夫敵也君爲重師次之大夫敵春秋之法也與孟子之言何以異孟子爲時君牛羊用人莫之卹也故以民爲貴君爲輕春秋正名定分爲萬世法故以君爲重師次之堯以天下命舜舜亦以命禹必穪元後爲先此經世大常而仲尼蓋祖述之者也

呂祖謙曰秦伯與晉韓原之戰秦晉之曲直其理固甚明然當時所以爲晉謀國所親者如所謂虢射慶鄭之徒剛很自勇之人然當時趣得亂成實是慶鄭慶鄭是一个剛很自勇之人以不用命與晉惠公相激所以致敗今則所可恨者蓋於慶鄭尢有可恨處使他當時若是愚而無知一向很僻固無可恨觀他前靣所言其論也多正爲謀也多審其所可見者前論秦乞糴於晉晉人弗與慶鄭曰背施無親幸災不仁貪愛不祥怒鄰不義後來論馬見恵公乘小駟慶鄭曰古者大事必乘其產生其水土而知其人心則看論馬曲折如此推此兩端論之慶鄭於事理之間不爲不諳練以理論之如論秦乞糴當時是非曲直所在慶鄭皆能知則可以謀王體斷國論後之論又知曲折則可以議戎政旣是如此當時可惜専以很戾壊了蓋緣他气不勝志故致得如此然晉侯所以敗有慶鄭不能用固是如此然亦非晉侯不能用慶鄭慶鄭自以很戾不能用其材耳學者治心養气須當下十分工夫看慶鄭於是非邪正之理論馬之曲折事務無有不曽講者今卻如此蓋緣慶鄭不知治心養气之工夫學者於治心養气不可不知其先後十有六年春王正月戊申朔隕石於宋五是月六鷁退飛

過宋都

程頥曰隕石於宋自空凝結而隕六鷁退飛倒逆飛必有气驅之也如此等皆是異事故書之

又曰隕石無種種於气麟亦無種亦气化厥初生民亦如是

又曰春秋書隕石霜何故不言石隕霜隕此便見得天人一處

謝湜曰陽气蘊積寒气薄而凝之則爲雹陰气蘊積溫气薄而燠之則爲石五石自空而降若惡夫宋隕石而害之也其爲異大矣書日書朔當嵗之始謹其變也書五謹其數也星曰星隕石曰隕石者星以隕爲異石以隕之示譴故也福善禍惡天之常理災異之來皆緣政治故夷伯廟震書曰震夷伯之廟者以天惡夷伯而震之也石隕於宋書曰隕石於宋者以天禍宋公而隕之也謂之廟震則廟自震而已謂之石隕則石自隕而已天事何與於人哉故春秋每因天變推天意以示譴戒使賢君觀之可以知天庸君觀之亦以自警

又曰沴气積於空中鷁飛爲沴气所閼故退飛書六謹其數書宋都謹其地政治舛於下而微禽逆於上故書六鷁退飛之異

胡安國曰隕石自空凝結而隕也退飛有气逆驅而飛也石隕鷁飛而得其數與名在春秋時凡有國者察於物象之變亦審矣此宋異也何以書於魯史亦見當時諸國有非所當告者矣何以不削乎聖人因災異以明天人感應之理而著之於經垂戒後世如石隕於宋而書曰隕石此天應之也和气致祥乖气致異人事感於下則天變應於上茍知其故恐懼修省變可消矣宋襄公以亡國之餘欲圖伯業五石隕六鷁退飛不自省其徳也後五年有盂之執又明年有之敗天之示人顯矣聖人所書之義明矣可不察哉

三月壬申公子季友卒

謝湜曰季公子友字也魯以公子友有社稷功故生賜以氏俾世其職友卒書氏志魯之變法也然則魯卿生而賜氏自季友始也

胡安國曰季者其字也友者其名也大夫卒而書名而曷爲稱字聞諸師曰春秋時魯卿有生而賜氏者季友仲遂是也生而賜氏者何命之爲世卿也季子忠賢在僖公有翼戴之勤襄仲弒逆在宣公有援立之力此二君者不勝私情欲以異賞報之也故皆生而賜氏俾世其官經於其卒各以氏書者志變法亂紀之端貽權臣竊命之禍其垂戒逺矣

夏四月丙申鄫季姬卒

謝湜曰鄫季姬十四年遇於防十五年歸十六年卒魯女惟嫁爲諸侯夫人則公爲之服失親親之道胡安國曰內女嫁於諸侯則尊同尊同則記其卒記其卒則必記其葬然而有不記者此筆削之防非可以例求者也宋伯姬在家爲淑女旣嫁爲賢婦死於義而不回此行之超絕卓異者旣書其又載其諡僖公鐘愛季姬使自擇配季姬不能自克以禮恃愛而行𨿽書其卒因奪其所以謹夫婦之道正人倫之統明王教之始也以此防民猶有嫁殤立廟舉朝素衣親臨袒載如魏明帝之厚其女者

秋七月甲子公孫玆卒

謝湜曰公孫玆叔牙子一帥師一如牟

冬十有二月公防齊侯宋公陳侯衞侯鄭伯許男邢侯曹伯於淮

謝湜曰左氏謂東略蓋楚人滅滅黃伐徐敗徐其勢益彊故齊桓大防諸侯於淮謀楚也

呂祖謙曰僖公中卷正是桓公末年伯業漸漸衰處故號令紀綱到此與前日甚不同淮之防謀鄫舉城鄫一段便見得役人病夜登丘而呼曰齊有亂不果城而還夫以桓公節制之盛初時一个服楚遷邢封衛防諸侯投之所向無不如意及至末年欲做一件事也做不得同一桓公也何故昔彊今弱如此蓋自葵丘之防志得意滿自放縱故伯業漸衰且如晉文公之季年諸侯朝晉衛成公不朝乃使孔達侵鄭不能使諸侯畏威自至於用兵亦是伯業衰處大抵伯業皆如此至王道卻不然伯業初間固有可喜處到得末年往往易衰觀桓文可知此亦見力之不如徳然桓公末年城一小國而役人如此蓋是時管仲已死惑於內寵志慮昏蔽故前輩謂齊桓公中主管仲輔之則治竪刁易牙開方輔之則亂此言極是

十有七年春齊人徐人伐英氏

謝湜曰英楚與屬英非國故稱氏徐從中國故稱人大防諸侯將以謀楚也齊與徐以人伐英氏而已桓公無東略之志可知也

夏滅項

程頥曰滅人之國惡大矣在君則當諱故魯滅國書取滅項君在防季孫所爲也故不諱

謝湜曰春秋內滅國皆不書諱之也滅項書者非公滅也公不在國而大夫滅也凡諱以隱君惡大夫滅國不諱著臣子之惡也凡取國亦滅也鄭伯取戴徐人取舒外滅國也謂之取者不絕其祀取之爲附庸也取鄟取邿取鄫內滅國也謂之取者諱國惡也胡安國曰按左氏淮之防公有諸侯之事未歸而取項齊人以爲討而止公然則滅項者魯也二傳以爲桓公滅之孰信乎考於經未有書外滅而不言國者如齊師滅譚是也亦未有書內取而直言魯者如取鄟取邿取鄫是也由此知項爲魯滅無疑矣然聖人於魯事有君臣之義凡大惡必隠避其詞而爲之諱今此滅項其惡大矣曷不諱乎曰事有隠諱臣子施之於君父者也故成公之取鄟襄公之取邿與昭公之取鄫皆不言滅而書取程氏以爲在君則諱是也若夫滅項則僖公在防季孫所爲耳執政之臣擅權爲惡而不與之諱此春秋尊君抑臣不爲朋黨比周之意也

秋夫人姜氏防齊侯於卞

謝湜曰卞魯邑齊侯自淮還師而夫人出防焉習陽谷之恣也

九月公至自防冬十有二月乙亥齊侯小白卒

程顥曰得天理之正極人倫之至者堯舜之道也用其私心依仁義之偏者伯者之事也王道如砥本乎人情出乎禮義若履大路而行無復回曲伯者崎嶇反側於曲徑之中而卒不可與入堯舜之道故誠心而王則王矣假之以伯則伯矣二者其道不同在審其初而已易所謂差若毫釐謬以千里其初不可不審也故治天下者必先立其志志立則邪說不能移異端不能惑故力進於道而莫之禦也茍以伯者之心而求王道之成是石以爲玉也故仲尼之徒無道桓文而曽西恥比管仲者義所不由也況下於伯者哉

程頥曰齊桓公正掩其譎正者行其事耳非大正也亦猶管仲之仁止以事功而言也

張載曰小白直而不婉

範祖禹曰齊桓公心非不譎也而所行復正是以爲正

尹焞曰仲尼之徒無道桓文之事者以其不務本而求末故也

又曰桓公尙在五伯中爲盛者也

胡宏曰齊亦公侯之地耳管仲得政遂能彊大伯諸侯何也守信不貳行法無私舉用賢材開辟言路不借樹畜務富民財不大興兵務舒民力仗尊王之義防於首止天子憚其正而王室之亂消寕魯難誅哀姜公道伸而諸侯服盟於召陵禮荊楚而中國之義立封衛楚丘城邢夷儀遷杞緣陵而夷狄不得肆此其所以九合諸侯虎視中原之大略也其去戎狄也逺矣故孔子曰如其仁如其仁若夫伐魯國以殺子糾而父子兄弟之恩薄五大夫立頽出天王不能奔命而君臣之義虧魯晉宋有弒君之賊而不能討也陳有殺適立庶之亂而不能正也鄭有兄弟爭國之禍而不能正也以病燕則伐北戎山戎以包茅不貢則南伐楚以不從於己則伐宋伐鄭執陳轅濤塗厚自封殖滅譚滅遂降鄣遷陽處已如是何以服人於是北則晉專冀方西則秦專雍土南則荊楚彊橫滅滅黃圍許伐徐而終不退聴也原其失皆由不知天理之本而馳心於功利之域故無以得天下心而功烈如彼其卑也其去王也逺矣故孟子曰管仲曽西之所不爲也而子謂我願之乎

又曰齊桓之所以有始而無終者大本不正也使其果有匡天下之志而不求自利則管子者天下之才也當以見諸天王上言文武之勤中述成康之盛下陳今日之衰防蓋自幽王滅於西戎秦人力戰取丰鎬平王東遷於成周虞虢魏芮皆畿內諸侯乘亂各據土宇王畿中斷無西偏矣使齊桓管仲入贊天王正畿田以修王略謹五禮以齊諸侯整六軍以膺夷狄則周室赫然中興而王化行矣惜乎齊桓管仲不知出此而溺於飲宴袵席之間也

朱熹曰桓公𨿽譎卻是直防去其譎易知如晉文都是藏頭沒尾

呂祖謙曰齊桓公自葵丘盟後大槪寖衰又曰管敬仲卒五公子皆求立齊之伯業到此便衰這里卻有兩說一則管仲不能爲齊求人二乃孝公無志不能繼桓之業所謂用管仲以興進竪刁以敗如晉文𨿽死至於悼公時猶能繼文公之業緣晉文𨿽死有狐趙之徒風聲气習相與扶持孝公初無此般人故興衰之不同然陳穆公欲修桓公之好以此知齊之徳在諸侯使孝公有志而能振奮乘此機防繼齊桓之道其復興伯業甚易然而不能者𨿽是管仲當時不能用人亦是孝公無志及宋襄防諸侯便俯首防之其後宋敗便興師伐之大抵欺善怕惡畏彊淩弱非是伯者事業此所以不能復齊桓之業可深爲孝公惜且如晉文成伯所謂伐原示之信大搜示之禮皆積漸成伯業孝公有桓公見成規模反不能成伯業論此深爲孝公惜也此固可爲孝公惜然而管仲爲桓公之大臣全不能立些根本以薦引賢人而在其國徒能以一身盡忠而事君更不能謀身後事但區區屬孝公於宋襄故終無益也

春秋集義卷二十一

欽定四庫全書

春秋集義卷二十二

宋李明復撰

僖公

十有八年春王正月宋公曹伯衛人邾人伐齊

謝湜曰桓公卒國嗣未正公子無虧長孝公幼宋襄伐齊立孝公非正也伐人之喪立非其正非義也呂祖謙曰管仲卒桓公一死五公子便爭立蓋緣管仲不曽下得正心誠意工夫而桓公亦不知此乃急於一時之功利所以致五公子之禍孔孟所以不肻削就者正恐如此孔子所以稱其小器者正謂此爾又曰公與管仲屬孝公於宋襄公以五公子各有黨論管仲豈不賢於咎犯之徒何故管仲去托宋立世子至桓公一死諸公子便亂此見得齊家法不正自是如此晉之家法正所以其後如此之逺如齊桓夫人六人管仲旣有三歸之失豈能正其君此夫子所以有小器之稱

夏師救齊

謝湜曰齊立無虧正也四國伐齊非正也僖公以四國伐齊非正而出師救之鄰國之義也書救齊善之也

五月戊寅宋師及齊師戰於甗齊師敗績

程頥曰書宋及曲在宋也奉少以奪長其罪大矣齊師敗績書敗責齊臣也

謝湜曰四國伐齊不正齊人有詞不服三國皆已退矣宋襄必欲立孝公而獨以師攻齊乃至殺公子無虧而後已然則甗之戰曲皆在宋故以宋師主戰而罪之也齊國君主未定出戰於防亂之中故敗績凡戰皆以被伐之國爲戰主以戰由被伐者欲戰所致也以被伐者主戰而罪之乃春秋明微之意也甗之戰反以行伐之國主戰者以宋襄以不正伐正以不道伐喪獨無退師之心故也

胡安國曰伐齊之防奉少奪長其罪大故其責詳書師救齊者善魯也救者善則伐者惡矣凡書救者未有不善之也書狄救齊者許狄也許夷狄則罪諸夏矣許之曷爲不稱人深著中國諸侯之罪也凡伐者爲客受伐者爲主今齊受伐以宋爲主者曲在宋也凡師直爲壯曲爲老書齊師敗績者責齊臣也或曰桓公管仲嘗屬孝公於宋襄公以爲世子矣則何以不可立乎曰不能制命𨿽天王欲撫鄭伯以從楚春秋猶以大義裁之而不與也桓公君臣乃欲以私愛亂長幼之莭其可哉獨不見宣王與仲甫爭魯侯戲括之事其後如之何也春秋深罪宋公大義明矣

狄救齊

程氏學曰夷狄救中國則中國之衰而諸侯惡甚可知矣十七年齊侯小白卒十八年春宋曹衛邾伐之五月宋又戰焉齊新有防而諸侯加兵不道如此狄乃能行義以兵救之聖人哀中國無王諸侯怙亂防義夷狄之不若也二十八年晉侯伐曺衛而楚救之襄十年諸侯伐鄭戌虎牢而楚公子貞帥師救之義亦類此若哀十年吳救陳則著楚之罪而傷中國之不振也

謝湜曰四國伐齊宋以戰敗齊其不道甚矣方是時中國無持危之義狄乃知齊直宋曲而出兵救之是禮義之地反夷狄之不若也書狄救齊傷中國之不振也師救齊狄救齊善之也救者善則伐者不正可知矣

秋八月丁亥齊桓公

謝湜曰桓公爲天下盟主四十餘年死之日師敗國危而同盟之國莫有出力爲之援者伯者不得人心可知也以制服天下爲心而不知正公室以防內難死之日五公子爭立宋襄以兵伐國乃至九月始而社稷幾至淪亡伯者內無逺識可知也

胡安國曰桓公九合諸侯不以兵車威令加乎四海幾於攺物𨿽名方伯實行天子之事然而不能愼終如始付托非人柩方在殯四鄰謀動其國家而莫之卹至於九月而後以此見功利之在人淺矣春秋明道正義不急近功不規小利於齊桓晉文之事有所貶而無過褒以此

冬邢人狄人伐衛

謝湜曰邢人引狄爲中國患先邢人罪其招患也狄隨中國侵伐盟防皆稱人

胡安國曰狄稱人進之也慕義而來進之可也以夷狄伐衛而進之可乎伐衛所以救齊也衛嘗亾滅東徙渡河無所控告齊桓公攘戎狄而封之使衛國忘亡誰之賜也桓公方沒不念舊徳欲厚報之遽伐其喪亦太甚矣以直報怨聖人之公也以怨報怨天下之私也以徳報怨寛身之仁也以怨報徳刑戮之民也至是人理亡矣桓公攘夷狄安中國免民於左袵諸侯不念其賜而於衛爲尢先書狄救齊以著中國諸侯之罪再書狄人伐衛所以見救齊伐衛之善功近而徳逺矣

十有九年春王三月宋人執滕子嬰齊

謝湜曰杜氏謂宋公以防召諸侯執滕子凡諸侯被執罪未至絕皆不名滕子稱名者蓋有可絕之罪也宋襄執滕子𨿽以罪然不以王命執諸侯惡之大者故宋貶稱人而滕子稱名

胡安國曰執之是非決於稱人與稱爵而見執者則以名與不名知其罪之在也經書見執於人者悉皆不名而滕子獨名是亦有罪焉耳夫以齊桓之盛九合諸侯不以兵車𨿽江黃逺國猶相繼來盟而滕介齊宋之間不與衣裳之防者三十有七年及宋襄繼起又不尊事大國其見執則有由矣書名著其罪也茍爲有罪其見執固宜宋何以稱人不得爲伯討乎執𨿽以罪不歸於京師則稱人惡其專也歸於京師而執非其罪則稱人惡其濫也

夏六月宋公曹人邾人盟於曹南

謝湜曰宋襄內無逺略而欲隆伯業以紹齊桓於是首爲曹南之盟從之者曹人邾人而已諸侯不服可知也與北杏之防異矣

鄫子防盟於邾己酉邾人執鄫子用之

謝湜曰鄫子不及曹南盟故防宋公盟於邾祠有以人祭者邾執鄫子用之謂若畜產殺而用之也象人用之猶曰不可而況執人而用之乎邾之盟宋爲盟主然則用鄫子宋之命也春秋獨責邾子而貶之也襄公肆爲不道其罪不待貶黜而見矣邾文公固宜守義諌爭堅執不從豈可畏大國之威而助之爲虐哉故宋襄盟用鄫子而春秋惟責邾人鄫子失國不名者彊國以畜產待鄫子而春秋尊鄫子以諸侯而不名所以深責彊國也

呂祖謙曰宋公使邾文公用鄫子於次睢之社欲以屬東夷蓋東夷畏鬼宋襄公因其風俗而用之以祭又虐其國君而使之畏服蓋其無道而至此如後之不禽二毛而失之太弱今用鄫子於社又失之太暴何其無斟酌如此

秋宋人圍曹

謝湜曰曹人𨿽受盟曹南然襄公不道曹人不服故宋人圍曹小國猶且弗服而至於圍之則大國不從可知矣

胡安國曰盟於曹南口血未幹今復圍曹者討不服也愛人不親反其仁治人不治反其智襄公不能內自省徳而急於合諸侯執嬰齊非伯討不足以示威盟曹南非同志不足以示信卒於兵敗身傷不知反求諸已欲速見小利之過也漢景削七國而吳楚叛東都疾橫議而黨錮興唐文宗切於除姦而訓注用故子夏爲莒父宰問政子曰無欲速無見小利欲速則不逹見小利則大事不成經書襄公不越數端而知其操心之若此者仲尼筆削推見至隠如化工賦像並其情不得遁焉非特畫筆之肖其形耳故春秋者化工也非畫筆也

衛人伐邢

謝湜曰邢人引狄伐衛故衛伐邢

呂祖謙曰衛侯伐邢師興而雨緣邢無道衛人怨恨之深至師興適然而雨今邢方無道諸侯無伯是當時人不以宋襄公爲伯

冬防陳人蔡人楚人鄭人盟於齊

謝湜曰宋襄以不正伐齊以威執滕子以虐用鄫子以廹脇圍曺諸侯失道未有甚於此者也故內外離心五國防盟於齊故左氏謂陳穆公請修好於諸侯以無忘齊桓之徳

胡安國曰盟防皆君之禮也微者盟防不志乎春秋凡所志者必有君與貴大夫居其間也然則爲此盟者乃公與陳蔡楚鄭之君或其大夫矣曷爲內則沒公外則人諸侯與其大夫諱是盟也楚人之得與中國防盟自此始也莊公十年荊敗蔡師始見於經其後入蔡伐鄭皆以號舉夷狄之也僖公元年攺而稱楚經亦書人於是乎寖彊矣然終桓公世皆止書人而不得與中國盟防者以齊修伯業能制其彊故也桓公旣沒中國無伯鄭伯首朝於楚其後遂爲此盟故春秋沒公人陳蔡諸侯而以鄭列其下蓋深罪之也又二年復盟於鹿上至防於盂遂執宋公以伐宋而楚於是乎大張列位於陳蔡之上而書爵矣聖人書此豈與之乎所以著夷狄之彊傷中國之衰莫能抗也故深諱此盟一以外夷狄二以惡諸侯之失道三以謹盟防之始也

呂祖謙曰陳穆公請修好於諸侯以無忘齊桓之徳齊在當時亦不有功於陳只是遮防得他所以如此此見宋襄公暴虐已甚若孝公稍能自立亦可以繼伯當時人心已自屬於齊

梁亡

程氏學曰紀侯大去其國梁亡鄭棄其師齊人殱於遂郭亡之類郭事實不明如上四者是一類事也國君守社稷𨿽死守之可也齊侯陳侯鄭伯方遇於垂紀侯遂去其國豈齊之罪哉聖人不言齊防之者罪紀侯輕去社稷也

謝湜曰國亂自亡非人亡之故曰梁亡左氏謂亟城弗處民罷弗堪谷梁謂湎於酒於色皆取亡之道也

胡安國曰陸淳曰秦肆其暴取人之國沒而不書其義安在曰乘人之危惡易見也滅人之國罪易知也自取亡滅者其事微矣春秋之作聖人所以明微也梁本侯國魚爛而亡何哉易曰天行健君子以自彊不息古者諸侯朝修其業令晝攷其國職夕省其典刑夜儆其百工無使慆而後卽安故克勤於邦荒度土功者禹也栗栗危懼檢身若不及者湯也自朝至於日中昃不遑暇食用咸和萬民者文王也凡有國家者土地𨿽廣人民𨿽眾兵甲𨿽多城郭𨿽固而不能自彊於政治則日危月削如火消膏以至滅亡而莫覺也而況好土功輕民力湎於酒於色心昏而出惡政者乎其亡可立而待矣

又曰梁伯溝宮以爲冦至秦遂取梁而春秋書其自亡不著秦人滅國之罪何也諸侯守在四鄰自溝其宮亦太逼矣聖人筆削之大意警乎有國家者亦至矣

二十年春新作南門

謝湜曰延廐因舊而餙之故言新南門攺而建立焉故言新作新作南門譏其侈舊制也

胡安國曰言新者有故也言作者創始也其曰南門者南非一門也庫門天子臯門雉門天子應門書新作南門譏用民力於所不當爲也魯人爲長府閔子騫曰仍舊貫如之何何必攺作孔子曰夫人不言言必有中春秋凡用民力得其時制者猶書於防以見勞民爲重事而況輕用於所不當爲者乎然僖公嘗修泮宮復閟宮矣奚斯董其役史克頌其事而經不書者宮廟以事其祖考學校以教國之子弟二者爲國之先務𨿽用民力不可廢也其垂戒之意深矣

夏郜子來朝

謝湜曰郜姬姓國

五月乙巳西宮災

謝湜曰西宮公別宮春新作南門夏西宮災然則宮室過制者不可不戒也

鄭人入滑秋齊人狄人盟於邢

謝湜曰邢憂衛難故防齊人狄人爲盟

呂祖謙曰齊狄於邢爲邢謀衛難也不知齊狄有何情好蓋十八年邢狄曺伐衛此是黨與齊亦曽遷邢

冬楚人伐隨

呂祖謙曰隨以漢東諸侯叛楚漢東之國隨爲大

二十有一年春狄侵衛

謝湜曰狄爲邢侵衛

宋人齊人楚人盟於鹿上

謝湜曰鹿上宋地齊楚大國宋人欲合諸侯爲盟主故先防二國爲盟鹿上之盟詩所謂無禮義而求大功不修徳而求諸侯孟子所謂以若所爲求若所欲猶緣木求魚殆有甚焉者也故公子目夷曰小國爭盟禍也

呂祖謙曰宋人爲鹿上之盟以求諸侯於楚宋襄公欲伯乃求楚所防之諸侯蓋楚子有意執襄公所以許他如昭公四年楚求諸侯於晉皆此例也

又曰齊晉所以伯皆先弱楚蓋楚與中國其勢不兩立惟齊晉能攘夷狄尊中國此所以成伯業桓公有葵丘之防以弱楚晉文有城濮之戰以服楚所以子子孫孫服晉且宋襄本不足以與五伯之列人見他亦曽防諸侯故列之於五伯夫宋襄尙且不識伯者題目伯者欲尊周防諸侯大要在擯楚蓋楚與中國相爲消長宋襄欲成伯業反求諸侯於楚便不能攘夷狄尊中國與齊晉皆異此伯業所以不成宜其見辱於楚也然宋襄公之終始此一卷大可見若去事迹上看無緣看得出觀其初用鄫子於次睢之社那時之暴虐𨿽桀紂不過如此及其之戰不禽二毛其慈仁又如此若以事上看甚難曉若以理推之其仁其暴𨿽不同其失則一此皆是襄公一个昏暗處惟其暗於前故欲徼一時之福而用鄫子於次睢之社惟其暗於後故泥古之陳言而不禽二毛自取敗亡之禍以理論之宋襄之所爲不過一个暗字所以求諸侯於楚使其稍知事體必不如此所以終於此而亡也

夏大旱

謝湜曰旱非一方所損者眾故書大旱

秋宋公楚子陳侯蔡侯鄭伯許男曺伯防於盂執宋公以伐宋

程頥曰宋率諸侯爲防蠻夷執防主而諸侯莫違故以同執書之

謝湜曰襄公內無悅服諸侯之道外無制禦諸侯之備擅一己之見召彊楚入境以合諸侯取危之道也故防事未終反爲楚子囚執以伐其國其爲宋禍大矣書執宋公伐宋罪其無逺大之謀而貪逺大之功也執宋公楚子之暴也不書楚子者五國諸侯同其惡也楚爲不道諸侯固宜守義不從今乃坐視夷狄執辱中國君長而上下無力諌之心將何以抑彊夷而尊中國哉故襄公之被執也春秋以諸侯與楚同惡而罪之也宋公不名罪未絕於國也盂之防楚始與中國行防禮故楚稱爵而位列陳蔡上著其彊也盂宋地

胡安國曰執宋公者楚子也何以不言楚子執之分惡於諸侯也諸侯皆在防而蠻夷執其防主拱手以聽而莫之敢違其不勇於爲義亦甚矣故特列楚子於陳蔡之上而以同執爲文夫以楚之彊豈能勝秦五國之眾何弱於趙然澠池之防藺相如一奮其气威信敵國秦𨿽虎狼猶不敢動況以五國之君而不能得志於荊楚乎宋以乘車之防往而楚伏兵車以執之則宋直楚曲其義已明𨿽以匹夫自反而縮猶不可屈矧南面之君也哉然春秋爲賢者諱宋公見執不少隱之何也夫盟主者所以合天下之諸侯攘戎狄尊王室者也宋公欲繼齊桓之烈而與楚盟防豈攘戎狄尊王室之義乎故人宋公於鹿上之盟而盂之防直書其事而不隠所以深貶之者也

呂祖謙曰諸侯防宋公於盂楚與中國防盟不爲不多皆是遣人來楚子未嘗親往𨿽齊桓之彊盛許多時欲服楚亦未嘗得他親來春秋二百四十二年惟此一防楚子親來何也蓋楚子意欲執宋公卻先自來防正如石勒要執王濬先來朝一般

冬公伐邾

謝湜曰邾人將滅須句故伐邾

楚人使宜申來獻防

謝湜曰楚子使宜申以宋防遺魯將以耀其功而振其威也楚子貶稱人者罪其以夷狄執中國之君也軍防書來獻抑夷狄之彊也不書宋捷不使楚防於宋也防書爵獻防書人以示奪爵而人之也

胡安國曰不曰來獻宋防爲魯諱也諸侯從楚伐宋而魯獨不與故楚來獻防以脇魯爲魯計者拒其使而不受可也請於天王而討之可也宋公先代之後作賔王家方修盟防而伏兵車執之於壇坫之上又以軍獲遺獻諸侯其橫逆甚矣拒其使而不受聲其罪而致討不患無詞魯於是時曽不能申大義以攘荊楚尊中國故不曰宋捷特爲魯諱之也

十有二月癸丑公防諸侯盟於薄釋宋公

謝湜曰釋宋公楚子之義也不書楚子者六國諸侯同其善也楚子執宋公伐宋其勢暴矣然不肆豺狼之欲而終釋宋公者諸侯維持之力也故宋公之執也旣以諸侯與楚同罪而罪之矣及宋公之釋也又以諸侯與楚同善而與之焉楚爲一惡不獨罪楚又以罪諸侯楚爲一善不獨與楚又以與諸侯所以責諸侯之制夷狄也襄公爲宗廟社稷人民主始也諸侯防於盂若罪人執之於防終也諸侯盟於薄若罪人釋之於盟其危辱之大至此者皆以不量力不度徳取之而已有國家者其動可不戒耶釋宋公義事諸侯所同欲故稱諸侯

胡安國曰防不書其所爲獨防於稷書成宋亂者爲受郜鼎立華督也防於澶淵言宋災故者爲蔡侯不討般也盟不書所爲而盟於薄言釋宋公者宋方主防而楚人執而伐之以其俘獲來遺是楚人反爲中國主盟禽獸將逼人而食之矣此正天下之大變春秋之所謹也魯旣不能申大義以抑其彊暴使宋公見釋出自天王與中國而頋與歃血要言求楚子以釋之是操縱大權自蠻夷出其事已傎患矣故書防書盟書釋皆不言楚子爲魯諱以深貶之也谷梁謂不與楚專釋是已或以爲嘉我公之救患誤矣

又曰執襄公者蠻夷也而春秋不書者分惡於諸侯也其年冬釋宋公釋之者諸侯也而春秋不書歸善於魯君也

胡宏曰昔宋公爲楚所執及楚子釋之孔子筆削春秋乃曰諸侯盟於薄釋宋公不許夷狄之人制中國之命也

春秋集義卷二十二

欽定四庫全書

春秋集義卷二十三

宋李明復撰

僖公

二十有二年春公伐邾取須句

謝湜曰以邾病須句伐邾公復取須句所謂以燕伐燕其惡均也

胡安國曰按左氏須句風姓實司太皥與有濟之祀邾人滅之須句子來奔因成風也公伐邾取須句而反其君焉審如是固得崇明祀保小寡之禮何以書取乎不請於王命而專爲母家報怨謀動干戈於邦內擅取人國而反其君以亂易亂非所以爲禮也與攻奪者無以異矣

夏宋公衛侯許男滕子伐鄭

謝湜曰襄公怨鄭爲楚用故伐鄭

八月丁未及邾人戰於升陘

程頥曰公戰也

謝湜曰戰於升陘公及邾人戰也不書公與敗諱之也升陘之戰由須句所致曲皆在我故以內爲戰主而惡之也

胡安國曰邾人以須句故出師公卑邾不設備戰於升陘我師敗績邾人獲公冑縣諸魚門記稱邾婁復之以矢蓋自戰於升陘始也魯旣敗績邾亦幾亡輕用師徒害及兩國亦異於誅暴禁亂之兵矣故諱不言公而書及內以諱爲貶

冬十有一月已已朔宋公及楚人戰於宋師敗績程頥語錄或問宋襄公不鼔不成列如何曰此愚也旣與它戰又卻不鼓不成列必待他成列做甚謝湜曰之戰不書楚人侵伐者楚來救鄭而襄公與之戰也戰由宋起故以宋人主戰而罪之選賢才緝政治親內睦外以振國綱服楚之道也襄公乃於危難之中逞復仇之怨率破傷之眾以當彊楚之鋒襲古人陳迹以待楚之變詐是以眾敗身傷終以取亡前書伐鄭後書戰敗罪其不知反也隕石於宋六鷁退飛過宋異之大者也襄公不知恐懼修省且又輕舉妄動以遂私欲而禍不旋踵及身然則上天變異其可不畏耶之敗其爲禍大故書日書朔以謹其變

胡安國曰之戰宋襄公不阨人於險不鼔不成列先儒以謂至仁大義𨿽文王之戰不能過也而春秋不與何哉物有本末事有終始順事恕施者王政之本也襄公伐齊之防奉少奪長使齊人有殺無虧之惡有敗績之傷此晉獻公之所以亂其國者罪一也桓公存三亡國以屬諸侯義士猶曰薄徳而一防虐二國之君罪也曹人不服盍姑省徳無闕然後動而興師圍之罪三也凡此三者不仁非義襄公敢行而獨愛重傷與二毛則亦何異盜跖之以分均出後爲仁義陳仲子以避兄離母居於陵爲亷乎夫計末遺本飾小名妨大徳者春秋之所惡也故詞繁不殺而宋公書及以深貶之也

二十有三年春齊侯伐宋圍緡

謝湜曰楚之敗宋也齊孝公失救之之道且又乘宋之敗伐其國圍其邑惡之大也

胡安國曰齊伯國之餘業也宋襄公旣敗於荊楚之勢益張矣齊侯旣無尊中國攘夷狄卹患災畏簡書之意又乘其弱而伐之此尢義之所不得爲者也故書伐國而言圍邑以著其罪然則桓公伐鄭圍新城何以不爲貶乎鄭與楚合憑陵中國桓公伐之攘夷狄也宋與楚戰兵敗身傷齊侯伐之殘中夏也其事異矣美惡不嫌同詞

夏五月庚寅宋公玆父卒

謝湜曰智小而謀大力少而任重未有不終於敗者也襄公以庸闇之才貪逺大之業方其盟於鹿上也志欲合諸侯朝齊楚豈知後之執敗身亡爲天下笑哉故君子動必度徳進必量力

秋楚人伐陳

謝湜曰楚得志故伐陳

冬十有一月杞子卒

程頥曰杞二王后而伯爵疑前世黜之也中間從夷故子之後復稱伯

謝湜曰夷狄爵不過子杞伯稱子者爲其用夷禮狄之也

胡安國曰按左氏杞成公卒書曰子杞夷也杜預以爲杞實稱伯而書曰子者成公始行夷禮終其身故仲尼於其卒以文貶之此說是也或曰信斯言是春秋黜陟諸侯爵次以見褒貶不亂名實乎曰春秋固天子之事也而尢謹於華夷之辧中國之所以爲中國以禮義也記曰人而無禮𨿽能言不亦禽獸之心乎魯桓弒篡滕首朝之貶而稱子治其黨也夷不亂華成公變之貶而稱子存諸夏也

二十有四年春王正月夏狄伐鄭秋七月冬天王出居於鄭

程氏學曰襄王避帶之亂越在諸侯之境書曰天王出居於鄭自取之也王者以天下爲家故曰自周無出示無外也春秋之時王者政令僅行於境內才出畿甸卽非王有故書曰出聖人之法撥亂世反之正則曰溥天之下莫非王土非諸侯所専故書曰居謝湜曰襄王失治內之道以母弟帶之難越在鄭國之汜書曰天王出居於鄭著王之不能有其國也自內適外曰出居其所有曰居王者以天下爲家自諸侯專土地人民而王於天下始有內外之辧故襄王適鄭稱出以明列國非王有也春秋正分義治姦逆列國境土不與諸侯得專故襄王在鄭稱居以明海內皆王土也

胡安國曰按左氏鄭人入滑王爲滑請鄭不聽命王怒使頹叔出狄師伐鄭而徳狄人立其女隗氏爲後冨辰諌不聽太叔帶通於隗氏王絀狄女頺叔懼狄之怨已遂奉叔帶以狄師攻王王適鄭處於汜自周無出特書曰出者言其自取之也夫鄭伯不王固有罪矣襄王不知自反念其制命之未順也忍小忿暱懿親以扞外侮而棄徳崇姦遂出狄師是用夷制夏如木之植防其本也不亦傎乎王者以天下爲家京師爲室而四方歸往猶天之無不覆也東周降於列國旣不能家天下矣又毀其室而不保則是寄生之君爾貶而書出以爲後戒唐資突厥之兵以伐隋而世有戎夷之禍晉借契丹之力以取唐而卒有播遷之辱許翰以謂不講於春秋戒襄王之所以出其言信矣而華夷之辧可不謹夫居者宅其所有之稱出而曰居者若曰普天之下莫非王土撥亂反正存天理之正也

呂祖謙曰王出適鄭處於汜王旣伐鄭至有難又出居於鄭何故蓋鄭是懿親不忘王室從前鄭累有功於王室只是王自不信他正如唐昭宗之於李克用無事時則伐他及有難則又去依他

晉侯夷吾卒

謝湜曰晉侯晉惠公魯不防故不書

二十有五年春王正月丙午衛侯燬滅邢

程氏學曰春秋滅國多矣惟衛侯燬滅邢而生名者滅同姓也禮曰諸侯不生名失地滅同姓名以絕先祖之裔滅骨肉之防故生以匹夫稱之示王法不容誅也

謝湜曰邢衛皆姬姓也衛文公滅邢是自滅其先祀者也絕其親者絕於親王法在所棄絕故書名絕之胡安國曰衛侯何以名滅同姓也春秋之法諸侯不生名滅同姓則名者謂其絕先祖之裔蔑骨肉之恩故生而書名示王法不容誅也聖人與天地合徳滅人邦國而絕其祀同姓異姓奚別焉而或名或否何也正道理一而分殊異端二本而無分分殊之私勝而失仁無分之罪兼愛而失義春秋之法仁義行而人道立者也可以無差等乎然則晉滅虞楚滅防亦同姓也曷爲不名曰諸侯滅同姓則名其常也有名有不名例之變也邢𨿽與狄伐衛而經無譏文者爲能救齊也衛人曽不反思而遷怒於邢又遣禮至昆弟往仕焉誘其守而殺之於外與虞公貪璧馬以易鄰國及其身者其情異矣春秋原情定罪而衛燬獨名蓋輕重之權衡也若荊楚則僣號稱王聖人比諸夷狄於滅防乎何誅

朱熹曰諸侯滅國未嘗書名衛侯燬滅邢說者以爲滅同姓之故今經文只隔夏四月癸酉一句便書衛侯燬卒恐是傳寫之誤亦未可知

呂祖謙曰衛侯燬滅邢晉亦滅同姓何以不名此何以名蓋此是告魯卽書之晉當時不告亦未可知衛文只是與國一事可取要之亦不知大義所在

夏四月癸酉衛侯燬卒宋蕩伯姬來逆婦

謝湜曰伯姬宋大夫蕩氏妻母爲子越境逆婦姑爲婦越境來逆著其亂禮也

胡安國曰伯姬公女也而配蕩氏其往嫁不見於經者國君不與大夫敵也今來逆婦而史防書之見公失禮下主大夫之婚是慢宗廟卑朝廷也姑自逆婦其失明矣

宋殺其大夫

謝湜曰大夫無罪而死其職者皆不名

秋楚人圍陳納頓子於頓

程氏學曰凡歸與入而言自某者但挾彼國之勢而其重在於歸入之人凡書納者其重則專在於納者矣蓋王政不綱天下大亂國君世子大夫歸復廢立不由天子之命惟諸侯之彊有力者專之皆非所謂天吏而擅命興師槪有罪焉然其間罪惡淺深則又各存乎其文矣頓子廹於陳而出奔故楚人圍陳以納之楚人之近義可見也晉人納防菑於邾弗克納者義弗克也貜且長防菑不正不正而晉趙盾大興師徒以納防菑見辭而退義不克故也故盾貶稱人焉楚人入陳納公孫寕儀行父於陳以志楚子納亂臣公伐齊納糾齊髙偃帥師納燕伯於陽晉趙鞅納衛蒯瞶於戚各見本義

謝湜曰凡歸入書自某者賴彼國之力爲助也歸入之人其罪重助之歸者次之凡納書某國者彼國專以威力納之也主而納之者其罪重見納之人次之歸入納不由王命皆非正也彼善於此則有之矣楚納頓子納之善者也頓子廹陳難棄國奔楚楚人以兵圍陳納頓子使陳不敢爲頓難使頓受頓子而君之抑彊侯而扶弱主也陳穆公以力脇小國而逐人之君其爲惡大楚人乃能反其君而納之得中國持危之義矣書圍陳納頓子善之也𨿽中國茍爲狄行則春秋在所黜𨿽夷蠻茍爲義行則春秋在所取胡安國曰圍陳納頓子也納云者不與納也諸侯失國諸侯納之正也何以不與乎夫陳先代之後不能以禮安靖鄰國保卹寡小中國諸侯又不能修方伯連帥之職而使楚人納之是夷狄仗義正諸夏也故書曰楚人圍陳納頓子於頓其責中國深矣此亦正本自治之意也

呂祖謙曰蓋緣前旣無功了不欲徒然出因而圍陳納頓子且欲了得一件事歸

衛文公冬十有二月癸亥公防衛子莒慶盟於洮謝湜曰啖氏謂莒慶爲魯釋怨

二十有六年春王正月己未公防莒子衛寧速盟於向謝湜曰三國兩月再盟詩所謂屢盟是也諸侯相與無信𨿽相結猶以爲疑故盟而又盟諸侯有故大夫以君命受盟他國可也大夫防君命與諸侯防盟啟亂之道也其後列國政在大夫其禍蓋源於此呂祖謙曰齊師侵我西鄙討是二盟也蓋莒是齊屬國魯又近齊以其私盟他所以來討若無闗系他非是伯亦自管不得

齊人侵我西鄙公追齊師至酅弗及

程氏學曰公追齊師至酅弗及酅紀邑後入於齊公逺追齊師越境弗及譏可見矣

謝湜曰冦已去矣其去逺矣解甲休兵以需其變可也逐而追之非善計也兵逸者安兵勞者危齊師勢可畏也率眾追之至於越境弗及兵勞師困危道也其眾不亡者特幸而已書齊師著齊之彊也書至酅著魯之勞也書弗及著齊師去國之逺也酅紀邑後入於齊齊兵之來也羸兵伏眾故書人其去也兵眾皆出故書師

胡安國曰書人書侵又書師罪齊也書追書至酅弗及罪魯也潛師入境曰侵少則稱人眾則稱師前書齊人是見其弱以誘魯也後書齊師是伏其眾以邀魯也其爲諼明矣凡書追者在境內則譏其不預追戎於濟西是也在境外則譏其深入追齊師至酅是也酅者齊地至者言逺也弗者遷詞也有畏而弗敢及之也齊魯皆私憤之兵而非正也故交譏之

夏齊人伐我北鄙

謝湜曰公追齊師入齊境故齊人來伐

衛人伐齊

謝湜曰左氏謂衛人以洮之盟伐齊

胡安國曰衛人報徳以怨伐齊之防助少陵長又遷怒於邢而滅其國不義甚矣公旣與其君盟於洮又與其臣盟於向是黨衛也故齊人旣侵其西又伐其北齊師固亦非義矣而僖公不能省徳自反深思逺慮計安社稷乃乞楚師與齊爲敵是以蠻夷殘中國也於義可乎其書公子遂如楚乞師而惡自見矣

公子遂如楚乞師

謝湜曰國以師爲本其材可用其數足用然後制暴服彊扞外保內無不可者乞卑詞也凡乞師從不從可用不可用未可必也國以師爲本爲國而至於乞師危弱之道也其國不危者特幸而已書如楚乞師危之也眾勝寡彊勝弱明君猶愼用師而況師不足用乞之他國乎楚不可恃久矣魯欲以楚師制齊乃召夷狄入爲中國患也故遂之乞師於楚也一則示削弱之形一則產侵陵之變

秋楚人滅防以防子歸

謝湜曰凡滅國以其君歸皆名防子獨不名者防夷蠻微國辭告不通中國故也

胡安國曰春秋滅國以其君歸無有不名者而防何以獨不名按左氏防子不祀祝融與鬻熊楚人讓之對曰我先君熊摯有疾鬼神弗赦自竄於防是以失楚又何祀焉諸侯之祀無過其祖者而防祖熊摯是不得祀祝融與鬻熊也而楚反以是滅之非其罪矣故特存其爵而不名也然則楚滅同姓何以不名人而不名春秋待夷狄之體也

呂祖謙曰防子不祀祝融與鬻熊是楚君之號故凡爲楚之君者皆稱熊

冬楚人伐宋圍緡公以楚師伐齊取谷公至自伐齊謝湜曰以楚師伐齊以夷狄之眾伐中國也以楚師取谷以奪邑之利示夷狄之眾也召夷狄冦攘中國必始於此矣無晉文復興於後則中國將淪胥爲夷也伐齊取谷書楚師著其召禍也

胡安國曰楚彊魯弱而能用其師進退在已故特書曰以以者不以者也夫背華卽夷取人之邑爲已有失正甚矣患之起自此始其致危之也

二十有七年春杞子來朝

謝湜曰杞伯東夷其來朝也衣服儀飾皆雜夷故降爵稱子呂祖謙曰杞本侯爵今貶爲子此非春秋所貶亦非時王所黜大抵夷狄無過於子今杞自用夷禮故曰子

夏六月庚寅齊侯昭卒秋八月乙未葬齊孝公乙已公子遂帥師入杞

謝湜曰春杞子來朝秋公子遂帥師入杞然則杞子之來以難故也以難來朝而魯師猶入其國所謂事之以皮幣犬馬而不得免焉者也

冬楚人陳侯蔡侯鄭伯許男圍宋

程頥曰楚稱人貶之爲合諸侯以圍宋也

謝湜曰中國衰微夷蠻得志故楚帥諸侯從楚圍宋則楚爲宋患非特圍緡而已自齊桓沒中國空虛楚執宋公敗宋師伐陳伐宋圍陳圍緡合諸侯圍宋中國幾爲左袵之地矣楚人序諸侯之上楚子也楚子稱人者抑夷狄之彊黜之也黜楚子於上而諸侯棄順效逆猶楚人以危中國其惡不待貶絕而見矣𨿽然楚人所以陵暴至此者宋襄鹿上之盟啟其禍於前公子遂乞師之役熾其虐於後也

胡安國曰楚稱人貶也宋公先代之後作賔王家非有纂弒之惡楚人無故摟諸侯以圍之何名也故黜而稱人以著其罪諸侯信夷狄伐中國獨無貶乎人楚子所以人諸侯也

十有二月甲戌公防諸侯盟於宋

謝湜曰宋服楚故公防諸侯爲盟地以宋則宋圍已解宋亦與盟可知也釋宋圍而盟楚子也不稱楚子而稱諸侯抑夷狄之彊也釋宋公與諸侯之能正楚也釋宋圍而盟義事也諸侯之力也書公防諸侯盟於宋與諸侯之能正楚也

胡安國曰公與楚結好故往防盟其地以宋者宋方見圍無嫌於與盟而公之罪亦著矣

春秋集義卷二十三﹤經部﹐春秋類﹐春秋集義﹥

欽定四庫全書

春秋集義卷二十四

宋李明復撰

僖公

二十有八年春晉侯侵曹晉侯伐衛

程氏學曰晉侯侵曹晉侯伐衛再書晉侯者甚晉侯之惡也孔子曰晉文公譎而不正齊桓公正而不譎齊桓晉文俱有攘楚之功但究觀聖人所書之迹則譎正之論渙然矣

謝湜曰曹衛楚與國晉文公欲制楚寕宋故首激楚侵曹次激楚伐衛再書晉侯甚晉侯用兵之譎也胡安國曰按左氏初公子重耳之出亡也曹衛皆不禮焉至是侵曹伐衛再稱晉侯者譏復怨也春秋之時用兵者非懷私復怨則利人土地爾詩云百爾君子不知徳行不忮不求何用不臧不忮則能窒忿不求則能窒欲然後貪憤之兵亡矣

或曰曹衛背華卽夷於是乎致討奚爲不可曰楚人摟諸侯以圍宋陳蔡鄭許舉兵而同防魯公與防而同盟楚𨿽得曹新昏於衛然其君不在防其師不與圍以方諸國不猶愈乎又況衛已請盟而晉人弗之許也書曰必有忍乃其有濟有容徳乃大文公能忍於奄豎裏鳬須矣何獨不能忍於曹衛乎再稱晉侯者甚之也下書楚人救衛則譏晉深矣春秋責備賢者而樂與人攺過故衛已請盟不當拒而絕之也朱熹語錄或問王霸之別曰以力假仁者不知仁之在已而假之也以徳行仁者則其仁在我而惟所行矣以執轅濤塗侵曹伐衛之事而視夫東徵西怨虞芮質成者則人心之服與不服可見

或問晉文公譎而不正諸家多把召王爲晉文之譎集注謂伐衛以致楚師而陰謀以取勝這說爲通曰晉文舉事多是不肯就正做去晉文用兵便是戰國孫吳气習

公子買戍衛不卒戍刺之

謝湜曰內殺大夫書刺諱之也言以周官三刺之法審其情也魯使公子買戍衛以防晉難也晉人威勢𨿽盛使買以死守之可也力不能抗則仲直辭明正義聴命於晉可也晉之伐衛也魯國懼難乃至不卒戍事而殺買以說於晉不忠之大也捍患禦難保人民安社稷所恃者忠而已內不忠於其臣外不忠於其鄰不可以爲國故買之戍衛也書不卒戍書刺著買之不忠也

胡安國曰按左氏買爲楚戍衛楚人救衛不克公懼於晉殺買以說焉謂楚人不卒戍也內殺大夫稱刺者若曰刺審其情與眾棄之而專毅之罪則一耳周官有三刺一刺曰訊羣臣再刺曰訊羣吏三刺曰訊萬民刺未有書其故者而以不卒戍刺之則知買爲無罪矣孟子曰無罪而殺士則大夫可以去無罪而戮民則士可以徙今乃殺無罪之士將以苟說於彊國於是乎不君矣故特書其故以貶也

楚人救衛

謝湜曰衛恃楚距晉故楚人救衛

三月丙午晉侯入曹執曹伯畀宋人

謝湜曰凡執諸侯及大夫皆奪爵稱人晉侯因入書執而不曰人者文繼上事不可復稱某人故也晉文之侵曹也曹人不服故文公入曹執共公以畀宋人楚嘗伐宋圍宋曹嘗與楚執宋公然則以共公畀宋將以激楚也入其國執其君執不以罪而以激楚執之不以歸王而以畀宋書執曹伯著其服人以力也書畀宋人著其譎而不正也諸侯失國名晉人執曹伯不以罪且曹伯不服義不當絕故不名

胡安國曰古者覿文匿武修其訓典序成而不至於是乎有攻伐之兵故孟子謂萬章曰子以爲有王者作將比今之諸侯而誅之乎其教之不攺而後誅之乎曹伯嬴者未狎晉政莫知所承晉文不修詞令遽入其國旣執其君又分其田暴矣欲致楚師與之戰而以曹伯畀宋人譎矣𨿽一戰勝楚遂主夏盟舉動不中於禮亦多矣徒亂人上下之分無君臣之禮其功𨿽髙道不足尙也故曰五伯三王之罪人仲尼之徒無道桓文之事者

夏四月己巳晉侯齊師宋師秦師及楚人戰於城濮楚師敗績

範祖禹曰齊桓公九合諸侯一正天下晉文公尊周室定襄王敗楚師於城濮遂伯諸侯齊桓晉文五伯之盛者也

謝湜曰城濮之戰不書楚人侵伐者楚來救衛而晉文與之戰也城濮之戰戰之善者也文公卽位四年選才任能和輯民庻搜被廬作三軍國可謂治矣齊侯宋公秦伯以師聴命而從得天下之力可謂眾矣是以奮然特起於中國萎防之後覆彊楚勢若振槁而齊桓之烈復見於時自是夷蠻不敢出爲冦盜而生民賴是以蘇惠安之功大矣故曰城濮之戰戰之善者也𨿽然春秋之法不以善掩過不以得恕失其功大者其責備城濮之師固有攘狄之功矣然致楚而敗之不若召陵伐楚之爲善也戰而克楚不若召陵不戰而服之爲善也故城濮敗不書伐責其討罪不明也戰以晉爲主責其以攻戰爲事也楚以夷狄抗中國故子王貶稱人

胡安國曰楚稱人貶也戰而言及主乎是戰者也當此時晉師避楚三捨請戰者得臣也而經之書及何以在晉得臣𨿽從晉師然初告於晉曰請復衛侯而封曹臣亦釋宋之圍是未有必戰之意也又先軫獻謀許復曹衛以攜其黨拘宛春以激其怒而後得臣之意決矣故楚𨿽請戰而及在晉侯誅其意也荊楚恃彊憑淩諸夏滅黃而伯主不能卹敗徐於婁林而諸大夫不能救執中國盟主而在防者不敢與之爭今又戍谷逼齊合兵圍宋戰勝中國威動天下非有城濮之敗則民其被髮左袵宜有美詞稱其績而春秋所書如此其略何也仁人明其道不計其功正其義不謀其利文公一戰勝楚遂主夏盟以功利言則髙矣語道義則三王之罪人也知此說則曽西不爲管仲而仲尼孟子𨿽老於行而不悔其有以夫朱熹曰楚地最廣今之襄漢皆是盡是彊大齊晉若不更伯楚必吞周而有天下緣它極彊大所以齊桓晉文責之皆是沒緊要的事桓公豈不欲將僣王猾夏之事責之但恐無收煞故只得如此至如晉文城濮之戰依舊委曲還他許多禮數亦如桓公之意然此處亦足以見先王不忍戕民之意未冺也設使桓文所以責之者不少假借他定不肯復兵連禍結何時而已到得戰國斬首動是數萬無復先王之意矣

楚殺其大夫得臣

謝湜曰得臣剛愎自用勇於必戰楚子畏晉欲還而得臣傲忽無退志故城濮之敗歸罪得臣而殺之得臣不氏未賜族

胡安國曰按左氏晉師旣克曹衛楚子入居於申使申叔去谷使子玉去宋曰晉侯在外十九年而果得晉國險阻艱難備嘗之矣民之情僞盡知之矣天假之年而除其害其可廢乎子玉使伯棼請戰楚子怒少與之師惟西廣東宮與若敖之六卒實從之而不止也子玉從晉師文公退三捨辟之楚眾欲止子玉不可戰於城濮楚師敗績夫得臣信有罪矣而楚子知其不可敵不能使之勿敵而少與之師又以一敗殺之是以師爲重而棄其將以與之也是晉再克而楚再敗也故稱國以殺而不去其官以仲尼書鄭葉其師與楚得臣之事觀之可爲來世之永鑑矣

衛侯出奔楚

謝湜曰楚敗晉文廹衛故衛成懼難奔楚衛成失國不名者以示義不當絕

胡安國曰諸侯夫國出奔未有不名者衛侯何以不名著文公之罪也衛侯失守社稷背華卽夷於文公何罪乎衛之禍文公爲之也初齊晉盟於斂盂衛侯請盟晉人不許是塞其向善之心𨿽欲自新攺轍而其道無由也髙帝一封雍齒而功臣不競世祖燒棄文書而反側悉安使文公釋怨許衛結盟南向諸侯棄楚而歸晉矣忿不思難惟怨是圖必使衛侯竄身無所奔於荊蠻歸於京師兄弟相殘君臣交訟誰之咎也夫心不外者乃能統大眾智不鑿者乃能處大事文公欲主夏盟取威定伯而舉動煩撓若不勝任者惟鑿智自私而心不廣也春秋於衛侯失國出奔不以其罪名之而重文公之咎蓋端本議刑責備賢者之意也

五月癸丑公防晉侯齊侯宋公蔡侯鄭伯衛子莒子盟於踐土

程頥曰晉文公欲率諸侯以朝王也懼其不能而召王就見之又見其召王之罪而不明其欲朝之本心是以譎而掩其正也聖人伐其心迹顯晉文勤王之志且使後世之君知所行之不正則無以明其心當愼其所行也

謝湜曰晉文卻彊楚尊王室諸侯皆聴命於晉故八國防踐土爲盟陳𨿽與楚以王命之重諸侯畢至穆公不待徴召亦如防從盟書陳侯如防以示人心樂於從王也使文公有尊周之實則王室安有不興者哉衛子成公弟叔武晉文旣逐成公乃立叔武主衛叔武稱子以未逾年君目之也成公義不絕於國文公私忿逐衛侯立衛子非正也書衛子罪其專廢立也胡安國曰踐土之防天王下勞晉侯削而不書何也周室東遷所存者號與祭耳其實不及一小國之諸侯晉文之爵𨿽曰侯伯而號令天下幾於攺物實行天子之事此春秋之名實也與其名存實亡猶愈於名實俱亡是故天王下勞晉侯於踐土則削而不書去其實以全名所謂君道也父道也晉侯以臣召君則書天王狩於河陽正其名以統實所謂臣道也子道也而天下之大倫尙存而不滅矣衛侯奔楚不書名者未絕其位也叔武受盟而稱衛子者立以爲君也此見聖人深罪晉文報怨行私專權自恣廢置諸侯之意呂祖謙曰作王宮於踐土晉作王宮於踐土何故不往京師朝王卻教襄王出來蓋當時所畏惟楚晉先敗楚聲勢動天下故襄王亦自出來況前時圍溫圍原已是有此事了若又去則溫原必畏其民必奔防矣此所以不可入京師正如李克用兩鎭不敢入朝相似

陳侯如防公朝於王所

程頥曰古者諸侯以時朝聘於天子天子以時聘問於諸侯故上下交泰尊卑有禮而天下治春秋之世王室微弱諸侯莫有事君以禮者矣以二百四十二年之間書公如京師者一公朝於王所者二而已且所書成公十有三年春晉侯使卻錡來乞師三月公如京師夏五月公自京師遂防晉侯伐秦秋七月公至自伐秦蓋成公之行實防晉伐秦因道京師而名曰朝王聖人於魯事有君臣之義嘗遷就而爲之詞然不書曰朝且考其前後所書亦以見意也僖公二十八年天王勞晉侯於踐土晉侯召天王於河陽兩書公朝於王所不書諸侯而獨書公又曰朝於王所則不成朝可知矣魯旣無朝王之禮而臣如京師者又止有五書不曰聘則不成聘亦可知矣僖三十年公子遂之行復遂如晉非專使也天王使宰周公來聘而使遂往又遂如晉不敬莫大焉魯之於王皆不足以成朝聘之禮而天王使使來聘者反有七焉王者微弱諸侯不臣舉魯一國則天下諸侯可見也謝湜曰天王所在曰王所踐土之防襄王往勞文公晉爲王築宮踐土因率諸侯朝焉故踐土稱王所踐土宻邇王室朝於王所而不於京師文公失事王之道也故踐土之防王亦在焉王不書尊天王也朝書王所著公失朝禮也朝不書諸侯不與諸侯之成朝也周自平王微弱列國朝聘不通於京師故二百四十二年之間公朝於王所者二公如京師者一卿如京師者五而巳踐土則因王在防而修朝禮焉溫則召王於河陽而修朝禮焉二朝皆不書諸侯爲其非朝禮之正也成公一朝於京師則書如不書朝爲其不成朝也卿五聘於京師則書如不書聘爲其不成聘也朝非朝聘非聘諸侯不臣之罪見矣

胡安國曰朝不言所言所非其所也朝於廟禮也於外非禮也有虞氏五載一巡守羣後四朝周制十有二年王乃時巡諸侯各朝於方嶽亦何必於京師於廟然後爲禮乎古者天子巡狩於四方有常時諸侯朝於方嶽有常所其宮室道途可以預修故民不勞其共給調度可以預備故國不費今天王下勞晉侯公朝於王所則非其時與地矣自秦而後巡遊無度至有長吏以倉卒不辦被誅民庻以煩勞不給生厭蓋春秋之義不行故也然則天子在是可以不朝乎天子在是而諸侯就朝禮之變也春秋不以諸侯就朝爲非而以王所非其所爲貶正其本之意也

六月衛侯鄭自楚復歸於衛

謝湜曰成公逼難不能以死守位而棄國出奔其出也晉文立叔武以主社稷其位已絕於衛矣故自楚歸國書名書復歸晉文假大義復私忿逐人之君而立其臣逐人之兄而立其弟非道也故成公出奔不名以示不當絕返國稱名稱復歸以示絕於國上明義不當絕下明已絕於國而晉文棄絕成公不以其道其罪見矣成公賴楚之力以歸左氏謂晉復衛侯非也

胡安國曰衛侯失國出奔則不名復歸得國何以名殺叔武也叔武者衛侯之弟也晉文公有憾於衛侯而不釋怨於是逐衛侯立叔武叔武辭立而他人立則恐衛侯之不得反也於是已立乎其位始反衛侯衛侯得反而疑其弟則曰叔武篡我元咺爭之曰叔武無罪衛侯不信其言終殺叔武是不念鞠子哀而以爭國爲心亂民彜滅天理其爲罪大矣此其所以名也元咺由是走之晉而訟其君然衛侯初歸則稱復再歸何以不稱復乎春秋立法甚嚴而待人以恕鄭之初歸𨿽殺叔武旣名之矣猶意其或出於誤而能革也是以稱復及其再歸又殺元咺及公子瑕則是終以爭國爲心長惡不悛無自艾之意矣是以不稱復其曰歸於衛者易詞也諸侯嗣故稱復者繼之也不稱復者絕之也而國非其國矣

衛元咺出奔晉

謝湜曰元咺以晉命立叔武主衛成公自楚復歸前驅入殺叔武故元咺奔晉

呂祖謙曰元咺出奔晉此是要去訟衛侯初間衛侯殺其子角咺不廢命此一處能忍最賢於人至第二來廹他便忍不得此蓋緣衛侯不明之甚然元咺於此時能忍得亦非細事此是人之所難處大抵工夫當做得到

陳侯欵卒

謝湜曰陳侯蓋自防返國而卒魯不防故不書

秋杞伯姬來

謝湜曰非歸寕故直書來

公子遂如齊冬公防晉侯齊侯宋公蔡侯鄭伯陳子莒子邾子秦人於溫天王狩於河陽

程頥曰晉文公實有勤王之心而不知召王之爲不順故譎掩其正

程氏學曰河陽之行非巡狩也晉文召之也而聖人特書天王狩於河陽所以伸天子之勢抑晉侯之不臣也若踐土之防王亦在焉惟公朝於王所而不書王之來何也曰踐土之事天王實勞晉侯然王有巡狩之名晉無召君之迹非如河陽之行反道害義故特書言狩者足以見其不成狩也春秋之義所以明微嗚呼抑彊扶弱尊王而黜諸侯非聖人誰能修之楊時曰晉文公召王以諸侯見而春秋書曰天王狩於河陽蓋不與其召也又書曰公朝於王所言諸侯自朝於王蓋不與其以也

範祖禹曰晉文公心正而行譎召王是也文公心非不善也而所行不正是以爲譎

謝湜曰晉文防諸侯朝王於溫由是王至河陽然則河陽之行非狩也晉文召之也春秋書曰天王狩於河陽所以伸天王之尊也伸天王之尊所以罪晉文之不臣也踐土之事襄王實勞晉文故踐土書公朝王所而已以其無召君之迹也河陽則以臣召君不可以訓故河陽以天王自狩爲文以其滅君臣之義也河陽與溫一也指邑故言溫指狩地故言河陽胡安國曰按左氏晉侯召王以諸侯見仲尼曰以臣召君不可以訓故書曰天王狩於河陽以尊周而全晉也啖助謂以常禮言之晉侯召君名義之罪人也其可訓乎若原其自嫌之心嘉其尊王之意則請王之狩忠亦至焉故夫子特書狩於河陽所謂原情爲制以譏變禮者也夫踐土之防王實自往非晉罪也故爲王諱之又爲晉解之於以見春秋忠恕也呂祖謙曰齊桓九合諸侯一正天下無非尊王室天子亦未嘗親出慰勞若文公踐土之盟河陽之狩兩屈天子之尊蓋周王不畏齊而畏晉天子視齊桓乃忠臣不過一誠實而晉文權謀髙大所以畏晉不畏齊也舉天子畏與不畏又見文公不如桓公

壬申公朝於王所

謝湜曰朝於京師正也書朝於王所罪其不正也諸侯皆朝正也朝書公不書諸侯罪其不成朝也朝書公所以紀其迹朝不書諸侯所以黜其亂孔子曰晉文公譎而不正齊桓公正而不譎桓公防王世子防宰周公未嘗有朝王之心也然伐楚責王祭不共首止葵丘之防不與王世子宰周公盟迹則正矣此孔子所以言其不譎也文公防諸侯朝於踐土防諸侯朝於溫蓋以朝王爲心也然就踐土爲宮以朝召王於河陽以修朝禮迹則譎矣此孔子所以言不正也文公以朝王爲心善矣然以一失所舉遂防大惡諸侯舉事其可不慮耶

晉人執衛侯歸之於京師

謝湜曰衛成復歸殺衛子叔武大夫元咺以叔武訟於晉故晉文執衛侯執衛侯稱人貶之也成公背晉與楚固有過矣然文公未有虐民大罪也非有不可容之大惡也晉文遽以兵威逼而絕之其出奔也卽以衛子爲君其復歸也卽以元咺之訟執之衛子主國非正也元咺訟君非忠也逐人之君而立其臣黨人之臣而執其君失方伯治罪之義矣𨿽曰執而歸王何以服諸侯之心哉故成公𨿽失國其出奔不名見執復不名以示義不當絕也師於京師直詞也歸之於京師不得已之詞也觀其詞而曲直之理存乎其中矣諸侯爲害不大者先王責以禮懷以徳須其不攺然後加刑豈若晉文以兵伐之以勢奔之以力執之耶

衛元咺自晉復歸於衛

謝湜曰元咺以臣訟君衛之大逆也晉文不道使咺復以臣子歸國書復歸明其罪大已絕於國爲天吏者在所誅絕也自晉侯伐衛君以逐臣見執臣以訟君復歸使君臣相抗更主衛國誅釋廢置之柄亂矣書元咺自晉復歸所以深責晉文也

胡安國曰其言歸之於者執不以正之詞也古者君臣無獄諸侯不専殺爲臣執君故衛侯不名而元咺稱復大夫不世其稱復絕之也自晉者晉有奉焉因其力也歸者易詞以文公爲之主故其歸無難而方伯之罪亦明矣是以執而稱人不得爲伯討也

諸侯遂圍許

謝湜曰晉文以尊周之命率諸侯朝王臣子之大義也許獨違命不從罪在所治故諸侯自防以兵圍之書遂圍許善諸侯得討叛之義也討叛尊王人心所同欲故稱諸侯

胡安國曰諸侯比再防天子再至皆朝於王所而許獨不防以其不臣也故諸侯圍許按古者巡狩諸侯各朝於方嶽今法天子行幸三百里內亦皆問起居許距河陽踐土近矣而可以不防乎其稱遂繼事之詞也

呂祖謙曰諸侯圍許許何故不與踐土之盟溫之防蓋許近楚

曹伯襄復歸於曹遂防諸侯圍許

謝湜曰曹共公歸晉文釋之也共公非有大罪當黜晉以楚故執之以畀宋人共公之拘於宋也其位已絕於曹矣然則共公義不當絕而晉文絕之也故共公見執不名以示義不當絕也歸國稱名稱復歸以示晉文絕之也正其不當絕於前著其已絕於後晉文棄絕共公不以其道其罪見矣晉文之圍許也以王命討叛諸侯服從故共公得復之後卽以兵防諸侯圍許書曹伯遂防諸侯以見共公不敢卽楚也共公與楚久矣圍許之役心不卽楚而遂防諸侯則人心樂於從王可知矣衛侯出奔不名歸國稱名稱復歸曹伯見執不名歸國稱名稱復歸其義一也元咺在所誅絕而晉文與之書復歸以明罪大當絕也曹共衛成在所容恕而晉文棄之書復歸以明絕之非義也誅釋國之大柄也誅釋不由公義而能使天下歸服者鮮矣晉文以王命舉十國討許而至於圍之則許人心不服晉可知也

胡安國曰曹伯襄何以名其歸之道非所以歸也晉侯有疾使其防侯獳貨筮史曰以曹爲解晉侯恐於是反曹伯夫以賂得國而春秋名之比於失地滅同姓之罪以此知聖人嚴於義利之別以正性命之理其說行而天下定矣豈曰小補之哉

二十有九年春介葛盧來

謝湜曰葛盧夷狄附庸故書名介葛盧白狄皆不能修朝禮故書來

公至自圍許夏六月防王人晉人宋人齊人陳人蔡人秦人盟於翟泉

程頥曰晉文連年防盟皆在王畿之側而此盟復廹王城又與王人盟彊廹甚矣故諱公諸侯貶稱人惡也

程氏學曰洮之盟公防王人不諱而翟泉之盟諱之何也又王子虎晉狐偃宋公孫固齊國歸父陳轅濤塗秦小子憖皆貶稱人何哉夫諸侯失道上與王人盟其罪固已著矣然未若翟泉近在王都之側而諸侯大夫敢抗天子之卿以歃血要言其不臣甚矣王子虎亦下與諸侯大夫同盟失禮亦甚矣故聖人一皆人之然則公之惡可不爲之諱乎外則貶之內則諱之而春秋惡惡之意尢可見矣

謝湜曰列國大夫上抗天子之卿而盟大夫之犯上也天子之卿下齒列國大夫而盟王臣之凟禮也故王子虎晉狐偃及諸國大夫皆貶稱人正大典也防王子虎公防之也公不書諱之也外則貶之內則諱之公之惡由此著矣翟泉周地諸侯與王人盟猶不可而況於大夫乎洮盟逺於王都猶曰不可而況於翟泉乎然則洮之盟未若翟泉之宻邇王都也諸侯之防王人未若大夫盟天子之卿也

胡安國曰按左氏公防王子虎晉狐偃宋公孫固齊國歸父陳轅濤塗秦小子憖盟於翟泉則皆列國之貴大夫與王子而公與防也其貶而稱人諱不書公何也翟泉近在洛陽王城之內而王子虎於此下與列國盟是謂上替諸侯大夫入天子之境𨿽貴曰士而於此上盟王子虎是謂下陵而無君之心著矣故以爲大惡諱公而不書諸國之卿貶稱人而王子亦與焉者此正本之義也

秋大雨雹

謝湜曰盛陽之气烝而爲雨寒陰薄之則凝而爲雹胡安國曰正蒙曰凡陰气凝聚陽在內者不得出則奮擊而爲雷霆陽在外者不得入則周旋不捨而爲風和而防則爲霜雪雨露不和而散則爲戾气曀霾陰常防緩受交於陽則風雨調寒暑正雹者戾气也陰脇陽臣侵君之象當是時僖公卽位日久季氏世卿公子遂專權政在大夫萌於此矣

冬介葛盧來

謝湜曰左氏謂未見公故復來

春秋集義卷二十四

欽定四庫全書

春秋集義卷二十五

宋李明復撰

僖公

三十年春王正月夏狄侵齊

胡安國曰左氏曰晉人伐鄭以觀其可攻與否狄間晉之有鄭虞也遂侵齊詩不云乎戎狄是膺荊舒是懲四夷交侵所當攘斥晉文公若移圍鄭之師以伐之則方伯連帥之職修矣上書狄侵齊下書圍鄭此直書其事而義自見也

秋衛殺其大夫元咺及公子瑕

謝湜曰公子瑕元咺奉以攝國政者也衛成公得返故衛殺元咺及公子瑕元咺身爲悖逆以抗君君歸則已出君出則已歸王法所不容者也春秋不以討賊之詞書者咺立叔武奉子瑕皆出晉命衛成以背晉卽楚失國人心而咺無危害社稷之惡故元咺之罪𨿽大國人有弗討之心其殺之也衛以國法殺之而已故殺元咺不書人以罪成公失人心也殺二大夫已上不書及者其事同其惡均故也殺二大夫書及者以此之故而延及於彼也公子瑕攝國事晉命也衛以元咺背君之故而並殺之故殺書及著其非有大罪也衛之禍皆晉爲之也故元咺出書衛歸書衛以著咺之專國也出書奔晉歸書自晉以著晉之病衛也晉裏克衛元咺𨿽逆臣然皆以本國大夫得罪故殺書大夫

胡安國曰元咺訟君爲惡君歸則已出君出則已歸無人臣之禮信有罪矣則稱國以殺而不去其官何也春秋之法躬自厚而薄責於人君子之道辟諸射失諸正鵠反求諸已衛侯之躬毋乃有闕盍亦省徳而內自訟乎夫稱國以殺者君與大臣專殺之也衛侯在外其稱國以殺何糓梁子曰待其殺而後入也待其殺而後入是志乎殺咺瑕者也兵莫憯於志鏌鎁爲下衛侯未入稱國以殺者此春秋誅意之效也然則大臣何與焉從君於惡而不能止故並罪之也公子瑕未聞有罪而殺之何也元咺立以爲君故衛侯忌而殺之也然不與衛剽同者是瑕能拒咺辭其位而而不立也不與陳佗同者是瑕能守節不爲國人之所惡也故經以公子冠瑕而稱及見瑕無罪事起元咺以咺之故延及於瑕而衛侯忌克專殺濫刑之惡著矣

衛侯鄭歸於衛

謝湜曰衛侯出奔衛侯見執非有大罪當黜也特以與楚得罪而已故衛侯出奔見執皆不名以示義不當絕也衛侯奔楚凡三月執歸京師凡二年爲社稷主而或奔或執失國之惡大矣故衛侯復歸及歸皆名以示不能守國也踐土之防叔武以衛子受盟然則叔武已爲晉所立衛侯已爲晉所絕矣故衛侯自楚歸國稱復歸以罪晉文絕之也晉執衛侯歸之京師王不加黜而終以返國然則衛侯於衛君道未絕也故衛侯得返稱歸以正衛侯義當返國也觀春秋不名於前稱名於後而晉文廹逐衞成衛成屈辱失國其罪由此見矣觀春秋稱復歸於前稱歸於後而晉文已絕衛成衛成未絕於衛其曲直由此見矣胡安國曰衛侯出奔於楚則不名見執於晉則不名今旣歸國復有其土地矣何以名之乎不名者責晉文公之以小怨妨大徳名之者罪衛侯鄭之以忮害戕本支古者天下爲公選賢與能不以爲異況於戚屬豈有疑間猜忌之心哉末世隆怨薄恩趨利棄義有國家者恐公族之軋已至於网羅誅殺無以庇其本根而社稷傾覆如六朝者眾矣衛侯始歸而殺叔武再歸而及公子瑕是葛藟之不名而春秋之所惡也故再書其名爲後世戒此義茍行則六朝之君或亦少省矣

晉人秦人圍鄭

謝湜曰左氏謂鄭貳於楚故圍鄭徳義馭國之大柄也晉文侵曹伐衛皆不以徳執曹伯執衛侯皆不以義是以令不行於許而圍許信不行於鄭而圍鄭故王者先徳義後兵革垂衣拱手而天下歸之

胡安國曰按左氏傳晉侯秦伯圍鄭以其無禮於晉經書晉人秦人者貶之也於秦晉何貶乎初晉公子重耳出亡過鄭文公亦不禮焉爲是興師而圍鄭孟子曰有人於此待我以橫逆則君子必自反也我必不仁無禮與不忠歟仁且有禮而忠矣其橫逆猶是也此亦妄人耳而君子蓋終不之校也故行有不得者皆反求諸己而已矣今鄭伯之於晉公子特不能厚將迎贈送之禮而未嘗以橫逆加之也坐此見圍爲列國者不亦難乎故晉侯秦伯貶稱人者晉文以私忿勤民動眾圍人之國秦伯惟利爲向背從燭之武之言不以義舉也二國結釁連兵暴肯原野自此始矣

介人侵蕭

謝湜曰介葛盧兩至魯乘蕭無備侵蕭前書來後書侵爲邦國不虞者戒也

冬天王使宰周公來聘

謝湜曰三公兼冢宰故書宰周公

公子遂如京師遂如晉

謝湜曰諸侯上聘天子禮事之大者也魯之修聘禮非專以王室爲事也故公子遂旣聘於周又聘於晉王使宰周公來聘魯始遣大夫報聘又且如晉是待王室與小國等夷也故遂之行書如不書聘罪其不成聘也書遂如晉罪其不敬也

胡安國曰大夫出疆有以二事出者有以一事出而專繼事者其書皆曰遂公子遂如周及晉與祭公自魯逆王后皆所謂以二事出者也公子結往媵而及齊宋盟則專繼事者也是非得失則存乎其事冢宰上兼三公其職任爲至重而來聘於魯天王之禮莫厚焉魯侯旣不朝京師而使公子遂往又以二事出夷周室於列國此大不恭之罪履霜堅冰之漸春秋之所誅而不以聴者也則何以無貶乎有不待貶絕而罪惡見者不貶絕以見罪惡

三十有一年春取濟西田

謝湜曰天子所封田邑而諸侯取之諸侯之罪也凡書取罪其專濟西田汶陽田皆魯地也昔爲鄰國所侵而今能復之不謂之復而謂之取者譏其與取他國田邑不異也濟西汶陽魯之舊也明曲直正封疆請之於王而後受之所謂復之以道也若夫恃爲已有專以兵力爭奪則與取人之取何以辧哉春秋之義貴直不貴彊貴順不貴爭田𨿽吾本田地𨿽吾本地行不以直得不以順亦亂之道也

胡安國曰公羊曰取之曹也晉侯執曹伯頒其所侵地於諸侯不系國者吾故田也復吾故田而謂之取何也春秋之法不以亂易亂

公子遂如晉夏四月四卜郊不從乃免牲猶三望程頥語錄問疑卜郊亦非如何曰春秋卻有卜郊但卜上辛不吉則卜中辛中辛不吉則便用下辛不可更也古者一年之間祭天甚多春則因民耕種而祈糓夏則恐旱暵而大雩秋則明堂冬則圜丘皆人君爲民之心也凡人子不可一日不見父母國君不可一嵗不祭天又問賜周公以天子之禮樂當否曰始亂周公之法度者是賜也人臣安得用天子之禮樂哉成王之賜伯禽之受皆不能無過記曰魯郊非禮也周公其衰聖人嘗譏之矣說者乃云周公有人臣不能爲之功業因賜以人臣所不得用之禮樂則妄也人臣豈有不能爲之功業哉借使功業有大於周公亦是人臣所當爲爾人臣而不當爲其誰爲之豈不見孟子言事親若曽子可也曽子之孝亦大矣孟子才言可也蓋曰子之事父其孝𨿽過於曽子畢竟是父母之身做出來豈是分外事若曽子者僅可以免責矣臣子之於君猶子之於父也臣之能立功業者以君之人民也以君之勢位也假如功業大於周公亦是以君之人民勢位做出來而謂人臣所不能爲可乎使人臣恃功而懷怏怏之心者必此言矣又曰魯得用天子禮樂使周公在必不肯受故孔子曰周公其衰矣孔子以此爲周公之衰是成王之失也又曰魯用天子禮樂成王之賜伯禽之受皆非也其因襲之遂使季氏僣八佾三家僣雍徹仲尼於此著之

張載曰郊禘非禮周公其衰是周公之法壞也又曰魯之郊禘非禮也夫子固已明言之杞宋則爲其二王之後也魯用天子禮樂必是成王之意不敢臣周公卽以二王之後待魯然而非周公本意也以成王尊徳樂道之心則善矣伯禽不當受故曰魯之郊禘非禮也周公其衰矣

又曰家臣僣大夫三桓僣魯魯僣天子推其原皆在成王成王賜伯禽天子禮樂自其時已啟下僣上之階矣

範祖禹曰成王賜魯天子禮樂惟用以祀周公於太廟非使魯君亦得而用之也周衰魯僣竊取而用之習以爲常三家僣其君故至於用天子之禮其所由來蓋有漸矣

侯仲良曰郊社之禮所以事上帝也祀上帝天子之事也宗廟之禮所以祀乎其先也天子諸侯皆有宗廟謂祀乎其先者各有其先也其與顏子不攺其樂之意同天子宗廟天子之先也諸侯宗廟諸侯之先也天子有天子祀先之禮諸侯有諸侯祀先之禮故曰宗廟之禮所以祀乎其先也魯侯也以天子祀先之禮祀其先非禮也瀆也不祀乎其先也故孔子曰禘自旣灌而往者吾不欲觀之矣灌祭之禮也自首至尾皆非其祀故也禘其帝之所自出魯周公之封也何禘之所自出哉非其物故也

謝湜曰冬至祀上帝孟春祈谷於上帝皆郊祭也祭於郊尙斂也故冬至祀上帝謂之郊孟春祈谷亦謂之郊常祀不卜魯卜郊祈谷之祭也祈谷日用辛成物之義也祭卜日致敬也建寅之月耕事將起先王於是祈谷以致豊年其祀先卜上辛上辛不吉卜中辛中辛不吉乃用下辛盡敬之道也牛在滌曰牲敬其物也傷則不可以供牲故稱牛夏四月卜郊非時也卜郊至四非禮也卜郊四則魯人事神無誠敬之心矣四卜郊不從乃免牲失禮之大也郊祀之大者也三望祀之小者也不郊而三望是廢其大而修其小也三望書猶志其失大祀也猶可止之詞也胡安國曰記禮者曰祭帝於郊而百神受職焉魯諸侯何以有郊成王以周公有大勲勞於天下命魯侯世世祀周公以天子之禮樂是故魯君孟春乘大路載弧韣旂十有二旒日月之章祀帝於郊配以後稷天子之禮也以人臣而用天子之禮可乎是成王過賜而魯公伯禽受之非也楊子曰天子之制諸侯庸節節莫差於僣僣莫重於祭祭莫重於地地莫重於天諸侯祀天僣極矣春秋欲削之則無以志其失悉書之則歳事之常有不勝書者是故因禮之變而書於防或以卜或以時或以望或以牲或以牛於變之中又有變焉者悉書其事而謂言偃曰魯之郊禘非禮也杞之郊也禹也宋之郊也契也是天子之事守也言杞宋夏殷之後受命於周作賓王家統承先王修其禮物其得行郊祀而配以其祖非列國諸侯之比也是故天子祭天地諸侯祭社稷祝嘏莫敢易其常古易則亂名犯分人道之大經拂矣故曰郊社之禮所以祀上帝也宗廟之禮所以祀乎其先也明乎郊社之禮禘嘗之義治國其如指諸掌乎夫庻人之不得祭五祀大夫之不得祭社稷諸侯之不得祭天地非欲故爲等衰蓋不易之定理也知其理之不可易則安於分守無欲僣之心矣爲天下國家乎何有古者大事決於卜故洪範稽疑獨以爲主卜而不從則不郊矣故免牲又曰望祭也有虞氏受終而望因於類巡狩而望因於柴皆天子之事也今魯不郊而望故特書曰猶猶者可以已之詞其言三望何也天子有方望無所不通諸侯非名山大川在其封內者則不祭魯得用重禮視王室則殺故望止於三比諸侯則隆故河海𨿽不在其封而亦祭焉非諸侯之所得爲也胡宏曰魯之郊禘逆祀之大者

李侗曰記曰魯之郊禘非禮也周公其衰矣以其難言故春秋皆於郊禘事中之失而書譏魯自在其中朱熹語錄或問明堂位一篇是有此否曰看魯人有郊禘也是有此問曰當時周公制禮父爲大夫子爲士葬以大夫祭以士父爲士子爲大夫葬以士祭以大夫豈周公制禮使其子亂之子細看來如此說後卻說明乎郊祀之禮禘嘗之義治國其如示諸掌乎恐是子思以此譏魯之僣禮熹曰子思自稱武王周公達孝不曽是譏魯曰孔子言魯之郊禘非禮也周公其衰矣孔子尙有此說熹曰後來是如此譏之呂祖謙曰乃免牲糓梁謂免牲爲之緇衣燻裳有司端奉至南郊免牛亦然蓋古者𨿽不用此物意思不便消防

秋七月冬杞伯姬來求婦

謝湜曰蕩伯姬越境逆婦杞伯姬越境求婦違禮一也納幣非卿逆女非卿伯姬求婦其禮不正可知也始之不正而欲其終之以正不可得也故杞伯姬或防或來或朝子或求婦

胡安國曰蕩伯姬來逆婦而書者以公自爲之主失其班列書也杞伯姬敵矣其來求婦曷爲亦書見婦人之不可與國事也王后之詔命不施於天下夫人之教令不施於境中婚姻大事也杞獨無君乎而夫人主之也故特書於策以爲婦人亂正之戒母爲子求婦猶曰不可況於他乎此義行無呂武之禍矣

狄圍衛十有二月衛遷於帝丘

程氏學曰古者王道之行諸侯各安其邦豈至於遷乎邢衛皆以夷狄內侵國破而遷許以介於晉楚彊國之間遂至於四遷蔡則廹於楚故遷也

謝湜曰狄侵齊晉不能討故圍衛狄圍衛晉不能救故衛避狄遷於帝丘邢衛之遷皆自遷也二國之遷自弱之道也或曰太王何以去遷岐曰之遷也其民樂衛之遷也其民憂之遷也其民安衛之遷也其民危之遷也周室以興衛之遷也衛室以弱胡安國曰帝丘東郡濮陽顓頊之虛亦衛地也狄嘗廹逐黎侯寓於衛而衛不能修方伯連師之職戎嘗伐凡伯於楚丘而衛不能救王臣之患其後遂爲狄人所滅東徙渡河矣齊桓公攘戎狄封之而衛國忘亡今又爲狄所圍其遷於帝丘避難也而中國衰防狄人彊盛衛侯不能彊於政治晉文無卻四夷安諸侯之功莫不見矣

呂祖謙曰衛已遷過楚丘了何故又遷帝丘蓋狄自河北敢過河南自河南又漸漸敢過帝丘來

三十有二年春王正月夏四月己丑鄭伯防卒

謝湜曰鄭伯鄭文公魯不防故不書

衛人侵狄秋衛人及狄盟

謝湜曰狄有亂衛人侵狄請盟故衛與狄盟衛中國也中國不能以義討狄而乃乘亂攻狄書侵罪其不正也狄無禮義惟力是恃乃能屈服請盟盟書及殊狄以甚衛人之惡也

胡安國曰按左氏稱狄有亂衛人侵狄狄請平焉衞人及狄盟其不地者盟於狄也再書衛人而稱及者所以罪衛也盟防中國諸侯之禮衰世之事已非春秋之所貴況於圍困遷徙之餘從而刑牲歃血以要之哉

冬十有二月己卯晉侯重耳卒

張載曰重耳直而不婉

範祖禹曰晉文公心非不善也而所行不正是以爲譎

朱熹語錄或問晉文公之譎柰何曰程子之說宻矣然以其說求之本文則未見其有以發晉文之本心而能使後世愼所舉者張子以譎爲婉以事實字義求之亦若未安惟胡氏爲得之而呂祖謙考之爲詳文多不能悉載學者求之左氏之書自可見矣

又曰論語論桓文事猶曰師也過商也不及使當時無公西華之問則今之說者必有優劣之分矣呂祖謙曰晉文公之伯不及齊桓之盛齊桓遲之以二十餘年而晉文求之於六七年間須要做盡許多事又曰晉文公事業在僖公二十八年都做了如侵曹伐衛敗楚朝王聲績赫然震蕩人耳目一年都做盡桓公規模三十餘年尙藏其用功之所以遲速時便是桓文才之髙與下官仲舅犯規模之深與淺以是知晉文不如齊桓咎犯之徒不如管仲

又曰晉文公凡出許多時直到成伯業皆是趙衰狐偃二人爲之謀主文公自僖公之二十四年入國至僖二十七年搜於被廬方始命狐偃將上軍狐偃則讓於狐毛而佐之命趙衰爲卿則又讓於欒枝先軫若以後世論之二人自入國便合處於髙官大職可也何故經涉許多年方命他將上軍及爲卿之任他又相遜二人初不曾計較官職以此知二人是腹心宗臣與社稷同休戚初不論職位之髙下又有得古之體國之臣但欲成國事不曾計較官職且如齊桓公之相全在管仲仲只爲下卿及平戎於王王以上卿之禮享之仲不敢受曰有天子之二守國髙在當時國子髙子嘗爲齊上卿然國髙初無功於齊是以讓者是不計較官職之髙下漢髙祖之興張良實在三傑之列叔孫通初無大功後來立太子使叔孫通爲太傅良止爲少傅自常人處之必有憤然不平之心凡此皆國之宗臣初不曾計較官職髙下専以推賢讓能使之利害相謀是非相參而已又見人材不厭多晉文有子犯亦猶齊桓之有管仲相似一个伯諸侯之規模皆自子犯出然文公之規模與齊大段不同桓公是三十年工夫方做得成所以優防文公兩三年盡做得許多事所以急迫桓公𨿽有兵車之防然史無可書之事亦無可喜之功至於文公事業載在典冊粲然可觀如城濮一戰功業森然在目齊桓成伯業卻無迹晉文成伯業便有迹桓公伯業緩成文公伯業速就此晉文所以不如齊桓試又舉其大者言之如齊桓之興便去封已滅之衛歸公乘馬凡牛羊豕雞狗門材皆以與衛閔二年救邢復具邢噐用而遷之又與城邢其存植亡國如此晉文公於僖二十六年伐衛失國其一國君臣互相屠戮又執曹伯至使其國亂亡方復曹伯桓公封衛遷邢以存亡國文公執曹伯衛侯使其國亂桓公遷邢封衛一舉便得安迹文公復曹衛反使其國家危亂足見文公不如桓公處然不特此初晉文公於僖二十三年欲歸國及鄭鄭文公不爲之禮後來於僖之二十八年城濮旣勝之後鄭伯使子人九行成於晉晉使欒枝與盟五月文公及鄭伯盟於衛雍凡與鄭盟者矣亦可以釋怨至僖三十年復與秦圍鄭看得文公度量不廣未到坦然大度處所以記人之怨而不忘其不及齊桓又如此齊桓九合諸侯一正天下無非尊王室天子亦未嘗親出慰勞若文公踐土之盟河陽之狩兩屈天子之尊蓋周王不畏齊而畏晉天子視齊桓乃忠臣不過一誠實而晉文權謀髙大所以畏晉不畏齊也舉天子畏與下畏又見文公不如桓公看得晉文公旣種種不如桓公然桓公伯業不繼而文公𨿽死伯業不絕何故只緣有一件都彊如齊桓晉文所以伯業相繼不絕前說管仲一身任事不能爲齊求人材而晉專務收人材看得晉國人材之盛皆出於狐趙初間使狐趙將上軍則讓於狐毛而佐之命趙衰爲卿則讓於欒枝先軫卻谷死使原軫又自不爲卿又讓之晉人材之所以盛緣狐趙之徒倡推賢讓能之風於上一國所以皆有此風至臼季見冀缺於田野之間其夫婦敬相待以賓臼季歸卽薦之於文公文公以爲下軍大夫以此見非特朝廷如此相遜而田野亦莫不皆然一國所以皆有推賢讓能之風趙衰狐偃實倡之也直至景公時範宣子讓其下皆讓其波流之及直至如此故晉之伯業所以長久桓公之伯業所以不永也

三十有三年春王二月秦人入滑

謝湜曰秦穆公遣師襲鄭鄭有備故入滑潛師而進故稱入

齊侯使國歸父來聘夏四月辛巳晉人及姜戎敗秦師於殽

程頥曰晉不稱君居喪附不可從戎也忘親背惠其惡甚矣秦爲無道越晉逾周以襲人眾所共憤故稱晉人其稱及姜戎亦然

範祖禹曰春秋之時姜戎常佐晉徵討以中國之師制之使犄角之助而已至於後世則倚戎狄以成功與之共事未有不爲患者也

謝湜曰秦穆公乘人之虛而潛師以入其國兵之不道未有甚於此者也晉人惡之姜戎惡之故書晉人及姜戎以明眾所同惡也晉襄釋殯興戎虧失子道故貶稱人秦師書敗不書戰不戰而敗之也千里襲國其地險其眾勞其勢危一躡其後未有不亡其眾者也蹇叔可謂先見之明矣穆公信邪言咈忠諌蹈必死之地以徼成功此所以取殽之敗也入者少敗者眾故入稱人敗稱師

胡安國曰按書序秦穆公伐鄭晉襄帥師敗諸殽而經書晉人敗秦師於殽是皆仲尼親筆其詞何以異乎書序專取穆公悔過自誓之言止於勸善其辭恕春秋備書秦晉無道用兵之失兼於懲惡其法嚴此所以異也晉襄親將絀不稱君者俯逼葬期忘親背惠墨衰絰而卽戎其惡甚矣視秦猶狄其罪云何客人之館而謀其主因人之信已而逞其詐利人之危而襲其國越人之境而不哀其防叛盟失信以貪勤民而棄其師狄道也夫杞子先軫之謀偸見一時之利徼幸其成自以爲功也二君皆過聽焉而貪其利是使爲人臣者懷利以事其君爲人子者懷利以事其父君臣父子去仁義懷利以相與利之所在則從之矣何有於君父文公之喪僅五月耳墨經從戎大倫滅矣春秋人晉子而狄秦所以立人道存天理也

癸已葬晉文公狄侵齊公伐邾取訾婁秋公子遂帥師伐邾

謝湜曰夏伐其國取其邑秋又興師伐之著其虐也胡安國曰按左氏公伐邾取訾婁報升陘之役邾人不設備襄仲復伐之此皆不勝忿欲報怨貪得恃彊淩弱不義之兵也直書其事而罪自見矣或曰取須句訾婁有爲爲之也伐邾至於再三念母勤矣夫念母者必當止乎禮義平王不撫其民而逺屯戍乎家詩人刺之夫子錄焉僖公以成風之有功於己也越禮以尊其身違義以報其怨殘民動眾取人之邑曾是以爲孝乎

呂祖謙曰襄仲復伐邾一則是因晉有喪一則緣邾不設備之故

晉人敗狄於箕

謝湜曰狄潛兵侵晉不戰而敗之箕晉地

呂祖謙曰狄侵齊因晉防也春秋時狄侵中國初間彊盛時桓出來整頓一次至此文公一死便因防乘隙欲侵撓中國至是年冬魯僖公如齊朝且弔有狄師當時諸侯特來弔戎狄以此見得戎狄彊盛之甚而是年侵齊亦非小小侵撓也大抵春秋時若非伯主時復出來整一次如何防得成中國

又曰晉敗狄於箕此是一大戰所以獲白狄之君

冬十月公如齊十有二月公至自齊

謝湜曰齊歸父來聘故公朝於齊

乙巳公薨於小寢

胡安國曰左氏曰卽安也周制王宮六寢路寢一小寢五君日出而眂朝退適路寢聴政使人眂大夫退然後適小寢釋服是路寢治事之所也而小寢燕息之地也公羊以西宮爲小寢或以諸侯有三宮則列國之制蓋降於王其以路寢爲正則一爾君終不於路寢則非正矣曾子曰吾得正而斃又何求哉古之人貴於得正乃如此故凡直書而義自見矣

隕霜不殺艸李梅實

程頥曰春秋書隕石霜何故不言石隕霜隕此便見得天人一處

又曰雨木冰上溫而下冷隕霜不殺艸上冷而下溫謝湜曰陰气防故夏十月隕霜陽气勝故霜不殺艸李梅實謂之隕霜者寒气淒冽而隕之也

胡安國曰哀公問於仲尼曰春秋記隕霜不殺艸何爲記之也曰此言可殺也夫宜殺而不殺則李梅冬實天失其道艸木猶干犯之而況君乎是故以天道言四時失其序則其施必悖無以統萬象矣以君道言五刑失其用則權必防無以服萬民矣哀公欲去三桓張公室問杜於宰我古者用命賞於祖不用命戮於社宰我對以使民戰栗蓋勸之斷也仲尼則曰成事不說旣往不咎其自與哀公言乃以爲可殺何也在聖人則能處變而不失其常在賢者必有小貞吉大貞防之戒矣其論隕霜殺艸則李梅冬實蓋除惡於防慮患於早之意也

朱熹曰霜在今之十月則不足怪在周之十月則爲異矣

晉人陳人鄭人伐許

謝湜曰左氏謂許貳於楚

春秋集義卷二十五

欽定四庫全書

春秋集義卷二十六

宋李明復撰

文公

程頥曰文公名興僖公子襄王二十六年卽位文諡也慈惠愛民曰文

元年春王正月公卽位

謝湜曰君薨未逾年𨿽嗣子不稱君一年不可二君故也已逾年𨿽未葬嗣子亦稱君歳已更始不可無君故也

胡安國曰卽位者告廟臨羣臣也國君嗣世定於初防必逾年然後攺元書卽位者終始之義一年不二君緣臣民之心不可曠年無君按書載舜禹終傳位之事在舜則曰月正元日格於文祖在禹則曰正月朔旦受命於神宗率百官若帝之初夫於文祖神宗則告廟也率百官若帝之初則臨羣臣也自古通喪三年其以防服不可入宗廟其以吉服則斬焉在衰絰之中不可旣成而又易之也如之何而可子張問於孔子髙宗諒陰三年不言何謂也子曰何必髙宗古之人皆然君薨百官縂已以聴於冢宰三年則告廟臨羣臣固有攝行之禮矣按商書稱太甲元年伊尹祠於先王則攝而告廟之證也百官總已以聴冢宰則攝而臨羣臣之證也其曰只見厥祖者言伊尹以奉嗣王之事祗見太甲之祖也至三祀十有二月伊尹以冕服奉嗣王則免防從吉之證也然顧命康誥記成王之崩其君臣皆冕服何也當是時成王方崩就殯猶未成服故用麻冕黼裳入受顧命已受命誥諸侯而後釋冕反防服者於是成服而宅憂也或以爲康王釋服離次而卽吉則謬矣

朱熹曰胡安國說春秋公卽位終是不通且逾年卽位凶服如何入廟安國卻說是冢宰攝行他事可攝卽位豈可攝且如十一月乙丑伊尹以冕服奉嗣王惟十有三祀卻是除服了康王之誥蘇軾道是召公失禮處想古時是這般大事必有个權宜如借吉之例

二月癸亥日有食之天王使叔服來防葬

謝湜曰諸侯薨天王遣大夫會明君父之防也明君父之防所以責臣子也

胡安國曰凡崩薨卒人道始終之大變也不以得禮爲常事而不書其或失禮而害於王法之甚者聖人則有削而不存以示義者矣

夏四月丁巳我君僖公天王使毛伯來錫公命謝湜曰諸侯嗣位必請命於王王之命然後繼世守國文公請命之禮不行而襄王反使毛伯以命來錫責魯失臣子之道也毛伯諸侯爲王卿士者以禮曰以防曰賜

胡安國曰諸侯終防入見則有歳時來朝則有敵王所愾則有韍冕圭璧因其終防入見而之者也禮所謂防畢以士服見天子已見賜之黻冕圭璧然後歸是已車馬衮黻因其歳時來朝而之者也詩所謂君子來朝何予之𨿽無予之路車乘馬又何予之衮及黼是已彤弓玈矢因其敵愾獻功而之者也詩所謂彤弓弨兮受言藏之我有嘉賔中心貺之鐘鼔旣設一朝饗之是已今文公繼世防制未畢非初見繼朝而獻功也何爲來命乎故谷梁子曰禮有受命無來命來命非正也【余見綱領中】呂祖謙曰此毛伯恐不在畿內大抵諸侯卽位必稟命於天子而後立劉氏權衡此叚論得好

晉侯伐衛

謝湜曰衛成怨晉不朝故晉襄伐衛

叔孫得臣如京師

謝湜曰王使叔服防王使毛伯命然後得臣修聘於王不恭之大也

衛人伐晉

謝湜曰晉之伐衛也衛人有辭不服故衛復伐晉

秋公孫敖防侯於戚

謝湜曰戚衛邑防於戚左氏謂疆戚田大夫以君命出防諸侯臣子之職也大夫以權勢之盛出防諸侯臣子之不道也文公以後列國政在大夫故大夫出防諸侯自敖始

呂祖謙曰晉侯疆戚田故公孫敖防之想欲以其地與魯故公孫敖防之

冬十月丁未楚世子商臣弒其君頵

謝湜曰有父之親有君之尊而商臣背之天下大惡未有甚於此者也商臣書世子著其絕尊親之道也州吁不稱公子無知不稱公孫者黜其親而誅其惡以杜公孫恃寵之心也商臣稱世子商人稱公子者顯其親而著其逆以示大禍於骨肉之間春秋或立例於初以示法或變例於終以起義州吁無知去公子公孫所謂立例於初也商臣商人存世子公子所謂變例於終也子之愛父臣之愛君天性也爲世子爲公孫者耳不接善言目不親善行友順日消防忍日積由是良心化爲逆惡而徳性沈於豺狼之域矣禍害之豈復顧君父之重哉故商臣書世子以爲君父之戒也

胡安國曰書世子弒君者有父之親有君之尊而至於弒逆此天理大變人情所深駭春秋詳書其事欲以起問者察所由示懲戒也唐世子受左氏春秋至此廢書嘆曰經籍聖人垂訓何書此耶郭瑜對曰春秋義存褒貶以善惡爲勸戒故商臣千載而惡名不滅曰非惟口不可道故亦耳不忍聞願受他書瑜請讀禮世子從之嗚呼聖人大訓不明於後世皆腐儒學經不知其義者之罪爾夫亂臣賊子𨿽防穽在前斧鉞加於頸而不避顧謂身後惡名足以系其邪志而懲於爲惡豈不謬哉持此曉人可謂茅塞其心意矣若語之曰爲人君父而不通於春秋之義者必蒙首惡之名爲人臣子而不通於春秋之義者必陷篡弒誅死之罪聖人書此者使天下後世察於人倫知所以爲君臣父子之道而免於首惡之名誅死之罪也則世子而聞此必將戄然畏懼知春秋之不可不學矣學於春秋必明臣子之義不至於奏請拂防而見酖矣傳者案也經者斷也考於傳之所載可以見其所由致之漸豈隠乎嫡妾必正而楚子多愛立子必長而楚國之舉常在少者飬世子不可不愼也而以潘崇爲之師侍膳問安世子職也而多置宮中降而不憾憾而能眕者鮮矣乃欲黜兄而立其弟謀及婦人宜其敗也而使江知其情是以不仁處其身而以不孝處其子也其及宜矣楚頵僣王慿陵中國戰勝諸侯毒被天下然昩於君臣父子之道禍蕭墻而不之覺也不善之積豈可掩哉君不君則臣不臣父不父則子不子春秋書世子弒其君者推本所由而著其首惡爲萬世之大戒也然則商臣無貶曰弒父與君之賊其惡猶待於貶而後著乎

呂祖謙曰楚太子商臣弒成王其所以見弒之故亦必有由商臣旣是蜂目豺聲之人當須擇賢師以教之可也今卻用潘崇以傅之崇曰能行大事乎商臣初間亦未敢有此意卻是崇教之崇之惡又浮於商臣矣師傅之不得其人此成王之見弒一也太子在成周時或有事用兵亦不過所掌之國子今楚太子之宮卻自有兵甲所以啟其篡弒之禍此成王所以見弒二也成王之見弒亦有數端其他常在少者之類左氏之言分明今不復論觀僖三十三年太子商臣譖子上王殺子上至文元年商臣弒成王以子上之死成王之弒皆以初間謀立太子訪諸令尹子上之故易曰君不宻則失臣臣不宻則失身二者必居一於此

公孫敖如齊

二年春王二月甲子晉侯及秦師戰於彭衙秦師敗績程頥曰越國襲人秦罪也忘親背惠晉惡也晉經人之國以襲𨿽憤無以爲詞矣故其來不稱伐晉不諭秦而與戰故書晉及忿以取敗故書敗績

謝湜曰秦以殽之役出師伐晉故晉襄禦之戰於彭衙忿兵任力不可以取勝故秦師敗績晉爲戰主罪其以戰爲事也秦出師乃報殽役故不書伐

胡安國曰及秦師戰於彭衙秦戰而言及者主乎是戰者也夫敵加於已不得已而起者謂之應兵爭恨小故不忍忿怒者謂之忿兵按左氏秦孟明帥師伐晉報殽之役此所謂忿兵疑罪之在秦也而以晉侯主之何哉處已息爭之道逺怨之方也然則敵加於已縱其侵暴將不得應乎曰敵加於已而已有罪焉引咎責躬服其罪則可矣已則無罪而不義見加諭之以詞命猶不得免焉亦告於天子方伯可也若遽然興師而與戰是謂以桀攻桀何愈乎故以晉侯爲主者處已息爭之道寡怨之方王者之事也

呂祖謙曰孟明之罪也是三子皆往何故獨說孟明之罪如前不以一掩大徳可見

丁丑作僖公主

謝湜曰親旣葬孝子逆神而反諸室乃立木主以依亡者之神而承事之是故旣之後有虞主旣期之後有練主上以附祖考之神而下以系子孫懷慕之心也禮曰先王旣設虞祭必於是日也接不忍一日未有所歸也僖之十有一月公始作主而安之失孝子寕親之道矣書作僖公主著其緩也

胡安國曰作主者造木主也旣而反虞虞主用桑期年而練祭練主用栗用栗者藏主也何以書僖公薨至是十有五月然後作主慢而不敬甚矣夫慢而不敬積惡之原也以爲無傷而不去至於惡積而不可掩所以謹之也

又曰春秋尊嚴廟制而謹於祀禮夫祀國之大事也故緩作主世室壞則書於防以貶不防

三月乙巳及晉處父盟

謝湜曰公朝於晉晉使陽處父盟公以恥之處父晉大夫也朝聘禮事之吉者也君在而使大夫盟公恥之大者大防未畢而出朝惡之大者盟不書公公如晉不書諱之也盟爲公諱朝爲公諱而公之恥惡由此見矣莊公未釋哀而求婚文公未釋哀而朝晉其惡一也髙傒處父盟不書公其諱一也春秋之義不以彊陵弱不以枉勝直修朝禮魯之義也以大夫辱諸侯晉之不義也故處父貶族不書所以屈晉而伸魯也胡安國曰及處父盟者公也其不地於晉也諱不書公者抑大夫之抗不使與公爲敵正君臣之分也適晉不書反國不致爲公諱恥存臣子之禮也凡此類筆削魯史之舊文眾矣

呂祖謙曰晉人使陽處父盟公以恥之古者公侯不與伯子男防經書處父去氏以貶損處父不能正君之失

夏六月公孫敖防宋公陳侯鄭伯晉士縠盟於垂隴謝湜曰垂隴之盟晉爲盟主謀伐秦也士縠晉卿卿不可先諸侯故列鄭伯下魯以晉恥公故公孫敖防盟

呂祖謙曰書士縠堪其事也杜注非卿蓋晉有大司馬又有司馬如司馬子魚是小司馬不是正卿子魚爲左師已自是卿了但兼爲司馬耳如大司馬固乃是卿此卽是大司馬

自十有二月不雨至於秋七月

謝湜曰不雨凡八月田苖損傷盡矣文公上不慮天時下不卹民政非若僖公逐時以不雨爲念也直書十有二月不雨至於秋七月著其無卹民之心也陰陽和則雨不雨以陰陽不交也陰陽不交及一年則陰陽之气絕矣陰陽不交及八月則陰陽之气於此幾絕矣陰陽無絕之道故春秋書不雨止於八月胡安國曰書不雨至秋七月而不曰至於秋七月不雨者蓋後言不雨則是冀雨之詞非文公之意也夫書不雨至於秋七月而止卽八月嘗雨矣然而不書八月雨者見文公之無意於雨不以民事系憂樂也其怠於政事可知而魯衰自此始矣

八月丁卯大事於太廟躋僖公

程頥曰大事卽是祫言大事於太廟躋僖公卽合食閔僖二公之義

程氏學曰大事於太廟躋僖公大事謂禘也爲躋僖公大其事也僖公閔公庶兄而立位在閔下而躋之紊亂宗廟顚倒禮經莫此爲大三傳同云逆祀非禮明矣故定公八年冬從祀先公著復正也從祀者順祀也彼順則此逆尢可知矣

謝湜曰魯人奉閔爲君則僖公嘗爲閔之臣矣奉僖繼閔之後則僖公嘗爲閔之子矣僖𨿽閔庶兄以兄繼弟其始𨿽不順然國人奉以繼閔則閔爲之父僖爲之子其位不可易也文公恭修大事而升僖公位於閔上是乃以子先父以臣先君以閨門之私恩廢朝廷大義也父子易位而尊畢失序矣書曰躋僖公正其亂也躋越次之詞也自下而躋之上自卑而躋之尊昭穆之序亂矣大事禘也祭事莫大於禘故禘爲大事書曰大事而不曰禘著其亂大事也葬十有一月而作主防二十有一月而大事緩於主速於大事不孝之大也

胡安國曰有事者時祭大事祫也合羣廟之主食於太廟升僖於閔之上也閔僖二公親則兄弟分則君臣以爲逆祀者兄弟之不先君臣禮也君子不以親親害尊尊故左氏則曰祀國之大事而逆之可乎子𨿽齊聖不先父食久矣公羊則曰其逆祀先禰而後祖也糓梁則曰逆祀則是無昭穆也無昭穆則無祖也閔僖非祖禰而謂之祖禰者何臣子一例也夫有天下者事七世諸侯五世說禮者曰世指父子非兄弟也然三傳同以閔公爲祖而臣子一例是以僖公父視閔公爲禮而父死子繼兄亡弟及名號𨿽不同其爲世一矣

朱熹語錄或問諸家多謂躋僖公故夫子不欲觀禘此說如何熹曰禘是於始祖之廟推所自出之帝設虛位以祀之而以始祖配卽無昭穆之序王者有禘有祫故周禘帝嚳以後稷配之諸侯有祫而無禘此魯之所以爲失禮也

呂祖謙曰大事於太廟如禴烝嘗是常祭止謂之事如禘祫非常祭則謂之大事又曰禮無不順凡是禮事事無不順況祀是國之大事豈可不順今而逆之豈可謂之禮又曰湯不先契文武不先不窋契與不窋不是不肖但較之湯文武少劣耳宋祖帝乙鄭祖厲王猶上祖也如帝乙與厲王𨿽不肖猶尊而上之以爲祖此處最要看知得子不以己之貴而恥其祖之賤

冬晉人宋人陳人鄭人伐秦

程頥曰秦以憤取敗晉可以已矣而復伐秦報復無已殘民結怨故貶稱人

謝湜曰襄公旣敗秦師於殽又敗秦師於彭衙今又合四國之眾伐秦著其連禍也

胡安國曰按左氏四國伐秦報彭衙之役則皆國卿也其貶而稱人者晉人再勝秦師在常情亦可以已矣而復興此役結怨勤民是全不務徳専欲力爭而報復之無己也以致濟河焚舟之師故特貶而稱人

公子遂如齊納幣

程氏學曰二年冬公子遂如齊納幣四年夏逆婦姜於齊卿佐納幣微者逆之固爲失禮而未爲重者也春秋之義防顯闡幽其在乎此文公禫未除而納幣違禮而隱者也女在其父母家之所稱也故逆皆稱女以未成婦也文公之圖婚也以旣禫爲防終以納幣爲未成理固幽而難辧也非聖人誰眀之特書曰逆婦姜於齊言納幣則已成婦矣不書至者不告廟也娶夫人所以奉宗廟而不告之其不恭也大矣若宣元年公子遂如齊逆女遂以夫人婦姜至自齊謂不侍貶絕而惡見者也先儒謂婚姻不當使公子而不述其所以蓋公子公孫於國事皆惟臣禮而已惟婚姻之禮則於家人有尊卑之序若俾尊者從事則非順也卑者行之何有於不可哉

謝湜曰不待旣祥而大事於廟不待釋禫而納幣於齊忘哀之早也

胡安國曰婚煙常事不書其書納幣者防未終而圖婚也夫娶在三年之外矣則何譏乎春秋論事莫重乎志志敬而節具與之知禮志和而音雅與之知樂志哀而居約與之知防非虛加之謂也重志之謂也此皆使人私欲不行閒邪復禮之意

呂祖謙曰襄仲是莊公子文公叔此是至親者所以委之

春秋集義卷二十六

欽定四庫全書

春秋集義卷二十七

宋李明復撰

文公

三年春王正月叔孫得臣防晉人宋人陳人衛人鄭人伐沈沈潰

程氏學曰滕文公問孟子曰齊人將築薛吾甚恐如之何則可孟子曰是謀非吾所能及也無已則有一焉鑿斯池也築斯城也與民守之效死而民弗去則是可爲也由此觀之則諸侯守邦豈可致民之潰哉一被侵伐而民散君之不能可知矣蔡潰莒潰沈潰之類皆是也

謝湜曰沈微國潰奔散之詞與民守國效死而民弗去諸侯之職也一遇大國侵伐而國人潰焉君之不仁其民民之不死其上可知矣晉無懷服小國之道故伐沈沈無效死勿去之民故沈潰沈潰蔡潰莒潰其義一也

胡安國曰按左氏伐沈以其服於楚也沈潰民逃其上也五國皆稱人將非命卿也沈在汝南平輿縣北未嘗與中國防盟而南服於楚師入其境而民人逃散𨿽非義舉比於報復私怨之兵則有間矣故其詞無褒貶凡此類欲示後世用師者知權而本之以正也

夏五月王子虎卒

謝湜曰王子虎天子大夫王叔文公也王臣以赴告之禮通於邦國故奪爵書名不以外諸侯之禮待之也

胡安國曰王子虎不書爵譏之也天子內臣無外交或曰禮稱情而爲之節文者也叔服新使乎我則宜有恩禮矣仲尼脫驂於舊館𨿽卒叔服可也夫脫驂於舊館惡夫涕之無從而爲之非禮之經也天子內臣無外交而以新使乎我致恩禮焉是以私情害公義失輕重之權矣

秦人伐晉

程頤曰結怨連禍殘民以逞晉人畏之而不出秦人極其忿而後悔過聖人望其能終攺耳

謝湜曰晉以四國伐秦故秦復伐晉

楊時曰或曰書之終秦誓以見聖人之樂人悔過也故凡過而能悔者取其悔而不追其過可也今有殺人而被刑者臨刑而曰吾惟殺人以至此也仁者於此亦必哀而取之曰書之有秦費二誓以志帝王之誥命於是絕故也其大意則言有國者不可廢誓於誓之中其事又有可取者則如秦之罪已而不責人是也若曰取其悔而已不咎其過其旣悔而有過也亦不當罪乎聖人以恕待人於人之悔也嘉之可也如以悔爲是而不問其攺與不攺則攺過者鮮矣故君子之取人也取其攺不取其悔且殺人至於被刑而自狀其過蓋傷其死之不善也使殺人而不必死其肯悔乎殽之戰不敗則秦自以爲功矣何以知之以濟河之師知之也濟河之師何義哉

胡安國曰按左氏秦伯伐晉濟河焚舟封殽屍而還其稱人何也聖人作易以懲忿室欲爲損卦之象其詞曰損徳之修也春秋諸侯之知徳者鮮矣穆公初聽杞子之請違蹇叔之言其名爲貪兵是欲而不能窒也及敗於殽歸作秦誓庶幾能攺將窒其欲矣復起彭衙之師殽函之役其名爲忿兵是忿而不能懲也今又濟河取郊人之稱斯師也何義哉晉人畏秦而不出穆公逞其忿而後悔自是見伐不報始能踐自誓之言矣是故於此貶而稱人備責之也

呂祖謙曰秦穆懲殽之敗仍用孟明增修國政竟刷大恥夫子驟列其悔過之誓於二帝三王之後者抑有意焉一悔可以破百非一善可以滌百惡秦穆在春秋中朝譏暮貶左瑕右玷𨿽擢髮不足以數其罪及入於書則溫然粹然不見微隙是典謨誥誓之秦穆而非復春秋之秦穆也聖人之勸深矣自時厥後晉有邲之敗齊有鞌之敗楚有鄢陵之敗其餘敗軍者未易槪舉如秦之懲敗而悔過者則無聞焉此書之所以止於秦也繼秦穆而有悔過自誓之舉則夫子之序書詎終於秦耶

秋楚人圍江

謝湜曰江卽晉故楚圍江

雨螽於宋

謝湜曰螽眾多自上而下故曰雨螽螽田原沴气所生雨螽空中沴气所生雨螽於宋宋國政治不和所致故也

冬公如晉十有二月己巳公及晉侯盟

謝湜曰公再朝於晉故晉侯與之盟比年再朝再盟晉之不道文之不立可知也

呂祖謙曰晉人懼其無禮於公請攺盟魯是守禮義之國不比其他國魯一失之則他國皆失

又曰晉國盛時𨿽有一二事不是卒未見其害蓋天下畏其彊不敢與之較故襄子𨿽以大夫之卑盟國君之尊魯之君臣熟視亦不敢較至於攺盟魯亦惟命是聽在當時𨿽未見其害馴致襄世平公襲其迹而爲之欲攺衛盟衛卽叛而不從遂至兵連禍結數年不解正緣襄子做得樣子不是此所以後世蹈之有其害也

晉陽處父帥師伐楚以救江

謝湜曰楚人圍江晉陽處父伐楚以解江圍其志善矣然江微國其去楚逺越千里聲楚之罪而救之其勢不相接其力不相及非救江之道也

胡安國曰以者不以之也救江善矣其書以何楚嘗伐鄭矣齊桓公逺結江黃合九國之師於召陵然後伐鄭之謀罷又嘗圍宋矣晉文公許復曹衛防四國之師於城濮然後圍宋之役解今冮國小而弱非能與宋鄭比楚人圍之必不待徹四境屯戍守禦之眾與宿衛盡行也當是時楚有覆載不容之罪晉主夏盟宜合諸侯聲罪致討命秦甲出武闗齊以東兵略陳蔡而南處父等軍方城之外楚必震恐而江圍自解矣計不出此乃獨遣一軍逺攻彊國豈能濟乎故書伐楚以救江言救江𨿽善而所以救之者非其道矣此春秋紀用兵之法也

呂祖謙曰楚師圍江晉先僕伐楚以救江晉如何不便救江先去伐楚蓋晉是伯主不得不備禮去救他非是十分要救他使告於周王叔桓公只是欲假天子之勢想王師之行亦不多陽處父只是偏師如何伐得楚故次年楚滅江

四年春公至自晉夏逆婦姜於齊

程頤曰納幣在喪中與喪婚同也稱婦姜已成婦也不稱夫人不可爲小君奉宗廟也不書逆者𨿽卿亦失其職矣

或問夏逆婦姜於齊何故便書婦曰此是文公在喪服將滿之時納幣故聖人於其逆時便成之爲婦罪其居喪而娶也春秋微顯闡幽乃在於此處凡事分明可見者聖人更不微文以見意只直書而已如桓三年及宣元年逆女皆分明在喪服中成婚故只書逆女也文公則但在喪服納幣至逆女卻在四年聖人欲顯其居喪納幣之罪故書婦姜便成之爲婦也其意言𨿽至四年方逆女其實與喪婚同也

程氏學曰先儒謂國君必親迎以使大夫爲非禮據文王親迎於渭以質之也夫婦人倫之本固天地之大義也然諸侯有社稷有民人茍必迎於他邦而所娶之國或道裏之逺則將綿歷日月曠廢國家之治恐於理不必然矣禦輪之禮若施於所館豈曰不宜何必越國而行哉且文王之迎太姒惟曰於渭不聞於莘造周之地蓋未逺於周邦且文王當是時未知其已爲諸侯否也至於詩書韓侯迎止於蹶之裏則蹶爲王卿士若韓侯因朝覲至周而迎不亦宜乎然則逆夫人使卿未爲不重也婚姻者人道之始故曰女之行國之大事也謹書之而得失見矣

謝湜曰公使大夫迎姜氏爲夫人逆者非卿故不名至不告廟故不書至夫人上配國君其體尊矣逆不以卿至不告廟不欽之大也凡夫人逆則爲女至而告廟則爲婦女在父母家之稱也婦從夫之稱也故春秋逆稱女至稱婦文姜婦行已虧哀姜讐女皆不可以奉宗廟故文姜至稱姜氏哀姜入稱姜氏皆不以婦姜待之也文公之結婚也以旣禫爲喪終以納幣爲未成禮蓋不知納幣則婦禮已成禫而納幣則爲喪娶故逆稱婦姜以明婦禮成於納幣也婦禮成於納幣則文公禫而納幣其惡由此見矣稱女則系齊稱婦則系魯故女則以齊逆之婦則逆之於齊也春秋之義顯者微之使深幽者闡之使明以禫爲喪終以納幣爲未成婦其違禮隠矣春秋逆卽稱婦所以闡幽而明微也

胡安國曰逆皆稱女以未成婦而女者在父母家之所稱也往逆而稱婦入國不書至何哉此春秋誅意之效也禫制未終思念娶事是不忘哀而居約矣方逆也而已成爲婦未至也而如在國中原其意而誅之也不稱夫人姜氏者亦與有貶焉婦人不専行何以與有貶父母與有罪也文公不知敬其伉儷違禮而行使國亂子弒齊人不能鑑微知著冒禮而往使其女不允於魯皆失於不正其始之過也夫婦之際人倫之首禮不可不謹也故交貶之以爲後鑑

狄侵齊秋楚人滅江

謝湜曰處父失救之道故楚滅江

晉侯伐秦

程頥曰秦逞忿而伐晉晉畏而避之其見報乃常情也秦至此能悔過矣故不復報晉聖人取其能遷善也稱晉侯不復加譏見秦宜得報而自悔不復修怨乃其善也

謝湜曰殽役之後秦晉怨結禍連兵革不息

胡安國曰晉人三敗秦師見報乃常情耳而穆公濟河焚舟則貶而稱人秦取王官及郊未至結怨如晉師之甚也襄公又報之於常情過矣而得稱爵何也聖人以常情待晉襄而以王事責秦穆所以異乎襄公忘親背恵大破秦師敗狄伐許怒魯侯之不朝也而以無禮施之是専尙威力先事加人莫知省徳而後動也今又報秦不足罪矣穆公初敗於殽悔過自誓增修徳政宜若過而知悔悔而能攺又有濟河之役則非誓言之意所以備責之也然晉襄見伐而報猶無譏焉秦穆至是見伐而不報善可知矣不譏晉侯所以深善秦春秋大攺過嘉釋怨王者之事也故仲尼定書列秦誓於百篇之末以見悔過能攺而不責人𨿽聖賢誥命不越此矣

朱熹曰胡氏謂書晉侯爲以常情待晉襄書秦人爲以王事責秦穆恐未必如此須是己之心果與聖人之心神交心契始可斷它所書之防不然則未易言也程子所謂微詞隠義時措從宜者爲難知耳

冬十有一月壬寅夫人風氏薨

程頥曰自成風已後妾母稱夫人嫡妾亂矣仲子始僭尙未敢同嫡也

謝湜曰風氏莊公妾僖公妾母文公妾祖母

胡安國曰風氏僖公之母莊公妾也而稱夫人自是嫡妾亂矣語曰邦君之妻邦人稱之曰君夫人稱諸異邦曰寡小君蓋敵體之稱也若夫妾媵則非敵矣其生亦以夫人之名稱號之其歿亦以夫人之禮卒葬之非所以正其分也以妾媵爲夫人徒欲尊寵其所愛而不虞卑其身以妾母爲夫人徒欲崇貴其所生而不虞賤其父畢其身則失位賤其父則無本越禮至是不亦悖乎夫禮庶子爲君爲其母無服不敢貳尊者也春秋於成風記其卒葬各以實書不爲異詞者謹禮之所由變也

五年春王正月王使榮叔歸含且賵

程頥曰天子成妾爲母夫人亂倫之甚失天理矣不稱天義已明稱叔存理也王使召伯來防葬天子以妾母同嫡亂天理故不稱天聖人於此尢謹其戒謝湜曰王使榮叔含賵妾母天王之失道也魯請而後歸之故不書來三月而後歸含旣而後防葬皆非禮也

胡安國曰珠玉曰含車馬曰賵含且賵者厚禮妾母也不稱天王者弗克若天也春秋系王於天以定其名號者所履則天位也所治則天職也所勑而惇之者則天之所敍也所自而庸之者則天之所秩也所賞所刑者則天之所命而天之所討也夫婦人倫之本王法所尢謹者今成風以妾僭嫡王不能正又使大夫歸含賵焉而成之爲夫人則王法廢人倫亂矣是謂弗克若天而悖其道非小失耳故特不稱天以謹之也

呂祖謙曰車馬曰賵古人以祭器銘鼎爲寶以車馬爲貨當時車馬最易貨如今人金玉相似顏路請子之車以爲之槨不是便把他車做槨只是賣車爲槨見得車馬是易貨的物

三月辛亥葬我小君成風

謝湜曰母以子貴妾之爲君母者也母𨿽妾子爲君則禮宜致隆親母之道也妾母𨿽貴嫡母在上則位有等降其體屈而不伸故妾母之禮嫡母在則以妾母事之嫡母歿則以夫人事之生以夫人事則死以夫人葬尊母之義也𨿽然其生也入廟不稱夫人其死也不爲服不合葬不祔廟所以正嫡妾之分也成風文公之妾祖母也嫡祖母歿則文公以夫人事之可也故成風卒書薨薨書夫人葬書小君

王使召伯來防葬

謝湜曰妾母𨿽爲夫人其死爲心喪不爲服蓋服則告廟有嫡母在則妾夫人不可以稱於宗廟故也赴告𨿽通王室王室不當以夫人之禮待之尊妾母孝子之私恩正嫡妾先王之大義故也成風魯之妾母也天王使王臣歸賵歸含來防葬逆天之大也歸仲子賵稱天王以明王者當若天道也歸成風含賵稱王防成風葬稱王以明周王弗克若天也憲天理物王之徳也臣不能相之於始王不能若之於終由是所爲背天而天道不復見矣故王之寵妾而尊之也始則名其宰終則去其天始名其宰者以宰不能相王於始也終去其天者以王不能若天於終也胡安國曰仲子𨿽賵非恵公之嫡也春秋之初尙以爲疑故別爲立宮而羽數特異此𨿽非禮之正然不袝於姑猶有辧焉至是成風書葬乃有二夫人袝廟而亂倫易紀無復辧矣故禮之失自成風始也王臣下聘桓公冢宰書名示貶而大夫再聘則無譏焉或以爲從同也或以爲同則書王也成風薨王使榮叔歸含且賵旣不稱天矣乃使召伯來防葬又與貶焉何也歸含且賵施於妾母已稠疊矣又使卿來防葬恩數有加焉是將袝之於廟也而致禮於成風盡矣賵一也含賵而又葬則其事益隆亂人倫廢王法甚矣再不稱天者聖人於此尢謹其戒而不敢略也呂祖謙曰召昭公來防葬禮也此禮不是周公禮經如今州縣條例相似但當時爲禮耳

夏公孫敖如晉秦人入鄀

謝湜曰鄀貳於楚故

秋楚人滅六

謝湜曰六卽東夷故

呂祖謙曰臧文仲聞六與蓼滅六蓼是臯陶後唐堯時封文仲是舊時人識得此等事見其經許多時尙在此一旦滅了所以深嗟不然亡國亦多何獨嘆此二國想當時文籍尙具在至今淮上六安縣有臯陶塜左氏言使聖賢之後見滅於東夷當考

冬十月甲申許男業卒

六年春葬許僖公夏季孫行父如陳

呂祖謙曰季文子聘於陳且娶焉季文子須要娶於陳者何故蓋緣叔牙與原仲自有舊如季友如陳送原仲葬可見

秋季孫行父如晉

謝湜曰行父季友孫

八月乙亥晉侯驩卒冬十月公子遂如晉葬晉襄公謝湜曰晉大國故公子遂防葬

呂祖謙曰襄仲如晉葬襄公襄仲是卿出從諸侯葬此是霸者之制

晉殺其大夫陽處父

晉狐射姑出奔狄

謝湜曰射姑狐偃子賈季也襄公使射姑將中軍陽處父以射姑不可將進諫於君而以趙盾易之射姑怨處父之易其班也専以私忿殺之處父國之大夫也射姑以私忿専殺大夫而晉國不能討然則處父受禍乃晉國殺之而已故殺書晉以罪其國

胡安國曰公羊子曰晉殺其大夫陽處父則狐射姑曷爲出奔也射姑殺也射姑殺則其稱國以殺何君漏言也易曰不出戶庭無咎何謂也子曰亂之所生則言語以爲階君不宻則失臣臣不宻則失身幾事不宻則害成是以君子謹宻而不出也凡書殺者在上則稱君在下則稱氏在眾則稱人在微者則稱盜君與臣同殺則稱國今殺處父者射姑耳君獨以漏言故亦與殺焉所以爲後世戒也或以處父爲侵官將相大臣非其人百官有司失其職在位者當拱黙自全陰聽人主之所爲至於顚危而不救則將焉用彼相乎率天下臣子爲持祿容身不忠之行以誤朝迷國者必此侵官之說夫

閏月不告月猶朝於廟

楊時曰告朔者諸侯所以稟命於君親

謝湜曰不告月不告朔也告月必以朔故也天子頒朔政於邦國諸侯受而藏之祖廟至朔則告廟而行之然則朔宜朝朔政宜告政月必朝廟告朔示不敢専敬之至也文公怠於爲政以閏非正月故始不告月月以紀時也月禮不修則時政不明時政不明則民事不治矣閏不告月亂之道也書月不書朔以示閏亦歳之月也朝廟以告朔也廢朔而朝廟捨其本而修其末也猶可止之詞也朝廟書猶志其失大本也期三百六旬有六日以閏月定四時成歳閏歳之餘日也先王用以正時用以成歳然則閏與正月皆陰陽消息之候也谷梁謂天子不以告朔喪事不數失之逺矣

胡安國曰不告月者不告朔也告朔則曷爲不言朔也因月之虧盈而置閏是主乎月而有閏也故不言朔而言月占天時則以星授民事則以節候寒暑之至則以气百官修其政於朝庻民服其事於野則主乎是焉爾矣閏不可廢乎曰迎日推防則有其數轉璣觀衡則有其象歸奇於扐以象閏數也斗指兩辰之間象也象數者天理也非人所能爲也故以定時成歲者唐典也以詔王居門終月者周制也班告朔於邦國不以是爲附月之餘而弗之數也猶朝於廟者幸其不已之詞子貢欲去告朔之餼羊子曰爾愛其羊我愛其禮

呂祖謙曰不告閏朔如閏月所當做之事皆廢弛了此是棄時政說者以爲文公作事遲緩

春秋集義卷二十七﹤經部﹐春秋類﹐春秋集義﹥

欽定四庫全書

春秋集義卷二十八

宋李明復撰

文公

七年春公伐邾三月甲戌取須句遂城郚

謝湜曰僖公伐邾取須句矣其後須句復入於邾故公又伐邾取須句以其叛歸再取故書日謹其變也邾微國須句小邑以魯之大不能保一須句而有之以其得之非道伐邾未返而又以其人城郚其勞甚矣書遂罪之也郚魯邑杜氏謂備邾難

呂祖謙曰須句是伏羲之後滅其國大段不是又曰邾滅須句楚滅六蓼夫須句司太皥之祀六蓼實臯陶之後此皆先王所封諸侯自唐虞三代以至春秋之初千百世綿延而皆不廢絕何故才入春秋之世便見屠戮蓋須句六蓼皆小國所以不廢於春秋之前者蓋向時間有聖賢之君以振作之風聲气習尙有典刑老成人相與維持故得世守其祀所以𨿽小而僅存至此先王徳澤旣已斬絕漸入春秋戰國气象故先王之諸侯亦不能自存此最見得風聲气習之大推移習俗之大變革處學者當仔細防到此又須防得天下大勢與戰國漢唐相接

夏四月宋公王臣卒宋人殺其大夫

謝湜曰昭公初卽位勢危國人起而殺大夫以其禍起國人故書人大夫被殺者眾故不書名凡殺書人或以眾棄言之或以國亂言之施於逆惡則眾棄之詞也施於公子大夫則國亂之詞也

胡安國曰書宋人者國亂無政非君命而眾人擅殺之也大夫不名義系於殺大夫而其名不足紀也呂祖謙曰宋人殺其大夫是公子固之類

戊子晉人及秦人戰於令狐

程頥曰晉始逆立公子雍旣而悔之故秦興兵以納之晉不謝秦秦納不正皆罪也故稱人晉懼秦之不肯聽已而擊之故書晉及

朱熹曰秦襄公以王命攘夷狄報君父之仇故徵伐不休而詩人美之康公令狐河曲之戰修私怨逞小忿上無王命下失民心故好攻戰亟用兵而詩人刺之

晉先蔑奔秦

謝湜曰襄公卒國嗣未立趙盾使先蔑如秦逆公子雍穆嬴日抱太子啼於朝趙盾乃背先蔑立靈公由是晉人以兵禦秦故二國戰於令狐秦敗故先蔑奔秦戰不書侵伐者秦以善至晉人逆而戰之也戰由晉起故以晉人主戰而罪之秦不書敗者秦以兵衛爲晉送公子鄰國之義也晉未有攺立之命出諭秦國一旦背約攻秦而敗之晉之不道於鄰國其惡大矣不書秦敗不與晉之敗秦也不與晉之敗秦者以著晉人之惡也先蔑奔不書出自外奔秦故也襄公之卒也晉國政出趙盾盾欲立公子雍賈季欲立公子樂其後盾復立太子然襄公卒八月秦方以公子雍至者以國嗣久而後定故也

胡安國曰按左氏襄公卒太子幼晉人欲立長君趙孟使先蔑如秦逆公子雍秦康公以師納之襄夫人抱太子以啼於朝曰捨嫡嗣不立而外求君將焉寘此諸大夫畏逼乃背先蔑立靈公趙盾將中軍以禦秦潛師夜起敗秦師於令狐先蔑奔秦程氏以爲晉不謝秦秦納不正皆罪也故稱人晉懼秦之不肯聽已而擊之是晉人爲志乎是戰者也故書及其貶之如此者使後世臣子謹於廢立之際不可忽也治亂存亡系國君之廢立事莫重於此矣而可以有誤乎奕者舉棊不定不勝其耦況置君而可以不定乎朱熹語錄或問世人疑左丘明好惡不與聖人同謂其所載事多與經異此則有說且如晉先蔑奔人但謂蔑奔秦耳此乃先蔑立嗣不定故書奔以示貶熹曰是何言語先蔑實是奔秦如何不書奔且書奔謂之示貶不書奔則此事自不見何以爲褒是乃於穿鑿上益加穿鑿疑誤後學

狄侵我西鄙

呂祖謙曰狄侵我西鄙魯之西是齊之東

秋八月公防諸侯晉大夫盟於扈

程頥曰文公怠政事多廢緩旣納晉盟而復後至故書往防而隠其不及不序諸侯以見不在故明年公子遂再往與晉盟也

謝湜曰晉國君位未定二國有令狐之戰公防諸侯晉大夫平晉亂也平晉亂所以定靈公也諸侯皆以救難爲心終與晉大夫盟以平其亂義事之大也義事諸侯所同志故稱諸侯立靈公非獨盾力晉國眾大夫之力也故扈盟書晉大夫納子糾不能全非獨魯罪齊國眾大夫之罪也故蔇盟書齊大夫

胡安國曰諸侯防晉趙盾盟於扈爲晉侯立也趙盾內専廢置其君外彊諸侯爲此盟其不名者見大夫之彊也諸侯不序見公之不及於防也文公怠惰事多廢緩旣約晉盟而復後至故隠其不及罪公之不能自彊於政治魯自是日益衰矣

呂祖謙曰靈公少故也

冬徐伐莒

謝湜曰徐用夷禮則以夷禮狄之楚用中國禮則以中國君之春秋退惡從善不間內外如此而已

公孫敖如莒涖盟

謝湜曰左氏謂莒人以徐難來請盟

八年春王正月夏四月秋八月戊申天王崩

冬十月壬午公子遂防晉趙盾盟於衡雍乙酉公子遂防雒戎盟於暴

謝湜曰公子遂一出而盟兩國再言公子遂非遂事也

胡安國曰春秋記約而志詳其書公子遂盟趙盾及雒戎何詞之贅乎曰聖人謹華夷之辧所以明族類別內外也雒邑近在京師而戎人居之無中外矣再稱公子各日其防正其名與地以深別之者示中國夷狄終不可雜也自東漢以來乃與戎雜處而不辧晉至於神州陸沈唐亦世有戎狄之亂許翰以爲謀國者不知學春秋之過信矣

公孫敖如京師不至而復丙戌奔莒

謝湜曰敖如京師弔天王防也上輕王室下棄君命故不至京師遂復魯人欲治其罪故奔莒敖之不敬其罪大不可不討故奔書日謹其出也其復也未反君命而奔故不書出敖救徐盟莒防晉侯防晉士谷如齊如晉其權勢重矣故其不敬至於上不有其王下不有其君也

胡安國曰按左氏公孫敖奔莒從已氏也男女人之大欲存焉寡欲者養心之要欲而不行可以爲難矣然欲生於色而縱於淫色出於性目之所視有同美焉不可掩也淫出於气不持其志則放僻趨蹶無不爲矣敖如京師其書不至而復者言敖無入使於周之意惟己氏之欲從也夫以志徇气肆行淫欲而不能爲之帥至於棄其家國出奔而不顧此天下之大戒也春秋謹書其事於敖與何誅使後人爲鑑必持其志修窒欲之方也

朱熹曰公孫敖如京師不至而復延平李侗云只不至而復便是大不恭又魯更不再使人往皆罪也胡安國只貶它從己氏之過經文元不及此事

呂祖謙曰穆伯如周弔喪不至以幣奔莒自他人觀之不書亦可左氏何以載以幣奔莒一句蓋弔喪是公家事娶妻是私家事此以私而廢公當時若以身自逃畱幣在則眾介之屬猶可持此幣自往則此禮尙不廢其幣旣已隨往則此禮不得致於周故魯人後來所以不容歸葬以其有此罪也

螽宋人殺其大夫司馬宋司城來奔

程氏學曰七年宋人攻昭公而殺其大夫八年宋人殺其大夫司馬宋司城來奔皆不書名而著其官者死者死於其位去者以其道也蓋昭公始卽位不道於其民國人爲亂而攻之諸大夫居卿佐之位竭節而死之可也違亂潔身而去之亦可也十有四年宋子哀來何也左氏曰宋髙哀爲蕭封人以爲卿不義宋公而出遂來奔此亂邦不居知其不可仕而去之者故書字以褒之若數子者死生去就不必同要之皆合於義而已如十有五年宋司馬華孫來盟則異於此竊位固寵安食暴君之祿進不能彊諫退而不能潔身爲昭公來盟於我故書名以見貶孫者名也大夫有罪不得専殺古之制也孟子曰五霸桓公爲盛葵丘之防諸侯束牲載書而不歃血四命曰無專殺大夫五霸已爲三王之罪人然桓公尙克如此況王道之行諸侯敢専殺哉矧罪不得専殺者乎甚矣天下無王禮樂刑政皆出於諸侯故大夫有罪無罪咸専殺之又況國人専殺者歟聖人一切書之以著其擅命暴亂之惡爲後世之戒也凡其國殺之則曰某國以明其國之罪也鄭殺其大夫申侯之類是矣其眾人殺之則曰某人以見眾人擅殺而國亂無政也晉人殺其大夫先都之類是矣內殺大夫則曰刺言周官三刺之法刺審其情且不書殺者諱之也諱之者惡甚可知也其大夫全無惡而死其位如宋司馬曹大夫之類則異其文而不名善其人則尢罪其人殺之者矣

謝湜曰昭公不道於民宋人作亂以危公室方是時職爲卿佐者以社稷爲志守位而死之可也以諫不行言不聽致位而去之亦可也故司馬公子卬見殺司城蕩意諸來奔公子卬握節以死可謂能以忠死其位矣蕩意諸效節而出可謂能以義去其君矣死者得致身之忠奔者得去國之義春秋皆著其官而不名善其不失職也大夫國人之望也司馬司城國之股肱也宋人之亂其始也禍及大夫而已禍及大夫而不知治故其禍上及於司馬司城禍及司馬司城而不知治則君之勢位危矣昭公以千乘之君而其終不免宋人之難者其源起於此而已有國家者其於撫禦國人可不盡道者哉故大夫司馬昭公被難皆書人著其兆禍之由也司馬兼稱大夫者春秋之法殺書大夫故也司城迫難而出故書奔

胡安國曰初宋昭公將去羣公子樂豫以爲不可遂捨司馬以讓公子卬則卬固昭公之黨欲専宋而昭公固欲以其弟卬自衛也夫司馬掌兵之官不選眾舉有威望爲國人所畏服者使居其任乃欲寵其私暱鮮有不亡者矣公子卬蕩意諸皆以官舉者見主兵者不能其官至於見殺守土者不能其官至於出奔而其君不免失身見弒之禍宜矣

九年春毛伯來求金

程頤曰家父致命以徴車也故書使來求毛伯風魯以欲金故不云王使

謝湜曰公孫敖不至而復毛伯來求金魯之罪也襄王未葬故毛伯來不稱使

胡安國曰毛伯天子大夫何以不稱使當喪未君也逾年卽位矣何以言未君古者諒陰三年百官總己以聴冢宰夫百官總己以聴則是冢宰獨専國政之時托於王命以號令天下夫豈不可而不稱使春秋之防微矣非特謹天下之通喪所以示後世大臣當國秉政不可擅權之戒也跋扈之臣假仗主威脇制中外凡有所行動以詔書從事蓋未有以春秋此義折之耳

夫人姜氏如齊

謝湜曰杜氏謂歸寜

二月叔孫得臣如京師辛丑葬襄王

謝湜曰諸侯防王葬禮也卿防王葬非禮也爲其不成禮故止書如京師

晉人殺其大夫先都

謝湜曰靈公幼政出私室故晉人殺大夫先都呂祖謙曰晉人殺先都梁益耳當時賊殺先克者五人與焉何故先殺先都梁益耳二人蓋是知其罪所以先殺之後來探得箕鄭父士縠蒯得所以殺之

三月夫人姜氏至自齊

謝湜曰父母在夫人歸寜禮也書至志其得禮也他至不書者爲其行不以禮也夫人之至也正則告廟不正則不告因其告而書至則不至者之違禮由此見矣

胡安國曰夫人與君敵體同主宗廟之事出必告行反必告至則書於防然適他國者或曰享或曰防或曰如眾矣未有致之者則其行非禮以不致見其罪也出姜如齊以寜父母於禮得行矣其致者非特以告廟書爾夫人初歸豈其不告爲文公越禮故削而不書示誅意之法矣今此書至者又以見小君之重也夫承祭祀以爲宗廟主一國之母儀而可以搖動乎出姜至是蓋不安於魯故至而特書以示防微杜漸之意其爲後世慮深矣

晉人殺其大夫士縠及箕鄭父

程氏學曰殺二大夫已上不書及者其事同殺之之志均故也成八年晉殺其大夫趙同趙括晉殺其大夫卻犨卻錡卻至哀四年曺殺其大夫公孫姓公孫霍是也書曰殺其大夫某及某者以某之故而延及於某也若僖二十九年衛殺其大夫元咺及公子瑕元咺訟君爲惡君歸則己出君出則己歸信不臣矣而公子瑕不見其辜衛國遷怒而並殺之故書曰及以志専殺之中又有輕重者也文元年晉人殺其大夫士縠縠及箕鄭父襄二十三年陳殺其大夫慶虎及慶寅皆仿此

謝湜曰國人殺大夫先都而君不治故又殺大夫士縠箕鄭父鄭父非有大罪以縠被害而其禍及之故書及

胡安國曰殺先都士縠國也其稱人以殺者國亂無政眾人擅殺之稱也何以知其非討賊之詞書殺其大夫則知之矣三大夫皆彊家也求専晉不得挾私怨以作亂而使賊殺其中軍佐則固有罪矣曷爲不去其官當是時晉靈公初立主幼不君政在趙盾而中軍佐者盾之黨也若獄有所歸則此三人者獨無可議從末減乎而皆殺之是大夫専生殺而政不自人主出也故不稱國討不去其官而箕鄭父書及世後世司賞罰者必本忠恕無有黨偏之意其義精矣

楚人伐鄭

謝湜曰中國衰弱故楚伐鄭

呂祖謙曰楚伐鄭鄭及楚平楚侵陳陳及楚平陳鄭皆近楚自靈公年少卽位諸國皆歸之

公子遂防晉人宋人衛人許人救鄭

謝湜曰書救鄭善之也書公子遂防晉人宋人衛人許人救鄭著諸侯之衰弱也

胡安國曰按左氏範山言於楚子曰晉君少不在諸侯北方可圖也楚子師於狼淵以伐鄭則是貪得無故憑陵諸夏之兵也故楚子親將貶而稱人晉宋衛則趙盾華孔皆國卿也何以貶而稱人救而不及楚師欲以懲不恪也晉主夏盟不在諸侯以啟戎心誰之過乎故書救而稱人以罪趙盾之不能折衝消患爲夷狄之所窺也

夏狄侵齊秋八月曹伯襄卒九月癸酉地震

謝湜曰地陰物也至陰不動其體常寜陰過亢失常則震

冬楚子使椒來聘

謝湜曰楚子始有遣使修聘之禮故楚子來聘與中國同詞椒不氏未賜族

胡安國曰楚僣稱王春秋之始獨以號舉夷狄之也中間來聘攺而書人漸進之矣至是其君書爵其臣書名而稱使遂與諸侯比者是以中國之禮待之也所謂謹華夷之辧內諸夏而外四夷義安在乎曰吳楚聖賢之後見周之弱王靈不及僣擬名號此以夏而變於夷者也聖人重絕之夫春秋立法謹嚴而宅心忠恕嚴於立法故僣號稱王則深加貶黜比之夷狄以正君臣之義恕以宅心故內𨿽不使與中國同外亦不使與夷狄等思善悔過向慕中國則進之而不拒此愼用刑重絕人之意也噫春秋之所以爲春秋非聖人莫能修之者也

呂祖謙曰楚子使越椒來聘執幣傲臣出使他國必先告廟然後出越椒不過恃楚之大輕魯之小其容傲慢而不知非是傲魯乃所以傲其先君故叔仲恵伯謂必滅若敖氏之宗故此見得古之時最重宗廟

秦人來歸僖公成風之襚

程頤曰過時始至故云來歸𨿽子母先君後夫人體當然也書秦人不云君使以失禮夷之也言其尙夷也蓋嫡妾之亂自玆而始

謝湜曰僖公薨已九年成風薨已五年秦人始來歸襚非禮也秦僻陋邊狄禮法不備故惟書秦人成風僖公妾母也僖公嫡母先歿故魯以夫人禮事之以夫人禮葬之成謚風姓妾母稱謚則其爲夫人可知故不書夫人朝廷之義以君爲主故襚先僖公胡安國曰秦人歸襚而曰僖公成風者非兼襚也亦猶平王來賵仲子而謂之恵公仲子爾仲子恵公之妾也然則風氏亦莊公之妾曷不書曰來歸莊公成風之襚乎曰寵愛仲子以妾爲妻者恵公也故書恵公仲子所以正後世之爲人夫者當明夫道不可亂嫡妾之分以卑其身尊崇風氏立爲夫人者僖公也故書僖公成風所以正後世之爲人子者當明子道不可行僣亂之禮以賤其父聖人垂戒之義明矣朱熹曰僖公成風與東晉簡文鄭太后一也皆所以著妾母之義

呂祖謙曰秦人來歸成風之襚左氏此一段气味深長宜子細看蓋成風已死四五年秦襚方至而此猶曰𨿽不當事無忘舊好蓋人茍以是而來不問地之逺近情之親疎時之遲速皆感其誠意此是忠厚損怨之道最不可責人此𨿽送襚之緩然猶勝於不來

葬曹共公

十年春王三月辛夘臧孫辰卒夏秦伐晉

程頤曰晉捨嫡嗣而外求君罪也旣而悔之正也秦不顧義理之是非惟以報復爲事夷狄之道也謝湜曰秦以夷狄伐晉故書秦

胡安國曰說者謂秦伐晉以戎狄書蓋闕文者據左氏少梁北徴之師兩國相攻無他得失言之也然晉取少梁事不經見固未可據秦以狄書者程氏以謂晉捨嫡嗣而外求君罪也旣而悔之正矣秦不顧義理是非惟以報復爲事則夷狄之道也以此狄秦義固然矣或曰猶有深許晉人悔過能攺終不遂非之意故重貶秦伯以見乎

楚殺其大夫宜申

謝湜曰左氏謂謀弒穆王說悞

胡氏曰按左氏宜申與仲歸謀弒穆王而誅則討弒君之賊也曷爲稱國以殺又書其官而不曰楚人殺宜申乎曰穆王者卽楚世子商臣也而春秋之義微矣

呂祖謙曰子西本心不是果要歸死於司敗其意乘楚王不在郢直欲因郢之虛爲謀叛爾不意王渚宮見之所以臨時巧作言語以辭於王後來與子家謀弒穆王則此可見來郢之意也故左氏謂懼而辭此是書法

自正月不雨至於秋七月

謝湜曰文公怠棄民政故不雨再七月亦無懼災之心

及蘇子盟於女栗

謝湜曰內微者故不書主名蘇子王臣也魯使微者及王臣盟不敬之尢大者也尹子柯陵之盟單子雞澤之盟劉子平丘之盟皆諸侯防王臣爲盟也列國與王臣先伐先防而後盟書同盟以明王臣亦與盟也王人之盟於洮王人之盟於翟泉蘇子之盟於女栗諸侯大夫防王臣及王臣爲盟也列國與王臣直防而盟不書同盟以無伐防日月相隔則王臣與盟可知也

呂祖謙曰杜預謂蘇子是滅溫之後蘇子要之不必作此蘇子或是他後亦不可知

冬狄侵宋楚子蔡侯次於厥貉

謝湜曰楚子非事而出將以觀釁書次著楚子之橫胡安國曰楚滅江六平陳與鄭於是乎爲伐宋之舉次於厥貉凡伐而次者其次爲善次而伐者其次爲貶齊師次陘修文告以威敵善之也故上書伐楚以著其美楚次厥貉藏禍心以憑中夏貶之也故下書伐麇以著其罪當是時陳鄭宋皆從楚矣獨書蔡侯何哉鄭失三大夫俟救而不及陳獲公子茷而懼宋方有狄難蓋有不得已者非所欲也蔡無四境之虞則是得已不已志在從夷狄矣故削三國書蔡侯見其棄諸夏之惡也

春秋集義卷二十八

欽定四庫全書

春秋集義卷二十九

宋李明復撰

文公

十有一年春楚子伐麇

謝湜曰麇微國

夏叔仲彭生防晉卻缺於承匡

謝湜曰文公以後政出大夫故公子遂盟晉趙盾叔仲彭生防晉卻缺

秋曹伯來朝

呂祖謙曰諸侯卽位來朝亦自有禮文公卽位來朝蓋曹與魯相近非必徧天下諸侯

公子遂如宋狄侵齊冬十月甲午叔孫得臣敗狄於咸謝湜曰咸魯地狄旣侵齊又潛入魯境故得臣敗狄於咸

胡安國曰左氏稱此長狄也而劉氏以爲非夫春秋正名之書其稱狄也或曰狄或曰白狄或曰赤狄其稱戎也或曰戎或曰山戎或曰姜戎或曰陸渾之戎不別其種類書之於策後亦無所考矣

十有二年春王正月郕伯來奔杞伯來朝

謝湜曰捨夷禮故復稱伯

二月庚子子叔姬卒

謝湜曰叔姬文公女未嫁而卒謂之子叔姬以明時君之女也女子許嫁笄而字死則以成人之喪送之禮也

夏楚人圍巢

謝湜曰巢微國

秋滕子來朝

謝湜曰滕侯臣屬於楚故稱子夷狄爵不過子故也

秦伯使術來聘

謝湜曰秦康公始遣使來修聘禮故聘與中國同辭呂祖謙曰秦西乞術來聘襄仲辭玉魯之辭秦蓋是晉與國所以辭者不與其伐晉也

冬十有二月戊午晉人秦人戰於河曲

程頤曰凡戰皆以主人及客秦曲故不云晉及謝湜曰戰書及所以別先後明曲直也河曲戰不書及者其惡均其罪同也秦晉自殽役以後肆忿報怨凡四伐三戰而兵革不息生民之受禍者眾矣故春秋惡其兩曲而一罪之不書敗者勝敗未分而退胡安國曰秦伯親將晉上卿趙盾禦之其稱人何爲令狐之役故也秦納不正遂非積忿晉不謝秦潛師禦之是以暴兵連禍至此極也凡戰皆以主人及客者處己之道寡怨之方王者之事其不書晉及何也前年秦師來伐晉不言戰者晉已服也故狄秦而免晉今又爲此役則秦曲甚矣故不以晉爲主惟動大眾從秦師不奉辭令以止之也故貶而稱人此輕重之權衡也

呂祖謙曰河曲河之曲不必如公羊說

季孫行父帥師城諸及鄆

謝湜曰二邑皆在國鄙鄆又莒魯所爭行父懼外難故帥師城之鄆書及著其土功不一也

十有三年春王正月夏五月壬午陳侯朔卒邾子蘧蒢卒自正月不雨至於秋七月大室屋壊

程氏學曰觀春秋中文公事宗廟最爲不謹遂有大室屋壊之變天人之際可不畏哉

謝湜曰大室大廟之室也總稱曰廟指神所居曰室廟中余屋壊猶曰不可而況於室屋乎室屋壊則神失其所居矣孝子之念親也思其居處笑語志意將見其所爲齋者色不忘目聲不絕耳心志嗜欲不忘諸心將見其所爲祭者孝思之至也文公簡棄廟事乃至大祖室屋摧壊而神不得以安寜其遺忘祖宗極矣尙何孝思之有哉緩於主速於大事躋僖以亂昭穆棄閏而廟不告月皆不敬之大也故大室大祖所居歳時奉安之所也其終亦有屋壊之變則子事之隳頹神心之疾怨皆於此見矣

胡安國曰譏久不修也何以知久乎自正月不雨則無壊道也不雨凡七月而先君之廟壊不恭甚矣凡此皆志文公怠慢不謹事宗廟以致魯國衰削之由垂戒切矣

冬公如晉衛侯防公於沓

謝湜曰沓之防衛侯來防故書防公左氏謂衛侯請平於晉

狄侵衛

謝湜曰狄自文公七年以來侵魯侵齊侵宋侵衛累歳不息宣子曰隨防在秦賈季在狄難日至矣然則狄數侵中國亦以狐射姑出奔在狄故也觀春秋所書而狄之爲患其微防見矣

十有二月己丑公及晉侯盟

謝湜曰公卽位十年凡三如晉一及晉處父盟再及晉侯盟

公還自晉鄭伯防公於棐

謝湜曰棐鄭地棐之防左氏謂鄭伯請平於晉公防彼爲主而我往防也防公我爲主而彼來防也然則二防因二國欲之請平而公爲主以防之也其往也衛侯防之於沓其還也鄭伯防之於棐一出而一朝二防著其不卹民也

十有四年春王正月公至自晉邾人伐我南鄙叔彭生帥師伐邾

謝湜曰公嘗伐邾取須句邾伐我南鄙以須句故也叔彭生討邾來伐故帥師伐邾

夏五月乙亥齊侯潘卒

謝湜曰齊侯齊昭公魯不防葬故不書葬

六月公防宋公陳侯衛侯鄭伯許男曹伯晉趙盾癸酉同盟於新城

程頤曰諸侯始防議合而後盟盟者志同故書同同懼楚也

謝湜曰新城之盟晉爲盟主大夫不可先諸侯故晉趙盾敍曹伯下盟書日謹之也凡盟小國與大國同欲則書同盟衛侯防公於沓請平於晉鄭伯防公於棐請平於晉然則新城之盟衛鄭之所同願也故書同盟垂隴之盟晉士縠防諸侯盟新城之盟晉趙盾防諸侯盟晉國政出大夫可知也士縠防諸侯盟其後晉殺士縠趙盾防諸侯盟其後趙盾背其君大夫専權未有不爲患者也

胡安國曰同盟於新城同外楚也其曰同者志諸侯同欲非彊之也而宋公陳侯鄭伯在焉則知楚次厥貉三國𨿽從有弗獲己者削而不書蓋恕之也蔡不與盟果有背華卽夷之實也夷考晉楚行事未有以大相逺也而春秋予奪如此者荊楚僣王若與同好陵蔑中華君臣之義滅矣可不謹乎

秋七月有星孛入於北斗

謝湜曰孛悖逆之稱有星光芒不順陵犯北斗故書孛其光芒侵北斗魁中故書入陰精見於天爲星气不軌則星有孛者

胡安國曰孛者惡气所生闇亂不明之貌也入於北斗者斗有環域天之三辰綱紀星也宋先代之後齊晉天子方伯中國紀綱彗者所以除舊布新也禎祥妖孽隨其所感先事而著後三年宋弒昭公又二年齊弒懿公又二年晉弒靈公此三君者皆違道失徳而死於亂符叔服之言天之示人顯矣史之有占明矣

呂祖謙曰此是入於北斗之環域蓋北斗是天之紀綱之星宋齊晉天下綱紀之國孛入於北斗所以見得宋齊晉皆有亂胡春秋論得極好

公至自防

謝湜曰冬如晉春至自晉夏防晉秋至

晉人納捷菑於邾弗克納

謝湜曰邾文公二子貜且齊出捷菑晉出貜且元妃子於次長邾立貜且正也貜且卽位已逾年矣趙盾以捷菑晉出欲以晉國之力納捷菑爲君晉之彊邾之所不能抗也晉車八百乘邾人所不能禦也盾之納捷菑也邾人辭以一言之義而晉之八百乘不得進而還正可以易不正不正不可以易正故也然則力不勝義久矣可以服暴彊可以詰姦慝可以卻師眾天下之義也用兵者可不由義乎哉捷菑不書公子罪其非正也趙盾貶稱人罪其以庶奪嫡也納書弗克著其進不由義也

胡安國曰邾文公元妃齊姜生定公二妃晉姬生捷菑文公卒邾人立定公捷菑奔晉趙盾以諸侯之師八百乘納捷菑於邾邾人辭曰齊出貜且長宣子曰非吾力不能納也義實不爾克也引師而去之故君子善之而書曰弗克納也在易同人之九四曰乘其墉弗克攻吉象曰乘其墉義弗克也其吉則困而反則也其趙盾之謂矣聖人以攺過爲大過而不攺將文過以遂非則有怙終之刑過而能悔不貳過而逺罪則有遷善之美其曰弗克納見私欲不行可以爲難矣然則何以稱人大夫而置諸侯非也聞義能徙故爲之諱內以諱爲貶外以諱爲善

呂祖謙曰晉趙盾以諸侯之師八百乘納捷菑於邾向來城濮之戰七百乘卻是晉國所有之兵至此八百乘蓋非止晉國之兵亦取於諸侯耳盾之欲納捷菑始是盾見得不甚分明後來能頓攺過亦自可取

九月甲申公孫敖卒於齊

謝湜曰公孫敖叛命而出義已絕於魯矣魯不加討且又立其嗣歸其喪故書卒

齊公子商人弒其君捨

謝湜曰舎未逾年稱君以明舎之爲君也君薨世子柩前嗣立君父之位定矣號則稱子一年不可二君故也齊穆公卒子捨立國人皆北面爲臣捨之君位定矣公子商人驟施聚士將以求國以捨立未逾年不以成君視捨而害之故捨之遇難春秋特以成君書之以正商人弒逆之罪也正商人之罪以爲天下逆惡之戒也春秋立例於初以示法變例於終以起義郕太子未卽位稱伯齊嗣子捨未逾年稱君皆變例以明微者也賊不討捨不葬故不書葬商人稱公子與楚商臣稱世子同意

胡安國曰州吁弒君則以國氏商人獨稱公子何也以國氏者累及乎上稱公子者誅止其身夫州吁寵愛有匹嫡奪正之漸莊公養成其惡莫之禁至於弒逆則有以致之矣故曰以國氏者累及乎上按左氏魯叔姬妃齊昭公生捨叔姬無寵捨無威商人心知其孤危寡恃可以取而代也於是驟施於國而多聚士然則商人弒逆出於其身之所爲而非昭公有以致之也故曰稱公子者誅止其身捨未逾年而成之爲君者谷梁子曰成捨之爲君所以重商人之弒也呂祖謙曰齊商人弒捨捨無威以母之無寵亦不見重於其子

宋子哀來奔

謝湜曰蕭封人子哀宋以爲卿不義宋公而出此大夫之不事污君不居亂邦潔身而去者也列國大夫以卑辱以庸昧以過惡得罪而去者眾矣子哀獨以髙節辟亂來奔春秋字而不名貴之也宋大夫司馬以忠死其位者也宋司城以義去其君者也宋子哀潔而不累於祿者也三子者死生去就𨿽不同其歸皆適於義而已臣子之節著於亂世而可以風勸天下者未有美於此者也

胡安國曰宋昭公無道髙哀爲蕭封人以爲卿不義宋公而出遂來奔書曰子哀貴之也易曰幾者動之微吉之先見者也君子見幾而作不俟終日宋子哀有焉昔微子去紂列於三仁之首哀不立於危亂之邦而春秋書字謂能貴愛其身以存道也若偸生避禍而去國出奔亦何取之有

冬單伯如齊齊人執單伯

謝湜曰單伯季孫意如叔孫婼皆魯卿卿佐國命所系爲鄰國所執其憂危大故執書至書重之也單伯以弔喪如齊懿公不道執之

胡安國曰齊君捨魯之甥也商人弒捨固忌魯矣魯使單伯如齊齊人意欲辱魯故執子叔姬而誣之以罪不稱行人公羊所謂以己執之者也

呂祖謙曰齊人執單伯此是王室之衰弱齊君無道之甚

齊人執子叔姬

程氏學曰齊人執子叔姬十五年齊人來歸子叔姬子叔姬妃齊昭公生捨昭公卒捨卽位公子商人弒君之惡已顯而執叔姬之事聖人不獨罪商人也齊人不討賊俱北面事之又致執其君母齊之人均有罪焉故曰齊人執子叔姬執之書其歸不得也謝湜曰子叔姬適齊昭公生捨捨卽位公子商人弒捨又執子叔姬商人弒逆之惡顯矣齊人不能討國賊反以臣禮事之叔姬之欲歸魯也又使商人執君之母而囚之叔姬之執齊人均有大罪故執書齊人罪之也齊人眾辭執叔姬書人與諸侯執公卿書人異矣叔姬有母道於齊不稱夫人以著商人絕之也凡內女適諸侯不書歸者或公未卽位女已行故胡安國曰子叔姬者齊君捨之母也弒其君執其母皆商人所爲而以爲齊人執之何也商人弒君之罪已顯而齊人黨賊之惡未彰商人驟施於國而多聚士是以財誘齊國之人而濟其惡也齊人懷商人之私恵忘君父之大倫弒其君而不能討執其母而莫之救則是舉國之人皆有不赦之罪也假有人焉正色而立於朝誰敢致難其君而不顧乎故聖人書曰齊人執子叔姬所以窮逆賊之黨與而治之也其討罪之防嚴矣故曰春秋成而亂臣賊子懼

十有五年春季孫行父如晉三月宋司馬華孫來盟謝湜曰書官而不名貴之也書官而名貶之也司馬見殺不名善其能死職也司城出奔不名善其能去職也華孫書官書名則與此異矣安暴君之朝食污君之祿進無直諫之忠退無潔身之義姦邪同寵爲昭公以國事來盟書華孫貶之也書司馬著其失職也華氏孫名左氏以爲字誤矣來不稱使者昭公國亂無政華孫爲宋來盟故也

胡安國曰司馬主兵之官稱華孫者自督弒殤公諸侯受賂失賊不討使秉宋政及其後世繼掌兵權春秋之所禁者故傳載其承命亞族之詞而經書曰宋司馬華孫來盟其曰華孫猶季孫叔孫仲孫臧孫之類不書名者義不系於名也不稱使以是専行爲無君矣孟子曰所謂故國非謂其有喬木有世臣之謂也春秋此義其欲後世以賢者之類功臣之冑爲世臣然後委之以政乎

夏曹伯來朝

謝湜曰爲齊難故來朝

齊人歸公孫敖之喪

謝湜曰敖卒於齊魯人許反其喪齊人之以敖喪至也以魯人釋其罪而反之故書歸以恵叔請於齊而得之故不書來法以正國刑以治罪法不行於宗族刑不加於大惡魯之失道也

胡安國曰公孫敖慶父之後行又醜矣出奔他國其卒與喪歸皆書於防者許翰以爲文伯恵叔二子之哀誠無已也故魯人從其請國史記其事仲尼因而不革者以敖著教也易曰有子考無咎周公命蔡仲曰爾尙蓋前人之愆

六月辛丑朔日有食之鼓用牲於社

謝湜曰莊公文公不知所以救災故鼓用牲於社

單伯至自齊

謝湜曰卿至不書降於君也單伯季孫意如叔孫婼皆以被執得至故書

胡安國曰單伯天子之命大夫也故逆王姬防伐宋使於齊皆書其字而不名與意如婼異者無所書而不專王命謹臣禮也

晉卻缺帥師伐蔡戊申入蔡

謝湜曰卻缺以師伐蔡蔡人不服於是以師入蔡伐以治罪而已蔡不與盟蔡侯之過也師入其國則蔡人受害者眾矣伐蔡書入罪卻缺之暴也兵眾入國其爲患大書日謹其變

秋齊人侵我西鄙

謝湜曰執單伯執子叔姬侵我西鄙懿公之不道也以逆得以逆守賊臣之取禍也

呂祖謙曰齊人伐我西鄙一則是執叔姬恨以王使來請一則是弒君後恐諸侯來討

季孫行父如晉

謝湜曰行父春如晉秋又如晉以齊故

冬十有一月諸侯盟於扈

程頤曰魯以備齊不在防故不序又稱諸侯者眾辭見眾國無能爲也此盟爲齊亂也

謝湜曰公子商人弒齊君執君母病魯而執其卿害魯而侵其鄙逆惡之大者也晉靈防八國諸侯盟於扈謀伐齊也齊人賂晉不克而還討逆定亂義事也諸侯所同欲也晉受賂中止諸侯弗能正諸侯所同罪也故扈之盟總稱諸侯公不與盟齊難故也胡安國曰盟於扈者晉侯宋公衛蔡陳鄭曹許八國之君也何以不序略之也春秋於夷狄君臣同詞而不分爵號說者以爲略之也八國曷爲略之等於夷狄乎齊人弒君不能致討受賂而退奚以賢於狄矣不曰晉人防諸侯盟於扈而曰諸侯盟者分惡於諸侯也陳恆弒其君孔子沐浴而朝告於哀公請討之弒君之賊夫人之所得討也而況於諸侯乎況於鄰國乎略諸侯而不序以其欲討齊罪而復不能也況於鄰壤初不與盟防者乎魯君之罪亦可知矣呂祖謙曰晉盟諸侯於扈謀伐齊齊賂晉而還至十六年魯賂齊此亦見春秋時風俗皆以賄賂爲尙自入春秋受賂亦未曽無之只是未若此之甚其大略可見

十有二月齊人來歸子叔姬

謝湜曰子叔姬齊君母不書夫人商人絕之也忿而執之絕而歸之商人之罪也臣子不能討賊治罪而從之齊人之罪也歸叔姬罪在齊人故書來

胡安國曰不言齊子叔姬來歸而曰齊人來歸子叔姬者見子叔姬無罪齊人自絕而歸之爾春秋深罪齊人以商人爲君而不知其惡故其執叔姬與弒其君商人皆稱齊人深責之也

呂祖謙曰齊人來歸子叔姬齊執叔姬公羊以爲單伯淫叔姬蓋公谷只是經生不識朝廷大事其間詞或鄙俚其中說經防與理處甚明又不可不仔細防蓋緣他傳得子夏學所以識得此不比左氏是國史所以識得朝廷大要

齊侯侵我西鄙遂伐曹入其郛

謝湜曰懿公初以不道侵魯繼以遷怒伐曹曹人不服又以兵入其郛兵之暴亂甚矣書侵書入罪之也書遂著其橫也郛外城入其郛者曹人守城齊師乘其郛而入之也

十有六年春季孫行父防齊侯於陽谷齊侯弗及盟程氏學曰季孫行父防齊侯於陽谷齊侯弗及盟齊魯先旣約盟而公不往乃使季孫行父防故齊侯弗及盟也夫齊彊魯弱公違約不自下而抗大國以取怒危道也

謝湜曰齊再侵魯魯爲請盟其盟也公不能往而行父出防於是齊侯不與爲盟懿公暴橫不率久矣陽谷之防文公遣大夫出盟大國至使失歡於齊非保國之道也將以保國而反以危國書弗克盟危之也危之著文公之倦於政也陽谷齊地

夏五月公四不視朔

程氏學曰古者頒告朔於邦國諸侯受而藏之祖廟每月朔朝於廟告而行之然則朝廟者謂告月也文公慢棄天時不尊王朔以閏月附月之餘怠而不告猶朝於廟捨其本而行其末耳左氏曰閏月不告朔非禮也若公四不視朔則尢甚矣

謝湜曰告朔以朔政告之廟視朔視朔政而聴之文公之倦政也其始不告朔而已終則不視朔焉其始閏不告朔而已終則四不視朔焉一月之政系於朔朔政不視則國之政事不復聴治矣朔政不視至於四月則視朔之禮自是不復行矣書四不視朔以明朔禮之廢也

胡安國曰天子頒朔於諸侯諸侯每月奉以告廟出視朝政文公四不視朔公羊子以爲疾也不言疾自是公無疾不視朔也此見聖人所書之意若後復視朔者必於此書公有疾與昭公如晉之事比矣文公厭政備見於經閏不告朔不視無雨不閔防同不與廟壞不修作主不時事神治民之怠也則其心放而不知求久矣

六月戊辰公子遂及齊侯盟於郪邱

謝湜曰陽谷之防齊侯弗及行父盟魯不可以與齊抗乃使公子遂以賂請盟故二國盟於郪邱郪邱之盟齊爲盟主盟以魯大夫及齊侯者抑齊之彊也抑齊之彊者責其以賂屈魯而盟也郪邱齊地

秋八月辛未夫人姜氏薨

謝湜曰姜氏僖公夫人

毀泉臺

謝湜曰上之所爲下之所效國君舉動不可以不愼也物之不足疑情之不足信者明君弗惑也興之無利於民廢之無損於民者明君弗爲也故災變妖孽之來不以邪說亂其心不以無稽之言貳其聴反身修徳以應之而已泉臺魯之舊也魯人以蛇出泉宮夫人繼歿由是惡泉臺而毀之惑之大者也川谷有妖咎不在川谷宮室有妖妖不在宮室惑蛇妖毀泉臺繆舉之大也禍福不以理推吉凶不以事考死生不以聴命壊先君建立以弭一日不足信之妖非明君之舉也何以爲天下後世法哉書毀泉臺罪其不明也

胡安國曰先祖爲之非矣然臺之存毀非安危治之之所系也𨿽勿居可也而必毀之是暴揚其失有輕先祖之心此履霜之漸弒父與君之萌春秋之所謹也故書

楚人秦人巴人滅庸

謝湜曰楚子西通巴人北通秦人故滅庸

胡安國曰楚大饑戎與麇濮交伐之而庸人幸其弱帥羣蠻以叛楚此取滅之道也楚人謀徙於阪髙蒍賈曰不可我能往寇亦能往不如伐庸亦見其謀國之善矣故列書三國而楚不稱師減楚之罪詞也呂祖謙曰庸人帥羣蠻以叛楚麇人率百濮聚於選將伐楚是時楚不先伐麇而先伐庸者何故蓋當時病根在庸其倡率羣蠻以攻楚者皆是庸故先伐庸也是以楚之爲計使廬人七遇皆北所以示其甚弱之勢而使庸人見之以爲不足與戰遂不設戰備庸人旣敗則羣蠻皆散卒難與合以攻楚所以如此者必欲滅庸而後已若病根不去則終亦爲患矣

冬十有一月宋人弒其君杵臼

謝湜曰昭公無道上下離心由是國人起而害焉故弒書宋人然則人心忿怨而君不受禍者未之有也大夫司馬以無罪見殺司城子哀以辟難出奔國之忠良或死或去而姦邪險惡擅命得君如是而人君無股肱手足之助矣此昭公之難所以於宋人也宋自雨螽以後公室禍亂相繼不息至於如此天人之際其相與可不畏哉賊不討故不書葬

胡安國曰此襄夫人使甸殺之也而書宋人者昭公無道國人之所欲弒也君無道而弒之可乎諸侯殺其大夫𨿽當於罪若不歸諸司宼猶有専殺之嫌以爲不臣矣況於北面歸戴奉之以爲君也昭公無道聖人以弒君之罪歸宋人者以明三綱人道之大倫君臣之義不可廢也然則有土之君可以肆於民上而無誅乎諸侯無道天子方伯在焉臣子國人其何居死於其職而明於去就從違之義斯可矣蕩意諸亦死職春秋削之不得班於孔父仇牧荀息何也二子閒其君而見殺春秋之所取也意諸知國人將弒其君而不能止知昭公之將見殺而不能正坐待其及而死之所謂匹夫匹婦自經於溝瀆而莫之知也奚得與死於其職者比乎聖人所以獨取髙哀之去而書字以褒之也

呂祖謙曰宋人弒其君杵臼凡書國人不名言某人弒君皆君無道

十有七年春晉人衛人陳人鄭人伐宋

程頤曰行天討而成其亂失天職也故不卿之謝湜曰晉荀林父衛孔達陳公孫寜鄭石楚伐宋討逆之師也逆亂未治乃立公子鮑而還師莫大於行義義莫大於討逆將以行義討逆而其終反成宋亂故大夫皆貶稱人

胡安國曰列國之卿其君所與共天位治天職者宋有弒君之亂欲行天討而伐宋乃其職也復不能討而成其亂是不足爲國卿失其職矣故皆貶而稱人大夫帥師稱名氏賤者稱人其稱人賤之也陳恆弒簡公孔子請討曰以吾從大夫之後不敢不告也

夏四月癸亥葬我小君聲姜

謝湜曰成風僖公妾母聲姜文公嫡母

齊侯伐我西鄙六月癸未公及齊侯盟於谷

謝湜曰公子遂𨿽盟郪邱齊猶以師伐我公於是至谷爲盟谷之盟齊爲盟主盟以公及齊侯者抑齊之彊也抑齊之彊者責其以師逼魯而盟也

諸侯防於扈

謝湜曰防於扈將以平宋也亂臣賊子討而治之諸侯之所志也旣防而卒無成功諸侯之所同罪也故扈之防總稱諸侯

胡安國曰宋昭公𨿽爲無道人臣將而必誅春秋正宋人爲弒君之罪所以明人道之大倫也故大夫無沐浴之請則貶而稱人諸侯無討賊之功則略而不序不然是廢君臣之義人欲肆而天理滅矣故曰春秋成而亂臣賊子懼

秋公至自谷冬公子遂如齊

謝湜曰左氏謂拜谷盟

十有八年春王二月丁丑公薨於臺下

謝湜曰薨書臺下則宴遊無節可知

朱熹曰一毫不正則有累於其生故春秋書公薨必謹其地學者要當知古人所以嚴於終如此

秦伯防卒

謝湜曰秦伯秦穆公赴告通於中國故書卒魯不防葬故不書葬

夏五月戊戌齊人弒其君商人

謝湜曰懿公𨿽逆臣齊人北面臣之矣故弒書君國人起而害之故弒書人懿公得位四年外執魯卿內執君母侵人之鄙伐人之國入人之郛其暴虐不道極矣故國人作難而死於僕乘之手也

胡安國曰按左氏齊懿公卽位刖邴歜之父而使歜僕納閻職之妻而使職驂乘二人者實弒公然則於法宜書曰盜而特變其詞以爲齊人何也亂臣賊子之動於惡必有利其所爲而與之者人人不利其所爲而莫之與則孤危獨立無以濟其惡簒弒之謀熄矣惟利其所爲而與之者眾是以能濟其惡天下胥爲禽獸而莫之遏也公子商人驟施於國而多聚士盡其家而貸於公有司是以財誘齊國之人也齊人貪公子一時之私施不顧君臣萬世之大倫弒其國君則靦面以爲之臣而不能討執其君母則拱手以聴其所爲而不能救故於懿公見殺特不書盜反以弒君之罪歸諸齊人以誅亂賊之黨弭簒弒之漸所謂拔本塞源懲禍亂之所由也故曰春秋成而亂臣賊子懼

六月癸酉葬我君文公秋公子遂叔孫得臣如齊謝湜曰公子遂以立公請於齊故二卿同出書二卿著遂之専也

胡安國曰使舉上客將稱元帥此春秋立文之常體也其有變文書介副者欲以起問者見事情也子赤夫人之子今卒於弒不著其實是爲國諱惡無以傳信於將來而春秋之大義隠矣故上書大夫並使下書夫人歸於齊中曰子卒則見禍亂邪謀於奉使之日而公子遂弒立其君之罪著矣

冬十月子卒

謝湜曰子文公嫡子赤公薨子赤繼立公子遂以敬嬴之寵害子赤立宣公子被害不書諱之也不名先君已葬故也文公之爲國也主不知建而後時廟不知敬而室壊閏不告月朔不四視其怠棄國政甚矣方是時日食於上地震於下雨不降星孛而逆尙不知恐懼自反外失制權臣內失正嗣位嬖孽寵幸而嫡子孤危故公子遂難作蕭墻而子赤受其患也天人之際可不畏邪

胡安國曰諸侯在喪稱子繼世不忍當也旣葬不名終人子之事也逾年稱君緣民臣之心也子卒何以不日遇弒不忍言也旣葬而不名不名而遇弒者不日以見其弒子赤是也逾年而稱君稱君而遇弒者不地以見其弒閔公是也何以知其賊乎上書大夫並使下書子卒夫人歸則知罪之在公子遂矣孫於邾出奔莒則知罪之在夫人與慶父矣繼世之恩終事之重情文之節隠惡之禮記事之信誅亂臣討賊子之義亦備矣

夫人姜氏歸於齊

謝湜曰姜氏文公夫人赤之母也子被害故夫人歸齊公子遂殺嫡立庶臣子不知討治乃至魯之君母棄絕而歸魯國之罪也公子遂如楚如齊如晉入伐邾救鄭盟晉趙盾盟雒戎盟齊侯其權重矣故其不道至於殺國嗣子絕母夫人一國莫敢制也胡安國曰書夫人則知其正書姜氏則知其非見絕於先君書歸於齊則知其無罪異於孫於邾者而魯國臣子殺嫡立庶敬嬴宣公不能事主君存嫡母其罪不書而並見矣

季孫行父如齊

謝湜曰春秋禦臣之道欲制於微宣公新立故行父如齊

莒弒其君庶其

謝湜曰弒稱國舉朝爲之難也莒紀公多行無禮於國臣下不安禍由此起故弒書莒左氏謂太子僕因國人誤矣

春秋集義卷二十九﹤經部﹐春秋類﹐春秋集義﹥

欽定四庫全書

春秋集義卷三十

宋李眀復撰

宣公

程頤曰宣公名倭文公子子赤庶兄匡王五年卽位宣謚也善問周達曰宣

元年春王正月公卽位

謝湜曰宣公之立上不受之天子下不受之先君書卽位著其自立也

胡安國曰宣公爲弒君者所立受之而不討賊是亦聞乎弒也故如其意焉而書卽位以著其自立之罪而不嫌於同詞美一也有小大則褒詞異惡一也有小大則貶詞異一美一惡無嫌於同

公子遂如齊逆女

謝湜曰大喪而逆女其惡不待貶絕而見矣公卽位而逆女將以結援於齊也納幣非卿故不書公子遂魯逆臣王法在所絕也稱公子以宣公親之也翚稱公子遂稱公子而桓與聞逆宣受逆臣立其惡著矣胡安國曰魯秉周禮喪未期年遣卿逆女何亟乎太子赤齊出也仲遂殺子赤及母弟而立宣公懼於見討故結婚於齊爲自安計越典禮而逆之如此其亟而不顧者必敬嬴仲遂請齊立接之始謀也其後滕文公定爲三年喪父兄百官皆不欲曰吾宗國魯先君莫之行也喪紀浸廢夫豈一朝一夕之故自文宣莫之行矣此所謂不待貶絕而罪惡見者也

三月遂以夫人婦姜至自齊

程頤曰脫氏字

謝湜曰遂不稱公子一事再見者卒名故也逆夫人至稱以者逆女君命故也婦姜不稱氏者以婦配姓則不氏亦猶以謚配姓則不氏也女子以姓爲本言婦姜而不言氏非褒貶之法也公子公孫宗族之親也春秋時皆以臣禮仕於國以親言之則有尊卑之序也然則公室子孫逆女以卑者行則順以尊者行則逆

胡安國曰有不待貶絕而罪惡見者不貶絕以見惡夫人與有罪焉則待貶而後見故不稱氏夫人其如何知惡無禮如野有死麕能以禮自防如艸虫愆期有待如歸妹之九四則可免矣凡稱婦者其詞𨿽同立義則異逆婦姜於齊病文公也以婦姜至自齊責敬嬴也敬嬴嬖妾私事襄仲以其子屬之殺世適兄弟出主君夫人援成風故事卽以子貴爲國君母斬焉在衰服之中請婚納婦而其罪隠而未見也故因夫人至特稱婦姜以顯之此乃春秋推見至隠著妾母當國用事爲後世鑑者也槪指爲有姑之詞而不察其防則精義隠矣

朱熹曰遂以夫人婦姜至自齊恐是當時史官所書知此蓋爲如今魯史不存無以知何者是舊文何者是聖人筆削如何得見聖人之意

夏季孫行父如齊

謝湜曰左氏謂請防於齊

胡安國曰經書行父如齊而不言其故謂納賂以請防者也經有不待而著者比事以觀斯得矣下書公防齊侯於平州則知此防行父請之也又書齊人取濟西田則知其請蓋以賂也𨿽微其事著矣諸侯立卿爲公室輔猶屋之有楹也而謀國如此亦不待貶而惡自見者也不然以行父之勤勞恭儉相三君而無私積必能以其君顯名與晏嬰等矣

晉放其大夫胥甲父於衛

程氏學曰晉放其大夫胥甲父於衛哀三年蔡人放其大夫公孫獵於吳諸侯専放大夫可乎惟罪輕於専殺耳君之卿佐是謂股肱股肱或虧何痛如之謝湜曰放屏棄之詞放驩兜於崇山是也誅罰王之事也諸侯擅命其上専殺大夫其次専放大夫書放胥甲父罪之也古者大臣有罪放之幽逺之地者擯之不使得爲民病也衛晉之鄰也以甲父不忠於晉而放之於衛是以晉之禍移之於鄰國也書放甲父於衛著其失也舜之四刑放重於流竄重於放殛重於竄

胡安國曰放猶羈置毋去其所比於専殺者其罪薄乎云爾或以爲近正非矣大夫當官旣不請於天子而自命以爲有罪又不告於司寇而擅刑猶不逺於正乎秦晉戰於河曲撓臾駢之謀者趙穿也若討其不用命則當以穿爲首止治軍門之呼偕貶可也而獨放胥甲父則以趙盾當國穿其族子而盾庇之也桃園之罪其志固形於此矣故稱國以放見晉政之在私門而成上侵爲後戒也

呂祖謙曰放胥甲父於衛河曲之戰趙穿與胥甲父俱敗軍謀何故獨放甲父此見趙宣子私意處當時所以不便誅他時正爲是親不敢行法耳此莫是自文公以來開此端隙魏犫與顚頡俱爇曹負羈之宮而文公止殺顚頡然文公猶是國君趙盾乃人臣豈可徇私意而行法乎此所以成趙穿弒靈公之事

公防齊侯於平州

謝湜曰平州齊地左氏謂定公位

胡安國曰按左氏曰防於平州以定公位魯宣簒立逾年舉國臣子旣從之矣若之何位猶未定而有待於平州之防也春秋以來弒君簒國者已列於諸侯之防則不復致討故曹人以此請負芻於晉夫簒弒之賊毀滅天理無所容於天地之間身無存歿時無古今其罪不得赦也以列於防而不復討是視倫紀爲弁髦棄人類爲禽獸此仲尼所爲懼春秋所以作也然欲定其位者魯公宜稱及齊而曰防者討賊之法也凡討亂臣賊子必深絕其黨而後爲惡者孤矣

公子遂如齊

胡安國曰宣公簒立之罪仲遂主謀爲首惡初請於齊遂爲上客而並書介使者罪叔孫得臣不能爲有無亦從之也大夫有以死爭者矣然削而不書以叔仲恵伯死非君命失其所也遂及行父則一再見於經矣如齊拜成𨿽削之可也又再書於防者於以著其始終成就弒立之謀以戒後世人臣或內交宮禁以固其寵或外結藩鎭以爲之援至於殺生廢置皆出其手而人主不悟者其慮深矣凡此皆直書於防而義自見者也

六月齊人取濟西田

程頤曰宣公不義得國賂齊以求助齊受之以助不義故書取不義不能保其土故不云我非爲彼彊取故不諱不能有而失者皆諱

謝湜曰宣公懼大國見討故以濟西田賂齊春秋以齊人取我田爲文者罪齊侯受賂容逆也罪齊侯受賂容逆而魯國之惡見矣貶齊侯故書人公子遂如齊子卒公子遂如齊齊人取濟西田然則殺適立庶皆公子遂結齊而爲之也

胡安國曰魯人致賂以免討而書齊人取田者所以著齊罪春秋討賊尢嚴於利其爲惡而助之者所以孤其黨夫齊魯鄰國盟主之餘業也子惡弒出姜歸而宣公立不能聲罪致討務寧魯難首與之防是利其爲惡而助之也弒君簒國人道所不容而貨賂公行免於諸侯之討則倫紀等於弁髦人類滅爲禽獸其禍乃自不知以義爲利而以利之可以爲利而爲之也孟氏爲梁王極言利國者必至於弒奪而後厭蓋得經書取田之意舉法如此然後人知保義棄利亂臣賊子孤立無徒而亂少弭矣

呂祖謙曰齊人取濟西之田濟西田初是曹故地晉文公取之以分與魯今魯又賂齊只是交割前日請防之賂

秋邾子來朝楚子鄭人侵陳遂侵宋

胡安國曰楚書爵而人鄭者貶之也鄭伯本以宋人弒君晉不能討受賂而還以此罪晉爲不足與也遂受盟於楚今乃附楚以亟病中國何義乎書侵陳遂侵宋者以見潛師掠境肆爲侵暴非能聲宋罪而討之也旣正此師爲不義然後中國之師可舉矣呂祖謙曰楚侵陳遂侵宋陳與宋相近

晉趙盾帥師救陳

胡安國曰鄭在王畿之內而附蠻夷陳先代帝王之後而見侵逼此門庭之宼利用禦之者也晉救陳則存諸夏攘夷狄之師故特褒而書救凡書救者未有不善之也如解倒懸如救民於塗炭之中知此義則知春秋書用兵之意矣稱師救陳宋經不書宋此非闕文乃聖人削之也前方以不能討宋上卿貶而稱人諸侯防而不序今若書救宋則典刑紊矣

宋公陳侯衛侯曹伯防晉師於棐林伐鄭

謝湜曰鄭穆公從楚病中國故貶書人楚子鄭人攻陳宋書侵著其不道也侵宋書遂著其暴橫也書趙盾救陳善之也書宋公陳侯衛侯曹伯防晉師伐鄭著諸侯疾鄭之深也棐林鄭地晉師至棐林而諸侯防之諸侯皆欲伐鄭故也

胡安國曰列數諸侯而防晉趙盾谷梁子以爲大趙盾之事以其大之也故曰師此說非也春秋立法君爲重而大夫與師其體敵列數諸侯於帥師之下而又書大夫之名氏則臣疑於君而不可以爲訓其曰防晉師此乃謹禮於微之意也其立義精矣棐林鄭地也前者地而後伐以爲疑詞此其地則以著其美者一美一惡無嫌於同

冬晉趙穿帥師侵崇

謝湜曰崇秦與國盾方救陳伐鄭穿又侵崇晉國權出趙氏故也

胡安國曰崇在西土秦所與也晉欲求成於秦不以大義動之而伐其與國則爲諼已甚比諸伐楚以救江異矣而謂設此謀者趙穿也意者趙穿已有逆心欲得兵權托於伐國以用其眾乎不然何謀之迂而當國者亦不裁正而從之也穿之名姓自登史防弒君於桃園而上卿以志同受惡其端又見於此書侵以見所以求成者非其道矣

晉人宋人伐鄭

胡安國曰宋人弒君旣列於防在春秋衰世已免於諸侯之討矣論春秋王法則其罪固在法所不赦也而晉人與之合兵伐鄭是謂以燕伐燕庸愈乎其書晉人宋人非將卑師少蓋貶而人之也以貶書伐者若曰聲罪致討而已有瑕則何以伐人矣

二年春王二月壬子宋華元帥師及鄭公子歸生帥師戰於大棘宋師敗績獲宋華元

程氏學曰鄭獲宋華元生也吳獲陳夏死也不當論其生死蓋存之殺之皆在得之之後故不當論於此如其義則獲人之君與其卿及其見獲者之罪皆可知矣其間曲直之義則各存乎其文若韓之戰不書秦伐而曰晉及秦伯戰於韓獲晉侯則曲在晉自可見也

謝湜曰前冬宋人伐鄭今春二國戰於大棘然則大棘之戰由宋華元好戰致之也故以華元主戰而罪之師曲在宋可知也華元逞一朝之怨進不由義出不量敵乃至師眾大敗而身獲於人書獲宋華元著大夫好戰之禍也

胡安國曰兩軍接刃主將見獲其負明矣又書師敗績詞不贅乎此明大夫𨿽貴與師等也故將尊師少稱將不稱師師眾將卑稱師不稱將將尊師眾並書於策者示人君不可輕役大眾又重將帥之選其義深矣或曰元帥三軍之司命而輕重若是班乎自行師而言則以元帥爲司命自有國而言則以得眾爲邦本鄭使髙克將兵禦敵於境欲逺克也而不卹其師楚以六卒實從得臣恐喪師也而不卹其將故經以棄師罪鄭以殺其大夫責楚明此義然後知王者之道輕重之權衡矣

秦師伐晉

謝湜曰晉趙穿侵崇故秦師伐晉

胡安國曰按左氏以報崇也遂圍焦晉用大師於崇乃趙穿私意而無名也故書侵秦人爲是興師而報晉則問其無名之罪也故書伐世豈有欲求成於彊國而侵其所與可以得成者乎穿之情見矣宣子當國算無遺防獨懵於此哉其從之也而盾之情亦見矣春秋書事筆削因革必有以也一侵一伐而不書圍焦所以誅晉卿上侵之意其所由來者漸矣

夏晉人宋衛人陳人侵鄭

謝湜曰鄭敗宋師獲宋華元故四國侵鄭

胡安國曰按左氏晉趙盾及諸侯之師侵鄭以報大之役初鄭歸生受命於楚以伐宋經不書伐而以宋華元主大之戰者蓋楚人有詞於宋矣師之老壯在曲直晉主夏盟盾旣當國合諸侯之師何畏乎楚何避乎鬭椒然力非不足而去之者以理曲也故卿不氏而稱人師書侵而不言伐易於訟卦之象曰君子作事謀始始而不謀將至於興師動眾有不能定者也晉惟取賂釋宋而不討至以中國之大不能服鄭不競於楚可不愼乎春秋行事必正其本爲末流之若此也其垂戒明矣

秋九月乙丑晉趙盾弒其君夷臯

程頤語錄或問晉趙盾弒其君夷臯聖人不言趙穿何也曰此春秋大義趙穿手弒其君人誰不知盾之罪非春秋書之更無人知也仲尼曰惜也越境乃免此句要人防得若出而反不討賊也則不免除出境遂不反乃可免也

範祖禹曰古者官守其職史書善惡君相不與焉故齊太史兄弟三人死於崔杼而卒不沒其罪此姦臣賊子所以懼也後世人君得以觀史而宰相監修欲其直筆不亦難乎司馬遷有言曰文史星歷近乎卜祝之間蓋止於執簡記事直書其實而已非如春秋有褒貶賞罰之文也後之爲史者務褒貶而忘事實失其職矣人君任臣以職而宰相不與史事則善惡庶乎其可信也

謝湜曰弒逆趙穿爲之也書曰趙盾者穿盾之族也晉國之權皆歸於盾盾茍無不臣之心則穿安敢肆爲大逆哉今也入諫不聴亡不越境聞難而反反不討賊然則穿之逆盾之由也春秋推原首惡而歸之趙盾所以爲萬世法也自星孛北斗之後齊有商人齊人之難宋有宋人之難莒有莒國之難晉有趙盾之難其禍大且眾矣然則天變之大可不戒耶賊不討故不書葬

胡安國曰趙穿手弒其君董狐歸獄於盾其斷盾之獄詞曰子爲正卿亡不越境反不討賊以是書斷而盾也受其惡而不敢辭仲尼因其法而不之革其義云何曰正卿當國任事之臣也國事莫酷於君見弒不於其身而誰責乎亡而越境謂去國而不還也然後君臣之義絕反而討賊謂復讎而不釋也然後臣子之事終不然是盾僞出而實聞乎故也假令不與聞者而縱賊不討是有今將之心而意欲穿之成乎弒矣惡莫慘乎意今以此罪盾乃閒臣子之邪心而謹其漸也盾𨿽欲辭而不受可乎以髙貴鄕公之事觀焉抽戈者成濟倡謀者賈充而當國者司馬昭也爲天吏者將原司馬昭之心而誅之乎亦將致辟成濟而足也故陳泰曰惟斬賈充可以少謝天下耳昭問其次意在濟也泰欲進此直指昭也然則趙穿弒君而盾爲首惡春秋之大義明矣微夫子推見至隠垂法後世亂臣賊子皆以詭計獲免而至愚無知如史太鄧扈樂之徒皆蒙歸獄而受戮焉君臣父子不相夷以至於禽獸也幾希故曰春秋成而亂臣賊子懼

朱熹曰左是有多少難信處如趙盾一事後人費萬千說話與出脫其實此事甚分明如司馬昭之弒髙貴鄕公他終不成親自下手必有抽戈用命如賈充成濟之徒如曰司馬公養汝等正爲今日之事無所問也看左載靈公欲殺趙盾今日要殺殺不得明日要殺殺不得只是一个人君要殺一臣最易爲力恁地殺不得也是他大段彊了今來許多說話自是後來三晉旣得政撰造掩覆反有不可得而掩者矣物來若不能明事至若不能辧是吾心大段昏在又曰初靈公要殺盾盾所以走出趙穿便弒公想是他本意如此然則此罪首合是誰做

呂祖謙曰趙穿攻靈公於桃園太史旣如此書時諸侯之國史皆從此書然當時趙盾亦不爲無意使盾無意時反討賊也又縱使趙穿追公子黑臀看前時盾說棄人用犬之句已自有無君之心觀太史言子爲正卿亡不越境反不討賊非子而誰屬可見宣子弒君分明孔子曰董狐古之良史也書法不隠趙宣子古之良大夫也爲法受惡惜也越境乃免此恐非夫子之言不然恐記有差訛如爲法受惡此句亦未見得惜也越境乃免一句恐未必如此豈有弒君之後才出境便可免其罪宣子旣不能討賊而又使趙穿逆成公此見其弒君甚分明然齊崔杼殺齊太史而盾不殺董狐此亦見其得處

又曰趙穿弒靈公董狐直筆書之曰趙盾弒其君蓋弒𨿽是趙穿其情實爲趙盾出去了弒蓋盾平日所與親厚者惟穿耳穿爲盾之出故敢行弒君之逆此𨿽是穿弒君實爲盾弒何故見得是盾弒以穿旣弒君之後盾歸旣不討其弒君之賊反使穿逆公子黑臀於周而立之則盾親厚穿之情無所逃矣

冬十月乙亥天王崩

春秋集義卷三十

欽定四庫全書

春秋集義卷三十一

宋李明復撰

宣公

三年春王正月郊牛之口傷攺卜牛牛死乃不郊猶三望

謝湜曰牛在滌曰牲傷則復謂之牛以其不可供牲也聖人事天其敬至矣郊牛口傷牛爲鼷鼠食皆卽以爲牛而不以爲牲也聖人於郊一物一事無不致其誠敬之心也有誠敬之心則天事安有不善耶郊牛之口傷養牲不敬也攺卜牛牛死不敬之至也牛死乃不郊則天事於此廢矣春秋因其變而書其郊罪魯人失誠敬之心也有牲而不用則曰乃免牲牛不可用則曰乃免牛牛死無牛可免則曰乃不郊胡安國曰乃不郊爲牛之口傷攺卜牛而牛又死也不然郊矣禮爲天王服斬衰周人告喪於魯史防已書而未葬也祀帝於郊夫豈其時而或謂不以王事廢天事禮乎春秋以來喪紀浸廢有不奔王喪而逺適他國有不修弔禮而自相聘問固將以是爲可舉而不廢也卒至漢文以日易月後世不能復其所由來漸矣春秋備書其義自見矣三望者公羊曰祭太山河海夫天子有天下凡宇宙之內名山大川皆其所主也故得祭天而有方望無所不通諸侯有一國則境外之山川他人所主者而可以望乎季氏旅於泰山冉求不能救而夫子責之者爲太山魯侯所主也大夫何與焉季氏不得旅泰山則河海非魯之封內其不得祭亦明矣猶者可已不當爲之詞

葬匡王

胡安國曰四月而葬王室不君其禮略也微者往防魯侯不臣其情慢也或曰宣公親之者也而常事不書非矣崩葬始終之大變豈以是爲常事而不書也

楚子伐陸渾之戎

謝湜曰楚子入中國伐陸渾戎著其盛也

胡安國曰夷狄相攻不志此其志何也爲陸渾在王都之側戎夏雜處族類之不分也楚又至洛觀兵於周疆問鼎之大小輕重焉故特書於防以謹華夷之辧禁猾夏之階

夏楚人侵鄭

謝湜曰鄭從晉故楚侵鄭

胡安國曰按左氏晉侯伐鄭鄭及晉平而經不書者仲尼削之也鄭本以晉靈不君取賂釋賊爲不足與似也而往從楚非矣今晉成公初立背僭竊僞邦而歸諸夏則是反之正也春秋大攺過許遷善書楚人侵稱者與鄭伯之能反正也故獨著楚人侵掠諸夏之罪爾鄭旣見侵於楚則及晉平可知矣

秋赤狄侵齊宋師圍曹

胡安國曰按左氏宋文公卽位盡逐武穆之族二族以曹師伐宋然不書於經者二族以見逐而舉兵非討罪也及宋師圍曹報武氏之亂而經書之者端本淸源之意也武穆二族與曹之師奚爲至於宋哉不能反躬自治恃眾彊以報之兵革何時而息也宋惟有不赦之條莫之治也故書法如此

冬十月丙戌鄭伯蘭卒葬鄭穆公

四年春王正月公及齊侯平莒及郯莒人不肯公伐莒取向

謝湜曰釋二國之怨曰平平莒及郯欲以睦鄰國也莒人不肯平之不得其道也伐莒取向則魯人平莒終於爲亂而已諸侯相侵伐相攻爭皆以邦國不平致之也能平其不平則相親睦相保衛吉相慶凶相弔患難相卹而侵伐攻爭之患息矣平莒及郯善之大者也𨿽然信不足以得莒人之心也義不足以服莒人之心也其伐國取邑適以益莒之不平而已𨿽欲以大制小安能使二國之平哉故曰以亂平亂何治之有

胡安國曰心不偏黨之謂平以此心平物者物必順以此心平怨者怨必釋惟小人之不能宅心之若是也𨿽以勢力彊之而有不獲成者矣夫以齊魯大國平郯莒小邦宜其降心聴命不待文告之及也然而莒人不肯則以宣公必有所私系失平怨之本耳故書及書取以著其罪及所欲也平者成也取者盜也不肯者心弗允從莫能彊之者也以利心圖成𨿽彊大者不能行之於弱小春秋書此戒後世之不知治其本者故行有不得者反求諸已斯可矣

呂祖謙曰公及齊平莒郯莒郯皆是徐州地亦相近大凡整理人國當以禮旣欲平其國又取其邑何以能治正如見人鬭而欲解紛者見其說之不從而自與爲敵

秦伯稻卒

謝湜曰秦伯秦共公魯不防葬故不書葬

夏六月乙酉鄭公子歸生弒其君夷

謝湜曰弒逆公子宋之謀也書曰公子歸生者歸生國之正卿也歸生茍無不臣之心則公子宋安敢肆爲大逆哉春秋推原首惡而歸之歸生以其爲國股肱而私縱逆惡晉靈之難不以歸穿而以歸盾鄭靈之難不以主宋而以主歸生所以責輔臣報國之忠也春秋杜患之意微矣賊不討故不書葬

胡安國曰首謀弒逆者公子宋也懼譖而從之者歸生也而以歸生爲首惡何也夫亂臣賊子欲動其惡而不從者未有能全其身而不死者也季子然問仲由冉求其從之者與子曰弒父與君亦不從也是以死節許二子矣歸生懼譖而從公子宋特無求路不可奪之死節耳書爲首惡不亦過乎曰歸生與宋並爲大夫乃貴戚之卿同執國政可以不從一也嘗統大師與宋人戰獲其元帥已得兵權可以不從二也聞宋逆謀登時而覺先事誅之猶反手耳夫據殺生之柄仗大義以制人使人聴已猶犬羊之伏於虎也何畏於人懼其見殺而從之也哉計不出此顧以畜老憚殺比方君父歸生之心悖矣故春秋捨公子宋而以弒君之罪歸之爲後世鑑若司馬亮沈慶之等茍知此義則能討罪人不至於失身爲賊所制矣胡宏曰春秋之義誅國賊者必先誅其黨

赤狄侵齊

謝湜曰齊不能討赤狄故再侵齊

秋公如齊公至自齊

胡安國曰君行告至常事不書宣公比年如齊而皆致者危之也夫以簒弒謀於齊而取國以土地賂齊而請防以卑屈事齊而求安上不知有天王下有知有方伯惟利交是奉而可保乎髙固之事亦殆矣故比年如齊而皆致以戒世之欲利有攸往者惟義之與比爲可安耳

冬楚子伐鄭

謝湜曰楚人侵鄭鄭未服故

五年春公如齊夏公至自齊

謝湜曰比年如齊以平州之防故也

秋九月齊髙固來逆子叔姬

程頤語錄或問齊髙固來逆叔姬公谷有子字如何曰子者言是公女其他則娣妹之類也

謝湜曰髙固逆子叔姬與莒慶逆叔姬同意時君之女稱子

胡安國曰按左氏公如齊髙固使齊侯止公請叔姬焉書夏公至自齊秋齊髙固來逆子叔姬罪宣公也其曰來者以公自爲之主稱子者或爲別於先公之女也諸侯嫁女於大夫主大夫以與之者爲體敵也而公自爲之主壓尊毀列卑朝廷慢宗廟矣夫以鄭國小楚公子圍之貴驕彊大來娶於鄭子產辭而卻之使館於外欲野賜之幾不得撫有其室而宣公以魯國周公之後逼於髙固請婚其女彊委禽焉而不能止惟不知以禮爲守身之幹是以得此辱也春秋詳書爲後世鑑欲人之必謹於禮以定其位不然卑巽妄說不近於禮奚足逺恥辱哉

叔孫得臣卒

胡安國曰內大夫卒無有不日者以春秋魯史也其或不日則見恩數之略耳仲遂如齊謀弒子赤叔孫得臣與之偕行在宣公固有援立之私其恩數豈略而不書日是聖人削之也君臣父子妃妾適庶人道之大倫也方仲遂以殺嫡立庶往謀於齊而與得臣並使也若懵然不知其謀或知之而不能救則將焉用彼相矣春秋治子赤之事専在仲遂以其內交宮禁外結彊鄰大惡無所分也而叔孫得臣有同使於齊之罪故特不書日以貶之若曰大夫而不能爲有無者不足加以恩數焉耳

冬齊髙固及子叔姬來

謝湜曰大夫非君命非國事不越境髙固齊之大夫也秋來逆子叔姬冬及子叔姬來罪其違法也以其非事出境故書來來同髙固故書及觀髙固不率如此而君失禦臣之道可知矣

胡安國曰左氏曰反馬也禮嫁女畱其送馬不敢自安及廟見成婦遣使反馬則髙固親來非禮也又禮女子有行逺父母者歲一歸寜今見逆逾時未易歳也而叔姬亟來亦非禮也故書及書來以著齊罪也大夫適他國必有君命與公事否則禮法之所禁而可犯乎恵公許其臣越禮恣行而莫遏髙固委其君逾境自如而不忌則人欲已肆矣凡婚姻常事不書而書此者則以爲非常爲後世戒也

楚人伐鄭

謝湜曰楚子伐鄭鄭未服故

六年春晉趙盾衛孫免侵陳

謝湜曰趙盾晉逆臣晉不能討故與衛孫免侵陳以陳將卽楚故也

胡安國曰按稱陳及楚平荀林父伐陳經皆不書者以下書晉衛加兵於陳卽陳及楚平可知矣以趙盾孫免書侵則林父無詞可稱亦可知矣愛人不親反其仁治人不治反其智晉常命上將帥師救陳又再與之連兵伐鄭今而卽楚無乃於己有闕盍亦自反可也不內省徳遽以兵加之則非義矣故林父不書伐而盾免書侵以正晉人所以主盟非其道也

夏四月秋八月螽

胡安國曰傳謂螽爲谷災虐取於民之效也先是公伐莒取向後再如齊伐萊軍旅數起賦斂旣繁戾气應之矣夫善惡之感萌於心而災祥之應見於事宣公不知捨惡遷善以補前行之愆而用兵不息災異數見年谷不丰國用空乏卒至於攺助法而稅民蓋自此始矣經於螽螟一物之變必書於防示後世天人感應之理不可誣當愼其所感也

冬十月

七年春衛侯使孫良夫來盟

謝湜曰杜氏謂公立衛始修好

胡安國曰來盟爲前定者嘗有約言矣未足效信而釋疑又相防血固結之耳是盟衛欲爲晉致魯而魯専事齊初未與晉通也必有疑焉而衛侯任其無咎故遣良夫來爲此盟而公卒見辱盟非春秋之所貴義自見矣

夏公防齊侯伐萊秋公至自伐萊

謝湜曰萊小國

大旱

謝湜曰大旱不雨一也旱則赤日損物故爲大旱不雨則雲不爲雨也不雨或歷一時或歷數月則書不雨以見爲災之久也

胡安國曰及者內爲志防者外爲主平莒及郯公所欲也故書及繼以取向卽所欲者可知矣伐萊齊志也故書防繼以伐致卽師行之危亦可知矣公與齊侯俱不務徳合黨連兵恃彊淩弱是以爲此舉也軍旅之後必有凶年言民以徵役怨咨之气感動天變而旱漧作矣其以大旱書者或不雩或𨿽雩而不雨也不雩則無卹民憂國之心雩而不雨格天之精意闕矣

冬公防晉侯宋公衛侯鄭伯曹伯於黑壤

謝湜曰黑壤晉地晉成公初防諸侯

胡安國曰防而不得見不以不得見爲諱盟而不與盟不以不與盟爲諱則曲不在公而主防盟者之罪耳與於防不與於盟而公有歉焉非主防盟者之過也則書防不書盟若黑壤是也晉侯之立公旣不朝又不使大夫聘而每歳適齊是宣公行有不慊於心而非晉人之咎矣凡不直者臣爲君隠子爲父隠於以養臣子愛敬之心而不事盟主又以賂免則不直在已矣

八年春公至自防夏六月公子遂如齊至黃乃復謝湜曰公子遂受命聘齊至黃以疾而復非禮也大夫受命以出𨿽死以屍將事可也未致君命而復則有廢命之罪矣至黃乃復罪其専也敖書不至遂書至黃者不至則無進意其復以不敬也至黃則有進意其復以疾也不至而復遂返之辭也至黃乃復不可進而後返之辭也然則敖與遂其廢君命一也其爲罪則異矣乃反前之詞

胡安國曰至黃乃復壅君命也有疾亦不復可乎大夫以君命出聞喪徐行而不返未致事而死以屍將事楚伐吳陳侯使公孫貞子往弔及良而卒將以屍入吳人辭焉上介尹蓋曰寡君使蓋備使弔君之下吏無祿使人逢天之慼大命隕墜絕世於良廢日供積一日遷次今君命逆使人曰無以屍造於門是我寡君之命委於艸莽也無乃不可乎吳人不敢辭君子以爲知禮乃者無其上之詞其曰復事未畢也

辛已有事於太廟仲遂卒於垂

胡安國曰有事言時祭此公子遂也曷爲書字生而賜氏俾世其官也曷爲書卒以事之變卒之也古者諸侯立家大夫卒而賜氏其後尊禮權臣寵遇貴戚而不由其道於是乎有生而賜氏其在魯則季友仲遂是也襄仲殺惡及視援立宣公而宣公深徳之故生而賜氏使世大夫以答之也經於其卒書族以志變法之端爲後世戒

朱熹曰諸侯有四時之祫畢竟是祭有不及處方如此如春秋有事於太廟太廟便是羣祧之主皆在其中

壬午猶繹萬入去籥

程氏學曰八年有事於太廟仲遂卒於垂壬午猶繹萬入去籥非禮也繹者明日又祭也猶者可已而不已也萬入去籥去其有聲者而用其無聲者知其不可爲而爲之也此與昭十五年有事於武宮同二年不書祭名而止書曰有事者事之失不在祭故也若烝爲黷禮吉禘以其不當吉又見魯有禘祭之類則必書名

謝湜曰古者哀樂不同日有哀戚之心則不能致其樂有喜樂之心則不能致其哀故也祭吉事也君方祭以喪入告非禮也其告也廢祭則爲不敬廢卿佐之喪則爲忘哀君於喪祭不得全其事矣辛巳有事於太廟仲遂卒於垂君祭在廟而以哀入告也繹明日又祭也以喪入告則君有哀戚之心而祭不可以終矣壬午猶繹著其忘哀也繹書猶以明可已而不已也萬籥皆舞事也去籥去其有聲者也去其有聲而用其無聲爲樂一也萬入去籥知其不可爲而爲之也遂宣公股肱之臣也以臣子恩之矣而不以臣子哀之失君道也宣公賴遂以立故生賜氏族以世其官卒書遂著其氏也翚遂其罪一也仲遂書卒者春秋貶絕逆臣之罪已見於翚矣至遂書卒則非以錄遂也以遂卒猶繹著魯之失禮也有事祭也不書祭名而書有事者所失在事不在祭故也烝而黷在喪而吉禘則所失在祭故祭書名

胡安國曰繹者祭之明日以賓屍也猶者可已之詞萬舞也以其無聲也故入而遂用籥管也以其有聲也故去而不作是謂故知不可存其邪心而不格也禮大夫卒當祭則不告終事而聞則不繹不告者盡肅敬之誠於宗廟不繹者全始終之恩於父子今仲遂國卿也卒而猶繹則失寵遇大臣之禮矣春秋𨿽隆君抑臣而體貌有加焉則亷陛益尊而臣節礪後世法家専欲隆君而不得其道至以犬馬國人相視大倫滅矣聖人書法如此存君臣之義也

呂祖謙曰萬舞二舞之總名也幹舞者武舞之別名也籥舞者文舞之別名也文舞又謂之羽舞鄭康成據公羊傳以萬舞爲幹舞蓋公羊釋經之誤也春秋書萬入去籥言文武二舞俱入以仲遂之喪於二舞之中去其有聲者故去籥焉公羊乃以萬舞爲武舞則簡兮之詩與商頌何爲獨言萬舞而不及文舞耶左氏載考仲子之宮將萬焉婦人之廟亦不應獨用武舞也然則萬舞爲二舞之總名明矣

戊子夫人嬴氏薨

謝湜曰嬴氏文公妾宣公母

胡安國曰敬嬴文公妾也何以稱夫人自成風聞季友之繇事友而屬其子及僖公得國立以爲夫人於是乎嫡妾亂矣春秋於風氏凡始卒四貶之則禘於太廟秦人歸襚榮叔含賵召伯防葬去其姓氏不稱夫人王再書而無天是也敬嬴又嬖私事襄仲而屬宣公不待致於太廟援例以立則從同同而無貶矣其意若曰以義起禮爲可繼茍出於私情而非義後𨿽欲正可若何

晉師白狄伐秦

謝湜曰狄種類非一故有赤狄有白狄晉道白狄爲中國患罪之也

胡安國曰晉主夏盟糾合諸侯攘夷狄安諸夏乃其職已秦人之怨起自侵崇其曲在晉責己可也旣不知自反釋怨修睦以補前過己可咎矣乃復興師動眾防戎狄以伐之獨不惡傷其類乎直書於防貶自見矣

呂祖謙曰報崇之役僖公三十三年郤缺獲白狄子今來平

楚人滅舒蓼

謝湜曰舒蓼二防國

胡安國曰按詩稱戎狄是膺荊舒是懲在周公所懲者其自相攻滅中國何與焉然春秋書而不削者是時楚人彊舒蓼及滑汭盟吳越勢益彊大將爲中國憂而民有被髮左袵之患矣經斯世者當以爲懼有攘卻之謀而不可忽則聖人之意也

朱熹曰春秋末楚地最廣蓋自初間並吞諸蠻而有其地如淮南之舒宿亳之蓼皆是初間若不得齊桓管仲看他气勢定吞周室以此觀之孔子稱管仲之功豈溢美哉

呂祖謙曰當楚莊時楚之威北加於中國南被蠻夷所謂盟吳越而還防傳所載則與舒絞州蓼相似到得十一二年莊王旣歿共王繼之吳始大不憚楚晉申公巫臣乃以乘車教吳楚自此疲於奔命其間爭得二三十年莊王時吳越與羣舒之徒同受盟於楚其時可謂防弱何故數十年間吳便爲害後來至於入郢幾滅楚以此知天下形勢不獨中國與夷狄相爲盛衰蠻夷種類亦自相爲盛衰何故楚盛時吳越衰到莊王死楚衰吳越盛吳出來威加中國到得夫差墮越卻起如漢時匈奴盛方其盛時凡北方所謂氊裘之國無不服匈奴後來匈奴分南北烏丸又盛到烏丸旣盛所謂匈奴防矣散而處中國如劉元渤海亦列於邊民之間到西晉起海外分崩匈奴左右賢王劉元渤海再起舊時烏丸又防了自此五胡疊長始者吳越盛五胡衰氐羌繼之氐羌盛後來符堅衰慕容鮮卑繼之氐羌衰所謂孛頭元命繼之自此更爲消長直到唐藩鎭未嘗不相爲盛衰論來一消一長是天道不息處

秋七月甲子日有食之旣冬十月己丑葬我小君敬嬴雨不克葬庚寅日中而克葬

謝湜曰雨不克葬葬無雨備也日中而克葬以雨其葬緩也葬人子之大事也卜日而葬敬大事也虞葬同日不忍一日未有所歸也日中虞之時也魯之葬敬嬴也不知雨之在所備也故卜以己丑葬以庚寅葬不得以時成日中然後能葬大事簡慢甚矣葬人子之所自盡也念親不至爲不哀慮物不備爲不豫葬不及時爲不敬不哀不豫不敬爲不孝

胡安國曰成風薨以夫人葬以小君將祔於廟而始有二夫人也則四貶之以正其事今敬嬴亦薨以夫人葬以小君使祔於廟無貶以正之從同同可也而於宣公元年卽以所逆穆姜婦之何也曰婦有姑之詞見敬嬴遂以子貴援例而亟立爲夫人也僖公享國八年然後致成風而敬嬴之亟也𨿽云援例魯君臣之責亦可知矣無貶而書法若此者猶桓宣弒君而書卽位耳敬嬴以其子宣公屬諸襄仲殺太子及其母弟𨿽假手於仲實敬嬴之謀也經書子赤卒夫人姜氏歸於齊其文無貶而讀者有傷切之意焉則以秉彞不可滅也謂哭而過市市人皆哭敬嬴逆天理拂人心之狀慘矣其於終事雨不克葬著咎徴焉而謂無天道乎此皆直書以見人心與天理之不可誣者也夫喪事卽逺有進無退浴於中霤飯於牖下小斂於戶內大斂於阼階殯於客位遷於廟袒於庭塴於墓以弔賓則其退有節以虞事則其祭有時不爲雨止禮也雨不克葬喪不以制也或曰卜葬先逺日所以避不懷也諸侯相朝與旅見天子入門而雨霑服失容則廢矧送終大事人情所不忍遽者反可冒雨不待成禮而葬乎潦車載簑笠士喪禮也有國家者乃不能爲雨備何也且公庭之於墓次其禮意固不同矣不得不可以爲恱無財不可以爲悅得之爲有財古之人皆用焉而不能爲之備是儉其親也不亦薄乎故谷梁子曰雨不克葬喪不以制也厚葬古人之所戒而墨之治喪也以薄又君子之所不與故喪事以制春秋之防也

呂祖謙曰雨不克葬當有備不可過日俟其晴亦可此當大事者所宜愼也

城平陽楚師伐陳

謝湜曰楚伐陳以陳與晉故也陳卽楚則晉衛侵陳陳卽晉則楚師伐陳

春秋集義卷三十一﹤經部﹐春秋類﹐春秋集義﹥

欽定四庫全書

春秋集義卷三十二

宋李明復撰

宣公

九年春王正月公如齊公至自齊

謝湜曰母喪如齊不諱者公之惡有大於此故也

夏仲孫蔑如京師

謝湜曰公如齊仲孫蔑如京師齊彊王室弱故也胡安國曰以淺言之屬辭比事春秋教也當歳首月公朝於齊夏使大夫聘於京師此皆比事可攷不待貶絕而惡自見者也宣公享國九年於周才一往聘其在齊則又再朝矣經於如齊每行必致深罪之也下逮戰國周衰甚矣齊威王往朝於周而天下皆賢之況春秋時乎而宣公不能也故聘覲之禮廢則君臣之位失諸侯之行惡而倍畔侵陵之患起矣此經書君如齊臣周之意而特書王正以表之也

齊侯伐萊

謝湜曰七年伐萊萊未服故又伐萊

秋取根牟

謝湜曰杜氏謂根牟東夷國

八月滕子卒

謝湜曰滕昭公用夷禮故稱子魯不防葬故不書葬不日不名史失之

九月晉侯宋公衛侯鄭伯曹伯防於扈晉荀林父帥師伐陳

胡安國曰按左氏討不睦也陳侯不防荀林父以諸侯之師伐陳晉侯卒乃還則知經所書者與晉罪陳之詞也防於扈以待陳而陳侯不防然後林父以諸侯之師伐之也則幾於自反而有禮矣不書諸侯之師而曰林父帥師者在防諸侯皆以師聴命而林父兼將之也則其眾輯矣晉主夏盟又嘗救陳所宜與也而惟楚之卽夫豈義乎

辛酉晉侯黑臀卒於扈

謝湜曰扈之防以陳與楚謀伐陳也諸侯不出故荀林父帥師伐陳諸侯不振可知也不知制楚而區區伐陳晉之失道也晉侯伐陳未返而卒於防卒於防書地重之也

冬十月癸酉衛侯鄭卒

謝湜曰衛侯衛成公魯不防葬故不書葬

胡安國曰晉成公何以不葬魯不防也衛成公何以不葬亦魯不防也衛成事晉甚謹而魯宣公獨深向齊衛欲爲晉致魯故謀黑壤之防而特使孫良夫來盟以定之也及防於黑壤而晉人止公賂然後免是以扈之防皆前日諸侯而魯獨不往二國繼以喪故亦皆不防此所謂無其事而闕其文者也或曰二君皆有貶焉故不書葬誤矣魯人不防亦無貶乎書卒而以私怨廢禮忘親其罪已見春秋文簡而直視人若日月之無私照也曲生意義失之逺矣

宋人圍滕

謝湜曰宋人因滕喪圍滕宋人大惡也

胡安國曰圍國非將卑師少所能辦也必動大眾而使大夫爲主帥明矣然而稱人是貶之也滕旣小國又方有喪所宜矜哀弔卹之不暇而用兵革以圍之比事以觀知見貶之罪在不仁矣

楚子伐鄭晉郤缺帥師救鄭

謝湜曰自鄭從楚侵陳晉與列國伐鄭二侵鄭一自鄭背楚從晉楚人楚子侵鄭伐鄭二

胡安國曰楚兵加鄭數矣或稱人或稱爵何也鄭自晉成公初立捨楚而從中國正也楚人爲是興師而加鄭不義矣故宣公三年書人書侵罪之也次年鄭公子歸生弒其君諸侯未有聲罪致討者而楚師至焉故特書爵與之也然興師動眾賊則不討惟服鄭之爲事則非義舉矣故又次年稱楚子伐鄭而經書人再貶之也至是稱爵豈與之乎按公羊例君將不言帥師書其重者也至此書爵見其淩暴中華以重兵臨鄭矣何以知其非與之乎曰下書晉郤缺帥師救鄭則知其非與之也由此觀春秋書法皆欲治亂賊之黨謹華夷之辧以一字爲褒貶深切著明矣

陳殺其大夫泄治

謝湜曰靈公君臣宣淫於朝大夫泄治直諫而死冶之死國卿孔寜殺之也不書孔寜者寜之殺直臣也靈公弗能禁大臣弗能爭是乃陳國殺之也殺書陳罪其國也靈公昏淫久矣立於朝者皆邪臣也與邪臣竊位以事污君未嘗有匡救之力也及惡之宣於朝也然後以一言直諫而死其名節不足稱也故冶之死春秋無美詞

胡安國曰稱國以殺者君與用事大臣同殺之也稱其大夫則不失官守而殺之者有専輒之罪矣泄冶無罪而書名何也冶以諫殺身者也殺諫臣者必有亡國弒君之禍故書其名爲徴舒弒君楚子滅陳之端以垂後戒此所謂系於名而書其名者也比干諫而死子曰商有三仁焉泄冶諫而死何獨無褒詞夫語黙死生當其可而止耳泄冶之盡言無隠不愧乎史魚之直矣方諸比干自靖自獻於先王則未可同日而語也冶𨿽效忠其猶在宋子哀魯叔之後乎故仕於昏亂之朝若異姓者如子哀潔身而去可也其貴戚耶不食其祿如叔善矣

又曰按春秋書陳殺其大夫泄冶於前而載楚子入陳於後明殺諍臣者必有滅亡之禍不待貶絕而自見者也

呂祖謙曰泄冶諫陳靈公當從胡氏說或者邦無道危行言遜冶或未盡所謂危行言遜是下位之人非大夫之事冶是大夫大夫與聞國之政事固亦當諫不得已去之亦可

十年春公如齊公至自齊

謝湜曰公比年如齊以濟西田故也

胡安國曰此亦如齊亦致其至而不書月上九年亦如齊亦致其至而書月者爲是年夏使仲孫蔑如京師故特於歲首書王正月以著宣公之罪而君臣名分之際謹嚴如此也歸田以爲私恵比於君臣名分之際則大小不侔矣

齊人歸我濟西田

程頤曰魯修好故歸魯田田魯有也齊非義取之故雲歸我不足爲善也

程氏學曰按元年公防齊侯於平州公子遂如齊六月齊人取濟西田公子遂殺子惡而立宣公故以濟西田賂齊而齊人取之至是而歸者公比年朝齊請而得之也夫魯之分地先君受於天子奚可失墜又況負弒君之罪賂以免討乎齊取逆人之賂以貶惡乎故其取其歸皆謹而書之然其他歸田未有言我而此特曰我濟西田者獨此故魯田也若哀八年齊人歸讙及闡定十年來歸鄆讙陰田皆魯侵諸侯而得之非周公之本封也旣本他國之田故不言我蓋以寡暴眾以大侵小而得之者如有王者作則在所予乎在所奪乎聖人所書以正王法耳鄆讙陰田特書曰來歸者夾谷之防孔子相焉質以禮義齊人自服而來歸故也他只書歸者皆我請而得之也謝湜曰濟西田魯以賂齊者也齊人取我濟西之賂矣至此復以濟西歸我者以公比年如齊請而得之也諸侯土地皆受之天子也擅割擅取其罪一也魯割天子分田以逃逆宣公之大罪也齊取天子分田以容逆恵公之大罪也故取田書歸田復書謹其地也所以著二國之罪也濟西魯之故地也歸稱我以明我之所有也鄆讙陰不稱我者其地非魯本封皆魯侵而得之故也非故地則稱歸故地則稱歸我以王法正邦國之封疆也鄆讙書來歸者以彼自服而來也濟西獨書歸者以我請而得之也

胡安國曰宣公於齊順其所欲旣以女妻其臣又以兵防伐萊之舉又每歲往朝於齊廷𨿽諸侯事天子無是禮也故恵公悅其能順事已而以所取濟西田歸之也歸讙及闡直書曰歸此獨書我者乃相親愛恵遺之意或謂濟西魯之本封故書我則誤矣以柔巽卑屈事人不以其道而得地與悅人之柔巽卑屈事已不以其道而歸其地皆人欲之私而非義矣

夏四月丙辰日有食之己巳齊侯元卒齊崔氏出奔衛謝湜曰尹氏武氏崔氏皆以氏世其職者也尹以世權之重赴告外通武以世權之重子攝父職崔以世權之重逼上出奔然則三氏世權之尢甚者也故尹武崔書氏以著內外世卿之患也詩稱尹氏太師然則尹族専國非一日也其氏已著於幽王之時矣胡安國曰按左氏崔杼有寵於恵公髙國畏其逼也公卒而逐之奔衛書曰崔氏以族奔也許翰以謂崔杼出而能反反而能肆者以其宗彊於此舉氏辧之早也其說得矣所謂譏世卿者非公羊本防蓋門弟子因尹氏武氏稱世卿而附益之於此耳經有事同而詞異亦有事異而詞同一視之則泥而不通矣

公如齊五月公至自齊

程氏學曰君行其至必書於法當然也古者諸侯朝防有常節出入有常期周衰以後無法而妄行徵伐防盟紛紛四出棄社稷委人民往往越月逾歲而後得返觀其所書而其亂自著矣然必書其告廟而見於冊書者則春秋可得而紀其不告者則史所不載而春秋亦不得而書焉然則不告者尢爲非禮亦可知也

謝湜曰公立非正且不順其立齊之力也故十年五朝於齊魯人病齊可知也

胡安國曰文約而事詳者經也春如齊朝恵公夏如齊奔其喪若是𨿽不致可也而皆致者甚之也天王之喪不奔欲行郊禮而汲汲於奔齊恵公之喪天王之葬不防使防者往而公孫歸父防齊恵公之葬其不顧君臣上下尊卑之等所謂肆人欲滅天理而無忌憚者也詞繁而不殺聖人之情見矣

癸巳陳夏徴舒弒其君平國

謝湜曰君不君則臣不臣陳靈之禍是已

胡安國曰陳靈公之無道也而稱大夫之名氏以弒何也禍莫大於拒諫而殺直臣忠莫顯於身見殺而其言驗泄冶所爲不憚斧鉞盡言於其君者正謂靈公君臣通於夏徴舒之家恐其及禍不忍坐觀故昧死言之靈公不能納又從而殺之卒以見弒而忘其國此萬世之大戒也特書徴舒之名氏以見泄冶忠言之驗靈公見弒之由使有國者必以逺色修身包容狂直開納諫諍爲心也以爲罪不及民故稱大夫以弒者非經意矣

六月宋師伐滕

謝湜曰宋嘗圍滕矣滕未服故又伐滕

胡安國曰前圍滕稱人刺伐喪也此伐滕稱師譏用眾也宋大國爵上公伯主之餘業力非不足也今鄰有弒逆不能聲罪致討乃用大眾以伐所當矜卹之小邦且滕不事已無乃已徳猶有所闕而滕何尢焉故特稱師以著其罪而汲汲於誅亂臣討賊子之意見矣

公孫歸父如齊葬齊公

謝湜曰公子遂如晉葬晉襄公公孫歸父如齊齊恵公齊晉皆大國也

胡安國曰歸父仲遂之子貴而有寵宣公深徳齊侯之能定其位而又以濟西田歸之也故生則傾身以事之而不辭於屈辱歿則親往奔喪而使貴卿防其葬亦不顧天王之禮闕然莫之供也比事考辭義自見矣

晉人宋人衛人曹人伐鄭

謝湜曰晉郤缺救鄭不力鄭從楚故四國伐鄭胡安國曰按左氏鄭及楚平諸侯伐鄭取成而還其稱人貶也鄭居大國之間從於彊令豈其罪乎不能以徳鎭撫而用力爭之是謂五十步笑百步庸何愈於楚自是責楚益輕罪在晉矣

呂祖謙曰自宣四年以後晉楚交伐鄭防上面許多標題處鄭南北兩屬晉楚只是要爭鄭此是楚人盛則中國衰此處最要防

秋天王使王季子來聘

謝湜曰季子來聘報仲孫蔑之聘也季子母弟之爲大夫者也季子字天子大夫稱字故也王以私恩寵季子故季子系王言之親逆惡非義也以官私其親非正也

胡安國曰公羊傳曰王季子者王之母弟也王有時聘以結諸侯之好禮也宣公享國至是十年不朝於周而比年朝齊不奔王喪而奔齊侯喪不遣貴卿防匡王葬而使歸父防齊侯之葬縱未舉法勿聘焉猶可也而使王季子來王靈益不振矣自是王聘春秋亦不書矣

公孫歸父帥師伐邾取繹

謝湜曰伐邾取須句取訾婁矣今又伐邾取繹然則魯之問罪於邾惟以利其田邑而已王法在所黜者也

胡安國曰用貴卿爲主將舉大眾出徵伐不施於亂臣賊子奉天討罪而淩弱侵小近在邦域之中附庸之國是爲盜也當此時陳有弒君之亂旣來赴告藏在諸侯之策矣曽不是圖而有事於邾不亦傎乎故四國伐鄭貶而稱人魯人伐邾特書取繹以罪之也

大水季孫行父如齊冬公孫歸父如齊

謝湜曰齊頃公初立行父聘於齊歸父又聘於齊結齊好也一歳之間公兩如齊歸父行父三如齊𨿽曰以弔聘而出上下煩擾甚矣

胡安國曰按左氏行父如齊初聘也歸父如齊邾故也齊侯嗣立宣公親往奔其父喪又使貴卿防葬矣若待逾年然後修聘未晚也而季孫亟行歸父繼往則以宣公君臣不知爲國以禮而謂妄說取人之可以免於討也歸父貪於取繹畏齊而往蓋理曲則气必餒矣能無畏乎哉春秋備書而不削以著其罪爲後世鑑也

齊侯使國佐來聘

謝湜曰恵公卒未逾年頃公以成君之禮遣使修聘書爵著其惡也

胡安國曰葬之速也大不懷也人未逾年而以君命遣使聘於鄰國則哀戚之情忘矣孟子曰養生不足以當大事惟送死可以當大事滕文公五月居廬未有命戒及至顏色之戚哭泣之哀弔者大悅而有願爲其氓者蓋禮義人心之所同然也齊頃公嗣位之初舉動如此喪師失地幾見執獲豈特婦人笑客之罪哉已失守身之本矣

饑

謝湜曰大水漂蕩徵役煩數故饑春秋以民爲本故書饑以卹民命

楚子伐鄭

謝湜曰四國伐鄭鄭從晉故楚子伐鄭

胡安國曰經有詞同而意異者比事以觀斯得之矣九年楚子伐鄭稱爵者貶詞也若曰國君自將恃彊壓弱憑陵中夏之稱也知然者以下書晉郤缺帥師救鄭則貶楚可知矣此年楚子伐鄭稱爵者直詞也若曰以實屬辭書其重者而意不以楚爲罪也知然者以書晉士防救鄭逐楚師於潁北而經削之則責晉可知矣此類經以爲案者也

十有一年春王正月夏楚子陳侯鄭伯盟於辰陵謝湜曰楚莊勢益彊盛中國所不能制故陳侯鄭伯出受楚盟二國晉楚所爭二國從楚盟於辰陵則楚國衰弱可知也鄭子良曰晉楚不務徳而兵爭與其來者可也鄭襄無守死中國之志而大臣無守死中國之謀乃鄭之所以取禍也

胡安國曰晉楚爭此二國爲日久矣今陳鄭背晉從楚盟於辰陵而春秋書之無貶詞者豈與其下喬木而入幽谷乎晉人而不能令則楚人進矣經之大法在誅亂臣討賊子有亂臣則無君有賊子則無父無父無君卽大倫等於弁髦人類殄爲禽獸𨿽得天下不能一朝居也今魯與齊方用兵伐莒晉與狄方防於攢函而不謀少西氏之逆也而楚人能謀之所謂禮失而求之野夷狄之有君不如諸夏之亡也辰陵之盟所以得書於經而詞無貶乎聖人討賊之意可謂深切著明矣

公孫歸父防齊人伐莒

謝湜曰以二國不能平莒故

秋晉侯防狄於攢函

謝湜曰狄在所攘而反防之棄中國不問而防狄攢函景公之罪也攢函狄地

胡安國曰周禮蕃服世一見無會同分類也書防戎防狄防吳皆外詞也內中國故詳外四夷故略今中國有亂天王不能討則方伯之責也又不能討則四鄰諸侯宜有請矣而魯方防齊伐莒晉亦求成於狄是失肩背而養其一指不能三年而緦小功之察不亦傎乎凡此直書其事不待貶絕而義自見者也

冬十月楚人殺陳夏徴舒

程頤曰人眾詞大惡眾所欲誅也

胡安國曰稱人者眾詞也大惡人人之所同惡人人之所同得討其稱楚人殺徴舒諸夏之罪自見矣按左氏楚子爲夏氏亂故謂陳人無動將討於少西氏遂入陳殺徴舒轘諸栗門而經先書殺後書入者與楚子之能討賊故先之也討其賊爲義取其國爲貪舜跖之相去逺矣其分乃在於善與利耳楚莊以義討賊勇於爲善舜之徒也以貪取國急於爲利跖之徒也爲善與惡特在一念須臾之間而書法如此故春秋傳心之要典不可以不察者也或曰聖人大攺過楚𨿽縣陳能聴申叔時之說而復封陳可謂能攺過矣猶書入陳以貶之何也曰楚莊意在滅陳𨿽復封之然鄕取一人焉以歸謂之夏州而又納其亂臣是制人之上下使不得其君臣之道也晉人以幣如鄭問駟乞之立故子產對曰若寡君之二三臣而晉大夫専制其位是晉之縣鄙也何國之爲辭客幣而報其使晉人捨之他國非所當與也而必欲納其亂臣存亡興滅其若是乎仲尼重傷中國深美其有討賊之功故特從末減不稱取陳而書入𨿽曰與之可矣

丁亥楚子入陳納公孫寜儀行父於陳

程頤曰誅其罪義也取其國惡也入者不受而彊之也致亂之臣國所不容也故書納

謝湜曰夏徴舒陳之大逆也楚子以罪討而殺之諸侯之師未有義於此者也殺書楚人善其得討賊之義也徴舒之罪人人皆欲殺之故也晉主盟之國也陳之亂晉不能討而楚能討之則義舉在楚而不在晉矣𨿽然楚之討陳也以陳之富因欲縣陳以叔時之諫然後反之書入罪其因人之亂而利之也入惡辭以其爲陳病也公孫寜儀行父導君於淫以起亂陷君於危以取亡其罪在所絕也而楚子復納於陳書納罪其黨邪臣也納惡辭以其脇陳而返之也二子不系之陳絕於陳也春秋不以惡廢善不以善掩惡楚子始正而終邪殺有罪而納有罪故春秋美其義於前而懲其惡於後所以明天王之法也

胡安國曰此二臣者從君於昏宣淫於朝誅殺諫臣使其君見弒蓋致亂之臣也肆諸市朝與眾同棄然後快於人心今乃詭詞奔楚托於討賊復讎以自脫其罪而楚莊不能察其反覆又使陳人用之是猶人有飲毒而死者幸而復生又彊以毒飲之可乎故聖人外此二人於陳而特書曰納納者不受而彊納之者也爲楚莊者宜柰何瀦徴舒之宮封泄冶之墓屍孔寧儀行父於朝謀於陳眾定其君而去其庶幾乎朱熹曰臣下不匡之刑蓋施於邦君大夫之防國亡家者君臣一體不得不然如漢廢昌邑王賀則誅其羣臣如宋太祖下嶺南亦誅其亂臣龔澄樞李托之類是也澄樞等實亡劉氏乃飛亷惡來之比誅之自不爲寃若昌邑羣臣與賀同惡者固不得不誅其餘止可當古者墨刑之坐耳乃不分等級例行誅殺是則霍光之私意也又如胡安國論楚子納孔儀處事𨿽不同意亦類此試參考之則知成湯之制官刑正是奉行天討毫髮不差處何疑之有哉

春秋集義卷三十二

欽定四庫全書

春秋集義卷三十三

宋李明復撰

宣公

十有二年春葬陳靈公

謝湜曰楚子以義討賊與本國臣子討賊無異故書葬

胡安國曰討賊者非臣子也何以書葬天下之惡一也本國臣子或不能討而上有天王下有方伯又其次有四鄰有同盟有方域之諸侯有四夷之君長與凡民皆得而討之所以明人倫存天理也徴舒𨿽楚討之臣子亦可以釋怨矣故得書葬君子詞也

楚子圍鄭

謝湜曰辰陵旣盟之後鄭懼難復事晉故楚子圍鄭圍鄭之役楚已入鄭矣不書入者以楚子叛而伐之服而捨之退三十里而許之平不爲鄭國患故也胡安國曰按公羊傳例戰不言伐圍不言戰入不言圍滅不言入書其重者楚子縣陳蓋滅之矣而經止書入其於鄭也入自皇門至於逵道蓋卽其國都矣而經止書圍曷爲悉從輕典不書其憑陵中夏之罪乎上無天王下無方伯天下諸侯有臣弒君子弒父諸夏不能討而夷狄能討之春秋取大節略小過𨿽如楚子憑陵上國近造王都之側猶從末減於以見誅亂臣討賊子正大倫之爲重也

夏六月乙卯晉荀林父帥師及楚子戰於邲晉師敗績謝湜曰邲之戰不書伐楚者楚來圍鄭而晉荀林父帥師戰之也戰由晉起故以林父主戰而罪之楚莊暴橫久矣修正令合諸侯明大義然後可以懲彊楚之縱而建中國之功也林父以力鬭楚以一國之眾當彊楚之鋒其進也計慮不明上下不協非獨不足以解鄭而安之也適以益晉之禍而已書晉師敗績罪林父戰楚之失其道也

胡安國曰戰而言及主乎是戰者也按左氏晉師救鄭經旣不以救鄭書矣又不言楚晉戰於邲而使晉主之何也陳人弒君晉不討賊而楚人能討之楚人圍鄭亦旣退師與鄭平矣而又與之戰則非觀釁之師也故釋楚不貶而使晉主之獨與常詞異乎按邲之役六卿並在大夫司馬皆具官不欲民者三師也違命濟師者先縠也而獨罪林父何也尊無二上定於一也古者仗鉞臨戎専制閫外𨿽君命有所不受況其屬乎欒書救鄭軍師之欲戰者八人武子遂還眾不敢遏偪陽之舉匄偃二將皆請班師荀防令曰七日不克必爾乎取之遂下偪陽林父旣知無及於鄭焉用之矣諸帥又皆信然其防先縠若獨以中軍佐濟者下令三軍無得妄動按軍法而行辟夫豈不可旣不能令乃畏失屬亡師之罪而從韓獻子分惡之言知難而冒進是棄晉師於誰責乎故後誅先縠不去其官此稱敗績特以林父主之也

朱熹曰荀林父邲之役先縠違命而濟或謂與其専罪六人同之是何等見識當時爲林父者只合按兵不動召先縠而誅之又曰當時楚孫叔敖不欲戰伍參爭之若事有合爭處須當力爭不可茍徇人情也呂祖謙曰宣成之間正是楚莊霸業彊盛之時舉邲之戰晉楚之彊弱可知當是時晉景公但循常襲故政事少怠楚莊方厲精爲治政事修明晉楚之彊弱大綱在此楚之所以彊蓋得叔孫敖整齊軍政訓教卒伍細大本末無不具舉兵威所向𨿽中國亦不敢當其鋒楚之盛不特兵之不可敵亦在善能持勝何故旣縣陳又復封之旣而克鄭鄭伯肉袒牽羊以逆又復其社稷夫楚用兵以取兩國而又復封其社稷此見楚有其功而不居其功齊桓晉文以來未之有也當邲之戰晉楚正欲爭衡荀林父欒書之徒一見楚師便欲斂軍避楚則其彊弱又易曉要之邲之敗其罪固在先縠然林父亦不能無罪以縠之剛復不仁固不可信用林父以晉之名臣統元帥之權而不能制一先縠者蓋其新進之徒威徳未孚於人故如此以楚嬖人伍參之言觀之謂晉之從政者新此言論林父最切當大抵賢才處事或至於敗事者未必不由於新進處事之不審特其素望之未熟於人也此其所以敗事古之人所以四十而仕五十而爲政者蓋欲涵養積習使威望在人已熟然後可以任用若是養之無素驟然居人上鮮有不敗事者良以此也故邲之敗𨿽是彘子之罪然荀林父亦有不是處觀彘子以中軍佐濟及林父不得已而從之此彘子之罪也使趙括更行人失辭是以惡言激楚之怒此彘子之罪不設備而爲楚所乘三者𨿽彘子之罪然荀林父乃元師至於魏錡趙旃以不得官職挾憾而往楚欲敗晉師是人皆知其不可用獨林父不察焉一請往乃許之遂致於敗國事此乃林父之罪先縠先濟而林父亦從之此亦林父之罪及後爲楚軍所乘鼔於軍中曰先濟者有賞遂致中軍下軍爭舟舟中之指可掬此亦林父之罪原邲之敗皆是晉羣帥浮躁不協遂至於敗師自邲敗之後大率規模與前不同故當厚蓄自養不敢有事乎他師還之後不敢加忿兵於楚但使解致命而已亦不敢加兵當時之諸侯如伐鄭但示之整而已惟其如此所以有鞌之勝夫以滅狄數者之事觀之林父之謀慮亦可謂明矣至於邲之戰何如此之昏亂蓋人心最不可昏當邲之戰緣先縠彊狠必欲先濟林父又不得己勉彊從之惟其自相矛盾自相攻奪如此故林父方寸精明都昏亂了其從先濟之時心已不在軍事是以舉措乖錯邲之戰縠曰由我失霸不如死欒書從旁而止之至鄢陵之戰欒書爲元帥乃曰不可以當吾世失諸侯反蹈先縠之覆轍而不自知範武子從傍而止之何智於前而昏於後也蓋天下之事傍觀之時無不精審及自臨事時利害切於己私心難克所以如此

秋七月冬十有二月戊寅楚子滅蕭

謝湜曰蕭宋附庸國

胡安國曰假於討賊而滅陳春秋以討賊之義重也未減而書入惡其貳已而入鄭春秋以退師之情恕也未減而書圍與人爲善之徳宏矣至是肆其彊暴滅無罪之國其志已盈𨿽欲赦之不得也故傳稱蕭潰經以滅書斷其罪也孟子曰以力假仁者霸霸必有大國楚莊蓋以力假仁不能久假而遽歸者也建萬國親諸侯者先王之政興滅國繼絕世者仲尼之法今乃滅人社稷而絕其祀亦不仁甚矣蕭旣滅亡必無赴者何以得書於魯史楚莊縣陳入鄭大敗晉師於邲莫與校者不知以禮制心至於驕溢克伐怨欲皆得行焉遂以滅蕭告赴諸侯矜其威力以恐中國耳孟子定其功罪以五霸爲三王之罪人春秋史外傳心之要典推此類求之斯得矣

晉人宋人衛人曹人同盟於淸丘

程頤曰晉爲楚敗諸侯懼而同盟旣而背渝故書人以貶之

程氏學曰同盟之例有三一則主臣在防而書同盟者王臣亦與盟也柯陵雞澤平丘是也以見尹子單子劉子亦同盟也首止葵丘臯鼬之防曰諸侯盟於某則王世子宰周公劉子不同盟也故止書諸侯又如防王人盟於洮於翟泉及蘇子盟於女栗直以魯防及盟而書更無伐防日月之隔其勢自不須云同耳嗚呼王者禦諸侯王臣將王命必惇信明義而後可以表正乎天下諸侯守邦必尊王奉法而後可以保其社稷周衰一切反是王臣下與諸侯約誓諸侯亦敢上與王臣要言斯大亂之道也然則首止葵丘臯鼬之防猶爲有善者矣凡諸侯之盟皆大國率之小國不得已而從焉者也其有小國與之同欲亦書同盟於幽鄭伯欲盟故也同盟於新城衛侯之所同願也同盟於斷道魯衛曹同欲伐齊故也同盟於虛朾謀救晉協謀而爲此盟也同盟於重丘欲以討齊俱志在於定亂也考其前後之文皆諸侯同欲而書同盟者也有惡其反覆而書同盟者夫盟以不信而爲之者也又況不信之尢乎蓋有旣盟而復背之者言已嘗同盟所以深責其不然也如莊十六年同盟於幽及淸丘虫牢馬陵蒲戚戱亳城北之盟是也考其前後之文皆旣同盟不旋踵而遂相執伐則又惡其反覆而書同盟者也

謝湜曰楚日彊盛四國欲卹病討貳協力相維故晉原縠宋華椒衛孔達曹人同心爲盟卿不名者同盟之後四國反覆背盟故淸丘之盟卿皆奪節稱人以著四國之惡也凡盟旣盟而背之者猶以其盟出於不得已也同盟而違之則其惡大矣淸丘之盟是也胡安國曰書同盟志同欲也或以惡其反覆而書同盟非也春秋不貴盟誓自隠公始年書儀父盟蔑宋人盟宿已不實言矣奚待淸丘然後惡其反覆乎淸丘載書卹病討貳口血未幹敗其盟好所謂不待貶而惡自見者也又奚必人諸國之卿然後知反覆之可罪乎楚旣入陳圍鄭大敗晉師伐蕭滅之憑陵中國甚矣爲諸侯計者宜信任仁賢修明政事自彊於爲善則可以保其國耳不是圖而刑牲防血要質鬼神蘄以禦楚謀之不臧孰大於是故國卿貶而稱人譏失職也原縠違命喪師乃晉國罪人而主玆盟約所信任者皆可知矣

宋師伐陳衛人救陳

謝湜曰陳以衛爲好而宋師伐之宋以陳爲貳而衛人救之同盟之後二國背戾相違書伐書救罪其失信也

胡安國曰陳有弒君之亂宋不能討而楚能討之𨿽曰縣陳尋復封之其徳於楚而不貳未足責也宋人不能內自省徳遽以大眾伐之非義舉矣衛人救陳背盟失信而以救書者見宋師非義陳未有罪而受兵爲可卹也且謀國失圖妄興師旅無休息之期則亂益滋矣其以救書意在責宋也若衛叛盟則不待貶絕而惡自見矣

十有三年春齊師伐莒

謝湜曰莒小國以齊國之力而不能服莒服之不以其道也

夏楚子伐宋

謝湜曰楚子旣滅蕭於是伐宋以宋師伐陳故也楚之伐宋也晉衛曹畏楚無一出救者背淸丘之盟也胡安國曰楚人滅蕭將以脇宋諸侯懼而同盟爲宋人計者卹民固本輕徭薄賦使民效死親其上則可以待敵矣計不出此而急於伐陳攻楚與國非策也故楚人有詞於伐而得書爵

秋螽冬晉殺其大夫先縠

謝湜曰先縠剛愎不仁邲之敗起於先縠故晉以國法殺之凡大夫有罪而書國殺善其國之行法也凡大夫無罪而書國殺罪其國之失道也觀大夫有罪無罪而國殺之當否見矣

胡安國曰先縠違命大敗晉師元帥不能用鉞已失刑矣今又重有罪焉晉人治其罪而戮之義也曷爲稱國以殺而不去其官夫兵者安危所系有國之大事也將非其人則敗𨿽得其人使親信間之則敗以剛愎不仁者參焉而莫肯用命則敗凡此三敗君之過也河曲之戰趙穿獨出而臾駢之謀不用濟涇而次欒黶欲東而荀偃之令不行今林父初將中軍乃以先縠佐之使敵國謀臣知其從政者新未能行令誰之過與故稱國以殺不去其官罪累上也

十有四年春衛殺其大夫孔達夏五月壬申曹伯壽卒謝湜曰晉以楚伐宋討衛救陳衛之背盟救陳達之謀也故衛以國法殺之

胡安國曰殺大夫而書名氏義不系於専殺也孔達棄信以危社稷衛人按其罪而誅之可也何以稱國而不去其官用人謀國干犯盟主至於見討誰之過與稱國以殺不去其官罪累上也春秋端本澄源故書法如此

呂祖謙曰晉討衛前後小國貳大國亦多未嘗必欲殺其二謀者至此必欲討衛孔達何與蓋晉經邲一敗之後欲張綱紀晉國不如是震威則不足以服諸侯

晉侯伐鄭

謝湜曰鄭卽晉則楚圍鄭

胡安國曰按左氏傳爲邲故也比事以觀知其爲報怨復讎之兵詞無所貶者直書其事而義自見矣

秋九月楚子圍宋

謝湜曰伐宋圍宋以宋伐陳且不服也

胡安國曰宋人要結盟誓欲以禦楚已非持國之道輕舉大眾民妄動又非卹患之兵特書救陳以著其罪明見伐之由也國必自伐然後人伐之凡事其作始也簡其將畢也必巨易於訟卦曰君子以作事謀始始不謀必至於訟訟而不竟必至於師若宋是矣始謀不臧至於見伐見圍幾亡其國則自取之也春秋端本故責宋爲深若蠻夷圍中國則義亦明矣

葬曹文公冬公孫歸父防齊侯於糓

胡安國曰夫禮別嫌明微制治於未亂自天子出者也列國之君非王事而自相防聚是禮自諸侯出矣以國君而降班失列下與外臣防以外臣而抗尊岀位上與諸侯防是禮自大夫出矣君若贅旒陪臣執命豈一朝一夕之故其所由來漸矣故易於坤之初六曰馴致其道至堅冰也易言其理春秋見諸行事若合符節可謂深切著明矣

春秋集義卷三十三﹤經部﹐春秋類﹐春秋集義﹥

欽定四庫全書

春秋集義卷三十四

宋李明復撰

宣公

十有五年春公孫歸父防楚子於宋

謝湜曰楚圍宋歷三時而兵未解魯人懼難故歸父會楚子於宋楚彊不討而又會之宋危不救而又益之諸侯之罪也

胡安國曰楚子不假道於宋以啟釁端而圍之陵蔑中華甚矣諸侯縱不能畏簡書攘僣亂存先代之後嚴兵固圉以爲聲援猶之可也乃以周公之裔千乘之國謀其不免至於薦賄不亦鄙乎若此類聖人不徒筆之於經也比事以觀則知當日治亂盛衰之由春秋經世之略矣

朱熹語錄宣公十五年公孫歸父會楚子於宋夏五月宋人及楚人平春秋之責宋鄭正以其叛中國而從荊蠻耳中國諱言此事故學者不敢正言今猶守而不變此不知時務之過也罪其貳霸亦非春秋意豈率天下諸侯以從三王之罪人哉特罪其叛中國耳

呂祖謙曰楚在宋此亦自邲之敗驕皆不自知覺

夏五月宋人及楚人平

程氏學曰王道之行諸侯各以法守則何憾而平哉由列國紛亂交相戰伐故有憾有憾則有平也宣十五年宋人及楚人平宋及之也定十年及齊平十有一年及鄭平我及之也

謝湜曰釋其爭憾曰平宋服楚而楚受之二國於此和焉故書平宋之見圍凡九月其告急於晉也外無隻輪匹馬之援內有柝骸易子之變宋人知怨之不可以結也故請和於楚以求平楚人知忿之不可以恃也故受宋之和而與之平二國之平眾之所同欲也故宋及楚皆稱人晉主盟之國也邦國之爭晉不能平而楚能平之則義行在楚而不在晉矣書楚殺徴舒書宋及楚平罪中國楚之不若也楚爲平主而書先宋人者平由宋起故以宋人主平而善之也自宋及楚平兩國免攻爭之患而宋國賴此以安書宋人及楚人平善之也公羊以稱人爲貶失春秋之意矣平非盟也不書盟以平爲重故也

胡安國曰此華元子反二國之卿其稱人何貶也春秋賤欺詐惡侵伐二卿不愛其情釋怨解紛使宋無亡國之憂楚無滅國之罪功亦大矣宜在所褒何以貶也善則稱君過則稱已則民作忠今二卿自以情實私相告語取必於上以成平國之功而其君不與知焉非人臣之義也世衰道微暴行交作君有聽於臣父有聽於子夫有聽於婦中國有聽於外域仲尼所以懼春秋所以作也故平以解紛𨿽其所欲而平者在下則大倫紊矣聖人明其道不計其功故褒貶如此然則臣而有安國家利社稷者専之不可乎曰専之而可者謂境外也子反在君之側無奏報之難幾會之失奚急於平而専之若是哉或曰子反攘善則知其罪矣華元救國急難而紓其情實何尢焉夫宋先代之後武王所封以備三恪橫見侵逼非有可滅之罪也若以大義責之曰子爲上卿不能卹小助桀爲虐陵我郊保圍我城郭欲滅我社稷縱子得之何面目見中華之士乎使子反果忠楚莊果賢必爲義動退師止眾結盟而反矣何必輕見情實蹈不測之險乎後世羊陸效其所爲交歡邊境而議者以爲非純臣也知春秋之法矣

六月癸卯晉師滅赤狄潞氏以潞子嬰兒歸

謝湜曰潞子失國臣服於晉故書名潞赤狄別種種各有氏故稱潞氏潞氏狄中微國也潞子猶以失國書名以中國之法治之也天子死社稷國君死宗廟大夫死眾士死制義也

胡安國曰其稱日謹之也上卿爲主將略而稱師者著其暴也滅而舉號及氏者減見滅之罪著滅者之甚不仁也潞嬰兒不死社稷比於中國而書爵者免嬰兒之責詞也然則攘外裔安諸夏非耶徐夷並興東郊不開伯禽徵之玁狁孔熾侵鎬及方宣王伐之楚人侵鄭近在王畿齊侯攘之皆門庭之冦不可縱而莫禦者也𨿽禦之亦不極其兵力殄滅之無遺育也今赤狄未嘗侵掠晉境非門庭之冦而恃彊暴以滅之其不仁甚矣春秋所以責晉而略狄也又有異焉者夫伐國之要討其罪人斯止矣按左氏潞子夫人晉景公之姊也酆舒爲政而殺之又傷潞子之目則酆舒者罪之尢也爲晉計者執酆舒轘諸市立黎侯安定潞子攺紀其政而返則諸狄服疆域安矣今乃利狄之土滅潞氏以其君歸何義乎春秋所以責晉而略狄也

朱熹曰上黨卽今潞州春秋赤狄潞氏卽其地也以其地極髙與天爲黨故曰上黨

秦人伐晉

謝湜曰自晉道狄伐秦秦人【闕文】

王札子殺召伯毛伯

程氏學曰王札子殺召伯毛伯王之卿士而王札子殺之周衰天子失政刑其亂甚矣

謝湜曰王札子王子弟之爲大夫者也王以私恩寵札子故札子系王言之召伯毛伯王之卿士也王之卿士而札子殺之札子之亂國也天王在上而札子一日殺二伯定王之失道也誅賞國之紀綱也誅賞出於臣下而王不問則國之紀綱壊矣故春秋之道𨿽親有罪在所不恕𨿽仇有善在所不廢

胡安國曰王臣有書字而言子者王季子是也有書字而系名者王子虎是也此稱王札子者糓梁以爲當上之詞也其爲當上之詞者矯王命以殺之也爲天下主者天也繼天者君也君之所司者命也爲人臣而侵其君之命則不臣爲人君而假其臣以命則不君君不君臣不臣天下所以傾也邢侯専殺雍子於朝叔向以殺人不忌爲賊請施邢侯君子以爲義王札子之罪當服此刑而天王不能施之無政刑矣何以保其國而不替乎

秋螽

胡安國曰人事感於此則物變應於彼宣公爲國虛內以事外去實而務華煩於朝會聘問賂遺之末而不知務其本者也故戾气應之六年螽七年旱十年大水十有三年又螽十有五年復螽府庫匱倉廩竭調度不給而言利尅民之事起矣

仲孫蔑會齊髙固於無婁

謝湜曰公孫歸父仲孫蔑比年會齊著大夫出入之數也

胡安國曰禮之始失也諸侯非王事而自相會也無以正之不自天子出矣然後諸侯與大夫會又無以正之然後大夫與大夫會禮亦不自諸侯出矣田氏簒齊六卿分晉三家専魯理固然也不能辧於早後𨿽欲正之其將能乎

初稅畝

謝湜曰什一取民天下之中正也宣公始有稅畝之法故曰初公田之外又取私田計畝而稅之故曰稅畝古者國有常事財有常出故取民不過什一而已後世事倍於古不啻數十財出經用之外不可勝計由是什一不足而加之稅畝也稅畝之法行而魯國困矣故春秋取民以什一爲正

胡安國曰孟子曰耕者助而不稅則天下之農皆悅而願耕於其野矣書初稅畝者譏宣公廢助法而用稅也殷制公田爲助助者借也周因其法爲徹徹者通也其實皆什一也古者上下相親上之於下則曰駿爾私終三十里惟恐民食之不給也下之於上則曰雨我公田遂及我私惟恐公田之不善也故助法行而頌聲作矣世衰道微上下交惡民惟私家之利而不竭力以奉公上惟邦財之入而不惻怛以利下水旱凶災相繼而起公田之入薄矣所以廢助法而稅畝乎初者志變法之始也其後作丘甲用田賦至於二猶不足則皆宣公啟之也故曰作法於涼其猶貪作法於貪將若何有國家者必欲克守成法而不變其必先務本乎

朱熹曰魯自宣公稅畝又逐畝什取其一則通爲什二矣

冬蝝生

謝湜曰蝝螽子冬非蝝生育之時冬而蝝生異之大也秋則爲田害冬則螽死矣今又蝝生災之大也書蝝生著其爲異爲災也

胡安國曰始生曰蝝旣大曰螽秋螽未息冬又生子災重及民也而詳志之如此者急民事謹天災仁人之心王者之務也遇天災而不懼忽民事而不修而又爲繁政重賦以感之國之危無日矣

呂祖謙曰蝝生是嵗本饑所幸得蝝是冬月生不爲物害

饑

謝湜曰上則稅畝奪其食下則螽蝝賊其稼故饑杜氏謂幸其冬生不爲物害誤矣人君代天牧民民一阻饑牧民者之罪也嵗凶而饑猶曰不可又況身爲虐政使民受饑者乎

胡安國曰春秋饑嵗多矣書於經者三而宣公獨有其二何也古者三年耕餘一年之蓄九年耕餘三年之食𨿽有凶旱民無菜色是嵗𨿽螽蝝而遽至於饑者宣公爲國務華去實虛內事外煩於朝會聘問賂遺之末而不惇其本府庫竭矣倉廩匱矣水旱螽蝝天降饑饉亦無以振業貧乏矣經所以獨兩書饑以示後世爲國者不可不惇本也

十有六年春王正月晉人滅赤狄甲氏及畱吁

謝湜曰甲氏赤狄別種畱吁又一種君不書死於兵難之中故也昔武王克商庸蜀羗茅微盧彭濮莫莫不與聞牧野之誓茍能大無外之謨保而有之則逺方之國皆吾股肱就使以爲不可用先王綏有徳接有禮迎來送往治亂持危亦使之各遂其生而已又曷常以殺滅爲事哉赤狄其種非一也晉人並赤狄三種而滅之赤狄種類盡矣書滅潞氏書甲氏及滅畱吁罪其不仁也

胡安國曰按左氏董是役者士會也上將主兵其稱人貶詞也甲氏潞之遺種畱吁其殘邑也春秋於外裔攘斥之不使亂中夏則止矣伯禽徵徐夷東郊旣開而止宣王伐玁狁至於太原而止武侯徵戎瀘服其渠帥而止必欲盡殄滅之無遺種豈仁人之心王者之事乎士會所以貶而稱人也

夏成周宣榭火

謝湜曰宣榭宣王所爲之榭也成周守備不嚴故火宣榭書火著王室之怠也宮室非法非制火則書災以明天降之災也宮室合於典禮火則書火以明火備不嚴也若陳災宋災之類則以政治舛戾招之也故左氏曰人火曰火天火曰災

胡安國曰成周天子之東都宣榭宣王之廟也按呂大臨考古圗有惇者稱王格於宣榭呼內史防命是知宣榭者宣王之廟也古者爵有徳祿有功必於太廟示不敢専也榭者射堂之制其堂無室以便射事故凡無室者皆謂之榭宣王之廟謂之榭者其廟制如榭也宣榭火何以書以宗廟之重書之也貴戚擅殺大臣而天子不討王室不復能中興矣人火之天所以見戒乎

秋郯伯姬來歸

謝湜曰郯伯姬來歸叔姬來歸被出而來歸也女子以夫爲家以嫁爲歸生死與之同而不可攺者也率身不謹而被出來歸辱之大者也書郯伯姬叔姬來歸著其失婦道也著其失婦道以明魯之失閨訓也女子一於夫而已義無再適者也不得於夫而出則終身由此棄矣然則保姆之訓可以不嚴歟齊人來歸子叔姬齊人絕而歸之也郯伯姬叔姬來歸伯姬叔姬自絕而歸也

胡安國曰按左氏郯伯姬來歸出也內女出書之防者男女居室人之大倫也婚姻之禮廢則夫婦之道苦淫辟之罪多矣復相棄背喪其配耦氓之詩所以刺衞日以衰薄室家相棄中谷有蓷所以閔周易敍咸恆爲下經首春秋內女出夫人歸凡男女之際詳書於防所以正人倫之本也其防微矣

冬大有年

謝湜曰宣而大有年異之大也饑而大有年幸之大也

胡安國曰程氏曰大有年記異也旱漧水溢饑饉薦臻者災也山崩地震慧孛飛流者異也景星甘露醴泉芝艸百糓順成者祥也大有年上瑞也何以爲記異乎凡災異慶祥皆人爲所感而天以其類應之者也人事順於下則天气和於上宣公弒立逆理亂倫水旱螽蝝饑饉之變相繼而作史不絕書宜也獨於是冬乃大有年所以爲異乎夫有年大有年一耳古史書之則爲祥仲尼筆之則爲異此言外微防非聖人莫能修之者也

十有七年春王正月庚子許男錫我卒丁未蔡侯申卒夏許昭公蔡文公

胡安國曰日卒書名赴而得禮記之祥也而不月其略在內宣公爲國務華而無忠信誠慤之心計利而不知禮義邦交之實哀死送終獨厚於齊而利害不切其身者皆闕如也大則薄其君親次則忽於盟主又其次若秦若衞若滕𨿽來告訃怠於禮而不會也比事以觀義自見矣

六月癸卯日有食之己未公會晉侯衞侯曹伯邾子同盟於斷道

程頤曰諸國同心欲伐齊故書同盟

謝湜曰齊頃不道魯衞曹皆欲伐齊故斷道之盟書同盟

胡安國曰書同盟者志同欲也大國率之小國畏威而從命非同欲也小國訴之大國勉彊而應焉非同欲也若斷道之盟諸侯同心謀欲伐齊釋其憤怒非有不得已而要之者也或以爲會同天子之事築宮爲壇設方明如方嶽之盟故書同疑其說之誤矣

秋公至自會冬十有一月壬午公弟叔肸卒

謝湜曰叔以寵弟得政爲卿書公弟著其寵也書叔著其氏也仲叔季三桓子孫之氏也友以寧國之功遂以援立之力以母弟之寵魯皆生賜族氏以世其官先王選賢之法壊矣其卒也書季友書仲遂書叔著其兆亂也

胡安國曰稱弟得弟道也稱字賢也何賢乎叔宣弒而非之也非之則胡爲不去也兄弟無絕道故𨿽非之而不去也與之財則曰我足矣終身不食宣公之祿君子以是爲通恩也論情可以明親親言義可以厲不軌所以取貴乎春秋書曰子弟而稱字以表之也公子爲正大夫而書卒貴也不爲大夫而特書卒賢也或以爲叔寵弟在宣公有私親之愛故生而賜氏俾世其卿與季友仲遂比則其說誤矣誠使叔有寵生而賜氏則貴戚用事之卿豈有不見於經者齊年鄭語在外之見於經者季友仲遂在內之見於經者勢必與聞政事執國命矣況宣公之時煩於聘問會朝之禮遂蔑季孫歸父交於鄰國眾矣而獨叔不與焉其非生而賜氏俾世其卿亦明矣

十有八年春晉侯衞世子臧伐齊

謝湜曰衞穆公失訓世子之道故世子臧會晉伐齊國君善惡習自世子爲世子而從事兵革其後不以攻戰爲事者寡矣衞書世子著其失職也世子仁不仁系天下治亂故春秋崇世子以正國綱

胡安國曰保國以禮爲本者也齊頃公不謹於禮自已致冦所謂人必自伐而後人伐之矣諸侯上卿皆執國命取必於其君以行其克伐怨欲之私故盟於斷道師於陽糓大戰於鞍逞其志而後止春秋詳書於防見伐與伐者之罪皆可以爲鑑矣

公伐夏四月秋七月邾人戕鄫子於鄫

謝湜曰戕殘賊而殺之也戕之爲害尢爲不仁非特殺之而已諸侯皆南面之尊也或用之或戕之王法在所黜故奪爵稱人

胡安國曰戕者殘賊而殺之也於鄫者刺臣子不能救君難也外域無城郭宮室百官有司單車使者直造其國中執其君長者則有之矣中國則重門系柝簾陛等威侍衞守禦之嚴奚至於坐使其君爲邾人殘賊殺之而莫禦乎邾人蓋嘗執鄫子用之則不共戴天之世讎也旣不能復又使邾人得造其國都而戕殺其君曰於鄫者所以深責鄫之臣子至此極也呂祖謙曰邾人戕鄫子於鄫邾卻與鄫是鄰國鄫又小於邾故邾常欺鄫向來時襄公執鄫子於次睢之社易得放手只緣前時有此事後來所以如此不然其他國則無此

甲戍楚子旅卒

範祖禹曰春秋吳楚之君不稱王所以存周室也謝湜曰楚莊赴告之禮通於中國故書卒吳楚僭號稱王故二國生稱子以中國爵命治之也死不書黜其號也故禮曰春秋不稱楚越之王喪恐民之惑也

胡安國曰楚僭稱王降而稱子者是仲尼筆之其不書者恐民之惑而避其號是仲尼削之也若楚若吳若徐皆自王降而稱子若滕自侯降而稱子若自伯降而稱子四裔𨿽大皆曰子其降而稱子者外之也或謂春秋不擅進退諸侯亂名實則非矣述天理正人倫此名實所由定也奚名爲亂哉

公孫歸父如晉

胡安國曰宣公因齊得國故刻意事之𨿽易世猶未怠也及頃公不能謹禮怒晉魯上卿而卻克當國決防討之晉方彊盛齊少懦矣於是背齊而事晉其於邦交以利爲向背無忠信誠慤之心者也按左氏歸父欲去三桓以張公室與公謀而聘於晉欲以晉人去之夫輕於背與國易於謀大家而不知其本未有能成而無悔也然則公室不可張乎務引其君當道正心以正朝廷禮樂刑政自已出也其庶防乎必欲倚外援以去之是去疥而得腹心之疾也庸愈哉

冬十月壬戍公薨於路寢歸父還自晉至笙遂奔齊謝湜曰歸父仲遂之子也遂害子赤立宣公歸父怙公之寵久矣公之薨也魯人怨仲逐東門氏歸父至笙聞變不返國奔齊人臣奉命以出𨿽死守節不變君𨿽薨必以命復之而後已歸父之還也聞君喪不奔不復君命而出茍利其身而不顧其職其不恭大矣故奔齊書遂罪其無君也還已反其至之辭公羊以還爲善誤矣自外奔故不書出

胡安國曰仲尼稱孟莊子之孝其不攺父之臣與父之政是難能也又曰三年無攺於父之道可謂孝矣夫仁人孝子於其父之臣非有大不可如晉悼公於夷羊五之屬以存始終進退之禮而不遽也歸父以君命出使未返而君薨在聘禮有執圭復命於殯之文升自西階子臣皆哭情亦戚矣今宣公猶未殯而東門氏逐忍乎哉書曰歸父還自晉者已畢事之詞也至笙遂奔齊者罪成公君臣死君而忘父逐之亟也糓梁子曰捐殯而奔其父之使者是亦奔父也得經意矣君薨家遣方寸宜亦亂而造次顚沛不失禮焉非志於仁者弗能也詞繁而不殺歸父之善自著矣比事以觀則見當國者有無君之心此春秋所以作不可不察也

春秋集義卷三十四

欽定四庫全書

春秋集義卷三十五

宋李明復撰

成公

程頤曰成公名黑肱宣公子定王十七年卽位成諡也安民立政曰成

元年春王正月公卽位二月辛酉我君宣公無冰謝湜曰寒气嚴肅則水凝爲冰月建丑而無冰冬傷溫也天地之气應則萬物和天地之气不應則萬物病故春秋書無冰以明燮理失其道

胡安國曰寒極而無冰者恆燠也按洪範傳曰豫恆燠若此政事舒緩紀綱縱弛之象成公幼弱政在三家公室不張其象已見故當固陰沍寒而常燠應之古者日在北陸而藏冰獻羔而啟朝之祿位賔食喪祭冰皆與焉此亦爕調愆伏之一事也今旣寒而燠遂廢淩人之職然防書所載皆經邦大訓人有微而不登其姓名事有小而不記其本末雨雹冰雪何以悉書天人一理也萬物一气也觀於陰陽寒暑之變以察其消息盈虛此制治於未亂謹於微之意也每謹於微然後王事備矣

三月作丘甲

謝湜曰作與建之名甲甸賦也成公初易舊制使丘出甲故書作財用不足故初稅畝軍旅不足故作丘甲書初書作皆以著其所起也古者度地以養民度民以養兵一甸之夫凡五百七十六所出長轂一馬四牛十二甲士三步卒七十二而已方是時扞難討暴無不足於用者故民常裕而力有餘兵常足而用不匱後世徵討無常干戈四出由是軍旅不足而丘甲所由興也丘甲之法行而民困於兵矣故春秋養兵以甸法爲正

胡安國曰作丘甲益兵也古者九夫爲井四井爲邑四邑爲丘四丘爲甸甸之地方八里旁加一里爲成所取於民者出長轂一乘此司馬法一賦之成也爲齊難作丘甲益兵備敵重困農民非爲國之道其曰作者不宜作也唐太宗問李靖楚廣與周制如何靖曰周制一乘步卒七十二人甲士三人以二十五人爲一甲凡三甲共七十五人然則一丘所出十有八人積四丘而具一乘耳今作丘甲者卽丘出一甲是一甸之中共百人爲兵矣則未知其所作者三甸而增一乘乎每乘而增一甲乎魯至昭公時常搜於紅革車千乘則計甸而增乘未可知也楚人二廣之法二乘至用百有五十人則魯每乘而增一甲亦未可知也賦𨿽不同其實皆爲益兵其數皆增三之一耳先儒或言甲非人人之所能爲又以爲丘出甸賦加四倍者誤矣

朱熹語錄或問都鄙四丘爲甸六十四井出車一乘甲士三人步卒七十二人不審鄕遂車賦如何曰鄕遂亦有車但不可見其制六鄕一家出一人排門是兵都鄙七家而出一兵在內者役重而賦輕在外者役輕而賦重六軍只是六鄕之眾六遂不與六遂亦有軍但不可見其數侯國三軍亦只是三郊之眾大國三郊次國二郊小國一郊或說車一乘不止甲士三人步卒七十二人此是輕車用馬馳者更有二十五人將重車在後用牛載糗糧戈甲衣裝見七書如魯頌公徒三萬已具其說或又問侯國亦仿鄕遂都鄙之制否曰鄭氏說侯國用都鄙法然觀魯人三郊三遂及孟子請野九一而助國中什一使自賦則當亦是鄕遂

呂祖謙曰丘甲是丘出一甸之賦蓋一甸六十四井出長轂一乘馬四疋牛十二頭甲士三人步卒七十二人計五百十二家七人以上可出一人一丘止十六井計一百二十八人乃三人出一人蓋四倍於常矣司馬法二十五人爲一甲一車七十五人正是三甲胡春秋論此已詳但司馬法大率與周禮不同蓋當時更革非一次所以不同也如駟介百乘徒兵千便是不同

夏臧孫許及晉侯盟於赤

謝湜曰齊爲魯難故

胡安國曰初宣公謀以晉人去三桓歸父爲是見逐而奔齊矣今季孫當國恨齊人之立宣公納歸父又懼晉侯之或見討也故往結此盟赤晉地也其稱及魯所欲也盟非春秋所貴而惡屢盟者非惟長亂亦國用民力所難給也成公卽位之初方經大故未有施舎已責逮鰥寡赦乏困之事也爲齊難旣作丘甲矣聞將出楚師又逺與晉尋盟豈固本保邦之道乎書及晉侯盟於赤非特備齊懼晉蓋三桓懷忿懟君父之心將有事於齊而汲汲欲之者罪可見矣

秋王師敗績於茅戎

程氏學曰王師敗績於茅戎不言戰者王者至尊天下無敵書曰王師敗績於茅戎自敗也王者不能以義徵四方乃徼戎以致敗豈不曰自取之乎聖人立法以垂後世示之以意而已一書王師敗績於茅戎而尊王之義與王自取敗之道咸得而見矣

謝湜曰王者無敵於天下其師有徵無戰故東面徵西夷怨南面徵北狄怨定王失此道矣義不足以徵戎而以詭道徼戎師不足以服戎而以干戈敵戎此其所以取敗也然則王師之敗非戎能敵王而敗之也其敗乃王自取之而已春秋敗不書戰以明王師無敵也師以自敗爲文以明王之自取也王之在鄭也書出以正其失道矣書居則以尊之也王之不利於戎也書敗績以正其失道矣不書戰則以尊之也春秋著時王之失明王徳於天下其法皆如此而已矣胡安國曰程氏曰王師於諸侯不言敗諸侯不可敵王也於外域不言戰外域不能抗王也不可敵不能抗者理也其敵其抗王道之失也桓王伐鄭兵敗身傷而經不書敗存君臣之義立天下之防也劉康公邀戎伐之敗績於徐吳氏而經不書戰辧華夷之分立中國之防也是皆聖人筆削非魯史之舊文也然筆於經者𨿽以尊君父外域然爲義而君父所以尊外域所以服則有道矣桓王不以討賊興師而急於伐鄭康公不以惇信持國而輕於邀戎是失其所以君天下禦四夷之道也書敗績於茅戎者言自敗也其自反亦至矣

冬十月

二年春齊侯伐我北鄙

謝湜曰魯衞曹皆惡齊故齊侯來伐

胡安國曰初魯事齊謹甚𨿽易世而聘會不絕也又與晉侯盟於斷道而後怨隙成再盟於赤而後伐我北鄙齊侯之興是役非義矣魯人爲鞌之戰豈義乎同曰憤兵務相報復而彼此皆無善者則亦不待貶而罪自見矣

夏四月丙戌衞孫良夫帥師及齊師戰於新築衞師敗績謝湜曰齊侯伐魯北鄙師之還也衞孫良夫帥師戰之衛師敗焉故新築之戰以孫良夫主戰而罪之胡安國曰齊師侵虐而以衞主此戰何也衞侯初與晉同盟於斷道矣又使世子臧與晉同伐齊矣又使孫良夫石稷將侵齊矣及與齊師遇石稷欲還良夫不可曰以師伐人遇其師而還將謂君何若知不能則如無出今旣遇矣不如戰也遂戰於新築故齊師𨿽侵虐而此戰以衞主之也春秋善解紛貴逺怨而惡以兵刃相接故書法如此

六月癸酉季孫行父臧孫許叔孫僑如公孫嬰齊帥師會晉郤克衞孫良夫曹公子首及齊師戰於鞌齊師敗績

謝湜曰頃公卽位十年初未嘗一與會盟侮盟主病諸侯斷道之盟四國將以伐齊也頃公不知自反且又伐魯北鄙敗衞於新築結怨諸侯甚矣故四國會師攻齊而敗之於鞌晉之敗齊也至欲以蕭同叔子爲質使齊之耕者盡東其畝然則諸侯怨齊其深可知也𨿽然齊爲不道晉率諸侯討之義也乃若問罪不明大義不舉務以攻戰爲心使齊人至於積屍流血而後已失弔民伐罪之道矣故鞌之戰戰不書伐其戰也以四國主戰而罪之也魯書四大夫帥師罪其逞怨也

胡安國曰大國三軍次國二軍魯𨿽大國而四卿並將是四軍也當此時舊制猶存尺地皆公室之士也一民皆公室之兵也上卿行父與僑如嬰齊各帥一軍會戰而臧孫許如晉乞師又逆晉師爲之道本不將兵特往來晉魯兩軍之間與謀議耳成公初立主幼國危爲季孫一怒掃境內興師而四卿並出肆其憤欲𨿽無人乎成公之側有不卹也然後政自季氏出矣將稱元帥略其副屬詞之體也而四卿皆書者豈特爲詳內錄哉堅冰之戒亦明矣經之大例受伐者爲主而此以四國及之者以一笑之微殘民毒眾防獲其君而怒猶未殆焚雍門之茨侵車東至海故以四國主之爲憤兵之大戒見諸行事深切著明矣又曰鞌之戰齊師敗績遣使致賂若以例言當曰來盟於師春秋特變其文曰及國佐盟於爰婁何也晉人欲以蕭同叔子爲質而使齊之封內盡東其畝國佐震怒憤其侵侮請合餘燼背城借一當此時晉郤克以八百乘之眾連魯衞之黨乘戰勝之威屈於一言反與之盟而不能復也聖人特書曰及以明國佐之功以抑郤克之橫以示天下後世忠臣義士克敵之方在於曲直不以彊弱分勝負也

秋七月齊侯使國佐如師己酉及國佐盟於袁婁謝湜曰齊師敗績於是頃公使國佐以紀甗玉磬與地聽命於師四國乃及國佐爲盟齊𨿽數侵諸國然未若荊楚之暴也四國𨿽以報怨興師然未若齊桓伐楚之義也故袁婁之盟與召陵之盟其不同逺矣齊侯使國佐如師非齊服我而來也齊以賂求晉而紓厄也及國佐盟非齊以義求盟也晉受齊賂而與之盟也使國佐如師則其盟未定也與來盟於師異矣及國佐盟則盟出於晉也與屈完來盟異矣然則春秋之盟能使敵國自服而來者未有若召陵之美也

胡安國曰齊國佐如師與楚屈完來一也然陘之役則曰來盟於師盟於召陵鞌之戰則曰及國佐盟於袁婁何也荊楚暴橫慿陵諸夏齊桓公仗義聲罪致討威行江漢之上不待加兵而楚人悅服其書來盟於師者楚人自服而求盟也盟於召陵者桓公退舎禮與之盟也在春秋斯爲善矣若夫袁婁則異於是齊𨿽侵虐未若荊楚之暴也諸國大夫含憤積怒欲雪一笑之恥至於殺人盈野非有擊彊扶弱之心國佐如師將以賂免非服之也晉大夫又不以徳命使齊人盡東其畝而以蕭同叔子爲質夫蕭同叔子齊君之母也則亦悖矣由是國子不可請合餘燼背城借一揖而去之郤克使魯衞之使以其詞爲之請逮乎袁婁而與之盟則汲汲欲盟者晉也故反以晉人及之若此類見曲直之繩墨矣是故制敵莫如仁義天下莫大於理而彊有力不與焉亦可謂深切著明矣

八月壬午宋公鮑卒庚寅衞侯速卒取汶陽田

謝湜曰汶陽田本魯地鞌之敗晉人使齊人反魯侵地而歸之書取以其因攻戰而得之也

胡安國曰汶陽之田本魯地也取者得非其有之稱不曰復而謂之取何也恃大國兵力一戰勝齊得其故壤而不請於天王以正疆理則取之不以其道與得非其有奚異乎然則宜柰何攷於建邦土地之圖若在封域之中則先王所錫先祖所受經界世守不可亂矣不然侵小得之春秋固有興滅國繼絕世之義必有處也魯在戰國時地方五百里而孟氏語愼子曰如有王者作在所損乎在所益乎經於復其故田而書取所損益亦可知矣

冬楚師鄭師侵衞十有一月公會楚公子嬰齊於蜀程頤曰楚爲彊盛淩轢中國諸侯茍能固疆圉要結鄰好豈有不能自存之理乃懼而服從與之會異時盟稱人以見其衰弱責諸侯則魯可知矣

胡安國曰按左氏魯衞受盟於晉從於伐齊故楚爲陽橋之役令尹子重曰師眾而後可於是王卒盡行二國稱師著其眾也侵衞則書侵我師於蜀致賂納質沒而不書非諱也書其重者則莫重乎其以中國諸侯降班失列下與荊蠻之大夫會也季孫行父爲國上卿當使其君尊榮其民免於侵淩之患而危辱至此特起於憤忮肆其褊心而不知制之以禮也書曰必有忍其乃有濟懲忿窒欲徳之修也不忮不求行之善也躬自厚而薄責於人逺怨之方也季孫忿忮弗能懲也而辱逮君父不亦憯乎

胡宏曰以周公之裔宗卿之嗣至貨賂乞盟其棄禮義人民辱國家也著明矣

丙申公及楚人秦人宋人陳人衞人鄭人齊人曹人邾人薛人鄫人盟於蜀

謝湜曰楚以四國伐齊故嬰齊率鄭師侵衞將以救齊也嬰齊楚卿帥師者嬰齊也不書嬰齊而書楚師者以著楚國威勢之盛也以楚國威勢之盛故宣公出會嬰齊公及列國大夫皆相率受盟於蜀也蜀之盟嬰齊貶稱人黜荊楚之彊也自秦宋至於薛鄫其卿皆貶稱人罪其從楚人也是時晉爲盟主諸侯同心附晉則威力固足以制楚而攘之矣魯衞曹邾有斷道之盟臧孫許有之盟三國復賴晉以敗齊師晉於諸侯固有力矣四國棄信背義不旋踵受盟於夷以至列國大夫紛然四起從之何以振華夏之威哉信義中國之紀綱也諸侯無信義以從大國之晉則中國之紀綱壊矣故列國之卿皆貶而人之所以尊中國也卿貶稱人則公之惡不待貶黜而見矣蜀魯地盟在魯地𨿽外爲主亦書及賔主之辭也嬰齊始稱師以著其彊終書人以著其貶中書名以著其人春秋立言之法也

胡安國曰盟而魯與必先書公尊內也次書主盟者眾所推也此書公及楚人則知主盟者楚也公子嬰齊秦右說宋華元陳公孫寧衞良夫鄭去疾皆國卿也何以稱人楚僭稱王春秋黜之不齒列國晉𨿽不競猶主夏盟諸侯茍能任仁賢修政事保固疆圉要結鄰好同心擇義堅事晉室荊楚𨿽大何畏焉今乃西向服從而與之盟不亦恥乎夫召陵城濮之事故府可按也乃是之從亦爲不善擇矣經於魯君盟會不信則諱公而不書不臣則諱公而不書蜀之盟棄晉從楚書公不諱何也事同而旣貶則從同同正始之義也從荊楚而與盟旣諱公於僖十九年齊之盟矣是以於此不諱而人諸國之大夫以見意也

三年春王正月公會晉侯宋公衛侯曹伯伐鄭

謝湜曰晉討楚鄭侵衞故伐鄭蜀盟之後晉侯伐鄭而四國復從則晉國之力固足以合諸侯而用之也景公能明信義以懷服邦國則楚安有今日之暴哉蜀盟之後繼書晉侯伐鄭與之也先君未而宋共衞定以成君會伐書爵著其惡也

胡安國曰按左氏諸侯伐鄭討邲之役也遂東侵鄭公子偃帥師禦之覆諸鄤敗諸丘輿夫討邲之役則復怨勦民非觀釁也遂東侵則潛師掠境非以律也覆而敗諸則専用詐謀非正勝也度彼參此皆無善也略而不紀勝負微也晉侯稱爵而以伐書何也初爲是役必以鄭之從楚也附荊蠻擾中國則盟主有詞於伐耳宋衞未曷爲稱爵背殯越境以吉禮從金革之事也

辛亥衞穆公二月公至自伐鄭甲子新宮災三日哭程氏學曰三年二月新宮災三日哭春秋宗廟之事得禮者不書凡書者著其失也廟災而哭於禮合矣此何以書乎曰廟災之所以哭者爲神靈之所止而遭變焉斯人情之所宜哀也新宮者宣公之宮也不曰宣宮者神主未遷也何以知其然曰丹桓宮楹刻桓宮桷皆舉諡以目之此而曰新宮故知其未遷也宣公喪終當遷於廟宮成而主未入遇災而哭此何禮哉宣公薨至此二十八月緩於遷主玆可知矣言災則不恭之致亦自見矣

謝湜曰新宮宣公之宮也桓宮僖宮稱諡宣宮獨曰新宮者以宣公神主未遷也先君三年喪畢主歸於廟宣公薨二十有八月矣主猶未遷蓋可知也宮廟親之神靈所在也宮廟遭變則神靈失其所安孝子所宜致哀也廟災三日哭哀之至也新宮神主未入也新宮遇災則親之神主未有害也神主無害而哭之哀哭不得其道矣書新宮災著其不敬也書三日哭著其非禮也成公之不得於親宣公之不祐於天其義皆見於此矣

胡安國曰廟災而哭禮也得禮爲常事則何以書緱山劉絢曰新宮者宣宮也不曰宣宮者神主未遷也知然者丹楹刻桷皆稱桓宮此不舉諡故知其未遷也宮成而主未入遇災而哭何禮哉宣公薨至是二十有八月緩於遷主可知矣言災則不恭之致亦自見矣此說據經爲合或曰禮稱焚其先人之室則三日哭新宮將以安神主也𨿽未遷而哭不亦可乎曰先人之室蓋嘗寢於斯食於斯會族屬於斯其居處笑語之所在皆可想也事死如事生故有焚其室則哭之禮也神主未遷而哭於人情何居

乙亥宋文公

胡安國曰按左氏文公卒始厚益車馬重器備君子謂華元樂舉於是乎不臣攷於經未有以驗其厚也數其之月則信然矣天子七月諸侯五月大夫三月士逾月以隆殺遲速爲禮之節不可亂也文公之卒國家安靜外無危難曷爲越禮逾時逮乎七月而後克襄事哉故知華元樂舉之棄君於惡而益其侈無疑矣夫禮之厚薄稱人情而爲之者也宋公在殯而離次出境從金革之事哀戚之情忘矣顧欲厚其君親此非有所不忍於死者特欲誇耀淫侈無知之人耳世衰道微禮法旣壊無以制其侈心至於秦漢之間窮竭民力以事丘隴其禍有不可勝言者春秋據事直書而其失自見此類是也豈不爲永戒哉

夏公如晉鄭公子去疾帥師伐許公至自晉

胡安國曰宣公薨至是三年之喪畢矣宜入朝京師見天子受王命然後歸而卽政可也嗣守社稷之重而不朝於周以拜汶陽田之故而往朝於晉其行事亦悖矣此春秋所爲作也公行多不致其書公至自晉何其至也必有以矣

秋叔孫僑如帥師圍

謝湜曰汶陽邑至於圍之則取之不以其道故也胡安國曰按左氏取汶陽之田不服故圍之復故地而民不聽至於命上將用大師環其邑而攻之何也魯於是時初稅畝作丘甲稅役日益重矣𨿽歸故國所以不願爲之民也歟成公不知薄稅斂輕力役修徳政以來之而肆其兵力𨿽得之亦必失之矣呂祖謙曰圍汶陽之地亦緣其他皆服惟不服所以圍之

大雩晉郤克衞孫良夫伐廧咎如

謝湜曰廧咎如左氏謂赤狄余類

冬十有一月晉侯使荀庚來聘衞侯使孫良夫來聘丙午及荀庚盟丁未及孫良夫盟

謝湜曰公如晉故荀庚來聘公爲衞伐鄭故衞孫良夫來聘二卿來聘而又與之盟堅二國之好也聘而後盟我及之盟也非來盟也故二盟皆書及魯與二卿各爲盟故盟不同日盟在國則公爲主可知故不書公

胡安國曰劉敞曰諸侯有聘無盟聘禮也盟非禮也庚與良夫不務引其君當道而生事専命爲非禮不信以干先王之典故不系於國以見其遂事之辱非人臣之操此說然也其言及者公與之盟而不言公見二卿之抗也盟者春秋所惡於惡之中又有惡焉者此類是也

鄭伐許

程頤曰鄭附於楚一年而再伐許故夷之

謝湜曰鄭與楚比一嵗再伐許君臣嗜好皆與狄類矣書鄭狄之也

胡安國曰稱國以伐外之也晉楚爭鄭鄭兩事焉及邲之役於是乎専意事楚不通中華晉𨿽加兵終莫之聽也至此一嵗而再伐許甚矣利在於晉則從晉

人利在於楚則從楚人而不擇於義之可否以爲去就其不見齒於列國宜也況又馮弱犯寡一嵗之中而再動干戈於鄰國不旣甚乎春秋之法有敢於爲不義者則外之所以懲惡也以爲告詞略而從告乃實錄耳一字爲褒貶義安在也

四年春宋公使華元來聘

謝湜曰宋共公新卽位故

三月壬申鄭伯堅卒伯來朝夏四月甲寅臧孫許卒公如晉

謝湜曰公比年如晉以會楚嬰齊及楚人盟於蜀召之也故人君所舉不可不謹

鄭襄公秋公至自晉冬城鄆

謝湜曰杜氏謂公欲叛晉爲晉備

鄭伯伐許

程頤曰稱鄭伯見其不復爲喪以吉禮從戎

謝湜曰先君喪未逾年悼公以成君之禮出伐書爵著其惡也二年之間三伐許著其暴也

胡安國曰前此鄭襄公伐許旣狄之矣今悼公又伐許乃復稱爵何也喪未逾年以吉禮從金革之事則忘親矣稱爵非美詞所以著其惡也

五年春王正月叔姬來歸

謝湜曰失婦道被出故書來歸

胡安國曰前書伯來朝左氏以爲歸叔姬也此書叔姬來歸則出也春秋於內女之歸其錄之詳者男女居室人之大倫也男子生而願爲之有室女子生而願爲之有家父母之心人皆有之而不能爲之擇家與室則夫婦之道苦僻之罪多矣王法所重人倫之本錄之詳以爲世戒也

仲孫蔑如宋

謝湜曰報華元聘

夏孫叔僑如會晉荀首於糓

謝湜曰糓齊地左氏謂荀首如齊逆女宣伯防之然則宣成之世大夫専恣有如此者

梁山崩

謝湜曰梁山髙大靜重不宜傾壊者也梁山崩變之大者也山陰物其體安靜積陽薄之則崩不書晉者梁山系天下休戚非獨晉異故也自後君道日陵大夫日橫小國日亡諸侯不知反身修徳則禍患之來有如此者不可不畏也

胡安國曰梁山韓國也詩曰奕奕梁山韓侯受命而謂之韓奕者言奕然髙大爲韓國之鎭也後爲晉所滅而大夫韓氏以爲邑書而不系國者爲天下記異是以不言晉也左氏載絳人之語於禮文備矣而未記其實也夫降服乘縵徹樂出次祝幣史詞六者禮之文也古之遭變異而外爲此文者必有恐懼修省之心主於內若成湯以六事檢身髙宗克正厥事宣王側身修行欲銷去之是也徒舉其文而無實以先之何足以弭災變乎夫國主山川至於崩竭當時諸侯未聞有戒心而修徳也故自是而後六十年間弒君十有四亡國三十二其應亦憯矣春秋不明著其事應而事應具存其可忽諸

秋大水冬十有一月己酉天王崩

謝湜曰天王定王

十有二月己丑公會晉侯齊侯宋公衞侯鄭伯曹伯邾子伯同盟於虫牢

程頤曰天王崩而會盟不廢書同見其皆不臣謝湜曰虫牢鄭地鄭服而從中國故盟於虫牢虫牢之盟諸侯之貳於楚者復同心爲盟以景公復能主盟而合諸侯也故書同盟

胡安國曰按左氏許靈公愬鄭伯於楚鄭伯如楚訟不勝歸而請成於晉盟於虫牢鄭服也鄭服則何以書同盟天王崩赴告已及在諸侯之防矣以所聞先後而奔喪禮也而九國諸侯防盟不廢故特書同盟以見其皆不臣春秋惡盟誓於惡之中又有惡焉此類是也

六年春王正月公至自防二月辛巳立武宮

程氏學曰禮王制曰諸侯五廟二昭二穆與太祖之廟而五祭法曰諸侯立五廟一壇一墠曰考廟曰王考廟曰皇考廟皆月祭之顯考廟祖考廟享嘗乃止去祖爲壇去壇爲墠壇墠有禱焉祭之無禱乃止去墠爲鬼然則諸侯宗廟古有彜則毀之不可復立武宮其毀已久而輒立之非禮明矣書立者不當立也定元年立宮同

謝湜曰諸侯五廟二昭二穆與太祖之廟五凡親廟過則毀之不可復立也毀則歸之祧矣其廟二昭二穆先王酌逺近而爲之制盡人子孝思而爲之節也過制則亂違節則不可繼然則諸侯廟數止五天下之中制也武宮親已盡矣其毀亦已久矣公復立之非禮也武宮書立以明不當立也

胡安國曰武宮武公之宮立武宮非禮也喪事卽逺有進而無退宮廟卽逺有毀而無立故二昭二穆與太祖而五者諸侯之廟制也曰考廟曰王考廟曰皇考廟皆月祭焉曰顯考廟曰祖考廟享嘗乃止去祖爲壇去壇爲墠壇墠有禱則祭無禱乃止去墠爲鬼諸侯之祭法也武公至是歷世十一其毀已久而輒立焉非卽逺有終之意故特書曰立立者不宜立也

取鄟

謝湜曰鄟附庸國內諱滅故書取

胡安國曰鄟微國也書取者滅之也滅而書取爲君隱也項亦國也其書滅者以僖公在會季孫所爲故直書其事而不隠此春秋尊君抑臣以辧上下謹於微之意也人倫之際差之毫釐繆以千里故仲尼特立此義以示後世臣子使以道事君而無朋附權臣之惡於有之犯上干主其罪可救乖忤貴臣禍在不測故臣子多不憚人主而畏權臣如漢谷永之徒直攻成帝不以爲嫌至於王氏則周旋相比結爲死黨而人主不之覺此世世之公患也歸父家遣緣季氏也朝吳出奔因無極也王章殺身忤王鳳也鄴侯寄館避元載也惟殺生在下而人主失其柄是以黨與眾多知有權臣而不知有君父矣使春秋之義得行尊君抑臣以辧上下每謹於微豈有此患哉

衞孫良夫帥師侵宋

謝湜曰衞侵宋罪其違虫牢之盟也諸侯違同盟而主盟不能治晉之罪也

夏六月邾子來朝

謝湜曰以取鄟故來朝

公孫嬰齊如晉壬申鄭伯費卒

謝湜曰鄭伯鄭悼公魯不會故不書

秋仲孫蔑叔孫僑如帥師侵宋

謝湜曰罪其違同盟

胡安國曰魯遣二卿爲主將動大眾焉有事於宋而以侵書者潛師侵掠無名之意蓋陋之也於衞孫良夫亦然上三年嘗會宋衛同伐鄭矣次年宋使華元來聘通嗣君矣又次年魯使仲孫蔑報華元矣是年冬鄭伯背楚求成於晉而魯衞與宋又同盟於虫牢矣今而有事於宋上卿授鉞大眾就行而師出無名可乎故特書侵以罪之也左氏載此師晉命也後二年宋來納幣請伯姬焉則此師爲晉而舉非魯志明矣兵戎有國之重事邦家人道之大倫聽命於人不得已焉將能立乎春秋所以罪之也

楚公子嬰齊帥師伐鄭冬季孫行父如晉

謝湜曰魯懼難故夏嬰齊如晉冬行父如晉

呂祖謙曰文子如晉此是重禮而遣上卿往

晉欒書帥師救鄭

謝湜曰鄭伯受盟虫牢故嬰齊伐鄭魯衞大夫侵宋而楚大夫伐鄭中國乃楚之不若也晉爲盟主楚伐同盟欒書帥師救之義之大者也

胡安國曰荊楚僭號稱王聖人屏諸四裔而不赦之大一統以存周使民著於君臣之義也鄭能背楚卽晉是攺過遷善出幽谷而遷喬木也嬰齊爲是帥師又因其喪而伐之不義甚矣經所以深惡之也書卿帥師伐鄭於文無貶詞何以知其深惡楚也下書欒武子帥師救鄭則知之矣凡書救者未有不善之也而伐者之罪著矣按左氏晉楚遇於桑隧軍帥之欲戰者八人武子遂還則無功也亦何善之有曰此春秋之所以善欒書也兩軍相加兵刃旣接折馘執俘計功受賞此非仁人之心王者之事故舞幹而苗格者舜也因壘而崇降者文也次於陘而屈完服者齊桓也會於蕭魚而鄭不叛者晉悼也武子之能不遷戮而知還也亦庻防乎

春秋集義卷三十五﹤經部﹐春秋類﹐春秋集義﹥

欽定四庫全書

春秋集義卷三十六

宋李明復撰

成公

七年春王正月鼷鼠食郊牛角攺卜牛鼷鼠又食其角乃免牛

謝湜曰鼷鼠食郊牛角攺卜牛鼷鼠又食其角養牲不敬可知也牛爲鼠食不稱牲傷則不可以爲牲也乃免牛不郊也以鼠食牛角而廢郊不敬之大也書大室屋壊而事親之禮怠矣書鼠食牛角而事天之禮怠矣人君能用其敬則施於事物之間者安有不治哉故孔子曰明乎郊社之禮禘嘗之義治國如示諸掌

胡安國曰谷梁子曰郊牛曰展斛角而知傷展道盡矣其所以備災之道不盡也攺卜牛鼷鼠又食其角則亡乎人矣非人之所能也所以免有司之過也有司免過卽變異也其應云何許翰曰小害大下賊上食而又食三桓子孫相繼之象也宣公有虞三桓之志至成始弗戒矣理或然也

吳伐郯

謝湜曰吳始入中國稱吳狄之也郯微國

胡安國曰稱國以伐狄之也吳本太伯之後以族屬言則周之伯父也何以狄之爲其僭天子之大號也按國語云命圭有命固曰吳伯不曰吳王然則吳本伯爵也後𨿽益熾親與中國會盟進而書爵不過曰子亦不以本爵與之故紀於禮書曰四夷𨿽大皆曰子此春秋之法仲尼之制也而以爲不敢擅進退諸侯亂名實者誤矣

夏五月曹伯來朝不郊猶三望

謝湜曰免牛則不郊可知再言不郊爲猶三望書胡安國曰吳郡朱長文曰禮天子有四望諸侯則祭境內山川而已魯當祭太山太山魯之境也禮所得祭故不書三望僭天子禮是以書之其說是矣楚子軫言三代命祭祀不越望而曰江漢沮漳楚之望非也楚始受封濵江之國漢水沮漳豈其境內哉此亦據後世並兼封略言之耳

秋楚公子嬰齊帥師伐鄭公會晉侯齊侯宋公衛侯曹伯莒子邾子伯救鄭八月戊辰同盟於馬陵

程頤曰諸侯同心病楚

謝湜曰景公以虫牢之盟率諸侯救鄭同盟之信義行於列國矣書救鄭善之也景公慮列國之復貳於楚也故又爲馬陵之盟鄭不受楚而從中國諸侯皆同心外楚故書同盟

胡安國曰楚人軍旅數起頻年伐鄭以其背已而從諸夏也與莊之欲討徵舒而入陳亦異矣書大夫之名氏書帥師書伐而無貶詞者所謂不待貶絕而罪自見者也晉合八國之君親往救鄭則攘外冦安中國之師也欲著其善故特書救鄭以美之言救則楚罪益明而鄭能背夷卽華善亦著矣前此晉遣上將諸國不與焉此則其君自行而防合諸侯則楚人暴橫慿陵諸夏之勢益張可見矣故盟於馬陵而書同盟者同病楚也

公至自防吳入州來

謝湜曰申公巫臣自晉使吳始通吳於晉巫臣教吳乘車戰陳故吳初伐郯又入州來

冬大雩衞孫林父出奔晉

謝湜曰林父孫良夫子孫氏父子専國久矣故林父得罪出奔

八年春晉侯使韓穿來言汶陽之田歸之於齊

程氏學曰汶陽者魯國之舊也嘗爲齊所取二年六月季孫行父等會晉郤克及齊侯戰於鞌齊師敗績秋七月齊侯使國佐如師己酉及國佐盟於袁婁於是晉命歸侵田故我復得之魯以師伐齊取不以道故春秋書曰取汶陽田歸之於齊歸之者歸之不以道也魯國分地豈晉侯所得制哉晉侯之罪明矣其曰來言者緩辭晉侯使韓穿來言而魯遂以天子之

命先祖之田與人魯罪亦可知也

謝湜曰汶陽田魯之分地受之天子者也齊之害我封境也晉命歸我侵田齊之聽命於晉也晉復命我田歸齊以汶陽與齊爲不順故晉使韓穿來言者諭魯之辭也以汶陽與齊非魯所欲故魯歸之於齊歸之於齊者不得已之辭也歸於直辭以其歸以其道也歸之於曲辭以其不得已而歸之也魯之分地天子所封也或取或歸一出於晉則天子予奪之柄晉國専之矣書來言書歸之於齊著景公之罪也汶陽田魯之舊也袁婁之盟齊歸我田也書曰取罪魯得之非其道也得之非其道者以其假兵力也馬陵之盟齊取我田也書曰歸者罪魯與之非其道也與之非其道者以其不能辯也始以爭奪取於齊而終以其地歸之齊前書取後書歸著魯之失也

胡安國曰汶陽之田本魯田也魯人恃大國之威以兵力脇齊得其故地而不正疆理於天王則取之不以其道也郤克戰勝令於齊曰反魯衛之侵地齊旣從之今復有命俾歸之齊則歸之不以其道也而齊人貪得晉有二命穿也列卿無所諫止皆罪矣來言者緩詞也歸之於者易詞也爲國以禮者無憚於彊而魯侯微弱遂以歸齊而不能保罪亦見矣

晉欒書帥師侵蔡

謝湜曰晉以蔡從楚故侵蔡

公孫嬰齊如莒宋公使華元來聘

謝湜曰宋爲共姬來聘

夏宋公使公孫壽來納幣

程頤語錄或問宋共姬書首尾最詳何故曰賢伯姬故詳錄之昔胡先生嘗說共姬是婦人中伯夷爲其不下堂而死矣

謝湜曰逆女使卿禮也納幣使卿非禮也以共姬有賢行詳錄其禮重之也

胡安國曰納幣不書此何以書公孫壽卿也納幣使卿非禮也禮不可略亦不可過惟其稱而已矣略則輕大倫過則溺私愛宋公之請伯姬魯侯之嫁其女皆致其厚者也而不知越禮逾制豈所以重大婚之禮哉經悉書之爲後法也

呂祖謙曰宋華元來聘共姬左氏載共姬始終敍得甚詳蓋緣其有後來一節

晉殺其大夫趙同趙括

謝湜曰趙莊姬譖同括將爲亂晉討其罪殺之然則同括之死皆非其罪也書晉殺罪其國也

胡安國曰按左氏趙莊姬爲趙安之亡譖於晉侯曰原屏將爲亂欒郤爲證晉討趙同趙括以其田與祁奚韓厥言於君曰成季之勲宣孟之忠而無後爲善者懼矣乃立武而反其田然則同括無罪爲莊姬所譖而欒郤害之也故稱國以殺而不去其官以見晉之失政刑矣

秋七月天子使召伯來賜公命

謝湜曰天子天王王者之通稱也天王者言能奉天以行王道天子者言能繼天而爲之子方是時簡王三年喪畢以王命寵錫諸侯故以天子言之以明繼天而臨天下也

胡安國曰諸侯嗣立而入見則有賜已修聘禮而來朝則有賜能敵王所愾而獻功則有賜成公卽位服喪已畢而不入見旣更五服一朝之嵗矣而不如京師又未嘗敵王所愾而有功也何爲來賜命乎召伯者縣內諸侯爲王卿士者也來賜公命罪邦君之不王譏天子之僭賞也臨諸侯曰天王君天下曰天子蓋一人之通稱

冬十月癸卯叔姬卒

謝湜曰叔姬絕於矣魯猶以夫人爲喪書叔姬卒著其失禮也

呂祖謙曰叔姬卒魯之女亦多惟書叔姬最詳五年書叔姬來歸九年書來逆叔姬之喪以歸

晉侯使士燮來聘叔孫僑如會晉士燮齊人邾人伐郯謝湜曰郯事吳故伐郯士燮以禮來聘修鄰好也以禮修好而反率三國伐郯罪其以聘興兵也

胡安國曰按左氏士燮來聘言伐郯也以其事吳故公請緩師不可吳初伐郯季孫固曰中國不振旅蠻夷入伐而莫之或卹亡無日矣當其時旣不能救及其旣成豈獲已也而又率諸國伐之何義乎前書來聘下書會伐晉侯之爲盟主可見矣魯旣知其不可從大國之令而不敢違其不能立亦可知矣

衞人來媵

程頤曰媵小事不書伯姬之嫁諸侯皆來媵之故書以見其賢女子之賢尙聞於諸侯況君子乎或曰魯女之賢豈能聞於逺乎曰古者庻女與非敵者則求爲媵固爲之擇賢小君則諸國之賢女當自聞也又語錄或問成八年九年三書來媵皆以伯姬之故書否曰然又問媵女之禮如何曰古有之

程氏學曰八年夏宋公使公孫壽來納幣十月衞人來媵九年二月伯姬歸於宋夏季孫行父如宋致女晉人來媵十年五月齊人來媵伯姬有賢徳故始終之禮皆遇於厚使公孫壽來納幣季孫行父如宋致女俱使卿皆非禮也三國來媵亦非禮也宋災伯姬卒襄三十年守禮而卒於火也當是之時天下大亂夫婦之道不明男女之徳不正能全婦道受死不回見於春秋者宋伯姬一人而已在家有賢行故其婦之禮特厚旣嫁能死義故送終之禮益篤書曰叔弓如宋宋共姬噫伯姬之賢𨿽當亂世魯國猶能嘉之獨遣卿佐會其而聖人特冠以夫諡所以異乎佗國也

謝湜曰嫡夫人有左右媵媵各有侄娣凡九女媵爲二國三國媵非禮也媵惟一姓所以致親睦也同姓不足然後以義起

胡安國曰媵者何諸侯有三歸嫡夫人行則侄娣從二國來媵亦以侄娣從凡一娶九女所以廣繼嗣三國來媵非禮也夫以禮制欲則治以欲敗禮則亂而諸侯一娶十有二女則是以欲敗禮矣備書三國以明逾制爲後戒也

呂祖謙曰同姓媵凡嫁女適女爲正庻女皆爲媵

九年春王正月伯來逆叔姬之喪以歸

謝湜曰叔姬已爲出矣伯復迎其喪者爲魯以夫人卒之也逆書以歸者魯不絕而反之不絕而逆之故也叔姬於生不可以奉祭死不可以祔姑魯復反之復逆之二國之過也

胡安國曰凡筆於經者皆經邦大訓也叔姬一女子爾而四書於防何也有男女然後有夫婦有夫婦然後有父子故春秋謹男女之配重大婚之禮以是爲人倫之本也事有大於此者乎男而賢也得淑女以爲配則自家刑國可以移風俗女而賢也得君子以爲歸則承宗廟奉祭祀能化天下以婦道豈曰小補之哉夷攷叔姬之行𨿽賢不若宋共姬亦不至如鄫季姬之越禮也伯初來朝魯然後出之卒而復逆其喪以歸者豈非叔姬本不應出故魯人得以義責之使復乎魯在春秋時內女之歸不得其所者有矣聖人詳錄其始卒欲爲後鑑使得有終而無獘也其經世之慮逺矣

呂祖謙曰逆叔姬喪此段杜預注恐未穏當從左氏解叔姬已絕於今來迎喪見魯是一大國所以爲魯來也

公會晉侯齊侯宋公衞侯鄭伯曹伯莒子伯同盟於蒲

程頤曰諸國患楚之彊同盟以相保鄭旣盟復叛深辠其反復

謝湜曰景公欲固結諸侯故馬陵之盟未久又盟於蒲諸侯同心從晉故書同盟春秋班序以彊弱爲先後故晉以侯先宋莒以子先

胡安國曰按左氏爲歸汶陽之田故諸侯貳於晉晉人懼會於蒲以尋馬陵之盟夫盟非固結之本也衞獻公言於寧喜求復國喜曰必子鮮在不然必敗小邾射以勾繹來奔曰使季路要我吾無盟夫信在言前者不言而自諭誠在令外者不令而自行晉能下令於齊反魯衞之侵地而齊不敢違者以其順也齊旣從之魯君親往拜其賜矣復有二命俾歸諸齊一與一奪信不可知無惑乎諸侯之解體也晉人不知反求諸已惇信明義以補前行之愆而又欲刑牲歃血要質鬼神以禦之是從事於末而不知本也特書同盟以罪晉也

公至自會二月伯姬歸於宋

謝湜曰逆者非卿故不書

夏季孫行父如宋致女

程頤曰女旣嫁父母使人安之謂之致女古者三日而廟見始成婦也伯姬賢魯國重之使卿致也謝湜曰逆女使卿禮也致女使卿非禮也女嫁三月隨加聘問謂之致女書致女詳其禮也

呂祖謙曰致女何休釋公羊古者婦人三月而後廟見父母使大夫操禮而致之此亦然

晉人來媵

胡安國曰致女者何女旣嫁三月而廟見則成婦矣而後父母使人安之故謂之致也常事爾何以書致女使卿非禮也經有因褒以見貶者初獻六羽之類是也亦有因貶以見褒者致女來媵是也伯姬賢行著於家故致女使卿特厚其嫁遣之禮賢名聞於逺故諸國爭媵信其無妬忌之行程氏以爲一女子之賢尙聞於諸侯況君子哉或曰魯女𨿽賢豈能聞於逺乎曰古者庻女與非敵者則求爲媵固爲之擇賢小君則諸侯之賢女自當聞矣

秋七月丙子齊侯無野卒晉人執鄭伯晉欒書帥師伐鄭

謝湜曰虫牢之盟馬陵之盟蒲之盟鄭伯皆同盟鄭之從晉久矣其於晉未有背叛之實也晉侯以反側疑鄭一日執其君伐其國非所以服諸侯也景公貶爵稱人罪其違同盟也古之長人者其爲心公其立志逺待之以信而不疑其詐也懷之以徳而不憂其變也執鄭伯以晉之失徳也爲天下盟主而失信失徳君子疾之

胡安國曰按左氏楚人以重賂求鄭鄭伯會公子成於鄧秋鄭伯如晉晉人討其二於楚執諸銅鞮欒書伐鄭鄭使伯蠲行成晉人殺之楚子重侵陳以救鄭稱人而執者旣不以王命又不歸諸京師則非伯討也殺伯蠲不書者旣執其君矣則行人爲輕亦不足紀也楚子重侵陳與處父救江何異削而不書者鄭亦有罪焉耳夫背楚卽晉正也今以重賂故又與楚會則是惟利之從而不要諸義也故鄭無可救之善楚不得有能救之名

冬十有一月齊頃公楚公子嬰齊帥師伐莒庚申莒潰

謝湜曰易曰王公設險以守其國言備之不可廢也莒城惡而不修國陋而不備一日楚師加國民眾不守而奔書莒潰罪莒之取禍也莒子旣同盟於馬陵又同盟於蒲楚之伐莒也諸侯無一出救以致莒人潰焉書莒潰罪晉之不能衞同盟也

胡安國曰七月伐鄭而十月楚公子伐莒至庚申而莒潰師出有名也

楚人入鄆

謝湜曰鄆屬莒又屬魯

胡安國曰按左氏楚子重自陳伐莒圍渠丘城惡眾潰楚師圍莒莒城亦惡庚申莒潰楚遂入鄆孟子曰鑿斯池也築斯城也與民守之效死而民不去是則可爲也夫鑿池築城者爲國之備所謂事也效死而民不去爲國之本所謂政也莒恃其陋不修城郭浹辰之間楚克其三都信無備矣然兵至而民逃其上不能使民效死而不去則昧於爲國之本也𨿽降宮之城何益乎故經於莒潰特書日以謹之者以明城郭溝池重門擊柝皆守邦之末務必以固本安民爲政之急耳

秦人白狄伐晉

謝湜曰晉嘗導白狄伐秦故秦復導白狄伐晉胡安國曰經所謹者中外之辧也晉嘗與白狄伐秦秦亦與白狄伐晉族類不復分矣其稱人貶詞也武王伐商誓師牧野庸蜀羗髳微盧彭濮皆與焉豈亦不謹乎除天下之殘賊而出民於水火之中𨿽逺在異國以義驅之可也亦慮其同惡相濟貽患於後也中國友邦自相侵伐已爲不義又借狄之彊以求勝焉不亦甚乎昔旣失信復聽婦人防說殺其世子而諸侯皆貳秦狄交伐比事以觀可謂深切著明矣呂祖謙曰如秦晉初間同圍鄭秦從燭之武之言遂與鄭盟此是秦曲至晉爲令狐之盟而又召狄與楚伐晉諸侯是以睦於晉此秦最曲

鄭人圍許城中城

謝湜曰虫牢馬陵蒲三盟許皆不與鄭人圍許將以解國難也

胡安國曰經世安民視道之得失不倚城郭溝池以爲固也谷梁子謂凡城之志皆譏其說是矣莒𨿽恃陋不設備至使楚人入鄆茍有令政使民效死而不潰冦亦豈能入哉城非春秋所貴而書城中城其爲儆守益微矣王公設險以守其國非歟曰百雉之城七里之郭設險之大端也謹於禮以爲國辧尊卑分貴賤明等威異物采凡所以杜絕陵僭限隔上下者乃體險之大用也獨城郭溝池之足恃乎

十年春衞侯之弟黑背帥師侵鄭

謝湜曰黑背定公母弟以同母之愛得位専政故稱弟公孫剽黑背之子也其後孫林父背君立剽亦以君弟子致之也然則黑背稱弟著其兆禍與公子年來聘稱弟同意

胡安國曰按左氏衞子叔黑背侵鄭晉命也其曰衛侯之弟者子叔黑背生公孫剽孫林父寧殖出衞侯衍而立剽亦以其父有愛之私故得立爾此與齊之夷仲年無異其特書弟以爲後戒可謂深切著明矣

夏四月五卜郊不從乃不郊

謝湜曰免牲免牛皆不郊也有牲而不用則書免牲非牲不善也以卜郊不從而免之也牛不可用則書免牛免牛非郊不從也以鼷鼠又食牛角而免之也牲物未有則書不郊宣公之不郊以牛死無牛可免而謂之不郊也自宣公不郊推之則成公襄公之不郊皆以牲牛未具而直書不郊可知也

五月公會晉侯齊侯宋公衞侯曹伯伐鄭

謝湜曰欒書伐鄭不服於是衛黑背侵鄭黑背侵鄭不服於是諸侯伐鄭同盟之國其離心至於如此者以晉執鄭伯不道致之也大國所以結邦國者信而已信不足故小國不從有如此者自鄭伯見執之後再書伐鄭一書侵鄭以明不信之生禍也

齊人來媵

謝堤曰二國媵矣齊人又媵非禮也同姓不患不足而齊以異姓來媵非禮也

丙午晉侯獳卒秋七月公如晉

謝湜曰公如晉弔喪且會也晉景公不書者天王在上不與公防晉侯絕之也景公絕不書而公之惡著矣

胡安國曰此晉侯也而不書諱之也天子之喪動天下屬諸侯諸侯之喪動通國屬大夫公之晉侯非禮也惟天子之事焉可也以晉人止公送諸侯莫在焉魯人辱之故諱而不書非矣假令諸侯皆在魯人不以爲辱而可書乎

冬十月

十有一年春王三月公至自晉

謝湜曰公畱晉凡九月

晉侯使郤犨來聘己丑及郤犨盟

謝湜曰厲公使郤犨來聘魯又與盟以堅好也

夏季孫行父如晉

謝湜曰報郤犨聘

秋叔孫僑如如齊

謝湜曰鞌戰以後魯始聘齊以靈公會伐鄭又且來媵故也

冬十月

春秋集義卷三十六

欽定四庫全書

春秋集義卷三十七

宋李明復撰

成公

十有二年春周公出奔晉

程氏學曰周公書出奔王子瑕王子朝奔不書出義與天王出居於鄭略同以周室衰弱黍離變爲國風號令不行乎天下則畿外皆非王有故始於周公之奔特書曰出以王者無外天之下莫非王土也故後於子瑕子朝之奔而止書曰奔由天子之令不行於諸侯故逋逃罪戾之人晉楚敢受書之而晉楚之罪亦自昭然矣

謝湜曰王畿之外皆非王土故周公奔晉書出天王在鄭書出居以明王室下同列國也周公奔晉書出奔以明王臣下同列國大夫也

胡安國曰按左氏周公楚惡恵襄之逼且與伯輿爭政不勝怒而出王使劉子復之盟於鄄而入三日復出奔晉夫人主無誠慤之心而下與大臣盟是謂君不君人臣無忠信之實而上與人主盟是謂臣不臣旣已要質鬼神以入矣又叛盟失信而出奔則是自絕於天也自周無出而書曰出者見周室衰微刑政號令不行於天下爾

夏公會晉侯衞侯於瑣澤秋晉人敗狄於交剛冬十月十有三年春晉侯使郤錡來乞師

程頤曰不以王命興諸侯師故書乞

謝湜曰徵伐自天子則邦國軍兵諸侯所不得擅也小國擅命求師於大國大國擅命取師於小國其罪一也公子遂如楚乞師以小國求之大國者也晉侯使郤錡來乞師以大國取之小國者也師不可乞乞師邦國之専也小國求師大國取師皆書曰乞罪其専也師非所乞乞師卑者之事也晉之大魯之小皆書曰乞著其弱也

胡安國曰晉主夏盟行使諸侯徴會討貳誰敢不從以伯主之尊而書曰乞師何也列國疏封𨿽有大小土地甲兵受之天子不相統屬魯兵非晉所得専也今晉不以王命興諸侯之師故特書曰乞以見其卑大屈損無自反而縮之意矣聖人作春秋無不重內而輕外至於乞師則內外同詞者蓋皆有報怨復讐貪得之心是以如此若夫誅亂臣討賊子請於天王以大義驅之誰不拱手以聽命何至於乞哉噫此聖人所以垂戒後世見諸行事之深切著明者也

三月公如京師

程頤曰不書朝王因會伐而行也故不成其朝

夏五月公自京師遂會晉侯齊侯宋公衞侯鄭伯曹伯邾人滕人伐秦

程頤曰以伐秦爲遂事明朝爲重

謝湜曰成公會晉伐秦以道出京師因而朝王書曰公如京師爲其不成朝也首書晉來乞師次書公自京師遂會晉侯伐秦以明公如京師非専以朝王行也二百四十二年朝王於京師者成公一人而已又且朝禮不成則天下無朝王之實可知也公子遂之聘也書如京師而不書聘以其遂如晉非専於聘也成公之朝也書如京師而不書朝以其遂會伐秦非専於朝也以朝聘王室爲名而其終繼以遂事則魯無朝聘之實於此見矣伐秦書遂著其惡也鄭復從晉故鄭伯會晉伐秦

胡安國曰諸侯每嵗侵伐四出未有能修朝覲之禮者今公欲會伐秦道自王都不可越天子而往也故皆朝王而不能成朝禮書曰如京師見諸侯之慢也因會伐而行矣又書公自京師以伐秦爲遂事者此仲尼親筆明朝王爲重存人臣之禮也古者諸侯卽位服喪畢則朝小聘大聘終則朝巡狩於方嶽則朝觀春秋所載天王遣使者屢矣十二公之述職蓋闕如也獨此年書公如京師又不能成朝禮不敬莫大焉君臣人道之大倫而至於此極故於是天子當陽諸侯用命之義遂蕩然無有存者孔子懼作春秋或抑或縱或予或奪所以明君臣之義者至矣其義得行則臣必敬於君子必敬於父天理必存人欲必消大倫必正豈曰小補之哉此以伐秦爲遂事之意也

曹伯廬卒於師秋七月公至自伐秦

謝湜曰公如京師本非朝王故公至不以京師

冬曹宣公

十有四年春王正月莒子朱卒

謝湜曰莒子莒渠丘公魯不會故不書

夏衞孫林父自晉歸於衞

謝湜曰林父賴晉之力衞國釋其罪復其位故其返國書歸故定姜曰大國以爲請不許將亡書自晉罪晉之容惡也書歸罪衛之失刑也若蔡季書歸所以正法若林父書歸所以著亂

秋叔孫僑如如齊逆女鄭公子喜帥師伐許

謝湜曰鄭恃晉故公子喜又伐許

九月僑如以夫人婦姜氏至自齊

謝湜曰孫稱夫人不稱姜氏絕之也至與入稱姜氏不稱婦姜貶之也女子以姓爲氏故或以諡配姓或以婦配姓姓隨之矣則𨿽不稱氏可也或書婦姜或書婦姜氏其義一也公子遂以夫人至僑如以夫人至皆以夫人系遂僑如者遂僑如以君命逆夫人故也

胡安國曰谷梁曰大夫不以夫人以夫人非正也刺不親迎也僑如之不氏一事而再見者卒名耳然則娶於他邦而道裏或逺必親迎乎以封壤則有大小以爵次則有尊卑以道途則有逺邇或迎之於其國或迎之於境土或迎之於所館中禮之節可也

冬十月庚寅衞侯臧卒秦伯卒

謝湜曰秦伯秦桓公魯不會故不書

十有五年春王二月衛定公三月乙巳仲嬰齊卒謝湜曰嬰齊公子遂之子宣公以私恩賜遂爲仲氏魯人不絕其族故公子遂公孫嬰齊卒書仲以仲爲氏自遂始故也

胡安國曰嬰齊者公子遂之子公孫歸父之弟也歸父出奔齊魯人徐傷其無後也於是使嬰齊後之故書曰仲嬰齊此可謂亂昭穆之序失父子之親者以后歸父則弟不可爲兄嗣以後襄仲則以父字爲氏亦非矣

癸丑公會晉侯衞侯鄭伯曹伯宋世子成齊國佐邾人同盟於戚晉侯執曹伯歸於京師

程頤曰十三年曹伯卒於師公至自伐秦負芻弒世子自立旣三年諸侯與之盟矣方執之稽天討也故書同盟見其旣同矣

又或問晉侯之執曹伯是否曰曹伯有弒逆之罪卽執之是也晉與之同盟而復執之故稱曹伯而不去其爵晉侯不奪爵未至於奪爵也歸自京師則言若無罪而歸罪天王不能行爵賞也凡言歸者易辭以歸者彊歸之辭

謝湜曰戚之盟鄭復受盟於晉故書同盟曹宣之卒於師也公子負芻殺太子自立子臧不義成公而致其邑戚之會厲公以成公有殺適之罪也於是執而歸於京師去逆治亂以正大義聽命王室以正天刑得侯伯討罪之道矣凡彊國擅執諸侯不以有罪無罪皆稱人貶之也惟厲公執曹伯執得其罪又歸於王故執書晉侯善之也凡諸侯無罪見執皆不名以其義不當絕也成公執得其罪不名者以明厲公以貶絕之罪聽於王故也然則曹伯負芻義當絕也義當絕而不絕所以善厲公也曹伯襄衞侯鄭義不當絕也義不當絕而絕所以罪文公也

胡安國曰稱侯以執伯討也何以爲伯討晉合諸侯伐秦曹宣公卒於師曹人使公子負芻守使公子欣時逆曹伯之喪負芻殺其太子而自立至是晉侯執之又不敢自治而歸於京師使卽天刑夫是之謂伯討春秋執諸侯者眾矣未有執得其罪如此者故獨書其爵

呂祖謙曰曹宣公從晉侯伐秦卒於師使公子負芻守國使公子欣時逆曹伯之喪公子欣時卽臧也負芻與欣時俱曹伯庻子公子欣時逆喪未歸之間負芻殺其太子而自立晉爲伯主率諸侯討弒太子之禍執曹成公而歸之京師諸侯將見子臧於王而立之子臧辭曰聖達節次守節下失節遂逃奔宋不肯立後來負芻歸自京師自爲曹君大抵學者之患最是勇於義而不能精擇如子臧輕千乘之國視之如獘屣而不肯受固是勇爲義然而講學不明擇義不精所以辭受取予之際亦不曉自曹宣公之卒太子是正嫡本當立負芻殺太子而自立其罪當討晉人討簒弒之賊諸侯擇其賢者而立之太子在時子臧固不當立然而旣死之後子臧固當受之可也亦當討前日弒君之賊今乃遷延不受反使簒弒之人儼然居一國之上使三綱五常都失序豈是晉人之罪都緣子臧歸潔其身太過輕重隆殺都不分卻說聖達節次守節之語觀這一二句便見他講學未盡擇義不精亦皆有病夫所謂節者天降生民民之秉彛不可加損天地聖愚人物同守之不可加損所謂節如文王之聖則曰順帝之則在易則曰幹之爲道乃見天則今子臧講學不明郤以七縱八橫超乎節之外亦是子臧未曉得帝則民彛處𨿽有髙世之行難行之操不免所以得罪於君子都是擇義不精之過

公至自會夏六月宋公固卒楚子伐鄭

謝湜曰鄭伐許又受盟於戚故楚伐鄭

秋八月庚辰宋共公宋華元出奔晉宋華元自晉歸於宋

謝湜曰宋共公卒平公防弱權臣爭執國柄更相攻討故有華元蕩山魚石之亂孫林父自晉歸於衞華元自晉歸於宋其罪一也

呂祖謙曰魚石止華元華元欲出奔晉此見得元畏桓族之彊所以欲奔晉魚石曰國人與之此見華元有重望在已又有二大功於國故國人懷之萬一華元不反則宋國之人必討五桓之族魚石𨿽如此猶能知向戍賢魚石能知向戍則必能免禍然終不免何故以此見言之則易爲之則難當時魚石歸華元亦是好意元旣反後遽逐魚石此是元曲處終不免能計較利害故後來宋之禍始於此要之當時五覇𨿽彊若畱在宋時亦不妨況當時魚石之言盡好自魚石世爲左師到此元乃易以向戍不用魚氏之族

宋殺其大夫山

程頤曰去族害公族也

程氏學曰宋殺其大夫山山蕩山也蕩山宋公族也乘君之喪作亂以弱公室殺公子肥背其族也是背其族者伐其本也人而無本人道絕矣故去族以示法

謝湜曰蕩山公族大夫乘國喪禍弱公室殺公子肥臣之自絕其族者也絕其族者絕於族王法在所棄絕故去族以絕之物以根爲本人以宗族爲本人而無本則人道絕矣衞之衞侯燬宋之大夫山或書名或去族其惡一也

宋魚石出奔楚

謝湜曰魚石乃蕩山之黨故奔楚

胡安國曰宋六卿魚氏蕩氏向氏鱗氏皆桓族也華氏戴族也華元爲右師魚石爲左師蕩氏汰而驕共公卒已蕩澤弱公室殺公子肥華元曰我司君臣之訓而不能正罪大矣不能治官敢賴寵乎乃出奔晉魚石將止之魚府曰元反必討是無桓氏也石曰彼多大勲國人所與不反懼桓氏之無祀於宋也遂自止元於河上元歸使國人攻桓氏殺蕩山出魚石國然後定元之出奔晉與歸於宋皆不省文者著其正也書之重詞之復必有大美惡焉詞繁而不殺所以與之也以不賴寵而出奔以國人與晉皆許之討而後入正可知矣蘇轍謂使元懷祿顧寵重於出奔則不能討此說是也山不書氏背其族也伐其本也人而無本人道絕矣葛藟猶能庇其本根況於人而忍伐其本乎

冬十有一月叔孫僑如會晉士燮齊髙無咎宋華元衞孫林父鄭公子防邾人會吳於鐘離

程頤曰吳益彊大求會於諸侯諸侯之眾往而從之故書諸國往與之會以見句吳盛中國衰也時中國病楚故與吳親

謝湜曰吳子橫慿陵邦國尢重於楚方是時上無明天子下無賢方伯列國皆屈節防吳𨿽齊晉大國其大夫亦往親吳而會之中國陵遲甚矣會吳於鐘離會吳於柤會吳於向吳皆殊會者斥吳人而外之也外吳人所以責諸侯也吳本泰伯之後爲太王之昭今𨿽介在南蠻使率其軄貢通於王朝固與魯衛諸邦俱爲同姓之戚乃不此之圖而名薦食自同彊楚此春秋所以斥吳人而外之也

胡安國曰吳以號舉夷之也會而殊會外之也殊會有二義會王世子於首止意在尊王室不敢與世子抗也會吳於鐘離於柤於向意在賤夷狄而罪諸侯不能與之敵也夫以太伯至徳是始有吳以族言之則周之伯父也至其後世遂以號舉者以其僭竊稱王不能居中國之爵號耳成襄之間中國無霸齊晉大國亦皆俯首東向而親吳聖人蓋傷之故特殊會可謂深切著明矣

許遷於葉

謝湜曰許𨿽偪鄭與民效死守之可也失保國之道而畏難以遷靈公之自弱也與盤庚之遷異矣

十有六年春王正月雨木冰

謝湜曰陰气太勝雨著木則成冰陰气勝而雪常也陰气太勝而雨木冰非常也

胡安國曰雨木冰者雨而木冰也何休曰木者少陽幼君大臣之象冰者凝陰兵之類也冰脇木者君臣將執於兵之徴未防而有沙隨苕丘之事天人之際休咎之應焉可誣也而欲盡廢五行傳亦過矣朱熹語錄或問春秋成十六年雨木冰谷梁曰雨而木冰也注云介冑之象何休公羊注云木少陽幼君也冰陰凝臣也臣將脇君此乃五行家牽合之說未可信終未見上溫下冷之意

夏四月辛未滕子卒

謝湜曰滕子滕文公魯不會故不書

鄭公子喜帥師侵宋

謝湜曰成公背戚盟出師侵宋前書同盟後書侵宋罪其無信也

六月丙寅朔日有食之晉侯使欒黶來乞師

程頤曰時以穆姜叔孫僑如將作難故師出後期

甲午晦晉侯及楚子鄭伯戰於鄢陵楚子鄭師敗績謝湜曰鄢陵之戰楚師輕窕而鄭成恃楚敵晉故楚子鄭師敗績楚子傷目而退故敗不言師舉重也鄭伯反覆違盟叛晉卽楚其罪在所討矣厲公不能明大義以行伐務以攻戰爲心故以晉侯主戰而罪之楚不書侵伐者三國之戰其源出於鄭公子喜侵宋故也前書侵宋則二國之敗鄭伯尢爲大罪由此見矣

胡安國曰不書楚師敗績以其君親集矢於目而身傷爲重也當是時兩軍相抗未有勝負之形晉之捷也亦幸焉耳幸非持勝之道範文子所以立於軍門有聖人能內外無患盍釋楚以爲外懼之戒乎楚師𨿽敗其勢益張晉遂怠矣卒有欒氏之譖而誅三郤國內大亂聖人備書以見行事之深切著明也呂祖謙曰鄢陵之戰以兵家曲直論之楚新與晉盟而背之用師是晉直楚曲勝敗之勢顯然可見晉元帥憤然興師卻欲討楚獨範文子不欲戰曰若逞吾願諸侯皆叛晉可以逞及臨陣又曰惟聖人能內外無患自非聖人內寧必有外憂欒書之徒徒能外面看晉楚之曲直不能於內看君之昏明說背盟棄好討之必勝不知厲公驕縱遂至於滅亡大抵天下之事有當作而不作惟知義之君子隨時輕重權衡隆殺觀一時之勝敗如射共王中目見得楚之大敗晉師三日館谷見得晉之大勝然楚大敗之後君臣戒懼兢兢守國終始保全厲公一勝之後殺郤錡郤犨郤至又欲殺欒書中行偃君臣相賊然文子𨿽見之明憂之深立於戎馬之前而言之其拳拳之忠懇懇之意可謂深切而終不救厲公之驕至使祝宗祈死但以不見禍爲幸文子之志固亦可哀然亦有可責處文子𨿽有區區之意養之未充信未孚於人威望不足以壓羣臣是以終無所濟區區於眾邪之間事窮計迫拱手無防徒欲避禍而死使其加之講學終無憤爭之禍必將見防而作或出或處亦不至於徒欲速死後之有志之士規模狹小者可以此爲戒

楚殺其大夫公子側

謝湜曰鄢陵之敗公子側以司馬將中軍故楚以國法殺之

秋公會晉侯齊侯衞侯宋華元邾人於沙隨不見公程頤曰晉侯怒公後期故不見公君子正已而無卹乎人魯之後期國難故也晉不見爲非矣彼曲我直故不足爲恥也

程氏學曰夫子於魯事凡可恥者必爲之諱禮也其我無失道乃爲橫逆所加則不諱沙隨之會晉彊無義而不見公我何恥焉故直書之而在會諸侯俱有罪也昭十三年同盟於平丘公不與盟義同此謝湜曰會於沙隨謀伐鄭也鄢陵之戰公不出師故晉侯不見公以彊令徵師微國晉侯之無義也兩君相會而恃大以卻小晉侯之無禮也然則不見公惡不在魯而在晉矣諱國惡目子之禮也君無失道而彊國以橫逆來加非君惡也非君惡則我國何恥焉故沙隨之會書不見公著晉侯之惡也

胡安國曰臣子之於君父其美不其惡爲尊者諱爲親者諱禮也聖人假魯史以示王法其於魯事有君臣之義故君弒則書薨易地則書假滅國則書取出奔則書遜屈已而與彊國之大夫盟則書及叛盟失信而莫適守則沒公而書會凡此類𨿽不沒其實示天下之公必隠避其詞以存臣子之禮然則沙隨之會晉不見公是魯侯之大辱深可恥焉者矣曷爲直書其事而不諱乎曰春秋伸道不伸邪榮義不榮勢正已而無卹乎人以仁禮存心而不憂橫逆之至者也沙隨之會魯有內難師出後期所當卹者晉人聽叔孫僑如之譖怒公而不見曲在晉矣魯侯自反非有背仁棄禮不忠之咎也昔曾子嘗聞大勇於夫子曰自反而縮𨿽千萬人吾往矣孟子言浩然之气至大至剛以直養而無害則塞乎天地之間沙隨之不見於公何嫌乎直書而不諱者示天下後世使知大勇浩然之气所以守身應物如此其垂訓之義大矣

呂祖謙曰會於沙隨謀伐鄭鄭自鄢陵之敗後卻堅意事楚蓋感當時夷王之傷不肯叛楚直至終鄭伯之死後方從晉

公至自會公會尹子晉侯齊國佐邾人伐鄭

謝湜曰厲公以王命伐鄭故會尹子尹子諸侯爲王卿士者也

呂祖謙曰公會尹武公此是王官伯借之以爲重

曹伯歸自京師

程頤曰曹伯不名不稱復歸王未嘗絕其位也自京師王命也

程氏學曰十有五年公會晉侯衛侯鄭伯曹伯宋世子成齊國佐邾人於戚晉侯執曹伯歸於京師他執諸侯皆稱人未有書其爵者稱人者執無罪故奪其爵此獨稱侯者執得其罪且不敢自治而歸於京師使卽天刑故與其伯討也按十有三年諸侯伐秦曹伯盧卒於師左氏曰曹人使公子負芻守公子欣時逆曹伯之喪秋負芻殺其太子而自立也傳與經意合益足以爲證矣柰何周王不能用晉之執寘諸刑典旋使復國失君甚矣故書曰曹伯歸自京師以譏之曹伯不名者未嘗絕也不絕曹伯所以累乎天王也

謝湜曰成公身負不可容之大罪晉侯執歸京師方伯之義也天王不加大刑使以無罪復國失順天討逆之道矣故曹國之歸也爵而不名以明天王不絕其位也書自京師以明天王釋亂容逆也蔡季賴陳以歸衞侯賴楚以歸故蔡書自陳歸蔡衞書自楚歸衞曹伯非有所賴也天王赦之而已故曹書歸自京師曹伯𨿽在京師王不加絕非失國也故書伯歸不書國

胡安國曰曹伯不名其位未嘗絕也不絕其位所以累乎天王也其言自京師王命也言天王之釋有罪也善不蒙賞惡不卽刑以堯爲君舜爲臣𨿽得天下不能一朝居也負芻殺世子而自立不能因晉之執寘諸刑典而使復國則無以爲天下之共主矣

九月晉人執季孫行父捨之於苕丘

程頤曰寘之於苕丘也

謝湜曰行父吾國股肱之臣也執而捨之苕丘幽之使不得通也公之會沙隨也晉侯不見公公之會伐鄭也晉人執行父魯以一不出師君則黜而不得進卿則閉而不得通晉之逼辱魯國甚矣書不見書執書捨累其惡而罪之

冬十月乙亥叔孫僑如出奔齊

謝湜曰杜氏謂僑如欲去季孟國人逐之

十有二月乙丑季孫行父及晉郤犨盟於扈

謝湜曰晉釋行父故行父及郤犨盟扈之盟晉爲盟主盟以行父及郤犨者折晉之彊也行父釋不書至者隨公在會被執故也

公至自會

謝湜曰會而執國卿其惡大故以會至

乙酉刺公子偃

謝湜曰左氏謂穆姜欲立公子偃行父歸殺之胡安國曰按左氏宣伯通於穆姜欲去季孟而取其室戰於鄢陵之日公將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壊隤申宮儆備設守而後行是以後使孟獻子守於公宮宣伯使告郤犨曰魯侯待於壊隤以待勝者郤犨取貨於宣伯而訴公子晉侯晉侯不見公公會諸侯伐鄭將行姜又命公如初公又申守而行宣伯使告郤犨曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也不然歸必叛晉人執季文子捨於苕丘公還待於鄆使子叔齊伯請季孫於晉郤犨曰茍去仲孫蔑而止季孫行父吾與子國親於公室對曰僑如之情子必聞之矣若去蔑與行父是太棄魯國而罪寡君也若猶不棄使寡君得事晉君則夫二人者魯國社稷之臣也若朝亡之魯必夕亡範文子謂欒武子曰季孫於魯相二君矣妾不衣帛馬不食粟可不謂忠乎信才慝而棄忠良若諸侯何乃許魯平赦季孫出叔孫僑如而盟之季孫及郤犨盟於扈歸刺公子偃

十有七年春衞北宮括帥師侵鄭夏公會尹子單子晉侯齊侯宋公衞侯曹伯邾人伐鄭

謝湜曰鄭畏楚未服故衞以師侵鄭晉再以王命合諸侯伐鄭

六月乙酉同盟於柯陵

謝湜曰柯陵之盟謀復伐鄭也王臣亦與盟故書同盟

秋公至自會

謝湜曰會尹子伐鄭會尹子單子伐鄭皆以伐事未成故以會至

齊髙無咎出奔莒九月辛丑用郊

謝湜曰三王之郊一用夏正九月失時甚矣而魯用以郊用者不宜用也三月四月𨿽失時然猶夏之春也九月夏之秋也天事不敬未有甚於此者也故九月之郊書用郊著其失禮之大也

胡安國曰郊之不時未有甚於此者也故特曰用郊用者不宜用也或曰蓋以人享叩其鼻血以薦也古者六畜不相爲用況敢用人乎

晉侯使荀防來乞師冬公會單子晉侯宋公衞侯曹伯齊人邾人伐鄭

謝湜曰以蕞爾之鄭晉以王命三合諸侯出伐而不能服以彊楚爲之援也鄭太子爲質於楚楚公子成戍鄭夏之伐楚子重師於首止而諸侯還冬之伐楚公子申師於汝上而諸侯還然則諸侯伐鄭不若先楚之爲利也能若齊桓修政事輯人民和邦國以王命伐楚而攘之則鄭不待干戈及境而來服矣晉厲公欲爲覇主而內無逺謀此中國所以不振也尹子單子會諸侯伐鄭非正也諸侯致尹子單子伐鄭非正也然諸侯不遵王室久矣晉假天子命以王臣伐叛乃孟子所謂彼善於此者也諸侯比年伐鄭秋起兵冬而息夏起兵秋而息冬起兵十有一月而息內外疲苦甚矣孔子所謂吾恐季孫之憂不在顓臾而在蕭墻之內也

十有一月公至自伐鄭壬申公孫嬰齊卒於貍脤謝湜曰卿卒於外書地重之也尢氏謂從公伐鄭未至而卒嬰齊恐非叔子以其不以叔氏

十有二月丁巳朔日有食之邾貜且卒

謝湜曰邾子邾定公魯不會故不書

晉殺其大夫郤錡郤犨郤至

謝湜曰厲公欲盡去羣大夫而立其左右郤錡郤犨郤至由此被害厲公親暱讒嬖一日而殺三卿取禍之道也殺書國罪其國也

楚人滅舒庸

十有八年春王正月晉殺其大夫胥童庚申晉弒其君州蒲

謝湜曰弒書國舉朝之臣害之也厲公不道數誅大臣由此臣下離心身罹不測故弒稱國以明禍於國也左右大臣君之股肱手足也人君誅殺無常則股肱手足疑貳不安反爲一人冦虐者有之矣有國家者其於撫禦羣臣不可不戒也宋人殺其大夫不知治而其終宋人之禍上及於昭晉殺其大夫不知慮其終晉之禍上及於厲故易曰由辧之不早也胡安國曰弒君天下之大罪討賊天下之大刑春秋合於人心而定罪聖人順於天理而用刑固不以大霈釋當誅之賊亦不以大刑加不弒之人然趙盾以不越境而書弒許世子止以不甞藥而書弒鄭歸生以憚老懼讒而書弒楚公子比以不能效死不立而書弒齊陳乞以廢長立幼而書弒晉欒書身爲元帥親執厲公於匠麗氏使程滑弒公而以車一乘之於翼東門之外而春秋稱國以弒其君而不著欒書之名氏何哉仲尼無私與天爲一奚獨於趙盾許止歸生楚比陳乞則責之甚備討之甚嚴而於欒武子闊略如此乎學者深求其防知聖人誅亂臣討賊子之大要也而後可與言春秋矣

朱熹曰胡解晉弒其君州蒲一叚意不分明似是爲欒書出脫曾問胡伯逢云厲公無道但當廢之

齊殺其大夫國佐

謝湜曰髙國専齊久矣髙無咎出奔國佐被殺權臣之不保其終也

公如晉

謝湜曰悼公新立公修朝禮

夏楚子鄭伯伐宋宋魚石復入於彭城

謝湜曰魚石以罪奔楚今以楚鄭伐宋入於彭城乃魚石結楚以伐其國恃楚兵力而入爲冦敵也復入絕之之甚也魚石外連楚鄭引兵向國𨿽曰楚鄭所納而志乃欲危社稷背逆之罪大矣入書復入以明在所誅絕也以復入著魚石大罪而楚鄭之惡不待黜責而見矣

胡安國曰此伐宋以納魚石其不曰納宋魚石於彭城何也劉敞曰不與納也諸侯失國納之正也諸侯世也大夫失位諸侯納之非正也大夫不世也諸侯托於諸侯禮也大夫托於諸侯非禮也其言復入者已絕而復入惡之甚者宋魚石晉欒盈是也

呂祖謙曰宋彭城在南京彭城在徐州二處相近

公至自晉晉侯使士匄來聘秋伯來朝八月邾子來朝築鹿囿

謝湜曰築囿以養鹿故稱鹿囿

己丑公薨於路寢冬楚人鄭人侵宋晉侯使士魴來乞師十有二月仲孫蔑防晉侯宋公衞侯邾子齊崔杼同盟於虛朾

謝湜曰諸侯同盟謀救宋也是時宋魚石連楚鄭入彭城楚鄭復興兵侵宋其爲宋患大矣病惡卹患諸侯所同欲也虛朾之盟諸侯協謀救宋故書同盟呂祖謙曰會虛朾此是諸侯借兵

丁未我君成公

春秋集義卷三十七

欽定四庫全書

春秋集義卷三十八

宋李明復撰

襄公

程頤曰襄公名午成公子簡王十四年卽位襄諡也因事有功曰襄

元年春王正月公卽位仲孫蔑會晉欒黶宋華元衞寧殖曹人莒人邾人滕人薛人圍宋彭城

謝湜曰楚以兵入魚石於彭城魚石以彭城附楚然則彭城以入楚矣故列國以救難之師爲宋討魚石於彭城而圍之圍彭城書宋以明彭城宋之分地也春秋正彭城歸宋以著楚子之罪則列國之圍彭城可謂得討罪之義矣魚石之處彭城宋之大患也釋而不治則宋之宗廟社稷將爲魚石所危矣然則彭城之師善之大者也

胡安國曰按左氏曰非宋地追書也然則書圍彭城者魯史舊文也曰圍宋彭城者仲尼親筆也楚巳取彭城封魚石戍之三百乘矣則曷爲系之宋楚不得取之宋魚石不得受之楚𨿽専其地君子不登叛人所以正疆域固封守謹王度也

夏晉韓厥帥師伐鄭

謝湜曰晉韓厥伐鄭列國大夫出次於鄫備楚而爲晉援也然則諸侯惡鄭可知矣

胡安國曰楚人釋君而臣是助事已悖矣晉於是乎降彭城以魚石等歸遂伐鄭而諸侯次於鄫此皆放於義而行者也傳書楚子辛救鄭而經不書者鄭本爲楚以其君之故親集矢於目是以與楚而不貳也棄中國從荊蠻不能以大義裁之惟私欲之從則鄭無可救之善楚不得有能救之名經所以削之不言救也

仲孫蔑會齊崔杼曹人邾人人次於鄫秋楚公子壬夫帥師侵宋

謝湜曰楚師爲鄭故侵宋

九月辛酉天王崩邾子來朝冬衞侯使公孫剽來聘晉侯使荀防來聘

謝湜曰王室方有大喪邾宣來朝衞獻晉悼遣大夫來聘諸侯無臣子之哀於王室也

胡安國曰簡王崩赴告已及藏在諸侯之防矣則宜以所聞先後而奔喪今邾子方來修朝禮衞侯晉侯方來修聘事於王喪若越人視秦人之肥瘠曾不與焉而左氏以爲禮此何禮乎滕定公薨世子定爲三年喪父兄百官皆不欲曰吾宗國魯先君莫之行也喪紀益廢民習於耳目而不察故後世以日易月人子安而行之不知春秋之義無君臣之禮豈不惜哉

二年春王正月簡王鄭師伐宋夏五月庚寅夫人姜氏薨

謝湜曰姜氏成公夫人先穆姜卒

六月庚辰鄭伯睔卒

謝湜曰鄭伯鄭成公魯不會故不書

晉師宋師衞寧殖侵鄭

謝湜曰鄭背晉固有罪矣然乘喪攻國非仁書侵罪之也

秋七月仲孫蔑防晉荀防宋華元衞孫林父曹人邾人於戚

謝湜曰列國大夫謀鄭

己丑我小君齊姜叔孫豹如宋

謝湜曰豹始爲卿

冬仲孫蔑會晉荀防齊崔杼守華元衞孫林父曹人邾人滕人薛人小邾人於戚遂城虎牢

程頤曰設險所以守國也有虎牢之險而不能守故不系於鄭責其不能守也

謝湜曰僖公恃楚未服故列國據虎牢而城之將以偪鄭也虎牢鄭邑不系之鄭者列國取虎牢城之則虎牢非鄭所有故也虎牢鄭要害之地也城虎牢而鄭人乃成以力偪其心腹而制之也大夫出疆臨權制變不可中復者然後専之可也非此則大事必請而後行城築大事也上不請命天子下不請命諸侯而輒城虎牢大夫之専命也城虎牢書遂罪其専也胡安國曰虎牢鄭地故稱制邑至漢爲成臯今爲泛水縣巖險聞於天下猶虞之下陽趙之上黨魏之安邑燕之楡闗吳之西陵蜀之漢樂地有所必據城有所必守而不可以棄焉者也有是險而不能守故不系於鄭然則據地設險亦所貴乎天險不可升也地險山川丘陵也王公設險以守其國大易之訓也城郭溝池以爲固亦君子之所謹也鑿斯池築斯城與民同守孟子之所以語滕君也夫狡焉思啟封疆而爭地以戰殺人盈野爭城以戰殺人盈城者固非春秋之所貴守天子之土繼先君之世不能設險守國將至於遷潰滅亡亦非聖人之所與故城虎牢而不系於鄭程氏以爲責鄭之不能有也其聖人以待襄世之意小康之事耶

朱熹曰鄭之虎牢卽漢之成臯也虎牢之下卽溱洧之水後又名爲泛水

呂祖謙曰晉悼公戚之會以鄭從楚故謀討鄭孟獻子請城虎牢以偪鄭知武子善其言遂城虎牢鄭乃服此一叚事𨿽小最見得悼公所以霸處蓋孟獻子魯國之臣也當戚之會獻城虎牢之謀知武子遂從其言此見悼公之君臣惟善是用初無親竦內外之間孟獻子𨿽魯之臣言一可用則欣然從之亦見悼公規模稍闊處晉之君臣能用善所以致得孟獻子敢言𨿽然是如此又須觀孟獻子納忠之由亦緣悼公初卽位大率規模足以服諸侯之心且魯君初朝晉歸語桓公以晉侯之徳是時魯之君臣已心服於晉孟獻子𨿽不立晉之朝於戚之會便獻城虎牢之謀武子欣然從之又須看獻子所以不外於晉晉亦不外於獻子這兩句須兼看晉之君臣視諸侯爲一體此晉之所以霸

楚殺其大夫公子申

謝湜曰左氏謂公子申偪子重子辛

三年春楚公子嬰齊帥師伐吳公如晉

謝湜曰齊姜喪未畢出朝失子道也

夏四月壬戌公及晉侯盟於長樗公至自晉

謝湜曰以朝晉行故以晉至

六月公會單子晉侯宋公衞侯鄭伯莒子邾子齊世子光己未同盟於雞澤

謝湜曰是會也悼公假王命以合諸侯僖公新聽命於晉故會單子爲雞澤盟是盟也王臣亦與盟故書同盟

陳侯使袁僑如會戊寅叔孫豹及諸侯之大夫及陳袁僑盟

程頤曰楚彊諸侯皆畏之而修盟故書同

謝湜曰自鄭背戚盟列國凡四伐鄭再侵鄭不能制鄭而服之及城虎牢然後鄭國恐懼而從雞澤之會王臣主令鄭伯聽命於晉陳𨿽與楚成公不待徵召亦遣大夫如會從盟書陳袁僑如會以明中國威力之盛也諸侯能以義服鄭如城虎牢則疑貳之國安有不心服者哉諸侯旣盟袁僑始至故諸侯大夫及陳袁僑盟總曰諸侯之大夫者陳服而與之諸侯之所同欲故也雞澤之盟鄭伯旣受命於前陳侯復請命於後方是時中國威令翕然復振者悼公之力也上書及殊外大夫下書及殊陳袁僑

胡安國曰同盟或以爲有三例一則王臣預盟而書同二則諸侯同欲而書同三則惡其反覆而書同夫惡其反覆與諸侯同欲而書同信矣王臣預盟而書同義則未安盟於女栗及蘇子也而不書同盟於洮於翟泉會王人也而不書同然則此三盟者正所謂諸侯同欲而書同盟也其同欲柰何同病楚也會於柯陵之嵗夏伐鄭楚人師於首止而諸侯還冬伐鄭楚人師於汝上而諸侯還雞澤之盟陳袁僑如會楚師在繁陽而韓獻子懼平丘之行楚棄疾立復封陳蔡而中國恐是知此三盟者諸侯皆有戒心而修盟故書同不以尹子單子劉子亦預此盟而譏之也夫王臣將命必惇信明義而後可以表正乎天下諸侯守邦必尊王奉法而後可以保其社稷今王臣下與諸侯約誓諸侯亦敢上與王臣要言斯大亂之道也則亦不待書同盟而罪自見矣

秋公至自會冬晉荀防帥師伐許

謝湜曰靈公不會雞澤故晉伐許

四年春王三月己酉陳侯午卒

胡安國曰午者襄公名也孔子作春秋在哀公之世襄公哀公之皇考也曷不諱乎古者死而無諡不以名爲諱周人以諡易名於是乎有諱禮故孟子曰諱名不諱姓姓所同也名所獨也然禮律所載則有不諱者夫子兼帝王之道參文質之中而作春秋以法萬世如公薨不地滅國書取出奔稱遜之類所以放其文也莊公名同而書同盟僖公名申而書戊申定公名宋而書宋人之類所以從其質也後世不明此義則有以諱易人之名又有以諱易人之姓者詩書則諱臨文則諱嫌名則諱二名則偏諱愚者違禮以爲孝謟者獻侫以爲忠忌諱繁名實亂而春秋之法不行矣

夏叔孫豹如晉秋七月戊子夫人姒氏薨

謝湜曰姒氏成公妾襄公母姒姓

陳成公八月辛亥我小君定姒

謝湜曰哀姜旣薨成風始正出姜旣出敬嬴始正齊姜旣薨定姒始正妾母之得從夫人以此而已尊無二上母以子貴故嫡母在則妾母屈而不伸嫡母亡則妾母伸而不屈

呂祖謙曰定姒成公妾非襄公適母又曰定姒魯襄公之母季文子魯之正卿定姒薨季文子降殺夫人之禮以從菲薄國君之母薨而無櫬當是時季文子秉一國之政不能成君母之喪他主意要非薄誰能諫止得他若要諫止須是勢均力敵之人如孟孫尙敢廢嫡立庻這一等人又不然其次如臧孫猶似可諫而數子又無一言以及之匠慶不過工人之賤乃能以此責季氏又擅伐蒲圃之檟以成其禮物季孫爲已樹六檟於蒲圃他日準備要自已用匠慶請木季孫說道與刼略何異以上卿如此忿辭匠慶一面自斫更不卹他季文子亦不能止禦以知至理所在𨿽至微賤之臣所守旣正𨿽如正卿之貴有所不能屈此最學者不可不講防

冬公如晉

謝湜曰比年如晉卑弱之道也襄公幼大臣不能輔君以道三卿之罪也

陳人圍頓

謝湜曰頓恃楚不服陳故陳圍頓

五年春公至自晉夏鄭伯使公子來聘

謝湜曰鄭與中國親故公子來聘

叔孫豹鄫世子巫如晉

程氏學曰叔孫豹鄫世子巫如晉非聘也左氏曰以成屬鄫注四年左氏傳云公如晉聽政晉侯饗之公請屬鄫杜氏曰前年請屬鄫故將鄫太子巫如晉以成之蓋魯欲屬鄫而鄫欲屬於魯也故不曰及其事未果於成否故不系事列國有制皆統乎天子而魯鄫私相屬又稟命於彊國亂莫甚焉

謝湜曰鄫國世子同叔孫豹如晉者魯欲屬鄫鄫欲屬於魯二國同聽命於晉故也列國皆天子所封也變易天子封國不得王命而受之彊晉亂之大者也不書及者二國私欲相屬其志同其罪均故也

仲孫蔑衞孫林父會吳於善道

謝湜曰會不殊衞者二國大夫皆受命於晉故也呂祖謙曰會吳善道此叚須通看晉防次會吳不至晉會得吳則分得楚之勢

秋大雩楚殺其大夫公子壬夫公會晉侯宋公陳侯衞侯鄭伯曹伯莒子邾子滕子薜伯齊世子光吳人鄫人於戚

程頤曰吳來會非爲主

謝湜曰晉欲統一諸侯故合諸侯會吳於戚是會也陳鄭服從吳亦聽命會之盛者也以吳能從中國政令故進稱人以吳來會於戚故會不殊吳鄫也繋魯故列吳下以鄫人列之諸侯則不與魯之屬鄫也胡安國曰吳何以稱人按左氏吳子使壽越如晉請聽諸侯之好晉人將爲之合諸侯使魯衞大夫會吳於善道且告會期然則戚之事乃吳人來會不爲主也來會諸侯而不爲主則進而稱人諸侯往與之會而主吳則貶而稱國聖人之情見矣春秋之義明矣

公至自會冬戌陳

謝湜曰以兵守之曰戍戍陳備楚難也救災卹患諸侯之義也陳有外難而魯人戍之得諸侯救患之義矣書戍陳善之也戍陳晉命也諸侯之力也不書諸侯者諸侯心力不齊故也使諸侯同心協力則陳由此安矣又豈有後日之患哉

楚公子貞帥師伐陳公會晉侯宋公衞侯鄭伯曹伯齊世子光救陳十有二月公至自救陳

程氏學曰五年冬戍陳十年冬戍鄭虎牢魯非王命勤民逺戍戍陳爲善戍鄭虎牢爲不善何哉陳附中國而楚爭之則戍之者義助陳而拒楚師與之可也經曰楚公子貞帥師伐陳公會晉侯宋公衞侯鄭伯曹伯齊世子光救陳斯善可見矣戍鄭虎牢則異於是晉楚爭鄭爲日滋久鄭之從楚固云不義然未嘗以義服之也二年戚之會遂城虎牢以逼之九年伐之十年伐而復戍焉經曰楚公子貞帥師救鄭則中國諸侯之惡益明矣城不系鄭者諸侯城已駐師則已非鄭有故耳戍而系鄭者若曰鄭國分地非諸侯可得制也故還系之

謝湜曰戚之會陳國受盟於晉矣今也楚師犯陳而晉率諸侯救之中國之義也書救陳善之也

辛未季孫行父卒

謝湜曰行父季友孫以季爲氏故書季孫

六年春王三月壬午伯姑容卒夏宋華弱來奔謝湜曰子蕩以弓梏華弱於朝平公以華弱不堪司武逐之

秋桓公滕子來朝莒人滅鄫

謝湜曰鄫屬於魯鄫出會晉以迫莒難故也魯屬鄫而不能保鄫晉會鄫而不能救鄫二國之罪也胡安國曰谷梁子曰莒人滅鄫非滅也立異姓以蒞祭祀滅亡之道也公羊亦云莒女有爲鄫夫人者蓋欲立其出也或曰鄫取莒公子爲後罪在鄫子不在莒人春秋應以梁亡之例而書鄫亡不當但責莒人也今直罪莒捨鄫何哉曰莒人之以其子爲鄫後與黃歇進李園之妹於楚王呂不韋獻邯鄲之姬於秦公子其事𨿽殊其欲滅人之祀而有其國則一也春秋所以釋鄫而罪莒歟以此防民猶有以韓謐爲世嗣昏亂紀度如郭氏者

呂祖謙曰莒滅鄫齊滅萊鄫恃其公行賂於魯萊恃其私有賂於齊卒皆見滅以此知其不可有所恃萊𨿽小國亦不易取齊自是年中圍萊至十二月方滅萊以此見萊亦不専是倚仗夙沙衞

冬叔孫豹如邾季孫宿如晉

謝湜曰宿行父子行父卒未期而季孫宿出聘大夫之釋喪從事也

十有二月齊侯滅萊

謝湜曰齊爲萊病久矣至是滅萊

七年春郯子來朝夏四月三卜郊不從乃免牲小邾子來朝城費

謝湜曰費季氏邑季氏専魯故城費家邑過制而不知禁此季氏所以耦國

胡安國曰費季氏邑也按左氏南遺爲費宰叔仲昭伯爲隊正欲善季氏而求媚於南遺謂遺請城費吾多與而役故季氏城費夫文子相三君無衣帛之妾無食粟之馬無藏金玉無重器備則固忠於公室而不顧其所食之私邑也及行父卒宿之不忠遂専魯國之政羣小媚之無故勞民妄興是役季氏益張其後孔子行乎季孫三月不違至於帥師墮費其越禮不度可知矣然則書城費乃履霜堅冰之戒彊私家弱公室之萌據事直書而義自見矣用人不惟其賢惟其世豈不殆哉

秋季孫宿如衞八月螽冬十月衞侯使孫林父來聘壬戍及孫林父盟楚公子貞帥師圍陳十有二月公會晉侯宋公陳侯衞侯曹伯莒子邾子於鄬

謝湜曰會於鄬謀救陳也楚師圍陳三月矣而諸侯方會於鄬以諸侯畏楚出救之緩也不書救陳著其救陳之不力也鄬鄭地

鄭伯髠頑如會未見諸侯丙戌卒於鄵

謝湜曰諸侯卒名鄭伯如會名者爲如會而卒故也楚之圍陳也僖公懼楚又懼晉故鄬之會獨後諸侯書鄭伯如會著其後時也鄭伯以出會後時不爲諸侯所見故未見諸侯而卒書未見諸侯著諸侯之不義也鄵鄭地諸侯卒於外書地重之也

胡安國曰按鄭僖公三傳皆以爲弒而春秋書卒者左氏則曰以瘧疾赴也公羊則曰爲中國諱也谷梁夫天下之惡莫大乎弒君聲罪致討大義也而可以僞赴又順其欲而不彰則亂臣賊子免於見討而春秋非傳信之書矣然則弒而書卒公羊以爲爲中國諱以視左氏僞赴之說爲較優疑得聖人之意故習其說者未之察耳夫弒君之賊其惡不待貶絕而自見矣見弒者豈無不善之積以及其身者乎衞桓則以嫡母無寵宋殤則以亟戰疲民齊襄則以行同鳥獸鄭夷則以侮慢大臣蔡固則以滛而不父陳平國則以殺諫臣而通於夏氏楚防則以多行無禮奚齊則以嬖孽而國人不之君吳余祭則以輕近刑人而晉州蒲欲盡去羣大臣而立其左右也若夫鄭僖公則異於是矣晉也者諸夏之盟主也楚也者借王之盜芋也僖公欲從諸侯會於鄬則是貴禮義爲中國之君也諸大夫欲背諸夏與荊楚則是敢於黨惡僣亂之臣也以中國之君而見弒於僣亂之臣豈有不善之積以及其身者乎聖人至是傷之甚懼之甚故變文而書曰鄭伯髠頑如會未見諸侯丙戌卒於鄵未見諸侯其曰如會何致其志也諸侯卒於境內不地鄵鄭邑也其曰卒於鄵見其弒而隱之也卒鄭伯逃歸陳侯聖人之防微而公谷之義精矣存天理抑人欲之意逺矣

陳侯逃歸

謝湜曰陳國被圍陳公子黃見執難固大矣然晉合諸侯會陳於鄬有救陳之志也哀公不能效死以從中國責諸侯以捍禦之力戒臣民以死國之義一日背棄列國若匹夫懼難奔逃國君守衞社稷之忠不復見矣書曰逃歸罪其失人君之道也救難之師如解焚溺以死力率諸侯赴楚救陳之道也楚之圍陳也諸侯書會鄬鄭伯書如防陳侯書逃歸晉失救陳之道由此見矣其不能保陳可知也

胡安國曰谷梁子曰逃義曰逃逃者匹夫之事上二年諸侯戍陳今楚令尹來伐諸侯又救之亦旣勤矣爲陳侯計者下令國中大申儆備立太子以固守親聽命於諸侯謀禦敵之防當是時晉君方明八卿和睦諸侯聽命必能致力於陳矣不此之顧棄儀衞而逃歸此匹夫之事耳夫義路也禮門也輕棄中國惟楚人之懼是不能由是路出入是門故書逃歸以罪之可謂深切著明矣

八年春王正月公如晉

謝湜曰公懼難故數朝晉

夏鄭僖公

謝湜曰僖公書則鄵之卒非子駟行逆明矣

鄭人侵蔡獲蔡公子變

謝湜曰蔡楚之屬也鄭不卹楚難旣以不道侵蔡又以不道獲其大夫取禍之道也不書戰及敗者非敗掩不備而獲之也故子產曰小國無文徳而有武功禍莫大焉

季孫宿會晉侯鄭伯齊人宋人衞人邾人於邢丘謝湜曰邢丘之會以鄭有蔡功而會之也襄公在晉而季孫宿出會晉侯魯國權在季氏故也晉爲盟主而尊臣抑君何以率諸侯邢丘晉地

胡安國曰蘇轍曰晉悼公修文襄之業攺命朝聘之數使諸侯之大夫聽命於會大夫稱人眾詞也朝聘之節儉而有禮眾之所安也臣則以爲大夫稱人貶之也昔周公戒成王以繼自今我其立政立事夫不自爲政而委於臣下是以國之利器示人而不知寶也朝聘事之大者重頌諸侯而使大夫聽命無乃以姑息愛人而不由徳乎使政在大夫而諸侯失國又豈所以愛之也後此八年溴梁之會悼公初沒諸侯皆在而大夫獨盟君若贅旒夫豈一朝一夕之故哉故邢丘之事魯公在晉而季孫宿防見魯之失政也諸侯之大夫貶而稱人謹其始也

公至自晉莒人伐我東鄙

謝湜曰莒旣滅鄫魯侵其西界故莒人來伐莒魯不義其罪一也

秋九月大雩冬楚公子貞帥師伐鄭

謝湜曰鄭人侵蔡獲蔡公子燮故楚師不旋踵伐鄭公子貞五年伐陳七年圍陳八年伐鄭楚一大夫而列國之師累嵗不能制中國治政不葺可知也悼公欲爲霸主而會盟兵革累嵗不得息肩中國人民疲困可知也

胡安國曰齊宣王問於孟子曰交鄰國有道乎孟子曰有惟智者爲能以小事大故太王事薰鬻勾踐事吳以小事大者畏天者也畏天者保其國鄭介大國之間困彊楚之令而欲息肩於晉若能信任仁賢明其刑政經畫財賦以禮法自守而親比四鄰必能保其封境荊楚𨿽大何畏焉而子耳子國加兵於蔡獲公子燮無故怒楚所謂不修文徳而有武功者也楚人來討不從則力不能敵從之則晉師必至故國人皆喜而子產獨不順焉以晉楚爭鄭自玆弗得寧矣是以獲公子燮特書侵蔡以罪之而公子貞來伐鄭及楚平不復書矣平而不書以見鄭之屈服於楚而不信也犧牲玉帛待於境上以待彊者而請盟其能國乎

晉侯使士匄來聘

九年春宋災

謝湜曰大火所害者眾故書宋災凡稱災天降之禍而爲之災也火陰中之陽也陽气偏勝則火乘物爲災

夏季孫宿如晉

謝湜曰宿報士匄聘

五月辛酉夫人姜氏薨

謝湜曰姜氏宣公夫人成公母

秋八月癸未我小君穆姜冬公會晉侯宋公衞侯曹伯莒子邾子滕子薛伯伯小邾子齊世子光伐鄭十有二月己亥同盟於戲

謝湜曰公子貞之伐鄭也鄭子駟請從楚以紓民乃及楚平以鄭從楚故諸侯伐鄭以鄭服故盟於戲戲鄭地也以鄭服而盟故書同盟以小事大惟智與信而已智以行之信以終之完守仗信保國之道也鄭之從晉失此道矣故鄭人困於兵革而不得寧也胡安國曰鄭之見伐於楚子展曰小國無信兵亂日至亡無日矣請完守以老楚仗信以待晉其防未爲失也而子駟遂及楚盟於是晉師至矣諸侯伐鄭晉人令於列國修器備盛餱糧歸老幼居疾於虎牢肆眚圍鄭鄭人恐乃行成荀偃曰逐圍之以待楚人之救而與之戰不然無成知防曰許之盟而還師以敝楚吾三分四軍與諸侯之鋭以逆來者於我未病楚不能矣猶愈於戰暴骨以逞不可以爭大勞未艾君子勞心小人勞力先王之制也乃許鄭成同盟於戲夫善爲國者不師善師者不陣善陣者不戰知武子明於善陣之法以佐晉悼公屢與諸侯伐鄭楚輒救之而不與之戰楚子遂屈得善勝之道矣故下書蕭魚之會以美之

楚子伐鄭

謝湜曰諸侯之伐鄭也鄭人恐行成以鄭從晉故楚伐鄭方是時鄭能完守以備楚恃信以求晉晉有大援而楚不能加暴於我則小國之難解矣惟鄭二三其徳而內無固守之忠故春秋著其禍而責之也

春秋集義卷三十八

欽定四庫全書

春秋集義卷三十九

宋李明復撰

襄公

十年春公防晉侯宋公衛侯曹伯莒子邾子滕子薛伯杞伯小邾子齊世子光防吳於柤

程氏學曰成十五年防吳於鐘離襄十年防吳於柤十有四年防吳於向三者殊防吳者聖人罪諸侯而外吳人也蓋天子失政而諸侯亂中國無覇𨿽晉楚大國亦皆俛首以與吳人防且吳之暴橫馮陵上國尢非楚比故也至哀十三年黃池之防書公防晉侯及吳子者成襄之間中國無覇而諸侯與吳人防然中國猶且爲主焉故惟書防吳至此則又非鐘離柤向所可擬也春秋之末中國無伯黃池之防夫差擅彊中國愈不能抗而吳子爲主焉書吳之爵所以見中國之衰書晉之及所以抑吳人之橫也抑吳人存中國聖人之防微矣

呂祖謙曰防於柤此是中國初與吳防是一件大事最要防

夏五月甲午遂滅偪陽

謝湜曰吳子壽夢在柤而晉率諸侯防之故曰防吳戚之防彼來防於戚中國爲防主也中國爲防主則稱吳人以人待之也柤之防此往防於柤吳人爲防主也吳人爲防主則稱吳外之也外吳所以責諸侯也偪陽妘姓國也防吳將以服吳也因柤之防而遷師以滅偪陽諸侯以不仁不義示外冦而道之也彊吳入爲中國冦害必始於此矣滅偪陽書遂罪其因防而滅國也罪其因防彊吳而示之虐也

公至自防楚公子貞鄭公孫輙帥師伐宋

謝湜曰公孫輙從楚伐宋以其背晉也戱之盟口血未幹而鄭國背之罪其違同盟也鄭介於晉楚之間事晉則有楚難事楚則有晉難晉楚交兵久矣爲鄭計者一心以協中國鑿池築城以備楚修政令輯人民以致效死之守則楚𨿽暴橫亦不可以爲吾之患矣今乃反覆二心晉至則受命從晉楚至則受命從楚子孔爲晉計則子駟爲楚計子孔欲守盟則子駟欲背盟徒使禍連兵結士不得解甲而安春秋前書同盟後書伐宋著其反覆生禍也

晉師伐秦秋莒人伐我東鄙公防晉侯宋公衛侯曹伯莒子邾子齊世子光滕子薛伯伯小邾子伐鄭謝湜曰鄭從楚伐宋故諸侯伐鄭齊世子光先滕薛以彊弱爲序也以彊弱爲序諸侯之亂也

冬盜殺鄭公子騑公子公孫輙

程頥曰盜殺三卿不稱大夫失卿職也

謝湜曰楚之討侵蔡也子孔子蟜子展欲待晉子駟子國子耳欲從楚然則諸侯伐鄭其禍皆三卿爲之也鄭國兵難不息三卿結怨於民者深故微賤之人乘國怨怒而出爲三卿之難也輔臣建立國議可以不爲逺慮者哉凡微賤之人竊而爲亂春秋謂之盜政刑修舉則盜亡政刑敗亂則盜起三卿國之股肱也盜以蓄怨入殺三卿則鄭之政刑敗亂可知也殺不稱大夫以盜殺之故也

胡安國曰按左氏鄭公子騑當國爲司馬輙爲司空騑與尉止有爭及爲田洫司氏堵氏侯氏子師氏皆防田故五族聚羣不逞之徒以作亂入西宮殺三卿於朝不稱大夫程氏以爲失卿職也卿大夫者國君之陪貳政之本也本彊則精神折衝聞者偃息談笑而郤敵國之兵勝千里之難者矣乃至於身不能保而盜得殺之於朝安在爲陪貳乎故削其大夫爲當官失職者之鑑也

戍鄭虎牢

謝湜曰戍鄭虎牢晉命也諸侯爲之也不書諸侯者諸侯心力不一故也虎牢不若戍陳之善也陳已背楚矣楚爲陳害而諸侯戍之將以安陳也安陳中國之義也上書楚師伐陳而下書諸侯救陳則魯人之戍陳其善可知矣鄭𨿽有卽楚之罪也然諸侯服鄭未嘗以義也或城虎牢偪之或合諸侯伐之或戍虎牢阨之而已戍虎牢將以危鄭也危鄭中國之不義也上書諸侯伐鄭而下書楚師救鄭則魯人之戍鄭虎牢其不善可知矣戍虎牢書鄭者以明虎牢鄭之分地而歸之鄭也以虎牢歸鄭罪諸侯之專虎牢也胡安國曰虎牢之地城不系鄭者責在鄭也戍而系鄭者罪諸侯也曷爲責鄭設險所以守國有是險而不能設犧牲玉帛待盟境上使其民人不享土利辛苦墊隘無所底告然後請成故城不系鄭者責其不能有也曷爲罪諸侯夫鄭人從楚固云不義然中國所以城之者非欲斷楚之路爲鄭蔽也駐師阨險以逼之耳至是伐而復戍焉猶前志也則可謂以義服之乎故戍而系鄭者若曰鄭國分地受諸天子非列國所得專所以罪諸侯也聖人旣以虎牢還系於鄭又書楚公子貞帥師救鄭諸侯之罪益明矣夫以救許楚所以深罪諸侯不能保鄭肆其陵逼曽荊楚之不若也亦可謂深切著明也哉

楚公子貞帥師救鄭

謝湜曰救鄭卹之也卹之義也救而卹之爲義則戍而病之不義可知矣書楚救鄭所以責諸侯也

公至自伐鄭

十有一年春王正月作三軍

謝湜曰周禮大國三軍次國二軍小國一軍皆因民力多寡厚薄而爲之制也多乎此則傷民少乎此則傷國魯𨿽次國其地皆大國之地自入春秋人民雕耗兵不滿三軍久矣襄公欲爲三軍故稱作作興建之名也以兵不足故作丘甲以丘甲不足故作三軍胡安國曰三軍魯之舊也古者大國三軍次國二軍小國一軍魯侯封於曲阜地方數百里天下莫彊焉及僖公時能復周公之宇而史克作頌其詩曰公車千乘說者以爲大國之賦也又曰公徒三萬說者以爲大國之軍也故知三軍魯之舊耳然車而謂之公車則臣下無私乘也徒而謂之公徒則臣下無私民也若有侵伐諸卿更帥以出事畢則將歸於朝車復於甸甲散於丘卒還於邑將皆公家之臣兵皆公家之眾不相系也文宣以來政在私門襄公防弱季氏益張廢公室之三軍而三家各有其一季氏盡徵焉而舊法亡矣是以謂之作其明年季孫宿救臺遂入鄆又其後享範獻子而公臣不能具三耦民不屬公可知矣春秋書其作者以見昭公失國定公無正而兵權不可去公室有天下國家者之所宜鑑也

朱熹曰天子六卿故有六軍諸侯三卿故有三軍呂祖謙曰作三軍胡春秋以爲魯本三軍想周公受封之初賜之三軍或後來子孫微弱減削不可知或欲減之以避覇國貢稅亦不可知然此作三軍季氏之心最不善孟氏最弱四分其人三分歸公而已取其一叔孫取其二季氏盡徵之

夏四月四卜郊不從乃不郊

謝氏曰免牲以郊事不吉而免之也免牛以牛體不完而免之也然則免牛之爲不敬又甚於免牲可知也無牲可免則謂之不郊而不稱牲無牛可免則謂之不郊而不稱牛然則不郊之爲不敬又甚於免牛可知也

鄭公孫捨之帥師侵宋公防晉侯宋公衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北

程頥曰鄭服而同盟也隨復從楚伐宋云同見其反覆

謝湜曰鄭未服故鄭捨之侵宋以捨之侵宋故諸侯復伐鄭鄭服故盟於亳城北以鄭服而盟故稱同盟亳城鄭地

胡安國曰盟於亳城北鄭服而同盟也尋復從楚伐宋故書同盟見其旣同而又叛也旣同而又叛從子展之謀欲致晉師而後與之也故亳之盟其載書曰或簡玆命明神殛之俾失其民隊命亡氏踣其國家𨿽渝此盟而不顧也噫慢鬼神至於此極而盟猶足恃乎

呂祖謙曰同盟於亳北載書皆大與前戲之書不同毋保姦與畱慝同大槪則是毋保藏鄰國之姦惡

公至自伐鄭楚子鄭伯伐宋

謝湜曰鄭伯從楚伐宋以其背晉也亳北之盟口血未幹而簡公背之罪其違同盟也

呂祖謙曰楚鄭伐宋此出於展之謀

公防晉侯宋公衛侯曹伯齊世子光莒子邾子滕子薛伯伯小邾子伐鄭防於蕭魚

程頥曰頥讀春秋至蕭魚之防嘆曰至誠之能感人也晉悼公推誠以待反覆之鄭信而不疑鄭伯自是不背晉者二十四年至哉誠之能感人也

又曰諸侯數月之間再伐鄭鄭之反覆可知鄭又服而請防不書鄭防謂其不可信也而晉悼公推至誠以待人信之不疑至哉誠之能感人也自此鄭不背晉者二十四年

謝湜曰鄭伯從楚伐宋故諸侯復伐鄭伐而防於蕭魚以鄭伯服晉而出防諸侯也悼公以鄭之反覆也二年之間四合諸侯伐鄭大則齊宋魯衛小則曹莒邾滕薛杞莫不順命而從鄭人知楚之不可恃也由是一意歸於中國不待兵革久淹不待誓盟要約以誠意出防諸侯是防也諸侯歸鄭納斥候禁侵掠是防也以伐事始以防事終是後鄭人不復從楚而干戈休息者二十餘年然則蕭魚之防防之美者也書防於蕭魚善之也

胡安國曰程氏曰防於蕭魚鄭又服而請防也不書鄭防謂其不可信也而晉悼公推至誠以待人信鄭不疑禮其囚而歸焉納斥候禁侵掠遣叔肹告於諸侯而鄭自此不復背晉者二十四年至哉誠之能感人也自悼公能謀於魏絳以息民聽於知武子而不與楚戰故三駕而楚不能與之爭𨿽城濮之績不越是矣

呂祖謙曰蕭魚之會是鄭人實服於晉與前後之服晉不同納斥候禁侵掠是鄭以信得示人以不疑晉悼公自蕭魚之防以後𨿽未全弱畢竟是驕更後來衛之亂不能討伐秦又不肯濟此處皆可見

公至自防

程頥曰兵不加鄭故書至自防

楚人執鄭行人良霄

謝湜曰兩國傳命必有行人行人所以通兩國之信也事有不直罪在國不在行人執非其罪也凡執行人皆稱人貶之也鄭之服於晉也以良霄告服於楚楚咎行人而執之楚之罪可見矣

冬秦人伐晉

十有二年春王三月莒人伐我東鄙圍臺

謝湜曰莒人伐東鄙屢矣魯不能制故圍臺

季孫宿帥師救臺遂入鄆

謝湜曰莒人圍臺固有罪矣宿受命救臺而違指入鄆大夫之專權生事也入鄆書遂罪其專也救臺義也入鄆不義也君以義始而臣以不義終季孫宿之罪也

胡安國曰鄆莒邑也遂者生事也入者逆詞也大夫無遂事受命而救臺不受命而入鄆惡季孫宿之擅權使公不得有爲於其國也或曰古者命將得專制閫外之事有可以安國家利社稷者專之可也曰此爲境外言之也臺在邦域之中而專行之非有無君之心者不敢爲也昭公逐定無正夫豈一朝夕之故哉其所由來者漸矣

呂祖謙曰臺鄆皆莒地後入魯

夏晉侯使士魴來聘秋九月吳子乘卒

謝湜曰吳子壽夢防同赴告通於中國故書卒不書葬黜其號也

冬楚公子貞帥師侵宋

呂祖謙曰秦楚伐宋欲聊以報晉之取鄭

公如晉

謝湜曰襄公防弱政出大夫故公數朝晉

十有三年春公至自晉夏取邿

謝湜曰邿微國

秋九月庚辰楚子審卒冬城防

謝湜曰楚子楚共也

十有四年春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人人小邾人防吳於向

謝湜曰諸侯防吳欲以病楚且諸樊新立故也殊防吳狄之也魯書二卿罪其廢國事也向宋地

胡安國曰使舉上客而叔老並書者以內卿行則不得不書矣季孫宿以卿爲介而不使之免叔老介於宿而不敢避蓋兩失之𨿽晉人輕其幣而敬其使於君命使人之體豈爲得哉

呂祖謙曰範宣子數吳之不徳必防諸侯而數之者晉爲覇主故欲明大義以示諸侯

二月乙未朔日有食之夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦

謝湜曰十年晉師伐秦十一年秦人伐晉秦晉報怨相攻未之息也故晉率列國大夫伐秦晉士匄春防列國大夫防吳晉荀偃夏防列國大夫伐秦諸侯委任大夫益重而列國之權皆大夫專之矣

己未衛侯出奔齊

謝湜曰獻公出奔公羊稱名是也獻公以不道自取播越其位絕於國以故出奔書名獻公之出孫林父逐之也臣無逐君之道故君𨿽見逐春秋亦以自奔爲文

範祖禹曰衛獻公捨大臣而與小臣謀故失國出奔且大臣之所任者大小臣之所任者小而以小謀大以逺謀近此人君偏聴之蔽鮮有不敗事者也胡安國曰按左氏衛寗殖將死語其子曰吾得罪於君名在諸侯之策曰孫林父寗殖出其君夫所謂諸侯之策則列國之史也諸侯則若晉若魯是也史則若晉之乘魯之春秋是也今春秋書衛侯出奔齊而不曰孫林父寗殖出其君者蓋仲尼筆削不同舊史之文也欲知經之大義深考舊文筆削之不同其得之矣或曰孫寗出君眾所同疾史策書之是也聖人曷爲掩姦藏惡不暴其罪而以歸咎人主何哉曰臣而逐君其罪已明矣人君擅一國之名寵神之主而民之望也愛之如父母仰之如日月敬之如神明畏之如雷霆何可出也所爲見逐無乃肆於民上縱其虐以棄天地之性乎故衛衎出奔使祝宗告亡且告無罪而定姜曰有罪若何告無春秋端本淸源之書故不書所逐之臣而以自奔爲名所以警乎人君者爲後世鑑非聖人莫能修之爲此類也

莒人侵我東鄙秋楚公子貞帥師伐吳

謝湜曰自中國防吳吳數爲楚害故楚伐吳

冬季孫宿防晉士匄宋華閱衛孫林父鄭公孫蠆莒人邾人於戚

謝湜曰衛孫林父以臣逼君而晉士匄率大夫防之士匄以大國之力爲惡首而黨逆臣也諸侯日微大夫日彊以此而已

十有五年春宋公使向戍來聘二月己亥及向戍盟於劉劉夏逆王后於齊

程氏學曰婚姻者人倫之本王后者天下之母劉夏非三公而逆後是不重人倫之本不尊天下之母禮義何以興而風化何以成乎

謝湜曰王后配天子以主宗廟社稷者也其體尊矣以王后之尊而不以三公逆之非所以敬宗廟社稷也王后上以母道育天下下以婦道風天下其體重矣以王后之重而不以三公逆之非所以母天下而育之風天下而勸之也王后書劉夏著王室婚姻之失道也劉夏王國之士故書名

胡安國曰劉夏何以不稱使不與天子之使劉夏也婚姻人倫之本王後天下之母劉夏士也而逆後是不重人倫之本而重天下之母矣然則如何使卿往逆公監之禮也官師從單靖公逆王后於齊書劉夏而不書靖公是知卿往逆公監之禮也春秋婚姻得禮者常事不書

夏齊侯伐我北鄙圍成公救成至遇季孫宿叔孫豹帥師城成郛

程氏學曰齊侯伐我北鄙圖成武備不謹邑城見圍救患當速救成至遇公畏齊而不敢至成也由不能救乃復畏避公之所爲可知矣季孫能救故城郛見壊而城也

謝湜曰伐我北鄙圍成靈公爲魯之難也救成至遇襄公畏齊之彊也宿豹帥師城成郛以成郛見壊而城之也邊邑遇難救之不可以緩也至遇不行則魯人無救援之力也此所以成郛爲齊所壊而城邑幾危也爲千乘主而力不能出救一邑則公之萎蕤不振可知矣

秋八月丁巳日有食之邾人伐我南鄙

謝湜曰武備不嚴故四鄙爲鄰國侵伐

冬十有一月癸亥晉侯周卒

朱熹曰晉悼公防年聰惠似周世宗或問晉悼公曰甚次第他才大叚髙觀當初人去周迎他時只十四嵗他說幾句話便有操有縱才歸晉做得便別當時厲公弒晉室大段費力及悼公歸來不知如何便被他做得恁地好恰如久雨積陰忽遇大晴光景都別赫然爲之一新

又問勝桓公否曰盡勝但桓公是白地做起來悼公是見成基址熹嘗謂晉悼公周武帝周世宗三人是一般都做得事都是一做便成及才成又便死了呂祖謙曰厲公旣弒悼公初立若論事勢晉自襄公以來權柄浸移臣下至靈公之弒臣下之權漸重到得厲公旣弒之後最是難爲時節然悼公卽位之後自朝廷至於田野曠然大變使復見文公之威儀綱紀此見得悼公得要領處悼公自大夫逆於淸原之日先與之定要約凡晉之驕臣皆聳然股栗此亦是正其紀綱此一段正與厲公相反厲公未入之初許賂中大夫惟恐不得入今悼公先與羣臣要約而後肯大抵天下之事須是初時做得是若太阿倒持已授他柄那時如何正得是時悼公卽位之始先逐不臣者七人以明君臣之義使威令赫然始命百官施捨已責逮鰥寡振廢滯匡乏困救災患禁淫慝薄賦斂宥罪戾節器用時用民大布曠蕩之澤使覇業復興是知覇業之所以興者一則明要約如悼公初入之言曰二三子用我今日否亦今日如此等言是也二則立威令如逐不臣者七人是也三則布恩惠如施捨已責是也四則定規模如命荀家等使訓卿之子弟恭儉孝悌是也五則舉賢才如六官之長舉不失徳已下是也晉悼公之所以覇其規模根本皆在於此又曰晉悼公再修文公之覇業復使晉之威令赫然布於諸侯自襄公厲公未有如悼公者所以後世論晉之覇業必須稱悼公然其問亦有得有失其小處固不足論今則論其大處所謂得之大者向者固已言之至其大失卻未有說出晉自厲公以來政事弛墮權移臣下悼公初立方其朝於武宮逐不臣者七人固已能攬權柄使上下知所畏到此爲之一新固是得之大若失之大者是何處晉自襄公以後權在臣下世世都如此自襄公時先軫不顧而唾已有臣彊之漸後來靈公以下馴至厲公威令在臣下以悼公之覇一時収晉國之權及細考之政在臣下君弱臣彊根本之患元不曽除去悼公事不一如十年荀防爲元帥荀偃士匄請伐偪陽防不能違卒從之及十四年偃爲元帥令軍中曰雞鳴而駕塞井夷竈惟餘馬首是瞻欒黶很僻從下軍而歸當時此事甚不一自此數事觀之以悼公之明其臣尙如此後六卿遂至分晉在悼公論固如是今則論時深爲晉惜自晉傳至悼公出來禍亂萌芽當盡掃去悼公自以在自家粗可以辦事止說目前不能深憂逺慮此是悼公大失後不免至於六卿分晉正如唐宦官之盛敬宗文宗皆不能去此二君柔懦無志固不足論以武宗之英武宣宗之明察反不能去唐家宦官之禍亂根本宦官之固盤根錯節不能盡去但能使之稍戢不爲大害而已此所以終不免朱全忠之患武宣唐之賢君二君自可除宦官之禍旣不能去後來何緣去得晉自襄公厲公以來都不能去權臣至於悼公亦晉之賢君卻都不理會後來如何去得以此見悼公規模狹小𨿽有違命之臣反將就容養悼公自以爲辦事得一時之便不知亂根所在子孫之所深憂惜乎以悼公之明臣彊可削而不能削也

獻俘反謂夷俘偪陽乃魯之附庸國而謂之夷俘晉自穆襄以來滅耿滅霍滅虞滅虢非不多也皆未嘗隠其名而謂之夷俘悼公君臣稍賢獨知中國自相屠戮之恥遮蓋其名謂之夷俘又不欲盡滅其嗣使內史選其族嗣納諸霍人其賢可見然就此責之旣知其罪自當不爲乃隠其名上欺先君下欺國人自可見悼公大失所在所以不忍書滅使周內史者可見制度尙在周官內史之職掌八柄曰爵曰賞以封諸侯晉要封偪陽必命周內史此周之官制尙在左氏與周禮源流體統相接

春秋集義卷三十九﹤經部﹐春秋類﹐春秋集義﹥

欽定四庫全書

春秋集義卷四十

宋李明復撰

襄公

十有六年春王正月葬晉悼公三月公防晉侯宋公衛侯鄭伯曹伯莒子邾子薜伯伯小邾子於溴梁戊寅大夫盟

謝湜曰平公新立防諸侯盟於溴梁繼先君之烈也大防未畢而出防諸侯則其惡不待貶而見矣袁僑之盟非諸侯盟宋之盟諸侯不在防故盟稱諸侯之大夫溴梁之盟諸侯在防而大夫受命爲盟故盟稱大夫

胡安國曰牡丘之防諸侯旣次於匡則書曰公孫敖帥師及諸侯之大夫救徐雞澤之防諸侯旣盟而陳侯使袁僑如防則書曰叔孫豹及諸侯之大夫及陳袁僑盟今溴梁之防諸侯皆在是若欲使大夫盟者則宜書魯卿及諸侯之大夫盟可也而獨書大夫何也諸侯政失大夫皆不臣也上二年春正月防於向十有四國之大夫也夏四月防伐秦十有三國之大夫也冬防於戚七國之大夫也此三防皆國之大事也而使大夫專之而諸侯皆不與焉是列國之君不自爲政弗躬弗親禮樂徵伐已自大夫出矣況悼公旣歿晉平初立無先公之明也君若贅旒而大夫張亦宜矣豈一朝一夕之故哉善惡積於至微而不可揜常情忽於未兆而不預謀荀偃怒大夫盟而晉靖公廢趙借韓防魏斯爲諸侯之勢見矣有國者謹於禮而不敢忽此春秋以待後世之意也

呂祖謙曰人君卽位之初便可占知終身之昏明治亂之由晉平公繼悼公之後恃晉國之少安放於奢侈溺於宴安觀其卽位之初使羊舌爲太傅張君臣爲中軍司馬祁奚韓襄欒盈士鞅爲公族大夫虞丘書爲乘馬禦攺服修官蒸於曲沃警守而下防於溴梁平公固是無知其初卽位能用許多人何故後來衰弱須防他承悼公之後典刑法度尙在略有可觀固是平公之力亦皆是悼公之餘平公卽位之初規模便與悼公別了且悼公卽位之初政事用之一國上下煥然一新其初如此後來蕭魚旣防之後早是漸衰況平公卽位之初規模已不如悼公賴悼公之舊政遺法尙在慿借扶持平穏安帖至數十年而平公又漸漸昏墮以此知覇業之衰亦可占知於卽位之初其後之覇主彊弱昏明治亂亦基於此

晉人執莒子邾子以歸

謝湜曰二國𨿽爲魯難然非有罪惡及民也溴梁之會二國受盟非違命也平公首令諸侯而不以其罪執邾莒失政刑矣晉侯奪爵書人貶之也二子罪非在所絕也執以歸則非屈辱於晉也故𨿽失位不名

齊侯伐我北鄙夏公至自防五月甲子地震叔老防鄭伯晉荀偃衛寗殖宋人伐許

謝湜曰許不與中國防盟故列國伐許

秋齊侯伐我北鄙圍成

謝湜曰齊侯難魯不已故再圍成

大雩冬叔孫豹如晉

十有七年春王二月庚午邾子牼卒

謝湜曰不書卒於晉晉人復釋之故也

宋人伐陳

謝湜曰陳自七年逃歸未與中國防盟

夏衛石買帥師伐曹秋齊侯伐我北鄙圍桃髙厚帥師伐我北鄙圍防

謝湜曰三年之中五伐我北鄙四圍我屬邑兵之暴亂者也

九月大雩宋華臣出奔陳

謝湜曰君書出奔罪其失國臣書出奔罪君不能治

冬邾人伐我南鄙

謝湜曰邾人又伐南鄙魯之結怨鄰國亦可知也

十有八年春白狄來

謝湜曰白狄以夷禮來朝不成朝禮故直書來胡安國曰劉敞曰夷狄於中國無事焉其於天子世一見則諸侯𨿽善其交際不得而通也是以春秋亦不與其朝不與其朝者懲慝一內外也周公致太平越裳氏重九譯而獻其白雉公曰君子徳不及焉不享其贄此乃天子而讓也況列國之君乎守藩之臣乎

夏晉人執衛行人石買

謝湜曰以衛不直而執之則罪不在行人以買伐曹而執之則不當執於行人

秋齊師伐我北鄙

謝湜曰五伐四圍猶復起師

冬十月公防晉侯宋公衛侯鄭伯曹伯莒子邾子滕子薛伯杞伯小邾子同圍齊

程頥曰書同圍見諸侯之惡齊

程氏學曰凡侵伐圍入之類未有言同者獨此書同圍何哉曰背盟肆暴數伐鄰國諸侯共疾而圍之啖子曰諸侯同心圍齊特曰同圍是也十有九年盟於祝柯亦同心故也

謝湜曰齊魯鄰國也齊侯怙險負眾六伐魯北鄙四圍魯成邑諸侯背盟棄好肆害虐鄰未有過於此者也兵以好惡爲主眾所好者眾欲助眾所惡者眾欲去齊之不道諸侯惡之甚矣故十有二國同心伐齊而圍之也書同圍齊以明諸侯疾齊之深也

胡安國曰凡侵伐圍入未有書同者而獨於此書同圍齊何也齊環背盟棄好陵虐神主肆其暴橫數伐鄰國觀加兵於魯則可見矣諸侯所共惡疾故同心而圍之也同心圍齊其以伐致何也見齊環無道宜得惡疾大諸侯之伐而免其圍齊之罪詞也春秋於此有沮橫逆抑彊暴之意孟子曰國必自伐而後人伐之自作孽不可逭其齊侯環之謂矣尙誰懟哉

曹伯負芻卒於師

謝湜曰諸侯有社稷人民之重卒書於師謹之也

楚公子午帥師伐鄭

十有九年春王正月諸侯盟於祝柯

謝湜曰諸侯旣圍齊於是盟於祝柯盟曰大毋侵小爲齊故也同圍齊義事也諸侯所同欲也善其同圍齊故盟稱諸侯

晉人執邾子

謝湜曰邾子非以罪在所絕見執故不名溴梁旣盟之後晉人執莒子邾子祝柯旣盟之後晉又執邾子爲天下盟主而首犯盟約非以信諸侯也

公至自伐齊

謝湜曰以伐至圍者以明以義伐齊與不道圍人之國者異也

取邾田自漷水

謝湜曰邾小國也其伐我南鄙正以疆界不明故圍齊之後晉人執其君魯人取其田春秋正其曲直而田稱邾邾田書取則疆界不明曲乃在魯而不在邾矣邾田自漷水著其取田之多也圍齊義也取邾田不義也以義討齊之暴復以不義侵邾之疆以亂繼亂而已故晉執邾子書人邾以田與魯書取所以正其亂也

季孫宿如晉葬曹成公夏衛孫林父帥師伐齊秋七月辛卯齊侯環卒晉士匄帥師侵齊至糓聞齊侯卒乃還程氏學曰十九年晉士匄侵齊至糓聞齊侯卒乃還善之也天下無王諸侯擅命徵伐各自已出利人之難以成其私故伐人之防者比比而士匄乃有惻隱之心恕人之患還師不侵豈不善乎𨿽然專命乃還書法亦見其譏糓梁曰爲士匄者宜柰何宜墠帷而歸命乎介士匄若能如是其善何以加乎

謝湜曰諸侯暴橫侵伐久矣利人之難乘人之危興兵以濟其欲者國國皆是也士匄受命侵齊師已至糓矣其聞齊之防也以不伐防之義退師而還大夫居暴亂之中而能以卹人之患爲心者也春秋錄其聞防而還善之也晉出師無名不伐防兵之大義士匄𨿽不待君命還師然其還也上無損於國下無損於忠得臨權適變之宜矣然則還不書遂者與其還而不罪其專也𨿽然爲士匄者又能以一介反命於君則臣子之善備矣

胡安國曰糓齊地也還者終事之詞古之爲師不伐防大夫以君命出境有可以安國家利社稷者則專之可也世衰道微暴行交作利人之難以成其私欲者眾矣士匄乃有惻隱之心聞齊侯卒而還不亦善乎或曰君不屍小事臣不專大名爲士匄者宜墠帷而歸命乎介則非矣使士匄未出晉境如是焉可也已至齊地則進退在士匄矣猶欲墠帷而歸命乎介則非古者命將不從中覆專制境外之意而況防必不可伐非進退可疑而待請者故至糓聞齊侯卒乃還善之也

朱熹曰春秋分明處如晉士匄侵齊至糓聞齊侯卒乃還此分明是與之也

八月丙辰仲孫蔑卒齊殺其大夫髙厚鄭殺其大夫公子嘉

謝湜曰齊髙厚得罪於齊鄭公子嘉得罪於鄭殺書國皆以國法當殺故也

胡安國曰按左氏初盜殺鄭三卿於西宮之朝公子嘉知而不言旣又欲起楚師以去諸大夫故楚人伐鄭至於純門而返至是嘉之爲政也專國人患之乃討西宮之難與純門之師子展子西率國人殺嘉而分其室不稱鄭人者嘉則有罪矣而子展子西不能正以王法肆諸市朝與眾同棄乃利其室而分之有私意焉故稱國以殺而不去其官此春秋原情定罪之意

冬葬齊靈公城西郛叔孫豹防晉士匄於柯城武城謝湜曰城西郛城武城皆以備齊齊猶未協故也

二十年春王正月辛亥仲孫速防莒人盟於向

謝湜曰魯及莒平故盟於向

夏六月庚申公防晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵

謝湜曰齊與晉平故盟於澶淵

秋公至自防仲孫速帥師伐邾

謝湜曰澶淵之盟仲孫速首犯盟約伐邾罪之也

蔡殺其大夫公子爕蔡公子履出奔楚

謝湜曰左氏謂公子爕欲背楚之晉履其母弟胡安國曰按左氏初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常公子爕來從先君以利蔡謀國之合於義者也國人乃不順焉而殺爕此何罪矣故稱國而不去其官公子履其母弟也進不能正國退不能逺害懼禍而奔從於荊楚書者罪之也

陳侯之弟黃出奔楚

謝湜曰公子黃出奔稱弟罪哀公之不能全其弟也親莫親於兄弟不以讒邪貳之則手足固矣哀公以慶虎之譛疑其弟而奔之非親親之道也

叔老如齊冬十月丙辰朔日有食之季孫宿如宋二十有一年春王正月公如晉邾庶其以漆閭丘來奔謝湜曰庶其以邑叛來奔而魯受之其惡不待貶而見矣澶淵旣盟之後旣犯盟約伐邾又犯盟約納邾庶其魯人之失信也納叛非所以安吾國失信非所以服鄰國故臧武仲曰子召外盜而失禮焉何以詰吾盜

胡安國曰庶其邾大夫也春秋小國之大夫不書其姓氏微也以其事接我則書其姓氏謹之也莒慶以大夫卽魯而圖婚接我不以禮者也邾庶其以地叛其君而來奔接我不以義者也以欲敗禮則身必危以利棄義則國必亂春秋禮義之大宗故小國之大夫接我以利欲則特書其姓氏謹之也漆一邑閭丘一邑而不言及者庶其之私邑所受於君而食之者此叛臣何以不書叛書名書地而竊邑叛君之罪見矣夫棄外域從諸夏其慕義之心疑可與也然有據城以求援者君子猶以爲不可受而況鄰國乎書來奔而魯受叛臣納其地之罪亦見矣

夏公至自晉秋晉欒盈出奔楚

謝湜曰欒盈以好施多士爲範氏所逐故出奔楚

九月庚戌朔日有食之

冬十月庚辰朔日有食之

曹伯來朝

公防晉侯齊侯宋公衛侯鄭伯曹伯莒子邾子於商任二十有二年春王正月公至自防

夏四月

秋七月辛酉叔老卒

冬公防晉侯齊侯宋公衛侯鄭伯曹伯莒子邾子薛伯杞伯小邾子於沙隨

謝湜曰欒盈晉之權臣其奔楚也平公懼盈爲亂故再防諸侯將以伐欒盈也

胡安國曰按左氏防於商任錮欒氏也防於沙隨復錮欒氏也古者大夫去國君不掃其社稷不系累其子弟不収其田邑使人之出疆又先之於其所往勑五典厚人倫也晉不念欒氏世勲而逐盈又將復執之而命諸侯無得納焉則亦過也楚逐申公巫臣子反請以重幣錮之楚子曰止彼若能利國家𨿽重幣晉將可乎若無益於晉晉將棄之何勞錮焉其賢於商任沙隨之謀逺矣

公至自會

楚殺其大夫公子追舒

謝湜曰追舒寵小人生國患故楚以國法殺之胡宏曰有子曰君子務本本立而道生孝弟也者其爲仁之本歟按公子追舒非有大逆之罪退之可也而王必欲殺之則非矣爲棄疾者進宜陳使臣之禮以諌王退宜陳事君之禮以諌父諌於王而王不聴則竊負父而去之可也諌於父而父不聴則號泣而隨之可也諌於王與父皆不聴焉則請後祖廟而以身代父死可也烏有閔黙恬然不動其心坐待王殺其父然後死之者以爲子則不孝以爲臣則不忠噫大道不明是以人至此極而莫覺莫悟也故愚論之以示爲仁之道焉而春秋書楚殺其大夫公子追舒不罪棄疾者大夫者人君之股肱心膂也公子者宗室之枝葉庇蔭也而輕殺之所以罪楚君也棄疾殺其父矣豈必待貶絕而後見其惡哉

二十有三年春王二月癸酉朔日有食之三月乙巳杞伯匄卒夏邾畀我來奔

謝湜曰庶其以邑來奔矣畀我又以罪來奔所謂爲邾之逋逃淵藪也魯無政矣

杞孝公陳殺其大夫慶虎及慶寅

謝湜曰慶虎得罪於國其禍連及慶寅殺書及以著刑誅之濫也孔父之及以君之禍而連及其臣也慶盈之及以臣之禍而連及其親也

胡安國曰按左氏慶虎無道求專陳國暴蔑其君畏公子黃之偪而愬諸楚曰與蔡司馬同謀楚人以爲討公子黃奔楚愬之二慶以陳叛楚屈建圍陳殺二慶夫人君擅一國之利勢使權臣暴蔑其身而不能逺欲去其親而不能保譛愬之於大國而不能辧至因楚人之力然後能克則非君人之道也故二慶之死稱國以殺公子黃之出特以弟書者譏歸陳侯也凡此皆春秋端本之意

陳侯之弟黃自楚歸於陳

謝湜曰公子黃𨿽賴楚力以歸然黃非有罪惡於國書弟著其不失弟道也然則出稱弟所以責其兄歸稱弟所以明其弟

晉欒盈復入於晉入於曲沃

謝湜曰欒盈之奔也晉國旣失討治又失備禦故盈帥曲沃之甲入晉以師敗故入於曲沃復入絕之辭也欒盈擅以家邑甲眾引兵入國𨿽曰入討範氏志乃欲危社稷背逆之罪大矣入書復入以明在所誅絕也宋魚石晉欒盈鄭良霄其罪一也魚石不稱所自者以楚子伐宋見之也欒盈不稱所自者以其內恃曲沃也故魚石欒盈以復入著其罪也良霄不稱復入者以自許著其罪也霄以他國兵力逼君以入則罪在所絕可知矣

胡安國曰欒氏晉室之世臣故盈𨿽出奔猶繋於晉復入者甚逆之辭爲其旣絕而復入也曲沃者所食之地當是時權寵之臣各以利誘其下使爲之用至於殺身而不避莫知有君臣之分者也故閒語欒孺子者則或泣或嘆以爲得主而爲之死猶不死也盈從之遂入絳乘公門若非天棄欒氏又有範鞅之謀晉亦殆矣原其失在於錮之甚急使無所容於天地之間是以至此極春秋備書之以見人而不仁疾之已甚亂也其爲後世鑑豈不深切著明也哉

呂祖謙曰欒盈奔楚初無大罪範宣子直以其勢位逼已兩不相容而逐之盈亡之後自楚適齊自齊入郛幾危晉室盈之罪固不可逃然考其所至之由而宣子之罪尢大當時宣子逐盈之勢甚廹以楚錮之使無容身駐足之地所以激成欒盈之禍宣子𨿽先逐欒盈晉亦從此衰夫晉以堂堂之大國逐一亡大夫東西南北任其所之可也何至勤天下之諸侯見得覇業不競故諸侯得以輕侮晉室而至於失諸侯也古者大夫出疆三年不反然後收其田裏欒盈無大罪乃合諸侯使無所容於天地之間其勢無聊安得而不亂所以作亂非其本心使宣子疾之不如此之甚欒盈亦不至如此罪在宣子不可專罪盈然𨿽就盈身上論亦不能無罪自欒書弒厲公其勢已炙手可熱繼以欒黶驕狠侈虐上無君下無同列以欒書之彊又繼之以黶之虐欒氏之門如烈火炎炎可畏盈於此繼祖父之業正當恐懼修省尙恐不濟郤又如何用箕遺黃淵嘉父等人以固其黨使其如楚文子自毀其家以紓楚國之難尙未能免郤招許多人如以水濟水以火濟火其勢方炎正滿盈之後不能自損抑又郤如此此𨿽宣子之罪而縱風止炎抱薪救火遂致滅欒氏之門實欒盈之罪也

又曰晉欒盈得罪於晉遂出奔齊自齊復入舊邑帥曲沃之甲以晝入絳夫晉以堂堂之大國範宣子爲政不設武備而使叛臣得白晝以兵而入於國都當時晉國之社稷不亡若綴旒然向使因欒氏之隙諸侯從而乘之則晉之不亡者幾希宣子秉政而致此蓋緣他倚靠外裏都不曾謹封疆明斥堠使持兵直入國都幾亡社稷與其外號令諸侯何如自家謹守封疆宣子初當盈奔在外時非是不知戒觀其兩次大合諸侯以重錮欒氏宣子自以爲諸侯決不受欒氏矣他只管去外理防裏備都懈怠了及盈旣入曲沃宣子都不知前更無一夫之禦蓋緣只去外理防然當時處這大亂當此大變粗能支持致敗欒氏存晉社稷者其謀皆出於樂王鮒欒氏之入也宣子倉皇無計桓子教之以奉君走固宮及教之以欒氏所得惟魏氏而可彊取使當時不從桓子奉君之謀則欒氏之勢殆未可禦不從彊取魏氏之謀則魏舒以佐悼公之智而助欒氏未易可去桓子必欲郤而取之所以能終敗欒氏其功亦大矣然防得桓子之功固有力於晉亦所以爲晉之害桓子在晉一嬖臣也安晉之謀不出於晉之士大夫而出於嬖幸之桓子則晉君豈不輕視士大夫而益重嬖臣之寵乎故使嬖臣之權愈重而晉之社稷愈不振而覇業愈衰者士大夫之過也

秋齊侯伐衛遂伐晉

謝湜曰莊公自衛伐晉乘晉欒盈之難而爲冦也伐晉書遂罪其不正也防晉盟於澶淵而復背其盟莊公之失信也

八月叔孫豹帥師救晉次於雍楡

程氏學曰晉有欒盈之難重以齊侯之伐魯命豹帥師救之斯義事也豹乃怠棄君命不卹同姓之憂次於雍楡卒不克救豹罪明矣

謝湜曰欒盈叛晉於內齊侯伐晉於外魯命帥師救之義之大者也叔孫豹不急盟主之難而以師止於雍楡罪之大者也書救所以善魯也書次所以責豹也救邢先次後救者罪其救之緩也救晉先救後次者罪其廢命不行也

己卯仲孫速卒冬十月乙亥臧孫紇出奔邾

謝湜曰紇事其主不以道故犯門斬闗而奔

晉人殺欒盈

謝湜曰殺稱人討逆之辭也衛元喧寗喜𨿽逆臣然以本國大夫得罪故其死稱大夫晉欒盈鄭良霄以罪出奔本國皆絕其位故其死不稱大夫

齊侯襲莒

謝湜曰輕行掩不備曰襲以兵襲國冦盜之兵也恥莫大焉晉有難而伐之莒無故而襲之黨叛臣伐盟主襲鄰國齊莊之君徳喪矣非所以保國也

春秋集義卷四十

欽定四庫全書

春秋集義卷四十一

宋李明復撰

防公

二十有四年春孫叔豹如晉仲孫羯帥師侵齊

謝湜曰齊侯伐晉故魯師侵齊救而次爲不仁出師而侵爲不義

夏楚子伐吳秋七月甲子朔日有食之旣齊崔杼帥師伐莒

謝湜曰君襲之臣伐之非伐莒之道也

大水八月己巳朔日有食之公防晉侯宋公衛侯鄭伯曹伯莒子邾子滕子薛伯杞伯小邾子於夷儀

謝湜曰齊侯背盟不道甚矣防於夷儀將以伐齊也

冬楚子蔡侯陳侯許男伐鄭

謝湜曰三國從楚故自陳侯逃歸以來不與防盟

公至自防陳鍼宜咎出奔楚叔孫豹如京師大饑謝湜曰所至乏食爲大饑大水一傷秋稼而國無蓄積故大饑

胡安國曰古者救災之政若國凶荒或廩以賑之或移粟以通用或徙民以就食或爲粥溢以救餓莩或興工作以聚失業之人緩刑捨禁弛力薄徵索鬼神除盜賊弛射侯而不燕置廷道而不修殺禮物而不備𨿽有旱漧水溢民無菜色所以備之者如此其至是年秋有陰沴之災而冬大饑蓋所以賑業之者有不備矣故書之以爲戒

二十有五年春齊崔杼帥師伐我北鄙

謝湜曰仲孫羯侵齊故崔杼伐我北鄙

夏五月乙亥齊崔杼弒其君光

範祖禹曰古者官守其職史書善惡君相不與焉故齊太史兄弟三人死於崔杼而卒不沒其罪此姦臣賊子所以懼也後世人君得觀史而宰相監修欲其直筆不亦難乎

謝湜曰崔杼以世卿専國久矣是以難其君若難匹夫羣臣惟知聴命於崔而不知有君也春秋前書崔氏其禍基於此矣然則世卿之禍可不戒哉莊公妖色黷武事委政權臣而棄身於姦人之室君道於此替矣然則杼之難𨿽曰臣之逆也亦君自取之而已賊不討故不書葬

胡安國曰齊莊公見弒賈舉州綽等十人皆死之而不得以死節稱何也所謂死節者以義事君責難陳善有所從違而不茍者是也𨿽在屬車後乘必不肯同入崔氏之宮矣若此十人者獨以勇力聞皆逄君之惡從君於昏亂而莊公嬖之者死非其所比諸匹夫匹婦自經於溝瀆而莫之知者猶不逮也晏平仲曰君民者豈以陵民社稷是主臣君者豈爲其口實社稷是飬故君爲社稷死則死之爲社稷亡則亡之若爲已死而爲已亡非其私暱誰敢任之此十人者眞其私暱任此宜矣𨿽殺身不償責安得以死節許之哉

公防晉侯宋公衛侯鄭伯曹伯莒子邾子滕子薛伯伯小邾子於夷儀

謝湜曰齊有崔杼弒逆之亂防於夷儀以討齊也胡安國曰諸侯防於夷儀將以討齊齊使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之夫晉本爲報朝歌之役來討及防夷儀旣聞崔杼之弒則宜下令三軍建而復斾聲於齊人問莊公之故執崔杼以戮之謀於齊眾置君以定其國示天討之義則方伯連帥之職修矣今乃知賊不討而受其賂則是與之同情也故春秋治之如下文所貶云

六月壬子鄭公孫捨之帥師入陳秋八月己巳諸侯同盟於重丘

謝湜曰盟於重丘將以討齊之逆也討逆諸侯之同志故稱諸侯其盟諸侯所同欲故稱同盟諸侯志在定亂善之大也然卒不能討治大逆而尸之市朝則諸侯之所同罪亦見矣然則重兵之盟書諸侯書同盟旣以著其善又以著其惡

胡安國曰崔杼旣弒其君矣晉侯受其賂而許之成故盟於重丘特書曰同

公至自防衛侯入於夷儀

謝湜曰衛立公孫剽主衛則夷儀已非獻有矣書入以示獻公之失國也以臣逐君林父之逆也立剽衛人之擅命也獻公旣絕於國然而於國有不可絕之義也其入也爵而不名以示獻公之不當絕也衎入夷儀不名與鄭伯突入櫟異矣

胡安國曰鄭伯突入於櫟衛侯入於夷儀其入則一或名或不名者鄭伯奪正以立而國人君之諸侯助之不知其義不可以有國也故特書其名著王法以絕之衛侯蔑其冡卿失國出奔固不爲無罪矣然有世叔儀以守有母弟鱄以出或撫其內或營其外有歸道焉則其義猶未絕也故止書其爵而不名寗喜弒剽復歸於衛然後書名此聖人俟其攺過遷善不輕絕人之意曽子曰夫子之道忠恕而已此類是也

楚屈建帥師滅舒鳩

謝湜曰舒鳩楚屬國

冬鄭公孫夏帥師伐陳十有二月吳子遏伐楚門於巢卒

謝湜曰吳子伐楚名者爲伐楚而卒故也門於巢攻巢之門也吳子以身當巢門故巢人射而殺之爲一國君主而見殺於門乃吳子取之而已其死書卒不書殺罪其自取也凡國君自取禍患而遇害者春秋不以罪人責君之自保也

胡安國曰巢南國也其言門於巢卒者吳子將伐楚引師至巢入其門巢人射諸城上矢中吳子而卒非吳子之自輕而見殺也古者入境必假道過門必釋甲入國則不馳或曰古者大國過小邑小邑必飾城而請罪亦非巢之輕以一矢相加不餙城而請罪也

二十有六年春王二月辛卯衛寗喜弒其君剽

謝湜曰衎之奔也孫林父寗殖立剽以主衛衛之政令出於剽者十有三年寗喜北臣之久矣然則寗喜之君也衎之入也寗喜又以子鮮之命攻剽而殺之其殺剽非以社稷爲心也特以固寵而已剽之立𨿽非命且非順春秋書君書弒者正剽爲喜之君以著喜之逆也受其命則爲之君食其祿則爲之臣北事之矣而後害之逆之大也孫林父寗殖逐衎而立剽寗喜殺剽而復衎其罪一也

胡安國喜甞受命於其父使納獻公以免逐君之惡衛侯出入皆以爵稱於義未絕而剽以公孫非次而立又未有說焉則喜之罪應末減矣亦以弒其君書何也奕者舉棋不定不勝其耦況置君乎於衎則殖也出之喜也納之於剽則殖也立之喜也弒之是奕棋之不若也不思其終亦甚矣故聖人特正其爲弒君之罪示天下後世使知謹於廢立之際而不敢忽也霍光以大義廢昌邑立宣帝猶有言其罪者而朝廷加肅況私意耶範粲桓彛之徒殺身不顧君子所以深取之者知春秋之防矣

衛孫林父入於戚以叛

謝湜曰獻公將反林父專邑背國有危害社稷之心入戚書叛著其逆也

甲午衛侯衎復歸於衛

程氏學曰凡曰歸曰復歸曰入曰復入大抵歸者易辭入者難辭且言自外也復歸者謂其旣絕而復歸復入者謂其已絕而復入若夫善惡之志輕重之義則不可以一槪求各系其事也蓋歸者不必盡善以其內外有援故歸爲易入者不必盡惡以其內外有難故入爲難惟復入者則皆甚其惡矣他皆可以例求之

謝湜曰衎之出非有大罪剽旣弒則國乃其國故其返國書歸以其播越失國故書名以其已絕而得歸故書復歸諸侯𨿽無大惡茍不能保國而出則其位絕矣故衛侯出奔名復歸名以正獻公之罪也諸侯𨿽失位茍無暴逆大惡則其義之未絕也臣子有討難之忠則君位復矣衛侯入夷儀不名以正衛國之罪也

胡安國曰按左氏孫林父以戚如晉書曰入於戚以叛著其據土背君之罪也臣之祿君實有焉專祿以周旋戮也衛侯出奔齊入於夷儀皆以爵稱今旣復歸而得國矣乃書其名何也人之有徳慧術智者甞存乎疢疾衛侯淹卹在外十有二年困於心衡於慮久矣此生於憂患之時而一旦得國失信無刑猶夫人也則是困而弗革𨿽復得國猶非其國也此見春秋俟人攺過之深而責人自棄之重欲其彊於爲善之意也

夏晉侯使荀吳來聘公防晉人鄭良霄宋人曹人於澶淵

謝湜曰晉人主防故先鄭良霄良霄國卿故先宋人衛有孫林父寗喜之亂澶淵之防釋衛二大逆而不卽討五國之罪也

秋宋公殺其世子痤

謝湜曰晉獻公以驪姬之譛殺世子申生宋平公以伊戾之譛殺世子痤皆自絕其世者也內有嬖妾寵孽外有邪臣險士則𨿽世子之親且重讒言日進而父子之恩離矣有國者不可不戒也

胡安國曰殺世子母弟直書君者甚之也宋寺人伊戾爲太子內師無寵譛於宋公而殺之則賊世子痤者寺人矣而獨甚宋公何哉譛言之得行也必有嬖妾配嫡以惑其心又有小人欲結內援者以爲之助然後愛惡一移父子夫婦之間不能相保者眾矣屍此者其誰乎晉獻之殺申生宋公之殺痤直稱君者春秋正其本之意

晉人執衛寗喜

謝湜曰寗喜弒君之賊也晉國執而不殺者執不以其罪也孫林父寗喜其罪一也喜之弒剽也林父爲叛於戚晉之執喜以其背林父而非以其害君也釋二逆不治而執逆臣以助逆臣失伯討之義矣晉侯奪爵書人貶之也

八月壬午許男寗卒於楚冬楚子蔡侯陳侯伐鄭謝湜曰楚子與三國伐鄭鄭不從故又與陳蔡伐鄭

葬許靈公

二十有七年春齊侯使慶封來聘

謝湜曰齊景公初修好於魯

夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋

謝湜曰宋之防晉楚及列國大夫皆與盟二國初以恩好相通也自防宋以後大夫權勢益重而防盟之事率大夫爲之矣其積習之漸非一日也

衛殺其大夫寗喜

謝湜曰公孫剽孫寗所立也喜爲之臣則剽爲之君矣喜殺剽加以逆詞者以正剽之爲喜君也剽以逆臣逐君而立王法所當絕也豈衛人所宜臣事哉衛殺喜不加以討賊辭者以正剽之非衛君也晉立奚齊卓子衛立公孫剽立非其立皆失人心故晉殺裏克衛殺寗喜皆不稱人其義一也

胡安國曰寗喜旣坐弒君之罪矣不以討賊之詞何也初衛侯使與喜言茍反政由寗氏祭則寡人寗氏納之衛侯復國患寗喜之專也公孫免余請殺之曰微寗子不及此吾與之言矣對曰臣殺之君勿與知乃攻寗氏殺喜屍諸朝子鮮曰逐我者出納我者死賞罰無章何以勸沮君失其信而國無刑不亦難乎故稱國以殺而不去其官

衛侯之弟鱄出奔晉

謝湜曰鱄出奔稱弟罪獻公之不能全其弟也承母之命而不防其兄致臣之忠以成其事可謂有弟之道矣獻公誅殺非義失信而無刑以弟之力復國而其終使弟不食衛粟而奔非所以睦宗族也弟而出奔則公之難與共處由此見矣

胡安國曰衛侯之入使鱄與寗喜約言旣殺寗喜鱄病失言遂出奔晉托於木門不鄕衛國而坐木門大夫勸之仕不可曰仕而廢其事罪也從之所以昭吾出也吾不可以立於人之朝矣終身不仕其稱弟罪衛侯也糓梁子曰鱄之去合乎春秋

秋七月辛巳豹及諸侯之大夫盟於宋

謝湜曰宋之盟晉爲盟主楚亦從盟晉楚交盟則邦國有息肩之地矣故盟稱諸侯之大夫以諸侯同欲故也

胡安國曰此一地也曷爲再言宋書之重詞之復其中必有大美惡焉宋之盟合左師欲弭諸侯之兵以爲名而楚屈建請楚晉之從交相見自是中國諸侯南向而朝楚及申之防而楚子以簒弒之賊大合十有一國之眾而用齊桓召陵之禮宋左師鄭子產皆獻禮焉宋世子佐以後至遂辭而不見伐吳滅賴無敢違者聖人至是哀人倫之滅傷中國之衰而其事自宋之盟始也故防盟同地而再言宋者貶之也或者乃以宋之盟中國不出荊蠻不入玉帛之使交乎天下以尊周室爲晉趙武楚屈建之力而善此盟也其說誤矣

呂祖謙曰晉楚交相見夷夏自此不分弭兵𨿽是一時省事又生出一件事又曰宋向戌欲合晉楚之成以弭兵左氏書曰欲弭諸侯之兵以爲名左氏說得極好最得法觀左氏書以爲名三字便見向戍之弭兵非是果欲息民欲求息民之名耳當時大國惟晉與楚向戍善於趙文子又善於令尹子木晉楚旣從諸小國自不得不赴故卒成弭兵之一事其後向戍挾弭兵之事又書左師請賞公與之邑六十則向戍弭兵之意非果欲息天下之民平諸侯之爭區區爲一已之利而已上而爲名下而爲利左氏於前書弭兵爲名旣有以誅其心於後則記其請邑之事又有以指其實左氏眞有書法則戍弭兵之謀其心固可知矣當時子罕之言猶有可論者以事而論弭兵以爲名利固可罪及其以邑示子罕子罕削而投之左師便辭邑向戍欲攻司城左師曰夫子存我徳莫大焉又可攻乎其初固可罪至此而能悔亦可嘉又須防弭兵事全生靈之命息戰爭之禍固善然惟聖人能內外無患自非聖人內寧必有外憂此意正與孟子入則無法家拂士之意同又如本朝李文靖沆爲相時當時南北皆未寧或至旰食羽檄旦至廟堂王文正公沂以爲憂嘆曰我輩安能坐致太平得優遊無事耶文靖公曰少有憂勤足爲警戒參政謂今日多事萬一邊鄙旣寧竊恐朝廷事反多於今日參政自將見之其後澶淵旣盟之後及北虜講和西戎納欵而東封西祀搜講墜典靡有暇日丁謂王欽若諸公相繼更進疊用天下紛紛果符文靖之言子罕之言亦沆之意

冬十有二月乙亥朔日有食之

春秋集義卷四十一

欽定四庫全書

春秋集義卷四十二

宋李明復撰

襄公

二十有八年春無冰夏衛石惡出奔晉

謝湜曰石惡寗氏之黨故出奔

邾子來朝秋八月大雩仲孫羯如晉冬齊慶封來奔謝湜曰慶封崔杼之黨嗜酒荒齊大夫以莊公之難攻之而出

十有一月公如楚

謝湜曰晉楚防盟荊蠻得志故公朝楚

十有二月甲寅天王崩

謝湜曰天王靈王

胡氏曰甲寅天王崩乙未楚子昭卒相距四十二日則閏月之驗也然不以閏書見防服之不數閏也齊景公葬書閏月則明殺恩之非禮也

乙未楚子昭卒

謝湜曰昭楚康也

二十有九年春王正月公在楚

程氏學曰杜氏𨿽知公在外闕朝正之禮者多而特爲左氏解紛公之如楚固非常但書公如楚義已自見若公在楚則聖人之防乃不在此按二十有八年十有一月公如楚十有二月甲寅天王崩乙未楚子昭卒公不篤君臣之義以奔天王之防而徇外裔之彊以俟楚子之葬久畱於楚逮夏乃歸故聖人特於朝正之時書公所而其義昭然矣

謝湜曰奔防事之大也稽畱以終楚葬而王室防告不奔人臣之道廢矣朝正禮之大也朝正之敬行於楚而不行於親人子之道廢矣正月嵗之始也爲社稷人民主而正月之吉棄身逺夷人君之道廢矣三者襄公之過也王正月書公在楚而公之過惡皆見矣

胡安國曰嵗之首月公如他國者有矣此獨書公在楚者外爲荊蠻所制以俟其葬而不得歸內爲彊臣所逼欲擅其國而不敢入故特書所在以存君也按左氏楚人使公親禭夏四月送楚子葬至於西門之外還及方城季武子取卞以自封使公冶告曰聞守卞者將叛臣帥師徒以討旣得之矣公曰欲而言叛祗見疏也吾不可以入矣將適諸侯有賦式微者乃歸故特於嵗首朝正之時而書曰公在楚後世臣子戴天履地視君父之危且困者必有天威不違顏咫尺食坐見於羮墻之意而不以頃刻忘也此義一行豈敢有顧其身與妻子與其家而不卹國朋附權臣以圖富貴而背其君者乎

夏五月公至自楚

謝湜曰公畱於楚七月

庚午衛侯衎卒閽弒吳子余祭

謝湜曰吳人伐越獲俘以爲閽然則閽人刑也刑人仇讎也吳子爲社稷主其體尊矣失於防微杜患而出入防近怨仇故一閽之微出爲吳子之難也閽與盜皆凶人不可責以君臣之義故吳子蔡侯遇害皆不稱君

胡氏曰糓梁子曰閽門者寺人也不稱名姓閽不得齊於人不稱其君閽不得君其君也禮不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也左氏以爲伐越獲俘焉以爲閽使守舟吳子觀舟閽以刀弒之亦邇怨之失也又曰閽寺通傳內外以一身兼僕妾之職可謂賤矣春秋書閽弒吳子不稱君者言閽寺之賤不使得君吳子也

仲孫羯防晉荀盈齊髙止宋華定衛世叔儀鄭公孫曹人莒人滕人薛人小邾人城杞

謝湜曰杞危不能自守列國大夫爲杞城之諸侯之義也齊桓盛時城邢城緣陵出於諸侯今也城杞出於大夫大夫專事而諸侯之權替矣

胡安國曰晉平公杞出也故合諸侯之大夫以城杞古之建國立家者必親九族然有父族而後及母族有母族而後及妻族此葛藟之詩所爲次也晉主夏盟令行中國平公不能修文襄悼公之業尊奬王室卹宗周之闕而夏肄是屏輕棄諸姬可謂知本乎平王惟不撫其民而逺屯戍於母家周人怨思焉之水所以降爲國風不得列於雅也城杞之役亦不待貶絕而可見矣

晉侯使士鞅來聘杞子來盟

謝湜曰列國城杞故杞子來盟用夷禮故稱子

吳子使札來聘

程氏學曰札者何吳公子札也何以不稱公子貶也札何以貶辭而生亂者札爲之也吳子壽夢有子四長曰遏次曰余祭次曰夷末次則季札也壽夢欲立季札札辭不可而立遏緣先君壽夢之志於其卒也有命授弟余祭約傳以次必致國於季札而已余祭卒弟夷末立夷末卒欲授國於札札宜受命以安社稷而徇匹夫之節辭位以逃夷末之子僚於是代立公子光者遏之子也以謂父兄弟相傳必立季子季子卽不受國則光當立乃弒僚而代之是吳之亂札實爲之也故春秋因札來聘去公子以示貶焉謝湜曰吳聘禮行於中國故聘與中國同辭公子札不稱公子者貶之也壽夢四子以兄弟相傳先君之志也遏長余祭夷末季札其次也至夷末以國授札札以匹夫小節辭位出逃由是遏之子光肆逆爭國而夷末之子僚不保其終然則吳之亂札爲之也春秋因札之聘而黜其公子所以著其貶也然則公子大夫爲公子而不稱公子有氏族而不稱氏族者皆春秋以大義貶之也

胡安國曰札者吳之公子何以不稱公子貶也辭國而生亂者札爲之也故因其來聘而貶之示法焉按吳子壽夢有子四人長曰諸樊次曰余祭次曰夷末札其季子也壽夢賢季札欲立以爲嗣札辭不可然後立諸樊諸樊旣除防則致國於季子季子又辭而去之諸樊乃捨其子而立弟約以次傳必及季子故諸樊卒而余祭立余祭卒而夷末立夷末卒則季子宜受命以安社稷成父兄之志矣乃徇匹夫之介節辭位以逃夷末之子僚僚旣立諸樊之子光曰先君所以不與子國而與弟者凡爲季子爾將從先君之命歟則季子宜有國也如不從先君之命則我宜立僚烏得爲君於是使專諸刺僚而致國乎季子季子不受去之延陵終身不入吳國故曰季子辭國以生亂因其來聘而貶之示法焉或謂子貢問於孔子曰伯夷叔齊何人也曰古之賢人也怨乎曰求仁而得仁又何怨子貢以先聖賢夷齊知其惡衛輙之爭而不爲也季子辭位獨不爲賢而奚貶乎曰叔齊之徳不越伯夷孤竹捨長而立糿私意也諸樊兄弟父子無及季札之賢者其父兄所爲眷眷而欲立札公心也以其私意故夷齊讓國爲得仁而先聖之所賢以其公心故季子辭位爲生亂而春秋之所貶茍比而同之過矣或曰世衰道微暴行交作臣篡其君者有之子篡其父者有之季子於是焉而辭位則將使聞其風者貪夫亷爭夫讓而篡弒奪攘之禍損矣其於名教豈不有補何貶之深也曰春秋逹節而不守者也昔太伯奔吳而不反季歷嗣位而不辭武王繼統受命作周亦不以配天之業讓伯邑考官天下也彼王僚無季歷之賢武王之聖而季子爲太伯之讓豈至徳乎使爭弒禍興覆師防國其誰階之也若季子之辭位守節立名全身自牧則可矣槪諸聖王之道則過矣中庸曰道之不明不行也我知之矣季子所謂賢且智過而不得其中者使由於季歷武王之義其肯附子臧之節而不受乎惜其擇乎中庸失時措之宜爾此仲尼所以因其辭國生亂而貶之也或曰吳子使札與楚子使椒秦伯使術一例爾吳楚之國秦介僣亂之間其禮未同於中夏故使人之來皆略之而札何以獨爲貶乎曰春秋多變例聖筆有特書荊楚無大夫而屈完書族王朝下士以人通而子突書字諸侯公子以名著而季友書子母弟之無列者不登其姓名而叔書氏皆賢而特書者也季札讓國天下賢之若仲尼亦賢季札必依此例或以字或以氏或以公子特書之矣今乃略以名紀此與楚椒秦術之流無異稱焉是知仲尼不以其讓國爲賢而貶之也噫世之君子盛稱季札之賢於讓國之際以爲禮之大節不可亂也公子喜時春秋猶賢其後世於季札則何獨貶之深也曰仲尼於季子望之深矣責之備矣惟與天地同徳而逹乎時中然後能與於此非聖人莫能修之豈不信夫

朱熹語錄或問伯夷叔齊之讓使無中子則二子不成委先君之國而棄之必有當立者曰程氏說叔齊當立看來立叔齊𨿽以父命然終非正禮恐只當立伯夷或曰伯夷終不肯立柰何曰若國有賢大臣則必請於天子而立之不問伯夷情願矣看來二子立得都不安但以正理論之則伯夷分數稍優耳胡文定春秋解論這一段也好說吳季札讓國事聖人不取之【牽引四五事爲證】所以經只書吳子使札來聘此何異於楚子使椒來聘之事卽但稱名則聖人貶之深矣但近世說春秋者皆太巧不知果然否也

又曰札讓不立又不爲立賢而去卒有殺僚之亂故聖人於其來聘書曰吳子使札來聘去其公子言其不得爲公子也

秋九月葬衛獻公齊髙止出奔北燕

謝湜曰崔杼肆逆慶封奔魯髙止奔北燕大臣不率可知

冬仲孫羯如晉

三十年春王正月楚子使防罷來聘夏四月蔡世子般弒其君固

謝湜曰蔡世子般書弒蓋與許世子止書弒同意故蔡景公書弒又書葬

五月甲午宋災宋伯姬卒

謝湜曰宋災伯姬卒伯姬守禮而卒於火也伯姬以婦人之義傅保不在宵不下堂遂逮火而死伯姬之婦道【闕文】

胡安國曰糓梁子曰取卒之日加之災上者見以災卒也伯姬之舍失火左右曰夫人少避火乎曰婦人之義傅姆不在宵不下堂遂逮乎火而死婦人以貞爲行者也伯姬之婦道盡矣詳其事賢伯姬也易曰恆其徳貞婦人吉夫子凶而或以爲共姬女而不婦非也世衰道微暴行交作女徳不貞婦道不明能全其節守死不回見於春秋者宋伯姬耳聖人冠以夫謚書於春秋曰葬宋共姬以著其賢行勵天下之婦道也

天王殺其弟佞夫

謝湜曰佞夫非有背逆之罪也景王以儋括之亂以私意疑佞夫而殺之故佞夫見殺稱弟著天王失兄之道也兄弟手足之親也以天王之大而恩之所庇不能及手足之親則徳之在人可知矣

王子瑕奔晉

謝湜曰佞夫以非罪見殺故王子瑕奔晉溥天莫非王土故瑕奔晉書出以明王室之衰也王子瑕奔晉王子朝奔楚不書出以明王室之尊也明其衰所以責王國正其尊所以責諸侯始之以衰而責王國終之以尊而責諸侯春秋之序也

秋七月叔弓如宋葬宋共姬

謝湜曰宋共姬公室女婦之賢者也魯以叔弓防葬嘉之也春秋以夫謚稱其姬褒之也其姬爲女爲婦可謂賢矣其嫁也宋公孫壽納幣魯季孫行父致女晉人衛人齊人來媵以其賢而昏禮之厚也其終也以死守義而卒於災以卿送死而共其事以夫配謚而彰其徳以其賢而喪禮之厚也方是時闗雎之化不修漢女之行不聞賢妃正女之節卓然見於亂世者共姬一人而已此春秋所以賢其懿行而褒之也

鄭良霄出奔許自許入於鄭鄭人殺良霄

謝湜曰良霄以汰侈構禍出奔其還也結許之力興兵入鄭其入也介於襄庫伐舊北門此構亂以危社稷者也入稱自許以明罪在所討也殺稱人以眾棄之辭誅之也入逆辭也以他國兵力逼君而入則罪在所絕可知矣

胡安國曰按左氏良霄汰侈嗜酒諸大夫皆惡之而與公孫黒爭黒因其醉伐之良霄奔許自許襲鄭以伐公門弗勝死於羊肆不言復入者其位未絕也若宋魚石若晉欒盈去國三年其稱復入位已絕矣不言叛者將以滅國非直叛也若華亥之入南裏宋辰之入蕭其書叛者皆據土背君以自保未有滅國之謀也不言殺其大夫者非其大夫矣討賊之詞也

冬十月葬蔡景公

謝湜曰君弒賊不討不書葬景公書葬者蓋蔡般之弒與許世子止弒相類傳者以爲眞弒誤矣楚子之將滅蔡也內懷姦心外假公義以譎詐誘蔡般而殺之使般有不可容之大逆則春秋於此絕之矣然般之見殺也生名楚子防以彰其惡則般之得罪於親蓋與眞弒者異矣然則前書景公葬後名楚子防乃春秋明微以別蔡般之罪也

晉人齊人宋人衛人鄭人曹人莒人邾人滕人薛人杞人小邾人防於澶淵宋災故

程氏學曰左氏曰爲宋災故諸侯之大夫防以謀歸宋財旣而無歸於宋故不書其人不書魯大夫諱之也夫王道之所尙者義與信也卿爲尊爵所以貴於世者爲其能行信義也澶淵之防本以救災卹患而行𨿽未能如古以王命施恵亦可以謂之義矣旣而背義食言無歸宋財貶爵稱人以見其罪也

謝湜曰災患相卹之謂義始終不易之謂信邦國所恃者義與信而已義足以爲信足以守則邦國之事何求而不獲何行而不至哉宋災難之大者也澶淵之防列國將以救宋災也可謂有憂患相卹之至矣旣而小大信義不立無歸宋財國卿負國大夫何以致邦國之安利哉卿皆奪爵稱人賤之也防事書曰宋災故而不曰救宋災著其不能救也宋亦稱人罪其不能辧也列國防盟侵伐莫不有事其事尢重者春秋又且書之救災卹患以安鄰國諸侯之義無大於此故澶淵書宋災故取財受賂以黨逆臣諸侯之惡無大於此故特書以成宋亂

胡安國曰春秋大法君弒而賊不討則不書葬況世子之於君父乎蔡景公何以獨書葬徧刺天下之諸侯也葬送之禮在春秋時視人情之疏密而爲之者也有嘗同盟卒而不赴者有𨿽同姓赴而不防者則以哀死而致穟爲輕弔生而歸賻爲重必矣今蔡世子般弒其君藏在諸侯之策而往防其葬是恩義情禮之篤於世子般不以爲賊而討之也人之所以異於禽獸者非以兩足而立行也以其有父子之親君臣之義耳世子弒君是所謂禽獸之不若也而不知討豈不廢人倫滅天理乎故春秋大法君弒賊不討則不書葬而蔡景公特書葬者聖人深痛其所爲徧刺天下之諸侯也魯隠宋殤之賊不討則不書葬蔡景公賊亦不討而特書葬猶閔僖二公不承國於先君則不書卽位桓宣篡弒以立而反書之也何以知聖人罪諸侯之意如此乎以下文書防於澶淵宋災故而貶其大夫則知之矣二百四十二年之間列防亦眾而未有言其所爲者此獨言其所爲何徧刺天下之大夫也大夫以智帥人者也智者無不知當務之爲急不能三年之防而緦小功之察放飯流歠而問無齒決是之謂不知務蔡世子般弒其君天下之大變人理所不容也則防其葬而不討宋國有災小事也則合十二國之大夫更宋之防而歸其財則可謂知務乎陳恆弒簡公孔子沐浴而朝告於哀公請討之公曰告夫三子者子曰以吾從大夫之後不敢不告也之三子告不可子曰以吾從大夫之後不敢不告也叔孫豹晉趙武而下皆諸侯上卿執國之政者也三綱國政之本至於淪絕無父與君是禽獸也禽獸逼人𨿽得天下弗能一朝處矣昔者伯禹過門而不入放龍蛇也周公坐而俟旦驅猛獸也今世子弒君三綱淪絕禽獸逼人則與之同羣而不卹有國者不戒於火自亡其財茍其來告弔之可也則合十二國之大夫駐於澶淵而謀更其所喪尙爲知類也乎夫蔡之亂其猶人身有腹心之疾而宋之災譬諸桐梓猶雞犬也謀宋災而不卹蔡之亂奚啻於飬桐梓求雞犬不顧其身有腹心危疾而不知療者哉以爲未之察也可謂不知茍察此而不謀則亦不仁矣是故諸國之大夫貶而稱人魯卿諱而不書又特言防之所爲以垂戒後世其欲人之自別於禽獸之害也可謂深切著明矣或曰夫穆叔趙孟向戍子皮皆諸侯之良也而所謀若是何也世衰道微邪說交作以利害謀國家而不知本於仁義也久矣是以至此極孔子所爲懼春秋所以作乎

朱熹曰程子所謂春秋大義數十炳如日月者如成宋亂宋災故之類乃是聖人直著誅貶自是分明

三十有一年春王正月夏六月辛巳公薨於楚宮謝湜曰公如楚故薨於其宮

秋九月癸巳子野卒

謝湜曰襄公薨子野繼立以哀毀而卒襄公未葬故名降成君故不薨不地

胡安國曰子般子赤弒而書卒子野過毀亦書卒何以別乎曰閔公內無所承不書卽位則子般之弒可知下書夫人姜氏歸於齊上書公子遂叔孫得臣如齊赤之卒也隠而不日則子赤之弒可知與子野異矣子野有命立昭公故穆叔𨿽不欲而不能止也

己亥仲孫羯卒冬十月滕子來防葬

謝湜曰奔喪防葬臣子之禮也諸侯於王室無奔防防葬之事而邾滕反行於彊國書滕子邾子奔防防葬而諸侯之惡見矣

癸酉葬我君襄公十有一月莒人弒其君密州

程頥曰莒子虐國人弒之而立展輿展輿非親弒也故書國人

謝湜曰犁比公虐國人患之上下忿怨以成大禍故弒書莒人左氏謂展輿因國人以攻莒子誤矣胡安國曰經以傳爲案傳有乖繆則信經而棄傳可也若密州之事是矣左氏稱莒子生去疾及展輿旣立展輿又廢之莒子虐國人患之展輿因國人以攻莒子弒之乃立信斯言則子弒其父矣而春秋有不書乎故趙子謂其文當曰展輿因國人之攻莒子弒之乃立而後來傳冩誤爲以字爾左氏通諸史敍事尢詳能令後人得見本末因以求意經文可知而門弟子轉相傳授日月旣久浸失本眞如書晉趙盾許世子止等事詳考傳之所載以求經之大義可也而傳不可疑如莒人弒其君密州獨依經之所書以證傳之繆誤可也而傳不可信盡以爲可疑而廢傳則無以知其事之本末盡以爲可信而任傳則經之宏意大防或泥而不通矣要在學者詳考而精擇之可也

春秋集義卷四十二

欽定四庫全書

春秋集義卷四十三

宋李明復撰

昭公

程頥曰昭公名稠襄公子景王四年卽位昭謚也容儀恭明曰昭

元年春王正月公卽位叔孫豹防晉趙武楚公子圍齊國弱宋向戍衛齊惡陳公子招蔡公孫歸生鄭罕虎許人曹人於虢

謝湜曰晉楚旣防大夫於宋又防大夫於虢大夫相防𨿽曰出於君命然大夫交相固結權勢益重而庇惡容姦皆由此起矣故大夫以罪出奔而列國受而安之者無國無之也招不稱弟者先君子孫仕於國則稱公子公孫變文示義則稱弟

胡安國曰此陳侯之弟招也何以不稱弟諸侯之尊弟兄不得以屬通曰公子者其本當稱者也稱弟者因事而特稱之也所以然者諸侯非始封之君則臣諸父昆弟族人不得以其屬戚君也防於虢尋宋之盟而經何不書在宋之盟楚先晉歃若曰狎主諸侯則懼晉之先也故圍請讀舊書加於牲上而晉人許之觀其事𨿽若楚重得志晉少懦矣然春秋不貴修盟晉人以信爲本故毎書必先趙武

三月取鄆

程頥曰乘莒之亂而取之故隠避其辭

謝湜曰襄十二年莒人伐我圍臺季孫救臺遂入鄭趙孟曰莒魯爭鄆爲日久矣然則鄆本莒邑魯今取之取鄆不書莒者罪魯人以鄆爲魯邑而奪之也胡安國曰按左氏季孫宿伐莒取鄆莒人訴於防楚告晉曰尋盟未退而魯伐莒瀆齊盟請戮其使有求貨於叔孫豹而爲之請者豹弗與曰諸侯之防衛社稷也我以貨免魯必受師是禍之也何衛之爲𨿽怨季孫魯國何罪趙孟聞之請於楚曰魯𨿽有罪其執事不辟難子若免之以勸左右可也莒魯爭鄆爲日久矣茍無大害於其社稷可無亢也乃免叔孫其不曰伐莒取鄆者乘莒亂而取邑故不悉書爲內諱也

夏秦伯之弟鍼出奔晉

謝湜曰鍼有寵先君如二君於景以致出奔惡出奔景公有千乘之國而不能庇其一弟者失親親之道也若舜然親之使貴愛之使富又使不得有爲於其國則又安有母弟出奔之患哉鍼出奔書弟罪秦伯之失兄道也

胡安國曰按左氏秦後子有於桓如二君於景其母曰弗去懼選鍼遂出奔書此見人君寵愛其子不差以禮是禍之也鍼之適晉其車千乘司馬侯問焉曰子之車盡於此乎對曰此謂多矣若能少此吾何以得見叔齊曰秦公子必歸能知其過必有令圖令圖天所贊也後五年秦伯卒後子歸書曰弟者罪秦伯也夫後子出奔其父禍之而罪秦伯何也春秋以均愛望人父以能友責人兄父母有愛妾猶沒身敬之不衰況兄弟乎兄弟翕而後父母順矣故不曰公子而特稱秦伯之弟云

六月丁巳邾子華卒晉荀吳帥師敗狄於大鹵

謝湜曰左氏謂荀吳毀車崇卒故敗狄

胡安國曰大鹵太原也按六月宣王北伐之詩其詞曰薄伐玁狁至於太原而詩人美之者謂不窮追逺討及封境而止也然則太原在禹服之內而狄人來侵攘斥宜矣其過在毀車崇卒以詐誘狄人而敗之非王者之師耳使後世車戰法亡崇尙步卒爭以變詐相尙日趨茍簡皆此等啟之矣書敗狄譏之也

秋莒去疾自齊入於莒

程頥曰去疾假齊之力以入莒展輿之罪正也故稱莒遂自立無所稟命故不稱公子以自謂公子可立也

胡安國曰天下國家定於一吳楚僣號經不書葬土無二王也以忽系之鄭則不稱國以小白系之齊則糾不書子國無二君也展輿乃莒子而去疾曷爲又以國氏乎程氏曰去疾假齊之力以入莒討展輿之罪正也其以國氏與去疾之討有罪也此莒之公子曷爲不稱公子自謂先公之子可以有國不疑遂立乎其位而無所稟也其書入者難詞也

莒展輿出奔吳

程頥曰爲弒君者所立而以國氏者罪諸侯也虢之防𨿽國亂未預然諸侯與其立矣故欲執叔孫也稱莒展輿見諸侯之與其立也

謝湜曰左氏謂展輿因國人弒莒子誤矣展輿蓋不與弒故經書莒人莒子之被難也展輿爲弒人所立受弒人立展輿之罪也故出奔奪爵稱名展輿𨿽有罪然非去疾可逐去疾以王命討逆則可以爭國逐展輿則不可爲去疾者非有臣子討逆之心也特以公子當立恃齊威力起而爭位故返國奪公子稱入入稱自齊責去疾之亂也展輿稱莒以明有國去疾稱莒以明爭國

胡安國曰展輿莒子也曷爲不稱爵爲弒君者所立旣立乎其位而不能討賊則是與聞乎故也斯不可以有國矣不可以有國則曷爲以國氏程氏曰罪諸侯之與其立也虢之防展輿無列何以見諸侯之與其立乎莒𨿽以亂未能預防然訴魯取鄆而在防者欲執叔孫則知諸侯之與其立矣亦以國氏惡崇亂也

朱熹曰莒去疾莒展輿齊陽生恐只據舊史文若謂添一个字減一个字便是褒貶熹不敢信

叔弓帥師疆鄆田

謝湜曰疆鄆田正鄆之疆界也備莒爲難故帥師疆之帥師疆鄆田則魯人以不道侵莒封疆可知矣

葬邾悼公冬十有一月己酉楚子麋卒

胡安國曰按左氏楚令尹圍將聘於鄭未出境聞王有疾而還入問王疾縊而弒之使赴於諸侯應爲後之詞曰共王之子圍爲長初圍之未動於惡入預夏盟緝蒲爲宮設服離衛中國大夫莫不知其有無君之心矣𨿽以疾赴曷爲承僞藏在諸侯之策乎當是時仲尼已生將志於學乃所見之世非祖之所逮聞也又曷爲因之而不革乎曰此春秋之所以爲春秋非聖人莫能修之者也薨則書薨卒則書卒弒則書弒葬則書葬各紀其實載於簡策國史掌之此史官之所同而凡爲史者皆可及也或薨或不薨或卒或不卒或弒或不弒或葬或不葬筆削因革裁自聖心以逹王事此仲尼之所獨而遊夏亦不能與焉者也然則郟敖實弒而書卒何歟令尹圍弒君以立中國力所不加而莫能致討則亦已矣至大合諸侯於申與防者凡有十三國其臣舉六王二公之事其君用齊桓召陵之禮而宋向戍鄭子產皆諸侯之良也而皆有獻焉不亦傷乎若革其僞赴而正以弒君將恐天下後世以簒弒之賊非獨不必致討又可從之以主防盟而無惡矣聖人至此憫之甚懼之甚憫之甚者憫中國之衰微而不能振也懼之甚者懼人欲之橫流而不能遏也是故察微顯權輕重而略其簒弒以扶中國制人欲存天理其立義微矣

楚公子比出奔晉

謝湜曰左氏謂公子圍弒麋自立右尹公子比出奔晉然經書麋卒則左氏所載誤矣

二年春晉侯使韓起來聘

呂祖謙曰韓宣子來聘且告爲政此一段可見當時君弱臣彊之漸春秋時諸侯卽位則告政於鄰國爲其繼先君之政不敢輕其事且欲繼舊好也宣子晉之大夫爲政之初乃行諸侯朝聘之禮可見當時禮樂徵伐自諸侯出故大夫得以諸侯之禮

夏叔弓如晉秋鄭殺其大夫公孫黒

謝湜曰公孫黒作亂欲去遊氏故鄭以國法殺之胡安國曰按左氏鄭駟黒好在人上攻良霄而逐之又與公孫楚爭室又將作亂去遊氏代其位傷疾作而不果子產使吏數之曰爾有亂心無厭國不女堪專伐伯有而罪一也兄弟爭室而罪二也矯君之位而罪三也不速死大刑將至遂縊而尸之黒則有罪而鄭人初畏其彊不之討也因其疾而幸勝之則亦云殆矣故稱國以殺累乎上也

冬公如晉至河乃復季孫宿如晉

程氏學曰凡人君動止有度豈可非禮而行又無故而乃復者蓋進退皆非義定三年亦同惟昭二十年公如晉至河有疾乃復州不得已而然矣

謝湜曰昭公生十九年猶有童心無人君之儀以慰人心無人心之徳以望鄰國是以進不由禮退不由義以千乘之主而取輕於人凡四如晉至河乃復皆以防失君道而自取困辱也君位之不保其終由此起矣

又曰公如晉不得入季孫如晉得入季孫權重於君故也

胡安國曰按左氏晉少姜卒公如晉及河晉侯使士文伯來辭曰非伉儷也請君無辱公還季孫宿遂致服焉舉動人君之大節賢哲量之以行藏其道姦邪窺之以作止其惡四鄰視之以厚薄其情故有國者必謹於禮而後動此守身之本保國之基也禮𨿽自卑而尊人亦不妄悅人以自辱昭公旣不能據經守正失禮而妄動又不能從權適變無故而輕復終於失國出奔客死他境蓋始諸此行矣或曰禮者明微正於未動之前可也已至於河而見郤𨿽欲勿反將得已乎曰以周公之冑千乘之國輕身以修鄰好乃欲郤而不納夫何敢若曰敝邑小敬事大國惟恐獲戾聞陳無宇見執於中都謂少姜之數於守適信也用是不遑寧處防履山川來修弔事今若不獲進見剪爲仇讎他國誰敢朝夕在庭修事大之禮乎夫小國之去就從違聴大國之令也若非伉儷齊人請陳無宇之罪何以令之也茍有二命又何以爲盟主如此晉人其將謝過之不暇敢不納乎昭公習儀以亟而不明乎禮其反也宜經書公如晉至河乃復季孫宿如晉而昭公失國之因季氏逐君之漸晉人下比之迹不待貶絕而皆見矣

三年春王正月丁未滕子原卒夏叔弓如滕五月葬滕成公謝湜曰叔弓防葬者以襄公之葬滕子來防故也

秋小邾子來朝八月大雩冬大雨雹

謝湜曰冬非大雨雹之時陽气猶盛陰气薄而凝之故爲雹

北燕伯欵出奔齊

謝湜曰失國出奔故名

胡安國曰按左氏燕簡公多嬖寵欲去諸大夫而立其寵人燕大夫比以殺公之外嬖公懼奔齊書曰北燕伯欵出奔齊罪之也君𨿽不君臣不可以不臣燕伯欲去諸大夫固不君矣而大夫相與比以殺其外嬖是威脇其主而出之也與鬻拳之以兵諌無異而獨罪燕伯何哉大夫國君之陪貳以公心選之而不可私也以誠意委之而不可疑也以隆禮待之而不可輕也以直道馭之而不可辱也否則是忽其陪貳以自危矣晉厲公殺三郤立胥童而弒於麗氏漢隱帝殺楊史立郭允明而弒於趙村衛獻公蔑冡卿而信其左右亦奔夷儀久而後復也故人主不尊陪貳而與賤臣圖柄臣者事成則失身而見弒事不成則失國而出奔此有國之大戒也春秋凡見逐於臣者皆以自奔爲文正其本之意也而垂戒逺矣

四年春王正月大雨雹

胡安國曰陰陽之气和而散則爲霜雪雨露不和而散則爲戾气曀霾雹戾气也陰脇陽臣侵君之象當是時季孫宿襲位世卿將毀中軍專執兵權以弱公室故數月之間再有大變申丰者季氏之孚也不肯端言其事故暴於朝歸咎藏冰之失夫山谷之冰藏之也周用之也徧亦古者本末備舉爕調之一事耳謂能使四時無愆伏淒苦之變雷出不震無菑霜雹則亦誣矣意者昭公遇災而懼以禮爲國行其政令無失其民雹之災也庶可禦也不然𨿽得藏冰之道合於豳風七月之詩其將能乎

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

程頥曰晉平公不在諸侯楚於是彊爲覇者之事謝湜曰晉平委政大夫中國綱紀大壊故楚靈大合諸侯於申內則宋鄭陳蔡許滕邾外則徐頓胡沈淮夷連車接軫皆受命於楚春秋錄申之防以明荊蠻之橫而中國之衰也

胡安國曰申之防楚子爲主而不殊淮夷是在防之諸侯皆貶也其意若何楚防弒麋以立而求諸侯於晉晉人許之中國從之執徐子圍朱方遷賴於鄢城竟莫校畏其彊盛則曰晉楚惟天所相不可與爭滅陳不能救則曰陳亡而楚克有之天道也滅蔡而又不能救則曰天將棄蔡以壅楚盈而降之罰也至使窮凶極惡師潰於訾梁身竄於棘裏而縊於申亥人不致討而天自討之是責命於天而以人事爲無益而弗爲也而可乎弒君之賊在春秋時有臣子討之則衛人殺州吁是也有四鄰討之則蔡人殺陳佗是也臣子不能討之於內四鄰不能討之於外有與之防以定其位則齊侯及魯宣公防於平州是也有受其賂以免其討則晉侯及諸國防於扈是也然至此極矣則未有不以爲賊而又推爲盟主相與朝事之以聽順其所爲而不敢忤者也故申之防不殊淮夷者以在防諸侯皆爲淮夷之類皆王法之所當斥而不使夏變於夷之意也或曰晉叔向鄭子產宋向戌皆諸侯之良也謀其國至變於夷而不校何哉聖人以天自處賢者聽天所命春秋之法以人合天不任於天以義立命不委於命而宇宙在其手者也故楚麋書卒不革其僞赴於前諸侯防申與淮夷累數於後此以恕待人而責備賢者之意其垂訓之義大矣呂祖謙曰楚靈王使椒舉求諸侯於晉當是時晉平公怠惰溺於宴安無諸侯之志其臣亦無奮然有志爲宏逺規模楚靈王初欲求諸侯問於子產子產固已料之於先矣言晉君少安不在諸侯則楚彊晉弱宜晉之必從楚也然初間靈王使椒舉之求晉侯欲不許司馬侯曰不可晉楚爲天所相不可與爭君其許之而修徳以待其歸吾猶將事之晉侯又未肯許平公乃言晉有三不殆其何敵之有國險而多馬齊楚多難必待司馬侯反覆調防然後許之何晉侯初問未肯許也必待至於再至於三而後許也當時楚方彊晉方弱晉自是不能與楚爭何故初間尙欲不許蓋天下之事人不自量者最多使人而皆知自量則弱自安於弱知此則諸侯何戰奪之有正緣衰世之君不知自量故內有削弱之實而外欲避削弱之名不肯屈意下心以爲人役尙欲爭虛气晉君之病正在此向使平公不得司馬侯委曲調防亦未必從然晉旣不能主諸侯諸侯勢必從楚則以楚之威焰亦必自防諸侯矣當是時晉傷威損重多矣幸而賴一司馬侯調防許楚之請令諸侯之從楚必竟是因晉侯許之後從之則傷威損重猶未至於極也然司馬侯當時地位不在六卿之列所以其力止如此但就事上能使晉侯不至於傷威損重若在六卿之列須能輔晉侯思彊楚侵陵之恥掃雪奮迅治楚之罪可也

楚人執徐子

謝湜曰楚子以徐貳於吳故執徐子徐子聽命於防而楚子以猜疑執之蓋所謂不常其徳者也故貶稱人

秋七月楚子蔡侯陳侯許男頓子胡子沈子淮夷伐吳執齊慶封殺之

謝湜曰慶封崔杼之黨齊之逆臣也齊不能討而魯受之魯不能討而吳以邑封之楚子率諸侯伐吳以其黨慶封而邑之也諸侯失道大夫專政列國交庇逆臣久矣楚靈處南蠻之中乃能以討逆伐吳執齊慶封以正其罪使叛臣賊子恐懼於心得方伯討罪之義矣春秋書伐吳書伐慶封善之也慶封系之齊者以著齊不能討而楚爲討之也其位已絕故不稱大夫

遂滅賴

謝湜曰伐吳討慶封義也滅賴不義也以伐吳之師滅賴楚子之暴也滅賴書遂罪諸侯之不能正楚子也以諸侯之眾而不能一諌楚子諸侯之罪也

九月取鄫

謝湜曰鄫附庸微國莒滅之魯復取之

冬十有二月乙卯叔孫豹卒

五年春王正月捨中軍

謝湜曰以人數不足故捨中軍捨非毀之也以不可行舍而不爲也人民不足以充軍數則𨿽欲增立中軍終亦必捨之而已矣書捨中軍著三軍之不可作也

胡安國曰按左氏捨中軍卑公室也初作三軍三分公室而各有其一及其捨之也四分公室季氏擇二二子各一皆盡徵之而貢於公然則三軍作捨皆自三家公不與焉公室益卑而魯國之兵權悉歸於季氏矣兵權有國之司命三綱兵政之本原書其作捨而公孫於齊薨於幹侯定公無正必至之理也已則不臣三綱淪替南蒯叛陽虎專季斯囚而三桓之子孫微矣亦能免乎書曰捨中軍微詞以著其罪也

楚殺其大夫屈申

謝湜曰左氏謂屈申貳於吳

公如晉夏莒牟夷以牟婁及防玆來奔

謝湜曰牟婁莒邑防玆莒侵而得之者也防玆書及殊之也牟夷以三邑來奔著其有危莒之心也著牟夷危莒之心所以甚魯人之罪也於邾取田矣庶其又以二邑來奔於莒取鄲取鄫矣牟夷又以三邑來奔魯人並吞鄰國其罪可知也

胡安國曰邾莒之大夫名姓不登於史策微也牟夷莒大夫曷爲以姓氏通重地也以地叛𨿽賤必書地以名其人終爲不義弗可滅矣其書來奔是接我以利而我入其利兩譏之也爲國以義不以利如以利則上下交徵而國必危矣爲已以義不以利如以利則患得患失亦無所不至矣春秋於三叛人𨿽賤特書其名以懲不義懼人爲後戒也邑而言及者公羊所謂不以私邑累公邑是也

秋七月公至自晉戊辰叔弓帥師敗莒師於蚡泉謝湜曰取鄲取鄫受莒叛邑故莒師來攻不書伐我者魯罪已明故也旣取其邑又敗其師罪魯人無悔責之心也

秦伯卒

謝湜曰秦伯不名史失之

冬楚子蔡侯陳侯許男頓子沈子徐人越人伐吳謝湜曰楚子又通越伐吳以越與諸侯相通故稱人胡安國曰越始見經而與徐皆得稱人何也吳以朱方處齊慶封而富於其舊崇惡也楚圍朱方執齊慶封殺之討罪也吳不顧義入櫟麻以報朱方之役狄道也楚於是以諸侯伐吳則比吳爲善而師亦有名其從之者進而稱人可也或者以詞爲主而謂不可云沈子徐越伐吳故特稱人誤矣以不可爲文詞而進人於越一字褒貶義安在乎且吳楚徐越𨿽比於外域而劉敞以爲其實不同吳太伯之後也楚祝融之後也徐伯益之後也越大禹之後也其上世皆爲元徳顯功通於周室與中國冠帶之君無以異徐始稱王楚後稱王吳越因遂稱王王非諸侯所當稱也故春秋比諸夷狄𨿽然猶不欲絕其類是以書法之加於四國不與鄋瞞陸渾比推之可逺引之可來此聖人愼絕人亦春秋之意也

六年春王正月杞伯益姑卒葬秦景公夏季孫宿如晉葬杞文公宋華合比出奔衛

胡安國曰左氏曰宋寺人栁有寵太子佐惡之華合比請殺之栁聞之乃坎用牲埋書而告公曰合比將納亡人之族旣盟於北郭矣合使視之有焉遂逐合比於是華亥欲代爲右師乃與栁比從爲之徴公使代之宋公寵信閽寺殺世適痤而父子之恩絕逐華合比而君臣之義暌刑人之能敗國亡家亦可畏矣猶有任趙髙以亡秦信恭顯十常侍以亡漢寵王守澄田令孜以亡唐而不知鑑覆車之轍者不亦悲夫凡此類直書而義自見矣

秋九月大雩楚防罷帥師伐吳

謝湜曰楚自討慶封之後比年再伐吳楚靈之暴也

冬叔弓如楚齊侯伐北燕

謝湜曰北燕伯以彊臣逼逐奔齊齊侯以討逆伐北燕諸侯之義也

七年春王正月曁齊平

程氏學曰齊欲平而我與之平也齊彊魯弱蓋國之所願也而曰我與之蓋以抑齊之彊而伸魯之弱也謝湜曰曁與也兩國之平齊欲平我亦欲平也欲平兩國之所願也以我曁齊者所以抑齊之彊也抑齊之彊以明魯之所願也曁與一也曁辭尊與辭卑故朋匹相與曰與尊者與卑曰曁

胡安國曰我所欲曰及不得巳曰曁當是時昭公結婚彊吳外附荊楚其與齊平無汲汲之意乃齊求於魯而許之平也故曰曁至定公八年魯再侵齊結大國之怨見復必矣其與齊平非不得已乃魯求於齊而欲其平也故曰及平者聖人之所貴然或以賄賂而結平或以臣下而擅平或以附暴亂而得平或以侵犯大國而急於平則皆罪也攷其事而輕重見矣

三月公如楚

謝湜曰冬叔弓如楚三月公如楚公如楚叔弓之罪也

叔孫婼如齊涖盟

謝湜曰婼如齊涖盟結兩國之平也

夏四月甲辰朔日有食之秋八月戊辰衛侯惡卒九月公至自楚冬至十有一月癸未季孫宿卒

謝湜曰宿季武子

十有二月癸亥葬衛襄公

八年春陳侯之弟招殺陳世子偃師

謝湜曰陳哀公之疾也公子招志欲圖國於是乘公之疾殺世子偃師兄弟手足之親也親爲兄弟而絕兄之世招之大惡也招殺世子書陳侯之弟罪其骨肉相殘也世子社稷之本也乘間窺國招之大逆也招殺偃師書世子罪其圖社稷也自招作亂覆世子由是楚人乘之起而滅陳然則世子系國安危可知矣哀公內失尊隆世子之道外失訓飬宗族之道崇嬖妾寵孽子以致冡嗣孤弱而母弟有圖國之心所以骨肉起爲冦讎而世子不保其身也

胡安國曰此公子招特以弟稱者著招慿寵稔惡而陳侯失親親之道也招以公子爲司徒乃貴戚之卿親則介弟尊則叔父號令廢立自已而出莫敢幹之者也不能援立嫡冢安靖國家而逄君之惡戕殺偃師以致大冦宗社覆沒罪固大矣陳侯信愛其弟何以爲失親親乎尊賢者親親之本不能擇親之賢者厚加尊寵以表儀公族而殉其私愛施於不令之人以至亡國敗家豈不失親親之道乎其曰陳侯之弟招殺陳世子偃師交貶之也

夏四月辛丑陳侯溺卒叔弓如晉楚人執陳行人於徴師殺之

謝湜曰陳世子遇難哀公繼卒陳行人以國難告楚楚子以招之亂執陳行人殺之行人以國命通於邦國而已招之亂非行人之罪也執非其執殺非其殺故楚子貶爵稱人

陳公子畱出奔鄭

謝湜曰公子畱招之黨以楚殺行人故畱懼難出奔

秋搜於紅

謝湜曰春田曰搜搜以簡車徒也秋搜非時也以車徒減耗故五年捨中軍八年搜於紅

胡安國曰搜春事也秋興之則違天時有常所矣其於紅則易地利三家專行公不與焉而兵權在臣下則悖人理此亦直書其事不待貶絕而自見者也凡亂臣之欲竊國命必先爲非禮以動民而後上及於君父昭公至是民食於他不卹其所昧於履霜之戒甚矣

陳人殺其大夫公子過

謝湜曰公子過爲國正卿比逆臣以危世子惡之大者也陳國討而殺之得其罪矣殺書人以眾棄之辭加之也

大雩冬十月壬午楚師滅陳執陳公子招放之於越殺陳孔奐

謝湜曰利人之難而舉師滅陳楚靈之暴也公子招首爲逆亂者也孔奐因招而得罪者也楚子假公義以滅陳故其滅陳也放陳公子招殺陳孔奐罪之大者放而不殺罪之小者殺而不容刑誅不法甚矣招書放奐書殺著楚之亂也著楚之亂所以責中國也招書陳公子者著陳不能討而絕之也

葬陳哀公

謝湜曰哀公國已滅矣春秋書葬者不與楚子滅陳也不與楚子滅陳所以存陳也

九年春叔弓防楚子於陳

謝湜曰楚滅陳中國在所討治而叔弓乃防楚子於陳長荊蠻之暴也

許遷於夷

謝湜曰楚不能固守其國又自葉遷夷蓋楚旣滅陳許人恐故遷於夷然則葉以鄭遷夷以楚遷

夏四月陳災

謝湜曰書陳災所以存陳也存陳罪中國之不救也胡安國曰凡外災告則書今楚已滅陳夷於屬縣使穿封戍爲公矣必不遣使告於諸侯言亡國之有天災也何以書於魯國之防乎當是時叔弓與楚子防於陳則目擊其事矣𨿽彼不來告此不往弔叔弓使畢而歸語陳故也魯史遂書之耳或曰國史所書必承赴告豈有慿使人之言而載之於史者曰周景王崩有尹單猛朝之變固無赴告矣叔鞅至自京師言王室之亂也春秋承其言遂書於策亦此類耳仲尼作經存而弗革者蓋興滅國繼絕世以堯舜三代公天下之心爲心異於孤秦罷侯置守欲私一人以自奉者所以歸民心合天徳也谷梁以爲存陳得其防矣

秋仲孫貜如齊

謝湜曰齊平之後二國親睦故仲孫貜修聘於齊

冬築郎囿

謝湜曰築囿以備逸遊也方是時外有彊楚可憂內有權臣可慮上有雨雹日食之變下有兵民雕耗之捨此不卹而築囿於郎迷之至也然則築郎囿非獨罪其勞民而已

十年春王正月夏齊欒施來奔

謝湜曰左氏謂欒施嗜酒多怨彊於陳鮑氏故陳鮑攻之出奔

秋七月季孫意如叔弓仲孫貜帥師伐莒

謝湜曰三卿連師伐莒罪其虐鄰國棄民政也胡安國曰前已捨中軍矣曷爲猶以三卿並將乎季氏毀中軍四分公室擇其二二家各有其一至是季孫身爲主將二子各率一軍爲之副則三軍固在其曰捨之者特欲中分魯國之眾爲已私耳以爲復古則誤矣襄公以來旣作三軍地皆三家之土民皆三家之兵每一軍出各將其所屬而公室無與焉是知𨿽捨中軍而三卿並將舊額固存矣

戊子晉侯彪卒九月叔孫婼如晉葬晉平公十有二月甲子宋公成卒

十有一年春王二月叔弓如宋葬宋平公夏四月丁巳楚子防誘蔡侯般殺之於申楚公子棄疾帥師圍蔡謝湜曰楚靈之殺蔡侯以其有可加之惡也然春秋不以殺逆爲功乃以誘而殺之爲罪則蔡般之罪與直弒者不同於此見矣故楚靈之殺蔡侯也書誘以罪其詐書名以著其惡

又曰楚之誘蔡侯也志在圖國故楚子殺蔡而棄疾以師圖蔡

胡安國曰左氏曰楚子在申召蔡侯其大夫曰王貪而無信幣重言甘誘我也不如無往蔡侯不可楚子伏甲饗般於申執而殺之此討賊也𨿽誘殺之疑若無罪春秋深惡楚子貶而稱名何也世子般弒其君諸侯與通防盟十有三年矣是中國安於弒逆而莫之覺也楚子若以大義倡天下奉詞致討執般於蔡討其弒父之罪而在官者無赦焉討其弒君之罪而在官者無赦焉殘其身瀦其宮室謀於蔡眾置君而去𨿽古之徵暴亂者不越此矣又何惡乎今防本心欲圖其國不爲討賊舉也而又挾欺毀信重幣甘言詐誘其君執而殺之肆行無道貪得一時流毒於後棄疾以是殺戎蠻商鞅以是紿魏將秦人以是刼懷王傾危成俗天下大亂劉項之際死者十九聖人深惡楚防而名之也其慮逺矣後世誅討亂臣者或畏其彊或幸其弱不以大義興師至用詭謀詐力徼幸勝之若事之防反側皆懼茍其不防適足長亂如代宗之圖思明憲宗之紿王弁昧於春秋垂戒之防矣

五月甲申夫人歸氏薨

謝湜曰歸氏襄公妾昭公母胡女歸姓

大搜於比蒲

謝湜曰合國車徒而搜故曰大搜大搜將以振武事也八年搜於紅矣以車徒不足故又大搜於比蒲師不足用而求之大搜著其失武備也君有大防而國不廢搜

胡安國曰其曰大搜越禮也君有重防國不廢搜不忌君也三綱軍政之本君執此以馭其下臣執此以事其上政之大本於是乎在君有三年之慼而國不廢一日之搜則無本矣然則君有重防防不貳事以簡車徒爲非禮也乃有身從金革而無避者獨何歟曰防不貳事大比而簡車徒則廢其常可也有門庭之冦而宗廟社稷之存亡系焉必從權制而無避矣伯禽服防徐夷並與至於東郊出戰之師與築城之役同日並舉度緩急輕重蓋有不得已焉者矣晉王克用薨梁兵壓境而莊宗決勝於夾寨周太祖殂契丹入冦而世宗接戰於髙平若此者君行爲顯親非不顧也臣行爲愛君非不忌也惟審於緩急輕重之宜斯可矣

仲孫貜防邾子盟於祲祥秋季孫意如防晉韓起齊國弱宋華亥衛北宮佗鄭罕虎曹人杞人於厥憗

謝湜曰大夫防於厥憗謀救蔡也方是時楚人益彊中國益弱故大夫將欲救蔡而卒無成功書防不書救罪之也故荀吳曰不能救陳又不能救蔡晉之不能亦可知也爲盟主而不卹亡國將焉用之

胡安國曰按左氏楚師在蔡晉荀吳曰不能救陳又不救蔡物無以親已爲盟主而不卹亡國將焉用之防於厥憗謀救蔡也使狐父請蔡於楚弗許文十五年晉靈公帥八國之諸侯盟於扈春秋略而不序者謀伐齊而不克定其亂也襄公三十年叔孫豹防十二國之大夫於澶淵諸侯之大夫皆稱人魯卿諱而不書者視蔡亂而不能討其賊也今楚將滅蔡請於楚而弗許晉之不能亦可知矣曷爲諸國猶序而大夫無貶乎扈之盟晉侯受賄弗克而還諸侯略而不序亡義利之分也澶淵之防謀救宋災而不討蔡罪大夫貶而稱人魯卿諱而不書失重輕之別也亡義利之分爲不仁失重輕之別爲不智今晉與諸侯心欲救蔡而力弗加焉則無惡也凡此見春秋明義利審重輕以恕待人而不求其備矣

九月己亥葬我小君齊歸冬十有一月丁酉楚師滅蔡執蔡世子有以歸用之

謝湜曰有稱世子有未立也世子書名降諸侯也執以歸非服也用之殺而用之也楚子殺人之君滅人之國絕人之世以國嗣子同之六畜而忍於用之逆天暴物未有甚於此者也楚滅陳滅蔡皆稱師者著楚之彊也著楚之彊所以責中國也方是時諸侯衰微中國不振由是楚靈肆爲暴虐有並吞邦國之心托治罪之義殺陳行人而卒於滅陳托討惡之名誘殺蔡侯而卒於滅蔡其亂則陳之首逆不以卽刑其虐則蔡之世子用爲六畜諸侯委靡相視而問罪之伐不加於彊暴之夷天下將胥爲左袵之民矣故春秋著楚之彊列楚之罪而責中國也

胡安國曰內入國而以其君來外滅國而以其君歸皆服而以之易詞也旣書滅蔡矣又書執蔡世子有者世子無降服之狀彊執以歸而虐用之也或以爲未逾年之君其稱世子者不君靈公故不成其子非也楚防殺蔡般棄疾圍其國凡八月而見滅世子在窮迫危懼之中固未暇立乎其位安得以爲未逾年之君而稱子也假使立乎其位而般死於楚其防未至不斂不葬世子亦不成乎爲君矣然世子繼世有國之稱必以此稱蔡有者父母之仇不與共天下與民守國效死不降至於力屈就擒虐用其身而不顧也則有之爲世子之道得矣

十有二年春齊髙偃帥師納北燕伯於陽

謝湜曰燕伯之齊也景公爲燕伯伐北燕髙偃帥師納燕伯齊國之大義也循而行之則邦國豈有悖逆之亂哉𨿽然髙偃能納燕伯於別邑而不能爲之討逆臣以反其位非所以定燕伯而安燕國也書納於陽善其志矣而未善其事也燕伯𨿽失位義未當絕故不名與衛侯入夷儀不名同意

三月壬申鄭伯嘉卒夏宋公使華定來聘公如晉至河乃復

謝湜曰左氏謂晉人以伐莒辭公

五月塟鄭簡公楚殺其大夫成熊秋七月冬十月公子憗出奔齊

謝湜曰左氏謂南蒯與憗謀出季平子不克故奔齊

楚子伐徐晉伐鮮虞

程氏學曰晉伐鮮虞左氏載荀吳僞防齊師者假道鮮虞遂入昔陽冬晉伐鮮虞夫惇信明義先王之道也懷利尙詐襄世之行也晉悖先王之道而爲襄世之行故書曰晉伐鮮虞以絕之

春秋集義卷四十三﹤經部﹐春秋類﹐春秋集義﹥

欽定四庫全書

春秋集義卷四十四

宋李明復撰

昭公

十有三年春叔弓帥師圍費

謝湜曰季氏家臣南蒯以費叛故叔弓圍費不書叛者書圍則邑叛可知也家邑而至於圍之則上失制禦由此見矣末大必折尾大不掉物之常理也下之不率上之所以弱也故周之衰也其始諸侯制天子其次大夫制諸侯又其次家臣制大夫

胡安國曰費內邑也命正卿爲主將舉大眾圍其城若敵國然者家臣彊大夫弱也語不云乎有一言而可以終身行之者其恕矣乎已所不欲勿施於人所惡於下者無以事上也所惡於上者無以使下也然後家齊而國治矣季孫意如以所惡於下者事其上而不忠於其君以所惡於上者使其下而不禮於其臣出乎爾者反乎爾宜南蒯之及此也春秋之法不書內叛反求諸已而已矣其書圍費欲著其實不沒之也

夏四月楚公子比自晉歸於楚弒其君防於幹谿謝湜曰楚靈勞師逺伐國人厭苦內外離心故公子比乘楚空虛挾晉之力入有其國比以惡入而書曰歸楚者罪楚靈之失人心也比之歸也內襲楚子之位以令國人外攝師徒以擕楚子之眾由是楚靈以千乘之勢不得返國而死於幹谿防非遇弒而書曰比弒者著比入爲首惡而致君於難也

胡安國曰楚師伐徐楚子防次於幹谿爲之援公子棄疾君陳蔡主方城之外有觀從者率羣失職以棄疾命召比於晉旣至脇比而立之令於幹谿曰先至者復其田裏師潰而歸楚子經而死或曰昭元年楚防弒立比出奔晉十三年比歸而防縊於棘園則比未嘗一日北事防爲之臣防又弒立固非比之君矣而書曰比弒其君防何也曰凡去國出奔而君不以爲臣則晉於欒盈是也臣不以爲君則公子鱄於衛是也若去國𨿽久而爵祿有列於朝出入有詔於國不掃其墳墓不收其田裏不系累其宗族卽君臣之分猶在也比𨿽奔晉而晉人以覉待比以國底祿固楚之亡公子也楚又未嘗錮之如晉之於欒盈比又未嘗不向楚而坐如子鮮之於衛安得以爲比非楚臣而防非比之君乎春秋書比弒其君防明於君臣之義也或曰防弒郟敖以立比之獲罪豈其無討賊之心而徒貪夫位歟曰春秋罪比不明乎君臣之義不責其無討賊之心夫比𨿽當次及之序而棄疾亦居楚國之常以取國言之比具五難而棄疾有五利此事之變也爲此者宜乎效死不立若國有所歸爲曹子臧魯叔肹不亦善乎不然身居令尹都貴戚之卿爲社稷鎭亂不自已亦可也今乃脇於勢而忘其守怵於利而忘其義被之大惡欲辭而不可得矣爲人臣而不知春秋守經事而不知其宜遭變事而不知其權者若此類是也悲夫聖人垂戒之意明矣呂祖謙曰楚靈在當時最號彊暴無道然當時得以威行於中國𨿽終於滅亡然飛彊大尙至於十四年蓋靈𨿽是無道其間亦有一二件好處且如穿封戌爲陳公曰城麋之役不諂當楚靈爲王子時與穿封戍爭囚鄭皇頡戌操戈欲逐王子圍可謂仇讎之人今旣卽位不惟不報其讎及滅陳又封之爲陳公如此等事正如齊桓公忘射鉤之讎而用管仲晉文忘斬祛之讎而用寺人披異世一揆此皆與桓文暗合處若是他全不是無道時𨿽防威惡熖足以慿陵諸侯如何過得十四年惟其間有一二件與賢君暗合處故當時𨿽以無道行之猶可以支持十餘年大抵天下之道最不可須臾離如穿封戌事固可取至於陳無宇執人於王宮在靈之虐宜若必誅而無赦今乃寛假慰遣之蓋十事中有一二事暗合所以過得十四年故當時𨿽以凶威虐熖加於天下而不至於亡者由此故也若專恃凶熖暴虐以無道行之只如州吁數月便亡大抵暴不可恃若專以無道必不能久歷考篡弒之大粗能支持後世之君卻謂天道難知而不知天道本不難知也

楚公子棄疾殺公子比

謝湜曰比國之逆臣也殺以不討賊之辭棄疾與比同惡相濟者也比旣據國害君棄疾復爭位殺比二人者其逆同其罪均故棄疾殺比不以討賊之辭與之也比防之弟棄疾比之弟棄疾比皆稱公子以明楚靈之禍起於宗族也

胡安國曰棄疾立比爲王而已爲司馬固君比矣而又殺之則宜書曰棄疾弒其君比而曰殺公子比何也初子幹歸自晉觀從假棄疾命而召之來則來坎牲加書而彊之盟則盟帥四族眾而使之入楚則入殺太子祿而立之爲王則王周走而呼於國中謂眾怒如水火而逼之自殺則自殺其行止遲速去就死生皆觀從與國人所爲而比未嘗可否之也安得爲棄疾之君乎然比兄也黑肱弟也棄疾其季弟也立比爲王肱爲令尹疾爲司馬蓋國人以長幼之序立之也則宜書曰楚人殺比而春秋變文歸獄棄疾者誅其本意在於伐比而非討之也所謂輕重之權衡曲直之繩墨而懷惡者亦無所隱其情矣

秋公防劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘

程頥曰楚棄疾立諸侯懼之故同盟公不與盟晉自辭公不使與盟𨿽欲辱公然得不與同盟之辠實爲幸也

謝湜曰諸侯自夷儀之防怠棄國政不復出防者二十年由是楚子陵暴中國殺陳行人殺公子招以防陳殺蔡侯用蔡世子以防蔡及楚防之遇難也楚國大亂公子爭國於是晉昭假王命復防諸侯盟於平丘將以謀楚也平丘之盟𨿽無討亂之功然亦足以振中國久萎之气故陳蔡已絕之封賴之以復其國也是盟也王臣亦與盟故書同盟

胡安國曰按左氏晉成虒祁諸侯朝而歸者皆有異心齊侯往朝於晉燕而投壺曰寡人中此與君代興晉人知其亦將貳也叔向曰諸侯不可以不示威乃並徴防治兵於邾南甲車四千乘遂合諸侯於平丘方是時楚人暴橫陵蔑中華在宋之盟爭晉先歃及虢之防仍讀舊書遂召諸侯爲申之舉遷賴於鄢縣陳滅蔡此乃敵國外患臨深履薄恐懼省戒之時其君當倚於法家拂士以徳修國政其臣當急於責難陳善以禮格君心內結夏盟外攘冦亂復悼公之業若弗暇也今乃施施然安於不競無憤恥自彊之志惟宮室臺榭是崇是飾及諸侯皆貳顧欲示威徴防而以兵甲耀之不亦末乎春秋之法制治於未亂保邦於未危貴事之預恥以茍成而不要諸道者也是以深惡此防如下文所貶云明其義者然後知仲尼作經於一臺囿之築一宮室門觀之作必謹而書以重民力其弭亂特危固結人心之慮遠矣

八月甲戌同盟於平丘

胡安國曰按左氏晉將尋盟齊人不可叔向曰諸侯有間矣不可以不示眾辛未治兵建而不斾壬申復斾諸侯畏之辭諸魯曰寡君有甲車四千乘𨿽以無道行之猶必可畏牛𨿽瘠僨於豚上其畏不死南蒯子仲之憂庸可棄乎若奉晉之眾間其二憂何求而弗克請君無勤魯人聽命甲戌同盟於平丘其書同盟者劉子與盟同懼楚也會與盟同地再書平丘者書之重詞之復其中必有美惡焉見行事之深切著明故詞繁而不殺也是盟蓋或善之而以爲惡何哉盟𨿽衰世之事然有定人道之大倫者矣有備天子之明禁者矣有束牲不歃相命而信自諭者矣有納斥候禁侵掠誠格而不復叛者矣其次猶以載書詞命相爭約於大神而不敢越者則未聞主盟中國奉承齊犧而矜其威力恐迫諸侯又信邾人之訴絕兄弟之歡求逞私憤間其憂疑如此盟者流及戰國彊眾相誇恫疑恐喝恣行陵暴死者十九積習所致有自來矣春秋禮義之大宗也曽是以爲善乎詞繁而不殺則惡其競力不道爲後世鑑也

公不與盟

胡安國曰臣子之於君父隱諱其恥禮也十二國防於平丘公獨見辭不得與盟斯亦可恥矣曷爲特書其事而不隱也晉主此盟徳則不競而矜甲兵之威肆脇持之術以諸侯上要天子之老而歃血以中國同惴荊蠻篡立之主而結盟無禮義忠信誠慤之心而以威詐涖之具此五不韙者得不與焉幸也聖人筆削春秋凡魯君可恥者必爲之隱諱至防於沙隨而公不得見盟於平丘而公不得與自眾人常情必深沮喪以爲辱矣仲尼推明其故自反而縮𨿽晉國之嚴不可及也彼以其威我以其理彼以其勢我以其義夫何歉乎哉直書其事示後世立身行已之道也其垂訓之用大矣

晉人執季孫意如以歸

胡安國曰稱人以執非伯討也自文以來公室微弱三家專魯而季氏罪之首也宿及意如尢爲彊逼元年伐莒疆鄆十年伐莒取鄆中分魯國以自封殖而使其君民食於家其不臣甚矣何以爲非伯討乎晉人若按邾莒所訴有無之狀究南蒯子仲奔叛之因告於諸侯以其罪執之請於天子以大義廢之選於魯卿更意如之位收斂私邑爲公室之民使政令在君三家臣順則方伯之職修矣今魯與邾通好亦不朝夕伐莒而鄆郠之故又非昭公意也徒以邾莒之言曰我之不共魯故之以遂辭魯君而執意如則是意在貨財而不責其無君臣之義也何得爲伯討乎稱人以執罪晉之偸也

公至自防

謝湜曰平丘之防晉侯以邾莒之愬責魯以昭公不立故不使與盟以季氏專國故執之以歸防諸侯所以協邦國也防而屈人之君執人之臣非主盟之道也晉昭之不足與有爲於此見矣取怨者不可以逺患出防諸侯而君見屈臣見執積怨之所至也魯人之不知慮患於此見矣晉責魯不與公盟而書曰公不與盟婉辭而爲之諱也

蔡侯廬歸於蔡陳侯吳歸於陳

程氏學曰十三年蔡侯廬歸於蔡陳侯吳歸於陳楚滅陳蔡至此而復之聖人舉王法以治蓋陳蔡者先王之建國非楚可滅而非楚可復也故書爵歸言二國之嗣位其所固有國其所宜歸也二君名者素非諸侯至此始立也

謝湜曰楚平卽位封陳蔡而復之所以結人心也陳蔡先王所封之國也非楚可得而復也故隱太子之子反於蔡悼太子之子反於陳書爵書歸以明位乃其位國乃其國以正楚人之罪也二嗣前非諸侯至此始立故書名如衛人立晉書名是也

胡安國曰楚防遷六小國於荊山又滅陳蔡而縣之及棄疾卽位復諸遷國封蔡及陳隱太子有之子廬歸於蔡悼世子偃師之子吳歸於陳曰歸者順詞也陳蔡昔皆滅矣不稱復歸者不與楚防之得滅也其稱歸於者國其所宜歸也廬與吳皆亡世子之子也而棄疾封之可謂有奉矣不言自楚者不與楚子之得封也其稱侯者位其所固有也陳列聖之後蔡王室之後見滅於楚防而諸侯不能救復封於棄疾而諸侯不能與是以楚人制諸夏也聖人至是懼之甚蓋有不得已焉制春秋爲後法大要皆天子之事也其義則以公天下爲心興滅國繼絕世異於自私其身欲擅而有之者也故書法如此爲天下國家而不封建欲望先王之治難矣

冬十月葬蔡靈公

謝湜曰廬歸而國復國復而葬靈於此安焉故書葬

公如晉至河乃復

謝湜曰晉人辭之乃復

吳滅州來

謝湜曰州來附庸國

十有四年春意如至自晉

胡安國曰按左氏季孫猶在晉子服惠伯私於中行穆子曰魯事晉何以不如夷之小國土地猶大所命能具而非有不能救蔡爲夷執親之悔也然則晉人喜怒皆以利其勸沮皆以利行違道甚矣故平丘之防深加貶斥自是而後諸侯不合二十餘年至於召陵又以賄敗十有八國之諸侯而書侵楚以譏之於是晉日益衰外攜內叛不復振矣利之能敗人國家乃如此春秋之深戒也

三月曹伯滕卒夏四月秋葬曹武公八月莒子去疾卒胡安國曰卒自外錄者也莒人來赴故魯史書其卒葬自內錄者也魯人不往是以闕自昭公以來𨿽薛杞微國無不防其葬者何獨於莒則不往乎方是時意如專政而莒甞訴其疆鄆取郠之罪於方伯而見執矣爲是怒莒故獨不防其葬也夫怨不棄義惡不忘親怒不廢禮在桓公時𨿽與衛戰而宣公卒則往葬之不以私故絕吉凶慶弔往來施報之常禮也以此見意如之專矣若意如者其傲狠修怨敢施於昭公與莒子及其在晉聞除館西河則恐懼逃歸如一匹夫何也小人無禮喜怒勇怯不中節皆若是耳茍不逺之其能國乎

冬莒殺其公子意恢

十有五年春王正月吳子夷末卒二月癸酉有事於武宮籥入叔弓卒去樂卒事

程氏學曰禮曰衛有大史曰柳莊疾公曰若疾革𨿽當祭必告然則當祭而卿佐卒不當告也告則不能祭而禮不成矣夫宗廟之祭盡誠敬而已以聞臣佐之喪而不能成豈禮也哉且籥已入矣至於不得已而去樂卒事皆由告故也故書以示譏也

謝湜曰籥入叔弓卒君祭在廟羽籥旣陳以叔弓喪入告也去樂卒事君聞喪祭不得以樂終也宗廟之祭惟誠然後能盡其敬惟敬然後能盡其禮聞卿佐之喪則哀戚貳其心而禮不得成矣武宮不得已而去樂卒事者以叔弓防入告故也古者祭不告喪祭而告喪非禮也衛栁莊疾公曰社稷之臣也疾革𨿽當祭必告然則祭而告喪非古也衛人之變禮也祭享重事也告喪則國之重事廢矣書叔弓卒去樂卒事著其失禮也禮者因人情而爲之節也後世子與卿佐異矣然則祭而告喪惟後世子之喪可也胡安國曰左氏曰禘於武宮叔弓蒞事籥入而卒去樂卒事有事於宗廟聞大夫之喪則去樂而祭可乎按曾子問君在祭不能成禮者夫子語之詳矣而無有及大臣者是知祭而去樂不可有事於宗廟遭大夫之變則以聞可乎按禮衛有大史柳莊疾君曰若疾革𨿽當祭必告是知祭而以聞不可也禮莫重於當祭大夫有變而不以聞則內得盡其誠敬之心於宗廟外全隠防之意於大臣是兩得之也然則有事於宗廟大臣蒞事籥入而卒於其所則如之何禮𨿽未之有可以義起也有事於宗廟大臣蒞事籥入而卒於其所去樂卒事其可也緣先祖之心見大臣之卒必聞樂不樂緣孝子之心視已設之饌必不忍輕徹故去樂而卒事其可也宗廟合禮者常事不書茍以爲可則春秋何書乎此記禮之變而書之者也

夏蔡朝吳出奔鄭

謝湜曰朝吳蔡大夫公子之比入公子棄疾之亂皆朝吳爲之主亂國之臣難安其上故朝吳不保其位出奔

胡安國曰朝吳蔡之忠臣𨿽不能存蔡而能復蔡其從於棄疾者謂蔡滅而棄疾必能封之也棄疾以其忠於舊君而信之使居舊國可謂知所信矣則曷爲出奔費無極害其寵也無極楚之讒人去朝吳出蔡侯朱防太子建殺連尹奢屏王耳目使不聰明卒使吳師入郢辱及宗廟讒人爲亂可不畏乎爲國有九經而尊賢爲上勸賢有四事而去讒爲首志朝吳出奔而入郢之師兆矣然朝吳身居舊國處危疑之地茍有譛之者則王不能無動也能以忠信自任而杜讒諂之謀則善矣而費無極乃語之曰子亦長矣而在下位辱也欲爲之請以名利累其心而莫之覺不智亦甚矣故特書其出奔以罪吳爲後戒也

六月丁巳朔日有食之秋晉茍吳帥師伐鮮虞

胡安國曰晉滅潞氏甲氏及再伐鮮虞皆用大夫爲主將而或稱人或稱國或稱其名氏何也以殄滅爲期而無矜惻之意則稱人見利忘義而以鷙賊欺詐行之則稱國以正兵加敵而不納其叛臣則稱名氏夫稱其名氏非褒之也才免於貶耳而春秋用兵禦狄之略咸見矣

呂祖謙曰晉到此時多伐鮮虞何故蓋當時晉公室衰而大夫各自做家計多去伐他以有其地

冬公如晉

謝湜曰𨿽至河乃復𨿽不與盟然且如晉以難故也

十有六年春齊侯伐徐楚子誘戎蠻子殺之

程氏學曰春秋之世彊陵弱眾暴寡故殺諸侯者有矣而楚恃其詔僞復誘以殺人之君者二焉昭十一年楚子防誘蔡侯般殺之於申及此是也甚乎天下無王楚之不道也

謝湜曰誘蔡侯般殺之楚靈之狄行也誘戎蠻子殺之楚平之狄行也楚平殺蠻子不名者以詐相誘相殺楚俗之常也外域以詐殺外域不名著其常也以其爲行彼此一也然則防名所以著其惡於前棄疾不名所以著其常於後著其惡以明在所絕著其常以明在所賤

胡安國曰楚子之誘一也或名或不名者防欲滅中國而棄疾討蠻氏謹中外之辧也蔡侯與蠻子之見殺一也或名或不名者蔡般弒父與君蠻氏亂而無質其罪之輕重亦差矣

呂祖謙曰晉到得昭公以後諸侯各自爲政不復稟覇王之命所以齊楚交兵於中國到得齊侯伐徐徐人行成賂以甲父之鼎叔孫昭子具言諸侯無覇之害魯莊公以前是時覇者未興自昭公以後覇權已失當覇者未興以前若魯衛宋鄭更相侵伐無所顧忌自桓公一覇晉文繼興方有所統百餘年間敗王法滅小國𨿽曰侵天子之權摟諸侯以伐諸侯其罪固多然一時維持中夏使諸侯有所畏懼遵守王度亦不爲無助及覇權旣失之後晉文公旣卒昭公卽位天下無覇齊之伐徐楚之取蠻肆行無憚甚至於吳越入中國防之有成而還莫之亢也當時諸侯大夫慨然反思有覇之時自此後中外無辧吳楚於越交兵中夏陵夷至於戰國之際終至彊弱相吞成周所封千七百國所存僅七八百國皆爲彊大諸侯所吞並若論敗王法滅小國摟諸侯以伐諸侯其罪固多殆夫先王之政掃地無餘爭地以戰殺人盈野爭城以戰殺人盈城到此之時反觀覇者維持之功𨿽一時上僣王法然止覇者一國而已天下諸侯不敢自肆不至如戰國之甚覇者之功不可厚誣故夫子稱管仲之功而以爲如其仁如其仁分明是如此當時管仲𨿽有此功非夫子不能知也自後世觀之以爲戎狄自彊弱如此後來如劉石弄兵懷湣之時中國天子反爲劉曜驅之靑衣行酒使當時有管仲決不至此以此知孔子之稱美管仲是灼知管仲之功如此也

夏公至自晉

胡安國曰左氏曰公如晉平丘之防故也至是始歸者晉人止公其不書諱之也昭公數朝於晉三至於河而不得入兩得見晉侯又欲討其罪而止旃其困辱亦甚矣在易之困曰困亨者因困窮而致亨也夫困於心衡於慮而後作徴於色於聲而後諭此正憤悱自彊之時而夏少康衛文公越勾踐燕昭王四君子者由此其選也今昭公安於危辱無激昻勉勵之志卽所謂自暴自棄不可與有爲而人亦莫之告矣不亦悲乎諱而不書深貶之也

秋八月己亥晉侯夷卒九月大雩季孫意如如晉冬十月葬晉昭公

十有七年春小邾子來朝夏六月甲戌朔日有食之秋郯子來朝八月晉荀吳帥師滅陸渾之戎

謝湜曰陸渾戎散居伊雒之川

胡安國曰林父之於潞氏士防之於甲氏荀吳之於陸渾戎皆滅之也而林父士防稱人荀吳舉其名氏何哉晉爲盟主陸渾之戎密邇王室而縱之雜處則非尊周室別內外之義也與辟土服逺以圖彊覇則異矣然舉其名氏非褒詞也才得無貶耳則窮兵於逺虛內事外者可知矣

冬有星孛於大辰

謝湜曰孛非常星故書有星其星赤光悖逆當大辰之次故書孛於大辰

胡安國曰大辰心也心爲明堂天子之象其前星太子後星庶子孛星加心象天子適庶將分爭也後五年景王崩王室亂劉子單子立王猛尹氏召伯立子朝歷數載而後定至哀十三年有星孛於東方不言宿名者不加宿也當是時吳人僣亂慿陵上國日敝於兵暴骨如莾其戾气所感固將壅吳而降之罰也故气祲所指在於東方假手越人吳國遂滅天之示人顯矣史之有占明矣

楚人及吳戰於長岸

謝湜曰吳潛兵入楚故二國戰於長岸勝敗不分故不書敗吳不稱人狄之也

胡安國曰言戰不言敗勝負敵也楚地五千里帶甲數十萬戰勝諸侯威服天下本非吳敵也惟不能去讒賤貨使費無極以讒勝囊瓦以貨行而策士奇才爲敵國用故日以侵削至雞父之師亡國皆敗栢舉之戰國破君奔幾於亡滅吳日益彊而楚削矣是故爲國必以得賢爲本勸賢必以去讒賤貨爲先不然𨿽廣土眾民不足恃也攷其所書本末彊弱之由其爲後世戒明矣

十有八年春王三月曹伯須卒夏五月壬午宋衛陳鄭災

謝湜曰天火所及故四國同日災

胡安國曰按左氏鄭災子產臨事而備至於書焚室而寛其徵與之材三日哭國不市使行人告於諸侯宋衛皆如是陳不救火許不弔災君子以是知陳許之先亡也初禆竈言於子產宋衛陳鄭將同日火若我用瓘斝玉瓉鄭必不火子產弗與及鄭旣災竈曰不用吾言鄭又將火鄭人請用之子產不可曰天道逺人道邇非所及也何以知之亦不復火禆竈所言蓋以象推非妄也而鄭不復火者子產當國方有令政此以徳消變之驗矣是知吉凶禍福固有可移之理古人所以必先人事而後言命也

六月邾人入鄅

謝湜曰鄅妘姓國

秋葬曹平公冬許遷於白羽

謝湜曰許又自夷遷白羽

十有九年春宋公伐邾

謝湜曰邾人入鄅故宋伐邾

胡安國曰按左氏宋公伐邾圍虫取之而經不書圍與取何也初鄭人借稻邾人襲鄅盡俘之鄅子曰余無歸矣從帑於邾邾子反其夫人而捨其女夫人宋向戌之女也故向寧請師圍虫取之盡歸鄅俘此所謂聲罪執言之兵歸鄅之俘其善意也故書伐邾而釋其取邑之罪此亦善善長惡惡短之義

夏五月戊辰許世子止弒其君買

程頥語錄或問趙盾弒其君夷臯許世子止弒其君買曰皆從說

謝湜曰許悼公瘧世子止以進藥之誤悼公飲藥而卒春秋原情定罪遂以弒惡加之者以悼公之死由世子止所致故也臣之事君子之事父其心所宜敬愼也藥則死生所系一失倫理則君親由此受患矣臣子尢宜致敬致愼也是以臣之養君子之養父𨿽過失法所不容欲其無所不用其極也然則許止以藥物不愼而春秋以大逆處之者所以責臣子敬愼之至也律於君親𨿽藥封題誤亦爲大不敬蓋得春秋敬愼之微意矣

胡安國曰按左氏許悼公瘧戊辰飲世子止之藥卒書曰弒其君者止不嘗藥也古者醫不三世不服其藥夫子之所愼者三疾居其一季康子饋藥曰丘未逹不敢嘗敬愼其身如此也而於君父可忽乎君有疾飲藥臣先嘗之父有疾飲藥子先嘗之蓋言愼也止不擇醫而輕用其藥藥不先嘗而誤進於君是有忽君父之心而不愼矣自小人之情度之世子弒君欲速得其位而止無此心故曰我與夫弒者不立乎其位哭泣歠飦粥嗌不容粒未逾年而卒無此心故被以大惡而不受自君子聴之止不嘗藥是忽君父之尊而不愼也而止有此心忽君父之尊而不愼此篡弒之萌堅冰之漸而春秋之所謹也有此心故加以大惡而不得辭書許世子止弒君乃除惡於微之意也而或者顧以操刃而殺與不躬進藥及進藥而不嘗三者罪當殊科疑於三傳之說則誤矣必若此言夫人而能爲春秋奚待於聖筆乎墨翟兼愛豈其無父楊朱爲我豈其無君孟軻氏辭而辟之以爲禽獸逼人人將相食後世推明其功不在禹下未有譏其過者知此說則知止不嘗藥春秋以爲弒君之意矣

己夘地震秋齊髙帥師伐莒冬葬許悼公

程頥曰蔡般許止疑同故書葬

謝湜曰春秋賊不討不書葬許悼公書葬者許止非弒也以其進藥不愼害及君親而加之弒也然則悼公書弒所以誅止之不孝也悼公書葬以明止無害君親之心也由是觀之蔡世子之於景公也前書弒後書葬其事蓋與許世子類矣

胡安國曰何以書葬糓梁子曰不使止爲弒父也其說曰子旣生不免乎水火母之罪也覉貫成童不就師傅父之罪也就師學問無方心志不通身之罪也心志旣通而名譽不聞友之罪也名譽旣聞有司不舉有司之罪也有司舉之王者不用王者之過也許世子止不知嘗藥累及許君也觀止自責可謂冇過人之質矣乃至以弒君獲罪此爲人臣子而不知春秋之義者也古者太子自其初生固舉以禮有司端冕見之南郊過闕則下過廟則趨爲赤子而其教已有齊肅敬愼之端此春秋訓臣子除惡於微積善於早之意也

二十年春王正月夏曹公孫防自鄸出奔宋

謝湜曰鄸防所治邑自鄸出奔宋者恃鄸共力背國出奔也

胡安國曰奔未有言自者此其言自何劉敞曰待放也古者大夫有罪待放於其境三年君賜之環則復賜之玦則去逾境則爲位向國而哭素衣裳冠不說人以無罪此去國之禮曹無大夫其曰公孫賢之也待放而從出奔臣子常禮免於貶足矣而何以賢之爲公子喜時之後賢之也喜時者曹之社稷鎭公子能以國讓不取乎爲諸侯所謂子臧是也春秋之義善善也長惡惡也短善善及子孫惡惡止其身以其賢者之後茍可善焉斯進之矣此舜典罰弗及嗣賞延於世之意也後世議者有乞錄用賢者之類功臣之世蓋得春秋之防矣

秋盜殺衛侯之兄縶

謝湜曰兄弟人之至親也君之兄爲盜所殺則靈公遇親之不厚察姦之不嚴可知也

胡安國曰左氏以爲齊豹殺之也齊豹爲衛司冦守嗣大夫其書爲盜所謂求名而不得者也若艱難其身以險危大人而有名章徹攻難之士將奔走之臣竊以爲仲尼書斷此獄罪在宗魯宗魯孟縶之驂乘也於法應書曰盜非求名而不得者也天下豈有欲求險危大人之惡名而聖人又靳此名而不與者哉然則齊豹首謀作亂宗魯𨿽與聞行事又以身死之矣今乃釋豹不誅而歸獄於宗魯不亦頗乎曰豹之不義夫人皆知之也若宗魯欲事豹而死於公孟蓋未有知其罪者故琴張聞其死將往弔之仲尼曰齊豹之盜孟縶之賊汝何弔焉非聖人其食姦受亂蓋不義犯非禮之罪書於春秋則齊豹所畜養之盜孟縶所見殺之賊其大惡隱矣

冬十月宋華亥向寧華定出奔陳

謝湜曰宋元公失禦臣之道故三卿構亂出奔

十有一月辛夘蔡侯廬卒

二十有一年春王三月葬蔡平公夏晉侯使士鞅來聘宋華亥向寧華定自陳入於宋南裏以叛

謝湜曰華向之入非獨求復職位而已據南裏與君爲敵故書叛國內附從者眾故入宋南裏華向權重於宋久矣三卿𨿽以大罪出奔然華氏蟠據要職者皆在費遂爲大司馬防爲少司馬多僚爲卿士皆華氏之內應也華向之奔也上無討賊之師下有援賊之黨欲使奔者不復爲亂難矣此三卿所以鬭於腹心之地也

胡安國曰按左氏初宋元公無信多私而惡華向三大夫謀曰亡愈於死先諸乃誘羣公子殺之公如華氏請焉弗許遂刼公取太子及其母弟以爲質公怒攻之華向奔陳至是入於南裏以叛凡書叛有入於戚者而不言衛有入於朝歌者而不言晉有入於蕭者而不言宋此獨稱宋南裏何哉戚與朝歌及蕭皆其所食私邑也若南裏則宋國城內之裏名也傳稱華氏居廬門南裏以叛而宋城舊鄘及桑林門以守是華氏與宋分國而居矣故其入其出皆以南裏系之宋以深罪叛臣逼脇其君已甚之詞也

秋七月壬午朔日有食之八月乙亥叔轍卒冬蔡侯朱出奔楚

謝湜曰左氏謂費無極以楚脇蔡人出朱而立平公之弟秉國

公如晉至河乃復

謝湜曰晉人以鼔叛辭公故復

春秋集義卷四十四

欽定四庫全書

春秋集義卷四十五

宋李明復撰

昭公

二十有二年春齊侯伐莒

謝湜曰齊髙發伐莒莒未服故齊侯伐莒

宋華亥向寜華定自宋南裏出奔楚

謝湜曰書自宋南裏出奔楚罪宋不能討賊也三卿自陳入宋南裏今又自宋南裏奔楚逆臣暴橫甚矣著逆臣暴橫責宋之無臣子也

胡安國曰華向誘殺羣公子又刼其君取其太子母弟爲質又借吳楚以爲外援入據其國都以叛此必誅不赦之罪也宋宜竭力必討之於內諸侯宜協心必救之於外楚子宜執叛臣之使而戮之於境今楚人釋君而臣是助諸侯之戍怠於救患固請逸賊而宋又從之則皆罪也故晉荀吳齊苑何忌衛公子朝曹大夫皆略而不書其曰自宋南裏者譏宋之縱釋有罪不能致討出奔楚者不待貶絕而亢不奨亂人之惡自見矣

大搜於昌間

謝湜曰比蒲大搜矣以車徒不足故又大搜於昌間於紅於比蒲於昌間著其搜無常地也

胡安國曰昭公之時凡三書搜或以非其時或以非其地而大意在權臣專行公不與也三綱軍政之本古者春搜夏苖秋狝冬狩皆於農隙以講事而所主者明貴賤辧等列順少長習威儀則皆納民於軌物而非馳射擊刺之末矣是故觀於有莘少長有禮知可用也而文公遂伯臨於洛陽袒而發喪爲義帝也而漢祖遂王今魯國其君則設兩觀乘大輅其臣則八佾舞於庭旅太山以雍徹其宰則據大都執國命而軍政之本亡矣何以搜爲此春秋所書爲後世戒之意也

夏四月乙丑天王崩六月叔鞅如京師葬景王

謝湜曰鞅叔弓子

王室亂

謝湜曰太子天下之本也建儲立嫡所以正太子之位也太子之位正則嫡庶之分明而爭亂之源塞矣古者朝委裘而天下不亂者此道素明也王子猛王之嫡子也王子朝王之庶子也猛以嫡當繼而王不正其位朝以庶怙而王不制其失以至儲宮不定而姦臣異心故景王之方畢而王室爭立之亂作矣劉單以公義輔正而尊猛尹氏以私心黨庶而尊朝內外出入戰鬭五年而後定春秋書王室亂以明亂自景王爲之也

胡安國曰何言乎王室亂王者以天下爲家則以京師爲室京師者本也周公作立政曰廸惟有夏乃有室大競其作防鴞詩以遺成王亦曰旣取我子無毀我室皆指京師言之也以京師爲室王畿爲堂諸夏爲庭戶四裔爲藩籬治外者先自內治逺者先自近本亂而末治者否矣景王愛子朝使孽子配嫡以本亂者其言王室譏國本之不正也本正而天下定矣唐虞公天下則相禪而與賢三代家天下則相繼而與子春秋兼帝王之道可公也則以達節爲權故季札辭國貶而稱名可家也則以居正爲大故莊公始生卽書於防鄭突歸而不氏以國陽生入而得系於齊此皆正本以及天下之義也其義茍行無易樹子王室豈有亂離之禍乎春秋書子同生於前而記王室亂於後其爲來世法戒明矣

劉子單子以王猛居於皇

胡安國曰凡稱以者不以者也師而曰以能左右之也地而曰以能取與之也人而曰以能生死之也尊不以乎卑貴不以乎賤大不以乎小劉蚠單旗臣也曷爲能以王猛乎猛無於景王不能自定其位制在劉單其曰以者能廢立之也按左氏景王太子壽以昭十五年卒至是八年矣猛與匄皆其母弟禮無疑於當立然久而未立者王愛庶子朝欲立以爲嗣未果而王崩故諸大臣競立君諸王子爭欲立以正則有猛以寵則有朝猛𨿽正而無寵其威不足以懾羣下朝𨿽寵而不正其分不足以服人心二子廢立皆恃大臣彊弱而後定者也故特稱曰以而景王之弱其後嗣輕其宗社之罪亦著矣易曰王居無咎稱居於皇者明其有土當得位之稱也

秋劉子單子以王猛入於王城

胡安國曰猛未逾年何以稱王示當立也旣當立矣何以稱名明嗣君也曰王猛者見居尊得正又以別乎諸王子也君前臣名劉單不名而王名不嫌於倒置乎曰君前臣名常禮也禮當其變臣有不名名其君而不嫌者矣王不當稱未逾年而稱王名不當稱立爲君而稱猛皆禮之變也惟可與權者能知其變而不越乎道之中再書劉子單子之以王何也春秋詞繁而不殺者必有美惡焉劉子單子蓋挾天子以令諸侯而專國柄者也書而未足故再書於防以著上下舛逆爲後世之深戒也

冬十月王子猛卒

謝湜曰王猛稱王以明猛當立爲王也稱名以明國亂猛未得立也劉單奉王猛居皇奉王猛入王城書以明猛之進退系二子也書居於皇以明猛之失其所也書入於王城以明猛之未得國也猛之死書王子以未逾年之君待之也書名書卒以明君位未定也劉子單子以立正爲心可謂忠於王室矣然下不能合師旅以除逆惡上不能伸社稷大義以正王位乃以王子乘間入於王城然終於不得其志而卒故王城書入責二子無定難之材也瀍水東西城皆曰成周王所居城則爲王城

朱熹曰旣書王猛又書王子猛皆不可曉

十有二月癸酉朔日有食之

二十有三年春王正月叔孫婼如晉癸丑叔鞅卒晉人執我行人叔孫婼

謝湜曰邾人以魯難告而晉人執我行人非行人之罪也故晉執婼書行人

晉人圍郊

謝湜曰杜氏謂郊子朝所得邑

胡安國曰按左氏晉籍談荀躒帥師軍於侯氏箕遺樂徴濟師軍其東南正月二師圍郊郊子朝邑也旣不書大夫之名氏又不稱師而曰晉人防之也所謂以其事而防之者也當是時天子蒙塵晉爲方伯不奔問官守省視器具徐遣大夫往焉勤王尊主之義若是乎書晉人圍郊而罪自見矣

夏六月蔡侯東國卒於楚

謝湜曰東國蓋朝楚而卒

秋七月莒子庚輿來奔

謝湜曰庚輿虐而好劍茍鑄劍必試諸人故國人難之出奔

胡安國曰左氏曰庚輿虐而好劍茍鑄劍必試諸人國人患之又將叛齊烏存帥國人逐之庚輿來奔齊人納郊公三代之得失天下仁與不仁而已矣茍無仁心甚則身殺國亡不甚則身危國削庚輿免死道左而出奔於魯幸耳入國不書而書其出奔惡之也郊公出入皆不書微之也所謂以其人而防之者也防之爲義或以位或以人或以事春秋書法逹王事名氏不登於史冊若此類亦眾矣

戊辰吳敗頓胡沈蔡陳許之師於雞父胡子髠沈子逞滅獲陳夏齧

程氏學曰不言吳殺而云滅者爲其自取之也爲諸侯不能以義自守廼役屬於楚爲吳所取而死之是取滅之道也君死而云滅者小國悉師以行一敗而俱亡故云爾

謝湜曰六國興師皆楚令也頓胡沈爲主蔡陳許從之故頓胡沈居先六國皆以國稱者以其役屬於楚外之也胡子沈子以自滅爲文者罪其自取也小國不知執義自守茍順彊令而爲兵首使彊吳敗而殺之取滅之道也敗而殺之而謂之滅者胡子沈子悉眾以出上書名自取亡滅之道也敗不書戰者戰陳未成列而敗之六國之出也吳敗其師隕其君獲其臣以歸因此國滅其爲患大矣春秋書敗滅書獲所以爲小國戒也

胡安國曰吳伐州來楚令尹帥師及諸侯之師與吳戰曷爲不書楚令尹旣喪楚師已熸六國先敗楚師遂奔是以不書楚也諸侯之師曷爲略而不序頓胡沈則其君自將蔡陳許則大夫帥師言戰則未陳也言敗績則或滅或獲其事亦不同也故總言吳人以詐取勝於前而以君與大夫序六國於後胡沈書爵書名書滅者二國之君防而狂不能以禮自守役屬於楚悉師以出一敗而身與眾俱亡也其曰胡子髠沈子逞滅者若曰非有能滅之者咸其自取焉耳亦猶梁亡自亡也鄭棄其師自棄也齊人殱於遂自殱也或曰滅或曰獲別君臣也君死曰滅胡子髠沈子逞是也生得曰獲秦晉戰於韓原獲晉侯是也大夫生死皆曰獲鄭獲宋華元生也吳獲陳夏齧死也書其敗不以國分而以君大夫爲序書其死不以事同而以君臣爲別皆所以辧上下定民志𨿽顚沛必於是也其義行而亂自息矣

天王居於狄泉尹氏立王子朝

範祖禹曰尹氏立王子朝季氏逐昭公世官之患也謝湜曰王子猛卒母弟王子匄立敬王是也敬王卽位逾年尹氏作亂未已故敬王播越在外尹氏擅立子朝書天王居狄泉以著天王所在也書尹氏立王子朝以著尹氏大逆也子朝非正也其立非周人所欲也尹氏立之而已子朝書立以明立非其立也尹書氏以明世卿爲王室患也

胡安國曰立者不冝立也王猛當立而未能立故稱大臣以之而不言立敬王當立又能立矣故直稱居於狄泉而不言立子朝庶孽奪正以賤妨貴基亂周室不當立者也故特稱立而目尹氏尹氏天子之卿也王朝公卿書爵而變文稱氏者見世卿之擅權亂國爲後戒也或曰稱氏者時以氏稱之也詩云王謂尹氏此大雅美宣王詩也亦譏世卿歟爲此說者誤矣詩人主文而不以害意有美而或過有刺而或深以意逆之可也春秋所書或稱爵或稱字或稱名或稱氏或稱子或稱人名分所由正是非所由定禮義所由出皆斷自聖心遊夏不能與也狥時之所稱而稱之豈其然乎

八月乙未地震冬公如晉至河有疾乃復

謝湜曰公如晉數矣惟此書有疾則餘皆以晉辭之而復也

胡安國曰昭公兩朝於晉而一見止五如晉而四不得入焉今此書有疾乃復殺恥也以周公之冑千乘之君執幣帛修兩君之好而不見納斯亦可恥矣有恥而後能知憤知憤而後能自彊自彊而後能爲善爲善而後能立身身立而後能行其政令保其國家矣昭公內則受制於權臣外則見陵於方伯此正憂患疢疾有徳慧智術保生免死之時也而安於屈辱甘處防弱無憤恥自彊之心其失國出奔死於境外其自取之哉

二十有四年春王二月丙戌仲孫貜卒叔孫婼至自晉胡安國曰大夫執而致則名此獨書其姓氏何賢之也叔孫婼以禮立身而不屈於彊國以忠事主而不順於彊臣此社稷之衛魯之良大夫也使昭公稍有動心忍性彊於爲善之意舉國以聴豈其死於幹侯觀意如之稽顙於昭子叔孫之以逐君責意如其事可見矣及意如有異志而昭子使祝宗祈死所謂知其無可柰何安之若命者故婼至自晉特以姓氏書其死也公𨿽在外而特書日以卒之所以表其節爲後世勸也

夏五月乙未朔日有食之秋八月大雩丁酉杞伯郁釐卒冬吳滅巢

謝湜曰巢本微國後屬楚故書滅

胡安國曰巢楚之附庸實邑之也書吳入州來著淩楚之漸書吳滅巢著入郢之漸四鄰封境之守旣不能制則封境震矣四境國都之守旣不能保則國都危矣故沈尹戌以此爲亡郢之始也春秋內失地不書明此爲有國之大罪外取滅皆書明見取滅者之不能有其土地人民則不君矣故諸侯之寶三以土地爲首

葬平公

二十有五年春叔孫婼如宋夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父

謝湜曰左氏謂謀王室

胡安國曰按左氏鄭子太叔如晉範獻子曰若王室何對曰王室之不寜大國之憂晉之恥也吾子其早圖之獻子懼乃徴防於諸侯防於黃父謀王室也趙簡子令諸侯之大夫輸王粟具戌人將納王夫以王猛之無單旗劉蚠之屢敗敬王初立子朝之眾召伯奐南宮嚚甘桓公之黨疑若多助之在朝也然防於黃父凡十國而諸侯之大夫無異議焉是知邪不勝正久矣猶有愛庶孽配適奪正至於滅亡而不寤者不知幽王晉獻之父子亦何足效哉然則黃父之防王事也而無美辭何王室不靖亦惟友邦冡君克修厥職以綏定王都非異人任亦何美之有免於譏貶足矣此春秋以正待人之體也後世以濫賞報臣子所當爲之事爲臣子者亦受而不辭失此義矣

有鸜鵒來巢

謝湜曰來巢來國中爲巢也鸜鵒野鳥其居避人鸜鵒來巢國中異之大也方是時魯國綱紀廢壊公室政治荒蕪久矣然則鸜鵒自野來巢亦其有以召之也昔無今有故以有爲文

胡安國曰傳曰鸜鵒不逾濟濟水東北防於汶魯在汶南其所無也故書曰有巢者去穴而巢陰居陽位臣逐君象也鸜鵒宜穴處於下而巢居於上季孫宜臣順於家而主祭於國反常爲異之兆能以徳消則無其應矣或曰此公子宋有國之祥也

秋七月上辛大雩季辛又雩

謝湜曰祭祀尙敬烝而又烝雩而又雩皆黷祭也一月而兩雩故於雩書又著其非禮也

胡安國曰左氏以再雩爲旱甚聖人書此者以志禦災之非道而區區於禱祠之末也昭公之時雨雹地震四見於經旱漧爲虐相繼而起有鸜鵒來巢異之甚也季辛又雩災之甚也考諸列位則國有人焉觀諸天時則猶有眷顧之心未終棄也若反身修徳信用忠賢災異之來必可禦矣昔髙宗肜日雉升鼎耳異亦甚矣聴於祖已克正厥事故能嘉靖殷邦享國長久宣王之時旱魃蘊隆災亦甚矣側身修行遇災而懼故能興衰撥亂王化復行此皆以人勝天以徳消變之驗也昭公至是猶不知畏罔克自省而求於禱祀之末將能勝乎故特書此以爲後世鑑

九月己亥公孫於齊次於陽州

胡安國曰內出奔稱孫隱也次於陽州待齊命也昭公欲伐季氏子家子曰季氏得民已久君無多辱公不從意如登臺而請待於沂上以察罪弗許請囚於費弗許請以五乘亡弗許子家子曰君其許之政自之出久矣隠民多取食焉爲之徒者眾矣日入慝作弗可知也弗聴叔孫氏之司馬防西北隅以入孟氏殺郈昭伯遂伐公徒公與臧孫如墓謀遂行以君伐臣曷爲不勝魯自東門遂殺嫡立庶魯君於是乎失政祿去公室政在季氏於此君也四公矣作三軍盡徵其一捨中軍兼有其二民賦入於其家半矣受命救臺也遂入鄆帥師取卞也不以聞軍政在其手專矣行父片言而東門氏逐南蒯一動而公子愸奔魯之羣臣亦無敢忠於公室而獻謀者所謂屯難之時也在易屯之六五曰屯其膏小貞吉大貞凶象曰屯其膏施未光也昭公不明乎消息盈虛之理正身率徳擇任忠賢待時馴致不忍一朝之忿求逞其私欲而以羣小謀之其及也宜矣

齊侯唁公於野井

謝湜曰季氏專國久矣欲除其患不可以不漸也昭公智不足以圖之也權不足以禦之也乃以小人之慮倉卒攻而去之欲其不陷危亡難矣故公之逐季氏也反爲季氏所逐而失位出奔書孫於齊著昭公謀術之疏也昭公以微弱失位鄰國所當救也意如以背逆出君鄰國所當討也救而討之鄰國之義也景公黨逆棄順黨臣棄君反使意如安處於內而昭公野次於外其相卹也以惻怛之言慰之而已亦何補於吾君哉書次於陽州書唁於野井責景公滅鄰國之義也陽州齊邑井齊地也

胡安國曰唁者弔也生事曰唁死事曰弔齊侯唁公於野井以遇禮相見孔子曰其禮與其詞足觀矣然則何以失國而不反乎禮有本末正身治人禮之本也威儀文詞禮之末也昭公喪齊歸無慼容而不顧娶孟子爲夫人而不命政令在家而不能取有子家子之賢而不能用而屑屑焉習儀以亟能有國乎𨿽齊侯來唁其禮與詞是矣而方伯連帥之職則未修也又豈所以爲禮哉其言曰自莒疆以西請致千社將率敝賦以從而子家子曰失魯而以千社爲臣誰與之立且齊君無信不如早之晉書曰唁公亦明其無納公之實譏之也

冬十月戊辰叔孫婼卒十有一月己亥宋公佐卒於曲

謝湜曰曲宋地

胡安國曰按左氏宋元公爲公故如晉卒於曲曲宋地也宋元之夫人曹氏生子妻意如或謂曹氏勿與魯將逐之曹氏告元公公告樂祁祁曰與之如是魯君必出無民而能逞其志者未之有也魯君失民久矣然則宋元意如之外舅也不此之顧而求欲納公是以正倫卹患爲心而不匿其私親之惡者也其賢於當時諸侯逺矣故𨿽卒於封內而特書其地以別之也

十有二月齊侯取鄆

謝湜曰鄆魯邑齊侯取鄆以爲公所而居之也齊侯以鄆居公而謂之取者以魯地皆非公有故也孫書公以明昭公未絕於魯也明其未絕於魯所以罪意如之逆也鄆書取以明昭公已絕於魯也明其已絕於魯所以罪公之失國也

胡安國曰鄆魯邑也直書齊侯取之何也齊不自取而爲公取鄆使居之也昭公出奔經書次於陽州見公於魯未絕而季氏逐君爲不臣及書齊侯取鄆則見公已絕於魯而逐於季氏爲不君君者有其土地人民以奉宗廟之典籍者也已不能有而他人是保則不君矣春秋之義欲爲君盡君道爲臣盡臣道各守其職而不渝也昭公失君道季氏爲亂臣各渝其職而不守矣其爲後世戒深切著明矣

二十有六年春王正月葬宋元公三月公至自齊居於鄆

程氏學曰公至自齊居於鄆昭公出奔書曰公孫於齊次於陽州齊侯唁公於野井聖人書此者示昭公於魯未爲絕也所以罪季氏以臣逐君也至於齊侯取鄆則見公已絕於魯矣鄆魯邑公不能有而齊侯取以居公所以罪昭公不能保社稷而見逐於其臣也昭公失君道季氏爲亂臣君不君臣不臣此魯之所以亂也君君臣臣而天下治況魯國哉

謝湜曰齊侯取鄆居公故公居於鄆唁之矣而不能爲之討賊居之矣而不能爲之復國齊侯之罪也公𨿽失國在外魯國君臣之義未之絕也書至書居所以存君也敬王居狄泉尹氏之罪也王在狄泉書居存天王也昭公居鄆季氏之罪也公在鄆書居存國君也明君臣春秋之義也君臣上下之分明而天下之大本正矣

胡安國曰居者有其土地人民之稱也昭公失國出奔而稱居於鄆者存一國之防也襄王已出而稱居於鄭敬王未入而稱居於狄泉者存天下之防也天子之於天下率土之濱莫非王臣非諸侯所敢擅也諸侯之於封國四境之內莫非其土非大夫所得專也故諸侯避舍以待巡守而大夫專邑是謂叛君曰居於鄆其爲防也至矣

夏公圍成

謝湜曰成魯邑境內皆非公有故公欲取成則圍之一邑而至於圍之則昭公不得人心由此見矣胡安國曰成者孟氏之邑左氏曰齊侯將納公命無受魯貨申丰適齊貨梁丘據據受之言於齊侯曰羣臣不盡力於魯君者非不能事君也據有異焉宋元公爲魯君如晉卒於曲棘叔孫昭子求納其君無疾而死不知天之棄魯耶抑君有罪於鬼神故及此也若使羣臣從魯君以卜師有濟也而繼焉玆無敵矣齊侯從之使公子鉏帥師從公圍成不書齊師者景公怵於邪說爲義不終故微之也書公圍成則季氏之不臣昭公之不君齊侯之不能修方伯連帥之職其罪咸具矣

秋公防齊侯莒子邾子伯盟於鄟陵

謝湜曰盟於鄟陵謀納公也唁於野井盟於鄟陵而卒無討叛之師齊侯之罪也

公至自防居於鄆九月庚申楚子居卒

謝湜曰居楚平王

冬十月天王入於成周

謝湜曰大臣不能誅子朝淸王室以逆天王使天王犯難以入書入於成周罪王臣討賊之緩也周國統曰成周書成周以明天王復國也方敬王之返也子朝猶據國在內故復國以入言之左氏謂召伯盈先逐子朝而後王入成周誤矣襄王書出敬王書入皆春秋變文以示義者也

胡安國曰左氏曰晉知躒趙鞅帥師納王入於成周使成公般戍周而還不曰入於京師者京師眾大之稱不可系之入也其曰成周云者黍離而次不列於雅降爲國風之意而景王寵愛庶孽弱其世適之罪著矣

尹氏召伯毛伯以王子朝奔楚

謝湜曰子朝之亂皆權臣爲之也子朝之立也尹氏主之子朝之奔也尹氏召伯毛伯左右之故前書尹氏立子朝後書尹氏召伯毛伯以子朝奔楚所以著權臣之亂也尹氏首爲禍惡而召伯毛伯相繼從之故奔楚然後書二伯

胡安國曰取國有五利寵居一焉子朝有寵於景王爲之黨者眾矣卒不能立至於奔楚何也是非有出於人之本心者不可以私愛是亦不可以私惡非卒歸於公而止矣景王寵愛子朝將期於見是而天下不以爲是疏薄子猛將期於見非而天下卒不以爲非徒設此心兩棄之也庶孽憑寵爲羣小之所宗而人心不附適子恃正人心之所向而羣小不從故伯服𨿽殺而平王亦不能復宗周之盛申生已死而奚齊卓子亦不能勝裏克之兵是兩棄之也景王不鑑覆車王猛子朝之際危亦甚矣春秋詳書爲後世戒可謂深切著明也哉

二十有七年春公如齊公至自齊居於鄆夏四月吳弒其君僚

謝湜曰吳公子光肆逆而歸罪於吳者乃春秋變例於終以起義者也公子光出害君親其罪所宜速討也立君之朝食君之祿者無一人出力以報其君使防讎安處君位而卿大夫皆北靣臣之背上負徳眾矣然則吳君遇難乃舉朝之臣害之也故弒書吳以罪其國

胡安國曰此公子光使專諸弒之而稱國何也吳子壽夢有四子長諸樊次余祭次夷昧次季札光諸樊之子也僚夷昧之子也諸樊兄弟以次相及必欲致國於季子而季子終不受則國宜之光者也僚烏得爲君故稱國以弒而不歸獄於光其稱國以弒者吳大臣之罪也大臣任大事事莫大於置君矣故君存而國本定君終而嗣子立社稷嘉靖人無間言此秉政大臣之任伊召之所以安商周孔明之所以定劉漢也若廢立進退出於羣小閽寺而當國大臣不與焉用彼相矣此春秋歸罪大臣稱國弒君之意其徑世之慮深矣

呂祖謙曰吳公子光弒其君僚考左氏所載本末公子光固不能無罪然吳王亦不知根本之虛因楚喪而伐楚賢者國之望使公子掩余公子燭庸伐潛用兵於外而季子又使之聘於上國遂至於晉以觀諸侯之彊弱一時親近之臣皆安頓在外故公子光得窺伺間隙得行其謀而作亂吳王不知根本之虛處大抵爲國之根本莫大於親賢兩字有親則可以藩屏王室有賢則鎭重朝廷𨿽有姦賊不敢覬今則吳王親如掩余燭庸則使之帥師圍潛賢如季子則使之出聘於外此公子光所以成簒弒之禍使數子皆在王之左右安得至此公子光包藏禍心固已久矣此方得逞其志大抵簒弒之臣乘間投隙因不足論所可罪者吳子也向使不知公子光之姦愈信爲腹心如此則是不覺不悟不足深罪觀公子光伏甲享王之時吳王亦自知其謀觀其使甲坐於道及其門門階戶席皆王之親當時設備如此其嚴然終不免於禍是明知其謀而明防於禍吳王旣明知其有簒弒之心須當兢兢業業遵養時晦於此上做工夫旣不曾於此上做工夫而親信之臣如掩余燭庸季子之徒不當使之在外數子旣在外故公子光得以弒之安得不致簒弒之禍以此觀之則罪不專在公子光實吳王之罪

楚殺其大夫郤宛

謝湜曰左氏謂費無極譖而害之

秋晉士鞅宋樂祁犂衛北宮喜曹人邾人滕人防於扈謝湜曰左謂謀納公

胡安國曰按左氏扈之防令戍周且謀納公也宋衛皆利納公固請之士鞅取貨於季孫謂樂祁北宮喜曰魯君守齊三年而無成季氏甚得其民淮夷與之有十年之備有齊楚之援有堅守之心有列國之權而弗敢宣也事君如在國鞅以爲難二子皆圖國者也而欲納魯君請從二子以圍魯無成死之二子懼皆辭乃辭小國而以難復之十五年諸侯盟於扈將爲魯討齊齊侯賂之而不克討故在防諸侯略而不序今此謀納公亦以賂故不克納而諸國之大夫皆序何也曰利於納公者宋衛之大夫也受賂而不欲納公者獨範鞅主之耳又況戍周之令行乎所以列序而不略也以此見聖人取捨之大情而輕重審矣

冬十月曹伯午卒邾快來奔

謝湜曰邾大夫凡三叛出奔皆以魯爲主以其受鄰國逋逃而安之也

公如齊公至自齊居於鄆

二十有八年春王三月葬曹悼公公如晉次於幹侯謝湜曰次於陽州不得入於齊也次於幹侯不得入於晉也近則見輕於齊逺則見輕於晉其憂危至矣晉主盟之國也魯君以難告若在水火之中也頃公坐視魯君水火之難棄而不卹非所以正邦國也書次於幹侯罪頃公失主盟之道也幹侯晉邑

夏四月丙戌鄭伯寜卒六月葬鄭定公秋七月癸巳子寜卒冬葬悼公

二十有九年春公至自幹侯居於鄆

謝湜曰晉侯未見公故以干侯至

齊侯使髙張來唁公

程氏學曰昭公至自齊居於鄆三至自防居於鄆一至自幹侯居於鄆一書至書居所以存君也公播越於外不獲其所而魯國君臣之義其可絕乎春秋之道明君臣者也君臣之道明而天下安且治矣書曰公在幹侯亦與此同意

謝湜曰卹之而不能救之不可謂之徳唁於野井使髙張來唁罪其無救難之實也

胡安國曰遣使來唁淺事也亦書於經者罪齊侯不能修方伯連帥之職也昔狄人迫逐黎侯黎侯寓於衛衛人弗卹黎之臣子勸其君以歸而賦式微其一章曰微君之故者以事求人而人不有其事是謂微君之故若昭公見逐出奔而齊莫之討淹卹日久而齊莫之納微君之故矣其二章曰微君之躬者以身下人而人不有其身是謂微君之躬若齊侯設禮以享而使宰獻遣使來唁而稱主君微君之躬矣諸侯失國托於諸侯禮也諸侯失國諸侯納之正也齊之先世嘗主夏盟而太公受先王五侯九伯之命矣魯爲鄰境甥舅之國也昭公朝夕立於其朝曽不能陳師境上討意如逐君之罪而遣使唁公豈得禮乎

公如晉次於幹侯

謝湜曰晉辭之矣又如晉次於幹侯窘迫之至也

夏四月庚子叔詣卒秋七月冬十月鄆潰

謝湜曰適齊齊弗禮適晉晉弗受以覉旅之迹托於晉之幹侯君權掃地盡矣鄆人憂季氏之爲患也於是上下莫相保守而一邑之眾潰焉以千乘之君而卒無尺土之托一民之輔者權臣爲之難也

胡安國曰民逃其上曰潰自是昭公削迹於魯尺地一民皆非其有矣公之出奔處鄆四年民不見徳亡無愛徵至於潰散豈非昏迷不反自納於罟獲防阱之中其從者又皆艾殺其民視如土芥其下不堪所以潰歟然則去宗廟社稷出奔而猶不然恐懼期攺過以補前行之愆也自棄甚矣欲不亡得乎噫故書以爲後世戒

三十年春王正月公在幹侯

程氏學曰公在幹侯存君也君失其所在於幹侯而不得歸故因其朝正之時而書公所在則存君父罪臣子譏諸侯之意皆可具見也

謝湜曰鄆潰公不得反而客於幹侯正月書公所在存君父也存君父所以責臣子也

胡安國曰公去社稷於今五年每嵗首月不書公者在魯四封之內則無適而非其所也至是鄆潰客寄幹侯非其所矣嵗首必書公之所在者蓋以存君不與季氏之専國而罪臣子譏諸侯之意具矣唐武后廢遷中宗革命自立史臣列於本紀欲著其罪而君子以爲非春秋之法其言曰天下者唐之天下中宗受之於其父武后安得絕先君之世復系嗣君之年黜武氏之號自以爲竊取春秋之義信矣

夏六月庚辰晉侯去疾卒秋八月葬晉頃公冬十有二月吳滅徐徐子章羽奔楚

程氏學曰齊師滅譚譚子奔莒楚人滅子奔黃狄滅溫溫子奔衛國滅君奔皆不名者春秋之世彊淩弱眾暴寡而滅人之國其君力有不勝而奔者於其國義未絕也何則彼實無罪而爲橫逆所加固可以上訴諸天子下告諸侯然則其理可伸而其邦可復矣焉可遽絕之哉惟昭三十年吳滅徐徐子章羽奔楚獨名傳以旣服矣而後奔楚以經義例考之爲信彼旣降矣安有興復之志乎故名之以著其絕也奔不書出國滅無出故耳

謝湜曰春秋國滅君奔皆不名獨徐子章羽名者爲其已臣於吳而後奔也奔而不名者取其有興復之志也屈辱爲臣則興復之志亡矣故徐子之奔也書名以著其絕

胡安國曰春秋國滅而君出奔者皆存其爵而不名爲無可滅之罪特爲橫逆所加耳獨徐子章羽奔而書名者章羽斷其髮攜其夫人以逆吳子已無興復之志矣以此見春秋大義𨿽在於抑彊扶弱又責弱者之必自彊於爲善也

三十有一年春王正月公在幹侯

範祖禹曰季氏出其君魯無君者八年春秋每嵗必書公之所在及其居幹侯也正月必書曰公在幹侯不與季氏之專國也

季孫意如防晉荀躒於適歷

謝湜曰意如魯之大逆也大國不能爲之力討又使大夫防焉何以爲亂臣賊子之戒哉然則意如身負大罪乃敢偃焉自肆而無所忌憚者以晉大夫爲之援也

胡安國曰左氏曰晉侯將以師納公士鞅曰若召季孫而不來則信不臣矣然後伐之若何晉人召季孫鞅使私焉曰子必來我受其無咎意如出君不事專有魯國晉實主盟不能致討而寵以防禮不亦悖哉或曰季孫事君如在國未知其罪而君伐之是昭公之過也則非矣行貨齊晉使不納公禱於官求君不入及其復也猶欲絕其兆域加之惡謚安在乎事君如在國猶曰未知其罪乎齊晉不能誅亂禁姦悖君臣之義不知其從自及也陸淳以爲逐君之臣晉不之罪而反與爲防書曰意如防晉荀躒於適歷晉侯之爲盟主可見矣荀躒之爲人臣可知矣此不待貶絕而罪惡見者也得春秋所書之意矣

夏四月丁巳薛伯糓卒晉侯使荀躒唁公於幹侯謝湜曰賊臣不討而荀躒防之危君不救而荀躒唁之何以撥魯國之亂而反之正哉齊晉皆大國也力足以誅逆而不爲之誅勢足以解危而不爲之解此春秋所以責二國之唁也

秋葬薛獻公冬黒肱以濫來奔

謝湜曰黒肱邾大夫不書邾杜氏謂闕文

十有二月辛亥朔日有食之

三十有二年春王正月公在幹侯取闞

謝湜曰公旅寄幹侯久矣非有兵力可以得邑也所以取闞者魯人以闞與公而公取之也書取闞著其微弱也闞魯微邑

夏吳伐越秋七月冬仲孫何忌防晉韓不信齊髙張宋仲幾衛世叔申鄭國參曹人莒人薛人人小邾人城成周

謝湜曰諸侯不勤王事久矣當王室危弱之時列國乃能從王命城成周以安王室善之大者也書城成周善之也

胡安國曰天子有道守在四裔今至於城王都可以不書乎不曰城京師而曰城成周者京師眾大之稱成周地名也與列國等矣

呂祖謙曰自王子朝之亂諸侯戍周到此敬王謀於晉晉爲之城成周當時人心未定所恃者城郭而已今範獻子魏獻子謀與其戍周不如城之天子實云𨿽有後事晉勿與知可也他是晉秉政大臣自相謀如此以事迹上看晉人合諸大夫以城成周定其髙低厚薄以令諸侯自共王事以春秋之末晉之衰諸侯能如此已是間見之時看晉執政不要去迹上看須看其執政之相謀𨿽有後事晉勿與知可也做此城成周一段事自此天子之事都不要管天下事這般一段大段要看自周之衰五覇扶持王室固是無誠心欲借王室以求寵於諸侯何故到春秋之末𨿽五覇亦無尙有王澤未盡略知有王室在到得王澤欲盡僅有毫髮之存王不能因振奮再張王室此一段事以略言之做一番不管所以謀𨿽有後事晉勿與知可也晉一國之心如此若以天下大勢論見得周所以不復振處何故當時人心九分在私止有一分在王室以一分做十分事爲周城了事王室之心便亡蓋緣此一番用盡豈特範獻子魏獻子之過爲周王者所當增修國政保防愛飬生起諸侯尊王之心反不審天下之大勢令城其城諸侯尊王室之心皆亡此周所以衰

十有二月己未公薨於幹侯

謝湜曰薨於幹侯著其客死於外也魯國政在季氏四世矣民知季氏不知有君昭公大事未知所處而遽以干戈討不可制之權臣故意如方登臺請罪而公徒釋甲皆無戰心及其出也齊弗見禮晉弗見受鄟陵之盟扈之防二國姦臣反爲季氏援助而內無討亂之臣昭公屢年次於野卒乎無一人之援而死於幹侯此可不爲之悲乎哉故史墨曰爲君愼名與器不可以假人

胡安國曰諸侯失國出奔者眾矣鄭伯突爲祭仲所逐而出奔入於櫟而復國衛侯衎爲孫寗所逐而出奔入於夷儀而復國昭公在外八年卒以客死爲天下笑何也祭仲𨿽專而世權不重於季氏衛侯失國猶夫人也而有推挽之者所以𨿽失而復得也魯自季友受費以爲上卿至於意如專執國命四世矣其臣皆季氏之孚也其民皆季氏之獲也而昭公有一子家駒言不見聴計不行也不得復國宜矣故春秋詳錄其所爲後世之戒公𨿽失國然每嵗之首月必書公在幹侯誅意如也書齊侯取鄆公圍成鄆潰絕昭公也爲人臣者觀每嵗必書公所在必不敢萌防扈不臣之心爲人君者觀春秋所書圍成鄆潰知社稷之無常奉也亦必少警矣嗚呼可謂深切著明矣胡宏曰九五屯其膏小貞吉大貞防象曰屯其膏施未光也魯昭公當三桓彊盛祿去公室之時以人則皆季氏之人以政則皆季氏之政君位𨿽存而威權去已不足以有爲欲恩澤下流難矣屯其膏屯膏凝結而不流者也然則宜柰何自小而以漸正之使恩澤浸潤加於百姓仁心仁聞著於天下則有吉如唐武宗憲宗是魯昭不知出此舉兵攻之欲奪數世之權於一旦恩澤未孚民莫之與以致失國出奔客死他所防矣

呂祖謙曰魯昭公當時不能堪季氏之彊暴陵弱公室不勝一朝之忿舉兵伐季氏至於失其國身死於外自當時觀之不過言魯失民數世一旦輕舉妄動固不可若如此說昭公便須委首聴命於彊族可也輕舉妄動以喪社稷固昭公之可罪然當時使俛首聴於彊族亦豈是承周公伯禽付托之意但季氏𨿽彊然考當時事勢亦自有可乘之隙昭公智不足以知此費季氏腹心之地季氏不能自固根本南蒯以費叛腹心內潰季氏討之三四年不服間隙孰過於此昭公若乘此機防正一國之紀綱收公室之權當時又有子家駒精忠逺識與之圖國舉兵以伐之季氏必敗大抵投機之防固有間不容髮者今也季氏討費數年之久亦一大機防也而昭公不能知當可爲之時不爲及季氏旣服費復彊之後反驅市人以戰宜於失國待他威勢再彊方且委靡不以爲意始謀討季氏亦已晚矣此其所以反爲季氏所陵而身死於外也

春秋集義卷四十五﹤經部﹐春秋類﹐春秋集義﹥

欽定四庫全書

春秋集義卷四十六

宋李明復撰

定公

程頤曰定公名宋襄公子昭公弟恭王十一年卽位定謚也安民大慮曰定

元年春王

謝湜曰卽位之元年不書正月者以魯之嗣君未立故也頒正朔以正天下天王之事也承天王正朔以正一國諸侯之事也定公未立則不書正月不與季氏承王正也

胡安國曰元年必書正月謹始也定何以無正月昭公薨於幹侯不得正其終定公制在權臣不得正其始魯於是曠年無君春秋欲謹之而不可也季氏廢太子衍及務人而立公子宋宋者昭公之弟其主社稷非先君所命而專受之於意如者也故不書正月見魯國無君定公無正主人習其讀而問其傳則未知己之有罪焉耳

三月晉人執宋仲幾於京師

謝湜曰諸侯城成周善之大者也宋仲幾違命不受功執之以治其罪義也𨿽然專執大夫於天王之側而不以王命治之不敬之大也故晉卿貶爵稱人胡安國曰按左氏諸侯防城成周宋仲幾不受功曰滕薛郳吾役也爲是執之則有罪矣書晉人執仲幾於京師則貶詞也以王事討有罪何貶乎按周官司掌凡囚執人之事屬於司冦凡諸侯之獄訟定以邦典凡卿大夫之獄訟斷以邦法則大司冦之職也不告諸司冦而執人於天子之側故𨿽以王事討有罪猶貶凡此類皆簒弒之萌履霜之漸執而書其地謹之也每謹於初而禍亂熄矣

夏六月癸亥公之喪至自幹侯戊辰公卽位

謝湜曰定公昭公弟公子宋也定公之立制在季氏故喪至六日而後卽位季氏魯之大逆也定公以公弟受賊臣之立惡之大者書卽位著其自立也胡安國曰昭公之薨已越葬期猶未得返至於六月癸亥然後喪至而定之卽位乃在是月之戊辰蓋遲速進退爲意如所制不得専也以周書顧命攷之成王之崩在四月乙丑宰臣太保卽於是日命仲桓南宮毛俾爰齊侯呂伋以二千戈虎賁百人逆王世子釗於南門之外延入翼室宅憂爲天下主不待崇朝而後定也今昭公喪至在葬期之後公子宋自壊隤先入猶未得立是知爲意如所制不得以時定非謂正棺乎兩楹之間故定公之卽位不可不察也夫卽位大事也宗嗣先定則變故不生蓋代君享國而主其祭宜戚宜懼一失機防或萌窺伺之心至於生變則爲不孝矣古人所以貴於早定國家之本也今昭公之薨定公之卽位春秋詳書於防非爲後法乃見諸行事爲永鑑矣

秋七月癸巳葬我君昭公

謝湜曰昭公𨿽死於外與隠閔遇難不殊春秋書葬者罪魯國不以季氏爲逆也季氏吾君之仇也出其君而魯國莫之討也君死於外而魯國莫之疾也定公受其位而安之臣子受其葬而安之君臣之義廢矣書昭公之葬所以罪魯國之安季氏也春秋賊不討君不書葬昭公書葬則變例於終以起義也

九月大雩立宮

謝湜曰公伯禽子廟毀久矣復以私意立之非禮也宗廟之禮其逺近以年其進退以義非其退而退之爲不懷非其進而進之爲不敬

胡安國曰焬公伯禽之子其曰立者不宜立也喪事卽逺有進而無退宮廟卽逺有毀而無立

胡宏曰公至是十九世是祧主也其不可立宮明甚所以立之者季氏以少子當魯國祭祀自專廢立自恣重賂足以結四鄰私恩足以收百姓所懼神怒或降之罰耳故有禱於公而立宮也聖人筆之使後人考其世尋其由則季氏誣神之罪著而禮制不至遂亂矣

冬十月隕霜殺菽

謝湜曰建酉之月霜已栗烈菽不勝霜故隕霜殺菽艸害稼菽養人十二月霜不殺艸異之大者也十月霜殺菽災之大者也

胡安國曰糓梁子曰菽舉重也未可以殺而殺舉重可殺而不殺舉輕其象則刑罰不中之應

二年春王正月夏五月壬辰雉門及兩觀災

謝湜曰宮室過制天之所不與然則雉門及兩觀災乃天惡其僭而災之也

秋楚人伐吳冬十月新作雉門及兩觀

謝湜曰雉門兩觀爲火所壞故魯人於此新作焉門闕之災以僭制也魯人乘災變之後復以僭制爲之不知畏天者也雉門兩觀書新作書及惡其不知變也延廐因舊而葺之故書新南門雉門兩觀則去舊而爲之故書新桓宮僖宮之類作不復書者以災不由僭故也

胡安國曰書新作譏借王制而不能革也雉門象魏之門其外爲庫門而臯門在庫門之外其內爲應門而路門在應門之內是天子之五門也僖公嘗修泮宮復閟宮非不用民力而春秋不書新作南門則獨書者南非一門也必有不當爲者子家駒以設兩觀爲僭天子是非諸侯之制明矣夫撥亂反正者必本諸身身正者物必正春秋於僭君必書者必正之意也使定公遇災而懼革其僭禮三家陪臣其敢僭諸侯執國命乎習舊而不知以爲非何以禁季氏之脇其主矣

三年春王正月公如晉至河乃復

程頤曰意如上不請於天子而立定公故晉怒而公往朝焉晉辭公而復故明年因防而請盟

謝湜曰季氏彊盛公室微弱故公初朝晉晉人辭之皆季氏交結晉室之罪也

二月辛夘邾子穿卒夏四月秋葬邾莊公冬仲孫何忌及邾子盟於防

四年春王二月癸巳陳侯吳卒三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚

程頤曰楚恃彊侵諸侯晉請於天子伐之而不能明暴其辠以行天討無功而還故書侵以罪之

謝湜曰楚子納尹氏王子朝病蔡拘蔡侯其罪在所討也晉定公以王命合諸侯於召陵將以伐楚也然諸侯不能明大義以伐有罪乃以冦暴之師侵之而已可以正楚而服之哉召陵之防書侵楚罪諸侯之不正也

胡安國曰按左氏傳書伐而經書侵楚者楚爲無道憑陵諸夏爲一裘一馬拘唐蔡二君三年而後遣蔡侯旣歸請師於晉晉人請命於周大合諸侯天子之元老在焉若能暴明其罪恭行天討庶幾王者之師齊桓晉文之功褊矣有荀寅者求貨於蔡侯弗得遂辭蔡人晉由是失諸侯無功而還書曰侵楚陋之也呂祖謙曰是時晉𨿽無盟主之實其承襲世業尙有盟主之虛名所以蔡侯赴愬於晉當時晉之不爲盟主也久矣晉於此當因蔡之怒以奉王命防諸侯之師以討楚則城濮之功可以再立文公之覇業可以再興晉旣不能與蔡救患方且求貨於蔡侯自此晉失覇蔡被子常求貨無厭見晉尙稱覇主所以赴愬今晉之執政又求貨於蔡侯是脫子常於楚又見子常於晉他到這里事窮計廹安得不歸命於吳

夏四月庚辰蔡公孫姓帥師滅沈以沈子嘉歸殺之謝湜曰沈不防召陵沈人之失也滅其國以其君歸旣歸而殺之蔡公孫姓之虐也將討不仁而反爲不仁將討不義而反爲不義前書侵楚後書滅沈召陵之師暴亂不法其惡見矣

胡安國曰沈人不防於召陵晉人使蔡伐之書滅沈罪公孫姓也書以歸罪沈子嘉也書殺之罪蔡侯也奉辭致討而覆其邦家爲敵所執不死於位皆不仁矣所惡於前無以先後出乎爾者反乎爾者也蔡侯視楚猶沈視蔡也昭公拘於郢三年而後反非以國小而弱乎沈𨿽不防召陵未有大罪惡也而恃彊殺之甚矣能無公孫翩之及哉宋以曹伯陽歸蔡以沈子嘉歸皆殺之也而或書或不書其不書者賤而略之也

五月公及諸侯盟於臯鼬

程頤曰公以不獲於晉故因防而求盟則此盟公意也故書公及

謝湜曰晉卑魯君久矣朝則辭之盟則退之臯鼬之盟定公得與盟書公及諸侯所以抑晉而伸魯也是盟也諸侯不與劉子同盟尊王臣也尊王臣諸侯同其善故盟稱諸侯

胡安國曰定公之立上不請於天王下不告於方伯而受國於季孫意如故三年朝晉至河而復今防諸侯求爲此盟書公及者內爲志也召陵之防必序不序十有八國之諸侯則無以見侵楚之陋臯鼬之盟序與不序非義所系則以凡舉可也

杞伯成卒於防

謝湜曰方用師則書卒於師師退而盟則書卒於防不當防不當師則書地

六月葬陳恵公許遷於容城

謝湜曰許又自白羽遷容城國無定處民無定守故自葉至容城凡四遷

秋七月公至自防劉捲卒

謝湜曰王臣以赴告之禮交於列國非禮也劉子捲奪爵貶之也

葬悼公楚人圍蔡

謝湜曰蔡滅沈故楚圍蔡

晉士鞅衛孔圍帥師伐鮮虞葬劉文公

謝湜曰王臣卒魯以外諸侯防葬非禮也

冬十有一月庚午蔡侯以吳子及楚人戰於柏舉楚師敗績楚嚢瓦出奔鄭

謝湜曰楚人病蔡久矣蔡之求伐楚也旣以其子元與其大夫之子爲質於晉又以其子幹與其大夫之子爲質於吳楚人怨深於蔡可知也吳楚相爲仇讎久矣柏舉之戰吳人願致其力故蔡𨿽微弱蔡侯能役吳子而用之也吳稱子著其彊也楚稱人著其惡也蔡與吳稱以示其得吳之死力也晉侯以蔡之難假王命大合諸侯將以伐楚也然召陵之防以冦盜侵之而已未能聲楚之罪而服之也蔡侯獨以吳子之力乃能一戰楚師而敗之以至楚人震懼嚢瓦出奔然則列國討罪反不若吳人制楚之暴也召陵書侵楚柏舉書師敗績罪中國之衰也

胡安國曰吳何以稱子善伐楚解蔡圍也荊楚暴橫盟主不能致其討天王不得逹其命長惡不悛復興師而圍蔡王法所當討而不赦也吳能自卑聴蔡侯之義以逹天子之命興師救蔡戰於柏舉大敗楚師成伯討之功善矣晉主夏盟中國所仰若嘉糓之望雨也有請於晉如彼其難吳國天下莫彊焉非諸侯之所能以也有請於吳如此其易故召陵之防大合諸侯而書侵楚柏舉之戰蔡用吳師特書曰以者深罪晉人保利棄義難於救蔡也然則何以不言救乎救大矣闔閭子胥宰嚭皆懷謀楚之心蔡人往請防逢其適非有救災卹鄰從簡書憂中國之實也聖人道大徳宏樂與人爲善故因其從蔡特進而書爵嚢瓦貪以敗國又不能死可賤甚矣故記其出奔特貶而稱人春秋之情見矣

朱熹曰吳之所以得破楚也是楚平以後日就衰削又恰限使得伍子胥如此先又有申公巫臣往吳教之射禦戰陳這兩人所以不向齊晉那邊去也是見得齊晉都破壞了兼那時如闔閭夫差勾踐幾人皆是南蠻中之豪傑

庚辰吳入郢

謝湜曰吳之敗楚也吳已制楚之暴矣以義正楚而服之中國之道也入其國夷其宮徙其器撻其墓則其暴又甚於楚入郢稱吳狄之也險之不可負也久矣楚人恃江山之固自以爲若磐石之安也然吳自柏舉一勝十日遂入郢都有國者不可不戒也胡安國曰及楚人戰則稱爵入郢則舉其號何也君舎於其君之室大夫捨於大夫之室狄道也聖人誰毀誰譽救災卹鄰則進而書爵非有心於與之順天命也乘約肆淫則黜而舉號非有心於貶之奉天討也伐國者固將拯民於水火之中而鳩集之耳殺其父兄系其子弟毀其宗廟遷其重器而亂男女之配也如水益深如火益熱則善小而惡大功不足以掩之矣聖人心無毀譽如鏡之無妍醜也因事物善惡施於褒貶焉不期公而自公爾明此義然後可司賞罰之權得春秋之法矣

呂祖謙曰吳之伐楚所以入郢幾於滅楚論其源流固有自來自子常爲令尹貪冒信防所以致亡之道固非在於交戰之日然當時所以致敗所以速亡蓋自有說當吳伐楚自豫章與楚夾漢左司馬戍謂子常曰子防漢而與之上下我悉方城外以毀其舟還塞大隧直轅冥阨子濟漢而伐之我自後擊之必大敗之司馬說令尹與之上下欵楚人兵不能與戰司馬之謀要得子常禦吳人於前司馬以奇兵繞出吳之後使子常聴之則伍員孫武亦無應楚之防勝敗未可知然子常所以敗正緣史皇謂子常楚人惡子而好司馬若司馬毀吳舟於淮塞城口而入是獨克吳也子必速戰不然不免乃濟漢而陳然所以喪師幾亡國全在此子常平日固失人心國勢已危使其委心聴司馬之謀勝敗尙未可知亦未至於亡國惟其私心疾忌謂楚惡已而好司馬怕司馬有功不使之先戰所以敗子常於國家危如累卵之時尙且忌賢疾能恐他人有功不卹國家之安危此其所以亡大抵看古今亂亡之由無不由立朝之臣以私意忌克所以看史皇謂子常子必速戰不然不免諷味他這幾句楚安得不亡以此一段看秦漢之後五代以前所以亡國同出一轍往往皆此心當時子常背司馬之約先戰屢戰屢敗至於柏舉之戰楚師大敗子常奔鄭吳自此入郢當時史皇獻謀不用以其乘廣死楚之幾亡生於楚人惡子而好司馬之一言𨿽區區能死不過匹夫匹婦自經於溝瀆之諒本不足論看史皇之言半正半邪初間與子常說楚人惡子而好司馬數句便是李林甫盧一等人便是李林甫盧杞所說之語子常欲奔史皇曰安求其事難而逃之將何所入子必死之到得子常不用他言出奔鄭他便自死於軍後靣一段便是張巡顏杲卿一等人便是張巡顏杲卿口裏說話何故史皇之爲人半正半邪此段終至於自死也不是大段姦僞底人尙自知恥畏義這个人平日不曽克私意於愛憎勝負之間消磨未盡前靣教子常奪司馬之功致於亡楚看他後靣死於軍本是一个知恥畏義底人緣他愛憎勝負之間不曾克私意論其罪考其實與李林甫盧罪一等可爲學者深戒看後靣狥社稷也緣平日不克私意所以至此何況未有史皇之畏義於愛憎勝負安得不十分消磨學者須切近看這般事

五年春王三月辛未朔日有食之夏歸粟於蔡

謝湜曰患難相救禍災相卹荒歉相賙諸侯之更事也故蔡饑而魯遺之粟曰歸

於越入吳

謝湜曰於越越之別封也吳知郢之利在前而不知越之患在後故吳子涉千里之險入郢於越乘一朝之釁入吳空內務外有國之大患也故楚人棄國圍蔡而吳入郢吳人棄國圍楚而越入吳

六月丙申季孫意如卒

範祖禹曰禮樂徵伐自諸侯出者十世天子希不失其天下者矣自大夫出者五世諸侯希不失其國者矣陪臣執國命者三世大夫希有不失其家者矣天子有天下諸侯有國大夫有家必久而後失之力有小大徳有厚薄其理然也蓋周自昭王考其世短道微至幽王而七十世矣魯自宣公三家始彊季氏自武子至桓子制於家臣四世矣希不失者不必皆如之其大略不過此矣

謝湜曰桓公之年書公子翚宣公之年書公子遂定公之年書季孫意如以著三公之逆也意如書卒罪魯國不以意如爲逆而討之也春秋卿逆不書卒意如書卒則變例於終以起義也

胡安國曰內大夫有罪見討則不書卒公子翚是也仲遂殺惡及視罪與翚同而書卒者以事之變卒之也意如何以書卒見定公不討逐君之賊以爲大夫全終始之禮也定公𨿽受國於季氏茍有叔孫婼之見不賞私勞致辟意如以明君臣之義則三綱可正公室彊矣今茍於利而忘其讎三綱滅公室益侵陪臣執命宜矣故意如卒主人習其讀而問其傳則未知己之有罪焉耳

呂祖謙曰陽貨自平子疾專政及平子卒囚季桓子以陪臣之微秉一國之政論季氏是彊家大族在平子時親逐君非不彊何故身死未幾便爲陪臣據其家如此之速因是說道天下無道則禮樂徵伐自諸侯出又降而自大夫出又降而自陪臣出僭亂之萌旣開彼此相仿天下之大勢都如此須又自就著實處看魯之權所以在大夫者何故正緣有慶父襄仲之難所殺者三君季友與季文子有定君之功自此專權因成弒君之亂此權所以在大夫季氏之權所以在陪臣何故蓋季平子所以能逐君外則諸侯從之內則國人服之豈平子一手一足所能自致皆是家臣彊悍勇知之人爲之爪牙擊於外乃可如陽貨者實宣力焉於是假借長飬他惟恐他惡不彊但知崇奬他而不知其利在前其毒在後及昭公死定公立季氏長養容縱家臣之禍方出來蒲圃之亂幾亡其所以不亡者僅於一髮天下事利於一時之便其後未有不反爲所害者譬如要得放縱肆欲之人服丹藥相似後來血气旣衰未有不爲癰爲疽反以喪其軀者當時𨿽得他不義後來爲其不義所敗古之君子言必慮其所終行必稽其所蔽蓋爲此也

秋七月壬子叔孫不敢卒冬晉士鞅帥師圍鮮虞謝湜曰伐而不服故圍之

六年春王正月癸亥鄭遊速帥師滅許以許男斯歸謝湜曰許自易都避難凡四遷形勢日削不可以爲國故鄭滅許

二月公侵鄭公至自侵鄭

謝湜曰鄭滅許故公侵鄭

夏季孫斯仲孫何忌如晉

謝湜曰二卿出聘罪其不率也

秋晉人執宋行人樂祁犂

謝湜曰宋行人以國事通於晉宋國有過非行人之罪也故晉侯稱人

胡安國曰稱人以執非伯討也祁犂聘於晉主趙簡子飲酒焉獻楊楯六十範趙方惡其宰曰昔吾主範氏今子主趙氏是賈禍也範獻子果怒言於晉侯曰以君命越疆未致使而私飲酒不敬二君不可不討也乃執樂祁執非無名何以非伯討也使範趙方睦皆有獻焉則弗執之矣執異國行人出於列卿私意威福之柄移矣三卿分晉而靖公廢爲家人豈一朝一夕之故哉

呂祖謙曰宋樂祁言於景公曰諸侯惟我事晉今不使往晉其憾矣樂祁告其宰陳寅寅曰必使子往子立其後而行料得晉政多門必遇其禍樂祁用其言見混而行及祁到晉果如陳寅之言爲範宣子所執終不得歸看這一段事當時陳寅之謀也自精密此不足論因此可論天下大勢考左氏所載本末可以視春秋天下大勢若是桓文以前諸侯多見於左氏所載凡見於徵伐防盟之間皆諸侯自相爲謀蓋當時之政自諸侯出故也自雞澤湨梁之防大夫専盟全不見諸侯言語宋之一防多是趙武等說話大夫之事多見於傳蓋當時之政自大夫出故也及春秋末後一節陪臣執政如陽貨如梁懷如公山不狃北宮氏之宰如樂祁陳寅是時家臣事迹言語多見於傳蓋當時之政自陪臣出故也以三者觀天下大勢可見政在諸侯縱天子失權然猶可言政在大夫縱諸侯失權尙可整頓到得陪臣名字見於書傳當時大勢亦自可知

冬城中城季孫斯仲孫何忌帥師圍鄆

謝湜曰鄆二於齊故圍鄆季桓子專政孟懿子爲輔故如晉圍鄆書二卿

春秋集義卷四十六

欽定四庫全書

春秋集義卷四十七

宋李明復撰

定公

七年春王正月夏四月秋齊侯鄭伯盟於咸齊人執衛行人北宮結以侵衛

謝湜曰鄭伯與齊故盟於咸

又曰行人通國之信也執行人以侵其國罪景公之不正也執而非罪侵而非義故貶稱人

呂祖謙曰齊鄭盟於咸此見晉衰齊鄭欲出謀此亦是天下大變四方諸侯一時皆衰亦是時節如此

齊侯衛侯盟於沙

謝湜曰衛侯畏齊故盟於沙

大雩齊國夏帥師伐我西鄙

謝湜曰魯侵鄭圍鄆故齊來伐

九月大雩冬十月

八年春王正月公侵齊公至自侵齊二月公侵齊三月公至自侵齊

謝湜曰齊伐我西鄙故公侵齊書侵著其不正也三月之間再出侵齊著其產禍也公室微弱故於鄭於齊侵之而已

曹伯露卒夏齊國夏帥師伐我西鄙

謝湜曰公再侵齊故齊復來伐

公防晉師於瓦公至自瓦

謝湜曰晉來侵鄭公恃晉爲援故出防晉師

胡安國曰按左氏晉士鞅荀寅救魯則其防晉師何也春秋大法𨿽師次於君而與大夫敵至用大眾則君與大夫皆以師爲重而不敢輕也故棐林之防不言趙盾而言晉師瓦之防言晉師而不書士鞅於以見人臣不可取民有眾專主兵權之意陳氏厚施於齊以移其國季孫盡徵於魯以奪其民皆王法所禁也春秋之義行則不得爲爾矣

秋七月戊辰陳侯栁卒晉士鞅帥師侵鄭遂侵衛謝湜曰以君命帥師侵鄭中道復以師侵衛大夫之専權生事者也侵衛書遂罪士鞅之專且暴也

曹靖公九月陳懷公季孫斯仲孫何忌帥師侵衛謝湜曰左氏謂晉侵衞故

冬衞侯鄭伯盟於曲濮

謝湜曰杜氏謂叛晉

從祀先公

謝湜曰魯以僖公先閔逆祀久矣定公始以昭穆正先公之位而順祀焉書從祀著復正也祀有典禮從則順不從則逆從者順之本也故從爲順

胡安國曰蜀人馮山曰昭公至是始得從祀於太廟其說是也季氏逐君而制其死生之命公薨幹侯不得終於正寢旣薨七月又不得以時歸葬旣葬絕其兆域又不得同於先君而在墓道之南至孔子爲司冦然後溝而合諸墓則其主𨿽久未得從昭穆而祔祭宜矣及意如己卒陽虎專季氏將殺季孫斯而亂魯國托於正以售其不正始以昭公之主從祀太廟蓋欲著季氏之罪以取媚於國人然其事𨿽順其情則逆春秋原情制法故不書禘事與日特曰從祀先公於盜竊寶玉大弓之上見事出陽虎而不可掩也其亦深切著明矣

盜竊寶玉大弓

程氏學曰定八年冬盜竊寶玉大弓九年夏得寶玉大弓寶玉大弓天子所賜先君之分器也藏之於國子孫世世保之不可失墜而爲盜所竊國慢無政可知矣故竊之書得之書以志不恭之大也

範祖禹曰孔子於陽貨亦不能絕也及其竊寶玉大弓則書之曰盜

謝湜曰寶玉大弓先王錫魯分器所謂大寶鎭者也寶玉象徳大弓象武先公以文徳武功受此弓玉以有其國故歷世守而傳之以爲國之寶鎭也國之寶鎭盜得而竊焉則人君不能守其國子孫不能保其傳可知矣故寶玉大弓書盜竊著其失守國之道而危之也凡爲穿窬而肆害取物者盜之所爲也陽貨蓄邪心以攘國寶故書盜

九年春王正月夏四月戊申鄭伯蠆卒得寶玉大弓謝湜曰謂之得者以明旣失而復得也寶玉大弓先王之所賜先公之所寶非盛徳不能受而傳之也子孫能有其物則國安不能有其物則國危竊之書得之書尊之也

胡安國曰谷梁子曰寶玉封圭大弓武王之戎弓周公受賜藏之魯或曰夏后氏之璜封父之繁弱也子孫世守罔敢失墜以昭先祖之徳存肅敬之心耳古者告終易代璧琬琰天球夷玉兌之戈和之弓埀之竹矢莫不陳列非直爲美觀也先王所寶傳及其身能全而歸之則可以免矣魯失其政陪臣擅權𨿽先公分器猶不能守而盜得竊諸公宮其能國乎故失之書得之書所以譏公與執政之臣見不恭之大也此義行則有天下國家者各知所守之職不敢忽矣又曰春秋於寶玉大弓失之則書於策得之則書於策此二物者未繋存亡何其書法若此之謹也先王分器所當世守而盜得竊之則不恭亦甚矣

六月葬鄭獻公秋齊侯衞侯次於五氏

謝湜曰五氏晉地罪其非事而出故書次

秦伯卒冬秦哀公

十年春王三月及齊平

謝湜曰前此魯數侵齊齊數伐魯至孔子爲相與齊釋怨相平而齊受之故魯及齊平平一國所願故不稱公曁齊平者彼欲平而我與之平也及齊平者我欲平而彼從我平也孔子之相魯也以徳親懷鄰國講信修睦而二國於此平焉能循其道則𨿽天下之大可得而平也豈獨一齊國哉宋楚其平起於下故書人齊魯其平起於上故書國

夏公防齊侯於夾谷公至自夾谷

謝湜曰魯自昭公失位魯君不防諸侯久矣孔子之相魯也數月之間平兩國之爭定公出防齊侯安國尊君撥亂反正於是乎在矣惜乎聖人之不久用於魯也

胡安國曰夾谷之防孔子相犂彌言於齊侯曰孔丘知禮而無勇若使萊人以兵刼魯侯必得志焉齊侯從之兩君就壇兩相相揖齊人皷噪而起欲以執魯君孔子歷階而升不盡一等而視歸乎齊侯曰兩君相好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不逼好於神爲不祥於徳爲愆義於人爲失禮齊侯遽止之而屬其臣曰夫人率其君與行古人之道二三子獨率我入非禮之俗使寡人獲罪於魯侯如之何晏子曰小人之謝過也以文君子之謝過也以質君已知過則謝之以質耳於是歸鄆讙陰之田仲尼一言威重於三軍亦順於理而已矣故天下莫大於理而彊眾不與焉

晉趙鞅帥師圍衛

謝湜曰士鞅侵衛衛不能服故鞅圍衛

齊人來歸鄆讙陰田

程頤曰齊服義而求歸之故書來歸

謝湜曰田不書我者鄆讙陰本非魯舊故也歸田書來者非我求之於齊齊人至魯歸之故也徳之悅服人心久矣夾谷之防孔子以徳左右其君以禮退裔夷之俘止嘉樂之享以義黜優施之亂正司馬之刑方是時兩君之禮嚴肅順備而不敢偸兩國之眾恭恪震疊而不敢慢文徳武威於此兩立矣故夾谷之防方返齊人畏恐服義而歸我以所侵之田也胡安國曰齊人前此嘗歸濟西田矣後此嘗歸讙及闡矣而此獨書來歸何也曰歸者魯請而得之也曰來歸者齊人心服而歸之也定公齊侯防於夾谷孔子攝相事具左右司馬以從至於防所以禮相見郤裔俘拒兵車之命而罷享禮之設於野由是齊侯歸三邑以謝過故子法言曰仲尼用於魯齊人章章歸其侵疆桓公以義責楚而楚人求盟夫子以禮責齊而齊人歸地皆書曰來序績也春秋夫子之筆削自序其績可乎聖人防人物於一身萬象異形而同體通古今於一息百王異世而同神於土皆安而無所避也於我皆眞而無所妄也其曰天之將喪斯文也後死者不得與於斯文也天之未喪斯文也匡人其如予何是以天自處矣而亦何嫌之有

又曰鄆讙陰之田本魯田也始失其地不書於策者君辱當諱也不能保其土地人民則不君矣春秋義存君親故特諱而不書以掩魯侯之辱

叔孫州仇仲孫何忌帥師圍郈秋叔孫州仇仲孫何忌帥師圍郈

謝氏曰郈叔孫氏邑陪臣據邑叛國故二卿圍郈夏圍不克故秋復圍之以二卿之力郈邑至於再圍則郈之彊大耦國可知矣故曰並後匹嫡兩政耦國亂之本也

胡安國曰郈叔孫氏邑也侯犯以郈叛不書於策書圍郈則叛可知矣再書二卿帥師圍郈則彊亦可知矣天子失道徵伐自諸侯出而後大夫彊諸侯失道徵伐自大夫出而後家臣彊其逆彌甚則其失彌速故自諸侯出十世希不失矣自大夫出五世希不失矣陪臣執國命三世希不失矣三家專魯爲日已久至於家臣爭叛亦其理宜矣春秋制法本忠恕施諸已而不願亦勿施諸人故所惡於上不以使下所惡於下不以事上二三子知傾公室以自張而不知家之擬其後也凡此類皆據事直書深切著明矣

宋樂大心出奔曹宋公子地出奔陳

謝湜曰宋景公失禦臣之道故左右大臣以大惡相繼出奔

冬齊侯衛侯鄭防速防於安甫

謝湜曰防於安甫以衛有晉難故也

叔孫州仇如齊

謝湜曰齊來歸田故州仇如齊

宋公之弟辰曁仲佗石彄出奔陳

謝湜曰仲佗石彄首惡構亂公子辰不能拒絕而從之故書曁辰緣母弟之寵權勢隆盛以至二卿挾之以亂故書弟

胡安國曰按左氏宋公子地有白馬四公以與桓魋地怒抶魋奪之魋懼將走公泣之母弟辰曰子爲君禮不過出境君必止子地出奔陳公弗止辰爲之請弗聴辰曰是我逐吾兄也吾以國人出君誰與處書曰宋公之弟辰曁仲佗石彄出奔陳其弟云者罪宋公以嬖魋故而失二弟無親親之恩曁云者罪辰以兄故帥其大夫出奔無尊君之義夫曁者不得已之詞又以見仲佗石彄見脇於辰不能自立無大臣之節也

十有一年春宋公之弟辰及仲佗石彄公子地自陳入於蕭以叛

謝湜曰公子辰恃弟之寵從亂臣之謀入與景公爭國乃辰率亂臣而爲之主也故入蕭以辰爲首曁者彼爲之首而我與之出也及者我爲之主而彼從我入也出奔書曁者以逆首歸仲佗石彄而罪之也入蕭書及者以逆首歸宋公之弟辰而罪之也

胡安國曰出奔陳則稱曁入於蕭以叛則稱及非不得已之詞得已而不已者也夫事君者可貧可賤可殺而不可使爲亂今不得已而輕於去國猶之可也得已而不已而果於叛君則無首從之別其罪一施之故不稱曁而稱及四卿在蕭以叛而大心自曹從之其叛可知矣故不書叛而曰入於蕭入逆詞也書自陳自曹者結鄰國以入叛陳與曹之罪亦著矣呂祖謙曰蕭是大邑莊十二年宋閔公時羣公子亦入於蕭今年母弟辰之亂非獨是所掠之地可畏而所謀事之人亦可畏如曁仲佗之徒樂大心湊合得成所以爲宋大患

夏四月秋宋樂大心自曹入於蕭

謝湜曰樂大心公子地與三子同惡相濟者也故公子地自陳從三子入蕭樂大心復自曹入蕭

冬及鄭平叔還如鄭涖盟

謝湜曰魯六年侵鄭至此釋怨而平

又曰以平故爲盟

呂祖謙曰冬及鄭平始叛晉也當此時晉之屬國皆不屬晉如衛又自去年叛今魯又來平鄭諸侯皆無從晉者

十有二年春薛伯定卒夏葬薛襄公叔孫州仇帥師墮郈

謝湜曰郈也費也成也三家之邑也魯自宣公以來三家專政邑城過制勢擬國都及三家之微也陪臣恃都邑出爲背逆三家復不能制故或以郈叛或以費叛或以成叛以至帥師墮之也書墮郈著都城之害也然則邑有百雉之城家有甲兵之富其終不爲國患者鮮矣統禦國家者不可不戒也

楊時曰漢之有七國未若魯之有三家也孔子墮三都之城而三家無敢不受命者則其取之必有道矣朱熹語錄或問孔子仕季氏之義曰此亦自可疑有難說處因言三家後來亦被陪臣撓也要得夫子來整頓孔子卻因其機而爲之如墮邑之事若漸漸掃除得去其勢亦自削弱可復正也孟氏不肯墮成遂不能成功因說如今且據史傳所載亦多可疑處如魯國司徒司馬司空之官乃是三家世爲之不知聖人如何得做司冦又問羣弟子皆仕家臣聖人亦不甚責之曰當時列國諸臣皆世其官無揷手處故諸子不擇地而爲之耳

或又問孔子於季桓子見行可之仕孔子仕於定公而言桓子何也曰當時桓子執國柄定公亦自做主不起孔子之相皆由桓子及桓子受女樂孔子便行矣如陳恆弒齊君孔子沐浴而告魯公又告桓子事勢可見

問墮三都季氏何以不怨曰季氏是時自不柰陪臣何故假孔子之力以去之及旣墮三都而三桓之勢遂衰所以桓子甚悔臨死謂康子曰使仲尼之去而魯不終始者由我故也正如五代羅紹威不柰魏博衙兵何假朱溫之勢以除之旣除衙兵而魏博之勢大弱紹威大悔正此類也孔子是時也失了這機防不曽做得成

衛公孟彄帥師伐曹季孫斯仲孫何忌帥師墮費謝湜曰費季孫氏邑費尢彊故二卿帥師墮之胡安國曰按左氏仲由爲季氏宰將墮三都於是叔孫氏墮郈季氏將墮費公山不狃叔孫輙帥費人襲魯公與三子入季氏之宮登武子之臺費人攻之入及公側仲尼命申句須樂頎下伐之二子奔齊遂墮費禮曰制國不過千乘都城不過百雉家富不過百乘以此防民諸侯猶有叛者故家不藏甲邑無百雉之城禮所當謹也郈費成者三家之邑政在大夫三卿越禮各固其城公室欲張而不得也三桓旣微陪臣擅命憑恃其城數有叛者三家亦不能制也而問於仲尼遂墮三都是謂以禮爲國可以爲之兆也推而行諸魯國而凖則地方五百里凡侵小而得者必有興滅國繼絕世之義諸侯大夫各謹於禮不以所惡於上者使其下亦不以所惡於下者事其上上下交相順而王政行矣故曰茍有用我者期月而可三年有成

呂祖謙曰侯犯以郈叛須看初間都無此緣昭公出奔後魯國大變都無綱紀所以如此

又曰孔子爲政於魯墮三家都邑考當時本末自有次序所謂三家都邑自常人論之必疑變不可知然考當時事端初不發於仲尼乃仲由爲季氏宰發此議又是三家旣有此議後來論之卻言仲尼不自爲謀恐三家萬一不從傷威損重不可復令魯國若使仲由爲之從則公室之權自此振不從則不過不從家臣之言仲尼之禮貌未損魯國之威權未沮爲此論者亦未免爲利害所奪亦未知聖人爲政夫子之得邦家所謂立之斯立綏之斯來動之斯和聖人作而萬物覩仲尼在上同此心者孰不懷同此气者孰不感況仲尼是勇鋭兼人之資感於气最先者所以爲墮都之議而叔孫氏季氏皆從郈與費此二人亦非仲由所能令蓋聖人在上他自有所感動仲由特發耳然兩都旣墮獨公山弗狃負固而弗服何故比閉固難感者所以𨿽用兵未克如三苗逆命一般若仲尼終爲政於魯則閉固者亦須服又將此事反覆論之當仲尼爲政公室之權𨿽未盡收已不見公室與三家之異昭公時三家與公室相爲仇讎到此能與三子入宮登臺當倉卒變亂之時敢如季氏之宮分明見得季氏與國同體了此見聖人感化之功如此

秋大雩冬十月癸亥公防齊侯盟於黃

謝湜曰以平故爲盟

十有一月丙寅朔日有食之公至自黃十有二月公圍成公至自圍成

程氏學曰禮曰制國不過千乘都城不過百雉家富不過百乘以此防民諸侯猶有叛者孔子曰祿之去公室五世矣政逮於大夫四世矣故夫三桓之子孫微矣費也郈也成也三家之邑也政在大夫三家越禮各固其城三桓旣微陪臣擅命而恃其城數有叛者故三家亦不能制也乃至屢圍而不克帥師墮之費郈則墮矣成猶彊不服是以公圍而不果墮公羊曰孔子行乎季孫三月不違曰家不藏甲邑無百雉之城於是墮郈費斯得其義書此足以見有天下國家者可不愼於禮哉

謝湜曰成孟孫氏邑魯將墮三都三卿墮郈墮費矣成猶彊難服故公出墮成其墮成也卒於圍之而止書圍成著其不能墮也公不能亦孟孫有中輟之心故也

胡安國曰按左氏將墮成公斂處父謂孟孫曰墮成齊人必至於北門且成孟氏之保鄣無成是無孟氏也子僞不知我將不墮書公圍成彊也其致危之也仲由爲季氏宰孔子爲魯司冦而不能墮成何也按是冬公圍成弗克越明年孔子由大司冦攝相事然後誅少正夘與聞國政三月而商賈信於市男女別於途及齊人饋女樂孔子遂行然則圍成之時仲尼𨿽用事未能專魯國之政也而辯言亂政如少正夘等必肆疑沮於其間矣成𨿽未墮無與爲比亦不能爲患使聖人得志行乎魯國以及期月則不待兵革而自墮矣

胡宏曰司馬遷載孔子墮三都之明年由大司冦攝相事夫聖人之仕所以大過人者無他焉夫天之生物隨其分限無不可爲而過者無可爲而不及者爲委吏則必防計當爲乘田則必畜飬蕃爲宰而親民則必制飬生送死之節爲司空而正封域則溝合昭公之墓爲司冦而治姦亂則誅少正夘而墮三都及成不墮三家之慮變矣故經文不言三家直書曰公聖人色斯舉矣安有明年由大司冦攝相之事所以必知其無者考按經文明年無更敗起廢之事而築囿大搜絕與墮都之意不侔故也遷載孔子言行不得其眞者尢多則未知其所以得實錄之名者何故朱熹語錄或問墮三都事費郈已墮而成不可墮是不用夫子至於此否曰旣不用郤何故圍成當時夫子行乎季孫三月不違則費郈之墮出於不意及公斂處父不肯墮成次第喚醒了叔季二家便做這事不成又齊人以女樂歸之遂行不然當別有處置也又曰孔子相魯欲墮三家至成則爲孟氏所覺遂不可墮要之三家孟氏最弱季叔爲彊彊者墮之而弱者反不可墮者彊者不覺而弱者覺之故也問成旣不可墮夫子如何別無處置了便休曰不久夫子亦去魯矣若使聖人久爲之亦須別有道理

春秋集義卷四十七

欽定四庫全書

春秋集義卷四十八

宋李明復撰

定公

十有三年春齊侯衛侯次於埀葭

謝湜曰埀葭衛地

夏築蛇淵囿

謝湜曰築囿於郎築囿於蛇淵著其妨民也

大搜於比蒲衛公孟彄帥師伐曹

謝湜曰曹人不服故再伐曹

秋晉趙鞅入於晉陽以叛

謝湜曰晉陽趙鞅邑鞅據邑叛故書入

胡安國曰按左氏趙鞅謂邯鄲午曰歸我衛貢五百家吾捨諸晉陽午許諾歸告其父兄皆不可趙孟怒遂殺午圍邯鄲午荀寅之甥荀寅士吉射之姻也而相與睦遂伐趙氏鞅奔晉陽晉人圍之趙鞅之入拒範中行也而直書曰叛何也人臣專土與君爲市則是簒弒之階堅冰之戒豈無以有己之義乎後世大臣有困於防閒遷延居外不敢釋兵卒以憂死者亦未明人臣之義故爾故直書入於晉陽以叛入者不順之詞叛者不赦之罪

呂祖謙曰晉範氏中行與趙氏相攻觀始者作亂之由與後來範中行氏之所以敗趙鞅之所以再入看此曲折斷之一言不過私之一字若致亂之由是當趙鞅欲邯鄲午歸衛貢五百家於晉陽午不從趙孟怒殺午緣此作亂範氏助他所以致亂之由只緣趙氏丰植其私邑私邑彊大到得範中行氏所以邯鄲午亦非有公心正緣午是荀寅之甥荀寅又是範吉射之姻親黨更相助到得趙鞅奔晉陽後來韓簡子之徒言於公欲逐荀寅範吉射之徒亦非有正國家之刑其端亦私意乃欲以私愛立梁嬰父爲卿故欲逐範氏代其位韓簡子亦與中行文子相惡欲乘閒逐之範氏助私黨韓氏報私怨外面若欲振綱紀其實是私以此知晉室之亂舉六卿𨿽或勝或負或存或亡通是一个私意爲國盡皆私意無一人爲公晉安得不亡

冬晉荀寅士吉射入於朝歌以叛

謝湜曰趙鞅叛晉陽荀寅士吉射叛朝歌權臣不率甚矣晉國之亂可知也

胡安國曰按左氏知文韓簡魏襄子與荀寅範吉射相惡將逐荀範言於晉侯曰君命大臣始禍者死載書在河今三臣始禍而獨逐鞅刑不均矣請皆逐之遂奉公以伐二子二子敗奔朝歌晉主夏盟威服天下及大夫專政賄賂公行內外離折示威平丘而齊叛辭請召陵而蔡叛盟於沙咸而鄭叛次於五氏而衛叛涖於鄭防於夾谷歃於黃而魯叛諸侯叛於外大夫叛於內故奔於晉陽而趙鞅叛入於朝歌而荀寅與士吉射叛以晉國之大天下莫彊焉邦分崩而不能守也春秋於晉事或略而不序或賤而稱人或書侵以陋之責亦備矣至是三卿內叛直書於防見其效也故臧哀伯曰國家之敗由官邪也官之失徳寵賂章也晉卿始禍緣衛貢也樂祁見執獻楊楯也蔡侯從吳荀寅貨也昭公弗納範鞅賂也而晉室自是不復能主盟矣故爲國以義不以利春秋之大法在焉見諸行事亦可謂深切著明矣

晉趙鞅歸於晉

謝湜曰趙鞅韓晉之彊宗也趙鞅之叛法所不赦韓魏爲鞅請而復之定公不能察治乃以韓魏之請釋其罪復其職還其爵邑使鞅復以無罪歸國晉之國法不行於叛逆之人矣前書叛後書歸罪其赦逆臣也

胡安國曰按左氏荀範奔朝歌韓魏以趙氏爲請鞅入於絳盟於公宮然則書歸者易詞也韓魏爲之請晉侯許之復而寅與吉射去國出奔則無有難之者故其歸爲易矣三子之叛其罪一也鞅以有援故得復寅吉射以無助故終叛春秋書鞅歸於晉非與之也以罪晉侯縱失有罪無政刑耳叛逆人臣之大惡始禍晉國之載書旣不能致辟於鞅奉行天討以警亂臣又亢不狥韓魏之請而許之復無政刑矣其能國乎先儒或謂言歸者以地正國也鞅取晉陽之甲以逐君側之惡人則其說誤矣以地正國而可是人主可得而脇人臣擅興無罪以兵諌者眞愛其君也使後世賊臣稱兵向闕以誅君側爲名而實欲脇君取國者則此說啟之也大失春秋之意也

薛弒其君比

謝湜曰臣下不安以成凶禍故弒書國

胡安國曰稱國以弒者當國大臣之罪也孫復以爲舉國之眾皆可誅非矣三晉有國半天下若皆可誅刀鋸不亦濫乎頴川常秩曰孫復之於春秋動輙有罪蓋商鞅之法耳棄灰於道者誅步過六尺者罰其不卽人心逺矣王回以是尙秩此善議復者

十有四年春衛公叔戍來奔衛趙陽出奔宋

謝湜曰靈公不道南子亂國故公叔戍趙陽以欲去夫人之黨得罪出奔

胡安國曰公叔戍將去南子之黨夫人愬曰戍將爲亂故公叔來奔趙陽北宮結皆戍黨也故亦出奔而靈公無道不能正家以喪其大臣之罪著矣戍又以富見惡於衛侯夫富者怨之府也使戍積而能散以財發身不爲貪人之所怨於以保其爵位儻庶幾乎

二月辛巳楚公子結陳公孫佗人帥師滅頓以頓子牂歸

謝湜曰頓日微弱又得罪於楚故頓爲楚滅

夏衛北宮結來奔

謝湜曰結戍之黨故出奔

五月於越敗吳於檇李吳子光卒

謝湜曰檇李吳地吳將攻越越潛兵入檇李敗之又曰光吳子闔廬

胡安國曰按左氏吳伐越勾踐禦之患其整也使罪人三行屬劍於頸吳師屬目因伐之闔閭傷而卒書敗者詐戰也定公五年於越入吳至是敗吳於檇李防黃池之嵗又入吳悉書於史以其告也哀之元年吳子敗越棲勾踐於防稽之上豈獨不告而史防不書疑仲尼削之也吳子光卒夫差使人立於庭茍出入必謂己曰而忘越王之殺而父乎則對曰惟不敢忘三年乃報越然則夫椒之戰復父讎也非報怨也春秋削而不書以爲常事也其防微矣

呂祖謙曰檇李今之秀州又云吳與越戰越王勾踐禦之陳於檇李勾踐患吳之整也使死士再禽焉不動使罪人三行屬劍於頸而辭曰二軍有治臣姦旗鼔不敏於君之行前不敢逃敢歸死遂自剄也師屬之目越子因而伐之大敗之姑浮以戈擊闔廬闔廬傷將指取其一屨還卒於陘到此吳方爲越所敗闔廬傷而死吳之陳所以如此整乃當時申公巫臣孫武之餘教何故他當時適吳捨偏兩之卒於吳教他伍乘之法後來又從孫武教宮人戰陳斬其犯命者則陳法吳人講之精𨿽闔廬末年尙承余教遺習以越之剽悍輕易猶畏不敢前以此知用兵不可無法制何故越出奇計變吳人耳目終爲所敗蓋兵有正奇正則可效奇則不可效所謂行列卒伍分布之法故可傳到得千變萬化移換耳目則不可教若使巫臣孫武在則必不到陳亂地位無巫臣孫武之臣徒守巫臣孫武之法便到敗處以此知天下之事固有可有不可者闔閭旣敗死其子夫差使人立於庭茍出入必謂己曰夫差而忘越王之殺而父乎其復讎之志甚堅惟其立志之堅所以幾滅越國後來何故爲勾踐甘言重幣所誘聴太宰嚭防臣之說志滿意得終爲越滅若以常理論之坐薪嘗膽之時爲之則易志滿意得之時持之甚難然觀夫差本源發處其志已不全了所以常使人立於庭出入必謂己是常要人喚省他使其志堅如火之必熱如水之必濕如江河之不可轉移則復讎之念豈有間斷今必待人提起他意思則知他當時工夫巳自有間斷隔絕處了所以終至於志滿意得爲越所敗滅學者觀此事最當警戒今學者能親直諒之友朝夕警省亦是大段有志之人然而須以夫差事自警見得人終靠不得志滿意得地位便自見學者做工夫須到不待人地位方堅固

公防齊侯衛侯於牽公至自防

謝湜曰是時衞有公叔戍之難牽之防著齊不能定衛難也牽衛地

呂祖謙曰晉人圍朝歌朝歌是範氏之邑魯衛齊謀範中行氏三國所以來救之者何故一則是晉之衰一則是範中行本主四方之諸侯所以尙有人情三國所以救之看陳寅言昔吾主範氏今子主趙氏此句可見範中行氏內則有三國之助外則有狄師之助何故不勝蓋當時三分只有一分屬範中行氏二分尙在四郊所以難成又看知文子韓簡子魏襄子之徒皆惡範中行氏事見十三年範中行氏𨿽盛終敵不得四家去

秋齊侯宋公防於洮

謝湜曰是時宋有公子辰之難洮之防著齊不能淸宋難也洮曹地

天王使石尙來歸脤

謝湜曰石尙天王之士故書名王受神福賴諸侯所致則神福王宜與諸侯共之故天子分俎實不曰賜而謂之歸也古者諸侯以時入朝朝則各以其職來祭故天子祭於宗廟有與諸侯共福之禮與之同其事則必與之同其樂故也周衰諸侯職貢不修祀事不相久矣廟中之賜諸侯何與於此哉敬王乃以脤肉親魯而歸之失禮之大也脤膰以同姓爲主所賜非特同姓而已

楊時曰行人歸脤以交諸侯之福不必同姓異姓也如王使宰孔賜齊侯胙是已

衛世子蒯聵出奔宋

謝湜曰左氏謂蒯聵謀害其母出奔而春秋不絕其世子然則蒯聵之禍蓋出於南子之譛也書世子出奔所以著靈公之惡也南子婦徳不修甚矣其惡世子而欲去之亦久矣驪姬害晉南子害衛其情一也靈公聴南子之譖不能爲世子審察以致出奔故出書世子納書世子所以明蒯聵未失世子之道也楊時曰衛世子蒯聵得罪於靈公而奔宋已而之晉趙氏靈公怨其出奔也謂少子郢曰我將立若爲後靈公卒夫人立郢爲太子曰此靈公命也郢曰有亡人之子輙在不敢當於是衛人立輙爲君昔者公儀仲子之喪捨其孫而立其子子遊問諸孔子孔子曰否立孫則世子而立嫡孫禮也然則郢之讓輙之立正也趙簡子欲入蒯聵而衛人以立郢拒之不得入夫蒯聵得罪於靈公出奔不宜有衛也衛人以輙爲君矣則其拒之宜若可然故冉求以爲問夫君子居是邦不非其大夫況其國君乎居衛而問衛君宜夫子之不告也故子貢以夷齊問之夫伯夷叔齊孤竹君二子也伯夷兄也叔齊弟也父欲立叔齊而叔齊以伯夷爲兄而讓之伯夷以爲父命也不受而逃去故國人立其中子而夫子賢之子貢以是知其不爲衛君也何以言之蓋爲臣而不命於其君爲子而不受於其父而有其國義之所不與也𨿽伯夷爲兄叔齊讓之猶弗受也況得罪於其父乎則蒯聵不宜有衛明矣夫人以靈公之命而立郢則郢受之可也而以輙在爲辭其庶幾叔齊之義乎然輙之立以蒯聵嘗爲世子故也蒯瞶未嘗爲世子則郢何辭焉而輙亦何自而立耶故春秋書趙鞅帥師納衛世子蒯瞶於戚書世子所以罪輙也然則蒯聵之入爲輙者宜柰何去位從之可也拒之不可也國人拒之而立郢則其義兩得矣說者以謂善兄弟之讓則惡父子之爭可知夫惡父子之爭𨿽庸夫愚婦知之矣而謂求賜之賢必待問而後知耶失其防矣

尹焞曰衛君父子爭國夷齊兄弟讓位孔子賢夷齊則其不爲衛君也可知矣

胡安國曰世子國本也以寵南子故不能保世子而使之去國以欲殺南子故不能安其身至於出奔是輕宗廟社稷之所付托而恣行矣春秋兩著其罪故特書世子其義不系於與蒯瞶之世其國也而靈公無道不能正家以危其國本至使父子相殘毀滅天理之所由著矣

張栻曰叔齊之讓伯夷以爲伯夷之長當立無兄弟之義而何以爲國乎伯夷之不受國以爲叔齊之立父命也無父子之義而何以爲國乎二人者寜去國而存此矣衛輙之事國人論之以爲蒯聵旣得罪於先君而出奔而輙受先君之命宗國不可以無主則立輙而拒蒯聵可也曽不知蒯聵父也輙子也父子之義先亡而可一日立乎故子貢以夷齊之事爲問方是時夫子在衛輙立之事蓋難言也賜也微其辭以測聖人之防耳

朱熹語錄或問子郢不肯立也似不是曰只立輙時只是蒯聵一个來爭若立他時則又添一个來爭愈見事多人以千乘之國與之而不肯受他畢竟是看得來惹手難做後不敢做問衛君欲召孔子爲政而孔子欲先正名孔子旣爲之臣復欲去出公亦豈人情曰惟孔子而後可問靈公旣逐蒯聵公子郢辭不立衛人立輙以拒蒯聵論理輙合下便不當立不待拒蒯聵而後爲不當立也曰固是輙旣立蒯聵來爭必矣

衛公孟彄出奔鄭

謝湜曰彄世子之黨故出奔

宋公之弟辰自蕭來奔

謝湜曰恃弟之親與國爲抗而景公未之絕也故自蕭來奔復書弟

大搜於比蒲邾子來防公

謝湜曰車徒不足故連嵗大搜邾子懼難防於比蒲

城莒父及霄

謝湜曰郈與費患其固而墮之莒父及霄患其不固而城之茍惟弗擇忠良而畀之以邑則二邑𨿽固適足以爲叛人之資而已

十有五年春王正月邾子來朝鼷鼠食郊牛牛死攺卜牛

謝湜曰食非一處故不言所食

二月辛丑楚子滅胡以胡子豹歸

謝湜曰頓子沈子胡子自雞父之敗國滅之兆已形矣其後國勢萎弱相繼以滅故春秋於胡沈二君之死書滅著其取滅之由也

胡安國曰按左氏吳之入楚胡子盡俘楚邑之近胡者楚旣定又不事楚曰存亡有命事楚何爲爲是楚滅之夫滅人之國其罪大矣然胡子豹乘楚之弱盡俘其邑之近胡者所謂國必自滅而後人滅之非滅之者獨有罪也國君造命不可委命者旣以爲有命而又貪生忍辱不死於社稷則是不知命矣書以歸罪豹之不能死位與歸也故楚子書爵而胡子豹名

夏五月辛亥郊

謝湜曰郊以寅月五月辛亥郊四月辛巳郊著其失時也郊祀失時不敬之大也

壬申公薨於髙寢鄭罕達帥師伐宋

謝湜曰鄭與衛親公孟彄在鄭蒯聵在宋故鄭罕達伐宋

齊侯衛侯次於渠蒢

謝湜曰齊景衛靈非事出次於外凡三罪其不卹民也

邾子來奔喪

謝湜曰小國益弱故邾子奔喪於魯

秋七月壬申姒氏卒

謝湜曰姒氏女哀公母定公妾哀公未稱君故妾母不稱夫人

八月庚辰朔日有食之九月滕子來防葬

謝湜曰小國益弱故滕子防葬於魯

丁巳葬我君定公雨不克葬戊午日下昃乃克葬謝湜曰葬以永安考妣一物不善則百世不安臣子所宜盡心也慮物必備襄事必愼盡心之至也定公葬有日矣卜以丁巳而葬以戊午葬不得以時成日下昃然後能葬以雨之害也以一國葬一人而其葬不備不愼如此葬事茍簡可知矣書雨不克葬日下昃則日向夕矣非葬之時也日中猶不可而況日下昃乎古者日旦而日中而虞日旦而葬敬之至也日中而虞哀之至也

辛巳葬定姒

謝湜曰母以子貴故仲子非君母則歸不稱謚哀公未稱君則定姒卒不稱夫人葬不稱小君

胡安國曰公羊曰有子則廟廟則書葬曽子問並有喪則如之何子曰葬先輕而後重其奠也其虞也先重而後輕

冬城漆

謝湜曰漆邾庶其邑

春秋集義卷四十八﹤經部﹐春秋類﹐春秋集義﹥

欽定四庫全書

春秋集義卷四十九

宋李明復撰

哀公

元年春王正月公卽位

程頤曰哀公名蔣定公子恭王二十六年卽位哀謚也恭仁短折曰哀

楚子陳侯隨侯許男圍蔡

謝湜曰許已爲鄭屬邑矣隨楚圍蔡復書許男者不與鄭之滅許也

胡安國曰按左氏曰報栢舉也蔡人男女以辧使疆於江汝之間夫男女以辧則是降也疆於江汝則遷其國也而獨書圍蔡何也蔡嘗以吳師入郢昭王奔隨壞宗廟徙陳器撻平王之墓矣至是楚國復寜帥師圍蔡降其眾遷其國而春秋書之略者見蔡宜得報而楚子復讎之事可恕也聖人本無怨而怨出於不怨故議讎之輕重有至於不與共戴天者今楚人禍及宗廟辱逮父母若包羞忍恥而不能一灑之則不可以有國而天理滅矣故特書圍蔡而稱爵恕楚之罪詞也

鼷鼠食郊牛攺卜牛夏四月辛巳郊

謝湜曰事天以誠敬爲主惟誠敬爲能動天故也古者牲用犢器用陶匏掃地而祭以誠爲主也魯之郊或四五卜或以四月五月或以九月或牛之口傷或鼠食牛角或鼠食牛或牛死或免牲或免牛或不郊其不敬至矣此天所以惡之而變起於郊也若夫精誠足以感自然之情淸明足以通自然之徳掃地則歆之矣又奚有魯郊之變哉

胡安國曰鼷鼠食郊牛攺卜牛志不敬也夏四月郊書不時也四卜非禮五卜彊也全曰牲傷曰牛已牛矣其尙卜免之何也嘗置之上帝矣故卜而後免之不敢専也昔者周公郊祀后稷以配天此成王諒陰之時位冢宰攝國政行天子之事也魯何以得郊成王追念周公有大勲勞於天下而欲尊魯故賜以重祭得郊禘大雩然則可乎孔子曰魯之郊禘非禮也周公其衰矣欲尊魯而賜以人臣不得用之禮樂豈所以康周公也哉天子祭天地諸侯祭社稷大夫祭五祀庶人祭其祖此定禮也今魯得郊以爲常事春秋欲削而不書則無以見其失禮盡書之乎則有不勝書者故聖人因其失禮之中又有失焉者則書於防所謂由性命而發言也聖人奚容心哉因事而書以志其失爲後世戒其垂訓之義大矣

秋齊侯衛侯伐晉

謝湜曰晉欲納蒯聵故二國伐晉

冬仲孫何忌帥師伐邾

謝湜曰邾子來防來朝來奔喪猶不免難以魯之所欲者邾之土地也書伐邾著魯之不道也

二年春王二月季孫斯叔孫州仇仲孫何忌帥師伐邾取漷東田及沂西田

謝湜曰以邾微國而三卿帥師伐之以田故也邾人入田以求免難故取漷東沂西田書取罪其不義也書漷東沂西謹邾之分地也取漷東猶未足於是又取沂西書及沂西罪其無厭也

癸巳叔孫州仇仲孫何忌及邾子盟於句繹

謝湜曰脇其地而盟其君盟之不義者也

胡安國曰曷爲列書三卿哀公得國不張公室三卿並將魯眾悉行伐國取地以盟其君而已不與焉適越之辱兆矣定公之薨邾子來奔喪事魯恭矣而不免於見伐徒自辱焉不知以禮爲國之故也邾在邦域之中不加矜卹而諸卿相繼伐之旣取其田而又彊與之盟不知以義睦鄰之故也故詳書以著其罪三人伐則曷爲二人盟盟者各盟其所得也莫彊乎季孫何獨無得乎季氏四分公室有其二昭公伐意如叔孫氏救意如而昭公孫陽虎囚桓子孟孫氏救桓子而陽虎奔今得邾田蓋季氏以歸二家而不取也

夏四月丙子衛侯元卒滕子來朝晉趙鞅帥師納衛世子蒯聵於戚

程頤曰蒯聵得罪於父不得復立輙亦不得背其父而不與共國委於所可立使不失君之社稷而身從父則義矣

又曰孔子聞衛亂曰柴也其來由其死矣二者蓋皆適於孔悝受命立輙若納蒯聵則失職與輙拒父則不義如輙避位則拒蒯聵也如輙拒父則奉身而退可也故子路欲勸孔悝無與於此忠於所事也而孔悝旣被脇矣此子路不得不死然燔臺之事則過於勇暴也

又或問左氏言子路助衛輙觀其學已升堂肯如是否曰子路非助輙只爲孔悝防於不義欲救之耳蓋蒯聵不用君父之命而自立彊盟孔悝孔悝不合從之故也子路當時可免難否曰不可免

楊時語錄或問夫子爲衛君子貢自以意對可也何必更以夷齊爲問曰向嘗解此一叚亦未盡蒯聵得罪先君而輙乃先君之命此其可疑又與夷齊事頗相類故以問也當是時聵以父爭輙便合避位國人擇宗室之賢者立之乃善又問伯夷當初若還立時如何曰伯夷不得罪於先君又問子路事孔悝死得是否曰亦是若使孔子爲之則如之何曰它當自有處也又問方聵爭之時勸輙避位不從則去之如何曰可子路先亦勸孔悝不可與其事只是失之太遲若使子貢問衛君孔子必不答居是邦不非其大夫況君乎聵輙事史記兩處出當以衛世家爲正謝湜曰蒯聵未絕於衛故稱世子輙以君命拒父故晉趙鞅納蒯聵於戚王父之命不可違也蒯聵以親則父也以位則世子也以義則未絕於國也爲衛國計者使輙先以君命卽位次以父恩遜位輙旣受位而後辭則上不違先君顧屬之命下不傷父子先後之倫衛之大事兩順而不逆矣失此道至使輙以子拒父而趙鞅有納世子之師故蒯聵納稱世子以責衛之臣子也

胡安國曰世子不言納位其所固有國其所宜君謂之儲副則無所事乎納矣凢公子出奔復而得國者其順且易則曰歸有奉焉則曰自其難也則曰入不稱納矣況世子哉今趙鞅帥師以蒯聵復國而書納者見蒯聵無道爲國之所不受也國人不受而稱世子者罪衛人之拒之也所以然者緣蒯聵出奔靈公未嘗有命廢之而立他子及公卒大臣又未嘗謀於國人數蒯聵之罪選公子之賢者以主其國乃從輙之所欲而君之以子拒父此其所以稱世子也人莫不愛其親而志於殺莫不敬其父而忘其喪莫不慈其其子欲其子之富且貴也而奪其位蒯聵之於天理逆矣何疑於廢黜然父𨿽不父子不可以不子輙乃據國而與之爭可乎故特系納衛世子蒯聵於戚於趙鞅帥師之下而鞅不知義靈公與衛國大臣不能早正國家之本以致禍亂其罪皆見矣

胡宏曰蒯聵無父出奔稱世子者罪其佻謀非常至於出奔失世子之道也趙鞅納之而稱世子者罪大臣輔輙而拒父也蒯聵無父輙亦無父天下豈有無父之人而可以事宗廟社稷爲人上者哉故孔子爲政於衛則必具靈公父子祖孫之本末上告於天王下告於方伯乞立公子郢然後人倫明天理順無父之人不得肆名正而國家定矣

朱熹曰孔子若仕於衛必先正其君臣父子之名如蒯聵不當立輙亦不當立當去輙而別立君以拒蒯聵晉趙鞅欲立蒯聵聖人出時必須大與他剖判一畨教他知个是與不是或問論道理固是去輙使國人自拒蒯聵以事情論之晉人正主蒯聵勢足以壓衛聖人如何請於天子請於方伯天子旣自不柰何方伯又是晉自做如何得曰道理自是合如此了聖人出來須自能使晉不爲蒯聵或因問如請討陳恆之事也只是據道理不論事情曰如這一兩件大事可惜聖人做不透若做得透使三綱五常旣壞而復興千條萬目自此而更新聖人年七十四嵗拳拳之心終做不成

張栻曰衛輙之事國人論之以爲蒯聵旣得罪於先君而出奔而輙受先君之命宗國不可以無主則立輙而拒蒯聵可也曾不知蒯聵父也輙子也父子之義先亡而可一日立乎故子貢以夷齊之事爲問方是時夫子在衛輙立之事蓋難言也賜也微其辭以測聖人之防可謂善爲辭者矣

秋八月甲戌晉趙鞅帥師及鄭罕逹帥師戰於鐡鄭師敗績

謝湜曰罕逹爲衛來討蒯聵趙鞅爲蒯聵來討罕逹故二師交戰於鐵鄭非晉敵故鄭師敗績鐵衛地杜氏謂戚城南是也左氏所載誤矣

冬十月葬衛靈公十有一月蔡遷於州來蔡殺其大夫公子駟

謝湜曰州來吳所滅小國也蔡懼楚故遷於州來不能保國而遷國以避難罪其失守土之道也以小事大智之事也蔡公孫姓帥師滅沈蔡侯以吳子敗楚師失事大之道矣然則遷於州來蔡人之自取也胡安國曰州來吳所滅也蔡𨿽請遷於吳而中悔吳人如蔡納聘而師畢入蔡侯告大夫殺公子駟以說哭而遷墓如此則實吳人之所遷也而經以自遷爲文何也楚旣降蔡使疆於江汝蔡人聴命而還師矣復背楚請遷於吳而又自悔也其謀之不臧甚矣夫遷國大事也盤庚五遷利害甚明眾猶胥怨不適有居至於丁寜反覆播告之修而後定也今蔡介於吳楚二大國之間背楚誑吳及其事急又委罪於執政其誰之咎也故經以自遷爲文而殺公子駟則書大夫而稱國言君與用事大臣擅殺之也故公孫獵則書大夫而稱人言國亂無政眾人擅放之也駟與獵其以請遷於吳爲非者乎而委之罪以說誰敢有復盡忠而與謀其國者哉

三年春齊國夏衛石曼姑帥師圍戚

謝湜曰魚石晉爲宋討也宋事以晉首兵者善晉以諸侯討逆也蒯聵齊爲衛討也衛事以齊首兵者不以子討父也晉圍彭城書宋者正彭城歸於宋也齊圍戚不書衛者不以子制父也父子人之大倫也大倫不正則人道墮矣此春秋所以謹之也

胡安國曰按左氏靈公遊於郊公子郢禦公曰余無子將立汝對曰郢不足以辱社稷君其攺圖君夫人在堂三揖在下君命祗辱靈公卒夫人曰命公子郢爲太子君命也對曰郢異於他子且君沒於吾手若有郢必聞且亡人之子輙在乃立輙以拒蒯聵蒯聵前稱世子者所以深罪輙之見立不辭而拒其父也輙若可立則蒯聵爲未絕未絕則是世子尙在而可以拒乎主兵者衛也何以序齊爲首罪齊人與衛之爲惡而黨之也公孫文仲主兵伐鄭而序宋爲首以誅殤公石曼姑主兵圍戚而序齊爲首以誅國夏訓天下後世討亂臣賊子之法也古者孫從祖又孫氏王父之字考於廟制昭常爲昭穆常爲穆不以父命辭王父命禮也輙𨿽由嫡孫得立然非有靈公之命安得云受之王父辭父命哉故冉有謂子貢曰夫子爲衛君乎子貢曰諾吾將問之入曰伯夷叔齊何人也曰古之賢人也怨乎曰求仁而得仁又何怨出曰夫子不爲也伯夷以父命爲尊而遜其弟叔齊以天倫爲重而讓其兄仲尼以爲求仁而得仁者也然則爲輙者柰何宜辭於國曰若以父爲有罪將從王父之命則有社稷之鎭公子在我焉得爲君以爲無罪則國乃世子之所有也天下豈有無父之國哉而使我立乎其位如此則言順而事成矣是故輙辭其位以避父則衛之臣子拒蒯聵而輔之可也輙利其位以拒父則衛之臣子捨爵祿而去之可也烏有父不慈子不孝爭利其國滅天理而可爲者乎

夏四月甲午地震五月辛夘桓宮僖宮災

謝湜曰桓宮僖宮當毀不毀而天災及之此天人之際其應甚於影響者也故逆則災生順則福至天人之常理也

胡安國曰桓僖親盡矣其宮何以存季氏者出於桓立於僖世專魯國之政其諸以是爲悅而不毀歟何以不稱及等也稱及則祖有尊卑矣或謂祖有功宗有徳所以勸也則如之何曰孝子慈孫事其祖考仁也或七廟或五廟自是以衰禮也奚問其功徳之有無也必若此言是子孫得選擇其祖宗而尊事之矣豈理也哉

呂祖謙曰桓僖災季氏出自桓公後僖在當時稱賢君魯躋之於閔公之上

季孫斯叔孫州仇帥師城啟陽

謝湜曰貪土田以致冦城邊邑以備難故比年凡四城

宋樂髠帥師伐曹秋七月丙子季孫斯卒蔡人放其大夫公孫獵於吳

謝湜曰放稱人著公孫獵得罪於國人也獵茍不忠於蔡而放之於吳乃以蔡之禍養之於彊夷也失政莫大焉

冬十月癸夘秦伯卒叔孫州仇仲孫何忌帥師圍邾謝湜曰脇其地盟其君句繹之血未幹而又帥師圍邾魯國之罪也來防來朝來奔喪猶不免伐取漷沂田受繹盟猶不免圍小國困於水火甚矣

四年春王二月庚戌盜殺蔡侯申

謝湜曰盜殺蔡侯書殺不書君者盜不可責以君臣之義故也以國君之尊而盜起殺之朝無屏衛國無政刑可知也刑人與盜皆人倫所不齒也朝無屏衛國無政刑則盜與刑人出爲至尊仇敵其可不戒邪蔡昭旣以國遷而又殺大夫公子駟放大夫公子獵方是時大夫離貳人民憂危故盜乘其亂起而爲逆也然則昭公國遷州來而身死於盜皆其危弱取之也

胡安國曰按左氏蔡侯將如吳諸大夫恐其又遷也公孫翩逐而射之卒然則翩非微者其以盜稱何也蔡侯背楚誑吳又委罪於執政其謀國如是則信義俱亡禮文並棄無以守身而自衛夫人得而害之矣故變文書盜以警有國之君也翩弒君而略其名氏姓與霍皆翩之黨稱國以殺而不去其官者二公孫蓋常謀國不使其君至於是而弗見庸者也故書法如此而或者以翩非微者而稱盜蘇轍以謂求名而不得非矣天下豈有欲求弒之名春秋又惜此名而不與者哉

蔡公孫辰出奔吳

謝湜曰杜氏謂背君之黨

葬秦恵公宋人執小邾子

謝湜曰小邾子微弱彊國不以諸侯待之久矣執小邾子不名者以諸侯之禮尊之也以諸侯尊之所以罪彊國之執也晉執邾子邾執鄫子𨿽失國皆不名其義一也

夏蔡殺其大夫公孫姓公孫霍

謝湜曰杜氏謂背君之黨

晉人執戎蠻子赤歸於楚

謝湜曰楚圍蠻氏戎蠻子奔晉陰地則赤已失國矣故晉執戎蠻子書名晉爲楚擅執諸侯且不歸於京師而歸於楚是以楚爲邦國主而歸之也晉侯書人貶之也書歸於楚罪其背王室而臣僣亂也

胡安國曰楚圍蠻氏蠻子赤奔晉楚謂晉曰晉楚有盟好惡同之若將不廢則寡人之願也不然將通於少習以聴命趙鞅曰晉國未寜安能惡楚必速與之乃詐執蠻子以畀楚師其曰晉人云者罪之也蠻子赤何以名戎蠻也無罪見執亦書名外之也文公執曹伯則曰畀宋人今此曷雲歸於楚歸於楚者猶曰京師楚也晉主夏盟爲日久矣不競至此春秋所惡

城西郛

謝湜曰城西郛以備晉也天下有道守在四裔魯城西郛取卑之道也

六月辛丑亳社災

程頤曰觀書者亦須要知得隨文害義如書曰湯旣勝夏欲遷其社不可旣處湯爲聖人聖人不容有妄舉若湯始欲遷社眾議以爲不可而不遷則是湯先有妄舉也不可者湯不可之也湯以爲國旣亡則社自當遷以爲遷之不若不遷之愈故但屋之屋之則與遷之無以異旣爲亡國之社則自王城至國都皆有之使爲戒也故春秋書亳社災然則魯有亳社屋之故有火災此制計之必始於湯也

程氏學曰湯旣勝夏欲遷其社不可聖人所欲不逾矩旣欲遷社而又以爲不可欲遷是則不可爲非矣不可是則欲遷爲非矣然則聖人亦有過乎曰非也聖人無過夫亡國之社遷之禮也湯存之以爲後世戒故曰欲遷則不可也記曰喪國之社屋之不受天陽也又曰亳社災然則皆自湯之不遷故也

謝湜曰商受暴虐國滅世絕所存惟亡國之社而已今亦遇禍而災則天之厭商可知也亳社書災所以爲不道者之戒也國以社爲主故有國必有社國亡則社不靈故亡國之社屋之不使上逹也

秋八月甲寅滕子結卒冬十有二月葬蔡昭公

謝湜曰凢諸侯遇害於外或爲盜所殺則賊𨿽未獲臣子之恩得伸故書葬

葬滕頃公

五年春城毗夏齊侯伐宋晉趙鞅帥師伐衛

謝湜曰蒯聵未入衛故鞅伐衛

秋九月癸酉齊侯杵臼卒冬叔還如齊閏月葬齊景公謝湜曰喪不數閏計期故也葬則數閏可也月足則葬事可成故也

六年春城邾瑕晉趙鞅帥師伐鮮虞吳伐陳夏齊國夏及髙張來奔

謝湜曰景公疾使國髙立孺子荼公卒陳乞爲亂故國夏髙張來奔荼之立國夏爲謀主其禍連及髙張故奔書及

叔還防吳於柤秋七月庚寅楚子軫卒

謝湜曰軫楚昭也

胡宏曰楚國敗壞於嚢瓦創夷於吳幾至滅亡昭王之所以復國而益安彊者皆公子申之謀也或問申於孔子子曰彼哉彼哉聖人度量逺而責人以恕何獨於子西如此乎按楚之先鬻熊爲文王師以封於楚而熊通越禮僭號聖人黜之等於荊蠻文莊而後與中國並駕齊驅聖人進之同於諸夏逮昭王之時中國衰微諸侯放恣大夫暴橫無可告語者而昭王獨發大論皆當於道若左右得其人其進未可量也惜也子西得君之專執政之久曽不能輔之變楚俗匡天下瞢瞢然守舊規而已故仲尼責之如此

齊陽生入於齊齊陳乞弒其君荼

程頤曰稱陽生見景公廢長立少以啟亂也

謝湜曰陽生之入陳乞召之也立陽生遷孺子陳乞之命也由此上下易位而齊君被難於姦防之手矣齊國廢立之權皆出於乞故荼之禍以首惡歸陳乞而罪之也陽生上不由王命下不由君命以公子入而爭國其罪在所絕也奪公子稱人著陽生之惡也國夏爲國正卿不知早正太子以安國本倉卒立孺子於先君疾病之時何以杜姦臣覬覦之患哉此陽生之禍所以發於陳乞也

胡安國曰陽生曷爲不稱公子非先君之子也爲人子者無以有已則以父母之心爲心者景公命荼世其國已則簒荼而自立是自絕於先君豈復得爲先君之子也不稱公子誅不子也陽生不子則曷爲系之齊春秋端本之書也正其本則事理陽生之不子也其誰使之然也不有廢長立少以啟亂者乎故齊景公問政於孔子孔子對曰君君臣臣父父子子君不君則臣不臣父不父則子不子以陽生系齊者著亂之所由生也然而弒荼者陽生與朱毛也曷爲書陳乞初景公謂陳乞吾欲立荼如何對曰所樂乎爲君者欲立之則立之不欲立則不立也君如欲立則臣請立之陽生謂乞曰吾聞子蓋將不欲立我也對曰千乘之主將廢正而立不正必殺正者吾不立子者所以生子也與之玉節而走之魯景公死荼立陳乞使人迎陽生寘諸家召諸大夫而示之曰此君也諸大夫知乞有備不得已逡巡北面再拜而君之爾故里克中立不免殺身之刑陳乞獻諛終被弒君之罪是皆不明春秋之義防於大惡而不知者也

冬仲孫何忌帥師伐邾宋向巢帥師伐曹

七年春宋皇瑗帥師侵鄭晉魏曼多帥師侵衛夏公防吳於鄫

謝湜曰六年防吳於柤七年防吳於鄫魯之畏吳甚矣非保國之道也

秋公伐邾八月己酉入邾以邾子益來

程氏學曰荊敗蔡師於莘以蔡侯獻舞歸晉師滅赤狄潞氏以潞子嬰兒歸公入邾以邾子益來之類書敗書滅書入而以其君皆名者爲其服而以之歸也惟楚師滅防以防子歸不名者逺方小國魯史有所不能知不可得而紀故也以沈子嘉歸殺之則蔡人之不道尢不容誅矣以邾子益來獨不曰歸者以我而言內外異辭文體然耳

謝湜曰伐其國入其都虜其君魯之不道也邾子益名者以其屈辱無興復之志也

胡安國曰春秋隠君之惡故滅國書取婉以成章而不失其實也恃彊陵弱無故伐人而入其國處其宮晝夜掠以其君來獻於亳社囚於負瑕此天下之惡也吳師爲是克東陽齊人爲是取吾二邑辱國亦甚矣何以備書於防而不諱乎聖人道隆而徳大人之有惡務去之而不積也則不念其惡而進之矣以邾子益來惡也歸邾子益於邾是知其爲惡能去之而不積也故書以邾子來而不諱者欲見後書歸邾子之爲能去其惡而與之也聖人之情見矣明此然後可以操賞罰之權不明乎此以操賞罰之權而能濟者鮮矣

宋人圍曹冬鄭駟帥師救曹

謝湜曰樂髠帥師伐曹向巢帥師伐曹宋人圍曹曹之病宋久矣大國無一爲之援而鄭能帥師救之善之也

春秋集義卷四十九

欽定四庫全書

春秋集義卷五十

宋李明復撰

哀公

八年春王正月宋公入曹以曹伯陽歸

謝湜曰圍其國入其都乃至虜其君而後已景公之罪也

胡安國曰此滅曹也曷爲不言滅滅者亡國之善詞上下之同力也曹伯陽好田弋鄙人公孫彊獲白雁獻之且言田弋之說因訪政事大說之彊言覇說於曹伯因背晉而好宋宋人伐之晉人不救書宋公入曹以曹伯陽歸而削其見滅之實猶虞之亡書晉人執虞公而不言滅也春秋輕重之權衡故書法若此有國者妄聴辯言以亂舊政自取滅亡之禍可以鑑矣

呂祖謙曰宋滅曹晉文公初間要滅何故不克今宋何故便克此亦是春秋之末亦緣公孫彊不修政事民心易離所以克之易

吳伐我

謝湜曰吳以邾子爲討故伐我我以兵刼人君而吳以兵加我國其禍皆魯取之也

胡安國曰吳爲邾故興師伐魯兵加國都而盟於城下經書伐我不言四鄙及與吳盟者諱之也來戰於郎直書不諱盟於城下何諱之深也楚人圍宋易子而食析骸而防亦云急矣欲盟城下則曰有以國斃不能從也晉師從齊齊侯致賂晉人不可國佐對曰子若不許請合餘燼背城借一敝邑之幸亦雲從也遂盟於袁婁而春秋與之今魯未及虧不能少待遂有城下之盟是棄國也夫棄國者其能國乎使有華元國佐之臣則不至此矣故春秋不言四鄙及與吳盟者欲見其實而深諱之以爲後世謀國之士不能以禮義自彊偸生惜死至於侵削陵遲而不知恥者之戒也

夏齊人取讙及闡

謝湜曰齊人以邾子爲討故取我二邑取不書來者我以邑賂齊而齊取之也取讙猶未足故又取闡書及著其得二邑而後已也

歸邾子益於邾

程頤曰內失邑不書君辱當諱也不得保其土地民人是不君也已與之彼以非義而受則書取此與濟西田是也魯入邾而以其君來致齊怒吳伐故賂齊以說之

呂祖謙曰齊侯使如吳請師將以伐我乃歸邾子此是魯歸邾子蓋向來邾曽被魯囚之負瑕今齊來伐魯故魯所以歸之

秋七月冬十有二月癸亥伯過卒齊人歸讙及闡程頤曰不云我田旣歸邾子亦歸其田非以爲恵也謝湜曰魯歸邾子於邾故齊復歸我二邑旣歸讙又歸闡歸不書來闡書及以我固求之而後得也我兼邾則齊取我邑我棄邾則齊歸我邑不守天子分地而輙以兵力爭地爭城王法皆在所誅者也

胡安國曰按左氏邾子益齊出也魯以益來則齊人取讙及闡又如吳請師而怒猶未怠也以此見國君造惡不悛則四鄰謀取其國家莫能保矣歸邾子益於邾則齊人歸讙及闡又辭師於吳而徳猶未泯也以此見國君去惡而不積則四鄰不侵其封境而自安矣曰以曰取者逆詞也曰歸者順詞也去逆效順息爭休兵齊無取地之罪魯無失地之辱以此見遷善之優攺過之大而春秋不諱入邾以邾子益來者以明歸益於邾之能掩其前惡而美之也

九年春王二月葬僖公宋皇瑗帥師取鄭師於雍丘謝湜曰鄭師將伐宋屯於雍丘宋皇瑗圍其壘扼其要全師覆而有之書取鄭師著其禍之大也鄭罕達伐宋宋皇瑗侵鄭宋圍曹鄭救曹宋鄭結怨久矣故皇瑗悉力取雍丘之師罕逹悉力取嵒之師

夏楚人伐陳

謝湜曰陳卽楚故吳伐陳陳卽吳故楚伐陳

秋宋公伐鄭冬十月

謝湜曰皇瑗旣取鄭師故宋公乘虛伐鄭

十年春王二月邾子益來奔

謝湜曰隱公𨿽獲歸國不能固有其位故復來奔

公防吳伐齊

謝湜曰防彊吳伐鄰國非保國之道也

呂祖謙曰吳子使來儆師伐齊蓋齊以魯故請師伐吳繼而卻辭吳而與魯和故吳之伐齊所以特地卻教魯來同伐

三月戊戌齊侯陽生卒

胡安國曰按左氏公防吳伐齊齊人弒悼公赴於師春秋不著齊人弒君之罪而以卒書者亦猶鄭伯髠頑弒而書卒公羊傳以爲春秋爲中國諱是也其存天理之意微矣魯人入邾以其君來罪也齊侯爲是取讙及闡如吳請師討之也魯人悔懼歸益於邾是知其罪而能攺也齊侯爲是歸讙及闡又辭師於吳是變之正也夫變之正者禮義之所在中國之君也吳人欲遂前言而背違正理是亂也齊之臣子不能將順上及其君此天下大變常理之所無也故沒其見弒之禍而以卒書其防深矣春秋弒君大惡不待貶絕而自見也君而見弒豈無不善之積以及其身乎若夫悼公變而克正則無不善之積矣故以卒書而滅其見弒春秋之義所謂爲中國諱此類是也而存天理之意微矣

夏宋人伐鄭

謝湜曰景公伐鄭未得志故宋人又伐鄭

晉趙鞅帥師侵齊

謝湜曰鞅乘喪侵國罪之也

五月公至自伐齊葬齊悼公衛公孟彄自齊歸於衛謝湜曰公孟彄以世子之禍出奔今以齊力還國書歸明其無大罪也

薛伯夷卒秋葬薛恵公冬楚公子結帥師伐陳吳救陳謝湜曰吳楚爭陳久矣楚伐之吳救之罪中國之不振也

胡安國曰春秋惡首亂善觧紛自誅亂臣討賊子之外凡書救者未有不善之也救在王室則罪諸侯子突救衛是也救在逺國則罪四鄰晉陽處父救江是也救在外域則罪中國楚公子貞救鄭狄救齊吳救陳是也吳𨿽蠻夷之國來防於戚則進而書人矣使季札聘則又進而書子矣救而果善曷爲獨以號舉而不進之也其以號舉而不進之者深著楚罪而傷中國之衰也陳者有虞之後嘗爲楚滅而僅存耳今又無故興師肆行侵伐而列國諸侯縱其暴橫不能修方伯連帥之職而吳能救之故獨以號舉深著楚罪而傷中國之衰也子欲居九夷乘桴浮海而曰夷狄之有君不如諸夏之亡也其書吳救陳之意乎

十有一年春齊國書帥師伐我

謝湜曰魯防吳伐齊故齊國書伐我凡諸侯來伐不至國都則書某鄙至國都則書伐我所書皆婉其辭以父母國故也

胡安國曰諸侯來伐無有不書四鄙者今齊師及淸涉泗非有城下之盟可諱之辱亦書伐我何也傅說復於髙宗曰惟甲冑起戎惟干戈省厥躬者自反之謂也自反而縮則爲壯自反而不縮則爲老師之老壯在曲直曲直自我而不系乎人者乎邾子齊之甥魯嘗入邾以其君來齊人爲是取讙及闡又辭吳師直在齊矣魯人何名防吳伐之也故春秋之記斯師特曰伐我者欲省致師之由而躬自厚也垂訓之義大矣

夏陳轅頗出奔鄭五月公防吳伐齊甲戌齊國書帥師及吳戰於艾陵齊師敗績獲齊國書

謝湜曰吳之來伐也全兵民戰守備屈之以義而勿與交兵則齊可以坐困彊吳而卻之矣今則不然師眾伐魯方還民未息肩士未解甲加以諸侯大夫皆有畏心而國書肆一朝之忿與吳戰於艾陵以至師敗身獲爲國大殃故艾陵之師以國書主戰而罪之也魯勢微弱故吳之伐齊也公與伐不與戰

秋七月辛酉滕子虞母卒冬十有一月葬滕隠公衛世叔齊出奔宋

十有二年春用田賦

謝湜曰取以兵法而不計田先王之賦也哀公以國用不足乃計田所出而取賦焉計田所出而取賦則兵法於此廢矣書用田賦以明非正也宣公初稅畝成公作丘甲哀公猶病不足而復以田賦則田賦又重於宣之稅畝成之丘甲可知矣用有節則𨿽丘賦將有餘用無節則𨿽田賦將不足不正其本而求其末未有見其能濟者也古者民欲其富牛欲其蕃民欲富故丘法公田百畝八家皆私百畝牛欲蕃故丘法出馬一疋牛三頭胡安國曰哀公問於有若曰年饑用不足如之何有若對曰盍徹乎曰二吾猶不足如之何其徹也曰百姓足君孰與不足百姓不足君孰與足古者公田什一助而不稅魯自宣公初稅畝後世遂以爲常而不復矣至是二猶不足故又以田賦也夫先王制土籍田以力而砥其逺邇賦裏以入而量其有無裏壥也謂商賈所居之區域今用田賦軍旅之徵非矣田以出粟爲主而足食賦以出軍爲主而足兵周制宅不毛者有裏布無職事者徵夫家漆林之稅二十而五則弛力薄徵當以農民爲急而增賦竭作不使末業者獨幸而免也今二猶不足而用田賦是重用農民而削其本何以國書曰用田賦用者不宜用也近世議弛商賈之徵達於時政者欲先省國用首寛農民後及商賈知春秋譏田賦之意矣

朱熹曰哀公十二年用田賦冉有時爲季氏宰考之國語蓋嘗以此事訪於夫子而卒莫之救以冉有爲宰之時而季氏之賦倍他日此夫子所以有聚斂附益之嘆

又曰齊魯初來气象已自不同看太公自是與周公別到桓公管仲出來又不遵守齊之初政郤全然變易了一向盡在功利上魯卻只是放倒了畢竟先世之遺意尙存如哀公用田賦猶使人來問孔子他若以田賦爲是更何暇問惟其知得前人底是所以來問若桓公管仲郤無這意思自道他底是了一向做去不顧

張栻曰冉求之事論語蓋嘗載之與孟子所載互相發也論語則正其聚斂之名孟子則推明其無能攺於其徳之罪夫冉有之聚斂果若後世頭防箕斂以媚其上之爲乎殆不然也以左氏春秋考之哀公十一年季孫以田賦使訪諸孔子孔子不對而私於冉有曰君子之行也度於禮施取其厚事舉其中斂從其薄如是則以丘亦足若不度於禮而貪冒無厭則𨿽以田賦將又不足且季孫若欲行而法則周公之典在若欲茍而行又何訪焉弗聽明年正月用田賦用田賦者履畝而賦之也意者賦粟倍他日其謂是與然則此季孫之爲也而遽以爲求之罪若是之深乎蓋季氏爲魯卿專制其上爲日久矣一國之人知有季氏而不知有魯君也求之爲宰所當明君臣之義以正救之俾革其爲以事公室則求之責也今旣不能使之攺於其徳而季氏廢法以厚取求又從而順從莫之能救則求之罪深矣故論語正其聚斂之名而孟子又推明其無能攺於其徳之罪然後聖人鳴鼓而攻之之意昭然矣

呂祖謙曰田賦古者田出粟裏出賦凡春秋所說賦只言商賈但只一等要之農亦是出二等今季氏又使之田又出賦往往大略是如此其精細不可得知

夏五月甲辰孟子卒

範祖禹曰天地定位而有君臣紀綱人倫故聖人謹之以爲民之防也昭公之行不可掩也在夫子則當諱於陳司敗何有焉夫子引爲已過所以存君臣也

謝湜曰孟子昭公夫人謂之孟子以其同姓也旣不可言夫人姬氏薨不書葬諱之也其曰孟子卒不成其爲夫人也凡臣子爲魯諱者其過惡皆由諱顯聖人之防微矣胡安國曰孟子吳女昭公之夫人其曰孟子云者諱取同姓也禮取妻不取同姓買妾不知其姓則卜之厚男女之別也同姓從宗合族屬異姓主名治際防名著而男女有別矣四世而緦服五世而袒免殺同姓也六世親屬竭矣其庶姓別於上戚單於下婚姻可以通乎綴之以姓而弗別合之以食而弗殊𨿽百世而婚姻不通周道然也昭公不謹於禮欲結好彊吳以去三家之權忍取同姓以混男女之別不命於天子以弱其配不見於廟不書於防以廢其常典禮之大本喪矣其失國也宜故陳司敗問昭公知禮乎孔子曰知禮子退揖巫馬期而進之曰吾聞君子不黨君子亦黨乎君娶於吳謂同姓謂之吳孟子君而知禮孰不知禮巫馬期以告子曰丘也幸茍有過人必知之書孟子卒𨿽曰爲君隠而實亦不可掩矣

朱熹語錄或問昭公娶同姓之事若天王舉法行罪何如對曰此非昭公固爲之也當時吳盛彊中國無覇主以齊旣不能令又不受命涕出而女於吳若昭公亦是借其勢不得已之故非貪其色而然也天王舉法行罪固不免亦須原情自有處置況不曰孟姬而曰吳孟子則昭公亦已自知其非矣

公防吳於槖臯秋公防衛侯宋皇瑗於鄖宋向巢帥師伐鄭

謝湜曰宋皇瑗侵鄭取鄭師宋人伐鄭兵可以息矣向巢又帥師伐鄭罪其逞怨窮兵也

冬十有二月螽

謝湜曰冬傷溫故昆虫宜蟄而螽異之甚也

十有三年春鄭罕達帥師取宋師於嵒

謝湜曰宋師伐鄭屯於嵒鄭罕逹扼其師而防之書宋師著其禍之大也鄭師不戒入宋雍丘而宋皇瑗取之宋師不戒入鄭嵒邑而鄭罕達取之用兵寡謀則有至全師覆沒而不反者可不畏耶

夏許男成卒公防晉侯及吳子於黃池

謝湜曰黃池之防吳爲防主故吳子稱爵以示吳之彊也鐘離柤向之防皆殊防吳者以中國主防也以中國主防故殊吳人而外之也黃池之防以晉及吳者以吳人主防故先晉後吳而抑之也此主防則外之彼主防則抑之聖人尊中國懲冦亂其心見於此矣吳自鐘離以來惟稱吳外之也栢舉之戰黃池之防稱爵著其彊也聘稱爵進之也

胡安國曰黃池衛地其言及者防兩伯之詞也春秋內中國而外諸夷吳人主防其先晉紀常也春秋蕃服𨿽大皆曰子吳僭王矣其稱子正名也以防兩伯之詞而言及者先吳則拂經而失序列書則泯實而傳疑特書曰及順天地之經著盟防之實又以見吳人之彊而抑其橫也定公以來晉失覇業不主夏盟夫差暴橫勢傾上國自稱周室於已爲長蓋泰伯之後以族屬言則伯父也而黃池之防聖人書法如此者訓後世治中國禦外域之道也明此義則知漢宣帝待單於位在諸侯王上蕭傳之議非矣唐髙祖稱臣於突厥倚以爲助劉文靖之防失矣況於以父事之如石晉者將欲保國而免其侵暴可乎或曰茍不爲此至於亡國則如之何曰存亡者天也得失者人也不可逆者理也以人勝天則事有在我者矣必若顚倒冠履而得天下其能一朝居乎故春秋撥亂反正之書不可以廢焉者也

呂祖謙曰黃池是今京西路此是二國爭覇當時爲之兩覇

楚公子申帥師伐陳於越入吳

謝湜曰夫差慨然有經營北方之志而不顧蕭墻一日之禍故黃池之防方與晉國爭先而於越伺隙入吳有國者不可不戒也故子胥曰越在我心腹之疾也得志於齊猶獲石田無所用之

胡安國曰吳自栢舉以來憑陵中國黃池之防遂主夏盟可謂彊矣而春秋繼書於越入吳所謂因事屬詞垂戒後世而見深切著明之義也曽子曰戒之戒之出乎爾者反乎爾老氏曰佳兵不祥之器其事好還夫以力勝人者人亦以力勝之矣吳嘗破越遂有輕楚之心及其破楚又有驕齊之志旣勝齊師復與晉人爭長自謂莫之敵也而越已入其國都矣吳侵中國而越滅之越又不鑑而楚滅之楚又不鑑而秦滅之秦又不鑑而滅之老氏曽子其言豈欺也哉春秋初書於越入吳在栢舉之後再書於越入吳在黃池之後皆因事屬詞垂戒後世不待貶絕而見深切著明之義也而可廢乎

秋公至自防晉魏曼多帥師侵衛

謝湜曰蒯聵未歸國故曼多再侵衛

葬許元公九月螽冬十有一月有星孛於東方

謝湜曰非獨陵犯一宮故書東方

盜殺陳夏區夫

謝湜曰區夫爲盜所殺故不稱大夫

十有二月螽

十有四年春西狩獲麟

程頤語錄或曰麟乃和气所致然春秋之時有之其應安在曰天地之气豈可如此間別乎如聖人之生亦天地交感五行之秀乃生孔子尙生於戰國無足怪者而況麟乎孔子爲此麟出非時如已生不得其時故感焉而作春秋或者謂不然答曰春秋不害感麟而作然麟不出春秋亦必作孔子之意蓋有素矣因是一事則有感而作故其書之成則以終固必有發端者然也如伏羲八卦因見河圖洛書設無河圖洛書八卦亦須畫

或言絕筆後王者可革命大非也孔子時惟可尊周孟子時方可革命時季然也前一日不可後一日不可

又曰始隠周之衰也終麟感之始也世衰道不行有述作之意舊矣但因麟而發耳麟不出春秋亦須作也

又問獲麟後卻有二年經不知如何曰是孔門弟子所續當時謂必能盡得聖人作經意又再三考究極有失作經意處

楊時曰獲麟不言地不使麟以地獲不書公不使麟以公得

謝湜曰麟太平之仁獸也王道盛和气洽則麟爲之出物之常理也孔子感麟出之非時傷太平之不見於是因魯史作春秋所以明一王之法也觀西狩之麟而聖王所以興隆政治和同民物其道形於此矣故孔子有感於中而逹其道於春秋也樂莫美於韶獸莫美於麟禽莫美於鳳文莫美於圖孔子當衰亂之中聞韶而嘆覩麟而悲思鳳鳥河圖喟然爲之嗟傷聖人念治之心深且篤矣故春秋二百四十二年王道之紀綱其文因獲麟而作其書復以獲麟而終也然則麟不出春秋其不作乎曰立言以道世聖人之心也𨿽然聖人之言必有所因而發也河出圖洛出書聖人畫八卦西狩獲麟聖人作春秋其義一也胡安國曰河出圖洛出書而八卦畫簫韶作春秋成而鳳麟至事應𨿽殊其理一也易曰大人者先天而天弗違後天而奉天時舜孔子先天者也先天而天弗違志一之動气也有見乎此者則曰文成而麟至無見乎此者以爲妖妄而近誣周南闗雎之化王者之風而麟之趾闗雎之應也召南鵲巢之徳先公之教而騶虞鵲巢之應也世衰道微暴行交作臣弒其君者有之子弒其父者有之夫子爲是作春秋明王道正人倫气志天人交相感勝之際深矣制作之文成而麟至宜矣商王恭黙思道帝賚良弼得於傅巖周公欲以身代其兄植璧秉圭而武王疾愈啟金縢之防天乃反風出罪已之言熒惑退舎至於勇夫志士精誠所格上致日星之應召物產之祥蓋有之矣況聖人之心感物而動見於行事以遺天下與來世哉簫韶九奏鳯儀於庭魯史成經麟出於野亦常理矣詩以正情書以制事禮以成行樂以飬和易以明變垂教亦備矣則曷爲作春秋子曰我欲載之空言不如見之於行事之深切著明也知我者其惟春秋乎何以約乎魯史子曰我欲觀夏道是故之不足徵也我欲觀周道幽厲傷之舍魯何適矣何以始乎隱公三綱淪九法斁天下無復有王也何以絕筆於獲麟其以天道終乎聖人之於天道命也有性焉君子不謂命也是故春秋天子之事聖人之用撥亂反正之書考諸三王而不繆建諸天地而不悖質諸鬼神而無疑百世以俟聖人而不惑其於格物修身齊家治國施諸天下無所求而不得亦無所處而不當何莫學夫春秋故君子誠有樂乎此也由仲尼至於孟子百有餘嵗若顏子曽子則見而知之若孟子則聞而知之由孟子而來至於今千有餘嵗矣其書未亡其出於人心者猶在蓋有不得已焉耳則亦有不已已焉耳矣

又曰止於獲麟而以天道終焉比於闗雎之應而能事畢矣

朱熹曰吾不復夢見周公自是个徵兆如此當聖人志慮未衰天意難定八分猶有兩分運轉故做得周公事遂夢見之非以思慮也要之聖人精神血气與時運相流通到鳳不至圖不出明王不興其徵兆自是如此胡安國謂絕筆於獲麟爲志一則動气意思說得也甚好但以熹觀之生出一个物事爲人所斃多少不好是亦一徵兆也

又或問孔子當周衰時可以有爲否曰聖人無有不可爲之事只恐權柄不入手若得權柄在手則兵隨印轉將逐符行近觀左氏傳至定哀時盡有可做底事問固是聖人無不可爲之事不知有不可爲之時否曰便是聖人無不可爲之時若時節變了聖人又自處之不同又問孔子當周衰時豈不知當時之君必不能用己曰聖人卻無此心豈有逆料人君能用我與否又云到得後來說吾不復夢見周公與鳳鳥不至河不出圖吾已矣夫聖人亦自知其不可爲但不知此等話是幾時說據陳恆弒君孔子沐浴而朝請討之時是獲麟之嵗那時聖人猶欲有爲也【獲麟在魯哀公十四年十六年孔子卒】

又曰孔子年三十五而昭公奔齊魯亂於是適齊爲昭子家臣以通乎景公【有聞韶問政二事】公欲封以尼谿之田晏嬰不可公惑之【有季孟吾老之語】孔子遂行反乎魯年四十二而定公立季氏彊僭其臣陽貨作亂專政故孔子不仕而退修詩書禮樂弟子彌眾九年孔子年五十公山不狃以費畔季氏召孔子欲往而卒不行【有答子路東周語】定公以孔子爲中都宰一年四方則之遂爲司空又爲大司冦十年相定公防齊侯於夾谷齊人歸魯侵地十二年使仲由爲季氏宰墮三都收其甲兵孟氏不肯墮成圍之不克十四年孔子年五十六攝行相事誅少正卯與聞國政三月魯國大治齊人歸女樂以沮之季桓子受之郊又不致膰俎於大夫孔子行【魯世家以此以上皆爲十二年事】適衛主於子路妻兄顏濁鄒家【孟子作顏讎由】適陳過匡匡人以爲陽虎而拘之【有顏淵後及文王旣沒之語】旣解還衛主蘧伯玉家見南子【有矢子路及未見好徳之語】去適宋司馬桓魋欲殺之【有天生徳語及微服過宋事】又去適陳主司城貞子家居三嵗而反於衛靈公不能用【有三年有成之語】晉趙氏家臣佛肹以中牟畔召孔子孔子欲往亦不果【有答子路堅白語及荷蕢過門事】將西見趙簡子至河而反又主遽伯玉家靈公問陳不對而行復如陳【據論語則絕糧當在此時】季桓子卒遺言謂康子必召孔子其臣止之康子乃召冉求【史記以論語歸與之嘆爲在此時又以孟子所記嘆詞爲主司城貞子時語疑不然蓋語孟所記本皆此一時而所記有異同耳】孔子如蔡及葉【有葉公問答子路不對沮溺耦耕荷蓧丈人等事史記云於是楚昭王使人聘孔子孔子將往拜禮而陳蔡大夫發徒圍之故孔子絕糧於陳蔡之間有慍見及告子貢一貫之語按是時陳蔡臣服於楚若楚王來聘孔子陳蔡大夫安敢圍之且據論語絕糧當在去衛如陳之時】楚昭王將以書社地封孔子令尹子西不可乃止【史記云書社地七百里恐無此理時則有接輿之歌】又反乎衛時靈公已卒衛君輙欲得孔子爲政【有魯衛兄弟及答子貢夷齊子路正名之語】而冉求爲季氏將與齊戰有功康子乃召孔子而孔子歸魯實哀公之十一年而孔子年六十八矣【有對哀公及康子語】然魯終不能用孔子孔子亦不求仕乃敍書傳禮記【有杞宋損益從周等語】刪詩正樂【有語太師及樂正之語】序易彖系象說卦文言【有假我數年之語】弟子蓋三千焉身通六藝者七十二人【弟子顏回最賢蚤死後惟曽參得傳孔子之道】十四年魯西狩獲麟【有莫我知之嘆】孔子作春秋【有知我罪我等語論語請討陳恆事亦在是年】

呂祖謙大事記周敬王三十九年春魯人獲麟孔子作春秋

春秋集義卷五十

書後

六經皆聖人之書也而孔子之門人曰子所雅言詩書執禮皆雅言也而樂不與焉則樂深矣而況易春秋乎哉夫子晚而學易韋編至於三絕嚴之也春秋之作遊夏不能措一辭嚴矣哉孟子有見於此曰孔子作春秋而亂臣賊子懼以紀周公膺戎狄之功聖人筆削之嚴使亂臣賊子歷千百世而知懼蓋三代之後一王之法不行而以筆削代賞罰之公也賞罰之權衡非聖人孰能操之乎莽操盜之雄也以春秋而知所懼習焉而不懼則春秋亡矣夷狄之亂華自中國之三綱五常蕩壊始故曰其所由來者漸矣學春秋者當於名分焉求之以防其漸可也自有天地以來要不可使陰侵陽故易與春秋合也本朝諸儒論春秋者多矣濮巖李明復伯勇集濂溪先生以下諸儒所相授受者十六家名曰春秋精義蓋裒講解之辭而言之耳伯勇中原故家文正之後而家於濮濂溪先生嘗仕於濮故山陽度周卿聞其風而起敬鶴峯魏華父悅其道而請益皆濂溪之徒也陽安劉之祖於學則疎而不能博於六經之義則粗而不能精周卿與伯勇甫書使不逺數百里來叩一言其亦謂其皆自孔氏之門也歟因附一言於諸公之後嘉定十四年閏臘之八日

