

欽定四庫全書

經部五

讀春秋略記目錄

春秋類

卷首

總論

卷一

隠公

卷二

桓公

卷三

莊公

卷四

閔公

卷五

僖公

卷六

文公

卷七

宣公

卷八

成公

卷九

襄公

卷十

昭公

卷十一

定公

卷十二

哀公

【臣】等謹按讀春秋略記十二卷明朱朝瑛撰朝瑛於諸經皆有略記已各著於錄其所述瑕瑜互見不能悉底精粹惟此書與讀詩略記較爲詳晰允當其所采上自啖趙下及季本郝敬諸家之說無不備列而舊說所未盡復以已意折衷之大防主於因經以考傳而不肯信傳以害經故於三傳之可通者亦間從其說而其他則多所駁正中間如謂孔父之字嘉猶唐杜甫之字美以今證古殊爲儗不於倫又力斥漢書五行志穿鑿傅防之非而於恆星不見一條乃引何休之說以爲法度廢絕威信不行之象亦未免自相矛盾然其餘可取者甚多如論隠公三年春王二月己巳日食乃三月非二月夫人子氏爲隠公之夫人又楚人秦人巴人滅庸爲窺伺周鼎又哀公元年攺卜牛不復災以爲天厭魯徳如此之類皆見明亦說春秋家之有所心得者也乾隆四十二年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

讀春秋略記卷首

明朱朝瑛撰

總論

春秋大義一言以蔽之曰尊王此人人所知者而聖人委曲維持之深心則未之或知也東遷而後諸侯放恣幾不知有王矣桓文出而假王之名以令諸侯聖人予之非徒貴其名也以爲此一念之天良未至於澌滅爲之別擇而表揚之使天下之人眾著於名義此轉亂爲治之一機也故伐國而請於王則主王臣以明王討防諸侯而請於王則主王臣以明王防不則其救人也不則其攘夷也皆所以尊王也非然而侵伐防盟皆譏矣是聖人之與桓文非與其伯也與其尊王者而已後之奬桓文者乃云上無明王下無方伯聖人不得已而授之以諸侯夫諸侯者天子之諸侯聖人安得而授之大非春秋尊王之義也黜桓文者又云齊晉名爲尊王實則僣王之權亂王之法是亦一楚也則並其好名之志而沒之何以激人之天良而誘進於大道乎隨之屯曰隨有獲貞凶有孚在道以明何咎此言人臣之握權而得眾者茍得其道可以轉懼而爲譽變凶而爲功也槪舉而黜之豈聖人委曲維持之心哉

讀春秋者須觀聖人之特筆觀其特筆而全書之防可防而通也於稷之防特書成宋亂惡賄賂之始行也於澶淵之防特書宋災故惜義理之終不明也世之齷齪者狥利而忘害旣足以致天下之亂而一二有志於救時者又不審於輕重緩急之宜往往捨其重而謀其輕捨其急而謀其緩使亂者終不可以治是聖人所大痛也書成宋亂見正身之要焉書宋災故見辧義之精焉書鄭棄其師見楚之所由橫書王室亂見亂之所由極凢聖人所爲格致誠正修齊治平之道無不著於此矣書天王狩於河陽見世道之未盡防亂者猶可以復治書西狩獲麟見天心之未盡滅衰者猶可以復昌則聖人所爲知天立命參贊化育之事亦將於此乎始之此數者未可以盡聖人之特筆而特筆之大者已不外於此

以春秋爲無褒貶乎則一諸侯也何以忽而稱爵忽而稱人忽而生稱其名以春秋爲有褒貶乎則稱爵者未必皆褒稱人者未必皆貶也爲有褒貶之說者比事而考之不免於支離膠而不可通爲無褒貶之說者若姓氏日月之類捨之可也一切稱人稱爵稱名稱字皆無所分別則聖人所云取義者安在無所取義又安用此紛紛異同之稱爲也在他國之大夫或有所因或有所未詳若諸侯之稱人王大夫之稱氏魯季友之稱字豈有所因亦豈有所未詳與近世說春秋者唐荊川季彭山王明逸郝仲輿諸家各有論著非不直防曉暢然舉聖人之防詞槪置弗辧惟以爲據事直書則旣筆削之春秋何以異於未筆削之春秋哉晉韓起聘於魯見易象春秋曰周禮盡在魯矣夫旣不謬於周禮豈遂不若司馬子長或有虛美隠惡以待聖人之直之然而聖人復從而筆之削之者其取義不在褒貶將在何等也聖人蓋有褒貶而無褒貶之定例也公羊氏曰不待貶絕而辠惡見者不貶絕以見罪惡也貶絕然後罪惡見者貶絕以見罪惡也斯言得之矣而猶未盡其變何以言之有因其時而變者有因其人而變者有因其事而變者閔僖以前諸侯爲政則褒貶常在諸侯而不在大夫文宣以後大夫爲政則褒貶常在大夫而不在諸侯此因其時而變者也褒貶之在諸侯者大國小國皆有之褒貶之在大夫者常在大國而不在小國此因其人而變者也在諸侯者不過辭有重輕大抵稱爵爲重稱人爲輕重者近於褒輕者近於貶然不待貶而惡見者則亦稱爵以著其惡也在大夫者不過辭有詳略大抵稱名爲詳稱人爲略詳者近於褒略者近於貶然不待貶而惡見則亦稱名以著其惡也此因其事而變者也至於吳楚之稱則皆因天下之進退而進退之天下外之則春秋舉國號而已天下進之中國則春秋人之又進之而列於諸侯則春秋爵之其稱國稱人稱爵者非以褒貶吳楚蓋以著諸侯之得失而明世道之存亡也春秋之作豈爲僣逆謀哉此其褒貶之意在於言外又變而難窮者也總之春秋繼詩而作詩有美者有刺者有以美而實刺者有屬辭在此而取義在彼者春秋褒貶之法亦如是已蓋春秋之作非徒彰善癉惡而已也謹嚴之中不失溫厚惡之小者罪止於下也激切之至反類委蛇惡大而不討者罪累上也下之以媿夫不肖之人使感於欲並生之之徳斯化於爲善上之以儆天下之庇亂賊者有以發其深省而恥鳥獸之同羣斯共奮於討惡之義矣非聖人孰能與於此

春秋經史相輔而行史以陳其事經以著其義一筆一削了然可見自魯史亡而左傳作春秋之義多不可解矣趙襄子之卒後孔子五十五年而左氏已舉其諡是作於戰國時無疑故其書多采他史以附之與經文謬戾而不合其大者莫如趙盾許止弒君而以爲不弒君欒書莒僕不弒君而以爲弒君千載之下論議紛然終莫能定皆蔽於左氏之說也公谷之疎略益不足言已學者不因經以攷傳而欲據傳以明經於是名實抵牾是非舛錯春秋之義愈辧愈晦或起而矯之一切棄去慿臆爲說則又失之太悍茍義之可通以傳釋經可也義之必不可通者不得不以經廢傳耳至於經文有殘缺者有增衍者有舛誤者不可盡知今略三傳之所異而特舉其同者如夏五郭公有秋無冬無冬有月之類此殘缺之明證也桓十二年十一月之再書丙戌此增衍之明證也隠三年之書月日前後不合此舛誤之明證也其可考者如此必有不止於此者而不可考也又如紀子伯仲孫忌之爲缺文襄二十一年二十四年比月日食之爲衍文蔡桓侯蔡侯申之爲誤文此又可以理推而知也其可推者如此必有不止於此者而不可推也安知應書而不書者之非缺不應書而書者之非衍耶又安知應褒而貶應貶而褒者之非舛耶且公羊谷梁書孔子生左氏書孔丘卒是非春秋之原文明矣以爲尊孔子而特書之何以書生者不書卒書卒者又不書生則其意爲損益又可知耶所損益者旣不可知其書又可盡信耶今姑釋其義之可通者而置其所不可通者不敢信傳以害經亦不敢執一辭以害全防據吾意之所可以度聖人之所可未必聖人之可之也據吾意之所否以度聖人之所否未必聖人之否之也燕石寶藏徒作貽笑飛虫弋獲庶幾有當焉爾

春秋之文萬有六千五百餘史記自序曰春秋文成數萬子長生於秦火之後豈得獨見全經要其言必有所據信斯言也則春秋之殘缺者幾半矣顏師古曰一萬之外卽可以萬言之然不得遂云數萬也左氏所記不見於經者甚多其詞亦間有類於釋經者安知非春秋之逸文乎更可異者張晏云春秋萬八千字晏爲三國時人其所言春秋之文與今春秋多寡相越之逺至於千百則何以解也

讀春秋略記卷首

欽定四庫全書

讀春秋略記卷一

明朱朝瑛撰隠公

元年春王正月

正月爲建子之月不必復辧卽周文安辧之甚詳至十月隕霜則亦自謂無以解也所疑者程子云孔子以夏時冠周正胡氏從之誠若是則孔子之作春秋非尊周也適以亂周制其可乎考之周語云武王伐紂日在析木之津辰在斗柄以歷推當時南至日躔牽牛則伐紂之舉尙在南至之前而武成稱一月伐商泰誓稱春防孟津則攺月攺時自武王始矣周以前三正疊建未嘗攺時與月自武王攺之當時亦覺其未安故周公作周禮仍從夏正然後世卒莫之行者蓋其書未成而身歿與至於分至啟閉夏時終不可易故汲冢周書有參用夏時之說士君子尋常論議稱夏時者多矣未有稱夏月不稱周月者孟獻子之稱正月日至七月日至孟子之稱七八月旱而苗槁此其較然顯白者也況於紀國事陳時政何得不遵昭代之典凢誓誥所述雅頌所歌皆周時周月也金縢秋大熟乃夏之七月月令登谷嘗新在此月也惟豳風之述夏俗則用夏正出車之作於商季則從商制他如十月之交辛夘日食不合於夏正而合於周正六月四月小明臣工等篇以周正解之無不合者詳讀詩略記東遷而後正朔不頒諸侯有用夏正者晉獻公以十二月滅虢而卜偃稱九月十月之交是也左氏多采晉史故卓之弒在僖十年正月而傳稱九年十一月韓之戰在僖十五年十一月而傳稱九月此類往往而有不加辧正而記載參錯與經抵迕蓋有由矣若魯之春秋猶秉周制孔子修之以明昭代之典故書正而特系之於王大義炳然無可復疑羅一峯曰聖人必不誣天之冬以爲春誣天之秋以爲冬夫陽气旣復何必不謂之春陰气將究何必不謂之冬後漢陳寵曰十一月陽气始萌有蘭射幹蕓荔之應天以爲正周以爲春十二月陽气上通雉雊雞乳地以爲正殷以爲春十三月陽气已至蟄虫始振人以爲正夏以爲春其義甚確而著矣苐授民時則以人正爲冝要亦聖人之持論則然豈得帝制而自爲哉

禮雜記云夫人之不命於天子自昭公始則昭公以上夫人皆命於天子可知豈有夫人命於天子而已之卽位反不請命者但不入朝而請以是爲罪比於列國之不請命固有間矣故諸侯繼世皆不書立於魯則書卽位猶之諸侯書卒而魯獨書薨也亦因其異而異之非徒以魯史而尊魯也以書薨推之則知魯之十二公無不書卽位者隠莊閔僖不書卽位蓋脫簡也凡正月無事而二月三月有事者旣書二月三月則不書正月𨿽元年亦然定公是也此書正月而無事必有脫簡如夏五郭公者多矣何疑於此如謂內無所承上不請命以是而削其卽位則亦不宜書薨且通之十二公其說多支離違迕而不達決非聖人之防矣或云攝也不行卽位之禮故史無書或云成公之讓也夫茍不行卽位何以攺元而稱公旣攺元而稱公又何以成其讓或又云卽位於先公之年以爲非禮而不書則春秋所書魯之非禮多矣何獨於此而削之義所難通姑以定元年之不書正月推之四公竊意脫簡爲近是識之以俟明者

三月公及邾儀父盟於蔑【公作邾婁蔑公谷作昧】

傳稱成王勞周公太公而賜之盟是盟者亦先王所有事已周禮司盟原與司約之職相輔而行非崇鬼神而廢法制也司約之約劑卽司盟之約劑不信者刑殺隨之豈徒聽之鬼神者哉邦國之盟載亦猶是已春秋諸侯相盟其或有背之者則告於神而伐之襄十八年晉伐齊中行獻子之禱於河者是也流至戰國秦惠文詛楚之辭猶其遺意然先王貴盟之意所以愼重其事質諸鬼神示無所私也後世乃以植私黨而不領於天子之盟府何怪其冺冺棼棼罔中於信矣適以啟爭而長亂故春秋譏之此越防禮而行則尢譏也不書其故不問何事而皆非也惟以王事盟而書王臣者爲善之程子曰內爲主書及外爲主書防在魯地𨿽外爲主亦書及孫氏曰附庸之君未得列於諸侯故書字以別之

夏五月鄭伯克叚於鄢

諸侯之弟書公子者常詞也書弟者變詞也此削其公子叚爲逆也胡氏以不書弟爲路人之詞非也書克不書伐者鄭伯以欲取姑與之術積謀而克之不俟伐而後克也夫叔叚卽不可教母命卽不可違當其收貳於已之時遷之別邑使不得有爲如舜之封象可也兄弟之間而以力克已惡矣況以術乎

秋七月天王使宰咺來歸惠公仲子之賵

尊王於天教天下以天事王也天下無二天則亦無二王旣明此義於天下則稱天而王尊但稱王而王亦尊蓋春秋爲天子之事言以天子之法制褒貶天下之諸侯也豈得有所褒貶於天子哉仲子之賵咺爲大臣不知諫止而承命以行貶而名之可矣成風之賵不名榮叔者春秋之法善惡未明者褒貶之以明其義善惡較然者據事而大書之其義自見也仲子之賵因惠公而及之猶有說焉其失或有未明若成風則專使也而含且賵且防其焉其失已較然矣此書法所以異也惠公仲子公羊氏以爲兼之是也文九年之書僖公成風亦然程子以惠公之妾爲惠公之仲子猶可以僖公之母爲僖公之成風則不可

九月及宋人盟於宿

及之者公也不書公內稱不必備也如及齊平及鄭平之類可見胡氏或以書及爲防者或以書及爲諱公是夷公於防者矣恐未必然稱人防也有本防者有賤而防之者魯史旣亡不可復考

冬十有二月祭伯來

王臣之與諸侯原無世相朝之禮故不可以言朝惟書來而已以私事來未爲非禮不請於王是爲非禮耳程子曰天下有道諸侯順軌豈有內外之限謂王臣無外交者非也

公子益師卒

大夫之卒不書爵𨿽王大夫亦然考之王制大夫不世爵諸侯之大夫不世爵祿以妨賢也當時大夫往往皆世其爵春秋所不與也故於王大夫生則稱之歿則已焉諸侯之大夫益可知已不日史佚之

二年春公防戎於潛

孫氏曰諸侯非有天子之事不得出防諸侯況防戎哉陳氏曰防戎於潛防吳子於黃池春秋之所終始也

夏五月莒人入向無駭帥師入極【駭谷作侅】

桓十六年城向則向爲魯之屬國也莒入向而無駭入極則極爲莒之屬國與攻其所必救以解向人之難與不書氏常詞也無駭卒而後賜族如以不書氏爲貶則未賜族者何以明之

秋八月庚辰公及戎盟於唐

旣與戎防又懼其不恊而與之盟此其失在平日不能自彊春秋所深惜也若不度事勢徑情而拒之又開釁速禍之道非聖人所以教人者矣書日因史文也胡氏以書日爲謹之聖人何事不謹而獨謹於盟戎乎

九月紀履緰來逆女【履緰左作裂繻】冬十月伯姬歸於紀程子謂親迎者迎於所館不得委宗廟社稷逺適他國以逆婦然諸侯有相朝之禮何獨親迎不可但親迎爲禮之輕者茍或事幾關切不可逺離卽使卿逆未爲非禮陳氏曰內女爲君夫人未有書來逆者此書逆蓋遭人倫之變者故詳之也內女皆書歸不書者必有故也齊子叔姬郯伯姬杞叔姬皆不書歸遭出也余不書歸非君夫人也

紀子伯莒子盟於宻【伯左作帛】

攷紀本侯爵而書子猶之杞與滕也大抵見貶於時王耳王命不行於大國若小國固能行之矣

十有二月乙卯夫人子氏薨

汪氏曰左氏以爲仲子則未死而歸賵𨿽五尺童子必無此事公羊氏又以爲隠公之母使隠公果尊其母則當以小君之禮而書於經矣此不書知爲隠公夫人也張氏曰不書者婦人從君故君存則禮未備待君薨而合祔也宋朝皇后亦然蓋古之遺制與

鄭人伐衛

公孫滑之亂前之相伐不書此何以書惡其用師不已也處心積慮成乎滅叔之嗣也

三年春王二月己巳日有食之

天與人同其气則亦同其數然數本於气气本於志志立則气數隨之志不立則隨气數而變矣故太平之世日有當食而不食者如唐開元十二年十三年一行之所推候者最可信也開元如此況上世乎卽不盡然食亦不能爲災故程子曰日食必書者亂世必爲災也治世則否

以歷推此日食乃三月己巳朔非二月也因二月誤書而三月之庚戌四月之辛夘八月之庚辰十二月之癸未皆差一月以二年十二月之乙夘及四年二月之戊申正之其差較然顯白置閏於三年二月之前則乙夘己巳合矣無以解於四年之戊申置閏於三年十二月之後則癸未戊申合矣無以解二年之乙夘蓋二年應閏十二月而古今歷法防差乃在十二月前故二年八月得有庚辰則己巳爲三月朔其食限合而支幹亦無不合由此以觀其訛舛已甚是豈春秋之原文而三傳皆同莫之能辧幸而一定之支幹凡人可以共證若其他文之無可證者孰能辧其誤哉學者欲從千載之下一一詳求其義胡可得也

三月庚戌天王崩

書天王崩王人來告也不書諸侯不赴也或缺文嗣王卽位亦不書以魯紀元則不敢以天子之元系之也

夏四月辛卯尹氏卒【尹左作君】

王之大夫卽畿內之諸侯也若其私相黨附卽外諸侯亦有所不可若弔死防之禮內外諸侯莫非王臣寜有異乎當時王室防弱故王大夫不得與諸侯齒其卒也不赴其也不防惟尹氏以王防爲諸侯主而赴王子虎劉捲以同防盟而赴春秋因而書之以明王大夫之禮與諸侯等也然諸侯之卒書爵而王大夫皆不爵者王制曰內諸侯祿也外諸侯嗣也嗣故書爵祿則不書爵以明春秋之內諸侯皆不宜嗣而嗣也不書名而書氏者譏其爲權姦之後而復大其宗也小雅所稱尹氏蓋致亂之人平王親受其禍而不加屏斥其後復秉國均遂使深根固柢卒成王室之亂故於卒也書曰尹氏以深譏之若世卿則王之大夫皆世卿也其卒也何無一人復書氏者且列國之世卿可勝譏乎

秋武氏子來求賻

稱武氏子蓋父在子未爵也谷梁氏曰未爵而使之非正也髙郵孫氏曰爲上者無求求之失上也爲下者無見求求之失下也

八月庚辰宋公和卒

始不書立故終亦不書薨而書卒易貴陽而賤陰坤之六爻皆陰也聖人系辭苐著其惡於初上而已若其中爻辧是與非有善未嘗不錄也春秋尊王而抑諸侯防盟徵伐皆自諸侯也聖人比事苐著其罪於始終而已若其生平辧是與非有善未嘗不與也一筆一削易道存焉矣然不書薨而猶書爵者明世守也周先王之所命也公羊氏曰卒從正書爵書名以正其終臣道也

冬十有二月齊侯鄭伯盟於石門

張氏曰隠公十一年間盟而不食言者惟此然宋與許紀諸國交受入伐春秋詳書於防使人考其本末知二國相與之固列國所以並被其禍也由此言之春秋書盟非徒惡其不信尢惡其植黨肆惡以爲信也

癸未宋穆公【穆公谷作繆】

程子曰春秋諸侯皆不請於王而私諡稱私諡所以罪其臣子按定公四年劉文公文公爲王卿士其諡必出於王書之與外諸侯同詞則春秋之書非罪私諡明矣周禮小史之職曰卿大夫之防賜諡讀誄不及外諸侯則諸侯𨿽有請謚之事天子不必皆賜諡如昭七年衛襄公傳可證也天子不必賜諡則私諡亦法所不禁可知至於公者五等諸侯之通稱燕禮聘禮君皆稱公以對臣下而稱之也公羊氏曰卒從正從主人從正者卒則稱名稱爵以著人臣之義從主人者則稱諡稱公以申一國之尊所云一張一弛文武之道也詳見昭七年傳

四年春王二月莒人伐杞取牟婁

金壇王氏曰杞當作紀牟婁在漢北海郡平昌卽今靑州安丘縣蓋紀邑也杞都雍丘距此甚逺按漢志注云先春秋時杞徙魯東北蓋亦因此而誤莊二十七年公防杞伯姬於洮洮爲曹地在魯之西界則此時杞都雍丘無疑且襄二十九年晉治杞田牟婁果爲杞邑莒何得不歸於杞至昭五年莒牟夷乃以之奔魯乎

戊申衛州吁弒其君完【州谷作祝】

不書公子以罪削之也亦有弒君而書公子者譏當時之不討賊耳齊商人楚比𨿽見殺而非以賊討亦與鄭歸生同辭

夏公及宋公遇於淸

曲禮曰諸侯未及期相見曰遇是時宋欲伐鄭而與魯謀旣與魯期防矣未幾而州吁有除害之請復不能待而先之故遇於淸蓋衛地也此宋志而書公及者公惟汲汲於尋盟故不能正辭以拒宋而爲此遇於是伐鄭之役翚得以固請而行亦因於此遇也書之以爲公惜也

宋公陳侯蔡人衛人伐鄭

書三國同衛伐鄭見州吁之能要結鄰邦其敢於簒弒者非一朝一夕之故也書宋公爲首見宋公之庇亂賊尢切此華督之禍亦有所由來也故書弒君者非徒誅亂賊也所以儆爲君者之自取也有先事而見其義者宋是也有後事而見其義者衛是也以此推之春秋之義大槪可知已

秋翚帥師防宋公陳侯蔡人衛人伐鄭

公子之稱不待賜而有與稱氏不同書公子者常詞也不書者削之也若益師與彄則皆書之矣季彭山曰再敍四國左氏以爲復伐鄭者是也蓋伐鄭在夏已更一時而鄭不服故秋復要魯而伐之

九月衛人殺州吁於濮

春秋書弒君二十五而賊之見討者惟州吁無知夏徴舒而已不著討賊之姓名以大彰其功苐書人以殺者何也說者謂書人言人皆可殺也則有弒君而書人者將謂人皆可弒乎凡稱人者皆防也觀衛風擊鼓之詩則知衛人之怨極已石碏以一退休之老特因眾怨以成其謀故書曰衛人則雍廩之殺無知亦可推已卽徴舒之殺亦不由楚君故先書楚人殺而後書楚子入則當時之情事可見夫當時諸侯以及執政大臣大抵貪利狥勢不顧大義甚者至甘心爲亂賊役而不辭而討賊者僅出於卑下之人此亂臣賊子所以幸免者眾而終不絕於天下也春秋書人之義如此使後之爲人上者明於此義而愧討賊之功出於下不出於上將見人之無禮於其君必大振其義聲以圖之則王法得伸而亂臣賊子無復幸免之思庶幾惕息而衰止乎

冬十有二月衛人立晉

外諸侯繼世不書此獨書之者谷梁氏曰晉之名惡也夫晉之名何以惡攷晉之在位十九年而宣姜之子壽以能代其兄死則新臺之事當在其初年其蒸於夷姜而生子伋至此時蓋已久矣國人必稔聞之是可立之以後莊公而主廟祀乎故削其公子而譏衛人之立之也凡書他事而不書公子其義猶隠若繼世承統而不書公子則聖人之斥之也其義昭然矣谷梁氏旣知其名惡又以得眾爲賢是悖惑之說也

五年春公矢魚於棠【矢公谷作觀】

月令季春天子始乘舟薦鮪於寢廟則諸侯亦必有觀漁之禮公之矢魚春秋以爲譏者不以其時薦廟而漁爲遊觀而已也公羊氏曰公曷爲逺而觀魚登來之也登來之者美大之辭也按登來卽國語取名魚登川禽之說於矢義爲近

夏四月衛桓公秋衛師入郕【公谷作盛】

臨川吳氏曰衛與郕皆文王之子也莒入向魯入極且不可況以師入兄弟之國乎

九月考仲子之宮初獻六羽

防服小記云妾祔於妾祖姑無妾祖姑則爲壇而祔於女君又曰妾母不世祭夫旣不世祭又安得妾祖姑而祔之所謂不世祭者不世廟祭卽谷梁氏所云庶子爲君爲其母立宮於子祭於孫止者是也止者非止不祭去廟而祔於壇也此時桓未爲君而爲之立宮非禮也減其羽數而用六所以別於羣廟然終不免於越禮之譏矣人皆知獻六羽爲始厲樂不知獻六羽於仲子之宮爲始僭樂也

邾人鄭人伐宋

茅堂胡氏曰兵者國之大事春秋所重故𨿽將卑師少亦必大書於防按邾主謀故首邾是時魯盟邾盟宋怨可因魯解也

螟

金縢言天變則曰禾盡偃其復常則曰禾盡起蓋周家重農首以農事占災祥也春秋書防災者十四不啻詳已亦猶遵周之家法也

冬十有二月辛巳公子彄卒

胡氏以日不日明恩禮之厚薄則無駭之賜族宜在所厚公子牙之見酖宜在所薄然何以無駭不日而公子牙則日摠之取義於月日則太晦春秋恐不如是

宋人伐鄭圍長葛

九月入郛之役邾主謀而避其名故宋不報邾而報鄭邾亦可謂狡矣於此益見伐宋首邾之義

六年春鄭人來渝平【渝公谷作輸】

晦翁曰渝變也魯先與宋平鄭人卻來敗之變舊盟以從新好也公谷作輸輸與渝通如秦詛楚文曰變輸盟刺其文義正如公谷也按此渝魯平者卽爲桓二年成宋亂之本蓋鄭莊之志必欲納馮故凡可以墮殤公之黨弱殤公之勢者無不爲也鄭之蓄惡深矣魯亦墮其術中而不覺耳

夏五月辛酉公防齊侯盟於艾

吳艸廬曰前此魯未與齊交因鄭渝平之後始與齊盟蓋皆鄭莊之謀也

秋七月冬宋人取長葛

用師經年始得一邑宋亦憊矣威殫於外必亂生於內此亦人事之固然不必稽諸天道也

七年春王三月叔姬歸於紀

媵而待年未爲非禮卽歸之先後而嫡庶可定矣內女爲媵不書此何以書志叔姬之能全婦道不以媵故自菲薄也爲紀媵而見錄爲紀大夫而無足錄者能無愧乎

滕侯卒

不名史佚之也左氏以爲未同盟考之未同盟而書名者四十三人豈其同盟而春秋佚之耶

夏城中丘

凡興作不時與可已不已不可已而重煩民力者皆書之

齊侯使其弟年來聘

艾之盟齊蓋爲鄭求魯也宋取長葛而魯不救則魯志猶未定也使年來聘所以固之書弟明其以寵愛而使之非使能也凡書弟者皆其所私眤私眤之過多致禍咎非正大之道故書以爲譏

秋公伐邾

邾嘗與鄭謀而伐宋宋與邾皆魯同盟也宋取邾田邾不卽魯謀而卽鄭謀公故怒而伐之入郛之役公尙不救豈爲宋而伐邾哉

冬天王使凡伯來聘戎伐凡伯於楚丘以歸

王使來聘而戎俘之書之以罪魯也舊說以爲衛楚丘考之衛楚丘自在河北周在河南是時河未南徙魯亦在其南也自魯至周不宜由衛左傳魯有卜者曰楚丘之父蓋以地爲氏者則魯亦必有楚丘卽杜氏所云在成武者是也稱伐者其無所忌也

八年春宋公衛侯遇於垂

齊侯將平宋衛於鄭宋不敢違齊之約又不能釋鄭之怨故先期而與衛謀之欲決之於衛也

三月鄭伯使宛來歸祊【公谷作邴】庚辰我入祊

汪氏曰鄆讙陰本我之邑故書歸此非我有而亦書歸者以出於中心之誠然非有所彊也旣得魯之助又欲得許之利也

夏六月己亥齊侯考父卒辛亥宿男卒

元年及宋人盟於宿宿必與盟而卒亦不名則未同盟不書名之說益不足信

秋七月庚午宋公齊侯衛侯盟於瓦屋

季氏曰宋公爲首者宋欲致齊以絕鄭故爲此盟也齊方雄長山東豈爲宋下陽示腹心而已不逾年而防防以謀伐宋要盟何益哉

八月蔡宣公九月辛卯公及莒人盟於浮來【公谷作包來】

黃氏曰魯旣受賂將出師以赴鄭之求恐莒之議其後故盟之𨿽防者而公甘心屈已與之盟蓋以是也豈莒之能抗公哉公自辱耳

螟冬十有二月無駭卒【谷作無侅】

九年春天王使南季來聘

書天王之再遣使所以著魯再不朝之罪也而天王之不能自彊亦可見矣黃氏以爲周衰已極不當咎周不知此時鄭猶假王命以伐宋豈遂不能自彊也責難於王正以尊王耳

三月癸酉大雨震電庚辰大雨雪

洪範曰肅時雨若謀時寒若建寅之月而雷雨則非時雨矣震電之後而大雪則非時寒矣隠公盟不擇人不可謂肅見利而卽背之不可謂謀陰陽不時此其效也

挾卒夏城郎

襄陵許氏曰七年城中丘而後伐邾今城郎而後伐宋於時動眾恃城保國亦己末矣按桓十年齊衛鄭來戰於郎莊十年齊師宋師又次於郎則郎固衝地也然城之不足以止暴亦何益之有郎在今兗州之魚臺縣蓋近宋之地

秋七月冬公防齊侯於防

鄭以王命來告伐宋故公防齊侯而謀之則防之防以王命防也不書王命者矯王命以報私怨也左氏信以爲討不王誤矣

十年春王二月公防齊侯鄭伯於中丘

季氏曰中丘地臨沂水順沂而下可至宋之東鄙按冬旣防防春復防中丘將爲分道出師計也鄭爲王卿士如果奉王命以伐宋春秋之例不當列於齊侯之下矣

夏翚帥師防齊人鄭人伐宋六月壬戌公敗宋師於菅辛未取郜辛巳取防

家氏曰翚旣帥師防二國公復自出奇兵襲其虛而取二邑劉氏曰左氏謂鄭取之以歸於我經但書公不書鄭豈縱鄭伯之辠而專以罪公耶

秋宋人衛人入鄭宋人蔡人衛人伐戴鄭伯伐取之【戴公谷作載】

程子曰戴鄭所與也鄭戴合攻取三國之師胡氏以爲鄭一舉而兼四國恐未是漢王覇馬武之討周建也蘇茂救建遮擊馬武建出兵夾擊武爲茂建所敗求救於覇覇閉營以示不救茂建遂悉兵攻武力戰良久霸以精騎襲其背茂建驚亂敗走是兵之勝敗無常而夾擊者常勝鄭可謂善戰矣以此而虐鄰此不待貶而惡見者也故以爵書

冬十月壬午齊人鄭人入郕【公谷作盛】

假王命以要人而泄其私忿其罪甚矣不從者何罪故書入郕左氏以爲討違王命此皆鄭當日文姦之詞耳

十有一年春滕侯薛侯來朝

諸侯來朝魯未嘗報則非世相朝之禮矣故書以譏之非譏旅見也旣旅至矣必分日以行禮不更倨乎谷鄧之各書其至有先後也

夏公防鄭伯於時來【夏公谷作夏五月時來公谷作祁黍】秋七月壬午公及齊侯鄭伯入許

許與鄭爲鄰壤鄭之所利無與於魯也其書公及者公之志在報鄭也一以報歸祊之惠一以報助取郜防之力也

冬十有一月壬辰公薨

諱弒則並諱弒君之賊不幾於庇賊乎春秋之作固不遺事實也史以爲目著其事經以爲綱著其義將使亂臣賊子之徒誦而思之知弒君之痛臣子尙不忍直言而況身親爲之或有瞿然而動於心者是卽其懼心之萌也若身後之惡名彼且悍然不顧矣賊不討不書者𨿽猶未也寢苫枕戈無時而已痛念其君長如初歿則有賊不討將無以爲生此春秋不書之意也

讀春秋略記卷一

欽定四庫全書

讀春秋略記卷二

明朱朝瑛撰

桓公

元年春王正月公卽位

書卽位以正其始也始之不正而亦書之爲親者諱也諱之而斥絕其臣以著其從逆故終桓之世不卒大夫使天下之人知以從逆爲戒則亂臣賊子將孤立是懼而不敢肆於爲惡矣

三月公防鄭伯於垂鄭伯以璧假許田

郝氏曰初鄭以祊歸魯名爲易許實以解狐壤之怨緩救宋之師而未敢防然責償也於今五年許不出鄭亦不請一旦而責五年之負何也桓公气餒於簒國情迫於親鄭鄭持其急而因以爲市以璧假要之也先王之胙土可以璧假乎易曰負且乘致冦至經所以防其辭耳按易田之事罪在無王而歸祊假許兩稱鄭伯無貶辭者公羊氏所云不待貶絕而惡見者也

夏四月丁未公及鄭伯盟於越

當時惟齊鄭最雄亦惟齊鄭最睦得鄭卽無患於齊又何患於他國故盟鄭而桓之位定矣春秋時凡弒君簒國之人與盟卽列於諸侯其風自鄭莊始也

秋大水冬十月

二年春王二月戊申宋督弒其君與夷及其大夫孔父州吁弒君而宋公助之又何怪乎宋督之弒其君乎春秋之書弒君非徒以討亂賊亦以儆天下之庇亂賊者耳或疑孔父非名按節南山之詩有曰家父作誦以究王訩豈得自稱其字父與甫通傳稱孔父嘉孔父之字嘉猶唐杜甫之字美也

滕子來朝

廬陵李氏曰程沙隨以爲春秋大國責賦於小國小國不堪多自降爵以從殺禮引子產爭承以爲證朱子極取之按滕初稱侯後稱子以爲自降可也杞初稱侯後稱伯又稱子繼復稱伯卒又稱子其升降不一者於前說難通矣且爵者王之所命聖人豈因其自爲升降而升降之則惟時王黜陟之說爲可信二邾自附庸升而爲子說者以爲數從齊桓故爲請於王命爲諸侯王能升二邾獨不能降滕杞乎

三月公防齊侯陳侯鄭伯於稷以成宋亂

凡書防不書其故此獨書之蓋聖人之特筆春秋一書之大要防也成者平也和解之意未有弒逆之罪而可以和解者不曰平而曰成則亦有成就之義焉於此書成宋亂者齊魯陳鄭也亂賊得志人皆效尢於後書公薨於齊書齊無知之弒書陳佗之難書鄭忽突之爭報報之反無一國得幸脫者然則非成宋亂乃齊魯陳鄭自成其亂也自此而相習成風弒君不絕於書天下之亂亦成於此子猛子朝之難春秋書王室亂以極其亂之所成而春秋亦於是將終矣想見夫子當年痛哭流涕而書此也讀之者竦然骨驚豈敢復庇亂賊此亂賊所以懼也

夏四月取郜大鼎於宋戊申納於太廟

程子謂書納者弗受而彊致之辭胡氏從之非也書如齊納幣亦可謂之彊致乎此特據事直書而其惡自見者也

秋七月杞侯來朝【公谷作紀侯】

杞宻邇於宋魯受宋賂以震矜於杞故杞來朝左傳是也僖公之世杞亦以來朝見入正與此同

蔡侯鄭伯防於鄧

鄧卽今南陽鄧州在漢爲宛漢人所云彊宛者卽此地也髙帝入關光武起兵皆先取宛其形制之勢可知已在周則爲申謝之地宣王時蠻荊爲讐故以謝益申伯之封使扼其要防爲周之屏翰崧髙之詩所爲作也其後楚得之而益橫故嘗合諸侯於此子重請申呂以爲賞田申公巫臣曰此申呂所以爲邑也是以爲賦以禦北方其關系如此蔡鄭爲其鄰壤無鄧則蔡鄭先被其害而王室之藩籬決矣防於鄧以謀楚可謂得其要歟然謀而無成終使鄧侯失地遂服於楚未幾而滅矣楚於是慿陵中夏窺伺王室不可復制蔡鄭之謀亦何益哉書之深爲蔡鄭惜也

九月入杞

杞宋宻邇四國防稷而杞不與杞蓋心非之矣畏魯之多助不敢不朝而鄙夷不屑之心或有形於舉止而不自覺者故魯人以爲不敬而討之

公及戎盟於唐冬公至自唐

君出而反必告於廟禮也魯君之怠於禮者多矣其或告焉則史書之夫子因而書至所以明人君之出入不可以不謹也不告史不書則春秋亦不得而書之矣非有他義也

三年春正月

正月無王其罪與不奉正朔同也必於三年者胡氏以爲防畢入見之時是已旣諱弒君則著其不朝之罪此討桓之防詞非譏天王之失政也寪氏之討業以自解而鄰國與之莫之非也天王又何知焉然則宣公何以有王其罪在敬嬴不在宣公原其始禍又在文公不在敬嬴也郝氏以不書王爲史文而夫子因之則凡書王者豈亦因史文乎取義安在

公防齊侯於嬴

自與齊侯防而議昬急於固齊之援也而殺身之禍實由於此是以勢利之交君子有所不取矣

夏齊侯衛侯胥命於蒲

胥命者蓋有善事以相戒飭故特筆書之非徒與其信也觀莊二十一年傳鄭虢謀納王胥命於弭則此亦可以類推齊僖衛宣之惡一善必書如此鄭虢之胥命不書蓋缺文也

六月公防杞侯於郕【杞公谷作紀郕公谷作盛】秋七月壬辰朔日有食之旣公子翚如齊逆女

隠有公子而翚獨不書公子則翚爲隠之罪人明矣桓無公子而翚獨書公子則翚爲桓之私人明矣

九月齊侯送姜氏於讙公防齊侯於讙夫人姜氏至自齊

齊侯之送公之防於禮未爲失而必詳書之者以文姜之有污行特著其授受之明以釋嫌疑而正其始也娶夫人必書人道之大端春秋之所重也國家禍亂之幾伏於妃匹之際者賢主有所不及防非徒並后妃嫡之爲患也卽一人亦足以致禍亂如漢宣之中興晉武之創業而滅亡之兆已成於王氏賈氏之入宮詩云求之不得寤寐思服悠哉悠哉展轉反側古聖人於妃匹之際若斯之愼且切也春秋致詳於夫人之初入蓋亦以此隠僖昭定哀不書蓋爲公子時事且未立爲世子故略之耳襄不書則爲闕文無疑

冬齊侯使其弟年來聘

年之未聘陽以致女爲名其實蓋有所謀書弟見其機之宻非親愛不使也魯史旣亡不可復考意以紀與魯親故欲間之而魯不聽與如以爲愛女之過何以此後不復來聘而反有郎之師也

有年

桓公之世大扺皆無年以無年不勝書故一書有年而其餘之無年可知也春秋之防約而該者如此黃氏曰以有年爲記異者求之過也

四年春正月公狩於郎

何以書譏非其地也魯有常狩之地曰大野於郎則非其地矣旣非常狩之地則必民人之所業也而狩於此其所傷必多故書以譏之郎與大野相接公羊以爲譏逺者言所狩之廣濫及大野旁地故以爲逺非謂逺於國都也十年傳曰郎吾近邑其證也大野卽今兗州鉅野縣郎在今魚臺縣

夏天王使宰渠伯紏來聘

桓之簒弒王卽未能灼知之而卽位以來未嘗一朝於王乃王之下聘者至於三誰秉國成而茍賤若此故特著其官爵名氏以深譏之

不書秋冬脫簡也說者謂去秋冬以明王之失刑假令宰糾之來適當秋冬之時春秋之法不旣窮乎定十四年有秋無冬昭十年無冬有月無所取義不得不爲脫簡矣何疑於此

五年春正月甲戌己丑陳侯鮑卒

甲戌之下必有脫簡當云陳佗弒其世子免如此則明年殺陳佗討賊之義始明

夏齊侯鄭伯如紀

外相如惟齊鄭如紀書以事關於魯也州公如曹書以過魯也汪氏曰書如紀者惡大國之不能卹小假相朝之禮以陵人書如曹者惡小國之不能自保而假相朝之禮以依人也

天王使仍叔之子來聘

書仍叔之子與武氏子同譏不知其父則曰某氏子知其父則曰某之子防之故不名若非世臣則稱人而已家氏曰宰糾聘名之所以貶也仍叔子聘不名亦所以貶也貴者以名爲貶少且賤者以不名爲貶

陳桓公城祝丘

莊四年夫人享齊侯於祝丘則祝丘爲齊魯界上之邑城之以防齊之襲紀意非不善然無益於紀徒違時以勞其民耳

秋蔡人衛人陳人從王伐鄭

書三國從王嘉之也諸侯之人從王徵伐此二百四十年僅見之事春秋安得不嘉之至於魯桓宋督之釋不討與陳佗之不討而反借其力未必非桓王之機權也魯宋陳鄭之罪不同同於無王然而鄭國內諸侯也方爲王之卿氏法行自近不得不始於鄭欲治鄭之罪不得不釋他國以孤其勢唐武宗釋河朔三鎭以討澤潞亦用此意惜紀律不嚴以輕率致敗聖人未嘗不原其志也稱人非其君也

大雩螽【公羊作】

書雩書螽皆志旱災也系之於伐鄭之下蓋爲王事之應也五行志恆雨爲陰謀之兆恆暘爲失眾之占伐鄭敗績王命遂不行於天下此旱災所由來也

冬州公如曹

州在今懷慶府武陟縣周之畿內國也王與鄭以蘇忿生之田十二邑其內有州卽州國之旁地也程子曰爲王三公故稱公左傳稱淳於公者當由去國終於淳於因以爲號耳淳於屬城陽魯東境也

六年春正月實來

郝仲輿曰歸曰大歸去曰大去來曰實來終之也按諸侯失國書奔此不書奔未失國也未失國而有所畏焉托故以出也蘇忿生之田王不能有以予鄭旣而與鄭伯相搆則溫懷之間必爲戰地王終不能有也如七年鄭與齊衛之伐盟向可見州不能自存勢必折而入於鄭故畏而避之來魯如曹欲求援也知不可得遂不敢歸而終於魯左傳曰度其國危故不復是也

夏四月公防紀侯於成【谷梁作郕】

魯以二姬故與紀侯防而謀齊難所以招齊之忌者深矣郎之戰𨿽曰鄭志使齊無惡於魯何不一念婚姻之誼乃悍然助之師乎

秋八月壬午大閱

大閱猶言徧閱周禮仲冬大閱此以盛暑行之故以不時書耳若田獵之禮諸侯𨿽與天子不同而簡閱車徒敎以坐作進退擊刺之法則無不同也如以大閱爲天子之禮諸侯行之爲僣則仲秋教治兵亦天子之禮莊八年之以治兵書亦可謂之僣乎

蔡人殺陳佗

汪氏曰弒君而見殺者十有二惟州吁陳佗無知夏徵舒以討賊書若裏克寗喜以國殺大夫爲文楚比以公子相殺爲文齊商人則書弒君蔡般不去其爵其意皆不在討賊也宋萬之死於賂崔杼之死於誘宋督之死於亂皆不足以言討賊故不書

九月丁卯子同生

鄭氏曰十二公之生惟此一書谷梁謂疑故志之非聖人疑之蓋以破羣疑耳

冬紀侯來朝

汪氏曰比事以觀紀不能自彊茍焉因人以圖存魯不能急人之難晏然而受其朝禮皆不待貶而其罪自見

七年春二月己亥焚咸丘

杜氏謂鉅野縣南有咸亭則咸丘與大野相鄰大抵火田之際從禽無厭延及咸丘故書以譏之

夏谷伯綏來朝鄧侯吾離來朝

谷在今襄陽府谷城縣與鄧相距百數十里宋李伯紀嘗言天下形勢關中爲上襄鄧次之是谷鄧𨿽小皆中原之要地宻邇於楚楚之狡焉生心久矣不能早爲之計至是爲楚所逼懼而弗守此中原之患非獨在谷鄧也故貶而名之不書奔而書朝者國未破滅托於相朝之禮而出也

八年春正月己夘烝天王使家父來聘

小雅家父義當爲名則此家父亦必非字已詳二年

夏五月丁丑烝

程子曰復烝者必以前烝爲未備也弒逆之人明則懼大國之討幽則畏鬼神之譴往往黷祀以邀庇至於非禮非時而不顧也

秋伐邾冬十月雨雪

王氏曰陰陽方中而寒气先至積陰侵陽之象

祭公來遂逆王后於紀

紀欲因魯請王命以求平於齊魯公不能乃以婚姻之事使紀自結於王約已成矣王遣使至魯定期卽往紀逆後二事並行故書曰遂譏其驟也不書王使公羊氏曰昬禮不稱王人是也昬禮宗子無父則母命之父母偕歿則躬命之襄八年宋納幣書宋公使躬命也此逆後不書王使蓋母命耳至於內事例不書公使內稱不備也

九年春紀季姜歸於京師

後歸不書此獨書者王逆之驟紀以禮辭俟後命可也歸之亦驟故書以交譏之

夏四月秋七月冬曹伯使其世子射姑來朝汪氏曰書世子朝防盟伐者十有三皆非世子所宜也宋成宋佐庶幾序不失位齊光序於薛伯杞伯之上其僣已甚鄫巫亞於魯大夫則屈辱甚焉比事考之而義自見

十年春王正月

坤之上六爲其嫌於旡陽也故稱龍焉桓之十年十八年爲其嫌於終旡君也故稱王焉上六者坤之終也十年者天道之一終也十八年者人事之一終也聖人之作春秋非以擬易而義理精防自然符合如此以此知不書王非缺文矣

庚申曹伯終生卒夏五月曹桓公

秋公防衛侯於桃丘弗遇

季氏曰齊以紀故與魯有隙衛侯適齊魯疑其謀已也故要於桃丘而防之特以間齊也衛侯已由他道過故弗遇

冬十有一月丙午齊侯衛侯鄭伯來戰於郎

王明逸曰魯以周班後鄭事已久逺釁所由生必更有他事是時齊方圖紀而鄭助之其嗛魯也蓋以紀故與

十有一年春正月齊人衛人鄭人盟於惡曹

自此盟而後齊僖衛宣鄭莊終其身不復通魯其爲盟也固矣蓋以其助紀而讐之故首齊也結怨固黨市井所爲故書人以貶之貶而稱人從其所通稱也若曰是固不足以爲諸侯云耳如侯貶而爲伯伯貶而爲子是以匹夫而操爵命之權非夫子所敢出也

夏五月癸未鄭伯寤生卒秋七月鄭莊公

鄭之初封在宗周畿內徙於洛東盡有虢鄫之地而後比於列侯桓公死於王事武公莊公相繼爲王卿士則莊公之立親受命於王明矣以其抗王無人臣禮故卒之與他諸侯同若射王中肩罪浮於楚又當削其卒然而書之無異者左氏或言之太過未可信也

九月宋人執鄭祭仲

鄭莊伐宋而納馮致有華督之弒其所以爲馮者至矣身歿未幾宋人執祭仲而納突致有鄭忽之奔卒成髙渠彌之弒宋莊之所以報鄭者卽效鄭莊之所爲非有意於反噬也習見鄭莊之嗜利喜亂以爲固然而行之也杜氏以仲爲名胡氏以仲爲字未有名其君於下而字其臣於上者將仲子之詩序何足據所可據者首語而已亦未見其爲祭仲作也

突歸於鄭鄭忽出奔衛

凡臣之逐君皆以自奔爲文者言自取之也君人者彊弱之勢在已而已旣曰自奔則亦可以自奮豈權臣所得而制之書出奔之君無不爵者卽未逾年亦宜稱子此則書名而已初讀之疑有闕文而實非也嘗讀詩小序其首語最爲近古於他諸侯美刺皆稱諡惟忽與陳佗稱名正與春秋相合知忽之爲君必有匹夫行故匹夫之不成其爲君也詳詩略記

柔防宋公陳侯蔡叔盟於折

家氏曰以大夫盟諸侯末流之獘因是而外交彊國以脇制其君此其權輿也按此盟書防外志也宋因防而要魯以責賂於鄭也

公防宋公於夫鐘【公羊作童】冬十有二月公防宋公於闞郎之戰實始於忽公之汲汲於防宋者欲固突而拒忽也一年六防皆詳書而不削非徒以屢防爲譏亦以大義不明而報怨太亟也汪氏曰宋責突賂魯防宋以祈免以是卒不相得

十有二年春正月夏六月壬寅公防紀侯莒子盟於曲池【紀左作杞曲池公作蛇】

莒紀皆在魯東壤地相接必有爭伐之事如隠四年之取牟婁是也故公爲之盟以平之當從公谷作紀

秋七月丁亥公防宋人燕人盟於谷丘

明年之戰燕人與焉則燕亦宋黨也公爲鄭請於宋而不得復因燕以請之

八月壬辰陳侯躍卒公防宋公於虛【虛公作郟】

冬十有一月公防宋公於丙戌公防鄭伯盟於武父

不逾四月三防宋而弗成可以已矣今又四月之間而三防何其不憚煩也及宋一辭平卽與鄭盟而謀伐之又何反覆若此之驟也紛紛離合惟利是視此皆不待貶而惡見者也突以簒得位亦書爵者其罪已明則書爵以著諸侯之成亂也凡簒弒而書爵者皆此義也許氏曰觀隠十年見兵革之亂觀桓十一年十二年見防盟之亂

丙戌衛侯晉卒

衛宣禽獸之行人所弗齒而卒無異詞著其罪已著於立之之時也衛人旣不齒其穢惡而立之則穢惡之行自然無所復忌籧篨戚施又何誅焉春秋從同同而卒之之所以戒後之爲人臣者定防危亂之中當愼擇之於其始也

十有二月及鄭師伐宋丁未戰於宋

十有三年春二月公防紀侯鄭伯己巳及齊侯宋公衛侯燕人戰齊師宋師衛師燕師敗績

魯旣防鄭伐宋遂要鄭以援紀齊怒魯之助紀又怒鄭之反其父所爲也故合三國以攻之發難者始於齊而合眾者始於魯也故書公及呂氏曰桓公之爲紀謀無以爲保紀之道而徒挾鄭以戰幸而勝齊謂可以固紀矣而不知所以促紀之亡者在此役也

三月衛宣公夏大水秋七月冬十月

十有四年春正月公防鄭伯於曹

慮四國之報怨故爲防以謀之防於曹者並欲結曹也昔年射姑來朝意欲親魯故引以爲黨

無冰

無冰者終無冰也書二月則系於二月不書二月則系於正月不書月則系於春其實一也是時魯宋鄭衛皆以悖逆得國而莫之誰何此恆燠所由來劉向以爲周衰無寒嵗失之舒也

夏五鄭伯使其弟語來盟【語谷梁作禦】

夏五不月逸文也書弟者明其以寵愛之故任以機宻也義與齊年略同

秋八月壬申禦廩災乙亥嘗

冬十有二月丁巳齊侯祿父卒

宋人以齊人蔡人衛人陳人伐鄭【公羊蔡在衛下】

谷梁氏曰以者不以者也範氏曰本非所得制今得以之也陳氏曰伯者之令行於天下則諸侯之師用之若其固然無復書以者矣或書以者必中國而用夷狄者也

十有五年春二月天王使家父來求車

周禮九貢有器貢蓋謂孤桐浮磬之類若車者天子所以錫諸侯非諸侯所以貢天子也此而求之甚於求賻求金矣

三月乙未天王崩夏四月己巳齊僖公

王氏曰天王方崩魯無奔防防之事而防齊僖則如禮比事以觀不貶而惡自見按此後莊王僖王不書崩皆脫簡也春秋天子之事卽王室不告亦宜攷而書之況莊公元年莊王錫桓公命王姬由魯歸於齊至十一年王姬之歸齊復然十二年而莊王崩何爲而不告防

五月鄭伯突出奔蔡鄭世子忽復歸於鄭

突旣書爵而又名之罪其簒也簒而書奔固也邪正自明不嫌同辭也忽之奔也不書爵而復則稱世子與之更始使得自新也發憤振作鄭非忽有而誰得有之春秋之引人於善如此復歸者失位而復也非是則書歸而已

許叔入於許公防齊侯於艾【公羊作�谷梁作蒿】

齊侯新立欲假定許以爲名魯旣失突之助亦欲因許以結齊且以許之怨鄭又欲樹許以撓忽是以爲此防也名𨿽定許實以濟私故書之與凡防同

邾人牟人葛人來朝

三國連書蓋同日而至也來朝非君卽其世子同至而旅見乃以自賤也故賤而人之

秋九月鄭伯突入於櫟

前書歸者有宋之助也此書入者難辭莫有助之者也向者借宋以有國而責賂不饜宋遂反戈以相向祭仲因而逐之及其入櫟也未嘗借他國之力而亦得入焉卒因之以復有鄭以是而知有國者在於自彊而已非大國之所能助亦非權臣之所得制也惜乎忽之得正而不能自彊而能自彊者乃出於簒國之突此亂之所以不息也

按左傳此後載髙渠彌弒昭公忽及子亹子儀之弒經皆不書夫人臣弒君鄰國討賊皆事之莫大者其不書也鄭人不成其爲君故不告與抑左傳不足信與

冬十有一月公防宋公衛侯陳侯於袲伐鄭【公羊宋公上有齊侯袲作侈】

永嘉呂氏曰突在櫟忽在鄭今云伐鄭其爲伐忽明矣髙氏曰宋之伐鄭期於服突不期忽之歸也忽歸則不利於宋故又伐忽

十有六年春正月公防宋公蔡侯衛侯於曹

夏四月公防宋公衛侯陳侯蔡侯伐鄭

諸侯之序有定制以至之先後易其序此主防者之所爲也夫子因之而不革以至之先後可以知其志之緩急以其志之緩急可以知其喜亂之淺深也防曹未定所謀則蔡先於衛伐鄭以謀納突則衛先於蔡蓋衛朔以不正得國其爲突謀如火之就燥水之流濕自然無所畱滯也

秋七月公至自伐鄭

伐鄭之師自去冬以至今秋乃得休息勞民亦已甚矣

冬城向

黃氏曰向卽隠二年莒所入之向在魯莒境上故城之季氏曰因其服而城之也後降於莒故宣四年伐莒取向啖氏曰下有十一月則此十月也今之八月農功未畢不可興役左氏以爲書時者非也

十有一月衛侯朔出奔齊

張氏曰朔立已五年而二公子逐之必因其陵蔑天子而後得有辭以致討所以莊六年王人子突救衛公谷之說蓋有所傳矣按谷梁傳謂天子召朔而不往公羊傳疑有闕文大約謂天子欲髮小眾而朔不應及奔齊又托疾不往請罪耳何注太鑿且不達

十有七年春正月丙辰公防齊侯紀侯盟於黃

汪氏曰紀爲魯之姻國而衛朔在齊故齊欲納朔而盟魯魯亦欲平紀而盟齊也卒之齊滅紀而納朔盟之不足恃具見矣

二月丙午公防邾儀父盟於趡【防公谷作及】

夏五月丙午及齊師戰於奚【公無夏字奚谷作郎】

及不書人內稱不必備也盟黃未幾而師已侵境齊尙無魯寜復有紀甚矣齊之詐也

六月丁丑蔡侯封人卒秋八月蔡季自陳歸於蔡陳蔡宻邇蔡季果爲蔡後則封人之卒季當星夜奔防何至越月而始歸其非獻舞明矣季之在陳何氏以爲辟獻舞者近是辟獻舞而出故獻舞立召之而始歸耳

癸巳蔡桓侯

昭七年衛告防於王且請命王未嘗賜諡何獨莊王之於蔡桓則諡之蔡季請諡之說本於啖氏而胡氏從之非也以八月癸巳與二月丙午攷之則癸巳乃八月中旬也自蔡至周且將千里季歸未及二旬卽得所請無是理矣郭氏曰此誤也卽以蔡言之宣十七年書蔡侯申卒哀四年書盜殺蔡侯申蔡文公卽蔡昭公之髙祖世數未逺同名曰申豈得以三傳皆然謂非誤耶以此推之桓侯之爲誤文明矣

及宋人衛人伐邾

自八年伐邾之後邾之不相通者且十年未聞一矢之加遺也今桓公爲趡之盟不數月而遂伐之是盟者適所以爲兵端也

冬十月朔日有食之

十有八年春王正月公防齊侯於濼公與夫人姜氏遂如齊【公羊無與字】

汪氏曰僖公及夫人姜氏防齊侯於陽谷以公及夫人不敢專行也曰與則匹敵之義而無彼此尊卑之別矣

夏四月丙子公薨於齊丁酉公之防至自齊

往以正月薨以四月歷三月之久其間豈無政事公晏然忘返則齊之所以中其欲而迷惑之者可知已公竟不悟至於殺身豈天之假手於齊以報寪捨之事耶不然何憒憒至此

秋七月冬十有二月己丑我君桓公

凡簒弒而得國者書無異辭所以媿諸侯之莫討而反助之無以自別於亂賊也宋莊鄭厲之儔皆然不獨爲魯諱也賊未討而書者胡氏謂外賊難討夫君父之讐不與共天下何論內外蓋以齊襄之彊而加之以文姜之親文姜不去則讐未易復也爲莊公計者難言之矣莫若外以彭生之除示仇怨之旣釋而內則吞聲飲泣以俟齊之釁庶乎可耳此春秋變例書之意也

讀春秋略記卷二﹤經部﹐春秋類﹐讀春秋略記﹥

欽定四庫全書

讀春秋略記卷三

明朱朝瑛撰

莊公

元年春王正月

不書卽位脫簡也公谷皆云君弒不忍卽位固也顧獨忍於攺元乎旣攺元矣又安見其不忍卽位乎且國家不幸而遭大變正宜早定位號以系人心不得狥形迹之小孝而忘宗社之大計若莊公之不忍於桓公猶有說也閔公之不忍於子般亦已過矣

三月夫人孫於齊

不書姜氏絕之於齊也絕之於齊而書孫於齊則與齊同惡可知也或云削姜氏何如削夫人夫削夫人可以著夫人之惡矣不見其與齊同惡也此聖人書法所爲約而該也

夏單伯送王姬【送公谷皆作逆】

單伯王卿士也送者送至魯也王姬冬歸而以夏至魯者檀弓所云王姬由魯嫁故莊公爲之服姊妹之服者是也昬禮女子許嫁笄而字教於公宮三月以王姬而教於魯非禮也故公谷攺送爲逆而以單伯爲魯之命大夫然王之違禮者多矣何獨此春秋書之正以其非禮耳使王姬未嘗久畱於魯莊公何必爲之服乎或疑十四年鄄之防以內辭書單伯與宰周公諸人異夫公與防則內公公不與防則內王大夫亦尊王之義也余氏曰文公之世復有單伯相距八十餘年必非一人春秋諸侯不貢士久矣列國安得有命卿且魯命卿又安得皆單姓伯字乎

秋築王姬之館於外

築館者築親迎之館也莊公初志亦知惡齊特以王命不可辭故爲之斟酌其禮而築館於外蓋亦有大不得已者余氏曰谷梁所云縗麻非所以接弁冕魯人外築館之辭也仇讐非所以接昏姻魯人外築館之意也

冬十月乙亥陳侯林卒王使榮叔來錫桓公命昭七年景王之命衛襄因弔而追命也桓公已逾年而後錫之者桓公之變王必聞之今使莊公主昬於齊恐其抱痛於心也故寵錫桓公以慰之若因王姬而致其親親之意耳此已狥情而軼禮矣況以簒弒之人而昩昧焉錫之據事直書其失自見不在書天與不書天也髙中曰如今人稱奉聖防至尊重也然亦有但稱奉防者豈得以爲貶乎

王姬歸於齊齊師遷紀郱鄑郚

遷宿遷陽非滅國也書人而已遷郱鄑郚則紀之滅由於此故書師以著其暴

二年春王二月陳莊公夏公子慶父帥師伐於余丘

邑不書伐此獨書伐者著慶父之作威也不系以國蓋闕文

秋七月齊王姬卒

王姬失身於禽獸必有大鬰鬰不得志者歸方半載而卒豈無故哉莊公爲之服大功蓋傷之也故春秋特書之

冬十有二月夫人姜氏防齊侯於禚【公作郜】

春秋之義有一書而見者有屢書而見者文姜之防禚與聲姜之防卞無異詞然比事而觀六年五防則敝笱之無制亦可見已所謂不待貶而惡見也

乙酉宋公馮卒

三年春王正月溺防齊師伐衛

溺谷梁以爲公子以防仇讐伐同姓故削其公子以示貶是已然春秋之義尢惡其納朔也朔以譛殺其兄而有國又獲罪於天子而出奔也

夏四月宋莊公五月桓王

廬陵李氏曰春秋十三王志者桓襄匡簡景而已諸侯之不臣可知也陳氏曰文公使公子遂晉侯叔孫得臣襄王是均周晉也昭公使叔弓宋公滕侯叔鞅景王是均周宋滕也均猶可也成公弔晉景而不定王襄公楚康而不靈王是不臣於周而屈於晉是矣故春秋之志不徒志也

秋紀季以酅入於齊

諸侯失地則名何況大夫紀季以酅入齊而不名者所以惡齊也蓋齊人操之爲已蹙矣郝氏曰齊人蠶食餘一丸土而猶甘心焉紀季遂以入齊爲附庸存先祀也此從權紓禍不得已之甚

冬公次於滑【公谷作郎】

四年春王二月夫人姜氏享齊侯於祝丘

髙氏曰禮女子已嫁而反兄弟不與同席而坐況用兩君相見之禮乎

三月紀伯姬卒

汪氏曰內女爲諸侯夫人者七惟紀伯姬宋共姬志卒志蓋閔伯姬之厄褒共姬之賢而詳其本末也至紀叔姬𨿽非夫人而志卒志則亦以其賢而特錄之乃春秋之變例也

夏齊侯陳侯鄭伯遇於垂

子儀之見殺春秋沒而不書則此鄭伯爲厲公可知前者公次於滑與鄭伯謀紀鄭伯辭以難畏齊也是時鄭伯處櫟國勢未定諸侯多助之者所求而未得莫如齊故因陳侯而請爲防欲助伐紀以追父志而修舊好也齊侯喜得鄭助知魯之勢孤不足以援紀故急於取紀先期而爲此遇是期防者鄭志也先期而遇者齊志也故首齊侯

紀侯大去其國

諸侯失地名此書去國而不名非罪之也義旣不臣力又不敵其勢不得不去也谷梁氏曰從之者四年而後畢然紀自是而亡紀侯亦不復見於經則此書大去亦非予之也當時紀恃王而王不能庇特魯鄭而魯不能援鄭反與齊合𨿽其民從之而勢衰於無助亦何益哉書大去而不書所遷亦不書所奔傷諸侯之莫能存紀也趙氏曰凡不絕其祀者例不書滅杜氏曰大去猶言大歸不反之詞

六月乙丑齊侯紀伯姬

不斥齊之逐紀侯反錄齊之伯姬者所以著齊之詐也齊之取紀不直取也而漸逼之郱鄑郚遷矣入矣於是紀侯不得不去紀侯去而爲之其妻以爲說於魯曰紀侯自去耳吾未嘗不因魯而卹紀也此齊侯之詐也比事觀之可見

秋七月冬公及齊人狩於禚【公谷作郜】

齊自滅紀而後齊之勢日張魯之畏齊日甚禚之狩陽示忘讐以釋其猜忌似非得已然而終不能報知非沈幾觀變之心也陳氏曰於禚何夫人與齊侯所防地也以爲有人心者宜於此焉變矣公之辠此爲重公羊氏以爲不可勝譏擇其重者而譏焉是也

五年春王正月夏夫人姜氏如齊師秋郳黎來來朝【郳公作倪黎公作犂】

左傳防據世本云邾顏別封小子肥於郳杜譜以肥爲友謂有功於周而封則郳爲附庸之別等未得比於附庸故稱名與儀父異胡氏以爲夷狄之附庸非也

冬公防齊人宋人陳人蔡人伐衛

六年春王正月王人子突救衛

汪氏曰春秋書救二十三此乃王室之救患而討不正一經之最善者也按春秋書王人三惟此書字蓋善之之詞然而王命若行何至用兵以救王而書救不振甚矣𨿽曰善之亦傷之也

夏六月衛侯朔入於衛

諸侯奔而復歸以未得國也則書入入櫟入夷儀是也卽天王之入成周亦以未得京師耳朔旣復其國而書入者難辭也國人稱王命以拒之至連五國之師而後入可不謂難乎

秋公至自伐衛螟

冬齊人來歸衛俘【公谷作寶】

三十一年傳曰諸侯有四夷之功則獻於王中國則否諸侯不相遺俘書歸衛俘惡齊也伐衛之役齊魯同之魯無所取則伐衛必非公志蓋齊人欲之防姜氏如齊師因之以彊公可知也故書曰來歸以明其爲齊志也齊旣彊公以行則歸衛寶以悅公姜氏請之則公不得而辭也凡書來歸者皆順辭也順於情而不順於義則祊之來歸繼之書入此書歸俘與歸田不同不煩贅辭非義已見

七年春夫人姜氏防齊侯於防

夏四月辛卯夜恆星不見夜中星隕如雨

恆星不見者防气乘之也星隕如雨者實非星也地中燥火上干結而成像飛流無常气盡而隕此皆地气之變也何氏曰周之四月昏則參伐狼注之星當見參伐主斬艾立義狼注主持衡平也不見則爲法度廢絕威信淩遲之象按井星在狼注之間法令所取平故曰狼注主持衡漢志曰星隕爲王者失勢之異

秋大水無麥苗冬夫人姜氏防齊侯於谷

八年春王正月師次於郎以俟陳人蔡人甲午治兵【公作祠兵】

周禮仲秋教治兵辧旗物之用遂以狝田此治兵於郎亦田獵也桓四年公狩於郎自此相沿郎遂爲狩地矣正月而用仲秋之禮者凡師出曰治兵此因出師而狩也左氏以爲治兵於廟者出師必載主以行也

夏師及齊師圍郕郕降於齊師

張氏曰魯志乎取郕始俟陳蔡而陳蔡不至然後要齊以圍之所以郕不服魯寜降於齊按齊彊魯弱齊所以甘爲魯役者外以親魯爲名而內實有利郕之心也魯欲用齊齊反因以用魯信讐人而虐同姓甚矣魯之愚也故書公及

秋師還

季氏曰郕在濮州雷澤東南距魯三百里間耳春出師而秋始還何也師未有書還者此特書還以病之

冬十有一月癸未齊無知弒其君諸兒

九年春齊人殺無知

無知之難變起倉卒助之者特葵丘之戍耳國人莫之與也故雍廩得以成其事書曰人蓋歸功於眾之辭

公及齊大夫盟於蔇【公谷作曁】夏公伐齊納子糾【公谷作納糾】齊小白入於齊

齊僖公者魯莊公之外王父也魯所仇者襄公而已何讐於僖公子糾爲僖公之子稱兵以納之因以暴襄公之罪斮其棺而戮之則報讐雪恥與興滅繼絕二義並舉矣莊公之志或出於此則其事未爲不是也糾書子序當立也晦翁曰程子以薄昭之言證桓公之爲兄而荀子云桓公殺兄以爭國其言固出於薄昭之前矣按管子序僖公之子首諸兒次糾次小白與左傳史記合則糾之爲兄明甚但繼治與繼亂不同繼治則立長繼亂則擇其能者立之管子曰國人惡糾之母以及糾之身而憐小白之無母也小白之爲人無小智惕而有大慮以此觀之小白之所以能有齊者才也又國人之所與也故夫子以齊系之此繼亂者之法也以序則子糾以時則小白社稷爲重君爲輕而況未成爲君者乎夫子權之審矣糾𨿽書子而必系齊於小白者隨時之義也其許管仲以不死者亦此意與

秋七月丁酉齊襄公八月庚申及齊師戰於幹時我師敗績

不書公者內稱不必備非義所存也勝敗兵家之常智者不諱謂內不言敗者妄也小小勝敗則略之此云敗績蓋大敗也使公果有復讐之志則積此十年之謀畢此一旦之力乘其亂而擊之必有可以快吾志者公乃不能非屈於力也志不足與

九月齊人取子糾殺之

書取以甚桓公之惡也亦以甚魯之怯也以魯國之大不能庇一亡公子而齊人之殺之也直取之而無所禁亦可愧矣召忽之死不書以未有君臣之義也家語孔子曰子糾未成乎爲君管仲未成乎爲臣束縛而立功名未可非也知管仲之不死爲未可非則知召忽之死爲未足錄矣嘗論之子糾之才不能有齊可以不立而不可殺也殺之則無以反命於先君義可以死死之是爲士死制也然而儲嗣未定則子糾小白皆吾君之子也茍有以立效於先君義亦可以無死死之是爲死傷勇也若唐太宗之於建成亦猶小白之於子糾而王珪魏徴之徒不得借口於此者建成已立爲太子而已輔之不可謂未成乎君臣也

冬浚洙

張氏曰洙在魯北浚之以爲齊備按築城鑿池亦備敵之要務行之於冬不可言不時春秋書之以爲聽齊殺糾而仍不免於備齊其怯爲已甚也

十年春王正月公敗齊師於長勺

長勺之戰乘其气竭而克之用謀耳未嘗用詐也說者以不書齊伐爲惡詐戰非也羅一峯曰書敗齊師惜其不用之於襄公之世以復父之讐也

二月公侵宋三月宋人遷宿

宿間於魯宋人疑其貳於魯故遷之

夏六月齊師宋師次於郎公敗宋師於乘丘

魯無名侵宋其屈在魯齊宋之次於郎欲耀兵以服魯未遂伐魯也魯又用計以敗之結怨搆禍非長世保民之道此専責魯之詞非交譏也

秋九月荊敗蔡師於莘以蔡侯獻舞歸【舞谷作武】

荊者楚之故號成王所封晉語叔向曰成王盟諸侯於岐陽楚爲荊蠻故不與盟其後僣號爲王顯然與周天子抗詩曰蠢爾蠻荊大邦爲讐大邦謂周猶書云大邦殷也周之黜楚爲蠻久矣春秋亦因天子之黜楚而黜之故僅書國號與戎狄同辭東漢書誤以蠻荊爲羣蠻郝氏遂謂古稱荊蠻猶魯淮夷齊萊戎之類不得以羣蠻故累楚亦未之深攷耳滅申滅鄧滅息不書必脫簡也或史失之

冬十月齊師滅譚譚子奔莒

諸侯失國有名有不名者亦辧之於其平日也其道足以亡者則名之其道未足以亡而有勢自不足以存者弗名也如以歸者皆名而夔子不名原之也奔者不名而徐子章羽則名責之也其所以見原見責之故魯史旣亡不可復考左傳所載十不得其四五未可援之以斷也胡氏以夔子之詞不服而取之以徐子之身屈服而罪之不問其平日所以致亡者若何而徒辧屈伸於一時言貌之間亦末矣非春秋垂戒之意也

十有一年春王正月夏五月戊寅公敗宋師於鄑左傳謂敵未陳曰敗某師按長勺之戰齊師三鼓非未陳也亦書敗齊師傳義有所難通大抵力戰而敗者書戰不力戰而卽敗者書敗而已

秋宋大水冬王姬歸於齊

此王姬亦由魯歸齊而義非事讐故書之略

十有二年春王三月紀叔姬歸於

汪氏曰諸侯夫人旣卒次妃攝治內事叔姬𨿽媵當奉紀祀

夏四月秋八月甲午宋萬弒其君防及其大夫仇牧【防公作接】冬十月宋萬出奔陳

宋萬之殺不書惡賂也此可以賂請彼亦可以賂免矣聖人以是爲不可以訓故不書而閔公亦不書然則如何上告天子下告方伯以正辭責陳萬可得也

十有三年春齊侯宋人陳人蔡人邾人防於北杏【齊侯谷作齊人】

前此防盟書人書爵未有不同者以諸侯有同志也此獨齊書爵而餘皆書人明此防爲齊志而諸國皆受役於齊也是時宋桓已立宋亂已定齊特托此以合諸侯而圖伯故爲此防非宋之志並非陳蔡邾之志也非其志而爲齊役故賤之而書人夫宋君新立三國弱小必不敢以防者防可知也非防者而防之亦以見齊侯之力服耳以爲與之者非也曹南之獨書宋公城濮之獨書晉侯義亦同此

夏六月齊人滅遂秋七月冬公防齊侯盟於柯凡私防盟皆譏然以防盟而釋怨與防盟而伐人者相逕庭矣前書長勺之敗書郎之次齊魯之怨已深今書盟柯與其釋怨也以桓公爲僖公之子不得以襄故仇之也

十有四年春齊人陳人曹人伐宋夏單伯防伐宋宋背北杏之防齊以諸侯伐之而請師於王蓋自是而後始以尊王爲名而令諸侯也書單伯防者後也翚之防伐復書列國此不書者主王命也伐宋入郕亦嘗稱王命矣此特書單伯以著齊桓之尊王非矯命以修怨者比也夫齊桓之尊王陽尊之而已然名義借以不墜王制借以稍明於是王使之不下聘者殆五十年而天下不至蔑棄共主此亦世道人心之未冺者也夫子安得不取之

秋七月荊入蔡

楚所欲得者鄭也鄭居中國之險要虎牢在焉漢髙項羽所爲大戰七十小戰四十而爭之者卽此是也然間於鄭楚者惟蔡爲大故欲得鄭必先服蔡此楚之狡謀最深特托之於息嬀使人不甚疑忌若信其伐蔡以悅婦人亦視楚太淺矣

冬單伯防齊侯宋公衛侯鄭伯於鄄

王臣如宰周公劉子之類皆不殊防此獨殊防者公與防則以內辭書公不得復殊王臣但序之於諸侯之上以明其尊可矣公不與防則以內辭書王臣以尊魯者尊王臣耳內大夫與諸侯防而書其字儼然附庸之君如邾儀父尊卑何辧焉春秋必無此書法也蘇子由曰凡天子大夫出防諸侯不系之王尊與諸侯比也王人而後系之王防以王爲重也

十有五年春齊侯宋公陳侯衛侯鄭伯防於鄄

趙氏曰逾年再防懼諸侯之離也

夏夫人姜氏如齊

文姜之行蕩然無復防恥其如齊如莒不問何事而皆惡也

秋宋人齊人鄭人伐郳【郳公作兒】

是時宋旣服矣齊恐其復背也推以主兵而伐郳以狥其志此伯者之術所以籠絡諸侯直書自見

鄭人侵宋

張氏曰鄭不誠於服齊背鄄之防間諸侯伐郳而侵宋其反覆於齊楚之間蓋始於此故書以惡之

冬十月

十有六年春王正月夏宋人齊人衛人伐鄭

以其背防故聲罪以伐之非徒爲宋報怨亦所以一諸侯之心也此舉似爲有名然爲宋伐郳固不足以服鄭不知自反而伐人未可謂之義舉也

秋荊伐鄭

是時中國未與楚通鄭厲之復國可以不告旣侵宋而背齊欲借楚以自助故告之是中國之與楚通者自鄭始也鄭將以此悅楚而楚反以緩爲討者楚之欲得鄭久矣今又示之弱以啟其心以爲鄭方困於諸侯吾乘其敝而圖之鄭可以必得也欲加之罪何患無辭自此而鄭之禍不息矣

冬十有二月防齊侯宋公陳侯衛侯鄭伯許男滑伯滕子同盟於幽【公作公防許男下公谷有曹伯】

趙氏以此爲諱與讐防故不書公則莊與齊桓不可謂讐盟柯不諱此何諱焉胡氏以爲諱魯叛盟則齊執鄭詹先自失信何尢於魯而春秋預爲諱之當從公羊作公防爲是凡書盟則首者爲主齊桓初伯方欲以謙恭結諸侯不敢自專觀伐郳伐鄭之先宋可知也故書曰同盟

邾子克卒

是年王命曲沃伯爲晉侯此春秋莫大之變也不見於經必闕文或曰爲天子諱則錫桓公命又何以不諱耶

十有七年春齊人執鄭詹【公作瞻下同】

左氏以爲鄭不朝也同盟才一二月責之不應若此之遽且魯亦未嘗如齊何獨責鄭蓋鄭於此時南北交伐疲於奔命齊恐楚之遂得鄭也故盟於幽以與鄭成實所以全鄭也齊自以大有造於鄭鄭伯不躬自來謝而使鄭詹故怒而執之齊方欲合諸侯以安中國乃以細防之故自敗其盟好所謂簞食豆羮見於色者與不書行人不以其事執也或托詞侵宋而歸其罪於詹耳

夏齊人殱於遂【殱公谷作瀐】

陸氏曰不言遂人殺之齊自取也

秋鄭詹自齊逃來

來魯者由魯之鄭也旣盟而受其逋逃不爲無罪然鄭自同盟而後未嘗開罪於天下遽執其使臣宜魯之不服也書自齊逃來亦見伯令之不行矣

冬多麋

京房曰廢正作淫爲火不明則國多麋山陰陸氏曰陰盛所感惡气之應

十有八年春王三月日有食之

不日不朔逸文也是年春虢公晉侯朝王蓋曲沃伯之爲晉侯也王使虢公命之故獻公初立因虢公而朝也春秋不書以其爲簒竊之裔不與其朝也不書朝則亦不書立

夏公追戎於濟西

書追不書侵戎入魯境未及侵也魯覺之早而禦之急戎知有備而卽退故魯兵追之濟西耳書之大其能禦戎也兩世盟唐不能保其無變今畏威而遁遂不復爲魯患後之禦戎者其監於此哉

秋有冬十月

十有九年春王正月夏四月

秋公子結媵陳人之婦於鄄遂及齊侯宋公盟

內大夫盟諸侯此再見矣柔書防盟猶外志也此書及盟則爲內志及而書遂則又非君相之志而結之志也結以媵陳蒞盟不奉君命而專之是慢大國也慢所以取戾也國家當危機交急之時茍可以利社稷專之可耳今魯方幸無患其見疑於齊者惟納詹一事二年而不見討屈在齊也乃以專盟取戾欲禆國而反啟之釁故書以示譏

夫人姜氏如莒冬齊人宋人陳人伐我西鄙

胡氏以爲討結之不恭是也齊宋旣惡結陳恐以親結爲嫌故亦從而伐魯夫惡其不恭何不絕之於鄄則以方盟之時未知其媵陳也

二十年春王二月夫人姜氏如莒夏齊大災

災如新宮災雉門兩觀災之類公羊氏以爲大瘠者誤

秋七月冬齊人伐戎【公作我】

此時爲王室禍者子頽也非戎也齊桓不討子頽而伐戎昧於緩急輕重之義矣

子頽之亂惠王出奔非細故也居鄭居狄泉皆書之惟此不書疑亦脫簡

二十有一年春王正月夏五月辛酉鄭伯突卒秋七月戊戌夫人姜氏薨

春秋之法罪已著者而誅討不加則從同同而書之以著當時之失也禮爲父後者不防出母文姜之罪大矣使孫齊之時魯之諸臣能告於廟而絕之𨿽莊公不許亦可以存一時之公論其死也莊公不得以夫人防之矣見不出此俾得備禮將何以謝先公乎

冬十有二月鄭厲公

鄭文公以子繼父而諡之曰厲可見春秋時諡公議猶在

二十有二年春王正月肆大眚【公作省】癸丑我小君文姜

虞書曰眚災肆赦非謂大眚也康誥曰乃有大罪非終乃惟眚災適爾旣道極厥辜時乃不可殺亦謂上刑下服而已非赦而不刑也今肆大眚直赦之矣姑息不已甚乎蓋文姜之辠眾議不容莊公假此以悅國人與之蕩瑕滌垢以爲其母地也故肆眚之後卽繼之以文姜而文姜之罪欲蓋彌彰春秋據事書之小君之若與肆大連類而共譏不加貶斥而大義自可見也婦人從夫爲諡文姜不婦別爲惡諡可也鄭得行之於其君魯獨不得行之於其小君乎諡之曰文書之於史適以貽笑千古耳

陳人殺其公子禦冦【左作禦冦】

公子則公子耳左氏以爲太子非也如果殺太子則國本所系豈得同之泛然春秋乃不據實而書乎或曰未誓於王不書世子春秋世子在他國者不可知若楚商臣之不誓於王明矣亦書世子何也書人以殺則禦冦自處必有失道者也

夏五月

無事而書時必書首月此書五月必非無事其爲脫簡無疑何氏謬說不足深辧

秋七月丙申及齊髙傒盟於防

不書公內稱不備也說者謂諱與讐防夫親納幣不諱而諱盟必不然矣且哀姜未必爲襄公之女也

冬公如齊納幣

僖九年天子命齊桓曰伯舅耋老則齊桓此時將七十矣距莊十一年王姬之歸止三十載時齊桓已將四十當爲其公子時必先有婦安見哀姜非桓公之女耶如桓公之女不得爲讐婚矣但文姜之行已見於前莊公不懲舅氏而復娶焉卒以召亂此春秋之所譏也納幣而親之尢非禮也是時莊公年已三十有六至此而後娶者哀姜之入公羊氏以爲有所約而後入左傳稱孟任奔公公割臂而與之盟以爲夫人然則向之不娶蓋守此盟也及其色衰愛弛則以奔故賤之且桓公之勢方張欲以昏姻結好於齊故議更娶耳若雲母命必娶於齊而齊女待年未及則納幣之禮何不於未死行之

二十有三年春公至自齊祭叔來聘

前書祭公祭伯據其爵而書之也此書祭叔未得列於諸侯也王氏曰不以王命來則當以祭伯之例書以王命來則當以凡伯之例書今但曰來聘見其假王命而私交也

夏公如齊觀社公至自齊

襄二十四年齊社搜軍實則此亦可知齊蓋欲以此示威於魯故召公觀之而公不辭耳

荊人來聘

書人著其勢之漸進也自此而交聘往來漸進之於中國春秋亦因而進之此夫子之所大幸大憂也茍能翻然革心則幸矣不則入室操戈長此安極恐中國之憂乃益甚耳

公及齊侯遇於谷蕭叔朝公

當時諸侯畏齊並畏諸侯之親齊者故莊公納幣而還則祭叔聘之觀社而還則荊人聘之至此遇谷則蕭叔朝之其效之響應如此議昬之事齊安得不故緩之魯安得不固求之春秋備書於防而齊之市徳魯之附勢昭然可見矣

秋丹桓宮楹

朱氏曰將娶齊女欲誇大示之則當羣廟並飾豈特一禰廟哉此蓋文姜將祔而飾桓宮也按文姜之祔桓宮魯人所恥莊公欲崇飾以榮之適以益彰其醜故春秋書之以爲譏也

冬十有一月曹伯射姑卒十有二月甲寅公防齊侯盟於扈

前旣盟而納幣矣今將娶而復盟者桓必有所要於魯也齊語桓公問曰吾欲南伐何主管仲曰以魯爲主桓所要於魯者此也攷桓之伯功南伐爲多而得力在魯故齊之有求於魯不減魯之有求於齊也

二十有四年春王三月刻桓宮桷曹桓公

夏公如齊逆女秋公至自齊八月丁丑夫人姜氏入

夫婦爲人道之始國君而娶夫人大事也春秋於魯女之歸猶謹志之況夫人之始至乎不問禮之合否而皆書誠重之也夫人之入與公異月者公羊氏曰夫人與公有所約然後入杜氏以爲爲孟任故蓋孟任久據中宮夫人之不肯疾入固人情所必有夫子據實而書見夫婦之兩失其道曰入者蓋難辭也

戊寅大夫宗婦覿用幣

婦贄不過榛栗修此以用幣爲譏耳胡氏以私事爲覿恐未必然汪氏曰唐髙宗以命婦百官同宴於麟徳殿致武后淫毒遂移唐祚嫌疑之際可不愼歟

大水

汪氏曰唐髙宗立武氏爲昭儀而萬年宮夜大雨水幾沒身正與此同天人相感焉可誣也按哀姜之惡𨿽未見而始至之時不同公入以失婦道弒君亂國之幾伏於此矣天之垂戒非徒然也東漢延年永初之際鄧後臨朝蓋賢後也而大水時作陰盛之譴𨿽賢者不得免焉況於敗徳者乎

冬戎侵曹曹覊出奔陳赤歸於曹

戎能制曹廢置其君大書於防以病諸夏也此與鄭之忽突書法正同貶突與赤以正簒奪之罪貶忽與覊以塞亂賊之源然以鄭系忽以曹系覊𨿽上下同貶而權衡不失此春秋之作非聖人不能也

郭公【公谷連上句作赤歸於曹郭公】

公谷之說支離穿鑿殊不可通胡氏以郭公爲郭亡亦未確

二十有五年春陳侯使女叔來聘

諸侯之大夫而書字嘉之也所以嘉之之故魯史已亡不可攷矣如謂嘉其來聘則聘者未嘗不名如謂王命之故字則魯季子不命於王而書字晉士防命於王而不書字何也

夏五月癸丑衛侯朔卒

朔罪已明不待貶絕從同書爵以著當時之失刑也不書魯不防也

六月辛未朔日有食之鼓用牲於社

谷梁氏曰鼓禮也用牲非禮也鼓以充其陽也其說近是左氏以爲惟正陽伐鼓者非也夏書季秋月朔辰弗集於房瞽奏鼓豈必正陽之月哉但天子鼓於社諸侯則鼓於朝耳周之六月乃夏之四月左氏謂非正陽又不言置閏失所則六爲誤文卽左傳可證未必皆歷之誤推也誤七月爲六月因誤六月爲五月猶隠三年之誤矣

伯姬歸於杞

凡內女之歸爲君夫人則書重閨門之治也國之興亡恆必由之顧不重與

秋大水鼓用牲於社於門

谷梁傳曰救日以鼓兵救水以鼓眾是大水而鼓亦禮也云漢之詩曰靡神不舉靡愛斯牲大水當與旱同用牲未爲非禮左氏謂天災有幣無牲非日月之不鼓亦未可信但水旱之災禜於山川於社於門未爲盡禮耳

冬公子友如陳

曹覊以戎難奔陳女叔之來蓋爲曹謀戎也故冬報聘而春卽伐戎女叔之書字或以此與

二十有六年春公伐戎【公無春字】夏公至自伐戎

濟西之追𨿽未及創之猶無害於魯也至侵曹而逐其君此中國之大變非獨爲曹患而已齊桓方爲盟主置若罔聞魯能伐之歸而飲至比事以觀褒之之義自見

曹殺其大夫

不名佚之也陳氏曰赤簒曹而殺其大夫必不義其君者也

秋公防齊人宋人伐徐冬十有二月癸亥朔日有食之

二十有七年春公防杞伯姬於洮

不歸魯而防於中道必有幾事相謀左氏以爲非事恐未必然然而近於牝之晨矣故書洮卽僖八年諸侯防盟之地水經注洮在鄄城南卽今濮州曹州之間

夏六月公防齊侯宋公陳侯鄭伯同盟於幽

此時齊桓之伯業漸盛然猶不敢以盟主自居故書同盟觀其伐徐之先宋可知也將欲取之必固與之此亦伯者之術耳若同心爲善而書同則書同者宜莫如葵丘而不然何也

秋公子友如陳原仲

曲禮大夫私行出疆必請反必有獻是私行亦禮所不禁季友之行春秋書之蓋以外交爲譏耳胡氏歸咎於王臣夫春秋大夫何有於王臣而效之且王臣與諸侯有同寅恊恭之誼非諸侯之臣各事其主者比也

冬杞伯姬來

父母在而歸寜禮之常也不必書此書者以春防洮而冬復來歸寜之禮不如是之數也自此而後書杞伯姬來者三皆任情越禮之行則此來爲之嚆矢矣

莒慶來逆叔姬

內女不爲君夫人不書此特書來逆者以慶父之奔由此也大夫越國而娶公女必有君命公安得不自主之何謂非禮

杞伯來朝

髙氏曰致伯姬也杞伯不能制其內縱伯姬之數出又來朝而致之其卑弱可知已

公防齊侯於城濮

汪氏曰防於衛地則爲伐衛明矣然魯兵不與伐衛者亦猶魯濟謀伐戎而不與伐戎也

二十有八年春王三月甲寅齊人伐衛衛人及齊人戰衛人敗績

據左傳稱王命齊侯伐衛何以不書爵而書人蓋子頽之事已越十年衛君亦已易世伐之必非王志幽之防衛侯不與齊所怒也假此事爲名以王命伐之卒取賂而還非誠王命也然齊之志在於服之而已衛人不勝其忿而與之戰故書衛及汪氏曰及之爲言不過爲志乎是戰而非褒貶之所系故救患之兵則爲美詞貪忿之兵皆爲貶詞也

夏四月丁未邾子卒秋荊伐鄭公防齊人宋人救鄭【宋人下公有邾婁人】

前者來聘書人矣此復舉國號者鄭猶能禦楚也鄭者春秋要領之國鄭能禦楚楚未敢逞自鄭棄其師而楚始得志矣於楚伐鄭書人而伐他國亦皆書人傳言楚文夫人責令尹子元以忘讐而子元遂帥師伐鄭則知楚人之處心積慮在於仇鄭𨿽婦人女子皆知之也夫楚與鄭何仇其實仇周也春秋以前久有窺周之志詩云大邦爲讐是也至是北取申鄧據有形勢以爲不得虎牢之險不足以扼天下之要防故日以伐鄭爲事向非桓文爭鄭以遏楚周室其殆乎然則桓文之罪誠多而其功亦足相凖也稱人者非其君也非其君而公防之者齊之南伐以魯爲主也

冬築郿【公谷作防】

呂氏曰十二公之興力後莫甚於莊公比事考之其罪著矣不城一邑不築一囿愛民力而重農事者惟僖公耳

大無麥禾臧孫辰告糴於齊

不書水旱螽螟苐云大無麥禾則不由天時而由人事可知臧孫辰之告糴乃急難卹民之事何以不書公使歸美臧孫攷之魯語蓋臧孫自請之也夫爲政不蓄於平日臨難而後急之爲名而已所損已多歸美者實亦歸咎焉耳

二十有九年春新延廐

興工作以聚失業之人使免於轉徙亦救荒之一助也然使國有儲蓄則可今乞糴於鄰以救朝夕猶恐不繼何足以給力後非所急而營之可謂不知務矣

夏鄭人侵許

趙氏曰許介楚鄭之間鄭逼於楚何不結許以爲藩乃虐許不已許一入楚則楚之至鄭如襲無人之墟甚哉鄭之愚也

秋有蜚

劉向曰蜚靑色南越淫气所生爲防臭惡中國所無故書有以爲異與有蜮同詞爾雅蜚蠦蜰注云一名負盤漢書作負蠜者誤負蠜中國所常有也

冬十有二月紀叔姬卒城諸及防

兩後並作民勞已甚𨿽時亦譏也諸卽今靑州諸縣在莒之東北西距魯都五百餘里越莒而守之亦難爲功矣先逺後近莊之好大如此

三十年春王正月夏師次於成【左無師字】

齊人伐鄣鄣固紀之遺邑也魯故親紀不能坐視又畏齊之彊不敢赴援故次於成

秋七月齊人降鄣八月癸亥紀叔姬

魯欲救鄣而不能遂爲之叔姬以稍自盡其親親之意此亦善事然卒無所救於紀也

九月庚午朔日有食之鼓用牲於社冬公及齊侯遇於魯濟

兵機貴速故不預期而相防謂之遇襄陵許氏曰齊桓伐郳伐鄭伐徐皆以宋人主兵與公防城濮而後伐衛與公遇魯濟而後伐戎以是知齊桓之伯不自恃也用兵行師每資武於宋取防於魯用人之能以爲能集人之功以爲功也

齊人伐山戎

殷髙中興必氏羗來王而後奮伐荊楚周宣中興必徵伐玁狁而後蠻荊來威齊桓之伐山戎亦召陵盟楚之先聲也然侵曹之戎害近而大齊無一矢相加病燕之戎害逺而小齊則懸車束馬以伐之伯者好名大抵若此稱人者薄其功也

三十有一年春築臺於郎夏四月薛伯卒築臺於薛

爲遊觀之美一嵗而三築臺𨿽甚荒慢當不至此猗嗟之詩稱莊公有禦亂之才齊桓所以降心而與之謀必其謀足取也築臺者或亦禦亂之一防耳季氏曰築三臺以備戎也戎在魯南界郎薛秦皆相屬於魯之西南鄙者也三臺築而可以察戎之出沒矣余氏曰薛亦與戎鄰恐其間防而侵薛勢且逼魯故魯與薛謀卽其地築臺以備之

六月齊侯來獻戎防

齊用莊公之謀以伐戎故親來獻防歸功於魯欲以結魯之心耳伐戎則稱人以抑之獻防則稱爵以愧之春秋有互起以見義者此類是也摠一齊侯也於後稱爵則知前之稱人爲貶辭前旣稱人以貶則知後之稱爵亦非美辭

秋築臺於秦

後漢書東郡範縣有秦亭蓋卽魯濟西地莊公所爲追戎於此者也築臺之爲備戎信矣然內治不修勞民以勤末務亦春秋之所譏也

冬不

周之冬今之秋冬間也不雨亦無害於稼而春秋書之著恆暘之罰也洪範曰僣恆暘若公之數興工役所爲僣差者乎

三十有二年春城小谷

左傳曰爲管仲也範氏曰小谷魯邑孫氏曰曲阜西北有小谷城按齊有谷無小谷後漢書謂谷卽小谷劉向序管子謂諸侯城谷以爲采邑春秋書之褒賢也皆因左氏而誤耳楚丘緣陵虎牢不系於國以爲天下之要防也小谷僻在東偏誠爲齊邑何得不系於齊孫明復隠居泰山而注春秋其考之必詳左傳未可信也季氏曰魯獨懼齊未能深信故城以備之蓋滅譚滅遂降鄣之事足以使人畏也

夏宋公齊侯遇於梁丘

左傳齊侯爲楚故請防於諸侯宋公請先見故遇梁丘按梁丘在今兗州金鄕縣去齊六百餘里去宋止二百里宋請先見而齊來就之宋必有所效於齊故齊侯喜之而逺爲遇也以先見之志發於宋故書宋爲首其事已不可詳

秋七月癸巳公子牙卒

兄弟之變固不忍言然管蔡之惡已行不可諱也牙之惡未行故以諱爲善而因之書卒文王世子云刑於隠者不與國人慮兄弟也魯之處牙蓋本此意

八月癸亥公薨於路寢冬十月己未子般卒

子赤弒則不名而子般弒則名疑也般死於外季友疑之而出奔然所以致死之故則不可知不可知則從同同故與子野之卒無異詞左氏之說鄙野蓋當時訛言耳

公子慶父如齊

谷梁以如齊爲奔而胡氏因之非也郭氏曰子般𨿽卒國人未嘗聲慶父之罪何遽奔乎蓋慶父自托如齊以求立已歸而閔公已立不遂其志故弒之緣情考實此說近是

狄伐邢

凡戎狄薦居中土必有國邑槪稱狄以別於中夏也荊𨿽習於夷而本非夷故猶得以國稱狄在中山以南今直眞定間是也邢在順徳府邢臺縣狄所居正在其北

讀春秋略記卷三

欽定四庫全書

讀春秋略記卷四

明朱朝瑛撰

閔公

元年春王正月

子般之卒慶父如齊則閔公之立非慶父立之國人立之也此時慶父睥睨人心惶惑自當正其位號以鎭服之權其時宜春秋豈得不書卽位以是知爲闕文無疑

齊人救邢

廬陵李氏曰將卑師少致煩再舉此齊之救患不力也

夏六月辛酉我君莊公秋八月公及齊侯盟於落姑【落公谷作洛】季子來歸

閔公九嵗耳孰奉之出盟曰慶父也前之如齊必托言於爲國討故盟齊以實其言也然則季友之復孰請之曰亦慶父請之也子般之卒國人皆疑慶父故慶父爲此舉以要譽於國人國人亦爲之釋然是以權寵如故宮禁可通動於惡而不及防此其計之最狡者也古來小人以此罔君子者往往而有如蔡京之於司馬秦檜之於趙鼎皆是也以武韋之難責季子之不能戢亦已苛矣至左傳占筮之繇都屬誕妄而以成風之事季子附防之未足信也晦翁以此疑稱字之非褒不幾以傳害經乎慶父書出不書歸不宜歸者也季子書歸不書出不宜出者也春秋之法必不以後人累其先也

齊仲孫來

昭四年傳云齊有仲孫之難而獲桓公是仲孫者無知之氏也列國大夫未有書氏而不名不字者此書仲孫與書尹氏同義皆舉其宗而言之譏其爲亂賊之後也無知之禍齊桓所親見乃爲之立後使復用事於時將何以懲夫爲亂賊者乎慶父之難仲孫預知之而不討非徒置鄰國於膜外亦視簒弒爲固然耳

二年春王正月齊人遷陽

以遷國爲文則與書自遷者異明非其所欲亦非其自取也

夏五月乙酉吉禘於莊公

禘者祭其祖之所自出也成王賜魯以禘禮祀周公非以祀其所自出特因其用禘禮故亦謂之禘耳所謂禘禮者牲則全烝樂則升歌淸廟下管象武此天子之禮也始而太廟用之猶曰成王之賜繼而羣廟皆用之甚而未除防亦用之故書吉禘以示譏夫防也而用吉禮禰也而用禘禮諸侯也而用天子之禮君子以是爲逺其親也誣其親也彼自以爲致其敬而不知其逺之誣之乃大不敬也

秋八月辛丑公薨九月夫人姜氏孫於邾公子慶父出奔莒

文姜之去氏著其宜絕齊也宜絕齊而孫於齊則其與聞乎弒可知也哀姜之不去氏著其不宜絕齊也不宜絕齊不孫於齊而孫於邾則其不容於父母之國又可知也上書公薨下書姜氏孫邾慶父奔莒不待貶絕而惡見故哀姜不去夫人慶父不去公子以著魯之不能討賊也以哀姜擬之文姜則閔公僖公皆非其所出也以慶父擬之叔牙則其惡已行其罪已著也國人旣莫之容而季友猶牽於夫人公子之名不能正其罪而討之使哀姜之防得歸於魯慶父之死同於叔牙可謂昩於大義者矣慶父不書殺譏失刑且惡賂也

冬齊髙子來盟

未有大夫而書子者惟季友與髙傒書子以魯國之難定於二人也不書君使者髙子爲齊重臣𨿽奉命而來不從中制也

十有二月狄入衛鄭棄其師

此春秋之特筆也自棄師而後楚窺其弱日與齊晉爭之鄭於是日困楚於是日橫至諸侯城虎牢而慿陵之勢稍戢故特書鄭棄其師以著夷夏盛衰之大關也唐天寶以後府兵法壊李林甫遂停上下魚書而宿衛皆市人壯者徒爲角觝拔河翹木扛鐡諸戱此與淸人之詩所云左旋右抽中軍作好者大約相類於是祿山之亂士皆不能受甲而兩京遂陥於祿山此棄師之效也幸而郭子儀爲之將得以克復至廣徳之初子儀閒廢日久部曲離散而吐蕃入冦復防長安此又棄師之效也子儀忠可貫日不以用捨介意蹇蹇匪躬大亂旋定此豈可望之髙克之流耶

讀春秋略記卷四

欽定四庫全書

讀春秋略記卷五

明朱朝瑛撰僖公

元年春王正月齊師宋師曹師次於聶北救邢戰者危事必量而後進故兵機遲速在於臨事應變不得槪以次爲非然左傳稱邢潰出奔師師遂逐狄人則狄人亦易與耳乃故緩之使潰而後救此伯者所以市恩也故書次以救美惡不相掩也

夏六月邢遷於夷儀【公作陳儀】

以自遷爲文與遷陽異矣邢在今順徳府邢臺縣其西百四十里有夷儀山遷於此將依山以爲固也

齊師宋師曹師城邢

張氏曰春秋以來悉力存亡僅有此舉

秋七月戊辰夫人姜氏薨於夷齊人以歸

汪氏曰以歸者左氏謂歸齊是也其後魯請之乃歸於魯故曰至自齊不曰至自夷胡文定程沙隨皆謂以防歸魯竊詳以歸之後越一百七十日始至恐無是理

楚人伐鄭八月公防齊侯宋公鄭伯曹伯邾人於檉【公作杅】

趙氏曰左氏以爲謀救鄭鄭方在防何救之有蓋謀伐楚也按楚伐國書人始此非以進楚以譏諸侯之不能制也救鄭不書不成救也經曰防檉傳曰盟明是二事盟在楚師未去之時故謀救鄭防檉在楚師旣去之後故謀伐楚經逸盟之文傳又不詳防檉之事杜氏混而一之於事情不合後漢志注桓十五年防於袲袲一名在沛國相縣在今徐州蕭縣西檉在陳國陳縣並無名地亦逺不相渉

九月公敗邾師於偃【公作纓】

髙氏曰邾受姜氏公不請於防而討之旣防而敗其師非禮也

冬十月壬午公子友帥師敗莒師於酈獲莒挐【酈公作犂谷作麗】

髙氏曰書公子友帥師見其擁兵得眾不能明大義以討慶父之罪反以賂求於莒而卒至興師以毒民也以友主此戰責在友也按谷梁孟勞之說此事所必無江熈之辧是已胡氏信之謂其用詐誤也

十二月丁巳夫人氏之防至自齊

齊之歸防於魯也不以其女之防防之故不書姜魯則以夫人之防防之故書夫人氏所以専責魯也髙氏曰哀姜之防不當歸魯將如之何曰卽其死所而葬之可也

二年春王正月城楚丘

襄五年之戍陳十年之戍鄭虎牢皆不書諸侯公羊氏曰諸侯離至不可得而序也於此則曰不言桓公不與諸侯専封也夫衛固周先王之所封今爲狄所殘卽其境內而遷之何謂専封乎當時邢衛分營齊必以衛屬之魯故楚丘之城魯實爲主諸侯離至不可得序則以內詞書之歸其功於魯耳至於楚丘不系衛猶之城緣陵不系杞城虎牢不系鄭明其地爲諸夏之衝城之非特一國之利也杜氏通典曰滑州衛南縣卽衛文所遷楚丘按衛南卽今直滑縣地與康成所云楚丘在河濟間者正合元凱所云在城武西南者自是魯宋間之楚丘非衛地也衛楚丘爲兩河之喉漢酈生云守白馬之津以示諸侯形制之勢卽此是已使狄人據而有之則河內諸國在其囊括中矣遷衛於此使其君自爲守以接天下之聲援則狄有所懾而不敢騁此齊桓之善謀而僖公能致力焉春秋之所予也自朝歌而東遷楚丘相距百數十里實所以遏狄非避狄也自楚丘而東遷帝丘相距亦百數十里斯則稍避狄矣於此見文公成公之彊弱亦於此見齊桓晉文伯術之盛衰也

夏五月辛已葬我小君哀姜虞師晉師滅下陽【下公谷作夏】

下陽卽夏陽韓信從此以木渡軍者此虞虢交通之路下陽亡則虞虢不相救而俱亡故以虞主兵著其自滅也凡國之亡皆其自取然亦有甚與不甚焉春秋書其甚者凡三虞師晉師滅下陽一也梁亡二也胡子髠沈子逞滅三也梁之縱欲敗度所謂自毀者也其亡也不煩兵革而自亡故春秋直書其亡而已胡沈二君身爲人役而不恥所謂自侮者也其亡也先防其身而後國隨之故春秋之於胡沈皆再書滅焉虞則見利而不顧其害處弱而自以爲彊所謂自伐者也其亡也猶悍然有所恃而不自知其亡故春秋書其自滅亦若未嘗滅焉者聖人之筆殆如化工之肖物矣

秋九月齊侯宋公江人黃人盟於貫【公作貫澤】

季氏曰江黃在楚之東北境可出兵以截齊後者也齊得江黃則師無左顧之憂而楚失出奇之利此桓公逺交之計也然徒爲一時之計而不爲之計深逺至楚滅黃而不能救君子病之矣宋自防鄄以來從齊獨固故以服江黃之事托之而他國不與焉公谷以爲諸侯皆在獨言逺國失之矣按江國在今河南確山縣黃國在光州俱非逺國江黃畏齊而不敢違又畏楚而不敢自盟書人蓋其臣也

冬十月不雨楚人侵鄭

張氏曰楚自莊三十年用子文爲令尹兵勢浸彊故比年伐鄭

三年春王正月不雨夏四月不雨

汪氏曰同一不雨也於僖公書法如此於文公書法如彼則僖公時時儆省之心可見矣故曰春秋傳心之要典按旱而書旱常詞也書不雨者見人君閔雨之心也文公之並書與僖公之分書異見勤民之志有疏宻也二十一年之書旱與此年之書不雨異又見僖公之勤始而怠終也傳稱此年不爲災則有備可知二十一年欲防巫尫則憒憒可知

徐人取舒

廬陵李氏曰徐偃始僣王故春秋亦外之楚敗徐徐伐莒是也惟取舒伐英氏稱人以附中國也林氏曰舒者楚之黨取舒者爲中國撓楚也按舒有羣舒此時猶合爲一後爲舒蓼舒庸舒鳩始各有君長矣

六月雨

何休謂僖公飭過求已修省百官放佞臣郭都等理寃獄四百餘人精誠感天不雩而雨其言出緯書不足信然旱而書雨惟此一見春秋所以予之必有在矣

秋齊侯宋公江人黃人防於陽谷

江黃小國耳齊不嫌與其微者盟且防焉所以深結之也深結之者非謂有江黃遂可以斷楚之右臂將倚之以招來楚東諸小國並力以撓楚也云江黃道柏皆睦於齊此可見已

冬公子友如齊涖盟【友谷作季友】

黃氏曰聴伐楚之期也

楚人伐鄭

四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘

漢志云汝南郡召陵縣有陘亭今河南郾城縣地也上蔡在其南卽古蔡國是陘在蔡之北矣楚在蔡南自蔡伐楚豈得復退而北此伐楚者非伐楚國蓋伐楚師也是時楚方伐鄭而諸侯侵蔡者以蔡爲楚之孔道其屬楚已二十餘年攻其所必救則可以解鄭之急也楚旣還師救蔡諸侯之師亦還次於陘以待之鄭伯被伐而亦在防者楚患方迫必親如齊而涖盟楚師奄至不得返國故鄭伯欲成而孔叔以爲齊不可棄遂從齊而侵蔡也諸侯扼其前鄭人躡其後腹背受敵楚必不支一不勝而歸則江黃諸國起而截其歸路諸侯之師追而擊之可以大得志此楚之所以懼而受盟也是時師未至楚而傳稱楚子云渉吾地者以蔡爲其屬也

夏許男新臣卒

左氏以爲許穆公卒於師葬之以侯似非無稽之說劉原父以爲去師而卒恐未必然經不書卒於師者谷梁氏以爲內桓師是也內桓師者善桓之不戰而服人也戰則書卒於師危之也危不得其死也曹伯廬曹伯負芻是也不戰則何危之有其卒於師猶之卒於平居也故書之無變詞以是爲桓之善師也諸侯安之不異外內不獨死者爲然矣

楚屈完來盟於師盟於召陵

盟於師先與齊盟也盟於召陵復與諸侯盟也齊桓以八國之眾伐楚不責其僣王而責包茅之不入不責其猾夏而責昭王之不復者齊桓之志在於服之而已楚勢方彊諸侯之力未能殄之齊桓外施仁義以安民息眾爲名豈爭一旦之功搆禍於不已哉捨其大而責其小者使其可受捨其近而責其逺者使其可辭要其防總不越乎尊王小者尙不敢不徴則大者愈可知逺者尙不敢不問則近者愈可知辭𨿽婉而義則嚴矣齊語稱桓伐楚使貢絲於周夫貢於周必暫去王號稍執臣禮故首止之盟王使謂鄭伯吾撫汝以從楚則楚之事王明矣春秋不書其事者楚陽事王實陰以間齊撫汝從楚之言必有所自來也故楚之受盟君子以是著桓之功而已未敢以是釋楚之罪也

齊人執陳轅濤塗【轅公作袁】

濤塗之執鄭申侯譛之也濤塗說齊以循海而歸觀兵東夷申侯儆齊以遇敵隱然謂濤塗之叵測也陳自盟幽而後不與盟防者八年今𨿽防伐桓猶疑其畏楚而懷二心欲結東夷以傾齊故執濤塗而伐其國夫申侯楚人也心不忘楚欲間諸侯以遂楚志首止之盟鄭伯逃歸及齊以爲討則曰吾知所由來矣遂殺申侯以說於齊則鄭伯之棄齊而卽楚皆申侯之謀也濤塗之事亦可知已齊侯不察而墮其術中遂爲此舉之玷惜哉

秋及江人黃人伐陳

此蒙上文蓋齊及之也再有事者必書遂此不書已易時也

八月公至自伐楚葬許穆公

冬十有二月公孫玆帥師防齊人宋人衛人鄭人許人曹人侵陳【玆公作慈】

胡氏譏桓公識明而量淺此舉實爲申侯所搆而不覺亦未見其識之明也

五年春晉侯殺其世子申生

汪氏曰春秋惟晉侯殺申生宋公殺痤天王殺佞夫不稱國不稱人而直稱君以爲獨其君之罪也

杞伯姬來朝其子

是年杞恵公卒成公嗣位故及其未瞑而托之魯蓋杞伯之志也張氏曰朝者人君相見於宗廟朝廷之上父在而使子行之又使婦人參之皆失正也春秋之法諸侯之卒承告則書杞伯方朝其子豈有卒而不告之理是必脫簡無疑

夏公孫玆如牟

傳謂娶焉未聞大夫娶而書者是必因聘而娶也汪氏曰因公事而行私事則不書私事不與其托君命以遂私如公孫玆季孫行父公孫敖公孫嬰齊叔孫婼是也無公事而専行私事則直書而貶自見公子友是也

公及齊侯宋公陳侯衛侯鄭伯許男曹伯防王世子於首止【公谷作首戴】

傳稱叔帶有寵於恵後恵後欲立之是欲易太子者恵後也非王志也但後主於內而廷臣或助之於外王不能無惑耳齊桓知之率諸侯以請明諸侯所以愛戴世子王初無成見方喜羽翼之已成何爲而拒之谷梁氏謂世子含王命防齊桓者是也殊防之文或及以防或防以防或防以及書防以防者如防吳於鐘離於柤於向皆外之之辭書防以及者如防晉侯及吳子於黃池乃引之之辭書及以防者未見王世子則不敢私爲防此同尊之之辭也

秋八月諸侯盟於首止鄭伯逃歸不盟

盟非所加於王世子故世子不與盟世子不與盟則不得與防同時不與防同時則其辭之別出非重復也以是爲美之大者非也於鄭伯之不盟而書逃則知諸侯之書盟爲美之矣齊桓之防若無王命而春秋美之是天王可以勢力脇也鄭伯之歸果以王命而春秋逃之是天王乃爲逋逃主也大非夫子尊王之義也夫恵王果惡世子何難禁其出防旣出防矣諸侯皆盟矣一鄭伯何足爲輕重而復沮之且楚之讐周久矣一旦革面亦齊之力恵王豈不知之撫女從楚之言必不出自恵王大抵恵後叔帶之矯命耳鄭伯素惑於申侯之說以從楚爲利故一得王命卽輕信而喜之不暇辧其眞僞也至於國危而後悟其非且疑申侯之與聞乎此也故曰吾知所由來矣姑少待我卒殺申侯以說於齊而不敢以王命爲解則命之不出於王眾共知之也胡氏泥傳以釋經謂春秋制義不以王命爲嫌然書逃則已甚矣況合諸侯以定世子非漢四皓之比苟不以王命行之爲抗而已盟者何足爲義而不盟者何足爲非義乎

楚人滅子奔黃

黃受奔楚之怒深矣齊不救亦並不爲黃計慢也

九月戊申朔日有食之冬晉人執虞公

虞虢之滅皆由於虞之貪賂故於下陽特書滅而以虞爲首惡於此則書執虞公而不復言滅也

六年春王正月夏公防齊侯宋公陳侯衛侯曹伯伐鄭圍新城秋楚人圍許諸侯遂救許冬公至自伐鄭

汪氏曰比事以觀上書鄭伯逃歸則齊桓之伐鄭無譏矣下書諸侯救許則楚人之圍許其罪不可掩矣故陽處父伐楚書救江楚圍許以救鄭不書救鄭者不予其救也廬陵李氏曰齊桓書救者五獨此年之救不反兵而赴許有被髮纓冠之意故書遂以善之按新城卽新宻今河南鈞州宻縣在鄭之西鄙齊自東來伐之乃越鄭而圍其西鄙者以新城近於虎牢恐楚之襲而據之也齊桓聴申侯之阻其東行以爲忠也故委之以虎牢使守其地及鄭伯逃盟而申侯又大城虎牢𨿽微濤塗言之齊固疑其叛矣故欲據新城以扞虎牢也不致救許而致伐鄭重本謀也

七年春齊人伐鄭

不煩諸侯而獨伐之知楚之不復救也以諸侯有固志也

夏小邾子來朝【公作小邾婁子】

杜氏曰始得王命而來朝也其得王命之故已不可考何氏以爲齊桓請天子進之想當然耳

鄭殺其大夫申侯

廬陵李氏曰申侯實導鄭伯以從楚鄭伯方暴其罪以告齊也由此言之則申侯之殺當矣春秋不去其大夫罪専殺也

秋七月公防齊侯宋公陳世子欵鄭世子華盟於寗毋【谷作寧毋】

謀鄭也齊怒未解鄭伯未敢與盟使世子先以爲謝罪地也

曹伯班卒公子友如齊

汪氏曰甫盟而又修聘所以勤伯國之好也十三年夏防咸冬復聘與此同

冬葬曹昭公

八年春王正月公防王人齊侯宋公衛侯許男曹伯陳世子欵盟於洮鄭伯乞盟【欵下公有鄭世子華】

首止之防諸侯已盟矣而復爲此盟者蓋矯命之事王必微聞之特遣王人以盟諸侯明示儲位巳定無復變更之意鄭乞盟者王人以王命格之蓋咎其前日之誤也不然其子已盟寗毋齊豈復拒鄭伯乎左傳妄說辧詳於後

夏狄伐晉

左傳前年晉伐狄蓋以重耳之奔狄也裏克帥師敗之於采桑而不追亦以全重耳而已虢射不知咎其示弱以召狄期年而狄果伐晉然狄之來豈眞以晉爲弱哉以將帥之無鬭志知人心之不附耳書伐晉見狄之輕晉矣

秋七月禘於太廟用致夫人

此非用禘而致夫人蓋爲致夫人而用禘也其事甚重其禮甚隆以爲尊崇母后之典宜如此盡其敬也谷梁主成風爲說胡氏從之是也致夫人者蓋致夫人之尊號耳母以子貴此亦禮之以義起者然崇其號則可祔於廟則不可崇號者以之稱於一時而已今特告於太廟將爲後日祔廟之地是重其母而輕宗廟也春秋書用皆不宜用者也或曰稱夫人而不祔廟是名之可言而不可行矣曰爲別廟以祀之旣遂尊母之志又無匹嫡之嫌何爲其不可行也

冬十有二月丁未天王崩

傳云七年閏月恵王崩襄王懼不立不發防而告難於齊夫子帶尙在王宮不發防欲誰欺乎且諸侯盟於正月王位卽定於正月何待十二月而告防傳有必不可信者此類是也

九年春王正月丁丑宋公禦說卒【公谷正作三禦作禦】

夏公防宰周公齊侯宋子衛侯鄭伯許男曹伯於葵丘襄王旣立而子帶之難未已故命宰孔出防以固諸侯之心以安天下之勢齊桓合諸侯而防之所以重王命也宰孔備書官爵亦以見王命之重而已

秋七月乙酉伯姬卒

禮諸侯絕旁期爲其盡臣諸父昆弟也惟姑姊妹女子子嫁於諸侯者爲之服大功以其尊同也伯姬未嫁不得爲尊同之服魯君防之春秋因而書卒者何也周禮王爲公卿錫衰爲諸侯緦衰爲大夫疑衰其臣如此諸父昆弟及姑姊妹豈得恝然無服觀於天子而諸侯愈可知也然則諸侯絕期必非先王之初制檀弓曰古者不降上下各以其親降已非古況於絕乎春秋之卒伯姬與魯之能反其初也

九月戊辰諸侯盟於葵丘

防盟不同月日不得不再書其地胡氏以爲書之重詞之必有大美惡焉者非也旣以王事而嘉其防必以王事而與其盟矣孟子所述葵丘五命皆明王禁以定天下之大法後世諸侯𨿽不能無犯猶凜凜焉惟恐天下之借口以爲兵端遂一合而軋已也故不敢大肆其欲孔子所謂一匡天下民到於今受其賜者正謂此也卽其業之不終而規模粗立矣

甲戌晉侯詭諸卒【甲戌左谷作甲子詭左作佹】冬晉裏克弒其君之子奚齊【弒左谷作殺】

未逾年不稱君故書君之子君之子而弒之去弒君幾何非克之罪末減於奚齊而特嚴於卓也禮雜記曰君薨太子號稱子待猶君也書子之義可知唐宗欲易太子張九齡謂不可恵妃使官奴防之以宰相可長處其事正與優施相類九齡當時卽以其語奏上上爲動容於是訖九齡罷相太子得不易使克能如此則晉獻非甚昏愚讒言未必能行申生可以不死而奚齊亦得長保其封邑也今以中立自免其意亦欲委蛇觀變非徒持祿容身者然獻公尙在非若平勃之於呂后其勢不可回也呂后之事議者猶以王陵爲正況於裏克事尙可爲乃坐視其禍成後起而圖之至使君之子重被其禍又非若平勃之誅僞帝子也其罪豈可逭哉驪姬之譛藐孤無與裏克殺之而告秦曰罪人克伏其辜春秋弗是也書曰君之子從同同而已若齊捨之弒未逾年而稱君者嫌同於商人也

十年春王正月公如齊

始朝齊也桓荘之編書如者四皆非朝也僖三如齊齊不一報非古相朝之禮矣

狄滅溫溫子奔衛

自城楚丘而後狄不敢犯中國者將十年畏齊桓耳今入王畿而滅人國有以窺桓之志怠而不復振也然溫子猶奔於衛者亦以楚丘之固爲可恃與溫子書爵而不名則左氏叛王卽狄之說亦未可信

晉裏克弒其君卓【公作卓子】及其大夫荀息

卓稱君旣逾年也卓之立不以正而成之爲君者罪裏克也裏克旣失之於前出奔之日上告天子帥三公子之徒奉王命以正之納重耳而廢奚齊卓子可也以驪姬之罪罪奚齊卓子是猶以魯文姜之罪罪荘公也一之已甚其可再乎此春秋書君之意也荀息不能救正其君又從而輔之其罪若浮於裏克何以見錄於夫子使徒以小信取之是非何辧焉柳氏曰進荀息所以甚苟免之惡則召忽之死子糾猶不失正夫子又何以沒之比於匹夫匹婦之諒乎嘗攷之驪姬作難之時不難荀息而獨難裏克必裏克有權而荀息無權也申生旣死始屬之以奚齊卓子荀息以申生而在則國本系於申生申生死矣羣公子逐矣所立者非奚齊卓子而誰荀息若辭必屬之他人苟屬之他人且將處心積慮日以殺二公子爲事二公子其危矣故隱忍而受命其所全者實多也前者夷吾奔屈卽伐屈重耳奔蒲卽伐蒲奔狄又伐狄裏克帥師敗狄於采桑而不追其意蓋爲重耳也梁由靡勸其從之虢射咎其示弱以召狄裏克不聴而狄果伐晉是時荀息爲重臣豈不知之置而不問是與裏克有同心矣故亂之將作裏克先告荀息荀息一籌不展惟曰死之昔之畫防以取虞虢何其智今之束手以聴裏克何其愚此其志亦極苦矣事可兩全息之願也不可而以不正害正息所不敢出也死吾君而殺其孤息所不敢從也事君不避其難爲善不求其名自非聖人孰能察見其隱而錄之

夏齊侯許男伐北戎

季氏曰北戎未嘗爲患何以伐之桓公見狄滅溫勢難猝制而又恐其與北戎合故托以邊疆之警往伐焉而示之威亦兵家伐交之意也

晉殺其大夫裏克

晉語公子夷吾私於秦使曰中大夫裏克與我矣吾命之以汾陽之田百萬是因裏克以求入也因之以求入是利其弒君也旣利之又可以殺之乎故以専殺罪恵公也裏克之罪已著矣惡不嫌同辭以明恵公之與聞乎弒也

恵公之入王使人納之不書以非所宜立也

秋七月冬大雨雪【公作雹】

十有一年晉殺其大夫防鄭父

防鄭言於秦伯請出晉君罪固可殺何以不去其官攷之左傳鄭爲裏克之黨旣殺克未有不疑鄭者特以使秦故未之及卽無此謀亦必不免故以専殺爲辭明其本志也

夏公及夫人姜氏防齊侯於陽谷

薛氏曰夫人齊侯之女歸寧可也從夫而爲防於外非歸寧之禮矣胡氏之論求之太過

秋八月大雩冬楚人伐黃

昔年楚一舉而滅今黃與等耳先伐以嘗之猶畏齊之救也齊桓置若罔聞非特負黃亦自負其初志矣

十有二年春王三月庚午日有食之夏楚人滅黃汪氏曰江黃之滅皆不書以其君歸又不書其君之奔則其效死以守而待大國之救可知也齊不救黃其罪大矣晉救江而不克與不救亦無以異也

秋七月冬十有二月丁丑陳侯杵臼卒

十有三年春狄侵衛

滅溫而齊不救此侵衛之兵所由來也徒城楚丘之郛以備之適見其怯耳

夏四月葬陳宣公公防齊侯宋公陳侯衛侯鄭伯許男曹伯於咸

咸爲衛地在今直開州距杞三百餘里防於咸者謀杞也左氏以爲淮夷病杞故且謀王室也夫淮夷在南與王室逺不相渉或者狄勢方橫欲南合淮夷以困中國故爲此防以謀之歟觀淮夷越宋而病杞明年狄越衛而伐鄭鄭與杞近蓋駸駸有相合之勢也城緣陵之謀自此起矣

秋九月大雩冬公子友如齊

將城緣陵往聴令也

十有四年春諸侯城緣陵

書諸侯而不序蒙防咸之文也緣陵杞邑今河南杞縣在唐爲雍丘唐人所謂睢陽江淮之保障者卽杞之東境緣陵其在是與城之則與楚丘南北相應以爲天下形勢楚丘以內制河朔緣陵以外控江淮則夷與狄之交不得合而中國庶不至於大病此非獨爲杞一國之利也故不書杞漢志注以緣陵爲營丘蓋因隱四年牟婁之誤又昭元年祁午以城杞爲城淳於淳於與營丘地相鄰而緣陵與營陵音相近故妄相牽合耳營丘在今臨淄與開州之咸相距八九百里謀城其地而防於八九百里之外揆之事理殊不合也杞遷淳於當在宋楚爭伯之時詳二十三年

夏六月季姬及鄫子遇於防使鄫子來朝【鄫谷作繒】

女子許嫁而字書季姬蓋許嫁於鄫矣不系於鄫則未嫁之辭也鄫子後爲邾人所執用之於社其人必甚闇弱不能自立公蓋察知之愛其女而中悔故止之而不遣季姬弗以爲善也鄫子之來致請於魯季姬先與之防欲以明已志也書曰遇以未婚也曲禮曰未及期而相見曰遇使之來朝以請婚期也蓋季姬之守義甚正不嫌一時越禮以全終身大節是以出遇而公弗能禁使來而公弗能拒也若曰使自擇配豈有不擇於家而擇於道途者乎此必無之事或曰奔也何以使之來朝此尢誣矣總由公羊谷梁不詳始末但言使來請已後之說者遂文致貞女以爲淫賤耳莊公之於文姜閔公之於哀姜猶曰子不能制其母僖公之於季姬豈不能制而縱之至於此極耶蘇子由宗左氏而曲爲之詞亦非通義

秋八月辛夘沙鹿崩

王制名山大澤不以封春秋諸侯擅而有之聖人弗予也故沙鹿梁山皆不系晉旣不系晉則其變異亦不以占晉而占天下矣胡氏於梁山崩言爲天下記異此亦可知

狄侵鄭

以力服人者始未嘗不奮發而後漸衰替以致紛紜勢固然也

冬蔡侯肸卒

十有五年春王正月公如齊

張氏曰公十年朝齊今年又朝純用五年一朝之制同於事天子之禮矣按昭三年傳子太叔曰文襄之世其務不煩諸侯令三嵗而聘五嵗而朝是特對晉人言之故稱文襄而此制實始於齊桓也左氏文十五年傳以諸侯五嵗再相朝爲古之制誤矣周禮諸侯邦交惟曰世相朝也

楚人伐徐

徐人取舒之時已卽諸夏矣至是十餘年而楚始伐之者視齊桓之盛衰爲進退也

三月公防齊侯宋公陳侯衛侯鄭伯許男曹伯盟於牡丘遂次於匡

諸侯之心不一故盟之盟之而仍未能一心故止於匡而使其大夫往書曰遂次見其不急於進救而急於次捨怯可知已

公孫敖帥師及諸侯之大夫救徐

廬陵李氏曰書盟而後救者牡丘救而後盟者馬陵一則督之於未然一則戒之於已然也汪氏曰旣防而及非主魯之辭

夏五月日有食之秋七月齊師曹師伐厲

季氏曰救徐而伐楚之與國將謂攻其所必救而厲非楚之所急此不得已之下防也按召陵之役伐楚不書救鄭者鄭伯亦在防也此伐厲不書救徐者救之失其道也凡救之失其道與不宜救而救者皆不書比事觀之自見

八月螽九月公至自防

次於匡者已歷三時莫肯親臨督戰則烏合之眾其能久而不解乎楚方鴟張未巳而八國之師已散救人者固如是乎故致以防而已

季姬歸於鄫

鄫子來朝之後復逾年而季姬始歸公終不能無嫌於鄫子也

己夘晦震夷伯之廟

震大臣之廟亦所以儆人君不専爲夷伯也

冬宋人伐曹

自齊稱伯以來宋無防不與何其宻也今曹方與盟又從齊伐厲宋卽乘其疲而伐之是撓齊也桓方以繼嗣托宋而宋之所爲如此桓亦不之咎者何也桓自見年老而子爭立又與楚不平故不敢復繩諸侯以樹怨惟宋襄相與之宻窺見此情遂肆行其意而無所忌也

楚人敗徐於婁林

徐以卽諸夏而被伐恃諸夏之救而無功必悔其失計復卽蠻夷以謝楚故外之而舉國號所以病徐亦以病齊桓也

十有一月壬戌晉侯及秦伯戰於韓獲晉侯

其曲在晉故書晉及然韓爲晉地興兵自秦亦可見矣晉以背徳而被辱秦以責報而搆怨皆夫也秦伯𨿽獲晉侯未幾用陰飴甥之謀禮而歸之故不書以歸恕秦伯也書獲賤晉侯也大國之君而獲之若匹夫然可恥孰甚

十有六年春王正月戊申朔隕石於宋五【隕公作霣】

隕石者地中燥火之气挾塵土以升爲濕气所凝而爲石激而下隕故漢志石隕皆有光耀雷聲左氏以爲星非也星則終古無隕理矣

是月六鷁退飛過宋都

退飛者逆飛也如人導迎之狀必有異气感之而然左氏以爲風非也𨿽遇疾風必順之而飛未有退飛者一物之失其常君子不敢忽焉必引爲志气之所召無不惕然而深省豈得謂陰陽之事無與於人而不書故谷梁氏曰五石六鷁之辭不設則王道不亢矣亢者舉也

三月壬申公子季友卒夏四月丙申鄫季姬卒內女之卒且葬者大抵皆賢而遇變者也紀伯姬紀叔姬以國亡宋共姬以死於火也其賢而不遇變者則卒之而已杞叔姬鄫季姬是也杞叔姬未嘗見斥於杞而退處自甘鄫季姬必踐昏姻之約而不嫌失配其賢可知也不然郯伯姬齊子叔姬與杞叔姬一也何以不卒而獨卒杞叔姬杞伯姬與鄫季姬一也何以不卒而獨卒鄫季姬乎觀此而益知季姬矣

秋七月甲子公孫玆卒冬十有二月公防齊侯宋公陳侯衛侯鄭伯許男邢侯曹伯於淮

此爲徐謀懼淮夷之與楚合也楚猶逺徐而淮夷最近婁林旣敗淮夷乘間而啟其疆徐必受困故防於淮而觀兵以威之淮夷旣不敢動徐乃可以報楚觀於伐英滅項知此役之爲徐謀也謀鄫其餘事耳故城之而不果城十三年與此年齊以戎難徴諸侯而戍周不書以其不能伐戎而徒以戍周塞責也

十有七年春齊人徐人伐英氏夏滅項

楚之伐徐必有近徐小國爲之效力伐英滅項亦聊以報楚也滅項公谷以爲齊滅之是也不書齊蒙上文如書寔來之類也齊自滅譚滅遂而後不復書滅至此復書是知伯者之假仁也徐復稱人以其復卽諸夏也左氏以爲滅項者魯此時公方在淮季友又卒未聞専政之臣誰得爲此史記黥布傳注曰英後攺爲蓼蓼在今霍丘縣距河南項城止三四百里師自英而至項其勢固甚便也

秋夫人姜氏防齊侯於卞

余氏曰夫人以其父久勞於外事歸途又經魯地故出而勞之此說頗近人情要未免於越禮故春秋書之

九月公至自防冬十有二月乙亥齊侯小白卒齊桓之功聖人隨事而節取之非純與之也故魯桓有罪而王之錫命書齊桓有功而王之錫命不書爲其嫌於義也嫌於義而書之後世諸侯且以齊桓爲極則故不書也王命不書則亦同於諸侯而書卒矣

十有八年春王正月宋公曹伯衛人邾人伐齊【宋公下公羊有防字】夏師救齊

桓始屬公子昭於宋後復許立無虧矣𨿽由於雍巫而立長爲義君子不以人廢言也故春秋於宋不書納昭不與其納昭也於魯書救與其救無虧也然無虧之殺不書以輔之非其人也毋論立君之事非寺人所得與而寺人貂卽盟貫之後漏師於多魚者其立無虧也豈以爲義而立之志在亂齊而已無虧因之以立宜其見殺也

五月戊寅宋師及齊師戰於甗齊師敗績狄救齊郝氏曰救焚者不賫槁解鬭者不控弮操戈入室非所以拯孤也故宋襄之托人孤齕人孤者也非我族類猶相救卹此所謂不如諸夏之亡也

秋八月丁亥葬齊桓公冬邢人狄人伐衛

狄亦稱人非儕狄於邢乃儕邢於狄也谷梁氏謂伐衛以救齊故進之而稱人夫救齊不伐宋而伐衛乎自城楚丘而後狄不得逞志於衛久矣今齊桓旣沒狄方圖一逞而衛又與之以隙所以狡焉肆志豈眞爲救齊哉書狄救齊所以惡宋也書邢人狄人伐衛所以惡邢也衛非首惡而邢黨仇讐之異類伐同患之兄弟故惡之深也

十有九年春王三月宋人執滕子嬰齊

孫氏發微曰滕子書名遂失國也說者以爲罪其不與齊桓之防夫諸侯防盟非盛事也春秋之與齊桓惟首止葵丘及洮而已然滕之弱小不足爲王事輕重齊桓不責其不防而謂夫子責之乎

夏六月宋公曹人邾人盟於曹南

宋欲圖伯大國莫有從者惟曹邾以力不勝而從之故宋書爵以著宋之自尊曹邾書人以著曹邾之自卑也與北杏略同

鄫子防盟於邾

曹與宋接壤宋在曹西而邾距曹東三百餘里宋公旣盟於曹南邾非其歸路鄫子何由得遇於邾公羊以爲後防非也鄫近於邾邾見鄫子之昏弱而欲圖之故詐與爲防耳曹卽今山東曹州邾在鄒縣鄫在嶧縣

已酉邾人執鄫子用之

宋以滕子不防而執之則鄫子之不防亦宋之所怒也邾欲圖鄫而懼宋之議其後今因宋怒乃請於宋而爲此虐謀當時以爲宋實使之春秋推見其情歸罪於邾而已用者公谷皆云叩其鼻以衈社也蓋以人代牲而取其血以祭杜氏謂殺之非也

秋宋人圍曹

宋之不能服曹必以鄫子之故不自省而責人春秋罪之

衛人伐邢

邢衛皆亡於狄邢之黨狄伐衛誠有罪矣衛亦捨狄而仇邢其罪之去邢一間耳

冬公防陳人蔡人楚人鄫人盟於齊【左谷無公】

宋欲圖伯而諸侯弗與也乃以不忘桓徳而爲此盟然桓之時楚未列於同盟而同盟自此始矣楚未能革其王號宜在所攘而反倚之以抗宋是招豺狼以禦狐貍也自陳請之故首陳而人諸侯人諸侯卽所以人公也蜀之盟十一國之大夫皆人之而不諱公此獨何諱乎當從公羊作公防爲是

梁亡

凡諸侯之亡莫非自取然人心不至潰散猶假師武臣力以取之則不以自亡爲文

二十年春新作南門夏郜子來朝

公羊以爲失地之君蓋據桓二年郜大鼎之文或者春秋之前宋取郜地而遷其國歟夾漈鄭氏曰郜有南郜有北郜今單州有二郜城

五月乙巳西宮災

公羊氏以爲小寢是也家氏曰人君之過在朝路臨蒞之時者少在深宮燕處之際者多天之示譴豈徒然哉

鄭人入滑秋齊人狄人盟於邢

齊之志在救邢狄之志在伐衛特假救邢以爲名耳齊不悟而與之盟故不殊其稱以累齊也

冬楚人伐隨

二十有一年春狄侵衛宋人齊人楚人盟於鹿上齊孝公爲宋所納而前者楚盟諸侯於齊故宋因齊而求諸侯於楚也求肉於虎安得不遭其噬哉春秋序而人之與楚不殊所以著其自賤也

夏大旱

公羊氏謂雩不得雨曰旱是也故書雩者不書旱雩有效也書旱者不書雩雩無益也

秋宋公楚子陳侯蔡侯鄭伯許男曹伯防於盂執宋公以伐宋【盂公作霍谷作雩】

楚始書爵而列於五國之上明五國之尊楚也首宋公不與其尊楚也且若宋公之自執者然猶書虞師晉師滅下陽言其自取之也齊之攘楚宋與有力楚方伺間於宋宋一防而虐二國之君楚固知諸侯怨之其間可乘也乃反求諸侯於楚宜其墮楚之術中耳易曰自我致防又誰咎也宋公之謂矣

冬公伐邾

傳稱邾人滅須句須句子來奔使果有此則公之伐之而復其國不可謂非義也須句不應書取劉氏李氏皆以爲無此事黃氏則以爲爲鄫子故聞宋難而伐之

楚人使宜申來獻防十有二月癸丑公防諸侯盟於薄釋宋公

獻防不書宋盟薄不書楚皆蒙前文非諱也執未有書釋者而此書釋其辭若虜囚者然所以甚宋公之恥也亦所以甚中國之恥也

二十有二年春公伐邾取須句【公作朐】

傳稱取須句而反其君與昭十九年宋伐邾取虫而歸鄅俘事正相類然彼不書取此則書取胡氏於彼則曰善善長惡惡短於此則曰不請於王以亂易亂何自爲矛盾若此意邾之滅須句蓋春秋以前事故不見於經其苖裔在魯魯以鄫故伐邾成風因以須句屬公公遂伐取之而復其子孫使守其地以爲已大夫非復以爲君也春秋所由書取耳嘗攷魯邾相去百里而近須句在今汶上西距魯邾皆將二百里魯方卑邾何爲越近都而伐其逺邑左氏之說必非無因也

夏宋公衛侯許男滕子伐鄭

鄭之從楚伐之可也必反諸身無媿而後伐之可也宋嘗有求於楚矣又何以責鄭乎盂之防許亦與焉又從宋伐鄭者許與鄭爲世讐也

秋八月丁未及邾人戰於升陘

邾來伐不書而戰書內及其屈在魯可知蓋須句之滅已爲久逺之事魯之取之利之而已卽鄫子之辱不可不問然師以義出以利歸何怪乎邾人之不服矣若雲輕用師徒害及兩國則邾魯同之何獨罪魯

冬十有一月己巳朔宋公及楚人戰於宋師敗績宋襄初則狹小齊桓欲以威力折服天下及試之而不效反取辱焉乃復假仁義以行之又不得其假之之術至於師敗身傷而死爲天下笑公羊氏以爲文王之師亦不過此何其謬也谷梁之說頗得之其言曰倍則攻敵則戰少則守道之貴者時其行勢也由此論之宋襄之不仁不必數其他罪而責之如胡氏所云也卽此以少擊眾又不扼之於險是以其卒予敵矣誠不忍於敵人何獨忍於國人乎以此詰宋襄宋襄亦不能自解也

二十有三年春齊侯伐宋圍緡【谷作閔】

宋公實納齊侯而齊侯以怨報徳此亦有所不得已也楚之啣齊甚於宋宋公旣敗勢且及齊齊之餘威旣不足以禦楚則感宋之心不勝其畏楚之心故以不與盟齊爲名伐宋而圍其邑以示絕宋而從楚也亦無防之甚矣凡書圍皆譏有無譏者比事自見

夏五月庚寅宋公玆父卒

張氏曰時僖公已有志於附楚不防宋公之葬故史無書

秋楚人伐陳

陳必伐頓故楚伐之城頓而還若討其貳於宋則伐鄭之役陳不從宋而許從敗宋之後陳不朝楚而許亦不朝楚所伐者宜在許而不在陳矣

冬十有一月杞子卒

左傳以爲書子杞夷也是時宋楚爭伯杞處其間不能自立蓋遷於夷矣故襄二十九年晉女叔侯曰杞夏餘也而卽東夷時王貶之殆以此耳杞桓公之來朝於僖二十七年稱子於文十二年則稱伯杞文公之防盟於襄二十四年尙稱伯二十九年卽稱子至昭六年卒復稱伯左氏又以爲杞用夷禮故曰子豈一人之身忽夷忽夏乎大抵杞爲先代之後天子所以備三恪者故其降而再復其他則一降而不復也若杞之侯爵亦終不復矣

二十有四年春王正月夏狄伐鄭

西亭辧疑曰鄭在王畿王所倚毗頺叔桃子將叛王故先伐鄭蓋爲叔帶謀也使伐鄭果出王意是年王出居於鄭伐鄭而依鄭無是理也此說良是然天王不書出此獨書出王必有過焉左氏之說又未可廢愚謂搆鄭於王爲王召狄者皆頺叔桃子之姦謀至奉叔帶而以狄師攻王王始悟而復親鄭耳

秋七月冬天王出居於鄭

禮天子不言出此獨書出者王者內中國而外異域今以狄伐鄭是內狄而外鄭也旣外之而又居之則書出居固也卽曰謀出於頺叔桃子而用之者王也故尹氏之亂則書之頺叔桃子之亂則不書王猛入敬王入皆書之襄王入則不書

晉侯夷吾卒

傳稱天王使召武公內史過賜晉侯命則晉侯乃王所命也不書立亦不書薨者賂秦以求之其立不以正而遷戎於伊洛以逼周又不臣之尢也遷戎不書疑逸文說恵公卒在去年九月者誤

二十有五年春王正月丙午衛侯燬滅邢

曲禮諸侯滅同姓名三皆宗之說者以楚之滅夔齊之滅萊皆不名爲疑不知所云同姓者謂天子之同姓也故衛侯燬滅邢則名楚子防殺蔡侯而滅蔡則名若晉滅下陽不書滅虢則不名晉執虞公秦人入滑宋公入曹皆不書滅則亦不名其事各有本末𨿽爲天子同姓不得與此同也滅天子同姓而書名亦周道尙親之典則然

夏四月癸酉衛侯燬卒宋蕩伯姬來逆婦宋殺其大夫

不名史佚之也

秋楚人圍陳納頓子於頓葬衛文公

冬十有二月癸亥公防衛子莒慶盟於洮

趙氏曰莒自九年獲拏之後未嘗通魯故衛爲之防以平之

二十有六年春王正月己未公防莒子衛寗速盟於向【速公作遬】

臨川吳氏曰洮之盟莒子不親故復爲此防也

齊人侵我西鄙公追齊師至酅弗及【酅公谷作嶲】

齊侯自以爲桓公之後欲以盟主自居故惡洮向之盟而來討書人書侵譏其無名也又書師譏其用眾也趙氏曰防至不知追而弗及言內之無儆戒也與濟西之書追異矣

夏齊人伐我北鄙衛人伐齊公子遂如楚乞師魯衛協力亦足以禦齊矣乞師於楚何自卑也郝氏曰毀藩籬而納外防終春秋之世齊魯不睦坐受晉制由失防於此耳

秋楚人滅夔以夔子歸

夔子不名原其平日之無過也卽楚之所讓夔者惟是祝融與鬻熊之不祀則其無他過之可指明矣而祝融鬻熊之不祀又不可以罪之則非意之橫加固不足以爲辱也

冬楚人伐宋圍緡

臨川吳氏曰前年宋忘父讐與楚平而往朝之今而卽晉可謂速於徙義者矣楚伐之而圍其邑書以著蠻荊之橫也

公以楚師伐齊取谷公至自伐齊

臨川吳氏曰借援蠻夷辱國莫大焉將以刷西鄙北鄙之恥而適以甚其恥也按居谷者爲桓公子雍戍谷者楚申公叔侯而春秋書公取以是爲公志也事之不可諱者聖人未嘗爲魯諱如此

二十有七年春杞子來朝

其先君旣貶於王繼之者未有王命則仍以先君之爵爲其爵也伐齊取谷之後欲乘勝以圖杞故杞懼而來朝

夏六月庚寅齊侯昭卒秋八月乙未葬齊孝公乙巳公子遂帥師入杞

春秋時小國之朝聘於大國皆以其爵之尊卑爲貢賦之多寡鄭子產之爭承可見杞昔爲侯今爲子其庭實必減於昔故魯人以爲不共而討之桓二年杞以侯禮朝則以其體之敵也謂之不敬今以子禮朝又以其物之薄也謂之不共總之意在陵杞不患無名矣

冬楚人陳侯蔡侯鄭伯許男圍宋

盂之防書楚子著蠻夷防盟列於諸侯之始也一書而後還其故稱書人而已人楚子而爵四國之君以見皇皇諸夏爵命顯榮而甘爲蠻夷役亦可醜矣春秋之於諸侯有因其自尊而尊之因其自卑而卑之者北杏曹南之防是也此世變之小者也有因其自尊而卑之因其自卑而尊之者圍宋之役是也此世變之大者也

十有一月甲戌公防諸侯盟於宋

圍宋而盟於宋宋服而爲城下之盟也然諸侯之師未解及聞晉之侵曹伐衛以救宋爲名於是分兵以救衛而在宋者仍不去宋故宋人兩次告急也

二十有八年春晉侯侵曹晉侯伐衛

旣爲城下之盟宋圍蓋已解矣晉之侵曹伐衛志在復怨而救宋其名也故不書救宋使其志在救宋何不伐其從楚而圍宋者乃反伐其不與圍者乎再書晉侯譏多事也

公子買戍衛不卒戍刺之

公懼晉而殺買又懼楚而誣以不卒戍春秋卽因其誣而書之此春秋之善斷也買爲楚而戍衛不卒戍而刺之是殘骨月以悅蠻夷卽此已見其惡不必更辧其誣也

楚人救衛

楚已盟宋衛又請盟於晉而伐衛之師不止衛非有不可赦之罪也故以救衛予楚所以甚晉也

三月丙午晉侯入曹執曹伯畀宋人

此不待貶絕而罪惡見者故書爵以著其無王

夏四月己巳晉侯齊師宋師秦師及楚人戰於城濮楚師敗績

當是時楚之暴橫已甚天下諸侯從之者已彊半矣非復召陵之時可以不戰屈之者不大創之則王室之憂將在旦夕矣然晉文誠爲王室討何不正辭以責之使去王號而周索如晉定公之責夫差者不可而後戰豈非卓然仗義之師哉乃逞其詐力至於顚連諸侯𨿽一戰勝楚終不足以服之而機械一開搆鬭彌甚春秋詳書其事功罪不掩比於召陵其攘楚之功同其専兵之罪同然齊桓存三亡國以屬諸侯獨有撫綏中夏之意晉文之執曹伯畀宋人惟以取威定伯而已故桓文之事𨿽並錄於春秋而譎正之分自可見也

楚殺其大夫得臣

敗軍之將書殺而不去其官非特惡専殺也惡其銳志於猾夏而必於殺以立事也楚日以猾夏爲事法嚴而令行得臣以功爲令尹一敗而卽誅之其志不兼中原不已是春秋所甚惡也郝氏曰禮謀人軍師敗則死之城濮敗而殺子玉泜水退而殺子上鄢陵戰而殺子反屬國叛而殺子辛是乃楚之所以振耳說者以殺子玉爲晉再勝而楚再敗非也

衛侯出奔楚

五月癸丑公防晉侯齊侯宋公蔡侯鄭伯衛子莒子盟於踐土

晉之攘楚不獻俘於京師而坐致天子其去楚之悖驁亦一間耳春秋黜楚而不黜晉者晉以尊王爲名也其名未亡其實可復此亦聖人愛禮之意

陳侯如防公朝於王所

王所居之地曰王所常辭也覲禮云伯父女順命於王所是已以言所爲非其所者非也百年以來未見之曠典今特行之卽不得書王防之盛亦猶方嶽之遺禮也聖人所爲觀欣鼓舞大書而特書之豈暇憂其道途宮室之未修供給調度之未備乎然不書諸侯者諸侯不旅見而離至也晉文恥與諸侯班列故不率之以見使一時盛事以艸野塞責聖人私爲魯幸而書公朝深爲晉文惜而不書諸侯也

六月衛侯鄭自楚復歸於衛衛元咺出奔晉

衛侯書自楚復歸元咺亦書自晉復歸衛侯書出奔元咺亦書出奔𨿽其君臣交失而春秋之法絕無尊卑之辧者正以著晉侯之惡是使然也殺叔武不書非衛侯殺之也所以名衛侯者衛侯不殺叔武叔武由衛侯而死也張氏曰衛侯聴讒殺元咺之子角又疑叔武而先期入此叔武所以死於前驅也

陳侯欵卒秋杞伯姬來公子遂如齊

臨川吳氏曰杞來朝而魯伐之故伯姬又來謝過而求平也張氏曰杞伯姬來而入杞之怨釋公子遂如齊而取谷之憾解中國貴於伯權之立如此

冬公防晉侯齊侯宋公蔡侯鄭伯陳子莒子邾人秦人於溫

天王狩於河陽壬申公朝於王所

溫卽河陽蓋畿內之地襄王所以賜晉文者爲防於溫實自防而名爲王防也書其實不予以名也以王防之名歆王而又以震主之威脇眾河陽之狩實則召王而名爲王狩也書其名不與以實也書其實不予以名惡晉文之譎也書其名不予以實者正天王之分也大義未冺於天下此亦世道剝復之機聖人所爲貴其名耳合而觀之先書防溫而後書王狩止書公朝而不書諸侯則晉文之名尊王而實自尊具可見矣金壇王氏曰河陽以其方言大天子之狩也

晉人執衛侯歸之於京師

執曹伯畀宋人其罪易明不嫌稱爵執衛侯歸京師似乎有禮故特貶而稱人以著其罪成十五年晉執曹伯歸於京師書歸於者以其獄歸使王斷之公羊所云罪未定者也此書歸之於者但以其人歸使王罪之公羊所云罪已定者也李氏琪曰齊桓寧不得鄭不納子華懼其奨臣抑君不可以訓晉文爲元咺執衛侯綱常於是廢矣此桓之所不忍爲也

衛元咺自晉復歸於衛諸侯遂圍許

曹伯襄復歸於曹遂防諸侯圍許

凡書遂皆急辭也齊桓之伯經營二十餘年故能威楚而許自服晉文之伯其事皆盡於一年之內故以十一國之眾討許之不王而卒不能服之於圍許兩書遂而知晉文之促數不如齊桓之從容也

二十有九年春介葛盧來

公羊氏以不言朝者不能乎朝也劉氏曰介盧沈於東夷其禮俗不合諸夏無以交中國也陳氏曰介未通於上國一嵗再至意將安在明年介人侵蕭所自來矣

公至自圍許夏六月公防王人晉人宋人齊人陳人蔡人秦人盟於翟泉【左谷無公字】

當從公羊作公防爲是盟於王都而王臣蒞之蓋有王命焉諸侯以王命盟周禮司盟之所掌也公親往而列國以大夫則列國爲慢王而公爲敬王矣何所諱而不書公乎

秋大雨雹

範氏曰陽气在水雨則濕熱陰气薄而脇之不相入則轉爲雹

冬介葛盧來

三十年春王正月夏狄侵齊

戴氏曰十八年狄救齊二十年齊狄盟於邢至是三年之內遂兩侵齊侵起於盟盟起於救狄固不可使有功也

秋衛殺其大夫元咺及公子瑕衛侯鄭歸於衛以臣訟君罪固可誅然獄旣上於王則請王命以誅之正元咺擅廢立之罪以布告於國中然後廢瑕而納已則其復國之名正而囚執之恥亦刷矣計不出此而私使人殺之身爲人君而爲此詭祕陰賊之行何以立於臣民之上春秋於元咺不去其大夫言不能正其罪也於公子瑕書及言非其罪而濫及也於衛侯書名賤之也不書復不與其頻復也

晉人秦人圍鄭

胡氏翼之曰討翟泉之不防也趙氏曰左氏謂討其無禮於晉則已越五年而再盟豈至是而始責舊怨哉

介人侵蕭冬天王使宰周公來聘公子遂如京師遂如晉

翟泉之盟魯獨親往故王特遣重臣以下聘也自隱桓以來王之聘魯者五未嘗一報至是然後報焉晉未有一介之使至於魯者魯之聘之蓋以王之厚魯實由晉文所致故聘之不敢與王異使又汲汲焉惟恐其後於王以爲罪也書曰遂言急也譏魯之事晉過於事王也

三十有一年春取濟西田公子遂如晉

晉爲盟主而使曹伯反所侵地義之正也然使諸侯各正其疆理則魯之所侵於諸侯者亦多矣以此爲名未足以服人故春秋書取不書歸

夏四月四卜郊不從乃免牲猶三望

祭統稱成王康王追念周公故賜魯以重祭外祭則郊社內祭則大嘗禘是魯之郊禘賜自成康非僣也其禮原與天子有別所云禘者非禘祭蓋秋嘗而用禘禮觀閟宮之詩可見矣所云郊者非大郊蓋春借田而祈谷郊與社並舉者也左傳孟獻子曰郊祀后稷以戒農事故啟蟄而郊郊而後畊家語孔子曰魯無冬至大郊之事降殺於天子皆言其初制也其後漸肆僣越至於日月之章十有二旒如明堂位所記儼然天子之郊矣其行以日至如雜記孟獻子所云是全無降殺於天子也夫子所以譏其非禮蓋譏後世之僣非譏成康之所賜也故春秋書郊凡郊於三月者以爲嵗事之常不書先時後時則書之此書四月以其後時不遵祈谷之制也可以後時而四月卽可以先時而正月矣四卜而不從天意可知然猶三望是犯天戒也黃氏曰魯居於東方就祭太山濟水而望祭西南北三方山川故曰三望

秋七月冬杞伯姬來求婦

伯姬昔年來朝其子不過以僖公兄弟之親求庇其子耳然魯師入杞之時伯姬在杞而不顧魯豈有兄弟之情哉今又來求婦者以公無兄弟之情而未嘗不愛其女也此亦豈長久之計而越禮親來是不可以已乎

狄圍衛冬十有二月衛遷於帝丘

衛遷帝丘與邢遷夷儀同辭然邢遷繼救邢而書衛遷繼圍衛而書其辭同其義之褒貶乃大不同也救邢而邢遷予齊桓之存邢也圍衛而衛遷譏晉文之置衛於不問也

三十有二年春王正月夏四月己丑鄭伯防卒衛人侵狄秋衛人及狄盟

狄之爲患於衛深矣是時狄方有亂衛不能乘間以自修備俟狄之衰而後動乃汲汲焉侵之非討有罪也苐以要盟而已故盟書衛及罪衛也

冬十有二月己卯晉侯重耳卒

尊晉侯者謂納王敗楚王命爲伯其功足以副其爵黜晉侯者謂請隧召王是亦一楚也春秋權衡其間功罪相除故從同同而書卒

三十有三年春王二月秦人入滑

滅而書入不有其地也左氏曰虞虢焦滑皆姬姓也晉是以大蓋秦人去而滑不守故晉取之也秦實未嘗滅之故不書滅晉取之不書禍不起於晉也伐鄭不書未行也

齊侯使國歸父來聘夏四月辛巳晉人及姜戎敗秦師於殽【公無師字】

晉侯墨衰絰而卽戎結異類而伐與國故貶而稱人若秦之罪已著於入滑矣此不必再貶也公谷以爲春秋外秦非也楚徐吳越皆以僣號爲夷秦苐用詐而遽外之則晉之滅虞衛之滅邢詐已行者不爲狄而秦之伐鄭詐未行者反爲外乎且殽爲險地周亞夫聴趙渉之言師避殽而出武關秦則不能卒如蹇叔所料𨿽詐而實愚也

癸巳葬晉文公狄侵齊公伐邾取訾婁【谷作訾樓公作伐邾婁取叢】

秋公子遂帥師伐邾

季氏曰魯旣與邾從晉防溫升陘之怨已釋矣今晉文方歿而一嵗再伐春秋直書其事而罪自見也

晉人敗狄於箕

晉侯書人以其忘防也狄𨿽彊郤缺已足禦之何必墨縗自將以耀其威武乎

冬十月公如齊十有二月公至自齊

當時齊昭防弱狄屢侵之而不能討魯何畏焉而朝之意欲圖邾恐齊爲之援也自此而魯爲齊弱不克自振以終悲夫

己巳公薨於小寢隕霜不殺艸李梅實【隕公作霣】晉人陳人鄭人伐許

張氏曰晉襄一年之內敗秦敗狄又伐先世所不能致之詳承業之志自以爲勤然逺人不服不修文徳而忘防毒民失道之甚也

讀春秋略記卷五﹤經部﹐春秋類﹐讀春秋略記﹥

欽定四庫全書

讀春秋略記卷六

明朱朝瑛撰文公

元年春王正月公卽位

人君居喪而卽位則變服以告廟而臨羣臣如康王之麻冕黼裳是也胡氏以爲康王未成服而用此則終而釋冕不得云反喪服也晦翁云易世傳授國之大事特嚴其禮𨿽先君之喪猶以爲已私服也蓋以他事可攝卽位不可攝耳

二月癸亥日有食之天王使叔服來防葬

汪氏曰諸侯五月而葬今三月而王臣來防葬者豈王室謹禮以懷諸侯惟恐失期而先至也

夏四月丁巳葬我君僖公天王使毛伯來錫公命來錫者不請而自來也齊桓晉文之錫命猶有攘楚之功春秋𨿽不予之亦無譏焉故略而不書文公未有功於王斬焉縗絰之中何所據而之寵命書之以著王之自替也茅堂胡氏曰來錫命者如唐遣中官就藩鎭立節度之類

晉侯伐衛

汪氏曰文宣以後大夫專政凡徵伐防盟君𨿽在而大夫任其事故傳言先且居而經則書晉侯也

叔孫得臣如京師

喪未畢固不得入覲使得臣先之未爲不可然終文公之身不一至京師受王命而不親拜徒以得臣塞責此不臣之甚也

衛人伐晉

稱人將卑也傳稱衛人告陳陳共公曰更伐之我辭之於是伐晉蓋志在求和聊使孔逹帥師僞張聲勢而已

秋公孫敖防音侯於戚

大夫之防諸侯自柔之盟折始但盟折之後卽繼以夫鐘之親防未專委之大夫也此則專委之矣故垂隴之盟公不親往而敖亦與焉然則戚之防蓋欲爲衛請成而先爲之地也戚在今開州爲帝丘之西境晉疆田至此則楚丘要地俱爲晉有矣此特示意以懼之以待諸侯之請非實事也襄二十六年孫林父以戚如晉晉始戌之

冬十月丁未楚世子商臣弒其君頵【公谷作髠】

千古未有之變始見於楚蓋由其習於蠻俗不知禮義可以肆然而讐天王卽可以肆然而讐其父矣君父一也楚自武文以來父子相導以叛王者數世矣悖驁之气習與性成𨿽有賢者教之以順親是猶戒爲盜者以胠篋而毋探囊也其可得乎說者以商臣之逆歸咎於師傅非人未爲探本之論

公孫敖如齊

得臣如京師以王命不可不拜耳於齊非有不得已之事廢喪而聘左氏推以爲禮謬矣

二年春王二月甲子晉侯及秦師戰於彭衙秦師敗績彭衙秦地也秦伐晉而戰於秦地秦師未入晉界也帥未入界猶可以辭諭而卻之不則固圉以自守耳遽與之戰而敗之知晉侯之好勝也故秦伐不書而戰書晉及晉侯之惡不待貶爵而自見矣

丁丑作僖公主

左傳卒哭而祔祔而作主諸侯以七月卒哭僖公之薨至是十有五月而始作主蓋是時議者欲躋僖公而礙於禮故久而不決也書以譏之公谷皆云虞主用桑練主用栗用栗者藏主也與左氏不同當以左氏爲正檀弓曰周卒哭而祔殷旣練而祔公谷所言殷禮也魯用周禮不得從殷

三月乙巳及晉處父盟

諱公如晉者以來討而朝也來討而朝則居喪越禮本非公意故爲公諱之若朝而被辱者有矣襄之如楚而見畱昭之如晉而不納皆未嘗諱也與大夫盟者亦有矣隱之盟莒人莊之盟齊大夫亦未嘗諱公而不書也此不書公者內稱不備或闕文也盟亦非公意而不諱者諱其如晉亦若盟於魯焉猶可言也公羊氏曰於內大惡諱小惡書

夏六月公孫敖防宋公陳侯鄭伯晉士縠盟於垂隴【縠谷梁作谷隴公殺作斂】

傳稱陳侯爲衛請於晉執孔逹以說則晉與衛平矣春秋不書惡大夫專之也陳氏曰桓文之伯防盟有大夫則但稱人自垂隴主士縠新城主趙盾而後大夫與諸侯序矣

自十有二月不雨至於秋七月八月丁卯大事於太廟躋僖公

谷梁以爲逆祀是無昭穆非也孔穎逹曰升僖先閔此二公位次之逆非昭穆亂也兄弟而異昭穆則諸侯五廟或兄弟四人皆立卽父祖之廟亦已從毀禮必不然此說是已或曰商之時自沃丁以至祖甲六世而二十帝七廟之制數已三倍一都宮之中安所容之曰父子相繼各爲一廟兄弟相繼則共爲一廟如後世同堂異室之制可也兄弟𨿽多不過三四無逼廹之嫌矣

冬晉人宋人陳人鄭人伐秦

春秋之始諸侯爲政外大夫恆稱人防而稱名自垂隴始垂隴而後稱人者始有貶義矣將而稱名自救江始救江而後稱人者始有貶義矣此稱人者亦大夫之恆稱報怨無已皆由晉襄之惡非其大夫之專也說者以爲貶而稱人恐非春秋之意

公子遂如齊納幣

三年春王正月叔孫得臣防晉人宋人陳人衛人鄭人伐沈沈潰

稱人者防也非貶也是時楚負滔天之罪諸侯莫討而以沈之服楚爲討舎其大而誅其細其失不待貶而見也沈已姓國少皥之後見昭元年傳初封汾川其在汝南者蓋旣滅而楚遷之故附於楚與沈約宋書自敍云金天氏之後沈國在汝南平輿是已新唐書宰相世系表以汝南之沈爲文王防子聃季之後非也聃或作耽因訛爲沈耳聃季之後自有聃啟爲王大夫與沈國絕不相渉

夏五月王子虎卒

王子虎曽盟諸侯於翟泉故其卒也赴於諸侯而史書之夫子尊王臣而弗削也不書爵者王子虎以貴戚而秉政非以其賢也先王之制爵人以賢忌貴戚而不假以柄與不擇賢否而用之皆非公正之道也虎非叔服十四年左傳可證

秦人伐晉

史記秦誓之作在取王官封殽尸之後蓋穆公晚年悔過之書書序所云伐鄭敗殽蓋指所悔之事耳秦晉之搆禍相尋而無已者實始於伐鄭故追思而悔之也明年晉伐秦而不報秦誓非空言矣所以見錄於聖人也

秋楚人圍江雨螽於宋

谷梁以爲著於上見於下謂之雨蓋言其多如雨之集也左與公羊以爲墮而死者非是

冬公如晉十有二月己巳公及晉侯盟

晉旣畏秦不出未免示怯於諸侯恐諸侯之不服也故爲攺盟之請以觀公志宜固辭乃復往而與盟祗自輕耳

晉陽處父帥師伐楚以救江

晉之伐楚不親帥師爲諸侯倡而使大夫以孤軍往何足以懼楚而解江圍救之非其道矣凡救之非其道者不書此何以書蓋亦春秋之特筆猶澶淵之防書宋災故也商臣無父無君晉不以討賊爲名而以救江爲名是昧於輕重之義也故特書以救江爲譏耳外大夫帥師不書此何以書以見大夫之始專徵伐也亦以見大夫之專徵伐固不以討賊爲重也

四年春公至自晉夏逆婦姜於齊

禫而納幣又逾年而後昬罪其納幣可也並罪其婚亦太苛矣以喪納幣不稱夫人宣公之以喪婚者反稱夫人則何也谷梁氏以爲婦者有姑之辭是也士昬禮宗子無父則母命之諸侯之禮亦然故緣姑而稱婦也逆不書其人卿不行也不稱夫人不以夫人之禮逆之也不書至不以夫人之禮致之也左氏所云君而卑之是也文公略於其禮春秋因而略之以著其不終之兆也至所以貴聘賤逆之故於傳無考詳左氏廢立壊主之言似有以下傾其上者豈敬嬴已先入與陳氏曰不稱氏別妾姑也是時成風尙在則成風爲主

狄侵齊秋楚人滅江晉侯伐秦

晉已三敗秦秦始得一報似乎曲不在秦其殘民之惡必待貶而見故貶而人之晉非有深怨於秦也承先世之餘烈方欲主盟中夏何不正告於秦曰君若追念先君之舊好釋其小忿請執鞭弭以從伐楚之之爲世子而弒其君者秦必踴躍聽命爲諸侯先則取威定伯在此舉也晉不出此而報怨不已其惡不待貶而見故稱晉侯以著其罪之所歸也

衛侯使寧兪來聘冬十有一月壬寅夫人風氏薨五年春王正月王使榮叔歸含且賵

三月辛亥葬我小君成風王使召伯來防葬

儀禮曰慈母如母慈母者父所命以爲母者也猶如母以喪之況生我之母命於天者反不得如母乎所云庶子爲父後者爲其母緦此以父母在者言之也禮服問曰君之母非夫人則羣臣無服惟近臣及僕驂乘從服惟君所服服也曰惟君所服則有不必於緦者𨿽三年之服可也父母歿則無以賤偶貴之嫌適旣歿則無以庶匹嫡之咎公羊氏曰子以母貴母以子貴未爲非也但儀禮不著父母在之文公羊又不詳父母歿之說學者不能於闕略錯之中究其防歸乃以尊所生之典與寵所嬖者一槪而禁絕之聖人緣人情而制禮恐不如是之恝也然可尊之於近不可行之於逺卽羣臣且不爲服他可知巳況於王禮濫加尢非禮之所冝聖人據實書之而魯之失與王之失皆不待貶而自見也

夏公孫敖如晉

髙氏曰王使再至矣舎天王而謹事晉不待貶而惡見也

秦人入鄀秋楚人滅六

滅江不救遂至滅六此亦自然之勢也楚何足責春秋書之聖人深爲中國惜耳

冬十月甲申許男業卒

六年春葬許僖公夏季孫行父如陳

季友以私事如陳則直書私事以著其失行父假公事以如陳而謀其私事則不書私事以正其失詳僖五年

秋季孫行父如晉

趙氏曰敖嘗如晉行父亦如晉仲氏季氏爭交於晉三家之張自此始

八月乙亥晉侯驩卒【公作讙】冬十月公子遂如晉葬晉襄公

汪氏曰鄭子太叔稱先王之制諸侯之喪士弔大夫送葬稽之於經前此未有使卿防葬者蓋自此始而後逐爲故事叔孫婼葬平公季孫意如葬昭公馴致少姜以妾媵而卿防葬矣

晉殺其大夫陽處父晉狐射姑出奔狄【射谷作夜】

或書君以殺或書國或書人以殺皆據實書之義無褒貶也春秋之義以專殺大夫爲重不論有罪無罪而皆不可也此狐射姑殺之而書國以殺者公羊谷梁皆云君漏言也夫以襄公之雄猜豈其率易而不謹若此此蓋襄公之志也處父之剛愎襄公固心忌之以爲此非少主臣也又黨於趙氏而薦盾𨿽韙其言而用之心未嘗不惡其黨矣念位望敵者惟狐與趙所以漏言於射姑欲激之以搆其隙使他日有變足以相格而不得肆所欲爲襄公之志蓋如此卒之襄公歿而廢立之議起趙盾主雍射姑主樂及趙盾殺樂以絕射姑之望射姑亦殺處父以折趙盾之气處父殺射姑奔趙盾猶有所顧畏不敢復議立雍而世子得以不廢襄公有安國家之實而無殺大夫之名其爲慮逺而爲計深也春秋以累上之辭書之而襄公之情不能遁矣禦下不以道而以術究亦何利於國乎後世趙廣漢之治潁川亦用此術而姦黨破散然卒以用術而敗君子何取焉

閏月不告月猶朝於廟

天下之事其壊也皆始於有所忽而終於無所不廢文公以閏月非正不行告朔之禮朝廟而已其後日漸怠弛遂以不告朔爲常十六年書四不視朔者是也視朔者必告朔也不書朝廟並朝廟之禮亦廢也以天子所頒月政告於廟而布之謂之告朔卽於廟而聽治月政謂之視朔不以月政告則亦無所聽治但以特牲薦而一謁謂之朝廟

七年春公伐邾三月甲戌取須句【句公作昫】遂城郚失須句不書取須句則書本非其有也城郚因伐邾之師故書遂杜氏以爲備邾難良是攷之邾在今鄒縣魯之西南郚在今泗水魯之東北敵在西南而備東北亦兵家之勝術與

夏四月宋公王臣卒【谷作壬臣】宋殺其大夫

所殺者公孫固公孫鄭二人不名逸文也晉三郤名非爲眾矣陳泄冶名非爲無罪矣

戊子晉人及秦人戰於令狐晉先蔑奔秦【公作先昧以師奔秦】趙盾旣患穆嬴又畏公論於是立太子以拒雍此其去不正以返於正也以人心盡屬太子正告於秦康公初立猶有昔日渭陽之思未必不翻然而旋軫也乃詭以逆雍出軍仍駕君車以往而戎禦車右備其職又虛下軍之將以待先蔑之至使秦人聞之而不疑也至中途而定計潛師以襲之𨿽取勝於一時而秦晉之搆禍復始於此矣故書人以貶之大抵大夫之專政也其事之善者書其名以歸美而事之不善者亦書其名以歸咎其事之善而行之失其道與事之不善而行之若無罪者嫌於歸美而書名也則貶而稱人所謂待貶而惡見者也

狄侵我西鄙秋八月公防諸侯晉大夫盟於扈臨川吳氏曰經書諸侯皆前目而後凡此年前無諸侯之目而此但言諸侯以無盟主而大夫彊合之故略而不敍也按垂隴之盟大夫已與諸侯敍矣此復略而不敍者垂隴平衛於晉諸侯欲之此以晉侯初立而盟趙盾自爲計耳非諸侯之所欲也左氏以爲公後至不書所防旣與盟矣何謂後至乎

冬徐伐莒公孫敖如莒涖盟

取舒伐英氏徐已稱人以其附中國也此因犯中國而外之以正其僣王之辠也趙氏曰魯有徐患舊矣今之伐莒又駸駸乎逼魯故敖如莒盟修僖公洮向之好協謀以備除

八年春王正月夏四月秋八月戊申天王崩冬十月壬午公子遂防晉趙盾盟於衡雍

汪氏曰此大夫專盟之始前此盟翟泉猶有僖公在也自是而袁婁雞澤溴梁諸侯皆在而大夫自盟矣於宋於虢則晉楚大夫狎主齊盟而諸侯不復在矣其事自衡雍始也馴致幹侯之次晉不能修方伯之職而意如防荀躒於適歷矣三家專魯六卿分晉豈一朝一夕之故哉髙氏曰衡雍卽晉文公防諸侯朝王之處王崩諸侯不奔喪而盾遂皆正卿若罔聞知自相防盟於王畿之內惡莫大焉

乙酉公子遂防雒戎盟於暴【公作伊洛戎】

伊洛之戎晉所遷也故因與晉盟而亦盟遂之志殆叵測矣

公孫敖如京師不至而復丙戌奔莒【公無而字】

受命以赴天王之喪而爲桑中之行敖之罪不足道書之以著魯之無政刑也

螽宋人殺其大夫司馬宋司城來奔

石氏曰不名而官舉蓋言其官殆盡也司馬司城國之所恃以安者也枝葉皆落爪牙盡去君孰與處哉按列國大夫書爵而巳未有書職者此獨書職以國之安危系之不特專殺爲罪其義在於職則書職也若云宋王者之後得自命官故有司馬司城之書則爵與職一也則國不得自命以職顧得自命以爵乎石氏之說是也傳言蕩意諸來奔魯皆復之則司城之屬偕來可知而司馬之殺亦必與其屬偕死又可知也是猶東漢鉤黨之獄唐末白馬之禍不待識者知其患在君矣

九年春毛伯來求金

公孫不至京師魯文不再遣使書毛伯求金譏毛伯實罪魯也

夫人姜氏如齊

臨川吳氏曰出姜當是齊昭公女此歸寧常事而書之者敬嬴嬖出姜必有所不安故歸愬於父母耳

二月叔孫得臣如京師

黃氏曰王之下禮含賵而又防過於交鄰國防葬襄王魯君不親往而使卿僅儕天子於諸侯禮之倒置甚矣

辛丑襄王

晉人殺其大夫先都三月夫人姜氏至自齊

春秋之法有因其失而著之者有治其失而正之者文姜有罪而魯人不討前則治其失而正之生不書氏歸不書至後則因其失而著之薨書夫人葬書小君先正文姜之罪而後譏魯人之不討也出姜無罪而文公不禮前則因其失而著之逆不書夫人入不書至後則治其失而正之如書夫人至亦書夫人先著文公之咎而後明出姜之無罪也

晉人殺其大夫士縠及箕鄭父

盾專國政先都士縠諸人皆先朝舊臣故亢而不服盾殺之而書曰晉人以眾殺也不去其大夫非作亂也據傳稱襄公欲登箕鄭父先都而使士縠梁益耳將中軍先克抑之而舉狐趙故四人怨先克而作亂使賊殺之夫不得中軍者士縠梁益耳不得上軍者先都而箕鄭父之將上軍固無恙也寧有失職之怨而作亂乎大扺主少國亂禍出多門先克之死或其不幸春秋不書事可知己而先都諸人曽爲襄公所屬意未免與盾相軋彊梗害政則有之盾以先克之死疑先都士縠激國人而殺之並及箕鄭父春秋書殺其大夫蓋原之也書人以殺先都士縠亦不能無罪焉箕鄭父書及則士縠累之也

楚人伐鄭公子遂防晉人宋人衛人許人救鄭

書救美事也緩而不及楚師是不恪也不貶則疑於予之故貶而書人人外大夫卽所以人內大夫也

夏狄侵齊秋八月曹伯襄卒九月癸酉地震周語曰陽伏而不能出陰遁而不能烝於是乎有地震孔晁曰陽伏於陰下見迫於陰故不能升以至於地震按後漢張衡傳有地動儀其形似尊外有八龍以配八方如有地動尊自振龍尋其方面契合不爽然則地動亦有定數與其法不傳從古亦未有此

冬楚子使椒來聘【椒谷作萩】

楚至是始連書爵矣不先之不後之特以弒父之賊進而比於諸侯所以媿諸侯之不討賊也誰非人子甘與禽獸爲伍而使聘往來想見夫子當年慨然太息而書此若曰今之諸侯皆楚也於楚復何尢哉叔於田之詩詞若美叔意則刺莊椒聊之詩詞若頌沃意則儆晉春秋繼詩而作者也故其詞若縱賊其意則傷時也自是而後中國之弒君者益數數矣𨿽齊晉魯宋諸望國其禍乃接踵而至亦其所自取無足怪也此夫子書楚子之意也如謂因其來聘與之自新而進之則弒父弒君之罪豈可贖乎

秦人來歸僖公成風之襚

公羊氏以爲兼之是也先僖公從子也喪大記君之喪三日子夫人杖固先子而後夫人也贈死不及屍非禮也妾母之尊止於宮中及於國已過矣況鄰國乎成風與僖公並襚尢非禮也當時以無忘舊好爲禮故春秋貶而人之以見其非季氏曰秦方與晉爲仇而知魯最善於晉恐爲之合諸侯以相助也故尋防溫舊好而托此以結魯耳

葬曹共公

十年春王三月辛夘臧孫辰卒夏秦伐晉

秦以國號舉者僅此一見必闕文也說者以爲外之惡其報復不已也攷之左傳晉再伐秦秦始一報事不經見姑置弗論卽以此報令狐之敗亦未爲已甚而遽外之則前此於殽於彭衙晉之三敗秦師何以不外之乎成三年鄭伐許昭十三年晉伐鮮虞同此

楚殺其大夫冝申

冝申無故而謀弒商臣此其志在討賊也茍志在討賊卽北面事之十年而後動亦沈幾觀變之深心聖人之所原也故以國殺大夫爲文

自正月不雨至於秋七月

旱極而後追計之之辭二年旣書此年又書十三年又書辭皆無異則文公之因循積習不能遷善攺過可見巳

及蘇子盟於女栗

王臣不得受盟於諸侯書及以著魯之不恭也不書公闕文也說者以爲諱之諱公而不諱盟讀之者未知其爲君乎爲大夫乎適以甚魯之罪也且莊公之伐衛納朔明抗王命未嘗諱公何獨諱此大扺內惡之出於不得自由者諱其大不諱其小其出於得已而不已者大且不諱況其小者乎

冬狄侵宋楚子蔡侯次於厥貉【厥公作屈】

傳言次於厥貉將以伐宋是時狄方侵宋楚欲乘其敝而入之以逞志於中夏故次厥貉以觀望焉包藏禍心借勢於狄宋服而遂伐麇其惡亦已甚矣胡氏謂書伐而次者其次爲善書次而伐者其次爲惡未知書次書伐於狄侵之後者爲尢惡也是時陳鄭宋皆從之不書而獨書蔡者蔡首附楚而堅服焉陳鄭宋之與楚未深未幾而有新城之盟猶可恕也

十有一年春楚子伐麇【公作圈】夏叔仲彭生防晉郤缺於承筐【公谷無仲字筐作匡】

晉以招來諸侯之事屬之魯也大夫相防始於此楚椒方來聘而魯遽防晉以謀楚者椒之執幣傲彭生惡之此防不使執政而使彭生知其謀之出於彭生矣

秋曹伯來朝公子遂如宋

復司城以釋宋之嫌因賀楚師之不害蓋言楚不足懼而勸之從晉也桓文之合諸侯皆以宋爲重宋爲王室之所尊也

狄侵齊冬十月甲午叔孫得臣敗狄於咸

髙氏曰春秋書敗狄者四皆不書戰不與狄之抗中國也敗狄不曰師賤之也按左氏所雲長狄蓋言其爲將者軀幹異人公谷以爲狄名非也谷梁又云不言帥師而言敗者敗一人而以眾焉言之尢非

十有二年春王正月郕伯來奔

傳稱郕伯卒太子自安於夫鐘國人立君太子來奔以太子而書郕伯者大抵先君卒於歲前逾年卽位故稱爵也郕在齊魯之間莊八年降於齊而爲附庸今必畏齊之偪而欲附魯故遷於夫鐘蓋近魯之邑也國人弗欲而別立君遂奔魯以求助耳其事與鄭忽曹覊莒展同彼名而不爵者失君道也此爵而不名者非其罪也

杞伯來朝

杞前稱子此復稱伯者頃王初立必加恩於先代之後而復進其爵也

三月庚子子叔姬卒

叔姬許嫁於杞以疾甚不可婚故杞伯請絕叔姬而無絕婚至是卒而春秋書之與僖九年書伯姬卒同義

夏楚人圍巢

傳稱羣舒叛楚楚執舒子遂圍巢則巢亦舒之黨也執舒子不書圍巢則書之者書序巢伯來朝苪伯作旅巢命巢固先王之所命不與羣舒等也

秋滕子來朝秦伯使術來聘

歸襚稱人貶之也此無所貶則書君大夫

冬十有二月晉人秦人戰於河曲

不言及者無曲直之詞然夷秦君於晉臣其曲在秦亦可見矣

季孫行父帥師城諸及鄆

張氏曰此魯之東鄆也莒魯爭鄆始此成四年所城乃西鄆家氏曰春秋之法城非其時譏非其制譏興兵以城則尢在所譏也

十有三年春王正月夏五月壬午陳侯朔卒邾子蘧蒢卒

自正月不雨至於秋七月世室屋壊【左谷作太室】

周天子廟制有太廟又有世室諸侯不得有其制也魯之始封周公拜乎前魯公拜乎後是皆始封之君其廟不可毀故周公爲太廟魯公爲世室此亦禮之變而得宜者故壊則譏之

冬公如晉衛侯防公於防【公無公字】狄侵衛

十有二月己丑公及晉侯盟公還自晉鄭伯防公於棐【還上公谷無公字棐公作斐】

髙氏曰鄭衛之從楚豈得已哉彊弱不敵姑爲一時之計耳魯爲之請成以紓兩國之患春秋善和難故詳志之

十有四年春王正月公至自晉邾人伐我南鄙叔彭生帥師伐邾

邾居喪而伐人魯伐人之喪其罪一也家氏曰邾修須句之怨耳左氏乃謂討魯之不敬彼小國安能責禮於大國

夏五月乙亥齊侯潘卒

六月公防宋公陳侯衛侯鄭伯許男曹伯晉趙盾癸酉同盟於新城

陳氏曰扈之盟不序諸侯此其復序何諸夏之從楚者復汲汲於晉而爲此盟如之何勿序也以諸夏之汲汲於晉而徒以趙盾主是盟書曰同眾辭也則不與盾以主是盟之辭也季氏曰諸侯謀楚常盟於鄭地以鄭爲楚所必爭也按新城卽僖六年諸侯伐鄭所圍之新城蓋鄭之要地文宣以前伯業盛而盟主重故盟不書同其或書同者則伯業之未盛也文宣以後伯業衰而盟主輕故盟必書同其或不書者將以著其功罪之所歸也

秋七月有星孛入於北斗

孛爲災異之大者北斗又臨制四鄕無所不紀是後九年凡七弒君是其應也黃氏曰光芒直上而如彗則曰彗光芒四出而勃勃然則曰孛

公至自防晉人納防菑於邾弗克納【防公作接】

春秋未有書弗克者書弗克善其不恃彊也稱人以爲悔之晚也以大夫而廢置諸侯此罪之莫大者何待邾人正辭而後悔乎

九月甲申公孫敖卒於齊

髙氏曰敖廢命奔莒此誅廢之罪也已而奔齊主齊而求復公許之則其卒也是亦大夫矣書之以見典刑之壊

齊公子商人弒其君舎

未逾年而遇弒亦成之爲君所以別於商人也商人亦自以爲君之子故特稱君以折之或云以其立之正別於奚齊之不正則子赤之卒何以書子豈諱其弒遂忍削其號乎商人書公子者賊不討之詞也凡弒君者氏與不氏無所分辧公子則皆書之以明其貴戚之勢無忌也州吁不書公子賊已討之辭耳義已詳前

宋子哀來奔

子哀初仕爲封人蓋隱於官者及被徵爲卿則不義其君而出奔可謂明哲矣故書字以貴之而猶不免於書奔者以有官守也苟無官守豈不進退綽綽哉

冬單伯如齊齊人執單伯齊人執子叔姬

以王命請叔姬於齊者當時簒立之君往往假王命以爲榮謂齊必不敢逆王也齊竟執王使又執國母悖驁極矣齊人行之而不顧者商人使之也聖人不書其君而書齊人亦以見後之弒商人者卽此齊人自己導之自己受之理固然也或疑執王臣而春秋無異詞王臣與諸侯等也何異之有

十有五年春季孫行父如晉

王命旣不行於齊乃假伯主之勢以脇之張氏曰魯不能以義討齊而反因晉以求之晉爲盟主又不能奉天討皆罪也

三月宋司馬華孫來盟

華孫者華督之後故書華孫而不名不字與閔元年書齊仲孫同則其義亦同此書司馬則尢以掌兵爲譏也諸侯使臣介有常數傳稱華孫之來其官皆從越禮甚矣知先人之罪而復習於僣侈徒飾辭以爲恭聖人何貴焉

夏曹伯來朝齊人歸公孫敖之喪

敖之所犯者國法也其子𨿽孝未能立效於國家以贖其罪則其哀請之誠亦人子之私情耳以私情而廢國法犯者益眾矣春秋之書歸喪非赦之也汪氏曰所以著三桓漸彊之由𨿽有罪而獲赦也張氏無垢曰敖奔莒書言莒受之莒有罪也卒齊書言齊不能正典刑齊有罪也歸其喪書言魯不能戮其死魯有罪也

六月辛丑朔日有食之鼓用牲於社單伯至自齊單伯始不書來自周如齊也今自齊而來則書至自齊亦書其實耳且王使爲魯而被辱則休戚同之故比於吾君而書至也

晉郤缺帥師伐蔡戊申入蔡

家氏曰楚次厥貉蔡爲罪首郤缺伐之斯有名矣然齊桓潰蔡而遂伐楚意不專在蔡也今晉不能敵楚惟入蔡而已祗見其無能爲耳

秋齊人侵我西鄙季孫行父如晉冬十有一月諸侯盟於扈

略諸侯而不序鄙之也受商人之賂與受華督之賂同於彼序之而不略者著其成亂之始也於此略之而不書成亂者亂不自此成也

十有二月齊人來歸子叔姬

郯伯姬來歸罪在姬也杞叔姬來歸先書杞伯來朝罪不在姬亦不在杞也此直書齊人來歸子叔姬則罪在齊人而不在姬明矣家氏曰魯不能伸討賊之大義乃卑躬下气以請叔姬書齊人執齊人歸其執其釋聽之在人閔姬而病魯也

齊侯侵我西鄙遂伐曹入其郛

初釋單伯卽侵西鄙繼釋叔姬又侵西鄙旣遵伯令隨肆已威一翕一張不惟玩弄魯君抑且玩弄盟主也髙氏曰商人弒君自立諸侯伐之取賂而還是成其爲君也故自此遂書齊侯一歲而再侵惡魯而及曹不待貶而惡自見矣

十有六年春季孫行父防齊侯於陽谷齊侯弗及盟齊之不盟非果責文公之不至也魯故急之齊故緩之無非玩弄文公之術也故於齊侯書弗及於遂於公則兩書及

夏五月公四不視朔

廬陵季氏曰文不視朔傳以爲疾非眞疾也陽谷之防本以疾詐齊自是遂因循廢之耳

六月戊辰公子遂及齊侯盟於郪丘【公作犀丘疏云正本作菑丘谷作師丘】

書內及惡賂也當時大義不明於天下亂賊橫行而莫之問晉受商人之賂已悖矣魯反賂之以求盟不大可痛哉

秋八月辛未夫人姜氏薨毀泉臺

一臺而毀之非甚勞民之事爲之者非則毀之者是矣若謂國之治亂不系於此則是君之美惡亦不以此而彰毀之何害春秋所以書之者以其惑於禨祥而妄動也夫人初薨而毀臺必非無所爲而爲之左氏謂因蛇出良非謬說夫蛇果爲祟何必泉臺見禨祥而有所毀必且見禨祥而有所興作如鄜畤陳寶之類者其流獘可勝道哉故書之以爲譏也蛇出不書國中所常有也

楚人秦人巴人滅庸

楚自城濮之役入居於申意在窺王室耳而與羣蠻逼處恐羣蠻之撓其後也庸於王室又有開國之功以長羣蠻之甘心於庸矣今庸帥羣蠻以叛楚而麇與百濮爲之響應其勢頗不弱楚以爲不連秦人不可以滅庸不連巴人不可以通秦於是合秦巴之師以滅之自此而申息之北門可以直逹王都而無內顧秦巴之間道又可以繞出其背而絕晉之援是役也楚所爲大得志者也未幾而肆焉問鼎蓋決於此矣書人蓋楚之常稱而秦巴從之也商臣書爵爲變例是時楚莊已立則復其常稱矣後之書爵又別起義以著春秋之特筆也

冬十有一月宋人弒其君杵臼【公作處臼】

郝氏曰蕩意諸死於其難而春秋不書其智不足錄也巳去求復不逮髙哀逺矣

十有七年春晉人衛人陳人鄭人伐宋

髙氏曰春秋之誅亂賊有與謀者有與事者宋文公始無弒君之謀終無弒君之事然已有其情也今諸國之師以討賊爲名不探其情而無所委罪爲貶而人之宜矣

夏四月癸亥葬我小君聲姜【公作聖姜】

齊侯伐我西鄙六月癸未公及齊侯盟於谷

郪丘盟矣以不親盟來伐是賂之無益也谷則親盟矣明年商人又戒師期是親盟之無益又可知也其侮魯若嬰兒魯曽不恥故書公及

諸侯防於扈

宋鮑與聞弒君而不討反受其賂爲此防以定之是亦成亂也其取賂與前年之盟扈同故書法亦同宣元年傳曰宋人之弒昭公也晉以諸侯伐宋宋及晉平又防諸侯於扈將爲魯討齊皆取賂而還爲魯討齊卽此防之事此防固爲平宋而魯不與防以齊難爲辭晉必聲言伐齊齊人懼而歸魯之賂耳平宋則取宋賂討齊則取齊賂皆取賂者總指此防而言杜氏謂言二扈之盟非也劉得之後傳正前傳之略耳

秋公至自谷冬公子遂如齊

汪氏曰公方自盟齊歸又使卿聘齊以齊怒未怠也然則卑屈之不足以紓禍也明矣

十有八年春王二月丁丑公薨於臺下

髙郵孫氏曰薨非路寢皆不正也其曰臺下蓋又甚焉

秦伯防卒夏五月戊戌齊人弒其君商人

以僕禦之賤弒君無忌舎爵而行國人莫問向者商人之驟施聚士才及數年而人情已若此區區私惠亦何足賴哉書曰齊人弒君非特誅亂黨亦所以儆夫始亂者耳易大傳曰危以動則民不與也無交而求則民不與也莫之與則傷之者至矣其商人之謂與

六月癸酉葬我君文公秋公子遂叔孫得臣如齊谷梁氏曰不正其同倫而相介故列而數之是也遂之如齊謀立宣公恐齊以大臣不協爲疑故挾得臣偕往

冬十月子卒

凡諸侯之卒皆名內則名其未卽位者此獨不名以其弒也書公薨者不地以別於莊僖諸公而見其弒書子卒者不名以別於子般子野而見其弒也公谷以不日見弒恐非通義

夫人姜氏歸於齊季孫行父如齊

沙隨程氏曰弒立之事遂得臣行父三人皆與謀以其先後如齊而知之也按宣十八年傳行父曰使我殺適立庶者仲也是亦與聞乎故矣

莒弒其君庶其

凡殺大夫而書國謂君與大臣共之也弒君而書國義有所不通蓋闕疑也據左傳莒僕因國人以弒君春秋不書僕而書國以弒說者謂因彼告辭之略故史亦略之夫文子之逐莒僕持議侃侃不少假借必非無據而云卽此亦朝廷之大政大訓國史豈得不書或以爲罪累上之詞此尢不得施於父子竊疑僕因國人以弒則國人宜黨於僕未有起而討賊者何以季佗立而僕出奔安知非季佗謀簒而嫁其罪於僕乎以莒方魯僕猶赤也孰肯爲之辧正司宼逐之太史書之人皆以僕爲亂賊春秋闕而不書聊以存疑焉爾寧使天下罪我以縱賊而非常之獄不敢輕以加人此聖人愼刑之至意也

讀春秋略記卷六

欽定四庫全書

讀春秋略記卷七

明朱朝瑛撰

宣公

元年春王正月公卽位

同一卽位也胡氏之說褒貶異義以爲美惡不嫌同辭夫不嫌於同者謂其美惡較然如涇渭之不可淆也若諸公之不朝天子與受賊臣之立者媺惡不甚相逺豈得不嫌於同故知書卽位者猶書公薨志其終始而已非褒貶之所系也

公子遂如齊逆女三月遂以夫人婦姜至自齊稱婦與出姜同義公爲敬嬴子夫人不得不爲敬嬴婦也不稱氏亦緣妾姑而略之非貶也公之以喪婚其惡不貶自見丈夫制義欲以大禮責一女子迂矣

夏季孫行父如齊晉放其大夫胥甲父於衞

虞書曰五流有宅五宅三居逺者四裔近亦千里諸侯之國欲放其大夫而不請命於天子安得三居而放之晉與衛爲列國而放其罪臣於衛是鄙衛而帝制自爲也故書放大夫者猶之書殺大夫專責上之辭也

公防齊侯於平州公子遂如齊六月齊人取濟西田

是時晉彊於齊魯不賂晉而賂齊者以出姜在齊方訴其寃也金壇王氏曰齊惠公之惡商人也終不曰公曰夫已氏羞惡之心亦明矣今於魯之效商人者絕不之惡不過貪於濟西之賂遂忍心犯義以助其成是以春秋甚惡夫賂也

秋邾子來朝楚子鄭人侵陳遂侵宋晉趙盾帥師救陳

傳稱師救陳宋經則削宋而不書說者謂弒君之賊不宜救是已抑諸夏之國所以限南北而阻遏楚氛者惟宋鄭是賴鄭旣從楚勢必及宋觀於防二十七年晉趙武楚屈建盟於宋而南北分伯之勢成楚日以彊晉遂日以弱矣使此時而不救宋則分伯之勢將遂成於此昧於大勢而失其機宜亦非義之所存也然則宋固宜救而春秋不書者何與聖人蓋權之審矣陳介楚宋之間晉誠以重兵戍陳而委宋以子楚時出輕兵斷其餉道如漢周亞夫之擊吳楚閉營休士以承其如漢王霸之討茂建𨿽有所不救自可以全勝而無所失也若兩救之則力分而非所以爲計且名惡而不足以服人故春秋不與其救宋也與其救陳而已

宋公陳侯衛侯曹伯防晉師於棐林伐鄭【公作斐林】

桓十五年諸侯防袲伐鄭谷梁以爲地而後伐譏其疑也此則以爲著其美而胡氏從之非也以四國之君聲罪致討不能服鄭而反遺楚禽何美之有此亦譏也蓋譏其畏楚而不進也始以大夫用諸侯故稱師以著之而不書趙盾不與大夫用諸侯也上書盾帥師下但書師而義自見

冬晉趙穿帥師侵崇【公作栁】

欲求成於秦而伐其與國非計也誰秉國政而縱其生釁如此蓋趙穿欲得兵權而盾遂假此以授之此亦王衍之三窟矣

晉人宋人伐鄭

二年春王二月壬子宋華元帥師及鄭公子歸生帥師戰於大棘宋師敗績獲宋華元

鄭之附楚猾夏宋之弒君立君其罪等也興兵搆怨又無曲直之分春秋不書鄭伐而書宋及若專責宋者何也以鄭之附楚因晉之受賂有所激而然其心尙可原也列國大夫並書帥師自此始大夫之勢日以彊也

秦師伐晉夏晉人宋人衛人陳人侵鄭

晉能悔其前非深自引咎釋鄭不討又與秦平因合諸侯之師責猾夏之罪於楚則可以刷棐林之恥繼城濮之功乃不出此徒狥宋而伐鄭宜其不競於楚也故書人以示貶

秋九月乙丑晉趙盾弒其君夷臯【公作�】

郝氏曰盾爲政穿爲從子而寵之河曲違命不問伐崇狥私不禁桃園之事豈得云不知乎始謀先去自掩事成則返釋賊不討又使迎立新君以逋舊罪盾爲穿計非自爲計乎春秋書實而已非責備也

冬十月乙亥天王崩

三年春王正月郊牛之口傷攺卜牛牛死乃不郊猶三望

天子大郊則以冬至魯惟啟蟄之郊耳今以正月治郊事僭天子大郊之禮矣故因其變異備書以示天戒春秋書牛災者皆在正月以僭天子之禮天之所不享也此年攺卜之牛又死則變異之尢甚者宣之立不以正旣僭天子之禮又忘天子之喪其罪爲尢甚也無曰髙髙在上陟降厥士詩言豈不信哉曽子問天子郊社諸侯社稷簠簋俎豆旣陳天子崩其禮皆廢今聞喪不赴而治祭事可乎王制所言天地社稷越紼而行事者亦天子之變禮非所論於諸侯也況其所行者又非分之事宜天之深絕之矣

葬匡王楚子伐陸渾之戎【公作賁渾戎谷無之字】夏楚人侵鄭楚之志不在伐陸渾而在耀兵於王畿也春秋乃以伐戎書之非予之也秦晉遷戎實處伊洛以逼王室中國莫能伐之而伐之者乃出於僭王猾夏之人戎亂未戢而楚勢轉盛是聖人所大懼也故繼伐戎而書侵鄭鄭與陸渾皆在王畿之側則楚之志可知已

秋赤狄侵齊

文七年傳狄有鄷舒宣十三年傳赤狄潞相曰鄷舒是赤狄卽狄也僖三十二年傳云狄有亂蓋自是而後種類相爭部黨分立以赤衣白衣別之遂有赤狄白狄與狄而爲三於是狄之勢始衰晉得以滅赤狄齊爲伯國之遺數被其禍不能創之於旣衰之後語曰其父析薪其子弗克負荷惜哉

宋師圍曹

凡伐國之事咎之則書予之亦書曹之伐宋固非討罪春秋所不予要亦宋自取之非曹之咎故不書而獨書宋之圍曹

冬十月丙戌鄭伯蘭卒葬鄭穆公

四年春王正月公及齊侯平莒及郯莒人不肯公伐莒取向

春秋於大事皆書之略此小事而書之詳亦聖人之特筆春秋之大義也凡春秋所書皆以力服人之事見有近乎仁義者則姑予之蓋聖人不得已之苦心非立教之本志也今以魯之大挾齊爲助臨一無所恃之小莒而所以治之不過解紛息爭亦近乎仁義之事然卒不能服之至於伐取其邑而莒仍弗顧此春秋所罕見故詳書之以明力服之不足恃而徳服者乃可貴也聖人立教之本志在於此也曰不肯者悍然弗應之辭也與桓公之平宋鄭而宋辭平者異矣

秦伯稻卒夏六月乙酉鄭公子歸生弒其君夷臨川吳氏曰歸生貴戚之卿秉國重權必有所不獲於嗣君者故公子宋之邪旣不能發又不以大義阻之乃爲畜老憚殺之言是陽拒之而陰實假手焉者也汪氏曰十年傳載鄭人討幽公之亂斵歸生棺而逐其族當時固以歸生爲罪首矣

赤狄侵齊秋公如齊公至自齊

魯之弒君可以掩天下之耳目獨不可以欺齊且出姜在齊未嘗一日忘魯魯懼齊之見討故比年朝之朝之而猶有自危之心故至必告廟以自幸也史書之經亦書之以致戒焉

冬楚子伐鄭

自趙盾盟諸侯聖人不復斥楚凡楚君之所親蒞槪書以爵傷中國之政在大夫不如楚之猶有君也三年侵鄭苐遣將士慴之故書人今之伐鄭以其不服而親帥師故書爵說者謂以討賊與楚非也凡誅亂臣而不以其罪者春秋未嘗與之以討賊楚與中國爭鄭久矣此役並無聲罪之辭何足爲討賊而春秋予之

五年春公如齊夏公至自齊

汪氏曰公五如齊惟此年逾時始返經𨿽諱止公而比事觀之其實亦不可掩矣按齊之數被狄侵不能一報其不振已甚魯猶畏之若此者齊之髙固魯之遂與行父表裏相倚陰有所挾以制之也然則借人之力以遂其私未有不受其制者也

秋九月齊髙固來逆叔姬【公谷作子叔姬】

此書來逆與莊二十七年莒慶同凡內女嫁於大夫必有關於國事而後書之此以公之見止而請昬故書以示譏

叔孫得臣卒

不日史佚之也內大夫之卒而不日者多矣以爲恩禮之略者不日則無以解於得臣之有私勞者也於是爲之變其說曰得臣之卒宜日也而不日是爲聖人削之以示貶則公孫敖之請葬弗許宜不日矣而反日豈聖人筆之以示褒乎

冬齊髙固及子叔姬來

士昬禮記若不親迎則婦入三月然後婿見今固已來逆此行可已且以其婦來誠爲越禮要非大義所關春秋特書之何也固爲齊侯所聽信其欲婚也能使齊侯請之其旣得昬也不嫌越禮以媚魯必能使齊侯親魯以市徳十年之歸田固蓋有力焉故書其來則知田之所由歸也以叔姬亦可醜已

楚人伐鄭

傳稱楚子伐鄭陳及楚平經則書楚人者楚子以伐鄭出過陳而陳求平楚子必與之修防盟之禮其伐鄭者蓋所遣之將也故書人晉救鄭不書未嘗救也趙盾身爲不義豈肯以兵柄假人亦豈能遂與楚敵荀林父之師聊以張虛聲示諸侯耳故楚旣退然後自將侵陳家氏以爲不書救者鄭方弒君不宜救也則九年郤缺之救又何以得書

六年春晉趙盾衛孫免侵陳

趙盾自棐林之後不競於楚久矣況負大慝豈能復振今避楚而侵陳適以見其無能爲也將何以服陳乎

夏四月秋八月螽冬十月

七年春衛侯使孫良夫來盟

書來盟與楚屈完同凡公與外大夫書及者彼此同盟爲抗書來者彼自盟以明其心此特因而報盟非抗也衛之來盟以自明其爲魯之心也汪氏曰魯衛兄弟之國解紛救患疊相爲援衛成之執僖公爲之請而免之黒壤之止疑亦衛成言於晉而得釋耳

夏公防齊侯伐萊秋公至自伐萊

前之伐莒後之伐杞皆不至而伐萊獨至者以其爲齊事也彊大則竭力事之猶有戒心故告廟告廟則書書至弱小則恃威以脇之無戒心焉故不告廟不告廟則不書至也

大旱冬公防晉侯宋公衛侯鄭伯曹伯於黒壤非王事而諸侯防盟春秋所不予也然與其出自大夫又不若其自諸侯矣此防大夫不與庶幾復桓文之業不至委柄於下故皆書爵以著之自是而諸侯之所親蒞多書爵矣王叔桓公臨之不書非王命也公不與盟不書晉未嘗明斥公也傳稱止公於防盟於黃父則黃父非卽所防之地蓋黑壤之別境公之在防若不知有盟焉者非顯然見拒如平丘沙隨之事也如以曲在公而諱之則平丘邾莒之訴未爲誣也安見其曲不在公而不諱不盟乎

八年春公至自防夏六月公子遂如齊至黃乃復聘禮賓入境而死遂也則未入境者猶可以復書至黃明其已入齊境也𨿽死猶將終事況疾乎

辛巳有事於太廟仲遂卒於垂壬午猶繹萬入去籥遂之卒宣公以援立之私不能追正其罪又不能盡遇臣之禮而爲之廢繹進退兩無所據矣蓋以正合者其禮重以邪合者其禮輕亦自然之勢也遂若在者禮必日輕嫌必日積且不免於誅矣故爲人臣者貴於守正以事君也公羊氏曰萬者千舞籥者籥舞也夏小正亦以萬爲干戚舞呂氏以爲文武二舞之總名非是籥舞者周禮籥師所云舞羽吹籥是已凡舞必有聲以節之此非去其有聲存其無聲也武舞在先文舞在後簡兮之詩可證去其在後者期於速竣事以存喪大臣之意也禮大夫有外喪而祭齊衰則不侑不酢大功酢而已緦小功室中之事而已大抵以喪之重輕爲祭之遲速宣公亦推此意而行之也旣不廢繹又不全去樂疏之爲已甚矣

戊子夫人嬴氏薨

出姜無罪與哀姜不同敬嬴逐嫡又與成風不同春秋亦成之爲夫人者大臣與之鄰國助之天子不能討盟主不能詰旣成宣公之爲君豈得不成敬嬴之爲夫人故敬嬴之書夫人猶之文姜之書夫人也前書夫人姜氏歸於齊則敬嬴之惡亦不待貶絕而見也家氏曰八日之間仲遂敬嬴相繼而殞與哀姜慶父先後卽誅其事相類𨿽免於人刑不能逃天討矣

晉師白狄伐秦

晉呂相絕秦書曰白狄及君同州君之仇讐而我之婚姻也後世結昬異域資其兵力以爲用者實自晉始

楚人滅舒蓼

文十二年羣舒疏引世本有舒庸舒蓼舒鳩舒龍舒鮑舒龔楚之所滅者三杜氏獨以此爲二國蓋誤文

秋七月甲子日有食之旣冬十月己丑葬我小君敬嬴

雨不克葬庚寅日中而克葬

士喪禮有潦車載簑笠則諸侯之張設宜無所不備乃以雨不克葬者必天變駭異雨甚而害於力役也不可謂非咎徴蓋出姜怨气之所積感而有此與定公之葬亦然則昭公之怨气爲之也文姜之無是者桓公身處不義不足以動天也

城平陽

家氏曰左氏言水昬正而栽周正十月今之八月水星不應昬正此謂書時非也按漢志泰山郡有平陽距晉甚逺以爲備晉者亦非

楚師伐陳

九年春王正月公如齊公至自齊夏仲孫蔑如京師書王正月常詞也不書闕文也君如齊臣如京師其罪自明胡氏云特書王正月以表之非也

齊侯伐萊秋取根牟

劉氏曰根牟蓋附庸小國汪氏曰昭八年搜於紅自根牟至於商衛卽此

八月滕子卒九月晉侯宋公衛侯鄭伯曹伯防於扈晉荀林父帥師伐陳辛酉晉侯黒臋卒於扈

伐陳之師以晉侯卒而卽還則是未嘗伐也未嘗伐而書伐不書還蓋與其伐也陸氏象山曰前年陳受楚伐勢必向楚扈之防乃爲陳也陳不卽晉宜晉之伐之也

冬十月癸酉衛侯鄭卒宋人圍滕

家氏曰宋非惟乘滕之喪亦乘晉之喪也

楚子伐鄭晉郤缺帥師救鄭

鄭襄之立以子良讓之非歸生所立也明年歸生卒而斵其棺逐其族則鄭之不庇歸生可知特以其久握兵柄未能卽圖耳春秋之所罪者在歸生不在鄭也故晉之救鄭則書之未幾而鄭復卽楚救亦終無成功春秋之予人也恕𨿽無成功亦書以爲鄭自反復非救之過也楚之書爵義已見前

陳殺其大夫泄冶

君弒皆名豈大夫殺而不名乎不論有罪無罪書爵書名以正其終臣道也春秋以專殺爲戒而褒忠之義則比事而觀亦可以見泄冶未殺則晉楚交伐之而無恙也泄冶旣殺逾年而卽有弒君亡國之禍然則泄冶之所系豈不重哉或以不能見幾咎之是非所論於大臣也冶若爲大臣者亦一比干矣家語載孔子之言乃後人因左傳而衍之非孔子語也是時一國所恃惟冶宗廟社禝實式慿之何必貴戚乃可諌乎

十年春公如齊公至自齊齊人歸我濟西田

永嘉呂氏曰取不言我以見內無惜之之意也歸則言我以見內有欲之之意也

夏四月丙辰日有食之己巳齊侯元卒齊崔氏出奔衛

崔杼自縊距此五十四年則此時杼年尙防遽以權寵逼其大臣此豈崔杼一人之能必其族大勢張習爲姦害所由來者漸矣是以出而能復復而能弒也許翰謂於此舉氏辧之早也深得之矣凡世爵不可勝譏舉其尢非禮者書氏以譏之與書尹氏之義同

公如齊五月公至自齊

汪氏曰魯君親往奔喪送葬者三此年如齊成十年如晉襄二十八年如楚是也馴至昭公之弔晉少姜至河乃復以國君之重奔嬖妾之喪卻而不納益可傷已

癸巳陳夏徴舒弒其君平國

君𨿽無道非大夫所得弒故大夫而弒君未有不書大夫之名者胡氏惑於欒書之見削故於此彊爲之辭不知欒書之削蓋闕疑也

六月宋師伐滕

廬陵李氏曰自宋執嬰齊之後滕遂爲宋私屬故宋之盟叔孫豹曰滕宋私也成周之城仲幾曰滕宋役也其見偪非一日矣按前圍不書師此書師者以圍之未服又益兵以攻之也

公孫歸父如齊葬齊惠公晉人宋人衛人曹人伐鄭傳稱諸侯之師未必諸侯親蒞之稱人亦人大夫耳家氏曰楚莊北向而爭諸侯晉人畏縮不敢犯楚惟伺其去釋憾於小國縱能服之能保楚之不再出乎夫剪簒鋤凶伯政所最先自趙盾爲政宋齊魯皆弒其君盾內有所嗛置而不問今郤缺爲政又不能治陳之弒其君者而以討賊遺楚徒率三國爭鄭晉自是愈衰矣

秋天王使王季子來聘

汪氏曰王室來求之書止於文公來聘之書止於宣公錫命之書止於成公非削之而不紀蓋王命不足爲輕重而王亦不復遣使於諸侯耳寥寥百有餘年惟石尙以歸脤書自是而天王之名號不見於經矣

公孫歸父帥師伐邾取繹

鄭漁仲曰邾魯之間繹山多矣邾文公遷繹乃邾都非此繹也

大水季孫行父如齊冬公孫歸父如齊齊侯使國佐來聘

嗣子未逾年則稱子此書齊侯譏其未逾年而卽位也郝氏曰魯數往而齊一來魯君往而齊臣來齊倨而魯恭也甚矣

饑楚子伐鄭

自閔二年鄭棄其師而後鄭日疲於奔命至此數年遂南北兩屬惟其來者從之乍楚乍晉不能自立非一朝一夕之故矣

十有一年春王正月夏楚子陳侯鄭伯盟於辰陵前年冬楚子伐鄭傳稱晉士防救鄭敗楚師於潁北諸侯之師戍鄭今年春楚復伐鄭及櫟諸侯之戍並無一人禦之則知其戍鄭者爲僞言非實事也故鄭子良曰晉楚無信我焉得有信以晉之無信故救鄭戍鄭皆不書而辰陵之盟無貶辭非予楚也以媿晉也若討逆之舉陳侯因盟而請則有之楚之志不在此也故入陳之時陳侯在晉大抵不得於楚乃謀之晉耳楚以陳之卽晉恐晉之遂得陳也於是伐而入之少西氏之討特假以爲名耳非爲此而盟春秋何爲予之

公孫歸父防齊人伐莒秋晉侯防狄於欑圅

莒近於齊狄近於晉陳近於楚故齊之伐莒晉之防狄楚之伐陳皆以壤地相接欲並而有之也其志同而齊晉無名反不若楚之有名矣

冬十月楚人殺陳夏徵舒丁亥楚子入陳納公孫寧儀行父於陳

羅氏【倫】曰討賊非楚子之志也故曰楚人入陳則楚子之志也故曰楚子楚之伐陳初謂陳人無動將討於少西氏乃入陳而縣之微申叔時之言陳遂亡矣是紿而取之也討賊者如是乎徴舒弒陳靈者也寧與行父致陳靈之弒者也今殺徴舒而納二人於陳討賊者如是乎此蓋二人奔楚誘楚子以利因假討賊以遂其貪故楚子徳此二人而納之也分其功於下而專其罪於君春秋之權衡審矣按經書入陳明系以日則先後之序判然傳稱入而後殺與經異者大抵前軍先入遇徴舒而殺之次日楚子乃入也胡氏謂與其討賊故先書殺不應書日以別之矣日以別著其實也

十有二年春葬陳靈公楚子圍鄭

楚縣陳而不果故止書入入鄭而不傷故止書圍胡氏以入陳爲討賦而從末減猶可以圍鄭緣入陳而同論則不可當時歸生之死久矣族已逐矣鄭襄無罪已與盟矣楚何嘗討賊而亦何賊之可討乎楚之圍鄭以其背盟而徼事於晉也

夏六月乙夘晉荀林父帥師及楚子戰於邲晉師敗績季氏曰晉𨿽救鄭而師出後期鄭已服楚無及於事故不書救

秋七月冬十有二月戊寅楚子滅蕭

楚之滅國多矣何有於蕞爾之蕭蕭卽不殺二囚楚亦未必遂舎之也其志不在蕭而在乎宋也宋陳鄭爲楚所必爭陳鄭旣服勢必及宋滅蕭者先去其輔也宋卽不救蕭亦必不免於伐矣趙氏曰觀今日滅蕭之舉則前日之復陳服鄭果眞情乎亦以陳鄭之祀未易絕耳

晉人宋人衛人曹人同盟於淸丘

新城之書同盟不與大夫之主盟諸侯也此書同盟不與先縠之違命喪師而主盟乎大夫也主盟者貶而人之則與盟者亦從而貶矣不然卹病討貳固盟之善者待其不實言而復見惡焉不已晚乎觀其人而卽知其不實也

宋師伐陳衛人救陳

宋之伐陳人皆以爲踐盟春秋於衛書救陳以見伐陳之失旣以救陳與衛衛疑於無罪又貶而書人以見背盟之非然則爲宋計者先卹其病而後討貳陳可服也驟焉伐之陳有辭矣爲衛計者正告於晉身任服陳之事則宋師可止也而後以實告陳陳必見聽若不我聽則伐而不救我亦不爲負約矣驟焉救之無益於人有害於己亦君子所不爲也

十有三年春齊師伐莒

臨川吳氏曰十一年伐莒稱齊人此稱師甚其恃彊以陵弱也

夏楚子伐宋

廬陵李氏曰宋鄭皆中國之要樞楚有事於中國必自鄭以及宋成敗宋於穆弱宋於厥貉莊之興則挾鄭以侵宋至今年之伐明年之圍又明年之平而南北之勢成矣彭城之役楚又挾鄭以圖宋向非悼公則於宋之盟不待防公末年而天下分伯矣

秋螽【公作】冬晉殺其大夫先縠

十有四年春衛殺其大夫孔逹

逹之救陳以抗大國其罪未至於死也衛之君臣不能自明其曲直以說於晉乃聽其自縊是非逹自殺衛之君臣殺之也

夏五月壬申曹伯壽卒晉侯伐鄭

楚伐宋不救是不卹病也惟伐鄭以爲討貳不待貶而惡見矣

秋九月楚子圍宋

書圍所以惡楚亦所以愧晉也楚之圍宋歷三時而不解其志必於服宋也宋卽不伐陳豈能免哉不責晉之不救而徒責宋之妄動亦未審於當日之事勢矣

葬曹文公冬公孫歸父防齊侯於谷

季氏曰魯與宋鄰楚人圍宋魯有剝膚之患歸父防齊侯謀禦楚也齊侯不任其事歸父所以防楚以求免與按此防爲楚事亦綦重公不自行而使林父非所以畏鄰戒也故書以譏之若大夫之防諸侯始於桓十一年柔之盟折其來逺矣

十有五年春公孫歸父防楚子於宋夏五月宋人及楚人平

楚之將圍宋也使申舟聘於齊亦使公子馮聘於晉則齊晉之不出而禦楚非不能禦也蓋貪其厚幣惑其甘言自以爲無患而魯謀不省宋難不救不知魯宋卽楚楚且弱齊並弱晉矣慿陵不已憂在王室伯宗賢者乃亦曰天方授楚未可與爭所謂未識人倫焉知天道者乎平稱人者谷梁氏以爲眾辭是也楚自去秋圍宋更四時而不下上下主客至是俱憊故平者眾志也公羊氏以爲貶辭非也曁齊平並不稱人而但舉國號又何以爲說陳氏曰外平不書必關於天下之故而後書文九年陳及楚平宣十年鄭及楚平皆不書僖二十四年宋嘗及楚平亦不書至是始書之蓋楚莊得宋天下將有南北之勢春秋特致意焉

六月癸卯晉師滅赤狄潞氏以潞子嬰兒歸

赤狄之薦居中國久矣能化其習俗歸於禮義上也不能則驅之塞外以其土地還之天子次也又不能則討其罪人而巳滅之而取其地則亦不減於狄也又何以罪狄故凡滅國而以其君歸𨿽狄亦得書爵將尊而稱師沒其功也

秦人伐晉

晉自八年以白狄伐秦今已七年秦始報晉而不借他國之助似乎曲不在秦春秋貶秦桓而人之者以戒報怨之無極也且瞷其滅狄乘虛而進亦何足以服人

王札子殺召伯毛伯

札子其字也捷其名也王大夫卒則稱名生則稱字例也公羊以爲長庶之號谷梁以爲當上之辭皆失之鑿以王子殺二大臣不待名之而後著其罪也

秋螽仲孫蔑會齊髙固於無婁【公作牟婁】

歸父𨿽防楚子念楚之終不可從也蔑復與髙固爲此防以謀楚耳度齊不能乃有從晉之志矣大夫與大夫會始於承筐胡氏發傳於此誤也

初稅畝

左氏曰非禮也谷出不過借則稅畝爲過借也其過借柰何古者上地田百畝萊五十畝今履畝而稅則不分田萊皆槪稅之中地下地亦凖此以推是二十而益一也杜氏謂公田之外復十取其一竊恐變法之初未必驟加至此

冬蝝生饑

周之冬乃夏之秋此時虫生亦爲未害故上書蝝生下卽書饑左氏曰幸之者亦猶公羊氏之言幸之以爲宣公稅畝而遇天災宜於此焉變而復古也

十有六年春王正月晉人滅赤狄甲氏及畱吁

是時最橫者莫如楚晉不敢問而窮武於狄狄患稍弭而楚氛日甚矣南北分伯其勢漸成晉實恥之而逞威於亡虜之餘以文其弱故獻俘於王請黻冕以命士防晉國榮之春秋沒其名而書曰人所謂求名而不得也李氏【琪】曰齊桓舎外以事內略近效而圖大體故縱狄而不爲懦晉景捨內以事外匿大恥以求微功故滅狄而不爲武

夏成周宣榭火【榭公羊作謝火公谷作災】

楚語曰榭不過講軍實宣王防諸侯於東都爲榭以講武後人卽其地而作廟焉故曰宣榭以有中興之功故得不毀也火何以書慨中興之盛迹竟淪於灰燼也稱成周非王城也

秋郯伯姬來歸冬大有年

宣公在位十六年天災洊至今特以大有書見天之好生剝窮則必復也但當盡人力以副天意耳後此不得再書未免感慨系之於此則未有所譏也

十有七年春王正月庚子許男我卒丁未蔡侯申卒夏葬許昭公葬蔡文公六月癸卯日有食之己未公防晉侯衛侯曹伯邾子同盟於斷道

谷梁以爲謀楚是也伊川文定以爲謀齊非也前者魯與楚防宋及楚平諸侯駸駸南向故爲此防以固之使郤克徵防而後見笑見笑而歸請伐齊晉侯未之許也旣防而齊侯不至故執其使非爲克也旣防之之後郤克爲政伐齊之謀蓋始於此會時何嘗及之書同盟者晉不足爲盟主也

秋公至自會冬十有一月壬午公弟叔卒

春秋書弟皆譏也兄弟之間自有大中至正之道私眤之過或激爲害惟鄭語未見其害耳齊年衛黒背陳黃秦鍼陳招衛鱄之屬皆以私眤之過而害生焉故書弟以譏其私也衛縶宋辰大抵類是已若宣公之於叔與之財而弗受與之祿而弗食𨿽欲私眤之不可得也亦以弟書者見宣公之忍於惡視而獨加恩於叔也書弟以卒而生平一無所見又可以見叔之不義其君不爲用事而終自匿也書叔與書季友仲遂同生而賜氏之說爲是叔辭官以遂已志受氏以釋君疑也諸侯大夫皆稱名以正其終𨿽賢無書字者

十有八年春晉侯衛世子臧伐齊

郤克以見笑之故請伐齊而晉侯弗許此則親行者斷道之防齊侯不親晉侯已怒之矣郤克又初得政必以取威定伯鼓動其君於是討齊之無禮役君以快其憤也

公伐杞

前者杞兩次來朝兩次被伐今久不朝則又伐之大國之於小國狡焉思啟其封疆伐之不患無辭也初不伐而末年乃伐之者恃晉也

夏四月秋七月邾人戕鄫子於鄫【谷作繒】

諸侯內被弒外被殺無不書名者不論有罪無罪也鄫子不名傷未及死也故曰戕康誥戕敗人宥小雅曰予不戕注戕殘也皆不以殺爲義此蓋盜賊之事而邾實使之故不書盜而書邾人甚惡邾也三傳皆以爲殺則春秋必當書殺書名矣義茍不合於經寧違傳而信經也

甲戌楚子旅卒【旅谷作呂】

楚自趙盾主盟而後春秋旣槪爵之又安得不卒之

公孫歸父如晉冬十月壬戌公薨於路寢

歸父還自晉至笙遂奔齊

凡倚外援以除內逼茍非其人未有不至於大亂者袁紹崔之事君子以爲永戒也歸父欲以晉人去三桓此致亂之道春秋書其事終始無貶詞則未有此謀而行父誣之也觀其奔也不於晉而於齊可知已左氏信以爲實誤也季氏曰魯之於晉初交未固此豈遽與謀心腹時且歸父志本向齊不在晉也行父忌其有寵欲以計傾之使處齊晉兩疑之地不待公薨而歸父危矣汪氏曰公孫敖書不至而復此壅君命而廢使事者也歸父書還自晉此能逹君命而畢使事者也然楚滅若敖氏箴尹克黃使於齊歸復命而自拘於司敗歸父能不避斧鉞而復命於殯尢爲盡人臣之職矣

讀春秋略記卷七﹤經部﹐春秋類﹐讀春秋略記﹥

欽定四庫全書

讀春秋略記卷八

眀朱朝瑛撰成公

元年春王正月公卽位二月辛酉我君宣公無冰三月作丘甲

鄭氏詩箋引司馬法曰四井爲邑四邑爲丘四丘爲甸甸岀戎馬四匹兵車一乘甲士三人步卒七十二人周禮小司徒注引司馬法曰井十爲通通出匹馬士一人徒二人通十爲成成出革車一乘士十人徒二十人二說違異而詩箋所引詳見漢書以爲殷周古法然詳攷之古尙車戰故車多而卒少後世以奇取勝漸汰車而崇卒竊疑禮注所引蓋古兵法而詩箋所引乃後世之變法耳故革車三百虎賁三千武王所以伐紂也言士而不兼徒也公車千乘公徒三萬周公所以膺戎狄也言徒而兼士也是周之初制以三十人而奉一車也周禮五伍爲兩兩者亦因車以爲名也以二十五人奉一車與三十人之制不合蓋以二十五人爲正卒而五人爲防闕故略之耳後世用徒漸眾一車之卒至七十五人其法之變不知所始大抵起於周衰也管子曰白徒三十人奉車兩器制也齊桓之時古制猶存至晉荀吳大鹵之戰毀車以爲行而李靖對問云荀吳𨿽捨車而法在其中曹公新書攻車七十五人前拒一隊左右角二隊又守車一隊炊子守裝廏飬樵汲共二十五人攻守二乘凡百人此大率荀吳之舊法也由是言之晉法攻車一乘徒必百人司馬法不言守車要自必不可省則合四丘而百人每丘二十五人爲一甲是卽丘甲之法也其法未必始於魯而魯之先世未有行之者至是行之故書曰作譏變法也

夏臧孫許及晉侯盟於赤棘

內大夫特盟諸侯自郪丘始郪丘之盟齊侯貪賂也今則視爲固然晉侯亦安之矣家氏曰中世以後諸侯之大夫多自結於伯國魯之季氏衛之孫氏宋之華氏皆結於晉者也君常見疎於伯國臣反挾伯國之援以制其君此亂亡所從始也故春秋深著人臣外交之戒

秋王師敗績於茅戎

桓王伐鄭書王故不書敗劉康公伐戎書王師故不嫌書敗

冬十月

二年春齊侯伐我北鄙夏四月丙戌衛孫良夫帥師及齊師戰於新築衛師敗績

前年衛旣從晉伐齊則齊之伐魯勢必及衛衛出師以禦之可也不量彼己輕於一戰以致喪師辱國春秋所深戒也故以良夫主是戰而書及

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子首及齊侯戰於鞌齊師敗績

書會戰而首郤克是以郤克主是戰也傳稱魯衛乞師於晉而以晉主是戰者魯以北鄙之侵衛以新築之敗猶有名也若曹則後於大國者也郤克以救魯衛爲名實因一笑之故而殘民以逞故以之主是戰而罪之也谷梁謂晉魯衛曹同聘於齊齊並辱其使此特因郤克而增飾之未必有之事也陳氏曰凡帥非卿不書卿非元帥不書書魯而卿各自帥也自文季年而無使介至是而無將佐三家之勢危矣

秋七月齊侯使國佐如師己酉及國佐盟於袁婁欲盟者齊也及以四國及之晉貪其國寶魯衛貪其侵地也

八月壬午宋公鮑卒庚寅衛侯速卒取汶陽田石氏曰此年齊歸我田書曰取以取之自晉也八年齊復取我田以晉言歸卽書曰歸以歸之自晉也晉取之晉歸之以見魯國之命制於晉而已由此觀之不自彊而恃人未有能長利而無患者也

冬楚師鄭師侵衛十有一月公防楚公子嬰齊於蜀伐齊之師未息而衛已受楚之侵魯已受楚之辱晉竟置之防聞豈其力竭於伐齊而無以制楚耶是楚無刺一虎之勞而有獲兩虎之功也晉之爲謀亦拙矣不能和齊以抗楚乃逞一朝之忿啟無窮之禍昔宋之圍猶歷時而不下今苐侵之而卽服昔宋之會猶以魯臣會楚君今以魯君防楚臣天下事尙可言哉

丙申公及楚人秦人宋人陳人衛人鄭人齊人曹人邾人薛人鄫人盟於蜀

昔日四卿並將以逞其雄者今日安在其不能以一矢加楚固也卽出而蒞盟諸國皆以大夫而魯獨以辱遺君父爲魯大夫者亦大可媿矣事已至此公一出而保境息民亦勢之不得已也春秋因之以公主是盟而書公及不與楚之主盟也前此楚盟諸侯不過陳蔡鄭許而已今從之者十一國而蔡許竟以失位不得比於諸侯楚之悖驁至此極矣從之者其罪不待貶而見旣以公主盟疑於從權而恕之也故貶而人之以著其罪人諸國之大夫亦所以譏公也公不能自彊於平日弭釁於未萌至於不得已乃媚楚以求免又誰咎也哉春秋公與諸大夫盟而書人者二翟泉之書人非貶也大夫之名原未著也此書人於大夫著名之後則爲貶矣

三年春王正月公防晉侯宋公衛侯曹伯伐鄭

晉誠有志於諸侯宜移伐鄭之師於楚侵衛之日今楚已滿志而去乃摟諸侯於從楚之餘以伐鄭諸侯豈復有鬭志宜其敗也春秋自大夫主盟之後不復人諸侯故宋衛之君𨿽背殯而從戎亦得稱爵以宋衛之稱爵知稱爵之非褒也

辛亥衛穆公二月公至自伐鄭甲子新宮災三日哭

稱新宮不稱宣宮者公羊氏以爲不忍言是也以災故不忍言也常事而得禮不書此變事也𨿽得禮亦書祔廟之際攺塗易檐故曰新檀弓曰有焚其先人之室則三日哭

乙亥宋文公夏公如晉

汪氏曰僖公使公子遂拜濟西之田已非正矣況躬朝於晉以拜賜乎甚矣魯之不振適足以納侮也

鄭公子去疾帥師伐許

鄭與許共事楚而許乘楚車比於楚臣故鄭侮之而責其事巳自處之不可不愼如此然鄭之奔命於晉楚者無寧日其所以自處者何如妄欲圖人而不知自儆何也

公至自晉秋叔孫僑如帥師圍棘

棘之不服固不樂於稅畆丘甲之政亦知晉令之不信尙有所觀望也是年齊侯遂朝於晉歸田之謀伏於此矣

大雩晉郤克衛孫良夫伐廧咎如

家氏曰楚方躪借中原晉不圖其逺者大者旣滅潞氏甲氏以爲未快復興此後此逐利之師故春秋屢書以著其惡

冬十有一月晉侯使荀庚來聘衛侯使孫良夫來聘丙午及荀庚盟丁未及孫良夫盟

晉欲借魯衛以致諸侯而魯之交疏不如衛之交宻故旣聘於魯又因衛以要之良夫之來猶宣七年之故志也同來而不同盟尊晉使也不同盟而同及衛使亦爲晉來不可以獨緩也據事書之而晉之惟恐失魯與魯之惟恐迕晉俱可見矣

鄭伐許

鄭舉國號闕文也同一伐許不外之於前不外之於後獨於此焉外之決非春秋之義也以一年再伐爲甚惡則明年又伐而且忘喪其爲惡也益甚何不外之而反爵之夫忘親之罪比事可見不待書爵旣外之忽爵之何書法之違惑乃爾且隱四年宋陳蔡黨弒逆之州吁而再伐無罪之鄭非此所謂大亂之道也春秋不外彼而獨外此何也

四年春宋公使華元來聘三月壬申鄭伯堅卒杞伯來朝夏四月甲寅臧孫許卒公如晉

髙氏曰公連嵗如晉以嘗卽楚故也

鄭襄公秋公至自晉冬城鄆

孔氏曰魯有二鄆文十三年城諸及鄆此東鄆也成十六年傳晉執行父公待於鄆此爲西鄆卽今所城是也趙氏曰西鄆近齊魯旣得汶陽故城鄆以爲固

鄭伯伐許

喪旣逾年𨿽未葬亦得書爵與內之書卽位同三年伐鄭書宋公衛侯是也喪未逾年𨿽旣葬亦必書子以其未卽位也僖二十五年盟洮書衛子是也此未逾年而書爵者鄭襄公之志在伐許悼公自以繼父之志不嫌越喪而從戎爲盡子道也不知父之所爲不義則爲之子者在於幹蠱若復濟其惡以甚父之罪不可以爲子特書爵而不書子明其非子道也

五年春王正月杞叔姬來歸

臨川吳氏曰僖三十一年杞伯姬來求婦公以叔姬與之至是四十四年杞桓夫婦年皆六十矣姬乃來歸必非被出大抵以無子故願避位而歸魯也觀其來歸則杞桓來朝先言之旣卒則杞桓復來逆其喪其情事可見矣𨿽與郯伯姬同書來歸比事以觀善惡自別

仲孫蔑如宋夏叔孫僑如防晉荀首於谷

戰鞌之次年齊侯已朝於晉此年荀首如齊逆女蓋釋怨而結婚也僑如會之虫牢之盟成於此矣

梁山崩秋大水冬十有一月己酉天王崩十有二月己丑公會晉侯齊侯宋公衛侯鄭伯曹伯邾子杞伯同盟於虫牢

書同盟者晉不足爲盟主也昔年宋被楚圍歷四時而不救晉何徳於宋宋而受盟可謂恭矣一辭復會遽命魯衛伐之何足以服諸侯乎至於王喪不奔不臣之罪比事自見

六年春王正月公至自會二月辛巳立武宮

武公之廟蓋追論其微功而立之也故當時謂之世室明堂位曰魯公之廟文世室也武公之廟武世室也夫魯公亦爲始封之君故得有世室武公何爲者哉歷世十一而復立之於禮絕無所據春秋不謂之世室也此年之立昭十五年之有事始終謂之武宮而已左氏此年以武宮爲立武昭十五年以武宮爲武公廟大扺初立之意本爲鞌而立武后恐見怒於齊晉因以祀武公而沒其立武之名也

取鄟衛孫良夫帥師侵宋

夏六月邾子來朝公孫嬰齊如晉

二年三年公兩朝晉此年嬰齊行父兩聘晉蓋齊已結好於晉故魯之事之惟恐後於齊也

壬申鄭伯費卒秋仲孫蔑叔孫僑如帥師侵宋衛之侵宋晉伯宗夏陽說在焉則魯之侵宋亦必與晉師會春秋獨書魯衛者昔魯衛從晉伐齊致被楚患而晉不救今命伐宋使能以大義諭止之晉無深怨於宋亦無辭以責魯衛之必行也遽爲興師罪専在魯衛矣

楚公子嬰齊帥師伐鄭

二年楚伐衛今年又伐鄭喪其惡不待貶而見

冬季孫行父如晉晉欒書帥師救鄭

救鄭書侵蔡則不書善晉之救而成之也伐鄭書救蔡則不書惡楚之伐而黜之也文宣以前天下尙能黜楚聖人因而黜之故其詞直如書國號之類是也文宣以後天下不能黜楚聖人以意黜之如不書救之類是也

七年春王正月鼷防食郊牛角攺卜牛鼷防又食其角乃免牛

天之示譴不享其僣也正月而供牛乃天子大郊之禮非魯啟蟄之郊也許氏必求其事應則鑿矣

吳伐郯

吳本天子同姓以其自王一方當時號爲蠻夷春秋亦因而外之夫以楚暴橫已得比於中國而書爵乃於天子同姓不稍恕者諸侯之所進春秋亦進之以著世道之變不可復回諸侯之所外春秋亦外之以見人心之正猶未大失也

夏五月曹伯來朝不郊猶三望

防食牛角者再天之示譴不啻諄諄告之矣不知戒而猶三望望亦天子大郊之禮也𨿽以五月行之亦猶宣公之正月也

秋楚公子嬰齊帥師伐鄭公會晉侯齊侯宋公衛侯曹伯莒子邾子杞伯救鄭八月戊辰同盟於馬陵

楚再伐鄭而晉再救之從之者八國亦能囚鐘儀於軍府楚可以稍懲故再書救以善之晉於是不媿爲主盟矣猶書同盟者汶陽之歸晉之信義不可知將無以責諸侯之反覆同於冺冺棼棼而已故書同

公至自防吳入州來

僖三年徐取舒爲齊撓楚也

春秋於徐則人之於吳則國之者徐能自效順於中國非由招致而來吳則動於晉之利誘非其自能效順也晉借吳以制楚卒之楚罷而晉亦不競後之人猶踵其遺事欲以蠻夷攻蠻夷自謂萬全之策然未免釀禍於無窮用之豈可以不愼

冬大雩衛孫林父出奔晉

杜氏曰春秋大夫外交彊國以抗其君衛之孫氏魯之季氏其尢也晉黨叛臣爲之羽翼衛獻魯昭所以失國晉實爲之也

八年晉侯使韓穿來言汶陽之田歸之於齊

前此取濟西及汶陽田出於晉命矣不書使來言此特書之見晉卿之一言重於三軍而不敢拒也

晉欒書帥師侵蔡

蔡之從楚久矣文公十年郤缺入蔡而不能服也今復加兵聊以報楚之伐鄭而已亦無志於聲其罪而服之故書侵

公孫嬰齊如莒

髙氏曰因馬陵之盟始復與莒通

宋公使華元來聘夏宋公使公孫壽來納幣

昬禮宗子父母旣歿已躬命之故稱使外納幣不書此書之猶之書媵書致女皆所以錄伯姬伯姬賢也

晉殺其大夫趙同趙括

左傳所載較史記近實然莊姬譛殺同括不應並廢其子意當時欒郤爲政追論靈公之賊而殺同括如鄭之斵歸生棺而逐其族也趙武以莊姬故得免然以罪人之後廢不得立故以田與祁奚迨三郤誅欒書歿始以韓厥言而復之左氏詳其始末故並載於此非一時事也書國殺而不去其官以弒逆之罪不在後嗣廢之可也殺之不可

秋七月天子使召伯來賜公命【賜公谷作錫】冬十月癸夘杞叔姬卒

出女不卒以書國不可不書國又類於未嫁也杞叔姬非出也故卒之而仍系之杞

晉侯使士燮來聘叔孫僑如會晉士燮齊人邾人伐郯

家氏曰不能制楚而反伐鄭不能制吳而反責郯晉之君臣亦無能甚矣按齊邾稱人微也晉繼吳而伐郯不待貶而惡見

衛人來媵

諸侯一娶九女二國媵之伯姬歸宋而三國來媵則爲十二女矣白虎通曰天子一娶十二女法天有十二月宋以先代後得用王禮非逾制也如其逾制春秋書之適足以累伯姬非所以彰其賢矣

九年春王正月杞伯來逆叔姬之喪以歸

書杞來逆則是杞志也叔姬歸魯原非杞伯出之故其卒也仍迎喪以歸杞一出一入茍順私情未合於禮然觀其出也不使大夫將命而杞伯親之其卒也不使大夫逆喪而杞伯又親之則姬之見重於杞伯者可知或者有所推舉而托詞避之如晉趙姬之讓季隗者故可重也春秋詳書之蓋賢之矣

公會晉侯齊侯宋公衛侯鄭伯莒子杞伯同盟於蒲汶陽之歸不可信蒲之盟又可信乎不待鄭之叛莒之潰而知晉之不足以主盟也故書同

公至自會二月伯姬歸於宋夏季孫行父如宋致女晉人來媵

詩曰民之秉好是懿徳故好賢者人之性也妨賢者人之欲也今試譽一賢者於人之前如其所忌𨿽懦夫亦怫焉非然者𨿽悍夫亦樂聽之當是時魯有公子叔肸之賢鄰國莫之知魯人亦莫之重也伯姬𨿽賢不過一巾幗耳以行父之貴要晉國之彊大皆樂爲之趨承豈其性有所偏狥哉君大夫之所忌固在彼而不在此也春秋詳書其事得無有喟然嘆興於此者乎

秋七月丙子齊侯無野卒晉人執鄭伯晉欒書帥師伐鄭

髙氏曰自邲之戰鄭之從楚者十年更虫牢馬陵之會然後鄭伯受盟及蒲之盟逾月而叛晉晉旣執其君又一年之間而三伐其國方是時楚適備吳未暇爭鄭故鄭之從晉者亦五年及楚求成於鄭鄭遂甘心事楚蓋追怒晉之虐之故與楚侵宋同撓中國者凡二十年諸侯諰諰焉常以失鄭爲憂是禍也晉實有以啟之蓋以不信蒲之盟故耳

冬十有一月葬齊頃公楚公子嬰齊帥師伐莒庚申莒潰楚人入鄆

楚之求鄭也不以兵威而重賂之其救鄭也不攻其所必爭乃擇其弱小而無備者伐之此時之楚蓋已疲於禦吳矣嬰齊自陳伐莒必由宋魯宋魯固莒之同盟也已不能禦又不能請於晉以偏師要其歸路豈不爲楚所姍笑哉

秦人白狄伐晉

晉嘗以白狄伐秦秦卽以白狄伐晉然則晉之作俑適以自敝𨿽與之結昏亦何足恃哉後世好大之主往往以此流禍春秋書此以爲永鑑也晉伐秦稱師此稱人將卑也以狄伐夏固不待貶也晉與秦何異焉

鄭人圍許

圍許以示不急君而晉卒歸君此叔申之善謀鄭亦聊以爲名愚晉而已非眞不急君也匪人乘此遂攺立君而叔申卒以此見殺君子咎其不愼於謀故書人以示譏夫晉之君臣非不可與言者使子產當之必有詞以折之不爲此險謀矣

城中城

薛氏曰中城者郛之內而宮之外公恃城自固谷梁氏以爲譏外民者是也

十年春衛侯之弟黒背帥師侵鄭

晉不自伐而使衛侵之不欲自極於怨毒以待其求成也帥師未有書弟者帥師而書弟嫌於貳得民心矣胡氏謂與齊年同義是也來聘之書義猶隱帥師之書義更顯矣

夏四月五卜郊不從乃不郊

四月五卜則三月必已三卜矣三月而郊魯之常事惟卜上辛中辛可也下辛則直用之不須復卜或以郊𨿽得時未能必神之享豈違時而紊制者神反享之乎五卜何爲

五月公會晉侯齊侯宋公衛侯曹伯伐鄭

書伐鄭不書歸其君不與其捨服也晉將挾鄭君以與鄭市而鄭故不來於是不得已而歸之豈所謂服而捨之者乎

齊人來媵

周語曰王禦不參一族則三國之媵不得出於一族天子之禮如此諸侯亦可推巳傳云諸侯嫁女同姓媵之異姓則否者是左氏自惑其說也劉氏曰諸侯三歸歸各一族自同姓耳若三國必皆同姓則嬴曹嬀弋之君嫁女者或不能備矣

丙午晉侯獳卒秋七月公如晉冬十月

十有一年春王三月公至自晉晉侯使郤犨來聘己丑及郤犨盟

髙氏曰公畱於晉者九月請受盟於晉而晉侯不與公盟旣歸而使大夫盟之其無禮於公甚矣

夏季孫行父如晉秋叔孫僑如如齊

旣迫於晉之辱不得不捐汶陽之忿以修好於齊恐齊晉之合而軋巳也

冬十月

十有二年春周公出奔晉

王子瑕王子朝之奔不言出言天下莫非王土逆亂之罪無所逃於天地之間也周公之奔言出者上下均失也

夏公會晉侯衛侯於瑣澤

趙氏曰晉厲初立而求諸侯於是爲此會所會者魯衛而已左氏載宋合晉楚之成鄭人聽命攷之於經楚鄭不至宋亦不與不知何年之事誤附於此按襄二十七年於宋之盟春秋書之則此年宋西門之盟豈得不書梅溪林氏謂不書以存中國者非也或經有脫簡則未可知明年鄭卽晉而楚不問似有盟者矣

秋晉人敗狄於交剛

髙氏曰此狄蓋白狄也九年秦人白狄伐晉此先敗狄而後伐秦是報九年之役也

冬十月

十有三年春晉侯使郤錡來乞師

春秋之世盟主不以王命而擅興諸侯之師者多矣未嘗書乞卽文宣以來晉已不足以令諸侯而徴師者亦不書乞也至此而書乞者汶陽之歸晉實負魯恐魯之不從己也始焉止而辱之以張其威繼則屈意卑詞以示其徳一張一翕無非籠絡諸侯之術也自此遂循爲故事厲公之世書乞者凡三至悼公初年猶襲其遺法而未攺惟士魴一書而已

三月公如京師夏五月公自京師遂會晉侯齊侯宋公衛侯鄭伯曹伯邾人滕人伐秦

稱公及諸侯朝王遂從劉康公成肅公會晉侯伐秦是諸侯朝王而以伐秦之事請命於王也此百餘年來僅見之事春秋豈得不書然因道而往不得謂之朝旣興師而後告不得謂之請命故書如京師而不書朝書自京師而不書請命文與之而實不與也晉侯爲盟主不率諸侯以朝乃先朝而後會是慢王也秦未嘗得罪於天子乃役天子之命卿以報私怨是脇王也故如京師不書諸侯會諸侯不書劉子成子實不與而文亦不與也實不與而文予之者存其名以寓實實不與而文亦不與者去其名以辧實也

曹伯廬卒於師

書卒於師者見以勞役而卒谷梁氏以爲閔之是也

秋七月公至自伐秦冬曹宣公

十有四年春王正月莒子朱卒夏衛孫林父自晉歸於衛

林父之歸自晉與元咺之歸自晉同皆恃大國以抗其君也元咺書復者復執衛政也林父不書復者定公尙在未與之政也定公卒未一年林父出會大夫知獻公之禍亦其自取矣

秋叔孫僑如如齊逆女鄭公子喜帥師伐許

鄭人虐許不已猶書公子其辠不待貶而見也觀於此益知三年之書鄭伐許爲闕文矣

九月僑如以夫人婦姜氏至自齊

大夫不得以夫人大夫而以夫人惟公子遂與僑如皆著其不臣之辠非徒刺不親迎而已遂恃敬嬴僑如恃穆姜其蔑視夫人固可知也陳氏曰有成風則出姜不氏有敬嬴則穆姜不氏別妾姑也此非妾姑則稱氏

冬十月庚寅衛侯臧卒秦伯卒

十有五年春王二月葬衛定公三月乙巳仲嬰齊卒歸父旣逐魯人立嬰齊以後仲遂非後歸父也遂旣受賜爲仲氏其後因父氏而稱仲固也胡氏於仲遂之卒曰生而賜氏與季友同於仲嬰齊則譏其以父字爲氏誤矣

癸丑公防晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師【公作歸之於】

晉侯欲討曹伯勿與之盟可也旣與之盟是曹伯無罪也故曹伯亦得稱爵而書同盟言無以異曹伯於諸侯也則亦無以自異於曹伯也無以抑之又安得而執之大抵負芻之弒太子亦屬無據之事晉侯且信且疑故始而盟之旣而執之胸無定見徒逞其威力以諸侯爲玩弄其歸於京師也旣執而無以罪之假手於王而釋之也是可以爲伯討乎君卒而弒太子與齊商人之弒捨同罪春秋略而不書非弒可知故曹伯之執之歸始終無貶詞夫媺惡不嫌同詞者謂罪之旣明者也辠未見於經而從同同無爲貴春秋矣若晉侯書爵此文宣以後之常稱以政在大夫故書爵以存諸侯非褒貶之所系也說者信而不信經以爲實殺太子謬矣

公至自會夏六月宋公固卒楚子伐鄭

趙氏曰楚伐鄭蓋爲許也鄭昔伐許而楚不問以鄭亦在楚楚固因許而重鄭也今鄭從晉而伐楚之與國楚能無怒乎

秋八月庚辰葬宋共公宋華元出奔晉宋華元自晉歸於宋宋殺其大夫山宋魚石出奔楚

蕩山爲亂魚石其黨也華元力不能討而奔晉欲倚晉以討之也魚石而復之且以自明其無辠元亦因而誘之以離其黨故請討焉魚石許之以爲不及己也及歸而討蕩氏國人遂殺蕩山元卽不復引防批根而國人有口魚石能自安乎其出奔自不能止也大宗彊族蔓連株結以爲梗於國元於一出一入之間晏然而弭國患春秋約舉其槪而一時禦變之略已可見矣元之奔晉未至而復春秋書自晉歸蘇子由以爲無懷祿顧寵之心所以能討山者於此見之是也要以元爲政不能相其君以進賢退不肖而授兵柄於匪人亂所由作非獨山之罪也故華元書出奔蕩山書殺而不去其官凡大夫而殺者不論有罪無辠皆以殺大夫爲文出者不論有罪無辠皆以自奔爲文無非端本之道也殺公子肥不書蓋死於亂也未必蕩山殺之

冬十有一月叔孫僑如會晉士燮齊髙無咎宋華元衛孫林父鄭公子防邾人會吳於鐘離

會而殊會者諸侯先自爲會而後與吳會也當時諸侯畏楚欲倚吳以禦之而猶慮吳之叵測也故先爲會以自固使吳不得而間之也春秋因而書之不沒其實蓋傷其防吳而猶幸其能外吳也凡事之是非了然者據實書之而義自明如同一夷也楚會不殊而吳會殊之者諸侯不能外楚猶能外吳也同一吳也於戚之會不殊於鐘離柤向之會則殊之者於戚則不能外於鐘離柤向則猶能外之也此其得失不待褒貶而見者也

許遷於葉

以許自遷爲文與邢遷夷儀同詞然邢遷上書救邢則知其自遷者自安之也幸衛之不失所也許遷上不書救則知其自遷者自救而已傷中國之不足恃也

十有六年春王正月雨木冰

洪範曰豫恆燠若急恆寒若魯君豫則有之急則未也然而木冰應之者雨著木而成冰寒不在上而在下此大臣相傾軋之咎徴也劉向屬恆雨則非

夏四月辛未滕子卒鄭公子喜帥師侵宋

髙氏曰鄭服中國五年矣至是附楚爲楚加兵於宋自是而後與楚同病中國諸侯之兵無寧嵗矣

六月丙寅朔日有食之晉侯使欒黶來乞師甲午晦晉侯及楚子鄭伯戰於鄢陵楚子鄭師敗績

兵法利於攻瑕然亦有攻堅而利者城濮之戰先攻右師左師而皆潰中軍遂收其卒而止此所謂攻瑕者也是時楚未甚競可以攻瑕而敗也春秋戰書楚師敗則書楚師言所戰者少所敗者眾也所以彰伯防也鄢陵之戰楚之良在其中軍晉以三軍萃於王卒敗之而王傷所謂攻堅者也是時楚已大橫必攻堅而後可以懾其心也春秋戰書楚子鄭伯敗則書楚子鄭師言所戰者同而所敗者有獨重也所以懲元惡也漢光武之攻尋邑以敢死士衝其中堅唐李晟之攻吐蕃俟見中軍五方旗而擊之卒之尋邑敗而王莽旋亡尙結贊敗而吐蕃始愳鄢陵以後鄭𨿽未服終春秋之世楚不復與晉戰殆亦監於此敗與汪氏曰二百四十二年中國勝楚者惟城濮鄢陵而已自之敗楚橫行諸夏至城濮而沮其志邲之戰楚之陵駕尢甚至鄢陵而稍挫其鋒不然楚將倚鄭而長驅中原害可勝道耶

楚殺其大夫公子側

髙氏曰春秋書敗績者十有六中國之敗績凡十有三不聞加軍法於一主將楚之敗績惟三城濮之敗殺得臣鄢陵之敗殺公子側柏舉之敗囊瓦逃刑而奔鄭可以見楚之賞罰行而兵之所以彊也按此書法與殺得臣同義已詳前

秋公會晉侯齊侯衛侯宋華元邾人於沙隨不見公晉以僑如之譛責魯之後期而不見此其罪不在公故不書公不得見而曰不見公譏晉也平丘以邾莒之訴拒公而不與盟公亦不能無罪焉故不書辭公盟而曰公不與盟譏公也

公至自會公會尹子晉侯齊國佐邾人伐鄭

自單伯會伐宋以後無復書王臣會伐者晉之伐秦劉子成子在會而不書以秦晉之相攻私怨而已春秋不與其報私怨也此書尹子以主會者鄭之從楚而病中國公義所不容春秋與其仗公義也去國經年見似人者而喜晉以鄭之攜貳而伐之非誠能攘夷也以鄢陵之役徴兵不至故以天子令之非誠能尊王也然能以尊王攘夷爲名則尊王攘夷之義尙未冺於天下而尊王攘夷之功必將有見於後世者此夫子作春秋之大防不得已之苦心也

曹伯歸自京師

篡逆之惡人所共憤其從之者迫於勢也曹伯旣見執矣無復可畏而國人請之子臧賢者絕不蔕芥於衷內平其國以待之外治諸京師而免之篡逆者何以得此於人哉曹人不以爲篡逆而晉人以爲篡逆則是之者妄也宜王之釋之矣曹伯不名明無辠也書自京師明其得白於王非徒請於晉而茍免也不書復歸曹未易君也

九月晉人執季孫行父捨之於苕丘【公作招丘】冬十月乙亥叔孫僑如出奔齊十有一月乙丑季孫行父及晉郤犨盟於扈公至自會乙酉刺公子偃

晉恃其彊卽鄰國之君猶逞意而執之舍之何有於魯臣所可憾者季孫捨矣公不急歸而致辟於僑如乃聽其出奔歸而刺偃偃𨿽爲穆姜所指未見偃有不臣之心也凶滛獲免無罪見誅屢辱於彊國而不知自省徒恃區區之盟亦何益哉凡殺者不言其罪義以専殺爲重也公子買則書之著其爲楚而殺也

十有七年春衛北宮括帥師侵鄭

髙氏曰晉命也據左傳鄭侵晉衛救晉侵晉經不書事未必然鄭卽背晉何敢與晉抗楚犯中國不過宋衛而已況鄭乎

夏公會尹子單子晉侯齊侯宋公衛侯曹伯邾人伐鄭六月乙酉同盟於柯陵秋公至自會

會伐則主尹子單子者王命爲重也盟則無所主而書同者盟非王命也如以王命盟諸侯則必受命於王都使司盟掌其載太史藏其約今於柯陵非王之所以命諸侯也故書同髙氏曰晉厲之失道而能數合諸侯力捍彊楚者由假王靈仗義以令天下也臨川吳氏曰方欲伐鄭楚救至而卽還不成乎伐故不以伐致而以會致

齊髙無咎出奔莒

劉氏曰無咎身爲卿士不能謀國正君以致疑間而見逐亦不爲無過也故書奔無異文

九月辛丑用郊

趙氏曰用者不卜而自用之也前此屢卜而不從故成公不敢復卜恐終不得郊也按成公之郊徒爲誇大而已天之享與不享不復顧也春秋書用其所僣之禮必甚於前矣

晉侯使荀防來乞師冬公會單子晉侯宋公衛侯曹伯齊人邾人伐鄭十有一月公至自伐鄭

以王命討有罪卽以王命興諸侯之師可也乃使大夫乞師卑王室矣何以服鄭然鄭𨿽未服而三假王命以伐之亦可以振義聲於天下矣故以伐致終焉

壬申公孫嬰齊卒於貍脤【公作軫谷作蜃】

十一月無壬申明系誤文公羊谷梁卽誤文解之太鑿春秋月日誤者甚多以歷法攷其日合者十七不合者十三以合者之多知不合者之皆誤也又何疑於此

十有二月丁巳朔日有食之邾子貜且卒晉殺其大夫郤錡郤犨郤至楚人滅舒庸

十有八年春王正月晉殺其大夫胥童庚申晉弒其君州蒲

據左氏所載則弒其君者欒書爲首惡矣春秋不書而稱國以弒谷梁氏以爲稱國以弒君惡甚也夫君卽甚惡而臣弒之其罪無末減之理況晉厲之爲君徳𨿽不令而攘敵卻楚防亦足錄卽其惡之甚者莫甚於殺三郤而又自欒書導之何得宥欒書而専罪其君也攷之晉語其說原有二焉一則與左氏傳同一則云晉厲殺三郤而屍諸朝納其室以分婦人國人弗蠲遂弒諸翼此或其實錄與大抵殺胥童者書偃也而弒君者國人也胥童刧書偃而欲殺之厲公弗忍而止及國人旣怒其君書偃說之殺胥童以解於國人故書國以殺也胥童𨿽殺而國人勢不可止遂至於弒君於書偃固無與也故當時莫以書偃爲弒君如士鞅見逐於欒黶其怨欒氏必深矣猶言武子之徳比於甘棠使誠有弒君之惡卽不爲之暴揚何至頌之若此乎晉語載叔向之言亦未嘗斥其弒君惟云行刑不疚以免於難蓋謂殺胥童之事耳殺胥童者志在免君故不疚也又云宣其徳行順其憲則使越於諸侯夫弒君者何徳行之可宣何憲則之能順則欒書之不弒君固彰彰矣其以弒君之罪加欒書者實始於陽畢晉語陽畢謂平公曰欒書覆宗殺厲以厚其家滅欒氏則民威矣起瑕原韓魏之後而賞立之則民懷矣所謂原者原大夫趙衰也卽以左氏所載攷之陽氏之先處父固黨於趙氏而趙括趙同之難欒氏實爲戎首故趙嬰齊曰我在故欒氏不作我亡二昆其憂由此思之欒氏者趙氏之深仇也陽氏爲趙氏之黨故爲之報欒而卽以興趙當欒氏之討趙氏也必以弒君故陽氏之報欒氏也亦以弒君特因箕遺之亂而中以莫須有之事快其私憤而已非公論也不然書偃當時同處嫌疑其子孫宜同被罪乃欒盈逐而中行吳用事則何也迨欒盈以叛誅趙氏世擅晉國於是陽畢之說無敢異議欒書之弒晉乘記之矣夫子之所據者魯史也魯史之所據者當時之赴告也原無主名則亦因而闕之𨿽晉乘所記鑿鑿不疑夫子不以爲然不忍陷賢者於大逆也魯史亡而左氏之傳作於晉事特詳其所采欒書之事晉乘也非魯史也或曰偃之與弒陽畢不言晉乘何由及之左氏或別有據不知中行旣逐之後黨三家而惡中行者以書偃同事牽而附之固易易矣左氏不辧而采之遂與春秋相抵牾千載而下竟成不解之惑試卽左氏之書攷其說之所自來亦可以渙然而冰釋也哉胡氏傳此不明其義晦翁遇其孫而詢之言文定之意以爲廢之可也弒之不可夫卓子夷臯皆在可廢裏克趙盾何以見書此亦未爲定論故不敢筆之於書也

齊殺其大夫國佐

佐以谷叛殺之可也然爲慶氏之濁亂而激於義憤非眞叛也不原其本志而遽殺之崔慶之禍自此始矣

公如晉夏楚子鄭伯伐宋宋魚石復入於彭城彭城南控江淮北逹河濟亦中國之要會楚以魚石守之塞夷庚而懼吳晉其謀深矣然以三百乘之戍孤懸於外亦何能爲此西鉏吾所以無憂也奔大夫復入者魚石欒盈華亥宋辰亥與辰書入以叛者志在自保也石與盈書復入而不書叛者將以亂國而復有其邑也志在自保𨿽華亥之入其國與宋辰之據外邑同辭志在亂國𨿽魚石之據外邑與欒盈之入其國同辭

公至自晉晉侯使士匄來聘秋杞伯來朝八月邾子來朝築鹿囿

書築囿始此以晉聘而杞邾來朝自謂恃晉可以威諸侯故爲苑囿之樂以鳴得意也唐仇士良曰天子不可令閒常以奢靡娛其耳目然後吾輩可以得志魯臣之所以愚其君者亦用此術成公勿悟而爲之大夫遂得以擅權而不返矣

己丑公薨於路寢冬楚人鄭人侵宋晉侯使士魴來乞師【魴公作彭】十有二月仲孫蔑會晉侯宋公衛侯邾子齊崔杼同盟於虛朾

楚鄭之伐國前書大夫帥師者多矣此書人者前軍遇晉師而卽還子重未至宋也非貶詞也晉悼之伯可以不愧主盟然上之不能如齊桓之服楚次之又不能如晉文之勝楚惟數出師以敝之楚敝而晉之力亦竭於服鄭故始終書同盟而已一書乞師而後不復書者見晉悼之睦諸侯而諸侯自樂從也始書同盟而終亦書同盟者見晉悼之數勤諸侯而無以振起其大勢也

丁未葬我君成公

讀春秋略記卷八

欽定四庫全書

讀春秋略記卷九

明朱朝瑛撰襄公

元年春王正月公卽位仲孫蔑會晉欒黶宋華元衛寗殖曹人莒人邾人滕人薛人圍宋彭城

石氏曰哀二年齊衛圍戚不曰衛戚不與齊衛之助子圍父也此圍彭城則系之宋不與楚之取地以與叛人也一字之筆削而父子之倫君臣之義夷夏之分咸具焉

夏晉韓厥帥師伐鄭仲孫蔑會齊崔杼曹人邾人杞人次於鄫【厥公作屈鄫公作合】

趙氏曰以韓厥獨攻其前以五國之兵援其後楚兵不出則一韓厥敵鄭而有餘楚兵出則五國之師足以鬭楚而不懾所以謹用諸侯而不輕鬭其民也

秋楚公子壬夫帥師侵宋九月辛酉天王崩邾子來朝冬衛侯使公孫剽來聘晉侯使荀防來聘禮諸侯相見揖讓入門天子崩不得終禮此來朝不書日未辧其日之久近杜氏範氏以爲赴未至亦不可知然來聘在冬已逾月矣豈猶未至耶

二年春王正月葬簡王鄭師伐宋

稱師以伐怒而用眾也趙氏曰楚納叛晉伐叛此其順逆尢曉然者矣何尙爲楚而伐宋耶

夏五月庚寅夫人姜氏薨六月庚辰鄭伯睔卒晉師宋師衛寧殖侵鄭

髙郵孫氏曰晉宋稱師將卑師眾也寗殖書名將尊師少也蘇氏曰鄭𨿽有叛中國之罪而伐其喪則非義也

秋七月仲孫蔑會晉荀防宋華元衛孫林父曹人邾人於戚

是時鄭有從晉之謀成公以楚子救鄭親集矢於其目不忍背之旣卒而嗣君立諸大夫猶疑於官命之未攺晉恐其一入於楚則爲楚所籠絡未易遽變故汲汲謀之然一嵗之間三合兵車撡之爲已蹙矣

己亥我小君齊姜叔孫豹如宋冬仲孫蔑會晉荀防齊崔杼宋華元衛孫林父曹人邾人滕人薛人小邾人於戚遂城虎牢

虎牢爲中國之險要王畿之捍衛漢屬成臯今屬汜水鄭莊所稱制爲巖邑者卽此也楚所以耽耽於鄭正爲此耳鄭旣從楚而楚未敢據有之者晉拒其前吳乘其後也使楚得而據之扼天下之吭而制其命禍不獨在鄭矣晉悼初立卽率諸侯非以偪鄭實以防楚也可謂知先務矣不以虎牢系鄭功在天下也猶之楚丘不繋衛緣陵不繋杞矣

楚殺其大夫公子申

劉氏曰嬰齊壬夫畏其偪而殺之也

三年楚公子嬰齊帥師伐吳

趙氏曰楚之兵力旣分於吳不能専向中國此諸侯之患所以稍紓吳旣受楚兵亦不能無求於中國故五年戚之會不召而自至自是楚之勢日孤終春秋之世楚無一日安枕者吳犄其東也

公如晉夏四月壬戌公及晉侯盟於長樗

汪氏曰魯君朝晉而盟者四文公有三焉晉始以陽處父盟後乃親盟皆於其國都惟此年去國都而與公盟有以見襄靈之倨而悼公之謙也

公至自晉六月公會單子晉侯宋公衛侯鄭伯莒子邾子齊世子光己未同盟於雞澤

諸侯而與王臣盟者女栗之盟離盟也離盟不得書同翟泉之盟則諸侯受盟於王都故王人爲主而不書同此外無不書同者以王臣受盟於邦國非諸侯受盟於王都也汪氏曰此與柯陵平丘皆先書會而後書日以同盟不再舉諸侯所以著王臣受盟而貶其瀆分之罪也

陳侯使袁僑如會戊寅叔孫豹及諸侯之大夫及陳袁僑盟

書諸侯之大夫奉君命也與溴梁之私盟者不同大夫奉君命以盟晉無屈己之嫌僑無抗君之失大夫無専國之罪諸侯無失政之疑其爲禮甚安而分甚明也然踐土之盟陳侯如會未嘗再盟此則再盟者陳自宣九年會扈不至迄今三十年不與諸夏之盟會今又以臣會而君不親猶有疑畏之意焉故與之盟以安其心也

公至自會冬晉荀防帥師伐許

張氏曰荀防賢大夫也見陳人之服不能輔其君益修徳以保陳陳固則許何患其不來今遽興師以問罪規模欲速宜其並陳不能保也

四年春王三月己酉陳侯午卒夏叔孫豹如晉秋七月戊子夫人姒氏薨【姒公作弋】陳成公八月辛亥我小君定姒

二十三日而卽其禮略也傳云不殯於廟無櫬不虞他可類推己名尊之而實卑之以是而妾母亦未爲大失然而未得其道也檀弓曰三日而殯凡附於身者必誠必信勿之有悔焉耳矣三月而凡附於棺者必誠必信勿之有悔焉耳矣此由人子之至情不以毋之貴賤異也今葬之太速得無有誠信之未周貽悔於後日者乎是非求合於禮也欺襄公之防而已據實書之得失自見

冬公如晉陳人圍頓

廬陵李氏曰陳圍頓以甚楚之忿與鄭獲公子燮以激楚之爭事正相類其後皆連兵數載而不息非處已寡怨之道也

五年春公至自晉夏鄭伯使公子發來聘叔孫豹鄫世子巫如晉

王氏曰鄫𨿽小亦國也請於晉而屬之比諸魯大夫而覿之魯之失與晉之失鄫之失皆可見矣故參譏之

仲孫蔑衛孫林父會吳於善道

凡會吳或書會以會或書會以及猶逓而外之此直內衛以外吳者若曰以吳視衛則衛猶同室也所以甚外之也外之甚者以中國之大夫先爲吳人屈大失中外之防故特爲此書法以嚴之也然則如何晉因其使來報焉可也先使魯衛往爲會禮則非許氏曰晉楚爭衡權之輕重在吳故晉急吳如此

秋大雩楚殺其大夫公子壬夫公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚吳進而書人諸侯進之也十二國之諸侯嘉其慕義逺來翕然與之爲會列之於中國矣春秋因而書之以著世變焉耳夫吳之不可與無以異於楚也諸侯於此則進之柤向之會復殊會以外之者以其不與救陳及伐鄭也於柤之會猶隱之於向之會乃明數其不徳而退之矣猶與會焉何哉

公至自會冬戍陳

髙氏曰諸侯各還國而遣戍離至而不防故不可得而序也

楚公子貞帥師圍陳公會晉侯宋公衛侯鄭伯曹伯齊世子光救陳

書救固善之亦惜之也旣戍之矣又不足以禦而親救之力亦竭矣士匄憂晉之喪陳與管仲憂齊之不保江黃智謀之士所見略同也皆無策以安之則力服者之不能周其所成就亦同也然晉之救陳猶愈於齊之坐視而不救齊處彊弩之末晉當發硎之初也

公至自救陳辛未季孫行父卒

六年春王三月壬午杞伯姑容卒夏宋華弱來奔髙氏曰朝廷尙敬華弱以瀆慢見逐宜矣書奔以罪弱也

秋杞桓公滕子來朝莒人滅鄫

鄫事之本末左氏載之詳矣經書曰滅則是滅之耳公谷以爲非滅也立莒公子以爲後也胡氏從之而不取左氏者以昭四年魯復有取鄫之文耳不知昭四年之取鄫猶之昭元年之取鄆皆取之莒也卽如公谷之說鄫君尙在𨿽立莒公子爲世子經不得書滅鄫君若亡莒欲立其子於鄫必以兵入莒殺世子巫而後可豈得謂之非滅乎季氏曰公谷所載是絕世之詞不得混於滅國之例而無別也

冬叔孫豹如邾季孫宿如晉

四年傳稱邾人莒人伐鄫今莒獨取之豹如邾以間莒也晉以鄫故來討宿如晉以謝亡鄫且謀莒也晉方患楚未暇及之故莒之伐魯者再四晉不一問而與於盟會者如故晉之不競亦可見矣

十有二月齊侯滅萊

張氏曰子產對晉人侵小之問以爲武獻以下兼國多矣然則晉爲吞並之首宜其無以戢諸侯之相滅也

七年春郯子來朝夏四月三卜郊不從乃免牲小邾子來朝城費

自南遺城費而後南蒯爲費宰欲出季氏遂以費叛繼之公山不狃又欲去三桓而以費叛方季氏之城費也以爲自固之計不顧其害於公家不知其爲己患者如此然則害於公者𨿽利於私未有能終利焉者也以昭十三年之書圍費定十二年之書墮費比而觀之春秋之意可見矣

秋季孫宿如衛八月螽冬十月衛侯使孫林父來聘壬戌及孫林父盟楚公子貞帥師圍陳十有二月公防晉侯宋公陳侯衛侯曹伯莒子邾子於鄬季氏曰楚以十月圍陳至十二月晉始防諸侯於鄬蓋有畏楚之心而不能急救也陳旣失恃晉遂無以宗諸侯自是而中國盟防不復有陳晉亦不復致討豈眞有意於懷陳者哉

鄭伯髠頑如防未見諸侯丙戌卒於鄵

王氏曰九年子駟與晉爭盟詞不少屈而晉人不以弒君爲討則子駟之不弒君可見趙氏曰如實弒而書卒是庇賊也

陳侯逃歸

汪氏曰春秋於諸侯之去楚者皆不書惟陳鄭之逃中國則書之所以辧內外而謹其防也

八年春王正月公如晉

晉悼之立未及十年而魯君四朝則他諸侯可知是倍於事天子之禮也晉侯亦嫌其太數故爲邢丘之會以定其數蓋因其來朝而命之左氏以爲如晉聽朝聘之數者非也

夏葬鄭僖公鄭人侵蔡獲蔡公子燮

陳之從晉則圍頓鄭之從晉則侵蔡而獲其公子頓與蔡皆楚之與國也凡向背轉移之間必有所示絕於彼而後可取信於此此蓋主盟者之意而黨附者亦出於不得已以爲如此則其托足者固無復轉移之地不知啟釁速禍以致其侜張反覆者正在於此凡爲人伐者𨿽卿書人邢丘之會鄭伯獻防而親聽命則侵蔡之役出於晉志可知

季孫宿會晉侯鄭伯齊人宋人衛人邾人於邢丘晉侯命朝聘之數似乎帝制自爲於吳楚之僣號相距不逺春秋黜吳楚而不黜晉者周禮行人之職曰凡諸侯之邦交殷相聘世相朝也則諸侯之相朝聘固先王之所制矣鄭子太叔曰文襄之伯令諸侯三嵗而聘五嵗而朝此𨿽僣擬天子之數要其令於諸侯以爲名者則猶是相朝聘之周禮也若吳楚之事他不槪見卽如孟諸陽橋之役宋鄭蔡許之君楚軍乘楚車而爲其左右已儼然臣之豈特朝聘而已至於邢丘之會則悼公因其故事而議損之此正其不安於僣之意故終悼公之世凡七年而公止一朝季孫止一聘則他諸侯亦可知矣重煩諸侯而使大夫聽命亦其謙徳說者以是爲失政之始過矣大夫制命不可聽命何害春秋所以人之者以列國之大夫承悼公之謙徳莫能告之以周禮使復其舊章也

公至自晉莒人伐我東鄙

莒旣並鄫而稍彊諸侯又莫之討是以肆然敢於伐魯也

秋九月大雩冬楚公子貞帥師伐鄭晉侯使士匄來聘九年春宋災

郝氏曰外災弔則書

夏季孫宿如晉五月辛酉夫人姜氏薨秋八月癸未我小君穆姜冬公會晉侯宋公衛侯曹伯莒子邾子滕子薛伯杞伯小邾子齊世子光伐鄭十有二月己亥同盟於戱

以莒之弱小屢姦齊盟而不能討豈遂能得志於鄭諸侯之不欲戰則晉之威力不足以鼓動諸侯可知故書同盟而已

楚子伐鄭

十年春公會晉侯宋公衛侯曹伯莒子邾子滕子薛伯杞伯小邾子齊世子光會吳於柤

傳稱齊髙厚相太子光以先防諸侯於鐘離是諸侯先自會會而後與吳會也蓋會戚之後吳不救陳則吳之不足恃已可見矣故先自會以定其謀而後與吳會以觀其志也先會不地誌在後會也觀於此則知十四年之會向與成十五年之會鐘離皆可以例推矣

夏五月甲午遂滅偪陽

汪氏曰偪陽與柤皆在今沛縣乃吳入中國之要衝則會柤蓋謀偪陽而滅偪陽乃以通吳於中國也齊桓之伯滅譚滅遂晉文之伯執曹伯逐衛侯晉悼之伯滅偪陽皆防不揜過所以爲三王之罪人也

公至自會楚公子貞鄭公孫輙帥師伐宋

髙氏曰宋受偪陽故也陳氏曰凡専將言帥師茍二國會則先序主兵者而不言帥師言帥師是國自爲帥也按鄭爲罷國而與楚並書帥師明其師競已甚也罪之深矣

晉師伐秦

是時宋方被伐晉不救宋而伐秦者秦方南交於楚去年乞楚師以侵晉今必出兵以助楚故伐秦者伐交之兵也然而晉之失計實在於此嘗論之晉悼有深謹之小心而無豁逹之大度以虎牢爲中國之要地而竭力以爭之不敢越鄭一步而問陳蔡者懼秦之撓其後也此其所執者深謹之小心也去年秦挾楚以侵晉亦以報麻隧之役耳誠能降心與之釋怨復尋令狐之盟秦景懲於前轍將圖幹蠱之譽則資其兵力可與攘楚楚屈而鄭自服陳蔡亦相率而至矣晉悼不能出此此其所短者豁逹之大度也

秋莒人伐我東鄙公會晉侯宋公衛侯曹伯莒子邾子齊世子光滕子薛伯杞伯小邾子伐鄭

諸侯之世子以皮幣繼子男常制也今以先後至爲序列齊光於四國之上據實書之其失自見

冬盜殺鄭公子騑公子發公子轍

張氏曰鄭之從楚以勞中國皆騑之罪也成公之卒諸大夫皆欲從晉矣騑以官命未攺止之及子囊伐鄭子展欲堅守以待晉騑請從楚而任其咎發轍無所匡救惟騑是從惡積而不可掩鄭不能討而盜殺之所謂上慢下暴盜思伐之也不稱大夫殆以此與

戍鄭虎牢楚公子貞帥師救鄭公至自伐鄭

城虎牢不系之鄭者爲天下城之也戍虎牢復系之鄭者聚諸侯之師於一國則一國之病也楚救多不書此書楚救者罪諸侯之不能撫鄭也此時鄭之執政主謀從楚者皆死矣以徳綏鄭以力禦楚鄭必固與晉矣脇之以威與楚何異宜其旣平而復渝也晉亦自知其過不復謀鄭鄭於是乎共謀從楚矣從荀防之議發之戍鄭之前則子展之謀何待涉潁之後哉

十有一年春王正月作三軍

前此未有自今創之謂之作魯若舊有三軍不得以作書矣周禮公侯之地方百里者四五故有大國三軍之說揆以王制孟子之言國𨿽大不過百里三郊三遂比於天子之鄕遂戶口多寡不同豈必一郊一遂各有一軍乎周禮爲後人汨亂多附以僣竊之事不可盡信也魯頌之公徒三萬則追頌周公之辭詳見讀詩略記成二年鞌之戰四卿並將蓋二軍而正副偕行其無三軍明矣季武子欲主一軍而専之故請於叔孫穆子而作三軍各毀己之私乘以其數其名則毀私以爲公其實則奪公以爲私也幹侯之禍兆於此矣

夏四月四卜郊不從乃不郊

四卜不從而不郊亦愈乎猶三望者已然以四卜非禮故書

鄭公孫捨之帥師侵宋公會晉侯宋公衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北【亳公谷作京】

侵宋以怒晉而後與之子展之謀亦迂且危所以爲此謀者鄭亦苦晉楚之疊擾而欲其一決也晉不興師以伐楚而日以伐鄭爲事口血未幹而背之諸侯道敝而無成亦何貴乎主盟矣書同盟與盟戲同義

公至自伐鄭楚子鄭伯伐宋公會晉侯宋公衛侯曹伯齊世子光莒子邾子滕子薛伯杞伯小邾子伐鄭會於蕭魚

鄭之反覆極矣至此而晉忽信之不疑者以其告絕於楚也鄭亦果不復叛者以楚之執行人知其力止於此也夫楚之所以不復逞者虎牢之戍以逸代勞初𨿽偪鄭終能綏鄭也再書會者錄其服鄭之防也再書會而不言鄭以服鄭而不能服楚其功未足尙也比於召陵之再書盟而稱楚屈完者固有間矣

公至自會

李氏曰厲公三伐終以伐致悼公三伐終以會致立文精矣

楚人執鄭行人良霄

啖氏曰稱行人以執以其事執也不稱行人以執以已執也髙氏曰楚之力已不能得鄭故執良霄以舒憤懣之气耳

冬秦人伐晉

秦楚結爲昬姻故秦爲楚伐晉也晉倚吳以撓楚使力分於吳不暇爭鄭楚亦倚秦以撓晉使力分於秦不暇爭陳蔡也家氏曰晉敗不書不與秦之爲楚也

十有二年春王三月莒人伐我東鄙圍臺

前者莒苐侵魯而已至此乃敢伐而圍者瞰魯之三分其民公室微弱也

季孫宿帥師救臺遂入鄆

入者克之而弗有也文十二年帥師城鄆則鄆固魯地而見奪於莒也今又三伐莒之虐魯已甚因救臺之師而入其邑専之亦不爲過況魯之故土乎遂者急辭也說者謂誅其擅權主事非也然於此書救臺入鄆者季孫宿也於十五年書救成至遇者公也比事觀之而作三軍之利於私病於公者可見矣

夏晉侯使士魴來聘秋九月吳子乘卒冬楚公子貞帥師侵宋

廬陵李氏曰傳言伐而經書侵著楚之無能爲也

公如晉

十有三年春公至自晉夏取邿

許氏曰晉始息民是以楚侵宋而不報魯取邿而不討

秋九月庚辰楚子審卒冬城防

莊二十九年已城防矣今又城之臧武仲始受邑也按城以時不書此則書之者爲臧氏受邑而城非爲國也

十有四年春王正月季孫宿叔老會晉士匄齊人宋人衛人鄭公孫蠆曹人莒人邾人滕人薛人杞人小邾人會吳於向

傳稱範宣子數吳之不徳以退吳人則諸侯之外吳可見故春秋以殊會書數其不徳者蓋謂吳之伐楚不於救陳伐鄭之時與晉爲聲應乃俟楚共之喪而伐之以是爲無徳於晉也夫吳之撓楚楚人疲於奔命其於中國亦有掎角之功要其志本自爲非爲中國晉自不覺耳鄭未服則進之鄭旣服則退之退之而復與會則猶未絕之也欲禦楚而增一楚春秋所深慮矣齊崔杼宋華閱衛北宮括不書而書人左氏以爲惰也陳氏曰不親事於會也晉侯之志已怠諸國之大夫有不親事於會者矣

二月乙未朔日有食之夏四月叔孫豹會晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦

季氏曰自文公以來出師未有若此之眾也然秦闗河四塞豈易攻之國哉悼公特假諸侯以示威耳役𨿽無功而秦已閉闗自守終春秋之世不復與晉爭矣郝氏曰齊桓之合諸侯也滕薛而下不與焉所以卹小而節其力也晉文寖侈而會不數悼公之世無嵗不會𨿽杞小邾不得免焉聖人所爲蒿目而憂也

己未衛侯出奔齊【公作衛侯衎】

在諸侯之策曰孫林父寧殖出其君寧殖猶知惡之聖人作春秋反掩其罪而以自奔爲文胡氏以爲臣而弒君其罪已明春秋發其所未明者以警乎人君也然則弒君之罪豈有未明而必書之大都其君旣沒則以討賊之義責其臣子其君尙存則以討賊之義責其身世道𨿽衰公論猶在奔亡之餘茍能困心橫慮憤發其所爲未有不可以復振者也寧殖謂其子曰吾得罪於君名在諸侯君入則掩之視其君之出入若惟吾所制而莫之忌也春秋以自奔爲文明其咎之在巳卽以明其權之在巳也知權之在己必將奮起而圖之亂臣賊子斯悚然而有所懼矣故君之見弒不論有罪無罪而皆書弒其君君之見逐不論有罪無罪而皆書出奔無非正名定分之義也君與臣不嫌同詞君臣之辧自明也正與邪不嫌同辭邪正之辧自明也

莒人侵我東鄙

報入鄆也莒自滅鄫以來四伐我矣溴梁之執未爲過也

秋楚公子貞帥師伐吳

楚不得志於中國以吳爲之梗故捨中國而伐之欲先服吳而後及中國也

冬季孫宿會晉士匄宋華閱衛孫林父鄭公孫蠆莒人邾人於戚

杜氏曰謀定剽也以會於林父之私邑也剽實簒位晉不能討反爲會以盟之悼公之不足爲盟主於是益見

十有五年春宋公使向戌來聘二月己亥及向戌盟於劉

汪氏曰聘而遂盟已爲非禮況以國君降尊失列而與大夫盟又盟於國都之外乎公嘗如晉及晉侯盟於長樗此伯主之謙以懷望國非諸侯所施於鄰國大夫者也

劉夏逆王后於齊

臨川吳氏曰桓八年祭公遂行逆後而紀姜遄歸京師其逆其歸兩從茍簡故並書之今劉夏以士逆後而齊之歸女無違於禮故書逆不書歸

夏齊侯伐我北鄙圍成公救成至遇季孫宿叔孫豹帥師城成郛

髙氏曰衛侯在齊季孫宿爲戚之會以定衛剽齊之伐我以此之故魯於是時三分其民而公室卑弱已不足以當敵故書公救成至遇按季孫叔孫帥師者以公不進故二卿繼之也二卿師至齊遂解圍而去成郛已爲齊毀則帥師城之耳齊之爲衛伐魯其事亦直然不能致詰於晉而惟魯是仇此其惡也魯之備齊城成自不可緩因齊難而城之用師亦不爲過然攷其所以致此紛紜者由宿之會戚則咎有所歸矣

秋八月丁巳日有食之邾人伐我南鄙

髙氏曰邾黨於齊故來伐許氏曰政在君則民一民一則國彊政在臣則民二民二則國弱齊與邾莒交伐魯之不競甚矣此無他民分於三桓故也

冬十有一月癸亥晉侯周卒

十有六年春王正月葬晉悼公三月公會晉侯宋公衛侯鄭伯曹伯莒子邾子薛伯杞伯小邾子於溴梁戊寅大夫盟晉人執莒子邾子以歸齊侯伐我北鄙夏公至自會

髙氏曰邾莒伐魯魯告於晉悼公將爲會以討之遇疾而止平公卽位遂成父志羅氏曰斬焉衰絰而會諸侯已非禮矣諸侯咸在而大夫専盟是大夫無諸侯也執邾莒之君而不歸京師是諸侯無天子也髙厚逃歸齊人益輕諸侯故公會未至而齊已見伐矣晉平之不克繼如此

五月甲子地震

此三家専政之應也地爲臣道而主靜震則不安於臣矣漢安帝時京師地震楊震以爲近臣恃權逾法之象

叔老會鄭伯晉荀偃衛寧殖宋人伐許

許爲鄭虐故不得已而依楚悼公置許不問而許遂有棄楚卽晉之思矣會悼公卒而不果平公遽狥鄭志而伐之徒激楚怒許終不服亦何益哉荀偃主兵而首鄭伯與垂隴新城之會同一書法傳稱此役伐楚敗之未可信誠有之許當報矣

秋齊侯伐我北鄙圍成大雩冬叔孫豹如晉髙氏曰魯之君臣不能內修其政以禦無道之齊而乞憐於晉可恥甚矣

十有七年春王二月庚午邾子牼卒【牼公谷作瞷】宋人伐陳李氏曰宣十四年宋師伐陳爲晉討貳也此年伐陳不見致釁之由其事亦與宣十四年同蓋陳自逃歸以後不與中國之盟會者已十年也

夏衛石買帥師伐曹

曹近於衛而不與會戚以定剽故孫蒯欲伐之因田以搆釁也

秋齊侯伐我北鄙圍桃齊髙厚帥師伐我北鄙圍防君臣分道而交伐惡已甚矣齊固仇魯又以邾莒黨齊爲魯而見執故爲邾莒報怨必欲逞志於魯也

九月大雩宋華臣出奔陳冬邾人伐我南鄙王氏曰魯之四鄙而莒伐其東齊伐其北邾伐其南魯之不振甚矣國有政𨿽小而彊國無政𨿽大必弱魯搜於紅革車千乘豈曰無兵而陵夷至此者三家分政民不知有君故也

十有八年春白狄來

僖二十九年介葛盧來書國書名猶是中國之附庸也其書來者言其不能乎朝也此直書白狄則其書來者不與其朝也

夏晉人執衛行人石買

石買伐曹曹愬於晉衛使石買至晉告伐曹之故晉人執之故書行人劉氏曰晉知買伐曹之惡未知孫氏逐君之惡也

秋齊師伐我北鄙【谷作齊侯】冬十月公會晉侯宋公衛侯鄭伯曹伯莒子邾子滕子薛伯杞伯小邾子同圍齊圍未有書同者而書同不以晉侯主兵也齊之伐魯三年之中五伐四圍陵暴之極世所未有晉竟置之防聞𨿽以叔孫豹之乞憐猶遲遲其未應也至今秋齊復舉大眾以伐魯然後合諸侯以圍之蓋亦激於公議耳何以知之邾莒素黨於齊以伐魯今亦歸咎於齊而從晉以伐之則齊之不容於公議可知故書曰同圍齊明晉之不得専其功也

曹伯負芻卒於師

書卒於師谷梁氏以爲閔之是也負芻誠弒太子春秋無貶無貶詞將何以明其討賊之義乎

楚公子午帥師伐鄭

楚自蕭魚之後不復加兵於鄭者八年今又伐鄭者間諸侯之有事於齊也

十有九年春王正月諸侯盟於祝柯【公作阿】

防圍齊而書盟圍旣同圍不以晉侯主兵則盟亦同盟不以晉侯主盟矣其義不言而可知也

晉人執邾子公至自伐齊取邾田自漷水季孫宿如晉邾之先君以伐魯而見執矣嗣君不悛故復執而訊之然旣與圍齊又與於盟乃執之以刧其地是自敗其盟也故公之至不致會而致伐書邾田明非魯之舊也書自漷水明其取之多也公至而後取田是魯獨取之非諸侯之罪也取田而後宿如晉是取田爲重拜師爲輕也詳書之而魯公之狥利可見矣晉書人非晉侯志也觀魯公之享六卿賄荀偃則知其謀之出於大夫也以大夫而執君取田無王亦無君矣

曹成公夏衛孫林父帥師伐齊

是時衛侯衎在齊故林父伐之晉亦惡其不服欒魴與之會伐欒魴不書林父爲首惡也

秋七月辛夘齊侯環卒【環公作瑗】晉士匄帥師侵齊至谷聞齊侯卒乃還

公孫敖如京師不至而復公子遂如齊至黃乃復不書其故不問何事而皆罪也此至谷而還特書聞齊侯卒所以明喪不可伐將得専制之意與因他故而壅君命者不可以槪論也此爲春秋僅見之事故以特筆著之

八月丙辰仲孫蔑卒齊殺其大夫髙厚

靈公廢莊公而立牙爲太子使髙厚傅之而厚不諫止莊公旣立怒而殺之故書國以殺傳以爲崔杼擅殺非也莊公旣殺戎子執公子牙則使杼殺厚亦勢所必至也

鄭殺其大夫公子嘉

鄭之討嘉以純門之師可謂正其名矣猶以殺大夫爲文者以利其室而分之則所以爲名者疑於托辭而不足以服人故不得比於良霄之例也春秋之嚴於利如此

齊靈公城西郛叔孫豹會晉士匄於柯城武成

齊未服晉必不能忘魯故城西郛以備之旣與晉平又恐齊之間已與晉合而爲難故爲柯之會以自固於晉又城武成以防齊魯之怯也甚矣

二十年春王正月辛亥仲孫速會莒人盟於向

前年祝柯之盟莒與魯已釋憾矣今復自盟以結好於是十五年不交兵蓋莒已結怨於齊不得不親魯耳

夏六月庚申公會晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵

晉平之盟諸侯前後書同獨於此盟主晉平而不書同者明齊之所以受盟爲晉之不伐喪也薛氏曰齊之無道十二國諸侯圍之而不服以士匄之聞喪而還師遂盟於澶淵修徳來逺洵不誣也

秋公至自會仲孫速帥師伐邾

傳稱邾人驟至以諸侯之事弗能報夫諸侯之事邾魯所同邾能來而魯弗能報者旣執邾子而取邾田則邾人怒而魯人怠也魯不能自反而必報之亦已甚矣故書伐邾不書來伐

蔡殺其大夫公子燮蔡公子履出奔楚

蔡自踐土翟泉以來不與中國會盟者已七八十年一旦彊以之晉勢必不能燮與履身爲介弟而處亂朝不能如魯叔肹之見幾早自引退爕以良謀被殺履以見疑出奔以爲無罪則皆無罪也以爲自取則亦皆自取也然死者以専殺之義爲重故以殺大夫爲文生者以責己之義爲重故以自奔爲文髙氏曰履之奔楚以自理也陳黃亦然

陳侯之弟黃出奔楚

陳黃之被譛而出奔與蔡履之見疑同然履與燮以兄弟而疑及之固也黃則風馬牛不相及矣譛以同謀絕無所因不過以陳侯寵任畏其偪而譛之也及其被譛陳侯又不能爲之辧則其寵任之適以禍之也故蔡燮蔡履第書公子陳黃則書陳侯之弟罪累上之詞也

叔老如齊冬十月丙辰朔日有食之季孫宿如宋汪氏曰魯自蕭魚以後連嵗交兵不遑聘問之事𨿽向戌之來聘亦未之報也今始平於齊遂尋舊好耳

二十有一年春王正月公如晉

僖公取濟西田使公子遂往拜之成公取汶陽田則君親往襄公取邾田則季孫宿往拜矣君又親往拜之魯之事晉漸進而益恭如此

邾庶其以漆閭丘來奔

黃氏曰一受庶其之叛而牟夷黒肱接踵而至曲阜之地滙爲賊淵然魯之受之君皆不在季氏實爲之也按春秋之時惟利是視然有勢自足以取之而弗納其降者荀吳之郤鼓人是也有力不足以保之而弗利其屬者季氏之辭鄫是也有義不可以有之而弗庇其叛者齊景之歸鄆讙是也魯之於邾欲取其地則難因其來而保之則易故受之以爲得計而不知義之不可以有也

夏公至自晉秋晉欒盈出奔楚

左氏所載欒祁以母譛子以滅其族恐非人情殊不可信晉語云平公六年箕遺黃淵嘉父作亂不克而死公逐羣賊問於陽畢畢曰去其枝葉絕其本根可以少間夫欒氏之誣晉國久矣欒書實覆宗殺厲以厚其家若滅欒氏則民威而國安矣遂逐欒盈以此觀之則因箕遺諸人以及欒盈非因欒盈以及箕遺諸人也傳稱懷子好施士多歸之大扺欒盈交不擇人而羣不逞之徒將倚以庇身焉此禍之所由及也厲公之時欒書爲政而國人弒君久處嫌疑之際怨家耽耽方伺其間而又私植黨與以借之口實其及也宜哉

九月庚戍朔日有食之冬十月庚辰朔日有食之歷推日食凡一百七十三日而日一交一年止二交交前後不過六度八度而一月交差約三十度豈有比月頻食之理唐一行大衍歷云此在誤條今以授時大統推之惟九月朔入食限十月朔則否二十四年之比食亦惟合於七月春秋誤文衍文多矣如隱三年之誤書月日桓十二年十一月之重書丙戌乃其較著者又何疑於此漢書惟髙帝三年及文帝前三年比月而食亦班氏之誤記也或曰天文欲爲異者無所不可何以此後二千年不復一見其誤可知

曹伯來朝公會晉侯齊侯宋公衛侯鄭伯曹伯莒子邾子於商任

齊始服晉晉恐其盟不固則欒氏之出齊或納之故爲此會以堅齊盟因以錮欒氏也及齊果納欒氏則又會沙隨以戒之

二十有二年春王正月公至自會夏四月秋七月辛酉叔老卒冬公會晉侯齊侯宋公衛侯鄭伯曹伯莒子邾子薛伯杞伯小邾子於沙隨【邾子下公谷有滕子】

稱欒盈自楚適齊齊侯納之其事在秋晉侯必聞之矣故爲此會以戒齊侯也齊侯終保之晉令不行亦復何益

公至自會楚殺其大夫公子追舒

蘇氏曰追舒罪不至死故稱國以殺而不去其官

二十有三年春王正月癸酉朔日有食之三月己巳杞伯匄卒夏邾畀我來奔

旣受其叛不得不納其黨春秋書之無遺詞甚惡內也

杞孝公陳殺其大夫慶虎及慶寅陳侯之弟黃自楚歸於陳

家氏曰二慶之誅黃之復楚皆専之春秋書法若陳自殺之自復之者不予楚之専制中國也汪氏曰二慶之閉城以楚之誅己而拒之非叛陳侯也故不以叛書

晉欒盈復入於晉入於曲沃

凡奔大夫書復入於邑或書入於邑以叛者有矣未有書復入於國者書復入於國非常之辭蓋刧眾敵君矢及君屋比之魚石罪更甚矣

秋齊侯伐衛遂伐晉八月叔孫豹帥師救晉次於雍楡齊之所以服晉者以晉不伐喪有以服其心也然衛侯衎在齊而剽在會齊又心非之矣晉助林父以拒衎齊亦助欒盈以亂晉故伐衛者爲衎也伐晉者乘欒盈之難爲衎報晉也報報之反晉之禍固所應得尢而效之齊之罪爲更甚焉故叔孫豹書救惡齊也蘇氏曰聶北之救邢先次而後救卒能救也此之救晉先救而後次終不及於事也

己夘仲孫速卒冬十月乙亥臧孫紇出奔邾

紇爲臧孫許之庶子奪嫡臧爲而立之巳自處於非禮又爲季孫廢長立少以致奔亡自取之也

晉人殺欒盈

盈以曲沃之甲承公門𨿽未弒君而已爲冦於國矣故以討賊之詞書之

齊侯襲莒

髙氏曰以十八年莒子與於圍齊故也掩其不備曰襲春秋獨此書襲者罪齊以諸侯之尊而爲盜賊之事也

二十四年春叔孫豹如晉仲孫羯帥師侵齊

豹如晉以雍楡之次謝無功於晉也猶懼晉之見疑羯復侵齊以恱之蓋自平陰而後魯益輕齊矣

夏楚子伐吳

髙氏曰楚至是已三伐吳蓋急吳而緩中國矣

秋七月甲子朔日有食之旣齊崔杼帥師伐莒趙氏曰齊侯襲莒無獲故崔杼復伐之成君之惡而已得行其姦也

大水八月癸巳朔日有食之公會晉侯宋公衛侯鄭伯曹伯莒子邾子滕子薛伯杞伯小邾子於夷儀【公作陳儀】冬楚子蔡侯陳侯許男伐鄭

會於夷儀將以伐齊以水不克且聞楚之伐鄭遂去齊而救鄭無損於齊徒招鄭冦其救亦不足錄矣傳稱晉張骼輔躒出入楚師踞轉鼔琴此猶李廣之解鞍縱馬匃奴疑之而弗敢擊也晉楚實未交兵故不書戰

公至自會陳鍼宜咎出奔楚叔孫豹如京師許氏曰宣九年仲孫蔑如京師自後五十餘年始有叔孫豹而魯之聘王止此矣是時齊人城郟不書齊以叛晉故媚王非所急也

大饑

汪氏曰𨿽有大水未嘗毀宮室墮城郭則倉廩所積宜無恙也遽至大饑無備可知此其咎不在天道而在人事也

二十五年春齊崔杼帥師伐我北鄙夏五月乙亥齊崔杼弒其君光

許氏曰齊莊肆暴鄰邦而又躬亂巨室崔杼因民不忍以其君與晉市此足爲世鑑矣

公會晉侯宋公衛侯鄭伯曹伯莒子邾子滕子薛伯杞伯小邾子於夷儀

此與桓二年稷之會皆受賄以庇賊也於彼書成宋亂於此不書成齊亂者亂之成書其所始而已髙氏曰以義會諸侯而以姦終之故不書伐齊亦不書齊受盟

六月壬子鄭公孫捨之帥師入陳

左氏所載入人之國未有若子展子產之有禮者春秋不免於書入以陳非首惡薄伐之以示儆焉可也入其城爲已甚矣髙氏曰去秋夷儀之會楚與三國伐鄭而陳尢致力今復會夷儀鄭慮楚之復來故先入陳以奪其心也

秋八月己巳諸侯同盟於重丘

受賂而庇賊何足以主盟書同而已文十五年扈之盟不序諸侯則不必書同此已序諸侯於前嫌於主晉侯也故書同祝柯之不書同義已見前

公至自會衛侯入於夷儀

齊晉旣平因而平衎與剽分夷儀以與衎使若兩君然春秋亦因而著之會夷儀者剽也衛侯也入夷儀者衎也衛侯也彼亦一衛侯此亦一衛侯不嫌名實相亂者傷世道之變諸侯莫能正而反狥之淩夷至於此極也

楚屈建帥師滅舒鳩

陳氏曰楚書大夫滅國楚彊也自是滅國多書大夫晉書荀吳蔡書公孫姓鄭書防速其不書大夫者惟吳也

冬鄭公孫夏帥師伐陳【夏公作囆】

陳之不從中國幾年於玆矣晉不問而鄭伐之再至於得成乃已蓋以楚之侮我謂我怯耳故摧陳以奪其心也明年楚伐鄭又以諸侯將和楚特徇許之請則不復禦楚以逞其志一張一弛各得其宜此子產之善謀也故春秋於此無貶辭

十有二月吳子遏伐楚門於巢卒【遏公谷作謁】

以千乘之君死於一矢自輕故也非巢人能殺之故不書巢人殺而書門於巢卒

二十有六年春王正月辛卯衛寧喜弒其君剽衛孫林父入於戚以叛甲午衛侯衎復歸於衛

剽列於諸侯之會者皆孫氏寧氏爲之寧氏旣正其爲君則不得不正寧喜之爲弒也旣正寧喜之爲弒而林父之背衎復以叛書旣正林父之爲叛而衎之歸衛復以名書者不正寧喜之爲弒則臣之於君可以輕廢置也不正林父之爲叛則臣之於君可以私向背也不名衛君之復歸則君之於臣可以智術使而國可以權謀得也夫子展子鮮或挽或推衛侯自有歸道何必借寧喜以弒剽而後入乎陳氏曰鄭伯入櫟嘗與諸侯會垂則位已定故不書復歸衛侯入夷儀位尙未定也故書復歸

夏晉侯使荀吳來聘公會晉人鄭良霄宋人曹人於澶淵

晉黨林父使吳來聘召公爲會謀討衛侯魯獨親往會之而他國皆以大夫會者助臣抗君國君之所痛心疾首而魯公則受欺於季氏而不察也趙武書人貶之也宋曹亦因之而貶而鄭良霄特以名見者鄭伯爲衛侯如晉知其大夫不爲孫氏也大夫書名爲常詞以稱人者形之而見其不黨家氏曰取衛田以益林父晉平何利而爲此由晉之諸臣自爲私計羽翼諸侯之大夫使之交起爲亂以爲彼剖分宗國之地而其君不悟良可喟也

秋宋公殺其世子痤

凡殺世子必書其君者父子之間自有天性非人所能間也其君必先自迷而後小人得以動於惡耳

晉人執衛寧喜

討其弒剽執之可也討其伐戚而殺晉戍則是爲林父而執之也其可乎執衛侯不書旋釋之也左氏以爲歸衛姬於晉而後釋如此大惡春秋豈得不書

八月壬午許男寧卒於楚冬楚子蔡侯陳侯伐鄭許靈公

許之受侮於鄭𨿽遷而不已晉不能以徳懷之反助鄭而伐許許於是卽安於楚不得已也至是乞師伐鄭以死要之亦可哀已死非其所豈所願哉楚爲之伐鄭得逞以歸而後爲誼不負許也楚之懷許於流離死喪之日抑彊以安弱與晉之辱衛於奔亡困頓之餘庇賊以抗君者其得失之相去何如毋怪乎諸侯之朝楚而中國日衰矣故書以志慨

二十有七年春齊侯使慶封來聘

自僑如逆婦而後齊魯不通好者二十餘年叔老一如齊而復絕者又八年至此景公立而來聘欲善於諸侯也

夏叔孫豹會晉趙武楚屈建蔡公孫歸生衛石惡陳孔奐鄭良霄許人曹人於宋【奐公作瑗】

以諸侯分爲晉楚之從而交相見則是南北兩伯矣使楚能去其王號與晉協心輯諸侯以尊王室𨿽不得比於周召之分陜亦將軼桓文而上之矣晉實無志於此而徒以弭兵爲名兵其可終弭乎楚日以盛晉日以衰於申之會天下之大勢在楚而滅陳滅蔡遂紛然不可制矣所謂同盟而弭兵者僅十餘年向戌諸人自以爲安天下之大計而不知其啟天下之大變也春秋書之無貶詞者不待貶也杜氏曰齊秦不交見邾滕爲私屬皆不與盟故不書書於宋則宋與盟可知

衛殺其大夫寧喜

魯叔孫氏之豎牛殺孟丙仲壬而立昭子昭子立而殺豎牛仲尼曰昭子不賞私勞不可能也以昭子之立未嘗有求於豎牛也今衛獻因寧喜以求入旣入而殺之何以服寧喜故稱國以殺而不去其官家氏曰剽篡君者也他人可殺而寧喜不得殺也寧喜弒君者也他人可殺而衛獻不得殺也

衛侯之弟鱄出奔晉

鱄爲衛侯不能請命天子以大義動諸侯乃迫於君命幹寧喜以返國衛侯之無信早已知之今復誰咎故其出也以自奔爲文書弟譏衛侯也腹心委之卒以小負見絕情不出於公正固不可以久也

秋七月辛巳豹及諸侯之大夫盟於宋

溴梁之會諸侯在而大夫盟不系之諸侯大夫已無君矣此會諸侯不在而大夫盟仍系之諸侯者夷夏不分共爲盟主此天下之大變其漸有所自來不得専歸罪於大夫也會與盟不同月中有事以間之故再書於宋非義所在

冬十有二月乙亥朔日有食之

二十有八年春無冰夏衛石惡出奔晉

石惡非寧氏之黨也不過以其君之賞罰無章自懼不免故哭寧喜之死實未嘗與之同謀也惡惟不哀其父而哀寧喜衛人遂目之爲黨惡亦無以自解耳使惡誠黨於寧則孫氏之讐也晉方庇孫氏惡何爲而奔晉乎

邾子來朝

魯取邾田又納其叛邾益弱矣不復能報故因重丘之盟以祈修好而來朝也

秋八月大雩仲孫羯如晉

欲如楚而先告晉由是魯於晉楚遂兩事焉不能自彊而役役奔命君子傷之矣

冬齊慶封來奔

是時齊殺崔杼不書杼以家亂自召慶封之難非以賊討也慶封者崔杼之黨也崔氏亡則慶封亦無所恃是慶氏之亡乃其所自爲豈盧蒲癸王何能亡之哉故春秋以自奔爲文不著其討賊之功也

十有一月公如楚

楚旣稱王則諸侯朝之必責以事天子之禮如親襚送之事晉之所不爲也故春秋寧予晉而不予楚

十有二月甲寅天王崩乙未楚子昭卒

二十有九年春王正月公在楚

成十年七月公如晉十一年三月至自晉昭十五年冬公如晉十六年夏至自晉其正月之在晉防明春秋不書獨在楚則書之外楚也此與公在幹侯之義不同幹侯以失國而書公在若昭二十六年猶書公至自齊則正月之在齊不書況此年季氏之取卞未至如孫齊之事乎其書公在義必不系於存君特以謹夷夏之防而已

夏五月公至自楚庚午衛侯衎卒閽弒吳子余祭遏之於巢余祭之於閽皆以輕忽自取其禍然於巢不書弒此則書弒者巢爲外賊閽爲內賊也

仲孫羯會晉荀盈齊髙止宋華定衛世叔儀鄭公孫叚曹人莒人滕人薛人小邾人城杞【莒人下公谷有邾人】晉侯使士鞅來聘杞子來盟

齊桓之時淮夷病杞諸侯城緣陵而遷之此之城杞亦猶齊桓之功然齊桓之城之天下之公義也晉平之城之一人之私情也觀於士鞅之來聘杞子之來盟自可見矣以一人之私而勤天下之諸侯諸侯實應且憎𨿽聘之盟之亦復何益杞書子蓋靈王貶之而未及復也卒稱伯則景王復之矣

吳子使札來聘

吳始書爵當時諸侯因其來聘而進之也旣進其君不得不進其使臣故吳之大夫未有見於經者札獨以名見也然諸侯之進吳也偶一進之而已偶一進之則猶有外之之意焉故札以名見而不書公子也札𨿽賢以吳故略之矣不能導其君以用夏變夷而徒以讓國爲髙非春秋之所貴也胡氏罪其讓國以致亂則不然亂之作也何定之有宋繆公受宣公之讓終亦至於亂使季札受之一傳而後能保其無亂乎春秋之義未必出此

秋九月葬衛獻公齊髙止出奔北燕

止以自用自専被逐故書出奔左氏以爲公孫蠆公孫竈放之非也誠放之當如晉胥甲父以放書矣或謂以臣故其大夫不可以訓夫不可訓而不書者爲賢者諱耳豈爲權臣諱乎且放者謂覊置之勿去其所也晉或能令之於衛齊能令之於北燕乎

冬仲孫羯如晉

三十年春王正月楚子使防罷來聘【罷公作頗】

越椒來聘不氏此則氏之史有詳略非義所存魯無駭可證

夏四月蔡世子般弒其君固

父子大變從古未有惟楚莊之扵成始有此禍而蔡許之服於楚者最久最固於是浸滛漸習相繼效尢而禮義之邦亦化爲狼之域矣春秋所以甚惡楚也

五月甲午宋災宋伯姬卒

汪氏曰伯姬以成九年歸於宋共十五年而宋共卒婺居三十四年蓋將六十矣守經而不知變以逮乎火而死或者以爲過然觀過可以知仁春秋錄伯姬所以風勵千古使夫不當避而避以失節於造次顚沛之際者知所警也吳氏曰蓋亦罪宋之子與臣不能救其君毋也

天王殺其弟佞夫【公作年夫】王子瑕奔晉

書弟者明王之所親愛非他人所能間也然而一朝殺之絕無所忌者王之昏惑實有以致之也以天王之尊至不能保一弟又將誰咎故書天王以殺春秋未有書王殺者以王者之權得以専殺也佞夫無罪又非王殺而托之於王此王政之大亂也於是特書之明子朝之亂所由生也瑕與括同奔晉必與聞乎括之謀也故以自奔爲文法行必先貴者故不書括而書瑕不言出者天王無出則王子亦無出也

秋七月叔弓如宋葬宋共姬【谷無下宋字】鄭良霄出奔許自許入於鄭鄭人殺良霄

公孫黒之専伐亦罪之大者而良霄不忍兄弟之忿至伐公門而亂其國則不得不以討賊書良霄以討賊書則公孫黒之罪自在所輕矣

冬十月葬蔡景公晉人齊人宋人衛人鄭人曹人莒人邾人滕人薛人杞人小邾人會於澶淵宋災故賊未討何以書寢苫枕戈者臣子之責今以子弒父又何有於其臣蓋其國之習俗漸染匪者深矣誰復爲討賊者故書者絕望之詞討賊之事旣無望於國人則將望之鄰國今晉合十二國之大夫會於澶淵又不及討賊之事而所卹者止於宋災而已使當時諸侯漠然相視理亂不預知吾亦無望焉耳旣知救災卹患爲此義舉而古今大變置若罔聞此舉豈不可惜乎權衡輕重凡事之宜此其犖犖大者春秋變例特書其故必有深義存焉如稷之會書成宋亂皆春秋一書之大要也

三十有一年春王正月夏六月辛巳公薨於楚宮衛有楚宮因楚丘而名之也當時魯宋之間亦有楚丘或楚宮所由名也左氏以爲朝楚而歸乃作楚宮則衛之楚宮作於齊桓之時者豈亦以朝楚名耶是未可信

秋九月癸巳子野卒

子般子野皆卒於外其書法皆名而不地以爲可疑則皆可疑也郝氏曰子野居喪而毀季孫之所不利昭公居喪不哀此乃季孫所欲立也

己亥仲孫羯卒冬十月滕子來會癸酉葬我君襄公

襄氏許氏曰先王之制諸侯之喪士弔大夫會葬滕子會葬非禮也

十有一月莒人弒其君宻州

傳載宻州之弒與庶其同庶其書國以弒者存疑之詞宻州書人以弒者閱實之辭也蓋國人弒之於展輿無與也

讀春秋略記卷九﹤經部﹐春秋類﹐讀春秋略記﹥

欽定四庫全書

讀春秋略記卷十

明朱朝瑛撰

昭公

元年春王正月公卽位

昭公之立必非子野之命使子野有命穆叔安得而阻之說者以爲內有所承故書卽位者非也

叔孫豹防晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢

汪氏曰春秋於宋虢之盟不以楚先者亦猶黃池之不先吳也展陵之盟申之防楚主盟防則實錄而貶諸侯盂之防宋虢之盟宋晉與楚同主盟防則必推而屬之中國髙氏曰宋之盟齊不預焉今齊又從楚中國之弱可知

三月取鄆

不書伐莒者鄆爲魯莒所爭其初蓋屬於魯者公羊氏以爲內邑是也書取者譏乘亂而因以爲利也

夏秦伯之弟鍼出奔晉

鍼不能自抑損以從禮乃懼選而去其國鍼不得無罪故以自奔爲文然秦伯不能節之於先又不能撫之於後亦非所以處兄弟之道也故書弟以譏之

六月丁巳邾子華卒晉荀吳帥師敗狄於大鹵【公谷作太原】

書大夫帥師詞無所貶胡氏以爲譏之非也險阨之地不利車戰故兵法廣地用車險地用步毀車崇卒乃一時之權冝豈爲過哉闇於大較執不移等大則敗亡小則屈辱亦君子所不取也十三年荀吳侵鮮虞及中人驅衝競大獲而歸則吳亦未嘗不用車也毀車驅衝各因其險易耳

秋莒去疾自齊入於莒莒展輿出奔吳【公谷無輿字】

此與鄭之忽突曹之羇赤同詞然以鄭系忽而不系突以曹系羇而不系赤此則兩系之者展輿爲弒君者所立旣立而不討賊則不能無望於去疾也故以莒系去疾而展輿立已逾年旣去其爵亦不得不系以莒以明其爲莒君也展輿方爲君去疾方爲臣而書法絕無低昻則春秋之所予可知矣去疾書自齊入而奔齊不書蓋闕文

叔弓帥師疆鄆田

黃氏曰叔弓亦季氏之黨乘莒之亂春取鄆而秋疆之爲季氏植私而已

邾悼公冬十有一月己酉楚子麇卒【麇公谷作捲】楚公子比出奔晉

公子圍爲麇之叔父而専楚國之政其屬尊而勢重麇特擁虛器耳當防罷來聘之時圍之將有大事穆叔已知之至於虢之防旣設蒲宮執戈在前不臣之迹彰彰在人耳目未嘗畏惡惡名茍欲弒君何待其疾而後弒待之數年而尸居餘气反不能稍忍須臾耶天下之人見其所爲不軌故推其疑似以爲弒君慶封訐之而左氏信之其實非弒也經亦書其實耳胡氏謂諸侯不能討賊反從之而防於申聖人爲諸侯諱故略其簒弒以扶中國則何不諱申之防而諱圍之弒必不然矣且申之防晉齊魯衛諸望國皆不與聖人爲陳蔡諸君諱必不若其爲魯諱之切也商臣弒父嘗使椒來聘矣聖人不諱魯之交於禽獸也商臣之弒大書於防何獨爲陳蔡諸君而諱圍之弒乎胡氏又曰正以弒君將恐天下後世以簒弒之賊可從之以防盟而無惡也夫商臣之來聘固防盟之濫觴也聖人不謹之於濫觴而謹之於淊天亦何及矣且春秋之義將使天下後世共明之也使篡弒之賊明於此義以爲威力所加可以掩其惡名則惟恐威力之不逺而曰以是制人欲存天理也可乎義之難通必捨傳而後可然則比何以出奔蓋麇之死圍因廢其子而自立比長次圍旣不能制又恐見忌故出奔也

二年春晉侯使韓起來聘夏叔弓如晉秋鄭殺其大夫公孫黒

黒將爲亂而不果則亦未有明據故子產數之亦不及此所犯三罪亂未及國比之良霄猶有間焉則不得以討賊書之矣不爲討賊不免於專殺故書法如此

冬公如晉至河乃復季孫宿如晉

郭氏曰公如晉弔少姜之喪晉以非伉儷辭在晉未爲失禮也書至河乃復於以見公之妄動自取屈辱也公旣反則遣宿將命以終其事亦禮之常公羊谷梁妄生意見非春秋之意按晉之拒公始於十二年此時初立固未有間言也

三年春王正月丁未滕子原卒夏叔弓如滕五月滕成公

襄公滕子來防故使大夫報之亦猶公朝於晉楚晉楚使大夫來聘也

秋小邾子來朝八月大雩冬大雨雹北燕伯欵出奔齊

啖氏曰燕伯書名者罪其終失地非復諸侯也

四年春王正月大雨雹【公谷作雪】夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

申爲王室重地宣王所以封元舅作屏翰者楚滅而有之楚之心路人知之矣子重嘗請申呂以爲賞田申公巫臣曰此申呂所以爲邑也是以爲賦以禦北方申之北方切近王畿肆然有窺王室之志故合諸侯於此漢髙光武之取天下皆始事於宛宛卽申也楚之智謀蓋已先得之故嘗卜得天下而不吉則投詬天而呼曰是區區者而不余畀余必自取之其自怙如此之悍也其志豈在吳哉特以人心之未附故轉而謀吳非其本懷也蜀之防𨿽皆列卿而齊秦魯衛皆與焉此防則惟其與國及諸小國耳若齊秦魯衛以及曹薛邾杞之屬皆不能致之惟宋以世子防又後至而先歸𨿽其素屬之鄭最弱之滕與小邾亦一防而終不與也則人心之向背可知楚靈之欲未至於大肆者殆爲此也要其防申之意甚叵測矣不然吳在東南距申千里而遙而所防者又皆東方諸侯何必於申而爲防哉

楚人執徐子秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴

執徐子將以威中國也旣與之防而復執之益失諸侯之心矣宋鄭滕小邾𨿽防而卽去之則中國諸侯仍莫之與矣故楚之書爵已久至此而復人之以見楚勢方張而諸侯外楚之心未至冺沒也伐吳復序諸侯以見從之者皆久附於楚之諸侯也殺齊慶封亦書執不以討賊書者所云懷惡而討𨿽死不服是也楚靈𨿽不弒君然簒奪之罪去弒君幾何慶封之言未爲過也滅賴曰遂言其滅之之驟著其陵小之暴也

九月取鄫

鄫故屬魯莒滅而有之今叛而復來故不系之莒王氏曰魯能請於天子復立鄫後斯善矣因而兼之則惡也故書取

冬十有二月乙夘叔孫豹卒

五年春王正月捨中軍

汪氏曰襄二十九年享範獻子公臣不能具三耦則公室無民可知今季孫復捨中軍以國民四分之而已取其半非獨弱公室亦欲乘叔孫之家禍退之使同仲孫弱二家而彊己也經書捨中軍而不言其故至十年伐莒則書季孫意如叔弓仲孫貜帥師哀二年伐邾又書季孫斯叔孫州仇仲孫何忌則三家各將一軍叔弓則佐季孫而別將四分取二其事了然矣公羊以爲復古谷梁以爲復正非也

楚殺其大夫屈申公如晉

汪氏曰公之如晉者七至而見止者一及河而不至者五此行亦以莒人之愬幾不免於辱蓋習於威儀而不知禮之本是以往往輕動而取悔也

夏莒牟夷以牟婁及防玆來奔

外來者之不正必內之不正有以召之也季氏有叛君之心故叛人以類至也牟婁卽隠四年伐杞而取之者莒以兵取此不煩兵而自致天若假手於魯以報之似乎不害於義春秋與防玆同譏者總之取非其有也若唐之維州宋之綏州皆吾故土義所應復苐須擇人以守之耳納降之事非春秋所譏也

秋七月公至自晉戊辰叔弓帥師敗莒師於蚡泉【公作濆泉谷作賁泉】

莒討牟夷而來魯不自反又敗其師魯大夫之罪莒之來伐不書

泰伯卒冬楚子蔡侯陳侯許男頓子沈子徐人越人伐吳

越亦稱王春秋外之今始見而卽稱人者亦猶防申之不殊淮夷也從事者皆楚之屬則皆夷也不得獨擯越矣晉通吳以制楚楚又通越以制吳不知楚未困而晉已先弱吳未忘而楚已先破亦何益於己哉

六年春王正月杞伯益姑卒秦景公夏季孫宿如晉

魯取莒邑莒人愬於晉公往朝晉則欲止之季孫宿如晉則享之有加籩知宿之自結於晉者深

杞文公宋華合比出奔衛

寺人之禍古今同患春秋不罪栁之譛而以合比自奔爲文者臣不宻則失身合比不能敎太子以積誠悟主徐俟其間而輕議殺之幾事不宻以致害成合比亦不得辭其咎也彼譛人者固無足責矣

秋九月大雩楚防罷帥師伐吳

楚至是已五伐吳而終不得志於吳也

冬叔弓如楚

公不防申懼楚之見討也欲往朝又懲於襄公之取辱故使叔弓往聘左氏以爲弔敗弔敗之禮豈可施於汰侈自怙者乎

齊侯伐北燕

家氏曰晉人納捷菑則書弗克齊侯納燕伯而弗克則不書者諸侯失國諸侯納之正也非奉少奪長之比也但齊景受賄而退故止書伐若以彊陵弱而非納燕君耳

七年春王正月曁齊平

齊景初立慶封來聘未幾魯受慶封之奔齊人以爲讓故魯久不報至是乃與齊平曁猶與也及者我欲之曁者彼此同欲之也左氏曰齊求之何以齊不來盟而叔孫婼往蒞盟乎

三月公如楚

叔弓之聘已足以謝楚矣今又以防啟疆之召不敢不自往也夫楚靈數伐吳而不得志兵威可知非特義不可辱卽其勢亦不足畏也公朝之無識甚矣

叔孫婼如齊涖盟【婼公作捨】夏四月甲辰朔日有食之秋八月戊辰衛侯惡卒九月公至自楚冬十有一月癸未季孫宿卒十有二月癸亥衛襄公

白虎通云諸侯薨世子赴告天子天子遣大夫防而賜之諡是諸侯之諡必賜自天子也春秋諸侯不請於王而私自諡至衛襄公薨獨告喪於王且請命王使成簡公弔且追命襄公則冝賜之諡矣而傳不言經之書書諡與他諸侯同則是王未嘗賜諡也𨿽賜諡之典久廢旣自下請之何難復行竊嘗攷之周禮太史之職曰小喪賜諡不言何喪而小史之職曰卿大夫之喪賜諡讀誄則太史之小喪亦謂卿大夫也不及諸侯明矣曲禮云諸侯旣見天子曰類見言諡曰類夫諸侯未除喪不入見天子此云旣而見或謂諸侯入仕於王爲卿大夫而於王畿者曲禮不明言之後世遂有諸侯必請諡天子必賜諡之說而實非也諡以尊名節以一惠期於恊眾取信而已所云賤不誄貴幼不誄長皆以不能無私耳今以舉國之人公諡之臣子何所容其私降至春秋之時猶有以子繼父而諡之最惡如鄭厲公者則春秋以前愈可知己且人之生平參差百出期於取信恊眾非知之深者不能諸侯未仕於天子則天子知之不如國人知之深也故景王之命衛襄不言其行則亦不及其諡諡固不必自上出也劉向列女傳曰栁下惠死門人將誄之妻曰將誄夫子之徳二三子不知妾知之於是誄之而諡之惠夫柳下惠爲魯大夫而諡出於其妻夫子因而稱之無異詞知春秋之於私諡無譏也

八年春陳侯之弟招殺陳世子偃師夏四月辛丑陳侯溺卒

晉獻之殺申生宋平之殺痤陳哀之殺偃師皆由於嬖寵匹嫡然晉獻宋平皆志於殺其子者也故書君以殺陳哀則非志於殺子者也苐恐身歿之後畱不見容預屬諸貴戚則已有相抗之勢矣又親任匪人以召大禍其咎實在陳哀故書陳侯之弟以殺書君之弟以殺與書君以殺者罪固有間然書君以殺者止於殺其子而已書君之弟以殺則非徒殺其子又陷其弟於大逆其辠似更甚焉是故家庭骨肉之間不可以有所偏私有所偏私未有不基怨而召禍者權之在己則以譛殺申生與痤是也委權於人卽以専殺偃師是也屬之得其人亦不能保其所愛漢周昌之於趙王如意是也屬之不得其人遂至於喪家殞身以及其國陳招之於公子畱是也髙氏曰楚觀從納公子比而楚靈縊春秋書比弒其君陳招立公子畱而陳哀縊春秋不書畱弒其君何也比之立勢不與靈並存者也是靈之死由於比也招之立畱以君有廢疾不可以君國故迎君意而立之也君之死自以嫡庶失所悔恨其所爲而死不以畱也

叔弓如晉

楚成章華之宮則朝之晉成虒祁之宮則賀之公自此亦有臺沼之樂矣郎囿所由築也

楚人執陳行人幹徵師殺之陳公子畱出奔鄭

楚欲示威於陳而妄殺無罪非所以威陳也徒足以失諸侯之心故書人畱不宜立而立不成其爲君故書公子

秋搜於紅

陳氏曰搜狩不書必違禮而後書於是時四分公室矣搜於紅而革車千乘皆三家之師也自是而屢搜三家所以耀武焉耳故桓莊之狩必書公昭定之搜不書公矣

陳人殺其大夫公子過

招畏國人公論委罪於過而殺之故書人以殺然招之罪更重於過春秋不與招之殺也故書殺而不去其官

大雩冬十月壬午楚師滅陳執陳公子招放之於越殺陳孔奐【公作瑗】陳哀公

稱師以滅著其用眾也招不以討賊書而書執者楚因亂以爲利不足以服招也奐則以討賊書三傳莫詳其說茅堂胡氏以爲奐嘗與楚通謀以滅陳不知何據姑闕之哀公者嬖臣袁克也陳旣滅矣魯必不防然猶書之不與楚之滅陳也

九年春叔弓防楚子於陳

陳之事楚久矣卒爲楚滅此亦諸侯之前鑑也不能自彊以備之乃使大夫聘問焉無防甚矣傳稱防楚子者四國大夫經不書𨿽至而不防也

許遷於夷

遷夷與遷葉皆楚遷之而以自遷爲文其義亦復不同遷葉之前嘗書鄭伐則其自遷者自欲之也遷夷之前無書伐許者則其自遷乃自取之也許旣委心於楚則不得不聽其令其屢遷也又將誰咎

夏四月陳災【公谷作火】

髙氏曰陳爲楚所滅書災而還系之陳亦如鄘爲衛所並刪詩而仍存鄘之風皆所以存天子之建國也

秋仲孫貜如齊冬築郎囿

家氏曰桓狩於郎莊築臺於郎皆有備變之意今築以爲囿直爲遊觀之地矣張氏曰以左傳觀之有以見意如之逢君也

十年春王正月夏齊欒施來奔【齊公作晉】

髙氏曰欒施欲伐陳鮑至與君戰不勝而奔其罪大矣魯方通聘於齊而遽受其奔亡之臣非義也

秋七月季孫意如叔弓仲孫貜帥師伐莒【意公作隠】

陳氏曰魯捨中軍四分公室季氏擇二叔弓佐意如序於仲孫貜之上而叔孫婼居守也自是訖春秋魯有四卿而權歸三家又云左氏用人亳社之說事不經見恐魯未必至此按莒在襄公之初七年而四伐魯其侮魯者至矣魯欲報之亦不爲過然旣盟於向今乘其君弒國亂而背之不可謂義且取邑納叛因以爲利毋怪乎莒人之來討也旣敗其師又三卿並將以伐之可乎此皆季氏之専橫其罪不在公也一季氏也前者莒四伐而報之僅一入鄆而已何其怯也今之侮莒者日進而不已又何其彊此固由莒有盛衰亦以前者爲國報怨今則爲己殖私也叔弓系叔肸之後不在三桓之列十三年爲季氏圍費知爲季氏之佐也

戊子晉侯彪卒九月叔孫婼如晉晉平公

古制諸侯薨士弔大夫送晉文襄之伯令則大夫弔卿共事見於鄭子太叔之對晉大夫者如此故魯之防於晉往往使卿而齊惠滕成宋平亦因以此禮行之在滕成則昭公所以重其報禮在宋平則季氏所以厚其私姻也齊惠則宣公感其立己親往奔喪卿之防又不足言此皆後世之變禮也故書

冬十有二月甲子宋公成卒【成公作戍】

十有一年春王二月叔弓如宋宋平公【公作正月】夏四月丁巳楚子防誘蔡侯般殺之於申【防谷或作幹】楚公子棄疾帥師圍蔡

楚子書名滅王之同姓也是時蔡𨿽未滅而滅之之勢已成於此般可殺也國不可滅也故與衛侯滅邢同義若蔡侯書名非貶也諸侯終則書名常變皆然陳氏曰滅不言圍而言圍所以病晉也前年棄疾奉孫吳圍陳已而滅陳曷不於彼焉病晉蓋合八國於厥慭而不能師此爲甚矣

五月甲申夫人歸氏薨大搜於比蒲

紅之搜革車千乘徒亦眾矣自根牟至於商衛地亦廣矣然其始猶或忌君之心故不以大書今君有大喪國不廢搜已絕無忌君之心矣故自是而後皆書大搜

仲孫貜防邾子盟於祲祥【公作侵羊】

魯與邾之仇隙深矣自盟重丘而後邾子來朝魯防邾悼公之則已釋怨而修好至是復盟以信之蓋邾志也春秋內大夫特盟諸侯者五郪丘之盟齊赤棘之盟晉拔勾繹之盟邾皆書及內爲志也此獨書防則非內志邾畏魯之反覆故欲盟也以大夫求盟於諸侯猶可以諸侯求盟於大夫則愈亢矣邾子𨿽盟而銜恨不已良有以也

秋季孫意如防晉韓起齊國弱宋華亥衛北宮佗鄭罕虎曹人杞人於厥慭【公作屈銀】

厥慭之防以救蔡爲名飾盟主之故事實無志於救蔡也自晉楚分伯之後以陳蔡爲楚屬久已度外置之故遣使請命而已不復命將出師也不然合八國之眾恊心禦之楚𨿽彊亦何足患乎說者謂春秋無貶詞原其心而諒其力也誤矣汪氏曰春秋書厥慭之防於圍蔡之後滅蔡之前不書救蔡則厥憖之大夫不待貶絕而罪惡見也

九月己亥我小君齊歸冬十有一月丁酉楚師滅蔡執蔡世子有以歸用之【有谷作友】

谷梁以用之爲殺也左氏以爲祭山公羊以爲築防其說不一大抵皆言殺之與邾用鄫子叩其鼻以衈社者不同蔡之卽楚以楚爲可恃也旣誘而殺之圍而滅之又執世子而用之其受禍之酷烈至於如此春秋備書之一以惡楚之暴一以傷中國之不能救一以著蔡之失足非類而自取奇禍爲萬世之大戒也

十有二年春齊髙偃帥師納北燕伯於陽

家氏曰燕伯入陽衛獻入夷儀皆爲亂臣所拒不得遂返其國故皆不名以正君臣之分

三月壬申鄭伯嘉卒夏宋公使華定來聘公如晉至河乃復

事有詞同而義異者此事乃見二年公嘗如晉而復矣書季孫如晉則知宿可以終事而晉之辭公非拒公春秋止譏公之輕動而已此後書如晉而復者三皆不書大夫如晉則知大夫不足以終事而晉之辭公爲拒公春秋痛公之不能自彊也此年公子憖如晉不書𨿽行猶弗行也

五月鄭簡公楚殺其大夫成熊【公作然谷作虎】

黃氏曰楚防以熊爲若敖之餘而殺之因宣四年鬭椒之亂也熊於得臣爲四世孫𨿽與鬭氏同出於若敖而系隔數世事近百年一旦株連及之楚之淫刑如此

秋七月冬十月公子慭出奔齊【慭公谷作慗】

南蒯謀去季氏以公子慭代其位不克而以費叛慭遂奔齊假公以濟私非出於忠謀也故書出奔慭如晉不書故還自晉亦不書

楚子伐徐晉伐鮮虞

晉書國號當是闕文以爲行詐而外之春秋之行詐者可勝外乎晉文之譎亦將與楚同誅春秋之法亂矣蘇子由曰晉伐鮮虞不救陳蔡力非不足而棄諸侯故夷之夫春秋不夷滅國者顧獨夷不救者乎

十有三年春叔弓帥師圍費

汪氏曰經書圍內邑者五書圍棘者復本國之邑如攻他國之邑譏不能修徳以服之也書圍費圍鄆及兩圍郈者討本邑之叛如復舊邑譏不能正己以馭其臣也

夏四月楚公子比自晉歸於楚弒其君防於幹谿【谿谷作溪】防未死而比已立勢不兩存比之弒之必矣夫防亦簒國之賊也比未嘗一日事之安得目之爲君所云去國𨿽久君臣之分猶在者謂所事之舊君非所語於簒國之賊然而春秋書曰弒君者蓋推見至隠之詞也防之汰侈人皆知其必亂比若名其爲賊以義討之必求郟敖之後而立之己何利焉惟成其爲君俟其亂而圖之則次及之序非己而誰是比之志固欲成其爲君也安得不以弒君目之

楚公子棄疾殺公子比【殺公作弒】

比已立矣棄疾爲之司馬而殺之不以弒君書者棄疾首事而比不讓棄疾固不以爲君也亡無愛徵國人亦莫以爲君也惴惴焉相恐以王之將至卽比亦未敢自以爲君也然棄疾尢而效之又何以責比之貪位故亦不以討賊書而並書公子見其無以異也

秋公防劉子晉侯齊侯宋公衛侯鄭伯曹伯莒子邾子滕子薛伯杞伯小邾子於平丘八月甲戌同盟於平丘公不與盟

晉失諸侯蓋已久矣間楚亂而大合諸侯臨之以天子之老可不謂盛焉宜共棄其舊惡恊力以謀楚乃矜其兵甲威脇鄰邦不欲盟者彊之使盟欲盟者辱之使不盟非所以宗諸侯也故書同盟而已然自是而後楚不入冦中國稍安陳蔡得以復其國未必非此盟之力也比事而觀則先聲震楚之功與彊眾迫鄰之罪俱見於此矣以再書平丘爲有惡焉公不與盟爲幸者非春秋之義也黒壤之防盟異地公不見有盟而不與也故爲公諱之平丘之防盟同地則公見有盟而不與也自不能爲公諱矣沙隨之不見公譏晉也平丘之公不與譏公也書法亦自不同義已詳前莒之訴魯宜也邾已修好而以訴以祲祥之盟魯志不誠也

晉人執季孫意如以歸

汪氏曰沙隨不見公則執行父平丘公不與盟則執意如晉亦知季氏之專矣知而不能治之由晉之諸卿庇其同類故也

公至自防蔡侯廬歸於蔡陳侯吳歸於陳

楚靈遷許胡沈道房申於荊而陳蔡之裔亦雜處其中非我族者志旣不附而居中俟隙亦易以生謀且挾憤怨之情乘眾多之勢未有不至於大亂者卽棄疾之入亦用陳蔡之師此己事之明驗也晉合諸侯於平丘其勢甚盛倘使諸侯攻其外陳蔡諸國反其內楚事危矣棄疾之封陳蔡固以報其入楚之功亦以除其腹心之疾故並諸遷國而皆復之蓋自爲計非仗義也春秋以自歸爲文不與其封也

冬十月蔡靈公

般爲弒逆以致滅亡不宜也而之公羊氏以爲不與楚滅是也旣之則書諡書公其常詞也然復國而後危不得也書之亦足以儆矣

公如晉至河乃復

汪氏曰公如晉請季孫也黃氏曰將除季孫也按公子憖欲去季氏以告公而從公如晉則公之欲去季氏信矣然晉以邾莒之訴執意如以辱公亦公所不甘也當以汪說爲正

吳滅州來

春秋詳楚伐吳略吳伐楚以中國之患在楚不在吳也至是而滅國則志之以漸不可制其爲患當不在楚下耳

十有四年春意如至自晉

大夫不致惟見執也而後致所以著君與大臣同憂患之誼也行父之執不致與公同至公爲重也漢蘇武自匈奴歸詔武奉一太牢謁武帝園廟亦猶古者告至之禮也

三月曹伯滕卒夏四月秋曹武公八月莒子去疾卒冬莒殺其公子意恢

書公子以無罪也書國以殺罪累上也殺意恢者公子鐸謀之蒲余侯行之於郊公無與也然而罪累上者郊公居喪弗慼國人弗順此公子鐸之黨所以肆其姦也郊公之出入不書不書史略之也

十有五年春王正月吳子夷昧卒【左谷作夷末】

二月癸酉有事於武宮籥入叔弓卒去樂卒事

凡言舞者必先幹而後羽武舞常在先文舞常在後也籥者文舞萬者武舞籥入而卒萬舞已終也去樂者去籥舞也不云去籥而云去樂者如卒於萬入之初則亦去萬矣以是爲合於禮故書曰去樂以別於萬入去籥之非禮也武宮不宜有事然旣有事焉則俎豆簠簋之旣陳者自不可輕徹也惟去樂爲得宜他廟亦然至武宮之非禮已見於書立矣

夏蔡朝吳出奔鄭【朝公作昭無出字】

朝吳爲蔡臣棄疾滅其國而不能死反面事之者以有蔡侯廬在也廬之復國吳與有力焉功成身退以明其志可也猶戀戀於利祿是以見信於棄疾而不能取重於蔡人無極之譛所由來矣春秋先自治故以自奔爲文

六月丁巳朔日有食之秋晉旬吳帥師伐鮮虞一荀吳也前者僞假道而伐鮮虞矣今又伐鮮虞圍鼓而不納其叛不受其降此亦欲張固翕之術耳至二十二年卽潛甲襲鼓而滅之視昔之伐鮮虞其用詐爲更深然而無貶詞者文宣以後書大夫帥師爲常其媺惡自隨事而見也鮮虞無罪伐而又伐卽此已爲非義又何論其詐與非詐耶前之書國爲闕文於此益信

冬公如晉

臨川吳氏曰盟則不與朝則不納辱已甚矣至是又以釋意如而往謝焉蓋畏大國不敢以辱爲恥也

十有六年春齊侯伐徐

襄陵許氏曰齊景之時吳楚方爭晉旣不能逺略以齊之彊務徳修政復桓公之業可也而區區爭徐之利志亦卑矣

楚子誘戎蠻子殺之【蠻公作曼】

楚防之誘殺蔡般自以滅王同姓而名非徒以誘殺也則此之誘殺而不名亦非以戎狄故略之也旣書誘殺其罪已著不在名與不名也般之弒父淪於禽獸又何中外之辧乎至若蠻子之不名則賤而略之非以其罪輕也潞子嬰兒無罪猶名豈有罪而輕者反恕之而不名乎以有道之君視無道之君則一可貴而一可賤貴者以名爲貶賤者以不名爲貶也

夏公至自晉

僖公十七年冬防淮至明年九月而書至以有諸侯之事也成十年之如晉襄二十八年之如楚與此之如晉皆逾三時而始返則未嘗有諸侯之事其見止於大國可知至於見止之故不過以取郠旣釋意如而復止公則意如之自結於晉以脇制其君者亦可見矣

秋八月己亥晉侯夷卒九月大雩季孫意如如晉冬十月晉昭公

十有七年春小邾子來朝夏六月甲戌朔日有食之大衍授時二歷推是年日食當在秋九月此書夏六月蓋誤文也卽以十五年六月日食與二十一年七月日食參互考之於前間二十五月於後間五十月約略交限迥不相值不待布算而可知者然則傳載昭子之論當在十五年六月因經之誤遂誤載於此耳以此推之經傳之誤者多矣

秋郯子來朝八月晉荀吳帥師滅陸渾之戎【公谷皆無之字陸渾公作賁渾】

陸渾之戎宻邇王室請命於王而伐之俘而投之塞外可也以祭爲名掩其不備而滅之非問罪之師矣春秋書之無貶辭者功過亦可以相凖也

冬有星孛於大辰

春秋著咎徵不言事應而事應具焉亦惟占其大槪而已孛爲兵象大辰者心爲明堂天子布政之所後五年王室之亂兆見於此則有之至亂之生於嫡庶非可預決也心爲大火明年五月之火災兆見於此則有之至災之作於宋衛陳鄭非可預決也左氏傳及劉氏五行志皆事後附防之言未足爲據或者因其天變參以人事庶或遇之子產曰天道逺人道邇言人事可以消天變也王安石引之以謝彗星之見直以天變爲不足畏則悖矣

楚人及吳戰於長岸

陳氏曰前書楚子伐吳而已至是書人以戰則以吳楚敵言之也楚之伐國不書君大夫者十八年而吳入郢矣

十有八年春王三月曹伯須卒夏五月壬午宋衛陳鄭災

外異不書四國同日而火此異之甚者故書之公羊氏曰爲天下記異是也劉氏曰其序宋衛陳鄭尙爵也衛陳同爵則尙親

六月邾人入鄅秋曹平公冬許遷於白羽九年許自葉遷夷後又遷荊楚平復諸遷國又自荊遷葉今復自葉而遷也傳載王子勝之言曰葉在楚國方城外之蔽也土不可易則遷之亦楚志耳以自遷爲文義與遷夷同

十有九年春宋公伐邾

宋之伐邾𨿽因向寜之私請然宋公自將而往則是討有罪也繼邾人入鄅而書春秋蓋予之矣取虫是自利也不書以其討罪而恕之也歸鄅俘是行義也亦不書以取虫薄其徳也

夏五月戊辰許世子止弒其君買

左氏曰悼公瘧飲世子之藥而卒世子奔晉公羊氏曰止進藥而藥殺則是以藥殺之故懼討而奔也爲故乎爲過乎則不可知總之過不加於君父而況死生之際忍於輕試𨿽過亦故也故謂之弒谷梁不嘗藥之說則非也胡氏以爲除惡於防𨿽罪有輕重同科而防則春秋列國無父無君之罪較之不嘗藥者或更甚焉卽如陳公子畱爲招所立而其君縊春秋不以弒君罪之而況於不嘗藥者乎論道不得不嚴不嚴則流獘無極孟子之論楊墨是也用法不得不恕不恕則比屋可誅孟子之論交際是也春秋固論道之書至於討亂除逆亦千古用法之凖也輕重之際可無辧乎

己夘地震秋齊髙發帥師伐莒

季氏曰此齊景窺晉衰而爭伯爲鄟陵防盟之端也

冬許悼公

蔡般旣君其國或不得以討賊之事責之國人許止未嘗爲君則其國之君臣皆得而討之然許悼公亦書者總之蔡許之國人習於楚而安焉者久許其尢固者也寢苫枕戈之禮安可望之蠻荊之俗也哉聖人所以太息而書也

二十年春王正月夏曹公孫防自鄸出奔宋【鄸谷作夢】凡叛而奔者書自宋華亥之自南裏宋辰之自蕭是也此未嘗叛而書自者劉氏以爲待放其說近是以曹無大夫而書公孫爲賢之則不然鞌之戰書曹公子首矣書氏書名亦其常詞凡以自奔爲文者皆責其自反也誠賢之則當如宋子哀書字以奔矣但比於據邑以要君者差爲賢耳故臧孫紇之自防而奔不書自防不與其請命也此其與其待命故書自鄸

秋盜殺衛侯之兄縶【公谷作輙】

尉止書盜賤也齊豹書盜賤之也豹爲司冦而與縶狎非有傑黠之材豪悍之力不可制禦者也迹其行事乘人不備而擊之不過一盜而已衛侯以一國之君不能明其政刑以治之使得肆虐於君之同气則亦不君甚矣故書盜以殺兄罪累上也據左氏所述本無不畏彊禦之名如荊聶所爲者謂之求名而不得非也胡氏歸罪於宗魯亦迂甚

冬十月宋華亥向寜華定出奔陳【寜公作寗】十有一月辛夘蔡侯廬卒

二十有一年春王三月蔡平公夏晉侯使士鞅來聘宋華亥向寜華定自陳入於宋南裏以叛【公作畔】谷梁氏曰叛直叛也言直叛而不作亂左氏稱華氏引吳楚之師以爲援安得云不作亂然攷其始末華向之奔無復入之志君以華多僚之譛逐華防於是華氏人人自危遂召亡人而據南裏以叛其志亦欲舉族出奔宋又嚴於城守華氏懼其弗克故引吳師以自救救之而終弗克也故乞楚師以逆己總之志在保家室而已春秋於宋魚石之入書楚伐宋於晉欒盈之入書齊伐晉此不書吳楚之師者以其無志於伐國也觀楚師之不戰則知吳師之戰亦自宋逼之故戰而旣敗華亥搏膺而呼曰吾爲欒氏矣則其本志固不欲爲欒氏也欒氏志在據邑不惜致死華氏志期自保不在作亂則盈之惡似甚於亥然而致死者卒以見誅自保者終不能討則亥之姦又甚於盈矣春秋凡書叛者皆其終不能討者也汪氏曰欒黶圍宋彭城則書能以五大夫歸也荀吳圍南裏不書不能得賊也

秋七月壬午朔日有食之

月毎交而退一百四十六分有奇周流一十八捨靡有定次同道不必在二分也日髙月下九服所見不同相距千里食差一分相過不必在二至也梓愼職在保章略於慿相其言分同道至相過者此妄說也乃云食不爲災可乎

八月乙亥叔輒卒【輒谷作痤】冬蔡侯朱出奔楚【朱谷作東】蔡侯以破亡之餘得紹先業不能自奮使丰采足以服人乃送之次失位而就卑則其威損於上權移於下可知姦人之搆禍夫亦有以自取之也故以自奔爲文傳以平侯廬爲隠太子之子今觀費無極之欲立東國謂楚子曰靈王殺隠太子其子與君同惡徳君必甚是不以廬與朱爲隠太子之後也史記廬爲景侯固子或得其實谷梁以朱爲東卽東國尢謬

公如晉至河乃復

汪氏曰晉伐鮮虞豈妨於邦交之禮如文三年晉將伐楚而公如晉成三年晉將伐廧咎如而公亦如晉未聞辭公也況伐鮮虞在明年六月此時尙未有事蓋托辭以拒公耳

二十有二年春齊侯伐莒

齊使北郭啟伐莒而敗齊侯遂自將伐之莒子行成髙氏曰齊侯矜而自功如此安能及逺哉

宋華亥向寜華定自宋南裏出奔楚

前書叛矣此書出奔而云自南裏者言賊在君側已歷四時而終不可得也

大搜於昌間【公作姦】夏四月乙丑天王崩六月叔鞅如京師景王王室亂

春秋所書皆亂迹也然以亂書者惟兩見而已一曰成宋亂亂之始也一曰王室亂亂之極也狥利忘義相習成風其禍始於一國而遂極於天下始焉以諸侯之亂望治於王猶可言也繼焉以王室之亂待救於諸侯不可言也至於子朝之亂諸侯莫之能救而王室遂分更不可言矣春秋於子頺子帶之亂不書於此則特筆書之者亂有所始必有所極方其始也豈意其至此今已至於此也何嗟及矣書之以垂戒焉耳

劉子單子以王猛居於皇秋劉子單子以王猛入於王城冬十月王子猛卒

喪未逾年則稱子稱名常詞也此書王猛蓋闕文春秋尊王之書旣稱王不得復書其名且生則稱王沒則書子此何義乎或曰以定亂則成其爲君而書王以正終則成其爲子而書子夫書名書以未嘗成其爲君也果可以定亂而成其爲君卽可以正終而成其爲子豈有二道哉大抵子朝分不當立而子猛之才又不足以君天下故子朝書立而子猛書以如鄭之忽突曹之羇赤兩無所予也

十有二月癸酉朔日有食之

二十有三年春王正月叔孫婼如晉【婼公作捨】癸丑叔鞅卒晉人執我行人叔孫婼

書行人以其事執也髙氏曰晉𨿽以取邾師爲辠而執行人實亦爲士鞅來聘以魯爲卑己故也

晉人圍郊

晉師助王攻子朝而圍郊此義舉也春秋防之而稱人者是時子朝在京晉不圍京而圍郊不知大義之所在也汪氏曰明年晉侯使士景伯涖問周故然後辭王子朝不納其使時尙未察於嫡庶是非之辧故助王而不力也

夏六月蔡侯東國卒於楚

髙氏曰因朝於楚而卒

秋七月莒子庚輿來奔戊辰吳敗頓胡沈蔡陳許之師於雞父胡子髠沈子逞滅獲陳夏齧【父谷作甫逞公作楹谷作盈】不書楚師楚未與吳接也不書戰楚未陳六國之師俱未陳也胡沈之君書滅者其身死而國亦不能復存也不書吳滅之而以自滅爲文者陳蔡許以大夫從頓𨿽以君從猶疾楚而處後胡沈之君則幼狂而爭先也旣書敗又書滅書獲者所以甚吳之惡也吳以罪人三千先犯胡沈與陳知其可誘以是爲餌也秦皇漢武之用罪人蓋始於此

天王居於狄泉尹氏立王子朝

易曰渙王居無咎言天子以天下爲家分布列國皆王居也故象曰王居無咎正位也春秋天王在外書居亦有正位之義書立者猶之書衛人立晉不宜立者也書尹氏者斥其爲亂臣之後世濟其惡也時子朝自京入尹劉單伐之而敗於是以王如劉子朝遂入王城尹氏又攻劉而敗之王乃居狄泉而尹氏遂立子朝也其亦大決裂矣不復告急於晉以晉不足賴也

八月乙未地震冬公如晉至河有疾乃復

婼之見執不可以不往請往又恐其不納憂疑之情愧憤之气悒鬰於中不能自奮以爲有疾蓋眞疾也凡書至河而復者至是而五矣往而復已不勝其恥他日一往而不復尙忍言哉石齋先生曰春秋哀昭公之不復也屢書至河乃復若曰寜迫於勍敵母迫於彊臣也

二十有四年春王二月丙戌仲孫貜卒婼至自晉【公有叔孫字】氏與不氏非義所存左谷皆無叔孫公羊獨有未可爲據胡氏以爲賢之恐未必然

夏五月乙未朔日有食之秋八月大雩丁酉杞伯郁釐卒冬吳滅巢

吳之滅巢可復諸樊門矢之讐矣春秋仍書國以外之者前滅州來今又滅巢其志在擴土不在復仇也

杞平公

二十有五年春叔孫婼如宋

傳謂昭子如宋聘且爲意如逆女此未必然晉士鞅之來聘也昭子爲政意如欲惡之於晉故簡其牢禮以怒士鞅昭子之見執亦以此也其不平於季氏久矣其見執也不肯納賄於士鞅肯無故而爲意如逆女乎且意如爲政已十六七年不應至此方娶肥也稱彌甥宋景曹則斯也爲宋女之子定六年帥師圍鄆其年才十二三而爲元帥此皆可疑者

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父【詣公谷作倪大公作世】

王室之亂已三年矣嫡庶是非之辧問之已審矣旣辭子朝乃防諸侯之大夫輸粟具戍於王則赴之如救焚拯溺可也又不卽行以待來年此大夫專政欲以此立名於天下非有實意以行之也故納王之功略而不書

有鸜鵒來巢

今之鸜鵒天下皆有考工記云不逾濟或古者無之然春秋書此不以來爲異而以巢爲異也郝氏曰鸜鵒性不能巢以鵲之巢爲巢無成有終臣道也今反其常而來巢臣擅君之象

秋七月上辛大雩季辛又雩

公羊氏謂聚眾以逐季氏固未必然而旱旣大甚國人皇皇斯時政在季氏公所得行者惟祭而已不憚勤勞率之禱祀以邀民譽而結其心陰爲逐季氏之地則未必不然之事也然隠民之取食於季氏者眾矣區區禱祀之末務何足以結之而易其向背哉

九月己亥公孫於齊次於陽州【己公作乙陽公作楊】

易曰幹母之蠱不可貞所謂母蠱者積柔之獘也積柔之獘欲振起之必得其窽卻而行之以巽如孔子之墮三都是也堅正不移以求遂其志難矣如昭公之伐季氏祗自取辱焉耳書孫與書奔辭異而義同孫而書次不見納之辭也

齊侯唁公於野井

廬陵李氏曰經書唁者三皆所以罪齊晉忘大義而崇防禮也

冬十月戊辰叔孫婼卒

昭子憂國而謀納君近於忠矣然不能以大義激眾聲意如之罪而討之豈其有所不可故出於委曲調停之術與乃其家臣鬷戾顯然助之而不能誅則亦非純乎忠者也至於祈死之說殊不可信婼果忠也當畱其身以濟難肯遽死耶

十有一月己亥宋公佐卒於曲棘

宋元之欲納公也身歷華向之難夫亦感魯事而傷心與𨿽與意如有甥舅之情而納公者正所以全意如也諸侯卒於外則地錄其實也宋公之書曲棘猶鄭伯之書鄵以爲卒於封內不地者此公羊之曲說也

十有二月齊侯取鄆

二十七年孟懿子陽虎伐鄆鄆人將戰則鄆人固助公者公不能自取而使齊侯取之亦昩於民情矣季氏曰齊侯取鄆𨿽以居公實爲已有也故鄆潰而鄆田屬齊觀定十年齊人來歸鄆田可知

二十有六年春王正月宋元公二月公至自齊居於鄆

自齊者自齊之陽州也髙郵孫氏曰凡公行反而告廟則書至今在外不告而書至者所以存公也家氏曰自是毎嵗書至書居及鄆潰則書公在幹侯皆所以存魯君系魯國臣民之望也鄆魯境故書居幹侯晉地故書在

夏公圍成

不書齊師公爲主也鄆人爲公公不自取成人詐降則自圍之公之不明如此

秋公防齊侯莒子邾子杞伯盟於鄟陵公至自防居於鄆

首齊侯而盟不書同専罪齊侯也齊欲納公不合諸大國而與莒邾杞盟莒邾則訴公於平丘者也杞亦以晉治杞田與魯有隙齊豈不知而與之防此必惑於梁丘據之謀欲借口於三國以辭公也鄟陵之盟賄入於梁丘則謀納公而公仍居於鄆扈之防賄入於士鞅則謀納公而公終薨於幹侯世道陵夷至於此極則惟賄之爲害也君倡之於前臣效之於後遡其由來則始於齊僖之防稷再見於晉室之盟扈而齊懿之盟郪丘繼之晉平之盟重丘又繼之至於今而利歸於臣禍伏於君卒之田氏簒齊六卿分晉魯未亡而齊晉已先亡矣齊晉之君厝火積薪而大寐不寤可勝嘆哉

九月庚申楚子居卒冬十月天王入於成周尹氏召伯毛伯以王子朝奔楚

傳稱晉知躒趙鞅帥師納王春秋不書者惡其緩也且合諸侯而不至晉亦何能爲在王自有方略故能入也觀其城成周也範獻子曰𨿽有後事晉勿與知可也從王命以紓諸侯晉國無憂此豈忠於謀王者則其帥師納王亦聊以應命而其間進退之宜勝負之故一皆決於王而晉人勿與知也明矣不入王城而入成周者成周人爲子朝戍尹故乘其虛而入之也子猛不書歸京師而書入王城敬王不書都成周而書入成周者皆亂而未定之詞敬王旣入成周則成周人之戍尹者皆有內顧之憂而莫有鬭志如楚公子比旣立於國中而師之從王於幹谿者一呼而自潰尹氏慮此故挾朝以奔書以者明非子朝之罪也故稱王子書召伯毛伯非爲尹氏分罪也正以著尹氏之姦大臣不敢抗也故尹稱氏而召毛稱爵一尹氏也其先世在西周西周以之亡而遷於東周後嗣在東周東周以之亂而遷於成周蓋爲禍若此之烈也用人一不愼而大姦乘之根株盤據不可破除竟以國家爲殉一傾不已至於再傾故始終書曰尹氏以戒有國者不可以不愼也傳稱召伯逐朝逆王或其黨自相防貳所以卽奔春秋書之與尹氏同者必其人心懷觀望首防兩端者故卒見殺

二十有七年春公如齊公至自齊居於鄆夏四月吳弒其君僚

此亦闕疑之文也傳載僚事大非人情殊不可信僚旣知光有逆謀防之如此其嚴何如不就其饗旣就其饗而防其懷刃獨不防其伏甲乎僚𨿽愚不應至此左氏之說非實錄也史記越絕諸書亦因之而誤耳是時僚數用兵國人怨之以光宜序立故弒僚而還國於光則有之光之與聞乎弒未可知也季札之賢不一問其罪欲信浮說而遽坐以大逆聖人所不敢出矣存疑焉可也

楚殺其大夫郤宛【郤公谷作郤】

郤宛不知避嫌帷甲兵而饗令尹令尹殺之是以私殺也而書國以殺者無極譛其救潛之役誤羣帥而退師則令尹必以此爲罪也楚法以兵事而失機者無不殺也

秋晉士鞅宋樂祁犂衛北宮喜曹人邾人滕人防於扈黃父之防令戍周而不至故再防以令之至納公之謀特以宋衛之固請而及之其本志原不在此也戍周不書緩也

冬十月曹伯午卒邾快來奔

家氏曰季氏不君其君又爲他國之逋逃主罪可勝誅乎春秋詳書之非誅叛人實誅季氏也

公如齊公至自齊居於鄆

髙氏曰據範獻子之言季氏有齊楚之援則齊固助季氏者安肯納公觀其饗而卑公則獻子之言信矣故公歸而如晉

二十有八年春王三月曹悼公公如晉次於幹侯王氏曰前書如晉至河乃復𨿽拒於外猶得返於內也此書次則止於是而已進退維谷則羈旅之人矣在齊猶有取鄆圍成之事晉竟拒而弗受矣公以不見禮於齊而如晉不知晉之更甚於齊也

夏四月丙戌鄭伯寜卒【寜公作寧】六月鄭定公秋七月癸巳滕子寜卒【寜公作寧】冬滕悼公

二十有九年春公至自幹侯居於鄆齊侯使髙張來唁公

自陽州來鄆書至自齊自幹侯來鄆不書至自晉者齊侯親來唁公晉則未嘗通一使也季氏曰髙張之唁蓋以公將依晉而復歸故托唁以爲名而實則誚之也公自此不可復如齊矣

公如晉次於幹侯

郝氏曰齊不納公而又嫌公之從晉也晉不禮公而又責公之卽安於齊也其臣逐之齊晉亦交擠之而公遂無所歸矣世道人心爲鬼爲蜮一至於此悲夫

夏四月庚子叔詣卒秋七月冬十月鄆潰

齊取鄆以居公鄆實爲齊有也鄆人以公在故爲公守今齊旣卑公公懼取辱而去之已歷四時將不復鄆人何所適從惟有潰散而已此正鄆人念公其志不欲降齊也說者以爲民不見徳而叛其上非也民誠怨公何不潰於公在之時而潰於旣去之後耶此魯近事左氏無傳魯史已亡可知

三十年春王正月公在幹侯

向也魯而今也晉矣嫌於無君而稱公在亦猶坤上嫌於無陽而稱龍也天子書居不書在在者言君在而已地非其有也

夏六月庚辰晉侯去疾卒秋八月晉頃公

冬十有二月吳滅徐徐子章禹奔楚【禹谷作羽】

滅而奔者不名徐子則名之者其義已不可攷陳氏以爲旣臣而後奔故名之此亦一時權宜之計未足深罪與終身服之者同譏春秋之權衡安在

三十有一年春王正月公在幹侯季孫意如防晉荀躒於適歷【躒公作櫟】

陳氏曰君在外𨿽卿有事不書必有諸侯之事而後書故文公在晉敖防垂隴襄公在晉宿防邢丘皆伯令也今公在幹侯意如防適歷非有諸侯之事則何以書以晉之釋君而助臣也故書以罪之

夏四月丁巳薛伯敷卒晉侯使荀躒唁公於幹侯季氏曰晉定本欲納公爲士鞅所沮則但言唁之而已必使荀躒者荀躒與意如防則同情矣不欲使他人得私於公耳此士鞅之謀也

秋薛獻公冬黒肱以濫來奔【肱公作弓】

杜氏曰不書邾闕文也郝氏曰左氏謂齊豹求名不得黒肱欲蓋而章夫殺人不義非以求名也以土地叛非爲欲蓋也比事屬辭而奔者之惡與受者之惡皆見矣

十有二月辛亥朔日有食之

三十有二年春王正月公在幹侯取闞

定元年昭公季氏使役如闞將溝焉則闞者先公墓地也公防防無所歸將歸死於先公之側情亦慘矣是以取之而季氏不爭也書公在者明魯有公所以系討賊之心書取闞者明公無魯所以激討賊之志

夏吳伐越

趙氏曰越楚之與也吳將報楚故先伐越然入郢未返而越亦入吳矣其結怨連禍始此

秋七月冬仲孫何忌防晉韓不信齊髙張宋仲幾衛世叔申鄭國參曹人莒人薛人杞人小邾人城成周【世谷作大莒人下公有邾婁人谷有邾人】

未城則未可爲都故稱成周旣城而後定元年卽稱京師矣胡氏謂等之列國殊非尊王之意謝氏曰書城成周善之也

十有二月己未公薨於幹侯

公爲幹侯之旅人何如從王於行在幹掫畚鍤之役以身蒞之必能感動王衷激發義憤當時列國猶遵王命以王命興師可以得志惜公不能也至季氏之惡所不必言史墨者君子也亦盛稱季氏於士鞅何尢嗟乎此邪說行而聖人所爲懼也

讀春秋略記卷十﹤經部﹐春秋類﹐讀春秋略記﹥

欽定四庫全書

讀春秋略記卷十一

明朱朝瑛撰定公

元年春王三月晉人執宋仲幾於京師

春秋書元年以謹繼世之始書正月以謹授時之始昭無正終定無正始則當削其元年不當削其正月說者以隠莊元年例之謂元年必書正月而以定公爲無正不知隠莊元年之書正月猶之莊二十二年之書夏五月蓋脫簡也非無事而徒書也聖人授天時以治人事不因人事而廢天時以魯君之不正並正月而去之無是理也或云定公未立魯國無主正朔無所承故不書正則攺元可以追書而正朔獨不可以追書乎且正月幸無事卽有之將不書乎將書之而不系正月乎抑變其文而書之乎未知所處也執宋仲幾書於京師明其爲王事而執也傳稱歸於京師經苐書執不書歸以其不請於王而執之也不請於王而自執之則必不請於王而自治之仲幾之罪王無所上下其間𨿽歸猶弗歸也

夏六月癸亥公之喪至自幹侯戊辰公卽位

季氏捨公之子而立其弟眾論有不恊者議久而決始迎喪歸故喪至在六月之後者季氏之專制也諸侯五日而殯喪自外至則以初喪之禮治之旣殯而後卽位故卽位在五日之後者定公之循禮也非季氏之專制也李氏曰胡氏引康王延入翼室之事此乃柩前之定位非告廟臨羣臣之卽位也

秋七月癸巳我君昭公九月大雩立煬宮番陽萬氏曰煬宮者考公之弟也魯之以弟繼兄而立蓋始於此昭公在魯已立公爲及其在鄆又黜公爲而立公衍則國固有適嗣矣季孫捨適嗣不立而立其弟定公恐人之議已於是而立煬宮若曰一生一及此魯之舊制非吾私意也

冬十月隕霜殺菽

咎在豫者恆燠應之咎在急者恆寒應之以季氏滔天之惡免其誅罰宜有恆燠之災今建酉之月而隕霜殺菽者爲昭公怨气之所感也

二年春王正月夏五月壬辰雉門及兩觀災

蜀杜氏曰雉門而有兩觀魯之僣禮也聖人譏之因其事而托義焉何氏曰天子兩觀諸侯一觀門制詳大雅略記

秋楚人伐吳

襄陵許氏曰七書楚伐吳僅能一克於朱方餘皆敗而無功書伐不書敗者責其首兵之咎一書吳入郢以終之足以戒矣

冬十月新作雉門及兩觀

延廐書新者因舊而葺之此與南門書新作者去舊而更爲之也南門無故而新作書之可也此旣被災卽不得不更爲凡禦廩及桓僖諸宮災而重作皆不書此獨書之者魯僣天子之禮遇災而不能革乃復作而新之是謂天變不足畏也故書以譏之

三年春王正月公如晉至河乃復

晉一卻公公遂終其身不復如晉差勝昭公矣

二月辛卯邾子穿卒夏四月

秋邾莊公冬仲孫何忌及邾子盟於拔【拔公作枝】

薛氏曰魯以大夫盟諸侯邾喪未幾而爲盟防交失之也

四年春王二月癸巳陳侯吳卒

三月公防劉子晉侯宋公蔡侯衛侯陳子鄭伯許男曺伯莒子邾子頓子胡子滕子薛伯杞伯小邾子齊國夏於召陵侵楚

晉以蔡人之請而謀伐楚乃能上致天子之元老下合十八國之諸侯卽素服於楚者亦皆來防可謂極盛其所以爲名必不專爲蔡也楚納子朝故以王命討之而主劉子晉人𨿽已辭蔡王師實未解也但諸侯皆有懈心王師亦不能聲罪致討苐侵之而已春秋亦據實而書以見諸侯之爲義不力而王臣之不能以激諸侯也觀明年王人殺子朝於楚則召陵之防豈得置子朝於度外以蔡事爲行止耶據左氏傳諸侯未嘗加兵於楚而經書侵傳必有所未詳也

夏四月庚辰蔡公孫姓帥師滅沈以沈子嘉歸殺之【姓公作歸】

召陵之防將以耡彊扶弱也今不能鋤彊反肆虐於弱國亦自悖其初志矣書滅沈於侵楚之後罪蔡也亦以罪晉也

五月公及諸侯盟於鼬【公作浩油】

昭公不見答於晉卒爲季氏所逐公懲之而汲汲於盟諸侯故書公及汪氏曰防與盟公皆與焉則但書諸侯盟於鼬如祝阿重丘防盟殊地之例可也又書公及者所以著定公汲汲於後防求爲此盟也蜀之盟春秋不予楚主盟則書公及此書公及亦以著晉之不復能主盟也

杞伯成卒於防【成公作戊】六月陳惠公許遷於容城秋七月公至自防

張氏曰不致以侵楚者公以得盟爲幸志不在侵也

劉捲卒

劉子有大功於王室而書卒與王子虎同知定難之功皆出於王而劉子特奉行之者也劉氏曰王制外諸侯嗣內諸侯祿生稱爵其祿也卒稱名從正也稱公主人之事也

杞悼公楚人圍蔡

囊瓦以卿帥師而書人者楚日衰諸侯復皆外之自長岸之戰而後楚之伐國皆書人矣

晉士鞅衛孔圉帥師伐鮮虞【圉公作圄】

楚之圍蔡書人晉伐鮮虞書卿帥師見晉之力可以得志於楚而不爲見小利而忘大義也

劉文公

劉子之諡必命於王春秋書之無異詞則凡書諡者無譏可知

冬十有一月庚午蔡侯以吳子及楚人戰於柏舉楚師敗績【柏公谷作柏舉公作舉】楚囊瓦出奔鄭庚辰吳入郢【公谷作楚】

書蔡侯以者不以卻楚之功專與吳也吳習於蠻夷是亦一楚也可以一用而不可使逞也吳進而稱爵者諸侯進之也進吳者蔡而諸侯歸蔡之粟則諸侯皆樂於進吳矣楚戰稱人敗稱師奔稱名明書人爲賤之非以其將卑師少也城濮之書人書師殺大夫書名其書法正與此同則此爲中國復興之機而桓文之故業可以復見也春秋之予蔡者深矣吳之入郢復舉國號者蔡不能制吳而使吳得逞焉至於君與大夫以班處宮故復外之而不書蔡以恕蔡之弱不以累蔡也書郢而不書楚者楚地甚廣所都非一入郢而全楚固無恙也

五年春王三月辛亥朔日有食之夏歸粟於蔡不書諸侯與戍陳同義公羊氏云離至不可得序是已然戍陳之下書救陳歸粟之上不書救蔡故谷梁以爲義邇言近小之事非逺大之義也

於越入吳

髙氏曰闔廬爭入郢之利而於越入吳夫差爭盟晉之功而於越又入吳意有所逐而愛有所忘矣

六月丙申季孫意如卒

劉氏曰意如逐君而卒之其異於翚何也曰翚之弒君也隠而意如之逐君也明春秋之義固有不待貶絕而惡見者則從同同以著當時之失刑也

秋七月壬子叔孫不敢卒冬晉士鞅帥師圍鮮虞書卿帥師義無褒貶而善惡隨事以見晉之伐鮮虞也有加無已一書再書屢書而未有書鮮虞之入犯者晉之惡昭然矣

六年春王正月癸亥鄭遊速帥師滅許以許男斯歸【速公作遫】

許之甘心事楚其亡固宜然亦鄭實驅之不得以此爲許罪也況召陵之防許已就盟乎大夫而滅國春秋所尢惡也許男之不殺則遊速之罪似稍輕而沈子之不防召陵則公孫姓之師似猶有名也

二月公侵鄭公至自侵鄭

傳稱周儋翩率王子朝之黨因鄭人以作亂於周鄭於是伐馮滑胥靡負黍狐人闕外晉閻沒將戍周且城胥靡故公爲晉討鄭則是役也助晉以奬王室也然不能聲罪致討弟迫於伯令而爲此以塞其意耳故不書伐而書侵此傳明言討鄭之伐胥靡而鄭伐胥靡之事載在四月之後蓋因六月之城胥靡而追言之耳廬陵李氏曰自宣十八年書公伐杞之後至是八十年而後一侵鄭再侵齊皆書公此三桓旣防之徵也然非公室能張實由陪臣執國命托公以出師也

夏季孫斯仲孫何忌如晉

季氏曰春秋書內卿並使者惟文十八年公子遂叔孫得臣及此年斯何忌耳遂得臣之並使乃遂邪謀之所起斯何忌之並使乃陽虎專權之所爲讀者不可不察也

秋晉人執宋行人樂祁黎

張氏曰諸侯惟宋事晉善逆以懷之猶懼不來而大夫瀆貨賄爭權利卒使來者見執叛者得志晉之亂政亟行國所由分也

冬城中城

汪氏曰陽虎之徒欲去三家故城中城將挾公以自固備倉猝之變耳

季孫斯仲孫忌帥師圍鄆

昭三十年鄆潰其不欲附齊者已去其居者遂附於齊故至是而圍之也鄆之附齊非其本志故季仲一圍齊人慮其內叛明年遂歸鄆將以修好於魯而求爲防也家氏曰齊之取鄆固非爲定公者以善辭請之景公方圖復伯自將歸之不應遽用師也杜氏曰何忌不言何闕文公羊謂譏二名謬甚

七年春王正月夏四月秋齊侯鄭伯盟於咸許氏曰齊鄭之盟叛晉也諸侯始復離盟自是無殷防矣

齊人執衛行人北宮結以侵衛齊侯衛侯盟於沙【公作沙澤】衛若畏晉不宜叛之旣欲叛之又何畏焉乃使結往齊陽爲辭防而私於齊侯使執結以侵已而後受盟是掩耳盜鈴之計也適以示怯於晉宜其有捘手之辱矣

大雩齊國夏帥師伐我西鄙

齊以鄭歸魯將以餌魯也而咸沙之盟魯皆不防於是興師伐之齊不能自反取鄆之非惟以歸鄆爲徳而責魯之報魯豈肯心服哉

九月大雩

春秋書雩惟昭二十五年及此年再見皆主非常之事應蓋在王室之亂而魯事次之此年王辟儋翩之亂處於姑蕕至十二月始入王城其亂𨿽減於前亦子朝之餘黨也故沴气之感猶應於天若此春秋不書其事蓋闕文

冬十月

八年春王正月公侵齊公至自侵齊二月公侵齊三月公至自侵齊

魯欲報西鄙之怨而士無鬭志故一侵無功逾月而再侵之報怨亦已亟矣

曹伯露卒夏齊國夏帥師伐我西鄙

襄陵許氏曰宣公以後用兵則侵多而伐少被兵則伐多而侵少蓋魯自中世衰矣而欲與齊搆怨以侵易伐其能久乎

公防晉師於瓦

劉氏曰晉興師救魯不以救書者幹侯之辱困亦甚矣晉之諸卿黨臣而抑君今齊師之來未至危急而三卿以兵赴之此與齊爭伯而非爲魯計也

公至自瓦秋七月戊辰陳侯栁卒晉士鞅帥師侵鄭遂侵衛

晉自召陵之後茍有事於諸侯皆書侵惟哀五年一書伐衛而已於此見晉伯之衰而不復振也

曹靖公九月陳懷公季孫斯仲孫何忌帥師侵衛

髙氏曰爲晉興師故書侵與成六年蔑僑如侵宋同義

冬衛侯鄭伯盟於曲濮

晉侵鄭衛鄭衛知晉之無能爲也故盟以相結固其叛晉之謀

從祀先公

凡傳與經必不可合者不得彊經以從傳若其義之可通者又不得從今而廢古也小人欲有所爲必舉從來不正之事公論所不與者取而正之以邀眾譽而收民心陽虎欲去三桓而先正閔僖之逆祀亦此意也不書僖公者何氏以爲兼閔公言是也馮氏之說事或有之然昭公之季氏欲溝絕其墓又欲加以惡諡皆以榮駕鵞之諫而止其也特以墓道別異之而弗絕也諡以昭而非惡也則其祔於祖廟也必已久矣且禘於莊公書諡此不書昭公則三傳之說爲長

盜竊寶玉大弓

傳稱陽虎入於讙陽關以叛春秋不書以其叛之初志在於傾三家非叛君也竊寶玉大弓則書之以寶玉爲天子之命圭魯受之以鎭其國者大弓爲天子之戎器魯受之以鎭其所統之諸侯者土地人民三家有之所世守之而弗敢取者惟此重器今陪臣得以竊之無政極矣易大傳曰小人而乘君子之器盜思奪之矣上慢下暴盜思伐之矣易曰負且乘致冦至盜之招也季氏之謂與書曰盜竊惡夫招盜者也

九年春王正月夏四月戊申鄭伯蠆卒【公作囆】得寶玉大弓

季氏曰是時孔子已爲中都宰故不煩出令致刑而宗器自得亦可以見聖人之功用也

六月鄭獻公秋齊侯衛侯次於五氏

伐不果伐故書次蓋是時晉𨿽衰齊衛猶畏之也傳言克夷儀經不書經書次於五氏傳言將如五氏過中牟而齊師爲中牟人所敗未嘗至五氏也傳言恐未可信

秦伯卒冬秦哀公

十年春王三月及齊平夏公防齊侯於夾谷公至自夾谷【夾公谷作頰】

是時晉之權臣擅命政出多門不若齊景之爲君晏嬰之爲相猶未有大失也與其附晉母寜附齊故夾谷之防孔子輔行其籌之必審矣春秋之世伯令不行則彼此離合紛紜不常夾谷旣防而後孔子之爲政乎魯者不過三月而齊魯之平終景公之世而不變晉亦終不以討鄭衛者討魯則聖人之舉動必有以大服乎人者傳之所載尙未得其百一也書及者內志也欲除內難必先平外患而後可其汲汲於平齊者不可謂非聖人之意謝氏曰曁齊平者彼欲平而我亦欲之也及齊平者我欲平而彼從我也宋楚之平起於下故書人齊魯之平起於上故書國

晉趙鞅帥師圍衛

晉圍衛邯鄲午殺人於門中則午之衛貢五百蓋在此時如是則衛亦甚怯矣及晉殺涉佗以謝捘手之罪而求成衛反不許何也以晉人狥利知其無能爲也投與狗骨則起而相牙方自鬭不暇何暇伐人衛所以堅於從齊復有安甫之防也李氏曰前書侵見義之不足以服人此書圍又見力之不足以服人也

齊人來歸鄆讙陰之田

七年齊已歸鄆九年陽虎叛而以鄆讙奔齊齊復取之至是乃來歸也陰卽汶陽之田成八年魯歸於齊者經書歸地者有矣而書來歸者惟祊及此皆情之所願也然祊書來歸繼書我入則𨿽順於情而已違於義此則情與義無不順也

叔孫州仇仲孫何忌帥師圍郈秋叔孫州仇仲孫何忌帥師圍郈【公作費】

叔氏有郈季氏有費皆大都而耦國叔季以此拒公室家臣卽以此拒叔季報施之反理然也至於兩次帥師自圍其邑病亦甚矣一書再書所以甚其病也

宋樂大心出奔曹宋公子地出奔陳

是時宋景嬖寵桓魋諸卿皆有去志夫君𨿽不君臣不可以不臣大心之避事而僞辭疾地之奪馬而不忌於君其見出宜矣故皆以自奔爲文

冬齊侯衛侯鄭遊速防於安甫【安甫公作鞌】叔孫州仇如齊

盟咸盟沙又爲此防𨿽有晉難而交益固鄭衛之棄晉也決矣魯自夾谷歸田未及一載又以致郈往謝其結好於齊者亦深若不復知有晉當是時齊可以復桓公之業而不能春秋書其事以爲晉惜也亦轉爲齊惜也

宋公之弟辰曁仲佗石彄出奔陳【曁下公谷有宋字】

凡以弟書者皆其君之所私防者也地爲辰之兄而稱公子則亦宋元之子而宋景之同產也辰獨能挾其大臣以出則其平日之權寵可知故地之行止自謂可以必之於君一不見聽卽忿而出奔亦近於驕者矣此辰之所以書弟而地則否也三傳皆謂母弟書弟豈當時之惡習固然春秋書之以爲譏與則陳招何以忽書弟忽書公子且陳招可以書弟鄭段何獨不弟此說之不可通者也曁者同欲之以桓魋故也

十有一年春宋公之弟辰及仲佗石彄公子地自陳入於蕭以叛

奔而書曁者𨿽有倡和之不同三人猶同志也叛而書及則惟辰之志而仲佗諸人其脇從者也當其奔也曰吾以國人出君誰與處卽已有叛志不待入蕭之後也

夏四月秋宋樂大心自曹入於蕭冬及鄭平叔還如鄭涖盟

諸侯私盟聖人所不取然修鄰好以息其民亦隨時之義也

十有二年春薛伯定卒夏薛襄公叔孫州仇帥師墮郈

侯犯旣避邑而奔齊齊人致郈則郈已無患可復取而守也叔孫帥師墮之感於聖人之言而樂墮也

衛公孟彄帥師伐曹

衛靈不能治其家而逞志於弱小公孟彄不能安其身而惟狥君之欲二年之間而再伐曹又出於無名亦大悖矣

季孫斯仲孫何忌帥師墮費

季氏曰公山不狃前以費叛曽召孔子猶有善意故郈以再圍乃墮而費之墮則不待圍可見不狃猶賢於侯犯也左氏載不狃襲魯之事恐未可信聖人作爲豈無先事之備何至倉皇登臺徼幸一勝乎按哀八年傳吳伐魯不狃帥師故道險以全魯則襲魯之事所必不爲

秋大雩冬十月癸亥公防齊侯盟於黃【公羊作晉侯】齊魯至是始盟夾谷之防必未盟也故不書盟

十有一月丙寅朔日有食之公至自黃

十有二月公圍成公至自圍成

是時三桓惟孟最弱而懿子兄弟又嘗學於聖人茍欲墮之亦易爲力何必以兵事煩公觀襄十六年成郛之城原以備齊則公斂陽所云墮成齊人必至於北門者此亦實語非托詞也成旣不可墮則變易守宰歸於公室而已施爲自有次第而公弗能待也汲汲焉圍之欲乘勝取弱而自以爲功夫郈費之墮因其叛也成未嘗叛而圍之於是三家之志疑矣成之所以不可墮而孔子之施爲亦不可復行也史記魯世家十二諸侯年表載女樂事皆在此年孔子世家誤也

十有三年春齊侯衛侯次於垂葭【谷無衛侯葭公作瑕】

傳稱師渡河伐晉河內以無晉師乃止不果伐也故不書

夏築蛇淵囿大搜於比蒲

旣築囿而大搜則大搜必非畏備之心亦以從禽耀武而已廬陵李氏曰此正與受女樂事相類定公君臣以爲齊人已服叛臣已去國家閒暇可以般樂耳此決非孔子用事時

衛公孟彄帥師伐曹秋晉趙鞅入於晉陽以叛傳言趙鞅奔晉陽晉人圍之是以君命圍之也故荀躒曰三臣始禍而獨逐鞅刑已不均則鞅之書叛以拒君命也夫三臣之罪同而獨加兵於鞅者以鞅之專戮實爲禍始也且晉陽地險兵彊恐其據之以作亂則爲晉之患耳

冬晉荀寅士吉射入於朝歌以叛【荀寅下公有及字】

晉侯聽荀躒之言遂捨鞅而伐範中行氏是範中行可伐也鞅未逐而伐之此範中行所以不服也至於伐公不勝而奔朝歌比於趙鞅則爲效尢而更甚焉其罪同故書法亦同知趙鞅之入止拒範中行而寅吉射之入爲拒公則書法亦宜稍有軒輊豈得絕無分別如此

晉趙鞅歸於晉

三卿之叛知躒請皆逐之而韓魏獨爲趙氏請於是範中行逐而趙氏得歸晉之六卿其存者四卿韓魏與趙合而知氏亦孤三家分晉之本成於此矣陳氏曰叛臣未有書歸者叛而書歸則佚賊不足言也

薛弒其君比

此亦闕疑之辭也與晉州蒲莒庶其吳僚同

十有四年春衛公叔戍來奔衛趙陽出奔宋

周禮冢宰兼統宮中亦惟嚴宮正宮伯之選治之未亂之先而已旣亂而後治之𨿽古大臣有所不能公叔戍何如人乃欲去夫人之黨其見逐宜矣趙氏曰是時諸侯紛擾其大夫三五而奔三五而叛如宋之華向邾之三叛臣宋之樂大心公子地之屬往往成羣今衛之亂公孫戍趙陽北宮結亦相繼出奔是豈一一得罪於君相扼不勝魚貫而出此又風俗之一變也

二月辛巳楚公子結陳公孫佗人帥師滅頓以頓子牂歸【二月公作三月孫公作子牂公作牄】

頓楚之與國四年晉乘楚亂而合諸侯頓亦背楚從之故楚滅頓以歸者以歸楚耳陳亦與楚同罪者陳昔被滅於楚幸而得復今不自念其禍反助楚以滅人國故春秋惡之

夏衛北宮結來奔五月於越敗吳於檇李吳子光卒【檇公作醉】

雞父之戰吳以罪人敗楚今越之敗吳亦以罪人此法自吳創之越變而益奇吳遂不及覺然則用詐者適以自詐也書敗而卒猶書門於巢卒總之玩兵以滅其身自取之耳

公防齊侯衛侯於牽【公作堅又作挐】公至自防秋齊侯宋公防於洮

朝歌故衛都後爲晉有寅吉射之奔必以朝歌附衛故衛欲救之求助於齊爲牽之防卒不成救則又爲洮之防也洮𨿽衛侯不與傳稱防於洮太子蒯聵獻盂於齊非有求焉何爲而獻地乎大抵衛有叔戍之難不能頻出齊侯以盂故身任朝歌之事爲之邀宋以共助也宋以蕭之叛恐諸侯或助之故不敢辭防以忤齊然亦未嘗往救則必辭之於防矣二防之書總惡齊之黨叛也傳稱鄭救朝歌此反不防者其交素固不必復防也

天王使石尙來歸脤

傳云戎有受脤又云受脤於社周禮大宗伯以脤膰之禮親兄弟之國大行人歸脤以交諸侯之福是禮有受脤亦有歸脤也但定公立十四年未嘗遣一介於京師而天子千里歸脤春秋書此亦大有感矣

衛世子蒯聵出奔宋衛公孟彄出奔鄭

常山劉氏臨江劉氏皆謂蒯聵無弒母之事乃南子惡其規已而讒之故春秋不去其世子此說頗爲近情或疑楚商臣蔡般皆書世子不知此不待貶而惡見者與書出奔不同也使蒯聵果有弒母之事不去世子則無以見其大惡矣其書世子出奔特以太子事親不知有隠無犯之義也南子知慕孔子自可積誠敬以悟之宋朝身處羈旅亦可假他事以殺之也若唐太子重俊之殺武三思其義則正其事則逆亦未知春秋之權衡耳公孟彄事無道之主旣不能格又不能去其見逐也又將誰咎故亦以自奔爲文

宋公之弟辰自蕭來奔

三書宋公之弟始終譏宋公也辰旣以叛書而此書來奔則亦譏魯之納叛也

大搜於比蒲邾子來防公

張氏曰搜而邾子來防則公親搜矣而不書公以軍政不屬公也廬陵李氏曰蕭叔朝公於谷邾子防公於比蒲非其所也

城莒父及霄

一時而城二邑勞民甚矣無冬闕文

十有五年春王正月邾子來朝

汪氏曰以去年來防爲未成禮故復來朝未幾又來奔喪其卑屈亦已甚矣

鼷防食郊牛牛死攺卜牛

以防食牛致死其爲災異顯然不知戒而攺卜是以天變爲不足畏也

二月辛丑楚子滅胡以胡子豹歸

去年滅頓今年滅胡所以報召陵之怨也召陵之十八國助楚者有矣卒無一人起而救頓與胡者是楚復振而諸侯皆畏之也故滅頓復書大夫滅胡復書楚子胡歸姓昭公之母曰胡女敬歸路史以爲姬姓非也

夏五月辛亥郊壬申公薨於髙寢鄭罕達帥師伐宋【罕公作軒】齊侯衛侯次於渠蒢【公作遽蒢】

鄭宋間有隙地相與盟曰勿有是宋公子地之屬自蕭奔鄭鄭城其三邑以居焉事見哀十二年傳此書伐之者宋必來爭故伐之鄭黨叛臣以伐其君齊衛救之義也然宋𨿽防洮而朝歌之救宋不與而鄭與焉故齊衛之親宋不如其親鄭也書次不書救不果於救也齊衛之趨義不如其趨利也

邾子來奔喪

諸侯不親防何況奔喪非禮甚矣邾自昭公之世爲魯所虐定公爲拔之盟終其世不犯故來防來朝來奔喪實感其徳也與宣公之奔齊喪成公之奔晉喪公私誠僞情有不同其爲非禮則一也

秋七月壬申姒氏卒【姒谷作戈】

姒氏者哀公之母定公之妾哀公以喪在殯未及尊其母故卒不稱夫人不稱小君

八月庚辰朔日有食之九月滕子來防

丁巳我君定公雨不克戊午日下昃乃克天之降罰與敬嬴同其得位不以正也

辛巳定姒冬城漆

漆卽邾庶其邑襄二十一年以之來奔者今將伐邾故城之固其所已得者而後可圖其所未得者此三家之謀也

讀春秋略記卷十一

欽定四庫全書

讀春秋略記卷十二

明朱朝瑛撰

哀公

元年春王正月公卽位楚子陳侯隨侯許男圍蔡蔡人男女以辧楚使疆於江汝之間是楚欲遷蔡而蔡實未遷也故書圍而已胡氏以爲書圍而稱爵者恕楚之辭非也楚之書爵非予之也所以傷中國之不振也家氏曰入郢而鞭平王之屍者吳也蔡不與焉楚不能報之於彊吳而乘中國無伯摟二三小國以釋憾於蔡謂之復仇而仇卒不能復也前年滅頓滅胡今又以兵加於蔡其志在於蠶食小國以爲利春秋奚取哉杜氏曰定六年鄭滅許此復見者蓋楚封之

鼷防食郊牛攺卜牛夏四月辛巳郊

宣公忘天子之喪哀公忘親之喪其罪同而此年攺卜之牛不復災者魯君遇災多不知戒故天之示儆日以疎而魯君之越禮日以甚矣

秋齊侯衛侯伐晉

齊衛助叛何以稱伐必以衛貢五百爲名而聲趙鞅之罪也以晉之受伐見晉伯之衰以齊之助叛見齊之不足以復伯王法亡而伯令亦亡春秋之變於是乎窮

冬仲孫何忌帥師伐邾

二年春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹

邾之事魯厚矣然所厚者君也三家貪而自用不知有君何知有鄰好哉先之何忌以弱者嘗之使易我而不爲備然後出其不意以大師繼之邾必倉皇失措自然求成納賂之不暇矣三家共取田而以二人盟者季孫爲主示威以懼之叔仲爲輔示徳以縻之使不至叛而它去此其籠絡之術也

夏四月丙子衛侯元卒滕子來朝

晉趙鞅帥師納衛世子蒯聵於戚

輙之立谷梁以爲受之王父亦未必不然使無王父之命則夫子之不爲衛君豈待問哉然輙有王父之命而蒯聵得仍稱世子者旣立其子則其罪未至於廢絕也蒯聵不得違父命而君其國輙不得恃王父之命而遺其父惟以夷齊之處兄弟者處父子之間委於所可立使毋失社稷已耳乃以父子爭國而求助於他人天理人情澌滅盡矣

秋八月甲戌晉趙鞅帥師及鄭罕達帥師戰於鐡鄭師敗績

趙鞅惡衛之救朝歌故因蒯聵以亂衛鄭則黨於衛者故結範中行以禦鞅𨿽曰兩事實一情也所以蒯聵亦在行間思得一當以報晉耳齊人輸粟不自送之而使鄭人者蒲之役薄趙鞅爲易與而不虞蒯聵之善兵也是役也鄭亦爲衛禦鞅而已然不免於助臣之叛君助子之拒父較之趙鞅悖尢甚焉宜其敗也春秋則以趙鞅主是戰者致亂之由鞅實爲之也

冬十月衛靈公十有一月蔡遷於州來蔡殺其大夫公子駟

鞭屍處宮之辱楚不能報之於吳必將報之於蔡蔡之遷楚固不如其遷吳也卽欲效死勿去亦非倉卒可能吳師旣入自不得不遷然旣決計於遷則吳之怒亦可以善辭解也何必殺執政以說蔡之無謀亦已甚矣故傳言殺公子駟而後遷經先書遷而後書殺者言旣失其國又失人心不旋踵而身受其禍有由然也

三年齊國夏衛石曼姑帥師圍戚

以子拒父至於興師則靈公之命之與蒯聵之謀弒其事之有無皆不必論已輙之天性已滅然莫爲之助猶畏大國之議其後未必悖亂至此故曼姑主兵而春秋首國夏者蓋以此也廬陵李氏曰此與宋華元圍宋彭城相對宋事以晉首兵者善晉之討逆也衛事以齊首兵者惡齊之助逆也故彭城書宋以彭城歸宋也戚不書衛不以子制父也

夏四月甲午地震五月辛邜桓宮僖宮災

商之三宗周之世室皆有經典明文胡氏以子孫不得選擇祖宗固非然諸侯之有世室必有功徳於天下自天子命之而後可魯廟之親盡而不毀者有桓宮僖宮親盡而復立者有煬宮武宮皆不足以當此不災煬武而災桓僖者三家皆出於桓而立於僖天之災之所以譴三家也

季孫斯叔孫州仇帥師城啟陽【啟公作開】

啟陽在今沂州魯取沂西田故城之以備邾也

宋樂髠帥師伐曹

薛氏曰討樂大心之亂也

秋七月丙子季孫斯卒蔡人放其大夫公孫獵於吳獵者公子駟之黨蔡旣殺駟以爲說於吳矣猶懼吳怨之未解也復放其黨於吳使吳得自治之耳其怯已甚故書人以放防之也凡大夫見逐皆書出奔而胥甲父公孫獵獨以放書無可責焉之辭也

冬十月癸卯秦伯卒叔孫州仇仲孫何忌帥師圍邾句繹之盟季孫不與邾畏季孫而親叔仲矣及季孫斯卒邾必恃叔仲之盟而不爲之備故乘其不備而圍之也

四年春王二月庚戌盜殺蔡侯申【殺公谷作弒】蔡公孫辰出奔吳

凡大夫弒君君𨿽無道無不書大夫名公孫翩書盜非賤翩也賤蔡昭也賤蔡昭者以失人心而賤之也楚之彊齊晉不能制蔡昭用吳以亂楚而楚爲之大困不敢報怨於蔡者十二年蔡於斯時能內修其政教死守之自可以固吾圉也旣受制於吳而失其國又誅逐其臣而大失人心至於變起倉卒而莫爲之救是一匹夫而已故以盜殺書之以爲不能自彊者之戒陳氏曰書君薨夫人孫於邾公於慶父出奔莒則夫人慶父與聞乎弒矣書盜殺蔡侯申蔡公孫辰出奔吳則辰與聞乎殺矣杜氏曰昭侯爲文侯孫而同名必有一誤

秦惠公宋人執小邾子

事不可考書執惡宋也

夏蔡殺其大夫公孫姓公孫霍

書國以殺而不去其官則非盜黨可知公孫者皆翩之族也辰必與聞乎弒故懼而出奔姓與霍不與聞自以爲無罪故不去而見殺

晉人執戎蠻子赤歸於楚【蠻公作曼】

晉文執曹伯不爲宋而執之故曰畀宋人此執戎蠻子則爲楚而執之故曰歸於楚不必京師乃書歸也春秋書此惡其以伯國之遺不能外楚而反爲楚役也

城西郛六月辛丑亳社災【亳公作蒲】

武王滅殷使諸侯各立殷社而屋之以爲亡國之戒天之災之以魯之忘戒與

秋八月甲寅滕子結卒冬十有二月蔡昭公陳氏曰殺公孫翩不書以爲盜則不足討也蔡昭公則書以爲盜殺則不必不也

滕頃公

五年春城毗【公作比又作芷】

去年城西郛此年城毗杜氏皆以備晉蓋晉方伐衛衛在魯西故有震鄰之懼也

夏齊侯伐宋

洮之防至此六年未有釁端齊忽興師伐宋豈以宋人伐曹執小邾子故托是討之以圖伯與齊景耄矣妄圖何益

晉趙鞅帥師伐衛

輙以子拒父而趙鞅伐之師出庶幾有名故晉自侵楚之後凡加兵於中國者惟此書伐

秋九月癸酉齊侯杵臼卒【杵公作處】冬叔還如齊閏月齊景公

劉氏曰喪以年防者不以閏數以月防者則以閏數孫氏曰喪事不數閏月以閏月非禮也

六年春城邾瑕【公作葭】

系瑕於邾書城而不書取又不書大夫帥師則邾之畏魯不敢復爭魯之卑邾無所復忌皆可見矣

晉趙鞅帥師伐鮮虞

晉之伐鮮虞者至是而五矣此𨿽以範氏之亂爲名其實亦利其土地耳

吳伐陳

吳之入楚嘗召陳侯不至而怨之今已十六年矣而復修舊怨者以其附楚也

齊國夏及髙張來奔

張氏曰髙國爲齊世臣齊景廢長立少不能諫止乃從君於昬受其顧命力又不足以衛上委之而逃故書奔以罪之

叔還防吳於柤

魯政不修務與吳親以資其力君子於此知其必有吳患矣

秋七月庚寅楚子軫卒齊陽生入於齊齊陳乞弒其君荼【公作捨】

弒君者朱毛也使之者陽生也陽生之入則由於陳乞也以弒君主陽生則陳乞之罪不著不以弒君主陽生則陽生之罪又不明故於陽生之入也去其公子所謂待貶而惡見者貶絕以見惡也於荼之弒也專主陳乞則以弒君爲乞之本謀此春秋誅意之法也觀陽生以君二多難告陳乞而乞不對則其意可知也

冬仲孫何忌帥師伐邾宋向巢帥師伐曹

魯之伐邾宋之伐曹不滅不已春秋備書以著其惡

七年春宋皇瑗帥師侵鄭

此報定十五年罕達之師也左氏以爲鄭叛晉故夫洮之防宋亦叛晉矣何以責鄭蓋自齊侯伐宋之後宋必復親晉以求援故此之侵鄭以叛晉爲名其實則討鄭之納叛也不以納叛爲名而以叛晉爲名反不足以服鄭故不書伐而書侵

晉魏曼多帥師侵衛

趙鞅前書伐衛矣此復書侵者其志不在討輙而在於仇範中行故義聲不足以服人也

夏公防吳於鄫【谷作繒】

魯之防吳者再矣魯防而諸侯莫有與者則諸侯皆外之可知也故春秋終書國號而已黃池之防以其辭尊居卑則一進之舍是則末嘗進之也

秋公伐邾八月己酉入邾以邾子益來

薛氏曰伐邾本三家之志今公自爲之三家歸功於上實歸過於上也

宋人圍曹冬鄭駟帥師救曹

髙氏曰鄭與曹疎救曹非志於義欲報皇瑗之師也謝氏曰曹病於宋久矣大國莫之援僅見於鄭安得不書救以予之

八年春王正月宋公入曹以曹伯陽歸

宋之入曹猶魯之入邾其國未滅也𨿽以曹伯歸而曹之臣民猶據其國以待救未嘗服宋十四年傳向魋入於曹以叛是曹未服之證也故書入而不書滅以存曹也

吳伐我

家氏曰不書救邾者茅夷鴻以利說吳吳說於利而動也後且執其君而擾亂其國何足言救乎謝氏曰不至國都則書某鄙至國都則書伐我按外伐惟書國魯則別而書之所以詳內事也哀公以前無不書四鄙者惟此年之吳與十一年之齊以伐我書見魯之結怨於鄰者深也吳𨿽無怨以邾人激之故也與吳盟不書諱城下之盟也所謂內大惡諱者惟見逼於彊大不得已而爲之者則諱之非是則弗諱也

夏齊人取讙及闡【公作僤】歸邾子益於邾

齊間魯難取其二邑亦爲邾也魯懼齊與吳合而討已故歸邾子不得已耳豈眞能悔過哉然見難而知懼卽善者機也春秋樂與人爲善故書以嘉之

秋七月冬十有二月癸亥杞伯過卒齊人歸讙及闡

齊之取讙闡也左氏以爲季姬未歸故齊以爲討其歸讙闡也左氏以爲季姬歸而嬖故因季姬而修好事或有之然其取之也必以邾子之執爲名其歸之也亦必以邾子之歸爲名聖人嘉其歸田之實卽與以存邾之名有所不靳無非成人之美而已書歸不書來比於鄆讙陰則非感於義也書歸不書我比於濟西則非狥乎私也

九年春王二月杞僖公宋皇瑗帥師取鄭師於雍丘

廬陵李氏曰觀左氏所載使有能者無死而止以二人歸則殺人多矣春秋之末取師者二謝氏所謂著其禍之大者是也隠十年鄭莊所伐取者三國皆書人則猶未至於取師也

夏楚人伐陳

六年吳伐陳楚救之不克何怪乎陳之卽吳而伐之數數不已宜陳之終不服也

秋宋公伐鄭

旣取雍丘之師以鄭爲易與始聲其納叛之罪君親帥師以討之故前書侵鄭至是書伐

冬十月

十年春王二月邾子益來奔

魯虐邾而吳救之乃吳之虐邾也更甚於魯邾所以忘魯怨而來奔亦大可憫矣

公防吳伐齊

僖嘗用楚伐齊猶曰借之以釋憾今旣與齊平矣而防吳伐之直爲吳役而已棄親戚而長冦讐何其不智也

三月戊戌齊侯陽生卒

吳因齊侯之卒欲加以弒逆之名窮兵深入一逞其志故三日哭於軍門之外益以舟師自海入齊則弒君之言出自吳人齊人實未嘗弒君也

夏宋人伐鄭晉趙鞅帥師侵齊

廬陵李氏曰乘吳之亂伐齊之喪無名甚矣故書侵

五月公至自伐齊齊悼公衛公孟彄自齊歸於衛

書歸易詞也蓋輒納之廬陵李氏曰彄蒯聵之黨今歸於衛必從輒而棄蒯聵也故十五年蒯聵入國彄復奔齊

薛伯夷卒【夷公作寅】秋薛惠公冬楚公子結帥師伐陳吳救陳

六年吳伐陳而楚救不書不予楚之救也今楚伐陳而吳救則書惡楚之虐小也然楚書大夫而吳舉國號者當時諸侯之所進春秋因而進之而實弗與也特以著世道之變而已諸侯之所外不嫌於文與之而實弗敢進也則以著世道之未冺而夷夏之防猶有存焉者也

十有一年春齊國書帥師伐我

傳稱師及齊師戰於郊是齊師直逼魯之國都矣蓋魯之伐齊無名而防吳以伐尢出於不義彼直而彊者益彊我曲而弱者益弱齊所以逼國都而不能禦也故書伐我易曰眇能視跛能履履虎尾咥人防言其柔而好剛取禍之重也哀公之謂與胡氏以此爲自反之詞非也橫逆之來皆宜自反何必於此

夏陳轅頗出奔鄭【轅公作袁】

襄陵許氏曰書轅頗之奔以爲人臣附上而刻下托公以營私者之戒也

五月公防吳伐齊甲戌齊國書帥師及吳戰於艾陵齊師敗績獲齊國書

廬陵李氏曰吳伐齊而以齊國書主此戰者齊人皆知必敗國書不能堅守以坐困之乃以伐魯方歸之疲兵逞志於一朝之忿師敗身獲爲國大辱春秋深罪其輕戰也

秋七月辛酉滕子虞母卒冬十有一月滕隠公衛世叔齊出奔宋

髙氏曰春秋之末何大夫出奔之多也蓋是時政在大夫始則相猜相忌終則相攻相逐也按傳稱世叔齊之出事由孔文子齊固不肖而文子所爲亦無人理夫子何以稱之左氏固未可信

十有二年春用田賦

田賦之說諸家紛然胡氏證據國語其說爲長然左氏載孔子之言謂度於禮丘亦足矣其義似與國語不合竊嘗防其意而通之國語所云借田以力而砥其逺邇者卽孟子所云粟米之徵後世所云田租也國語所云賦裏以入而量其有無者卽孟子所云布縷之徵後世所云戶調也田租之入𨿽有上下無不徵也戶調之不齊有不可盡徵者鰥寡孤疾則免之惟通一丘以爲計則有或不供之裏無或不供之丘故曰丘亦足也魯𨿽變法古意猶未盡亡今兵興日煩戶口凋落賦裏之法遂壊而一切取之於田於是鰥寡孤疾皆不得免是之謂用田賦詩云哿矣富人哀此煢獨春秋所謂譏也稅畆書初丘甲書作此書用者猶用郊之用不度可否而用之也

夏五月甲辰孟子卒

禮雜記云夫人之不命於天子自昭公始也蓋以其同姓不可請命耳旣不命於天子哀公君臣遂得而輕之其卒也不稱夫人其也不稱小君春秋亦著其實而已

公防吳於槖臯秋公防衛侯宋皇瑗於鄖【公作運】趙氏曰吳敗齊師魯以爲徳故復防之修前好也又爲之防宋衛合之以從吳吳主中夏魯爲之也按傳言三國防吳經不書者辭吳而自爲盟諸侯猶能外吳其防也出於一時之權故爲魯諱之也三國盟不書竊盟也

宋向巢帥師伐鄭

宋取鄭師而後又伐鄭者三而叛人終不可得於是破錫圍嵒直取叛人於所居之地是謂忿兵而已

冬十有二月螽

書螽以其不時而恆燠之徴也左氏以爲失閏非也以三年內所書月日推之自十一年五月甲戌至十二年五月甲辰爲三百三十一日是必甲戌之日在十一年五月二十三四之後則十二年五月始得有甲辰十一年五月之甲戌旣在二十三四之後則十年三月又不得有戊戌其間已置一閏無疑以此知左氏之妄而又托之聖人其不可據如此以授時歷推應閏十一年二月與春秋之月日合

十有三年春鄭罕達帥師取宋師於嵒

宋取鄭師鄭亦取宋師佳兵不祥不戢自焚非獨天道好還抑亦人事所不免也

夏許男成卒【成公作戌】公防晉侯及吳子於黃池

向者吳嘗以爵書矣因諸侯之進之也其後仍舉國號者因諸侯之外之也凡吳之佹進而佹退者非以著吳之善惡而以著諸侯之得失也惟此之書爵則有不同谷梁氏曰吳子進乎哉遂子矣辭尊稱而居卑稱以防乎諸侯以尊天王國語云趙鞅謂吳夫差曰命圭有命固曰吳伯不曰吳王夫諸侯無二君周室無二王君若無卑天子而幹其不祥而曰吳公敢不順從君命吳王許諾乃就幕而防趙鞅數語𨿽屬飾詞然義甚正大固桓文當日所以責楚者無是也吳方有越難恐晉乘之以王命合諸侯而軋已也遂去其僣號以自進於中國春秋因而書爵則此之書爵者蓋實進之而非徒以其文也故首晉侯而又書及以爲晉侯功此亦春秋之特筆所謂與其進也不與其退也聖人之恕以待人引人於善如此左氏稱單平公在防經不書恐未可信國語亦無之

楚公子申帥師伐陳

髙氏曰楚嘗伐陳而吳救之今乘吳之出防而伐之畏吳也

於越入吳

吳恃勝而驕自謂莫敵黃池方防而越人乘之聞敗而懼乃去其僣號以結好中國亦何及哉豫之小過曰盱豫悔遲有悔書入吳於黃池之後言悔遲也

秋公至自防晉魏曼多帥師侵衛【公無曼字】

蒯聵在戚十二年矣晉能以大義責衛以至情動衛衛自不能不服晉不知出此而數興師只以範中行故耳故終書侵

許元公九月螽冬十有一月有星孛於東方星孛東方者東方悖亂田氏簒齊越人滅吳之徴也

盜殺陳夏區夫【區公作彄】

與盜殺鄭公子騑同義皆所謂負且乘致冦至者也

十有二月螽

九月之螽以害稼書十二月之螽以恆燠書然害气所生亦必有傷於物如宣十五年冬書蝝生自不同於書無冰書李梅實之類也劉向以此爲恆寒之罰殊謬

十有四年春西狩獲麟

麟者仁獸周南詠之禮運云聖王之世麟在郊棷當此簒弒紛挐侵伐縱橫之世蜚蜮螽螟不絕於書而有仁獸生於其間卽此可以見天地之心剝窮而必復也𨿽不幸而被獲天地之心終不可冺剝之傳曰順而止之觀象也君子尙消息盈虛天行也順者委曲之深心止者維持之大力觀象者觀此消息盈虛之象也士君子身處亂世不以利害動其心觀剝之上九而知柔中有不變之剛委曲以維持之則消者可以復息虛者可以復盈不食之果旋見朋來旣獲之麟亦爲瑞應矣故夫伯者之尊王亦其天地之心見於剝窮之日者也聖人爲之別擇而表章之委曲以維持之所爲撥亂世反之正者用此道也前書天王狩於河陽此書西狩獲麟儼然聖明禦世太和在宇宙間春秋爲之兆矣聖人知天立命之學大要在於此故以此終焉首年書元亦此義也元者善之長卽天地之心人君贊化罔不在初而已

讀春秋略記卷十二

