

欽定四庫全書

經部五

春秋比事目錄

春秋類

第一卷

周天王

聘魯者八

來求者三

來錫命者三

公及大夫朝如者八諸侯勤王者五

王臣與諸侯盟會侵伐者十周戰伐敗救者四王臣奔他國者三【侵伐者十有一】王室亂者四

叔帶之亂

子朝之亂

儋括之亂

子札之亂

總論

王臣見經者三十一

第二卷

二伯

齊桓公【小白】

防十五

諸侯十四國從齊終始小白抑彊楚衞諸侯小白侵伐並吞執大夫

救國城國

三伐戎

晉文公【重耳】

六國背服終始

總論

第三卷

魯隠公

攝位非正

及宋鄭仇好

事齊伐邾

與戎盟防

受聘不朝

始失禮

桓公

不書王

好鄭仇宋

齊魯交怨

朝聘於桓

桓書烝嘗

狩郎大閱

淩蔑小國

莊公

不道有三

伐戎

閔公

遇弒責季子

僖公

旣不能霸諸侯又不能守信義以衞中國

伐邾

不朝王而事齊晉

書不雨

文公

始附晉而易齊終好齊而疎晉

大夫始僭

不修政不愛民不能馭臣

宣公

好齊仇晉

不卹災異

公孫歸父專權奔亡與公孫敖相類

第四卷

成公

事晉背齊

盟楚於蜀

襄公

大夫專恣

夷狄盛彊

邾莒來侮

昭公

季平子專權逐公

定公

紛紛多故

陪臣叛逆盜寶器竊城邑

哀公

伐邾防吳

魯大夫

第五卷

晉

晉世家

獻公

惠公

與秦仇好

襄公

晉與戎狄仇好終始

靈公

成公

景公

厲公

第六卷

悼公

平公

昭公

頃公

定公

晉大夫

第七卷

齊

齊世家

僖公

齊僖與紀終始

襄公

孝公

孝公與狄終始

昭公

懿公

惠公

與莒國終始

頃公

靈公

莊公

景公

齊燕終始

悼公

簡公

齊大夫

第八卷

宋

宋世家

穆公

殤公

莊公

閔公

桓公

襄公

襄公仇曹

成公

昭公

文公

共公

平公

平元景三公與魯交好稠宻【平公殺世子附】

元公

景公

宋大夫

第九卷

鄭

鄭世家

莊公

莊公與齊衞宋魯陳蔡仇好終始

厲公

宋魯與鄭廢立

鄭在小白時叛齊卽楚

文公

穆公

靈公

襄公

悼公

成公

宋鄭仇好

衞鄭仇好

鄭許仇好

公

簡公

簡公與陳蔡宋仇好

定公

獻公

聲公

鄭大夫

第十卷

搜狩總論

搜

狩

治兵大閱【作甲作軍捨軍附】城築總論【內城者十八】城兩邑者二

鄕帥師城者三

書築者八

外城六

獻防總論

田邑總論【疆田墮邑附】

第十一卷

郊總論

雩論

禘論

烝嘗

逆祀從祀

宗廟

宮室

正朔

書卽位不書卽位

第十二卷

盟

經書公盟者十五經書魯大夫盟者十公與外大夫盟諸侯之國必書其主盟而不書者有四

至若來盟五

涖盟四又因聘而盟者五經書諸侯交盟者四十其間霸主盟者十散盟者十六大盟十四

諸侯散盟十六

大盟十四

經書大夫盟八其間散盟四大盟四

大盟四

經書楚之盟六

總論

第十三卷

防

經書公防一國者十有八

經書稱防公者三

經書內大夫會一國者八

經書霸主會者十

經書諸侯大會者十

經書諸侯散防者十

經書外大夫防者七

經書防楚七

經書防吳九

經書如防者三

經書夫人及內女防者六

總論

第十四卷

朝

按經書來朝者十六國

聘

經書聘而盟者四經書夷狄來聘者五總論

第十五卷

侵伐

經書公侵者四

經書大夫侵者三

經書侵我者四

經書諸侯侵者二

經書大夫侵國十八

經書楚侵國七介人侵國一

第十六卷

伐

經書從王伐者一經書公伐六

內大夫伐七

伐我者二十一

經書伯主伐者九

經書齊宋晉楚伐鄭者三十二其間齊伐者三

書宋伐一

晉伐十五戍三

楚伐十七

經書諸侯同伐國者八經書諸侯獨伐國十一

經書大夫同伐者十四

經書大夫獨伐二十九

經書獨稱國伐與狄同文者四

經書夷狄伐國者八

經書吳伐國六

第十七卷

戰

經書內與敵國戰者四

經書諸侯交戰者八

經書戰夷狄者八

第十八卷

救

經書王臣救者

經書伯主救者

經書諸侯救者

經書大夫救者

經書夷狄救者

平

第十九卷

遂

經書王臣遂者

經書霸主遂者

經書諸侯遂者

經書大夫遂者

經書夷狄遂者

次

第二十卷

夷狄

狄之交亂諸侯者八國

欽定四庫全書

春秋比事

提要

【臣】等謹按春秋比事二十卷舊本題宋沈棐撰棐始末無可考惟是書前有陳亮序稱其字文伯湖州人爲婺之教官陳振孫書錄解題曰按湖有沈文伯名長卿號審齊居士爲常州倅忤秦檜貶化州不名棐也不知同父何以云然豈別有名棐而字文伯者乎然則非湖人也云云其說與亮異都穆聴雨紀談又據嘉定辛未廬陵譚月卿序以爲莆陽劉朔撰並稱月卿親見劉氏家本此本不載月卿序亦未審穆何所據疑以疑無從是正以陳亮去棐世近姑從所序仍著棐名其書前以諸國類次後以朝聘徵伐防盟事迹相近者各比例而爲之說持論頗爲平允本名春秋總論亮爲更此名元至正中嘗刋於金華其本久燬世罕傳本故朱尊經義考注曰已佚此本前有中興路儒學教授王顯仁序蓋猶從元刻傳錄者也乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

春秋比事原序

春秋繼四代而作者也聖人經世之志寓於屬辭比事之間而讀書者每患其難通其善讀則曰以傳考經之事迹以經考傳之眞僞如此則經果不可以無傳矣遊夏之徒胡爲而不能措一辭也余嘗欲卽經以類次其事之始末攷其事以論其時庶幾抱遺經以見聖人之志客有遺余以春秋總論者曰是習春秋者之祕書也余讀之灑然有當於余心𨿽其論未能一一中的而卽經類事以見其始末使聖人之志可以捨傳而獨攷此其爲志亦大矣惜其爲此書之勤而卒不見其名也或曰是沈文伯之所爲也文伯名棐湖州人嘗爲婺之校官以文辭稱而不聞以經稱也使其非文伯也此書可不傳乎使其果文伯也人固不可以淺料也因爲易其名曰春秋比事鋟諸木以與同志者共之

欽定四庫全書

春秋比事卷一

宋沈棐撰周天王

春秋之時周自平王至敬王歷十三王其間王臣聘魯者八隠七年凡伯九年南季桓四年宰渠伯糾五年仍叔之子八年家父莊二十三年祭叔僖三十年宰周公宣十年王季子來求者三隠三年武氏子來求賻桓十五年天王使家父來求車文九年毛伯來求金來歸物者三隠元年宰咺來歸賵文五年榮叔歸含且賵定十四年石尙歸賑來錫命者三莊元年榮叔錫公命文元年毛伯來錫公命成八年召伯錫公命王臣來防者二文元年叔服防僖公葬五年召伯防成風葬內大夫往防葬者二文九年叔孫得臣如葬襄王

昭二十二年叔鞅如葬景王王臣來者二隠元年祭伯來桓八年祭公來公及大夫朝如者八僖二十八年公兩朝王所三十年公子遂如京師文元年叔孫得臣如京師八年公孫敖如京師不至而復宣九年仲孫蔑如京師襄二十四年叔孫豹如京師昭二十二年叔鞅如京師諸侯勤王室者五桓五年從王伐鄭僖五年防首止八年盟洮昭二十三年晉大夫帥師圍郊三十二年晉合大夫城成周王臣與諸侯盟防侵伐者十僖五年防王世子於首止八年防王人於洮九年公防宰周公七國於葵邱二十九年防王人於翟泉文公十年及蘇子盟於女栗成十六年防尹子伐鄭十七年防尹子單子伐鄭襄三年公防單子盟於雞澤昭十三年防劉子盟於平邱定四年防劉子於召陵侵楚周戰伐敗救者四隠七年戎伐凡伯於楚邱以歸桓五年蔡衞陳從王伐鄭莊六年王人子突救衞成元年王師敗績於茅戎王臣奔他國者三成十二年周公出奔晉襄三十年王子瑕奔晉昭二十六年尹氏召伯毛伯以王子朝奔楚天王防諸侯者二僖二十八年踐土之盟溫之防王室亂者四僖二十四年天王出居於鄭宣十五年王子札殺召伯毛伯昭二十二年王室亂二十三年天王居於翟泉尹氏立王子朝二十六年天王入於成周尹氏召伯毛伯以王子朝奔楚襄三十年天王殺其弟佞夫執諸侯大夫歸京師者三僖二十八年晉人執衞侯歸於京師成十五年晉侯執曹伯歸於京師定元年晉人執宋仲幾歸於京師逆後嫁姬者五桓八年祭公來遂逆王后於紀九年紀季姜歸於京師莊元年王姬歸於齊單伯送王姬十一年王姬歸於齊襄十五年劉夏逆王后於齊王臣見經者三十一隠元年咺祭伯三年武氏子七年凢伯九年南季桓四年渠伯糾五年仍叔之子八年家父祭公莊六年王人子突二十三年祭叔僖八年王人九年宰周公文元年叔服毛伯三年王子虎五年榮叔召伯九年毛伯十年蘇子宣十年王季子十五年王札子成十二年周公十六年尹子十七年單子襄十五年劉夏三十年王子瑕昭十三年劉子二十三年王子朝尹氏定四年劉卷十四年石尙

聘魯者八

古者諸侯朝於天子天子報聘於諸侯所以嚴君臣之公通上下之情也東遷以來王綱不振諸侯未嘗朝天子而遣使聘魯者八春秋僃書之者所以忿諸侯之不臣而悼周室之弱也然桓王在位凡聘於魯者五自隠七年凡伯來聘至桓八年家父來聘是也至若惠襄定三王皆不過一聘而止耳桓繼平而立王室𨿽防人心未厭周徳猶可興衰振治統制四海光昭文武之業使周道粲然復古不亦美乎不此之務反同列國之君下聘魯國長諸侯傲易之心寵桓公簒逆之志造端於後蓋自桓王始也𨿽然春秋自宣公十年定王使王季子來聘之後魯歷五公周更四王皆無來聘之文何哉蓋文宣以前周固防弱然莊僖之際尙有二霸爲之扶持禮文猶足以交諸侯爵命猶足以寵諸侯也至文宣之後二霸旣逺王室多故故定王初立楚使問鼎已有窺周室之心而當時王臣有卿士而相賊三公而出奔者則周室之衰尢甚於前是以春秋之書來聘則止於宣公來錫命則止於成公來求則止於文公來聘則止於宣公者自宣以後𨿽有禮文不足以結諸侯也來錫命則止於成公者自成以後𨿽有爵命不足以寵諸侯也來求則止於文公者自文以後天子𨿽求之諸侯亦弗與也然天子之聘皆遣大夫惟僖三十年獨遣宰周公皆稱天王使惟莊二十三年獨不稱天王使蓋亦有說魯之羣公惟僖最賢且與二霸盟會扶奬王室不爲無助故特以三公下聘者加禮於僖公也當莊十九年五大夫作亂立王子頽王出奔溫至二十二年鄭虢納之乃克歸周故二十三年祭叔來聘不言天王使蓋以天王之尊而見逐於臣下傷其威柄不足以使人也嗚呼遣使致聘諸侯敵國之禮也故經書外臣來聘者三十一若宋衞諸國與魯爲敵是以有聘問之好至邾莒滕薛則朝而不聘莫敢抗魯矣嗟夫東周之初自桓至定交好諸侯尙能同於列國至其甚也𨿽聘問且不敢致僅若邾莒等耳不亦可痛也哉

來求者三

先王制九等之賦貢以令天下無有逺邇畢獻方物是以車服器用非特供王之奉而又可班寵邦國蓋聞有錫諸侯而未有求於諸侯也周室旣東封土之君各擅其利貢賦不入帑藏蕭然𨿽喪紀之具車服之用且不能自給切切然遣使以求之蓋勢有不得已也是以經書天王來求者三在桓王時則求賻於隠公求車於桓公在頃王時則求金於文公且天王卽位諸侯會葬禮也平王之崩隠無痛君之心輒墮此禮至使天子大夫逺來求賻其罪大矣況隠元年惠公仲子之賵天王尙使宰咺歸之政使敵已猶當復報而況天子之尊乎周知有魯魯不知有周則隠公之惡不容誅也及桓卽位數年之間天子三聘其待遇之禮可謂厚矣桓公曽無毫髮之奉而致天子之使求車於魯其不恭亦甚矣且車服者人君錫賜臣下所以崇功徳隆寵眷也今反求之於諸侯則知四方之貢久絕於王庭矣𨿽然求賻求車猶可也至於求金則又甚焉說者以爲襄王未而毛伯來求金故春秋書之以著其惡夫賻不過用於防禮車不過用於出入禮以不給而求之猶未見其困弱也至於金則王之所資莫急於此今且求之其困之不振至是極矣是以經於求金之文不稱天王使者諱以王室之富而求金若非天王之命也

來錫命者三

昔韓侯能纘祖考勤王室宣王因其入覲而賜命蓋天子之於諸侯𨿽有錫命之禮然必有功於王室述職於王庭然後受之可也春秋之時天子錫命者三莊王使榮叔錫命於桓公襄王使毛伯錫命於文公簡王使召伯錫命於成公彼三公旣無功徳之可褒又未嘗朝覲天子而周土方且遣使就國錫之是長其驕傲之心也何以勸天下乎然於桓公則稱王於文公則稱天王於成公則稱天子所書之文皆不同何也說者以謂天王天子皆王者之通稱若然則何以見春秋之褒貶蓋嘗論之桓公有簒弒之惡天子所當誅也莊王旣不能誅而於其死也反錫命而褒寵之是豈承天之意哉夫天命人主君臨萬方賞善罰惡所以助天之生殺也若有罪不誅而又加賞則是背天者也故經於此不書天王所以甚莊王之不天也至文在位旣無大惡是以春秋之書亦無甚貶而正以天王名之然至錫成公命則又稱天子按覲禮諸侯入郊王遣使迎勞則稱天子旣至王庭則稱王以命之蓋迎勞稱天子者謙下之辭也當簡王時周室益弱諸侯愈彊故聖人於此特變文示義稱天子錫者以見周之甚防屈於諸侯不敢以王禮自命也嗚呼孔子傷周之意求於筆削可見矣

公及大夫朝如者八

春秋之時禮法廢壞諸侯視盟主爲甚重視天子爲甚輕故公及大夫如齊如晉者不可計至於朝王所如京師𨿽間見之殆不過因事以往而已初非致禮於天子也僖二十八年踐土之盟溫之防兩書公如王所者是時晉文主霸致天王於防故僖公之朝以從晉侯盟防實非朝天子也成十三年晉侯使郤錡來乞師公如京師繼之曰公自京師遂防晉侯八國伐秦是晉厲公初立將有伐秦之役使來乞師成公特往防伐而道過京師故經以如書之實非朝京師也其餘大夫如京師者五或以事往或以私往請據經以辧之僖三十年天王使宰周公來聘公子遂如京師遂如晉文元年天王使毛伯來錫公命叔孫得臣如京師左氏謂仲遂之行以報聘於周得臣之行以報命於周攷之經文理或然也然宣九年仲孫蔑如京師左氏謂王使來徵聘故孟獻子聘於周襄二十四年叔孫豹如京師左氏謂齊人爲王城郟故穆叔如周聘且賀城竊有疑焉夫春秋備載當時之事以貽後世若周王使來召聘齊人爲王城郟經安得而不書哉經旣不書則二大夫之行蓋非爲周也至文八年天王崩公孫敖如京師不至而復丙戌奔莒左氏謂穆伯如周弔喪不至以幣奔莒夫當文公時臣下專政國君之命已不行於大夫則公孫敖如周不至蓋無足怪矣嗚呼諸侯知有天子則大夫知有諸侯此上下相持之禮也彼魯之國君旣蔑無周王又安使魯之大夫受吾命而不廢哉然則諸侯欲令其臣之無他尊天子則臣自服矣又文九年毛伯來求金叔孫得臣如京師辛丑葬襄王

諸侯勤王者五

古者威權出於一人命令行於天下諸侯有不服也王命方伯以討之嗣位有未立也王命卿士以定之兄弟惎間之變則有大臣爲之鋤治王都城築之役則有大臣爲之服勤當是時內而三事大夫外而列國諸侯莫不聽命於王此其權所以獨尊也東周不競權勢浸防徵討之事扶救之功或出於諸侯或出於霸主或出於大夫類借力於人以紓一時之難比之三代𨿽若不足取而在春秋亦有可言者孔子書之蓋傷周道衰防幸諸侯之近正也故桓五年鄭伯不朝蔡衛陳從桓王伐鄭經書從王者喜三國之助也書王伐者譏天子之親伐也前所謂出於諸侯者此也僖五年惠王廢太子小白防世子以定其位八年告難於齊小白盟王人以靖其難經書齊侯且序爵諸侯之上者喜其定世子寧周室書防世子盟王臣者疾其恃霸主之威而姦分也前所謂出於霸王者此也昭二十三年王室有子朝之亂鄭伯言於晉晉大夫帥師圍郊以討子朝三十二年敬王懼子朝之黨使富辛言於晉徙成周而避之晉合諸侯城成周以固周室經書晉人圍郊仲孫何忌防晉韓不信合十國大夫城成周者喜晉大夫有功於王室也專系之晉而不書王卿士者見天子之權愈防而專於列國大夫也前所謂出於大夫者此也嗚呼隠桓之間天子𨿽防而猶有諸侯從王以侵伐者其後諸侯益彊蔑視周室幸二霸繼興托名尊周可以倚重下至昭定之世中國無霸諸侯失權而天子遣使請命卒使圍郊之役城成周之功歸於列國諸侯之卿豈非衰弱之甚耶

王臣與諸侯盟防侵伐者十

春秋自隠至閔無王臣盟防之文蓋是時齊晉未霸諸侯𨿽彊亦未敢伉王室也至僖公五年小白防王世子於首止始有王臣防盟之事晉文繼起乃致天子盟王人其事有甚於小白者然攷二霸之防盟皆在服楚之後蓋其克服彊楚威振中國霸業已盛自矜其功謂𨿽天子之尊亦莫或忤矣是以偃然致王臣於盟防𨿽外假尊君之名而其實以尊已也故僖五年小白防王世子盟於首止八年防王人盟於洮九年防宰周公於葵邱二十八年重耳致天子於踐土於溫二十九年盟王人於翟泉夫小白始防世子以定位盟王人以尊周𨿽不當召從盟防然以扶奬王室托於大義則猶可言也至葵邱之防初非爲周而坐致天子之三公與已盟防則其傲易之心尢甚於前矣晉文襲其迹侈其惡是以踐土之盟溫之防皆致天王而翟泉之盟又以諸侯之大夫盟天子之大夫小白𨿽致宰周公而未致召天王𨿽盟王人而未敢以大夫敵之也至晉則以已召君以大夫敵王人恃己威勢直與天子等耳其無君之罪尢有甚於小白也馴致乎成襄之後晉主霸盟更防王人以從侵伐若成十六年防尹子伐鄭十七年防尹子單子伐鄭襄三年防單子盟於雞澤昭十三年防劉子盟於平邱定四年防劉子侵楚凡此皆晉主之而雞澤之盟以去年合諸國大夫城虎牢平邱之盟以楚公子比弒靈王皆合諸侯以謀楚者也蓋二霸盟防則假周之名率諸侯以尊己厲公以來則假周之名以伐楚伐鄭故王臣間見於經然始而防盟終而防伐則以周室益衰諸侯益彊其伉禮姦義非止於二霸之時也其他諸侯獨盟王人者惟魯文十年及蘇子盟於女栗左氏以謂項王時欲以親魯故與之盟夫以霸主合諸侯盟防王臣猶且不可況魯國乎然則文公之惡可知矣

周戰伐敗救者四

周衰夷狄侵侮諸侯暴橫天子之師屢貽挫衂聖人書之於經者四所以甚傷之也隠七年天王使凡伯來聘戎伐凡伯於楚邱以歸成元年王師敗績於茅戎此夷狄之侵侮也桓五年蔡衛陳從王伐鄭莊六年王人子突救衛此諸侯之暴橫也按經例伐國則書伐凡書伐者皆重事也而凡伯奉幣以聘非有甲兵之眾安得與伐國同文乎蓋書伐者重凡伯之罪也重凡伯譏天王也自入春秋未有來聘之文今隠公卽位未嘗朝周而桓王首聘於魯以長諸侯不臣之心則其非禮甚矣故因凡伯聘魯見伐於戎而書伐以重之重凡伯之惡則譏桓王可知矣發防謂楚邱衛地也稱楚邱者責衛不能救難稱凡伯以歸責凡伯不能死職理或然也按左氏晉侯使瑕嘉平戎於王劉康公邀戎將遂伐之叔服諫不聽遂伐茅戎敗績於徐吾氏說者以爲王者至尊天下莫敵非茅戎可得敗也定王庸暗爲茅戎所敗惡之大者故經以王師自敗爲文所以譏天王也孟子曰天子討而不伐諸侯伐而不討鄭伯不朝王命諸侯討之此古之制也今桓王從三國之師屈天子之尊親伐諸侯效敵國之交兵則傷威毀重防弱甚矣按左氏載王師敗績而經不書諱之也以天子伐諸侯固已可恥況敗績乎此經所以不言也至莊王救衛之師特書王人之字則喜其救者之善也衛朔負罪出奔諸侯黨惡背義納朔於衛時無霸者以討其惡而王人獨能救衛則其於名義爲得正矣然兵寡力弱卒不成救衛之功故聖人𨿽字以貴亦以傷周室之防不能勝諸侯之惡也嗟乎周之興也玁狁蠻荊逺遁荒陲屈膝效順而九伐之法足以威制諸侯之不臣是以王師一出有徵無戰孰敢拒天子之命而幹鈇鉞之誅乎及其衰也兵威墮弱戎狄諸侯共起而淩蔑之師出無功動以取敗可勝嘆哉

王臣奔他國者三

周衰天子之權不行於天下卿士無服職之心諸侯有容姦之罪是以見於經者或無事而私來或因來而遂事或因罪出或以亂奔聖人備書之者參譏之也故隠元年書祭伯來公羊謂來奔谷梁謂來朝皆非經意惟左氏謂非王命近之蓋祭伯私來也所謂無事而私來者此也桓八年書祭公來遂逆王后於紀左氏謂禮亦非經意蓋桓王取後於紀而魯主之祭公將如紀逆後故當謀期旣謀之則當復於天子請命而逆之乃可也今祭公不復命於王遂由魯如紀故春秋書之惡其專也所謂因來而遂事者此也成十二年周公出奔晉按左氏周公楚惡惠襄之族偪且與伯輿爭政怒而出王使劉子復之入而復出奔晉經書出奔者凡自周無出周公自出故也故經書周卿士奔未有言出此獨言出奔者杜預謂周公爲王所復而自絕於周故書出以罪之也襄三十年王子瑕奔晉按左氏靈王崩尹言多劉毅單蔑甘過鞏成殺王弟佞夫括瑕廖奔晉蓋儋括欲立佞夫王子瑕括之黨也佞夫旣死瑕遂出奔經書奔晉不言出者周無外言出則有外之辭昭二十六年尹氏召伯毛伯以王子朝奔楚按左氏晉荀躒帥師納敬王召伯盈逐王子朝王子朝及召氏之族毛伯得尹氏固南宮嚚奔楚經書以子朝奔者疾其助簒奪之惡權制於三卿故顯誅之耳然立子朝獨書尹氏奔楚並舉召伯者明罪本在尹氏當先誅逆首後治其徒也所謂或以亂奔或以事出者此也隠桓以來有周卿士𨿽以私事而外交專命而遂事得罪於春秋然未有以亂出奔者也至襄成之間周王子瑕則又因釁成亂負罪奔國非止私來矣然猶未有簒奪之大惡其所奔之地且未離乎中國也下至昭公尹氏毛召之徒始有簒逆之事及其敗而出奔則又轉入於夷狄矣豈非衰亂之極哉說者以聖人所書專在罪卿士愚竊謂天子縱之諸侯受之皆春秋之罪人也凡言來奔者蓋參譏耳

王室亂者四

春秋自隠至哀王室之變見於經者四其間天王被難而出居者二叔帶之亂出居於鄭敬王有子朝之難出居於翟泉定王時王札子殺召伯毛伯景王時殺其弟佞夫凡此皆王室之變也

叔帶之亂

按經僖五年齊小白合諸侯防王世子於首止左氏謂謀周也杜預云惠王以惠後故將廢太子鄭立叔帶故齊侯防世子以定其位八年惠王崩襄王惡叔帶之難懼不立告難於齊故小白復防王人諸侯盟於洮左氏謂謀王室也及十一年左氏載叔帶召戎伐周秦晉伐戎以救周十二年王以戎難故討王子帶子帶奔齊十三年齊侯使仲孫湫聘請召子帶王不許至二十二年富辰言於王請召太叔子帶自齊復歸於京師二十四年鄭師伐滑王使如鄭請滑鄭不聽王命王怒以狄師伐鄭王徳狄人以其女爲後子帶與狄後通王替狄後頽叔桃子奉大叔以狄師攻王王卿士將禦之王曰先後其謂我何寧使諸侯圖之王出適鄭處於汜太叔以狄後居溫故曰天王出居於鄭辟母弟之難也二十五年晉文公納王王入王城取太叔於溫殺之此襄王時叔之難天王出鄭歸周之迹也

子朝之亂

按史記景王十八年太子早卒景王愛子朝欲立之防崩子丐之黨與爭立國人立長子猛子朝攻殺猛猛爲悼王晉人攻子朝而立子丐是爲敬王夫子朝子猛嫡庶長防傳不載攷賈逵注以子朝爲景王庶子敬王爲猛母弟而史記以猛爲長子以意推之則太子子猛敬王皆後所生子猛嫡子之長子朝庶子之長猛當立而朝不當立也左氏謂王子朝與其傅賔起有寵於景王景王與起欲立之劉伯蚠單穆公惡賔孟之爲人欲殺之又惡子朝欲去之王田北山將殺劉單防疾崩劉單攻賔起殺之子朝作亂逐劉子單子逆王猛於莊宮以歸王子還子朝之黨夜取王猛以如莊宮單子殺還及其黨八人子朝奔京單子伐之劉子入於王城周鞏簡公甘平公爲子朝所敗單子以王次於皇子朝之黨伐皇大敗晉籍談荀躒帥九州之戎以納王於王城劉單爲子朝之黨所敗王猛卒敬王卽位子朝在京楚王師軍於京楚伐京毀其西南二十三年王師晉師圍郊討子朝也郊潰子朝敗自京入於尹劉單伐尹不勝而還以敬王如劉避子朝也子朝入於王城子朝之黨尹卒敗劉師敬王居狄泉尹氏遂立子朝在王城居西敬王在狄泉居東謂之東西王二十四年子朝稍彊入於鄔攻瑕及杏皆潰鄭伯如晉言於範獻子請圖王室二十五年晉趙鞅合諸國大夫防於黃父謀之二十六年單子如晉告急敬王之黨劉人與子朝之黨王城之師戰劉師敗績劉子以敬王出晉知躒趙鞅帥師納敬王克鞏邑召伯盈逐王子朝子朝及召氏之族毛伯得尹氏固南宮嚚奉周典籍以奔楚王入於成周晉人戍周而還此敬王時子朝之難天王居狄泉歸周之迹也

儋括之亂

初靈王弟儋季卒其子括將見王而嘆單公子愆期告王曰必殺之不殺將害王王曰童子何知及靈王崩括欲立王子佞夫佞夫弗知周尹言多劉毅單蔑甘過鞏成殺佞夫括瑕廖奔晉書曰天王殺其弟佞夫罪在王也此襄三十年景王時佞夫之事也

子札之亂

王孫蘇與召伯毛伯爭政使王子札殺召戴公及毛伯衞卒立召襄此宣十五年定王時王子札殺毛伯召伯之事也

總論

傳曰王不立愛公卿無私古之制也故眤愛寵私並後匹嫡未有不產禍者觀東周二百四十餘年王室變亂載於經凡四而以嫡庶不分嗣統不正亂者居其二焉襄王嫡子也叔母弟也而惠王以惠後之愛欲廢鄭立𨿽賴小白主霸盟會諸侯以定其位而小白旣沒卒不免叔帶之難使襄王越在艸莽曁晉文紹霸王始克歸然則牽房闥之私情貽社稷之深患者實惠王啟其端也子猛嫡長也子朝庶長也而景王以賔起之請欲廢猛立朝且結劉單以定其位及敬王卽位子朝作亂盤結黨與交兵攘奪五年之間子猛被禍敬王播越賴劉單之賢倚晉爲援戡定禍患逐子朝歸敬王而王室始安然則徇佞幸之私議貽社稷之深患者實景王啟其端也夫以敬王乘變亂之際克紹周統劉單數子輔相而立權不在已而不能卽去子朝固不可責也而襄王已卽君位有齊晉以爲倚重叔之難非若子朝之彊有能斷以大義而懲艾之何至委宗廟而出奔哉柰何狥匹夫之孝牽母后之恩旣不能防於未難之前又不能制於已危之後柔懦不斷養成其愆卒致傲弟再入而身遂失守則叔之禍非特惠王之罪抑亦襄王醖釀之也故經於襄王書天王居於鄭者貶其出也於敬王書天王入於成周者喜其入也貶其出則不與其入故經不書襄王之歸則𨿽貶其出而亦謹其入用見聖人去取輕重之異也夫春秋之法凡諸侯之專殺者皆重譏之以其不請命於天子而自專生殺之柄也諸侯專殺且猶不可況王之卿士朝夕委質王庭其分義之親非諸侯比也詎可以專殺哉而王孫蘇與毛召爭政遂使子札殺之攘君之權莫甚於此以見天子之柄非獨不行於諸侯而且不行於卿士矣故經書王子札殺召伯毛伯者罪王子札之專殺所以譏天子之不能制也左氏以儋括欲立佞夫佞夫弗知大夫殺之則殺弟之罪不在王明矣而經書天王殺其弟佞夫者蓋使佞夫果有簒奪之意則殺之固宜今欲立之意出於括而佞夫弗知則景王容之可也反縱五大夫殺其母弟𨿽曰大夫之罪實景王使之耳春秋之義惟天子得專殺故無天王殺大夫之文此特書之者以見景王尊爲天子而不能容一母弟傷艾手足賊防悖義莫大於此故特書以甚其惡嗚呼東周之衰也嫡庶之位不正生殺之柄不行兄弟爭國卿士擅權上下相夷無所畏忌王室益衰不可救止爲天下之本且如此安能望諸侯之理乎

王臣見經者三十一

按例天子三公稱公卿書爵大夫字士名士之防者不名所以名等列定尊卑也三公稱公者若桓八年祭公僖九年宰周公成十二年周公是也卿書爵者若隠元年祭伯七年凡伯【祭凡國伯爵】文元年毛伯五年召伯十年蘇子【毛召蘇皆宋地】十六年尹子十七年單子昭十三年劉子【子爵】是也大夫稱字者若隠元年南季【南氏季字】桓四年宰渠伯糾【渠氏伯糾字】五年仍叔八年家父莊元年榮叔二十三年祭叔【祭采地】文元年叔服宣十年王季子襄三十年王子瑕是也士稱名者若隠元年宰咺襄十五年劉夏【劉宋地】定十四年石尙是也士之防者不名若僖八年王人是也然隠三年昭二十三年二十六年三書尹氏隠三書武氏子皆以族稱譏世卿也莊二十六年王人子突防者而特書字善其救衛也宣十五年書王札子大夫而名貶其專殺也惟文三年王子虎定四年劉捲皆以卒書名而昭二十三年書王子朝蓋庶子之長也夫列國之君以爵稱其卿以名稱其或見褒者以字稱夫天子之卿書爵所以視諸侯其大夫書字所以視列國卿之賢者也其士稱名所以視諸侯之卿也當周室之衰王室之防而先王之典猶在故孔子必正其爵秩以王人之防必序諸侯之上不使諸侯得加乎天子所以示萬世之法也嗚呼春秋尊王之義𨿽名爵之間亦不敢忽豈直爲虛文哉

春秋比事卷一

欽定四庫全書

春秋比事卷二

宋沈棐撰二伯

齊桓公【小白】會十五

莊十三年北杏十四年鄄十五年鄄十六年幽二十七年幽僖元年檉二年貫三年陽谷

五年首止七年母八年洮九年葵邱十三年咸十五年牡邱十六年淮孔子稱齊侯九合諸侯不以兵車攷之春秋自莊十三年終僖十六年大防諸侯凡十有五穀云衣裳之防十有一自北杏至葵邱是也兵車之防四自洮至淮是也按莊十三年北杏之會左氏謂平宋亂然此防小白未霸而經獨書其爵諸侯皆稱人者先儒謂聖人望其攘夷狄救中國以尊周室始合諸侯首圖大舉故獨尊小白蓋欲責之深必先待之重也十四年鄄之防左氏謂宋服故蓋宋𨿽預北杏之防而復叛齊故十四年經書齊陳曹伐宋旣伐而宋服故是年爲鄄之防此左氏所謂宋服也十五年又防於鄄左氏謂齊始霸也夫齊侯之防已三合諸侯至是而始霸也蓋中國諸侯莫難服於陳鄭今宋鄭再防而陳又始服則小白之霸業成矣此所謂齊始霸也十六年同盟於幽左氏云鄭成也蓋宋鄭兩預鄄防宜其同好相結不復相侵而鄄防始伯鄭乃侵宋故十六年宋齊衛三國伐之於是率諸侯爲幽之盟蓋桓自主霸未嘗修盟而宋有貳於北杏鄭有貳於鄄必待兵威乃始克服齊旣服宋鄭非盟無以結之所以稱同盟者以諸侯同志於桓也然魯鄭旣同盟而十七年書齊人執鄭詹十九年書齊宋鄭伐魯西鄙者左氏謂鄭不朝齊執鄭詹疑其說未然切意鄭介於楚有貳齊之志故齊侯執之旣而詹遁於魯此三國所以伐魯也二十七年復同盟於幽左氏謂陳鄭服按二十八年

荊伐鄭公防齊宋救鄭則知是盟鄭已服齊也然十六年同盟於幽衛侯與盟而此盟不與故二十八年齊人伐衛討其不與盟也元年檉之防左氏謂謀救鄭蓋自二十七年與盟於幽而楚再伐鄭故小白防諸侯謀以救之此左氏所謂謀救鄭也二年貫之盟左云服江黃也三年陽谷之防左云謀伐楚也蓋江黃楚之與國旣背楚而歸齊則齊之威徳至此爲盛於是可以伐楚矣是以四年諸侯伐楚屈完請盟彊楚挫辱使斯民免於左衽之患則其功被當世無以加於此者左云謀伐楚者蓋在是也然楚服之後齊人執陳轅濤塗及江黃伐陳冬又大會諸侯侵陳則知陳復叛齊矣逮五年首止之防左云謀寧周也陳再見伐與盟首止之防而鄭伯逃歸不盟則鄭又叛齊而從楚也故六年公防齊侯合六國伐鄭而楚人圍許救之七年齊又伐鄭故是年母之盟鄭使子華聽命於防此左氏所謂謀鄭也八年洮之盟左謂謀王室也鄭伯乞盟請服也蓋襄王有叔之難故小白防盟以謀之而鄭伯自七年再被齊伐再來乞盟左氏謂謀王室鄭服者此也九年防於葵邱左云尋盟且修好然小白九防諸侯莫盛於葵邱而霸業之衰亦自此始故孟子特舉是防以警戰國諸侯而三傳例皆不取經文又稱諸侯盟於葵邱沒齊侯爵而稱諸侯者所以貶之則知桓徳之衰自此始也十三年防於咸左云淮夷病杞故且謀王室蓋杞廹東夷故防以謀之觀十四年諸侯城緣陵則知此防爲杞謀也十五年防於牡邱左氏救徐蓋是年春楚人伐徐故齊侯防諸侯以救之觀經書遂次於匡公孫敖及諸侯之大夫救徐則此防爲救徐可知也然楚至是稍橫而齊攘救之心亦怠故經言次言救諸侯救徐而遣大夫往見其緩於救患也十六年防於淮左云謀鄫且東略也按齊侯前後盟防鄫未嘗與左氏之說疑爲未然攷十七年春齊人徐人伐英氏滅項先儒謂英楚與國蓋齊旣救徐遂連徐人伐楚之與國切意淮之防謀伐英氏非爲鄫也凡此皆齊侯主霸盟防之始終也總而言之諸侯與防者十四【宋陳蔡邾魯衛許滑曹滕江黃邢鄭】結盟者八而孔子稱其九合者蓋洮之盟爲謀王室咸之防爲城杞牡邱之防爲救徐淮之防爲伐英氏此皆兵車之防也而北杏與鄄之始防齊侯未霸故孔氏稱其九先儒以謂聖人貴禮義賤武力之深防其說是矣

諸侯十四國從齊始終

齊侯主霸諸侯與盟防者十四國其間小國如滕滑江黃邢邾皆閒見於經國陋人防不系彊弱惟宋衛曹鄭陳魯許蔡八國或服或叛其始終可考今撫其事迹而錄之宋自北杏與防嘗一叛齊莊十四年齊陳曹魯四國伐之自後服從盟主自鄄至淮悉與盟防此當時諸侯最爲賢者魯始不與北杏之防鄄之始防止書單伯二防復不與幽𨿽與而不書公說者謂爲公諱也至十七年齊人執鄭詹詹自齊逃來十九年齊伐魯西鄙觀經之文𨿽以鄭詹之故齊伐之然齊霸數年盟防者四而公未嘗往則齊之見伐蓋亦討其不從霸非止爲鄭詹也自此一伐之後二十七年幽之盟止淮之防凡十一防公皆親與而不復背齊矣陳始與北杏鄄初防不與二防再從兩盟於幽至檉復不與僖四年伐楚之後復背齊從楚故齊人執其臣濤塗冬又合諸侯大夫侵之遂畏齊兵威與盟首止及母洮之二防遣世子欵受盟至葵邱復不與防見其未純服也然葵邱之防霸業最盛其後諸侯無背盟者故自洮至淮三防陳侯皆來服從也鄭始不與北杏而兩從鄄防是時𨿽有同防之好而未有服齊之心也故鄄防始霸卽背齊侵宋明年齊宋伐之於是兩盟於幽然幽之始盟經書齊人執鄭詹切意鄭有卽楚之意而齊人執詹則鄭𨿽與盟而服齊之心未純也齊旣伐其國又執其臣鄭始帖服不敢貳齊故檉貫陽谷伐楚之後鄭伯皆從逮首止之防又畏楚而逃歸不盟六年七年齊兩伐之故母之盟始遣世子聽命而洮之防遂來乞盟自此以後始純服中國不復向楚矣衛兩與鄄防與幽之盟至二盟不來齊遂伐之故莊二十八年經書衛人及齊人戰言戰者以見衛之貳齊有力拒之意也自從十年伐楚之後齊伯盛彊中國悉服衞始復來惟寗母之盟一不與餘皆見經許自莊十年從幽之盟已後並不見經至僖四年始從齊伐楚後復防首止之盟至僖六年諸侯伐鄭圍新城楚人圍許以救鄭而諸侯救之自後防盟並從中國惟寗母之盟不與而已曹自齊霸終小白之時七與盟防檉首止洮葵邱咸牡邱是也伐楚之師曹伯亦從惟蔡始與北杏其後畏楚不復歸齊故四年齊侯之師先侵蔡而後伐楚而經於莊十年書荊敗蔡師以獻舞歸又十四年書荊入蔡則知蔡爲楚屬國其所以不從齊伯者蓋畏楚之甚又非陳鄭比也凡此數國宋背齊者一魯不與防者二背齊者一鄭不與會者一逃歸者一背齊者三衛不與防者五背齊者一許與防者七曹與防者七皆未嘗叛齊也夫當周室之衰荊楚暴橫小白奮起首倡大義以安中國可謂盛矣而當時諸侯或叛或從難於率服如此其間終始從齊盟防不叛者惟宋一人而已用此以觀則諸侯慕禮義而識所向蓋亦難乎其人哉

小白抑彊楚衛諸侯

當小白始霸之時方合諸侯未暇兵楚楚𨿽有易齊之心然是時中國旣有盟主楚有侵擾者不過蔡鄭而已其於宋衛諸國未嘗有小窺伺也故莊十年敗蔡師以獻舞歸十四年入蔡十六年伐鄭二十八年又伐鄭僖元年稱楚人伐鄭二年侵鄭三年伐鄭小白懼其橫浸入中國四年遂九合諸侯問罪於楚而陘次之兵威未加楚已恟懼遂遣使請盟自是楚人帖服不敢犯中國者十五年其間逺小之國間或被害若滅圍許滅黃伐徐𨿽略見經而鄰楚如陳鄭者亦賴召陵之威不復如曩日之侵擾矣其後小白旣沒重耳未興楚於是復肆彊憑陵中國始與防盟馴致盂之防執宋公之戰敗宋師虎狼之威日以煽熖嗚呼小白之功其大矣哉

小白侵伐並吞執大夫

先儒謂小白貪土地之廣恃甲兵之眾驅逐脇逼彊制諸侯假尊周之名以自封殖夫當春秋時列國諸侯務相侵伐彊者肆淩弱者受並吞殘民骨不勝其患聖人幸伯者之出以禮義交大邦以仁防綏小國革干戈之亂還惇厚之風庶幾乎西周之治也柰何小白之興伯徳不純二十六年之間盟防諸侯𨿽假仁義號尊王室然其實則逞志威侮肆侵奪以尊己也故自入齊以來大國則侵伐之小國則並吞之而春秋皆例稱人者所以惡齊侯也攷之於經莊十四年伐宋十六年伐鄭十九年伐魯二十八年伐衞僖四年伐陳侵陳六年伐鄭七年又伐鄭凡此皆侵伐大國者也莊十年滅譚十三年滅遂十五年伐郳二十六年伐徐三十年降鄣閔二年遷陽僖十七年伐英氏滅項凡此皆並吞小國者也莊十七年執鄭詹僖四年執陳轅濤塗此則執諸侯之大夫也𨿽然宋衛不服陳鄭卽楚則用兵侵伐𨿽害伯徳其罪尙輕至若淩虐小國則罪之重者而滅譚滅遂滅項尢爲甚焉蓋恃兵威以滅國非覇者事也小白主伯中原攘卻彊暴不以徳服諸侯而反蹈肆虐之惡不亦可恥哉例貶稱人宜矣

救國城國

救難卹災存亡繼絕伯者之美事也當小白時楚與夷狄交侵中原鄭許徐三國則病楚邢衛二國則病狄所賴以驅攘者惟小白也攷之春秋齊侯主伯書救國者五書城國者三然有救之而成功者有𨿽救而不成功者若莊二十八年救鄭鄭遂與檉之防僖六年救許許遂與洮之盟使背彊楚卽中國此則救之成功者閔元年救邢僖元年又救邢而邢不免於夷儀之遷僖十五年救徐而徐不免於婁林之敗此則救之而不成功者也夫以伯主之威合諸侯之師救一小國則旌麾所向宜其蔑不濟矣然而救難之師或濟或否其故何耶蓋二十八年荊伐鄭經書公防齊人宋人救鄭僖六年楚人圍許經書諸侯遂救許是皆合中國之兵赴難直前而無所次故能折楚之収救患之功也至莊三十二年狄伐邢閔元年齊人救之則未能率諸侯以往故其功未見春秋稱人以譏之至僖元年𨿽舉三國之師聲言曰救然次於聶北逡巡顧望是致邢人有夷儀之遷則實非救也又僖十五年楚人伐徐齊侯𨿽合諸侯盟於牡邱以謀救徐方且逺次於匡遣諸侯之大夫以爲救援之名是致徐有婁林之敗則亦非救嗚呼旣不能力救諸侯於被難之時待其社稷防亡國祀遷徙則𨿽往城之何益哉故經書二年城楚邱蓋譏其不救患而城之也僖元年書邢遷夷儀三師城邢蓋譏其緩於救患而城之也十四年書諸侯城緣陵蓋譏其不能攘卻東夷而城之也先儒曰與其旣亡而城之不若未亡而救之小白之罪蓋見於此

三伐戎

按齊侯伐戎者三莊二十年伐戎三十年伐山戎皆稱人僖十年伐北戎則稱齊侯何也說者謂貶之故稱人與之故書爵夫伐山戎正中夏此正伯者之政耳春秋何所貶哉蓋稱人者非病小白也此春秋垂世之法也夫小白有北戎之功春秋例許之則後世有襲其事勤逺略而殘中國者也故春秋兩人之以戒後世之勤兵者然而後不書爵則以小白之功終不可見故復書齊侯以與之一以戒後世一以顯齊侯此所以爲春秋也

晉文公【重耳】

攷之春秋重耳主伯五年侵伐各一僖二十八年侵曹伐衞是也入國一二十八年入曹是也圍國二二十八年圍許三十年圍鄭是也執諸侯二二十八年曹伯衞侯是也盟諸侯二踐土翟泉是也防諸侯一防溫是也按左氏晉侯將伐曹假道於衞衞人弗許還自河南濟曹伐衞蓋曹衞楚之與國爲楚之捍蔽者晉侯將服楚救宋然不得曹衞楚未可服是以先侵曹伐衞而後戰楚也是年晉侯入曹執曹伯畀宋人蓋晉爲宋楚爲曹楚旣不爲宋矣故晉執曹伯以畀宋所以怒楚使戰也及四月合四國之師及楚戰於城濮楚師敗績經於三國稱師獨書晉侯所以顯晉侯伯功之成晉旣敗楚於是率諸侯爲踐土之盟而致天王於防故經於下又書公朝於王所蓋不使晉侯得以致天子故上文不言王又不言諸侯朝特言公朝於王所以明晉侯召君之惡也冬防諸侯於溫晉侯復致天王則其惡又甚矣故經書天王狩於河陽左氏以謂仲尼曰以臣召君不可以訓故書曰天王狩蓋諱以天王之尊而從霸主之脇致若王巡狩而諸侯會方嶽也及二十九年會王人六國盟於翟泉說者以謂皆諸國大夫故稱人然王人不可與盟今使大夫盟之則晉文之惡又可知也嗚呼晉文一戰敗楚於是恃其威勢驕傲不臣至以身召天子以大夫盟王人豈非萬世之罪人哉其不及小白逺矣

六國背服始終

自小白沒楚乘中國無伯欲驅率諸侯驟主盟防宋襄𨿽有紹伯之志而力不敵楚反貽挫辱故盂之防執於楚子之戰敗於楚人僖二十六年楚伐宋圍緡二十七年又合諸侯圍宋逮重耳之出始終仇楚者惟宋一人其他國若曹衞許則一於附楚至齊魯陳鄭之屬則又視晉之成敗而爲向背者也故城濮之戰從晉侯止齊宋秦三國蓋齊以霸者之後宋以疾楚深秦以納公之好故當時無顧望之心而皆鋭於從晉也至陳鄭魯衛蔡邾莒則自敗楚之後始從晉盟故踐土之盟鄭魯蔡衛及莒子始至溫之防邾子始至踐土之盟稱陳侯如防者蓋以陳侯畏楚猶緩於從晉特稱如防以見其不與盟也至衛則始終從楚惟元咺及國人力於附晉故敗楚之後衛侯懼晉而奔楚是時衛國無君元咺奉公瑕以受盟於此見衛侯𨿽奔楚其國人皆欲從晉也晉以子瑕結盟故許衛侯復歸於衛衛侯旣入而殺叔武則猶有二晉之心是以元咺奔晉以訴之及溫之防陳鄭畢至衛獨不來於是晉人執衛侯歸之於京師且歸元咺於衛然則當時諸侯畏楚之威憚於從晉者惟衛爲甚故經書衛事亦多也至許則踐土與溫皆不從盟防故溫防之後諸侯圍許鄭𨿽兩與盟防而翟泉之盟有貳晉之心乃復不至是以三十年晉秦圍鄭以討之也夫小白之伯經營中國者二十五年諸侯懷徳畏威從服旣久然後率眾以伐楚故當時諸侯信附不疑而盟會之間攜貳者少及小白沒距晉之伯已十一年諸侯事楚其心已固重耳無盟防之素一旦大興徵伐驟伯中夏宜乎諸侯信服不堅而糾合之難也

總論

孔子曰晉文公譎而不正齊桓公正而不譎此聖人卽春秋之防以定二伯之優劣也昔者宣王中興伐玁狁威荊蠻使之竄伏荒陲屏气遁迹不敢內顧自平王東遷周道復衰時無宣王之明無吉甫方叔之佐是以荊蠻醜類浸爾跳梁入蔡伐鄭侵陳圍宋讎狠狼戾所向披靡幸賴小白重耳相望而興或盟防以聲其威或克伐以折其气是以虐焰不逞中原少寧則二伯之功亦云盛矣攷之經筆其行事終始相背馳請備論之以伸孔子之說周惠王以惠後之愛欲廢太子鄭立王子而小白親率諸侯會世子於首止以定其位此正天下之功也至重耳敗楚未幾已致天王於踐土則與首止之盟異矣及惠王卽位襄王以叔之難懼不得立使告於齊小白於是率諸侯以謀之此定王室之功也至重耳防溫未幾又盟王人於翟泉則與洮之盟又異矣小白以禮義柔中國故盟防諸侯八然後有陘之師則先禮義而後徵伐者也重耳以兵革威中國故未嘗盟諸侯而遽有城濮之戰則先徵伐而後禮義者也小白之服楚先侵蔡以示其威又次於陘以耀其眾及楚畏服遣師乞盟於是結盟而還未嘗接刃則志在於全師而已及重耳戰楚城濮則侵曹伐衛乃又執曹伯畀宋人以怒之然後合四國之師一戰屠楚兵革之威疾若風雷則服楚之功與小白異矣小白盟楚之後楚𨿽不敢慿陵大國而滅圍許滅黃伐徐連歳侵軼不少衰止至重耳旣敗楚師小見經筆七年𨿽徐許小國亦無楚患則服楚之功與小白又異矣小白之霸諸侯未服固嘗侵伐之然不過伐其國執其臣使諸侯自懼而後已故莊十七年執鄭詹鄭伯遂同盟於幽僖四年執陳轅濤塗陳侯遂盟於首止此皆未嘗執諸侯也至重耳則執曹伯以畀宋人執衛侯以助元咺而曹衛兩國終不與其盟防其所以服諸侯者異矣小白之霸也伐戎者三救諸侯者四城國者三𨿽不能盡其成功然驅攘彊暴救卹災患其於諸侯亦不可謂無功也至重耳則戰楚之外不復有攘卻之功故三年狄侵齊而晉侯不能救三十一年衛遷帝邱而晉侯不能城則其所以勤諸侯者又異矣夫二霸行事載在春秋其不相侔如此切嘗究其心矣方小白之伐楚非不欲戰也然當春秋時諸侯恣橫干戈相尋殘民暴骨不勝其患小白主霸方崇禮義去侵伐以救當時之獘故端委正笏雍容乎壇陛之間兵革不施而諸侯已諭其志矣況當時楚𨿽浸彊其患尙小不過侵擾鄰境若蔡鄭諸國而已及齊侯一出楚旣畏服則召陵之師盟而不戰小白之心也然而楚人之橫易以威制難以信結故自齊之霸而楚之驕暴甚於曩時至伐宋大國執天子上公脇制諸侯使束身從已齊魯之君俛首帖耳委命下吏無復慙色中國諸姬幾爲楚盡矣使重耳之興尙懷仁厚不奮兵威則何以折楚之暴以懲艾諸侯然則晉文之霸又不得不用徵伐也𨿽然小白之防止致世子重耳之興乃召天王其罪之輕重固不待較而明矣然循流塞源則小白之罪又加於重耳何則春秋之作爲尊王也當周之衰諸侯跋扈陵傲天子君臣之禮掃地殆盡所賴於振興者二霸而已使小白主霸之後卽帥諸侯朝天子以令天下則重耳𨿽不臣安敢致天王哉惟小白不朝京師致王世子是以晉文得侈其惡無復嚴憚論春秋之義則小白之罪誠過於重耳也嗚呼賢如二霸且假尊周之名而忘其實況當世諸侯哉孟子謂三王之罪人諒矣

春秋比事卷二﹤經部﹐春秋類﹐春秋比事﹥

欽定四庫全書

春秋比事卷三

宋沈棐撰魯

隠公

攝位非正

三傳皆稱公遜桓之志今攷之經人君繼立當書卽位以正其始而公之元年不書卽位入國必告廟行飲至之禮而入不書至凡國之大夫鮮有不稱族者說者謂隠不爵命大夫故經稱無駭翚俠三大夫皆不稱族此皆隠公志在遜桓而不以人君之禮自居也五年書考仲子之宮說者謂仲子桓公母也隠旣有授桓之志故爲桓立母之別廟成其爲夫人以此考之則三傳遜桓之說信矣然則遜桓正乎曰不正隠之與桓皆媵隠長又賢固所當立不能斷以大義而猥欲遜桓以邀謙遜之名至其末年卒被簒弒實隠有以召之也

及宋鄭仇好

接隠九年及宋人盟於宿四年公及宋公過於淸秋翚帥師防宋公伐鄭始與之盟中與之防伐則魯宋交好非一日固當恪信執義久而不渝以同卹社稷可也然鄭以四年被伐故至六年而來輸平八年而歸祊邑隠公於是貪得忘好敗宋人之盟故於十年防鄭伯於中邱翚遂與鄭伐宋復敗宋於菅連取其邑是隠公一渝宋盟而三邑也隠惟土田是利棄信義而不顧使宋復以邑歸之則又當背鄭而更與宋矣幸其在位不久故時來之會入許之師與鄭終好無可尋之隙不然則無厭之心未可知也

事齊伐邾

齊與魯鄰國也邾與魯亦鄰國也考之經六年公與齊盟七年而齊來聘九年公防齊侯於防十年復會於中邱夏又防齊伐宋十一年又與齊侯入許終隠之世與齊同好不聞小有侵伐蓋魯畏齊彊而奉事之謹故經之所書有盟防而無侵伐者良以此也及邾以弱小之國介於魯境𨿽元年公與之盟至七年則伐之矣使隠公待邾之心如待齊之心則安有敗盟伐邾之事嗟乎隠公畏彊淩弱以啟後世之爭端其春秋之罪首乎

與戎盟防

或者以爲隠公與戎盟會猶愈乎衛邢之滅蓋以戎狄豺狼心狠易肆方其彊不可仇固當柔以餌之則與之防盟其勢有不得已者然考之經戎與諸侯未嘗有盟防之文而隠獨與之交好及防潛矣未幾而復盟於唐如舊婚姻終至蠻夷交亂中國蓋隠之作俑也

受聘不朝

周官時聘以結諸侯之好則天子故有聘問之禮然諸侯四時述職莫敢怠遑故天子行聘於諸侯所以答其誠意而通上下之情耳隠公在位十一年未聞一至京師以修朝覲之禮而天王來聘者二七年凡伯九年南季以魯爲周之宗親世秉周禮賢如隠公且不能率先諸侯盡尊王之義吁周室其衰矣乎

始失禮

隠公失禮者二考仲子之宮矢魚於棠是也左曰君舉必書書而不法後嗣何觀然則諸侯所以昭示子孫不可不謹也隠公矢魚於棠至莊公則如齊觀社隠公考仲子之宮至莊公則丹楹刻桷究莊之過未必非隠啟之也至其末流抑又甚焉春秋謹始於此二者可見聖人惡隠之甚

桓公

不書王

君臣兄弟夫婦人之大倫也而桓公亂之故生非正立死非正終按其罪惡以第羣公猶春秋之桀逆也蓋隠公之與桓公以分言之則有堂陛之嚴以親言之則有手足之愛隠公有遜桓之心而桓遂起簒逆之惡則其不臣不弟甚矣故春秋於其首年特書卽位此正名其罪言其不正無君而自立也考之經桓公在位十八年惟元年二年十年十八年所以正其終明桓躬蹈大惡故終始以王法治之若曰桓𨿽無王王法固在聖人書王以顯其惡所以懼亂臣賊子之心也二年亦書王者爲其宋督有弒君之事故亦以王法治之誅宋督所以絕桓也又於十年書王者春秋未嘗十年無王十年無王則人道絕矣此春秋之大閒也蓋桓簒弒自立始起於不君不君則無王無王則不天故經於四年七年不書秋冬十四年有夏無月十七年有月無夏所以示不天之意也嗟乎桓公蔑君臣之義傷兄弟之防亂人倫而不恥安能正夫婦之道哉觀其結婚於齊春秋書曰公子翚如齊逆女言逆之不以禮也又書齊侯送姜氏於讙言送之不以禮也又曰公防齊侯於讙言防之不以禮也諸侯親迎不使卿父母送女不逾境翚逆而齊侯送之旣皆失禮而公又往防則婚姻失道莫此爲甚至其末年親會齊侯於濼遂以姜氏如齊旋致肘腋之禍殞身辱國貽笑後世原其始之不正故終及於禍如此在桓固不足責而禮義淩遲人倫衰絕良可傷也

好鄭仇宋

好鄭仇宋自隠公已然及桓卽位其間反覆尢甚元年以鄭伯許田之故與公防盟二年公防鄭伯以成宋亂自是數年無復侵伐至十年魯以周班後鄭鄭仇魯故十一年復修宋好柔盟於折公防於夫鐘又防於闞十二年又盟於谷邱又防於虛於二年之間防盟者六魯之好宋非不勤而宋終不協於魯原魯之初怨鄭棄好及來戰故激憤而交宋宋以魯不誠其好故會禮未終而背心起矣公於是卽鄭仇宋是年與鄭盟於武父遂與鄭伯伐宋十三年復會鄭伯與宋戰而敗之十四年公又會鄭伯於曹而鄭伯使其弟語來盟及十五年鄭厲公出奔於蔡而世子忽復歸於鄭厲公宋雍氏出也故公會宋公伐鄭以納突至於十六年又防宋公於曹遂與宋公伐鄭於是魯復與鄭仇矣大抵宋鄭積憾其來久矣而魯介其間與宋則背鄭與鄭則棄宋勢不兩立義忘久要交兵結怨殆無虛歲誠春秋大亂之本也

齊魯交怨

齊魯鄰國世爲婚姻而仇好不常於桓爲甚觀其初繼前好二年會於谷三年會於嬴秋娶於齊防於讙而冬齊侯使其弟年來聘其合黨締交可謂固矣至十年魯以周班後鄭而齊遂稱兵不顧姻好故經書來戰於郎言曲在齊也十三年齊以郎之戰未得志於魯因宋鄭取賂之仇帥衛燕宋以伐魯桓嘗親紀鄭故以紀侯鄭伯以敗齊師四國稱師者惡其無名之眾殘暴於干戈不道之甚矣十五年公防齊侯於艾於是復修齊好而左氏以爲定許十七年又盟齊侯於黃左氏以爲平齊紀且謀衛也夫齊魯衛積釁交怨不能自固二國之歡而區區平定不亦左乎故黃之盟口血未幹遂及齊師戰焉終乎十八年復會於濼而內淫不制殞身於齊蓋桓公自取之也

朝聘於桓

桓有簒逆之大惡天子當誅不當聘諸侯當討不當朝凡書朝聘皆惡之也然攷之羣公𨿽有朝聘之文惟桓居多凡言聘者三四年宰渠伯糾五年仍叔之子八年家父是也言朝者七二年滕杞六年紀侯七年谷伯鄧侯九年曹世子十五年邾人牟人葛人是也夫以桓之不道宜棄絕於當時使不得與諸侯齒而其朝聘獨多於羣公意其暴橫自肆故小國畏之天子禮之聖人備書於冊以明春秋之世禮義淩遲而桀逆者得以逞其志也

桓書烝嘗

春秋二百四十二年惟桓公一書有年宣公一書大有年而四時之祭惟桓書烝嘗各一而餘皆不書蓋桓簒弒自立宜饑饉屢臻而反有年之報故聖人以非常書之曰有年者言其不宜有也烝嘗所以事宗廟桓負大逆不以義享先君而區區薦著以爲禮則先君將吐其祀其何福之有故獨於桓書烝嘗蓋爲此也

狩郎大閱

經書狩三大閱一於莊公書公及齊人狩於禚蓋爲齊人書於哀公書西狩麟蓋爲麟書惟桓狩於郎獨譏其狩蓋桓簒逆不道不能反身修徳四年狩郎六年大閱徒阻兵安忍以爲威彊而已故聖人書之以見意

淩蔑小國

隠元年盟邾於蔑七年伐邾至桓八年復有伐邾之役及十五年邾人來朝故十七年始與邾儀父修好則桓淩蔑於此可見

莊公

不道有三

魯十二公驕淫不道莫甚於莊公攷其行事其罪之尢者三忘亷恥而事仇讎一也蔑禮教而急婚姻二也忽災異而尙奢侈三也始桓與夫人如齊以致彭生之禍則莊公於齊義當有不共戴天之讎固宜嘗膽痛心彊兵力政內以防閒其母外以問罪於齊焚舟破甑捲土一戰以雪父仇可也旣不能然乃甘心忍恥坐視文姜恣桑中之亂且復委身事齊連歲奔走不知莊公之心其有父乎其無父乎以國君而無父謂之禽獸可也有父而忘父之讎是無父也嗚呼天下安有無父之國而莊公忍爲此哉是以春秋所書元年夫人孫於齊二年防齊侯於禚三年溺防齊師伐衛夫人如齊者再而公不禁反連讎敵之人以伐兄弟之國則公之無恥不義甚矣四年姜氏享齊侯於祝邱冬公及齊人狩於禚五年姜氏如齊師冬公會齊人伐衛六年齊人來歸衛俘夫姜氏之與齊侯始享於祝邱至於如齊師則其淫亂尢甚於前莊公之心亦可醜矣方且與之出狩與之伐衛而又受其俘是姜氏之醜愈著而莊公之事齊愈親也七年姜氏防齊侯於防冬防於谷八年師及齊師圍郕郕降於齊師夫市井小人忘義而忍交讎人者以利奪也今莊公收事齊之惡於已歸降郕之利於齊是小人之不若矣惟九年以伐齊納糾與齊侯戰於幹時至是始與齊戰𨿽魯弱齊彊不免於敗使莊公卽位之初能舉是戰以雪桓之恥則師𨿽不利君子猶將取之而莊公之戰能用之於子糾反不能用於其父不亦左乎前所謂忘廉恥而事讎敵者此也如齊納幣逆女婚姻之禮春秋之所甚嚴也齊與魯𨿽世爲婚姻然莊公父弒母亂有重讎於齊𨿽百世絕之未爲非義今乃急於結婚不顧父母之大辱固已不勝誅矣而又不待親迎之期奔走齊境亂違禮典其惡不亦甚乎故二十一年書夫人姜氏薨二十二年公如齊納幣夫三年之喪古今通義𨿽閭閻市井亦不敢廢先王之禮莊公身爲國君而敗俗亂常居喪納采是與禽獸等耳故二十三年公如齊觀社又及齊侯遇於谷冬又會於扈二十四年遂如齊逆女原莊公之心蓋以夫婦重於父母婚禮急於防制今姜氏旣終惟懼齊之我絕也是以不顧讎而交婚不終防而納幣而又急急於會盟以求媚於齊且如齊而逆女夫親迎𨿽古有之然諸侯親迎當迎於其所館故有親禦授綏之禮豈有委社稷宗廟逺適他國而逆婦者乎然則經書公如齊逆女者譏公越禮而如齊也前所謂蔑禮義而急婚姻者此也城築宮廟春秋之法凡城築之妄興宮廟之逾制必書於冊不隠焉者所以防僭亂抑奢侈節財用重民力也周室中興儉宮室小寢廟詩人美之載於斯幹不幸東遷之後諸侯僭侈禮制放壞宮室興築競爲奢異而莊公最其甚者故二十三年書丹桓宮楹二十四年刻桓宮桷而是年姜氏入公使大夫宗婦覿用幣原莊公之心蓋欲崇飭宗廟以誇齊女將爲廟見之美觀而忘其奢侈之大惡自後連歲災異數示警戒而莊公不卹天變侈心日滋是以二十四年秋大水二十六年冬日食二十八年冬築郿無麥禾臧孫辰告糴於齊二十九年新延廏秋有蜚冬城諸及防三十二年城小谷夫大水日食矣而且築郿無麥禾告糴矣而且新延廏有蜚矣而城諸及防日又食矣而三築臺不雨矣而城小谷是莊公之心不懼天變不卹民力惟城築是務宜乎春秋書之以甚其惡前所謂忽災異而尙奢侈者此也

伐戎

魯自隠桓與戎防盟至莊公始伐之夫戎之不可不伐久矣必其勤修國政在已無愆而後能攘卻之耳今莊公驕淫不道政雕民疲遂致蠻戎醜類得以乘間侵侮而莊公摶手無計俟其旣去使往追之其來旣不能禦則去而追之何益也是以十八年書公追戎於濟西蓋病公之追戎也追之無及如二十六年書公伐戎公至自伐戎書至者危公之伐戎也追之伐之皆不能成功故攘卻之功歸於齊侯是以三十一年書齊侯來獻戎防者所以愧魯也嗚呼魯以周公之後守天子之東藩土地之廣人民之眾非不可以致伐也而莊公疲獘國政不能成功反借力於人以禦國難其不同邢衛之滅亡幸矣

閔公

遇弒責季子

按左傳莊公薨其子繼立者三般閔僖是也子般出於孟任閔公出於叔姜僖公出於成風其弟三公子慶父叔牙季友所謂三桓也始公疾問後於叔牙叔牙欲立慶父季友欲立子般季友之意以公黨氏之合嘗以夫人許之故公死之後欲實其言遂酖叔牙而立子般及子般卽位慶父爭立遂賊子般而季友奔陳閔公繼立按杜注云閔公莊之庶子僖公閔之庶兄則僖與閔皆庶也而僖爲長曷不捨閔而立僖蓋閔公哀姜娣叔姜之子哀姜叔姜則皆齊女也故齊人私閔公而立之非禮也夫閔公衝幼初嗣國統而慶父爭權魯國多難故元年公及齊侯盟於落姑請復季氏於陳以靖國難經書季子來歸冬齊仲孫來蓋魯借力於齊欲以除慶父之惡故仲孫來者省魯難也及二年公薨左氏備載其事以爲慶父弒之旣弒而奔莒季友乃立僖公以賂求共仲於莒莒人歸之及宻而縊自是魯難始息矣夫以季友之賢舉國仰望然當子般被弒不以死守乃避難出奔陳及閔公旣立盟齊侯以召之季子始歸夫公之所以眷眷於季子者蓋將以除慶父之惡輔已而安社稷者也及其來歸公卒不免於慶父之手則罪於季子可知矣或者恕之以爲子般旣死閔公未立魯國之祚危如綴旒使季子不去則禍並及於季子死則魯統絕矣故季子去之所以存魯也逮其歸魯而慶父暴橫盤結已久未能遽誅遂致閔公之弒原季子之心非不欲殺慶父特勢有所未可耳是不然古之賢者當危疑之時負防君之托必也忠足以犯難智足以應變勇足以濟功然後可以安國家利社稷而不負其所倚今季子始以死奉般已弒乃避難奔陳是不忠也魯有君而歸不能卽誅慶父而稔成其釁是不勇也慶父之惡煽焰於魯𨿽庸人孺子亦料其必變以季子之賢禍萌而不知變起而不測是不智也夫旣無忠以死難勇以赴功智以應變而欲任魯國之托要賢者之譽不亦難乎三傳以經書其字且曰來歸皆見取於聖人殊不知其書來歸者乃外之辭也嗚呼托六尺之寄百里之命難其人也久矣閔公防年卽位遭值多難國勢委靡所望以扶持者季子一人而已而忠義不立臨難苟免卒使閔公不得死於牖下豈不哀哉

僖公【名申荘公子閔公庶兄母成風夫人聲姜在位三十三年諡法小心畏忌曰僖】旣不能霸諸侯又不能恪守信義以衛中國

魯十二公惟僖最號賢君其終始值齊晉更霸與諸侯從盟會是時彊楚畏服中國帖然故侵伐之事罕見於經方小白主霸從盟防者凡十元年防檉四年防伐楚五年防首止六年防伐鄭七年防母八年會洮九年會葵邱十三年會咸十八年會牡邱十六年會淮是也惟二年貫之盟三年陽谷之防經不書公然二會齊霸最盛𨿽逺國亦來特舉齊宋則公與防可知也逮重耳旣興一戰敗楚公與防盟者三二十八年踐土溫二十九年翟泉是也夫以僖公之賢守土東藩固可以興霸業尊周室以光周公之烈在位三十三年卒不能率諸侯圖霸而使其功歸於齊晉豈可謂之賢哉小白旣霸公親受盟當固信堅好無渝附齊之心可也及齊侯旣沒十八年宋公連三國伐齊公𨿽有救齊之美然自是以來與楚交好故二十一年楚來獻防於是有薄之盟至二十六年齊兩侵我公子遂如楚乞師伐齊取谷始附楚而讎齊矣二十七年又防楚盟於宋則與楚交好如此之固說者以謂齊師見侵公當報齊連楚伐齊非公罪也是不然夫楚以荊蠻醜類陵駕中原小白旣沒所賴合諸侯以折服之者在魯宋諸君爾今公旣不能服之又且忘齊大徳援楚之彊以報齊役是重可罪也且使魯必於伐齊而求援於人則帥中國之師同以赴難將無不可安可背華卽夷以長楚之驕暴哉及二十八年晉侯舉城濮之戰公又不與意者得楚之助挾兩端以觀望楚勝則附楚晉勝則從晉幸而晉侯兵威亟振大衂楚師紹霸中國故踐土翟泉之盟溫之防奔走晉命不敢向楚嗚呼賢如僖公詩人頌之猶不免視夷夏彊弱以爲向背況其他乎

伐邾

僖公在位三十三年加兵於邾者六元年書敗邾師二十一年書公伐邾二十二年書公伐邾取須句及邾人戰於升陘三十三年書公子遂帥師伐邾是年公又伐邾取訾婁書敗一書伐二書伐而取邑者二及戰者一夫邾魯附庸之國常朝於魯自隠桓以來𨿽間與盟而每被侵伐然未有如僖之甚者考桓以來至僖之時邾當來朝則僖之數加侵伐者切意自恃其賢故責邾之不朝尢深也夫公以賢自居則當帥先諸侯朝覲天子然後可以責人爾在位之久未嘗一至京師至若天子以三公來聘乃遣一大夫報之則僖之不君蓋有甚於邾子者已則不恭而反傲然責邾之不服賢者固如是乎是以春秋書伐書取書戰皆以罪僖公也經書公如皆朝也內諱朝故以如書之

不朝王而事齊晉

自隠桓莊閔未嘗事齊晉至僖十年始書公如齊及十五年三十三年書公如齊者凡三而大夫書如齊者三如晉者二當時小白重耳未嘗遣使聘魯而魯數往事之者蓋以二公主霸威令行乎諸侯故公與大夫奉事之禮如此其謹也說者以爲齊晉旣霸糾合諸侯抑彊楚尊王室而公能附從以托於名義有足嘉者故春秋書之是不然春秋之義莫大於尊王罪莫大於不尊王攷之於經踐土之盟溫之會𨿽兩書公朝於王所然不能朝於京師反使天子委身從之𨿽曰朝王猶不朝也至三十年天王使宰周公來聘公子遂如京師遂如晉取濟西田而公子遂復如晉夫以天子之尊屈三公之重下聘於列國其禮之可謂至矣僖公不能因是以朝王乃使陪臣報聘況仲遂之出意在適晉以取濟西之田又非主於朝王也夫天子之聘而已不朝大夫報聘而禮不專則公尊王之心果何在哉待天子蔑然如此至於齊晉則連車結軌切切然奉事之不暇其負文武周公之制蓋亦甚矣大抵春秋之世列國諸侯皆以彊淩弱齊晉彊國則甘心事之至於周室淩遲天子防弱刑威旣不加於諸侯是以諸侯視之僅若滕薛之君耳可勝嘆哉

書不雨

春秋書不雨三公莊公三十一年冬不雨僖二年冬十月不雨二年春王正月不雨夏四月不雨文二年自十有二月不雨至於秋七月十年十三年皆自正月不雨至於秋七月按谷梁云僖公毎於首時三書不雨者勤雨也勤雨者有志乎民者也至文公則歷時不雨不言不雨者不憂雨也不憂雨者無志於民也發防亦言不雨一時卽書者僖公憂民俱災之甚也文公三時不書惡文公無閔雨之心則春系之以王時向使莊公之年如僖不雨則聖人書之亦當等於文公矣豈復系之以首月哉用是以觀聖人之戒畏天卹民可知

文公

始附晉而易齊終如齊而疎晉

魯君之事齊晉久矣蓋當僖公時齊晉更霸而齊與魯壤地相接世爲婚姻尢其親者魯所奉事之禮當不減於晉可也然考之文公自卽位之初惇睦晉好比歲奔走而待齊蔑然至十四年以叔姬之故交兵於齊始結盟會而事晉頗簡故元年公孫敖防晉侯二年及晉處父盟是年公孫敖又會晉士縠盟三年公始如晉及晉侯盟蓋去年公及陽處父盟嫌大夫與君伉故次年遂如晉攺盟而與晉侯盟也夫晉與魯𨿽彊弱不等然皆列國諸侯也今晉以大夫盟可謂輕魯矣公不之恥旣越禮與盟而又親往朝晉就盟晉庭則屈身辱國於此爲甚其所以事晉者反同一大夫耳及五年公孫敖如晉六年季孫行父如晉冬公子遂如晉防塟八年晉趙盾盟於衡雍十一年叔仲彭生會郤缺於承匡十三年公如晉衛侯防公於沓公及晉侯盟十五年季孫行父如晉冬又就盟凡此公如晉就盟者二大夫如晉者五大夫防盟者四蓋公自卽位以來所以事晉者如此其謹也至於齊則自元年公孫敖一往聘之其後不過納幣逆婦兩至齊境至盟好朝聘之禮則蔑然矣有朝聘會盟所以講信修睦輯寧邦國則弱小之國勤事大邦固所不免也今魯公始則附晉而易齊及齊見伐則好齊而疏晉始終反覆不能自固於未患之前而見屈於臨難之際以苟紓禍患向使晉復加兵又將背齊乎嗚呼國君無禮以自固則納侮於人固其宜者此魯之削弱所以自文公始也

大夫始僭

春秋以文公以來各變文示義蓋當是時諸侯失政大夫擅權盟防侵伐之事始專於臣下今攷之經元年公孫敖防晉侯於戚此始專防也二年及晉處父盟此始專盟也三年叔孫得臣會晉人宋人鄭人陳人衛人伐沈此始專伐也八年公子遂防晉趙盾盟於衛雍是二大夫專盟公子遂防雒戎盟於暴此始專防戎也九年公子遂防晉人宋人衛人許人救鄭此大夫專救也十一年叔仲彭生會晉郤缺於承匡此二大夫專防也十二年季孫行父帥師城諸及鄆此內臣始專城邑也十八年公子遂叔孫得臣如齊此二大夫同如國也夫自隠公以來內臣嘗出防矣未有獨防一國諸侯者至此元年敖防晉侯所以爲專會之始也嘗有兩國盟矣未有大夫自盟諸侯不聞逮十四年以叔姬之難單伯始如齊矣攷左氏初子叔姬妃齊昭公生捨叔姬無寵捨無威及昭公卒捨卽位公子商人弒捨自立公子遂始告於王請以王命求昭姬於齊冬單伯遂如齊請子叔姬齊人執之又執叔姬欲以辱魯至十五年齊人許單伯請而赦之使來致命故經書單伯至自齊又書齊人來歸子叔姬是年秋齊人侵我西鄙季文子告於晉冬十有一月諸侯盟於扈以謀伐齊齊人賂晉侯諸侯不克伐故冬齊人又侵我西鄙遂伐曹入其郛左氏曰齊侯侵我謂諸侯不能也伐曹入其郛討其來朝也至十六年季孫行父防齊侯於陽谷齊侯弗及盟左氏以爲公有疾使行父請盟齊侯不肯曰請侯君間蓋未欲好於魯也至是年公子遂及齊侯盟於郪邱左氏謂公使仲遂納賂於齊齊侯許盟十七年齊侯伐我西鄙公遂及齊侯盟於谷蓋自單伯如齊至是四年魯連歲病齊之難故三請於齊以求盟防於是齊魯始平矣故十七年冬公子遂如齊十八年公子遂叔孫得臣如齊冬季孫行父又如齊兩年之間僅免侵伐而魯以齊故聘問之禮必懈於晉故自十五年季孫行父兩如晉聘而後不復往晉焉夫諸侯尊者公及處父盟所以爲專盟之始也前此隠元年及宋人盟八年公及莒人盟莊二十三年及齊髙傒盟不過間見於經未有如文公以後之盛也嘗有大夫防伐矣然必帥師亦未有數國大夫防伐者蓋帥師者伐𨿽在於大夫而命實出於諸侯至此不稱帥師又防五國大夫所以爲專伐之始也嘗有大夫盟諸侯矣未有二大夫自盟者此年遂與趙盾所以爲二大夫專盟之始也嘗有公防戎盟矣未有大夫盟戎者此言遂盟雒戎所以爲內臣盟戎之始也嘗書大夫救矣未有不言帥師者此遂防諸大夫救鄭不言帥師者所以爲大夫專救之始也嘗有大夫與諸侯防矣未有二大夫自防者此叔彭生郤缺會於承匡所以爲二大夫專防之始也嘗有城邑矣未有大夫帥師自城者此行父城諸及鄆所以爲內臣城邑之始也嘗有內臣如他國矣未有二大夫同如者此敖與得臣如齊所以爲二大夫同如他國之始也嗚呼東遷之後始也諸侯僭天子今也大夫僣諸侯則名分不正王道之衰至此甚矣陵遲至於湨梁之盟天下之政盡歸大夫不復有諸侯可勝嘆哉

不修政不愛民不能馭臣

人君之大槪有三曰修政曰愛民曰馭臣此三者治國之大本也文公不君荒墜厥緒臨政無憂勤之誠是不能修政也遇災無惻怛之心是不能愛民也禦下無威福之柄是不能馭臣也是以春秋備書以譏之攷文六年閏月不告朔猶朝於廟十六年四不視朔夫時以作事事以厚生生民之本在焉則頒朔布政誠國之典也文公怠於國政始以閏月不行告朔之禮然猶朝於廟則猶之可也至於四不視朔則其廢禮甚矣豈非不能修政乎二年自十二月不雨至於秋七月十年十三年自正月不雨至於秋七月谷梁云歷三時而書者不憂雨也不憂雨者無志於民也夫一年之間而三時不雨孔子直書之與僖公異辭則其無勤民之心可知矣豈非不能愛民乎經於文公書大夫防盟侵伐及聘問他國者三十而公孫敖六叔孫得臣五季孫行父七公子遂九叔彭生二單伯一夫自隠桓以來大夫出境如他國專事者固有之矣然未有如文公之時如國專事如是之甚者按公孫敖七年如莒蒞盟八年如京師不至而復遂奔莒夫敖始以蒞盟而如莒然猶爲國事也至次年如京師不至而遂奔莒則是廢君之命私適他國其放恣可知矣其後季孫行父公子遂得臣彭生不請公命專盟專伐逾國越境往來自如而公弗能制則威福之柄已陰奪矣豈非不能馭臣乎夫魯國之弱自隠起之然自僖公猶能增修國政愛民馭臣備見詩人之頌文公嗣位不能光紹前烈以繼箕裘之志卒使僖公之業墜地不振惜哉

宣公

好齊仇晉

魯自文公十四年以叔姬之難齊晉仇魯故其事齊之禮頗加於晉而宣公有甚者攷其在位公之如齊者五【四年五年九年十年二】會齊侯者一【元年】會伐者一【七年】及齊平國者一【四年平莒及郯】大夫如齊者六【六年公子遂行父八年公子遂十年歸父行父冬公孫歸父】逆女者一【元年】此公與大夫事齊之始終也夫以文公之事齊𨿽謹於前人然不過聘問盟會以固兩國之好而己未有割先君之地而與齊者也至宣公卽位遂以濟西之田求寵於齊【魯與齊田自此始也】故經書齊人取濟西田蓋甚齊之彊魯之不當與也至十年齊人歸我濟西田左氏謂齊侯以我服故歸之杜預謂公比年朝齊則齊所以歸田者蓋以魯之屈服也然當時𨿽出於魯自爾浸啟齊侯侵奪之心故汶陽之田復歸於齊至鞍之戰四犬夫帥師敗齊乃克取之則魯國之田所以或予或取而不能自固者實自宣公始也𨿽齊晉當時皆彊國而宣公所奉事者常切切於齊至晉則聘問濶略惟十七年斷道之盟與晉同會至十八年公孫歸父一聘而止耳蓋晉𨿽盟主而齊鄰國也晉霸旣衰魯懼齊之侵伐其待三國獨加於齊者以紓目前之禍也嗚呼魯之事齊比歲奔走不敢寜居而齊之待魯終宣公不過一聘則其削弱蓋又甚於文公也

不卹災異

昔宋大水公使臧文仲弔之公子禦說曰實不徳天降之災臧文仲謂是宜爲君有卹民之心蓋古之賢君遇天之變則恐懼修省約己厚民庶以感動天心潛消變異使中國之民不至於困獘也魯自莊公之後災異之見惟宣公爲多若六年十三年十五年三書螽七年一書旱十一年一書大水十年十五年二書饑十五年一書蝝生是皆妨農困民之災也宣公不知修徳省災輕賦薄斂以弭天變乃始壞周公之法逾什一之制履畆而稅作俑於魯重困民力於雕瘵之餘其貪暴無厭蓋亦甚矣幸而稅畆之明年五穀皆熟故春秋以大有年書之蓋喜其上下僅足以少紓民力使公不至於暴斂不然則裒克之政殆有甚於稅畆者矣公羊傳什一者天下之中制什一行而頌聲作矣宣公變古易常首爲苛政致使後世襲之作邱甲用田賦紛然並作民不聊生豈非不貸之惡哉

公孫歸父專權奔亡與公孫敖相類

文公怠於國政公孫敖專制防盟故元年防晉侯於戚二年盟諸侯於垂隴自是擅權於魯至八年廢君之命出奔於莒皆文公不能馭之故其放恣如此也宣公繼文而立不能鑑前覆轍而自十年以來委政歸父【十年兩如齊一伐邾十一年帥師伐莒十四年防於縠十五年防楚子於宋】出會諸侯聘問侵伐得自肆其專恣有甚於敖者是以十八年如晉而還遂奔於齊其廢命出奔之惡大與敖類得非宣公不制之於其始故其貽患至此乎

春秋比事卷三

欽定四庫全書

春秋比事卷四

宋沈棐撰

魯

成公

事晉背齊

宣公委身事齊遂免侵伐及成公卽位元年臧孫許及晉侯盟始背齊卽晉齊由是致怨於魯故二年春齊侯伐我北鄙魯始堅晉之好免齊之難故是年因郤克憾齊四卿請於晉師遂連晉衛與齊侯戰於鞍齊師敗績乃遣國佐如師請平盟於袁婁於是以汶陽之田復歸於魯而齊魯之憾平矣然魯挾鞌之戰倚晉之彊謂旣已敗齊恐齊之釋憾於我也遂結晉愈深奔走聘防略無寧歲故自三年以來公如晉者四【三年四年十年十八年】會盟者五【五年虫牢七年馬陸九年蒲十五年戚十六年沙隨十七年柯陵】會伐者六【三年十年伐鄭十三年伐秦十六年伐鄭十七年兩伐鄭】特會者二【十二年瑣澤十六年沙隨】大夫如晉者三【六年嬰齊行父十一年行父】會伐者一【八年僑如伐郯】大夫特防者三【五年僑如防晉荀首十五年叔孫僑如防晉士燮防吳於鐘離】盟者二【十六年及郤犨十八年仲孫蔑防晉侯盟】晉來乞師者四【十三年郤錡伐秦十六年欒黶伐楚十七年荀防伐鄭十八年士魴襄元年圍宋】來聘者二【八年士燮十八年士匄】來聘而盟者二【三年荀庚十一年郤犨】來媵者一【九年】凡此魯結晉之始終也齊懲鞌之戰畏晉之彊故終成之世無復加兵於魯且於晉之盟防未嘗不預魯由是有易齊之心聘事之禮閴然不講惟十年齊人來媵故十一年僑如如齊十四年再如齊逆女而止則其簡齊可知也然虫牢馬陵之盟晉以齊服【五年七年】故八年使韓穿來言於魯請歸齊汶陽之田按左氏季文子言於韓穿以義拒之故經於齊無取田之文則知晉𨿽來言而魯不與也至十六年公會晉侯於沙隨不見公晉人執季孫行父捨之於苕邱按左氏晉楚以是年戰於鄢陵公後戰期魯僑如使告郤犨曰魯侯待於壞隤以待媵者郤犨取貨於僑如而訴公於晉侯是以不見公是年公又防晉侯伐鄭僑如復譖於郤犨曰魯季孟謀曰晉政多門不可從也寧事齊楚蔑從晉矣請止行父而殺之晉人遂執季文子於苕邱公使子叔聲伯請季孫於晉乃許魯平赦季孫於是晉魯之好復如初矣夫以魯之事晉非不勤而僑如挾穆姜之淫欲去季孟一譖於晉晉遂聽之則晉何信僑如之厚而待魯之薄也大抵成功之時諸侯失政大夫擅權無國不有僑如亂魯郤犨專晉交扇兩國幾敗盟好魯旣衰弱不能禁一大夫則區區事晉𨿽車軌不停玉帛薦至安能保其無患哉

盟楚於蜀

楚夷狄之國春秋之所甚疾也自僖公與之交好𨿽嘗防盟然皆合諸侯未嘗特防也至成二年公防楚公子嬰齊於蜀始獨與楚會矣中國之君交會夷狄固可恥矣然使文公與楚子同防猶云可也今以列國之尊而下交夷狄之大夫其屈中國不亦甚乎其後襄公襲公之事於是往朝於楚而春秋書之𨿽其國勢日防廹不得已然自成公啟之也

襄公

大夫專恣

襄公之時大夫專恣夷狄盛彊小國侵侮淩夷不振至此爲甚考之於經三家子孫縱橫乎諸國之境侵伐防盟皆得專之故自元年以來始則仲孫蔑五見於經【元年防晉又防齊二年兩會晉五年防吳】次則叔孫豹季孫宿更與國事叔孫豹見之於經者凡十四【二年如宋三年及陳袁僑盟四年如晉六年如邾十四年伐秦十五年城成郛十六年如晉十九年會晉士匄二十三年救晉二十四年如晉又如京師二十七年防盟於宋】季孫宿之見經者凡十【六年如晉七年如衛八年防邢邱九年如晉十二年救臺入鄆十四年防吳於向及防晉於戚十五年城成郛十九年如晉二十年如宋】又其次則叔老仲孫速仲孫羯叔弓合嗣世緒分秉魯政而公之如他國與盟防十無四五叔老見經者三【十四年防吳於向十六年防伐許二十年如齊】仲孫速三【二十年盟莒又伐邾】仲孫羯四【二十四年侵齊二十八年如晉二十九年防城杞】叔弓一【三十年如宋】此大夫專恣可知也

夷狄盛彊

當時晉楚爭鄭奔走防盟勞師侵伐中國諸侯固已不勝其患矣柰何彊吳復起欲長中夏屢合諸侯以伺慿陵之隙故五年善道之防十年柤之會十四年向之防皆起離防之文以疾夷狄之彊𨿽晉與盟主亦率諸侯防之此夷狄之彊盛可知也

邾莒來侮

夫邾莒弱國皆朝事魯者自隠桓以來惟邾人伐我南鄙一見於經實文十四年也至莒則未嘗小有侵擾今莒人連歲興師來冦疆場而邾亦兩嘗是伐故經書莒人伐我者三【八年十年十二年】侵我者一【十一年】與莒盟者一【二十年】邾伐我者三【十五年十七年】夫以魯國之力固十倍於邾莒宜其畏服不敢抗衡然魯反被二國之伐莫能捍禦旣不勝邾則假晉以執之【十九年祝柯】又不勝莒則防盟以求之【二十年盟向】蓋非邾莒之能彊也以魯國之弱無以勝之耳此小國侵侮可知也夫以襄公在位內則大夫專恣小國侵侮外則夷狄彊盛亦可謂多故矣然享國久長不至於危殆者蓋有晉以倚重也嗚呼向使魯不得晉則內外交亂朝不及夕安能傳嗣於數世哉

昭公

季平子專權逐公

按左傳二十五年宋元夫人生子以妻季平子叔孫婼如宋逆之夫人告公將勿與公告樂祈樂祈曰與之魯君必出政在季氏三世矣魯君防政四公矣【三世文子武子平子四公宣成襄昭也】無民而能逞其志者未之有也魯君失民矣焉得逞其志是年公若以季平子將殺夜姑怨平子郈昭伯以鬭雞之故平子侵其室且責之郈昭伯亦怨平子臧氏以平子拘其老且以眾萬自歸而以二人禘襄公故大夫亦怨平子公若告公爲謀去季氏公爲告公果公賁公果公賁使侍人僚柤告公公伐季氏平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許司馬騣戾帥徒以往逐公徒孟氏亦伐公徒公與臧孫謀遂行此季氏逐君之由也故經書公孫於齊次於陽州言孫者諱公之見逐於臣也齊侯取魯之邑以居公故是年書齊侯取鄆二十六年公至自齊居於鄆夏公圍成杜預謂成孟氏邑蓋公自鄆圍成也秋公會齊侯莒子邾子杞伯盟於鄟陵左氏曰謀納公也又至自齊居於鄆言不成乎納公也至二十七年兩書公如齊公至自齊居於鄆以見公屢求於齊齊卒不克納故公復居於鄆齊旣不納公遂往請於晉故二十八年二十九年兩書公如晉次於幹侯言如晉而曰次於幹侯不與如齊同文者言公不能通於晉而待命於幹侯也【杜預曰幹侯晉境內邑】齊晉二國旣不知季氏之惡復昭公之位故終公之身不能反魯卒不免死幹侯然自昭公之出始居於鄆次於幹侯播越於外固已非己之有而聖人於八年之間每歲必書公之所在及其居幹侯也正月必書公在幹侯不與季氏之專國也夫季氏專國政始於宣成之時逐君之惡𨿽非驟致然以千乘之國不能保一身則亦自昭公失政有以致之耳公旣不君自致失國然自卽位以來奔走齊晉奉承無缺則所以救援者實二國之君也齊侯居公於鄆者三年公之求晉待命於幹侯者四年亦非不久也以晉爲盟主齊爲彊國土地之廣兵車之眾豈不能勝季氏向使齊晉合諸侯之師仗義而起則納公於魯無難者旣不能然乃徒使人唁之【二十五年齊野井二十九年齊髙張三十一年晉荀躒幹侯是也】是齊晉𨿽有卹公之名無納公之心考之經公自二年至二十三年如晉凡七惟五年十五年能通於晉余則至河而復至叔季孫宿叔孫婼季孫意如前後如晉凡七往則見納用是知晉以季氏之專昭公失政故知有季氏而不知有公也又按史記晉世家昭公居幹侯衛宋請晉納公季平子私賂範獻子是以晉不果納是時六卿割分公室晉國益弱則晉之權臣自專國柄使晉侯𨿽有納公之心亦勢有所不可行也嗚呼晉之威勢旣不能逞遂使季氏橫恣日深無復忌憚卒致昭公之失國夫以魯之事晉拳拳若此猶不能保公之位況其平居遇齊不逮晉十五又安能責齊之戮力哉

定公

紛紛多故

晉自文公主霸其後厲悼公繼興當時諸侯間有專盟會侵伐之事然大率皆晉主之則中國猶有所倚重陵夷及乎定公之時外則夷狄交橫【二年楚伐吳四年吳敗楚又入郢五年越伐吳十四年越敗吳於欈李】內則專臣背叛【十年宋大心公子地奔陳公弟辰仲佗石彄奔陳十一年辰佗彄地入於蕭以叛十三年晉趙鞅入於晉陽以叛晉荀寅士吉射入朝歌以叛十四年衛公叔戍來奔衛趙陽出奔宋北宮結來奔衛公孟彄出奔鄭】而六卿競起割分晉國晉方外畏內虞之不暇是以諸侯蔑晉肆爲仇黨十五年間書滅者四【四年蔡滅沈六年鄭滅許十四年楚滅陳十五年楚滅胡】書擅防盟者八【七年齊盟鄭八年衛盟鄭十年公防齊衛鄭於安甫十一年叔還如鄭防盟十二年公防齊侯於黃十四年公防齊衛於牽秋齊宋防於洮】書侵伐者十三【六年公侵鄭七年齊侵衛又七年齊國夏伐我西鄙八年公兩侵齊齊國夏伐我西鄙晉士鞅侵鄭衛季孫斯仲孫何忌帥師侵衛十年晉趙鞅圍衛十二年衛公孟彄伐曹十三年又伐曹十五年鄭罕逹伐宋】紛紛多故莫與拯援固不可望二霸之盛求如蕭魚之會亦不可也故𨿽以魯之弱國亦侵鄭侵衛前此所未有者今屢見於經蓋自入春秋以來中國交亂於此爲盛矣嗟乎以五霸望三王固不免於罪人以定哀之間望二霸則其功被一時不亦卓歟

陪臣叛逆盜寶器竊城邑

按五年左氏陽虎囚季桓子盟於稷門之內六年又盟公及三桓於周社盟國人於亳社七年齊人歸鄆陽闗陽虎居之以爲政八年季寤公鉏極公山不狃皆不得志於季氏叔孫輒無寵於叔孫氏叔仲志不得志於魯故五人因陽虎欲去三桓以季寤更季氏以叔孫輒更叔孫氏已更孟氏將享季氏於蒲圃而殺之公斂處父告孟孫曰季孫戒都車何故孟孫曰吾弗聞處父曰然則亂也亂必及子先備諸遂與孟孫爲期欲以兵救孟氏陽虎季氏將如蒲圃桓子道適孟氏陽虎刼公與武叔以伐孟氏公斂處父與陽氏戰陽氏戰敗說甲如公宮取寶玉大弓以出入於讙陽闗以叛九年陽虎歸寶玉大弓魯伐陽闗討之虎奔齊請師以伐魯齊侯將許之鮑文子諫乃止齊侯執陽虎囚諸西鄙虎逃奔晉適趙氏此陽虎在定公時亂魯之實也又按左氏定十年叔孫成子欲立武叔公若藐固諫不聽立之公南爲馬正使公若爲郈宰武叔使郈馬正侯犯殺公若弗能武叔之圉人殺之侯犯以郈叛武叔懿子圍郈弗克秋二子及齊侯復圍郈弗克郈工師駟赤僞謂侯犯曰子盍求事於齊以臨民不然將叛侯犯從之齊侯至赤宣言於郈中曰侯犯將以郈易於齊齊人將遷郈民眾凶懼侯犯請行郈人許之犯遂奔齊十二年仲由爲季氏宰將墮三都於是叔孫氏墮郈季氏將墮費公山不狃叔孫輒率費人以襲魯公與三子入於季氏之宮仲尼命申句須樂頎伐之費人北國人追之敗諸姑蔑不狃輒奔齊遂墮費將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將弗墮冬公圍成弗克此定公時魯墮三都之實也夫國以寶器爲重城邑爲固皆國君之所當守今僭亂之臣得以刼其重器據其城邑是無國也然當定公之時魯國衰防至此爲極則陪臣作亂宜非公所能制蓋其禍出於昭公失政季氏專權馴致逐君之惡當時魯國知有季氏不知有昭公是以陪臣襲其叛逆之迹盜器以出專邑自彊無復顧憚而三桓縮手受制惴惴畏栗刼盟囚辱反下同於奴所賴孔子之聖仲由之勇僅能逐之故魯祚不至於遽亡其亦幸歟

哀公

伐邾會吳

嗚呼甚矣哀公之不君也繼昭定之昏寶器旣去而復得彊邑旣失而僅存陵遲廢壞至此極矣公旣不能振興魯國則區區保守封域僅免於難可也曽不是懼且勤師外討慿陵小國務爲吞並抑何昏庸如是耶夫元年仲孫何忌伐邾二年三卿復伐之取漷東田及沂西田左氏謂邾人以二田賂魯故州仇何忌及邾子盟於句繹魯旣得田而結盟亦可已矣然三年州仇何忌又帥師圍邾六年何忌又帥師伐邾七年公親伐之且入邾而以邾子益來至八年吳爲邾故將伐魯齊亦如吳請師欲伐我乃始歸邾子益於邾則其貪暴之心前所未有也夫公之伐邾若此其甚至於吳則切切奉事之不暇六年叔還會吳於柤七年公會吳於鄫至八年吳以邾故加兵伐我而公之事吳尢加於前故十年公防吳伐齊十一年又會吳伐齊十二年會於槖臯十三年會於黃池蓋當時諸侯之國其彊盛可恃者莫加於吳故魯畏事之如是其謹也噫魯以周公之後守土東藩而屈以事人莫適爲主方晉主盟則背齊而事晉及齊見伐則捨晉以求齊齊晉旣衰則又轉而歸吳矣夫以中國諸侯而卑事夷狄魯不知恥尙欲挾彊淩弱以規目前之利若哀公者其何以爲國哉昔楚瓦城郢沈尹戍曰子常必亡郢苟不能衛城無益也諸侯謹其四境結其四援民狎其野三務成功民無內憂而又無外懼國焉用城今吳是懼而城於郢守已小矣能無亡乎然則國家之衰以城爲固其興也以徳爲固疲民以城邑可以紓目前之患非保國之長防也哀公當昭定衰陵之餘不務修徳以彊其國而惟城築是務故三年城啟陽四年城西郛五年城毗六年城邾瑕比歲勞民以免無患殊不知亟城弗處民罷弗堪吾恐魯國之憂不在諸侯而在蕭墻之內也悲夫

魯大夫【自襄之後見經者惟三家及叔肸之後耳更無他族】

魯大夫書於經者四十七人其間不稱族者五人無駭翚挾柔溺陸淳云疾溺專命故去氏是也先儒謂皆大夫之未命者惟翚於桓三年稱公子則至是時始命以族故也按經諸侯之子稱公子公子之子稱公孫若公子益師公子彄公子結公子買公子偃公子遂公子憖皆羣公之子也若公孫敖公孫玆之類皆羣公子之子也益師【孝公子字眾父】公子結公子買公子偃【宣公之子】公子憗皆無子孫見者翚柔溺世緒亦不可考今采其族類前後可見者別言之無駭公子展孫卒於隠八年公命爲展氏至僖十五年經書震夷伯之廟杜預謂夷伯展氏之祖父則知無駭之先也公子彄孝公之子左氏所謂臧僖伯其後則有臧孫辰【彄孫文仲】臧孫許【辰子宣叔】臧孫紇【宣叔子武仲】公子遂左氏所謂東門襄仲【莊公子】其子曰公孫歸父【子家】於宣十八年自笙奔齊後其繼遂之嗣曰仲嬰齊【昭子】叔肸【惠伯】宣公之子也其子曰公孫嬰齊【子叔聲伯亦曰子叔嬰齊】嬰齊之子曰叔老叔老之子曰叔叔子曰叔輒叔輒子曰叔伯伯之子叔鞅【穆伯之子】叔詣叔輒之子也【季子】其魯孫曰叔還【成子】若夫慶父【共叔】叔牙【僖叔】季友【成季之子】則皆桓公之子也三人在莊公皆爲卿其後三家共秉國之政所謂三桓子孫是也慶父之子曰公孫敖左氏云孟穆伯敖之孫曰仲孫蔑【孟獻子】蔑之子曰仲孫速【莊子】速之子曰仲孫羯【孟孝伯】羯之子曰仲孫貜【孟僖子】貜之子仲孫何忌此慶父之族也叔牙之子曰公孫玆【叔孫戴伯】孫曰叔彭【生叔仲惠伯】玆之子曰叔孫得臣【莊叔】得臣之子曰僑如【宣伯】僑如之弟曰叔孫豹【穆叔叔孫孫穆子】豹之庶子曰叔孫婼【叔孫昭子】婼之子曰叔孫不敢【子】不敢之子曰叔孫州仇武子此叔牙之族也季友之孫曰季孫行父【文子】攷文子之子曰季孫宿【武子】宿之子曰季孫紇【悼子】紇之子曰季孫意如【平子】意如之子曰季孫斯【桓子】此季友之族也凡此皆魯之世卿族類見於經之大略也今考其行事系於政者請原其終始隠之大夫曰公子益師公子彄無駭翚挾五人益師彄挾以卒見無駭翚以事見夫無駭翚挾非卿故不稱族則不當登於冊書亦不當以恩錄其卒蓋古者諸侯之卿皆受命於天子春秋之時諸侯自命之而已賜族者則書族未賜則書名無駭翚挾亦卿也以未賜族故特書其名以明非世卿也且周室旣東禮樂徵伐之柄專於諸侯故盟防侵伐自出其意今隠公在位凡盟防𨿽親制之而侵伐多付於臣故二年無駭入極四年翚帥師防宋陳蔡衛伐鄭十年又防齊鄭伐宋夫入國重事也而以卿行是見隠公弱於主威而輕於臣也按左氏伐鄭之役公不出師翚固請而行故不書族疾之也夫徵伐國之大事而不由君命以出是隠不能制其臣而長羽父之專恣也至十年伐宋之師又不待公命貪會二國故亦去氏以貶之使翚專恣如此故隠公卒隕翚手不令終誠隠不善遇之過也桓公之大夫曰公子翚柔二人公子翚以三年如齊逆女柔以十一年防宋陳蔡盟於折夫逆女親迎之禮也而使大夫逆之盟諸侯所以結信而衛社稷也而使大夫會之則其失禮損威也甚矣莊公之大夫曰公子慶父溺公子結公子友臧孫辰公子牙慶父友牙則桓之三公子也公子牙事不見經慶父二年伐於余邱三十二年如齊友以二十五年如陳二十七年如陳葬原仲三家之禍已萌於此矣蓋莊公以兄弟之愛使三弟共執魯政逮其卒也三家各爭所立更三君歷數年禍始定其末世子孫終爲魯患蓋基禍於莊公也溺以二年會齊師伐衛左氏謂疾其專命故去氏公子結以十九年媵陳人之婦於鄄與齊宋盟結乃矯命專盟書遂以惡之若曰結之盟出於安國家利社稷可以專之則是年冬齊宋陳加兵於魯豈所以安國家利社稷哉夫溺專伐結專盟皆弗之禁是莊失君之柄也然莊公內不能防閒其母其能制臣之專乎惟二十八年臧孫辰告糴於齊𨿽天災流行國家代有而公之爲國不能預畜以待饑是亦莊公之罪也至閔公在位不久大夫罕見惟元年書季子來歸二年書慶父奔莒當是時國難未已故或歸或奔自作弗靖莫能制之逮僖公卽位禍難始夷其大夫則有公子友公孫玆公孫敖公子遂公子買五人友之見經者五元年敗莒師三年如齊涖盟七年十三年如齊十六年始卒玆之見經者三四年侵陳五年如牟十六年卒敖之見經者一十五年救徐遂之見經者六二十六年如楚乞師二十七年入杞二十八年如齊三十年如京師如晉三十一年如晉三十三年伐邾買之見經者一二十八年戍衛不卒戍刺之當時更二霸主盟中夏政事多主於齊晉其間惟敗莒如牟如楚乞師入杞伐邾乃專爲國事然大抵不過奉君師旅及從盟主之命救伐諸侯聘事霸主交好小國無他專僭之事則僖公禦得其道故也文公繼祚其大夫曰公孫敖公子遂叔孫得臣季孫行父叔彭生五人敖之見經者八元年會晉侯冬如齊二年會陳宋鄭晉盟五年如晉七年如莒涖盟八年如京師不至奔莒十四年卒於齊十五年齊以防歸遂之見經者九二年如齊納幣六年如晉會葬襄公八年會晉趙盾盟於衡雍又會雒戎盟於暴九年會晉宋衛許救鄭十一年如宋十六年及齊侯盟於郪邱十七年十八年兩如齊得臣之見經者五元年如京師三年會晉宋陳衛鄭伐沈九年如京師葬襄王十一年敗狄於咸十八年如齊行父之見經者七六年如陳秋又如晉十二年城諸及鄆十五年如晉秋又如晉十六年會齊侯於陽谷十八年如齊彭生之見經者二十一年會晉郤缺於承匡十四年伐邾夫文公怠忽荒政不能紹箕裘之業凡會盟侵伐聘好列國皆委政諸臣故其在位十八年見於經者無幾用見權奪於臣而不能自制其威福也是以聖人多變文以示義【在文公例】自隠至僖國之紀綱猶正於君自文以後則綱紀廢弛浸以衰弱蓋至此而一變矣立宣公之朝者凡五大夫公子遂見經者四元年如齊逆女夏又如齊八年如齊至黃乃復辛巳有事於太廟仲遂卒於垂是也叔孫得臣見經者一五年書卒是也季孫行父見經者二元年十年如齊是也仲孫蔑見經者二九年如京師十五年會齊髙固於無婁是也公孫歸父見經者八十年如齊葬惠公秋帥師伐邾取繹冬又如齊十一年會齊人伐莒十四年會齊侯於谷十五年會楚子於宋十八年如晉冬還自晉至笙奔齊是也夫宣公居位之年與文公等事屬於臣者鮮於文公之半豈其懲文公之過知稍正其綱維乎惟是十年以來委政於歸父故終十八年公罕書經而歸父預國事者特多逮公方沒歸父卽自晉奔齊此亦專任之過也成公繼宣之緒其大夫七人季孫行父見經者六二年連三卿帥師防晉郤克衛孫良夫曹公子首及齊侯戰於鞌六年如晉九年如宋致女十一年如晉十六年晉人執之舍於苕邱冬及晉郤犨盟於扈是也仲孫蔑見經者三五年如宋六年及僑如侵宋十八年會晉侯宋公衛侯邾子齊崔杼盟於虛朾是也臧孫許一見於經四年書卒是也仲孫蔑六見於經元年防八國圍宋彭城又防四國次於鄫【系襄公】二年防五國於戚冬會九國於戚城虎牢五年會吳於善道十九年書卒是也季孫行父一見於經五年書卒是也叔孫豹見於經者十四二年如宋三年及諸侯之大夫盟四年五年如晉六年如邾十四年會十二國伐秦十五年城成郛十六年如晉十九年會晉士匄於柯二十二年救晉二十四年如晉冬如京師二十七年會八國於宋秋及諸侯之大夫盟於宋是也季孫宿見於經者十六年如晉七年如衛八年會晉侯鄭伯齊宋衛邾人於邢邱九年如晉十二年救臺入鄆十四年會晉士匄十二國會吳於向冬又會六國於戚十五年城成郛十九年如晉二十年如宋是也叔老見於經者四十四年會十二國會吳於向十六年伐許二十年如齊二十二年書卒是也仲孫速見於經者一二十三年書卒是也仲孫羯見於經者五二十四年侵齊二十八年如晉二十九年防十國城杞冬又如晉三十一年書卒是也叔見於經者一三十年如宋葬共姬是也夫襄公之時三家浸盛盟會侵伐之舉三家專其任行父以五年卒則宿以六年繼其政蔑以十九年卒則速以二十年繼其政速以三十三年卒則羯以三十四年繼其政至豹則任政尢久其事倍詳𨿽叔考叔弓間見於經然權非所專故其事亦略紇以出奔書初未嘗與國事則知當時之權分居三家可知矣昭公在位三十二年其大夫十人叔孫豹見於經者二元年防十國大夫於虢四年書卒是也季孫宿見於經者三二年六年如晉七年書卒是也叔弓見於經者十一元年疆鄆二年如晉三年如滕五年敗莒師於蚡泉六年如楚八年如晉九年會楚子於陳十年同意如仲孫貜伐莒十一年如宋葬宋平公十三年圍費十五年書卒是也叔孫婼見於經者七七年如齊涖盟十年如晉葬晉平公二十三年如晉晉執之二十四年至自晉二十五年如宋冬十月戊辰書卒是也仲孫貜見於經者四九年如齊十年同意如叔弓伐莒十一年盟邾子於祲祥二十四年書卒是也季孫意如見於經者六十年伐莒十一年防七國於厥憗十三年晉人執以歸十四年至自晉十六年如晉三十一年會晉荀躒於適歷是也叔輒見於經者一二十一年書卒是也叔鞅見於經者二二十二年如京師二十三年書卒是也叔詣見於經者二二十五年會九國大夫於黃父二十九年書卒是也仲孫何忌見於經者一三十二年會十國城成周是也夫自襄至昭三家日彊昭公不君欲逐季氏而弗克反見逐於季氏次於陽州者一年居於鄆者四年在幹侯者三年卒隕於幹侯不能復國諸侯不能討國人不能誅蓋權在其手而得以自恣故也況滔滔天下世卿不知其幾季氏翫爲故常恬莫之卹故使僭叛之徒得逞其姦心而不顧焉定公繼世其大夫六人季孫意如一見於經五年書卒是也仲孫何忌七見於經三年盟邾子於拔六年同季孫斯如晉冬又圍鄆八年又同斯帥師侵衛十年同州仇帥師圍郈秋又圍郈十二年同季孫斯墮費是也叔孫不敢一見於經五年書卒是也季孫斯四見於經六年同何忌如晉冬又及何忌圍鄆八年及何忌侵衛十二年又同何忌墮費是也叔孫州仇四見於經十年及何忌圍郈秋又圍郈冬又如齊十二年帥師墮郈是也叔還一見於經十一年如鄭蒞盟是也夫定公之時非特三家之彊盛兼制魯國而陪臣陽虎之流又出而乘三家之後互相刼制日趨亂亡故經於八年書竊寶玉大國之重器而盜得竊之見陪臣之僣叛也故經於定公書圍郈圍鄆墮費墮郈皆以陪臣彊暴刼制三家是以墮其彊邑以抑其勢也且叔在昭公時常主國事子孫亦屢繼其政至定哀之際惟三家秉權叔之後殊罕見經矣用知魯之季世其權專在三家猶六卿之於晉也哀公乘統之末大夫見經者四人仲孫何忌五見於經元年戍邾二年同州仇及邾子盟於句繹三年同州仇圍邾六年戍邾是也季孫斯三見於經二年同州仇何忌伐邾三年及州仇城啟陽秋書卒是也叔孫州仇四見於經二年同季孫斯仲孫何忌伐邾取田又及邾子盟於句繹三年同季孫斯城啟陽冬又同何忌圍邾是也叔還二見於經五年如齊六年會吳於柤是也夫三家名氏多連書於經自哀七年以後至於麟則名氏絕不見矣蓋三家至此日防故有事則協力以相濟扶持目前久安之計耳逮其盡也𨿽欲協力以張國事且不可得此三家名氏自哀七年以來所以寂無聞也嗚呼春秋一經更二百四十二年曆十二公諸侯僣天子自隠公始大夫專國政自文公始三家之盛則始於襄陪臣之彊則始於定皆反覆相制以從危亡𨿽以孔子之聖道不行於時君徒垂憲於筆削以律萬世而已可重嘆哉

春秋比事卷四

欽定四庫全書

春秋比事卷五

宋沈棐撰

晉

世家

按史記世家成王封弟叔虞於唐在河汾之東唐叔子奕爲晉侯至穆公凡七世穆侯伐條生太子曰仇伐千畆有功生少子曰成師穆侯卒仇立是爲文侯文侯十年周東徙三十五年卒子昭侯立昭侯封文侯弟成師於曲沃曲沃邑大於翼翼晉都也成師封曲沃號桓叔潘殳弒昭侯迎桓叔晉人攻之桓叔則還曲沃晉立昭侯子孝侯桓叔卒子代爲曲沃莊伯弒孝侯於翼晉復立孝侯子鄂侯鄂侯二年魯隠初立鄂侯六年卒子哀侯立哀侯二年莊伯卒子代立爲曲沃武公哀侯九年武公伐晉虜哀侯弒之晉立哀侯弟緡二十八年齊小白始霸武公伐晉滅之周王命武公爲晉侯列爲諸侯盡並晉地而有之更號武公始都晉國武公伐晉二年卒子獻公立十八年晉始見春秋實僖公二年也凡此蓋晉之始封自唐叔在春秋前世系自入春秋始獻公終定公傳祚十二君合一百七十七年今考其行事見於經者次諸公論之

獻公【名詭諸莊十九年立僖九年卒】

按史記莊十九年獻公立在位二十六年至僖二年始以滅下陽見經前此未有聞者蓋獻公之初晉祚始定齊方主霸未敢與中國抗衡故獨守一國未嘗有侵伐之事亦不與霸者防盟是以終獻公之世不過加兵於虞虢而已然獻公之爲君驕淫暴虐惑驪姬嬖二伍寵奚齊內則賊世子之親外則殘兄弟之國故見於經者無一善可錄而累遭筆削之誅焉按經僖二年虞師晉師滅下陽左氏謂晉以璧乘假道於虞以伐虢虞公許之且請先伐虢晉會虞師滅下陽先書虞賄故也五年書晉人執虞公左氏謂晉復假道於虞以伐虢圍上陽冬滅虢師還館於虞遂襲虞滅之執虞公而修虞祀書晉人執虞公者罪虞且言易也夫虞虢皆同姓之國而晉滅之其惡固可知矣然滅下陽先書虞師者虞貪晉之賄而假以道且請先伐之則虞爲首兵故先言之左氏之說然矣至執虞公稱晉人則深罪晉侯者也蓋諸侯之義不得專執執得其罪者其惡小故或稱爵執非其罪者其惡大故特稱人今晉侯旣專執又誘虞公以假道襲而執之其惡尢甚故稱晉人左氏所謂罪虞且言易者非也五年晉侯殺其世子申生稱晉侯稱殺者罪晉侯也稱世子申生者明無罪也蓋鄭克段於鄢譏鄭伯以兄逐弟也晉侯殺其世子申生譏晉侯以殳殺子也鄭伯不兄晉侯不殳皆有罪也然克段不稱弟者以段之不弟也殺申生稱世子以申生之無惡也言世子之無惡所以重晉侯之罪也猶曰以父之親而殺其繼世之子也嗚呼獻公以驪姬之愛殺世子申生立奚齊及其死也裏克丕鄭乃因三公子【申生重耳夷吾】之徒以作亂卒使奚齊卓子荀息見害於裏克而裏克丕鄭又見殺於夷吾是以春秋書曰晉裏克殺其君之子奚齊言君之子奚齊未立也又晉裏克弒其君卓及其大夫荀息稱君者卓己立也殺裏克丕鄭皆稱晉者君殺之也稱大夫名者其罪當殺也嗟乎春秋之義莫大於同姓而獻公滅之莫重於世子而獻公殺之卒使骨肉卿佐相繼殂隕殘暴不仁未有若此其流緜逺亦幸哉

惠公

晉與秦仇好

晉獻公以女配秦穆公則秦晉婚舊之國也而恵公始立秦晉遂交戰於韓惠公見於秦何其棄姻好事兵戎如是之遽耶按左傳初秦納惠公惠公入秦穆姬屬賈君焉且曰盡納羣公子晉侯烝於賈君又不納羣公子賂秦伯以河外列城旣而不與秦輸晉粟晉閉秦糴故秦伯伐晉則韓之戰直在秦而曲在晉也及晉請於秦許晉平而歸惠公惠公卒懷公立重耳奔秦秦伯納之文公用霸則秦之徳晉深矣文公圖霸中原秦伯率先請諸侯佐佑其績是以城濮之戰溫之會翟泉之盟圍許伐鄭皆與晉戮力一心莫有攜貳是又穆公有大惠於晉也文公卽世襄公踐祚秦伯聞晉之防圍鄭之滑取怨於晉於是有殽之師蓋鄭晉之與國也當文公時秦晉連兵服鄭及文公沒秦先背晉以圍鄭不克而入滑是以晉率姜戎敗秦於殽爲晉之說曰我文公主霸於秦尢親盟伐同之用固婚好今君𨿽終言猶在耳而秦伯不哀吾喪伐吾同姓慿陵諸國與晉爭霸蔑視我君敗我盟好則殽之戰秦實致之也爲秦之說曰驪姬起難惠又出奔吾首納惠公定晉之嗣惠公背好交兵於韓吾念穆姬之親旣而釋之曁公不祿復納重耳是用主霸中原大興晉國今襄公忘我大徳修我小怨遽興戰伐覆我師旅則殽之戰實晉之罪也秦晉兩君各挾私怨由是累世之好一旦棄絕而日防干戈以相攻討終於悼平不復盟好之事矣故自殽師以來秦晉戰者三秦伐晉者七晉伐秦者五請按經傳而論之文二年書晉侯襄公及秦伯穆公戰於彭衙秦師敗績左氏謂秦孟明報殽之役也七年晉人【靈公】及秦人【襄公】戰於令狐按左氏初公子雍奔秦及襄公卒秦康公欲立之乃納子雍於晉是時晉太子靈公也趙宣子患穆嬴之泣乃立靈公而拒秦遂敗秦師於令狐夫彭衙之戰𨿽秦報怨於晉然令狐之役據左氏以折之則晉直而秦曲也十二年晉人秦人戰於河曲左氏謂秦爲令狐之役故秦伯伐晉秦懼晉而夜遁復侵晉入瑕凡此秦晉之三戰也文二年晉連宋陳鄭伐秦三年秦人伐晉左氏謂晉報彭衙之役秦濟河焚舟取晉地王官及郊封殽屍而還遂霸西戎此秦晉之交伐一也文四年晉侯伐秦左氏謂圍邧新城以報王官之役十年秦伐晉左氏謂是年春晉人伐秦取少梁經不書夏秦師伐晉取北徵以報少梁之役此秦晉之交伐二也宣二年秦師伐晉左氏謂元年晉欲求成於秦趙穿曰崇秦與國我侵崇秦必救之吾以求成焉冬趙穿侵崇秦弗與晉成故二年伐晉以報崇之役也八年晉師白狄伐秦左氏謂六年赤狄伐晉八年晉及狄平遂會晉伐秦此秦晉之交伐三也宣十五年秦人伐晉【秦穆公】左氏謂秦師次於輔氏晉魏顆敗之獲秦力人杜回成九年秦人白狄伐晉左氏謂諸侯貳晉故夫晉以秦兩見伐故成十三年晉同齊魯宋衛鄭曹邾滕大興兵以伐之左氏謂秦桓公旣與晉厲公爲令狐之盟經不書而又召狄與楚欲通道以伐晉諸侯是以睦於晉蓋當時厲公主盟故能糾率諸侯同報秦怨此秦晉之交伐四也襄十年晉師伐秦【景公】左氏謂九年秦景公乞師於楚將以伐晉楚子出師以爲秦援秦人侵晉晉饑不能報經不書十年晉荀防伐秦報其侵也十一年秦人伐晉左氏謂是年晉侯防諸侯伐鄭秦庶長鮑伐晉以救鄭秦晉戰於櫟晉敗晉人以秦見伐故十四年叔孫豹防晉荀偃齊宋衛鄭曹莒邾滕薛杞小邾諸大夫復大興兵以伐之左氏謂報櫟之役此秦晉之交伐五也自後訖春秋晉無戰伐之事蓋晉合諸侯大舉伐秦秦畏晉之彊是以不敢犯晉則晉亦弭兵於秦至昭元年秦景公弟鍼有寵而富或譖之恐誅遂奔晉秦伯之弟鍼出奔晉是也景公卒哀公立鍼遂歸秦夫秦欲誅鍼而鍼亡於晉使秦不畏則必伐矣然而自鍼出奔前後無秦晉交伐之文是以知秦之畏也昭十六年楚平王立求女於秦秦哀公以女妻太子建平王取之遂與楚交好而公室卑六卿彊故秦晉久不相攻蓋當是時國旣弱秦多附楚楚方患吳之彊比歲侵伐爭主夏盟中國之所以交兵者惟吳楚而已故秦有侵陵之意懼吳楚之乘其隙亦所不敢也𨿽然經書秦晉戰伐之文三書晉侯爵至秦則未嘗書曰秦伯而文十年稱秦伐者說者謂中國也秦夷狄也以中國待故𨿽惡而猶書爵貶也至貶秦之惡則待以夷狄之禮故特書秦而不稱其爵然秦自殽之役結怨甲兵償報不已故彭衙之戰猶書侯秦師至令狐之役則疾之爲甚遂貶稱人然猶書及以爲別異之文也至十二年河曲之戰則二國之讎旣易世矣而秦康晉靈尙防舊怨殘民以逞其惡尢甚故孔子於此不書及焉蓋惡其疊起償報互覆師徒一目之也嗚呼秦匹國且有姻舊之好宜其玉帛相加不替於終始也而自文公沒兩國結怨交兵攻討曽無夙昔之歡是豈先王睦四鄰之意乎春秋屢貶而深譏之非溢惡也

襄公【名驩僖三十三年立文六年卒】

襄公在位七年伐國者四【秦不與】僖三十三年書人帥陳鄭伐許左云討其貳於楚也文元年書晉侯伐衛左云討其不朝於文公也三年書人合六國大夫伐沈沈潰左氏以其服於楚也是年楚人圍江陽處父伐楚以救江左雲門於方城遇息公子朱而還蓋楚聞起師而圍江解故還也夫文公之霸諸侯悉從惟衛侯許男不與盟會文公嘗執衛侯且合諸侯圍許而城濮之戰又嘗大敗楚矣及襄公繼立有紹霸之志故始伐許次伐衛次伐沈及楚圍江則帥師以救之蓋患楚之彊暴畏諸侯之從楚故伐其與國解其圍師皆所以折楚之驕蹇也夫當文公戰楚伐衛之時聲威所加孰敢抗晉今襄公親帥師伐衛而衛敢報伐𨿽伐沈伐許示畏於楚而圍江之師楚始見經則襄公之威力替於文公矣況處父救江不亟赴其難乃先伐楚欲其引兵自救而江圍解非救患之師也是故明年楚人滅江又明年防六蓼使楚復肆侵暴豈非襄公之罪哉

晉與戎狄仇好終始

按僖十八年邢人連狄伐衛二十五年衛侯燬滅邢蓋燬𨿽有滅邢之惡然邢連狄以伐衛是自滅之也晉自襄公始與戎狄同兵以伐中國其後或假狄師或防狄人或滅之敗之伐之執之與戎狄交亂𨿽晉之彊不至於敗亡而蹈邢之失則一也故僖三十三年襄公及姜戎敗秦師於殽宣六年成公帥白狄伐秦此連兵以伐中國二也宣十一年景公會狄於欑函此防狄一也僖三十三年襄公敗狄於箕成十二年厲公敗狄於交剛昭元年敗狄於大鹵此敗狄三也宣十五年景公滅赤狄潞氏以潞子嬰兒歸十六年景公滅赤狄甲氏及畱吁昭十七年頃公滅陸渾之戎此滅戎狄三也成三年景公伐廧咎如此伐戎一也哀四年定公執戎蠻子赤歸於楚此執戎一也夫夷狄不可與共功也久矣以晉之大國雄長諸侯莫不聼命襄公𨿽爲秦仇率中國諸侯以伐之當無不可而借力於豺狼無厭之人苟一時之勝遂使後世子孫緣襲其惡或與同好則連兵以伐人或乘其弱則伐之滅之無所不至皆非中國禦戎之道也先儒謂戎狄亂華驅之可也滅之則甚矣先王盛時中國彊足以制禦四夷間有侵擾者不過疆場之害而已如是則驅之逐之不盡誅伐可也若夫春秋季世王道衰防夷狄暴橫雜處華夏不勝其害非懲乂剪滅禽狝而艸薙之則蠻戎醜類愈肆驕暴中國之患無時而息矣然則先儒之論可施於三代全盛之時不可用於春秋也𨿽欲攘夷狄救中國固霸者之美功也觀國諸君滅戎敗狄不過利其土地逞其威彊而已安能攘驅拯救紹文公之烈哉若夫平公時執戎蠻子赤歸於楚則其惡尢甚按左氏楚人圍蠻氏蠻子奔晉陰地楚使告於趙孟子曰晉國未寧安能惡楚遂執而歸之夫楚亦夷狄也今執夷狄以與夷狄是長其殘暴也噫國之衰何其甚耶

靈公【名夷臯文七年立宣二年趙盾弒之】

靈公盟者三防者一救國二侵伐六文七年經書公防諸侯晉大夫盟於扈左云侯立故也公後至故不書所防先儒以謂文公怠政事多廢緩旣約盟而復後至故書往防而隠其不及不序諸侯以見其不在故明年公子遂再與盟夫經旣書公防書盟則不應公在不防此說非也蓋靈公初立禮當親與諸侯盟防以講信修睦靈公不明不自如會乃遣大夫以往自是以後終靈公之世盟會侵伐皆出於大夫聖人疾其專恣而深惡靈之不君故卽位之年因其會盟一寓筆削之意不使大夫得抗諸侯也八年經書公子遂會趙盾盟於衡雍左云晉人以扈之盟討公後至故襄仲防趙孟盟於衡雍報扈之盟也左氏以去年之盟公後至故衡雍之盟附會其說以爲報盟耳然魯自文公之初惇睦晉好比歲奔走攷元年公孫敖防侯二年及處父盟是年敖又盟士縠夫一歲之間而兩與盟況間歲防盟蓋魯君事之常禮也安得因討而後報盟也哉至十四年經書公會宋公晉趙盾合八國同盟於新城左氏謂從於楚者服耳且謀邾納防菑也杜預以從於楚者謂陳鄭宋攷經文自晉文旣霸三國皆服從盟主未嘗叛惟衛許不與盟會故襄公卽位元年伐許二年伐衛至此始同盟則左氏所謂從楚者服蓋衛許耳非陳鄭宋也按左氏邾文公元妃齊姜生定公二妃姬生防菑文公卒邾人立定公防菑奔趙盾盟諸侯以納之然以庶亂嫡名義不正故卒不克納凡此主盟者三也文十一年經書叔彭生防郤缺於承匡左云謀諸侯之從於楚者夫當文公時魯大夫修好而會多矣則彭生郤缺之相會蓋以繼前好也若以謀諸侯之從楚者則當合諸侯之大夫豈獨魯彭生一人哉凡此晉主會者也九年經書楚人伐鄭公子遂防晉宋衛許救鄭左氏謂不及楚師卿不書緩也以懲不恪蓋自文公霸諸侯楚懲城濮之敗不敢加兵於鄭鄭亦服從中國歷襄至靈莫有貳心今楚復彊與晉爭鄭而晉合諸大夫不能力救使亟得志晉已無及矣自此之後晉楚交兵不息使中國疲於奔命蓋實是役也故宋衛許皆貶稱人所以深罪也宣元年書楚子鄭人侵陳遂侵宋趙盾帥師救陳則楚至是亦彊矣文九年楚人伐鄭鄭猶未服楚也故十四年新城之盟十七年伐宋之役皆與戮力同其好惡至宣元年鄭始叛故與楚連兵侵陳侵宋旣失鄭懼陳爲楚所得故趙盾帥師救之然不能也文十五年書郤缺帥師伐蔡戊申入蔡者蔡服楚也蔡在文公時畏之彊每與盟防文公旣沒蔡不能復從文十年書楚子蔡侯次於厥貉則知蔡之與楚久矣而十四年新城之盟蔡不見經故十五年郤缺伐之然伐而服之可也入其國不可也經書入蔡所以惡不能服之而以兵威殘暴國也十七年書晉人衛人陳人鄭人伐宋者討其弒君也十六年經書宋人弒其君杵臼爲盟主故帥諸侯以討之然宋以立文公諸侯不能平宋無功而還故四國皆貶稱人也宣元年書宋人伐鄭討其貳於楚也鄭人與楚連兵侵陳宋二國趙盾帥師救陳遂致四國諸侯並力伐鄭鄭未屈服故冬又與宋伐之然稱師者卽趙盾救陳之師也不曰趙盾而曰師不與盾致四國之君故去其名氏以貶之所以抑彊臣伸諸侯也鄭兩被宋伐而畏楚之彊猶未服故二年春受命於楚以伐宋是以晉人帥宋衛陳人侵鄭以報宋恥鄭於是始服矣故三年書楚人侵鄭則知鄭之始服也宣元年書趙穿帥師侵崇者崇秦與國也按左氏欲求成於秦趙穿曰我侵崇秦必救之吾以求成焉是以侵崇蓋晉方病楚比歲舉師若秦又見侵其何以堪故欲伐崇以求成將以紓秦之難也而秦弗克成故二年伐晉是徒重秦之禍也其爲計不亦左乎此晉侵伐者六也嗟乎靈公驕淫暴虐盟防侵伐皆制於其臣文公霸業至此始衰矣使楚人乘間得逞九年聘魯十年會蔡十一年伐麋十三年圍巢十六年滅庸其間服鄭侵陳伐宋屢見於經不能制方且勤兵救禦僅能扶持於目前比之襄公其不逮逺矣卒致身被賊殺蓋不可逭之禍也

成公【名黑臀宣三年立九年卒】

成公在位不久事罕見經卽位之初國難未寧方務內靖未暇勤諸侯也是以宣三年楚人侵鄭四年伐鄭五年復伐鄭曽無救鄭之師四年鄭公子歸生弒其君夷曽無討亂之命是時更禍難未能逺卹諸侯故卽位三年無一事見經至宣六年始有侵陳之役請條言之經於宣六年書趙盾衛孫免侵陳左云陳卽楚也陳以卽楚見侵至是請成故八年書楚師伐陳是知請成於此年也然元年趙盾救陳稱帥師此年侵陳不稱帥師者盾有弒君之惡諸侯不能討成公不能誅則亂臣賊子何所懲懼故聖人因其初見於經沒言帥師蓋不與其帥君之師以討人也陳以八年楚師見伐復求成於楚故九年荀林父帥師伐之按左氏扈之會陳侯不至林父以諸侯之師伐陳侯卒乃還然使諸侯同伐則經必書卿佐之名今獨書林父或者謂林父帥之無將帥也夫兵重事也諸侯豈委一林父而不以將帥統之或者之說似未妥也是知侯帥諸侯以待夫扈而林殳自將以伐之耳是年書楚子伐鄭郤缺帥師救鄭蓋楚因畏乘防間以伐鄭也鄭自宣二年人合諸侯侵之遂服於𨿽屢被楚難而七年黑壤之會九年扈之防鄭皆在列故楚子至是間而復伐之𨿽救鄭而不能成救之之功遂使鄭及楚平此經於十年所以書伐鄭也七年書公防侯合六國於黑壤者左氏謂侯之立魯宣公不朝人止公於會盟於黑壤公不與盟不書盟者諱之也蓋左氏以宣公比歲事齊而盟主初立魯無朝聘之禮是勤於齊而怠於晉也故起是說以爲公不得盟誠如左氏之說則若成十六年沙隨之會不見公當有以別異其文曰公不與盟不當以公見止於晉而沒言諸侯之盟也九年書晉侯宋公衛侯鄭伯曹伯會於扈左云討不睦也杜云謀齊陳按經文防扈之後書荀林父帥師伐陳則爲是會者蓋以謀伐陳也且晉主諸侯魯當聽於扈之會宣公不與者蓋魯鄰於齊者也是時晉霸頗衰齊方彊盛故齊自晉文旣沒盟伐不與晉同而魯自文公末年事齊頗加於晉至宣公則尢甚矣在位幾二十年惟黑壤之會不至蓋簡於晉也夫晉侯在位七年侵伐救國者三爲會者二其爭諸侯營中國大要事鮮於靈公時當是時也齊不來從魯不深服陳鄭往來於晉楚或服或叛莫有常所則霸業之衰可知矣成公懲晉靈之禍務欲自靖其國故不區區於盟會侵伐之事𨿽其在位不久亦以國勢至此不得不爾者歟

景公【名儒宣十年立成十年卒】

晉之勍敵者楚也其時從晉者齊魯宋衛陳鄭諸列國也景公在位十九年大抵始衰弱而中稍復振攷諸侯之服叛可見矣楚自宣公十二年敗晉於邲聲威丕振諸侯翕然歸之至成二年楚人主盟於蜀其間與盟者上自齊宋魯衛下逮邾薛凡十二國悉從楚命則其彊盛莫甚於此齊自宣十八年晉衛連兵伐之逮成二年晉郤克大舉魯衛之師敗齊於鞌國佐請盟至五年虫牢之盟始同晉好矣魯自文宣以來皆一於事齊至宣十七年公會晉侯同盟於斷道而成二年挾晉敗齊始堅事晉之心矣宋衛自宣十年伐鄭之役十二年淸邱之盟皆一於從晉而衛背淸邱之盟其叛晉者五年至宣十七年同盟斷道始服於晉矣宋以病楚之伐【宣十三年十四年十五年】其叛晉者七年至成三年會晉伐鄭始服於晉矣陳鄭自宣十年與楚子盟於辰陵旣而叛楚故是年楚子有入陳之役十二年有圍鄭之師陳終景公之世不復從晉而鄭伯以成五年始服晉而同盟矣觀六國之背晉皆在景公卽位之初蓋是時晉弱楚彊諸侯畏楚橫潰而往晉亦何能制之哉至鞌之戰敗齊之後兵威再彊諸侯始有懼晉之心故晉之霸業墜而復舉者在是一戰之功也請復防其終始而備言之景公之盟會七侵伐八敗戰二救國二宣十二年書晉宋衛曹同盟於淸邱會晉侯以是年邲之戰敗於楚師懼失諸侯故爲是盟以結之然其從晉者止於宋衛曹三國而已齊魯陳鄭皆不在列則知諸侯之向楚而晉霸之衰也按左氏同盟之言曰卹病討貳卿不書不實其言也蓋是時宋伐陳衛救之是衛不討貳也明年楚伐宋晉不救是晉不卹病也然則晉之弱楚甚矣衛易晉而救陳晉懼楚而不救宋晉爲盟主坐視諸侯之從夷其何以恢霸業彊中夏哉此聖人所以皆貶稱人也十七年書公會晉侯衛侯曹伯邾子同盟於斷道者晉勢未彊諸侯猶未服從前年淸邱之盟宋在而魯不與此年斷道之盟魯服而宋不來得魯失宋是見諸侯之攜貳也按左氏以爲討貳齊使四大夫來盟晉辭齊盟執其三大夫旣而逸之觀明年經書晉侯伐齊則左氏之說似可信也成元年書臧孫許及晉侯盟於赤棘者魯堅晉之好以拒齊也攷魯宣公在位奔走事齊甚於盟主至十七年始有卽晉之心故是年公與晉侯同盟斷道明年歸父如齊成公繼立懼齊以附晉見侵故復爲此盟以深結晉好苟齊釋憾於我得倚晉以爲重也【成二年齊伐魯故敗之於鞌】五年書公會晉侯齊侯宋公衛侯鄭伯曹伯邾子杞子同盟於虫牢者左謂鄭服也夫景公自踐祚以來會諸侯者惟此盟爲盛齊宋鄭衛咸與盟會豈獨鄭哉蓋成二年齊已受盟於袁婁三年宋已從晉侯伐鄭至衛則宣十七年同盟斷道其服晉尢爲久矣惟鄭自宣十年叛晉從楚至此始受盟左氏所謂鄭服者爲此故也七年書公會晉侯齊侯宋公衛侯曹伯莒子邾子杞伯救鄭同盟於馬陵所以堅眾好而禦彊楚左氏謂莒服者蓋莒本屬齊旣齊服晉故莒亦從之所以云莒服也九年書公會晉侯齊侯宋公衛侯鄭伯曹伯莒子杞伯同盟於蒲者左氏爲歸汶陽之田故諸侯貳於晉【八年韓穿言來歸齊】晉人懼會於蒲以防馬陵之盟楚人重賂宋鄭鄭貳於楚鄭伯如晉執之討其貳也蓋成六年楚人伐鄭晉欒書救之七年楚復伐鄭景公合諸侯救之則晉之急鄭非不至矣今此復會於蒲盟以相保盟墨未漧牲血未掃而鄭已有卽楚之心是罪在鄭而不在晉也故晉旣執鄭伯又使欒書伐之所以深罪其反覆者歟成五年叔孫僑如會晉荀首於谷此晉魯結好之常禮也魯旣比晉尢親故合諸侯固盟之外嘗私結晉好成元年臧孫許及晉侯盟此年僑如與晉荀首會所以致親於晉凡此七者皆景公之會盟也宣十二年書晉人宋人衛人曹人伐鄭者前年楚子伐鄭晉郤缺救鄭不克鄭與楚平故晉與三國伐之取成而還自此終景公之世三服而三叛是年服晉至宣十一年楚鄭盟於辰陵一叛也十二年再服於晉故經書楚子圍鄭至十四年書晉伐鄭二叛也成五年鄭伯同盟虫牢則又服於晉矣至九年晉執鄭伯欒書伐鄭三叛也然其間伐鄭之役必書晉侯書欒書此獨稱人者惡晉不能救之於始使鄭無所援不得已而歸楚又復連兵以伐之故貶稱人也十四年書晉侯伐鄭者鄭以邲之戰晉敗於楚遂卽楚背晉不與淸邱之盟此晉侯所以伐之十八年書晉侯衛世子臧伐齊者齊不從晉久矣景公欲服諸侯以復興霸業則莫若先服齊齊服而諸侯從之此晉於是年所以始伐齊也成三年書公會晉侯宋公衛侯曹伯伐鄭者鄭自邲之戰晉敗於楚遂堅楚好宣十四年𨿽一伐之未能遽服自此成元年凡六年間無討鄭之文蓋自知力不能得鄭也及成二年晉敗齊於鞌諸侯稍稍輯睦故三年合四國諸侯伐之左氏謂討邲之役蓋追本服楚之始且以謂鄭覆師於鄤敗晉偏軍夫以晉之彊防眾諸侯壓兵於鄭如破朽耳鄭亦安能敗之假如左氏之說則成五年虫牢之盟鄭何爲與盟而服晉也八年叔孫僑如會晉士燮齊人邾人伐郯者七年書吳伐郯吳始見經晉主諸侯使蠻夷入伐而莫之卹則罪在晉矣故晉於是年帥諸侯以伐郯討郯之罪以塞已過不知郯成於吳非郯之罪晉當用師於吳吳服而郯從之矣今晉侯畏吳之彊不能致討而區區陵蔑小國亦何爲哉大抵春秋之時懼彊淩弱𨿽晉亦然觀晉與楚爭久矣其舉兵於楚者不過一二而伐鄭之師曽不少息其不能服楚以得鄭猶不能服吳以得郯也然晉楚相仇未嘗有盟防之好今晉伐郯以仇吳而自成十五年屢與吳防用見晉之畏吳尢甚於畏楚矣九年書晉人執鄭伯晉欒書帥師伐鄭義見同盟於蒲十年書公會晉侯齊侯宋公衛侯曹伯伐鄭者左氏謂鄭納賂以求盟晉歸鄭伯則鄭服於晉矣故厲公卽位三年鄭從晉以伐秦用見請成於此故也八年晉欒書帥師侵蔡者蔡之服楚不與陳鄭同陳鄭𨿽畏楚時或叛之惟蔡脇於楚不敢攜貳諸侯不能爭故經書蔡之文殊略於陳鄭惟晉文興霸楚弱晉彊故蔡侯三與盟防自後不復從者文十年書楚子蔡侯次於厥貉言次不言盟則知蔡之從楚久矣不必盟會以相結也十五年郤缺𨿽伐蔡而入之亦不能使其服從至是復書侵蔡距伐蔡之師逾三十年則晉之憤蔡可謂略矣其憤之略者蓋不可覬其從故也凡此八者皆景公之侵伐也宣十二年書晉林父帥師及楚子戰於邲晉師敗績者景公自宣十年卽位至此二年齊魯背好陳鄭附楚景公於是逺慕二霸之績欲服楚以宗諸侯故因楚子圍鄭遂以林父帥師而興邲之戰然晉自靈成以來國勢稍弱而楚值莊王之興有蒍敖爲之佐計其彊弱晉固不能敵楚矣此林父所以取敗也成二年季孫行父臧孫許叔孫僑如公孫嬰齊帥師防晉郤克衛孫良夫曹公子首及齊侯戰於鞌齊師敗績者晉爲楚敗楚勢愈張魯會楚子宋及楚平陳鄭堅事楚之心齊衛忘盟會之好景公欲収合諸侯故宣十七年修斷道之盟魯衛𨿽服而齊猶偃然無從晉之意故十八年晉銜伐齊未得志也至成二年因魯衛之仇合三國之師一戰敗齊晉之威令始震於此矣蓋景公之失諸侯者以邲之敗其得諸侯者以鞌之戰觀二戰之勝負以防諸侯之服叛則景公之業所以墜而復振舉在是矣凡此二者景公之大戰也成六年書晉欒書帥師救鄭七年公會晉侯合九國救鄭者成五年鄭伯會晉同盟虫牢故六年楚師伐鄭晉欒書帥師救之也七年楚復伐鄭晉復合諸侯救之夫晉之彊弱與諸侯事晉之勤怠皆系鄭之服叛而已晉之所以區區於鄭者意非止於爭鄭所以與楚爭衡也其與楚爭衡所以制諸侯也故鄭或叛晉則晉必伐之楚或伐鄭則晉必救之鄭之二境交被侵伐中國諸侯從以多事其原起於兩雄之相爭故其害之流蔓積數世而不息焉凡此二者皆景公之救國也𨿽然律春秋以三伐之法則晉楚均獲罪於聖人崇中國以抑夷狄之彊則晉爲有功於春秋矣方景公初立楚人暴橫入陳圍鄭伐宋侵衛中國諸侯苦其兵威而蜀之盟其從楚十一國使景公不能再命諸侯則華夏變而爲夷狄惟景公不失舊業故自成三年以來楚𨿽彊不致甚熾終景公之世惟伐鄭兩見於經無他侵伐之事則其抑戎狄衛中國之功亦豈小哉

厲公【名州蒲成十一年立十八年卒】

厲公在位八年經之所書特多晉當是時也諸侯侵伐會盟一聽於晉莫有攜貳而私仇好者此經書晉事所以特多也攷其終始而參酌之其阻兵安忍務爲威權𨿽一時畏服莫敢與抗而身卒不免於禍蓋阻兵無眾安忍無親眾叛親離何以自保宜其及於難也夫晉之勍敵惟秦與是而厲公大合諸侯敗楚伐秦秦不敢加兵以報伐楚不敢爭鄭以屢侵【楚惟成十五年一伐鄭自十六年敗後不窺中國】則其兵威所震可謂彊矣由是上致王臣以會伐下攬諸侯以聽命奔走左右惟晉之從然不務以徳綏之而徒恃威力爲彊故自敗楚之後逾年之間三合諸侯之師並力於鄭則其阻兵可知矣以外則辱兩諸侯【成十五年執曹伯十六年不見公又執季孫行父】以內則殺四大夫【十七年殺三郤十八年殺胥童】則其安忍可知矣夫惟殘暴如此故君臣之間弒戮之禍相防而並起所以不免於程滑之手也且請其事而條言厲公之會諸侯者三盟者二伐國者三【秦不與】大戰一成十二年書公會晉侯衛侯於瑣澤者厲公初立魯衛欲親晉故爲此會按成十年衛侯之弟黑背帥師侵鄭左以爲晉侯命十一年厲公使郤犨來聘魯及郤犨盟夏又使行父如晉用見衛魯二國交結晉好尢異於他諸侯宜乎有瑣澤之會也十五年書公會晉侯衛侯鄭伯曹伯齊世子成齊國佐邾人同盟於戚者左氏謂討曹成公也按十三年曹伯廬卒於秦成公負芻殺其太子而自立故晉侯防諸侯於戚討而執之先儒謂晉侯書爵者執得其罪也然曹伯之立旣三年矣諸侯欲討其罪則不當與之盟旣與之盟則不當討其罪今旣盟而執之稽天討瀆齊盟𨿽曹伯罪在不赦而晉亦不爲無罪則特書晉侯之爵乃所以深貶之也是年冬書叔孫僑如會晉士燮合七國大夫會吳於鐘離故特起離會之文以見夷狄盛而中國衰也按左氏楚申公巫臣結怨於子重子反巫臣奔晉請使於吳吳子壽夢說之乃通吳於晉巫臣教之叛楚故自成七年始大通吳於上國是時晉方與楚爲敵欲挾吳以爲彊吳晉同則楚不足挫矣故晉士燮帥諸侯大夫會之然以大夫防之猶可一至其後則中國之尊諸侯之眾往屈於吳莫以爲恥則中國衰防殆有甚於前矣十六年公會晉侯合六國於沙隨者謀伐鄭也書不見公者譏在晉侯也按左氏晉將戰楚來魯乞師齊衛魯皆後戰期魯僑如譖於晉郤犨故晉獨不見公蓋魯有僑如之難公待於壞隤申官儆備設守而後行是以後戰厲公不卹魯難而聽郤犨之譖則晉不見公非魯之罪故經直書而不諱所以罪晉侯也【十七年同盟於柯陵見下伐鄭義】凡此皆厲公之盟會也十六年書晉侯及楚子鄭伯戰於鄢陵楚子鄭師敗績者十五年楚子伐鄭鄭成於楚故是年鄭公子喜帥師侵宋以叛晉晉侯爲是與楚鄭結戰厲公方彊故能敗二國之師以報邲戰之恥而上言欒黶乞師及戰不言公者公不出師也於戰言楚子鄭伯而於敗績言鄭師者敗必稱師此獨言楚子所以卑鄭也其卑鄭者見其屬楚以致敗也是年書公會尹子晉侯齊國佐邾人伐鄭者鄭𨿽敗於鄢陵猶未服晉故晉帥諸侯以討之十七年書公會尹子單子晉侯合八國伐鄭同盟於柯陵者前年晉合諸侯伐鄭鄭未克服又合諸侯伐之左氏謂盟於柯陵防齊之盟也楚子救鄭諸侯還則鄭不受盟可知矣是年冬公會單子晉侯合八國伐鄭者鄭𨿽屢被侵伐而挾楚愈固故晉侯又以諸侯伐之夫自襄靈以來與楚爭鄭久矣未有三合師徒而不能服鄭者況厲公鄢陵之戰有震楚之威宜乎蕞爾之鄭不討而自服矣今晉大興諸侯之師三伐而不能服鄭豈其兵威之不彊蓋徳不足以懷之也凡此者厲公之戰伐也夫厲公三乞師於魯十三年郤錡乞師公遂會晉侯合八國伐秦十七年荀防乞師公遂會晉侯合八國伐鄭惟十六年鄢陵之役欒黶乞師而公不往會無他諸侯與晉戮力如伐秦伐鄭之師者蓋諸侯畏楚之彊不敢必於從晉使晉能勝楚固十國之福苟惟一敗不振則禍不旋踵矣此鄢陵之戰所以獨稱晉侯也然自戚之盟宋齊怠於從晉故其會盟會伐皆以大夫從之亦晉侯暴厲不道不足以結之故也噫小白召陵之盟重耳城濮之戰皆足以威服彊楚以伸中國之气固有功於春秋矣然其恃功而驕敢傲王室故小白盟楚之後則會王世子盟王人致宰周公重耳敗楚之後則兩致天王一盟王人此風一起至於厲公幸勝於鄢陵則自許以二霸之功故敢蹈二霸之罪伐鄭之役三致王臣則其陵傲王室又非止於盟會而已矣夫以二霸之賢且猶不免況厲公之暴者乎嗚呼周室其衰矣

春秋比事卷五

欽定四庫全書

春秋比事卷六

宋沈棐撰晉

悼公【名周成十八年立襄十五年卒在位十六年】

晉自文公興霸其子孫更五君皆無顯迹足以昭前人悼公自外至國人賢而立之遂能率服諸侯外彊內安用成霸業比功重耳可謂盛矣攷其大要始勤宋次服陳鄭次又服鄭後制秦定衛垂休身後猶能杜彊楚之侵陵而中國賴以不擾自襄靈以來未之有也請列其事而言之宋共公卒蕩澤作亂殺公子肥華元奔晉魚石奔楚逮十八年楚鄭聞晉之亂伐宋彭城以納魚石冬又侵宋宋人告難於晉悼公遂會諸侯同盟於朾左氏謂謀救宋也宋辭諸侯而請師以圍彭城故十八年晉侯盟以謀之襄元年晉欒黶合九國大夫圍宋彭城左氏謂彭城非宋地追書也於是爲宋討魚石遂稱宋且不登叛人也蓋楚子伐宋取彭城使魚石守之所以逼宋也伐取宋邑寵其叛臣則楚之惡可知矣故𨿽入楚孔子還系之宋所以抑彊狄而黜叛逆也按左氏云彭城降晉晉人以魚石置諸瓠丘若此者悼公動宋之績也晉憤鄭之比楚故是年韓厥帥師伐之而楚使公子壬夫侵宋以救鄭明年鄭師伐宋又帥宋衛侵之是年秋晉荀防會六國大夫於戚冬又會九國大夫於戚遂城虎牢以逼鄭鄭乃求成公羊謂虎牢鄭邑言城之不敢取之爲中國諱伐喪也【是年鄭伯卒故】夫不言伐取且不系之於鄭皆所以與晉也鄭叛去中國與楚比周荀防再會於戚城虎牢以逼之然後始服故不系之於鄭使若自城中國之邑然後鄭服以安諸侯晉之美也公羊以爲諱伐喪豈不陋哉且戚之始防齊滕薛小邾不與而次會皆與者左氏謂元年鄫之會崔氏有背晉之言滕薛小邾不至皆齊故也晉請於齊齊懼晉伐故戚之再會齊帥小國從之然終悼公時盟會侵伐惟崔氏太子在列齊侯未嘗親至其間如彭城之圍鄬之會齊又不來則知齊𨿽名爲從晉而其實有貳晉之心也逮三年晉已得鄭故大合諸侯盟於雞澤以結鄭之好而陳侯使袁僑如會遂以諸侯大夫共盟袁僑夫陳之比楚久矣惟重耳定霸於城濮始來會盟自後一於附楚𨿽間從晉好不旋踵而叛之則晉之得陳尢難於得鄭也今悼加兵於鄭僅得就盟於陳不舉一戢乃能使慕徳悅義背彊楚而卽中國則其霸業之彊殆不減於重耳焉若此者悼公服陳鄭之績也𨿽然陳之勢不與鄭等蓋其地逺國弱脇制於楚𨿽中國盛彊可使蹔來而不可使久故鄭可爭也陳不可得也五年晉防戚之會合十四國以戍陳未幾而楚師伐之晉侯𨿽以諸侯之師戮力救陳而七年鄬之會陳侯逃歸自是不復盟會矣非悼公徳不足以懷之彊不足以服之蓋其勢不可也楚旣得陳復欲爭鄭故八年晉侯會諸侯於邢邱左氏謂鄭伯獻蔡防於會遂親聽命故是年冬楚公子貞帥師伐之封其侵蔡也鄭懼楚之伐遂與楚平故九年晉侯合十一國以伐鄭鄭又克復於是同盟於戱盟會方罷楚復伐鄭鄭人又與楚平是以十年楚鄭連師伐宋而晉侯合十二國伐鄭以報之遂城鄭虎牢二年城虎牢而鄭服此年戍虎牢而鄭不服故城虎牢則不系之鄭戍虎牢則以鄭言之蓋諸侯與楚爭久矣自襄二年至於此年鄭凡再服而再叛始也諸侯大夫城虎牢而鄭服今以十二國之師重兵戍之而不能得鄭是諸侯之無能也故虎牢𨿽諸侯所戍孔子還系之鄭蓋譏之也至十一年鄭帥師侵宋晉以諸侯伐鄭同盟於亳城北鄭𨿽受盟旋以叛晉故與楚子伐宋而晉侯又以諸侯伐之會於蕭魚鄭始服也至此蕭魚之會鄭凡三服而三叛自是一服之後中國能有鄭二十年蓋自二霸以來服鄭之功未有若此之懿也夫言伐而復言會者得鄭伯之辭也故下文云公至自會不以伐鄭致文云楚人執鄭行人良霄則其得鄭可知矣然旣得而不以盟結之乃獨書會者蓋九年戱之會是年亳城比之盟非不盟也然其反側之心𨿽盟無益今鄭知楚不足恃而堅從晉好不假盟約故特會之而已若此者悼公服鄭之績也夫楚已懼矣鄭已服矣爲晉之敵者惟秦而已蓋秦晉結怨自襄至悼凡六君矣交兵不息償報無時而悼公於襄十四年服鄭之後使荀偃合十三大夫並力伐秦自此終於春秋秦不復窺晉若此者悼公制秦之績也是年衛侯不君爲殖孫林父所逐出奔於齊晉士匄合七國大夫於戚左氏謂謀定衛也是時衛已立剽晉侯欲討之中行獻子曰伐之未可以得志而勤諸侯不如因而定之蓋使衛侯無罪而見逐則剽不可不定衛不可不討今衛侯得罪於衛自取奔逐之禍則立衛剽而安諸侯可也若此者悼公定衛之績也至若彊吳則自厲公之時與之會於鐘離悼公繼好凡三與吳會襄五年晉侯合十四諸侯於戚吳人聽命於會夫吳負夷狄之性彊狡獫狼不易制也今玆逺慕中國來會諸侯非悼公威命足以制之也故聖人於此特書吳人所以進之也十年晉侯合十一諸侯會於柤左氏謂吳子壽夢也於是荀偃士匄請伐偪陽而封宋向戌焉遂滅之而戍偪陽乃與宋公【偪陽中夏之防國也】夫逺會彊夷以滅中夏之防國此則悼公之罪也至十四年晉士匄合十三大夫會吳於向左氏謂吳告敗於晉【爲楚敗】會於向吳謀楚也範宣公子數吳之不徳以退吳人攷之經楚伐吳在襄三年距向之防逾十年矣何爲至此始防晉以謀之以吳之彊中國諸侯猶憚而從之何畏楚哉左氏之說似未安也𨿽然吳者楚之仇讎而中國之聲援也故中國得吳可以餌楚之暴而吳楚交橫則中國益防而夷狄益盛矣然則晉凡三會彊吳進不與之結盟退不與之攻伐特爲會以禮之誠得所以權時之宜而以霸主臨帥諸侯而往會焉亦足以傷中國之衰防也夫悼公盟諸侯者三莫盛於三年雞澤之盟會諸侯者八莫盛於五年戚之會伐國者六莫盛於十一年伐鄭之役欲觀晉霸之盛卽此三者可以曉然矣

平公【名虎襄十六年立昭十年卒在位二十六年】

平公在位二十六年卽位之初承悼公之烈鄭已服從中國故侵伐罕見惟齊背好數與魯仇衛邾皆一叛盟會伐曹伐魯而衛且有弒君之亂故見於經者時有執伐之文自襄二十年以後大夫交亂無國無之自二十七年以後夷狄侵中國之柄浸逞殘暴是時晉𨿽有盟會以親諸侯而與夷狄狎主夏盟混然無別至昭二年以來則諸侯各救國亂不暇相攻而中國之盟會寂然不復講矣嗚呼悼公之業一跌不復晉主諸侯使衰亂至此豈非平公之罪哉請總其事而言之襄十六年平公始卽位合十一諸侯會於湨梁晉人執莒子邾子以歸以魯故也蓋悼公時邾莒數侵魯境【襄八年莒伐魯十年十二年又伐魯十四年侵魯十五年又伐魯】魯與邾莒常與會盟服從中夏而邾莒背盟棄好敢陵大國故平公於此執之然而邾莒旣預盟防退復執之非所以正其罪也執而以歸不歸京師非所以尊王室也至十七年經書邾子牼卒則知前年晉執邾子防已赦之故也邾人不悛是年冬復伐魯南鄙故十九年祝柯之盟晉執邾子以討其罪自是之後不復加兵於魯矣齊以十六年伐魯北鄙十七年兩伐魯十八年又伐

之衛以十七年伐曹背盟好而防干戈在諸侯不可不討也十八年晉人執衛行人石買以曹故也是年大合諸侯圍齊以魯故也衛已服罪故圍齊之役衛侯在列圍脇旣終故十九年諸侯盟於祝柯以固前好而齊猶未肯服也故經於是年書士匄侵齊聞齊侯已卒乃還彼三傳皆取之是不然宣成而下政在大夫至此而尢專矣故士匄受命以出廢命而還𨿽有不伐喪之善而墮君之命其罪又有大於此者齊以晉數見伐故十二年澶淵之盟來從晉好至此而齊始服矣然齊至二十三年又復叛晉伐衛伐晉連見於經故二十四年平公防諸侯於夷儀以謀伐齊而二十五年崔氏弒其君以悅於晉晉侯許之故盟於重邱左氏云齊成故也二十六年衛喜弒其君孫林父竊邑以叛晉人會於澶淵以林父故謀討衛故彊戚田又執衛喜書晉人執得其罪也平公能終始力服齊衛故二十七年衛石惡受宋之盟二十九年齊髙止與城杞之役皆從晉好莫有攜貳則齊衛於此又復矣許𨿽小國常叛中國之盟會在襄三年悼公嘗一伐之至十六年許欲叛楚遷於晉許大夫不可左氏云故荀偃帥五國之師伐許討其不遷也凡此數者皆平公營中國而正諸侯之事也然晉爲盟主崔氏弒君以求成平公不能討治其罪而受賂於亂臣之手苟欲其服降而不顧名義之重何以合諸侯哉逮衛之亂𨿽能執衛喜而受林父之竊邑則仇喜者非討其弒君之罪蓋討其伐孫氏也【事見前】於齊則苟悅其服於衛則苟利其邑區區糾率諸侯爲不義之舉則晉徳至此尢衰矣夫崔氏負滔天之惡人所弗容林父有叛君之罪宜誅戮不貸者也晉不能討反嬖寵之以臣忘君是長權臣之禍亂也蓋自襄二十年大夫專恣奔亂浸不可制故經書大夫之事或殺或奔或叛比國皆然二十年蔡殺公子燮公子履奔楚三十年蔡世子般且有弒君之亂二十年陳侯之弟奔楚二十三年殺兩大夫二十四年陳宜咎奔楚昭八年陳侯之弟招殺世子偃師公子畱奔鄭陳殺公子過二十一年邾庻其以邑奔魯二十三年邾畀我奔魯二十一年晉欒盈奔楚二十三年入於曲沃二十二年楚殺公子追舒昭元年楚公子比奔晉五年楚殺大夫屈申襄二十三年魯臧紇奔邾二十五年齊崔杼弒其君二十八年慶封奔魯二十九年髙止出奔北燕昭十年欒施奔魯襄二十六年衛喜弒其君孫林父入於戚以叛二十七年衛殺喜衛侯之弟鱄奔晉二十八年石惡奔晉三十年天王殺其弟佞夫王子瑕奔晉鄭良霄奔許自許入於鄭鄭人殺之昭二年鄭殺公孫黑襄三十一年莒人弒其君昭元年莒去疾自齊入於莒莒展輿出奔吳昭五年莒牟夷以邑奔魯秦伯之弟鍼奔晉六年宋華合比奔衛凡此者上自天王次及盟主下至小國權臣起亂莫此爲甚原其禍端蓋起於襄十六年湨梁之防政在大夫諸侯防而大夫盟也晉宗諸侯平公方立不能一正綱維而使權移臣下故數十年之間權臣之亂所以相防而作也【襄十七年宋華元奔陳十九年齊殺髙厚鄭殺公子嘉𨿽有大夫之亂未始如二十年後之甚耳】由是楚人乘間得逞故二十七年晉楚會諸侯於宋晉與楚敵國也前此有徵伐而無會盟蓋中國諸侯倚晉爲重賴以屈服彊楚不使與中國之禮文也今晉不能服楚旣合諸侯大夫同會又復與之結盟則中國之衰夷狄之彊可知矣故二十八年書魯公如楚以見中國諸侯莫不朝於楚矣三十年書楚使防罷聘魯以見中國諸侯莫不受其聘好矣是以昭元年晉楚大夫會九國大夫於虢昔之從晉者今轉而與夷狄交至昭四年楚遂得專制諸侯之會合十三國於申而堂堂之晉於此蔑聞矣楚得肆其暴橫遂因會而執徐子因伐吳而殺齊慶封【慶封以襄二十八年奔吳】又以諸侯滅賴五年復以諸侯伐吳八年滅陳殺陳行人於徵師陳孔奐執公子昭天下之政中國之事皆制於夷狄之手而晉及諸侯不復盟會之好是見中國不振喪亂日甚幅裂橫潰權在夷狄於斯時也天下知有彊楚而不知有晉也故平公之盟五止於襄二十七年爲會六止於昭元年侵伐圍各一止於襄十九年自是而降天下紛紛權臣蠱其內夷狄擅其外如前之所云雲中國之气不可望其復奮焉以春秋之法責其禍首皆晉平之罪也嗚呼悼公之賢其興也如彼平公之昏庸其衰也如此舉天下之盛衰系於一晉而一晉之彊弱系於二君彼紹霸業爲盟王者且猶若是況後世有天下者可不鑑其覆轍乎平公之盟五自湨梁止於宋是也會六自商任止於虢是也城一杞是也攷之經襄十六年平公會諸侯於湨梁戊寅大夫盟執莒子邾子以歸按三年雞澤之盟叔孫豹及諸侯之大夫及陳袁僑盟言諸侯之大夫此直曰大夫盟不言諸侯者雞澤之會諸侯始夫政至湨梁則尢甚矣政在大夫故不言諸侯之大夫大夫無諸侯故也十九年諸侯盟於祝柯卽十八年圍齊之諸侯也於是執邾子討其伐魯也二十八年合十三諸侯盟於澶淵左云齊成故也【齊始與晉平】二十五年盟於重邱左又云齊成故也蓋齊二十三年背晉之好伐衛伐晉二十五年伐魯晉合諸侯將伐齊齊人懼弒莊公以求成諸侯許之遂同盟於重邱莊公皆澶淵之盟加兵晉衛信不道也然齊人弒莊公以求成逆之大者晉侯不能信討何以宗諸侯宜乎大夫日熾自是卒不可制也故先書崔氏之弒以著其惡焉二十七年晉趙武楚屈建會諸侯大夫於宋左氏云宋向戍善於趙文子又善於楚子木欲弭諸侯之兵者楚許之故召諸侯而爲此會復與之盟故經於會宋之下書曰豹及諸侯之大夫盟於宋然晉不能制楚反與盟會使得誘諸侯而制之則中國之衰前此未之有也凡此五者平公之盟也襄二十一年平公合諸侯於商任左云錮欒氏也蓋是年欒盈奔楚恐復奔諸侯爲晉之患故爲此會使諸侯不得受也二十二年合十二國諸侯會於沙隨左云復錮欒氏也於是欒盈在齊齊侯在此會明年遂棄好伐晉則知欒盈有以間之故也二十四年合十二國諸侯會於夷儀謀伐齊也二十六年魯襄會四國大夫於澶淵以討衛疆戚田取衛西鄙懿氏六十井以與孫氏趙武不書尊公也向戍不書後會也蓋是年衛喜弒其君剽納衛侯衎攻孫氏孫林父以戚如晉衞人侵戚東鄙孫氏愬於晉故晉趙武爲此會以討衛也三十年晉人會十一大夫於澶淵宋災故皆稱人左云諸侯之大夫謀歸宋財旣而無歸故卿不書無信也昭元年晉趙武帥公子圍會諸侯之大夫於虢左云防宋之盟也凡此六者平公之防也襄二十九年晉荀盈防十一大夫城杞左云平公杞出也故治杞夫合諸侯以公救諸侯之急盟主之事也今平公私杞而役諸侯以從其命則何以使其懷服者哉凡此者平公之城國也

昭公【名夷昭公十一年立十六年卒】

晉自平公時昭公元年會楚於虢其後楚靈橫制中國諸侯無會盟者十年昭公繼立務親諸侯故卽位之初爲會厥憖者一同盟於平邱者一而晉徳旣衰楚益暴橫諸侯貳晉故自平公一盟之後諸侯無盟會者又十一年𨿽鄭已服從中國無他侵伐然楚之陵蔑諸侯肆其毒噬非不虐也使晉能與楚爭則必帥諸侯之師捍其驕鋒使之狼顧脇息不敢復逞今昭公在位坐視陳蔡之夷滅而不能援師一救徒加兵於鮮虞同姓之國則晉之衰弱可知矣請攷經而備論之昭十一年晉韓起帥七國大夫會於厥憖左云謀救蔡也蓋是年楚子防誘蔡侯般殺之於申公子去疾帥師圍蔡故韓起爲此會謀以救之然而中國旣衰力不敵楚徒爲是防而不能救故是年冬經書楚師滅蔡執蔡世子有以歸用之見中國之無能而愈增楚子之驕暴也十三年晉侯會劉子合十四國同盟於平邱左云晉成虒祈【左傳八年】諸侯朝而歸者皆有貳心叔向曰諸侯不可以不示威乃並召防合諸侯於平邱晉將防盟齊人不可叔向曰告於齊齊人懼遂同盟於平邱齊服也邾人莒人愬於晉曰魯朝夕伐我晉侯不見公故經書不與盟晉人執季孫意如以歸以邾莒也夫自襄二十五年重邱之盟至此平邱之盟中國不防盟者十九年今晉昭一旦致劉子合諸侯同盟於此非能示威於諸侯也蓋乘楚靈弒逆之禍爾𨿽乘其禍而晉實不能伉楚則上會王臣下合諸侯𨿽盟會之好其實無益也公不與盟者晉侯不與公盟也晉侯與公同事而不同盟又執意如以歸非所以宗諸侯也天下孰不解體故自是訖召陵【定四年】諸侯不出者二十四年至如鄟陵之會晉不主盟則不足以宗諸侯【昭二十六年】十二年書晉侯伐鮮虞稱國伐者狄之也楚靈公於滅陳蔡晉不能救其惡已甚今又與楚交伐同姓之國此夷狄之道也故於此狄之十五年荀吳帥師再伐鮮虞此不狄之者義已見十二年也夫襄二十五年重邱之盟皆稱諸侯之爵自爾澶淵之會宋之盟城杞之役又三十年澶淵之防皆大夫主之諸侯不見者十九年至於平邱之盟諸侯幸一見經然攷其前後防盟大抵多出於臣則知平昭之際中國之禍非特逺在夷狄而近在於大夫者尢甚也嗚呼惜哉

頃公【名去疾昭十七年立三十年卒】

項公在位十四年盟會侵伐特少於羣公蓋盟以結信會以合好侵伐以救患討貳皆盟主之事也然當晉盛彊徳禮威刑足以制服方國以命則從以討則正此盟防侵伐所以協力同心而不廢逮頃公時承平昭之後浸以衰防頽波至此橫潰莫救諸侯各有貳心而晉之命令不足以攝威之是以四者所書寥寥不見於經𨿽僅有之然出於勉焉故盟不足以爲盟會不足以爲防侵伐不足以爲侵伐用見晉之季世徳祚不延區區自正其國之不暇又何以主諸侯哉今攷其事而詳之昭二十五年晉趙鞅會九國大夫於黃父左氏謂謀王室也趙簡子令諸侯之大夫輸王粟具戍人曰明年將納王蓋二十二年王室有子朝之亂二十三年天王居於翟泉是防之後二十六年天王入於成周攷經之前後則左氏之說似可信也當是時晉已失諸侯欲以大義令之覬其歸心故假王室之亂而爲此防耳然勤王室者諸侯之任今大夫專之則知列國諸侯太阿之柄久已奪於臣下矣二十七年晉士鞅防五大夫於扈左氏謂令戍周且謀納昭公也宋衛皆利納公固請之範獻子取貨於季孫不克納【昭二十五年孫於齊】夫以晉徳不競大夫專權黨私皆義以貨自污坐視諸侯之出逐而不能納之則滔滔天下非諸侯之國皆大夫之國其國也且黃父及此兩會齊皆不與而黃父之會從晉者九國今此從晉者五大夫蓋知頃公不君莫能致齊而恃晉者尢寡矣自是訖無盟會而侵伐之事特兩見經一以滅陸渾之戎一以圍周之郊而已𨿽然晉之衰弱若此之甚而彊楚不乘其勢殘暴諸侯何也蓋有吳以爲之敵也時陳蔡頓胡沈許皆爲楚所有不復覬心中原而又彊吳奮起浸以病楚故昭十七年楚人及吳戰於長岸二十二年吳敗頓胡沈蔡陳許之師於雞父滅胡沈陳夏齧皆楚之屬國也爲是楚不敢暴橫中國而諸侯得以少休然則中國之有吳𨿽夷狄疊盛可傷蓋亦一時少假其力也

定公【名宋昭三十一年立未卒而春秋終】

晉自定公衰弱尢甚前乎平昭頃三公𨿽不能力彊霸業然諸侯猶與晉同好未敢相侵若敵國然逮定公時內則大夫叛亂外則諸侯見伐至若城周之役侵楚納衛世子之師似皆近於正者而詳攷其故實皆衰亂之舉也請備載其事而言之昭三十二年書韓不信帥十大夫城成周者二十六年天王入於成周諸侯戍之至此王使如晉請城成周以無勤戍人故晉合大夫城之然天子防故諸侯不城京師而大夫城之是天下無諸侯也故不曰京師而曰成周不與大夫城京師也然則城周𨿽曰美矣而權在大夫是尢見其衰亂也定四年晉侯合十九國於召陵侵楚者楚與吳爲讎敵吳方盛彊楚人憚之故晉侯挾吳之彊乘楚之衰大合諸侯以侵楚蓋蔡許頓胡其臣服於楚久矣而晉不能伉楚亦久矣今臣服於楚者反從晉以侵之而晉侯一旦能合諸侯以兵楚用見楚方病吳故諸侯乘其勢耳夫假吳威彊以伐人固已可恥猶不能戮力一戰破其城邑使殄滅無餘以快天下之心徒耀師召陵輕侵而退則晉之無能可知矣然則侵楚𨿽曰美矣而不能成服楚之功是又見其衰亂也哀二年書晉趙鞅帥師納衛世子蒯瞶於戚憂四月衛靈卒衛人立輒輒蒯瞶之子故晉帥師納瞶於戚其言於戚者爲輒所拒不得入於衛也按定十四年衛世子蒯聵出奔宋今輒已立而經於納奔皆稱世子者蒯聵當嗣輒貪國叛父逆亂人倫以滅天性孔子正其名以書之也則晉納蒯聵於名義爲得正矣然以晉大國兩舉得義而卒不克納尙何以長中夏哉然則納蒯聵𨿽曰美矣而力不足以納之是又見其衰亂也蓋當是時內外多虞晉之所以爲晉日趨於亡故定十三年書晉趙鞅入於晉陽以叛荀寅士吉射入於朝歌以叛繼書趙鞅歸於晉前此襄二十一年欒盈奔楚二十三年復入於晉入於曲沃經不書以叛者晉之威刑猶足以制之也故於是年冬書晉人殺欒盈見君之威刑足以制之也逮此趙鞅荀寅士吉射特變文以叛名之又書趙鞅歸於晉而無執殺之文如殺欒盈者知君之威權奪於鞅於或叛或歸莫敢誰何此則在內之亂也定八年書晉士鞅帥師侵鄭遂侵衛者定七年齊侯鄭伯盟於咸又書齊衛盟於沙是衛鄭兩國已附齊而叛晉故鞅於此侵之又於十年趙鞅帥師圍衛然皆不服至哀六年齊侯衛侯更連師伐晉二年晉趙鞅及鄭罕逹戰於鐵蓋知晉之不足懼也晉爲是交怨愈深故哀五年趙鞅伐衛七年魏曼多侵衛十年趙鞅侵齊十三年曼多復侵衛而三國終不服夫齊爲春秋彊國猶時敢抗晉衛則附晉爲多鄭𨿽數叛晉從楚未嘗敢與晉戰也齊衛交兵於晉而蕞爾之鄭且戰於鐵以爭兩國之勝負則晉之衰弱至此極矣此又在外之亂也夫衰亂如此不能爭所必爭而獨用師於鮮虞故定四年晉士鞅帥師伐鮮虞五年圍之哀六年又伐之是猶豺狼橫道避而不顧而竭力於雀防之防也觀其盟會之事曠然不講獨定四年盟於臯鼬此特侵楚而爲此盟也皆不聞大合諸侯防盟修會以固中國之好如曩時者蓋諸侯不親則晉𨿽爲此勢所不可惜乎文公顯顯基業至定公而墜地中國復何所賴哉宜乎聖人傷之而絕筆於麟也自是之後荀範諸卿因邯鄲午之難首倡禍端共伐晉陽賴韓魏以趙氏爲請範中行氏爲國人所逐逺奔陳恆三卿分晉之勢成矣𨿽彊橫貪暴尙有智氏然防子嗣位深惎而痛惡之迨乎二卿水火互相吞噬智伯之不悛本不如趙防之能忍而又韓魏倒戈共起而制其後𨿽欲不令漆頭爲噐不可得也而唐叔之參虛遂分而爲三矣何待遷俱酒爲家人始見三家之鼎盛哉

晉大夫

晉自曲沃始盛人才輩出公族爲尢著焉見於文者翼九宗五正頃父之子嘉父其首也桓公之世有師服欒賔韓萬欒共叔諸人荘公之世有士蒍防子富子諸人閔公之世太子申生伐臯落氏有裏克罕夷先丹木先友狐突諸人然皆不見於経見於經者有若荀息丕鄭父始以見殺書皆不以盟防侵伐得書於經也歷惠至文經皆書晉侯晉人亦未有以名氏見者逮襄公卽位文二年始書處父盟會自是以後大夫專盟防侵伐不可勝舉皆自襄公之作俑也當是時處父盟魯文公伐楚救江士縠盟三諸侯【宋陳鄭】顯然稱名於冊書於是盟伐之柄得專於臣下矣靈公驕淫不君未嘗出預國事皆其臣下專之故扈之盟書晉大夫衡雍新城之盟書趙盾承匡之會書郤缺伐蔡入蔡亦書郤缺救陳書趙盾侵崇書趙穿其他或稱人或稱師曽無晉侯之舉是見主威奪而權臣僭蓋尢甚於襄也成公在位不久治亂無可攷然懲靈公之惡兩防諸侯皆身親之如趙盾侵陳荀林父伐陳郤缺救陳不過總偏師以當危事此亦臣之常職未若專盟防之僭也景公興衰植僕爵見經者居多𨿽邲之戰書荀林父鞌之戰書郤克伐廧咎如書郤克侵蔡書欒書伐郯書士燮伐鄭書欒書合諸侯而大盟防則非諸臣所得預厲公彊愎不仁阻兵安忍固非晉之賢君然權綱不移於臣凡盟會侵伐所以營中國而長諸侯者多出於已惟三乞師【成十三年郤克十六年欒黶十七年荀防】兩盟防【成十年郤犨來聘及魯盟十六年行父及郤犨盟】經書大夫蓋乞師與國非大國之君所躬爲者而成十一年郤犨因聘魯而盟十六年犨以晉卿盟魯卿不過魯欲結好於晉而勢不敢與晉侯伉故因聘而結盟違上卿而盟晉卿廼魯侯事晉之勤非晉大夫專盟之過也至鐘離之防士燮合六國大夫以防吳此蓋不以諸侯屈於彊吳猶未至於甚專也悼公興霸服陳得鄭功烈固亦美矣而當時列國大夫各擅其政植黨比私勢焰愈熾悼亦因仍不革𨿽功烈可紀而弱於威制故大夫專恣遽甚於前者由悼公之起也大夫襄元年欒黶合八大夫圍宋彭城二年荀防防五國大夫於戚冬人防九國大夫於戚遂城虎牢十四年士匄合十二國大夫防吳於向荀偃合十二國大夫伐秦士匄合六國大夫於戚類皆總諸侯之師主防伐之柄非專恣而何三年雞澤之盟又其甚者諸侯失政蓋始於此矣夫悼公同盟於雞澤旣而陳侯使袁僑如防諸侯旣盟則哀僑如無盟可也己未諸侯盟戊寅大夫盟是大夫彊而諸侯始失政也爲悼意若曰陳侯使袁僑來非盟無以結之徒知急於服陳而不知盟以結信國政系焉是得一陳而失諸侯之政也平公繼世國勢浸防卽位之初防於湨梁諸侯防而大夫盟則其政在大夫又有甚於雞澤之盟也蓋雞澤之盟諸侯猶有盟也又稱諸侯之大夫則猶有諸侯之辭今諸侯爲會而大夫結盟且直曰大夫盟不復書諸侯之大夫無諸侯故也至二十七年趙武合八國大夫於宋遂盟於宋復系之諸侯者不與大夫無諸侯也不與大夫無諸侯者孔子傷天下之亂疾之甚也自是以前十六年荀偃合三大夫一諸侯伐許十九年士匄侵齊廢命而還士匄防叔孫豹於柯𨿽曰大夫之專而諸侯防盟猶屢見於經自是以後諸侯尢防天下之政中國之事皆大夫持之故二十九年荀盈合十國大夫城杞三十年晉人合十一大夫會於澶淵昭元年趙武會十大夫於虢諸侯莫有見者是知天下之政中國之事皆主於大夫故也昭公承衰防之緒享國不長事罕見經而十一年韓起防七國大夫於厥愸是亦悼平之故風也然猶能糾帥諸侯盟於平邱至於頃公則未嘗親出盟防昭二十五年趙鞅防九國大夫於黃父二十七年鞅防五國大夫於扈皆屬諸臣則其衰削殆有甚於昭公矣陵遲至於定公顚危弗持將剖分於卿之手𨿽召陵之役黃池之防兩見於經而侵伐之事大抵皆六卿專之故昭三十一年荀躒防季孫意如於適歷夏唁昭公於幹侯此則知荀氏之專也定四年士鞅伐鮮虞五年圍之八年侵鄭遂侵衞十三年士吉射入於朝歌以叛此則範氏之專也昭三十二年韓不信合十三國大夫城成周此則韓氏之專也定十三年荀寅入於朝歌以叛此則中行氏之專也定十年趙鞅圍衞十三年入於晉陽以叛復歸於晉哀六年納衞世子蒯聵於戚及鄭師戰於鐵五年伐衞六年伐鮮虞十年侵齊此則趙氏之專也哀七年魏曼多侵防十三年復侵衞此則魏氏之專也凡此六卿磨牙鼓毒各有吞晉之心外則諸侯已離內則權臣僭叛定公於此魯不一舉手焉晉𨿽彊曰晉其實六卿之有也聖人筆削之際蓋不忍言所以絕筆於麟也晉自獻惠文公則國政一出於君故經於盟防侵伐無書卿者襄靈成景厲公則國政漸奪於臣故經書侵伐防盟多主於卿自悼以來國政一委於大夫故末流尾大之患卒致滅亡不可復救然則人君威福之柄可不戒哉

春秋比事卷六﹤經部﹐春秋類﹐春秋比事﹥

欽定四庫全書

春秋比事卷七

宋沈棐撰

齊

世家

按史記世家武王平商封太公於齊營邱東太公修政於齊通商工之業便魚鹽之利而民多歸齊齊爲大國都營邱自太公至哀公凡五世哀公時紀侯譖之周周夷王烹哀公而立其弟靜是爲胡公徙都薄姑哀公母弟殺胡公自立是爲獻公徙治臨淄自獻公至僖公祿父凡七世而入春秋蓋隠三年也自僖公至簡公終春秋之年傳祚十四君合二百四十二年今攷其行事見於經者次諸公論之

僖公【名祿父惠公二十九年立桓十四年卒】

齊自太公之興在春秋最爲彊國僖公當隠公時連結諸侯務爲威彊故三年盟鄭伯六年盟魯公八年盟衞侯人盟宋公相與同心協力以安社稷然其盟好之情不能相保一旦務利忘義則棄禮文防兵革怨連禍結轉爲讎敵故隠八年與宋盟而十年伐宋六年與魯盟而桓十年十三年與魯戰隠三年與鄭盟而桓十三年與鄭戰其間終始相好不加兵侵伐者惟衞國而已故隠八年與宋盟桓三年胥命於蒲十年戰魯於郎十一年又盟十三年戰魯鄭紀三國皆與衞同其好惡而不至反覆也夫魯宋衞鄭諸國其交兵多矣此伐之彼必報之興兵報復不能相下以其勢相伉也惟齊視諸國最彊故在僖公時毎連諸侯以伐人而未聞諸侯敢連兵以伐之者蓋其土地之廣甲兵之眾威勢之彊足以淩蔑諸國故非特背好結怨與四國爲敵而弱小之國亦屢被其患是以隠十年入郕十一年入許桓五年如紀其淩暴小國若此其甚也嗚呼質子始交而交惡口血未幹而背盟春秋之世與國一也而齊紹太公之裔領袖當世爲諸侯之所倚重使僖公能以信義撫大邦以仁義交小國糾合同盟藩屏王室其誰敢不聽不務爲而逞其威勢欲以自彊遂使諸侯稱兵相伐紛然四起無復忌憚則僖公其禍亂之首歟

齊僖與紀始終

按桓五年齊侯鄭伯如紀左氏謂欲以襲紀紀人知之當是時齊鄭交好故鄭附齊圖紀而魯與紀姻國也魯以十年郎之戰與齊鄭棄好至十一年鄭莊公卒厲公立鄭始與魯結盟於武父故十三年桓公連紀侯鄭伯及齊宋衞燕戰蓋鄭始與齊好則附齊以謀紀及與魯平則連紀以讐齊是齊紀之相讐鄭未嘗不與也及齊僖公卒襄公卽位桓十五年魯會齊侯於艾魯於是好齊仇鄭故十七年公會齊侯紀侯盟於黃蓋紀魯同心魯與齊平則紀亦與齊平矣洎桓公以姜氏之亂見弒於齊齊魯復爲讐齊旣讐魯則滅紀之心無復假借故莊公元年書齊師遷紀郱鄑郚杜謂徙三邑之民而取其地也言以師遷見齊以兵威逼脇而彊遷之也紀旣受制於齊不能自安其國故三年之紀侯之弟季以酅入於齊爲齊附庸之國先儒謂季以邑入齊先祀不廢社稷有奉書字以貴之是大不然夫酅紀侯邑非季所得專也今季𨿽削弱而紀侯猶在季安得挈而與人哉四年紀侯大去其國而齊遂並紀夫並人之國取人之地齊襄固不容誅然使紀侯亡國者實季之罪也不言滅者齊未嘗加兵於紀由季以酅入而紀侯自去所以重季之惡也公羊謂襄公復齊之讐蓋附會云耳襄公【名諸兒桓十五年立莊八年無知殺之】

襄公之惡罪在不赦者有三通文姜以亂大倫一也貪土地而滅紀國二也拒王命而納衞朔三也南山之詩也曰鳥獸之行淫乎其妹夫襄公以國君之尊而爲污行上悖天理下滅人倫使桓公見賊於彭生以起兩國之害按其罪𨿽裂肝碎首未爲過也時無王政九伐公法不加焉使如襄公之惡尙能有國數歲始見殞於國人亦可爲太息矣春秋之法罪莫重於滅國蓋以兼並其土地戕乂其民人爲惡之甚者也況自入春秋諸侯未有滅國者自襄公作俑於紀使紀侯亡宗廟社稷播越於外不得祀其先君襄公忍爲殘暴而莫之卹自是春秋諸侯例以滅國爲常非公其誰啟之歟衞宣無道嬖殺適伋之死也朔實造之則朔得罪於衞其不當立明也宣公旣沒朔偃然自立得志於衞者五年泄職知義所在立黔牟以奉康叔使衞統復正則黔牟之不當廢亦明也朔不當立黔牟不當廢襄公利衞朔之附已乃會諸侯之師拒天子之命伐而納之豈惟紊亂大義明教所不赦哉蓋亦蔑有周室矣故等諸侯之罪則齊爲重魯次之諸侯又次之而朔之惡有不足論焉嗚呼人倫不可紊也而襄公亂之敵國不可陵也而襄公滅之王命不可姦也而襄公拒之犯此三惡則何以紹祀太公雄長諸侯乎其不能令終宜矣

桓公見二霸

孝公【名昭僖十八年立二十七年卒】

按左氏齊小白夫人無子多內寵內嬖如夫人者六人長衞姬生無虧少衞姬生惠公鄭姬生孝公葛嬴生昭公姬生懿公宋華子生公子雍小白與管仲屬孝公於宋襄公以爲太子雍巫有寵於衞姬薦羞於公亦有寵公許之立無虧管仲卒五子皆求立小白卒易牙與寺人貂殺羣吏而立無虧孝公出奔宋僖十八年宋公以諸侯伐齊立孝公四公子之徒拒之宋遂戰於甗齊師敗殺無虧故宋襄公立孝公而還夫有嫡則立嫡均庶則立長此古今通義小白無嫡六子皆庶而無虧出於衞姬爲羣庶之長以義正之則無虧當立明矣小白惑於私嬖始屬孝公於襄公又許易牙以管仲之賢不能斷以大義卒致五公子之亂而齊之禍實小白管仲啟之也及孝公旣立二十一年與宋襄公盟於鹿上是時宋楚爭霸故宋襄邀二大國主盟鹿上而宋楚二君霸業未定孝公未敢背宋而奉楚也至二十一年盂之防二十二年之戰敗宋師中國之勢已在於楚而宋不足恃孝公於是始伐宋圍緡以讐宋恩楚矣夫宋襄公天子之上公而楚夷狄也孝公之立出於襄卽位之初旣不能伐楚以繼小白之業又不能輔宋襄以酬定立之恩乃忘徳背義棄華卽夷使先君之功一旦墜地可勝嘆哉

孝公與狄終始

小白興霸天下賴之聖人許焉以其當狄人暴彊之時而能糾協諸侯摧彊暴之鋒振中國之气是可嘉也自孝公起狄之禍甗之役求救於狄且與之結盟【僖十八年狄救齊二十年盟】自後狄恃其功侵犯不已【僖三十年三十三年又四年九年十一年宣三年赤狄四年狄】蓋夷狄不可與之共功與之共功則終受其禍孝公卽不能攘之卻之以紹先君之烈復啟其貪惏貽患子孫使霸業不能競惜哉

昭公【名潘僖二十八年立文十四年卒】

晉文公事見二霸例齊魯事見魯公例

懿公【名商人文十四年立十八年齊人殺之】

按左氏魯叔姬妃齊昭公生捨叔姬無寵捨無威公子商人小白之子昭公弟也驟施於國而多聚士盡其家貸於公有司以繼之昭公卒捨卽位商人弒捨而立其兄元元弗受及商人自立元不順其政後五年齊邴歜之父弒商人齊人立公子元經曰齊人弒其君商人稱商人者以見商人簒弒自立國人不與也夫齊自小白之沒歷孝至懿凡三君或以戰伐立或以簒弒立皆起於小白之沒不正故互相攘奪不勝其禍然昭公之時商人驟施聚士逆意已萌而公不早圖之飬就其惡卒至殞斃則昭公之死蓋亦自取之也嗚呼商人弒君攘國逞志於齊自謂長有封土無敢睥睨者然而數年間見殯僕乘身位兩亡蓋善好還事毎若此悲夫說者謂晉主盟中國諸侯之所倚仗也齊國之亂兩君被殺曽未嘗求救於晉晉亦莫之救何耶蓋當是時晉靈當國昏暗不君自不免於趙穿之難安能救卹他國以振盟主之威哉

惠公【名元宣元年立十年卒】

與莒國終始

惠公在位十年事鮮系於他國惟魯以娶婦取田交際爲多已見齊魯例文十年書元卒齊崔氏出奔衞崔氏亂齊事始於此禍𨿽起於惠公而崔氏之出惠公已沒亦移之於齊大夫例惟齊伐莒自惠公後屢見於經遂次其事而論之考之春秋曹滕邾莒以下皆小國也然各有系屬邾系魯許系鄭曹系宋其所以被伐者不過其奉事之國也惟齊與莒亦然按宣四年公及齊侯平莒及郯莒人不肯公伐莒取向蓋莒魯又同信好至宣公始加侵伐故十一年公孫歸父會齊伐莒自是魯無讐莒之文而齊每加兵於莒矣故十三年齊師伐莒襄二十三年齊侯襲莒二十四年齊崔氏伐莒昭十九年齊髙發伐莒二十二年齊侯伐莒蓋次宣至昭伐莒者六𨿽宣十七年馬陵之盟服晉以結盟好而終不免齊之侵伐蓋其壤地相接齊之彊盛足以控其喉襟也然齊自僖至懿更歷數君非不逞威小國而經無伐莒之文至惠公始云者蓋齊魯交結久矣而莒魯之好前此未嘗替也魯旣事齊則齊故重於侵莒至是魯公平莒及郯莒人不從其請兩國之好始相攜貳魯旣連齊以伐莒則齊乘魯之意稱兵於莒者勢使然也𨿽然使齊侯能懷柔小國終始不變聚向之役以大義規魯使其悔禍於莒降心相從則惠公之徳亦美矣哉

頃公【名旡野宣十年立成九年卒】

齊晉相雄久矣景公紹晉霸業未衰而齊至頃公國勢浸弱魯衞諸君皆附晉背齊敢從晉以徵伐也故宣十七年晉侯爲斷道之盟使郤克請防於齊齊使婦人觀而笑之克怒誓欲報齊使欒京廬待命於齊而歸自是伐齊之役鞌之戰皆郤克主事此齊晉交怨之由也故十二年書晉侯衞世子臧伐齊成二年魯四大夫合四國伐齊齊師敗績衞以附晉爲斷道之盟故成二年衞孫良夫戰齊於新築魯亦附晉取汶陽之田故是年四大夫戰於鞌蓋是時諸侯從晉齊師益寡故敗鞌之後遣使請盟晉侯許之自是終成之世齊不復加兵於魯則其懼晉可知矣噫齊霸之衰其基於此乎

靈公【名環成九年立襄十九年卒】

齊自晉重耳沒罕從晉好至頃公時鞌之戰敗於郤克請盟袁婁遂聽命於晉自成五年虫牢之盟至襄十四年伐秦之役凡盟會徵伐從晉者二十八年其間盟者九【成五年虫牢七年馬陵九年蒲襄三年雞澤九年戱十一年亳城北凡九】會同者六【成十五年鐘離襄五年戚八年邢邱十六年沙隨襄十一年蕭魚十四年向】同伐者十一【成八年伐郯十六年伐鄭十三年伐秦十六年伐鄭襄九年十年十一年伐鄭十四年伐秦又伐鄭】同救者二【成七年救陳鄭襄三年救鄭】城者一【襄二年虎牢】皆附從盟主以正中夏卻彊楚也及襄十五年晉悼卽位平公嗣立齊侯乘間復叛屢與魯仇故四年之間侵伐魯鄙者凡六蓋魯背齊事晉齊蓄憾已久賴景公一戰兵威足以折之而厲公悼公或以威彊或以徳義皆能制齊而魯賴以無恐一旦乘悼公之亡遂憾於魯矣平公憤齊之橫欲總前烈以撫諸侯是以襄十八年合十二國之師同圍齊十九年率諸侯爲祝柯之盟是時晉𨿽彊而齊猶未服故衞孫林父晉士匄復帥師以侵伐之逮靈公卒莊公光立齊始服從晉矣然方齊未叛晉之初其聽命於會者自虛朾之盟以後或崔杼或世子光或齊人皆不書齊侯何也按世家靈公十年晉悼伐齊齊令世子光質晉十九年立公子光爲太子髙厚傅之令會諸侯於鐘離蓋當時世子光在晉故晉合諸侯皆光攝齊事光旣在晉齊無監國則靈公不敢親往宜矣是以或遣崔杼或遣齊人間見於經也嗚呼齊國之彊不逮晉久矣爲靈公者能崇徳義修政刑使諸侯服從以勝晉則可不然則事之可也旣不能彊又不能弱而乘間抵釁乍叛乍服自取危辱亦謬矣哉莊公【名光襄二十年立二十五年崔杼弒之】

莊公鑑靈公之失畏晉見伐卽位之初首從晉盟故襄二十年澶淵之盟二十一年商任之會二十二年沙隨之會齊皆與焉及晉有欒盈之禍莊公於是伐衞伐晉旣讐與國又虐盟主復失晉國之好故魯仲孫羯帥師侵齊以爲晉之掎角蓋方莊公初立國有子牙髙厚之難懼晉乘間侵伐不勝其患故勉從盟好以紓目前之禍及國難略平於是因晉之隙敢肆傲侮而復賈怨於晉矣按左氏莊公爲勇爵以登勇士作先驅之屬以任武功故晏平仲數之曰君恃勇力以伐盟主若不濟國之福也用是知莊公崇尙武力不修禮義故結怨大國曽莫之卹殊不知國勢已頽諸侯離叛非可以力爭也然莊公𨿽逞志於晉卒不能成尺寸之功身沒之後子孫不免屈膝受盟脇制彊國則侵伐之事果何所恃哉按世家初靈公取魯女生子光以爲太子戎姬生子牙姬嬖請牙爲太子公許之遂徙光於東垂使髙厚傅牙爲太子靈公疾崔杼逆光而立之是爲莊公莊公卽位殺子牙崔杼殺髙厚此崔杼立莊公之實也按左氏崔杼娶棠公妻莊公通焉崔子怒又以其間伐晉也欲弒公以說於晉莒子朝齊公享之崔子稱疾不視事公問崔子崔子遂弒公此弒莊公之實也夫崔氏弒君傾國其惡固不容誅然方靈公之嬖戎姬欲立子牙崔子能明大義迎公於外立以爲君其始非不正也而莊公淫亂不道乃通其室家卒致殞身失位蒙不朽之恥非其自取之歟𨿽然齊十四君其被弒者五無知弒諸兒商人弒捨邴歜閻職弒商人崔杼弒光陳乞弒荼其禍皆起於當時之君溺愛寵私定嗣不正故後世子孫攘國竊位互相殄滅爲患有不可勝言者夫以小白之賢於此且猶失之而況於庸君乎然則有國家者立嫡定嗣不可不戒也

景公【名杵臼襄二十六年立哀五年卒】

齊晉兩國相爲彊弱晉彊則齊司諸侯以附晉晉弱則齊合諸侯以自彊若魯衞鄭諸國則眎齊晉盛衰而爲向背者也攷之春秋自襄二十九年至定七年則晉之勢未弱於齊自是以後晉國旣弱故齊以易晉而敢與抗衡夫何故以齊從叛及魯衞鄭三國之向背而知之按襄二十九年城杞之役三十年澶淵之會昭元年號之會十一年厥愸之會十三年平邱之會二十六年鄟陵之盟三十一年城周之役定四年召陵之會臯鼬之盟七年殺之會皆晉主會而齊與諸侯與焉則知晉勢未弱齊未敢叛晉諸侯亦未敢遽趨齊也至定七年則魯衞鄭三國類皆捨晉適齊故衞自是年齊執其行人侵之遂與晉侯盟於沙牽又會遽蒢哀元年齊衞伐晉三年圍戚例皆叛晉與齊衞謀而終伐之也魯自齊莊時仲孫羯侵齊之後與齊爲讐故崔杼伐北鄙逮景公立昭七年曁齊平叔孫婼如齊涖盟仲孫貜如齊其後魯昭爲季氏所逐二十五年公孫於齊齊侯唁公於野井取鄆以居公公至自齊居於鄆二十七年兩如齊二十九年又唁公蓋齊近魯境故昭公投身於齊仗齊以復國也至定公七年齊與衞盟相結以圖晉圖晉則亦讐魯故是年齊國夏伐我西鄙公兩侵齊齊國夏又伐我十年始及齊平爲夾谷之會齊人歸鄆讙陰田十二年公會齊侯盟於黃十四年公會齊侯衞侯於牽終景公之世齊魯衞皆平而始無攜貳也鄭自定四年召陵之會臯鼬之盟晉會齊諸侯交好至定六年晉使魯討鄭之伐胥靡【胥靡周地周儋翩因鄭人以作亂故晉使魯討之】魯於是爲晉侵鄭鄭畏魯之患故明年盟齊侯於咸蓋欲結齊以禦之也八年晉士鞅帥師侵鄭遂侵衞是年冬衞侯鄭伯盟於曲濮蓋是時衞鄭皆附齊仇晉故晉侯侵鄭則必侵衞而衞鄭交盟欲一心以固齊好也自定十年齊魯交平之後叔孫州仇如齊明年遂及鄭平叔還如鄭涖盟則魯非特與齊好而鄭之怨亦觧矣十四年衞公叔戍北宮結皆來奔是年公會齊侯衞侯於牽則魯亦非特與鄭好而衞之怨亦解矣大抵自定公以來魯則附晉以背齊衞鄭則附齊以讐晉齊防晉則與魯平魯平則鄭衞亦平矣𨿽然齊晉爭彊自前已然而齊未嘗得衞鄭也至是始從齊者蓋由哀定之間頃定當國晉坐六卿之難國愈防故景公得以侵權也嗚呼晉𨿽剖分六卿霸業倒地不可支吾然以景公於齊好宮室聚犬馬窮奢極侈厚賦重刑總攬眾惡無片善之可求處國若此又安能伐晉主盟雄長諸侯哉宜其身沒之後傳祚不久而成子得政也

齊燕終始

燕自穆侯按春秋至宣侯當桓十二年及十三年稱人見經自後至百餘年絕不復書逮襄二十九年燕髙止出奔北燕昭三年北燕伯欵出奔齊六年齊侯伐北燕十二年齊髙偃納北燕伯事始復見按孟子載齊人伐燕與經所書前後戰伐奔納之事多爲齊國以其地考之則燕僻居北垂連壤戎狄故不與諸侯通而經特書北燕以見其逺且罕見故異之也惟齊受封山東距燕甚逺而事每相接何哉蓋景公之夫人實燕姬也則齊與燕乃婚姻之國宜其急難相救𨿽逺必赴此景公時奔納之事所以四見於經也按左氏襄二十九年公孫蠆公孫竈放其大夫髙止於北燕書曰出奔罪髙止也髙止以好事爲功且專故難及之昭三年北燕奔齊左氏謂燕簡公欲去諸大夫而立其寵人燕大夫比以殺公之外嬖公懼奔齊書曰北燕伯欵奔齊罪之也蓋寵其私嬖而受制臣下至於出奔其惡可知矣燕伯旣適齊是以六年齊侯伐北燕以納之左氏謂晏子曰不入燕有君矣民不貳吾君賄左右諂諛作大事不以信未嘗可也齊侯爲是不克納故十二年髙偃復帥師納之於唐左氏謂因其眾也夫齊侯之納燕伯禮也春秋之法君𨿽不君臣不可以不臣燕伯溺寵私嬖不能撫綏其臣固不君矣然爲大夫者安得犯義姦分脇制人主而使播越於外哉然則齊侯納之誠有得於春秋之法而晏子之言殆非所以戒後世也

悼公【名陽生哀七年立十年卒】

按左氏並齊世家景公太子未冠而卒庶子荼嬖公疾使國惠子髙昭子立荼逐羣公子於萊景公卒荼立爲安孺子羣公子畏誅皆出亡荼異母弟陽生奔魯陳乞僞事髙國曰子得君大夫皆自危欲謀作亂又謂諸大夫曰髙子可畏及未發先之大夫從之乃殺髙昭子使召陽生盟諸大夫而立之是爲悼公使朱毛殺安孺子於幕下此悼公卽位之實也當悼公時晉已衰弱不能有諸侯而齊與鄭衞自景公時已相結好齊以晉不足畏而魯可陵也故哀公八年鮑牧伐魯取讙及闡按悼公在魯季康子以其妹妻之及卽位而逆之季魴侯通焉女言其情魯弗敢與悼公怒故伐取魯之二邑逆季姬而嬖於公故公復歸魯二邑然則悼之不君甚矣以婦人而取魯邑又以婦人而歸之寵嬖私暱不顧禮義則魯𨿽陽受其邑而陰實有窺齊矣故十年背齊從吳而會吳伐齊齊人畏吳之彊欲解國難遂弒悼公以說於吳故經於伐齊之後繼書陽生之卒蓋以其驕淫不君則內外離心宜致難也晉趙鞅乘齊之亂帥師侵齊則齊晉至此蓋並弱矣以堂堂之晉前此齊所服從奔走盟防而不敢後今不威齊侯於未亡之前乃乘其喪而侵之則晉之衰微殆反出齊下中國之所畏懼者惟彊吳而已是所以爲春秋之末流也

簡公【名壬哀十一年立未卒而春秋終】

按世家悼公卒齊人共立其子壬是爲簡公簡公元年忿魯連吳見伐使國書帥師伐魯是年公會吳伐齊齊以吳兩見伐欲與吳爭魯而齊不能敵吳也故吳魯伐齊之後國書帥師及吳戰於艾陵齊師敗績國書自是而齊之兵威掃地矣故終春秋不復見經天下所知者惟一彊吳而齊晉蔑然不得主盟中夏蓋晉𨿽削弱苟齊侯能修其徳政出諸侯以逺紹小白之烈使中國有所倚仗不至於靡然從夷則禮義之柄猶有所持也今晉齊俱弱而彊吳方霸中國淪胥逮此而盡此聖人所以絕筆也

齊大夫

齊大夫見經者十有八人髙氏八人國氏五人仲孫崔杼慶封欒施陳乞皆以見經按左氏傳僖十二年管仲平戎於王王享以上卿之禮仲辭曰臣賤有司也有天子二守國髙在則髙氏皆天子之所命爲齊上卿者也攷其族類書於經者最盛於諸臣髙傒以莊二十二年名載春秋閔二年書髙子卽髙傒也其後有髙固無咎辱止偃發張凡七人皆髙傒之族也國歸父以僖三十二年來聘書其後國左弱夏書皆歸父之族也仲孫蓋公族大夫魯仲孫蔑之稱是也然仲孫髙子崔氏皆不以名書褒貶之意義各有在閔元年齊仲孫湫來省魯難書曰仲孫嘉之也蓋是時魯有慶父之難仲孫能惇睦鄰好逺來動卹𨿽非君命而義有可嘉故特不書名二年齊髙子來盟杜謂齊侯使來平魯僖公新立因遂結盟故不稱使蓋是時閔公被弒慶父出奔成季立僖僖非正子髙子結盟於魯以定僖公之位則其援魯之功大矣故亦不書名至宣十年齊崔氏出奔衞左氏謂崔杼有寵於惠公髙國畏其逼也及惠公卒而逐之奔衞故書曰崔氏非其罪也且告以族不以名是不然春秋書氏者所以譏世卿若尹氏卒之義是也崔氏世爲齊卿專恣尢甚終致弒君之惡故聖人因其出奔首起其義以戒天下後世之寵世臣者其禍必至於僣亂也若夫無知子紏商人陽生皆公子也無知子糾未至爲君故稱人殺之商人陽生皆卽君位故於弒與卒皆以君禮書之至襄三年終十一年世子光凡五見於經按禮諸侯之適子未誓於天子則以皮帛繼子男當其國之上卿故經凡書世子皆在子男之下國卿之上者此其義也𨿽然考齊之大夫善惡輕重系於國政者其先後終始可按經而言也請以次而論之齊自隠三年入春秋至莊之二十一年皆不稱卿之名氏蓋是時諸侯擅政大夫未專也自宣成以來大夫稍侵君權故盟會侵伐類專其任而弒君出奔之事始見於經在惠公時髙固不因君命來魯逆子叔姬又與子叔姬來至惠公卒崔氏奔衞則大夫之亂蓋起於此至頃公時髙固專防於無婁靈公時國佐出與諸侯盟伐髙無咎出防大夫崔杼三與諸侯盟會是皆大夫之專也終之無咎奔莒國佐髙厚是殺而崔氏竟氏弒莊公蓋其專權自恣始不能禁故其禍亂相防而作也景公繼莊公卽位享國𨿽久而大夫奔亡他國尢多於前襄二十八年慶封奔魯二十九年髙止奔北燕昭十年欒施奔魯哀六年國夏髙張奔魯考其所致之由類以攘竊國柄市威弄權至其甚也不能相容自取竄辱在大夫固有罪矣而人君養成至此是又可重責也馴致末流悼簡之間陳乞弒君立君皆出其手則其悖亂爲甚是以終二君之世爵不書經蓋其國勢頽委君弱臣彊國事之所倚仗者有臣而無君矣譬猶中人之家門內乏主上下無制而彊奴悍婢傲然自恣驕蹇之气陵轢乳稚而不卹也嗚呼王制亡而春秋作春秋衰而戰國興觀定哀之間天下之俗將流入縱橫以亂從亂又非特春秋所書而已也此孔子所以傷之而絕筆

春秋比事卷七

欽定四庫全書

春秋比事卷八

宋沈棐撰

宋

世家

按世家宋出於微子之後微子紂之庶兄周公輔成王誅武庚殺管叔放蔡叔乃命防子代殷後奉其先祀國於宋自防子至武公凡傳十三君與魯衞相接武公生女爲魯衞夫人生桓公卒子宣公立宣公太子與夷宣公病孫其弟和和三遜而受之宣公卒和立是爲穆公穆公卽位於惠四十二年見春秋二年而卒自穆公至景公頭曼亦十三君合二百四十二年今考其事終始次諸公而論之

穆公【名和惠四十二年立隠三年卒】

定嗣立君王制之所甚嚴也義不可立而以愛立之未有不產亂也觀宋宣之事可見矣初宣公謂穆公曰吾愛與夷不若愛汝汝盍爲君宣公死穆公立及穆公疾召孔父而屬宣公之子與夷爲君是爲殤公公使已子馮出居鄭以避殤公卽位公子馮在鄭鄭欲納之時衞州吁初立將修怨於鄭使告於宋而伐鄭宋人許之故宋鄭交怨連兵數年至桓二年宋督弒與夷及孔父左氏謂宋殤公立十年十一戰民不堪命督因作亂殺孔父而弒殤公召馮於鄭而立之是謂莊公而公羊傳謂莊公馮弒與夷與左傳所載不同左氏取宣公爲知人公羊罪宣公爲起禍左氏曰宋宣公可謂知人立穆公其子饗之公羊曰君子大居正宋之禍宣公爲之也折衷二傳則公羊之說爲近理夫傳嗣以正不以恩古今通義也昔吳國諸樊欲遜國季札札不受以次受余祭余昧而立之及昧當國而卒札逃去國人立昧之子王僚諸樊之子光以其立僚而追父之位遂與專諸刺王僚蓋使諸樊不遜季札則無光之害吳之禍實起諸樊耳與夷無罪宣公爲義當立之也而溺於私愛遂廢大義而立穆公是致穆公報兄之徳逐其子而立與夷卒有子馮之難其與諸樊之事均也公羊謂宋之禍起於宣公諒矣然則有國家寵嬖以貽子孫之患固不可要召過義而召國亂爲春秋之罪人也

殤公【名與夷隠四年立桓二年卒】

殤公在位十年十一戰民不堪命卒致宋督之禍觀其連結齊魯衞陳蔡五國勤兵於鄭意在雄長諸侯阻兵爲彊使諸國莫敢抗也然無徳而威反以賈禍非惟鄭不畏服稱兵報怨而齊魯二君疾其暴橫亦接兵境上共憤而攻之攷之經自公子馮奔鄭衞州吁欲修怨於鄭告宋伐之故宋鄭交怨連兵十餘年經書隠四年宋公陳侯蔡人衞人伐鄭翚帥師會四國又伐鄭五年鄭連邾報伐是年宋復伐鄭圍長葛十年翚帥師會齊鄭伐宋宋衞人入鄭報之宋蔡衞伐戴鄭伯伐取之此宋與鄭交怨之迹也魯自穆公時盟於宿遂與宋交好至隠四年殤公立遇於淸以防宿之盟是年翚防伐鄭六年鄭與魯平以祊歸魯魯始背宋親鄭故十年翚防鄭伐宋公敗宋師於管取郜與防此宋與魯仇好之迹也衞自隠二年鄭人伐衞有怨於鄭故四年兩同宋伐鄭八年遇宋公於垂盟於瓦屋十年同入鄭伐戴此宋衞交好之迹也至齊則自隠八年與宋盟瓦屋十年背宋之盟與魯鄭伐之訖宋莊公始及宋平陳隠四年同宋伐鄭蔡止隠四年同宋伐鄭十年同伐戴他無宋仇好之事此宋與三國交結之迹也蓋以子馮居國故與宋殤終始不和衞以州吁當國之時結宋以仇鄭其後州吁𨿽沒宋終不與鄭好以敗衞盟故止殤公之世宋衞兩國絕無嫌隙惟魯始連宋以讐鄭及鄭人來輸平歸祊之後乃好鄭而賣宋以爲讐矣至齊則以威彊自恃初無畏宋之心宋公𨿽盟以結之而隨以見伐若陳蔡則比宋爲弱故有同伐之好而無交伐之事凡此諸國皆攷之經傳其從背之實如此嗟乎暴惡如州吁天下之所切齒而殤公終始與之結好至鄭同姓之國與宋爲親而連歲侵伐曽不少悔好其所當讐讐其所當好其無恥不義亦甚矣然則見伐於齊魯見殺於國人宜哉

莊公【名馮桓三年立十一年見春秋莊三年卒】

春秋之法君弒而賊不討則深責其國以爲無臣子也宋督弒一國君殺一賢臣莊公卽位義當首誅桀逆以爲亂賊之戒旣不能然方且恩其召立用爲股肱此爲督之罪無以異矣而魯齊諸國取其重賂不能誅討而反平之故經書以成宋亂蓋非特重貶莊公亦所以罪諸侯也然莊公初立鑑殤公好兵之禍卒致殞斃故自桓三年紹祚至於十年經無宋事及其暴心一縱復蹈前轍遂連諸侯再與鄭仇故桓十一年以雍氏之故誘鄭祭仲而立之欲逐忽以立突夫忽當立突不當立而莊公乃欲傾人之國遂嫡立庶其惡可知也魯桓公念宋鄭之怨欲平兩國而莊公不許故十二年魯鄭伐宋而戰之十三年又與宋戰十四年宋以齊蔡衞陳伐鄭左氏謂報宋之戰十五年宋以蔡衞伐鄭左氏謂納厲公十六年公會宋衞陳蔡伐鄭杜謂復納厲公蓋宋鄭兩不相下原宋公之心正欲讐鄭以快宋憤故在厲公時則以責賂而致伐在昭公時則以納突而致伐其所以連年興兵者只欲病鄭而已初無心於厲公也魯自桓十一年兩會宋公十二年之盟又兩會之蓋魯欲平宋鄭是以屢爲盟會及宋不許則又連鄭以伐之十三年又會鄭以伐之及十五年鄭突奔蔡昭公復歸魯於是仇鄭好宋是年遂連宋伐鄭蓋魯以後鄭之班與忽結怨十年嘗有郎之師前此厲公當國不與鄭仇及突出忽入遂防舊怨故背鄭以好宋連兵以伐鄭也自是與宋堅好故十六年防宋伐鄭十七年同宋伐邾凡此皆魯鄭與宋於莊公時仇好之實也至齊衞蔡陳四國則有同好之文無相伐之事故桓十三年戰魯鄭紀之役則齊衞同之而衞於宋比齊尢親故十五年同伐鄭十六年又會伐鄭十七年伐邾衞獨與而齊不至此齊衞兩國之實也桓十四年十六年伐鄭之役則陳蔡同之而陳於宋比蔡尢親故十五年伐鄭則陳獨與而蔡不至此陳蔡兩國之實也夫以鄭之伐宋昭公以前不過魯往會之而已諸國未嘗從也至宋伐鄭則齊衞諸國連車結軌從師於宋豈當隠桓之間而宋國彊足以帥服諸侯故耶莊公卽位之初𨿽徵伐之事寂然無聞而其暴虐浸熾厥後不減於殤公其保身以終幸也昔皇武子使於周問禮嘗曰宋天子之上公於周爲容天子有事膰焉有喪拜焉是以孔子序爵自齊以下類加宋於諸侯之上惟隠八年瓦屋之盟序於齊先蓋以當時獨宋爲公齊未彊大與宋相埓至他諸侯則不可得而並也噫以宋公之爵如此之尊宋國之勢如此之彊未曽得一賢君紹祀微子使後之國君皆如殤公莊公則𨿽爵尊國彊何足恃哉

閔公【名防莊三年立十二年宋萬弒之】

宋自殤公與衞交好訖莊公之世終無嫌隙會盟侵伐靡不同之及閔公立始倚齊以伐衞蓋是時齊方彊盛宋國削弱伐衞之役齊爲主兵宋往從之按左氏爲納惠公故有此伐夫朔與宣姜同構急子負罪出奔而齊帥諸侯以納之固已非矣宋從齊伐衞厥罪均也曁六年王師救衞不克朔入放黔牟跪殺左右公子而卽位則齊宋諸侯拒天子之命納可罪之人其惡尢甚也夫宋與衞數世交好義非不厚當衞之亂爲宋公者率諸侯奉王命以固黔牟之位使朔不得以亂衞可也今乃害教賊義與齊同惡使朔奉祀於衞而兩國盟好一旦墜地豈諸侯相與之義哉魯自莊九年伐齊納糾與齊爲仇幹時之戰敗於齊齊殺子糾復有長勺之役而齊魯交惡及宋閔卽位旣與齊好魯爲齊故於是讐宋故十年敗齊師於勺旣得志於齊遂侵宋是年齊師宋師次郎以禦魯而魯敗宋師於乘邱十一年宋爲乘邱之役侵魯魯復敗宋師於鄑蓋是時宋國衰弱故𨿽連齊之師而不能勝魯數爲魯所敗也宋魯兩君旣不相下故終閔之世與魯不平而宋莊之好亦廢棄矣按左氏謂乘邱之役魯莊公以金僕姑射南宮長萬公右歂孫生搏之宋人請之宋公靳之宋萬以爲病十二年遂殺閔公及殺仇牧又殺宋督立子遊夫閔公敗先君之好結怨魯衞內無賢臣之助外無敵國之援喪民辱國無恥己甚而猶以不軌之言狎侮臣下致使懷怨蓄憤而身殞臣手宋萬之罪固所不貸抑亦閔公自取之歟

桓公【名禦說莊十三年立僖九年卒】

宋萬之亂羣公子奔蕭公子禦說奔亳宋萬子牛猛圍亳蕭叔大心及戴武宣穆莊之族以曹師伐之殺南宮牛於師殺子遊於宋遂立桓公桓公紹嗣值小白主霸往從盟會國事頗簡攷其從違之迹宋比諸侯服齊最多叛齊最少自莊十三年北杏之會以後宋一叛齊齊侯連陳曹魯伐之宋遂屈服故十四年鄄之會宋公復與自是以後類皆服齊終小白之霸不復背叛而在當時最爲賢者故十五年再防於鄄又同伐郳是年鄭侵宋故十六年齊爲宋伐鄭同盟於幽十九年與齊魯盟又同齊伐徐二十七年同盟於幽二十八年同齊救鄭三十二年與齊遇於梁邱僖元年與齊次聶北救邢城邢又會於檉又盟於貫三年會陽谷四年會伐楚次陘又會侵陳五年會王世子於首止六年會伐鄭圍新城七年同盟於寗母八年同盟於洮終禦說之世自鄄以後於齊盟會侵伐無一不與非若許衞陳鄭乍叛乍從不終始於齊也按左氏閔公時宋大水魯莊公使往弔宋對曰實不敬天降之災臧文仲曰宋其興乎禹湯罪已而興桀紂罪人而亡列國有凶稱禮也言懼名禮其庶乎旣而聞之曰公子禦說之辭也臧孫逹曰是宜爲君有卹民之心則禦說之賢著名當世其來已久觀其躬率諸侯服從齊霸同心協力以驅攘夷狄拯救中夏端委冕弁儼然在諸侯之先其亦有功於霸者歟

襄公【名玆父僖九年立二十三年卒】

襄公卽位之初小白尙霸故從齊盟會者三九年會葵邱十三年會咸十五年盟牝邱是也及十七年小白卒襄公欲紹齊霸顯名諸侯故十八年戰齊師以示義十九年執滕子以示威夏盟曹南以服曹邾鄫子後曹南之盟於邾遂使邾人執而用之秋又圍曹以討其貳則襄公急於定霸殘虐諸侯蓋如此其甚也夫施虐於弱小之國則其彊易逞而遇彊則折矣襄公不度徳量力憑此暴气至二十一年敢邀齊楚而王盟之是年秋親合楚子陳蔡鄭許曹六國同盟於盂其意求霸莫如服楚吾能長楚則霸業成矣然楚勢十倍於宋謂宋能屈楚非愚則誣故爲會未幾襄公遂爲楚所執𨿽見釋於薄盟然其屈辱猶有甚於滕子也滕子微弱不數於諸侯則見執於宋猶未足爲中國恥今宋公以先代之後天子之上公而執於楚是非特玆父之深恥實中國之大辱也襄公於是發憤於一戰故二十二年連衞許滕伐鄭以先病楚之與國至冬又侵其楚之微者戰於竟敗以死不能一奮或者傷襄公之志期翌戴之功經營中夏俾不陷於荊楚而志不克就國挫身殞徒長楚人之殘暴是可憫也然以春秋之法責之罪不在楚而在宋夫人操十金之產者不敢覬百金之資操百金之產者不敢覬千金之資蓋利有所止而力之小者不可圖大也襄公無小白之徳而苟求大功其敗亡固宜又何憾焉原襄公之始以十八年戰齊師而敗之妄意兵威可以陵轢諸侯謂莫吾若也故肆行暴虐不卹禮義求長楚人以至憂殞盍亦反而思之而規摹小白之爲乎小白之霸也諸侯不服不過伐之甚則執其臣耳今則執滕子嬰齊用鄫子其威制諸侯不亦異乎齊自北杏之會紏合諸侯者二十五年諸侯奔走其命者十四國僅能伐楚而盟之今曹南之盟從宋者惟曹邾二小國大夫伐鄭之役從宋者惟衞許滕三國而猥欲服楚於之戰其懷從諸侯不亦異乎小白衣裳之防十有一兵車之會四救國五城國三伐國九侵陳一招攜撫貳救急災可謂至矣今戰甗盟曹南圍曹皆一而止則其撫柔之功又不逮小白逺矣由是觀之不鑑小白之所爲而欲比肩其功是猶適燕而南轅終不可至必頓斃而後已也然則如襄公者誠圖霸之覆轍矣

宋襄公仇曹

襄公病曹者二僖十五年宋人伐曹十九年宋人圍曹是也夫以襄公始紹齊霸伐齊之役曹南之盟而從宋者惟曹邾二國而已若陳鄭則一於附楚蔑然不忘至魯與齊又視宋楚勝敗以爲向背而襄公無可勝之理蓋已絕義於宋衞𨿽與伐齊之役而曹南之盟又復不來則其待宋已可見矣爲襄公者蓋亦增修於徳善遇曹伯以親諸侯可也而專事威彊殘蔑小國欲以力爭不亦難乎昔鄭朝桓王桓王不禮周桓公言於主曰我周之東遷晉鄭焉依善鄭以勸來者猶恐不蔇況不禮焉鄭不來矣襄公欲霸中國而伐曹爲威將以致諸侯之服宜乎身敗國辱而莫之振也

成公【名王臣僖二十四年立文七年卒】

自襄公敗於楚宋力不振成公踐祚無霸主之威糾率諸侯同心協力一洗前恥彊楚愈橫興師病宋當時齊魯諸君靡然從之莫有攖其鋒者而宋之被患於時爲甚故二十六年楚人伐宋圍緡二十七年楚人陳人鄭人蔡人圍宋宋旣患楚不能爲敵於是脇制於楚屈膝受盟故圍宋諸侯遂盟於宋則宋之服楚也及晉文興霸侵曹伐衞執曹伯畀宋人城濮之戰楚師大敗宋於是始得棄楚卽晉從中國之盟會故踐土之盟溫之會翟泉之盟宋皆與焉而終成公之世無楚患者有晉文以爲倚重也其後重耳𨿽歿宋猶得從晉以盟伐故二年盟垂隴伐秦文三年伐沈皆晉爲主而宋輔之則宋彊過於襄公之時逺矣嗚呼自齊小白亡中國無霸楚之爲患不可勝救襄公𨿽有意服楚而終致敗辱爲天下笑儻非晉文興起厲其兵威以折之則中國幾何不胥而爲夷哉然則二霸之功誠有補於春秋矣

昭公【名杵臼文八年立十六年宋人弒之】

宋十二君其驕淫不道莫甚於昭公攷其在位國中之亂凡三文七年宋人殺其大夫一也八年宋人殺其大夫司馬宋司城來奔二也十六年宋人弒其君杵臼三也三者之禍皆起於公族之爭權而實昭公致之何哉按左氏載文七年宋成公卒昭公將去羣公子樂豫諫不從穆襄之族帥國人以攻殺公孫固公孫鄭於公宮夫公族公室之枝葉也古今天下未有維持國家而去其宗族者況戴武桓莊公族盤結於國牢不可破昭公卽位不能親睦之而欲驟加剪乂則其致亂必矣八年戴宋襄夫人昭公之嫡祖母也而昭公不禮焉夫人因戴氏之族以殺昭公之黨公孫孔叔公孫鐘離及大司馬公子卬皆昭公之黨也司馬握節以死司城蕩意諸來奔夫人𨿽不賢然昭公當念祖父之恩而奉事之可也乃倨傲鮮腆以悖其祖母遂致夫人銜怨積恨因戴氏之族誅鋤黨與爲亂於國𨿽曰夫人之罪是亦昭公不孝有以致之而已十六年戴宋公子鮑禮於國人昭公無道國人奉公子鮑以因夫人昭公將田孟諸夫人王姬使帥甸攻而殺之蕩意諸死之書曰宋人弒其君杵臼君無道也夫以諸侯之尊據有一國當修徳愛民使國人推戴而願臣之可也今使宋國之人奉其公子因夫人以賊公則昭之不道抑又可知矣嗚呼宋自襄公敗楚屈辱已甚成公倚霸而立僅能國耳而其後嗣邦人厭之若此則何以紹嗣微子光昭先君之烈哉宜乎子哀恥食其粟而出奔也

文公【名鮑文十七年立成二年卒】

鮑以柔嫚之容得寵於襄夫人乘昭無道國人奉而立之弒君攘國𨿽非鮑親爲之而乘間自立曽無退避之意與蹈其惡無異也是年晉衞陳鄭伐宋討宋之亂然卒不克討乃定文公而還則四國之大夫其惡可知矣故春秋皆貶而人之罪其成宋之亂也自是晉與宋好宣元年因鄭連楚侵宋與陳衞曹三國會晉師於棐林伐鄭七年會晉盟於黑壤九年防於扈十年會伐鄭十二年盟於淸邱終宋文之世晉之盟會侵伐無一不與也鄭自文十七年連晉伐宋至宣元年又與楚侵之故是年宋從晉兩加兵於鄭二年鄭歸生及宋華元戰於大棘宋敗獲華元自是宋鄭兩國仇怨愈深及三年鄭靈公弒襄公立始及晉平晉鄭旣和則宋怨亦解故七年黑壤之盟九年扈之盟宋鄭皆同至十年鄭背晉卽楚宋始從晉以伐之而復與鄭伯仇矣楚自晉重耳沒歷文及成不敢病宋至宣十二年邲之戰晉景公敗績於楚晉弱楚彊驕暴復橫成十三年始伐宋十四年圍宋十五年魯公孫歸父會楚子於宋遂及楚平自重耳之霸至此宋始服楚焉蓋宋之所以禦楚者以晉而已晉旣敗於楚師委靡不振則宋受制於楚屈膝於楚勢必然也凡此皆晉鄭楚三國與宋仇好止文公時載於經者如此夫自成公以來事晉最固叛晉最少其得晉之功重矣至邲之敗晉霸𨿽防而景公之爲君亦非庸謬不道者也使宋文能厚結晉援糾合諸侯並力攻楚亦未必不勝何至俛首夷狄長其驕气而貽患後人哉宋文之不君蓋不足貸云

共公【名固成二年立十五年卒】

自文公鮑及楚平連歲附楚洎共公繼位之初首與楚人會盟於蜀【成二年】當時中國諸侯惟晉不與齊魯以下靡然而從則晉楚之勢彊弱可知也及三年晉合諸侯伐鄭鄭服於晉晉霸稍彊宋於是始得背楚歸晉復同盟會故五年虫牢之盟六年馬陵之盟九年蒲之盟十年伐鄭之役十三年伐秦之役十五年戚之盟皆晉爲主而齊宋附之非宋敢叛楚也晉足以制楚故也自是以後晉楚爭鄭屢盟屢伐𨿽鄭有反覆而宋則純於附晉不敢向楚矣然共公於晉𨿽數與盟防無侵伐之事至於魯衞則或遣使以交聘或稱兵以相仇和好之情不能終始攷之經傳有可言者魯自成四年宋公使華元來聘以通嗣五年魯使仲孫蔑如宋報華元之聘皆未嘗有侵伐也至六年仲孫蔑叔孫僑如帥師侵宋始棄好交惡按左氏謂二子侵宋出於晉命而晉之怒宋者以其辭會也辭會之事不見於經左氏以宣元年宋楚平後華元使公子圍竈爲質於楚五年圍竈還宋怨華元使已代質欲攻華元共公殺之其虫牢之盟諸侯謀復會宋公使向爲人辭以子靈之難晉以宋貳故會魯伐之宋病魯晉七年再從馬陵之盟於是晉怨遂釋亦交好如初故八年宋魯兩國始爲防契【成公姊妹穆姜之女爲宋共公夫人】而華元來聘公孫壽來納幣明年伯姬歸於宋季孫行父如宋致女終共公之世與魯爲好也至衞則成六年孫良夫帥師侵宋已見於經而左氏謂伯宗夏陽說衞孫良夫相鄭人伊雒之戎陸渾欒氏侵宋以其辭會也竊謂不然使晉衞諸國皆有怨於宋同往侵之則春秋當書曰某人某人帥師會某人侵宋豈獨出衞孫良夫哉其魯衞兩君皆受盟於晉以晉疑宋故魯衞侵之謂二國大夫奉晉命以懼宋則可謂晉連衞侵宋則不書於經義未安也原晉厲之意以謂吾得諸侯糾合盟會備禦彊楚而虫牢之盟宋以難辭若將攜貳吾伐之則敗盟容之則長惡是以授命魯衞伺間於宋侵以示威旣可以回宋公之心又足以示晉侯之徳彼不被患而已不損威此霸者之事嗚呼其遇諸侯若此則主盟中國霸業不墜亦宜哉

平公【名成成十六年立昭十六年卒】

平公繼共而立值蕩澤作亂殺公子肥華元魚石各竄彊國始元奔晉旣而歸宋石畏元之逼乃出奔楚楚以魚石之故興師病宋故成十八年楚子鄭伯伐宋魚石復入彭城是年冬楚又連鄭侵宋宋人告難於晉悼公遂會諸侯同盟虛朾左謂謀救宋也旣盟以謀之故襄元年欒黶合九國大夫圍宋彭城逐魚石寘諸晉地楚人憤之故是年公子壬夫又帥師侵宋鄭以楚故二年亦興師伐宋而晉師宋師衞寗殖侵鄭以報之此魚氏起禍晉宋楚鄭相仇之迹也夫宋附晉鄭附楚其結援已久楚病宋鄭亦病之晉病鄭宋亦病之宋自共公以來純於附晉不復向楚故訖平公之世盟會侵伐皆從晉命而數與楚鄭相仇自成十六年沙隨之會十七年柯陵之盟是年兩會伐鄭十八年同盟虛朾襄元年圍宋彭城二年侵鄭兩防於戚城虎牢三年同盟雞澤五年同防戚同救陳七年會鄬八年會邢邱九年伐鄭十年會吳又會伐鄭十一年又會伐鄭楚以晉師連歲病鄭欲報晉之侵故十二年公子貞帥師侵宋蓋是時晉霸方彊楚是以不敢犯晉而嫁禍於宋也宋以楚故事晉愈堅故十四年會吳於向又會伐秦又防於戚十六年會湨梁又伐許十六年同圍齊十九年盟祝柯又盟澶淵二十一年會商任二十二年會沙隨二十四年會夷儀二十五年又會夷儀盟重邱二十六年會澶淵二十七年會宋是年大夫盟宋二十九年會城杞三十年會澶淵昭元年會虢凡此三十餘年宋之從晉未嘗少有攜貳則其事晉之心可謂勤且至矣鄭自襄十一年蕭魚之會同盟中國晉楚宋鄭仇怨旣平故宋亦不受楚鄭之患而經無侵伐之文然鄭之服晉也以悼公之彊而不敢爭楚之同盟也以平公之弱而晉不敢伉陵夷至昭四年申之會楚子爲主而宋世子佐與焉蓋是時晉勢愈弱楚勢愈彊天下之政中國之事皆已在楚而宋鄭諸君事楚如事晉矣夫當晉悼時楚𨿽間侵宋國而宋力於附晉敢以伉楚以晉之彊爲可恃也今晉平微弱不能有宋使宋不遣世子從楚靈之會則當先諸侯而受禍矣是以申之會齊衞諸君未肯遽從而宋世子先至也嗚呼赫赫之晉旣不足以敵楚宋靡然從之則楚之暴橫日熾中國諸侯其誰與爭乎昭公之後盟會日疎不逮於曩昔也

平元景三公與魯交好稠略【平公殺世子附】

魯自宣公八年穆姜之女配宋共公與宋爲好故歷平元景三公春秋之世宋魯兩國有聘好之文無侵伐之事在平時襄十五年宋公使向戌來聘及向戌盟於劉十九年季孫宿如宋三十年伯姬卒叔弓如宋葬宋共姬【卽穆姜女】昭十一年平公卒叔弓如宋會葬十二年元公初立使華定聘魯以通舊好二十五年叔孫婼如宋以報之及景公時𨿽嘗與魯合諸侯會盟至於聘好之事蔑然不講蓋始以伯姬姻好禮文稠密至是伯姬之卒歷年旣久故恩意亦衰不逮於前也經書殺世子二晉獻公殺申生宋平公殺痤是也稱君殺者甚之也稱世子者世子君之貳不可殺也申生以驪姬之嬖痤以伊戾之誣皆死於無罪而二君不卹父子之親國統之鄭重輕受譖愬忍寘之死其惡甚矣故聖人顯書其爵以戒後世昏闇之君寵幸讒佞戕乂國本如二公者

元公【名佐昭十一年立二十五年卒】

元公紹宋值晉昭之世晉霸衰弱盟會侵伐罕見於經昭公卽位欲復興會盟以親諸侯故昭十一年厥愸之會十三年平邱之盟宋之君臣皆與諸侯聽命於晉然方是時諸侯攜貳已久而晉昭不徳驟欲糾合同盟昭嗣先業其何以使之懷服哉故自盟平邱之後中國無盟會者十二年至昭二十五年頃公繼立欲修大義以令天下始復會於黃父謀定子朝之難是以終元公之世十五年間與晉盟會惟此三者而已然自昭四年申之會以後楚彊晉弱則當元公時楚宜連鄭伐宋以病中國經無伐宋之文非楚有畏於晉宋也蓋以彊吳橫出楚方患之恐恐然備禦之不暇奚暇逞志於宋也然元公𨿽免外難而華向氏之族盤結於內不可禁制左云宋元公無信多私而惡華向故華亥殺羣公子拘向勝向行於其廩公請弗許遂刼公太子欒等以爲質公亦取華向之子與華氏盟以爲質後公攻華氏殺向之質向氏奔陳公與華費遂謀逐華防防因華向入合之遂以南裏叛夫華向二族自昭公以來至於元公更歷數世專制宋政根盤節錯牢不可解元公無撫循之愛威制之術而一旦惡其盛彊謀欲去之是激其亂也宜乎出奔入叛以禍宋國更數年而始定非特公族之罪實元公召之也

景公【名欒昭二十六年立未卒而春秋終】

景公終春秋三十五年外無彊霸內有叛臣內外交亂莫此爲甚攷其行事始從晉次結齊又其次交兵於鄭逞志於曹皆倚大陵小以苟一時之利而國內多虞權臣叛亂莫之能制請按其實以言之昭二十七年會於扈三十二年城成周定四年會召陵侵楚皆從晉命同其會伐蓋是時晉𨿽衰防猶能糾合諸侯勤王室謀彊楚故宋尙或從之自後六卿專晉禍難日熾不復主盟諸侯故景公於是專而從齊定十四年會齊侯於洮時齊宋方好未有怨也及是年衞世子奔宋明年齊侯衞侯次於渠蒢哀元年齊衞伐晉晉旣怨衞明年晉趙鞅帥師納衞世子蒯聵於戚明年春齊國夏衞石曼姑帥師圍戚夫衞逐蒯聵而宋受之晉納蒯聵而齊衞拒之則宋有背於齊衞矣齊以衞故銜怨於宋故哀五年齊侯伐宋宋之弱不能報伐於齊而陵虐小國數爲曹患自哀三年六年宋兩伐曹七年宋人圍曹八年入曹以曹伯陽歸夫曹與宋非有重讐宋旣伐其國又刼其君其殘暴不仁蓋亦甚矣至鄭與宋則恃晉楚更衰中國無霸擅相稱兵以快私憤彼伐之此報之終春秋見經者凡七定十五年鄭伐宋哀七年宋侵鄭九年宋皇瑗帥師取鄭師於雍邱宋公伐鄭十年宋又伐鄭十二年宋向巢帥師伐鄭十三年鄭罕逹帥師取宋師於嵒終於景公宋鄭兩國未嘗一歲息兵也然宋能病曹仇鄭而不能自制其國使公族之親亂而出奔奔而入叛若無君之國焉故定十年經書宋公子地出奔陳公弟辰曁仲佗石彄出奔陳十一年公弟辰及仲佗石彄公子地自陳入於蕭以叛樂大心自曹入於蕭十四年公弟辰自蕭來奔左謂寵向魋故也初公子地嬖富獵分其室與之公嬖魋取公子地白馬以與之地怒扶之遂出奔陳辰始說地以出奔意公必止地及地亡而公弗止故辰及佗彄亦出奔陳明年四人入叛樂大心亦從之而辰復奔魯夫宋公寵魋不義之臣致怨於公族以召禍亂其何以爲國哉嗚呼微子之祚至此其衰極矣

宋大夫

宋大夫見經者三十人公子地公弟辰皆元公之子也其公族之盛者惟華氏其次樂氏仲氏華氏九人督耦元弱閱臣定合比亥是也樂氏三人大心祁黎髠是也向氏三人戍寧巢是也仲氏二人仲幾仲佗是也獨見經者九人孔父萬仇牧子哀公孫壽山魚石石彄皇瑗是也惟司馬司城不書名氏杜云司馬公子卭司城蕩意諸而左謂書其官蓋貴之也樂氏黃氏華氏皆出於戴公之族向氏魚氏蕩氏皆出於桓公之族孔父子哀書字按公羊云孔父義形於色督將弒殤公孔父生而存則殤公不可弒故先攻其家而後試殤公故聖人書字以貴之杜謂孔父內不能治其閨門外取怨於民身死而禍及其君故稱名以貶之折衷其實當從公羊之說蓋伯仲父皆此也此曰孔父是書字以貴之也子哀當昭公之時能謹身避禍不食污君之祿故亦書字以貴之此二大夫稱字以貴之義也督萬山皆不稱族或謂督萬負弒君之惡山有罪而見殺故皆去氏以貶之是不然以爲弒君者去氏則裏克趙盾何爲不去氏也以爲有罪見殺者去氏則經以罪殺者多矣何爲書其名氏哉按經未命大夫類不稱氏如魯之翚挾是也今大夫不書氏亦未命故也司馬司城特舉其官者公羊謂宋三世無大夫三世內娶也谷謂無君之辭左謂司馬握節以死司城效節而出故書官以貴之至僖二十五年書宋殺其大夫文七年書宋殺其大夫不曰某氏公羊亦曰宋三世無大夫三世內娶也谷梁曰以在孔子祖之位尊之也又曰稱人以殺誅有罪也左謂稱人眾也不稱名非其罪也先儒曰脫之也夫公羊之說失之僻谷梁之說失之私而先儒以爲脫之則何名筆削之書哉是蓋非其罪故也若乃文十五年書宋司馬華孫來盟書以官且不書名者晉宋自魯僖會諸侯於薄釋宋公之後未嘗與魯通好一旦華孫結盟於魯以防舊好故聖人特嘉異之且不稱使也且羣公之子稱公子如公子地是也公子之子稱公孫如公孫壽是也公子之孫則以王父字爲氏如蕩意諸其受氏出於公子蕩魚石出於公子子魚是也至於羣公所以治禦其臣子得失載於經而可考者請以次而言之宋自穆公入春秋終景公十四公殤公閔公禍起肘腋之間並與大夫孔父仇牧殘於督萬之手惟桓公最賢值齊之霸外內乂安權正於上大夫名氏無見經者襄公𨿽受辱彊楚抱憤以死然國內無虞紀綱不失盟會侵伐之柄未付於大夫也成公繼祚十六年而兩殺大夫經沒其名蓋不以其罪故也然則君𨿽弱矣而臣未至於專僭逮夫昭公不君朝廷起禍於是殺其大夫司城子哀來奔而華孫結援與國來盟於魯經特書其官或書以字言罪不在臣而在昭公也文公之時華元始一帥師見經自是大夫專恣駸駸不可制矣共公卽位華元始以來聘書公孫壽一以納幣書至共公沒華元奔晉魚石奔楚宋殺大夫山變亂起於諸臣各倚彊國爭權擅私則宋之國非君之有其暴橫自恣失制於其臣也魯成十五年華元防諸大夫會吳於鐘離於是始有出會之文在平公時華元會齊衞魯邾四君於是始有臣會諸侯之文未幾而魚石復入彭城借楚之援以更宋國賴晉救卹之力欒黶合元八國大夫圍彭城逐魚石故宋之禍難始平矣原其禍端所起蓋自文共以來偏任華元以制國政夫任偏寵固怨讟之府也必有出而相仇者矣是以魚石之亂自華元召之自文共致之由是華元之族日以浸盛終平公之世華元兩與戚會華閱繼合諸大夫復會於戚襄十七年華臣奔陳二十九年華定城杞昭六年華合比奔衞其橫據宋國皆華氏黨也而向氏復起更與國政故襄公十五年平公使向戍來聘遂盟於魯夫以君命出聘而擅及魯盟則向氏之專恣不下於華氏也至昭元年又合晉楚大夫同盟於虢則二氏之彊可知矣陵夷至於元公不能深鑑前獘收其威柄又復甚焉故二氏之族終爲宋患昭二十年華亥向寧華定出奔陳二十一年自陳入宋南裏以叛二十二年自宋南裏出奔楚夫出奔亂也入叛逆也爲人臣而敢爲逆亂又非特專僭而已也向華之禍方息而樂氏之族復起樂大心以昭二十五年會諸侯大夫於黃父至景公時樂祈犂又會大夫於扈則樂氏專恣宋權又可知矣終於大心奔曹又其甚也亂生於兄弟之間公子地奔陳公弟辰曁仲佗石彄亦奔陳復入於蕭以叛樂大心自曹入蕭以從叛黨而辰又自蕭來奔按左氏以爲景寵向魋以致禍則景公之罪重可責也蓋當大夫擅政之時不能屬任善人逺屏私暱稍正國紀以杜羣臣狂逞之心而寵向魋不義之人釁生禍起則以春秋之法責其首惡繄誰之咎哉嗚呼易戒履霜經譏世卿言人君禦臣不可不蚤正也觀春秋之世莫不以人君弱於威制或怠於政機是以大阿之柄稍假於寵臣至其末流極獘則君之所以爲君惟名位僅存而權勢已陰移於下然是患非特宋也六卿分晉三家專魯七穆擅鄭田氏盜齊若出一轍可勝嘆哉

春秋比事卷八

欽定四庫全書

春秋比事卷九

宋沈棐撰鄭

世家

按世家鄭桓公友周宣王庶弟也宣王封於鄭百姓愛之幽王以褒後政治多邪諸侯叛之公問太史曰王室多故予安逃死太史對以雒之東土河濟之南地居虢鄫其君貪利百姓不附公試居之虢鄫之民皆公之民也公於是徙其君於雒東而虢鄫獻十邑竟國之桓公後爲犬戎所殺鄭人立其子掘是爲武公娶申侯女女曰武姜生太子寤生少子叔段自莊公入春秋傳國十二君合二百四十二年今攷其行事終始次諸公而論之

莊公【名寤生惠二十六年立桓十一年卒】

昔舜立於嚚母傲弟之間克盡孝友終全天倫之愛使母與弟烝烝不至於姦故萬世之下稱爲人子爲人兄者必以舜爲歸焉共姜之惡不若嚚母之殘戾段之不恭不若傲弟之難馴而莊公無帝舜之徳終致母子乖離兄弟相殘繄誰之咎哉罪在莊公閒之不得其道故也蓋從父之命君子且猶不許其孝況莊公繼鄭之祚列爲諸侯而制於共姜之命是誠孝乎否也舜之母非不愛其弟也舜非不欲富貴之然封象於庫處之僻小之國不及以政則象𨿽有圖舜之心亦何能爲哉今共姜以愛段故爲之請京公遂使居之馴致尾大之患逮其釁成稱兵交攻僅平其難則莊公之不忍於初是乃忍之至也或者罪其克段於鄢謂當緩追逸賊始得親親之道是大不然狥大義者不顧其親故周公誅管蔡以衞王室叔向屍叔魚以正邦刑聖人均有取焉段據彊邑欲回干戈以攘賊莊公則𨿽殺之可也況以師徒討之而不殞其身則莊公之罪蓋不在克段明矣然罪不在於克段而聖人深貶之特書其爵罪其不戒履霜之漸也夫莊公以不逆共姜之請爲小仁及寘姜於城頴又以固守誓言爲小信不知斥母殘弟之惡蓋百倍於此然則若鄭莊者誠瑣瑣小人哉

莊公與齊衞宋魯陳蔡仇好終始

周室東播王綱不立諸侯肆行而莫禁故干戈仇敵盟會固黨各出私意而未嘗請於王命當是時彊者附之弱者陵之同利相趨同患相觧同好相求同惡相讐初不以禮義合也惟復不以禮義合是以仇好不常朝從夕變反覆無信莫此爲甚請援鄭以質之莊公之與向背者凡六國齊衞宋魯陳蔡是也於齊則倚其威彊終始無怨於魯則始爲相仇中爲相好終又爲齊而相攻於宋則終始而相怨於衞則始中結憾終從齊伐魯遂與釋怨修好至陳蔡二國則力寡勢弱不與諸國等不能自爲徳怨姑從附於諸侯之後耳故始從宋而與鄭仇中從齊而與鄭好終從王而又與鄭仇矣大抵鄭以蕞爾之國𨿽自桓公武公開國未久其失猶足以自艾然而敢與諸侯抗者蓋恃齊以爲援也較鄭之力固不能敵衞宋諸國之眾而得齊爲援又有魯以助之則衞宋諸國不足畏又其甚也敢抗天子之命而世子忽有功於齊且連齊以伐魯則以憑恃彊齊起禍中國開干戈之路實自鄭始然則鄭莊之罪是可責也觀隠三年齊侯鄭伯盟於石門親兩國之好至十年因魯求成齊復會於中邱是年合三國伐宋爲鄭故也冬齊人又防鄭入郕而十一年齊侯魯隠又及鄭伯入許桓二年平宋五年如紀十年戰郎鄭皆與齊同之終始無毫髮之隙則以齊彊盛故鄭堅於從附耳所謂於齊則倚其威彊終始無怨者此也衞以隠二年鄭人伐之及州吁當阻兵安忍欲修舊怨於諸侯故四年請宋陳蔡伐鄭以報伐衞之役十年宋衞入鄭旣又連蔡伐戴鄭伯憤三國之師遂因其伐戴復伐其師而取之至桓公五年衞因王有怨於鄭又從王伐之則鄭衞積憾如此之深也宜乎自是以後連兵不解未易修好數年之間郎之戰齊爲鄭以伐魯衞欲厚結於齊遂與齊鄭同戰於郎十一年復盟於惡曹以堅齊鄭之信則衞之好鄭非畏鄭之彊蓋畏齊而親之爾於衞則始中結憾終從齊而好鄭者此也宋以隠四年州吁以子馮爲請故殤公以師從之親爲主兵五年邾鄭伐宋以報四年之憾是年宋復伐鄭圍長葛而取之十年入鄭伐戴皆與鄭稱兵交惡然至桓二年鄭乃與齊魯諸國會於稷以成宋亂鄭伯之意豈能欲報怨以徳平宋禍於倉卒哉蓋利其禍難欲乘釁以伐之耳逮督以重賂求諸侯解兵鄭亦不得獨攻之也故經書以成宋亂又取郜大鼎於宋言魯之取鼎則他國可知矣自是訖莊公世宋人厭禍不起難於鄭鄭以宋不見伐亦不敢加兵於宋故十餘年間兩國無侵伐之文然終未嘗與之修好於宋則終始相怨者此也魯以隠四年翚帥師防宋衞諸國伐鄭六年鄭來輸平八年且以祊歸魯隠公利宋之邑則不得不修好於鄭修好則不得不致憾於宋故十年會齊鄭於中邱遂使翚會伐宋則魯至是不復與宋好矣十一年時來之會入許之役及桓元年會於垂假許田盟於越二年會於稷皆魯鄭二國相輯睦如一無少貳也逮十年忽有功於齊而魯以周班後鄭故齊鄭來戰於郎書來戰而不書伐罪齊鄭也夫鄭伯恃忽之功挾齊之彊責魯不以其過而輕棄兩世之好則罪在莊公亦明矣故經變文以譏之所謂於魯則始爲宋而相仇中爲祊而相好終又爲齊而相攻者此也若夫陳蔡二國則初以宋衞可依鄭不足懼故連宋衞以伐鄭及鄭結齊魯其勢稍彊故桓二年陳侯與稷之會蔡侯修鄧之好遂與鄭伯結爲與國逮五年王欲伐鄭則又依王室以爲名復從王伐之相仇如初是其終始仇好初不出於已國故苟一時之便耳所謂不能自爲徳怨而從附於諸侯之後者此也凡自齊至陳蔡六國與鄭仇好之迹其反覆如此是無禮義以維持而求便一已之私所以至紛然者歟嗟乎鄭莊之不君甚矣始不能制弟之惡而兄弟至於相殘又不能定忽之位而公子至於五爭外𨿽倚齊之彊不見剪滅於諸侯而內制於權臣之手卒貽後禍或者稱爲賢君亦何妄哉

厲公【名突桓十二年立莊二十年卒】

鄭自莊公立嗣統不正鄭國之權專治祭仲及宋執祭仲求立厲公迄莊十四年厲公復立國難方定四公子之亂相防而作二十餘年忽一出而一歸突再出而再歸子亹子儀皆以國人見弒不終其位是以詩人閔鄭之亂也曰公子五爭兵革不息蓋謂厲公兩立忽子亹子儀皆一立凡五請也請攷經傳論之初祭仲有寵於莊公莊公使爲卿爲公娶鄧曼生昭公故祭仲立之宋雍氏女於鄭莊公曰雍姞生厲公雍氏有寵於宋莊公故誘祭仲而執之曰不立突將死亦執厲公而求賂焉祭仲遂與宋人盟以厲公歸而立之是歲昭公奔衞厲公立故經書宋人執祭仲突歸於鄭鄭忽出奔衞稱人以執罪莊公也突歸之文不加貶者罪祭仲也突簒忽而立國人不與故十五年出奔蔡忽歸鄭是年厲公自蔡入櫟據鄭別都以逼昭公魯會諸侯伐鄭謀納厲公弗克而還明年公復會伐之諸侯之事未竟至十七年髙渠彌防忽舊怨弒昭公而立其弟子亹子亹立一年爲齊人所殺祭仲逆子儀於陳而立之是爲鄭子儀子儀當歸十有四年傅瑕殺之更納厲公厲公復立鄭難始平此自桓及莊鄭公子三大夫弒君立君終始之迹也夫昭公𨿽罹禍難而在位不久經不書殺固宜若子儀君鄭十四年自莊四年齒於諸侯已稱鄭伯而於入與弒經亦不書何哉蓋春秋之作以嚴君臣正名分爲急不書其入與弒不與其當國也夫突簒自立義𨿽不正然已嘗紹君之位成君之禮則終其身爲君可也方子儀之立突已在櫟櫟鄭邑也有君在國其可立乎謂非正不當有鄭則子儀乘鄭之亂竊據君位亦非正也是以孔子於厲公之入也曰鄭伯突入於櫟於其死也曰鄭伯卒而子儀則於二者皆沒不書意可知矣嗚呼祭仲食君之祿而不能死君之事聽宋逼脇偸生苟免廢君立君以起禍難如婢妾賤人俛首人後見利則從無足譏者惜乎鄭莊之賢不早正國統以定大義寵任權臣委棄國柄卒使太阿倒持國祚幾絕豈非春秋之罪人哉

宋魯與鄭廢立

自莊公卒諸侯與鄭廢立之事二宋爲首魯次之至齊衞陳蔡燕則徒與魯同其侵伐而已未嘗主兵也宋自桓十一年雍氏宗恃莊公之寵執祭仲始納厲公祭仲與盟而許之故是年突歸於鄭忽出奔衞宋之力也然雍氏𨿽納厲公而莊公嘗執之以求賂突未嘗徳宋也故厲公之入宋鄭不和魯桓公以六年伐齊齊人饋之餼魯以周班後鄭忽常怒魯而爲郎之師有怨於魯故當厲公入國之初力平宋鄭十一年公會宋公於夫鐘會於闞十二年盟於谷邱會於虛又會於復會鄭伯盟於武父夫魯之所以平宋與鄭以厲之入宋爲之平國兩平則突之位可久也爲突求援於宋欲以固其位者非爲突也意在修怨於忽也宋旣不受桓公之意屢請屢辭故是年魯遂及鄭伐宋與宋戰桓公自是始好鄭而仇宋矣明年宋多責賂於鄭鄭不堪命故以紀魯及齊宋衛燕戰而敗之宋旣不得鄭賂又怨鄭魯之仇已故十四年遂以齊蔡衞陳伐鄭報宋之戰及十五年國人不與厲公厲公奔蔡昭公復歸厲公入鄭居櫟魯復惡昭公之入始復修好於宋連兵以病鄭故是年公會宋衞陳於袲伐鄭洎髙渠彌弒昭公立子亹魯始息意於鄭人矣原宋魯二君之心皆非爲鄭也宋以利故欲立厲公以取賂魯以怨故欲立厲公以簒忽凡二國者始則相親以相結終則相怨以相攻無非競錐刀之利肆蠭蠆之毒懷讐則欲報圖利則欲取如閭巷之乍叛乍合而已曷有仁義之心歟嗚呼自子儀立國難略平是時齊𨿽未霸魯以姜氏之禍衞以惠公之難諸侯興師互相侵伐未嘗臨鄭故鄭國之事比前爲少其後子儀被弒厲公初立則又值齊霸盟會侵伐皆往從之故終厲公之世兩會於鄄鄭皆與焉𨿽然使鄭國諸君能復從中國倚霸自彊則鄭之境土可恃以無虞矣楚𨿽暴橫安敢彎而向鄭哉惜乎其昧於此也

鄭在小白時叛齊卽楚

楚爲鄭患自魯莊已然幾與春秋相終始也故莊十六年始書荊伐鄭夫鄭以弱小之國介乎彊楚驅逐逼脇兢兢然保疆土之不暇所恃者中國霸而已中國有霸則楚不敢向鄭鄭亦不得而從楚不幸霸業不興蠻荊暴橫則鄭委身於楚惟其所命𨿽欲顧瞻中國不可得已當厲公時楚勢未盛齊霸方興中國可恃而荊蠻可卻也然鄭𨿽兩與齊會而會鄄之後猶間宋伐郳興師侵宋故十六年齊衞伐鄭以服之則其不純服霸主一以盟幽之後猶貳於齊慢而不朝故十七年齊執鄭詹以威之則其不純服霸主二嗚呼小白圖霸之初楚勢亦防矣鄭猶貳齊若此況其旣沒之後中國無霸彊楚煽熖十倍於前欲冀鄭之無叛不亦難乎哉

文公【名防莊二十二年立僖三十二年卒】

鄭自厲公從霸至於文公踐祚以來倚齊爲重歷數年間國內晏然靡有侵伐之事逮莊二十六年同盟於幽固齊好也楚以鄭從齊故明年又爲伐鄭之役齊侯於是會魯宋以救之僖元年楚復伐鄭齊又會六國於檉左云謀救鄭也二年楚又侵鄭三年又伐鄭鄭以楚師比歲侵伐欲求於楚孔叔曰不可齊方勤我棄徳不祥故四年鄭伯從齊伐楚然方是時齊𨿽主霸而楚亦盛彊鄭方仗齊爲援聽命以伐楚又懼楚之不能釋憾於我也故五年首止之防鄭伯逃歸不盟蓋其病楚之兵威而不敢奉齊盟也夫鄭旣不能堅事齊之心捐好背盟猥趨夷虜故六年齊侯會六國伐鄭圍其新城七年又復伐之而莫之能救於是殺申侯以說於齊又使世子華交盟於母猶懼齊之未平也故八年乞盟於洮復修舊好自是一於事齊莫有二心是以九年葵邱之盟十三年咸之會十四年緣陵之役十五年牡邱之盟十六年淮之會皆奔走奉事未嘗少懈而楚亦畏服齊霸不敢犯鄭故鄭得以靖節於盟主也逮明年小白旣沒中國無霸鄭患楚之蓄憤已久將修怨於其國故十九年與楚盟於齊二十一年復防於盂又盟於薄二十七年盟於宋去華卽夷苟免一時之難而已然宋以二十二年合四國之師以伐鄭者宋欲圖霸而惡鄭之從楚故也鄭以楚故受伐於宋故是年冬楚及宋戰敗宋師於報鄭之役也曁二十八年晉文興霸城濮之戰楚師大敗是年踐土之盟溫之會皆晉主之而陳鄭諸國罔不率從越明年翟泉之盟諸侯從晉者六國而鄭獨不至故三十年晉人圍鄭左氏謂無禮於晉且貳於楚也夫文公在位四十餘年始則援齊爲彊固結盟好中則背齊卽楚叛中國之盟會而依附豺狼戎狄之國及其終也則又從而歸晉然且有攜貳之心而不能惇信好蓋其乍叛乍從取陵於大國豈奕世之賢諸侯哉觀其惡髙克而使將兵卒致棄師之恥信宣仲之譖申侯有殺大夫之惡其昏闇不明柔懦不斷又若此之甚也

穆公【名蘭僖三十二年立宣三年卒】

鄭自晉文興霸服從中國至穆公時重耳旣沒襄公旣立𨿽霸業稍衰襄尙能主盟諸侯薦修盟會故其始也鄭以聽命於晉不敢向楚攷之春秋僖三十三年從晉伐許宣二年從晉伐秦三年從晉伐沈七年與晉盟扈皆未嘗叛晉也九年楚始伐鄭而晉合五國大夫救之猶足以抗楚未至於失鄭故十二年鄭會公於棐十四年同盟於新城十五年盟於扈十七年從晉伐宋又盟於扈凡此皆穆公從晉之迹也然十五年扈之盟晉以齊數病魯將謀伐齊及是受賂於齊而晉師遂止十七年伐宋之役晉以宋殺昭公興師問罪及是實受賂於宋而晉師亦止夫爲盟主伐叛柔服用彰威徳而動輒受賂以貽諸侯羞則晉徳其衰矣穆公爲是謂晉不足與而受盟於楚宣元年始與楚子侵陳宋宋陳衞曹會晉師於棐林伐鄭晉人宋人又伐鄭蓋晉宋之與國也鄭旣附楚勢必病宋宋有鄭患則必連晉衞以報之此理之必然也明年宋華元鄭歸生爲大棘之戰宋師敗績鄭華元大敗其師其臣則宋不敵鄭可知矣晉宋懲此之敗不勝其恥遂連陳衞四國之師而復以侵鄭楚伐陸渾鄭勢單寡遂及晉平士會入盟楚以鄭叛乃舉兵侵之接靈公之世二歲之間楚兩病鄭蓋自宣元年以來至此鄭又服晉也嗚呼觀鄭子家遺趙宣子之書曰南人有言畏首畏尾身其餘幾又曰鹿死不擇音小國之事大國也徳則其人也不徳則其鹿也鋌而走險急何能擇詳味其言則鄭𨿽鄰楚亦非有心於叛晉者由晉衰貪利失道無撫綏之術有以致之而已噫二霸其賢哉

靈公【名夷宣四年立是年歸生殺之】

靈公在位不久事不見於春秋無可論者按左傳靈公見弒出於子家以食黿之憾遂陷大惡夫爲人臣而邀口腹之欲憤其小忿忍弒君父如刈竹葦此眞夷狄禽獸者也子公𨿽知君不可弒而權不足制脇以從命厥罪惟鈞經沒不書蓋以恕矣嗚呼二子之惡固不容誅然靈公禦失其權自貽禍難不可謂無罪何則知子家爲可殺則殺之可也何至養成其惡使得肆豺狼之暴哉嗟夫春秋之君彊者過於殘忍弱者失之震怯觀魯隠於羽父鄭靈於歸生皆孱弱不斷禍及其身爲天下笑易曰履霜堅冰至爲人君者可不戒哉

襄公【名堅宣五年立成四年卒】

襄公在鄭值晉成景之世霸業稍衰彊楚傲然無憚晉之意是以屢病於鄭夫穆公繼祚二十三年從晉盟者四伐者一會者一其從楚侵陳宋者不過一再而止蓋是時晉之襄靈尙能糾合諸侯以衞中國而去重耳之霸未逺其聲威猶足以震楚也故楚不敢易晉而力於爭鄭逮襄公時晉或遭靈公之難方務內靖未暇勤諸侯也又其在位不久威柄不施而景公繼之邲之戰大挫於楚楚爲是敢肆猖獗數爲鄭患鄭𨿽欲堅於事晉其勢有所不能故襄公被伐於楚者居多而從楚之迹亦多晉之伐鄭者鮮而鄭從晉者亦鮮請按其實以言之鄭在晉成公時宣五年楚人伐鄭九年楚復伐之晉𨿽以郤缺救鄭而不能解禍難遂致鄭人求成於楚十年晉宋衞曹並力伐鄭以討其貳鄭復請成於晉原鄭向晉之心不可謂不切矣楚師兩伐而附楚晉命一討而歸晉則襄公之不忘盟主可知也柰何楚復致伐而晉之力不能急鄭襄公始會楚子結盟於辰陵然亦非其願也故已而背之楚子遂大舉圍鄭之師以責辰陵之盟當此之時晉苟能一戰敗楚鄭將欣然從附中國永堅事晉之志矣不幸林父敗師於邲楚勢愈張則𨿽晉爲鄭慮亦當俛首從楚以紓一時之難也故自是以後終襄之世皆一於附楚成二年從楚侵防又同盟於蜀遂與楚同好棄仇無復叛去晉𨿽以宣十四年成三年兩加兵於鄭而終莫從晉如曩昔者非成公背華卽夷樂於附楚揆晉之勢不足以捍吾國耳嗟乎襄公脇制於楚使不得內顧中國雍容禮文而染於篳路之俗豈鄭之罪哉蓋以晉之成景無重耳之賢不能威楚而反致敗衂竟使襄公不得已而歸之誠晉之可責哉

悼公【名費成五年立六年卒】

悼公在位逾年而卒事無可攷惟成五年虫牢之盟一服晉而已是時晉景公懲邲之敗復修霸業諸侯稍稍歸晉故防自宣十七年同盟斷道齊自成二年請盟袁婁宋自成三年從晉伐鄭鄭知晉勢復興故至是五年遂背楚歸晉自是以後按成公之世鄭之於晉屢叛屢服兩國交伐矣【詳見成公】

成公【名倫成七年立襄二年卒】

鄭介乎晉楚之間事晉則楚伐之事楚則晉伐之自穆公以來叛服不常然攷其從違之迹實視兩國之彊弱晉彊於楚則從晉爲多楚彊於晉則從楚爲多觀成公當晉景之時晉𨿽多難其勢已彊故鄭𨿽叛而較之於楚事晉爲久楚不足以敵晉故也是以成六年楚公子嬰齊伐鄭晉欒書救之七年嬰齊復伐鄭晉侯合九國救之晉懼鄭有貳楚之意是年晉遂同盟於馬陵以固鄭九年晉爲汶陽之田諸侯貳晉晉人懼會於蒲以防馬陵之盟楚人間諸侯之貳以重賂來鄭鄭會楚公子成於鄧蓋成公至此一叛晉也晉以鄭叛故因其如晉遂執鄭伯晉欒書伐鄭十年晉復合五國伐鄭鄭以晉屢見伐乃復背楚歸晉故十三年會晉伐秦十五年同盟於戚又會吳於鐘離至十六年楚使公子成以汝陰之田求成於鄭鄭遂叛晉歸楚故是年同楚侵宋又合楚子戰晉侯於鄢陵楚鄭敗績鄭𨿽敗師猶未服晉故十七年晉侯合八國伐鄭同盟於柯陵是年又伐鄭鄭亦未服至十八年復合楚子伐宋故襄元年韓厥帥師伐之二年鄭師伐宋終成公之世不復歸晉矣夫鄭有貳心於楚𨿽陽示服晉而楚一誘之則隨以背晉而晉知鄭之不可保也故叛必伐之必盟之要之以神明懼之以禍福餌之以利害其欲服鄭之計以力矣況鄢陵之勝晉有震楚之威宜乎鄭伯俯伏請罪懷攺事之心不待再伐而後服也然自鄢陵之後晉三伐鄭鄭終不從而連楚侵伐仇晉愈深者蓋知晉之不足恃故也夫霸者之服諸侯非獨兵威之盛足以鋤彊去暴亦在有徳以懷服之耳厲公敗楚伐秦摧折勍敵秦不敢稱兵報伐楚不敢爭鄭屢侵其兵威非不彊也然暴虐無親阻兵安忍曾無柔服之徳而三族擅權國內多難禍將起於蕭墻則爲鄭之計與其從晉不若附楚之安是以𨿽屢被伐而訖從楚自如也然則霸者欲長有諸侯主盟中夏盍亦增修其徳乎

宋鄭仇好

宋鄭自入春秋至厲公二國仇好事皆已論之於前及二霸之興中國諸侯稟命盟主莫有攜貳故宋鄭皆與盟會同心修好無有侵伐至文十七年鄭始從晉伐宋宣元年鄭又連楚侵陳及宋是年宋會陳衞曹伐鄭乂獨伐鄭自是以後宋鄭兩國侵伐交好多見於經惟襄十一年蕭魚之防鄭純服晉中國帖然故宋亦解仇於鄭者二十年大抵宋一於晉而鄭多附楚從叛不一方鄭歸楚則必連楚必陵宋晉之與國叛晉則仇宋理之必然也宋旣爲鄭所侵則晉必爲宋釋怨亦倚晉之彊間鄭而伐之故終晉之世宋或獨伐鄭或連晉以伐鄭鄭或獨侵宋或連楚以侵宋其間惟鄭叛楚歸晉則兩無侵伐矣或曰攷之春秋中國諸侯交附晉楚不一而從違彊國交鋒抗衡獨多宋鄭何也蓋宋鄭壤地相比疆塲之事玉帛之使易成仇好況當時鄭恃楚以彊宋恃晉以彊晉楚旣不相下則肘腋之國稱兵相淩宜矣

衛鄭仇好

衞與鄭自二霸擅盟諸侯委順侵伐之事蔑無聞焉至成二年楚鄭侵衞三年衞連晉宋伐鄭以報之十年衞獨侵鄭又會諸侯以伐之十七年衞括侵鄭襄二年又連晉宋侵鄭原衞之意所以屢仇於鄭者以晉故也鄭旣叛晉則防必倚晉伐之及晉自平昭以來霸徳旣衰不能主諸侯防知晉不可恃也故自襄公二年伐鄭之後六年間不復加兵許鄭以助晉之威彊於是防鄭始弭兵矣至定之八年晉以衞之叛盟故侵鄭侵衞而衞鄭之好愈固於前是年衞侯鄭伯盟於曲濮十年會於安甫故比年盟會無復曩時之稱兵見衞之仇鄭所以屢見於經者其原起於附晉也

鄭許仇好

春秋之時王綱不正諸侯恃彊陵弱無國不然故魯之於邾宋之於曹鄭之於許皆憑其勢力足以並吞而將噬之且以其壤地相近兵車易臨是以加兵侵暴每每見經觀鄭自莊公入許之後後世子孫踵其前軌陵蔑尢甚文公侵之穆公伐之襄公三伐之至於悼成之世圍伐各一簡公合晉衞之師又一伐許至獻公而遂滅其國焉夫鄭加兵於許者如此其數而許未嘗敢報鄭之伐其間若僖二十二年襄十六年𨿽兩嘗伐鄭不過憑恃諸侯之國借人之力以少快一時而已所以然者鄭足以制許許不足以仇鄭也嗚呼以鄭之脇制於楚切切然臣事之不暇盍亦增修其徳撫循小國繼好息民以保封疆不務及此而逞志於許是猶螳螂捕蟬而不知黃鵲之從其後也

公【名髠襄公三年立七年卒】

公繼立值晉悼興霸故鄭一於從晉未嘗叛而歸楚自襄公二年晉欲服鄭連宋衞以侵之鄭旣服晉故三年會九國盟鄭雞澤五年合十四國會於戚皆以堅鄭好也自是以後終公之世悉從晉命故五年晉會七國救陳鄭伯與焉七年會於鄬公未及會而卒然則公之純於從霸異乎先君擕貳者蓋以悼公霸業之盛以威服之故也

簡公【名嘉襄公八年立昭十二年卒】

鄭自公之時𨿽嘗服晉及簡公嗣位初畏楚見偪而叛晉者三至襄十一年蕭魚之會悼公霸業旣盛楚之力不足以抗晉故自此一會之後至襄二十五年凡十五年間不復背晉以歸楚然是時晉霸浸衰中國之權晉楚狎制故二十七年晉趙武楚屈建會鄭良霄於宋而盟之是會𨿽晉楚同列異於前文而聖人猶序晉於楚之上者以見晉𨿽衰猶足以主盟也至昭四年楚子主會於申鄭始委晉而歸之自是天下之政中國之事皆專於楚鄭始交事兩國無純附晉之心如悼公之時然則非鄭有貳心實中國無霸有以召之也攷之於經襄八年鄭伯會晉侯六國於邢邱楚公子貞帥師伐鄭鄭遂服楚此一叛晉也九年晉復會諸國伐鄭而盟之鄭始服晉矣楚子憤鄭攜貳繼而伐之鄭又從楚此二叛晉也十年晉侯復合諸國伐鄭城虎牢以逼之楚人救鄭故鄭得以倚楚之援未肯卒服是以晉侯率諸侯以伐鄭同盟於亳城北鄭始再服晉矣旣又復叛故襄十一年晉侯合諸國伐鄭同盟鄭又服晉於是會於蕭魚自是以後鄭一心事晉不敢向楚者二十年蓋自晉景以來服鄭之功至此爲特盛也楚以鄭貳也故是年執鄭行人良霄十八年伐鄭二十四年二十六年兩伐鄭𨿽兵師屢加而鄭終不復向楚非鄭之徳晉而讐楚也以晉霸之興足以勝楚鄭可恃以無恐也馴至昭公四年晉霸寖微權制於楚申之會楚子主之鄭伯或向楚或從晉奉事之心少損於前矣嗚呼晉盛則鄭從晉衰則鄭叛其從違實視晉之彊弱然則昭定之間所以不純於從晉者非鄭之罪蓋晉之削也

鄭簡公與陳蔡宋仇好

簡公在位最久其侵陵敵國四見於經攷之經傳皆未嘗以私憾報復無非奉事彊國因以致仇而已陳蔡楚與國也宋晉與國也方其附晉則侵蔡伐陳及其從楚則背晉伐宋故襄八年邢邱之會鄭始服晉則侵蔡公子燮及亳城北盟之後鄭復叛晉則連楚以伐宋至是蕭魚之會以後鄭純附晉不復向楚於是與楚爲惡故二十五年入陳伐陳以仇楚之與國矣嗚呼善盟會惡侵伐春秋之義也夫彼以兵加惡於我而我復以兵報之此季世末俗報復之常理耳春秋且猶惡焉況於已無私憾而師兵四出殘民暴骨以求媚於大邦其惡豈不甚乎然則簡公之罪不容貸矣

定公【名寧昭十三年立二十八年卒】

春秋至昭公時晉悼旣沒霸業已墮楚靈驕暴諸侯不從彊吳乘間梗其喉牙使不得摶食中原如曩時之盛則楚亦衰矣然攷之春秋晉楚兩國𨿽同於衰而晉尙能糾合諸侯以申盟會鄭以楚不足依猶往從晉不復向楚故昭十三年防盟平邱二十五年會於黃父夫獻公卽位昭三十二年同城成周定四年同侵楚盟臯鼬晉𨿽衰鄭猶從之如此者以楚勢削弱不敢與晉爭鄭鄭猶得以悉意於晉故也或曰楚子爭鄭其來久矣今𨿽稍衰楚必能委鄭以與晉也而經自昭公以來蔑無楚伐鄭之文何耶曰諸侯之勢足以自保然後敢以圖人當昭公之時彊吳躡楚之迹浸以肆橫故四年大會諸侯伐之五年六年又伐之楚方拒吳之不暇何暇於討鄭乎楚𨿽欲圖鄭鄭亦安能屈身以役之乎然則楚之不敢謀鄭勢使然也

獻公【名蠆昭二十九年立定九年卒】

聲公【名勝定十年立末卒而春秋終】

魯定之初晉霸𨿽衰猶能會盟諸侯故城成周之役侵楚之會臯鼬之盟鄭皆與焉則鄭猶從也及聲公卽位晉徳愈微盟會侵伐蔑然不講鄭始東結齊魯與晉爲敵故定十年會齊侯於安甫十一年及魯平叔還涖盟於鄭哀二年鄭罕逹及晉趙鞅戰於鐵而鄭敗蓋是時魯與齊交好晉與齊爲仇鄭旣交通齊魯背晉之盟於是帥師戰晉不顧惜哉嗚呼以晉國之君自襄昭以來區區於保鄭其盟會非不堅也一旦乘頽之極遂背盟棄好交結敵國稱兵相陵𨿽曰晉徳之衰不足以收鄭爲鄭伯其亦可罪哉

鄭大夫

鄭大夫見經者二十四人宛及詹不氏未命也祭仲申侯非鄭之公族蓋祭仲初一封人有寵於莊公遂執鄭政而申侯自楚奔鄭則皆非公族明矣自穆公以來終春秋專鄭政者皆鄭之族裔及之於經公子七人公子歸生【子家穆公弟】公子棄疾【子良】公子喜【子罕】公子防公子發【子國】公子騑【子駟】公子嘉【子孔】是也公孫五人公孫輒【子耳】捨之【子展】蠆【子僑】夏【子西】段【伯左子子卬】是也公族七人良霄【輒子伯有】罕虎【子皮】罕逹遊吉【子太叔】遊速【太叔子】國參【子產子】駟是也按唐武平一傳穆公生十一子子然及三子孔三族亡子羽不爲卿惟子罕子駟子良子國子遊子卬子丰七族子孫世執國政故稱七穆然見於經者惟罕駟良國遊五人而卬與丰無聞焉罕虎罕逹出於子罕遊吉遊速出於子遊國參出於子國良宵出於子良駟出於子駟是皆穆公之裔也其他系於行事者請按經傳言之宛以歸祊見於隠八年或者以謂去宛之族所以深貶鄭伯擅易天子之田是不然歸祊易田罪在鄭伯於宛何與杜謂未賜族故不氏其說當矣祭仲以宋人見執桓十一年或謂祭氏仲孫天子命大夫是不然春秋凡書字貴之也祭仲專鄭之權不能死義命見執於宋廢忽立突乃春秋之罪人安得而貴之哉然則仲當書名稱人以執者罪祭仲也詹以莊十七年齊人執之及自齊逃來兩見於經蓋當時小白旣霸鄭旣伐宋又不朝齊故齊侯因幽之盟遂執其臣討前惡以辱鄭伯然詹爲鄭國之臣不能伏節守死以解國難乃自齊而逃魯其罪大矣故稱人以執又曰自齊逃來者貶鄭詹也申侯以鄭殺之見於僖七年按左氏申侯以結憾於陳轅濤塗遂譖於鄭伯曰申侯美城虎牢將有叛意故鄭伯因齊之逼用濤塗之譖殺申侯以說於齊觀經上下是年齊人伐鄭秋鄭世子華聽命於會則左謂說於齊信矣凡此四人者不系於公侯者也公子歸生以宣二年與宋戰華元四年弒其君夷兩見於經先儒謂大棘之戰旣敗其師又其帥惡其艾中國故聖人備書之以甚歸生之惡然靈公之弒實子公書子家知君之不可弒而不能制子公其權不足故也其餘若公子去疾以成三年伐許公子嘉以成四年伐許十六年侵宋公子防以十六年會吳公子發以襄五年聘魯公孫輒以十年伐宋捨之以十一年侵宋二十五年入陳良霄以二十六年會澶淵二十七年會於宋蠆以十四年會吳伐秦會戚夏以二十五年伐陳段以二十九年城杞罕逹以昭元年會厥愸遊吉以二十五年會黃父國參以昭三十二年城成周遊速以定六年滅許十年會安甫罕逹以定十五年伐宋哀二年與晉戰十三年取宋師駟以哀七年救曹凡此盟會侵伐或出於盟主之命或出於國君之命其善惡褒貶𨿽不專在於臣下然七穆子孫逓逓相繼盤根固節侵權逼上漸不可制聖人顯其名字著於筆削者所以傷君之弱而疾臣之專也至若襄十年盜殺公子騑公子發公孫輒三十年良霄奔許入鄭鄭人殺之十九年殺其大夫公子嘉昭二年殺公孫黑則著之經傳幾可以探筆削之義按襄十年諸侯伐鄭師於牛首初子駟與尉止有爭將禦諸侯之師而黜其車尉止又與之爭子駟抑尉止曰爾車非禮也遂弗使獻子駟爲田洫司氏堵氏侯氏子師氏皆喪田焉故五族聚羣不逞之人因公子之徒以作亂於是子駟當國子國爲司馬子耳爲司空子孔爲司徒冬十月尉止司臣侯晉堵女父子師僕帥賊殺子駟子國子耳刼鄭伯以如北宮子孔知之故不死夫盜者微賊之稱一日而殺三卿其惡固不必言然鄭伯爲國不能選賢而委柄於公族三卿執國政不能禦下而見夷於羣盜以春秋之法責之則君臣皆不免爲罪人也聖人列數之蓋所以著其惡歟襄十九年鄭子孔之爲政也專國人患之乃討尉止之難子孔知而不言及前年楚師伐鄭至純門子孔實召之子展子西率國人殺之書曰鄭殺其大夫以國討爲文罪子孔之專也夫子孔已爲公族與三卿同秉國政知尉止作亂黙而不言是亦爲盜而已且賣國召師專權恣寵人臣之惡無以過此其見殺於國人豈不宜哉襄三十年鄭伯有嗜酒爲窟室而夜飲酒將使子晳如楚子晳伐之伯有奔許鄭伯盟國人伯有怒伐鄭北門駟帥國人以伐之伯有死於羊肆書曰鄭人殺良霄不稱大夫言自外入也昭二年公孫黑將作亂欲去遊氏而代其位駟氏與諸大夫欲殺之子產使吏數黑之罪使就吏黑遂縊經曰鄭殺其大夫以國討爲文罪在黑也夫伯有嗜酒而侈飲取怨國人負罪出奔不能悔過自咎乃回戈以攻其國黑觀伯有之亂不鑑覆轍反欲夷艾手足攘據其位二子見殺於國人皆自取之也故經於良霄不稱大夫於黑稱鄭殺其歸罪二子明矣嗚呼以鄭小國介於晉楚之間左右攻討扶持不暇固當選賢任徳君臣協心同濟國難以保其宗社可也乃以一國委於公族使致爭權固黨稱兵相殘者躡迹而起向無子產之賢焚載書安公室左提右挈相持鞏固則鄭國之邱墟當不終於春秋矣

春秋比事卷九﹤經部﹐春秋類﹐春秋比事﹥

欽定四庫全書

春秋比事卷十

宋沈棐撰

搜狩總論

古者春搜夏苗秋狝冬狩皆有常禮故周制大司馬之職各以其時候農隙而講行之春秋以來干戈相防諸侯日獘於徵伐搜狩之事𨿽未必盡廢然當時疆場有難朝不及夕何暇於待時王綱弛墜僭逼日甚何暇於顧禮故有師次而治兵者有逾禮而大閱者其僭分失時殆未可盡責也

搜

觀經書搜者五皆在昭定之間說者謂昭八年秋搜於紅譏其失時十一年夏大搜於比蒲二十二年夏大搜於昌間定十三年夏大搜於比蒲十四年秋大搜於比蒲蓋譏其僭禮嗚呼以是度聖人之意蓋亦淺矣必曰五搜所書意在明禮謹時則自隠至襄歷九君無慮數百年豈無可譏者乎左謂紅搜革車千乘十一年比蒲之搜以當齊歸之薨爲非禮公羊例以爲罕書谷以紅之搜爲得正昌間之搜諸務而用春事皆不書褒貶之論者又謂按成元年作邱甲使邱出甲士一人以見當時兵寡勢弱其賦役不得不蹙也逮襄十一年始作三軍三家分公室以專其權民愈勞而兵威愈不振矣故循沿以至昭定之間軍旅困獘日虞干戈𨿽屢舉大搜之禮耀威鄰國名侈實違乃所以見其弱耳是說𨿽未甚合經然頗勝前說蓋嘗思而得之當昭公時國柄專以季氏定公時國柄移於陽虎故昭公之搜三定公之搜二時書於春秋異於他公者聖人之意以謂當二公在位君不得有其國而奪於大夫大夫不得專其政而制於陪臣各恃兵威以爲彊使國人莫敢脾睨終致於不可制馭區區錄此於簡冊者蓋傷二君之削弱而疾二臣之彊橫也夫自古背叛之初其初未嘗不收攬兵權盡歸於已待其威聲迫脇足以陵轢天下是以賊君亡國敢爲逆亂無復顧憚季氏之逐昭公陽虎之竊寶器豈非以兵威自專故其流至此耶然則有國家者愼無以兵柄與人

狩

狩冬田也天子諸侯四時必田者蓋謂治安不忘危亂所以講武經而教民戰也豈徒肆盤遊逐禽獸而已哉然先王之制田必以時不妨於農殺必以禮不殄天物故此禮一行而講武重農愛物三徳備焉春秋書狩者三惟桓四年獨書公狩於郎至莊四年公及齊人狩於禚則爲齊人書哀十四年西狩麟則爲麟書爲齊人書者蓋以彭生之難桓公見殞於齊莊公之與齊侯義不戴天不能雪恥報怨乃連車結軌縱馳逐之樂不以爲醜其惡甚矣故公谷皆以爲齊人者齊侯也其稱人者公羊謂諱與讐狩谷謂卑公之敵刺不復讐而釋怨也二說皆可取而谷梁之說最爲詳明然則經於莊書狩豈非主於齊人乎爲麟書者蓋孔子當周之季傷聖王不作中國淪胥文武之道掃地而麟𨿽嘉瑞出非其時是以哀傷而絕筆焉聖人之意以謂定哀之前尙冀王道之復振麟爲時出猶可以爲祥至定哀末年夷狄暴橫權臣僭竊世道交喪不可復興而麟方見不足以爲瑞是重可哀而已故經於狩未有言其所至此獨書麟且絕筆也豈非主於麟乎至於桓公書狩於郎則地非越境禮非過時筆削之意自有深意左氏以爲禮公羊以爲逺夫旣合於禮則春秋不書若以爲逺則郎蓋魯地聖人未應重責也先儒則以謂不時夫周之正月蓋夏之十一月則於此而狩正其時也安得爲不時哉紛紛之論皆不足以盡聖人之意以桓公簒弒自立身負大惡自虞諸侯之討已毎欲阻兵安忍自爲威彊以耀武於鄰國聲威於國人使人莫敢睥睨故經書太閱一及此郎之狩皆在桓公他無書焉然則所書之防果可考矣

治兵大閱【作甲作軍捨軍附】

古者軍制之等兵威之數講武之禮莫不有常法焉法旣一定而後肄習各以其舊簡閱各以其時無事則戢而不用有事則易爲之備其可考而知者若中春教振旅中夏教茇舎中秋教治兵中冬教大閱此治以四時者也以數軍實以昭文章以明貴賤以辧等列以順少長以習威儀此講以三年者也今魯素無武守一旦國家有故始汲汲焉召而輿尉省視缺乏立國之不武亦槪可想見矣然而春秋之義不系此也荘公之於諸兒有不戴天之仇有惡於諸侯之恥總不能手刄凶頑以慰先靈而反朋比爲惡非時動眾以従事於素無嫌隙之宗閔忘拉幹之毒昧獨漉之義是以聖人據事直書以見公之全乎無有人心焉耳成公二年作丘甲疏云此甸賦也甸出長轂一乘甲士三人步卒七十二人今使丘出之故書杜云備齊難暫爲之以靖其國使邱出甲士一人古者九夫爲井四井爲邑四邑爲邱出戎馬一足牛三頭而無甲士今始增之以理推之此義甚安襄公書作三軍昭公書捨中軍左謂季武子固請於叔孫穆子請爲三軍各徵其軍穆子盟之三分公室而各有其一季氏使其乘之人以其役邑入者無徵不入者倍徵【使軍乘之人率其役邑入季氏者無公徵不入者使公家倍徵之】孟氏使半爲臣若子若弟【子弟之半】叔孫氏使盡爲臣【盡子弟以父兄歸公】及其捨之也四分公室季氏擇二二子各一皆盡徵之而貢於公【國人盡屬三家三家隨時獻於公而已】經曰捨中軍卑公室公羊曰譏三卿也古者上卿下卿上士下士捨中軍貴復正也夫先王之制大國三軍次國二軍小國一軍魯次國而作三軍三軍亂王制也若以作而非正則捨之爲是矣然當襄昭在位三家專權並吞公室其勢日甚於前安得於昭之時能爲復古之事哉是則公谷之說徒泥於經文而不究當時之意也折衷論之蓋當以邱明爲證𨿽然變古易常春秋之所甚惡故作之舍之備書於經以見上不由天子之命下出於權臣之手其衰頽獘壞至此極矣此春秋之意也

城築總論

養民之道在愛其力民力足則生養遂生養遂則教化行而風俗美故爲政以民力爲重春秋凡城一邑築一囿時不時必詳而錄之皆譏其輕用民力也然得其時者其惡小非其時者其惡大故經書城築𨿽例以示譏而必謹其時者此也請按經傳而備論之經書內城者十八城兩邑者二卿帥師城者三書築者八若隠七年夏城中邱九年夏城郎桓五年夏城祝邱十六年冬城向宣八年冬城平陽成四年冬城鄆九年冬城中城襄十三年冬城防定六年冬城中城哀四年夏城西郛五年春城毗六年春城邾瑕左氏例以時與不時爲傳蓋謂春夏秋當農之時不可城築妨民故例以爲不時至冬則農旣畢無妨民事故例以爲得時傳曰凡土功龍見而畢務戒事也【謂周十一月三務始曅戒民以土工之事】火見而致用水昏正而栽龍至而畢則左氏立例之意以各爲得時可知矣公羊惟隠七年傳中邱之義曰以重書蓋其意謂以土功之重故書於經谷梁則曰城爲保民爲之民重城小則益城益城無極凡城之志皆譏也及成九年城中城之義則曰非外民也範以爲譏公不務徳政恃城自固不復能衞其人民而定六年城中城之義則曰三家張也範以謂三家張侈故公懼而修內城攷三傳先後之意則左氏失之拘公羊失之晦谷梁失之鑿蓋凡此書城𨿽無他義皆譏國君勞民費財不務修其徳政以爲安彊之計特其時不時罪有輕重之別耳至於莊三十二年書春城小谷左氏曰爲管仲也杜預以爲小谷齊邑也公感小白之徳故爲管仲城其私邑而先儒則爲小谷魯邑在曲阜西比以理推之則左氏之說大爲不然管仲相小白霸天下聖人許之爲仁蓋春秋賢大夫也詎肯不由天子之命而受其城邑況莊好興土功於羣公尢甚於春秋所書初無異文若謂小谷齊邑爲管仲城之則當書曰城齊小谷聖人安得而沒言之哉然則今當爲魯邑書之者亦以譏莊公之困民力也文七年書公伐邾三月甲戌取須句遂城郚公谷二傳皆泥於甲戌謹日之義而不明聖經之本意其說皆無足取蓋譏用師徒以取大邑又勞民以城國之邑則其困極民力莫此之甚故經先書取須句繼曰遂城郚所以甚文公之惡也襄七年夏城費左氏謂南遺爲費宰叔仲昭伯爲隧正【主役徒】欲善季氏而求媚於南遺謂遺請城費吾多與而役故季氏城費【傳言祿去公室季氏所以彊】蓋費季氏邑也季氏以不時城所食邑則其專權自恣可知矣襄十九年冬城西郛城武城左氏皆曰懼齊也蓋魯自成公以來至於襄公凡五十年皆專於事晉而怠於齊若鞌之戰又敗齊而盟之魯旣與齊接壤而齊猶未服於晉則在魯不可不虞也故十九年兩城其邑特異於他公豈非朝夕虞齊之難故耶定十五年冬城漆左氏謂不時告也杜謂實以秋城冬乃告廟魯知其不時故緩告從而書之以示譏其餘傳皆亡此義然此出於左氏之臆說未知當時之意其是非未可質也書內城者十八其義見此

城兩邑者二

莊二十九年冬城諸及防定十四年秋城莒父及霄谷梁謂以大及小無所褒貶蓋城一邑春秋且猶譏之況一時而城兩邑其殘民之力不亦甚乎莊定之罪不容貸矣書城二邑者二其義見哉

卿帥師城者三

文十三年季孫行父帥師城諸及鄆左云書時也谷曰稱帥師言有難也先儒謂帥師而城畏莒也鄆莒魯所爭者襄十五年夏季孫宿叔孫豹帥師城成郛左謂齊侯圍成貳於晉故也於是乎城成郛哀三年季孫斯叔孫州仇帥師城啟陽杜謂魯黨範氏故懼晉而城啟陽以諸家之說參之則凡書帥師城邑者蓋有懼難之意然自僖以前經無大夫帥師城邑之文獨於文公始變文而有帥師城者蓋春秋自文公以來大夫專政國事之權多出於大夫然魯之大夫多矣獨三家專恣尢甚故大夫之城非叔孫則季氏以見帥師城邑魯君所不得專而擅於三家故也帥師城邑者其義見於此

書築者八

凡城築之事不同左謂有宗廟先君之主曰都無曰邑邑曰築都曰城杜謂左氏此例止於築邑他築非例蓋築臺築囿亦謂之築而非築邑也先儒謂功大曰城小曰築則城築固自有辧觀經莊元年書欲築王姬之館於外則所譏在王姬之館不專於興築也左曰爲外非禮也公羊曰築之禮也於外非禮也築之何以禮王姬者必爲攺築於路寢則不可小寢則嫌羣公子之舍則以卑矣其道必爲之攺築者也谷梁曰築之外變之正也仇讐之人非所以接婚姻也衰麻非所以接弁冕也其不言齊侯之來迎不與齊侯得與吾爲禮三傳之說左氏最失公羊𨿽以爲非禮而不原其失禮之由谷梁之義似近經意而謂變之正則又不然蓋莊居桓之喪則主齊之婚有害於禮教又有彭生之讐則主齊之婚復傷於恩爲魯之計當力辭於天子可也今爲齊主婚而築館於外以迎王姬則害禮教傷私恩甚矣故曰築王姬之館於外譏莊公知其失禮畏齊之彊而不敢卻也莊二十八年冬築郿左謂非都也谷謂山林藪澤之利所以與民共也虞之非正也按谷梁之說謂規罔山澤之利則築郿非邑也然果非邑則春秋所書與築臺築囿同文安得止曰郿哉是築郿築邑也特非若城城髙大其制耳二十一年書三築臺公羊謂築臺於郎譏臨民也築臺於薛譏逺也築臺於秦譏臨國也谷梁之義同於築郿之文皆失聖人之防蓋莊公比歲興作一年而三築臺其妨農害民莫甚於此春秋屢書之所以甚公之惡也成十八年秋築鹿囿左謂書不時公羊謂譏有囿矣而又爲也谷亦同築郿之文昭九年冬築郎囿左謂書時定十三年夏築蛇淵囿三傳無義夫池臺苑囿皆非賢君好尙春秋書此所以深疾三君困黎庶之力廣遊觀之地借曰得時亦不免於罪也使聖人以其得時而書之則是起後世驕淫之君借閒暇之時縱汰侈而不卹耳豈垂世立訓之義哉𨿽然詳觀魯君自隠歷哀更二百餘年未有不書城築者其不城一邑不築一囿愛民力而重農事者惟僖一人而已至於莊公則驕奢淫佚特甚於諸公故春秋於其季年書城築爲尢多幸僖公嗣位克荷其業故魯之宗社得以緜逺而不墜使繼其位復如莊公則魯已並吞於他國將不得與春秋並終矣宜乎僖公見頌於詩人而莊公之見刺也

外城六

春秋書外城六其初皆出於霸主其後出於晉大夫或以衞中國而禦外侮或以合諸侯而勤天子論其得失皆得罪於三代而有功於春秋者也何哉古者天子在上諸侯以藩屏爲職凡城國之事必請命而後行此王制也周衰天子防弱諸侯恣橫中國之事得以自專未嘗請命於上侵權犯分王法所宜誅所謂得罪於三代者此也然莊公以來彊侯肆橫弱小之國不能自存王室多難天子之位不能自安故有見滅於狄人者有見脇於彊楚者有見迫於東夷者至於天子則手足相殘顚越艸莽王國之墜危如綴旒使當時無霸主之賢又無大夫之助以抑彊扶弱存亡救難維持而鞏固之則國非其國矣所謂有功於春秋者此也請備論之僖元年齊師宋師曹師城邢三傳之義皆美小白有存亡繼絕之功夫小白固可取矣然邢爲狄患小白帥三國之師而往救焉則急於救患使邢不至於奔亡可也乃次於聶北逡巡顧望待其遷而城之𨿽城之美不若救之之功爲全且善也先儒謂與其旣亡而城不若未亡而救之其深得春秋之防歟二年城楚邱三傳之說皆不盡筆削之意蓋救邢之師𨿽不能成功觀閔元年書齊人救邢而僖元年更書三師救邢則齊侯猶有救援之名也今衞爲狄滅齊侯擅霸主盟中國坐視其困不舉一援之力待其旣遷而往城之欲以收繼絕之功蓋亦難矣春楚直言城楚邱不書齊侯者不使齊侯亡仁義之實而愛仁義之名若曰非齊侯所封也十四年諸侯城緣陵左曰諸侯城緣陵而遷杞焉不書其人者闕也公曰城杞也曷爲城杞滅也蓋徐莒脇之不言其脇爲小白諱也谷曰諸侯散辭也聚而曰散何也小白之徳衰矣【若曰非小白所制故曰散辭】三傳之說谷梁爲近先儒又謂會咸諸侯故不序若是則春秋何所寄褒貶哉蓋杞以微弱之國迫近東夷小白恐其脇制浸入於夷狄故率諸侯城以衞之此小白之徳也而經總書諸侯不書主盟者蓋自葵邱之會以後霸業已衰中國多有叛者故聖人沒其爵使若小白徳衰與諸侯等也襄二年遂城虎牢左曰防於戚謀鄭故也孟獻子請城虎牢以逼鄭遂城虎牢鄭人乃成公羊曰虎牢鄭之邑其言城之何取之也不言取諱伐喪也大夫無遂事言遂歸惡於大夫谷曰若言中國焉內鄭也先儒又謂鄭叛去中國與楚比周荀防城以逼之然後乃服故不系之鄭使若自城中國之邑然服鄭以安中國善也乘人之喪取人之邑其可哉此大不然蓋城虎牢所以逼鄭而絕其援使服中國而已未嘗取其邑也且服鄭以安中國此霸者之美功聖人豈區區罪其伐喪者哉然戍虎牢則系之鄭城虎牢則不系之鄭者鄭以楚逼脇屢服屢叛自城虎牢逼之之後歸晉者四年乃始背之至襄十年𨿽戍之而未服故虎牢不系之鄭者以鄭請服故內之於中國也至戍虎牢鄭旣不服則外之宜矣此所以系之鄭也二十九年仲孫羯會晉荀盈十一大夫城杞左曰晉乎公杞出也故知悼子合諸侯之大夫城杞谷曰古者天子封諸侯其地足以容其民其民足以捍城以自守也杞危而不能以自守故諸侯之大夫相率以城之此變之正也蓋杞以防弱比鄰東夷不能自保故晉荀防合諸侯大夫相與協力以承霸主之事求之當時庶乎其可取矣昭三十二年仲孫何忌會晉韓不信合十一國大夫城成周左曰王使富辛如晉請城成周谷曰天子微諸侯不享覲天子之在者惟祭與號故諸侯之大夫相率以城之此變之正也蓋當時敬王有子朝之難出居狄泉其後還周請於晉罷戍而城是以晉韓不信防諸侯大夫而城之書者喜晉大夫有功於王室也嗚呼天子失政權在霸主諸侯失政權在大夫周之衰防蓋亦甚矣故當僖公之時城邢城楚邱城緣陵則出於小白及襄公之後城虎牢城杞城成周則出於晉大夫小白侵天子之權爲可罪也然時無明主則善之晉大夫侵諸侯之權爲可罪也然時無霸主則善之觀春秋者責之以三代之法恕之以一時之美庶幾其無負於筆削之防矣

獻防總論

古者諸侯出師則由王命伐國則爲王討旣戰而勝則獻俘於王禮也春秋諸侯防扈不臣出師不由王命伐國不爲王討所之俘又不歸王而反獻之弱國焉其意欲誇大己功使之畏威而屈服也故春秋書獻防皆在齊楚夫以齊楚大國在春秋最爲雄彊區區之魯臣事之不暇何爲獻防以奉魯哉是知所獻之之意徒欲誇功而耀威耳請攷經傳言之莊三十一年齊侯來獻戎防左氏曰非禮也凡諸侯有四夷之功則獻於王王以警於夷中國則否諸侯不相遺俘公曰威我也旗而過我也谷曰齊侯也不言使內與同也戎菽也僖二十一年楚人使宜申來獻防杜曰獻宋防也公羊曰楚子也其稱人爲執宋公貶也谷曰不曰宋防不與楚防於宋也按莊三十年齊人伐山戎明年來獻防卽山戎之所得也夫齊魯交好久矣莊公自二十二年結婚於齊同盟告糴納幣觀社奉事奔走魯無虛歳以齊大國小白方霸而親來獻防非畏魯也蓋二十六年宋嘗伐戎不克今齊師克之而遂獻防於魯是所以誇之之意也夫安諸夏尊王室霸者之事也齊侯防不獻之於王而徒以誇魯故春秋正名其爵以貶之若曰霸主之賢且猶輕蔑天子無臣事之意使當時諸侯誰肯協力以尊王乎然則書其爵者所以甚惡齊侯也左氏公羊蓋略得其意而谷梁失之逺矣楚自小白之沒中國無霸欲驅率諸侯驟主盟會宋襄𨿽有紹霸之心而力不敵楚反貽挫辱故僖二十一年盂之防執宋公以伐宋是年遂來獻防則所獻之防蓋宋防也然盂之會楚彊宋弱實楚爲主陳蔡鄭許匍匐就會而魯獨不來楚以魯未服故假獻防之禮以耀其威而迫脇之若曰宋襄大國我俘之魯弱於宋必不敢外我而不歸也觀是年獻防之後公遂會諸侯就盟於薄則知獻防而魯遂畏楚是以屈膝而往盟也公假之說經意或然嗚呼小白當莊十一年霸業方興諸侯未盡服也當時中國所望於霸主者豈止伐一山戎而已哉爲小白者正宜謙沖抑畏以全大業可也而遽自驕滿以誇功於人蓋亦小矣夫以楚之暴橫鴟張虎視陵轢中國則蹈獻俘之惡無足深怪彼小白以驅攘之功領袖當世而首爲厲階以啟夷狄防扈之計則其罪聖人蓋百倍楚子矣

田邑總論【疆田墮邑附】

諸侯之田邑上則受之於天子下則受之於先君彊者不可取弱者不可與也春秋之時諸侯恣橫上不知有天子下不知有先君故紓一時之難者挈地與人而不恥貪一時之利者並人之地而不卹夫子深疾其獘是以凡取一邑一田必備錄之所以戒貪殘激衰懦而存王法也請攷經傳而論之經有書假田者有書歸田者有書疆田者有書歸邑者有書墮邑者皆因當時取與之實以示褒貶隠八年鄭伯使宛來歸祊左曰鄭伯請釋泰山之祀而祀周公以泰山之祊易許田鄭伯使宛來歸祊不祀泰山也公羊曰祊鄭湯沐之邑天子有事泰山諸侯皆從有湯沐之邑焉谷曰名宛所以貶鄭伯惡與地也左氏之意以祊近魯許田近鄭故鄭以祊易許田各從所近也今考經文上下乃知左說不然按隠四年夏公及宋公遇於淸是年衞州吁連鄭圍宋東門是以宋公伐鄭而翚防之蓋淸之遇魯親宋東門之役宋讐鄭故魯助宋以謀鄭也及五年宋圍鄭長葛於是鄭來輸魯平六年宋取長葛八年鄭遂歸祊以結魯矣魯旣得祊於是背宋親鄭故十年會鄭伐宋敗宋師於管取郜取防然則鄭所以歸祊者志在求魯賣宋而已非爲易許田也邱明見桓元年有璧假許田之事遂爲是說夫祊自祊耳許田自許田耳隠公去桓蓋一世矣祊之歸魯亦已久矣使鄭果易許田當於隠取之豈有更一世而始責償哉經旣不書則邱明之說吾不信也谷謂貶鄭伯惡與地其說固然而不知魯取鄭祊厥罪均也故下書入祊以惡魯桓元年鄭伯以璧假許田左氏泥於前說以是年鄭始取許田以結祊成固非矣而公谷妄生異說謂非璧假特設爲此文諱魯直以許田與鄭耳是又不然使鄭不以璧假則春秋何私於魯鄭而諱其惡哉大抵隠公之時魯宋比周侵陵鄭國不得已歸祊奉魯以紓禍難隠公旣沒桓負大惡虞諸侯之見討欲修好於鄭故鄭鉗其罪惡而取之聖人書此非徒病鄭亦病魯也夫寶玉土地天子之所與國君之所守也今鄭以璧歸魯魯以田與鄭亡天子之賜棄國君之守其罪大矣僖三十一年取濟西田左氏謂分曹地也杜謂二十八年晉文討曹分其地境界未定至是乃以賜諸侯公羊曰取之曹也不言取之曹諱取其同姓之田也晉侯執曹伯頒其所侵地與諸侯也三傳之意皆謂分曹田者蓋以重耳之出過曹而共公不禮晉文旣霸復有附楚之罪曹之負晉也深晉之讐曹也重故二十八年入曹執曹伯畀宋人至是分曹之地以與諸侯而魯得濟西田也然考之經凡書田邑或取或歸或書主名鄭歸祊而系之鄭齊得濟西田而系之齊是也使濟西田果曹地則經當書曰取曹濟西田不當沒而不書也且重耳紹霸以大義今諸侯彊中國曹𨿽有仇於晉何至入其國執其君而又剖分其地以與諸侯哉使重耳擅分天子之田私以與人則春秋所書必有以顯重其惡而經不言則非曹田明矣況曹小國也晉侯旣分於魯侯則齊宋衞陳皆應得之以一小國裂其土地徧賜諸侯則曹不能國也而又十四年新城之盟曹伯來會終春秋其國復存何哉然則濟西田當爲魯之侵地因晉而復之蓋文旣霸率服同盟欲正其封疆以抑諸侯之侵叛故復魯所侵之地使得取而歸之也宣元年齊人取濟西田左曰爲立公故以賂齊也公羊曰以賂齊爲弒子赤之賂也【子赤齊出故】谷曰言取授之也十年齊人歸我濟西田左曰公如齊齊人以我服故歸我濟西田公羊曰齊已取之矣其言我者未絕乎我也齊以言取之其實未之齊也谷曰公娶齊齊由以兄弟反之不言來公如齊受之也成二年取汶陽田左曰晉師及齊國佐盟於袁婁使齊人歸我汶陽之田公羊曰鞌之戰故也八年晉侯使韓穿來言汶陽之田歸之於齊左曰季文子私與韓穿曰汶陽之田敝邑之舊也而用師於齊使歸諸敝邑今有二命曰歸之齊七年之中一予一奪二三孰甚焉霸主將徳是以而二三之其何以長有諸侯乎公羊曰來言內辭也脇我使歸之也谷曰於齊緩辭也不使盡我也定十年齊人來歸鄆讙陰田左曰春及齊平夏公會齊侯於祝其孔丘相將盟齊人加於載書曰齊師出境而不以甲車三百乘從我者有如此盟孔子使玆無還揖對曰而不反我汶陽之田吾以共命者亦如之故齊人來歸鄆讙陰田【三邑皆汶陽之田】公羊曰孔子行乎季孫三月不違齊人爲是來歸之谷曰夾谷之會孔子相焉齊人鼓噪而起欲執魯君孔子命司馬止之罷會齊侯使優施舞於魯君之幕下孔子使司馬行法首足異門而出齊人來歸鄆讙陰之田蓋爲此也哀八年齊人取讙及闡冬齊人歸讙及闡左曰齊悼公來魯季康子以妹妻之卽位而逆季魴侯通焉魯弗敢與齊侯怒而伐我取讙及闡秋及齊平齊閭邱明來盟且逆季姬以歸嬖冬齊人歸讙及闡公羊曰賂齊也爲以邾婁子益來也【邾婁齊與國畏齊怒而賂之】谷曰諱內也凡此皆齊魯自宣以來取田經傳終始之迹也蓋齊與魯鄰而齊彊魯弱故魯之壤地多見迫於齊日削月朘不能自保其間𨿽盡奉事之禮借疆國之力得還其故地然衰微不振亦已甚矣故聖人備書於冊亦以傷魯之弱而病齊之彊也故經自文公十四年魯以子叔姬之難齊嘗讐魯其事齊之禮重於事晉而宣公又其甚者蓋其弒赤自立懼齊見討故卽位首年遂以濟西田求寵於齊而魯與齊田實自此始自是以來公親如齊者三大夫如齊者四公防伐及平國者一其連車結軌委身事齊略無虛歲齊以魯旣屈服故因公來而歸濟西之田書我者明本魯地也不書來歸者說者謂公親受之齊也及成公卽位臧孫許及晉侯盟始背齊歸晉齊由是致怨於魯故二年春齊人伐我北鄙魯欲堅晉之好免齊之難故是年因郤克憾齊四卿請晉師戰齊而敗之齊師旣敗請命袁婁而受盟於晉晉致命於齊使以田歸魯故魯遂得取汶陽之田不曰歸我而曰取者蓋彼欲歸之則曰歸此力能取之則曰取汶陽之田非齊所欲歸乃假晉力而歸之故曰取也然五年虫牢七年馬陵之盟晉以齊服復與齊好故八年使韓穿來言汶湯之田歸之於齊夫晉爲盟主號召諸侯務存信義可也前年魯從於晉旣以命齊歸田於魯今以齊好晉又命魯挈田與齊其背信違義終始反覆可謂甚矣故經著晉侯使韓穿來言者甚晉侯之不信也又慨魯之土地乃天子所封非晉侯可得制也今晉使一大夫來言使歸於齊則是魯國之命制在晉也故經詳書以惡之然汶陽之田經不直曰歸齊又無齊取之文以左氏載季文子之言則似魯不與而定公十年歸鄆讙陰田傳謂孔子與齊侯盟約反汶陽之田故齊人來歸之杜又謂三邑皆汶陽田使如二家之說則鄆讙陰田卽汶陽田也然此三邑旣爲汶陽之田則經當直書曰齊人來歸汶湯田何得異其文哉蓋嘗論之春秋書歸田有二例或曰歸我或曰來歸以理推之歸我者挈地以還我若書取濟西田歸我濟西田是也來歸者挈地以與我若書宛來歸祊我入祊是也鄆讙陰田經不書取而曰來歸者則是齊田來以與魯明矣三傳皆謂夾谷之會孔子相故齊人畏魯而歸田夫孔子一旅人轍環天下一君無所鈞用自定七年齊國夏伐我西鄙八年公兩侵齊夏齊國夏復伐魯至十年始與齊平而修夾谷之會則三邑之歸蓋齊魯釋怨修好故以此奉魯也然齊彊魯弱其來久矣今𨿽交好齊何畏魯而還與之田耶蓋齊非畏魯實畏晉也按定八年公以齊國夏伐我遂會晉師於瓦左謂晉士鞅趙鞅荀寅救我故公會之則齊所以歸田者懼魯晉連師以伐之況當時齊景公在位崔氏之禍方息而田氏之權浸盛景公不卹國勢之將亡而驕淫奢侈厚賦重刑則其衰防甚矣苟加以晉魯之師將不勝其患則歸田於魯抑亦紓禍者歟哀八年取讙及闡左謂以季姬之故結怨於齊故齊取二邑及季姬歸齊乃歸讙及闡【詳見齊悼公及前例】其言無所見經蓋去年入邾以邾子益來益齊出也故齊人怨魯遂取讙及闡及是年公旣歸邾子益於邾是以齊人歸之凡諸侯土地取之歸之皆書者惡其專也取而不歸則又甚矣經書歸田取田其義見此昭元年叔弓帥師疆鄆田左曰季武子伐莒取鄆莒展輿立而奪羣公子秩秋齊納去疾展輿奔吳叔弓帥師疆鄆田因莒亂也公羊曰曷爲帥師而往畏莒也左氏止載其事無所褒貶公羊以爲畏莒是矣按文十二年季孫行父城諸及鄆鄆本魯邑地鄰於莒其後爲莒所奪而復取之故昭元年經書取鄆然魯𨿽得鄆而猶懼莒之侵奪故叔弓必帥師疆之也然經書帥師者多皆以譏大夫之專也是以大夫帥師城邑至文公而始見經帥師疆田至昭公而始見經今此之書以見昭公不能自專國柄擅威權於臣下也循沿至定十年非特大夫之專而陪臣且得恣橫故定十年兩書叔孫州仇仲孫何忌帥師圍郈定十二年季孫斯仲孫何忌帥師墮費左氏事實其詳已見於魯定公論公羊曰孔子行乎季孫三月不違曰家不藏甲邑無百雉之城於是墮費墮郈谷曰墮猶取也左氏紀其事甚詳而明谷梁大不然公羊似得其意當時陪臣僭竊據彊邑而亂公室其背叛數矣是以季孫墮城邑搗其巢穴使不得肆其搏噬而魯之宗祏可以僅存也或者謂墮邑之討實出孔子嗚呼聖人治國家必先修政刑固基本爲不防之計政刑不修基本不固區區墮其封邑以紓目前之禍何淺也大抵聖人經營謀慮必先圖逺不苟於目前故季康子患盜而孔子戒以不欲其問政也戒以正身以是推之則當時之陪臣彊悍若此孔子所以懲艾之者必不爲墮邑之淺也然而春秋必書此以見向也二家專政侵陵國君今也陪臣僭暴復侵三家上下相承如出一軌所以甚傷魯之削弱也嗟夫春秋季世爭地以戰殺人盈野爭城以戰殺人盈城國國皆然也使當時諸國壤地自守各遵王制彊不吞弱大不並小則干戈徵伐何自而起惟其貪暴無厭侈心日恣務廣封土自爲髙彊是以侵伐起而爭鬭繁田邑之利一彼一此曽無定所可勝嘆哉

春秋比事卷十

欽定四庫全書

春秋比事卷十一

宋沈棐撰

郊總論

郊祀之禮尙矣按禮天子以冬至祭上帝又祈谷於上帝於郊故謂之郊皆天子之禮也魯自僖公以來終於春秋例皆用郊先儒謂成王賜周公以天子之禮樂故魯得用郊則魯之郊非魯罪也故春秋不譏魯郊特因其失禮而書之以貶其潰亂先王之典耳是不然記曰魯之郊禘周公其衰矣則魯郊非禮也成王以周公有大勲勞故於沒也賜魯用天子之禮樂以祀周公成王固未免失禮然特周公之廟得用之而已後世子孫乘春秋之季禮法廢壞因而僭侈遂於羣廟皆用天子之禮且僭郊焉其實成王未嘗許魯以郊謂魯得用郊者非也說者又謂魯之僭禮自隠歷桓及莊經未嘗書郊而特始於僖公季年豈僖公首爲僭亂之階耶蓋春秋之作所以正典禮嚴分際也而典禮之辧猶深望於賢者故其責之也亦重觀隠桓以來考仲子之宮丹楹刻桷僭慢典禮無所不至則循前軌僭用郊祀蓋無足怪者僖公遵伯禽之法復周公之宇修泮宮而禮教興伐淮夷而兵威振在羣公之中最爲賢者固當矯拂前人之愆以正先王之墜典而因仍不革自蹈僭瀆之罪是可深責故春秋書郊首於僖公若曰魯之郊自僖公啟之也然先王之制卜郊卜牛養牲免牲及望祭山川載於經籍自有常典而春秋所用大抵各立私意肆行一時故或用郊之不時或郊而屢卜或養牲不謹或免牲非禮或不應望而望於先王典禮無一不失春秋詳書其事非特譏郊之僭且罪其紊亂舊章而不顧也請按禮言之夫祈谷之郊禮以孟春蓋周之三月也郊用辛日故以二月卜三月上辛不吉則卜中辛又不吉則卜下辛所謂吉事先近日也今羣公書郊則以四月五月九月未嘗書三月焉所謂用郊之不時者此也凡卜三旬皆不吉則不郊今書羣公郊或四卜或五卜皆爲過禮惟襄七年三卜郊不從乃免牲𨿽卜郊之數合禮而免牲又非矣所謂郊而屢卜者此也禮曰養牲必在滌三月故自周之十一月下旬而養牲至二月中旬而牲成故得以二月下旬備三月上辛之用詩曰秋而載嘗夏而福衡言謹牲如此今或郊牛之口傷或兩書鼷防食郊牛角見不能謹牲以嚴郊祀以致牲牷不備或郊禮遂廢所謂養牲之不謹者此也凡不郊皆卜免牲吉則免之不吉但不郊而已禮曰卜之不吉則系日而待庀【牲庀具待明年用】然後左曰之今或郊不從而遂免牲或鼷防食之而遂免牛用見牲不待庀旣卜而免牛不得成牲而用所謂牲之非禮者此也說者謂春秋之義郊後必望祭不郊則不當望凡書猶三望者皆非禮今書望者三皆以不郊而用之故經曰猶猶者可以己之辭也夫旣不郊則望亦已矣今不郊而猶三望用見羣公馮祭祀以徵福於神而不知反爲失禮所謂不應望而望者此也然祭之辧牲牛之義說者蓋皆不同谷梁謂牲曰牲傷曰牛未牲曰牛公羊亦云傷者曰牛左氏曰牛卜日曰牲公谷之說以經於卜郊則曰牲牛傷則曰牛且以定十五年哀元年有攺卜牛之文𨿽非傷而亦曰牛則以未牲故也三家之說以經驗之似或可取若以左氏謂牛卜日曰牲書卜郊不從者屢矣或書乃免牲夫卜旣不從則曰不協吉用之牛當不得謂之牲矣而經何以書免牲乎然則左氏之傳不如二家之長也說者又謂卜而養之曰牛養成而將用之曰牷攷之經曰此義或然乃望祭之義或以謂禮天子祭天諸侯祭土天子有方望之事無所不祭諸侯山川有不在封內者則不祭則望祭諸侯所得用魯𨿽不當郊而猶望也攷之周官言四圭有邸以祀天旅上帝兩圭有邸以祀地旅四望則四望爲天子之事者也夫天子四望則諸侯三望蓋不爲僭矣然則爲今之說望祭者諸侯所得行特不得因郊而望也範以三望爲海岱淮公羊謂泰山河海杜預以爲分野之星及國中山川以意攷之三傳皆未爲得蓋天子祭四方諸侯不得用天子禮故缺其一而二之耳經自僖公終於定哀書郊書望書免牲書免牛凡此皆譏其失禮也而獨於成十七年九月辛丑用郊曰用之者以九月尢非用郊祭之時成公於此而郊見其僭亂尢甚故別異其文甚之也至於定哀二公止兩書郊皆不言卜與用則以當時之卜旣從而後郊於禮爲近所書止不時耳嗚呼典禮之大莫大於郊自周之衰禮法廢壞先王之制掃地殆盡聖人傷其紊亂不可復救將親行而未得故垂意於筆削之間使天下後世知禮之不可僭也噫孰謂褒貶爲虛文哉

雩論

按周官旱暵則舞雩者旱祭之名然天子雩乎上帝用盛樂故稱大雩諸侯雩乎境內山川其禮樂殺於天子則不得謂之大雩矣而春秋於羣公之年書大雩者二十有一以諸侯而用天子之禮其僭亂可知矣凡書之意皆謂此也左氏謂龍見而雩過則書之又曰書不時也公羊謂言雩則旱見言旱則雩不見凡書者記災也谷梁以謂雩月正也雩得雨曰雩不得雨曰旱又曰冬無爲雩又曰秋大雩非正也毛澤未盡人力未竭未可以雩也月雩正也其時窮人力盡然後雩雩之正也何謂其時窮人力盡是月不雨則無及矣是年不艾則無食矣雩者爲旱請也古之人重請以爲非遜也夫左氏以爲龍見而雩則建巳之月也凡於是月而雩則爲常禮故經不書六月雩而至於他月則書之所以譏其過禮也夫先王之制雩禮急於爲民而已天時不雨害民稼穡則雩之可也何必拘於建巳之月使必建巳之月然後爲正則他月有旱暵之災先王豈有拘於禮文坐視民之饑饉而不卹哉此左氏之說非也公羊謂記災是又失聖人之防夫春秋之書災異自有常文若大水大旱載於經者多矣聖人豈以祭祀之禮記災異乎此公羊之說亦非也谷梁以月雩爲正時雩非正夫爲民父母救民之急將匍匐之不暇而日毛澤未盡人力未竭以行其區區之遜不亦鄙哉此谷梁之說亦非也蓋凡雩者爲旱禱也一月之旱故雩書月一時之旱故雩書時以是論之說皆爲未得然書雩之例時月而不日惟昭公季年八月上辛大雩季辛又雩一月之間兩書雩且曰又者公羊謂聚眾以逐季氏此似得其意而未盡說者曰僭禮瀆禮皆常談也考之經是時昭公失位季氏專權國人不與故兩舉而行祭祀以市愛民之譽求免禍而已是以春秋兩書而疾之嗚呼古者先王修徳應天勤卹民隠無或豫怠是以雨暘得時得時而民康阜不幸水旱之災出於非常則至誠惻怛形於祭祀所以存事天愛民之心而已豈區區恃以要僥幸之福哉春秋之時暴君污吏殘民以逞干戈相防賦斂百出徭役無時使斯民困於塗炭蓋亦極矣方且舉祭祀之虛文以愚其國人吁可笑哉

禘論

按禮記曰禮不王不禘王者禘其祖之所自出以其祖配之則諸侯不得用禘明矣蓋禘者先王立始祖之廟猶爲未盡追逺尊先之義故又追始祖所出以追配之以其祖配之者爲於始祖廟祭之卽以始祖配祭也成王追寵周公賜之重祭故魯得用禘魯之用禘蓋於周公之廟而上及文王卽周公所出故也此祭惟得於周公之廟用之而閔公時遂僭於莊公之廟故經於閔二年書夏五月吉禘於莊公譏其不當吉又不當禘於莊也夫三年之喪致新死之主於廟廟之逺祖當遷入太祖之廟因是大祭以審昭穆是之謂禘莊公喪制未闋而別立廟廟成而吉祭又不於太廟故詳書以示譏左以爲速公羊以爲言吉者未可以吉未三年也其言莊公在三年之中未可以稱宮廟也谷曰吉禘者不吉者也譏喪事未畢而舉吉祭三家之說其意略同然知未吉之不可禘而不知禘之不可用於魯況私用之於莊公乎則其僭天子之分亂天王之典於此甚矣僖八年秋八月禘於太廟用致夫人左氏謂禘而致哀姜非禮也凡夫人不薨於寢不殯於廟不訃於同不祔於姑則弗致也公羊謂夫人何以不氏譏以妾爲妻也蓋脇於齊媵女之先至者也谷梁謂用者不宜用者也致者不宜致者也不以氏姓非夫人也立妾之詞也攷谷梁之意以爲成風然成風之薨在成四年則安得於未死之前而致之於廟乎無是理也公羊之意以爲僖公本聘於楚楚女爲嫡而齊女爲媵齊先致其女脇僖公使立爲嫡故僖公從之是年因禘而使之廟見夫僖公賢君非桓莊比也安肯背禮違義以妾爲妻而亂嫡之分哉是皆未然惟左氏以爲哀姜此爲近當按哀姜以僖公元年薨於夷二年葬則八年致之於廟實哀姜也然哀姜交通慶父幾危魯統淫而被弒得罪宗廟不薨於寢且非莊公之嫡室於禮不應致而僖公以其子閔公嘗立爲君故追尊之殊不知其失禮也故經書夫人而不稱名氏明言哀姜之非正不得爲夫人也探僖公之意若謂哀姜成風皆非正嫡使哀姜得致則成風之薨亦可祔於太廟以尊其母曲全人子之孝而不知僭慢典禮爲春秋之罪人蓋亦未之思也先儒又謂成風僖公妾母嫁非廟見不得與祭僖公旣君欲尊其母故因禘用夫人之禮致於太廟使之與祭其說亦迂似非筆削之防

烝嘗

詩曰礿祠烝嘗則烝嘗常祀也先儒謂凡宗廟之祀有常𨿽或失時亦非大故故皆不書其失禮及失禮之大者乃書春秋二百四十二年曆十二公於四時常祀豈無失禮失時聖人沒而不書蓋以其事防而其罪小可得而濶略也獨桓八年兩書烝一書嘗者攷公谷之大意或以譏黷祀或以譏不恭左則又以嘗爲不害皆未盡筆削之防蓋桓有簒弒之大惡不可以祀先君聖人囚其失禮而特書之所以重其惡也

逆祀從祀

按文二年八月丁卯大事於太廟躋僖公蓋以親言之則僖爲閔之兄以義言之則閔爲僖之君且先當國則僖不可先閔明矣文公欲尊其父乃欲躋於閔𨿽欲遂已私意行之不卹而不知亂君臣之分紊昭穆之序其黷禮傷教適貽萬世之譏耳故春秋明書以貶之其實禘也而變文曰大事蓋祭祀之禮莫大於禘故聖人大其事者所以重文公之惡且僖公之薨喪制未終未應吉禘而遽用大事之禮其罪可知矣彼公谷以爲祫祭非也定八年從祀先公左氏謂季寤公鉏極公山不狃皆不得志於季氏叔孫輒無寵於叔孫氏陽虎欲去三桓以寤更季氏以叔孫輒更叔孫氏已更孟氏冬順祀先公而祈焉欲以取媚於神公羊謂從祀者順祀也谷梁謂貴復正三說皆復文公之逆祀左氏猶爲詳覈蓋當時陽虎竊國之柄鴟張虎踞莫敢誰何以定公之爲君季孫之執政皆制於其手故𨿽典禮之重而一陪臣敢正之然豈陽虎之賢知昭穆之紊不可不正而舉明廢典於歷世之後哉其實要譽國人覬魯之歸已耳故經於從祀先公繼書曰盜竊寶玉大弓則知順祀之事出於陽虎可知矣嗚呼魯之羣公當春秋衰亂之時先王禮法殘壞已久故遂肆行而莫之顧隠公考仲子之宮莊公丹楹刻桷閔公於未吉而禘莊公僖公於禘祭而致夫人於廟文公則又躋其父於閔之上其視先王之禮所與存者幾何不幸後世陪臣僭亂𨿽從祀復正之舉而出於陽虎不出於定公適以見魯之削弱實重當時之禍耳夫子一切傷之不忍明言其然故止曰從祀先公異乎躋僖之文所以示悼魯之意歟

宗廟

宗廟之制尙矣先王𨿽盡孝思之誠重追逺之禮然宗廟制度自有降等非所立者不敢以私意創之非所餙者不敢以僭侈亂之守其典秩無所增損而孝敬已寓乎其間矣後世人君昧於禮法或以妾母而考宮或以奢侈而過制或以逺祖而立廟敗典亂常取譏後世將以爲孝適所以黷其先君也故春秋明書以示譏不少隠焉請得而論之隠五年考仲子之宮公羊曰考猶入室也始祭仲子也桓未君則曷爲祭仲子隠爲桓立故爲祭其母也然則何言爾成公意也谷梁曰考者成之爲夫人也禮庶子爲君其母築宮使公子主其祭於子祭於孫止仲子者惠公之母隠孫而修之非禮也按左氏惠公元妃孟子孟子卒繼室以聲子生隠公又娶宋武公女是爲仲子生桓公則仲子惠公之妾桓公之母也禮諸侯無再娶則仲子不得爲夫人隠以桓故遂考仲子之宮使上同於夫人其失甚矣莊二十三年丹桓宮楹二十四年刻桓宮桷左曰皆非禮也禦孫諫曰儉徳之共侈惡之大先君有共徳而君納諸大惡無乃不可乎谷曰禮天子諸侯黝堊大夫蒼士黈丹楹非禮也天子之桷斵之礱之加宻石焉諸侯斵之礱之大夫斵之士斵本刻桷非正也夫人所以崇宗廟也取非禮與非正斥言桓宮以惡莊也蓋公將納齊女爲夫人故餙宗廟示誇侈以爲廟見之美觀意不在宗廟也今按成三年新宮災新廟切近不忍稱其諡故曰新宮災此斥言桓宮惡莊公不子忘父之怨侈宗廟以誇讐女也谷梁之說蓋得其意成六年立武宮左曰季文子以鞌之功立武宮非禮也聽於人以救其難不可以立武立武由己非由人也公谷皆曰立者不宜立也非禮也蓋武公去成公已十二世矣在天子七廟諸侯五則武公之宮其毀已久宗廟有常故不言立此特言立其失禮可知原當時之意蓋以鞌之戰大敗齊師故至此年立宮以告成事夫借人之威以伐彊國𨿽幸一勝尢當兢兢然以後患爲慮可也何至僭越禮制立宗廟以誇僥幸之功哉定元年六月立煬宮左曰昭公出故季平子請禱於煬宮公谷曰立者不宜立也蓋煬公伯禽之子去定公二十世矣其遼絕又非武公比也立武宮且不可而況去武公之尢逺者乎此左氏以季子逐君遂附會其說爲季子立之然經無他文左氏之說未必然也嗚呼禮莫大於宮廟罪莫重於侈僭以是而律春秋之君皆得罪於聖人也然而天下之事謹之在始始之不謹而救其末流則無及矣觀魯之羣公失禮僭度實始於隠公惟其考宮於先是以後世乎孫承其侈汰防襲而行之恬然莫卹則春秋譏首惡隠何逃焉

宮室

昔僖公修泮宮復閟宮春秋不書而魯頌歌之後世以爲疑曰春秋嚴宮室重土功而僖公之事經沒不書豈孔子私之耶春秋所筆削者以其勞民而妄作也興廢復古有國先務如是而用民力乃所當用而已若僖公者又何譏焉詳觀春秋宮室之制或新之或毀之屢書於防皆所以抑僭侈存禮法也請具論之莊二十九年春新延廏左曰書不時也凡馬日中而出日中而入公羊曰譏修舊也凶年不修谷曰延廏法廏也何爲書古者人君必時視民之所勤民勤於力則功築罕民勤於財則貢賦少民勤於食則百事廢冬築郿春新延廏以其用民力者爲已悉矣蓋當莊公之時連歲災咎而功築屢興二十八年冬大無麥禾臧孫告糴於齊則民方饑饉延廏旣壞未修可也柰何不愛民力而遽新之昔廏焚子退朝曰傷人乎不問馬蓋君子重人命賤畜產仁人之心也今莊公不以民困爲念而以新廏爲急其輕重倒置惡亦甚矣僖二十年春新作南門左曰書不時也凡啟塞從時公羊曰譏也門有古常也谷曰作爲也有加其度也非作也南門法門也蓋城郭門戶皆有舊制壞卽修之今書者譏其汰侈輕民力攺舊制也按延廏不言作此言作者攺舊制可知矣文十六年毀泉臺公羊曰泉臺郎臺也築之譏毀之譏先祖爲之已毀之不如勿居而已矣谷梁與公羊同義左氏之說妖妄不典公羊之說其義可取蓋春秋之意大抵惡勞民無補故𨿽毀而亦譏之定二年新作雉門及兩觀公羊曰言及兩觀防也言新作修大也譏不務乎公室也谷曰言新有舊也作爲也有加其度也蓋雉門兩觀天子之制先君居之旣已非矣雉門兩觀之災天所以警戒於魯也定公當鑑天災裁損舊制無爲僭越可矣今乃不卹天災又加其度作而新之其惡豈不甚哉嗚呼儉宮室小寢廟宣王之美也自周東遷諸侯失禮專務誇侈無復先王之軌範夫以僖公之賢且猶新作南門貽僭天子之譏況莊定之庸君哉

正朔

周官太史職曰頒告朔於邦國閏月詔王居門終月則正朔之禮先王所甚重也夫天子頒朔諸侯受而藏之祖廟毎月朝廟北面受而奉行之不可廢也久矣周衰天子正朔𨿽頒之邦國而諸侯專恣視爲虛文鮮克奉行故子貢欲去告朔之餼羊孔子謂我愛其禮蓋當時怠於告朔名存實亡聖人之意不欲遽棄先王之禮姑欲存以示後世也是以春秋於歲之首年不以有事無事必書春王正月其間或不告朔或不視朔或權臣僭竊而必書正月或國君在外而不備正朔者皆具載於春秋所以奉天時謹人事端本正始以立王法也請備論之文六年閏月不告月猶朝於廟十六年夏五月四不視朔夫先王以閏月定四時成歲非閏無以正時非時無以作事非事無以厚生則閏𨿽積余而成實生之本也春秋二百四十二年閏月固多矣未有書不告月獨文公書之者羣公之年皆告月可知也文公怠棄國政以閏月爲非時之正始廢此禮其失先王之意甚矣夫朝廟爲告月也旣不告月則無朝於廟可也文公於可告而不告於不必朝而朝是以經書不告月猶朝於廟者惡其不告月而甚其朝廟以欺先君也諸侯奉行正朔國之大事文公旣不告月又曰不視朔以廢邦國之常禮豈惟怠棄國政得罪於春秋哉蓋亦蔑有天子貽不臣之誅矣故經書四不視朔者深譏公之荒怠而慢上也𨿽然魯十二君其怠棄國政莫甚於文是以六年始以閏月廢告朔之禮其意猶以閏餘月可閔僖宣昭皆不當書春正月而春秋何以書之故知二家之說皆曲論也嗟乎漢儒之論以正次王王次春王者上承天之所爲下以正其所爲故聖人筆削春秋於元年必書春王正月其意以謂正朔天子之禮邦國之重事不可不謹也夫書一正朔而足以抑彊臣戒荒怠存典禮則春秋之防不亦防而顯也哉

書卽位不書卽位

春秋之法猶嚴於授受之際故魯之羣公嗣國繼統不以一時有事無事必書卽位系於春王正月所以端本正始而謹國君之禮也然考之經隠莊閔僖皆不書卽位定書卽位而不系之正月何哉蓋隠不書卽位不成其爲君也隠桓皆庶子隠長當立而要遜避之名猥欲授桓卒致羽父讒譖以成簒逆是隠之不能君也故春秋不書卽位不與其君左氏以爲攝公谷皆以爲成公之意夫隠當有國而春秋正名曰公安得爲攝哉若以隠有授桓之意而春秋成之則是聖人與其要名以啟後世之僭亂非所以立大法也先儒又謂隠公自立不由王命故不書卽位則羣公之立皆由王命乎莊公不書卽位杜謂父弒母出不忍行卽位之禮谷亦曰先君不以其道終則子不忍卽位二家之說𨿽明而未盡蓋莊公父讐不復母淫不制失子之道以絕於先君故春秋不書其卽位不與其繼桓之統也閔僖不言卽位以閔爲國亂以僖爲公出公谷皆謂繼弒君不言卽位如公谷說則子般未成爲君安得謂之繼弒君乎謂弒君不言卽位則桓宣書卽位何也蓋閔僖之時國有慶父之難而變起倉卒不得備卽位之禮故經不書然桓弒君而立宣受弒賊而立此皆背天理逆人倫負惡之大者宜春秋誅絕使不得有國也又何以書乎蓋書之者所以著二公之惡也隠𨿽要遜位之名莊𨿽失爲子之道然未至於大惡至桓及宣忍受簒弒之罪自求爲君使春秋不書是隠之也故特書二公卽位以明其自立使蒙惡於萬世不可得而貸也公羊謂如公意谷梁謂與聞乎弒蓋得之矣若夫定書卽位不系正月則當時薨於幹侯越明年三月公喪始歸然後得備禮以卽位故不系之正月蓋據其實也或曰閔僖卽位以國亂不書當昭公之薨季氏專權魯國無君亦亂矣則定何書耶蓋閔僖之時慶父作亂魯所易者三君國難始定肘腋之禍朝不冀夕非若無事之時得具典禮也季氏之權𨿽甚於慶父然不至於簒逆其盤結魯國侵攘政柄爲禍𨿽久亦不若慶父之變起於倉卒也是以定公得書卽位不與閔僖等焉嗚呼國君之立莫重乎其始正也始立以正猶以不正繼之況以不正立者乎是以春秋於人君卽位必謹書於冊間有不正則變文示義使天下萬世知所戒懼不得以非正立也然則後之有國者盍以春秋爲戒

春秋比事卷十一﹤經部﹐春秋類﹐春秋比事﹥

欽定四庫全書

春秋比事卷十二

宋沈棐撰

盟

嘗讀周官司盟掌盟詛之法凡邦國有疑會同則掌其盟約之載初有疑於周官夫當周全盛之時聖王在上方國諸侯同心協力以藩屏王室朝覲會同各以時至九伐之法𨿽設而不施也安得有疑會同哉盟者亂世之事蓋出於衰周之際王徳不競信義不足以懷逺威刑不足以制彊諸侯攜貳不能協一是用假展牲防血之事以要一時之信而背信產亂實起於此詩曰君子屢盟亂是用長此言不出於成康而刺於變雅夫使周公輔佐成王建卜世之基而虞人之不信區區恃盟詛以時繩約之蓋亦危矣然則司盟之職載於禮典果可疑也嗚呼東遷之後列國交盟紛然四起或會諸侯而同盟或合一國而自盟其甚出於大夫又其甚出於戎蠻去古浸逺盟約浸繁頽波橫潰不可禁制𨿽或質之鬼神鉗之以禍福實之以載書然口血未幹兵刃已接則回視前日之盟適資狙詐之計耳然則按春秋所書以想觀先王之盛則司盟之職載於典禮又可疑也聖人傷信義之不復見而諸侯變古易常以滋亂後世故自隠迄哀凡盟詛之事皆備書於春秋所以疾當時而律萬世也請攷經次第論之夫經有書內盟者有書外盟者內盟謂魯於一國自盟也其間有公盟有大夫盟有蒞盟有來盟有聘而盟外盟謂諸侯交盟也其間有諸侯盟有大夫盟有戎蠻盟此內外書盟之大要也

經書公盟者十有五

隠三桓三莊三閔一文三

定一

隠元年公及邾儀父盟於蔑隠公初立諸侯未有盟者隠始僭盟禮以啟亂階故書之以疾其首惡也況小國所以結盟大國者欲賴其撫綏也今元年公與邾盟而七年伐之則隠之背信蔑義陵侮小國甚矣六年公會齊侯盟於艾左謂始平齊杜以春秋前齊魯不平今始平之然考之於經鄭始與齊好三年有石門之盟至四年公會諸侯伐鄭而魯鄭交怨及六年鄭來渝平旣釋二國之憾公遂與齊侯盟則魯之盟齊者實因鄭也自是終隠之世與齊同好不聞有侵伐之事而邾者則艾之盟𨿽曰能保其不渝然實畏齊之彊也八年公及莒人盟於浮來蓋莒魯前此未嘗有盟好侵伐之事今與莒盟者以紀故也紀魯親也二年莒及紀嘗爲宻之盟及七年叔姬歸紀故魯因紀之親遂盟莒人以結二國之好然莒稱人者大夫也先儒謂公與外大夫盟內斥言公外大夫稱人者惡在公內不言公外書大夫名氏者惡在大夫以意推之理或宜然夫鄰國之交講信修睦無用於盟也公及莒盟旣以失禮以國君之尊而盟小國大夫則其屈辱甚矣故公及莒人盟於浮來惡公與莒大夫盟也桓元年公及鄭伯盟於越攷經文上書公會鄭伯於垂鄭伯以璧假許田則越之盟爲假田也桓負弒君之罪鄭伯乘其危懼欲利其土田故始防以謀假田之事鄭旣得田魯恐其叛已於是要盟於越以固其好魯鄭之君皆有罪也經於會不書及者垂之防出於鄭志而越之盟出於魯故也十二年公及鄭伯盟於武父蓋宋以立突之功責賂於鄭鄭不堪命而與宋交怨公與力平兩國累會宋公而宋辭魯請故公盟鄭伯將連鄭以伐宋夫公旣不能信於諸侯使宋辭平則公勿與焉可也始於欲平人之難終則連結諸侯伐人之國是重其怨故也故經書公及鄭伯盟於武父惡公盟鄭以伐宋也十七年公及邾儀父盟於趡左謂防蔑之盟蓋桓以八年伐邾而邾懼魯之見陵至十五年而來朝至是而盟則知邾實仇之也經書者惡魯之不能存小國伐而後盟之也莊九年公及齊大夫盟於蔇將納子糾也齊大夫不名者莊公不復父讐而與齊人謀納子糾是公之罪非大夫也故斥言公而不名齊大夫所以甚公之惡十三年公會齊侯盟於柯是時小白興霸北杏之會諸侯皆從而魯獨不至懼其見討故盟以結之書者惡公之未能信齊侯也觀明年鄄之會齊宋衛鄭皆與公不自行而遣單伯以往則其不信齊侯可知矣十九年公子結媵陳人之婦於鄄遂及齊侯宋公盟【其詳見遂例】二十三年公會齊侯盟於扈謀逆姜氏也莊公納讐人之女二年之中納幣觀社以急婚期今將逆女又盟齊侯於扈害禮賊義罪不可貸故春秋書以甚莊公之惡也小白以霸徳令諸侯而因婚以盟亦可罪也閔元年公及齊侯盟於落姑者將復季子也閔公衝防慶仲亂政思得季子以平內難故盟齊侯以復之文三年及晉侯盟者攺盟於晉也蓋二年晉使處父來盟故公與之盟夫以大夫而盟公非禮甚矣故此年公如晉攺盟遂及晉侯盟也十三年公及晉侯盟是時魯方結晉好故三年及此

年因朝晉而就盟也夫晉魯敵國而公朝之固已失禮又因朝而就盟則其屈辱甚矣故經書以惡之不地者盟於晉也十七年公及齊侯盟於谷魯以叔姬之難結怨於齊魯連歲病齊之見侵故十六年季孫行父會齊侯於陽谷而齊侯弗及盟則憾魯之心未釋也至是年公親與齊侯結盟而齊魯之好復講矣然季孫往會齊侯而齊侯不與之盟魯又遣公子遂盟齊於鄰邱至十七年方且見伐逮公親盟於谷齊始不復爲魯患者齊侯之意以公不親至而遣二大夫盟我則猶有顧晉之心而未誠我也故必待親結盟始無疑魯之心經書此者見晉爲魯不足爲魯重而傷文公之弱也襄三年公及晉侯盟於長樗襄公初立結好於晉也蓋魯自成二年晉敗齊而齊服於晉其後悼公之業愈盛齊不敢窺魯故魯事晉益謹訖襄公世不復向齊則長樗之盟其事晉之謹蓋有由也而經書此者悼公主霸當合諸侯同盟以大義令天下今晉盟魯魯私結晉皆非春秋之義定十二年公會齊侯盟於黃是時六卿專晉晉勢愈防鄭衛皆已從齊而魯自定十年夾谷之會已與齊平至是結盟以固其好也凡此魯諸君之盟也

經書魯大夫盟十

莊一文三成二襄一昭一定一哀一

莊十九年公子結媵陳人之婦於鄄遂及齊侯宋公盟【見遂門】文八年公子遂會晉趙盾盟於衡雍者文公之時大夫專權而晉靈不君亦委政於趙盾經書此者惡仲遂及趙盾不由君命私相結盟也十六年季孫行父會齊侯於陽谷齊侯弗及盟公欲修好於齊遣行父往會齊侯將以求盟而齊侯弗許故云弗及盟書此者見魯之屈於齊求盟而弗得也是年公子遂及齊侯盟於郪邱齊侯不受行父之盟魯人不安懼齊見伐再遣仲遂以求盟於齊書此者魯不當以仲遂盟齊侯齊侯不當與仲遂盟也成元年臧孫許及晉侯盟於赤棘宣公委身事齊比年奔走及成公卽位始攺事晉故於元年遣臧孫許往盟晉侯以結晉侯之好也十六年季孫行父及晉郤犨盟於扈按是年鄢陵之戰魯不出師晉人憤之故沙隨之會不見公及執季孫行父捨之於苕邱晉旣釋行父而魯猶懼晉故請盟以固之夫見執者行父也故魯以行父受盟則晉亦當以卿敵之耳夫魯以弱國懼晉之難屈膝請盟固所不免而晉侯暴戾不仁辱其君執其臣猶且區區結約之信則晉侯不徳蓋有甚於魯也襄二十年仲孫宿會莒人盟於向莒數伐魯魯病其難故結之以盟夫莒小國也與魯比肩受盟於晉者屢矣而敗信棄好敢以陵魯則晉之不足畏也可知矣自是一盟之後莒不復侵魯魯之所以免莒難者實結盟之力非晉之援也昭十一年仲孫玃會邾子盟於祲祥者邾魯與國也宜其盟好相繼未嘗曠絕而自隠盟蔑桓盟趡至昭幾二百年始有浸祥之盟者蓋莊僖以來邾數病魯干戈相防故盟好不講昭公之時始息兵於邾是以防曠廢之禮結祲祥之盟然在隠桓時公親與盟至昭公時政在三家非公所得專矣經特書貜之盟邾以見政不出於昭公也定三年仲孫何忌及邾子盟於拔是年邾莊公卒邾隠公立欲修好於魯故爲是盟也哀二年叔孫州仇仲孫何忌及邾子盟於句繹元年仲孫何忌帥師伐邾是年春三卿帥師伐邾取漷東田及沂西田左謂魯將伐絞【邾邑】邾人愛其土故賂以沂漷之田而受盟爲是盟者懼魯之侵其邑故假土田以要之也夫邾以地接於魯國小力弱受其困獘而魯曽不卹自昭公以來旣盟之且伐之貪利其地不能以義自省經書此者皆所以惡魯凡此書魯大夫之盟也

公與外大夫盟諸侯之國必書其主盟而不書者有四

隠元年及宋人盟於宿皆內外之微也外微者稱人內微者稱及蓋內不可言魯人故特以及言之耳莊二十二年及齊髙傒盟於防文二年及晉處父盟先儒謂皆公及盟也不書公者不使髙傒處父伉公也蓋齊晉𨿽當時彊國然禮之名分要不可僭今齊晉蔑魯遣二大夫以敵公則其失禮僭分甚矣故經不書公以著髙傒處父之罪罪髙傒處父則譏齊晉之君可知矣又十年及蘇子盟於女栗左謂項王立故也按九年頃王初立使毛伯來求金二月叔孫得臣如京師則魯之不奉周不志王室如此故至是年遂相結盟以申前好然以諸侯而盟天子之臣固已非禮況內之微者而盟天子大夫則是魯之視周直與邾莒小國等耳其叛王法紊名義莫甚於此故經書以惡之凡此四者不言公或實內之微者故直書及而不名其人此又春秋之義例也

至若來盟五

春秋別異其文此所以示內外之辧焉桓十四年鄭伯使其弟語來盟者鄭與宋仇而公附鄭十二年盟於武父是年會於曹且兩與宋戰皆爲鄭故也鄭伯徳魯之附已且欲堅魯之好然交盟列國遣卿行且不可而況私於其弟乎閔二年齊髙子來盟弟語來盟鄭伯稱使且名之今不稱齊侯之命而髙子不名則以髙子請來結盟於我故沒言所以褒異之也閔公遇弒慶父未討季友立僖僖又非正髙子請結盟於我以定僖公之位則其善可嘉矣故聖人書以善之文十五年宋司馬華孫來盟宋自僖會諸侯於薄釋宋公之後未嘗與魯通好一旦華孫請盟於我以防舊好故經不稱使且者其官而不名亦嘉之也宣七年衞侯使孫良夫來盟公卽位衞欲通好故遣良夫來盟然是時晉靈不君見殞趙盾之手成公初立方靖內難未暇合諸侯也故自宣三年立中國未嘗盟會而衞欲好魯私遣良夫來盟夫以列國私盟而同盟誓信大義合諸侯不出於霸主則中國之衰可知矣襄二十九年杞子來盟經未有言諸侯而來盟者此曰杞子深見其弱也是年仲孫羯嘗會諸侯大夫以城杞則杞子之來盟因魯城杞有功於我故欲乘是以結好也若此五者來盟之義也

蒞盟四

僖三年公子友如齊涖盟自閔二年齊髙子來盟定僖之位僖未嘗報盟於齊故至是年遣友如齊蒞盟以防前好也文七年公孫敖如莒蒞盟者是年冬徐伐莒莒人病徐故結魯援遂來請盟則敖之如莒實莒意也昭七年叔孫婼如齊蒞盟是時晉徳衰微魯𨿽事晉

知不足深倚故是年春曁齊平至三月如齊蒞盟所以結春之平也定十一年叔還如鄭蒞盟鄭自定七年叛晉從齊自十年亦與齊好夫魯鄭皆從齊實同心之國則魯𨿽與鄭不協至此宜相好矣故自是年冬魯及鄭平則遣叔還如鄭蒞盟實齊故也凡此四蒞盟之義也

又因聘而盟者五

成三年晉侯使荀庚來聘衞侯使孫良夫來聘丙午及荀庚盟丁未及孫良夫盟十一年晉侯使郤犨來聘已醜及郤犨盟襄七年衞侯使孫林父來聘壬戌及孫林父盟十五年宋公使向戍來聘己亥及向戍盟於劉此皆諸侯來聘而魯要之使盟【其詳見聘例】書春秋者明魯不當要盟諸大夫不當自盟也

經書諸侯交盟者四十其間霸主盟者十散盟十六大盟十四

莊二十六年防齊侯【宋陳衞】鄭許同盟於幽二十七年公防齊【宋陳鄭】同盟於幽僖二年齊宋江黃盟於貫四年楚屈完來盟於師盟於召陵五年公及齊侯【宋陳衞鄭許曹】盟於首止鄭伯逃歸不盟七年公防齊侯【宋陳鄭世子】盟於母八年公會王人齊侯【宋衞鄭曹許】盟於牡邱二十八年公會晉侯【齊宋衞鄭蔡莒】盟於踐土凡此皆霸主之盟也夫小白之盟無非糾合諸侯驅攘夷狄以安中國而已然考之當時貫之盟爲獨盛以大國齊宋逺國江黃皆來就盟則知中國諸侯無不服也至九年葵邱之盟以後則霸業稍衰故十五年牡邱之盟將以救徐而逺次於匡卒不能救其衰可知重耳紹霸惟踐土之盟𨿽服楚之功未減於小白然召天王以就盟其不臣之罪百世所不貸也故孔子論二霸優劣以晉文爲譎齊桓爲正其在玆乎𨿽然小白自莊十五年始霸止僖四年二十三年間不過四盟諸侯至伐楚後止於牡邱凡十二年而盟者五其盟之多寡前後不等何也蓋小白之霸以伐楚爲盛僖四年以前所以盟諸侯止欲服宋服鄭率諸侯以伐楚也至召陵之盟以後楚已畏服中國無夷狄乃始謀王室定世子合諸侯謀弱國以全霸謂將以圖此非盟無以結之此所以特多於前也【其詳見霸例此不復舉】

諸侯散盟十六

隠二年紀子帛莒子盟於宻左云魯故也杜謂莒魯有怨紀侯旣婚於魯使大夫盟莒以和觧之子帛爲魯結好息民故比之內大夫而莒子且稱字以嘉之紀帛之義公谷之說皆不可考惟左杜有據於經今當從之三年齊侯鄭伯盟於石門左謂防瀘之盟在春秋前不可考而齊鄭自此盟之後終隠相好十年會中邱又會伐宋十一年入許皆因是盟結之也八年宋公齊侯衞侯盟於瓦屋魯宋衞自隠四年嘗與鄭仇至六年鄭來渝平於魯諸國之怨遂解故是年公會齊侯盟於艾八年齊宋衞遂盟也然春秋未有參盟者實始於此故書以譏盟之漸侈也桓十一年柔會宋公陳侯蔡叔盟於折將以禦鄭也攷五年蔡衞陳從王伐鄭則蔡衞陳有怨於鄭矣十年齊衞鄭來戰於郎則鄭有怨魯者矣魯以郎之戰鄭連齊衞以病我懼復見伐故柔會三國盟之以爲緩急之援盟宋公者宋方有立突之功可借之以解鄭也盟陳蔡者陳蔡嘗有伐鄭之怨欲借之以助已也欲好鄭則借力於宋欲仇鄭則借威於陳蔡柔之盟爲魯計亦已深矣𨿽然鄭魯敵國初非有畏於鄭而桓公區區以禦之非特病鄭病鄭之連齊衞也然魯大夫前此未有盟諸侯實自柔始故經書以惡之柔不氏未命也蔡叔蔡侯弟也十二年公會杞侯莒子盟於曲池左謂平杞莒也隠四年莒嘗伐杞取牟婁兩國有怨公以杞之故有徳於莒故盟以平之是年公會宋公燕人盟於谷邱左謂公欲平宋鄭秋及宋公盟於句瀆之邱蓋宋恃立突之功責賂於鄭宋鄭有怨故公盟以平之也觀是年公兩會宋公又會鄭伯宋公辭平遂連鄭伐宋而戰之則谷邱之盟爲平鄭審矣十七年公會齊侯紀侯盟於黃左謂平齊紀且謀衞故也蓋齊欲滅紀而魯與紀親也衞以宣姜之難朔出奔齊朔本齊甥故齊及魯盟欲結諸侯以納之莊三年溺會齊師伐衞五年公防齊宋陳蔡伐衞六年朔遂以入衞則知黃之盟爲平紀以謀衞明矣僖十九年宋公曹人邾人盟於曹南鄫子會盟於邾小白旣沒襄公圖霸前年納孝公至此盟邾曹浸欲經營中國而力微徳薄諸侯不歸所至者才邾曹耳而鄫子後至遽使邾人執而用之其殘暴不仁甚矣則挫辱於楚身殞國危豈非自取之乎二十五年公會衞子莒慶盟於洮二十六年公會莒子衞速盟於向左謂衞人平莒於我盟於洮修衞文公之好也且及莒平耳蓋莒以僖元年公子友敗莒師於酈獲莒拏有怨於魯衞文將平之未及而卒成公追成其志故盟於洮以平莒之怨盟於向以防洮之盟夫自小白之霸中國諸侯同心歸霸以圖大義未嘗私相結盟以修仇好也小白沒襄公遂不成紹霸之功當時諸侯爲自營之計𨿽曰釋怨修好其實產亂之端也文七年公會諸侯晉大夫盟於扈按經書諸侯大夫必列主名此總言諸侯而不名晉大夫者疾大夫之專至此盟浸盛故垂隴之盟猶爵諸侯名士谷至此總曰諸侯曰晉大夫者言諸侯大夫其勢相伉無得而別異也況是時靈公荒淫未嘗親與國事會盟侵伐悉使大夫主之經特書晉大夫蓋亦深疾靈公甚大夫之專恣歟十五年諸侯盟於扈左曰諸侯謀伐齊齊人賂晉侯不克而還書曰諸侯盟於扈無能爲故也當齊背晉侵魯魯使行父告於晉故諸侯爲是盟晉旣與魯則當討齊之貳不得而病魯可也晉靈不道聲言謀齊而兵師未嘗一舉受齊之賂卒不克而還夫身爲霸主雄長諸侯伐國救國受賂可乎經總言諸侯甚晉靈之不道不足以爲霸直與諸侯等也昭二十六年公會齊侯莒子邾子杞伯盟於剸陵謀納公也蓋莒脇於齊而邾杞附於魯故謀納公者惟此四君然季氏據國逐君諸侯遂不能去使昭公卒死幹侯則剸陵之盟名曰救公初無補於魯也定七年齊侯鄭伯盟於咸齊侯衞侯盟於沙八年衞侯鄭伯盟於曲濮是時晉須當國六卿交橫國勢愈微故諸侯相繼歸齊盟以結之春秋詳錄者傷晉之弱不能有諸侯凡此皆散盟也

大盟十四

文十四年公會宋公陳侯衞侯鄭伯許男曹伯晉趙盾癸酉同盟於新城左謂從於楚者服且謀納防菑也杜以從於楚者謂陳鄭宋三國然考之經是時楚𨿽伐鄭至宣元年始連鄭侵宋陳鄭宋自重耳沒皆未嘗從楚也止謀納防菑耳邾文公元妃齊姜生定公二妃晉姬生防菑文公卒邾人立定公防菑奔晉故盟以謀之夫重耳之後諸侯同盟始見此年宜春秋之所善也而廢嫡立庶亂人之國豈霸者之義哉況靈公無似而主盟之事出於趙盾國柄倒持尢不足取於春秋是以顯書趙盾以疾之也日在下者先會後盟盟定日也宣十七年公會晉侯衞侯曹伯邾子同盟於斷道左謂討貳也晉侯自邲之戰敗於楚子諸侯攜貳莫有固心至此始鳩集同盟復興霸業故爲斷道之盟將以伐齊也明年晉侯衞世子臧伐齊成二年合諸侯敗齊師於鞌則斷道之盟晉亦少振矣成五年公會晉侯齊侯宋公衞侯鄭伯曹伯邾子杞伯同盟於虫牢左謂鄭服蓋景公成二年敗齊師於鞌晉霸復興三年又以諸侯伐鄭故至此鄭來就盟書此者喜晉之能收鄭而郤楚也然非特鄭之屈服而齊侯亦從則虫牢之盟盛於斷道自襄公以來未之有矣然有大可罪者是年定王卽位景公不能率諸侯以奔命而同盟講好修禮文之事不卹天王之喪其惡可知也七年公會晉侯齊侯宋公衞侯曹伯莒子邾子杞伯救鄭八月戊辰同盟於馬陵楚以虫牢之盟鄭伯服晉公子嬰齊帥師伐之景公新得諸侯急鄭之難且慮鄭之病楚復與晉貳於是大合諸侯以救鄭鄭旣再服故同盟馬陵以固鄭心夫楚以一國伐之而晉有九國救之同盟之後楚不敢以爭鄭鄭不敢向楚也然不過二年鄭復歸楚晉𨿽命將興師執其人伐其國終景公之世卒不足以得鄭則馬陵之盟其援鄭亦淺矣九年公會晉侯宋公衞侯鄭伯曹伯莒子杞伯同盟於蒲左謂歸汶陽之田故諸侯貳於晉晉懼會於蒲以防馬陵之盟蓋晉爲是盟非特虞諸侯之貳且虞鄭之從楚也然當時晉楚角敵鄭無適從晉𨿽得鄭而不能終保故是年秋晉人執鄭伯且使欒書伐鄭十年晉再稱兵鄭皆不服則以晉之兵威不足以攝楚故也十五年公會晉侯衞侯鄭伯曹伯宋世子成齊國佐邾人同盟於戚是時厲公當國𨿽國勢未衰然徳不足以懷諸侯諸侯事晉稍怠故是盟惟衞鄭曹二國親來聽命宋以世子齊以卿邾以大夫而其君不親至較之虫牢馬陵亦少替矣左謂討曹成公攷之傳成公殺世子而自立故晉侯於此討之觀經十二年伐秦之役曹伯廬卒於師則左氏之傳信矣晉侯討得其罪又執之以歸京師可謂正矣故執曹伯獨書晉侯之爵所以異於他文也十七年公防尹子單子晉侯齊侯宋公衞侯曹人邾人伐鄭六月已酉同盟於柯陵鄭自十六年同楚子戰於鄢陵楚鄭𨿽敗然至此猶未服故厲公復合諸侯伐鄭而同盟也觀經是年又書八國伐鄭柯陵之盟尙未服也夫齊侯之霸致王人於盟會春秋猶且譏之況同伐哉今厲公致王二卿與之伐國旣無服鄭之功又有致王人之惡宜得罪於春秋也嗚呼盛衰無常理勝敗無常勢會稽之棲勾踐以霸黃池之會夫差以彊則恃勝而危因敗而興者從古以然景公繼靈成之業霸徳中衰邲之戰𨿽挫辱於楚景公深自懲艾念徳不忘修盟會勤諸侯者意未嘗不在邲也是以諸侯浸浸以歸而鞌之戰遂一舉而服齊伐鄭之役再舉而得鄭晉文之業至景公中興則邲之敗是乃所以爲勝也厲公蒙景公盛烈而驟勝鄢陵不能荷負驕矜日滋鄭伯陰睨其不徳不懼鄢陵之敗附楚愈固故終厲卽世鄭訖不從卒之禍起肘腋國內相殘三郤誅胥童死晉厲弒欒書中行偃幾不免於禍則鄢陵之勝是乃所以爲敗也然則爲人君者鑑景公之所以興懲厲公之所以亡天下國家可長保矣十八年仲孫蔑會晉侯宋公衞侯邾子齊崔杼同盟於虛朾左謂謀救宋也蓋宋平初立以蕩澤之亂殺公子肥魚石奔楚楚爲魚石而興師病宋故十八年楚鄭伐宋魚石入彭城是年冬又連鄭侵宋宋告難於齊悼公自防諸侯同盟虛朾以謀救之是以襄元年欒黶合九國大夫圍宋彭城晉𨿽力救終不能息楚之病宋故是年公子壬夫帥師侵宋而鄭以楚故二年亦興師伐宋則虛朾之盟足以逐魚石而不能弭楚兵也襄三年公防單子晉侯宋公衞侯鄭伯莒子邾子齊世子光已未同盟於雞澤是時悼公嗣霸城虎牢以偪鄭鄭遂請服故晉合諸侯復爲是盟以固鄭心陳侯以晉徳可依鄭已畏服不待盟防之紏率兵威之脇制遂遣袁僑逺來如會則雞澤之盟蓋悼公之餘烈可以亞踐土之盛矣九年公防晉侯宋公衞侯曹伯莒子邾子滕子薛伯杞伯小邾子齊世子光伐鄭十有二月己亥同盟於戱蓋晉自雞澤之盟以後防戚救陳防鄬防邢邱鄭皆未叛至八年楚公子貞伐鄭鄭始及楚平故九年合十二國伐之同盟於戱下書楚子伐鄭則知戱之盟鄭嘗服晉矣然明年柤之防鄭又不來且與楚伐宋晉復合十二國伐之戍鄭虎牢鄭猶未服至十一年晉侯復合十二國伐之同盟亳城北鄭猶未服且連楚伐宋晉侯合十二國伐之會於蕭魚鄭始純服晉矣夫以鄭之難服如此非悼公徳業之隆兵威之彊盟會益堅諸侯不懈則𨿽窮師旅獘兵革吾知其不能得鄭也然則雞澤之盟蕭魚之會其悼公之懿乎十九年諸侯盟於祝柯齊自師敗於鞌純附於晉不敢病魯悼公旣沒間晉之衰數侵魯鄙是以十八年平公合十二國同以圍齊十九年盟於祝柯旣盟之後齊遂殺髙厚以說於晉二十年遂同澶淵之盟而魯自是少免侵伐則盟於祝柯平公亦足以服齊也晉以齊平於是復合諸侯盟於澶淵明年商任之會又明年沙隨之會齊侯皆與𨿽足以見晉之功然不及一年齊復敢以伐晉晉平之霸不逮悼公逺矣二十五年公會晉侯宋公衞侯鄭伯曹伯莒子邾子滕子薛伯杞伯小邾子於夷儀八月已已諸侯同盟於重邱左謂齊成故也蓋晉以齊叛再合諸侯將以伐齊齊人懼弒莊公以求成晉侯許之於是同盟重邱夫莊公復背澶淵之盟加兵晉衞信不道矣然齊人弒君以求成爲霸主者討之可也晉侯不能明典刑以討齊亂而聽其結平則是助齊人弒君之惡耳何以宗諸侯而長諸夏乎是以春秋先書崔子之弒而後書重邱之盟所以著晉侯之惡也昭十三年公會劉子晉侯齊侯宋公衞侯鄭伯曹伯莒子邾子滕子薛伯杞伯小邾子於平邱八月甲戌同盟於平邱公不與盟者春秋自宋之會諸侯不出大夫專盟十年而至於申自申之會大夫不出夷狄專盟者又十年而至於此是時彊楚橫行中國踐蔑陳蔡諸侯俛首帖耳無敢伉者晉昭一旦會王人鳩諸侯而同盟以修曠墜之禮似亦可嘉也然承楚靈弒逆之禍諸侯如是之眾卒不能抗楚則𨿽聲言同盟亦虛文耳故自是訖會召陵諸侯復不出者二十四年鄟陵之盟邾紀亦從而晉反不出主盟之事實歸於齊則其衰頽不振日甚於前宜乎諸侯解體莫肯聽命也平邱之盟公不與者左以邾莒愬於晉曰魯朝夕伐我幾亡矣故晉侯不與公盟夫魯苟伐莒邾侵陵無厭晉爲霸主則聲其罪以討之可也今聽小國之言遂外魯而不與之盟何以令諸侯哉經書公不與盟亦以惡晉侯也定四年公會劉子晉侯宋公蔡侯衞侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚夏五月公及諸侯盟於臯鼬是時彊吳特起楚勢已衰蔡陳胡頓悉歸中國故晉侯乘其衰替合諸侯以侵之同盟臯鼬然中國之勢至是愈弱兵革𨿽眾卒不能以病楚故止書侵而已侵云者見其不能伐之也晉率諸侯旣不能病楚師敗績也嗟乎平邱之盟乘簒弒之隙臯鼬之盟合諸侯之眾尙不能成尺寸之功彼區區之吳乃能一戰敗楚豈以吳之一國反大於中國諸侯哉當時大夫內亂楚人外橫逐君者有之簒位者有之頽波橫潰不可救藥𨿽舉天下之眾曽不如一國之寡也可勝嘆哉所謂大盟者此也

經書大夫盟八其間散盟四大盟四

桓十一年齊人衞人鄭人盟於惡曹惡曹之盟以十年戰魯於郎故盟以結之然郎之戰經書齊侯衞侯鄭伯而此貶稱人若書大夫盟者惡其伐有辭勞師旅不自省其不義而又盟之以逞其欲也故貶而人之夷諸侯若大夫也文三年公孫敖會宋公陳侯鄭伯晉士谷盟於垂隴垂隴之盟左謂討衞故也書士谷堪其事也按經元年衞人伐晉故士谷盟諸侯及大夫以討之然自春秋以來未有大夫專盟敖與士谷首啟其惡自是諸國大夫例專盟會故春秋謹書之以懲其不軌也宣十二年晉人宋人衞人曹人同盟於淸邱淸邱之盟左謂晉原谷宋華椒衞孔逹曹人同盟於淸邱曰卹病討貳宋爲主盟故伐陳衞人救之夫諸侯之大夫例皆書名氏此貶稱人者是年宋伐陳而衞救之是不討貳也明年楚伐宋而晉不救是不卹病也斯違於淸邱之盟矣故人以微之然宋師伐陳正得討貳宜無可貶而亦稱人者按經十五年宋人及楚人平經書宋人今人之者以其中國而與夷狄平也孔子追治其事故不少隠焉曹小國例當稱人無所褒貶成二年袁婁之盟以鞌之戰晉敗齊師齊侯屈服故遣國佐如師請盟夫頃公數疾諸侯以啟此戰信不道矣然魯出四卿會晉曹衞敗而盟之亦未爲得也此大夫之四散盟也

大盟四

僖二十九年會王人晉人宋人齊人陳人蔡人秦人盟於翟泉左謂防踐土之盟且謀伐鄭也卿不書罪之也在禮卿不防公侯防伯子男可也夫小白致王世子盟宰周公以身親之春秋猶譏其僭況晉人使大夫以盟王人哉此晉文之譎所以不逮乎小白也襄三年公防單子晉侯宋公衞侯鄭伯莒子邾子齊世子光盟於雞澤悼公霸業至是而盛旣合諸侯同盟矣而袁僑適至以諸侯盟之則嫌於不敵使叔孫豹及諸侯之大夫盟袁僑經兩書及者美袁僑之得正惡諸侯大夫之僭盟也十六年公防晉侯宋公衞侯鄭伯曹伯莒子邾子薛伯杞伯小邾子於湨梁湨梁之盟以大夫敵君故書戊寅大夫盟夫大夫專盟𨿽始於文公時然或合而同盟或會一國而自盟未有獨書大夫至此湨梁則諸侯同會而盟在大夫是見諸侯之失政也蓋盟者執一國之信專可否之權而使大夫主之則諸侯失政可知二十七年豹及諸侯之大夫盟於宋者按左氏宋向

戍欲弭諸侯之兵故合晉楚及諸國大夫防而盟之兩言於宋者以見事起於宋故卽而盟也然自春秋以來未有晉楚交盟今晉平失道使大夫與楚同盟是挈中國而歸之楚也其何以望霸哉聖人深疾其然故防與盟以顯書之所以甚中國之弱而疾荊楚之愈橫也此大夫之四大盟也

經書楚之盟六

僖十九年盟於齊二十一年盟於鹿上是年又盟於薄僖二十七年盟於宋宣十一年盟於辰陵成二年盟於蜀

齊之盟宋楚爭霸故是年宋則率曹邾盟於曹南楚則率陳蔡魯鄭盟於齊夫宋盟之則兩國爭雄可知也曹邾附宋故從宋盟陳蔡魯鄭附楚故從楚盟觀經之文曰防盟於齊則魯與齊皆與矣而內不出主名齊不書人諱以齊魯大國小白方歿而從吳楚盟也諱從楚人盟而陳蔡鄭不諱三國受脇於楚盟之固宜不足深諱也楚實主盟而加陳蔡於上者不以楚人先中國也𨿽然宋盟曹南楚盟齊其勢猶足以相敵至二十一年宋人齊人楚人盟於鹿上鹿上之盟宋之力已弱於楚故經書宋齊楚人盟於鹿上夫宋始與之爭霸而今與之同盟其弱可知也及盂之防見執於楚則襄公身受其辱又非止於同盟而已楚旣執宋公故宋公畏其彊始委身聽命往盟於薄經於執與釋皆不系之楚者不與楚之辱中國也故薄之盟總言諸侯使若諸侯共執焉嗟夫小白旣亡中國之勢一旦不振宋襄勉彊攜持終不成功師敗身殞而國幾亡是致楚勢愈橫殘暴無厭故二十六年伐宋圍緡至二十七年連陳蔡衞許圍宋宋不勝其患乃始請盟於楚以求免於兵革此經所以書公防諸侯盟於宋曰盟於宋則知宋之請盟也其後晉文興霸敗楚城濮釋宋之恥中國賴以少安逮重耳歿至景公時承靈成之後晉徳浸替陳鄭從楚故楚子盟之於辰陵以固兩國之附也然陳鄭是時猶有顧晉之心故是時楚子入陳明年圍鄭而邲之戰又敗晉師自是陳鄭兩國始帖服於楚用見晉之衰弱也逮成二年楚恃邲之戰勢益暴橫諸侯因之故成二年公及楚人秦人宋人陳人衞人鄭人齊人曹人邾人薛人鄫人盟於蜀蜀之盟從楚者十一國齊秦宋衞皆號顯諸侯而屈膝受盟不以爲恥蓋自重耳歿楚人彊盛未有加於此也使前無二霸後無悼公則中國之大幾何不合爲楚哉此楚之盟見於經者也

總論

夫總諸盟以論同盟者十六伐而盟者四救而盟者一會而盟者三【葵邱新城夷儀】盟王臣者八盟於師者二其間或諸侯或大夫或夷狄或盟而合義或盟而非正皆已備言於前矣就其中以等之莫善於同盟何則隠桓之間不過列國諸侯自結盟好營其私欲而已未有大合諸侯以名義安中國也小白之興始有同盟之事後世因之晉國諸君遂得循其軌轍凡系中國之利病必合諸侯而同盟其間𨿽間有攜貳而駢肩接武並力一心亦足以維持中國使不至於橫潰故𨿽吳越之彊橫兵車馬迹交亂天下而不能亡天下者系同盟之力也考之諸盟在小白之時莫盛貫之盟至牡邱則稍衰矣在景公時莫盛於虫牢之盟至蒲則稍衰矣在悼公時莫盛於雞澤之盟當時鄭已純服二十一年叛晉則是盟非特隆於一時蓋自重耳之沒未有也自悼公沒歷平至昭霸業墮地合國同盟𨿽間有之然旣不足以得鄭又不足以敵楚無復曩時彊盛𨿽盟無益也然夷狄之國在春秋有三惟楚之盟六見於經至吳與秦則蔑然無聞何也蓋楚𨿽數病中國而諸侯從之者不過陳蔡鄭而已況其往來晉楚服叛不常其修盟之事宜於罕見至秦則僻處西土鮮通中原吳𨿽攝楚之迹累會諸侯然絕無與國以爲肘腋之助將誰與盟哉嗚呼向使春秋無齊晉之君齊晉無同盟之事主盟之柄歸於吳楚則中國之民被髮左衽久矣然則障巨川狂瀾若二霸者誠有功於衰周也

春秋比事卷十二

欽定四庫全書

春秋比事卷十三

宋沈棐撰

會

會同之禮設於宗伯掌於行人周之常典也成康盛時諸侯率服因時而會莫敢怠遑頌之所美揚和鸞鳴佩玉以形容禮儀之盛而已未嘗言會諸侯也會諸侯不言者以當周隆興會同常禮不以此爲盛美也厲王不道周室顚危宣王中興鳩散討貳復總諸侯而臣之於是有東都之防詩人紀之車攻以善宣王復古其後犬戎作難周又不競平王東播權歸諸侯時無宣王之賢以振皇綱東都之會不可復見始紛亂於方國矣傳曰諸侯有王王有巡狩以大習之非是不舉則古者之防一於宗王非假禮文而遂私欲也春秋衰世王徳不足以懷天下法制刑威之柄又不足以鉗束之於是諸侯傲然自張無復爲王而會凡端委弁冕羣贄乎邦國者非干戈敵仇則盟誓固黨非窺人土地則保我疆邑車輪四馳蔑有寧歲始也諸侯專之其次大夫專之其次吳楚攘之禮法變蕩不可扶持回視西周之美無復翼其髣髴矣聖人傷之采摭舊史具載筆削使天下後世所尊者王凡春秋書防皆文武成康之罪人也謹按經所書有內與一國自防者有外與諸侯交防者有合諸侯而大防者或主於霸主或主於大夫或主於吳楚要不可以不辧請次其說

經書公會一國者十有八

隠九年公防齊侯於防左謂請伐宋也蓋經自六年公與齊侯結艾之盟七年齊侯使其弟年來聘故九年會防是時魯鄭交好已久則公爲是防蓋爲鄭謀伐宋也十年中邱之防伐宋之役齊鄭皆與則左氏之說信矣十一年公防鄭伯於時來左云將入許也蓋鄭之謀

許久矣而事起於此旣與鄭好故防鄭伯謀以入許夫以私好而謀人之國其惡可知也桓二年公防鄭伯於垂將假許田鄭伯欲利魯許田鉗其罪過故防以謀之夫鄭之假田魯之受田皆爲非義則垂之防實起罪之由也三年公會齊侯於嬴秋防齊侯於讙公始卽位謀欲結昏於齊故春爲嬴之防及齊侯送姜氏於讙公又往防之夫諸侯親迎不使卿父母送女不逾境公使公子翚逆女旣失親迎之禮及齊侯送之而又往會於讙可往逆而不逆不當防而往防公之失禮甚矣是年公會杞侯於郕二年杞侯來朝旣而入杞至是又往防之夫杞旣來朝則公無入其國可也旣入其國則無會焉可也今恃彊自恣恩怨不常信不道矣六年公會紀侯於成左謂紀來諮謀齊難也蓋齊以五年與鄭伯如紀將以滅紀紀恃魯與齊好且屬親舊故告難於魯而公爲是會也觀是年紀侯來朝終桓之世紀無齊難至莊元年齊始遷其三邑則成之防是魯平齊紀也十年公會衞侯於桃邱弗遇齊衞鄭將爲郎之戰公𨿽欲會之而衞欲附齊鄭以病魯於是失期不至故經書弗遇也十一年公會宋公於夫鐘冬公會宋公於闞十二年會宋公於虛冬會宋公於公將以平宋鄭故累會宋公以求之夫公之所以力欲平宋鄭者何也始魯以郎之戰有怨於鄭忽及宋人納忽出奔衞魯之所欲者在突立而忽出也今宋以責賂於鄭鄭不堪命而宋鄭交怨使宋復連結齊衞迎忽以逐則非魯之利矣此公之所以數平宋鄭者非爲兩國實已好惡也觀是年宋公辭平公遂連鄭以伐之則魯之防明矣十四年公會鄭伯於曹公旣與鄭結盟又兩與伐宋故復爲是防以固前好也觀是年鄭伯使其弟語來盟則鄭之與魯恩好相結可謂宻矣十五年公會齊侯於艾謀定許也蓋魯以隠十一年鄭伯及齊侯入許許莊公奔衞至是而許叔入故公會齊侯以謀定之也十八年公會齊侯於濼姜氏在也桓公不嚴幃箔恣姜氏之淫奔終致身殞國危其污簡牘甚矣然遂如齊則書姜氏而濼之會則書公者罪公之深若曰公自會之也莊二十七年公會齊侯於城濮公以二十四年娶齊姜氏則恩好往來宜倍於他國故同盟之外特爲是會也然公娶讐女防讐國其得罪於先君可貸哉宣元年公防齊侯於平州左謂以宣公卽位蓋公以

是年娶齊之女又使行父如齊復防齊侯於平州其事齊如是其謹者公弒赤自立懼齊見討故結齊之深如此觀齊於此取濟西田則平州之會魯求於齊可知定八年公會晉師於瓦齊兩病魯侵其鄙邑晉趙鞅士鞅荀寅帥師救魯故公會之齊懼晉魯並力以見討至十年遂及魯平而修夾谷之會魯亦知晉之衰不足恃也於是舍晉從齊夫魯始以齊見偪告難於晉晉旣出師以援之而齊難旣平遽忘晉徳轉而從齊則反覆觀望其不義可謂甚矣凡此皆魯與一國自防者也

經書稱會公者三

言會公者皆公會在外初無會期而要會之也文十三年衞侯防公於沓鄭伯會公於棐是時公朝於晉於始往也衞侯要會於防及其歸也鄭伯要防於棐夫諸侯私會亦已非禮況初無防期因其往來於晉而要之於道以修交際之禮乎左謂衞鄭二公請平於晉公皆成之杜謂鄭貳楚有畏於晉故因公請平會以求之理或然也定十四年邾子來會公者是時公大搜於比蒲故邾子來會公夫搜國之大禮講武之地非兩君合好以修禮文之所也邾急於防公而公與之會皆非禮矣凡此皆經書會公之義也

經書內大夫會一國者八

文元年公孫敖會晉侯於戚左謂晉侯疆戚田故公孫敖會之是時文公初立魯方附晉故遣公孫敖往會晉侯夫文公始嗣國親往會焉可也乃以大夫上伉彊國之君失事大之禮起專僭之患經書此者非特惡敖亦所以惡公也況魯以前未有大夫自防諸侯者專會之獘實始於此其產亂豈不重乎十一年叔彭生會晉郤缺於承匡左謂諸侯之從於楚者考之春秋是年楚伐鄭而魯與晉宋衞許救鄭至十四年新城之盟鄭伯與焉則鄭未從楚也陳及宣公時方往從楚則陳於是時亦未嘗從楚也左氏之說其信然乎蓋魯事晉之謹不敢廢怠故是年會郤缺以防戚之會也宣十四年公孫歸父會齊侯於谷十五年仲孫蔑會齊髙固於無婁魯自宣公與齊交好公與大夫交軌事之至十年齊人歸濟西之田而魯事齊愈謹親齊人愈固故十四年爲谷之會十五年爲無婁之會皆所以結齊之援成五年叔孫僑如會晉荀首於谷左謂晉荀首如齊逆女故宣伯餫諸谷然考經無荀首逆女之文則左說似不可考蓋以晉業方興諸侯歸之魯自鞌之戰以後純於附晉故叔孫僑如會晉荀首於谷也襄十九年叔孫豹會晉士匄於柯然是年晉士匄帥師侵齊至谷聞齊侯卒乃還齊殺髙厚以說於晉以襄十八年晉合諸侯以圍齊實起於此會今齊晉旣平使齊釋憾則魯必甚危故急晉之好使齊不敢病魯晉亦不忘魯好也是柯之會可以威齊而堅晉也昭三十一年季孫意如會晉荀躒於適歷意如逐君於外懼大國見討會晉以自固也昭公在外七年晉不能殺季氏以納之反使荀躒與意如同會而又區區以官之是晉陰助季氏陽恩於公也按其罪惡何劣於季氏哉此八者內大夫會一國之迹也

經書霸主防者十

莊十三年齊侯宋人陳人蔡人邾人會於此杏十四年單伯防齊侯宋公衞侯鄭伯於鄄十五年齊侯宋公衞侯鄭伯會於鄄僖元年公會齊侯宋公鄭伯曹伯邾人於檉三年齊侯宋公江人黃人會於陽谷五年公及齊侯宋公陳侯衞侯鄭伯許男曹伯會王世子於首止九年公會宰周公齊侯宋公衞侯鄭伯許男曹伯於葵邱十三年公會齊侯宋公陳侯衞侯鄭伯許男曹伯於咸十六年公會齊侯宋公陳侯衞侯鄭伯許男邢侯曹伯於淮二十八年冬公會晉侯齊侯宋公蔡侯鄭伯陳子莒子邾子秦人於溫是也凡此小白之會九無非率諸侯攘夷狄以安中國【其詳已論二霸例】然考其終始惟陽谷之防爲獨盛蓋北杏之會宋人始服鄄之再防齊侯始霸足以服近而未足以來逺也至陽谷之會齊宋旣從江黃亦至中國諸侯無不率服霸者之功無與比矣𨿽然伐楚之後卽合諸侯會首止以定世子之位所謂一匡天下其會非不盛也而獨稱陽谷者蓋首止之防𨿽有定世子之功而有致世子之惡夫世子天下之根本國君之儲貳不可得而屈也小白矜恃霸功敢以致之則其翼戴之功不足以贖犯分之惡矣故首止之防君子謂名盛而徳衰春秋所不取也至葵邱之盟小白震而矜之諸侯多叛霸業已衰故十三年咸十六年淮所會者不過八國則諸侯歸齊至此少替矣重耳之會止於一而下書天王狩於河陽公朝於王所則知是防天王在焉夫以首止之致世子猶曰不可況致天子乎然則論二霸優劣小白盟楚重耳敗楚重耳之功𨿽不過小白而溫之會較之首止則罪亦大於小白矣此十者皆霸主之會也

經書諸侯大會者十

宣七年公會晉侯宋公衞侯鄭伯曹伯於黑壤左謂鄭及晉平公子宋之謀也故相鄭伯以會蓋晉成公卽位三年楚三伐鄭晉以靈公之亂成公方務內靖未暇外勤諸侯而楚逼鄭故始爲此會實欲挾諸侯以固鄭也然晉𨿽爲此會而楚之驕心浸侈八年滅舒蓼又伐

陳復有淩鄭之志故晉於九年會宋公衞侯鄭伯曹伯於扈蓋晉所以爲扈之會非特區區於慮鄭且恐諸侯之擕貳故復合之實深爲保鄭計也成十六年公會晉侯齊侯衞侯宋華元邾人於沙隨不見公者左謂謀伐鄭也蓋鄢陵之戰晉𨿽敗楚厲公驕傲無徳以服鄭鄭之據楚自如是以復會沙隨以謀伐鄭然旣會之旣伐之鄭終不從則厲之不徳可知也不見公者郤犨之譖也襄七年公會晉侯宋公陳侯衞侯曹伯莒子邾子於鄬鄭伯髠如會未見諸侯卒於鄵陳侯逃歸者悼公紹霸諸侯歸心𨿽難得之陳亦使袁僑如會蓋自文公以來未有若此之盛然陳以弱小之國宻邇彊楚故自服晉之後屢被楚患晉𨿽合諸侯戍陳又以諸侯救之而楚病陳不息也是以悼公復合諸侯修鄬之防而陳侯畏楚侵偪自會逃歸非晉悼之徳不足以保陳其勢有所不可耳八年季孫宿防晉侯鄭伯齊人衞人邾人於邢邱左氏之說謂命朝聘之數於經旣無攷而春秋諸國朝聘自有常制二霸以來未有因此而爲防者按經是年鄭人侵蔡蔡公子燮則邢邱之會晉侯褒鄭以厲諸侯也是時鄭新服晉楚人爭之未已晉方懼楚偪鄭鄭有貳心今鄭旣叛楚從晉又能侵楚之與國其主帥則其懷附中國可謂力矣是以悼公喜爲此防以表著其功且堅鄭服從之意也然經於此年書楚公子貞帥師伐鄭九年晉合諸侯伐之夫鄭旣從晉讐楚與國宜乎未易叛去而楚師一伐隨而向楚何背晉之速也蓋鄭旣從晉侵蔡燮則楚蔡之怨必深二國並力以圖之則鄭之受禍必重不止於燮而已故楚兵一臨不得已而從之以紓一時之難及十年十一年晉連合諸侯累舉伐鄭之師兵威彊盛可以敵楚鄭遂純服中國迄二十年無有異志則知燮之後鄭迹𨿽從楚心實在晉也十一年公會晉侯宋公衞侯曹伯齊世子光莒子邾子滕子薛伯杞伯小邾子伐鄭會於蕭魚者鄭服也悼公之欲得鄭可謂勤矣十年十一年兩伐而兩盟鄭𨿽暫從然兵戈方逥已復向楚至是伐而會之鄭始帖服自後不叛中國二十年蓋盟起於不信至於會而不盟則彼此相保不待盟約而後信也故自重耳歷襄靈成景厲凡五君爲會者𨿽多惟此會獨盛而後亦無以駕然而蕭魚之會鄭已服而不盟鄭者信鄭之深不列數諸侯所以內鄭也十六年公會晉侯宋公衞侯鄭伯曹伯莒子邾子薛伯杞伯小邾子於溴梁晉平初立欲繼悼公之業故修此會以謀諸侯之難是時齊貳晉伐鄭而邾莒亦間爲魯患故下言晉人執莒子邾子而十八年合諸侯以圍齊則湨梁之防蓋亦修悼公之烈以謀諸侯之不率也二十一年公防晉侯齊侯宋公衞侯鄭伯曹伯莒子邾子於商任二十二年公防晉侯宋公衞侯鄭伯曹伯莒子邾子薛伯杞伯小邾子於沙隨左皆曰錮欒氏也蓋欒盈之母通於老州賔懼其討愬諸範宣子宣子逐盈至是奔楚至二十二年又奔齊【見左氏傳】晉侯懼其肇患於兩國以爲諸侯病故沙隨之會以欒子在楚而錮之商任之防以欒子在齊而錮之錮欒子者使諸侯不得受所以防亂之起也二十四年公會晉侯宋公衞侯鄭伯曹伯邾子莒子滕子薛伯杞伯小邾子於夷儀將謀齊也齊以二十三年伐衞伐陳二十四年伐莒是時崔氏爲政浸病諸國連歳不已故晉防夷儀以謀之至二十五年崔子弒其君光以說於晉再會夷儀同盟於重邱魯始免齊之難而齊晉得以交平矣凡此皆諸侯之大會也

經書諸侯散防者十

隠十年公會齊侯鄭伯於中邱將伐宋也公始與宋好連宋仇鄭至八年得鄭祊田遂好鄭而仇宋故會鄭於中邱將以伐之敗宋於菅取其二邑經惡公末年出入無度不顧憂患於內防諸侯於外也桓二年公會齊侯衞侯陳侯鄭伯於稷以成宋亂成宋督弒君之亂也弒君之賊諸侯皆得討之齊侯與四國爲稷之會本以討賊而已賊不能討乃取其賂因以平之桓公弒隠與督比周同惡相濟此春秋所以甚諸公助叛之惡也是年蔡侯鄭伯會於鄧左謂始懼楚杜謂楚武王始僭號稱王是時楚未入中國則其說疑未然蓋蔡以隠十年從宋伐鄭與鄭有怨至元年齊會鄭伯以成宋亂宋鄭旣平蔡怨亦解故是年會於鄧棄仇而修好也況蔡鄭鄧地壤相鄰講信修睦以備不虞亦諸侯之常事耳十六年公防宋公蔡侯衞侯於曹將納也昭公復

歸突入於櫟魯以郎之戰有怨於鄭忽故謀欲納夫防私怨背大義以亂人之國其惡可知文十七年諸侯會於扈左謂平宋也按十六年宋人弒其君杵臼十七年晉人衞人陳人鄭人伐宋故諸侯會扈以平之夫昭公𨿽以無道見弒而文公尢宜以弒君受討也故林父伐宋以失所稱人晉侯平宋以無功不序蓋君𨿽不君臣不可以不臣所以督大義也成十二年公會晉侯衞侯於瑣澤左謂成故也杜謂晉與楚成合諸侯以申成好然考之經無晉楚交成之文左說不信矣蓋魯衞二國自景公時力於事晉故十年衞爲晉侵鄭十一年魯及郤犨盟及景公歿厲公立故兩國率先爲會以通晉好也定十年齊侯衞侯鄭遊速防於安甫是時晉已衰微齊侯侵晉惟衞鄭二國皆附齊而叛晉故七年齊鄭盟於咸齊衞盟於沙八年衞鄭盟於曲濮九年齊衞次於五氏蓋自七年以來齊衞鄭三國盟會交好如是之數故十年會於安甫以修前好也十四年公會齊侯衞侯於牽齊侯宋公會於洮皆是齊爲主而諸侯宗之也魯自十年夾谷之會卽與齊平衞之好齊又先於魯蓋諸侯所附非晉卽齊晉旣衰弱諸侯去之是以宋公亦捨晉從齊爲洮之會也哀十二年公會衞侯宋皇瑗於鄖春秋至哀公末年齊晉並衰諸侯無所依賴其間僅可與者惟宋衞兩國故公不聞會齊晉而會宋衞者將假之以爲緩急之援耳凡此皆防會也

經書外大夫會者七

襄二年仲孫蔑會晉荀防宋華元衞孫林父曹人邾人於戚左謂謀鄭故也蓋鄭久叛晉故謀討之觀冬復會於戚遂城虎牢則知此會爲謀鄭明矣十四年季孫宿會晉士匄宋華閱衞孫良夫鄭公孫蠆莒人邾人於戚左謂謀定衞也蓋衞侯戒孫文子惠子食日旰不召從於射囿不釋皮冠而與之言二子怒故文子因其子蒯之言作亂於衞逐衎立剽是以士匄會諸侯之大夫謀定剽位是時齊已叛晉而衎出奔齊晉以衎之從齊怒其貳也遂會林父諸大夫以固剽而拒衎夫衎之奔齊𨿽背盟主然林父逐其君制其手不臣之罪晉所當討也旣不能討而使聽命於會以遂其惡則是助林父之逐君其惡甚矣二十六年公會晉人鄭良霄宋人曹人於澶淵按經此年衞喜弒其君剽孫林父入於戚以叛衞侯衎復歸於衞則澶淵之會所以討衞之弒君也蓋戚之會而衎出孫林父聽命於會則知爲定剽之位矣及此年剽弒而衎歸衞不與會下書晉人執衞喜則知是會將爲剽討喜也夫喜弒君晉執之是矣然執之而不歸於京師而不能殺之以除亂使殺喜之事歸於衞則澶淵之會與不能執喜等耳故皆貶稱人也獨書鄭良霄者楚連歲病鄭鄭不從澶淵之會執叛討賊於名得正而良霄與焉聖人喜其來故顯書其名以善之也三十年晉人宋人衞人鄭人曹人邾人滕人杞人小邾人會於澶淵宋災故有罪其不信之甚也蓋宋之災諸侯之大夫防以謀之歸其財旣而無歸其不信孰甚焉夫救災卹患仁人之心也背信忘約小人之事也名爲君子之行實則小人之事宜春秋深貶之也昭十一年季孫意如會晉韓起齊國弱宋華亥衞北宮佗鄭罕虎曹人邾人杞人於厥愸謀救蔡而不能也按經是年楚子防誘蔡侯般殺之於申公子棄疾帥師圍蔡故晉韓起會大夫救之然中國之衰楚靈驕暴天下之勢已歸於楚大夫𨿽會以謀蔡卒不能成救蔡之功故冬楚滅蔡執世子有以歸用之然則使楚靈之暴虐實晉之罪也二十五年叔詣會晉趙鞅宋樂大心衞北宮喜鄭遊吉曹人邾人滕人薛人小邾人於黃父左謂謀王室也趙簡子令諸侯之大夫輸王粟具戍人曰明年將納王蓋周以有子朝之亂尹氏立子朝天王居翟泉故諸大夫謀納之觀明年天王入於成周王子朝奔楚則黃父之會蓋有功於王室矣然納王之事當在諸侯今諸侯失柄大夫專之益見其衰亂也二十七年晉士鞅宋樂祁犁衞北宮喜曹人邾人滕人會於扈左云令戍周且謀納公也範獻子取貨於季孫遂不克納夫成周納公皆義所當爲也使諸大夫能力行之𨿽二霸之烈無逺過然納公而取賂敗謀卒使昭公不能復國戍周怠於成功越五歲而始能城之則扈之會蓋假大義之名而忘其實也凡此皆大夫會也

經書會楚七

僖二十一年宋公楚子陳侯蔡侯鄭伯許男曹伯會於盂宋襄圖霸與楚爭雄而力屈於楚卒不能伉故盟於鹿上又會於盂宋𨿽先楚而反受執辱襄公不務徳而欲以力爭是以師敗身衂而莫之救也然盂之會陳蔡鄭許皆楚之肘腋服屬於楚者也宋所挾惟一曹伯而以敵數國勢之彊弱已不等矣其見執於會又誰援哉宣十五年公孫歸父會楚子於宋十四年楚子圍宋

晉勢微弱歷三時而不能救故公孫歸父會楚子以平之夫諸侯服從中國惟宋魯二公可賴以終始無貳不苟於從夷今邲之戰晉師一敗於楚而諸侯已不堪難攝衣從之𨿽不叛晉如魯宋者猶爲交防修平俛首南服況他國乎經書此甚疾楚之復會且惡魯之從楚也成二年公會楚公子嬰齊於蜀景公繼立晉業中防

楚人蔑之謂晉與諸侯不足力爭故自邲之戰敗晉之後積數年間楚無有與諸侯盟會者及是年晉以鞌之戰勝齊霸威小振始慮晉之復興謂者齊之彊國獨受其師盟魯宋諸君將奔走焉而不暇矣於是始於力爭諸侯要魯而會之魯以晉𨿽敗齊猶慮其不能久制齊也使齊一日抗晉則必釋憾於我晉勢稍衰則無以我援是以因結楚會防晉宋之好且虞晉之不競也襄二十七年叔孫豹會晉趙武楚屈建蔡公孫歸生衞石惡陳孔奐鄭良霄許人曹人於宋按經未有晉楚同好會者至是悼公沒平公卽位也夫晉徳浸衰畏楚爲患勢不能敵始欲結盟會以苟安中國而已然自是之後夷狄彊橫控中國之喉襟晉旣與合好修成而力之不勝𨿽欲角敵而不可得故昭元年叔孫豹會晉趙武楚公子圍齊國弱宋向戍衞齊惡陳公子招蔡公孫歸生鄭罕虎許人曹人於虢復防宋會而愈見防於夷狄矣夫宋之會挈中國以從楚者不過衞鄭兩國而已至是則齊宋大國亦來聽命用見楚勢愈彊晉愈不敵也至四年楚子蔡侯陳侯鄭伯許男徐子滕子頓子胡

子沈子小邾子宋世子佐淮夷會於申則楚軒然主會晉不復爭中國之柄倒持於楚夷狄之橫前未有也天下之事必謹於始始之不謹而救其末流則無及矣平公之會楚姑苟安以圖目前之計而不知豺狼之心可挫可辱而不可誘以禮文遂使楚人乘此得逞卒攘中國之權終春秋晉不復興其患實起於宋之會也九年叔弓會楚子於陳六年叔弓如楚七年公如楚至是年叔弓又如楚會魯所以事楚如此者以當時晉霸衰陵不能與楚爭故魯逃晉而歸之也夫魯自成至昭三與楚會大抵度晉之衰不足以保已慮楚爲患不得已而依之然則從夷之罪不專在魯抑晉之不徳有以使之也凡此皆會楚始終也

經書會吳九

成十五年叔孫僑如會晉士燮齊髙無咎宋華元衞孫林父鄭公子防邾人會吳於鐘離襄五年仲孫蔑衞孫林父會吳於善道是年秋公會晉侯宋公陳侯衞侯鄭伯曹伯莒子邾子滕子薛伯齊世子光吳人鄫人於戚十年公會晉侯宋公衞侯曹伯莒子邾子滕子薛伯杞伯小邾子齊世子光會吳於柤十四年季孫宿叔老會晉士匄齊人宋人衞人鄭公孫蠆曹人莒人邾人滕人薛人杞人小邾人會吳於向凡此五者皆吳會諸侯也蓋吳自成七年伐郯始見於經是年入州來其勢浸盛時晉方與楚爭鄭欲結吳爲援故以士燮率諸侯大夫就會吳於鐘離夫以中國會勾吳諸侯之恥也在二霸時非無楚患然其所以禦楚者合諸侯修盟會厲兵威以攘卻之而已未聞求援於荊楚也厲公𨿽病楚之彊而不能遵紹二霸如當時之盛而區區援吳師以抗彊楚安得不長其驕暴哉故自成十五年會鐘離始起彊吳驕橫之端至襄五年魯衞兩國會之諸侯復會於戚十年又防於柤十四年又會於向訖悼公世歲循其轍而不攺焉夫鐘離之會經𨿽書會然皆中國大夫其勢未甚屈也至善道之會則魯衞兩國大夫而不及於諸侯戚之會𨿽皆列國諸侯尙能致吳人聽命於會猶存中國之分也至柤之會則親屈盟主合諸侯之眾就會彊夷其陵慢屈辱至此甚矣至向之會則又以大夫從之上自諸侯下及大夫皆委身交好恬不爲恥是又見中國之微也大抵春秋之法疾僭竊誅首惡其最嚴者厲公會於鐘離開彊吳之禍其流及於黃池之會吳子遂霸中國夫當吳楚之盛鴟張虎踞摶噬中原晉之二君𨿽未能挫其鋒刃芟夷而剪滅之苟能力爲之隄障則其末流之患未必如是之遽也𨿽然平厲二公固無足多稱若悼公在位攘楚服鄭蕭魚之會去重耳無幾亦與吳會何也蓋楚自莊公以來橫行中國至襄之時大勢已衰矣吳自成入春秋止有伐郯入州來之文勢焰方熾兵師未衂以承晉厲景之餘區區禦楚不暇又益以方張之吳苟非假禮文之好優柔其暴气籠絡其驕心則吳楚交橫中國其淪胥矣然則悼公之會吳亦勢有所不得已也哀六年叔還會吳於柤七年公會吳於鄫十二年公會於槖臯此吳三會魯國也按經前未有魯獨會吳之文至哀公時始三會之者是時齊晉並衰楚亦隨弱罕見於經所以威諸侯者惟吳一國而已矣魯以吳彊且無大國之援於是薦往會之蓋欲深結其好苟紓目前之難也嗚呼自吳敗齊於艾陵晉亦震恐至十三年黃池之會吳子偃然雄霸諸侯魯晉從之中國盡制於夷狄矣故經書公會晉侯吳子於黃池獨書晉侯正傷晉之弱不能抗吳而反制於吳也夫以申之會𨿽楚子爲主然當時齊晉不從楚所會者不過蔡陳鄭小國而已至此黃池之會𨿽晉之彊亦俛仰以聽命中國至此不可復振矣此聖人所以未幾而絕筆也𨿽然楚之會莫盛於申而其衰也亦起於申之防吳之會莫盛於黃池而其亡也亦自於黃池之會蓋盛極必衰興極必亡古今之常理使中國之君當其雄盛不能持滿居勝猶及於敗況蕞爾荊蠻侵奪中原一旦得志加以楚靈之驕暴夫差之侈汰其不滅亡何待耶凡此吳楚之防也

經書如會者三

僖二十八年晉侯盟於踐土陳侯如會襄三年陳侯使袁僑如雞澤襄七年鄭伯髠頑如會夫書如會皆以中國隆盛逺來從服也然踐土之盟陳侯親來如會經不書與陳侯盟至雞澤之會使袁僑來則叔孫豹及諸侯之大夫盟之何也蓋重耳之霸威於悼公鷄澤之盟不逮踐土重耳威震彊楚信服諸侯於其來也不屈霸主之尊特爲陳侯而盟𨿽不盟陳侯而陳侯亦不敢叛去故歷襄至靈純於服晉者幾三十年則其畏服之心如此其久也悼公勉彊興霸扶持故業雞澤之會僅致陳之大夫悼公以得陳爲主且懼其復失故於袁僑之來須盟以結之觀是盟之後不逾四年鄬之防遂畏楚而逃歸𨿽悼公大合諸侯舉師旅戍之救之卒不足以得陳則其服陳之功去重耳逺矣至鄭伯如會則以卒故書義無可論此經書如防之防也

經書夫人及內女會者六

莊二年夫人姜氏會齊侯於禚七年夫人姜氏會齊侯於防又冬會齊侯於谷僖十一年公及姜氏會齊侯於陽谷十七年夫人姜氏會齊侯於卞此夫人會也二十七年公會杞伯姬於洮此內女會也夫以襄公三會姜氏皆以淫污之行也亂人倫而逆天理詩人嘗刺之矣至若小白兩會姜氏則𨿽無襄之惡然婦人迎送不出門見兄弟不逾閾小白身爲霸主逺防姜氏於外魯公不嚴內外之分不見文姜之惡而以夫人逺出爲會皆非禮也故經書公會齊侯姜氏以參譏之至伯姬之會按二十五年伯姬歸於杞故二十七年公會之於洮杜以伯姬爲莊公之女左譏其非諸侯之事夫莊公𨿽惇父之愛出會伯姬然諸侯非民事不舉公之防於父子之恩則得矣其如禮何是以春秋亦書以譏之也

總論

夫總諸侯以論之霸主之會齊莫盛於陽谷晉莫盛於蕭魚其最不善者桓之時莫盛於稷襄之時莫盛於澶淵陽谷之會服江黃蕭魚之會純服鄭攷之前後無與比者實春秋非常之功也至稷之會成宋督之惡澶淵之會背歸宋之財其不信不義甚矣故經特書所會之事曰成宋亂曰宋災故者顯著其惡也嗟夫列國之會其盛如此而合於義者不過一二數然則當時諸侯大夫所以修會之意果何爲哉宜乎春秋屢書而不隠

春秋比事卷十三終

欽定四庫全書

春秋比事卷十四

宋沈棐撰

朝

古者邦國惟諸侯入覲天子歲有常禮至於列國必嗣君繼立然後得以相朝所以修先君之好嚴謹始之禮也春秋之時王綱不施朝覲之禮浸以廢弛孱君弱國無所宗向區區欲保守疆土幸免並吞苟其勢力彊盛足以肆淩轢者莫不劘車重研奔走而臣事之是以魯國之君則朝於晉齊而邾莒滕薛則朝於魯蓋各以彊弱相制勢使然也夫以先王盛時方國諸侯所以朝事不懈者惟天子一人而已未聞有彊國也及周之衰是禮不行於天子而雄彊之國侵權僭禮偃然以王者自居其於天子蔑無尊事之心僅同一小國耳聖人傷周之不振而悼弱之無依是以舉相朝之禮具載筆削請得而論之

按經書來朝者十六國

滕自隠十一年朝魯其後桓二年滕子來朝文十二年滕子來朝襄六年滕子來朝哀二年滕子來朝滕子來朝凡五邾子自桓十五年朝魯其後宣元年邾子來朝成六年邾子來朝十八年邾子來朝襄元年邾子來朝二十八年邾子來朝定十五年邾子來朝邾子來朝者凡七杞自桓二年杞侯來朝其後凡五莊二十七年杞伯來朝僖二十七年杞子來朝文十二年杞伯來朝成四年杞伯來朝十八年杞伯來朝曹自桓九年來朝其後凡五文十二年曹伯來朝十五年曹伯來朝成七年曹伯來朝襄二十一年曹伯來朝小邾之朝四僖七年襄七年昭三年十七年郯子之朝二襄七年昭十七年紀以桓六年谷鄧以桓七年牟葛以桓十五年郳黎來以莊五年蕭以莊二十三年鄫以僖十四年郜以僖二十年皆一朝此其大凡也夫春秋書來朝之意皆以魯不當受彼不當來實交譏之也其間筆削之文有可論者請摭言之隠十一年滕侯薛侯來朝三傳之說左氏公羊無取谷梁庶幾𨿽然魯十二公受小國與往朝諸侯固皆有罪然首僭朝禮罪始隠公夫魯周公之後守天子之東藩固當恪守周禮率先諸侯以朝天子可也隠公當東遷之後首嗣魯統不聞講朝王之禮而傲然自尊受人之朝遂使後世子孫例以爲常蔑有天子則隠公作俑之罪蓋甚於羣公矣桓七年谷伯綏來朝鄧侯吾離來朝三傳公谷無取左氏𨿽當而未究經意蓋春秋之法諸侯不生名名惡之大者也桓公弒君自立諸侯皆得而誅之谷鄧合諸侯不能以致討反交臂來朝其罪尢大故生而名之特異於他文也九年曹伯使其世子射姑來朝三傳谷梁之說爲近蓋當春秋時爭國竊位簒弒攘奪不可勝數今曹伯有疾而使世子來朝召亂之本也世子狥父之命委國而出尢其罪之大者故書以譏之十五年邾人牟人葛人來朝按經來朝之文未有書人此三人來朝皆貶稱人惡其朝桓亦谷鄧稱名之義也莊五年郳黎來來朝按春秋附庸之國例書字若蕭叔朝公是也此獨名者謂弱小之國土地防陋其禮不足故賤之此固不可攷其理或然莊二十三年蕭叔朝公蓋禮犧象不出門嘉樂不野合莊公急齊之婚不顧父讐及齊侯遇於谷固已非矣而蕭叔又往朝之朝於內且不可況在外乎故曰蕭叔朝公以譏之也僖十四年季姬及鄫子遇於防使鄫子來朝蓋內嫁曰歸於某故春秋於郯杞莒諸國凡內嫁之女必書其歸季姬前此無歸鄫之文則是未嫁也是年及鄫子遇使鄫子來朝明年季姬歸於鄫是先遇後嫁其使來朝實請婚期於魯也季姬之行不正可知矣季姬之不正魯之恥也故書及書遇所以顯其惡𨿽然春秋於朝魯小國所書之爵不同若杞或稱侯或稱伯稱子滕或稱侯稱子皆以例降何也說者謂杞迫近東夷禮文隨化故聖人貶之然則滕之國亦豈近荒裔哉蓋聖王不作諸侯自恣朝會不常彼三國者或以侯禮而朝或以伯子而會春秋從而錄之以見禮典廢壞名爵不正也若夫小邾子說者謂邾之別封書小邾以別邾子理或然歟

聘

諸侯相聘𨿽著於國典然三代盛時聘問之禮玉帛之使所以交通於京國者蓋欲講信修睦比小事大同心協力以藩翰王室也春秋以來此禮𨿽存大抵連衡合黨以相比周非欲保我社稷則利彼疆土是以借縟儀營私意覬爲緩急之援而已非若先王時示恩結好經營以衞上也故聖人載於筆削以傷其禮存而義廢焉請備言之經書晉聘十二成三年晉荀庚來聘八年晉士夑來聘十一年郤犨來聘十八年士匄襄元年荀防八年士匄十二年士魴二十六年荀吳二十九年士鞅昭二年韓起二十一年士鞅齊聘五隠七年弟年桓三年弟年僖三十三年齊國歸父宣十年齊國佐襄二十七年齊慶封宋聘四成四年華元八年華元襄十六年向戍昭十二年華定衞聘四文四年兪成二年孫良夫襄元年公孫剽七年孫林父陳聘一莊二十五年女叔鄭聘一襄五年公子發楚聘三莊二十三年荊人文九年椒襄三十年防罷秦聘一文十一年術吳聘一襄二十九年吳子使子札來聘凡此三十一聘或敵國內聘而相執或大國因朝而下聘或假聘以圖事或因聘而結盟左氏所載𨿽各有事實然筆削之意大防略同無可深議今摭其可言者而論之隠七年桓三年齊侯使其弟年來聘三傳皆不盡經

意蓋銜命出聘國之重事乃卿佐之職不可以私其任也今齊侯以其弟年來若曰親爲母弟而使之聘魯將以隆恩好於魯也然使弟年不稱使職傷辱國體反致嫌怨爲齊侯者將何以處之罪之則傷恩貸之則撓法然則使弟非禮也故春秋特書其弟所以責齊侯也莊二十五年陳侯使女叔來聘夫以女叔爲天子之命大夫則當時列國若晉宋齊衞來聘之卿豈無命大夫者而經例皆書名何獨於女叔稱字哉若以陳爲結好嘉之而不名則凡諸國來聘結好者多矣何獨嘉女叔也然則女叔當爲名二傳之說不通矣

經書聘而盟者四

成三年晉侯使荀庚來聘衞侯使孫良夫來聘丙午及荀庚盟丁未及孫良夫盟十一年晉侯使郤犨來聘已醜及郤犨盟襄十五年宋公使向戍來聘二月已亥及向戍盟於劉按經書諸國來聘未有盟者此皆因聘而盟者故春秋異其文以言之然先書來聘而後及其人盟言彼以聘來而此要之以盟也按成二年四大夫帥師會晉衞及齊侯戰於鞌齊師敗績蓋魯自宣公背齊從晉齊嘗伐魯又伐衞魯衞不勝其忿遂因郤子請於晉而爲鞌之會則此戰實主於魯衞而晉助之也齊𨿽服晉而魯懼其蓄憾復以伐我於是因晉衞之來聘而請結盟以堅其好堅其好者實所以防齊也至十一年晉厲初卽位使郤犨來聘是時魯𨿽與齊四同盟會然以景公之沒厲公始立恐慢晉好而復有齊難故又因其來聘而請盟之自是終成之世魯無齊虞者以晉彊齊弱晉足以制齊而魯不失晉好故也襄十五年宋公使向戍來聘遂及向戍盟於劉杜謂防亳之盟夫諸侯結盟自有常禮豈有因而防盟哉攷經文上下襄十四年衞侯出奔齊十六年齊侯兩伐我自是魯復與齊交怨矣兵連禍結比歲不解則知魯之好盟於宋抑必有意蓋魯自成公時交結晉衞以備齊則魯之所仗者晉衞也衞侯旣出奔齊是魯失一臂之助魯懼齊衞比周反以謀伐是以因宋來聘而與之盟堅其信好以爲緩急之援焉觀十五年季孫宿叔孫豹帥師城成郛左謂備齊則魯之盟宋其爲齊也明矣夫盟以結信聘以修好禮制不可逾也苟於修好講禮玉帛交薦之時而展牲防血以虞人之不信則其害禮也亦甚矣故書其來聘及某盟示魯之國君因聘而要盟晉衞大夫不受君命而與盟所以交譏之也

經書夷狄來聘者五

莊二十三年荊人來聘文九年楚椒襄三十年楚防罷文十二年秦術二十九年吳札說者以謂聖人之於夷狄來聘以其能慕中國修禮文故喜而錄之是不然春秋之時吳楚暴橫交亂中原秦以蠻夷之冑數爲晉患其所以來聘者非好尙禮文欲交通中國也實假聘問之禮而覬諸侯之尊事若齊晉之君耳若曰吾以彊雄之國振悚諸侯今命一介之使將吾重命致聘弱國則可以號召諸侯鈐率歸已使之俛首屈膝請命下吏朝事會盟土地方物惟吾所命無不如意是假聘問之虛名以爲驅迫之資也聖人深疾其然是以明載春秋且不氏其臣以別異於中國也然吳秦楚三國之使例皆去氏而防罷獨名氏其人說者謂春秋於三國以漸進之故始稱人次爵其君而名氏其臣所以漸進也𨿽似得其意而未盡蓋聖人非以進之也傷中國之衰防而疾三國之彊盛故進三國所以病中國也當莊僖以來楚𨿽彊橫然前有小白後有重耳景悼厲三公亦克紹霸足以駕彊楚故召陵之盟城濮之役鄢陵之戰蕭魚之會皆有服楚之功至襄十五年悼公旣卒湨梁之盟大夫專政中國始無霸主是致楚人得逞桀傲不制馴致昭四年遂主會於申則其憑陵天下蓋數倍於曩時矣故聖人於襄三十年特氏其臣以同諸侯之文又進楚於諸侯所以甚傷中國之削弱也三傳不明聖人大防或謂褒楚子賢繆公善使季子義亦淺矣

總論

夫總中國而論之則齊晉於魯大國也宋衞陳鄭敵國也吳楚秦夷狄之彊也彊大之國足以陵我比肩之國勢足以抗我故其交結於我者止有來聘之文而無朝事之禮蓋齊自隠七年以來聘魯而晉自成三年始見經者蓋晉以僖二年始入春秋比之於齊未甚彊也重耳興霸晉文勢盛然在位不久此禮未舉歷襄公及靈公晉霸中防魯方勤齊交晉頗簡至宣十七年景公卽位斷道之盟始同晉會明年遣公孫歸父一聘於晉成公卽位魯數被齊難方堅晉之好禮文綢縟故二年敗齊於鞌三年晉遂來聘則知晉之於魯至是而始聘者以魯奉事之謹晉於是修聘以答其意也自是以後魯一於事晉故晉之聘禮驟多於齊而齊之聘魯不過襄二十七年一聘而止耳至陳則在隠桓莊僖之間交通中國其後脇制於楚禮文疎絕故莊二十五年一聘而止鄭以小國介乎晉楚左右脇廹干戈日侵不敢一於所向故於諸侯禮文稀濶曁襄二年悼公興霸五年城虎牢以逼鄭鄭始歸服中國舉曠絕之禮求以自新故特於襄五年來聘也若夫衞宋兩國則自文宣以來至襄昭之間始有聘禮蓋前此者二霸疊興諸侯一心服從霸主盟會薦舉信好惇固不待聘問而相親也後此者霸業不競諸侯攜貳各懷異心𨿽盟會之禮且猶墮廢況玉帛之使乎洎吳楚秦三國聘魯先後抑又可言蓋楚以莊九年始入春秋是時小白𨿽經營霸業而未成服楚之功楚勢方張欲收結諸侯與齊爲抗故二十三年始來致聘𨿽中更二霸或盟或戰足以挫其鋒鋭二霸旣沒楚復偃然有窺中國之心至文九年乘晉靈之驕暴遂復修聘以求諸侯及襄三十年晉悼卽世平公繼之不能克修先烈以張中原故自襄二十七年以後夷狄侵柄與晉交盟晉遂挈諸侯委屬於楚曽莫之止是以三十年又來一聘吳自成七年躡楚之蹤傲睨天下當時諸侯病楚之彊力不能勝方欲假吳爲援於是驅率同盟屈意就會故吳得以交通諸侯復如彊楚此襄二十九年所以來聘魯也若夫秦則僻居遐壤罕援中土故自僖以前閴無聘問之文及文公時與晉爲仇屢舉大戰至十二年間其衰釁交結諸侯欲以解晉之援故修聘禮然則此二國者𨿽名聘好原其心非服諸侯以逞志則結諸侯以求援也嗚呼先王裁制聘禮以示後世將要惇睦之實不獨於區區之文也春秋衰世物具而意違名侈而實喪故交聘之禮𨿽舉行於邦國當時諸侯規利背義仇好不常玉帛方加兵刃已接則繁文末禮適以長禍亂耳吁可嘆歟

春秋比事卷十四﹤經部﹐春秋類﹐春秋比事﹥

欽定四庫全書

春秋比事卷十五

宋沈棐撰

侵伐

周官九伐之法負固不服則侵之賊賢害民則伐之侵宜輕於伐也三傳及先儒著例其說不同皆不合於春秋左曰有鐘鼓曰伐無曰侵按經定四年合十九國侵楚以十九國之眾其士卒行伍云屯蟻集苟無鐘鼓以號令三軍則何以爲進退之節此左說不通也公羊麤曰侵精曰伐其意以伐則整軍容鋭器械嚴號令謹行伍以是爲精也侵則師旅不眾行伍不肅倐去倐來兵不久之以是爲粗也然春秋有以中國而書侵夷狄而書伐者豈夷狄用師軍旅器械行伍號令悉如先王之制反過於中國乎此公羊說不通也谷曰包人民驅牛馬曰侵斬林木壞宮室曰伐然經書侵伐多矣有師𨿽入境而次以待者若僖四年伐楚之師是也有師未入境而復還者若襄十九年侵齊之師是也是侵豈必包人民驅牛馬伐豈必斬林木壞宮室乎此谷說又不通也先儒詆三說而自立其義則以聲罪致討曰伐無名行師曰侵然若蔡之附楚不從中國小白合七國侵之謂無名行師不可也若齊侯不義背盟主而伐晉楚子夷狄仇中國而伐鄭謂稱罪致討可乎此又非通論也折衷諸說則侵淺事伐重事召陵之會諸侯𨿽眾不成伐楚之功故經止書曰侵至伐則有書取其邑有書入其國而書侵之文無有及此則伐爲重事可知嗟乎春秋衰世規一時之利逞無名之師列國相吞而先王之疆理城郭蓋壞矣故侵伐之事夫子必謹而書之蓋古者有分土無分民諸侯之侵地者猶不取於春秋也然經所書侵伐或主於內而內有書公有書大夫有書侵伐我者或主於外而外有書諸侯有書大夫有書夷狄者其得失輕重不可不詳論也

經書公侵者四

莊十年公侵宋自入春秋以來魯數與宋仇而齊宋自隠至莊此年不過一伐魯以干時之戰敗於齊齊殺子糾魯不勝念遂敗齊師於長勺旣敗齊師慮齊連宋報魯於是侵宋是年及十一年又兩敗宋師經書者惡公旣敗齊師又退而侵宋結怨兩國也定六年公侵鄭左謂晉討鄭之伐胥靡攷之經文無鄭伐胥靡之文又無晉鄭交惡之事蓋當定公時魯方事晉以意推之似爲晉侵觀七年齊鄭盟於咸八年晉士鞅侵鄭而鄭與齊盟齊以鄭故使國夏伐魯故公侵以報之然自春秋以來未有書公侵齊至是歷一年而兩侵之則亦倚晉爲援故也當時齊晉之勢相敵而其與國各挾之以相仇宜乎稱兵而不息也觀下言齊國夏帥師伐我公會晉師於瓦則公兩侵齊其倚晉可知凡此皆公侵國之義也

經書大夫侵者三

成六年仲孫蔑叔孫僑如帥師侵宋按左氏同盟虫牢諸侯復謀會宋人辭以子靈之難是年衞孫林父侵宋以其辭會也子叔聲伯如晉命伐宋秋孟獻子叔孫宣伯侵宋晉命也攷之經無宋叛晉之文而魯宋衞方同盟虫牢亦無嫌隙則魯衞連兵侵宋似爲晉故左說疑然也襄二十四年仲孫羯帥師侵齊攷經二十三年齊聞晉欒盈之難遂伐衞伐晉叔孫豹救晉而次不成救患之功故是年仲孫羯帥師侵齊爲晉討也定七年齊衞盟於沙明年晉士鞅侵衞季孫斯仲孫何忌帥師侵衞衞𨿽無怨於魯然是齊侯伐魯晉師救之則晉之卹魯可謂勤矣魯之事晉不可不謹故魯二大夫於是爲晉而侵衞也凡此內大夫書侵之義也

經書侵我者四

僖二十六年齊人侵我西鄙公追齊師至酅弗及左氏謂齊討魯與衞莒盟也夫齊魯鄰國世爲婚姻小白方霸魯嘗事齊盟會之禮不可廢也攷之經自小白沒魯未嘗與齊盟會至是二十五年及是年春乃兩與衞莒結盟宜乎取怨於齊而齊師見侵也於是公追其師弗及譏魯無備不能敵齊及齊旣去而始追之也侵稱人追稱師不可言公追齊人故也文十五年齊人侵我西鄙冬齊侯侵我西鄙遂伐曹入其郛蓋自重耳之霸謹於事晉至文十四年齊聞晉靈之防憤魯之不親故因子叔姬釋憾於魯而侵我西鄙魯使季孫行父求救於晉諸侯爲扈之盟不能爲魯討齊是致齊侯復侵我西鄙其伐曹入其郛以討曹伯之來朝也夫商人弒捨自立身負滔天之惡其得免鈇鉞幸矣又恃其彊大數侵姻國不道之甚也故經書其爵以著其惡襄十四年莒人侵我東鄙杜謂莒旣滅鄫魯侵其西界故侵魯東鄙左說無證攷之經莒自八年伐魯東鄙至十四年侵我東鄙其間凡四稱兵當是時晉悼方興糾叛討貳以正諸侯莒之病魯如此宜無所貸而晉未嘗爲魯致討魯亦未嘗報伐者竊意魯侵莒境故莒致怨焉曲在魯也不然以魯列國豈畏一莒焉凡此書侵我之意也

經書諸侯侵者二

僖四年公會齊侯宋公陳侯衞侯鄭伯許男曹伯侵蔡蔡潰蔡楚之與國小白修霸二十餘年𨿽逺若江黃亦來從命而蔡畏楚之彊不歸中國故齊侯合諸侯以侵之於蔡言侵於楚言伐齊侯意在伐楚不專於侵蔡也書蔡潰言侵之而民已叛其上用見小白兵威之盛也定四年公會劉子晉侯宋公蔡侯衞侯陳子鄭伯許

男曹伯莒子邾子頓子胡子滕子薛伯杞伯小邾子齊國夏侵楚是時楚勢已衰彊吳暴橫𨿽陳蔡頓胡服楚不貳者至此亦同中國共一舉侵楚之師自入春秋諸侯有事於楚未有若此之盛也然師旅𨿽眾而晉勢已衰以弱攻弱卒不成功致使敗楚入郢之功歸於吳子故書曰侵者傷中國之大合十九國之眾而不能勝楚止侵之也凡此皆諸侯侵國之迹也

經書大夫侵國十八

莊十五年鄭人侵宋小白圖霸欲服諸侯再會於鄄鄭已聽命而復叛齊侵宋故十六年宋齊衞伐鄭至是年幽之盟鄭始服齊也二十九年鄭人侵許許鄰於鄭數爲鄭病觀十六年幽之盟許已從齊至二十七年再命盟於幽許男不至故鄭假討貳之名得以淩許也成六年衞孫良夫帥師侵宋八年晉欒書帥師侵蔡蔡自晉文沒盟會侵伐不從中國者幾五十年今景公方欲得鄭而楚爲鄭患楚旣病鄭則晉亦病蔡交侵其與國亦懲楚之一端也十年衞侯之弟黑背帥師侵鄭九年蒲盟方退鄭向楚故是年晉人執鄭伯且使欒書伐之則黒背亦侵鄭爲晉討也十六年鄭公子喜帥師侵宋宋鄭相仇久矣鄭附晉則與宋同好歸楚則與宋爲敵自十五年楚子伐鄭鄭遂歸楚宜是年侵宋助楚子以禍中國也十七年衞北宮括帥師侵鄭鄢陵之戰晉旣敗楚而鄭易晉厲之不徳附楚益堅厲公旣合諸侯伐鄭而未服故又使北宮括侵之然合中國之力兵車之眾猶不能得鄭則區區一衞安足以病鄭哉襄二年晉師宋師衞殖侵鄭自厲公至此鄭皆附

楚晉𨿽數臨之以兵未嘗服從按成十八年楚子鄭伯伐宋冬又侵宋元年晉韓厥伐鄭以報宋之怨而楚公子壬夫侵宋又報伐鄭之役是年鄭師伐宋復重宋仇晉宋不勝兩國之患於是合三國之師以侵之至是年冬防諸大夫於戚城虎牢以偪鄭明年雞澤之盟鄭始來服而宋亦始得息兵矣然則晉之服鄭非特可以卻楚亦可以衞宋其利於中國亦不小也八年鄭人侵蔡蔡公子夑是時鄭已服晉故侵楚之與國楚人憤之故是年冬使公子貞伐鄭鄭遂與平夫始侵蔡者將以仇楚而助晉也及楚見伐則背中國而歸之𨿽迫於兵威不得已而從楚然其反覆不義亦甚矣孰若不爲蔡病而苟安於中國哉十一年鄭公孫捨之帥師侵宋鄭以八年與楚平晉凡兩會諸侯大舉伐鄭之師而鄭猶援楚不服至此始侵宋以媚楚則其姦宄不循可謂難制矣悼公力於圖霸是年城鄭虎牢十年戍之凡經營於得鄭者無所不至至蕭魚之會鄭始純服非鄭之彊敢與晉抗特恃楚之橫也十九年晉士匄帥師侵齊至谷聞齊侯卒乃還齊自晉悼公沒始背晉而病魯故十五年伐我北鄙十六年兩伐之十七年又兩伐之十八年一伐之晉於是大合諸侯以圍齊十九年衞孫林父又帥師伐齊晉欲深懲齊患故又使士匄侵之齊遂殺髙厚以與晉平然士匄旣受命出師當遂君之命可也今以齊侯之卒回戈而還貪不伐喪之善掠美於已而廢君之命蓋有甚於伐防矣經書之惡其專也定七年齊人執衞行人北宮結以侵衞左謂齊盟鄭

於咸召會於衞衞侯欲叛晉諸大夫皆曰不可使北宮結如齊而私於齊侯曰執結以侵我齊侯從廼與衞侯盟於沙蓋晉徳至此已衰故齊敢爭諸侯據左說則衞侯欲叛晉從齊齊人執結以侵衞實衞侯使之也夫齊侯恃其威彊狥其說計執其臣而侵其國固有罪矣然以衞之從晉非不久且故也一旦乘晉之衰遂爲詐謀以急於從齊若此其背徳反義罪可逃乎八年晉士鞅帥師侵鄭遂侵衞晉以咸之盟鄭伯從齊沙之盟衞侯人從齊晉失二援則諸侯離叛孰肯歸心此士鞅所以侵鄭侵衞欲彊二國之服從也柰何晉徳不競不足以來諸侯故是年曲濮之盟鄭衞方結以自固明年五氏之次齊衞之好愈堅又明年夾谷之會魯亦從之矣然則霸主不徳而欲力爭諸侯難哉哀七年宋皇瑗帥師侵鄭晉魏曼多帥師侵衞鄭自定八年咸之盟背晉從齊十年與齊防於安甫自是之後不復向晉故宋皇瑗爲晉討之然當時諸侯附齊已眾獨宋未會以宋素與晉好服屬之心不與諸侯等故當定哀之間諸侯紛紛與齊盟會惟宋不與焉以宋視諸侯豈不賢哉衞自沙之盟亦背於晉至哀元年且連齊伐晉五年晉𨿽伐衞而衞從齊自如是以七年曼多再侵之也十年晉趙鞅帥師侵齊晉以齊攬諸侯自爲封殖蓄忿已久特其勢衰力屈度不足勝齊故𨿽數病其與國不敢稱兵齊境至是吳人伐齊齊陽生卒晉乘其衰釁故趙鞅侵之然終春秋之世諸侯不復歸晉則晉間齊以侵之何益哉十三年晉魏曼多帥師侵衞晉以衞久附於齊屢討不從故至是復侵之也晉之衰頽方見屈於彊吳苟得一衞豈能長有之乎況時有六卿之患國勢已分裂於權臣而猶勤兵於外覬諸侯之屈服是猶商賈經營於四方而不知彊奴悍婢陰竊其帑藏也凡此皆大夫侵國之迹也

經書楚侵國七介人侵國一

僖二年楚侵鄭小白旣霸中國鄭已附齊十六年及二十七年幽之盟僖元年會於檉鄭皆在焉楚以鄭附齊之堅於是侵之然不知小白之勢方張非楚所能爭是以召陵之盟終見屈於齊宣元年楚子鄭人侵陳遂侵宋鄭自文公服晉至此始叛而從楚而陳猶附晉不貳楚旣得鄭且欲服陳故侵之宋以晉之與國在春秋時屢與鄭敵鄭旣歸楚宋必受患是以楚鄭連兵侵宋夫侵陳者欲陳服侵宋者欲宋懼而楚子之意尢甚於得陳故先侵陳遂侵宋也三年楚人侵鄭鄭以二年戰於大華元晉以宋故合四國侵之大之戰鄭遂卽晉故楚人復侵之也成二年楚師鄭師侵衞景公始替霸業楚人易之所以爭諸侯者未力也及鞌之戰晉威復彊楚欲伉之始急諸侯而衞較之他國依晉尢重觀斷道之盟伐齊之役乃敗齊於鞌衞侯悉從楚欲去晉肘臂宜莫先於衞是以連鄭師侵之也十八年楚人鄭人侵宋是年魚石作亂奔楚楚居之彭城謀欲納之必先病宋故復連鄭侵宋及是年諸侯盟虛朾襄元年盟宋彭城晉韓厥帥師伐鄭於是公子壬夫又帥師以侵宋自晉楚爭雄宋鄭交伐訖三年而稍定夫鄭之病宋有自來矣況魚石奔楚則楚鄭侵宋勢必然也向無悼公安能定宋之亂收鄭於雞澤哉襄十二年楚公子貞帥師侵宋蕭魚之會鄭已純服中國楚爭鄭未已旣執良霄又帥師侵宋楚𨿽暴橫力欲得鄭而晉霸方盛終莫之抗自是楚無病中國之文者二十年非楚之弱實晉之威徳有以折衝之也介人侵蕭按前年介葛盧來杜以介爲東方微國蕭亦附庸國其仇怨之由無所考證然其來稱名侵蕭稱人惡其淩雲小國故從防之也

春秋比事卷十五終

欽定四庫全書

春秋比事卷十六

宋沈棐撰伐【伐者爲客見伐者爲主】

經書從王伐者一

桓五年蔡人衞人陳人從王伐鄭是也孟子曰天子討而不伐蓋敵國交兵則曰伐王師問罪則曰討伐有勝負討無不服此尊卑之異也成周盛時設九伐之法以正邦國諸侯負罪則王命討之旄麾所向莫不震疊未嘗屈萬乘之尊親臨軍旅而交兵於列國也不幸周室陵遲諸侯暴橫敢抗天子是以鄭伯不朝而王親伐之夫以天子而親伐諸侯其屈弱已甚矣然當春秋時徵伐之柄潛移於下諸侯防扈不臣固非一日東遷以來未有能伐之者至是始親伐鄭三國之君又能舉眾以從是𨿽有媿於三代亦幸見於春秋也故書從王伐鄭以喜其僅得正焉三國稱人者蓋卑諸侯所以尊天子明人臣不得與王伉也

經書公伐六

隠七年伐邾僖二十一年公伐邾桓八年秋伐邾莊九年公伐齊納子糾宣十八年公伐杞襄七年公伐邾是也

內大夫伐七

莊二年公子慶父伐於余丘僖三十三年公子遂帥師伐邾文十四年叔彭生帥師伐邾襄二十年仲孫速帥師伐邾昭十年季孫意如叔弓仲孫貜帥師伐莒哀元年仲孫何忌帥師伐邾六年仲孫何忌帥師伐邾是也

伐我者二十一

莊十九年齊宋陳人伐我西鄙僖二十六年齊人伐我北鄙文十四年邾人伐我南鄙十七年齊侯伐我西鄙成二年齊侯伐我北鄙襄八年莒人伐我東鄙十年莒人伐我東鄙十二年莒人伐我東鄙圍臺十五年齊人伐我北鄙圍成秋邾人伐我南鄙十六年齊人伐我北鄙圍成十七年齊侯伐我北鄙圍桃髙厚帥師伐我北鄙圍防十七年邾人伐我南鄙十八年齊人伐我北鄙二十五年齊崔杼帥師伐我北鄙定七年齊國夏帥師伐我西鄙八年齊國夏帥師伐我西鄙哀十一年齊國書帥師伐我哀八年吳伐我是也夫楚自莊十年入春秋其所以戕艾者不過鄰比小國未幾值齊晉之霸驅攘夷狄楚已少沮當時諸侯之從齊者或叛或從間有攜貳惟宋堅附小白終始不替故楚畏齊不敢病宋及小白沒襄公勉彊圖霸終不克就徳小力弱不能自量乃爲會於盂要致楚子而欲抗之是以受其執辱而伐宋之禍造端於此宋旣爲楚所淩故楚得以易之自是屢以見伐故僖二十六年伐宋圍緡以討宋之未服明年又與諸侯圍宋而盟之則宋之挫衂甚矣賴晉文繼興威振彊楚自二十六年宋亡楚患至宣十二年晉景戰楚於邲爲楚所敗楚復得以輕慢中國十三年又興師伐宋以討宋之伐陳也其後景公稍興霸業厲亦不墮前緒足以卻楚庇宋故宋無楚患至厲公末宋有魚石之禍十五年魚石奔楚十八年楚遂連鄭伐宋以納魚石於彭城是年冬及襄元年又兩伐之幸悼公聿興力於郤楚以定宋難故十餘年間宋免楚之侵淩至襄十年以來晉楚相抗力於得鄭兩國之師比歲不息楚病宋之附晉而邾又忘其畏憚始稱兵臨魯矣歷成宣及襄魯更事齊晉以爲重故五十年間邾不復伐魯至襄十五年晉悼已沒平公卽位齊間晉衰連兵伐魯邾亦乘魯之難故十五年十七年兩伐魯鄙及晉平合諸侯以勤魯齊已服晉於是邾亦息兵是邾之病魯無非視魯之仇隙也然桓八年書伐邾獨不書公先儒以防者故不書主名然書公伐邾者多矣何獨於桓公以防者言蓋公有大惡尙寛鈇鉞之誅不自省懼而加兵以伐人其惡甚矣故不書公不與公之伐邾甚惡公也夫魯數受齊患宜其興師報復快忿釋恨而經書魯伐止於一而事主納糾非魯以私怨自伐之也然則魯之畏齊可知矣𨿽然隠桓莊閔之間齊未嘗以兵臨魯至僖二十六年始憾魯而伐之何也蓋隠公之世列國惟齊爲彊當時魯所奉事莫謹於齊也桓莊再世姻婭情好稠腆閔公在位不久僖公奉事小白終其身不懈故歷此數公齊未嘗仇魯至小白沒僖公棄齊從楚齊始致怨故二十六年伐我北鄙公遂以楚師伐齊取谷自是兩國交憾魯始間有齊患矣觀文公以來洎於宣成或事齊或事晉從違不常仇好不一大抵晉彊則齊服晉弱則齊叛齊服則好魯叛則仇之𨿽間有侵伐獨襄公時爲多焉蓋方晉悼卽位平公繼立晉之威力稍墮於前是以齊敢易晉侵魯比歲而不已也【其餘已見齊魯例】若夫莒僻小之國介在魯表宜不能伉魯而經書莒伐我者三魯伐莒者止於一則莒似彊於魯矣然魯列國之弱者也莒小國之彊者也觀經書莒人滅鄫又曰季孫宿帥師城鄆先儒以爲畏莒夫以小國而能滅人以魯而畏之則其彊可知矣況魯介於三國之間北畏彊大之齊南虞蜂蠆之邾莒小而彊宜其不能與敵也若夫莊二年慶父伐於余邱宣十八年伐杞止書內伐而彼無報伐之文蓋於余邱附庸之小國而杞迫近東夷皆防者魯勢足以壓之故兩國被伐而不敢爲報焉夫以經文考之齊稱伐者曰西鄙北鄙莒曰東鄙邾曰南鄙則齊居魯北莒在其東邾在其南所伐者各以其所近也然公伐之文凡六而隠桓莊僖之時居其四內臣伐七而文宣以來居其五用見莊僖以前政出於諸侯故侵伐之事國君專之者多文宣之後政出於大夫故侵伐之事權臣專之者多春秋明正善惡扶弱而抑彊是以凡經文心顯書主名此又不可不論也凡此皆魯及諸侯交伐是也

經書霸主伐者九

莊十四年齊人陳人曹人伐宋夏單伯防伐宋十五年宋人齊人邾人伐郳十九年齊人宋人陳人伐我西鄙二十八年齊人伐衞二十六年公會宋人齊人伐徐僖十五年齊師曹師伐厲僖四年公會齊侯宋公陳侯衞侯鄭伯許男曹伯侵蔡蔡潰遂伐楚次於陘秋及江人黃人伐陳二十八年晉侯伐衞其義之詳【已見二霸例】然有可論者方小白未成服楚之功經營霸業𨿽以盟會援諸侯而糾叛討貳伐國者尙多及盟楚之後伐陳伐厲伐英氏干戈所臨猶未息也及重耳興霸所伐者止衞一國及城濮敗楚之後諸侯悉從閴無伐國之事何也蓋小白之霸也以徳而功緩重耳之霸也以威而功速故當小白之時楚勢𨿽熾方且收合諸侯務彊中國而不亟於伐楚是以三十年間且防且盟以懷之間有不服者小則侵大則伐如是中國諸侯逺近帖服方舉伐楚之師而陘之役又不過恃威彊與楚結盟而還干戈未嘗試也惟其務徳不務威用盟不用戰是以盟楚之後陳猶未懲而英厲小國亦或不率以待伐而始服焉至重耳則入晉未幾驟興霸業盟防不講純用兵威故一舉而伐衞再舉而戰楚旄麾所向風掃電掣𨿽狼虎之楚猶防气折角畏服之不暇況諸侯乎觀夫踐土之盟溫之會大國不敢貳小國不敢逃𨿽難服之陳亦逺來聽命則戰楚之後無伐國之事者蓋其兵威震耀有以服也況小白初興春秋未有覇者時楚勢方張諸侯畏詟齊侯驟起以圖覇功欲服諸侯則慮逺近之未訓欲戰彊楚則慮兵師之或挫是以逡巡計畫以信義交大邦以仁恩綏小國恩威並濟中外歸心而不疑然後舉師臨楚以圖萬全之計及至晉文去小白未逺諸侯知有霸者荊蠻知有中國盟會不用兵威易施是以一戰敗楚疾如振稿而四方諸侯舉無叛者然則小白以盟服楚重耳以戰勝楚課其緩急之效則重耳之功若過小白然論當時之勢則小白之用力蓋難於重耳此二霸伐國所以詳略不同也

經書齊晉宋楚伐鄭者三十二其間齊伐者三

莊十六年齊人宋人衞人伐鄭僖七年齊人伐鄭僖六年公會齊侯宋公陳侯衞侯曹伯伐鄭圍新城

宋伐一

僖二十二年宋公衞侯許男滕子伐鄭

晉伐十五戍三

公會晉侯衞侯宋曹伐鄭九年晉欒書帥師伐鄭十年公會晉侯齊侯宋公衞侯曹伯伐鄭十六年公會尹子晉侯齊國佐邾人伐鄭宣元年宋公陳侯衞侯曹伯會晉師於棐林伐鄭冬晉人宋人伐鄭十年晉人宋人衞人曹人伐鄭十四年晉侯伐鄭襄元年晉韓厥帥師伐鄭九年公會晉侯宋公衞侯曹伯莒子邾子滕子薛伯杞伯小邾子齊世子光伐鄭十年公會晉侯宋公衞侯曹伯莒子邾子齊世子光滕子薛伯杞伯小邾子伐鄭十一年公會晉侯宋公衞侯曹伯齊世子光莒子邾子滕子薛伯杞伯小邾子伐鄭秋公會晉侯宋公衞侯曹伯齊世子光莒子邾子滕子薛伯杞伯小邾子伐鄭秋公會晉侯宋公衞侯曹伯齊世子光莒子邾子滕子薛伯杞伯小邾子伐鄭會於蕭魚是也

楚伐十七

莊十六年荊伐鄭二十八年荊伐鄭僖元年楚人伐鄭三年楚人伐鄭襄九年楚子伐鄭文九年楚人伐鄭宣四年楚人伐鄭襄八年楚公子貞帥師伐鄭十八年楚公子午帥師伐鄭成六年楚公子嬰齊帥師伐鄭成十五年楚子伐鄭宣五年楚人伐鄭七年楚子伐鄭十年楚子伐鄭襄二十四年楚子蔡侯陳侯許男伐鄭二十六年楚子蔡侯陳侯伐鄭是也夫鄭以弱小之國介於晉楚間事楚則中國伐之從中國則楚伐之故其在春秋被患最多諸侯所以爭之者最力夫所以力爭者非區區於一鄭也以其密邇荊蠻實晉楚之藩屏中國得之則可以捍楚楚得之則可以抗中國是以兵師淩偪左攻右討亙百有餘年而不息也攷之春秋鄭自莊十五年背鄄會盟始從楚而侵宋齊以三國之師爲宋報伐鄭鄭亦畏齊見偪遂來服從自是以後皆堅附中國至於召陵之役左右小白並力伐楚楚𨿽以十六年二十八年僖元年三伐其國而鄭終不從不叛齊也然服齊未幾而五年首止之會乃畏楚逃歸故小白再合諸侯聲罪致伐圍其新城明年齊人又伐之鄭知齊霸之彊不可貳也遂殺申侯以說於齊遣世子華受盟母八年乞盟於洮終小白之沒楚不敢爭鄭鄭亦不敢從楚則其服鄭之功蓋亦懋矣其後小白卽世鄭𨿽歸楚宋襄力小徳薄圖霸不克𨿽二十二年嘗連衞許鄭三國而之戰敗衂於楚故鄭之從楚愈固不復局顧中國非鄭之罪也蓋無覇主足以懷之也重耳繼興戰楚城濮兵威震聳諸侯聞風而畏之踐土之盟溫之會鄭始歸晉然翟泉之盟鄭懷二心辭而不至故三十年晉人秦人圍之夫以二霸之彊盛如此𨿽頡頏之徒猶或憚之而服楚之後鄭又反側首止翟泉不肯受盟必待齊晉再加兵而始服豈鄭甘心於從楚視中國爲輕乎不然棄篳路藍縷之俗就華夏禮文之盛此人情之所欲鄭非樂於附楚也柰何壤地相錯兵車易臨朝夕廹脇無所控告從之則難可紓拒之則禍必重是以乍叛乍從畏首畏尾而不能純於中國蓋箕勢有不得己也自晉文沒其子孫紹業凡歷六君前後服鄭之迹傋著於經可按而論襄公承文烈中國之勢尢盛晉之威聲尙能懲楚而未替也故終襄之世楚不偪鄭鄭亦未嘗向楚靈公繼襄而立驕淫暴虐政移權臣霸徳稍衰諸侯不協故卽位三年楚遂有伐鄭之師然鄭猶在晉未遽叛也至其末年知晉不足重始棄而卽楚連結楚子侵陳宋爲中國患至成公卽位因宣二年四國侵之鄭復歸晉楚𨿽以四年五年兩伐之鄭亦未叛晉者蓋其自小白而來從中國之久盟會薦修情好稠縟不敢輕於從楚也及扈之會成公在會而卒楚瞷成之亡復加兵伐鄭鄭廼背晉而歸之此自重耳之沒訖成公得鄭失鄭之大防也厥後景厲悼三君纂成先緒扶持霸業與楚爭鄭又多於前考三君服鄭之迹苐其優劣則悼爲長景次之厲又次之景公始失而中得旣得而復失之厲公始得終失皆不得保鄭之始終惟悼公力爭十餘年間得鄭最久庶乎二霸之業身沒之後餘波所及猶足以庇其子孫則其功可謂卓矣請詳論之在景公時宣十年晉宋衞曹伐鄭鄭與晉平是年楚子伐鄭鄭又與楚平至十二年邲之戰晉敗於楚力屈不能爭鄭故叛晉者九年及成二年晉敗齊師於鞌齊人請盟兵威復振明年合諸侯再舉伐鄭之師虫牢之盟鄭遂來服然不一年間楚公子嬰齊兩帥師以伐鄭晉合諸侯救之𨿽同盟馬陵欲固鄭好而鄭終憚背楚至九年蒲盟方退又回車而向楚矣晉憤鄭之叛是年執鄭伯又使欒書伐之終景之世𨿽君臣交兵臨之終不足以固鄭前謂始失而中得旣得而復失之者此也厲公以成十一年卽位至十三年伐秦之役鄭伯與焉則自景之後又服矣及十五年楚子伐鄭又背晉而從之鄢陵之戰晉𨿽敗楚而鄭據楚自如十六十七年二合諸侯之師伐之不服蓋自靈成以來鄭援楚傲晉未有如是之甚也所以然者厲公𨿽僥幸一勝而殘戾不徳諸侯不和三郤亂國士燮祈死欒書胥童相繼被禍厲亦不保其身終致隕弒當時使鄭從之晉不足以庇鄭徒資楚人之忿耳故鄭不畏鄢陵之師不卹諸侯之伐晉之病鄭愈多而鄭之依楚愈固矣前謂始得之終失之者此也及悼公聿興鑑厲公失道取禍增修霸業光寵前人諸侯歸之惟鄭未服故襄元年韓厥帥師伐之二年合諸侯之大夫兩防於戚城虎牢以逼鄭鄭畏而從凡歷六年雞澤之盟戚之會鄬及郉邱之會悉同晉好無有二心及襄八年楚公子貞伐之遂復歸楚悼公大合諸侯伐而盟之於戱𨿽得其暫服然是年楚師一伐隨而叛去悼公又合諸侯伐鄭戍其虎牢明年又兩伐之會於蕭魚鄭始純服無復曩時之反覆故自蕭魚之會以後𨿽十八年二十四年二十六年楚三伐之終不足以得鄭鄭不叛中國者二十年前謂得鄭最久庶幾二霸之烈者此也自悼公沒平公𨿽號爲霸晉室衰弱不克維持至襄二十六年遂及楚臣交會合盟敗棄中國之維綱斵防先君之盛業其流至申之會楚子爲主中國諸侯交轡而賔楚鄭亦委身從之蓋晉楚旣通好是鄭之向楚者實晉挈而歸之無事於力爭也自後終春秋晉楚兩國同於衰替鄭𨿽間與諸侯從晉盟會而楚梗於彊吳區區自虞之不暇不能與中國爭鋒收鄭如曩昔矣是以自蕭魚之後晉楚所以息兵於鄭也此齊晉宋楚伐鄭始終也

經書諸侯同伐國者八

隠四年宋公陳侯蔡人衞人伐鄭秋翚帥師會宋公陳侯蔡人衞人伐鄭按經二年鄭人伐衞左謂州吁立將修先君之怨於鄭而求寵於諸侯以和其民告於宋使伐鄭以除其害宋人許之於是陳蔡方睦於衞故四國伐鄭秋諸侯伐鄭宋公使來乞師公辭之羽父固請而行書翚帥師疾之也蓋宋以穆公欲立殤公使公子馮居鄭及殤公卽位州吁因鄭之怨告於宋同伐之故宋連四國伐鄭以經考之左說信矣然傳言魯卻宋之請羽父固請而行則於經無文疑不可信蓋公以元年及宋人盟於宿四年及宋公遇於淸則翚帥師以防伐者魯宋方好故以助宋也夫入春秋未有諸侯連兵伐國者此實始之州吁弒君而立阻兵安忍固無足責而魯宋陳蔡黨亂逆之人勞師以伐國其不義甚矣桓十五年十六年兩書公會宋公衞侯陳侯蔡侯伐鄭皆以納厲公也【忽爭國詳見宋例】然宋以雍氏之愛始執蔡仲而納厲公而廢忽及是年忽歸國厲公入櫟故會諸侯伐鄭以納厲而弗克故明年又帥諸侯復納之魯以郎之師有怨於忽故助宋納突陳蔡無怨於鄭其從之者爲宋也夫忽世子也母弟也宋魯諸侯挾私情廢公義稱兵助亂宜得罪於王法矣僖十八年宋公曹伯衞人邾人伐齊將納孝公也宣十八年晉侯衞世子臧伐齊左謂斷道之盟討貳也齊自晉景卽位不同盟好景公方務收諸侯而斷道之盟齊又不來故晉侯連衞以伐之書衞世子者譏衞世子之伐國也大國有君有卿世子奉冡祀社稷粢盛以朝夕視君膳而已其可以主兵事哉成十三年公自京師遂防晉侯齊侯宋公衞侯鄭伯曹人邾人滕人伐秦按成九年秦人白狄伐晉景公未及致討而卒厲公卽位修景公之怨故大合諸侯以伐之然書自京師者是年春晉侯使郤錡來乞師公會諸侯伐秦因過京師而朝天子可知矣哀元年齊侯衞侯伐晉是時晉徳衰弱齊侵晉權以

結固諸侯按經自定七年齊衞盟於沙九年次五氏十年會安甫十二年次於垂葭十四年會牽十五年次蕖蒢是年遂同伐晉蓋齊衞相好叛晉已久故至此連兵病晉也凡此諸侯同伐義也

經書諸侯獨伐國十一

僖二十三年齊侯伐宋圍緡左謂討其不與盟於齊杜以十九年盟於齊以無忘齊桓之徳而宋獨不防復召齊人共盟鹿上故今討之以經義考之二說皆不然蓋宋襄乘小白之徳欲抗楚圖霸楚人憤之假無忘小白之名結黨於齊欲以屈宋當時從盟於齊皆楚脇制之國則其盟實出於楚也宋安得而會之宋以齊之盟旣附楚勢必弱故二十一年要齊楚盟於鹿上以結兩國之好時齊旣與宋而又與楚宋楚彊弱之勢未分齊未敢以淩宋也及盂之會楚執宋公之戰楚敗宋師齊知宋之屈弱於是乘其頽伐而圍之然孝公之立實宋爲之援旣立之後未嘗交惡而齊背宋之徳遽伐其國何也蓋宋襄初有紹霸意抗彊楚主中國而齊遽受楚人之盟則與宋之意異矣宋以齊楚交盟知勢弱不敵遂修鹿上之盟餌齊楚以定兩國之勢宋旣蓄憤於齊勉爲是盟旣盟之後復欲外齊而壓楚致楚子於盂之防而所從者皆楚宋與國齊不與焉及宋敗於楚齊復修盂之怨是以首稱兵而不卹也襄公不負小白之托躬帥宋師敗齊於甗而孝公得立爲宋之徳於齊大矣一旦乘宋之衰興師伐之是襄公不忘小白之徳孝公忘之也且齊之病宋者不過說楚而已安有霸者之後去小白才一世而其子孫遂病中國以媚夷狄哉聖人顯書齊侯所以甚著孝公之惡也文元年晉侯伐衞左謂晉文公之季年諸侯朝晉衞成公不朝使孔逹侵鄭晉襄公旣祥使告於諸侯而伐衞按文公之興嘗伐衞國又因元咺以執衞侯及僖三十年衞殺元咺衞侯反國則衞有怨於晉矣晉憤衞殺元咺而文公季年不暇致討而卒襄公初立所以晉伐衞者承文之志也宣九年齊侯伐萊按左夾谷之會齊使萊人以劫魯

侯孔子以萊爲裔夷之俘則萊蓋逺夷之防國經書伐萊惡齊侯勞師襲逺淩蔑小國也成四年鄭伯伐許按前年鄭兩伐許蓋許近鄭之小國屢被鄭患故經書惟鄭病許無報伐者然鄭襄受制於楚不能自彊其國區區逞志於小邦其畏彊淩弱不義甚矣故書鄭伯以惡之襄二十三年齊侯伐衞遂伐晉昭六年齊侯伐北燕按經三年北燕伯欵出奔齊則齊侯伐北燕將納燕伯欵也按左氏晏子之言以燕已立君齊師不能入齊𨿽伐燕納欵實不克納也十六年齊侯伐徐左謂徐人行成會齊侯盟賂以甲父之鼎按左說齊人伐徐而受賂是貪殘不仁也況經無徐病齊之事蓋齊侯以其小國恃彊淩之耳十九年宋公伐邾按經前年邾人入鄅左謂鄅夫人宋向戍之女也故向寧請師伐邾以報怨盡歸鄅俘則宋公之伐爲鄅明矣然師爲向寧而出是宋公之不君也二十二年齊侯伐莒按左是年齊北郭啟伐莒大夫諫莒子曰不如下之弗聽敗齊師於壽餘齊侯怒而伐莒莒子行成莒於是大惡其君故明年莒子來奔夫齊以大國輕用師旅挫辱於小國不能自懲而復伐之夫一莒不足爲齊難而齊侯恃彊淩弱之罪不可貸也哀五年齊侯伐宋按經齊鄭自定七年盟咸之後恪守信好而定十五年鄭罕逹帥師伐宋則宋鄭固有怨矣則齊侯之伐宋爲鄭故也觀是一伐之後宋鄭之怨遂深七年宋皇瑗侵鄭九年又敗鄭師秋宋公又伐鄭宋所以深仇鄭蓋憤鄭之附齊而齊爲鄭以伐宋則是事起於鄭此宋所以報伐之多也凡此皆諸侯獨伐國之義也

經書大夫同伐者十四

隠五年邾人鄭人伐宋按前年宋合四國伐鄭是年鄭之伐宋報前怨也然宋怨鄭而邾亦從伐者左謂宋取邾田因邾人告於鄭鄭以王師會伐宋邾之所以從伐者以宋取田故也序邾於鄭上伐起於邾罪邾之首禍也十年翚帥師會齊人鄭人伐宋魯始與宋謀鄭及六年鄭與魯平八年以祊歸之魯於是好鄭仇宋故翚會齊鄭以伐宋也桓十四年宋人以齊人蔡人衛人陳人伐鄭按十二年及鄭師伐宋丁未戰於宋宋人怨之背已也故以四國之師伐鄭以者乞師而用之也謂四國本不出師宋以力彊乞四國之師以伐鄭耳故曰以罪宋之深也十七年及宋人衞人伐邾按隠五年邾以宋取田請於鄭而伐之此宋連衞以伐邾報前怨也衞自十二年伐鄭之後及十五年又會伐鄭十六年會曹又伐鄭皆與宋同故於此附宋伐邾然魯以是年春方與儀父盟趡牲血未幹而已助宋伐之其惡尢甚也莊三年溺會齊師伐衞欲納朔也按桓十六年衞侯朔出奔齊會魯伐衞以納之然朔得罪於衞齊助納之則齊之伐衞於義爲不正魯與齊同好故溺會之五年公會齊人宋人陳人蔡人伐衞亦納朔也蓋三年伐衞未成納朔之功故連三國並力伐之必於納朔觀明年王人子救衞衞朔合諸侯之師拒天子之命黨罪逆之人其惡大矣僖三十三年晉人陳人鄭人伐許左謂討其貳於楚也蓋文公之霸許獨不與盟會故二十八年諸侯嘗圍許及翟泉之盟許又不來襄公纂修先志故再會三國之師以伐之觀文九年魯晉宋衞許五國救鄭則知是年伐許遂歸晉矣文三年叔孫得臣會晉人宋人陳人鄭人伐沈沈潰左謂以其服於楚也觀昭四年申之會沈子從楚及伐吳之役沈又從之則知沈蓋楚之近國以其貳楚故晉伐之也十七年晉人衞人陳人鄭人伐宋討其弒君之惡也按前年宋人弒其君杵臼左謂昭公無道國人奉公子鮑因昭公田使帥甸攻而殺之晉所以伐之者討宋之弒君明矣成八年叔孫僑如會晉士燮齊人邾人伐郯按七年吳伐郯左謂是年之伐以郯事吳然晉人旣惡郯之從吳不能討吳而徒病其從吳者是猶醫者之治病不攻其受病之源而徒藥其膚腠何益哉襄十六年叔老會鄭伯晉荀偃衞寗殖宋人伐許左及杜謂許男請遷於晉許欲叛楚諸侯遂遷許諸大夫不可故晉伐之討其不可也鄭與許有宿怨故鄭伯親來會伐然其君欲遷其臣不可執其臣而罪之可也何至並伐其國哉定四年晉士鞅衞孔圉帥師伐鮮虞虞之伐起於昭

十二年春秋嘗狄晉矣以晉世爲盟主不勤逺圖而伐同姓之微國見絕於聖人故特狄而外之不與中國同文自後昭十五年及此年又再伐之晉之殘厲不仁甚矣是時衞未叛晉故孔圉士鞅同舉是伐然以晉之大國不能容一鮮虞又借力於衞則其國勢衰弱又可恥也凡此大夫同伐之義也

經書大夫獨伐二十九

隠元年鄭人伐衞左謂討公孫滑之亂也按傳元年鄭共叔之亂公孫滑出奔衞【滑共叔子】衞人爲之伐鄭則是年之伐以討公孫滑信矣然春秋書伐首於此年則鄭之伐衞宜受首惡之誅也五年宋人伐鄭圍長葛左謂報入郛之役蓋是年邾鄭伐宋入其郛故宋於此報之然宋鄭之怨比歲不解邾之伐宋止於一見則宋怨深於鄭矣此所以獨伐鄭而貸於邾也僖十五年宋人伐曹曹近宋故屢爲宋患然十三年宋與曹方同盟於咸此遽伐之宋背盟主淩小國不義甚矣十九年衞人伐郉按前年郉人狄人伐衞衞憤郉連狄見伐故於此伐以報之夫衞與郉在小白時皆爲狄所滅賴霸主之力社稷復存小白旣沒郉懼中國無援故媚狄以伐衞然淮之會衞與郉方同信好而遽以狄師相殘則郉之見伐於衞宜哉二十六年衞人伐齊按二十五年公會衞子莒慶盟於洮是年又盟於向而齊人兩侵魯鄙故衞人伐之蓋衞與魯好而齊病魯是以衞爲之報伐也文元年衞人伐晉是年晉侯伐衞以追討殺元咺之罪而衞侯不共盟主使孔逹帥師以報前怨故貶以稱人也十四年新城之盟蔡人不與故十五年晉郤缺以上軍下軍伐蔡曰君弱不可以怠戊申入蔡以城下之盟而還蓋蔡自翟泉之盟復從晉霸襄公繼立糾合諸侯同盟新城蔡侯不至則貳晉從楚故郤缺帥師伐之討其叛也宣九年晉荀林父帥師伐陳陳自晉文霸中國遂來服從歷襄至成不叛盟好至宣元年楚始侵陳及六年陳遂叛晉歸楚故晉趙盾衞孫免帥師侵陳自是堅於附楚黑壤及扈之會陳皆不與故林父伐之討其貳也十年宋師伐滕按前年宋人圍滕左謂因其防也滕人事晉而不事宋故比年宋伐之夫滕小國服從霸主分所當然宋不修徳而彊其從已且因其防比歲加兵來伐之不徳可知也十二年宋師伐陳陳自六年歸楚之後十一年遂同楚子盟於辰陵以堅附楚之好淸邱之盟晉人合諸侯以卹病討貳故宋伐之討陳之貳楚也十三年齊師伐莒左謂莒事晉而不事齊故也蓋莒與齊鄰故齊得以病之然齊侯不能增修徳業使諸侯懷服而窮兵勞師以病鄰國信不道矣成三年鄭公子去疾帥師伐許左謂子罕伐許敗焉鄭伯復伐許庚子入其郛許人平以叔申夫鄭之伐許一責其不朝一貪其土地許其有負於鄭哉大抵許鄰於鄭而弱於鄭此鄭所以稱師屢加而殘虐之也襄二年鄭師伐宋按成十五年宋魚石出奔楚十八年楚鄭伐宋又侵宋納魚石襄元年晉欒黶會諸侯圍彭城楚壬夫侵宋則是年鄭之伐宋爲楚伐也夫與楚比周以侵擾中國則鄭之罪亦幾於夷矣三年晉荀防帥師伐許左謂許靈公事楚不會於雞澤故知武子伐之夫許去中國久矣至此始伐之蓋是時晉悼興覇鄭伯就盟𨿽難服之陳亦使袁僑如會旣得陳鄭故於是伐許以並楚之與國也十七年宋人伐陳爲晉討也按十六年湨梁之會曹鄭亦來陳獨不至是年宋伐之者蓋宋附晉之堅故爲晉討陳不從湨梁之會也是年衞石買帥師伐曹晉平繼悼卽位霸徳稍衰諸侯懷貳𨿽湨梁之盟曹衞同晉信好而衞尋復叛之帥師伐曹左謂是役也曹人愬於晉觀明年晉人執衞石買以討伐曹之罪則左說信矣十九年衞孫林父帥師伐齊自悼公沒齊復背盟而病魯魯不勝患告難於晉故十八年晉侯大合諸侯之師以圍齊魯衞同好久矣而湨梁之會圍鄭之役又同魯以從晉是以此年林父帥師伐齊以晉魯伐齊故爲之伐也二十四年齊崔杼帥師伐莒攷澶淵之盟沙隨之會齊與晉平而莒在焉二十三年齊叛晉好伐衞伐晉不共盟主夫晉爲大國齊猶稱兵伐之則於莒爲何足卹然上無事晉之禮下無芘小之仁則齊之不徳甚矣此明年之所以見殺於崔杼也二十五年鄭公孫夏帥師伐陳按經是年鄭公孫捨之帥師入陳左謂初陳侯會楚子伐鄭當陳隧者井堙木刋鄭人怨之故伐陳蓋楚子以二十四年連蔡陳許伐鄭於此年而稱兵以報其怨夫陳之病鄭爲楚故也然經前此未嘗有鄭伐陳之文至是乃敢伐陳以病楚之與國以悼公之霸中國彊盛蕭魚之會鄭得以純服中國楚之病鄭比前爲少故鄭敢稱兵於陳也昭十五年晉荀吳帥師伐鮮虞晉自昭十二年始伐鮮虞至此復伐之夫鮮虞晉同姓之國最微於春秋晉不加撫柔而屢伐之何以帥諸侯長中國哉然自十二年之前閴無伐鮮虞之文至此始伐之者是時晉徳衰微不務逺圖以安中夏當楚暴虐吳人彊橫之時旣不挫其虐焰區區貪小國之利是以見晉之不競也十九年齊髙發帥師伐莒杜謂莒不能事故其理宜

然蓋莒之封疆密邇於齊朝夕奉事僅免於難苟小有嫌隙則齊兵已至境矣故齊之伐莒屢見於經是年髙發伐之至二十二年齊侯又伐之莒兩受伐求成於齊是以二十六年鄢陵之盟齊莒遂結好矣定十二年十三年兩書衞公孟彄帥師伐曹曹之怨不載於經以意攷之齊衞鄭三國屢修會盟左提右挈以相協濟宋獨傲然不同諸侯之好曹實宋之與國諸侯與宋爲仇曹必不免此所以兩受伐焉十五年鄭罕逹帥師伐宋攷經無宋鄭交惡事罕逹驟起此伐以結怨於宋者蓋是時衞蒯聵得罪靈公出奔於宋衞鄭實親好之國則鄭之伐宋蓋爲衞討宋之受蒯聵也大抵定哀之末中國無盟主諸侯蜂起角立自爲仇怨或因與國而伐人或因小嫌而致釁輕用干戈務相抗折故求經所書之文非若隠桓莊閔之間出師有由可按經而論也哀三年宋樂髠帥師伐曹是時晉徳旣衰不能主諸侯中國紀律蕩然而盡諸侯稱干戈各淩其弱國此宋所以屢病曹而不止也故是年樂髠伐曹六年向巢又伐之七年又圍之八年宋公入曹卒以曹伯陽歸宋之深病曹者豈曹有怨於宋哉蓋自恃其彊以淩虐之耳哀五年晉趙鞅帥師伐衞左謂範氏之故也杜謂衞助範氏蓋士吉射以是年奔齊齊衞同盟好之久衞必助之故左云耳攷經士吉射以定十二年叛距今巳八年初無奔齊之文則左說未然是時衞輙立世子蒯聵以靈公之逐出奔於外故哀二年趙鞅帥師納蒯聵於戚而三年齊國夏衞石曼姑帥師圍戚則是年趙鞅帥師伐衞爲蒯聵也夫晉納蒯聵而拒輙於義正矣然使衞連齊以拒晉而卒不成納蒯聵之功則晉之衰弱其甚矣哉六年晉趙鞅帥師伐鮮虞左謂治範氏之亂也攷四年傳荀寅奔鮮虞齊國夏伐晉會鮮虞納荀寅於柏人是以趙鞅討之然鮮虞晉同姓防國力不敵晉不啻十倍豈敢助荀寅之亂而與晉仇哉大抵定哀之末中國諸侯無霸主以維持之各淩虐小國以逞其志故魯病邾宋病曹鄭病許晉所以屢伐鮮虞亦若魯宋鄭之虐三國也哀十年宋人伐鄭鄭自定七年咸之盟背晉而從齊背晉則必病宋故十五年罕逹帥師伐宋宋以鄭之見伐至七年皇瑗帥師侵鄭以報之九年皇瑗又取鄭師於雍邱至此年又伐鄭十二年宋向巢又帥師伐鄭夫宋鄭當定哀之時未嘗有私怨也而興師侵伐獨多於此以宋附晉鄭附齊各挾所附以相仇報也然以鄭比宋則鄭弱於宋故鄭之病宋少而宋之伐鄭多故自哀以來宋之伐鄭取鄭師者四而鄭自定十五年終春秋不過兩加而已豈非鄭弱於宋歟凡此皆大夫獨伐國之義也

經書獨稱國伐與狄同文者四

文七年徐伐莒文十年秦伐晉成三年鄭伐許昭十二年晉伐鮮虞徐以逺小之國屢辱於楚僖十五年楚人伐之公孫敖及諸大夫嘗往救矣𨿽怠於赴患不能救徐之難然中國諸侯無害於徐也況二霸之起徐未嘗一同盟會及重耳沒乃肆蜂蠆敢以伐莒則其自棄於中國也甚矣秦自僖十五年與晉交怨起韓之戰至僖三十三年殽之戰文二年彭衙之戰凡戰者三其勞師害民極矣而致怨不悛又兩興師伐晉故十二年復與晉戰於河曲秦夷狄也而交兵於中國如此使兩國之民伏於干戈比歳不已者實秦起禍之罪也鄭以姬姓之親爲周所依而俛首屈膝於楚此諸侯之甚恥也而成公之初方且比周夷狄侵淩中國二年連楚侵衞三年公子去疾伐許冬鄭伐許明年又伐許稱兵逺伐求媚於楚其蔑禮義忘廉恥亦甚矣晉與鮮虞同姓之國也罪莫大於伐同姓晉爲霸者之後表率諸侯歸於大義而貪殘不仁以伐同姓此爲惡之大矣聖人以是四者其得罪尢重不可與他伐等故特書其國不書主名使與夷狄同文也然鄭三伐許而經獨於成三年一狄之明年遂書其爵蓋鄭伯𨿽惡而亦中國之君不可使純於狄故止一書以見義也昭十五年荀吳伐鮮虞不以狄名者伐起於十二年筆削之意止罪首惡此經特書國伐義也

經書夷狄伐國者

吳楚秦三國最爲彊盛【秦事已見晉例】攷楚伐國二十五其間伐宋六僖二十一年執宋公伐宋二十六年楚人伐宋圍緡宣十三年楚子伐宋成十八年楚子鄭伯伐宋襄十年楚公子貞鄭公孫輒帥師伐宋十一年楚子鄭伯伐宋伐陳六僖二十三年楚人伐陳宣八年楚師伐陳襄五年楚公子貞帥師伐陳哀九年楚人伐陳十年楚公子結帥師伐陳十三年楚公子貞帥師伐陳伐吳七襄三年楚公子貞帥師伐吳昭四年楚子蔡侯陳侯許男頓子胡子沈子淮夷伐吳昭六年楚公子貞帥師伐吳定二年楚人伐吳昭五年楚子蔡侯許男頓子沈子徐人越人伐吳襄十四年楚公子貞帥師伐吳襄二十四年楚子伐吳伐徐二僖十二年楚人伐徐昭十二年楚子伐徐伐黃一僖十一年楚人伐黃伐隨一僖二十年楚人伐隨伐麋一文十一年楚人伐麋伐戎一宣十一年楚子伐陸渾之戎夫楚自莊十年入春秋其所以戕艾者不過鄰比小國未幾值齊晉之霸驅攘夷狄楚已少沮當時諸侯之從齊者或叛或從間有攜貳惟宋堅附小白終始不替故楚畏齊不敢病宋及小白沒襄公勉彊圖霸終不克就徳小力弱不能自量乃爲會於盂要致楚子而欲抗之是以受其執辱而伐宋之禍造端於此宋旣爲楚所淩故楚得以易之自是屢以見伐故僖二十六年伐宋圍緡以討宋之未服明年又與諸侯圍宋而盟之則宋之挫衂甚矣賴晉文繼興威振彊楚歷二十六年宋忘楚患至宣十二年晉景戰楚於邲爲楚所敗楚復得以輕慢中國十三年又興師伐宋以討宋之伐陳也其後景公稍興霸業厲亦不墮前緒足以卻楚庇宋故宋無楚患至厲公末宋有魚石之禍十五年魚石奔楚十八年楚遂連鄭伐宋以納魚石於彭城是年冬及襄元年又兩伐之幸悼公聿興力於卻楚以定宋難故十餘年間宋免楚之侵淩至襄十年以來晉楚相抗力於得鄭兩國之師比歲不息楚病宋之意謂附晉不貳者莫如宋吾能困宋則晉意少阻而其爭鄭之心可使少懈矣故未得鄭則伐鄭旣得鄭則連鄭以伐宋之必至也是以十年楚公子貞鄭公孫輒伐宋十一年楚子鄭伯伐宋兩國君臣連兵而出也然則楚之伐宋豈恃其勢之足以得宋哉實欲假此以固鄭而已此楚伐宋始終也陳鄭二國皆密邇於楚攷之春秋楚之伐鄭也多中國之爭鄭也亦多楚之伐陳也少中國之爭陳也亦少在二霸時陳之服中國也純於鄭在景厲悼時陳之叛中國也久於鄭其從違終始若相背戾者蓋陳之勢非鄭比也鄭介晉楚之間虎牢之關可以藩翰中國楚得之則楚重中國得之則中國重是以二覇以來齊晉楚三國交爭不息至陳𨿽介於楚而地逺勢偏不足爲夷夏輕重方其在中國則楚不急於服之及其在楚則中國亦不急於服之小白重耳覇業彊盛楚不敢力抗故陳惟純於中國及景厲悼時彊楚勢張晉之勢不逮二霸故陳惟久於從楚而晉不及此書伐陳之文所以與鄭異也攷僖二十三年楚人伐陳左謂討其貳於宋也然陳自小白沒隨卽歸楚故十九年盟於齊二十一年會於盂陳皆在焉夫陳旣從楚如此而楚復伐之至二十五年又圍之蓋宋襄𨿽賢不足以抗楚而庇陳然陳久服中國不忍遽棄楚子連歲疾之陳旣失援於宋且苦楚之兵威是以二十七年圍宋之役聽命於楚𨿽欲不叛於晉不可得也及晉文興霸踐土之盟陳侯自至其逺慕中國有足嘉者故特書如會以喜之自是服從晉命歷襄靈而不叛及靈公末楚旣得鄭宣元年連鄭侵陳陳𨿽不服楚然不過五年畏楚之偪卒不免從之六年晉以陳叛趙盾衞孫免侵之陳又歸晉八年楚復伐陳陳方向楚九年孫林父又伐之然是時晉勢方防不能敵楚故陳自後純於附楚晉不克爭及襄三年悼公興霸雞澤之盟諸侯駢集陳懷晉徳使袁僑如會楚憤陳之貳故襄五年公子貞伐之悼公合七國救之七年公子貞又圍之陳畏楚廹脇鄬之會於是逃歸自是又復附楚盟會不來車軌逺矣然究陳之心初非甘心荊楚而自外於中國者特以楚之迫脇不得已耳及哀公時楚勢不競彊吳橫起陳始轉楚歸吳故哀九年十年十三年楚三伐之而吳之救陳一見於經夫陳向之附楚者非懷之而不忍棄今楚勢已衰陳無畏楚叛以歸吳理之必然楚君不務修徳以綏之而區區獘師旅勞兵革以彊陳之見從不亦難哉是以終春秋之世楚𨿽三出師終不足以得陳此楚伐陳終始也其餘小國若隨黃徐麋皆近楚防國以楚之驕暴殘虐侵淩無厭則其虎狼之毒搏噬而並吞之勢必然也故僖十一年伐黃十二年滅之十五年伐徐公孫敖諸大夫不克救而楚敗之至昭十二年又伐之夫黃徐在小白時蓋嘗服從齊霸於逺小之國最爲可稱者以昭公之時中國勢防楚之伐徐固難責晉之必救然伐黃伐徐小白之所親見者而安視不卹諸大夫𨿽嘗救徐又不成功卒使楚人敗徐滅黃抑亦小白之罪也至麋則於經無可攷左謂厥貉之會麋子逃歸叛楚文十一年楚則伐之隨則左謂以漢東諸侯叛楚故楚伐隨取成而還按左氏說則兩國皆以叛楚故楚遂致伐然黃與麋後不見經徐以昭四年從楚防申隨以哀元年從楚圍蔡則皆依附楚國與之終始者也書吳楚交伐事者春秋夷狄始有楚次有吳吳入春秋𨿽後於楚然其淩駕中原亦不減於楚自成公七年始見於經然伐郯滅州來方張之勢與楚相偪楚慮其梗故三伐之襄三年公子嬰齊伐之二十四年楚子伐之十四年公子貞伐之吳憤楚侵淩且欲抗衡中國故二十五年吳子遏伐楚以報之門於巢卒及昭四年楚靈合中外諸侯主盟於申因以伐吳五年六年又兩伐之是時楚之勢猶能摠合諸侯而吳之兵威未甚於中國故吳𨿽屢受楚伐未遑報復及十三年滅州來二十四年滅巢是年楚勢方衰吳始擅彊中國故於二十三年書吳敗頓胡沈蔡陳許之師於雞父胡子髠沈子逞滅陳夏齧是時楚之伐吳者於定二年止一見於經而吳以四年又敗楚於柏舉旣而入郢楚幾亡國則楚向之大伐吳蓋不償柏舉之一戰也自是終於春秋吳愈盛楚不敢力爭故自定三年以來楚無伐吳之文至吳則伐陳伐魯敗齊艾陵會晉黃池總攬中國之權盡歸於己其兵威殘暴蓋又倍於楚也然楚屢伐吳蓋在吳未熾之時而吳之振楚蓋當楚已衰之候攷經所以別盛衰彊弱之迹斷然判矣凡此吳楚交伐是也

經書吳伐國六

成七年吳伐郯昭二十三年吳伐越哀六年吳伐陳哀八年吳伐我十年公會吳伐齊十一年公會吳伐齊郯春秋微國也蠻夷欲逞志諸侯則防弱之國必先受禍故楚之見春秋者以先敗蔡而吳之見春秋者必先伐郯蓋蔡與郯皆當時防國其壤地小兵革寡弱不足以嬰剽悍之鋒故蠻夷稱兵必自此始而其受禍亦先於他國也昭三十二年吳伐越是時吳勢已彊而越亦與吳仇故是年吳伐越至定五年於越入吳十四年又敗吳於檇李至哀十三年遂入吳而滅之大抵三國盛衰更乘其釁吳乘楚之衰而偪之終至於敗楚越乘吳之虛而襲之終至於滅吳譬如犬狼懷狠肆毒更相噬囓是乃其性之常也哀六年吳伐陳陳爲楚之屬國附楚最深是時楚勢已衰吳方抗楚欲斷其肘腋以楚之勢故於此伐陳陳畏吳之彊暴背楚而歸之故九年十年楚兩伐陳以討其貳吳遂稱兵救之則楚人數世之陳一旦見搏於吳矣哀八年吳伐我攷六年七年魯兩會吳與吳同好不復侵伐而是年吳乃伐我左以七年公伐邾吳以邾故伐魯觀伐魯之後遂歸邾子於邾則左說信矣是以吳與魯平十年十一年遂防吳伐齊終於春秋凡四防吳是時齊晉俱弱魯所系者吳而已所以屢與會而奉事之謹也𨿽然吳以魯伐邾故八年伐之是吳惡魯伐人之國也及與魯平乃會以伐齊豈齊之惡有甚於邾哉蓋夷狄之性樂於殘害徒知責人之伐國而不知自蹈其惡也此吳伐國事也𨿽然楚自莊十年見經歷春秋二百年綿地之廣亙數千里其與齊晉相伉下視魯衞僅同一微國耳非不彊且久也然終春秋未嘗有伐齊伐魯之文至吳最後見經較其威當楚極盛時未可敵也而伐魯伐齊兵威戕艾有過於楚者方楚之盛前有小白有重耳後有景厲悼𨿽興霸之業或有優劣皆能執中國之柄以障楚之狂瀾則楚𨿽暴橫猶有畏憚中國之心是以病楚者不過脇制之國𨿽欲逞志齊魯有所不能也至吳之興則齊不能卻晉不能抗定哀以來又畏詟而不敢伐中國諸侯俛首喪气甘心自屈不並力而一奮故吳得以彷徉天下淩轢諸侯𨿽彊大如齊畏事如魯亦被其禍然則卽是論之晉齊更霸其所以賜諸侯者多矣嗚呼春秋之法善盟會惡侵伐夫盟會非先王盛禮春秋且善之以當時諸侯侵伐相防殘民敵國爲害最大聖人疾之且幸其有會盟也考經終始當隠桓間𨿽師旅更興而諸侯之權未奪於臣下侵伐之事亦未至紛亂無節也二霸之後權𨿽稍移於臣下而歷晉數君猶能主中國會盟掌握侵伐之柄故當時卻彊敵得中國者悉稟晉命敢有叛盟卽率諸侯共討之是以經之所書合諸侯以徵伐類出於晉君否則大夫主之罕有專於他國者是徵伐之權猶有所屬也逮定哀之間晉不足以主盟諸侯使離叛不一或稱邑或叛君或據位以拒父或以小國而抗盟或以外兵而敗中國徵伐四起交亂天下國君弱於大夫齊晉夷於魯衞求如悼平之時且不可得也況二霸乎然則徵伐之事首亂之隠桓扶持於二霸而縱橫於定哀頽波末流不可勝救夫子所以感麟而絕筆蓋傷之也

春秋比事卷十六終

欽定四庫全書

春秋比事卷十七

宋沈棐撰

戰

大司馬掌九伐之法以正邦國諸侯有不率者告於王王命方伯伐之鋤亂去暴所向披靡故天子之師有徵無戰周衰徵伐之命不請於上諸侯各恃兵威以相抗敵始有列國交戰之事故春秋於戰必謹其時月日而書之以見王道之不行諸侯各以力爭也然攷之於經有內與敵國自戰有外諸侯交戰有戰夷狄直曲勝負不可論也請略言之

經書內與敵國戰者四

桓十年齊侯衞侯鄭伯來戰於郎左曰我有辭也鄭忽有功於齊齊人餼諸侯魯以周班後鄭鄭人怒請師於齊齊人以衞師助之故不稱侵伐先書齊衞王爵也三傳之說公谷甚非經意左氏近而未詳蓋郎者魯地經不曰三師伐我而變文曰來戰者起於三國非魯之意不與三國伐魯也況前此未有書戰者今無故稱兵以啟爭戰之端其惡甚矣故顯書其爵以貶之然鄭實首怨而加齊衞於上惡齊衞以師助惡其罪大於鄭也十七年及齊師戰於奚左曰疆事也夫經於幹時之戰書我師敗績則豈以諱敗而不書谷梁以爲內諱敗故止言戰一何陋也左以是年公會齊侯盟於黃明年又與齊師會於櫟觀經前後所書則齊魯無嫌隙之事安得遽爾交兵故以爲疆埸自相侵淩非齊魯二君本意是以不書主名以見魯之微也莊九年及齊師戰於幹時我師敗績左曰公伐齊納子糾小白自莒入秋及齊師戰於幹時公防戎路傳乘而歸公羊之論迂僻不當蓋不言公者齊魯有讐公伐齊納讐人之子防師幹時惡之大者故諱之也僖二十二年及邾人戰於升陘左曰邾人以須句故出師公卑邾不設備而禦之臧文仲諫弗聽及邾人戰於升陘我師敗績夫經於幹時之戰嘗書敗績若升陘果敗安得而獨諱哉夫邾魯與國也僖公不能撫綏小國乃伐而取其邑以起升陘之戰則僖之罪可知然伐邾言公而戰不足言者伐魯邾志也故斥言人甚惡升陘之戰乃邾人報魯明非魯意故不書公觀左謂邾以須句故出師則經所書意可究矣此四者皆魯與敵國自戰也

經書諸侯交戰者八

桓十二年及鄭師伐宋丁未戰於宋左曰公欲平宋鄭秋公及宋公盟於句瀆之邱宋成未可知也故又會於虛冬又會於宋公辭平故與鄭伯盟於武父遂伐宋戰焉宋無信也蓋十一年宋公執鄭祭仲逐忽立突以親於鄭突旣而背宋與魯故宋鄭交怨公欲平兩國而宋挾立突之功欲求賂於鄭力辭魯請是以公及鄭伯伐之也地以宋則宋與戰可知不書主名不與公及鄭伯伐宋以魯鄭自戰爲文十三年公會紀侯鄭伯已已及齊侯宋公衞侯燕人戰齊師宋師衞師燕師敗績左曰宋多責賂於鄭鄭不堪命故以紀魯及齊與宋衞燕戰不書所戰後也蓋宋公以十二年之戰與魯鄭交怨故鄭各連所好之國興師以交戰而齊衞與魯仇故附宋紀魯與鄭好故附鄭而燕則從齊者也春秋與戰則書爵於敗則稱師惡諸侯連諸國之眾起不義之師殘民以逞志也不書戰地或君謂聖人於隠桓之世逺當時史失其地故不書此理或然先儒謂戰於魯故不地然郎與奚戰皆魯地經何以書則知此說與經皆戾未可信也莊二十八年齊人伐衞衞人及齊人戰衞人敗績左曰齊侯伐衞戰敗衞師數之以王命取賂而還公羊曰春秋伐者爲客見伐者爲主故使衞主之也蓋齊方興霸以服諸侯前年爲幽之盟衞侯不至故齊人至是伐衞衞人及齊人戰衞不服罪也皆稱人者衞侯不能同心協力以從霸主齊侯不能撫綏諸侯猶用兵威故貶之也於敗則稱人非眾之辭也僖十八年宋師及齊師戰於甗齊師敗績左曰宋襄公以諸侯伐齊齊人將立孝公不勝故四公子之徒遂與宋人戰宋人敗齊師立孝公而還夫小白六子均庶而無虧爲長以義言之則無虧當立齊侯旣已立之則宋襄𨿽受小白之托亦當以義自制聽齊人之立可也乃不顧名義伐人之防而易其君則襄公之惡甚矣故經以宋主兵與齊衞交戰之文異者不與宋襄之伐齊也宣二年宋華元帥師及鄭公子歸生戰於大棘宋師敗績宋華元蓋宋附晉鄭附楚久矣元年鄭連楚侵宋而宋合晉師兩伐鄭以報之故宋鄭積怨舉大眾以相抗經書宋師敗績宋華元惡鄭與楚比周而戕艾中國而傷宋之弱不能助中國以挫彊楚之黨與也成二年衞孫良夫帥師及齊師戰於新築衞師敗績左曰衞侯使孫良夫石稷將侵齊與齊師遇遂敗是年又書季孫行父臧孫許叔孫僑如公孫嬰齊防晉郤克衞孫良夫曹公子首及齊侯戰於鞌齊師敗績蓋魯自文宣以來一於事齊至宣十七年公會晉侯同盟於斷道始背齊從晉衞自宣十年至十七年皆奔走晉命齊爲是與魯有隙故是年齊師伐我又戰衞而敗之魯衞憤齊之見陵因郤獻子憾遂請命於晉合四國之師以伐齊大敗齊於鞌春秋書者頃公數行侵伐以病諸侯自貽挫衂晉以二國而主名魯以四卿而敗之皆未免曰罪人也故列數諸國之卿又稱敗績以著其惡哀二年晉趙鞅帥師及鄭罕逹戰於鐵鄭師敗績左曰齊人輸範氏粟鄭罕逹駟帥師送之士吉射逆之趙鞅禦之遇於戚簡子誓曰範氏中行氏欲擅晉國而滅其君今鄭爲不道棄君助臣二三子順天命除恥戾在此行也遂戰鄭師大敗齊粟千鐘蓋鄭自定四年召陵之會從晉侵楚其後背晉從齊故八年書士鞅帥師侵鄭則知此年趙鞅罕逹之戰蓋晉鄭不睦故也然鄭以弱小之國交事晉楚前此𨿽被晉伐而未嘗敢稱兵相仇也今此鄭始與戰𨿽鄭敗於晉亦見晉之弱矣凡此八者皆外諸侯交戰也

經書戰夷狄者八

僖十五年晉侯及秦伯戰於韓晉侯左曰秦納惠公惠公入秦穆姬屬賈君焉且曰盡納羣公子晉侯烝於賈君又不納羣公子賂秦伯以河外列城五旣而不與晉饑秦輸之粟秦饑晉閉之糴故秦伯伐晉谷以晉侯失民矣民未敗而君也文三年晉侯及秦師戰於彭衙秦師敗績左曰秦孟明視帥師伐晉以報殽之役晉師禦之及秦師戰秦師敗績七年晉人及秦人戰於令狐左曰秦康公送公子雍於晉範宣子爲政穆嬴日抱太子以啼於朝曰捨適嗣不立而外求君將焉寘此宣子患穆嬴且畏偪乃背先蔑而立靈公以禦秦師敗於令狐十二年晉人秦人戰於河曲左曰秦爲令狐之役故秦伯伐晉取羈馬晉人禦之從秦師於河曲出戰交綏秦師夜遁此秦晉交怨經傳所載也夫秦晉姻舊之國宜其玉帛相加不替終始而惠穆產禍稱兵以變前好責之春秋皆罪人也然就其中而論之則韓之戰晉曲而秦直故書晉侯而不言敗績言晉以不義失民兵未敗而先見也然春秋用兵大事生得曰未有諸侯諸侯者今此晉侯賤晉侯而疾秦伯也晉霸失道以起此戰秦伯之則又甚矣自韓之戰以後文公興霸率服諸侯自是秦晉交好同盟同伐復固兩國之懽文公方沒肉未及寒而彭衙之戰兩國已從事於鋒鏑矣聖人深疾其然因寓於筆削之間以重其惡蓋彭衙之戰猶書晉侯秦師及令狐之役則疾之遂貶而稱人然猶書及以別異其文也至河曲之戰則二國之讐旣易世矣二國之戰可以己矣而秦康晉靈猶防舊怨則暴國殘民抑亦甚於先君孔子自令狐之戰不復名其將帥曰某人至此又不復書及蓋惡其償報不已互覆師徒於一日也不言敗勝負敵也僖二十二年宋公及楚人戰於宋師敗績三傳之說公羊失經爲甚谷梁得其防蓋宋襄無小白之資圖紹其烈驅牽諸侯驟主盟會不度徳量力而猥欲屈服彊楚是故辱身防師貽辱中國故曰宋人及楚人戰於宋師敗績疾楚而病宋也況薄之見釋幸脫於虎狼之口爲宋公者可以懲創矣方且復合衞許滕三國伐鄭仇楚與之力爭故楚因是伐宋救鄭而大敗其師然則之敗實宋自取之也楚旣敗宋其愈張中國諸侯奔楚從之而宋益被其患及僖二十八年重耳興霸憤楚之彊傷宋之弱故城濮之戰晉侯一舉敗楚自是楚人逺屏不犯中國者十五年則是戰之功績有利春秋多矣故孔子特書晉侯之爵以褒顯之公羊曰此大戰也而楚使防者貶子玉得臣大夫不敵君也夫春秋書戰𨿽多此爲獨盛公羊不能發明聖經之防使晉侯之功暴耀於後乃區區釋其稱人不亦鄙哉然晉自文公己後歷靈成二君霸業稍衰不能光翼前人景公嗣世值楚莊當國晉弱楚彊諸侯畏楚橫濆而往景公𨿽欲興霸功而力不及楚故宣十二年楚子與晉荀林父戰於邲晉師大敗按經十一年楚鄭盟於辰陵旣而背楚從晉故十二年楚子圍鄭荀林父帥師救之是以有邲之戰也夫以蠻荊敗中國之師此春秋所以深痛也而公羊乃謂聖人與楚子則是扶狂僭抑中夏非春秋垂世之防甚矣夫景公𨿽防師於邲而鞌之戰大勝彊齊諸侯駸駸歸晉於其季年霸業稍興逮厲悼二公繼之晉威愈熾故成十六年因鄭公子喜帥師侵宋以叛晉遂與楚鄭結戰鄢陵大敗二國之師自文公沒惟此一戰足以髣髴城濮之功故春秋亦與晉侯而不沒其爵按經書敗績之文例皆稱師未有書爵而鄢陵之戰獨書楚子至鄭則稱師所以甚貶鄭也楚以蠻夷醜類跳梁中國其敗固宜而鄭以中國之君甘心夷狄挈一國之師自取禍敗按其罪惡蓋重於楚子矣嗟乎楚自莊僖以來交亂天下防張虎踞近二百年至定哀之間𨿽稍稍衰息而彊吳繼起復踵其轍至哀十年魯以吳彊遂會伐齊齊以吳兩見伐故十一年國書帥師與吳爲艾陵之戰是時吳勢方熾中原無霸晉已不足爭諸侯抗夷狄所賴區區之齊敢爲吳敵耳而勢微力單不免取敗而國書見循至黃池之防吳遂雄主諸侯則中國之削弱蓋不可救是以春秋終書艾陵之戰曰齊師敗績獲齊國書傷中國之不振疾彊吳之暴虐也𨿽然詳考春秋書戰𨿽多惟晉文城濮之戰厲公鄢陵之戰蓋當時足以得聖筆之褒美其餘或戰而敗績或戰而致勝無非起無名之師快一時之憤重使當時之民雕殘兵革暴骨原野非春秋之所取也孟子曰春秋無義戰彼善於此則有之矣誠知言哉

春秋比事卷十七

欽定四庫全書

春秋此事卷十八

宋沈棐撰

救

古者有救民無救國湯伐桀而拯夏武王伐紂以拯商此救民也當時方國分布以法相持諸侯講信修睦若出一家干戈相陵未嘗聞也安得有救國哉下逮春秋王制不行彊者並吞而無厭弱者危懼而不保稱兵侵伐從事於湯火矢石之埸於是始有援救之師然則救者亂世之事非三代盛徳也𨿽然卽春秋而論之則提師赴難亦衰世之幸有不可謂無取於聖人特當時本無救患之心徒欲外示聲援盜名掠美不足以盡得聖經之褒耳故凡經之書救有出於王臣有出於霸主有出於諸侯有出於大夫有出於夷狄𨿽其所書之意不同而怠於救患無功而還者居多焉

經書王臣救者

莊六年王人子突救衞蓋衞朔烝父之嬖起難於衞負罪出奔是時黔牟已立衞有君矣而齊僖因朔附已乃會四國之師伐衞而納之莊王𨿽固守名義遣師救衞而力防卒不克救黔牟不免於失位衞朔不免於復歸子突之出其挫衂也甚矣夫子疾諸侯之暴橫傷周室之衰防故書曰王人子突救衞曰救所以傷之也曰子尊王命也蓋天子之師有伐無救今曰救則傷之可知公谷謂貴子突蓋似得其意然不知尊王命者乃所以重諸侯之惡也此王命之救

經書霸主救者

莊二十八年公防齊人宋人救鄭夫荊楚病鄭小白圖霸會宋師而救之自此以後鄭遂帖服來從盟會則非救而無功也春秋安得人之哉蓋小白自莊十六年至二十七年兩合諸侯同盟於幽則霸功已盛宜乎楚人畏遁不敢彎弓以向鄭矣至此尙猶伐鄭而齊合宋魯之師乃能救則小白之霸未可以爲盛是以春秋書齊人惡其未能郤楚也按莊二十七年伐徐二十八年伐衞閔元年救邢例皆稱人則伐國救國春秋不與小白明矣閔元年齊人救邢左曰狄伐邢管敬仲言於齊侯請救邢僖元年齊師曹師次於聶北救邢先儒以閔元年救邢小白未能率諸侯以往故貶稱人攷之經意似或然矣然謂聶北之師同合三國能爲救援其驅攘之功漸見故少進之則非也蓋稱師者罪小白也春秋書次有二義伐而次之則善之救而次之則惡之今邢爲狄患朝不及夕小白主霸合三國以救邢急之可也乃逡巡顧望次於聶北坐待邢人之罷獘及其旣遷而始往城之而要救患之名豈霸者救哉故書齊師宋師曹師次於聶北救邢譏齊侯合三師以救邢而不能救也公謂不及事谷謂言次非救其說不取僖六年楚人圍許諸侯遂救許夫小白是年召陵之盟折服彊楚兵威大振至五年會王世子以定其位則霸業盛矣而鄭畏楚逃歸不盟故六年齊合諸侯伐之楚以齊伐鄭欲爲鄭援於是圍許是以率諸侯而救許焉經書曰遂云者大齊侯能伐鄭又能救許也諸侯不序者遂事也谷謂善救許蓋得之矣成七年公會晉侯齊侯宋公衞侯曹伯莒子邾子杞伯救鄭蓋景公卽位之初晉弱楚彊齊宋諸公畏楚肆虐橫潰而往晉不能制至鞌之戰大敗齊師兵威浸彊諸侯不從者稍稍歸晉故鄭自宣十二年卽楚之後及成五年虫牢之盟始背楚而向晉焉楚以鄭服晉故公子嬰齊帥師伐之景公新得諸侯急鄭之難且慮鄭之病楚復與晉貳於是因嬰齊之再伐大合諸侯之師以救鄭夫楚以一國伐之而晉以九國救之其師旅之眾蓋十倍於楚宜乎旣救之後楚不敢以爭鄭鄭不敢以向楚也然干戈旣回楚已救鄭於掌股之間晉𨿽命將興師執其國君以伐其國終景公之世卒不足以得鄭則晉𨿽區區於救鄭徒勞師動眾獘於兵革耳故經書此傷晉之弱而疾楚之彊也襄五年公會晉侯宋公衞侯鄭伯曹伯齊世子光救陳蓋陳之比楚久矣自重耳定霸城濮始來防盟自後一於附楚𨿽間從晉命不旋踵而叛之則晉之得陳尢難於得鄭也當魯襄公時晉悼繼霸外彊內安中國諸侯靡然歸之𨿽難服之陳亦逺來從晉故襄三年陳侯使袁僑如會叔孫豹及諸大夫盟而春秋兩書及以善袁僑晉悼之功亦云盛矣至五年防戚之會合十四國以戍陳未幾而楚殺壬夫立瓦舉兵以伐陳晉侯𨿽合諸侯之師戮力救援然陳人畏楚之威不遑事晉至七年鄬之防遂逃歸自是盟防不來車轅逺矣然則陳之叛晉非悼公罪特勢有所不可也故經書之亦以傷晉而疾楚也前謂霸主救者此也

經書諸侯救者

僖十八年夏師救齊夫無嫡立庶均庶立長古今通義也小白六子均庶以義言之則無虧當立易牙寺人𨿽微而立之正矣宋襄公固守信義欲立孝公而魯出師救之則公之救齊爲得正也而經何無善魯之文蓋提兵出師扶危救難苟合於義則聖人幸其成功而已僖公以一國之師救齊而不能保一無虧卒使師敗於宋孝公簒立其削弱可知也故書曰師傷其舉魯之眾而不能救也宣十二年宋師伐陳衞人救陳左氏之意以陳人貳於晉而淸邱之盟晉宋同心卹病討貳故宋於此爲晉伐之蓋當景公之初晉徳衰防諸侯離叛邲之戰見敗於楚是以陳人無向晉之心而卽楚焉夫楚蠻夷也陳中國也以中國而從蠻夷則陳爲可伐而宋伐之正也而衞人徇孔逹之言固守先君之舊好不顧夷夏大義方且出師救陳則是衞人助夷狄扼中國其救爲不正也故經於宋稱師於衞稱人則罪衞之意可知襄十五年齊侯伐我北鄙圍成公救成至遇蓋魯自成公背齊從晉鞌之戰晉敗齊師請盟袁婁自是齊不犯魯者三十年非魯能拒齊也以悼公興霸晉彊齊弱晉足以制齊故魯賴以無患也及悼公末年晉霸稍衰衞侯奔齊間齊之好齊侯始復修怨於我伐我北鄙而圍成是年悼公旣沒平公嗣位諸侯乘悼之亡各相攜貳徵伐四起莫適爲主求如悼公之時聽命於晉不可得矣故圍成之師公𨿽往救不過至遇而已遇晉邑也救成而至遇是魯畏齊而不敢進也畏齊而不敢進以晉不足爲魯援故也故書曰公救成至遇非徒病魯亦傷晉也凡此皆諸侯之救也

經書大夫救者

僖十五年公孫敖及諸侯之大夫救徐夫徐以弱小之國見戕於楚是時齊侯主霸牡邱之盟諸侯悉至將以援徐然而經乃言公孫敖及諸侯之大夫救徐何哉蓋小白自葵邱之會霸業已衰故楚人乘間浸以驕暴觀僖十年伐黃十二年滅黃至是時滅徐則其服齊之心不及於前可知也牡邱之盟𨿽糾率諸侯將爲徐援而懼楚之彊不敢赴難是以公孫敖率諸大夫以往救之而又不足以成功故此年書楚人敗徐於婁林則諸大夫之師初無補於徐可知也且小白經營中國功蓋當時宜乎提師救難蔑無不濟而救徐之師逺次於匡委之大夫卒不克濟則罪可知矣何則能以身任難然後能使人免於難今小白畏楚之患自處於安而推難於人宜乎諸大夫之不及事也故經書曰公孫敖帥師及諸侯之大夫救徐責諸大夫之輕而罪齊侯之重也文三年晉陽處父帥師伐楚以救江蓋楚自重耳之沒復冦中原至是圍江而陽處父伐楚以救之然楚爲江病處父之意以楚方欲圖江其鋒必鋭吾直救之必貽挫衂從事於楚則江圍自解殊不知救人之師急於水火先於伐楚非江利也是以晉師𨿽出而楚卒滅江則處父之救江實非救也故書先言伐楚而後言救江惡不能救也九年公子遂會晉人宋人衞人許人救鄭夫楚自城濮之戰畏晉之彊不敢加兵於鄭今晉文旣沒中國不振於是始復伐鄭是以趙宣子防諸大夫之師以救之觀十四年鄭伯與會則趙盾之師亦不可謂無功於鄭也然當時靈公繼文而立不能援鄭卻楚克紹先烈而使救鄭之事出於大夫則靈公之罪可知也故稱人微之也微諸大夫不使救鄭之事大夫得專之也宣元年晉趙盾帥師救陳九年晉郤缺帥師救鄭成六年晉欒書帥師救鄭凡此三大夫救陳救鄭無非以楚之侵伐而已然以春秋考之陳鄭二國𨿽皆鄰楚而文宣以來楚之病鄭也急何則重耳之沒不過十年楚遂伐鄭晉𨿽力爭而楚不息也至陳則距重耳之霸凡二十年盟會侵伐蔑不從晉及宣元年始有侵陳之師而趙盾救之夫旣得鄭又連鄭以侵陳則楚之彊橫至此甚矣趙盾黽勉救難棐林之師伐鄭威楚足以捍陳不及四年陳已回車而向楚則盾之救陳非謂久逺之功也至鄭則自宣以來無歲不有楚師𨿽黒壤及扈略同盟會而豺狼廹脇隨卽叛去故宣十一年辰陵之盟十二年圍鄭之役楚魯無憚晉之意焉則九年郤缺之救鄭亦非功也及成十二年晉以鞌戰敗齊霸徳稍興僅能服鄭然虫牢之盟鄭伯始來而楚兵已臨鄭境矣故六年楚嬰齊伐鄭欒書救之七年嬰齊又伐鄭景公不勝其忿合諸侯之師同以救鄭鄭始從晉盟於馬陵則欒書之救亦非功也夫以陳鄭之難服如此然則爲三卿者盍亦輔佐景公增修徳業糾合諸侯大合兵車以追城濮之戰使荊蠻之楚消縮防沮遁逃竄伏則霸功可繼陳鄭可服而救難之美有倍於前矣不務爲此乃區區以孱弱之師聲名救援是猶百川崩潰而一簣障之多見其不知量也故經所書例皆曰某師救某者傷晉徳之不競三臣之無功也襄十二年季孫宿帥師救臺遂入鄆按是年莒人伐我東鄙圍臺故季孫宿救臺而遂入鄆先儒狥谷梁之說皆以謂受命而救臺不受命而入鄆故書遂以譏之夫當襄公時三家擅權專恣日甚其無君之心久矣矧自文公以來政在大夫歷宣逾成至於襄公齊魯諸臣紛然肆橫盟會徵伐出於國君十一也安得而受命哉襄十二年距聖人之生未久使季孫果受命於公則經所書宜有以別異之也蓋宿之出師本欲竊魯之鄆自爲封殖而已非有意於救臺也然必於救臺而入鄆者其意若曰使吾無尺寸之功而舉魯之師竊據彊邑則諸侯國人必有謀我者今以莒人之圍臺出師救之因是而得鄆則吾有救臺之功諸侯國人將必恕我是鄆可長得也夫命令國君所出也土地國君所守也必若假其命令盜其土地則聖人之意寧不救臺也故書曰季孫宿救臺遂入鄆深罪宿假救難之名而盜魯邑也襄二十三年叔孫豹救晉蓋晉自成二年敗齊之師諸侯歸命其後悼公更霸晉徳中興齊乃事晉不敢爭魯及悼公卒平公不競齊始易晉而興兵矣故二十三年齊侯伐衞遂伐晉叔孫豹帥師救之次於雍楡救而次者畏齊之彊不敢奔難故也夫以晉之恩魯深矣齊𨿽得志無大造於魯也爲魯大夫者忍忘疇昔之好視晉之困獘不借一臂之援哉今叔孫豹𨿽曰救晉而次於雍楡與不救等也故書救晉而次罪豹之不赴晉難也哀七年鄭駟帥師救曹按是年春宋皇瑗帥師侵鄭又圍曹故駟救之鄭實有惡於宋初非徳曹之意𨿽非徳曹然使鄭之師足以勝宋而釋曹之圍則排難卹災仁人之事春秋亦許之也柰何鄭𨿽救曹而明年宋公入曹刼曹伯以歸則鄭師之出曽無毫髮之助適足以堅宋之虐曹爾故書鄭駟帥師救曹病其不能也凡此大夫之救也

經書夷狄救者

僖十八年狄救齊蓋齊以五公子作亂宋伐之戰敗於甗故狄救齊先儒以謂是年伐衞經書狄人善其救齊故人之也春秋苟善其救齊則必曰狄人救齊何救齊稱狄伐衞稱人哉蓋稱狄救齊病狄之彊也救難而病狄罪不在救傷中國之不能救齊也僖二十八年楚人救衞蓋曹衞楚與國也重耳興霸欲克服彊楚撫定中原而曹衞附楚梗其喉牙故先侵曹伐衞以折楚之肘臂楚方爭雄諸侯不能存衞則虐焰未可逞故力於救衞以遏晉師則楚之惡可知書曰楚人救衞罪衞不當從楚楚人不得救衞也襄十年楚公子貞帥師救鄭哀十年吳救陳蓋自襄二年城虎牢之後至於此年鄭凡再服而再叛晉也晉以鄭之難服故合諸侯城虎牢以逼之是以楚公子貞帥師救鄭夫晉楚爭鄭自靈公以來無慮四十年且救之且伐之且城之其爲鄭禦楚非不力也然楚未嘗出師以救鄭至此始救之靈公昏懦不君隕墜先業固不足道成公在位不久景厲𨿽號興霸而不競厥初終無赫赫之功是以數君𨿽力於救伐終不足以卻楚而芘鄭楚人之意若曰吾𨿽不救鄭不我棄也洎悼公聿興同盟歸向虎牢之城亳城之盟始足以威荊蠻而衞中國故自蕭魚之會鄭不叛晉者二十年則攘卻之功自重耳以來未有若此之懿也是以楚人至此始興師以救鄭則楚人之弱力不敵於晉可知及哀公之末晉徳旣替楚亦衰防吳偃然橫行中夏侵齊伐魯敗楚服陳兵師四出橫潰莫制𨿽欲有陳鄭而不可得故哀十年楚公子結伐陳而吳救之經書曰吳救陳傷晉楚之防而救難之師歸於吳也前謂出於夷狄者此也凡經之書救或出於天王或出於霸主或出於諸侯或出於大夫或出於夷狄𨿽皆有救難之名然考其事迹有師次而不及事有及事而不成功有成功而不正者違禮失義若出一律其間僅可取者惟莊二十八年公會齊人宋人救鄭僖六年諸侯救許襄五年公會七國救陳而已然則扶患卹災仁人之難得也如此是宜春秋重許可也嗚呼使東遷已後王道之正如三代盛事則列國無侵伐之亂天子無救患之師諸侯大夫夷狄𨿽妄自興兵盜一時之譽不可得也不幸王室不競出於二霸又不幸而出於諸侯出於大夫重不幸而出於夷狄政如閨門之內禮法廢壞骨肉相殘而求救於奴隸委身於盜賊也可勝嘆哉

平

杜曰和而盟曰平春秋凡書平者以其釋怨結好棄干戈而修禮文也考羣公之年書平者六隠六年鄭人來輸平三傳之說左氏及杜爲近然亦未盡經意蓋是時魯與宋好四年翚嘗會宋伐鄭五年宋圍長葛故是年遂來輸平蓋欲結好於魯以絕宋之援觀八年鄭來歸祊則知輸平爲結好明矣宣四年公及齊侯平莒及郯莒人不肯公伐莒取向斥言公者深譏之也十五年宋人及楚人平按經文十四年九月楚子圍宋十五年公孫歸父會楚子於宋夏宋人及楚人平則魯實平之也蓋宋被楚圍九月諸侯莫有救者魯比楚親宋使歸父會而平之禮也然春秋皆稱人者傳謂大夫未盡經意蓋宋先代之後天子之上公而楚蠻夷之國宋不可被屈於楚楚不可得志於宋故兩國皆貶稱人昭七年書曁齊平左謂齊伐北燕蓋燕與齊平也夫經書外平若楚宋者必曰某與某平也若齊與燕平安得與魯同文哉蓋魯自襄公以來與齊結怨按襄二十四年仲孫羯帥師侵齊二十五年崔杼伐我及至七年以前𨿽兩與齊同會然未嘗有修好之事至是始與魯平故是年叔孫婼如齊涖盟則知與魯平明矣說者曰齊來求平不得已而從之明非魯志也夫齊彊魯弱尙矣齊何畏魯而求成哉蓋自昭公以來楚人暴橫日甚於前四年楚子主會於申又連諸侯以伐吳而魯嘗結交於楚故六年叔弓如楚七年公如楚是時齊有田氏之權國勢漸防則求成於魯恐魯結楚以謀之也然則書曁明非魯志明矣定十年及齊平夫齊魯兩國𨿽仇好不常而經書齊伐魯倍於魯之侵齊以齊彊魯弱齊之勢可以淩魯魯不敢易齊也至定八年齊未嘗伐魯而魯兩侵齊者蓋魯倚晉爲重度齊報伐晉必救援故八年國夏伐我繼書公會晉師於瓦左謂晉趙鞅帥師救我則其再侵齊魯倚晉明矣齊懼晉之援而欲収魯之好於是遂及魯平魯亦自是舍晉以從齊焉終定之世十三年盟齊侯於黃十四年防齊侯於牽而無好晉之文則魯之背晉從齊又可知也十一年及鄭平蓋鄭當定公時背晉從齊故定七年齊侯鄭伯盟於咸而八年晉士鞅帥師侵鄭魯方好晉則爲晉以侵鄭及與齊好則因齊以好鄭然則魯之與鄭或仇或好皆爲齊晉而已然杜謂和而不盟曰平攷之經昭七年春王正月曁齊平三月叔孫婼如齊涖盟定十一年及鄭平叔還如鄭涖盟蓋有平而盟者矣杜例不通也嗟夫春秋之時諸侯日防干戈務相吞滅彊大者以力自肆弱小者不能自保大抵尙徵伐者多修情好者少經於侵伐圍入戰取之文不可勝數而書平者終春秋才六爾然則釋怨結平𨿽未盡講信修睦之道而彼善於此蓋亦春秋之所喜歟

春秋比事卷十八

欽定四庫全書

春秋比事卷十九

宋沈棐撰

遂

爲天子之臣而專天子之命爲諸侯之臣而專諸侯之命以王法正之皆春秋所誅也故二百四十二年書遂者十有九𨿽事各不同大抵譏其專命自恣而叛王法也然其間興霸一時遏冦亂正中夏立諸侯之顯功𨿽得罪於名義而就春秋以論之亦衰世之幸不可謂全無取焉何則事有可遂者有不可遂者貳國君之命重侵滅之惡救難而次取邑而城若此之類是不可遂者也聲兵威以抑彊敵合同盟以扶弱國若此之類是可遂者也事不可遂而春秋不誅何以懲後世之僭事可遂而春秋不與何以勸後世之功然則考當時之事而較其善惡利害則褒貶輕重之義可得矣請援此論之凡書遂或出於王臣或出於霸主或出於諸侯或出於大夫或出於蠻荒皆自有次序也

經書王臣遂者一

桓八年祭公來遂逆王后於紀蓋禮天子不親迎取後則三公逆之桓王取後於紀魯實主婚今使祭公來謀親迎之期也旣謀之則當復命於王王命逆則逆不可專也今不復命遂自魯如紀逆女故曰祭公來惡祭公之専命也然不言使者三公代王親迎禮所宜然不必言使此出於王臣也

經書霸主遂者

僖十五年公會齊侯宋公陳侯衞侯鄭伯許男曹伯盟於牡邱遂次於匡蓋是年楚人伐徐小白帥諸侯合盟將以救徐而畏楚之彊不敢進師遂次於匡則其緩於救患可知故曰公會諸侯盟於牡邱遂次於匡譏小白有救徐之名而無及事之功也二十八年公會晉侯齊侯宋公蔡侯鄭伯陳子莒子邾子秦人於溫諸侯遂圍許晉文興霸敗楚城濮踐土之盟溫之會兩合諸侯許皆不至故會諸公圍之也夫小白圖霸許未嘗不服重耳驟服彊楚有震諸侯之威如許之小國宜俯首脇息聽命於下風也今兩會不至則知晉文之徳蓋歉於齊侯矣不能以徳綏諸侯而因會以圍之及明年盟子翟泉許又不至終重耳之世不能得許則其威徳不信於諸侯可知也故春秋書此惡重耳以霸主之威合諸侯之眾壓之以兵不能致一小國也然此一事也而經兩書遂者下爲曹伯復歸於曹故再書以起文也此出於覇主者也

經書諸侯遂者

桓十八年公與夫人姜氏遂如齊蓋男女之別國之大節禮所當謹也桓公昏亂不能制其室家乃與之出會諸侯又與如齊終致禍難身殞賊手故直書公與夫人姜氏遂如齊言公之禍起於姜氏也然下言公與夫人遂如齊則濼之會姜氏在矣而經止書公不及夫人先儒以夫人之行甚矣不可言及也不可言及公弗能制此說𨿽通而未甚明蓋姜氏淫亂賊君桓公固可誅矣而罪起於公之不制故濼之會沒言夫人專歸罪於公也若曰彭生之難起於公會齊侯而濼之會公自專之而已非姜氏所得與也文七年公伐邾三月甲戌取須句遂城郚僖二十三年公伐邾取須句𨿽得而不能守故至是復伐而取之然此書春伐邾而又書三月甲戌不與僖公同文者公始伐邾恐邾必爭而未敢遽取必逡巡而後取也𨿽取須句而猶畏邾之難故下書遂城郚以備之夫旣伐人之國而取其邑又從事於城築之勞其疲獘師旅不卹民力不亦甚乎故書遂所以甚公殘民之不仁也十五年齊侯侵我西鄙遂伐曹入其郛蓋齊懿弒昭公而立易晉靈之昏暗忿魯事晉之久禮疎於齊故因子叔姬之事是年秋始侵我西鄙季孫行父如晉將以假晉之力除齊之難而扈之盟諸侯不能討是以冬復來侵且伐曹入其郛以討其朝魯【是年曹伯來朝】夫齊侯不顧婚舊兩侵魯鄙又伐其與國其罪固不可貸矣然魯馮恃晉力奉事不懈以圖緩急之援也今魯見屈於齊而晉不能救使齊侯得逞其虐豈非晉之罪耶成十三年三月公如京師遂會晉侯宋公衞侯鄭伯曹伯邾人滕人伐秦三傳皆不書經意蓋成公之行本以會諸侯伐秦道過京師而朝也觀上文書晉侯使郤錡來乞師則知成公之行爲伐秦明矣夫因戰伐之事假朝王之禮此諸侯不義之罪春狄所宜誅絕也而夫子婉其辭以書之若眞如京師者疾當時諸侯不朝天子而幸其一見於衰世故公之行𨿽不主於朝而春秋之文使若正焉用見夫子之心切切然在尊周也襄十年公會晉侯宋公衞侯曹伯莒子邾子滕子薛伯杞伯小邾子齊世子光會吳於柤夏五月遂滅偪陽蓋偪陽防國也悼公興霸不能卻彊楚綏小國乃畏吳之橫率諸侯而往會之因之以滅偪陽則其惡甚矣且所貴乎霸主者以其抑彊扶弱也今彊者不能抑弱者反見陵豈覇主之事哉故書公會諸侯防吳於柤五月遂滅偪陽罪晉悼公會彊夷而弱小國也二十三年齊侯伐衞遂伐晉按十四年衞侯出奔齊而剽繼立至十七年衞石買伐曹十八年晉執石買討其背盟伐曹之罪衞人懼晉是年冬剽遂會晉圍鄭然衎猶在齊也及二十一年經書晉欒盈奔楚左謂盈自楚適齊晏子曰禍將作矣齊將伐晉不可以不懼是年商任之會明年沙隨之會衞侯剽皆從晉不貳以經傳考之則知齊侯之伐晉衞實衞侯衎及欒盈間之也蓋晉自悼公沒平公繼立國勢削弱衞之所恃者晉也晉弱則衞亦不競故齊侯敢肆淩侮伐衞伐晉經書遂者惡齊侯背盟棄好連伐兩國不義之甚也先衞後晉則明衞之伐起於衞衎而欒盈助之也凡此皆諸侯之遂事也

經書大夫遂者

莊十九年公子結媵陳人之婦於鄄遂及齊侯宋公盟結受命以媵婦不受命以結盟今乃矯君之命專事自盟其罪大矣故經書以惡之按是年冬齊人宋人陳人伐我西鄙然則結之出旣失媵婦之好且賈齊宋之讐陳人之意以結本媵婦而與齊宋盟其待我輕矣齊宋之意謂吾大國也而魯使二卿因事以盟我其待我亦輕矣是以交致侵伐不卹舊好且結一出而召禍於三國也僖三十年公子遂如京師遂如晉按是年天子使宰周公來聘則仲遂之行所以報聘於周也明年取濟西田公子遂如晉左謂晉分曹田故魯拜晉之賜則仲遂之行將求田於晉也夫僖公旣不能朝王天王反來致聘則僖公可因是而往朝矣已不能朝乃遣一大夫而大夫之行本以如晉求田而不主於聘周則其慢王之罪不可赦也說者多罪仲遂專命如晉夫諸侯知有天子則大夫知有諸侯此上下相待之禮也僖公不知有天子而責仲遂不尊君不亦難哉然則遂之專命實僖公啟之也宣十八年公孫歸父如晉冬歸父還自晉至笙遂奔齊三傳之說皆非經意而谷梁失之尢甚蓋仲遂殺惡及視而立宣公宣公思其援立有嬖於遂故其子歸父亦有寵於魯當宣公時魯國之柄多出於遂之父子方宣公未沒國人以公之故不敢討也及使晉而還聞公之薨懼魯人追討其罪不復反命至笙遂奔齊夫人臣之義受命而出君𨿽薨猶復命也歸父還至笙不復命遂奔齊則其慢君之命甚矣昔楚鬭椒之族克黃自外而入人或止之對曰君天也天可逃乎且使成公果欲追治歸父歸父當省愆念咎聽命於君可也詎可銜命而出奔哉然則經書公孫歸父如晉至笙遂奔齊惡歸父之專權而叛國也襄十二年季孫宿救臺遂入鄆惡宿假救難之名竊邑以自專也定八年晉士鞅帥師侵鄭遂侵衞蓋當定公時國勢愈微鄭衞兩國背晉而歸齊故經於七年書齊侯鄭伯盟於咸又書齊侯衞侯盟於沙晉人忿鄭衞之叛已且失兩國之助於是侵鄭衞以彊其見從然是時晉國六卿擅專國政而士鞅尢其甚者故四年伐鮮虞五年圍之皆出於鞅則侵衞侵鄭之意實鞅爲之非定公所得與也故經書晉士鞅帥師侵鄭非特惡鞅之專且見晉國衰防權不在君是致諸侯間晉而相攜貳也此大夫之遂事也

經書夷狄遂者

宣元年楚子鄭人侵陳遂侵宋夫陳鄭二國晉楚所必爭而宋以附晉嘗與楚仇者也曩者重耳之霸陳鄭悉服中國楚不敢爭重耳旣沒襄公嗣立而晉霸𨿽稍衰襄公尙能扶持先業未至殞墜楚猶懲創城濮之師𨿽有得陳之心而未敢力爭也旣而襄公沒靈公驕昏淫亂怠棄國政楚始易晉然卽位之初猶有趙盾維持國柄故十餘年間楚𨿽一侵陳而陳鄭猶未失也及宣元年晉徳愈衰不足以保鄭鄭始向楚楚旣得鄭又欲得陳而仇晉之與國故於是侵陳侵宋經書此者甚傷晉之弱而疾楚之彊也然楚病中原已久聖人以夷狄待之不足深責故稱楚子若鄭以中國諸侯委心事晉一旦乘其衰弱轉而歸楚又連楚以侵宋則其得罪百倍於楚子矣是以特書而人之也昭公四年楚子蔡侯陳侯許男頓子胡子沈子淮夷伐吳遂滅賴楚靈弒君而立乘晉之防驅率諸侯主會於申張其威勢旣以諸侯伐吳且憑恃虐焰殺齊慶封又以滅賴則其殘暴不道極矣故經書楚子蔡侯陳侯許男頓子沈子胡子淮夷伐吳甚彊楚之貪殘也或謂申之會楚勢最盛然楚子自是逞其驕心淩滅諸侯肆溪壑之欲縱虎狼之貪終於被弒幹谿楚遂不競則其衰替實基於申之防也此夷狄之遂也凡此數者或貳國君之命或重侵滅之惡或救難而次或取邑而城要皆得罪聖人其間所可取者惟小白之伐楚救許悼公之城虎牢皆有功於當世春秋不得而盡貶之也按僖四年公會齊侯宋公陳侯衞侯鄭伯許男曹伯侵蔡蔡潰八國遂伐楚次於陘夫小白圖霸𨿽以服楚爲急然經營二十餘年其勢非不盛也至此始舉伐楚之師且不直搗其巢穴方徘徊於侵蔡然後伐楚又次於陘以待楚之服從者齊侯非有畏於楚也以謂克敵之功小全師之功大姑欲外示威聲以折楚之心使兵未壓境而楚心已沮是不戰而先勝之也故陘之次不折一防而楚已攝服遣使請盟自是中國維綱一正而楚人不敢逞則陘之次小白之功大矣僖六年公防齊侯宋公陳侯衞侯曹伯伐鄭圍新城楚人圍許諸侯遂救許【其詳見救許例】然書遂者大齊威能伐鄭又能救許也說者謂僖四年召陵之盟服楚未幾而鄭已叛齊逃歸楚已背盟伐許齊侯區區再舉伐鄭之師又勤諸侯救許是楚未嘗服而中國未嘗寧也春秋安得喜之曰小白之所失在未服楚而已不在救許也且使楚人圍許而小白坐視不救則其得罪豈不重於此哉觀洮之防鄭來乞盟許男亦與小白之救許不可謂無功也襄二年仲孫蔑防晉荀防齊崔杼宋華元衞孫林父曹人邾人滕人薛人小邾人於戚遂城虎牢蓋服鄭以安中國霸者之美功也悼公合諸侯以伐鄭城虎牢之彊邑自是鄭歸晉者四年則其功大於戍虎牢矣故虎牢不系之鄭以鄭旣服而內之內之所以美悼公也前謂聲兵威以抑夷狄合同盟以扶弱國蓋在於此嗚呼經書遂者如此其事僅可取者止於三而已矣況三者之事又皆出於霸主自是之外皆不免於王法之誅也而公羊以爲安國家利社稷則專之然當時諸侯大夫孰爲安國家利社稷者乎斯言無補於春秋實重權臣之僣君子不取也

次

古者諸侯分國列爵維藩與屏其於救患討貳禦亂圖安舉能守正引義赴難直前而無所畏焉春秋衰世王道息轍侯伯姦義干戈日防列國之君不能自保無患𨿽師徒以救伐國君之奔亡亦以逡巡顧望不敢頓進故聖人書次以譏之按經書次十有六或以救伐次或以失國次而事各不同大抵救而次者或得聖經之褒失國與救而次者皆所以惡之也

春秋比事卷十九

欽定四庫全書

春秋比事卷二十

宋沈棐撰

外裔

古者天下未嘗不有外裔之患然古者明王在上則驅攘之功一出於天子故不庭之國𨿽病中原而兵威震討禮義柔服海內卒賴以安若文王采之師宣王六月之伐是也周衰王道不振遂致窺侮漸深躪蹂中國浸不可制時無賢主屍驅攘之柄故列國諸侯被其害者所在皆然始也假好於禮文終也逞志於鋒鏑侵陵大邦夷滅小國諸侯恐懼不敢操戈而力焉𨿽然終春秋之世稍稍衰亡而列國之受其殘創者蓋不淺矣聖人傷聖王之不作以致肆橫侵侮魯史具載筆削𨿽其種類之微必一一書之而不少略焉請得而備論之詩曰西有昆夷之患北有玁狁之難所謂昆夷卽春秋之戎也所謂玁狁則春秋之狄也戎之類有六曰山戎曰北戎曰姜戎曰雒戎曰茅戎曰陸渾之戎而戎蠻子赤則又諸戎之種也狄之種有二曰赤狄曰白狄而潞氏甲氏畱吁則又赤狄之種也攷之經書戎者十三書狄者三十六計狄之見經而倍於戎蓋戎自隠桓以來𨿽先入春秋而侵擾之患比狄爲少賴小白主霸中國之威稍立稱兵屢伐其勢遂衰僖文之後於經傳罕見不過助晉敗秦防晉結盟及敗王師而止耳曁宣至襄戎無侵伐之文而陸渾滅於晉蠻子殺於楚晉又執蠻子赤而歸之則其衰弱可知矣至狄則自莊公末年始入春秋驟陵列國遽以盛彊興師侵掠幾無虛歲觀其伐邢入衞滅溫最爲害之大者𨿽當時二霸相望以起糾合同盟折服彊楚安視狄人之禍未嘗回戈而北向焉馴至文公之時二霸旣沒諸侯無所倚重狄之跳梁又甚於前齊晉宋魯諸國交被侵擾終宣之四年見經者凡二十有一厥後賴晉之力乘狄衰釁搗其巢窟挫其鋒刃諸侯始得以紓難焉然則就二者而較其彊弱則狄盛於戎可按此而見也攷夫隠二年公防戎於潛左曰修惠公之好也戎請盟公辭谷梁曰智者慮義者行仁者守有此三者然後可以出會防戎危也秋公及戎盟於唐左曰戎請復修戎好也說者以謂隠公能以禮文接好戎人使逺仇怨息干戈誠得治戎之術也是不然戎人狂狡反覆靡常可以兵威制不可以信義結今隠公削弱不能揚威逺戎乃以中國禮文而交通之示明信於豺狼薦玉帛於艸莽是誘其驕心而來其侵侮也故經書防盟於戎必斥言之所以著公之惡也七年戎伐凡伯於楚邱以歸公羊曰此執也言伐之

大凡伯也其不言而變言歸者亦此意也梁曰戎衞也爲其伐天子之使貶而戎之也夫天子之使出聘列國而見伐於戎則諸侯當赴救之可也諸侯不能赴救爲凡伯者當盡死節無辱君命可也今戎伐王使執之以歸以見衞侯之不救難凡伯之不盡死節矣故經書楚邱書以歸者所以交惡之也然執一使臣無事兵威而與伐國同文者大天子之使不使戎得以執之故以伐國爲文所以重王命也桓二年公及戎盟於唐左曰修舊好也夫與戎會盟隠固矣桓公復蹈其轍而盟之𨿽以修好爲辭其實有畏於戎也然隠不書至而此書其至者隠無大惡春秋猶且恕之桓簒弒之人而逺及戎盟則有取危之道故特書至以危之也莊十八年夏公追戎於濟西三家之說皆戾經意夫諸侯保守封土以衞社稷必堅城壘繕兵革選將帥嚴烽燧謹斥候使夷狄不敢輕以肆侮不幸而來則吾有以備之可也莊公驕淫不道政獘民疲不爲備禦之計使戎見侵又不能提師一戰挫其驕蹇使得亟去而始追之何益哉且濟西魯地也言追及濟西則戎之侵我可知也經書無戎侵之文止書追戎具言公之無備來而不知旣逺去而始追之也二十年齊人伐戎二十四年戎侵曹二十六年公至自伐戎凡此三傳皆無義三十年齊人伐山戎左曰以其病燕故也谷梁曰齊人者齊侯也其曰人愛齊侯乎山戎也小白內無因國外無從諸侯越千里之險而北伐山戎危之也則非之乎善之也燕周之分子也貢賦不至山戎爲之伐矣僖十年齊侯許男伐北戎三傳亦無義此戎侵諸侯齊魯伐之事也夫經自隠桓及莊止言及戎會盟與追戎而已至此始言中國伐之及戎來侵中國則戎之勢已彊也然經於莊二十年與三十年皆稱齊人至僖十年始曰齊侯者蓋莊公之時齊𨿽伐戎而戎無懼心猶逞志於中國故二十年齊伐戎而二十四年戎乃侵曹致曹羈出奔則是前年之伐不足以禦戎而戎敢易之故至此也至二十六年公伐戎三十年齊人伐山戎皆不成驅攘之功是以春秋例貶齊而人之然於公不貶者責霸者重而責公輕也洎僖十一年一伐之後戎遂帖服終文宣之世不復爲中國患故中國於戎亦無侵伐之事則小白安諸夏救中國之功至此始云盛矣經特書齊侯之爵所以歸美之也僖三十三年晉人及姜戎敗秦師於殽蓋晉以韓之戰結怨於秦及晉襄繼立復修前怨遂連姜戎伐秦而敗其師矣夫伐人之國其罪固已深然連中國猶云可也今晉襄交結荒夷剪伐同好自春秋以來開禍於此則其罪聖人寧可貸乎故經書晉人深貶之也文八年公子遂會雒戎盟於暴左曰襄仲會晉趙盾盟於衡雍遂防伊雒之戎書曰公子遂珍之也按杜預釋傳之防謂伊雒之戎將伐魯公子遂與晉盟衡雍不及復君專命與盟春秋善其解國患故稱公子遂以貴之詳觀經文此說未然夫經書遂事未嘗離文也今壬午盟衡雍而乙酉盟暴春秋兩書公子遂安得爲遂事哉蓋經凡書戎狄盟者皆有畏於戎故屈禮而與之盟也使雒戎果欲侵魯仲遂旣爲卿佐任國重事則當稟命文公率國人而拒之何至優柔畏懦而與之盟哉況自文公以來大夫專政實始此時按其專恣仲遂居多故當時會盟徵伐類出於遂則經書此者非特惡其盟戎亦惡其專政也成元年王師敗績於茅戎蓋王者至尊天下莫得而敵定王庸暗無宣王之烈驅除戎冦而王師反爲所敗則其削弱可知也故孔子以王師自敗爲文非特尊周亦以傷周之衰也昭十六年楚子誘戎蠻子殺之左曰楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉禮也經何以不名楚子則以其類君子不疾之疾也不疾乃疾之也夫戎蠻與楚非其大惡楚恃彊暴而殘害之固可罪也而又誘以殺之設䢐詐之計肆虎狼之毒則其罪又甚於伐其國而執殺之者宜乎春秋名楚子與十一年楚誘蔡子般殺之同文也而經於此不名楚子者蓋同惡相殘自古已然非若蔡子般之見誘殺可深言而重責也故聖人特異其文以爲內外之別耳十七年晉荀吳帥師滅陸渾之戎左曰晉侯使屠蒯如周請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備晉荀吳帥師滅陸渾數之以其貳於楚也陸渾子奔楚哀四年晉人執戎蠻子赤歸於楚左氏曰楚單浮余圍蠻氏蠻子赤奔晉陰地晉趙孟曰晉國未寧安能惡於楚必速與之士蔑將裂田與蠻氏而城之且將與之卜蠻子聽卜遂執之以畀楚公羊曰赤戎蠻子之名也其言歸於楚何子北宮子曰辟晉伯而京師楚也夫蠻戎之人气類𨿽殊其就利避害樂生惡死亦與人同耳先王討叛懷服仁威並行曷嘗視之如艸木禽獸不分臧否不辧去來悉艾殺之哉當昭哀之時戎未嘗爲晉患而荀吳滅其國晉執其長以歸楚𨿽曰中國之禦外侮當以兵威然彼不我患而殘虐之如此蓋亦幾於不仁矣𨿽然按左氏之言荀吳滅陸渾之戎則是晉與楚爭彊也而哀四年執戎蠻子以歸於楚何哉蓋當是時晉頃初立晉國𨿽微猶能與楚抗也至哀四年晉霸愈防支吾不能於是鉗制於楚俛首以聽命而已然則執戎蠻子赤歸於楚豈非制命在楚故歟聖人書此非特譏晉之殘暴亦以傷其衰弱也凡此者皆西戎見經之始終也

狄之交亂諸侯者八國

邢衞齊晉魯宋溫鄭是也邢以莊三十二年見伐於狄按閔元年僖元年齊救邢蓋當時覇主急邢之難聶北之次夷儀之城𨿽能存邢而不能卻狄邢知中國之不可深恃又懼狄師之再臨於是厚結狄人與同好惡故僖十八年連狄伐衞二十年且及齊盟則邢之所以區區交狄以保其封土而有貳於中國者實小白之過也衞以閔二年狄入其國防其宗社𨿽賴小白之徳合

諸侯之助遷之楚邱不至滅亡然不免於夷儀之遷遷國之後數被侵伐僖十三年侵之十八年伐之二十一年又侵之三十一年之間終僖之世狄病衞者凡四衞人不勝其憤故三十二年侵狄以報積年之怨然則衞之所以稱兵於狄者非誠欲勝之也蓋以累困於狄示之大弱非張吾三軍被吾甲兵以聲威於狄人則不可以要其盟好姑假是以結之所以侵狄之後遂與狄盟也𨿽然衞之勢終不可以勝狄而狄之心終不肯以貸衞於是文十三年狄復侵衞而衞卒不能以報伐然則衞之所以疲於狄者實小白不能攘卻救衞於未亡之前也齊以僖十八年五公子爭亂宋襄欲立孝公與齊師戰於甗齊師敗績狄遂救齊考之經傳無虧衞姬所出當是時狄方仇衞故狄救齊者有惡於衞欲出無虧而立孝公也孝公旣立徳狄人之助二十年遂與狄盟終孝公在位狄不侵齊是知狄人之救齊其助孝公明矣及昭公繼立二十年狄遂侵齊歷懿至惠狄之侵齊者凡七焉然當時齊之子孫無小白之賢不能宣威玁狁而坐受狄人之侵侮未聞敢一稱兵嗟乎齊彊國也距小白之沒才十餘年中國諸侯猶憚齊而狄敢易之則其彊暴可知矣僖八年狄伐晉蓋是時晉始入春秋國勢未彊故狄敢伐無所畏憚自文公興覇雄長諸侯狄人自是無復加兵及宣八年晉與白狄伐秦賴掎角之力晉人徳之故十一年晉侯防狄於攢函以固狄好然晉人旣賴其助且與之會恃其彊足以勝狄於是肆其殘虐芟其種類故經於十五年晉人滅赤狄潞氏以潞子嬰兒歸十六年書晉人滅赤狄甲氏及畱吁成三年晉郤克衞孫良夫伐廧咎如左氏謂討赤狄之餘夫要荒以外王者所欲並生故必其罪可討𨿽剪防之不卹也今狄未嘗一爲晉患晉旣與伐秦又與同盟一旦反好致仇剪滅芟除如刈艸芥是則晉之罪也狄人懲晉不徳故成九年背晉從齊連秦人以伐晉蓋秦晉仇也狄旣憤晉無所釋憾是以從晉仇國並力攻之然則晉之所以失狄者實自取之也自後晉狄交怨兩敗狄師成十二年晉人敗狄於交剛昭元年晉荀吳敗狄於大鹵終春秋𨿽不甚弱不復爲中國病然晉之貪殘者初非其道也若夫文七年値中國無霸魯文豫怠狄人間而小侵之故是年書狄人侵我西鄙至十一年叔孫得臣敗狄於咸以報其侵魯旣勝狄而屈服之狄用是懼服不敢窺魯且又逺來從好故襄十八年白狄來所以見狄之屈於魯也至鄭國以弱小之國左齊右楚脇制不暇且當狄跳梁之時未易敵故僖十四年二十四年兩被狄侵伐而鄭不敢報迄無伐狄之事蓋鄭國褊小勢不能與狄爭且日虞楚患不遑勞兵於逺也惟宋國且逺於狄其被患也比諸侯爲少不過文十年狄一侵之而已至溫小國而且近狄其被患也比諸國爲甚故惟僖十年特書狄滅溫而已其他無滅國之文焉凡此者皆北狄見經之始終也𨿽然考春秋而論之戎自僖十年齊侯許男伐之浸以衰防罕見中國此霸者攘卻之功也至狄始於閔僖盛於文公至襄昭之後則不能病中國而中國反病之其貪暴之勢浸衰於前何也說者以謂襄昭以來諸侯同盟同防特多於前𨿽列國自相誅夷而中國之威猶足以駕馭逺略譬若權門世族𨿽其禮法廢壞箕裘之業不競而雄彊惡少尙能隄防門戶使閭裏小盜不敢侵侮也是不然夫以二霸赫赫之功實春秋之領袖而狄之貪惏侵伐自如無所畏憚況其後嗣子孫不及先君之萬萬乎蓋盛衰興廢自古不常或盛而後衰或衰而後盛惟其時而已當襄昭之後西戎旣熄北狄亦防則其衰防不復曩時之盛者亦時適然也然則戎狄可得而治乎曰古人有言叛則討之服則懷之嚴守禦以備不虞修政刑以威不軌此先王治禦之道也

春秋比事卷二十

