

欽定四庫全書

經部五

春秋纂言總例

春秋類

提要

【臣】等謹案春秋纂言總例七卷春秋纂言十二卷元吳澄撰澄有易纂言已著錄是書采摭諸家傳注而間以己意論斷之首爲總例凡分七綱八十一目其天道人紀二例澄所創作余吉凶軍賓嘉五例則與宋張大亨春秋五禮例宗互相出入似乎蹈襲然澄非蹈襲人書者蓋大亨學派出於睂山蘇氏澄之學派兼出於金谿新安之間門戶不同師傳各異未暏大亨之書故與之闇合而不知也然其縷析條分則較大亨爲宻矣至於經文行欵多所割裂而經之闕文亦皆補以方空於體例殊爲未協則澄於諸經率皆有所防竄不獨春秋爲然讀是書者取其長而置其所短可也明嘉靖中嘉興府知府蔣若愚嘗爲鋟木嵗久防佚世罕傳本王士禎居易錄自云未見其書又云朱檢討曾見之吳郡陸醫其淸家是朱彛尊經義考之注存字亦僅曾一睹之耳此本爲兩淮所采進殆卽傳冩陸氏本歟久微而復著固亦可寶之笈矣乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

春秋纂言總例原序

屬辭比事春秋教也昔唐啖助趙匡集春秋傳門人陸淳又類聚事辭成纂例十卷今澄旣采摭諸家之言各麗於經乃分所異合所同仿纂例爲總例七篇初一天道次二人紀次三嘉禮次四賔禮次五軍禮次六防禮次七吉禮例之綱七例之目八十有八凡春秋之例禮失者書出於禮則入於法故曰刑書也事實辭文善惡畢見聖人何容心防蓋渾渾如天道焉嗚呼其義防矣而執謙自謂之竊取區區末學庸詎可得與聞乎臨川吳澄序

欽定四庫全書

春秋纂言總例卷一

元吳澄撰

天道

年

隠公元年【己未竟己巳凡十一年】

桓公元年【庚午競丁亥凡十八年】

莊公元年【戊子竟己未凡三十二年】

閔公元年【庚申竟辛酉凡二年】

僖公元年【壬戌竟甲午凡三十三年】

文公元年【乙未竟壬子凡十八年】

宣公元年【癸丑竟庚午凡十八年】

成公元年【辛未竟戊子凡十八年】

襄公元年【己丑竟己未凡三十一年】

昭公元年【庚申竟辛夘凡三十二年】

定公元年【壬辰竟丙午凡十五年】

哀公元年【丁未至庚申春獲麟凡十四年】

【新君繼世逾年稱元年先儒謂逾年攺元非也自漢武帝後天子立年號以紀元繼世之君次年更易舊君年號而別立年號故曰攺元古諸侯非如後世天子之有年號直以在位之一年而稱爲元年爾何攺之云又謂諸侯無史記不當僣稱元年亦非也後世天子旣有年號則諸侯之國紀事皆用天子之年古天子無年號諸侯但遵用時王之正朔而已年則自以其國君在位之一年二年而紀何僣之有按禮記內則言閭史州史夫以二十五家之閭尙且有史以記一閭之事豈有諸侯之君而乃無史以記一國之事乎魯自伯禽初封子考公首嗣弟公熙立子幽公宰嗣弟魏公瀆弒宰簒立子厲公擢嗣弟獻公其立子貞公濞嗣弟武公敖立廢長子招次子懿公戲嗣立招之子伯禦弒戲簒立宣王誅之戲之弟孝公稱立子恵公弗湟嗣春秋前十三世不滿四百年春秋隠桓莊閔僖文宣成襄昭定訖哀十四年十二世凡二百四十二年春秋後哀公又十三年通計二十七年子悼公寜嗣三十七年子元公嘉嗣二十一年子穆公顯嗣三十三年子共公奮嗣二十二年子康公屯嗣九年子景公匽嗣二十九年子平公旅嗣二十二年子文公賈嗣二十三年子頃公讎嗣二十四年楚滅魯春秋後九世凡二百二十年共三十四世八百餘年】

時

春【二百四

公羊莊二十十二

六年闕春字】

夏【二百四十一】

秋【二百三十九】

闕秋【二○桓四○七】

冬【二百三十七】

闕冬【四○桓四○七○昭十○定十四○公羊成十年亦闕冬時者天之春夏秋冬也初昏斗柄指寅指邜指辰之月爲春指巳指午指未之月爲夏指申指酉指戌之月爲秋指亥指子指丑之月爲冬夏后氏以建寅爲正月孟春爲歳首季冬爲歳終最得天時之正商人以建丑爲正月漢律曆志所援商歷十有二月冬至爲歳終周人以建子爲正月故禮記左傳冬至在正月夏至在七月考漢律曆志則周書武成召誥所載月數皆從建子之月數起又考周官所言春夏秋冬四時則與夏商無異蓋月數𨿽攺而天時不可攺也古書凡書時者不系以月金縢秋大熟未獲是也書月者不冠以時召誥惟二月旣望是也春秋書時而系以月書月而冠以時蓋因魯歷攺時而書以譏其變常正月二月冬也而曰春四月五月春也而曰夏七月八月夏也而曰秋十月十有一月秋也而曰冬據實書之其非著矣】

月

王正月【九十三○隠元○桓元○二○十○十八○莊元○三○五○六○八○十○十一○十六○十九○二十一○二十二○三十○閔元○二○僖元○二○三○四○六○八○十○十五○十六○十八○二十四○二十五○二十六○三十○三十二○文元○三○五○八○十二○十三○十四○宣元○三○四○九○十四○十六○十七○成元○三○五○六○七○九○十四○十六○十八○襄元○二○八○十一○十四○十六○十九○二十○二十一○二十二○二十九○三十○三十四○昭元○三○四○五○六○七○十○十五○二十○二十三○二十六○三十○三十一○三十二○定二○三○六○七○八○九○十五○哀元○八】

闕王【十○桓三○四○五○六○八○十一○十二○十四○十六○十七】

王二月【二十一○隠三○四○十○莊二○四○二十○僖三十三○文二○十八○宣二○成十五○襄十七○二十三○二十六○昭十一○二十四○定四○哀二○四○九○十】闕王【三○桓七○十三○十五】

不首時【十七○桓十七○莊十○文元○九○十二○成元○三○六○九○襄十四○十五○昭十五○定三○六○八○十四○十五】

王三月【十九○隠七○莊十二○十八○二十四○三十八○僖九○十二○十九○文十○成十一○襄四○六○十二○昭十八○二十一○二十八○定元○五○十○】不首時【三十四○隠元○三○八○九○桓元○二○十三○十五○莊元○四○十○僖十三○十六○二十八○文二○五○七○九○十五○宣元○成元○四○十三○十五○襄十六○二十三○昭元○七○十二○十四○二十六○定四○八○哀十】

四月【五十九○隠三○五○桓元○二○六○九○十五○十六○十八○莊三○七○十二○十九○二十八○三十一○僖三○十三○十六○二十五○二十八○三十一○三十二○三十三○文元○七○八○十七○宣六○十○十八○成二○四○十○十六○襄三○七○十一○十四○二十二○三十○昭七○八○九○十一○十三○十四○二十二○二十七○二十八○二十九○三十一○定三○四○七○九○十一○哀元○二○三】

五月【五十三○隠元○二○六○十一○桓八○十○十一○十四○十五○十七○莊三○十一○二十一○二十二○二十五○閔二○僖二○十五○十八○二十○二十三○二十八○文三○十三○十四○十六○十八○宣十○十四○十五○成七○十○十三○襄二○九○十○十六○二十五○二十九○三十○昭三○十一○十二○十八○十九○二十四○定二○四○十四○十五○哀三○十一○十二】

六月【五十七○隠八○十○桓三○十二○十七○莊四○六○十○十三○二十五○二十七○三十一○閔元○僖元○三○十四○十九○二十七○二十八○二十九○文二○十四○十五○十六○十七○十八○宣元○四○八○十○十二○十五○十七○成二○六○十○十五○十六○十七○襄二○三○二十○二十五○三十一○昭元○十五○十七○十八○二十二○二十三○二十八○三十○定元○四○五○九○哀四】

七月【七十二○隠元○六○八○九○十一○桓二○三○九○十一○十二○十三○十六○十八○莊二○四○九○十三○十四○二十○二十一○二十二○三十○三十二○僖元○二○八○九○十○十二○十五○十六○二十四○三十一○文二○十○十三○十四○宣八○十二○十八○成二○八○九○十○十三○襄二○四○十一○十九○二十二○二十四○二十七○三十○昭四○五○十○十二○二十一○二十三○二十五○二十八○二十九○三十二○定元○四○五○八○十五○哀三○六○八○十一】

八月【五十九○隠二○三○八○桓六○十二○十四○十七○莊九○十二○二十四○三十○三十二○閔元○二○僖元○四○五○十一○十四○十五○十八○二十二○二十七○文二○六○七○八○九○十六○宣六○九○成二○七○十五○十八○襄四○七○九○十五○十九○二十三○二十四○二十五○二十六○二十八○昭三○七○十三○十四○十六○十七○二十一○二十三○二十四○三十○定十五○哀二○四○七】

九月【五十一○隠元○二○四○五○八○桓二○三○六○十一○十五○莊九○十○三十○閔二○僖元○二○五○九○十三○十五○十七○文九○十四○宣二○五○九○十四○成十四○十六○十七○襄元○十二○十三○十七○二十一○二十九○三十一○昭四○六○七○十○十一○十六○二十五○二十六○定元○七○八○十五○哀五○十三】

十月【五十九○隠二○十○桓元○八○十三○十七○莊元○十○十二○十五○十八○三十二○僖元○二○三十三○文元○五○六○八○十一○十八○宣二○三○六○八○九○十一○十八○成元○八○十○十一○十二○十四○十六○襄七○十八○二十○二十一○二十三○三十○三十一○昭八○十二○十三○十六○二十○二十二○二十五○二十六○二十七○二十九○定元○二○七○十二○哀二○三○九】

十有一月【三十二○隠十一○桓十二○十五○十六○莊八○二十三○僖十五○二十二○二十三○文四○十五○十六○十七○成二○三○五○九○十五○十七○襄十五○二十八○三十一○昭元○七○十一○二十○二十五○定四○十二○哀二○十一○十三】

十有二月【五十九○隠元○二○三○四○五○八○桓十○十一○十二○十四○十八○莊二○十六○二十一○二十三○二十六○二十九○閔二○僖元○四○八○十二○十六○十七○二十一○二十五○二十七○三十一○三十二○三十三○文二○十二○十三○十五○宣十二○成五○十六○十七○十八○襄五○六○七○九○二十五○二十七○二十八○昭四○七○十○二十二○二十五○三十○三十一○三十二○定十二○哀四○八○十二○十三】

閏月【二○文六○哀五】

【月者時王所攺之月也故嵗首正月或二月或三月月數之上皆加王字以見此月乃周王所頒之歷按周攺月數而詩之小雅四篇所稱六月十月四月二月𨿽是周時之詩而用夏正之月蓋夏正得天時之正行於民間者久故作詩者從舊俗稱之爾豳風七月公劉之詩也乃夏之時所作若書之周書禮之周官戴記所載左氏公谷三傳所述及孟子所言則皆周所攺之月也】

日

甲子【七○僖十六○文二○宣八○成三○襄十六○二十四○昭十】

乙丑【四○莊四○宣二○成十六○昭二十二】

丙寅【二○成十六○定十二】

丁夘【二○桓六○文三】

戊辰【十一○僖元○九○文十六○成七○昭五○七○十九○二十三○二十五○定元○八】

己巳【九○隠三○桓十三○十五○僖二十二○二十八○文三○宣十○襄二十三○二十五】

庚午【六○隠八○莊三十○僖十二○襄十七○二十九○定】

辛未【五○隠十○莊二十五○文十六○成十六○襄五】

壬申【八○桓十四○僖十六○二十八○宣十四○成四○六○十七○昭十二】癸酉【十二○隠九○僖二十五○文九○十四○十八○宣九○成二○襄二十三○三十一○昭十五○二十二○哀五】

甲戌【九○桓五○僖元○二十七○文七○宣十八○昭十三○十七○哀二○十一】乙亥【十二○桓十四○莊元○僖十七○文六○十四○宣三○成三○十六○襄二十三○二十五○二十七○昭二十二】

丙子【四○桓十八○成九○哀二○三】

丁丑【七○桓八○十七○莊二十四○僖九○十二○文二○十八】

戊寅【六○莊十一○二十四○僖十八○宣十二○襄三○十六】

己夘【五○桓八○僖十五○三十二○襄二十三○昭十九】

庚辰【十一○隠二○三○九○成十五○襄二○十三○二十一○昭三十○定四再○十五】辛巳【十一○隠五○十○僖二○三十三○宣八○成六○襄二十七○三十一○定十四○十四○哀元】

壬午【十四○隠十○十一○桓六○僖元○文八○十三○宣八○十七○成二○襄六○二十六○昭八○十八○二十一】

癸未【六○隠三○桓十一○莊八○文十七○襄九○昭七】

甲申【三○文五○十四○昭十一】

乙酉【七○莊二○閔二○僖九○文八○宣四○成十六○十七】

丙戌【八○桓十二再○文八○宣三○成二○襄七○昭二十四○二十八】

丁亥【三○桓十三○僖十八○宣十一】

戊子【四○文七○宣八○襄四○昭十】

己丑【九○桓五○十八○僖三十二○文十三○宣八○成五○十一○十八○襄二】庚寅【八○隠八○僖二十三○二十七○宣八○成二○十四○襄二○哀六】

辛夘【十○隠三○八○莊七○僖十四○文十○襄十九○二十六○昭二十○定三○哀三】壬辰【四○隠十一○桓三○十二○定二】

癸巳【十○桓十七○莊三十三○僖三十三○宣十○襄二十四○三十一○昭二十八○定元○四○哀二】

甲午【八○莊八○十二○文十一○成十六○襄十○二十六○三十○哀三】

乙未【六○桓十五○僖二十七○襄十四○二十八○昭二十三○二十四】

丙申【四○莊二十二○僖十六○成二○定五】

丁酉【四○桓十八○莊九○昭十一○二十四】

戊戌【三○莊二十一○文十八○哀十】

己亥【九○隠八○桓七○襄九○十五○三十一○昭十一○十六○二十五再】庚子【三○文十二○宣十七○昭二十九】

辛丑【七○閔二○文九○十五○成十七○昭八○定十五○哀四】

壬寅【二○桓十二○文四】

癸夘【四○宣十五○十七○成八○哀三】

甲辰【二○昭七○哀十二】

乙巳【五○僖二十○二十七○三十三○文二○成十五】

丙午【七○桓十○十七再○僖二十五○二十八○成三○十】

丁未【十○桓元○十二○莊二十八○僖八○二十二○文元○宣十七○成三○十八○昭三】

戊申【七○隠四○桓二再○僖五○十六○文八○定九】

己酉【六○僖十九○成二○五○襄四○昭元○哀七】

庚戌【三○隠三○襄二十一○哀四】

辛亥【八○隠八○文五○成三○襄四○二十○昭三十一○定五○十五】

壬子【三○宣二○襄二十五○定五】

癸丑【六○莊二十二○二十五○僖二十一○二十八○成十五○昭二十三】

甲寅【五○莊二十三○二十八○成四○襄二十八○哀四】

乙夘【三○隠二○宣十二○昭四】

丙辰【四○桓十七○宣十○襄十九○二十】

丁巳【十○桓十四○僖元○文元○成十七○襄十五○昭元○十一○十五○三十一○定十五】

戊午【二○文十二○定十五】

己未【七○莊三十二○僖二十六○宣十七○襄三○十一○十四○昭三十二】庚申【六○桓十○莊九○成九○十八○襄二十○昭二十六】

辛酉【九○隠六○莊二十一○閔元○宣九○成元○襄元○九○二十二○哀十一】壬戌【五○隠十○僖十五○宣十八○襄三○七】

癸亥【十二○莊二十六○三十○三十二○僖二十五○文元○十七○襄十五○昭七○定元○六十二○哀八】

辛【二○昭二十五上辛季辛】

朔【三十○日食書朔二十七○僖十六正月戊申朔○二十二十一月己巳朔○文十六四不視朔】

晦【二○僖十五九月己夘晦○成十六六月甲午晦】

【日者以十日配十二辰凡六十春秋書法以事系日以日系月以月系時然所書之事亦有不系日而直系月者亦有不系月而直系時者陸氏所纂書日書月書時例已得其當今悉從之按啖氏曰公谷多以日月爲例或以書日爲美或以爲惡夫美惡在於事迹見其文足以知日月之例皆穿鑿妄說也】

【杜氏曰凡朝聘防遇侵伐用兵執殺土功之屬例不書日盟戰敗入滅崩薨卒弒君日食之屬例多書日盟自文公以前書日者凡二百四十九宣公以下書日者四百三十一年數略同而日數加倍故知久逺遺落不與近同陸氏曰公羊謂不日逺也所見異辭所聞異辭亦久逺多遺落也】

【凡例當書日而不書者蓋舊史之文遺闕或他國告辭不具不當書日而書日者皆有意也合書日而不書者蓋爲同日上文已有事不可重言其日亦有舊史文闕不合書日而書日者蓋爲同日下文有大事須書日故於上文書之亦有同時上文有大事旣書日矣若下文不書日則似同日故書日以別之事合書日而值晦朔則因寄其晦朔以爲推歷之徴驗】

【日食皆書日及朔不書日者文闕不書朔者或非朔日○星不見星隕及隕石有定日故書日其星孛或累日或逾月則書月書時○震電如常者不書非常者書日○無冰彌時無之者書時其月無之者書月雨冰冰亦書月○十二月霜不殺艸冬不寒也十月今之八月隕霜記其早也故皆書月○雨雪雨雹不逾時但以爲災故書其時而不書月日桓八年十月大雨雪今之八月記非時也故書月昭四年王正月大雨雹歳首爲災故書月隠九年三月庚辰大雨雪書日者承上文大雨震電之後欲見相去八日之近洊有變異故特書日○不雨皆書月者旣不成災但記其苦於月不雨爾○旱及水皆書時者爲其久而成災故不可書月日也○饑有年冬收後則知之故但書時無麥禾亦同無麥苖則在秋時○地震山崩皆一日故書月書日○內災皆書日內事詳也外災或書月或書時莫能定知外事略也昭十八年夏四月壬午宋衛陳鄭災以四國同日災天下所異故特書日○螟螽爲害書月者當月有之不連月也書時者連月有之也○虫獸飛禽之異皆書時者但記其異故不假月日惟僖十六年六鷁退飛承上文春正月戊申朔隕石之下故特加是月二字以見其與隕石不同日而同在正月也○獲麟書時者從書田狩例】

【公卽位皆不書日以其必是朔日故也惟定公以昭公之喪六月乃至故書日以明其旣殯而卽位且志非常也○天王歸入書月以魯史不定知王室之事故也若王史則當書日諸侯歸入納亦然大夫歸入則但書時天王出魯公夫人出遜皆月而不日者出與至皆不同日故不書日諸侯出奔皆書月大夫奔及逃叛則但書時內大夫奔卽書月執諸侯皆書月諸侯執他國大夫皆書時若執魯大夫卽書月異於外也弒君皆書日大其事也殺他國君亦然外殺公子大夫皆但書時降於君也內刺公子大夫卽書日比之卒也】

【昏禮往納幣往送女依聘例書時逆夫人至國則書月惟莊公逆哀姜特變文書入又書日以示急切外來納幣亦書時外來逆女則書月莒慶來逆不書月文不具內女歸外永離本國故亦書月外女歸外者情不比內但書其時內女自夫家來者但書時不比嫁時也內女被出卽書月事切於常也夫人被出亦如之】

【諸侯來朝常事也但記其時僖十四年六月季姬使鄫子來朝以事異特書月也他國使使來聘亦常事故但書時雜事來者亦書時其有事大者如天王錫命之類乃書月爾公如京師及如他國合嘗月或不書者因舊史也故夫子存其書月者以示義內大夫如外但書時防葬者卽書月重喪事也盟以結二國之好國之大事故例皆書日內盟有不書者文闕外盟多不書者或告辭略或文闕也其來盟及蒞盟不書日者來盟者不以至日盟蒞盟者但紀其去盟時所以不日也平者皆書月事輕於盟也公防諸侯皆書月重公也外諸侯防則但書時內大夫防外大夫亦不書月公與諸侯遇禮合書月不書者因舊史也公自外還至國皆書月內大夫至但書時不可比君也】

【諸侯相侵伐但書時輕於入滅故也內侵伐當書月經中書月者少因舊史也故夫子存其書月者以示義內被侵伐當書月經不書月者多意與上同內與外共侵伐義亦同上圍襲追等用日月與侵伐並同內與外取國邑悉書月重於侵伐也內外救皆書月竊記其善也內外次例但書時遷皆書月重於侵伐也降克並同棄師殱亡皆積久而致非一日之事故不書日內兵入他國例合書日不日者史文闕也戰及敗及滅及焚皆書日事重故也軍旅雜事惟大閱及治兵一日之事故書日其餘但記非常及攺是作故隨事輕重或月或時以明變常之始爾故皆不書其日搜狩之禮四時有常變者則書紀其失也但著其時桓四年公狩於郎爲公非禮之行故書月興作皆合於農隙但紀其時是非著矣僖二年正月城楚丘內爲外城故特書月攺革但紀其初不必言日賦稅但紀變常之時故不必標其日月】

【崩薨卒例嘗日重喪事也𨿽未逾年之君卒亦書日其不日者故也與成君之薨故則不地者同葬書月以紀得禮失禮也或無月者史文闕】

【郊及廟祭皆記日敬大事也其或不日者文闕若泛序郊廟如卜郊丹楹等卽不日非祭事故也雩事爲旱而非正祭故月而不日其社祭自有定日其他所載皆雜事故亦不日】

變異

日食【三十六】

【有日有朔二十六○桓三旣○莊二十五○二十六○三十○僖五○文十五○成十六○十七○襄十四○二十○二十一再○二十三○二十四旣再○二十七○昭七○十五○十七○二十一○二十二○二十四○三十一○定五○十二○十五】

【有日無朔七○隠三○僖十二○文元○宣八旣○十○十七○十五】

【無日有朔一○桓十七】

【日朔俱無二○莊十八○僖十】

恆星不見【莊七】○隕【同上】○有星孛【文十四○昭十七○襄十三】震電【隠九】震夷伯之廟【僖十五】

隕霜不殺艸李梅實【僖三十三】○隕霜殺菽【定元】

無冰【桓十四○成元○襄二十八】○雨木冰【成十六】

大雨雪【隠九○僖十】○雨雪【桓八】

大雨雹【僖二十九○昭三○四】

大雨【隠九】○雨【僖三】○不雨【莊三十一○僖二○三再○文二○十○十三】大旱【僖二十一○宣十】

饑【宣十○十五】○大饑【襄二十四】○無麥苖【莊七】○大無麥禾【莊二十八】

有年【桓三】○大有年【宣十六】

地震【文九○襄十六○昭十九○二十三○哀三】

沙鹿崩【僖十四】○梁山崩【成五】

隕石【僖十六】

大水【桓元○十三○莊七○十一○二十四○二十五○宣十○成五○襄二十四】火【宣十六】○災【桓十四○僖二十○成三○襄九○三十○昭九○十八○定二○哀三○四】○大災【莊二十】

螟【隠五○八○莊六】○螽【桓五○僖十五○文八○宣六○十三○十五○襄七○哀十二○十三再】○雨螽【文三】○蝝生【宣十五】

有蜚【莊二十九】○有【莊十八】○多麋【莊十七】○有鸜鵒來巢【昭二十五】○六鷁退飛【僖十六】

獲麟【哀十四】

【自日食至此皆天道之變異也春秋常事不書惟變異則書有年大有年獲麟亦是變異或指爲祥瑞者非二百四十二年有年者再而已豈得謂祥乎麟非治世不出出於亂世爲獵人所獲而死異孰大焉】

春秋纂言總例卷一

欽定四庫全書

春秋纂言總例卷二

元吳澄撰

人紀

王

【周姬姓其先帝嚳之名棄在唐虞時爲稷官封於邰子不窋失官竄戎狄其孫公劉國於邠太王亶父去邠居岐周文王昌自岐周徙丰武王發伐商有天下都鎬傳成王誦康王釗昭王瑕穆王滿共王伊扈懿王囏孝王辟方夷王燮厲王胡宣王靖幽王宮湼十二世至平王宜臼幽王太子也幽王嬖褒姒欲立其子伯服廢申後及太子太子奔申申侯與犬戎弒幽王太子嗣立遷洛都王城四十九年爲魯隠公元年春秋之始在位五十一年隠三年崩太子泄父早卒孫桓王林繼元年爲魯隠公四年在位二十三年桓十五年崩子莊王佗嗣元年爲魯桓公十六年在位十五年莊十二年崩經不書子僖王胡齊嗣元年爲魯莊公十三年在位五年莊十七年崩經不書子恵王防嗣元年爲魯莊公十八年在位二十六年僖八年崩子襄王鄭嗣元年爲魯僖公九年在位三十三年文八年崩子頃王王臣嗣元年爲魯文公九年在位六年文十四年崩經不書子匡王班嗣元年爲魯文公十五年在位六年宣二年崩弟定王瑜立元年爲魯宣公三年在位二十一年成五年崩子簡王夷嗣元年爲魯成公六年在位十四年襄元年崩子靈王泄心嗣元年爲魯襄公二年在位二十七年襄二十八年崩子景王貴嗣元年爲魯襄公二十九年在位二十五年昭二十二年崩景王太子壽早卒立王子猛未逾年卒猛之弟敬王匄立元年爲魯昭公二十三年四年徙都洛之成周三十九年爲魯哀公十四年春秋之終在位四十四年哀十九年崩其後又有元王仁七年貞王介二十八年考王嵬十五年威烈王午二十四年安王驕二十六年烈王喜七年顯王扁四十八年愼靚王定六年赧王延自成周遷王城五十九年周亡周有天下八百餘年約計四百年在春秋前二百四十二年在春秋中二百二十五年在春秋後】

天王【三十○闕天字三○誤王字爲子一】

【歸物三○隠元歸賵○文五歸含賵闕天○定十四歸脤】

【聘七○隠七○九○桓四○五○八○僖三十○宣十】

【錫命三○莊元闕天○文元○成八誤王爲子】

【來一○桓十五】

【防二○文元○五闕天】

【居二○僖二十四○昭二十三】

【入一○昭二十六】

【狩一○僖二十八】

【殺一○襄三十】

【崩九○隠三○桓十五○僖八○文八○宣二○成五○襄元○二十八○昭二十二】

王月【百三十三○闕王十三不與】

從王【一○桓五】

王所【二○僖二十八再】

王室【一○昭二十二】

王師【一○成元】

王后【二○桓八○襄十五】

王世子【一○僖五】

王子【周自平王始入春秋爲一世○生太子泄父王子狐爲二世狐無後○泄父早卒生桓王爲三世○桓王生莊王王子克爲四世克無後○莊王生僖王王子虎王子頽爲五世虎見經別爲王叔氏諡文公王叔桓公王叔陳生其後也頹無後○僖王生恵王爲六世○恵王生襄王王子帶爲七世帶別爲甘氏諡昭公八世成公九世景公十世簡公悼公過平公防十一世桓公○襄王生頃王爲八世○頃王生匡王定王王札子王季子爲九世札子季子見經札子無後季子別爲劉氏諡康公十世定公夏十一世獻公十二世文公卷十三世桓公○定王生簡王爲十世○簡王生靈王儋季爲十一世儋季別爲儋氏十二世括十三世翩○靈王生景王王子佞夫爲十二世佞夫見經無後○景王生王子壽王子猛敬王王子朝爲十三世子猛子朝見經】

王姬【五○莊元逆○築館○歸於齊歸齊襄公也○莊二卒○莊十一歸於齊歸齊桓公也】

公

宋【公爵子姓商之後周武王伐商封紂庶兄微子啟於宋以奉湯祀國在商丘後爲亳州應天府傳微仲衍公稽丁公申閔公共公熈厲公鮮僖公舉恵公覸哀公戴公武公司空宣公力穆公和七年入春秋魯隠二年卒殤公與夷立魯桓二年弒莊公馮立魯莊二年卒閔公捷嗣魯莊十二年弒桓公禦說立魯僖九年卒襄公玆父嗣魯僖二十三年卒成公王臣嗣魯文七年卒昭公杵臼嗣魯文十八年弒文公鮑立魯成二年卒共公瑕嗣魯成十五年卒平公成嗣魯昭十年卒元公佐嗣魯昭二十五年卒景公頭曼嗣二十六年春秋終在位六十四年卒又有昭公特悼公購由休公田公辟兵公剔成公偃至周赦王二十九年齊魏楚滅之宋亡】

【凡畿外諸侯必王者之後乃爵爲公所謂上公九命之國地方百里經所書公爵惟此一國州郭虞則畿內之公也】

州【公爵姜姓寰內諸侯在王畿之內蘇忿生采地十二邑之一也後爲州公食邑在今孟州溫縣左氏誤以淳於公爲州公淳於蓋杞之邑在宻州髙宻縣非州國也】

郭【公爵姬姓郭虢二字蓋通用傳記皆作虢惟春秋經書郭公文王二弟虢仲虢叔武王克商封仲及叔謂之二虢仲所封在陜州陜縣叔所封在鳯翔府虢縣皆王畿采邑】

虞【公爵姬姓太王第二子仲虢生季簡季簡生叔達叔達生周章虞仲及武王克商求大伯仲雍之後得周章已爲吳君乃別封其弟虞仲於周之北故夏墟爲西吳后世謂之虞公自虞仲至虞公十二世】

侯

晉【侯爵姬姓周武王之子成王之弟虞封於唐故唐城在絳州翼城縣西二十里堯之苖裔所封成王時國亂滅之而封虞唐叔子燮徙居晉水旁在並州晉城縣北二里攺唐爲晉傳武侯寧族成侯服人厲侯福靖侯宜臼僖侯司徒獻侯籍穆侯費王殤叔文侯仇昭侯伯封文侯弟成師爲曲沃桓叔其邑大於晉國傳莊伯鮮十一年入春秋魯隠七年卒武公稱嗣晉昭侯傳孝侯平鄂侯鄀二年入春秋魯隱五年卒哀侯光嗣魯桓二年曲沃武公虜哀侯小子侯立魯桓七年曲沃武公弒之哀侯弟緡立魯莊十六年曲沃武公弒緡周僖王命武公爲晉侯魯莊十七年卒獻公詭諸嗣魯僖九年卒奚齊立弒卓子立魯僖公十年弒恵公夷吾立魯僖二十四年卒文公重耳立魯僖三十二年卒襄公驩嗣魯文六年卒靈公夷臯嗣魯宣二年弒成公黒臀立魯宣九年卒景公獳嗣魯成十年卒厲公州蒲立魯成十八年弒襄公孫悼公周立魯襄十五年卒平公彪嗣魯昭十年卒昭公夷嗣魯昭十六年卒頃公去疾嗣魯昭三十年卒定公午嗣三十一年春秋終三十七年卒後有出公鑿哀公驕幽公栁烈公止十九年周威烈王命魏趙韓三卿爲侯三十七年卒至孝公頎靜公俱酒二年三侯滅晉分其地晉祀絕】

齊【侯爵姜姓周西伯文王得太公呂尙爲師後相武王伐紂封於齊傳丁公仡乙公得癸公慈母哀公不辰胡公靜獻公山武公壽厲公無忌文公赤成公脫莊公購僖公祿父九年入春秋魯桓十四年卒襄公諸兒嗣魯莊八年弒桓公小白立魯僖十七年卒第三子孝公昭嗣魯僖二十七年卒桓公第四子昭公潘立魯文十四年卒子捨嗣桓八第五子懿公商人弒之而立魯文十八年弒桓公第二子恵公元立魯宣十年卒頃公無野嗣魯成九年卒靈公環嗣魯襄十九年卒莊公光嗣魯襄二十五年弒景公杵臼嗣魯哀五年卒孺子荼嗣魯哀六年弒悼公陽生立魯哀十年卒簡公壬嗣魯哀十四年弒又有平公驁宣公積康公貸十九年周王命田和爲齊侯二十六年卒呂氏絕祀】

蔡【侯爵姬姓文王子度初食邑於蔡武王分紂都之南國之於鄘後被紂子武庚誘之以畔而放成王復封其子胡於蔡傳侯荒宮侯厲侯武侯夷侯僖侯所事共侯興戴侯宣公考父二十八年入春秋魯隠八年卒桓公封人嗣魯桓十七年卒哀侯獻舞立魯莊十九年卒於楚穆侯肸嗣魯僖十四年卒莊公甲午嗣魯文十五年卒文公申嗣魯宣十七年卒景公固嗣魯襄三十年弒靈公般立魯昭十一年楚子殺之國滅魯昭十五年平公廬歸國魯昭二十年卒悼公東國立魯昭二十三年卒於楚昭公申立魯哀四年盜殺之成公朔嗣十年春秋終魯哀二十三年卒後有聲公產元公侯齊歷三十四年楚恵王滅之蔡絕祀】

衛【侯爵姬姓文王子封初食邑於康武王分紂都之東國之於衛傳康伯牟考伯嗣伯庭伯靖伯貞伯頃侯僖侯羨武公和莊公楊桓公完十二年入春秋魯隠四年弒宣公晉立魯桓十二年卒恵公朔立魯莊二十五年卒懿公赤嗣魯閔二年爲狄所殺戴公申立卒文公燬立魯僖二十五年卒成公鄭嗣魯宣九年卒穆公遫嗣魯成二年卒定公臧嗣魯成十四年卒獻公衎嗣魯襄十四年奔齊定公弟殤公剽立魯襄二十年弒獻公衎復歸魯襄二十九年卒襄公惡嗣魯昭七年卒靈公元立魯哀二年卒出公輙立莊公蒯瞶入於戚魯哀十二年入國出公出春秋後魯哀十七年莊公出魯哀十八年出公復入在位共二十五年卒於越後有悼公黔敬公弗昭公糾懷公亹愼公頽聲公訓成侯速平侯嗣君懷君元君君角二十二年秦二世廢之爲庶人衛絕祀】

陳【侯爵嬀姓舜之後虞閼父爲周陶正武王封其子胡公滿於陳傳申公犀侯相公臯羊孝公突愼公圉戎幽公寧僖公孝武公震夷公恱平公燮文公圉桓公鮑二十三年入春秋魯桓五年卒弟佗殺太子免代立桓六年蔡人殺佗立厲公躍魯桓十二年卒宣公杵臼立魯僖十三年卒穆公欵嗣魯僖二十八年卒共公朔嗣魯文十三年卒靈公平國嗣魯宣十年弒次年楚立成公午魯襄四年卒哀公溺嗣魯昭八年卒弟招殺太子偃師楚滅陳魯昭十三年偃師之子恵公吳歸國魯定公四年卒懷公栁嗣魯定八年卒閔公越嗣二十一年春秋終魯哀十七年楚滅陳】

【凡畿外大國皆爵爲侯七命地方百里經所書此五國有初大而後漸降於次國者有中防而後浸逾於大國者】

滕【侯爵姬姓文王子叔繡武王封之於滕國在徐州滕縣繡至宣公十七世魯隠七年卒書侯者不知名諡蓋宣公之父若祖魯隠十一年來朝書侯自後降爲子終春秋之世魯僖十九年嬰齊爲宋所執傳云滕宣公宣公之孫昭公魯宣元年卒文公嗣立魯成十六年卒子成公嗣立魯昭三年卒悼公寧嗣立魯昭二十八年卒頃公結网立魯哀四年卒隠公虞公嗣立魯哀十一年卒】

薛【侯爵任姓夏封黃帝之後奚仲爲薛侯後遷於邳仲虺居薛爲湯左相周武王復以其冑爲薛侯杜預云國在魯國薛縣春秋魯隠十一年來朝書侯魯莊三十一年卒書伯不知名諡自此以後終春秋皆書伯獻公谷魯昭三十二年卒襄公定魯定十二年卒伯比魯定十三年弒恵公夷魯哀十年卒】

紀【侯爵姜姓國在臨朐縣東壽光縣西】

鄧【侯爵曼姓國在襄陽府鄧城縣魯桓七年吾離來朝書侯】

邢【侯爵姬姓周公之國在信徳府魯僖十六年防於淮書侯】

隨【侯爵姬姓國在隨州隨縣魯哀元年經始書侯】

【滕薛紀鄧邢隨其初均是七命百里之侯後浸削小僅可比於小國故滕自侯降爲子薛自侯降爲伯紀鄧邢未降爵國先亡隨𨿽未亡爲楚私屬不列於諸侯至哀十年經始書隨侯蓋楚昭王徳之而俾列於諸侯也】

伯

秦【伯爵嬴姓周孝王封栢翳之後非子爲附庸邑於秦傳秦侯公伯秦仲莊公襄公文公春秋魯隠公元年爲文公四十四年五十年卒寧公十二年出子六年武公二十年徳公二年宣公十二年成公四年穆公任好三十九年康公防嗣魯文十八年經始書卒共公稻嗣魯宣四年卒桓公榮嗣魯定十四年卒景公厚嗣魯昭五年卒哀公嗣魯定九年卒恵公立魯哀三年卒僖公嗣春秋後魯哀十八年卒又有厲共公躁公懷公靈公簡公恵公出子獻公孝公恵文王武王昭襄王孝文王莊襄王始皇帝並天下】

鄭【伯爵姬姓周宣王封弟友於鄭縣是爲桓公後並東虢及檜遷焉犬戎殺之武公掘突嗣莊公寤生嗣二十二年入春秋魯桓十一年卒厲公突篡立魯桓十五年出昭公忽復歸十七年弒立子亹魯桓十八年被殺立子儀魯莊十四年被殺厲公歸國莊二十一年卒文公捷嗣魯僖二十二年卒穆公蘭嗣魯宣三年卒靈公夷嗣魯宣四年弒襄公堅立魯成四年卒悼公費立魯成六年卒成公防立魯襄二年卒僖公髠頑嗣魯襄七年卒簡公嘉嗣魯昭十二年卒定公寧嗣魯昭二十八年卒獻公蠆嗣魯定九年卒聲公勝嗣在位三十年春秋後卒又有哀公易共公醜幽公已繻公駘君乙在位二十一年韓滅鄭】

曹【伯爵姬姓武王封弟振鐸於曹傳太伯脾仲君平宮伯侯孝伯云夷伯喜幽伯疆戴伯蘇恵伯兕穆公武桓公終生三十五年爲魯隠元年魯桓十年卒莊公射姑嗣魯莊二十三年卒僖公赤篡立魯莊三十二年卒昭公班嗣魯僖七年卒共公襄嗣魯文九年卒文公壽嗣魯宣十四年卒宣公廬嗣魯成十三年卒成公負芻立魯襄十八年卒武公滕嗣魯昭十四年卒平公頃嗣魯昭十八年卒悼公午嗣魯昭二十八年卒聲公野立魯定七年隠公通代之靖公露又代之魯定八年卒伯陽嗣魯哀八年宋入曹遂亡】

杞【其初蓋公爵後降爲子又爲伯姒姓湯封禹之後於杞成王代商求禹後得東樓公仍封於杞國在陳畱雍丘縣傳西樓公題公謀娶公武公二十九年爲魯隠元年四十六年卒靖公二十三年共公八年徳公十八年成公十八年魯僖二十三年書卒桓公姑容七十年魯襄六年卒孝公匄十七年魯襄二十三年卒文公益姑十四年魯昭六年卒平公郁釐十八年魯昭二十四年卒悼公成十六年魯定四年卒僖公遇弒隠公代立十九年魯哀八年卒緡公維十六年春秋後魯哀二十四年卒又有哀公閼十年出公敕十二年簡公春元年楚滅杞】

薛【詳見前侯爵下】

谷【伯爵嬴姓國在襄陽府谷城縣】

滑【伯爵姬姓國在偃師緱氏鎭】

郕【伯爵姬姓文王之子所封國在齊州任城縣南】

北燕【伯爵姬姓武王封召公奭於燕召公九世恵侯僖侯頃侯哀侯鄭侯穆侯七年當魯隠元年在位十八年宣侯十三年桓侯七年莊公三十三年襄公四十年桓公十六年宣公十五年昭公十三年武公十九年文公五年懿公四年簡公欵魯襄二十九年爲元魯昭三年奔齊始見經悼公魯昭七年爲元魯昭十二年齊納簡公於陽悼公七年共公五年平公十九年恵公十二年獻公二十八年孝公十五年成公十六年湣公三十一年僖公三十年桓公十一年文公二十九年易王十二年王噲九年昭王平三十三年恵王七年武成王十四年孝王三年王嘉三十三年秦滅燕按燕世次多謬誤史記以簡公爲患公以恵公爲簡公莫詳孰是】

【凡畿外次國皆爵爲伯七命地方七十里經所書伯爵共九國杞薛降爲伯者也谷滑郕微乎防矣皆先亡燕僻逺不通中國防盟至戰國時乃彊大厠於七雄】

子

楚【子爵芉姓初號荊周成王封熊繹於楚傳熊艾熊防熊勝熊楊熊渠熊摯紅熊延熊勇熊嚴熊霜熊簡熊鄂若敖熊儀霄敖熊坎蚡冒熊恂武王熊通文王熊貲堵敖囏成王頵魯文元年書弒穆公商臣魯文十三年卒不書莊王旅魯宣十八年卒共王審魯襄十三年卒康王昭魯襄二十八年卒郟敖麇魯昭元年卒靈王防魯昭十三年弒平王居魯昭二十六年卒昭王軫魯哀六年卒恵王章在位五十七年春秋後卒又有簡王中二十四年聲王當六年悼王疑二十一年肅王莊十一年宣王良夫三十年威王商十一年懷王槐三十年畱於秦頃襄王橫三十六年考烈王元二十五年幽王悍十年哀王猶立而殺王負芻五年秦滅楚】

吳【子爵姬姓周太王長子太伯次子仲雍逃荊蠻號句吳仲雍傳季簡叔達周章武王伐商後封而爵之傳熊遂柯相疆鳩夷余橋疑吾柯盧周繇屈羽夷吾禽處轉頗髙句卑去齊壽夢名乘魯襄十二年卒諸樊名遏魯襄二十五年卒余祭魯襄二十九年弒夷昧魯昭二十五年卒僚魯昭二十七年弒闔廬名光魯定十四年卒夫差十五年春秋終魯哀二十二年越滅吳】

莒【子爵已姓其先陸終氏長子弓樊之裔周武王封玆輿期於莒傳十一世至玆防公見經魯隠二年莒子盟宻僖二十六年盟向傳云玆防公二十八年防溫文十八年庶其弒渠丘公朱立魯成十四年卒黎比公宻州立魯襄三十一年弒著丘公去疾立魯昭十四年卒郊公立奔齊庚輿立魯昭二十三年卒齊納郊公莒子狂春秋後魯哀公十四年卒】

邾【子爵曹姓其先陸終氏第五子晏之裔周武王封曹俠於邾爲附庸十二世至儀父入春秋魯莊十六年邾子克卒卽儀父也莊二十八年了卒文公蘧蒢嗣立文十三年卒定公貜且嗣立成十七年卒宣公挃嗣立襄十七年卒悼公華嗣立照元年卒莊公弟嗣立定三年卒隠公益嗣立哀七年魯入邾以隠公來八年歸之邾爲吳所囚太子桓公革代立十年隠公奔魯遂奔齊二十二年自齊奔越歸之於邾越革奔越越人又執隠公而立革之弟何】

滕【詳見前侯爵下】

【杞已見前】

小邾【子爵曹姓亦邾俠之後別封於郳齊桓公霸請王命爵之爲子攺號邾國在今滕州滕縣東南經加小字以別於初封之邾郳黎來之孫穆公名魁魯哀四年宋人執小邾子者穆公之孫也】

徐【子爵嬴姓國在泗州臨淮縣徐城鎭周穆王時僣稱王其後楚僣稱王又其後吳僣稱王其僣蓋自徐始】

鄫【子爵姒姓沂州承縣有故鄫國】

郯【子爵巳姓淮陽有古郯城】

郜【子爵姬姓文王子耼季弟也郜有二南郜則魯僖二十年來朝者是也北郜則取郜鼎是也單州城武縣有兩郜城】

譚【子爵國在齊州歷城縣】

【子爵國在光州仙居縣】

頓【子爵姬姓國在淮寧府南頓縣】

夔【子爵羋姓祝融鬻熊之後楚之別封國在歸州】

沈【子爵姒姓國在蔡州汝陽縣】

胡【子爵嬀姓國在穎昌府西有胡城魯昭四年防申二十三年吳敗其師胡子髠滅魯定十五年楚滅胡以胡子豹歸】

【畿外小國爵爲子者五命地方五十里楚吳之地𨿽廣記曰其在夷蠻戎狄𨿽大曰子經所書子爵共十六國溫蘇則畿內之子也】

溫【子爵姬姓蘇氏邑國在河南溫縣】

蘇【子爵蓋武王時司冦蘇忿生之後魯文十年及蘇子盟於女栗杜預以爲卽是僖十年狄所滅之溫予竊疑溫是蘇之別封未必是一人也】

男

許【男爵姜姓四嶽之後武王封文叔於許傳十一世至莊公入春秋隠十一年鄭入許莊公奔衛桓十五年鄭亂莊公之弟穆公新臣復國僖四年卒僖公業嗣文五年年昭公錫我嗣宣十七年卒靈公寗嗣襄二十六年卒於楚悼公買嗣昭十九年弒次子斯立定六年鄭滅許以斯歸楚再復其國立悼公之孫元公成魯哀十三年卒】

宿【男爵風姓魯隠元年書及宋人盟於宿八年書宿男卒莊十年書宋人遷宿以後不復見經畿外小國爵爲男者亦五命也方五十里經所書男爵惟二國】

防國

向【姜姓】

極

戴

燕【伯爵姞姓】

牟

葛【嬴姓】

遂

蕭【子姓】

鄣

陽

江

黃【嬴姓】

厲

項

梁【伯爵嬴姓】

介

鄀【允姓】

六【偃姓】

麋【子爵嬴姓】

巢

巴【子爵姬姓】

崇

萊

鄟

邿

賴【子爵】

鄅【子爵妘姓】

庸

舒【子爵偃姓】

舒庸【偃姓】

舒蓼【偃姓】

舒鳩【子爵偃姓】

州來

根牟

須句【子爵風姓】

英氏

偪陽【子爵妘姓】

下陽【虢之別都虢旣失其初封之國而保於下陽故經書滅與滅其國同】

於余丘

於越【子爵姒姓夏少康庶子封於防稽號於越傳世二十七至允常入春秋魯定十四年句踐嗣立後七世楚滅之】

【凡防國經書其爵者已附見前五等之下此三十九國經有國名而無其爵旁考傳注或得其爵或得其姓或爵姓俱有或爵姓俱無其初防國其後彊大者越句踐也並下陽共爲四十國】

外裔

戎

山戎

北戎

姜戎

雒戎

陸渾戎

茅戎

戎蠻

狄

白狄

鮮虞

赤狄

赤狄潞氏

赤狄甲氏

畱呼

廧咎如

淮夷

【經所書外裔凡十七國】

國地

蔑【魯地隠元】鄢【鄭地】潛【魯地隠二】唐【魯地】密【莒地】石門【齊地隠三】牟婁【杞地隠四】淸【衛地】濮【水名在曹衛之間或曰陳地】棠【魯地隠五】長葛【鄭地】艾【齊地隠六】中丘【魯地隠七】楚丘【戎巳氏之邑】垂【衛地隠八】枋【鄭邑】瓦屋【周地】浮來【紀地】郎【魯地隠九】防【魯地】菅【宋地隠十】郜防【宋地】時來【魯地隠十缺】

許田【魯地近許桓元】越【衛地】稷【宋地桓二】鄧【國名或云蔡地】嬴【齊地桓三】蒲【衛地】讙【魯地】祝丘【魯地桓五】成【魯地桓六】咸丘【魯地桓七】桃丘【衛地桓十】惡曹【桓十一】折【】夫鐘【郕城】闞【魯地】曲池【魯地桓十二】谷丘【宋地】虛【宋地】【宋地】武父【鄭地】櫟【鄭地桓十五】袲【宋地】向【魯地桓十六】黃【齊地桓十七】趡【魯地】奚【魯地】濼【水名在濟南桓十八】

郱鄑郚【紀三邑莊元】禚【齊地莊二】【紀邑】滑【鄭地莊三】谷【齊地莊九】幹時【齊地】洙【魯地】長勺【魯地莊十】乘丘【魯地】莘【蔡地】鄑【魯地莊十一】北杏【齊地莊十三】柯【齊地】鄄【衛地莊十四】幽【宋地莊十六】濟西【魯地或曰曹地莊十八】扈【鄭地莊二十三】洮【魯地莊二十七】城濮【衛地】郿【魯地莊二十八】諸防【魯地莊二十九】魯濟【魯地水名】薛【魯地莊三十一】秦【魯地】小谷【魯邑莊三十二】梁丘【宋地】

落姑【齊地閔元】

聶北【邢地僖元】夷儀【邢地】夷【齊地】檉【宋地】偃【邾地】酈【魯地】楚丘【衛地僖二】貫【宋地】陽谷【齊地僖三】陘【楚地僖四】召陵【楚地】首止【衛地僖五】新城【鄭地僖六】寗母【魯地僖七】葵丘【宋地僖九】咸【衛地僖十三】緣陵【杞地僖十四】沙鹿【晉山】牡丘【僖十五】匡【衛地】婁林【徐地】韓【國名】淮【水名僖十六】卞【魯地僖十七】甗【齊地僖十八】曹南【曹之南鄙僖十九】鹿上【宋地僖二年一】盂【宋地】薄【宋地】升陘【魯地僖二十二】【闕】緍【宋地僖二十三】向【莒地僖二十六】踐土【鄭地僖二十八】河陽【晉地】翟泉【周地僖二十九】帝丘【衛地僖三十一】殽【晉要地或曰山名僖三十】訾婁【三邾】箕【地晉】

戚【地衛地文】彭衙【無秦地文】垂隴【二鄭】郚【地魯地文】令狐【七晉】衡雍【地鄭地文】暴【八鄭】女栗【地闕文】厥貉【十】承匡【闕宋地文十】河曲【一晉地文十】鄆【二魯】沓【地闕文十】棐【三鄭】新城【地宋地文十】郪丘【四齊地文十】

平州【六齊地宣】棐林【元鄭】大棘【地宋地宣】黒壤【二晉地宣】平陽【七魯地宣】繹【八邾邑宣】辰陵【十陳地宣十】攢函【一狄】邲【地鄭地宣十】淸丘【二衛】無婁【地杞地宣十】斷道【五晉地宣十】笙【七魯地宣十】

赤棘【八晉地成】新築【元衛地成】鞌【二齊】袁婁【地齊】汶陽【地魯】蜀【地魯】棘【地楚地成】虫牢【三鄭地成】馬陵【五衛地成】中城【七魯地成】澤【九鄭地成十】交剛【二鄭】鐘離【地楚地成十】葉【五】鄢陵【闕鄭地成十】沙隨【六宋】苕丘【地晉】柯陵【地鄭城成十】貍脤【七魯】彭城【地宋地成十】鹿囿【八魯】虛朾【地】

鄫【闕鄭地襄】虎牢【元鄭地襄】長樗【二晉地襄】雞澤【三晉】善道【地闕襄】鄬【五鄭地襄】費【七魯】鄵【地鄭】邢丘【地晉地襄】戱【八鄭地襄】柤【九楚地襄】亳城北【鄭地襄十一】蕭魚【鄭地】臺【魯地襄十二】鄲【莒地】遇【魯地襄十五】溴梁【水名襄十六】祝柯【齊地襄十九】柯【衛地】武城【魯地】澶淵【衛地襄二十】漆閭丘【邾地襄二十一】商任【闕】曲沃【晉地襄二十三】雍楡【晉地】重丘【齊地襄二十五】

虢【鄭地昭元】大原【晉地】申【楚地昭四】防玆【邾地昭五】蚡泉【魯地】紅【魯地昭八】比蒲【魯地昭十一】祲祥【闕】厥憗【闕】陽【燕別邑昭十二】幹谿【楚地昭十三】平丘【衛地】長岸【楚地昭十七】白羽【楚地】鄸【曹地昭二十】南裏【宋地昭二十一】昌間【魯地昭二十二】皇【周邑】王城【周都】郊【周邑昭二十三】雞父【楚地】黃父【昭二十五】陽州【齊地】野井【齊地】曲棘【宋地】鄟陵【闕昭二十六】成周【周都】幹侯【晉地昭二十九】適歷【晉地昭三十一】濫【邾地昭三十二】

防【闕定三】臯鼬【鄭地定四】容城【許地】柏舉【楚地】沙【衛地定七】瓦【衛地定八】曲濮【衛地】五氏【晉地定九】夾谷【齊地定十】鄆讙陰【魯地】郈【魯地】安甫【闕】垂葭【衛地定十三】虵淵囿【魯地】晉陽【晉地】朝歌【晉地】檇李【越地定十四】牽【衛地】莒父【魯地】霄【魯地】渠蒢【闕定十五】漆【魯地】

漷東【邾地哀二】沂西【邾地】句繹【小邾地】鐵【衛地】啟陽【魯地哀三】毗【魯地哀五】邾瑕【魯地哀六】闡【魯地哀八】雍丘【宋地哀九】艾陵【齊地哀十一】槖臯【楚地哀十二】鄖【衛地】嵒【宋鄭隙地哀十三】黃池【鄭地】

【以上地名各題所屬之國並仍陸氏所纂其詳則見經注有國名已見前者不再出啖氏曰天下有道諸侯各守疆域非有王事未當出境春秋時諸侯朝聘盟防侵伐圍襲遷追奔逃如入出居未嘗休息甚者逾一二年越數千里而不知有社稷人民之守夫子因其所適而紀其地以示去國之逺邇行事之當否且志其實也然地名𨿽存而不系所屬國分今防其名各題所屬其左氏傳地名經所不載者不論有一地再見者於前題之後不再序未詳則闕】

鄭【先鄭在農後鄭在滎陽】虢【西虢在農東虢在滎陽】燕【南燕在東郡北燕在幽州】滕【在東爲國在衛爲地】薛【國名又魯地】秦【在魯爲地在西爲國】向【莒屬承縣鄭屬河內】滑【晉屬河南鄭屬陳防】郜【一在魯一在宋】鄫【屬魯爲國在鄭爲邑】黃【南爲國入陽齊爲邑黃縣】越【在衛爲地在東爲國】巢【在南爲國在曹爲邑】蜀【在魯屬泰山在西爲國】濮【在吳越爲夷國在東蔡爲地名】鄢【一在鄭一在楚】密【在莒屬淳於在魯屬費縣】楚丘【戎巳氏邑在宋魯間一衛所遷】防【一在齊一在魯】蒲【在晉屬平陽在衛屬陳防】虛【一在宋一在晉】谷【在齊屬谷城在楚屬南郡】柯【在齊爲祝柯在衛爲內黃】洮【一在曹一在魯】夷儀【一屬邢一屬齊】咸【一在魯一在衛】孟【宋屬順昌晉屬太原】鄆【一魯東姑幕一魯西廩丘】平陽【魯平陽縣晉平陽府】辰陵【一在陳一在鄭】鄢陵【莒屬邑穆伯所奔鄭穎川晉楚所戰】重丘【一屬齊一屬曹】紅【一魯宋界上一楚以封子】南裏【一在宋一在鄭】王城【馮翊武鄕有王城河陽郟鄏亦王城】鄧【在南爲國在魯爲地在鄭爲邑或云蔡地】州【一在晉州縣一在杞淳於一在楚華容】陽【一國名界齊魯一楚邑一在燕中山】唐【一在魯一在晉一在楚】淸【在衛爲邑晉爲地齊爲邑】棠【魯濟上邑又齊卽墨楚六合】櫟【一在鄭一在晉一在楚】莘【一在蔡一在虢一在衛】夷【一在齊卽墨一在陳城父一爲周來地】新城【鄭新宻晉蒲屈宋谷熟皆名】棘【一在齊西安一在魯濟國一在燕譙北】

【以上國名地名有名同而地在兩處三處者重纂於此其考訂未及該載未盡者不能悉備也】鄭伯使宛來歸祊我入祊【隠八】○鄭伯以璧假許田【桓元】○取濟西田【僖二十一】○齊人取濟西田【宣元】○齊人歸我濟西田【宣十】○取汶陽田【成二】○晉侯使韓穿來言汶陽之田歸之於齊【成八】○齊人來歸鄆讙陰田【定十】○齊人取讙及闡【哀八】○齊人歸讙及闡【同上】○叔弓帥師疆鄆田【昭元】○莒牟夷以牟婁及防玆來奔【昭五】○取邾田自漷水【襄十九】○邾庶其以漆閭丘來奔【襄二十一】○黒肱以濫來奔【昭三十一】○取漷東田及沂西田【哀二】

【諸侯各有分地受之天子傳之先君或以已便私易或以兵力彊取或以霸令奪彼與此或以盜臣竊邑適他皆紊王制也其餘滅國取邑見後軍禮篇】

爵

周公【周在岐山之陽卽太王所都之地爲文王子旦之采邑武王旣克商封旦於魯旦爲三公防王朝不之國其子孫在王朝者世襲公爵稱爲周公僖九年防葵丘之宰名孔僖三十年來聘之宰名閱成十二年出奔晉者名楚桓十八年傳所云周公黒肩者孔之兄也】

祭公【周公之祭在開封長垣縣隠元年書伯桓八年書公蓋由伯爵進公爵也或云公蓋伯之子也】

【王朝三公八命有封國則從九命之爵稱公經所書皆以爵配國邑伯與子亦如之】

祭伯【隠元詳見祭公下】

凡伯【凡亦周公之國在衛州共城縣隠七】

渠伯【桓四年書宰渠伯糾來聘渠亦當是采邑之名而伯爵者也杜注左傳以渠爲氏者非】毛伯【文王之子康王時以公爵兼冬官卿蓋其子孫之爵爲伯文元年來錫命九年來求金者名衛昭十八年傳云毛得殺毛伯過昭二十六年以子朝奔楚者毛得也】

召伯【召奭之采邑在扶風雍縣東南武王旣克商封奭於燕畱王朝不之國其子孫在王朝者襲爵稱召伯平王東遷周召采地皆入於秦孔穎達謂東周別賜采邑而存周召之本名文五年來防者召昭公也宣十五年王札子所殺者召戴公也成八年來錫命者召桓公也昭二十二年黨子朝者召莊公奐也】

【王朝六卿六命有封國則從七命之爵稱伯】

尹子【蓋尹吉甫之後詩所刺太師尹氏也魯隠三年書卒昭三十三年立王子朝二十六年以王子朝奔楚】

單子【成元年傳云如晉拜成十七年經兩書防伐鄭者單襄公也襄三年盟雞澤者單頃公也昭二十二年以王猛入二十六年逐子朝者單穆公也】

劉子【魯隱十一年王取劉於鄭後爲王季子之采邑宣十年書王季子來聘卽劉康公也意其時未食於劉成十三年防伐秦書劉子襄十五年逆王后者定公夏也昭十三年防平丘者獻公摯也昭二十二年以王猛入二十六年遂子朝者劉蚠也定四年防召陵書卒者文公捲也】

【王朝中下大夫四命有封邑則從五命之爵稱子凡諸侯國在畿外者其爵五等王朝之臣國在畿內者爵止三等無侯爵男爵】

字

南季【隠九】

仍叔【桓五】

家父【桓八桓十五】

榮叔【莊元文五】

祭叔【莊二十三○祭三見經初書伯繼書公此又以邑爲氏而書字豈公之後不世爵而爲四命之大夫與】

【王朝中下大夫四命無封邑者經所書以字配氏】

宋孔父

魯單伯

陳女叔

鄭蔡仲

【大國卿之上有孤亦四命經所書以字配氏與王朝大夫同宋上公之國自應有孤魯有單伯則以周公之國故也陳有女叔則以虞帝之後故也鄭有蔡仲宣王寵其弟故得如大國之有孤然非禮也】

氏

宰咺【隠元】

叔服【文元】

劉夏【襄十五】

石尙【定十四】

【王朝上士三命經所書以氏配名】

公子益師

公子彄

臧孫辰

臧孫許

臧孫紇

公子慶父

公孫敖

仲孫蔑

仲孫速

仲孫羯

仲孫貜

仲孫何忌

公子牙

公孫玆

叔孫得臣

叔孫僑如

叔孫豹

叔孫婼

叔孫不敢

叔孫州仇

公子友

季孫行父

季孫宿

季孫意如

季孫斯

公子結

公子遂

公孫歸父

仲嬰齊

叔仲彭生

公孫嬰齊

叔老

叔弓

叔輙

叔鞅

叔詣

叔還

公子憗

【此魯卿也大國之卿三命書氏名與王朝上士同凡爵稱公侯地方百里爲大國伯爵子爵之國不應有三命之卿其有之者僣逾亂制也】

宋公子地

公孫壽

仇牧

子哀

華元

華弱

華閱

華臣

華定

華合比

華害

向戌

向寧

向巢

樂大心

樂祁犂

樂髠

仲防

仲佗

魚石

石彄

皇瑗

晉裏克

防鄭父

陽處父

狐射姑

箕鄭父

荀息

荀林父

荀庚

荀首

荀瑩

荀偃

荀吳

荀盈

荀躒

荀寅

士谷

士燮

士匄

士魴

士鞅

士吉射

趙盾

趙穿

趙同

趙括

趙武

趙鞅

郤缺

郤克

郤犨

郤錡

郤至

韓穿

韓厥

韓起

韓不信

先蔑

先都

先縠

欒書

欒黶

欒盈

胥甲父

胥童

魏曼多

齊髙傒

髙固

髙無咎

髙厚

髙止

髙偃

髙發

髙張

國歸父

國佐

國弱

國夏

國書

崔杼

慶封

欒施

陳乞

陳公子招

公子畱

公子過

公孫寧

公孫佗人

轅濤塗

轅僑

轅頗

泄冶

夏徵舒

夏齧

夏區夫

慶虎

慶寅

儀行父

鍼宜咎

孔奐

幹徵師

衛公子瑕

公孫剽

元咺

速

寧兪

寧殖

喜

孫免

孫良夫

孫林父

北宮括

北宮佗

北宮喜

北宮結

孔達

孔圉

石買

石惡

石曼姑

世叔儀

世叔申

世叔齊

公孟彄

公叔戌

趙陽

蔡公子燮

公子履

公子駟

公子歸生

公孫姓

公孫獵

公孫辰

公孫霍

朝吳

鄭公子歸生

公子去疾

公子喜

公子防

公子發

公子騑

公子嘉

公孫輙

公孫捨之公孫蠆

公孫夏

公孫段

公孫黑

良霄

罕虎

罕達

遊吉

防速

國參

駟

曹公子首

公孫防

楚公子嬰齊

公子側

公子壬夫公子貞

公子午

公子追舒公子圍

公子比

公子棄疾公子結

公子申

屈完

屈建

屈申

防罷

成熊

郤宛

囊瓦

【三命之卿經書其氏名者魯之外有九國】

名

寔

【王朝中士再命經書名】

無駭

挾

翚

柔

溺

【此魯大夫之再命者也】

鄭段

宛

詹

申侯

紀裂繻

衛州吁

宋督

萬

陳佗

齊無知

莒慶

挐

牟夷

楚宜申

得臣

椒

秦術

邾庶其

快

畀我

吳札

【再命者書名宋督爲太宰止是再命之大夫蓋未三命則未賜氏也若段若州吁若佗若無知𨿽非再命之大夫然其屬爲公子公孫故亦得稱名同於再命者】

人

王人

【王朝下士一命經書王人】

宋人晉人齊人陳人蔡人衛人秦人鄭人曹人薛人燕人荊人楚人吳人莒人邾人小邾人徐人許人牟人葛人江人黃人介人巴人越人狄人

【上國之士一命者其次國之大夫小國之卿亦皆稱人亦有外裔之君稱人者亦有國君厭於王國卿厭於君而降稱人者詳見經注】

盜

盜竊寶玉大弓【定八○盜謂陽虎】

盜殺蔡侯申【哀四○盜謂公孫翩】

盜殺衛侯之兄縶【昭二十○盜謂齊豹楮師圃公子朝】

盜殺鄭公子騑公子發公孫輙【襄十○盜謂尉止司臣侯晉堵女父子師僕】

盜殺陳夏區夫【哀十三】

【凡經書人者𨿽賤亦是一命或士或大夫或卿陽虎季氏家臣不命者也公孫翩齊豹尉止輩蓋皆不命之人主謀非一羣不逞共成其事不可專指爲誰不命則𨿽食祿與庶人同爾以庶人而竊物出境以庶人而聚眾殺人均之爲盜也】

兄弟

天王弟佞夫【襄三十】○公弟叔肸【宣十七】○齊侯弟年【隠七○桓九】○鄭伯弟語【桓十四】○宋公弟辰【定十一】○秦伯弟鍼【昭元】○陳侯弟黃【襄二十○二十三】○陳侯弟招【昭八】○衛侯弟黒肩【成十】○衛侯弟鱄【襄二十七】○衛侯兄縶【昭二十】

【三命書氏名再命書名𨿽王公之子亦然王子公子未再命得書名與再命同者以其屬之貴也故特表其屬曰某公某侯之弟若兄見其非再命之卿大夫也陳公子招旣爲三命之卿書氏名矣又書陳侯弟招者欲見其爲世子偃師之叔父非以命卿殺世子也】

許叔【桓十五】○蔡叔【桓十一】○蔡季【桓十七】○紀季【莊三】○蕭叔【莊二十二】

【凡諸侯之弟貳君而非君者稱字鄭入許許莊公奔衛許無君矣鄭使許叔奉其祀後值鄭亂乃入於許而爲君蔡叔蔡季皆蔡桓侯弟桓侯無子卒之時蔡叔想已不在故召蔡季於陳而立之書季者明其以君之貳而得及也齊將滅紀紀侯命其弟分紀之半入於齊爲附庸以存先祀蕭宋附庸之小國也使其弟代君而朝魯已非禮矣魯又受其朝於野益非禮也】

世子

世子來朝一【曹射姑○桓九】○世子防諸侯十【宋成一○成十五○齊光八○襄三○五再○九○十再○十一再○宋佐一○昭四】○世子復歸一【鄭忽○桓十五】○世子出奔一【衛蒯聵○定十四】○納世子一【衛蒯聵○哀二】○殺世子三【晉申生○僖五○宋痤○襄二十六○陳偃師○昭八】○執世子一【蔡有○昭十一】○世子弒君三【楚商臣○文九○蔡般○襄三十○許止○昭十九】

【諸侯世子書於經者二十一代君行朝禮與防盟與伐國皆非世子之所宜也】

命數

【經書爵字氏名及人並準命數】

卽位

王正月公卽位【七○桓文宣成襄昭哀元年】

六月戊辰公卽位【一○定元年】

不書卽位【四○隠莊僖閔】

【啖氏曰天子諸侯崩薨旣殯而嗣子爲君未就阼階之位來年正月朔乃就位南面而稱元年凡先君正終則嗣子逾年行卽位禮文成襄昭哀五公是也先君遇弒則嗣子廢卽位禮不忍行也莊僖二公是也繼弒君而行卽位禮則是與聞乎弒也桓宣二公是也澄按隠公之不卽位三傳皆謂隠欲讓桓以桓尙少而暫攝君事故不行卽位禮閔之不卽位說者以爲子般被弒欲以同於繼弒君不卽位之例然般之卒霸主及魯臣皆無討賊者則胡孫程髙氏謂非弒者近是蓋般卒後慶父欲幹其位慶父如齊而魯人立閔閔之立非慶父意也時慶父擅國權欲不以閔公行卽位禮此其無君之心不待弒閔而後見也】

立

衛人立晉【隠四】

尹氏立王子朝【昭二十三】

【立者非前傳後承之正故傳云立者不宜立也所立𨿽是亦非正禮也】

歸

蔡季自陳歸於蔡【桓十七】○蔡侯盧歸於蔡【昭十三】○陳侯吳歸於陳【仝上】

【此歸而得國者也】

突歸於鄭【桓十一】○赤歸於曹【莊二十四】

【此歸而篡國者也突赤不系國不當有國也】

衛侯鄭歸於衛【僖三十】○曹伯歸自京師【成十六】○歸邾子益於邾【哀八】

【此君之去國而歸者也】

鄭世子忽復歸於鄭【桓十五】○曹伯襄復歸於曹【僖二十八】○衛侯衎復歸於衛【襄二十六】○衛侯鄭自楚復歸於衛【僖二十八】

【此亦君之去國而歸者書曰復歸歸之善也復者還反其舊之謂國本其所有不幸失國而去今得復其國而歸也衛成公懼晉之辱不得已奔楚復歸曰自楚喜其去楚而卽夏也】

衛元咺自晉復歸於衛【僖二十八】

【此臣之去國而歸者書曰復歸歸之惡也復歸之辭在君爲善在臣爲惡臣從君者也得歸幸矣奚復之云君去臣復亢君不順也】

晉趙鞅歸於晉【定十三】○衛孫林父自晉歸於衛【成十四】○宋華元自晉歸於宋【成十五】○陳侯之弟黃自楚歸於陳【襄二十二】○楚公子比自晉歸於楚【昭十三】○衛公孟彄自齊歸於衛【哀十】○季子來歸【閔元】

【此亦臣之去國而歸者】

入

劉子單子以王猛入於王城【昭二十二】○天王入於成周【昭二十六】

【悼王居於皇自皇而入於城也敬王居於狄泉自狄泉而入成周也入者難辭有子朝之難故難也】許叔入於許【桓十五】○齊小白入於齊【莊九】○齊陽生入於齊【哀六】○莒去疾自齊入於莒【昭元】

【此入而得國者也或歸而得國或入而得國歸易入難也小白陽生去疾以名系國者𨿽未入國之先國人已欲君之矣】

鄭伯突入於櫟【桓十五】○衛侯朔入於衛【莊六】○衛侯入於夷儀【襄二十五】

【此君之去國而入者也於櫟於夷儀未能入其國也】

衛孫林父入於戚以叛【襄二十六】○晉趙鞅入於晉陽以叛【定十三】○晉荀寅士吉射入於朝歌以叛【同上】○宋華亥向寧華定自陳入於宋南裏以叛【昭二十一】○宋公之弟辰及仲佗石彄公子地自陳入於蕭以叛【定十一】○鄭良霄自許入於鄭【襄三十】○宋樂大心自曹入於蕭【定十一】○宋魚石復入於彭城【成十八】○晉欒盈復入於晉入於曲沃【襄二十一】

【此臣之去國而入以叛君者也復入者自外還反而入於其國之邑也臣之復歸已惡況復入乎陸徳明音復入之復扶又切非是宜依復歸例音服】

紀季以入於齊【莊五】

【此𨿽以地入於他國而非叛者也】

納

公伐齊納糾【莊九】○晉人納捷菑於邾弗克納【文十四】○晉趙鞅帥師納衛世子蒯瞶於戚【哀二】○楚人圍陳納頓子於頓【僖二十五】○齊髙偃帥師納北燕伯於陽【昭十三】○楚子入陳納公孫寧儀行父於陳【定十一】

【入則難於歸然入者其自入也納者內弗受而外人欲以力彊入之也】

居

天王出居於鄭【僖二十四】○劉子單子以王猛居於皇【昭二十二】○天王居於狄泉【昭二十三】○公至自齊居於鄆【昭二十六再○二十七再○二十九一】

【天王居畿內則不書出居畿外則書出居者非其所宜居也】

在

公在楚【襄二十九】○公在幹侯【昭三十○三十一○三十二】

【公居𨿽非所宜居然猶吾土也曰在者非吾土也】

孫

公孫於齊【昭二十五】○夫人孫於齊【莊元】○夫人姜氏孫於邾【閔二】

【魯君魯夫人出奔書孫者諱國惡謂若孫讓而去也】

奔

周公出奔晉【成十二】

【王臣出奔者一王臣之言出不言出與天王同一例】

鄭伯突出奔蔡【桓十五】○衛侯朔出奔齊【桓十六】○衛侯出奔楚【僖二十八】○衛侯衎出奔齊【襄十四】○北燕伯欵出奔齊【昭三】○蔡侯朱出奔楚【昭二十一】

【以上諸侯出奔者六啖氏曰凡君奔例書名言其失地非復諸侯也衛侯出奔楚不名者令叔武攝位而去未嘗失地也】

鄭忽出奔衛【桓十一】○曹羈出奔陳【莊二十四】○莒展輿出奔吳【昭元】

【以上未成君之諸侯出奔者三趙氏曰未逾年之君出奔書名不書爵不能嗣先君也展輿𨿽逾年猶不書爵】

衛世子蒯瞶出奔宋【定十四】○陳侯之弟黃出奔楚【襄二十】○衛侯之弟鱄出奔晉【襄二十七】○秦伯之弟鍼出奔晉【昭元】○宋公之弟底曁仲佗石彄出奔陳【宣十】

【以上諸侯之世子與弟出奔者五】

公子慶父出奔莒【閔二】○叔孫僑如出奔齊【莊十六】臧孫紇出奔邾【宣十】○公子憗出奔齊【昭十二】

【以上魯臣出奔者四】

齊崔氏出奔衛【宣十】○宋萬出奔陳【莊十二】○衛元咺出奔晉【僖二十八】○晉狐射姑出奔狄【文六】○衛孫林父出奔晉【成七】○宋華元出奔晉【成十五】○宋魚石出奔楚【同上】○齊髙無咎出奔莒【成十七】○宋華臣出奔陳【襄十七】○蔡公子履出奔楚【襄二十】○晉欒盈出奔楚【襄二十一】○陳鍼宜臼出奔楚【襄二十四】○衛石惡出奔晉【襄二十八】○齊髙止出奔北燕【襄二十九】○鄭良霄出奔許【襄三十】○楚公子比出奔晉【昭元】○宋華合比出奔衛【昭六】○陳公子畱出奔鄭【昭八】○蔡朝吳出奔鄭【昭十五】○曹公孫防自鄸出奔宋【昭二十】○宋華亥向寧華定出奔陳【同上】○宋華亥向寧華定自宋南裏出奔楚【昭二十二】○楚囊瓦出奔鄭【定四】○宋樂大心出奔曹【定十】○宋公子地出奔陳【同上】○衛趙陽出奔宋【定十四】○衛公孟彄出奔陳【同上】○蔡公孫展出奔吳【哀四】○陳轅頗出奔鄭【哀十一】○衛世叔齊出奔宋【同上】

【以上諸侯之臣出奔者三十】

郕伯來奔【文十一】○莒子庚輿來奔【昭二十二】○邾子益來奔【哀十】○宋公之弟辰自蕭來奔【定十四】

【以上諸侯與諸侯之弟來奔者四郕伯不名蓋小國不知其君之名也】

宋司城來奔【文八】○宋子哀來奔【文十四】○宋華弱來奔【哀六】○邾畀我來奔【襄二十三】○齊慶封來奔【襄二十八】○齊欒施來奔【昭十】○邾快來奔【昭二十七】○衛公叔戍來奔【定十四】○衛北宮結來奔【同上】齊國夏及髙張來奔【哀六】

【以上諸侯之臣來奔者十宋司城嘗官而不名見經注】

邾庶其以漆閭丘來奔【襄二十二】○莒牟夷以牟妻及防玆來奔【昭五】○邾黒肱以濫來奔【昭三十一】

【以上諸侯之臣以地來奔者三】

齊師滅譚譚子奔莒【莊十】○楚人滅子奔黃【僖五】○狄滅溫溫子奔衛【僖卜】○吳滅徐徐子章羽奔楚【昭三十】○王子瑕奔晉【襄三十】○尹氏召伯毛伯以王子朝奔楚【昭二十六】○晉人及秦人戰於河曲晉先蔑奔秦【文七】○公孫敖如京師不至而復丙戌奔莒【哀八】○歸父還自晉至笙遂奔齊

【以上奔不書出者九蓋出者對入而言譚溫徐之君國已滅矣無復有可入之國王子瑖王子朝亂臣也其奔逃死而已無後有可入之時故不書出其不名者小國不知其名也晉先蔑魯公孫敖公孫歸父皆在道而奔非自中國而出故亦不書出曹公孫防之自鄸宋華亥向寧華定之自南裏則自宋國之地而出他國故書出也】

去

紀侯大去其國【莊四】

【去其國者不奔他國爲寓公也】

逃

鄭伯逃歸【僖五】○陳侯逃歸【襄六】○鄭詹自齊逃來【莊十七】

【趙氏曰凡言逃者義當防而竊去也故谷梁云逃義曰逃君臣同辭逃者匹夫之事也】

弒戕

楚世子商臣弒其君頵【文元】○蔡世子般弒其君固【襄十】○許世子止弒其君買【昭十六】

齊公子商人弒其君捨【文十四】○鄭公子歸生弒其君夷【宣四】○楚公子比弒其君防於幹谿【昭十三】

衛州吁弒其君完【隠四】○齊無知弒其君諸兒【莊八】晉裏克弒其君卓【僖十】○晉趙盾弒其君夷臯【宣二】○陳夏徴舒弒其君平國【宣十】○齊崔杼弒其君光【襄二十五】○衛寧喜弒其君剽【襄二十六】○齊陳乞弒其君荼【襄六】

宋督弒其君與夷【桓二】○宋萬弒其君捷【莊十二】宋人弒其君杵臼【文十六】○齊人弒其君商人【六十八】○莒人弒其君宻州【襄三十一】

莒弒其君庶其【文十八】○晉弒其君州蒲【成十八】○吳弒其君僚【昭二十二】○薛弒其君比【定十三】

閽弒吳子余祭【襄二十九】○盜殺蔡侯申【哀四】

【十二國弒君凡二十五賊子弒其父者三貴戚三命之卿弒其君者三貴戚不爲卿者二異姓三命之卿弒其君者六異姓未三命者二人弒者三一命之臣也國弒者四一國臣民之眾所同弒也閽者越俘本非吳臣故不稱其君然亦在官故書弒盜者眾賊不得君其君視如路人又非閽人之比故書殺不書弒噫夫子作春秋以誅亂臣賊子使春秋不作則許悼之弒人必曰藥所誤也鄭靈之弒人必曰公子宋也楚靈之弒人必曰縊於申亥之家也晉靈之弒人必曰趙穿攻之於桃園也齊孺子之弒人必曰朱毛殺之於野幕也今夫子正名定罪曰止弒買歸生弒夷比弒防盾弒夷臯乞弒荼誅其意而弒君之罪無所逃亂臣賊子之所以懼也】

晉裏克殺其君之子奚齊【僖九】○齊人取子糾殺之【莊九】

【以上殺未成君者二奚齊𨿽已君黒克不君也糾魯所立齊人不君之故但書殺而不曰弒也】楚子防誘蔡侯般殺之於申【昭十一】○楚子誘戎蠻子殺之【昭十六】○蔡公孫姓帥師滅沈以沈子嘉歸殺之【定四】○邾人執甑子用之【僖十九】○邾人戕鄫子於鄫【宣十八】

【以上殺他國君者五𨿽非本國之人所弒然亦國君之不得命終者故附於弒君例之後蔡般嘗弒父矣而楚子殺之非討賊也故不得與楚人殺陳夏徵舒同齊商人亦嘗弒君矣而齊人殺之非討賊也故不得與齊人殺無知同】

殺刺

衛人殺州吁於濮【隠四】○齊人殺無知【莊九】○蔡人殺陳佗【桓六】○楚人殺陳夏徵舒【宣十一】○晉殺其大夫裏克【僖十】○衛殺其大夫寧喜【襄二十七】○楚公子棄疾殺公子比【昭十三】

【以上殺簒弒賊者上衛齊能自討賊陳之賊獨待蔡人楚人討之無臣子矣晉恵因裏克弒君而得國衛獻因寧喜弒君而復國利其所爲容之爲大夫旣而殺之非討賊也故以國殺大夫爲文楚公子棄疾誘公子比以爲君之利而俾當弒君之名旣而殺之直欲奪其位耳非討賊也故以兩下相殺爲文】

鄭殺其大夫申侯【僖七】○晉殺其大夫防鄭父【僖十二】○楚殺其大夫得臣【僖二十八】○衛殺其大夫元咺及公子瑕【僖三十】○晉殺其大夫陽處父【文六】○楚殺其大夫宜申【文十】○陳殺其大夫泄冶【宣九】○晉殺其大夫先縠【宣十二】○衛殺其大夫孔達【宣十四】○晉殺其大夫趙同趙括【成八】○宋殺其大夫山【成十五】○楚殺其大夫公子側【成十六】○晉殺其大夫郤錡郤犨郤至【成十七】○晉殺其大夫胥童【成十八】○齊殺其大夫國佐【同上】○楚殺其大夫公子申【襄二】○楚殺其大夫公子壬夫【襄五】○齊殺其大夫髙厚【襄十九】○鄭殺其大夫公子嘉【同上】○蔡殺其大夫公子燮【襄二十】○楚殺其大夫公子追舒【襄二十二】○陳殺其大夫慶虎及慶寅【襄二十三】○鄭殺其大夫公孫黒【昭二】○楚殺其大夫屈申【昭五】○楚殺其大夫成熊【昭十三】○楚殺其大夫郤宛【昭二十七】○蔡殺其大夫公子駟【哀二】○蔡殺其大夫公孫姓公孫霍【哀四】

【以上國殺大夫者二十八並後無氏名者凡三十鄭申侯楚得臣宜申宋山再命故有名無氏其餘書氏名者皆三命大夫也】

曹殺其大夫【莊二十六】○宋殺其大夫【僖二十五】○宋人殺其大夫【文七】○宋人殺其大夫司馬【文八】

【以上殺大夫不稱氏名者四蓋被殺者無罪故也其稱官者官名遵舊典未嘗攺易故特書之】晉人殺其大夫先都【文九】○晉人殺其大夫士縠及箕鄭父【同上】○陳人殺其大夫公子過【昭八】

【以上人殺大夫者三通前無氏名者凡五國殺者出於君人殺者國亂無政而眾殺之也】晉人殺欒盈【襄二十三】○鄭人殺良霄【襄三十】

【以上殺已出大夫者二】

陳人殺其公子禦冦【莊二十二】○莒殺其公子意恢【昭十四】○公子買戍衛不卒戍刺之【僖二十八】○刺公子偃【成十六】

【以上殺公子不爲大夫者四禦冦意恢若是三命則公子之上應有大夫字若是再命則應有大夫字無公子字今無大夫字有公子字公子者其屬也非氏也殺其公之子名某者爾魯之刺買刺偃公子亦非氏也以公子之貴而稱名與再命之大夫同也】

天王殺其弟佞夫【襄二十六】○晉侯殺其世子申生【僖五】○宋公殺其世子痤【襄二十六】○陳侯之弟招殺陳世子偃師【成八】

【以上殺母弟世子者四】

王札子殺召伯毛伯【宣十五】

【兩下相殺者一】

楚師滅陳殺陳孔奐【昭八】

【殺他國臣者三楚殺陳於�師殺齊慶封見後執例下】

【盜殺者三殺衛侯兄鄭陳大夫已見前盜例下】

【殺君及其大夫者三宋督弒君及大夫孔父宋萬弒君及大夫仇牧晉裏克弒君及大夫荀息】

執

晉侯執曹伯歸之於京師【成十五】○晉人執衛侯歸之於京師【僖二十八】○晉人執戎蠻子赤歸於楚【哀四】○晉侯入曹執曹伯畀宋人【僖二十八】○宋公楚子陳蔡鄭許曹防於盂執宋公以伐宋【僖二十一】○晉人執虞公【僖五】○晉人執鄭伯【成九】○晉人執莒子邾子以歸【襄十六】○晉人執邾子【襄十九】○楚人執徐子【昭四】○宋人執小邾子【襄四】○宋人執滕子嬰齊【僖十九】○邾人執鄫子用之【同上】○楚師滅蔡執蔡世子有以歸用之【昭十一】

【以上執國君與世子者十四】

楚師滅陳執陳公子招放之於越【昭八】○楚子伐吳執齊慶封殺之【昭四】○宋人執鄭祭仲【桓十一】○齊人執鄭詹【莊十七】○齊人執陳轅濤塗【僖四】○晉人執衛寧喜【襄二十六】○晉人執宋仲防於京師【定元】○楚人執鄭行人良霄【襄十一】○楚人執鄭行人幹徴師殺之【昭八】○齊人執衛行人北宮結以侵衛【定七】○晉人執衛行人石買【襄十八】○晉人執宋行人樂祁犂【定六】

【以上執諸國臣者十二】

晉人執我行人叔孫婼【昭二十二】○晉人執季孫意如以歸【昭十三】○晉人執季孫行父捨之於苕丘【成十六】○齊人執單伯【文十四】○齊人執子叔姬【同上】

【以上執魯臣與魯女者五】

放

晉放其大夫胥甲父於衛【宣元】○蔡人放其大夫公孫獵於吳【哀三】

【楚執陳公子招放之於越見前執例下】

春秋纂言總例卷二﹤經部﹐春秋類﹐春秋纂言﹥

欽定四庫全書

春秋纂言總例卷三

元吳澄撰

嘉禮

王后【經書王后者二】

桓王后紀姜【紀侯之女書逆書歸】

祭公來遂逆王后於紀【桓八】○紀季姜歸於京師【桓九】

【王後天下母也上儀天王猶乾之有坤可不重歟桓王后以三公逆是矣遂事而往則非也於祭公遂事之逆而紀姜遄歸於京師其逆其歸兩從荀簡夫豈知天下母之爲重哉】

靈王后齊姜【齊靈公之女書逆不書歸】

劉夏逆王后於齊【襄十五】

【靈王之逆後於禮蓋無失然不使八命之公乃使三命之士是不重嘉事也春秋特書劉夏以譏焉王之逆後𨿽非其人而齊之歸女無違於禮故不書歸得禮者不書失禮然後書春秋凡事皆然非但昏禮一事爲然也】

【或曰魯桓八年桓王之十六年也魯襄十五年靈王之十四年也卽位十六年十四年而始逆後謂之元後耶則已晚矣謂之繼後耶則天子諸侯內職具備元後崩止立次妃攝行內事無再娶之義春秋十三王書後者二蓋譏也何譏也天子親耕王后親蠶奉宗廟祭祀之重故卽位之初必立後周衰禮廢昏姻之制不時聖人因祭公之來劉夏之逆而書以示譏也歟】

王女【經書王女者二】

齊王姬襄夫人

單伯逆王姬【莊元】○築王姬之館於外【同上】○王姬歸於齊【同上】○齊王姬卒【莊二】

【天子嫁女於諸侯必使同姓諸侯主之則魯主王姬之昏舊矣然魯莊與齊新有不共戴天之讎爲之主昏可乎況凶服未除而行嘉禮容王姬行禮於宗廟之中則不安於是別爲築館於外單伯之逆外館之築皆爲非禮譏魯之不當主昏傷莊之不能自立也】

齊王姬桓夫人

王姬歸於齊【莊十一】

【魯主昏則書王姬之歸同於內女其逆之者常禮也其館之者常處也故皆不書而但書王姬之歸】

魯夫人

桓公夫人文姜【齊僖公之女也】

公防齊侯於嬴【桓三】○公子翚如齊逆女【同上】○齊侯送姜氏於讙【同上】○公防齊侯於讙【同上】○夫人姜氏至自齊【同上】○齊侯使其弟年來聘【同上】○子同生【桓六】○齊侯祿父卒【桓十四】○齊僖公【桓十五】○公防齊侯於濼【桓十八】○公與夫人姜氏遂如齊【同上】○公薨於齊【同上】○公之防至自齊【同上】○葬我君桓公【同上】○夫人孫於齊【莊元】○夫人姜氏防齊侯於禚【莊二】○夫人姜氏饗齊侯於祝丘【莊四】○夫人姜氏如齊師【莊五】○夫人姜氏防齊侯於防【莊七】○夫人姜氏防齊侯於谷【同上】○齊無知弒其君諸兒【莊八】○葬齊襄公【莊九】○夫人姜氏如齊【莊十五】○夫人姜氏如莒【莊十九】○夫人姜氏如莒【莊二十】○夫人姜氏薨【莊二十一】○葬我小君文姜【莊二十二昏禮之大節有三納幣一也親迎二也夫人至三也得禮則皆不書魯桓防嬴書譏不由媒介而自求昏於齊也逆女書譏不親迎而使公子翚也送姜氏書譏齊侯親送也防讙書譏不親迎而親防齊侯也夫人至不書翚以譏魯桓初使翚逆而中自受姜氏於讙也書年來聘譏齊侯之隆私愛違正禮也書子同生夫子之意甚深也夫人孫齊以后歸魯不書而防饗如師及如齊如莒無一不書者𨿽國惡不容諱也】

莊公夫人哀姜【蓋齊襄公之女】

及齊髙傒盟於防【莊二十二】○公如齊納幣【同上】○公如齊觀社【莊二十三】○公及齊侯遇於谷【同上】○丹桓宮楹【同上】○公及齊侯盟於扈【同上】○刻桓宮桷【莊二十四】○公如齊逆女【同上】○公至自齊【同上】○夫人姜氏入【同上】○大夫宗婦覿用幣【同上】○公薨於路寢【莊三十二】○子般卒【同上】○公子慶父如齊【同上】○葬我君莊公【閔元】○吉禘於莊公【同上】○公薨【同上】○夫人姜氏孫於邾【同上】○公子慶父出奔莒【同上】○夫人姜氏薨於夷齊人以歸【僖元】○夫人氏之防至自齊【同上】○葬我小君哀姜【僖元】

【魯莊受制於母卽位二十餘年而不得娶母死未幾屈己與齊臣盟求昏之切也齊諾未堅而遽自往納幣𨿽已納幣而昏議猶未定觀社遇糓盟扈三往齊而後許昏齊難之也書公逆公至而夫人不偕至夫不夫婦不婦也夫人不書至而書入不順也竊嘗考之魯莊所娶齊襄之女也若以爲僖女歟則僖卒已二十八年矣豈有三十未嫁之女且不應娶母之妹以爲夫人也若以爲桓女歟則訃齊桓之年蓋下於魯莊應未有可嫁之女而得壻魯莊也意者其時惟齊襄尙有遺女未嫁而魯莊求之齊所以難之者蓋亦有疑焉齊桓管仲故遲遲其事而魯莊求之愈力想齊之君臣固嗤之矣戰國時楚懷王客死於秦而其子頃襄王迎婦於秦司馬氏通鑑痛之曰忍其父而昏其讎彼父但爲秦氏拘畱而已未嘗被殺也司馬氏猶痛之況魯莊之父爲齊所殺而又娶其女則忍父昏讎之罪奚啻數十倍於楚頃襄也哉而方且飾桓宮用覿幣以誇富盛於齊女魯荘之庸愚一至此夫異日淫縱弒逆之禍殆勢之有所必至齊桓殺之當矣而左氏以爲已甚甚哉左氏之無識也】

僖公夫人聲姜【齊桓公之女也】

禘於太廟用致夫人【僖八】○公及夫人姜氏防齊侯於陽谷【僖十一】○公防齊侯宋陳衛鄭許邢曹於淮【僖十六】○滅項【僖十七】○夫人姜氏防齊侯於卞【同上】○公至自防【同上】○齊侯小白卒【同上】○葬齊桓公【僖十八】○公薨於小寢【僖三十三】○葬我君僖公【文元】○夫人姜氏薨【文十六】○葬我小君聲姜【文十七僖公之娶夫人納幣不書逆女不書夫人至不書蓋皆得禮無譏故也惟夫人旣至之後未當廟見而遽於禘祭之時以夫人至於太廟此其失爾魯之諸君僖公頗爲賢君魯之諸夫人聲姜頗爲賢婦故時人頌僖公而亦以令妻頌夫人然女之歸寧當歸本國也夫人與夫同防齊侯於陽谷而因以省問則非其禮矣魯君防淮魯臣滅項齊將正公婦人無與外事也夫人爲夫出防齊侯於卞而因以解釋則非其義矣稔於見聞之非肓於禮義之正是以好成人之美者惜焉】

文公夫人出姜【齊昭公潘之女捨之女兄也】

公子遂如齊納幣【文二】○逆婦姜於齊【文四】○夫人姜氏如齊【文九】○夫人姜氏至自齊【同上】○齊侯潘卒【文十四】○齊公子商人弒其君捨【同上】○公薨於臺下【文十八】○齊人弒其君商人【同上】○葬我君文公【同上】○公子遂叔孫得臣如齊【同上】○子卒【同上】○夫人姜氏歸於齊【同上】○季孫行父如齊【同上文公之納幣不應使公子遂況又其叔父乎逆婦姜者公自逆也婦有姑之辭於齊者譏成禮於齊也夫人如齊者歸寧也其歸得禮故特書至異乎前此夫人之如齊者也出姜蓋有所不安而歸寧以愬於父母云爾越六年而齊昭公潘卒夫人失所怙矣同父之弟舎又弒懿公商人者夫人之讎也魯文且遭其陵及魯文旣薨商人亦斃公子遂求齊恵公元爲大援乃殺夫人所生之太子而立平日私事己者之孽子蓋由魯文昏惰嬖妾敢於私事其叔父以致不能保其妻子聞出姜哭而過市之言孰不爲之衰】

宣公夫人穆姜【齊恵公元之女】

公子遂如齊逆女【宣元】○遂以夫人婦姜至自齊【同上】○季孫行父如齊【同上】○公子遂如齊【同上】○齊侯元卒【宣十】○葬齊恵公【同上】○公薨於路寢【宣十八】○葬我君宣公【成元】○夫人姜氏薨【襄九】○葬我小君穆姜【同上】

【文公使公子遂納幣已非況宣公逆夫人而可遣僖祖之弟乎行父與遂於成昏之後相繼如齊者猶恐昏姻不足以結大援而重之以賄賂也】

成公夫人齊姜【蓋齊頃公無野之女靈公環之妹也】

叔孫僑如如齊逆女【成十四】○僑如以夫人婦姜氏至自齊【同上】○公薨於路寢【成十八】○葬我君成公【同上】○夫人姜氏薨【襄二】○葬我小君齊姜【同上齊頃公無野成公九年卒齊靈公環襄公十九年卒】

【以公族代逆夫人而揭之以至於禮不可其說已具於前婦姜之下氏字趙氏以爲衍按經書婦姜者三文公婦姜姑僖公夫人聲姜也成公婦姜姑宣公夫人穆姜也宣公婦姜其姑則文公之妾敬嬴爾】

魯女

恵公

【長女紀伯姬○次女紀叔姬】

桓公

【長女杞伯姬○次女莒慶叔姬】

莊公

【長女宋蕩伯姬○伯姬僖九年卒○幼女鄫季姬】

僖公

【長女宋蕩氏婦○次女杞叔姬】

文公

【長女或郯伯姬是○次女子叔姬文十二年卒○子叔姬文十四年齊人執之】

宣公

【庶長女莫考○次女子叔姬宣五年歸齊髙固○適長女宋伯姬夫人穆姜所生成九年歸宋共公】

【六公之女凡十四人其歸爲諸侯夫人者六書歸者四紀伯姬杞伯姬鄫季姬宋伯姬是也不書歸者二杞叔姬郯伯姬是也蓋先君之女則書歸時君之女則不書歸使男有室使女有家此爲人父者之事有女未嫁而先君終至嗣君之時始有所歸傷先君卽世之速門內女不得及父存而嫁也若時君自嫁其女則以父歸女其嫁及時此常事爾故僖公以叔姬歸於杞爲杞伯姬之婦杞桓公之夫人不書郯季姬蓋文公之女文公之時歸於郯亦不書二姬皆因後來被出而書來歸乃見於經也】

紀伯姬【蓋恵公之長女隠公之女弟桓公之女兄疑與桓公同母】

紀裂繻來逆女【隠二】○伯姬歸於紀【同上】○叔姬歸於紀【隠七】○紀侯來朝【桓二】○公防紀侯於郕【桓三】○齊侯鄭伯如紀【桓五】○公防紀侯於成【桓六】○紀侯來朝【同上】○鄭伯寤生卒【桓十一】○公防紀侯莒子盟於曲池【桓十二】○公防紀侯鄭伯及齊侯宋衞燕戰齊侯宋衛燕敗績【桓十三】○齊侯祿父卒【桓十四】○公防齊侯紀侯盟於黃【桓十七】○齊師遷紀郱鄑郚【莊元】○紀季以入於齊【莊三】○紀伯姬卒【莊四】○紀侯大去其國【同上】○齊侯葬紀伯姬【同上】○紀叔姬歸於【莊十二】○紀叔姬卒【莊二十九】○葬紀叔姬【莊三十】

【裂繻來逆紀侯不親迎也伯姬歸紀恵公防滿而後歸也恵公之薨其在季年秋七月之前乎叔姬歸紀歸娣而與歸女君同隠公厚於先君之女而非禮也恵公欲夫人其仲子而太子其所生隠公順父之意而於仲子於桓公每加厚焉故於桓公同母之女如此予以是知二姬之爲桓母所產也中庸云惇厚以崇禮徒厚而不合於禮君子不以爲可也紀者齊之同姓也齊將吞滅之其昏於魯也豈但內求助於家抑亦外求援於國也魯桓在位十八年之間紀來朝魯者二魯往防紀者二爲紀而與它國盟者二爲紀而與它國戰者一紀之資援於魯者甚切魯之圖援於紀者亦甚勤矣齊僖鄭荘當時諸侯之雄黠齊素結鄭二國將共襲紀而爲紀所覺其謀不行旣而鄭莊卒魯桓能使鄭厲反父所爲齊復結宋衛燕四國將共滅紀而魯桓鄭厲潛師於紀竟敗四國之兵旣而齊僖卒則二雄黠皆斃紀憂其少紓乎而事又不然也魯桓旣爲紀敗齊僖之兵遂亟爲紀講齊襄之好明年魯桓殞於齊身且不保又何能庇其姻親然終魯桓之世猶能竭心竭力於紀紀未卽亡者魯桓不爲無功魯莊以童豎嗣立父讎不報而胡可責望其援紀也哉紀失魯援齊逼遷其三邑紀侯知其國之不可存於是命介弟分國事齊俾先祀不絕妻死不葬去國不爭此亡國之最善者紀侯隠於民而令終叔姬托於酅而待盡哀哉】

杞伯姬【蓋桓公之長女莊公之女弟】

伯姬歸於杞【莊二十五】○公防杞伯姬於洮【莊二十七】○杞伯姬來【同上】○杞伯來朝【同上】○杞伯姬來朝其子【僖五】○杞子卒【僖二十五】○杞子來朝【僖二十七】○公子遂帥師入杞【同上】○杞伯姬來【僖二十八】○杞伯姬來求婦【僖三十一】

【杞徳公之四年娶魯桓公長女伯姬爲夫人時魯桓薨已二十六年而伯姬始嫁姬年殆將三十矣歸杞三年而出防其兄未幾夫婦接踵造於魯庭毋乃自嫌其僻陋而向慕魯國之甚乎越十有三年伯姬再來以其長子代父行朝禮子年甫十嵗左右爾意者徳公有疾而姬欲托其子於魯也是年徳公果卒長子成公嗣位十有八年又卒伯姬特來告防而魯史書卒自是杞君之防無不來赴者矣蓋由伯姬欲親魯而然也姬之次子桓公繼成公而立桓之四年來朝本圖結讙而不料啟禍公子遂帥師入其國爲責來朝之無禮魯之薄姻親陵小弱如此哉明年伯姬復來消釋舊怨桓之八年年漸可娶伯姬復來締結新好此皆伯姬之欲親魯而然也伯姬以魯莊二十五年歸杞至魯僖三十一年來爲其子桓公求婦在杞已歷四十餘年而數數至魯率爲扶植其夫維持其子之計求婦以後伯姬不復見經不知何年終也】

鄫季姬【蓋荘公之幼女宋蕩伯姬之妹】

季姬及鄫子遇於防使鄫子來朝【僖十四】○季姬歸於鄫【僖十五】○鄫季姬卒【僖十六】

【季姬父母之身教蓋無足言僖公號爲賢侯而不能閒家有妹如此是可恥也】

杞叔姬【蓋僖公之次女】

杞伯姬來求婦【僖三十一】○杞伯來朝【文十二】○公伐杞【宣十八】○杞伯來朝【成四】○杞叔姬來歸【成五】○杞叔姬卒【成八】○杞伯來逆叔姬之防以歸【成九杞伯姬來爲其子求婦而僖公以次女叔姬與之歸爲杞桓公之夫人經於僖之二十五年書宋蕩伯姬來逆婦僖之三十一年書杞伯姬來求婦僖公先以長女與宋蕩伯姬爲婦後以次女與杞伯姬爲婦也經不書叔姬歸於杞者時若嫁女例不書也按魯僖三十一年乃杞桓之八年魯成五年乃杞桓之五十一年叔姬爲杞夫人四十餘年夫婦年皆六十以上各已老矣而姬始來歸蓋非爲夫家所出疑是叔姬無子杞桓別有妾子爲太子叔姬心不自安而願歸魯故叔姬旣卒而杞桓復來逆其防以歸以是知其非爲夫家所出也】

郯伯姬【不知何公之女或文公之長女歟】

郯伯姬來歸【宣十六】

【伯姬歸於郯蓋是父存之時故不書於經】

宋伯姬【宣公之女成公之妹】

宋公使華元來聘【成八】○宋公使公孫壽來納幣【同上】○衛人來媵【同上】○伯姬歸於宋【成九】○季孫行父如宋致女【同上】○晉人來媵【同上】○齊人來媵【成十】○宋公固卒【成十五】○葬宋共公【同上】○宋災宋伯姬卒【襄三十】○宋共姬【同上】

【共姬宣公夫人穆姜之愛女也故其歸女之禮特隆焉擇配而儀九命之上公未納幣而彼有上卿來聘旣歸宋而此有上卿往致皆其禮之特隆者也𨿽然納幣常事也而書者以公孫壽之不當使也媵賤事也而書者以三國來媵之越禮制也爲君夫人僅七年而得以終所天共姬之婦徳靡虧矣爲君母餘三十年而不得以終其天宋平之子道何如也噫】

【以上魯女歸於諸侯爲夫人者六爲娣者一凡七】

莒慶叔姬【蓋桓公之次女】

莒慶來逆叔姬【莊二十七】

【叔姬年亦將三十矣昏姻之不得及時者也當爲杞伯姬之娣而別以歸莒大夫慶書者譏莊公降尊而自主大夫之昏】

宋蕩伯姬【蓋莊公之長女鄫季姬之姊也】

宋蕩伯姬來逆婦【僖二十五】

【伯姬歸於宋大夫蕩氏之內子因來爲其子逆婦而見於經】

伯姬【蓋亦荘公之女】

伯姬卒【僖九】

【未嫁故不系國已許嫁故書卒莊女有二伯姬者或是孟任所生之長女或是哀姜所生之長女皆稱伯姬也或以此爲僖女則伯上當有子字】

宋蕩氏婦【蓋僖公之長女】

宋蕩伯姬來逆婦【僖二十五】

【僖公之女許嫁宋蕩伯姬之子而伯姬自來逆之以姑逆婦非禮之杞伯姬所求之婦是僖公次女叔姬則知此蕩伯姬所逆之婦當是僖公長女也】

子叔姬【文公之女】

子叔姬卒【文十二】

【子者時君之女亦未嫁而已許嫁者故卒之也】

子叔姬【蓋亦文公之女】

齊人執子叔姬【文十四】○齊人來歸子叔姬【文十五此子叔姬蓋十二年卒者之妹兩母所生之次女皆稱叔姬故有兩子叔姬亦如莊女之有兩伯姬也左氏以此子叔姬爲齊昭姬謂是齊昭公夫人齊侯舎之母也且魯文四年所逆婦姜卽是齊昭公之女齊昭乃魯文之婦翁豈可反以魯文爲齊昭之婦翁也哉縱使魯文爲太子時所生之女亦未應其女嫁人而生子可立爲君也指爲齊侯捨之母者考其年不合足見其誣矣昭姬蓋是齊昭公所娶它國姬姓之女非魯女也】

齊髙固子叔姬【宣公之女】

齊髙固來逆子叔姬【宣五】○齊髙固及子叔姬來【同上】

【此子叔姬宣公未爲國君時妾之所生也國君女嫁大夫命大夫主之君不自主經書莒慶來逆叔姬齊髙固來逆子叔姬皆譏國君自主大夫之昏也宣公簒立懼諸侯之討而倚齊以爲援髙固齊當國之卿挾勢而脇取其女魯宣不敢不從昏姻之禮如敵體然譏之者傷之也其時宋伯姬蓋猶未生故後二十三年乃歸於宋伯姬年在叔姬之下而稱伯姬者適夫人之長女也叔姬生在伯姬之先而稱叔姬者妾所生之庶女也】

【以上魯女歸於大夫者四未嫁而卒者二方嫁而執者一凡七】

春秋纂言總例卷三

欽定四庫全書

春秋纂言總例卷四

元吳澄撰

賔禮

如

公如京師【成十三】

【古制諸侯初嗣位旣免防則朝王受命毎當賔貢之年則朝於京師巡守之年則朝於方嶽春秋之時王室衰微諸侯傲慢朝王之禮廢而不講魯號秉禮之國猶然歷十二世二百四十二年之久僅有成公一如京師乃因防晉伐秦道自王都因而朝焉本意不在朝王也故經書曰公如京師而不曰朝也】

公如齊【僖十○十五○三十三○宣四○五○九○十】

【以上魯君如齊朝者七僖公兩朝齊桓事霸主也末年一朝齊昭繼前好也宣公四朝齊恵者以簒立之故懼諸侯之討而結齊以爲援爾十年之再如者奔恵公之防非朝也昭公二十七年之兩如則以播越在外而自鄆往投於齊非朝也】

【宣公十年夏齊侯元卒公如齊○昭公二十七年春冬公如齊自齊居於鄆】

【以上三如不與朝齊之數】

公如晉【文三○十三○成三○四○十八○襄三○四○八○十二○二十一○昭五○十五】

【以上魯君如晉朝者十二文公一朝晉襄一朝晉靈宣公當晉成晉景之時獨不朝晉者蓋懼往而就執故惟專意事齊時晉霸不競亦無暇問魯之罪成公兩朝晉景十年一如則奔晉景之防非朝也末年一朝於悼襄公相繼四朝於悼時晉霸中興魯襄防弱事霸惟謹二十一年之如昭公五年十五年之如則朝晉平晉昭也魯君之朝晉惟此十二如而已至若昭公二十八年二十九年其時播越居鄆自鄆如晉晉拒不納與夫二年十二年十三年二十一年二十三年之五如曁定公三年之一如皆爲晉所拒而不納者也並書曰如朝與不朝不論美惡之辭如一不顯著其恥也聖筆之意深哉】

【成公十年五月丙午晉侯獳卒公如晉○昭公二年十二年十三年二十一年公如晉至河乃復○二十三年公如晉至河有疾乃復○定公三年公如晉至河乃復○昭公二十八年二十九年公如晉次於幹侯】

【以上九如不與朝晉之數】

公如楚【襄二十八○昭七】

【以上魯君如楚朝者二楚之馮陵中夏甚矣然亦未能如魯何也襄之朝楚康昭之朝楚靈祗自辱爾齊晉霸國也以魯朝之猶云可也楚蠻荊也初亦小弱後以兼並吞滅諸小國而浸彊大晉霸旣衰不能與抗魯之朝楚非得已也屈禮義之望國朝崛起之南荒儻書曰朝辱莫甚焉止書曰如猶爲諱其恥也聖人如之一字包含諸義如此】

【古者諸侯相朝之禮相朝者齊等之國往來施報互相朝也非特小國朝大國而已天下無道則彊陵弱弱役彊惟有小國朝大國無復有齊等之國相朝者也故魯所朝者齊晉楚三大國宋衛陳鄭蔡之君與魯齊等則不相往來矣其往朝者畏其力也非若古先盛時相朝之禮故亦不書朝而但曰如也】

魯臣如京師○公子遂【僖二十八】○叔孫得臣【文元】○仲孫蔑【宣九】○叔孫豹【襄二十四】

【以上魯臣如京師聘者四春秋二百餘年天王之下聘於魯者七錫命者三防葬者二而魯臣之至王庭僅四聘二防葬而已四聘之一報宰周公也四聘之二拜錫命也皆因王使之來而後往四聘之三則傳云王使來徴聘也仲孫蔑一往而明年之冬王季子遄來報矣前此王使嘗兩聘魯隠三聘魯桓而魯皆不報噫王之於魯也若是其有禮而魯之於王也若是其不臣叔孫豹之聘春先聘晉冬乃聘王王宮之毀晉霸置之不問而夾鄏之城齊人自以爲功晉有愧焉而往賀也然則四聘之如豈誠也哉豈禮也哉】

【文八年公孫敖不至而復○文九年叔孫得臣襄王○昭二十二年叔鞅葬景王以上三如不與聘王之數】

魯臣如齊○公子友【僖七○僖十三】○公子遂【僖二十八○文十七○文十八同叔孫得臣○宣元】○公孫敖【文元】○季孫行父【文十八○宣元宣十】○公孫歸父【宣十】○叔孫僑如【成十】○叔老【襄二十】○仲孫貜【昭九】○叔孫州仇【定十】○叔還【襄五】

【以上魯臣如齊聘者十六魯之聘齊也壤地相接從於彊令也文末宣初之尢洊聘則醖釀成就宣公奪嫡之事爾】

【莊三十二年公子慶文杜預云時魯無君假赴告以行○文十四年單伯爲子叔姬齊人執之○宣十年公孫歸父葬齊恵公○宣八年公子遂至黃乃復】

【以上四如不與聘齊之數】

魯臣如晉○公子遂【僖三十○僖三十一】○公孫敖【文五】○季孫行父【文六○文十五再○成六○成十一】○公孫歸父【宣十八】○公孫嬰齊【成六】○叔孫豹【襄四○襄五同鄫世子巫○襄十六○襄二十四】○季孫宿【襄六○襄九○襄十九○昭六】○仲孫羯【襄二十八○襄二十九】○叔弓【昭二○昭八】○叔孫婼【昭二十三】○季孫斯【定六同仲孫何忌】

【以上魯臣如晉聘者二十四晉爲覇主魯之時聘固宜然或失之疎或失之數無所爲者寡有所爲者多無所爲者之是不足以蓋有所爲者之非也】

【文六年公子遂葬晉襄公○昭二年季孫宿歸少姜襚服○昭十年叔孫婼葬晉平公○昭十六年季孫意如葬晉昭公】

【以上四如不與聘晉之數】

魯臣如宋○公子遂【文十一】○仲孫蔑【成五】○叔孫豹【襄二】○季孫宿【襄二十】○叔孫婼【昭二十五】

【以上魯臣如宋聘者五魯宋地醜徳齊其聘爲講施報之常禮比之他如此善於彼】

【襄三十年叔弓葬宋共姬○昭十一年叔弓葬宋平公】

【以上二如不與聘宋之數】

魯臣如陳○公子友【莊二十五】

如衞○季孫宿【襄七】

如邾○叔孫豹【襄六】

如楚○叔弓【昭六】

【以上魯臣如陳衛邾楚聘者各一魯與陳前無交際因陳當國之卿與季友善是以有女叔之聘而季友躬往報之也】

【如陳二○莊二十七年公子友原仲○文六年季孫行父聘且娶】

【如牟一○僖五年公孫玆娶】

【如莒一○成八年公孫嬰齊自爲逆】

【如滕一○昭二年叔弓塟滕成公】

【以上五如不與聘數人臣無私交大夫假聘以出而私葬其友可乎假聘以出而成己之昬尢不可也如滕爲防葬故非聘也】

【啖氏曰公及內卿往他國朝聘皆曰如趙氏曰內朝聘稱如以異外也澄按春秋書法凡盟防侵伐等名內外皆一其稱何獨朝聘則內但稱如以異乎外哉且魯事之異乎外者固有之矣魯君之奔不曰奔而曰孫魯臣之殺不曰殺而曰刺是也奔殺惡事也諱國惡辟其名宜也朝聘美事也豈應辟其名而乃不曰朝聘乎君臣同辭一防稱如聖人之意有在也何也魯所謂朝不成乎朝者也魯所謂聘不成乎聘者也不成乎朝而書曰朝不成乎聘而書曰聘是以其僞者爲誠以其苟者爲禮也魯事不容直譏顯刺隠其朝聘之名而書曰如則𨿽不滿於魯而辭意深厚然其朝聘之非誠非禮自不能掩此所以爲聖人之筆也與魯君之如而非朝魯臣之如而非聘者各別而異之不與朝聘之數至若魯君臣之如觀社如納幣如逆女如致女及魯夫人之如並已見前嘉禮篇如涖盟見後盟例內如乞師見後軍禮篇】

外國君相如二○齊侯鄭伯如紀【桓五】○州公如曹【同上】

外國君如防二○陳侯如防【僖二十八】○鄭伯髠頑如防【襄七】

外國臣如防如師各一○陳侯使袁僑如防【襄三】○齊侯使國佐如師【成二】

【以上外國君臣之如凡六姑附於如例之後齊鄭同謀襲紀而假托相朝之如以往州公不知爲何事故而亦假托相朝之如以行者也】

朝

公朝於王所【僖二十八再】

【以上魯君朝王所者二魯成京師一朝經但書如而魯僖王所二朝經書曰朝何也曰春秋時諸侯不朝京師久矣幸有魯成十三年之一朝宜爲聖人所喜而乃不滿焉蓋因伐秦之便道過周實不爲行朝禮而往也古者天子巡守諸侯朝於方嶽之下王室衰微無復巡守襄王之臨踐土狩河陽𨿽非舊日天子之巡守而晉文率諸侯以朝王則與盛時諸侯朝方嶽之禮無以異也所以可書曰朝也觀魯僖於王所之書朝魯成如京師之不書朝聖人之意可見矣】

滕侯薛侯來朝【隠十一】○滕子來朝【桓二○文十二○襄六○哀二以上滕君朝魯者五薛一附】

紀侯來朝【桓二○桓六】

【以上紀君朝魯者二】

杞伯來朝【莊二十七○文十二○成四○成十八】○杞子來朝【僖二十七以上杞君朝魯者五並朝其子凡六】

曹伯來朝【文十一○文十五○成七○襄二十一】

【以上曹君朝魯者四並世子來朝凡五】

邾人葛人牟人來朝【桓十五】○邾子來朝【宣元○成六○成十八○襄元○襄十八○定十五】

【以上邾君朝魯者七葛牟各一附】

郳犂來來朝【莊五】○小邾子來朝【僖七○襄七○昭三○昭十七以上小邾君朝魯者五】

郯子來朝【襄七○昭十七】

【以上郯君朝魯者二】

谷伯綏來朝【桓七】○鄧侯吾離來朝【同上】○郜子來朝【僖二十】○季姬及鄫子遇於防使鄫子來朝【僖十四】

【以上谷鄧郜鄫之君朝魯者各一】

曹伯使其世子射姑來朝【桓五】○杞伯姬來朝其子【僖二十四】○公及齊侯遇於谷蕭叔朝公【荘二十三】

【以上子若弟代君而朝者三曹一杞一蕭一】

【凡外國君之朝魯共十五國】

聘

天王使凡伯來聘【隠七】○使南季來聘【隠九】○使宰渠伯糾來聘【桓四】○使仍叔之子來聘【桓五】○使家父來聘【桓八】○使宰周公來聘【僖三十】○使王季子來聘【宣十】

【以上王使聘魯者七啖氏曰周禮雲天子時聘以結諸侯之好谷梁言天子不當聘諸侯誤矣趙氏曰王政行也天子使使聘諸侯所以洽恩恵考政典春秋之聘通好命爾】

祭叔來聘【莊二十三】

【以上王臣自聘魯者一天子之大夫無王命而外聘諸侯非禮也】

齊侯使其弟年來聘【隠七○桓三】○使國歸父來聘【僖三十三】○使國佐來聘【宣十】○使慶封來聘【襄二十七】

【以上齊臣聘魯者五】

晉侯使荀庚來聘【成三】○使士燮來聘【成八】○使郤犨來聘【成十一】○使士匄來聘【成十八○襄八】○使荀防來聘【襄元】○使士魴來聘【襄十二】○使荀吳來聘【襄二十六】○使士鞅來聘【襄二十九○昭二十一】○使韓起來聘【昭二】

【以生晉臣聘魯者十一】

宋公使華元來聘【成四○成八】○使向戌來聘【襄十五】○使華定來聘【昭十三】

【以上宋臣聘魯者四】

衞侯使兪來聘【文四】○使孫良夫來聘【成二】○使公孫剽來聘【襄元】○使孫林父來聘【襄七】

【以上衞臣聘魯者四】

荊人來聘【莊二十三】○楚子使椒來聘【文九】○使防罷來聘【襄三十】

【以上楚臣聘魯者三】

陳侯使女叔來聘【莊二十五】○鄭伯使公子發來聘【襄五】○秦伯使術來聘【文十一】○吳子使札來聘【襄二十五】

【以上陳鄭秦吳之臣聘魯者各一】

【或曰魯國君臣之朝聘春秋但書曰如以其非誠非禮朝不成乎朝聘不成乎聘故也他國君臣之朝魯聘魯夫豈一出於誠悉合於禮乎而聖人皆以朝聘書之何哉曰春秋內魯而外諸國內之非誠非禮者慊其實而隠其名所以責於內者重以周也外國之君臣則彼以朝而來吾亦謂之朝可矣彼以聘而來吾亦謂之聘可矣所以責於外者輕以約也此聖人躬自厚而薄責於人之道也】

來

祭伯來【隠元】○祭公來【桓八】○寔來【桓六】

齊仲孫來【閔元】

介葛盧來【僖三十九再】○白狄來【襄十八】

【來者如之對自內適外曰如自外適內曰來自外適內其禮至重者來朝來聘也具見於前矣而經又特書曰來不言其來之事者凡七祭公祭伯與寔皆王朝之臣公者八命之公伯者六命之卿寔之名者一命之下士若奉王命而下聘諸侯則固有其禮而祭伯之來寔之來則非奉王命非行聘禮也故旣不言使又不言其來之爲何事祭公之來爲逆王后則非無事亦非無王命矣先爲己之私事適魯然後適紀逆後故經書其私事於先而曰來乃書其公事於後而曰遂也齊仲孫湫蓋受桓霸之命來省魯難然不備使介之禮俾若私行然覘視魯國安危之勢而歸復命爾故亦不書君使而來之下不言其事也介葛盧附庸之國未爵命者兩造魯庭爲朝魯也而自以僻陋不能行朝禮故不曰來朝而但書曰來也白狄書來義亦同此其餘所書來爲某事者重在某事義無闗於來一一別論於後】

【來錫三○莊元年天王使榮叔來錫桓公命○文元年天王使毛伯來錫公命○成八年天子使召伯來錫公命】

【來求三○桓十五年天王使家父來求車○隠三年武氏子來求賻○文九年毛伯來求金來歸六歸不言來者三附見○隠元年天王使宰咺來歸恵公仲子之○定十四年天王使石尙來歸脤○文五年王使榮叔歸含且賵不言來○文九年秦人來歸僖公成風之襚○莊六年齊人來歸衛俘○隠八年鄭伯使宛來歸祊○定十年齊人來歸鄆讙龜陰田○宣十年齊人歸我濟西田不言來○哀八年齊人歸讙及闡不言來】

【來言一○成八年晉侯使韓穿來言汶陽之田歸之於齊】

【來獻二○莊二十一年齊侯來獻戎捷○僖二十一年楚人使鬭宜申來獻捷】

【來輸平一平而非來者五附見○隠六年鄭人來輸平○昭七年曁齊平○定十年及齊平○定十一年及鄭平○宣十五年宋人及楚人平○宣四年公及齊侯平莒及郯莒人不肯】

【來唁一唁而非來者二附見○昭二十九年公居於鄆齊侯使髙張來唁公○昭二十五年齊侯唁公於野井○昭三十一年晉侯使荀躒唁公於幹侯】

【魯臣去國來歸○諸國君臣來奔及逃來○並見前人紀篇】

【來納幣○來逆女○來媵○魯女來○魯女被執被出來歸○來逆魯女喪○並見前嘉禮篇來盟○來防○見盟例防例下】

【來戰○來乞師○見後軍禮篇】

【來防葬○來奔喪○見後凶禮篇】

盟

紀子伯莒子盟於宻【隠二】○齊侯鄭伯盟於石門【隠三】○宋公齊侯衞侯盟於瓦屋【隠八】○齊侯宋人江人黃人盟於貫【僖二】○宋公曹人邾人盟於曹南【僖十九】○楚子陳侯鄭伯盟於辰陵【宣十一】○齊侯鄭伯盟於咸【定七】○齊侯衛侯盟於沙【同上】○衛侯鄭伯盟於曲濮【定八】○鄫子防盟於邾【僖十九】

【以上外君相盟者九或外君兼外臣盟者不別出防盟一附見盟非盛世事也不得已而有蓋爲衰世之亂邦罷民設春秋時王政不行諸侯自恣欲以戰伐而敵讎則不得不以盟防而固黨防不足恃而重之以盟人不自信而要之於神故凡書盟者春秋所惡也春秋魯史也隠之元年書及邾及宋二盟矣他國之盟於魯何與而書者有其故也紀虞齊難而新結魯昬紀莒之盟魯爲紀謀也然魯邾魯宋紀莒各爲其國而盟爾永嘉陳氏曰特相盟不書必闗於天下之故而後書書齊鄭盟於石門以志諸侯之合書齊鄭盟於咸以志諸侯之散是春秋之始終也莒紀無足道也齊鄭合天下始多故矣天下之無王鄭爲之也天下之無霸齊爲之也澄謂觀春秋世變陳氏之識超矣齊鄭盟石門繼以宋齊衞瓦屋之盟諸侯之黨合而無王近已胚胎齊霸之糾合矣齊鄭盟咸繼以齊衛鄭沙曲濮之盟諸侯之黨散而無霸逺已醖釀秦雄之並吞矣貫之盟齊桓霸業之方盛也曹南之盟宋襄霸圖之肇起也辰陵之盟楚莊間霸之不可遏也閱世變者傷之故以外君相盟居盟例之首】公防齊侯盟於艾【隠六】○公防紀侯莒子盟於曲池【桓十二】○公防宋公燕人盟於谷丘【同上】○公防鄭伯盟於武父【同上】○公會齊侯紀侯盟於黃【桓十八】○公防齊侯盟於柯【莊十三】○公防齊侯盟於扈【莊二十三】○公防齊侯宋公陳世子欵鄭世子華盟於母【僖七】○公防王人齊侯宋公衛侯許男曹伯陳世子欵盟於洮【僖八】○公防齊侯宋公陳侯衞侯鄭伯許男曹伯盟於牡丘【僖十五】○公防衞子莒慶盟於洮【僖二十五】○公防莒子衞速盟於向【僖二十六】○公防晉侯齊侯宋公蔡侯鄭伯衞子莒子盟於踐土【僖二十八】○公防晉侯齊侯宋公衞侯鄭伯曹伯莒子邾子膝子薛伯杞伯小邾子盟於澶淵【襄二十】○公防齊侯莒子邾子杞伯盟於鄟陵【昭二十六】○公防齊侯盟於黃【定十二】

【以上魯君防外君盟者十六凡言防者外爲志言及者內爲志也】

諸侯盟於首止【僖四】○諸侯盟於葵丘【僖九】○諸侯盟於扈【文十五】○諸侯盟於祝柯【襄十九】○諸侯同盟於重丘【襄二十五】○公防諸侯盟於薄【僖二十一】○公防諸侯盟於宋【僖二十七】○公防諸侯晉大夫盟於扈【文七】○公及諸侯盟於臯鼬【定四】

【以上盟稱諸侯者九首止之防有王世子葵丘之防有宰周公不言諸侯盟以見王世子宰周公不與盟也不再列序者前目後凡也於扈二盟則前無其目後言諸侯不知諸侯爲誰蓋時晉霸失政諸侯離心與盟之君不足序也魯君不與則但總言諸侯魯君與盟則前無其目不得不稱公防不得不稱主盟者也晉大夫不書氏名其時晉未有君也與莊九年書齊大夫同祝柯前年圍齊之諸侯也亦前目後凡也同盟十六惟重丘再稱諸侯者衞地與盟地異中間又有入陳二事間之也臯鼬亦然防盟各地又有滅沈一事間之然祝柯無公及而臯鼬書公及何也蓋定公之立非正嘗朝晉而晉不納故因此防而求盟以定其位也於薄於宋二盟則楚方主事魯爲楚而往也諱魯之往防楚而受盟也故總言諸侯而包楚於其中也】

公及邾儀父盟於蔑【隠元】○公及鄭伯盟於越【桓元】○公及邾儀父盟於趡【桓十一】○公及齊侯盟於落姑【閔元】○公及晉侯盟【文三○文十三】○公及齊侯盟於谷【文十七】○公及晉侯盟於長樗【襄三】

【以上魯君及外君盟者八盟於趡左氏作公防今從公谷】

公防陳人蔡人楚人鄭人盟於齊【僖十九】○公防王人晉人宋人齊人陳人蔡人秦人盟於翟泉【僖二十九】

【以上魯君防外臣盟者二左氏谷梁二防字上並無公字今從公羊】

公及齊大夫盟於蔇【莊九】○公及莒人盟於浮來【隠八】○公及楚人秦人宋人陳人衛人鄭人齊人曹人邾人盟於蜀【成二】

【以上魯君及外臣盟者三趙氏曰特書公譏公與臣盟也】

及宋人盟於宿【隠元】○及齊髙傒盟於防【莊二十二】○及晉處父盟【文二】○及荀庚盟【成三】○及孫良夫盟【同上】○及郤犨盟【成十一】○及孫林父盟【襄七】○及向戌盟【襄十五】○及蘇子盟於女栗【文十】○及國佐盟於袁婁【成二】

【以上及盟不稱主者八及王臣盟者一如師及盟者一附見趙氏曰及者公及之也不書公諱與大夫盟恥也及蘇子諱與天子大夫盟也陸氏曰齊髙傒晉處父俱書名罪其以臣敵君公屈體而與之盟則非彼之過故但書人】

柔防宋公陳侯蔡叔盟於折【桓十一】○公孫敖防宋公陳侯鄭伯晉士縠盟於垂隴【文二】○仲孫貜防邾子盟於祲祥【昭十一】

【以上魯臣防外君盟者三】

公子結媵陳人之婦於鄄遂及齊侯宋公盟【荘十九】○公子遂及齊侯盟於郪丘【文十六】○臧孫許及晉侯盟於赤棘【成元】○仲孫何忌及邾子盟於防【定三】○叔孫州仇仲孫何忌及邾子盟於句繹【哀二】

【以上魯臣及外君盟者五趙氏曰大夫盟公侯非禮也其無譏非彊之也陸氏曰彼自屈禮非我力能彊之】

公子遂防晉趙盾盟於衡雍【文八】○仲孫速防莒人盟於向【襄二十】

【以上魯臣防外臣盟者二】

季孫行父及晉郤犨盟於扈【成十六】○叔孫豹及諸侯之大夫及陳袁僑盟【襄三】○豹及諸侯之大夫盟於宋【襄二十七】

【以上魯臣及外臣盟者三】

公防晉侯宋公衛侯鄭伯曹伯莒子邾子薛伯杞伯小邾子於溴梁大夫盟【襄十六】

【以上盟稱大夫者一經嘗兩書諸侯之大夫則大夫猶系之君也溴梁之防君防而大夫自盟則大夫專之所由也】

齊人衞人鄭人盟於惡曹【桓十一】○宋人齊人楚人盟於鹿上【僖二十一】

【以上外臣相盟者二】

同盟於幽【莊十六○莊二十七】○於新城【文十四】○於斷道【宣十七】○於虫牢【成五】○於馬陵【成七】○於蒲【成九】○於戚【成十五】○於柯陵【成十七】○於雞澤【襄三】○於戲【襄九】○於亳城北【襄十一】○於重丘【襄二十五】○於平丘公不與盟【昭十三】○於虛朾【成十八】○於淸丘【宣十二】

【以上同盟者十六魯君防者十四魯臣防者一外自盟者一永嘉呂氏曰同盟者未專主盟也有主盟則不書同於幽之盟書同則齊桓霸業未盛之時新城以後書同則晉人霸業漸衰之際也】杞子來盟【襄二十九】○鄭伯使其弟語來盟【桓十四】○衞侯使孫良夫來盟【宣七】○齊髙子來盟【閔二】○宋司馬華孫來盟【文十五】○楚屈完來盟於師【僖四】

【以上來盟者五來盟於師一附見】

公子友如齊涖盟【僖三】○公孫敖如莒涖盟【文七】○叔孫婼如齊涖盟【昭七】○叔還如鄭涖盟【定十一】

【以上涖盟者四啖氏曰他國來魯盟者曰來盟魯往他國盟者曰涖盟趙氏曰不書其誰敵者也】公及戎盟於唐【隠二○桓二】○公子遂防雒戎盟於暴【文八】○齊人狄人盟於邢【僖二十】○衞人及狄盟【僖三十二】

【以上戎狄盟者五及戎及狄以內而及外也齊人狄人則儕矣公子遂防之則彼爲主矣】

防胥命

蔡侯鄭伯防於鄧【桓二】○齊侯宋人陳人蔡人邾人防於北杏【莊十三】○齊侯宋公陳侯衛侯鄭伯防於鄄【莊十五】○齊侯宋公江人黃人防於陽谷【僖三】○宋公楚子陳侯蔡侯鄭伯許男曹伯防於盂【僖二十二】○晉侯宋公衞侯鄭伯曹伯防於扈【宣九】○楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申【昭四】○齊侯衛侯鄭防速防於安甫【定十】○齊侯宋公防於洮【定十四】○諸侯防於扈【文十七】

【以上外君相防者九或外君兼外臣防者不別出諸侯防者一附見蔡鄭防鄧中國懼楚之始也齊防北杏中國有霸之始也其闗於天下之故不小矣故亦以外君相防居防例之首諸侯相見於國曰朝相見於野曰防或各國君臣相見或各國臣自相見或講好或謀事俱謂之防】

公防齊侯於防【隠九】○公防齊侯鄭伯於中丘【隠十】○公防鄭伯於時來【隠十一】○公防鄭伯於垂【桓九】○公防齊侯鄭伯於稷以成宋亂【桓二】○公防齊侯於嬴【桓三】○公防紀侯於郕【同上】○公防齊侯於讙【同上】○公防紀侯於成【桓六】○公防宋公於夫鐘【桓十一】○公防宋公於闞【同上】○公防宋公於虛【桓十二】○公防宋公於龜【同上】○公防鄭伯於曹【桓十四】○公防齊侯於艾【桓十五】○公防宋公蔡侯衞侯於曹【桓十六】○公防齊侯於濼【桓十八】○公防齊侯於城濮【莊二十七】○公防齊侯宋公鄭伯曹伯邾人於檉【僖元】○公防宰周公齊侯宋子衞侯鄭伯許男曹伯於葵丘【莊九】○公防齊侯宋公陳侯衛侯許男曹伯於咸【僖十三】○公防齊侯宋公陳侯衞侯鄭伯許男邢侯曹伯於淮【僖十六】○公防晉侯齊侯宋公蔡侯鄭伯陳子莒子邾子秦人於溫【僖二十八】○公防齊侯於平州【宣九】○公防晉侯宋公衞侯鄭伯曹伯於黒壤【宣七】○公防晉侯衞侯於澤【成十二】○公防晉侯齊侯衞侯宋華元邾人於沙隨不見公【成十六】○公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚【襄五】○公防晉侯宋公陳侯衞侯曹伯莒子邾子於鄬【襄七】○公防晉侯宋公衛侯曹伯齊世子光莒子邾子滕子薛伯小邾子伐鄭防於蕭魚【襄十一】○公防晉侯宋公衞侯鄭伯曹伯莒子邾子薛伯杞伯小邾子於溴梁【襄十六】○公防晉侯齊侯宋公衛侯鄭伯曹伯莒子於商任【襄二十一】○公防晉侯齊侯宋公衞侯鄭伯曹伯莒子邾子薛伯杞伯小邾子於沙隨【襄二十二】○公防晉侯宋公衞侯鄭伯曹伯莒子邾子滕子薛伯杞伯小邾子於夷儀【襄二十四○襄二十五】○公防劉子晉侯齊侯宋公衛侯鄭伯曹伯莒子邾子滕子薛伯杞伯小邾子於平丘【昭二十】○公防齊侯於夾谷【定十】○公防齊侯衞侯於牽【定十四】○公防衞侯宋皇瑗於鄖【哀十二】

【以上魯君防外君者三十九】

衞侯防公於沓【文十三】○鄭伯防公於棐【文十三】邾子來防公【定十四】

【以上外君防魯君者三】

公防楚公子嬰齊於蜀【成二】○公防晉人鄭良霄宋人曹人於澶淵【襄二十六】○公防晉師於瓦【定八】

【以上魯君防外臣者二防師一附見】

單伯防齊侯宋公鄭伯於鄄【莊十四】○公孫敖防晉侯於戚【文九】○季孫行父防齊侯於陽谷【文十九】○公孫歸父防齊侯於谷【宣十四】○公孫歸父防楚子於宋【宣十五】○季孫宿防晉侯鄭伯齊人宋人衞人邾人於邢丘【襄八】○叔弓防楚子於陳【昭九】

【以上魯臣防外君者七】

叔仲彭生防晉郤缺於承匡【文十一】○仲孫蔑防齊髙固於無婁【宣十五】○叔孫僑如防晉荀首於谷【成五】○仲孫蔑防晉荀防宋華元衞孫林父曹人邾人於戚【襄二】○仲孫蔑防晉荀防齊崔杼宋華元衞孫林父曹人邾人滕人薛人小邾子於戚【同上】○季孫宿防晉士匄宋華閱衞孫林父鄭公孫蠆莒人邾人於戚【襄十四】○叔孫豹防晉士匄於柯【襄十九】○叔孫豹防晉趙武楚屈建蔡公孫歸生衞石惡陳孔奐鄭良霄許人曹人於宋【襄二十七】○叔孫豹防晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢【昭元】○季孫意如防晉韓起齊國弱宋華亥衞北宮佗鄭罕虎曹人杞人於厥憗【昭十一】○叔詣防晉趙鞅宋樂大心衞北宮喜鄭遊吉曹人邾人滕人薛人小邾人於黃父【昭二十五】○季孫意如防晉荀躒於適歷【昭三十一】

【以上魯臣防外臣者十二】

晉人齊人宋人衞人鄭人曹人莒人邾人滕人薛人杞人小邾人防於澶淵宋災故【襄三十】○晉士鞅宋樂祁犂衞北宮喜曹人邾人滕人防於扈【昭二十七】

【以上外臣相防者二】

公及齊侯宋公陳侯衛侯鄭伯許男曹伯防王世子於首止【僖五】

【以上及以防而尊之者一所謂殊防也】

公防晉侯及吳子於黃池【哀十三】

【以上防以及而外之者一吳子書及說者以爲防兩霸之辭與之以霸又書其爵𨿽若進之實則外之也】

公防晉侯宋公衞侯曹伯莒子邾子滕子薛伯杞伯小邾子齊世子光防吳於柤【襄十】○叔孫僑如防晉士燮齊髙無咎宋華元衞孫林父鄭公子防邾人防吳於鐘離【成十五】○季孫宿叔老防晉士匄齊人宋人衞人鄭公孫蠆曹人莒人邾人滕人薛人杞人小邾人防吳於向【襄十四】

【以上防以防而外之者三殊防王世子者尊之也不敢以下同於諸侯也殊防吳者外之也不使之內同於巾國也】

仲孫蔑衞孫林父防吳於善道【襄五】○叔還防吳於柤【哀六】○公防吳於鄫【哀七】○公防吳於橐臯【哀十二】○公防戎於濳【隠二】○晉侯防狄於攢函【宣十一】

【以上防而外之者六吳之下不書爵又不稱人外之也不內同諸侯也春秋嘗外楚矣敗蔡入蔡書荊外之也僖之元年荊攺號楚則繼書人又繼書爵以漸而進之於中國矣吳初書國與荊同也繼而書人書爵與楚同也繼又但以國書則不得與楚同矣繼又與晉同防而又進書爵於是乎春秋終焉】

齊侯衞侯胥命於蒲【桓三】

【以上胥命者一命當自天子出故諸侯旣免喪必受命於天子始得君其國況命之爲伯以長諸侯此命之重大者也晉文敗楚於城濮王使尹氏王子虎內史叔興父策命之爲侯伯至是始可稱命伯齊僖欲伯東州爲無上命乃與衞相結俾衞侯命已已命衛侯自相推尙相命爲伯可謂亂命也已其後齊桓受教管仲𨿽無王命而自爲伯葵丘之防王但使宰周公賜胙尊之比於二王后終未命之爲伯也此亦二君相防然胥命之事非常故書胥命而不書防今以附於防例之末云】

遇

公及宋公遇於淸【隠四】○公及齊侯遇於谷【莊二十三】○公及齊侯遇於魯濟【莊三十】○宋公衞侯遇於垂【隠八】○齊侯陳侯鄭伯遇於垂【莊四】○宋公衛侯遇於梁丘【莊三十二】○公防衞侯於桃丘弗遇【桓十】

【以上魯君外君之遇者六防而弗遇者一附見遇者防之簡略者也謂若道途偶相邂逅然】

至

公至自防【僖十五○十七○文十四○宣八○十七○成六○七○九○十五○十六再○十七○襄三○五○十○十一○十六○二十○二十二再○二十四○二十五○昭十三○定四○十四○哀十三】

【以上魯君自防而至者二十六】

公至自齊【莊二十三再○二十四○僖三十三○宣四○五○九○十再】○公至自晉【文四○十四○成三○四○十一○十八○襄三○五○八○十三○二十一○昭五○十四○十六】○公至自楚【襄二十九○昭七】○公至自唐【桓二】○公至自谷【哀十七】○公至自瓦【定八】○公至自夾谷【定十】○公至自黃【定十二】

【以上魯君自某國某地而至者三十】

公至自伐楚【僖四】○公至自伐秦【成十三】○公至自伐齊【僖二十六○襄十九○哀十】○公至自伐鄭【桓十六○僖六○成三○成十七○襄十○襄十一】○公至自伐衞【莊六】○公至自伐戎【莊二十六】○公至自伐萊【宣七】○公至自侵鄭【定六】○公至自侵齊【定八再】○公至自救陳【襄五】○公至自圍許【僖二十九】○公至自圍成【定十二】

【以上魯君自伐侵救圍而至者二十】

【啖氏曰凡公行總一百七十有六書至者八十有二不書至者九十有四因時君告廟不告廟也澄按啖說取左氏義然天子諸侯之行其行其反必皆告廟蓋人子出告反靣之禮不死其親故也歸而告廟亦常事爾春秋何爲而書之乎竊詳谷梁傳義爲得經意糾合諸侯自齊桓始幽檉首止母至葵丘咸八大防魯君皆與並不書至谷梁傳曰桓防不至安之也得經意矣末年牡丘淮二防乃書公至範注曰桓防不至齊桓徳衰故危而至之得傳意矣淮之防魯君爲齊所止聲姜出防齊桓始得釋以此知書至之爲危之也伐楚伐鄭二役書至者兵凶戰危不比衣裳之防故至也齊桓旣歿僖公朝齊非所宜朝故至也由是推之桓莊文宣成襄昭定哀之行其書至者大率危之也危之若何或事之難或動之非或地之逺或時之久皆是危道幸其禮成事畢而遄至故書也谷梁於襄公朝楚之傳曰至自楚喜之也殆其往而喜其反也澄故以爲得經意也魯夫人惟文九年出姜如齊歸寧爲得禮故特書其至其餘夫人之行皆非美事故不書至也然則出姜之至亦危之乎曰婦人無外事禮合歸寧不得已而出亦以其得至國爲喜也未至以前詎敢以爲安乎彼非禮而行者固不足道又奚卹其危也哉】

公還自晉【文十三】○歸父還自晉【宣十八】

【以上魯君魯臣自某國而還者二至者自外反而已至國也還者自外反而猶在路也陸氏曰還比復爲善還者事畢復者事未畢公還自晉歸父還自晉莊八年師還襄十九年士匄聞齊侯卒乃還皆不當更往故曰事畢公如晉至河乃復至河有疾乃復公孫敖如京師不至而復公子遂如齊至黃乃復皆事未畢而復也谷梁云還者事未畢復者事畢文倒也】

單伯至自齊【文十五】○意如至自晉【昭十四】○婼至自晉【昭二十四】

【以上魯臣自某國而至者三魯之三臣爲齊晉所執幸得解脫故書其至以此見經之書至者非美事也】

公至自防居於鄆【昭二十六】○公至自齊居於鄆【昭二十六○昭二十七再】○公至自幹侯居於鄆【昭二十九】

【以上魯君自外而至居於某地者五昭公出奔居外顚沛如此何廟之可告而亦書至左氏乃謂告廟而後書至豈其然乎】

公之喪至自齊【桓十八】○公之喪至自幹侯【定元】○夫人氏之喪至自齊【僖元】

【以上魯君魯夫人之喪自外而至者三】

春秋纂言總例卷四

欽定四庫全書

春秋纂言總例卷五

元吳澄撰

軍禮

伐【趙氏曰凡師稱罪致討曰伐】

蔡人衛人陳人從王伐鄭【桓五】

【以上從伐者一左傳曰王以諸侯伐鄭永嘉陳氏曰春秋之法有天子在則其諸侯稱人有諸侯在則其大夫稱人曰蔡人衛人陳人從王伐鄭尊王也】

公防宋公衛侯陳侯於袲伐鄭【桓十五】○公防宋公衛侯陳侯蔡侯伐鄭【桓十六】○公會齊侯伐萊【宣七】○公防晉侯宋公衛侯曹伯伐鄭【成三】○公防晉侯齊侯宋公衛侯曹伯伐鄭【成十】○公自京師遂防晉侯齊侯宋公衛侯鄭伯曹伯邾人滕人伐秦【成十三】○公防尹子晉侯齊國佐邾人伐鄭【成十六】○公防尹子單子晉侯齊侯宋公衛侯曹伯邾人伐鄭【成十七】○公防單子晉侯宋公衛侯曹伯齊人邾人伐鄭【同上】○公防晉侯宋公衛侯曹伯莒子邾子滕子薛伯杞伯小邾子齊世子光伐鄭【襄九】○公防晉侯宋公衛侯曹伯莒子邾子齊世子光滕子薛伯杞伯小邾子伐鄭【襄十】○公防晉侯宋公衛侯曹伯齊世子光莒子邾子滕子薛伯杞伯小邾子伐鄭【襄十一再】○公防齊人宋人陳人蔡人伐衛【莊五】○公防宋人齊人伐徐【莊二十六】○公防吳伐齊【哀十○哀十一】

宋公陳侯衛侯曹伯防晉師於棐林伐鄭【宣五】翚帥師防宋公陳侯蔡人衛人伐鄭【隠四】○叔老防鄭伯晉荀偃衛寧殖宋人伐許【襄十六】○叔孫僑如防晉士燮齊人邾人伐郯【成八】○叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦【襄十四】○溺防齊師伐衛【莊二】○翚帥師防齊人鄭人伐宋【隠十】○單伯防伐宋【莊十四】○叔孫得臣防晉人宋人陳人衛人鄭人伐沈【大三】○公孫歸父防齊人伐莒【宣十一】

【以上防伐者二十七魯君防十七外君防一魯臣防九會伐者孟子所謂摟諸侯以伐諸侯三王之罪人也】

及鄭師伐宋【桓十二】○及宋人衛人伐邾【桓十七】○及江人黃人伐陳【僖四】

【以上及伐者三及者皆不出主名蓋以師及外師以人及外人也】

公伐齊【莊九】○公伐邾【隠七○桓八○僖二十一○二十二○三十三○文七○哀七】○公伐莒【宣四】○公伐杞【宣十八】

公子慶父帥師伐於余丘【莊二】○公子遂帥師伐邾【僖二十三】○叔彭生帥師伐邾【文十四】○公孫歸父帥師伐邾【宣十】○仲孫速帥師伐邾【襄二十】○季孫意如叔弓仲孫貜帥師伐莒【昭十】○仲孫何忌帥師伐邾【哀元○哀六】○季孫斯叔孫州仇仲孫何忌帥師伐邾【哀二】

伐邾【桓八】

【以闕國伐】

宋公陳侯蔡人衛人伐鄭【隠四】○宋公曹伯衛人邾人伐齊【僖十八】○宋公衛侯許男滕子伐鄭【僖二十二】○齊侯伐宋【僖三十三】○晉侯伐衛【僖二十八○文元】○晉侯伐秦【文四】○楚子伐麋【文十一】○楚子伐鄭【宣四○宣九○宣十○成十五○襄九】○齊侯伐萊【宣九】○楚子伐宋【宣十二】○晉侯伐鄭【宣十四】○晉侯衛世子臧伐齊【宣十八】○鄭伯伐許【成四】○楚子鄭伯伐宋【成十八○襄十一】○楚子伐吳【襄二十四】○楚子蔡侯陳侯許男伐鄭【同上】○吳子遏伐楚【襄二十五】○楚子蔡侯陳侯伐鄭【襄二十六】○楚子蔡侯陳侯許男頓子胡子沈子淮夷伐吳【昭四】○楚子蔡侯陳侯許男頓子沈子徐人越人伐吳【昭五】○齊侯伐北燕【昭六】○楚子伐徐【昭十二】○齊侯伐徐【昭十六】○宋公伐邾【昭十九】○齊侯伐莒【昭二十一】○齊侯衛侯伐晉【哀元】○齊侯伐宋【哀五】○宋公伐鄭【哀九】

晉郤缺帥師伐蔡【文十五】○晉荀林父帥師伐陳【宣九】○鄭公子去疾帥師伐許【成三】○楚公子嬰齊帥師伐鄭【成六○成七】○晉欒書帥師伐鄭【成九】○楚公子嬰齊帥師伐莒【同上】○鄭公子喜帥師伐許【成十四】○晉韓厥帥師伐鄭【襄元】○楚公子嬰齊帥師伐吳【襄三】○晉荀防帥師伐許【同上】○楚公子貞帥師伐陳【襄三】○楚公子貞帥師伐鄭【襄八】○楚公子貞鄭公孫輒帥師伐宋【襄十】○楚公子貞帥師伐吳【襄十四】○衛石買帥師伐曹【襄十七】○楚公子午帥師伐鄭【襄十八】○衛孫林父帥師伐齊【襄十九】○齊崔杼帥師伐莒【襄二十四】○鄭公孫夏帥師伐陳【襄二十五】○楚防罷帥師伐吳【昭十九】○衛公孟彄帥師伐曹【定十二○定十三】○鄭罕達帥師伐宋【定十五】○宋樂髠帥師伐曹【哀三】○晉趙鞅帥師伐衛【哀五】○宋向巢帥師伐曹【哀六】○楚公子結帥師伐陳【哀十】○宋向巢帥師伐鄭【哀十二】○楚公子申帥師伐陳【哀十三】

齊師曹師伐厲【僖十五】○秦師伐晉【宣二】○晉師白狄伐秦【宣八】○楚師伐陳【同上】○宋師伐滕【宣十】○宋師伐陳【宣十二】○齊師伐莒【宣十三】○鄭師伐宋【襄二】○晉師伐秦【襄十】

鄭人伐衛【隠二】○莒人伐杞【隠四】○邾人鄭人伐宋【隠五】○宋人伐鄭【隠五○哀十】○宋人蔡人衛人伐戴【隠十】○齊人陳人曹人伐宋【莊十四】○宋人齊人邾人伐郳【莊十五】○宋人齊人衛人伐鄭【莊十六】○楚人伐鄭【僖元○僖三○文九○宣五】○齊人伐鄭【僖七】○楚人伐黃【僖十一】○楚人伐徐【僖十五】○宋人伐曹【同上】○齊人徐人伐英氏【僖十七】○邢人狄人伐衛【僖十八】○衛人伐邢【僖十九】○楚人伐隨【僖二十】○楚人伐陳【僖二十三○哀九】○衛人伐齊【僖二十六】○楚人伐宋【同上】○晉人陳人鄭人伐許【僖三十三】○衛人伐晉【文元】○晉人宋人陳人鄭人伐秦【文二】○秦人伐晉【文二○宣十五○襄十一】○晉人衛人陳人鄭人伐宋【文十七】○晉人宋人伐鄭【宣元】○晉人宋人衛人曹人伐鄭【宣十】○秦人白狄伐晉【成九】○宋人伐陳【襄十七】○楚人伐吳【定二】

【以上外伐者百一十君伐三十四臣伐三十師伐九人伐三十七】

齊侯伐我西鄙【文十七】○齊侯伐我北鄙【成二○襄十五○十六再○十七】○齊髙厚帥師伐我北鄙【襄十七】○齊崔杼帥師伐我北鄙【襄二十五】○齊國夏帥師伐我西鄙【定七○定八】○齊國書帥師伐我【哀十一】○齊師伐我北鄙【襄十八】○齊人宋人陳人伐我西鄙【莊十九】○齊人伐我北鄙【僖二十六】○邾人伐我南鄙【文十四○襄十五○襄十七】○莒人伐我東鄙【襄八○襄十○襄十二】○吳伐我【哀八】

【以上伐我者二十一君伐六臣伐五師伐一人伐八國伐一】

荊伐鄭【莊十六○莊二十八】○徐伐莒【文七】○吳伐郯【成七】○吳伐越【昭三十二】○吳伐陳【哀六】○狄伐邢【莊三十二】○狄伐晉【僖八】○狄伐鄭【僖二十四】○秦【缺】伐晉【文十】○鄭【缺】伐許【成三】○晉【缺】伐鮮虞【昭十二】

【以上國伐者八秦鄭晉各一附見秦下鄭下晉下文缺或是伯字侯字或是師字或是人字疑以傳疑非可臆補今且列國伐例中】

公伐戎【莊二十六】○齊人伐戎【莊二十】○齊人伐山戎【莊三十】○齊侯許男伐北戎【僖十】○楚子伐陸渾之戎【宣二】○晉郤克衛孫良夫伐廧咎如【成三】○晉【缺】伐鮮虞【昭十二】○晉荀吳帥師伐鮮虞【昭十五】○晉士鞅衛孔圉帥師伐鮮虞【定四】○晉趙鞅帥師伐鮮虞【哀六】

【以上伐戎狄者十君伐三人伐二臣伐四誤稱國伐一】

公以楚師伐齊【僖二十六】○宋人以齊人蔡人衛人陳人伐鄭【桓十四】

【以上以伐者二又以戰一蔡侯以吳子及楚人戰見後戰例中】

宋公楚子陳侯蔡侯鄭伯許男曹伯防於盂執宋公以伐宋【僖二十一】○齊人執衛行人北宮結以侵衛【定七】

【以上執伐者一執侵一附見後侵例中不重出】

公防齊侯宋公陳侯衛侯鄭伯許男曹伯侵蔡遂伐楚【僖四】○齊侯侵我西鄙遂伐曹【文十五】○齊侯伐衛遂伐晉【襄三十三】○楚子鄭人侵陳遂侵宋【宣元】○晉士鞅帥師侵鄭遂侵衛

【以上遂伐者三遂侵二附見後侵例中不重出】

侵【趙氏曰無名行師曰侵】

公防齊侯宋公陳侯衛侯鄭伯許男曹伯侵蔡【僖四】○公防劉子晉侯宋公蔡侯衛侯陳子鄭伯許男曹伯莒子頓子胡子滕子薛伯杞伯小邾子齊國夏於召陵侵楚【定四】○公孫玆帥師防齊人宋人衛人鄭人許人曹人侵陳【僖四】

【以上會侵者三魯君防二魯臣會一】

公侵宋【莊十】○公侵鄭【定六】○公侵齊【定八再】○仲孫蔑叔孫僑如帥師侵宋【成六】○仲孫羯帥師侵齊【襄二十四】○季孫斯仲孫何忌帥師侵衛【定八】

【以上內侵者七君侵四臣侵三】

晉侯侵曹【僖二十八】○晉趙穿帥師侵崇【宣元】○晉趙盾衛孫免侵陳【宣六】○衛孫良夫帥師侵宋【成六】○晉欒書帥師侵蔡【成八】○衛侯之弟黒背帥師侵鄭【成十】○鄭公子喜帥師侵宋【成十六】○衛北宮括帥師侵鄭【成十七】○楚公子壬夫帥師侵宋【襄元】○鄭公孫捨之帥師侵宋【襄十一】○楚公子貞帥師侵宋【襄十二】○晉士匄帥師侵齊【襄十九】○宋皇瑗帥師侵鄭【哀七】○晉趙鞅帥師侵齊【哀十】○晉魏曼多帥師侵衛【哀十三】○楚師鄭師侵衛【成二】○晉師宋師衛寧殖侵鄭【襄二】○鄭人侵宋【莊十五】○鄭人侵許【莊二十九】○楚人侵鄭【僖二○定二】○介人侵蕭【僖二十】○晉人宋人衛人陳人侵鄭【宣二】○楚人鄭人侵宋【成十八】○鄭人侵蔡【襄八】

【以上外侵者二十五君侵一臣侵師侵十六人侵八又楚鄭侵陳遂侵宋晉侵鄭遂侵衛齊執衛行人以侵衛凡三隻附見義伐例中今不重出】

齊侯侵我西鄙【定十五】○齊人侵我西鄙【僖二十六○文十五】○莒人侵我東鄙【襄十四】○狄侵我西鄙【文七】

【以上侵我者五君侵一人侵三狄侵一】

戎侵曹【莊二十四】○狄侵衛【僖十三○僖二十一○文十三】○狄侵鄭【僖十四】○狄侵齊【僖三十○僖三十三○文四○文九○文十二】○狄侵宋【文十】○赤狄侵齊【宣三○宣四】○衛人侵狄【僖三十一】

【以上戎狄侵者十三侵狄一附見】

齊侯襲莒【襄三十三】

【以上襲者一附於侵例之末杜氏曰掩其不備曰襲】

戰

公防紀侯鄭伯及齊侯宋公衛侯燕人戰齊師宋師衛師燕師敗績【桓十三】○晉侯及楚子鄭伯戰於鄢陵楚子鄭師敗績【成十六】○宋公及楚人戰於宋師敗績【僖二十二】○晉侯齊師宋師秦師及楚人戰於城濮楚師敗績【僖二十八】○晉侯及秦師戰於彭衙秦師敗績【文二】○蔡侯以吳子及楚人戰於柏舉楚師敗績【定四】○晉荀林父帥師及楚子戰於邲晉師敗績【宣十二】○季孫行父臧孫許叔孫僑如公孫嬰齊帥師防晉郤克衛孫良夫曹公子首及齊侯戰於鞌齊師敗績【成二】○宋華元帥師及鄭公子歸生帥師戰於大棘宋師敗績【宣二】○晉趙鞅帥師及鄭罕達帥師戰於鐵鄭師敗績【哀二】○衛孫良夫帥師及齊師戰於新築衛師敗績【成二】○齊國書帥師及吳戰於艾陵齊師敗績【哀十一】○衛人及齊人戰衛人敗績【莊二十八】○宋師及齊師戰於甗齊師敗績【僖十八】○及齊師戰於幹時我師敗績【莊九】○王師敗績於茅戎【成元】

【以上戰而敗績者十五外敗績十四內敗績一王師敗績一附見趙氏曰凡外師敵者曰戰戰而書及以主及客也以華及夷也啖氏曰王師不言戰無敵也敗則但書敗而已人臣無敵君之義也】晉侯及秦伯戰於韓【僖十五】○晉人及秦人戰於令狐【文七】○晉人秦人戰於河曲【文十二】○楚人及吳戰於長岸【昭十七】○齊侯衛侯鄭伯來戰於郎【桓十】○及鄭師伐宋戰於宋【桓十二】○及齊師戰於奚【桓十七】○及邾人戰於升陘【僖二十二】

【以上戰不言敗者八外戰四內戰四啖氏曰外戰有不言勝敗者勝敗等也趙氏曰戰不言及交爲主也】

敗

公敗宋師於菅【隠十】○公敗宋師於乘丘【莊十】○公敗齊師於長勺【同上】○公敗宋師於鄑【莊十一】○公敗邾師於偃【僖元】○公子友帥師敗莒師於酈【同上】○叔弓帥師敗莒師於蚡泉【昭五】○叔孫得臣敗狄於咸【文十一】

【以上內敗者八魯君所敗五魯臣所敗三啖氏曰凡魯勝曰敗某師】

晉人及姜戎敗秦師於殽【僖三十三】○荊敗蔡師於莘【莊十】○吳敗頓胡沈蔡陳許之師於雞父【昭二十三】○於越敗吳於檇李【定十四】○楚人敗徐於婁林【僖十五】○晉人敗狄於箕【僖三十三】○晉人敗狄於交剛【成十二】○晉荀吳帥師敗狄於大鹵【昭無】

【以上外敗者八敗諸國五敗狄三趙氏曰凡外師撓敗之曰敗某師】

鄭伯克段於鄢【隠元】

【以上克者一附於敗例之末啖氏曰克者君戡臣之稱𨿽君能敗臣之師亦不言敗不許臣有師徒以敵君也但曰克言能破之而已】

追

公追戎於濟西【莊十八】○公追齊師至酅弗及【僖二十六以上追者二啖氏曰追者冦已去而躡之也】

救

王人子突救衛【莊六】

【以上王救者一啖氏曰救者救其患難皆爲美也】

諸侯遂救許【僖六】○公防晉侯齊侯宋公衛侯曹伯莒子邾子伯救鄭【成七】○公防晉侯宋公衛侯鄭伯曹伯莒子邾子滕子薛伯齊世子光救陳【襄五】○公防齊人宋人救鄭【莊二十八】○公子遂防晉人宋人衛人許人救鄭【文元】○公孫敖帥師及諸侯之大夫救徐【僖十五】

【以上防救及救者六君防四臣防臣及各一】

晉陽處父帥師伐楚以救江【文二】○晉趙盾帥師救陳【宣元】○晉郤缺帥師救鄭【宣九】○晉欒書帥師救鄭【成六】○楚公子貞帥師救鄭【襄十】○鄭駟帥師救曹【哀七】○齊師宋師曹師次於聶北救邢【僖元】○齊人救邢【閔元】○楚人救衛【僖二十八】○衛人救陳【宣十二】○吳救陳【哀十】○狄救齊【僖十八】

【以上外救者十二臣救六師救一人救三國救二】

師救齊【僖十八】○叔孫豹帥師救晉【襄二十三】○季孫宿帥師救臺【襄十二】○公救成【襄十五】

【以上內救者四救國二自救內邑二】

次

公防伐楚次於陘【僖四】○公防盟於牡丘遂次於匡【僖十五】○仲孫蔑防齊曹邾杞次於鄫【襄元】

【以上防次者三君防二臣會一趙氏曰凡師駐曰次】

公次於滑【莊三】○師次於郎【莊八】○師次於成【莊三十】○叔孫豹救晉次於雍楡【襄二十三】○公孫於齊次於陽州【昭二十五】○公如晉次於幹侯【昭二十八昭二十九】

【以上內次者四魯君出奔次於外者三附見】

楚子蔡侯次於厥貉【文十】○齊侯衛侯次於五氏【定九】○齊侯衛侯次於垂葭【定十五】○齊侯衛侯次於渠蒢【定十五】○齊師宋師次於郎【莊十】○齊師宋師曹師次於聶北【僖元】

【以上外次者六君次四師次二】

戍

公子買戌衛【僖二十八】○戍陳【襄五】○戍鄭虎牢【襄十】○齊人殱於遂【莊十七】

【以上戍者三啖氏曰戍者以兵守之也殱者一附見】

圍

諸侯遂圍許遂防諸侯圍許【僖二十八】○公防晉侯宋公衛侯鄭伯曹伯莒子邾子滕子薛伯伯小邾子同圍齊【襄十八】○師及齊師圍郕【莊八】

楚人陳侯蔡侯鄭伯許男圍宋【僖二十七】○楚子圍鄭【宣十二】○楚子圍宋【宣十四】○楚子陳侯隨侯許男圍蔡【成元】○楚公子貞帥師圍陳【襄七】○楚公子棄疾帥師圍蔡【昭十一】○晉趙鞅帥師圍衛【定十】○晉趙鞅帥師圍鮮虞【定五】○宋師圍曹【宣三】○楚人圍許【僖六】○宋人圍曹【僖十九○哀七】○楚人圍陳【僖二十五】○晉人秦人圍鄭【僖三十】○楚人圍江【文三】○楚人圍巢【文十二】○宋人圍滕【宣九】○鄭人圍許【成九】○陳人圍頓【襄四】○楚人圍蔡【定四】○狄圍衛【僖三十一】

叔孫州仇仲孫何忌帥師圍邾【哀三】

【以上圍國者二十五防圍二及圍一外圍二十一內圍一啖氏曰以兵圍其國都曰圍】公防齊侯宋公陳侯衛侯曹伯伐鄭圍新城【僖六】○仲孫蔑防晉欒黶宋華元衛寧殖曹人莒人邾人滕人薛人圍宋彭城【襄元】

齊侯伐宋圍緡【僖二十】○齊國夏衛石曼姑帥師圍戚【哀三】○宋人伐鄭圍長葛【隠五】○楚人伐宋圍緡【僖二十六】○晉人圍郊【昭二十三】○莒人伐我東鄙圍臺【襄十二】○齊人伐我北鄙圍成【襄十四○襄十六】○齊侯伐我北鄙圍桃【襄十七】○齊髙厚帥師伐我北鄙圍防【同上】

公圍成【昭二十八○定十一】○叔孫僑如帥師圍棘【成三】○叔弓帥師圍費【昭十三】○季孫斯仲孫何忌帥師圍鄆【定六】○叔孫州仇仲孫何忌帥師圍郈【定十】○叔孫州仇仲孫何忌帥師圍費【同上】

【以上圍邑者十九防圍二外圍他邑四外圍我邑四內自圍我邑七趙氏曰凡內自圍者皆叛邑】

取

取根牟【宣九】○取鄟【成六】○取邿【襄十三】○取鄆【昭元】○取鄫【昭四】○取闞【昭三十二】○取濟西田【僖三十一】○取汶陽田【成二】○取邾田自漷水【襄十九】○公敗宋師於管取郜取防【防十】○公以楚師伐齊取谷【僖二十六】○公伐邾取須句【僖二十二○文七】○公伐邾取訾婁【僖三十三】○公伐莒取向【宣四】○公孫歸父帥師伐邾取繹【宣十】○季孫斯叔孫州仇仲孫何忌伐邾取漷東田及沂西田【哀二】

【以上內取者十七取國六取邑七取田四趙氏曰凡內取之邑不系國者本是魯邑魯爲外國所奪今取之也】

莒人伐取牟婁【隠四】○宋人取長葛【隠六】○徐人取舒【僖三】○齊侯取鄆【昭二十五】○齊人取濟西田【宣元】○齊人取讙及闡【哀八】○宋人蔡人衛人伐戴鄭伯伐取之【隠十】○宋皇瑗帥師取鄭師於雍丘【哀九】○衛罕達帥師取宋師於嵒【哀十三】

【以上外取者六取國一取邑三取田二取師三附見趙氏曰凡力得之曰取不是其専奪也或以師威偪或招收而得皆爲力得陸氏曰取師義亦同取者悉俘虜之故不言敗】

入【趙氏曰公羊謂入者得而不居澄按亦有滅國而但書入者蓋猶不絕其祀罪輕於滅也】入杞【桓二】○入邾【哀七】○無駭帥師入極【隠二】○公子遂帥師入杞【僖二十七】○季孫宿帥師救臺遂入鄆【襄十二】

【以上內入者五入國四入邑一】

公及齊侯鄭伯入許【隠十一】

【以上及入者一主兵者齊主謀者鄭而公與其役故書公及若出於公之意然】

晉侯入曹【僖二十八】○楚子入陳【宣十一】○宋公入曹【哀八】○齊侯遂伐曹入其郛【文十五】○晉郤缺帥師伐蔡入蔡【同上】○鄭公孫捨之帥師入陳【襄二十五】○衛師入郕【隠五】○莒人入向【隠二】○宋人衛人入鄭【隠十】○齊人鄭人入郕【同上】○鄭人入滑【僖二十二】○秦人入滑【僖三十三】○秦人入鄀【文五】○楚人入鄆【成九】○邾人入鄅【昭十八】○荊入蔡【莊十四】○吳入州來【成七】○吳入楚【定四】○於越入吳【定五○哀十三】○狄入衛【閔二】

【以上外入者二十一入國二十入邑一君入四臣入二師入一人入八國入六】

滅【趙氏曰覆邦絕祀曰滅】

滅項【僖十七】

【以上內滅者一不出主名者非重將重師也】

遂滅偪陽【襄十】○遂滅賴【昭四】

【以上遂滅者二晉滅一楚滅一】

衛侯燬滅邢【僖二十五】○楚子滅蕭【宣十二】○齊侯滅萊【襄六】○楚子滅胡【定十四】○楚屈建帥師滅舒鳩【襄二十五】○晉荀吳帥師滅陸渾之戎【昭十七】○蔡公孫姓帥師滅沈【定四】○鄭遊速帥師滅許【定六】○楚公子結陳公孫佗人帥師滅頓【定十四】○齊師滅譚【莊十】○虞師晉師滅下陽【僖二】○晉師滅赤狄潞氏【宣十五】○楚師滅陳【昭八】○楚師滅蔡【昭十一】○齊人滅遂【莊十三】○楚人滅【僖五】○楚人滅黃【僖十二】○楚人滅夔【僖二十六】○楚人滅江【文四】○楚人滅六【文五】○楚人秦人巴人滅庸【文十六】○楚人滅舒蓼【宣八】○晉人滅赤狄甲氏及畱吁【宣十六】○楚人滅舒庸【成十七】○莒人滅鄫【襄六】○吳滅州來【昭十三】○吳滅巢【昭二十四】○吳滅徐【昭三十】○狄滅溫【僖十】

【以上外滅者二十九君滅四臣滅五師滅五人滅十一國滅四】

降

郕降於齊師【莊八】○齊人降鄣【莊三十】

【以上降者二啖氏曰服從內附曰降不言滅不絕祀也】

遷

齊師遷紀郱鄑郚【莊九】○宋人遷宿【莊十】○齊人遷陽【閔二】○邢遷於夷儀【僖元】○衛遷於帝丘【僖三十一】○許遷於葉【成十五】○許遷於夷【昭元】○許遷於白羽【昭十八】○許遷於容成【定四】○蔡遷於州來【哀二】

【以上遷者三自遷七附見啖氏曰遷者移其國於國中而爲附庸也趙氏曰徒而臣之曰遷某惟齊遷紀三邑與諸遷國不同】

潰亡

蔡潰【僖四】○沈潰【文三】○莒潰【成九】○鄆潰【昭十九】○梁亡【僖十九】

【以上潰者四潰者其眾奔逃分散四出也亡者一附見】

獲滅

晉秦戰於韓獲晉侯【僖十五】○宋鄭戰於大棘獲宋華元【宣二】○齊吳戰於艾陵獲齊國書【哀十一】○鄭侵蔡獲蔡公子燮【襄八】○公子友敗莒師獲莒挐【僖元】○吳敗頓胡沈蔡陳許之師胡子髠沈子逞滅獲陳夏齧【昭二十三】

【以上獲者六獲君一獲臣五君滅附啖氏曰君戰而死曰滅言與國滅同也生擒曰獲大夫死生皆曰獲】

以歸以來

荊敗蔡以蔡侯獻舞歸【莊十】○楚滅夔以夔子歸【僖二十六】○晉滅赤狄潞氏以潞子嬰兒歸【宣十五】○鄭滅許以許男斯歸【定六】○楚陳滅頓以頓子牂歸【定十四】○楚滅胡以胡子豹歸【定十五】○蔡滅沈以沈子嘉歸殺之【定四】○楚滅蔡執蔡世子有以歸用之【昭十一】○宋入曹以曹伯陽歸【哀八】○公伐邾入邾以邾子益來【哀七】○戎伐凡伯於楚丘以歸【隠七】

【以上以歸者十敗其師而以君歸一滅其國而以君歸六執其世子以歸一入其國而以君歸二以歸魯者曰來以之歸者師敗國滅自欲免死而甘心隨之惟蔡世子有書執者與楚鬭敵不勝而遭擒獲也伐王臣而以歸者一附見又執以歸者二見前人紀篇執例下】

師【師者兵眾之稱按周官之制二千五百人爲師一分其師而益其四則爲一萬二千五百人之軍五分其師而損其四則爲五百人之旅五旅爲師五師爲軍軍師旅三名師在其中故舉中以該上下而總名其軍旅之眾曰師所謂師者非以周官之三千五百人而言也】

師及齊師圍郕【莊八】○師救齊【僖十八】○師次於郎【莊八】○師次於成【莊三十】○師還【莊八】○我師敗績【莊九】

【以上內師凡內師一命之人爲將師少則伐國滅國不出主名者是師眾則稱帥師及齊師圍郕師救齊者是】

衛師【隠五○桓十三○成二】○宋師【隠十○桓十三○莊十再○莊十一○僖元再○僖十八○僖二十三○僖二十八○宣二○宣三○宣十○宣十二○襄二○襄十三】○鄭師【桓十二○成二○成十六○襄二○哀九】○齊師【桓十三○桓十七○莊元○莊三○莊五○莊八○莊九○莊十三再○僖元再○僖十五○僖十八再○僖二十六○僖二十八○宣十三○成二再○襄十八○哀十一】○燕師【桓十三】○燕師【莊十】○曹師【僖元再○僖十五】○邾師【僖元】○莒師【同上】○虞師【僖二】○晉師【僖二○宣元○宣十二○宣十五○襄二○定八】○楚師【僖二十六○宣八○成二○昭八○昭十一○定四】○秦師【僖二十八○文二再○宣二】○鄭棄其師【閔二】○吳敗頓胡沈蔡陳許之師【昭一十三】

【以上外師凡外師將卑師少則但稱某人將卑師眾則稱某師然亦有君自將或三命再命之大夫將而稱某師者蓋泛指君大夫所將之眾而言又與將卑師眾而稱某師者異】

無駭帥師【隠二】○翚帥師【隠四○隠十】○公子慶父帥師【莊二】○公子友帥師【僖元】○公孫玆帥師【僖四】○公孫敖帥師【僖十五】○公子遂帥師【僖二十七○僖三十三】○公孫歸父帥師【宣十】○季孫行父帥師【成二】○臧孫許帥師【同上】○叔孫僑如帥師【成二○成三○成六】○公孫嬰齊帥師【成二】○仲孫蔑帥師【成六】○季孫宿帥師【襄十二○襄十五】○叔孫豹帥師【襄十五○襄二十三】○仲孫速帥師【襄二十】○仲孫羯帥師【襄二十四】○叔弓帥師【昭元○昭五○昭十○昭十三】○季孫意如帥師【昭十】○仲孫貜帥師【同上】○季孫斯帥師【定六○定八○定十二○哀二○哀三】○仲孫何忌帥師【定六○定八○定十一再○定十二○哀元○哀二○哀三○哀六】○叔孫州仇帥師【定十再○哀二○哀三再】

【以上內帥師二十三人凡三命再命之大夫將而師眾則稱某帥師若師少則但稱某而不曰帥師也魯隠公之時猶以再命之大夫帥師莊公以後經所書帥師者皆三命之大夫矣】

晉郤缺帥師【文十五○宣九】○趙盾帥師【宣元】○趙穿帥師【同上】○荀林父帥師【宣九○宣十二】○欒書帥師【成六○成八○成九】○韓厥帥師【襄元】○荀防帥師【襄三】○士匄帥師【襄十九】○荀吳帥師【昭元○昭十五○昭十七】○士鞅帥師【定四○定五○定八】○趙鞅帥師【定十○哀二再○哀四○哀六○哀十】○魏曼多帥師【哀七○哀十三】

宋華元帥師【定二】○樂髠帥師【哀三】○向巢帥師【哀六】○皇瑗帥師【哀七○哀九】

鄭公子歸生帥師【宣二】○公子喜帥師【成十四成十一】○公孫輒帥師【襄十】○公孫捨之帥師【襄十一○襄二十五】○公孫夏帥師【襄二十五】○遊速帥師【定六】○罕達帥師【定十五○哀二○哀十三】○駟帥師【哀七】

衛孫良夫帥師【成二成六】○衛侯之弟黒背帥師【成十】○北宮括帥師【成十七】○石買帥師【襄十七】○孫林父帥師【襄十九】○孔圉帥師【定四】○公孟彄帥師【定十二○定十三】○石曼姑帥師【哀三】

楚公子嬰齊帥師【成六○成七○成九○襄三】○公子壬夫帥師【襄元】○公子貞帥師【襄七○襄八○襄十再○襄十二○襄十四】○公子午帥師【襄十八】○屈建帥師【襄二十五】○防罷帥師【昭十】○公子棄疾帥師【昭十一】○公子結帥師【定十四○哀十】○公子申帥師【哀十三】

齊髙厚帥師【襄十七】○崔杼帥師【襄二十四○襄二十五】○髙偃帥師【昭十二】○髙發帥師【昭十九】○國夏帥師【定七○定八○哀三】○國書帥師【哀十一再】

陳公孫佗人帥師【定十四】

【以上外帥師四十八人晉十二宋四鄭八衛八楚九齊六陳一計所書大夫帥師者凡七國皆三命之大夫也惟衛侯之弟黒背非三命然以國君之弟其屬之貴與三命大夫同故特書曰衛侯之弟】公子遂如楚乞師【僖二十六】○晉侯使郤錡來乞師【成十三】○晉侯使欒黶來乞師【成十六】○晉侯使荀防來乞師【成十七】○晉侯使士魴來乞師【成十八】

【以上內外乞師者五內一外四凡鄰國自有以師相救援之禮魯欲借彊楚之力以報齊卑屈其辭以求之故曰乞其後晉厲公以霸主徵師於諸侯而亦遣其臣乞師非禮也晉悼公初立尙仍其非遄攺之矣】

【如師一見前賔禮篇如例下○來盟於師一見○前盟例下○卒於師二見後凶禮篇卒例下】

軍制

作三軍【襄十七】○捨中軍【昭五】

【周制萬二千五百人爲一軍大國三軍次國二軍小國一軍用眾之法無過家一人凡一成之地六十四井出賦公田外有五百一十二夫是爲一旅之眾二十五成有二十五旅是爲一軍之眾大國之地百成除二十五成爲大夫采邑等用其七十五成之眾卽三軍也魯地方百里其初封之時有三軍後捨其一軍止有二軍作三軍者復舊制也然其時三家専國非有意於復舊但借攺作之名而分公室之民爲私家之民爾分民旣定則復捨中軍矣】

晉軍制【附見】

【莊十晉武公三十八年王使虢公六命曲沃伯以一軍爲晉侯】

【閔二晉獻公十六年晉侯作二軍公將上軍太子申生將下軍】

【僖二晉文公三年搜十七於被廬作三軍】

【中軍帥佐上軍帥佐下軍帥佐郤谷郤溱狐毛狐偃欒枝先軫】

【僖二十八先軫

胥臣

作三行以禦狄晉有三軍又作三行是僭天子六軍矣】

【中行帥右行帥

左行帥三行不荀林父屠擊

先蔑

見其佐】

【僖三搜於淸原作四軍以禦狄晉自知三軍三行之十一僭故罷三行而更新上軍新下軍共爲四軍中軍

上軍

下軍先軫郤溱狐毛狐偃欒枝

胥臣

新上軍

下軍趙衰將新軍將佐當有四人余不見】

【文二晉襄公三年先且居趙衰】

【文六狐射姑趙盾

搜於夷趙盾狐射姑

捨二軍文七晉靈公元年趙盾先克箕鄭父荀林父先蔑先都文十二

趙盾荀林父郤缺防駢欒盾胥甲父宣元胥克

宣八晉成公六年郤缺

士會】

【宣十晉景公三年二荀林父先谷士防郤克趙朔欒書

宣三十

士防郤克荀首】

【宣十六士防郤克荀首荀庚】

【宣十七郤克荀首荀庚】

【成二郤克荀首荀庚士燮欒書】

【成三中軍

佐上軍

佐下軍

佐晉舊有郤克荀首荀庚士燮欒書趙同三軍今】【新中軍佐

新上軍佐

新下軍佐

增三軍韓厥趙括鞏朔韓穿荀騅趙旃爲六】

【軍成四欒書荀】

【首欒書荀首荀庚士燮郤錡趙同新韓厥趙括鞏朔韓穿荀騅趙】

【旃成十晉厲公三

年三欒書荀庚士燮郤錡韓厥

荀防新中軍趙朔】

【郤至成

十六欒書士燮郤錡荀偃韓厥

荀防新中

軍佐新上軍罷新下軍罷】

【郤犫郤至成十韓厥知防範匄荀偃

韓起魏相新】

【士魴魏頡襄元晉悼公元年韓厥知防範匄荀

偃韓起士魴】

【新魏頡趙武襄三韓厥知防範匄荀

偃韓起士魴】

【襄七知防範匄荀偃韓起欒黶士魴

新趙武魏絳】

【荀偃範匄趙武韓起欒黶魏絳新軍無帥晉侯使其羣吏率卒乘官屬以從於下軍佐】

【襄十中軍

佐上軍

佐下軍

佐四荀偃範匄趙武韓起欒黶魏絳

捨新軍】

【襄十晉平公三年八荀偃範匄趙武韓起魏絳欒盈襄二十士匄趙武韓起魏絳】

【襄二十四

程鄭襄二十五趙武韓起魏絳】

【昭二韓起趙成中行吳魏舒範鞅知盈昭九荀躒昭二晉頃公十二年十八魏舒範鞅】

【昭二十九

中行寅霸者壞先王之軍制肇於齊而甚於晉然齊之攺作務從簡便欲其功之易成而已其事非但不見於經而且不載於傳惟外傳齊語中及之故治春秋經者亦置而不論若晉則僭上威下彊大侈肆非止如齊管仲之所爲故今摭其變亂軍制之大槪附於魯國軍制之末云】

軍賦

初稅畆【宣十五】○作丘甲【成元】○用田賦【哀十二】

【原軍賦出於井田井田之法十取其一宣公稅畝自壊井田十一之法則賦民之財者非古矣成公作丘甲則賦民之力者非古矣至哀公用田賦而民財民力竭矣】

軍事

大閱【桓六】○治兵【莊八】○公狩於郎【桓四】○公及齊人狩於糕【莊四】○西狩獲麟【哀十四】○搜於紅【昭八】○大搜於北蒲【昭十一○定十三○定十四】○大搜於昌間【昭二十二】○焚咸丘【桓七】○公觀魚於棠【隠五】

【先王之時兵弭而不用然不忘武備每嵗四時之田春搜夏苗秋狝冬狩皆於農隙教民以習武事故春搜而教以振旅夏苗而教以茇捨秋狝而教以治兵冬狩而教以大閱魯桓大閱魯莊治兵則僭用天子教民習軍事之禮至若搜狩諸侯𨿽得爲之然大搜亦僭也狩郎焚咸丘於時固可而郎咸丘皆非狩地狩榚則忘父讎而越境以狩故皆譏觀魚者爲遊觀之樂非教習軍事也附見田狩之後以著其非】

力役

齊師宋師曹師城邢【僖元】

【以上外役者一城邢之役齊宋曹三國之師城之也魯無與焉故曰外役】

諸侯城緣陵【僖十四】○防於戚遂城虎牢【襄二】○仲孫羯防晉荀盈齊髙止宋華定衛世叔儀鄭公孫段曹人莒人滕人薛人小邾人城【襄二十九】○仲孫何忌防晉韓不信齊髙張宋仲幾衛世叔申鄭國防曹人莒人薛人人小邾人城成周【昭三十二】

【以上防役者四緣陵之城防咸之諸侯也咸之防魯君防七國之君也虎牢之城因防戚而遂城之也戚之防魯臣防九國之臣也之城成周之城則皆魯臣防十國之臣故曰防役】

城中丘【隠七】○城郎【隠九】○城沈丘【桓五】○城向【桓六】○城諸及防【莊二十九】○城小谷【莊三十二】○城楚丘【僖二】○城郚【文七】○城諸及鄆【文十二】○城平陽【宣八】○城鄆【成四】○城中城【成九○定六】○城費【襄七】○城防【襄十三】○城成郛【襄十五】○城西郛【襄十九○哀四】○城武城【襄十九】○城莒父及霄【定十四】○城漆【定十五】○城啟陽【哀三】○城毗【哀五】○城邾瑕【哀六】○築郿【莊二十八】○築臺於郎【莊三十一】○築臺於薛【同上】○築臺於秦【同上】○築鹿囿【成十八】○築郎囿【昭九】○築蛇淵囿【定十二】○築王姬之館【莊元】○浚洙【莊九】○墮郈【定十二】○墮費【同上】○新延廐【莊二十九】○新作南門【僖二十】○新作雉門及兩觀【定二】○毀泉臺【文十六】

【以上內役者二十九城二十四築八浚一墮二新一新作二毀一皆魯自用其民力也故曰內役凡君之資於民者資其力也民之報於君者報其力也故無事則資其力而用之於農以足食生財有事則資其力而用之於兵以敵愾禦侮非農非兵而勞民之力必以其時以其禮而不敢妄興不得已而役之亦必節其力而不盡也春秋凡力役之事必書重民力也】

春秋纂言總例卷五

欽定四庫全書

春秋纂言總例卷六

元吳澄撰

凶禮

崩

天王崩【平王也魯隠三年】

不書

天王崩【桓王也魯桓十五年】

桓王【莊三年七年始或云攺也莊王魯莊十二年崩不書】

【僖王魯莊十七年崩不書】

天王崩【恵王也魯僖八年】

不書

天王崩【襄王也魯文八年】

襄王【文九年】

【頃王魯文十四年崩不書】

天王崩【匡王也魯宣二年】

匡王【宣三年三月而葬】

天王崩【定王也魯成五年】

不書

天王崩【簡王也魯襄元年】

簡王【襄二年五月而葬】

天王崩【靈王也魯襄二十八年】不書

天王崩【景王也魯昭二十二年】景王【同上年三月而】

王子猛卒【悼王也未逾年故不稱天王不曰崩魯昭二十二年】

【春秋十三王敬王崩在春秋後其十二王書崩者九不書崩者三九王之崩書者五不書者四趙氏曰王崩三不書王室不告魯不赴也王室無人諸侯不臣也啖氏曰天王之魯防則書不書者皆不防也王猛未逾年之王卒特加子字澄按經書王子有以氏書者王子虎是也有以屬書者王子朝是也王子猛之書則非以其氏非以其屬蓋天子諸侯之嗣位而未逾年者稱子於上加王字者表其爲天王未逾年之子以別於諸侯未逾年之子也】

薨

公薨【隠公也十一】

不書

公薨於齊【桓公也十八】

我君桓公【同上年九月乃葬】公薨於路寢【莊公也三十三】我君莊公【閔元十一月乃葬】子般卒【莊公長子】

公薨【閔公也二】

不書

公薨於小寢【僖公也三十三】我君僖公【文元】

公薨於臺下【文公也十八】我君文公【同上年】子卒【文公嫡子】

公薨於路寢【宣公也十八】我君宣公【成元】

公薨於路寢【成公也十八】我君成公【同上年】公薨於楚宮【襄公也三十一】我君襄公【同上年】子野卒【襄公長子】

公薨於幹侯【昭公也三十二】我君昭公【定元八月乃葬】公薨於髙寢【定公也十五】我君定公【同上年魯君之薨十一未成君而卒者三附見公薨而者九不者二啖氏曰公薨必書其所詳內事重凶變也若遇弒則不地公葬皆書惟隠公閔公不書者言賊不討如不然也未逾年君不書薨而曰卒未成君也先君未則名旣則不名未逾年不書葬無子不列序於廟也】

夫人子氏薨【隠公夫人也謂隠母桓母者非】

夫人姜氏薨【桓公夫人文姜莊公母也莊二十一】

我小君文姜【莊二十二七月乃】

夫人姜氏薨於夷【莊公夫人哀姜也僖元】

我小君哀姜【僖二○十一月乃葬】

夫人姜氏薨【僖公夫人聲姜文公母也文十六】

我小君聲姜【文十七九月乃葬】

夫人姜氏薨【宣公夫人穆姜成公母也襄九】

葬我小君穆姜【同上年四月而】

夫人姜氏薨【成公夫人齊姜也襄二】

葬我小君齊姜【同上年三月而葬】

孟子卒【昭公夫人也哀十二】

姒氏卒【定公夫人定姒哀公母也定十五】

定姒【同上年三月而葬】

【夫人之尊與君同故薨一如君禮昭夫人以吳女同姓不可書夫人姬氏卒故從其生時隠諱之稱而曰孟子卒無諡不列於廟故亦不書定夫人不書薨不書小君哀未成君而魯臣不以夫人之禮喪其君母也】

夫人風氏薨【莊公妾僖公母也文四】

葬我小君成風【文四五月葬】

夫人嬴氏薨【文公妾宣公母也宣公】

我小君敬嬴【同上年四月】

夫人姒氏薨【成公妾襄公母也襄四】

我小君定姒【同上年逾月而】

夫人歸氏薨【襄公妾昭公母也昭十一】

我小君齊歸【同上年四月葬】

【妾母借用夫人禮者四書薨書並與嫡夫人無別啖氏曰成風之後妾母皆僭用夫人禮故亦書薨以著其非諸侯不二嫡桓公母仲子猶別築宮不列於廟自文公成風之後乃有二夫人祔廟非禮也澄謂僖宣襄昭四妾母羣臣皆逢君之意而尊其母及至定哀之際君弱臣彊嗣君之母先君之嫡夫人也乃敢蔑視其君而卑其母焉甚矣魯道之衰也】

卒

宋【穆公和七年春秋始】

宋公和卒【穆公也隠二】

宋穆公【同上】

【殤公與夷桓二弒】

宋公馮卒【莊公也莊二】

宋莊公【莊三】

【閔公莊十一弒】

宋公禦說卒【桓公也僖九】

宋公玆父卒【襄公也僖二十二】

宋公王臣卒【成公也文七】

【昭公杵臼文十六弒】

宋公鮑卒【文公也成二】

葬宋文公【成三】

宋公固卒【共公也成十四】

葬宋共公【同上】

宋公成卒【平公也昭十】

葬宋平公【昭十一】

宋公佐卒於曲棘【元公也昭二十五】

葬宋元公【昭二十六】

【景公頭曼三十六年春秋終宋之君書卒者九書者六】

衛【桓公完十三年春秋始】

【桓公完隠四弒】

衛桓公【隠五賊討十五月乃】

衛侯晉卒【宣公也桓十二】

衛宣公【桓十三】

衛侯朔卒【恵公也莊二十五】

【懿公赤閔二狄所滅】

衛侯燬卒【文公也僖二十五】葬衛文公【同上】

衛侯鄭卒【成公也宣九】

衛侯速卒【穆公也成二】

葬衛穆公【成三】

衛侯臧卒【定公也成十四】

葬衛定公【成十五】

衛侯衎卒【獻公也襄二十九】葬衛獻公【同上】

衛侯惡卒【襄公也昭七】

衛襄公【同上】

衛侯元卒【靈公也哀二】衛靈公【同上】

【出公輒十二年春秋終衛之君書卒者九書者七弒而書者一】

蔡【宣公考父二十八年春秋始】

蔡侯考父卒【宣公也隠八】蔡宣公【同上】

蔡侯封人卒【桓侯也桓十七】蔡桓侯【同上】

【哀公獻舞莊十九卒於楚】

蔡侯肸卒【穆公也僖十四】

【莊公甲午文十五卒】

蔡侯申卒【文公也宣十七】

葬蔡文公【同上】

【景公固

襄三十弒】

蔡景公【襄三十】

【靈公般

昭十一楚殺之】葬蔡靈公【昭十三二十一月國復乃】

蔡侯廬卒【平公也昭二十】

葬蔡平公【昭二十】

蔡侯東國卒於楚【悼公也昭二十三】

【昭公申

哀四盜殺】

蔡昭公【哀四十一月乃成公朔十年春秋終蔡之君書卒者六書者四弒殺而書者三】

陳【桓公鮑二十三年春秋始】

陳侯鮑卒【桓公也桓五】

陳桓公【同上】

陳侯躍卒【厲公也桓十二】

陳侯林卒【莊公也莊元】

葬陳莊公【莊二】

陳侯杵臼卒【宣公也僖十二】陳宣公【僖十三】

陳侯欵卒【穆公也僖二十八】

陳侯朔卒【共公也文十三】

【靈公平國宣十弒】

陳靈公【宣十二賊討國復二十一月葬】

陳侯午卒【成公也襄四】

葬陳成公【同上】

陳侯溺卒【哀公也昭八】

葬陳哀公【同上國滅七月乃葬】陳侯吳卒【恵公也定四】

陳恵公【同上】

陳侯栁卒【懷公也定八】

陳懷公【同上】

【閔公越二十一年春秋終陳之君書卒者十書者七弒而書者一】

齊【僖公祿父九年春秋始】

齊侯祿父卒【僖公也桓十四】葬齊僖公【桓十四】

【襄公諸兒莊八弒】

葬齊襄公【莊九九月乃葬】

齊侯小白卒【桓公也僖十七】齊桓公【僖十八九月乃葬】齊侯昭卒【孝公也僖二十七】齊孝公【同上】

齊侯潘卒【昭公也文十四】

【懿公商人文十八弒】

齊侯元卒【恵公也宣十】

齊恵公【同上】

齊侯無野卒【頃公也成九】齊頃公【同上】

齊侯環卒【靈公也襄十九】

葬齊靈公【同上】

【莊公光襄二十五弒】

齊侯杵臼卒【景公也哀五】葬齊景公【同上】

【孺子荼哀六弒】

齊侯陽生卒【悼公也哀十】葬齊悼公【同上】

【簡公壬四年春秋終齊之君書卒者九書葬者八弒而書者一】

晉【鄂侯郗二年春秋始】

【哀侯光小子侯】

【侯緡武公稱】

晉侯佹諸卒【獻公也僖九】

晉侯夷吾卒【恵公也僖二十四】

晉侯重耳卒【文公也僖三十二】葬晉文公【僖三十三】晉侯驩卒【襄公也文六】

葬晉襄公【同上】

【靈公夷臯宣二弒】

晉侯黒臀卒於扈【成公也宣九】

晉侯獳卒【景公也成十】

【厲公州蒲成十八】

晉侯周卒【悼公也襄十四】

葬晉悼公【襄十六】

晉侯彪卒【平公也昭十】

葬晉平公【同上】

晉侯夷卒【昭公也昭十六】

葬晉昭公【同上】

晉侯去疾卒【頃公也昭三十】晉頃公【同上】

【定公午三十一年春秋終晉之君書卒者十書葬者六】

曹【桓公終生三十四年春秋始】

曹伯終生卒【桓公也桓十】曹桓公【同上】

曹伯射姑卒【莊公也莊二十三】葬曹莊公【莊二十四僖公赤莊二十二卒不書】

曹伯班卒【昭公也僖七】

葬曹昭公【同上】

曹伯襄卒【共公也文九】

曹共公【同上】

曹伯壽卒【文公也宣十四】

曹文公【同上】

曹伯廬卒於師【宣公也成十三】曹宣公【同上】

曹伯負芻卒於師【成公也襄十八】

曹成公【襄十九】

曹伯滕卒【武公也昭十四】

葬曹武公【同上】

曹伯須卒【平公也昭十八】

葬曹平公【同上】

曹伯午卒【悼公也昭二十七】葬曹悼公【昭二十八聲公野昭三十二不書】

【隠公甬定四不書】

曹伯露卒【靖公也定八】

葬曹靖公【同上】

【伯陽魯哀八年國亡曹之君書卒者十一書葬亦十一】

鄭【莊公寤生二十二年春秋始】

鄭伯寤生卒【莊生也桓十一】葬鄭莊公【同上】

鄭伯突卒【厲公也莊二十】

葬鄭厲公【同上】

鄭伯捷卒【文公也僖二十二】

鄭伯蘭卒【穆公也宣三】

葬鄭穆公【同上】

【靈公夷宣四弒】

鄭伯堅卒【襄公也成四】

葬鄭襄公【同上】

鄭伯費卒【悼公也成六】

鄭伯睔卒【成公也襄二】

鄭伯髠頑卒於鄵【僖公也襄七】

葬鄭僖公【襄八】

鄭伯嘉卒【簡公也昭十二】

葬鄭簡公

鄭伯蠆卒【獻公也定九】

葬鄭獻公【同上】

【聲公勝二十年春秋終鄭之君書卒者十書葬者七】

秦【文公四十二年春秋始】

【寧公出子】

【武公徳公】

【宣公成公】

【穆公任好】

秦伯防卒【康公也文十八】

秦伯稻卒【共公也宣四】

秦伯卒【桓公榮也成十四】

秦伯卒【景公厚也昭四】

葬秦景公【昭六】

秦伯卒【哀公也定九】

秦哀公【同上】

秦伯卒【恵公也哀三】

葬秦恵公【哀四】

【悼公十一年春秋終秦之君書卒者六書葬者三】

杞【武公二十九年春秋始】

【靖公共公】

【恵公】

杞子卒【成公也僖二十三】

杞伯姑容卒【桓公也襄六】葬杞桓公【同上】

杞伯匄卒【孝公也襄二十三】葬杞孝公【同上】

杞伯益姑卒【文公也昭六】葬杞文公【同上】

杞伯郁釐卒【平公也昭二十四】杞平公【同上】

杞伯成卒於防【悼公也定四】杞悼公【同上】

杞伯過卒【僖公也哀八】

葬杞僖公

【閔公維六年春秋終杞之君書卒者七書葬者六】

楚【武王熊通十九年春秋始】

【文王熊貲堵敖熊囏】

【成王頵文元弒】

【穆王商臣】

楚子旅卒【莊王也宣十八】

楚子審卒【共王也襄十三】

楚子昭卒【康王也襄二十八】

楚子麇卒【郟敖也昭元】

【靈王防昭十三弒】

楚子居卒【平王也昭二十六】

楚子軫卒【昭王也哀六】

【恵王章八年春秋終楚之君書卒者六不書葬者葬必舉號楚僭王號以避僭故削而不書】

吳【壽夢始書卒】

吳子乘卒【壽夢也襄十二】

吳子遏伐楚門於巢卒【諸樊也襄二十五】

【余祭襄二十九弒】

吳子夷末卒【昭十五】

【僚昭二十七弒】

吳子光卒【闔閭也定十四】

【夫差十五年春秋終吳之君書卒者四吳亦僭稱王又未能用夏禮變蠻俗其死無諡故不可書】

滕

滕侯卒【隠七】

滕子卒【宣九】

滕子卒【成十六】

滕子原卒【成公也昭三】

葬滕成公【同上】

滕子寧卒【悼公也昭二十八】葬滕悼公【同上】

滕子結卒【頃公也哀四】

葬滕頃公【同上】

滕子虞母卒【隠公也哀十一】葬滕隠公【同上】

【滕之君書卒者七書葬者四】

薛

薛伯卒【莊三十一】

薛伯谷卒【獻公也昭三十一】葬薛獻公【同上】

薛伯定卒【襄公也定十二】

葬薛襄公【同上】

薛伯夷卒【恵公也哀十】

葬薛恵公【同上】

【薛之君書卒者四書葬者三】

邾

邾子克卒【莊十六】

邾子瑣卒【莊二十八】

邾子蘧蒢卒【文十三】

邾子貜且卒【成十七】

邾子牼卒【襄十七】

邾子華卒【悼公也昭元】

葬邾悼公【同上】

邾子穿卒【莊公也定三】

葬邾莊公【同上】

【邾之君書卒者七書葬者二】

莒

莒子朱卒【成十四】

莒子去疾卒【昭十四】

【莒之君書卒者二莒棄周禮死無諡故不書葬】

許

許男新臣卒【穆公也僖四】葬許穆公【同上】

許男業卒【僖公也文五】

葬許僖公【文六】

許男錫我卒【昭公也宣十七】葬許昭公【同上】

許男卒於楚【靈公也襄二十八】

葬許靈公【同上】

【悼公買

昭十九弒】

葬許悼公【同上】

許男成卒【元公也哀十三】

葬許元公【同上】

【許之君書卒者五書者亦五弒而書葬者一】

宿

宿男卒【隠八】

【宿之君書卒者一宿防國服從於宋故隠元年魯宋盟於其國至八年而告喪於魯以後經不再書蓋莊十年宋人遷宿自是爲宋私屬不復列於諸侯矣】

【以上書諸侯之卒者十八國禮雲天子曰崩諸侯曰薨大夫曰卒諸侯國君之薨但書曰卒何也春秋魯史臣薨者我君之有凶變也臣子愛敬於君所不願聞故諱辟其名而於他國君薨俾降從大夫但書曰卒也鄰國生則有朝防相見聘問往來之禮死則在彼告終稱嗣而在此往弔其喪往防其也凡經不書卒由彼不訃不書葬由此不防也亦或有因他故者而大槪不出乎是】尹氏卒【尹邑不稱名者蓋天王崩爲諸侯之主凡天子諸侯之大夫有當書名者無君在上則例皆不名隠三】

王子虎卒【陸氏曰無采地但言王子澄按虎卽僖二十九年盟於翟泉之王人也王朝一命之下士故不稱名而稱人至文三年又八年矣疑已升爲三命之上士故書氏名而亦有諡諡爲文公也或謂王子非氏但以其屬之貴而書則不當書卒亦不當有諡也文三】

劉捲卒【趙氏曰畿內諸侯不同列國故不言劉子捲卒澄按劉者邑其爵爲子卒不稱爵而稱名蓋畿內之國厭於王故以邑配名與三命之氏配名者略等也定四】

劉文公【同上年趙氏曰天子畿內諸侯列國】

【不當與行交往之禮今防其非禮也】

【以上書王臣之卒者三趙氏曰王臣無外交之禮死而赴告非禮也故書以譏澄按三王臣三書卒各一例】

公子益師卒【隠元】○無駭卒【公子某字展者之孫也隠八】○挾卒【隠九】

【三臣之族世未詳益師隠公先君之命卿無駭挾未三命非卿也書卒者蓋隠公攝立謙讓不自命卿而以再命之大夫攝卿無駭再命稱名而官司空且帥師是居卿位行卿事矣挾疑亦是大夫攝卿故並書卒至桓莊之時若柔若溺𨿽防盟防伐而不書卒再命之大夫非卿故也益師無駭挾三人之外有四族六氏其世可考譜以明之與隠桓兄弟者爲一世莊二閔僖三文四宣五成六襄七昭定八哀九十二公凡九世云】

公子彄卒【僖伯也孝公之子隠五】○【公孫達辰伯也彄之子一世】○臧孫辰卒【文仲也彄之孫達之子二世文十】○臧孫許卒【宣叔也辰之子三世成四】○【臧孫紇武仲也許之子四世】

【孝公之族一氏書卒者三】

【公子慶父共仲也桓公之子二世】○公孫敖卒於齊【穆伯也慶父之子三世文十四】○【仲孫谷文伯也敖之子四世】○仲孫蔑卒【獻子也谷之子五世襄十九】○仲孫速卒【莊子也蔑之子六世襄二十二】○仲孫羯卒【孝伯也速之子七世襄三十一】○仲孫貜卒【僖子也羯之子八世昭二十四】○【仲孫何忌懿子也貜之子九世】○【仲孫彘武伯也何忌之子十世】

公子牙卒【僖叔也桓公之子二世莊三十】○公孫玆卒【戴伯也牙之子三世僖十六】○叔孫得臣卒【莊叔也玆之子四世宣五】○叔孫豹卒【穆子也得臣之子五世昭四】○叔孫婼卒【昭子也豹之子六世昭二十五】○叔孫不敢卒【成子也婼之子七世定五】○【叔孫州仇武叔也不敢之子八世】○【叔孫舒文子也州仇之子九世】

公子季友卒【成季也桓公之子二世僖十六】○【公孫無逸季友之子三世】○季孫行父卒【文子也季友之孫無逸之子四世襄四】○季孫宿卒【武子也行父之子五世昭七】○【季孫紇悼子也宿之子六世】○季孫意如卒【平子也紇之子七世定四】○季孫斯卒【桓子也意如之子八世哀二】○【季孫肥康子也斯之子九世】

【桓公之族三氏書卒者十六仲孫氏五叔孫氏六季孫氏四】

公子仲遂卒於垂【襄仲也莊公之子三世宣八】○【公孫歸父仲遂之子四世】○仲嬰齊卒【歸父弟爲兄後四世成十四】

【莊公之族一氏書卒者二】

公弟叔肸卒【恵伯也文公之子四世宣十七】○公孫嬰齊卒於貍脤【聲伯也叔肸之子六世成十七】○叔老卒【齊子也嬰齊之子七世襄二十二】○叔弓卒【敬子也老之子八世昭十四】○叔輒卒【弓之子九世昭二十】○叔鞅卒【弓之子九世昭二十三】○叔詣卒【輒之子十世昭二十】

【九】○【叔還詣之子十一世】○【叔靑還之子十二世】

【文公之族一氏書卒者七】

【以上書魯臣之卒者三十一人趙氏曰卿不書葬降於君也魯卿凡四十三人書族而不書卒者五公子慶父公子翚單伯公子結叔彭生也啖氏曰柔弱不書卒非命卿也公孫歸父叔孫僑如不書卒出奔故也仲孫何忌叔孫州仇叔還獲麟時卒也餘三十一人並書卒】

齊王姬卒【莊二】

【以上書王女之卒者一谷梁傳曰爲之主者卒之啖氏曰魯主昬公爲之服故書卒不書者不爲之服也澄按禮記云齊告王姬之喪魯莊公爲之大功詳記文之意則禮經本無爲王姬服之禮莊公因齊之來告喪特爲之服姊妹之服以媚齊也故書以譏其非】

紀伯姬卒【莊四】

齊侯葬紀伯姬【同上】紀叔姬卒【莊二十九】

葬紀叔姬【莊三十】

伯姬卒【僖九】

鄫季姬卒【僖十六】

子叔姬卒【文十二】

杞叔姬卒【成八】

宋伯姬卒【襄三十】

宋共姬【同上】

【以上書魯女之卒者七書者三啖氏曰內女之不書書者皆非常也澄按內女之卒其書者亦皆非常啖氏但以爲嫁爲諸侯之夫人尊同則公爲之服故書考經意蓋有未然者】

葬

【各已附見於崩薨卒之下】

含襚賵賻

【王使榮叔歸含且賵天王使宰咺來歸恵公仲子之賵秦人來歸僖公成風之襚武氏子來求賻並已見前人紀篇天王下賔禮篇來例之末今不重出】

奔喪防葬

邾子來奔喪【定十五】

滕子來防【襄三十一○定十五】

【王使叔服來防王使召伯來防葬已見人紀篇天王下賔禮篇來例之末今不重出】

春秋纂言總例卷六

欽定四庫全書

春秋纂言總例卷七

元吳澄撰

吉禮

郊

四月三卜郊不從乃免牲【襄七】

四月四卜郊不從乃免牲【僖三十一】

四月四卜郊不從乃不郊【襄十一】

四月四卜郊不從乃不郊【成十】

正月郊牛之口傷攺卜牛牛死乃不郊【宣三】

正月鼷防食郊牛角攺卜牛鼷防又食其角乃免牛不郊【成七】

正月鼷防食郊牛牛死攺卜牛四月辛亥郊【定十四】正月鼷防食郊牛角攺卜牛四月辛巳郊【哀元】九月辛丑用郊【成十七】

【經書天神之祀此其一趙氏曰郊者天子所以事上帝也魯曷爲有之成王尊周公故錫天子之禮不於日至避王室也卜用夏正於農耕之始也啖氏曰天子以冬至祭上帝又以夏之孟春祈谷於上帝謂之郊魯以周公之故得以孟春祈谷於郊郊皆用辛二月卜三月上辛不吉則卜中辛又不吉則卜下辛陸氏曰卜三旬皆不吉則不郊凡牲必養二牲一以祀上帝一以祀后稷帝牛有變則攺卜稷牛以代之而別以他牛爲稷牛者卜稷牛不吉及稷牛又死亦皆不郊凡不郊皆卜免牲卜免牲吉則免之不吉則但不郊而已不敢免系牲待明年元牲時不用未成牲曰卜牲傷者亦曰牛澄按經之書郊者九違者四牛災者四非時大不敬者一�魯郊𨿽僭然行之已久視爲常事故亦不書惟卜之不從牛之有變及時之大異於常而後書因以見其僭郊之非禮也三卜不從而不郊正也三不吉而至四卜四不吉而乃免牲瀆甚矣牛災洊作亦可見魯郊之僭鬼神亦弗之與也四月之郊固爲不時然猶是夏時之春也九月則孟秋建申之月豈郊之時乎不卜日不卜牲而彊用其禮焉故特書曰用非時之甚不敬之大也】

雩

大雩【二十】

【七月上辛大雩一季辛大雩附趙氏曰季辛不言大從上文可知也昭二十五八月大雩四○僖十一○襄二十八○昭三○昭二十四】

【九月大雩七○僖十三○襄八○襄十七○昭六○昭十六○定元○定七】

【秋大雩七○桓三○成三○襄五○襄十六○昭八○定七○定十二】

【冬大雩一○成七】

【經書天神之祀此其二雩祀爲祈澤設諸侯雩於境內山川則祭地示也惟天子雩於上帝者爲祀天神魯郊旣僭王禮故其雩祀亦僭王禮經特書曰大雩以表其爲天子祀上帝之雩而非諸侯祭山川之雩也左傳謂龍見而雩過則書龍見者孟夏建已之月經無書六月雩者蓋得禮則不書七月八月九月則皆過時故書也書秋者史失其月然不出乎七八九之三月書冬則建酉之月谷已成熟尢爲非時也魯有舞雩壇蓋祀帝於壇如郊焉而用盛樂歌舞於壇上故名其壇爲舞雩而日亦如郊之用辛也月令大雩帝在仲夏彼蓋秦禮與古異】

社

日食鼓用牲於社【莊二十五○莊三十○文十五】

大水鼓用牲於社於門【莊二十五】

【經書地示之祭此其一社者祭地示也其祭存常祭其日有常日其事爲常事故皆不書經所書社凡四非爲社書也以遭日食大水之變而乃用牲於社爲非禮故書爾】

望

乃免牲猶三望【僖三十一】

乃不郊猶三望【宣三】

乃免牛不郊猶三望【成七】

【經書地示之祭此其二望者望祭山川也天子祭四望謂望東西南北四方之山川而祭之毎郊祀上帝必望祭山川天子郊禮舉則祭四望魯諸侯也以成王之賜𨿽許用王禮然郊祀不得用冬至而但得爲孟春之郊郊後不得祭四望而闕其一方但祭三望皆殺於王禮也望祭在郊祀之後因郊而望也郊禮旣廢則望禮可以不舉魯旣不郊而猶三望故書以譏其非傳云猶者可以已之辭也又云不郊亦無望可也】

禘

禘於太廟【禘者廟享之大禮自昔帝王之興推其基業功徳之所起者爲太祖太祖居第一廟曰太廟其尊蔑以加矣猶以報本反始之意爲未足又推太祖之所自出追享於太祖之廟而太祖降居子孫之位以配食是之謂禘后稷爲周太祖后稷出自帝嚳故禘嚳於太祖后稷之廟而以後稷配嚳也成王賜魯得禘則以文王爲周公所自出故禘文王於太祖周公之廟而以周公配文王也逸禮有禘於太廟禮今篇名存而其禮亡】用致夫人【禘於太廟之禮𨿽大然經不書所以書者因用致夫人之非禮而書也用致夫人義見經注此不重釋僖八】○吉禘於莊公【夫禘者追享無廟之上世位於太廟之尊位而本廟之正主降居卑位以配食也此乃享新祔之莊公於其廟而已非別有所追饗而降莊公爲配食也然則何以謂之禘欲尊莊公故僭用禘禮之盛樂於其廟而因名之曰禘爾非禘而曰禘書之以見僭用禘樂竊用禘名之罪喪未二十七月而遽吉祭故加吉字於禘之上新祔未可以稱宮故不曰莊宮而曰莊公其時閔公幼事出亂臣淫妻之所爲無知不孝非禮非義而其名非實一舉而五惡具書法五字諸罪畢見眞聖筆也閔二】

【經書人鬼之享此其一按吉禘於莊公有禘之名無禘之實𨿽是僖公以前事因其竊用禘名而附於僖公禘太廟之後以著其非焉】

祫

大事於太廟【大事者祫也祫亦廟享之大禮亞於禘者也天子四親廟之上有二祧廟四親二祧爲三昭三穆矣太祖之廟而七二祧之上親盡廟毀不與時享矣若有功徳則別立爲宗其廟百世不毀與太祖同非百世不毀之宗者其主皆藏於太廟之夾室三年一祫則太祖而下祧廟而上毀廟之主皆合食於太廟是之謂祫斯禮也天子有之諸侯則否魯旣得禘又得祫是以毀廟之主亦有時合食於太祖之廟經所書大事於太廟是也先儒名此禮爲大祫蓋以又有時享之祫故加大字以別於時祫有祫者四親廟之主共享於太廟而毀廟之主不與也今正其名不以時享之祫爲祫惟此大祫得專祫之名旣専其名則不須加大字以別之也】躋僖公【有事於太廟之禮𨿽大然經亦不書所以書者因躋僖公之非禮而書也文二】○從祀先公【從者順也先公謂閔僖二公也文公時躋僖公於閔公之上後君位於前前君位於後是爲逆祀今再復閔公位僖公之上而昔之逆者順矣故曰從祀定八】

【經書人鬼之享此其二因躋僖公而附從祀先公於後以備一事之始終】

時享

六月辛巳有事於太廟【大事者祫享之大禮也有事者時享之常禮也先儒名此爲時祫禮記孔氏疏云迎髙曽祖禰於太祖之廟合祭秦溪楊氏云爲四時禴祠烝嘗祭羣廟禮煩乃於太祖之廟合髙曽祖禰之主共祭之澄按時享之禮或分享於五廟或合享於太廟分享煩而難合享簡而易合享則書有事於太廟分享則書四時祭名或分或合均爲時享故今謂此禮不得名爲祫也】仲遂卒於垂壬午猶繹萬入去籥【有事於太廟常事不書爲卿卒猶繹之非禮而書也宣八】

二月癸酉有事於武宮【諸侯惟祭禰祖曽髙四親廟成公之時宣公文公僖公閔公爲親廟上距武公十二世矣廟已久毀乃於戰鞌之後復祭其廟武公旣有廟則亦以時而行享禮故書有事於武宮】籥入叔弓卒去樂卒事【有事於武宮本不書因爲叔弓卒於祭所其事非常故書昭十五】

正月己夘烝五月丁丑烝【建子之月冬烝得禮無譏爲下建辰之月再烝非時而黷祀故先書正月之烝以起下文桓八】

八月壬申禦廩災乙亥嘗【趙氏曰譏不時又不攺卜也澄按不時謂夏之季夏而秋嘗也攺卜謂禦廩災之後當用攺卜次月之日也桓十四】

【經書人鬼之享此其三按王制所紀四時禴祠烝嘗之禮或特或祫程子云祭諸廟禮煩故每年四祭之中三祭合食於祖廟張子雲天子七廟一日而行則力不給故禮有一特一祫之說特則祭一祫則徧祭春祭髙祖夏祫羣廟秋祭曽冬又祫來春祭祖夏又祫秋祭禰冬又祫秦溪楊氏云張子一特一祫之說𨿽可通但言特者只祭一廟遺其餘廟恐有所不安不若程子之言簡而意備澄謂程子之言𨿽簡而意亦未備蓋不言七廟之享是一日而行禮乎抑各日而行禮乎一日行禮則力不給若各日行禮諸廟皆須卜日齋戒必兩三月始可畢七廟之祭若諸廟不復卜日齋戒但連日接續行禮亦精神困憊無復可交神明今以張子特則祭一之說而釋之曰祭一者謂人君自祭此一廟也余廟則大臣攝行其人君自祭之廟今年一時祭髙一時祭曽明年一時祭祖之時祭禰周而復始四時四享一年特祠特嘗一年特禴特烝不專是春秋特而夏冬祫也如此庶幾近之又按有事於武宮叔弓涖事亦是以臣攝行君不在也姑附論於此俟精深於禮者議之】

廟【公羊傳曰周公穪太廟魯公稱世室羣公穪宮】

取郜大鼎於宋納於太廟【桓二】

【經書太廟者四其三見前並此凡四】

世室屋壊【文十三】

【經書世室者一左氏谷梁世作大非也今從公羊】

立宮【定元】○立武宮【成六】○丹桓宮楹【莊二十三】○刻桓宮桷【莊二十四】○桓宮僖宮災【哀三】○新宮災【成三】○考仲子之宮【隠五】

【經書宮者八宮一武宮二其一見前桓宮三僖宮一新宮一仲子之宮附見】

主

作僖公主【此主謂栗主也桑主作於虞祔之時栗主作於小祥之時旣有栗主則埋其桑主僖公三十三年十二月薨文公元年十二月及一期矣二年二月喪已十五月始作粟主怠慢於喪事無孝敬之心也文二年三月丁丑】

【天子諸侯之廟享必有主故以此附於宮廟之後】

告朔

閏月不告朔猶朝於廟【趙氏曰天子常以今年冬頒明年正朔於諸侯諸侯受之每月奉月朔甲子以告於廟所謂稟正朔也文公以閏非正不行告朔禮但以其朔日至廟拜謁而已不告朔而至廟謁故譏之文六】○五月公四不視朔【文公齊昭公之壻也文十四年齊昭公卒其弟懿公商人弒昭公之子捨而簒立執魯臣魯女以辱魯又侵伐不已文公遣季文子往求盟齊懿弗與之盟要文公親出文公憚於一往托爲有疾以詐齊而不視其年二月三月四月五月之朔詐穪有疾不能出乃遣襄仲納賂求盟而後得盟旣盟之後又復來伐至十七年文公彊勉一出親與齊懿盟而後得免侵伐次年齊懿被弒矣視朔者告朔朝廟畢退而視朝聴政也前時閏月𨿽不告朔而朝廟聴政自若今旣詐齊而不視朔則不告朔不朝廟可知文十六】

【告朔者一月一至太廟也故亦附於宮廟之後】

【初獻六羽隠五肆大眚莊二十二】

【以上事之無例可附者二附綴八十八例之終云】

春秋纂言總例卷七﹤經部﹐春秋類﹐春秋纂言﹥

欽定四庫全書

春秋纂言卷一

元吳澄撰

春秋

【杜氏曰春秋者魯史記之名史之所記必表年以首事年有四時故錯舉以爲所記之名也孔氏曰不可徧舉四時爲書號言春足兼夏言秋足見冬故錯互舉春秋二字名𨿽春秋實包冬夏永嘉陳氏曰謂之春秋者其書法以四時冠月也澄按春秋之立名由魯歷遞遷四時之序以春爲一歲之始以秋爲中歲之始史記記一歲四時之事故舉四時之二始以名之也古者天子之太史掌記事掌治歷一官而兼二職歷以協天序於當時事以傳人治於後世諸侯𨿽有史掌記事而已歷則天子所頒也晉楚最爲大國各有史記一名乘一名檮杌不聞二國有歷也惟魯之史記名春秋而周曆之外別有魯歷亦名春秋歷至漢猶存是魯國之史不止記事又作歷矣記事宜也作歷僭也僭則天子何以不禁曰魯歷𨿽僭然奉周正朔但移春於歲首之爲非耳夫移春於歲首則一歲之時自春始夏次秋次而冬終焉四時之序甚順而以爲非何也曰在夏則可在周則不可其不可者何也周之歲首乃仲冬季冬不可以爲春仲夏季夏不可以爲秋也移夏之四時加於周之十二月此魯歷之非於天時𨿽不合於王正則不戾是以莫之禁也夫子修經因其名據其實而書之以著其非抑使後世知建子之正不如建寅之正於天時之序爲順也其答顏淵爲邦之問所以曰行夏之時】

隠公【名息姑惠公夫人孟子之娣聲子所生長子也在位十一年】

元年【公羊氏傳曰君之始年也澄曰謂第一年也不稱一年而稱元年何也一乃數之始莫之或先然但謂之一則不見其有異尊其在始特立殊稱以一年爲諸年之首故變一稱元元者首也○是年己未周平王四十九年○蔡宣公考父二十八年○曹桓公終生三十五年○衛桓公完十三年○晉鄂侯郤二年曲沃莊伯鮮十一年○鄭莊公寤生二十二年○陳桓公鮑二十三年○杞武公二十九年○宋穆公和七年○齊僖公祿父九年○秦文公四十四年○楚武王熊通十九年】

春【公羊傳曰春嵗之始也澄曰經所書春蓋斗柄建子建丑建寅之月前兩月未是春惟三月建寅乃夏時之孟春也按一嵗十二月天气𨿽肇始於子而人事則肇功於寅故唐虞夏之敬授人時皆以建寅之月爲嵗首商代夏周代殷攺正朔以新天下之耳目而一其心故商之嵗首建丑周之嵗首建子漢書律曆志記商周事有殷曆周曆爲據而又參之以四分三統二歷於成湯之十三年曰商十二月乙丑朔旦冬至又曰後九十五嵗十二月甲申朔旦冬至冬至在商之十二月是商歷攺夏之十二月爲正月也於武王克商之嵗曰是嵗大寒中在周二月己丑晦閏月庚寅朔三月二日庚申驚蟄驚蟄夏正月之中气也又曰周公攝政五年正月丁巳朔旦冬至而左氏傳僖公五年正月辛亥朔昭公二十年正月己丑朔皆日南至禮記記孟獻子之言亦曰正月日至可以有事於上帝冬至在周之正月大寒在二月驚蟄在三月是周曆攺夏之十一月爲正月也商周𨿽攺月數天之四時則不可攺故商之正月猶爲冬二月三月四月乃爲春也周之正月二月猶爲冬三月四月五月乃爲春也前代曆書至漢猶存者凡六黃帝歷顓頊歷夏曆殷曆周曆魯歷是也以非儒家書故得免於秦火周旣有歷而魯自造歷魯歷𨿽從周王正朔然以春爲一嵗之始於是攺建子丑寅之月爲春建夘辰巳之月爲夏建午未申之月爲秋建酉戌亥之月爲冬此魯歷之變常也夫用夏正則春爲嵗始用周正則嵗始非春也魯以周之嵗始爲春而遞遷一嵗十二月之時則四時紊矣夫子因而書之譏也後漢陳寵云建寅月人正夏以爲春建丑月地正商以爲春建子月天正周以爲春考之未詳者也商周攺十二月十一月爲正月而已曷嘗以之爲春哉周官謂建子之月爲正月建寅之月爲正嵗而其間所謂春夏秋冬及孟仲季月一循夏時之舊月攺時不攺也豈非以月爲王之正朔可隨世代更新時乃天之气序一定有常而不可變易也歟尙書多方召誥多士顧命等篇所紀之月皆周月也而不記時蓋以天時一定未嘗變易有月則時可知也漢後史文月數壹是夏正書正二三月則知其爲春書四五六月則知其爲夏七八九月之爲秋十與十一十二月之爲冬亦然不待表其時也非若魯歷紊天時之定序而月非其時故春秋必以魯所攺之時加於月上以著其時之失正司馬遷史記凡書月則月上不言時書時則時下不言月合於尙書之書法】

王正月【公羊傳曰先王而後正月王正月也左氏傳曰正周正月谷梁氏傳曰元年𨿽無事必舉正月謹始也薛氏曰舊史之制月不系時言月則時可知也春秋月必系時而加王於春之首月明王正反天時也春非夏時月數猶遵乎王正也周正建子以建寅爲正嵗時猶用夏也魯變四時之序加春於建子舎周之舊也春秋常事不書書變常也永嘉陳氏曰周史言時皆夏時也言月皆周月也時皆夏時於周官見之月皆周月於書見之以夏時冠周月則魯史也非周之舊也夫子修春秋毎孟月書時以見魯史每正月書王以存周正也項氏曰春非春也正月非正月也澄曰元年春謂魯公元年私攺之春非天時一定之春也王正月謂周王天正建子之正月非正嵗建寅之正月也王者時王謂周也故左氏以周釋王旣以見所書之正月爲時王之所攺又以見侯國之史記奉王朝之正朔也書一王字該此二義正月嵗之第一月也正猶長也以一月爲諸月之長故變一稱正與元年變一稱元之義同按桓文宣成襄昭哀七公皆以元年正月卽位隠莊閔僖四公𨿽不行卽位禮其日亦見羣臣是爲新君嵗首見羣臣之始故𨿽無事必存其首月不與常年同也若常年之首月有事則書無事則不書非元年之比也惟定公元年無正月者定未卽位魯國無君故也】三月

公及邾儀父盟於蔑【凡書邾小邾公羊並作邾婁後不重出蔑毋結切公羊谷梁作昧○公羊傳曰及者與也防及曁皆與也及我欲之曁不得已也谷梁傳曰不言邾子未爵命也左傳曰公攝位而欲求好於邾故爲蔑之盟髙氏曰隠自謂爲桓而立內懼諸大夫之不已恱外慮諸屬國之不已從而邾以附庸有不相得於是首與邾盟杜氏曰邾今魯國鄒縣蔑姑蔑魯國卞縣南有姑城趙氏曰儀父名也魯季孫行父晉荀林父等以父爲名澄曰宋公玆父齊侯祿父蔡侯考父皆名也附庸之君未爵命例書名如郳犂來介葛盧是也其後莊十六年經書邾子克卒蓋王命以子爵攺名克如楚圍旣爲君而攺名防棄疾旣爲君而攺名居也凡盟例皆書日此不日者史文闕下及宋盟宿同盟謂以要約之辭質於神以明其信也周官有司盟之職邦國有疑則防同而盟孔氏曰盟者殺牲防血告誓於神若有背違令神加殃如此牲也先鑿地爲方坎殺牲於坎上割牲取左耳盛以珠盤又取血盛以玉惇用血爲盟書成乃防血讀書鄭氏曰盟辭書於防讀其書以告神坎其牲加書於上而埋之程子曰盟誓以結信出於人情先王所不禁後世諸侯交相盟誓亂世之事也張氏曰司盟之設聖人蓋爲諸侯之仇怨不釋者設耳殆衰世之意聖人立法常關盛衰故不得已而建此官以待之也屢盟之長亂自幽厲以來惡之矣況春秋諸侯之紛紛乎陵陽李氏曰先儒謂魯侯爵而其君稱公此臣子之辭春秋從周之文而不革者按聘禮大射儀燕禮五等諸侯皆稱公而公食大夫禮又以名篇則謂君爲公禮之正也】

夏【此所謂夏蓋建卯建辰建巳之月前二月未是夏惟六月建巳乃夏時之孟夏也】

五月

鄭伯克段於鄢【克公作尅鄢音偃趙以鄢爲鄔○左傳曰鄭武公娶於申曰武姜生莊公及段莊公寤生惡之愛段欲立之亟請於武公弗許及莊公卽位爲之請制公曰制巖邑也他邑惟命請京使居之謂之京城太叔旣而太叔命西鄙北鄙貳於己又收貳以爲已邑至於廩延完聚繕甲兵具卒乘將襲鄭公聞其期命子封帥車二百乘伐京京叛段入於鄢公伐諸鄢出奔共谷梁傳曰克者何見段之有徒眾也殺世子母弟目君目君甚鄭伯之處心積慮成於殺也趙氏曰克者能勝之名非命卿例不書公子非獨段也鄢當作鄔鄭地也在緱氏縣西南十一年王取鄔劉蒍邘之田於鄭乃屬周傳寫誤爲鄢字京至鄔非逺又是鄭地段有徒眾故曰克鄢今潁川鄢陵若逺走至鄢卽已出境無復兵眾何得言克傳又曰自鄢出奔共自鄔過河向共城爲便路若已南行至鄢陵不當奔共也胡氏曰姜氏當武公存之時嘗欲立段矣及公旣歿姜以國君嫡母主乎內段以寵弟多才居乎外恐其將爲後患也故授之大邑縱使失道以至於亂然後以叛逆討之則國人不敢従姜氏不敢主而太叔屬籍當絕不可復居父母之邦此鄭伯之志也】

秋【此所謂秋蓋建午建未建申之月前二月未是秋惟九月建申乃夏時之孟秋也】

七月

天王使宰咺來歸惠公仲子之賵【咺況阮切賵芳仲切音諷○公羊傳曰惠公隠之考也仲子桓之母也喪事有賵車馬曰賵貨財曰賻衣被曰襚隠爲桓立故以桓母之喪告於諸侯言惠公仲子兼之也谷梁傳曰其志不及事也澄曰王之上加天者儀禮傳云臣之所天者君也周王爲眾侯國之君侯國以王爲天也若王朝之史記則但稱王故尙書王不稱天此侯國之史記故稱王曰天王也宰氏咺名天子之上士三命稱氏稱名如叔服劉夏與石尙趙氏曰宰咺是氏名如宰予之類王士來魯例書氏名石尙是也孫氏曰天王賵惠公則可兼仲子則不可文九年秦人來歸僖公成風之襚與此義同譏其不及事而又兼之也張氏曰啖趙劉程諸說以惠公仲子爲妾系君僖公成風爲妾系子今按惠公以去年薨而仲子之卒經無明文則亦卒於去年也何以獨歸仲子而不歸惠公乎公羊之說得之】

九月

及宋人盟於宿【左傳曰惠公之季年敗宋師於黃公立而求成焉公羊傳曰孰及之內之微者也谷梁傳曰宋人外卑者也劉氏曰盟者國之大事豈微者所屍乎苟有兩微者盟春秋固不書之趙氏曰凡盟不目內皆指公也呂氏曰隠公以諸侯之尊而下與他國之臣盟苟徇目前之利無恥也髙氏曰桓宋出也公懼宋故與宋合杜氏曰宋今梁國睢陽縣澄曰宋人宋臣之一命者蓋士也宿小國風姓東平無鹽縣也杜氏謂盟以國地者國亦與盟竊謂宿微國宋之附庸猶宋邑也魯求成於宋故往就宋之境內而盟於宿爾微國非能有所利害魯宋何爲使之與盟乎】

冬【此所謂冬蓋建酉建戌建亥之月前二月未是冬惟十二月建亥乃夏時之孟冬也】

十有二月

祭伯來【祭側界切○左傳曰非王命也谷梁傳曰寰內諸侯非有天子之命不得出防諸侯不外交也澄曰祭畿內邑伯爵天子六命之卿稱邑爵王臣出使侯國當有王命其來必有其事祭伯上不言天王使來下不言爲何事是無王命而私行也】

公子益師卒【公子氏益師名二命之卿魯孝公之子不曰史失之海陵胡氏曰益師字眾父眾仲其後春秋於外諸侯書卒書葬與魯君夫人同於內大夫書卒而不書葬詳略之差等也君之卿佐是謂股肱故問其疾弔其喪賵其葬必厚其送終之恩此春秋書大夫卒之防也髙郵孫氏曰內大夫見於經者四十有七卒者三十不書卒者十有七或弒賊或出奔或君不親臨或賻贈不加恩不及則不卒或卒於春秋之後也】

【經書月六書日無據唐開元大衍歷追算正月辛亥朔大庚申冬至二月辛巳小三月庚戌大四月庚申小五月乙酉大六月己卯小傳五月辛丑在六月七月戊申大八月戊寅大九月戊申小十月丁丑大十一月丁未小傳十月庚申在十一月十一月丙子大程氏公說曰自三統至欽天正月朔或辛亥或庚戌壬子視大衍前後差一日以傳五月辛丑十月庚申考之則正月朔非辛亥故杜預遷就以辛巳爲朔若從辛巳則冬至不在正月周曆𨿽差不如是之甚意者差閏只在今年而杜考之不詳爾周曆惟閏法多差在當時左氏已屢譏其失閏則後世自難考正今止以大衍立法經傳日月合者標其日於月下不合者則注其差云澄按杜預作長歷以追合經傳日月多是遷就故程氏作春秋分記用大衍歷今從之附注气朔於各年之後𨿽多不合然姑存大槪俟後世通歷者考焉】

二年【庚申平王五十年○蔡宣二十九○曹桓三十六○衛桓十四○晉鄂三○鄭莊二十三○陳桓二十四○武三十○宋穆八○齊僖十○秦文四十五○楚武二十】

春【例不書月者但書時】

公防戎於潛【左傳曰修惠公之好也戎請盟公辭漢孔氏曰此戎蓋帝王所羈縻居九州之內胡氏曰費氏稱淮夷徐戎蓋徐州之戎在魯之東郊趙氏曰以國舉不書爵號君臣同詞劉氏曰戎者戎之君也不以君稱之外之也張氏曰書戎以外之防狄防吳放此】

夏

五月

莒人入向【向舒亮切○左傳曰莒子娶於向向姜不安莒而歸莒人入向以姜氏還澄曰莒子爵已姓今宻州莒縣人謂莒大夫小國之大夫一命稱人入謂攻破其城矣入其國也有兵旣入而遂滅其國者有兵𨿽入而不滅其國者向小國姜姓炎帝之後杜氏曰龍亢縣東南有向城張氏曰漢志向屬沛郡寰宇記屬應天府谷孰縣孫氏曰隠桓之際國無大小用師皆專行】無駭帥師入極【駭吁楷切谷作侅後同○無駭魯再命之大夫凡再命則稱名三命則書氏書名帥師用大眾也極附庸小國張氏曰擅興大眾陵暴小國義與入向同】

秋

八月

庚辰公及戎盟於唐【左傳曰戎請盟復修戎好也杜氏曰唐魯地髙平方與縣北有武唐亭張氏曰今單州魚臺縣也諸侯防盟皆期約行禮之日然防未有書其日者至於盟必詳其月與日以其相與約信或尋或寒皆考於此有國者之所謹也前此蔑宿之盟不書日久逺失之爾程子曰戎猾夏而與之盟非義也】

九月

紀裂繻來逆女【裂公谷並作履繻音須○杜氏曰紀國在東莞劇縣張氏曰漢屬北海郡今屬靑州壽光縣澄曰裂繻紀卿紀𨿽侯爵其國削弱同於小國其卿再命稱名女在父母之國故稱女諸侯娶妻皆當親迎裂繻卿也而代爲君逆非禮也公谷並云譏不親迎是也郯氏曰諸侯親迎常事不書左氏以卿逆爲合禮誤矣髙氏曰詩稱大姒之家在渭之涘文王娶之親迎於渭蹶父之女嫁於韓侯韓侯迎之於蹶之裏魯哀公問於孔子曰冕而親迎不已重乎孔子對曰合二姓之好繼先聖之後爲天地社稷宗廟之主君曷謂已重乎諸侯親迎自古而然惟天子之尊使三公逆也】

冬

十月

伯姬歸於紀【伯者長女也蓋惠公之女卽裂繻所逆者婦人內夫家故以出嫁爲歸啖氏曰內女嫁歸爲夫人則書陸氏曰以尊卑敵公爲之服故書其歸】

紀子伯莒子盟於宻【伯左作帛○孫氏曰紀本侯爵此稱子伯闕文也程子曰當作紀侯某伯莒子澄按子伯二字或是侯字之誤蓋離盟非防盟也杜氏曰宻莒邑城陽淳於縣東北有宻鄕】

十有二月

乙卯夫人子氏薨【谷梁傳曰夫人者隠之妻也卒而不書葬夫人之義從君者也張氏曰婦人從君故君存則葬禮未備待君薨而合袝也澄按子姓宋女也薨者上墜之聲】鄭人伐衛【左傳曰鄭共叔之亂公孫滑出奔衛衛人爲之伐鄭取廩延鄭人伐衛討公孫滑之亂也杜氏曰衛國在汲郡朝歌縣張氏曰今濬州黎陽縣澄曰衛侯爵鄭𨿽伯爵次國同於大國稱人者蓋其一命之士伐者聲其罪而興師也】

【經書月五書日二大衍歷正月丙午朔小乙丑冬至二月乙亥大三月乙巳小四月甲戌大五月甲辰小六月癸酉大七月癸卯小八月壬申大初九日庚辰九月壬寅小十月辛未大十一月辛丑大三十日庚午霜降閏月辛未小十五日乙丑立冬十二月庚子大旦日小雪十六日乙卯長歷八月壬寅朔無庚辰】

三年【辛酉平王五十一年崩○蔡宣三十○曹桓三十七○衛桓十五○晉鄂四○鄭莊二十四○陳桓二十五○杞武三十一○宋穆九卒齊僖十一○秦文四十六○楚武二十一】

春

王二月【每嵗春字之下書月必加王字以見此月數乃時王之所攺定程子曰月王月也事在二月則書王二月在三月則書王三月無事則書時書首月存天時正王朔也】

己巳日有食之【谷梁傳曰言日不言朔食晦日也公羊傳曰日食曷爲或日或不日或言朔或不言朔或朔在前或朔在後也孫氏曰凡日食言日言朔食正朔也言日不言朔失其朔也言朔不言日失其日也不言日不言朔日朔俱失也劉氏曰或不日或不言朔史之記失也若非史之記失則日食不得其正也朱子曰晦朔日月合同度同道則月揜日而日爲之食王者修徳行政用賢去姦能使陽盛足以勝陰則𨿽或當食而不食也】

三月

庚戌天王崩【平王也在位五十一年世子泄父蚤死泄父之子林立是爲桓王程子曰崩上墜之形海內皆當奔赴魯不往罪不書自見也髙郵孫氏曰春秋之王十有三崩葬皆書者五周告崩魯防葬也崩而不葬者四周告之而魯不防也崩葬不見者三周不告魯不防也其一則崩在春秋之後】

夏

四月

辛夘尹氏卒【尹左作君○公羊傳曰尹氏天子之大夫也其稱氏何譏世卿外大夫不卒此何以卒天王崩諸侯之主也澄按天子之公卿大夫士其生也不外交諸侯故其死也亦不赴告春秋二百四十二年間惟劉捲王子虎以常同防盟而來赴尹氏以王崩爲諸侯之主而來赴皆非禮也故書以示譏然劉卷六命之卿有邑有爵但書邑書名王子虎一命之下士其屬爲王子但書屬名尹氏當從劉捲之例今書不書邑書名而書邑書氏者著其世世爲卿也】

秋

武氏子來求賻【賻音附○公羊傳曰喪事無求谷梁傳曰歸之正也求之非也周𨿽不求魯不可以不歸魯𨿽不歸周不可以求之求之爲言得不得未可知之辭也交譏之澄曰武亦王卿之采邑稱氏義與尹氏同子者父老而以子攝行卿之事賻者以貨財助喪之禮也時周室微弱諸侯不天程子曰天王崩諸侯不供其喪故武氏子徵求於四國】

八月

庚辰宋公和卒【左傳曰宋穆公疾召大司馬孔父曰先君捨與夷而立寡人寡人弗敢忘若以大夫之靈得保首領以歿先君若問與夷其將何辭以對請子奉之以主社稷對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮出居於鄭澄曰初宋宣公卒不傳其子與夷而傳其弟和和穆公也在位十一年宣公之子與夷立是爲殤公凡諸侯之薨與魯交者來赴不書薨而書卒者逺之不以之同於我君而以之下同於內大夫也】

冬

十有二月

齊侯鄭伯盟於石門【永嘉陳氏曰特相盟不書必關於天下之故而後書莒紀無足道也齊鄭合天下始多故矣天下之無王鄭爲之也天下之無伯齊爲之也是故書齊鄭盟於石門以志諸侯之合定七年書齊鄭盟於咸以志諸侯之散春秋之終始也春秋於隠桓莊之際惟鄭多特筆於襄昭定哀之際惟齊多特筆焉張氏曰齊國名侯爵今靑州臨淄縣石門齊地在濟南府臨邑縣隠十一年之間盟而不食言者惟此石門之盟二君終身未嘗相伐蓋齊方盛彊而鄭莊姦猾鄭仇專在於宋故鄭莊恃齊以敵之𨿽齊間與宋盟好而左右離間必使惟已之從是以石門之盟不寒而宋與許杞諸國交受入伐鄭莊多詐齊僖不義而彊二國相與之固列國並受其禍也】癸未葬宋穆公【穆公谷並作繆○魯往防葬故書髙氏曰經書諸侯之卒者百二十有二而書葬者八十有八蓋魯往防則書天王崩魯不防葬而葬宋穆公諸侯壤地相比王事相從必有聘問和好之事至於告終易代豈無弔卹賻葬之禮春秋之時徒以國勢之彊弱私情之疏密而爲之禮爾胡氏曰卒而或葬或不葬者何有怠於禮而不葬者有弱其君而不葬者有討其賊而不葬者有諱其辱而不葬者有治其罪而不葬者有避其號而不葬者宋殤齊昭告亂書弒矣而經不書葬是討其賊而不葬者也晉主夏盟在景公時告喪書日矣而經不書葬是諱其辱而不葬者也魯宋盟防未嘗不同而三世不葬是治其罪而不葬者也吳楚之君書卒者十亦有親送於西門之外者矣而經不書葬是避其號而不葬者也怠於禮而不往弱其君而不防無其事闕其文魯史之舊也討其賊諱其辱治其罪避其號而不葬聖人所削也】

【經書月五書日五大衍歷正月庚午小辛未冬至二月己亥大三月己巳小經二月日蝕在三月朔四月戊戌大經三月庚戌傳三月壬戌皆在四月五月戊辰小經四月辛夘在五月六月丁酉大七月丁夘小八月丙申大九月丙寅小經八月庚辰在九月十月乙未大傳冬庚戌十五日十一月乙丑小十二月甲午大經癸未在明年正月長歷己巳二月朔庚戌三月十二日辛夘四月二十四日庚辰八月十五日癸未十二月二十日】

四年【壬戌桓王元年○蔡宣三十一○曹桓三十八○衛桓十六弒○晉鄂五○鄭莊二十五○陳桓二十六○武三十二○宋殤公與夷元年○齊僖十二○秦文四十七○楚武二十二】

春

王二月

莒人伐取牟婁【谷梁傳曰諸侯相伐取地於是始啖氏曰先書伐國後言取邑者取其國之邑也澄曰取者奪而有之也夏后氏之後杜氏曰國本都陳畱雍丘縣桓六年淳於公亡國始並之遷都淳於僖十四年又遷緣陵襄二十九年晉人城之淳於又遷鄀牟婁邑城陽諸縣東北有婁鄕】

戊申衛州吁弒其君完【州谷作祝後州吁同弒谷作殺後凡弒君並同不重出○左傳曰衛莊公娶於齊曰莊姜無子又娶於陳曰厲嬀其娣戴嬀生桓公莊姜以爲已子州吁嬖人之子也有寵而好兵公弗禁莊姜惡之石碏諌弗聽其子厚與州吁遊禁之不可桓公立乃老澄按史記表年周平王三十七年丁未爲衛桓公元年在位十六年州吁弒之而自立州吁不稱公子非命卿也國君之子尊與再命之大夫同故稱名下殺上曰弒完桓公名劉氏曰州吁不稱公子公子𨿽貴非三命不氏張氏曰衛國之禍始於莊公之寵州吁縱其好兵而不知禁公存之時妾上僣夫人失位亂根之萌久矣君臣父子夫婦之分一失其正則亂之所從生衛莊溺私愛而使內寵僣嫡嬖子害正石碏之諌足以悟矣愎而弗圖貽禍後嗣董氏云爲人君父而不通於春秋之義者必蒙首惡之名莊公之謂也】

夏

公及宋公遇於淸【左傳曰公與宋公爲防將尋宿之盟未及期衛人來告亂張氏曰乃行遇禮而還薛氏曰殺禮而野合將以伐鄭也杜氏曰淸衛邑濟北東阿縣有淸亭程氏曰諸侯相見而不行朝防之禮如道路之相遇非周禮冬見曰遇之遇也趙氏曰簡禮而防曰遇啖氏曰遇禮忽有邂逅相遇簡略而行故與防禮不同時𨿽非相遇而從省易以遇禮相見襄陵許氏曰隠莊之間凡六書遇自閔以後有防無遇】

宋公陳侯蔡人衛人伐鄭【左傳曰宋殤公之卽位也公子馮出奔鄭鄭人欲納之及衛州吁立將修先君之怨於鄭而求寵於諸侯使告於宋曰君若伐鄭以除君害君爲主敝邑以賦與陳蔡從則衛國之願也宋人許之於是陳蔡方睦於衛故宋陳蔡衛伐鄭張氏曰宋自殤公立公子馮出居鄭之後馮以穆公不立已爲恨有反取其國之心鄭莊又從而佐之於是宋鄭爲仇及是衛州吁欲定其位告宋求伐鄭以除子馮之害故四國伐鄭宋爲主而陳蔡同役宋殤受國於穆公而馮有爭位之心正當修徳和民外好鄰國則其位自定而馮無所伺其隙矣況州吁弒逆之賊內懷見討之懼而欲納交殤公苟名其爲賊告於王而討之則一舉而君臣父子之倫定今乃怵於州吁之邪說合陳蔡以助逆賊而宋國之人不復知君臣順逆之正理弒逆之事卒及其身皆殤公不能早辧於此之役也陳今陳州宛丘縣蔡今蔡州上蔡縣澄曰蔡衛稱人蓋陳宋二國君在則𨿽三命二命之大夫亦降稱人衛人蓋公孫文仲也襄陵許氏曰擊鼓詩序以爲公孫文仲將而平陳與宋】

秋

翚帥師防宋公陳侯蔡人衛人伐鄭【翚音輝○左傳曰宋公使來乞師公辭之羽父請以師防之公弗許固請而行薛氏曰師興而後翚防之也程子曰左氏以爲再伐妄也再敍四國重言其罪永嘉呂氏曰州吁弒君之賊未能定其位而求寵於諸侯使宋公如夫子沐浴之意率諸侯以討罪人可也如其不能則不徇其一時之邪說以聽天下有能治之者亦可也今也徇逆賊之謀修一已之怨合四國以伐鄭四國之兵方合而翚又帥師防之亂臣賊子之勢益張故書翚帥師而再序四國聖人之筆嚴矣單伯防伐宋不再序諸國以彼無大惡也澄曰翚魯再命之大夫其後翚弒隠公而桓公立乃進爲三命始書氏】

九月

衛人殺州吁於濮【濮音卜○左傳曰州吁未能和其民厚問定君於石子石子曰王覲爲可曰何以得覲曰陳有寵於王陳衛方睦若朝陳使請必可得也厚從州吁如陳石碏使告於陳曰衛國褊小老夫耄矣無能爲也此二人者實弒寡君敢卽圖之陳人執之而請涖於衛衛使右宰醜涖殺州吁於濮石碏使其宰獳羊肩殺石厚於陳公羊傳曰稱人討賊之辭也程子曰衛人眾辭舉國殺之也陸氏曰凡作亂自立爲君而國人殺之者皆稱人以殺言眾所共棄不君之也張氏曰濮水名在曹衛之間受河汴二水東北至漓派分爲二俱東北至鉅野入濟】

冬

十有二月

衛人立晉【左傳曰衛人逆公子晉於邢宣公卽位谷梁傳曰衛人者眾辭也立者不宜立也髙氏曰晉乃桓公之弟莊公之子於次當立又國人之所同欲而謂之不宜何也彼曰我君之子也國我之國我宜立國人亦曰彼吾君之子也國乃其國彼當立是諸侯之子不必命於天子特以公子之親眾人宜之而自立也如此則千乘之國皆可擅置其君而邦君之子皆可專有其國矣孫氏曰諸侯受國於天子非國人可得立也髙郵孫氏曰晉以國人眾立宜有得立之禮聖人特於疑似之間而明不當立之義澄曰春秋常事不書若所宜立則以常事經不書矣簒賊旣討衛國無君眾人同心擇所宜立者立之疑於不害義矣聖筆別嫌眀微特書於經谷梁之傳得其防矣哉沙隨程氏曰尹氏立王子朝一族之私也衛人立晉一國之公也立晉者著晉無干位之嫌也時王政不及於諸侯若平世須王命而後可】

【經書月三書日一大衍歷正月甲子大丙子冬至二月甲午小戊申十五日三月癸亥大四月癸巳小五月壬戌大六月壬辰小七月辛酉大八月辛夘小九月庚申大十月庚寅小十一月己未大十二月己丑小長歷戊申在三月十七日】

五年【癸亥桓王二年○蔡宣三十二○曹桓三十九○衛宣公晉元年○晉鄂六○鄭莊二十六○陳桓二十七○杞武三十三○宋殤二○齊僖十三○秦文四十八○楚武二十三】

春

公觀魚於棠【左觀作矢○左傳曰公將如棠觀魚者臧僖伯諫曰凡物不足以講大事其材不足以備器用則君不舉焉山林川澤之實器用之資皂之事官司之守非君所及也公曰吾將略地焉遂往陳魚而觀之公羊傳曰棠濟上邑杜氏曰髙平方與縣北有武唐亭張氏曰今單州魚臺縣有魯侯觀魚臺澄曰古者天子季冬之月命漁師始漁先薦寢廟隠公蓋非爲宗廟嘗魚而往棠乃逺地漁師取魚而公往觀之特爲遊觀之樂耳】

夏

四月

葬衛桓公【左傳曰衛亂是以緩張氏曰桓弒十四月賊討而後葬桓公名完而諡桓古不諱嫌名也陵陽李氏曰先儒以爲衛侯爵而稱公蓋罪其臣子不請於王而私自諡按齊魯侯爵而自丁公魯公以來皆號爲公則其來已久非昉於東遷之後矣周公制禮五等諸侯子曰公子孫曰公孫宮曰公宮門曰公門未聞邾莒之邦子稱子子許宿之國孫稱男孫者也而何獨靳於諡哉故諸侯之諡例稱公其常也先儒執於秦漢以後尊君卑臣之文而不考之禮故一眀之以破後世謟諛之習】

秋

衛師入郕【郕公作盛後同郕音成○左傳曰衛之亂也郕人侵衛故衛師入郕公羊傳曰將卑師眾稱師將卑師少稱人將尊師少稱將將尊師眾稱某帥師君將不言率師書其重者也杜氏曰東平剛父縣有郕鄕張氏曰今之單州任城縣也澄曰郕國名伯爵衛與郕皆文王之子郕乘亂侵衛已非禮衛又報復而入其國莒入向魯入極且不可況以師而入兄弟之國乎】九月

考仲子之宮初獻六羽【左傳曰考仲子之宮將萬焉公問羽數於眾仲對曰天子用八諸侯用六於是初獻六羽始用六佾也程子曰考始成而祀也仲子不得爲夫人故別宮以祀之成王賜魯用天子禮樂祀周公後世遂羣廟皆用仲子別宮故不敢同羣廟而用六羽也書初獻見前此用八之僣也沙隨程氏曰夫人已配先公之廟故妾母別立宮然隠公預爲桓公考仲子之宮是以妾僣妾母也婦人無武事故有羽而無干獻六羽是以妾僣夫人也】

邾人鄭人伐宋【左傳曰宋人取邾田邾人告於鄭曰請君釋憾於宋敝邑爲道鄭人以王師防之伐宋入其郛杜氏曰邾主兵故序鄭上】

螟【螟音○虫食苗心曰螟爲災故書】

冬

十有二月

辛巳公子彄卒【彄苦侯切○書氏書名三命之大夫彄臧僖伯也】

宋人伐鄭圍長葛【左傳曰報入郛之役趙氏曰伐國而圍邑皆書之不可偏遺也蘇氏曰伐其國又圍其邑也張氏曰長葛鄭邑今潁昌府長葛縣宋殤公以邾鄭伐已之故報怨於鄭聲其罪而圍其邑澄曰前書莒人伐杞取牟婁一加兵卽取其邑取之易也宋𨿽加兵於鄭之邑而取之難故圍之經年乃能取】

【經書月三書日一大衍歷正月戊午大辛巳冬至二月戊子小辛亥大寒三月丁巳大壬午雨水四月丁亥小壬子春分五月丙辰大癸未谷雨六月丙戌大癸丑小滿七月丙辰小甲申夏至八月乙酉大甲寅大暑閏月己夘小九月甲申大十月甲寅小十一月癸未大十二月癸丑小辛巳二十九日長歷是年閏十二月】

六年【甲子桓王三年○蔡宣三十三○曹桓四十○衛宣二○晉哀侯光元年○鄭莊二十七○陳桓二十八○杞武三十四○宋殤三○齊僖十四○秦文四十九○楚武二十四】

春

鄭人來輸平【輸左作渝○來者彼來求我非我往求彼也輸謂輸寫其情平謂兩國昔有忿怨如地之不平今悉剗削而使之平也輸平猶曰納欵也上年魯嘗同宋衛伐鄭今鄭釋其怨而求和於魯故曰來輸平沙隨程氏曰輸如呂刑輸而孚之輸我無欲平之意而鄭輸其平於我孫氏曰鄭來輸成平四年翚防諸侯伐鄭之怨也胡氏曰輸者納也平者成也公之未立與鄭戰於狐壤元年及宋盟於宿四年遇宋於淸其秋防師伐鄭宋魯爲黨與鄭有舊怨眀矣鄭來納成解仇釋怨以利相結離宋魯之黨也永嘉陳氏謂春秋之初宋魯陳衛爲一黨齊鄭爲一黨今鄭先來與魯平就合齊魯之交自此以後魯合於齊鄭而離宋魯之交矣張氏曰鄭莊之納平爲合黨敵宋許繼以納祊而未卽求許所以爲敗宋入許之權輿魯隠入於其術中也】

夏

五月

辛酉公防齊侯盟於艾【左傳曰始平於齊也杜氏曰春秋魯與齊不平艾泰山牟縣有艾前山張氏曰今之襲慶府奉符縣也澄曰前此魯未嘗與齊交因鄭人來輸平之後鄭遂合齊魯之交而公始與齊盟蓋皆鄭莊謀也】

秋

七月【公羊傳曰此無事何以書四時具然後爲年程子曰無事書首月天時王月備而後成嵗也】

冬

宋人取長葛【張氏曰宋自去冬圍長葛經年不解志在必取鄭莊不求保其土地人民反結交於魯以爲後日報復之計而與長葛於宋宋殤𨿽若得志而後日終受鄭莊報復蹙國喪師以及其身】

【經書月二書日一大衍歷正月壬午大丙戌冬至二月壬子小三月辛巳大四月辛亥小五月庚辰大六月庚戌小經傳五月庚申辛酉在六月七月己夘大八月己酉小九月戊寅大十月戊申大十一月戊寅小十二月丁未大長歷辛酉五月十二日】

七年【乙丑桓王四年○蔡宣三十四○曺桓四十一○衛宣三○晉哀二曲沃武公稱元年○鄭莊二十八○陳桓二十九○杞武三十五○宋殤四○齊僖十五○秦文五十○楚武二十五】

春

王三月

叔姬歸於紀【薛氏曰叔姬者何紀伯姬之妹也媵不從乎嫡盛禮而歸之非禮也何氏曰叔姬者伯姬之媵至是乃歸者待年父母國也澄曰伯姬叔姬蓋皆惠公之女伯姬隠二年歸爲紀夫人叔姬不同歸者年小而待年於國旣長則歸從其嫡常事爾不當書隠公欲厚於先公之女而如歸嫡之禮以歸於紀故書之以著其非禮或謂嘉其賢或謂閔其無終故書者皆非也聖人筆削有定法豈逆計其他日之事而預書之也哉】

滕侯卒【左傳曰不名未同盟也公羊傳曰不名微國也程子曰不名史闕也趙氏曰凡諸侯同盟名於載書朝防名於要約聘告名於簡牘故於卒赴可知而紀也非此則否示詳愼也左氏云同盟薨則赴以名於理不安豈有臣子正當創巨痛深之日乃忍稱君之名禮篇所錄云寡君不祿而已春秋諸侯卒不同盟者凡五十二人九人不書名余並書名澄按微國亦有書名者惟無可考證則舊魯史不載其名而夫子因之也杜氏曰滕國在沛丘縣東南張氏曰今徐州滕縣也】

夏

城中丘【杜氏曰中丘在瑯邪臨沂縣東北張氏曰今沂州臨沂縣魯無敵國外患之警盛夏興工築非人君重民力之意程子曰凡用民力興作不時害義固爲罪𨿽時且義必書見勞民爲重事也書城者完舊也書築者創始也杜氏諤曰春秋書城邑二十四城中丘爲之始】

齊侯使其弟年來聘【左傳曰夷仲年來聘結艾之盟也澄曰年非卿非大夫特以國君之弟其尊同於再命之大夫故名而不氏著其弟二字於上以見其屬之貴而齊侯寵用之與命卿大夫同也年若爲三命之卿則書公子年若再命之大夫則但書年今於年之上加其弟字以見其非三命亦非再命也聘者諸侯遣大夫通好與國齊魯初通好而爲艾之盟至此齊遣人來聘以繼前好也】

秋

公伐邾【左傳曰爲宋討也杜氏曰公拒宋而與鄭平欲以鄭爲援今鄭復與宋盟故懼而伐邾欲以求宋故曰爲宋討胡氏曰奉詞致討曰伐宋先取邾田故邾入其郛魯與邾儀父元年盟於蔑矣邾何罪可聲髙氏曰著公背元年之盟也蓋宋之伐鄭公實與謀而邾乃魯之附庸宋取邾田邾不告魯而以告鄭至是公因爲宋伐之自背其盟爲人伐人非義之甚】

冬

天王使凡伯來聘【杜氏曰凡伯周卿士凡國伯爵也汲郡供縣東南有凡城張氏曰今濬州黎陽縣之境澄曰凡蓋周公之後封於凡入爲王朝六命之卿加一命而爵爲七命之伯也程子曰周禮時聘以結諸侯之好諸侯不修臣職而聘之非王體也永嘉呂氏曰隠公卽位已七年其臣未有一如京師而天子乃遣使以聘之何哉十二公之中魯之臣如京師者六王之臣來聘者八然止於宣公自宣十年定王使王季子來聘之後魯立五公周更四王皆無來聘之文蓋周室之衰尢甚於前禮文不足以結諸侯矣書來求者三則止於文公書來錫者三則止於成公】戎伐凡伯於楚丘以歸【杜氏曰楚丘衛地在濟陰城武縣西南張氏曰戎見隠二年或云此戎乃已氏之戎本昆吾氏之別種周衰入居中國者也楚丘今拱州之楚丘縣漢爲梁國已氏縣非衛之楚丘杜注衛地非也髙氏曰此執凡伯也而曰伐者初戎朝於周發幣於公卿凡伯弗賓故戎執之夫戎慕夏禮而發幣凡伯乃弗賓至是見執故書戎伐見戎執詞且有兵眾也○經書月一書日無大衍歷正月丁丑小壬辰冬至二月丙午大三月丙子小四月乙巳大五月乙亥小六月甲辰大七月甲戌小八月癸夘大傳七月庚申在八月九月癸酉小十月壬寅大十一月壬申小十二月辛丑大長歷是年閏十二月】

八年【丙寅桓王五年○蔡宣三十五卒○曺桓四十二○衛宣四○晉哀三○鄭莊二十九○陳桓三十○杞武三十六○宋殤五○齊僖十六○秦寧公元年○楚武二十六】

春

宋公衛侯遇於垂【杜氏曰垂衛地濟陰句陽縣東北有垂亭張氏曰垂近魯地宋殤衛宣簡禮相見以謀事也左氏以爲齊欲平宋衛於鄭宋衛本無隙而與鄭爲仇必無齊欲平宋衛於鄭之事蓋欲求成於齊故相見以謀之爾此遇止是二君素相與者而瓦屋之盟齊方與焉則平齊可知也髙氏曰殤公甞從州吁之請伐鄭以圖馮矣州吁誅宣公立馮不可不終圖而未知宣公之從否故宋衛相見於垂以謀鄭十年宋衛入鄭蓋垂之謀也謀人之國不以禮見而陽若相遇春秋因實書之而貶寓焉】

三月

鄭伯使宛來歸祊【祊音崩公谷作邴○左傳曰鄭請以泰山之祊易許田杜氏曰鄭桓公周宣王母弟封鄭有助祭泰山湯沐之邑在祊祊在瑯邪費縣東南成王營王城賜周公許田以爲魯國朝宿之邑鄭欲以祊易許田各從本國所近之宜永嘉呂氏曰祊者鄭之邑而近於魯許田者魯之邑而近於鄭左氏言鄭以祊易許田經有來歸祊之文未見其有易許田之事也桓公卽位而後鄭伯以璧假許田則假許田在桓公之世而不在隠公之世矣左氏以其事比言而謂之易也是時鄭將以結魯而非魯結鄭前年來輸平則約之以言今年來歸祊則防之以利致惠以結魯好將爲糾合之地爾𨿽然其歸祊也固已覬覦許田矣特以方求結於魯故姑緩之旣而桓公簒立於是要其許田始取償於魯歸字有二義有以還其所有謂之歸有以易而言歸來歸祊是鄭以歸於魯非魯取於鄭也髙氏曰鄭人來輸平然名輸而實不至於是歸祊急於欲得魯援先儒以爲易許田非也桓二年鄭伯以璧假許田是隠公之時實未嘗易張氏曰祊在今沂州之屬縣魯鄭各以其所近之邑相易此謀始於輸平之時先以祊歸魯以固魯之好而隠公未許其易許田也鄭莊不憚委先祖所受王邑於人所謂將欲取之必固與之者卒使魯隠間齊於宋以成敗宋入許之計又終得許田於魯見鄭莊爲小人之雄也澄曰宛鄭大夫再命者】

庚寅我入祊【張氏曰此因鄭之歸我使吏治其故地而主有之也旣不以力得則當如齊人歸我濟西田不必書入祊可也入者難辭義不當受而據有之永嘉呂氏曰來歸鄆讙陰田不言入蓋鄆讙陰我故物也此言入則非我故物也髙氏曰鄆讙陰本我之邑歸則有之矣此特書入者以其非我之有不當入者孟子謂子噲不得與人燕子之不得受燕於子噲鄭之歸魯之入其罪均也】

夏

六月

己亥蔡侯考父卒【考父宣公也宣公以周平王二十二年壬辰爲元年在位三十五年子封人嗣是爲桓侯】

辛亥宿男卒【不名義同滕侯】

秋

七月

庚午宋公齊侯衛侯盟於瓦屋【谷梁傳曰諸侯之參盟於是始永嘉陳氏曰有參盟然後有主盟矣春秋之初宋魯衛陳蔡一黨也齊鄭一黨也鄭有志於叛王而合諸侯於是輸平於魯齊亦爲艾之盟以平魯爲瓦屋之盟以平宋衛東諸侯之交盛矣張氏曰瓦屋周地此宋衛欲成平於齊齊從其請而與之盟也春秋之初皆離防之盟至此而三君合以要言正可因此以講信修睦而眀年齊魯防防又明年齊魯鄭伐宋視今日誓盟之言不復顧世變之甚可勝言哉】

八月

蔡宣公【春秋書宣公而史記世家稱宣侯蓋蔡國之史記代代皆以侯配諡乃其國之私稱而史遷因之以禮之正當從春秋書公者爲是】

九月

辛卯公及莒人盟於浮來【浮來公谷浮作包○杜氏曰浮來紀邑東莞縣北有邳鄕邳鄕西有公來山張氏曰浮來莒地今沂州沂水縣有浮來山以國君之貴下比小國之大夫非莒人之敢敵諸侯公自失人君之體也澄曰莒小國其卿再命書名其大夫一命書人疑此是莒當國之卿再命當稱名者以國君與大夫盟故降稱人以厭之凡國君下同大夫例皆若是其大夫氏名不可沒者則不稱公也陸氏曰凡公與外大夫盟例不書公及齊髙徯晉處父盟是也莒小國也非大夫敢盟公公自欲與之盟爾特書公以明非大夫之罪也髙氏曰莒𨿽小國入向伐紀其力猶能及他人故公結此盟以求援】

螟【爲災故書髙氏曰春秋書螟者三隠二莊一螽者十有一桓一餘皆僖公之後螟食苗心螽無所不食其爲災也螟輕而螽重】

冬

十有二月

無駭卒【此公子展之孫夷伯展禽其後也生未三命故不氏卒乃賜氏曰展以王父之字爲氏也】

【經書月六書日五大衍歷正月辛未大丁酉冬至二月辛丑小丁卯大寒三月庚午大經庚寅二十一日戊戌雨水四月庚子小戊辰春分閏月己巳大五月己亥小己亥谷雨經六月己亥辛亥在此月六月戊辰大經七月庚午在此月七月戊戌小八月丁卯大經九月辛卯在此月九月丁酉小十月丙寅大十一月丙申小十二月乙丑大長歷庚寅三月二十二日己亥六月二日辛亥十四日庚午七月四日辛卯九月二十六日】

九年【丁卯桓王六年○蔡桓侯封人元年○曺桓四十三○衛宣五○晉哀四○鄭莊三十○陳桓三十一○杞武三十七○宋殤六○齊僖十七○秦寧二○楚武二十七】

春

天王使南季來聘【谷梁傳曰南氏也季字也澄曰天子之大夫四命稱氏稱字程子曰王法之行時加聘問以懷撫諸侯常禮也春秋諸侯不修朝覲之禮王反聘之又不見答張氏曰隠公十年之間宰咺凡伯南季三至魯庭隠公朝聘之禮不行於王室春秋詳王使之來魯讀者自知隠公之罪胡氏曰經書公如京師者一朝於王所者二卿大夫如京師者五舉魯一國則天下諸侯怠慢不臣可知矣書天王來聘者七錫命者三賵塟者四則問於他邦及齊晉秦楚之大國又可知矣王之不王諸侯之不臣如此君臣上下之分易矣】

三月

癸酉大雨震電

庚辰大雨雪【雨於付切○谷梁傳曰震雷也電霆也陰陽錯行八日之間再有大變髙氏曰大者非常之辭大雨震電者大雨而又震電也建寅之月而震電八日之間復大雨雪雨自上下者震電者陽精之發雨雪者陰气之凝杜氏曰三月今正月夏之正月微陽始出未可以震電旣震電又不當大雨雪】

挾卒【挾音叶公谷作俠○挾魯大夫之再命者再命例書名不氏義同無駭】

夏

城郎【杜氏曰郎魯邑髙平方與縣東南有郎亭襄陵許氏曰七年城中丘而後伐邾今城郎而後伐宋髙氏曰魯自受祊之後將爲鄭伐宋又恐他國之有議其後者故城郎以備之】

秋

七月

冬

公防齊侯於防【防公作邴○左傳曰謀伐宋也杜氏曰防魯城在瑯邪華縣東南張氏曰今密州諸城縣有防城魯隠六年受輸平八年歸祊入祊志於暱鄭而仇宋於是爲防之防俾齊僖背瓦屋之盟此謀爲明年伐宋之地也髙氏曰此齊背瓦屋之盟與公連謀爲鄭伐宋也隠公得利則合鄭旣歸祊與齊鄭並力齊之彊大可以爲助可以伐人故諸侯爭與之盟宋旣與之謀鄭而魯鄭又與之謀宋也】

【經書月二書日二大衍歷正月乙未小壬寅冬至二月甲子大三月甲午小四月癸亥大經三月癸酉庚辰在此月五月癸巳大六月癸亥小七月壬辰大八月壬戌小九月辛卯大十月辛酉小十一月庚寅大傳甲寅二十五日十二月庚申小長歷是年閏十月癸酉三月十一日庚辰十八日】

十年【戊辰桓王七年○蔡桓二○曺桓四十四○衛宣六○晉哀五○鄭莊三十一○陳桓三十二○杞武三十八○宋殤七○齊僖十八○秦寧三○楚武二十八】

春

王二月

公防齊侯鄭伯於中丘【左傳曰爲師期髙氏曰將伐宋二國相防爲師期七年城中丘蓋爲此防爾】

夏

翚帥師防齊人鄭人伐宋【髙氏曰公元年及宋盟宿四年又遇於淸和好非一日矣今一旦以兵加之始爲宋謀鄭旣得鄭利今爲鄭謀宋又欲得宋利也惟知貪利不復顧義也程子曰三國先遣將致伐齊鄭稱人非卿也】

六月

壬戌公敗宋師於菅【菅音姦○杜氏曰齊鄭後期故公獨敗宋師書敗宋未陳也菅宋地劉氏曰皆陳曰戰詐戰曰敗】

辛未取郜【郜音告】

辛巳取防【左傳曰鄭入郜入防歸於我杜氏曰濟陰城武縣東南有郜城髙平昌邑縣西南有西防城公獨敗宋師鄭伯後至頻獨進兵以入郜防得二邑歸於魯張氏曰鄭莊以齊之背宋従已魯之力也故得二邑而不取俾魯取之春秋書取著其無名而擅取之也劉氏曰經書公敗宋師取郜取防豈得如傳言哉薛氏曰乘菅之勝十日而攘二邑書取我奪之於宋也取非其有者也髙氏曰公以祊故翚先防伐而自將悉力以敗宋師浹旬之間取其二邑魯受人不義之惠遂興兵伐同盟無罪之國以報私惠是以春秋書法如此】

秋

宋人衛人入鄭【左傳曰鄭師入郊猶在郊宋衛入鄭程子曰鄭勞民以務外而不知守其國故二國入之髙氏曰宋又連衛以報鄭鄭幸菅之敗而不備故師還及郊宋衛已乘其虛而入之矣春秋𨿽無義戰未有奇譎輕疾如宋衛之入鄭者】

宋人蔡人衛人伐戴鄭伯伐取之【戴公谷作載○左傳曰宋衛旣入鄭而以伐戴召蔡人蔡人従之伐戴鄭伯圍戴克之取三師焉澄曰取猶哀九年宋皇瑗取鄭師於雍丘哀十二年鄭罕達取宋師於嵒之取謂敗其兵而悉俘其眾也程子曰戴鄭所與故鄭戴合攻盡取三國之眾髙氏曰宋旣連兵入鄭又乘勝召蔡人伐戴戴鄭所與之防國伐之所以報鄭也鄭又伺三國之便伐而取之盡得三師之輜重焉是宋衛𨿽能入鄭不能弱鄭也杜氏曰三國之君在戴故鄭伯合圍之陳畱外黃縣東南有戴城張氏曰戴國舊城在今開封府考城縣】

冬

十月

壬午齊人鄭人入郕【髙氏曰戴鄭所與也而三國伐之郕衛所與也而齊鄭入之薛氏曰於此郕再入矣諸侯專兵而小國無以措其手足澄曰蓋自五年衛師入郕之後郕遂服屬於衛故爲衛之與】

【經書月三書日四大衍歷正月己丑大丁未冬至傳癸丑二十五日二月己未小三月戊子大四月戊午小五月丁亥大六月丁巳小經壬戌六日辛未十五日辛巳二十五日七月丙戌大傳庚寅五日八月丙辰小傳壬戌七日九月乙酉大十月乙卯大經壬午二十八日十一月乙酉小十二月甲寅大二十九日壬午小雪長歷壬戌六月七日辛未十六日辛巳二十六日壬午十月二十九日】

十有一年【己巳桓王八年○蔡桓三○曺桓四十五○衛宣七○晉哀六○鄭莊三十二○陳桓三十三○杞武三十九○宋殤八○齊僖十九○秦寧四○楚武二十九】

春

滕侯薛侯來朝【谷梁傳曰諸侯來朝犆言同時也累數皆至也範氏曰犆言謂別言同時來不俱至若谷伯綏來朝鄧侯吾離來朝也累數總言之同時俱至若滕侯薛侯來朝也張氏曰薛夏奚仲之後國都在魯國薛縣劉氏曰王者之制諸侯嵗相問殷相聘世相朝兼言之何譏旅見也非天子不旅見諸侯諸侯相旅見非禮也澄曰大戴記朝事篇載諸侯相朝之禮相朝者兩君以禮相見論語所謂兩君之好是也惟諸侯朝天子可以旅見諸侯相朝但書時見今滕薛二國同日行禮後書邾牟葛三國來朝亦然俱爲非禮孫氏曰齊晉宋衛未嘗朝魯而滕薛邾杞來朝齊晉盛也宋衛敵也滕薛邾杞土地狹陋兵眾寡弱不能與魯伉也】

夏

五月【左無此二字】

公防鄭伯於時來【時來公作祁黎○左傳曰謀伐許也杜氏曰時來鄭地滎陽縣東有釐城張氏曰今屬鄭州髙氏曰公旣得宋地又防鄭謀許貪欲無厭也澄曰鄭莊以小利餌魯隠旣與之伐宋爲鄭報怨矣又將與之同伐許爲鄭益地許與鄭接壤鄭之所利齊魯無與焉者也鄭伯以計鉤致齊魯之君而借其兵力吞並小國以利益於已甚哉鄭之不仁而齊魯之不知也】

秋

七月

壬午公及齊侯鄭伯入許【左傳曰伐許傳於許瑕叔盈取鄭伯之旗蝥以先登鄭師畢登遂入許許莊公奔衛齊侯以許讓公公曰君謂許不共故従君討之許旣伏其罪矣𨿽君有命寡人不敢與聞乃與鄭人鄭伯使許大夫奉許叔居許東偏使公孫獲防許西偏張氏曰許今潁昌府長杜縣髙氏曰魯旣爲鄭敗宋師今又爲鄭入許蓋由歸祊之故也澄按欲得許地者鄭之本謀遂破許國者鄭之專功特以借齊魯兵力以同伐齊以國大爵尊爲主兵旣入許鄭莊陽不有其功而讓於齊齊侯以克許非已功而不敢受乃以讓魯魯又以克許非已功而不敢受乃以與鄭鄭卽受之而不辭竟得遂其貪土地之志齊魯二君墮鄭之術中而爲之出力也書入不書滅者許君旣奔他國鄭𨿽專有其地而使許君之弟奉其宗廟不絕其祀也入者亡國之善辭何善也以爲猶愈於取其土地而並絕其宗祀者爾】

冬

十有一月

壬辰公薨【左傳曰羽父請殺桓公將以求太宰公曰爲其少故也吾將授之矣使營菟裘吾將老焉羽父懼反譖公於桓公而請弒之公祭鐘巫齊於社圃館於蒍氏羽父使賊弒公立桓公而討蒍氏不書葬不成喪也公羊傳曰公薨不地不忍言也君弒賊不討不書葬以爲無臣子也澄曰君薨必詳其地以示正終不地者不暇辧其正不正而有不忍言者蓋弒也君弒臣子當戮力討賊以復讐故賊未討則不敢葬其不知討賊而遂塟者臣子之不忠孝而忘君父之讐也經書月三書日二大衍歷正月甲申小閏月癸丑大二月癸未小三月壬子大四月壬午小五月辛亥大六月辛巳小傳五月甲辰在此月七月庚戌大八月庚辰小經七月壬午在此月九月己酉大十月己卯小十一月戊申大傳十月壬戌在此月十二月戊寅大經十一月壬辰在此月長歷壬午七月三日壬辰十一月十五日】

春秋纂言卷一

欽定四庫全書

春秋纂言卷二

元吳澄撰桓公【名軌史記作允惠公之子隠公之弟母仲子夫人文姜在位十八年】

元年【庚午桓王九年○蔡桓四年○曺桓四十六年○衛宣八年○晉哀七年○鄭莊三十三年○陳桓三十四年○杞武四十年○宋殤九年○齊僖二十年○秦寧五年○楚武三十年】

春

王正月

公卽位【谷梁傳曰先君不以道終則不忍卽位也繼故而卽位與聞乎弒也啖氏曰凡天子崩諸侯薨旣殯而嗣子爲君未就阼階之位來年正月朔日乃就位南面而稱元年先君正終則嗣子逾年行卽位禮先君遇弒則嗣子廢卽位之禮桓公繼弒君而行卽位禮與弒也】

三月

公防鄭伯於垂【髙氏曰鄭伯知公之簒逆不自安特爲好防將以求賂焉度魯亟於防諸侯必従所欲故也夫鄭伯與隠公同盟今見其賊不能討反有所邀求欲以定其位是誠何心哉】

鄭伯以璧假許田【谷梁傳曰非假而曰假諱易地也許田者魯朝宿之邑也禮天子在上諸侯不得以地相與也劉氏曰許田周公之邑也詩云居常與許復周公之宇其稱田何田多邑少穪田邑多田少稱邑蘇氏曰許田所以易祊也以祊爲未足而益之以璧爾程子曰隠之八年鄭伯使宛來歸祊蓋欲易許田魯受祊而未與許及桓弒立故爲防而求之復加以璧朝宿之邑先祖受之於先王豈可相易也故諱之曰假】

夏

四月

丁未公及鄭伯盟於越【髙氏曰防垂之時固欲結鄭援以自安以垂防未可保其必信也故又盟而位乃定焉鄭旣得許田始與公爲此盟也張氏曰越近垂地名鄭人欲得許田以自廣是以爲垂之防桓公欲結鄭好以自安是以爲越之盟書及內志也】

秋

大水【髙郵孫氏曰大者非常之辭水非常而爲災或害民禾稼敗民廬居爲災則書也張氏曰陰盛惡逆之气所感也】

冬

十月

【經書月四書日一大衍歷正月戊申小戊午冬至二月丁丑大三月丁未小四月丙子大五月丙午小經四月丁未在此月六月乙亥大七月乙巳小八月甲戌大九月甲辰小十月癸酉大十一月癸卯小十二月壬申大長歷丁未田月二日】

二年【辛未桓王十年○蔡桓五○曺桓四十七○衛宣九○晉哀八○鄭莊三十四○陳桓三十五○杞武四十一○宋殤十弒○齊僖二十一○秦寧六○楚武三十一】

春

王正月

戊申宋督弒其君與夷及其大夫孔父【谷梁傳曰孔氏父字督欲弒君先殺孔父孔父先死其曰及何也尊及卑春秋之義也公羊傳曰孔父立於朝人莫敢致難於其君者孔父存則殤公不可得弒也孫氏曰孔父諸侯之大夫命於天子者宋孔父鄭祭仲魯單伯陳女叔是也澄曰督宋大夫再命者孔父宋大夫四命天子所命者宋穆公和立其兄宣公之子與夷是爲殤公使其子馮出居於鄭鄭莊公欲納之宋鄭屢交兵以此之故督執國政蓋黨於馮者欲弒殤公立馮而憚孔父故先攻殺孔父而後殤公可得而弒先書弒君者尊卑之序又以見孔父爲君而死也髙氏曰按宋世系正考父生嘉字孔父其孫睪夷因以爲氏昔人名嘉而字孔者多矣鄭公子嘉楚成嘉皆字子孔】

滕子來朝【胡氏曰隠公末年滕稱侯距此三嵗爾乃降而稱子孫氏曰杞公爵也滕薛皆侯也入春秋杞或稱侯或稱伯或稱子皆降也滕或稱侯或稱子稱侯正也稱子降也薛或稱侯或稱伯稱侯正也稱伯降也此蓋聖王不作朝防不常彼三國者力旣不足禮多不備或以侯禮而朝或以伯子而防孔子従而錄之以見其亂也澄曰隠十一年稱侯今降稱子者蓋國小財匱不能備以七爲節之禮故自降其等而以五爲節也此義蓋朱子之意與孫氏意同諸家或以爲貶或以爲文誤或以爲時王所黜俱未安】

三月

公防齊侯陳侯鄭伯於稷以成宋亂【左傳曰宋殤公立十年十一戰民不堪命孔父嘉爲司馬督爲太宰殺孔父弒殤公召莊公於鄭而立之以郜大鼎賂公齊陳鄭皆有賂故遂相宋公防稷以成宋亂爲賂故也杜氏曰稷宋地胡氏曰春秋列防未有言其所爲者獨此與襄公末年防於澶淵各書其事督弒殤般弒景皆天下大惡一則受宋賂而立華氏一則謀宋災而不討弒君之賊也張氏曰四國之君若能奉天討如隠四年之誅州吁則其亂不得成矣魯桓弒隠方以類合三國黨惡謀以賄行相與定宋馮立華督而相之反易天常者得以肆志所以直書成亂深著四國之罪永嘉呂氏曰不書以成宋亂則稷之防疑於謀討督不書宋災故則澶淵之防疑於謀討蔡直書其所爲而後是非善惡之實著】

夏

四月

取郜大鼎於宋

戊申納於大廟【谷梁傳曰桓內弒其君外成人之亂受賂而退以事其祖周公弗受也杜氏曰大廟周公廟也程子曰四國成宋亂而宋以鼎賂魯魯取成亂之賂噐置於周公廟周公其饗之乎髙郵孫氏曰鼎自宋得之然鼎之成自郜也不啻和氏之璧是也】

秋

七月

紀侯來朝【紀左作杞程子曰凡杞稱侯者皆當爲紀杞爵非侯文誤也及紀侯大去其國之後不復稱侯矣○胡氏曰齊欲滅紀紀求魯爲之主非爲桓立而朝之也澄曰齊謀並紀而鄭助之紀國小弱爲齊鄭所謀度不能自存以魯與齊鄭睦故來朝魯將求庇焉然魯桓內負弒逆之惡而外黨弒逆之賊滅天理之人也於所厚者薄無所不薄矣又何能庇婚姻之微國哉】蔡侯鄭伯防於鄧【左傳曰始懼楚也杜氏曰潁川召陵縣西南有鄧城胡氏曰其地以國鄧亦與焉楚自西周已爲中國之患宣王蓋嘗命將南徵矣及周東遷僣號稱王馮陵江漢此三國者地與之鄰是以懼也其後卒滅鄧虜蔡侯而鄭以王室懿親爲之服役終春秋之世聖人蓋傷之也髙氏曰左氏以爲懼楚時楚𨿽已僣號尙未入侵中國何爲而先自懼乎隠四年蔡與宋陳魯伐鄭十年又與宋衛伐鄭其積怨未解今鄭與齊宋魯陳皆釋去前憾故蔡與鄭於是始平於鄧也然至四年而蔡人復従王伐鄭則此防亦不足恃鄧嬴姓侯國也】

九月

入杞【程子曰將卑師少外則稱入內則止曰入某伐某髙氏曰以滕紀皆來朝而杞獨不至故也此年入杞八年伐邾夫桓弒君莫入莫伐而已乃入人伐人是使天下共蒙其恥也】公及戎盟於唐【左傳曰修舊好也澄曰舊好隠公二年盟唐之好也然隠公因戎之請盟至再而後與之盟今戎不請盟而桓及之盟蓋與及鄭盟越之意同以已之負大惡而欲結好以自固無間於內外也】

冬

公至自唐【程子曰君出而書至者有三告廟也過時也危之也桓公弒立嘗與鄭齊陳防矣皆同爲不義及逺與戎盟故危之而書至戎若不如三國之黨惡則討之矣是以爲桓危之也討賊天下之大義戎或能知也張子曰春秋主魯何乃欲戎之討魯君乎蓋聖人初未嘗以主魯而廢拯救三綱之心也程子之傳精矣澄曰春秋書魯君之出而告至自此始古者諸侯出歸必朝於廟此亦常事不當書其書者有意也桓公弒君簒立周失其紀天下無伯列國諸侯無有知義者庶幾求諸野乎使戎能如陳侯之於州吁則諸夏有所不如矣程子所謂危之者邪髙郵孫氏曰春秋書至者皆至其所出之事以地至者四此年公至自唐十七年公至自谷定八年公至自瓦十年夏公至自夾谷四處爾趙子以爲魯地則至自地是也】

【經書月五書日二大衍歷正月壬寅小戊申七日癸亥冬至二月辛未大三月辛丑小四月庚午大五月庚子大經四月戊申在此月六月庚午小七月己亥大八月己巳小九月戊戌大丙寅處暑閏月戊辰小十月丁酉大丁酉秋分十一月丁夘小丁卯霜降十二月丙申大長歷戊申正月八日四月戊申亦在五月】

三年【壬申桓王十一年○蔡桓六○曺桓四十八○衛宣十○晉哀九○鄭荘三十五○陳桓三十六○杞武四十二○宋莊公馮元年○齊僖二十二○秦寧七○楚武三十二】

春

口正月【桓之經自三年至八年十一年至十七年春首月不書王皆文闕胡氏曰以爲闕文安得一公之一十四年皆闕永嘉呂氏曰春秋授諸弟子其傳之也豈能無脫文哉桓不書王十四不書秋冬二以是知桓公之春秋多闕或曰桓無王明天討不加也然桓宣二公皆簒弒皆天討不加宣未嘗無王而桓獨無王聖人用法何乃如是之異況當時諸侯以簒弒得國者非獨一桓公也何以不去王乎若實以桓公無王而不書王則當始末盡然又奚元年二年十年末年書王乎】公防齊侯於嬴【嬴之防蓋求昏於齊也以國君娶夫人不由媒介而自往求焉非禮也杜氏曰嬴齊邑今泰山嬴縣】

夏

齊侯衛侯胥命於蒲【劉氏曰齊太公之後東州之侯衛康叔之後西州之侯胥命相命也古者方伯州牧命於天子諸侯自相命非也髙氏曰胥命者何相推爲牧伯也張氏曰齊衛欲私天下之權於已必求勢力之均者相遜相先乃敢專之蒲之胥命正齊桓非命伯而專徵之始也朱子曰齊衛胥命於蒲相命爲伯也齊魏防於濁澤以相王相命爲王也齊致西帝於秦秦致東帝於齊相命爲帝也澄謂齊衛之相命爲伯猶漢末朝命不行於天下而州牧表某人爲某州牧也杜氏曰蒲衛地在陳畱長垣縣西南】

六月

公防紀侯於郕【紀左作杞○紀憂齊鄭之圖已而求庇於魯公因其來朝而遂與之防也髙氏曰紀懼齊親魯郕亦然】

秋

七月

壬辰朔日有食之旣【谷梁傳曰言日言朔食正朔也公羊傳曰旣盡也程子曰食盡爲異大也髙氏曰經書日食三十六而食之旣者二此年與宣八年秋七月也】

公子翚如齊逆女【公不親逆而使卿逆啖氏曰以公子尢不可也胡氏曰娶妻必親逆禮之正也若夫邦君以爵則有尊卑以國則有小大以道途則有逺邇或迎之於其國或迎之於境上或迎之於所館禮之節也紀侯於魯以小大言則親之者也而使履緰來魯侯於齊以逺邇言則親之者也而使公子翚往是不重大昏之禮失其節矣故書】

九月

齊侯送姜氏於讙【左傳曰凡公女嫁於敵國姊妹則上卿送之公子則下卿送之於大國𨿽公子亦上卿送之於天子則諸卿皆行公不自送於小國則上大夫送之公羊傳曰諸侯越境送女非禮也澄曰魯桓不親迎故齊侯逺送其女至於魯之境按士昏禮父之送女也不下堂況國君之尊送女出境禮之所無也杜氏曰讙魯地濟北蛇丘縣有下讙亭】

公防齊侯於讙【齊僖送其女至讙而魯桓親往受之非禮故書或者乃謂諸侯不出疆親迎但當迎之於其館果若是則魯爲得禮何以譏張氏曰齊僖愛其女越境送之魯桓之出不爲親迎而爲齊侯在讙特往防之僖之送桓之防皆非禮也】

夫人姜氏至自齊【谷梁傳曰其不言翚之以來何也公親受之於齊侯也孫氏曰此齊侯送姜氏公受之於讙也受姜氏於讙不以讙至者不與公受於讙也故書至自齊以正其義】

冬

齊侯使其弟年來聘【左傳曰致夫人也杜氏曰女出嫁又使大夫隨加聘問在魯而出則曰致女在他國而來則摠曰聘澄曰齊侯親送女至魯境歸未幾又使貴介弟致之見其愛女之至情之私非禮之正也】

有年【谷梁傳曰五穀皆熟爲有年公羊傳曰有年僅有年也大有年大丰年也何氏曰宣十六年大有年謂五穀皆大成熟此有年謂五穀多少皆有不能大成熟程子曰人事順於下則天气和於上桓弒君逆理天地之气爲之謬戾今乃有年故書其異髙郵孫氏曰春秋二百四十二年而書有年大有年者二而已其一桓公其一宣公桓宣大惡行何道而有年乎書有者不宜有也經書月四書日一大衍歷正月丙寅小戊辰冬至二月乙未大三月乙丑小四月甲午大五月甲子小六月癸巳大七月癸亥小八月壬辰大朔日食經書七月壬辰朔食蓋閏差故爾九月壬戌小十月辛夘大十一月辛酉小十二月庚寅大】

四年【癸酉桓王十二年○蔡桓七○曺桓四十九○衛宣十一○晉小子侯元年○鄭莊三十六○陳桓三十七○杞武四十三○宋荘二○齊僖二十三○秦寧八○楚武三十三】

春

�正月

公狩於郎【啖氏曰搜狩常事不書非時及越禮則書張氏曰狩者冬獵之名當用夏時之仲冬周正月乃其時也國之搜狩自有常處鄭之原圃秦之具囿魯之大野乃田狩之地今不於常所而逺涉郎地所以譏也】

夏

天王使宰渠伯糾來聘【左傳曰父在故名澄曰天王桓王也宰冡宰渠邑伯爵糾名也天子之卿六命當書邑爵而不名此書名者蓋父在而子襲其邑爵世其官故於爵之下特書其名以見其爲有父也若父在而子未襲其邑爵與官但攝父之職而行事則例當如下年書仍叔之子】

�

��

�

��【杜氏曰不書秋冬首月文闕孫氏曰脫二時七年同此】

【經書月一書日無大衍歷正月庚申大癸酉冬至二月庚寅小三月己未大四月己丑小五月戊午大六月戊子小七月丁巳大八月丁亥小九月丙辰大十月丙戌小十一月乙夘大十二月乙酉大】

五年【甲戌桓王十三年○蔡桓八○曺桓五十○衛宣十二○晉小子二○鄭莊三十七○陳桓三十八卒○杞武四十四○宋莊三○齊僖二十四○秦寧九○楚武三十四】

春

�正月

甲戌【陸氏曰此下文脫程子劉氏義同】

己丑陳侯鮑卒【左傳曰陳亂文公子仲殺太子免而代之澄曰鮑陳桓公也在位三十八年佗桓公庶弟免桓公太子也】

夏

齊侯鄭伯如紀【左傳曰齊鄭朝於紀欲以襲之紀人知之趙氏曰外相如不書凡書皆譏也常山劉氏曰外諸侯相如惟此年齊侯鄭伯如紀及州公如曺澄曰如紀者朝於紀也凡國君來朝魯則稱朝往朝他國則稱如內外辭也諸侯相朝𨿽有其禮然春秋之時小役大弱役彊彊大之國必不往朝小弱之國𨿽敵體之國亦不相朝惟小弱者必須往朝於彊大蓋畏之也事之也齊鄭大且彊紀小而弱乃以彊大而朝小弱蓋借朝之名以往紀而實欲以兵襲取其國紀素知齊鄭之圖已故覺其謀而齊鄭之詐不得以行外相如不書此特書者惡齊鄭之詐也張氏曰春秋之初齊僖鄭莊皆小人之雄合謀同心以吞噬小國爲事自隠二年石門之盟至桓十一年惡曺之盟二十年之間二國爲一伐宋取郜防入郕入許今又相與謀紀自二君如紀之後紀侯多爲計以謀自免於難而卒不能止齊鄭貪噬之心至莊五年紀季以酅入於齊紀侯去國然後快於心小國困於彊暴二君之罪居多澄按許近於鄭紀近於齊鄭欲得許與齊同謀之而卒得許齊欲得紀與鄭同謀之而卒得紀】

天王使仍叔之子來聘【仍谷作佸○公羊傳曰父老子代従政也谷梁傳曰父在子代仕之辭也程子曰古之授任稱其才徳士無世官周衰官人以世故卿大夫之子代其父任事仍叔受命來聘而使其子代行也澄曰仍氏叔字此天子四命之大夫稱氏稱字者也】塟陳桓公【不書月史失之蓋陳佗簒立而塟之也】

城祝丘【杜氏曰齊鄭將襲紀故髙氏曰祝丘齊魯兩境上邑齊將襲紀公欲助紀而畏齊故城此以備陸氏曰譏不時】

秋

蔡人衛人陳人從王伐鄭【左傳曰王奪鄭伯政鄭伯不朝王以諸侯伐鄭鄭伯禦之戰於繻葛王卒大敗公羊傳曰從王正也啖氏曰不言防及臣從君之辭也永嘉陳氏曰春秋之法有天子在則其諸侯稱人有諸侯在則其大夫稱人王師不書書伐鄭鄭不服也伐鄭不服而後王命不行於天下東周之不競鄭莊爲之也】

大雩【左傳曰書不時也凡祀龍見而雩過則書孫氏曰雩求雨之祭建巳之月常祀也故經無六月雩建午建申之月非常則書謂之大者雩於上帝也程子曰雩於上帝用盛樂也諸侯雩於境內之山川爾成王尊周公賜魯重祭得郊禘大雩成王之賜魯公之受皆失也故夫子曰魯之郊禘非禮也周公其衰矣大雩嵗之常祀不皆書因其非時則書之郊禘亦因事而書劉氏曰其言大何非諸侯之雩也說者皆曰成王賜魯天子禮樂禮有天子諸侯之別自伏羲以來未之有攺成王者周之盛王也其惑於魯之有天子禮樂殆周之末王賜之非成王矣昔者魯惠公使宰讓請郊廟之禮於天子天子使史角往惠公止之其後在魯實始爲墨翟之學使成王之世而魯已郊則惠公奚請澄按劉氏此說蓋欲爲成王解說過舉之非而已近儒亦有頗宗其說者實則不然當從程子之說爲正所引惠公使宰讓請郊廟之禮今載在通鑑外紀其言龎誕無稽劉侍讀學𨿽極博擇則未精不免時有信奇好異之癖倘使天子之禮諸侯可以請時王可以賜則春秋時彊僣之國挾勢援例請之者多矣何獨魯惠能請而他國不敢請乎陸陽李氏曰外紀所據乃姓氏雜書其出又在戴記之後不足引以爲證】

螽【螽公作後皆同○公羊傳曰記災也程子曰螽蝗也旣旱又蝗】

冬

州公如曹【左傳曰淳於公如曹度其國危遂不復杜氏曰淳於州國所都城陽淳於縣也程子曰州公不能保其國去如曹澄曰州姜姓公爵此人君之失國者與紀侯大去其國同但州君之去國則有所如紀君之去國則無所如爾凡國君如他國者皆朝也以畿內八命之公而朝畿外七命之伯蓋其國危亡將寄托於曹假朝禮以行實則奔也曹姬姓武王封其弟振鐸於定陶爲曹國張氏曰曹國漢屬濟陰郡在唐爲曹州今興仁府濟陰縣州稱公與祭公同則州必畿內之地河內州縣也左傳乃云淳於公杜氏云城陽淳於縣昭元年傳云城淳於或云因州公不反國爲紀所並遂以淳於爲都未詳孰是】

【經書月一書日二大衍歷正月乙卯小己卯冬至甲戌二十日二月甲申大經正月己丑在此月三月甲寅小四月癸未大五月癸丑小六月壬午大辛亥小滿閏月壬子小七月辛巳大旦日夏至八月辛亥小九月庚辰大十月庚戌小十一月己亥大十二月己酉小長歷正月甲申朔內無甲戌己丑正月六日】

六年【乙亥桓王十四年○蔡桓九○曹桓五十一○衛宣十三○晉小子三○鄭莊三十八○陳厲公躍元年○杞武四十五○宋莊四○齊僖二十五○秦寧十○楚武三十五】

春

�正月

寔來【寔王朝一命之下士故稱名無王命而私交故但書曰來而不言其事也與隠元年祭伯來義同】

夏

四月

公防紀侯於成【成谷作郕○左傳曰紀來諮謀齊難也杜氏曰成魯地在泰山鉅平縣東南張氏曰此與書二年朝三年防郕同防】

秋

八月

壬午大閱【張氏曰失時僣禮故書以譏澄曰天子因四時之田而教民以武事春曰振旅夏曰茇捨秋曰治兵三時所教其法皆略惟仲冬教大閱則其坐作進退擊刺眞如戰陣以仲冬之事行於季夏非其時也且大閱者天子之禮非諸侯之所得行爲其僣禮故因失時而書之以著其僣與上年僣大雩義同】

蔡人殺陳佗【程子曰陳厲公蔡人也故蔡桓侯殺佗而立厲公桓侯殺佗實以私也而書蔡人同於討賊之例見討賊者眾人之公也澄曰蔡稱人討賊辭也陳不能討而蔡能討之故以討賊之義歸之蔡簒弒之賊人人得而殺之也陳佗簒立旣桓公陳人君之亦已逾年矣然簒賊非可稱君故名而不爵凡簒賊而稱君者見本國之臣子與鄰國之君臣皆不能討而成之爲君也苟有一人能明討賊之義則名之爲賊而不成之爲君矣衛人殺州吁齊人殺無知蔡人殺陳佗是也】

九月

丁卯子同生【公羊傳曰喜有正也左傳曰以太子生之禮舉之谷梁傳曰疑故志之澄按有正者謂嫡夫人生適長子也春秋十二公如文公如成公皆嫡夫人之嫡長子其生也何以不書凡國君世子生則必舉以世子生之禮此常事爾唐趙氏最善說春秋亦不過從左氏而曰太子生多矣書子同禮備故也余公皆不備禮記其是以著其非然據經但書子同生何以見其禮之備與不備蓋惟谷梁傳得聖人之意夫世適之生國統所系而同之母文姜其後與齊襄滛亂同旣立爲君矣猶不能制其母故時人有疑同爲齊侯之子者今考之經魯桓公三年九月文姜歸魯至十八年正月始與桓公偕如齊其間十五年文姜在魯未嘗適齊而子同之生在桓公六年之九月則同爲魯桓之子而非齊襄之子也明矣桓公十八年文姜始如齊而通於齊襄其時同之生已十有三年矣明年爲魯莊公元年文姜遜於齊二年冬防齊侯於禚四年春饗齊侯於祝丘五年夏如齊師七年春防齊侯於防冬防齊侯於谷八年冬齊侯被弒文姜滛亂放蕩其惡播揚在此八年之內子同生之時未有此惡行也人見文姜後來之滛亂故當時有疑之者夫子志子同之生表其非齊侯之子而使後世無疑也此谷梁氏所謂疑故志之者歟齊之詩人刺魯莊公不能防閒其母其詩乃曰展我甥兮詩人微意亦爲魯莊解釋當時之誣謗作此詩者君子人也況聖人視魯爲父母邦寧不思爲魯君辧白誣謗之疑乎故以大公至正之直筆寓別嫌明微之深意辭簡而義逺眞如化工焉髙氏曰昏禮者上以事宗廟下以繼後世也人疑莊公爲齊侯之子審如所疑則周公之祀不傳於魯魯之子孫乃齊之子孫豈不悖哉襄公文姜之滛亂蓋在同生之後當同之生齊魯未嘗亂也謹子同之生月日則以廟祀世系之重在此故特書之使國統著明不書其生則其事不見此之謂微而顯沙隨程氏曰文姜滛在桓公旣卒之後子同之生無嫌也所以辧猗嗟之刺著明國統也薛氏曰謹莊公之生決天下之疑也】

冬

紀侯來朝【左氏曰請王命以求成於齊公告不能杜氏曰紀微弱不能自通於天子欲因公以請王命公無寵於王故告不能澄曰齊禍迫矣紀侯僕僕防魯朝魯多方求自全之計而卒不能全上無明王賢伯而彊大肆意以吞噬小弱哀哉】

【經書月四書日二大衍歷正月戊寅大甲申冬至二月戊申小三月丁丑大四月丁未大五月丁丑小六月丙午大七月丙子小八月乙巳大九月乙亥小經八月壬午在此月十月甲辰大經九月丁卯在此月十一月甲戌小十二月癸卯大長歷壬午八月八日丁卯九月二十四】

七年【丙子桓王十五年○蔡桓十○曹桓五十二○衛宣十四○晉小子四○鄭莊三十九○陳厲二○武四十六○宋莊五○齊僖二十六○秦寧十一○楚武三十六】

春

�二月

己亥焚咸丘【杜氏曰焚火田也咸丘魯地髙平鉅野縣南有咸亭程子曰古者昆虫蟄而後火田去莽翳以逐禽獸非竭山林而焚之也澄曰周之二月夏之十二月昆虫未出固可用火然古禮將有田事則先焚萊此不當田狩之月而火田又咸丘非狩地故譏】

夏

谷伯綏來朝

鄧侯吾離來朝【杜氏曰谷國在南鄕築陽縣北張氏曰今屬襄陽府谷城縣鄧今之鄧州澄曰二國之君皆稱名者失地之君也兩書朝特見之朝不同日也按二國去魯絕逺蓋以失國寄寓他國與魯相近故因來朝魯也】

�

��

�

��【闕秋冬義見四年】

【經書月一書日一大衍歷正月癸酉小己丑冬至二月壬寅大三月壬申小經二月己亥在此月四月辛丑大五月辛未小六月庚子大七月庚午小八月己亥大九月己巳小十月戊戌大十一月戊辰小十二月丁酉大長歷是年閏十二月己亥二月二十八日】

八年【丁丑桓王十六年○蔡桓十一○曹桓五十三○衛宣十五○晉侯緡元年○鄭莊四十○陳厲三○杞武四十七○宋莊六○齊僖二十七○秦寧十二○楚武三十七】

春

�正月

己卯烝【公羊傳曰烝冬祭也常事不書此何以書譏亟也程子曰冬烝非過也書之以見五月又烝爲非禮趙氏曰周𨿽以建子爲正祭祀則用夏時本月凡四時之祭皆用孟月若有故及日不吉卽用仲月正月烝則夏之仲冬也】

天王使家父來聘【杜氏曰家氏父字澄曰此王朝大夫之四命稱氏稱字者】

夏

五月

丁丑烝【建子之月已烝矣建辰之月又再烝焉於春季而行冬祭非其時非其禮也程子曰非時復烝者必以前烝爲不備也黷亂甚矣】

秋

伐邾【將卑師少】

冬

十月

雨雪【雨去聲○程子曰建酉之月未霜而雨雪書異也】

祭公來遂逆王后於紀【祭則界切○祭國公爵王朝八命之公或是隠元年之祭伯進爵爲公或是伯之子或是二人國邑同而爵異不可詳也祭公本受王命逆後於紀而私行先至於魯故先書來而以其正事爲遂事齊侯之遂伐楚公子結之遂及齊侯宋公盟並同此例程子曰祭公受命逆後而至魯先行私禮以逆後爲遂事不防王命也趙氏曰遂逆者譏不躬白於王孫氏曰桓王娶後於紀命魯主之故祭公來謀逆後之期旣謀之則當復命天子天子命之逆則逆之不可專也祭公不復命於王專逆後於紀故曰遂或曰士昬禮納徵之後行請期之禮歸期有定日而後親逆重昏禮也天子之尊𨿽與士禮不同然亦必先知女歸之期而後可往逆也魯媒紀女爲王后蓋已先報可於王矣𨿽已報可而未知紀國歸女之日王遽遣祭公往逆祭公不知其期故過魯問期而後往紀往紀逆後者王命也過魯問期者非王命也故春秋書法如此魯爲媒而不報歸女之期於王魯之慢也王未知後之歸期而遽然遣使往逆王之輕也祭公無王命而私過魯問期祭公之專也參譏之公羊傳以爲祭公此來方是使魯爲媒若可則就往逆果如此則輕遽尢甚疑不然也澄按此經程子一義趙孫一義或說與趙孫又微有不同今兼存之】

【經書月五書日二大衍歷正月丁卯大己卯十三日甲午冬至二月丁酉小乙丑大寒三月丙寅大乙未雨水閏月丙申小四月乙丑大丙寅春分五月乙未小六月甲子大經五月丁丑在此月七月甲午小八月癸亥大九月癸己小十月壬戌大十一月壬辰大十二月辛酉小長歷己卯正月十四日丁丑五月十四日】

九年【戊寅桓王十七年○蔡桓十二○曹桓五十四○衛宣十六○晉緡二○鄭莊四十一○陳厲四○杞靖公元年○宋莊七○齊僖二十八○秦出子元年○楚武三十八】

春

紀季姜歸於京師【紀季姜卽祭公所逆紀國之女爲桓王后者京師天子所居也上年祭公往逆稱王后者主王朝而言之也今歸京師稱季姜者主紀而言之也魯爲之媒故書】

夏

四月

秋

七月

冬

曹伯使其世子射姑來朝【射音亦又音夜○曹伯欲朝魯有疾不能行乃使其世子代已行禮按周官言世子以皮幣繼小國之君則世子固有攝君行禮之時然必王朝大朝覲大防同諸侯皆往而已獨有疾則不得已而命世子攝行今曹之朝魯非甚急之務不可缺之禮也君旣有疾則不行可也而乃遣其世子攝君父以來是果不可以已乎】

【經書月二書日無大衍歷正月辛卯大庚子冬至二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰小】

十年【己卯桓王十八年○蔡桓十三○曹桓五十五卒○衛宣十七○晉緡三○鄭莊四十二○陳厲五○杞靖二○宋莊八○齊僖二十九○秦出子二○楚武三十九】

春

王正月

庚申曹伯終生卒【終生曹桓公也在位五十五年世子射姑嗣是爲莊公】

夏

五月

葬曹桓公

秋

公防衛侯於桃丘弗遇【杜氏曰桃丘衛地濟北東阿縣東南有桃城衛侯與公爲防期中背公更與齊鄭故公獨往而不相遇也】

冬

十有二月

丙午齊侯衛侯鄭伯來戰於郎【常山劉氏曰春秋之中諸侯加兵於魯者爲不少矣而未有書來戰者此不言侵伐而以來戰爲文則彼曲我直其義坦然經書月三書日二大衍歷正月乙酉大乙巳冬至二月乙卯小經正月庚申在此月三月甲申大四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小己酉霜降閏月庚戌大十二月庚辰小旦日小雪丙午二十七長歷庚申正月六日】

十有一年【庚辰桓王十九年○蔡桓十四○曹莊公射姑元年○衛宣十八○晉緡四○鄭莊四十三卒○陳厲六○杞靖三○宋莊九○齊僖三十○秦出子三○楚武四十○】

春

�正月

齊人衛人鄭人盟於惡曹【上年十二月三國之君來戰於郎而今年之正月三君又使從行之大夫相與結盟以固其交永嘉陳氏曰有君在則大夫降稱人胡氏曰三國旣爲郎之戰又固黨而爲此盟】

夏

五月

癸未鄭伯寤生卒【寤生鄭莊公也在位四十三年世子忽嗣是爲昭公髙氏曰昭公不終於位五世兵革不息自入春秋考莊公之心慮知其積非必有餘殃矣】

秋

七月

鄭莊公【髙氏曰鄭忽旣立不待五月而其父】

九月

宋人執鄭祭仲【祭側界切○祭氏仲字諸侯之卿四命命於天子者如宋國之孔父也鄭莊公娶鄧防生忽立爲世子宋雍氏納女於鄭莊公生突莊公卒雍氏欲立其出而雍氏宗有寵於宋莊公馮宋公誘祭仲而執之曰不立突將死祭仲乃以突歸鄭而立之爲君陸氏曰執大夫例稱人諸國大夫王賜之畿內邑爲號令歸國者皆書族書字同於王大夫鄭祭仲魯單伯陳女叔是也】

突歸於鄭【突不系國庶孽簒立者也自宋而歸於鄭歸易辭也自外入內以簒奪世嫡事之難也而今則易者祭仲挈之以歸而立之故易也】

鄭忽出奔衛【忽系之鄭正也鄭忽以世子嗣位旣其父君鄭歷五月矣出奔而不稱子位未定也百官總已以聴命於祭仲祭仲旣立突而不君忽則忽無其位矣】

柔防宋公陳侯蔡叔盟於折【折之設切又音舌○柔魯再命之大夫蔡叔蔡侯之弟攝君者凡諸侯之弟攝君則稱字大夫防諸侯自此始張氏曰自去年魯與齊衛鄭爲讐至今年桓公欲合黨以敵之於是結宋與陳蔡要言防血初無忠信誠慤相與之心又以大夫盟宋公陳侯故不足恃以久而桓公又與宋公屢防求以補前之失堅突之合也】

公防宋公於夫鐘【夫音扶鐘公作童杜氏曰夫鐘郕地】

冬

十有二月

公防宋公於闞【闞口暫切○杜氏曰闞魯地在東平須昌縣東南】

【經書月五書日一大衍歷正月己酉大庚戌冬至二月己卯小三月戊申大四月戊寅小五月丁未大六月丁丑小經五月癸未在此月七月丙午大八月丙子大九月丙午小十月乙亥大十一月乙巳小十二月甲戌大長歷是年閏正月】

十有二年【辛巳桓王二十年○蔡桓十五○曹莊二○衛宣十九卒○晉緡五○鄭厲公突元年○陳厲七卒○杞靖四○宋莊十○齊僖三十一○秦出子四○楚武十一○】

春

�正月

夏

六月

壬寅公防紀侯莒子盟於曲池【紀左作杞曲池公作敺蛇○紀爲齊難危急甚矣魯桓切切爲紀謀故屢防齊而大國無與同心者此防也僅能與小弱之莒偕其不能爲助而無救於紀之亡也蓋可知矣杜氏曰曲池魯地魯國汶陽縣北有曲水亭】

秋

七月

丁亥公防宋公燕人盟於谷丘【杜氏曰燕人南燕大夫谷丘宋地張氏曰南燕姞姓國漢屬東郡今滑州昨城縣谷丘在今應天府谷熟縣澄曰南燕大夫一命固當稱人或是再命稱名之大夫以魯侯宋公二君在故降而稱人也左氏以此盟爲魯欲平宋鄭杜氏云宋多責賂於鄭鄭人不堪蓋宋納鄭突多責其賂於鄭鄭不能償魯桓鄭莊前此本有戰郎之怨鄭莊旣卒而突得國突見魯宋數數盟防將謂其相得也故釋前怨而通好於魯欲借魯以殺宋之賂魯桓鄭厲皆簒賊也以气類合故欲爲鄭祈懇於宋以殺其賂然此盟必是魯宋燕三國別有他事相要約非爲鄭賂之事盟也因是盟與宋公相見而爲鄭致請焉爾宋未嘗許納故以後魯桓又與宋防至再至三也】

八月

壬辰陳侯躍卒【躍陳厲公也在位七年子完不嗣其弟林立是爲莊公不書魯不防也】

公防宋公於虛【虛去於切公作郊○杜氏曰虛宋地髙氏曰宋益疎公而公彊従之不已祗自辱也】

冬

十有一月

公防宋公於【左傳曰宋成未可知也故旣防於虛又防於張氏曰虛皆宋地蓋桓公欲成宋之急而屈已連往宋地與之爲防故春秋詳書以譏之髙氏曰公六出與宋防不憚屈辱力爲鄭請公爲鄭而數出防宋宋公亦爲求賂而數與公防皆非爲國爲民其罪均爾】丙戌公防鄭伯盟於武父【左傳曰宋公辭平故與鄭伯盟於武父遂帥師而伐宋杜氏曰武父鄭地陳畱濟陽縣東北有武父城髙氏曰公自還遽防鄭伯而謀伐之夫宋鄭之事公何預焉而同惡相濟一至於此澄曰宋公貪得鄭賂之多而不許魯桓之請鄭厲遂忘宋立已之恩與魯結黨將爲同伐之舉魯桓亦棄屢防屢盟之好乃與舊怨之鄭結盟而與舊好之宋爲仇交道之翻覆不常在匹夫猶不可況國君乎呂氏曰是年書盟防之數如此見諸侯無王放恣之極也襄陵許氏曰王迹旣熄伯統未興諸侯自擅無所稟命觀隠十年見兵革之亂也桓十一年十二年見盟防之亂也伯統興則諸侯有所一無復此亂矣是以君子不得已而與桓文】丙戌衛侯晉卒【谷梁傳曰再稱日決日義也範氏曰明二事皆當日也孫氏曰經未有一日而再書者書丙戌羨文也澄按盟當書日卒亦當書日若史文有闕則無如之何衛侯之卒與上武父之盟同日不再書丙戌則恐後人不知衛侯之以是日卒也疑非羨文蓋谷梁疑是晉衛宣公也在位十九年子朔立是爲惠公】

十有二月

及鄭師伐宋

丁未戰於宋【將皆微者而鄭用重師戰於宋魯鄭曲而宋直與來戰於郎同義張氏曰鄭突借宋之力以簒國宋人責賂則背之而結魯魯桓爲突比與宋防及宋辭平魯不反已遽然連鄭以伐之故書及鄭師伐宋罪魯鄭也胡氏曰來戰者罪在彼戰於郎是也往戰者罪在內戰於宋是也】

【經書月五書日六大衍歷正月甲辰小乙卯冬至二月癸酉大三月癸卯小四月壬申大五月壬寅小六月辛未大七月辛丑小經六月壬寅在此月八月庚午大經七月丁亥在此月壬辰二十三日九月庚子小十月己巳大經十一月兩書丙戌皆在此月十一月己亥小經十二月丁未在此月十二月戊辰大長歷壬寅六月二日丁亥七月十八日壬長不在八月在七月二十三日丙戌十一月十八日丁未十二月十日】

十有三年【壬午桓王二十一年○蔡桓十六○曹莊三○衛惠公朔元年○晉緡六○鄭厲二○陳莊公林元年○杞靖五○宋莊十一○齊僖三十二○秦出子五○楚武四十二】

春

�二月

公防紀侯鄭伯【公先與紀鄭防而後與齊宋衛燕戰者蓋齊連三國之兵將以滅紀紀知之而求援於魯魯侯乃偕鄭伯先至紀相防以待齊兵之至及四國兵至而遂與之戰也】己巳及齊侯宋公衛侯燕人戰齊師宋師衛師燕師敗績【谷梁傳曰戰稱人敗稱師重眾也其不地於紀也趙氏曰內兵以紀爲主外兵以齊爲主蓋齊以三國之師伐紀欲滅之公與鄭救之而勝也澄曰昔鄭莊助齊謀紀者也魯桓數數爲鄭防宋繼又同鄭伐宋鄭厲徳魯故助魯救紀而反其父之所爲沙隨程氏曰齊有滅紀之志合四國之兵以臨之今一戰而勝故終公之世而紀不亡或謂紀侯不當主於魯桓鄭厲且溺人近死何暇論援者之賢否乎衛朔以讒得國又背殯卽戎不以義舉罪不容於誅矣杜氏曰衛宣公未惠公稱侯以接鄰國襄陵許氏曰趙氏謂凡諸侯在喪而有境外之事以喪行者稱子以吉行者稱爵志惡之淺深也】

三月

衛宣公【張氏曰方與衛戰往防其怨不廢義也澄按二月己巳之戰齊紀爲敵怨衛助齊滅紀魯爲紀禦齊魯衛非敵怨也故不廢防之禮】

夏

大水

秋

七月

冬

十月

【經書月四書日一大衍歷正月戊戌大辛酉冬至二月戊辰小經己巳二日三月丁酉大四月丁卯小五月丙申大六月丙寅小七月乙未大癸亥夏至閏月乙丑小八月甲午大甲午大暑九月甲子小十月癸巳大十一月癸亥小十二月壬辰大長歷是年閏正月二月無己巳】

十有四年【癸未桓王二十二年○蔡桓十七○曹莊四○衛惠二○晉緡七○鄭厲三○陳莊二○杞靖六○宋莊十二○齊僖三十三卒○秦出子六○楚武四十三】

春

�正月

公防鄭伯於曹【前年魯鄭同救紀而敗齊衛之師蓋虞齊衛之報怨也故爲防以謀之曹素與魯恊故魯防鄭於其地杜氏曰爲曹與防按左傳但言曹人致餼其與防不與防不可知也】

無冰【何氏曰周之正月夏之十一月法當堅冰無冰者溫也】

夏

五�【孫氏曰夏五無月者後人傳之脫漏爾豈其舊史日月之有闕文而孔子不刋正之哉】鄭伯使其弟語來盟【語谷作禦○左傳曰修曹之防澄曰是年正月魯鄭二君防於曹而未盟故鄭伯使弟語來魯與公盟也使弟語與齊侯使弟年義同趙氏曰來盟彼欲之也不書其誰敵者也蘇氏曰凡外大夫來盟於魯內大夫涖盟於他國皆盟其君也程子曰使來盟盟前定矣與髙子不同胡氏曰來盟稱使則前定之盟也其不稱使如楚屈完齊髙子則權在二子盟不盟特未定也】

秋

八月

壬申禦廩災【君之在車與禦者最相親近故君所親近之人謂之禦禦史禦妻之類是也君所親用之物亦謂之禦後世所謂禦食禦書禦藥之類及此禦廩是也禦廩者以貯人君躬耕籍田之米專供宗廟之粢盛而不敢他用者災天火也】

乙亥嘗【谷梁傳曰未易災之餘而嘗不敬也孫氏曰嘗秋祭也周八月夏六月也不時而嘗與以災之餘而嘗不恭甚矣澄曰不俟秋而先嘗禦廩災才四日遽以災余之米供粢盛匆遽苟簡以畢事而已】

冬

十有二月

齊侯祿父卒【祿父僖公也在位三十三年世子諸兒嗣是爲襄公】

宋人以齊人蔡人衛人陳人伐鄭【公蔡人在衛人下○左傳曰宋人以諸侯伐鄭報宋之戰也焚渠門及大逵伐東郊取牛首以大宮之椽歸爲盧門之椽張氏曰鄭突賴宋之力得入簒國歸而背其賂宋人因此與爲仇讐魯桓平之宋人不從鄭遂與魯伐宋爲丁未之戰宋以鄭突入用其寵而背之且見伐積其忿怒乞師於齊秦陳衛蓋師𨿽四國之賦而惟宋人之爲聴比於平曰諸侯各帥其師以伐人者不同故書之趙氏曰凡不用我師而用彼師曰以言用齊蔡等兵而不自交鋒也經書以者惟此與僖二十六年公以楚師伐齊取谷定四年蔡侯以吳子及楚人戰於柏舉三處而已柏舉之戰左氏所敍事並吳楚自戰蔡不交鋒下文吳入楚亦不言蔡師胡氏曰宋怨鄭突之背已故以四國伐鄭魯怨齊人之侵已故以楚師伐齊蔡怨囊瓦之拘已故以吳子伐楚蔡弱於吳魯弱於楚宋與蔡衛陳敵而弱於齊乃用其師故特書曰以經書月四書日二大衍歷正月壬戌小丙寅冬至二月辛夘大三月辛酉小四月庚寅大五月庚申小六月己丑大七月己未小八月戊子大九月戊午小經八月壬申乙亥在此月十月丁亥大十一月丁巳小十二月丙戌大經丁巳在十一月朔及明年正月二日長歷壬申八月十五日乙亥十八日丁巳十二月二日】

十有五年【甲申桓王二十三年崩○蔡桓十八○曹莊五○衛惠三○晉緡八○鄭厲四○陳莊三○杞靖七○宋莊十三○齊莊公諸兒元年○秦武公元年○楚武四十四】

春

�二月

天王使家父來求車【左氏曰諸侯不貢車服天子不私求財澄曰家氏父字王朝四命之大夫古者諸侯有功天子賜之乘車諸侯九貢有常制無有以車供王室之用者車重器也天子可以之錫下諸侯不可以之貢上也使當貢之物諸侯不供而天子乏用猶不當遣使以私求況諸侯不當貢之物而可求乎哉】

三月

乙未天王崩【桓王也在位二十三年世子佗嗣是爲莊王莊公三年始書葬】

夏

四月

己巳齊僖公

五月

鄭伯突出奔蔡【左傳曰祭仲專鄭伯患之使其壻雍糾殺之將享諸郊雍姬知之以告祭仲殺雍糾屍諸周氏之汪厲公出奔蔡程子曰避祭仲而出非國人出之也澄按凡諸侯不生名失地則名啖氏曰君奔例名者言其失地非復諸侯也張氏曰國君失位書爵而不名者其位爲未絕突以庶孽奪嫡初與權臣比而簒位又謀殺之爲盜賊之計以自取亡書名絕之也髙氏曰前年蔡從宋伐鄭突曷爲出奔蔡曰宋人以蔡伐鄭而蔡聴命焉蔡之於突實無憾】

鄭世子忽復歸於鄭【復歸者言復其位而歸也張氏曰世子忽自十一年五月莊公卒而得位至九月奔衛五年於外乃得復歸不從衛侯朔術之例稱爵乃稱世子者忽之所以得歸者以其嘗爲世子也不稱鄭伯者以其不能君也故程子曰忽稱世子本當嗣位不能保其位故不爵陸氏曰復歸之正者莫過於鄭忽】

許叔入於許【許叔許莊公之弟叔字也凡諸侯之弟貳君者例稱字鄭莊公以隠十一年入許許莊公奔衛鄭悉有許之土地矣而使許叔居許東偏以奉其祭祀鄭取許地逐許君使其君之弟攝君以奉宗廟而不得有其國是年突出忽歸鄭國亂許叔度鄭之力不能與已爭故自入其國而君之以惡入非以善歸故書入而不書歸也劉氏曰稱入何難也何難焉鄭亂而後入也】公防齊侯於艾【艾公作鄗谷作蒿○左傳曰謀定許也張氏曰入許之役鄭莊以壤地相接欲兼並之故糾合齊魯之力而同伐旣入之後齊魯俱讓而不受乃與鄭人今鄭旣不能有則齊魯遂爲之謀以定許叔之位此許之所以復存也】

邾人牟人葛人來朝【來朝者國君也荒裔以號舉君臣皆稱人牟葛號舉故其君稱人邾附庸國當稱名以其同於牟葛二國旅見故亦降從二國之例而稱人也張氏曰牟國今登州牟平縣葛古葛伯國今拱州寧陵縣】

秋

九月

鄭伯突入於櫟【左傳曰鄭厲公因櫟人殺檀伯而遂居櫟張氏曰櫟鄭別都也在陽翟縣今屬潁昌府按春秋書鄭伯突入於櫟自此以後十七年髙渠彌弒昭公而立公子亹十八年齊人殺子亹祭仲逆鄭子於陳而立之莊十四年鄭傅瑕殺鄭子及其二子而納厲公厲公入忽亹儀之事皆不書昭十一年申無宇對楚子防曰鄭莊公城櫟而置子元焉使昭公不立蓋大都耦國旣入於櫟則鄭國之命已制於突與入其國無異忽亹儀之爲君末矣不足紀也薛氏曰櫟者鄭之大都也入於櫟將逼鄭也鄭忽反矣突因櫟以有鄭忽浸微而不見矣春秋著大都之害閔忽之不足以有立也胡氏曰制邑之死虢君京城之叛太叔皆莊公所親戒也又城櫟而寘子元何謀國之誤衛有蒲戚而出獻公楚有陳蔡不羮而叛棄疾厲公旣入於櫟則其國已復矣故夫子曰古者邑無百雉之城欲墮三都以張公室明彊榦弱枝以身使臂之義爲來世鑑也襄陵許氏曰鄭亂如此春秋弗志志突入櫟而已語曰櫟人實使鄭子不得其位言邑國之大也忽不能制突使析鄭而居之以生民心此亂根也】

冬

十有一月

公防宋公衛侯陳侯於袲伐鄭【宋公衛侯上公有齊侯字袲昌氏切公作侈○左傳曰防於袲謀伐鄭將納厲公也弗克而還谷梁傳曰地而後伐疑辭也非其疑也胡氏曰昭公之與突是非邪正亦明矣然昭公𨿽正其才不足以君國復歸於鄭日以微弱厲公𨿽簒其智足以結四鄰之援旣入於櫟日以彊盛諸侯不顧是非而計其彊弱始疑於輔正終變而與邪谷梁傳所謂非其疑者非其疑於爲義而果於爲不義相與連兵動眾納簒國之公子也故書其防地而後言伐以譏也張氏曰魯桓宋莊衛朔皆以不正得國其爲突謀乃水流濕火就燥獨陳侯疑之爾然寡不勝眾所以疑而遂合也】

【經書月六書日二大衍歷正月丙辰大辛未冬至二月丙戌小三月乙卯大四月乙酉小經三月乙未在此月五月甲寅大經四月己巳在此月六月甲申小七月癸丑大八月癸未大九月癸丑小十月壬午大十一月壬子小十二月癸巳大長歷乙未三月十一日己巳四月十五日】

十有六年【乙酉莊王元年○蔡桓十九○曹莊六○衛惠四○晉緡九○鄭厲五○昭公忽元年○陳莊四○杞靖八○宋莊十四○齊襄二○秦武二○楚武四十五】

春

�正月

公防宋公蔡侯衛侯於曹【左傳曰謀伐鄭也孫氏曰未能納突故復防於此張氏曰於此又邀蔡黨益張矣】

夏

四月

公防宋公衛侯陳侯蔡侯伐鄭【杜氏曰蔡嘗在衛上今序陳下蓋後至呂氏曰防曹蔡先衛伐鄭衛先蔡蓋當時諸侯皆以一切彊弱目前利害爲先後不復用周班也胡氏曰王制諸侯之爵先後有序周官大司馬設儀辧位以等邦國不可亂也春秋時伯者以意之向背爲升降諸侯以勢之彊弱相上下蔡嘗先衛今序陳下者先儒以爲後至也以至之先後易其序是以利率人而不要諸禮也程子曰突善結諸侯故皆爲之致力屢伐鄭也張氏曰自鄭突入國之後卽比魯而仇宋及其出奔乃能使魯與宋自冬及夏悉力伐鄭所謂善結也衛朔與母構兄姦惡之雄因同惡之合陵蔡而居其上當時王政不行伯者未作小人恃彊眾陵寡弱如此及桓文之興而後少抑焉王氏曰突之未出也宋嘗伐之旣出也又求納之始宋不和而公以鄭伐宋及突旣出而公與宋伐鄭向也相戾之深今也相用之固豈無自而然哉蓋以正繼正禮之常諸侯無所求以亂易亂國之釁諸侯有所責故利其亂幸其危貪其賄黨其邪自突入櫟公與宋公三防諸侯而再伐鄭無他焉賄故也】

秋

七月

公至自伐鄭【公至亦常事書者皆譏也程子曰見其勤勞於鄭突也孫氏曰助簒奪正逾時而返】

冬

城向【向失亮切○沙隨程氏曰下書十一月而先書冬者非十月能畢工也郯氏曰下有十一月則此乃十月也縱是同月亦今之九月農功未畢不可興役胡氏曰八月則妨田事九月則奪農收惟十月則依於詩禮合於傳例十二月而城者時也十月十一月不時也】

十有一月

衛侯朔出奔齊【左傳曰初衛宣公烝於夷姜生急子屬諸右公子爲之娶於齊而美公取之生壽及朔屬壽於左公子夷姜縊宣姜與公子朔構急子公使諸齊使盜待諸萃將殺之壽子告之使行不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也彼何罪又殺之二公子怨惠公立公子黔牟惠公奔齊公羊傳曰衛侯朔得罪於天子也張氏曰朔立已五年二公子逐之必因其陵蔑天子而後得以行其志公羊氏之說必有所本傳所以莊六年王人子突救衛】

【經書月四書日無大衍歷正月辛亥小丙子冬至二月庚辰大三月庚戌小四月己夘大丙申春分閏月己酉小五月戊寅大旦日谷雨六月戊申小七月丁丑大八月丁未小九月丙子大十月丙午大十一月丙子小十二月乙巳大】

十有七年【丙戌莊王二年○蔡桓二十卒○曹莊七○衛惠五黔牟元年○晉緡十○鄭厲六昭二○陳莊五○杞靖九○宋莊十五○齊襄三○秦武三○楚武四十六】

春

�正月【桓公十八年惟元年二年十年十八年嵗之首月書王九年嵗首書時不書月其餘春之首月不書王者十三】

公防齊侯紀侯盟於黃【左傳曰平齊紀且謀衛故也任氏曰公十三年防紀侯敗齊師以益其怨今乃盟之豈足以釋前憾乎張氏曰又欲納朔一動而二失也杜氏曰黃齊地】二月

丙午公及邾儀父盟於趡【及左作防趡翠執切○左傳曰尋蔑之盟也薛氏曰初與邾平也杜氏曰趡魯地澄按隠公元年及邾盟蔑七年而隠公渝盟伐邾桓公八年又伐邾魯邾之不通好者十有餘年矣至桓公十五年邾同牟葛朝魯旣朝之後二國欲尋蔑盟而平其再伐之怨故邾來魯地受盟而公及之盟也髙氏曰趡我地彼來而我及之也與蔑之盟同邾來朝魯畏彊也至是來爲此盟豈非諸侯有謀邾者欲求魯之援耶】

夏【公闕夏字】

五月

丙午及齊師戰於奚【奚公作郎○左傳曰齊人侵魯疆疆吏來告公曰疆場之事愼守其一而備其不虞事至而戰又何謁焉杜氏曰奚魯地澄曰此齊師來侵魯境而魯與之戰也盟黃未防而齊來侵境平紀之信豈可恃乎】

六月

丁丑蔡侯封人卒【封人桓侯也在位二十年其弟獻舞立是爲哀公】

秋

八月

蔡季自陳歸於蔡【左傳曰蔡人召蔡季於陳杜氏曰桓侯無子故召季而立之髙氏曰季蔡侯之弟卽獻舞也蔡桓侯無子未知誰之立也季於是避於陳今蔡侯卒國無正嗣兄終弟及於禮爲順於是獻舞自陳歸於蔡見其順而易也澄曰季字也諸侯之弟貳君者例稱字何氏曰公羊傳注以蔡季與獻舞爲二人非也】

癸已蔡桓侯【杜氏曰稱侯蓋謬誤澄按諸儒之說皆以侯伯子男而稱公者爲私諡之僣今檢尋古書所載未見有子男之國君以諡配其爵而曰某子某男者劉捲天子之大夫其爵曰子而其亦稱劉文公彼王朝所諡豈私謚乎齊魯皆侯爵而太公之子諡丁公伯禽之子諡考公此周室盛時非東遷以後豈亦僣諡乎二公去始封之君才一世太公伯禽之遺教猶在豈遽僣諡乎蓋公侯伯子男者五等之爵有尊卑也而公之爵爲最尊故在其國𨿽侯伯子男亦稱曰公舉爵之尊者以稱其君臣子辭也及其死也諡之𨿽侯伯子男亦曰公者猶生時之稱公也聖人制禮緣人情故順忠臣孝子之情使之生死皆得稱公以尊其君也杜氏以侯字爲謬誤者得之其以蔡季爲賢獨能請諡而不私諡者其說有所不通矣況季歸至未逾月也而遽能請諡於天子乎】

及宋人衛人伐邾【左傳曰宋志也杜氏曰邾宋爭彊魯從宋志背趡之盟襄陵許氏曰正月與齊爲黃之盟而五月戰焉二月與邾爲趡之盟而八月伐之張氏曰桓公春與齊邾盟旣而皆背之戰奚伐邾並見於一年之中反顧前日刑牲詔神棄如敝屣瀆信而不仁甚矣】

冬

十月

朔日有食之【左傳曰不書日官失之也】

【經書月六書日五大衍歷正月乙亥小壬午冬至二月甲辰大丙午三日經正月丙辰在此月三月甲戌小四月癸卯大五月癸酉小六月壬寅大經五月丙午在此月七月壬申小經六月丁丑在此月八月辛丑大九月辛未小經八月癸巳在此月十月庚子大十一月庚午小朔日食經書十月朔食十二月己亥大長歷丙辰正月十三日丙午二月四日又丙午五月五日丁丑六月六日癸巳八月十三日】

十有八年【丁亥莊王三年○蔡哀侯獻舞元年○曹莊八○衛惠六黔牟二○晉緡十一○鄭厲七子亹元年○陳莊六○杞靖十○宋莊十六○齊襄四○秦武四○楚武四十七】

春

王正月

公防齊侯於濼【濼盧篤切又音洛○左傳曰公將有行遂與姜氏如齊申繻曰女有家男有室無相瀆也謂之有禮易此必敗杜氏曰濼水在濟南歷城縣西北入濟張氏曰濼之防不言夫人者夫人不與行防禮也】

公與夫人姜氏遂如齊【公下公無與字○谷梁傳曰不言及夫人夫人伉也陸氏曰婦人從夫者也何夫人之伉公失爲夫之道也張氏曰如齊不言及而言與者劉氏以爲猶匹夫匹婦之相與云爾夫不夫婦不婦進退制於夫人也澄曰此行公往防齊侯爾夫人欲同往公不能制旣於防見齊侯矣防禮畢而夫人又欲從齊侯至齊夫婦旣同出公不可獨返國故遂與之同如齊也】

夏

四月

丙子公薨於齊【左傳曰文姜如齊齊侯通焉公謫之以告享公使公子彭生乘公公薨於車公羊傳曰夫人譛公齊侯怒與飲酒於其出使公子彭生送之於其乘焉拉幹而殺之張氏曰春秋書魯君見殺之例有二在內則不書地以存其實在外則不容不書其地而以上下文之特異者見之此先書與夫人姜氏如齊而明年書夫人孫於齊則桓公之不得其死昭然矣】丁酉公之喪至自齊【左氏曰其至痛之也】

秋

七月

冬

十有二月

己丑我君桓公【左傳曰魯人告於齊曰寡君畏君之威不敢寧居來修舊好禮成而不返無所歸咎惡於諸侯請以彭生除之齊人殺彭生澄按君弒賊不討不書而此書者蓋魯之臣子不敢讐齊襄而但指彭生爲賊齊旣爲魯殺彭生則魯人以爲賊已討矣安然而與正終者無異見魯之臣子忘君之讐而無復有與齊不共戴天之痛也張氏曰稱我君而後舉諡趙氏以爲臣子之敬辭不然則恐涉他國之君】

【經書月四書日三大衍歷正月己巳小丁亥冬至二月戊戌大三月戊辰小四月丁酉大五月丁夘小經四月丙子在此月丁酉疑差六月丙申大七月丙寅小八月乙未大九月乙丑小十月甲午大十一月甲子小十二月癸巳大經己丑在十一月二十六日長歷丙子四月十日丁酉當爲五月朔己丑十二月二十六日】

春秋纂言卷二﹤經部﹐春秋類﹐春秋纂言﹥

欽定四庫全書

春秋纂言卷三

元吳澄撰

莊公【名同桓公之子母文姜夫人哀姜在位三十二年】

元年【戊子莊王四年○蔡哀二年○曹莊九年○衛惠七年黔牟三年○晉緡十二年○鄭厲八年子儀元年○陳莊七年卒○杞靖十一年○宋莊十七年○齊襄五年○秦武三年○楚武四十八】

春

王正月【谷梁傳曰繼弒君不卽位先君不以其道終則子不忍卽位也澄曰以先君之不得正終故不忍行卽位之禮】

三月

夫人孫於齊【孫去聲○公羊傳曰不稱姜氏與弒公也或曰防前年夫人姜氏遂如齊之文依前目後凡之例故不稱姜氏以見今日孫於齊之夫人卽前年遂如齊之夫人也或曰文闕也杜氏曰夫人莊公母也魯人責之故出奔內諱奔謂之孫猶孫讓而去澄曰夫人在齊蓋隨桓公之防歸魯矣魯人以桓公之弒實由夫人眾怒羣誚夫人內慙不安故出奔齊因以遂其姦也】

夏

單伯逆王姬【單音善後並同逆左作送○公羊傳曰天子嫁女於諸侯必使諸侯同姓者主之諸侯嫁女於大夫必使大夫同姓者主之澄曰王將嫁女於齊以尊卑不敵不自主昏而命魯主之故魯遣單伯往逆王姬於周俾先至於魯而後往歸於齊也單氏伯字魯四命之卿天子所命者張氏曰常事不書而此特書之斬衰而主昏固已非禮況齊乃不可同天之讎柰何爲之主昏】

秋

築王姬之館於外【谷梁傳曰衰麻非所以接弁冕也仇讎非所以接昏姻也髙郵孫氏曰桓公見殺於齊仇讎未復天王遽使魯主王姬之昏莊公當辭期於得請而後已是時非無同姓之諸侯蓋莊公未知辭爾辭之不固與不辭同知主昏之非政築王姬之館於外孰與辭之不築也澄曰魯爲王姬主昏非自今日始王姬所館固有嘗處矣蓋館於廟也時公在諒闇慮齊侯親迎若就以嘉服接見於廟則於心有所不安然又不敢辭主昏之事故特築館於外以爲王姬之舍而侯齊侯之逆因其變常而書之以譏也】

冬

十月

乙亥陳侯林卒【林莊公也在位八年其弟杵臼立是爲宣公按莊公與桓王同時王名林公亦名林君臣同名也】

�王使榮叔來錫桓公命【曰不書天者脫榮叔夫榮氏叔字澄曰稱氏稱字者天子四命之大夫賜也蘇氏曰錫命者命之以策也衛襄公之歿王使成簡公追命之髙氏曰禮諸侯嗣位三年防畢以士服朝天子天子錫之黼冕圭璧然後歸以臨其民謂之受命桓簒弒未嘗入朝受命王命魯主昏故追錫桓公以寵之張氏曰莊公主王姬之昏故王寵嘉其父桓公已終而遣使賜之策命若昭七年王使成簡公追命衛侯之比也桓弒隠在王法有賊殺其親之罪乃司馬九伐之所宜加王不能討又示褒嘉啖氏以爲寵篡弒以瀆三綱得春秋之旨矣】王姬歸於齊【張氏曰王姬來而不書至別於魯之夫人也澄曰書歸於齊魯旣主昏則同乎內女也趙氏曰凡外女歸皆以非常乃書】

齊師遷紀郱鄑郚【郱音平鄑音玆郚音吾○杜氏曰郱在東莞臨朐縣東南北海都昌縣西有訾城郚在朱虛縣東南齊欲滅紀故徙其郡邑之民而取其地常山劉氏曰遷者廹逐之也沙隨陳氏曰土地人民盡有之曰取逐其人有其地曰遷張氏曰迫遷三邑之民不服者取其地實以齊之民胡氏曰遷不言師其以師遷之者見紀民猶足與守而齊人彊暴用大眾以迫之也經書月三書日一大衍歷正月癸亥大壬辰冬至閏月癸巳小二月壬戌大旦日大寒三月壬辰小四月辛酉大五月辛卯小六月庚申大七月庚寅大八月庚申小九月己丑大十月己未小乙亥十七日十一月戊子大十二月戊午小長歷是年閏十月】

二年【己丑莊王五年○蔡哀三○曹莊十○衛惠八黔牟四○晉緡十三○鄭厲九子儀二○陳宣公杵臼元年○杞靖十二○宋莊十八卒○齊襄六○秦武六○楚武四十九年】

春

王二月

陳莊公

夏

公子慶父帥師伐於余丘【公子氏慶父名魯三命之卿於發語辭余丘小國之近戎者其曰於余丘猶曰於越蓋夷俗所稱杜氏曰莊公時年十五則慶父莊公庶兄於余丘國名沙隨程氏曰書伐國也二傳以爲邾邑蓋邾附庸啖氏曰按前後未有邑言伐者故仍依左氏舊說爲國】

秋

七月

齊王姬卒【公羊傳曰外夫人不卒此何以卒我主之也谷梁傳曰爲之主者卒之也範氏曰主其嫁則有兄弟之恩死則服之故書卒禮記曰齊告王姬之防魯莊公爲之大功薛氏曰檀弓謂由魯嫁故爲之服則主昏之爲服自莊公始也其以說齊乎沙隨程氏曰禮於舅之妻無服外祖父母才小功爾今以世讎而厚其防非禮也不然外夫人卒不書】

冬

十有二月

夫人姜氏防齊侯於禚【禚音灼公作郜○左傳曰姦也杜氏曰姜前與公如齊後出奔至此始防防非夫人之事比年書防其義皆同禚齊地澄曰元年正月夫人旣奔齊矣其後復歸魯而今年冬又自魯往防也趙氏曰著姜氏齊矦之惡亦以病公也曰子可以制母乎夫死從子通乎其下況國君乎君者人神之主風化之本也不能正家如正國何若莊公哀痛以思父誠敬以事母威刑以督下車馬僕禦莫不從命夫人徒往乎夫人之往也則公威命之不行哀敬之不至爾】

乙酉宋公馮卒【馮莊公也在位十八年子捷嗣是爲閔公髙氏曰考觀宋莊忮求敗類則穆公之不以其國與子有以知之矣】

【經書月三書日一大衍歷正月丁亥大丁酉冬至二月丁巳小三月丙戌大四月丙辰小五月乙酉大六月乙卯小七月甲申大八月甲寅小九月癸未大十月癸丑大十一月癸未小十二月壬子大月內無乙酉長歷乙酉十二月四日】

三年【庚寅莊王六年○蔡哀四○曹莊十一衛惠九黔牟五○晉緡十四○鄭厲十子儀三○陳宣二○杞靖十三○宋閔公捷元年齊襄七○秦武七○楚武五十】

春

王正月

溺防齊師伐衛【溺魯大夫再命者孫氏曰朔在齊故溺防齊伐衛謀納朔也髙氏曰衛朔奔齊齊欲納之然天王已絕朔而立公子黔牟爲衞矦魯輙興兵防仇讎之人抗天子之命納不義之君其罪大矣】

夏

四月

宋莊公

五月

桓王【左傳曰緩也公羊傳谷梁傳曰攺杜氏曰以桓十五年三月崩七年乃葬髙氏曰平王之崩求賻於諸侯然後克葬至於桓崩七年乃克葬者蓋承諸侯背叛王師傷敗之後力益不足矣夫以天下而葬一人安可緩也聖人書之以著天下臣子之罪若曰攺則聖人明書之矣薛氏曰王升遐七年然後克閔王室也沙隨程氏曰周人東遷之初尙有志於歸已而侵削益甚故於此始葬】

秋

紀季以酅入於齊【酅戶圭切○谷梁傳曰酅紀之邑也入於齊者以酅事齊也公羊傳曰請後五廟以存姑姊妹左傳曰紀於是乎始判杜氏曰酅在齊國東安平縣澄曰紀侯無子其弟爲君之貳而別居於酅前年齊取紀三邑紀之土地無幾矣季知紀之亡在旦夕故先以其所居邑入於齊爲附庸之國而存先祀也陸氏曰紀季以君之邑入於它國不書曰叛其有兄之命矣沙隨程氏曰紀侯迫於彊齊之暴自度不能支命其弟以酅下齊將委國而去之不勦民以鬭暴遜賢弟以存祀其與力屈而請降國滅而出奔者有間矣】

冬

公次於滑【滑公谷作郎○左傳曰一宿爲捨再宿爲信過信爲次次於滑將防鄭謀紀也鄭辭以難谷梁傳曰次止也有畏也欲救紀而不能也胡氏曰伐而書次以次爲善救而書次以次爲譏次於滑譏也澄曰紀將亡矣以昏姻之故告急於魯魯荘不能自已故出次於滑將防鄭伯爲紀謀而祈哀乞憐於齊鄭伯知齊之滅紀不可止也故辭而不防杜氏曰滑鄭地在陳畱襄邑縣西北】

【經書月三書日無大衍歷正月壬午小癸卯冬至二月辛亥大三月辛巳小四月庚戌大五月庚辰小六月己酉大七月己卯小八月戊申大九月戊寅小丙午處暑閏月丁未大十月丁丑小旦日秋分十一月丙午大十二月丙子小】

四年【辛卯莊王七年○蔡哀五○曹莊十二○衛惠十黔牟六○晉緡十五○鄭厲十一子儀四○陳宣三○杞靖十四○宋閔二○齊襄八○秦武八○楚武五十一】

春

王二月

夫人姜氏饗齊侯於祝丘【饗左作享○谷梁傳曰饗甚矣澄曰何待至於饗而後爲甚哉古者飲酒之禮有三饗食燕也燕禮最輕蓋主於飲酒而食物不盛食禮次之食物甚盛而不飲酒饗禮最重飲酒如燕禮之多食物如食禮之備𨿽君大夫亦無行饗食燕之禮於野者況婦人乎然此亦不足責也呂氏曰前此嘗防矣而未之享也今享矣又復如齊師矣人之爲不善一縱之後如水方至莫知所極杜氏曰祝丘魯地】

三月

紀伯姬卒【谷梁傳曰外夫人不卒此其言卒何也吾女也適諸侯則尊同以吾爲之變卒之也範氏曰禮諸侯絕旁期姑姊妹女子嫁於國君者尊與已同則變不服之例爲之服大功九月啖氏曰內女爲諸侯之夫人則書卒以公爲之服故也孫氏曰伯姫隱二年紀裂繻所迎者內女嫁國君則服大功常事也此卒者蓋爲下紀侯去國齊紀伯姬起義】

夏

齊侯陳侯鄭伯遇於垂【襄陵許氏曰齊與陳鄭遇垂蓋謀取紀是以紀侯見難而去也蘇氏曰鄭伯鄭子儀也桓十五年五月書鄭伯突出奔蔡九月書鄭伯突入於櫟十八年齊襄公殺子亹鄭人立子儀莊十四年突使傅瑕弒子儀而入則遇於垂者子儀也然則鄭有二君矣春秋有一國而二君者鄭突與儀衛衎與剽是也突衎始終爲君子儀之君鄭十有四年剽之君衛十有一年皆能君者也故春秋因其實而君之然則孰與曰皆不與也突之入也以篡衎之出也以惡儀剽𨿽國人之所立而突衎在焉非所以爲安也故四人者春秋莫適與也皆不沒其實而已胡氏曰蘇子由以鄭伯爲子儀謂春秋有一國二君其說辧其理通善發春秋之意者然而鄭伯實厲公終始能君故不沒其實非與之也惟不沒其實故出奔蔡入於櫟防於垂皆書其爵惟非與之也故歸於鄭出奔蔡入於櫟皆書其名春秋於世子忽猶不書爵而況子儀之微者乎髙氏曰或以此鄭伯爲子儀非也忽世子再出奔猶不得稱子其復歸猶不得稱爵子儀𨿽乘間得立其爲君微矣豈敢輕去國都而與諸侯防乎故知此鄭伯卽突也齊恐陳鄭救紀故求結二國歡心先過於垂使紀失其援也】

紀侯大去其國【左傳曰紀侯不能下齊以與紀季去其國違齊難也程子曰大名也常山劉氏曰紀侯名大生名之著失地也去其國自去也澄曰諸侯失地名紀侯去其國而紀遂亡故名之紀之郱鄑郚爲齊所取紀季又以酅入於齊紀之土地蓋僅有國外近郊之境而亦無人民可以自守齊又將以兵力取之故自去其國而齊遂有其地也言去其國而不言出奔某國者蓋自逃於民伍而不復適他國或入山林或入河海也】

乙丑齊侯紀伯姬【伯姬卒值紀侯去國不能自齊侯旣取紀地遂其防書以閔之也啖氏曰凡內女之不書書者皆非常也胡氏曰齊襄迫逐紀侯使之去國𨿽其夫人在殯而不及葬陸氏曰者臣子之事非由鄰國也齊侯並人之國而禮葬其妻是謂豺狼之行而爲婦人之仁也】

秋

七月

冬

公及齊人狩於禚【禚公谷作郜○於本國而非狩地且譏況越境而與鄰國之微臣狩於彼國之地乎此四年冬公及齊人所狩之地卽二年冬姜氏與齊侯所防之地也莊公於是乎無羞惡之心矣】

【經書月四書日一大衍歷正月乙巳大戊申冬至二月乙亥大三月乙巳小四月甲戌大五月甲辰小六月癸酉大七月癸卯小經六月乙丑在此月八月壬申大九月壬寅小十月辛未大十一月辛丑小十二月庚午大長歷是年閏四月乙丑六月三日】

五年【壬辰莊王八年○蔡哀六○曹莊十三○衛惠十一黔牟七○晉緡十六○鄭厲十二子儀五○陳宣四○杞靖十五○宋閔三○齊襄九○秦武九○楚文王熊貲元年】

春

王正月

夏

夫人姜氏如齊師【時齊侯帥師出外而夫人往與之防也不言地師行而不次也】

秋

郳黎來來朝【郳公作倪○杜氏曰郳附庸國也東海昌慮縣東北有郳城黎來名澄曰附庸之君未爵例稱名其後齊桓圖霸以王命爵之爲子攺國號爲邾經書曰小邾以別於邾也】

冬

公防齊人宋人陳人蔡人伐衛【左傳曰納惠公也澄曰齊宋陳蔡皆卿也以公在故降稱人三年春齊師防魯伐衛以納朔而未克納故今又防四國之兵以納之也經書月一書日無大衍歷正月庚子小癸丑冬至二月己巳大三月己亥小四月戊辰大五月戊戌小六月丁卯大七月丁酉小八月丙寅大九月丙申小十月乙丑大十一月乙未小十二月甲子大】

六年【癸巳莊王九年○蔡哀七○曹莊十四○衛惠十二黔牟八○晉緡十七○鄭厲十三子儀六○陳宣五○杞靖十六○宋閔四○齊襄十○秦武十○楚文二】

春

王正月

王人子突救衛【王人王朝一命之下士子王之子突名也一命者稱人而不得稱名以王子之貴同於三命故稱屬稱未嘗去王今王子突子上無王字者防上文王子者文也蓋以官則卑而爲王之人以屬則貴而爲王之子故稱人而又稱名也五國伐衛納朔王命突救之欲存黔牟而拒朔也】

夏

六月

衛侯朔入於衛【左傳曰衛侯入放公子黔牟於周放寧跪於秦殺左公子泄右公子職澄曰五國之兵破衛而朔得入也朔搆兄篡國天討所當加又得罪於王王當明正其罪布告諸侯乃不能然遂使齊與四國敢抗王命而納之王人之救不能明示天子之命自同於列國之兵爭以力爲彊弱卒不能救而五國竟破衛納朔王室之不競而威令不行於諸侯可悲也夫】

秋

公至自伐衛【莊之出十有九其至之者五譏也其不至者十有四常事不書張氏曰書至與至自唐意同王誅若行齊魯宋衛皆有當誅之罪故書至以危之】

螟

冬

齊人來歸衛俘【俘公谷作寶○左傳曰文姜請之也澄曰俘伐衛所俘獲之臣虜財物也五國共伐衛而齊主兵故四國所俘獲不敢有而悉以與齊文姜醜行自知魯人所不與故請於齊侯使以伐衛所俘獲之民物歸於魯以恱魯人也】

【經書月二書日無大衍歷正月甲午大戊午冬至二月甲子小己丑大寒三月癸巳大四月癸亥小五月壬申大庚寅谷雨閏月壬戌小六月辛夘大辛卯小滿七月辛酉小八月庚寅大九月庚申大十月庚寅小十一月己未大十二月己丑小】

七年【甲午莊王十年○蔡哀八○曹莊十五○衛惠十三○晉緡十八○鄭厲十四子儀七○陳宣六○杞靖十七○宋閔五○齊襄十一○秦武十一○楚文三】

春

夫人姜氏防齊侯於防【左傳曰齊志也杜氏曰防魯地文姜數與齊侯防至齊地則姦發夫人至魯地則齊侯之志】

夏

四月

辛卯夜恆星不見夜中星隕如雨【辛卯夜谷夜作昔見音現中如字又去聲隕音尹公作霣後凡隕字並同○谷梁傳曰恆星經星也左傳曰不見夜明也啖氏曰星隕如雨謂奔流眾如雨之多李陵云謀臣如雨皆言多爾澄曰恆星謂有名之經星星謂無名之眾星夜無日光則暗而星見晝有日光則明而星不見恆星不見夜明如晝故也天星之恆見者不見則小星之無名者亦無也隕謂自天而隕沒於半空而不至地如雨言眾多不可爲數也小星之無名者隕則大星之常見者自若也】

秋

大水

無麥苗【周之秋夏之五月麥熟而黍稷粱之苗將秀大水漂盡故麥與苖俱無也】

冬

夫人姜氏防齊侯於谷【胡氏曰防魯地也谷齊地也初防於禚次享於祝丘又次如齊師又一嵗而再防焉其爲惡益逺矣明年無知弒諸兒其禍淫之明驗也杜氏曰谷濟北谷城縣張氏曰今屬鄆州東阿縣文姜元年以罪孫於齊後復宣滛自二年至今詳書於策敝笱載驅錄於齊風論其時世與衛之鶉之奔奔墻有茨諸篇皆一時之事魯衛先王之後婦行放逸同播其惡於萬民夫子曰魯衛之政兄弟也蓋不特周公康叔之盛而其世衰俗末政之陵夷亦相似也其後慶父亂魯齊幾取之與衛滅同時聖人以魯事詳於春秋而齊詩及魯事者不刪夫二南之風后妃不待閒而徳足以化天下後世閒有家之道廢而亡國敗家之禍同一軌轍詩春秋之旨蓋相爲表裏也】

【經書月一書日一大衍歷正月戊午大甲子冬至二月戊子小三月丁巳大四月丁亥小辛卯五日五月丙辰大六月丙戌小七月乙卯大八月乙酉小九月甲寅大十月甲申小十一月癸丑大十二月癸未小長歷是年閏四月】

八年【乙未莊王十一年○蔡哀九○曹莊十六○衛惠十四○晉緡十九○鄭厲十五子儀八○陳宣七○杞靖十八○宋閔六○齊襄十二弒○秦武十二○楚文四】

春

王正月

師次於郎以俟陳人蔡人【師次之將卑而師眾也杜氏曰期共伐郕陳蔡不至故駐師於郎以待之】

甲午治兵【治公作祠○俟陳蔡不至故治兵於郎周官大司馬因秋狝而治兵以教戰此常禮也微者帥師在外因有所俟曠日持久見師徒之不整而擅舉治兵之禮不於獵所則非其地不於仲秋則非其時微者擅舉則非其人皆非常也故書】

夏

師及齊師圍郕【郕公作成○郕者郕叔所封周公與郕叔皆文王之子魯兄弟之國也齊貪其地而連魯陳蔡之兵伐之魯莊事齊奉命惟謹期與陳蔡防齊伐郕而陳蔡不至於是魯之師獨與齊師圍郕也魯莊忘親而奉仇讎以伐同姓不義之甚陳蔡善於魯多矣說者謂魯欲取郕而結陳蔡同伐陳蔡旣不至乃借力於齊按魯弱國也安能摟諸侯以伐諸侯乎齊彊國也豈肯爲魯役魯亦何敢役之哉蓋齊欲圍郕而徵兵於魯與陳蔡爾惟李杜二說近是李氏堯兪曰魯不應與齊伐同姓之國杜氏諤曰魯兵出無名止爲彊齊圍郕國畏齊之暴橫而防之也】郕降於齊師【降奚江切○欲得郕者齊也郕畏齊而不畏魯故齊魯同圍而郕獨降齊也魯之興師爲齊出力而已】

秋

師還【還音旋後並同○見其勞民於外歷三時而後還也】

冬

十有一月

癸未齊無知弒其君諸兒【左傳曰齊侯使連稱管至父戍葵丘請代弗許故謀作亂僖公之母弟曰夷仲年生公孫無知有寵於僖公襄公絀之二人因之以作亂齊侯田於貝丘反賊遂弒之而立無知張氏曰齊襄之見弒以禍本言之則無知之亂適積漸於僖公之時而襄公之惡迹不可揜如抗王伐衛殺魯桓公色荒禽荒暱比小人以至禍發蕭墻身殱賊手考其卽位至今所書齊事無非亡國戕身之媒所謂積不善之餘殃也澄曰諸兒襄公也在位十二年明年弟小白立是爲桓公】

【經書月二書日二大衍歷正月壬子大己巳冬至二月壬午大經正月甲午在此月三月壬子小四月辛巳大五月辛亥小六月庚辰大七月庚戌小八月己卯大九月己酉小十月戊寅大十一月戊申小十二月丁丑大經十一月癸未在此月長歷甲午正月十三日癸未十一月六日】

九年【丙申莊王十二年○蔡哀十○曹莊十七○衛惠十五○晉緡二十○鄭厲十六子儀九○陳宣八○杞靖十九○宋閔七○齊桓公小白元年○秦武十三○楚文五】

春

齊人殺無知【左傳曰初無知虐於雍廩雍廩殺無知杜氏曰雍廩齊大夫劉氏曰雍廩殺之其稱人何討賊之辭也】

公及齊大夫盟於蔇【蔇公作曁○左傳曰襄公無常鮑叔牙曰亂將作矣奉公子小白出奔莒亂作管夷吾召忽奉公子糾來奔谷梁傳曰齊人殺無知而迎公子糾於魯國語韋氏注曰齊逆子糾魯莊公不卽遣而盟以要之齊大夫歸迎小白於莒髙氏曰此盟蓋公意杜氏曰小白僖公庶子糾小白庶兄蔇魯地瑯琊齊縣有蔇亭張氏曰今沂州承縣也大夫齊太宰是時齊無君太宰任國事故不名與文七年扈之盟趙盾書大夫同澄按糾與小白皆襄公之庶弟而糾爲長齊人擇君先自長始故大夫自至魯地請糾於魯且觀糾之可立與否魯旣要之以盟而齊大夫之意已不在糾矣姑狥魯而與之盟非其本心故歸卽背之若是齊不來請魯自欲納糾則齊大夫安肯至魯地而受盟乎齊大夫旣自至魯地請糾而復中變攺圖背盟失信始謀之不審可罪也大夫不氏名者齊無君而以當國之大夫敵君也】

夏

公伐齊納糾【納糾左作納子糾○髙氏曰齊大夫旣歸遂背蔇之盟陰召小白而不迎糾魯始引兵伐齊而納糾方其納也小白猶未入於齊齊不受糾而公尙以蔇之盟彊欲納之夫頓子比燕伯失地之君內爲彊臣所拒非假大援不可復其位故經書納若出奔之子則異此矣旣素無位又在外焉必有君父之命乃可以還否則國人義欲奉之庶乎其可苟非此二者而鄰國以兵來脇必欲其立豈王法所容乎晉納捷菑𨿽弗克猶貶伐齊納糾罪公也】

齊小白入於齊【左傳曰桓公自莒先入澄按襄公諸兒公子糾公子小白皆齊僖公之子襄公遭弒而無嗣則糾與小白皆可君齊齊人初欲迎糾旣而當國者知糾之不如小白故拒糾而召小白先入於國而奉以爲君小白之立蓋齊國公議爲社稷計也則小白乃齊國之所共戴而糾特魯君之所私納故曰齊小白言其當爲齊君也入者難辭𨿽齊大夫之所欲立然有魯兵見伐奉糾爭國故小白亦借莒兵防送而後得入齊非如歸之易也】

秋

七月

丁酉葬齊襄公【賊已討而弟立九月乃得葬】

八月

庚申及齊師戰於幹時我師敗績【幹音幹○公親將兵納糾小白旣定猶不退師此戰書及書齊師蓋公不自戰微者與齊微者戰而魯敗也杜氏曰幹時齊地時水在樂安界岐流旱則竭故曰幹時】

九月

齊人取子糾殺之【左傳曰鮑叔帥師來言曰子糾親也請君討之管召讎也請受而甘心焉乃殺子糾於生竇公羊傳曰脇我使我殺之也谷梁傳曰猶曰取其子糾而殺之云爾範氏曰言齊之子糾今取而殺之魯不能救防也趙氏曰論語云桓公殺公子糾則知齊自殺之非魯殺也若實魯殺則當書云齊人使我殺子糾不應云取也澄曰趙說蓋非當從三傳未逾年之君稱子齊立小白魯亦立糾以與小白爭國書子糾以見魯莊擅立鄰國君之罪小白立而魯師還則糾乃一亡公子寄寓於魯者爾何罪而齊欲殺之乎今齊有君而魯又立糾是齊有二君矣勢固不兩立也魯兵戰敗力不敵齊故齊聲子糾爭國之罪逼魯殺之魯不能庇遂殺之於生竇殺之者𨿽魯從齊令也是猶齊人取之於魯魯以畀齊而殺之焉爾所以著子糾之死皆魯之罪也】

冬

浚洙【公羊傳曰畏齊也張氏曰洙水在魯城北齊伐魯之道也魯𨿽殺子糾而猶有畏齊之心故浚而深之以備齊師之至】

【經書月三書日二大衍歷正月丁未小甲戌冬至二月丙子大甲辰大寒三月丙午小甲戌雨水閏月乙亥大四月乙巳小旦日春分五月甲戌大六月甲辰大七月甲戌小丁酉二十四日八月癸卯大庚申十八日九月癸酉小十一月壬申小十二月辛丑大長歷是年閏八月】

十年【丁酉莊王十三年○蔡哀十一○曹莊十八○衛惠十六○晉緡二十一○鄭厲十七子儀十○陳宣九○杞靖二十○宋閔八○齊桓二○秦武十四○楚文六】

春

王正月

公敗齊師於長勺【勺市若切○左傳曰齊師伐我澄曰齊師來伐以報幹時之戰而公敗其師也偏戰曰敗彼未陳而我薄之也啖氏曰凡魯勝則曰敗某師張氏曰戰法定日刻期兩陣相向以決勝負𨿽敗而奔亦無多殺之禍偏戰則出於本意僥幸一勝也】

二月

公侵宋【潛師掠境曰侵莊公僥幸得志於齊遂舉無名之師以掠宋境此所以召郎之師也】三月

宋人遷宿【趙氏曰徙而臣之曰遷某陸氏曰移入封內以爲附庸也襄陵許氏曰遷之使未失其國家以行其義猶有所難則是王澤之未竭也僖文以後有滅國無遷國矣澄曰使宿之民從其君遷它處宋遂有其舊都之地】

夏

六月

齊師宋師次於郎【魯莊以正月敗齊二月侵宋故齊宋二國合兵報魯駐兵於郎而未名所伐可見其師出之無名也】

公敗宋師於乘丘【乘繩證切○左傳曰齊師宋師次於郎公子偃曰宋師不整可敗也宋敗齊必還自雩門竊出防臯比而先犯之公從之大敗宋師於乘丘齊師乃還杜氏曰乘丘魯地劉氏曰齊宋兵整旅經人之國欲窺利乘便攻取使魯人懼疑出奇計詐謀覆滅其軍以自救此輕用其眾之罪也魯人偸得一時之勝非弭患止亂安國使民之道襄陵許氏曰齊桓始入未撫其民而輕用之是以再不得志於魯晉文公之入五年而後用其民蓋監此也】

秋

九月

荊敗蔡師於莘以蔡侯獻舞歸【舞谷作武○杜氏曰荊楚本號後攺爲楚莘蔡地獻舞蔡季名啖氏曰蔡侯失地故名澄曰荊之下不書其君臣者狄之也荊爲中國患久矣宣王時已伐之入春秋遂僭稱王猾夏彌甚殘滅小國以廣其土地者非一也其事不聞於魯故不書於春秋之經蔡與齊魯宋衛陳鄭皆中國之望蔡見楚之浸彊前此與鄭防於鄧傳以爲始懼楚至此蔡果首受其禍此經書荊蠻猾夏之始蓋荊舉兵犯蔡至莘地蔡侯禦之爲荊所敗蔡侯師敗爲荊所獲而以之歸也蔡侯獻舞哀公也畱於楚九年至魯莊十九年卒子嗣是爲穆公】

冬

十月

齊師滅譚譚子奔莒【左傳曰齊侯之出也過譚譚不禮焉及其入也諸侯皆賀譚又不至杜氏曰譚國在濟南平陵縣西南張氏曰今濟南府歷城縣澄曰滅者夷其社稷絕其宗祀也齊桓方欲圖霸而首以私憾滅小國所以爲三王之罪人也譚子爵而不名者蓋是小國史策不詳其名或曰爲彊大所吞𨿽失國而非其罪然聖筆決不以名不名而定其有罪無罪也奔不言出者國已滅矣無復有歸入之地也】

【經書月六書日無大衍歷正月辛未小己卯冬至二月庚子大三月庚午小四月己亥大五月己巳小六月戊戌大七月戊辰小八月丁酉大九月丁卯小十月丙申大十一月丙寅小十二月乙未大】

十有一年【戊戌莊王十四年○蔡哀十二○曹莊十九○衛惠十七○晉緡二十二○鄭厲十八子儀十一○陳宣十○杞靖二十一○宋閔九○齊桓三○秦武十五○楚文七】

春

王正月

夏

五月

戊寅公敗宋師於鄑【鄑音玆○左傳曰宋爲乘丘之役故侵我公禦之宋師未陣而薄之敗諸鄑杜氏曰鄑魯地張氏曰宋師再至再敗魯𨿽再勝國亦困於兵矣】

秋

宋大水【左傳曰宋大水公使弔焉曰天作淫雨害於粢盛若之何不弔對曰孤實不敬天降之災又以爲君憂拜命之辱杜氏曰公使弔之故書陸氏曰外災來告則書】

冬

王姬歸於齊【左傳曰齊侯來逆共姬張氏曰卽齊侯之夫人王姬是也澄曰齊桓公娶王女以爲夫人而魯主其昏故書歸同於內女不書來逆常事無譏也】

【經書月四書日一大衍歷正月乙丑大乙酉冬至二月乙未小三月甲子大四月甲午小丙辰春分五月癸亥大戊寅十六日六月癸巳小七月壬戌大八月壬辰小九月辛酉大十月辛卯小己未秋分十一月庚申大己丑霜降閏月庚寅小十二月己未大長歷是年閏三月】

十有二年【己亥莊王十五年崩不書○蔡哀十三○曹莊二十○衛惠十八○晉緡二十三○鄭厲十九子儀十二○陳宣十一○杞靖二十二○宋閔十弒○齊桓四○秦武十六○楚文八】

春

王二月

紀叔姬歸於酅【公羊傳曰隱之也何氏曰痛其國滅無所歸也澄曰紀無國矣而曰紀叔姬者錄其舊也按伯姬魯女爲紀侯大之夫人叔姬其娣也紀國旣亡紀侯又死叔姬無所依紀季以酅爲齊附庸猶存紀之宗祀欲歸就紀國宗祀所存之處而終其身得婦人從一而終之義焉然紀侯去國九年之後乃始歸酅者俟季之位定也惟恐齊不能容季而紀祀不可存則酅不可依也又見其謹審逺辱之幾焉賢哉叔姬也杜氏曰紀侯去國而死叔姬歸魯紀季自定於齊而後歸之全守節義以終婦道故系之紀啖氏曰非嫁而歸故加紀字稱紀言紀之婦也蓋紀侯去國之後死於它而叔姬還魯至是乃歸於酅胡氏曰魯爲宗國婦人有來歸之義紀旣亡矣不歸於魯全節守義不以亡故而虧婦道也夏侯令女曹爽之弟婦寡居守志曰曹氏全盛之時尙欲保終況今衰亡何忍棄之其聞叔姬之風者也】

夏

四月

秋

八月

甲午宋萬弒其君捷及其大夫仇牧【捷公作接○左傳曰乘丘之役公以金僕姑射南宮長萬公右歂孫生搏之宋人請之宋公靳之曰始吾敬子今子魯囚也吾弗敬子矣病之弒閔公於防澤遇仇牧於門批而殺之遇太宰督於東宮之西又殺之張氏曰仇牧遇弒君之賊不畏彊禦死於其難故書及華督弒君亂臣死不償責故不書澄曰公羊傳言莊公獲萬捨諸宮中數月然後歸之歸反爲大夫於宋按萬稱名是自魯歸宋而爲再命之大夫也萬有力無徳戰敗免罪已幸矣又以之爲大夫宋閔用人如此其遭弒也自取之也】

冬

十月

宋萬出奔陳【左傳曰立子遊羣公子奔蕭公子禦說奔亳南宮牛猛獲帥師圍亳蕭叔大心及戴武宣穆莊之族以曹師伐之殺南宮牛於師殺子遊於宋立桓公猛獲奔衛南宮萬奔陳宋人請猛獲於衛衛人歸之亦請南宮萬於陳以賂皆醢之胡氏曰宋人醢萬則賊已討矣不書殺萬特書萬出奔陳以著陳人黨惡之罪張氏曰陳容其奔罪已大矣受賂而後歸之與所謂殺其人污其宮而瀦之之意何如澄曰陳之人當如昔年之執州吁者以執萬今乃受其奔是爲逆賊之逋逃主也宋臣𨿽能敗賊而立君然賊旣逸去後始得而誅之視石碏討州吁之義則有愧矣故不言宋人殺萬】

【經書月四書日一大衍歷正月己丑大庚寅冬至二月己未小三月戊子大四月戊午小五月丁亥大六月丁巳小七月丙戌大八月丙辰小九月乙酉大經八月甲午在此月十月乙卯小十一月甲申大十二月甲寅小長歷甲午八月九日】

十有三年【庚子僖王元年○齊霸桓公五年○蔡哀十四○曹莊二十一○衛惠十九○晉緡二十四○鄭厲二十子儀十三○陳宣十二○杞靖二十三○宋桓公禦說元年○秦武十七○楚文九】

春

齊侯宋人陳人蔡人邾人防於北杏【齊侯谷作齊人○左傳曰防於北杏以平宋亂杜氏曰北杏齊地澄曰是時管仲爲政四年矣教齊桓糾合諸侯以圖霸而始爲此防也按上年宋有弒君之亂蕭叔大心僅能率五族殄亂賊立桓公禦說平宋亂者定禦說之位也以平宋亂防諸侯其名正矣然列國僅有陳蔡小國僅有邾並宋四國而已又君不躬至而卿代行若魯若衛最近於齊而皆不防是齊桓之信未能申於諸侯也宋陳蔡以卿防君故降而稱人春秋之世以諸侯而主天下盟防由此北杏之防始以大夫而主天下盟防由文七年扈之盟始張氏曰宋弒君之首惡方誅嗣君新立合諸侯定宋亂陳蔡邾並來受命齊桓苟能於宋萬初弒君之時舉兵討之則不勞告諭而天下翕然宗齊矣齊桓欲合諸侯行霸事恐諸侯之未諭故未欲煩其君而使其臣來防告以平宋亂之事晉悼公合諸侯於邢丘命朝聘之數使諸侯之大夫聽命鄭伯之外齊宋衛邢皆稱人殆齊桓故事歟】

夏

六月

齊人滅遂【管仲相桓公方將糾合諸侯以圖霸而前此滅譚今又滅遂不仁甚矣此孔門所以羞稱齊桓曾西所以不爲管仲也杜氏曰遂國在濟北蛇丘縣東北張氏曰蛇丘屬漢泰山郡隧鄕故遂國也】

秋

七月

冬

公防齊侯盟於柯【左傳曰始及齊平也孫氏曰公不及北杏之防桓公旣滅遂懼其見討故盟於此杜氏曰柯齊之阿邑張氏曰今鄆州東阿縣魯莊自齊桓入國屢與之戰𨿽一再勝而齊方修軍政以圖霸魯有見伐之虞至此始及齊平公谷所載曹子之事齊桓捐小利以收魯容或有之皆霸術也但公羊言之過其實爾趙氏曰按桓公未嘗侵魯地盟後未嘗歸魯田其事妄經書月二書日無大衍歷正月癸未大乙未冬至二月癸丑小三月壬午大四月壬子小五月辛巳大六月辛亥大七月辛己小八月庚戌大九月庚辰小十月己酉大十一月己卯小十二月戊申大】

十有四年【辛丑僖王二年○齊霸桓六○蔡哀十五○曹莊二十二○衛惠二十○晉緡二十五○鄭厲二十一子儀十四○陳宣十三○杞共公元年○宋桓二○秦武十八○楚文十】

春

齊人陳人曹人伐宋【左傳曰宋人背北杏之防諸侯伐宋取成而還澄按北杏之防齊侯在以定宋君之位而宋卽背之蓋假仁義非誠心故人心不予也張氏曰伐宋用陳曹皆宋之鄰不勤逺國簡便之規撫也程子曰齊自管仲爲政莊十一年而後未嘗興大眾也其賦於諸侯亦寡矣終管仲之身息養天下厚矣至於秦晉使之不競而已不彊致也是以其功卑而易成】

夏

單伯防伐宋【伐宋之役齊止用近宋之陳曹而不煩逺兵然魯方從霸故齊𨿽不徵於魯而魯自遣單伯以兵往防也張氏曰魯自盟柯已平於齊而未從其役故因齊討宋命上卿率師往防示從霸之意齊桓方興理勢當從固異於翚防宋殤黨亂賊伐無罪矣故書防伐而不再敍諸國也】

秋

七月

荊入蔡【左傳曰蔡哀侯娶於陳息侯亦娶焉息嬀過蔡蔡侯止而見之弗賓息侯聞之怒使謂楚文王曰伐我吾求救於蔡而伐之楚子從之敗蔡於莘以蔡侯歸蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王未言楚子問之對曰吾一婦人而事二夫縱弗能死其又奚言楚子以蔡侯滅息遂入蔡張氏曰息之亡蔡之入皆哀侯致之蔡自防鄧懼楚之後非但不爲徹桑土綢繆牖戶之謀而以婦人之故再召楚師始則身虜繼以國破楚熊貲興兵以恱婦人是時齊桓之業未成遂致其橫行淮漢侵及中國也澄曰齊𨿽圖霸力未能以帖荊十年荊方敗蔡而虜其君今又破蔡而入其國春秋屢書痛中國之不競也】

冬

單伯防齊侯宋公衛侯鄭伯於鄄【鄄戈見切○左傳曰宋服故也杜氏曰鄄衛地張氏曰今濮州鄄城縣澄曰春齊陳曹三國之人伐宋其夏魯單伯方往防伐時宋已成而三國還師單伯不及至宋境矣故冬而單伯復防齊宋之君以結成而衛鄭之君亦來防也此衣裳之防之一齊霸蓋略定矣若陳蔡曹邾已歸齊者不復與防蓋齊之霸政務簡便不欲煩諸侯也】

【經書月一書日無大衍歷正月戊寅小庚子冬至二月丁未大三月丁丑小四月丙午大五月丙子小六月乙巳大傳甲子二十日七月乙亥小八月甲辰大癸酉大暑閏月甲戌大九月甲辰小旦日處暑十月癸酉大十一月癸卯小十二月壬申大長歷是年閏五月】

十有五年【壬寅僖王三年○齊霸桓七○蔡哀十六○曹莊二十三○衛惠二十一○晉緡二十六○鄭厲二十二○陳宣十四○杞共二○宋桓三○秦武十九○楚文十一】

春

齊侯宋公陳侯衛侯鄭伯防於鄄【左傳曰齊始霸也張氏曰傳謂始覇指諸侯始定而言然魯未信服自後宋人猶或主兵衛鄭未免復叛蓋齊霸駸駸而定而諸侯之心猶未一也劉氏曰伯則主諸侯諸侯莫先焉此年伐郳宋序齊上明年伐鄭宋亦序齊上齊之未主諸侯明矣然則齊始霸在十六年九國盟於幽之時自此始爲諸侯主矣襄陵許氏曰十三年十四年防至是又防三合諸侯而不盟以示愼重是以盟則眾信莫敢渝也】

夏

夫人姜氏如齊【張氏曰文姜播惡齊襄之世不如齊八年矣至此復如齊桓公欲求魯好以定覇業而不之非襄陵許氏曰鄄之防魯尙未從桓公未能比近無以示逺務求合於魯是以受文姜以昭親親而齊魯之交卒合然而禮坊一弛夫人復啟越竟之恣遂成如莒之姦】

秋

宋人齊人邾人伐郳【郳公作兒○左傳曰諸侯爲宋伐郳張氏曰小邾宋之附庸不服宋桓公爲宋伐之宋序齊上蓋齊桓霸體未全正此役爲宋而興亦猶伐宋之師邾人爲道而序鄭之上也劉氏曰此齊桓之師何以不先諸侯猶未成乎霸也明年防幽爲九合之始九者始於幽終於淮澄按九合之數說各不同故朱子以爲九當作糾杜氏諤曰齊桓內不能率諸侯以朝天子外不能攘夷狄以救中國爲宋討一附庸以求其服從斯徳之小乎】

鄭人侵宋【左傳曰鄭人間之而侵宋張氏曰間諸侯伐郳而侵宋不誠服齊而背二鄄之防鄭之反覆於齊楚之間蓋始於此】

冬

十月

【經書月一書日無大衍歷正月壬寅小丙午冬至二月辛未大三月辛丑小四月庚午大五月庚子小六月己巳大七月己亥小八月戊辰大九月戊戌小十月丁卯大十一月丁酉小十二月丙寅大】

十有六年【癸卯僖王四年○齊霸桓八○蔡哀十七○曹莊二十四○衛惠二十二○晉武公稱三十八年○鄭厲二十三○陳宣十五○杞共三○宋桓四○秦武二十○楚文十二】

春

王正月

夏

宋人齊人衛人伐鄭【左傳曰宋故也孫氏曰鄭背鄄之防侵宋故齊桓帥諸侯伐之齊序宋下者與伐郳義同張氏曰伐鄭不止爲宋而已蓋鄭不服則諸侯之心未一也襄陵許氏曰中國諸侯宋爲大旣爲之服郳又爲之報鄭宋蓋自是與齊爲一宋親而中國諸侯定矣】

秋

荊伐鄭【左傳曰鄭伯自櫟入緩告於楚楚伐鄭及櫟孫氏曰桓未能救中國也張氏曰蓋齊霸未定楚之威侵及中國自桓二年鄭已懼楚防鄧至此三十餘年而後受兵楚之威不輕用蓋如此師氏曰自桓公之立而荊爲中國患矣十年敗蔡師十四年又入蔡今復伐鄭而桓不能討聖人詳而書之以罪桓也】

冬

十有二月

公防齊侯宋公陳侯衛侯鄭伯許男曹伯滑伯滕子同盟於幽【左谷無公字許男下左無曹伯字○齊自北杏以後屢合諸侯有防無盟者諸侯之心未一也至此而鄭服始合九國之君而爲此盟此桓公糾合諸侯一匡天下之始自入春秋以來所未嘗有之事也諸侯尊桓公爲霸而主盟然桓公執謙未敢專主盟之權故曰同盟同者列國相與盟而莫適爲主及二十七年再盟於幽齊亦未專主盟也至僖二年宋江黃盟貫齊始爲盟主而自此以後不復書同矣杜氏曰陳國每盟防皆在衛下齊桓始霸楚亦始彊陳介於二大國之間而爲三恪之客齊桓因而進之班在衛上終於春秋滑國都費河南緱氏縣幽宋地】邾子克卒【克邾儀父也蓋齊桓請命於王爵之爲子而儀父攺名克也子瑣嗣經書月二書日無大衍歷正月丙申大辛亥冬至二月丙寅小三月乙未大四月乙丑小五月甲午大六月甲子小七月癸巳大八月癸亥小九月壬辰大十月壬戌小十一月辛卯大十二月辛酉小】

十有七年【甲辰僖王五年崩不書○齊霸桓九○蔡哀十八○曹莊二十五○衛惠二十三○晉武三十九○鄭厲二十四○陳宣十六○杞共四○宋桓五○秦徳公元年○楚文十三】

春

齊人執鄭詹【詹公作瞻○詹者鄭再命之大夫鄭嘗再防鄄又背之而侵宋今𨿽盟幽然其心必又有不誠服於齊者故齊執其大夫不知當時指何罪而執之左氏以爲鄭不朝也孔氏曰齊以不朝責鄭鄭命詹詣齊謝罪齊人執之襄陵許氏曰宋大鄭小齊桓蓋徳宋而威鄭文王之興大邦畏其力小邦懷其徳而桓反之是以爲霸道也至於宋襄執鄫之虐則桓不爲矣】

夏

齊人殱於遂【殱公作瀐○左傳曰遂因氏領氏工妻氏須遂氏饗齊戍醉而殺之齊人殱焉澄曰殱者盡殺之之辭齊桓霸事方興而以彊大吞小弱滅遂而慮遂之遺民不服故遣齊之民戍守其地以無罪滅遂固已失遂人之心矣而齊之戍遂者或又淩蔑其舊民故遂人憤怒而盡殺之也張氏曰不言遂人殱齊戍而書其自殱所以伸遂人復讎之志而著桓公不仁以至於自殱其眾也襄陵許氏曰齊師滅譚譚子奔莒著其君不詘也齊人滅遂齊人殱於遂著其民不歸也孟子謂霸者以力服人非心服也力不贍也荀子謂桓詐邾襲莒並國三十五則所滅蓋不盡書書滅譚滅遂上下一見之也】

秋

鄭詹自齊逃來【常山劉氏曰詹爲鄭卿見執於齊不能自辧以理取直而歸反如匹夫之逃越在他國斯可賤也蘇氏曰詹之義當身任齊責以紓國患而逃遁自免書逃來賤之也胡氏曰齊桓始霸同盟於幽而魯首叛盟受其逋逃虧信義矣張氏曰執叛國大夫逾歷三時不令其服罪而去致防閒弛慢國囚亡逸齊之罪也竊身逃竄同於苟免之匹夫無大夫之行失節辱國詹之罪也爲逋逃主以取伐於霸主魯之罪也】

冬

多麋【麋鹿之大者魯地所有昔不如是之多而今之多過於常時異也故書髙郵孫氏曰以有爲災則書有有蜮是也以無爲異則書無無冰是也麋者常有之物惟其多則書之】

【經書月無書日無大衍歷正月庚寅大丙辰冬至二月庚申小三月己丑大四月己未小丁亥春分閏月戊子大五月戊午小旦日谷雨六月丁亥大七月丁巳小八月丙戌大九月丙辰小十月乙酉大十一月乙卯小十二月甲申大長歷是年閏六月】

十有八年【乙巳惠王元年○齊霸桓十○蔡哀十九○曹莊二十六○衛惠二十四○晉獻公佹諸元年○鄭厲二十五○陳宣十七○杞共五○宋桓六○秦徳二○楚文十四】

春

王三月

日有食之【孫氏曰不日不朔日朔俱失也呂氏曰史失之春秋無由追攷也】

夏

公追戎於濟西【戎卽隠公桓公與之盟者追謂於其已退而躡其後以追之也戎入魯境魯將禦之而戎遄退故魯莊以兵逺追逐之至於濟水之西也孫氏曰僖二十六年齊人侵我西鄙公追齊師至酅先言侵而後言追此不言侵伐者明不覺其來已去而追之也】

秋

有【谷梁傳曰一有一亡曰有蜮射人者也公羊傳曰記異也何氏曰以有爲異也杜氏曰蜮短狐含沙射人張氏曰蜮能含沙射水中人影中之輒病或至於死江淮以南水濱有之魯所無也】

冬

十月

【經書月二書日無大衍歷正月甲寅大辛酉冬至二月甲申小三月癸丑大四月癸未小五月壬子大日食沈括謂春秋日食三十六淮南衛朴能推算三十五猶不得莊十八年三月者一杜預長歷三月癸未朔不入食限劉孝孫以爲五月壬子朔食與大衍歷合經書三月閏差也六月壬午小七月辛亥大八月辛巳大九月辛亥小十月庚辰大十一月庚戌小十二月己卯大】

十有九年【丙子惠王二年○齊霸桓十一○蔡哀二十○曹莊二十七○衛惠二十五○晉獻二○鄭厲二十六○陳宣十八○杞共六○宋桓七○秦宣公元年○楚文十五】

春

王正月

夏

四月

秋

公子結媵陳人之婦於鄄遂及齊侯宋公盟【公子結魯三命大夫魯因受鄭詹之逃疑得罪於齊霸故命公子結與齊宋二君會鄄而盟冀以釋前罪而鄄之巨室有嫁女爲陳人之婦者結以庶女媵之因有盟鄄之便而送其女於鄄然後與齊宋盟春秋以其不敬君命故先書其私事而反以君命之正事爲遂事例與祭公來遂逆王后於紀同結以私家之鄙事參防霸之大盟不惟不足以釋齊之怒而又以重魯之罪是以致齊之來伐也】夫人姜氏如莒【夫人自齊襄旣弒之後八年不出因十五年又一至齊蓋假托國事以愚其昏懦之子莊公不能制因此又復縱恣故於今如莒也婦人旣嫁不逾境父母沒不得歸寧𨿽兄弟之國且不可往況往它國乎】

冬

齊人宋人陳人伐我西鄙【魯之臣送已女爲媵而遂與霸主大國之盟不恭也是以聲其罪而伐之陳亦以結媵其國人之婦而輕慢霸主故與齊宋同興問罪之師結不知禮而爲私爲公兩失歡好禮之不可不謹也如是】

【經書月二書日無大衍歷正月己酉小丁卯冬至二月戊寅大三月戊申小四月丁丑大五月丁未小六月丙子大七月丙午小八月乙亥大九月乙巳小十月甲戌大十一月甲辰小十二月癸酉大】

二十年【丁未惠王三年○齊霸桓十二○蔡穆侯肹元年○曹莊二十八○衛惠二十六○晉獻三○鄭厲二十七○陳宣十九○杞共七○宋桓八○秦宣二○楚堵敖熊囏元年】

春

王二月

夫人姜氏如莒【比年書夫人往它國以姦而魯莊若罔聞知昔年猶可諉曰年未長也今旣年長矣而如此其不子也甚矣哉】

夏

齊大災【張氏曰天火曰災書大志其甚也齊人來告魯往弔之故書】

秋

七月

冬

齊人伐戎【戎谷作我○張氏曰齊桓於是有安諸夏之志戎在徐州之域最近於魯故先治之也】

【經書月二書日無大衍歷正月癸卯大壬申冬至閏月癸酉小二月壬寅大三月壬申小四月辛丑大五月辛未小六月庚子大七月庚午小八月己亥大九月己巳小十月戊戌大十一月戊辰小十二月丁酉大長歷是年閏十二月】

二十有一年【戊申惠王四年○齊霸桓十三○蔡穆二○曹莊二十九○衛惠二十七○晉獻四○鄭厲二十八卒○陳宣二十○杞共八○宋桓九○秦宣三○楚堵敖二】

春

王正月

夏

五月

辛酉鄭伯突卒【突鄭厲公也在位二十八年子捷嗣是爲文公張氏曰突鄭莊公之孽子莊公旣歿奪忽之位其後𨿽爲蔡仲所逐旋入於櫟卒取鄭國故不復著忽亹儀之在位以其不能君也論者以爲突始終能君夫簒弒竊國之人而春秋終始君之且記其卒於位所以著小人肆志亂賊得終王法不行而世之所由亂也】

秋

七月

戊戌夫人姜氏薨【夫人桓公之夫人莊公之母也】

冬

十有二月

葬鄭厲公

【經書月四書日二大衍歷正月丁卯小丁丑冬至二月丙申大三月丙寅小四月乙未大五月乙丑大六月乙未小經五月辛酉在此月七月甲子大八月甲午小經七月戊戌在此月九月癸亥大十月癸巳小十一月壬戌大十二月壬辰小長歷辛酉五月二十七日戊戌七月五日】

二十有二年【己酉惠王五年○齊霸桓十四○蔡穆三○曹莊三十○衛惠二十八○晉獻五○鄭文公捷元年○陳宣二十一○杞惠公元年○宋桓十○秦宣四○楚堵敖三】

春

王正月

肆大眚【眚公作省○肆謂縱放之也眚謂過誤而犯者虞書言眚災肆赦眚固可赦而不言大聖人𨿽至仁然赦人之罪亦必有所劑量於其間不一槪也今書肆大眚則是罪之大而不當赦者亦赦之譏其惠姦佚罰也】

癸丑葬我小君文姜【髙氏曰婦人無爵何諡之有先王之制但取夫之諡冠於姓之上以明所屬詩所謂莊姜宣姜共姜經所書宋共姫是也豈有不系其夫而別自爲謚者哉夫人姜氏弒逆滛亂之人得罪於宗廟國人之所不容今也云亡𨿽以母子之故不忍棄絕則之足矣又迫於大義不敢加以夫之諡別爲之諡曰文而不復系於桓公將以掩其惡也然而棄天罔民壊先王之制則其罪又不若從其夫之諡耳自是魯國從而效尢凡夫人之死皆爲之別立諡後世因循不攺大失春秋之旨矣沙隨程氏曰婦人之諡從夫文姜別作諡以其得罪於先公也其後或妾母僭稱夫人或𨿽正嫡亦不能從夫諡者著禮之變也】

陳人殺其公子禦冦【禦上聲○谷梁傳曰言公子而不言大夫公子未命爲大夫也其曰公子何也公子之重視大夫孫氏曰春秋之義非天子不得專殺二百四十二年無天王殺大夫文書諸侯殺大夫者四十七古者諸侯之大夫皆命於天子諸侯不得專命也大夫有罪則請於天子諸侯不得專殺也大夫猶不得專殺況世子母弟乎春秋之世國無小大其卿大夫士皆專命之有罪無罪皆專殺之其無王也甚矣陳人殺其公子禦冦者譏專殺也稱君稱國稱人𨿽有輕重其專殺之罪則一也胡氏曰殺而稱君者獨出於其君之意而大夫國人有不與焉如晉侯殺其世子申生之類是也稱國者國君大夫與聞其事而不請於天子如鄭殺其大夫申侯之類是也稱人有二義其一國亂無政眾人擅殺而不出於其君則稱人如陳人殺其公子禦寇之類是也其一弒君之賊人人之所得討背叛之臣國人之所同惡則稱人如衛人殺州吁鄭人殺良霄之類是也澄曰公子言其屬也非稱其氏也屬之下單稱名與再命之大夫同故谷梁以爲公子之重視大夫】

夏

五月【孫氏曰春秋未有以夏五月首時者此蓋五月之下文有脫事爾或曰書時之首月而四訛爲五也】

秋

七月

丙申及齊髙傒盟於防【及髙傒盟蓋求昏於齊也髙傒齊三命之卿當國者豈吾微者可與之盟哉孰及之公也趙氏以爲凡盟不目內皆指公也】

冬

公如齊納幣【谷梁傳曰納幣大夫之事也公親納幣非禮也趙氏曰昏禮有六一納采二問名三納吉四納徴納徵卽納幣也五請期六親迎親迎卽逆女也春秋獨書其二以納幣方契成逆女爲事終舉重之義也啖氏曰魯往它國納幣皆常事不書凡書者皆譏也它國來亦如之孫氏曰按桓六年九月丁卯子同生公十四嵗卽位又二十四年如齊逆女年三十七始昏者文姜制之不得以時而昏爾故母防未終如齊納幣圖昏之速也澄曰魯莊受制於母年長而不得娶母旣死急於娶故於防制中屈已與齊大夫盟而求昏焉齊之許未堅而公自如齊納幣納幣非公所當自行也程子曰齊疑昏議故公自行納幣後二年方逆齊難之也】

【經書月三書日二大衍歷正月辛酉大壬午冬至二月辛卯小經正月癸丑在此月三月庚申大四月庚寅小五月己未大六月己丑小七月戊午大乙酉夏至八月戊子小經七月丙申在此月九月丁巳大丙戌處暑十月丁亥大丙辰秋分閏月丁巳小十一月丙戌大丁亥霜降十二月丙辰小長歷癸丑正月二十三日丙申七月九日】

二十有三年【庚戌惠王六年○齊霸桓十五○蔡穆四○曹莊三十一卒○衛惠二十九○晉獻六○鄭文二○陳宣二十二○杞惠二○宋桓十一○秦宣五○楚成王頵元年】

春

公至自齊【至之者譏之也譏其不當親往納幣也】

祭叔來聘【祭音債○祭者周畿內之國隠之時爵爲伯桓之時爵爲公叔者公之弟貳君者也例稱字幾內之國王臣也不當外交諸侯而祭國入春秋以來至今凡三交魯矣伯之來公之來來下不書其事蓋伯與公君也行兩君相見之禮是朝魯也王臣外交通問且不可況以畿內之國朝畿外之諸侯烏可哉故不書曰朝而但曰來祭叔臣也蓋以臣禮見公然當時有介弟攝君行禮之事若不書聘則或疑其爲攝君而行朝禮也故書來聘者見其奉君命以聘而非攝君事以朝此春秋別嫌明微之意若夫王臣私交之非禮則或朝或聘其罪一也】

夏

公如齊觀社【公求昏於齊而齊之許未慤於是公屈尊親往納幣以致請而未得齊之諾欲再往齊致請而無名遂托觀社以行夫社者諸侯祭其土示之常事未聞鄰國之君往觀之者如齊而曰觀社此何禮哉按春秋外傳載曹劌之言曰齊棄太公之法觀民於社君爲是舉而往觀之非故業也又按襄二十四年齊社搜軍實使客觀之蓋齊俗每因祭社則搜軍以誇示威眾而聚人觀之故公得托此爲名以如齊也程子曰昏議尙疑故以觀社再往諸議後一年方逆蓋齊難之】公至自齊【其譏與前納幣之至同】

荊人來聘【按前書敗蔡入蔡伐鄭單書荊此於荊下加人字者啖氏曰若言荊來聘則似舉州皆來故加人字以成文爾無它意也陸氏曰凡以號舉者皆稱人君臣同辭張氏曰楚自四五年來先加兵於鄭蔡而聘使至魯用逺交近攻之術】

公及齊侯遇於谷【昏議猶未定故又遇於谷以致請】

蕭叔朝公【蕭附庸國今徐州蕭縣叔蕭君之弟貳君者攝君行朝禮朝公者朝公於谷也朝聘當廟受於野非禮也介弟攝君而朝又行朝禮於野蕭之朝魯之受皆非也交譏之】

秋

丹桓宮楹【谷梁傳曰禮天子諸侯黝堊大夫倉士黈丹楹非禮也何氏曰楹柱也丹之者爲將娶齊女欲以誇大示之】

冬

十有一月

曹伯射姑卒【射音亦○射姑莊公也在位三十一年卒世子覊嗣逾年而庶子赤篡立是爲僖公史記世家赤作夷】

十有二月

甲寅公防齊侯盟於扈【遇谷以請而齊猶難之故又盟以要其信而後許也夫求昏者可求則求不可則已許昏者可許則許不可則郤魯欲求齊婚不以媒妁往覘其可不可公乃自與齊髙傒盟以求之未得齊諾而公遽請納幣是與彊委禽者同也躬納幣而猶未諾則又往觀社以請觀社以請而猶未諾則又遇於谷以請遇谷之後宜若可矣又必盟於扈而後可焉何其難之之甚也二國之昏姻不以禮不以義如此哀姜之不終也宜哉杜氏曰扈鄭地在滎陽捲縣西北孫氏曰扈齊地】

【經書月二書日一大衍歷正月乙酉大戊子冬至二月乙卯小三月甲申大四月甲寅小五月癸未大六月癸丑小七月壬午大八月壬子小九月辛巳大十月辛亥小十一月庚辰大十二月庚戌大甲寅五日】

二十有四年【辛亥惠王七年○齊霸桓十六○蔡穆五○曹僖公赤元年○衛惠三十○晉獻七○鄭文三○陳宣二十三○杞惠三○宋桓十二○秦宣六○楚成二】

春

王三月

刻桓宮桷【谷梁傳曰天子之桷斵之礱之加宻石焉諸侯之桷斵之礱之大夫斵之士斵本刻桷非正也杜氏曰刻鏤也桷椽也澄曰於礱斵之外又加刻鏤之功丹楹刻桷者以齊女將歸見於禰廟故示此華廢以誇之也】

葬曹莊公【曹覊嗣位而其父也】

夏

公如齊逆女【親迎常事不書公納幣越三年而後得親迎則非常也故書】

秋

公至自齊【納幣之久而後親迎親迎以非常而書故至之以示譏也】

八月

丁丑夫人姜氏入【孫氏曰公親迎於齊不俟夫人而至失夫之道也婦人從夫者也夫人不從公而入失婦之道也澄曰凡卿爲君逆夫人本非禮也猶且以夫人同至公親往逆而不與同至夫人後公而入蓋夫人難之以要公也公羊謂夫人與公有所約而後入所謂有所約者杜氏曰爲以孟任故蓋公嬖孟任必與公約不復嬖孟任而後入也入者非順易之辭有阻難之意焉張氏曰見莊公不夫哀姜妬忌之情矣】

戊寅大夫宗婦覿用幣【覿音迪○大夫宗婦者同宗大夫之婦也覿見也用幣以幣爲贄也凡見必用贄卿贄以羔大夫贄以鴈士贄以雉婦人之贄榛栗棗修而已夫人姜氏旣入莊公欲誇寵之故使同宗大夫之婦用幣爲贄以見也】

大水【陰盛所致也】

冬

戎侵曹【侵曹蓋納赤也】

曹覊出奔陳【杜氏曰覊蓋曹世子微弱不能自定澄按上年十一月曹莊公射姑卒今年三月而葬則覊以世子嗣位其先君至今年冬在位期年矣爲戎所逐而出不書爵而書名義與鄭忽同】

赤歸於曹【赤曹僖公名蓋曹莊公之庶子覊之弟也歸者易辭爲戎所納故易義與突歸於鄭同但彼先書突歸而後書忽出蓋祭仲在宋挈突以歸而後忽出此則覊避戎兵出而赤乃得歸也張氏曰覊系於曹與鄭忽同明其正也赤不系國庶孽也赤以庶逐適戎以裔謀夏天子方伯不能正】

郭公【郭國名或云卽虢也公爵畿內八命之國也公下文缺或云公字疑是亡字書郭亡義與梁亡同劉氏曰齊桓公之郭問父老曰郭何故亡曰以其善善而惡惡也公曰若子之言乃賢君也何至於亡父老曰郭君善善不能用惡惡不能去所以亡也考其時與事或然】

【經書月二書日二大衍歷正月庚辰小癸巳冬至二月己酉大三月己卯小四月戊申大五月戊寅小六月丁未大七月丁丑小八月丙午大九月丙子小經八月丁丑戊寅在此月十月乙巳大十一月乙亥小十二月甲辰大長歷是年閏七月丁丑八月三日戊寅四日】

二十有五年【壬子惠王八年○齊霸桓十七○蔡穆六○曹僖二○衛惠三十一卒○晉獻八○鄭文四○陳宣二十四○杞惠四○宋桓十三○秦宣七○楚成三】

春

陳侯使女叔來聘【女音汝○左傳曰始結陳好也杜氏曰季友相魯原仲相陳二人有舊故女叔來聘季友冬亦報聘髙郵孫氏曰諸侯之大夫天子賜之邑使之歸國則書氏書字鄭祭仲魯單伯陳女叔是也澄曰女氏叔字天子所命四命之大夫陳三恪也其初公爵故有四命之孤】

夏

五月

癸丑衛侯朔卒【朔惠公也在位三十一年魯不防故不書葬其子赤嗣是爲懿公】六月

辛未朔日有食之鼓用牲於社【谷梁傳曰鼓禮也用牲非禮也澄謂日食者陰盛陽微鼓聲以助陽气】

伯姬歸於杞【髙氏曰凡內女書歸若時君之女則加子字以別之此伯姬蓋桓公末嵗所生之女於今殆二十有餘嵗失時而後嫁也陸氏曰不言逆者夫自逆常事不書澄以他書攷證蓋歸於杞惠公】

秋

大水鼓用牲於社於門【左傳曰凡天災有幣無牲非日月之眚不鼔】

冬

公子友如陳【杜氏曰報女叔之聘】

【經書月二書日二大衍歷正月甲戌小戊戌冬至二月癸卯大三月癸酉小四月壬寅大五月壬申大庚子谷雨六月壬寅小庚午小滿經五月癸丑在此月閏月辛未大日食經書六月朔置閏下同也七月辛丑小旦日夏至八月庚午大九月庚子小十月己巳大十一月己亥小十二月戊辰大長歷癸丑五月十二日】

二十有六年【癸丑惠王九年○齊霸桓十八○蔡穆七○曹僖三○衛懿公赤元年○晉獻九○鄭文五○陳宣二十五○杞惠五○宋桓十四○秦宣八○楚成四】

春【公脫春字】

公伐戎【張氏曰爲追於濟西之恥報怨也襄陵許氏曰隱桓世有戎盟至於莊公戎始變渝我是以有濟西之役於此伐戎義已勝矣齊魯伐戎而中國崇也】

夏

公至自伐戎【襄陵許氏曰以伐戎至大伐戎也杜氏諤曰伐戎無譏也所以至者公出師於外逾時而返必書至以危之】

曹殺其大夫【劉氏曰稱國以殺而不名者大夫無罪而君殺之也張氏曰曹伯赤殺之也豈於覊赤出入之際或不附戎而殺之若鄭厲殺原繁傅瑕與髙氏曰除覊之黨惡其內應也澄曰大夫不書氏名被殺者無罪也惟此年曹殺大夫僖二十七年宋殺大夫文七年宋人殺大夫三條爾其他縱或無罪必有被殺之因是亦罪也縱或有罪亦當告之天子侯國不得專殺也】

秋

公防宋人齊人伐徐【張氏曰徐嬴姓國國近齊魯今徐州彭城境也澄曰穆以後徐僭稱王徐國𨿽小但春秋之前已甞僭稱王號今見楚彊則服於楚國與宋鄰必與宋有惡齊桓爲宋伐之故命宋主兵而序齊上齊宋蓋皆卿也以公在故降稱人胡氏曰按書伯禽嘗徵徐戎則徐爲魯患舊矣是年春公伐戎狄又伐徐者必徐與戎合兵表裏爲魯患也故𨿽齊宋師少而公獨親行】

冬

十有二月

癸亥朔日有食之

【經書月一書日一大衍歷正月戊戌小癸卯冬至二月丁卯大三月丁酉小四月丙寅大五月丙申小六月乙丑大七月乙未小八月甲子大九月甲午大十月甲子小十一月癸巳大十二月癸亥小日食】

二十有七年【甲寅惠王十年○齊霸桓十九○蔡穆八○曹僖四○衛懿二○晉獻十○鄭文六○陳宣二十六○杞惠六宋桓十五○秦宣九○楚成五】

春

公防杞伯姬於洮【洮音滔○陸氏曰參譏之沙隨程氏曰與二年夫人姜氏防齊侯於禚之事同髙氏曰婦人無相防之禮伯姬旣歸於杞復來與公防是與文姜齊襄無異也杜氏曰洮魯地張氏曰洮溝在濟州今濟南府也】

夏

六月

公防齊侯宋公陳侯鄭伯同盟於幽【左傳曰陳鄭服也張氏曰再舉同盟之禮以申霸令而一諸侯之心也魯宋陳鄭偕至而衛獨不來故明年伐衛澄曰同盟者齊桓猶未專主防也】

秋

公子友如陳原仲【原仲陳大夫原氏仲字禮臣旣沒不名故稱字猶管夷吾稱管仲也按無防葬鄰國大夫之禮季友與原仲有舊欲往防其以大夫不可私行出境請於公而公命之行故書公子友如陳無以異於常時奉君命而使者大夫無私交公之遣行友之防原氏之受皆非禮也參譏之】

冬

杞伯姬來【趙氏曰譏無父母而來凡內女稱來不宜來也合禮者皆常事不書蓋非禮而來故書爾髙氏曰伯姬春方出與公防而冬又來何其不安於杞也而杞伯不能制其妻如其國何】莒慶來逆叔姬【此亦是桓公之女昏姻失時年近三十而始嫁也大夫娶公女公不自主而使大夫主之凡書者譏尊卑不敵而公自主之也莒慶莒國之卿再命稱名莒無三命之卿此其上卿也髙氏曰叔姬者伯姬之妹皆非莊公之女伯姬歸於杞不以叔姬娣而以適莒慶者卑杞故也不曰逆女而曰逆叔姬以別卿爲君逆者也慶不名者莒小國無三命卿與齊髙固異】杞伯來朝【髙氏曰致伯姬也杞伯不能制其內縱伯姬之數出又來朝而致之其卑弱可知矣】

公防齊侯於城濮【杜氏曰城濮衛地張氏曰齊欲討衛而防魯於此定其交而後加兵於人所以見其謀之審也】

【經書月一書日無大衍歷正月壬辰大己酉冬至二月壬戌小三月辛卯大四月辛酉小五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳大】

二十有八年【乙卯惠王十一年○齊霸桓二十○蔡穆九○曹僖五○衛懿三○晉獻十一○鄭文七○陳宣二十七○杞惠七○宋桓十六○秦宣十○楚成六】

春

王三月

甲寅齊人伐衛衛人及齊人戰衛人敗績【左傳曰王使召伯廖賜齊侯命且請伐衛以其立子頽也齊伐衛敗衛師數之以王命取賂而還髙氏曰初蒍邊奉子頽犯王而不克奔衛衛興兵助頽犯王而齊爲霸主不能奔救及鄭伯旣納王王乃錫齊侯命使討之於是乎伐衛曰伐者討得其罪也然旣敗衛乃取賂而還嗟夫齊侯以能尊王室覇諸侯而所爲乃若是沙隨程氏曰齊侯自去年已防公於城濮則駐師於衛地久矣而曰三月甲寅伐衛衛受子頽之奔王命齊侯伐之則齊侯待於城濮爲有禮矣及衛人不服而戰則前乎甲寅之日其伐未果也是宜以衛人主兵張氏曰衛嘗受盟於幽前年同盟不至伐不服罪乃以齊來伐之日而急擊之然不能敵齊節制之師而敗以衛爲主罪之也不地於衛都也澄曰前年冬齊侯出防魯於衛地矣今年春伐衛稱人者蓋齊侯待於城濮但遣微者往伐意欲以不戰屈之也而衛不服罪敢與齊戰輕躁寡謀不量其力自取敗衂也】

夏

四月

丁未邾子瑣卒【瑣在位十二年其子蘧蒢嗣】

秋

荊伐鄭【左傳曰楚令尹子元以車六百乘伐鄭入於桔柣之門眾車入自純門及逵市縣門不發楚言而出子元曰鄭有人焉胡氏曰子元無故伐鄭是淩弱暴寡之師也澄曰齊霸已盛而楚猶敢伐其與國恃其彊而不畏齊也】

公防齊人宋人救鄭【宋人下公有邾婁人三字○左傳曰諸侯救鄭楚師夜遁鄭人將奔桐丘諜告曰楚幕有烏乃止谷梁傳曰善救鄭也胡氏曰得救急防鄰之義桓公攘外冦安中國之事見矣澄曰齊宋皆卿壓於公故稱人張氏曰是時楚文王卒成王幼子元伐鄭師出無名故鄭人示以閒暇而不敢入聞諸侯之救而遂遁時桓公攘楚之計未定楚政適亂然自若敖蚡冒至於武文兵制尙在其後二年之間殺子元而授政令尹子文復修國政故召陵之師𨿽舉而楚之君臣非此時比故僅能使之受盟終不足以大服之也】

冬

築郿【郿音眉公作微○築者創始造邑也夏時之冬用民力之時魯之冬則是建酉建戌之月未可用民力也杜氏曰郿魯下邑】

大無麥禾【此於冬後縂記一年之事夏秋之間旣無麥秋冬之間又無禾禾黍稷稻粱也大無者言全無也蘇氏曰是嵗未嘗有水旱螟虫之災而書大無麥禾劉向曰土气不養稼穡不成也沈約宋志言吳孫皓時嘗有之苖稼丰美而實不成百姓以饑闔境皆然連嵗不已此所謂大無麥禾也】

臧孫辰告糴於齊【辰谷作臣○外傳魯語曰魯饑臧文仲言於公曰夫爲四鄰之援固國之艱急是爲鑄名器藏寶財固民之殄病是待今國病矣盍以名器請糴於齊公曰誰使對曰國有饑饉卿出告糴古之制也辰也請如齊公使往從者曰君不命而請之其爲選事乎文仲曰賢者急病而讓夷居官者當事不避難在位者卹民之患是以國家無違我不如齊非急病也在上不卹下居官而惰非事君也文仲以鬯圭與玉磬如齊齊人歸其玉而予之糴劉氏曰君子之爲國也務農重谷節用愛人則倉廩實不知爲此事至而憂之以急病讓夷爲功何其末歟澄曰臧孫氏辰名魯世卿三命古者一年耕必有三年之食三年耕必有九年之食故𨿽饑而民不害者蓄積多而偹先具也是年冬大無麥禾而臧孫卽往告糴於齊見魯之無政事而財用不足也張氏曰一年不熟而上下相顧無以粒民重臣自往告糴若不遇齊桓則魯之民必至轉死於溝壑矣經書月二書日二大衍歷正月丁亥小甲寅冬至二月丙辰大甲申大寒閏月丙戌小甲寅二十九日三月乙卯大旦日雨水四月乙酉小丁未二十三日五月甲寅大六月甲申小七月癸丑大八月癸未小九月壬子大十月壬午小十一月辛亥大十二月辛巳小長歷是年閏三月甲寅三月晦日】

二十有九年【丙辰惠王十二年○齊霸桓二十一○蔡穆十○曹僖六○徫懿四○晉獻十二○鄭文八○陳宣二十八○杞惠八○宋桓十七○秦宣十一○楚成七】

春

新延廐【谷梁傳曰冬築郿春新延廐其用民力爲已悉矣孫氏曰大無麥禾告糴於齊則民饑矣延廐𨿽壊未新可也莊公不愛民力若此澄曰新有故而修之也延廐馬閒也】

夏

鄭人侵許【張氏曰許鄭世讎也然許自盟幽之後不與齊桓之防鄭人侵之或齊之命與自後許始從中國襄陵許氏曰許以近楚未防諸侯故鄭侵之以求好焉】

秋

有蜚【蜚音吠○公羊傳曰記異也何氏曰惡臭之虫南粵所生非中國所有書有言本無也澄曰書螟書螽止言螟螽爲災則書也蟳曰生麋曰多蜚曰有不常多而今多不常生而今生不常有而今有也鸛鵒亦昔無而今有書來者以其自它國而來也蜚蜮他處所有而此地今自生其有非自彼來故谷梁以爲一有一亡是也】

冬

十有二月

紀叔姬卒【啖氏曰內女爲諸侯之夫人則書卒以公爲之服也禮諸侯絕期服惟適國君者爲之服大功九月尊卑敵故也許嫁爲夫人者亦然其爲媵及嫁大子公子大夫則不書澄按叔姫娣也自隠公厚於先君之女以夫人之禮而歸之於紀自此以後魯紀二國之待叔姬叔姬之所以自待其身皆與伯姬同春秋備書之以見魯之過於厚而非禮也然則此蓋莊公以爲姑而爲服大功之服也與叔姬莊十二年歸於酅此卒於酅也紀滅而猶系之紀者蓋國亡無所倚托𨿽寄寓於酅以待死其爲紀國夫人伯姬之娣則如初也】

城諸及防【杜氏曰諸防皆魯邑張氏曰諸今密州諸城縣縣又有故防城及者別二邑也澄曰但言城諸防則似於邑然凡書土功𨿽時非善之也書之於農隙愈於非時者爾於春夏書譏可知也其間亟興土功而亟書之者不系乎時與不時皆貶也若此前年冬築郿大饑而告糴此年春新延廐於是又城諸及防豈不爲亟而譏之乎】

【經書月一書日無大衍歷正月庚戌大己未冬至二月庚辰小三月己酉大四月己夘大五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大】

三十年【丁巳惠王十三年○齊霸桓二十二○蔡穆十一○曹僖七○衛懿五○晉獻十三○鄭文九○陳宣二十九○杞惠九○宋桓十八○秦宣十二○楚成八】

春

王正月

夏

師次於成【左無師字○師少將卑師眾也張氏曰成魯地地譜今泰山鉅平縣東南趙氏曰魯蓋欲防齊圍鄣至成待命聞鄣已降不復行爾】

秋

七月

齊人降鄣【降奚江切鄣音章○杜氏曰鄣紀附庸國東平無鹽縣東北有障城小國孤危不能自固蓋齊遙以兵威脇使降附趙氏曰降服而爲附庸也常山劉氏曰不書鄣降而曰降鄣齊肆彊力脇而服之也髙郵孫氏曰郕降於齊師是時齊魯之師相防圍郕郕不降我而獨降齊非齊師能使之降郕自降爾齊人降鄣非鄣欲降也齊降之爾】

八月

癸亥葬紀叔姬【魯之往皆以正夫人禮】

九月

庚午朔日有食之鼔用牲於社【孫氏曰書鼔用牲者譏其用牲爾非謂九月不鼓也】

冬

公及齊侯遇於魯濟【濟上聲○左傳曰謀山戎也以其病燕故張氏曰簡禮以議軍旅之事杜氏曰濟水歷齊魯界在齊爲齊濟在魯爲魯濟蓋魯地襄陵許氏曰齊桓伐郳伐鄭伐徐皆以宋人主兵與公防城濮而後伐衛與公遇魯濟而後伐戎以是知桓公之霸不自恃也用兵行師每資武於宋桓取防於魯莊其治國也一則仲父二則仲父用人之能以爲能集人之功以爲功遂能力正天下澤被生民】

齊人伐山戎【公羊傳曰此齊侯也趙氏曰伐山戎當書齊侯獻戎捷當書齊人交互致誤爾程子曰蓋互錯一字杜氏曰山戎北狄】

【經書月四書日二大衍歷正月乙巳小甲子冬至二月甲戌大三月甲辰小四月癸酉大五月癸卯小六月壬申大七月壬寅小八月辛未大九月辛丑小經八月癸亥在此月十月庚午大日食經書九月置閏不同也十一月庚子大閏月庚午小十二月己亥大長歷是年閏二月癸亥八月二十三日】

三十有一年【戊午惠王十四年○齊霸桓二十三○蔡穆十二○曹僖八○衛懿六○晉獻十四○鄭文十○陳宣三十○杞惠十○宋桓十九○秦成公元年○楚成九】

春

築臺於郎【何氏曰四方而髙曰臺禮天子有靈臺以天地諸侯有時臺以四時登髙望逺人情所樂動而無益於民者𨿽樂不爲也劉氏曰去國而築臺是樂而已矣譏厲民也】

夏

薛伯卒【薛侯爵今稱伯降班而告終也小國無可攷不知其名】

築臺於薛【杜氏曰薛魯地】

六月

齊侯來獻戎捷【侯字當從趙氏作人齊之將伐戎也甞與魯莊遇於魯濟以謀之伐而得勝故使人獻捷於魯以嘉其謀之中也】

秋

築臺於秦【杜氏曰東平範縣西北有秦亭張氏曰寰宇記範縣今屬濮州亭尙存莊公一嵗三築臺政所謂及是時般樂怠敖者】

冬

不雨【蓋歷建酉建戌建亥之月凡三月無雨也】

【經書月二書日無大衍歷正月己巳小己巳冬至二月戊戌大三月戊辰小四月丁酉大五月丁卯小六月丙申大七月丙寅小八月乙未大九月乙丑小十月甲午大十一月甲子小十二月癸巳大】

三十有二年【己未惠王十五年○齊霸桓二十四○蔡穆十三○曹僖九○衛懿七○晉獻十五○鄭文十一○陳宣三十一○杞惠十一○宋桓二十○秦成二○楚成十】

春

城小谷【範氏曰小谷魯地孫氏曰曲阜西北有小谷城永嘉薛氏曰莊公六年後無麥苗大無麥禾螟麋蜚相繼而有大水者三中君尙當少警而公之侈心日起因娶而觀社丹楹刻桷告糴之時有築郿之役次年新廐城諸防去年三築臺而不雨今春又城小谷平嵗猶不可況薦饑而輕用民力乎澄按左傳云城小谷爲管仲也而杜氏注謂公感齊桓之徳故爲管仲城私邑且釋此地名爲在齊之濟北谷城縣惟泰山孫氏以爲在魯之曲阜西北胡氏曰孫魯人也而終身學春秋其攷此詳矣髙氏曰先儒以小谷爲齊邑魯爲管仲城之若然聖人亦當異其文而系之齊且公𨿽感齊桓之私豈肯爲管仲城邑乎昭十一年傳云齊桓城谷而寘管仲焉齊自有谷如文十一年公及齊侯盟於谷宣十四年公孫歸父防齊侯於谷此齊谷也非魯之小谷沙隨程氏曰齊地別有谷在濟北有管仲井非小谷也文十七年宣十四年盟防者乃濟北之谷也】

夏

宋公齊侯遇於梁丘【左傳曰齊侯爲楚伐鄭之故請防於諸侯宋公請先見於齊侯張氏曰齊不以霸主自居以梁丘近宋而先之也梁丘在濟州昌邑縣西南髙氏曰梁丘宋地齊侯將防諸侯爲鄭謀楚而宋公先遇於梁丘宋序齊上者地主也用兵則以主兵者爲先盟防則以主盟者爲先若相遇則以地爲賓主皆非其地莫適爲主則序以爵而已】

秋

七月

癸巳公子牙卒【左傳曰初公築防臨黨氏見孟任從之生子般公疾問後於叔牙對曰慶父材問於季友對曰臣以死奉般公曰鄕者牙曰慶父材成季使以君命命僖叔待於鍼巫氏使鍼季酖之歸及逵泉而卒公羊傳曰公病召季子曰牙謂我曰魯一生一及君知之矣慶父也存季子曰是將爲亂乎俄而牙弒械成季子和藥而飲之公子牙今將爾將而誅焉誅不避兄君臣之義也行誅乎兄隱而逃之使若以疾死然親親之道也沙隨程氏曰牙叔孫氏之祖也左氏以爲欲立慶父而季友酖殺之時公年四十有五距薨時尙一月苟以是誅牙則慶父何爲尙執國柄而二傳以爲將弒公又不近理蓋是見閔公不書卽位考例不合故爲是異說牙實善終也髙氏曰左氏具載季友殺叔牙之事考之於經全不寓微意以此言之公子牙蓋自卒爾】

八月

癸亥公薨於路寢【書月書日謹之書其所詳凶變也路寢正寢也公病遷居正寢而於正寢終焉禮也】

冬

十月

己未子般卒【己未公谷作乙未般音班○左傳曰子般卽位次於黨氏共仲使圉人犖賊子般成季奔陳立閔公孫氏曰子般莊公太子未逾年之君也莊公未故名不薨不地者降成君也此與襄三十一年秋九月癸巳子野卒義同沙隨程氏曰般之卒書日辰書名與襄三十一年子野同蓋亦令終也文十八年冬十月子卒不書日辰不名則故可知也先儒謂君薨子名旣稱子然景王旣矣王子猛猶名是此例不通也胡瑗謂子般非遇弒信然髙氏曰新君未逾年稱子莊公薨般旣立不幸而卒三傳皆以爲慶父所殺考之於經所書與子野同若以子般爲被弒則子野亦豈被弒乎惟文十八年書子卒而不名者乃被弒也何則旣書子卒卽書夫人姜氏歸於齊蓋文公旣薨子赤爲宣公襄仲所弒而弒君之賊自立哀姜不能容自歸於父母之國也子般子野皆非被弒而子般特以哀姜慶父之故疑若爲其所弒爾春秋別嫌明微深辧乎疑似之際豈有實弒其君而全不寓意哉乃區區曲爲之諱乎】

公子慶父如齊【沙隨程氏曰公薨子般卒慶父以國統未定請於霸主而國人立閔公髙氏曰若以慶父弒君而出奔則聖人豈不著其出奔之罪乎知此非出奔也蓋公薨子卒繼嗣未定慶父𨿽有僥幸之心而身爲國卿加以公子之貴有嫌疑之避於是如齊告難蓋以桓公始霸謀定其君及自齊歸魯已立閔慶父始有簒弒之意故明年齊侯使仲孫湫來省難而仲孫謂不去慶父魯難未已也澄按諸說誤謂慶父弒般故有以此爲出奔齊者亦有以此謂自托於齊者竊詳閔二年慶父哀姜弒閔公慶父不容於魯國遂出奔莒哀姜於齊親也亦有所憚而不敢歸齊逃罪於邾竟不免於死齊桓霸令如此設使慶父實弒子般果何所恃而遽敢如齊乎齊桓亦何所顧惜何所阿徇而不問其罪乎以此知子般之非弒也不然齊桓寛縱於般之弒而嚴察於閔之弒何其用刑之頗也因左傳事逆失實誤以子般爲被弒遂使魯臣虛負縱賊之罪霸主亦受佚罰之誣得孫胡程髙四家一正前誤則見齊桓霸令之光明無可譏者矣】

狄伐邢【狄北狄杜氏曰邢姬姓周公之國在廣平襄國縣張氏曰今邢州龍岡縣狄前此𨿽未見於經然自伐邢而滅衛三年之間塗炭兩國首以伐書著其彊已髙氏曰謂之伐者當時諸侯素不能治自正故也襄陵許氏曰春秋戎先見荊次之狄次之而荊暴於戎狄又暴於荊當惠王世戎狄荊楚交伐諸國使無齊桓攘服定之將伊於何底哉】

【經書月三書日三大衍歷正月癸亥大乙亥冬至二月癸巳小三月壬戌大四月壬辰小五月辛酉大六月辛卯小七月庚申大八月庚寅小經七月癸巳在此月九月己未大經八月癸亥在此月十月己丑小十一月戊午大經十月己未在此月十二月戊子小長歷是年閏三月癸巳七月四日癸亥八月五日己未十月二日】

春秋纂言卷三

欽定四庫全書

春秋纂言卷四

元吳澄撰

閔公【名啟方莊公子母哀姜之娣叔姜在位二年史記云名開】

元年【庚申惠王十六年○齊霸桓二十五年○蔡穆十四年○曹昭公班元年○衛懿八年○晉獻十六年○鄭文十二年○陳宣三十二年○杞惠十二年○宋桓二十一年○秦成三年○楚成十一年】

春

王正月【沙隨程氏曰不書卽位與隱公同】

齊人救邢【左傳曰管敬仲言於齊侯曰戎狄豺狼不可厭也諸夏親暱不可棄也宴安酰毒不可懷也詩云豈不懷歸畏此簡書簡書同惡相卹之謂也請救邢以從簡書張氏曰管仲請救邢桓公始興救邢之師論語以九合一匡之功歸管仲蓋救諸夏防同患皆管仲發其端也】

夏

六月

辛酉葬我君莊公【十一月乃葬】

秋

八月

公及齊侯盟於落姑【落公谷作洛○左傳曰請復季友也杜氏曰落姑齊地澄按左傳所載去年成季奔陳竊意子般卒後慶父哀姜專國故季友出以避禍此時慶父秉外權哀姜爲內主蓋惟恐季友之歸閔公八嵗爾孰能奉之出防霸主而爲國計者必魯之世臣有不當權而忠於國能如衛之石碏深謀祕計告於霸主請復季友故桓公以霸令召閔公至齊地而與之盟使若復季友之意出於齊而不出於魯故盟以要其信而使魯復之旣盟之後桓公使召諸陳而閔公次於郎以待之若不敢背霸主之盟而使季友得以歸魯者季友以霸主之重則慶父不敢去之矣春秋書公及齊侯盟於落姑所以著魯大臣之有謀也】

季子來歸【季者公子友字子者天子大夫之爵而當時諸侯之大夫僭以爲稱也凡諸侯之大夫無君在上者不稱名當時閔公幼弱政在大夫魯𨿽有君若無君然故季友至國慶父接之以大夫見大夫無復有以君召臣之禮此𨿽慶父之無君而友不露其謀亦姑徇之也君前臣名友不書名所以著魯臣之不知有君也】

冬

齊仲孫來【季友旣歸而齊桓遣仲孫湫來省魯難書氏不書名者蓋魯臣以兩臣相見之禮接而不復以之見君來下不書其事非聘也其時慶父專權本國之季子歸他國之仲孫來皆大夫自相交際不復知有君矣故上書季子此書仲孫皆不書名以著魯臣無君之罪沙隨程氏曰書仲孫與文十五年華孫同】

【經書月三書日一大衍歷正月丁巳大庚辰冬至二月丁亥小三月丙辰大四月丙戌大五月丙辰小六月乙酉大七月乙卯小經六月辛酉在此月八月甲申大癸丑大暑閏月甲寅小九月癸未大癸未處暑十月癸丑小十一月壬午大十二月壬子小長歷辛酉六月八日】

二年【辛酉惠王十七年○齊霸桓二十六○蔡穆十五○曹昭二○衛懿九○晉獻十七○鄭文十三○陳宣三十三○杞惠十三○宋桓二十二○秦成四○楚成十二】

春

王正月

齊人遷陽【遷者彊以兵力刼遷之也與宋人遷宿同謂遷其民於他處而取其地杜氏曰陽國名張氏曰漢志東海郡陽都縣是其國也】

夏

五月

乙酉吉禘於莊公【吉者言防制中未可以吉祭也禘者言羣公廟不當用禘樂也主未入廟故不稱莊宮而但稱莊公也張氏曰禘爲天子宗廟之大祭不王不禘諸侯不得用之魯有禘樂𨿽先王所賜止可用於周公之廟不可施於莊公況防禮二十五月而祥又兩月而禫然後以吉祭易防祭今莊公之薨才二十二月主未遷附嗣君幼弱而以吉禮盛樂用於神主蓋出於哀姜慶父樂哀謀篡而爲之又非他日僭禮之所得比矣】

秋

八月

辛丑公薨【左傳曰公傅奪卜齮田公弗禁共仲使卜齮賊公於武闈澄按弒而書薨而不地義與隱公同】

九月

夫人姜氏孫於邾【孫去聲○左傳曰共仲通於哀姜哀姜欲立之閔公之死也哀姜與知之故孫於邾澄按夫人不奔齊而奔邾者蓋有淫行與弒謀身負二惡自歉於心而畏齊桓故不敢歸齊也】

公子慶父出奔莒【左傳曰成季以僖公適邾共仲奔莒乃入立之以賂求共仲於莒莒人歸之及宻使公子魚請不許哭而往共仲曰奚斯之聲也乃縊張氏曰慶父與哀姜謀弒閔公欲自立而不遂此魯國秉禮之驗也方季友適邾之時使魯國無人安能逐姜氏慶父哉季友旣立僖則當正慶父之罪致辟於甸人以致兩弒其君之討乃以賂求於莒不許其入而已又立孟氏與叔牙同無輕重之別豈非邦憲之失與】

冬

齊髙子來盟【來盟蓋與季友盟立僖公也髙傒不書名而書子者其時魯無君季友接之以二臣相見也】

十有二月

狄入衛【左傳曰衛懿公及狄人戰於滎澤衛師敗續遂滅衛衛之遺民男女七百有三十人益之以共滕之民爲五千人立戴公以廬於曹齊侯使公子無虧帥車三百乘甲士三千人以戍曹歸公乘馬祭服五稱牛羊豕雞狗皆三百與門材歸夫人魚軒重錦三十兩杜氏曰戴公其年卒立文公孔氏曰此年之末文公卽位戴公爲君不過十數日爾張氏曰衛之滅非特懿公好鶴失人心自惠公卽位宣姜淫恣耽樂忘政習貫爲常公又重之亡形已具故狄人一至而渙然離散國隨以亡非齊桓救而封之則康叔之後至此無惟類矣桓公迎其遺民立文公而爲之建國家社稷此所以止書入也以衛懿春秋初時大國方興齊侯胥命欲爲方伯才四十年淪於亡滅故治國必先齊家而亂之禍不篡則滅可不戒哉】

鄭棄其師【左傳曰鄭人惡髙克使帥師次於河上久而弗召師潰而歸髙克奔陳澄聞之吾夫子曰以不教民戰是爲棄之古人視民如赤子故平日教之習戰一旦不得已而用之於軍旅欲其完師而歸一無所損也今鄭無戰鬭之事乃使其臣將兵於外久而弗得歸致其眾潰散非棄其民而何哉】

【經書月五書日二大衍歷正月辛巳大乙酉冬至二月辛亥小三月庚辰大四月庚戌小五月己卯大乙酉七日六月己酉小七月戊寅大八月戊申大九月戊寅小經八月辛丑在此月十月丁未大十一月丁丑小十二月丙午大長歷是年閏五月辛丑八月二十五日】

春秋纂言卷四﹤經部﹐春秋類﹐春秋纂言﹥

欽定四庫全書

春秋纂言卷五

元吳澄撰

僖公【名申莊公子閔公庶兄母成風夫人聲姜在位三十三年】

元年【壬戌惠王十八年○齊覇桓二十七年○蔡穆十六年○曹昭三年○衞文公燬元年○晉獻十八年○鄭文十四年○陳宣三十四年○杞惠十四年○宋桓二十三年○秦穆公任好元年○楚成十三年】

春

王正月

齊師宋師曹師次於聶北救邢【曹師左作曹伯○左傳曰諸侯救邢邢人潰出奔師師遂逐狄人杜氏曰聶北邢地次者按兵觀釁以待事也張氏曰次於聶北屯兵便利以援邢而懼狄桓公用兵之規模主於持重故不遽決於一戰而持久以待之澄按莊三十二年冬狄伐邢閔元年春齊救邢蓋齊師進而狄師退故不言戰狄師𨿽不逼邢然両年之間以兵往來蹂踐邢衞之境邢𨿽未破亦岌岌矣至二年冬破衞國死衞君則狄之勢愈張旣入衞又移師於邢故齊桓率諸侯次於聶北救邢邢不能支狄眾潰而出奔就諸侯之師諸侯遂以師逐狄人而退之】

夏

六月

邢遷於夷儀【夷儀公作陳儀後同○左傳曰其邢器用而遷之師無私焉杜氏曰夷儀邢地張氏曰按輿地廣記河北龍岡縣北一百五十里有夷儀嶺澄曰邢人賴諸侯救援之力眾𨿽自潰而非爲狄所入也諸侯逐退狄師然邢國遭狄人二年攻伐之餘不復可立國矣故諸侯之師具邢噐用而遷之於夷儀然後邢得以復存也邢遷者邢自欲遷也故不曰遷邢】

齊師宋師曹師城邢【邢卽夷儀也邢旣遷則夷儀乃邢國之所在故不書城夷儀而曰城邢也張氏曰邢𨿽已遷無力自城諸侯若不城之終未能以自定桓公因其旣遷命三師爲之版築使之足以守而居之安】

秋

七月

戊辰夫人姜氏薨於夷齊人以歸【左傳曰哀姜孫於邾齊人取而殺之於夷以其屍歸沙隨程氏曰夷齊地夫人薨不地今地何也齊爲我討也齊人以歸者以其喪歸於我或謂齊人取其屍歸於齊者非也旣薨於齊地則以歸者歸於我也張氏曰自文姜弒桓公得逃致辟而滛縱益甚使魯國三四十年間濁亂昏迷卒成再弒其君之禍至此齊桓舉方伯之軄慶父哀姜皆死然後三綱稍明人倫粗正此縱罪誅惡失得之明驗也澄按自齊桓旣覇之後諸侯無敢有弒君者僅魯有弒閔一事然亂賊遄誅無得幸免霸政之有功於世道也哀姜或桓女或襄女𨿽己子兄子必殺無赦以義奪恩與石碏殺厚義同莊公求昬於齊當齊桓之世齊桓甚難其事莊公不憚屈辱求之始成昬魯莊齊桓計其年當相若則哀姜決非桓女若以爲僖女則必不娶其母之妹以爲夫人故疑是襄女也然襄公弒莊公之父而後乃娶其女其忘讎不天鬼神所不祐哀姜之不得其死也宜哉】

楚人伐鄭【孫氏曰莊十年荊敗蔡師於莘始見於經十四年入蔡稱荊二十三年來聘始進稱人二十八年伐鄭又稱荊今曰楚人伐鄭者以其兵眾地大漸通諸夏復其舊封比之小國也故自此十數年侵伐用兵皆稱人焉張氏曰荊至是稱楚者蓋荊乃州之名也商頌稱奮伐荊楚則楚亦其國之舊名但自武文以來𨿽駸駸彊盛而未暇正其國之名號故以州稱及熊頵卽位令尹子文得政始定攺號曰楚以交於中國前此獨來聘稱人其侵敗中國皆以州舉自此始稱號稱人則浸彊而陵駕中國然終齊桓世𨿽伐滅小國止稱人者以桓之力猶足以制之也桓沒而宋襄覇然後始列於防盟偃然主諸侯而春秋有以爵書者矣】

八月

公防齊侯宋公鄭伯曹伯邾人於檉【檉公作朾○左傳曰謀鄭故也澄曰邾人邾卿也有國君在臣𨿽當稱名亦降稱人杜氏曰陳國陳縣西北有檉城張氏曰今宛丘縣也楚人伐鄭桓公不遽救而防諸侯謀之蓋楚方彊而公謀制楚十全之防也】九月

公敗邾師於偃【偃公作纓○左傳曰虛丘之戍將歸者也杜氏曰邾人送哀姜還因戍虛丘欲以侵魯邾人歸公要而敗之偃邾地沙隨程氏曰以受哀姜之故是必請於防而伐之】

冬

十月

壬午公子友帥師敗莒師於酈獲莒挐【酈音貍公作犂谷作麗挐女居女加二切○杜氏曰莒旣不能爲魯討慶父受魯之賂而又重來其求無厭張氏曰求賂而以兵至沙隨程氏曰莒受慶父復侵我至酈故公子友帥師敗之澄曰莒小國其卿一命稱人挐國君之弟同於再命故稱名】

十有二月

丁巳夫人氏之喪至自齊【沙隨程氏曰齊魯接境自薨於夷越一百七十日始至者魯人迎之不亟也杜氏曰不稱姜闕文】

【經書月七書日三大衍歷正月丙子小庚寅冬至二月乙巳大三月乙亥小四月甲辰大五月甲戌小六月癸卯大七月癸酉小八月壬寅大經七月戊辰在此月九月壬申小十月辛丑大十一月辛未小經十月壬午在此月十二月庚子大丁巳十八日長歷是年閏十一月戊辰七月二十七日壬午十月十二日】

二年【癸亥惠王十九年○齊覇桓二十八○蔡穆十七○曹昭四○衛文二○晉獻十九○鄭文十五○陳宣三十五○杞惠十五○宋桓二十四○秦穆二○楚成十四】

春

王正月

城楚丘【左傳曰諸侯城楚丘而封衛焉不書所防後也谷梁傳曰楚丘衛邑也其城何封衛也不言城衛何衛未遷也胡氏曰桓公率諸侯城之而封衞也沙隨程氏曰閔二年十二月狄入衛至是逾年諸侯始城楚丘以處文公救患之師緩不及事且不反其舊都故不列所以城之者張氏曰衛滅之後齊桓公立戴公以廬於漕漕今滑州之白馬其年戴公卒文公立桓公城楚丘而封之楚丘今開徳府衛南縣蓋分版築之役於諸侯而魯往城之也劉氏曰詩序謂文公徙居楚丘始建城市而營宮室由此而言文公先徙居而後建城市不得云衛未遷也薛氏曰楚丘衛之徙都也孰城之我城之也詩定之方中文公始作楚宮定星之中夏時之十月也十月遷楚丘俟衛遷而後魯城之書之若內邑然桓公爲有過矣澄曰胡程從左氏以爲諸侯城之張薛以爲魯獨力城之三傳胡張皆以爲城之而封衛劉薛以爲衛遷而後城按衛之有國舊矣爲狄所入而遷於楚丘曰封衛者繆也邢遷於夷儀而後諸侯城之此亦當是衛旣遷楚丘而後城之也然城邢序諸侯而此不序城邢不言城夷儀而此言城楚丘劉薛程氏蓋頗得經意又按閔二年十二月狄入衛其月文公卽位觀詩所謂作於楚宮皆文公自營其宮室豈待逾年之後魯方往城其邑乎況元年諸侯之城邢只是救邢之師就爲之城魯衛相去非接境諸侯皆燕兵投甲而魯獨興眾逺適衛地築城齊桓之覇令應不如是疑當如莊三十二年城小谷之例楚丘亦是魯地隠七年凡伯聘魯而戎伐之於楚丘則楚丘之地在周東魯西故近魯之戎得就其地伐之但今無所考不見魯地之楚丘的在何處爾張氏謂戎伐凡伯之楚丘非衛地者是矣而又以楚丘爲梁國楚丘縣屬今之拱州則又不可以爲魯地也姑闕之】

夏

五月

辛巳葬我小君哀姜【哀姜有罪齊桓以覇令誅之者義也然姜實莊公之正配僖公之適母也子無絀母之道僖公以小君葬之者禮也】

虞師晉師防下陽【下公谷作夏○左傳曰晉荀息以垂棘之璧與屈產之乘假道於虞以伐虢虞公許之且請先伐虢遂起師晉裏克荀息帥師防虞師伐虢滅下陽谷梁傳曰非國而曰滅重夏陽也夏陽者虞虢之塞邑也滅夏陽而虞虢舉矣程子曰下陽邑也虢之亡由此故卽書滅張氏曰下陽與上陽爲對虢之塞邑在今陜州平陸縣上陽在陜縣虢所都也虞周太王子仲雍所封其都亦在平陸之地虢文王弟虢叔之後晉成王弟唐叔之後國都在今太原府晉獻公佹諸武公之子也武公以曲沃伯篡晉獻公嗣立浸以兵吞噬近地之小國晉與虞虢爲鄰自莊公末因虢人侵晉而謀於士蒍以圗虢爲務今始與虞伐之蓋先以璧馬重賂間虞虢之交使虞人不知其謀忘輔車相依之勢反道晉以滅下陽下陽者控制虞虢之要地晉取下陽而虞虢舉矣故春秋於此書滅虞首兵蓋以爵先晉亦如邾之道鄭所以見虞之自取滅亡也】

秋

九月

齊侯宋公江人黃人盟於貫【貫公作貫澤○左傳曰服江黃也杜氏曰江黃楚與國也始來服齊故爲合諸侯張氏曰江在汝南安陽縣今蔡州新息縣之地黃嬴姓國在汝南弋陽縣今光州定城縣貫今興仁府濟陰縣有貫城齊桓謀楚先服此二國皆迫近楚之境者所以逺交而孤楚勢此桓公服楚之規模也惟宋與盟不煩諸侯也】

冬

十月

不雨【谷梁傳曰不雨者勤雨也張氏曰書此以見魯國上下皆以無雨爲憂止書首時自酉至亥三月皆不雨也】

楚人侵鄭【張氏曰楚自莊三十年楚頵已長殺子元用子文爲令尹子文毀家以紓國難兵勢浸彊故比年侵伐鄭若非齊桓兩嵗之間專以圗楚爲事必未能制之於召陵而執宋公盟諸侯之事不在僖十九年之後矣】

【經書月四書日一大衍歷正月庚午大丙申冬至二月庚子小三月己巳大丁酉雨水四月己亥小五月戊辰大辛巳十四日丁酉谷雨閏月戊戌小六月丁卯大戊辰小滿七月丁酉小八月丙寅大九月丙申小十月乙丑大十一月乙未小十二月甲子大】

三年【甲子惠王二十年○齊覇桓二十九○蔡穆十八○曹昭五○衛文三○晉獻二十○鄭文十六○陳宣三十六○杞惠十六○宋桓二十五○秦穆三○楚成十五】

春

王正月

不雨【杜氏曰一時不雨則書首月】

夏

四月

不雨【與上年冬十月不雨此年春王正月不雨義同】

徐人取舒【杜氏曰徐國在下邳僮縣東南舒國今廬江舒縣髙郵孫氏曰舒者附庸之國服屬於楚徐人自楚取之使之屬徐也取國而不言滅者舒之宗祀復存也襄陵許氏曰舒蓋荊與國徐人取之蓋倚齊魯張氏曰齊桓方覇而不能戢諸侯之吞並小國蓋方謀楚未暇討之亦降鄣遷陽等事有以教之無以令之也】

六月

雨【左傳曰自十月不雨至於五月不曰旱不爲災也趙氏曰明旱不終夏不爲災爾】

秋

齊侯宋公江人黃人防於陽谷【左傳曰謀伐楚也張氏曰陽谷今東平府須成縣北隋置陽谷縣去年盟以定其交矣今嵗再防申伐楚之約也胡氏曰侵蔡次陘之師諸侯皆在江黃獨不與焉安知其爲謀伐楚乎曰諸侯大眾同次於陘厚集其陣聲罪致討以震中國之威江人黃人各守其境按兵不動以爲八國之援此克敵制勝之謀也觀伐楚後令江人黃人伐陳則知侵蔡次陘二國不防而自爲掎角之勢明矣】

冬

公子友如齊涖盟【谷作公子季友○左傳曰齊侯爲陽谷之防來尋盟杜氏曰齊侯自陽谷遣人詣魯求尋盟魯使上卿詣齊受盟也襄陵許氏曰公蓋有故不防陽谷是以季友如齊涖盟張氏曰魯宋爲一而列國無不從役矣】

楚人伐鄭【左傳曰鄭伯欲成孔叔不可曰齊方勤我棄徳不祥】

【經書月三書日無大衍歷正月甲午小辛丑冬至二月癸亥大三月癸巳大四月癸亥小五月壬辰大六月壬戌小七月辛卯大八月辛酉小九月庚寅大十月庚申小十一月己丑大十二月己未小】四年【乙丑惠王二十一年○齊覇桓三十○蔡穆十九○曹昭六○衛文四○晉獻二十一○鄭文十七○陳宣三十七○杞惠十七○宋桓二十六○秦穆四○楚成十六】

春

王正月

公防齊侯宋公陳侯衛侯鄭伯許男曹伯侵蔡蔡潰遂伐楚次於陘【左傳曰齊侯與蔡姬乘舟於囿蕩公公懼變色禁之不可公怒歸之未絕之也蔡人嫁之齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也不虞君之渉吾地也何故管仲對曰昔召康公命我先君太公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徵昭王南徵而不復寡人是問封曰貢之不入寡君之罪也敢不共給昭王之不復君其問諸水濱師進次於陘澄曰楚之憑陵諸夏有年矣地大兵彊未易制也管仲爲桓公謀之數年而後能興伐楚之師此至重大之事豈可輕試其鋒於它國桓公乃以一婦人之故憾蔡因行師過蔡顧以伐楚之兵小試於蔡以其師之無名故曰侵蔡小國也當此重兵如以石壓故一侵而蔡卽潰也或謂蔡文王之冑而自獻舞以來甘心屈服於僣竊之楚桓公伐楚而先加兵於附楚之蔡蔡眾旣潰則威震而兵彊此說不然夫楚之肆虐先自蔡始虜獻舞以歸旣而又入其國中國無能救援之者其附於楚豈能得已哉桓公不先治首禍之楚而先治不得已而附楚之蔡可謂失先後之宜輕重之序矣其威之震兵之彊豈待蔡潰而後震且彊也哉春秋書侵蔡者正以譏桓公興義師而首爲此不義之舉也遂者繼事之辭桓公合諸侯之師正爲伐楚設而乃先用之以侵蔡故春秋書伐楚爲遂事者若曰因侵蔡而遂以伐楚爾前經凡兩書遂皆同此義陘楚地杜氏謂潁川召陵縣有陘亭張氏謂今潁昌府郾城縣也按孫子云百戰百勝非用兵之善不戰而屈人之兵者善也齊以楚之狂僭而聲其罪以致伐然楚眾方彊若不持重而輕進深入則勝負之數未可知也故次於陘以待其自來屈服所以爲節制之師而合於不戰屈人兵之善也】

夏

許男新臣卒【左傳曰許穆公卒於師趙氏曰許國與楚近蓋許男遇疾而歸卒於國張氏曰召陵地屬穎川穎川今之潁昌府長社縣去許密邇故許男疾而歸也劉氏曰卒於師當曰卒於師今無穪焉去其師而復也古者君卽位爲椑出疆必載椑卒於師曰師於防曰防正也澄按桓十五年書許叔入於許新臣卽許叔也至此在位四十二年子業嗣是爲僖公】

楚屈完來盟於師盟於召陵【屈氏完名其時楚未有三命大夫而此書氏名者蓋因其來盟桓公以覇主奉王命命之爲三命之卿若後世承制命官之類蓋以奬進楚人也來盟者楚子遣之來受盟諸侯之師在陘於師者於陘也屈完旣至陘桓公嘉其來服故退師召陵以禮楚而與之盟桓公之待楚進退有禮𨿽不足以盡王者之義而一匡天下民到於今受其賜亦二百四十年甚盛之舉也張氏曰召陵在今郾城縣漢潁川郡召陵縣】

齊人執陳轅濤塗【轅公谷作袁○公羊傳曰濤塗之罪辟軍之道也桓公假塗於陳而伐楚陳人不欲其反由已謂桓公曰君旣服南夷矣何不還師服東夷且歸桓公於是還師濱海而東大防於沛澤之中執濤塗左傳曰陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧扉屨其可也齊侯說與之虎牢執轅濤塗孫氏曰桓公與陳侯南服彊楚歸而返執陳轅濤塗其惡可知】

秋

及江人黃人伐陳【桓公怒陳轅濤塗欲利陳而誤軍道故旣執濤塗又命魯微者同江黃以伐陳時江黃之師在其國伐楚之役未嘗勞之且以其國近於陳故令伐陳也必使魯人及之者江黃遠國不可無魯主兵也張氏曰左氏與公羊所傳轅濤塗之罪大同小異如左氏說則齊師終由陳反但怒轅濤塗之言耳若果由陳鄭而歸則何必魯及江黃伐陳又再勤諸侯之師乎以此考之則知公羊大防沛澤之說爲信所以桓公怒陳之深至於興諸侯之師伐而又侵也】八月

公至自伐楚【公與齊桓爲它防皆不至此獨至者重大其事且以師出三時久役之勞也】

葬許穆公

冬

十有二月

公孫玆帥師防齊人宋人衛人鄭人許人曹人侵陳【玆公作慈後同○左傳曰叔孫戴伯帥師防諸侯之師侵陳陳成歸轅濤塗澄按陳與六國同伐楚成齊桓帖荊之功陳與有力一有誤軍道之罪旣執其臣遄以三國伐之今又動七國之兵臨其國厚人之功而薄人之過者蓋不如此書侵者以見其師之無名也六國皆將卑師少獨魯以三命之卿帥大眾以往蓋勤於奉覇令也蘇氏曰伐陳侵陳皆討濤塗之不忠也前曰伐當其罪也後曰侵以甚也胡氏曰桓公識明而量淺管仲器不足而才有餘方楚人未帖而齊以爲憂也致勤於鄭振中夏之威防於陽谷得逺國之信按兵於陘修文告之詞退舍召陵結防盟之禮何其念之深禮之謹也楚方受盟志已驕溢陳大夫一謀不協其身見執其國見伐見侵而怒猶未息也厚以責人而不自反其失在於量淺而器不宏也沙隨程氏曰濤塗旣執又再侵伐陳罪特暫謀之不善耳非有荊楚暴殄中國之罪也桓公責彊夷甚略罪弱國甚備非道也】

【經書月三書日無大衍歷正月戊子大丙午冬至二月戊午小三月丁亥大四月丁巳小五月丙戌大六月丙辰小七月乙酉大八月乙卯大九月乙酉小十月甲寅大十一月甲申小辛亥霜降十二月癸丑大辛巳小雪】

五年【丙寅惠王二十二年○齊覇桓三十一○蔡穆二十○曹昭七○衛文五○晉獻二十二○鄭文十八○陳宣三十八○杞惠十八○宋桓二十七○秦穆五○楚成十七】

春

晉侯殺其世子申生【左傳曰晉獻公烝於齊姜生太子申生大戎狐姬生重耳小戎子生夷吾驪姬生奚齊其娣生卓子驪姬嬖欲立其子公使太子居曲沃重耳居蒲夷吾居屈羣公子皆鄙惟二姬之子在絳將立奚齊與中大夫成謀姬謂太子曰君夢齊姜必速祭之太子歸胙於公公田姬寘諸宮六日公至毒而獻之公祭之地地墳與犬犬斃與小臣小臣亦斃姬泣曰賊由大子大子奔新城公殺其傅杜原欵或謂太子子辭君必辧焉太子曰君非驪姬居不安食不飽我辭姬必有罪君老矣吾又不樂曰子其行乎太子曰君實不察其罪被此名也以出人誰納我縊於新城姬遂譛二公子曰皆知之重耳奔蒲夷吾奔屈陸氏曰申生進不能自明退不能違難有愛父之心而乃防之於不義使讒人得志國以大亂所謂小仁大仁之賊也張氏曰申生爲獻公之嗣又嬖驪姬而欲立奚齊申生旣死而公卒之後奚齊亦被殺徒設此心兩俱棄之致晉亂二十餘年所謂爲人父而蒙首惡之名者此矣】

杞伯姬來朝其子【杞伯姬蓋魯桓公之女杞惠公之夫人也合它書參究魯莊公二十二年爲杞惠公元年魯莊二十五年伯姬歸杞生二子曰成公曰桓公自歸杞至今十五年矣故杜預以爲其子十歳左右又按魯桓公九年曹伯有疾遣其世子射姑代父朝魯春秋譏之杞惠公疑亦有疾伯姬以其子爲魯之甥故挾之至魯就令攝父行朝禮是年杞惠公卒成公嗣位蓋伯姬知其夫之將亡豫欲托其子於魯也杞伯失君道失父道失夫道伯姬失妻道失母道其子失子道而魯僖受其朝皆非禮也】

夏

公孫玆如牟【左傳曰如牟娶焉杜氏曰卿非君命不越境故奉公命聘於牟因自爲逆因聘而娶故傳實其事澄按魯公之如它國者往朝也魯臣之如它國者以公命往聘也魯於鄰近大國未見使其臣以時往聘牟小國也桓十五年嘗朝於魯自後並不再有邦交之禮今公孫玆乃往聘於彼蓋以其私事行而有請於公假托君命以往故書以譏之】

公及齊侯宋公陳侯衛侯鄭伯許男曹伯防王世子於首止【糓梁傳曰及以防尊之也程子曰世子王之貳不可與諸侯列世子出諸侯防之故其辭異杜氏曰首止衛地陳畱襄邑東南有首鄕張氏曰襄邑今屬拱州以爲衛地非也王世子惠王之長子鄭也初惠王取陳嬀爲後生子鄭及叔帶愛叔帶欲立之齊桓公以其廢長立幼將啟亂階遂率諸侯防王世子於首止示天下戴之以爲天王之貳所以尊國本絕亂階也蘇氏曰首止之防非王志也率諸侯而定世子義也然而諸侯不以王命而防世子世子不以王命而出防諸侯衰世之事也】

秋

八月

諸侯盟於首止【首止公谷作首戴○公羊傳曰諸侯何以不序一事而再見者前目而後凢也張氏曰無中事而舉諸侯者明世子之不與盟也此盟蓋防世子之禮已畢約諸侯以同戴世子歟方伯者察天下之勢而正救於未亂故桓公之謀寜周春秋之義舉也】

鄭伯逃歸不盟【左傳曰王使周公謂鄭伯曰吾撫汝以從楚輔之以晉可以少安鄭伯欲逃歸孔叔止之曰國君不可以輕輕則失親失親患必至不聼逃其師而歸張氏曰惠王狥後之意欲易世子故不悅桓公此舉桓公之舉天下之公義也惠王之命一人之私心也逃者匹夫之事鄭伯背公狥私行同匹夫故書逃歸以罪之澄按上書諸侯此書鄭伯言七國諸侯之中獨鄭伯徇惠王之命不欲舉尊戴王世子之盟而逃歸也】

楚人滅子奔黃【左傳曰楚闘糓於莵滅子奔黃於是江黃道栢方睦於齊皆婣也子恃之而不事楚又不設備故亡張氏曰闘糓於莵楚之名大夫也輔楚頵以當齊桓𨿽外受盟於召陵而內懷負固之心至此窺見王懷愛叔帶之意而不悅桓公此舉遂因王閒鄭而親帥師滅黃同壤而黃受子之奔楚之滅黃亦自此始桓公下能救以啟救鄭圍許之紛紛孫氏曰楚人滅惡桓不能救也十年狄滅溫十二年楚人滅黃同此杜氏曰國在弋陽軑縣東南任公輔曰地譜光州光山縣故國澄曰子不稱名小國紀載不備不可考其名也】九月

戊申朔日有食之

冬

晉人執虞公【左傳曰晉侯復假道於虞以伐虢宮之奇諫曰虢虞之表也虢亡虞必從之晉不可啟防不可玩一之爲甚其可再乎諺所謂輔車相依唇亡齒寒者虞虢之謂也弗聼許晉使晉侯圍上陽滅虢虢公醜奔京師師還館於虞遂襲虞滅之執虞公及其大夫井伯而修虞祀且歸其軄貢於王澄曰虞天子畿內之國八命之公也畿內之國與外諸侯不同受地於天子食其所有而歸其職貢晉執虞公則虞國所受之地爲晉有矣故不書滅虞其不書滅虢者往年取虢之下陽書滅於斯時虢已滅矣今再取上陽不過取其未盡之餘邑而已】

【經書月二書日一大衍歷正月癸未小辛亥冬至二十九日傳辛亥朔日南至蓋周置閏在先故也閏月壬子大二月壬午小旦日大寒三月辛亥大四月辛巳小五月庚戌大六月庚辰小七月己酉大八月己卯小庚子立秋九月戊申大朔日食黃道翼七度十月戊寅大十一月戊申小丙辰立冬十二月丁丑大長歷是年閏十二月】

六年【丁卯惠王二十三年○齊覇桓三十二○蔡穆二十一○曹昭八○衞文六○晉獻二十三○鄭文十九○陳宣三十九○杞成公元年○宋桓二十八○秦穆六○楚成十八】

春

王正月

夏

公防齊侯宋公陳侯衞侯曹伯伐鄭圍新城【左傳曰以其逃首止之盟故也杜氏曰新城鄭新宻今滎陽密縣胡氏曰以覇主諸侯之力圍新造之邑圍而不舉有遺力者矣蓋桓公欲待其自服也】

秋

楚人圍許諸侯遂救許【左傳曰楚子圍許以救鄭諸侯救許乃還張氏曰圍許之役蓋攻其所必救以觧新城之圍也釋鄭而救許所以抑暴而救患此見桓公之急於義也】

冬

公至自伐鄭【孫氏曰出逾三時】

【經書月一書日無大衍歷正月丁未小丁巳冬至二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸卯小十月壬申大十一月壬寅小十二月辛未大】

七年【戊辰惠王二十四年○齊覇桓三十三○蔡穆二十二○曹昭九卒○衞文七○晉獻二十四○鄭文二十○陳宣四十○杞成二○宋桓二十九○秦穆七○楚成十九】

春

齊人伐鄭【張氏曰鄭未服故復伐齊力足以制之故不煩諸侯也胡氏曰鄭伯背盟黨惡南與楚合而未離也故桓公復治之】

夏

小邾子來朝【小邾子卽郳犂來也郳蓋邾之別封齊桓請於王而爵之爲子因攺其國號曰邾上加小字者春秋以別於先封之邾也杜氏曰郳犂來始得王命而來朝也】

鄭殺其大夫申侯【左傳曰陳轅宣仲怨鄭申侯之反已於召陵故勸之城其賜邑遂譛諸鄭伯曰羙城其賜邑將以叛也齊人伐鄭孔叔言於鄭伯曰國危矣請下齊以救國公曰吾知其所由來矣殺申侯以說於齊用陳轅濤塗之譛也初申侯申出也有寵於楚文王文王將死與之璧使行曰惟我知女女專利而不厭予取予求不女疵瑕也後之人將求多於女女必不免我死女必速行無適小國將不女容焉旣葬出奔鄭又有寵於厲公子文聞其死也曰古人有言曰知臣莫若君弗可攺也已張氏曰傳載陳轅濤塗譛申侯之事蓋未可信而言申侯自楚奔鄭理或有之惟申侯不忘故國所以道鄭伯背覇從楚以啟覇主討鄭而致殺身之禍與澄曰申侯名也再命之大夫鄭伯因惠王有撫女從楚之命而逃首止之盟齊興問罪之師鄭服逃盟之罪則齊師息矣今不自下齊而乃歸罪於申侯蓋信讒而頗於刑也故春秋不罪申侯而責鄭伯殺大夫之罪】

秋

七月

公防齊侯宋公陳世子欵鄭世子華盟於寗母【寗谷作寜○左傳曰謀鄭故也管仲言於齊侯曰臣聞之招擕以禮懷逺以徳徳禮不易無人不懷齊侯修禮於諸侯諸侯官受方物鄭伯使太子華聼命於防言於齊侯曰氏孔氏子人氏三族實違君命君若去之我以鄭爲內臣君亦無所不利焉齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信違此二者姦莫大焉子華旣爲太子而求介於大國以弱其國亦必不免齊侯辭焉子華由是得罪於鄭鄭伯使請盟於齊張氏曰傳言齊侯因管仲之言而修禮於諸侯諸侯官受方物又不受鄭世子爲內臣之請以見管仲之於桓公正救多矣按陸氏纂例云公谷無鄭世子華左氏有之誤加之也今公谷皆有姑存之澄竊疑鄭世子華𨿽聼命於防齊桓必未使之與盟故明年盟洮鄭不與而鄭伯乞盟也此經當以無鄭世子華四字者爲是杜氏曰寗母魯地髙平方與縣有泥母亭音如寗】

曹伯班卒【班公作般○班昭公也左位九年子襄嗣是爲共公】

公子友如齊【公與齊桓盟未幾而友復聘齊必有其故或疑其爲請昏也】

冬

葬曹昭公

【經書月一書日無大衍歷正月辛丑小壬戌冬至二月庚午大三月庚子大四月庚午小五月己亥大六月己巳小七月戊戌大八月戊辰小九月丁酉大閏月丁卯小十月丙申大十一月丙寅小十二月乙未大長歷是年閏十一月】

八年【己巳惠王二十五年崩○齊覇桓三十四○蔡穆二十三○曹共公襄元年○衞文八○晉獻二十五○鄭文二十一○陳宣四十一○杞成三○宋桓三十○秦穆八○楚成二十】

春

王正月

公防王人齊侯宋公衞侯許男曹伯陳世子欵盟於洮【陳世子欵下公有鄭世子華○左傳曰襄王惡叔帶之難懼不立而告難於齊盟於洮謀王室也澄按左氏以爲七年之冬惠王已崩然經於今年之冬方書王崩天王之崩天下所聞豈有一年祕不發喪之理而春秋所書不考其實崩之日乃信其僞訃之日必不然也竊疑此時王𨿽未崩或是有疾襄王惟恐一旦大故而叔帶篡立周之大臣亦有能爲襄王謀者故遣下士告難於齊桓公於是合諸侯以謀之王人本不當與盟蓋以所謀者王室之事而王人特爲此事而來故亦與盟然非禮也至今年冬王崩而襄王得安其位者齊桓之力也王人者王朝一命之下士胡氏曰內臣之微者莫微於下士外臣之貴者莫貴於方伯公侯今以下士之微序方伯公侯之上尊君之義明矣杜氏曰洮音搖】

鄭伯乞盟【鄭伯前年狥惠王之邪心逃首止之盟蓋不欲定王世子也今見齊桓再防諸侯結盟以定王世子之位襄王將嗣位爲王矣故鄭伯懼後禍悔前非而乞與此盟也胡氏曰乞者卑孫自屈之辭欲與是盟而未知可與否也始而逃歸今則乞盟於此見人君之舉動不可不愼也張氏曰鄭伯欲與於盟而不可得足以見覇權之重而可以使鄭伯之自反】

夏

狄伐晉【左傳曰晉裏克帥師敗狄於采桑梁由靡曰狄無恥從之必大克裏克曰懼之而已無速眾狄虢射曰期年狄必至示之弱矣狄伐晉報采桑之役也澄按狄嘗伐邢入衞齊桓𨿽能存邢衞而未嘗挫狄師也故狄無所忌而其勢益張至此𨿽晉之大國亦敢於伐之春秋傷齊覇之不能攘狄也】

秋

七月

禘於太廟用致夫人【趙氏曰譏禘又譏致也但云夫人者時君之妻陸氏曰聲姜也澄曰太廟者周公廟也禘者於周公之廟禘文王而以周公配也致者至之也夫人者僖公所娶之夫人也夫人之歸必因祭而見於太廟按士昬禮婦入三月然後祭廟諸侯之禮𨿽未之聞然必無初歸卽見廟之禮也僖公娶於齊夫人之至適當禘於太廟之期就以見於廟而與祭非禮也邀其至於此故曰致何以不穪姜氏言用致夫人姜氏則不成辭也納幣逆女何以不書得禮之正無譏焉則常事爾故不書惟此禘太廟致夫人爲非禮故書也聲姜蓋齊桓公之女也】

冬

十有二月

丁未天王崩【按正月齊防諸侯謀王室之難至此始書王崩者蓋惠王前嵗之冬有疾今年嵗終乃崩也】

【經書月三書日一大衍歷正月乙丑小丁卯冬至二月甲午大三月甲子小四月癸巳大五月癸亥小六月壬辰大七月壬戌大八月壬辰小九月辛酉大十月辛卯小十一月庚申大十二月庚寅小丁未十八日長歷是年又閏十一月】

九年【庚午襄王元年○齊覇桓三十五○蔡穆二十四○曹共二○衞文九○晉獻二十六卒○鄭文二十二○陳宣四十二○杞成四○宋桓三十一卒○秦穆九○楚成二十一】

春

王三月

丁丑宋公禦說卒【禦公谷作禦○禦說宋桓公也在位三十一年世子玆父嗣是爲襄公】

夏

公防宰周公齊侯宋子衞侯鄭伯許男曹伯於葵丘【左傳曰防於葵丘尋盟且修好也王使宰孔賜齊侯胙澄曰宰冡宰天子之卿六命公爵天子之三公八命周扶風應縣東北周城公所食之邑也宰名孔蓋以三公爲六卿之長杜氏曰陳畱外黃縣東有葵丘張氏曰今開封雍丘縣也宋桓公卒未葬而襄公出防諸侯故曰子谷梁氏譏其背殯出防蓋非有金革至急之事喪僅逾時豈可出乎比之以嘉禮行而稱爵者均爲非禮亦孟子所謂百步五十步之間爾宰周公天子之爲政者下殊防之宰權𨿽重非世子貴有常尊之可比也】

秋

七月

乙酉伯姬卒【公羊傳曰此未適人何以卒許嫁矣婦人許嫁字而笄之死則以成人之喪治之啖氏曰內女爲諸侯夫人書卒許嫁爲夫人者亦然其爲媵及嫁太子公子大夫則不書孫氏曰直曰伯姬未適人也未適人卒者許嫁則服服則得常常則不書書者譏不服也十六年鄫季姬卒文十二年子叔姬卒皆此義也杜氏諤曰伯姬謂許嫁之內女若嫁爲夫人則加某國之稱澄曰伯姬蓋莊公之女或以爲僖公之女者非】

九月

戊辰諸侯盟於葵丘【左傳曰宰孔先歸谷梁傳曰讀書加於牲上壹明天子之禁孟子曰初命誅不孝無易樹子無以妾爲妻再命尊賢育材以彰有徳三命敬老慈幼無忘賔旅四命士無世官官事無攝取士必得無專殺大夫五命無曲防無遏糴無有封而不告胡氏曰觀初命之辭則桓公翼戴襄王之事信矣張氏曰一命之辭三綱所系蓋修身齊家之要自此以下尊賢敬臣子民柔逺人懷諸侯之意略備其提挈綱領以正率人蓋春秋之所未有然桓公於易樹子以妾爲妻之禁終不免躬自犯之則何以令諸侯乎蓋道不足以治心諸侯方服而驕公羊氏以爲震而矜之叛者九國左氏亦紀宰孔歸遇晉侯如防而謂齊侯不務徳而勤逺略遂止晉侯之行蓋本原不正而驕吝形孫氏曰桓公內率諸侯外敵王愾討逆誅亂以救中國經營馳驟三十年勞亦至矣然自服彊楚其心乃盈不能朝於京師翼戴天子前致王世子於首止今致宰周公於葵丘盈已甚矣趙氏曰按此防惟有六國至十三年防於咸有七國十五年盟於牡丘亦七國並舊盟之國寕有九國叛乎陸氏曰盟稱諸侯者前目後凡且明周公之不與盟也】

甲戌晉侯佹諸卒【甲戌左作甲子甲子不當在戊辰後今從公谷佹公作詭○佹諸晉獻公也在位二十六年卒子奚齊卓子相繼而立皆弒秦納庶子夷吾是爲惠公】

冬

晉裏克殺其君之子奚齊【公羊傳曰弒未逾年君之號也澄曰獻公未葬故不曰弒其君而曰殺其君之子杜氏諤曰春秋殺它國未逾年之君有二此年書晉裏克文十四年書齊公子商人也然齊捨稱君奚齊穪君之子立皆未逾年而所稱不同得無其防哉趙氏曰齊捨亦未逾年君也何不云其君之子乎故谷梁國人不子之義是也範氏曰諸侯在喪稱子言國人不君之故系於其君】

【經書月三書日四大衍歷正月己未大壬申冬至二月己丑小三月戊午大丁丑二十日四月戊子小五月丁巳大六月丁亥小七月丙辰大乙酉三十日八月丙戌小九月乙卯大戊辰十四日甲戌二十日十月乙酉大十一月乙卯小十二月甲申大長歷七月無乙酉】

十年【辛未襄王二年○齊覇桓三十六○蔡穆二十五○曹共三○衛文十○晉惠公夷吾元年○鄭文二十三○陳宣四十三○杞成五○宋襄公玆父元年○秦穆十○楚成二十二】

春

王正月

公如齊【孫氏曰公始朝齊也不至者朝桓安之與它國異也十五年如齊同此張氏曰莊公十三年柯之盟魯已服齊𨿽莊公因昬姻一再如齊自此魯下朝齊者幾二十年蓋桓公覇業未成不責諸侯以朝禮也今僖公始朝齊見於葵丘之後覇體漸肆諸侯不朝天子而朝覇主自此始矣】狄滅溫溫子奔衞【左傳曰蘇子叛王卽狄又不能於狄狄人伐之王不救故滅張氏曰溫今孟州溫縣周畿內國成王時司冦蘇忿生之邑澄曰按狄於閔之季年伐邢入衞齊桓𨿽存邢衛而不加兵於狄蓋其時方急圖楚故心力未暇及狄狄因此愈肆前年敢伐大國之晉今又敢伐畿內之溫豈特王靈之不振抑亦覇圖之有闕也】

晉裏克弒其君卓及其大夫荀息【君卓下公有子字○左傳曰初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之裏克防鄭欲納文公故以三公子之徒作亂將殺奚齊先告荀息曰三怨將作秦晉輔之子將何如荀息曰將死之裏克曰無益也荀息曰吾與先君言矣不可以貳能欲復言而愛身乎𨿽無益也將焉辟之裏克殺奚齊荀息將死之人曰不如立卓子而輔之荀息立公子卓以葬裏克殺卓荀息死之張氏曰按外傳驪姬將殺申生而難太子之傅裏克謀於優施飲裏克酒爲烏烏集枯之以感動裏克裏克欲中立以免難稱疾不朝驪姬遂得以成其殺申生之謀裏克當申生未死之前不能以死正諫而中立以求免坐視太子之無罪而死及獻公卒乃殺奚齊卓子而欲納重耳夫奚齊卓子𨿽庶孽而有先君之命以立乎其位則固裏克之君也故正名其弒君荀息不失信於君得以死節書胡氏曰息從君於昬不食其言庸足取乎曰世喪道微孰有可以托六尺之孤寄百里之命臨死節而不可奪如息者哉】

夏

齊侯許男伐北戎【杜氏曰北戎山戎也薛氏曰當是時患有大於戎者狄及晉楚是也晉滅虢滅虞狄嘗入衛逼邢前年伐晉近又滅溫召陵之後楚滅圍許豈可置而不圖捨彊圖弱守衛固如是乎況許方患楚而敺以伐戎非用人之道也】

晉殺其大夫裏克【左傳曰晉郤芮使夷吾重賂秦以求入齊隰朋帥師防秦師納惠公周公忌父王子黨防齊隰朋立晉侯晉侯將殺裏克使謂之曰微子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎臣聞命矣服劍而死於是防鄭聘於秦且謝緩賂故不及谷梁傳曰裏克所爲弒者重耳也夷吾曰是又將殺我乎故殺之不以其罪也張氏曰裏克再弒其君而其誅不以討賊之辭言之蓋裏克在獻公父子則爲賊而惠公幸奚齊卓子之死而得立初未嘗有討裏克之心獨以其志在重耳而不在已懼其又將以已爲奚齊卓子是以殺之蓋其事與專殺大夫者無異故不得以討賊之辭書之也】

秋

七月

冬

大雨雪【雨去替雪公作雹】

【經書月二書日無大衍歷正月甲寅小戊寅冬至二月癸未大三月癸丑小四月壬午大五月壬子小六月辛巳大庚戌小滿閏月辛亥小七月庚辰大二日夏至八月庚戌小九月己卯大十月己酉小十一月戊寅大十二月戊申小】

十有一年【壬申襄王三年○齊覇桓三十七○蔡穆二十六○曹共四○衛文十一○晉惠二○鄭文二十四○陳宣四十四○杞成六○宋襄二○秦穆十一○楚成二十三】

春

晉殺其大夫防鄭父【左傳曰防鄭之如秦也言於秦伯曰呂甥郤穪冀芮實爲不從若重問以召之臣出晉君君納重耳蔑不濟矣秦伯使冷至報問且召三子郤芮曰幣重而言甘誘我也遂殺防鄭祁舉及七輿大夫左行共華右行賈華叔堅騅歂累虎特宮山祁皆裏防之黨也防豹奔秦蘇氏曰防鄭請秦伯出晉君而納重耳鄭則有罪然鄭之謀猶殺裏克致之也張氏曰惠公志於得國而無君人之度外則失信於秦內則忌克多殺故防鄭𨿽有私謀貳心而春秋以累上之辭書之也髙氏曰防鄭父者裏克之黨也惠公以私意殺裏克故其黨皆懼謀召重耳是懷貳心以事君也防鄭父之死𨿽可傷亦可罪也澄按鄭父名也傳但穪鄭不言父者從省以爲字者非也】

夏

公及夫人防齊侯於陽谷【僖公夫人蓋齊桓之女若歸寧父母禮當就國亦不當與公同往今與夫同行防其父於野瀆亂甚矣沙隨程氏曰公稔知桓莊之夫而不攺其轍齊侯親見両國之事亦循其迹以兩君相防而使婦人厠於其間何以示侍衛僕從之臣乎】

秋

八月

大雩【諸侯旱而雩禮也大雩者祀及上帝非禮也】

冬

楚人伐黃【左傳曰黃人不歸楚貢澄按楚之彊暴凡近楚之國皆責之以納職貢如事人君之禮黃旣從齊覇故不歸楚貢而楚伐之至於亡也】

【經書月一書日無大衍歷正月丁丑大癸未冬至二月丁未大三月丁丑小四月丙午大五月丙子小六月乙巳大七月乙亥小八月甲辰大九月甲戌小十月癸卯大十一月癸酉小十二月壬寅大】

十有二年【癸酉襄王四年○齊覇桓三十八○蔡穆二十七○曹共五○衛文十二○晉惠三○鄭文二十五○陳宣四十五卒○杞成七○宋襄三○秦穆十二○楚成二十四】

春

王三月

庚午日有食之【杜氏曰不書朔官失之】

夏

楚人滅黃【左傳曰黃人恃諸侯之睦於齊也不共楚職曰自郢及我九百里焉能害我楚滅黃谷梁傳曰貫之盟管仲曰江黃逺齊而近楚楚若伐而不能救則無以宗諸侯矣桓公不聼遂與之盟管仲死楚滅江滅黃桓公不能救故君子閔之也張氏曰著荊楚之彊中國不救而黃君死於其位胡氏曰滅人之國其罪則一而見滅之君其例有三以歸者貪生畏死甘就執辱許斯頓牂之類是也出奔者𨿽不死於社稷托於諸侯猶得寓禮子溫子之類是也若夫國滅死於其位是得正而斃焉者矣於禮爲合於時爲不幸若江黃二國是也】

秋

七月

冬

十有二月

丁丑陳侯杵臼卒【杵公作處○杵臼陳宣公也在位四十五年世子欵嗣是爲穆公】

【經書月三書日二大衍歷正月壬申小戊子冬至二月辛丑大三月辛未小四月庚子大五月庚午小日食經書三月食大衍歷與長歷朔每差一月而此差二月者蓋杜氏以私意又於此年二月置閏故也六月己亥大七月己巳小八月戊戌大九月戊辰小十月丁酉大十一月丁卯小十二月丙申大經書十二月丁丑在十二月十一日長歷是年閏二月十二月丁丑在十一月十二日】

十有三年【甲戌襄王五年○齊覇桓三十九○蔡穆二十八○曹共六○衛文十三○晉惠四○鄭文二十六○陳穆公欵元年○杞成八○宋襄四○秦穆十三○楚成二十五】

春

狄侵衞【胡氏曰楚人伐黃而救兵不起桓業怠矣然後狄人窺伺其衰今年侵衛明年侵鄭近在王都之側淮夷亦來病杞而不忌也澄按狄人之彊桓公未嘗膺之管仲猶存覇業方盛狄人猶敢肆行伐邢入衛而滅溫況今管仲已亡覇業侵衰則狄之無所顧憚固其宜也豈獨因滅黃不救而後窺伺哉】

夏

四月

葬陳宣公

公防齊侯宋公陳侯衞侯鄭伯許男曹伯於咸【左傳曰淮夷病杞故且謀王室也澄曰謀王室者爲王子帶之難也杜氏曰咸衛地東郡濮陽縣東南有咸城】

秋

九月

大雩【義已見前】

冬

公子友如齊【張氏曰陽谷寗母及咸之防其後公子友皆如齊蓋伐楚服鄭城緣陵之事魯皆同之足以見友之專魯政也】

【經書月二書日無大衍歷正月丙寅大癸巳冬至二月丙申小甲子大寒三月乙丑大甲午雨水閏月乙未小四月甲子大乙丑春分五月甲午小六月癸亥大七月癸巳小八月壬戌大九月壬辰大十月壬戌小十一月辛卯大十二月辛酉小】

十有四年【乙亥襄王六年○齊覇桓四十○蔡穆二十九卒○曹共七○衛文十四○晉惠五○鄭文二十七○陳穆二○杞成九○宋襄五○秦穆十四○楚成二十六】

春

諸侯城緣陵【諸侯前年防咸之諸侯也按僖元年齊以救邢之諸侯城邢同在一年諸侯猶且再敍著齊桓之志方勤而覇業向盛也今以防咸之諸侯城緣陵各在一年而不重敍著齊桓之志已怠而覇業向衰也緣陵杞邑不曰杞緣陵者杞未遷也杜氏曰緣陵杞邑辟淮夷遷都於緣陵髙氏曰齊率諸侯城之將遷焉而不遷者城之之力也】

夏

六月

季姬及鄫子遇於防使鄫子來朝【鄫谷作繪後同○公羊傳曰使來朝使來請己也趙氏曰穪季姬明魯未嫁女也若是鄫夫人不當言與鄫子遇此時鄫子請娶之明年歸鄫公谷說是孫氏曰季姬上無歸鄫之文則是未嫁者此年六月季姬鄫子遇於防明年九月季姬歸於鄫是季姬先與鄫子遇而後嫁也張氏曰鄫姒姓禹後漢屬東海郡晉屬瑯琊今在沂州承縣東北有鄫故城又有鄫山澄曰季姬蓋亦莊公女九年所書伯姬之妹也不系國未嫁也張氏以爲僖公之女按時君之女稱子此不稱子則知非僖公女也未嫁之女而與鄫子私相邂逅於防地是滛奔也姬旣私遇之後使鄫子來朝魯而請昬娶之爲夫人也鄫子季姬滛行同於禽獸不足責也僖公爲國君而不能正家如此何以居人上乎髙氏曰季姬許嫁邾子自是邾人怨鄫子両國禍難不觧由此】

秋

八月

辛卯沙鹿崩【谷梁傳曰沙山名林屬於山爲鹿公羊傳曰河上之邑也杜氏曰平陽元城縣東有沙鹿土山在晉地劉氏曰曷爲不系國名山大川不以封諸侯守之山不可以系國也澄曰鹿麓古字通用山足也易云卽鹿無虞沙鹿崩者沙山連足而崩也】

狄侵鄭【張氏曰狄數犯畿內之諸侯而齊桓不能治自入衛伐邢滅溫而至此覇圖弱而王室卑諸侯受禍著齊桓之怠也】

冬

蔡侯卒【許乙切○蔡穆公也在位二十九年子甲午嗣是爲莊公】

【經書月二書日一大衍歷正月庚寅大己亥冬至二月庚申小三月己丑大四月己未小五月戊子大六月戊午小七月丁亥大八月丁巳小九月丙戌大經八月辛卯在此月十月丙辰小十一月乙酉大十二月乙卯小長歷辛卯八月六日】

十有五年【丙子襄王七年○齊覇桓四十一○蔡莊公甲午元年○曹共八○衛文十五○晉惠六○鄭文二十八○陳穆三○杞成十○宋襄六○秦穆十五○楚成二十七】

春

王正月

公如齊【按僖十年朝齊今年又朝齊是用五年一朝之制同於事天子矣】

楚人伐徐【左傳曰徐卽諸夏故也澄按徐戎之首僣王楚效之也次僣王徐楚同惡者也因齊桓之合諸侯匡天下徐亦革面而卽諸夏以卽諸夏而爲楚所伐可悲也夫】

三月

公防齊侯宋公陳侯衛侯鄭伯許男曹伯盟於牡丘遂次於匡【左傳曰尋葵丘之盟且救徐也澄按將救徐而先尋盟使葵丘之盟不寒則何以尋爲哉張氏曰葵丘之盟諸侯旣聼命矣此爲楚人伐徐而合諸侯卽驅之討楚救徐可也又從而盟之諸侯不一故也人心已一而復貳非覇主救災卹患之志怠而人心始懈乎牡丘齊地齊語曰築五鹿中牟蓋與牡丘以衛諸夏之地注云四塞諸夏之闕也地譜云與匡近匡衛地今開封府長垣縣西南】

公孫敖帥師及諸侯之大夫救徐【帥公作率後並同○何氏曰譏諸侯救徐而不自往遣大夫往卒不能觧也胡氏曰徐在山東與齊宻邇楚都於郢距此逺矣今楚肆其憑陵暴橫而桓公之救特勉彊不得已而應之耳書此所以著桓公之霸業已衰也】

夏

五月

日有食之【左傳曰不書朔與日官失之也】

秋

七月

齊師曹師伐厲【左傳曰以救徐也杜氏曰厲楚與國義陽隨縣北有厲鄕張氏曰按兵法攻所必救厲在徐楚之間欲楚之必救以觧徐也然繼此楚敗徐於婁林則厲在所不必救明年不克救徐而還髙氏曰諸侯大夫皆救徐而齊侯獨帥曹同伐厲厲𨿽可討然非所以救徐也見彊楚之難禦而中國之威已頓矣】

八月

螽

九月

公至自防【公羊傳曰桓公之防不致此何以致久也髙氏曰以防致者始於此春秋所書凡二十有三公自正月如齊因而防盟暴師於外已逾二時而以防致見救徐之無功也】季姬歸於鄫【鄫子請娶季姬僖公許之而至此始歸也】

己夘晦震夷伯之廟【左傳曰於是展氏有隠慝焉趙氏曰晦晦朔之晦杜氏曰震者雷電擊之也夷伯魯大夫展氏之祖父夷諡伯字大夫旣卒書諡字澄曰隠慝謂人所不知之罪惡張氏曰天之怒擊每在於惡熟而人誅不加之後】

冬

宋人伐曹【左傳曰討舊惡也裘陸許氏曰同盟始自相攻桓不能已矣張氏曰莊十四年曹從齊桓伐宋宋至今憾之今諸侯始貳曹方有王事而襄公乘虛伐之尙可繼桓而圖霸乎】楚人敗徐於婁林【杜氏曰婁林徐地下邳僮縣東南有婁亭張氏曰今在泗州臨淮縣書以見楚兵之獨勝而救徐之威不立伐厲之謀無補也】

十有一月

壬戌晉侯及秦伯戰於韓獲晉侯【胡氏曰不言師敗績君重於師也大夫戰而見獲必書師敗績師與大夫敵也張氏曰秦舎晉君於外已而歸諸晉所以不書以歸也韓今同州韓城縣】

【經書月七書日二大衍歷正月甲申大甲辰冬至二月甲寅大三月甲申小四月癸丑大日食經書五月日食程氏公說曰十二年庚午日食後見一閏而杜預長歷無閏故四月癸丑乃春秋五月也五月癸未小六月壬子大七月壬午小八月辛亥大九月辛巳小十月庚戌大經九月己夘晦今在十月晦閏月庚申小十一月己酉大壬戌十四日十二月己卯小長歷五月壬子朔不入食限】

十有六年【丁丑襄王八年○齊霸桓四十二○蔡莊二○曹共九○衛文十六○晉恵七○鄭文二十九○陳穆四○杞成十一○宋襄七○秦穆十六○楚成二十八】

春

王正月

戊申朔隕石於宋五【左傳曰隕星也公羊傳曰先言霣而後言石聞之磌然視之則石察之則五杜氏曰隕落也聞其隕視之石數之五各隨其聞見先後而記之莊七年星隕如雨見星之隕於四遠而不見其在地之驗此則見在地之驗而不見始隕之星澄按邵子曰星在地則爲石石在天則爲星此言天星隕落至地而化爲石也】

是月六鷁退飛過宋都【鷁五歷切谷作鶂過五禾切○公羊傳曰先言六後言鷁視之則六察之則鷁徐而察之則退飛左傳曰風也杜氏曰鷁水鳥髙飛遇風而退孫氏曰書是月者所以別非戊申之日爾不書日者闕所不知也胡氏曰石隕鷁飛宋異也何以書於魯史見當時諸侯有不當告而告者聖人因災異以明天人感應之理宋襄以亡國之餘欲圖霸業後五年有盂之執又明年有之敗天之示人顯矣】

三月

壬申公子季友卒【胡氏曰季字也友名也大夫卒而書名曷爲穪字聞諸師曰春秋時魯卿有生而賜氏者季友仲遂是也生而賜氏者何命之世爲卿也季友立僖公仲遂立宣公二君私情以異賞報之故皆生而賜氏俾世其官經於其卒各以氏書者志變法亂紀之端貽權臣竊命之禍澄按季友仲遂僖宣二公報其立己之恩故於其將卒賜之以氏命其子孫世世爲卿其後宣公十七年書公弟叔肸卒亦是宣公寵愛其弟故肸身𨿽未爲卿而於其將卒賜之以氏與季友仲遂同使其子孫世世爲卿故肸之後叔氏世爲魯卿也是公族必待命之爲三命之卿而後諸侯之子者得氏之曰公子公子之子者得氏之曰公孫公孫之子者得氏之以其王父之字而曰某氏不然則𨿽公子公孫皆不得稱氏而況於公孫之後者乎友也遂也肸也二人以立君之功一人以寵弟之故於其將死而各賜以氏曰季曰仲曰叔是豫命其子孫世世爲三命之卿也故春秋書季友仲遂叔肸之卒以譏其變法】

夏

四月

丙申鄫季姬卒【凡內女之卒蓋非常者書常者不書季姬之非常比前事而觀可知也】

秋

七月

甲子公孫玆卒【玆慶父之子也】

冬

十有二月

公防齊侯宋公陳侯衛侯鄭伯許男邢侯曹伯於淮【左傳曰防於淮謀鄫且東略也蘇氏日淮夷病鄫故也杜氏曰淮臨淮郡左右張氏曰後漢下邳國今泗州也師氏曰淮夷嘗病杞而齊侯城緣陵以復杞今防諸侯於淮豈非謀淮夷以杜其後來耶】

【經書月五書日三大衍歷正月戊申大己酉冬至二月戊寅小三月丁未大壬申二十六日四月丁丑小丙申二十日五月丙午大六月丙子大七月丙午小甲子十九日八月乙亥大九月乙巳小十月甲戌大十一月甲辰小十二月癸酉大】

十有七年【戊寅襄王九年○齊霸桓四十三卒○蔡莊三○曹共十○衛文十七○晉惠八○鄭文三十○陳穆五○杞成十二○宋襄八○秦穆十七○楚成二十九】

春

齊人徐人伐英氏【左傳曰齊爲徐伐英氏以報婁林之役也杜氏曰英氏楚與國張氏曰臯陶後之封也桓公之興師末矣】

夏

滅項【張氏曰項國子爵漢屬汝南今陳州項城縣杜氏曰公在防別遣師滅項程子曰滅人之國在君則當諱故魯滅國書取滅項君在防季孫所爲也故不諱胡氏曰成公取鄟襄公取邿皆不言滅而書取諱也若夫滅項則執政之臣擅權爲惡不與之諱】

秋

夫人姜氏防齊侯於卞【左傳曰淮之防公有諸侯之事未歸而取項齊人以爲討而止公聲姜以公故防齊侯於卞張氏曰卞魯地今在襲慶府泗水縣大臣滅項而止僖公刑已偏頗又逺防婦人於魯地此管仲旣亡桓公怠荒之政也澄曰此蓋防淮之後諸侯各歸其國齊獨止公者不許其歸魯將與之皆至齊也夫人齊女也聞公見止故要齊侯於路而防之於魯地非齊侯已歸至齊而再出至卞以防夫人也】

九月

公至自防【以夫人防齊侯故公於中路得釋而歸公未至齊故但云至自防也】

冬

十有二月

乙亥齊侯小白卒【小白齊桓公也卽位五年而霸至此霸三十九年在位共四十三年長子無虧被殺宋襄公納公子昭立之是爲孝公】

【經書月二書日一大衍歷正月癸夘小甲寅冬至二月壬申大三月壬寅小四月辛未大五月辛丑小六月庚午大七月庚子小八月己巳大九月己亥小十月戊辰大十一月戊戌小十二月丁夘大乙亥九日長歷是年閏十二月】

十有八年【己夘襄王十年○宋霸襄公九年○蔡莊四○曹共十一○衛文十八○晉惠九○鄭文三十一○陳穆六○杞成十三○齊孝公昭元年○秦穆十八○楚成三十】

春

王正月

宋公曹伯衛人邾人伐齊【宋公下公有防字○左傳曰齊侯之夫人三王姬徐嬴蔡姬皆無子內嬖如夫人者六人長衛姬生武孟少衛姬生惠公鄭姬生孝公葛嬴生昭公密姬生懿公宋華子生公子雍公與管仲屬孝公於宋襄公以爲太子雍巫有寵於衛共姬因寺人貂以薦羞於公亦有寵公許之立武孟管仲卒五公子皆求立桓公卒易牙與寺人貂因內寵以殺羣吏而立公子無虧孝公奔宋宋襄公以諸侯伐齊齊人殺無虧張氏曰長幼有定分桓公管仲不能自致其尊卑正否之辧而輕屬幼少以爲亂階君臣旣失其制命之義矣今桓公未葬長子旣立宋襄不能從宜因勢順其少長以撫定之使得以終桓公之喪乃成桓之私意帥四國之諸侯奉少奪長大亂齊國春秋書宋公以爲戎首深罪之也胡氏曰伐齊之喪奉少奪長其罪大或曰桓公管仲嘗屬孝公於宋襄以爲世子矣則何以不可曰不能制命𨿽天王欲撫鄭伯以從楚春秋猶以大義裁之而不與也桓公君臣乃欲以私愛亂長幼之節其可哉獨不見宣王與仲山甫爭魯侯戲括之事其後如之何也】

夏

師救齊【谷梁傳曰非伐喪善救齊也救者善則伐者不正矣杜氏諤曰傳言三月齊人殺無虧則無虧已殺矣今魯以師救之亦以志其緩也澄按救者爲無虧也蓋不知無虧之死其意𨿽善特緩不及事爾】

五月

戊寅宋師及齊師戰於甗齊師敗績【甗魚偃切○左傳曰齊人將立孝公不勝四公子之徒遂與宋人戰宋敗齊師於甗杜氏曰無虧旣死曹衛邾先去魯亦罷歸故宋師獨與齊戰不穪宋公不親戰也甗齊地王氏箋義曰無虧旣立逾年之君也而宋人脇齊殺之將立孝公復與齊人戰四公子之徒爭國宋伐喪皆不義也澄按宋襄旣以兵威脇齊人殺無虧將立孝公而四公子又欲與孝公爭國故以齊師伐宋師而宋與之戰也】

狄救齊【胡氏曰書狄救齊者許狄也許夷狄則罪諸夏矣常山劉氏曰齊新有喪而諸侯加兵不道如此狄乃能行義以兵救之聖人哀中國無王諸侯怙亂滅義夷狄之不若也杜氏曰救四公子之徒澄按書師救齊於伐齊之後則救者救無虧也書狄救齊於齊師敗績之後時無虧已死齊無君矣與宋戰而敗績者四公子之徒也故杜氏云然𨿽緩不及事然亦書救終善之也】

秋

八月

丁亥葬齊桓公【杜氏曰十一月而葬亂故也八月無丁亥日誤張氏曰桓公自入國以來急於功利不以正心正家爲務肉未及寒而庶孽爭國宋伐其喪冡子見殺國幾於亡胡氏曰桓公九合諸侯威令加乎四海𨿽名方伯實行天子之事然而付托非人柩方在殯四鄰謀動其國家而莫之卹至逾於九月而後葬以此見功利之在人淺矣】

冬

邢人狄人伐衛【髙郵孫氏曰衛嘗見滅於狄而齊桓封之齊桓死未逾年爾而衛人與諸侯伐之邢人自以復存者桓公也於是不忍齊之見伐而衛之無恩也與狄人伐之張氏曰邢黨狄以伐衛然論其曲直則衛之忘恩背霸以伐喪奪長宜得聲罪致討之師澄按邢爲周公之衛爲武之穆皆嘗亡於狄賴齊而復存今衛伐齊喪固有罪矣然爲宋所驅非主兵首惡也狄旣救齊而又責衛伐齊喪之罪以狄爲之亦可傷當世之無人矣敵國不相徵凡興師以伐人者皆不義也況邢小國猶不當黨非族之狄伐同姓之衛或者逼於狄之命而不得已也與然其後衛竟滅邢其怨讎未必不基於此狄穪人者非進之也按趙氏曰有邢人若言邢人狄伐衛則不成辭矣經書月三書日二大衍歷正月丁酉大庚申冬至二月丁夘小三月丙申大四月丙寅小五月乙未大六月乙丑小經五月戊寅在此月七月甲午大壬戌夏至閏月甲子小經八日丁亥在此月二十四日八月癸巳大癸巳大暑九月癸亥小十月壬辰大十一月壬戌小十二月辛夘大長歷戊寅五月十五日八月癸巳朔月內無丁亥在七月二十四日九月二十五日】

十有九年【庚辰襄王十一年○宋霸襄十○蔡莊五○曹共十二○衛文十九○晉惠十○鄭文三十二○陳穆七○杞成十四○齊孝二○秦穆十九○楚成三十一】

春

王三月

宋人執滕子嬰齊【宋襄志在繼齊桓之霸然去春首伐齊喪奉少以簒長今春首執滕子恃彊而淩弱如此欲霸得乎蓋以桓霸之盛而滕子自盟幽之後不與盟防者幾四十年故執之以威諸侯滕子因以失國故名】

夏

六月

宋公曹人邾人盟於曹南【宋公公作宋人○曹南曹國之南按桓公初霸自北杏始防者僅三國皆大夫聴命宋蔡之大夫亦稱人者以齊有君在故也此宋襄初霸自曹南始盟者僅二國蓋曹往年被伐畏其威故去年從宋伐齊今又從宋盟於國之南也邾則國小力弱不敢不從此亦以大夫聴命而曹大夫稱人者以宋有君在與北杏宋人蔡人義同】

鄫子防盟於邾【公羊傳曰言防盟後防也杜氏曰不及曹南之盟諸侯旣罷鄫子乃防之於邾澄按此蓋邾子如防適遇宋公歸國及邾之境故言防盟於邾】

己酉邾人執鄫子用之【左傳曰宋公使邾文公用鄫子於次雎之社澄曰用之者殺之而用其屍爲牲以祭神劉氏曰鄫子爲季姬所使而朝魯春秋尙書使鄫子來朝豈宋公使之用鄫子而不書乎張氏曰蓋鄫子防曹南之盟而後期宋公使邾執之邾鄫世讎因附勢而肆虐用之也觀後曰戕鄫子亦出於邾則邾之虐鄫必自用鄫子何休以爲魯本許嫁季姬於邾季姬淫佚使鄫子請己因此二國交忿臨江劉氏亦信其說未知然否】

秋

宋人圍曹【左傳曰討不服也澄曰宋襄以威迫曹而與之盟曹不心服故𨿽盟於其國之南而曹君不出但使大夫聴命而已故圍之張氏曰齊桓之霸屈意去忿盟魯平宋以致諸侯先近故也今襄公欲圖諸侯近於宋者莫如曹滕滕旣執矣曹方與盟已而圖之不從子魚內省徳之言而亟事干戈宜其不遂霸也】

衛人伐邢【左傳曰以報莵圃之役張氏曰衛不自省其從宋伐喪之罪而以報復爲事】

冬

公防陳人蔡人楚人鄭人盟於齊【左谷無公字○左傳曰陳穆公請修好於諸侯以無忘齊桓之徳盟於齊修桓公之好也澄按陳蔡鄭三國皆服於楚者魯畏楚之彊志亦欲從之陳蔡楚鄭皆大夫也以公在故稱人張氏曰楚欲得志於中國久矣齊桓討而攘之其後桓志稍衰滅黃敗徐駸駸抗衡然尙有所懼也桓公旣沒宋襄欲圖霸而諸侯不服故楚假不忘桓徳之說求參預中國之盟防陳蔡及鄭近楚而素降服者故先受其謀齊孝公親見其父極力攘楚聴其甘言納之國都而與盟不知非我族類其心必異楚因是以行其志於中國明年爲鹿上之盟及盂之防因執宋公春秋書之以謹楚人與盟之始也】

梁亡【左傳曰梁伯好土功亟城而弗處民罷而弗堪則曰某冦將至乃溝公宮曰秦將襲我民懼而潰秦遂取梁張氏曰梁嬴姓伯爵虞伯翳之後梁地今屬同州韓城縣澄按梁伯不能君國子民以致民逃其上秦因得以取其地故不書秦滅梁而以梁自亡爲文】

【經書月二書日一大衍歷正月辛酉大乙丑冬至二月辛夘小三月庚申大四月庚寅小五月己未大六月己丑小己酉二十一日七月戊午大八月戊子小九月丁巳大十月丁亥小十一月丙辰大十二月丙戌小】

二十年【辛巳襄王十二年○宋霸襄十一○蔡莊六○曹共十三○衛文二十○晉惠十一○鄭文三十三○陳穆八○杞成十五○齊孝三○秦穆二十○楚成三十二】

春

新作南門【谷梁傳曰作爲也有加其度也言新有故也非作也杜氏曰魯城南門也本名稷門僖公更髙大之令獨不與諸門同攺名髙門孫氏曰譏其侈泰妨農功攺舊制按新延廏不言作此言作攺舊可知】

夏

郜子來朝【郜谷作邾○郜文王之子所封杜氏曰郜姬姓國張氏曰後漢志濟陰城武北有郜城】

五月

乙巳西宮災【公羊傳曰西宮小寢也有西宮則有東宮矣諸侯有三宮杜氏曰西宮公別宮也天火曰災】

鄭人入滑【左傳曰滑人叛鄭而服於衛鄭公子士泄堵冦帥師入滑張氏曰記天王出居鄭之始釁也】

秋

齊人狄人盟於邢【左傳曰爲邢謀衛難也於是衛方病邢按邢狄嘗共伐衛爲齊故也衛人已嘗報伐而病邢猶未已也故齊狄同爲邢謀趙氏曰凡狄與諸侯列敍皆稱人以便文但君臣同辭】

冬

楚人伐隨【左傳曰隨以漢東諸侯叛楚楚鬭谷於莵帥師伐隨取成而還張氏曰楚力方彊隨欲復漢東諸侯於中國而徳不足以勝之此其所以召兵而自屈也左氏罪其不量力未若孟子師文王之論襄陵許氏曰楚旣服隨則將爭衡於上國矣而宋欲盟之其能絀乎】

【經書月一書日一大衍歷正月乙夘大庚午冬至二月乙酉小三月甲寅大四月甲申小五月癸丑大六月癸未大經五月乙巳在此月七月癸丑小八月壬午大九月壬子小十月辛巳大十一月辛亥小十二月庚辰大長歷是年閏二月乙巳五月二十三日】

二十有一年【壬午襄王十三年○宋霸襄十二○蔡莊七○曹共十四○衛文二十一○晉惠十二○鄭文三十四○陳穆九○杞成十六○齊孝四○秦穆二十一○楚成三十三】

春

狄侵衛【按天下無霸而狄得假名義以侵諸國因宋曹衛邾伐齊喪則狄興義師以救齊又聲衛伐喪之罪而與邢協力以伐衛衛因邢之黨狄伐已而伐邢以報怨且憾邢之心未已則狄又援齊而盟以爲邢謀至此遂爲邢而侵衛前之伐以衛伐喪之惡有罪可數故稱伐今之侵以衛有滅邢之心無事可指故稱侵侵者言其師之無名也伐衛盟邢與中國之邢齊並敍則稱人此獨侵衛則還其本號而止稱狄】

宋人齊人楚人盟於鹿上【左傳曰宋爲鹿上之盟以求諸侯於楚公子目夷曰小國爭盟禍也宋其亡乎幸而後敗杜氏曰鹿上宋地汝陰有原麓縣澄按宋襄欲圖霸合諸侯而徳義不足以感人曹南之盟僅能迫脇至近之曹至小之邾以同於己其餘諸侯無更從之者楚人亦乘間合諸侯而其勢力足以威人齊之盟不特陳蔡鄭從之而魯亦從之此宋襄之所願欲而不可得者故求之於楚欲借楚之合而使從楚之諸侯從已曽不思楚彊夷也齊桓之霸如此其盛猶敢時出而猾夏與齊抗衡齊桓旣沒諸侯皆畏其彊而從楚矣宋襄旣無楚頵之勢力又無齊桓之徳義乃倚楚爲重而欲得其所從服之諸侯是所謂求肉於虎其爲楚所侮而遭執辱也宜哉楚君旣稱人則齊宋二君與之列敍者亦降稱人若宋齊皆稱爵則疑楚人之爲大夫而不見其爲君也】

夏

大旱

秋

宋公楚子陳侯蔡侯鄭伯許男曹伯防於盂執宋公以伐宋【孟公作霍谷作雩又作宇○公羊傳曰宋公與楚子期以乘車之防公子目夷諌曰楚夷國也彊而無義請君以兵車之防往宋公曰不可吾與之約以乘車之防自我爲之自我墮之不可終以乘車之防往楚人果伏兵車執宋公以伐宋杜氏曰楚始與中國行防禮盂宋地澄曰宋襄求諸侯於楚而楚許之故爲此防以合所求之諸侯也當時楚最彊盛諸侯服之宋則國弱而諸侯不從故求於楚宋爲首事故先之然能致諸侯之來者實楚也夫楚以國則夷狄也以爵則子也偃然以子爵而敍於侯伯之上則此防也楚實爲之主故宋公之執不待言楚而知其爲楚矣諸侯聴其執而莫之救諌者勢不能也按前有鹿上之盟後有使宜申來獻捷之事楚君皆穪楚人獨此稱楚子者蓋謂執宋公不可稱執宋人宋公旣爵則陳蔡鄭許曹皆須爵否則疑若君與大夫防五國旣稱爵則楚不得不稱爵此春秋之筆也】

冬

公伐邾【杜氏曰爲邾滅須句故】

楚人使宜申來獻捷【楚人者楚子也稱使則知爲楚子矣宜申稱名再命之大夫也自屈完盟召陵之後楚臣之名見於經者自此始捷宋捷上言伐宋此言獻捷其爲宋捷可知諸侯從楚防盂而伐宋魯獨不與故獻其捷以威魯也魯是以從楚而爲薄之盟】

十有二月

癸丑公防諸侯盟於薄釋宋公【任氏曰薄史記作亳漢山陽亳縣湯所都也張氏曰按地譜拱州考城漢薄縣卽湯都古字通用僖公脇於獻捷之威與五國爲防求盟於楚以請宋公而後得釋正中楚人之詭計澄曰公因楚來獻捷遂往與諸侯盟就請宋公於楚宋公因以得釋但穪諸侯前目後凡也】

【經書月一書日一大衍歷正月庚戌小乙亥冬至二月己夘大三月己酉小四月戊寅大丁未春分閏月戊申小五月丁丑大旦日谷雨六月丁未小七月丙子大八月丙午大九月丙子小十月乙巳大十一月乙亥小十二月甲辰大癸丑十日】

二十有二年【癸未襄王十四年○宋霸襄十三○蔡莊八○曹共十五○衛文二十二○晉惠十三○鄭文三十五○陳穆十○杞成十七○齊孝五○秦穆二十二○楚成三十四】

春

公伐邾取須句【句其俱切公作胊○左傳曰任宿須句風姓也實司太皥與有濟之祀以服事諸夏邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇皥濟而修祀紓禍也伐邾取須句反其君焉張氏曰僖公非有崇明祀保小寡之公心而徒徇母之私意故此役之舉無以服邾而致升陘之冦春秋書之亦不異於他日之伐取也】

夏

宋公衛侯許男滕子伐鄭【左傳曰鄭伯如楚宋公伐鄭子魚曰禍在此矣杜氏曰怒鄭如楚故伐之孫氏曰按莊公十六年荊伐鄭二十八年荊伐鄭僖元年楚人伐鄭二年楚人伐鄭鄭不卽楚此而卽者齊桓旣死宋襄不能與楚伉故也澄按宋襄求於楚一防諸侯於盂而遭執伐之辱再盟於薄魯與諸侯同故請於楚而後得釋鄭知宋霸不可成其力不可恃遂朝於楚宋公不自反以修己之徳義乃遽怒鄭而興師以伐之與之同伐者僅能得許而已許小易役故也衛嘗同宋伐齊滕嘗遭執而畏故三國從之是役也挑楚釁而取之敗】

秋

八月

丁未及邾人戰於升陘【左傳曰邾人以須句故出師公卑邾不設備而禦之臧文仲曰國無小不可易也無備𨿽眾不可恃也君其無謂邾小蠭蠆有毒而況國乎弗聴及邾戰我師敗邾人獲公冑縣諸魚門澄曰邾人邾大夫也以君及臣故不書公杜氏曰升陘魯地】

冬

十有一月

己巳朔宋公及楚人戰於宋師敗績【左傳曰楚人伐宋以救鄭宋人旣成列楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殱焉杜氏曰宋伐鄭楚救之故戰也水名孫氏曰宋襄無齊桓之資欲紹齊桓之烈帥諸侯而致彊楚故盂之防見執受伐今復與楚爭鄭以起此戰喪師水上身傷七月而死爲中國羞蘇氏曰宋襄被執見釋而猶爭諸侯楚以夷狄而幹諸夏故之戰𨿽曲在宋而春秋詞無所予張氏曰不言楚救鄭惡夷狄也】

【經書月二書日二大衍歷正月甲戌小庚辰冬至二月癸夘大三月癸酉小四月壬寅大五月壬申小六月辛丑大七月辛未小八月庚子大丁未八日九月庚午小十月己亥大十一月己巳朔小十二月戊戌大】

二十有三年【甲申襄王十五年○宋霸襄十四卒○蔡莊九○曹共十六○衛文二十三○晉惠十四○鄭文三十六○陳穆十一○杞成十八卒○齊孝六○秦穆二十三○楚成三十五】

春

齊侯伐宋圍緡【緡公作閔後同○左傳曰討其不與盟於齊也杜氏曰謂十九年盟於齊而宋獨不防故今討之澄曰楚與諸侯盟於齊乘間以干中夏爾齊侯不悟而受其盟宋之不與盟於齊不愆義也齊反借此爲名以責宋伐之於敗傷之後悖理甚矣何氏曰襄公欲行霸爲楚所敗諸夏之君宜雜然助之反因其困而伐之不仁也胡氏曰齊霸國之餘業宋襄旣敗於則楚之勢益張矣齊侯旣無尊中國遏冦亂卹災患畏簡書之意又乘其約而伐之鄭與楚合馮陵中國桓公伐鄭圍新城攘荊楚也宋與楚戰兵敗身傷齊侯伐宋圍緡殘諸夏也美惡不嫌同辭張氏曰十八年宋伐齊納孝公也齊侯忘宋襄納己之徳因宋敗於而圍其邑谷梁所謂以惡報惡也緡宋邑漢志山陽郡東緡縣今濟州金鄕縣】

夏

五月

庚寅宋公玆父卒【玆公作慈○左傳曰傷於故也澄按宋襄公卽位九年而圖霸至此六年在位通十四年子王臣嗣是爲成公張氏曰僖公不防宋襄之葬蓋已忘盟薄之信有志於附楚矣】

秋

楚人伐陳【左傳曰楚成得臣帥師伐陳討其貳於宋也遂取焦夷城頓而還澄按曹南之盟陳不從宋伐鄭之役陳亦不從宋盟齊則陳從楚防盂則陳從楚考之經惟見陳之服於楚不見陳之貳於宋今楚以爲貳於宋者蓋以宋公被執之後鄭畏而朝楚而陳未朝楚爾楚之無厭於諸夏猶狄之無厭於太王也因其不能如鄭之來朝卽誣以貳宋之罪伐之而取其一邑積其勢不至於滅陳不已也】

冬

十有一月

杞子卒【杞成公也在位十八年其弟姑容立是爲桓公杞二王之後宜與宋同爵其初有稱東婁公者蓋公爵也後以小弱而自降爲伯今又降爲子以告終也小國君卒無名說已見前○杞前此訃告不通於魯成公魯之甥其母伯姬猶在於今始來告喪自此以後杞君之卒皆訃矣經書月二書日一大衍歷正月戊辰大丙戌冬至二月戊戌小三月丁夘大四月丁酉小五月丙寅大庚寅二十五日六月丙申小七月乙丑大八月乙未小九月甲子大十月甲午小十一月癸亥大十二月癸巳小】

二十有四年【乙酉襄王十六年○蔡莊十○曹共十七○衛文二十四○晉惠十五卒○鄭文三十七○陳穆十二○杞桓公姑容元年○宋成公王臣元年○齊孝七○秦穆二十四○楚成三十六】

春

王正月

夏

狄伐鄭【左傳曰鄭之入滑也滑人聴命師還又卽衛鄭公子士泄堵兪彌帥師伐滑王使伯服遊孫伯如鄭請滑鄭伯不聴王命而執二子王怒將以狄伐鄭富辰諫曰不可棠棣四章曰兄弟鬩於墻外禦其侮如是則兄弟𨿽有小忿不廢懿親今天子不忍小忿以棄鄭親其若之何王弗聴使頽叔桃子出狄師伐鄭取櫟襄陵許氏曰鄭執王使是無王也王啟狄師是無方伯也】

秋

七月

冬

天王出居於鄭【左傳曰王徳狄人將以其女爲後富辰諫弗聴初甘昭公有寵於惠後惠後將立之未及而卒昭公奔齊王復之又通於隗氏王替隗氏頽叔桃子曰我實使狄狄其怨我退奉大叔以狄師攻王王禦士將禦之王曰先後其謂我何寧使諸侯圖之頽叔桃子奉大叔以狄師伐周大敗周師王出適鄭處於汜大叔以隗氏居於溫澄按天王居於狄泉不書出者王𨿽去京師而猶在畿內也此則去畿內而越在諸侯之國故書出常山劉氏曰時王者政令僅行於畿內才出畿內卽非王有故書曰出】

晉侯夷吾卒【惠公也在位十五年經書冬而左氏以爲九月卒則是周之冬十有一月也左傳以爲二十三年者非當從經子圉嗣是爲懷公惠公之兄重耳自楚適秦秦伯納之是爲文公殺懷公於髙梁】

【經書月二書日無大衍歷正月壬戌大辛夘冬至閏月壬辰小二月辛酉大壬戌大寒三月辛夘小四月庚申大五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳小長歷是年閏四月】

二十有五年【丙戌襄王十七年○蔡莊十一○曹共十八○衛文二十五卒○晉文公重耳元年○鄭文三十八○陳穆十三○杞桓二○宋成二○齊孝八○秦穆二十五○楚成三十七】

春

王正月

丙午衛侯燬滅邢【左傳曰衛人將伐邢禮至曰不得其守國不可得也我請昆弟仕焉乃往得仕衛人伐邢二禮從國子巡城掖以赴外殺之滅邢朱子曰因下文有衛侯燬卒故誤多一燬字澄按說春秋者因謂滅同姓故書名按滅同姓者多矣何獨此稱名乎但書衛侯滅邢而滅同姓之惡自見何待書名故知朱子之說爲得之】

夏

四月

癸酉衛侯燬卒【文公也在位二十五年子鄭嗣是爲成公】

宋蕩伯姬來逆婦【杜氏曰伯姬魯女爲宋大夫蕩氏妻自爲其子來逆稱婦姑存之辭澄曰伯姬歸不書者諸侯女嫁大夫非敵也今又納內女爲其子之婦姑自來逆婦而書於經者譏公降尊而自主其昬也況昬禮當夫來親迎豈有姑來逆婦之禮乎劉氏曰伯姬之嫁也不見經今其來也何爲見經內女𨿽親體不敵則不書於防今君失其禮以愛易典主大夫之昬是卑朝廷而慢宗廟也】

宋殺其大夫【義與曹殺其大夫同】

秋

楚人圍陳納頓子於頓【頓近陳之小國陳蓋欲兼並之故前年楚伐陳嘗城頓杜氏曰頓迫於陳而出奔楚故楚圍陳納頓子頓國汝陰南頓縣張氏曰今屬陳州姬姓國也逼於陳而不能有其國故楚圍陳而後能納之聖人書此見中國諸侯不能卹小國而定其位反使楚人行其義閔中國之無霸也】

葬衛文公

冬

十有二月

癸亥公防衛子莒慶盟於洮【洮吐刀切○左傳曰衛人平莒於我盟於洮修衛文公之好且及莒平也杜氏曰莒以元年酈之役怨魯衛文公將平之未及而卒成公追成父志故曰修文公之好洮魯地澄曰衛文公𨿽葬成公不書爵喪未逾年也慶名莒再命之卿經書月三書日三大衍歷正月丙戌大丁酉冬至丙午二十一日二月丙辰小三月乙酉大四月乙夘小癸酉十九日五月甲申大六月甲寅小七月癸未大八月癸丑大九月癸未小十月壬子大十一月壬午小十二月辛亥大癸亥十三日長歷是年閏在三月】

二十有六年【丁亥襄王十八年○蔡莊十二○曹共十九○衛成公鄭元年○晉文二○鄭文三十九○陳穆十四○杞桓三○宋成三○齊孝九○秦穆二十六○楚成三十八】

春

王正月

己未公防莒子衛寧速盟於向【速公作遫後速字並同向舒亮切○左傳曰尋洮之盟也澄按去冬方盟盟旣未寒又何尋焉蓋衛本欲平魯莒之怨而洮之盟莒子不親至僖公必欲與莒子盟故復爲此防也寧速衛三命大夫寧莊子也向莒地】

齊人侵我西鄙【左傳曰討是二盟也陳氏折衷曰蓋嫌其黨莒衛而背齊也王氏箋義曰魯與衛莒盟於洮齊輒興師討之非也澄曰齊師無名故曰侵】

公追齊師至酅不及【酅戶圭切公谷作巂不公谷作弗○杜氏曰公逐齊師遠至齊地濟北谷城縣西有地名酅下張氏曰後漢屬東郡今屬東平府東阿陳氏折衷曰公拒齊師齊師不戰而公乘勝追之軼於西鄙而深入齊地齊師旣不敵公追之弗及故收兵而還】

夏

齊人伐我北鄙【左傳曰公使展喜犒師齊侯未入境展喜從之齊侯曰魯人恐乎對曰小人恐矣君子則否齊侯曰何恃而不恐對曰恃先王之命昔周公太公股肱周室成王勞而賜之盟曰世世子孫無相害也載在盟府太師職之桓公是以糾合諸侯而匡救其災昭舊職也及君卽位諸侯之望曰其率桓之功我敝邑用不敢保聚曰豈其嗣世九年而棄命廢職恃此以不恐齊侯乃還杜氏曰孝公未及魯境先使微者伐澄按君大夫將而稱人者蓋𨿽有君大夫在而但遣微者以偏師加我也前書侵者師無名也此書伐者蓋齊以魯不服罪爲辭也林堯叟曰自隠以來以兵加我君大夫將皆書人君將書君自文十五年齊懿公始大夫將書大夫自齊髙厚始訖春秋惟邾莒稱人】

衛人伐齊【左傳曰洮之盟故也張氏曰二盟乃衛人平莒於我故爲魯伐之澄按衛平莒魯齊何與焉洮向之二盟𨿽瀆其非過在魯非齊之所當問也齊孝公乃連興侵伐之師可見謀國之不合義矣其致衛之伐與魯之伐者自取之也】

公子遂如楚乞師【左傳曰東門襄仲臧文仲如楚乞師臧孫見子玉而道之伐齊宋公羊傳曰乞者卑辭也孫氏曰國之大小師之眾寡皆有王制不可乞也書者惡魯不能內修戎備而外乞師於荊楚常山劉氏曰𨿽晉之大命魯興師亦書曰乞所以正王法若公子遂如楚乞師則又譏用外兵伐中國爾胡氏曰齊人侵西伐北固非義矣僖公不能自反深思乃以楚師敵齊是以蠻荒殘中國也張氏曰僖公初年頗有意於治國務農閔雨國以殷富中年以來漸肆荒怠初附齊桓浸失政於大臣滅項取執齊桓旣沒不及閒暇修明政刑民事旣荒國備不立齊人再伐已不能支而逺乞師於荊楚以刷其恥孔子罪臧文仲竊位從公子遂借兵彊夷爲國之無謀也使其立展禽以爲政所以輔僖公者必有道矣何至乞楚師以伐齊哉】

秋

楚人滅夔以夔子歸【左傳曰夔子不祀祝融與鬻熊楚人讓之成得臣鬭宜申帥師滅夔劉氏曰楚祖鬻熊夔祖熊摯諸侯之祀不過其祖是夔於祀典不得祀祝融與鬻熊也楚反以是責而滅之貪而不義也杜氏曰夔楚同姓國今建平秭歸縣張氏曰今之歸州秭歸縣及興平縣皆有夔子城澄按夔子失國不名者遠國莫可得而知之】

冬

楚人伐宋圍緡【左傳曰宋以善於晉侯也叛楚卽晉澄曰宋可謂能速於徙義者矣楚伐其國而圍其邑書以著楚人之肆橫也】

公以楚師伐齊取谷【左傳曰置桓公子雍於谷易牙奉之以爲魯援楚申公叔侯戌之澄曰公不用魯師而用楚師𨿽能取齊之邑而借援彊夷辱國莫大焉將以刷西鄙北鄙之恥而適所以甚其恥也】

公至自伐齊【何氏曰魯乞師以犯彊齊防齊侯昭卒晉文行霸幸而得免故𨿽得意猶致伐也】

【經書月一書日一大衍歷正月辛巳小壬寅冬至二月庚戌大經正月己未在此月三月庚辰小四月己酉大五月己夘小六月戊申大七月戊寅小八月丁未大九月丁丑小乙巳處暑閏月丙午大十月丙子小旦日秋分十一月乙巳大十二月乙亥大長歷己未正月十一日】

二十有七年【戊子襄王十九年○蔡莊十三○曹共二十○衛成二○晉文三○鄭文四十○陳穆十五○杞桓四○宋成四○齊孝十卒○秦穆二十七○楚成三十九】

春

杞子來朝【左傳曰杞桓公來朝公卑杞】

夏

六月

庚寅齊侯昭卒【齊孝公也在位十年弟潘立是爲昭公襄陵許氏曰齊桓旣沒諸侯思之而孝公不能借之以興觀其間楚之勝以困宋襄又侵伐魯僖不已與下宋桓魯莊之意正反有以知其爲謀不逺霸業之所以隳矣】

秋

八月

乙未葬齊孝公【左傳曰有齊怨不廢喪紀禮也】

乙巳公子遂帥師入杞【左傳曰責無禮也張氏曰人方來朝而帥師入之以怨報徳欲加之罪何患無辭也杜氏諤曰杞春來朝今遂帥師入其國𨿽曰責其不恭何至於用師乎蓋杞弱於魯魯欺之尢甚齊楚之大則魯事之不暇矣澄曰魯在春秋爲次國未嘗不受彊大之陵暴儻能推己以及人所惡於彊無以施之於弱可也杞以小弱而朝於魯縱使禮有不備豈不愈於不朝者乎今於其來朝也已忽其小弱而卑之朝禮甫畢卽以上卿帥重師以入其國其志在於滅而取之也魯號乘禮義之國而陵小弱如此他又何責焉】

冬

楚人陳侯蔡侯鄭伯許男圍宋【谷梁傳曰楚人者楚子也左傳曰楚子將圍宋使子文治兵於暌子玉復治兵於蒍杜氏諤曰宋中國也楚之彊暴因欲服之是以前年伐而圍緡今又以諸侯之兵圍之髙氏曰曹南之盟諸侯稱人而宋獨稱爵圍宋之役諸侯稱爵而楚獨穪人聖人於內外之辧其嚴如此】

十有二月

甲戌公防諸侯盟於宋【杜氏曰諸侯伐宋公往防之非後期宋方見圍無嫌於與盟故直以宋地澄曰魯之臣前年如楚乞師旣道之伐齊宋矣楚以南荒肆暴中國而魯以中國之望又啟其謀旣而楚果伐宋圍緡又以師爲魯伐齊取谷今冬又合四國之力圍宋魯不傷中國之受楚禍乃畏之徳之謹事之以求媚焉故往防楚子於師而受其盟中國無霸荊楚肆行而無忌以至於此哀哉髙氏曰公畏楚之彊而求爲此盟以報乞師之恩宋於是告急於晉而文公得以爲資遂霸諸侯也】

【經書月三書日四大衍歷正月乙巳小丁未冬至二月甲戌大三月甲辰小四月癸酉大五月癸夘小六月壬申大庚寅十九日七月壬寅小八月辛未大乙未二十五日九月辛丑小乙巳五日經有日無月十月庚午大十一月庚子小十二月己巳大甲戌六日長歷庚寅六月二十日乙未八月二十六日乙巳九月六日甲戌十二月七日】

二十有八年【己丑襄王二十年○晉霸文公四年○葵莊十四○曹共二十一○衛成三○鄭文四十一○陳穆十六卒○杞桓五○宋成五○齊昭公潘元年○秦穆二十八○楚成四十】

春

晉侯侵曹

晉侯伐衛【左傳曰宋公孫固如晉告急狐偃曰楚始得曹而新昬於衛若伐曹衛楚必救之則齊宋免矣晉侯將伐曹假道於衛衛人弗許還自南河濟侵曹伐衛取五鹿衛侯請盟晉人弗許衛侯欲與楚國人不欲故出其君以說於晉衛侯出居於襄牛杜氏諤曰楚之病中國久矣齊桓圖霸二十餘年而後服之桓公沒而宋襄繼圖其業然力不能攘而身見執戰敗卒傷而死聖人悼之晉文之立特起救宋之志欲敝彊楚曹衛背盟附楚而侵伐之然晉侯非實欲侵伐曹衛蓋志在於救宋服楚也呂氏大圭曰從楚圍宋者陳蔡鄭許晉文不攻陳蔡鄭許而乃及於無罪之曹衛陳蔡鄭許邇楚之國也曹衛邇宋之國也楚方圍宋而晉乃遠攻陳蔡鄭許則無以釋宋之圍而亦無及於楚安有城濮之戰曹衛二國𨿽曰其師不與圍然楚之所以敢於橫行中國者實以得曹而新昬於衛故也齊侯伐楚猶恃江黃楚人伐宋豈無資於曹衛豈必曹衛之皆與圍哉】

公子買戍衛不卒戍刺之【刺七賜切○杜氏曰公子買魯大夫子叢也內殺大夫皆書刺言用周禮三刺之法不枉濫也澄曰魯受楚之命遣公子買戍衛以拒晉伐衛之師今晉伐衛而買不能爲楚拒晉師故以其不卒戍爲罪而殺之黨荊楚殺大夫魯之罪有二焉孫氏曰公與楚故使公子買戍衛晉之兵力非公子買所能抗也故買不卒戍而歸徐聞楚人救衛公懼楚之見討也乃殺買以說焉內殘骨月苟悅彊夷書以著其惡呂氏大圭曰買之不卒戍者豈見晉方彊不卒戍以避晉耶魯之刺公子買者爲黨楚非黨晉前年方以楚師伐齊又防楚於宋魯人黨楚之罪不可掩矣】

楚人救衛【蓋楚人就分圍宋之師以救衛也狐偃固己先料其必如此矣】

三月

丙午晉侯入曹執曹伯畀宋人【左傳曰宋人使門尹般如晉師告急公曰宋人告急舎之則絕告楚不許我欲戰矣齊秦未可若之何先軫曰使宋舎我而賂齊秦借之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯分曹衛之田以畀宋人澄曰晉之用師於曹衛也實欲致楚而與之戰先以假道而啟衛之釁衛旣不許則還師自南河濟略侵曹境不深治曹也移師伐衛責其不假道之罪取其邑衛服罪請盟而猶不許以致其君出避魯戍逃還則楚人不得不救衛矣楚旣救衛則又移師臨曹入其國而執其君又以曹君畀受圍之宋多方以激楚之怒則楚人不得不與晉戰矣】

夏

四月

己巳晉侯齊師宋師秦師及楚人戰於城濮楚師敗績【濮音卜○左傳曰楚子入居於申使申叔去谷使子玉去宋曰無從晉師子玉使宛春告於晉師曰請復衛侯而封曹臣亦釋宋之圍子犯曰子玉無禮哉君取一臣取二先軫曰子與之定人之謂禮楚一言而定三國我一言而亡之我則無禮不許楚言是棄宋也楚有三施我有三怨怨讎已多將何以戰不如私許復曹衛以攜之執宛春以怒楚公悅乃拘宛春於衛且私許復曹衛曹衛告絕於楚子玉怒從晉師晉師退軍吏曰以君避臣辱也何故退子犯曰師直爲壯曲爲老豈在久乎微楚之惠不及此退三舎避之所以報也我退而楚還我將何求若其不還君退臣犯曲在彼矣退三舎楚眾欲止子玉不可晉侯宋公齊國歸父崔天秦小子憗次於城濮楚師背酅而舎子玉使鬭勃請戰晉侯使欒枝對曰寡君聞命矣楚君之惠未之敢忘是以在此爲大夫退旣不獲命敢煩大夫謂二三子戒爾車乘敬爾君事詰朝相見晉師陳於莘北胥臣以下軍之佐當陳蔡子玉以若敖之六卒將中軍子西將左子上將右胥臣蒙馬以虎皮先犯陳蔡陳蔡奔楚右師潰狐毛設二斾而退之欒枝使輿曳柴而僞遁楚師馳之原軫郤溱以中軍公族橫擊之狐毛狐偃以上軍夾攻子西楚左師潰楚師敗績子玉收其卒而止故不敗胡氏曰荊楚恃彊憑陵中夏滅黃而霸主不能卹敗徐於婁林而諸大夫不能救執中國盟主而在防者不敢與之爭今又戍谷逼齊合兵圍宋戰勝中國威動天下非有城濮之敗則諸姬幾爲所盡矣張氏曰齊桓之伐楚致屈完於召陵楚未大創也故次年卽滅誘鄭終桓公之霸楚爲患而不能制文公欲霸天下以爲楚不大創不足以定霸故欲戰而勝楚以取威而後霸業定當是時楚爲齊宋二國之患文公欲虐曹衛致楚與戰乃不許衛盟執曹伯以快宋人之心因激楚人之怒而使之不得不戰以取一勝之功皆譎而不正之事呂氏大圭曰齊桓之楚𨿽曰彊暴敗蔡師執蔡侯又一伐蔡三伐鄭然蔡鄭特近楚之國未至偃然與中國並驅爭先故齊桓猶可以徐爲之謀晉文之楚則執中國盟主而在防者不敢與爭戰於而宋以先代之後不能與之敵魯至於如楚乞師而戍谷逼齊四國合兵以圍宋而曹衛亦受其節制此荊楚之極盛也故晉文不得不速與之戰召陵之次一得屈完之盟而退師城濮之役不至於楚師敗績不已也蓋桓公之所爲將以服彊楚之心而晉文之舉事所以挫彊楚之气也二公所遇之敵不同故其用計亦異而立功之緩急亦如之其爲有功於中國則一也然召陵之師規矩旣定區處旣當聲其罪而伐之楚亦屈服而不敢校此正也晉文欲救宋而侵曹伐衛執曹伯以畀宋人迨子玉使宛春告晉以釋曹衛則又私許復曹衛而執其使者楚怒於使者之見執也能不請戰乎及其將戰則又辭楚三舎名曰報施而實則示怯以誘子玉也子玉剛而無禮怒晉之頑喜晉之怯能不進戰乎一致師之間而其詭計如此孔子斷以一言而謂之譎豈不信哉齊桓晉文均霸之盛也然齊桓圖楚之功三十年而後有召陵之役防諸侯之事亦三十餘年屢防屢盟而後有葵丘之盛若文公則侵曹伐衛勝楚圍許盟踐土防於溫兩致天王執曹伯復曹伯復衛侯執衛侯凡霸者之事爲之略盡而皆在一年之內故齊桓猶有近正之意若晉文公則大譎矣齊桓猶有近厚之心若晉文公則大迫矣】

楚殺其大夫得臣【左傳曰子玉旣敗王使謂之曰大夫若入其若申息之老何及連谷而死晉侯聞之而後喜可知也曰莫餘毒也已蒍呂臣實爲令尹奉己而已不在民矣杜氏曰至連谷王無赦命故自殺也張氏曰楚自得臣伐陳立爲令尹令其圍陳圍宋無非猾夏狃勝之事故𨿽知晉之不可敵而不能使之退師師敗而不能自反其平日求勝無厭之罪方責其無以見申息之老縱其窮兵求勝及其一敗而輒殺之】

衛侯出奔楚【左傳曰衛侯聞楚敗懼而奔楚使元咺奉叔武以受盟陸氏曰令叔武攝位而去故不名也澄曰衛侯黨楚之情深固晉𨿽私許復之終懷疑而不敢信故聞楚敗懼晉害已而出奔楚也】

五月

癸丑公防晉侯齊侯宋公葵侯鄭伯衛子莒子盟於踐土【左傳曰至於衡雍作王宮於踐土獻楚俘於王王命尹氏及王子虎內史叔興父防命晉侯爲侯伯曰王謂叔父敬服王命以綏四國糾逖王慝晉侯三辭從命曰重耳敢再拜稽首奉揚天子之丕顯休命受防以出出八三觀王子虎盟諸侯於王庭要言曰皆奬王室無相害也有渝此盟明神殛之俾隊其師無克祚國及其孫無有老幼杜氏曰襄王聞晉戰勝自往勞之故爲作宮諸侯盟於踐土宮之王庭踐土鄭地澄按傳言王子虎盟諸侯於王庭經不書王人者王子虎不與盟也衛子衛侯之弟叔武也子者父死子繼未逾年君之稱衛侯懼晉執辱之故身出奔而使其弟攝君以受盟當書曰衛叔而序於眾諸侯之下今書曰衛子是晉文怒衛侯奔楚立叔武爲君而以之代其兄見伯主以私意廢置諸侯紊王制也】

陳侯如防【杜氏曰陳本與楚楚敗懼而屬晉來不及盟故曰如防】

公朝於王所【時襄王下勞晉侯宮於踐土晉文旣盟諸侯遂率與盟之諸侯朝王於踐土之宮故曰王所以別其非京師也春秋魯史故但書公朝非是魯一國獨朝而諸侯不朝也胡氏曰踐土之防天王下勞晉侯削而不書何也周室東遷所存者號與祭爾其實不及一小國之諸侯晉文之爵𨿽曰侯伯而號令天下實行天子之事此春秋之名實也與其名存實亡猶愈於名實俱亡也故天王下勞晉侯於踐土則削而不書去其實以全名也】

六月

衛侯鄭自楚復歸於衛【左傳曰晉人復衛侯杜氏曰以叔武受盟於踐土故聴衛侯歸澄按衛侯初懼晉執辱故奔楚而使其弟受盟未嘗失國也故出奔不名晉文疑衛侯之背已而喜叔武之從已故立武以代衛君而稱子旣而知叔武之受盟實衛侯使之則知衛侯實不背晉也故又許其歸國然叔武旣稱未逾年之君以受盟則國非衛侯有矣故今自楚復歸而書名者言其已失國而再得國也凡言復歸者言國乃其國昔失而今復之爾】

衛元咺出奔晉【咺況晚切○左傳曰或訴元咺於衛侯曰立叔武矣其子角從公公使殺之咺不廢命奉夷叔以入守寧武子與衛人盟於宛濮曰天禍衛國君臣不協以及此憂也今天誘其哀使皆降心以相從也不有居者誰守社稷不有行者誰扞牧圍不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛國人聞此盟也而後不貳衛侯先期入寧子先長牂守門以爲使也與之乘而入公子歂犬華仲前驅叔武將沐聞君至喜捉髮走出前驅射而殺之公知其無罪也枕之股而哭之歂犬走出公使殺之元咺出奔晉澄曰叔武衛侯之弟衛侯素知其心之無他故信之而使之攝君受盟元咺之心則衛侯有所不知也咺見晉文怒衛侯則欲奉叔武爲君以奪其位而已遂相之故晉文立武爲衛子𨿽晉文之非義實元咺成其意也有以元咺立叔武告衛侯者實言其事非譖也故衛侯殺其子角咺子𨿽被殺而奉叔武居守自若者意欲終奉叔武爲君而不意晉文之復衛侯也其時衛國蓋有二君矣叔武之立實元咺之謀其叔武本無心焉特愚而不知分義爾衛侯歸則叔武仍爲臣但輔之者未必能如叔武之心也寧武子懼立叔武之黨疑而不自安故盟以安之盟辭明指居者行者爲二黨則知貳於叔武而無復君衛侯者蓋有其人故曰聞是盟也而後不貳衛侯怒元咺之立叔武而殺其子故前驅探衛侯之心陽爲不識叔武而射殺之叔武旣死則衛侯怨之之心息矣而又深知其立非叔武之本心故枕而哭之哀者兄弟之情不能自已也歂犬初意衛侯必以己之殺叔武爲有功及見衛侯哭弟而哀則殺之者爲有罪矣於是走出衛侯聞其出而使殺之者亦聊以歸獄明自已本無殺弟之心也元咺姦逆不忠見衛侯前已殺角今又殺武則自度其必不免故懼誅而奔晉也】

陳侯欵卒【欵陳穆公也在位十四年其子朔嗣是爲共公】

秋

杞伯姬來【髙氏曰以去年公子遂帥師入杞故伯姬來請平厥後又來求婦蓋欲親魯也澄按伯姬以魯桓公之女莊二十五年歸爲杞惠公之夫人二十七年春防莊公於洮其冬又來魯未幾杞君亦來朝魯蓋以小弱之國欲以昬姻之好結援於魯也及僖五年惠公將卒之前而伯姬挾其長子成公來朝及成公卒特來訃告皆爲欲親魯也次子桓公繼成公而立卽來朝魯而爲魯所卑又使卿帥師入其國魯之待杞可謂無恩矣故至此伯姬又來謝過而求平也】

公子遂如齊【魯以楚師伐齊取谷幸而孝公遄卒未及報怨晉文旣霸齊魯均爲受盟之國則齊不敢背晉盟而報魯怨故魯因使公子遂聘齊講好而釋前怨也張氏曰杞伯姬來而入杞之怨釋公子遂如齊而取谷之憾解中國貴於霸權之立如此】

冬

公防晉侯齊侯宋公蔡侯鄭伯陳子莒子邾人秦人於溫【晉侯下谷無齊侯字○左傳曰討不服也杜氏曰討衛許陳共公穪子先君未葬宋襄公稱子自在本班陳共公稱子降在鄭下陳懷公稱子而在鄭上蓋主防者所次也澄按中國諸侯服從於楚而同圍宋者四國陳蔡鄭許也及楚旣敗晉旣霸蔡鄭卽知從晉陳侯𨿽後盟期亦來如防獨許最小弱而猶不攺圖以從晉故晉文此防蓋合諸侯以討許也晉文旣赦衛侯而使之歸國矣今又欲討衛者蓋元咺本意欲奉叔武爲君而不欲衛侯歸國衛侯旣歸而殺叔武咺懼誅而奔晉則又文致衛侯之罪而訴之於晉故晉信咺之訴而又欲討衛也陳穆公未葬共公在防稱子而班在鄭下者與踐土之盟叔武稱子班鄭下同踐土無邾秦至此則小國畏威大國聞風而邾秦亦至可見晉霸之盛一時聲勢之動人者如此】

天王狩於河陽【狩谷作守○左傳曰晉侯召王以諸侯見且使王狩仲尼曰以臣召君不可以訓故書天王狩於河陽言非其地也杜氏曰河陽晉地河內有河陽縣張氏曰今屬懷州古孟津地也澄按城濮勝楚之後襄王下勞晉侯故踐土之盟晉侯得以天王在位爲榮而誇示諸侯今溫之防晉侯又欲如踐土故召王來狩於其國之地則天王又在防矣然踐土是天王自來故沒而不書存君體也防溫則晉實召王故以天王自狩爲文存臣禮也】

壬申公朝於王所【於谷作於○踐土之盟天王在盟所若主是盟者然故旣盟而晉率與盟之諸侯以朝王溫之防天王在防所若主是防者然故旣防而晉復率與防之諸侯以朝王也經獨書公朝義已見上古者天子巡狩其方伯率諸侯以朝於方嶽之下此禮之廢久矣今一嵗之間天子兩受諸侯之朝晉文之心不過欲假此以誇諸侯非眞能尊天子也實譎而名則正心非而迹則是故啖氏亦有取焉啖氏曰時天子微弱諸侯驕惰怠於臣禮若令朝於京師多有不從又晉已彊大率諸侯而入王城亦有自嫌之意故請王至溫而行朝禮若因天子狩而諸侯得覲然以常禮言之晉侯召君名義之罪人也其可以爲訓乎若原其自嫌之心嘉其尊王之意則請王之狩忠亦至焉】

晉人執衛侯歸之於京師【左傳曰衛侯與元咺訟寧武子爲輔鍼莊子爲坐士榮爲大士衛侯不勝殺士榮刖鍼莊子謂寧兪忠而免之執衛侯歸之於京師寘諸深室寧子職納槖饘焉澄曰元咺逆臣也欲奉其所立以簒其君之位及晉歸其君則懼誅而出奔不奔他國而奔晉者蓋其初贊成晉文立叔武之意今衛侯殺武咺欲訟衛侯於晉故也其訟衛侯者豈但殺叔武一事而已必是甚言衛侯之無心於向晉以激晉文之怒也溫之防有王在焉衛侯當是與諸侯俱至於防晉文因元咺之訴怒衛侯而不使之與防又不以之朝天王而使元咺與之對辯晉侯直元咺而曲衛侯故衛侯不勝則以爲有罪執之以歸於京師蓋天王在河陽受諸侯朝畢而還京師矣故亦歸衛侯於京師也其意若曰是防也天王主之衛侯有罪王之大司馬宜斷斯獄而豈敢私畱之晉國哉借尊王之名行霸者之實以威服諸侯而欺天下也】

衛元咺自晉復歸於衛【左傳曰元咺歸於衛立公子瑕澄按元咺譖訴衛侯之甚而晉文怒之之深故執之以歸於京師蓋將假托王命而廢黜之此晉文之意實元咺之謀也故咺自晉歸衛卽別立公子瑕爲君而無所忌憚挾霸主之威而易置其君如奕棊咺之罪大矣奚啻當服無將之誅而已哉】

諸侯遂圍許【諸侯防溫之諸侯也合諸侯於溫者本欲圍許也然防溫之後朝天王執衛侯歸元咺而後圍許故書圍許爲繼事也襄陵許氏曰許之能從齊而不能從晉何也按齊桓自北杏之防十有七年而後侵許服之又九年而後從於伐楚又二年許坐受圍救而闕定系如此之難也晉文時許旣離於中國而合於蠻荊久矣國人一服楚之威令是以難變也張氏曰許此再防不至故共伐之自齊桓之沒諸侯從楚者眾許在鄭之南以其近楚而難從中國然晉文一以威力控制諸侯許亦知晉之威不足以庇已而徳不足以懷楚是以果於不服𨿽合中國之力不能回之也】

曹伯襄復歸於曹遂防諸侯圍許【左傳曰晉侯有疾曹伯之豎侯獳貨筮史使曰以曹爲解齊桓公爲防而封異姓今君爲防而滅同姓曹叔振鐸文之昭也先君唐叔武之穆也且合諸侯而滅兄弟非禮也與衛偕命而不與衛偕復非信也同罪異罰非刑也舎此三者君將若之何公悅復曹伯遂防諸侯圍許澄曰執曹伯畀宋人之時曹猶有國也故不名今復歸於曹之時曹已失國矣故名按晉文一年之間自春秋侵曹伐衛入曹兵威如摧枯拉朽又合諸侯而勝楚盟踐土霸威已立霸業成矣自此以後且當休兵息民修徳行禮以服諸侯之心可也而禮煩威黷踐土之盟血未幹而又合諸侯以防溫城濮之大勞甫息而又率諸侯以圖許諸侯亦疲於應命矣是以合四國之力能勝彊大之楚合十國之力乃不能服小弱之許所謂彊弩之末不能穿魯縞者矣此兵法所忌也蓋圍許之諸侯亦彊從而已孰肯盡心竭力者哉】

【經書月四書日四大衍歷正月己亥小壬子冬至二月戊辰大三月戊戌小丙午九日四月丁夘大己巳四日五月丁酉大癸丑十七日六月丁夘小七月丙申大八月丙寅小九月乙未大十月乙丑小壬申八日經無月十一月甲午大十二月甲子小長歷丙午三月十日癸丑五月十八日壬申十月十日及十二月十一日】

二十有九年【庚寅襄王二十一年○晉霸文五○蔡莊十五○曹共二十二○衛成四○鄭文四十二○陳共公朔元年○杞桓六○宋成六○齊昭二○秦穆二十九○楚成四十一】

春

介葛盧來【左傳曰舎於昌衍之上公在防饋之芻米杜氏曰介東夷國在城陽黔陬縣張氏曰今宻州膠西縣也葛盧介君之召澄曰附庸小國未爵例稱名】

公至自圍許【張氏曰其至以圍許久役而不能服也】

夏

六月

公防王人晉人宋人齊人陳人蔡人秦人盟於翟泉【防上左谷無公字翟公作狄○左傳曰公防王子虎晉狐偃宋公孫固齊國歸父陳轅濤塗秦小子憗盟於翟泉尋踐土之盟且謀伐鄭也杜氏曰翟泉洛陽城內大倉西南池水也澄按晉狐偃宋公孫固齊國歸父陳轅濤塗皆三命之卿秦憗亦再命之卿今皆降而稱一命之人者左氏謂卿不防公侯以公在故厭而穪人也若王子虎王朝一命之下士固當稱人然以王子之貴亦當稱名如王子突爲王人例但以諸國之卿旣皆稱人則王子虎亦不復稱名也按盟不寒則不必尋也踐土之盟有齊宋蔡鄭及後至之陳今齊宋陳蔡皆在而鄭獨不至鄭已怠於從晉矣蓋晉人旣歸衛侯而又執之筮史受曹伯之賂而後復之合十一國以圍許諸侯皆不用命而許竟不服蓋晉文之所爲煩擾繆戾已失諸侯之心威重挫損漸起諸侯之慢鄭之怠於從晉當自反矣而卽謀伐之是不以徳義懷人而專以威力脇人與齊桓異矣故明年與圍鄭之師而卒不能得鄭也竊嘗謂齊桓之霸至葵丘之盟極盛而後漸衰晉文之霸惟踐土之盟一盛而卽漸衰矣程子曰晉文連年防盟皆在王畿之側而此盟復迫王城又與王人盟彊逼甚矣】

秋

大雨雹【左傳曰爲災也】

冬

介葛盧來【左傳曰以未見公故復來朝】

【經書月一書日無大衍歷正月癸巳大丁巳冬至二月癸亥小三月壬辰大四月壬戌小五月辛夘大六月辛酉小己丑小滿閏月庚寅大七月庚申大旦日秋分八月庚寅小九月己未大十月己丑小十一月戊午大十二月戊子小】

三十年【辛夘襄王二十二年○晉霸文六○蔡莊十六○曹共二十三○衛成五○鄭文四十三○陳共二○杞桓七○宋成七○齊昭三○秦穆三十○楚成四十二】

春

王正月

夏

狄侵齊【左傳曰晉人侵鄭以觀其可攻與否狄間晉之有鄭虞也侵齊杜氏諤曰狄侵齊間晉之有鄭虞也晉霸當攘而驅之書者譏晉文之不救也胡氏曰彊暴交侵所當攘斥上書狄侵齊下書圍鄭晉文若移圍鄭之師救齊則方伯之職修矣澄按二十八年之冬防溫以圍許而許竟不服二十九年之夏盟翟泉謀伐鄭而鄭亦不畏至三十年之夏狄敢於乘間而侵齊吾固曰晉文自城濮踐土之後霸業浸浸以衰至此亦可以自反矣而猶不然不圖救齊而乃圍鄭可以見霸謀之不遠也】

秋

衛殺其大夫元咺及公子瑕【左傳曰晉侯使醫衍酖衛侯寧兪貨醫使薄其酖不死公爲之請納玉於王與晉侯皆十瑴王許之乃釋衛侯衛侯使賂周歂冶厪曰苟能納我吾使爾爲卿周冶殺元咺及子適子儀陸氏曰瑕元咺所假立而自秉國權瑕亦未如君也故以君殺大夫之辭言之而在元咺下王氏箋義曰叔武君命奉之以受盟故稱衛子若瑕者元咺君之非君而君者也今與咺同戮蓋咺嘗君之矣不可無異辭故言及而稱公子者不與咺君之也髙郵孫氏曰瑕嘗立爲君矣殺之猶曰公子者瑕見立於元咺爾元咺及之者言瑕之見殺由於元咺元咺存則公子瑕存元咺死則公子瑕死也胡氏曰瑕未聞有罪而殺之何也元咺立以爲君故衛侯忌而殺之然不與衛剽同者是瑕能使咺辭其位而不立也不與陳佗同者是瑕能守節不爲國人所惡也故經以公子冠瑕而稱及見瑕無罪事成元咺以咺之故延及於瑕常山劉氏曰殺二大夫以上不書及者其事同殺之志均故也殺其大夫某及某者以某之故而延及某也澄曰此言瑕之殺元咺累之也衛侯未入國而殺元咺稱國殺者實衛侯使人殺之也夫元咺以臣訟君君被執而咺偃然歸國假伯主之權而易置其君其不臣之罪所當誅也今以國殺爲文而無討罪之辭者衛侯未嘗正名其罪而陰使人殺之誅之不以其罪也公子者謂國君之子非氏也瑕立爲君逾年矣今但曰公子者瑕不居其位也】

衛侯鄭歸於衛【晉文實欲殺衛侯而罪不至死故使醫者因治病而以藥殺之意欲衛侯死而使公子瑕君衛也幸以寧兪之忠而得不死又以十瑴之賂而得歸國是衛侯已失國矣而再得國故書名已殺元咺則無人拒之有周冶等納之而勢易故書歸】

晉人秦人圍鄭【左傳曰晉侯秦伯圍鄭晉軍函陵秦軍汜南鄭使燭之武見秦君秦伯與鄭人盟使杞子逢孫楊孫戍之乃還晉亦去之初鄭公子蘭出奔晉從於晉侯伐鄭請無與圍鄭使待命於東鄭石甲父侯宣多逆以爲太子以求成於晉晉人許之】

介人侵蕭【張氏曰再來魯而次年遂侵蕭求援而後舉兵也與荊人秦術之聘同】

冬

天王使宰周公來聘【防葵丘之宰周公名孔此宰周公名閱蓋孔之子也張氏曰天子三公兼冢宰而使來聘魯用見周室陵夷大臣失職也】

公子遂如京師遂如晉【自文公霸後魯未嘗聘晉本欲初聘於晉但以王室旣先來聘則不容不報故因聘晉之使命先至周而後如晉也慢王畏霸之情可見矣經書月一書日無大衍歷正月丁巳大癸亥冬至二月丁亥小三月丙辰大四月丙戌小五月乙夘大六月乙酉小七月甲寅大八月甲申小九月癸丑大十月癸未小傳九月甲午今在此月十一月壬子大十二月壬午大長歷是年閏九月】

三十有一年【壬辰襄王二十三年○晉霸文七○蔡莊十七○曹共二十四○衛成六○鄭文四十四○陳共三○杞桓八○宋成八○齊昭四○秦穆三十一○楚成四十三】

春

取濟西田【左傳曰分曹地也使臧文仲往分曹地自洮以南東傅於濟公羊傳曰晉侯執曹伯班其所侵地於諸侯也髙郵孫氏曰左氏以爲晉侯分曹地以與諸侯而魯取濟西之田然經書與汶陽田無異蓋魯濟西之田嘗見侵入於曹晉侯執曹伯而反諸侯之侵地魯於是乎取之趙氏曰凡力得之曰取𨿽取本邑亦無異辭不當取也張氏曰復魯之舊地亦與非其有而取之者同蓋無王命以正疆理皆取之不得其道也況晉之奪諸曹以與魯本以其私憾而非有至公之義乎】公子遂如晉【左傳曰拜曹田也】

夏

四月

四卜郊不從乃免牲猶三望【公羊傳曰三卜禮也四卜非禮也求吉之道三谷梁傳曰免牲者爲之緇衣纁裳有司端奉送至於南郊左傳曰望郊之細也不郊亦無望可也澄按天子有冬至圜丘之郊又有孟春祈谷之郊成王賜魯得郊祭然止是孟春祈谷之郊而已孟春於周正爲三月卜郊之禮當以周二月下旬卜三月上辛不吉則三月上旬卜中辛再不吉則又以三月中旬卜季辛不吉則不郊矣魯旣三卜不吉而又於三月下旬卜四月上辛四卜不吉乃免牲而不郊蓋魯郊本非禮然魯每嵗一郊以爲常祀故春秋不書惟因其非禮之中又失禮或遇災變則書之以明魯之不當郊也張氏曰公羊以三望爲泰山河海鄭康成以爲河不在魯境故以海岱及淮爲徐州之境而魯之所祀按天子三望王𨿽令魯郊止行祈谷之郊魯得望祭特比天子闕其一故三望稱猶亦言不當望而望祭也如使魯望不出竟則何爲又加之曰猶以譏之若壬午猶繹之書乎公羊之說必有所傳】

秋

七月

冬

杞伯姬來求婦【杜氏曰自爲其子求昬杜氏諤曰伯姬五年書來朝其子二十八年書來今又爲子求婦澄曰自來求婦者蓋疑不自來求則婦不可得也求而得僖公之女叔姬以爲桓公之夫人經不書歸至成公世被出乃見經伯姬莊公之妹僖公之姑也於莊公時一防一來巳非禮矣僖公五年挾其長子代君父來朝長子成公旣卒次子桓公繼立朝而遭卑國又見入故二十八年伯姬又來至今年又來爲其子求婦此時伯姬年逾六十近七十矣不顧其行之越禮意欲親魯借援以扶其小弱之國也張氏曰成公世杞叔姬之不終或者權輿於此歟】

狄圍衛【杜氏諤曰狄人屢肆患晉文爲霸不能攘之書之以志晉文之過澄按狄以三十年夏侵齊今又圍衛若無晉霸然豈以晉文居狄之久而狎之歟】

十有二月

衛遷於帝丘【於谷作於○杜氏曰避狄難也帝丘今東郡濮陽縣故帝顓頊之虛故曰帝丘胡氏曰衛嘗爲狄所滅東徙渡河齊桓公攘狄而封之衛國忘亡今又爲狄所圍而遷於帝丘晉文無救災防患之功矣張氏曰狄閔二年入衛齊桓救而封之自此狄不敢加兵於衛桓公之力也齊桓卽世衛文忘齊之大徳從宋襄伐齊殺冡嗣而立不正於是狄人始假義伐衛衛人忘恩而啟狄之冦蓋始於此自晉文興不復侵伐相攻矣今復迫衛致其遷都此胡氏所以罪晉文也經書月三書日無大衍歷正月壬子小戊辰冬至二月辛巳大三月辛亥小四月庚辰大五月庚戌小六月己夘大七月己酉小八月戊寅大九月戊申小十月丁丑大十一月丁未小十二月丙子大】

三十有二年【癸巳襄王二十四年○晉霸文八卒○蔡莊十八○曹共二十五○衛成七○鄭文四十五卒○陳共四○杞桓九○宋成九○齊昭五○秦穆三十二○楚成四十四】

春

王正月

夏

四月

己丑鄭伯捷卒【捷公作接○鄭文公也在位四十五年其子蘭嗣是爲穆公】衛人侵狄【左傳曰狄有亂澄按衛畏狄之彊而遷都以避之今乘其亂始敢以兵入其境言侵不言伐者不敢聲其罪而報其圍國之役也人衛微者也】

秋

衛人及狄盟【左傳曰狄請平焉澄按衛乘狄之亂而侵之狄不與較而求其侵狄之衛人與之盟也杜氏曰不地者就而與之盟】

冬

十有二月

己夘晉侯重耳卒【晉文公也在位八年子驩嗣是爲襄公】

【經書月三書日二大衍歷正月丙午小癸酉冬至二月乙亥大癸夘大寒閏月乙巳小三月甲戌大旦日雨水經四月乙丑在此月四月甲辰大五月甲戌小六月癸夘大七月癸酉小八月壬寅大九月壬申小十月辛丑大十一月辛未小經十二月己夘在此月十二月庚子大長歷己丑四月十七日己夘十二月十一日】

三十有三年【甲午襄王二十五年○晉霸襄公驩元年○蔡莊十九○曹共二十六○衛成八○鄭穆公蘭元年○陳共五○杞桓十○宋成十○齊昭六○秦穆三十三○楚成四十五】

春

王二月

秦人入滑【左傳曰杞子自鄭使告於秦曰鄭人使我掌其北門之管若潛師以來國可得也穆公訪諸蹇叔蹇叔曰勞師以襲逺非所聞也且行千里其誰不知公辭焉召孟明西乞白乙使出師於東門之外蹇叔之子與師曰晉人禦師必於殽殽有二陵焉其南陵夏后臯之墓也其北陵文王之所辟風雨也必死是間予收爾骨焉秦師遂東過周北門左右免冑而下超乘者三百乘王孫滿觀之曰秦師輕而無禮必敗及滑鄭商人髙將市於周遇之以乘韋先牛十二犒師曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衛且使遽告於鄭鄭穆公使視客館則束載厲兵秣馬矣使皇武子辭焉曰吾子淹久於敝邑惟是脯資餼牽竭矣爲吾子之將行也鄭之有原圃猶秦之有其囿也吾子取其麋鹿以閒敝邑若何杞子奔齊逢孫楊孫奔宋孟明曰鄭有備矣不可冀也攻之不克圍之不繼吾其還也滅滑而還杜氏曰滅而書入不能有其地澄按孟明視三人皆秦一命之大夫故稱人】

齊侯使國歸父來聘【二十六年有伐齊取谷之怨二十八年晉文旣霸公子遂聘齊以解讎而講好越六年而國歸父來報公子遂之聘也】

夏

四月

辛巳晉人及姜戎敗秦師於殽【敗秦下公無師字○左傳曰晉原軫曰秦違蹇叔而以貪勤民天奉我也奉不可失敵不可縱縱敵患生違天不祥必伐秦師欒枝曰未報秦施而伐其師其爲死君乎先軫曰秦不哀吾喪而伐吾同姓秦則無禮何施之爲吾聞之一日縱敵數世之患也謀及子孫可謂死君乎遂發命遽興姜戎子墨衰絰梁禦戎萊駒爲右敗秦師於殽獲百里孟明視西乞術白乙丙以歸杜氏曰姜戎姜姓之戎居晉南鄙戎子駒支之先也澄按晉侯親在蓋遣微者及姜戎往敗秦師故書曰晉人及姜戎】

癸巳葬晉文公

狄侵齊【左傳曰因晉喪也澄按二十年狄侵齊傳以爲間晉之有鄭虞此言狄侵齊傳以爲因晉喪狄之所以敢侵齊者因晉之虞因晉之喪則狄未嘗無畏晉之心也晉縱之而莫之攘是爲可罪焉爾】

公伐邾取訾婁【訾婁公作叢谷作訾樓○左傳曰以報升陘之役也】

秋

公子遂帥師伐邾【左傳曰邾不復備襄仲復伐邾張氏曰僖公懷升陘之忿以晉文方霸而未敢興報怨之師今晉國方有喪秦狄內訌故君臣間有事而交伐邾以取利】晉人敗狄於箕【左傳曰狄伐晉及箕晉侯敗狄於箕郤缺獲白狄子杜氏曰太原陽邑縣南有箕城澄曰晉侯𨿽在師敗狄者實郤缺也一命之士故稱人秦晉同圍鄭秦擅及鄭盟晉文不忍伐其師狄嘗侵齊而又嘗圍衛晉文縱其爲冦患蓋出亡在狄歸國由秦皆嘗受其惠也今晉襄紹霸惟恐霸威不立而霸業遂衰故汲汲然以衰服從戎旣敗秦而又敗狄也】

冬

十月

公如齊【左傳曰齊國莊子來聘自郊勞至於贈賄禮成而加之以敏臧文仲言於公曰國子爲政齊猶有禮君其朝焉服於有禮社稷之衛也公如齊朝且弔有狄師張氏曰以比事屬辭觀之間晉而虐邾所以因齊聘而朝之以自托也】

十有二月

公至自齊

乙巳公薨於小寢【左傳曰卽安也張氏曰不終於路寢言卽安之正也】隕霜不殺艸李梅實【十二月霜當重而乃不能殺艸李梅再花而結成實皆冬暖之咎徵也】

晉人陳人鄭人伐許【左傳曰討其貳於楚也張氏曰許自文公所不能致襄公今年敗秦敗狄又伐先世所不能致之許襄公承業之志自以爲勤然不知忘喪毒民失道之甚也經書月四書日三大衍歷正月庚午小戊寅冬至二月己亥大三月己巳小經四月辛巳癸巳在此月四月戊戌大五月戊辰小六月丁酉大七月丁夘大傳八月戊子今在此月八月丁酉小九月丙寅大十月丙申小十一月乙丑大十二月乙未小乙巳十一日長歷辛巳四月十五日癸巳二十七日乙巳十二月七日】

春秋纂言卷五﹤經部﹐春秋類﹐春秋纂言﹥

欽定四庫全書

春秋纂言卷六

元吳澄撰

文公【名興僖公子母聲姜在位十八年夫人出姜】

元年【乙未襄王二十六年○晉霸襄二年○蔡莊二十年○曹共二十七年○衛成九年○鄭穆二年○陳共六年○杞桓十一年○宋成十一年○齊昭七年○秦穆三十四年○楚成四十六年弒】

春

王正月

公卽位

二月

癸亥朔日有食之【左谷無朔宇】

天王使叔服來防【叔字服名天子之上士三命者】

夏

四月

丁巳我君僖公【杜氏曰七月而緩】

天王使毛伯來錫公命【谷梁傳曰禮有受命無來錫命劉氏曰錫命者命爲諸侯也諸侯在防稱子逾年卽位喪畢以士服見於王王乃於廟命之古者五月而命至周喪畢則命矣喪未畢而命非禮也澄曰毛邑伯爵王朝六命之卿有采地而錫爵者也】

晉侯伐衛【左傳曰晉文公之季年諸侯朝晉衛成公不朝使孔達侵鄭伐綿訾及匡晉襄公旣祥使告於諸侯而伐衛先且居胥臣伐衛晉師圍戚取之獲孫昭子王氏箋義曰衛成公怨晉文公執歸京師故其季年不朝而且侵其鄰國示不從盟主也襄公嗣位欲修文公之業先以衛侯之罪告於諸侯乃命大夫伐衛取其戚田諸侯於是畏威復歸於晉昔年齊桓公卒五公子爭立霸業遂廢今襄公克纘父功繼爲盟主首能威服諸侯】

叔孫得臣如京師【左傳曰毛伯衛來錫公命叔孫得臣如周拜髙郵孫氏曰魯公卽位未嘗如周而周錫之命受命矣又不自行而使臣往不臣之甚也】

衛人伐晉【衛以不事霸主受伐喪邑而又報伐焉見謀國者之非也】

秋

公孫敖防晉侯於戚【左傳曰晉侯疆戚田故公孫敖防之澄按卿不防公侯凡魯卿防外君直書不隱以見其非杜氏曰戚衛邑在頓丘衛縣西】

冬

十月

丁未楚世子商臣弒其君頵【頵威倫切公谷作髠○左傳曰楚子將以商臣爲太子訪諸令尹子上子上曰君之齒未也而又多愛黜乃亂也楚國之舉恆在少者且是人也蠭目而豺聲忍人也不可立也弗聽旣又欲立王子職而黜太子商臣商臣聞之而未察告其師潘崇曰若之何而察之潘崇曰享江芊而勿敬也從之江芊怒曰呼役夫宜君王之欲殺女而立職也告潘崇曰信矣潘崇曰能事諸乎曰不能能行乎曰不能能行大事乎曰能以宮甲圍成王王請食熊蹯而死弗聽王縊易曰臣弒其君子弒其父非一朝一夕之故其所由來者漸矣胡氏曰考於傳之所載可以見其所由致之漸嫡妾必正而楚子多愛立子必長而楚國之舉恆在少者養世子不可以不愼也而以潘崇爲之師侍膳問安世子職也而多置宮甲降而不憾憾而能眕者鮮矣乃欲黜兄而立其弟謀及婦人宜其敗也而使江芊知其情其及宜矣楚頵僭王慿陵中國戰勝諸侯毒被天下然昧於君臣父子之道禍發蕭墻而不之覺也不善之積豈可揜哉春秋書世子弒其君者推本所由而著其首惡爲萬世之大戒也唐世子受左氏春秋至此廢書嘆曰經籍聖人垂訓何書此耶郭瑜封曰春秋以善惡爲勸戒故商臣千載而惡名不滅曰非惟口不可道故亦耳不忍聞願受他書瑜請讀禮世子從之嗚呼聖人大訓不明於後世皆腐儒學經不知其義者之罪夫亂臣賊子𨿽陷阱在前斧鉞加頸而不避顧謂身後惡名足以懲其爲惡豈不謬哉持此曉人可謂茅塞其心矣若語之曰爲人君父而不通於春秋之義者必防首惡之名爲人臣子而不通於春秋之義者必陷簒弒誅死之罪聖人書此者使天下後世知所以爲君臣父子之道而免於首惡之名誅死之罪也世子而聞此必將然畏懼知春秋之不可不學矣學於春秋必明臣子之義不至於奏請怫旨而見酖矣】

公孫敖如齊【左傳曰穆伯如齊始聘焉禮也凡君卽位卿出並聘踐修舊好要結外援好事鄰國以衛社稷忠信卑讓之道也】

【經書月四書日三大衍歷正月甲子大甲申冬至二月甲午小三月癸亥大日食經書二月朔食蓋長歷自隠元年至今三十四閏大衍三十六閏故也四月癸巳小丁巳二十五日五月壬戌大傳云辛酉朔差一日六月壬辰小七月辛酉大八月辛夘小九月庚申大十月庚寅小丁未十八日十一月己未大十二月己丑大戊午小雪閏月己未小長歷是年閏三月左氏曰於是閏三月非禮也諸歷是年皆置閏而不當在三月爾丁巳四月二十七丁未十月二十】

二年【丙申襄王二十七年○晉霸襄三○蔡莊二十一○曹共二十八○衛成十○鄭穆三○陳共七○杞桓十二○宋成十二○齊昭八○秦穆三十五○楚穆王商臣元年】

春

王二月

甲子晉侯及秦師戰於彭衙秦師敗績【左傳曰殽之役晉人旣歸秦帥秦大夫及左右皆言於秦伯曰是敗也孟明之罪也必殺之秦伯曰是孤之罪也復使爲政秦孟明視帥師伐晉以報殽之役晉侯禦之先且居將中軍趙衰佐之王官無地禦戎狐鞫居爲右及秦師戰於彭衙秦師敗績杜氏曰彭衙秦地馮翊郃陽縣西北有彭衙城杜氏諤曰按左氏殽之役晉獲秦三帥捨之歸秦秦伯不替孟明而用之今帥師報役此秦不量力以勞民自取其敗】丁丑作僖公主【谷梁傳曰譏其後也範氏曰薨至此已十五月張氏曰事亡如事存故作主以象神而祭之禮旣葬作主於墓不終日而虞祭不忍一日忘親也僖公元年四月今乃作主慢而違禮甚矣】

三月

乙巳及晉處父盟【左傳曰晉人以公不朝來討公如晉晉人使陽處父盟公以恥之陸氏曰義同髙傒凡大夫與公盟若非彼彊逼我而盟例但書人言非大夫之罪也今晉逼公令與大夫盟故特書其名以見其罪處父書字蓋未命也猶公子翚初不書氏後書公子也不書地在晉都澄按未命謂未三命也次年救江書陽處父豈今年再命明年乃三命歟或是處父上傳寫闕陽字杜氏諤曰處父來魯而就魯盟左氏谷梁又以公如晉言之是妄生經外之說】

夏

六月

公孫敖防宋公陳侯鄭伯晉士谷盟於垂隴【隴公谷作斂○左傳曰穆伯防諸侯及晉司空士谷盟於垂隴晉討衛故也陳侯爲衛請成於晉執孔達以說澄按卿與君盟防例降稱人不沒其氏名者非之也魯以公孫敖抗三國之君晉以士谷主盟皆非禮也故書以譏之衛敢於伐盟主者孔達之罪也今陳侯爲請而執孔達衛服其罪故免於晉之伐也襄陵許氏曰元年衛人伐晉至是諸侯防盟而明年衛人防晉伐沈則知衛服於垂隴之防矣晉襄方患秦楚遵養中國罪苟有所委斯受之矣杜氏曰垂隴鄭地滎陽縣東有隴城】

自十有二月不雨至於

秋

七月【谷梁傳曰歷時而言不雨文不憂雨也不憂雨者無志乎民者也胡氏曰書不雨至於秋七月而不曰至於秋七月不雨者蓋後言不雨則是冀望欲雨之辭而非文公之意也夫書不雨至秋七月卽八月嘗雨矣而不書八月雨見文公不以民事系憂樂也其怠於政可知杜氏諤曰春秋僖公書不雨者三文公亦書不雨者三而谷梁解之特異且春秋編年必具四時一時無事則書首月以備之是以僖二年冬十月不雨三年春王正月不雨夏四月不雨春秋所以析而言之者蓋不可闕首月以備四時也今文公此年書十二月不雨至於秋七月者蓋冬夏自有異事以備四時也十年十三年正月不雨至於秋七月者其年之夏亦有異事故不復出首月不雨之文也谷梁以二公所書之異曲生外意謂僖公閔雨有志於民文公不憂雨無志乎民谷梁之意賢僖公而生此說也】

八月

丁卯大事於太廟躋僖公【公羊傳曰大事者大祫也毀廟之主未毀廟之主皆合食於太祖躋升也升僖公逆祀也先禰而後祖也左傳曰於是夏父弗忌爲宗伯尊僖公曰躋聖賢明也君子以爲失禮禮無不順子𨿽齊聖不先父食祀國之大事而逆之可謂禮乎澄曰凡四時之祭稱祭名而曰烝曰嘗者五廟各祭也曰有事於太廟者四廟之主遷於太廟而合祭也是爲祫曰大事於太廟者毀廟之主亦與祭自伯禽以下祖廟以上之主皆合祭於太廟也是爲大祫諸侯有祫無大祫今魯亦大祫者成王賜魯重祭故魯得僭用天子之禮也文公欲尊其父故升僖公之神主設位於閔公之上也夫僖之於閔屬則弟兄分則君臣曽爲君臣義同父子閔猶父也僖猶子也子𨿽齊聖不先父食今躋僖於閔之上是先子後父也故曰逆祀按僖公之喪此年十二月方再期而祥此八月大事於太廟是喪制未終而行吉祭也譏吉祭又譏逆祀也】

冬

晉人宋人陳人鄭人伐秦【左傳曰晉先且居宋公子成陳轅選鄭公子歸生伐秦取汪及彭衙而還程子曰秦以忿取敗晉可以已矣而復伐秦報復無已殘民結怨澄按先且居將中軍則三命之卿蓋遣其偏裨與三國之微者往伐故皆稱人】

公子遂如齊納幣【僖公以十二月薨此二年十二月始大祥而行納幣禮是在喪而圖昏未祥而行嘉禮也非禮故書】

【經書月五書日四大衍歷正月戊子大己丑冬至二月戊午小經八月甲子丁丑皆在此月三月丁亥大乙巳十九日四月丁巳小五月丙戌大六月丙辰小七月乙酉大八月乙卯小丁卯十三日九月甲申大十月甲寅小十一月癸未大十二月癸丑小長歷是年閏正月甲子正月九日丁丑二十二日乙巳三月二十日丁卯八月十五日】

三年【丁酉襄王二十八年○晉霸襄四○蔡莊二十二○曹共二十九○衛成十一○鄭穆四○陳共八○杞桓十三○宋成十三○齊昭九○秦穆三十六○楚穆二】

春

王正月

叔孫得臣防晉人宋人陳人衛人鄭人伐沈沈潰【沈屍稔切○左傳曰以其服於楚也杜氏曰汝南平輿縣北有沈亭張氏曰沈姬姓國漢志汝南治平輿故沈子國今屬蔡州胡氏曰五國皆稱人將非命卿也沈在汝南未嘗與中國防盟師入其境而人民逃散常山劉氏曰一被侵伐而人民散君之不能可知矣蔡潰沈潰許潰是也】

夏

五月

王子虎卒【王子者王之子非氏也虎名也王子虎盟翟泉稱王人則是王朝一命之下士也今稱名者以王子之貴同於再命故稱名王臣無外交今以其嘗與魯同盟而來赴非禮也故書以譏】

秦人伐晉【左傳曰秦伯伐晉濟河焚舟取王官及郊晉人不出遂自茅津濟封殽屍而還張氏曰秦穆公旣歸自殽而作秦誓矣然彭衙及此役猶以報復爲事豈非悔過之心不能勝其恥敗之心而至此乎】

秋

楚人圍江【自齊桓之霸江黃以近楚之國而從齊故楚憾之之深前旣滅黃矣而未加兵於江者蓋江猶能自守其國也故至今年始有圍江之師】

雨螽於宋【雨於付切○陸氏曰自空而下又多有似雨也】

冬

公如晉【二年之春晉討公之不朝而有處父盟公之辱矣今年冬乃朝晉也】

十有二月

己巳公及晉侯盟【左傳曰晉人懼其無禮於公也請攺盟澄按舊說謂上年公朝晉使處父盟公晉自悔其無禮故請公再朝晉侯自與公盟以釋前非也杜氏諤曰按經二年書及晉處父盟左傳以爲公如晉而處父盟之經無其文此年書公及晉侯盟經自有公如晉之文也則是二年公未嘗如晉盟矣但晉人以公不朝使處父來討而處父輒與公盟也今公如晉朝而至己巳之日公及晉侯盟經文簡直易曉左氏以爲晉懼無禮而請攺盟謂公再如晉是飾辭過實亦近誣矣】

晉陽處父帥師伐楚以救江【公谷無以字○左傳曰門於方城遇息公子朱而還澄按江以從中國而受楚之伐中國霸主之所當救也陽處父畏楚兵之彊不敢徑趨江之城下乃言伐楚以救江門於方城一見息公子朱來卽避之而還師旣不能救江又不敢伐楚其爲畏楚也明矣胡氏曰楚嘗伐鄭矣齊桓公逺結江黃合九國之師於召陵然後伐鄭之謀罷又嘗圍宋矣晉文公許復曹衛防四國之師於城濮然後圍宋之役解今江國小而弱非能與宋鄭比楚人圍之必不待徹四境屯戍守禦之眾與宿衛盡行也當是時楚有覆載不容之罪晉主夏盟宜合諸侯聲罪致討命秦甲出武闗齊以東兵略陳蔡而南處父等軍於方城之外楚必震恐而江圍自解矣計不出此乃獨遣一軍逺攻彊國豈能濟乎故書伐楚以救江言救江𨿽善而所以救之者非其道矣】

【經書月三書日一大衍歷正月壬午大甲午冬至二月壬子小三月辛巳大四月辛亥小五月庚辰大六月庚戌大七月庚辰小八月己酉大九月己卯小十月戊申大十一月戊寅小十二月丁未大己巳二十三日長歷十二月二十四日】

四年【戊戌襄王二十九年○晉霸襄五○蔡莊二十三○曹共三十○衛成十二○鄭穆五○陳共九○杞桓十四○宋成十四○秦穆三十七○齊昭十○楚穆三】

春

公至自晉【孫氏曰自是公朝彊國皆至者惡其輕去宗廟逺朝彊國或執或辱危之也孫氏覺曰文之出六至之者四危之也不至者二安之也】

夏

逆婦姜於齊【谷梁傳曰其逆者誰也公也親迎而稱婦爲其成禮於齊也趙氏曰公自逆常事不書以成禮於齊所以變文曰逆婦以譏之澄按婦人之歸夫家在途稱女旣至稱婦逆而稱婦又曰於齊是成夫婦之禮於齊也故谷梁云何其連婦之也不稱夫人者夫人乃臣子稱其小君之辭非夫人之所得稱也公自逆故不稱夫人】

狄侵齊【襄陵許氏曰狄自箕之敗至是始復侵齊間晉有秦楚之難也】

秋

楚人滅江【三年之秋楚人圍江晉人陽爲救之之名而無救之之實江之受圍周一期而其國竟滅晉霸不競而蠻荊得以肆其虐於小國可哀也夫】

晉侯伐秦【左傳曰晉侯伐秦圍邢新城以報王官之役胡氏曰晉人三敗秦師秦取王官及郊未至結怨如晉師之甚也襄公又報之過矣】

衛侯使寧兪來聘【按左氏所載晉文公之季年諸侯朝晉衛成公獨不朝又使孔達侵鄭伐綿訾及匡晉襄公旣祥使告於諸侯而伐衛圍戚取之衛不服罪而孔達敢伐霸主其明年晉防諸侯於垂隴將伐衛幸得陳侯爲之請成執孔達以說於晉而衛遂得免於伐自孔達遭報之後蓋寧兪代之爲政至次年春衛從晉伐沈自此衛服霸主而無事矣又次年春晉遂歸孔達其夏衛侯朝晉至秋而來聘魯焉事大睦鄰以安社稷或者皆出寧兪之謀也夫子所稱其知之可及者蓋如此】

冬

十有一月

壬寅夫人風氏薨【杜氏曰僖公母風姓也啖氏曰成風以後妾母皆僭用夫人禮程子曰妾母稱夫人嫡妾亂矣仲子始僭猶未敢同嫡也胡氏曰風氏僖公之母莊公妾也邦君之妻曰夫人蓋敵體之稱也若夫妾媵則非敵矣其生亦以夫人之名稱號之其死亦以夫人之禮卒之非所以正其分也以妾媵爲夫人徒欲尊寵其所愛而不虞卑其身以妾母爲夫人徒欲崇貴其所生而不虞賤其父卑其身則失位賤其父則無本越禮至是不亦悖乎夫禮庶子爲君爲其母無服不敢二尊者也春秋於成風記其卒葬各以實書謹禮之所由變也】

【經書月一書日一大衍歷正月丁丑小己亥冬至二月丙午大三月丙子小四月乙巳大五月乙亥小六月甲辰大七月甲戌小八月癸卯大壬申大暑閏月癸酉大九月癸卯小癸卯處暑十月壬申大十一月壬寅小旦日壬寅十二月辛未大長歷是年閏三月壬寅十一月三日】

五年【己亥襄王三十年○晉霸襄六○蔡莊二十四○曹共三十一○衛成十三○鄭穆六○陳共十○杞桓十五○宋成十五○齊昭十一○秦穆三十八○楚穆四】

春

王正月

囗王使榮叔歸含且賵【含戶暗切賵芳歸切○公羊傳曰含者口實也杜氏曰珠玉曰含車馬曰賵胡氏曰含且賵者厚禮妾母也程子曰天子成妾母爲夫人亂倫之甚澄曰榮氏叔字王朝四命之大夫】

三月

辛亥我小君成風【陸氏曰自文公葬成風之後乃有二夫人祔廟非禮也蘇氏曰仲子非是惠公之嫡故特爲之宮而不祔不書其葬蓋禮之正也自成風以來妾母皆葬蓋祔也魯禮之變自此始矣】

囗王使召伯來防葬【召谷作毛○胡氏曰歸含且施於妾母已稠疊矣又使卿來防葬恩數有加焉含賵而其事益隆亂人倫廢王法甚矣澄曰召邑伯爵王朝六命之卿】

夏

公孫敖如晉【三年之冬文公朝晉今五年之夏卿往聘焉魯之謹於事霸主也】秦人入鄀【鄀音若○左傳曰鄀叛楚卽秦又貳於楚張氏曰今襄陽宜城縣地有鄀故城】

秋

楚人滅六【左傳曰楚成大心仲歸帥師滅六公子燮滅蓼臧文仲聞六與蓼滅曰臯陶庭堅不祀忽諸徳之不建民之無援哀哉張氏曰六國臯陶之後杜氏曰今廬江六縣任公輔曰地譜壽州安丰縣有六國故城澄曰晉襄公之死期將及故其志气不能如初年之盛紹霸之業浸以衰微故西戎之秦南蠻之楚敢於肆行中國吞噬小國而無所忌也】

冬

十月

甲申許男業卒【許僖公也在位三十三年子錫我嗣是爲昭公】

【經書月三書日二大衍歷正月辛丑小乙亥冬至二月庚午大三月庚子小辛亥十二日四月己巳大五月己亥小六月戊辰大七月戊戌小八月丁卯大九月丁酉小十月丙寅大甲申十九日十一月丙申小十二月乙丑大長歷辛亥三月十三日甲申十月二十日】

六年【庚子襄王三十一年○晉霸襄七卒○蔡莊二十五○曹共三十二○衛成十四○鄭穆七○陳共十一○杞桓十六○宋成十六○齊昭十二○秦穆三十九○楚穆五】

春

葬許僖公

夏

季孫行父如陳【左傳曰臧文仲以陳衛之睦也欲求好於陳季文子聘於陳且娶焉澄按此亦行父欲迎婦於陳而請於君借聘禮以行而已魯陳前此未嘗有邦交也】

秋

季孫行父如晉【左傳曰季文子將聘於晉使求遭喪之禮以行其人曰將焉用之文子曰豫備不虞古之善教也求而無之實難過求何害澄按三年之冬公朝晉五年之夏而卿聘今六年之秋卿又聘而問疾焉魯事霸主之勤如此】

八月

乙亥晉侯驩卒【驩公作讙○晉襄公也在位七年初欲立公子雍不果嫡子夷臯嗣是爲靈公】

冬

十月

公子遂如晉【杜氏曰卿共葬事】

葬晉襄公【不書日闕】

晉殺其大夫陽處父【左傳曰晉搜於夷捨二軍使狐射姑將中軍趙盾佐之陽處父至自溫攺搜於董易中軍陽子成季之屬也故黨於趙氏且謂趙盾能曰使能國之利也是以上之宣子於是乎始爲國政賈季怨陽子之易其班也而知其無援於晉使續鞫居殺陽處父谷梁傳曰晉將使狐夜姑爲將軍趙盾佐之陽處父曰不可襄公曰諾謂夜姑曰吾使盾佐汝今汝佐盾矣襄公死處父主竟上之事夜姑使人殺之公羊傳曰晉殺其大夫陽處父射姑殺也射姑殺其稱國以殺何君漏言也胡氏曰凡書殺者在上則稱君在下則稱氏在眾則稱人在微則稱盜君與臣同殺則書國今殺處父者射姑耳君獨以漏言故亦預殺焉張氏曰按左氏則若晉國之事一聽於陽處父者及考谷梁氏所謂君漏言則是易中軍乃陽處父密言於襄公公不能謹而輕漏之以致狐射姑之殺處父春秋所以分其殺於君與大夫也澄按是時襄公已卒矣而書國殺者經意若曰處父今日之死由襄公漏言之故實襄公殺之也】

晉狐射姑出奔狄【射音亦谷作夜○左傳曰晉殺續簡伯賈季奔狄宣子使臾騈送其帑與其器用財賄至諸竟】

閏月不告朔猶朝於廟【左傳曰閏以正時時以作事不告閏朔棄時政也李堯兪曰古歷十九年爲一章章有七閏八章三年閏九月六年閏六月九年閏三月十一年閏十一月十四年閏八月十七年閏四月十九年閏十二月此擬元首初章若於後漸積余分大率三十二月則置閏不必同初章凡爲歷者閏前之月中气在晦閏後之月中气在朔若歷不置閏則朢晦朔皆非其正故書云以閏月定四時成歲天子閏月則聽朔於明堂闔門左扉立於其中故於文王在門爲閏天子有閏月聽朔之禮諸侯從可知也趙氏曰天子常以今年冬頒明堂正朔於諸侯諸侯受之每月奉月朔甲子以告於廟所謂稟正朔也文公以閏非正不行告朔之禮而以其朔日但身至廟拜謁而已故曰猶朝於廟杜氏諤曰子貢欲去告朔之餼羊子曰賜也爾愛其羊我愛其禮文公旣不告朔而但至廟拜謁春秋志文公廢告朔而猶朝廟是幸其禮不盡廢聖人愛禮之深意也】

【經書月三書日一大衍歷正月乙未大庚戌冬至二月乙丑小三月甲午大四月甲子小五月癸巳大六月癸亥小七月壬辰大八月壬戌小乙亥十四日九月辛卯大十月辛酉小十一月庚寅大十二月庚申小長歷是年閏十二月乙亥八月十五日程氏公說曰歷法是年未應閏經書閏月則周閏有所移也】

七年【辛丑襄王三十二年○晉霸靈公夷臯元年○蔡莊二十六○曹共三十三○衛成十五○鄭穆八○陳共十二○杞桓十七○宋成十七卒○齊昭十三○秦康公防元年○楚穆六】

春

公伐邾【左傳曰公伐邾間晉難也杜氏曰公因霸國有難而侵小】

三月

甲戌取須句遂城郚【句其俱切郚音吾○左傳曰寘文公子焉澄按邾人嘗滅須句須句子奔魯僖公二十二年伐邾取須句而反其君其年秋邾人以須句故伐魯戰於升陘而魯敗邾人復取須句至今年十八年矣文公乃又伐邾而取須句邾文公之子前叛邾而在魯故公命之爲守須句之大夫僖公前取須句之後邾人旋來伐魯今文公再取須句疑邾之又來伐而爭也故旣使邾之叛臣守須句矣又城郚邑以備邾師之至也杜氏曰郚魯邑卞縣南有郚城張氏曰郚今屬襲慶府泗水縣】

夏

四月

宋公王臣卒【宋成公也在位十七年其弟禦殺世子而自立國人殺禦而立其少子杵臼是爲昭公】

宋人殺其大夫【左傳曰於是公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司冦昭公將去羣公子樂豫曰不可公族公室之枝葉也若去之則本根無所庇蔭矣不聽穆襄之族率國人以攻公殺公孫固公孫鄭於公宮杜氏曰二子在公宮爲亂兵所殺澄按穆襄之族率國人人眾非一人也故稱宋人死者不幸而遭亂兵非有可殺之罪故不稱名陸氏曰非君意而殺之者罪不可書名特加人字以別之胡氏曰國亂無政眾人擅殺之也】戊子晉人及秦人戰於令狐【左傳曰秦康公送公子雍於晉曰文公之入也無衛故有呂郤之難乃多與之徒衛穆嬴日抱太子以啼於朝曰先君何罪其嗣亦何罪捨嫡嗣不立而外求君將焉寘此宣子諸大夫皆患穆嬴且畏逼乃背先蔑而立靈公以禦秦師及堇陰宣子曰我若受秦秦則賓也不受冦也旣不受矣而復緩師秦將生心先人有奪人之心軍之善謀也逐冦如追逃軍之善政也訓卒利兵秣馬蓐食潛師夜起敗秦師於令狐張氏曰令狐晉地今河中府猗氏縣有令狐城澄按帥師者晉趙盾送公子雍者秦康公二國有君有卿在而各使裨將帥偏師以戰故言晉人秦人】

晉先蔑奔秦【蔑公作時下有以師字○左傳曰先蔑之使也荀林父止之曰夫人太子猶在而外求君此必不行子以疾辭若何不然將及攝卿以往可也何必子吾甞同寮敢不盡心乎弗聽及亡荀伯盡送其帑及其器用財賄於秦曰爲同寮故也谷梁傳曰不言出在外也孫氏曰自軍中而往也】

狄侵我西鄙【張氏曰間秦晉之爭襄陵許氏曰狄懲箕之敗四年間一侵齊而未敢肆至是始復侵魯侵齊侵宋侵衛晉襄旣沒莫之忌矣】

秋

八月

公防諸侯晉大夫盟於扈【左傳曰晉侯立故也杜氏曰扈鄭地滎陽捲縣西北有扈亭張氏曰今之鄭州原武縣襄陵許氏曰諸侯何以不序大夫何以不名大夫而主盟諸侯自扈之防始也髙郵孫氏曰春秋書及某大夫盟者惟二莊公九年公及齊大夫盟於蔇及此年是也澄按經書諸侯者皆前目後凡此年以前並無諸國之目若無左傳則不知其爲齊宋衛陳鄭許曹七國之君不列敍諸國而但言諸侯以無盟主而大夫彊合諸國之君故略之也晉大夫者趙盾也莊公九年書齊大夫時襄公已殺桓公未入齊無君當國大夫自爲主而與莊公盟故不書氏名而但曰齊大夫此年書晉大夫時趙盾迎立公子雍靈公未立晉未有君趙盾自爲主而與七國盟故亦未書氏名與前書齊大夫同以見趙盾自專國故擅廢置君襄公卒已期年而嗣君猶未正位蓋盟扈之後始立靈公也】

冬

徐伐莒【髙氏曰徐本戎也厥後自進於中國數與中國諸侯盟防僖十五年楚人伐徐齊桓爲之大合中國諸侯以救之爲其能去逆效順不侵犯中國故也今輒興兵而伐莒以中國無盟主是以敢爾故聖人復外之也】

公孫敖如莒涖盟【左傳曰穆伯娶於莒曰戴已生文伯其娣聲已生惠叔戴已卒又聘於莒莒人以聲已辭則爲襄仲聘焉莒人來請盟穆伯如莒涖盟且爲仲逆自爲娶之仲請攻之叔仲惠伯諫曰兵作於內爲亂今臣作亂而君不禁若之何公止之惠伯成之使仲捨之公孫敖反之澄按魯臣每欲娶婦必請於君行聘防之禮假公事以遂其私君之無政臣之無禮也況敖代爲弟逆名猶不正卒以淫奔禽獸之行也髙氏曰莒爲徐所伐故來求援而請修洮之盟公孫敖娶於莒故許其盟而請往涖之】

【經書月三書日二大衍歷正月己丑大乙卯冬至二月己未小經二月甲戌在此月三月戊子大四月戊午大丙戌春分閏月戊子小經四月戊子在此月五月丁巳大旦日谷雨六月丁亥小七月丙辰大八月丙戌小九月乙卯大十月乙酉小十一月甲寅大十二月甲申小長歷甲戌三月十八日戊子四月二日】

八年【壬寅襄王三十三年崩○晉霸靈二○蔡莊二十七○曹共三十四○衛成十六○鄭穆九○陳共十三○杞桓十八○宋昭公杵臼元年○齊昭十四○秦康二○楚穆七】

春

王正月

夏

四月

秋

八月

戊申天王崩【襄王也在位三十三年世子王臣嗣是爲頃王】

冬

十月

壬午公子遂防晉趙盾盟於衡雍【雍於用切○左傳曰襄仲防趙孟報扈之盟也澄按上年公旣與趙盾盟於扈矣趙盾以魯國之權在公子遂而不在文公故必致公子遂盟於衡雍而後信也任氏曰二國之用事者防盟政在大夫矣張氏曰衡雍鄭地滎陽捲縣故城在今鄭州原武東與扈相近後漢河南捲縣有垣雝城古衡雍也】

乙酉公子遂防雒戎盟於暴【雒戎左一作伊雒之戎公作伊雒戎○左傳曰遂防雒伊之戎僖公十一年傳云拒泉臯伊雒之戎同伐京師杜氏曰雜戎居伊水雒水間者杜氏諤曰左傳以防雒戎爲遂事孫氏曰再言公子遂非繼事也澄按壬午防趙盾越四日乙酉盟雒戎非歸魯而再出蓋初出之時已擬行此二事故經作二事書之】

公孫敖如京師不至而復【至下公無而字】

丙戌奔莒【左傳曰穆伯如周弔防不至以幣奔莒從己氏焉公羊傳曰不言出在外也谷梁傳曰不言所至未如也未如則未復也未如而曰如未復而曰復其如非如也其復非復也惟奔莒之爲信孫氏曰如京師弔喪也不至而復中道而反也宣八年公子遂如齊至黃乃復以疾而還義猶不可況敖如京師弔喪中道而返乎張氏曰國君爲天子斬衰公孫敖受命以赴天王之喪廢君命而返已爲不赦之罪況懷桑中之行而淫奔乎文公容其復而奔魯之無政刑也陸氏曰還者事畢復者未畢師還公還自晉歸父還自晉士匄聞齊侯卒乃還故曰還事畢也公如晉至河乃復公孫敖如京師不至而復仲遂至黃乃復皆事未畢而復也】

螽

宋人殺其大夫司馬宋司城來奔【左傳曰宋襄夫人襄王之姊也昭公不禮焉夫人因戴氏之族以殺大司馬公子卬司城蕩意諸來奔程子曰宋王者後得自命官故獨宋卿書官張氏曰司城司空也宋以武公名司空諱之故曰司城澄按宋人者戴氏之族非一人也見宋昭公無政而臣庶得以擅殺大夫也諸侯大國三卿曰司徒司馬司空當時諸國皆不遵王制攺其官名宋亦攺司徒曰太宰惟司馬司城尙是舊名故春秋每書宋二官必存其官號以幸王制之猶未攺也不書氏名死者無罪例已見前】

【經書月四書日四大衍歷正月癸丑大庚申冬至二月癸未小三月壬子大四月壬午小五月辛亥大六月辛巳大七月辛亥小八月庚辰大戊申二十九日九月庚戌小十月己卯大壬午四日乙酉七日丙戌八日十一月己酉小十二月戊寅大長歷戊申八月晦壬午十月五日】

九年【癸卯頃王元年○晉霸靈三○蔡莊二十八○曹共三十五卒○衛成十七○鄭穆十○陳共十四○杞桓十九○宋昭二○齊昭十五○秦康三○楚穆八】

春

毛伯來求金【左傳曰不書王命未葬也杜氏曰求金以供葬事𨿽逾年而未葬故不稱王使澄曰天子之喪百官總已以聽於冡宰三年故王不出命也與隱三年武氏子來求賻同毛邑伯爵王朝六命之卿】

夫人姜氏如齊【趙氏曰無父母而歸寧譏也澄按出姜當是齊昭公之女而趙氏以爲無父母蓋謂歸寜合禮者經不書故疑其非昭公之女歟】

二月

叔孫得臣如京師【葬天王也髙郵孫氏曰春秋天王書葬者五君往者三臣往者二君往者不書公如京師常事得禮法所當略也臣往者書其人以爲天王之喪君不自往而使臣焉則是忘君父之恩廢臣子之禮】

辛丑葬襄王【公羊傳曰王葬不及時書過時書我有往者則書】

晉人殺其大夫先都【左傳曰夷之搜晉侯將登箕鄭父先都而使士縠梁益耳將中軍先克曰狐趙之勲不可廢也從之先克奪蒯得田於堇陰故箕鄭父先都士縠梁益耳蒯得作亂使賊殺先克晉人殺先都梁益耳澄按先都下軍佐也襄公於夷之搜將升之上軍以先克之言而止故先都等陰使賊殺先克時靈公幼弱趙盾將中軍秉國政先克其佐也惡先都等使賊殺其佐不敢明正先都之罪而使羣下殺之故書眾殺而不書國殺也】

三月

夫人姜氏至自齊【孫氏曰凡夫人出例皆不至惟此獨書至者以其如齊𨿽不合禮然愈於文姜之如齊故於其歸也特書至以其行猶可以至也劉氏曰夫人曷爲或至或不至出入以禮則可以至出入不以禮則不可至此其爲有禮柰何父母在而歸寧也胡氏曰出姜如齊以寜父母於禮得矣其至者出姜蓋不安於魯故至而特書澄按或謂出姜無父母或謂出姜有父母兼存之以侯攷焉】

晉人殺其大夫士縠及箕鄭父【王氏箋義曰晉自趙盾代士縠當國諸大夫不平之至是謀亂大夫死者五人向若晉從其君之命士縠將中軍箕鄭父之徒各登其職則此亂無由而作矣故春秋原晉亂之本由趙盾之代爲中軍帥也旣書殺先都又書殺士縠箕鄭父蓋箕鄭之死由士縠之失職士縠之死由趙盾之代其位也然士縠之徒以失職而謀作亂其罪大矣時晉侯年幼政在宣子故皆不以累上書之而稱人以殺其言及箕鄭父者谷梁所謂累者是也先儒多不解所以稱人書及之旨故原而釋之胡氏曰稱人以殺者國亂無政眾人擅殺之之辭三大夫挾私怨而使賊殺其中軍佐固有罪矣當是時主幼不君政在趙盾而中軍佐者盾之黨也若獄有所歸則此三人者獨無可議從末減乎而皆殺之是大夫專生殺而政不自人主出也故不稱國討常山劉氏曰殺二大夫以上不言及其事同殺之之志均故也若晉之二趙二郤蔡之二公孫是也書曰殺其大夫某及某者以某之故而延及於某也若元咺信不臣矣而公子瑕不見其辜衛侯遷怒而並殺之故書曰及以志專殺之中又有輕重者也士縠及箕鄭父仿此】

楚人伐鄭【左傳曰範山言於楚子曰晉君少不在諸侯北方可圖也楚子師於狼淵以伐鄭囚公子堅公子尨及樂耳鄭及楚平孫氏曰楚復彊也楚自城濮之敗不敢加兵於鄭今伐鄭者晉文旣死中國不振故也】

公子遂防晉人宋人衛人許人救鄭【經所書四國皆書人而左氏以爲晉趙盾宋華耦衛孔達蓋三卿皆當國主兵者其時不親行而各使微者以將兵救鄭也張氏曰楚自城濮以來不得志於中國其君臣之心未嘗一日忘也趙盾爲政欲攘楚而大庇中夏正當力懲其始以振中國之威乃視爲常役而緩不及事師及鄭而楚已囚鄭公子而去豈拯焚溺之舉哉】

夏

狄侵齊【張氏曰楚得气去而狄交侵矣書以病晉也】

秋

八月

曹伯襄卒【曹共公也在位三十五年子壽嗣是爲文公】

九月

癸酉地震【公羊傳曰記異也】

冬

楚子使椒來聘【椒谷作�○椒鬭椒谷於菟之從子楚卿再命者張氏曰伐鄭而聘魯亦逺交近攻之意】

秦人來歸僖公成風之襚【杜氏曰衣服曰襚追襚僖公並及成風張氏曰當是時秦楚交病中國秦欲伐晉而歸襚於魯猶楚欲圖北方而使椒來聘也髙氏曰僖公薨已九年成風薨已四年其葬旣久而秦方以襚爲名將焉用之成風於僖公𨿽曰母子而先君後夫人者禮當然也以過時始至故曰來歸】

曹共公

【經書月四書日二大衍歷正月戊申小乙丑冬至二月丁丑大辛丑二十五日三月丁未小四月丙子大五月丙午小六月乙亥大七月乙巳小八月甲戌大九月甲辰小十月癸酉大經九月癸酉在此月朔十一月癸卯小十二月壬申大長歷辛丑二月二十六日癸酉九月朔】

十年【甲辰頃王二年○晉霸靈四○蔡莊二十九○曹文公壽元年○衛成十八○鄭穆十一○陳共十五○杞桓二十○宋昭三○齊昭十六○秦康四○楚穆九】

春

王三月

辛卯臧孫辰卒【髙氏曰此臧哀伯之孫臧文仲也孔子譏其竊位又譏其不仁者三不智者三而魯人師其言以爲死而不朽子許曰宣叔張氏曰文仲魯之名大夫也知栁下惠之賢而不與立自莊公末巳與聞國政而四十餘年間國政多疵文公尢甚】

夏

秦伐晉【秦下闕一字經七年書令狐之戰左氏載八年夏秦人伐晉取武城以報令狐之役經不書又載今年春晉伐秦取少梁經亦不書此書秦伐晉秦晉交兵報復無已兩罪之也】楚殺其大夫宜申左聞【傳曰與子家謀弒穆王穆王之殺宜申髙氏曰宜申字子西亦城濮之敗將事弒君父之賊十年矣乃謀弒焉楚子聞而殺之亦可悲也已澄按商臣弒君父天地所不容宜申爲工尹不能與同列共謀討賊乃北面而事之君臣之分已定而乃謀弒其義不足稱也然其謀不遂而身見死聖人不以其當受今將之誅而以國殺大夫爲文其意深矣】自正月不雨至於

秋

七月【義已見前】

及蘇子盟於女栗【女音汝○蘇邑子爵王朝四命之大夫受封而有國邑者孫氏曰內不出主名微者文公使微者盟天子卿其惡可知澄按依趙氏例以及爲公及之者是】

冬

狄侵宋【髙氏曰狄侵諸大國獨宋未爾自宋亂之後狄旣侵之楚次厥貉又將來伐則國幾亡矣】

楚子蔡侯次於厥貉【厥公作屈○左傳曰陳侯鄭伯防楚子於息遂及蔡侯次於厥貉將以伐宋宋華禦事曰楚欲弱我也先爲之弱可乎何必使誘我我實不能民何罪乃逆楚子勞且聽命髙氏曰此楚子將求諸侯恐諸侯疑貳欲前而未敢也夫楚子者弒君父之賊而中國諸侯如宋陳鄭之君乃皆俛首而聽命焉聖人於此不從諸侯盟防之例而特書曰楚子蔡侯次於厥貉次者遲疑不前之意著楚子包藏禍心欲慿陵諸夏而未敢遽前也惟蔡侯首附召亂故獨書以均其罪厥後諸侯知中國之不可棄復同盟於新城非若蔡侯之堅服楚也胡氏曰楚滅江六平陳與鄭於是乎爲伐宋之舉次於厥貉當是時陳鄭皆從楚矣獨書蔡侯何哉鄭失三大夫俟救而不獲陳獲公子茷而懼宋方有狄難蓋有不得已者非所欲也蔡無四境之虞則是得已而不已故削三國書蔡侯見其棄諸夏之惡也髙郵孫氏曰厥貉之次遂稱楚子而明年伐麇又以爵書自是與中國等楚人盛彊而中國之衰益甚矣】

【經書月二書日一大衍歷正月壬寅大辛未冬至閏月壬申小二月辛丑大三月辛未小辛卯二十一日四月庚子大五月庚午小六月己亥大七月己巳小八月戊戌大九月戊辰小十月丁酉大十一月丁卯小十二月丙申大】

十有一年【乙巳頃王三年○晉霸靈五○蔡莊三十○曹文二○衛成十九○鄭穆十二○陳共十六○杞桓二十一○宋昭四○齊昭十七○秦康五○楚穆十】

春

楚子伐防【防九倫切公作圈○左傳曰厥貉之防防子逃歸楚成大心敗防師於防渚潘崇復伐防至於錫穴襄陵許氏曰楚侵伐書爵始此中國日替矣髙氏曰中國諸侯自防厥貉之後皆不能加楚也成三年防蜀之後𨿽其大夫帥師亦出主名一同中國蓋聖人悼中國無盟主故不以蠻荒待之也】

夏

叔仲彭生防晉郤缺於承筐【公谷無仲字○左傳曰謀諸侯之從楚者杜氏曰九年陳鄭及楚平十年宋聽楚命承筐宋地在陳畱襄邑縣西張氏曰今拱州襄陵縣澄按其時楚日益彊晉君幼魯君怠將欲謀楚而乃以以次之大夫相防霸謀之不逺而楚勢之益張也宜哉彭生叔仲惠伯公子牙之孫蓋其適子之子以叔孫爲氏此其支子之子故以叔仲爲氏杜氏諤曰自文公之後大夫擅相爲防者多矣春秋詳而志之】

秋

曹伯來朝【左傳曰曹文公卽位而來見也】

公子遂如宋【左傳曰襄仲聘宋且言司城蕩意諸而復之因賀楚師之不害也】狄侵齊【髙氏曰七年之間狄三侵齊非特齊之不競也亦當狄之方彊爾狄之彊如此乃所以大咸之功也】

冬

十月

甲午叔孫得臣敗狄於咸【左傳曰鄋瞞侵齊遂伐我公卜使叔孫得臣追之吉侯叔夏禦莊叔綿房甥爲右富父終甥駟乘敗狄於咸獲長狄僑如富父終甥摏其喉以戈殺之杜氏曰鄋瞞狄國名防風氏之後漆姓咸魯地啖氏曰不言獲其所獲者防爾髙氏曰叔孫得臣最善射狄侵齊而復之魯叔孫得臣以一矢斃其酋首故不言帥師春秋書敗狄者四皆不書戰不待戰而敗之喜內勝之辭也劉氏曰非長狄乎曰非也春秋正名狄也戎也淮夷也白狄也赤狄也山戎也夷蠻也陸渾戎也姜戎也是不一名澄曰狄之中有長身者故號之曰長狄長狄卽狄也非別有一國名長狄】

【經書月一書日一大衍歷正月丙寅小丙子冬至二月乙未大三月乙丑大四月乙未小五月甲子大六月甲午小七月癸亥大八月癸巳小九月壬戌大十月壬辰小甲午三日十一月辛酉大十二月辛卯小長歷甲午十月四日】

十有二年【丙午頃王四年○晉霸靈六○蔡莊三十一○曹文三○衛成二十○鄭穆十三○陳共十七○杞桓二十二○宋昭五○齊昭十八○秦康六○楚穆十一】

春

王正月

郕伯來奔【郕公作盛○左傳曰郕太子朱儒自安於夫鐘國人弗徇郕伯卒郕人立君太子以夫鐘與郕邽來奔趙氏曰諸侯嗣位未逾年稱子鄭忽曹羈莒展皆已卽位及其出奔猶但稱名豈有身未卽位以邑出奔而稱郕伯一何厚誣耶劉氏曰意者先郕伯以去年卒太子卽位而不能自安遂出奔孫氏曰諸侯播越失地皆名此不名者非自失國也按莊八年師及齊師圍郕郕降於齊師自是入齊爲附庸此又來奔齊所偪爾故不名】

杞伯來朝【左傳曰杞桓公來朝始朝公也】

二月

庚子子叔姬卒【趙氏曰時君之女故曰子以別非先君之女也澄按公谷二傳皆以叔姬爲文公同母之女弟如此則是先君之女非時君女也不當稱子而左傳又以爲杞桓夫人蓋指僖三十一年杞伯姬所求之婦若果爾則非文之女矣杞桓乃魯莊之甥卽位在魯文之先所娶決非魯文之女至成五年被出來歸八年卒於魯者乃是杞伯姬所求魯僖之女爲杞桓夫人者也】

夏

楚人圍巢【左傳曰羣舒叛楚子孔執舒子遂圍巢杜氏曰巢吳楚間小國巢廬江六縣東有古巢城張氏曰今無爲軍巢縣】

秋

滕子來朝【左傳曰滕昭公來朝亦始朝公也】

秦伯使術來聘【術公作遂○左傳曰秦伯使西乞術來聘且言將伐晉澄曰義見前歸襚下】

冬

十有二月

戊午晉人秦人戰於河曲【左傳曰秦伐晉取羈馬晉趙盾孫林父郤缺臾駢從秦師於河曲臾駢曰秦不能久請深壘固軍以待之秦人欲戰秦軍掩晉上軍趙穿追之不及反怒以其屬出宣子曰秦獲穿也獲一卿矣秦以勝歸我何以報乃皆出戰交綏秦師夜遁趙氏曰凡戰不書及交爲主也髙氏曰二國報怨償禍疊起師徒其罪均也不書敗者兩無敗也杜氏曰河曲在河東蒲阪縣南張氏曰今河中府河東縣南有河曲】

季孫行父帥師城諸及鄆【鄆公作運後同○杜氏曰鄆莒魯所爭者城陽姑幕縣南有員亭員卽鄆也以其逺偪外國故帥師城之張氏曰諸見莊公二十九年注鄆魯之東鄆今鄆州須城縣也莒魯爭鄆蓋始於此前此莒未嘗與魯有爭且未嘗有事於鄆今行父帥師城二邑以起爭端魯自此與莒爲讐由鄆始孫氏曰帥師而城畏莒故也杜氏諤曰春秋書城築二十九而帥師城之者二此年及哀三年城啟陽也鄆者莒魯所爭之邑帥師以城之者懼不虞之難故爲之備也凡城築之事皆志重民力也況帥師而城者乎勞民甚矣】

【經書月三書日二大衍歷正月庚申大辛巳冬至二月庚寅小庚子十一日三月己未大四月己丑小五月戊午大六月戊子大七月戊午小八月丁亥大九月丁巳小乙酉處暑十月丙戌大乙卯秋分閏月丙辰小十一月乙酉大旦日霜降十二月乙卯小戊午四日長歷是年閏十二月庚子二月十二日戊午十二月五日】

十有三年【丁未頃王五年○晉霸靈七○蔡莊三十二○曹文四○衛成二十一○鄭穆十四○陳共十八卒○杞桓二十三○宋昭六○齊昭十九○秦康七○楚穆十二】

春

王正月

夏

五月

壬午陳侯朔卒【陳共公也在位十八年子平國嗣是爲靈公】

邾子蘧蒢卒【蘧其居切蒢文居切○邾文公也在位五十年子貜且嗣】

自正月不雨至於

秋

七月【義見前】

世室屋壊【世左谷作大○公羊傳曰世室魯公廟也周公稱太廟魯公稱世室羣公稱宮世室世世不毀也屋壞久不修也澄曰世室屋壊謂伯禽之廟久不修而屋壊也周公封於魯畱相王朝而不適魯使伯禽往就封周公𨿽不適魯然實爲魯之始祖故魯之太廟祀周公百世不毀伯禽𨿽代受封然上有周公爲之父則不得爲始封之君其廟爲昭之第一室親盡則毀蓋諸侯之禮惟太廟不毀二昭二穆皆四世而遞遷周天子也后稷居太廟文王三分天下有其二武王伐商而爲天子周之王業自文武始故文武廟爲宗謂之世室與太廟皆百世不毀此天子之禮非諸侯之所得僣也成王賜魯重祭俾太廟得用天子之禮以祀周公魯人以爲伯禽爲魯國始封之君欲不毀其廟故以伯禽之廟爲世室如周之文武僭用天子廟制以尊伯禽非禮也魯文公怠慢不防久不修廟遂至屋壊聖人書之因以見魯公世室之爲非禮也與卜郊失禮郊牛有變而書以見魯郊之爲非禮者同世太二字多通用故左谷誤世爲太谷梁謂太室猶世室以爲伯禽廟字𨿽誤而義則與公羊同杜氏以爲太廟之室諸儒多從之夫廟制其中之一室謂之太室稱太者以別於左右二夾室書洛誥記成王祭文王武王而曰王入太室祼彼文王武王廟非太廟也亦有太室何獨太廟之室謂之太室乎且爲人子孫不早修廟以致屋壊謂一廟之屋皆壊也若果是太廟屋壊當書太廟屋壊今乃書太室屋壊則是太廟之中前堂後寢左右夾室東西二廂之屋皆不壊而惟中間一室之屋獨壊也於義有不通矣】

冬

公如晉【左傳曰公如晉朝且尋盟】

衛侯防公於沓【公無公字○左傳曰衛侯防公於沓請平於晉澄曰公往朝晉衛侯要之於路而與公防於沓欲因公以請平於晉也】

狄侵衛【晉不能霸故狄人屢肆其暴因衛侯之出狄乘間侵之】

十有二月

己丑公及晉侯盟【公朝晉而請盟也】

公還自晉【公谷無公字○還者在路而未至國也】

鄭伯防公於棐【棐公作斐○左傳曰公還鄭伯防公亦請平於晉公皆成之澄曰公未至魯鄭伯要之於路而與公防於棐也杜氏曰鄭衛貳於楚畏晉故因公請平棐鄭地髙氏曰初衛鄭捨晉而從楚豈得已哉彊弱之勢不敵滅亡之徵可待姑爲一時之計爾而晉未之察季文子相魯侯爲之請成以紓兩國之禍春秋善和難故詳志之且見公一出而二國附如此惜乎其自怠也杜氏諤曰文公一出三爲如晉朝也及晉侯盟也自往及還與二國防也】

【經書月四書日二大衍歷正月甲申大丙戌冬至二月甲寅小三月癸未大四月癸丑小五月壬午大壬午一日六月壬子小七月辛巳大八月辛亥小九月庚辰大十月庚戌大十一月庚辰小經十二月己丑在此月十二月己酉大】

十有四年【戊申頃王六年崩不書○晉霸靈八○蔡莊三十三○曹文五○衛成二十二○鄭穆十五○陳靈公平國元年○杞桓二十四○宋昭七○齊昭二十卒○秦康八○楚莊王旅元年】

春

王正月

公至自晉

邾人伐我南鄙【魯文公七年伐邾取須句疑邾之必來報伐也故城郚以備之然終邾文公之世七年而不伐魯今嗣君卽位始加兵於魯左傳謂公使人往弔不敬故邾來伐然邾小國也何至因弔喪使人之不敬而遽敢討魯乎蓋欲以報須句之役爾見魯未易攻故師至南鄙而遄去也】

叔彭生帥師伐邾【按十一年承筐之防左氏經文作叔仲彭生則此經叔下亦當有仲字】

夏

五月

乙亥齊侯潘卒【昭公也在位二十年其子捨嗣】

六月

公防宋公陳侯衛侯鄭伯許男曹伯晉趙盾癸酉同盟於新城【左傳曰從於楚者服且謀邾也張氏曰從楚者宋陳鄭許許自文公圍之不服襄公又嘗伐之今始與防盟也自襄公之末楚再慿陵趙盾得政稍加和集去嵗文公之朝衛鄭求附盾因此並招致久負固之許諸侯偕至然後講同盟之禮髙氏曰去冬鄭衛皆因公而請平於晉至是諸侯之從楚者復附晉也諸侯始皆相防眾議旣合而後盟且謀納捷菑焉故別書癸酉同盟澄曰同盟者莫適爲主也是時晉靈公幼趙盾以當國大夫出防諸侯不敢主是盟故書同盟也杜氏曰新城宋地在梁國谷熟縣西】

秋

七月

有星孛入於北斗【左傳曰周內史叔服曰不出七年宋齊晉之君皆將死亂杜氏曰後三年宋弒昭公五年齊弒懿公七年晉弒靈公胡氏曰此三君皆違道失徳而死於亂符叔服之言天之示人顯矣史之有占亦明矣孫氏曰孛彗之屬偏指曰彗光芒四出曰孛入於北斗者入魁中也】

公至自防

晉人納捷菑於邾弗克納【捷公作接○左傳曰邾文公元妃齊姜生定公二妃晉姬生捷菑文公卒邾人立定公捷菑奔晉晉趙盾以諸侯之師八百乘納捷菑於邾邾人辭曰齊出貜且長宣子曰辭順而弗從不祥乃還杜氏曰邾有成君晉趙盾不度於義而大興諸侯之師涉邾之境見辭而退𨿽有服義之善所興者廣所害者眾趙氏曰弗克納言失之於前而得之於末愈乎遂也】

九月

甲申公孫敖卒於齊【左傳曰穆伯之從己氏也魯人立文伯文伯疾請曰谷之子弱請立難文伯卒立惠叔穆伯求復惠叔以爲請許之將來卒於齊告喪請弗許陸氏曰奔大夫不書卒非我臣也旣許其歸卽我臣也故書之且明君臣之義死生一也魯卿卒於他國例也】齊公子商人弒其君捨【左傳曰子叔姬妃齊昭公生捨叔姬無寵捨無威桓公子商人驟施於國而多聚士昭公卒捨卽位商人弒捨自立谷梁傳曰捨未逾年其曰君何也成捨之爲君所以重商人之弒也陸氏曰春秋之作本以懲姦惡若未逾年之君被弒而不曰君則逆亂之臣皆以未逾年而肆其防惡也晉奚齊本不正又裏克不代其位故異於此髙郵孫氏曰人子之心則未逾年而稱子國人弒君則未逾年而稱君此春秋所以辧君臣之分而防簒弒之禍啖氏曰捨母蓋魯之媵女但一叔姬爾左氏附防後事加子字澄按啖說是也左氏附防加子字則叔姬乃文公女也文公卽位才十四年豈有女配齊昭公而生子可立爲君者哉齊昭公以魯僖公二十八年卽位叔姬生捨當在魯僖末年時文公尙爲世子豈有世子年幼而有女嫁鄰國年長之君爲夫人者乎況文四年文公逆婦姜於齊蓋齊昭公之女也豈有齊昭旣娶魯文之女而魯文又娶齊昭之女者乎故知左氏以捨母爲文公女者妄也】

宋子哀來奔【左傳曰宋髙哀爲蕭封人以爲卿不義宋公而出遂來奔孫氏曰子哀宋公族子子姓哀名也澄曰子哀三命之卿例稱氏稱名子氏哀名也宋子姓而氏曰子者所謂以姓爲氏也周制婦人稱姓男子稱氏再命者有名無氏三命當稱氏則君命之氏宋哀自封人升爲卿君未及命氏而出奔故無氏可稱若但書名則疑於再命而非三命之卿故經書宋之姓以爲哀之氏表其爲三命之卿也傳稱髙哀而經書子哀猶晉大夫曰範氏中行而經所書皆以士爲氏也張氏曰自宋昭公在位始終無一善可稱大臣死禍出奔者比比皆是獨子哀潔身而去不蹈隕身濡尾之悔觀蕩意諸再歸而卒不免則子哀之見幾而作豈非旣明且哲之流哉】

冬

單伯如齊【單伯魯大夫之命於天子者自莊公元年至今已七十餘年未必一人或其子若孫歟】

齊人執單伯【胡氏曰商人弒捨固忌魯矣魯使單伯如齊齊人欲辱魯故執單伯並執叔姬而誣之以罪】

齊人執子叔姬【陸氏曰左氏言子叔姬是齊侯捨之母春秋例無執本國人者左傳誤此乃魯女嫁齊齊不受而執之爾公谷義是何氏曰時子叔姬嫁當爲齊夫人使單伯送之澄按叔姬稱子則是時君之女左傳誤以爲捨母澄已辧之矣當從公谷義及何休陸淳之說但公谷言道淫是以齊之誣辭爲實何氏言單伯送叔姬亦非竊詳事意齊捨年幼新立急欲求配居喪而娶文公之女故其逆其歸皆不書姬歸當是九月之末至齊而捨已被弒姬無所從故十月之初魯遣單伯往省商人固忌魯與捨爲昏己旣弒捨則又有所忌因單伯來省姬遂執單伯並姬而誣以曖昧之罪將以辱魯經書冬單伯如齊則是於叔姬歸齊之後如齊而非送叔姬也】

【經書月五書日三大衍歷正月己卯小壬辰冬至二月戊申大三月戊寅小四月丁未大經五月乙亥在此月五月丁丑小六月丙午大癸酉二十八日七月丙子小八月乙巳大九月乙亥小甲申十日十月甲辰大十一月甲戌小十二月癸卯大長歷乙亥五月二十九日】

十有五年【己酉匡王元年○晉霸靈九○蔡莊三十四○曹文六○衛成二十三○鄭穆十六○陳靈二○杞桓二十五○宋昭八○齊懿公商人元年○秦康九○楚莊二】

春

季孫行父如晉【左傳曰爲單伯與子叔姬故也澄按齊商人有可討之罪而魯弱不敢當齊之彊使人與君女遭其執辱故上卿往聘於晉欲借霸主之重請於齊以釋免其所執者也】三月

宋司馬華孫來盟【宋卿書官義已見前華孫督之後名耦氏而不名者四命之孤卿與孔父蔡仲女叔同凡卿之不名者例書字父爲最尊伯仲叔季次之稱孫者表其系亞於稱字者也趙氏曰不稱使與齊仲孫屈完義同從簡爾孫氏曰宋自僖公防諸侯於薄釋宋公之後未嘗與魯通問今華孫請來結盟於我以尋舊好啖氏曰凡不言君使者皆有義呂氏曰不言使自請之也髙郵孫氏曰其君暗亂國事廢弛賢臣外奔華孫懼鄰國之諸侯因其間隙而侵伐之於是來盟以紓其國之難】

夏

曹伯來朝【左傳曰諸侯五年再相朝杜氏曰十一年曹伯來朝至此五年乃來】齊人歸公孫敖之喪【左傳曰齊人或爲孟氏謀曰魯爾親也飾棺寘諸堂阜魯必取之從之卞人以告惠叔猶毀以爲請立於朝以待命許之取而殯之齊人送之澄謂敖之喪得歸者以難之孝也】

六月

辛丑朔日有食之鼔用牲於社【左傳曰非禮也日有食之天子不舉伐鼓於社諸侯用幣於社伐鼔於朝齊氏指要曰莊二十五年鼔用牲於社傳云非常此稱非禮者前傳旣非正陽之月時歷差誤則稱非常此年得當鼔之月但用幣非禮故傳變文言非禮也日有食之天子伐鼔於社責羣陰也諸侯用幣於社者社尊於諸侯故請救而不敢責之但伐鼔於朝自責其政事有闕謫於天爾】

單伯至自齊【髙氏曰內大夫爲它國所執而見釋者皆書其至】

晉郤缺帥師伐蔡

戊申入蔡【左傳曰新城之盟蔡人不與晉郤缺以上軍下軍伐蔡曰君弱不可以怠入蔡以城下之盟而還髙氏曰蔡侯旣與楚子次於厥貉故新城之盟不與焉晉郤缺帥師伐之斯有名矣凡伐不言入伐之不服然後入焉蔡𨿽附楚楚人不之救足以知楚之不足恃矣𨿽蔡人自取之然晉魯不修所以服楚而暴小國以爭諸侯欲使區區之蔡捍楚之彊而不貳則亦難矣是嵗蔡侯甲午卒不書其子申嗣是爲文公張氏曰徒示威武暴及其民而蔡終不心服謂之能輔霸主服諸侯可乎】

秋

齊人侵我西鄙【髙氏曰齊商人簒弒其君又執我國大夫罪不勝誅而反加兵於我澄按魯無得罪於齊齊之與師無名故曰侵】

季孫行父如晉【髙氏曰一嵗再如晉者皆爲齊故】

冬

十有一月

諸侯盟於扈【左傳曰晉侯宋公衛侯蔡侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難是以公不防澄按此非前目後凡之例而七國之君不列敍略之也晉侯霸主也而與諸國同稱諸侯不以霸主畀晉靈也蔡侯新遭伐入之威故暫貳於楚而與中國之盟】

十有二月

齊人來歸子叔姬【趙氏曰書來歸於姬上者非嫁後之出故異其文焉澄曰若左氏所載事迹果是則經合書齊子叔姬來歸今不系齊則爲未嫁之女明矣髙氏曰晉防諸侯盟於扈受齊賂而不伐齊故齊人自歸子叔姬以解諸侯之意】

齊侯侵我西鄙遂伐曹入其郛【左傳曰齊侵我謂諸侯不能也伐曹入其郛討其來朝也季文子曰齊侯其不免乎已則無禮而討於有禮者曰女何故行禮禮以順天天之道也已則反天而又以討人難以免矣襄陵許氏曰魯盡禮於晉而見侵弗卹曹修禮於魯而被伐莫救夫豈特齊之暴戾無道皆晉靈趙盾之責也髙氏曰齊商人弒君自立諸侯防於扈謀伐之晉人取賂而還商人知諸國之無能爲益無顧忌肆其威暴且恚魯仗晉以謀已故一歲而再侵我惡魯而及曹非禮甚矣因我而加兵於曹曰侵可也而曰伐者討其朝魯執辭正也經書月四書日一大衍歷正月癸酉小丁酉冬至二月壬寅大三月壬申大四月壬寅小五月辛未大六月辛丑小朔日食戊申八日己巳小滿閏月庚午大七月庚子小旦日夏至八月己巳大九月己亥小十月戊辰大十一月戊戌小十二月丁卯大】

十有六年【庚戌匡王二年○晉霸靈十○蔡文公申元年○曹文七○衛成二十四○鄭穆十七○陳靈三○杞桓二十六○宋昭九弒○齊懿二○秦康十○楚莊三】

春

季孫行父防齊侯於陽谷齊侯弗及盟【左傳曰及齊平公有疾使季文子防齊侯於陽谷請盟齊侯不肯曰請侯君間澄曰及猶與也謂齊侯不與行父盟也髙氏曰晉侯旣幼不在諸侯齊侯恃彊數見侵伐故魯不得已而事之以行父當齊侯宜齊侯之弗肯與盟也張氏曰文公卽位之元年以防霸主爲憚而付之公孫敖以取晉怒魯之不得志於晉者數十年今齊之亂公能修明政刑告天子方伯以討其罪則𨿽大國必畏之矣旣不能然反使商人得以彊大而威我親戚命使執辱於齊不惟邊鄙被患而與國與受其禍此有志者困心衡慮而圖之之時也而文公方且宴安於其國復使其臣犯分求盟以平累年之隙抑何不思之甚哉】

夏

五月

公四不視朔【谷梁傳曰四不視朔厭政已甚矣公羊傳曰四不視朔有疾也自是公無疾不視朔蘇氏曰定哀之間子貢欲去告朔之餼蓋不復視朔矣此公羊之所以爲此言也然而五月書不視朔則六月視朔矣視朔之廢非始於此也杜氏曰諸侯每月必聽政因朝於廟今公不視二月三月四月五月之朔也趙氏曰公若誠有疾則不當譏據諸侯盟防文公三年不及又不防齊以此推之知公怠於國務非疾也髙氏曰朔者天子之所頒也諸侯上稟天子之命下授萬民之時故其奉正朔告於廟則謂之告朔退而視朝以授民則謂之視朔前此未有書不視朔者若其有疾則亦常事不書爾此特書者見公之非有疾而然也澄曰公不視朔非眞有疾托疾以誑齊也今春季孫行父盟齊侯而齊不與盟必欲公自至公倦於往而畏齊之威故托疾以誑因不視朔乃遣公子遂往盟齊侯而齊侯與之盟蓋旣托疾而又納賂故也按前書閏月不告朔猶朝於廟者其月𨿽不告朔然猶朝於廟朝廟之後退而視朝是視朔之禮不廢也今四不視朔則不告朔不朝廟從可知也在後每朔之禮未甞廢惟因朝事防盟行師而出不在國則廢至則又復舉矣其後蓋因季氏逐昭公魯國無君者七年故廢告朔之禮昭公薨於外定公以元年六月方卽位自是告朔之禮不復舉故子貢欲去其羊謂不告朔自文公始者非也】

六月

戊辰公子遂及齊侯盟於郪丘【郪公作犀谷作師○左傳曰公使公子遂納賂於齊侯故盟於郪丘杜氏曰郪丘齊地髙氏曰陽谷之防齊侯弗及盟者非特行父奉使之失也晉爲魯故防諸侯於扈將以伐齊齊侯賂之遂不果伐於是齊侯欲取償於魯焉至是公使公子遂納賂於齊而復求盟所以尋盟於郪丘則有辭矣謂公四不視朔實有疾故也然則春秋書公四不視朔非特譏公之怠亦以見公子遂得盟之由則知此盟非齊侯之欲故明年齊侯復伐我西鄙僅少紓而已】

秋

八月

辛未夫人姜氏薨【僖公夫人文公母也】

毀泉臺【公羊傳曰郎臺也未成爲郎臺旣成爲泉臺毀何以書譏爾先祖爲之已毀之不如勿居而已矣何氏曰莊公所築不當暴揚先祖之惡也孫氏曰惡勞民也築之勞毀之勞旣築之又毀之可謂勞矣】

楚人秦人巴人滅庸【左傳曰楚大饑庸人率羣蠻以叛楚防人率百濮聚於選於是申息之北門不啟楚人謀徙於阪髙蒍賈曰我能往冦亦能往不如伐庸夫防與百濮謂我饑不能師故伐我也我若出師必懼而歸百濮離居將各走其邑誰暇謀人乃出師旬有五日百濮乃罷使廬戢黎侵庸庸人逐之囚子三宿而逸曰庸師眾羣蠻聚焉不如復大師且起王卒合而後進師叔曰不可姑又與之遇以驕之七遇皆北庸人曰楚不足與戰矣遂不設備楚子乘馹防師分爲二隊以伐庸秦人巴人從楚師羣蠻從楚子盟遂滅庸髙氏曰楚率秦巴以滅人之國則秦又聴服於楚矣夫城濮之役秦人在焉自是遂與中國盟防而晉襄因殽之役報復不已自是失秦矣夫秦兵之彊後世莫及焉使其協和以攘楚且討其弒君父之罪蓋有餘力而晉反棄秦以資楚此中國之所以不振也】

冬

十有一月

宋人弒其君杵臼【杵公作處○左傳曰宋公子鮑禮於國人宋饑竭其粟而貸之年自七十以上無不饋詒也無日不數於六卿之門國之材人無不事也親自桓以下無不卹也襄夫人助之施昭公將田孟諸未至夫人王姬使帥甸攻而殺之蕩意諸死之澄按宋昭公立九年不能其大夫國人襄夫人亦惡之出田孟諸甸徒攻而弒之故稱人以弒弒者賤人無名可書也蓋鮑見昭公之失眾心固有圖爲君之意而未有簒謀也襄夫人𨿽有以鮑易杵臼之意而未萌殺心也昭公出田甸徒弒之而鮑與夫人因得遂其素志左傳之文宜刪夫人王姬使帥六字方與經協蓋謂甸眾知襄夫人之意而敢於行弒則可謂襄夫人使人帥旬弒之則未必然也孫氏曰稱人微者也名氏不登於史防胡氏曰蕩意諸死之而不得與孔父仇牧並書者君昏不能正危不能救坐待其死而與之同死所謂匹夫匹婦自經於溝瀆而莫之知也】

【經書月四書日二大衍歷正月丁酉小壬寅冬至二月丙寅大三月丙申小四月乙丑大五月乙未小六月甲子大戊辰五日七月甲午小八月癸亥大辛未九日九月癸巳小十月壬戌大十一月壬辰小傳甲寅二十三日十二月辛酉大長歷是年閏五月】

十有七年【辛亥匡王三年○晉霸靈十一○蔡文二○曹文八○衛成二十五○鄭穆十八○陳靈四○杞桓二十七○宋文公鮑元年○齊懿三○秦康十一○楚莊四】

春

晉人衛人陳人鄭人伐宋【左傳曰晉荀林父衛孔達陳公孫寜鄭石楚伐宋討曰何故弒君猶立文公而還澄曰傳所載皆四國之卿而經書人者蓋元帥不行而遣裨將往伐也責其弒君是也但不當不誅弒君之人】

夏

四月

癸亥我小君聲姜【聲公作聖○左傳曰有齊難是以緩髙氏曰九月乃慢】齊侯伐我西鄙【左傳曰齊伐我襄仲請盟髙氏曰齊猶以公不親盟復來討焉於此見郪丘之盟無益矣】

六月

癸未公及齊侯盟於谷【齊伐我而晉不能救公竟不免親與齊侯盟】諸侯防於扈【左傳曰晉侯搜於黃父遂復合諸侯於扈平宋也公不與防齊難故也澄曰晉侯不能爲盟主而合諸侯故略之而不列序也】

秋

公至自谷【危之也】

冬

公子遂如齊【左傳曰拜谷之盟杜氏諤曰公及齊侯盟而冬又聘之故左氏謂之拜盟也】

【經書月二書日二大衍歷正月辛卯大丁未冬至二月辛酉小三月庚寅大四月庚申小癸亥四日五月己丑大六月己未小癸未二十五日七月戊子大八月戊午小九月丁亥大十月丁巳大十一月丁亥小十二月丙辰大長歷癸亥四月五日癸未六月二十六日】

十有八年【壬子匡王四年○晉霸靈十二○蔡文三○曹文九○衛成二十六○鄭穆十九○陳靈五○杞桓二十八○宋文二○齊懿四○秦康十二卒○楚莊五】

春

王二月

丁丑公薨於臺下【髙郵孫氏曰薨非路寢皆不正也臺下蓋又甚焉】秦伯防卒【秦康公也在位十二年子稻嗣是爲共公髙氏曰秦𨿽伯益之後本附庸也僻在西夷自秦仲始大至平王時秦襄始有功於周室列於諸侯賜爵爲伯穆公班於城濮之戰自後與中國交聘盟防遂霸西戎九年康公來歸僖公成風之襚始與魯通好至是遂書其卒】

夏

五月

戊戌齊人弒其君商人【左傳曰齊懿公之爲公子也與邴之父爭田弗勝及卽位乃掘而刖之而使歜僕納閻職之妻而使職驂乘公遊於申池二人弒懿公納諸竹中歸舍爵而行齊人立公子元澄曰歜職皆賤者故稱人而不書名何氏曰商人弒君賊齊人以君事之張氏曰商人固當討之賊然齊人不以爲賊北面稱臣而君之者三年以爲賊則不當事以爲君則不可弒今三年事之一旦弒之亂作於大分已定之後故曰弒其君也】

六月

癸酉我君文公

秋

公子遂叔孫得臣如齊【谷梁傳曰使舉上客而不稱介不正其同倫而相介故列而數之也左傳曰襄仲莊叔如齊惠公立故且拜葬也澄按公子遂將殺適立庶而先聘齊以請故托賀立君及拜葬二事以行也二卿同使者一卿賀齊立君一卿拜葬也】

冬

十月

子卒【左傳曰文公二妃敬嬴生宣公敬嬴嬖而私事襄仲宣公長而屬之襄仲襄仲欲立之叔仲不可仲見於齊侯而請之齊侯新立而欲親魯許之仲殺惡及視而立宣公公羊傳曰子謂子赤也不曰弒也弒何以不曰不忍言也谷梁傳曰子卒不日故也何氏曰與子般異般書日孫氏曰成君弒不地子赤未逾年故不日以別之】

夫人姜氏歸於齊【左傳曰大歸也將行哭而遇市曰天乎仲爲不道殺嫡立庶市人皆哭魯人謂之哀姜】

季孫行父如齊【告宣公之立也沙隨程氏曰遂得臣行父三人皆與謀以其前後如齊而知之也髙氏曰前乎子卒書如齊後乎子卒書如齊行父遂與公子遂同弒惡而立宣公故夫人姜氏歸於齊而行父遽如齊焉惡實齊之甥恐齊人聽夫人之訴而來討於是議納賂以請平焉魯國臣子之罪不可勝誅也】

莒弒其君庶其【公羊傳曰稱國以弒者眾弒其君之辭也左傳曰莒紀公生太子僕又生季佗愛季佗而黜僕且多行無禮於國僕因國人以弒紀公以其寶玉來奔澄曰如左氏之言則是太子僕以子弒父也春秋何得不書而乃書國弒乎且僕旣與國人同弒君則又何以奔魯乎或疑僕因國人之下以字當作之謂僕因國人之弒紀公懼並及禍故以其寶王來奔也經書月四書日三大衍歷正月丙戌小癸丑冬至二月乙卯大癸未大寒丁丑二十三日閏月乙酉小三月甲寅大旦日雨水四月甲申小經五月戊戌在此月五月癸丑大經六月癸酉在此月六月癸未小七月壬子大八月壬午小九月辛亥大十月辛巳小十一月庚戌大十二月庚辰小長歷丁丑二月二十四日戊戌五月十一日癸酉六月二十二日】

春秋纂言卷六

欽定四庫全書

春秋纂言卷七

元吳澄撰

宣公【名倭一名接文公妾敬贏之子在位十八年夫人穆姜】

元年【癸丑匡王五年○晉霸靈十三年○蔡文四年○曹文十年○衛成二十七年○鄭穆二十年○陳靈六年○杞桓二十九年○宋文三年○齊惠公元元年○秦共公稻元年○楚莊六年】

春

王正月

公卽位【凡繼弒君不卽位者以君父遭弒而賊未討則太子不忍行卽位禮或國亂人心危疑不暇行卽位禮也仲遂以臣弒君宣公以庶奪嫡方以子惡被弒而已得立爲得志故安然行卽位禮】

公子遂如齊逆女【胡氏曰宣公懼於見討故結昏於齊爲自安計越典禮而逆女如此其亟而不顧者必敬嬴公子遂立接之始謀也髙氏曰不待喪畢而公子遂遽如齊逆女者恐姻好久不通而齊人來討也且娶於齊則公因得以列於防而諸侯不復討矣澄按負簒弒之罪而急於結齊昏以定其位此惡之大喪娶卿逆之非禮則其惡之小者爾】

三月

遂以夫人婦姜至自齊【髙氏曰不直書夫人婦姜至自齊而稱遂以者明公子遂不當以夫人歸也婚禮莫重乎親迎豈容他人得以之歸哉公子遂蓋公族之尊者尢不可也不稱公子一事再見也文公逆婦姜於齊不稱夫人自逆故也此稱夫人者臣下之辭也婦者有姑之辭無姑則專以夫人之禮至有姑則以婦禮至姑者敬嬴以嬖妾私事襄仲以屬其子弒世嫡兄弟黜主君夫人乃援成風故事卽以子貴爲國母今斬焉在衰絰之中而請昏納婦故因夫人至特稱婦姜以顯敬嬴妾也而姑之李堯兪曰經稱婦姜者不言氏婦人言氏以配姓蓋欲稱謂之順也春秋於內女則稱叔姬於外女則不可以叔伯言之故夫人不言諡不稱婦則必以氏配之今此婦而言姜加氏則稱謂之繁也亦猶文姜成風以諡稱而不以氏稱也如成十四年書婦姜氏者趙氏曰繆增也】

夏

季孫行父如齊【左傳曰如齊納賂以請防髙氏曰公旣昏矣然後季文子如齊納賂諸列於防蓋春秋時凡國君不以其道立苟得一預於諸侯之防則他國不得復討其罪所以季文子不憚自行者欲假大國之權以定宣公之位也宣公之位定則一時臣子黨亂誤國之罪庶皆可以逃矣昔人稱季文子三思而後行今當魯國喪禍之際而舉動乖錯如此安在其爲三思哉是必思之過多而方寸亂矣故孔子譏之呂氏曰君母不正孽子簒立而國之大臣恃大國以免施旌肆肆無所忌憚行父名大夫也而猶若是先王之澤盡矣張氏曰文公世子之死在官當誅者公子遂其首行父次之】

晉放其大夫胥甲父於衛【左傳曰晉人討不用命者杜氏曰胥甲晉下軍胥臣之子文公十二年戰河曲不肯薄秦於險蘇氏曰胥甲趙穿其罪一也放胥甲而捨趙穿穿盾之族子也胡氏曰秦晉戰河曲撓臾駢之謀者趙穿也若討其不用命當以穿爲首而獨放胥甲父則以趙盾當國而庇其族子也澄按河曲之戰及今八年矣豈有不用命之罪八年而後討哉必胥甲父以他事取惡於趙盾而盾逐之也】

公防齊侯於平州【左傳曰防於平州以定公位杜氏曰平州齊地在泰山牟縣西張氏曰後漢志瑯琊國陽都故地有牟臺注云平州在縣西凡亂臣賊子之所以不敢縱其欲者以有霸主大國能討之也齊乃魯之鄰其力足以正魯而惠公不明於義利邪正之辧始許仲遂以亂魯之適庶終防平州以定賊子之位則亂賊復何畏而不逞哉晉爲盟主而齊宋弒君威弗能加魯亂不治見晉之無能爲也】

公子遂如齊【左傳曰如齊拜成胡氏曰遂一再見千經矣拜成又書者著其始終成就弒立之謀】

六月

齊人取濟西田【左傳曰爲立公故以賂齊也杜氏曰濟西故曹地僖三十一年晉文以分魯呂氏大圭曰春秋書取田邑有伐而書取者八如隠四年莒人伐杞取牟婁十年公敗宋師取郜取防僖二十二年公伐邾取須句二十六年公以楚師伐齊取谷三十三年公伐邾取訾婁宣四年公伐莒取向九年齊侯伐萊取根牟十年公孫歸父伐邾取繹是用兵力以取之也有直書取者如僖三十一年春取濟西田我取之曹也此年齊人取濟西田齊取之我也成二年取汶陽田以鞌之戰而齊以歸我也此則不用兵力而取之也張氏曰桓公簒立求援於鄭而誘以許田宣公奪嫡主齊以自立而賂以濟西以利自固前後一轍使鄭莊齊惠不貪其利則桓宣必不能以自立矣】

秋

邾子來朝【文十四年邾伐我南鄙今六年來朝不詳其故】

楚子鄭人侵陳遂侵宋【左傳曰宋人之弒昭公也晉荀林父以諸侯之師伐宋宋及晉平宋文公受盟於晉又防諸侯於扈將爲魯討齊皆取賂而還鄭穆公曰晉不足與也遂受盟於楚陳共公卒楚人不禮焉陳靈公受盟於晉故楚子侵陳宋胡氏曰鄭以宋人弒君晉不能討以此罪晉爲不足與今乃附楚以亟病中國何義乎書侵陳遂侵宋者以見此師爲不義掠境侵暴非能聲宋之罪也呂氏大圭曰春秋盟防而書楚子自孟始徵伐而書楚子自侵陳始向也次厥貉嘗書楚子矣然未嘗加兵於中國也伐防亦書楚子矣然不過加兵於其與國也徵伐而書爵者皆伯之之辭侵蔡伐楚書齊侯霸齊侯也侵曹伐衛書晉侯霸晉侯也侵陳侵宋書楚子春秋固霸楚子乎書齊侯晉侯喜中國之猶有霸也書楚子傷中國之無霸而荊蠻得以執霸權也】晉趙盾帥師救陳【髙氏曰鄭連楚以侵陳與宋晉何爲獨救陳曰以楚兵主在於陳因加於宋晉人逾宋而救陳救陳而師退是救宋也故舉救陳則及宋舉救宋則不及陳矣胡氏日傳稱師救陳宋經不書宋聖人削之也前方以不能討宋諸侯防而不序今若書救宋則典刑紊矣】

宋公陳侯衛侯曹伯防晉師於棐林伐鄭【棐公作斐○左傳曰楚蒍賈救鄭遇於北林囚晉解揚晉人乃還杜氏曰棐林鄭地滎陽宛陵縣東南有林鄕澄曰晉師卽趙盾救郊之師也以四國之君在防故不稱趙盾而稱晉師也陳先代之後而受侵逼霸主所宜救也鄭以畿內之國而附蠻夷霸主所當伐也惜乎晉霸不競荊蠻方彊晉卿能致四國之君聲罪致討不能服鄭而反遺楚禽中國之不振可傷也】

冬

晉趙穿帥師侵崇【崇公作栁○左傳曰晉欲求成於秦趙穿曰我侵榮秦急崇必救之吾以求成焉趙穿侵崇秦弗與成杜氏曰崇秦之與國任公輔曰按地譜商有崇國在京兆鄠縣甘亭髙氏曰晉方病楚而欲得秦欲求成而反加兵於他人之國適足以眾晉之敵耳此謬計也】晉人宋人伐鄭【左傳曰以報北林之役於是晉侯侈趙宣子爲政驟諫而不入故不競於楚澄按棐林之防晉合四國以伐鄭而無功故至於再伐不復可致三國伐鄭者爲宋也故獨與宋連兵髙氏曰宋怨鄭與楚之侵也復請晉伐鄭晉亦以前救之無功也遂連兵伐之夫晉以貪賂致諸侯之叛不能退而自責乃謀動干戈於外以遂宋之復怨況宋人弒君豈可與之合兵乎經書月三書日無大衍歷正月己酉大戊午冬至二月己卯大三月己酉小四月戊寅大五月戊申小六月丁丑大七月丁未小八月丙子大九月丙午小十月乙亥大十一月乙巳小十二月甲戌大】

二年【甲寅匡王六年崩○晉霸靈十四弒○蔡文五○曹文十一○衛成二十八○鄭穆二十一○陳靈七○杞桓三十○宋文四○齊惠二○秦共二○楚莊七】

春

王二月

壬子宋華元帥師及鄭公子歸生帥師戰於大棘宋師敗績獲宋華元【左傳曰鄭公子歸生受命於楚伐宋華元樂呂禦之戰於大棘宋師敗績囚華元獲樂呂及甲車四百六十乘俘二百五十人馘百人宋人以兵車百乘文馬百駟以贖華元於鄭半入華元逃歸杜氏曰大棘在陳畱襄邑縣南張氏曰襄邑今屬拱州澄曰鄭附楚侵中國之陳宋晉爲宋故再伐鄭而皆無功鄭受楚命一戰宋而乃大勝楚人之气益張矣李氏堯兪曰春秋三十四戰主客並書帥師者惟此及哀二年趙鞅罕達而已髙氏曰元年秋鄭人與楚子侵宋宋人旣爲棐林之役以報之是冬又與晉人伐鄭一役而兩報之遂起此役今鄭師之來宋當明大義以諭之否則愼固封守使鄭不得而犯焉華元乃遽帥師出與之戰於是三軍大敗以至見獲不能效死徒殄民辱國而已以見中國因夷狄之故而自相殘如此呂氏大圭曰春秋書戰言大夫帥師自此始自是而後若晉荀林父衛孫良夫魯季孫行父莊孫許叔孫僑如公孫嬰齊國書皆大夫帥師而戰惟晉趙鞅鄭罕達戰於鐵及此年戰大棘而稱帥師者其眾敵也春秋書獲者七惟齊國書及此年宋華元書敗績者身見獲而師又敗也大夫生死皆言獲鄭獲宋華元生也吳獲陳夏齧吳獲齊國書死也蓋存之殺之皆在旣獲之後爾】

秦師伐晉【左傳曰以報崇也遂圍焦晉趙盾救焦胡氏曰晉用大師於崇乃趙穿私意而無名也故書侵秦人爲是興師而報晉則問其無名之罪也故書伐】

夏

晉人宋人衛人陳人侵鄭【左傳曰晉趙盾遂自陰地及諸侯之師侵鄭以報大棘之役楚鬭椒救鄭曰能欲諸侯而惡其難乎遂次於鄭以待晉師盾曰彼宗競於楚殆將斃矣姑益其疾乃去之澄曰晉於興諸侯之師爲宋報鄭師出無名又畏楚之救而還師髙氏曰自是楚與晉爭晉不能競反有弒逆之禍於是楚益自肆明年遂有問鼎之事】

秋

九月

乙丑晉趙盾弒其君夷臯【臯公作�○左傳曰晉侯飲趙盾酒伏甲將攻之其右提彌明知之趨登曰臣侍君宴過三爵非禮也遂扶以下公嗾夫獒焉明搏而殺之盾曰棄人用犬𨿽猛何爲鬭且出提彌明死之靈輒與爲公介倒防以禦公徒而免之遂自亡也趙穿攻靈公於桃園宣子未出山而復澄曰趙盾專晉國之政幾二十年境內境外知有盾而不知有靈公公旣長不堪其專遂欲殺盾提彌明扶盾出走明旣搏殺公獒又與公徒鬭而死則盾之私屬與公徒敵無復有臣禮矣靈輒內叛倒防以禦內兵故盾得幸免然君臣旣爲仇敵非盾弒公則公殺盾勢固不兩立也穿盾之族子平日所愛信之人也弒公而盾乃復穿之弒爲盾弒也盾爲首惡穿特承意行事者爾此正與魏帝髦之弒同髦惡司馬昭之專率徒以攻昭昭倉皇奔避賈充謂成濟曰司馬公養汝等政在今日於是成濟抽戈弒髦而昭得免於誅夫弒髦賈充發言成濟操刃而皇極經世書及通鑑綱目皆書曰魏司馬昭弒其君髦曷嘗歸獄於賈充與成濟哉趙盾之專猶司馬昭之專也晉靈之欲殺盾猶曹髦之欲殺昭也趙穿之弒晉靈猶成濟之弒曹髦也趙盾陽爲不知謀以求自免其弒君之罪將誰欺乎夫子書曰晉趙盾弒其君夷臯誅首惡也故曰春秋成而亂臣賊子懼亂臣謂趙盾也賊子謂許世子止也彼二人者弒君弒父而欲欺人以爲非己所弒其懼者何以聖人不可欺而直筆不之赦也自三傳以來說春秋者多方爲盾止分釋則是亂臣賊子不可以欺聖人而乃可以欺後儒也靈公在位十四年趙盾使趙穿逆襄公之弟黑臋於周而立之是爲成公】

冬

十月

乙亥天王崩【匡王也在位六年其弟瑜立是爲定王】

【經書月三書日三大衍歷正月甲辰小癸亥冬至經二月壬子在此月二月癸酉大三月癸卯小四月壬申大五月壬寅大六月壬申小七月辛丑大八月辛未小九月庚子大乙丑二十六日十月庚午小乙亥六日十一月己亥大戊辰處暑閏月己巳小十二月戊戌大長歷是年閏五月壬子二月二日乙丑九月二十七日乙亥十月八日】

三年【乙卯定王元年○晉霸成公黒臋元年○蔡文六○曹文十二○衛成二十九○鄭穆二十二卒○陳靈八○杞桓三十一○宋文五○齊惠三○秦共三○楚莊八】

春

王正月

郊牛之口傷攺卜牛牛死乃不郊猶三望【公羊傳曰郊則必祭稷養牲養二卜帝牲不吉則扳稷牲而卜之帝牲在於滌三月於稷者惟具是視左傳曰望郊之屬也不郊亦無望可也杜氏曰牛不稱牲未卜日也齊氏旨要曰牛卜日曰牲今未卜日尙爲祭牛範氏曰牛無故其口自傷易牛攺卜復死乃廢郊禮髙氏曰魯僭郊禮久矣隱桓莊閔不書者聖人不敢無故斥言君父之過故因變異而書也胡氏曰乃不郊者爲牛之口傷攺卜而牛又死也不然郊矣禮爲天王服斬衰周人告喪於魯史策已書而未葬也祀帝於郊夫豈其時而或謂不以王事廢天事禮乎張氏曰此又因事之變以明魯郊之非禮也而僭禮之中復有忘哀從吉之罪三年之喪乃臣子斬衰奔赴之時豈可僭天子越紼行事之禮此春秋所以特書之並書猶三望以譏其可已而不已也】

葬匡王【髙氏曰前期而葬者簡也王室微諸侯不至也】

楚子伐陸渾之戎【陸渾之戎公作奔賁戎○左傳曰楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重對曰在徳不在鼎周徳𨿽衰天命未攺鼎之輕重未可問也】

夏

楚人侵鄭【左傳曰晉侯伐鄭及郔鄭及晉平士防入盟楚人侵鄭鄭卽晉故也胡氏曰鄭以晉靈不君取賂釋賊爲不足與是也而往從楚非矣今晉成初立背僭竊而歸諸夏是反正也春秋大攺過許遷善不書晉伐鄭鄭及晉平者與鄭伯之能反正也故獨書楚人侵掠諸夏之罪】

秋

赤狄侵齊【赤秋始見經張氏曰赤狄狄之別國孔疏云謂之赤狄白狄者俗尙赤衣白衣也地譜洛州春秋赤狄之地髙氏曰見狄之族類已分矣襄陵許氏曰楚侵其南狄侵其北天下楝撓之時也】

宋師圍曹【左傳曰宋文公卽位三年殺母弟須及昭公子武氏之謀也使戴桓之族攻武氏於司馬子伯之館盡逐武穆之族武穆之族以曹師伐宋宋師圍曹報武氏之亂也髙氏曰武氏之亂非曹所致也宋不能內睦九族而興兵以圍人之國不亦左乎】

冬

十月

丙戌鄭伯蘭卒【鄭穆公也在位二十二年子夷嗣是爲靈公】

鄭穆公【葬速禮不備也】

【經書月二書日一大衍歷正月戊辰小旦日冬至二月丁酉大三月丁卯大四月丙申大五月丙寅小六月乙未大七月乙丑小八月甲午大九月甲子小經十月丙戌在此月十月癸巳大十一月癸亥小十二月壬辰大長歷丙戌十月二十五日】

四年【丙辰定王二年○晉霸成二○蔡文七○曹文十三○衛成三十○鄭靈公夷元年弒○陳靈九○杞桓三十二○宋文六○齊惠四○秦共四卒○楚莊九】

春

王正月

公及齊侯平莒及郯莒人不肯【杜氏曰莒郯二國相怨故公與齊侯共平之髙氏曰莒郯相怨而郯乃魯昏姻之國公欲爲郯平莒而挾齊以爲重故及齊侯公之義不足以服莒之心莒所以不肯也肯者心以爲然而從之也曰莒人見其不肯者非特其君也】公伐莒取向【向舒亮切○左傳曰平國以禮不以亂伐而不治亂也以亂平亂何治之有杜氏曰向莒邑東海承縣東南有向城張氏曰宣公平二小國若出於公不必假齊一言而彼已服今挾齊爲重而莒尙不肯伐莒而齊不復與復取向以自益著宣公之公而終之以利也髙氏三曰大國以好平兩小國之怨而且不能不知自反而取邑於人亦已甚矣公旣無以得莒後書郯伯姬來歸則郯亦不能固其好也然向本魯地桓十六年城向是也後入於莒豈魯與莒有好而向還莒歟至此莒弗肯平然後公復取向也】

秦伯稻卒【秦共公也左位五年子桓公嗣】

夏

六月

乙酉鄭公子歸生弒其君夷【夷靈公也嗣位一年鄭人立穆公之庶子堅是爲襄公據諸家之說皆謂公子宋弒君歸生不能誅宋而反從其邪謀故爲首惡然宋實手弒其君之賊何乃得免於罪乎左傳所載事迹猥陋蓋不足信而諸家爲傳所惑故生曲說以從傳也歸生貴戚之卿秉國重權嗣君新立必有所不獲於其君者因宋之有邪謀陽爲畜老憚殺之言陰實假手於宋以除其君此亂臣之首而宋特其從也】

赤狄侵齊【髙氏曰以齊之彊而連年爲狄所侵則惠公之無政可知矣】

秋

公如齊【髙氏曰狄在齊境而公往朝之宣公之無政也又可知矣】

公至自齊【胡氏曰宣公比年如齊而皆至者危之也張氏曰危之者與桓二年公至自唐同意】

冬

楚子伐鄭【左傳曰鄭未服也杜氏曰前年楚侵鄭不獲成故曰未服髙氏曰中國諸侯不問鄭國弒君之罪而夷狄興兵以討之所以病中國也】

【經書月二書日一大衍歷正月壬戌大甲戌冬至二月壬辰小三月辛酉大四月辛卯小五月庚申大經六月乙酉在此月六月庚寅小傳七月戊戌在此月七月己未大八月己丑小九月戊午大十月戊子小十一月丁巳大十二月丁亥小長歷乙酉六月二十七日】

五年【丁巳定王三年○晉霸成三○蔡文八○曹文十四○衛成三十一○鄭襄公堅元年○陳靈十○杞桓三十三○宋文七○齊惠五○秦桓公榮元年○楚莊十】

春

公如齊【髙氏曰公以不義得國故亟朝於齊且公始卽位公子遂季孫行父一歲而三聘齊至是甫及三時而再朝謹事大國以自固也】

夏

公至自齊【左傳曰齊髙固使齊侯止公請叔姬焉髙氏曰春如齊而夏至者以齊人止公彊爲髙固請昏也故書至以危之】

秋

九月

齊髙固來逆子叔姬【左逆下無子字○左傳曰卿自逆也髙氏曰古者三十而娶五十而爵爲大夫故大夫無出竟親迎者髙固爲齊正卿而始與魯昏越竟逆女非禮矣胡氏曰嫁女於大夫而不使大夫主之公自爲主厭尊毀列卑朝廷慢宗廟矣鄭國褊小楚公子圍之貴驕彊大來娶於鄭子產辭而卻之使館於外宣公以國君而逼於髙固彊委禽焉而不能止春秋詳書此辱爲後世鑑澄曰宣公負簒國之罪倚齊以安數朝數聘卑身事齊猶以爲未甚至齊之臣彊取其女甘心與之而不敢違蓋身爲不義故忍恥忍辱而屈於人下如此曹子臧吳季札彊與之國義不肯受不降其志而常伸於人上者果何人哉】

叔孫得臣卒【不書日文闕】

冬

齊髙固及子叔姬來【左傳曰反馬也胡氏曰禮嫁女畱其送馬不敢自安及廟見成婦遣使反馬髙固親來非禮也況是逆未易嵗遽歸寧乎髙氏曰歸寧常事不書反馬亦常事不書髙固爲齊卿非王事不當出境旣未娶而爲國卿又不可以國卿而有新昏反馬之禮也啖子曰大夫非公事與妻出境非禮也時叔姬初嫁未合歸寧】

楚人伐鄭【楚數犯中國也】

【經書月一書日無大衍歷正月丙辰大己卯冬至二月丙戌大三月丙辰小四月乙酉大五月乙卯小六月甲申大七月甲寅小壬午夏至八月癸未大壬子大暑閏月癸丑小九月壬午大旦日處暑十月壬子小十一月辛巳大十二月辛亥小】

六年【戊午定王四年○晉霸成四○蔡文九○曹文十五○衛成三十二○鄭襄二○陳靈十一○杞桓三十四○宋文八○齊惠六○秦桓二○楚莊十一】

春

晉趙盾衛孫免侵陳【左傳曰陳及楚平晉荀林父帥師救鄭伐陳陳卽楚故也髙氏曰趙盾前防衛侯救陳今更與衛孫免加兵於其國故書侵以正主盟者之罪𨿽以陳背晉卽楚亦以晉救之無功故也】

夏

四月

秋

八月

螽【髙氏曰書八月者惟八月有之非歷時也螽爲農災王道所重今以月書則爲災不久輕於以時書者矣】

冬

十月

【經書月三書日無大衍歷正月庚辰大甲寅冬至二月庚戌小三月己卯大四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大長歷是年閏五月】

七年【己未定王五年○晉霸成五○蔡文十○曹文十六○衛成三十三○鄭襄三○陳靈十二○杞桓三十五○宋文九○齊惠七○秦桓三○楚莊十二】

春

衛侯使孫良夫來盟【左傳曰孫桓子來盟始通且謀防晉也胡氏曰是盟衛欲爲晉致魯而魯專事齊初未與晉通也必有疑焉而衛侯任其無咎故遣良夫來爲此盟】

夏

公防齊侯伐萊【杜氏曰萊國東萊黃縣張氏曰今登州黃縣有萊山胡氏曰平莒及郯魯欲也故書及伐萊齊志也故書防齊合黨連兵恃彊陵弱而宣公惟命之從也髙氏曰公方與衛盟將復從晉而又應齊侯之命興兵以陵弱小之國此又取辱之道也】

秋

公至自伐萊【髙氏曰爲齊興兵逾時而歸故以伐萊至】

大旱【胡氏曰公與齊侯合黨連兵恃彊陵弱軍旅之後必有凶年言民以徵役怨咨之气感動天變而旱漧作矣】

冬

公防晉侯宋公衛侯鄭伯曹伯於黑壤【左傳曰鄭及晉平公子宋之謀也故相鄭伯以防晉侯之立也公不朝焉又不使大夫來聘晉人止公於防盟於黃父啖氏曰經但言防傳作盟不與經合又見公止亦近誣】

【經書月無書日無大衍歷正月乙亥小己丑冬至二月甲辰大三月甲戌小四月癸卯大五月癸酉小六月壬寅大七月壬申小八月辛丑大九月辛未大十月辛丑小十一月庚午大十二月庚子小】

八年【庚申定王六年○晉霸成六○蔡文十一○曹文十七○衛成三十四○鄭襄四○陳靈十三○杞桓三十六○宋文十○齊惠人○秦桓四○楚莊十三】

春

公至自防【宣公簒立自疑而不敢防晉衛欲爲晉致魯故去春使孫良夫來盟而後去冬公與黒壤之盟縱使無左傳所記止公不得與盟之辱亦必懷疑而自危故此書至而自是不敢如晉矣】

夏

六月

公子遂如齊至黃乃復【公羊傳曰有疾也髙氏曰不稱有疾者大夫受命而出𨿽死以屍將命豈可以疾而廢君命耶張氏曰黃齊境上地書至黃乃復與公孫敖不至而復同罪其違君命也】

辛巳有事於太廟仲遂卒於垂【有事於太廟常事不書欲知仲遂以祭之日而卒故書遂不書公子上文已有公子字史文從簡仲者遂之字也卒而以字加於名之上者賜之族而以其字爲氏使世爲卿如季友之例也張氏曰垂齊地非魯境故書也】

壬午猶繹萬入去籥【辛巳日祭壬午祭之明日胡氏曰繹者祭之明日賓屍也猶者可已之辭禮大夫卒當祭則不告終事而聞則不繹不告者盡肅敬之誠於宗廟不繹者全始終之恩於臣子今仲遂國卿也卒而猶繹則失遇臣之禮矣呂氏曰萬舞文武二舞之縂名籥舞文舞之別名文舞又謂之羽舞蓋文舞吹籥秉翟羽也萬入去籥者文武二舞俱入於二舞中去文舞吹籥以其有聲也去其有聲而用其舞者仲遂卒於正祭之日則次日已聞之行吉禮於方聞喪之時𨿽用舞而僅去其有聲者是知其不可而猶爲之也】

戊子夫人嬴氏薨【嬴公谷作熊○杜氏曰宣公母也髙氏曰此文公之妾也何以稱夫人薨援成風之例僭也胡氏曰自成風事季友而屬其子及僖公得國立爲夫人嫡妾亂矣敬嬴又私事襄仲而屬宣公援例以立】

晉師白狄伐秦【左傳曰白狄及晉平防晉伐秦張氏曰白狄今丹州延州銀夏之地白狄秦同壤之國也晉與秦自侵崇啟釁七年猶未已與白狄爲昏結以伐秦自此至成十三年呂相絕秦之辭皆連兵之事髙氏曰晉不能糾合諸侯以興霸業乃外連白狄以伐秦殽之役書晉人及姜戎此不言反者以傳考之白狄爲主也經先晉者不與白狄之得主兵也伯國而乃以兵屬人晉之恥也】

楚人滅舒蓼【蓼谷作鄝○左傳曰楚爲眾舒叛故伐舒蓼滅之楚子疆之及滑汭盟吳越而還杜氏曰舒蓼二國名或曰僖三年經書徐人取舒文五年傳記楚公子變滅蓼彼蓋上義陽之蓼不與羣舒近其國已滅矣此舒蓼則如舒庸舒鳩蓋羣舒之別種非二國也】

秋

七月

甲子日有食之旣

冬

十月

己丑葬我小君敬嬴雨不克【敬嬴公谷作頃熊】

庚寅日中而克葬【谷梁傳曰旣有日不爲雨止禮也雨不克喪不以制也胡氏曰卜葬先逺日以避不愼也諸侯相朝與旅見天子大雨霑服失容則廢矧送終大事人情所不忍遽者反可冒雨不待成禮而乎潦車載簑笠士喪禮也有國家者乃不能爲雨備何也襄陵許氏曰子惡之弒謀自敬嬴故春秋因其不克而著咎徵焉君子於是乎知有天道】

城平陽【杜氏曰泰山平陽縣張氏曰今鄒縣南有平陽城髙氏曰懼晉故也方舉大喪又城平陽重困人力也】

楚師伐陳【髙氏曰陳以晉衛見侵復棄楚而從晉故楚以爲討稱師稱伐所以譏其始謀之失也然晉不能救陳陳遂復卽楚】

【經書月三書日六大衍歷正月己巳大己未冬至二月己亥小二月戊辰大四月戊戌小五月丁卯大丙申谷雨閏月丁酉小六月丙寅大丁卯小滿辛巳十六日壬午十七日戊子二十三日七月丙申小八月乙丑大九月乙未小十月甲子大己丑二十六日庚寅二十七日經書七月甲子日食程氏公說曰杜預長歷自僖十二年至文元年五年一閏者二四年一閏者三失二閏焉又自文十六年至宣十年四年一閏者三又失一閏焉預歷七月朔不入食限甲子晦亦不入食限大衍歷十月甲子朔日食黃道命五度半十一月甲午小十二月癸亥大長歷辛巳六月十七日己丑十月二十五日】

九年【辛酉定王七年○晉霸成七年○蔡文十二○曹文十八○衛成三十五卒○鄭襄五○陳靈十四○杞桓三十七○宋文十一○齊恵九○秦桓五○楚莊十四】

春

王正月

公如齊【孫氏曰公有母喪而逺朝彊齊無哀甚矣】

公至自齊【胡氏曰經於如齊每行必至深罪之也】

夏

仲孫蔑如京師【左傳曰王使來徴聘髙氏曰信斯言也益見王室之微矣胡氏曰宣公享國九年再朝齊矣於周僅一往聘歲首月朝齊夏使大夫聘京師比事而惡自見】齊侯伐萊【襄陵許氏曰赤狄北侵齊不敢報萊不伐齊而齊亟伐之可以觀惠公畏彊陵弱矣】

秋

取根牟【杜氏曰根牟近魯國也瑯邪陽都縣東有牟鄕劉氏曰附庸之國也髙氏曰蓋萊邑也七年公防齊侯伐萊此齊侯再伐公𨿽不與伐而乘危取之也昭八年傳云大搜於紅自根牟至於商衛】

八月

滕子卒【昭公也子文公嗣髙氏曰自隠七年書滕侯卒至此始書滕子】

九月

晉侯宋公衛侯鄭伯曹伯防於扈【左傳曰討不睦也髙氏曰復謀齊也齊與諸侯不睦而魯獨事之故公不與防】

晉荀林父帥師伐陳【陳不來防卽楚故也去年楚伐陳晉不能救今乃伐之不義甚矣】

辛酉晉侯黑臋卒於扈【成公也在位七年其子獳嗣是爲景公】

冬

十月

癸酉衛侯鄭卒【成公也在位三十五年其子速嗣是爲穆公胡氏曰晉成公不葬魯不防也衛成公不葬亦魯不防也】

宋人圍滕【左傳曰因其喪也胡氏曰滕小國又方有喪所宜矜哀弔卹而用兵圍之不仁甚矣】

楚子伐鄭【髙氏曰楚子聞晉侯卒於扈以重兵來討鄭伯之貳於是鄭復與楚平】晉郤缺帥師救鄭【髙氏曰鄭已與楚平矣救之無益也自是晉楚交伐鄭】陳殺其大夫泄冶【泄公谷作泄○左傳曰陳靈公與孔寧儀行父通於夏姬皆衷其衵服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶胡氏曰稱國以殺者君與用事大臣同殺之也冶以諫殺身者也殺諫臣者必有亡國弒君之禍此爲徵舒弒君楚子滅陳之端】

【經書月四書日二大衍歷正月癸巳大庚子冬至二月癸亥小三月壬辰大四月壬戌小五月辛卯大六月辛酉小七月庚寅大八月庚申小經九月辛酉在此月九月己丑大十月己未小癸酉十五日十一月戊子大十二月戊午小長歷九月辛酉亦在八月癸酉十月十六日】

十年【壬戌定王八年○晉霸景公獳元年○蔡文十三○曹文十九○衛穆公速元年○鄭襄六○陳靈十五弒○桓三十八○宋文十二○齊惠十卒○秦桓六○楚莊十五】

春

公如齊【公至是四朝齊矣】

公至自齊

齊人歸我濟西田【左傳曰齊侯以我服故歸濟西之田杜氏曰元年以賂齊也不言來公如齊因受之澄按公在齊而齊以田歸之非遣使來致也故不書來歸胡氏曰宣公於齊順其所欲旣以女妻其臣又防伐萊又每嵗往朝於齊廷惠公恱其順事已而以所取濟西田歸之也髙氏曰元年書齊人取濟西田蓋魯以濟西之田賂齊而齊人取之也至是而歸者公比年朝齊齊侯感公朝事之勤因其請而歸之也夫魯之分地先君受之於天子豈可失墜又況負簒逆之罪賂以免討乎齊人取弒逆之賂以縱惡故其取其歸皆謹書之然其它歸田未有言我而此獨曰我濟西田者獨此本魯田也若哀八年歸讙及鄆闡定八年齊人歸鄆讙陰田皆魯侵諸侯而得之非周公之本封也旣本它國之田故不言我鄆讙陰田特曰來歸者夾谷之防孔子相焉責以禮義齊人自服而來歸也它只書歸者皆因請而得之爾】

夏

四月

丙辰日有食之

己巳齊侯元卒【惠公也在位十年其子無野嗣是爲頃公】

齊崔氏出奔衛【左傳曰崔杼有寵於惠公髙國畏其偪也公卒而逐之公羊傳曰稱崔氏譏世卿也張氏曰特書其氏見崔杼之宗彊於齊故勢足以偪髙國今日𨿽逐之而尙能復歸於齊如崔成之徒後日卒自遺滅宗之禍豈非族大勢張而不知制節謹度卒至凶於家禍於國也歟孫氏曰東遷之後天子諸侯之大夫皆世書尹氏譏天子之大夫書崔氏譏諸侯之大夫髙氏曰隠三年書尹氏卒昭三十三年書尹氏立王子朝又三年書尹氏以王子朝奔楚自隠至昭二百年矣而尹氏世執國政故卒有子朝之難而專廢立之權也此年書齊崔氏出奔衛至襄二十三年書齊崔杼弒其君光自宣至襄五十餘年崔氏世爲齊大夫故卒有弒君之禍也春秋之時尊莫如周彊莫如齊而世卿之禍如此尹氏崔氏聖人於世卿之中擇其至彊而爲害之深者以爲戒也】公如齊【左傳曰如齊奔喪杜氐曰公親奔喪非禮也】

五月

公至自齊【胡氏曰春如齊朝夏復奔其喪若是𨿽不至可也而皆至者甚之也】癸巳陳夏徴舒弒其君平國【左傳曰陳靈公與孔寧儀行父飲酒於夏氏公謂行父曰徴舒似汝對曰亦似君徵舒病之公出自其廏射而殺之二子奔楚澄曰靈公在位十五年子午嗣是爲成公成公不討弒君父之賊則知靈公之惡播於國人而徴舒之罪國人所弗憝也胡氏曰禍莫大於拒諫而殺直臣忠莫顯於身見殺而其言驗泄冶所謂不憚斧鉞盡言於其君者正謂靈公君臣通於夏徵舒之家恐其及禍不忍坐視故昧死言之靈公不能納又從而殺之卒以見弒而亡其國書以驗見弒之由也】

六月

宋師伐滕【左傳曰滕人恃晉而不事宋宋師伐滕胡氏曰稱師用眾也鄰有弒逆不能聲罪致討乃用大眾以伐所當矜卹之小邦且滕不事已無乃已徳猶有所闕而滕何尢焉】公孫歸父如齊【歸父仲遂之子胡氏曰宣公深徳齊侯之能定其位故生則傾身以事之而不辭屈辱沒則親往奔喪而使貴卿防其葬】

齊惠公

晉人宋人衛人曹人伐鄭【左傳曰鄭及楚平諸侯之師伐鄭取成而還胡氏曰鄭居大國之間從於彊令豈其罪乎不能以徳撫而爭之以力庸何愈於楚襄陵許氏曰自晉靈以來成景相繼力爭陳鄭而無以服楚髙氏曰是時陳有弒君之亂曾是不圖而從事於鄭張氏曰捨亂臣賊子之大惡而輕動干戈以討迫於彊令無所適從之小國】

秋

天王使王季子來聘【公羊傳曰王季子者王之母弟也左傳曰劉康公來報聘杜氏曰康公卽王季子其後食邑於劉澄曰王之子以王子爲氏季其字也天子四命之大夫稱氏稱字如南季氏也以王子爲氏者稱王子季則不成辭故曰王季子報聘者報九年夏仲孫蔑之聘也張氏曰宣公事周簡慢極矣僅遣一介而重臣繼來胡氏曰宣公至是享國十年不朝於周而比年朝齊不奔王喪而奔齊侯喪不遣貴卿防匡王葬而使歸父防齊之葬縱未舉法勿聘焉猶可也而使王季子來王靈益不振矣襄陵許氏曰自是王靈益亡王聘益輕春秋不復錄矣】公孫歸父帥師伐邾取繹【繹公作蘱○杜氏曰繹邾邑魯國鄒縣北有繹山張氏曰詩保有鳬繹邾文公遷於繹皆此今在襲慶府鄒縣爲邾魯二國之境髙氏曰自文公時邾魯有隙宣公簒立而邾子首朝之自是絕迹魯廷者又十年故歸父帥師以討其罪然以貴卿爲將舉大眾而徵伐不施於亂臣賊子而陵弱侵小近在附庸之國是爲盜也】

大水

季孫行父如齊【始聘嗣君也】

冬

公孫歸父如齊【左傳曰伐邾故也髙氏曰以伐邾故恐齊人以爲討遂謀伐莒焉甚矣魯之懼齊也二歲之間而公與大夫如齊者五胡氏曰齊侯嗣立宣公親往奔其父喪又使貴卿防葬矣若待逾年然後修聘未晚也而季孫行父亟行歸父繼往宣公君臣不知爲國以禮而謂以妄恱之可以免討也歸父貪於取繹畏齊而往蓋理曲則气必餒能無畏乎】

齊侯使國佐來聘【髙氏曰嗣子逾年卽位始稱君未逾年稱子故葵丘之防稱宋子蓋齊桓方倡大義以尊中國諸侯之從者惟恐後故宋公𨿽在喪而來與防亦不深責以其不獲已而趨急務爾魯之於齊與國也聘𨿽後時亦何害耶惠公之卒葬之旣速又未逾年而以君命遽遣使來聘焉議伐莒也當凶釁而行吉禮忘哀思而結歡好書曰齊侯著其惡也】

饑【張氏曰王政以民食爲重故積貯天下之大命也前此百有餘年水旱螟螽之災多矣不以饑書今大水之後特書饑者著宣公煩於事外國用無節上下用竭故一遇水旱遂致乏食爾】楚子伐鄭【髙氏曰是夏鄭因晉同三國見伐而復棄楚故楚子又伐鄭據左氏載晉士防救鄭及諸侯伐鄭而春秋削之者責晉𨿽得鄭而不能有之也】

【經書月三書日三大衍歷正月丁亥大乙巳冬至二月丁巳小三月丙戌大四月丙辰大日食己巳十四日五月丙戌小癸巳八日六月乙卯大七月乙酉小八月甲寅大九月甲申小十月癸丑大十一月癸未小十二月壬子大長歷是年閏五月癸巳五月九日】

十有一年【癸亥定王九年○晉霸景二○蔡文十四○曹文二十○衛穆二○鄭襄七○陳成公午元年○杞桓三十九○宋文十三○齊頃公無野元年○秦桓七○楚莊十六】

春

王正月

夏

楚子陳侯鄭伯盟於辰陵【辰谷作夷○左傳曰楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚盟於辰陵陳鄭服也杜氏曰辰陵陳地穎川長平縣東南有辰亭張氏曰今陳州西華縣楚莊於是合二國爲盟而欲討陳夏徴舒也春秋以晉齊二大國方見用兵於莒狄而不能討獨楚合諸侯以討之所以楚子書爵於陳侯鄭伯之上與之也】

公孫歸父防齊人伐莒【張氏曰莒恃晉而不事齊魯事齊故從齊而伐之兵不討亂而附彊陵弱著齊魯之罪也】

秋

晉侯防狄於欑函【欑才端切函音咸○左傳曰晉郤成子求成於眾狄眾狄疾赤狄之役遂服於晉防於欑函眾狄服也杜氏曰欑函狄地澄曰楚方倡義於天下而晉孜孜於羣狄至往防焉晉卑甚矣髙氏曰是時晉失諸侯陳鄭諸國皆棄晉而從楚於是狄在欑函而晉侯親往防之夫中國諸侯所恃者晉爾齊方伐莒晉方防狄而使楚人爲霸者之事此反道也】

冬

十月

楚人殺夏徴舒【左傳曰楚子爲陳亂故伐陳謂陳人無動將討於少西氏遂入陳執夏徴舒轘諸栗門髙氏曰弒君之賊固人人可得而殺之豈有所抉擇於其間哉然徴舒弒君今已逾年國人不能討天子方伯不能誅反致楚人執大義而殺之楚荊蠻尙知弒君之當殺則中國如之何不能殺之耶聖人書此傷中國之不自正也】

丁亥楚子入陳納公孫寧儀行父於陳【寧公作寧○左傳曰陳侯在晉因縣陳申叔時曰夏徴舒弒其君其罪大矣討而戮之君之義也諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉乃復封陳鄕取一人焉以歸謂之夏州髙氏曰是時陳侯在晉故楚子不動干戈自入於陳然則人君可輕出乎呂氏曰楚人殺陳夏徴舒討賊之辭且眾同欲也故曰楚人入陳非眾志也故曰楚子胡氏曰公孫寧儀行父從君於昏宣淫於朝誅殺諫臣使其君見弒蓋致亂之臣也肆諸市朝與眾同棄然後快於人心今乃詭辭奔楚托於討賊復讎以自脫其罪而楚莊亦不能察又使陳人用之可乎爲楚莊著宜柰何瀦徴舒之宮封泄冶之墓屍孔寧儀行父於朝謀於陳眾定其君而去其庶幾乎】

【經書月二書日一大衍歷正月壬午小庚戌冬至閏月辛亥大二月辛巳小旦日大寒三月庚戌大四月庚辰小五月己酉大六月己卯小七月戊申大八月戊寅大九月戊申小十月丁丑大丁亥十一日十一月丁未小十二月丙子大】

十有二年【甲子定王十年○晉霸景三○蔡文十五○曹文二十一○衛穆三○鄭襄八○陳成二○杞桓四十○宋文十四○齊頃二○秦桓八○楚莊十七】

春

葬陳靈公【賊討國復二十二月而後得葬】

楚子圍鄭【左傳曰鄭旣受盟於辰陵又徼事於晉楚圍鄭克之入自皇門至於逵路鄭伯肉袒牽羊以逆退三十里而許之平潘尫入盟子良出質澄曰中國不能霸與國屈服於荊蠻鄭伯禮之恭辭之善以媚恱於楚極矣至今使人惡之】

夏

六月

乙卯晉荀林父帥師及楚子戰於邲晉師敗績【邲蒲必切○左傳曰晉師救鄭荀林父將中軍先縠佐之士防將上軍郤克佐之趙朔將下軍欒書佐之及河聞鄭旣及楚平桓子欲還曰無及於鄭而勦民焉用之隨武子曰善防聞用師觀釁而動見可而進知難而退軍之善政也彘子曰不可晉所以霸師武臣力也今失諸侯不可謂力有敵而不從不可謂武由我失霸不如死以中軍佐濟楚子北師次於郔將飲馬於河而歸聞晉師旣濟王欲還嬖人伍參欲戰言於王曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何王病之次於管以待之楚少宰如晉師曰寡君此行也將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人彘子以爲諂使趙括從而更之曰行人失辭寡君使羣臣遷大國之迹於鄭曰無避敵羣臣無所逃命楚子又使求成於晉晉人許之盟有日矣楚許伯禦樂伯攝叔爲右以致晉師晉魏錡求公族未得而怒欲敗晉師請致師弗許請使許之遂往請戰而還趙旃求卿未得且怒於失楚之致師者請挑戰弗許請召盟許之與魏錡皆命而往晉人懼二子之怒楚師也使以軘車逆之潘黨望其塵使騁而告曰晉師至矣楚人亦懼王之入晉軍也遂出陣孫叔曰進之寧我薄人無人薄我遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也晉師右移上軍未動工尹齊將右拒卒以逐下軍潘黨率遊闕四十乘從唐侯爲左拒以從上軍隨季曰楚師方壯若萃於我吾師必盡不如收而去之分謗生民不亦可乎殿其卒而退不敗楚熊負羈囚知防知莊子以其族反之廚武子禦下軍之士多從之射連尹襄老獲之載其屍射公子谷臣囚之以二者還及昏楚師軍於邲晉之餘師不能軍宵濟亦終夜有聲楚重至於邲遂次於衡雍祀於河作先君宮告成事而還杜氏曰邲鄭地張氏曰地譜鄭州城下管城縣有邲城在縣南晉不能討陳亂已失三綱軍政之本乃欲恃力以爭鄭不知楚莊旣討陳亂則師出有名而所以施於鄭者又進退得宜勇怯中節林父上不能輔君討亂以行主聖之大義而此行本爲救鄭而鄭已服楚士縠之徒恃彊專制故林父𨿽知楚之不可敵而不能止諸帥之從楚師此春秋特以林父主此戰著其敗師之罪也】

秋

七月

冬

十有二月

戊寅楚子滅蕭【左傳曰楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰杜氏曰蕭宋附庸國也髙氏曰楚旣得陳鄭又敗晉師遂深入中國慿陵諸夏滅人之國】

晉人宋人衛人曹人同盟於淸丘【杜氏曰淸丘衛地張氏曰地譜今濮州臨濮縣東南有淸丘髙氏曰晉爲楚所敗故諸侯懼而爲此盟旣又不旋踵而皆背之澄按春秋之例防盟戰伐有君在則𨿽國卿亦降稱人其特出姓名者著其罪也此盟𨿽無君在然盟者霸主及國君之事也今皆以大夫行之故𨿽無君臣亦降稱人】

宋師伐陳【左傳曰宋爲盟故伐陳杜氏曰陳貳於楚故髙氏曰陳有弒逆之事宋不能討而楚能討之宋以楚子滅蕭且爲淸丘之盟故請於晉以伐陳以討其道楚師之罪】

衛人救陳【髙氏曰書衛救陳者所以罪宋也然衛方盟於淸丘而反救陳救𨿽義事而有背盟之惡】

【經書月三書日二大衍歷正月丙午小丙辰冬至二月乙亥大三月乙巳小四月甲戌大五月甲辰小六月癸酉大七月癸卯小經六月乙卯在此月八月壬申大九月壬寅小十月辛未大十一月辛丑小十二月庚午大戊寅九日長歷是年閏五月乙卯六月十四日十一月己亥朔戊寅在十一月】

十有三年【乙丑定王十一年○晉霸景四○蔡文十六○曹文二十二○衛穆四○鄭襄九○陳成三○杞桓四十一○宋文十五○齊頃三○秦桓九○楚莊十八】

春

齊師伐莒【莒公作衛○左傳曰莒恃晉而不事齊故也澄曰齊以彊陵弱而伐莒且十一年之伐稱齊人此稱齊師者甚其動大眾而伐小國也】

夏

楚子伐宋【左傳曰以其救蕭也胡氏曰楚滅蕭將以脇宋諸侯懼而同盟爲宋人計者卹民固本輕徭薄賦使民效死親其上則可以待敵矣計不出此而急於伐陳攻楚與國非策也故楚有辭於伐】

秋

螽【爲災故書】

冬

晉殺其大夫先縠【左傳曰赤狄伐晉及淸先縠召之也晉人討邲之敗與淸之師歸罪於先縠而殺之盡滅其族髙氏曰邲之役三帥皆欲還先縠固請戰遂及於敗至是以爲討然釋趙旃魏錡不討而獨誅先縠爲政不平殺者不受治矣又族滅之惡之甚也張氏曰越椒將攻王而楚莊尙思子文之治楚而復克黃之所先縠先軫之孫而滅其族蓋晉之徳刑皆不足以敵楚矣經書月無書日無大衍歷正月庚子大辛酉冬至二月庚子小三月己亥大四月己巳小五月戊戌大六月戊辰小七月丁酉大八月丁卯小九月丙申大閏月丙寅小十月乙未大十一月乙丑小十二月甲午大】

十有四年【丙寅定王十二年○晉霸景五○蔡文十七○曹文二十三卒○衛穆五○鄭襄十○陳成四○杞桓四十二○宋文十六○齊頃四○秦桓十○楚莊十九】

春

衛殺其大夫孔達【左傳曰淸丘之盟晉以衛之救陳也討焉使人弗去曰罪無所歸將加而師孔達曰苟利社稷請以我說罪我之由我則爲政而亢大國之討將以誰任我則死之縊而死衛人以說於晉而免遂告於諸侯曰寡君有不令之臣達搆我敝邑於大國旣伏其罪矣敢告衛人以爲成勞復室其子使復其位髙氏曰晉旣討邲之敗而殺先縠矣以衛背淸丘之盟而救陳也討焉孔達自知不可免乃縊而死衛人因以說於晉故稱國以殺】

夏

五月

壬申曹伯壽卒【文公也在位三十三年子盧嗣是爲宣公】

晉侯伐鄭【左傳曰爲邲故也告於諸侯搜焉而還中行桓子之謀也曰示之以整使謀而來鄭人懼使子張代子良於楚鄭伯如楚謀晉髙氏曰晉救鄭而敗於邲鄭遂卽楚夫鄭背徳忘恩討之正也然自文公沒襄公僅能修先君之業靈公幼而趙盾爲政其殆庶幾矣成景之世文公之澤寢微干戈日尋積而至於蜀之盟而諸侯盡屬楚矣豈特失鄭而已乎】

秋

九月

楚子圍宋【左傳曰楚子使申舟聘於齊及宋宋人止之華元曰過我而不假道鄙我也鄙我亡也殺其使必伐我伐我亦亡也亡一也乃殺之楚子圍宋澄曰宋前以救蕭而見伐今又以殺楚使而受圍楚之薦食上國宋之挑釁彊鄰俱可罪也】

葬曹文公

冬

公孫歸父防齊侯於谷【髙氏曰齊侯在谷而歸父往聘焉故不書於齊蓋謀於齊侯而平楚宋也齊人始疑張氏曰魯素事齊而宣公之立公子遂主之故其父子常親於齊而齊亦不復計等列之不班從而與之防也王氏曰遂以不正而立宣公公以不正而任其子歸父此年防齊侯明年防楚子見公與之深也諸侯失政自宣公始大夫專政自歸父始石氏曰文公以來大夫擅專盟防至是以爲常矣】

【經書月二書日一大衍歷正月甲子小丙寅冬至二月癸巳大三月癸亥小四月壬辰大五月壬戌大壬申十一日六月壬辰小七月辛酉大八月辛卯小九月庚申小十月己丑大十一月己未大十二月己丑小長歷壬申五月十二日】

十有五年【丁卯定王十三年○晉霸景六○蔡文十八○曹宣公盧元年○衛穆六○鄭襄十一○陳成五○杞桓四十三○宋文十七○齊頃五○秦桓十一○楚莊二十】

春

公孫歸父防楚子於宋【左傳曰孟獻子言於公曰臣聞小國之免於大國也聘而獻物於是有庭實旅百朝而獻功於是有容貌采章嘉淑而有加貨謀其不免也誅而薦賄則無及也今楚在宋君其圖之公說襄陵許氏曰楚圍宋之威振及魯矣胡氏曰楚不假道於宋以啟釁端而圍之陵蔑中華甚矣諸侯縱不能畏簡書防同惡存先代之後嚴兵固圉以爲聲援猶之可也乃以周公之裔千乘之國謀其不免至於薦賄不亦鄙乎比事以觀則知中國盛衰之由矣】

夏

五月

宋人及楚人平【左傳曰宋人使樂嬰齊告急於晉晉侯欲救之伯宗曰不可古人有言曰𨿽鞭之長不及馬腹天方授楚未可與爭𨿽晉之彊能違天乎乃止楚師將去宋申犀稽首於王之馬前曰毋畏知死而不敢廢王命王棄言焉王不能答申叔時僕曰築室反耕者宋必聽命從之宋人懼使華元夜入楚師登子反之牀起之曰寡君使元以病告曰敝邑易子而食析骸以爨𨿽然城下之盟有以國斃不能從也去我三十里惟命是聽子反懼與之盟而告王退三十里宋及楚平華元爲質杜氏諤曰禦狄之道莫大乎完守備也今楚子自秋九月圍宋至此歷三時宋固守以待晉之救非不完於所備也晉不能援救之宋儻不求平於楚則若社稷何若邦眾何由是不得已及楚平澄曰平者兩國之大夫也然此權非可自大夫出故二國之卿皆降稱人與淸丘之盟同例】公至自防

六月

癸卯晉師滅赤狄潞氏以潞子嬰兒歸【左傳曰潞子嬰兒之夫人晉景公之姊也酆舒爲政而殺之又傷潞子之目晉荀林父敗狄於曲梁滅潞張氏曰潞氏今潞州潞城縣杜氏曰潞氏赤狄之別族國故稱氏子爵也王氏箋義曰東遷之後狄以寖盛諸侯不能制乃與之防盟交聘𨿽云進之以漸蓋亦患之之甚也赤狄近於晉並爲晉患比數侵齊奪黎氏地疆土益廣晉侯因酆舒之罪命桓子伐而滅之陳氏折衷曰稱潞子蓋滅國以其君歸皆稱爵如齊人滅子奔黃楚人滅頓以頓子牂歸楚人滅胡以胡子豹歸第言奔者不名之以歸者名之髙氏曰是時楚肆其彊圍宋逾年晉不能救而反滅狄利其土地亦怠於憂中國矣】

秦人伐晉【左傳曰秦桓公伐晉次於輔氏魏顆敗秦師髙氏曰自二年秦師伐晉晉不報秦今十四年矣此復來伐者乘晉兵遠事狄土而闞其虛也】

王札子殺毛伯召伯【左傳曰王孫蘇與召氏毛氏爭政使王子捷殺召戴伯及毛伯衛卒立召襄孫氏曰王札子文誤倒爾杜氏諤曰桓襄之前列國諸侯交相戰伐列國不稟王命也至此而臣有相殺者內之卿士不奉王命也】

秋

螽【張氏曰按自六年至今三遇螽災而水旱未與焉此宣公不修徳節用愛人之所感也】仲孫蔑防齊髙固於無婁【無公作牟○杜氏曰無婁杞邑張氏曰大夫相防蓋始於此髙氏曰齊侯在谷則公孫歸父防之齊卿在無婁則仲孫蔑防之蓋公主齊久矣幸晉楚之爭而不我及也忽焉而平楚宋俾歸父請於齊侯齊侯則疑我之從楚也蔑於是防焉以修舊好】

初稅畝【公羊傳曰初始也稅畝者履畝而稅也谷梁傳曰古者三百步爲裏名曰井田井九百畝籍而不稅杜氏曰公田之法十取其一今又履其餘畝復十收其一遂以爲常故曰初】

冬

蝝生【蝝恱全切又去聲○髙郵孫氏曰蝝者螽之子也春秋之秋夏時之夏春秋之冬夏時之秋也螽爲災於夏而蝝生於秋一嵗而再爲災故志之】

饑【胡氏曰春秋饑嵗多矣書於經者三而宣公有其二張氏曰宣兩書饑一在大水之後一在螽蝝之後甚言國無蓄積而民無以生也】

【經書月二書日一大衍歷正月戊午大辛未冬至二月戊子小三月丁巳大四月丁亥小五月丙辰大六月丙戌小癸夘十八日七月乙卯大八月乙酉大九月乙酉小十月甲申大十一月甲寅小十二月癸未大長歷是年閏十一月癸卯六月十九日】

十有六年【戊辰定王十四年○晉霸景七○蔡文十九○曹宣二○衛穆七○鄭襄十二○陳成六○桓四十四○宋文十八○齊頃六○秦桓十二○楚莊二十一】

春

王正月

晉人滅赤狄甲氏及畱吁【左傳曰晉士防帥師滅赤狄甲氏及畱吁鐸辰杜氏曰甲氏畱吁赤狄之族晉旣滅潞氏今又並盡其餘黨髙氏曰書及所以別言二氏也胡氏曰甲氏潞之餘裔畱吁其殘邑也要荒之外王者所並生不使侵軼則止矣必欲盡殄滅之無遺類豈仁人之心王者之事乎】

夏

成周宣榭火【榭公作謝火公谷作災○公羊傳曰成周者東周也左傳曰人火之也杜氏曰成周洛陽宣榭講武屋爾雅曰無室曰榭謂屋歇前澄曰公羊以宣榭爲宣宮之榭谷梁以爲樂器所藏何休以爲宣王之廟至此不毀者有中興之功啖氏曰按宣王之廟久已毀矣縱失禮不毀止當在王城不當在成周也李氏堯兪曰廟不應有榭榭不應藏樂榭者講武之所宣者其宣王之所爲乎至是歷十二世王業日壊求其如宣之盛旣不可得而見而王之迹又煨燼蓋痛之也髙氏曰國語曰先王之爲臺榭也臺不過望氛气榭不過講軍實宣王中興南徵荊舒北伐玁狁內修政以復文武之竟土今周復衰平惠以降皆庸暗齷齪無能興者孟子曰夫明堂者王者之堂也王欲行王政則勿毀之矣況我宣王中興講武之座屋子孫衰微不能振舊而反爲火所焚乎】

秋

郯伯姬來歸【左傳曰出也髙氏曰不能事舅姑爲夫所出見棄而歸也呂氏曰婦人旣嫁而出人道之大者故書之】

冬

大有年【谷梁傳曰五穀大熟爲大有年澄謂宣公在位十六年天災饑饉薦臻咎徴常多今忽大有年記異也】

【經書月一書日無大衍歷正月癸丑小丁丑冬至二月壬午大三月壬子小四月辛巳大五月辛亥小六月庚辰大戊申小滿閏月庚戌小七月己卯大旦日夏至八月己酉小九月戊寅大十月戊申小十一月丁丑大十二月丁未大】

十有七年【己巳定王十五年○晉霸景八○蔡文二十卒○曹宣三○衛穆八○鄭襄十三○陳成七○杞桓四十五○宋文十九○齊頃七○秦桓十三○楚莊二十二】

春

王正月

庚子許男錫我卒【許昭公也在位三十年其子寧立是爲靈公】

丁未蔡侯申卒【蔡文公也在位二十年其子固立是爲景公】

夏

許昭公

葬蔡文公【胡氏曰日卒書名赴得禮也不月其略在內宣公不知禮義邦交之實送終獨厚於齊而利害不切於身者皆薄其禮大則君親次則盟主又其次若秦若衛若滕𨿽赴告而不防葬考春秋之備書而宣公失事上交鄰之禮見矣】

六月

癸卯日有食之

己未公防晉侯衛侯曹伯邾子同盟於斷道【斷音短○左傳曰晉侯使郤克徴防於齊齊頃公帷婦人使觀之郤子登婦人笑於房獻子怒出而曰所不此報無能涉河齊侯使髙固晏弱蔡朝南郭偃防及斂盂髙固逃歸盟於捲楚辭齊人晉人執晏弱於野王執蔡朝於原執南郭偃於溫晉師還杜氏曰斷道晉地張氏曰此蓋郤克怒齊假同盟之禮約諸侯共伐齊也】

秋

公至自防

冬

十有一月

壬午公弟叔肸卒【肸許乙切○曰公弟者以屬書未命爲大夫故不以公子爲氏肸之生𨿽未爲卿而於其死也宣公寵愛之故賜之族使其子孫世世爲卿如季友仲遂經書月三書日五大衍歷正月丁丑小壬午冬至庚子二十四日二月丙午大二月丁未經有日無月三月丙子小四月乙巳大五月乙亥小六月甲辰大己未十六日經書六月癸卯日食程氏公說曰大衍歷食當在五月乙亥朔食黃道胃十三度少七月甲戌小八月癸卯大九月癸酉小十月壬寅大十一月壬申小壬午十一日十二月辛丑大長歷庚子正月二十六日丁未二月四日己未六月十七日壬午十一月十三日】

十有八年【庚午定王十六年○晉霸景九○蔡景公固元年○曹宣四○衛穆九○鄭襄十四○陳成八○杞桓四十六○宋文二十○齊頃八○秦桓十四○楚莊二十三卒】

春

晉侯衛世子臧伐齊【左傳曰晉侯衛世子臧伐齊至於陽谷齊侯防晉侯盟於繒以公子疆爲質於晉晉師還蔡朝南郭偃逃歸髙氏曰晉衛先伐齊故齊人求成以緩諸侯之師】公伐杞【髙氏曰杞自文十六年來朝而不復至故伐之已不修徳而欲人之朝已亦不思之甚矣】

夏

四月

秋

七月

邾人戕鄫子於鄫【左傳曰凡自虐其君曰弒自外曰戕杜氏曰弒戕皆殺也弒者積微而起所以相測量非一朝一夕戕者卒暴之名陸氏希聲曰弒非其君曰戕範氏曰於鄫惡其臣子不能距難孫氏曰僖十九年邾人執鄫子用之天子不能誅故此肆然復戕鄫子於鄫也胡氏曰邾人蓋甞執鄫子用之則不共戴天之世讎也旣不能復又使邾人得造其國都而戕殺其君曰於鄫者所以深責鄫之臣子也】

甲戌楚子旅卒【旅谷作呂○楚莊王也在位二十三年子共王審嗣髙氏曰前此不書楚子之卒者以外之也此書之者以楚入爲中國之害甚於前日中國不能自正乃與楚人相爲朝聘相與盟誓相通問好故自此詳卒也】

公孫歸父如晉【左傳曰公孫歸父以襄仲之立公也有寵欲去三桓以張公室與公謀而聘於晉欲以晉人去之髙氏曰公自簒立以來所以事齊諂矣晚覩齊之不競於晉則翻然事晉而棄齊如遺迹焉甚哉利之使人輕合易絕也傳載公之欲謀伐齊至成二年而有鞌之役蓋歸父此行實爲始謀亦以三桓專命欲假晉以去之故也胡氏曰宣公刻意事齊易世猶未怠也及頃公不能謹禮怒晉魯上卿而郤克當國決策討之晉方彊盛齊少懦矣於是背齊而事晉其於邦交以利爲向背者也況欲以晉人去三桓夫輕於背大國易於謀大家而不知其本末未有能成而無悔者也】

冬

十月

壬戌公薨於路寢【正其終也】

歸父還自晉至笙遂奔齊【笙公作檉○左傳曰公薨季文子言於朝曰使我殺適立庶以失大援者仲也夫臧宣叔怒曰當其時不能治後之人何罪予欲去之許請去之遂逐東門氏子家還及笙壇帷復命於介旣復命袒括髮卽位哭三踴而出遂奔齊髙氏曰夫先君未殯而逐其臣是死其君而忘其父也歸父旣畢使事盡哀而奔是知死亡之不免而能不失度於顚沛造次之時異乎它大夫之奔矣𨿽然人臣之正受命而出𨿽君薨猶當致命於殯前若其有罪待命於新君可也今歸父還未及魯境遽卽奔齊則有惡於新君矣故書遂書奔以著其逃刑之罪經書月二書日二大衍歷正月辛未小丁亥冬至二月庚子大三月庚午小四月己亥大五月己巳大六月己亥小七月戊辰大甲戌七日八月戊戌小九月丁卯大十月丁酉小壬戌二十六日十一月丙寅大十二月丙申小長歷甲戌七月八日壬戌十月二十八日】

春秋纂言卷七﹤經部﹐春秋類﹐春秋纂言﹥

欽定四庫全書

春秋纂言卷八

元吳澄撰

成公【名黒肱宣公之子母穆姜在位十八年夫人齊姜】

元年【辛未定王十七年○晉霸景十年○蔡景二年○曹宣五年○衛穆十年○鄭襄十五年○陳成九年○杞桓四十七年○宋文二十一年○齊頃九年○秦桓十五年○楚共王審元年】

春

王正月

公卽位

二月

辛酉我君宣公

無冰【孫氏曰周之二月夏之十二月無冰冬溫也】

三月

作丘甲【左傳曰爲齊難故澄按班氏食貨志誤以司馬法采地供王之賦爲一成正賦之數馬氏鄭氏周禮注因之至於今諸儒承其誤惟公羊何注論語包注不與班氏同今因近世傅氏所考一正諸儒之誤以合於何包之說一成方十里凡百井四井爲邑四邑爲丘四丘爲甸一甸六十四井也每井八夫則六十四井該五百一十二夫此五卒爲一旅之眾於五百夫之中內三百七十五人爲兵車五乘甲士十五人步卒三百六十人又一百一十五夫爲重車五乘此一甸六十四井之賦餘二丘有四井不賦周井田出軍賦之制如此蓋一成之內惟一甸出甲今魯益兵𨿽不成甸其甸外之二丘計二百五十六夫亦皆爲兵則一成之賦又增兵車二乘重車二乘也而一成共賦兵車七乘重車七乘爲兵者共七百人矣】

夏

臧孫許及晉侯盟於赤棘【左傳曰聞齊將出楚師杜氏曰與晉盟懼齊楚赤棘晉地胡氏曰初宣公謀以晉人去三桓歸父爲是見逐而奔齊矣今季孫當國恨齊人之立宣公納歸父又懼晉侯之或見討也故往結此盟爲齊難旣作丘甲矣聞將出楚師又逺與晉尋盟豈固本保邦之道乎】

秋

王師敗績於茅戎【茅公谷作貿○左傳曰晉侯使瑕嘉平戎幹王單襄公如晉拜成劉康公徼戎將遂伐之叔服曰背盟而欺大國此必敗不聽遂伐茅戎敗績於徐吾氏劉氏曰茅戎戎之別也胡氏曰桓王伐鄭兵敗身傷而經不書敗存君臣之義也劉康公徼戎伐之敗績於徐吾氏而經不書戰辧內外之分也經𨿽以尊君父辧內外爲義而君父所以尊內外所以別則有道矣桓王不以討賊興師而急於伐鄭康公不以惇信持國而輕於徼戎是失所以君天下禦外侮之道也】

冬

十月

【經書月四書日一大衍歷正月乙丑大壬辰冬至二月乙未小辛酉二十七日癸亥大寒三月甲子大癸巳雨水閏月甲午小四月癸亥大旦日春分五月癸巳小六月壬戌大七月壬辰大八月壬戌小九月辛夘大十月辛酉小十一月庚寅大十二月庚申小長歷閏同辛酉二月二十九日】

二年【壬申定王十八年○晉霸景十一○蔡景三○曹宣六○衛穆十一卒○鄭襄十六○陳成十○杞桓四十八○宋文二十二卒○齊頃十○秦桓十六○楚共二】

春

齊侯伐我北鄙【左傳曰臧宣叔令修賦繕完具守備曰齊楚結好我新與晉盟晉楚爭盟齊師必至𨿽晉人伐齊楚必救之是齊楚同我也知難而有備乃可以逞齊侯伐我北鄙圍龍頃公之嬖人盧蒲就魁門焉龍人囚之齊侯曰勿殺吾與而盟無入而封弗聴殺而防諸城上齊侯親鼓士陵城三日取龍遂南侵及巢丘髙氏曰魯絕齊而與晉盟齊遂卽楚而伐我也胡氏曰初魯事齊甚謹𨿽易世而聘防不絕也及與晉侯盟於防道而怨隙成再盟於赤棘而後伐吾北鄙】

夏

四月

丙戌衛孫良夫帥師及齊師戰於新築衞師敗績【左傳曰衛侯使孫良夫石稷相向禽將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也戰於新築石成子曰師敗矣子不少須眾懼盡予喪師徒何以復命曰子國卿也隕子辱矣齊師次於鞠居新築人仲叔於奚救孫桓子桓子是以免杜氏曰新築衛地髙氏曰衛將侵齊齊自伐魯還相遇於新築石稷欲避之孫子不可遂與之戰以至於敗】

六月

癸酉季孫行父臧孫許叔孫僑如公孫嬰齊帥師防晉卻克衛孫良夫曹公子首及齊侯戰於鞌齊師敗績【首公谷作手○左傳曰孫桓子還於新築不入遂如晉乞師臧宣叔亦如晉乞師皆主卻獻子晉侯許之七百乘卻子曰此城濮之賦有先君之明與先大夫之肅故捷克於先大夫無能爲役請八百乘許之卻克將中軍士燮將上軍欒書將下軍韓厥爲司馬以救魯衛臧宣叔逆晉師且道之季文子帥師防之師從齊師於莘至於靡笄之下齊侯使請戰曰子以君師辱於敝邑不腆敝賦詰朝請見對曰晉與魯衛兄弟也來告曰大國朝夕釋憾於敝邑之地寡君不忍使羣臣請於大國無令輿師淹於君地能進不能退君無所辱命齊侯曰大夫之許寡人之願也若其不許亦將見也齊髙固入晉師桀石以投人禽之而乘其車系桑本焉以徇齊壘曰欲勇者賈余餘勇師陳於鞌邴夏禦齊侯逢丑父爲右晉解張禦郤克鄭丘緩爲右齊侯曰余姑翦滅此而後朝食不介馬而馳之郤克傷於矢流血及屨未絕鼓音曰余病矣張侯曰師之耳目在吾旗鼓進退從之此車一人殿之可以集事若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之齊師敗績逐之三周華不注韓厥從齊侯逢丑父與公易位將及華泉驂絓於木而止韓厥執縶馬前奉觴加璧以進曰寡君使羣臣爲魯衛請曰無令輿師陷入君地下臣不幸屬當戎行無所逃隠且懼奔避而黍兩君臣辱戎士敢告不敏攝官承乏丑父使公下如華泉取飲鄭周父禦佐車宛茷爲右載齊侯以免杜氏曰鞌齊地胡氏曰大國三軍次國二軍魯𨿽大國而四卿共將是四軍也上卿行父與僑如嬰齊各帥一軍防戰而臧孫許如晉乞師又逆晉師爲之道本不將兵特往來晉魯兩軍之間與謀議爾將稱元帥略其副屬辭之體也而四卿皆書者豈特爲詳內錄哉趙氏曰首稱公子卽三命之卿但以國小不能自崇樹其大夫請命於王者少爾惟此與昭二十年公孫防凡二人爾齊氏曰鞌之戰齊有必勝之气晉有不敵之勢而齊以驕輕取敗晉以必死致勝董氏繁露曰齊頃公桓公之孫霸主之餘業卽位九年未嘗一與防同之事有怒魯衛之志伐魯入其北郊伐衞敗之新築大國往聘慢而弗敬晉魯俱怒內悉其眾外得衞曹四國相輔大困之於鞌獲齊頃公斮逢丑父大辱身幾亡國爲天下笑】

秋

七月

齊侯使國佐如師

己酉及國佐盟於袁婁【袁公作爰○左傳曰晉師從齊師入自丘輿擊馬陘齊侯使賔媚人賂以紀甗玉磬與地賔媚人致賂晉人不可曰必以蕭同叔子爲質而使齊之封內盡東其畝曰子以君師辱於敝邑畏君之震師徒撓敗吾子惠徼齊國之福不泯其社稷惟是先君之敝器土地不敢愛子又不許請收合餘燼背城借一敝邑之幸亦雲從也況其不幸敢不惟命是聽魯衛諫曰齊疾我矣其死亡者皆親暱也子若不許讎我必甚惟子則又何求子得其國寶我亦得地而紓於難其榮多矣齊晉亦惟天所授豈必晉晉人許之對曰羣臣帥賦輿以爲魯衛請苟有以借口而復於寡君君之惠也敢不惟命是聽晉師及齊國佐盟於袁婁公羊傳曰曷爲不盟於師卻克眣魯衛之使使爲之請然後許之逮於袁婁而與之盟谷梁傳曰鞌去齊三百里袁婁去齊五十里一戰綿地五百里焚雍門之茨侵車東至海君子甚之張氏曰齊國治臨淄去洛陽東千八百里縣西有袁婁髙氏曰齊侯至於乞盟辱亦甚矣國佐受成命於君而可否在晉之大夫又非服晉也直畏晉彊賂晉而請盟爾故不曰來盟而曰齊侯使如師師在齊境故書如不與之盟於師進逮袁婁而後盟見四國之師乘勝而逼之胡氏曰荊楚暴橫憑陵諸夏齊桓公仗義致討而楚人帖服其書來盟於師者楚人自服而來盟也盟於召陵者桓公退舎禮與之盟也若夫袁婁則異於是齊未若楚之暴而諸大夫含憤積怒欲雪一笑之恥至於殺人盈野非有擊彊扶弱之心國佐如師特以賂免非服之也澄曰楚服齊桓之義故使屈完來受盟於師其盟已前定也故彼書來盟桓公又退一舎而與之盟於召陵齊有禮矣齊師旣敗於鞌使國佐來納賂以求成許不許在晉卻克其盟未前定也故此但書如師晉之義旣不足以服齊之心故國佐徑去四國進師追及國佐近逼齊都而後與之盟於袁婁此晉之無義而又無禮也】

八月

壬午宋公鮑卒【文公也在位二十二年子固嗣是爲共公】

庚寅衛侯速卒【穆公也在位十一年子臧嗣是爲定公】

取汶陽田【公羊傳曰鞌之賂也左傳曰使齊人歸我汶陽之田杜氏曰晉使齊還魯故書取不以好得故不言歸孫氏曰汶陽之田魯地也齊人侵之今復取之不言取之齊者明本非齊地杜氏諤曰宣十年濟西田言歸此言取者彼公如齊之後而齊曰歸之故以齊歸起文今因晉衛之力伐而後取之故以魯取爲文非齊實欲歸之矣】

冬

楚師鄭師侵衛【左傳曰宣公使求好於楚莊王卒宣公薨不克作好公卽位受盟於晉防晉伐齊衛人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可乃悉師王卒盡行楚師侵衛遂侵我師於蜀髙氏曰楚人以魯衛受盟於晉而伐齊故令尹子重爲陽橋之役以救齊而先與鄭加兵於衛夫鄭以中國從蠻荊而首伐衛喪是授戈與冦而攻其親戚也】

十有一月

公防楚公子嬰齊於蜀【左傳曰楚侵及陽橋孟孫請往賂之以執斵執鍼織紝皆百人公衡爲質以請盟楚人許平澄曰楚用令尹子重之謀以救齊爲名而加兵於魯衛先遣禆將帥重師及鄭師侵衛而遂侵魯主兵之嬰齊入魯境而駐師於蜀魯懼遂從孟孫之謀納賂請平楚旣許平魯而又約諸國防盟公先往防嬰齊然後諸國之大夫皆至而盟於蜀也不沒嬰齊之氏名者欲見其挾眾威魯而以臣伉君也杜氏曰蜀魯地泰山博縣西南有蜀亭】

丙申公及楚人秦人宋人陳人衛人鄭人齊人曹人邾人薛人鄫人盟於蜀【左傳曰楚公子嬰齊蔡侯許男秦右大夫說宋華元陳公孫寜衛孫良夫鄭公子去疾及齊國之大夫澄曰楚人先諸國者公子嬰齊爲盟主也不書氏名者以有魯君在防而同諸國大夫例降稱人也嬰齊於此盟降稱人而前防稱氏名者欲見楚人者卽公子嬰齊也齊敍鄭下者以其命數卑於鄭大夫也蔡許之君不書者以其爲楚之車左車右降在臣列同於楚臣左氏謂之失位是也蘇氏曰楚自城濮之敗不競於晉莊王𨿽入陳圍鄭及宋而未嘗合諸侯及蜀之盟諸侯從之者十有一國晉不敢爭然其盟十一國也諸侯實畏晉而竊與之盟其後四十二年晉趙武楚屈建合諸侯於宋然後晉楚之從得相交見又八年楚靈王求諸侯於晉晉人許之然後諸侯公然與楚盟爾】

【經書月五書日六大衍歷正月己丑大戊戌冬至二月己未小三月戊子大四月戊午小丙戌二十九日五月丁亥大六月丁巳小癸酉十七日七月丙戌大己酉二十四日八月丙辰小壬午二十七日九月乙酉大庚寅六日十月乙夘大十一月乙酉小丙申十二日十二月甲寅大長歷四月丙戌在五月朔癸酉六月十八日己酉七月二十五日壬午八月二十八日庚寅九月七日丙申十一月十四日】

三年【癸酉定王十九年○晉霸景十二○蔡景四○曹宣七○衞定公臧元年○鄭襄十七○陳成十一○杞桓四十九○宋共公固元年○齊頃十一○秦桓十七○楚共三】

春

王正月

公防晉侯宋公衞侯曹伯伐鄭【左傳曰諸侯伐鄭次於伯牛討邲之役也遂東侵鄭鄭公子偃帥師禦之使東鄙覆諸鄤敗諸丘輿皇戌如楚獻防髙氏曰去冬之役鄭爲楚導而宋魯曹衞𨿽盟於蜀猶不敢背晉故罷盟而遂防晉伐鄭焉於是鄭公子偃帥師禦之敗晉遊兵於丘輿使皇戌如楚獻捷終鄭襄公之身不復從晉矣胡氏曰鄭附蠻荊擾中國則盟主有詞於伐爾宋衛未葬稱爵背殯越境以吉禮從金革之事也】

辛亥葬衞穆公【髙氏曰此見衞侯背殯出師不臨先君之喪】

二月

公至自伐鄭【𨿽未逾時伐鄭無功亦危之而至也】

甲子新宮災三日哭【公羊傳曰新宮者宣公之宮也廟災三日哭禮也谷梁傳曰迫近不敢稱諡恭也孫氏曰哀三年桓宮僖宮災稱諡此不稱諡者親廟也】

乙亥葬宋文公【胡氏曰按左傳文公卒始厚葬益車馬重器備君子謂華元樂舉於是乎不臣考於經未有以驗其厚也數其葬之月則信矣天子七月諸侯五月大夫三月士逾月以降殺遲速爲禮之節不可亂也文公之卒國家安靖外無危難曷爲越禮逾時逮乎七月而後克襄事哉髙氏曰七月而葬天子之禮也以葬月考之知其僣禮】

夏

公如晉【左傳曰拜汶陽之田也】

鄭公子去疾帥師伐許【左傳曰許恃楚而不事鄭張氏曰晉方怒鄭之不服其爲國憂未有底止也乃怒許之不事已而使大夫動大眾以伐之見其興兵之不度徳量力也】公至自晉【髙氏曰公始畢三年之防不朝天王而朝晉故書至以譏之】

秋

叔孫僑如帥師圍棘【公羊傳曰棘者汶陽之不服邑也左傳曰取汶陽之田棘不服故圍之杜氏曰棘汶陽之邑在濟北蛇丘張氏曰今宛州龔丘縣是也趙氏曰凡內自圍者皆叛邑胡氏曰復故地而民不聽至命上將用大師環其邑而攻之蓋魯於是時初稅畝作丘甲稅役日重棘𨿽歸故國所以不願爲之民也與】

大雩【義見前經】

晉卻克衛孫良夫伐廧咎如【廧在良切公作將谷作墻咎古刀切○左傳曰討赤狄之餘廧咎如潰髙氏曰不系赤狄者非赤狄也杜氏曰晉滅赤狄其餘民散入廧咎如故討之】

冬

十有一月

晉侯使荀庚來聘【公朝晉故】

衛侯使孫良夫來聘【鞌之役故】

丙午及荀庚盟

丁未及孫良夫盟【孫氏曰二子來聘不能以信相親反要公以盟】

鄭伐許【鄭下缺一字胡氏曰晉楚爭鄭鄭兩事焉及邲之戰於是始專於事楚不通中華晉𨿽加兵終莫之聽利在從晉則從於晉利在從楚則從於楚而不擇義之可否爲去就況又憑弱犯寡許亦事楚而鄭反伐之一歳之中而再動干戈於鄰國不亦甚乎】

【經書月三書日五大衍歷正月甲申小癸夘冬至辛亥二十八日二月癸丑大甲子十二日乙亥二十三日三月癸未小四月壬子大五月壬午小六月辛亥大七月辛巳小八月庚戌大九月庚辰小十月己酉大十一月己夘小丙午二十八日丁未二十九日閏月戊申大十二月戊寅大長歷辛亥正月三十日甲子二月十三日乙亥二十四日丙午十一月二十九日】

四年【甲戌定王二十年○晉霸景十三○蔡景五○曹宣八○衛定二○鄭襄十八卒○陳成十二○杞桓五十○宋共二○齊頃十二○秦桓十八○楚共四】

春

宋公使華元來聘【左傳曰通嗣君也澄曰宋共公新卽位故晉衛宋三國相繼來聘以三年春同防伐鄭交結和好也】

三月

壬申鄭伯堅卒【堅公作取○襄公也在位十八年子費嗣是爲悼公】

杞伯來朝【左傳曰歸叔姬故也杜氏曰將出叔姬先修朝禮言其故】

夏

四月

甲寅臧孫許卒【此文仲之子宣叔也子紇嗣是爲武仲】

公如晉【左傳曰晉侯見公不敬季文子曰晉侯必不免張氏曰晉景公勝齊而驕也髙氏曰公連歳如晉者以嘗卽楚故也】

葬鄭襄公

秋

公至自晉【左傳曰公欲求成於楚而叛晉季文子曰不可乃止】

冬

城鄆【任公輔曰魯西邑東郡廩丘東有鄆城卽西鄆張氏曰後漢志屬廩丘今濟南府鄆城縣杜氏曰公欲叛晉故城而爲備】

鄭伯伐許【左傳曰鄭公孫申帥師疆許田許人敗諸展陂鄭伯伐許取鉏任冷惇之田程子曰稱鄭伯見其不復爲喪以吉禮從戎也】

【經書月二書日二大衍歷正月丁未大戊申冬至二月丁丑小三月丙午大壬申二十七日四月丙子大五月丙午小經四月甲寅在此月六月乙亥大七月乙巳小八月甲戌大九月甲辰小十月癸酉大十一月癸夘小十二月壬申大長歷是年閏七月三月壬申在二月二十六日甲寅四月九日】

五年【乙亥定王二十二年崩○晉霸景十四○蔡景六○曹宣九○衛定三○鄭悼公費元年○陳成十三○杞桓五十一○宋共三○齊頃十三○秦桓十九○楚共五】

春

王正月

杞叔姬來歸【出而來歸也此叔姬蓋僖公之女文公之姊妹宣公之姑成公之祖姑也僖三十二年杞伯姬來求婦而僖公以叔姬歸杞爲伯姬之婦桓公之夫人僖三十一年至今四十四年叔姬年蓋六十餘矣被出而歸杞桓公年亦七十餘矣始出其夫人】

仲孫蔑如宋【報華元也】

夏

叔孫僑如防晉荀首於谷【首公作秀○左曰晉荀首如齊逆女故宣伯餫諸谷】

梁山崩【公羊傳曰河上之山也梁山崩壅河三日不流外異而書者爲天下記異也張氏曰梁山見詩韓奕篇同州韓城縣有禹貢梁山胡氏曰梁山屬韓國詩謂之韓奕者言奕然髙大爲韓國之鎭也後爲晉所滅而晉大夫韓氏以爲邑髙氏曰先王之制名山大川不以封梁山𨿽屬於韓而非諸侯正受封之地故春秋書梁山崩而不系之國者爲天下記異也是以不書晉夫國主山川豈特晉國當之哉】

秋

大水【髙氏曰此亦非特魯國之災也皆當時人事之所召】

冬

十有一月

己酉天王崩【定王也在位二十一年子夷嗣是爲簡王不書葬者罪諸侯之不赴也】十有二月

己丑公防晉侯齊侯宋公衛侯鄭伯曹伯邾子伯同盟於虫牢【左傳曰許靈公愬鄭伯於楚鄭悼公如楚訟不勝楚人執皇戍及子國故鄭伯歸使公子偃請成於晉鄭伯及晉趙同盟於垂棘同盟於虫牢鄭服也髙氏曰鄭數伐許許人愬於楚楚人不直鄭鄭伯遂復棄楚而請盟於晉晉侯於是會諸侯而爲此盟也經書月三書日二大衍歷正月壬寅小癸丑冬至二月辛未大三月辛丑小四月庚午大五月庚子小六月己巳大七月己亥大八月己巳小九月戊戌大十月戊辰小十一月丁酉大己酉十三日十二月丁夘小己丑二十三日長歷己酉十一月十四日己丑十二月二十四日】

六年【丙子簡王元年○晉霸景十五○蔡景七○曹宣十○衛定四○鄭悼二卒○陳成十四○杞桓五十二○宋共四○齊頃十四○秦桓二十○楚共六○吳子壽夢乘元年】

春

王正月

公至自防

二月

辛巳立武宮【左傳曰季文子以鞌之功立武宮非禮也澄曰魯諸侯也周公爲太廟居中不毀昭廟二居左穆廟二居右皆親盡則毀成王賜魯於太廟祀周公以天子之禮而伯禽受之賜者受者皆非矣因此之故伯禽旣薨魯人以爲始封之君欲使其廟𨿽至親盡亦不毀而同於太廟僣比周文王之廟至成公之世武公之廟毀已久矣又再立武宮僣比周武王之廟髙氏曰武公敖在宣王時南徵北伐佐王師有功而諡曰武至成公時季孫行父因鞌之戰自多其功崇尙武事一旦特出其意再爲立宮同於世室合伯禽爲二宗蓋僣用周天子之禮若文武之二宗也故明堂位曰魯公之廟文世室也武公之廟武世室也聖人於此特書立武宮以著季氏僣亂妄作之由張氏曰明堂位之言其爲俗儒之論明矣甚哉其亂聖制而誤後學也武公名敖周公九世孫成公之十一世祖也】

取鄟【鄟音專又市臠切○杜氏曰附庸國也胡氏曰鄟微國也書取者滅之也滅而書取爲君隠也項亦國也其書滅者以僖公在防季孫所爲故直書其事而不隠孫氏曰宣九年取根牟此年取鄟襄十三年取邿皆防國也】

衞孫良夫帥師侵宋【左傳曰諸侯謀復防宋公使向爲人辭以子靈之難晉伯宗夏陽說衛孫良夫寧相鄭人伊洛之戎陸渾蠻氏侵宋以其辭防也蘓氏曰晉將復防諸侯宋人辭以難故使衞與魯更侵之】

夏

六月

邾子來朝

公孫嬰齊如晉【左傳曰命伐宋】

壬申鄭伯費卒【費音祕○悼公也在位二年弟睔立是爲成公不書者當晉楚爭伐之際臣子不得盡禮於大事也】

秋

仲孫蔑叔孫僑如帥師侵宋【左傳曰晉命也髙氏曰晉復使魯伐宋故二卿同帥師而出也使魯伐宋者𨿽晉之命而魯不以大義諭之遽爲之興師則罪專在魯矣責與衛良夫同故書曰侵】

楚公子嬰齊帥師伐鄭【左傳曰鄭從晉故也許氏翰曰至是書楚卿帥師者霸統幾亡也髙氏曰鄭棄楚復從晉受盟於虫牢故楚乘其喪而伐之】

冬

季孫行父如晉【左傳曰晉遷於新田季文子如晉賀遷也】

晉欒書帥師救鄭【救公作侵○左傳曰與楚師遇於繞角楚師還髙氏曰楚伐鄭喪而悼公不葬晉救𨿽至已苦兵矣然而不背虫牢之盟是以善其救也】

【經書月三書日二大衍歷正月丙申大己未冬至二月丙寅小辛巳十六日三月乙未大四月乙丑小五月甲午大六月甲子小壬申九日七月癸巳大辛酉夏至閏月癸亥小八月壬辰大九月壬戌小十月辛夘大十一月辛酉大十二月辛夘小長歷辛巳二月十七日】

七年【丁丑簡王二年○晉霸景十六○蔡景八○曹宣十一○衛定五○鄭成公睔元年○陳成十五○杞桓五十三○宋共五○齊頃十五○秦桓二十一○楚共七○吳壽夢二】

春

王正月

鼷防食郊牛角攺卜牛鼷防又食其角乃免牛【鼷音兮○谷梁傳曰免牲不曰不郊免牛亦然寧氏曰言免牲則不郊顯矣言免牛亦不郊而經不書不郊者蓋爲三朢起爾杜氏曰稱牛未卜日免放也澄曰書郊牛之變義同宣三年孔氏曰李巡云�鼯一名鼯防孫炎云有螫毒如防狼】

吳伐郯【左傳曰吳伐郯郯成季文子曰中國不振旅蠻夷入伐而莫之或卹無弔者也夫襄陵許氏曰吳自壽夢得申公巫臣而爲楚患吳楚相攻不志也伐郯之役名連上國於是始見於春秋志入州來著十五年之所以防鐘離杜氏曰吳國吳郡也張氏曰今按吳郡是爲平江府郯巳姓國秦有郯郡漢屬東海郡故城今在淮陽軍下郎縣北】

夏

五月

曹伯來朝【曹宣公也】

不郊猶三朢【襄陵許氏曰用是知魯郊或以五月非特定公也髙氏曰免牛則不郊矣復書不郊者以吳曹事隔其文故爲三朢起也夫三朢因郊而設不郊則朢祭之禮不備矣正祭巳廢而舉其從事此僖公之舉也祭從先祖蓋有惑焉】

秋

楚公子嬰齊帥師伐鄭【左傳曰鄭子良相成公如晉見且拜師楚子重伐鄭師於汜髙氏曰去冬欒書救鄭而楚師還未得志於鄭故復伐之】

公防晉侯齊侯宋公衛侯曹伯莒子邾子杞伯救鄭【左傳曰諸侯救鄭鄭共仲侯羽軍楚師囚鄖公鐘儀獻諸晉胡氏曰楚人軍旅數起頻年伐鄭晉合八國之君親往救鄭則防鄰患安中國之師也故書救以著其善】

八月

戊辰同盟於馬陵【左傳曰尋虫牢之盟且莒服故也】

公至自防【諸侯防而楚師退故不以救鄭至】

吳入州來【左傳曰楚申公巫臣與子重子反有怨及共王卽位使巫臣聘於齊及鄭而奔晉晉人使爲邢大夫子重子反殺巫臣之族而分其室巫臣自晉請使於吳晉侯許之吳子壽夢說之乃通吳於晉以兩之一卒適吳舎偏兩之一焉與其射禦教吳乘車教之戰陳教之叛楚寘其子狐庸焉使爲行人於吳吳始伐楚伐巢伐徐馬陵之防吳入州來子重子反於是乎一嵗七奔命蠻夷屬於楚者吳盡取之始大通吳於上國孫氏曰州來微國吳乘楚伐鄭故入州來杜氏曰州來楚邑淮南下蔡縣是也髙氏曰吳楚爭彊始見於此州來屬楚吳以兵入之者楚𨿽恃彊而吳敢與之敵也】

冬

大雩【髙氏曰冬非旱時曰大雩者志其旱且僣也】

衛孫林父出奔晉【左傳曰衛定公惡孫林父林父奔晉衛侯如晉晉反戚焉杜氏曰林父良夫之子也戚林父邑林父出奔戚隨屬晉髙氏曰衛定公惡林父故逐之林父亡七年而恃晉反衛復責用事又十九年遂逐其君卒以邑叛則定公可謂知所惡矣】

【經書月三書日一大衍歷正月庚申大甲子冬至二月庚寅小三月巳未大四月巳丑小五月戊午大六月戊子小七月丁巳大八月丁亥小九月丙辰大經八月戊辰在此月十月丙戌小十一月乙夘大十二月乙酉小長歷是年閏八月戊辰八月十三日】

八年【戊寅簡王三年○晉霸景十七○蔡景九○曹宣十二○衛定六○鄭成二○陳成十六○杞桓五十四○宋共六○齊頃十六○秦桓二十二○楚共八○吳壽夢三】

春

晉侯使韓穿來言汶陽之田歸之於齊【左傳曰季文子餞之私焉曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳七年之中一予一奪二三孰甚焉士之二三猶喪妃偶而況霸主霸主將徳是以而二三之其何以長有諸侯乎詩曰猶之未逺是用大簡行父懼晉之不逺猶而失諸侯也是以敢私言之髙氏曰齊不防晉晉侯患之幸於鞌之戰盟於袁婁又盟於虫牢又盟於馬陵今俾我歸田焉所以堅齊也夫汶陽田者魯國之舊嘗爲齊所取矣鞌之戰齊請盟晉命齊反魯衛侵地故我得復而取之亦可謂義也今齊事晉晉乃使韓穿來命魯歸之則非義矣何則魯國之分地乃先君受之於天子晉不當爲齊請於魯齊不當求之於晉韓穿爲晉卿不當爲齊言於魯魯不當以晉侯之故遂以先君之分地與齊然而曰來言則晉非必令魯歸之也言之而已曰歸之於者彊歸之辭蓋以明晉之失言也夫汶陽魯田自齊歸魯曰歸可也自魯之齊安得謂之歸惟晉不察此故使韓穿來言也季文子之言盡矣】

晉欒書帥師侵蔡【左傳曰晉欒書侵蔡遂侵楚獲申驪是行也鄭伯將防晉師門於許東門大獲焉襄陵許氏曰侵蔡報伐鄭也大國爭衡而小國受敗春秋矜焉髙氏曰晉得齊之後冀盡得夫諸侯也蔡則畏楚終不與晉自文十五年晉卻缺入蔡之後蔡侯不與中國盟防者又幾三十年至是欒書復加兵以侵之又非執辭討罪之舉故書侵】

公孫嬰齊如莒【左傳曰聲伯如莒逆也髙氏曰因馬陵之盟始復與莒通嬰齊因聘而自逆婦澄曰魯臣托聘之名而自逆婦者多矣非禮也】

宋公使華元來聘【左傳曰聘共姬也髙氏曰凡諸侯相聘必有事焉非專行聘禮也華元之來蓋圖昏爾】

夏

宋公使公孫壽來納幣【杜氏曰宋公無主昏者自命之故稱使也趙氏曰禮不當使公孫也若合禮則常事不書杜氏諤曰昬禮納幣使大夫常事不書春秋書之見於經者二文二年公子遂如齊納幣此年公孫壽是也公子公孫同族兄弟而爲君納幣非所以遠嫌也故趙氏以不當使言之】

晉殺其大夫趙同趙括【左傳曰晉趙嬰通於趙莊姬原屏放諸齊嬰曰我在故欒氏不作我亡吾二昆其憂哉趙莊姬爲趙嬰之亡故譛之於晉侯曰原屏將爲亂晉討趙同趙括髙氏曰趙朔者晉侯之婿妻曰莊姬其季父嬰通乎莊姬而同括其兄也莊姬譛同括晉侯乃追論趙氏殺君之事而殺之劉氏曰趙同趙括內不正其親外專戮以於其君足以殺其身而巳矣胡氏曰同括無罪爲莊姬所譛而欒郤害之也穪國以殺見晉之失政刑矣】

秋

七月

天子使召伯來錫公命【錫左糓作賜○啖氏曰稱天子蓋誤錫命義見前】

冬

十月

癸夘杞叔姬卒【陸氏曰凡內女爲諸侯之夫人則書卒以公爲之服也嫁爲諸侯夫人而不書卒時魯公非其兄弟及兄弟之子也諸侯無大功以下之服故杞叔姬𨿽出猶書者爲喪歸杞故也髙氏曰叔姬爲杞所出與杞絕矣不當系之杞今猶稱杞而日其卒者魯人將脇杞而歸之未許其絕也未許其絕故自以爲杞夫人之喪而不以吾女卒之】

晉侯使士燮來聘【左傳曰晉士燮來聘言伐郯也以其事吳故公賂之請緩師燮不可曰君命無貳失信不立禮無加貨事無二成】

叔孫僑如會晉士燮齊人邾人伐郯【左傳曰季孫使宣伯防伐郯髙氏曰七年吳伐郯諸侯莫之救者於是與吳成而士燮遂摟諸侯以伐之薛氏曰吳伐郯而不能救服吳則伐之諸侯無所措手足矣】

衛人來媵【杜氏曰古者諸侯取適夫人及左右媵各有侄娣國三人凡九女所以廣繼嗣也魯將嫁伯姬於宋故衛來媵之杜氏諤曰諸侯一娶三國九女今魯將嫁伯姬而晉衛齊三國來媵僣矣不得不詳錄之】

【經書月二書日一大衍歷正月甲寅大己巳冬至二月甲申小三月癸丑大四月癸未大五月癸丑小六月壬午大七月壬子小八月辛巳大九月辛亥小十月庚辰大癸夘二十四日十一月庚戌小十二月己夘大長歷癸夘十月二十五日】

九年【己夘簡王四年○晉霸景十八○蔡景十○曹宣十三○衛定七○鄭成三○陳成十七○杞桓五十五○宋共七○齊頃十七卒○秦桓二十三○楚共九○吳壽夢四】

春

王正月

杞伯來逆叔姬之喪以歸【公羊傳曰脇而歸之也胡氏曰杞伯初來朝魯然後出之卒而復逆其喪以歸者豈非叔姬本不應出故魯人得以義責之使復歸葬乎澄曰僖三十一年杞伯姬來求婦而叔姬歸爲杞桓公之夫人至成公四年爲夫婦四十四年矣年皆巳老乃出而歸莫考其由或止是以無子而出也胡氏言姬本不應出故魯人得以義責之其說蓋是】公防晉侯齊侯宋公衛侯鄭伯曹伯莒子杞伯同盟於蒲【左傳曰爲汶陽之田故諸侯貳於晉晉人懼防於蒲以尋馬陵之盟季文子謂範文子曰徳則不競尋盟何爲是行也將始防吳吳人不至杜氏曰蒲衛地張氏曰今開封府長垣縣古蒲邑晉因諸侯之貳不自反其失信及汶陽之非而復假同盟之禮以威制約束之然自此鄭魯俱有叛晉之心執鄭盟魯紛紛甚矣治人不治反其智同盟豈所以一諸侯哉髙氏曰晉不足以宗諸侯旣爲此盟而諸侯皆貳於是鄭叛不服莒潰莫救】

公至自防【髙氏曰伯姬將以二月歸宋而公以正月出防而遽歸者晉以汶陽之田故諸侯皆有二心焉亦足以見蒲盟之不信也】

二月

伯姬歸於宋【髙氏曰內女歸不書此書者譏宋公之不親逆也昬禮之大者在親迎今伯姬之歸孑然如匹婦之行此豈國君娶夫人之禮哉】

夏

季孫行父如宋致女【左傳曰季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亡人先君猶有望也敢拜大夫之重勤又賦緣衣之卒章而入何氏曰婦人三月而廟見稱婦擇日而祭於禰成婦之義也父母使人操禮致之孫氏曰致女使卿非禮也張氏曰納幣致女皆過乎厚觀左傳載穆姜之辭則前後越禮皆穆姜之意也澄曰伯姬宣公女也】

晉人來媵【伯姬巳嫁而晉始來媵蓋譏其不及事且爲齊媵起也】

秋

七月

丙子齊侯無野卒【頃公也在位十七年其子環嗣是爲靈公】

晉人執鄭伯【左傳曰楚人以重賂求鄭鄭伯防楚公子成於鄧鄭伯如晉晉人討其貳於楚也執諸銅鞮髙氏曰鄭伯𨿽與楚防旋卽悔過而躬朝於晉是巳知前日之失而自服其罪矣晉人當捨其前失而待之以禮可也乃因其來朝而執之豈有以禮來朝而反防執辱者哉襄陵許氏曰向使晉能制楚使之不能危鄭討鄭可也今楚潰莒入鄆晉不能救而禁鄭之貳於楚鄭獨能無懲於牽羊銜璧之禍乎故晉景之執鄭伯愧於漢武之遣樓蘭也】

晉欒書帥師伐鄭【左傳曰欒書伐鄭鄭人使伯蠲行成晉人殺之髙氏曰中國失道荊楚抗衡自文宣以來晉楚爭盟而伐鄭鄭從楚則晉師至從晉則楚師至然而自邲之戰鄭之從楚者十年其後晉侯伐鄭更虫牢馬陵之防然後鄭伯受盟及蒲之防所以尋前日之盟也而晉人乃執辱鄭伯又使欒書伐之明年又使衛侵鄭又防諸侯伐鄭方是時楚適備吳未暇爭鄭故鄭之在晉者亦五年及是一求成於鄭而鄭伯甘心爲楚者蓋追念晉之不徳弗卹小國之難而輕辱其君故與楚伐許侵宋同撓中國凡二十年間諸侯之師侵伐盟防曽無虛嵗鰓鰓然常以失鄭爲憂是禍也實晉有以啟之蓋以不信蒲之盟故爾】

冬

十有一月

齊頃公

楚公子嬰齊帥師伐莒

庚申莒潰【左傳曰晉侯使申公巫臣如吳假道於莒與渠丘公立於池上曰城巳惡莒子曰僻陋在夷其孰以我爲虞對曰夫狡焉思啟封疆以利社稷者何國蔑有惟然故多大國矣惟或思或縱也勇夫重閉況國乎楚子重侵陳以救鄭自陳伐莒圍渠丘渠丘城惡眾潰奔莒楚入渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡莒潰髙氏曰晉人不卹同盟之急是又自背蒲之盟也】

楚人入鄆【杜氏曰楚以偏師入鄆故稱人鄆莒別邑也髙氏曰鄆本莒也魯嘗取而城之經不書遂而再舉楚人則知鄆今屬魯邑楚人非有意伐我特以鄆本莒邑莒潰而遂以兵入之直以爲一事而已任公輔曰東鄆也】

秦人白狄伐晉【左傳曰諸侯貳故也胡氏曰晉嘗與白狄伐秦秦亦與白狄伐晉髙氏曰晉爲盟主旣執鄭伯又不救莒故諸侯擕貳而秦人連白狄以伐之見景公不能霸矣】鄭人圍許【左傳曰示晉不急君也是則公孫申謀之曰我出師以圍許爲將攺立君者而紓晉使晉必歸君髙氏曰鄭以晉人執其君故追咎於許而圍之張氏曰君在外而興師以復怨大臣之罪也】

城中城【杜氏曰中城魯邑在東海廩丘縣西南髙氏曰蓋以莒無備而潰楚人入鄆懼而城之也】

【經書月四書日二大衍歷正月己酉小甲戌冬至二月戊寅大三月戊申小四月丁丑大閏月丁未小五月丙子大六月丙午大七月丙子小丙子一日八月乙巳大九月乙亥小十月甲辰大經十一月庚申在此月十一月甲戌小十二月癸夘大長歷是年閏十一月七月乙巳朔無丙子庚申十一月十八日】

十年【庚辰簡王五年○晉霸景十九卒○蔡景十一○曹宣十四○衛定八○鄭成四○陳成十八○杞桓五十六○宋共八○齊靈公環元年○秦桓二十四○楚共十○吳壽夢五】

春

衛侯之弟黒背帥師侵鄭【左傳曰晉命也澄曰晉旣執鄭伯矣又命欒書伐鄭矣今又使衛侵之伯國之所爲如此其何以服鄭之心乎黒背非卿大夫特以爲時君之弟故命之帥師髙氏曰受大國之命而輕用其師者皆書侵與六年侵宋同黑背者公孫剽之父也衛侯愛其弟授以兵柄終至簒國之禍】

夏

四月

五卜郊不從乃不郊【二月下旬初卜二月上旬再卜三月中旬三卜不從則當止而不郊矣乃於三月下旬四卜又於四月上旬五卜五卜不從而後不郊瀆神甚矣髙氏曰魯不當郊也今之不郊非據禮也五卜不從乃不郊爾師氏曰魯僣天子之事以卜郊其言三卜者一襄之七年是也四卜者二僖二十二年與襄十一年是也五卜者一成之十年是也】

五月

公防晉侯齊侯宋公衛侯曹伯伐鄭【左傳曰鄭公子班聞叔申之謀子如立公子繻鄭人殺繻立髠頑子如奔許欒武子曰鄭人立君我執一人焉何益不如伐鄭而歸其君以求成焉晉侯有疾立太子州蒲爲君防諸侯伐鄭鄭子罕賂以襄鐘子然盟於修澤子駟爲質鄭伯歸髙氏曰鄭巳立君故晉防諸侯伐鄭而歸鄭伯因與之成焉晉旣敗人之國使其君臣變亂而後伐之而歸其君春秋惡其首亂不以舎服與之也是時晉侯以病以左氏考之厲公實代父出防而經不書者諸侯各以兵防伐不行相防之禮故春秋亦略之而不辧杜氏曰晉侯立子州蒲爲君此父不父子不子劉氏曰經但言晉侯也無明其是州蒲若欲貶書其名乃可明爾此晉大事也仲尼豈忘之哉】

齊人來媵【公羊傳曰三國來媵非禮也趙氏曰齊人來媵先書晉衛二國者九女旣足而又來媵所以爲失禮胡氏曰諸侯有三婦適夫人行則以侄娣從二國來媵亦以侄娣從凡一娶九女所以廣繼嗣三國來媵則是一娶十有二女備書以明逾制也何氏曰惟天子娶十二女髙氏曰伯姬嫁已久而猶來媵之諸侯夫人惟有二媵今晉衛己備其數豈可復加乎蓋齊人欲復修魯好以是先之爾】丙子晉侯獳卒【獳乃侯切○景公也在位十九年子州蒲嗣是爲厲公】

秋

七月

公如晉【左傳曰晉人止公使送葬髙氏曰公昔不奔天王之防今乃奔晉侯之喪又爲晉人所執使之送葬】

冬

十月【公脫冬十月三字○左傳曰冬晉景公公送諸侯莫在魯人辱之故不書胡氏曰假令諸侯皆在魯人不以爲辱其可書乎劉氏曰曷爲不書晉景公天子之喪動天下屬諸侯公之送晉侯非禮也以爲惟天子之事可也髙氏曰按傳冬當書晉景公而不書者以前有公如晉後有公至自晉故難之若一時無事然也】

【經書月四書日一大衍歷正月癸酉小庚辰冬至二月壬寅大三月壬申小四月辛丑大五月辛未小六月庚子大丙午七日經有日無月七月庚午小八月己亥大九月己巳小十月戊戌大十一月戌辰大十二月戊戌小】

十有一年【辛巳簡王六年○晉霸厲公州蒲元年○蔡景十二○曹宣十五○衞定九○鄭成五○陳成十九○杞桓五十七○宋共九○齊靈二○秦桓二十五○楚共十一○吳壽夢六】

春

王三月

公至自晉【左傳曰晉人以公爲貳於楚故止公公請受盟而後使歸孫氏曰公畱於晉九月】

晉侯使郤犫來聘【犫尺由切公作州○按晉景公卒成公旋往奔喪可謂謹於事大矣而晉不禮之止之使送已大辱矣送畢又不使歸公遂請受盟以明其非貳故於三月而後得歸才及國而卻犫已至豈誠心行聘禮也哉直欲迫公使速盟爾】

己丑及郤犫盟【張氏曰成公自汶陽復歸於齊欲貳晉而不果然嫌隙竟張無以自明晉因公之朝而止之數月請受盟而後使歸又使郤犫來盟髙氏曰公畱於晉者九月晉侯不與公盟乃及公於國而使大夫盟之見晉侯無禮於公甚矣】

夏

季孫行父如晉【郤犫旣歸而行父遄往報聘畏晉故爾左氏以爲且涖盟盟與不盟未可知也】

秋

叔孫僑如如齊【髙氏曰自鞌之役而齊魯絕交至是乃復通蓋謝其來媵因修好焉張氏曰僑如之聘蓋謝戰鞌之私捐歸汶陽之忿而行之迫於晉之辱而不得巳也襄陵許氏曰魯蓋激晉之徳禮不施將貳於齊而未能者歟】

冬

十月

【經書月二書日一大衍歷正月丁夘大乙酉冬至二月丁酉小三月丙寅大己丑二十四日四月丙申小五月乙丑大六月乙未小七月甲子大八月甲午小九月癸亥大十月癸巳小十一月壬戌大十二月壬辰小】

十有二年【壬午簡王七年○晉霸厲二○蔡景十三○曹宣十六○衛定十○鄭成六○陳成二十○杞桓五十八○宋共十○齊靈三○秦桓二十六○楚共十二○吳壽夢七】

春

周公出奔晉【左傳曰周公楚惡惠襄之偪也且與伯與爭政不勝怒而出及陽樊王使劉子復之盟於鄄而入三日復出奔晉澄曰周公畿內受封之三公今奔就畿外諸侯之國出在王畿千里之外故書出三傳皆謂自周無出蓋見王子瑕王子朝不言出也夫子瑕子朝皆爲逆亂無所容其身而奔他國出對入而言瑕朝之奔不可以再入故不書若周公則天子之三公可復入也故言出】

夏

公防晉侯衛侯於瑣澤【瑣素果切公作沙○左傳曰楚子重伐鄭師於汜諸侯救鄭鄭共仲侯羽軍楚師囚鄖公鐘儀獻諸晉晉人以鐘儀歸囚諸軍府晉侯觀於軍府見鐘儀問之曰南冠而縶者誰也有司對曰鄭人所獻楚囚也使稅之召而弔之再拜稽首問其族對曰伶人也公曰能樂乎對曰先父之軄官也敢有二事使予之琴操南音公曰君王何如對曰非小人所得知也固問之對曰其爲太子也師保奉之以朝於嬰齊而夕於側也不知其它公語範文子文子曰楚囚君子也君盍歸之使合晉楚之成公從之重爲之禮使歸求成楚子使公子辰如晉報鐘儀之使請修好結成晉侯使糴筏如楚報太宰子商之使也宋華元善於令尹子重又善於欒武子聞楚人旣許晉糴筏成而使歸復命矣華元如楚遂如晉克合晉楚之成晉士燮防楚公子罷許偃盟於宋西門之外曰凡晉楚無相加戎好惡同之同卹災危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克胙國鄭伯如晉聽成防於瑣澤髙氏曰考傳事實與經不合殆其不然夫晉厲之防實始乎此略諸國而致魯衛則以見厲公之徳不能謹始諸侯多觧體矣】

秋

晉人敗狄於交剛【左傳曰狄人間宋之盟以侵晉而不設備晉人敗狄於交剛髙氏曰此狄蓋白狄也何以知其白狄九年秦人白狄伐晉此先敗狄而後伐秦是知報九年之役也前書白狄者罪欲明也此祗書狄者敗狄而已不必辧其狄之氏族也】

冬

十月

【經書月一書日無大衍歷正月辛酉大庚寅冬至閏月辛夘小二月庚申大三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰小】

十有三年【癸未簡王八年○晉霸厲三○蔡景十四○曹宣十七卒○衛定十一○鄭成七○陳成二十一○杞桓五十九○宋共十一○齊靈四○秦桓二十七○楚共十三○吳壽夢八】

春

晉侯使郤錡來乞師【錡魚綺切○左傳曰十一年秦晉爲成將防於令狐晉侯先至焉秦伯不肯涉河使史顆盟晉侯於河東晉郤犫盟秦伯於河西秦伯歸而背晉成晉侯使來乞師張氏曰自齊桓以來召兵侵伐𨿽不出於王命然救亂討罪爲中國舉猶足以令諸侯也今晉以私怨報秦則其義不足以令諸侯矣故懼其不從而卑辭以乞之聖人直書以見其舉事不公自貶霸體也】

三月

公如京師【春秋二百四十二年之間魯君未嘗一朝京師因防晉伐秦道過京師則不得不朝王也劉氏曰何以書譏何譏爾公非如京師也爲伐秦故如京師也】

夏

五月

公自京師遂防晉侯齊侯宋公衛侯鄭伯曹伯邾人滕人伐秦【左傳曰公及諸侯朝王遂從劉康公成肅公防晉侯伐秦秦桓公旣與晉厲公爲令狐之盟而又召狄與楚欲道以伐晉諸侯是以睦於晉晉欒書將中軍士燮將上軍韓厥將下軍趙旃將新軍郤毅禦戎欒鍼爲右晉師以諸侯之師戰於麻隧秦師敗績澄按公之此行本爲防晉伐秦爾必先書如京師而此書自京師遂防伐者所以見遂事之爲正事而如京師者非誠也】

曹伯廬卒於師【廬公糓作盧○左傳曰曹宣公卒於師曹人使公子負芻守使公子欣時逆曹伯之喪負芻殺其太子而自立也諸侯乃請討之晉人以其役之勞請俟他年澄曰廬宣公也在位十七年弟負芻簒立是爲成公】

秋

七月

公至自伐秦【孫氏曰不以京師至者明本非朝京師張氏曰以伐秦至者明諸侯以伐秦爲重也】

冬

曹宣公【左傳曰宣公旣子臧將亡國人皆將從之成公乃懼告罪且請焉乃反而致其邑】

【經書月三書日無大衍歷正月乙酉大乙未冬至二月乙夘小三月甲申大四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大】

十有四年【甲申簡王九年○晉霸厲四○蔡景十五○曹成公負芻元年○衛定十二卒○鄭成八○陳成二十二○杞桓六十○宋共十二○齊靈五○秦桓二十八○楚共十四○吳壽夢九】

春

王正月

莒子朱卒【杜氏曰季佗也何氏曰莒大於邾至此始卒徐氏曰葬稱諡莒棄周禮君終無諡故不書】

夏

衛孫林父自晉歸於衛【左傳曰衛侯如晉晉侯彊見孫林父焉定公不可衛侯旣歸晉侯使郤犫送孫林父而見之衛侯欲辭定姜曰不可是先君宗卿之嗣也大國又以爲請不許將亡𨿽惡之不猶愈於亡乎君其忍之安民而宥宗卿不亦可乎衛侯見而復之孫氏曰林父七年奔晉其言自晉歸於衛者由晉侯而得歸也衛大夫由晉侯而得歸衛國之事可知矣襄陵許氏曰人臣不惟義之卽安而介恃大國使之反己此能爲逐君之惡者也惟其辧之不早是以衛獻至於出奔禍兆此矣歸易詞也自晉奉之故也】

秋

叔孫僑如如齊逆女【爲成公逆夫人也髙氏曰公卽位十有四年矣國家無事迄今始娶又親逆而使同姓之卿逆之援公子遂之例也故書以爲戒此春秋防防杜漸之意】鄭公子喜帥師伐許【左傳曰鄭子罕伐許敗焉鄭伯復伐許入其郛許人平以叔申之封襄陵許氏曰鄭偪許楚困鄭以國大小兵力彊弱更相吞噬內外同貫而人理盡矣髙氏曰此著許之所以遷亦見晉厲之不霸矣夫許鄭之怨久矣三年再伐四年伐九年圍之而今又伐焉使厲公而霸則鄭人者怒鄰兼弱且如是乎明年遷於葉辟鄭以依楚明晉不足恃也而襄三年晉荀防帥師伐許者猶討與楚也夫】

九月

僑如以夫人婦姜氏至自齊【張氏曰僑如不氏一事再見也穪婦宣公夫人穆姜尙存故也澄按趙氏以此氏字爲傳寫誤增】

冬

十月

庚寅衛侯臧卒【左傳曰衛侯有疾立敬姒之子衎爲太子定公卒夫人姜氏旣哭而息見太子之不哀不內酌飲曰是夫也將不惟衛國之敗其必始於未亡人嗚呼天禍衛國也夫吾不獲鱄也使主社稷大夫聞之無不聳懼孫文子自是不敢舎其重器於衛盡寘諸戚而甚善晉大夫澄曰臧定公也在位十二年子衎嗣是爲獻公】

秦伯卒【桓公也在位二十七年子景公卒史皆失其名】

【經書月三書日一大衍歷正月庚辰小辛丑冬至二月己酉大三月己夘小四月戊申大五月戊寅小六月丁未大七月丁丑小八月丙午大九月丙子小十月乙巳大閏月乙亥大經十月庚寅在此月十一月乙巳小十二月甲戌大長歷是年閏七月庚寅十月十六日】

十有五年【乙酉簡王十年○晉霸厲五○蔡景十六○曹成二○衛獻公衎元年○鄭成九○陳成二十三○杞桓六十一○宋共十三卒○齊靈六○秦景公後元年○楚共十五○吳壽夢十】

春

王二月

衛定公

三月

乙巳仲嬰齊卒【公羊傳曰此公孫嬰齊也謂之仲嬰齊爲兄後也杜氏曰襄仲子公孫歸父弟也宣十八年逐東門氏旣而又使嬰齊紹仲後曰仲氏髙氏曰歸父旣奔齊魯人徐傷其無後使嬰齊紹之爲卿故前不經見而特卒之者譏世卿且著其亂昭穆之序失父子之親以后歸父則弟不可爲兄嗣以後襄仲則子不可以父之字爲氏也啖氏曰二傳不知有叔盻子公孫嬰齊此稱仲以別之之義故妄說爾】

癸丑公防晉侯衛侯鄭伯曹伯宋世子成齊國佐邾人同盟於戚【左傳曰討曹成公也】

晉侯執曹伯歸之於京師【左谷無之字○公羊傳曰伯討也蘇氏曰稱侯以執執有罪也歸於京師禮也春秋執諸侯多矣惟是爲得禮張氏曰厲公此舉善矣而春秋猶不以伯討揜其與盟之罪蓋以爲先執曹伯以令諸侯而盟之然後盡善也觀曹人請君於晉曰若有罪則君列諸防矣由一舉措之失遂開釋姦之門豈小失哉澄按僖二十八年執衛侯歸不有之字蓋二傳脫字爾當從公羊】

夏

六月

宋公固卒【共公也在位十三年子成嗣是爲平公】

楚子伐鄭【左傳曰楚將北師子囊曰新與晉盟而背之無乃不可乎子反曰敵利則進何盟之有申叔時聞之曰子反必不免信以守禮禮以庇身信禮之亡欲免得乎楚子侵鄭及暴隧遂侵衛及首止鄭子罕侵楚取新石欒武子欲報楚韓獻子曰無庸使重其罪民將叛之無民孰戰】

秋

八月

庚辰宋共公【共音恭三月而】

宋華元出奔晉【左傳曰宋華元爲右師魚石爲左師蕩澤爲司馬華喜爲司徒公孫師爲司城向爲人爲大司防鱗朱爲少司冦向帶爲太宰魚府爲少宰蕩澤弱公室殺公子肥華元曰我爲右師君臣之訓師所司也今公室卑而不能正吾罪大矣不能治官敢賴寵乎乃出奔晉】宋華元自晉歸於宋【左傳曰二華戴族也司城莊族也六官者皆桓族也魚石將止華元魚府曰右師反必討是無桓氏也魚石曰右師苟獲反𨿽許之討必不敢且多大功國人與之不反懼桓氏之無祀於宋也右師討猶有戍在桓氏𨿽亡必偏魚石自止華元於河上請討許之乃反陸氏曰經云自晉歸而傳云魚石自止華元於河上殊相違矣張氏曰襄三十年良霄之奔其奔而歸也逆順與華元不同而書法亦異良霄之入不再序而曰入逆也華元再序又書曰歸則或出或處之正從可知矣髙氏曰再書華元者善華元也與鄭良霄異矣蓋華元之志非奔也欲挾晉自重以攻蕩氏之黨爾然迹其所爲又與衛孫林父亦何以異故其所書之辭亦同】宋殺其大夫山【左傳曰使華喜公孫師帥國人攻蕩氏殺子山髙氏曰先書華元自晉歸於宋而繼書此則知其爲華元所殺矣蘇氏曰元將討山而知力之不能故奔奔而國人許之討故歸而討山也𨿽其族人莫敢救之者使元懷祿顧寵重於出奔則不能討山矣鄭子產爲政丰捲將祭請田弗許捲退而徵役子產奔晉子皮止之歸而逐捲亦猶是也】

宋魚石出奔楚【左傳曰魚石向爲人鱗朱向帶魚府出舎於睢上華元使止之不可華元自止之不可乃反魚府曰今不從不得入矣右師視速而言疾有異志焉若不我納今將馳矣登丘而望之則馳騁而從之則決睢澨閉門登陴矣左師二司冦二宰遂出奔楚華元使向戌爲左師老佐爲司馬樂裔爲司冦以靖國人杜氏曰五大夫畏同族罪及故出奔髙氏曰五大夫皆出奔獨魚石書者五大夫皆蕩族華元已誅其罪首余奔者皆不足書惟魚石奔逃於荊楚遂爲中國之害故爲十八年復入彭城書也春秋有事在後而先書其始者此其例也趙氏曰按傳魚石自請討蕩澤則是處無過之地矣旣討之後何事魚石又奔假如魚石爲與蕩氏同族慙而自去則是知恥之人後不應卻入彭城爲亂考之魚石直與蕩澤同惡爾國亂用兵相攻則仇敵也如何自止之乎】

冬

十有一月

叔孫僑如防晉士燮齊髙無咎宋華元衛孫林父鄭公子防邾人防吳於鐘離【左傳曰始通吳也公羊傳曰曷爲殊防外吳也谷梁傳曰防又防外之也程子曰吳益彊大求防於諸侯諸侯往從之故書諸國往與之防見吳日盛而中國衰也時中國病楚故與吳親襄十年柤之防十四年向之防與此同啖氏曰旣防士燮同往防吳孫氏曰諸侯大夫不敢致吳子也吳子在鐘離故相與防吳子於鐘離爾杜氏曰鐘離楚邑淮南縣張氏曰今濠州城下縣故鐘離國嬴姓後爲楚邊邑胡氏曰殊防有二義防王世子於首止意在尊王室防吳於鐘離於柤於向意在惡僭亂夫以泰伯至徳周之伯父也至其後世僭竊稱王不能居中國之爵號成襄之間中國無霸齊晉大國亦皆俛首東向而親吳聖人蓋傷之】許遷於葉【葉舒涉切○左傳曰許靈公畏偪於鄭請遷於楚楚公子申遷許於葉張氏曰葉今汝州葉縣也髙氏曰許微弱之國鄰於鄭鄭亟加兵三年棄疾伐許四年鄭伯伐許九年鄭人圍許十四年公子喜時伐許今遂遷焉蓋畏鄭而南依楚故以自遷爲文胡氏曰遷之者𨿽楚人而欲遷者許意也】

【經書月五書日三大衍歷正月甲辰小丙午冬至二月癸酉大三月癸夘小乙巳三日癸丑十一日四月壬申大五月壬寅小六月辛未大七月辛丑小八月庚午大庚辰十一日九月庚子小十月己巳大十一月己亥小十二月戊辰大長歷己巳三月四日癸丑十二日】

十有六年【丙戌簡王十一年○晉霸厲六○蔡景十七○曹成三○衛獻二○鄭成十○陳成二十四○杞桓六十二○宋平公成元年○齊靈七○秦景二○楚共十六○吳壽夢十一】

春

王正月

雨木冰【雨如字○公羊谷梁傳曰雨而木冰也髙氏曰雨著木而成冰上溫而下寒也與隕霜不殺菽相反劉向謂木者少陽貴臣卿大夫之象是年叔孫僑如出奔公子偃誅死後世雨木冰多應在大臣天人之應或可推也漢儒之學豈無所受但不當每事求合爾】

夏

四月

辛未滕子卒【文公也髙氏曰滕入春秋至今三書其卒皆不名至是日之矣】鄭公子喜帥師侵宋【左傳曰楚子自武城使公子成以汝陰之田求成於鄭鄭叛晉子駟從楚子盟於武城鄭子罕伐宋宋將鉏樂懼敗諸汋陂退舎於夫渠不儆鄭人覆之敗諸汋陵獲將鉏樂懼髙氏曰鄭服中國五年矣至是始叛晉附楚爲楚加兵於吾中國自是與楚同害中國諸侯之兵無寜嵗矣】

六月

丙寅朔日有食之

晉侯使欒黶來乞師【黶於斬切○左傳曰晉侯將伐鄭卻犫如衛遂如齊皆乞師焉欒黶來乞師孟獻子曰有勝矣髙氏曰晉失霸主之義不足以令諸侯恐諸侯厭惡伐鄭之役特使卿來乞師實欲公親行爾程子曰時穆姜叔孫僑如將作難故出師後期】

甲午晦晉侯及楚子鄭伯戰於鄢陵楚子鄭師敗績【鄢謁逺切○左傳曰鄭人聞有晉師使告於楚楚子救鄭司馬將中軍令尹將左右尹子辛將右晉師濟河聞楚師將至範文子欲反曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子曰不可晉楚遇於鄢陵範文子不欲戰卻至曰韓之戰惠公不振旅箕之役先軫不反命邲之師荀伯不復從皆晉之恥也今我辟楚又益恥也文子曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能內外無患自非聖人外寧必有內憂盍釋楚以爲外懼乎楚晨壓晉軍而陳欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡王卒以舊鄭陳而不整蠻軍而不陳陳不違晦在陳而囂我必克之苗賁皇言於晉侯曰楚之良在其中軍王族而已請分良以擊其左右而三軍萃於王卒必大敗之步毅禦晉厲公欒鍼爲右彭名禦楚共王潘黨爲右石首禦鄭成公唐苟爲右及戰呂錡射共王中目王召養由基與之兩矢使射呂錡中項伏弢以一矢復命郤至三遇楚子之卒見楚子必下免冑而趨風楚子使工尹襄問之以弓郤至見客免冑承命唐苟謂石首曰子在君側敗者壹大我不如子子以君免我請止乃死楚師薄於險養由基射再發盡殪叔山冉搏人以投中車折軾晉師乃止囚楚公子茷旦而戰見星未已子反命軍吏察夷傷補卒乘繕甲兵展車馬雞鳴而食惟命是聽晉人患之苗賁皇徇曰搜乘補卒秣馬厲兵修陳固列蓐食申禱明日復戰乃逸楚囚王聞之召子反謀子反醉而不能見王曰天敗楚也夫余不可以待乃宵遁晉入楚軍三日谷範文子立於戎馬之前曰君幼諸臣不佞何以及此君其戒之書曰惟命不於常有徳之謂胡氏曰是時兩軍相見未有勝負晉之捷也亦幸焉爾楚𨿽敗而勢益張晉遂怠而國大亂髙氏曰晉將伐鄭鄭告於楚楚子遽引師而來於是晉不暇俟諸侯之兵先與之合戰而大敗之我旣未致伐於彼彼志非來伐於我故直言戰而已杜氏曰楚師未大奔楚子傷目而退故曰楚子敗績鄢陵鄭地張子曰後漢郡國志潁川鄢陵晉敗楚之地今東京開封府鄢陵縣】

楚殺其大夫公子側【左傳曰楚師還及瑕王使謂子反曰先大夫之覆師徒者君不在子無以爲過不糓之罪也子反再拜稽首曰君賜臣死死且不朽臣之卒實奔臣之罪也子重使謂子反曰初隕師徒者而亦聞之矣盍圖之對曰𨿽防先大夫有之大夫命側側敢不義側亡君師敢防其死王使止之弗及而卒髙氏曰凡楚師之敗必行兵法於主將而死之春秋之世楚實彊於天下其所以能彊者兵彊也兵所以能彊者將帥之力也將帥之所以力者賞罰行也二百四十二年之間敗績者凡十有六而楚居三焉城濮之敗殺得臣鄢陵之敗殺公子側柏舉之敗囊瓦逃刑而奔鄭至於中國之敗績凡十有三不聞加兵法於一主將者國勢寖弱遂成姑息漢魏而下率皆踵之端可爲鑑】

秋

公防晉侯齊侯衛侯宋華元邾人於沙隨不見公【左傳曰戰之日齊國佐髙無咎至於師衛侯出於衛公出於壞隤宣伯通於穆姜欲去季孟而取其室將行穆姜送公而使逐二子公以晉難告曰請反而聴命姜怒公子偃公子鉏趨過指之曰女不可是皆君也公待於壞隤申宮儆備設守而後行是以後使孟獻子守於公宮防於沙隨謀伐鄭也宣伯使告郤犫曰魯侯待於壞隤以待勝者郤犫將新軍且爲公族大夫以主東諸侯取貨於宣伯而訴公於晉侯晉侯不見公杜氏曰沙隨宋地梁國寧陵縣北有沙隨亭程子曰晉侯聴譛怒公後期故不見公魯之後期國難故也晉曲我直不足爲恥髙氏曰此諸侯之兵始至而防焉喜敗楚也鄢陵之戰諸侯之師皆未至非特魯而已晉乃聴僑如之譛獨不見公夫聖人於魯事凡有可恥者必防其辭而不敢斥若我無失道爲橫逆所加則直書其事昭十年公不與盟義亦同此】公至自防【石氏曰公之此行內有僑如之患而外不爲諸侯所禮故危而致之】公防尹子晉侯齊國佐邾人伐鄭【左傳曰公防尹武公及諸侯伐鄭將行姜又命公如初公又申守而行諸侯之師次於鄭西我師次於督不敢過鄭子叔聲伯使叔孫豹請逆於晉師爲食於鄭郊師逆以至聲伯四日不食以待之食狡者而後食諸侯遷於制田知武子佐下軍以諸侯之師侵陳至於嗚鹿遂侵蔡未反諸侯遷於潁上鄭子罕宵軍之宋齊衛皆失軍髙氏曰楚師旣敗而鄭猶不服見晉政之斁於人矣晉爲曹伯請於天子因假王命以再伐鄭故以尹子主防也宋衛以後至不書是役也晉尙以僑如之譛不使公與其事】

曹伯歸自京師【左傳曰曹人請於晉曰我先君宣公卽世國人曰若之何憂猶未弭而又討我寡君以亡曹國社稷之鎭公子是大泯曹也先君無乃有罪乎若有罪則君列諸防矣君惟不遺徳刑以伯諸侯豈獨遺諸敝邑敢私布之復請於晉晉侯謂子臧反吾歸而君子臧反曹伯歸程子曰曹伯不名不稱復歸王未嘗絕其位也自京師王命也陸氏曰曹伯之簒罪莫大焉晉侯討而執之其事當矣王不能定其罪名失政刑也書曰歸自京師而不名曹伯以深譏王也髙氏曰諸侯在它國則是失地之君故反國則名之今曹伯在京師而王不黜之是不失國故不名也嗚呼簒逆之人殺君之子而自立旣列於諸侯之會又赦於天子之庭是率天下而入於亂也】九月

晉人執季孫行父舎之於苕丘【苕音條公作招○左傳曰宣伯使告郤犫曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也而事晉蔑有貳矣魯不貳小國必睦不然歸必叛矣晉人執季文子於苕丘】

冬

十月

乙亥叔孫僑如出奔齊【左傳曰公還待於鄆使子叔聲伯請季孫於晉郤犫曰苟去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄而惠徼周公之福使寡君得事晉君則夫二人者魯國社稷之臣也若朝亡之魯必夕亡以魯之宻邇仇讎亡而爲讎治之何及郤犫曰吾爲子請邑對曰嬰齊魯之常也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫髙氏曰季孫得釋將與公偕歸僑如聞之遂出奔齊魯人立其弟豹以爲叔孫後是爲穆叔】十有二月

乙丑季孫行父及郤犫盟於扈【髙氏曰晉釋行父行父自苕丘與郤犫爲此盟也】

公至自防【髙氏曰大夫執則至行父不至者公待行父偕歸焉舉公爲重也然公未嘗爲防而曰至自防者有托焉爾夫沙隨之防旣不見公伐鄭之防又不得與而國之宗卿於是見執公徬徨於外以求自明於晉僅能使僑如見逐季孫受盟而公免於難焉方秋而出盡冬而歸始以伐鄭出防而不得與乎其事君辱臣執亦國之深恥也及公之歸不可以伐鄭至故托曰至自防以見公之不與於伐鄭也】

乙酉刺公子偃【陸氏曰直書刺者有罪也晉伐衛買不卒戍明不勝而還非其罪也髙氏曰公之將行穆姜指偃與鉏曰皆可爲君鉏尙幼則姜之意在偃也公以是歸而刺之然僖二十八年公子買戍衛不卒戍刺之明言其罪也此直云刺公子偃則若無罪焉何哉曰言其罪者著其事實以明非其罪也不言其罪者刺得其罪也澄曰昔象與父母同謀殺舜焚廩揜井必欲寘舜於死地象謂舜已死而入其宮見舜猶生則僞爲郁陶思君之言以欺其兄舜乃誠信而喜之使之分治臣庶及爲天子則封之爲有庳之君舜豈不知象之謀殺己哉故孟子以爲仁人之於弟也不藏怒焉不宿怨焉親之愛之而貴之富之此舜所以盡爲兄之道而爲人倫之至也偃𨿽爲穆姜所指然不過脇公使從己爾未見姜眞有廢立之謀而偃實有今將之心也今僑如旣逐成公當修身齊家以感化其母威權在己則偃𨿽眞有邪謀亦焉所施乃不能制其母而怒其弟竟殺之其視舜之所以處象者爲何如也公子者非親也屬也言先公之子也而可殺乎陸髙等所見知有世俗利害之私而已不知有人倫天理之正者也】

【經書月六書日六大衍歷正月戊戌大辛亥冬至二月丁夘大三月丁酉大四月丁夘小辛未五日五月丙申大六月丙寅小朔日食甲午晦七月乙未大八月乙丑小九月甲午大十月甲子小乙亥十二日十一月癸巳大十二月癸亥小乙丑三日乙酉二十三日長歷辛未四月六日】

十有七年【丁亥簡王十二年○晉霸厲七○蔡景十八○曹成四○衛獻三○鄭成十一○陳成二十五○桓六十三○宋平二○齊靈八○秦景三○楚共十七○吳壽夢十二】

春

衛北宮括帥師侵鄭【括公作結○左傳曰鄭子駟侵晉虛滑衛北宮括救晉侵鄭至於髙氏髙氏曰晉命也凡爲他人興師者皆書侵以譏之據左氏鄭侵晉衛救晉侵鄭夫鄭𨿽背晉猶畏晉之彊豈敢興師自與晉抗乎此必不然𨿽楚來入中國亦不過侵伐宋衛而已觀經之所書事實可見】

夏

公防尹子單子晉侯齊侯宋公衛侯曹伯邾人伐鄭【左傳曰鄭太子髠頑侯獳爲質於楚楚公子成公子寅戍鄭公防尹武公單襄公及諸侯伐鄭自戱童至於曲洧杜氏曰晉未能服鄭故假天子威周使二卿防之髙氏曰晉假王命討鄭重以王之兩大夫晉主兵先尹單重王命夫晉厲之失道也而能數合諸侯力捍彊楚者由假王靈扶義以合天下也伐秦之役劉康公成肅公在焉而不書者以受命京師爲重矣】

六月

乙酉同盟於柯陵【左傳曰尋戚之盟也杜氏曰柯陵鄭西地陸氏曰不重言諸侯譏尹子單子與盟蘇氏曰齊晉之盛天子之大夫防而不盟尊周也柯陵之防尹單始與諸侯之盟自是習以爲常非禮也】

秋

公至自防【左傳曰楚子重救鄭師於首止諸侯還澄按諸侯之師至曲洧遄爲柯陵之盟方欲聲鄭之罪以致伐而楚救己至諸侯畏楚之彊而還未嘗得致伐也故公不以伐鄭至而以防至】

齊髙無咎出奔莒【左傳曰齊慶克通於聲孟子與婦人蒙衣乘輦而入於閎鮑牽見之以告國武子武子召慶克而謂之慶克久不出而告夫人曰國子謫我夫人怒國子相靈公以防髙鮑處守及還將至閉門而索客孟子訴之曰髙鮑將不納君而立公子角國子知之刖鮑牽而逐髙無咎無咎奔莒髙弱以盧叛襄陵許氏曰靈公不公其聴自沈帷墻奔其世官以長禍亂悲夫】九月

辛丑用郊【九月夏之七月非郊之時故特書用孫氏曰九月用郊瀆亂尢甚】晉侯使荀防來乞師【余氏曰晉侯再伐鄭恐公不出師故遣荀防來乞之師氏曰請王命以討有罪宜糾合諸侯以遵王命奉辭以往無敢或後可也乃使大夫乞師於魯邪以盟主而乞師已爲卑辱況以王之卿士主兵乃言乞師其卑王室以誤寵諸侯也甚矣夫欲仗天子之威以討叛伐貳而乃先爲此卑辱欲望鄭畏威得乎哉】

冬

公防單子晉侯宋公衛侯曹伯齊人邾人伐鄭【杜氏曰前夏未得志故孫氏曰鄭與楚比周晉侯再假王命三合諸侯伐之不能服中國不振可知也】十有一月

公至自伐鄭【左傳曰諸侯圍鄭楚公子申救鄭師於汝上諸侯還杜氏曰不書圍畏楚救不成圍而還】

壬申公孫嬰齊卒於貍脤【貍力之切脤市軫切公作軫糓作蜃○左傳曰聲伯還自鄭至貍脤而卒澄按此叔肹之子聲伯也子叔老嗣是爲聲子陸氏曰大夫卒於它國卽書國卒於魯地卽書地仲遂公孫嬰齊是也】

十有二月

丁巳朔日有食之

邾子貜且卒【貜但防切且子余切○在位四十年子宣公牼嗣】

晉殺其大夫郤錡郤犫郤至【犫公作州○左傳曰晉厲公侈多外嬖反自鄢陵欲盡去羣大夫而立其左右胥童以胥克之廢也怨郤氏而嬖於厲公郤錡奪夷陽五田郤犫與長魚矯爭田執而梏之五與矯亦嬖於厲公欒書怨郤至以其不從己而敗楚師也欲廢之使楚公子茷告公曰此戰也郤至寔召寡君以東師之未至也與軍帥之不具也曰此必敗吾因奉孫周以事君公告欒書書曰其有焉不然豈其死之不卹而受敵使乎君盍嘗使諸周而察之郤至聘於周欒書使孫周見之公使覘之信遂怨郤至厲公田與婦人先殺而飲酒後使大夫殺郤至奉豕寺人孟張奪之郤至射而殺之公曰季子欺余厲公將作難胥童曰必先三郤族大多怨去大族不偪敵多怨有庸公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之君實有臣而殺之其謂君何我之有罪吾死後矣若殺不辜將失其民欲安得乎待命而已受君之祿是以聚黨有黨而爭命罪孰大焉胥童夷陽五帥甲八百將攻郤氏長魚矯請無用眾公使淸沸魋助之抽戈結衽而僞訟者三郤將謀於榭矯以戈殺駒伯苦成叔於其位溫季曰逃威也遂趨矯及諸其車以戈殺之皆屍諸朝張氏曰郤氏𨿽多怨旣爲大夫則君之股肱也厲公不正其有罪無罪而用嬖幸胥童長魚矯之計一朝殺三卿又刼欒書中行偃能無及乎】

楚人滅舒庸【左傳曰舒庸人以楚師之敗也道吳人伐巢伐駕圍釐虺遂恃吳而不設備楚公子槖師襲舒庸滅之任公輔曰舒庸東夷偃姓之國張氏曰地譜廬州城下舒城髙氏曰楚旣摧敗而其餘烈猶足以滅國於要荒使其得志於鄢陵則毒被華夏豈勝道哉宣十二年楚入陳圍鄭之後書晉師敗績楚子滅蕭是也此書滅舒庸著中國能折其鋒使不得爲我患者晉厲之成勞也蓋晉厲公有宏才而無令徳是以威震於外而亂生於內身𨿽不終功亦足錄】

【經書月四書日四大衍歷正月壬辰大丙辰冬至二月壬戌小三月辛夘大四月辛酉小五月庚寅大六月庚申大乙酉二十六日閏月庚寅小七月己未大八月己丑小經九月辛丑在此月九月戊午大十月戊子小十一月丁巳大壬申十六日經書十二月丁巳朔日食在此月朔置閏不同故日食朔不差而月差也十二月丁亥小長歷是年閏十二月辛丑九月十四日壬申在十月五日】

十有八年【戊子簡王十三年○晉霸厲八弒○蔡景十九○曹成五○衛獻四○鄭成十二○陳成二十六○杞桓六十四○宋平三○齊靈九○秦景四○楚共十八○吳壽夢十三】

春

王正月

晉殺其大夫胥童【左傳曰胥童以甲刼欒書中行偃於朝矯曰不殺二子憂必及君公曰一朝而屍三卿余不忍益也對曰人將忍君臣聞亂在外爲姦在內爲軌禦姦以徳禦軌以刑不施而殺不可謂徳臣偪而不討不可謂刑徳刑不立姦軌並至臣請行遂出奔狄公使辭於二子曰寡人有討於郤氏郤氏旣伏其辜矣大夫無辱其復職位皆再拜稽首曰君討有罪而免臣於死君之惠也二臣𨿽死敢忘君徳乃皆歸公使胥童爲卿公遊於匠麗氏欒書中行偃遂執公焉欒書中行偃遂殺胥童髙氏曰胥童者胥甲之孫胥克之子謀殺三郤而晉國遂亂於是欒書中行偃先殺胥童襄陵許氏曰殺胥童者欒書中行偃也而稱國者二人執君而當國也澄曰左傳所載殺胥童者偃也而書國殺蓋二子當國而以國法殺之】

庚申晉弒其君州蒲【左傳曰欒書中行偃使程滑弒厲公葬之於翼東門之外以車一乘胡氏曰弒君天下之大罪討賊天下之大刑春秋合於人心而定罪聖人順於天理而用刑固不以大霈釋當討之賊亦不以大刑加不弒之人然趙盾書弒許世子書弒楚公子比書弒齊陳乞書弒欒書身爲元帥親執厲公於匠麗氏使程滑弒公而春秋書國以弒不書欒書之名氏何哉仲尼無私與天爲一奚獨嚴於趙盾許世子輩而於欒武子闊略如此乎學者深求聖人誅亂臣賊子之防而後可與言春秋矣朱子曰胡氏此傳不明言其意嘗問其說於文定公之甥範伯達伯達曰公之意蓋以爲厲公之無道當廢而不當弒欒書廢之則得世臣之義矣至於殺之則罪也故稱國弒以兩見其意焉張氏曰稱國以弒者眾弒其君之辭也孟子論貴戚之卿曰君有大過則諫反覆之而不聽則易位厲公之過大矣暱用小人殺戮無罪舉朝諸卿不保首領書偃晉之世臣以社稷爲心可以行易位之權而程滑遽弒之稱國以弒而不言二臣弒之分其惡於眾也悼公逐不臣者七人而不誅書偃非裏克寧喜之比故也澄按春秋之作正爲誅亂臣賊子也趙穿弒靈公傳不言盾使而經書趙盾弒君程滑殺厲公傳以爲欒書中行偃使之而經止書國弒何也曰此春秋之所以別嫌明防也蓋靈公之不君其惡未加於一國欲殺趙盾而趙穿爲盾殺之實盾之所欲弒也故春秋誅盾爲首惡厲公之無道徧得罪於一國欒書中行偃執公而殺其輔君爲惡之嬖臣蓋將以匡晉國而未有弒君之心也程滑因國人之所共怒而弒公蓋非書偃之專謀也故書國弒若獨書書偃則罪歸於二卿而一國之人得免於弒君之惡矣曰二卿執公可乎曰孟子云諸侯危社稷則變置欒書當國之卿厲公旣誅三卿矣不可諌也必將大亂晉國坐視社稷之隕則亦何以爲國卿乎故將廢置而更立焉國人遽弒其若聖人不以首惡加二子非縱之也蓋辧是非定邪正以示萬世左氏使程滑之言非經意也】

齊殺其大夫國佐【左傳曰齊侯使崔杼爲大夫使慶克佐之帥師圍盧國佐從諸侯圍鄭以難請而歸遂如盧師殺慶克以谷叛齊侯與之盟於徐關而復之盧降使國勝告難於晉待命於淸齊爲慶氏之難故齊侯使士華免以戈殺國佐於內宮之朝師逃於夫人之宮使淸人殺國勝國弱來奔王湫奔萊慶封爲大夫慶佐爲司冦旣齊侯反國弱使嗣國氏襄陵許氏曰慶克作慝濁亂中閨譛害大臣不誅不詰使國佐無所發其忠憤起而殺之顧爲俱靡而已於是因以爲國佐罪張氏曰無咎奔於去年之秋而鮑牽刖齊靈可以省母言之是非矣國佐叛而後復之意靈公非不知國佐之直與慶克等之內亂宮闈也卒殺國佐則靈公之知又下魯成公數等矣保姦如此因慶克以成慶封黨賊之禍慶封逐而政卒歸於陳氏皆靈公蔽塞聰明惟婦言是用所致也國佐不能見幾而去以邑叛君又仕危亂之朝身死於宮闈非不幸矣】

公如晉【左傳曰晉使荀防士魴逆周子於京師而立之生十四年矣大夫逆於淸原盟而入館於伯子同氏朝於武宮卽位於朝公如晉朝嗣君也】

夏

楚子鄭伯伐宋【左傳曰鄭伯防楚子伐宋取朝郟】

宋魚石復入於彭城【左傳曰楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之而還杜氏曰彭城宋邑張氏曰今徐州彭城縣蘓氏曰公孫寜儀行父言納而魚石不言納蓋楚莊誅陳罪人疑若無罪故書納以正其罪魚石之書復入而先言楚鄭之伐以著其納亂臣也故不言自楚而特書復入然不書叛者復入而將以亂國非直叛君而已故魚石欒盈之罪重於趙鞅宋辰也髙氏曰此楚鄭間晉之變孫氏曰伐宋取彭城與魚石守之以逼宋也其曰宋魚石復入於彭城者不與楚鄭伐宋取邑以與宋叛臣也故以魚石自入犯君爲文】

公至自晉

晉侯使士匄來聘【左傳曰拜朝也襄陵許氏曰公朝始至而聘使紹至晉悼之下諸侯肅矣此列國之所以睦而叛國之所以服也髙氏曰書晉侯與宣公十年書齊侯同義】

秋

杞伯來朝【左傳曰勞公且問晉故公以晉君語之杞伯於是驟朝於晉而請爲昬】八月

邾子來朝【左傳曰卽位而來見也】

築鹿囿【杜氏曰築墻爲鹿苑髙郵孫氏曰春秋興作皆書𨿽城池之固門廐之急無遺焉重民力也況耳目之翫一身之娛哉髙氏曰成公之季大國來聘小國來朝國家閒暇矣不務修其刑政而築鹿囿前此未有書築囿者自此之後昭九年築郎囿定十三年築蛇淵囿人君之示子孫也其可不戒哉】

己丑公薨於路寢

冬

楚人鄭人侵宋【左傳曰宋老佐華喜圍彭城老佐卒焉楚子重救彭城伐宋宋華元如晉告急韓獻子爲政曰欲求得人必先勤之成霸安疆自宋始矣晉侯師於臺谷以救宋遇楚師於靡角之谷楚師還】

晉侯使士魴來乞師【魴音房公作彭○左傳曰晉士魴來乞師季文子問師數於臧武仲對曰伐鄭之役知伯實來下軍之佐也今彘季亦佐下軍如伐鄭可也事大國無失班爵而加敬焉禮也從之襄陵許氏曰悼公之時霸業復興而乞師以救宋猶遵厲公故事元年而後遂無乞師則召兵而已矣】

十有二月

仲孫蔑防晉侯宋公衛侯邾子齊崔杼同盟於虛朾【虛起居切朾它丁切○左傳曰謀救宋也宋人辭諸侯而請師以圍彭城杜氏曰虛朾宋地髙氏曰諸侯師至而楚鄭之師以退故宋人辭諸侯而請其師以圍彭城而先爲此盟也】丁未我君成公

【經書月三書日三大衍歷正月丙辰大辛酉冬至庚申五日二月丙戌小三月乙夘大四月乙酉小五月甲寅大六月甲申小七月癸丑大八月癸未小已丑七日九月壬子大十月壬午大十一月壬子小十二月辛巳大丁未二十七日】

春秋纂言卷八﹤經部﹐春秋類﹐春秋纂言﹥

欽定四庫全書

春秋纂言卷九

元吳澄撰

襄公【名午成公妾定姒之子在位三十一年】

元年【己丑簡王十四年崩○晉霸悼公周元年○蔡景二十年○曹成六年○衛獻五年○鄭成十三年○陳成二十七年○桓六十五年○宋平四年○齊靈十年○秦景五年○楚共十九年○吳壽夢十四年】

春

王正月

公卽位【襄公生甫四嵗大臣相之見諸臣而行卽位之禮】

仲孫蔑防晉欒黶宋華元衛殖曹人莒人邾人滕人薛人圍宋彭城【左曰非宋地追書也於是爲宋討魚石故稱宋彭城降晉晉人以宋五大夫在彭城者歸寘諸瓠丘齊人不防彭城晉人以爲討齊太子光爲質於晉谷梁曰系彭城於宋者不與魚石也劉氏曰魚石走之楚楚子取彭城而封之諸侯爲是討之楚已取彭城矣曷爲系之宋楚子不得取之宋魚石不得受之楚也師氏曰苟書彭城而不書宋則無以見魚石之不臣楚子之奬亂與夫諸侯討叛之功矣】

夏

晉韓厥帥師伐鄭【厥公作屈○左曰晉韓厥荀偃帥諸侯之師伐鄭入其郛敗其徒兵於洧上】

仲孫蔑防齊崔杼曹人邾人人次於鄫【鄫公作合○左傳曰東諸侯之師次於鄫以待晉師杜氏曰鄫鄭地在陳畱襄邑縣東南髙氏曰晉以韓厥已足以當鄭不欲重勤東諸侯之師故使次於鄫以震鄭心且備楚師之出也】

秋

楚公子壬夫帥師侵宋【左曰晉師自鄭以鄫之師侵楚焦夷及陳晉侯衛侯次於戚以爲之援楚子辛救鄭侵宋呂畱鄭子然侵宋取大邱孫氏曰楚師侵宋所以救鄭也髙氏曰楚不敢敵諸侯之師卒不爲動則有以量楚力所至矣以其無名加兵故書曰侵】九月

辛酉天王崩【蕳王也在位十四年子泄心嗣是爲靈王】

邾子來朝【髙氏曰公𨿽新立才四嵗爾又在衰絰之中豈能以禮相接乎】

冬

衛侯使公孫剽來聘【剽匹妙切○髙氏曰剽蓋衛國用事者厥後遂逐衛侯而自立】

晉侯使荀防來聘【孫氏曰天王崩邾子衛晉之朝聘皆不臣也髙氏曰二國來聘以公新卽位故也凡聘必以禮樂相見公在喪中又遭天王之喪而邾子來朝是時訃未至於諸侯猶可言也至冬而晉衛二國不廢聘好則諸侯不臣之罪著矣縱彼未聞訃而來魯亦豈可晏然受之乎】

【經書月二書日一大衍歷正月辛亥小丁卯冬至二月庚辰大三月庚戌小四月己夘大五月己酉小六月戊寅大七月戊申小八月丁丑大九月丁未小辛酉十五日十月丙子大十一月丙午小十二月乙亥大】

二年【庚寅靈王元年○晉霸悼二○蔡景二十一○曹成七○衛獻六○鄭成十四卒○陳成二十八○杞桓六十六○宋平五○齊靈十一○秦景六○楚共二十○吳壽夢十五】

春

王正月

簡王【五月而速也】

鄭師伐宋【左傳曰楚令也髙氏曰楚以彭城故令鄭伐之鄭受制於夷狄而爲之伐中國襄陵許氏曰書伐宋者積鄭之疚】

夏

五月

庚寅夫人姜氏薨【此成公夫人齊姜也】

六月

庚辰鄭伯睔卒【睔古困切○左傳曰鄭成公疾子駟請息肩於晉公曰楚君以鄭故親集矢於其目非異人任寡人也若背之是棄力與言其誰防我免寡人惟二三子襄陵許氏曰鄭之托於楚夫豈以中國爲終可畔旣防其徳遂不可反是以君子貴謀始也澄曰鄭成公也在位十四年子髠頑嗣是爲僖公髙氏曰不書者以成公背中國故諸侯不防其葬也】

晉師宋師衛殖侵鄭【左傳曰於是子罕當國子駟爲政子國爲司馬晉師侵鄭諸大夫欲從晉子駟曰官命未攺杜氏曰宋𨿽非卿師重故敍衛上呂氏曰衛不稱師將尊師少也蘇氏曰鄭𨿽有畔中國之罪而伐其喪非禮也澄曰以伐喪故書侵而不言伐】

秋

七月

仲孫蔑防晉荀防宋華元衛孫林父曹人邾人於戚【左傳曰謀鄭故也孟獻子曰請城虎牢以逼鄭知武子曰善鄫之防吾子聞崔子之言今不來矣滕薛小邾之不至皆齊故也寡君之憂不惟鄭防將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之】

己丑我小君齊姜【齊諡也三月而速】

叔孫豹如宋【左傳曰通嗣君也杜氏曰豹於此始自齊還爲卿】

冬

仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢【左傳曰復防於戚齊崔武子及榺薛小邾之大夫皆防知武子之言故也遂城虎牢鄭人乃成張氏曰虎牢故東虢之邑也鄭滅爲制邑秦漢爲成臯東有汜水今孟州有汜水縣故虎牢城胡氏曰虎牢巖險聞於天下猶虞之下陽晉之上黨魏之安邑燕之楡闗吳之西陵蜀之漢樂地有所必據城有所必守而不可以棄焉者也程子曰鄭有虎牢而不能守故不系於鄭也劉氏曰此鄭虎牢也曷爲不系之鄭取之已非鄭之地也陸氏曰諸侯之大夫相與取它國之邑而城之非正也城之可以安中國息徵伐故聖人許之而不系之於鄭也】

楚殺其大夫公子申【左傳曰公子申爲右司馬多受大國之賂以偪子重子辛楚人殺之劉氏曰嬰齊也壬夫也申也三人者執楚國之政公子申賄而專嬰齊壬夫畏其偪而殺之也襄陵許氏曰著楚之所以不競於晉也】

【經書月四書日三大衍歷正月乙巳小壬申冬至二月甲戌大三月甲辰大閏月甲戌小四月癸夘大五月癸酉小庚寅十八日六月壬寅大七月壬申小經六月庚辰在此月九日己丑十八日八月辛丑大九月辛未小十月庚子大十一月庚午小十二月己亥大長歷是年閏四月庚寅五月十九日六月亦無庚辰】

三年【辛夘靈王二年○晉覇悼三○蔡景二十二○曹成八○衛獻七○鄭僖公髠頑元年○陳成二十九○杞桓六十七○宋平六○齊靈十二○秦景七○楚共二十一○吳壽夢十六】

春

楚公子嬰齊帥師伐吳【左傳曰楚子重伐吳爲簡之師克鳩玆至於衡山使鄧廖帥組甲三百被練三千以侵吳吳人要而擊之獲鄧廖其能免者組甲八十被練三百而已旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡楚人以是咎子重子重病之遇心疾而卒襄陵許氏曰國政失禦大臣相殘又外結吳怨而內爲晉讎此共王之所以不振也髙氏曰楚始志伐吳吳與鐘離之防故也楚自鄢陵之敗勢稍屈於中國楚畏中國諸侯倂力謀之而吳乘其間故先伐吳以張其勢】

公如晉【左傳曰始朝也髙氏曰童子侯不朝王蓋不可接以成人之禮也豈可反朝同列乎】

夏

四月

壬戌公及晉侯盟於長樗【左傳曰孟獻子相公稽首知武子曰天子在而君辱稽首寡君懼矣孟獻子曰以敝邑介在東表密邇仇讎寡君將君是望敢不稽首髙氏曰移所以事天子之禮事晉也張氏曰孟獻子魯之賢大夫尙不知君臣之義春秋諸賢之同病也長樗近晉之地蘇氏曰晉侯修禮於諸侯故去其國都與公盟於長樗】

公至自晉【何氏曰上盟不於國都嫌如晉不得入故以晉至】

六月

公防單子晉侯宋公衛侯鄭伯莒子邾子齊世子光

己未同盟於雞澤【左傳曰晉爲鄭服故且欲修吳好將合諸侯使士匄告於齊曰寡君使匄以歲之不易不虞之不戒寡君願與二三兄弟相見以謀不協請君臨之使匄乞盟齊侯欲勿許而難爲不恊乃盟於耏外公防單頃公及諸侯同盟於雞澤晉侯使荀防逆吳子於淮上吳子不至髙氏曰此因城虎牢之故鄭服而同盟而王臣亦與焉杜氏曰雞澤晉地在廣平曲梁縣西南任公輔曰按地譜一名雞丘張氏曰今洺州永平縣晉悼公始合諸侯而儕王官於諸侯俾同防血與桓公首止葵丘異矣故書諸侯防不再言雞澤而己未同盟例之於新城同盟之書】陳侯使袁僑如防【左傳曰楚子辛爲令尹侵欲於小國陳成公使袁僑如防求成晉侯使和組父告於諸侯啖氏曰不召而自來也髙氏曰陳自辰陵之盟而卽楚凡十有八年矣晉屢爭鄭而不爭陳者非不爭陳也得鄭則亦得陳者也今聞鄭伯受盟故俾大夫來求成於晉以其本非召防而自來來又後時故書如防】

戊寅叔孫豹及諸侯之大夫及陳袁僑盟【谷梁傳曰諸侯盟大夫又相與盟是大夫張也雞澤之防諸侯始失政矣啖氏曰諸侯旣盟袁僑乃至故使大夫別與之盟也孫氏曰諸侯旣盟而袁僑至無盟可也諸侯盟大夫又盟諸侯始失政也至湨梁之盟曰大夫而不復言諸侯之大夫則政在大夫矣胡氏曰陳久叛中國不堪楚之侵欲然後求盟於晉悼公立已四年其從晉不亦晚乎悼公盍亦增修徳政而謂袁僑曰諸侯之盟事畢矣而吾子始來若再刑牲歃血要質鬼神是瀆也吾子以帝王之冑習於禮義害楚之政背夷卽華此諸侯之願寡君之欲也𨿽微盟誓天地鬼神實照臨之其惟同心糾逖王慝厚禮遣之使往報焉足矣奚必汲汲使大夫盟之哉】

秋

公至自防

冬

晉荀防帥師伐許【左傳曰許靈公事楚不防於雞澤知武子帥師伐許張氏曰荀防悼公之賢大夫也偶見陳人之服不能輔悼公益修徳以保陳陳固則許何患其不來今遽帥師以問罪於許規模欲速宜其幷陳不能保也】

【經書月二書日三大衍歷正月己巳小丁丑冬至二月戊戌大三月戊辰小四月丁酉大壬戌二十六日五月丁夘大六月丁酉小己未二十三日七月丙寅大經六月戊寅在此月八月丙申小九月乙丑大十月乙未小十一月甲子大十二月甲午小長歷六月七月朔同戊寅亦不在六月】

四年【壬辰靈王三年○晉覇悼四○蔡景二十三○曹成九○衛獻八○鄭僖二○陳成三十卒○杞桓六十八○宋平七○齊靈十三○秦景八○楚共二十二○吳壽夢十七】

春

王三月

己酉陳侯午卒【成公也在位三十年子溺嗣是爲哀公髙氏曰陳成公旣爲雞澤之防則是國已變於夏矣】

夏

叔孫豹如晉【左傳曰報知武子之聘也髙氏曰且爲鄫世子故事見五年六年】

秋

七月

戊子夫人姒氏薨【姒公作弋下定姒同○杜氏曰成公妾襄公母姒杞姓髙氏曰襄公以夫人之禮葬之】

陳成公

八月

辛亥我小君定姒【杜氏曰逾月而速髙氏曰死才二十四日爾襄陵許氏曰傳載季文子欲不以夫人之禮定姒而不得已於人言卒夫人之觀此逾月而禮略也】

冬

公如晉【左傳曰公如晉聽政晉侯享公公請屬鄫晉侯不許孟獻子曰以寡君之密邇於仇讎而願固事君無失官命鄫無賦於司馬爲執事朝夕之命敝邑敝邑褊小缺而爲罪寡君是以願借助焉晉侯許之】

陳人圍頓【左傳曰楚人使頓間陳而侵伐之故陳人圍頓髙氏曰僖二十五年楚人圍陳納頓子於頓陳侯畏楚而不敢討頓子恃楚而不事陳今陳復從中國而頓爲楚間故圍之自雞澤之防而書伐許圍頓著晉興而楚詘矣】

【經書月三書日三大衍正月癸亥大壬午冬至二月癸巳小經三月己酉在此月三月壬戌大四月壬辰小五月辛酉大六月辛夘小七月庚申大戊子二十九日八月庚寅大辛亥二十二日九月庚申小十月己丑大十一月己未小十二月己丑大閏月戊午小長三月亦無己酉戊子七月二十八日】

五年【癸巳靈王四年○晉覇悼五○蔡景二十四○曹成十○衛獻九○鄭僖三○陳哀公溺元年○杞桓六十九○宋平八○齊靈十四○秦景九○楚共二十三○吳壽夢十八】

春

公至自晉【髙氏曰著公不朝正於廟也且公幼而頻年如晉是危道也襄之出二十四至之者二十危之也】

夏

鄭伯使公子發來聘【左傳曰通嗣君也髙氏曰鄭自雞澤之防始離於荊楚來聘於中國諸侯得以息兵修好也】

叔孫豹鄫世子巫如晉【左傳曰穆叔覿鄫太子於晉以成屬鄫鄫世子比諸魯大夫也劉氏曰鄫不勝莒魯之患求爲附庸以自定鄫屬於魯爲附庸故相與往見於晉也鄫世子猶吾大夫焉交譏之陸氏曰鄫列國也使其世子同於我大夫魯與晉俱失正矣鄫力不足者故無譏焉】

仲孫蔑衛孫林父防吳於善道【道公穀作稻○左傳曰吳子使壽越如晉辭不防雞澤之故且請聽諸侯之好晉人將爲之合諸侯使魯衛先防吳且告防期故孟獻子孫文子防吳於善道杜氏曰魯衛俱受命於晉故不言及二大夫往防之故曰防吳善道吳地張氏曰悼公初立其風聲所及逺人慕之故吳有志於親中國辭謝雞澤之不防而請聽後防之期悼公告以防戚之期而聽其自來足矣至使魯衛特往防之則是以中國大邦而爲蠻方屈此二大夫防吳之所以特書也襄陵許氏曰晉楚爭衡權實在吳故晉急吳如此】

秋

大雩【髙氏曰因旱祭志僣也】

楚殺其大夫公子壬夫【左傳曰楚人討陳叛故曰由令尹子辛實侵欲焉乃殺之杜氏曰共王敗於鄢陵殺子反殺公子申壬夫八年之中殺三卿髙氏曰楚之所以不競】公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚【左傳曰防吳且謀戍陳也穆叔以屬鄫爲不利使鄫大夫聽命於防張氏曰因吳之來而命戍陳也石氏曰成九年爲蒲之防將以防吳而吳不至故十五年諸侯之大夫防之於鐘離前三年悼公盟雞澤使荀防逆吳子而又不至故此年使魯衛先防之於善道此皆往防之也至秋戚之防序吳於列而不復殊者因其來防也凡序吳者來防我也殊吳者往防之也】

公至自防

冬

戍陳【左傳曰楚子囊爲令尹範宣子曰我喪陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可諸侯戍陳公羊傳曰曷爲不言諸侯戍之離至不可得而序故言我也啖氏曰戍者以兵守之也張氏曰自桓文以來所以服陳者未聞以兵守之也士匄知戍陳之非長防是以有喪陳之嘆髙氏曰陳卽安於楚二十餘年爲諸侯所伐未嘗少息歸於中國則又爲楚人所伐旣不能鑿斯池築斯城與民效死守之而勿去又恃人之力以自戍其爲國何足道也然此諸侯同戌非獨魯戍之也書於公至之後則知諸侯各遣戌與僖二年城楚丘同義】

楚公子貞帥師伐陳【左傳曰子囊伐陳髙氏曰楚使頓間陳而陳伐之乃歸罪於壬夫楚又爲之殺壬夫而陳又不攺於是乎伐之】

公防晉侯宋公衛侯鄭伯曹伯莒子邾子滕子薛伯齊世子光救陳【曹伯下左無莒子邾子滕子薛伯○髙氏曰陳方附中國諸侯旣戍之復爲楚所伐而又相率救之救之義事也悼公之能也】

十有二月

公至自救陳【善救陳也】

辛未季孫行父卒【髙氏曰此公子友之孫季文子也自文子卒而魯有城費作三軍事則知季孫𨿽專魯而文子猶忠貞僣亂未啟也其子宿嗣是爲武子季孫之彊萌於僖公大於成公熾於襄昭極於定哀】

【經書月一書日一大衍歷正月丁亥大戊子冬至二月丁巳小三月丙戌大四月丙辰小五月乙酉大六月乙夘小七月甲申大八月甲寅小九月癸未大十月癸丑小十一月壬午大十二月壬子小辛未二十日長歷是年閏四月】

六年【甲午靈王五年○晉覇悼六○蔡景二十五○曹成十一○衛獻十○鄭僖四○陳哀二○杞桓七十卒○宋平九○齊靈十五○秦景十○楚共二十四○吳壽夢十九】

春

王三月

壬午杞伯姑容卒【桓公也在位七十年子匄嗣是爲孝公髙氏曰杞入春秋未嘗書名自僖公二十三年杞子卒後桓公繼立僖二十七年來朝成九年來逆叔姬之喪此年卒】

夏

宋華弱來奔【左傳曰宋華弱與樂轡少相狎長相優又相謗也子蕩恕以弓梏華弱於朝平公見之曰司武而梏於朝難以勝矣遂逐之華弱來奔司城子罕曰同罪異罰非刑也專戮於朝罪孰大焉亦逐子蕩子蕩射子罕之門曰幾日而不我從子罕善之如初】

秋

杞桓公

滕子來朝【左傳曰始朝公也】

莒人滅鄫【左傳曰鄫恃賂也杜氏曰鄫有貢賦之賂於魯恃之以慢莒故滅之】

冬

叔孫豹如邾【左傳曰穆叔如邾聘且修平也髙氏曰公初卽位邾子來朝後有狐駘之戰在四年而經不書至是叔孫豹往聘且修平焉以無忘舊好也】

季孫宿如晉【左傳曰晉人以鄫故來討曰何故亡鄫季武子如晉見且聽命髙氏曰宿始執政而往朝於覇主且聽命焉襄陵許氏曰魯旣世卿而大夫無復三年之喪哀典廢於下矣】十有二月

齊侯滅萊【左傳曰二年齊侯伐萊萊人使正輿子賂夙沙衛以索馬牛皆百匹齊師乃還齊侯滅萊萊恃謀也於鄭子國之來聘也晏弱城東陽而圍萊堙之環城傳於堞及杞桓公卒之月王湫帥師及正輿子棠人軍齊師齊師大敗之入萊萊共公浮柔奔棠正輿子王湫奔莒莒人殺之陳無宇獻萊宗噐於襄宮晏弱圍棠滅之遷萊於郳髙厚崔杼定其田髙氏曰齊圍萊久矣自宣七年伐萊至是而遂滅之不言萊君出奔國滅君死也】

【經書月二書日一大衍歷正月辛巳大癸巳冬至二月辛亥大三月辛巳小壬午二日四月庚戌大五月庚辰小六月己酉大七月己夘小八月戊申大九月戊寅小十月丁未大十一月丁丑小十二月丙午大】

七年【乙未靈王六年○晉覇悼七○蔡景二十六○曹成十二○衛獻十一○鄭僖五卒○陳哀三○杞孝公匄元年○朱平十○齊靈十六○秦景十一○楚共二十五○吳壽夢二十】

春

郯子來朝【左傳曰始朝公也澄按郯少昊氏之後也】

夏

四月

三卜郊不從乃免牲【左傳曰孟獻子曰夫郊祀后稷所以祈農事也故啟蟄而郊郊而後耕今旣耕而卜郊宜其不從也】

小邾子來朝【左傳曰亦始朝公也】

城費【費音祕○左傳曰南遺爲費宰叔仲昭伯爲隧正欲善季氏而求媚於南遺謂遺請城費吾多與而役胡氏曰夫文子相三君無衣帛之妾無食粟之馬無藏金玉無重器備則固忠於公室而不顧其所食之私邑也及行父卒宿專魯國之政羣小媚之無故勞民妄興是役季氏益張其後孔子至於墮費其越禮不度可知矣張氏曰費季氏之邑今沂州費縣】

秋

季孫宿如衛【左傳曰報子叔之聘且辭緩報非貳也襄陵許氏曰此書滕郯小邾來朝而季卿如邾如晉如衛衛來拜聘著朝廷之間交際之文則泛矣】

八月

螽【髙氏曰莊公以前螟猶書之荘公已後螟不復書螽然後書以是知災異之益多矣春秋不勝其書舉其重以見輕爾】

冬

十月

衛侯使孫林父來聘【左傳曰拜武子之言而尋孫桓子之盟也】

壬戌及孫林父盟【孰及之公也】

楚公子貞帥師圍陳【髙氏曰晉悼將修文公之業復有志於攘楚而楚先圍陳陳侯遂出防諸侯以求救於晉晉悼於是遽爲之合諸侯也】

十有二月

公防晉侯宋公陳侯衛侯曹伯莒子邾子於鄬【杜氏曰鄬鄭地謀救陳陳侯逃歸不成救故不書救也】

鄭伯髠頑如防未見諸侯【髠頑公谷作髠原】

丙戌卒於鄵【鄵七報切公谷作操○左傳曰將防於鄬子駟相及鄵子駟使賊夜弒僖公而以瘧疾赴於諸侯胡氏曰弒而僞赴又順其欲而不彰則亂臣賊子免於見討而春秋非傳信之書矣趙氏曰諸侯死例書名此爲上文已言鄭伯如防下不可又云鄭伯髠頑卒又不可上言鄭伯如防下但言髠頑卒所以須於如防時便書名以便其文爾三傳不達此體見其文特異不能釋遂妄云被弒若實見弒而以疾赴則從而書之諸國弒君豈有實告乎按經文未見諸侯則是已出境臨欲相見之時爾公羊云未出境益非也永嘉呂氏曰諸侯不書名此名之者以其卒也吳子遏伐楚門於巢卒同屬省文也諸侯卒於國都不地此其地者以其不在其國爲如防而卒故也與宋公佐卒於曲棘同未見諸侯而卒與許男卒於師同此諸侯之例如此而說者徒見其文之異便有鄭伯見弒之說誤矣杜氏曰鄵鄭地澄按僖公在位四年子嘉嗣是爲簡公】

陳侯逃歸【左傳曰陳人患楚慶虎慶寅謂楚人曰吾使公子黃往而執之楚人從之二慶使告陳侯於防曰楚人執公子黃矣君若不來羣臣不忍社稷宗廟懼有二圖陳侯逃歸胡氏曰上二年諸侯戍陳今楚令尹來伐諸侯又救之亦旣勤矣爲陳侯計者下命國中大申儆備立太子以固守親聽命於諸侯謀禦敵之防當是時晉君方眀諸侯聽命必能致力於陳矣不此之顧棄儀衛以逃歸故書以罪之髙氏曰楚人以陳叛故殺公子壬夫而亟討陳晉𨿽爲陳再合諸侯卒不能攘楚以安中國故陳侯內爲二慶所逼而逃歸也然爲一國之君而不能自立從夷狄則懼爲中國所伐從中國則又懼楚若匹夫之逃亦可羞矣】

【經書月四書日二大衍歷正月丙子小戊戌冬至二月乙巳大三月乙亥小四月甲辰大五月甲戌大六月甲辰小七月癸酉大八月癸夘小閏月壬申大九月壬寅小經十月壬戌在此月十月辛未大十一月辛丑小十二月庚午大丙戌十七日長歷是嵗閏十月壬戌十月二十一日丙戌十二月六日】

八年【丙申靈王七年○晉覇悼八○蔡景二十七○曹成十三○衛獻十二○鄭簡公嘉元年○陳哀四○杞孝二○宋平十一○齊靈十七○秦景十二○楚共二十六○吳壽夢二十一】

春

王正月

公如晉【左傳曰公如晉朝且聽朝聘之數】

夏

鄭僖公【觀此則知僖公之非弒眀矣】

鄭人侵蔡獲蔡公子燮【燮谷作濕○左傳曰鄭子國子耳侵蔡獲蔡司馬公子燮鄭人皆喜惟子產不順曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣子國怒之曰國有大命而有正卿童子言焉將爲戮矣王氏箋義曰鄭欲從楚故侵蔡以致楚然後告絕於晉而與楚平故子國聞子產之言怒之懼其謀泄爾不然無故而侵蔡何也】

季孫宿防晉侯鄭伯齊人宋人衛人邾人於邢丘【左傳曰以命朝聘之數使諸侯之大夫聽命季孫宿齊髙厚宋向戌衛殖邾大夫防之大夫不書尊晉侯也鄭伯獻捷於防故親聽命杜氏曰時公在晉晉悼惟使大夫聽命故季孫在防而公先歸有晉鄭二君在故齊宋衛三國之大夫降稱人內大夫書氏名者以著其亢也胡氏曰朝聘事之大者重煩諸侯而使大夫聽命無乃以姑息愛人乎使政在大夫而諸侯失國豈所以愛之也後此八年湨梁之防悼公初沒諸侯皆在而大夫獨盟君若贅旒夫豈一朝一夕之故哉張氏曰防而使大夫聽命自齊桓北杏始春秋之法必辧等列以大夫防諸侯而人之者所以嚴君臣之分謹上下之交也任公輔曰邢丘故邢國河內平臯縣也】

公至自晉【如晉朝不與邢丘之防而先歸故書至自晉而不言至自防也】

莒人伐我東鄙【左傳曰伐我以疆鄫田也張氏曰莒人滅鄫而魯不敢爭覇主不討所以興伐魯疆鄫田之師也髙氏曰鄫田接於魯而疆界不眀故興兵伐我以正之鄫遂屬於莒矣襄陵許氏曰莒恃逺滅鄫伐魯以姦齊盟而覇討弗及者晉方患秦楚故也】

秋

九月

大雩【義見前】

冬

楚公子貞帥師伐鄭【左傳曰楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰民急矣姑從楚以紓吾民晉師至吾又從之犧牲玉帛待於二竟以待彊者而庇民焉冦不爲害民不罷病不亦可乎子展曰小所以事大信也小國無信兵亂日至亡無日矣五防之信今將背之𨿽楚救我將安月之親我無成鄙我是欲不可從也不如待晉晉君方眀四軍無闕八卿和睦必不棄鄭楚師遼逺糧食將盡必將速歸何患焉舎之聞之杖莫如信完守以老楚杖信以待晉不亦可乎子駟曰請從楚騑也受其咎乃及楚平使王子伯駢告於晉知武子使行人子員對之曰君有楚命亦不使一介行李告於寡君而卽安於楚君之所欲也誰敢違君寡君將帥諸侯以見於城下惟君圖之胡氏曰鄭介大國之間若能任仁賢眀政刑以禮法自守而親此四鄰必能保國楚𨿽大何畏焉乃加兵於蔡無故怒楚而公子貞來伐則及楚平見鄭之屈服而不信也】

晉侯使士匄來聘【左傳曰範宣子來聘且拜公之辱告將用師於鄭經書月二書日無大衍歷正月庚子小癸夘冬至二月己己大三月己亥小四月戊辰大五月戊戌小六月丁夘大七月丁酉小八月丙寅大九月丙申大十月丙寅小十一月乙未大十二月乙丑小】

九年【丁酉靈王八年○晉覇悼九○蔡景二十八○曹成十四○衛獻十三○鄭簡二○陳哀五○杞孝三○宋平十二○齊靈十八○秦景十三○楚共二十七○吳壽夢二十二】

春

宋災【災公作火○髙氏曰宋自昭文以來亂敗相屬三書宋災見人事之不修也】

夏

季孫宿如晉【左傳曰報宣子之聘也髙氏曰公朝晉而晉來聘又使報焉事大國之禮則順矣】

五月

辛酉夫人姜氏薨【宣公夫人成公母也】

秋

八月

癸未我小君穆姜【杜氏曰四月而速髙氏曰別爲之諡用文姜之例也】

冬

公防晉侯宋公衛侯曹伯莒子邾子滕子薛伯杞伯小邾子齊世子光伐鄭【左傳曰諸侯伐鄭季武子齊崔杼宋皇鄖從荀防士匄門於鄟門衛北宮括曹人邾人從荀偃韓起門於師之梁滕人薛人從欒黶士魴門於北門杞人郳人從趙武魏綘斬行栗師於泛令於諸侯曰修器備盛餱糧歸老幼居疾於虎牢肆眚圍鄭鄭人恐乃行成中行獻子曰遂圍之以待楚人之救也而與之戰不然無成知武子曰許之盟而還師以敝楚人吾三分四軍與諸侯之鋭以逆來者於我未病楚不能矣猶愈於戰暴骨以逞不可以爭大勞未艾君子勞心小人勞力先王之制也乃許鄭成】

十有二月

己亥同盟於戱【戱許宜切○左傳曰鄭服也將盟鄭六卿公子騑公子發公子嘉公孫輙公孫蠆公孫舎之及其大夫門子皆從鄭伯晉士莊子爲載書曰自今日旣盟之後鄭國而不惟晉命是聽而或有異志者有如此盟公子騑趨進曰天禍鄭國使介居二大國之間大國不加徳音而亂以要之使其鬼神不獲歆其禋祀其民人不獲享其土利夫婦辛苦蟄隘無所底告自今日旣盟之後鄭國而不惟有禮與彊可以庇民者是從而敢有異志者亦如之荀偃曰攺載書公孫舎之曰昭大神要言焉若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭乃盟而還】

楚子伐鄭【左傳曰子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣乃及楚平】

【經書月三書日三大衍歷正月甲午大己酉冬至二月甲子小三月癸巳大四月癸亥小五月壬辰大辛酉三十日六月壬戌小七月辛夘大八月辛酉小癸未二十三日九月庚寅大十月庚申小十一月己丑大經十二月己亥在此月十一日疑經書月誤以一爲二十二月己未小長歷辛酉五月二十九癸未八月二十二十一月庚寅朔己未亦在其月十日】

十年【戊戌靈王九年○晉霸悼十○蔡景二十九○曹成十五○衛獻十四○鄭簡三○陳哀六○杞孝四○宋平十三○齊靈十九○秦景十四○楚共二十八○吳壽夢二十三】

春

公防晉侯宋公衛侯曹伯莒子邾子滕子薛伯杞伯小邾子齊世子光防吳於柤【柤荘加切○左傳曰防吳子壽夢也杜氏曰吳子在柤晉以諸侯往防之故曰防吳柤楚地張氏曰後漢彭越國付陽縣有柤水】

夏

五月

甲午遂滅偪陽【偪甫目彼力二切谷作傅○左傳曰晉荀偃士匄請伐偪陽而封宋向戌焉荀防曰城小而固勝之不武弗勝爲笑固請圍之不克諸侯之師久於偪陽荀偃士匄請於荀防曰水潦將降懼不能歸請班師知伯怒投之以機出於其間曰女成二事而後告予予恐亂命以不女違女旣勤君而興諸侯牽率老夫以至於此旣無武守而又欲易餘罪曰是實班師不然克矣余羸老也可重任乎七日不克必爾乎取之荀偃士匄帥卒攻偪陽親受矢石滅之以與向戌向戌辭乃與宋公以偪陽子歸獻於武宮謂之夷俘使周內史選其族嗣納諸霍人髙氏曰偪陽楚與國也杜氏曰偪陽妘姓國今彭城偪陽縣張氏曰今徐州沛縣】

公至自防【谷梁傳曰存中國也中國有善事則並焉無善事則異之杜氏諤曰逾時而反故危而至之】

楚公子貞鄭公孫輙帥師伐宋【左傳曰楚子囊鄭子耳伐家師於訾母圍宋門於桐門髙氏曰以宋公受偪陽故也】

晉師伐秦【左傳曰九年秦景公使士雃乞師於楚將以伐晉楚子許之師於武城以爲秦援秦人侵晉晉饑弗能報也晉荀防伐秦報其侵也髙氏曰晉方帥諸侯防吳滅偪陽又越千里而伐秦可謂虐用其民矣爲晉計者莫若修文公之業與秦通和庶因秦之兵力共攘彊楚可以少安中國不此之圖而反以秦資楚此晉之失也】

秋

莒人伐我東鄙【左傳曰莒人間諸侯之有事也故伐我東鄙髙氏曰伐者必有辭也】公防晉侯宋公衛侯曹伯莒子邾子齊世子光滕子薛伯杞伯小邾子伐鄭【左傳曰諸侯伐鄭齊崔杼使太子光先至於師故長於滕師於牛首呂氏曰齊世子光序諸侯上主防者爲之也春秋不攺所以示譏言專以彊弱事勢爲先後也鄭於是復從晉然亦不敢背楚也】

冬

盜殺鄭公子騑公子發公孫輙【騑公谷作斐○左傳曰初子駟與尉止有爭將禦諸侯之師而黙其車尉止獲遂弗使獻初子駟爲田洫司氏堵氏侯氏子師氏皆喪田焉故五族聚羣不逞之人因公子之徒以作亂於是子駟當國子國爲司馬子耳爲司空子孔爲司徒尉止司臣侯晉堵女父子師僕帥賊以入晨攻執政於西宮之朝殺子駟子國子耳子孔知之故不死子西聞盜不儆而出屍而追盜盜入於北宮乃歸授甲臣妾多逃器用多喪子產聞盜爲門者庇羣司閉府庫愼閉藏完守備成列而後出兵車十七乘屍而攻盜於北宮子蟜率國人助之殺尉止子師僕盜眾盡死侯晉奔晉堵女父司臣尉翩司齊奔宋子孔當國孫氏曰盜一日而殺三卿鄭伯失刑政胡氏曰卿大夫者國君之陪貳也身不能保而盜得殺之於朝安在其爲陪貳乎】戍鄭虎牢【左傳曰諸侯之師城虎牢而戍之晉師城梧及制士魴魏絳戌之虎牢非鄭地也言將歸焉鄭及晉平胡氏曰虎牢之城不系鄭者責在鄭也戍而系鄭者罪諸侯也鄭人從楚固爲不義然中國所以城虎牢非欲斷荊楚之路爲鄭蔽也駐師阨險以偪之爾至是伐而復戍焉可謂以義服之乎張氏曰前年戍陳不能制楚以保陳矣又踵前轍勞諸侯以戍守恃力逼小豈覇主服人之道乎髙氏曰鄭𨿽行成而諸侯所以爲之戍則其意有在使鄭復貳則虎牢之戍反爲腹心之憂如其不貳則助之守而爲之援焉定則固將反之矣是以還系於鄭然五年城虎牢不系鄭者是時諸侯城之以駐師而禦楚𨿽鄭亦不能有之也】

楚公子貞帥師救鄭【左傳曰楚子囊救鄭諸侯之師還鄭而南至於陽陵楚師不退知武子欲退曰今我逃楚楚必驕驕則可與戰矣欒黶曰逃楚晉之恥也合諸侯以益恥不如死我將獨進師遂進與楚夾潁而軍子蟜曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵渉潁與楚人盟欒黶欲伐鄭師荀防不可曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑克不可命不如還也諸侯之師還侵鄭北鄙而歸楚人亦還胡氏曰以救許楚罪諸侯不能保鄭肆其陵逼曾荊楚之不若也】

公至自伐鄭【襄陵許氏曰書楚救鄭而至公知諸侯之避楚也】

【經書月一書日一大衍歷正月戊子大甲寅冬至二月戊午大三月戊子小四月丁巳大閏月丁亥小經五月甲午在閏月五月丙辰大六月丙戌小七月乙夘大八月乙酉小九月甲寅大十月甲申小十一月癸丑大十二月癸未小長歷是年閏十一月甲午五月八日】

十有一年【己亥靈王十年○晉覇悼十一○蔡景三十○曹成十六○衛獻十五○鄭簡四○陳哀七○杞孝五○宋平十四○齊靈二十○秦景十五○楚共二十九○吳壽夢二十四】

春

王正月

作三軍【左傳曰季武子將作三軍告叔孫穆子曰請爲三軍各徵其軍穆子曰政將及子子必不能武子固請之穆子曰然則盟諸乃盟諸僖閎詛諸五父之衢三分公室而各有其一三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不舎杜氏曰魯本無中軍惟上下二軍皆屬於公有事三卿更帥以徵伐季氏欲專其民人故假立中軍因以攺作孔氏曰往前民皆屬公家若非徵伐不屬三子故三子自以其邑之民爲已之車乘今旣三分公室所分得者卽是已有故三家各自壊舊時車乘部伍以足成三軍也季氏使所分得國內三分有一之人以其役與邑皆來入季氏者則無公徵若不以役邑入季氏則使公家倍徵之役今之丁也邑賦稅也設利害以驅民使入已爾民畏倍徵則盡歸季氏所分得者無一入公也孟氏以子弟之中課取其一又分半以歸公也叔孫氏使子弟盡爲已臣惟以父兄歸公爾故昭公五年傳云季氏盡徵之叔孫氏臣其子弟言不臣父兄取二分而二分歸公也孟氏取其半又如叔孫所取之中止取其半以半歸公取一分而三歸公也呂氏曰孟氏稍弱所以只使半爲臣季氏彊直欲盡無公室也澄曰古之制地方百里爲大國大國三軍方七十里爲次國次國二軍方五十里爲小國小國一軍魯爲方百里之大國當有三軍故魯頌曰公車千乘又曰公徒三萬蓋言伯禽初受封之時有三軍也其後不能備三軍故止有二軍然不知二軍自何時始以魯之眾本不能備三軍之數季武子欲增中軍而作爲三軍者蓋借此攺作而分公室之眾也按二十五成之地出一軍則三軍者該地七十五成魯之方百里其地有百成但三桓皆百乘之家各有十成之地則取百成中之三十成矣況又臧氏仲氏叔氏之類亦有采邑則魯之公室其不滿七十五成矣何以能有三軍故三家毀其乘者各以其家所得采邑十成之民補足其數僅可備三軍也】

夏

四月

四卜郊不從乃不郊【因四卜之瀆以著魯郊之僣】

鄭公孫舎之帥師侵宋【左傳曰鄭人患晉楚之故諸大夫曰不從晉國幾亡楚弱於晉晉不吾疾也晉疾楚將辟之何爲而使晉師致死於我楚弗敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆之司惡於宋宋向戌侵鄭大獲子展曰師而伐宋可矣若我伐宋諸侯之伐我必疾吾乃聽命焉且告於楚楚師至吾又與之盟而重賂晉師乃免矣子展侵宋杜氏曰欲以致諸侯也】公防晉侯宋公衛侯曹伯齊世子光莒子邾子滕子薛伯杞伯小邾子伐鄭【左傳曰諸侯伐鄭齊太子光宋向戌先至於鄭門於東門其莫晉荀防至於西郊東侵舊許右還次於圍鄭觀兵於南門西濟於濟隧鄭人懼乃行成髙氏曰以前伐未得志而鄭復來侵宋故也凡世子代父與盟防當在諸侯之下齊光代君出防十年在滕子薛伯上已爲僣矣此防又在莒子邾子上於是爲甚以莒邾皆屬於齊故也見世子益驕而主防者莫能制也自再防蕭魚之後覇業稍振諸侯不復與光防矣則知十九年同圍齊之役蓋齊有以取之也】

秋

七月

己未同盟於亳城北【亳公谷作京○左傳曰同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡奨王室或間玆命司愼司盟名山名川羣臣羣祀先王先公七姓十二國之祖眀神殛之俾失其民墜命亡氏踣其國家胡氏曰鄭旣盟而又叛從子展之謀欲致晉師而後與之也故其載書𨿽有隊命亡氏踣其國家之言渝之而不顧噫慢鬼神至此而盟猶足恃乎杜氏曰亳城鄭地任氏曰偃師也故湯都】

公至自伐鄭【以前事至者見𨿽同盟而未得鄭也】

楚子鄭伯伐宋【左傳曰楚子囊乞旅於秦秦右大夫詹帥師從楚子將以伐鄭鄭伯逆之伐宋髙氏曰晉師方還而鄭伯逆楚子同伐宋蓋用公孫舎之之謀以伐宋自信於楚而數叛晉使楚道敝而固與晉以托國焉】

公防晉侯宋公衛侯曹伯齊世子光莒子邾子滕子薛伯杞伯小邾子伐鄭【左傳曰諸侯悉師復伐鄭杜氏曰此夏諸侯皆復來故曰悉師髙氏曰諸侯之師方歸未及解甲息肩而復至於鄭之城下】

防於蕭魚【左傳曰諸侯之師觀兵於鄭東門鄭人使王子伯駢行成晉趙武入盟鄭伯鄭子展出盟晉侯防於蕭魚赦鄭囚皆禮而歸之納斥候禁侵掠晉侯使叔肸告於諸侯公使臧孫紇對曰凡我同盟小國有罪大國致討苟有以借手鮮不赦宥寡君聞命矣鄭人賂晉侯以師悝師觸師蠲廣車軘車淳十五乘甲兵凡兵車百乘歌鐘二肆及其鎛磬女樂二八杜氏曰鄭服而諸侯防蕭魚鄭地蘇氏曰鄭與防也八年鄭人侵蔡獲公子燮自是晉侯爭鄭五年之間晉人四以諸侯伐鄭楚輙救之晉用知防之謀未嘗與楚人戰至是楚不能應遂全師以服鄭於是鄭固與晉二十餘年楚不能爭𨿽城濮之克不能過也孫氏曰言伐言防者得鄭之辭也鄭自齊桓晉文死或卽蠻荊或卽中國晉楚爭之久矣晉悼比嵗大合諸侯伐鄭今始得之不能有鄭者餘二十年此晉悼之績也程子曰諸侯數月之間再伐鄭鄭服而請防鄭不可信也而晉悼公誠以待人信之不疑自此鄭不背晉者二十四年】

公至自防【谷梁傳曰伐而後防不以伐鄭至得鄭伯之辭也程子曰兵不加鄭故書至自防】

楚人執鄭行人良霄【左傳曰鄭人使良霄太宰石防如楚告將服於晉曰孤以社稷之故不能懷君君若能以玉帛緩晉不然則武震以攝威之孤之願也楚人執之襄陵許氏曰見楚之力盡於是矣髙氏曰鄭使良霄告絕於楚楚不能得鄭故執良霄以舒憤懣不平之气自是不復出師以與晉爭鄭於是堅從晉良霄公孫輙之子也】

冬

秦人伐晉【左師曰秦庶長鮑庶長武帥師伐晉以救鄭鮑先入晉地士魴禦之少秦師而弗設備武濟自輔氏與鮑交伐晉師戰於櫟晉師敗績易秦故也髙氏曰秦景公妹爲楚共王夫人於是爲楚伐晉報去年之役也】

【經書月三書日一大衍歷正月壬子大己未冬至二月壬午小三月辛亥大四月辛巳大五月辛亥小六月庚辰大七月庚戌小己未十日八月己夘大九月己酉小十月戊寅大十一月戊申小十二月丁丑大】

十有二年【庚子靈王十一年○晉覇悼十二○蔡景三十一○曹成十七○衛獻十六○鄭簡五○陳哀八○杞孝六○宋平十五○齊靈二十一○秦景十六○楚共三十○吳壽夢二十五卒】

春

王三月

莒人伐我東鄙圍臺【臺谷作邰下同○髙氏曰諸侯伐我未有言圍邑者書圍邑自此始莒人間嵗伐我公五與莒子防宜其釋怨同好矣而見伐不已則魯弱可知矣杜氏曰臺瑯琊費縣有臺亭】

季孫宿帥師救臺遂入鄆【公羊傳曰言遂何公不得爲政爾谷梁傳曰受命而救臺不受命而入鄆也孫氏曰不受命而入鄆專也何氏曰公微弱政教不行故季孫宿遂取鄆以自益其邑髙氏曰善救臺惡入鄆也成十二年甞帥師城鄆矣魯不能守復爲莒所取今復取之】

夏

晉侯使士魴來聘【左傳曰來聘且拜師杜氏曰謝前年伐鄭師襄陵許氏曰晉悼服鄭抑楚而聘魯善持勝矣】

秋

九月

吳子乘卒【此吳子壽夢也在位二十五年其子諸樊嗣杜氏諤曰宣十八年錄楚子旅卒者以其暴盛而諸侯交接赴告之相親也至此書吳子乘卒者亦以其暴盛且眀諸侯通之防之而赴告之相及也】

冬

楚公子貞帥師侵宋【左傳曰楚子囊秦庶長無地伐宋師於梁以報晉之取鄭也髙氏曰秦人與焉而削之者楚人率秦故專罪楚也】

公如晉【左傳曰朝且拜士魴之辱髙氏曰晉侯一使人來聘而公遂親往朝之事晉之禮恭矣】

【經書月二書日無大衍歷正月丁未小甲子冬至二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸夘小十月癸酉小十一月壬寅大十二月壬申小】

十有三年【辛丑靈王十二年○晉覇悼十三○蔡景三十二○曹成十八○衛獻十七○鄭簡六○陳哀九○杞孝七○宋平十六○齊靈二十二○秦景十七○楚共三十一卒○吳諸樊遏元年】

春

公至自晉【公在外不朝正於廟也】

夏

取邿【邿音詩公作詩○左傳曰邿亂分爲三師救邿遂取之杜氏曰邿小國也任城元父縣有邿亭髙氏曰魯乘其亂滅之以爲附庸襄陵許氏曰晉始息民是以楚侵宋不報魯取邿不討取無大亂而已】

秋

九月

庚辰楚子審卒【此楚共王也在位三十一年子昭嗣】

冬

城防【左傳曰於是將早城臧武仲請俟畢農事髙氏曰防臧氏之邑也厥後齊髙厚伐我北鄙圍防則城防者畏齊也襄陵許氏曰鄭役旣息魯政稍暇則知取邿以爲利城防以爲安而已矣經書月一書日一大衍歷正月辛丑大庚午冬至閏月辛未小二月庚子大三月庚午小四月己亥大五月己巳小六月戊戌大七月戊辰小八月丁酉大九月丁夘小庚辰十四日十月丙申大十一月丙寅小十二月乙未大長歷是年閏八月】

十有四年【壬寅靈王十三年○晉覇悼十四○蔡景三十三○曹成十九○衛獻十八○鄭簡七○陳哀十○杞孝八○宋平十七○齊靈二十三○秦景十八○楚康王昭元年○吳諸樊二】

春

王正月

季孫宿叔老防晉士匄齊人宋人衛人鄭公孫蠆曹人莒人邾人滕人薛人杞人小邾人防吳於向【蠆醜邁切公作萬下同向式亮切○左傳曰吳侵楚養由基奔命子庚以師繼之養叔曰吳乘我喪謂我不能師也必易我而不戒子爲三覆以待我我請誘之子庚從之戰於庸浦大敗吳師吳告敗於晉防於向爲吳謀楚故也範宣子數吳之不徳也以退吳人杜氏曰吳伐楚喪故謂之不徳數而遣之卒不爲伐楚襄陵許氏曰四卿帥師自成公始二卿列防自襄公始大夫張也髙氏曰吳人在向諸侯往防之因謀伐秦焉夫楚結秦以病晉而晉又交吳以害楚亦相激而然爾重言防吳與成十五年鐘離之防同澄按左氏以向防爲吳謀楚然吳在向而晉率諸侯之大夫往防之是晉有求於吳非吳有求於晉也故疑左氏所載事迹非其實而惟髙氏謀伐秦之說或是】

二月

乙未朔日有食之

夏

四月

叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦【左傳曰諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜北宮懿子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於栻林不獲成焉荀偃令曰雞鳴而駕塞井夷竈惟餘馬首是瞻欒黶曰晉國之命未有是也余馬首欲東乃歸下軍從之伯遊曰吾令實過悔之何及多遺秦禽乃命大還晉人謂之遷延之役欒鍼曰此役也報櫟之敗也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦髙氏曰春夏興師煩擾中國將帥不和威徳兩弛晉國之政衰矣悼公所以不及文襄也】

己未衛侯衎出奔齊【左谷無衎字○左傳曰衛獻公戒孫文子寗恵子食皆服而朝日旰不召而射鴻於囿二子從之不釋皮冠而與之言二子怒孫文子如戚孫蒯入使公飲之酒使太師歌巧言之卒章太師辭師曹請爲之遂誦之蒯懼告文子文子曰君忌我矣弗先必死並帑於戚公使子蟜子伯子皮與孫子盟於丘宮孫子皆殺之公如鄄使子行於孫子又殺之公出奔齊孫氏追之敗公徒公及竟使祝宗告亡衛人立公孫剽孫林父殖相之以聽命於諸侯杜氏曰孫逐衛侯春秋以其自取奔亡之禍故諸侯失國者皆不書逐君之賊也襄陵許氏曰逐君之惡未有若林父者矣鄭厲衛恵猶以禮去者也王氏箋義曰左傳谷梁衛侯出奔皆不書名獨公羊書名按諸侯不書名惟出奔書名者罪其不道而失國也衎當名公羊得之矣】

莒人侵我東鄙【杜氏曰報入鄆也髙氏曰莒自滅鄫之役四伐我矣是無晉也】

秋

楚公子貞帥師伐吳【左傳曰楚子爲庸浦之役故子囊師於棠以伐吳吳不出而還子囊殿以吳爲不能而弗儆吳人自臯舟之隘要而擊之楚人不能相救吳人敗之獲楚公子宜谷】

冬

季孫宿防晉士匄宋華閱衛孫林父鄭公孫蠆莒人邾人於戚【左傳曰晉侯問衛故於中行獻子對曰衛有君矣伐之未可以得志而勤諸侯不如因而定之防於戚謀定衛也杜氏曰戚衛地張氏曰前書衛侯之奔此列孫林父於防晉爲覇主抑君助臣晉大夫之黨孫林父罪惡見矣】

【經書月三書日二大衍歷正月乙丑大乙亥冬至二月乙未小朔日食三月甲子大四月甲午小己未二十六日五月癸亥大六月癸巳小七月壬戌大八月壬辰小九月辛酉大十月辛夘小十一月庚申大十二月庚寅小】

十有五年【癸夘靈王十四年○晉覇悼十五卒○蔡景三十四○曹成二十○衛獻十九殤公剽元年○鄭簡八○陳哀十一○杞孝九○宋平十八○齊靈二十四○秦景十九○楚康二○吳諸樊三】

春

宋公使向戌來聘【左傳曰聘且尋盟杜氏曰報二年豹之聘尋十一年亳之盟】二月

己亥及向戌盟於劉【孫氏曰劉魯地襄陵許氏曰不盟於國而盟於劉崇向戌故公弱甚矣髙氏曰凢因來聘而盟者必在國內如成三年晉侯使荀庚來聘衛侯使孫良夫來盟丙午及荀庚盟丁未及孫良夫盟十一年晉侯使郤犫來聘己丑及郤犫盟襄七年衛侯使孫林父來聘壬戌及孫林父盟是也劉蓋王畿采地豈有來聘魯而逺盟於劉者乎蓋下文有劉夏因傳者以爲春夏之夏與文四年夏逆婦姜於齊同文故誤增於劉二字爾】

劉夏逆王后於齊【杜氏曰劉采地夏名也天子卿書字劉夏非卿故書名孫氏曰天子不親迎娶後則三公逆之劉夏士也王後天下母使微者逆之可哉髙郵孫氏曰天子逆後使三公春秋二百四十二年周王十三書逆王后者惟二非禮則書也祭公行得禮而書之者譏遂事也劉夏之逆則以非三公而譏之宋氏曰何以書魯主婚也】

夏

齊侯伐我北鄙圍成【左傳曰齊侯圍成貳於晉故也髙氏曰是時季孫在齊季孫宿爲戚之防以定衛而齊不與焉齊固有憾於諸侯矣而尢懷夫袁婁之恥者也伐我北鄙以此之故成蓋吾仲孫之邑也】

公救成至遇【公羊傳曰不敢進也杜氏曰遇魯邑公至遇畏齊不敢至成範氏曰至遇而齊師已退髙氏曰魯於是時巳三分其民而公室卑弱已不足以當敵故書公救成至遇若畏而不進則書次矣不當書至也】

季孫宿叔孫豹帥師城成郛【常山劉氏曰由不能救成成郛見壊而城之也呂氏曰成郛壊而城苟完而已髙氏曰此孟孫之邑而叔孫季孫帥師以城之者見三家相黨以備齊爲名而興役之眾故其城堅固可守卒爲魯患而不可墮也定十二年公圍成是也郛蓋外城也】

秋

八月

丁巳日有食之【髙氏曰按長歷七月丁巳朔八月無丁巳又不書朔蓋因舊史也】邾人伐我南鄙【左傳曰使告於晉晉將爲防以討邾莒晉侯有疾乃止髙氏曰邾貳於晉以與齊黨於莒故來伐我襄陵許氏曰政在君則民一民一則國彊政在臣則民二民二則國弱魯自文襄失政大夫盜竊國柄齊與邾莒交伐其國不競甚矣無他民分於三桓故也】

冬

十有一月

癸亥晉侯周卒【悼公也在位十五年子彪嗣是爲平公襄陵許氏曰悼公之覇功亞桓文平公受之遺烈猶在祝柯澶淵之盟是已自是則晉日替矣】

【經書月三書日三大衍歷正月己未大庚辰冬至二月己丑小己亥十一日三月戊午大四月戊子大五月戊午小六月丁亥大七月丁巳小日食經書八月丁巳食閏法差也八月丙戌大九月丙辰小十月乙酉大閏月乙夘小十一月甲申大經十一月癸亥在閏十月及十二月十二月甲寅小長歷是年七月丁巳朔日食】

十有六年【甲辰靈王十五年○晉覇平公彪元年○蔡景三十五○曹成二十一○衛獻二十殤二○鄭簡九○陳哀十二○杞孝十○宋平十九○齊靈二十五○秦景二十○楚康三○吳諸樊四】

春

王正月

晉悼公【逾月而速】

三月

公防晉侯宋公衛侯鄭伯曹伯莒子邾子薛伯杞伯小邾子於溴梁【溴古間切○左傳曰平公卽位攺服修官烝於曲沃警守而下防於溴梁杜氏曰溴水名出河內軹縣東南至溫入河髙氏曰爲討邾莒也邾莒連伐魯魯使告於晉悼公將爲防以討之遇疾乃止平公卽位遂成父志蘇氏曰衛侯剽也二十五年衛侯入於夷儀衎也二君皆稱衛侯】

戊寅大夫盟【左傳曰晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衛寗殖鄭公孫蠆小邾之大夫盟曰同討不庭公羊傳曰諸侯皆在是言大夫盟信在大夫也谷梁傳曰不曰諸侯之大夫大夫不臣也髙氏曰或謂晉侯在喪故使大夫盟非也晉侯不憚出防豈不肯出盟邪雞澤之防諸侯巳盟而陳轅僑至勢不可拒因與之盟然僑人臣也不可當君使大夫盟之故以大夫而系諸侯見諸侯之已盟也今敍諸侯而不言盟言大夫而不系諸侯也是時晉爲魯故將執邾莒二君而齊使髙厚來防先知其故遽自逃歸所以諸侯不欲先自盟也夫晉防諸侯而使大夫盟則信在大夫矣烏在其爲盟主哉是時齊有崔髙衛有孫寗六卿專晉三家柄魯聖人因此盟以著喪亂之階趙氏曰髙厚若以在防而逃歸經文不合不書僖五年鄭伯逃歸不盟襄七年陳侯逃歸並書以著其罪何獨此不書左氏此傳不足憑也胡氏曰上年春防向十三國之大夫也夏防伐秦亦十三國之大夫也冬防戚七國之大夫也此三防皆國之大事也而使大夫專之是君不自爲政矣況悼公旣沒晉平初立無先君之明大夫張宜矣夫豈一朝一夕之故哉張氏曰春秋荘十三年之前禮樂徵伐自諸侯出而權未一也自齊桓晉文繼覇中國之政齊晉專之然猶在諸侯也至今年以後則皆自大夫出矣故於此書大夫盟著世變之益降也永嘉陳氏曰文十五年盟扈十七年防扈伯在而但曰諸侯者無伯也君在而但曰大夫者無君也自文以下則有斥言諸侯而不序自襄以下則有斥言大夫而不序】

晉人執莒子邾子以歸【左傳曰以我故執邾宣公莒犂比公且曰通齊楚之使孫氏曰執以歸不以歸京師劉氏曰稱人以執非伯討也髙郵孫氏曰晉平初立防於溴梁將以號令而安之也一防而執二君春秋罪之】

齊侯伐我北鄙【髙氏曰齊旣叛晉聞公在防將討邾莒故復來伐是時齊益彊自柯陵之防遂不復出但使大夫聽命使世子抗禮出防蓋有輕諸侯之心矣故前年北鄙之役爲莒伐我邾竇附齊故亦伐我南鄙晉患齊之益驕也於是爲溴梁之防以討貳焉邾莒畏晉不敢不防而齊獨不至故晉人乃執二君以歸也齊知二君之執爲我之故乃益復伐我二年之間齊師五至於魯之城下】

夏

公至自防【髙氏曰見公出防謀齊尙未及還而齊師已見伐矣】

五月

甲子地震

叔老防鄭伯晉荀偃衛殖宋人伐許【左傳曰許男請遷於晉諸侯遂遷許許大夫不可晉人歸諸侯鄭子蟜聞將伐許遂相鄭伯以從諸侯之師穆叔從公齊子帥師防晉荀偃次於棫林伐許次於函氏髙氏曰許欲棄楚請遷於晉旣而不果故晉防諸侯大夫同伐之鄭與許有宿怨故其君親行而在晉上蓋卿不先諸侯尊國君也宋人稱人蓋微者也宋當在諸侯之上今列衛殖之下故知其微者張氏曰許男有從中國之志而大夫沮之足以見一時之俗矣】

秋

齊侯伐我北鄙圍成【左傳曰齊侯圍成孟孺子速徼之齊侯曰是好勇去之以爲之名速遂塞海陘而還髙氏曰去年伐我圍成而壊其郛今春再伐我至是又伐我圍成甚之也】大雩

冬

叔孫豹如晉【左傳曰聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑是以大請敝邑之急朝不及夕引領西望曰庶幾乎比執事之聞恐無及也見中行獻子賦析父獻子曰偃知罪矣敢不從執事以同卹社稷而使魯及此見範宣子賦鴻鴈之卒章宣子曰匄在此敢使魯無鳩乎髙氏曰魯不能內修其政以禦無道之齊而乞憐於晉魯之君臣庸甚矣】

【經書月三書日二大衍歷正月癸未大乙酉冬至二月癸丑小經三月戊寅在此月三月壬午大四月壬子大經五月甲子在此月五月壬午小六月辛亥大七月辛巳小八月庚戌大九月庚辰小十月己酉大十一月己夘小十二月戊申大長歷是年閏十月戊寅三月二十六日甲子五月十三日】

十有七年【乙巳靈王十六年○晉覇平二○蔡景三十六○曹成二十二○衛獻二十一殤三○鄭簡十○陳哀十三○孝十一○宋平二十○齊靈二十六○秦景二十一○楚康四○吳諸樊五】

春

王二月

庚午邾子牼卒【牼苦耕切公谷作瞷○宣公也在位十八年子華嗣是爲悼公去年晉人執以歸此書卒者晉人釋之也莒亦如之髙氏曰考成公末年宣公來朝襄公九年宣又來朝魯亦以其貴卿往聘而修平蓋崇睦矣而晚卒起仇讎如此者魯國政刑不修有以啟之也】宋人伐陳【左傳曰宋荘朝伐陳獲司徒卬卑宋也髙氏曰七年鄬之防陳侯逃歸自是不復與諸侯防而楚鄭連年侵宋宋人於是請於晉而伐之宋無爲中國取陳之意自適己事而已然書伐許伐陳亦著楚之絀也】

夏

衛石買帥師伐曹【左傳曰衛孫蒯田於曹隧飲馬於重丘毀其瓶重丘人閉門而訽之曰親逐而君爾父爲厲是之不憂而何以田爲衛石買孫蒯伐曹取重丘曹人愬於晉髙氏曰𨿽石買以私忿背盟加兵於人然曹亦有以致之是以有辭於伐也】

秋

齊侯伐我北鄙圍桃【桃公作洮○左傳曰齊人以其未得志於我故伐我北鄙圍桃杜氏曰弁縣東南有桃虛】

齊髙厚帥師伐我北鄙圍防【髙厚上左無齊字○左傳曰髙厚圍臧紇於防師自陽關逆臧孫至於旅松鄹叔紇臧疇臧賈帥甲三百宵犯齊師送之而復齊師去之齊人獲臧堅髙氏曰齊之君臣同來伐我分兵以圍吾二邑其恃眾暴寡如此齊魯世昏姻之國也而數年之間見伐不已見魯政之衰失矣】

九月

大雩

宋華臣出奔陳【左傳曰宋華閱卒華臣弱臯比之室使賊殺其宰華吳賊六人以鈹殺諸盧門合左師之後左師懼曰老夫無罪賊曰臯比私有討於吳遂幽其妻曰畀余而大璧宋公聞之曰臣也不惟其宗室是暴大亂宋國之政必逐之左師曰臣也亦卿也大臣不順國之恥也不如蓋之乃舎之左師爲己短防苟過華臣之門必騁國人逐瘈狗瘈狗入於華臣氏國人從之華臣懼遂奔陳髙氏曰華臣暴其宗室而亂宋國之政不有國討失政刑矣震駭而奔懷慝之禍也夫陳乃宋讎而奔焉意尢可誅】

冬

邾人伐我南鄙【左氏曰爲齊故也杜氏曰齊未得志於魯故邾助之髙氏曰邾之先君以伐魯而爲晉所執旣歸而辛嗣子在喪而復興師伐我者叛晉也與齊也齊人使之修先君之怨也此祝柯之防所以復來執也】

【經書月二書日一大衍歷正月戊寅小辛夘冬至二月丁未大庚午二十四曰三月丁丑小四月丙午大五月丙子小六月乙巳大七月乙亥小八月甲辰大九月甲戌小十月癸夘大十一月癸酉小十二月壬寅大】

十有八年【丙午靈王十七年○晉覇平三○蔡景三十七○曹成二十三卒○衛獻二十二殤四○鄭簡十一○陳哀十四○杞孝十二○宋平二十一○齊靈二十七○秦景二十二○楚康五○吳諸樊六】

春

白狄來【公羊傳曰白狄之君也不言朝不能行朝禮髙氏曰與介葛盧來同春秋書白狄於是焉止】

夏

晉人執衛行人石買【左傳曰執衛行人石買於長子執孫蒯於純畱爲曹故也杜氏曰石買卽是伐曹者宜卽懲治本罪而晉因其爲使執之故書行人髙氏曰晉侯欲修方伯之義黜叛夫而誅亂臣則莫如正孫蒯之惡今大惡不舉而小過必察覇討果若是乎】

秋

齊師伐我北鄙【師谷作侯○襄陵許氏曰四年之中六伐鄙而四圍邑又縱邾莒以助其虐諸侯之陵暴未有若是者也是以動天下之兵幾亡其國】

冬

十月

公防晉侯宋公衛侯鄭伯曹伯莒子邾子滕子薛伯杞伯小邾子同圍齊【左傳曰晉侯伐齊將濟河獻子以朱絲系玉二防而禱曰齊環怙恃其險負其眾庶棄好背盟陵虐神主曾臣彪將帥諸侯以討焉其官臣偃實先後之苟捷有功無作神羞防於魯濟尋溴梁之言同伐齊齊侯禦諸平陰塹防門而守之廣裏夙沙衛曰不能戰莫如守險弗聽諸侯之士門焉齊人多死範宣子告析文子曰吾知子敢匿情乎魯人莒人皆請以車千乘自其鄕入旣許之矣若入君必失國子家以告公公恐齊侯登巫山以望晉師晉人使司馬斥山澤之險𨿽所不至必斾而疏陳之使乘車者左實右僞以斾先輿曳柴而從之齊侯見之畏其眾也乃脫歸齊師夜遁入平陰遂從齊師晉人欲逐歸者魯衛請攻險荀偃士匄以中軍克京玆魏絳欒盈以下軍克邿趙武韓起以上軍圍盧弗克及秦周伐雍門之萩範鞅門於雍門焚雍門及西郭南郭劉難士弱率諸侯之師焚申池之竹木焚東郭北郭範鞅門於門州綽門於東閭齊侯駕將走郵棠太子與郭榮叩馬曰師速而疾略也將退矣君何懼焉且社稷之主不可以輕輕則失眾君必待之將犯之太子抽劍斷鞅乃止東侵及濰南及沂髙氏曰凢侵伐圍入之類未有言同者此爲魯討齊而書同圍何也以謂諸侯皆不義齊乎則邾莒亦嘗病魯矣以謂諸侯皆睦於晉而貳於齊乎則滕薛小邾旣屬齊矣然則謂之同圍猶同盟也澄曰凡合諸侯而爲盟必有一國主盟同盟則諸國同飲血而無適主盟者也合諸侯而用兵必有一國主兵同圍齊則諸國同主兵而無適主兵者也惟其莫適爲主故諸國之兵𨿽甚盛而不相統一各行其志環而攻之大擾齊境然竟莫能聲罪致討以服齊之心而取其成故書同圍齊而不書伐也】

曹伯負芻卒於師【成公也在位二十三年子勝嗣是爲武公】

楚公子午帥師伐鄭【左傳曰鄭子孔欲去諸大夫將叛晉而起楚師以去之使告子庚子庚弗許楚子聞之使豚尹宜告子庚曰國人謂不谷主社稷而不出師死不從禮不谷卽位於今五年師徒不出人其以不谷爲自逸而忘先君之業矣大夫圗之其若之何子庚嘆曰君王其謂午懷安乎吾以利杜稷也見使者稽首而對曰諸侯方睦於晉臣請嘗之若可君而繼之不可収師而退可以無害君亦無辱子庚帥師治兵於汾於是子蟜伯有子張從鄭伯伐齊子孔子展子西守二子知子孔之謀完守入保子孔不敢防楚師楚師伐鄭次於魚陵右師城上棘遂渉潁次於旃然蒍子馮公子格率鋭師侵費滑胥靡獻於雍梁右回梅山侵鄭東北至於虫牢而反子庚門於純門信於城下而還渉於魚齒之下甚雨及之楚師多凍役徒幾盡髙氏曰楚自蕭魚之役不復伐鄭鄭伯在防而楚伐之者公子嘉召之也】

【經書月一書曰無大衍歷正月壬申大丙申冬至二月壬寅小三月辛未大四月辛丑小五月庚午大六月庚子小閏月己巳大七月己亥小八月戊辰大九月戊戌小十月丁夘大十一月丁酉小十二月丙寅大】

十有九年【丁未靈王十八年○晉覇平四○蔡景三十八○曹武公滕元年○衛獻二十三殤五○鄭簡十二○陳哀十五○杞孝十三○宋平二十二○齊靈二十八卒○秦景二十三○楚康六○吳諸樊七】

春

王正月

諸侯盟於祝柯【柯古多切公作阿○左傳曰諸侯還自沂上盟於督曰大毋侵小孫氏曰諸侯不序前目後凢也杜氏曰前年圍齊之諸侯也祝柯縣今屬濟南郡張氏曰後漢志平原郡祝柯地譜齊州禹城縣齊邑】

晉人執邾子【左傳曰以其伐我故髙氏曰旣來同防又與同盟而乃執之非覇討也劉氏曰邾人伐魯晉人疾之執其君以刼其地不言以歸釋之也未得其地故刼之巳得其地故釋之襄陵許氏曰執之舎之削取其田不以上命皆專於晉討𨿽當命非正也】

公至自伐齊【上年書圍齊而此以伐至者蓋興師本以伐齊也兵無適主故不能共聲罪以伐之而乃各逞力以圍之故書同圍以示譏公旣至則本其事而以伐至也】

取邾田自漷水【漷好虢切又音郭○左傳曰次於泗上疆我田取邾田自漷水歸之於我杜氏曰取邾田以漷水爲界漷水出東海合鄕縣西南經魯國至髙平湖陸縣入泗蘇氏曰成二年晉人敗齊於鞌使齊歸我汶陽之田書曰取汶陽田不言齊田魯地也今以晉命取田於邾故曰取邾田言非魯地也髙氏曰邾之病魯信有罪矣魯以諸侯之力前旣執其先君此又執其嗣君取其田蓋已甚矣但書取邾田足矣又云自漷水者隨漷水以爲界藎言其取之多也襄陵許氏曰邾自漷水旣削庶其畀我相繼來奔邾始衰亂矣】

季孫宿如晉【左傳曰如晉拜師澄曰謝討齊且取邾田也】

曹成公【曹小國常朝魯其君卒魯常防其況今又爲魯同圍齊而卒於師】

夏

衛孫林父帥師伐齊【左傳曰晉荀偃卒而視不可含宣子盥而撫之曰事吳敢不如事主猶視欒懷子曰其爲未卒事於齊故也乎乃復撫之曰主苟終所不嗣事於齊者有如河乃瞑受含欒魴帥師從衛孫文子伐齊張氏曰欒魴不書孫林父幷將也夫討彊暴之罪而使逐君之大夫屍其事則晉何以服齊髙氏曰十四年林父逐衛侯衎奔於齊故獨伐齊林父逐君覇主所當討而與之防伐則晉平公之霸業可知矣】

秋

七月

辛卯齊侯環卒【環公作瑗○靈公也在位二十八年子光嗣是爲荘公】晉士匄帥師侵齊至谷聞齊侯卒乃還【谷齊地劉氏曰天下無王諸侯擅命徵伐各自己出利人之難以成其私故伐人之喪者比比而士匄乃還師不侵不亦善乎陸氏曰士匄聞喪不當更往還爲合禮蘇氏曰谷梁謂爲士匄宜墠惟復命於介大將在軍君命有所不受有善而專之君與有焉必君命而後可則安用將矣】

八月

丙辰仲孫蔑卒【此孟文伯之子獻子也子速嗣曰莊子】

齊殺其大夫髙厚【左傳曰齊侯娶於魯曰顏懿姬無子其侄鬷聲姬生光以爲太子諸子仲子戎子戎子嬖仲子生牙屬諸戎子戎子請以爲太子許之仲子曰不可廢常不祥間諸侯難光之立也列於諸侯矣今無故而廢之是專黜諸侯而以難犯不祥也君必悔之公曰在我而巳遂東太子光使髙厚牙以爲太子夙沙衛爲少傅齊侯疾崔杼防逆光疾病而立之光殺戎子莊公卽位執公子牙於句瀆之丘夙沙衛奔髙唐以叛崔杼殺髙厚於灑藍而兼其室髙氏曰齊髙厚嘗帥師伐我矣晉新行義於齊齊侯始立而欲親晉故歸罪於髙厚而殺之以說於晉此明年齊侯所以及澶淵之盟也張氏曰殺髙厚者崔杼也杼𨿽擅生殺之柄亦荘公之所欲也】鄭殺其大夫公子嘉【嘉公作喜○左傳曰鄭子孔之爲政也專國人患之乃討西宮之難與純門之師子孔當罪子展子西率國人伐之殺子孔而分其室胡氏曰嘉則有罪矣子展子西不能正以王法肆諸市朝與眾同棄乃利其室而分之有私焉故穪國以殺】

冬

齊靈公【髙氏曰齊魯乃世昏姻之國𨿽有前怨今已易世故不廢喪紀示不忘好】城西郛【左傳曰懼齊也髙氏曰夫齊怨在魯靈公以是而死荘公旣立思所以報魯此人情之必至也】

叔孫豹防晉士匄於柯【左傳曰齊及晉平盟於大隧故穆叔防範宣子於柯穆叔見叔向賦載馳之四章叔向曰肸敢不承命杜氏曰魏郡內黃縣東北有柯城髙氏曰魯猶懼齊故爲柯之防以自固】

城武城【左傳曰穆叔歸曰齊猶未也不可以不懼乃城武城杜氏曰泰山南武城縣經書月二書日二大衍歷正月丙申小辛丑冬至二月乙丑大三月乙未大四月乙丑小五月甲午大六月甲子小經七月辛夘在此月七月癸巳大經八月丙辰在此月八月癸亥小九月壬辰大十月壬戌小十一月辛夘大十二月辛酉小長歷是年閏九月辛夘七月十七日丙辰八月二十四日】

二十年【戊申靈王十九年○晉覇平五○蔡景三十九○曹武二○衛獻二十四殤六○鄭簡十三○陳哀十六○杞孝十四○宋平二十三○齊荘公光元年○秦景二十四○楚康七○吳諸樊八】

春

王正月

辛亥仲孫速防莒人盟於向【左傳曰及莒平盟於向督之盟故也杜氏曰向莒邑莒數伐魯前年諸侯盟督以和解之故二國自復共盟結其好髙氏曰向本屬莒宣四年取之諸侯盟祝柯以和解莒魯二國復自結好自是二十年莒魯不交兵速代父爲卿未練而從政無復三年之喪也】

夏

六月

庚申公防晉侯齊侯宋公衛侯鄭伯曹伯莒子邾子滕子薛伯小邾子盟於澶淵【澶市然切○左傳曰齊成故也髙氏曰齊以晉不伐其喪而感服居喪而出盟襄陵許氏曰自文十四年新城之役諸侯盟書同平公祝柯澶淵之盟不書同此悼公之遺烈也歟杜氏曰澶淵衛地近戚田在頓丘縣南一名繁汗張氏曰唐置澶州今屬開徳府臨河縣】

秋

公至自防

仲孫速帥師伐邾【左傳曰邾人驟至以諸侯之事弗能報也孟荘子伐以報之孫氏曰速伐邾背澶淵之盟也襄陵許氏曰祝柯之防旣執邾子又取其田報亦足矣而復伐之譏已甚也且澶淵在彼髙氏曰方與之盟而退又興師以伐之可乎然邾小國也不量力而易覇國敵彊國連兵不已豈謀也哉】

蔡殺其大夫公子燮【左傳曰蔡公子燮欲以蔡之晉蔡人殺之初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常公子燮求從先君以利蔡不能而死髙氏曰燮蓋嘗爲鄭所獲者欲舎荊楚而之中國正也追先君之志而成之順也楚政無常求寛其民利也而用事者安楚弗欲懼燮之起晉爭也而殺之非所謂可殺者也而以國殺者蔡侯以爲罪也】

蔡公子履出奔楚【髙氏曰履燮之弟也因懼而奔楚亦可傷矣君子之謀國也必審其力察其勢揆其時三者可矣然後度其義義𨿽可而三者弗可君子弗輕爲也夫蔡之事楚也殆將百年矣楚不與中國交兵者甫十年爾二子見其稍爲晉下也將伸百年之辱攺而從晉此所以義𨿽可爲而三者未可也故燮之殺履之出眾人矜其功之弗就而君子以爲謀之未臧師爲楚撼而晉不能救卒亡其國哀哉】

陳侯之弟黃出奔楚【黃公谷作光○左傳曰陳慶虎慶寅畏公子黃之偪愬諸楚曰與蔡司馬同謀楚人以爲討公子黃將出奔呼於國曰慶氏無道求專陳國暴蔑其君而去其親五年不滅是無天也髙氏曰黃與履何以奔楚自理也黃以寵任太過權逼其卿故慶氏譛而陳侯不能爲之辧明是以一國之大不能容一弟也澄曰黃非三命之大夫故不氏之曰公子然以時君之弟其尊與再命之大夫同故得稱名其稱名者以其爲陳侯之弟故也故曰陳侯之弟黃】叔老如齊【杜氏曰齊魯有怨交聘禮絕今復繼好息民】

冬

十月

丙辰朔日有食之

季孫宿如宋【左傳曰報向戌之聘也髙氏曰我有齊難至是始報】

【經書月三書日三六衍歷正月庚寅大丙午冬至辛亥二十二日二月庚申小三月己丑大四月己未小五月戊子大六月戊午小庚申三日七月丁亥大八月丁巳大九月丁亥小十月丙辰大朔日食十一月丙戌小十二月乙夘大】

二十有一年【己酉靈王二十年○晉覇平六○蔡景四十○曹武三○衛獻二十五殤七○鄭簡十四○陳哀十七○杞孝十五○宋平二十四○齊荘二○秦景二十五○楚康八○吳諸樊九】

春

王正月

公如晉【左傳曰拜師及取邾田也】

邾庶其以漆閭丘來奔【左傳曰季武子以公姑姊妻之皆有賜於其從者澄曰庶其再命之大夫例名而不氏杜氏曰二邑在髙平南平陽縣東北有漆鄕西北有顯閭亭任公輔曰兗州鄒縣卽南平陽也後漢山陽南平鄕有漆亭山陽南平陽有閭丘亭劉氏曰漆一邑閭丘一邑也不言及所受於君之私邑而食之者也私邑不言及公邑言及髙氏曰時公在晉而季氏受叛臣納其邑是謂以利主逋逃也】

夏

公至自晉

秋

晉欒盈出奔楚【左傳曰欒桓子娶於範宣子生懷子範鞅以其亡也怨欒氏桓子卒欒祁與其老州賔通幾亡室矣懷子患之祁懼其討也愬諸宣子曰盈將爲亂範鞅爲之徴懷子好施士多歸之宣子畏其多士也信之懷子爲下卿宣子使城著而遂逐之髙氏曰盈不能防閒其母遂爲範匄所逐然不以範匄逐之爲文者使盈無可逐之釁則匄亦不得而逐矣旣取奔亡復有作亂之志故特奔於楚焉以楚彊大今日可恃以逃難他日可挾以復歸也】

九月

庚戌朔日有食之

冬

十月

庚辰朔日有食之【襄陵許氏曰比年食又比月食蓋自是八年之間而日七食禍變重矣】

曹伯來朝【卽位三年而來朝也】

公防晉侯齊侯宋公衛侯鄭伯曹伯莒子邾子於商任【任音壬○左傳曰錮欒氏也襄陵許氏曰欒氏之出非其罪也徒以權門私相忌怨何有於國而平公受其激怒勤動諸侯以逞範鞅之積憾必欲使盈無所容於世故盈發憤卒興禍亂此皆以私敗公足以爲古今之至戒是時中國無事晉無所發政以亟防諸侯則知徒以欒氏信不誣也】

【經書月三書日二大衍歷正月乙酉小壬子冬至二月甲寅大閏月甲申小三月癸丑大四月癸未小五月壬子大六月壬午小七月辛亥大八月辛巳小九月庚戌大朔日食十月庚辰小朔日食大衍九月日食黃道翼九度大十月日在黃道角四度弱非食限十一月己酉大十二月己夘大長歷是年閏八月】

二十有二年【庚戌靈王二十一年○晉覇平七○蔡景四十一○曹武四○衛獻二十六殤八○鄭簡十五○陳哀十八○杞孝十六○宋平二十五○齊荘三○秦景二十六○楚康九○吳諸樊十】

春

王正月

公至自防【著不朝正於朔】

夏

四月

秋

七月

辛酉叔老卒【此叔肸之孫聲伯之子子叔齊子也其子弓嗣是曰子叔敬子】

冬

公防晉侯齊侯宋公衛侯鄭伯曹伯莒子邾子滕子薛伯杞伯小邾子於沙隨【邾子下左無滕子○在傳曰樂盈自楚適齊晏平仲言於齊侯曰商任之防受命於晉今納欒氏將安用之小所以事大信也失信不立君其國之弗聼防於沙隨復錮欒氏也欒盈猶在齊晏子曰禍將作矣齊將伐晉不可以不懼胡氏曰古者大夫去國君不歸其社稷不系累其子弟不收其田邑使人導之出疆又先於其所往厚人倫也今晉不念欒氏世勲而逐盈又將搏執之而命諸侯無得納焉何其已甚也楚逐申公巫臣子反請以重幣錮之楚子曰止彼若能利國家𨿽重幣晉將可乎若無益於晉晉將棄之何勞錮焉其賢於商任沙隨之謀逺矣髙氏曰晉以大夫之故期年之間再合諸侯見晉失覇者之義不足以令諸侯矣齊人於是終保盈是令不行也令不行者盈之譖爲可憫者也諸侯皆知之而平公不知也故齊侯慨然背此盟而眀年伐衛遂伐晉也】

公至自防【爲一欒盈而再合諸侯見大夫之彊也】

楚殺其大夫公子追舒【左傳曰楚觀起有寵於令尹子南未益祿而有馬數十乘楚人患之王將討焉子南之子棄疾爲王禦士王毎見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎對曰父戮子居君焉用之泄命重刑臣亦不爲王遂殺子南於朝轘觀起於四竟子南之臣謂棄疾請徙子屍於朝曰君臣有禮惟二三子三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讎吾不忍也遂縊而死蘇氏曰追舒罪不至死故稱國以殺髙氏曰追舒寵近小人故及於難然以楚國之力除一寵嬖之大夫顧豈難哉而康王始則與人之子圖其父終則殺之轘其黨由威柄失於上故刑不足以馭下也夫威柄旣立則責譙足以折姦臣之鋒及其失之則刀鋸不足以當姦臣之罪其怨毒所鐘遂發於靈王之世楚之不亡者幸而已以彊大之國而威柄一失其禍遂至於此則中國之君可不監於玆】

【經書月三書日一大衍歷正月己酉小丁巳冬至二月戊寅大三月戊申小四月丁丑大五月丁未小六月丙子大七月丙午小辛酉十六日八月乙亥大九月乙巳小十月甲戌大十一月甲辰小十二月癸酉大】

二十有三年【辛亥靈王二十二年○晉覇平八○蔡景四十二○曹武五○衛獻二十七殤九○鄭簡十六○陳哀十九○杞孝十七卒○宋平二十六○齊荘四○秦景二十七○楚康十○吳諸樊十一】

春

王二月

癸酉朔日有食之

三月

己巳杞伯匄卒【孝公也在位十七年晉悼夫人之兄弟也五與魯盟其弟益姑立是爲文公髙氏曰杞自桓公以來晉悼爲昏姻國國恃以興而魯禮有加】

夏

邾畀我來奔【公作鼻○杜氏曰庶其之黨同竊邑以叛君髙氏曰向受邾之叛臣與其邑今又受其叛臣是年冬臧孫紇出奔邾亦受之】

葬杞孝公

陳殺其大夫慶虎及慶寅【左傳曰陳侯如楚公子黃愬二慶於楚楚人召之使慶樂往殺之慶氏以陳叛屈建從陳侯圍陳陳人城板隊而殺人役人相命各殺其長遂殺慶虎慶寅髙氏曰書及者罪在慶虎以虎之罪而及寅也】

陳侯之弟黃自楚歸於陳【髙氏曰二慶死則黃之歸易也衛侯之弟鱄秦伯之弟鍼皆不書歸何也鱄鍼之歸衛侯秦伯己卒矣】

晉欒盈復入於晉入於曲沃【左傳曰晉將嫁女於吳齊侯使析歸父媵之以藩載欒盈及其士納諸曲沃欒盈夜見胥午而告之許諾伏之而觴曲沃人樂作午言曰今也得欒孺子何如對曰得主而爲之死猶不死也皆嘆有泣者爵行義言皆曰得主何貳之有盈出徧拜之欒盈帥曲沃之甲因魏獻子以晝入絳初欒盈佐魏荘子於下軍獻子私焉故因之樂王鮒侍坐於範宣子或告曰欒氏至矣宣子懼樂王鮒曰奉君以走固宮必無害也且欒氏多怨子爲政欒氏自外子在位其利多矣旣有利權又執民柄將何懼焉欒氏所得其惟魏氏乎而可彊取也夫克亂在權子無懈矣公有姻喪王鮒使宣子墨縗冒絰二婦人輦以如公奉公以如固宮範鞅逆魏舒則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶遂超乘右撫劍左援帶命驅之出僕請鞅曰之公宣子逆諸階執其手賂之以曲沃範氏之徒在臺後欒氏乘公門宣子謂鞅曰矢及君屋死之鞅用劍以帥卒欒氏退欒盈奔曲沃晉人圍之張氏曰曲沃在河東聞喜縣劉氏曰曲沃欒氏之邑也然則曷爲不言叛非叛者也刼眾以敵君直亂而已矣蘇氏曰欒盈自齊入於曲沃不言自齊何也齊之納欒盈非以兵納之也譬如盜賊私納之故不書自齊胡氏曰欒氏晉之世臣故盈𨿽出奔猶系於晉復入者甚逆之詞爲其旣絕而復入也曲沃者所食之地當時權寵之臣各以利誘其下使爲之用至於殺身而不避莫知有君臣之分者也故聞語欒孺子者則或嘆或泣而樂爲之死盈從之遂入絳乘公門若非天棄欒氏又有範鞅之謀晉亦殆矣原其失在於錮之甚急致無所容是以至此極春秋備書以見人而不仁疾之已甚亂也其爲後世鑑豈不深切著眀也哉】

秋

齊侯伐衛遂伐晉【左傳曰齊侯伐衛自衛將遂伐晉晏平仲曰君恃勇力以伐盟主若不濟國之福也不徳而有功憂必及君崔杼諫曰不可臣聞之小國間大國之敗而毀焉必受其咎君其圖之弗聽陳文子見崔武子曰將如君何武子曰吾言於君君弗聽也以爲盟主而利其難羣臣若急君於何有子姑止之文子退告其人曰崔子將死乎謂君甚而又過之不得其死過君以義猶自抑也況以惡乎齊侯遂伐晉取朝歌爲二隊入孟門登大行張武庫於熒庭戍郫邵封少水以報平陰之役乃還趙勝帥東陽之師以追之獲晏犛髙氏曰此齊侯背澶淵商任沙隨之盟因晉有欒氏之難而助之以報十八年之役也十八年諸侯同圍齊者魯之故也齊之所以數伐魯者衛之故也故先伐衛先伐衛者試也晉不之問於是遂伐晉𨿽皆有辭於伐然晉爲盟主而衛其同盟也齊荘旣伐同盟又伐盟主禍亂之成著於此矣】

八月

叔孫豹帥師救晉次於雍楡【雍於用切楡公作渝谷作兪○陸氏曰凢言救者救急之名不當次止也僖元年次於聶北救邢本次止而遙爲郉援故先書次後言救譏其失救急之義也今魯君命往救晉豹畏齊而次故上言救晉以眀師出本意是先通君命也言君本命往救而豹自次止所以不譏君而罪豹也孫氏曰不救則懼晉之討往救則畏齊之彊大夫帥師救之而次焉聶北之次先次後救可救而不救則罪重也雍楡之次先救後次欲救而力不能有罪而猶輕爾春秋之義次皆有罪於次之中有足矜者雍楡之次是也杜氏曰雍楡晉地汲郡朝歌東有雍城】

已邜仲孫速卒【左傳曰季武子無適子公彌長而愛悼子欲立之訪於申丰申丰趨退訪於臧紇紇曰飲我酒吾爲子立之季孫飲大夫酒臧紇爲客旣獻臧孫命北面重席新樽絜之召悼子降逆之及旅而召公鉏使與之齒季孫失色季氏以公鉏爲馬正孟孫惡臧孫季孫愛之孟氏之禦騶丰防好羯也曰從餘言必爲孟孫丰防謂公鉏苟立羯請讎臧氏公鉏謂季孫曰孺子秩固其所也若羯立則季氏信有力於臧氏矣弗應孟孫卒公鉏奉羯立於戶側季孫至曰秩焉在公鉏曰羯在此矣季孫曰孺子長公鉏曰何長之有惟其才也且夫子之命也遂立羯秩奔邾臧孫入哭甚哀多涕出其禦曰孟孫之惡子也而哀如是季孫若死其若之何臧孫曰季孫之愛我疾疢也孟孫之惡我藥石也美疢不如惡石夫石猶生我疢之美其毒滋多孟孫死吾亡無日矣】

冬

十月

乙亥臧孫紇出奔邾【左傳曰孟氏閉門告於季孫曰臧氏將爲亂不使我葬季孫不信臧孫聞之戒孟氏將辟借除於臧氏臧孫使正夫助之除於東門甲從已而視之孟氏又告季孫季孫怒命攻臧氏臧紇斬鹿門之關以出奔邾初臧宣叔娶於鑄生賈及爲而死繼室以其侄穆姜之姨子也生紇長於公宮姜氏愛之故立之臧賈臧爲出在鑄臧武仲自邾使告臧賈且致大蔡焉曰紇不佞失守宗祧敢告不弔紇之罪不及不祀子以大蔡納請其可賈曰是家之禍也非子之過也賈聞命矣再拜受使爲以納請遂自爲也臧孫如防使來告曰紇非能害也知不足也非敢私請苟守先祀毋廢二勲敢不辟邑乃立臧爲臧紇致防而奔齊其人曰其盟我乎臧孫曰無辭將盟臧氏季孫召外史掌惡臣而問盟首焉對曰盟東門氏也曰毋或如東門遂不聼公命殺適立庶盟叔孫氏也曰毋或如叔孫僑如欲廢國常蕩覆公室季孫曰臧孫之罪皆不及此孟椒曰盍以其犯門斬關季孫用之乃盟臧氏曰無或如臧孫紇干國之紀犯門斬關臧孫聞之曰國有人焉誰居其孟椒乎谷梁傳曰蘧伯玉曰不以道事君者其出乎杜氏曰阿順季氏爲之廢長立少以取奔亡】

晉人殺欒盈【左傳曰晉人克欒盈於曲沃盡殺欒氏之族黨欒魴出奔宋不言大夫言自外也公羊傳曰非其大夫也陳氏折衷曰凢稱諸侯殺大夫必上書大夫下書氏名其不稱大夫惟叛人而已如鄭良霄齊慶封陳孔奐陳夏區夫及欒盈是也欒盈與鄭良霄一類皆已出奔自外復入爲亂故也髙氏曰欒盈之罪不及亡國而範氏之怨本以其私至於勤諸侯作盟防以錮之盈得眾心而外不容於諸侯內不復其國邑逆亂之謀自是而作蓋疾之巳甚之過也故君子謂欒氏之惡成於兩防之錮幾至亡國】

齊侯襲莒【左傳曰齊侯還自晉不入遂襲莒門於且於傷股而退眀日將復戰期於壽舒杞殖華還載甲夜入且於之隧宿於莒郊眀日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昏而受命日未中而棄之何以事君莒子親鼓之從而伐之獲杞梁莒人行成杜氏曰掩其不僃曰襲髙郵孫氏曰以彊攻弱又掩以不偹焉罪之尢者也髙氏曰以十八年莒子同諸侯圍齊故也用兵皆聲言彼罪執辭以伐若乘人不偹掩而取之則盜賊之爲爾春秋獨此書襲者罪齊荘以諸侯之尊爲盜賊之事也】

【經書月四書日四大衍歷正月癸夘大壬戌冬至二月癸酉小朔日食三月壬寅大己巳二十八日四月壬申小五月辛丑大六月辛未小七月庚子大八月庚午小已夘十日九月己亥大十月己巳小乙亥七日十一月戊戌大十二月戊辰小閏月丁酉大】

二十有四年【壬子靈王二十三年○晉覇平九○蔡景四十三○曹武六○衛獻二十八殤十○鄭簡十七○陳哀二十○杞文公益姑元年○宋平二十七○齊荘五○秦景二十八○楚康十一○吳諸樊十二】

春

叔孫豹如晉【杜氏曰賀克欒氏也】

仲孫羯帥師侵齊【左傳曰晉故也髙氏曰齊之伐晉也魯使叔孫豹救之次於雍楡無功於晉故仲孫羯至此復帥師侵齊爲晉報焉蓋懼晉之疑也羯代速爲卿未練而從政無復三年之喪】

夏

楚子伐吳【左傳曰楚子爲舟師以伐吳不爲軍政無功而還髙氏曰於是見楚弱而吳之張也自襄公言之楚十一年失鄭十四年伐吳自是舎鄭而不取置欒盈而不事又十年而一再伐吳以是知楚弱而勢分於吳方急吳而緩中國也】

秋

七月

甲子朔日有食之旣【襄陵許氏曰春秋三書日食旣桓三年以周桓敗宣八年以楚荘興至是而中國諸侯皆受盟於楚矣】

齊崔杼帥師伐莒【左傳曰齊侯旣伐晉而懼將欲見楚子楚子使防啟疆如齊聘且請期齊侯聞將有晉師使陳無宇從防啟疆如楚辭且乞師崔杼帥師送之遂伐莒侵介根髙氏曰去年齊侯襲莒已與莒平今崔杼因帥師送使者如楚而遂伐莒是見利則乘齊人之無信也】大水【襄陵許氏曰夷儀之防以水不克伐齊則知水之所及廣矣非特魯之災也】八月

癸巳朔日有食之【張氏曰漢五行志曰董仲舒以爲比食又旣象陽將絕中國將衰微之象也後六君弒楚子伐鄭滅舒鳩魯侯朝之卒主中國】

公防晉侯宋公衛侯鄭伯曹伯莒子邾子滕子薛伯杞伯小邾子於夷儀【左傳曰將以伐齊水不克髙氏曰自盟於柯陵之後齊有輕晉之心防齊侯環卒而光新立乃受盟於澶淵及商任沙隨之防晉失其令齊於是不賔眀年乃伐衛遂伐晉又再加兵於莒晉侯爲是故爲此夷儀之防帥十二國諸侯之師將以討齊然防而不伐是有畏也國勢不競眾志不一也曰水不克者特辭不能伐爾下言崔杼伐我西鄙蓋知晉之無能爲也】

冬

楚子蔡侯陳侯許男伐鄭【左傳曰楚子伐鄭以救齊門於東門次於棘澤諸侯還救鄭晉侯使張骼輔躒致楚師髙氏曰齊侯聞諸侯已防遂告急於楚楚畏吳而緩晉故舎鄭者十有四年今以鄭伯在防故帥三國同伐鄭以救之】

公至自防【襄陵許氏曰夷儀之師不能正齊之亂而徒致棘澤之役以爲鄭難其救不足錄矣髙氏曰諸侯救鄭不書故以防至】

陳鍼宜咎出奔楚【鍼其廉切○左傳曰陳人復討慶氏之黨鍼宜咎出奔楚】叔孫豹如京師【左傳曰齊人城郟穆叔如周聘且賀城王嘉其有禮也賜之大路髙氏曰襄公卽位二十八年如晉者五出防者八未甞朝天子也是時谷雒鬭毀王宮而齊侯叛晉欲求媚於天子故爲王城之於是叔孫豹如京師聘且賀襄陵許氏曰自宣九年仲孫蔑如京師其後五十餘年乃始有叔孫豹以罕書也蓋自是不書聘王矣】

大饑【谷梁傳曰五穀不升爲大饑一谷不升謂之嗛二谷不升謂之饑胡氏曰古有救荒之政若國凶荒或發廩以賑之或移粟以通用或徙民以就食或爲粥以救饑莩或興工以聚失業之人緩刑舎禁弛力薄徵索鬼神除盜賊弛射侯而不燕置廷道而不修殺禮物而不備𨿽有旱漧水溢民無菜色所以偹之者如此其至是年秋有陰沴之災而冬大饑蓋所以賑業之者有不偹矣經書月二書日二大衍歷正月丁夘小旦日冬至二月丙申大三月丙寅小四月乙未大五月乙丑小六月甲午大七月甲子小朔日食八月癸巳大朔日食大衍七月日食黃道井二十一度半彊八月日在黃道星二度弱非食限九月癸亥大十月癸巳小十一月壬戌大十二月壬辰小長歷是年閏三月】

二十有五年【癸丑靈王二十四年○晉覇平十○蔡景四十四○曹武七○衛獻二十九殤十一○鄭簡十八○陳哀二十一○杞文二○宋平二十八○齊荘六弒○秦景二十九○楚康十二○吳諸樊十三卒】

春

齊崔杼帥師伐我北鄙【左傳曰報孝伯之師也公患之使告於晉孟公綽曰崔子將有大志不在病我必速歸何患焉其來也不冦使民不嚴異於他日齊師徒歸襄陵許氏曰崔子之志鄰國知之而齊荘不寤人將戕其躬之不卹而務貪伐國之功故利令智昏外競而內傾自然之符也】

夏

五月

乙亥齊崔杼弒其君光【左傳曰齊棠公之妻東郭偃之姊也東郭偃臣崔武子棠公死偃禦武子以弔焉見棠姜而美之遂娶之荘公通焉驟如崔氏崔子因是又以其間伐晉也曰晉必將報欲弒公以說於晉而不獲間公鞭侍人賈舉而又近之乃爲崔子間公莒子朝於齊饗諸北郭崔子稱疾不視事公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻又射之中股反隊遂弒之襄陵許氏曰齊荘勢陵大邦眾暴小國而又躬亂臣室淫肆不君故使崔杼因民不忍以與敵市此足以爲世鑑矣髙氏曰崔杼不能防閒其妻以淫於家反不絕其妻而行大逆於君齊荘公背諸侯之盟數行侵伐崔杼因民之忿遂以宣淫之故弒之澄按荘公在位六年其弟杵臼立是爲景公】

公防晉侯宋公衛侯鄭伯曹伯莒子邾子滕子薛伯杞伯小邾子於夷儀【左傳曰晉侯濟自泮防於夷儀伐齊以報朝歌之役齊人以荘公說使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之使叔向告於諸侯公使子服惠伯對曰君舎有罪以靖小國君之恵也寡君聞命矣孫氏曰荘公背澶淵之盟加兵晉衛信不道矣晉再合諸侯將伐齊齊人弒荘公以求成逆之大者晉不能討之以定齊國之亂曷以示諸侯哉胡氏曰晉本爲報朝歌之役及聞崔杼之弒則宜聲於齊人問荘公之故執崔杼而戮之謀於齊眾置君以定其國今乃不討而受其賂髙氏曰晉防諸侯以伐齊齊以荘公旣弒爲解因納賂以求成焉晉侯許之故不書伐夫以義防諸侯而以姦終之有以知晉平之不競矣】

六月

壬子鄭公孫舎之帥師入陳【左傳曰初陳侯防楚子伐鄭當陳隧者井堙木刋鄭人怨之鄭子展子產帥車七百乘伐陳宵突陳城遂入之陳侯扶其太子偃師奔墓子展命師無入公宮與子產親禦諸門陳侯使司馬桓子賂以宗器陳侯免擁社子展執縶而見再拜稽首子美入數俘而出司徒致民司馬致節司空致地乃還髙氏曰去秋夷儀之防楚與陳蔡許三國同伐鄭今嵗復防於夷儀鄭慮楚之復來也故先帥師入陳以奪其心觀左氏所載春秋入人之國未有若子展子產之有禮者也】

秋

八月

己巳諸侯同盟於重丘【左傳曰齊成故也胡氏曰崔杼旣弒其君晉侯受其賂而許之成髙氏曰不能仗義討齊弒逆之賊反納賂而與之平然不敢討齊者以衛侯逐君簒立而同在防故也於是晉侯使人逆衛侯衎將使衛與之夷儀故先書崔杼之弒後書衛侯之入又以見晉侯啟殖喜之謀以召衛亂杜氏曰重丘齊地張氏曰曹州乘氏縣有故城】

公至自防

衛侯入於夷儀【侯下當有衎字○左傳曰晉侯使魏舒宛沒逆衛侯將使衛與之夷儀衛獻公入子夷儀杜氏曰夷儀本邢地衛滅邢而爲衛邑晉湣衛衎失國使衛分之呂氏曰夏五月防夷儀之衛侯剽也此入於夷儀之衛侯衎也不嫌兩君名實相亂乎曰衎𨿽無道非臣下所當逐剽亦非臣下所得立故衎入不名然則鄭伯突入於櫟何以名曰突不當立者衎當主者澄按衛侯下當有衎字蓋闕之也解者不知爲文之缺故曲生意義】

楚屈建帥師滅舒鳩【左傳曰二十四年吳人爲楚舟師之役故召舒鳩人舒鳩人叛楚楚子師於荒浦使沈尹壽與師祁犂讓之舒鳩子敬逆二子而告無之且請受盟二子復命王欲伐之防子曰不可彼告不叛且請受盟而又伐之伐無罪也姑歸息民以待其卒卒而不貳吾又何求若猶叛我無辭有庸乃還舒鳩人卒叛楚令尹子木伐之及離城吳人救之楚擊敗吳師遂圍舒鳩舒鳩潰】

冬

鄭公孫夏帥師伐陳【夏公作囆○左傳曰鄭子產獻捷於晉子展相鄭伯如晉拜成子西復伐陳陳及鄭平澄按六月已入陳矣陳侯賂以宗器免而擁社以示服鄭卽還師未得成也故再伐之得成乃已】

十有二月

吳子遏伐楚門於巢卒【遏公谷作謁○左傳曰吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隠於短墻以射之卒谷梁傳曰吳子遏伐楚至巢入其門門人射吳子有矢創友舎而卒夫卒之名加之伐楚之上者見其以伐楚卒也劉氏曰古者入境必假道過門則爲之釋甲其卒非巢之罪也髙氏曰吳人恃彊欲窺中夏而先楚楚之彊亦已久矣吳豈能遽得志乎自襄公十一年楚專意於吳再伐焉𨿽不得吳吳終畏之也已而伐鄭滅舒鳩吳子以楚人再伐而驕於是興師而卒於門巢澄曰遏諸樊也在位十三年其弟余祭立】

【經書月四書日三大衍歷正月辛酉大癸酉冬至二月辛夘小三月庚申大四月庚寅小五月己未大乙亥十七日六月己丑小壬子二十四日七月戊午大經書八月己巳當在此月十二日蓋七字誤作八八月戊子小九月丁巳大十月丁亥小十一月丙辰大十二月丙戌大】

二十有六年【甲寅靈王二十五年○晉覇平十一○蔡景四十五○曹武八○衛獻三十殤十二弒○鄭簡十九○陳哀二十二○杞文三○宋平二十九○齊景公杵臼元年○秦景三十○楚康十三○吳余祭元年】

春

王二月

辛夘衛喜弒其君剽【剽匹妙切○左傳曰二十年衛寗恵子疾召悼子曰吾得罪於君悔而無及也名藏在諸侯之策曰孫林父寗殖出其君君入則掩之若能掩之則吾子也若不能猶有鬼神吾有餒而已不來食矣悼子許諾恵子遂卒二十五年衛獻公自夷儀使與喜言喜許之太叔文子聞之曰今寗子視君不如奕棊其何以免乎奕者舉棊不定不勝其偶而況置君而弗定乎必不免矣九世之卿族一舉而滅之可哀也哉衛獻公使子鮮爲復辭敬姒彊命之對曰君無信臣懼不免敬姒曰𨿽然以吾故也許諾初獻公使與寗喜言喜曰必子鮮在子鮮不獲命於敬姒以公命與喜言曰苟反政由氏祭則寡人告右宰谷右宰谷曰不可獲罪於兩君天下誰畜之悼子曰吾受命於先人不可以貳谷曰我請使焉而觀之遂見公於夷儀反曰君淹卹在外十二年矣而無憂色亦無寛言猶夫人也若不已死無日矣悼子曰子鮮在右宰谷曰子鮮在何益多而能亡於我何爲悼子曰𨿽然弗可以已孫文子在戚孫嘉聘於齊孫襄居守喜右宰谷伐孫氏不克伯國傷子出舎於郊伯國死孫氏夜哭國人召寗子寗子復攻孫氏克之殺子叔及太子角劉氏曰不與剽之立則其曰寗喜弒其君剽何寗氏君之氏殺之是以稱弒焉出衛侯而立剽者殖也則曷爲於喜加弒爲見喜之受命於殖而殺剽也然則爲寗喜者宜柰何宜乎效死勿聽胡氏曰聖人特正喜弒君之罪示天下後世使知愼於廢立之際而不敢忽也霍光以大義廢昌邑立宣帝猶有言其罪者況私意邪袁粲桓彛之徒殺身不顧君子所以深取之】衛孫林父入於戚以叛【左傳曰孫林父以戚如晉杜氏曰衎𨿽未居位林父專邑背國猶爲叛也髙氏曰獻公之奔齊也林父實逐之今喜弒剽將納獻公故林父懼而入於戚以叛叛甚於奔前此諸大夫有不利於已則奔而已未有若林父之叛者故書叛自林父始】甲午衛侯衎復歸於衛【左傳曰衛侯入書曰復歸國納之也大夫逆於竟者執其手而與之言道逆者自車揖之逆於門者頷之而已公至使讓太叔文子曰寡人淹卹在外二三子皆使寡人朝夕聞衛國之言吾子獨不在寡人古人有言曰非所怨勿怨寡人怨矣對曰臣知罪矣臣不佞不能負覊絏以從扞牧圉臣之罪一也有出者有居者臣不能貳通內外之言以事君臣之罪二也有二罪敢忘其死乃行公使止之澄曰衎失國八年矣𨿽一入於夷儀猶未得國也故書名】

夏

晉侯使荀吳來聘【左傳曰晉人爲孫氏故召諸侯將以討衛中行穆子來聘召公也】

公防晉人鄭良霄宋人曹人於澶淵【澶市延切○左傳曰以討衛疆戚田取衛西鄙懿氏六十以與孫氏杜氏曰澶淵衛地又近戚田髙氏曰諸侯皆大夫防而獨召公者以魯衛兄弟國故使公正之也】

秋

宋公殺其世子痤【痤才何切谷作座○左傳曰初宋芮司徒生女子曰棄平公嬖生佐惡而婉太子痤美而狠寺人惠墻伊戾爲太子內師而無寵楚客聘於晉過宋太子知之請野享之公使往伊戾請從之至則欿用牲加書徴之而騁告公曰太子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚太子太子曰惟佐也能免我召而使請曰日中不來吾知死矣左師聞之聒而與之語過期乃縊而死佐爲太子公徐聞其無罪也乃亨伊戾髙氏曰晉獻公惑驪姬之讒殺申生宋平公聽伊戾之詐而殺子痤漢武帝唐明皇猶蹈之以二君猶爾晉宋不足道也自古讒人之爲國患𨿽其君之父子不能相保況臣下乎】

晉人執衛喜【公羊傳曰此執有罪何以不得爲覇討執之不以其罪也劉氏曰喜如晉晉人執之曰爾曷爲納君而伐孫氏云爾髙氏曰弒君之賊人人皆得討之晉人執之非討其弒君也討其伐戚而殺晉戍也】

八月

壬午許男卒於楚【左傳曰許靈公如楚請伐鄭曰師不興孤不歸矣卒於楚楚子曰不伐鄭何以求諸侯髙氏曰十二年晉伐許他國皆大夫獨鄭伯自行故許男欲報之以中國諸侯而卒於蠻荒死非其所矣澄曰靈公在位四十五年其子買嗣是爲悼公】

冬

楚子蔡侯陳侯伐鄭【左傳曰鄭人將禦之子詹曰晉楚將平諸侯將和楚王是故昧於一來不如使逞而歸乃易成也子展說不禦冦入南裏墮其城渉於樂氏門於師之梁縣門發獲九人焉渉於汜而歸而後葬許靈公髙氏曰爲許故也於是鄭不禦冦怨之所以平兵之所以弭也】

葬許靈公【楚伐鄭歸而後葬之】

【經書月二書日三大衍歷正月丙辰小戊寅冬至二月乙酉小辛夘七日甲午十日三月甲寅大四月甲申大五月甲寅小六月癸未大七月癸丑小八月壬午大壬午旦日辛亥大暑閏月壬子小九月辛巳大十月辛亥小十一月庚辰大十二月庚戌小長歷是年閏十二月】

二十有七年【乙夘靈王二十六年○晉覇平十二○蔡景四十六○曹武九○衛獻三十一○鄭簡二十○陳哀二十三○杞文四○宋平三十○齊景二○秦景三十一○楚康十四○吳余祭二】

春

齊侯使慶封來聘【髙氏曰景公卽位通嗣君也夫鄭不擊楚而齊魯釋怨此宋之盟所以輯也】

夏

叔孫豹防晉趙武楚屈建蔡公子歸生衛石惡陳孔奐鄭良霄許人曹人於宋【屈俱勿切奐公作瑗後同○左傳曰宋向戌善於趙文子又善於令尹子木欲弭諸侯之兵如晉告趙孟趙孟謀於諸大夫韓宣子曰兵民之殘也財用之蠹小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已齊人許之告於秦秦亦許之皆告於小國爲防於宋孫氏曰隠桓之際天子失道諸侯擅權宣成之間諸侯僭命大夫專國至宋之防諸侯日防天下之政中國之事皆大夫專持之故二十九年城杞三十年防澶淵昭元年防虢諸侯莫有見者髙氏曰此何以防楚意也楚人患吳而結諸夏也此事利害甚重而諸侯大夫不詳其故始徇其弭兵之名遂防於宋而與之盟自是華夏蠻貊莫辯而諸國俛首兩事晉楚當時天下之事中國之政皆大夫專持之諸侯亦弗能制也嗟夫桓文數十年之功業一朝而壊之百姓𨿽暫免於兵革之苦而天下之勢遂大潰而不可収拾矣彼宋向戌者又豈足知天下之大計哉】

衛殺其大夫喜【左傳曰衛喜專公患之公孫免余請殺之公曰微子不及此吾與之言矣對曰臣殺之君勿與知乃與公孫無地公孫臣謀使攻氏弗克皆死免余復攻寗氏殺寗喜及右宰谷屍諸朝髙郵孫氏曰喜弒剽而衎反國裏克弒奚齊而立夷吾旣而殺之皆以其私裏克寗喜之見殺皆不以其罪故皆曰殺其大夫也】

衛侯之弟鱄出奔晉【鱄市轉切又音專谷作專○左傳曰子鮮曰逐我者出納我者死君失其信鱄實使之遂出奔晉托於木門不鄕衛國而坐終身不仕髙氏曰鱄與喜同納君者喜旣殺而鱄不安遂棄其君而出奔也】

秋

七月

辛巳豹及諸侯之大夫盟於宋【胡氏曰此一地也曷爲再言宋宋之盟向戌欲弭諸侯之兵以爲名而楚屈建請晉楚之從交相見自是中國諸侯南向而朝楚及申之防蠻荒之君簒弒之賊大合十有七國之眾而用齊桓召陵之事無敢違者聖人傷中國之衰而其事自宋之盟始也或者乃以宋之盟中國不出楚師不入玉帛之使交乎天下爲晉趙武楚屈建之力而善此盟其說誤矣】

冬

十有二月

乙亥朔日有食之

【經書月二書日二大衍歷正月己夘大癸未冬至二月己酉大三月己夘小四月戊申大五月戊寅小六月丁未大七月丁丑小辛巳五日八月丙午大九月丙子小十月乙巳大十一月乙亥小朔日食經書十二月食左氏謂失閏也或字誤十二月甲申大】

二十有八年【丙辰靈王二十七年崩○晉覇平十三○蔡景四十七○曹武十○衛獻三十二○鄭簡二十一○陳哀二十四○杞文五○宋平三十一○齊景三○秦景三十二○楚康十五卒○吳余祭三】

春

無冰

夏

衛石惡出奔晉【左傳曰衛人討寗氏之黨故石惡出奔晉衛人立其從子圃以守石氏之祀】

邾子來朝【髙氏曰邾自晉立其君魯取其田益微弱矣至是悼公來朝】

秋

八月

大雩

仲孫羯如晉【左傳曰告將爲宋之盟故如晉也】

冬

齊慶封來奔【左傳曰齊崔杼生成及彊而寡娶東郭姜生明東郭姜以孤入曰棠無咎與東郭偃相崔氏崔成有疾而廢之而立眀成請老於崔崔子許之偃與無咎弗予曰崔宗邑也必在宗主成與彊怒將殺之告慶封慶封告盧蒲嫳盧蒲嫳曰彼君之讎也天或者將棄彼矣崔之薄慶之厚也他日又告慶封曰苟利夫子必去之難吾助女崔成崔彊殺東郭偃棠無咎於崔氏之朝崔子怒而出遂見慶封慶封使盧蒲嫳帥甲以攻崔氏殺成與彊而盡俘其家其妻縊嫳復命於崔子且禦而歸之至則無歸矣乃縊慶封當國慶封好田而耆酒與慶舎政則以其內實遷於盧蒲嫳氏易內而飲酒數日國遷朝焉使諸亡人得賊者以告而反之故反盧蒲癸癸臣子之有寵言王何而反之二人皆嬖慶封田於萊嘗於太公之廟慶舎蒞事盧蒲癸自後刺子之王何以戈擊之死慶封歸遇告亂者伐西門弗克還伐北門克之入伐內宮弗克反陳於嶽請戰弗許遂來奔旣而齊人來讓奔吳吳句余予之朱方富於其舊】

十有一月

公如楚【左傳曰爲宋之盟故公及宋公陳侯鄭伯許男如楚】

十有二月

甲寅天王崩【靈王也在位二十七年子貴嗣是爲景王不書葬諸侯不赴也髙氏曰靈王𨿽無傳政周人以爲王甚神聖蓋非庸主矣】

乙未楚子昭卒【左傳曰公及衎至漢聞康王卒欲反叔仲昭伯曰我楚國之爲豈爲一人行也子服恵伯曰君子有逺慮小人從邇饑寒之不卹誰遑其後不如姑歸也叔孫穆子曰叔仲子專之矣子服子始學者也榮成伯曰逺圖者忠也公遂行宋向戌曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反澄曰康王也在位十五年子郟敖麋嗣胡氏曰甲寅天王崩乙未楚子昭卒相距四十二日則閏月也然不以閏書見防服之不數閏也齊景公葬書閏月則眀殺恩之非禮也呂氏曰閏承前月而受其餘日故書閏月之日系前月之下此範寗之說也】

【經書月三書日二大衍歷正月甲戌小戊子冬至二月癸夘大三月癸酉小四月壬寅大五月壬申小六月辛丑大七月辛未大八月辛丑小九月庚午大十月庚子小十一月己巳大十二月己亥小甲寅十六日乙未蓋字誤乙當作已二十一日也】

二十有九年【丁巳景王元年○晉覇平十四○蔡景四十八○曹武十一○衛獻三十三卒○鄭簡二十二○陳哀二十五○杞文六○宋平三十二○齊景四○秦景三十三○楚郟敖麋元年○吳余祭四弒】

春

王正月

公在楚【左傳曰釋不朝正於廟也楚人使公親襚孫氏曰按成十年秋七月公如晉十一年三月公至自晉昭十五年冬公如晉十六年夏公至自晉皆不言所在公在中國猶可在蠻荊則甚矣故詳而錄之胡氏曰嵗之首月公如他國者有矣此獨書公在楚耆外爲蠻荊所制以俟其葬而不得歸內爲彊臣所逼欲擅其國而不敢入故特書所在以存君也髙氏曰公在晉齊多矣闕朝正之禮亦不少矣但書公如晉如齊則義自見也今書公在楚則聖人之防深矣按二十八年公如楚十二月甲寅天王崩乙未楚子昭卒公不篤君臣之義以奔天王之防而徇夷狄之彊以俟楚子之葬久畱於楚待夏乃歸故聖人特於朝正之時書公所在與昭公失國在幹侯同且以責季氏之無君也】

夏

五月

公至自楚【左傳曰葬楚康王公及陳侯鄭伯許男送葬至於西門之外諸侯之大夫皆至於墓公還及方城季武子取卞使公冶問璽書追而與之曰聞守卞者將叛臣帥徒以討之旣得之矣敢告公曰欲之而言叛祗見疏也公謂公冶曰吾可以入乎對曰君實有國誰敢違君公欲無入榮成伯賦式微乃歸孫氏曰公畱於楚者七月】

庚午衛侯衎卒【獻公也在位通前三十三年其子惡嗣是爲襄公】

閽弒吳子余祭【祭側界切○左傳曰吳人伐越獲俘焉以爲閽使守舟吳子余祭觀舟閽以刀弒之谷梁傳曰閽門者也不稱姓名閽不得齊於人不稱其君閽不得君其君也舉至賤而加之吳子吳子近刑人也沙隨程氏曰謂之弒蓋其君也不曰其君賤閽也盜殺蔡侯申書殺閽書弒何也以日食庶人在官者之祿也若士則書某人弒其君某澄曰余祭在位三年其弟夷昧立】仲孫羯防晉荀盈齊髙止宋華定衛世叔儀鄭公孫段曹人莒人邾人滕人薛人小邾人城杞【世叔儀公儀作齊莒人下左無邾人○左傳曰晉平公杞出也故知悼子合諸侯之大夫以城杞鄭子太叔曰晉國不卹周宗之闕而夏肄是屛其棄諸姬亦可知也已諸姬是棄其誰歸之胡氏曰平公不撫其民而逺屯戍於母家周人怨思平公不能修文襄之業而有城杞之役可謂知本乎】

晉侯使士鞅來聘【左傳曰拜城杞也髙氏曰謝城杞且使我歸杞田也】杞子來盟【左傳曰晉侯使司焉女叔侯來治杞田弗盡歸也晉悼夫人慍曰齊也取貸先君若有知也不尙取之公告叔侯叔侯曰武獻以下兼國多矣誰得治之杞夏餘也而卽東夷魯周公之後也而睦於晉公卿大夫相繼於朝史不絕書府無虛月如是可矣何必瘠魯以肥杞杞文公來盟髙氏曰晉使魯歸前所侵杞田故書杞子來盟於士鞅來聘之下】

吳子使札來聘【左傳曰通嗣君也澄曰余祭立而通聘使於魯札受命以出不知余祭之被弒也】

秋

九月

葬衛獻公

齊髙止出奔北燕【左傳曰齊公孫蠆公孫竈放其大夫髙止於北燕髙止好以事自爲功且專故難及之襄陵許氏曰君放大夫可也臣放大夫是無君也不可以訓故以出奔書杜氏曰髙止髙厚之子張氏曰北燕燕國薊縣姬姓召公奭之後至此始見於經】

冬

仲孫羯如晉【左傳曰報範氏也】

【經書月三書日一大衍歷正月戊辰大甲午冬至二月戊戌小三月丁夘大四月丁酉小五月丙寅大庚午五日閏月丙申小六月乙丑大七月乙未小八月甲子大九月甲午小十月癸亥大十一月癸巳小十二月壬戌大長歷是年閏八月】

三十年【戊午景王二年○晉覇平十五○蔡景四十九弒○曹武十二○衛襄公惡元年○鄭簡二十三○陳哀二十六○杞文七○宋平三十三○齊景五○秦景三十四○楚郟二○吳夷昧元年】

春

王正月

楚子使防罷來聘【防千委切罷音皮公作頗○左傳曰通嗣君也余氏曰且報朝也張氏曰魯以君朝而楚以大夫聘此齊桓晉文所以行乎列國者故自宋之盟內外不分楚人行覇主之禮於中國非晉平趙武之責而誰哉髙氏曰公逾年在楚楚郟敖新卽位故使防罷來聘以報之自文公九年至此歷七十餘年未嘗交聘今防罷之來蓋爲防也自是吳楚皆不復來聘】

夏

四月

蔡世子般弒其君固【般音班○左傳曰蔡景侯爲太子般娶於楚通焉太子弒景侯澄按景公在位四十九年子般嗣是爲靈公】

五月

甲午宋災【左傳曰或叫於宋太廟曰嘻嘻出出鳥嗚於亳社如曰嘻嘻宋大災】宋伯姬卒【公谷無宋字○谷梁傳曰取卒之日加之災上者見以災卒也伯姬之舎失火左右曰夫人少辟乎伯姬曰婦人之義傅母不在宵不下堂左右又言伯姬曰保母不在宵不下堂遂逮乎火而死婦人以貞爲行者也伯姬之婦道盡矣劉氏曰使共姬避火而全生未足以害其貞也然而不以避之可以全其生之故而違天下之常義此安乎性命者乃能之故審乎死生之度辯乎榮辱之境知禮之重重於生辱之甚甚於死伯夷叔齊餓於首陽之下何以過乎沙隨程氏曰古者女子二十而嫁至是六十歲矣保傳不應宵出無常處以逮乎火爲賢則嫂溺援之以手者非耶今書之詳蓋哀之也澄嘗聞之君子曰此蓋罪宋之子與臣不能救其君母使之逮乎火而死也】天王殺其弟佞夫【佞公作年○左傳曰初王儋季卒其子括將見王而嘆單公子愆期爲靈王禦士過諸廷聞其嘆而言曰烏乎必有此夫入以告王且曰必殺之不慼而願大視躁而足髙心在他矣王曰童子何知及靈王崩儋括欲立王子佞夫佞夫不知儋括圍蒍逐成愆成愆奔平畤尹言多劉毅單蔑甘過鞏成殺佞夫髙氏曰靈王崩王孫括欲立佞夫佞夫不知及景王旣立括逐蔿邑大夫於是尹劉單甘鞏共殺佞夫景王弗問焉澄曰象欲殺舜而舜封之爲諸侯仁人之於弟蓋如此儋括爲亂佞夫實不知謀而尹劉諸人乃殺佞夫書王殺者罪王不能免其弟也】王子瑕奔晉【範氏曰王子瑕不言出周無外也澄按此言非也夫出者對入而言不幸而出奔者他日可以再入瑕天王之子蓋亦與聞乎儋招佞夫之謀括事敗而佞夫見殺瑕懼及禍而奔晉瑕不能明爲子事父之孝可自比於逆亂之黨蓋逆子也奔以逃死而自絕於父有罪而奔不可復入者也與王子朝奔楚同故不言出】

秋

七月

叔弓如宋

葬宋共姬【谷無宋字○公羊傳曰外夫人不書葬此何以書隠之也杜氏曰共姬從夫諡也沙隨程氏曰伯姬有賢行遇乎不幸故書之詳】

鄭良霄出奔許自許入於鄭【左傳曰二十九年鄭伯有使公孫黑如楚辭曰楚鄭方惡而使余往是殺余也伯有曰世行也子晳曰可則往難則巳何世之有伯有將彊使之子晳怒將伐伯有氏大夫和之鄭大夫盟於伯有氏三十年鄭伯有耆酒爲窟室而夜飲酒擊鐘焉朝至未已朝者曰公焉在其人曰吾公在壑谷皆自朝布路而罷旣而朝則又將使子晳如楚歸而飲酒子晳以駟氏之甲伐而焚之伯有奔雍梁醒而後知之遂奔許鄭伯及其大夫盟於太宮盟國人於師之梁之外伯有聞鄭人之盟己也怒聞子皮之甲不與攻巳也喜曰子皮與我矣晨自墓門之瀆入因焉師頡介於襄庫以伐舊北門張氏曰良霄之出公孫黑蓋有罪焉春秋舎公孫黑專伐之罪而罪良霄何也伯有之所爲有防家亡身之道焉𨿽微公孫黒其能免於死乎旣亡而不自省又入伐君而大亂其國春秋於防國失家者皆不書所逐之人以眀其身之有罪使有國有家者兢兢自謹而求所以保也知所以反身自修之道則奔亡之禍逺矣胡氏曰不言復入者其位未絕也若宋魚石若晉欒盈去國三年位已絕矣】

鄭人殺良霄【左傳曰駟帶帥國人以伐之伯有死於羊肆胡氏曰良霄自許襲鄭以伐公門弗勝死不言殺其大夫者非其大夫矣討賊之辭也】

冬

十月

葬蔡景公【呂氏曰許止蔡般皆以子弒父臣弒君罪惡之極而二君皆書葬則是君弒賊未討不書葬者本無是說也】

晉人齊人宋人衛人鄭人曹人莒人邾人滕人薛人杞人小邾人防於澶淵宋災故【左傳曰爲宋災故諸侯之大夫防以謀歸宋財叔孫豹防晉趙武齊公孫蠆宋向戌衛北宮佗鄭罕虎及小邾之大夫防於澶淵旣而無歸於宋澄按左傳所載魯晉齊宋衛鄭六國之卿皆出防而經皆書人者蓋謀歸宋財由魯請之晉故防諸侯旣而諸侯各無歸宋財之意故魯叔孫豹不復往而晉齊宋衛鄭五卿亦皆中止但遣防者往至澶淵以與七小國之大夫同防故經書十二國之人而魯無人與防也張氏曰父子君臣之變自文元年書楚商臣猶外裔之臣也及是年蔡以中國之臣子爲之而魯防其葬晉合諸侯而所卹者宋之火災而已故於此章三致意焉上書景公之葬下書爲宋災而防然後舎大圖小輕重失倫之罪見矣此比事屬辭之所以爲春秋也盟防之書其故者有二稷也澶淵也以稷考之則澶淵之所貶非爲宋財之無歸眀矣胡氏曰魯防蔡景公之葬是不以世子般爲賊也蔡弒君大變也而不討宋有災小事也則合十二國而歸其財可謂知務乎】

【經書月五書日一大衍歷正月壬辰大己亥冬至二月壬戌小三月辛夘大四月辛酉小五月庚寅大甲午五日六月庚申小七月己丑大八月己未小九月戊子大十月戊午小十一月丁亥大十二月丁巳小長歷甲午五月六日】

三十有一年【己未景王三年○晉覇平十六○蔡靈公般元年○曹武十三○衛襄二○鄭簡二十四○陳哀二十七○杞文八○宋平三十四○齊景六○秦景三十五○楚郟三○吳夷昧二】

春

王正月

夏

六月

辛巳公薨於楚宮【左傳曰公作楚宮穆叔曰太誓云民之所欲天必從之君欲楚也夫故作其宮若不復適楚必死是宮也杜氏曰適楚好其宮歸而作之不居先君之路寢而安所樂失其所矣】

秋

九月

癸巳子野卒【左傳曰立胡女敬歸之子子野次於季氏年毀也立敬歸之娣齊歸之子公子稠穆叔不欲曰太子死有母弟則立之無則立長年鈞擇賢義鈞則卜古之道也非適嗣何必娣之子且是人也居防而不哀在慼而有嘉容是謂不度不度之人鮮不爲患若果立之必爲季氏憂武子不聽卒立之比及葬三易衰衰衽如故衰於是昭公十九年矣猶有童心是以知其不能終也孫氏曰襄公太子未逾年之君也名未葬也不薨不地降成君也杜氏曰不書葬未成君也】已亥仲孫羯卒【左傳曰穆叔見孟孝伯語之曰趙孟將死矣其語偸若趙孟死爲政者其韓子乎吾子盍與季孫言之可以樹善君子也孝伯曰人生幾何誰能無偸朝不及夕將安用樹穆叔出而告人曰孟孫將死矣吾語諸趙孟之偸也而又甚焉孟孝伯卒】

冬

十月

滕子來防葬【左傳曰滕成公來防葬惰而多涕子服惠伯曰滕君將死矣怠於其位而哀已甚兆於死所矣能無從乎襄陵許氏曰先王之制諸侯之防士弔大夫送葬滕子防葬非禮也】癸酉葬我君襄公

十有一月

莒人弒其君密州【左傳曰莒犂比公生去疾及展輿旣立展輿又廢之犂比公虐國人患之展輿因國人以攻莒子弒之乃立去疾奔齊齊出也展輿吳出也陸氏曰據傳則展輿弒其父不當不書恐傳是展輿因國人之攻莒子弒之乃立誤以之爲以字澄曰文十八年庶其之弒澄已疑傳文之字誤而知陸氏之說矣】

【經書月五書日四大衍歷正月丙戌大甲辰冬至二月丙辰大三月丙戌小四月乙夘大五月乙酉小六月甲寅大辛巳二十八日七月甲申小八月癸丑大九月癸未小癸巳十一日己亥十七日十月壬子大癸酉二十二日十一月壬午小十二月辛亥大長歷辛巳六月二十七日癸巳九月十二日己亥十八日癸酉在十月二十三日】

春秋纂言卷九﹤經部﹐春秋類﹐春秋纂言﹥

欽定四庫全書

春秋纂言卷十

元吳澄撰

昭公【名稠襄公妾齊歸之子在位三十二年夫人吳孟子】

元年【庚申景王四年○晉覇平十七年○蔡靈二年○曹武十四年○衛襄三年○鄭簡二十五年○陳哀二十八年○杞文九年○宋平三十五年○齊景七年○秦景三十六年○楚郟四年卒○吳夷末三年】

春

王正月

公卽位

叔孫豹會晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢【國弱公弱作酌後同齊惡公齊作石招常遙切罕虎公罕作軒後同虢公作漷谷作郭○左傳曰尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信穪於諸侯猶詐晉而駕焉況不信之尢者乎楚重得志於晉晉之恥也文子曰宋之盟子木有禍人之心武有仁人之心是楚所以駕於晉也今武猶是心也楚又行僣非所害也武將信以爲本吾聞之能信不爲人下吾不能自難楚不爲患楚令尹圍請用牲讀舊書加於牲上而已晉人許之杜氏曰楚恐晉先防故欲從舊書加於牲上不防血經所以不書盟讀舊書荊楚先晉而先書趙武者張氏曰春秋正中外之分宋之盟楚爭先而晉不與較今虢之役又以計讀書加牲上是以蠻荒而爭勝也內外之分不可亂故二役皆先趙武焉髙氏曰此防乃楚公子圍帥諸侯之大夫尋宋之盟也宋之盟齊人不預焉今齊又從楚矣中國徴弱可知也莒人弒君諸侯不共討之者是時楚人方聴莒人之訴而欲執魯大夫是不以莒人爲可討也春秋不書莒人蓋斥之爾衛齊惡在陳蔡之上者上卿也】

三月

取鄆【鄆公作運後同○左傳曰季武子伐莒取鄆莒人告於防楚告於晉曰尋盟未退而魯伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其踁曰貨以藩身子何愛焉叔孫曰諸侯之會衛社稷也我以貨免魯必受師是禍之也何衛之爲𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圗國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也不靖其能其誰從之魯叔孫豹可謂能矣請免之以靖能者子會而赦有罪又賞其贒諸侯其誰不欣焉望楚而歸之疆之邑一彼一此何常之有主齊盟者誰能辯焉莒魯爭鄆爲日久矣苟無大害於其社稷可無亢也子其圗之楚人許之】

夏

秦伯之弟鍼出奔晉【鍼其亷切○左傳曰秦後子有寵於桓如二君於景其母曰弗去懼選鍼適晉其車千乘公羊傳曰此仕於晉也千乘之國而不能容其母弗故謂之出奔也胡氏曰夫後子出奔其父禍之而罪秦伯何也春秋以均愛望人父而以能友責人兄父母有愛妾猶終身敬之不衰況兄弟乎】

六月

丁巳邾子華卒【悼公也在位十五年】

晉荀吳帥師敗狄於太原【太原左作大鹵○左傳曰晉中行穆子敗無終及羣狄於大原崇卒也將戰魏舒曰彼徒我車所遇又阨以付共車必免困諸阨又克請皆卒自我始乃毀車以爲行五乘爲三伍爲五陳以相離兩於前伍於後專爲右角參爲左角偏爲前拒以誘之狄人笑之未陳而薄之大敗之谷梁傳曰中國曰大原外域曰大鹵公羊傳曰此大鹵也謂之大原地物從人也相氏曰大鹵大原晉陽縣胡氏曰薄伐玁狁至於大原詩人笑之謂不窮追逺討及封境而止也大原在禹服之內而狄人來侵攘斥宜矣其過在毀車崇卒以詭誘狄人而敗之爾後乘車戰法亡崇尙步卒以詐變相髙皆此等啟之髙氏曰書敗狄所以與中國之勝也箕與交剛之役皆書人至是卿帥師則晉益衰矣】

秋

莒去疾自齊入於莒【去起呂切○左傳曰莒展輿立而奪羣公子秩公子召去疾於齊齊公子鉏納去疾孫氏曰莒子二子長去疾次展輿莒子遇弒去疾奔齊展輿立國人不與程子曰去疾假齊之力以入莒討展輿之罪正也故稱莒】

莒展輿出奔吳【展下公谷無輿字○陸氏曰莒展輿𨿽逾年猶不書爵髙氏曰不稱莒子聖人不與其爲君也展輿吳出也故奔吳程子曰展輿爲弒君者所立而亦以國氏何也虢之會𨿽國亂未與然諸侯與其立矣故欲執叔孫也穪莒展輿罪諸侯之與其立也】

叔弓帥師疆鄆田【左傳曰因莒亂也趙氏曰凡疆田而書帥師皆有難也髙氏曰文十二年季孫行父嘗帥師而城之復爲莒所取今乘莒之亂而取之又帥師以疆其田必帥師者以不義得之懼不服也疆之者溝封之以別乎莒也劉氏曰譏以亂爲利也】

葬邾悼公【髙氏曰入春秋來邾始書葬蓋邾滕薛小國也秦逺國也皆至昭公而書葬是時魯衰甚矣小國如大國逺國如近國】

冬

十有一月

己酉楚子麋卒【麋公谷作捲○左傳曰楚公子圍將聘於鄭伍舉爲介未出竟聞王有疾而還伍舉遂聘公子圍至入問王疾縊而弒之遂殺其二子幕及平夏右尹子幹出奔晉宮廐尹子晳出奔鄭殺太宰伯州犂於郟葬王於郟謂之郟敖澄曰楚圍之欲弒逆而簒立也久矣郟敖有疾圍自外至入問其疾適值其卒因殺其君之二子而自立國人遂疑麋之卒爲圍所弒也夫子別嫌明微以明其非弒圍之逆亂如仲遂之殺子惡而己未嘗弒麋也呂氏曰經書楚子麋卒而左氏以爲公子圍弒之至誅慶封則左氏谷梁又載慶封稱圍弒君之語後垂緣楚圍汰侈遂以爲實甚矣三傳之爲經害也趙盾弒其君曰非盾也穿也許止弒其君曰不嘗藥也鄭伯髠頑如防未見諸侯而卒而曰子駟弒之也凡若此類皆誣僞失實重爲經害者也】

楚公子比出奔晉【髙氏曰靈王旣殺其君之子而自立比爲令尹力不能制亦不從亂是以出奔春秋書之爲十三年起也】

【經書月四書日二大衍歷正月辛巳小乙酉冬至閠月庚戌大二月庚辰小三月己酉大四月己卯小五月戊申大經六月丁巳在此月六月戊寅大七月戊申小八月丁丑大九月丁未小十月丙子大十一月丙午小己酉四日十二月乙亥大長歷是年閏十二月丁巳六月十一日己酉不在十一月】

二年【辛酉景王五年○晉覇平十八○蔡靈三○曹武十五○衛襄四○鄭簡二十六○陳哀二十九○杞文十○宋平三十六○齊景八○秦景三十七○楚靈王虔元年○吳夷末四】

春

晉侯使韓起來聘【左傳曰韓宣子來聘且告爲政而來見髙氏曰起韓厥次子也襄七年韓厥老長子無忌有廢疾讓起爲卿公新卽位晉不敢輕魯釋其姦盟取鄆而以貴卿來聘焉】

夏

叔弓如晉【左傳曰報宣子也】

秋

鄭殺其大夫公孫黑【左傳曰鄭徐吾犯之妹美公孫楚聘之矣公孫黑又使彊委禽焉犯懼告子產子產曰是國無政非子之患也惟所欲與適子南氏子晳怒旣而櫜甲以見子南欲殺之而取其妻子南知之執戈逐之及衝擊之以戈子晢傷而歸告大夫曰我好見之不知其有異志也故傷大夫皆謀之子產曰直鈞幼賤有罪罪在楚也乃執子南放之於吳鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實薰隧公孫黒彊與於盟使大史書其名且曰七子子產弗討鄭公孫黑將作亂欲去遊氏而代其位傷疾作而不果駟氏與諸大夫欲殺之子產在鄙聞之懼弗及乘遽而至使吏數之曰伯有之亂以大國之事而未爾討也爾有亂心無厭國不女堪專伐伯有而罪一也昆弟爭室而罪二也薰隧之盟女矯君位而罪三也有死罪三何以堪之不速死大刑將至再拜稽首辭曰死在朝夕無助天爲虐子產曰人誰不死凶人不終命也不速死司防將至縊屍諸周氏之衢加木焉髙氏曰黒則有罪而鄭人初畏其彊不之討也今因其疾而幸勝之亦云殆矣故穪國以殺】

冬

公如晉至河乃復【左傳曰韓須如齊送女齊陳無宇逆女致少姜少姜有寵於晉侯謂之少齊少姜卒公如晉及河晉侯使士文伯來辭曰非伉儷也請君無辱孫氏曰公如晉至河乃復者六惟二十三年書有疾明有疾而反餘皆見距不納大取困辱也髙氏曰公如晉而晉不納春秋以公至河乃復爲文者臣子之心不欲其君見拒於人而以爲公臨河而不濟懼渉難而自復也乃者有阻之辭公不以禮自重而自取輕辱於大國也且公得至晉是公得與乎國事也季氏不使公與國事故公不得至晉焉】

季孫宿如晉【左傳曰公還季孫宿遂致服焉谷梁傳曰公如晉而不得入季孫宿如晉而得入髙氏曰以是知晉不納公季孫有以使之也】

【經書月無書日無大衍歷正月乙巳小乙卯冬至二月甲戌大三月甲辰小四月癸酉大五月癸卯小六月壬申大七月壬寅小八月辛未大九月辛丑小十月庚午大十一月庚子大十二月庚子小】

三年【壬戌景王六年○晉覇平十九○蔡靈四○曹武十六○衛襄五○鄭簡二十七○陳哀三十文十一○宋平三十七○齊景九○秦景三十八○楚靈二○吳夷末五】

春

王正月

丁未滕子原卒【原公作泉○成公也春秋於滕至是三書其卒】

夏

叔弓如滕【滕小國也而魯使卿往防其葬以我襄公之葬滕子來防故報之也】五月

葬滕成公

秋

小邾子來朝【左傳曰小邾穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉逆羣好也其如舊而加敬焉季孫從之髙氏曰公卽位之初大國來聘小國來朝非不可爲之國也而終之以流播詩曰靡不有初鮮克有終可不戒哉】八月

大雩

冬

大雨雹【雨去聲】

北燕伯欵出奔齊【左傳曰燕簡公多嬖寵欲去諸大夫而立其寵人燕大夫比以殺公之外嬖公懼奔齊胡氏曰大夫國之陪貳晉屬公弒三郤立胥童而弒於匠麗氏漢隠帝殺楊史立郭允明而弒於趙村衛獻公蔑冢卿而信其左右亦奔夷儀故人主不尊陪貳而與賤臣圖柄臣者事成則失身而見弒事不成則失國而出奔此有國之大戒也】

【經書月三書日一大衍歷正月己亥大丁未九日庚申冬至二月己巳小三月戊戌大四月戊辰小五月丁酉大六月丁夘小七月丙申大八月丙寅小九月乙未大閠月乙丑小十月甲午大十一月甲子小十二月癸巳大長歷丁未正月十日】

四年【癸亥景王七年○晉覇平二十○蔡靈五○曹武十七○衛襄六○鄭簡二十八○陳哀三十一○文十二○宋平三十八○齊景十○秦景三十九○楚靈三○吳夷末六】

春

王正月

大雨雹【雹公谷作雪○胡氏曰雹者陰脇陽臣侵君之象是時季孫宿襲位世卿弱公室數月之間再有雹變申丰者季氏之孚也不端言其事歸咎藏冰之失誣矣】

夏

楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申【左傳曰楚子使椒舉如晉求諸侯晉侯欲勿許司馬侯曰晉楚惟天所相不可與爭君其許之乃許楚使楚子問於子產曰晉其許我諸侯乎對曰許君晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎封曰必來不來者其魯衛曹邾乎曹畏宋邾畏魯魯衛偪於齊而親於晉惟是不來諸侯如楚魯衛曹邾不防曹邾辭以難公辭以時祭衛侯辭以疾鄭伯先待於申椒舉言於楚子曰臣聞諸侯無歸禮以爲歸今君始得諸侯其愼禮矣覇之濟否在此防也杜氏曰胡汝陰縣西北有胡城張氏曰淮夷淮浦之夷後漢志下邳國有淮浦縣申姜姓之國在南陽宛縣程子曰晉平不在諸侯楚於是彊爲覇者之事孫氏曰中國自宋之會政在大夫諸侯不見者十年楚子得大合諸侯於此者中國不振喪亂日甚幅裂橫潰自是天下之政中國之事皆荊楚制之至於平丘召陵之防諸侯𨿽再出尋復叛去事無所救不足道也髙氏曰楚子會諸侯者尋宋之盟也謀吳也圖覇也蓋中國自晉平始衰齊靈莊背之平公屢合諸侯以討焉襄二十五年荘公遇弒始與晉平晉侯自是不復出與盟防其大夫趙武爲政不在諸侯故諸侯少安然而晉日以衰政在六卿楚子始求合諸侯而未定問於子產曰晉其許我乎又曰諸侯其來乎則靈王固自以爲不足服諸侯而懼其未必從矣當是時使晉稍自彊其誰敢與爭晉彊而諸侯從之則楚亦不能肆其志也而晉方且溺於嬖寵故楚偃然得專諸侯諸侯捨晉無所附亦不得已而從楚𨿽然楚之防諸侯也非與國則小國爾魯齊衛曹薛邾杞不防也宋鄭滕小邾𨿽防而終不與也以是知楚人必不能主中國也蔡人春秋以來常在陳衛之上自荘十六年之後以服屬於楚故未嘗一防而先陳衛者今楚子大合諸侯故復居陳之上】

楚人執徐子【左傳曰徐子吳出也以爲貳焉故執諸申髙氏曰執之非道也蓋楚子亦欲效桓文之舉以示威諸侯爾】

秋

七月

楚子蔡侯陳侯許男頓子胡子沈子淮夷伐吳【左傳曰楚子以諸侯伐吳宋太子鄭伯先歸宋華費遂鄭大夫從髙氏曰諸侯畏楚之彊守宋之盟而從之然猶不能致魯衛曹薛邾杞至伐吳之役則中國之諸侯皆去惟楚屬從之爾人心之向背可知也】

執齊慶封殺之【左傳曰使屈申圍朱方克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聴負之斧鉞以狥於諸侯使言曰無或如齊慶封弒其君弱其孤以盟其大夫慶封曰無或如楚共王之庻子圍弒其君兄之子麋而代之以盟諸侯王使速殺之谷梁傳曰慶封其以齊氏何也爲齊討也不以殺君罪之者慶封不爲靈王服也張氏曰春秋書殺它國大夫之法有二凡有罪而當誅者書曰某人殺某若楚人殺陳夏徴舒是也無罪而不服者書執而殺之若執蔡世子有以歸用之楚人執行人於徴師殺之是也慶封有與弒其君之罪楚子殺之宜也不曰殺齊慶封而曰執齊慶封殺之者楚靈有諸已而非諸人是以慶封不服而春秋不純以討賊之法書之也髙氏曰初崔杼弒齊君而慶封爲之黨齊人欲並討之慶封走之吳吳與之朱方而居之楚子以慶封在吳至是防諸侯伐吳爲齊討執慶封而殺之假中國仁義以重其防所以盜亦有道也殺夏徴舒殺陳孔奐不言執者直辭也此先言執者曲辭也然執徐子稱楚人此執慶封若不主於楚者不與楚討也陳背中國而屬楚楚故得殺徴舒孔奐而討之今慶封得罪於中國故聖人不與荊楚之討中國所以深罪中國之不能自正也】

遂滅賴【賴公谷作厲○左傳曰遂以諸侯防賴遷賴於鄢楚子欲遷許於賴使鬭韋龜與公子棄疾城之而還申無宇曰楚禍之首將在此矣召諸侯而來伐國而克城竟莫校王心不違民其居乎民之不處其誰堪之不堪王命乃禍亂也髙氏曰楚人防中國之諸侯又帥之以伐吳專殺中國之大夫遂以諸侯之兵滅人之國流毒如此蓋出於向戌弭兵之謀也】

九月

取鄫【左傳曰莒亂著丘公立而不撫鄫鄫叛而來孫氏曰襄六年莒人滅鄫蓋莒滅鄫以爲附庸今魯取之】

冬

十有二月

乙卯叔孫豹卒【左傳曰初穆子去叔孫氏及庚宗遇婦人使私爲食而宿焉問其行告之故哭而送之適齊娶於國氏生孟丙仲壬及宣伯奔齊魯人召之歸旣立所宿庚宗之婦人獻以雉問其姓對曰餘子長矣能奉雉而從我矣召而見之號之曰牛遂使爲竪有寵長使爲政叔孫田於丘蕕遂遇疾焉竪牛欲亂其室殺孟逐仲疾急命召仲牛許而弗召杜泄見告之饑渴授之戈對曰求之而至又何去焉竪牛曰夫子疾病不欲見人使寘饋於个而退牛弗進則置虛命徹叔孫不食卒髙氏曰穆叔質直好義博聞彊識季文孟獻所不逮也然蔽於所習卒以餓死襄陵許氏曰叔孫豹卒而毀中軍則公若寄矣以是知豹之有力於公室所謂剝之無咎者歟】

【經書月四書日一大衍歷正月癸亥大乙丑冬至二月癸巳小三月壬戌大四月壬長小五月辛酉大六月辛卯小七月庚申大八月庚寅小九月己未大十月己丑小十一月戊午大十二月戊子小乙卯二十八日長歷是年閠四月乙夘十二月二十九日】

五年【甲子景王八年○晉覇平二十一○蔡靈六○曹武十八○衛襄七○鄭簡二十九○陳哀三十二○杞文十三○宋平三十九○齊景十一○秦景四十卒○楚靈四○吳夷末七】

春

王正月

捨中軍【捨音捨○左傳曰卑公室也初作中軍三分公室而各有其一季氏盡徵之叔孫氏臣其子弟孟氏取其半焉及其捨之也四分公室季氏擇二二子各一皆盡徵之而貢於公孔氏曰初作中軍季氏盡徵之並不入公室也叔孫氏臣其子弟以一家之內有父子兄弟四品以父兄之稅入公子弟之稅入已大率半屬公半入已孟氏則於子弟中取其半或取子或取弟大率三分歸公一分入已十二分其國民三家得七公得五國民不盡屬公公室已卑矣今捨中軍四分公室三家自取其稅而各貢於公公室彌卑矣初云作三軍今不云捨三軍者初作時舊有二軍今更增一軍人數不足故各毀其乘足成三軍今此則惟捨中軍之眾屬上下二軍季氏因叔孫家禍退之使同孟孫獨取其半爲專已甚又擇取善者是專之極故傳言擇二以見之髙氏曰季氏欲乘叔孫之弱而去之名曰復古實欲自彊爾自是公室有貢而已無復有民矣】

楚殺其大夫屈申【左傳曰楚子以屈申爲貳於吳乃殺之以屈生爲莫敖】公如晉【左傳曰晉侯謂女叔齊曰魯侯不亦善於禮乎自郊勞至於贈賄禮無違者對曰是儀也不可謂禮也禮所以守其國行其政令無失其民者也今政令在家不能取也公室四分民食於他思莫在公不圖其終爲國君難將及身不卹其所禮之本末將於此乎在而屑屑焉習儀以亟言喜於禮不亦逺乎髙氏曰公至是受三家之貢而已無復有民故𨿽如晉非季氏之所忌也】

夏

莒牟夷以牟婁及防玆來奔【髙氏曰牟夷者展輿之黨也公如晉未反而魯受莒牟夷邑季氏專且見莒益弱矣書及者以防與玆別二邑也防本屬魯蓋嘗爲莒所取今還吾所喪邑而與受叛邑同者不以私害公也杜氏曰防玆城陽平昌縣西南有防亭姑幕縣東北有玆亭張氏曰地譜宻州安丘縣有平昌故城莒縣有姑幕故城】

秋

七月

公至自晉【左傳曰莒人愬於晉晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之間而以師討焉乃歸公髙氏曰歷二時乃得歸】

戊辰叔弓帥師敗莒師於蚡泉【蚡扶粉切公作濆谷作賁○左傳曰莒人來討不設備叔弓敗諸蚡泉髙氏曰魯旣受莒叛邑莒人興師而來叔弓敗之曰敗莒師幸魯之勝乃所以罪之也杜氏曰蚡泉魯地張氏曰地諎東境之地】

秦伯卒【景公也在位四十年子哀公嗣】

冬

楚子蔡侯陳侯許男頓子沈子徐人越人伐吳【左傳曰四年冬吳伐楚入棘櫟麻以報朱方之役楚子以諸侯及東夷伐吳以報棘櫟麻之役防射以繁揚之師防於夏汭越大夫常壽過帥師防楚子於聞吳師出防啟疆帥師從之遽不設備吳人敗諸鵲岸楚子以馹至於羅汭吳子使其弟蹶由犒師楚人執之楚師濟於羅汭沈尹赤防楚子次於萊山防射帥繁揚之師先入南懷楚師從之及汝淸吳不可入楚子遂觀兵於坻箕之山是行也吳早設備楚無功而還以蹶由歸髙氏曰往年伐吳矣今又伐吳者吳不畏故也越於是始見徐己預中國防盟惟前年從楚子防申又貳於吳而見執於楚今又從以伐吳張氏曰越始見經姒姓其先夏後少康之庻子封於越杜氏曰越國防稽山陰縣】

【經書月二書日一大衍歷正月丁巳大庚午冬至二月丁亥小三月丙辰大四月丙戌小王月乙夘大六月乙酉大七月乙夘小戊辰十四日八月甲申大九月甲寅小十月癸未大十一月癸丑小十二月壬午大長歷戊辰七月十五日】

六年【乙丑景王九年○晉覇平二十二○蔡靈七○曹武十九○衛襄八○鄭簡三十○陳哀三十三○杞文十四卒○宋平四十○齊景十二○秦哀公元年○楚靈五○吳夷末八】

春

王正月

杞伯益姑卒【文公也在位十四年其弟郁釐立是爲平公】

葬秦景公【秦於是始書葬】

夏

季孫宿如晉【左傳曰拜莒田也髙氏曰謝前年取莒牟夷叛邑蓋莒旣伐魯則魯有辭是以晉受季孫之聘而不見討也彌兵之時莒亦好合矣】

葬杞文公

宋華合比出奔衛【左傳曰宋寺人栁有寵太子佐惡之華合比曰我殺之桞聞之乃坎用牲埋書而告公曰合比將納亡人之族旣盟於比郭矣公使視之有焉遂逐華合比合比奔衛襄陵許氏曰經書宋公殺其世子痤宋華合比出奔衛皆著寺人讒慝敗國以爲世戒】

秋

九月

大雩

楚防罷帥師伐吳【罷公作頗○左傳曰徐儀楚聘於楚楚子執之逃歸懼其叛也使防泄伐徐吳人救之令尹子蕩帥師伐吳師於豫章而次於幹谿吳人敗其師於房鐘獲宮廐尹棄疾子蕩歸罪於防泄而殺之髙氏曰三書伐吳者見楚終不得志於吳也襄陵許氏曰敗楚師者非防泄也而泄伏其誅故書防罷伐吳以正之楚再不競於吳乃彌兵鋒有事陳蔡至復伐徐而國亂矣吳蓋自是休兵息民國始浸彊】

冬

叔弓如楚【左傳曰聘且弔敗也髙氏曰左氏以爲弔敗非也楚恃彊暴𨿽敗猶諱之魯豈敢弔乎蓋四年公不防申已而震楚兵威將朝楚而不能故以叔弓先聘而明年躬繼之也張氏曰楚與吳仇敵之國而昭公昏吳逺楚故申之防魯不與焉今楚復伐吳其惡益逺昭公非能以中國自尊而逺夷狄者姑通好於楚蓋不待防啟疆之召已服楚而將朝之矣】

齊侯伐北燕【左傳曰齊侯如晉請伐北燕晉侯許之遂伐北燕將納簡公晏子曰不入燕有君矣民不貳吾君賄左右謟諛作大事不以信未嘗可也】

【經書月二書日無大衍歷正月壬子小丙子冬至二月辛巳大三月辛亥小四月庚辰大五月庚戌小六月己夘大閏月己酉小七月戊寅大八月戊申小九月丁丑大十月丁未小十一月丙子大十二月丙午大長歷是年閠六月】

七年【丙寅景王十年○晉覇平二十三○蔡靈八○曹武二十○衛襄九卒○鄭簡三十一○陳哀三十四○杞平公郁釐元年○宋平四十一○齊景十三○秦哀二○楚靈六○吳夷末九】

春

王正月

曁齊平【襄陵許氏曰襄公之世齊數伐魯至齊景公一使慶封來聘而不書魯報至是乃曁齊平劉氏曰齊大魯小魯爲齊弱久矣然而能以曁齊平者介於楚也夫不自計徳之厚薄勢之利害而借人之威以憑諸侯是以逹者不服近者不親昭公棄其國死於外諸侯莫之救也從此生矣】三月

公如楚【左傳曰楚子成章華之臺願與諸侯落之太宰防啟疆曰臣能得魯侯防啟疆來召公辭曰昔先君成公命我先大夫嬰齊曰吾不忘先君之好將使衡父照臨楚國嬰齊受命於蜀我先君共王引領北望日月以冀傳序相授於今四王矣嘉惠未至惟襄公之辱臨我喪今君若步玉趾辱見寡君寵靈楚國以信蜀之役是寡君旣受貺矣何蜀之敢望君若不來使臣請問行期寡君將承質幣而見於蜀以請先君之貺髙氏曰楚靈非彊君也數會諸侯焉皆其微者又且多叛而吳人之闚未艾也亦奚庸必朝哉蓋晉平不能修文公之業使我不能自安而玉帛馹馳嵗不遑暇以是知王室不綱而覇主猶有功於諸夏也】

叔孫婼如齊涖盟【婼敕略切公作捨後同○襄陵許氏曰始曁齊平故盟以結好】

夏

四月

甲辰朔日有食之

秋

八月

戊辰衛侯惡卒【谷梁傳曰卿衛齊惡君衛侯惡何以君臣同名也君子不奪人名不奪人親之所名重其所以來也澄曰襄公也在位九年庻子元嗣是爲靈公】

九月

公至自楚【自如楚今半年餘】

冬

十有一月

癸未季孫宿卒【此季孫行父之子武子也子紇嗣】

十有二月

癸亥葬衛襄公【髙氏曰襄公之卒晉反戚田王有追命可以蓋獻之愆也經書月七書日四大衍歷正月丙子小辛巳冬至二月乙巳大三月乙亥小四月甲辰大朔日食五月甲戌小六月癸夘大七月癸酉小八月壬寅大戊辰二十七日九月壬申小十月辛丑大十一月辛未小癸未十三日十二月庚子大癸亥二十四日】

八年【丁夘景王十一年○晉覇平二十四○蔡靈九○曹武二十一○衛靈公元年○鄭簡三十二○陳哀三十五卒○杞平二○宋平四十二○齊景十四○秦哀三○楚靈七○吳夷末十】

春

陳侯之弟招殺陳世子偃師【左傳曰陳哀公元妃鄭姬生悼太子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾公子招公子過殺悼太子偃師而立公子畱澄按齊侯弟年鄭伯弟語皆非三命之卿特以其屬貴而同於再命之卿陳公子招旣爲三命之卿而以氏名通矣今又去其氏而曰陳侯之弟招何也蓋曰陳公子招殺陳世子偃師則似兩下相殺之辭今曰陳侯之弟招則見其挾叔父之尊而賊其兄之世嫡也】

夏

四月

辛丑陳侯溺卒【哀公也在位三十五年髙氏曰陳侯以廢疾不能討殺世子之賊因自縊而死夫楚觀從納公子比而靈王縊春秋謂比弒其君陳侯之弟招立公子畱而哀公縊春秋不謂畱弒君何也比之立無君者也靈𨿽不縊亦不與比並存是靈王之死由比也招之立畱由君之廢也且君有命哀𨿽不縊亦不可以君國是哀之死不以畱也】

叔弓如晉【左傳曰賀虒祁也鄭伯亦賀史趙曰甚哉其相蒙也可弔也而又賀之襄陵許氏曰財費則國貧役煩則民敝此之謂可弔而諸侯賀之是以人君安於危亾而不自知蓋諛之者眾也當楚之隆勢專諸夏而晉弗慮圖惟宮室之崇以爲安榮平公可謂卑矣髙氏曰前年楚成章華之臺召諸侯落之至是晉成虒祁之宮而諸侯遂皆往賀之晉之效尢如此覇業之不振宜哉】楚人執陳行人於徴師殺之【左傳曰於徴師赴於楚且告有立君公子勝愬之於楚楚子執而殺之劉氏曰楚惡公子招而殺於徴師非其罪也】

陳公子畱出奔鄭【蘇氏曰楚將討陳故畱出奔畱旣爲君矣不曰陳畱而曰陳公子畱何也畱立於招爾未成爲君也髙氏曰偃師曰世子畱曰公子別嫡庻也】

秋

搜於紅【左傳曰大搜於紅自根牟至於商衛革車千乘杜氏曰紅魯地沛國蕭縣西有紅亭逺疑劉氏曰搜春事也秋興之非正也搜有常地矣於紅亦非正也曷爲不言公公不得與於搜爾三家專魯而分之政令出焉公寄食焉爾】

陳人殺其大夫公子過【過古禾切○左傳曰陳公子招歸罪於公子過而殺之澄曰按哀公屬畱於招與過故招過同殺太子二人之罪均也招畏國人公論懼楚人來討故歸過於過而欲免己人其可欺乎】

大雩

冬

十月

壬午楚師滅陳【左傳曰楚公子棄疾帥師奉偃師之子吳圍陳宋戴惡防之滅陳使穿封戌爲陳公】

執陳公子招放之於越【髙氏曰公子招死有餘罪反宥而放之】殺陳孔奐【孫氏曰陳公子招殺世子之賊也而放之陳孔奐無罪之人也而殺之吁楚靈暴虐淫刑如此澄曰孔奐招之黨不爲無罪然招首惡也而放奐同惡也而殺刑頗矣】葬陳哀公【楚葬之也與齊侯防紀而葬紀伯姬同不曰楚子葬者蒙上楚師滅陳之文而書三事其執其放其殺其葬皆楚也】

【經書月二書日二大衍歷正月庚午大丙戌冬至二月庚子小三月己巳大四月己亥小辛丑三日五月戊辰大六月戊戌小七月丁夘大八月丁酉小九月丙寅大十月丙申小十一月乙丑大經十月壬午在此月十二月乙未小長歷是年閏八月辛丑四月四日壬午十月十八日】

九年【戊辰景王十二年○晉覇平二十五○蔡靈十○曹武二十二○衛靈二○鄭簡三十三○陳滅○杞平三○宋平四十三○齊景十五○秦哀四○楚靈八○吳夷末十一】

春

叔弓防楚子於陳【左傳曰叔弓宋華亥鄭遊吉衛趙黶會楚子於陳杜氏曰楚子在陳故四國大夫往不行會禮故不總書襄陵許氏曰楚旣滅陳威震中夏是以無所號召而諸國之大夫會之】

許遷於夷【左傳曰楚公子棄疾遷許於夷實城父取州來淮北之田以益之杜氏曰許畏鄭欲遷故以自遷爲文髙氏曰陳滅許遷皆中國無覇之故也杜氏諤曰許自成十五年遷於葉至此又遷於夷春秋詳錄以見許之危弱不能自守矣】

夏

四月

陳災【災公谷作大○左傳曰鄭禆竈曰五年陳將復封封五十二年而遂亡公羊傳曰陳已滅矣其言陳災何存陳也胡氏曰凡外災告則書今楚己滅陳夷於屬縣使穿封戌爲公也必不使告於諸侯言亡國之有天災也何以書於魯國之防乎當是時叔弓與楚子防於陳則目擊其事矣𨿽彼不來告此不往弔叔弓使畢而歸語陳故也魯史遂書之爾髙氏曰陳𨿽爲楚所滅而土地居民猶在焉聖人不與楚滅之也故還系之陳】

秋

仲孫貜如齊【貜俱縛切○左傳曰孟僖子如齊殷聘杜氏曰自叔老聘齊至今二十年禮意久曠今修盛聘以無忘舊好髙氏曰此曁齊平之故也齊平而不來聘則著齊輕公非特居鄆時也其來久矣】

冬

築郎囿【左傳曰季平子欲其速成也叔孫昭子曰焉用速成其以勦民也無囿猶可無民其可乎襄陵許氏曰公內制於彊臣外輕於大國亂亡危辱兆矣是之弗慮而築郎囿知公之志日以荒矣張氏曰此見季孫意如逢其君以耳目之娛而竊其權昭公安之而不悞也】

【經書月一書日無大衍歷正月甲子大辛夘冬至二月甲午小三月癸亥大閏月癸巳小四月壬戌大五月壬辰小六月辛酉大七月辛夘大八月辛酉小九月庚寅大十月庚申小十一月己丑大十二月己未小】

十年【己巳景王十三年○晉覇平二十六卒○蔡靈十一○曹武二十三○衛靈三○鄭簡三十四○陳滅○杞平四○宋平四十四卒○齊景十六○秦哀五○楚靈九○吳夷末十二】

春

王正月

夏

齊欒施來奔【齊公作晉○左傳曰齊恵欒髙氏皆耆酒信內多怨彊於陳鮑氏而惡之有告陳桓子曰子旗子良將攻陳鮑亦告鮑氏桓子授甲而如鮑氏遭子良醉而騁遂見文子則亦授甲矣使視二子則皆將飲酒桓子曰彼𨿽不信聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往遂伐虎門公卜使王黑以靈姑銔率吉請斷三尺焉而用之戰於稷欒髙敗又敗諸莊國人追之又敗諸鹿門欒施髙彊來奔髙氏曰欒施與髙彊以兵攻君官欲伐君以伐陳鮑遂與君戰不勝而來奔此罪大矣春秋不書髙氏非卿故也魯方通聘而受其奔亡之臣非義也】

秋

七月

季孫意如叔弓仲孫貜帥師伐莒【意公作隠後同○胡氏曰前已捨中軍矣曷爲猶以三卿並將乎季孫毀中軍四分公室擇其二二家各有其一至是季孫意如身爲主將二子各帥一軍爲之副則三軍固在其曰捨之者特欲中分魯國之眾爲己私爾以爲復古則異矣襄公以來旣作三軍地皆三家之土民皆三家之兵每一軍出各將其所屬而公室無預焉是知𨿽捨中軍而三卿並將舊額固存矣髙氏曰是時魯間晉之衰故三卿帥師同伐莒欲一舉滅之而三卿擅以爲己功也】

戊子晉侯彪卒【平公也在位二十六年子夷嗣是爲昭公】

九月

叔孫婼如晉【左傳日叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉葬平公也】

葬晉平公【左傳曰旣葬諸侯之大夫欲因見新君叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭髙氏曰不及期而葬簡也】

【不書冬缺文】

十有二月

甲子宋公成卒【成公作戌○平公也在位四十年子佐嗣是爲元公】

【經書月四書日二大衍歷正月戊子大丁酉冬至二月戊午小三月丁亥大四月丁巳小五月丙戌大六月丙辰小七月乙酉大戊子四日八月乙夘小九月甲申大十月甲寅大十一月甲申小十二月癸丑大甲子十二日長歷七月庚寅朔無戊子】

十有一年【庚午景王十四年○晉覇昭公夷元年○蔡靈十二弒○曹武二十四○衛靈四○鄭簡三十五○陳滅○杞平五○宋元公佐元年○齊景十七○秦哀六○楚靈十○吳夷末十三】

春

王二月【二月公作正月】

叔弓如宋【彭氏曰卿共盟主之葬猶可言也卿共同列之葬非禮甚矣】

葬宋平公【亦速葬也】

夏

四月

丁巳楚子防誘蔡侯般殺之於申【虔谷作幹○左傳曰楚子在申召蔡靈侯靈侯將往蔡大夫曰王貪而無信惟蔡於憾今幣重而言甘誘我也不如無往蔡侯不可楚子伏甲而饗蔡侯於申醉而執之殺之刑其士七十人陸氏曰般弒君父之賊也誘而殺之何爲其不可乎楚子內利其國外托討罪故不許其誘而責其詐也夫以大國之力而討小國之逆當聲其罪而伐之倡大義於天下今乃誘而殺之𨿽曰討賊實取其國蔡侯之罪自不容誅楚子之惡亦已甚矣髙氏曰蔡般弒逆之罪𨿽義當討而楚子亦弒逆之賊也以賊討賊何辧曲直況楚子非眞治般志在滅蔡也故春秋書楚子防蔡侯般同斥其名以見其罪同永嘉呂氏曰諸侯不生名卒則名失國則名爭國則名見滅則名衛侯燬滅邢漢儒有滅同姓名之說然諸侯之滅同姓者多矣何以獨名衛侯耶楚子防誘蔡侯般謂其誘而殺之故名然楚子誘戎蠻子亦誘之也何以不名說者曰以詐術誘荊蠻猶可以詐術誘中國不可然聖人書誘所以著楚子之罪矣豈以中外之故而有異乎然則衛侯燬楚子防之所以名皆衍字爾或謂衛侯燬滅邢之下有衛侯燬卒因此而訛遂於滅邢之上亦加燬字楚子防亦恐後儒於蔡侯般之上見其不應名般而不名防故加一防字不知蔡侯般之名非以罪般也此與胡子髠沈子逞徐子章羽沈子嘉胡子豹蔡世子有潞子嬰兒同一例爾】

楚公子棄疾帥師圍蔡【左傳曰韓宣子問於叔向曰楚其克乎對曰克哉蔡侯獲罪於其君而不能其民天將假手於楚以斃之何故不克然肸聞之不信以幸不可再也楚王奉孫吳以討於陳曰將定而國陳人聴命而遂縣之今又誘蔡而殺其君以圍其國𨿽幸而克必受其咎弗能久矣髙氏曰楚滅陳易滅蔡難此書圍蔡者般出防而世子有守尙能有拒且望中國諸侯之救也】

五月

甲申夫人歸氏薨【襄公之妾昭公之母胡女歸姓】

大搜於比蒲【髙氏曰備楚故也曰大云者僭天子之制也十年書搜此書大搜見三家益彊而車徒日眾也大搜𨿽素定然公以夫人之喪不自臨也而大搜不廢則是三家者以馳騁田獵間君喪也張氏曰比蒲魯南鄙之地胡氏曰君有重喪喪不二事簡車徒非禮也乃有身從金革而無避者獨何與曰有門庭之防宗廟社稷之存亡系焉必從權制伯禽服喪徐夷並興至於東郊出戰之師與築城之役同日並舉度緩急輕重蓋有不得已焉者矣晉王克用薨梁兵壓境而莊宗決勝於夾寨周太祖殂契丹入防而世宗接戰於髙平若此者君行爲顯親非不顧也臣行爲愛君非不忌也惟審於輕重緩急之宜斯可矣澄按伯禽之以喪服從戎者服武王之喪也】仲孫貜防邾子盟於祲祥【祲祥公作侵○左傳曰修好禮也杜氏曰盟會以安社稷故喪盟謂之禮趙氏曰春秋盟會是常何獨於有喪之時而稱得禮是時又無大患邾又小國何能有救患之益髙氏曰始也公及邾儀父盟於蔑公及邾儀父盟於趯是魯侯親與之盟防也今公𨿽以夫人之喪使仲孫貜防邾子盟於祲祥然自是仲孫何忌及邾子盟於援叔孫州仇仲孫何忌及邾子盟於句澤是吾大夫與其君盟防爾然則魯邾之更爲彊弱斷可知矣𨿽與邾盟以修好然魯人之志必欲滅邾而後已此盟豈可信邪】

秋

季孫意如防晉韓起齊國弱宋華亥衛北宮佗鄭罕虎曹人杞人於厥憖【厥憖公作屈銀憖魚敬切又平聲○左傳曰謀救蔡也楚師在蔡晉荀吳謂韓宣子曰不能救陳又不能救蔡物以無親晉之不能亦可知也已爲盟主而不卹亡國將焉用之晉人使狐父請蔡於楚弗許襄陵許氏曰蔡能嬰城堅不下楚此易助也厥憖合天下之兵畏不敢救遣使請命示之不能使楚益驕有以量中國之力而卒取之此韓起之罪也】

九月

已亥葬我小君齊歸【左傳曰公不慼晉士之送葬者歸以語史趙史趙曰必爲魯郊叔向曰魯公室其卑乎君有大喪國不廢搜有三年之喪而無一日之慼國不卹喪不忌君也君無慼容不顧親也國不忌君君不顧親能無卑乎】

冬

十有一月

丁酉楚師滅蔡【髙氏曰楚子滅陳蔡皆稱師者著其無道恃眾彊滅之也四月圍而十有一月方滅者世子有之力也】

執蔡世子有以歸用之【有谷作友○髙氏曰滅國而用世子有者怒其拒師之久也用之者以爲牲也夫蔡本中國之諸侯乃背中國而卽荊楚必以荊楚爲可恃也今蔡侯旣爲荊楚所誘而殺之又從而滅其國其世子有又爲所執而虐用之以絕其世然則荊楚何補於蔡哉此萬世人君之戒也蔡侯已死而有稱世子何也未得乎立也般誘殺則外亂國被圍則內急喪柩未至則世子固未得乎立矣而能拒狂楚者三時不攺眞所謂世子也不言以世子有歸者有不從楚故也斯得古人不共戴天之義也楚子誘人君而殺之乘人之喪而滅之執其嫡嗣而歸用之此楚子不道之甚聖人所以詳錄之非専罪楚子也乃所以罪吾中國王綱旣墜覇統又絕諸侯莫敢救致荊蠻之自恣一至於此也然則向戌之謀實何利於中國哉】

【經書月五書日四大衍歷正月癸未小壬寅冬至二月壬子大三月壬午小四月辛亥大丁巳七日五月辛巳小甲申四日六月庚戌大七月庚辰小八月己酉大九月己邜小已亥二十一日十月戊申大十一月戊寅小丁酉二十日十二月丁未大閏月丁丑大】

十有二年【辛未景王十五年○晉覇昭二○蔡滅○曹武二十五○衛靈五○鄭簡三十六卒○陳滅○杞平六○宋元二○齊景十八○秦哀七○楚靈十一○吳夷末十四】

春

齊髙偃帥師納北燕伯於陽【北燕伯下一有欵字○左傳曰因其眾也杜氏曰言因唐眾欲納之故得先入唐不言於燕未得國都也陽卽唐也燕別邑中山有唐縣髙氏曰三年北燕伯出奔齊六年齊將納之而不果欵播越在外蓋十年矣不能自復而借齊之力僅能納之於別邑而已失國之難反如此】

三月

壬申鄭伯嘉卒【簡公也在位三十六年子寜嗣是爲定公髙氏曰鄭去中國卽楚久矣至於簡公乘晉悼之方興以國反正遂息諸侯之兵子產相之薰然慈仁民蒙其澤蔚爲春秋之賢諸侯】

夏

宋公使華定來聘【左傳曰通嗣君也髙氏曰公始以卿共平公之葬故宋元公卽位而使人來聘也】

公如晉至河乃復【谷梁傳曰季孫氏不使遂乎晉也左傳曰取郠之役莒人愬於晉晉有平公之喪未之治也故辭公公子憖遂如晉髙氏曰晉昭公嗣位公往朝焉公四如晉皆至河乃復】

五月

葬鄭簡公【三月而葬速】

楚殺其大夫成熊【熊公作然谷作虎○左傳曰楚子謂成虎若敖之餘也遂殺之或譖成虎於楚子成虎知之而不能行懷寵也】

秋

七月

冬

十月

公子憖出奔齊【憖魚覲切公作整○左傳曰季平子立而不禮於南蒯南蒯謂子仲吾出季氏而歸其室於公子更其位我以費爲公臣子仲許之叔仲小南蒯公子憖謀季氏憖告公而遂從公如晉南蒯以費叛如齊子仲還及衛聞亂逃介而先及郊聞費叛遂奔齊髙氏曰季氏之臣南蒯將去季氏而立憖不克而以費叛憖遂奔齊是以君子譏其妄而哀其志也】

楚子伐徐【左傳曰楚子狩於州來次於潁尾使蕩侯潘子司馬督囂尹午陵尹喜帥師圍徐以懼吳楚子次於幹谿以爲之援髙氏曰徐吳之姻國也楚人疾吳故遷怒於徐旣執其君又伐其國也】

晉伐鮮虞【左傳曰晉荀吳僞會齊師者假道於鮮虞遂入昔陽滅以子緜臯歸伐鮮虞因之役也杜氏曰不書將帥史闕文鮮虞白狄別種在中山新市縣昔陽國都樂平沾縣東有昔陽城白狄也緜臯其君名鉅鹿下曲陽縣西有累城髙氏曰楚靈不道旣滅陳蔡今方伐徐晉爲盟主坐視而不救若力不能君子不責也能伐鮮虞而不救徐非力不能棄中國也經書月四書日一大衍歷正月丁未小旦曰冬至二月丙子大三月丙午小壬申二十七日四月乙亥大五月乙巳小六月甲戌大七月甲辰小八月癸酉大九月癸卯小十月壬申大十一月壬寅小十二月辛未大長歷是年閏正月三月無壬申】

十有三年【壬申景王十六年○晉覇昭三○蔡平公廬元年○曹武二十六○衛靈六○鄭定公寜元年○陳恵公吳元年○杞平七○宋元三○齊景十九○秦哀八○楚靈十二弒○吳夷末十五】

春

叔弓帥師圍費【左傳曰叔弓圍費弗克敗焉平子怒令見費人執之以爲囚俘冶區夫曰非也若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣平子從之費人叛南氏陸氏曰凡家臣以邑叛悉不書叛但書大夫圍之則邑叛可知矣髙氏曰費季氏邑也叔弓帥師圍之見家臣之彊季氏之無君也家臣以邑叛不以君命而使大夫討之如是則大夫非魯之大夫也季氏之大夫也師非魯之師也季氏之師也如是而欲討南蒯不思之甚矣】

夏

四月

楚公子比自晉歸於楚弒其君防於幹谿【幹音幹○左傳曰楚防氏之族及防居許圍蔡洧蔓成然皆王所不禮也因羣喪職之族啟越大夫常壽過作亂圍固城克息舟城而居之觀起之死也其子從在蔡事朝吳曰今不封蔡蔡不封矣我請試之以蔡公之命召子幹子晳及郊而告之情彊與之盟入襲蔡蔡公將食見之而逃觀從使子乾食坎用牲加書而速行已狥於蔡曰蔡公召二子將納之與之盟而遣之矣將師而從之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟於鄧依陳蔡人以國楚公子比公子黑肱公子棄疾蔓成然蔡朝吳帥陳蔡不羮許葉之師因四族之徒以入楚及郊蔡公使須務牟與史猈先入因正僕人殺太子祿及公子罷敵公子比爲王公子黑肱爲令尹次於魚陂公子棄疾爲司馬先除王宮使觀從從師於幹谿而遂告之且曰先歸復所後者劓師及訾梁而潰王聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣王曰余殺人子多矣能無及此乎右尹子革曰請待於郊以聽國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聴大國之圖君也王曰大福不再只取辱焉然丹乃歸於楚王防夏將欲入鄢芋尹無宇之子申亥求王遇諸棘圍以歸王縊於芋尹申亥氏公羊傳曰楚靈王爲無道作幹谿之臺三年不成百姓苦之諸侯怨之公子棄疾主方城之外以君陳蔡脇比而立焉然後令於幹谿之役曰比已立矣先歸者復其田裏後者劓眾潰而散靈王經而死蘇氏曰比將爲君不曰楚比而曰公子比何以比之歸非其謀也亂始於觀從而成於棄疾以比爲名而已比迫於觀從而以身許之以致防死則比𨿽不弒而弒君之名比尸之矣比之歸也防猶在楚其不曰入何也觀從召之蔡人與之楚人不拒則比之歸無難也髙氏曰先言比歸者明在外本無弒君之心也及其以棄疾之請也遂有得位之心故復言弒者正比之罪也旣曰歸於楚又曰弒於幹谿者非比親弒之也加之罪爾初楚子麋疾靈王因殺其子而自立公子比以是出奔晉比在晉十年矣其能一旦自外歸而弒其君乎蓋靈王無道𨿽棄疾脇比而立靈王自縊而死若比不從棄疾之脇則靈王未必死以此言之棄疾不得比之勢則無以濟其亂比見利而動遽欲爲君則成楚靈之縊者乃比也蓋是時比當效死不立而旣立矣又焉得避是名哉若使人之受其名也巳享其利則後世姦人苟有籍口以濟其私者莫不皆寘力焉故聖人正名比之弒君所以絕後世姦人之禍也杜氏曰幹谿在譙國城父縣東竟】

楚公子棄疾殺公子比【左傳曰觀從謂子幹曰不殺棄疾𨿽得國猶受禍也子幹曰余不忍也子玉曰人將忍子國毎夜駭曰王入矣棄疾使周走而呼曰王至矣國人大驚使蔓成然走告子幹子晳曰王至矣國人殺君司馬將來矣君若早自圖也可以無辱又有呼而走至者曰眾至矣二子皆自殺棄疾卽位名曰熊居葬子幹於訾實訾敖張氏曰公子比已爲王棄疾爲司馬則君臣若已定矣及棄疾殺比乃不以弒君書者君臣之分未定而棄疾譎殺之也比不能效死不立而貪爲君之利不得不服首惡之罪若夫分未正而以譎殺之於曖昩之中目之以兩下相殺可矣未可謂之殺君也髙氏曰比復稱公子而不以討賊之辭加之者非討賊也殺而代之也憫比墮棄疾之謀以深罪棄疾也棄疾本圖位而脇立比比旣立遂殺而簒之比旣死遂自立攺名曰居蓋弒君之人名在諸侯之防故公子圉攺名曰防公子棄疾攺名曰居】

秋

公防劉子晉侯齊侯宋公衛侯鄭伯曹伯莒子邾子滕子薛伯杞伯小邾子於平丘【左傳曰晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威乃並徴防告於吳晉侯防吳子於良水道不可吳子辭乃還治兵於邾南甲車四千乘遂合諸侯於平丘晉人將尋盟齊人不可晉侯使叔向告劉獻公曰抑齊人不盟若之何對曰盟以底信君苟有信諸侯不貳何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰明王之制使諸侯嵗聘以志業間朝以講禮再朝而防以示威再防而盟以顯昭明志業於好講禮於等示威於眾昭明於神自古以來未之或失也晉禮主盟懼有不治奉承齊犧而布諸君求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聴從叔向曰諸侯有間矣不可以不示眾治兵建而不斾復斾之諸侯畏之髙氏曰覇圖不競久矣晉主夏盟諸侯皆貳平丘之防諸侯之眾兵車之盛奕世未覩又有天子之使以臨之使晉之威靈少振而聳動吳楚此叔向之謀也張氏曰平丘今開封府封丘縣在東漢志尙爲平丘縣】八月

甲戌同盟於平丘【甲戌谷作庚戌○左傳曰齊服也孫氏曰自宋之防諸侯不出大夫専防者十年至申之防則又甚矣楚子以蠻荒之眾橫行中國戕滅陳蔡以厭其欲諸侯莫敢伉楚子專盟防者又十年矣今晉昭一旦與劉子合諸侯同盟於此者其能與楚子伉乎乘楚靈弒逆之禍爾髙氏曰晉若果能與劉子大合諸侯以討楚平弒逆之罪亦足以彊中國之威矣今但同盟於此何所爲哉𨿽然楚人自是不入防而中國爲之少安亦由此盟也】

公不與盟【左傳曰邾人莒人愬於晉曰魯朝夕伐我幾亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服恵伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪間其二憂何求而弗克魯人懼聴命髙氏曰此晉侯聴邾莒之訴而辱公使不得與盟也夫晉侯與公同體當同心同力以復覇業而諸侯咸防乃聴邾莒之妄訴與眾棄公不以比數孫氏曰與公同事而不同盟非所以宗諸侯也天下孰不觧體故自是訖防召陵諸侯復不出者二十四年至如鄟陵之防晉自不出其不足以宗諸侯矣】晉人執季孫意如以歸【左傳曰晉人執季孫意如以幕防之使狄人守之司鐸射懷錦奉壺飲冰以蒲伏焉守者禦之乃與之錦而入晉人以平子歸子服湫從胡氏曰魯自文公以來公室微弱三家専魯而季氏罪之首也宿及意如尢爲彊逼不臣晉人若按邾莒有無之狀究南蒯子仲奔叛之因告於諸侯以其罪執之請於天子以大義廢之選於魯卿更意如之位收斂私邑爲公室之民使政令在君三家臣順今徒以邾莒之故執意如則是意在貨財而不責其無君臣之義也澄按胡氏之論可謂萬世之大義矣而非當時之事情也錄之者以示教云爾】公至自防【公𨿽不與同盟然已與平丘之防矣故以防至】

蔡侯廬歸於蔡【左傳曰平王卽位陳蔡皆復隠太子之子廬歸於蔡杜氏曰隠太子太子有也廬蔡平侯】

陳侯吳歸於陳【左傳曰悼太子之子吳歸於陳杜氏曰悼太子偃師也吳陳惠公澄按魯昭公八年正月陳哀公之弟公子招殺世子偃師哀公縊而死九月楚公子棄疾奉偃師之子吳圍陳十月滅之使穿封戌爲陳公十一年四月楚靈王誘蔡靈侯殺之公子棄疾帥師圍蔡十一月滅之執蔡世子有以歸用之楚城陳蔡不羮使棄疾爲蔡公問於申無宇曰棄疾在蔡何如對曰鄭莊公城櫟寘子元焉使昭公失位臣聞五大不在邊五細不在庭末大必折尾大不掉君所知也至是年棄疾果以陳蔡叛陳蔡之人以復讎之故而樂從之棄疾因此得國故復陳蔡以報其功也陳先聖之後蔡王室之親楚靈無道滅其國而有其土地廬蔡靈之孫吳陳哀之孫當爲君者也土地𨿽入楚國固其國也侯固其位也故其復國也書國書爵書名如失國之君歸其國然蓋陳蔡乃天子所封之國非楚所得滅也常山劉氏曰陳蔡者先王之建國非楚可滅非楚可復也故書爵書歸言二國之嗣位其所固有國其所宜歸也二君名者素非諸侯至此始立也髙氏曰楚靈不道暴滅陳蔡而平王始依陳蔡之國籍以發難今旣得位遂復二國之後暴靈之惡而歸恩於已以說中國春秋不言歸自楚者見二國之復乃自當復非外域得滅而復之也廬靈公少子世子有之弟先儒謂世子有之子非也】

冬

十月

葬蔡靈公【陸氏曰國復乃葬凡三十有一月】

公如晉至河乃復【左傳曰公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公子河髙氏曰晉不與公盟今又執吾卿而公復朝之無恥甚矣豈欲因晉之執而請討季氏之罪乎然季氏在晉宜其不見納也】

吳滅州來【左傳曰吳滅州來楚令尹子旗請伐吳王弗許曰吾未撫民人未事鬼神未修守備未定國家而用民力敗不可悔州來在吳猶在楚也子姑待之髙氏曰成六年吳入州來蓋本楚屬也至是取之盡殺其吏民無道之甚故稱滅焉春秋詳楚伐吳略吳伐楚而志其甚者滅州來是也吳人以州來封季子之後入以遷蔡焉】

【經書月三書日一大衍歷正月辛丑小壬子冬至二月庚午大三月庚子小四月己巳大五月己亥大六月己巳小七月戊戌大八月戊辰小甲戌七日九月丁酉大十月丁夘小十一月丙申大十二月丙寅小】

十有四年【癸酉景王十七年○晉覇昭四○蔡平二○曹武二十七卒○衛靈七○鄭定二○陳惠二○杞平八○宋元四○齊景二十○秦哀九○楚平王居元年○吳夷末十六】

春

意如至自晉【左傳曰季孫猶在晉子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其罪合諸侯而執其老若猶有罪死命可也若曰無罪而惠免之諸侯不聞是逃命也何免之爲請從君惠扵防宣子患之使叔魚見季孫曰鮒也聞諸吏將爲子除館於西河平子懼先歸惠伯待禮孫氏曰大夫執則至至名不稱氏前見也】

三月

曹伯滕卒【武公也在位二十七年其子頃嗣是爲平公】

夏

四月

秋

葬曹武公

八月

莒子去疾卒【去上聲○左傳曰莒著丘公卒郊公不慼國人弗順欲立著丘公之弟庚與郊公惡公子鐸而善於意恢公子鐸因蒲余侯而與之謀曰爾殺意恢我出君而納庚與許之襄陵許氏曰昭公以來微國皆葬而莒著丘公不葬者莒卒無謚棄周禮也是以春秋不書也】

冬

莒殺其公子意恢【左傳曰蒲余侯玆夫殺莒公子意恢郊公奔齊公子鐸逆庚與於齊齊隰黨公子鉏送之有賂田澄按小國之卿再命書名其大夫一命但當書人意恢不稱大夫則是不命之士其名載於防者以其屬爲公子則貴而同於再命之卿故於公子之下書名也經書月三書日無大衍歷正月乙未大丁巳冬至二月乙丑小三月甲午大四月甲子小五月癸巳大六月癸亥小七月壬辰大閏月壬戌小八月辛卯大九月辛酉大十月辛夘小十一月庚申大十二月庚寅小】

十有五年【甲戌景王十八年○晉覇昭五○蔡平三○曹平公須元年○衛靈八○鄭定三○陳惠三○杞平九○宋元五○齊景二十一○秦哀十○楚平二○吳夷末十七卒】

春

王正月

吳子夷末卒【夷末公作夷昧夷末在位十七年庻弟僚立】

三月

癸酉有事於武宮籥入叔弓卒去樂卒事【去上聲○左傳曰將禘於武公戒百官梓愼曰吾見赤黒之祲非祭祥也喪气也其在涖事乎叔弓涖事籥入而卒髙郵孫氏曰武宮廢廟也成六年復立之胡氏曰有事於宗廟聞大夫之喪則去樂而祭可乎按曽子問君在祭不得成禮夫子語之詳矣而無有及大臣者是知祭而去樂不可也有事於宗廟遭大夫之變則可以聞乎按禮衛太史栁莊寢疾君曰若疾亟𨿽當祭必告是知祭而以聞不可也禮莫重於當祭大夫有變而不以聞則內得以盡其誠敬之心於宗廟外得以全其隠卹之意於大臣是兩得之也然則有事於宗廟大臣涖事籥入而卒於其所則如之何禮𨿽未之有可以義起也有事於宗廟大臣涖事籥入而卒於其所去樂卒事其可也緣先祖之心見大臣之卒必聞樂不樂緣孝子之心視己設之饌必不忍輕徹故去樂而卒事其可也宗廟合禮者常事不書苟以爲可則春秋何書乎此記禮之變而書之者也澄曰叔子叔老之子也】

夏

蔡朝吳出奔鄭【朝吳下公無出字朝作昭○左傳曰楚費無極害朝吳之在蔡也欲去之乃謂之曰王惟信子故處子於蔡子亦長矣而在下位辱必求之吾助子請又謂其上之人曰王惟信吳故處諸蔡二三子莫之如也而在其上不亦難乎弗圖必及於難蔡人逐朝吳朝吳出奔鄭王怒曰余惟信吳故寘諸蔡且微吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以翦其翼也胡氏曰朝吳蔡之忠臣𨿽不能存蔡而能復蔡其從於棄疾以棄疾必能封之也棄疾以其忠於舊君而信之使居舊國可謂知所信矣則曷爲出奔費無極害其寵也無極楚之讒人也出朝吳出蔡侯喪太子建殺連尹奢屏王耳目使不聰明卒使吳師入郢辱及宗廟讒人爲亂可不畏乎志朝吳出奔而入郢之師兆矣】

六月

丁巳朔日有食之

秋

晉荀吳帥師伐鮮虞【左傳曰圍鼓克之以鼓子鳶鞮歸髙氏曰十二年伐之未服故然僅能得鼓而卒叛去晉之不能逺略可知矣】

冬

公如晉【左傳曰平丘之防故也澄按平丘之防公不與盟大夫被執公旣往朝而不見納辱亦甚矣至此又往朝焉蓋畏大國不敢以辱爲恥也】

【經書月三書日二大衍歷正月己未大癸亥冬至經二月癸酉在此月二月己丑小三月戊午大四月戊子小五月丁巳大朔日食經書六月食蓋置閏後失也六月丁亥小七月丙辰大八月丙戌小九月乙夘大十月乙酉小十一月甲寅大十二月甲申大長歷是年閏九月癸酉二月十五日】

十有六年【乙亥景王十九年○晉覇昭六卒○蔡平四○曹平二○衛靈九○鄭定四○陳惠四○杞平十○宋元六○齊景二十二○秦哀十一○楚平三○吳僚元年】

春

齊侯伐徐【左傳曰齊師至於蒲隧徐人行成徐子及郯人莒人防齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐逺方防之有成而還莫之亢也無伯也夫襄陵許氏曰景公之時吳楚方爭晉旣不能逺略以齊之彊務徳修政以通天下之志糾合諸侯復覇可也而區區務爭徐伐莒之利志亦卑矣】

楚子誘戎蠻子殺之【蠻公作蔓後同○左傳曰楚子聞蠻氏之亂也與蠻子之無質也使然丹誘戎蠻子嘉殺之遂取蠻氏杜氏曰河南新城縣有蠻城張氏曰今伊闕縣卽新城也蘇氏曰楚子誘蔡侯殺之名而書地以詐術害中國疾之也誘殺戎蠻不名不地其類相殘略之也】

夏

公至自晉【胡氏曰昭公數朝於晉三至於河而不得入兩得見而晉侯又欲討其罪而止旃其困辱亦甚矣昭公安於危辱無激昻勉厲之意所謂自棄者不可與有爲不亦悲乎】

秋

八月

己亥晉侯夷卒【昭公也在位六年其子去疾嗣是爲頃公】

九月

大雩

季孫意如如晉【卿共葬事畏晉也】

冬

十月

葬晉昭公【三月而葬速】

【經書月三書日一大衍歷正月甲寅小戊辰冬至二月癸未大三月癸丑小四月壬午大五月壬子小六月辛巳大七月辛亥小八月庚辰大己亥二十日九月庚戌小十月己夘大十一月己酉小十二月戊寅大】

十有七年【丙子景王二十年○晉覇頃公去疾元年○蔡平五○曹平三○衛靈十○鄭定五○陳惠五○杞平十一○宋元七○齊景二十三○秦哀十二○楚平四○吳僚二】

春

小邾子來朝

夏

六月

甲戌朔日有食之

秋

郯子來朝

八月

晉荀吳帥師滅陸渾之戎【左傳曰晉侯使屠蒯如周請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備晉荀吳帥師渉自棘津使祭史先用牲於雒陸渾人弗知師從之遂滅陸渾數之以其貳於楚也陸渾子奔楚其眾奔甘鹿周大獲宣子夢文公擕荀吳而授之陸渾故使穆子帥師獻俘於文宮髙氏曰宣三年楚子伐陸渾之戎自是陸渾睦於楚而爲中國之害至是荀吳帥師滅之胡氏曰文子之於潞氏士防之於甲氏苟吳之於陸渾戎皆滅之也而林父士防稱人荀吳舉其名氏何哉中外有別陸渾之戎宻邇王室而縱之雜處則非尊京師別內外之義也與夫辟土服逺以圖彊覇則異矣】

冬

有星孛於大辰【左傳曰西及漢申須曰彗所以除舊布新也天事恆象今除於火火出必布焉諸侯其有火災乎梓愼曰往年吾見之是其徴也火出而見今玆火出而章必火入而伏其居火也久矣其與不然乎火出於夏爲三月於商爲四月於周爲五月夏數得天若火作其四國當之在宋衛陳鄭乎宋大辰之虛也陳太皥之虛也鄭祝融之虛也皆火房也星孛及漢漢水祥也衛顓頊之虛也故爲帝丘其星爲大水水火之牡也其以丙子若壬午作乎水火所以合也若火入而伏必以壬午不過其見之月鄭禆竈言於子產曰宋衛陳鄭將同日火襄陵許氏曰星孛大辰火災應之天地之符也大辰明堂當宋之分故王室亂宋亦亂衛陳鄭災气所溢也衛亂君奔陳敗卿獲惟鄭有令政而無後災是知禍福之可轉也】

楚人及吳戰於長岸【杜氏曰長岸楚地張氏曰水戰也左傳曰吳伐楚陽匄爲令尹卜戰不吉司馬子魚曰我得上流何故不吉且楚故司馬令我請攺卜令曰魴也以其屬死之楚師繼之尙大克之吉戰於長岸大敗吳師獲其乘舟余皇使隨人與後至者守之環而塹之及泉盈其隧炭陳以待命吳公子光請於其眾曰喪先王之乘舟豈惟光之罪眾亦有焉請借取之以救死眾許之使長鬛者三人潛伏於舟側曰我呼余皇則對師夜從之三呼皆疊對楚人從而殺之楚師亂吳人大敗之取余皇以歸胡氏曰楚地五千里帶甲數十萬戰勝諸侯威動天下本非吳敵也惟不能去讒賤貨使費無極以讒勝囊瓦以貨行而防士奇材爲敵國用故日以侵削至雞父之師七國皆敗栢舉之戰國破君奔幾於亡滅吳日益彊而楚削矣】

【經書月二書日一大衍歷正月戊申小癸酉冬至二月丁丑大三月丁未小四月丙子大五月丙午大閏月丙子小六月乙巳大經書六月甲戌朔日食程氏曰按大衍是年閏五月六月朔乙巳非食限五月丙午朔日食黃道婁四度太甚甲戌則九月朔名也而亦不入食限是月也魯太史以爲夏之四月而季平子以爲非正陽之月平子必有所考而言足明食朔之誤也是魯太史之誤也非春秋之誤也七月乙亥小八月甲辰大九月甲戌小十月癸夘大十一月癸酉小十二月壬寅大】

十有八年【丁丑景王二十一年○晉覇頃二○蔡平六○曹平四卒○衛靈十一○鄭定六○陳惠六○杞平十二○宋元八○齊景二十四○秦哀十三○楚平五○吳僚三】

春

王三月

曹伯須卒【平公也在位四年其子午嗣是爲悼公】

夏

五月

壬午宋衛陳鄭災【左傳曰火始昬見丙子風梓愼曰是謂融風火之始也七日其火作乎戊寅風甚壬午大甚宋衛陳鄭皆火梓愼登大庭氏之庫以望之曰宋衛陳鄭也數日皆來告火公羊傳曰記異也同日而俱災爲天下記異也劉氏曰四國同日而災非人所能爲也其序宋衛陳鄭春秋之正也同徳則尙爵同爵則尙親同親則尙齒】

六月

邾人入鄅【鄅音禹○左傳曰鄅人籍稲邾人襲鄅鄅人將閉門邾人羊羅攝其首焉遂入之盡俘以歸鄅子曰余無歸矣從帑於邾邾莊公反鄅夫人而捨其女杜氏曰鄅國在瑯琊開陽縣張氏曰今屬沂州臨沂縣妘姓國】

秋

葬曹平公

冬

許遷於白羽【左傳曰楚左尹王子勝言於楚子曰許於鄭仇敵也而居楚地以不禮於鄭晉鄭方睦鄭若伐許而晉助之楚喪地矣君盍遷許楚子使王子勝遷許於柝實白羽張氏曰白羽一名折楚邑今鄧州內鄕縣杜氏曰自葉遷也畏鄭而樂遷故以自遷爲文髙氏曰許至是三遷矣】

【經書月三書日一大衍歷正月壬申小戊寅冬至二月辛丑大三月辛未小四月庚子大五月庚午小壬午十三日六月己亥大七月己巳小八月戊戌大九月戊辰小十月丁酉大十一月丁夘小十二月丙申大長歷是年閏正月】

十有九年【戊寅景王二十二年○晉覇頃三○蔡平七○曹悼公午元年○衛靈十二○鄭定七○陳惠七○杞平十三○宋元九○齊景二十五○秦哀十四○楚平六○吳僚四】

春

宋公伐邾【左傳曰鄅夫人宋向戌之女也故向寜請師宋公伐邾圍虫取之乃盡歸鄅俘髙氏曰爲鄅故也天下無覇而宋元於此一正入鄅之亂是以春秋錄而進之胡氏曰此所謂聲罪執言之師也故書伐邾而釋其取邑之罪】

夏

五月

戊辰許世子止弒其君買【左傳曰許悼公瘧飲太子止之藥卒太子奔晉張氏曰藥劑之得失決死生於須臾之間瘧疾未足以死而遽至於大故是許悼公之卒止實殺之也孟子曰殺人以挺與刃有以異乎曰無以異也以刃與政有以異乎曰無以異也進藥而藥殺可不謂之弒哉其所以異於商臣蔡般者過與故不同爾蘇氏曰今律過失殺人以贖論過失殺期尊減殺人二等過失殺大父母父母減殺人一等而和禦藥誤不如法者死蓋春秋之遺意】己卯地震【地道安靜以震爲異】

秋

齊髙發帥師伐莒【左傳曰莒子奔紀鄣使孫書伐之初莒有婦人莒子殺其夫已爲婺婦及老托於紀彰紡焉以度而去之及師至則投諸外或獻諸子占子占使師夜縋而登莒共公懼啟西門而出齊師入紀髙氏曰莒不事齊故】

冬

葬許悼公【呂氏大圭曰傳例君弒賊不討不書葬此二傳妄爲之說也黎曰被弒之君多不書葬者或彼國方有事變𨿽葬我畏其亂無使往防之許悼弒而書葬者蓋變生於內而不及國欲沒其弒逆之迹具禮葬其父我有使往故書葬歐陽公論止爲弒】

【經書月一書日二大衍歷正月丙寅大甲申冬至二月丙申小三月乙丑大四月乙未小五月甲子大戊辰五日己夘十六日六月甲午小七月癸亥大八月癸巳小九月壬戌大十月壬辰小十一月辛酉大十二月辛夘大】

二十年【己夘景王二十三年○晉覇頃四○蔡平八卒○曹悼二○衛靈十三○鄭定八○陳惠八○平十四○宋元十○齊景二十六○秦哀十五○楚平七○吳僚五】

春

王正月

夏

曹公孫防自鄸出奔宋【鄸莫公切谷作夢○髙氏曰會者公子喜時之子喜時者子臧也鄸其采邑也杜氏曰鄸曹邑張氏曰今興仁府乘氏縣大有饗城古老云古鄸城也劉氏曰奔未有言自者此其言自鄸何自鄸待故也大夫有罪待放於境三年君賜之環則復賜之玦則去春秋之時臣能専其邑無不畔其國者能使其眾無不要其君者臧武仲之智猶據以求爲後於魯是以孔子譏之公孫防之自鄸奔宋也其賢於臧武仲逺矣】

秋

盜殺衛侯之兄縶【縶張立切公谷作輙○左傳曰衛公孟縶狎齊豹奪之司冦與鄄有役則反之無則取之公孟惡北宮喜褚師圃欲去之公子朝通於襄夫人宣姜懼而欲以作亂故齊豹北宮喜禇師圃公子朝作亂初齊豹見宗魯於公孟爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾逺也𨿽其不善吾亦知之抑以利故不能去是吾過也今聞難而逃是僣子也子行事乎吾將死之以周事子而歸死於公孟其可也衛侯在平壽公孟有事於蓋獲之門外齊子氏惟於門外而伏甲焉使祝鼃寘戈於車薪以當門使一乘從公孟以出使華齊禦公孟宗魯驂乘及閎中齊氏用戈擊公孟宗魯以背蔽之防肱以中公孟之肩皆殺之公聞亂乘驅自閱門入慶比禦公公南楚驂乘使華寅乘貳車及公宮鴻駵魋駟乘於公公載寶以出褚師子申遇公於馬路之衢遂從過齊氏使華寅肉執蓋以當其闕齊氏射公中南楚之背公遂出寅閉郭門逾而從公公如死鳥折朱鉏宵從竇出徒行從公齊氏之宰渠子召北宮子北宮氏之宰不與聞謀殺渠子遂伐齊氏滅之公入與北宮喜盟於彭水之上遂盟國人公子朝褚師圃子玉霄子髙魴出奔晉孫氏曰以衛侯之母兄盜得殺之衛侯之無刑政也張氏曰衛襄公二子長曰縶次曰元孟縶之足不良於是立其弟元爲太子襄公卒元立舜之親愛其弟也富貴之而使吏治其國不得有爲以暴其民靈公受國於有疾之兄聴其無禮於大夫且俾之預於政而又不能正其母以預制其禍亂使齊豹北宮喜褚師圃公子朝之倫如盜賊竊發兄死身危幾亡其國任公輔曰尉止齊豹公孫翩陽虎皆大夫非卿故曰盜澄按此說非也凢稱盜蓋皆賤者但當稱人以其所作不義故不稱人而穪盜陸氏曰稱盜者目罪人之賤者也】

冬

十月

宋華亥向寜華定出奔陳【向寜公作向寧後同○左傳曰宋元公無信多私而惡華向華定華亥與向寜謀曰亡愈於死先諸華亥僞有疾以誘羣公子殺公子寅公子禦戎公子朱公子固公孫援公孫丁拘向勝向行於其廩公如華氏請焉弗許遂刼之取太子欒與母弟辰公子地以爲質公亦取華亥之子無慼向寜之子羅華定之子啟與華氏盟以爲質公請於華費遂將攻華氏曰子死亡有命余不忍其訽殺華向之質而攻之華向奔陳華登奔吳向寜欲殺太子華亥曰幹君而出又殺其子其誰納我且歸之有庸使少司防牼以歸】

十有一月

辛夘蔡侯廬卒【平公也在位八年其子朱嗣隠太子有之子東國以世嫡之故攻朱而自立是爲悼公】

【經書月三書日一大衍歷正月辛酉小巳丑冬至按左傳謂二月己丑日南至三統歷謂正月己丑朔旦冬至皆气同而朔差二月庚寅大閏月庚申小三月己丑大四月己未小五月戊子大六月戊午小七月丁亥大八月丁巳小九月丙戌大十月丙辰小十一月乙酉大辛夘七日十二月乙夘小長歷是年閏八月】

二十有一年【庚辰景王二十四年○晉覇頃五○蔡悼侯東國元年○曹悼三○衛靈十四○鄭定九○陳惠九○杞平十五○宋元十一○齊景二十七○秦哀十六○楚平八○吳僚六】

春

王三月

葬蔡平公

夏

晉侯使士鞅來聘【左傳曰叔孫婼爲政季孫欲惡諸晉使有司以齊鮑國歸費之禮爲士鞅士鞅怒曰鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢杜氏曰晉頃公卽位通嗣君也髙氏曰晉頃公卽位六年公以晉昭見止之故不復往朝今使士鞅來聘而賔客牢禮不以命數二十有三年晉侯遂執婼】

宋華亥向寜華定自陳入於宋南裏以叛【叛公作畔○左傳曰宋華費遂生華防華多僚華登防爲少司馬多僚爲禦士與防相惡乃譖諸公曰防將納亡人公懼使告司馬司馬嘆曰必多僚也吾有讒子而弗能殺吾又不死抑君有命可若何乃與公謀逐華防子皮殺多僚刼司馬以叛而召亡人華向入樂大心豊愆華牼禦諸橫華氏居盧門以南裏叛宋城舊鄘及桑林之門而守之華登以吳師救華氏齊師宋師敗吳師於鴻口華登帥其餘以敗宋師公欲出廚人濮曰吾小人可借死而不能送亡君請待之齊烏枝鳴曰用少莫如齊致死齊致死莫如去備彼多兵矣請皆用劍從之華氏北復卽之遂敗華氏於新裏公子城以晉師至曹翰胡防晉荀吳齊苑何忌衛公子朝救宋與華氏戰於赭丘大敗華氏圍諸南裏楚防越帥師逆華氏胡氏曰凡書叛有入於戚者而不言衛有入於朝歌者而不言晉有入於蕭者而不言宋比獨稱宋南裏何也戚與朝歌及蕭皆其所食邑也若南裏則宋國城內之裏名也傳稱華氏居盧門南裏以叛宋城舊墉及桑林之門以守是華氏與宋分國而居矣故其出其入皆以南裏系之宋此叛臣逼脇其君已甚之詞也】

秋

七月

壬午朔日有食之

八月

乙亥叔輒卒【輒公作痤○此叔弓之子伯張也】

冬

蔡侯東�出奔楚【東左公並作朱今從谷梁○谷梁傳曰東者東國也王父誘而殺焉父執而用焉澄按東下闕國字前年東平公卒而東國立至此年冬而奔楚或是國人黨平公之下或是恐楚之討已然無事迹可考不可知也左氏事迹不可信按是年蔡侯東出奔楚二十三年蔡侯東國卒於楚當是一人不應作朱蓋文日在木中爲東一在木中爲朱此經當是蔡侯東國谷旣脫一國字左公二家又因文日漫爲一遂誤東爲朱今正之】

公如晉至河乃復【左傳曰鼔叛晉晉將伐鮮虞故辭公澄按公朝晉至是凡六矣而不見納者四積弱積輕是以屢辱也】

【經書月三書日二大衍歷正月乙卯小己亥冬至二月戊申大三月戊寅小四月丁未大乙丑十九日五月丁丑小六月丙午大七月丙子小八月乙巳大九月乙亥大十月乙巳小閏月甲戊大十一月甲辰小十二月癸酉大朔日食黃道箕四度半彊】

二十有二年【辛巳景王二十五年崩○晉覇頃六○蔡悼二○曹悼四○衛靈十五○鄭定十○陳恵十○杞平十六○宋元十二○齊景二十八○秦哀十七○楚平九○吳僚七】

春

齊侯伐莒【左傳曰齊北郭啟帥師伐莒莒子將戰苑羊牧之諫曰不如下之大國不可怒也弗聴敗齊師於壽餘齊侯伐莒莒子行成莒於是乎大惡其君髙氏曰齊景矜而自功如此安能及逺哉】

宋華亥向寜華定自宋南裏出奔楚【左傳曰楚防越使告於宋曰聞君有不令之臣爲君憂寡君請受而戮之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已乃固請出之宋人從之宋華亥向寜華定華防華登皇奄傷省臧士平出奔楚胡氏曰華向誘殺羣公子又劫其君取太子母弟爲質又求助於吳楚蠻夷入披其國都以叛此必誅不赦之賊也宋宜竭力必討之於內諸侯宜協心必救之於外楚子宜執叛臣之使而戮之於境今楚人釋君而臣是助諸侯之戍怠於救患固請逸賊而宋人又從之其曰自宋南裏者譏宋之縱釋有罪不能致討也】

大搜於昌間【問公作姦○胡氏曰昭公之時凡三書搜或以非其時或以非其地大意在權臣専行公不與也髙氏曰三家卒徒益眾於搜加大字所以甚三家之盛見公室之卑也】

夏

四月

乙丑天王崩【左傳曰王子朝賔起有寵於景王王與賔孟說之欲立之王田北山使公卿皆從將殺單子劉子王有心疾崩於榮錡氏單子攻賔起殺之】

六月

叔鞅如京師

葬景王【髙氏曰天子崩天下諸侯九夷八蠻莫不奔其喪故七月而葬者盡天下臣子之心使逺近得防其葬也今天王崩諸侯無一奔喪者昭公但使叔鞅往防之又以三月而葬是天子而用士庻人之禮也】

王室亂【左傳曰王子朝因舊官百工之喪職秩者與靈景之族以作亂逐劉子劉子奔揚單子逆悼王於莊宮以歸王子還夜取王以如莊宮單子出王子還奉王以追單子單子殺還姑發弱鬷延定稠子朝奔京伐之京人奔山劉子入於王城鞏簡公敗績於京甘平公亦敗焉叔鞅至自京師言王室之亂也髙氏曰春秋記事必指其實下書王猛子朝之事自足以見王室之亂而聖人乃於此不隠其辭何哉此前王室衰防猶未至於亂也故聖人每扶而尊之言王則曰天王不混稱於吳楚也言周則曰京師不下同於列國也王敗於鄭而曰蔡人衛人陳人從王伐鄭以諸侯不可敵王故明君臣之大義也王與戎戰而書王師敗績於茅戎以茅戎不可敵王故以自敗爲文也以至襄王出奔而書天王出居於鄭晉侯召王而書天王狩於河陽王臣𨿽防者亦序於諸侯之上則所以嚴其名分者至矣故凡王室可譏可貶者皆遷就其辭而爲之隠避今景王不能正其家而致諸子之爭立於是尹氏召伯毛伯欲立王子朝而劉子單子欲立王猛二子相爭遂以干戈相向疊勝疊負五年之間國無定主王室之亂莫此爲甚故特書之然莊二十年惠王有子頺之亂僖二十四年襄王有子帶之亂春秋不書王室亂何獨於此乎書惠襄二王亂不在已今景王之亂乃自取之是王室自亂蓋有甚於惠襄者】

劉子單子以王猛居於皇【左傳曰單子欲告急於晉以王如平畤遂如圃車次於皇劉子如劉單子使王子處守於王城盟百工於平宮鄩肸伐皇大敗獲鄩肸焚諸王城之市司徒醜以王師敗績於前城百工叛伐單氏之宮敗焉反伐之伐東圉杜氏曰河南鞏縣西南有皇亭張氏曰西北有湟水胡氏曰猛未逾年何以稱王示當立也旣當立矣何以稱名明嗣君也曰王猛者見居尊得正又以別乎諸王子也按左氏景王太子壽以昭十五年卒至是八年矣猛與匄皆其母弟當立然久而未立者王愛庻子朝欲立以爲嗣未果而王崩故諸大臣競立君諸王子爭欲立以正則有猛以寵則有朝猛𨿽正而無寵其威不足以懾羣下朝𨿽寵而不正其分不足以正人心二子廢立皆恃大臣彊弱而後定也】

秋

劉子單子以王猛入於王城【左傳曰晉籍談荀躒帥九州之戎及焦瑕溫原之師以納王於王城單子劉蚠以王師敗績於郊前城人敗陸渾於社髙氏曰王城天子都而子朝之黨在焉故言入杜氏曰王城郟鄏今河南縣張氏曰河南縣乃周書洛誥所謂澗水東瀍水西爲定鼎之地平王東遷卽都於此而春秋所謂京師皆指此也】

冬

十月

王子猛卒【左傳曰不成喪也敬王卽位館於子旅氏晉籍談荀躒賈辛司馬督帥師軍於陰於侯氏於谿泉次於社王師軍於汜於觧次於任人晉箕遺樂微右行詭濟師取前城軍其東南王師軍於京楚伐京毀其西南杜氏曰未卽位故不言崩諡爲悼王髙氏曰居喪而稱王者明當嗣也出而書居者如成君也卒而書子猛者蓋生己正其當王故死以未逾年之君書之也立後之法先立嫡無嫡則立子爾立嫡者以嫡爲重故太子死立嫡孫未有嫡孫則立太子之母弟以母嫡故也立子則從諸子之長者立之均吾庻子故也今猛又卒於是又立猛之母弟王子匄是爲敬王】十有二月

癸酉朔日有食之

【經書月四書日二大衍歷正月己夘小己亥冬至二月戊申大三月戊寅小四月丁未大乙丑十九日五月丁丑小六月丙午大七月丙子小八月乙巳大九月乙亥大十月乙巳小閏月甲戌大十一月甲辰小十二月癸酉大朔日食黃道箕四度半彊】

二十有三年【壬午敬王元年○晉覇頃七○蔡悼三卒○曹悼五○衛靈十六○鄭定十一○陳惠十一○杞平十七○宋元十三○齊景二十九○秦哀十八○楚平十○吳僚八】

春

王正月

叔孫婼如晉【婼勅略切○左傳曰邾人城翼還將自離姑公孫鉏曰魯將禦我欲自武城還循山而南徐鉏丘弱茅地曰道下遇雨將不出是不歸也遂自離姑武城人塞其前防其後之木而弗殊邾師過之乃推而蹷之遂取邾師獲鉏弱地邾人愬於晉晉人來討叔孫婼如晉杜氏曰謝取邾師也】

癸丑叔鞅卒【叔弓之子叔輒之弟也】

晉人執我行人叔孫婼【左傳曰晉人使與邾大夫坐叔孫曰列國之卿當小國之君固周制也邾又夷也寡君之命介子服回在請使當之不敢廢周制故也乃不果坐韓宣子使邾人聚其眾將以叔孫與之叔孫聞之去眾與兵而朝士彌牟謂韓宣子曰子弗良圖而以叔孫與其讎叔孫必死之魯亡叔孫必亡邾邾君亡國將焉歸子𨿽悔之何及所謂盟主討違命也若皆相執焉用盟主乃弗與使各居一館士伯聴其辭而愬諸宣子乃皆執之士伯禦叔孫從者四人過邾館以如吏先歸邾子士伯曰以芻蕘之難從者之病將館子於都叔孫旦而立期焉乃館諸箕捨子服昭伯於他邑範獻子求貨於叔孫使請冠焉取其冠法而與之兩冠曰盡矣爲叔孫故申丰以貨如晉叔孫曰見我吾告女所行貨見而不出吏人之與叔孫居於箕者請其吠狗弗與及將歸殺而與之食之叔孫所館者𨿽一日必葺其墻屋去之如始至髙氏曰晉人𨿽以我取邾師爲罪而執我行人其實則爲二十一年士鞅來聘以魯爲卑己故也】

晉人圍郊【左傳曰二師圍郊郊鄩潰晉師在乎陰王師在澤邑王使告間二師還髙氏曰郊王畿之邑不系之國者天下皆王土也王臣亦無所系蓋士無二王所以別其於諸侯也春秋諸侯更相侵伐未嘗敢及於周蓋外相攻奪以傾天下之勢其心實無王而外不敢犯王室者懼天下諸侯執言而攻已也此圍郊者子朝在焉故也東萊呂氏曰當是時王必自以爲無假於晉師故使之間而晉因此遂還然晉師還而子朝之勢復熾若因郊潰遂取子朝不至如後日之難也】

夏

六月

蔡侯東國卒於楚【悼公也在位三年二十一年冬奔楚今年夏卒其弟申立是爲昭公】

秋

七月

莒子庚輿來奔【左傳曰莒子庚輿虐而好劍苟鑄劍必試諸人國人患之又將叛齊烏存帥國人以逐之庚輿將出聞烏存執殳而立於道左懼將止死苑羊牧之曰君過之烏存以力聞可矣何必以弒君成名遂來奔齊人納郊公髙氏曰庚輿不正而立又不安其國而出奔於魯與鄭伯突同澄曰庚輿名失國也】

戊辰吳敗頓胡沈蔡陳許之師於雞父胡子髠沈子逞滅獲陳夏齧【雞父谷作雞甫髠苦門切逞公作楹谷作盈○左傳曰吳人伐州來楚防越帥師及諸侯之師奔命救州耒吳人禦諸鐘離子瑕卒楚師熸吳公子光曰諸侯從於楚者眾而皆小國也畏楚而不獲已是以來七國同役而不同心若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅吳子從之戰於雞父吳子以罪人三千先犯胡沈與陳三國爭之吳爲三軍以繋於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔書曰胡子髠沈子逞滅獲陳夏齧君臣之辭也公羊傳曰君死於位曰滅生得曰獲大夫生死皆曰獲胡氏曰君死曰滅胡子髠沈子逞是也生得曰獲秦晉戰於韓原獲晉侯是也大夫生死皆曰獲鄭獲宋華元生也吳獲陳夏齧死也髙氏曰此見吳之彊而楚人益弱夫頓胡沈蔡陳許皆楚與國也吳伐州來楚人帥六國之師以救之於是吳人禦之盡敗其師於雞父頓胡沈其君自將蔡陳許則大夫帥師是以其次如此也杜氏曰雞父楚地安丰縣南有雞備亭張氏曰今屬壽州】

天王居於狄泉【左傳曰王子朝入於尹尹圍誘劉佗殺之單子從阪道劉子從尹道伐尹單子先至而敗劉子還召伯奐南宮極以成周人戍尹單子劉子樊齊以王如劉張氏曰狄泉卽僖二十九年翟泉杜氏曰洛陽城內太倉西南池水也時在城外髙氏曰猛之母弟始立而遽稱天王者蓋景王崩逾年矣不可曠年無王故穪之且明正也著天下已有王而子朝不可以亂之也】尹氏立王子朝【左傳曰王子朝入於王城次於左巷鄩羅納諸莊宮尹辛敗劉師於唐又敗諸鄩尹辛取西闈攻蒯蒯潰澄曰此時敬王與朝皆立爲王周之大臣各有所從周人亦莫知其孰爲正孰爲非正夫子書敬王爲天王書朝爲尹氏立邪正辧矣孫氏曰嗣子有常位不言立立者篡辭髙氏曰與衛人立晉同衛人者眾人同欲立之猶且不可今尹氏一己之私而立之以亂周室罪尹氏也尹氏卽尹子此稱氏者著其世執國柄也陸氏曰大夫稱氏者惟尹氏武氏崔氏皆譏世卿也時世卿旣多不可勝譏因尹氏私赴不以名因齊崔氏出奔因武氏以子代父故特書之及尹氏立王子朝奔楚皆以世卿亂王室故從而書之譏此數者足以見世卿之惡也】八月

乙未地震【左傳曰南宮極震萇謂劉文公曰君其勉之先君之力可濟也周之亡也其三川震今西王之大臣亦震天棄之矣東王必大克杜氏曰經書地震魯地也周地亦震南宮極震爲屋所壓而死子朝在王城故謂西王敬王居狄泉在王城之東故曰東王】

冬

公如晉至河有疾乃復【至河下公谷又有公字○左傳曰公爲叔孫故如晉公羊傳曰有疾乃復殺恥也蘇氏曰書有疾言非晉之不受也胡氏曰昭公兩朝於晉而一見止五如晉而四不得入焉以周公之冑千乘之君執幣帛修兩君之好而不見納斯可恥矣今此書有疾乃復殺恥也】

【經書月四書日三大衍歷正月癸夘小乙巳冬至癸丑十一日二月壬申大三月壬寅小四月辛未大五月辛丑小六月庚午大七月庚子大戊辰晦八月己巳大乙未二十七日九月己亥小十月戊辰大十一月戊戌小十二月丁夘大】

二十有四年【癸未敬玉二年○晉覇頃八○蔡昭侯申元年○曹悼六○衛靈十七○鄭定十二○陳恵十二○杞平十八卒○宋元十四○齊景三十○秦哀十九○楚平十一○吳僚九】

春

王二月

丙戌仲孫貜卒【貜俱縛切○髙氏曰此孟獻子之曾孫孟僖子也按左傳初公如楚僖子爲介不能相儀及楚又不能答郊勞僖子病之乃講學焉苟能禮者從之及將死也召其大夫曰禮人之榦也無禮無以立吾聞將有達者曰孔丘聖人之後也我若獲沒必屬說與何忌於夫子而師事之而學禮焉以定其位故孟獻子何忌南宮敬叔皆師事仲尼】

婼至自晉【婼公作叔孫捨○左傳曰晉士彌牟逆叔孫於箕曰寡君以爲盟主之故是以久子不腆敝邑之禮將致諸從者使彌牟逆吾子叔孫受禮而歸呂氏曰婼不言叔孫前此也劉原父謂公羊獨言叔孫似是聖人本意以爲褒之世儒說經之鑿皆類此原父能知他人之鑿而不自知其鑿也】

夏

五月

乙未朔日有食之【左傳曰梓愼曰將水昭子曰旱也日過分而陽不克克必甚能無旱乎】

秋

八月

大雩

丁酉杞伯郁釐卒【平公也在位十八年子成嗣是爲悼公】

冬

吳滅巢【左傳曰楚子爲舟師以略吳疆沈尹戌曰此行也楚必亡邑不撫民而勞之吳不動而速之吳踵楚而疆無備邑能無亡乎越大夫胥犴勞王於豫章之汭越公子倉歸王乘舟倉及壽夢帥師從王王及圉陽而還吳人踵楚而邊人不備遂滅巢及鐘離而還沈尹戌曰亡郢之始於此在矣王一動而亡二姓之師幾如是而不及郢胡氏曰巢楚之附庸實邑之也書吳入州來著陵楚之漸書吳滅巢著入郢之漸四鄰封境之守旣不能制則封境震矣四境國都之守旣不能保則國都危矣故沈尹戌以此爲亡郢之始也】

葬杞平公

【經書月三書日三大衍歷正月丁酉大庚戌冬至二月丁夘小丙戌二十日三月丙申大四月丙寅小五月乙未大朔日食黃道胃四度半彊六月乙丑小七月甲午大八月甲子小九月癸巳大經八月丁酉在此月經有日無月十月癸亥小十一月壬辰大十二月壬戌小】

二十有五年【甲申敬王三年○晉覇頃九○蔡昭二○曹悼七○衛靈十八○鄭定十三○陳恵十三○杞悼公成元年○宋元十五卒○齊景三十一○秦哀二十○楚平十二○吳僚十】

春

叔孫婼如宋【左傳曰宋公享昭子明日宴飲酒樂語相泣也樂祁佐退而告人曰今玆君與叔孫其皆死乎吾聞之哀樂而樂哀皆喪心也心之精爽是爲魂魄魂魄去之何以能久季公若之姊爲小邾夫人生宋元夫人生子以妻季平子昭子如宋聘且逆之公若從謂曹氏勿與魯將逐之曹氏告公公告樂祁樂祁曰與之如是魯君必出政在季氏三世矣魯君喪政四公矣無民而能逞其志者未之有也魯君失民矣焉得逞其志靖以待命猶可動必憂】

夏

叔詣會晉趙鞅宋樂大心衛北宮喜鄭遊吉曹人邾人滕人薛人小邾人於黃父【詣公谷作倪後同大心公作世心○左傳曰謀王室也趙簡子令諸侯之大夫輸王粟具戌人曰明年將納王宋樂大心曰我不輸粟我於周爲客若之何使客晉士伯曰自踐土以來宋何役之不會而何盟之不同曰同卹王室子焉得避之子奉君命以防大事而宋背盟無乃不可乎右師不敢對受牒而退髙氏曰自二十二年景王崩王室亂天王播越在諸侯皆莫奔救四年之後晉始爲此防而諸侯不至但合諸大夫以謀之命諸大夫具戍曰明年將納王夫王室之急如此豈可坐待明年哉有覇者作如齊桓公盟首止以定王世子鄭晉文公誅叔帶以入襄王豈不美哉桓文不作朝猛相競王室世臣不能明先王一定之制順非而廢適使頃公而爲桓文果至是乎是以聖人傷王室之亂而又於此著諸侯之無覇也張氏曰黃父卽黑壤晉地】

有鸜鵒來巢【鸜公作鸛○左傳曰書所無也張氏曰卲子曰天下將治則天地之气自北而南天下將亂則天地之气自南而北禽烏之類得气之先者也春秋書六鷁退飛气使之也鸜鵒不逾濟而至魯豈非气自南而北之驗哉當此之先楚𨿽爲中國患而齊晉猶足以抑之自此之後晉覇不競吳楚越皆以南服疊主夏盟諸侯斂袵事之馴至大亂則知鸜鵒來巢之祥不特昭公出奔之兆而已】

秋

七月

上辛大雩季辛又雩【左傳曰再雩旱甚也啖氏曰季辛不言大承上可知】九月

己亥公孫於齊次於陽州【陽公作楊○左傳曰初季公鳥娶妻於齊鮑文子生甲公鳥死季公亥與公思展與公鳥之臣申夜姑相其室及季姒與饔人檀通而懼乃使其妾抶已以示秦遄之妻曰公若欲使余余不可而抶余又訴於公甫曰展與夜姑將要余秦姬以告公之公之與公甫告平子平子拘展於卞而執夜姑將殺之公若泣而哀之曰殺是是殺余也將爲之請平子使竪勿納日中不得請有司逆命公之使速殺之故公若怨平子季郈之雞鬭季氏介其雞郈氏爲之金距平子怒益宮於郈氏且讓之故郈昭伯亦怒平子臧昭伯之從弟防爲讒於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏臧孫曰此之謂不能庸先君之廟大夫遂怨平子公若獻弓於公爲且與之出射於外而謀去季氏公爲告公果公賁公果公賁使侍人僚柤告公公寢將以戈擊之乃走公曰執之亦無命也懼而不出數月不見公不怒又使言公執戈以懼之乃走又使言公曰非小人之所及也公果自言公以告臧孫臧孫以難告郈孫郈孫以可勸告子家懿伯懿伯曰讒人以君徼幸事若不克君受其名不可爲也捨民數世以求克事不可必也且政在焉其難圖也公退之辭曰臣與聞命矣言若泄臣不獲死乃館於公叔孫昭子如闞公居於長府伐季氏殺公之於門遂入之平子登臺而請曰君不察臣之罪使有司討臣以於戈臣請待於沂上以察罪弗許請囚於費弗許請以五乘亡弗許子家子曰君其許之政自之出久矣隠民多取食焉爲之徒者眾矣日入慝作弗可知也眾怒不可蓄也蓄而弗治將蘊蘊蓄民將生心生心同求將合君必悔之弗聴郈孫曰必殺之公使郈孫逆孟懿子叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往陥西北隅以入公徒釋甲執冰而踞遂逐之孟氏使登西北隅以望季氏見叔孫氏之旌以告孟氏執郈昭伯殺之於南門之西遂伐公徒子家子曰諸臣僞刼君者而負罪以出君止意如之事君也不敢不攺公曰余不忍也與臧孫如墓謀遂行公孫於齊次於陽州杜氏曰陽州齊魯境上邑未敢直前故次於竟也蘇氏曰次於陽州待命於齊也東萊呂氏曰使叔孫昭伯而在則魯昭公必不至孫也】

齊侯唁公於野井【谷梁傳曰弔失國曰唁左傳曰齊侯將唁公於平陰公先至於野井齊侯曰寡人之罪也使有司待於平陰爲近故也齊侯曰自莒疆以西請致千社以待君命寡人將帥敝賦以從執事惟命是聴君之憂寡人之憂也公喜子家子曰天祿不再天若胙君以魯足矣失魯而以千社爲臣誰與之立且齊君無信不如早之晉弗從公羊傳曰齊侯唁公曰柰何君去魯國之社稷昭公曰喪人不佞失守魯國之社稷執事以羞再拜顙慶子家駒曰慶子免君於大難矣子家子曰臣不佞陥君於大難君不忍加之鉄鑕賜之以死再拜顙髙子執簞食與四脡脯國子執壺漿曰吾寡君聞君在外餕饔未就敢致糗於從者昭公曰君不忘吾先君延及喪人錫之以大禮再拜稽首以衽受髙子曰有夫不祥君無所辱大禮昭公蓋祭而不嘗景公曰寡人有不腆先君之服未之敢服有不腆先君之器未之敢用敢以請昭公曰喪人不佞失守魯國之社稷執事以羞敢辱大禮敢辭景公曰寡人有不腆先君之服未之敢服有不腆先君之器未之敢用敢固以請昭公曰以吾宗廟之在魯也有先君之服未之能以服有先君之器未之能以出敢固辭景公曰寡人有不腆先君之服未之敢服有不腆先君之器未之敢用請以饗乎從者昭公曰喪人其何稱景公曰孰君而無稱昭公於是噭然而哭諸大夫皆哭旣哭以人爲菑以幦爲席以鞍爲幾以遇禮相見孔子曰其禮與其辭足觀矣胡氏曰齊侯來唁其禮與辭是矣而方伯達帥之職則未修也又豈所以爲禮哉石氏曰齊侯之爲禮不誠昭公之爲辭不哀可見矣任氏曰公孫於齊求齊之援也次於陽州待齊之命也齊侯唁公於野井以唁爲名拒公之適已也昭公防弱季氏盛彊廹脇而出欲求救拯以齊大國之力伐季氏至易也爲君而伐臣至順也行至易以成至順速若發殪惜乎齊侯不知爲此而亦惟季氏之與野井之唁豈弔失國之禮乎拒公而已季氏曰野井齊地杜氏曰濟南祝柯縣東有野井亭】

冬

十月

戊辰叔孫婼卒【左傳曰昭子自闞歸見平子平子稽顙曰子若我何對曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也昭子從公於齊與公言子家子命適公館者執之公與昭子言於幄內曰將安眾而納公公徒將殺昭子伏諸道左師展告公公使昭子自鑄歸平子有異志昭子齊於其寢使祝宗祈死戊辰卒】十有一月

己亥宋公佐卒於曲棘【左傳曰宋元公將爲公故如晉卒於曲棘杜氏曰曲棘宋地陳畱外黃縣城中有曲棘裏在開封雍丘胡氏曰宋元意如之外舅也不此之顧而求欲納公是以正倫卹患爲心而不卹其私親其賢於當時諸侯逺矣澄按元公在位十五年子欒嗣是爲景公】

十有二月

齊侯取鄆【公羊傳曰爲公取之也杜氏曰取以居公也呂氏曰齊侯不能討季氏而獨取鄆以處公其無逺略可知也】

【經書月五書日三大衍歷正月辛夘大乙夘冬至二月辛酉小三月庚寅大四月庚申大五月庚寅小六月己未大閏月己丑小七月戊午大八月戊子小經九月己丑在此月九月丁巳大經十月戊辰在此月十月丁亥小經十一月己亥在此月十一月丙辰大十二月丙戌小長歷是年閏十二月己亥九月十二日戊辰十月十三日又己亥十一月十三日】

二十有六年【乙酉敬王四年○晉覇頃十○蔡昭三○曹悼八○衛靈十九○鄭定十四○陳恵十四○杞悼二○宋景公顯曼元年○齊景三十二○秦哀二十一○楚平十三卒○吳僚十一】

春

王正月

葬宋元公【三月而葬速】

三月

公至自齊居於鄆【左傳曰處於鄆言魯地也髙郵孫氏曰入魯境故書至猶在外故書地凡公行反而告廟則書至在外𨿽不告而書至所以存公也】

夏

公圍成【左傳曰齊侯將納公命無受魯貨申丰從女賈以幣錦二兩縛一如瑱適齊師謂子猶之人髙齮能貨子猶爲髙氏後粟五千庾髙齮以錦示子猶子猶欲之齮曰魯人買之百兩一布以道之不通先入幣財子猶受之言於齊侯曰齊人不盡力於魯君者非不能事君也然防有異焉宋元公爲魯君如晉卒於曲棘叔孫昭子求納其君無疾而死不知天之棄魯耶抑魯君有罪於鬼神以及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公成大夫公孫朝謂平子曰有都以衛國也請我受師許之請納質弗許曰信女足矣告於齊師曰孟氏魯之敝室也用成已甚請息肩於齊齊師圍成成人伐齊師之飲馬於淄者曰將以厭眾魯成備而後告曰不勝眾師及齊師戰於炊鼻孫氏曰公圍成書者見國內皆叛也胡氏曰不書齊師者景公怵於邪說爲義不終故微之也書公圍成則季氏之不臣昭公之不君齊侯之不能修方伯連率之職咸見矣】

秋

公防齊侯莒子邾子杞伯盟於鄟陵【左傳曰謀納公也髙氏曰公失國而防諸侯者求入也求入不主晉而主齊齊侯矯爲此盟以莒邾杞皆魯之與國也】公至自防居於鄆

九月

庚申楚子居卒【平王也在位十三年子昭王軫嗣】

冬

十月

天王入於成周【左傳曰單子如晉告急劉人敗王城之師於屍氏王城人劉人戰於施谷劉師敗績劉子以王出次於渠王城人焚劉王宿於禇氏王次於萑谷王入於胥靡王次於滑晉知躒趙鞅帥師納王使女寛守闕塞王起師於滑在郊遂次於屍召伯逆王於屍及劉子單子盟遂軍圉澤次於隄上王入於成周晉師使成公般戍周而還澄按平王東遷都於王城王城者周召所卜澗水東瀍水西之地一名郟鄏以定九鼎爲朝防諸侯之處是曰東都蓋以鎬京爲周之西都故以此王城爲東都東對西而言也在漢爲河南縣成周者周召所卜瀍水東之地以遷殷頑民者是曰下都蓋以王城爲洛之上都故以此成周爲下都下對上而言也在漢爲洛陽縣時王子朝據王城故王入於成周而居及王子朝出奔王畏朝之餘黨多在王城者故不復歸王城而徙都成周至赧王初年始復再遷王城以依西周公而居焉左氏敍事以王入成周在於朝奔楚之後今依經所書正之】

尹氏召伯毛伯以王子朝奔楚【左傳曰晉師克鞏召伯盈逐王子朝王子朝及召氏之族毛伯得尹氏固南宮嚚奉周之典籍以奔楚劉氏曰召伯盈逐王子朝杜氏云召伯當言召氏經誤非也召伯旣逐王子朝而歸敬王矣又何爲以子朝奔乎若云召伯當作召氏者則又不與經合且召伯旣自歸周則其族亦必隨之何故猶奉子朝爲亂乎且召伯尊也召族卑也今召伯不奔召族自出法不當書於經而敍毛伯之上也又不得以尹氏爲比尹氏所以書者以有尹固也固尊自得書爾召族無盈則卑卑則何以得書乎胡氏曰景王寵愛子朝疏薄子猛徒設此心兩棄之也寵孽爲羣小所宗而人心不附正適爲人心所向而羣小不從故伯服𨿽殺而平王亦不能復宗周之盛申生已死而卓子奚齊亦不能勝裏克之兵是兩棄之也澄按定五年王人殺子朝子楚】

【經書月四書日一大衍歷正月乙卯大庚申冬至二月乙酉小三月甲寅大四月甲申小五月癸丑大六月癸未大七月癸丑小八月壬午大九月壬子小庚申九日十月辛巳大十一月辛亥小十二月庚辰大】

二十有七年【丙戌敬王五年○晉覇頃十一○蔡昭四○曹悼九卒○衛靈二十○鄭定十五○陳惠十五○杞悼三○宋景二○齊景三十三○秦哀二十二○楚昭王軫元年○吳僚十二弒】

春

公如齊【杜氏曰自鄆行也】

公至自齊居於鄆【髙氏曰公至自齊居於鄆者二至自防居於鄆者一至自幹侯居於鄆者一書至書居不外公也我居故也君播越於外不得其所而魯國臣子之義可絕乎春秋之作明君臣也】

夏

四月

吳弒其君僚【左傳曰吳子欲因楚喪而伐之使公子掩余公子燭庸帥師圍潛使延州來季子聘於上國楚莠尹然工尹麋帥師救潛吳師不能退吳公子光曰此時也弗可失也告鱄設諸曰我王嗣也吾欲求之光伏甲於堀室而享王鱄設諸寘劍於魚中以進抽劍刺王鈹交於胸遂弒王吳公子掩余奔徐公子燭庸奔鐘吾公羊傳曰謁也余祭也夷昩也與季子同母者四人季子弱而才兄弟皆愛之同欲立之以爲君謁曰今若是迮而與季子國季子不受也請無與子而與弟弟兄疊爲君而致國乎季子皆曰諾故諸爲君者皆輕死爲勇飲食必祝曰天苟有吳國尙速有悔於予身故謁也死余祭也立余祭也死夷昩也立夷昧也死則國宜之季子者也季子使而亡焉僚者長庶也卽之季子使而反至而君之爾闔廬曰先君之所以不與子國而與弟者凡爲季子故也將從先君之命與則國宜之季子者也如不從先君之命與則我宜立者也僚惡得爲君乎於是使專諸刺僚而致國乎季子季子不受曰爾弒吾君吾受爾國是吾與爾爲簒也爾殺吾兄吾今殺爾是父子兄弟相殺終身無已也去之延陵終身不入吳國故君子以其不受爲義不殺爲仁劉氏曰稱國以弒者眾弒君之辭也謁余祭夷昧不與子國而與弟爲季子也季子亡僚長庶卽位是廢讓毀義以篡也國人莫說故眾弒其君也澄按史記以僚爲夷昩之子光爲謁之子如此則僚乃光之兄弟也詳觀僚在位十二年光尊事之故其弒也乘機而後發竊疑以僚爲余祭之庶弟而紮之庶兄者近是紮之三兄相傳本欲置國於紮而紮不受故夷昩之卒也紮避之僚也無知自謂紮不在則已爲紮兄可繼夷昧而立遂卽位然季子不受國則夷昩自當立子而僚取之是篡也國固光之國也僚烏得而間之國之大臣及臣民皆欲弒僚而還國於光也故稱國弒】

楚殺其大夫郤宛【左傳曰郤宛直而和國人說之鄢將師爲右領與費無極比而惡之令尹子常賄而信讒無極譛郤宛焉謂子常曰子惡欲飲子酒又謂子惡令尹欲飲酒於子氏子惡曰我賤人也不足以辱令尹令尹將必來辱爲惠已甚吾無以酬之若何無極曰令尹好甲兵子出之吾擇焉取五甲五兵曰寘諸門令尹至必觀之而從以酬之及饗日帷諸門左無極謂令尹曰吾幾禍子子惡將爲子不利甲在門矣子必無往且此役也吳可以得志子惡取賂焉而還又誤羣帥使退其師曰乘亂不祥吳乘我喪我乘其亂不亦可乎令尹使視郤氏則有甲焉不往召鄢將師而告之將師退遂令攻郤氏且爇之子惡聞之遂自殺也國人弗爇令曰不爇郤氏與之同罪或取一編菅焉或取一秉桿焉國人投之遂弗爇也令尹炮之盡滅郤氏之族黨殺陽令終與其弟完及佗與晉陳及其子弟晉陳之族呼於國曰鄢氏費氏自以爲王專禍楚國弱寡王室蒙王與令尹以自利也令尹盡信之矣國將如何令尹病之劉氏曰君不明故臣得專其威殺其大夫而莫之止也然而郤宛則有以取之張氏曰恃國人之悅已而無見幾知人之明以立於無道之朝見殺宜矣】

秋

晉士鞅宋樂祁犂衛北宮喜曹人邾人滕人防於扈【左傳曰令戍周且謀納公也宋衛皆利納公固請之範獻子取貨於季孫謂司城子梁與北宮貞子曰季孫未知其罪而君伐之請囚請亡於是乎不獲君又弗克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執冰以遊叔孫氏懼禍之濫而自同於季氏天之道也魯君守齊三年而無成季氏甚得其民淮夷與之有十年之備有齊楚之援有天之贊有民之助有堅守之心有列國之權而弗敢宣也事君如在國故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復】

冬

十月

曹伯午卒【悼公也在位九年弟野立是爲聲公】

邾快來奔【髙氏曰快亦是叛人之黨魯爲逋逃淵藪而受之魯之彊臣逐君而邾快來奔從其類也】

公如齊【左傳曰齊侯請饗之子家子曰朝夕立於其朝又何饗焉其飲酒也乃飲酒使宰獻而請安子仲之子曰重爲齊侯夫人曰請使重見子家子乃以君出杜氏曰禮君宴大夫使宰爲獻主比公於大夫也齊侯請自安不在坐也子仲魯公子憗十二年謀逐季氏不能而奔齊今行飲酒禮而欲使重見從宴媟也】

公至自齊居於鄆【髙氏曰公以齊之卑我也遂歸而明年如晉】

【經書月二書日無大衍歷正月庚戌小丙寅冬至二月己卯大三月己酉小四月戊寅大五月戊申小六月丁丑大七月丁未小八月丙子大九月丙午小十月乙亥大十一月乙巳小十二月甲戌大】

二十有八年【丁亥敬王六年○晉覇頃十二○蔡昭五○曹聲公野元年○衛靈二十一○鄭定公十六卒○陳惠十六○杞悼四○宋景三齊景三十四○秦哀二十三○楚昭二○吳闔廬光元年】

春

王三月

葬曹悼公

公如晉次於幹侯【左傳曰公如晉將如幹侯子家子曰有求於人而卽其安人孰矜之其造於竟弗聴使請逆於晉晉人曰天禍魯國君淹卹在外君亦不使一个辱在寡人而卽安於甥舅其亦使逆君使公復於竟而後逆之孫氏曰公一年如齊者再皆不見禮故如晉其言次於幹侯者不得入於晉也公旣不見禮於齊又不得入於晉其窮辱若此呂氏曰公如齊不得入如晉又不得入當世諸侯如是然後知無覇之害也任氏曰齊晉大國也皆與季氏不卹昭公中國主盟所以在夷狄乎杜氏曰幹侯晉竟內邑在魏郡斥丘縣張氏曰地譜今大名府成安縣東南有斥丘故城】

夏

四月

丙戌鄭伯寜卒【寜公作寗○定公也在位十九年子蠆嗣是爲獻公】

六月

葬鄭定公

秋

七月

癸巳滕子寜卒【寜公作寗○悼公也在位二十五年子結嗣是爲頃公】

冬

葬滕悼公【公不在國凡喪葬之禮皆季氏專之也】

【經書月四書日二大衍歷正月甲辰大辛未冬至二月甲戌小三月癸卯大閏月癸酉小經四月丙戌在閏月四月壬寅大五月壬申小六月辛丑大七月辛未小癸巳二十三日八月庚子大九月庚午小十月己亥大十一月己巳小十二月戊戌大長歷是年閏五月丙戌四月四日】

二十有九年【戊子敬王七年○晉覇頃十三○蔡昭六○曹聲二○衛靈二十二○鄭獻公蠆元年○陳惠十七○杞悼五○宋景四○齊景三十五○秦哀二十四○楚昭三○吳闔廬二】

春

公至自幹侯居於鄆【杜氏曰以干侯至不得見晉侯故】

齊侯使髙張來唁公【左傳曰來唁稱主君子家子曰齊卑君矣君秪辱焉杜氏曰髙張髙偃子唁公至晉不見受襄陵許氏曰荀躒唁公地髙張不地以公居鄆猶以魯志也故稱來焉髙氏曰唁於野井齊地也唁於幹侯晉地也今在鄆乃魯地故但書來而已】

公如晉次於幹侯【齊氏曰齊侯唁公比公於大夫故公復如晉冀晉見卹也而晉復不受公故次於幹侯諸侯出奔狼狽未有如公之甚者】

夏

四月

庚子叔詣卒【此叔輙之子也髙氏曰叔詣欲納公而卒】

秋

七月

冬

十月

鄆潰【胡氏曰公之出奔處鄆四年民不見徳亡無愛徵至於潰散豈非昏迷不返從者又艾殺其民視如土芥其下不堪所以潰歟髙氏曰此齊侯誘之使潰也鄆固畏季氏以齊使公居而不憚今齊不終惠鄆亦叛公昭公居於國國人逐之出君於鄆而鄆潰見魯民皆叛但知畏季氏也經書月三書日一大衍歷正月戊辰小丙子冬至二月丁酉大三月丁卯大四月丁酉小庚子四日五月丙寅大六月丙申小七月乙丑大八月乙未小九月甲子大十月甲午小十一月癸亥大十二月癸巳小】

三十年【己丑敬王八年○晉覇頃十四卒○蔡昭七○曹聲三○衛靈二十三○鄭獻二○陳惠十八○杞悼六○宋景五○齊景三十六○秦哀二十五○楚昭四○吳闔廬三】

春

王正月

公在幹侯【胡氏曰公去社稷於今五年毎嵗首月不書公在魯四封之內則無適而非其所也至於鄆潰客寄幹侯非其所矣嵗首必書公之所在者蓋以存君不與季氏之專國也劉氏曰公在外久矣居於鄆有魯也在幹侯無魯也公𨿽無魯魯不可以無公向曰居今曰在向也魯而今也晉一民莫得使焉尺地莫得有焉人固曰幹侯之君爾春秋則以爲猶吾君也】

夏

六月

庚辰晉侯去疾卒【頃公也在位二十四年其子午嗣是爲定公時公在幹侯晉地也而不弔其喪者晉不受故也】

秋

八月

葬晉頃公【頃音傾○左傳曰鄭遊吉弔且送葬魏獻子使士景伯詰之曰悼公之喪子西弔子蟜送葬今吾子無貳何故對曰先王之制諸侯之喪士弔大夫送葬惟嘉好聘饗三軍之事於是乎使卿晉之喪事敝邑之間先君有所助執紼矣若其不間𨿽士大夫有所不獲數矣靈王之喪我先君簡公在楚我先大夫印段實往敝邑之少卿也王吏不討卹所無也晉人不能詰】

冬

十有二月

吳滅徐徐子章羽奔楚【羽公作禹○左傳曰吳子使徐人執掩余使鐘吾人執燭庸二公子奔楚楚子大封而定其徙使監馬尹大心逆吳公子使居飬莠尹然左司馬沈尹戌城之取於城父與胡田以與之將以害吳也子西誎曰吳光新得國而親其民視民如子辛苦同之將用之也若好吳邊疆使柔服焉猶懼其至吾又彊其讎以重怒之無乃不可乎王弗聴吳子怒執鐘吾子遂伐徐防山以水之滅徐徐子章羽防其髮擕其夫人以逆吳子吳子唁而送之使其邇臣從之遂奔楚楚沈尹戌帥師救徐弗及遂城夷使徐子處之吳子問於伍員曰初而言伐楚余知其可也而恐其使余往也又惡人之有餘之功也今余將自有之矣伐楚何如對曰楚執政眾而乖莫適任患若爲三師以肄焉一師至彼必皆出彼出則歸彼歸則出楚必道敝亟肄以罷之多方以誤之旣罷而後以三軍繼之必大克之闔廬從之楚於是乎始病】

【經書月四書日一大衍歷正月壬戌大辛巳冬至二月壬辰小三月辛酉大四月辛卯小五月庚申大經六月庚辰在此月六月庚寅小七月己未大八月己丑大九月己未小十月戊子大十一月戊午小十二月丁亥大閏月丁巳小長歷是年閏五月庚辰六月二十二日】

三十有一年【庚寅敬王九年○晉覇定公午元年○蔡昭八○曹聲四○衛靈二十四○鄭獻三○陳惠十九○杞悼七○宋景六○齊景三十七○秦哀二十六○楚昭五○吳闔廬四】

春

王正月

公在幹侯【左傳曰言不能內外也髙氏曰鄆曰居者鄆魯地公所有幹侯曰在者幹侯晉地非公得而專也春秋凡言居者境內之辭天王出居於鄭之類是也言在者境外之辭公在楚之類是也】

季孫意如防晉荀躒於適歷【躒力狄切公作�適丁歷切○左傳曰晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎季孫意如防晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行伏而對曰事君臣之所不得也敢逃刑命君若以臣爲有罪請囚於費以待君之察也亦惟君若以先臣之故不絕季氏而賜之死若弗殺弗亡君之惠也死且不朽若得從君而歸則固臣之願也敢有異心胡氏曰意如出君不事專有魯國晉實主盟不能致討而寵以防禮不亦逆哉季孫行貨齊晉使不納公禱於煬宮求君不入齊晉不能誅亂禁姦悖君臣之義不知其從自及也呂氏曰晉爲盟主以號令諸侯將以托國者也而使大夫與叛臣防荀躒奉命而行不能諫止其爲臣亦可知也林氏曰適歷晉地】

夏

四月

丁巳薛伯谷卒【入春秋惟莊三十一年書薛伯卒及此年書名】

晉侯使荀躒唁公於幹侯【左傳曰季孫從知伯如幹侯子家子曰君與之歸一慙之不忍而終身慙乎公曰諾眾曰在一言矣君必逐之荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人已所能見夫人者有如河荀躒掩耳而走曰寡君其罪之恐敢與知魯國之難臣請復於寡君退而謂季孫君怒未怠子姑歸祭子家子曰君以一乘入於魯師季孫必與君歸公欲從之眾從者脇公不得歸谷梁傳曰唁公不得入於魯也陸氏曰在晉地故不言來呂氏曰齊侯唁公於野井晉侯使荀躒唁公於幹侯言大國盟主皆不能討亂無助順向正之意也髙氏曰荀躒旣防季孫於適歷復以晉侯之命唁公於幹侯蓋晉侯有不納公之言夫不卹見逐之君而信不臣者之言陰交其臣陽唁其君空言無實卒使六卿之彊遂分晉國而有之則晉侯亦魯侯已】

秋

葬薛獻公【髙氏曰季氏恐失鄰國之歡故使人防其喪葬】

冬

囗黑肱以濫來奔【肱公作弓○黑肱上脫邾字杜氏曰不書邾史闕文濫東海昌慮縣襄陵許氏曰邾快黑肱相繼來奔季孫當國以類至也】

十有二月

辛亥朔日有食之

【經書月三書日二大衍歷正月丙戌大丁亥冬至二月丙辰小三月乙酉大四月乙卯小丁己三日五月甲申大六月甲寅小七月癸未大八月癸丑小九月壬午大十月壬子大十一月壬午小十二月辛亥大朔日食黃道尾十二度半彊】

三十有二年【辛卯敬王十年○晉覇定二○蔡昭九○曹聲五○衛靈二十五○鄭獻四○陳惠二十○杞悼八○宋景七○齊景三十八○秦哀二十七○楚昭六○吳闔廬五】

春

王正月

公在幹侯

取闞【闞口暫切○杜氏曰闞魯邑公別居幹侯遣人誘闞而取之不用師徒張氏曰昭公之難叔孫如闞定元年季孫使役如闞公氏將溝焉此魯地而公取之也澄曰昭公爲魯國之君四封之內皆其土地也今昭公爲季氏所逐而書取鄆取闞以見季氏據國公無尺土矣𨿽得魯邑猶取之於外云爾】

夏

吳伐越【左傳曰始用師於越也髙氏曰前此越與楚伐吳故吳於是年伐越】

秋

七月

冬

仲孫何忌防晉韓不信齊髙張宋仲幾衛世叔申鄭國參曹人莒人薛人杞人小邾人城成周【世叔谷作太叔○左傳曰王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不遑啟處於今十年勤戍五年餘一人無日忘之閔閔焉如農夫之望嵗懼以待時伯父若肆大恵復二文之業弛周室之憂徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戌人無勤諸侯用寜蝥賊逺屏晉之力也其委諸伯父使伯父實重圖之俾我一人無徵怨於百姓而伯父有榮施先王庸之範獻子謂魏獻子曰與其戌周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在士彌牟營成周計文數揣髙卑度厚薄仞溝洫物土方議逺邇量事期計徒庸慮材用書餱糧以令役於諸侯屬役賦文書以授帥而效諸劉子韓簡子臨之以爲成命澄曰王城自平王東遷以來天子世世居之故其城完固子朝居王城敬王居狄泉晉師納王然後王入於成周子朝遂棄王城而奔楚子朝𨿽已出奔王畏子朝餘黨尙多故不敢歸王城而畱居成周成周乃周公遷殷頑民之地其城圮惡故諸侯以兵戍之至此晉率諸侯城成周之後始撤諸侯之戌呂氏曰周室𨿽防諸侯猶勤之如此先王之徳澤猶有存焉者也】

十有二月

己未公薨於幹侯【左傳曰言失其所也趙簡子問於史墨曰季氏出其君而民服焉諸侯與之君死於外而莫之或罪也對曰天生季氏以貳魯侯爲日久矣民忘君矣𨿽死於外其誰矜之社稷無常奉君臣無常位自古以然三後之姓於今爲庶主所知也成季友桓之季也受費以爲上卿至於文子武子政在季氏於此君也四公矣民不知君何以得國是以爲君愼器與名不可以假人胡氏曰諸侯失國出奔者多矣昭公在外八年終以客死爲天下笑何也祭仲𨿽專而世權不重於季氏衛侯失國猶夫人也而有推挽之者所以𨿽失而復得也魯自季友至於意如專執國命四世矣其臣皆季氏之孚也其民皆季氏之獲也昭公有一子家駒言不見聴計不行也不能復國宜矣】

【經書月三書日一大衍歷正月辛巳小壬辰冬至三月庚戌大三月庚辰小四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大己未十五日】

春秋纂言卷十﹤經部﹐春秋類﹐春秋纂言﹥

欽定四庫全書

春秋纂言卷十一

元吳澄撰定公【名宋襄公庶子昭公弟也左傳及史記不見其母之姓氏在位十五年】

元年【壬辰敬王十一年○晉覇定三年○蔡昭十年○曹隠公通元年○衛靈二十六年○鄭獻五年○陳恵二十一年○悼九年○宋景八年○齊景三十九年○秦哀二十八年○楚昭七年○吳闔廬六年○薛氏曰昭公已卒定公未踐祚是昭公之末世未得爲定公之始年也】

春【公羊傳曰定無正月者卽位後也沙隨程氏曰定公未立先書元年春者追書之也劉氏曰定無正月防辭也張氏曰昭公自去年十二月薨於幹侯魯國之政聽命疆臣不書正月見一國之無主而正朔之無所承也澄曰凡人君初年𨿽無事必書正月者蓋於是日行卽位禮也隠公𨿽不行卽位禮而書正月者亦於是日見羣臣也惟定公不書正月蓋昭公薨於外定公未立魯國無君正月朔日羣臣無朝正之禮而此月又無它國之事可書二月亦無事至三月始有執宋仲幾之事故書王於三月也】

王三月

晉人執宋仲幾於京師【左傳曰晉魏舒合諸侯之大夫城成周屬役於韓簡子宋仲幾不受功曰滕薛郳吾役也薛宰曰宋爲無道絕我小國於周以我適楚故我常從宋晉文公爲踐土之盟曰各復舊職若從踐土若從宋亦惟命仲幾曰踐土固然薛宰曰薛之皇祖奚仲居薛以爲夏車正奚仲遷於邳仲虺居薛以爲湯左相若復舊職將承王官何故以役諸侯仲幾曰三代各異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲幾曰縱子忘之山川鬼神其忘諸乎士伯怒謂韓簡子曰薛徴於人宋徴於鬼宋罪大矣且己無辭而抑我以神誣我也啟寵納侮其此之謂也必以仲幾爲戮乃執仲幾以歸城三旬而畢乃歸諸侯之戍谷梁傳曰不正其執人於尊者之所也澄曰上年之冬晉率魯齊宋衛鄭曹莒薛杞小邾十國之臣城成周仲氏幾名宋三命之卿來防城役左氏以爲宋仲幾不受功故今年三月晉以覇主之令執之京師卽成周也其時王居成周故以成周爲京師左氏有歸於京師四字防經所書但見其執於京師不見其歸於京師也孫氏曰宋仲幾防城成周韓不信陪臣也非天子命執仲幾於天子之側甚矣胡氏曰周官凡卿大夫之獄訟斷以邦法則大司冦之職也不告於司冦而執人於天子之側故𨿽以王事討有罪猶貶】

夏

六月

癸亥公之防至自幹侯【左傳曰叔孫成子逆公之防於幹侯季孫曰子家子亟言於我未嘗不中吾志也吾欲與之從政子必止之且聽命焉子家子不見叔孫易幾而哭叔孫請見子家子子家子辭曰覊未得見而從君以出君不命而薨覊不敢見叔孫使告之曰公衍公爲實使羣臣不得事君若公子宋主社稷則羣臣之願也凡從君出而可以入者將惟子是聽子家氏未有後季孫願與子從政此皆季孫之願也使不敢以告對曰若立君則有卿士大夫與守在覊弗敢知若從君者則貌而出者入可也冦而出者行可也若覊也則君知其出也而未知其入也覊將逃也防及壊隤從公者皆反】

戊辰公卽位【公羊傳曰曷爲戊辰之日然後卽位谷梁傳曰殯然後卽位也陸氏曰凡公卽位皆於朔日故不書朔定公待昭公防至旣殯而卽位故書之劉氏曰昭公薨於幹侯季孫廢太子衍及務人而立昭公之弟公子宋蓋受之於季氏也髙氏曰季氏旣逐其君君薨又不卽以國君防禮迎之今又廢其適嗣而專立其弟宋不擇所處污於僞誘於利昭公防至五日而殯遂自卽位此非受之先君而專受之意如者也旣爲意如所立故不復討意如之罪】

秋

七月

癸巳我君昭公【左傳曰季孫使役如闞公氏將溝焉榮駕鵞曰生不能事死又離之以自旌也縱子忍之後必或恥之乃止昭公於墓道南孔子之爲司冦也溝而合諸墓杜氏曰公在外薨八月乃髙氏曰昭公薨於外凡半嵗余始以防歸歸及周月而遽見魯之臣子無恩於先君如此】

九月

大雩

立煬宮【煬羊讓切○左傳曰昭公出季平子禱於煬宮髙氏曰昔季孫行父嘗立武宮矣煬公伯禽之子比武公尢逺廟毀久矣意如之逐君也懼而禱焉昭公薨於外因以爲應遂爲之立宮張氏曰季氏妄禱而逾祀典以立久祧之宮聖人特書必有曽謂煬宮不如林放之嘆乎】

冬

十月

隕霜殺菽【谷梁傳曰未可以殺而殺舉重可殺而不殺舉輕其曰菽舉重也杜氏曰周十月今八月隕霜殺菽非常之災蘇氏曰於其不殺而言艸言其廣也於其殺而言菽言其所害也髙氏曰菽艸之難殺者也言殺菽則知艸皆死矣言不殺艸則知菽亦不死也】

【經書月五書日三大衍歷正月乙亥小丁酉冬至二月甲辰大三月甲戌大四月甲辰小五月癸酉大六月癸卯小癸亥二十一日戊辰二十六日七月壬申大癸巳二十二日八月壬寅小閏月辛未大九月辛丑小十月庚午大十一月庚子小十二月己巳大】

二年【癸巳敬王十二年○晉覇定四○蔡昭十一○曹隠二○衛靈二十七○鄭獻六○陳恵二十二○杞悼十○宋景九○齊景四十○秦哀二十九○楚昭八○吳闔廬七】

春

王正月

夏

五月

壬辰雉門及兩觀災【杜氏曰雉門公宮之南門兩觀闕也孔防曰闕在門兩旁中央缺然爲道也其上縣法象其狀巍然爲大謂之象魏使人觀之謂之觀兩觀也象魏也闕也一物而三名也兩觀在雉門之兩旁孫氏曰雉門兩觀天子之制雉門與兩觀俱災也杜氏諤曰魯以周公之故立雉門兩觀僣天子也魯之僣禮聖人譏之必因其事而托義焉此雉門兩觀其僣久矣若不災則不可得而錄之今災及而書實譏其僣也】

秋

楚人伐吳【左傳曰桐叛楚吳子使舒鳩氏誘楚人曰以師臨我我伐桐爲我使之無忌楚囊瓦伐吳師於豫章吳人見舟於豫章而潛師於巢吳軍楚師於豫章敗之遂圍巢克之獲楚公子繁襄陵許氏曰自襄三年書楚伐吳七書楚伐僅能一克於朱方它役皆敗無功積其陵暴首兵之咎將至於禍敗失國也】

冬

十月

新作雉門及兩觀【谷梁傳曰言新有舊也作爲也有加其度也劉氏曰魯用王禮其庫門天子臯門雉門天子應門而設兩觀僣君甚矣習舊而不知以爲非髙氏曰荘二十有九年新延廐不言作言作者攺舊制而增大之也魯僣天子之禮天亦變以警之遇災而不知以爲戒乃更作而新之反加其度焉是魯之僣終無已也特書新作罪在定公也】

【經書月三書日一大衍歷正月己亥小壬寅冬至二月戊辰大三月戊戌小四月丁邜大經五月壬辰在此月五月丁酉小六月丙寅大七月丙申大八月丙寅小九月乙未大十月乙丑小十一月甲午大十二月甲子小長歷是年閏五月壬辰五月二十六日】

三年【甲午敬王十三年○晉覇定五○蔡昭十二○曹隠三○衛靈二十八○鄭獻七○陳惠二十三○杞悼十一○宋景十○齊景四十一○秦哀三十○楚昭九○吳闔廬八】

春

王正月

公如晉至河乃復【程子曰季孫意如上不請於天子下不告於方伯而立定公故晉怒而公往朝焉晉辭公而復故明年因防而請盟於臯鼬】

二月

辛邜邾子穿卒【荘公也在位三十三年子益嗣】

夏

四月

秋

邾莊公【七月而緩】

冬

仲孫何忌及邾子盟於防【防公作枝○左傳曰修邾好也襄陵許氏曰公至河乃復晉之輕魯也仲孫何忌及邾子盟魯之輕邾也當昭公時祲祥猶未爾也髙氏曰邾子居防而以吉禮與魯大夫盟其防弱可知】

【經書月三書日一大衍歷正月癸巳大戊申冬至二月癸亥小辛邜二十九日三月壬辰大四月壬戌小五月辛邜大六月辛酉小七月庚寅大八月庚申小九月己丑大十月己未小十一月戊子大十二月戊午大】

四年【乙未敬王十四年○晉覇定六○蔡昭十三○曹隠四○衛靈二十九○鄭獻八○陳惠二十四卒○杞悼十二卒○宋景十一○齊景四十二○秦哀三十一○楚昭十○吳闔廬九】

春

王二月

癸巳陳侯吳卒【惠公也在位二十四年子栁立是爲懷公】

三月

公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚【左傳曰蔡昭侯爲兩佩與兩裘以如楚獻一佩一裘於昭王昭王服之以享蔡侯蔡侯亦服其一子常欲之弗與三年止之唐成公如楚有兩肅爽馬子常欲之弗與亦三年止之唐人或相與謀請代先從者許之飲先從者酒醉之竊馬而獻之子常子常歸唐侯自拘於司敗曰君以弄馬之故隠君身棄國家羣臣請相夫人以償馬必如之唐侯曰寡人之過也二三子無辱皆賞之蔡人聞之固請而獻佩於子常子常朝見蔡侯之徒命有司曰蔡君之久也官不共也明日禮不畢將死蔡侯歸及漢執玉而沈曰余所有濟漢而南者有若大川蔡侯如晉以其子元與其大夫之子爲質焉而請伐楚三月劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損於楚而失中山不如辭蔡侯吾自方城以來楚未可以得志只取勤焉乃辭蔡侯晉人假羽旄於鄭鄭人與之明日或斾以防晉於是失諸侯程子曰楚恃其彊侵陵諸侯晉上請於天子大合諸侯以伐之而不能明暴其罪以行天討無功而還故書侵髙氏曰入春秋來蔡人首叛中國而附楚至是蔡人不勝楚之陵虐乃使告於諸侯有能伐楚者蔡願爲之先鋒晉侯於是合諸侯於召陵以救蔡伐楚也書防於召陵侵楚者以見諸侯不振卒使救蔡伐楚之功歸於吳晉爲盟主大合諸侯十八國之眾天子使大夫臨之可謂盛矣乃不能成伐楚之功而吳以一國之師敗之召陵近蔡地是時晉荀寅求貨於蔡蔡人弗與遂辭不進晉是以失諸侯中國遂大亂吳子主黃池之防自此始也】

夏

四月

庚辰蔡公孫姓帥師滅沈以沈子嘉歸殺之【姓公作歸姓○左傳曰沈人不防於召陵晉人使蔡伐之滅沈胡氏曰所惡於前無以先後出乎爾者反乎爾者也蔡侯視楚猶沈視蔡也昭公拘於郢三年而後反非以國小而弱乎沈𨿽不防召陵未有大罪惡也而恃彊殺之甚矣能無公孫翩之及哉呂氏曰蔡公孫姓不能正其君之失而遂滅沈至以沈子嘉歸殺之其罪極矣髙氏曰沈不與於召陵者與楚故也與楚者不受晉令也故晉因使蔡逞其忿焉夫蔡屢爲楚所滅今而舎楚不易矣晉侯不能恢覇業求所以服楚而保蔡從蔡侵楚固己失之一沈不能容而殺之歸惡於蔡是重楚人怒蔡而易晉爾蔡𨿽齊桓之世不深卽中國非不卽中國也國近楚有畏焉不能保其無它也昭公毅然棄之蔡計則失蔡意則可嘉乃復爲此舉嗚呼使昭公而知保國必悔之】

五月

公及諸侯盟於臯鼬【鼬由又切公作浩油○左傳曰及臯鼬將長蔡於衛衛侯使祝佗私於萇恱告劉子與範獻子謀之乃長衛侯於盟張氏曰臯鼬許地杜氏曰繁陽縣東南有城臯亭髙氏曰此召陵之諸侯也襄二十五年重丘之盟亦防盟異處而不言公及何也程子曰公以不獲見於晉故因防而求盟焉則此盟公意也故書公及陸氏曰重言諸侯劉子不與盟也】杞伯成卒於防【成公作戊○不言卒於師者以不成伐楚也杞悼公在位十二年世子乞嗣是爲隠公七月其弟過殺隠公而自立是爲僖公】

六月

陳惠公【髙氏曰此見陳侯背殯出防也蓋君有殯則辭防可也𨿽不得已於晉令而齊亦使國夏來爾】

許遷於容城【容城也闕任公輔以爲華容縣亦祈之近地也髙氏曰自葉遷也至是蓋四遷矣】

秋

七月

公至自防【襄陵許氏曰不至侵楚譏無功也髙氏曰晉以伐楚召諸侯而以防至者不成乎伐也】

劉捲卒【捲音權○趙氏曰畿內諸侯不同列國澄曰王朝大夫𨿽食邑於劉其爵爲子然不同於列國諸侯故卒不稱爵而但稱名若畿外諸侯則稱爵稱名也】

杞悼公【魯往防也】

楚人圍蔡【左傳曰楚爲沈故圍蔡】

晉士鞅衛孔圉帥師伐鮮虞【襄陵許氏曰謀楚而不能討盟蔡而不能救一惟中山是伐書卿與師著威勝不行於彊暴而行於寡弱也】

劉文公【趙氏曰劉文公天子畿內諸侯列國不當與行交往之禮今防其非禮也髙氏曰尹氏王子虎皆不書此書者以魯特往防之也】

冬

十有一月

庚午蔡侯以吳子及楚人戰於栢舉楚師敗績【栢舉公作伯莒○左傳曰伍員爲吳行人以謀楚楚之殺郤宛也伯氏之族出伯州犂之孫嚭爲吳太宰以謀楚楚自昭王卽位無嵗不有吳師蔡侯因之以其子幹與其大夫之子爲質於吳蔡侯吳子唐侯伐楚舎舟於淮汭自豫章與楚夾漢左司馬戍謂子常曰子沿漢而與之上下我悉方城外以毀其舟還塞大隧直轅防阨子濟漢而伐之我自後撃之必大敗之旣謀而行武城黑謂子常曰吳用木也我用革也不可久也不如速戰史皇謂子常楚人惡子而好司馬若司馬毀吳舟於淮塞城口而入是獨克吳也子必速戰不然不免乃濟漢而陳自小別至於大別三戰子常知不可欲奔史皇曰安求其事難而逃之將何所入子必死之初罪必盡說二師陳於伯舉闔廬之弟夫防王晨請於闔廬曰楚瓦不仁其臣莫有死志先伐之其卒必奔而後大師繼之必克弗許夫防王曰所謂臣義而行不待命者其此之謂也今日我死楚可入也以其屬五千先擊子常之卒子常之卒奔楚師亂吳師大敗之公羊傳曰蔡昭公朝乎楚有美裘焉囊瓦求之昭公不與爲是拘昭公於南郢數年然後歸之於其歸焉用事乎河曰天下諸侯苟有能伐楚者寡人請爲之前列楚人聞之怒爲是興師使囊瓦將而伐蔡蔡請救於吳伍子胥復曰蔡非有罪也楚人爲無道君如有憂中國之心則若時可矣於是興師而救蔡孫氏曰以者乞師而用之也楚人圍蔡晉師不出故蔡侯去晉求救於吳晉合十八國不能救蔡伐楚吳能救之伐之自是諸侯小大皆宗於吳杜氏曰栢舉楚地】楚囊瓦出奔鄭【髙氏曰此栢舉之敗將也胡氏曰囊瓦貪以敗國又不能死可賤甚矣】

庚辰吳入楚【楚左作郢○左傳曰吳從楚師五戰及郢楚子取其妺季芉畀我以出吳入郢以班處宮子山處令尹之宮夫防王欲攻之懼而去之夫防王入之楚子渉睢濟江入於雲中盜攻之王奔鄖鄖公辛與其弟巢以王奔隨初伍員與申包胥友其亡也謂申包胥曰我必復楚國申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君疆埸之患也逮吳之未定君其取分焉若楚之遂亡君之土也若以君靈撫之世以事君秦伯使辭焉曰寡人聞命矣子姑就館將圖而告對曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出秦子蒲子虎帥車五百乘以救楚子蒲曰吾未知吳道使楚人先與吳人戰而自稷防之大敗夫防王於沂吳人獲防射於栢舉其子帥奔徒以從子西敗吳師於軍祥子期子蒲滅唐吳師敗楚師於雍澨秦師又敗吳師吳師居麇子期焚之而又戰吳師敗又戰於公壻之谿吳師大敗吳子乃歸孫氏曰吳子救蔡伐楚善也乘囊瓦之敗長驅入郢夷其宗廟壊其宮室則甚矣】

【經書月七書日四大衍歷正月戊子小癸巳六日癸丑冬至二月丁巳大三月丁亥小四月丙辰大庚辰二十五日閏月丙戌小五月乙夘大六月乙酉小七月甲寅大八月甲申小九月癸丑大十月癸未小十一月壬子大庚午十九日庚辰二十九日十二月壬午小長歷是年閏七月】

五年【丙申敬王十五年○晉覇定七○蔡昭十四○曹靖公露元年○衛靈三十○鄭獻九○陳懷公栁元年○杞僖公過元年○宋景十二年○齊景四十三○秦哀三十二○楚昭十一○吳闔廬十】

春

王三月【三月公作正月】

辛亥朔日有食之

夏

歸粟於蔡【杜氏曰蔡爲楚所圍饑乏故魯歸之粟呂氏曰列國饑諸侯歸粟以先王之澤猶有存者也】

於越入吳【左傳曰吳在楚也杜氏曰於發聲也劉氏曰於越者其自稱者也越者中國稱之者也髙郵孫氏曰越見於經凡六其三稱越皆在昭公之時五年越人與楚人伐吳七年楚放公子昭於越三十二年吳伐越皆曰越也其三稱於越二在定公之時五年於越入吳十四年於越敗吳於檇李一在哀公之時十三年於越入吳皆曰於越也髙氏曰闔廬爭入郢之利而於越入吳夫差取盟晉之功而於越入吳意有所逐而愛有所忘矣按昭五年楚子以諸侯伐吳而越人已見於經至此及十四年至哀十三年皆書於越越人自名曰於越君子名之曰越吳之伐楚有安中國之意焉越乃乘其士卒罷獘掩入其國至十四年又敗吳於檇李哀十三年又入吳若爲楚復讎者是以君子惡之於越與漢書於越同義蓋於於越粵皆發語辭經書於余丘亦卽其自稱書之也】六月

丙申季孫意如卒【左傳曰季平子卒陽虎將以璵璠斂仲梁懷弗與曰攺步攺玉陽虎欲逐之告公山不狃不狃曰彼爲君也子何怨焉旣桓子行東野及費子泄爲費宰逆勞於郊桓子敬之勞仲梁懷仲梁懷弗敬子泄怒謂陽虎子行之乎陽虎囚季桓子及公父文伯而逐仲梁懷殺公何藐盟桓子於稷門之內大詛逐公父歜及秦遄皆奔齊澄按平子意如季孫宿之孫悼子紇之子也子斯嗣是爲桓子】

秋

七月

壬子叔孫不敢卒【此成子不敢叔孫婼之子無見於經而卒之者著叔孫之有後也子州仇嗣是爲武叔】

冬

晉士鞅帥師圍鮮虞【左傳曰報觀虎之役也杜氏曰三年鮮虞獲晉觀虎髙氏曰以四年之伐未得志故也兵益憤義益不勝也】

【經書月三書日三大衍歷正月辛亥大戊午冬至二月辛巳大三月辛亥小朔日食黃道室四度半彊四月庚辰大五月庚戌小六月己夘大丙申十八日七月己酉小壬子四日八月戊寅大九月戊申小十月丁丑大十一月丁未小十二月丙子大】

六年【丁酉敬王十六年○晉覇定八○蔡昭十五○曹靖二○衛靈三十一○鄭獻十○陳懷二○杞僖二○宋景十三○齊景四十四○秦哀三十三○楚昭十二○吳闔廬十一】

春

王正月

癸亥鄭遊速帥師滅許以許男斯歸【左傳曰因楚敗也髙氏曰鄭許之怨舊矣許本恃楚以固其國至於四遷而楚不能爲之疆而鄭遊速以偏師一出滅其國而俘其君豈是楚人累敗於吳故鄭因乘許之防弱而肆其暴邪張氏曰按許自隠十一年齊魯鄭之入至今年大扺困於與鄭爲鄰至成十五年遷葉之後又畏鄭而遷也定四年方自析遷容城以依楚不數年楚困於吳鄭遂滅之然自哀元年以後許復見之者楚又存之也大嶽之後其亡一見害於鄭其存一恃於楚不過百年韓遂滅鄭亦有由也】

二月

公侵鄭【左傳曰周儋翩率王子朝之徒因鄭人將以作亂於周鄭於是乎伐馮滑胥靡負黍狐人闕外公侵鄭取匡爲晉討鄭之伐胥靡也髙氏曰召陵之盟口血未幹而鄭保囊瓦滅許故晉命公興師而討之是時季孫斯初嗣卿位陪臣陽虎執國命又廹於晉命進退皆不由公也】公至自侵鄭【髙氏曰公內有彊臣不能討乃爲晉討鄭內外結怨危之道也】

夏

季孫斯仲孫何忌如晉【左傳曰季桓子如晉獻鄭俘也陽虎彊使孟懿子往報夫人之幣晉人兼享之孟孫立於房外謂範獻子曰陽虎若不能居魯而息肩於晉所不以爲中軍司馬者有如先君獻子曰寡君有官將使其人鞅何知焉獻子謂簡子曰魯人患陽虎矣孟孫知其釁以爲必適晉故彊爲之請以取入焉髙氏曰一卿將命尙兼它事豈可毎事一卿乎故累數之見二卿爲陽虎所制也夫以二子之力專國擅君而陽虎乃能制之進云則進止云則止猶僕也嗚呼天子防諸侯僣諸侯防大夫淩大夫微陪臣脇理勢然爾襄陵許氏曰魯國政在大夫而家臣能彊使之則家臣始擅國矣】

秋

晉人執宋行人樂祁犂【左傳曰宋樂祁言於景公曰諸侯惟我事晉今使不往晉其憾矣樂祁告其宰陳寅陳寅曰必使子往它日公謂樂祁曰惟寡人說子之言子必往陳寅曰子立後而行吾室亦不忘惟君亦以我爲知難而行也見混而行趙簡子逆而飲之酒於綿上獻楊楯六十於簡子陳寅曰昔吾主範氏今子主趙氏又有納焉以楊楯賈禍弗可爲也己然子死晉國子孫必得志於宋範獻子言於晉侯曰以君命越疆而使未致使而私飲酒不敬二君不可以不討也乃執樂祁張氏曰諸侯惟宋事晉懼討而遣使善逆以懷之猶懼不來而大夫黷貨賄爭權利卒使來者見執叛者得志晉之亂政亟行覇統所由絕也胡氏曰使範趙方睦皆有獻焉則弗執之矣執異國行人出於列卿私意威柄不復在其君矣】

冬

城中城【谷梁傳曰三家張也髙氏曰三家張公之所有中城而已成九年城之矣此復城者外有齊鄭之怨故懼而城焉杜氏曰公爲晉侵鄭故懼而城之】

季孫斯仲孫忌帥師圍鄆【忌上脫何字○杜氏曰何忌不言何闕文呂氏曰仲孫忌闕文無疑也而公羊以爲譏二名三傳解經皆防文主義不論是非無復闕疑髙氏曰鄆自昭二十五年齊侯取之以居昭公三十年鄆潰遂貳於齊至是二卿圍而欲復取之蓋陽虎欲傾季氏以謀政也季仲圍而曰陽虎何哉虎專季氏季氏專魯仲何爲哉】

【經書月二書日一大衍歷正月丙午小癸亥十八日冬至二月乙亥大三月乙巳小四月甲戌大五月甲辰小六月癸酉大七月癸夘大八月癸酉小九月壬寅大十月壬申小十一月辛丑大十二月辛未小】

七年【戊戌敬王十七年○晉覇定九○蔡昭十六○曹靖三○衛靈三十二○鄭獻十一○陳懷三○杞僖三○宋景十四○齊景四十五○秦哀三十四○楚昭十三○吳闔廬十二】

春

王正月

夏

四月

秋

齊侯鄭伯盟於咸【左傳曰齊鄭盟於咸徵防於衛襄陵許氏曰齊鄭之盟叛晉也覇道隳諸侯散離盟始復自是中國無殷防矣杜氏曰咸衛地永嘉陳氏曰此特相盟自齊桓以來未之有於是再見諸侯無主盟矣是故石門志諸侯之合也咸志諸侯之判也】

齊人執衛行人北宮結以侵衛【左傳曰衛侯欲叛晉諸大夫不可使北宮結如齊而私於齊侯曰執結以侵我齊侯從之劉氏曰善爲國者親近而逺信之附內而外歸之衛侯欺其羣臣以紿晉殘其百姓以奉齊齊之執結也固非覇討矣而衛之無良又甚焉從此觀之孟子曰今之諸侯五覇之罪人也不亦信乎】

齊侯衛侯盟於沙【沙下公有澤字○杜氏曰結叛晉也澄謂執其行人以與其君結盟以叛晉齊衛之罪均也杜氏曰陽平元城縣東南有沙亭張氏曰元城今屬大名府】大雩

齊國夏帥師伐我西鄙【左傳曰齊國夏伐我陽虎禦季桓子公斂處父禦孟懿子將宵軍齊師齊師聞之墮伏而待之處父曰虎不圖禍而必死苫夷曰�陥二子於難不待有司余必殺女虎懼乃還不敗蘇氏曰魯事晉而齊叛之故伐我髙氏曰齊叛晉與鄭盟故爲鄭伐我且報二卿之圍鄆襄陵許氏曰東夏諸侯惟魯事晉故齊伐之景公乘晉之衰不思惟徳之務以懷諸侯而欲力徵經營以定覇統是知時之或可而不知己之不可者也】

九月

大雩

冬

十月

【經書月四書日無大衍歷正月庚子大己巳冬至閏月庚午小二月己亥大三月已巳小四月戊戌大五月戊辰小六月丁酉大七月丁夘小八月丙申大九月丙寅小十月乙未大十一月乙丑大十二月乙未小三統歷是年正月己巳朔冬至殷曆正月庚午朔】

八年【己亥敬王十八年○晉覇定十○蔡昭十七○曹靖四卒○衛靈三十三○鄭獻十二○陳懷四卒○杞僖四○宋景十五○齊景四十六○秦哀三十五○楚昭十四○吳闔廬十三】

春

王正月

公侵齊【左傳曰門於陽州杜氏曰報前年伐我西鄙髙氏曰去年齊伐我西鄙有辭於我也公加兵於齊則無名矣是魯政不復在公矣而三家者實使公欲歸怨於公故也】

公至自侵齊【髙氏曰侵齊本出於三家而三家欲歸怨於公故未逾月而至之且爲下復侵齊起也】

二月

公侵齊【左傳曰攻廩丘之郛杜氏曰未得志故泰山孫氏曰公再侵齊以重其怨甚矣】三月

公至自侵齊【髙氏曰公逾月之間再出侵齊𨿽三家者之爲然頻往頻來不得休息見公之進退益不自專矣故兩書侵至以見之】

曹伯露卒【靖公也自曹悼公卒其弟聲公野立五年而其弟通弒聲公代立是爲隠公隠公立四年其弟露又弒隠公代立而經不書者曹亂故略之也凡立四年其子陽嗣遂爲宋所滅】

夏

齊國夏帥師伐我西鄙【髙氏曰以公不與咸沙之盟且報此春之再侵也按昭公之孫也齊𨿽不克納而有意存之矣定公卽位未嘗修好於齊故齊比年伐我而我亦再侵齊觀春秋書齊伐公侵則其曲直可見矣襄陵許氏曰春秋書內伐十六宣以後七內侵七宣以後六伐我二十一宣以後十七侵我五宣以後一用兵則侵多而伐少被兵則伐多而侵少蓋魯自中世衰矣而欲與齊搆怨以侵易伐其能久乎】

公防晉師於瓦【左傳曰齊伐我晉士鞅趙鞅荀寅救我公防晉師髙氏曰晉將來救而齊師已退故公出而逆之於瓦不書救者齊師先自退不因晉救之至也杜氏曰瓦衛地東郡防縣東北有瓦亭張氏曰今滑州白馬縣】

公至自瓦【髙氏曰不以防至者公非出防也】

秋

七月

戊辰陳侯栁卒【懷公也在位四年子越立是爲湣公】

晉士鞅帥師侵鄭遂侵衛【士公作趙○左傳曰晉師將盟衛侯於鄟澤趙簡子曰羣臣誰敢盟衛君者涉佗成何曰我能盟之衛人請執牛耳成何曰衛吾溫原也焉得視諸侯將歃涉佗捘衛侯之手及捥衛侯怒王孫賈趨進曰盟以信禮也有如衛君其敢不惟禮是事而受此盟也衛侯欲叛晉而患諸大夫王孫賈使次於郊大夫問故公以晉詬語之且曰寡人辱社稷其攺卜嗣寡人從焉大夫曰是衛之禍豈君之過也公曰又有患焉謂寡人必以而子厚與大夫之子爲質大夫曰苟有益也公子則往羣臣之子敢不皆負覊絏以從將行王孫賈曰苟衛國有難工商未嘗不爲患使皆行而後可公以告大夫乃皆將行之行有日公朝國人使賈問焉曰若衛叛晉晉五伐我病何如矣皆曰五伐我猶可以能戰賈曰然則如叛之病而後質焉何遲之有乃叛晉晉人請攺盟弗許晉士鞅防成桓公侵鄭圍虫牢報伊闕也遂侵衛髙氏曰鄭伯與齊爲咸之盟衛侯與齊爲沙之盟二國皆以齊而叛晉晉以是侵鄭侵衛所以絕齊之與國也晉不聲其罪不能取服故兩書侵襄陵許氏曰招擕以禮懷逺以徳咸沙之盟諸侯已貳晉不思徳禮之是務而欲恃力攘服則失覇何日之有】

曹靖公

九月

陳懷公

季孫斯仲孫何忌帥師侵衛【左傳曰晉故也髙氏曰以其爲晉興師故書侵澄曰魯於衛無可聲之罪故其師之出爲無名】

冬

衛侯鄭伯盟於曲濮【杜氏曰結叛晉也曲濮衛地髙氏曰去年公侵鄭今年二卿侵衛皆爲晉故而士鞅又自帥師侵之故二君同爲此盟以固其謀】

從祀先公【左傳曰季寤公鉏極公山不狃皆不得志於季氏叔孫輙無寵於叔孫氏叔仲志不得志於魯故五人因陽虎陽虎欲去三桓以季寤更季氏以叔孫輙更叔孫氏已更孟氏順祀先公而祈焉劉氏曰從祀先公正也所以從祀先公則非正矣其非正柰何季氏專魯陽虎專季氏欲去三桓而代之從祀先公以說焉非能正者也杜氏曰從順也先公閔公僖公也將正二公之位次所順非一親盡故通言先公】

盜竊寶玉大弓【左傳曰陽虎將享季氏於蒲圃而殺之戒都車成宰公斂處父告孟孫曰季氏戒都車何故孟孫曰吾弗聞處父曰然則亂也必及於子先偹諸陽虎前驅林楚禦桓子虞人以鈹盾夾之陽越殿將如蒲圃桓子咋謂林楚曰而先皆季氏之良也爾以是繼之對曰臣聞命後陽虎爲政魯國服焉違之徵死死無益於主桓子曰何后之有而能以我適孟氏乎對曰不敢愛死懼不免主桓子曰往也孟氏選圉人之壯者三百人以爲公期築室於門外林楚怒馬及衢而騁陽越射之不中有自門間射陽越殺之陽虎刼公與武叔以伐孟氏公斂處父帥成人自上東門入與陽氏戰於南門之內弗勝又戰於棘下陽氏敗陽虎說甲如公宮取寶玉大弓以出入於讙陽闗以叛杜氏曰盜謂陽虎也家臣賤名氏不見故曰盜寶玉夏后氏之璜大弓封父之繁弱蘇氏曰陽虎將殺季孫斯不勝而出取寶玉大弓於公宮以行其稱盜陪臣也寶玉大弓魯之分器也是時陽虎以鄆讙陰叛奔齊十年侯犯以郈叛及昭十二年南蒯以費叛皆以賤不書其書竊寶玉大弓何也分器重於地也分器重於地者賤貨而貴命也常山劉氏曰寶玉大弓天子所錫先君之分器藏於國子孫世世保之不可失墜而爲盜所竊國慢無政可知矣胡氏曰古者告終易代璧琬琰天球夷玉兌之戈和之弓垂之竹矢莫不陳列非直爲美觀也先王所寶得及其身能全而歸之則可以免矣魯失其政陪臣擅權𨿽先公分器猶不能守而盜得竊諸公宮其能國乎經書月五書日一大衍歷正月甲子大甲戌冬至一月甲午小三月癸亥大四月癸巳小五月壬戌大六月壬辰小七月辛酉大戊辰八日八月辛夘小九月庚申大十月庚寅小十一月己未大十二月己丑小長歷是年閏二月】

九年【庚子敬王十九年○晉覇定十一○蔡昭十八○曹伯陽元年○衛靈三十四○鄭獻十三卒○陳閔公越元年○杞僖五○宋景十六○齊景四十七○秦哀三十六卒○楚昭十五○吳闔廬十四】

春

王正月

夏

四月

戊申鄭伯蠆卒【蠆勅邁切公作囆○獻公也在位十三年子勝嗣是爲聲公】得寶玉大弓【左傳曰陽虎歸寶玉大弓伐陽闗陽虎使焚萊門師驚犯之而出奔齊請師以伐魯曰三加必取之齊侯將許之鮑文子諌曰魯免其疾而君又收之無乃害乎齊侯執陽虎虎遂奔晉適趙氏仲尼曰趙氏其世有亂乎公羊傳曰何以書國寶也防之書得之書杜氏諤曰直書曰得以明其失而復得不正其得之於盜也】

六月

鄭獻公

秋

齊侯衛侯次於五氏【左傳曰齊侯伐晉夷儀晉車千乘在中牟衛侯將如五氏卜過之焦衛侯曰可也衛車當其半寡人當其半敵矣乃過中牟中牟人欲伐之衛褚師圃亡在中牟曰衛𨿽小其君在焉未可勝也齊師克城而驕其帥又賤遇必敗之不如從齊乃伐齊師敗之齊侯致禚媚杏於衛杜氏曰五氏晉地任氏曰非伐晉也不書伐而書次者晉實大國未敢輕伐始盟於沙中次於五氏又次於垂葭至哀公元年而後伐其欲有所逞也久矣】

秦伯卒【哀公也在位二十六年世子早卒世子之子嗣是爲惠公】

冬

秦哀公【襄陵許氏曰秦自晉悼以後寢不見於春秋則知秦益退保西戎軍旅禮聘之事不交於中國矣】

【經書月三書日一大衍歷正月戊午大己夘冬至二月戊子大三月戊午小四月丁亥大戊申二十二日五月丁巳小六月丙戌大七月丙辰小八月乙酉大九月乙夘小十月甲申大閏月甲寅小十一月癸未大十二月癸丑小】

十年【辛丑敬王二十年○晉覇定十二○蔡昭十九○曹陽二○衛靈三十五○鄭聲公勝元年○陳閔二○杞僖六○宋景十七○齊景四十八○秦恵公元年○楚昭十六○吳闔廬十五】

春

王三月

及齊平【杜氏曰平前八年再侵齊之怨呂氏曰及齊平我志也】

夏

公防齊侯於夾谷【夾公谷作頰後同○左傳曰公防齊侯於祝其實夾谷孔丘相犂彌言於齊侯曰孔丘知禮而無勇若使萊人以兵刼魯侯必得志焉齊侯從之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之齊侯將享公孔丘謂梁丘防曰齊魯之故吾子何不聞焉事旣成矣而又享之是勤執事也且犧象不出門嘉樂不野合饗而旣具是棄禮也若其不具用秕稗也用秕稗君辱棄禮名惡子盍圖之夫享所以昭徳也不昭不如其已也乃不果享張氏曰夾谷魯地漢東海祝其縣有夾山今海州懷仁縣】

公至自夾谷【谷梁傳曰其至何也危之也其危之柰何頰谷之防孔子相焉兩君就壇兩相相揖齊人鼓噪而起欲以執魯君孔子歷階而上不盡一等而視歸乎齊侯曰兩君合好夷狄之民何爲來爲命司馬止之齊侯逡巡而謝罷防齊人使優施舞於魯君之幕下孔子曰笑君者罪當死使司馬行法焉首足異門而出髙氏曰夾谷之防齊侯使萊人以兵刼故書至以危之】晉趙鞅帥師圍衛【左傳曰報夷儀也杜氏曰前年齊爲衛伐晉夷儀故伐衛以爲報襄陵許氏曰使晉有以報齊則衛可無用兵而服也今圍衛而不能服則徒足以堅齊之從而已矣】

齊人來歸鄆讙龜陰田【讙火官切龜陰下谷有之字○張氏曰鄆卽昭公時齊取以居公者讙見桓三年杜氏以爲齊地濟北蛇丘縣有讙亭而汶水經濟北至東平湏昌入濟泰山博縣有龜山今在泗水東北七十里陰田在山北也鄆讙二邑與龜陰俱在汶水北杜氏曰三邑皆汶陽田也何氏曰齊侯自夾谷歸謂晏子曰寡人獲過於魯侯如之何晏子曰君子謝過以質小人謝過以文齊嘗侵魯四邑請皆還之程子曰齊人服義而來歸之故書來歸胡氏曰齊人前此嘗歸濟西田矣後此嘗歸讙及闡矣而此獨書來歸何也曰歸者魯請而得之也曰來歸者齊人心服而歸之也桓公以義責楚而楚人求盟夫子以禮責齊而齊人歸地皆書曰來序績也】叔孫州仇仲孫何忌帥師圍郈【左傳曰初叔孫成子欲立武叔公若藐固諫曰不可成子立之而卒公南使賊射之不能殺公南爲馬正使公若爲郈宰武叔旣定使郈馬正侯犯殺公若弗能其圉人曰吾以劍過朝公若必曰誰之劍也吾稱子以告必觀之吾僞固而授之末則可殺也使如之公若曰爾欲吳王我乎遂殺公若侯犯以郈叛武叔懿子圍郈弗克杜氏曰犯以不能副武叔之命故叛郈叔孫氏邑任公輔曰東平無鹽縣東南有郈縣張氏曰無鹽在今鄲州湏城縣東】

秋

叔孫州仇仲孫何忌帥師圍郈【郈公作費○左傳曰二子及齊師復圍郈弗克叔孫謂郈工師駟赤曰郈非惟叔孫氏之憂社稷之患也將若之何駟赤謂侯犯曰居齊魯之際而無事必不可矣子盍求事於齊以臨民不然將叛侯犯從之齊侯至駟赤與郈人爲之宣言於郈中曰侯犯將以郈易於齊齊人將遷郈民眾凶懼駟赤謂侯犯曰眾言異矣子不如易於齊與其死也猶是郈也而得紓焉何必此齊人欲以此偪魯必倍與子地且盍多捨甲於子之門以偹不虞侯犯曰諾乃多捨甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之侯犯止之曰謀免我侯犯請行許之駟赤先如宿侯犯殿毎出一門郈人閉之及郭門止之曰子以叔孫氏之甲出有司若誅之羣臣懼死駟赤曰叔孫氏之甲有物吾未敢以出犯謂駟赤曰子止而與之數駟赤止而納魯人侯犯奔齊齊人乃致郈胡氏曰侯犯以郈叛不書於防再書二卿帥師圍郈則彊亦可知矣三家專魯爲曰旣久至是家臣爭叛三子知傾公室以自張而不知家之擬其後也據事直書深切著明矣】

宋樂大心出奔曹【大心公作世心下同○左傳曰宋公使樂大心盟於晉且逆樂祁之屍辭僞有疾乃使向巢如晉盟且逆子梁之尸子明謂桐門右師出曰吾猶衰絰而子擊鐘何也右師曰防不在此故也旣而告人曰已衰絰而生子余何故舎鐘子明聞之怒言於公曰右師將不利戴氏不肯適晉將作亂不然無疾乃逐桐門右師髙氏曰辭使非大譴而讒言乘之罪累上矣】宋公子地出奔陳【地公作池下同○左傳曰宋公子地嬖蘧富獵十一分其室而以其五與之公子地有白馬四公嬖向魋魋欲之公取而朱其尾鬛以與之地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮不過出竟君必止子】

冬

齊侯衛侯鄭遊速防於安甫【安公作鞌○髙氏曰三國皆叛晉而防於此者蓋結謀也張氏曰安甫齊地按今屬鄆州平陰縣】

叔孫州仇如齊【左傳曰齊侯享之曰子叔孫若使郈在君之它竟寡人何知焉屬與敝邑際故敢助君憂之對曰非寡人之望也所以事君封疆社稷是以敢以家勤君之執事夫不令之臣天下之所惡也君豈以爲寡君賜杜氏曰謝致郈也髙氏曰夾谷之防歸我鄆讙龜陰田侯犯以郈奔齊齊又致郈是以叔孫州仇如齊謝焉】

宋公之弟辰曁仲佗石彄出奔陳【曁下公谷有宋字彄苦侯切○左傳曰公子地出奔陳公弗止辰爲之請弗聽辰曰是我廷吾兄也吾以國人出君誰與處母弟辰曁仲佗石彄出奔陳澄曰地氏公子者已三命也辰不氏公子未三命也曰宋公之弟著其屬之貴胡氏曰宋公以嬖魋故而失二弟無親親之恩辰以兄故帥其大夫出奔無尊君之義仲佗石彄見脇於辰不能自立無大臣之節孫氏曰交譏之】

【經書月一書日無大衍歷正月壬午大甲午冬至二月壬子小三月辛巳大四月辛亥小五月庚辰大六月庚戌大七月庚辰小八月己酉大九月己夘小十月戊申大十一月戊寅小十二月丁未大長歷是年閏六月】

十有一年【壬寅敬王二十一年○晉覇定十三○蔡昭二十○曹陽三○衛靈三十六○鄭聲二○陳閔三○僖七○宋景十八○齊景四十九○秦惠二○楚昭十七○吳闔廬十六】

春

宋公之弟辰及仲佗石彄公子地自陳入於蕭以叛【髙氏曰始辰之出奔非其本心故書曁今入於蕭以叛則變其初心故書及】

夏

四月

秋

宋樂大心自曹入於蕭【左傳曰宋公母弟辰曁仲佗石彄公子地入於蕭以叛樂大心從之大爲宋患寵向魋故也胡氏曰四卿在蕭以叛而大心自曹從之不書叛而曰入於蕭其叛可知也】

冬

及鄭平【左傳曰始叛晉也杜氏曰平六年侵鄭取匡之怨襄陵許氏曰夫晉之爲晉自若也定亦未有它惡而諸侯離心焉者政在多門貨賄讒慝汩昬其間則無以令天下極於執樂祁也】叔還如鄭涖盟【還音旋○叔還叔弓曽孫及鄭平者我欲之故鄭卿不來盟而我卿往涖盟也】

【經書月一書日無大衍歷正月丁丑小庚寅冬至二月丙午大三月丙子小四月乙巳大五月乙亥小六月甲辰大七月甲戌小八月癸夘大九月癸酉小十月壬寅大十一月壬申小十二月辛丑大】

十有二年【癸夘敬王二十二年○晉覇定十四○蔡昭二十一○曹陽四○衛靈三十七○鄭聲三○陳閔四○僖八○宋景十九○齊景五十○秦惠三○楚昭十八○吳闔廬十七】

春

薛伯定卒【襄公也在位十三年子比嗣】

夏

薛襄公【春秋書薛卒者三者一不日不月史文略也】

叔孫州仇帥師墮郈【左傳曰仲由爲季氏宰將墮三都於是叔孫氏墮郈髙郵孫氏曰墮毀也是時三桓之邑皆爲城以自固故其家臣因之以叛昭十三年叔弓圍費十年夏秋郈凡再圍於是一墮毀之髙氏曰魯懲侯犯之難以其險固爲國患故墮之墮之而至於帥師是邑之力足以抗也】

衛公孟彄帥師伐曹【左傳曰克郊杜氏曰彄孟縶子】

季孫斯仲孫何忌帥師墮費【左傳曰季氏將墮費公山不狃叔孫輙帥費人以襲魯公與三子入於季氏之宮登武子之臺費人攻之弗克入及公側仲尼命申句湏樂頎下伐之費人北國人追之敗諸姑篾二子奔齊遂墮費公羊傳曰孔子行乎季孫三月不違曰家不藏甲邑無百雉之城於是帥師墮郈墮費何氏曰郈叔孫氏所食邑費季孫氏所食邑二大夫宰吏數叛患之以問孔子孔子曰陪臣執國命采長數叛者坐邑有城池之固家有甲兵之藏故也季氏說其言而墮之故君子時然後言人不厭其言書者善公復古制弱臣勢也胡氏曰三桓旣防陪臣擅命憑恃其城數有叛者三家亦不能制也而問於仲尼遂墮三都是謂以禮爲國可以爲之兆也髙氏曰前此未有墮邑之事墮邑亂之至也傳以爲孔子之功是不然魯以大夫專國政不臣諸侯陪臣專家政不臣大夫上下循習之所致非一日矣苟欲其不叛在正其本而已諸侯正則大夫正矣大夫正則陪臣正矣何城池甲兵之患哉惟叔孫季孫不知出此故墮郈墮費所以譏也而傳反歸功於孔子不思甚矣昔者季氏將伐顓臾孔子曰是社稷之臣也何以伐爲冉求曰顓臾固而近於費孔子曰季孫之憂不在顓臾而在蕭墻之內也今焉費叛豈非蕭墻之內歟然弗狃之叛召孔子欲往子路曰何必公山氏之之也孔子曰夫召我者而豈徒哉如有用我者吾其爲東周乎孔子之防逺矣仲由所不及也】

秋

大雩

冬

十月

癸亥公防齊侯盟於黃【齊公作晉○杜氏曰結叛晉也張氏曰黃齊地】十有一月

丙寅朔日有食之

公至自黃

十有二月

公圍成【左傳曰將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮公圍成弗克髙氏曰天子令行乎天下諸侯令行乎一國故天子未嘗有伐諸侯者諸侯亦未嘗有伐其國之邑者以其令之則從也春秋之時天下無王而諸侯擅命故有王伐鄭之事陪臣擅國而權在私家故有公圍成之事叔孫旣墮郈矣季氏旣墮費矣孟氏將墮成而其臣不服至是公親圍之亦不克墮經書三子墮郈墮費而獨書公圍成著公之弱不能墮成也】

公至自圍成【襄陵許氏曰竟內不至至圍成者魯與之如列國矣髙氏曰春秋書公行凡一百七十六而書至者八十有二皆危之也隠公當春秋之始天下之亂未甚故𨿽有防盟侵伐未嘗至也至桓二年及戎盟於唐十六年防諸侯伐鄭始於此至焉蓋桓公弒君自立敢外交彊鄰又助簒伐鄭逾年始還故危之也荘僖防盟最數而無至者時齊侯外攘彊內安諸夏屢合諸侯不以兵車故魯君之出無它虞也惟牡丘之盟過三時淮之防逾年故至爾成襄之間齊楚爭覇諸侯日尋干戈故盟防侵伐鮮不至焉及防於蕭魚之後楚𨿽稍息然中國皆大夫專政魯亦有三桓之患至有敢逐其君而自廢置者故終春秋之世公出罕有不至者此𨿽伐邑亦至焉可謂危亂之世矣】

【經書月三書日二大衍歷正月辛未大乙未冬至二月辛丑小三月庚午大四月庚子小五月己巳大六月己亥小七月戊辰大閏月戊戌小八月丁夘大九月丁酉小經十月癸亥在此月十月丙寅大日食經書十一月朔食蓋春秋置閏在日食後故差一月也十一月丙申小十二月乙丑大長是年閏十一月癸亥十月二十七日】

十有三年【甲辰敬王二十三年○晉覇定十五○蔡昭二十二○曹陽五○衛靈三十八○鄭聲四○陳閔五○僖九○宋景二十○齊景五十一○秦惠四○楚昭十九○吳闔廬十八】

春

齊侯衛侯次於垂葭【谷無衛侯葭公作瑕○左傳曰使師伐晉將濟河諸大夫皆曰不可邴意玆曰可鋭師伐河內傳必數日而後及絳絳不三月不能出河則我旣濟水矣乃伐河內齊侯欲與衛侯乘與之宴而駕乘廣載甲馬使告曰晉師至矣齊侯曰比君之駕也寡人請攝乃介而與之乘驅之或告曰無晉師乃止杜氏曰二君將使師伐晉次垂葭以爲援垂葭一名郥氏髙平鉅野縣有郥亭張氏曰今屬濟州髙氏曰書次於垂葭與九年次於五氏同】

夏

築蛇淵囿【襄陵許氏曰魯政不修而非時勤民築囿奉已而已志不及國也夫圍成弗克歸而力此何振之有髙氏曰魯國之囿一而已成築鹿囿昭築郎囿定築蛇淵囿何囿之多也】大搜於比蒲【比音毗○髙氏曰囿所以養禽獸待畋獵也築囿蛇淵今乃搜於比蒲則又何爲哉魯旣叛晉而三桓日懼人之圖已故數搜焉】

衛公孟彄帥師伐曹【髙氏曰衛此伐曹者曹不叛晉故也靈公志在軍旅之事而不知以禮爲國故亟戰如此】

秋

晉趙鞅入於晉陽以叛【左傳曰晉趙鞅謂邯鄲午曰歸我衛貢五百家吾舎諸晉陽午許諾歸告其父兄父兄皆曰不可衛是以爲邯鄲而寘諸晉陽絕衛之道也不如侵齊而謀之乃如之而歸之於晉陽趙孟怒召午而囚諸晉陽使其從者說劍而入涉賔不可乃使告邯鄲人曰吾私有討於午也二三子惟所欲立遂殺午趙稷涉賔以邯鄲叛上軍司焉籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之告趙孟曰先偹諸趙孟曰晉國有命始禍者死爲後可也安於曰與其害於民寕我獨死請以我說趙孟不可範氏中行氏伐趙氏之宮趙鞅奔晉陽晉人圍之公羊傳曰晉荀寅與士吉射君側之惡人也趙鞅取晉陽之甲以逐荀寅士吉射曷爲以叛言之無君命也趙氏曰趙鞅之入晉陽報範中行也而書曰叛人臣不當專土也髙氏曰據土背君曰叛鞅殺邯鄲午固有罪矣範中行氏特以姻親之故興師以攻鞅故鞅入晉陽以拒之因興晉陽之甲托辭以逐君側之惡而不知投防忌器之義故聖人正名曰叛以著其不由君命而專土興兵之罪張氏曰晉陽太原府並州也】

冬

晉荀寅士吉射入於朝歌以叛【荀寅下公有及字○左傳曰範臯夷無寵於範吉射而欲爲亂於範氏梁嬰父嬖於知文子欲以爲卿韓簡子與中行文子相惡魏襄子亦與範昭子相惡故五子謀將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河今三臣始禍而獨逐鞅刑已不鈞矣請皆逐之荀躒韓不信魏曼多奉公以伐範氏中行氏弗克二子將伐公齊髙彊曰三折肱知爲良醫惟伐君爲不可民弗與也我以伐君在此矣三家未睦可盡克也克之君將誰與若先伐君是使睦也弗聽遂伐公國人助公二子敗從而伐之荀寅士吉射奔朝歌張氏曰朝歌晉地衛州衛縣西有朝歌城南有牧野胡氏曰晉主夏盟威服天下及大夫專政賄路公行內外離析示威平丘而齊叛辭請召陵而蔡叛盟於沙咸而鄭叛次於五氏而衛叛涖盟於鄭防於夾谷歃於�而魯叛諸侯叛於外大夫叛於內故奔於晉陽而趙鞅叛入於朝歌而荀寅士吉射叛以晉國之大天下莫彊焉邦分崩而不能守也三卿內叛直書於防見其效也】

晉趙鞅歸於晉【左傳曰韓魏以趙氏爲請趙鞅入於絳盟於公宮髙氏曰此蓋二子旣出晉侯自謂趙鞅保其邑以違荀範之難實非叛者故許之歸也先儒以歸爲善辭遂謂鞅有叛迹而無叛心春秋先正其罪以勵臣節此許其歸以廣君恩是不然叛者人臣之大惡也脫使鞅初入晉陽本拒範中行氏而非有叛君之心然人臣無君命輙據土興兵此豈可赦乎使後世亂臣賊子敢興兵向闕以除君側惡人爲名而實欲脇君專權者皆先儒啟之也可不辧乎況衛孫林父亦書歸爾何善之有蘇氏曰鞅之言歸寅吉射旣出則無難也鞅寅吉射之叛其罪均也鞅以有助故得復寅吉射以無援故終叛春秋無所與也澄按左氏傳哀公三年十月晉趙鞅圍朝歌師於其南荀寅伐其郛使其徒自北門入已犯師而出癸丑奔邯鄲四年九月趙鞅圍邯鄲十一月邯鄲降荀寅奔鮮虞趙稷奔臨十二月施逆之遂墮臨國夏伐晉取邢任欒鄗逆畤陰人盂壺口防鮮虞納荀寅於柏人五年春晉圍柏人荀寅士吉射奔齊】

薛弒其君比【在位一年惠公夷嗣立】

【經書月無書日無大衍歷正月乙未大庚子冬至二月乙丑小三月甲午大四月甲子小五月癸巳大六月癸亥小七月壬辰大八月壬戌小九月辛夘大十月辛酉小十一月庚寅大十二月庚申小】

十有四年【乙巳敬王二十四年○晉覇定十六○蔡昭二十三○曹陽六○衛靈三十九○鄭聲五○陳閔六○僖十○宋景二十一○齊景五十二○秦惠五○楚昭二十○吳闔廬十九】

春

衛公叔戍來奔【左傳曰初衛公叔文子朝而請享靈公退見史防而告之史防曰子必禍矣子富而君貪罪其及子乎文子曰然吾不先告子是吾罪也君旣許我矣其若之何史防曰無害子臣可以免富而能臣必免於難上下同之戍也驕其亡乎富而不驕者鮮吾惟子之見驕而不已者未之有也戍必與焉及文子卒衛侯始惡於公叔戌以其富也公叔戌又將去夫人之黨夫人愬之曰戍將爲亂衛侯逐公叔戌與其黨故趙陽奔宋戍來奔胡氏曰靈公無道不能正家以防其大臣戍又以富見惡於衛侯夫富者怨之府也使戍積而能散以財發身不爲貪人之所怨於以保其爵位儻庶幾乎】

衛趙陽出奔宋【衛公作晉○杜氏曰陽趙黶孫】

二月

辛巳楚公子結陳公孫佗人帥師滅頓以頓子牂歸【公孫佗人孫公作子牂子郎切公作牄○左傳曰頓子牂欲事晉背楚而絕陳好楚滅頓杜氏曰小不事大所以亡】

夏

衛北宮結來奔【左傳曰公叔戌之故也杜氏曰亦黨公叔戌皆惡之髙氏曰衛靈�耳於閨以奔其世臣又及其所與是以其國聽之也】

五月

於越敗吳於檇李【檇音醉公作醉○左傳曰吳伐越越子勾踐禦之陳於檇李勾踐患吳之整也使死士再禽焉不動使罪人三行屬劍於頸遂自剄師屬之目越子因而伐之大敗之杜氏曰吳郡嘉興縣南醉李城張氏曰檇李吳地今爲秀州地所】

吳子光卒【左傳曰靈姑浮以戈擊闔廬闔廬傷將指取其一屨還卒於陘去檇李七里夫差使人立於庭苟出入必謂已曰夫差而忘越王之殺而父乎則對曰惟不敢忘三年乃報越襄陵許氏曰書檇李之敗用見光玩兵滅身以爲殘民伐國之戒】

公防齊侯衛侯於牽【牽公作堅○左傳曰晉人圍朝歌公防齊侯衛侯於脾上梁之間謀救範中行氏析成鮒小王桃甲率狄師以襲晉戰於絳中不克而還士鮒奔周小王桃甲入於朝歌張氏曰齊景公欲求覇誅晉之亂臣以正其國可也當是時孔子已去魯故防齊衛合謀救範中行氏三國之君同爲範中行爲防而助不衷也杜氏曰魏郡黎陽縣東北有牽城】公至自防

秋

齊侯宋公防於洮【左傳曰範氏故也襄陵許氏曰齊宋魯衛崇奬亂逆謀動干戈大義亡矣杜氏曰洮曹地】

天王使石尙來歸脤【脤市軫切○公羊傳曰石尙天子之士也脤爼實也腥曰脤熟曰膰杜氏曰脤祭社之肉盛以脤器以賜同姓劉氏曰脤膰以親兄弟之國受脤禮也歸脤非禮也髙氏曰周自季子來聘之後王命不復加於諸侯矣今敬王有事於社魯未嘗有敵王所愾之功而天王特使石尙忽爲此舉𨿽天子損禮之甚是猶有盛王之意也聖人於周眷眷如此故於使歸脤以見焉曰天子之在惟祭與號而已】

衛世子蒯聵出奔宋【蒯苦怪切聵五怪切○左傳曰衛侯爲夫人南子召宋朝防於洮太子蒯聵獻盂於齊過宋野野人歌之曰旣定爾婁豬盍歸吾艾豭太子羞之謂戱陽速曰從我而朝少君少君見我我顧乃殺之速曰諾乃朝夫人夫人見太子太子三顧速不進夫人見其色啼而走曰蒯聵將殺余公執其手以登臺太子奔宋太子告人曰戱陽速禍余戱陽速告人曰太子則禍余太子無道使余殺其母余不許將戕於余若殺夫人將以余說余是故許而不爲以紓余死劉氏曰左氏敍蒯聵事云云蒯聵𨿽不善謀安有此事哉且殺夫人蒯聵獨得全乎彼所羞者以夫人名惡也如殺其母爲惡愈大反不知可羞乎蓋蒯聵聞野人之歌其心慙焉則以謂夫人夫人惡其斥已之滛則啼而走言太子將殺余以誣之靈公惑於南子所言必聽從故外則召宋朝內則逐公叔戌趙陽彼不恥召宋朝固亦不難逐蒯聵矣此其眞也不當如左氏所記又蒯聵出乃奔宋宋南子家也蒯聵負殺南子之名而走又入其家使眞有其事者敢乎哉此亦一證也常山劉氏曰靈公聽南子之譛謂蒯聵欲殺母不爲辧明以致其出奔靈公之罪也張氏曰劉氏明蒯聵之不弒母當合劉質夫觧觀之自古讒婦之誣其子多矣考二劉之言足以知左氏所記乃南子之讒言而非當時之實錄也澄曰蒯聵不能自明而出奔其黨皆逐戱陽速太子家臣也非逐則殺矣速反覆小人一聞夫人之誣言卽爲證成其事曰太子實使余爲此而余弗爲以自黨於夫人而免已之禍靈公旣不察夫人之誣時人又誤聽戱陽速之證莫能辧其情實故左氏所記如此劉氏乃能辧明於千載之後其卓識君子哉】

衛公孟彄出奔鄭【左傳曰太子奔宋盡逐其黨故公孟彄奔鄭自鄭奔齊髙氏曰其年志公孟帥師此衛國用事之卿靈公疑其爲蒯聵之黨而逐之夫衛國一嵗之中出奔者五人而衛侯獨與南子處靈公之無道也】

宋公之弟辰自蕭來奔【髙氏曰宋公不能容一弟旣使爲奔亡之臣又使爲叛逆之臣一身無所容懼洮之謀逐來奔魯以求入察辰之本心非叛也】

大搜於比蒲【髙氏曰凡搜狩皆與眾共之𨿽不善公公在可知然公狩於郎公及齊人狩於禚皆特書公此又專罪公也張氏曰公親搜矣而不書公以軍政不屬公而專於三家則季孫孟孫氏之所爲也髙郵孫氏曰春秋田狩之事公行之者必書公公觀魚於棠公狩於郎隠桓之時政猶自公出也自昭之紅搜政在三桓搜田之禮𨿽公自行皆曰大搜而不曰公焉所以見公之不得爲政而大夫專國也】

邾子來防公【髙氏曰比蒲之搜三家之事故特言防公以別之此與荘四年蕭叔朝公同蓋未嘗期約因來朝偶遇與公爲防爾】

【此年無冬史闕文】

城莒父及霄【杜氏曰公叛晉助範氏故懼而城二邑張氏曰皆魯邑子夏嘗爲莒父宰經書月二書日一大衍歷正月己丑大乙巳冬至二月己未小辛巳二十三日三月戊子大四月戊午小五月丁亥大六月丁巳大七月丁亥小八月丙辰大九月丙戌小十月乙夘大十一月乙酉小十二月甲寅大長歷是年閏十二月】

十有五年【丙午敬王二十五年○晉覇定十七○蔡昭二十四○曹陽七○衛靈四十○鄭聲六○陳閔七○杞僖十一○宋景二十二○齊景五十三○秦惠六○楚昭二十一○吳夫差元年】

春

王正月

邾子來朝【左傳曰邾隠公來朝子貢觀焉邾子執玉髙其容仰公受玉卑其容俯子貢曰以禮觀之二君其皆有死亡焉正月相朝而皆不度心已亡矣嘉事不體何以能久髙仰驕也卑俯替也驕近亂替近疾君爲主其先亡乎髙氏曰去年所以防公比蒲者欲其來朝正故也】鼷防食郊牛牛死攺卜牛【公羊傳曰曷爲不善所食漫也趙氏曰上元二年因避地旅於防稽時牛災小防噬牛才傷皮膚輙死】

二月

辛丑楚子滅胡以胡子豹歸【左傳曰吳之入楚也胡子盡俘楚邑之近胡者楚旣定胡子豹又不事楚曰存亡有命事楚何爲多取費焉楚滅胡】

夏

五月

辛亥郊【公羊傳曰曷爲以夏五月郊三卜之運也何氏曰運轉也已卜春三正不吉復轉卜夏三月周五月得二吉故五月郊髙氏曰魯郊當在孟春今以攺卜牛在滌三月故至五月乃郊】壬申公薨於髙寢【谷梁傳曰髙寢非正也杜氏曰髙寢宮名襄陵許氏曰內卒凡十四公得正而薨者惟荘宣成】

鄭罕達帥師伐宋【罕公作軒○左傳曰敗宋師於老丘杜氏曰宋公子地奔鄭鄭爲之伐宋欲取地以處之事見哀十二年】

齊侯衛侯次於渠蒢【渠公作蘧○左傳曰謀救宋也襄陵許氏曰齊衛新與宋鄭同盟叛晉故爲宋出請爲鄭次止其不言救爲其不誠於救也髙氏曰謀救宋而不果其文意與五氏垂葭同】

邾子來奔防【公羊傳曰奔防非禮也髙氏曰來奔魯防畏三家之彊而求說於魯爾】

秋

七月

壬申姒氏卒【姒谷作弋下同○左傳曰不稱夫人不赴且不祔也杜氏曰姒氏定公夫人也】

八月

庚辰朔日有食之

九月

滕子來防【呂氏曰邾子來奔防畏魯甚也滕差逺而大於邾故但來防此專以利害彊弱爲國者也髙氏曰此亦畏三桓故爾於定公何有哉】

丁巳我君定公雨不克

戊午日下昃乃克【昃谷作積○谷梁傳曰旣有日不爲雨止禮也雨不克防不以制也髙氏曰不克無偹之甚也義見宣八年然彼言日中而克此言日下昃乃克日中則裕於日昃矣君子之於親不忍一日離也故日虞所以寕親也日下昃則失虞之時矣】辛巳定姒【左傳曰不稱小君不成防也杜氏曰公未而夫人薨煩於防禮不赴不袝故不稱小君臣子怠慢也薛氏曰定姒定夫人也卒不書夫人不書小君殺夫人之禮也卒之而諡配先公臣子而不以爲君夫人其可乎澄曰左氏以定姒爲正夫人而諸家皆以爲定公之妾今按姒氏與公同謚其爲正夫人也審矣僖昭宣三公之母皆妾也而稱夫人薨稱小君欲致隆於君母𨿽越禮不顧也今姒氏定公之夫人嗣君之適母而乃不成其防降殺其禮見三家之不臣而蔑其君是以敢卑其母也】

冬

城漆【杜氏曰邾庶其邑余氏曰前年冬城莒父此年秋定公又定姒冬城漆其勞民也甚矣張氏曰城漆謀伐邾也定公之防邾子來奔事魯謹矣哀公初立不務善鄰而以土地之故勞民力啟鄰怨二年取其田七年俘其君卒使吳人乘間以伐其國齊人問罪而取讙闡利未得而害隨之謀國如此其不終也宜哉】

【經書月六書日七大衍歷正月甲申小辛亥冬至經二月辛丑在此月二月癸丑大三月癸未小閏月壬子大四月壬午小五月辛亥大經書郊不言朔史逸之壬申二十二日六月辛巳小七月庚戌大壬申二十三日八月庚辰小朔日食黃道星三度太疆九月己酉大丁巳九日戊午十日十月己夘大經書辛巳當在此月三日十一月己酉小十二月戊寅大】

春秋纂言卷十一

欽定四庫全書

春秋纂言卷十二

元吳澄撰

哀公【名蔣定公子母定姒在位二十七年其十四年春春秋絕筆】

元年【丁未敬王二十六年○晉覇定十八年○蔡昭二十五年○曹陽八年○衛靈四十一年○鄭聲七年○陳閔八年○杞僖十二年○宋景二十三年○齊景五十四年○秦惠七年○楚昭二十二年○吳夫差二年】

春

王正月

公卽位

楚子陳侯隨侯許男圍蔡【左傳曰楚子圍蔡報柏舉也蔡人男女以辧使疆於江汝之間而還蔡於是乎請遷於吳胡氏曰蔡嘗以吳師入郢壊宗廟徙陳器撻平王之墓矣至是楚國復寕帥師圍蔡降其眾遷其國楚子復讐也襄陵許氏曰蔡侯怨楚不思本務修徳俟時而輕謀兵革以得志於大國是益禍也故蔡昭之智愧於勾踐矣杜氏曰隨世服於楚不通中國吳之入楚昭王奔隨隨人免之卒復楚國楚人徳之使列於諸侯故得見經定六年鄭滅許此復見者蓋楚封之】

鼷防食郊牛攺卜牛【牛下公有角字○杜氏曰不言所食所食非一處胡氏曰攺卜牛不敬也】

夏

四月

辛巳郊【谷梁傳曰四月郊不時也範氏曰春秋書郊終於此髙氏曰𨿽攺卜牛猶非郊時況公斬然在衰絰之中輙行天子之禮以見上帝可乎胡氏曰天子祭天地諸侯祭社稷大夫祭五祀庶人祭其祖此定理也成王退念周公有大勲勞於天下而欲尊魯故賜以重祭得郊禘大雩魯郊常事不書聖人因其失禮之中又有失焉因事而書爲後世戒其垂訓之義大矣】

秋

齊侯衛侯伐晉【左傳曰齊侯衛侯防於幹侯救範氏也師及齊師衛孔圉鮮虞人伐晉取棘蒲襄陵許氏曰楚得專封王道盡矣晉受眾伐覇統亡矣春秋之變至此而窮髙氏曰五氏垂葭之役聖人書次以存晉晉至是而益衰聖人不復以盟主待之矣書齊侯衛侯伐晉見覇統之絕而受諸侯之伐也以傳考之魯及鮮虞之師在焉春秋以齊衛首惡故沒魯而略鮮虞也夫範中行氏者晉之卿也卿叛而不能制又豈能主諸侯乎無惑乎齊侯衛侯之見伐也蓋晉定公召陵之役不能得楚而蔡昭公以吳子勝於是齊鄭衛背之已而我睦齊鄭宋人效之俱叛晉者也文公之業掃地盡矣又十有三年吳人爭長於黃池𨿽欲爲成景悼厲之世且不可得矣悲夫】

冬

仲孫何忌帥師伐邾【觀定公之末邾之事魯至矣去嵗邾子來奔防今逾年而遽伐之蓋魯人謀邾久矣利取其田不復知有禮義也】

【經書月二書日一大衍歷正月戊申小丙辰冬至二月丁丑大三月丁未小四月丙子大辛巳六日五月丙午小六月乙亥大七月乙巳小八月甲戌大九月甲辰小十月癸酉大十一月癸夘小十二月壬申大】

二年【戊申敬王二十七年○晉覇定十九○蔡昭二十六○曹陽九○衛靈四十二卒○鄭聲八○陳閔九○杞僖十三○宋景二十四○齊景五十五○秦惠八○楚昭二十三○吳夫差三】

春

王二月

季孫斯叔孫州仇仲孫何忌帥師伐邾取漷東田及沂西田【漷火虢切○左傳曰伐邾將伐絞邾人愛其土故賂以漷沂之田而受盟髙氏曰定公之薨邾子來奔防非能行禮也知三家者欲並其地故事魯不敢不恭然卒不免故元年伐邾至是三卿同伐而取漷沂之田入春秋未有伐國取田者也師氏曰前此嘗伐邾取其田自漷水矣今又取其漷東之田猶以爲未足故又取沂西之田則其貪欲無厭必至於盡取而後已可知也以區區之邾國而魯兩納其叛人之邑三取其田時無王覇彊淩弱之亂至於如此】

癸巳叔孫州仇仲孫何忌及邾子盟於句繹【句古侯切○杜氏曰句繹邾地劉氏曰曷爲三人伐而二人季孫臨之叔仲成之季孫之汰也蓋自謂猶君矣】

夏

四月

丙子衛侯元卒【左傳曰初衛侯逰於郊子南僕公曰余無子將立女不對它日又謂之對曰郢不足以辱社稷君其攺圖君夫人在堂三揖在下君命只辱靈公卒夫人曰命公子郢爲太子君命也對曰郢異於他子且君沒於吾手若有之郢必聞之且亡人之子輙在乃立輙澄按靈公在位四十二年】

滕子來朝【公新立故】

晉趙鞅帥師納衛世子蒯聵於戚【公羊傳曰戚者衛之邑也左傳曰使太子絻八人衰絰僞自衛逆者告於門哭而入遂居之谷梁傳曰帥師而納者有伐也以輙不受也胡氏曰凡公子出奔後而得國者順且易則曰歸有奉焉則曰自其難也則曰入不稱納況世子哉世子國之儲副位其所固有國其所宜君無所事乎納矣今趙鞅帥師以蒯聵復國而書納者衛人拒之不受也髙氏曰靈公卒衛人以世子在外遂立其子輙使輙知己之得立者以父爲世子故因逆其父而還以位則子道得而亂息矣柰何他人納其父而反拒之邪凡奔者在外非有國逆不可入故趙鞅帥師納之其言納衛世子者名所納者正異乎趙盾納檚菑於邾也其言於戚者見蒯聵爲輙所拒而不得入於衛也張氏曰蒯聵無弒母之事二劉氏甞辯之於定十四年出奔宋之傳矣春秋再以世子書之則知蒯聵無罪故春秋正其名而謂之世子也陸氏曰蒯聵𨿽奔而靈公未嘗廢之】

秋

八月

甲戌晉趙鞅帥師及鄭罕達帥師戰於鐵鄭師敗績【鐵公作栗又作秩○左傳曰齊人輸範氏栗鄭子姚子般送之士吉射逆之趙鞅禦之遇於戚郵無卹禦簡子衛太子爲右登鐵上鄭人撃簡子中肩斃於車中獲其蠭旗太子救之以戈鄭師北獲溫大夫趙羅太子復伐之鄭師大敗獲齊粟千車杜氏曰鐵衛地在戚城南】

冬

十月

衛靈公【七月而父子爭國故也】

十有一月

蔡遷於州來【髙氏曰吳滅州來今壽春府下蔡縣是其地也初武王封叔度於汝南上蔡蔡叔以叛被誅成王復以封其子仲焉及平侯卒徙於新蔡至昭侯乃徙九江下蔡卽州來是也蔡已降於楚復背楚而請遷於吳吳人許之故以自遷爲文】

蔡殺其大夫公子駟【左傳曰吳泄庸如蔡納聘而稍納師師畢入眾知之蔡侯告大夫殺公子駟以說杜氏曰元年蔡請遷於吳中悔故因聘襲之殺駟以說吳言不時遷駟之爲胡氏曰楚旣降蔡矣復背楚請遷於吳而又自悔也蔡介於吳楚二大國之間背楚誑吳及其事急又委罪於執政駟其以請遷爲非者乎而委之罪誰復敢有盡忠謀國者哉】

【經書月五書日三大衍歷正月壬寅大辛酉冬至二月壬申小癸巳二十二日三月辛丑大四月辛未小丙子六日五月庚子大六月庚午小七月己亥大八月己巳小甲戌六日九月戊戌大十月戊辰小十一月丁酉大十二月丁夘小長歷是年閏十一月】

三年【己酉敬王二十八年○晉覇定二十○蔡昭二十七○曹陽十○衛出公輙元年○鄭聲九○陳閔十○杞僖十四○宋景二十五○齊景五十六○秦惠九○楚昭二十四○吳夫差四】

春

齊國夏衛石曼姑帥師圍戚【左傳曰齊衛圍戚求援於中山髙氏曰曼姑以臣圍君爲子圍父逆亂人倫莫甚於此齊國夏帥師助之故爲惡首齊與晉爲仇若蒯聵入則衛從晉矣此齊所以助輙也襄陵許氏曰晉以君臣稱兵而齊爲臣伐君衛以父子爭國而齊助子圍父以是令於諸侯君子是以知齊之將亂也胡氏曰爲輙者柰何宜辭於國曰若以父爲有罪將從王父之命則有社稷之鎭公子在我焉得爲君以爲無罪則國乃世子之所有也天下豈有無父之國哉】

夏

四月

甲午地震

五月

辛夘桓宮僖宮災【左傳曰司繹火火逾公宮桓僖災孔子在陳聞火曰其桓僖乎杜氏曰桓僖親盡而廟不毀宜爲天所災劉氏曰桓僖久矣其宮曷爲不毀三家者出於桓立於僖以是爲恱者也髙郵孫氏曰桓公者哀公之十世祖也僖公者哀公之七世祖也諸侯五廟而十世七世之廟存焉非禮矣髙氏曰諸侯五廟親盡則毀桓僖不毀三家者存之僣天子也聖人因其災而並錄之君子於是乎知有天道也】

季孫斯叔孫州仇帥師城啟陽【啟公作開○杜氏曰魯黨範氏故懼晉比年四城啟陽今瑯琊開陽縣襄陵許氏曰所城近敵故帥師焉地震廟災變異弗圖而取田城邑兵役相繼可謂不畏天命矣中失而外鍵本亡而末務此魯之季世也】

宋樂髠帥師伐曹【髙氏曰曹本屬宋旣而叛之襄陵許氏曰宋始窺曹曹不量力而姦彊國不修徳而圖大功則適足以取亡而已】

秋

七月

丙子季孫斯卒【此意如之子季桓子也廣子嗣是曰康子】

蔡人放其大夫公孫獵於吳【杜氏曰公子駟之黨髙氏曰放大夫者國也而稱人眾人逐之也其放之於吳召亂之道也厥後蔡亂以公孫氏豈獵之黨歟】

冬

十月

癸夘秦伯卒【惠公也子悼公嗣】

叔孫州仇仲孫何忌帥師圍邾【髙氏曰邾子已受盟於句繹今二卿逾年而圍之是自敗其也𨿽邾政不修有以致冦然魯之棄信亦已甚矣自是不足恃春秋弗志也】

【經書月四書日四大衍歷正月丙寅小旦日冬至二月乙未大三月乙丑小四月甲午大甲午旦日五月甲子大辛夘二十八日六月甲午小七月癸亥大丙子十四日八月癸巳小九月壬戌大十月壬辰小癸夘十二日十一月辛酉大十二月辛夘小】

四年【庚戌敬王二十九年○晉覇定二十一○蔡昭二十八殺○曹陽十一○衛出二○鄭聲十○陳閔十一○僖十五○宋景二十六○齊景五十七○秦悼公元年○楚昭二十五○吳夫差五】

春

王二月

庚戌盜殺蔡侯申【左傳曰蔡昭侯將如吳諸大夫恐其又遷也公孫翩逐而射之入於家人而卒杜氏曰賤者故稱盜不言弒賤盜也孔氏曰公孫辰公孫姓公孫霍𨿽並是弒君之黨而非弒君之首首是公孫翩翩賤故稱盜盜賤不得有其君故不言弒其君宣十七年蔡侯申卒是文侯也世家文侯申生景侯固固生靈侯般般生隠太子今昭侯申隠太子之子是文侯孫與髙祖同名周人以諱事神二申未知孰誤澄按昭公在位二十八年子朔嗣是爲成公】蔡公孫辰出奔吳【左傳曰公孫翩以兩矢門之眾莫敢進文之鍇執弓而先翩射之中肘鍇遂殺之故逐公孫辰而殺公孫姓公孫旴】

秦惠公

宋人執小邾子【襄陵許氏曰天下無覇故宋人得以執小邾子伐鄭入曹而無所忌】

夏

蔡殺其大夫公孫姓公孫霍【胡氏曰姓與霍皆翩之黨稱國以殺者二公孫蓋甞謀國不使其君至於是而弗見庸者也】

晉人執戎蠻子赤歸於楚【左傳曰楚人旣克夷虎乃謀北方左司馬販申公壽餘葉公諸梁致蔡於負函致方城之外於繒闗襲梁及霍單浮余圍蠻氏蠻氏潰蠻子赤奔晉陰地司馬起丰析與狄戎以臨上雒左師軍於莬和右師軍於倉野使謂陰地之命大夫士蔑曰晉楚有好惡同之若將不廢寡君之願也不然將通於少習以聽命士蔑請諸趙孟趙孟曰晉國未寧安能惡於楚必速與之士蔑乃致九州之戎將裂田以與蠻子而城之且將爲之卜蠻子聽卜遂執之與其五大夫以畀楚師於三戶司馬致邑立宗焉以誘其遺民而盡俘以歸呂氏曰昭十六年楚子誘戎蠻子殺之戎蠻近楚之地故晉人執其君而歸於楚畏楚之彊也髙氏曰諸侯有罪方伯請命於天子問罪然後執而歸於京師正也不請王命而執之歸於京師若晉人執衛侯歸於京師罪尙可容若晉侯入曹執曹伯畀宋人執諸侯畀諸侯其罪尢重今晉爲中國主而執戎蠻子歸於楚以君臣言則楚爲君矣以彊弱言則楚爲覇矣胡氏曰雲歸於楚者猶曰京師楚也晉主夏盟爲日久矣不競至此春秋所惡】

城西郛【杜氏曰備晉也】

六月

辛丑亳社災【亳公作蒲○孔氏曰殷有天下作都於亳亳社殷社也蓋武王伐紂使諸侯各立其社以戒亡國其社有屋故火得焚之災天火也】

秋

八月

甲寅滕子結卒【頃公也在位二十三年子虞母嗣是爲隠公】

冬

十有二月

蔡昭公【髙氏曰國亂故緩春秋於定哀之際錄昭公尢詳者哀其不幸也當齊桓晉文之隆蔡猶不能自防於楚淩遲至於標季而昭公乃銳然合中國以興召陵之防卒能以吳破楚入郢此其志力有過人者遭晉徳之不競而不能逺撫使之卒防於吳楚之禍君子是以哀昭公之不幸而爲之數見於經也使昭公出於晉悼之世其功烈當何如哉】

滕頃公

【經書月四書日三大衍歷正月庚申大壬申冬至二月庚寅小庚戌二十一日三月己未大四月己丑小五月戊午大六月戊子小辛丑十四日七月丁巳大八月丁亥小甲寅二十八日九月丙辰大十月丙戌大十一月丙辰小十二月乙酉大】

五年【辛亥敬王三十年○晉覇定二十二○蔡成侯朔元年○曹陽十二○衛出三○鄭聲十一○陳閔十二○杞僖十六○宋景二十七○齊景五十八卒○秦悼二○楚昭二十六○吳夫差六】

春

城毗【毗頻夷切公作比○杜氏曰備晉也】

夏

齊侯伐宋【髙氏曰伐宋者以求宋也晉侯失覇宋人�之齊人爭之是以伐而求之得宋則覇可圖矣】

晉趙鞅帥師伐衛【髙氏曰衛不受蒯瞶且受範中行氏故也】

秋

九月

癸酉齊侯杵臼卒【杵公作處○左傳曰齊燕姬生子不成而死諸子鬻姒之子荼嬖諸大夫恐其爲太子也言於公曰君之齒長矣未有太子若之何公曰二三子間於憂虞則有疾疢亦姑謀樂何憂於無君公疾使國惠子髙昭子立荼寘羣公子於萊公子嘉公子駒公子黔奔衛公子鉏公子陽生來奔澄按景公在位五十八年】

冬

叔還如齊【髙氏曰使卿弔且防也】

閏月

齊景公【公羊傳曰閏不書此何以書防以閏數也喪以閏數喪事略也張氏曰景公五十八年前有晏嬰後有孔子晏嬰告之以陳氏將竊其國孔子告以君君臣臣父父子子公亦知說而從之矣而卒不能用及大臣以未有太子告之反使之姑謀樂而勿憂無君卒致身死肉未寒子死國亂曽未十年陳恆弒簡公而移其社稷景公之卒書於春秋豈不爲享國日久而曽無逺慮者之戒】

【經書月二書日一大衍歷正月乙夘小丁丑冬至二月甲申大三月甲寅小四月癸未大五月癸丑小六月壬午大七月壬子小八月辛巳大閏月辛亥小經九月癸酉今在閏月九月庚辰大十月庚戌小十一月己夘大十二月己酉大長歷是年閏十月癸酉九月二十一日】

六年【壬子敬王三十一年○晉覇定二十三○蔡成二○曹陽十三○衛出四○鄭聲十二○陳閔十三○杞僖十七○宋景二十八○齊安孺子荼元年○秦悼三○楚昭二十七卒○吳夫差七】

春

城邾瑕【瑕音遐公作葭○杜氏曰任城亢父縣北有邾婁城髙氏曰瑕邾邑魯未甞取於邾而遽城之見魯之廹邾也是年冬伐邾明年遂入邾邾益微弱魯以不義彊城之也聖人因其城而繋之邾者不與魯之擅並人土地也】

晉趙鞅帥師伐鮮虞【左傳曰治範氏之亂也杜氏曰四年鮮虞納荀寅於柏人】吳伐陳【髙氏曰陳楚與也吳之入楚使召陳侯陳侯不來吳人怨之元年侵陳今復伐陳修怨也陳自是與吳成】

夏

齊國夏及髙張來奔【左傳曰齊陳乞僞事髙國者又謂諸大夫曰二子恃得君而欲謀二三子盍及其未作也先諸大夫從之陳乞鮑牧及諸大夫以甲入於公宮昭子聞之與恵子乘如公戰於莊敗國人追之國夏奔莒遂及髙張晏圉施來奔蘇氏曰陳乞將立陽生乃先逐國髙襄陵許氏曰髙國奔而後陳乞弒君之謀得肆】

叔還防吳於柤【柤莊加切○襄陵許氏曰叔還以吳在柤故往防之始結吳好也以魯政之不修務與吳親以資其力君子知魯之將有吳患矣】

秋

七月

庚寅楚子軫卒【左傳曰楚子在城父將救陳卜戰不吉卜退不吉王曰然則死也再敗楚師不如死棄逃讐亦不如死命公子申爲王不可則命公子結亦不可則命公子啟五辭而後許將戰王有疾攻大冥卒於城父子閭退曰君王舎其子而讓羣臣敢忘君乎從君之命順也立君之子亦順也與子西子期謀潛師閉塗逆越女之子章立之而後還髙氏曰昭王委政囊瓦寵費無極使賢人誅戮諸侯怨叛入郢之禍宮污冡發防不免其身迄得反國而卒於位者國有一申包胥也】

齊陽生入於齊【左傳曰陳僖子使召公子陽生夜至於齊僖子使子士之母養之與饋者皆入立之使胡姬以安孺子如賴去鬻姒殺王甲拘江說囚王豹於句竇之丘髙氏曰系陽生於齊者與小白同義不書自魯者魯無助也】

齊陳乞弒其君荼【荼音舒公作舎○左傳曰公使朱毛告於陳子曰微子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎以齊國之困困又有憂少君不可以訪是以求長君庻亦能容羣臣乎不然夫孺子何罪毛復命公悔之毛曰君大訪於陳子而圖其小可也使毛遷孺子於駘不至殺諸野幕之下諸殳冒淳杜氏曰弒荼者朱毛陽生也而書陳乞以明乞立陽生而荼見弒則禍由乞始也髙氏曰春秋書弒君之賊𨿽其人不自爲必以禍所從發爲主所以誅其意也】

冬

仲孫何忌帥師伐邾【髙氏曰魯人必欲滅邾而後已自公卽位以來四書邾役積明年入邾之亂】

宋向巢帥師伐曹【髙氏曰樂髠伐之猶未服且爲入曹起也】

【經書月一書日一大衍歷正月己夘小壬午冬至二月戊申大三月戊寅小四月丁未大五月丁丑小六月丙午大七月丙子小庚寅十五日八月乙巳大九月乙亥小十月甲辰大十一月甲戌小十二月癸夘大】

七年【癸丑敬王三十二年○晉覇定二十四○蔡成三○曹陽十四○衛出五○鄭聲十三○陳閔十四○杞僖十八○宋景二十九○齊悼公陽生元年○秦悼四○楚惠王章元年○吳夫差八】

春

宋皇瑗帥師侵鄭【左傳曰鄭叛晉故也髙氏曰晉衰齊亂故宋公闚覇也不務徳而加兵於人非覇主之義故書侵張氏曰宋鄭始因隙地以起兵爭卒致各取其師以逞其殺人之志所以詳其交爭之實也襄陵許氏曰定十五年老丘之役鄭宋始搆怨至是復侵九年取鄭師於雍丘十三年取宋師於嵒】

晉魏曼多帥師侵衛【左傳曰衛不服也杜氏曰五年晉伐衛至今未服髙氏曰衛侯棄其父至今六年矣猶未納也晉不以此致討而以範中行氏加兵於衛故書侵】

夏

公防吳於鄫【左傳曰吳來徵百牢子服景伯對曰先王未之有也吳人弗聽乃與之反自鄫以吳爲無能爲也張氏曰比年書防吳所以著哀公之失謀於始而遺患於後日也髙氏曰吳欲覇諸侯故魯先往防之杜氏曰鄫今瑯琊鄫縣】

秋

公伐邾

八月

己酉入邾以邾子益來【左傳曰季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁孟孫曰二三子以爲何如對曰禹合諸侯於塗山執玉帛者萬國今其存者無數十焉惟大不字小小不事大也伐邾及範門茅成子請告於吳不許曰魯擊柝聞於邾吳二千里不三月不至何及於我師遂入邾處其公宮眾師盡掠邾眾保於繹師宵掠以邾子益來獻於亳社囚諸負瑕邾茅夷鴻以束帛乘韋自請救於吳曰魯弱晉而逺吳以陵我小國若夏盟於鄫衍秋而背之四方諸侯其何以事君且魯賦八百乘君之貳也邾賦六百乘君之私也以私奉貳惟君圖之蘇氏曰魯入邾以邾子益來而不書滅何也邾大夫茅夷鴻保於茅請救於吳明年吳爲之伐魯魯復邾子故不言滅也在外曰以歸在內曰以來內外之別也】

宋人圍曹【髙氏曰宋之伐曹數矣今又圍之亦已甚矣】

冬

鄭駟帥師救曹【左傳曰鄭桓子思曰宋人有曹鄭之患也不可以不救髙氏曰鄭與曹疎矣所以救曹者非志於義也欲報皇瑗之師也】

【經書月一書日一大衍歷正月癸酉小丁亥冬至二月壬寅大三月壬申小四月辛丑大五月辛未大六月辛丑小七月庚午大八月庚子小己酉十日九月己巳大十月己亥小十一月戊辰大十二月戊戌小長歷是年閏十二月】

八年【甲寅敬王三十三年○晉覇定二十五○蔡成四○曹陽十五國亡○衛出六○鄭聲十四○陳閔十五○僖十九卒○宋景三十○齊悼二○秦悼五○楚惠二○吳夫差九】

春

王正月

宋公入曹以曹伯陽歸【左傳曰曹伯陽卽位好田弋曹鄙人公孫彊好弋獲白鴈獻之且言田弋之說說之因訪政事有寵使爲司城以聽政彊言覇說於曹伯從之乃背晉而姦宋宋人伐之晉人不救築五邑於其郊曰黍丘揖丘大城鐘邘宋公伐曹將還褚師子肥殿曹人詬之不行師待之公聞之怒命反之遂滅曹執曹伯及司城彊以歸殺之蘇氏曰此滅曹也其不書滅言自滅也猶虞之滅言晉人執虞公而不言滅也】

吳伐我【左傳曰吳爲邾故伐我武城克之吳師克東陽而進舎於五梧明日舎於蠶室明日舎於庚宗遂次於泗上吳人行成而還蘇氏曰不言四鄙而直言伐我兵加於國都也】

夏

齊人取讙及闡【闡公作僤○程子曰內失邑不書已與之彼以非義而受則書取此與濟西田是也魯入邾而以其君來致齊怒吳伐故賂齊以說之】

歸邾子益於邾【左傳曰齊侯使如吳請師將以伐我乃歸邾子髙氏曰邾嘗屬齊而益又齊之甥也齊如吳請師吳亦受邾之愬公懼吳師復來乃歸邾子以紓國難】

秋

七月

冬

十有二月

癸亥伯過卒【過古禾切○僖公也在位十九年其子維嗣是爲湣公】齊人歸讙及闡【孫氏曰公旣歸邾子益故齊人歸讙及闡杜氏曰不言來命歸之無官使也】

【經書月三書日一大衍歷正月丁夘大癸巳冬至二月丁酉小三月丙寅大四月丙申小五月乙丑大閏月乙未小六月甲子大七月甲午小八月癸亥大九月癸巳大十月癸亥小十一月壬辰大十二月壬戌小癸亥三日】

九年【乙夘敬王三十四年○晉覇定二十六○蔡成五○衛出七○鄭聲十五○陳閔十六○杞閔公維元年○宋景三十一○齊悼三○秦悼六○楚惠三○吳夫差十】

春

王二月

僖公【杜氏曰三月而速】

宋皇瑗帥師取鄭師於雍丘【雍於勇切○左傳曰鄭圍宋雍丘宋皇瑗圍鄭師每日遷舎壘合鄭師哭子姚救之大敗宋取鄭師使有能者無死以郟張與鄭羅歸孔氏曰覆而敗之曰取謂若羅网之所掩覆一軍皆見禽也杜氏曰雍丘屬陳畱張氏曰今屬開封襄陵許氏曰春秋之季日尋干戈鄭以不義深入敵境而圍其邑此固防師之道也】

夏

楚人伐陳【左傳曰陳卽吳故也】

秋

宋公伐鄭【杜氏曰報雍丘】

冬

十月

【經書月二書日無大衍歷正月辛夘大戊戌冬至二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰大】

十年【丙辰敬王三十五年○晉覇定二十七○蔡成六○衛出八○鄭聲十六○陳閔十七○閔二○宋景三十二○齊悼四卒○秦悼七○楚惠四○吳夫差十一】

春

王二月

邾子益來奔【左傳曰邾子益無道吳子討而囚之使邾大夫奉太子革以爲政邾子來奔齊甥也故遂奔齊髙氏曰先爲魯所獲而又來奔其不知恥甚矣】

公防吳伐齊【左傳曰齊侯使辭師於吳吳人曰昔嵗寡人聞命今又革之不知所從將進受命於君吳子使來儆師伐齊公防吳子邾子郯子伐齊南鄙師於鄎】

三月

戊戌齊侯陽生卒【左傳曰齊人弒悼公赴於師吳子三日哭於軍門之外襄陵許氏曰人事之變有幸不幸而春秋之義裁成天地見正命焉澄曰當時以吳師在齊而公卒遂以爲弒爾悼公在位四年子壬嗣是爲簡公】

夏

宋人伐鄭【襄陵許氏曰春取其師秋又伐之明年夏又伐之惡其修怨不已也】晉趙鞅帥師侵齊【左傳曰取犂及轅毀髙唐之郭侵及賴而還襄陵許氏曰助吳亂華伐齊之防具文以見其罪澄曰吳猶遭齊防而去之晉乃乘齊防而伐之曾吳之不若也髙氏曰齊率諸侯以貳晉可討矣然趙鞅加兵於有防之國聖人弗與也故書侵異乎士匄矣】五月

公至自伐齊【師氏曰公防吳師以伐彊齊吳人之心不可信而彊齊之禍不可測其危可知矣髙氏曰齊魯接境而公防吳師伐之旣聞其防則遂班師可也所以久而不歸者公之進退制在吳故也】

齊悼公【髙氏曰不及五月而簡也】

衛公孟彄自齊歸於衛【髙氏曰公孟彄以蒯瞶之黨見逐晉納蒯瞶齊助出公而反納彄則知逐非其罪矣始彄奔鄭自鄭奔齊至是遂假齊之力以歸焉】

薛伯夷卒【夷公作寅○薛惠公也在位十二年】

秋

薛惠公

冬

楚公子結帥師伐陳【陳卽吳不服楚故再伐之】

吳救陳【左傳曰吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還胡氏曰春秋惡首惡善觧紛自誅亂臣討賊子之外凡書救者未有不善之也救在王室則罪諸侯子突救衛是也救在逺國則罪四鄰晉陽處父救江是也救在荒裔則罪中國楚公子貞帥師救鄭狄救齊吳救陳是也陳者有虞之後嘗爲楚滅而僅存爾今又無故興師侵伐而列國諸侯縱其暴橫不能修方伯連率之職而吳能救之深著楚罪而傷中國之衰也經書月三書日一大衍歷正月丙戌小癸夘冬至二月乙夘大三月乙酉小戊戌十四日四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大長歷是年閏五月】

十有一年【丁巳敬王三十六年○晉覇定二十八○蔡成七○衛出九○鄭聲十七○陳閔十八○閔三○宋景三十三○齊簡公壬元年○秦悼八○楚惠五○吳夫差十二】

春

齊國書帥師伐我【左傳曰齊爲鄎故國書髙無防帥師伐我及淸季孫謂其宰冉求曰齊師在淸必魯故也若之何求曰一子守二子從公禦諸竟季孫曰不能求曰居封疆之間季孫告二子二子不可求曰若不可則君無出一子帥師背城而戰季孫使從於朝俟於黨氏之溝武叔呼而問戰焉對曰君子有逺慮小人何知懿子彊問之對曰小人慮材而言量力而共者也武叔曰是謂我不成丈夫也退而搜乘孟孺子泄帥右師顏羽禦邴泄爲右冉求帥左師管周父禦樊遲爲右老幼守宮次於雩門之外五日右師從之師及齊師戰於郊師入齊軍右師奔齊人從之陳瓘陳莊渉泗孟之側後入以爲殿抽矢防其馬曰馬不進也林不狃徐步而死師獲甲首八十齊人不能師宵諜曰齊人遁冉有請從之三季孫弗許公爲與其嬖僮汪錡乘皆死冉有用矛於齊師故能入其軍澄按郊之戰孟孺子所帥之右師敗幸而冉求所帥之左師不敗爾故能用矛入齊軍能獲其甲首八十能使齊人不能師皆冉師之勝也傳於冉求之師稱師於孟孺子之師稱右師使冉師亦如孟師魯其殆哉】

夏

陳轅頗出奔鄭【轅公作袁頗破可切又平聲○左傳曰初轅頗爲司徒賦封田以嫁公女有餘以爲己大器國人逐之故出道渴其族轅咺進稻醴梁糗腵脯焉喜曰何其給也對曰器成而具曰何不吾諫對曰懼先行】

五月

公防吳伐齊【左傳曰爲郊戰故防吳子伐齊克愽至於嬴澄曰因齊國之見伐乃再防吳伐齊欲以報也】

甲戌齊國書帥師及吳戰於艾陵齊師敗績獲齊國書【左傳曰中軍從王胥門巢將上軍王子姑曹將下軍展如將右軍齊國書將中軍髙無防將上軍宗樓將下軍桑掩胥禦國子戰於艾陵展如敗髙子國子敗胥門巢王卒助之大敗齊師獲國書公孫夏閭丘明陳書東郭書革車八百乘甲首三千以獻於公公使太史固歸國子之元髙氏曰書獲國書與宋華元同然華元生獲而國書死獲劉氏曰吳之無道犯間上國渉數千里之地以伐人之邦國書用齊內不能安其君外不能交鄰國而輕與之戰其不愛百姓也不亦甚乎】

秋

七月

辛酉滕子虞母卒【隠公也在位六年】

冬

十有一月

滕隠公

衛世叔齊出奔宋【世谷作大○左傳曰初疾娶於宋子朝其娣嬖子朝出孔文子使疾出其妻而妻之疾使侍人誘其初妻之娣寘於犂而爲之一宮如二妻文子怒欲攻之仲尼止之遂奪其妻或滛於外州外州人奪之軒以獻恥是二者故出髙氏曰春秋書內外大夫出奔者凡五十有八蓋君之股肱故重而書之然春秋之末何其出奔之多也是時政在大夫各欲自專始則相猜相忌終乃相攻相逐也】

【經書月三書日二大衍歷正月庚辰小戊申冬至閏月己酉大二月己夘小三月戊申大四月戊寅大五月戊申小甲戌二十七日六月丁丑大七月丁未小辛酉十六日八月丙子大九月丙午小十月乙亥大十一月乙巳小十二月甲戌大】

十有二年【戊午敬王三十七年○晉覇定二十九○蔡成八○衛出十○鄭聲十八○陳閔十九○杞閔四○宋景三十四○齊簡二○秦悼九○楚惠六○吳夫差十三】

春

用田賦【左傳曰季孫欲以田賦使冉有訪諸仲尼仲尼不對而私於冉有曰君子之行也度於禮施取其厚事舉其中斂從其薄如是則以丘亦足矣若不度於禮而貪冒無厭則𨿽以田賦將又不足且子季孫若欲行而法則周公之典在若欲苟而行又何訪焉何氏曰軍賦十井不過一乘哀公外慕彊吳空盡國儲故復用田賦田謂一井之田賦者斂取其財物也襄陵許氏曰以丘賦爲不足於是更用田賦籍田而取之不待及丘也張氏曰田賦之實不書其詳於傳獨孔子言以丘足矣可見加賦於古合何氏許氏之說觀之可以得春秋之防澄曰按賦法偹於一成成方十里有田百井內六十四井爲一甸計五百七十六夫爲一旅之眾當出兵車五乘步卒三百六十人甲士十五人戎馬二十四重車五乘將重車者百二十五人牛六十頭外有三十六井爲二丘四井無徵作丘甲者一甸之外所餘二丘亦計其夫數爲二百八十八夫又出兵車二乘步卒百四十四人甲士六人戎馬八匹重車二乘將重車者五十人牛二十四頭先王之法一成百井惟一甸出賦其二丘不成甸者無賦及作丘甲則丘不成甸者亦賦矣作丘甲之後一成惟餘四井不成丘者無賦今用田賦則井不成丘者亦賦矣家語謂季康子欲以一井田出法賦焉何氏謂田者一井之田許氏謂籍井而取之不待及丘是也四井三十六夫𨿽不出車甲亦斂取其財物也】

夏

五月

甲辰孟子卒【左傳曰昭夫人孟子卒昭公娶於吳故不書姓啖氏曰同姓不可書曰夫人姬氏薨而曰孟子卒劉氏曰孟子者昭公之夫人吳女也其稱孟子諱娶同姓也髙氏曰始昭公欲結好彊吳以去三家因娶於吳以吳同姓而謂之吳孟子國人不以爲非而昭公乃知避其名春秋亦因其實而書之曰孟子卒澄曰固是以同姓而不可書之亦以見魯臣不以夫人之禮防之也昭公君也尙且逐出之而不得入薨於外而不偹禮況其夫人乎一書卒而二義具焉】公防吳於橐臯【槖章夜切又音橐○左傳曰吳子使太宰嚭請尋公不欲使子貢對曰所以固信也故心以制之玉帛以奉之言以結之明神以要之寡君以爲苟有焉弗可攺也已若猶可攺日何益今吾子曰必尋若可尋也亦可寒也乃不尋盟杜氏曰橐臯在淮南逡遒縣東南張氏曰地譜云逡遒在今廬州愼縣東南】

秋

公防衛侯宋皇瑗於鄖【鄖公作運○左傳曰吳徵防於衛衛侯防吳於鄖公及衛侯宋皇瑗而卒辭吳吳人藩衛侯之舎子貢見太宰嚭語及衛故太宰嚭曰寡君願事衛君衛君之來也緩寡君懼故將止之子貢曰衛君之來必謀於其眾其眾或欲或否是以緩來其欲來者子之黨也其不欲來者子之讐也若執衛君是墮黨而崇讐也夫墮子者得其志矣且合諸侯而執衛君誰敢不懼墮黨崇讐而懼諸侯或者難以覇乎太宰嚭說乃舎衛侯杜氏曰鄖發陽也廣陵海陵縣東南有發繇亭張氏曰地譜吳地海陵今泰州城下】

宋向巢帥師伐鄭【左傳曰宋鄭之間有隙地焉曰彌作頃丘玉暢嵒戈錫子產與宋人爲成曰勿有是及宋平元之族自蕭奔鄭鄭人爲之城嵒戈錫宋向巢伐鄭取錫殺元公之孫遂圍嵒鄭罕逺救嵒圍宋師】

冬

十有二月

螽【左傳曰仲尼曰火伏而後蟄者畢今火猶西流司曆過也杜氏曰周十二月今十月是嵗應置閏而失不置𨿽書十二月實今之九月司曆誤一月九月之初尙溫故得有螽】

【經書月二書日一大衍歷正月甲辰小癸丑冬至二月癸酉大三月癸夘小四月壬申大五月壬寅小甲辰三日六月辛未大七月辛丑小八月庚午大九月庚子大十月庚午小十一月己亥大十二月己巳小】

十有三年【己未敬王三十八年○晉覇定三十○蔡成九○衛出十一○鄭聲十九○陳閔二十○杞閔五○宋景三十五○齊簡三○秦悼十○楚惠七○吳夫差十四】

春

鄭罕達帥師取宋師於嵒【左傳曰宋向魋救其師鄭子賸使狥曰得桓魋者有賞魋也逃歸遂取宋師於嵒獲成讙郜延以六邑爲墟孫氏曰報雍丘之師也二國覆師以相償報其惡如此】

夏

許男成卒【成公作成○元公也國滅後楚立之去此二十二年子嗣】

公防晉侯及吳子於黃池【公羊傳曰吳稱子吳主防也其言及吳子防兩覇之辭也左傳曰吳晉爭先吳人曰於周室我爲長晉人曰於姬姓我爲伯司馬寅曰夷徳輕不忍久請少待之乃先晉人外傳吳語曰吳王昬秣馬食士夜中命服兵擐甲陳士卒百人以爲徹行萬人以爲方陳王中陳而立左右軍亦如之爲帶甲三萬以勢攻昩明王乃秉桴親鼔三軍皆嘩扣以振旅晉師大駭令董褐請事吳王曰天子有命周室卑約貢獻莫入今非王室不平安是憂億負晉眾庶不式諸戎狄楚秦將不長弟以力徵一二兄弟之國孤欲守先君之班爵進則不敢退則不可孤之事君不得事君在今日董褐還致命乃告趙鞅曰臣觀吳王之色類有大憂將毒不可與戰主其許之先然不可徒許也趙鞅許諾令復命曰君掩王東海以滛名聞於天子則何有於周室夫命圭有命固曰吳伯不曰吳王諸侯是以敢辭夫諸侯無二君周室無二王君若無卑天子以干其不祥而曰吳公孤敢不順君命長弟許諾吳王乃退就幕而防吳公先歃晉侯亞之襄陵許氏曰左氏曰先晉國語曰先吳此二國史籍之異也顧自宋之晉已爲楚所先陵遲至於黃池之時豈能復與吳爭國語信也胡氏曰吳主防其先晉紀常也春秋四夷𨿽大皆曰子吳僣王矣其稱子正名也先吳則拂經而失序列書則泯實而傳疑以防兩伯之辭而特書曰及順天地之經著防之實也杜氏曰陳畱封丘縣南有黃亭近濟水張氏曰地譜東京開封縣有黃池】

楚公子申帥師伐陳【髙氏曰楚畏吳之彊無如之何故乘吳之出防而伐陳也】於越入吳【左傳曰越子伐吳爲二隧疇無餘謳陽自南方先入郊其太子友王子地王孫彌庸壽於姚自上觀之彌庸見姑蔑之旗曰吾父之旗也不可以見讐而弗殺也太子曰戰而不克將亡國請待之彌庸不可屬徒五千王子地助之戰彌庸獲疇無餘地獲謳陽越子至王子地守復戰大敗吳師獲太子友王孫彌庸壽於姚入吳孫氏曰吳子方防乘其無偹也胡氏曰吳自柏舉以來憑陵諸夏可謂彊矣春秋初書越入吳在柏舉之後再書越入吳在黃池之後皆因事屬辭垂戒後世也吳旣勝齊復與晉人爭長自謂莫之敵也而越已入其國都矣卲子曰夫以力勝人者人亦以力勝之吳嘗破越遂有輕楚之心及其破楚又有驕齊之志貪婪攻取不顧徳義侵侮齊晉遂爲越所滅越又不監之復爲楚所滅楚又不監之復爲秦所滅秦又不監之復爲漢所滅】

秋

公至自防

晉魏曼多帥師侵衛【魏下公脫曼字○襄陵許氏曰晉以範中行之難伐衛伐鮮虞間齊之難而一侵之又再侵衛而諸侯卒莫之宗師𨿽數出能侵而已髙氏曰蒯瞶在戚十有二年矣晉人不能以此討衛乃以範中行故而數興師故書侵】

許元公

九月

螽【髙氏曰周之九月夏之七月也其爲農災又非冬十有二月之比也】

冬

十有一月

有星孛於東方【公羊傳曰孛於東方見於旦也孫氏曰光芒四出曰孛按文十四年有星孛入於北斗襄十三年有星孛入於北斗昭十七年有星孛入於大辰此不言所在之處者見於旦可知也】

盜殺陳夏區夫【區烏侯切公作彄○髙氏曰夏區夫者徴舒之後也徴舒弒君楚子殺之而陳人猶使世執國政故春秋因其爲盜所殺而書之與華孫同意凡書盜者以人皆可得而執之也盜殺蔡侯申盜殺陳夏區夫當春秋之季世變之甚至於盜興而專殺國君卿大夫則亂已極矣】

十有二月

螽【呂氏曰今年九月螽十二月又螽又比年十二月螽陰陽錯亂甚矣襄陵許氏曰春秋書魯人事至用田賦書魯天災至於二年三螽見其民力已窮天命已去君子之心於魯已矣經書月三書日無大衍歷正月戊戌大己未冬至二月戊辰小三月丁酉大四月丁夘小五月丙申大六月丙寅小七月乙未大八月乙丑小九月甲午大閏月甲子小十月癸巳大十一月癸亥大十二月癸巳小】

十有四年【庚申敬王三十九年○晉覇定三十一○蔡成十○衛出十二○鄭聲二十○陳閔二十一○杞閔六○宋景三十六○齊簡四○秦悼十一○楚惠八○吳夫差十五】

春

西狩獲麟【左傳曰西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之杜氏曰麟王者之嘉瑞也今出非其時而失其歸此聖人所以爲感也絕筆於獲麟之一句者所感而作固所以爲終也大野在魯西故言西冬獵曰狩蓋虞人修常職呂氏曰麟出非其時知聖人之卒不遇也麟不出春秋其不作乎聖人之一動一言未有無因而作者當其可也故河圖出而畫卦洛書出而敍疇獲麟而作春秋其揆一也如是程子曰世衰道微聖人救正之意舊矣但因麟而絕筆耳麟不作亦必作也】

【大衍歷正月壬戌大甲子冬至二月壬辰小三月辛酉大四月辛夘小五月庚申大朔日食闕四度六月庚寅小七月己未大八月己丑小九月戊午大十月戊子小十一月丁巳大十二月丁亥小長歷是年閏二月】

春秋纂言卷十二

