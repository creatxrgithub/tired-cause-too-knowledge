

欽定四庫全書

經部五

春秋孔義

春秋類

提要

【臣】等謹案春秋孔義十二卷明髙攀龍撰攀龍字存之無錫人萬曆己丑進士官至左都禦史以閹禍投水死事迹具明史本傳是書斟酌於左氏公羊谷梁胡安國四家之傳無所攷證亦無所穿鑿意主於以經解經凡經無傳有者不敢信傳無經有者不敢疑故名曰孔義明爲孔子之義而非諸儒之臆說𨿽持論稍拘較之破碎繳繞橫生異議者猶說經之謹嚴者矣按朱彛尊經義考此書之外別有李攀龍春秋孔義十二卷注曰未見書名卷數並同攷李攀龍以詩名當世不以經述聞其墓志本傳亦不云嘗有是書是必諸家書目有以攀龍名同誤髙爲李者尋尊未及攷核遂誤分爲二並附訂於此以正其訛焉乾隆四十二年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

春秋孔義卷一

明髙攀龍撰隱公

元年

元年者正始也

春王正月

春周時之春也稱王正月大一統也夏時之十一月也不書卽位攝也

三月公及邾儀父盟於蔑

我所欲曰及公攝位而欲求好於邾也儀父邾君之字也邾魯之附庸中國之附庸例稱字

夏五月鄭伯克段於鄢

稱鄭伯歸罪也克者力勝之詞不稱弟段不弟也於鄢逺也段出奔共不書鄭伯志殺段也

秋七月天王使宰咺來歸惠公仲子之賵

王者奉若天道故稱天王其命曰天命其討曰天討盡此道者王道也仲子系惠公而言謂惠公之仲子妾稱也車馬曰賵貨財曰賻衣被曰襚以天王下賵諸侯之妾不天亂倫之甚也名咺以見其不王王臣𨿽微不名況於宰乎

九月及宋人盟於宿

惠公季年敗宋師於黃公立而求成焉稱及稱人皆非卿也

冬十有二月祭伯來

來來朝也祭伯非王命而私交不與其朝也

公子益師卒

益師卿也不書官非受命於天子也稱公子以公子故使爲卿也不日卒史不備也

二年春公會戎於潛

修惠公之好故何以書譏也

夏五月莒人入向無駭帥師入極

莒子娶於向向姜不安莒而歸莒人入向以姜氏還書人微者也入者入而不居也無駭不氏未賜族也帥師用大眾也入向入極無王也

秋八月庚辰公及戎盟於唐

潛之會猶請盟而辭復與之盟益非義矣

九月紀履緰來迎女冬十月伯姬歸於紀

履緰紀大夫也非命卿皆書名內女嫁爲諸侯夫人則書逆書歸明重事也先儒謂譏不親逆非也諸侯親迎迎於所館豈有委宗廟社稷逺適他國以逆婦者乎

紀子伯莒子盟於密

此必紀侯莒子紀迫於齊而與於莒故相盟天下無主則小國不安而齊人滅紀之端見矣

十有二月乙卯夫人子氏薨

夫人者隱之妻也卒不書葬夫人之義從君者也

鄭人伐衞

段之亂公孫滑出奔衞衞人爲伐鄭取廩延鄭人旣以王師虢師伐衞南鄙矣今復擅興師何爲乎

三年春王二月己巳日有食之

日食有常度何以書在人君之敬忽不敬則災

三月庚戌天王崩

天王崩不奔赴不會葬不朝新君隱之罪大矣不書而自見

夏四月辛卯尹氏卒

書尹氏譏世卿也外大夫不卒此何以卒尹氏以王崩爲諸侯主而來赴非禮也

秋武氏子來求賻

書武氏見其世官子者父老而子攝行卿事也天王崩諸侯不供喪而來求君不君臣不臣交譏之崩薨者臣子之尊稱故外諸侯稱卒以別內也

八月庚辰宋公和卒

宋宣公舎其子與夷而立穆公穆公立與夷而使公子馮出居鄭殤公忌馮自此宋鄭之爭啟矣

冬十有二月齊侯鄭伯盟於石門

齊鄭之交始此

癸未葬宋穆公

諸侯告喪魯往會葬則書穆公私諡也

四年春王二月莒人伐杞取牟婁

諸侯相伐取地於是始取者收奪之名

戊申衞州吁弒其君完

不稱公子身爲大惡絕之於其先君也其又有以屬稱者或過其親之以啟亂或見其以親而反讐事同詞異各有義而不可例拘也

夏公及宋公遇於淸

古有遇禮以待不期之會今相期也而同於不期之簡故書曰遇及者內爲志也

宋公陳侯蔡人衞人伐鄭

宋殤不誅弒君之賊不念穆公舎其子而立已反以馮之在鄭從州吁伐鄭天理滅矣故是役也首謀在衞而以宋主兵

秋翚帥師會宋公陳侯蔡人衞人伐鄭

四國伐鄭圍其東門五日而還至秋宋來乞師復伐公弗許而翚固請以行無君之心兆矣隱公不能辧之於早以及於難書翚帥師惡之也不稱公子所以謹履霜之戒

九月衞人殺州吁於濮

程子曰稱衞人眾詞也舉國殺之也

冬十有二月衞人立晉

未有爲子而不受之父也未有爲諸侯而不受之王也內不承國於先君故不稱公子上不稟命於天子故稱衞人立

五年春公觀魚於棠

臧僖伯諫而不聴僖伯稱疾不從

夏四月葬衞桓公

討賊而始葬魯往會故書

秋衞師入郕

將卑師眾稱師衞晉乘亂得立而遽興戎毒眾失君道矣

九月考仲子之宮

考始成而祀也凡宮廟非志災失禮則不書

初獻六羽

書初獻見前此僣用八矣

邾人鄭人伐宋

宋取邾田邾人請於鄭故鄭會邾伐宋先邾人爲主也

螟

國之大事故書

冬十有二月辛巳公子彄卒

臧僖伯也

宋人伐鄭圍長葛

書圍志暴也

六年春鄭人來輸平

公之未立與鄭人戰於狐壤止焉故與宋爲黨修怨於鄭邾鄭伐宋入其郛宋來告命使者失詞欲救而止鄭人遂乘隙而輸平也和而不盟曰平

夏五月辛酉公會齊侯盟於艾

始平於齊也

秋七月

程子曰無事書首月天時王月備而後成歲也

冬宋人取長葛

圍其邑周一歲而取之

七年春王三月叔姬歸於紀

按伯姬爲紀侯夫人其娣叔姬爲媵待年於宗國不與嫡同行至是始歸於紀其後桓十二年紀滅宗廟在酅叔姬不歸宗國而歸於酅以全婦道春秋賢之故書此以張本程子曰娣歸不書閔其無終也

滕侯卒

程子曰不名史闕文也

夏城中丘

凡用民必書勞民爲重事也

齊侯使其弟年來聘

程子曰凡不稱公子而稱弟者或責其失兄弟之義或罪其以弟之愛而寵任之過先儒母弟之說蓋緣禮文有立嫡子同母弟之說其曰同母弟蓋謂嫡耳非以同母爲加親也若以同母爲加親是不知人理近於禽道也

秋公伐邾

爲宋討也渝蔑之盟矣

冬天王使凡伯來聘戎伐凡伯於楚丘以歸

周禮時聘以結諸侯之好諸侯不修臣職而聘之非王體也國曰伐此一人而曰伐大天子之命也楚丘衞地以歸易詞於楚丘者罪衞之不救以歸者罪凡伯之失節

八年春宋公衛侯遇於垂

齊將爲鄭平宋衞有會期矣而宋衞先爲垂之遇者有私謀也私謀爲何有意於從齊黨而無志於釋鄭憾也

三月鄭伯使宛來歸祊庚寅我入祊

魯有朝宿之邑在王畿之內曰許鄭有湯沐之邑於泰山之旁曰祊時天子不巡狩魯亦不朝故欲以祊易許田各取其近者前此來輸平以言請之矣至是始入地也入者內不受也義不可而彊入之也

夏六月己亥蔡侯考父卒

辛亥宿男卒

秋七月庚午宋公齊侯衞侯盟於瓦屋

宋衞一黨也齊鄭一黨也鄭莊挾齊以自彊齊僖特假鄭以糾合耳不逾年會防謀伐宋矣要盟何益哉

八月葬蔡宣公

諸侯五月而葬宣公卒兩月耳不及期簡也

九月辛夘公及莒人盟於浮來

浮來莒地人微者莒𨿽小國而入向伐杞能爲魯患故七年城中丘以備之至是復屈已要盟於其地魯之不國甚矣

螟

冬十有二月無駭卒

書名未賜族也季氏曰未爲卿也

九年春天王使南季來聘

諸侯不朝而聘之不王也

三月癸酉大雨震電庚辰大雨雪

陰陽運動有常而無忒凡失其度人爲感之也

挾卒

夏城郎

郎逼宋城郎將爲鄭伐宋也

秋七月

冬公會齊侯於防

會防謀伐宋也左氏曰鄭伯以王命討宋之不王豈其然乎假此以誑齊魯耳

十年春王二月公會齊侯鄭伯於中丘

會於中丘盟於鄧爲師期也

夏翚帥師會齊人鄭人伐宋

三國先遣將致伐齊鄭稱人非卿也

六月壬戌公敗宋師於菅

不言戰而言敗敗者爲主彼與戰而此敗之也

辛未取郜辛巳取防

程子曰取二邑而有之盜也

秋宋人衞人入鄭宋人蔡人衞人伐戴鄭伯伐取之宋又連衞以報鄭鄭幸菅之敗而不備故師還及郊宋衞已乘其虛而入之矣

左氏曰宋衞旣入鄭而以伐戴召蔡人蔡人怒故不和而敗戴鄭所與也故伐之鄭伺三國之便與戴合攻故取三師也

冬十月壬午齊人鄭人入郕

衞蔡郕與國也故不會伐宋鄭旣得衛蔡故又入郕

十有一年春滕侯薛侯來朝

諸侯𨿽有相朝之禮而當時諸侯皆不朝王獨朝魯可乎滕薛二君不特言者譏旅見也

夏公會鄭伯於時來

時來鄭地謀伐許也

秋七月壬午公及齊侯鄭伯入許

鄭鄰許伐許鄭志也書及內爲主也以歸祊之故也

冬十有一月壬辰公薨

薨不書地弒也孰弒翚也孰使翚弒桓也賊不討不書葬無臣子也

春秋孔義卷一

欽定四庫全書

春秋孔義卷二

明髙攀龍撰桓公

元年春王正月公卽位

繼故不言卽位先君不以其道終子弟不忍卽位也繼故而言卽位則弒也故美惡不嫌同辭

二月公會鄭伯於垂

鄭爲主故稱會

鄭伯以璧假許田

朝宿之地先王所錫先祖所受而私相貿易是無君無親也曰假諱易地也

夏四月丁未公及鄭伯盟於越

魯志也故稱及桓公欲結鄭好以自安故旣與許田又爲盟也弒君之人凡民罔不懟而鄭與之盟以定之其罪大矣

秋大水

桓行逆徳而致陰沴宜矣

冬十月

二年春王正月戊申宋督弒其君與夷及其大夫孔父程子曰人臣死君難書及以著其節父名也稱大夫不失其官也

左氏曰宋督攻孔氏殺孔父而取其妻公怒督懼遂弒殤公孔父先死曰及何也谷梁曰書尊及卑春秋之義也孔父之先死何也公羊曰孔父正色立朝使其生而存君不可得而弒也孔父可謂義形於色矣

滕子來朝

杞最小初稱侯已稱伯稱子滕亦小初書侯已書子蓋弗給於朝覲貢賦自降爲子聖人因其實而書之桓公天下之大惡滕子先鄰國而朝其罪自見也

三月公會齊侯陳侯鄭伯於稷以成宋亂

爲賂故立華氏也會未有指言所事指言所事特書也此春秋大義也

夏四月取郜大鼎於宋戊申納於太廟

取者得非其有之稱宋始以不義取之故系其器於郜賂公者宋也而書曰取蔽罪於魯也以成亂之賂器置周公之廟公其受之乎故書納納者弗受而彊致之也

秋七月杞侯來朝

杞當作紀杞則非侯也來朝懼齊也

蔡侯鄭伯會於鄧

左氏曰始懼楚也

九月入杞

左氏曰討不敬也豈其然乎紀求魯庇魯因責利小國不能供焉耳

公及戎盟於唐

冬公至自唐

出告反至常事爾何以書或以去國逾時之久或以會盟侵伐之危或以黨惡附姦之罪唐之至危之也弒君之賊使戎而不如鄭齊陳之黨惡則討之矣

三年春正月

闕疑

公會齊侯於嬴

左氏曰成昏於齊也杜氏曰不繇媒介非禮也

夏齊侯衞侯胥命於蒲

古者不盟結言而退胥命相命也相命近正也故荀卿曰春秋善胥命

六月公會杞侯於郕

杞求成也

秋七月壬辰朔日有食之旣

汪氏曰日食三十六食旣者三皆臣子僣逆夷狄暴橫之應故此年而後荊楚僣王鄭敗王師宣八年而後楚莊圍宋伐鄭伐晉襄二十四年而後齊崔杼衞寧喜弒君吳楚橫行中國

公子翚如齊逆女

稱公子已爲卿也

九月齊侯送姜氏於讙

越境送女非禮也

公會齊侯於讙

爲齊侯爾非爲親迎也

夫人姜氏至自齊

告廟而飲至也以翚往而不言以至者公親受之齊侯也皆非禮也

冬齊侯使其弟年來聘

致夫人也非禮也

有年

十二公多歷年所豈無丰年而獨桓書有年宣書大有年何也桓弒君而立宣爲弒君者所立皆獲罪於天宜得水旱凶災而乃有年是反常也故紀其異

四年春正月公狩於郎

於郎逺也

夏天王使宰渠伯糾來聘

程子曰桓弒君而立天子不能治天下莫能討而王使其宰聘之天理滅矣人道亡矣

或曰渠氏伯糾字以大夫而攝宰者

是年不具秋冬未詳

五年春正月甲戌己丑陳侯鮑卒

杜元凱長歷正月無甲戌

夏齊侯鄭伯如紀

齊鄭朝紀欲以襲之紀人知之外相如不書此何以書紀來告也以諸侯而爲賊於鄰國春秋所深疾也

天王使仍叔之子來聘

書仍叔之子譏世官也

葬陳桓公

城祝丘

祝丘在齊魯之間公欲助紀而畏齊故以非時城

秋蔡人衞人陳人從王伐鄭

王奪鄭伯政鄭伯不朝王以諸侯伐之戰於繻葛王卒大敗鄭師射王中肩不書戰不書敗所不忍言存天下之防也書從王明君臣之義也然則曷爲書王師敗績於茅戎曰王師則非親討敗而可書也

大雩

大雩帝用盛樂天子之事也魯諸侯而郊禘大雩歲以爲常不能悉書故雩以非時而書非時而雩以旱也書之見其非禮且志旱也郊禘亦因事而書

螽

螽書時不在一月也

冬州公如曹

州公嘗爲王三公故稱公傳云度其國危遂不復

六月春正月寔來

寔州公也程子曰不能反國故遂名之忽稱鄭忽明其正也寔不稱州亡其國也

夏四月公會紀侯於郕

諮謀齊難也

秋八月壬午大閱

簡車馬也懼齊鄭故先王寓軍政於四時之田其備豫矣無事而爲之妄動也有警而爲之教之不素也盛夏大閱厲農失政甚矣不言公一國之事也

蔡人殺陳佗

佗弒太子免而自立逾年矣書曰陳佗以賊討也蔡侯殺之而書蔡人天下之大惡人皆得而誅也

九月丁卯子同生

啖氏曰君嫡子生以太子生之禮舉之則史書之

冬紀侯來朝

欲公請王命求齊成公告不能

七年春二月己亥焚咸丘

咸丘地名焚林而田淫獵也

夏谷伯綏來朝鄧侯吾離來朝

名之者賤之也越國逾境相繼而朝弒君之賊爲可賤也

八月春正月己卯烝

冬烝非過也書之譏五月復烝爲黷也

天王使家父來聘

桓公弒立未嘗朝覲天王不討至是三聘矣

夏五月丁丑烝

黷祀也志不敬也

秋伐邾

冬十月雨雪

程子曰建酉之月未霜而雪書異也

祭公來遂逆王后於紀

左氏曰禮也杜氏曰天子娶於諸侯使同姓諸侯爲之主祭公來受命於魯故曰禮也程子曰王姬下嫁則同姓諸侯爲之主逆王后無使諸侯爲主之理此譏祭公受命逆後而過魯行朝會之禮若以朝魯爲主而逆後爲遂也胡氏取劉敞之說曰命魯以婚姻之事大夫可矣何必三公任重而輕使故祭公專命不報遂行如紀王以輕使爲失祭公以遂行爲罪矣趙鵬飛曰齊將滅紀紀托於魯魯不能庇於是爲之謀俾納女於王托王爲重焉祭公因不反命而遂逆王后也

九年春紀季姜歸於京師

逆稱王后主王朝言也歸稱季姜主紀言也京大師眾也凡王后非過國都不書歸

夏四月

秋七月

冬曹伯使其世子射姑來朝

曹伯有疾使其世子來朝君疾而儲副出危道也

十年春王正月

庚申曹伯終生卒

夏五月葬曹桓公

秋公會衞侯於桃丘弗遇

會者期詞弗者遷詞衞侯失信也衞中變而從齊鄭於是乎有郎之師桃丘衞地

冬十有二月丙午齊侯衞侯鄭伯來戰於郎

內不言戰言戰則敗也不書及爲內諱也鄭主兵而首齊猶州吁主兵而首宋非齊宋則不能舉也

十有一年春正月齊人衞人鄭人盟於惡曹

此郎之諸侯也人之示貶也

夏五月癸未鄭伯寤生卒

鄭莊一時之雄也射王陷弟害鄰謀立宋莊身沒未幾而世嫡出奔庶孽奪正國內大亂爲宋莊反噬爲不善者可鑑矣

秋七月葬鄭莊公

九月宋人執鄭祭仲

宋人宋公也其曰人貶也祭畿內邑仲字也以天子命大夫爲鄭相也死君難臣道也祭仲被執而廢絀其君立非所當立其罪大矣字之者非賢之也尊王命貴正卿著其罪而深責之也公羊以祭仲廢君爲權害義傷教不可從

突歸於鄭

突不稱公子不可以有國也曰歸易詞也以祭仲易惡祭仲也

鄭忽出奔衞

忽世子也以國氏正也其名失國也

柔會宋公陳侯蔡叔盟於折

柔魯大夫未賜族蔡叔諸侯之兄弟稱字內大夫會外諸侯盟始此折魯地

公會宋公於夫鐘

冬十有二月公會宋公於闞

十有二年春正月

夏六月壬寅公會杞侯莒子盟於曲池

隱二年紀莒盟於密隱四年莒人伐紀是時紀謀齊難故爲盟莒以援之曲池魯地

秋七月丁亥公會宋公燕人盟於谷丘

燕南燕姞姓伯爵黃帝之後谷丘宋地

八月壬辰陳侯躍卒

公會宋公於虛

虛宋地

冬十有一月公會宋公於

宋地

丙戌公會鄭伯盟於武父

宋莊責賂而有怨於鄭魯桓憾忽而欲平突於宋至於君臣六會而宋不許平其辱甚矣於是遂有武父之盟武父鄭地

丙戌衞侯晉卒

十有二月及鄭師伐宋丁未戰於宋

屢盟而卒叛數會而卒離故盟會春秋所惡也來戰者罪在彼戰於郎是也往戰者罪在內戰於宋是也

十有三年春二月公會紀侯鄭伯己巳及齊侯宋公衞侯燕人戰齊師宋師衞師燕師敗績

左氏以爲鄭與宋戰公羊以宋與魯戰谷梁以紀與齊戰趙匡據經文內兵主紀而先於鄭外兵主齊而先於宋獨取谷梁之說蓋齊合宋衞燕三國伐紀魯則紀其自出求兵於鄭往救之戰於紀而勝之也胡氏曰紀之不能保其國自此戰始矣

三月葬衞宣公

旣與衞人戰曷爲葬宣公怨不棄義怒不廢禮且衞助齊魯援紀非敵怨也禮喪在殯孤無外事衞宣未葬朔乃卽戎又不稱子從吉行事據事直書而惡自見也

夏大水

秋七月

冬十月

十有四年春正月公會鄭伯於曹

曹在衞南而東北爲齊界所以伺齊衞之往來虞其報救紀之怨也

無冰

時燠也政事舒緩紀綱縱弛之象

夏五

傳疑也

鄭伯使其弟語來盟

凡外大夫請盟於魯曰來盟內大夫請盟於彼曰涖盟使來盟盟前定也

秋八月壬申禦廩災

粢盛所藏也

乙亥嘗

谷梁曰志不敬也壬申禦廩災乙亥嘗以爲未易災之餘而嘗也胡氏曰不時也秋嘗以物成而薦新爲義夏之六月未可嘗也

冬十有二月丁巳齊侯祿父卒

宋人以齊人蔡人衞人陳人伐鄭

師而曰以者能左右之以行其意也以一國而用諸侯之師於是始以者爲所以者其罪一也

十有五年春二月天王使家父來求車

諸侯不貢車服天子不私求財王之不王甚矣

三月乙未天王崩

是後莊王僖王不書崩見王室不告魯不赴而諸侯不臣益甚矣

夏四月己巳葬齊僖公

五月鄭伯突出奔蔡

按左氏祭仲專鄭伯患之使其壻雍糾殺之雍姬知之以告仲仲殺雍糾公出奔蔡是祭仲逐之也而不書何也陸淳曰凡諸侯之奔皆不書所逐之臣聖人端本淸源明其自取焉耳程子曰避祭仲而出非國人出之也

鄭世子忽復歸於鄭

忽嘗嗣位君國歸而稱世子則亡其君位明矣稱復歸反正也

許叔入於許

隱十一年魯及齊鄭入許許莊公奔衞鄭使莊公之弟許叔居許東偏以奉其祭祀鄭亂故許叔入許曰入者難詞因亂竊入非復國之義故書入

公會齊侯於艾

左氏曰謀定許也

邾人牟人葛人來朝

朝非微者之禮曷爲書人天王崩而相與旅見弒逆之人故人以賤之

秋九月鄭伯突入於櫟

櫟鄭大都也入於櫟則入於鄭矣書入義不容也程子曰突非正也而忽不能君故國人君突諸侯助之春秋書爵所以戒居正者已不能保則人取之矣

冬十有一月公會宋公衞侯陳侯於袲伐鄭

左氏曰將納厲公也弗克而還先地而後伐先疑而後決也谷梁曰非其疑也非其疑於爲義而果於爲不義也袲宋地宋鄭仇也何以主兵蓋忽𨿽正其才不足以君一國突𨿽簒其智足以結四鄰宋之相戾而復相用者賄耳

十有六年春正月公會宋公蔡侯衞侯於曹

夏四月公會宋公衞侯陳侯蔡侯伐鄭

程子曰突善結諸侯也齊氏曰自入春秋蔡常先衞自是遂序衞之下先儒以爲後至實則以勢之彊弱相上下而不復用周班矣

秋七月公至自伐鄭

凡書至者久之也危之也去年十一月會伐今年正月又會四月又伐故書至

冬城向

言冬通後月之詞也

十有一月衞侯朔出奔齊

按左氏以殺急子聲子也公谷以得罪天子也

十有七年春正月丙辰公會齊侯紀侯盟於黃

左氏曰平齊紀且謀衞也黃衞地

二月丙午公會邾儀父盟於趡

下書伐邾則惡自見矣

夏五月丙午及齊師戰於奚

齊人侵魯疆書戰敗也奚魯地吳氏曰盟未幾而齊來侵境平紀之信豈足恃乎

六月丁丑蔡侯封人卒

秋八月蔡季自陳歸於蔡

何休曰蔡桓侯無子季次當立桓侯欲立獻舞而疾季季避之陳桓侯卒蔡人召季於陳而季歸歸順詞旣歸何以不有國獻舞立矣劉敞曰智足以與權而不亂力足以得國而不居逺而不攜邇而不迫是以見貴於春秋

癸巳葬蔡桓侯

葬未有不稱公者稱其本爵或曰請諡於王者也或曰傳失之

及宋人衞人伐邾

邾宋爭疆魯從宋志春盟而秋背之瀆信不仁甚矣

冬十月朔日有食之

左氏曰不書日官失之也

十有八年春王正月公會齊侯於濼公與夫人姜氏遂如齊

谷梁曰濼之會不言及夫人以夫人之伉也以尊及卑曰及以此及彼曰及皆及者爲主夫人驕伉公不能制也故曰與與則匹敵而無彼此尊卑之別也罪公也治其本也濼齊地

夏四月丙子公薨於齊丁酉公之喪至自齊

聖人直書義在其中濼之會不書夫人出以遂如齊見之喪至不書夫人入以孫於齊見之其事著矣

秋七月

冬十有二月己丑葬我君桓公

賊未討何以書葬公羊曰讐在外也谷梁曰不責逾國而討於是也胡氏曰隱公之讐在內在內者討於是春秋於桓公書葬隱然足以快魯國臣子之心哉

春秋孔義卷二

欽定四庫全書

春秋孔義卷三

明髙攀龍撰莊公

元年春王正月

繼弒不書卽位先君不以其道終子不忍卽位也故莊僖閔皆不書

三月夫人孫於齊

不稱姜氏魯之臣子絕不爲親也內諱奔故云孫猶言孫讓而去也見其無所容而絕之也至矣

夏單伯逆王姬

單伯吾大夫之命乎天子者也逆王姬使我爲之主也天子嫁女於諸侯必使諸侯同姓者主之諸侯嫁女於大夫必使大夫同姓者主之不自爲主者行婚姻之禮則傷君臣之義行君臣之禮則廢婚姻之好故使同姓敵體者主之也然諸侯當躬至京師天子置館命同姓之尊者行賔主之禮然後逆歸本國此男下女之義也齊侯旣不朝王又不親迎而魯之單伯反往逆之莊王不念齊魯之讐而命之主婚魯不念君父之讐而爲之往逆忘親釋怨人道絕矣

秋築王姬之館於外

主王姬者必自公門出於廟則已尊於寢則已卑爲之築節矣築必有常處何以築於外仇讐之人非所以接婚姻也衰麻非所以接弁冕也知其不可故築於外也然有三年之喪天王於義不當使之主有不戴天之讐莊公於義不可爲之主築於外之爲宜不若辭而不主之爲正也

冬十月乙亥陳侯林卒

王使榮叔來錫桓公命

不稱天寵簒弒以瀆三綱也

王姬歸於齊

書歸於齊而後忘親之罪著矣

齊師遷紀郱鄑郚

紀三邑也徙其民取其地曰遷紀之滅始於此矣

二年春王二月葬陳莊公

夏公子慶帥師伐於余丘

慶父公之庻兄也公子已爲卿也於余丘邾邑也邑未有書伐者志慶父之主兵也其後卒致子般之禍亂之所由來矣

秋七月齊王姬卒

外夫人不卒此何以卒檀弓曰齊告王姬之喪魯莊公爲之大功忘親媚讐其罪大矣

冬十有二月夫人姜氏會齊侯於禚

姜氏齊侯之惡著矣莊公可以爲子乎禚齊地

乙酉宋公馮卒

三年春王正月溺會齊師伐衞

此公子溺也未賜族伐衞者朔在齊欲納之也忘讐罪大矣況合黨以伐同姓乎

左氏曰衞朔出奔二公子立黔牟何休據世本史記以朔出奔王立公子畱

夏四月葬宋莊公

五月葬桓王

左氏曰緩也王崩至是七年矣公羊曰攺葬也

秋紀季以酅入於齊

紀季紀侯之弟也齊欲滅紀故紀以邑入齊爲附庸存先祀也紀侯之命也故不書奔不書名入者難詞罪齊而閔季也

冬公次於滑

將會鄭伯謀紀鄭伯辭以難凡師一宿爲舎再宿爲信過信爲次次止也春秋紀兵伐而書次以次爲善救而書次以次爲譏次於滑譏也欲救紀而不能也滑鄭地

四年春王二月夫人姜氏享齊侯於祝丘

禮姑姊妹已嫁而反兄弟不與同席而坐況用兩君相見之禮乎祝丘魯地

三月紀伯姬卒

外夫人不卒此其卒吾女也

夏齊侯陳侯鄭伯遇於垂

張氏曰謀取紀也胡氏曰鄭伯厲公非子儀也然是時厲公尙在櫟豈能出會十四年使傅瑕弒子儀始入鄭耳此當是子儀

紀侯大去其國

程子曰大名責在紀也齊師未加而去也胡氏曰大去者土地人物儀章器物悉委置之而不顧也張氏曰春秋凡關紀之存亡者一一備書紀侯圖存不獲委宗廟於其弟而去之故不書奔而曰大去不書名而曰紀罪齊而閔紀也

六月乙丑齊侯葬紀伯姬

不書齊滅紀至是而齊侯滅紀之罪著矣孫明復曰甚齊侯之詐也

秋七月

冬公及齊人狩於禚

與讐狩人理絕矣齊侯也而人之所不忍言也

五年春王正月

夏夫人姜氏如齊師

會矣而享享矣而如齊師人之爲不善一縱之後如水方至莫知所極也夫前此歷日而返故書月至此歷月而返書時矣

秋郳黎來來朝

郳國黎來名其後王命爲小邾子春秋繁露曰附庸字者方三十里名者方二十里

冬公會齊人宋人陳人蔡人伐衞

糓梁子曰是齊侯宋公也曰人何也人諸侯人公也人公何也逆王命也

六年春王正月王人子突救衞

程子曰王人防者例不書字子突救衞而字之善之也善子突則善王命也糓梁曰善救者則伐者不正矣

夏六月衞侯朔入於衞

秋公至自伐衞

入有二義難詞也逆詞也歸君未有不言復不言復者未得國也朔得國矣而書入何逆王命也衞朔書名書入以著其惡王人書字書救以著其善外則諸侯書人內則莊公書至而春秋之情見矣

螟

冬齊人來歸衞俘

俘軍所獲也公羊曰衞寶也朔奔齊齊連諸侯納朔蓋朔以寶賂齊而齊以分於三國也春秋書此結正諸侯之罪也

七年春夫人姜氏會齊侯於防

防魯地左氏曰齊志也

夏四月辛卯夜恆星不見夜中星隕如雨

恆星常見之星如雨隕者眾也王運將終伯綂方作堯舜禹湯文武之紀綱掃滅殆盡矣

秋大水無麥苗

苗禾麥熟大水故與苗俱無也

冬夫人姜氏會齊侯於谷

糓齊地蓋一嵗而再會矣

八年春王正月師次於郎以俟陳人蔡人

師卽圍郕之師必齊意也

甲午治兵

兵卽郎之兵俟而不至申治之耳

夏師及齊師圍郕郕降於齊師

張氏曰書魯用師未有如是之詳者次郎可謂無名治兵可謂黷武圍郕而郕降齊可謂無功歷三時而師還可謂害民逆天道親仇讐伐同姓勦民力備書而惡著矣

秋師還

冬十有一月癸未齊無知弒其君諸兒

僖公之母弟曰夷中年生公孫無知有寵於僖公衣服禮秩如適此亂本也不書公孫罪僖公也

九年春齊人殺無知

殺無知者雍廩而曰齊人者討賊也

公及齊大夫盟於蔇

此魯莊報讐之會忘親而圖其後嗣故以及譏蔇齊地也

夏公伐齊納糾齊小白入於齊

左傳書納子糾公谷書納糾杜氏注子糾小白皆僖公庻子而糾長荀卿亦謂桓公殺兄以爭國獨史記載薄昭諫淮南厲王有曰齊桓殺其弟以反國程子取此以證子糾之爲弟未知誰是今以公谷爲據糾不書子小白系齊又參以夫子答子路子貢之言不責管仲之忘君事讐則其長防是非見矣

秋七月丁酉葬齊襄公

八月庚申及齊師戰於幹時我師敗績

公敗也不言公者見乎伐齊納糾之文矣

九月齊人取子糾殺之

此書子糾不當殺也

冬浚洙

洙在魯北齊伐魯之道也浚洙爲齊備也

十年春王正月公敗齊師於長勺

詐戰曰敗敗之者爲主以責魯也善爲國者不師善師者不陣善陣者不戰至於戰讐怨相尋亂亡之道也況以詐乎長勺魯地

二月公侵宋

是時魯與齊讐必陰結於宋故魯乘長勺之勝而侵之深其怨於齊又眾其敵於宋春秋所惡也

三月宋人遷宿

宿介宋魯間宋人以爲貳於魯而遷之蓋移之封內以爲附庸自是宿不復見則亦亡矣所謂不再貶而惡見者也

夏六月齊師宋師次於郎公敗宋師於乘丘

外師不書伐內不書戰胡氏曰次者不以其事勝者不以其理交譏之也

秋九月荊敗蔡師於莘以蔡侯獻舞歸

於是荊始猾夏矣蔡侯何以名絕之也爲其服爲臣虜也荊州名楚始封以爲國至成王頵攺稱楚李濓曰執君滅國皆始此年天下無王齊爲之天下無中國楚爲之也

冬十月齊師滅譚譚子奔莒

書奔責不死位也不書出國亡無所出也猶書爵彊暴所加非其罪也

十有一年春王正月

夏五月戊寅公敗宋師於鄑

左氏曰凡師敵未陣曰敗某師皆陣曰戰大崩曰敗績得雋曰克覆而敗之曰取某師京師敗曰王師敗績於某鄑魯地宋師再敗而禍及魯師再勝而國困矣

秋宋大水

胡氏曰外災告則書杜氏曰公使弔之故書張氏曰比歲交兵怨不廢禮古意之猶存也

冬王姬歸於齊

何以書過我也何以與侯女同辭王姬𨿽貴其當執婦道與公侯庻人之女無以異也

十有二年春王三月紀叔姬歸於酅

叔姬隱七年歸紀伯姬旣卒叔姬實攝內事從紀侯去國至是紀侯卒而始歸酅宗廟在焉義當歸也

夏四月

秋八月甲午宋萬弒其君捷及其大夫仇牧

萬宋之有力人也乘丘之戰被獲於魯歸乃以爲大夫而又靳之又與之博則閔公之弒其自取也仇牧與大宰督同死而督不書則弒君之賊也

冬十月宋萬出奔陳

汪氏曰春秋書逆賊出奔一以責國人之失賊一以責鄰國之受賊也

十有三年春齊侯宋人陳人蔡人邾人會於北杏何以會平宋亂也以諸侯主天下會盟之政自北杏始春秋非主兵皆序爵於是齊序宋公之上四國稱人而獨爵齊主盟北杏齊地

夏六月齊人滅遂

北杏之會遂人不至而遽滅之則甚矣凡書滅者不待再貶而惡已見稱人將卑師少也自此至閔二年遷陽凡齊兵皆稱人見其兵精而不貴多也

秋七月

冬公會齊侯盟於柯

始及齊平也柯齊阿邑會於齊則齊侯意也

十有四年春齊人陳人曹人伐宋

背北杏之會故也程子曰齊自管仲爲政莊十一年而後未嘗興大眾也終仲之身四十年息養天下厚矣惟救邢稱師譏其次也

夏單伯會伐宋

陳曹魯皆與宋鄰單伯魯大夫也舉三國之師亦見其不勞逺人矣

秋七月荊入蔡

蔡人與北杏之會矣而齊不能救力未及也自是蔡人不復與齊會盟

冬單伯會齊侯宋公衞侯鄭伯於鄄

宋服故也鄄衞地衞朔入國不通諸侯者九年鄭突自遇垂不通諸侯者十一年今不敢不至矣

十有五年春齊侯宋公陳侯衞侯鄭伯會於鄄

逾年再會諸侯之心猶未一也三合諸侯矣而不盟以示愼重是以盟而莫敢渝也

夏夫人姜氏如齊

莊不與鄄之會故如齊解之自後不復如齊知不禮於桓也

秋宋人齊人邾人伐郳

郳卽小邾齊桓助宋爭郳以脇魯也至僖公時魯旣親齊則進郳爲小邾仍使服魯矣

李氏曰齊伯資宋而成此於宋示驩虞之恩於魯用脇制之術也

鄭人侵宋

間諸侯伐郳而侵宋也背二鄄之會鄭之反覆於齊楚之間蓋始於此胡氏曰聲罪致討曰伐濳師掠境曰侵汪氏曰侵伐皆行師之名𨿽夷狄亦書伐伯者之兵亦書侵義之是非系其事之得失不以是爲褒貶也

冬十月

十有六年春王正月

夏宋人齊人衞人伐鄭

中國諸侯宋爲大旣爲之服郳又爲之報鄭自是宋齊親而中國諸侯定矣

秋荊伐鄭

齊方圖伯楚亦浸彊而鄭當其衝中國得鄭可以拒楚楚得鄭可以窺中國自是鄭爲齊楚必爭之地矣

冬十有二月會齊侯宋公陳侯衞侯鄭伯許男滑伯滕子同盟於幽

趙氏曰言會魯會之不書其人微者也同盟者同欲也幽宋地見𨿽諸侯同欲而宋桓實鼓舞之故齊桓之伯賴宋爲多自後滑滕諸小國不與齊盟者桓公事從簡便使附於大國也伯政下衰盟會數而賦役煩大國容有不至而小弱莫不奔命焉得失可知矣

邾子克卒

子瑣嗣立或曰卽儀父或曰儀父之子

十有七年春齊人執鄭詹

鄭不朝也諸侯不服不能修徳以來之而執其大夫則小國之從齊皆出於力不贍而非有心悅誠服之意爲可見矣

夏齊人殱於遂

齊人滅遂使人戍之遂之餘民飲戍者酒而殺之齊人殱焉不言遂人殱齊戍而書其自殱所以伸遂人復讐之志而著桓公不仁至自殱其眾也

秋鄭詹自齊逃來

逃義曰逃罪詹也而魯受之又罪魯也

冬多麋

京房曰廢正作淫爲火不明則國多麋劉向五行志曰麋牝獸之淫莊公將娶齊淫女其象先見如此

十有八年春王三月日有食之

夏公追戎於濟西

不言侵伐者遄退也先王之法敵知畏而遁斯止矣不追也

秋有

此魯所無也故以有書麋皆陰物是時莊公上不能閒其母下不能正其身陽淑消而陰慝長矣此惡气之應也

冬十月

十有九年春王正月

夏四月

秋公子結媵陳人之婦於鄄遂及齊侯宋公盟

鄄之巨室嫁女於陳人結以其庶女媵之因與齊宋盟媵禮之輕也盟國之重也以輕事遂重事惡之也遂專事之詞也

夫人姜氏如莒

杜氏曰非父母國而往書姦

冬齊人宋人陳人伐我西鄙

責魯不恭其事也

二十年春王二月夫人姜氏如莒

夏齊大災

天火曰災齊人來告而魯往弔故書

秋七月

冬齊人伐戎

家氏曰是時周有子頽之亂齊桓若罔聞知去年伐魯今年伐戎大率逐利以自私耳

二十有一年春王正月

夏五月辛酉鄭伯突卒

張氏曰簒弒竊國之人而春秋始終君之且復記其卒於位所以著亂賊得終王法不行爲世之所由亂也

秋七月戊戌夫人姜氏薨

黃震氏曰文姜之惡極矣春秋始終以夫人之禮書之實書其事而善惡自見耳

冬十有二月葬鄭厲公

王氏曰鄭伯有納惠王之功不免諡爲厲者其始以賂而簒立中以虐而出奔周室𨿽衰公議尙在臣子私諡不敢妄加美名古意猶可攷也

二十有二年春王正月肆大眚

肆放也眚過誤也季氏曰莊公制於文姜魯之羣臣皆不恊焉則凡國內臣民以拂意而陷於大罪者多矣故書肆大眚於文姜薨葬之間善莊公之能補過也

癸丑葬我小君文姜

婦人法無諡生以夫國冠之韓姞秦姫是也死以夫諡冠之莊姜定姒是也乃別爲之諡曰文而不系於桓可乎

陳人殺其公子禦冦

胡氏曰國亂無政眾人擅殺而不出於其君則稱人也

夏五月

秋七月丙申及齊髙傒盟於防

議婚也不言公諱與髙傒盟也

冬公如齊納幣

魯可以釋桓公之讐而不可以娶襄公之女娶仇女大惡也況喪未畢而又親納幣不待貶絕而著矣

二十有三年春公至自齊

忘父讐而娶齊女冒母喪而往納幣歸復飲至可謂有人心者乎

祭叔來聘

王臣也而不言使見私交之罪也

夏公如齊觀社

吳氏曰襄二十四年齊社搜軍實使客觀之蓋齊俗每因祭社搜軍實以誇視威眾而聚人觀之莊公托此爲名以如齊也

公至自齊

荊人來聘

說者以爲進之非也聘者天子問諸侯之禮聖人豈與其僭聘問之禮耶

公及齊侯遇於糓

及者內爲志

蕭叔朝公

蕭叔宋附庸書朝公公在外也於外非正也

秋丹桓宮楹

天子諸侯黝堊丹楹非禮也

冬十有一月曹伯射姑卒

十有二月甲寅公會齊侯盟於扈

扈齊地遇於糓盟於扈皆要結姻好也

二十有四年春王三月刻桓宮桷

文姜將祔桓公廟故丹楹刻桷而不知陷於非禮也

葬曹莊公

夏公如齊逆女

諸侯無越境逆女之禮況於讐人之國乎

秋公至自齊

昬義以正始爲先公不與夫人皆至姜氏不從公而入失其正矣

八月丁丑夫人姜氏入

日入惡入者也以宗廟爲不受也

戊寅大夫宗婦覿用幣

夫人至大夫見於宗廟婦見於內男贄大者玉帛小者禽鳥女贄榛栗棗修並覿同防是亂男女之別矣哀姜通共仲弒嗣君之禍蓋已兆於此與

莊公之婚書事十一志大惡也

大水

冬戎侵曹曹羈出奔陳赤歸於曹

羈者曹莊公嫡子而赤其庶子戎逐羈而歸赤也曹伯已葬猶不稱爵以微弱不能君也

郭公

經闕誤也

二十有五年春陳侯使女叔來聘

女氏叔字不名者天子之命大夫也

夏五月癸丑衞侯朔卒

衞惠背幽之盟爲齊所惡故魯亦不會其葬也

六月辛未朔日有食之鼓用牲於社

救日皆鼓常事也此何以書不鼓於朝而鼓於社又用牲皆非禮也

伯姬歸於杞

莊公女不書逆者蓋以卿逆而其君親受之境上則但舉重書歸而已

秋大水鼓用牲於社於門

陰盛陽防之變極矣周宣王救旱𨿽曰靡神不舉然必以側身修行爲本社與國門非所以致水災者自古豈有伐鼔用牲救水災之禮乎

冬公子友如陳

報女叔之聘凡公及內卿往他國皆不言朝聘而曰如存周禮也友莊公母弟是爲成季以桓公之子故後世列爲三桓此內大夫出聘之始亦季友私行之階也

二十有六年春公伐戎

夏公至自伐戎

曹殺其大夫

曹大夫不名殺者非一人也羈出赤歸之際必有不附於赤者故赤殺之或曰魯伐戎曹大夫之不與赤者預聞其謀故赤殺之以悅戎其無王擅殺之罪大矣

秋公會宋人齊人伐徐

徐爲魯患舊矣春伐戎又伐徐者必戎之黨也

冬十有二月癸亥朔日有食之

二十有七年春公會杞伯姬於洮

左氏曰天子非展義不巡守諸侯非民事不舉大夫非君命不越境會於洮參譏之公與杞侯伯姬皆失正也洮魯地

夏六月公會齊侯宋公陳侯鄭伯同盟於幽

陳鄭服也同志而盟非率之也魯宋陳鄭皆至而衞獨不來故明年伐衛

秋公子友如陳葬原仲

原周畿內邑仲氏爲陳大夫季友之舊也葬原仲公子友之私事請於君以行何以書公羊曰公子慶父公子牙公子友皆莊公母弟慶父牙通乎夫人以脇公季子不忍見也故以葬原仲適陳遂不復歸三十二年公以病召而始歸也

冬杞伯姬來

禮父母在歲一歸寧常事不書此何以書不當來也春會於洮冬又歸魯故知其不當來也

莒慶來逆叔姬

莒慶莒大夫也叔姬莊公女也何以稱字大夫自逆則稱字爲其君逆則稱女尊卑之別也大夫越境逆女非禮也諸侯嫁女於大夫必使大夫同姓者主之而公自主之非禮也

杞伯來朝

公會齊侯於城濮

王使召伯廖賜齊侯命請伐衞以其立子頽也城濮衞地豈齊以魯衞兄弟使魯說之來歸乎衞卒不至而後伐之也

二十有八年春王三月甲寅齊人伐衞衞人及齊人戰衞人敗績

戰不言伐而書伐伐不言日而書日被伐不言及而書及敗績不言人而書人皆罪衛也然齊桓旣以王命伐矣復取賂而還何與不曰齊侯而書人未可盡以將卑師少例之也

夏四月丁未邾子瑣卒

秋荊伐鄭公會齊人宋人救鄭

程子曰救鄭制楚之始蓋天下大勢所在

冬築郿

凶年而用民力於所不必爲也

大無麥禾

舉國皆無也王制冢宰制國用必於歲之杪故大有大無皆書於冬

臧孫辰告糴於齊

是爲文仲公子彄曾孫也公羊曰君子爲國必有三年之委一年不熟告糴譏也

二十有九年春新延廏

養馬欲其富故馬廏謂之延延長也大無麥禾故譏新延廏

夏鄭人侵許

秋有蜚

劉向曰蜚色靑非中國所有南越盛暑男女同川淫風所生爲防臭惡娶齊淫女之徵應也羅氏曰負蠜今謂之蜚盤防好以淸旦集稻上食稻花日出則散去又其气惡能熯稻使不蕃

冬十有二月紀叔姫卒

紀國𨿽滅叔姫執節守義故系之紀而錄其卒葬賢而得書也

城諸及防

三十年春王正月

夏師次於成

糓梁以爲欲救鄣杜氏以爲備齊師趙氏以爲欲會齊圍鄣聞鄣已降而不行姜氏曰鄣爲紀之附庸必不忍於鄣又不敢逆齊而特次於成耳

秋七月齊人降鄣

凡服從內附曰降不書鄣降而曰降鄣罪齊人之力脇也

八月癸亥葬紀叔姬

九月庚午朔日有食之鼓用牲於社

冬公及齊侯遇於魯濟

左氏曰謀山戎也以其病燕故也

齊人伐山戎

遇魯濟獻捷皆書齊侯則伐山戎爲齊侯明矣人之者譏也

三十有一年春築臺於郎

一歲三築臺直書而義見矣

夏四月薛伯卒

張氏曰薛始稱伯降班而告終也

築臺於薛

六月齊侯來獻戎捷

諸侯不相遺俘獻者下奉上之詞齊侯親來卑詞尊魯故據其所稱之實而謂之獻也

秋築臺於秦

秦魯西境地也

冬不雨

程子曰一歲三築臺明年春城小谷故冬書不雨閔之深也

三十有二年春城小谷

備齊也

夏宋公齊侯遇於梁丘

爲鄭報楚也齊侯不以霸主自居以梁丘近宋而先宋公

秋七月癸巳公子牙卒

慶父與叔牙同母莊公與季友同母慶父莊公庶兄也

君親無將將而誅焉牙欲立慶父弒械成故季子酖之誅不得辟兄君臣之義也使托若以疾死然親親之道也夫子書其自卒示無譏也

八月癸亥公薨於路寢

廬陵李氏曰魯十二公得終路寢者三莊宣成而已

冬十月己未子般卒

子卒日正也不日故也子般弒而日何也谷梁曰有所見則日

公子慶父如齊

奔也何以書如王氏曰內大夫以君命適他國皆書如慶父弒子般而出春秋書之無異詞者旣書子般卒則知其無君命矣

狄伐邢

春秋孔義卷三﹤經部﹐春秋類﹐春秋孔義﹥

欽定四庫全書

春秋孔義卷四

明髙攀龍撰閔公

元年春王正月

不書卽位亂也

人救邢

凡書救者未有不善者也況於伐邢者爲狄乎

夏六月辛酉葬我君莊公

荘公之薨至是十有一月而始葬則其故可知矣謂子般非弒未敢以爲然也

秋八月公及齊侯盟於落姑

盟納季子也

季子來歸

曰季子賢之也曰來歸喜之也

冬齊仲孫來

來省難也

二年春王正月齊人遷陽

逼徙之也

夏五月乙酉吉禘於莊公

魯禘非禮防未三年而舉吉祭不於宮廟而於莊公之寢失禮之中又失禮焉

秋八月辛丑公薨

君薨必書其所此不書弒也

九月夫人姜氏孫於邾

上書君薨下書孫於邾出奔莒則姜氏慶父之與聞乎弒明矣

公子慶父出奔莒

慶父弒君本欲代立其奔莒者魯人不容也

陳氏曰宋萬奔陳𨿽殺之不書慶父奔莒𨿽殺之亦不書所以嚴佚賊之責也

冬齊髙子來盟

盟立僖公也程子曰稱髙子善其能卹魯

十有二月狄入衞

衞自惠公卽位宣姜淫恣失人心久矣重以懿公好鶴亡形已具故狄人一至而遂渙然離散也

鄭棄其師

曰鄭者君臣同責也

春秋孔義卷四

欽定四庫全書

春秋孔義卷五

明髙攀龍撰

僖公

元年春王正月

不書卽位繼弒君也

齊師宋師曹師次於聶北救邢

救兵譏次次緩也失救道也然救而次不同於次而救者次而救者或觀釁而動乎

夏六月邢遷於夷儀

不曰遷邢曰邢遷者邢志也

齊師宋師曹師城邢

是向之師也再書者嘉桓之功城夷儀也邢國之矣故書邢

秋七月戊辰夫人姜氏薨於夷齊人以歸

夫人薨不地地故也桓公召而殺之也以歸歸齊也

楚人伐鄭

荊始書楚從其自稱也伐鄭者鄭卽齊也

八月公會齊侯宋公鄭伯曹伯邾人於檉

左氏曰謀救鄭也當是時楚兵已退鄭已在會矣蓋謀伐楚也

九月公敗邾師於偃

詐戰曰敗豈以夫人孫邾之故乎不請於會而討之非禮也

冬十月壬午公子友帥師敗莒師於酈獲莒挐

慶父死於莒莒人以爲功而求賂魯人不與而加兵其罪在莒矣春秋以季友爲主而書敗獲者責以非王者之師也

十有二月丁巳夫人氏之喪至自齊

不稱姜防辭也

二年春王正月城楚丘

諸侯城楚丘而存衞焉不書會後也【從左氏】

夏五月辛巳葬我小君哀姜

成其葬者喪旣歸子無絀母之義也

虞師晉師滅下陽

貪賄而忘與國虞首惡矣故先書虞下陽虞虢之塞邑也虢之亡實繇之故卽書滅

秋九月齊侯宋公江人黃人盟於貫

江黃二國在楚東北境江黃服則楚勢孤矣貫宋地惟宋與盟不煩諸侯也

冬十月不雨

書月者一月不雨也

楚人侵鄭

三年春王正月不雨

夏四月不雨

谷梁雲不雨者勤雨也有志乎民者也按詩稱僖公儉以足用寛以愛民務農重谷則誠賢君也其有志乎民審矣故冬春夏不雨而皆書著其勤也

徐人取舒

取不言滅者取爲附庸未絕其祀也舒與荊比爲中國患徐人取舒爲中國撓楚也

六月雨

雨雲者喜雨也一經書雨此爲特筆與他公之止書不雨者異矣

秋齊侯宋公江人黃人會於陽谷

謀伐楚也陽谷齊地

冬公子友如齊涖盟

涖臨也往盟乎彼也來盟者盟於我也趙氏以爲聽伐楚之期是也

楚人伐鄭

至是楚人五加兵於鄭矣

四年春王正月公會齊侯宋公陳侯衞侯鄭伯許男曹伯侵蔡蔡潰遂伐楚次於陘

潛師掠境曰侵聲罪致討曰伐民逃其上曰潰遂繼事也次止也陘楚地蔡自莊十四年荊入蔡哀侯折而事楚已易世不通中國今二十四年矣蔡已入楚則次及於鄭蔡鄭當楚之衝華夷之門屍也齊侯不得蔡無以伐楚侵蔡伐楚勢當然矣伐而次者與伐鄭次鄶同整兵愼戰之意

夏許男新臣卒

不書卒於師者許近楚歸國而卒也

楚屈完來盟於師盟於召陵

不稱使權在完也非有前定之盟也來盟於師完之意也盟於召陵桓之意也蓋先請爲盟而後齊始退師盟於召陵耳胡氏曰齊師𨿽彊桓公能以律用之而不暴楚人已服桓公能以禮下之而不驕故召陵之盟春秋所美也

齊人執陳轅濤塗

陳蔡近楚常有二心濤塗欲誤齊師東歸誠不忠矣而執之伐之侵之不已甚乎皆春秋所罪也

秋及江人黃人伐陳

魯及之也

八月公至自伐楚

大伐楚也

葬許穆公

冬十有二月公孫玆帥師會齊人宋人衞人鄭人許人曹人侵陳

五年春晉侯殺其世子申生

目晉侯斥殺惡獻公也

杞伯姬來朝其子

伯姬歸寜成風因見其子於公時年十嵗是年徳公卒所朝之子立是爲成公蓋是時徳公病欲托其子於魯然非禮矣

夏公孫玆如牟

左氏曰娶也而不書逆者不與其以聘禮行私事也凡大夫聘他國曰如

公及齊侯宋公陳侯衞侯鄭伯許男曹伯會王世子於首止

惠王娶陳嬀爲後生太子鄭後母惠後生叔帶王愛叔帶將立之桓公率諸侯會王世子示天下戴之所以尊國本絕亂階及以會殊防也尊王世子也

秋八月諸侯盟於首止

盟者不相信也不敢以所不信加之尊也故諸侯自盟也胡氏曰無中事復舉諸侯會盟同地再言首止書之重詞之復其中必有大美惡焉首止之盟美之大者也

鄭伯逃歸不盟

王惡齊侯定世子而使周公召鄭伯曰吾撫汝以從楚輔之以晉可以少安鄭伯喜王命而懼不朝於齊故逃歸不盟書曰逃賤之也

楚人滅子奔黃

江黃方睦於齊皆姻也弦子恃之而不事楚又不設備故亡

九月戊申朔日有食之

冬晉人執虞公

程子曰書執不書滅自取也胡氏曰滅者亡國之善詞上下之同力也執之者匹夫焉耳已左氏曰罪虞且言易也

六年春王正月

夏公防齊侯宋公陳侯衞侯曹伯伐鄭圍新城

討鄭逃首止之盟也

秋楚人圍許諸侯遂救許

楚人圍許以救鄭經不書不與楚人救鄭也凡書救未有不善其曰遂救許善之尢也

冬公至自伐鄭

不以救許致師以伐鄭出也

七年春齊人伐鄭

鄭未服也

夏小邾子來朝

卽郳黎來也齊桓公請於天子進之邾之別封故曰小邾始得王命而來朝也

鄭殺其大夫申侯

稱國以殺殺無罪也申侯自楚奔鄭鄭之從楚蓋申侯有謀焉故鄭以申侯說於齊歸罪申侯以自解也

秋七月公會齊侯宋公陳世子欵鄭世子華盟於毋左氏曰謀鄭也

曹伯班卒

公子友如齊

冬葬曹昭公

八年春王正月公會王人齊侯宋公衛侯許男曹伯陳世子欵盟於洮鄭伯乞盟

惠王崩襄王懼太叔帶之難不發喪而告難於齊於是有洮之盟王人下士也而先諸侯貴王命也鄭伯乞盟請服也前曰逃此曰乞善乎孔叔曰國君不可輕輕則失親患必至病而乞盟乞盟所喪多矣信哉

夏狄伐晉

秋七月禘於太廟用致夫人

谷梁曰用者不宜用也致者不宜致也言夫人不以姓氏非夫人也立妾之辭也非正也劉向曰夫人成風也致之於太廟立之以爲夫人季氏曰禘無致夫人之禮蓋不特爲妾母也

冬十有二月丁未天王崩

趙氏曰左氏云七年閏月惠王崩襄王惡太叔之亂不發喪而告難於齊八年正月會於洮謀王室也襄王定位而後發喪據此則正月二月位已定何至十二月而後告喪諸侯乎左氏殆不足慿也吳氏謂惠王前年冬有疾而今年冬乃崩者近之

九年春王正月丁丑宋公禦說卒

不葬魯不會也趙氏曰廹於葵丘之會也

夏公會宰周公齊侯宋子衞侯鄭伯許男曹伯於葵丘曰宰周公者以冡宰兼三公也襄王之位桓公所定也故使宰孔來錫命焉桓公合諸侯而爲會所以重王命也

秋七月乙酉伯姫卒

九月戊辰諸侯盟於葵丘

言諸侯盟則不盟宰周公矣不敢使天子宰受諸侯約束也會盟同地而再言之其中有大美惡焉葵丘之盟美之大者也故特書日以別之

甲子晉侯詭諸卒

冬晉裏克殺其君之子奚齊

谷梁曰其君之子云者國人不子也

十年春王正月公如齊

公始朝齊也

狄滅溫溫子奔衞

前年伐晉今又滅溫狄肆甚矣非桓公伯圖之缺乎

晉裏克弒其君卓

去年九月晉獻公卒十月裏克殺奚齊於次未葬也荀息立公子卓以葬十一月裏克殺卓於朝則已成之爲君也故書君書弒

及其大夫荀息

書及所以著其節書大夫不失其官於息奚取焉公羊曰若息者可謂不食其言矣

夏齊侯許男伐北戎

晉殺其大夫裏克

裏克弒二君一大夫不以討賊之詞書者殺之不以其罪也裏克所爲弒者爲重耳也夷吾曰是又將殺我乎故殺之而非討其弒也不以弒君之罪討之故書殺其大夫

秋七月

冬大雨雪

髙氏曰酉戌亥月皆非大雨雪之時也故尢爲異

十有一年春晉殺其大夫防鄭父

防鄭裏克黨也殺裏克而懼矣稱國以殺者國亂無政以忌心殺人而不得其罪也

夏公及夫人姜氏會齊侯於陽谷

參譏之也

秋八月大雩

冬楚人伐黃

病桓公也黃旣服齊不供楚貢故楚伐之而齊不救負黃甚矣

十有二年春王三月庚午日有食之

夏楚人滅黃

公羊曰滅者亡國之善辭上下之同力者也

秋七月

冬十有二月丁丑陳侯杵臼卒

十有三年春狄侵衞

夏四月葬陳宣公

公會齊侯宋公陳侯衞侯鄭伯許男曹伯於咸

是時淮夷病杞於是有咸之會咸衛地

秋九月大雩

冬公子友如齊

咸之會謀城緣陵也必已預戒事期矣故如齊請事

十有四年春諸侯城緣陵

會咸之諸侯也城緣陵而遷杞緣陵杞邑也

夏六月季姫及鄫子遇於防使鄫子來朝

曰季姫而不系國則猶女也其稱字蓋已許嫁於鄫也及者內爲志內女而外與諸侯遇譏魯也朝不言使言使非正也使來朝使來請已也僖公不君鄫子不夫季姬不子不婦並見矣

秋八月辛卯沙鹿崩

沙鹿山名外異不書此何以書爲天下記異也

秋侵鄭

冬蔡侯卒

十有五年春王正月公如齊

昭三年子大叔曰文襄之伯其務不煩諸侯令三嵗而聘五嵗而朝有事而會不恊而盟今按公十年如齊此又如齊用五年一朝之制同於事天子之禮矣

楚人伐徐

三月公會齊侯宋公陳侯衞侯鄭伯許男曹伯盟於牡丘遂次於匡公孫敖帥師及諸侯之大夫救徐

牡丘之會救徐也盟而往見其心之不恊次於匡見其力之不恊合八國之眾以救徐而僅使大夫將桓徳益衰矣

夏五月日有食之

秋七月齊師曹師伐厲

厲在徐楚之間爲楚之與國伐厲以救徐也

八月螽

九月公至自會

桓會不致此何以致久也不以救徐致無功也

季姬歸於鄫

己夘晦震夷伯之廟

左氏曰展氏有隱慝焉張氏曰天之怒擊每在於惡稔而人不加誅之後

冬宋人伐曹

同盟始自相攻而桓不能禁矣曹在宋宇下莊十四年曹昭公從齊桓伐宋遂與宋人爲不釋之憾齊伯衰而宋曹之爭始此其後曹卒亡於宋季氏曰宋襄輕齊爭伯已見於此

楚人敗徐於婁林

徐恃救而敗伐厲之謀無補桓伯衰而中國之勢又將一變也

十有一月壬戌晉侯及秦伯戰於韓獲晉侯

秦伯伐晉而經不書伐專罪晉也獲晉侯以歸而經不書歸免秦伯也書伐書及兩俱有罪而以及爲主書獲書歸兩俱有罪而以歸爲甚不言師敗績何也君獲不言師敗績君重於師也

十有六年春王正月戊申朔隕石於宋五是月六鷁退飛過宋都

隕石自空凝結而隕也退飛有气逆驅而飛也不曰石隕於宋而曰隕石天應之也

三月壬申公子季友卒

季者其字也友者其名也大夫卒而書名曷爲書字世卿也

夏四月丙申鄫季姫卒

秋七月甲子公孫玆卒

冬十有二月公會齊侯宋公陳侯衞侯鄭伯許男邢侯曹伯於淮

淮夷病鄫謀城鄫也不果城而還

十有七年春齊人徐人伐英氏

英氏楚之與國桓公不能病楚而伐其與國之防者以報婁林之役不亦末乎

夏滅項

魯滅也齊人以爲討而止公

秋夫人姜氏會齊侯於卞

聲姜以公止於齊而會也

九月公至自會

曰至自會猶未至齊也

冬十有二月乙亥齊侯小白卒

十有八年春王正月宋公曹伯衞人邾人伐齊

納公子昭也是爲孝公

夏師救齊

善救齊也

五月戊寅宋師及齊師戰於甗齊師敗績

凡伐者爲客受伐者爲主今齊人受伐以宋爲主者曲在宋也奉少奪長其罪大矣書齊師敗績責齊臣也

狄救齊

秋八月丁亥葬齊桓公

冬邢人狄人伐衞

狄旣救齊又伐伐齊之衞假公以行其意也而邢人從之豈見逼於狄與其後邢滅於衞禍基此矣

十有九年春王三月宋人執滕子嬰齊

以威求伯也

夏六月宋公曹人邾人盟於曹南

曹邾卽宋所與伐齊者也襄公圖伯而僅能合二國其君不親會焉可以觀人心矣

鄫子會盟於邾

會盟後會也

己酉邾人執鄫子用之

惡之故謹而日之執者邾也宋罪著矣齊桓旣沒諸侯放恣遂至於此

秋宋人圍曹

討不服也曹南之盟不親會也

衛人伐邢

報莬圃之役也

冬會陳人蔡人楚人鄭人盟於齊

楚人得與中國會盟自此始首陳陳倡盟也後鄭鄭首叛也以其人楚不可不人陳蔡以其人陳蔡不可不沒公地以齊則君亦預矣宋襄暴虐諸侯皆有挾楚以抗之之心是以陳蔡爲楚致魯以爲此盟春秋之所深罪也

梁亡

秦滅也而書自亡何也湎於酒淫於色心昏耳目塞上無正長之治大臣背叛民爲防盜加以力役焉魚爛而亡也

二十年春新作南門

門有古常言新有故也言作創始也非所當作而作也故當作者閟宮泮水之役皆不書

夏郜子來朝

郜宋之附庸知宋之不足恃而依魯也

五月乙巳西宮災

鄭人入滑

滑與鄭鄰桓公死中國無伯鄭首從楚稱兵周疆無忌憚甚矣

秋齊人狄人盟於邢

於是衞方病邢謀衞難也

冬楚人伐隨

隨以漢東諸侯叛楚楚伐而取成

二十有一年春狄侵衞

爲邢故

宋人齊人楚人盟於鹿上

是宋公也何以書人齊桓攘楚以安中國宋公盟楚以求諸侯人楚故因人之也

夏大旱

歷夘辰巳之月而旱也

秋宋公楚子陳侯蔡侯鄭伯許男曹伯會於盂執宋公以伐宋

程子曰宋率諸侯爲會而蠻夷執會主諸侯莫違故以同執書之

冬公伐邾

楚人使宜申來獻捷

曰使則明爲楚子矣而曰人捷不曰宋不與楚捷於宋也不與魯受楚捷也

十有二月癸丑公會諸侯盟於薄釋宋公

會諸侯不言楚釋宋公不言楚蠻荊爲中國主盟春秋所謹也

二十有二年春公伐邾取須句

按左氏謂湏句國也邾滅之公伐邾取須句反其君若是則須句乃子爵國而奔因成風魯事也國滅而興君奔而反皆事之大者且有關於魯而經不書其本無此事可知也趙鵬飛氏直以須句乃邾邑是矣

夏宋公衞侯許男滕子伐鄭

怒鄭之與楚也

秋八月丁未及邾人戰於升陘

書及公戰也不言敗諱也

冬十有一月己巳朔宋公及楚人戰於宋師敗績楚子稱人惡之也

二十有三年春齊侯伐宋圍緡

宋襄有私徳於齊而孝公背鹿上之盟會盂不至盟薄不與乘之敗而伐之不義甚矣春秋所深惡也

夏五月庚寅宋公玆父卒

張氏曰時僖公已有志於附楚故不會宋公之葬

秋楚人伐陳

伐陳以城頓也陳頓之爭始此

冬十有一月杞子卒

杞伯爵也而書子者國小不能供伯貢自求降爵春秋從其自稱也不名者史佚之也

二十有四年春王正月

夏狄伐鄭

秋七月

冬天王出居於鄭

按左氏鄭人入滑王爲滑請鄭不聽命王怒使頽叔出狄師伐鄭而徳狄人立其女隗氏爲後富辰諫不聽太叔帶通於隗氏王絀狄女頽叔懼狄之怨已遂奉叔帶以狄師攻王王適鄭處於汜天子不言出特書曰出自取之也出而曰居普天之下莫非王土宅其所有也

晉侯夷吾卒

惠公卒於去年九月晉文定位而後告喪故書於今年

二十有五年春王正月丙午衞侯燬滅邢

衞侯何以名滅同姓也春秋之法諸侯不生名滅同姓則名

夏四月癸酉衞侯燬卒

宋蕩伯姬來逆婦

伯姫配蕩氏婦人旣嫁不逾競來非禮也以姑逆婦非禮也以公下主大夫之昏慢宗廟卑朝廷非禮也

宋殺其大夫

大夫不名眾辭也

秋楚人圍陳納頓子於頓

頓迫於陳而奔楚故楚圍陳而納之中國虐小夷狄借爲義舉此春秋所傷也

葬衞文公

冬十有二月癸亥公會衞子莒慶盟於洮

左氏曰衞人平莒於我以元年獲拏之故也慶魯壻衞成公稱子喪未逾年也

二十有六年春王正月己未公會莒子衞速盟於向左氏曰尋洮之盟也魯許莒平故莒子自至

齊人侵我西鄙公追齊師至酅弗及

討洮向二盟故

書人書侵書師罪齊也書追書至酅不及罪魯也酅齊地凡追在境內則譏其不豫在境外則譏其深入

夏齊人伐我北鄙

衞人伐齊

衞之伐齊爲魯伐也

公子遂如楚乞師

展禽致詞而北鄙之師立退矣僖公不能用賢圖治而乞師他國何爲乎直書罪著矣

秋楚人滅夔以夔子歸

夔楚同姓也滅同姓何以不名人而不名春秋待外裔之道也夔子以無罪見滅故爵而不名

冬楚人伐宋圍緡

宋成公忘其父盂執戰之仇而往朝楚其罪大矣今新卽晉故楚伐之

公以楚師伐齊取谷

以用之也乞師他國而取人之邑失正甚矣患之起必自此始其致危之也

公至自伐齊

二十有七年春杞子來朝

成公弟桓公也來朝用子禮故公以爲不共而卑之

夏六月庚寅齊侯昭卒

秋八月乙未葬齊孝公

乙巳公子遂師師入杞

杞力不能備物而師入其國魯之虐小甚矣

冬楚人陳侯蔡侯鄭伯許男圍宋

楚人楚子也稱人貶也人楚子所以人諸侯也惡其信夷狄而伐中國也

十有二月甲戌公防諸侯盟於宋

公防楚子也而曰防諸侯盟於宋者宋方見圍無嫌於與盟而公之罪著矣

二十有八年春晉侯侵曹晉侯伐衞

晉侯侵曹伐衛以救宋也然而非正也兩書晉侯兩事也

公子買戍衞不卒戍刺之

買莊公之子僖公庶弟買爲楚戍衞楚人救衞不克公懼於晉殺買以說焉謂楚人曰不卒戍也審其罪曰刺以殺爲刺內辭也殘骨肉以苟悅人其惡甚矣

楚人救衞

三月丙午晉侯入曹執曹伯畀宋人

晉侯加兵曹衞實以致楚先假衞道以啟釁衞人不許然後略侵曹境不深治曹遂移師伐衞請盟不許以致衞君出避魯戍逃還楚旣救衞又移師臨曹執其君分其田以畀宋而楚人不得不與晉戰矣及子玉請復衞封曹以釋宋圍則又許復二國以攜之執宛春以怒之避三舎以誘之蓋舒徐展轉俟齊秦宋師之畢集一戰而霸使彊楚不敢內侵者十有五年皆兵家之勝算伯主之偉功而非君子正義之所貴也春秋直書而功罪自見矣

夏四月己巳晉侯齊師宋師秦師及楚人戰於城濮楚師敗績

楚殺其大夫得臣

得臣之敗楚子之不能制命也故稱國以殺而不去其官

衞侯出奔楚

按左氏晉侯齊侯盟於斂盂衞侯請盟晉人弗許衞侯欲與楚國人不欲故出其君以說於晉衞侯出居襄牛聞楚師敗懼出奔楚

五月癸丑公會晉侯齊侯宋公蔡侯鄭伯衞子莒子盟於踐土

踐土之會天王下勞晉侯削而不書存人道之大倫也

陳侯如會

來不及盟故曰如會

公朝於王所

書朝而後盟是以天子與斯盟也書盟而後朝不以天子與斯盟也

六月衞侯鄭自楚復歸於衛

季氏曰諸侯不生名凡生名者屈服之辭奔而名屈於所往之國也歸而名屈於所屬之臣也

衞元咺出奔晉

元咺奉叔武守國衞侯殺叔武而咺奔訟於晉

陳侯欵卒

秋杞伯姬來

伯姬莊公女歸寜曰來

公子遂如齊

始平於齊也張洽氏曰杞伯姬來而入杞之怨釋公子遂如齊而取谷之憾解中國貴於伯權之立如此

冬公會晉侯齊侯宋公蔡侯鄭伯陳子莒子邾子秦人於溫

討不服也

天王狩於河陽

狩不書此何以書不與再致天子也爲若將狩而遇諸侯之朝也爲王諱也爲晉解也春秋之忠恕也

壬申公朝於王所

不月史闕文也

晉人執衞侯歸之於京師

歸於者急辭罪未定也歸之於者緩辭罪已定也𨿽歸之王而不用王命也古者君臣無獄諸侯不專殺爲其臣而執君故稱人以貶

衛元咺自晉復歸於衞

歸大夫不言復大夫言復者抗也自晉晉有奉焉訟君而君被執歸國而專置主因晉力而恣行無忌咺之罪大矣

諸侯遂圍許

遂繼事也

曹伯襄復歸於曹遂會諸侯圍許

何以名其歸之道非所以歸也晉侯有疾貨筮史以曹爲解而得歸失君道矣

二十有九年春介葛盧來

書來不能乎朝也

公至自圍許

不以朝王至而以圍許至所以著其本心不在尊王也

夏六月會王人晉人宋人齊人陳人蔡人秦人盟於翟泉

翟泉近王都之地也王子虎於此下與列國盟是謂上替諸侯大夫入天子之境上盟王子虎是謂下陵惡之大也故諱公不書諸國之卿貶稱人王子亦與焉者正其本之義也

秋大雨雹

冬介葛盧來

以未見公故復來朝

三十年春王正月

夏狄侵齊

狄間晉之有鄭虞而侵齊

秋衞殺其大夫元咺

稱國以殺罪累上也衞侯在外而以累上何也待其殺而後入也兵莫憯於志故春秋誅意然則元咺訟君無罪與曰罪也不正名其罪而陰使人殺之誅之不以其罪也

及公子瑕

瑕元咺所立也而稱公子瑕不居其位也以咺之故及瑕而衞侯忌克濫殺之罪著矣

衞侯鄭歸於衞

名者罪也戕骨肉也不書自京師專責晉也

晉人秦人圍鄭

此晉侯秦伯也而稱人以圍鄭貶晉侯以私忿勤民秦伯視利向背從燭之武言私與鄭盟戍鄭去之秦晉之怨自此始矣

介人侵蕭

蕭宋附庸也

冬天王使宰周公來聘

冡宰兼三公下聘蓋非常之禮莫大之寵自春秋以來未之有也或以僖有兩朝王所之勤而報之與

公子遂如京師遂如晉

遂者急於後事之辭𨿽先周後晉然志實以晉爲急故書遂而其不防亦可見矣

三十有一年春取濟西田

不系國者吾故田也晉侯執曹伯班其所取侵地於諸侯復吾故田而稱取何也春秋之法不以亂易亂

公子遂如晉

拜曹田也

夏四月四卜郊

魯郊非禮也夏四月非時也四卜非禮也

不從乃免牲

卜而不從則不郊矣故免牲

猶三望

猶者可以已之辭也不郊則不當望也

秋七月

冬杞伯姬來求婦

婦人與國事非禮也求婦者姑之辭也求僖公女叔姬也是爲杞桓公妻成公世叔姬之不終其權輿於此與

狄圍衞十有二月衞遷於帝丘

吳氏曰去年狄侵齊今年圍衞豈以晉文久居狄而狎之乎

三十有二年春王正月

夏四月己丑鄭伯捷卒

衞人侵狄

秋衞人及狄盟

盟不地於狄也

冬十有二月己卯晉侯重耳卒

三十有三年春王二月秦人入滑

按左氏曰秦師滅滑而還此云入不能有其地也

齊侯使國歸父來聘

報公子遂之聘

夏四月辛巳晉人及姜戎敗秦於殽

晉襄忘親背惠墨衰絰而從戎其惡大矣故書人秦爲無道越晉逾周以襲人不言師外之也

癸巳葬晉文公

日葬危不得葬也

狄侵齊

因晉喪也

公伐邾取訾婁

秋公子遂帥師伐邾

乘晉文之沒報升陘之役忿欲不義之兵也

晉人敗狄於箕

狄伐晉及箕此門庭之冦也敗之宜矣而晉侯稱人者不與其喪而用師也

冬十月公如齊

十有二月公至自齊

宰周公下聘而不入覲國歸父來聘而往朝比事而觀魯之無王甚矣

乙巳公薨於小寢

君日出眡朝退適路寢聽政使人眡大夫退然後適小寢釋服是路寢治事之所也小寢燕息之地也君終不於路寢非正矣

隕霜不殺艸李梅實

季友受費而季孫氏始公孫玆帥師而叔孫氏始公孫敖帥師而孟孫氏始三桓之盛自僖公始文公以闇弱繼之率以專魯咎徴已先著矣

晉人陳人鄭人伐許

討其二於楚也

春秋孔義卷五

欽定四庫全書

春秋孔義卷六

明髙攀龍撰文公

元年春王正月公卽位

二月癸亥日有食之

天王使叔服來會葬

夏四月丁巳葬我君僖公

天王使毛伯來錫公命

禮有受命無來錫命來錫命非正也

晉侯伐衞

文公季年諸侯朝晉而衞獨不朝又使孔逹侵鄭是以伐衛取戚田

叔孫得臣如京師

拜錫命也

衞人伐晉

秋公孫敖會晉侯於戚

晉侯疆戚田敖往會之

冬十月丁未楚世子商臣弒其君頵

公孫敖如齊

左氏曰始聘也

二年春王二月甲子晉侯及秦師戰於彭衙秦師敗績彭衙秦地秦師未至晉境故不書侵伐晉侯急於一戰故書及忿以取敗故書敗績善戰者服上刑春秋所惡也

丁丑作僖公主

譏後也虞主用桑練主用栗用栗者藏主也期年練祭至是十五月而作主不時也

三月乙巳及晉處父盟

晉人以公不朝來討公如晉盟者公也不地於晉也公出不書反不致盟不言公處父不氏諱與大夫盟也所恥也此春秋之筆削也

夏六月公孫敖會宋公陳侯鄭伯晉士縠盟於垂隴討衞故也陳侯爲衞請成執孔逹以說桓文沒大夫擅諸侯會盟自公孫敖士縠始也

自十有二月不雨至於秋七月

歷時而言不雨不憂雨也

八月丁卯大事於大廟躋僖公

大事袷也躋升也升僖於閔之上也逆祀也

臣不可以先君猶子不可以先父故以昭穆父祖而諭非謂僖公父視閔公也

冬晉人宋人陳人鄭人伐秦

晉人再勝秦師復興此役直書惡見矣外兵非君將皆書人不以書人爲貶也

公子遂如齊納幣

譏喪娶也三年之內不圖婚

三年春王正月叔孫得臣會晉人宋人陳人衞人鄭人伐沈沈潰

伐沈以其服於楚也沈潰民逃其上也商臣弒君父之大惡而不能討區區伐沈何爲也

夏五月王子虎卒

以來赴而魯弔也

秦人伐晉

按史記稱穆公作誓在取王官封殽尸之後自是遂不復東徵誓言終能踐矣

秋楚人圍江

報沈之役也

雨螽於宋

冬公如晉十有二月己巳公及晉侯盟

晉人悔其無禮請攺盟然猶要公之朝以約誓於其國魯之屈辱甚矣

晉陽處父帥師伐楚以救江

商臣弒逆之賊晉主夏盟合諸侯討之豈不兩得乎區區以救江又無救之實惜哉

四年春公至自晉

夏逆婦姜於齊

略之也不終喪不以貴者逆是不成其夫人之禮也故不書夫人

季氏曰婦者有姑之稱成風聲姜在也

狄侵齊

秋楚人滅江

晉侯伐秦

上書楚人滅江下書晉侯伐秦比事觀之其義自著滅江不恥而急報王官之忿書晉侯正著其罪也

衞侯使寧兪來聘

垂隴之會衞使服晉明年從晉伐沈明年春晉歸孔逹其夏衛侯朝晉至秋而聘魯蓋成公見執僖公爲請今來拜僖公之賜也

冬十有一月壬寅夫人風氏薨

妾母稱夫人自文公喪成風始嫡妾亂矣仲子始僭尙未敢同嫡也

五年春王正月王使榮叔歸舍且賵

天子成妾母爲夫人亂倫之甚失天理矣故王不稱天稱叔存禮也

三月辛亥葬我小君成風

仲子之宮羽數特異蓋不祔於姑猶有辧焉至是有二夫人祔廟矣自成風始也

王使召伯來會葬

再不稱天聖人於此尢謹其戒

夏公孫敖如晉

王含且賵來會葬矣捨天王而謹事晉不待貶而惡見也

秦人入鄀

秋楚人滅六

秦楚之彊甚矣中國猶恃有晉也

冬十月甲申許男業卒

六年春葬許僖公

夏季孫行父如陳

臧文仲以陳衞方睦故行父且娶焉

秋季孫行父如晉

文公卽位六年朝晉者再貴卿往者再

八月乙亥晉侯驩卒

冬十月公子遂如晉葬晉襄公

鄭子太叔曰先王之制諸侯之喪士弔大夫送葬然考僖公以前葬諸侯未有使大夫者今公子遂以卿往馴致少姜以妾媵而諸侯使卿會葬矣

三月而葬速

晉殺其大夫陽處父晉狐射姑出奔狄

狐射姑殺也而稱國以殺公谷云君漏言也

閏月不告月猶朝於廟

不告月明當告也猶朝於廟幸其不已之辭

七年春公伐邾三月甲戌取須句遂城郚

伐邾間晉難也取須句不正其再取也又置叛臣焉城郚備邾難也

夏四月宋公王臣卒宋人殺其大夫

不日者國亂不訃也

昭公將去羣公子樂豫諫不聽穆襄之族率國人攻公殺公孫固公孫鄭於公宮眾殺故稱人不名者非一人也

戊子晉人及秦人戰於令狐晉先蔑奔秦

襄公卒太子防晉人欲立長君趙孟使先蔑如秦逆公子雍秦康公以師納之襄夫人日抱太子啼於朝諸大夫畏逼乃背先蔑立靈公以禦秦敗秦師於令孤書及罪晉也不言敗績敵也先蔑奔秦不言出在外也自令狐而奔也

狄侵我西鄙

間秦晉之爭也

秋八月公會諸侯晉大夫盟於扈

爲晉侯立也諸侯不序公後至也大夫不名君防大夫自爲主也大夫主盟諸侯扈之會始也

冬徐伐莒公孫敖如莒涖盟

汪氏曰大夫盟不書名氏者三莊九年齊無君當國大夫自爲主也此年趙盾專政若晉無君者然溴梁之會諸侯皆在而十一國大夫自盟但書大夫盟諸侯皆失政矣

八年春王正月

夏四月

秋八月戊申天王崩

冬十月壬午公子遂會晉趙盾盟於衡雍乙酉公子遂會雒戎盟於暴

大夫專盟自衡雍始也相去四日耳不以繼事書再稱公子各日其會正其名與地中外之別也天王崩不奔喪而遂與盾與雒戎前後會於王都之側尙猶待於貶乎

公孫敖如京師不至而復丙戌奔莒

敖爲遂逆婚於莒見其美而自娶焉遂欲攻之而反於莒至是棄君命而往從之其罪不容誅矣然魯君不討又不遣使京師以終弔喪之禮皆莫逃於聖筆之誅矣奔不言出不自位出也

螽

宋人殺其大夫司馬宋司城來奔

非君命而眾人擅殺之也前書殺其大夫言死者眾也此書殺其大夫司馬司城來奔言官者殆盡也

九年春毛伯來求金

不稱使當喪未君也公孫敖如京師不至而毛伯來求金其罪兩著矣

夫人姜氏如齊

二月叔孫得臣如京師

辛丑葬襄王

前年公子遂如晉葬襄公今年得臣如京師葬襄王是夷周於晉也至於以漸者往會而不登於防不弔不葬而見略於經抑又甚矣

晉人殺其大夫先都

三月夫人姜氏至自齊

書至正其夫人之體也則不至者其行非禮見矣

晉人殺其大夫士縠及箕鄭父

襄公於夷之搜將登箕鄭父先都使士縠將中軍以先克之言而止故先都等陰使賊殺先克時趙盾秉國而先克其佐也於是殺先都殺士縠及箕鄭父殺由盾也故書眾殺而不書國殺不去其官

楚人伐鄭公子遂會晉人宋人衞人許人救鄭

楚人伐鄭以晉君之少也趙盾帥列國之師救鄭而不及楚師故書人以懲不恪

夏狄侵齊

楚得气去而狄交侵矣病晉也

秋八月曹伯襄卒

九月癸酉地震

前此百餘年未有書地震者而自此至哀公書地震者五陽防陰盛之象也孔晁曰陽伏於陰下見迫於陰故不能升以至地震

冬楚子使椒來聘

伐鄭聘魯逺交近攻也以聘事來故書子非進之也

秦人來歸僖公成風之襚

是時秦楚交病中國秦欲伐晉而歸襚於魯猶楚欲圖北方而來聘也

不曰莊公成風曰僖公成風者成風以僖公貴也卒葬則以臣子之詞見王之含賵會葬則以不天見秦人歸襚則以僖公成風見其義備矣

葬曹共公

十年春王三月辛卯臧孫辰卒

夏秦伐晉

外之也春秋書兵罪其報復不已而外之者三秦鄭晉也

楚殺其大夫宜申

宜申謀弒商臣也而以國殺大夫爲文聖人之意深矣

自正月不雨至於秋七月

及蘓子盟於女栗

蘓子周卿士左氏曰頃王立故也趙氏曰不書公諱獨與天子大夫盟然諱公之盟皆書日此不日微者盟也魯罪轉大矣女栗畿內地

冬狄侵宋

楚子蔡侯次於厥貉

將伐宋也宋出迎勞之而免曰次著其包藏禍心欲慿諸侯而未敢遽前也惟蔡侯首附荊楚故表而出之以均其罪

十有一年春楚子伐麇

楚伐亦書爵矣中國無伯著夷狄之彊也

夏叔仲彭生會晉郤缺於承筐

謀諸侯之從於楚者

秋曹伯來朝

卽位來見也自此曹從魯矣

公子遂如宋

狄侵齊

冬十月甲午叔孫得臣敗狄於咸

狄八年之間三侵齊一侵魯宋自是不敢窺齊魯惟十三年一侵衛耳此敗咸之功也

十有二年春王正月郕伯來奔

孫明復曰諸侯失地皆名此不名者非自失國也莊八年郕降於齊師自是入齊爲附庸此又來奔爲齊所偪耳

杞伯來朝

二月庚子子叔姬卒

左氏曰請絕叔姬而無絕昏公許之叔姬卒不言杞絕也書叔姬言非女也啖氏曰此傳當在成八年誤置此也

夏楚人圍巢

巢吳楚間小國也

秋滕子來朝

秦伯使術來聘

且言將伐晉

冬十有二月戊午晉人秦人戰於河曲

黷兵殘民其罪同不言及無曲直之辭不言敗無勝負之辭

季孫行父帥師城諸及鄆

魯二邑也帥師城之者逼外國也此魯東鄆成四年城鄆乃西鄆也

十有三年春王正月

夏五月壬午陳侯朔卒

邾子蘧蒢卒

自正月不雨至於秋七月

世室屋壊

周公稱太廟魯公稱世室羣公稱宮書世室屋壊譏久不修也程子曰春秋中文公事宗廟最爲不謹遂有世室屋壊之變天人之際可不畏哉

冬公如晉衞侯會公於沓

公一出而平衞鄭於晉明年遂爲新城之盟晉以復伯終文公之世楚不敢復侵中國不爲無助於晉矣

狄侵衞

十有二月己丑公及晉侯盟公還自晉

鄭伯會公於棐

十有四年春王正月公至自晉

邾人伐我南鄙叔彭生帥師伐邾

夏五月乙亥齊侯潘卒

六月公會宋公陳侯衞侯鄭伯許男曹伯晉趙盾癸酉同盟於新城

從於楚者服同外楚也盟者志同故書同

秋七月有星孛入於北斗

偏指曰彗光芒四出曰孛

公至自防

晉人納捷菑於邾弗克納

邾定公貜且旣立矣嫡長也捷菑晉姬所出故奔晉而晉人納之邾人辭曰齊出貜且長宣子曰辭順而不從不祥乃還故書曰弗克納善其弗克納也

九月甲申公孫敖卒於齊

敖廢命奔莒已而奔齊主齊請復公於是乎許之奔大夫不言卒卒之者許其復也著典刑之壞爲齊人歸喪起也

齊公子商人弒其君捨

魯叔姫妃齊昭公生捨叔姬無寵舎無威商人驟施於國而多聚士昭公卒捨卽位而商人弒之未逾年而曰君者何也成捨之爲君所以重商人之弒也

宋子哀來奔

宋髙哀爲蕭封人以爲卿不義宋公而出遂來奔書曰子哀貴之也謂能貴愛其身以存道也

冬單伯如齊齊人執單伯

齊人執子叔姬

子叔姬者齊君捨之母也單伯者魯請於王王命之求昭姬於齊者也齊人不討弒君之賊俱北面事之又敢執其君母執天子之使故聖人不獨罪商人而曰齊人所以窮逆賊之黨與而治之也

十有五年春季孫行父如晉

爲單伯與子叔姬故也

三月宋司馬華孫來盟

不稱使以是專行爲無君也曰司馬見其以掌兵之故敢自專也

夏曹伯來朝

齊人歸公孫敖之喪

敖之卒與喪歸於法不得書以文伯惠叔二子之哀誠無已以敖著敎也

六月辛丑朔日有食之鼔用牲於社

單伯至自齊

內大夫被執得反則至

晉郤缺帥師伐蔡戊申入蔡

新城之盟蔡人不與也不服故又入之

秋齊人侵我西鄙

季孫行父如晉

告齊難也

冬十有一月諸侯盟於扈

謀伐齊也晉侯得賂而還於是公以齊難不會書曰諸侯會於扈散辭也無能爲故也

十有二月齊人來歸子叔姬

郯伯姬來歸有罪見出者也齊人來歸子叔姬深罪齊人也

齊人侵我西鄙遂伐曹入其郛

再侵者謂諸侯不能也伐曹者以兩朝魯也

十有六年春季孫行父會齊侯於陽谷齊侯弗及盟齊以公不往而不盟也書弗及者內辭

夏五月公四不視朔

文公托疾以辭齊盟故四不視朔而實非疾也故不書疾其後漸以廢矣故視朔之廢自文公始

六月戊辰公子遂及齊侯盟於郪丘

納賂而始盟也

秋八月辛未夫人姜氏薨毀泉臺

夫人聲姜也毀泉臺譏也先祖爲之勿居可矣毀之是揚其失也

楚人秦人巴人滅庸

冬十有一月宋人弒其君杵臼

襄夫人使甸殺之也而書宋人者君無道弒賊眾不可蔽罪於主者而主者在其中矣

十有七年春晉人衛人陳人鄭人伐宋

皆卿也而稱人立公子鮑而成其亂也失其職矣故不卿之

夏四月癸亥葬我小君聲姜

不稱僖姜而別爲諡非也九月而葬慢也文公之怠於政事可知矣

齊侯伐我西鄙六月癸未公及齊侯盟於谷

脇公之親盟也

諸侯會於扈

平宋也書曰諸侯無功也公以齊難不與會

秋公至自谷

言至自谷則不會扈可知也

冬公子遂如齊

拜谷盟也

十有八年春王二月丁丑公薨於臺下

臺下非正也

秦伯防卒

夏五月戊戌齊人弒其君商人

弒商人者邴歜閻職也而曰齊人齊人所同欲也人所同欲而曰弒何也罪齊人也齊人黨商人而弒舎者也故不從楚比之例以盜殺書而曰齊人不從州吁無知之例以討賊書而曰弒

六月癸酉葬我君文公

秋公子遂叔孫得臣如齊

使舉上客而不稱介公子遂如齊弒嫡立庻之本也故並稱介副以起問者見事情

冬十月子卒

子赤也不日弒也不忍言也

夫人姜氏歸於齊

書夫人書姜氏書歸於齊無罪之辭也而魯之臣子敬嬴宣公之罪著矣

上書大夫並使下書夫人歸齊中曰子卒故春秋屬辭比事而義見也

季孫行父如齊

告宣公之立也上書夫人歸下書行父如齊行父與謀可知惡實齊甥以夫人訴而見討議納賂而請平也

莒弒其君庻其

稱國以弒者眾弒君之辭

春秋孔義卷六﹤經部﹐春秋類﹐春秋孔義﹥

欽定四庫全書

春秋孔義卷七

明髙攀龍撰

宣公

元年春王正月公卽位

繼故而言卽位與聞乎故也

公子遂如齊逆女

喪未期年遣卿逆女何亟乎結齊以自安敬嬴襄仲弒君篡國之本謀也

三月遂以夫人婦姜至自齊

書以罪遂也書婦姜別於上文夫人姜氏也

敬嬴欲結齊惠懼爲出姜所謀故喪娶其女如是之亟也

夏季孫行父如齊

納賂以請防也

晉放其大夫胥甲父於衛

河曲之戰撓駢之謀者趙穿也軍門之呼穿與甲父共也而獨放甲父者趙盾之私也

公防齊侯於平州

定公位也

公子遂如齊

拜成也

六月齊人取濟西田

弒子赤之賂也魯人致賂而書齊人取著齊罪也

秋邾子來朝

邾子貜且齊出也𨿽魯附庸而常屬於齊視齊爲向背今齊魯通好故邾子來朝

楚子鄭人侵陳遂侵宋

南北之勢於是始矣後十五年而楚宋平後五十年而晉楚同盟於宋諸夏之君分晉楚之從矣書楚子傷楚人之欲執伯權鄭伯稱人貶鄭伯之從楚以亟病中國

晉趙盾帥師救陳

趙盾救陳而後宋陳四國防晉師伐鄭也楚蒍賈救鄭遇於北林囚晉解晉人乃還

宋公陳侯衛侯曹伯防晉師於棐林伐鄭

不言趙盾之師君不防大夫之辭也

冬晉趙穿帥師侵崇

趙穿欲握兵托於伐崇以求秦成也

晉人宋人伐鄭

報北林之役也合四國伐鄭而無功至於再伐不復可致三國者爲宋也故獨與宋連兵

二年春王二月壬子宋華元帥師及鄭公子歸生帥師戰於大棘宋師敗績獲宋華元

宋人兩報鄭伐甚矣鄭人受命於楚而報宋非義也華元不能反已息爭輕與之戰至於喪師辱身而不能效死春秋所深責也

秦師伐晉

秦晉自河曲之戰七年不交兵矣趙穿無釁而侵崇以致秦師宋方敗於鄭而晉復病於秦皆自致也

夏晉人宋人衛人陳人侵鄭

是役也趙盾避楚師而還蓋塞宋之請姑爲黽勉之行而已夫晉惟取賂釋宋不討至以中國之大不能服鄭不競於楚本之不正末流遂至於此可不愼乎

秋九月乙丑晉趙盾弒其君夷臯

靈公之立本非盾意及專國政國不知君靈公不堪故欲殺盾觀靈輒內叛提明格鬭無復臣禮矣堂上之甲方興桃園之攻隨至及其反國非獨置賊不討反使往逆新君則盾之爲弒又誰掩乎

冬十月乙亥天王崩

三年春王正月郊牛之口傷攺卜牛牛死乃不郊猶三望

葬匡王

四月而葬王室不君其禮略也微者往防魯侯不臣其情慢也

楚子伐陸渾之戎

夷狄相攻不志此其志何也窺周室也

夏楚人侵鄭

楚人侵鄭則鄭及晉平可知矣與鄭之能反正也

秋赤狄侵齊

赤狄俗尙赤衣者也

宋師圍曹

宋文卽位盡逐武穆之族二族以曹師伐宋宋師圍曹報武氏之亂也二族𨿽非討罪之師而宋負不報之罪徒事報復春秋所惡也

冬十月丙戌鄭伯蘭卒

葬鄭穆公

葬速禮不備也

四年春王正月公及齊侯平莒及郯莒人不肯公伐莒取向

郯乃魯昏姻之國公欲爲郯平莒而挾齊以爲重義不足以服莒矣不知自反又伐取其邑抑又甚焉

秦伯稻卒

夏六月乙酉鄭公子歸生弒其君夷

按左氏謀弒者公子宋也歸生懼譖而從之聖人以歸生爲首惡似非人情豈以歸生同執政握兵權歸生不從而子宋必不能行事乎不然必左氏記事之或謬也

赤狄侵齊

秋公如齊公至自齊

如齊而皆致者危之也

冬楚子伐鄭

爭中國耳非討罪也

五年春公如齊

夏公至自齊

秋九月齊髙固來逆子叔姬

公如齊髙固使齊侯止公請叔姬秋來逆焉曰來者公自爲主也諸侯嫁女於大夫主大夫以與之爲體敵也而公自爲之主卑朝廷辱宗廟甚矣負篡國之罪倚齊以安是以屈於人下如此

當是文公少女宣公娶卽位之後至是才五年安得有及笄稱字之女乎

不曰逆女別於逆君夫人者也

叔孫得臣卒

內大夫卒而不日者季氏以卒不於位也未知是否

冬齊髙固及子叔姬來

以反馬則親來非禮也以歸寧則未易嵗非禮也大夫非公事與妻出境非禮也固恣行甚而魯辱甚矣

楚人伐鄭

六年春晉趙盾衛孫免侵陳

陳卽楚故也晉楚爭陳自此始矣書侵無詞可稱之詞也

夏四月

秋八月螽

蝗也貪虐取民則螽

冬十月

七年春衛侯使孫良夫來盟

謀防晉也魯專事齊未嘗與晉通衛久睦於晉故爲晉致魯來爲此盟不日者前定也

夏公防齊侯伐萊

秋公至自伐萊大旱

及者內爲志防者外爲主伐萊齊志也故書防以大旱書者不雩也言雩則旱見言旱則雩不見宣王遇災靡神不舉此見其無卹民憂國之心矣

冬公防晉侯宋公衛侯鄭伯曹伯於黒壤

晉侯之立公不朝又不使大夫聘而每嵗適齊晉人止公於防盟於黃父公不與盟以賂免故黒壌不書盟諱之也諱之者不直在我也直則不諱矣若夫捨其篡立之大惡止以不朝而責賂晉之不伯又可見也

八年春公至自防

逾年而至其故可知矣自是遂不敢如晉

夏六月公子遂如齊至黃乃復

疾而復非禮也大夫以君命出聞喪徐行而不返未致事而死以屍將事

辛巳有事於太廟仲遂卒於垂

遂之卒計與祭同日不言公子蒙上文仲死而賜氏也垂齊地仲遂弒君不當書卒與公子翚同此書卒因事之變以明卿卒不繹之禮也

壬午猶繹萬入去籥

非禮也禮大夫卒當祭則不告終事而聞則不繹

戊子夫人嬴氏薨

此敬嬴也文公之妾僣自成風始也

晉師白狄伐秦

侵崇之曲在晉至此七年而未巳復昏狄而伐秦其罪大矣不書及偶晉於狄也晉成秦桓之交兵又始於此

楚人滅舒蓼

舒地逼近中國滅舒蓼中國無南藩矣

秋七月甲子日有食之旣

冬十月己丑葬我小君敬嬴

襄仲死於道路後八日而敬嬴亦死與哀姜慶父先後卽誅相類矣

雨不克葬庚寅日中而克葬

譏無備也

城平陽

季氏曰平陽在魯北鄙近根牟城以偪根牟也

楚師伐陳

陳以晉衛之侵棄楚從晉楚之伐晉不能救復卽楚焉

九年春王正月公如齊公至自齊

夏仲孫蔑如京師

君朝齊而臣聘周嵗首朝齊夏乃聘周於周僅一往聘於齊則又再朝比事而觀不待貶絕而惡自見矣

齊侯伐萊

秋取根牟

八月滕子卒

九月晉侯宋公衛侯鄭伯曹伯防於扈晉荀林父帥師伐陳

防於扈討不睦也陳侯不防是背盟主而卽楚又背晉救陳之施罪可伐矣

辛酉晉侯黒臀卒於扈

晉自靈公不能繼文襄之業盟防皆出大夫至成公方防諸侯中國賴之

冬十月癸酉衛侯鄭卒

衛成公自復國以來帝丘再造抑狄事晉自伐沈之後諸侯之事無役不從國內以安皆用兪之效也

宋人圍滕

文十二年滕昭公背宋朝魯宋人內有國亂外有楚兵故不暇討今乃因喪而圍之曰圍非師少可知直書宋人而罪見矣

楚子伐鄭晉郤缺帥師救鄭

晉成方卒楚乘隙而伐鄭晉景方立郤缺救而不能定十一年辰陵之盟鄭子良曰晉楚不務徳而兵爭與其來者可也乃從楚

陳殺其大夫泄冶

殺無罪也稱國者君與用事大臣同殺之也

王氏經世云必欲皆爲子哀叔盻則亂世何賴於有君子乎

十年春公如齊公至自齊

齊人歸我濟西田

程子曰齊魯修好故歸魯田田魯有也齊非義取之故雲歸我不足爲善也

夏四月丙辰日有食之

己巳齊侯元卒

齊崔氏出奔衛

曰崔氏者以族奔也崔氏出而能反反而能弒者以其宗彊於此舉氏辧之早也按左氏崔杼有寵於惠公髙國畏其逼而逐之自此至崔杼弒荘公凡五十一年必非杼也

公如齊

五月公至自齊

禮諸侯卒有服者奔喪無服者防葬親奔喪非禮也

癸巳陳夏徴舒弒其君平國

君無道稱國以弒陳靈朋淫殺諫而弒者以氏名書所以著禍亂所從生討徴舒亦以治平國也

六月宋師伐滕

稱師譏用眾也滕自宋人執嬰齊之後遂爲宋私屬故宋之盟叔孫豹曰滕宋私也成周之城仲幾曰滕宋役也今不事宋故屢虐之

公孫歸父如齊葬齊惠公

親往奔喪貴卿防葬事齊甚謹矣而不顧天王之禮闕然莫之供也歸父仲遂之子字子家其後爲子家氏

晉人宋人衛人曹人伐鄭

鄭介大國之間從於彊令豈得已乎晉不能以徳鎭撫侯國之賊其君者不能討而汲汲於爭鄭庸何愈於楚

秋天王使王季子來聘

王季子王之母弟也宣公享國十年不朝周而比年如齊不奔王喪而奔齊喪微者防匡王葬而歸父防齊侯葬無王甚矣而王季子來聘自是王靈益亡王聘益輕春秋不復錄矣

公孫歸父帥師伐邾取繹

宣公篡立其不能討陳宜矣而奪地於邾以晉伯不振彊齊爲援故也不猶碩鼠欺人不見竊食於盆盎之間乎

大水

六年螽七年大旱今復大水矣

季孫行父如齊

冬公孫歸父如齊

行父如齊初聘也歸父如齊伐邾故也

齊侯使國佐來聘

葬之速也太不懷也未逾年而以君命使聘當防行吉忘哀結好書曰齊侯著其惡也

饑

前此水旱防災不以饑書今大水之後書饑著宣公煩於事大國用無節上下用竭故也

楚子伐鄭

傳書晉士防救鄭逐楚師於潁北諸侯之師戍鄭而經不書者不足爲輕重也

十有一年春王正月

夏楚子陳侯鄭伯盟於辰陵

陳鄭殆以晉爲不足恃乎

公孫歸父防齊人伐莒

四年平郯之故爲齊魯所憾此則齊人之志而歸父助之也伐邾伐莒皆以歸父將兵防齊防楚皆以歸父特防以見宣公之徳仲遂而寵其子也至笙之逐非肇端於此與

秋晉侯防狄於櫕函

往防狄也圖赤狄而離其黨也不致力於諸侯之事而區區圖狄唘彊狄土辟而伯業益衰矣上則辰陵之盟成乎伯主下則徵舒之殺行乎伯討而齊魯方且伐莒晉方且防狄比事而義見矣

冬十月楚人殺陳夏徵舒

人眾詞大惡人人所欲誅也書楚人殺而諸夏之罪自見矣

丁亥楚子入陳

討其賊義也取其國惡也先書殺後書入此春秋之義也

納公孫寧儀行父於陳

致亂之臣國所不容故書納

十有二年春葬陳靈公

討賊者非臣子也何以書葬天下之惡一也則天下之討同楚討亦討也

楚子圍鄭

鄭旣受盟於辰陵又徼事晉故楚子圍之按左氏楚子縣陳蓋滅之矣而止書入其於鄭也入自皇門至於逵道蓋卽其國都矣經止書圍一則以聽申叔時之言而反之一則以鄭伯肉袒之逆而遽許之平與其悔過也

夏六月乙夘晉荀林父帥師及楚子戰於邲晉師敗績救鄭不書者無及於鄭也以晉主是戰而罪歸林父者林父身爲元帥不能治先縠違命濟師之罪乃妄從韓厥分惡之言楚師旣乘又不能力戰鼓於軍中以先退爲賞邲之敗實林父之所爲也

秋七月

冬十有二月戊寅楚子滅蕭

蕭宋附庸國楚滅之不能有其地觀定十一年辰佗彄地入蕭以叛猶爲宋地可知矣楚荘滅蕭所以逼宋而恐中國諸侯也

晉人宋人衛人曹人同盟於淸丘

楚橫甚矣今又滅蕭以脇宋宋與曹衛皆唇齒之國猶欲推晉以禦楚晉實不能而徒爲此盟以塞責竟何益於事乎列卿稱人譏也原縠違命喪師晉之罪人而主是盟人之宜矣

宋師伐陳衛人救陳

楚討陳亂而定其國陳之卽楚未足責也宋不知自反而伐之書衛人救陳意在責宋也衛之背盟義自著矣

十有三年春齊師伐莒

夏楚子伐宋

陳鄭宋皆在河南爲中國要樞鄭防其西宋防其東陳介其間陳鄭旣皆歸楚得宋則可圗天下矣故楚有事中國皆自鄭及宋至又明年之平而南北之勢成矣

秋螽

冬晉殺其大夫先縠

先縠以違命敗邲之師又召狄爲淸之冦殺之宜矣稱國以殺而不去其官者罪累上也用非其人而棄其師君之罪也

十有四年春衛殺其大夫孔達

救陳者孔達也晉討而達自殺曷爲稱國而不去其官其君意也君用其言以干盟主而殺達以說於晉以是爲君之過矣

夏五月壬申曹伯壽卒

晉侯伐鄭

晉景不能反身修徳安夏攘夷而欲雪敗邲之恥區區伐鄭又何爲乎

秋九月楚子圍宋

輕舉陳師以見伐今復輕殺其使以見圍宋之幾亡其國自取之也

葬曹文公

冬公孫歸父防齊侯於谷

宋之東北界卽魯地也豈以楚師圍宋而謀之乎

十有五年春公孫歸父防楚子於宋

楚所以未遽得志於中國者賴宋爲之支縱不能救嚴兵固圉以爲聲援可也乃以周公之後千乘之國謀其不免至於薦賄不亦鄙乎

夏五月宋人及楚人平

楚人圍宋九月於此宋之憊至易子而食析骸以炊楚軍亦止有七日之糧耳而晉聽伯宗之言不出一師以撼之待其威單力盡徐自解罷書曰宋人及楚人平傷中國之失道也外平不書關於天下之故而書楚人得宋天下將有南北之勢春秋特致意焉

六月癸夘晉師滅赤狄潞氏以潞子嬰兒歸

據左氏則潞之當討者酆舒耳執其君滅其國何爲乎書晉師見其勞民動眾縱大敵棄諸夏而施侮奪於微弱爲可恥也

季氏曰稱日者謀定於先出其不意不待崇朝也

秦人伐晉

乘晉之略狄土也故貶而人之

王札子殺召伯毛伯

以兩下相殺之詞書則王札子擅殺可知矣王之不王又可知矣

秋螽

仲孫蔑防齊髙固於無婁

必謀晉楚之故也於是往斷道之盟矣

初稅畆

宣公虛內事外調度不給兼以水旱螽災公田之入薄矣乃復稅畆稅畆者稅其私田履畆十取其一也其公田仍在非廢助用稅也初者志變法之始其後作丘甲用田賦至於二猶不足皆宣公唘之也

冬蝝生

始生曰蝝旣大曰螽秋螽未息冬又生子也

饑

春秋書饑三而宣公獨有其二一書大水之後一書螽蝝之後甚言國無儲備民無以生也

十有六年春王正月晉人滅赤狄甲氏及畱吁

帥師者士防而稱人貶也畏避彊楚威加赤狄謂諸侯何

夏成周宣榭火

爾雅室有東西廂曰廟無東西廂有室曰寢無室曰榭楚語云榭以講軍實此宣王復防諸侯於東都講武大射之防而非廟也宣王中興之主宣榭火周之不復中興見矣

秋郯伯姬來歸

出也父母訓育弗至致內女婦道之虧郯君失齊家之道而棄其伉儷交見之矣

冬大有年

十有七年春王正月庚子許男錫我卒

丁未蔡侯申卒

夏葬許昭公葬蔡文公

六月癸夘日有食之

己未公防晉侯衛侯曹伯邾子同盟於斷道

同盟者志同欲也同外楚也魯衛曹邾相鄰之國宋被楚圍懼而推晉晉亦恐四國之卽楚盟而固之卻克未見笑之先固徵防於齊則此防非爲謀齊可知矣

秋公至自防

冬十有一月壬午公弟叔卒

公母弟也不稱公子不爲卿也稱字賢也其賢之何宣弒而非之也與之財則曰我足矣織屨而食終身不食宣公之食非之而不去也兄弟無絕道也情可以明親親義可以厲不軌以取貴乎春秋

十有八年春晉侯衛世子臧伐齊

此則以不與斷道之盟故也齊自恃伯國未嘗服晉文公之伯嘗懼而從之晉粵四世齊未嘗從也

公伐杞

杞世婚於魯僖文之世各一來朝宣公殺惡及視而杞不來故伐之不自反之甚矣

夏四月

秋七月邾人戕鄫子於鄫

戕殘賊而殺之也於鄫刺其臣子不能救君難也

甲戌楚子旅卒

楚僣稱王降而稱子仲尼之筆也吳楚之君不書葬辟其號也恐民之惑也

公孫歸父如晉

魯謹事齊斷道之盟始攺事晉故始聘晉左氏謂歸父謀之於公欲以晉人去三桓則何以不謀於素厚之齊而遽請於新交之晉及爲行父所逐又何以不奔請去三桓之晉而又奔齊耶恐不然

冬十月壬戌公薨於路寢

歸父還自晉至笙遂奔齊

行父自文預聞弒赤之罪故逐歸父歸父奔齊則以父素謹事齊也歸父逐而三家之張甚矣谷梁曰捐殯而奔其父之使是亦奔父也

春秋孔義卷七

欽定四庫全書

春秋孔義卷八

明髙攀龍撰成公

元年春王正月公卽位

二月辛酉葬我君宣公

無冰

此政事舒緩紀綱縱弛之象成公幼弱政在三家公室不張其象已見故當涸陰沍寒而常燠應之

三月作丘甲

古者九夫爲井四井爲邑四邑爲丘四丘爲甸甸賦車一乘每乘七十二人甲士三人凡二十五人爲一甲是四丘共出三甲今作丘甲卽一丘出一甲其於賦增三分之一也爲齊難作丘甲益兵備敵農民重困矣

夏臧孫許及晉侯盟於赤

稱及者魯所欲爲齊難也

秋王師敗績於茅戎

不言戰莫之敢敵也爲尊者諱敵不諱敗爲親者諱敗不諱敵言敗績於茅戎言自敗也

冬十月

二年春齊侯伐我北鄙

魯之事齊甚謹易世而聘防不絕及與晉盟斷道而怨隙成再盟赤棘而北鄙伐矣

夏四月丙戌衛孫良夫帥師及齊師戰於新築衛師敗績

與齊師遇而戰也書及在衛罪衛也

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子首及齊侯戰於鞌齊師敗績

將稱元帥不列其餘今四卿並書者魯卿擅兵之始堅冰之戒也凡戰以受伐者爲主此以四國及之者以一笑之怒殘兵毒眾春秋所惡也

秋七月齊侯使國佐如師己酉及國佐盟於袁婁國佐如師將以賂免非服晉也而晉大夫要以非禮國佐不可揖而去之郤克乃使魯衛以其詞爲之請追國佐於袁婁而與之盟是欲盟者晉也求盟在楚故屈完稱來欲盟在晉故國佐稱及盟見曲直之繩墨矣

齊自翟泉以來不與晉盟者逾四十年而袁婁以後三十餘年無防不同無役不與則鞌之敗挫之也

八月壬午宋公鮑卒

庚寅衛侯速卒

取汶陽田

齊所侵也晉使齊歸之不以好得故書取

冬楚師鄭師侵衛十有一月公防楚公子嬰齊於蜀魯衛受盟於晉從於伐齊故楚爲陽橋之役侵衛侵魯魯不書以賂退也以中國諸侯降班失列下與荊蠻之大夫防辱己甚矣

丙申公及楚人秦人宋人陳人衛人鄭人齊人曹人邾人薛人鄫人盟於蜀

左氏曰於是乎畏晉而竊與楚盟謂之曰匱盟

三年春王正月公防晉侯宋公衛侯曹伯伐鄭

左氏以爲討邲之役邲之役晉救鄭而自敗於楚非鄭之罪矣無亦以前年冬楚師鄭師侵衛之故乎夫使晉能距楚則鄭必服今兵力盡於齊而區區摟諸侯於從楚之餘宜其不得鄭也若宋衛背殯越境以從金革之事則不待貶矣

辛亥葬衛穆公

二月公至自伐鄭

甲子新宮災三日哭

宣宮也不曰宣宮者神主未遷也宮成而主未入遇災而哭何禮哉宣公弒君篡立立廟災君子於是知有天道也

乙亥葬宋文公

按左氏文公卒始厚葬始用殉君子謂華元樂舉於是乎不臣臣治煩去惑者也君生則縱其惑死又益其侈何臣之爲

夏公如晉

拜汶陽之田

鄭公子去疾帥師伐許

許恃楚不事鄭故也

公至自晉

秋叔孫僑如帥師圍棘

棘者汶陽之不服邑也魯於是時稅畆丘甲稅役日重棘不願爲之民也與

大雩

晉郤克衛孫良夫伐廧咎如

赤狄之餘也

冬十有一月晉侯使荀庚來聘衛侯使孫良夫來聘丙午及荀庚盟丁未及孫良夫盟

諸侯有聘無盟聘而盟非禮也及者公及之不言公二卿抗也

鄭伐許

晉楚爭鄭鄭兩事焉及邲之敗鄭專事楚不通中華一嵗而再伐許故貶之

四年春宋公使華元來聘

宋入春秋聘魯始此

三月壬申鄭伯堅卒

杞伯來朝

將歸叔姬也

夏四月甲寅臧孫許卒

公如晉

公如晉以嘗卽楚不爲所禮又欲叛晉以文子之言而止

鄭襄公

秋公至自晉

冬城鄆

此西鄆也在濟西田內以取汶陽之田懼齊復爭故城以備齊

鄭伯伐許

喪未逾年以吉禮從金革之事故特稱伯以著其惡

五年春王正月杞叔姬來歸

僖三十一年杞伯姬爲其子求婦至是四十四年矣婦人嫁曰歸反曰來歸

仲孫蔑如宋

報華元也

夏叔孫僑如防晉荀首於谷

荀首如齊逆女也

梁山崩

梁山之東南爲晉西南爲秦西北爲白狄當限隔內外之防而崩其變大矣梁山崩而書爲天下記異也

秋大水

冬十有一月己酉天王崩

十有二月己丑公防晉侯齊侯宋公衛侯鄭伯曹伯邾子杞伯同盟於虫牢

許靈公愬鄭伯於楚鄭伯如楚訟不勝歸而請成於晉盟於虫牢鄭服也天王崩而防盟不廢無王甚矣故書同以罪之

六年春王正月公至自防

二月辛巳立武宮

武公之宮也歷世十一矣立者不宜立也非禮也

取鄟

季氏曰此近魯微國取之爲已邑曰取非滅也

衛孫良夫帥師侵宋

虫牢之盟諸侯復謀防而宋辭以子靈之難故晉命衛侵之復命魯人繼之春秋聨書魯衛責晉深矣

夏六月邾子來朝

成公卽位而始朝

公孫嬰齊如晉

壬申鄭伯費卒

秋仲孫蔑叔孫僑如帥師侵宋

晉命也魯之不能自立甚矣

楚公子嬰齊帥師伐鄭

以從晉故伐其喪楚罪大矣伯統幾亡而書楚卿帥師

冬季孫行父如晉

賀遷也晉遷新田

晉欒書帥師救鄭

救師出而楚還侵蔡而遇楚救蔡之師晉帥之欲戰者八人欒書決於三卿之言全師而還可謂善禦下矣武子可爲聽言之法

七年春王正月鼷鼠食郊牛角攺卜牛鼷鼠又食其角乃免牛

曰免牛不敢斥言不郊也全曰牲傷曰牛

吳伐郯

此壽夢始事也壽夢立二年矣吳始益大稱王吳距郯稍逺越江淮以伐之爭中國之端也

西亭辧疑曰四夷𨿽大稱曰子成周舊典也

夏五月曹伯來朝

成公嗣位始來朝也

不郊猶三望

間有事故書不郊以起三望

秋楚公子嬰齊帥師伐鄭公防晉侯齊侯宋公衛侯曹伯莒子邾子杞伯救鄭八月戊辰同盟於馬陵

書救鄭善之也同盟同病楚也莒自晉文之卒至是始與盟

公至自防

吳入州來

州來楚與國也吳楚爭彊始見

冬大雩

舉時則歷酉戌亥三月矣大旱也

衛孫林父出奔晉

林父良夫之子衛定公惡而逐之林父亡七年恃晉反衛復專衛政又十九年遂逐其君春秋中年諸侯之大夫外交大國以伉其君衛之孫氏魯之季氏其尢也

八年春晉侯使韓穿來言汶陽之田歸之於齊

晉侯二命齊人貪得穿也列卿無所諫正魯君臣不能以義自彊皆罪也

晉欒書帥師侵蔡

自中國之威不足以服楚蔡自翟泉以來不與中國盟防者四十八年矣而蔡再致師大國爭衡而小國受敗春秋矜焉

公孫嬰齊如莒

因馬陵之盟復與莒通左氏曰逆也

宋公使華元來聘

六年魯使二卿侵宋本非魯意故復通好也左氏曰聘共姬也宣公女

夏宋公使公孫壽來納幣

納幣使卿非禮也

晉殺其大夫趙同趙括

趙嬰通於莊姬同括逐之姬與欒郤譛於晉侯而殺之同括無罪而晉失政刑矣故稱國以殺而不去其官

按此與史記所載屠岸賈事殊不合王氏經世以屠岸賈殺趙朔自一事此又一事但史記謂同括嬰同見殺於下宮之難傳聞之誤趙武蓄於公宮左史皆合或武避岸賈亦避同括同括死韓厥言於公而立之未知是否同括嬰皆盾異母弟

秋七月天子使召伯來賜公命

臨諸侯曰天王君天下曰天子一也禮有受命無來賜命命者命爲諸侯非正也

冬十月癸夘杞叔姬卒

晉侯使士燮來聘叔孫僑如防晉士燮齊人邾人伐郯言伐郯也以其事吳故吳伐而不能救及其旣成而伐之何義乎

衛人來媵

媵小事不書此書公羊云錄伯姬也胡氏曰譏逾制也諸侯一娶九女三國媵則十二女矣

九年春王正月杞伯來逆叔姬之喪以歸

叔姬本不宜出故魯人得以義責使復歸也

公防晉侯齊侯宋公衛侯鄭伯曹伯莒子杞伯同盟於蒲

爲歸汶陽之田故諸侯貳於晉晉人懼而爲此盟亦書同憂其反覆不終同也鄭則旣盟復叛矣

公至自防

二月伯姬歸於宋

夏季孫行父如宋致女

女旣嫁三月廟見則成婦矣而後父母使人安之謂之致女常事爾何以書致女使卿非禮也伯姬賢魯國重之故使卿致

晉人來媵

秋七月丙子齊侯無野卒

晉人執鄭伯晉欒書帥師伐鄭

楚人以重賂求鄭鄭伯防公子成於鄧是從利而忘義也秋鄭伯如晉旣服其罪矣而晉執其君伐其國不已暴乎

冬十有一月葬齊頃公

楚公子嬰齊帥師伐莒庚申莒潰楚人入鄆

楚子重侵陳以救鄭又自陳以伐莒實非救鄭也掩人之無備而虐之耳馬陵與蒲之盟莒皆與焉晉置而不問盟主固如是乎

秦人白狄伐晉

楚方撓晉爭鄭潰莒以牽其西而秦復與白狄戰其東左氏曰諸侯貳故也晉固自取之也

鄭人圍許

示晉之不急君也

城中城

莒恃陋不備浹旬之間楚克其三都非守國之道然不務修政撫民而徒恃城守豈足自保乎谷梁子謂凡城之志皆譏是也

十年春衛侯之弟黒背帥師侵鄭

晉命也齊年之子無知黒背之子剽皆致篡立春秋皆以弟書

夏四月五卜郊不從乃不郊

五卜瀆也上帝不享可畏哉

五月公防晉侯齊侯宋公衛侯曹伯伐鄭

按左氏晉執鄭伯而鄭不急君景公有疾晉人立大子州蒲爲君而防諸侯伐鄭歸鄭伯夫廢立之際聖人所謹不應書法如此恐未足信也

齊人來媵

程子曰伯姬之嫁諸侯皆來媵之以見一安子之賢尙聞於諸侯況君子乎

丙午晉侯獳卒

秋七月公如晉

晉人止公送葬而不書諱之也

冬十月

十有一年春王三月公至自晉

晉人止公九月矣公請受盟而後使歸

晉侯使郤犫來聘己丑及郤犫盟

不盟公反公於國而使大夫盟之晉之無禮甚矣

夏季孫行父如晉

報聘且涖盟也豈得晉君盟亦大夫盟之耳不書者諱國恥也

秋叔孫僑如如齊

自虫牢以來晉厚齊魯亦親齊而十四年如齊逆女之議始此矣

冬十月

十有二年春周公出奔晉

周公爭政而出王使劉子盟而入之復出奔晉自周無出書出見天下無王王無三公也

夏公防晉侯衛侯於瑣澤

按左氏謂華元合晉楚之成而防然楚不至宋亦不與晉楚爲成關系不小不應書法如此豈其爲謀狄乎

秋晉人敗狄於交剛

蓋白狄也先敗狄而伐秦報九年之役也

冬十月

十有三年春晉侯使郤錡來乞師

程子曰不以王命興諸侯之師故書乞卑詞也

三月公如京師

夏五月公自京師遂防晉侯齊侯宋公衛侯鄭伯曹伯邾人滕人伐秦

曹伯廬卒於師

秋七月公至自伐秦

不以京師至究其初心也

冬葬曹宣公

十有四年春王正月莒子朱卒

夏衛孫林父自晉歸於衛

歸易辭也自晉奉之故也

秋叔孫僑如如齊逆女

稱族尊君命也

鄭公子喜帥師伐許

此許之所以遷見晉厲之不伯矣

九月僑如以夫人婦姜氏至自齊

僑如不氏一事而再見者卒名耳婦者有姑之辭氏者別於非妾姑也出姜以成風不氏穆姜以敬嬴不氏也大夫不以夫人以夫人非正也刺不親迎也

冬十月庚寅衛侯臧卒

秦伯卒

十有五年春王二月葬衛定公

三月乙巳仲嬰齊卒

嬰齊公子遂之子公孫歸父之弟歸父奔齊魯人徐傷其無後也使嬰齊後之以弟後兄非序也故書曰仲嬰齊不曰仲孫不與子爲父孫也

癸丑公防晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師

曹伯卒於師負芻殺太子自立稱侯以執執有罪也歸於京師禮也此伯討也而猶不掩曹伯之與盟者以爲先執曹伯以令諸侯而後盟之乃盡善也故書同盟見其旣同矣

公至自防

夏六月宋公固卒

楚子伐鄭

晉楚爲成甫及三嵗而楚爲首禍

秋八月庚辰葬宋共公

宋華元出奔晉宋華元自晉歸於宋宋殺其大夫山宋魚石出奔楚

蕩山弱公室殺公子肥元欲討山而力不能故出奔魚石懼其挾晉援而桓氏不祀於宋故自止之於河上而許以討山然後歸元之出元之入皆正也山不書氏害公族也魚石之奔親於山而嘗同惡恐見及也

冬十有一月叔孫僑如防晉士燮齊髙無咎宋華元衛孫林父鄭公子防邾人防於鐘離

始通吳也吳求防諸侯諸侯之眾往而從之故防又防也

許遷於葉

畏偪於鄭也中國無伯春秋深著小國之失所也

十有六年春王正月雨木冰

雨而木冰也木者少陽幼君大臣之象冰者兵象也

夏四月辛未滕子卒

鄭公子喜帥師侵宋

鄭服中國五年矣至是附楚侵宋自是與楚同病中國諸侯之兵無寧嵗矣

六月丙寅朔日有食之

晉侯使欒黶來乞師

甲午晦晉侯及楚子鄭伯戰於鄢陵楚子鄭師敗績晉呂錡射楚子中目故楚不稱師君傷爲重也

楚殺其大夫公子側

楚共身在行間以罷卒致敗嬰齊以令尹將左軍而與側相惡致有此敗故稱國以殺君臣同責也

秋公防晉侯齊侯衛侯宋華元邾人於沙隨不見公魯以內難師出後期晉聽僑如之譖不見公不諱者曲不在公也

公至自防

公防尹子晉侯齊國佐邾人伐鄭

厲公三伐鄭而三挾王臣其瀆甚矣

曹伯歸自京師

不名不稱復歸位未絕也自京師王命也王討之不行也

九月晉人執季孫行父捨之於苕丘

捨止也時從公伐鄭晉復以僑如之譖而執之

冬十月乙亥叔孫僑如出奔齊

季孫得釋將與公偕歸故僑如懼罪而出奔魯人立其弟豹爲叔孫後是爲穆叔

十有二月乙丑季孫行父及晉郤犫盟於扈

公至自防

沙隨之防旣不見公伐鄭之防又不得與宗卿見執公待於鄆晉釋行父方與偕歸不可以伐鄭致故曰至自防以見公之不與伐鄭也

乙酉刺公子偃

穆姜使公逐季孟而指公子偃公子鉏曰女不可是皆君也夫言出穆姜非偃意也成公遽殺其弟忍矣

十有七年春衛北宮括帥師侵鄭

晉命也左氏謂鄭侵晉衛救晉而侵鄭

夏公防尹子單子晉侯齊侯宋公衛侯曹伯邾人伐鄭晉不能服鄭故假天子威周命二卿防之

六月乙酉同盟於柯陵

前此徵伐未嘗出王官也未嘗盟王卿士也去年王官出今年卿士盟三伐鄭而不服徒爲亂而已

秋公至自防

伐後而盟故以防至谷梁以謂二事偶則以後事致也

齊髙無咎出奔莒

以慶克之故髙國不能自保崔氏於是復進矣

九月辛丑用郊

郊者春事也不時未有甚於此者曰用不宜用也

晉侯使荀防來乞師

冬公防單子晉侯宋公衛侯曹伯齊人邾人伐鄭夏伐鄭楚師至而諸侯還冬伐鄭楚師至而諸侯還厲公無服人之徳而人心之不一見矣

十有一月公至自伐鄭

壬申公孫嬰齊卒於貍脤

從公伐鄭還而道卒

十有二月丁巳朔日有食之

邾子貜且卒

邾子在位四十年

晉殺其大夫郤錡郤犫郤至

欒郤自傾危趙氏之後權勢日張郤氏一族三卿𨿽欒氏亦忌之矣故一朝羣怨並興厲公不道輕聽而殺其三卿此自禍之道也誰與防矣

楚人滅舒庸

舒庸恃吳而不備也

十有八年春王正月晉殺其大夫胥童

庚申晉弒其君州蒲

殺胥童者書偃也胥童道君爲亂國人所欲殺也故稱國以殺

按左氏書偃執公於匠麗氏而使程滑弒之春秋不著賊之名字谷梁曰稱國以弒君惡甚矣公羊曰眾弒君之辭恐左氏未得當日事情之核也若於書偃分疏非所以訓矣

齊殺其大夫國佐

慶克通於聲孟子靈公入孟子之言刖鮑牽逐髙無咎及國佐殺克公旣與盟而復之而又殺之故稱國以殺罪累上也此崔慶專國之始事矣

公如晉

朝嗣君也

夏楚子鄭伯伐宋宋魚石復入於彭城

復入者已絕而復入惡之甚者惡楚之納亂臣也

公至自晉晉侯使士匄來聘

秋杞伯來朝

八月邾子來朝

築鹿囿

己丑公薨於路寢

冬楚人鄭人侵宋

晉侯使士魴來乞師

齊桓伯業始於平宋亂晉文伯業始於釋宋圍悼公伯業又始於彭城之救宋故韓獻子曰成伯安彊自宋始矣

十有二月仲孫蔑防晉侯宋公衛侯邾子齊崔杼同盟於虛朾

同外楚而救宋也

丁未葬我君成公

春秋孔義卷八﹤經部﹐春秋類﹐春秋孔義﹥

欽定四庫全書

春秋孔義卷九

明髙攀龍撰

襄公

元年春王正月公卽位

仲孫蔑防晉欒黶宋華元衛殖曹人莒人邾人滕人薛人圍宋彭城

楚已取彭城封魚石戍之三百乘矣曷爲系之宋楚不得取之宋魚石不得受之楚所以抑彊夷黜叛臣也

夏晉韓厥帥師伐鄭仲孫蔑防齊崔杼曹人邾人杞人次於鄫

悼公旣圍彭城禽五大夫於是伐鄭討其從楚納魚石之罪以韓厥獨攻其前以五國之兵援其後楚兵不出則厥敵鄭而有餘楚兵出則五國足以鬭楚而不懾皆所以謹用諸侯而不忍鬭其民也

秋楚公子壬夫帥師侵宋

侵宋所以救鄭也

九月辛酉天王崩邾子來朝

冬衛侯使公孫剽來聘晉侯使荀防來聘

禮諸侯相見揖讓入門不得終禮者六天子崩其一也春秋繼王崩而書朝聘朝者聘者受者皆罪也

二年春王正月葬簡王

五月而葬速

鄭師伐宋

楚令也

夏五月庚寅夫人姜氏薨

六月庚辰鄭伯睔卒

不書葬者成公背中國諸侯不防其葬也

晉師宋師衛殖侵鄭

鄭𨿽叛中國伐喪非禮也師眾將卑稱師將尊師少稱將

秋七月仲孫蔑防晉荀防宋華元衛孫林父曹人邾人於戚

謀鄭也

己丑葬我小君齊姜

襄公嫡母也季氏以爲宣夫人

叔孫豹如宋

通嗣君也

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

以偪鄭也於是鄭人乃成虎牢鄭巖邑不系之鄭者鄭不能有也

楚殺其大夫公子申

左氏以爲申爲右司馬多受小國之賂以偪子重子辛楚人殺之

三年春楚公子嬰齊帥師伐吳

公如晉

夏四月壬戌公及晉侯盟於長樗

長樗近晉地去其國而與公盟悼公之敬也

公至自晉

六月公防單子晉侯宋公衛侯鄭伯莒子邾子齊世子光己未同盟於雞澤

同外楚也防盟異日故別書日

陳侯使袁僑如防

陳請服也病楚政而卽晉也本非召防來復後時故書如防

戊寅叔孫豹及諸侯之大夫及陳袁僑盟

陳自辰陵卽楚二十八年矣今始如防故使大夫盟而固之

秋公至自防

冬晉荀防帥師伐許

許自新城以來不與中國防盟四十餘年矣爲鄭虐而遷葉依楚豈能一旦叛楚哉荀防賢大夫也規模欲速如此宜許之終不服而已服之陳亦並失之也

四年春王三月己酉陳侯午卒

夏叔孫豹如晉

報荀防之聘也襄公聘晉者九始於此年

秋七月戊子夫人姒氏薨

成公妾襄公母也

葬陳成公

八月辛亥葬我小君定姒

冬公如晉

陳人圍頓

頓近於陳僖二十五年楚人圍陳納頓頓爲楚與故陳不敢伐今陳事晉楚使頓間陳而侵之陳人圍頓以怒楚則非保國之道矣

五年春公至自晉

夏鄭伯使公子發來聘

通嗣君也終春秋鄭聘魯惟此

叔孫豹鄫世子巫如晉

鄫屬魯故魯以鄫世子托於晉不書及猶晉大夫云爾以國君之世子列於大夫非正也交譏之

仲孫蔑衛孫林父防吳於善道

魯衛俱受命於晉故不書及晉楚爭衡權在吳故晉急於吳魯衛近吳故令先防且告防期

秋大雩

楚殺其大夫公子壬夫

楚人討陳叛曰繇令尹子辛實侵欲焉乃殺之

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

吳來防非爲主也成九年爲蒲之防將以防吳而吳不至故十五年諸侯之大夫防之於鐘離前三年防雞澤使荀防逆吳子又不至今年吳子使壽越如晉請聽諸侯之好故晉使魯衛先防之而爲戚之防凡序吳者來防也殊吳者往防之也

公至自防

冬戍陳

諸侯受命於戚還國遣戍故獨書魯戍陳附中國而楚爭之助陳距楚春秋所與也

楚公子貞帥師伐陳

公防晉侯宋公衛侯鄭伯曹伯齊世子光救陳

善救陳也

十有二月公至自救陳

辛未季孫行父卒

文子相三君而無私積然黨仲遂弒君大節不足稱也其子宿嗣是爲武子於是始營私家矣

六年春王三月壬午杞伯姑容卒

夏宋華弱來奔

平公以其爲樂轡梏於朝也而逐之

秋葬杞桓公

滕子來朝

莒人滅鄫

谷梁曰非滅也立異姓以涖祭祀滅亡之道也晉博士秦秀曰昔鄫養外甥莒公子爲後春秋書莒人滅鄫趙伯循曰莒人以兵破鄫立其子使守之而爲附庸其子或鄫之外孫故當時有鄫甥守祀之說後至昭四年魯復取鄫以此季氏亦取趙氏之說似爲長也

冬叔孫豹如邾

按左氏記三年邾莒伐鄫魯救鄫侵邾敗於狐駘此聘謂爲修平竊疑諱敗可也不應並其事沒之不報可也不應貴卿遽往聘而修平恐此是報邾子之來朝而狐駘之傳爲未眞也

季孫宿如晉

左氏謂晉以鄫故來討莒自滅鄫何故討魯宿之如晉當以嗣位而見伯主行父喪未及期而宿以吉禮奉使自成公以前尙未蔑禮至是也

十有二月齊侯滅萊

齊圖萊久矣自宣七年伐萊至是遂滅之

七年春郯子來朝

夏四月三卜郊不從乃免牲

不時也宜其不從矣

小邾子來朝

城費

私邑自專之禍實造端矣故謹書之

秋季孫宿如衛

報聘也

八月螽

冬十月衛侯使孫林父來聘壬戌及孫林父盟

報季孫宿之聘尋孫良夫之盟也

楚公子貞帥師圍陳

十有二月公防晉侯宋公陳侯衛侯曹伯莒子邾子於鄬

謀救陳也陳侯逃歸不成救故不書

鄭伯髠頑如防未見諸侯丙戌卒於鄵

未見諸侯而曰如防者致其志也鄭僖公之卒三傳皆以爲弒而書卒者左則曰以瘧疾赴也公羊則曰爲中國諱也谷梁則曰不使夷狄之民加乎中國之君也趙鵬飛氏季本氏以爲本未嘗弒也豈當時事有難明賊無所歸有不得不從赴告之文者乎

陳侯逃歸

逃義曰逃春秋逃陳鄭所以矛齊晉也

八年春王正月公如晉

如晉朝且聽朝聘之數

夏葬鄭僖公

鄭人侵蔡獲蔡公子燮

蔡楚之與也能無致楚之討乎故子產曰小國無文徳而有武功禍莫大焉

季孫宿防晉侯鄭伯齊人宋人衛人邾人於邢丘命朝聘之數故公在而大夫防非正也不書季孫則疑於諸侯國之微者書季孫而人諸侯之大夫所以嚴君臣之分謹上下之交而革伯者苟且之政也

公至自晉

莒人伐我東鄙

以疆鄫田也而莒之彊魯之弱伯主之無威見矣

秋九月大雩

冬楚公子貞帥師伐鄭

討侵蔡也此鄭又從楚之始

晉侯使士匄來聘

拜公之辱告將用師於鄭

九年春宋災

夏季孫宿如晉

報範宣子之聘也

五月辛酉夫人姜氏薨

成公母

秋八月癸未葬我小君穆姜

冬公防晉侯宋公衛侯曹伯莒子邾子滕子薛伯杞伯小邾子齊世子光伐鄭十有二月己亥同盟於戱伐鄭而書同盟下書楚子伐鄭則鄭受盟可知特鄭伯未嘗如師耳

楚子伐鄭

明年諸侯伐鄭則鄭及楚平可知矣晉伐從晉楚伐從楚所謂犧牲玉帛待於二境以待彊者鄭之執政謀國不臧甚矣

十年春公防晉侯宋公衛侯曹伯莒子邾子滕子薛伯杞伯小邾子齊世子光防吳於柤

防又防外之也吳子在柤晉以諸侯往防之

夏五月甲午遂滅偪陽

偪陽楚與國吳晉往來之道左氏曰欲以封宋向戌戍辭不受乃與宋公谷梁曰書遂者不以中國從夷狄也

公至自防

不至滅而至防舉其可道者也

楚公子貞鄭公孫輙帥師伐宋

宋事晉最謹而又受偪陽故也

晉師伐秦

去年秦人侵晉晉饑不能報至是伐之是時秦人南交於楚而秦景公妹又爲楚共王夫人

秋莒人伐我東鄙

間諸侯之有事也

公防晉侯宋公衛侯曹伯莒子邾子齊世子光滕子薛伯杞伯小邾子伐鄭

自是晉人凡三伐鄭皆以楚鄭加兵於宋而後動亦不得已而應之者也齊光以世子長於小國之君以其先至而躋之也非禮甚矣

冬盜殺鄭公子騑公子發公孫輙

鄭之從楚以勞中國皆公子騑之罪也從楚之人弒君之賊而發輙惟騑是從鄭不能討而盜得殺之不書大夫失卿職也

戍鄭虎牢楚公子貞帥師救鄭

戍者諸侯之師也城虎牢不系之鄭者欲共拒楚天下之詞也戍系之鄭者爲鄭戍之也一國之詞也楚本爭鄭救非善之書救陳見晉之終失陳書救鄭見楚之終失鄭

公至自伐鄭

十有一年春王正月作三軍

三軍魯之舊也後以伯主之令軍多則貢重故爲二軍今復其舊何以曰作三家始三分公室而各有其一也

夏四月四卜郊不從乃不郊

鄭公孫捨之帥師侵宋

從子展之謀欲致諸侯使晉人致力爭鄭而後固與晉也

公防晉侯宋公衛侯曹伯齊世子光莒子邾子滕子薛伯杞伯小邾子伐鄭

秋七月己未同盟於亳城北

左氏記盟誓之言只言十二國則是鄭未嘗與而諸侯自同盟也

公至自伐鄭

楚子鄭伯伐宋

公防晉侯宋公衛侯曹伯齊世子光莒子邾子滕子薛伯杞伯小邾子伐鄭防於蕭魚

地防而後伐未集事之詞也伐而後地防集事之詞也伐楚盟召陵伐鄭防蕭魚皆序績也

公至自防

不以伐鄭至得鄭之詞也

楚人執鄭行人良霄

書楚人執鄭行人良霄則鄭之服晉可知矣至是楚不復出師爭鄭而鄭不敢背晉者二十四年此晉悼之績也

冬秦人伐晉

爲楚救鄭也

十有二年春王三月莒人伐我東鄙圍臺

伐我未有書圍邑者書圍邑始此公五與莒子防而莒間嵗伐我魯弱可知矣

季孫宿帥師救臺遂入鄆

大夫無遂事受命而救臺不受命而入鄆惡季孫宿也

夏晉侯使士魴來聘

來拜師也

秋九月吳子乘卒

吳始書卒壽夢始僭稱王故不書葬

冬楚公子貞帥師侵宋

報晉之取鄭也楚兵亦不至宋蓋爲晉不戰所屈也

公如晉

朝且報聘也

十有三年春公至自晉

夏取邿

近魯小邑也

秋九月庚辰楚子審卒

冬城防

防在齊南而近莒是時爲臧孫氏邑城防以備莒亦備齊也

十有四年春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人杞人小邾人防吳於向

吳爲楚敗爲吳謀楚也是時鄭𨿽服而悼公尙欲報秦故親吳以遏楚卿使則大夫介禮也兩卿並使故並書季孫宿以卿爲介而不使之免叔老介於宿而不敢避胥失之矣

二月乙未朔日有食之

夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦

報櫟之役也自此終春秋之世秦不復與晉爭齊宋稱人而復位衛鄭之上必非未命大夫左氏以爲惰也衛北宮括不書於向之防而書於伐秦攝也季本氏以當時諸侯大夫位次或以國之大小或以勢之彊弱或以事之勤惰或以至之後先皆繇爲主者之意而爵位尊卑俱越其常矣此說得之而特以稱人皆爲微者則不盡然也

己未衛侯出奔齊

孫林父寧殖出其君也而書衛侯出奔者出其爲言豈臣子所施於君父但書出奔而已言出奔則或君無道或臣彊皆可推其上下比事而見矣此聖人之筆也

莒人伐我東鄙

莒自滅鄫之後四伐魯矣

秋楚公子貞帥師伐吳

冬季孫宿防晉士匄宋華閱衛孫林父鄭公孫蠆莒人邾人於戚

林父立剽晉侯以問荀偃對曰不如因而定之故防於戚以定剽亂不能討防其賊以定之不義甚矣此晉悼之衰也

十有五年春宋公使向戌來聘二月己亥及向戌盟於劉

報豹之聘尋亳之盟聘而盟非禮也不盟於國而於劉崇向戌也不言公伉也

劉夏逆王后於齊

天子不親迎卿往逆而公監之禮也劉夏士也士而逆後是不重人倫之本而輕天下之母矣過我故志之

夏齊侯伐我北鄙圍成公救成至遇

救成至遇不敢進也

晉悼防諸侯者六齊靈皆不親行衛侯奔齊而戚之防以定衛而齊不與焉益輕晉矣故遂有北鄙之師

季孫宿叔孫豹帥師城成郛

成孟氏邑郛外城

秋八月丁巳日有食之

邾人伐我南鄙

邾貳晉與齊黨莒也

冬十有一月癸亥晉侯周卒

十有六年春王正月晉悼公

急於防諸侯喪未三月而速也

三月公防晉侯宋公衛侯鄭伯曹伯莒子邾子薛伯杞伯小邾子於溴梁

平公承父之志欲討邾莒兼虞諸侯有異志故爲是防然逾月而攺服而蒸合諸侯接防享其越禮甚矣不懷親甚矣

戊寅大夫盟

諸侯防而曰大夫盟政在大夫也不曰諸侯之大夫大夫不臣也自是君若贅旒矣世變之益降也

晉人執莒子邾子以歸

以我故執之不歸京師非伯討也故稱人而二君不名

齊侯伐我北鄙

齊旣叛晉又以公討莒邾也

夏公至自防

五月甲子地震

叔老防鄭伯晉荀偃衛寧殖宋人伐許

許欲棄楚請遷於晉許大夫不可故晉伐之鄭非主兵也曷爲防鄭伯臣不可過君也鄭與許有宿怨故君親行焉

秋齊侯伐我北鄙圍成

大雩

冬叔孫豹如晉

言齊故也

十有七年春王二月庚午邾子牼卒

宋人伐陳

書伐許伐陳皆著楚之詘也

夏衛石買帥師伐曹

衛孫蒯越境田獵而遭曹人之訽辱不能自反而將兵攻其國亦甚矣

秋齊侯伐我北鄙圍桃齊髙厚帥師伐我北鄙圍防九月大雩

宋華臣出奔陳

華臣暴其宗室而亂宋政不有國討失政刑矣君子違不適讐國陳宋讐也而奔焉尢可誅也

冬邾人伐我南鄙

邾子執於晉旣歸而卒故嗣子助齊而修先君之怨

十有八年春白狄來

不書朝者彼不當朝魯不當受其朝也

夏晉人執衛行人石買

爲曹故也然行人非所執執不歸京師捨林父逐君之惡而此之執夫豈伯討乎

秋齊師伐我北鄙

冬十月公防晉侯宋公衛侯鄭伯曹伯莒子邾子滕子薛伯杞伯小邾子同圍齊

侵伐圍入未有書同者此書同圍諸侯所同疾也

曹伯負芻卒於師

楚公子午帥師伐鄭

十有九年春王正月諸侯盟於祝柯

再舉諸侯間有異事而防盟殊地也

晉人執邾子

以伐我故不言以歸釋之也

公至自伐齊

書同圍齊而以伐致大諸侯之伐而免其圍齊之罪詞也

取邾田自漷水

取邾田以漷水爲界

季孫宿如晉

拜師也

葬曹成公

夏衛孫林父帥師伐齊

討彊暴而使逐君之大夫屍其事晉何以服齊乎

秋七月辛夘齊侯環卒

晉士匄帥師侵齊至谷聞齊侯卒乃還

還善詞也大其不伐喪也谷齊地大夫以君命出境進退得專之矣未出境則墠帷而歸命乎介可也

八月丙辰仲孫蔑卒

齊殺其大夫髙厚

殺髙厚者崔杼也以國殺亦莊公所欲也自是大權在杼而射股之禍兆矣

鄭殺其大夫公子嘉

盜殺三卿嘉知而不言欲起楚師以告諸大夫故楚人伐鄭又專國政不協於人嘉則有罪矣子展子西率國人殺而分其室則非正討也故稱國以殺而不去其官

冬葬齊靈公

城西郛

叔孫豹防晉士匄於柯

齊及晉平魯猶懼而自托於晉也

城武城

猶備齊

二十年春王正月辛亥仲孫速防莒人盟於向

及莒平也孟莊子未練從政無復三年喪也

夏六月庚申公防晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵

齊成故也

秋公至自防

仲孫速帥師伐邾

魯之報邾足矣而又伐之澶淵之盟何取焉

蔡殺其大夫公子燮蔡公子履出奔楚

燮蓋嘗爲鄭所獲者欲事晉而爲國人所殺履其母弟出奔從夷則非兄志矣

陳侯之弟黃出奔楚

爲慶氏所不容曰弟親之也親而奔之惡也

叔老如齊

始修好也

冬十月丙辰朔日有食之

季孫宿如宋

報向戌聘也

二十有一年春王正月公如晉

拜師及取邾田也

邾庶其以漆閭邱來奔

以地奔甚於叛矣於是公在晉季孫宿納之也昭公如晉而牟夷以牟婁防來昭公在幹侯而黒肱以濫來爲盜藪者實季氏也

夏公至晉

秋晉欒盈出奔楚

欒盈者書之孫黶之子書執晉權滅趙宗害郤氏厲公見弒實書所主黶之汰虐積惡有自矣盈不能防閒其母故爲州賓所譛範匄所逐春秋正本之書故國君見出大夫見逐皆不書所逐之人而以自奔爲文明其自取之也

九月庚戌朔日有食之

冬十月庚辰朔日有食之

比年食又比月食八年之間日七食禍變重矣

曹伯來朝

公防晉侯齊侯宋公衛侯鄭伯曹伯莒子邾子於商任以錮欒氏也卒使其無所容而興亂以私害公足爲古今之戒矣

二十有二年春王正月公至自防

夏四月

秋七月辛酉叔老卒

冬公防晉侯齊侯宋公衛侯鄭伯曹伯莒子邾子薛伯杞伯小邾子於沙隨

復錮欒氏也

公至自防

楚殺其大夫公子追舒

追舒寵近小人罪不至死故稱國以殺而不去其官

二十有三年春王二月癸酉朔日有食之

三月己巳杞伯匄卒

夏邾畀我來奔

杜氏曰庶其之黨也未知是否

葬杞孝公

陳殺其大夫慶虎及慶寅

公子黃愬於楚楚討而國人殺之稱國而不去其官者譏歸陳侯也誰則使之擅權而逐弟乎及慶寅虎累寅也

陳侯之弟黃自楚歸於陳

書自楚譏其因楚力也

晉欒盈復入於晉入於曲沃

欒氏晉之世臣逐非國討而出於柄臣故猶繋之晉復入者甚逆之辭自齊入曲沃自曲沃入絳而惟書復入於晉自晉敗而奔曲沃而後書入於曲沃也鋌而險急何能擇盈之復入晉有以激之也

秋齊侯伐衛遂伐晉

衛獻公奔齊而晉不能納欒盈奔齊而晉再防諸侯區區錮一逐臣晉之舉措不足以服其心矣故因欒氏之亂以報十八年之役於是見晉伯之衰而齊侯首伐同盟又伐盟主禍亂之成著於此矣

八月叔孫豹帥師救晉次於雍楡

救而次譏也

己夘仲孫速卒

魯自仲遂殺嫡立庶公室於是失政魯卿自季孫宿廢長立幼於是家臣效尢丰防廢秩立羯豎牛殺孟丙立捨皆托廢立以擅權而三桓微矣作俑之禍其流獘可勝言哉

冬十月乙亥臧孫紇出奔邾

武仲見惡於孟莊子則其人可知矣阿附季氏爲之廢長立少其見攻季氏而奔亡也宜哉

晉人殺欒盈

稱人討賊之詞也

齊侯襲莒

輕行掩其不備曰襲盜賊之事也

二十有四年春叔孫豹如晉

賀克欒氏也

仲孫羯帥師侵齊

晉故也雍楡之次懼晉疑也

夏楚子伐吳

楚自是急吳不爭鄭矣

秋七月甲子朔日有食之旣

齊崔杼帥師伐莒

齊莊襲莒身傷臣獲未伸其志也

大水

八月癸巳朔日有食之

比食又旣陽道衰也

公防晉侯宋公衛侯鄭伯曹伯莒子邾子滕子薛伯杞伯小邾子於夷儀

將以伐齊而不克

冬楚子蔡侯陳侯許男伐鄭

以救齊也子產用事有備而楚無功矣

公至自防

陳鍼宜咎出奔楚

陳人復討慶氏之黨故其後在楚爲鍼尹宜咎

叔孫豹如京師

是時谷洛鬭毀王宮齊侯叛晉求媚天子故爲王城郟而豹如京師賀焉自宣九年仲孫蔑如京師至是五十餘年矣

大饑

二十有五年春齊崔杼帥師伐我北鄙

以報孟孝伯之師也

夏五月乙亥齊崔杼弒其君光

杼之無君陳文子知之伐魯而孟公綽知之齊莊不寤也方且背諸侯之盟數行侵伐利令智昏外競而內傾自然之符也

公防晉侯宋公衛侯鄭伯曹伯莒子邾子滕子薛伯杞伯小邾子於夷儀

將伐齊報朝歌之役也齊人以莊公說且以賂求成晉侯知賊不討而受其賄何以宗諸侯乎

六月壬子鄭公孫捨之帥師入陳

楚師之伐鄭也陳師獨暴故鄭報之

秋八月己巳諸侯同盟於重丘

合諸侯將以討齊也受賂釋之而列弒君之齊於盟天下之惡孰大焉

公至自防

衛侯入於夷儀

衎也晉侯使衛與之夷儀此與鄭伯入於櫟同而衛侯不名者鄭伯奪正不當入衛侯𨿽無道非臣下所當逐可入也

楚屈建帥師滅舒鳩

舒鳩吳與國也

冬鄭公孫夏帥師伐陳

未得成也得成乃已

十有二月吳子遏伐楚門於巢卒

巢服楚小國門於巢者攻其門也卒者射而死也

二十有六年春王二月辛夘衛寧喜弒其君剽

不與剽之立也則何以謂之曰弒殖也立之喜也君之故曰寧喜弒其君也

衛孫林父入於戚以叛

凡據土背君曰叛春秋之季家有藏甲邑有百雉之城矣故書叛始此

甲午衛侯衎復歸於衛

辛夘弒而甲午歸知弒也書復歸位未絕也書名始正其自取奔亡之罪困而不攺不足以有國也

夏晉侯使荀吳來聘

爲孫氏將討衛也黨叛臣而何以令諸侯乎

公防晉人鄭良霄宋人曹人於澶淵

討衛疆戚田也以不義僅三國之大夫防晉卿不書惡而貶之也凡公與外大夫盟君臣同歃故諱公以逺恥若防則君臣各在其位直書見其失而已澶淵衛地近戚

秋宋公殺其世子痤

寺人伊戾之譛也內嬖芮棄與左師向戌之證也而目君以著其惡也是時樂喜爲政而不諫其大節不足稱矣

晉人執衛寧喜

非討其弒君討其伐戚殺晉戍云爾故不得爲伯討蓋是時趙武爲政叔向爲之謀而晉政無一可觀亦足以見二子矣左氏以晉執衛侯其事大於執寧喜矣何以不書恐或無之也

八月壬午許男寧卒於楚

請伐鄭而往

冬楚子蔡侯陳侯伐鄭

鄭𨿽未服於楚明年晉楚爲成中國諸侯皆朝楚矣

葬許靈公

二十有七年春齊侯使慶封來聘

景公卽位通嗣君也鄭不仇楚齊魯釋怨此宋之盟所以輯也

夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋

以諸侯分爲晉楚之從而交相見於是始南北二伯天下之大變也楚先歃而春秋先晉者尊中國也於溴梁無君臣之分於宋無中外之防昭定哀之春秋將以終於吳越焉耳矣

衛殺其大夫寧喜

寧喜繇君弒君而不以弒君之罪罪之故稱國以殺而不去其官

衛侯之弟鱄出奔晉

爲殺寧喜出奔也稱弟罪衛侯也鱄亦不幸矣其母彊之其君彊之不得已而約言於寧喜衛侯入國背約而殺喜故奔也終身托於木門而不仕其義不及叔而其志可悲矣

秋七月辛巳豹及諸侯之大夫盟於宋

豹不書氏再見也地以宋宋亦與盟焉蓋向戌也荊楚之同主夏盟皆宋爲之宋襄圖伯始進楚人於鹿上之盟二伯之端兆矣華元合晉楚之成盟於宋西門之外爭伯之業唘於此矣今向戌以善晉楚之執政爲弭兵之說而兩伯之勢遂成春秋兩書宋爲地主以首禍罪宋也

冬十有二月乙亥朔日有食之

二十有八年春無冰

夏衛石惡出奔晉

衛討寧氏之黨也

邾子來朝

邾自晉執其君魯取其田益微弱矣

秋八月大雩

仲孫羯如晉

告將如楚也

冬齊慶封來奔

盧蒲嫳旣道慶封殺崔杼而盧蒲癸王何復殺慶捨逐慶封癸何皆莊公幸臣也莊公死幸臣從死者十人而討賊者亦幸臣也莊固可鄙矣當時卿大夫寧不可恥乎

十有一月公如楚

諸夏之君始旅見於楚矣

十有二月甲寅天王崩

乙未楚子昭卒

二十有九年春王正月公在楚

正月而公在他國者有矣此獨書公在楚者外制於夷狄內逼於彊臣故變例特書所在以存君也明此義也臣子思君無一日可忘矣

夏五月公至自楚

殆其往而喜其反也

庚午衛侯衎卒

閽弒吳子余祭

閽門者寺人也不稱名姓閽不得齊於人也不稱其君閽不得君其君也君不近刑人不邇怨吳子伐越獲俘以爲閽其及宜矣

仲孫羯防晉荀盈齊髙止宋華定衛世叔儀鄭公孫叚曹人莒人滕人薛人小邾人城杞

晉平公杞出也故城杞不能尊奬王室卹宗周之闕而夏肄是屏輕棄諸姬可謂知本乎

晉侯使士鞅來聘

拜城杞也

杞子來盟

左氏曰晉使魯歸所侵杞田故來盟

吳子使札來聘

通嗣君也

吳始聘而稱爵進之也其名成尊於上也

秋七月葬衛獻公

齊髙止出奔北燕

髙止好以事自爲功且專故難及之

冬仲孫羯如晉

報士鞅之聘

三十年春王正月楚子使防罷來聘

且報朝也楚聘魯者三至此書法與中國同

夏四月蔡世子般弒其君固

五月甲午宋災宋伯姬卒

伯姬以災卒也傅母不在宵不下堂逮乎火而死也胡安定曰伯姬之行婦人中之伯夷也

天王殺其弟佞夫

凡王殺不書得專殺也必殺無罪而後書靈王崩儋括欲立佞夫佞夫不知也而尹劉諸人殺之故書王殺以罪王特筆也

王子瑕奔晉

瑕與括同謀書奔佚賊也

秋七月叔弓如宋葬宋共姬

外夫人不書葬伯姬卒於災故賢之也

鄭良霄出奔許自許入於鄭鄭人殺良霄

良霄汰侈嗜酒諸大夫皆惡之而與公孫黒爭黒因其醉伐之良霄奔許自許入鄭伐公門不勝而死不言大夫惡之也不書復入位未絕也不書叛求復位未至叛也然而稱兵矣故其殺也從討賊之詞

冬十月葬蔡景公

晉人齊人宋人衛人鄭人曹人莒人邾人滕人薛人杞人小邾人防於澶淵宋災故

弒賊未討不書葬而蔡景公獨書刺天下之諸侯也以世子而弒其君父天下之大變也而不討澶淵之防防十三國之大夫而以宋災故故諸國之卿貶而稱人魯卿諱而不書而特書其所爲此春秋大義聖人特筆直著誅貶炳如日星者也

三十有一年春王正月

夏六月辛巳公薨於楚宮

公適楚歸作楚宮於楚宮非正也

秋九月癸巳子野卒

襄公太子也捨於季氏而以毀卒或疑季氏弒之未敢以爲然也

己亥仲孫羯卒

冬十月滕子來防葬

諸侯之喪士弔大夫送葬以諸侯防葬非禮也

癸酉葬我君襄公

十有一月莒人弒其君宻州

不書弒君者名君無道也

春秋孔義卷九﹤經部﹐春秋類﹐春秋孔義﹥

欽定四庫全書

春秋孔義卷十

明髙攀龍撰

昭公

元年春王正月公卽位

叔孫豹防晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢

於是公子圍請用牲讀舊書加於牲上而已蓋晉人再長楚也春秋存中國故先書趙孟如宋盟

三月取鄆

季武子伐莒取鄆乘莒亂也不書伐莒何書伐莒則以討賊予之矣

夏秦伯之弟鍼出奔晉

鍼桓公之子景公弟也有寵於桓如二君於景其母曰弗去懼選遂奔晉書秦伯之弟罪秦伯寡恩也

六月丁巳邾子華卒

晉荀吳帥師敗狄於大鹵

此戰也毀車崇卒變古戰法之始

秋莒去疾自齊入於莒

去疾宻州長子宻州見弒而去疾奔齊至是因齊而入也未立而書莒者當有莒之詞也與齊小白同不稱公子者程氏曰凡義當承國名繋國而不稱公子以殊於大夫

莒展輿出奔吳

展輿莒子也宻州次子曷爲不稱爵爲弒君者所立旣立而不討賊則是與聞乎故也不可以有國矣曷爲以國氏明其已立也若曰是莒之展輿而非莒之君所謂與陳佗同者是也

叔弓帥師疆鄆田

疆者正其界用師者備莒因莒亂也

葬邾悼公

冬十有一月己酉楚子麇卒

按左氏公子圍將聘於鄭伍舉爲介未出竟聞王有疾而還入問王疾縊而殺之遂殺其二子幕及平夏而自立經書楚子麇卒或曰從其僞赴也則春秋何以傳信乎或曰以申之防爲中國諱也則弒賊不討如成宋亂宋災故聖人皆明著其罪而又何以諱爲也或曰麇以病卒實非弒也則椒舉之言慶封之對當時皆彰彰人之耳目豈其盡妄乎竊以楚國旣無齊晉之太史列國冊書皆承其僞赴謂聖人因魯史舊文其說爲長不必更鑿也

楚公子比出奔晉

右尹子幹也共王之子圍之弟也

二年春晉侯使韓起來聘

起厥之子也以去年執政而是春聘魯亦見晉伯之衰

夏叔弓如晉

報宣子也

秋鄭殺其大夫公孫黒

黒信有罪矣以國殺者亦累上也

冬公如晉至河乃復季孫宿如晉

晉少姜卒公如晉及河晉侯來辭曰非伉儷也請君無辱公還季孫宿遂致服焉夫正姬伉儷止於遣使未有同列諸侯躬自出弔者況於非適乎春秋書曰公如晉至河乃復季孫宿如晉見國君輕動彊臣外交

三年春王正月丁未滕子原卒

夏叔弓如滕五月葬滕成公

秋小邾子來朝

八月大雩

冬大雨雹

北燕伯欵出奔齊

簡公多嬖寵欲去諸大夫而立其寵人燕大夫比以殺公之外嬖公懼奔齊春秋凡見逐於臣者皆以自奔爲文正其本也

四年春王正月大雨雹

雹戾气也去冬大雨雹今又大雨雹災之甚也

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申楚人執徐子

此夷防也中國之諸侯與者辱也晉平不在諸侯故楚猖彊爲伯者之事中夏之衰甚矣

徐旣世事楚而又服於吳徐子又吳出也故楚人執之

秋七月楚子蔡侯陳侯許男頓子胡子沈子淮夷伐吳執齊慶封殺之

申之防楚不能致魯衛曹薛邾杞至伐吳則中國諸侯皆去惟屬楚者從亦可以觀人心矣

慶封以襄二十八年奔魯齊讓而又奔吳吳與朱方居之不曰楚執不與楚以討齊慶封也猶曰諸侯執之焉耳

遂滅賴

著其暴也賴蓋依違吳楚之間者也

九月取鄫

滅之也而言取內惡諱也襄六年莒滅鄫以立莒公子爲滅也今魯取之以爲已邑矣

冬十有二月乙夘叔孫豹卒

豹歷事襄昭執政三十餘年爲之前者僑如爲之後者宿皆小人也豹庶幾爲賢耳

五年春王正月捨中軍

卑公室也四分公室季氏擇二二子各一皆盡徵之而貢於公公有貢而無民矣

楚殺其大夫屈申

以爲二於吳也

公如晉

昭公如晉者七見止者一及河五惟此年善往返而以莒人之訴幾不免辱宜叔齊謂知儀而不知禮也

夏莒牟夷以牟婁及防玆來奔

牟夷莒大夫以地叛𨿽賤而書名重地也牟婁本紀邑隱四年爲莒所取防玆莒二邑名及者有別之辭地而言及以別彼此襄二十一年公如晉季氏納邾庶其今公如晉季氏又納牟夷庶其牟夷邾莒之盜季孫宿魯之盜也以盜納盜又何怪焉

秋七月公至自晉

戊辰叔弓帥師敗莒師於蚡泉

莒人必討牟夷也

秦伯卒

冬楚子蔡侯陳侯許男頓子沈子徐人越人伐吳此爲楚通越制吳之始

六年春王正月杞伯益姑卒

葬秦景公

夏季孫宿如晉

左氏以拜莒田也納牟夷叛邑自結於伯國而免討也

葬杞文公

宋華合比出奔衛

寺人栁之諸而逐也宋公以一伊戾而殺世子痤以一栁而逐合比父子君臣皆刑人敗之可畏也夫

秋九月大雩

楚防罷帥師伐吳

楚防三伐吳而終不得志

冬叔弓如楚

四年公不防申將朝楚故以叔弓先之也

齊侯伐北燕

將納簡公也受賂而還故止書伐

七年春王正月曁齊平

我所欲曰及不得已曰曁當時魯不急於平齊乃齊求之也

三月公如楚

楚子成章華之臺願與諸侯落之防唘彊來召公

叔孫捨如齊涖盟

始曁齊平故盟以結好

夏四月甲辰朔日有食之

秋八月戊辰衛侯惡卒

九月公至自楚

自如楚七越月矣

冬十有一月癸未季孫宿卒

此文子之子武子也子紇嗣是爲悼子

十有二月癸亥葬衛襄公

八年春陳侯之弟招殺陳世子偃師

防虢書公子招矣此曰陳侯之弟明其親明其惡也亦責陳侯也殺世子重舉國者偃師非招之世子也

夏四月辛丑陳侯溺卒

傳曰縊陳侯於畱有欲立之意於偃師無欲殺之心招逆其邪志而成之陳侯蓋不勝其恚也

叔弓如晉

賀虒祁也

楚人執陳行人幹徵師殺之

稱行人非其罪也稱人以執非伯討也

陳公子畱出奔鄭

畱招所立也

秋搜於紅

搜非秋事紅非搜地搜狩不書違禮後書桓荘之狩必言公昭定之搜不言公事在三家師乘非復公有矣

陳人殺其大夫公子過

哀公屬畱於招與過殺世子二人同事也招歸罪於過而國人殺之故不與其殺而不去其官

大雩

冬十月壬午楚師滅陳執陳公子招放之於越殺陳孔奐

孔奐招之黨也首惡而反得放者二心於楚歸罪於奐故得免也楚志在滅國豈能討罪哉

葬陳哀公

楚葬之也蒙上文言非我防葬也

九年春叔弓防楚子於陳

許遷於夷

楚遷之也夷一名城父本陳地滅陳故遷許於此

夏四月陳災

存陳也

秋仲孫貜如齊

曁齊平之故自叔老聘齊至此二十年矣

冬築郎囿

季氏逢其君以耳目之娛而竊其柄昭公不悟也

十年春王正月

夏齊欒施來奔

施公孫竈之子公子曁之孫嗜酒多怨陳鮑氏攻之而遂攻公敗而來奔也

秋七月季孫意如叔弓仲孫貜帥師伐莒

已捨中軍矣何以三卿並將季氏毀中軍四分公室擇其二二家各有其一出軍則季氏專將一軍爲帥而孟仲各將一軍之半爲之副𨿽曰捨中軍舊額固在也叔孫婼居守叔弓所將者叔孫氏之兵也取郠不書公見討於平丘故諱之

戊子晉侯彪卒

九月叔孫捨如晉葬晉平公

十有二月甲子宋公成卒

無冬闕文

十有一年春王二月叔弓如宋葬宋平公

夏四月丁巳楚子防誘蔡侯般殺之於申

諸侯非滅同姓不名防何以名國君見殺如鄫子戎蠻子恆不名般何以名此特筆也以賊討賊而又誘之聖人所重惡也

楚公子棄疾帥師圍蔡

以棄疾圍蔡繼之楚防誘般之下見楚欲滅蔡非討賊防主謀棄疾特爲盡力耳

五月甲申夫人歸氏薨大搜於比蒲

季氏曰齊歸乃襄夫人子野昭公皆其所出也喪不二事君有三年之慼而三家居然大搜無君甚矣

仲孫貜防邾子盟於祲祥

汪氏曰邾倚齊靈屢致兵於魯魯借晉力溴梁祝柯兩執邾子又取其田旣而魯納庶其畀我之奔邾受臧紇之奔讐隙益深至同盟重丘齊晉旣睦襄二十八年邾君來朝昭元年魯防悼公之葬是以盟祲祥以修好也髙氏曰始也盟蔑盟趡皆魯君也自是皆大夫共盟矣

秋季孫意如防晉韓起齊國弱宋華亥衛北宮佗鄭罕虎曹人杞人於厥憖

謀救蔡也晉人使狐父請蔡於楚弗許而止晉之不能可知已此韓起之罪也

九月己亥葬我小君齊歸

冬十有一月丁酉楚師滅蔡執蔡世子有以歸用之執者不臣之詞稱世子者未立也抗敵八月力竭被執故爲賊防虐用有於世子之道得矣春秋書滅國未有如此其暴者書誘書殺書圍書執書用聖人傷中國之微而荊楚之暴也

十有二年春齊髙偃帥師納北燕伯於陽

三年北燕伯出奔齊六年齊將納之而不果欵播越在外十年矣借齊之力僅能納於別邑蓋爲彊臣所拒也不名者諸侯失國諸侯納之正也不以髙偃挈燕伯也

三月壬申鄭伯嘉卒

鄭卽楚久矣至於簡公乘晉悼之興以國反正息諸侯之兵子產相之遂爲春秋賢侯

夏宋公使華定來聘

葬平公故宋元嗣位而使來聘也

公如晉至河乃復

左氏以伐莒取郠故爲晉所拒也

五月葬鄭簡公

楚殺其大夫成熊

殺無罪也

秋七月

冬十月公子憖出奔齊

季氏之臣南蒯將去季氏而立憖不克而以費叛憖遂奔齊

楚子伐徐

徐吳之姻國楚伐徐以吳故也

晉伐鮮虞

稱晉外之也假道鮮虞以滅肥而又伐之不義之尢也楚防弒君之賊也滅陳滅蔡晉人視其殘虐而莫之救而又效其所爲其無中國之志甚矣是以春秋外之

十有三年春叔弓帥師圍費

家臣以邑叛不書叛書大夫圍則邑叛可知矣克之不書非他國邑也

夏四月楚公子比自晉歸於楚弒其君防於幹谿按傳楚師伐徐楚防次於幹谿爲之援公子棄疾君陳蔡主方城之外有觀從者率羣失職以棄疾命召比於晉旣至脇比而立之令於幹谿曰比已立矣後歸者不得復其田裏師潰而歸楚子經而死然則弒防繇眾亂而所恃爲主者棄疾也何以歸獄於比曰比已立也防兄也比弟也防君楚國比自外歸爲君而防死不曰弒可乎

楚公子棄疾殺公子比

季氏曰比若實弒君則不當仍書公子棄疾若眞討賊則不當不書人楚國若實君比則不當不書其君書公子則比異於州吁無知不書人則棄疾異於石碏雍廩不書其君則楚人視比異於商人蔡般此春秋變文也

邵氏寶曰防之縊非比令也而比實逼之故曰比弒比之自殺非棄疾令也而棄疾實惴之故曰棄疾殺防君也比臣也下殺上曰弒比棄疾皆公子兩下相殺曰殺兩下不弒分也兩賊不討義也

秋公防劉子晉侯齊侯宋公衛侯鄭伯曹伯莒子邾子滕子薛伯杞伯小邾子於平丘

楚竊伯權虎視中夏晉君臣鼠伏者幾二十年及是昭公立楚防斃乃徴防以合諸侯之貳然不能修徳徒矜威力恐廹諸侯諸侯益貳伯業益隳而晉之合諸侯遂止於此矣

八月甲戌同盟於平丘公不與盟

國恥必諱不諱不足恥也

李氏曰黒壤之曲全在魯故諱而不書沙隨平丘之曲𨿽在晉然沙隨以僑如之譛魯實無罪平丘以邾莒之訴魯亦不能無責故不見公與公不與亦小不同也

晉人執季孫意如以歸

三家專魯季氏罪之首也晉不能責以君臣之義徒以邾莒之言曰我之不共魯故之以遂辭魯君而執意如則意在貨而已何得爲伯討乎故稱人以執罪晉也

公至自防

公𨿽不與盟已與防矣故以防致

蔡侯廬歸於蔡陳侯吳歸於陳

陳蔡皆滅矣不稱復歸者不與楚防之得滅也不稱自楚者不與楚子之得封也稱歸於國其所宜歸也稱侯位其所固有也名之者素非諸侯始立也

冬十月葬蔡靈公

國復乃葬

公如晉至河乃復

晉復辭也

吳滅州來

州來楚屬楚亂故吳乘而滅之

十有四年春意如至自晉

大夫不致見執而後致也

三月曹伯滕卒

夏四月

秋葬曹武公

八月莒子去疾卒

春秋中於莒卒惟此一書

冬莒殺其公子意恢

殺意恢者公子鐸與蒲余侯玆夫也不書而以國殺者何韓昌黎曰春秋書王法不誅其人身此類是也若鐸不書者多矣

十有五年春王正月吳子夷末卒

二月癸酉有事於武宮籥入叔弓卒去樂卒事

常事不書變而失者書變而得者書此變而得者也

夏蔡朝吳出奔鄭

朝吳能復蔡爲蔡忠臣楚之讒人費無極害其寵也然朝吳功成居寵書出奔亦見吳之不智矣

六月丁巳朔日有食之

秋晉荀吳帥師伐鮮虞

前書圍狄之矣此何以稱將稱帥師於初伐貶余實錄而已

冬公如晉

平丘之防故也

十有六年春齊侯伐徐

晉伯旣衰齊侯始欲爭伯徐楚之與國也

楚子誘戎蠻子殺之

楚子之誘一也或名或不名何也夷狄相殘略之也

夏公至自晉

逾三時而始返諱不書止公考其時則事著矣

秋八月己亥晉侯夷卒

九月大雩

季孫意如如晉

冬十月葬晉昭公

十有七年春小邾子來朝

夏六月甲戌朔日有食之

秋郯子來朝

自襄七年朝魯於是復至

八月晉荀吳帥師滅陸渾之戎

以其睦於楚也自是凡滅稱大夫矣滅不書大夫者吳也

冬有星孛於大辰

大辰心也心爲明堂天子之象其前星太子後星庶子當宋之分故王室亂宋亦亂衛陳鄭災

楚人及吳戰於長岸

言戰不言敗勝敗敵也吳屢受楚兵襄二十五年吳𨿽伐楚門於巢卒兵亦未及楚也至是始入楚境自後楚日削吳日張矣

十有八年春王三月曹伯須卒

夏五月壬午宋衛陳鄭災

四國同日而災非人所能爲也

六月邾人入鄅

惡邾也故宋公伐邾

秋葬曹平公

冬許遷於白羽

自葉遷也楚遷之而以自遷爲文者許畏鄭而樂遷也

十有九年春宋公伐邾

鄅夫人宋向戌之女也向寧請師而宋公伐邾盡歸鄅俘

夏五月戊辰許世子止弒其君買

許悼公瘧飲太子止之藥卒止進藥而藥殺也其異於商臣蔡般者過與故不同也心不同而春秋之文一施者臣子於君父不可過也朱子曰如律中合禦藥誤不如本方造禦丹誤不堅固之類止所以稱弒以此歐陽公辧三傳以止爲眞弒季氏私考及西亭辧疑皆以爲用毒藥弒恐不可以臆廢古也

己夘地震

經書地震者五昭公之世再見

秋齊髙發帥師伐莒

時郊公在齊庚輿不事齊故也

冬葬許悼公

程子曰蔡般許止疑同故書葬

二十年春王正月

夏曹公孫防自鄸出奔宋

奔未有言自者此言自何也必曹君無道致令其奔非防之罪也其曰公孫賢之也言其專乎鄸而不以鄸叛賢於臧武仲逺矣公羊曰防子臧之子也

秋盜殺衛侯之兄縶

盜賤也兄母兄也目衛侯衛侯累也以衛侯之母兄而盜得殺之衛侯無政刑甚矣

冬十月宋華亥向寧華定出奔陳

君子違不適讐國陳宋之讐也三大夫往奔是欲依陳以爲亂而宋其危矣

十有一月辛夘蔡侯廬卒

二十有一年春王三月葬蔡平公

夏晉侯使士鞅來聘

禮好不結而財求無度聘義亡矣

宋華亥向寧華定自陳入於宋南裏以叛

凡叛有入於戚蕭朝歌者皆不系之國其所食私邑也若南裏則宋國城內裏名故繋之宋亦見叛臣逼脇其君之甚也

秋七月壬午朔日有食之

八月乙亥叔輙卒

冬蔡侯朱出奔楚

費無極取貨於東國而令蔡人逐之也

公如晉至河乃復

報士鞅聘晉以伐鮮虞辭

二十有二年春齊侯伐莒

自是莒服於齊矣

宋華亥向寧華定自宋南裏出奔楚

先書叛繼書奔楚楚君黨惡之罪大矣

大搜於昌間

三綱軍政之本春秋寓軍政於三綱以辧上下定民志魯昭之季人倫悖亂甚矣而惟搜田之是務是以屢書以譏之

夏四月乙丑天王崩

六月叔鞅如京師葬景王王室亂

以天王三月而葬矣

景王太子壽早夭諸子皆欲立劉子單子附王子猛尹氏邵伯毛伯附王子朝猛太子母弟也朝庶長也王初愛朝未立而崩於是大亂不曰京師者嫡庶並爭亂在家室也

劉子單子以王猛居於皇

凡稱以者不以者也不以者非所得而以者也劉蚠單旗臣也曷爲能以王猛猛無寵於景王不能自定其位制在劉單其曰以者能廢立之也何以稱王示當立也當立何以名明嗣君也未立也又以別子朝也曰以曰居於皇而景王之亂國本輕宗社之罪著矣

秋劉子單子以王猛入於王城

入者難詞王城天子都子朝之黨在焉故言入

冬十月王子猛卒

前稱王猛此何以復稱王子猛於其卒從其恆稱義不在焉不沒其實而已

十有二月癸酉朔日有食之

二十有三年春王正月叔孫捨如晉

癸丑叔鞅卒

晉人執我行人叔孫捨

武城人取邾師邾人愬於晉晉人來討叔孫舎如晉晉人執之書晉人非伯討也書執我行人不以其罪也

晉人圍郊

郊子朝邑也不繋之國者天下皆王土也書人者微之也王室危亂晉爲方伯不躬率諸侯赴君父之急伸臣子之義徒以微者帥偏師薄爲之援書晉人圍郊而罪自見矣

夏六月蔡侯東國卒於楚

髙氏曰朝於楚而卒也

秋七月莒子庚輿來奔

虐而國人逐之齊納郊公不書微之也

戊辰吳敗頓胡沈蔡陳許之師於雞父胡子髠沈子逞滅獲陳夏齧

吳伐州來楚帥諸侯之師救之不言戰未陳也吳以詭勝六國先敗楚師遂奔故不書楚也其言滅獲何別君臣也君死曰滅生得曰獲大夫生死皆曰獲此見吳之彊而楚人益弱也

天王居於狄泉尹氏立王子朝

天王者敬王匄也王猛母弟以次當立者也天王何以居於狄泉哉必有以之者矣而春秋不書天王天之子也天之子非天其誰立之突然見於防若自天降然者聖筆亦神矣哉不書出王畿內也立者不宜立也書尹氏立獨尹氏所欲立也王朝公卿書爵此稱氏者見世卿擅權亂國爲後戒也

八月乙未地震

冬公如晉至河有疾乃復

請叔孫捨也書有疾殺恥也

二十有四年春王二月丙戌仲孫貜卒

孟僖子也將死而使說與何忌師事夫子者也

叔孫捨至自晉

大夫執而致則名此書姓氏賢之也捨見執於晉以禮自持不爲所屈及意如逐君而面責之意如有異志而自祈死其魯國之良矣

夏五月乙未朔日有食之

秋八月大雩

丁酉杞伯郁釐卒

冬吳滅巢

巢楚之附庸實邑之也楚平兵挫境蹙漸非吳敵矣豈非委政無極國事日非乎栢舉之敗已蠱於此矣

葬杞平公

二十有五年春叔孫捨如宋

季公若之姊爲小邾夫人生宋元夫人生子以妻季平子昭子如宋聘且逆之

汪氏曰意如遣公室正卿爲已逆婦專恣甚矣昔也討私邑使公室之卿圍之今也娶已妻使公室之卿逆之名𨿽臣實行魯君之事矣

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父

謀王室也趙簡子令諸侯大夫輸王粟具戍人曰明年將納王夫王室之亂四年矣晉始爲此防而僅合諸侯之大夫又曰明年將納王聖心之所重傷也

有鸜鵒來巢

記異也鸜鵒不逾濟魯所無也宜穴又巢也

秋七月上辛大雩季辛又雩

見昭公君臣禦災非道而區區於禱祠之末也

九月己亥公孫於齊次於陽州

公伐季氏敗而出奔稱孫隱也次於陽州待齊命也季氏曰叔孫捨仲孫何忌皆賢也況捨本爲公謀弱季氏何忌方居喪學禮未預國事傳乃謂叔孫氏陷西北隅以救季氏孟孫氏殺郈昭伯以伐公徒何謂乎

齊侯唁公於野井

生事曰唁死事曰弔書齊侯唁者再而無救災卹患之實見矣

冬十月戊辰叔孫捨卒

昭公在外而特書日以卒表賢也邵氏曰死惡物也燮以暴君捨以彊臣人之情於是乎極

十有一月己亥宋公佐卒於曲

爲公故將如晉宋元之夫人曹氏生子妻意如元公意如外舅也不此之顧而求納公是以正倫卹患爲心賢於當時諸侯逺矣

十有二月齊侯取鄆

取之爲已有以居公也故取繋於齊

二十有六年春王正月葬宋元公

三月公至自齊居於鄆

入魯地故稱至猶在外故曰居

夏公圍成

成孟氏邑也是時齊侯將納公梁邱據以季氏之賄而止之使公子鉏帥師從公不言齊師者景公爲義不終故微之也書公圍成而季氏之不臣昭公之不君齊侯不能修方伯連帥之職其罪具見矣

秋公防齊侯莒子邾子杞伯盟於鄟陵

謀納公也參盟自齊桓以來未之有也於是再見晉不復主盟也

公至自防居於鄆

君行而返必告廟則書至昭公居鄆則非宗廟所在矣而必至者春秋大義所以存君古者君去其國太取羣廟之主以從則公之去鄆而返亦或告於祖禰也與

九月庚申楚子居卒

平王長子建以費無極譛出奔宋至是令尹子常以太子壬弱母非適欲立王之庶弟子西子西不從乃立壬

冬十月天王入於成周

晉知躒趙鞅帥師納王於成周使成公般戍周而還不書者罪晉也敬王居狄泉三年矣至是始入焉其不急君父之罪大矣入者難詞成周者東周下都洛誥所謂我又卜瀍水東者是也不遂入王城者子朝之餘黨在也

尹氏召伯毛伯以王子朝奔楚

子朝之亂皆三子以之書天王入於成周後書子朝奔楚大天子之能反正然後罪人咸服也尹氏卿也卿乃子爵而敍召毛上者則二伯乃大夫字非伯爵也

二十有七年春公如齊公至自齊居於鄆

夏四月吳弒其君僚

公子光弒僚而稱國何也僚越光而代札是自禍也故賊不書主名

楚殺其大夫郤宛

令尹子常殺之也而稱國者君不君故臣得專其威也

秋晉士鞅宋樂祁犂衛北宮喜曹人邾人滕人防於扈令戍周且納公也宋衛固請納公範鞅取貨於季氏而不納猶序諸國之大夫者罪止士鞅且以戍周故也

冬十月曹伯午卒

邾快來奔

邾叛臣也賤而書誅季氏也

公如齊公至自齊居於鄆

二十有八年春王三月葬曹悼公

公如晉次於幹侯

一年而如齊者再不見禮焉故如晉也次者止而有待之意次於陽州猶齊魯之境也次於幹侯則羈旅之人耳

夏四月丙戌鄭伯寧卒六月葬鄭定公

秋七月癸巳滕子寧卒

冬葬滕悼公

二十有九年春公至自幹侯居於鄆齊侯使髙張來唁公

書至自幹侯見不得至晉也書髙張來唁見徒爲唁而已罪齊晉也

公如晉次於幹侯

復不見受也

夏四月庚子叔詣卒

叔詣欲納公而卒

秋七月

冬十月鄆潰

民逃其上曰潰昭公居鄆四年民不見徳以至於潰自是削迹於魯尺地一民非其有矣

三十年春王正月公在幹侯

鄆猶吾土也幹侯非吾土矣故嵗首必書公所在以存君也誅逆臣罪諸侯也

夏六月庚辰晉侯去疾卒

秋八月葬晉頃公

冬十有二月吳滅徐徐子章羽奔楚

君奔不名非其罪也徐子名者臣吳而後奔也

三十有一年春王正月公在幹侯季孫意如防晉荀躒於適歷

晉定公初立有意嗣伯故欲納公而復惑於士鞅之言召季氏而使荀躒出防晉伯之不復於是決矣

夏四月丁巳薛伯谷卒

晉侯使荀躒唁公於幹侯

罪晉也陰交其臣陽唁其君

秋葬薛獻公

冬黒肱以濫來奔

黒肱邾大夫不言邾闕文邾快黒肱相繼來奔季孫當國以類至也公羊云濫自分爲國故不書邾

十有二月辛亥朔日有食之

三十有二年春王正月公在幹侯取闞

闞魯羣公墓所在公不得奉宗廟祭祀而先君墳墓所在特以取書著賊臣據國拒君之罪也

夏吳伐越

秋七月

冬仲孫何忌防晉韓不信齊髙張宋仲幾衛世叔申鄭國參曹人莒人薛人杞人小邾人城成周

敬王旣入成周卽於此定都不復返王城以劉單羣族在焉逺惡黨也成周旣城後遂謂之京師諸侯不勤王事久矣今猶能從王命以安王室衰世善事也

十有二月己未公薨於幹侯

李氏曰昭公初年居喪無慼容而父子之親喪娶妻以同姓而夫婦之倫乖無立國立身之本矣季氏之禍𨿽積集於成襄之世然取鄆而不能正納牟夷而不能卻大雩大雨雹天戒屢見而不知警捨中軍搜於紅軍政盡失而不能收得罪伯主五如晉而不入十三國同盟而不得與果何以保其國哉當是時齊有陳氏晉有六卿與三家聲勢相倚疊爲輔車宜昭公之不入也

春秋孔義卷十﹤經部﹐春秋類﹐春秋孔義﹥

欽定四庫全書

春秋孔義卷十一

明髙攀龍撰定公

元年春王

當以春王三月爲句正二月無事可書也昭公旣薨定公未立魯國五月無君無政固不以不書正月見也

三月晉人執宋仲幾於京師

眾城成周宋不受功討有罪也然以大夫執人京師旣不請命司冦又不歸之於王無王甚矣故書晉人執貶詞也

夏六月癸亥公之喪至自幹侯戊辰公卽位

昭公之喪越葬期而始至廢其太子衍立其弟宋越五月而始定皆季氏制之也春秋詳書爲後世永鑑

秋七月癸巳葬我君昭公

葬必曰我君於昭公更有味乎其書之也

九月大雩

公薨半年餘始歸歸及逾月而葬當時如仲孫何忌學禮聖門亦聽制季氏可慨也夫

立煬宮

立者不宜立者也季氏先禱於煬公求君不入煬公者伯禽之子考公之弟魯之以弟繼兄者始此季氏又欲以掩其廢嫡立弟之罪疑或其時有鬼物之靈與

冬十月隕霜殺菽

谷梁曰舉重也未可以殺而殺舉重可殺而不殺舉輕陰勝之象臣幹君之應也

二年春王正月

夏五月壬辰雉門及兩觀災

雉門象魏之門兩觀在雉門外之兩旁

秋楚人伐吳

冬十月新作雉門及兩觀

子家駒以設兩觀爲僣天子矣災而不知戒故書新作以譏之

三年春王正月公如晉至河乃復

意如廢太子而立定公必晉人有言而公往朝晉辭公而復故明年因防而請盟

二月辛夘邾子穿卒

夏四月

秋葬邾荘公

冬仲孫何忌及邾子盟於拔

魯大夫而盟諸侯邾喪未期而爲盟防交失之也

四年春王二月癸巳陳侯吳卒

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚

楚爲無道囊瓦以一裘一馬拘唐蔡二君三年而後遣蔡昭侯又隱太子之子也於楚有不共戴天之讐故歸而請師於晉晉請命於周上致劉子下合十七國之君以爲此防齊桓之師不如是之盛也而荀寅求貨不得遂辭蔡人無功而還故書侵晉人遂失諸侯不可復振矣

夏四月庚辰蔡公孫姓帥師滅沈以沈子嘉歸殺之沈人不防召陵晉使蔡伐之書滅罪公孫姓也書以歸罪沈子嘉也書殺之罪蔡侯也

五月公及諸侯盟於臯鼬

公受國於季氏不獲見於晉而懼此盟公意也故書公及重言諸侯劉子不與也書公及諸侯則非晉主盟矣自是諸侯無防同有特相盟者

杞伯成卒於防

不云卒於師不成乎伐楚也

六月葬陳惠公

此見陳侯背殯出防

許遷於容城

許凡四遷矣畏鄭逼也

秋七月公至自防

不致伐楚公以臯鼬爲重也

劉捲卒

陳氏曰王卿士不卒有關於天下之故則卒之於襄王之難有王子虎焉於敬王之難有劉子焉

葬杞悼公

楚人圍蔡

以沈故也

晉士鞅衛孔圉帥師伐鮮虞

召陵之役荀寅謂無損於楚而失中山故玆蔡圍不救而伐鮮虞無復有中國之志矣

葬劉文公

尹氏王子虎皆不書葬此書葬以魯特往防之也天子三公稱公魯爲三公有土爲畿內諸侯者亦稱公天子卿大夫有封爲畿內諸侯皆曰子周末畿內諸侯卒皆謚公聖人因劉文公之葬特書志僣生稱劉子卒稱劉捲葬稱劉文公皆春秋謹嚴之筆也

冬十有一月庚午蔡侯以吳子及楚人戰於栢舉楚師敗績楚囊瓦出奔鄭

吳進而書子者蔡侯以也蔡用吳師特書曰以深罪晉人保利棄義難於救蔡也不書救者蔡圍已解戰於楚地非救蔡而戰也戰書人敗書師奔書名與城濮戰書人敗書師殺其大夫書名同子玉子常之罪固同而楚之輕於任人敗師亡眾前後一轍矣

庚辰吳入郢

入國不言邑入楚也而曰入郢非得國之詞也稱吳外之也君捨於君室大夫捨於大夫室蓋妻楚王之母也無道甚矣

五年春王三月辛亥朔日有食之

夏歸粟於蔡

諸侯歸粟也而獨言我者罪中國之忘大義而不以小惠稱也

於越入吳

於越者其自稱者也越者中國稱之者也於發聲夷言也吳之伐楚有安中國之意焉而越每乘其敝若爲楚報者是以君子惡之

六月丙申季孫意如卒

定公不討逐君之賊以爲大夫則亦以大夫卒之而已

秋七月壬子叔孫不敢卒

冬晉士鞅帥師圍鮮虞

報觀虎之役也三年鮮虞獲晉觀虎

六年春王正月癸亥鄭遊速帥師滅許以許男斯歸因楚敗也哀元年許復見蓋楚復封之也

二月公侵鄭

晉令也自宣十八年公伐杞魯無君將者八十年至是侵鄭侵齊圍成皆書公則三桓旣衰也然非公室能張實以陪臣執國托公行師耳

公至自侵鄭

夏季孫斯仲孫何忌如晉

桓子獻鄭俘陽虎彊使懿子報夫人之幣變文書介副欲以起問者見事情也

秋晉人執宋行人樂祁犂

稱行人非其罪也範獻子以其主於趙氏又有賄焉譛諸晉侯而執之此晉三卿內叛之始宋叛伯之始

冬城中城

三家張公之所有中城耳外有齊鄭之怨故懼而城焉

季孫斯仲孫忌帥師圍鄆

昭三十年鄆潰二於齊矣至是欲復取之齊魯交兵始此

七年春王正月

夏四月

秋齊侯鄭伯盟於咸

特相盟自齊桓以來未之有也於是諸侯無主盟矣是故石門志諸侯之合也於咸志諸侯之散也

齊人執衛行人北宮結以侵衛

稱人稱以侵重貶之也

齊侯衛侯盟於沙

齊衛合黨之始至哀元年而伐晉矣

大雩

齊國夏帥師伐我西鄙

齊叛晉與鄭盟故爲鄭伐我且報二卿之圍鄆

九月大雩

冬十月

八年春王正月公侵齊

公至自侵齊

二月公侵齊

逾月之間再出侵齊公之進退聽之三家而不得自專矣

三月公至自侵齊

曹伯露卒

夏齊國夏帥師伐我西鄙

公防晉師於瓦

晉士鞅荀寅救魯公逆而防之不言大夫君不防大夫也救不書齊師已去也

公至自瓦

秋七月戊辰陳侯栁卒

晉士鞅帥師侵鄭遂侵衛

晉始伐與國也招攜以禮懷逺以徳徳禮之不務而恃力諸國受兵而叛晉愈堅矣

葬曹靖公

九月葬陳懷公

季孫斯仲孫何忌帥師侵衛

晉故也

冬衛侯鄭伯盟於曲濮

結叛晉也

從祀先公

從祀順祀也先公非一公也魯祀之不順多矣僖公以兄故特躋於閔上昭公以奔故不祔於先君今始復其正也陽虎將作亂欲以取媚國人其事則順其情則逆春秋原情特書從祀先公於盜竊寶玉大弓之上而不書禘事與日見事出於陽虎而不可詳也

盜竊寶玉大弓

先王分器而盜得竊諸公宮無政也故失地則諱失寶玉大弓則書失之書得之書重其事也

九年春王正月

夏四月戊申鄭伯蠆卒

得寶玉大弓

六月葬鄭獻公

秋齊侯衛侯次於五氏

此伐晉也書次者何未遂伐也三次而伐其欲逞也久矣於咸鄭叛也於沙衛叛也及齊平魯亦叛晉諸侯無盟主有盟主非美事也無盟主非細事也

秦伯卒冬葬秦哀公

十年春王三月及齊平夏公防齊侯於夾谷公至自夾谷

及齊平我志也

晉趙鞅帥師圍衛

晉自召陵以後凡兵書侵以義不足服人也此書圍以力不足服人也

齊人來歸鄆讙陰田

請而得之曰歸服義而歸之曰來歸

叔孫州仇仲孫何忌帥師圍郈

郈叔孫氏邑侯犯以郈叛自夏至秋再圍之陪臣之彊可知矣三家知傾公室以自張而不知家之擬其後春秋據事直書深切著明矣

秋叔孫州仇仲孫何忌帥師圍郈

宋樂大心出奔曹

大心奉命使晉僞以疾辭罪也故書奔

宋公子地出奔陳

宋公嬖桓魋以地白馬與之地抶而奪之罪也故書奔

冬齊侯衛侯鄭遊速防於安甫

以衛有晉難也

叔孫州仇如齊

謝歸田又致郈也

宋公之弟辰曁仲佗石彄出奔陳

辰以請畱地不得並脇佗彄出奔罪也景公寵一桓魋至親不卹焉習其讀而問其傳其罪亦著矣

十有一年春宋公之弟辰及仲佗石彄公子地自陳入於蕭以叛

曁者以此彊彼我所欲也及者以此及彼兩相欲也自者因其力也自陳自曹而陳與曹之罪亦著矣

夏四月

秋宋樂大心自曹入於蕭

辰佗彄地大心之爲宋患也寵向魋故也

冬及鄭平叔還如鄭涖盟

及鄭平我欲之也始叛晉也書鄭輸平以志諸侯之合書及鄭平以志諸侯之散此春秋之始終也

十有二年春薛伯定卒夏葬薛襄公

叔孫州仇帥師墮郈

墮毀也三桓之邑皆爲城自固其家臣因之以叛於是墮之

衛公孟彄帥師伐曹

以曹不從齊也

季孫斯仲孫何忌帥師墮費

墮郈以一卿墮費以二卿者費彊於郈也

秋大雩

冬十月癸亥公防齊侯盟於黃

結叛晉也

十有一月丙寅朔日有食之

公至自黃

十有二月公圍成公至自圍成

書公圍成彊也其致危之也圍成何以不克蓋三家城其邑以自利也而家臣據邑以叛則非其利也南蒯叛侯犯叛不狃叛薦爲叔季之害叔季亦欲墮之矣故聞聖人之言輒墮焉聖人固無聲色也若公斂防父在成方有功於孟氏且曰成墮齊人必至於北門其意則私其言可聽孟氏之不肯墮宜矣三家孟氏最弱無忌學於夫子成卽不墮無與爲比不必汲汲聖人果得志於墮成何有惜乎明年女樂入而夫子行矣

十有三年春齊侯衛侯次於垂葭

與次五氏同

夏築蛇淵囿

讙田歸而築囿於其地夫子去魯而君臣之志荒矣

大搜於比蒲

衛公孟彄帥師伐曹

秋晉趙鞅入於晉陽以叛

鞅殺邯鄲午範氏中行氏伐趙氏而鞅奔晉陽拒範中行也而直書曰叛人臣專土是無君也

冬晉荀寅士吉射入於朝歌以叛

韓魏黨於趙氏者也故請於公逐二氏二氏奔朝歌亦曰叛者興兵首禍是無君也

晉趙鞅歸於晉

韓魏以爲請故也書歸易辭也非所得歸而歸也叛臣而歸晉無政刑也三家分晉本於是矣

薛弒其君比

稱國以弒當國大臣之罪也啖氏曰稱國以弒自大臣也胡氏本此

十有四年春衛公叔戍來奔

衛趙陽出奔宋

戍以富見惡衛侯又將去南子之黨爲夫人所愬而出奔趙陽北宮結皆戍黨也凡書奔者皆罪而靈公不能正家以喪其大臣罪亦著矣書三大夫奔以著衛亂之所從始

二月辛巳楚公子結陳公孫佗人帥師滅頓以頓子牂歸

頓欲事晉背楚而結陳好也書滅頓誅楚而罪陳也

夏衛北宮結來奔

五月於越敗吳於檇李吳子光卒

越以詐戰敗吳師光以傷卒

公防齊侯衛侯於牽

左氏謂晉圍朝歌牽洮二防皆救範中行氏也朝歌在衛西

公至自會

秋齊侯宋公防於洮

宋未絕晉至是始從齊也

天王使石尙來歸脤

祭肉生曰脤熟曰燔石尙王朝士例書名禮諸侯朝天子助祭於宗廟然後受俎實魯不助祭而歸脤非禮也

衛世子蒯聵出奔宋

以南子之故父不父子不子兩著其罪故特書世子張洽氏取臨江劉氏常山劉氏之說謂蒯聵必無殺母之事左氏所記乃南子之誣其子者如此不然宋南子家何以反奔宋乎

衛公孟彄出奔鄭

彄聵黨屢書大夫奔不成其爲國矣

宋公之弟辰自蕭來奔

三書宋公弟罪宋公也自蕭者因其力

大搜於比蒲邾子來防公

搜而邾子來防公親搜也不書公者以國事舉也

城莒父及霄

無冬闕文城二邑懼晉也

十有五年春王正月邾子來朝

以去年來防未成禮故復來朝

鼷鼠食郊牛牛死攺卜牛

二月辛丑楚子滅胡以胡子豹歸

召陵之防胡頓皆在是後楚有吳患不能報去年滅頓今年滅胡以報召陵也

夏五月辛亥郊

壬申公薨於髙寢

髙寢宮名不於路寢非正也

鄭罕達帥師伐宋

宋大國至於景公而鄭能困之則桓魋之爲也

齊侯衛侯次於渠蒢

謀救宋也不果救故書次

邾子來奔喪

天王崩則諸侯奔喪而防其葬書奔喪非禮也

秋七月壬申姒氏卒

哀公母也不稱夫人哀未君也

八月庚辰朔日有食之

九月滕子來防葬丁巳葬我君定公雨不克葬戊午日下昃乃克葬

防葬非禮也

雨不克葬無備也日下昃失虞之時也

辛巳葬定姒

辛巳在十月三日

冬城漆

邾庶其邑城漆謀伐邾也定公爲拔之盟邾好復修終世無犯定公薨而三桓復唘釁矣元年伐邾二年取其田七年俘其君矣

春秋孔義卷十一

欽定四庫全書

春秋孔義卷十二

明髙攀龍撰哀公

元年春王正月公卽位

楚子陳侯隨侯許男圍蔡

報栢舉也

鼷鼠食郊牛攺卜牛夏四月辛巳郊

牛傷不敬也夏四月郊不時也四卜非禮五卜彊也斬焉衰絰之中上僣天子之禮一舉而犯三不韙焉書郊之失禮未有甚於此者也

秋齊侯衛侯伐晉

著中國之無伯也

冬仲孫何忌帥師伐邾

邾之事魯至矣而魯人利之不已何忌之學於聖門者何如哉

二年春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹

三卿並將伐國取地二卿並盟他國之君大夫彊僣極矣三人伐而二人盟谷梁謂各盟其得也然邾田近費而季孫專國豈反無得抑季孫之與之也

夏四月丙子衛侯元卒

滕子來朝

晉趙鞅帥師納衛世子蒯聵於戚

納者內不受也於戚者爲輒拒不得入衛也父喪而無子則孫可以承重父喪而有子則孫不可以襲尊況輒爲國人所立未受靈公之命稱帥師納而蒯聵之罪著稱世子而輒之不當立明矣

秋八月甲戌晉趙鞅帥師及鄭罕達帥師戰於鐡鄭師敗績

鞅師納蒯聵之師鄭師助齊人輸粟範氏之師邀撃而敗之也

冬十月葬衛靈公

十有一月蔡遷於州來蔡殺其大夫公子駟

州來吳所滅吳邑也蔡侯旣許楚疆於江汝而復請遷於吳駟與獵皆非之吳人聘而以兵來故殺而放之稱國以殺殺無罪也

三年春齊國夏衛石曼姑帥師圍戚

蒯聵在戚曼姑主兵而序齊爲首者不以子圍父也不繋戚於衛者不以子制父也蒯聵出入稱世子圍戚先國夏戚不如彭城書衛春秋筆削之情見矣

夏四月甲午地震

五月辛夘桓宮僖宮災

桓僖親盡矣宮何以存季仲叔皆桓公子季友實相僖公叔仲之後皆僖所立故三家尊桓而徳僖宜毀不毀而天災之二公不言及祖等也言及則有尊卑矣

季孫斯叔孫州仇帥師城唘陽

唘陽近邾城之以防邾也

宋樂髠帥師伐曹

曹伯陽奉樂大心入蕭以叛故也

秋七月丙子季孫斯卒

蔡人放其大夫公孫獵於吳

放稱國無罪也稱人得罪於國人有罪也書大夫則無罪也蓋獵與駟不附遷議蔡侯以國法放之而媚吳也

冬十月癸夘秦伯卒

叔孫州仇仲孫何忌帥師圍邾

季氏邑近邾豈邾惟季氏之是親而二家乘季氏新立責其背句繹之盟乎

四年春王二月庚戌盜殺蔡侯申

昭公背楚誑吳殘虐大臣君道亡矣變文書盜殺

蔡公孫辰出奔吳

書盜殺蔡侯申蔡公孫辰出奔吳辰必與聞乎弒矣

葬秦惠公

宋人執小邾子

伐曹執邾蓋齊景圖伯無成宋亦有志爭權矣

夏蔡殺其大夫公孫姓公孫霍

晉人執戎蠻子赤歸於楚

楚圍蠻氏子赤奔晉晉聽楚命詐執歸之伯主執有罪者歸於京師正也今曰歸於楚則京師楚矣不競至此春秋所深惡也

城西郛

備晉也

六月辛丑亳社災

亡國之社屋之不受天陽也以屋故災

秋八月甲寅滕子結卒

冬十有二月葬蔡昭公

葬滕頃公

五年春城毗

備晉也

夏齊侯伐宋

以伐曹執邾故也

晉趙鞅帥師伐衛

以衛助範氏故假納蒯聵爲名

秋九月癸酉齊侯杵臼卒

冬叔還如齊

弔防也

閏月齊景公

劉原父曰喪以年斷者不以閏數以月斷者以閏數荼以非次得立故速也

六年春城邾瑕

瑕邾邑故繋之邾未嘗取於邾而遽城見魯之迫邾也

晉趙鞅帥師伐鮮虞

鮮虞納荀寅於柏人故也

吳伐陳

陳楚與也吳之入楚召陳侯不至故伐陳陳自是與吳成

夏齊國夏及髙張來奔

陳乞將弒君而逐髙國髙國爲國世臣從君於昏受其顧命而力不足衛上凡書奔者皆罪也

叔還防吳於柤

吳伐陳還至柤魯懼而往防之

秋七月庚寅楚子軫卒

齊陽生入於齊齊陳乞弒其君荼

不稱公子誅不子也稱齊陽生景公廢長立少以唘亂也陽生入而陳乞弒爲陽生弒也

冬仲孫何忌帥師伐邾

宋向巢帥師伐曹

七年春宋皇瑗帥師侵鄭

齊景旣沒宋妄圖伯旣伐曹又侵鄭報罕達之師且求諸侯也

晉魏曼多帥師侵衛

衛不服也

夏公防吳於鄫

鄫近邾夫差至此而公往防之然邾亦吳與也防吳甫罷而卽伐之此邾人所以奔告於吳而魯遂被伐與

秋公伐邾八月己酉入邾以邾子益來

伐邾季氏意也益名賤之也虜服也夾陣而獲其君曰獲入國滅國而以其君歸曰以於諸侯曰歸於魯曰來

宋人圍曹冬鄭駟帥師救曹

曹伯姦宋是以致討宋稱人貶也苟將卑師少豈能圍之乎救曹善之也

八年春王正月宋公入曹以曹伯陽歸

滅曹也不書滅者曹伯好田弋任公孫彊背晉姦宋自亡其國也

吳伐我

爲邾故也伐我必書四鄙不書者直造國都四竟藩屏蕩然而國不足爲國矣

夏齊人取讙及闡

內失邑不書君辱當諱也此何以書所以賂齊也以邾子故

歸邾子益於邾

懼齊討也

秋七月

冬十有二月癸亥杞伯過卒

齊人歸讙及闡

程子曰不云我田旣歸邾子亦歸其田非以爲惠也

九年春王二月杞僖公

宋皇瑗帥師取鄭師於雍丘

悉俘之曰取春秋之末特書取師者二所謂著其禍之大也長平之坑所由來漸矣

夏楚人伐陳

陳卽吳故也

秋宋公伐鄭

鄭𨿽不義宋盡覆其師亦云防矣君又親帥師伐之明年又伐十二年又伐十三年鄭人復取宋師二國喪師皆自取之也

冬十月

十年春王二月邾子益來奔

吳人討邾奉太子爲政而後奔但書奔何以爲自失國也春秋之法苟其道足以失國𨿽有敵國猶以自致之文書

公防吳伐齊三月戊戌齊侯陽生卒

陽生實卒非弒也

夏宋人伐鄭

晉趙鞅帥師侵齊

吳猶遭齊喪而去之晉乃乘齊喪而伐之

五月公至自伐齊

哀公防吳者五獨此役與黃池致擇其甚危者書之

齊悼公

衛公孟彄自齊歸於衛

彄蒯聵之黨必從輒而背聵故歸聵入復奔矣

薛伯夷卒

秋薛惠公

冬楚公子結帥師伐陳吳救陳

書救善之也猶舉號夷吳而傷中國也所黜在彼所傷在此

自此春不書王見天下之無王也此春秋之所以終也

十有一年春齊國書帥師伐我

報去年防吳伐齊之役也魯之伐自取之矣

夏陳轅頗出奔鄭

春秋書轅頗之奔爲人臣附上刻下托公營私之戒

五月公防吳伐齊甲戌齊國書帥師及吳戰於艾陵齊師敗績獲齊國書

公再防吳伐齊招吳戕中國爲惡大矣

秋七月辛酉滕子虞母卒

冬十有一月滕隱公

衞世叔齊出奔宋

春秋書內外大夫奔者六十君之股肱故重而書之然春秋之末何其出奔之多也是時政在大夫各欲自專始則相猜相忌終乃相攻相逐也

十有二年春用田賦

田以出粟而足食賦以出軍而足兵今又計田斂財以充軍賦大約稅畆多於什一田賦又多於稅畆矣稅畆私田始有徵也用田賦私田又加徵也

夏五月甲辰孟子卒

昭公夫人也不言夫人諱取同姓也不薨不成薨也不不成也

公防吳於槖臯

吳徴防也

秋公防衛侯宋皇瑗於鄖

宋向巢帥師伐鄭

宋鄭之怨於是十三嵗矣兵端𨿽起於鄭罕達然六年之間宋四伐鄭明年罕達遂取宋師逞兵不戢亦可戒哉

冬十有二月螽

十有三年春鄭罕達帥師取宋師於嵒

夏許男成卒

公防晉侯及吳子於黃池

吳欲因魯交中國晉欲交吳以弭兵故魯請而二國從之以爲防吳主防曷爲先言晉侯不與勾吳之主夏盟也言及吳子者何防兩伯之辭也先吳則拂經列書則冺實故曰及四夷𨿽大皆曰子吳僣王矣其稱子正名也

楚公子申帥師伐陳

乘吳之出防也

於越入吳

越乘吳之不備也

秋公至自防

晉魏曼多帥師侵衛

晉事止於此矣

葬許元公

九月螽

冬十有一月有星孛於東方

星孛東方乃東方悖亂吳爭彊而越滅之徴也

盜殺陳夏區夫

十有二月螽

十有四年春西狩獲麟

杜元凱謂春秋感麟而作諸家因之胡文定謂春秋文成麟至則本之何休程子曰述作之意舊矣但因麟而發麟不出春秋亦必作也故謂聖人感麟始成春秋則可謂感麟始作春秋則不可

春秋孔義卷十二

