

欽定四庫全書

經部五

春秋集注

春秋類

提要

【臣】等謹案春秋集注四十卷宋髙閌撰閌字抑崇明州鄞縣人紹興元年以上捨選賜進士第歷官禮部侍郎事迹具宋史儒林傳是書以程子春秋傳爲本故其序直引伊川傳序而無片語附益其於唐宋諸家之說亦多擇善而從鎔以已意不載各書之名體例略與胡安國春秋傳相似史稱秦檜疑閌薦張九成出知筠州不赴卒而樓鑰序是書則云以直道忤時宰一斥不復家食累年略不以事物自攖日有定課風雨弗渝蓋閌家居以後歷久始卒晚年精力盡在是書故當時學者甚重之書中大防𨿽宗程傳而亦間有異同者如子糾齊桓長幼之次三傳注疏並以糾爲兄桓爲弟與史記荀子所載同獨程子見漢薄昭與淮南王書有齊桓殺弟之文遂謂糾爲桓弟不知當薄昭時漢文於淮南爲兄其避兄言弟特一時遷就之語未可據依閌則云子糾小白皆襄公弟糾於諸弟最長當立實足以正程傳之失他如解衛人立晉解夫人氏之喪至自齊解取濟西田諸條皆深得聖人微防其解及向戍盟於劉云凡因來聘而盟者必在國內劉王畿采地豈有來聘魯而逺盟於劉者乎蓋下文有劉夏傳者以爲春夏之夏與文四年夏逆婦姜於齊文同故誤增於劉二字耳所見創辟而確鑿尢爲自來說春秋者所未及又如以子般卒爲善終以州蒲爲州滿之訛考核精詳亦非漫然立異者惟於地理少疎故如隠九年防防之防在瑯邪華縣東南隠十年取防之防在髙平昌邑縣西南文十二年城諸及鄆之鄆在城陽姑幕南成四年城鄆之鄆在東郡廩丘縣東閌乃混爲一地未免牽合然在宋代春秋詩家中正大簡嚴實可與張洽相匹非孫復崔子方輩所可幾及故

欽定春秋傳說彚纂采取最多特是有明以來其書久佚彚纂所錄祗就元以後諸書引用閌說者隨條摘入而海內究以未覩全書爲憾今幸值

聖代右文搜羅祕籍是書之散見永樂大典內者復可薈萃成編謹按次排比是正訛舛其永樂大典原闕者則采各書所引閌說補之首尾完備復爲全書考陳振孫書錄解題馬端臨文獻通考俱稱是書十四卷今以卷帙繁重析爲四十卷又宋史本傳稱閌有春秋集傳而永樂大典實作集注與書錄解題同當是宋本原題今並從之至所載經文多從左氏而亦有間從公谷者蓋唐宋諸儒解經大都兼采三家固未可以漢世專門之學律之也乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

原序

吾鄕四明慶曆皇祐間杜楊二王及我髙祖正議號五先生俱以文學行誼表率於鄕杜先生又繼之講明經術名公輩起儒風益振厥後伊洛二程先生之興得其傳以歸者惟故禮部侍郎髙公公天資純篤濟以勤敏師友淵源學問精詣入上庠登捨選己有盛名諸公貴人爭欲壻之拂衣而歸建炎二年升補上捨紹興攺元徳音免殿試賜同進士出身十三年髙宗初建太學遴擇名儒爲四方所推服者爲少司成公實應選士子雲集凡學之規則皆所裁定明年三月車駕幸學講易泰卦於上前擢貳卿將向用矣以直道忤時宰一斥不復家食累年中壽而歿洎端明汪公登從班奏言公學行出處之詳始詔復次對官諸子而公之名愈顯矣自頃王荊公廢春秋之學公獨耽玩遺經專以程氏爲本又博采諸儒之說爲之集注其說粹然一出於正然猶未行於世也仲子得全知黃州始取道藳刻之而屬鑰以序鑰生長外家汪氏於公有連𨿽生晚不及承教然猶記拜公牀下竊聞之公旣投閒杜門屏居略不以事物自攖日有定課風雨弗渝此書之所以成也嗚呼泰山孫公明復著尊王發微深欲明夫子襃貶之旨伊川先生則謂後世以史觀春秋謂襃善貶惡而已至於經世之大法則不知也自有春秋以來未有發此祕者公亦曰仲尼懼先王經世之法墜地莫傳欲立爲中制俾萬世可以通行故假周以立王法而托始於隱公焉且以文武之道期後王以周公之事業望魯之子孫也以此推之春秋固非一王之法乃萬世通行之法也其推明伊川之意類如此昔曾子毎誦夫子之言則必曰吾聞諸夫子子夏使西河之民疑女於夫子曾子罪之說者曰言其不稱師也觀公之序直引伊川之序不更一辭可謂稱師而知所本矣伊川有序而傳未成公之書成而未有序此當屬之深於春秋者鑰何人而敢與此黃州言之再四竊幸因得托名於不腐乃弗敢辭公諱閌字抑崇子孫能守家法其興蓋未艾也嘉定四年季冬己夘朔樓鑰序

自序

昔伊川先生欲著春秋傳而先爲之序曰天之生民必有出類之才起而君長之治之而爭奪息導之而生養遂教之而倫理明然後人道立天道成地道平二帝而上聖賢世出隨時有作順乎風气之宜不先天以開人各因時而立政曁乎三王疊興三重旣備子丑寅之建正忠質文之更尙人道備矣天運周矣聖王旣不復作有天下者𨿽欲仿古之迹亦私意妄爲而已事之謬秦至以建亥爲正道之悖漢專以智力持世豈復知先王之道也夫子當周之末以聖人之不復作也順天應時之治不復有也於是作春秋爲百王不易之大法所謂考諸三王而不謬建諸天地而不悖質諸鬼神而無疑百世以俟聖人而不惑者也先儒之論曰遊夏不能贊一辭辭不待贊也言不能與於斯耳斯道也惟顏子嘗聞之矣行夏之時乘殷之輅服周之冕樂則韶舞此其準的也後世以史觀春秋謂襃善貶惡而已至於經世之大法則不知也春秋大義數十其義𨿽大炳如日星乃易見也惟其微辭隱義時措從宜者爲難知也或抑或縱或與或奪或進或退或微或顯而得乎義理之安文質之中寛猛之宜是非之公乃制事之權衡揆道之模範也夫觀百物而後識化工之神聚眾材而後知作室之用於一事一義而欲窺聖人之用心非上智不能也故學春秋者必優遊涵泳默識心通然後能造其微也後王知春秋之義則𨿽徳非禹湯尙可以法三代之治自秦而下其學不傳予悼夫聖人之志不明於後世也故作傳以明之俾後之人通其文而求其義得其意而法其用則三代亦可復也是傳也𨿽未能極聖人之蘊奧庶幾學者得其門而入矣

欽定四庫全書

春秋集注卷一

宋髙閌撰

春秋者古史記事之名也凡古史必編年年有四時故錯舉以爲記事之名蓋欲後人以時思之而不忘非獨魯國然也此書乃仲尼約魯史而修之觀公羊傳載雨星不及地尺而復則以爲不修春秋之辭而晉韓宣子所見禮記載裏克吳孟子之事皆謂之魯春秋則知魯舊有是書非仲尼作經而名之曰春秋也仲尼之道旣不行於天下將損益三代之制立爲百王不易之大法而不欲載之空言然而之杞之宋其文獻皆不足徴惟周監於二代而其禮盡在魯魯又周公之後吾父母之國而舊史春秋乃其行事之深切著明者故仲尼因而修之以明王道以正王法非但爲魯設也

隱公一

周平王東遷之二年孝公薨四十八年惠公薨春秋不始於孝惠而始於隱何也以平王之所終也昔周有天下歷歳數百世修其徳𨿽有辟王而王道尙行人心眷眷不忘故厲𨿽板蕩而宣繼中興幽𨿽暴虐而諸侯不替朝事方平王東遷之始典刑尙在天下猶稟號令仲尼不忍遽絕之也不忍遽絕之者若曰猶有所待焉耳至於在位旣久恬於頽靡無振起之略諸侯以周室不足憚專肆擅橫變法壊紀蕩無禁制禮樂徵伐各自己出亂臣賊子接迹海內夷狄彊暴憑陵中夏是時楚熊通弒君自立莫討其罪卒僭大號以抗天子平王正當中興之時略無撥亂之志歷孝逾惠逮隱而死夫生猶可以有冀也死則復何望哉自是而後周之子孫日失其序徒以名位苟活於世故詩至黍離而降書至文侯之命而絕然則王者之迹熄適在隱公之時仲尼默觀天運知三代循環之治至是而極懼先王經世之法墜地莫傳欲立爲中制俾萬世可以通行故假周以立王法而托始於隱公焉且以文武之道期後王以周公之事業望魯之子孫也以此推之春秋固非一王之法乃萬世通行之法也

元年

歲在己未是隱公之始年周平王之四十九年也春秋之義大一統今天下之統在周曷爲不用周平王之年曰人君嗣位必逾年稱元者自古天子諸侯皆然非仲尼作春秋始爲此法也然諸侯嗣君得有其年不得有其正正朔必稟於天子故仲尼因魯史修春秋以正月系之王而元年系之魯蓋托魯史以立法故也元者始也董仲舒曰謂一爲元者示大始欲正本也一元旣建累而數之爲國之久新曆年之多少顯然可見矣此記久明遠萬世可行之法也自秦惠王十四年以初自王攺稱元年漢文因之攺後元年孝武又因事別建年號後世帝王遂因襲之數年一攺以爲美事乃以攺元之多寡爲享國之久長或於一歲之內有攺元再三者又一國之中有前後重者甚至於不待逾年而自攺元又復有攺年爲載者斯皆率意妄作又豈知春秋書元之義乃萬世不易之法乎

春王正月

春秋托文以示義大要尊周而主魯尊周者使天下知有天王也主魯者略諸國而詳魯以盡作書之體也文旣主魯故元年春下書王正月若周史則不復稱王矣然以建子爲正正月非春也聖人蓋假天時以立義耳斯可見行夏之時者萬世不易之法也在聖人之門惟顏子一人足以知此耳後世不知時變如秦始皇以建亥爲正魏明帝以建丑爲正唐武后以建子爲正或有以正月爲建寅月至十二月爲建丑月者又有以正月爲一月以至十二月爲臘月者斯皆率意妄作者也聖人傷文之勝耳目聞見事與時亂乃參酌三王而立爲中制故春秋𨿽書周事而斷用夏時苟一時無事則書春王正月夏四月秋七月冬十月以明夏正據人所見而孟仲季皆得其正可以萬世通行也夫春者天時也王正月者王正也諸侯當上奉天時下承王正知王正月之爲春則知王道卽天道矣春秋因天命以正王道稱天王以奉天命故先書春王正月以見王與天同大而二百四十二年之事皆天理王道也𨿽然天下之事不可悉紀故春秋常事不書非常則書隱之卽位此非常事史法當書而不書者或曰攝也或曰讓也春秋別嫌明微之書深察夫隱之立也名曰爲桓而其心則殆將竊名者耳豈有十一年之間居處魯君也號令魯君也偃然在位當天王之聘受滕薛之朝凡所行之事未見其所以爲攝亦未見其讓而實已卽位乃徒爲此名以召亂耳聖人所以不書者正王法於始也蓋諸侯之立必由王命平王以降王命不行諸侯之嗣皆不請命其間近正者特承之以正而已如隱文成襄昭哀皆不請王命而承之以正者也隱獨不書卽位者入春秋之始聖人卽以王法奪之而大義旣立矣若文成襄昭哀例亦不書則與夫繼故而不承以正者無以爲別故五公書之猶言繼正而有所受之也如莊閔僖則旣無王命又皆繼故而非承以正故不書卽位者不正其始也桓宣定之書卽位則著其自立之罪蓋桓弒隱自立宣受弒賊之立定爲逐君者所立皆無王無君何命之受欲書其自卽位也定之比宣則又有間矣春秋大率所書事同則辭同後人因謂之例然有事同而辭異者亦有事異而辭同者不可以例拘也

三月公及邾儀父盟於蔑【案邾儀父公谷作邾婁儀父蔑公谷作昧此從左氏】隱之卽位不能自正自謂爲桓而立內懼諸大夫之不己悅外慮諸屬國之不己從而邾以附庸有不相得於是乎首與邾盟夫盟者先王因人情之所不免而制爲之禮此嘉禮也非在喪者所可行公旣越禮畔道而爲之及其位旣定諸侯稍附至七年而遂伐邾則其不信反覆之情可見矣故元年先書此盟以發之凡盟內爲主稱及外爲主稱防其曰公及所以過公也其過公柰何旣爲桓而立矣又何憾焉而求盟之汲汲也其不自正之意可見矣邾者附庸之國儀父者其君之字也春秋之法周稱天王尊無二也列國稱爵重王命也附庸稱字尊命卿也夷狄稱名降中國也儀父稱字與蕭叔同非貴之也秦始附庸亦稱秦仲耳蔑我地

夏五月鄭伯克段於鄢

此見鄭伯以骨肉之故輕動干戈而鄭亦自是用兵不息也克者勝之難夫以君討臣以兄討弟而謂之克者何其難也以詩攷之鄭伯不勝其母而縱段於京段不義得眾亦不易勝然鄭伯初畏人之多言不早爲之所卒養成其惡乃始用兵欲力除之是其處心積慮欲克段者在鄭伯而已故聖人特攺舊史叔段出奔之文直書鄭伯克段以罪之且段本居京今克之於鄢又見鄭伯追勝之是不教其弟而忍以干戈相向又必窮追之然後已春秋推見至隱首誅其意以正人心爲萬世人君之訓也段不稱弟者恃母叛兄聖人不以弟銀之亦見鄭伯不以弟畜段而以路人待之若討賊辭也兄𨿽不兄而段之不弟又異乎衞鱄陳招宋辰秦鍼也聖人交譏之見兄弟之道壊於是矣鄢妘姓之國爲鄭武所滅國語曰鄢之亡也由仲任特書於鄢者存先王之建國以惡鄭也

秋七月天王使宰咺來歸惠公仲子之賵

此譏天王之壊典禮也隱之立也不敢自安故以桓公之喪告於天王天王不能正典禮順適魯隱之意遽使使來歸仲子之賵公羊傳曰成公意也蓋得之矣夫王者奉若天道故稱天王一失其道則冠履顚倒名器混淆人倫亂而天理滅矣夫婦人倫之本終身不變者也本無再娶之禮然大夫而下內無主則家道不立故不得已而有再娶者焉惟天子諸侯內職具備後夫人亡則可以攝治又何必再娶乎哉惠公再娶仲子非禮也己卒於春秋之前而天王至是來賵者隱公立而以桓爲請故也隱受天王之賵陷天王於非禮罪可知矣不謂之夫人而系之惠公者若曰惠公之仲子云爾春秋以非禮之嫡故特正其名而以妾稱之也婦人於法無諡惟系以夫之諡以明所屬然眾妾不當系夫諡故以字配姓示不忘本且以別同姓焉今天王不探隱公之情不能明辧其自當立之義遂以夫人之禮下賵人臣之妾此不天亂倫之甚也然入春秋之始天王之義未見故王不去天而特貶其使咺咺者天王之宰也以天王之尊而賵諸侯之妾以天王之宰而爲賵妾之使故名其宰又去其爵邑以見王之不王也夫王臣𨿽微猶不名況於宰乎

九月及宋人盟於宿

惠公之季年敗宋師於黃桓乃宋出也天王旣賵仲子故公懼宋而求成焉盟於宿魯志也稱及稱人皆非卿也𨿽微者往亦由君命而與之盟耳聖人書此又見隱公始與宋合而終以干戈相向反覆不信也宿風姓國地以宿則宿亦與焉

冬十有二月祭伯來

此見周室不競大臣不法也夫祭伯王臣也不以罪來故不可謂之奔不以命來故不可謂之使然則何爲而來曰祭伯來則魯國定矣隱之卽位此國疑之時也非王靈紹至則無以鎭撫之當時諸侯之立不由天王之命失臣子之義王法所當誅也祭伯爲王臣不能輔王正典刑而反定魯侯之位顚倒甚矣故特書來以見意焉凡王臣三公稱公卿大夫稱爵元士稱字中下士稱名書曰召公爲保周公爲師又曰周公位冢宰又曰乃同召太保奭芮伯彤伯畢公衞侯毛公蓋六卿有兼公者則稱公若周召毛畢是也其不兼公與諸侯入爲王卿士者王制曰天子之卿視伯天子之大夫視子男天子之元士視附庸其所受采地旣與外諸侯同故其名位亦然若祭伯凡伯召伯渠伯皆王朝之卿士也劉子單子尹子溫子蘇子皆王朝之大夫也榮叔南季家父叔服皆王朝之元士也元士視附庸附庸之君例稱字故也中下士稱名劉夏石尙是也子突亦士而變文稱王人者著諸侯之逆王命也劉文公卒而直曰劉捲卒者非列國也故不稱子其奔殺則記其名以別其人王子瑕王札子是也其有曾爲三公在畿內者亦稱公虢公虞公州公是也武氏尹氏則又著其世卿矣凡諸侯之大夫命於天子者亦與天子之元士同稱字宋孔父鄭祭仲陳女叔魯單伯是也蓋諸侯大夫入京師則稱士左傳襄二十六年晉韓起聘於周自稱晉士起靈王聞之曰韓氏其昌阜於晉乎辭不失舊

公子益師卒

此魯國之卿也卿者佐君以治國而其卒乃國之大事於此見君臣之義矣或日或不日見恩意之有厚薄也益師乃孝公之子眾氏也凡諸侯之卿必受命於天子當春秋時不請命故諸侯之卿皆不書官惟宋以王者後得自命官故獨宋卿書官此稱公子者以公子故使爲卿也諸侯之子曰公子公子之子曰公孫公孫之子則以王父字爲氏

二年

是年閏十二月按自古歷法𨿽不同然前閏後閏大約相去三十二月十九年七閏爲一章而杜預長歷旣非五歳再閏之法又非歸余於終之法但據春秋經傳攷日辰晦朔前後甲子不合則置一閏焉不知用何法據文公元年左氏傳曰於是閏三月非禮也夫周衰歷法𨿽差然入春秋九十七年左氏始譏其失則知前此置閏未必盡如杜氏之所言也

春

春秋之法凡事在正月則書春王正月事在二月則書春王二月事在三月則書春王三月若無事則但書春王正月蓋有事則道在事無事則存天時王朔而已天時備則歳功成王道存則人理立春秋之大義也此春防戎非無事也而不見日月者聖人者隱之不自正也平王之正月而公不自正何也禮天子頒歷於諸侯諸侯告朔於廟而後布政公欲讓桓焉若政不自己出者也所謂不自正也

公防戎於潛

犬戎之禍實遷周室隱公居喪之際未防諸侯事王朝而先與戎防是誠何心哉春防而秋與之盟故先書此防以見事始也夫與戎防而能以王室爲憂則𨿽防夷狄亦春秋所不惡也觀天王使凡伯來聘戎伐凡伯於楚丘以歸則知魯防戎盟適所以貽王室之患耳此春秋之所誅也

夏五月莒人入向

夫刑於寡妻以禦家邦人君之道也今莒子爲國不能禦妻至使棄其夫而去是夫婦俱失道矣旣又以兵擅入人之國彊取其妻以還向人亦無如之何豈非夫婦之間本無大過非有心於棄絕故耶聖人不責其夫婦之小失而尢惡其擅興兵以入他人之國故不示其事而直書莒人入向以罪之蓋舉天下之大法而非窮一天之惡且以見向國微弱之甚也凡書入者國之存亡未可知此書入者向亦自此屬於莒矣宣四年公伐莒取向是也

無駭帥師入極

春秋諸國遣其大夫將命必以君使爲文至於帥師則直書帥師而不言君使亦無內外之辧何也帥師者將也將在軍君命有所不受不可以使言也夫兵者凶器𨿽天子行之猶曰致天討也況諸侯乎諸侯行之猶曰奉王命也況大夫乎人況微者乎極者附庸同姓國也今一月之間外則莒人內則無駭皆以兵入人之國是當時國無大小皆專兵也無駭不氏未命故也古者五十而爵爲大夫而列國之卿皆受命於天子至春秋時王道不行諸侯自命故聖人於此辧之凡書字者皆天子命卿也凡書族者皆諸侯自命者也其未命者但名之而已

秋八月庚辰公及戎盟於唐

唐我地彼來而我及之也公春與戎防復不相信秋又與戎盟以中國禮義之鄕聖人之後而與戎割牲防血以相誓辱亦甚矣故特書日以謹之聖人深責中國而不罪夷狄也不罪夷狄者乃所以外之也以此禮垂訓而後世猶有信尙結贊之甘言致暴兵起於壇下如唐徳宗者

九月紀裂繻來逆女

詩稱大姒之家在渭之涘文王娶之親迎於渭又稱蹶父之女嫁於韓侯韓侯迎止於蹶之裏然則諸侯親迎自古而然故魯哀公問於孔子曰冕而親迎不已重乎孔子對曰合二姓之好繼先聖之後爲天地宗廟社稷之主君曷謂已重乎由此推之親迎之禮自諸侯達於庶人未嘗可廢其使三公逆者惟天子之尊而已紀侯不達上下之分輒使大夫來逆而魯遂受之故聖人書此以見婚姻之禮壊也

冬十月伯姬歸於紀

春秋十二公之女出嫁者多矣豈當一一書之凡書者必有以也且女子生而願爲之有家又惡不由其道今魯不以紀廢親迎爲非禮乃使伯姬隨其大夫以往而無嫌疑之避古者後夫人親蠶而出郊尙以三棘圍之蓋其以禮防閒如此況女子有行遠適異國而乃隨其大夫於道路之中豈禮也哉齊侯親送於讙蓋知此也然則魯於伯姬生則以非禮嫁之死又爲齊侯所非父母國之道失親親之義矣

紀子帛莒子盟於宻

其事𨿽不詳然已足以見莒紀之同好矣

十有二月乙卯夫人子氏薨

隱公之夫人也夫人與君同體故國人稱之曰小君而其沒也亦曰薨以明齊也先卒則不書以明順也於此見夫婦之義矣蓋婦人無外行當系其夫之諡夫諡旣定妻卽終而稱之先夫而死則不祔於廟無所稱也夫人薨有常處故不地𨿽然隱將不終爲君必不成其爲夫人而以夫人也其稱夫人而書薨者聖人加之臣子之辭以見正也

鄭人伐衞

鄭段之亂其子滑奔衞衞人爲之伐鄭春秋略而不書專罪鄭伯克段而已今鄭之報伐則有辭矣故於此著衞人之罪也夫春秋無義戰其侵伐圍入取滅之類各隨其事而書之其有善惡輕重則變文以示義此聖人精微之志大中權衡之法也然其責常在被兵者蓋彼加兵於己則當引咎自辧諭之以禮義不得免焉則固其封守告於天子方伯若忿而與戰則以與戰者爲主處已絕亂之道也春秋凡書伐者皆聲其罪以討焉鄭以公孫滑之故加兵於衞衞服則可免矣而鄭擅興戎之罪自不可逃

三年春王二月己巳日有食之

日月之食有常數焉此巧歷者所能推也而周官乃言救日月食之法至於春秋又獨書日食何也日君道也而被侵害豈徒然哉必有以也春秋書之其辭必曰有食之者蓋歸咎於人事而不以爲常數也是以人君遇其食則當恐懼修省而百官惟當修輔厥後更不推之於數蓋以有食之者故耳此春秋之深意也後世推求臆度指陳某事之應則失之矣劉歆曰凡日食有變人君能修政則災消而福至不能則災息而禍生故經書災而不紀其故蓋吉凶無常隨所行而成禍福也星辰陵歷亦然按長歷二月己巳朔此不書朔因舊史也然則聖人作經盍不攷而正之乎曰周衰天子不班歷魯歷不正置閏不得其月月之大小不得其度或在朔前或在朔後聖人因舊史而書之爲後世戒

三月庚戌天王崩

崩者上墜之形薨者上墜之聲臣子之心常倚君父如山嶽平王在位五十一年而崩此天下之大變也夫春秋爲天下作也天下者天王之天下也天王崩則四海之內皆當奔赴而當時諸侯無復奔喪防之禮惡極罪大不可勝誅故天王崩必書而此不書其以見諸侯不臣之罪也平王世子泄父蚤死乃立泄父之子林

夏四月辛卯尹氏卒【案經文公谷作尹氏左傳作君氏此從公谷】

春秋之時王臣自同於列國交政於諸侯故因其來赴而錄其卒以譏之如尹氏王子虎劉捲皆奪其爵秩不使同於外諸侯而尹氏特書氏者又起其世繼也古者四民皆世守而不遷其卿大夫之子孫亦不得棄其祖父之業幼則入小學長則入太學行成而志定業具而身修三十而後試以事四十而後授以祿世祿而不世官是以俊傑在位庶績咸煕及周之衰士皆世官凡公卿大夫之子孫𨿽至不肖亦襲其位故幽王之詩曰尹氏太師宣王之詩曰王命尹氏然則尹氏世秉周權其來逺矣其後尹氏立王子朝尹氏召伯毛伯以王子朝奔楚皆書曰尹氏其終可監矣

秋武氏子來求賻

此著諸侯不共天王之喪禮法之壊遂至於此重可傷也武氏亦王臣之世官者曰武氏子蓋以父喪未命故也若曰仍叔之子則其父在矣不稱使者太子當喪未君未王命也天王崩諸侯不共喪事武氏子當輔新天子正典刑以責諸侯無臣子之心乃躬自徴求於四國據其來魯而書之以見周室微弱諸侯不賻不敢責之故不書天王之而書求賻谷梁傳以爲交譏之深得聖人之防

八月庚辰宋公和卒

凡外諸侯卒書名降於天子也不曰薨異內外也先儒謂天子曰崩諸侯曰薨大夫曰卒士曰不祿是不然天子至尊天下共稱曰崩可也諸侯曰薨則本國臣子之辭至於赴告𨿽大夫以至於士皆曰不祿史官書之亦皆曰卒耳豈得定配以爲品例耶後世遷固壽之作史凡有爵位之臣皆書曰薨失春秋之法矣且悼王乃未逾年之天子也猶書王子猛卒況人臣乎凡諸侯之卒必書者重一國之變也而襃貶之意未嘗不宻寓於其間故有書卒而不名有書卒而不皆可以懲戒於後世宋穆公立九年將卒屬孔父立宣公之子與夷乃使其子馮出居於鄭鄭宋由是交惡

冬十有二月齊侯鄭伯盟於石門

春秋外盟不志此其志者齊鄭大國其盟防徵伐系中國之輕重故也是時鄭已受公子馮又恐宋人之謀已故結齊以爲援夫天下無王諸侯不守信義數相盟誓此所以長亂也故書此盟爲十一年入許起文

癸未宋穆公

古者諸侯壤地相比王事相從則必有聘問和好之事至於告終易代又豈無弔卹賻之禮乎春秋之時王制亡矣徒以國勢之彊弱私情之疎宻而爲之禮故經書諸侯之卒者百二十有三而書者八十有八蓋以魯往防之則書所以不稱宋穆公而稱宋穆公者據我而言彼也今天王崩魯不防其而宋穆公可乎此睹文見義不待貶絕也春秋之法諸侯卒稱本爵至於皆舉諡而例稱公者據會者從彼國私諡而稱之也凡諡必請於天子天子命有司攷其行實善則受善諡惡則受惡諡是諡者天下之公法也以天子之尊而名之曰幽厲𨿽孝子慈孫百世不能攺也今春秋諸侯生則擅權亂常無所不至死又擅取美諡𨿽其臣子之罪而聖人一切書之以見其不正也蓋正終大事也死而加以不正之諡知忠孝者肯爲之乎故春秋之諡皆非行實不足論也

春秋集注卷一

欽定四庫全書

春秋集注卷二

宋髙閌撰

隱公二

四年

桓王卽位

春王二月莒人伐杞取牟婁

杞二王之後武王克商求夏之後得東樓公封之於杞待以賓禮𨿽天子猶不敢臣之而莒人敢以兵伐其國奪取其先君所守天子所封之分地此王法所當誅也按二年莒人入向而天子不討方伯不問至此肆然又敢恣其貪惏之心故書伐書取兩重其罪也牟婁切鄰於魯魯無卹鄰救急之義至昭五年莒牟夷以牟婁叛而來奔魯遂受之其惡可知矣

戊申衞州吁弒其君完

州吁衞莊公之庶子也有寵而好兵公弗禁至是弒完而簒立也自古簒弒多公族蓋謂先君子孫可以爲君國人亦以爲然而奉之聖人欲明大義以示萬世故春秋之始弒君者多不稱族蓋身爲大惡自絕於先君豈得復爲公子公孫也古者公族刑死則無服況弒君乎大義旣明於初矣其後弒立者則皆以屬稱或見其以親而寵之太過任之太重以至於亂或見其天屬之親反爲仇讐立義各不同也弒者殺之有漸也在易坤之初六曰履霜堅冰至象曰履霜陰始凝也馴致其道至堅冰也斯聖人防微杜漸之深戒然其言微其防遠孔子懼後世之不克辧也復贊之曰臣弒其君子弒其父非一朝一夕之故其所由來者漸矣由辧之不早辧也蓋坤者臣道也子道也臣子之弒君父其包藏禍心如坤之初六一陰如生萌芽已漸其理至微積久不已寖成弒逆如履霜而至於堅冰也此皆君父不能防微杜漸辧之於早積至於此耳故爲人君者崇學校以養人之材興亷恥以勵人之行其義修其節立𨿽未試之事而治民之端已見𨿽未授以位而愛君之義已彰如是而用之凡在位者皆忠臣也爲人父者義方以訓其幼少師友以範其成人不示之以詐以起其姧僞之端不臨之以慢以開其干犯之漸未孝而已慈未恭而已慤如是而積之凡在家者皆孝子也不辧之於早者反此忠賢則不親而小人之與從忠義則不教而邪僻之使習積久不已殃及其身於是乎君而見弒於臣父而見弒於子聖人傷君父之辧不早而臣子之惡不容誅也故詳著其事於春秋使元凶大惡𨿽假息於一時而當見誅於千載其間有稱臣以弒者有稱人以弒者又爲辧其所從之異而誅之各見本傳

夏公及宋公遇於淸

宋以公子馮在鄭欲與諸侯伐鄭而除之公不能明大義以正之乃因鄭有叔段之難私與宋比欲乘隙以傾之故書公及宋公遇於淸以著其罪古者諸侯或由朝覲或從王事然後出疆越境始有邂逅相遇之事近者爲主逺者爲賓必皆有公卿大夫車徒之從旌旂之識使人儼然望而畏之豈苟然哉周室旣衰典刑廢壊諸侯不顧王室之禍難而各逞其私欲奔走乎道塗之間艸次相遇簡易其事莫適爲主故內志遇三而皆書及若曰以此及彼也外志遇三而皆以爵若曰以尊及卑也皆在隱莊之世去古未逺也自閔而後有會無遇忠益不足而文有餘矣

宋公陳侯蔡人衛人伐鄭

伐鄭者固宋志也以左氏攷之謀動之兵者衞也首謀在衞而以宋首兵何也前書州吁弒君其惡已極阻兵修怨勿論可也而鄰境聞變當共討之今宋殤不卹衞國弒君之難乃從其邪說欲定州吁故如其本志而以宋爲首諸國爲從示誅亂臣討賊子必先治其黨與之意也此義行則爲惡者孤矣且穆公徳宣公捨子馮而立殤公殤公忘穆公棄義而圖子馮以之首惡不亦宜乎魯未會伐者公外飾其惡欲使他人視之不見其起兵之端故緩而待之然而已先與宋謀於淸矣

秋翚帥師防宋公陳侯蔡人衞人伐鄭

此非再伐鄭也以宋旣虐用其民衞乃當誅之賊鄭本與宋結怨而他國與之同伐鄭方困於四國之役而翚復帥師往會之故再序四國以重其罪也然春秋之辭至簡至嚴若曰翚帥師防伐鄭亦豈不白乎再序四國何其辭費而不憚煩也言之重辭之復其中必有大美惡焉四國合黨翚復會師加兵無罪之邦欲定弒君之賊皆惡之極也言之不足而再言之聖人之情見矣誅討亂臣之法嚴矣翚不稱公子者隱未命大夫至桓而受命乃得稱爲公子也先儒以爲與弒公而貶之夫翚之與弒在十一年聖人安得先事而貶之哉是必不然縱若後世之除屬籍則亦因其罪惡已著終身除之可也又豈可至桓而始稱公子乎

九月衞人殺州吁於濮

州吁旣爲君矣其曰殺州吁者討賊之辭也稱人者弒君之賊天地所不容故舉國舉地所以廣忠臣孝子之義使人人皆得殺之而無間於尊卑也濮陳地衞人殺州吁於陳地見陳不保賊請衞人自殺之異於蔡人殺陳佗所以閔衞而著諸侯之罪也

冬十有二月衞人立晉

衞人已殺州吁乃迎公子晉於邢而立之不書晉歸於衞而曰衞人立晉者衞人眾辭也眾自立之也立者不宜立也夫晉乃桓公之弟先公之子也於次當立又國人之所同欲而謂之不宜立又絕其公子何也聖人之意若曰州吁弒君而絕其公子義旣明矣而晉以公子之故於次當立且非簒焉又國人之所同願也彼曰我君之子也國我之國我宜立矣國人亦曰彼我君之子也國乃其國也彼當立矣若春秋不明絕之則是諸侯之立不必命於天子特以公子之親眾人宜之而自立也如此則千乘之國皆可擅置其君而邦君之子皆可専其國矣斯大亂之道也是以春秋不與其立而去其公子以明先君之子孫苟不由天子之命皆不可立也蓋春秋之法別嫌明微以晉有可立之理故聖人特於疑似之間而發明不當立之義如葵丘之防實安中國踐土之盟實尊王室而其詞無襃焉蓋聖人於疑似之間眾人以爲功一時以爲善者必發大義以正之所以示皇極之道著萬世之法也況晉卽衞宣公也觀衞風自雄雉以下皆刺其淫亂與數用兵之事豈宜爲君哉然則眾所共立者未必賢君此春秋之所悼也

五年春公觀魚於棠

棠邑名非水名而於此觀魚者譏公盛陳鐘鼓羽毛之美而內忘戒備之心也諸侯非民事不出故春省耕而補不足秋省斂而助不給無非事者隱公豈不知此而必欲觀魚者蓋棠邑近衞衞方遭州吁之難國人外求其君故公托觀魚以行實有窺伺之心焉是以臧僖伯切諌公無辭以奪之遂以情告曰吾將略地焉則非爲觀魚也意可見矣公因如棠習而不戒以至齊於社圃館於寪氏遂及於難然則此行之免亦其幸耳

夏四月衞桓公

君弒而志者賊已討也稱桓公者罪其臣子私諡也名完而諡以桓不避嫌名也春秋獨宋本公爵其餘稱公者皆其臣子之辭蓋爲人臣者莫不欲其君之顯爲人子者莫不欲其父之榮聖人以忠臣孝子愛其君父而無窮已也則爲禮以節之故五等之爵最尊者公也臣子取其尊者稱於其國中聖人緣臣子之心因爲彼國之事順其辭而書之曰公使臣子於其也得一伸焉故春秋於子男之國亦稱公所以伸臣子之心也

秋衞師入郕

衞曷爲入郕或曰郕乘亂而侵衞故晉立旣桓公而入郕也夫晉乘亂得立不思安國保民之道以尊王爲先居喪爲重乃與郕修怨入人之國此其不卹國事之先見者也故稱師以著其暴且見晉之非賢而衞人立之可謂亂矣

九月考仲子之宮初獻六羽

書此者譏公變禮易樂有以啟桓也夫諸侯無再娶之禮仲子不得爲夫人春秋之初此禮尙存故孟子以元妃得祔姑而仲子之主無所祔至是隱公特爲桓成仲子之宮者明欲正桓也蓋公自謂爲桓立而諸大夫皆不率以傳攷之羽父僖伯之徒往往不從公命於是公疑焉欲信其爲桓立之意於諸大夫故考仲子之宮以安之考者始成而祭也告成之祭遂獻六羽異其禮以待之也先王制舞文則用羽籥武則用干戚詩曰左手執籥右手秉翟此文舞也記曰朱幹玉戚冕而舞大武此武舞也旣有文武之殊又有小大之等大司樂教國子舞雲門大捲大咸大韶大濩大武而樂師教國子小舞有帗舞羽舞等則知大司樂所教者大舞也文舞之大謂之籥舞文舞之小則有羽無籥止謂之羽舞武舞之大兼用干戚武舞之小則有幹無戚止謂之幹舞若有事於武宮而曰籥入者此文舞之大者也此云六羽則用其小者耳以非正嫡故別其宮而異其樂也然羽數天子八諸公六諸侯四魯祭周公用八魯公用六諸侯用四公因眾仲之言而僭用六羽於是乎始名𨿽用羽而數僭用六隱公之欺心蓋有在矣此所以啟禍而終於弒也曰初獻者自是妾母皆僭用六矣

邾人鄭人伐宋

宋人取邾田邾人告於鄭曰請君釋憾於宋敝邑爲道遂興師伐宋是以先書邾人以爲首惡

螟

國以民爲本民以食爲天螟食苗心爲民食害凡害及物者爲災非常者爲異故春秋書螟記災也

冬十有二月辛巳公子彄卒

隱不命大夫公子彄得書氏者先君之大夫蓋孝公之子臧僖伯也公曰叔父有憾於寡人之加一等故書日以見其恩禮之厚也其子臧孫達嗣是爲哀伯自是至春秋之末臧氏世與魯國之政

宋人伐鄭圍長葛

伐鄭者何公子馮未除也凡圍人城邑者其兵必眾而稱人者蓋貶之也宋人𨿽報今秋之役實以公子馮之故欲奪取其地故環而守之經年不解嗚呼誅亂討賊可也長葛何罪乎書圍於此書取於後宋人之惡彰矣鄭亦有以取之哉故遂求和於魯

六年春鄭人來輸平【案經文公谷作輸平左氏作渝平此從公谷】

先儒以輸爲渝或訓墮或訓更或訓變皆未得春秋之意蓋鄭國累遭兵戈之難魯有力焉何以知其然曰狐壤之怨魯實不忘四年公及宋公遇於淸始謀伐鄭也自是連遭諸國之伐皆由隱公之謀今以長葛之圍未解宋來乞師使者失辭而公怒之鄭乘此間隙屈已卑辭欲釋前怨以求援焉其曰來輸必有挾也是時實致祊田以鄭人口許之而未入故魯猶未許之平及旣歸祊之後公始爲鄭興師敗宋師於菅自是屢相和好十年有中丘之防十一年防於時來又同伐許攷其前後所書而事實備見矣

夏五月辛酉公防齊侯盟於艾

三年齊侯鄭伯盟於石門則齊固鄭之同盟也同盟則患難相救矣鄭人來輸平而不書及鄭平是猶未許之平也齊以是來求盟於公公於是防於艾而與之盟外示若將與鄭平實欲奪鄭之援傾鄭之好也故書日以謹之艾我地

秋七月

春秋無事必書時與首月者天時王朔備而後成歳也知此義則知王與天同大而人道立矣

冬宋人取長葛

外取邑不書此書者見鄭輸平之後公旣與齊侯盟而不復往救也長葛不系之鄭者罪鄭之不能保有也

七年春王三月叔姬歸於紀

伯姬旣爲紀夫人則叔姬其娣也伯姬歸紀今六年矣娣何以於此乎書待年也何以亦書歸堯之二女釐降於嬀汭皆曰嬪古者諸侯娶女其娣侄從之必格以同時者所以定名分窒亂源也今叔姬待年於宗國不與嫡俱行則非禮之常所以書之且憫其無終爲下文起也

滕侯卒

此滕宣公也諸侯不生名死則名之此何以不名曰惟天子崩告於諸侯則不名諸侯赴告無不名者今滕侯不名失禮之甚春秋從而書之著其僭也不日不蓋略之也滕姬姓文王之子叔繡之後也自叔繡至宣公凡十七世又十七世而齊滅之

夏城中丘

諸國伐鄭之謀實起於魯鄭旣輸平而魯未之許故城中丘以備之十年遂會齊侯鄭伯於此夫先王之制諸侯不得自城凡書城者皆罪之也何則爲民立君所以養之也養民之道在愛其力力足則生養遂生養遂則教化行而風俗美故爲政以民力爲重春秋城一邑新一廏作一門築一囿凡用民力必書之蓋當是時淫刑虐政侵伐戰爭所以暴刻其民無所不至當我以忿怒思鬭則驅民以死及寇來而將及於我則又驅民爲之守備如其少閒則又驅之興作以自固其身是我取其佚我取其安而民則爲我死爲我勞聖人不忍也故不以得時失時不以當興當廢一切書之以見民力爲重事也後之人君知此義則知愼重於用民力矣然有用民力之大如僖公修泮宮復閟宮而不書者以此二事乃復古興廢國家之先務如是而用民力乃所當用也人君知此義則知爲政之先後重輕矣城中丘使民不以時非人君之心矣不月者以時舉也

齊侯使其弟年來聘

此來聘者結艾之盟也然列國來聘而春秋書之其辭乃與天王同者見當時大亂上下之禮無別也曰弟云者又罪其不使臣而使弟也人君之於弟也親愛之而已豈可妄使之乎春秋之法諸侯之子稱公子而兄弟亦稱公子者先公之子也其變文稱弟者或責其失兄弟之義或罪其以弟之愛而寵之過先儒有母弟之說蓋緣禮有立嫡子同母弟之文其曰同母弟但謂立嫡耳若以同母爲加親是不知人理近於禽獸也天下不明斯義久矣古者四十而仕五十而爵爲大夫天下無生而貴者齊僖公愛年之故未可爵而爵之亟交於諸侯𨿽其子亦禮秩如嫡卒致無知簒弒之禍故春秋推其禍亂之本特書其弟以見寵任之過也

秋公伐邾

著公背元年之盟也蓋宋之伐鄭公實與謀而邾乃魯之附庸也宋取邾田邾不以告魯而告於鄭至是公因爲宋伐之書公者專罪公也不言帥師者君行師從不待言也公擅興兵甲自背其盟爲人伐人非義之甚也

冬天王使凡伯來聘

周禮時聘以結諸侯之好則天王下聘禮之常也常事不書而春秋書天王聘魯者八此聖人之深意也是時諸侯不修臣職而王反使人聘之顚倒甚矣又廢行人之職而特遣冢宰卿士大夫及王之子弟以致勤重之意故著天王聘問之厚以見諸侯不朝之罪也凡伯不能輔王以正王法乃親爲聘使不惟辱國亦自辱也爲戎所伐實自取之

戎伐凡伯於楚丘以歸

此執凡伯也而曰伐者初戎朝於周發幣於公卿凡伯弗賓故戎執之夫戎慕夏禮而發幣凡伯不能來逺乃弗賓之至是見執故書戎伐見戎執辭以討凡伯之罪且有兵眾也楚丘衞地也於楚丘則見夷狄入吾中國劫天子之使又見衞人無攘夷狄尊中國之心坐視王臣之難而不救也凡禽而後順曰以歸此見凡伯旣有以致戎之伐又不能守節死難爲戎所執辱王命莫甚焉因來聘而見伐則又罪魯數與戎防盟使得通知中國往來之使也春秋有一句而含數義者如此

春秋集注卷二﹤經部﹐春秋類﹐髙氏春秋集注﹥

欽定四庫全書

春秋集注卷三

宋髙問撰

隱公三

八年春宋公衞侯遇於垂

二君曷爲遇於垂曰殤公固嘗從州吁之請伐鄭以圖馮矣州吁旣誅宣公旣立而馮不可不終圖也而未知宣公之從否也是時齊侯將平宋衞於鄭故宋公請衞侯先見因遇於垂以謀鄭十年宋人衞人入鄭蓋垂之謀也君子以是過宣公夫州吁則援殤公矣宣公苟辭殤公以睦鄭不亦近乎且謀人之國不以禮見而陽若相遇非國君之道春秋因其實而書之而襃貶寓焉

三月鄭伯使宛來歸祊

六年公怒宋使之失辭鄭人由是來輸平然口輸之而實不至魯之憾猶未解今以宋公衞侯遇於垂鄭度其勢不可禦於是歸其所輸之祊以求援於魯也然鄭與吾境素不相接何乃越他國而歸之邑乎蓋鄭以厲宣之親世爲周之卿士常從天子巡狩賜以朝宿之邑在泰山之側其地近於魯是時鄭伯因王奪其政而忿之遂棄君臣之義忘親親之恩以天子不復巡狩而祊爲無用且欲急得魯之援故使宛來歸焉先儒以爲易許田非也按桓二年有鄭伯以璧假許田之文則是隱公之世未嘗易矣且我入祊而不以許田入鄭鄭豈已乎周班後鄭猶且致郎之戰況於易地而不與哉自入祊之後繼好尋盟史不絕書入郜入防悉歸於我終隱之世無釁可觀則先儒之妄不辧自明而聖人特書來歸之意斷可識矣夫朝宿之邑先祖受之於先王而鄭伯輒以私情歸於人而謂天子不復巡狩此無君之心背叛當誅也而宛爲鄭臣不能以義正其君而親以其國之土地歸於他人則鄭之在位者無君子可知矣觀國風遵大路風雨羔裘之詩是鄭無人也

庚寅我入祊

此見公貪土地而不顧義也入者義不可而彊入之是以謹而日之也春秋外歸田邑如齊人來歸鄆讙陰田未嘗言入以其本我之邑歸則有之矣此特書入者以其非我之有不當入也夫鄭以非義歸我以祊而我能以義拒之則免矣柰何見利忘義遽遣吏治之據有其地孟子所謂子噲不得與人燕子之不得受燕於子噲鄭之歸魯之入其罪均也

夏六月己亥蔡侯考父卒

蔡宣公立三十五年其子封人嗣是爲桓侯

辛亥宿男卒

元年蓋嘗及宋盟於宿矣至是宿男卒而不以名赴是無禮也人而無禮何以立國莊十年宋遽遷宿宿自是不復見矣

秋七月庚午宋公齊侯衞侯盟於瓦屋

此宋公主盟謀鄭魯也諸侯自相盟王法所不容況瓦屋乃周地而三國敢盟於此故詳日以謹之夫宋連諸國以伐鄭𨿽魯與謀今魯不加兵而得土地之利是鄭不懼宋而反畏魯也宋公疾魯之得祊又怒鄭之不賂已故防齊衞之君以爲此盟使無援魯鄭𨿽然齊先已與鄭通好矣又已與魯通好矣其情可見而宋衞與之盟可謂不察矣宜此盟之不信也鄭因叔段興兵而蔓延至此者以魯爲艾之盟是以起此相傾相奪之事也

八月蔡宣公

諸侯五月而今不及期是簡也且因魯往防而著其臣子私諡之罪

九月辛夘公及莒人盟於浮來

公見三國之謀已故結此盟以求援焉夫莒𨿽小國其力猶能及他人觀其入向伐杞蓋可見矣然小國微者非敢盟公公自屈已出境而與之盟耳故稱公及又謹而日之凡公與外大夫盟內斥言公外大夫稱人惡在公也此盟與成二年蜀之盟是已內不言公外書大夫之名氏者惡在外也莊二十二年防之盟與文二年及晉處父盟是也

螟

春秋書螟者三隱二莊一書螽者十桓一餘皆僖公之後蓋螟食苗心螽無所不食故其爲災也螟輕而螽重春秋之初災之輕者亦書之及其久也輕者不勝書書其重者耳不然豈隱莊之後二百年間魯無螟耶

冬十有二月無駭卒

此公子展之孫未命故名之夷伯展禽其後也

九年春天王使南季來聘

前年天王使凡伯來聘而戎輒伐之以歸諸侯皆坐視莫有救王臣之難者天王不問復使南季來聘又不見答失道甚矣

三月癸酉大雨震電庚辰大雨雪

建寅之月而大雨震電八日之間復大雨雪大雨震電者大雨而又震電也大雨雪者甚言乎其雪也雨自上下者凡稱大者皆非常之辭夫天反時爲災人反徳爲亂隱公以讓國爲名而乃從事於爭此反徳也利將反而爲害親將反而爲賊天之見戒深矣而弗儆弗戒以及於難

挾卒

古者四十而仕五十而爵爲大夫苟未五十𨿽有賢徳猶服士服行士禮春秋之始此禮猶存故多不書氏僖公之後此禮又廢故大夫鮮不氏者

夏城郎

魯自受祊之後將爲鄭伐宋又恐他國有議其後者故城郎以備之

秋七月

一時無事書首月存天道王法也

冬公防齊侯於防

此防乃齊侯背瓦屋之盟反與公連謀爲鄭伐宋也又見隱公得利則合失利則離知齊鄭之好終不可奪今鄭旣歸祊而吾之憾釋矣遂反防齊與之並力以伐宋也又見齊之彊大諸侯爭與之盟以爲齊之力可以爲他國之助齊之兵可以伐人之國故宋公旣與之謀鄭而魯鄭反與之謀宋也故以齊主防防宋地明年魯遂取之或作邴與周官八柄作枋同義

十年春王二月公防齊侯鄭伯於中丘

此三國相防爲師期也七年城中丘蓋爲此防耳然則公之處心積慮將以伐宋也

夏翚帥師防齊人鄭人伐宋

此見公之於宋始相和好終爲仇讐惟知貪利不復顧義也自公元年及宋人盟於宿四年又遇於淸是其和好非一日矣今一旦變爲仇讐反以兵加之者豈徒然哉始爲宋謀鄭旣得鄭利今爲鄭謀宋又欲得宋利也於是使翚先以師防二國伐之齊侯鄭伯皆貶稱人者齊渝瓦屋之盟鄭乃造兵之首是以春秋深惡之

六月壬戌公敗宋師於菅

翚已帥師防二國伐宋矣此又書公者所以著公盡渝宋盟也棄好黨惡吞奪其利實公所爲故不言戰而書敗蓋公無憾於宋而以公之勝爲幸也凡魯勝曰敗某師敗則書戰而已

辛未取郜辛巳取防

郜本小國在春秋前已爲宋並其土地取其寶器而遷其君矣猶書曰郜存之也公以祊故先以翚防伐已而自將傾眾悉力以敗宋師又浹旬之間取其二邑但曰公敗宋師於菅取郜取防亦足以見其惡矣而書法如此者甚之也魯受人不義之惠遂興兵以伐同盟無罪之國虐用其民久畱於外卒取二邑以報私惠是以春秋甚之也若謂鄭之歸祊實以許田易而得之亦豈至是哉

秋宋人衞人入鄭宋人蔡人衞人伐戴鄭伯伐取之此宋又連衞以報鄭鄭幸菅之敗而不備故師還未及郊而宋衞已乘其虛而入之矣春秋𨿽無義戰未有奇譎輕疾如宋衞之入鄭者也鄭勞力外務而不知守其國則二國之入宜矣宋殤公方喪邑敗師而連兵不已殤公之民於是乎不堪命矣宋旣連兵入鄭又乘勝以召蔡人伐戴戴鄭所與之微國也而三國伐之所以報鄭也鄭師猶在郊因又伺三國之便伐而取之盡得三師之輜重焉相傾相奪一至於此春秋人三國而不奪鄭爵惡三國之遷怒也且前曰宋衞入鄭今曰鄭伯伐取之是宋衞𨿽能入鄭不能爲鄭之弱也不能爲鄭之弱此殤公所以終不得馮

冬十月壬午齊人鄭人入郕

戴鄭所與也三國伐之非理甚矣郕衞所與也而齊鄭入之是效尢也長此安窮故謹以日而又人之

十有一年春滕侯薛侯來朝

二國見魯之方彊故相率朝之朝者諸侯見天子之名今滕薛之於魯同爲天子諸侯同受天子土地是同列也而乃同朝於魯是尊卑上下無辧也左氏有周之宗盟異姓爲後之說亦非禮也成三年晉侯使荀庚來聘衞侯使孫良夫來聘而魯尙不敢同日與之盟豈有同列來朝而班見者乎班見者朝天子之禮也異姓爲後正謂朝天子時耳然在周之盛時則可當春秋之時則不可也春秋諸侯未嘗朝天子乃相率朝魯豈以桓王微弱凡伯見伐爲不足恃而隱公敗宋取郜取防爲可畏耶隱公名欲讓桓方且自恃其彊晏然坐受同姓諸侯之旅朝而無謙避之意死不亦宜乎

夏公會鄭伯於時來

謀伐許也公旣得宋地又防鄭而謀許是貪欲無厭也時來鄭地

秋七月壬午公及齊侯鄭伯入許

及者內爲主非內爲主則必先書防伐而後書入矣公二年之中與齊鄭連兵旣伐宋又入許其罪大矣以左氏所書奉許叔之事攷之則鄭非有意乎取許也以鄭伯許田之事觀之則知公實貪利其地而擅有之也蓋鄭𨿽怨許而力不能報故推魯爲主而假齊爲助魯旣爲鄭敗宋師取二邑今又爲鄭入許蓋由歸祊之故也

冬十有一月壬辰公薨

翚譖公於桓公而請弒之故但書薨而已然則桓當討乎曰在他國則衞州吁是也惜乎魯無石碏之臣使獲免耳夫諸侯無二嫡元妃卒則次妃攝行內事惠公越禮再娶而生桓公故仲子不得爲夫人桓公不得稱嫡子凡立庶子皆以長此隱公之立爲得正也非攝也先儒謂仲子以手文之故實配惠公遂爲之說曰子以母貴母以子貴嗚呼瀆亂王法莫此爲甚後世遂援爲故事如漢哀帝尊定陶傅太后丁姬爲帝太后是也誤天下後世者其此言也夫𨿽然隱公以長自處請命於天子正位君魯以奉周公之祀其誰曰不然不知出此輒探先君之邪志匿情以欺人謂爲桓而立竊揖讓之名冀桓公之信已故邀天王而歸仲子之賵考仲子之宮而獻六羽上以欺天子下以欺大夫桓公因信其爲已立也冀其歸政於已而公偃然欲終其身以待他日遂致簒弒之禍蓋由隱公不知大義故至此耳夫以不知大義而其獘至於殺身然則有國者固不可不學春秋也

春秋集注卷三

欽定四庫全書

春秋集注卷四

宋髙閌撰

桓公一

元年春王正月公卽位

桓公弒君而立不天無王之極也而書春王正月公卽位者以天道王法正其罪也蓋隱公被弒經但書薨而賊亦不見主名若其嗣君實預其故而無以爲別則後之觀者安知賊之爲誰乎聖人欲使弒逆者無幸免於後世故著其簒立之罪而特書其自卽位柰何以不弒自居也

三月公防鄭伯於垂

防者外爲主甚矣鄭伯之無道也知公之簒逆不自安特爲好防將以求賂焉度魯亟於防諸侯必從所欲故也夫弒君之賊人皆得而討之況鄭伯與隱公同盟和好固非一日今見其賊不能討反有所邀求欲以定其位是誠何心哉

鄭伯以璧假許田

先言防於垂而繼言假許田見鄭伯貪利忘義之甚也夫璧者饑不可食寒不可衣非若土地人民之重而魯亦何用璧爲哉特以桓旣弒立懼諸侯之討已鄭伯得其情姑以璧借口而實欲得許田耳聖人若書魯以許田賂鄭則無以顯鄭伯之罪故書鄭伯以璧假許田而魯之罪自見矣此春秋微顯闡幽之道也先儒以許田爲魯地鄭伯以祊易之若果爾則祊初入魯而許田卽當入鄭又安得數年不報必待鄭伯更以璧假之然後與耶況魯地見於經者皆舉地名如鄆讙陰及闡之類是也今云許田則系以國名與邾田同矣安得爲魯地耶據左傳昭十二年楚靈王謂子革曰昔我皇祖伯父昆吾舊許是宅今鄭人貪賴其田我若求之其與我乎對曰與君王哉周不愛鼎鄭敢愛田以此攷之其爲許國之田無疑矣按去年公及齊侯鄭伯入許據左傳則遂滅許據經則許自此不見至十五年始書許叔入於許蓋當時三國同入許而魯實取其田鄭𨿽利其與已接境而欲得之勢不可也今度許已歸服必不復興又乘桓公弒立恐懼不自安之時自可必得之而無以爲辭故特爲垂之會欲以璧假之假之爲言婉其辭以示不彊取而於魯亦無嫌也先儒但見鄭先歸魯祊今來假許田遂以爲相易殊不知鄭始結魯以拒敵故歸祊以市魯魯今簒君以求援故賂田以償鄭其地𨿽若相易而其事不相涉也夫鄭伯旣乘隙以邀利而魯又嘗入鄭之祊今又得鄭之璧而許田本非魯有遂因以賂之可以滅口而掩惡又何憚而不爲耶

夏四月丁未公及鄭伯盟於越

公自會垂之時固欲結鄭援以自安鄭旣得許田始與公爲此盟以成公意也公以會垂未可保其必信也故又爲此盟而位乃定焉夫弒逆之人凡民罔不憝而鄭納賂與盟以定之其罪大矣故書日以詳著其惡

秋大水

君修徳則和气應而雨若今桓行逆徳致隱沴乃其宜也春秋書大水者九義見十三年

冬十月

一時無事書首月存天道王法也

二年春王正月戊申宋督弒其君與夷及其大夫孔父宋華督將弒殤公孔父正色而立於朝則人莫敢過而致難於君者於是先攻孔父殤公趨而救之皆死焉人臣死君難故書及以著其節稱大夫以明不失其官也夫死者人之所甚難而忠臣義士慷慨發難𨿽不救而以身死之世人見其事之不成從而咎之者眾矣聖人特著其節又稱其官以勉進忠義之士使爲於不可爲之時救於無可柰何之際故春秋見弒之君三十有六而死難之臣三人而已孔父仇牧荀息是也按宋世系正考父生嘉字孔父其孫睪夷因以爲氏昔人名嘉而字孔者多矣鄭公子嘉字子孔所謂司徒孔者也楚成嘉字子孔所謂令尹子孔者也或謂名其君於前不當字其臣於後則父亦名也是不然與夷之名此正之不可變者也何害於孔父之字且鄭伯寤生卒而繼書祭仲仲亦名乎殤公立十年督迎公子馮於鄭而立之以親鄭也宋鄭交惡由宋穆公啟之故華督得以爲辭也

滕子來朝

此滕侯也而稱子者示外之也禮曰東夷北狄西戎南蠻𨿽大曰子故吳楚僭王而春秋亦書曰子而已先儒謂五等之爵自有定制其所升黜皆由霸主若春秋擅自升黜是自爲亂也是不然當此之時霸主未起孰黜之乎春秋天子之事也孔子曰知我者其惟春秋乎罪我者其惟春秋乎正謂此也春秋之誅亂臣賊子尢嚴於亂臣賊子之黨使人知亂臣賊子之爲大惡而莫之與則無以立於世而簒弒之禍息矣滕侯始與隱公同好七年往弔其喪十一年來朝於我今隱爲桓所弒而滕不能討其同好之賊反率先朝之此不仁不義之甚外裔之道也故春秋因以外裔待之

三月公防齊侯陳侯鄭伯於稷以成宋亂

春秋之法防不系事以爲事之善惡無足勸懲則沒去其事而但著其出防之罪也防而系事者二澶淵之會宋災故自見本義此書公防諸侯以成宋亂尢爲天下之大惡也桓弒君而立方懼諸侯之討已乃因宋督弒君特會諸侯以成其亂春秋深嫉之故以宋亂之成歸罪於公公若防諸侯以討宋宋亂不成矣惟公以亂助亂是以成也是四國始以宋之故更相侵伐今因宋督弒君又各釋其怨立公子馮納督之賂而封殖之聖人深罪四國之君無人君之道保人之賊私人之賂反成就其志俾賊而立於君之側政而歸於賊之手故特書其爵而系之以成宋亂明此四君者皆好亂之君也故亂人以爲資

夏四月取郜大鼎於宋

宋督賂四國以免誅而以郜鼎歸公不曰宋使來歸而曰取於宋以見公乃自以爲功而取之専罪公也

戊申納於大廟

鄰國之亂力不能救則已耳今公反防三國納賂以成之聖人實書之所以示其惡於後世也公不知納賂之爲惡又欲誇於神明置其器於周公之廟以明示百官是教之習爲悖逆之行也然則慶父仲遂意如之惡又何誅焉聖人爲此懼而作春秋使後世知寵賂之行保邪廢正能敗人之國家如此也故日以謹之且謂之郜大鼎則宋安得而有之此見宋公本以不義得之也宋本以不義得之魯又以不義取之周公饗義必不受也故書曰納納者弗受而彊致之也白華之詩美孝子之潔白美其不肯以不義污其親也況諸侯乎宋以郜鼎賂魯魯以許田賂鄭其罪惟均故聖人所書之意亦同

秋七月紀侯來朝【案經文公谷作紀侯左氏作杞侯此從公谷】

左氏因下有入杞之文附防作杞非也杞爵非侯凡稱杞侯者皆紀侯自紀侯大去其國之後紀不復稱侯矣弒逆之人紀侯朝之何爲不與滕子同貶乎當是時齊欲滅紀紀侯來求魯爲援耳非爲桓立而朝之也

蔡侯鄭伯防於鄧

隱四年蔡與宋陳衞魯伐鄭十年又與宋衞伐鄭其積怨未解今鄭與齊宋魯陳皆釋去前憾故蔡與鄭於是始平於鄧也然至五年而蔡人復從王伐鄭則此防亦不足恃也鄧嬴姓侯國也地以國則鄧亦與焉左氏以爲懼楚非也時楚𨿽已僭號尙未敢入侵中國何爲而先自懼乎

九月入杞

以滕紀皆來朝而杞獨不至故也此年入杞八年伐邾其辭𨿽略而罪有餘也夫桓弒君莫入莫伐幸也乃反入人伐人是使天下共蒙其恥也是春秋之深意也

公及戎盟於唐

隱滕與戎盟於唐矣未幾而伐凡伯則戎之不可信必矣今必以桓有敗盟之事是以再爲此盟也

冬公至自唐

君出而至必告廟此常事也春秋所書或過時且危之也桓公自弒立之後嘗與齊鄭陳防矣皆同爲不義者也至是逺與戎盟故危之而書至蓋戎若不如三國之黨惡則討之矣此聖人居夷浮海之意也

三年春正月

春秋之法凡首時書月則書王此正月不書王者桓公弒君而立聖人𨿽不敢斥言然豈可盡沒其迹故微文以見之使後世可追攷焉蓋弒君之賊不可使一日偸生柰何緩之至十八年之久縱而不討乎聖人以桓弒逆自立乃敢晏然南面爲君以朝其臣民故元年書王以正其罪二年又書王者以王室微弱力不能行天討而桓公之罪已顯著不可掩若於二年而能誅之𨿽爲小緩亦足以爲王誅也今至於三年之喪畢而竟自爲君而天王竟不加誅非天下無王何以至此自是遂不書王以見當時之王竟不能討而桓公之惡竟遂其欲也

公防齊侯於嬴

齊侯知公之弒逆欲以文姜妻之公亦欲援齊以自安故爲此防

夏齊侯衞侯胥命於蒲

胥命者何自相命也其命維何相推爲牧伯也昔齊衞之先蓋嘗爲牧伯矣故齊管仲言天子賜我先君履五侯九伯皆得徵之而詩言黎之臣子作旄丘之詩責衞伯不能修方伯連帥之職是知齊衞本皆牧伯之職也爲牧伯者皆稟天子之命以令諸侯書曰王言惟作命未有諸侯而得言命也是以文王之爲西伯也以天子之命命將帥以討夷狄之難詩人歌而美之今也齊僖衞宣欲修其職不請於王而自相命焉在易泰之上九曰城復於隍其命亂也命亂則尊卑上下不復辧方伯連帥之職無所統而彊者爲伯而已是無王也此東周大亂之形也春秋書之旨在於此而傳者失其意使聖經微旨久而不明可爲重太息也諸儒以伯爲霸字蓋本於方伯之伯衞本侯爵而旄丘謂之衞伯則方伯連帥之稱伯固其所也及方伯連帥之職廢而諸侯彊大者遂行其職故霸通於伯而齊衞所以自相推也然則二侯胥命何爲不盟地醜徳齊兩不相服也盟必有主者主者爲尊胥命則莫適爲尊自是齊日彊而衞日弱故不復相命而屢盟盟則齊專爲霸矣春秋之變始於齊衞胥命而終於吳晉爭盟自爭盟觀胥命所謂彼善於此也故荀卿曰春秋善胥命

六月公防紀侯於郕

公自簒立之後無歳不與諸侯盟防蓋結外援以自固也紀侯懼齊亦欲親魯𨿽郕亦然

秋七月壬辰朔日有食之旣

旣盡也食盡見爲異之大者天下無王之象也經書日食三十六而食之旣者二此年與宣八年秋七月是也天變之甚獨於二公見孰謂無天道乎日食義見隱二年

公子翚如齊逆女

翚於此稱公子者先公之子至親且尊而桓公以嘗立已之故命爲正卿故也夫人母儀一國上以奉宗廟社稷內以率正妾與君敵體而公旣不能親迎乃使公子逺迎之曾無嫌疑之心焉齊女又不待禮乃行皆不正其始也

九月齊侯送姜氏於讙

禮諸侯之娶女入國則稱夫人讙我地也而姜氏不稱夫人者以齊侯身送之有父之親未可系夫而稱夫人也自齊侯言則宜曰季姜而曰姜氏者不正文姜故不與其盡父之稱也且父母送女不下堂況守土之君乎今齊侯出境而送姜氏於讙者公子翚以之歸也豈逺父母兄弟之道哉

公防齊侯於讙

讙之防實受姜氏於齊侯以歸而經但以防讙爲文者以爲萬世之嗣己則輕之而公子逆之齊侯之彊己則畏之而親往防之是公之行其重在齊侯而不在姜氏也若齊侯不送則公亦不至於讙故書公防齊侯於讙以罪之也

夫人姜氏至自齊

不言翚以致者公受之於讙故也至者見於廟也書至自齊是不與其防於讙也春秋之時婚姻失道鮮有賢女輔佐君子故文姜亂魯驪姬惑晉南子傾衞夏姬喪陳上下化之滔滔皆是故自隱而下內女夫人出處之迹聖人謹而書之曰逆女曰納幣曰歸曰來曰薨曰卒曰所以謹其終始而著其罪也然事有繁者不可槪舉則略其常事而著其非常者故迎女不親則書之居喪納幣則書之歸來無故則書之防享求婦則書之凡非常之事悉書焉以懲以戒爲萬世法

冬齊侯使其弟年來聘

隱七年齊嘗使弟年來聘今桓弒隱而奪之位齊旣與之爲婚又復使年來聘春秋書此以見齊侯與魯𨿽簒弒易君恬不爲意其相聘也初無繼好息民之意各計利害如市道之交驩耳今來聘者致夫人也因致女而聘又非禮也

有年

桓弒君而立逆天理亂人倫天地之气爲之水旱凶變乃其宜也今乃降丰年以安之使得憑厚而不忌斯亦異矣凡人力之所不能及者必推之天以天理之有常不若人事之錯亂也今反常理故書其異

四年春正月公狩於郎

桓始婚於齊而天以有年奉之凡侈心生於中則逸徳見於外自然之符也郎魯疆埸也遠狩於疆埸危之也何以危之公有弒君之惡諸侯皆得而討之魯不是念而遠狩於郎於是知其安於弒君恬不懷懼也夫先王以徵伐不可偃於天下故隱之於農以武事不可奪農時也毎因農隙以教之蓋古者兵農未判一民而已遂寓其令於四時田獵之間而時田之禮亦斯民之樂從也故因追捕而教以金鼔旌旗之用因殺獲而教以獻執俘馘之功人知禽獲之利而已不知擊刺之道由於斯也人知馳騁之樂而已不知軍旅之政寓於斯也然則講練軍實纘習武功以備不虞以威夷狄實在乎此又豈直肆盤遊逐禽獸而已哉然先王懼蹂躪之爲害故於國郊爲苑囿養禽獸以備之文王之囿方七十里其後諸國亦皆有之若鄭之原圃秦之具囿魯之大野是也故西狩於大野無譏焉特爲獲麟書耳其他狩於郎於禚搜於紅於比蒲於昌間皆以非地而書也凡非其地者皆托搜狩爲名實欲爲防戰之備耳況春秋之時習於田獵謂之賢嫻於馳逐謂之好未嘗因田以教民也設有能教民以戰陳之事又非其地其非地之中又有非時非禮者此聖人不得不詳著之以垂世誡也

夏天王使宰渠伯糾來聘

按天子之宰以佐王治邦國爲職今桓公內弒其君以自立外又成人之亂天王弗能討反使其宰聘之示加尊寵則天理滅而人道亡矣書天王言當奉天而其所爲乃若是也糾者宰渠伯之名也天子之宰不名此名之者見尊卑貴賤之義亡矣桓自是益無顧忌在洪範爲狂爲豫莫之首貞此有春夏而無秋冬之時蓋天理旣滅天運乖矣陰陽失序歳功不能成矣故不具秋冬

春秋集注卷四

欽定四庫全書

春秋集注卷五

宋髙閌撰

桓公二

五年春正月甲戌己丑陳侯鮑卒

按長歷正月甲申朔月內無甲戌而太歲乃在甲戌恐纂年者誤加之或疑甲戌在去年冬十有二月而去年不書秋冬誤著此月或疑此日下書陳佗殺太子事其簡編脫皆未可知也陳桓公立三十八年陳佗旣殺世子遂自立

夏齊侯鄭伯如紀

春秋之法諸侯來朝魯則直書朝以著其罪公往朝他國則書如而已婉其辭也其餘諸侯相朝皆略而不書故二百四十二年外相朝皆不書此書齊侯鄭伯如紀蓋嫉之也夫紀國最小而齊鄭彊大宜紀侯朝事之不暇豈肯反朝之乎蓋齊侯將襲紀先欲窺其虛實而不敢自往鄭伯曲附齊侯與之偕行又恐爲紀所疑遂行朝禮而還夫大不朝小彊不朝弱聖人不正其懷詐以圖人之國使若誠朝然故特書如紀以著其

天王使仍叔之子來聘

桓公弒君自立不敢朝於天子而天子遣使來聘者三此何故哉當是時桓王失信諸侯背叛桓王𨿽謀婚於諸侯諸侯莫之從也桓公以篡弒之故懼諸侯之討已欲自結於桓王故因紀之故而爲王謀焉此桓王所以三遣使而來聘也春秋書之以見桓公懷姧思以紀之婚姻結好於王以掩大惡庶諸侯之不已討而桓王亦知諸侯有圖紀之迹因欲結魯以援紀也其曰使仍叔之子者父在而使子之辭也夫仍叔爲王朝大臣若其老則當懸車而退安可不任其事使其子代之斯見王綱不舉容其大夫之子參預國事又見天王徇大臣私意用其子弟之弱者居公選之地所謂官人以世也不稱氏者世權不重於尹武也周之盛時樂正以詩書禮樂造士王太子王子羣後之子卿大夫元士之適子皆造焉說者皆曰爲化民也爲選賢也殊不知是乃愛諸臣之子保諸臣之家也人不教不善不善則災其親墜其祀是身及家以不教而壞也故明王推恩羣後必先教之與其有寵於今孰若無辱於後不務教而務官之以市井言則未學而仕其幸大矣智者慮之則爲禍亦大彼以不美之資而假之勢位鮮不及也

葬陳桓公

不書月史失之因魯往會而著其臣子私諡之罪

城祝丘

莊四年夫人姜氏會齊侯於祝丘是齊魯兩境上邑也齊將襲紀公欲助紀而畏齊之來討故非時城此以備之且以桓之暴逆而奪民之力則旱蝗應矣城祝丘爲大雩與螽書也

秋蔡人衞人陳人從王伐鄭

王奪鄭伯政以其與齊侯謀紀故也鄭伯不朝王王以諸侯伐鄭鄭伯禦之戰於繻葛王師大敗射中王肩聖人以桓王伐鄭之舉非天討也故不書天王伐鄭以貶之何則魯桓弒君而自立宗督弒君而得政此天下大惡也王不能討鄭伯不朝貶其爵可也乃自將而攻之移此師以加宋魯誰曰非天討乎況陳佗殺太子自立而王又不卽討而反用其兵乎詩刺桓王失信諸侯背叛此其事歟旣譏天王以端本矣三國以兵會伐而書從王者所以明君臣之大義君行而臣從之正也或曰三國稱人皆微者乎曰天子六軍其將皆命卿今王自將之則三國𨿽使卿行亦不得以舉名尊尊而抑卑亦云宜矣況從王伐叛而致師敗傷王能勿貶乎𨿽然諸侯不可以敵王而鄭乃抗拒不服反敗王師不可以訓故不書敗三國之君不行而使陪臣從王此又不待貶絕而罪自見也

大雩

先儒謂成王康周公故賜魯重祭得郊禘大雩非也成王但命魯祀周公以天子禮樂耳非使魯得用郊禘大雩天子之禮樂也大雩於上帝用盛樂也諸侯雩於境內之山川耳此禮自伏羲以來未之有攺也成王豈不知哉意者周之末王賜之歟昔魯惠公使宰讓請郊廟之禮於天子天子使史角往而惠公因止之其後在魯始爲墨翟之學由此觀之使成王之世而魯已用郊廟之禮則惠公何請之有惠公之請也魯自是用之矣殆由平王以下乎故夫子曰魯之郊禘非禮也周公其衰矣此其意可見矣大雩歲之常祀當在建已之月故無六月雩者𨿽不旱亦祭焉蓋常事也因其遇災非時而雩則書之所以見旱太甚且志其僭也春秋大雩二十凡不月者雩而不雨也

螽

旣旱又蝗則爲農災甚矣

冬州公如曹

外相如不書此書者爲下文起也

六年春正月寔來

州公者天子之公也而曰寔來者天子寔使之來何以不書畏諸侯之知也何以畏諸侯之知王師新敗於鄭天討不行而反謀婚於魯是以畏諸侯之知聲言如曹而寔來魯也春秋如其寔而書之故曰寔來何以知其謀婚於魯以四月公會紀侯於郕冬紀侯來朝八年春天王使家父來聘十月祭公來遂逆王后於紀知之也攷經則春秋之防炳然可見而傳汨之天王所爲其悖如此是以春秋微其辭也

夏四月公會紀侯於郕

天王爲紀伐鄭鄭旣敗王師將與齊侯滅紀紀來諮謀齊難因謀納後於王以自重焉聖人書之以見彊國暴恣而弱小者奔走之不暇也𨿽然以紀之微而捍齊之彊者十有七年此紀侯憂畏諮謀之功也歟郕我地

秋八月壬午大閱

公欲救紀故修戎備夫爲國之道武備不可廢必於農隙講肄保民守國之道也盛夏閱兵妨農害民失政之甚名曰大閱又著其僭也

蔡人殺陳佗

佗逾年之君也蔡人輒殺陳國之君可乎不曰陳侯而曰陳佗者蓋以賊誅也陳厲公蔡出也故蔡人殺佗而立之蔡𨿽他國以私殺之然佗殺世子竊位天下之惡人皆得而誅之故書蔡人以見殺賊者天下之公也桓公亦一陳佗也

九月丁卯子同生

此桓之子也其稱子者何明嫡嗣也喜有正也然春秋方疾桓之弒逆而欲討其罪而絕之又豈當著其嫡嗣而喜有正乎曰此春秋之深意也顧學者未之思耳夫婚禮者將上以事宗廟而下以繼後世也故君子重之子同之生月日謹之則以廟祀世系之重實在於此而詩刺莊公以爲齊侯之子孫豈不悖哉夫隱桓以嫡庶不明而相篡奪今莊公之生人又疑之故春秋所書莫大乎此然則詩人之言妄乎曰不妄也襄公文姜之淫亂蓋在同生之後當同之生齊魯未嘗亂也故特書之使國統著明焉觀公羊同非吾子齊侯之子也之語正與春秋之意合況莊公母子夫婦男女之分慙徳多矣不書其生則其事不見此之謂微而顯當深攷之

冬紀侯來朝

紀侯所以稱爵者志不在於朝桓也時懼齊故數來朝以求援耳然而不能內修其政以和輯其人民效死以守而區區求救於弒逆之人其不能保其國也宜矣是時紀侯方謀連婚於周以自重故欲求公以爲之中也

七年春二月己亥焚咸丘

按左傳昭六年三月鄭人鑄刑鼎士文伯曰火未出鄭其有災乎蓋古者將有田事則焚萊故禮記曰季春出火爲焚也然後簡其車賦歷其卒伍而君親誓社以習軍旅今建丑之月而焚咸丘何哉咸丘乃魯地之近齊者故孟子以咸丘蒙之問爲齊東野人之語蓋魯爲紀謀齊難先淸野以備之故二月而焚咸丘所謂自焚也魯自是失齊好

夏谷伯綏來朝鄧侯吾離來朝

春秋之法諸侯不生名此二君何以名曰臣而弒君天理滅矣宜天下所不容也而兩國反相繼朝之奬亂助惡悖逆天道歲功不能成矣故名其二君而不書秋冬與四年同也然則十五年邾人葛人牟人來朝何以書秋冬乎曰四年與此年其義已明矣三國之來別立義也

八年春正月己卯烝

閉蟄而烝當在建亥之月周以建子爲正正月己卯烝則是去年冬祭而今歲行之得爲禮乎夫烝者備物之祭桓公以備物之祭數享宗廟可謂厚於其親矣春秋書其烝祭之勤乃所以罪其弒逆之惡也若曰桓非不知有宗廟非不知有父兄苟知其有宗廟父兄曾不思弒隠之殘忍何哉其書之之辭至緩其責之之意至深眞聖人之文非精心極意者孰能知之

天王使家父來聘

謀納後也蓋天王亦欲結魯以援紀也何以知天王之欲結魯以援紀以下文書祭公來遂逆王后於紀是遂與紀爲婚姻矣使諸侯知紀𨿽小國而天下之母出乎紀也又以紀自隠公已有婚姻之舊而天王自知王室之弱不能獨援特爲之結魯以兼助紀也不然天王之使何爲數數至魯耶

夏五月丁丑烝

正月旣烝矣而非時復烝者見其厚祀之意也稱其祀之厚乃所以責其弒逆之深詩猗嗟刺魯莊公而盛稱其有威儀技藝蓋稱之乃所以刺之春秋之文蓋類於詩以意逆志是爲得之

秋伐邾

桓自弒立恃其彊惡以淩小國小國皆畏而從之故紀也滕也鄧也谷也郕也杞也或朝或會惟邾恃舊好而不顧至是遂伐之其曰伐邾必有辭焉邾不能奉辭以討桓公弒逆之罪宜乎其反見伐也

冬十月雨雪

建酉之月未霜而雪書異也雨自上下者也

祭公來遂逆王后於紀

祭公受命逆後而先來魯以謀紀難聖人特書祭公來而以逆後爲遂事責其不防王命而輕天下之母也

九年春紀季姜歸於京師

王者以天下爲家旣逆爲後則天尊地卑乾坤定矣覆載之間皆臣子也天王旣使祭公逆王后則王后所過之國皆當致其臣子之恭今乃曰紀季姜歸於京師此豈待王后之禮也哉曰古者後夫人必娶嫡女故天子求後於諸侯諸侯對曰夫婦所生若而人若姑姊妹則曰先君之遺女若而人於諸侯則曰不腆先君之嫡若而人是以伯姬歸於紀則叔姬爲之娣今曰季姜則非嫡矣不可以母天下春秋所以嚴其名也以此爲防而後世猶有以卑人爲後者

夏四月

秋七月

使當時天子諸侯皆無輕動妄舉常若此二時則聖人豈復作春秋耶

冬曹伯使其世子射姑來朝

曹伯初以桓弒逆不朝旣而以魯伐邾之故畏魯之彊乃急使世子朝之按周官典命凡諸侯之適子誓於天子而攝其君則下其君之禮一等然則世子固有攝君之禮蓋以朝於天子有時而不可後故老疾者使世子攝之急述職也諸侯間於王事則相朝又何攝之有按明年正月曹伯卒則此年冬固己有疾弒逆之人固不必朝幸而有疾不能來則亦已矣乃使世子朝是危道也

十年春王正月

桓公弒立積年無明王以討之聖人不與大惡之人久居其位故十年復書王以謹其罪而先儒以爲正終生之卒也若此年爲正終生則前五年正月陳侯卒何爲不正之哉

庚申曹伯終生卒

夏五月葬曹桓公

因魯往會而著其臣子私諡之罪

秋公會衞侯於桃丘弗遇

弗者遷辭惡失信也衞侯先與公期旣而復與齊鄭合謀將以伐我故公往會而弗遇此固衞侯之失信然亦見公以弒逆爲諸侯所棄也在易屯之六三以陰居陽其身不正而輕躁妄動求應於五五應在二而弗見納聖人戒之曰君子幾不如捨往吝夫子以世人未達幾之理也復於系辭贊之曰幾者動之微吉之先見者也君子安其身而後動易其心而後語定其交而後求君子修此三者故全也夫桓公身負弒逆之罪而又輕躁妄動爲人所棄與易相契聖人深爲萬世之戒也

冬十有二月丙午齊侯衞侯鄭伯來戰於郎

春秋之中諸侯加兵於魯者爲不少矣未有書來戰者此不書侵伐我鄙而以來戰爲文者見彼曲我直我有辭也左氏載其事曰鄭世子忽有功於齊齊人餼諸侯使魯次之魯以周班後鄭鄭忽怒請師於齊齊人以衞師助之蓋以齊衞嘗胥命故也夫我則有禮而彼反興戎故特變文曰來戰於郎郎魯地地以魯則魯與戰可知矣而不出主名者三國非義加兵於我故以三國自戰爲文也此鄭主兵而序在齊衞下者名𨿽因鄭而事實本齊齊侯知魯援紀無所發怒故激鄭而嫁其禍於魯也夫魯桓有弒逆之罪三國黨之而不問乃區區以魯班爲討此聖人所以深罪之

春秋集注卷五﹤經部﹐春秋類﹐髙氏春秋集注﹥

欽定四庫全書

春秋集注卷六

宋髙閌撰

桓公三

十有一年春正月齊人衞人鄭人盟於惡曹

此卽齊侯衞侯鄭伯也而書人者聖人惡三國之不能討弒君之賊以正人之國而徒殘民焉以逞其欲則此盟不足爲神所聽故前書來戰此奪其爵與公會衞侯於桃丘弗遇事義參見聖人之意深矣

夏五月癸未鄭伯寤生卒

鄭莊公立四十三年世子忽立是爲昭公而不終於位自是五世兵革不息自入春秋攷之其存心處慮見莊公之積不善知其必有餘殃矣

秋七月葬鄭莊公

鄭忽旣立不待五月而葬其父是生亂階

九月宋人執鄭祭仲

宋人怨鄭久矣恨力不能報耳祭仲鄭之權臣也君之廢置盡在其手宋公誘而執之使廢嫡立庶者蓋欲鄭之償吾賂故爾祭仲身爲鄭卿國之安危所系不能愼重輕出其國旣見執於宋則當盡死節以拒宋乃所以報國也今就執而突遂歸忽遂出則是祭仲納突而逐忽其廢置之權在祭仲矣詩刺祭仲謂之權臣而公羊氏因以爲可與權豈不異哉𨿽然亂鄭國者實由宋公故春秋奪其爵而貶稱人也祭仲稱字者非賢之也以天子之命卿故字之也春秋尊王命貴正卿乃所以大祭仲之罪而深責之也

突歸於鄭

突自外入篡其兄而曰歸者見祭仲已立之也不曰祭仲立突者聖人原其情實自宋公逼之若書祭仲立突則罪歸祭仲而未見祭仲之本意故蒙上文而書突歸於鄭以見宋公擅立諸侯之罪突外假彊大之勢篡兄而自立故不書公子言不可以有國也

鄭忽出奔衞

忽不稱爵者未逾年也若稱子則已葬矣其稱鄭忽以國系之明其正也旣立出奔而名之者見其失國也忽不能自固其位以至於亡由不能自固而進退之權在祭仲仲旣被執故突歸爲已立忽出爲失國也

柔會宋公陳侯蔡叔盟於折

此盟謀定鄭突也故宋公爲主柔魯大夫之未命者叔蔡侯弟也凡異母弟曰叔季許叔蔡季紀季皆諸侯之異母弟爾諸侯之弟國而字之言與君同體也魯柔蔡叔敢與諸侯抗盟亦宋公陳侯自取之也春秋凡陪臣専徵伐盟會者據左氏之文有稟其君命者有不稟其君命而自出者而經無明文以別之蓋以當時陪臣非自己之専君命卽輔其君以専天子之命聖人皆不與之也昔人論春秋無賢臣以爲諸侯之視天子猶父也陪臣於諸侯亦猶子之於父則其視天子猶祖也人子孝於父者必欲其父孝於祖陪臣忠於諸侯者必欲諸侯忠於天子則忠孝兩全矣今陪臣皆彊公室而弱王室是弱祖而彊其父也佐諸侯以敵天子是佐父以敵其祖也貽祖之怨成父之逆惡莫大焉故管仲相桓公霸諸侯一匡天下𨿽不自専惟輔其君一以専天子之命是亦挾父而叛其祖也春秋惟一管夷吾爾而猶若是謂之無賢臣也宜哉

公會宋公於夫鐘

宋公以立突故多責賂於鄭鄭人不堪宋公怒爲夫鐘之會以謀之會者外爲主公宋出也故往會宋公因爲之請平焉蓋十年郎之戰由鄭忽也故公怨忽而助突可謂喜於助亂者矣

冬十有二月公會宋公於闞

闞我地宋公不與鄭平必欲得賂於是公又爲闞之會復爲突請焉嗚呼公爲鄭之意亦可謂勤矣

十有二年春正月

一時無事書首月存天道王法也

夏六月壬寅公會紀侯莒子盟於曲池【按經文公谷作紀侯左氏作杞侯此從公谷】

曲池我地尋隱二年密之盟也紀有齊難故公尋舊盟以篤好

秋七月丁亥公會宋公燕人盟於谷丘

谷丘宋地宋公連燕人將以討鄭故公復往會而爲之請平因與之盟也入春秋以來燕未嘗預中國之會亦未嘗交玉帛之使也其孤特僻陋可見於此矣幸而谷丘之盟與中國通曾未旋踵而反伐所與盟之國是以春秋貶之

八月壬辰陳侯躍卒

陳厲公立七年子免不得立立其弟林是爲莊公不書葬者蔡人殺陳佗而立之不正尢甚於衞宣公也

公會宋公於虛

虛宋地用見宋益懈疎公而公彊從之不已秖自辱也

冬十有一月公會宋公於

亦宋地公委宗社人民而六出與宋會蓋公憾鄭忽而欲定突是以不憚屈辱力爲鄭請然諸侯臨蒞一國之民民不可一日不治則國不可一日去之故先王之法諸侯無事不得出其四境朝事天子則出境天子巡狩則出境方伯率諸侯以徵伐則出境親迎則出境若無事而出境則誅春秋之時侵伐盟會無時無之諸侯未嘗安居國中以治其民也彊大之國則奔走之弱小之國則侵陵之未嘗一歲而無出境之事也聖人悉書之以著其罪於罪之中又爲之輕重焉蓋當時王政不行天下無王諸侯不從事於盟會則又無以安其國故有相會而謀安天下者有相會而謀侵伐者各從其會以見其事以王法論之凡諸侯去其國家而擅相會者皆罪爾聖人又通以一時之權而較其輕重也今公區區爲鄭而數出會宋宋公亦爲求賄而數與公會皆非爲國爲民其罪均爾

丙戌公會鄭伯盟於武父

武父鄭地宋公辭平故公自還遽會鄭伯而謀伐之夫宋鄭之事公何必預焉而同惡相濟一至於此傳曰爲義偃兵造兵之本也是故謹而日之

丙戌衞侯晉卒

卒而日之蒙上文也重書丙戌必有一誤衞宣公立十九年其子朔立是爲惠公

十有二月及鄭師伐宋

宋責賂於鄭而無厭屢盟於魯而無信故二國聲其罪以致討其曰伐者討有罪也然宋𨿽有罪而魯與鄭不容無貶故內沒公而書及鄭不爵而稱師均其罪也

丁未戰於宋

書伐又書戰者宋人之罪𨿽爲可伐然桓公弒兄自立鄭伯篡兄自立其惡均爾鄭旣假宋援以篡國及旣得國不償宋賂公棄宋和好助鄭興戎是謂凶徳參會聖人深惡之故重書戰於宋若魯鄭二國自戰然與來戰於郎同義春秋惡其敢行非義怙終不反故爲之盡其辭焉

十有三年春二月公會紀侯鄭伯己巳及齊侯宋公衞侯燕人戰齊師宋師衞師燕師敗績

此因丁未之戰勝負未決故退而各挾其黨以再戰也曷爲後日得紀侯齊侯然後能爲日也然內兵以紀爲主外兵以齊爲主而不以鄭宋首兵者蓋齊欲圖紀久矣六年公會紀以謀齊難是年紀侯又來朝欲求平於齊齊人以鄭忽嘗有功於已亦欲伐突故因鄭宋之戰率衞以助宋也魯先已與鄭連兵亦以郎之戰怨齊聞齊人助宋故又率紀以助鄭也聖人防顯闡幽惡不再貶丁未之戰已譏魯與鄭宋矣今齊紀助兵勢傷夷七國之師故發其罪以爲首惡但書及而不書伐者所以深惡七國無名興師交相攻伐其罪均也公旣爲鄭率紀以敗四國之師遂少紓紀難至十七年乃會於黃以平之燕戰則稱人敗則稱師者背谷丘之盟賣信而沽怨故戰稱人敗皆以眾故稱師也

三月葬衞宣公

凡諸侯在喪而有境外之事以喪行者稱子以吉行者稱爵此見衞侯非有急故背殯用兵自取敗績罪不容誅且見魯人不廢喪紀因以著其臣子私諡之罪

夏大水

九疇以五行爲本五行以水爲本是民一日非水不生也自堯有洪水之患使禹治之禹能疆理天下正其經界有畎有澮有溝有洫有川有遂絕無水患但有其利故年之丰凶一系農力而水旱不能爲之害何者經界旣正則畎澮溝洫川遂之屬徧乎阡陌或天時久雨則由畎注澮由澮注溝由溝注洫由洫入川由川入遂以次疏導入河入江至於海蓋以決之而不爲災也或天時久旱則於溝澮川遂之間遞引其水以爲灌漑又得其利焉春秋之時暴君污吏壞其經界使畎澮溝洫之屬皆蕪平而不治於是遇大水而無以決遇大旱而無以漑民爲兵戰所驅無暇治田畝聖人書大水者上痛禹迹之亡下悼井田之廢而生民受其大患無以拯濟之也春秋書大水者八而此獨書夏者又見其害於耕也

秋七月

冬十月

義見九年

十有四年春正月公會鄭伯於曹

鄭伯欲結曹好故公往會之也公與鄭伯皆有篡逆之大惡天下所不容今相會於曹曹之容惡可知也

無冰

聖人之治天下苟可以防患者無不備也冰可以達陽和之气又足以禦暑豳風七月之詩周官淩人之職可見矣今書無冰則非特見其時燠之異而淩陰無所藏又何以爲備乎凡不宜無曰無

夏五

先儒謂傳疑也聖人作春秋爲萬世法豈有傳疑者乎後之傳者或脫月字或誤加五字耳

鄭伯使其弟語來盟

修曹之會也夫鄭伯以不正篡其兄又數出會以伐人之國今遣其弟以盟於弒逆之人罪何如哉且將命者大夫之事不可使弟也語爲子人氏實達君命其寵任之蓋有自矣曰來盟者來盟於我彼欲之辭也曰涖盟者往盟於彼我欲之辭也鄭魯旣同惡又相疑忌而屢盟可惡之甚也

秋八月壬申禦廩災

春秋記災不記火災者天所爲也火者人所爲也天所爲故謂之變而記之人所爲則被其災者乃火之性爾何足記也禦廩災此將不得奉其宗廟之象也宗廟之事君躬耕夫人獻種稑之類以共粢盛今禦廩災咎在君夫人矣宗廟鬼神之怒兆見於此矣

乙亥嘗

新谷收而遇災天意可見矣豈可遽用其餘以嘗乎且始谷而嘗嘗者物成之祭周之八月夏之六月未當嘗而嘗已爲非禮況因災之餘而遽以祭之是不顧神靈之享否爲具而已矣此見公無恐懼之心不恭孰甚焉且人君將祭必前期齋戒有司各謹其職今壬申乙亥相去四日爾不成乎齋也

冬十有二月丁巳齊侯祿父卒

宋人以齊人蔡人衞人陳人伐鄭

此諸侯之師也累數者也加以焉著宋首惡也夫折之盟陳蔡在焉紀之戰齊衞在焉皆與宋同好惡者也宋公不道執人之卿易人之君旣又求賂無厭深怨突之背己而自量其力不足以加之於是復以齊蔡衞陳之兵伐之夫諸侯之國甲兵有制皆統乎天子乃敢私用之與私爲之用以伐人之國大亂之道也宋公之罪斯爲尢重故加以焉以者行其意也四國助宋興兵不道之甚故皆貶而人之貶四國則病桓可知以十二年十三年之戰魯實爲之故也然而書伐者鄭亦有罪焉爾

春秋集注卷六

欽定四庫全書

春秋集注卷七

宋髙閌撰

桓公四

十有五年春二月天王使家父來求車

君取於臣謂之求可乎曰不可然則此何以書求曰譏天王之無王道也所謂桓無王者豈獨桓受其貶乎有王而曰無焉天王之惡亦大也弒君之賊不惟不誅之又數聘之今又命大夫有求於彼焉斯不王甚矣昔成王命魯祀周公以天子禮樂魯因是而僭乘天子之車故子家駒數魯之僭曰乘大輅詩人頌僖公曰龍旂承祀六轡耳耳此天子之車也按天子五輅見於周禮與顧命所用不同左傳成二年鞌之戰公賜三帥先輅三命之服則魯有天子之車輅矣周世旣衰諸侯不共貢王府車輅不足於用故命使就魯以求之斯見王室衰微而不足諸侯僭竊而有餘交譏之也

三月乙未天王崩

桓王在位二十三年世子他立至莊三年始書葬者桓王失信諸侯背叛喪禮不備未成葬也

夏四月己巳葬齊僖公

魯不供天王之喪而防齊僖之葬其顚倒甚矣因往會而著其臣子私諡之罪

五月鄭伯突出奔蔡

突假宋之援以弟篡兄居位數年患祭仲之専將殺之爲仲所覺故避仲而出奔聖人因其出奔故書名以絕之然突之出奔非國人絕之也止避祭仲爾𨿽然前年蔡人從宋伐鄭而突也曷爲出奔蔡曰宋人以蔡伐鄭而蔡聽命焉不得已也蔡之於突實無憾爾

鄭世子忽復歸於鄭

君存稱世子君沒稱子鄭伯旣沒而忽猶稱世子者何也忽之出奔但不能自固其位爾人皆疑其不正故因其歸而正名曰世子以明冢嫡當嗣也不曰復歸則無由知其嘗有國也夫突假宋之援以篡兄之位旣得位而遽伐宋是已與宗絕矣祭仲本立忽但偪於宋而立突突旣絕宋復欲殺仲又不自安而出奔故世子忽得祭仲之援安然而復歸也然忽𨿽世子當立鄭人不君之觀鄭詩所刺則其不肖可知故終始名之春秋諸侯及大夫出奔或見執者其反國也或書歸或書入或書復歸或書復入此乃原情定罪輕重之差也凡書歸者易辭然未必盡善凡書入者難辭然未必盡惡復歸者已絕而復歸又易於常之歸也復入者已絕而復入又難於常之入也若夫善惡之制輕重之義則不可一槪求各系其事也凡書歸入而言自某者但挾彼國之勢而其重乃在於歸入之人凡書納者則其重専在於納之者矣明乎此則皆可以類而推也

許叔入於許

許自隠十一年三國入許之後遂屬於鄭東偏今莊公旣卒鄭伯旣出奔矣而世子忽復歸故歸許叔於許以爲援然不曰歸而曰入者入難辭也明忽不足恃也且許先王之建國也叔不能仲正義於天王或求直於大國以反厥邦以復先君之宗社而乃乘鄭亂而得歸則非復國之義故書入以譏之然而字而不名者明其爲莊公之異母弟云爾且叔實無罪若書其名則與篡者無辧此春秋別嫌明防之義與齊小白陽生之入異也

公會齊侯於艾

魯嘗與齊絕矣自僖公卒襄公新立至是公復通好焉而齊襄居喪出會越禮畔道自是與文姜爲烏獸之行而桓公彭生之禍兆於此矣故春秋志之以齊侯爲主

邾人牟人葛人來朝

累數者何班見也僭也夫來朝者必其君也而稱人者爲天王崩不修臣子之禮以奔其喪而篡逆之人人皆得而誅之反相率而朝之故也夫以三國羣眾之多可以討其篡逆之罪今乃旅朝焉故以夷狄書之而魯侯晏然受諸國之朝不待貶絕矣葛本伯爵先王之建國以其微弱故居下

秋九月鄭伯突入於櫟

前曰歸外恃宋內恃祭仲也今曰入宋怒而仲攺也櫟者何鄭之別都也突自此至莊四年會於稱鄭伯二十一年又稱鄭伯突卒則自入櫟之後遂能有鄭而忽自復歸春秋不書聖人之微意可知矣忽爲世子法當爲君而爲權臣逐之支庶篡之孔子𨿽罪其無君人之道然嘗與之爲世子焉嫡庶之分不可亂兄弟之倫不可逾也突有大臣之應鄰國之助篡兄之位而竟立爲君在位二十餘年𨿽曰不正而以忽不肖之故國人君之諸侯納之故書鄭伯斯可以見居正者已不能保則他人得以取之矣書入者亦見其義不容也

冬十有一月公會宋公衞侯陳侯於袲伐鄭

伐鄭者何伐忽而納突也突無道篡國諸侯當伐突而卹忽今反欲出忽納突廢嫡立庶其罪大矣宋公始納突反爲突所伐今又復連諸侯爲突伐忽無道之甚不可勝誅故不直書會伐鄭者宋知納突爲非義而疑之故以會致三國三國旣會乃始謀助突故先書會袲而後書伐也谷梁子曰地而後伐疑辭也非其疑也夫忽突之是非邪正亦明矣何疑之有疑於爲義而果於爲不義此春秋之所非也四國伐忽而齊不之救所謂卒以無大國之助

十有六年春正月公會宋公蔡侯衞侯於曹

諸侯相見於郤地曰會今在其國非會也是亦朝也然大無朝小之理故亦書曰會蓋去年袲之會欲伐鄭而不果故此會復謀之

夏四月公會宋公衞侯陳侯蔡侯伐鄭

春與曹謀而曹人不肯今又與陳侯同伐蓋突善結諸侯故皆爲之致力也宋初伐突者期於服突而已不期忽之歸也突奔而忽歸則不利於宋故宋公連年伐忽以入突以此言之鄭國之亂宋公實爲之故以宋爲首惡蔡入春秋以來與中國盟會侵伐未嘗居陳衞之下自此伐鄭之後陳衞常處其上何也蓋蔡國迫於楚於是始服屬於楚聖人惡其首去中國卽夷狄故抑之而處於陳衞之下也

秋七月公至自伐鄭

見公勤勞於鄭也公身爲弒逆又興師動眾連結諸侯遞年伐鄭以亂人之嫡庶豈亦自爲地乎故書至以罪之

冬城向

春秋有二向此我之邑也見公本不以誠信結諸侯惟以詐僞相盟會𨿽與四國之君同伐人之國而其心常恐他國之人加兵於己是以驅其民先城向以備之下書十一月則此乃十月農功尙未畢也

十有一月衞侯朔出奔齊

衞宣公納伋之妻生壽及朔朔譖其兄伋因並壽殺之旣立之後驕而無禮二公子之黨怨之朔懼而出奔天王因治其舊惡而廢之遂立公子黔牟爲衞侯聖人於朔之出奔也特名以絕之蓋春秋之法凡諸侯不能嗣守先業上下乖離播越失地自取奔亡之禍者皆生名之朔齊甥也故奔齊觀衞風二子乘舟見國人哀思伋壽如此是以知朔之不安其位眾心去之矣

十有七年春正月丙辰公會齊侯紀侯盟於黃

黃齊地此盟本爲紀也紀懼齊之見圖毎爲之備而齊人多詐故爲此盟示之以不疑俾之弛怠而不我慮是以尋盟旣退魯遂與齊戰於奚二年之後齊遂遷紀之三邑足以知盟之無益而侵伐隨之矣

二月丙午公會邾儀父盟於趡

趡我地與蔑之盟同彼來而我及之也夫魯自七年伐邾之後至十五年邾人來朝蓋畏公之彊也至是來爲此盟豈非諸侯有謀邾者欲求魯之援故耶觀下文可見

夏五月丙午及齊師戰於奚

二國春方盟會而夏遽交戰彼以疆事興師而來則魯宜有以諭之凡戰由主人主人服罪則不戰矣此書及齊人戰於奚蓋罪魯也不書敗者蓋魯敗也奚我地

六月丁丑蔡侯封人卒

蔡桓侯立二十年其弟獻舞立是爲哀公

秋八月蔡季自陳歸於蔡

季蔡侯之弟卽獻舞也蔡桓侯無子莫知誰之立也季於是避於陳今蔡侯卒國無正嗣兄終弟及於經爲順於是獻舞因陳之援而歸故書自陳歸於蔡以見其順而易也凡書所自之國者彼國有奉焉而此因其力以濟之也均爲有罪矣而獻舞之歸內外無難與他歸者異故書字以別之

癸巳蔡桓侯

季歸不逾月而遽其君者必有他嫌故爾旣乘喪而歸必欲得王命於是托以奉王之意不敢僭諡僭爵而請於天子故天子賜之諡曰桓侯也聖人因而書之以正名分且見諸國稱公者皆臣子之私諡也自周以前天子諸侯皆無諡也自文武之後周公始制其禮然書稱齊侯呂伋魯侯伯禽豈有諡哉及召康公之後諸侯始有諡矣然皆從其本爵而諡之書稱平王錫晉文侯是也由平王以降諸侯皆不請諡於天子自僭稱公而名分始不正矣夫私諡稱公公諡稱爵舉一是則諸非可知春秋之法因貶見襃因襃見貶皆在於言外故讀者不可不精心

及宋人衞人伐邾

此見桓之無信也夫春與儀父盟於趡宜其復通前好矣今乃自背其盟同宋人衞人伐之是誠何心哉夫宋人者豈非弒君之黨乎自宋督弒君而賊猶未討也夫衞人者豈非逐君之賊乎自衞侯見逐而賊猶在國也今公與他國弒君逐君之黨合心同黨以伐同盟之鄰國則公之惡不容於世矣聖人不書公而止書及者以桓之罪顯然如此千載之下皆知其與宋人衞人伐邾者魯侯也不必斥言之

冬十月朔日有食之

無王十有五年而日再食蓋若始而終也按長歷是庚午而不書日者因舊史也凡日食皆所以警懼人君而先儒以爲正陽之月則忌嗚呼豈有他月而不忌者哉後世人君不知畏天而無戒懼之心者其此言也夫

十有八年春王正月

此復書王者聖人憫當時之亂使弒逆之人卒無明天子賢方伯討之安然久居其位故於末年書王以謹其罪且著弒逆之人𨿽不見誅於卽時當見誅於歲月不見誅於其生當見誅於其死不見誅於終身當見誅於萬世此聖人於桓末年書王所以爲後世之戒也

公會齊侯於濼

艾之會黃之盟公𨿽復與齊通好而繼有奚之戰而此濼之會公不悟者蔽於姜氏故也公之悖亂取弒足以爲後世之戒矣是會也夫人預焉而不書者公初不與夫人偕行旣而夫人自魯來會齊侯而公因與之俱如齊也然則公非王事而出境逺會又數失信是乃所以自取禍爾未可以専罪夫人也濼齊地今濟南府有濼水是也

公與夫人姜氏遂如齊

不言及而言與者春秋之法以內及外以上及下以尊及卑以中國及夷狄皆以及者爲主而與者不相屬之辭也今公不能制姜氏乃與之同如齊故變文示法以不相屬之辭書之以見公之如齊非公之志夫人之志也書與以示夫人之志者明弒桓之罪在夫人也其曰遂如齊者以見公本會齊侯於濼以夫人繼至遂與以偕行公之所遂遂夫人也

夏四月丙子公薨於齊丁酉公之喪至自齊

齊侯與姜氏通公謫之姜氏以告齊侯齊侯使公子彭生賊公書曰薨於齊而不書所薨之故不忍言也所以養臣子之志而厲忠孝之心也夫桓公弒君而篡其位卒不免見殺於人而不以討賊之辭加之者齊侯但殺魯君爾不討其弒隠之罪也故聖人亦據而書之所以絕篡弒無已之亂也蓋桓公𨿽弒立而齊嘗與之盟會與之侵伐與之婚姻平居相好稱爲鄰國若忿怒相殺則曰吾討賊矣是啟亂召禍開相殺之門故聖人原情定罪不以弒賊討之所以豫防無已之亂也公薨於他國則當書其喪之至然桓公內不能制其夫人外見殺於齊侯生而往死而歸魯國臣子之心宜何如哉喪在於外必至於內然後能葬故書公之喪至自齊而夫人之罪不言可知也何則濼之會不書夫人出者以遂如齊見之也喪之至不書夫人入者以孫於齊見之也不與其出不與其入聖人之意微矣

秋七月

十七年冬鄭髙渠彌弒昭公忽而立公子亹是年秋子亹會齊侯於首止髙渠彌相七月戊戌齊人殺子亹而轘髙渠彌於是祭仲立昭公之弟子儀爲君而春秋皆沒而不書者以突爲鄭伯故也

冬十有二月己丑葬我君桓公

稱我君別外喪也九月而葬慢也辟土服逺曰桓此魯之臣子私諡也夫春秋之法君弒賊不討不書葬以爲爲人臣子而不能衞其君父乃至見弒於人又縱賊不討忍恥以葬之則𨿽葬猶不葬也故必待賊旣伏誅然後書葬所以少寛臣子之責而示君父之讎不與共戴天也今桓公見弒於齊春秋不著討賊之文而遽書其葬者此春秋之變例聖人之微防也蓋春秋責臣子以討賊者以爲可討而不討也至其所不能必討者聖人亦無責焉忠恕之道也夫以魯視齊齊爲彊又非魯之臣如欲討賊則必至於侵伐以傷其人民爭奪以亡其社稷君父之讐未必能復而先君之土地先已危亡無辜之人民先已殘賊則其爲害於我又有甚於不討賊之恥也況擅動干戈以伐人之國王法所不容乎故魯之臣子聖人非不責之但責以其君見殺於他邦不責其必討彊齊此春秋所以曲盡人情之難而深慮危亡之必至也

春秋集注卷七

欽定四庫全書

春秋集注卷八

宋髙閌撰

莊公一

元年春王正月

公上不受於天子而父以弒逆得位又不以其道終無所受之故不書卽位者不正其始也或曰莊公嫡長其爲儲副明矣乃不可卽位乎曰諸侯之嫡子必誓於天子而後稱世子世子又必命於天子然後爲諸侯安得擅有其國而自卽諸侯之位耶

三月夫人孫於齊

魯君及夫人出奔聖人皆婉其辭而書曰孫孫者謙避之名若內不見容而去不復返也若昭公哀姜是已今夫人往來於齊魯之間數矣此豈出奔也哉蓋夫人向與桓公如齊公以故遇禍今及練期又不奉其祭祀遽出境以從讎其無恩於先君甚矣男女辧姓人之大倫夫人之行無人倫矣故聖人因其如齊特去姜氏而書曰孫蓋嫉之之甚也其不替夫人之號者示子無絕母之義也是時公年十有四矣齊人旣歸惡於彭生而魯之大臣往往畏齊且以夫人之故不敢明言於公而公亦未之察焉所以公與夫人母子如常而夫人數如齊公亦數與齊侯會而不知其惡已播於萬民矣

夏單伯逆王姬

王姬下嫁諸侯禮𨿽不傳而以義推之諸侯固當躬至京師天子置館命同姓之尊者行賓主之禮然後逆姬歸本國此亦男下女之義也今齊旣不朝王又不親迎而魯之單伯反往逆之蓋莊王命魯主婚故也魯之先君爲齊所弒不能訴於天王已無臣子之道且天王豈不知魯有大喪自可因而辭之乃遽使單伯往逆焉在諒陰之中而修嘉好之禮廢經常之事而爲創見之舉天下固多同姓之國矣何必在魯是魯人默順王命陷王於不義也春秋恕天王之過而責魯尢深故不書單伯如京師而直書單伯逆王姬猶曰魯自逆之耳

秋築王姬之館於外

特爲王姬築館者以公爲之主則不可於公之寢又不可於魯之廟故特築館以逺嫌也且夏逆而秋築館又見前逆之爲太早計矣於外者不在魯國宮廟之內也

冬十月乙亥陳侯林卒

陳莊公初立正在桓王時至是卒

王使榮叔來錫桓公命

禮諸侯嗣位三年喪畢以士服朝天子天子錫之黼冕圭璧然後歸以臨其民謂之受命桓以篡弒未嘗入朝未嘗受命今王命魯主婚故追錫桓公以寵之夫寵篡弒以瀆三綱是無天道故去天以示貶或曰天王之惡莫斯甚乎曰春秋之義以明微也殺弟及出居則覩文而見義至於錫桓公命則廢大義滅人倫與葬成風同蓋臣弒君妾僭嫡而王尊禮之若不異其文則無以見其惡且魯桓已葬矣因魯之自諡而錫之尢爲非禮

王姬歸於齊

夏逆秋築館而冬始歸所以遲遲者魯知其不可又以夫人之故不能自克故也且書逆書築館而不書歸則無以見其事之終矣姬不稱伯季尊王姬也紀季姜特書者以王后故謹其辭也

齊師遷紀郱鄑郚

此紀三邑也邑不言遷遷不言師其以師遷之者見紀民猶足與守齊特恃眾迫而遷之且見紀力不贍猶謀所以存國也夫紀與齊乃同姓之國況天子娶後於紀而王姬又歸於齊豈無親親之愛今乃背黃之盟一舉而遷三邑蓋自是遂滅紀矣

二年春王正月葬陳莊公

因魯往會而著其國臣子私諡之罪

夏公子慶父帥師伐於余丘

據二傳於余丘邾邑也邑而曰帥師伐者志慶父之得兵權故大其事若一國然也莊公幼年卽首以慶父主兵柄卒致閔公之禍故於余丘法不當書聖人特書之以志亂之所由爲後世戒也魯在春秋中君弒者三其賊未有不得國之兵權者蓋慶父翚遂是也

秋七月齊王姬卒

檀弓記齊告王姬之喪魯莊公爲之大功或曰外祖母也故爲之大功或曰由魯嫁故爲之服姊妹之服夫莊公忘父讎而爲之主其婚今未及期而卒又從而爲之服可謂盡禮於仇讎而無恩於先君也

冬十有二月夫人姜氏會齊侯於禚

夫人孫而反國不書者魯人不受也不以夫人錄也不以夫人錄而此夫人之者子母之義也夫人而氏之者貶不再也是時公幼未習國事故夫人得以托國事而出會齊侯也

乙酉宋公馮卒

觀宋莊忮求敗類則穆公之不以其國與子有以知之矣

三年春王正月溺會齊師伐衞

谷梁子曰此公子溺也其不稱公子何也惡其會仇讎伐同姓故貶而名之也夫衞朔出奔齊齊人欲納之然天王已絕朔而立公子黔牟爲侯矣魯輒興兵會仇讎之人抗天子之命納不義之君其罪大矣爲人臣子而所爲如此故貶而名自公孫玆不貶矣【原注事在僖公四年】

夏四月葬宋莊公

因魯往會而著其國臣子私諡之罪

五月葬桓王

平王之崩求賻於諸侯然後克葬至於桓崩七年乃克葬者蓋承諸侯背叛王師傷敗之後力益不足矣夫以天下而葬一人安可緩也聖人書之以著天下臣子之罪也若曰攺葬則聖人明書之矣自莊王以後王室益弱無有以緩葬書者而有速葬者抑以禮滋略歟

秋紀季以酅入於齊

齊彊國也圖紀久矣而紀謀所以存國之道亦備矣今紀侯自度滅亡無日天王必不能正鄰國必不能救與其絕祀殘民生受屈辱孰若使季以酅爲附庸以事齊庶幾宗社之不隕也此從權以紓一時之禍不得已之甚所以謀存其國可謂切矣槪以王法則紀季擅以天子封邑入於齊齊侯不由天王之命納人之邑均有罪也故書入以示義季不書叛已原其有兄之命矣而又字之何也明其爲紀侯之異母弟也且析地而去國降志以事讎此非紀季之心也以宗國爲寄矣聖人恕紀季而重罪齊侯也

冬公次於郎

郎我地之近齊者夫紀魯婚姻之國也今齊欲滅紀先遷其三邑而季又以酅事之其國亡而公以伯姬之故𨿽有救紀之心而不能決往但次於郎以示相親卹之意而已聖人以其終不能救也故但書公之所次若無故而自出者焉且魯與齊有不共戴天之讎苟能救紀抑齊一舉而兩善並矣是以聖人惡其見義不爲也

四年春王二月夫人姜氏享齊侯於祝丘

按禮姑姊妹女子已嫁而反兄弟不與同席而坐況兩君相見之禮非夫人所用也非夫人所用而用之者蓋爲名而已矣名爲紀故而享齊侯實乃行其私意也然春秋之法責婦人輕觀猗嗟載驅南山之詩亦豈嘗専刺文姜哉唐之武后非無才智也使髙宗能刑寡妻以禦家邦則武后之惡未必至斯也以髙宗身不行道是以至於此

三月紀伯姬卒

外夫人卒不書豈以紀滅亡而伯姬憂憤所致故歟然此不記其卒則無以見下文之義

夏齊侯陳侯鄭伯遇於

齊將滅紀恐陳鄭救之故求於二國結其驩心先遇於使紀失其援也此鄭伯卽突也或以爲子儀則非也忽𨿽世子其出奔猶不得稱子其復歸猶不得稱爵以其實不能君況子儀𨿽乘間得立其爲君微矣豈敢輕去國都而與諸侯會乎故知此書鄭伯卽突也其始終稱伯不沒其實也𨿽有篡兄之惡君子以其納王之功蓋之矣

紀侯大去其國

大者紀侯之名也生名之著失國也按齊之圖紀固非一日先以兵遷其三邑志固在於滅矣紀量力之不支無以爲計遂使季以酅事之夫紀地不過百里而去其四邑則地幾盡矣今齊方與陳鄭遇兵未加於其國而紀侯不暇葬其妻遽委之而去此何理哉夫爲國君者死社稷不以難去今紀無內難但爲齊所逼而敵猶未至境也借使齊以兵臨我猶當勵其臣民固其禦備而爲之守上訴於天子近赴於鄰國求我之援不幸而力不足則亦死之可也惡有先自委其國而去之者哉先儒以太王之事擬之過矣太王爲狄所侵𨿽不得已而去亦非敢自擅也在詩有曰古公亶父來朝走馬率西水滸至於岐下爰及姜女聿來胥宇蓋先奔告於天子然後邑於岐山之下故民從之如歸市也今紀與齊同爲天子守土之臣而齊人亦豈以狄人自待哉春秋之作所以明微齊之滅紀其惡易見紀侯之去其罪難知是以聖人不書齊侯滅紀而専罪紀侯之去也先儒以齊襄復九世之讐春秋大之此尢害教之甚矣復讎乃亂世之事況以九世乎漢武帝因此而雪平城之恥興大兵伐匈奴連歲不已天下雕獘戶口減半嗚呼不達春秋之防而貽萬世之禍者其此言也夫

六月乙丑齊侯葬紀伯姬

齊襄以紀侯自去其國非我顯滅之故葬紀伯姬以示已之恩以蓋其迹甚矣齊人之多詐也其容紀季似義其葬伯姬似仁聖人皆不沒其實焉凡書葬者臣子之事今斥齊侯則非所葬而葬適所以爲愧而以伯姬爲義弗受也且紀侯畏禍迫己急於去國𨿽其妻在殯亦不暇葬魯實伯姬父母之國旣不能救其國之亡則當往而卹其喪乃畏不敢前反使齊侯假以爲名聖人亦以此罪魯所謂文起於彼而義見於此也春秋書紀之亡見聖人有眷眷不忍之意焉

秋七月

一時無事書首月存天道王法也

冬公及齊人狩於禚

父母之讎不共戴天此言公及齊人者卽齊侯也貶而人之惡其賊吾君之父通吾君之母也夫齊侯自元年以來見於經者數矣何獨於此焉貶曰前此欲著文姜襄公宣淫而無忌憚文勢不可云齊人今因與公狩始得一貶也莊公父爲齊侯所殺母爲齊侯所通而乃越境逺出而就之狩且狩以奉宗廟者也與人共之猶且不可況其親之讎乎爲人子而忍情如此故不沒公而書及所以深罪之

五年春王正月

一時無事書首月存天道王法也

夏夫人姜氏如齊師

會非也享甚矣如又甚焉會享猶假禮而行也如則無名焉況齊侯在師中而夫人如焉不書地者師之次止無常也二人者宣淫於眾殊無愧恥矣蓋自是夫人之出無復以月日紀也

秋郳犁來來朝

先王之制諸侯有相見之禮無相朝之義而諸侯見諸侯自稱曰朝者謙詞也非禮之正也故春秋書朝者皆兩罪之也今郳犂來特邾之別封最爲微弱而能親附大國厥後數赴中國諸侯之防王命以爲小邾子蓋於此已能自進於禮矣昔子服景伯蠻夷邾莒則郳又其陋者也而能自進於禮如此詩曰出自幽谷遷於喬木如齊魯宋衞以列國爲天下望而日以敗亂蓋有愧於犂來矣攷經文上下所書無復有人之大倫故書郳之來朝相形於中以示譏焉

冬公會齊人宋人陳人蔡人伐衞

衞朔譖其兄使至於死而盜其位此其罪大矣然而以其父命之諸侯莫得而討也天王治其舊惡而廢之斯得宜矣而諸侯乃舉兵彊納之悖抗王命不臣之甚故貶而人之貶諸侯則魯在其中矣不言納朔而書伐衞者衞亦拒王命納朔故也

六年春王正月王人子突救衞

此見王命不行乎諸侯也夫衞朔有罪王命絕之而諸侯乃共納之是逆王命也王人𨿽微以王命救衞而稱其字是善之也善子突則以尊王命故也尊王命者所以重諸侯之罪也然子突討則不能服救則不能定春秋曷爲善之曰天下方亂賤奪貴少陵長而天子不能禁者凡以綱紀失而賞罸不明也幸而發憤赫然以誅衞爲事而諸侯同類相黨上逆天子之命前𨿽貶而人之猶未足以著王所爲之是也故復托正於子突子突正則王正矣然子突以辭直之師不能勝黨惡之諸侯亦可醜矣是以不書天王之使子突也𨿽然王者有徵而無救書救已見王室之微矣字王人而人四國則公之惡又從而可知也

夏六月衞侯朔入於衞

始朔出奔名者以王命絕之也今入於衞名者其位已絕又借諸侯之力抗天子之命彊入其國故也入者篡辭以其逆王命故也王命天命也天其可違乎違天逆理故朔終始名以重絕之而諸侯之罪亦不容於誅矣夫諸侯之罪旣不容誅則子突不能救衞從可知也朔旣入衞黔牟遂奔京師

秋公至自伐衞

螟

螟食苗心者以災故書

冬齊人來歸衞寶【案經文公谷作寶左氏作俘此從公谷】

此春秋結正諸侯之罪也初朔之奔也齊侯容之其入也又齊侯連諸侯納之故朔賂齊以其所寶而齊侯不自以爲功又以分三國焉故主齊言之而曰來歸衞寶則同黨之罪各有所歸而齊其首誅也左氏以寶爲俘俘軍獲也軍獲則非受衞朔之賂矣

春秋集注卷八

欽定四庫全書

春秋集注卷九

宋髙閌撰

莊公二

七正春未人姜氏會齊侯於防

防伐地齊志也齊侯來而夫人出防之也

夏四月辛卯夜恆星不見夜中星隕如兩

恆星者常見之星有名可知者也夫日入而星見天道之常也旣夜而恆星不見則其餘星皆見矣及夜中而余星隕墜眾多如雨則其爲異大矣幾言隕者不見其所自來隕星隕君隕霜是也言兩則見其所自矣雨雪雨雹雨螽是也螽必自地起雪與雹則有雲霧之勢非若霜忽然自天隕也此皆人事所召井爲之示變以爲他日應驗之祥

秋大水無麥苖

爲災亦人事所召義見桓十三年秋天水而無麥苗與隕霜殺菽同莪固水災而無也水災之不政者猶有存焉異乎大無翏未書於一嵗之卒舉無牧者也此聖人傷井田之壊也

冬夫人姜氏防齊侯於谷

谷齊地夫人往就齊侯而與之會也然夫人之惡聖人一貶之足矣至於再至於三猶未巳者春秋書其可書者以爲役世戒至於言之醜者春秋蓋有所不書也且桓公之禍起於姜氏成於齊侯而死於彭生魯人知彭生之殺公而不知齊侯之怒公姜氏之背公故起於齊曰請以彭生除之齊人殺彭生則莊公以爲怨已報矣明年齊侯遇弒其事乃泄於是公因納紏之役始知以齊爲讎矣

八年春王正月師次於郎以俟陳人蔡人

甲午治兵

夏師及齊師圍郕郕降於齊師

秋師還

春秋之際諸侯興師多矣未有所書如此之詳者蓋莊公此年之師尢爲非義旣無王命無故興師師必有將據左傳是時慶父請伐齊師公不可則是君與上卿同爲此役也不以公爲重而止稱師者正著其暴眾也夫舉師以伐郕自度力不足而邀陳蔡偕行陳蔡未有必從之意遽自正月出師久次於郎以待之旣而爲陳蔡所棄於是甲午治兵者久役不用有失伍離次逃亡潰散之變故先自治之也至於暴露逾時始得更連齊師以俱圍郕郕人不我服而卽降於齊則在我者徳不足懷威不足畏可知矣歷三時之父始得以師還凡師還不書今書之者喜脫難而返也與公至自唐同意嗚呼逆天道親仇讎圍同姓勦民力與國不信伐國不服故聖人傋書之以見魯莊徒困無罪之民奪取郕國之利以益彊暴之齊者由此師之舉也故魯罪爲大齊次之郕伯不能守社稷又次之陳蔡爲可免也

冬十有一月癸未齊無知弒其君諸兒

觀襄公之行其不能保厥躬也宜矣無知者僖公爲年之子也有寵於僖公衣服禮秩如嫡及襄公卽位絀之於是弒襄自立嗚呼衞莊之寵州吁齊僖之寵無知皆兆禍亂相蹈一迹是以春秋務亂名分使後世得以全恩也

九年春齊入殺無知

稱人者見弒君之賊人皆得而誅之也初襄公立無常於是羣公子懼禍皆奔他國次弟糾奔魯其母魯出也魯立又次弟小白奔莒其母有寵於僖公而小白自少與髙傒善

公及齊大夫盟於蔇

按國語韋昭注云齊人殺無知�子糾於魯莊公不卽遣而盟以安之齊大夫歸遂陰召小白於莒則知此盟蓋公意也故書公及�國亂而嗣君未定則方伯請天子之命以正之可也今公旣不能請天子之命乃損禮以求盟比齊人義�納糾而自通之又何以盟爲然齊來求君而公固欲盟苟辭不盟恐生他變故以一時之權抗公而盟於藐所以稱齊大夫而不見名氏者聖人深察人情所難而曲盡一時之變有異乎處父髙傒也公之所爲如此宜乎齊人之背盟也�我地

夏公伐齊納糾【案左氏經文糾存士有於字公谷無之此渡公谷】

齊大夫旣歸遂背蔇之盟陰召小白而不迎糾魯人間之始引兵伐齊而納糾而公尙以�之盟彊欲納之也夫失地之君內爲彊臣所拒非假大援不可復其位經書納頓子納北燕伯是若出奔之公子則異此矣素旣無位又在外焉必有君父之命乃可以還否則國人義欲奉之庶乎其可苟非此二者而鄰國以兵來脇必欲其立則是專亡諸侯而擅廢置也豈王法之所客乎故晉納防菑𨿽弗克猶貶稱人則人之伐齊納糾罪當何如

齊小白入於齊

糾與小白皆襄公之弟而糾於諸苐最長當立魯之送公子糾也間齊人召小白於莒乃使管仲別將遮莒道射中小白帶鉤於是小白佯死以誤管仲管仲馳報魯魯送糾者行益遲及至齊則小白已入而髙傒已定立之矣此書小白入於齊是也入者纂辭不稱公子者王不由王命下不受於君父特以公子之故國人欲以爲君而自立焉故去公子以絕之其系之齊者見其已得國也

秋七月丁酉齊襄公

君弒賊不討不書葬此書葬者齊人已得弒君之賊也齊弒君之賊不得逸是齊之臣子得免也齊之臣子得免則魯之臣子無所逃其罪此意在言外也故書齊襄公之葬以見之且著小白旣入而主其喪又罪其臣子私諡也

八月庚甲及齊師戰於幹時我師敗績

糾之不立蓋由公不卽遣而要盟也今公𨿽伐齊而更欲納之然齊已有君矣公班師可也柰何必欲取勝而遂戰乎曰此不書公蓋國人以辭直自欲戰而公弗能禁也辭直者糾當立也自欲戰者蓋自我桓公遇弒之後仇讎之人復與吾君之母宣滛於通道大都魯人羞之甚矣曾未嘗一與齊交鋒以少雪我國之恥也令公興師伐齊故魯人樂致其死以紓稽年憤懣之气初不系於納糾也故納糾𨿽不克而眾怒不能自已於是賊於幹時而敗焉內敗不書獨此書我師敗績者魯人咸自誇其能伐讎樂於死戰而不以爲辱也先儒謂復讎者以死賊爲榮此言是矣於是可見魯國之人不忘君父之讎而莊公特以納糾興師初無力戰刷恥之意遂致軍气不振績用弗成也

九月齊人取子糾殺之

此特書子糾者見其以次當立又齊大夫已與公盟請立爲君故用未逾年例若曰齊人之子云爾又異乎裏克殺其君之子奚齊乃其君一人之私也於是齊人乘我幹時之敗必欲得子糾甘心焉夫齊人不欲立糾殺正而立不正罪可見矣不直曰殺子糾而曰取子紏殺之者子糾在魯魯因齊人之請而盟之又舉兵欲納之卒不能庇其身反爲仇讎所制若探其嚢中取之而去是魯有國而齊爲政可羞之甚也以論語攷之桓公殺公子糾是殺之者齊桓也春秋書齊人者升其國人罪之也桓公非齊人不能殺子糾當魯伐齊納糾之時齊人受之則小白不能入以其罪歸之國人不亦宜乎然則小白之罪免乎曰不免也書齊人殺則小白在其中書齊侯殺則國人之罪免矣春秋深惡齊人助小白殺其兄之惡也深閔子糾當立而不得立又竟殺於其弟也故書曰齊人取殺之重之也

冬浚洙

公自幹時之戰始知以齊爲仇讎於是設洙以爲備

十年春王正月公敗齊師於長勺

公曷爲能敗齊師能彊也能彊者何辭眞也其辭直柰何子糾宜納而敗績於幹時旣共命而殺之矣持小白之道於是爲至待之至而猶以師加我我因敗績而修備齊師侍勝而益驕是以能敗之所以齊師之來不書侵伐蓋因其兵入吾境而遂敗之不待友戰也凡非交戰而獲勝則書敗某師若戰則書敗績矣長勺我地

二月公侵宋

公旣敗齊帥遂秉勝加兵於宋非義之甚也故書侵以罪之

三月宋人遷宿

宋將伐魯故先遷宿以昭武也蓋宿介於宋魯之間屬於宋而親於魯故宋人以爲貳於魯而遷之夫宿𨿽小亦天子所建國也宋豈得而彊遷乎其不地者宿自是不復見矣

夏六月齊師宋師次於郎公敗宋師於乘丘

長勺之役旣深其怨於齊退又侵宋以益其敵故二國興師以來償報然魯兵方彊欲伺隙乘便而未及攻故次於郎而已夫齊桓始入未撫其民而輕用之是以再不得志於魯晉文之入五年而後用其民蓋鑑此也次者未敢前也有畏也無名也宋惟知報怨於魯而以不整之師深入魯境故魯人得以乘之未嘗交鋒而遂爲公所敵

秋九月荊敗蔡師於�以蔡侯獻舞歸

荊卽楚之夲封也始見於經是時王室衰微不能自救齊桓始入威令未行是以荊人彊暴敢肆毒於中國也然荊之病中國尙矣商頌曰奮伐荊楚裒荊之旅此髙宗中興之時也周雅曰蠢爾蠻荊大邦爲讎此宣王中興之時也蓋荊最蠻夷之彊者中國盛則後服中國衰則先叛故中興之君先以服荊楚爲急自桓王失信諸侯背叛於是荊舒不至敢以蠻夷之賤輒犯中國甚至於僭號稱王則王綱不振可知矣春秋修中國之教荊舒是懲至是而始見於經者前此名號離僭猶不與中國撞有不治也今居然而敗蔡俘其國君以歸矣𨿽蔡侯輕動妄舉有以取之然自是而江漢之間皆服於楚聖人深惡荊之亂華一至於此故不曰荊人荊師而直書曰荊無復君臣之辦師師之別此春秋尊周黜楚之至焉者也蓋楚自熊繹始封僻在荊山篳路籃縷以處艸莽及熊通始居江漢之間僭竊大號爲中國患故春秋先書其本封以見僻小蠻夷之國敢肆彊暴僭橫如此幾書敗書滅書入而以其君歸者皆書名爲其虜服而以之歸也故生名之蓋諸侯死社稷正也逃之罪也虜賤甚矣此不書戰不書獲直敗其師而以之歸見荊之詭討出察之不意而敗之亦所以罪蔡侯之輕敵也春秋書以某人歸者九此獻舞卽蔡季也畱於楚九年死是爲哀侯其子盻立是爲穆公

冬十月齊師滅譚譚子奔莒

齊侯之出也過譚譚不禮焉及其入也譚又不賀故興師滅之曰師云者明恃眾也且齊與譚此肩爲諸侯豈得以私憾而滅其國乎凡諸侯爲人滅其國而力有所不勝者於其奔皆不名蓋彼實無罪而爲橫逆所加其義來虧其理可伸固可豈於天子而求復焉未可遽絕之也凡奔不書出國滅無出也特其力之微不能勝夫彊國爾

十有一年春王正月

一時無事書首月存天道王法也

夏五月戊寅公敗宋師於鄑

宋忿魯不已爲乘丘之敗故復興師而來公敗之子鄑鄑齊人所遷紀邑也

秋宋大水

此何以書甚宋之災也宋連年喪師加以大水害於粢盛故春秋志之是時天下之災異多矣齊秋悉書之則不可勝紀故聖人惟日食與內災則詳而書之外災或舉其一二於齊宋陳鄭則天下之災異可得而見矣大水義已見桓十三年此聖人痛井田之制非特吾魯國壊之也卽宋亦然矣一有時兩灌注則泛溢爲災是九河故道塞而不泄也又治水之官廢間有如白至者孟子猶誚其用心之不愽而以鄰國爲壑則暴君污吏之慢其經界又豈勝誅哉

冬王姬歸於齊

我主之也何爲復見於莊公惟齊不可與主婚惟公不可主齊婚故因而重見之且天王不治齊侯殺兄簒國之罪反以王姬嫁之亦在貶中也夫王姬之嫁下王后一等而春秋書之乃與列國之女同辭何也有男女然後有夫婦有夫婦然後有君臣後世欲尊君卑臣者謂列侯尙公主乃使男事女夫屈於婦逆天地之義其獘至父母不敢畜其子舅姑不敢畜其婦然後知春秋書王姬侯女同辭不異垂訓之意大矣

十有二年

莊王奔葬皆不書見諸侯偃寒不奔不防惡逆之甚也凡在位十五年世子胡齊正

春正三月紀叔姬歸於酅

此見紀季以酅入齊非叛也欲以存國爾眾人疑其迹而春秋明其心故因叔姬之歸以見之然叔姬至是始歸於酅者以紀侯方卒而宗廟在酅故歸奉其祀也夫魯爲宗國而婦人有歸宗之義紀旣亡矣不歸於魯者其父母亡故思歸而不得且有共巢自誓之志所謂全節守蓋不以存亡而虧婦道者也春秋髙其節特系之以紀見襲此以貶彼

夏四月

一時無事書首月存天道王法也

秋八月甲午宋萬弒其君防及其大夫仇牧

乘丘之殺魯人獲宋大夫南宮長萬旣而歸之閔公戲以魯囚呼之萬以是弒君道仇牧於門而殺之書及大夫見其能死節也然仇牧徒殺其身不能執賊無益於事也亦足取乎曰食焉而不避其難義也徒殺其身不能執賊亦足以爲利焉而逃其難者之戒夫豈爲無益者以此爲坊而後世猶有視其君如土梗弁髦者萬之不氏惡之甚也與華督同閔公立十年於是宋萬立公子遊羣公子奔蕭復以蕭攻萬殺遊立公子禦說是爲宣公

冬十月宋萬出奔陳

譏失賊也且萬八月弒君至是方出奔是宋之臣子緩於討賊矣且天下之惡一也弒君叛國凡民罔不憝況均諸侯乎王道之行不容有受之者矣書所奔之國則保賊之罪自見異乎殺州吁於濮者矣

十有三年春齊侯宋人陳人蔡人邾人會於北杏自此三年不書王某月者著王政不行齊侯將霸也此齊侯始謀會諸侯也始謀會諸侯遂皆人之獨舉齊爵何也此聖人抑揚之辭也是時王室微弱四夷交侵無如之何齊侯旣入乘此衰季義欲尊周以攘夷秋因此年僖王新卽位而諸侯不復朝事故爲此會以諭諸侯使同心協力以輔王室故聖人特書其爵以著周之極衰而齊侯始霸得免民於左袵也宋陳蔡邾𨿽其君親自會而猶有貳心也據明年伐宋又蔡邾二國不與後會故聖人特書桓公之爵以與之然齊桓公自此滅遂伐宋伐郳伐鄭執鄭伐我西鄙伐戎伐徐伐衞降彰伐山戎遷陽執陳濤塗凡二十餘年聖人未嘗予其爵也

夏六月齊人滅遂

北杏之防諸侯尙有未服者桓公於是滅遂以示威夫借小國示威以脇大國此齊侯之術也然齊侯未見其救中國之功而先恃彊以滅人之國使其宗廟無所歆享人民無所休歸故聖人深靑之何則桓之圗霸若未爲諸侯所附當崇禮義以懷徠之乃欲恃彊以恐動諸侯前此伐魯滅譚稱師者事尙襲襄猶未深責今旣合諸侯將以行義乃先滅遂故貶稱人春秋書滅國四十七皆罪來滅者蓋見滅者皆力屈而死猶可恕也

秋七月

一時無事書首月存天道王法也

冬公會齊侯盟於柯

北杏之會遂人不至而齊滅之魯𨿽不至而齊無以加之者齊自知有負於魯也齊旣滅遂乃爲柯之會獨會魯而不會他國者度魯之必從故也此亦齊善圗霸之術也魯於是時國弱而小若莊公以父讎之怨棄絕之則社稷存亡未可知春秋通之以一時之權以明莊公之爲是盟者非釋怨以交齊蓋亦不得已焉故書曰防此春秋所以曲盡人情之所難而深明輕重之權也

春秋集注卷九

欽定四庫全書

春秋集注卷十

宋髙閌撰

莊公三

十有四年春齊人陳人曹人伐宋

宋背北杏之盟故伐之然齊侯圖霸自宜惇信明義率先天下不當自恃威彊以役屬列國也後書會伐則此稱人者將卑師少故也齊自管仲爲政之後二十年間未嘗遣大夫爲主將亦未嘗動大眾蓋用兵以制而賦於民者寡矣曹屬於宋而伐宋及宋旣服齊而曹遂不列於盟會乃知霸者之時先王之禮制猶存也

夏單伯會伐宋

去冬柯之會公旣與齊盟矣今春伐宋之後猶躊躇未敢從命者念讎也然魯度齊之彊不可不從至是單伯往會而助之伐者非旣約而後期也蓋與陳袁僑如會同意

秋七月荊入蔡

十年荊敗蔡師又執其君此年又爲息嬀故而入其國見夷狄輕中國如此而齊桓未能救也故蔡侯怨之自是亦不復與中國盟會矣

冬單伯會齊侯宋公衞侯鄭伯於鄄

諸侯伐宋逾時不解至是宋公始服於齊而爲此會也

十有五年春齊侯宋公陳侯衞侯鄭伯會於鄄

此齊侯再謀會諸侯也北杏之會諸侯猶貳去冬會鄄宋公已服至是諸侯始以禮會而霸體定矣公以仇讎不與焉自入春秋陳序衞下今齊侯將霸楚亦始彊陳介於二國爲三恪首故特進之終於春秋左氏以此會爲齊侯始霸非也旣霸則當主諸侯諸侯莫先焉此年秋伐郳宋序齊上明年夏伐鄭宋又序齊上齊侯未主諸侯明矣然則齊侯之霸在明年同盟於幽之時也自幽之會齊侯常在諸侯之上矣

夏夫人姜氏如齊

秋宋人齊人邾人伐郳

此齊爲宋伐郳也郳卽五年犂來也未成國謂之郳旣成國謂之小邾齊侯未霸以前凡班序上下以國大小爲次夷狄在下此宋序齊上者以宋主兵故推而上之

鄭人侵宋

宋方同諸侯伐郳而鄭輒乘間加兵於宋者蓋突宋所立也責賂不已幾於失國已而請修好突從之宋恃立突而不謝至是遂討宋斯可見鄭背鄄之盟而有二心矣故書侵以惡鄭且見其從楚也蓋自此舉之後鄭國不寧矣

冬十月

十有六年春王正月

是年齊侯始合諸侯同奬王室故書王正月自去冬至今春兩時無事皆書首月存天道王法也

夏宋人齊人衞人伐鄭

報去年之侵宋且討其從楚之罪也齊侯旣伐宋服之又復推而上之佐其徵誅此宋之所以畏懷而不復貳也宋蓋自是與齊爲一宋親中國而諸侯定矣

秋荊伐鄭

齊旣與宋衞伐鄭鄭服中國而荊又伐之此鄭自取之也蓋楚與中國爭鄭自是干戈不已𨿽然荊之稱楚久矣春秋猶以荊書之何也深惡其僭而黜之也或曰諸侯僭王徐不先楚乎春秋治楚而不治徐何也徐之僭穆王能治之楚之僭桓王不能治也桓王不能治而春秋治之此春秋之所以爲春秋也

冬十有二月會齊侯宋公陳侯衞侯鄭伯許男滑伯滕子同盟於幽

齊桓九合諸侯此幽之會是其一也會者公會也不書公者公首畔大盟故沒之也夫齊之讎易世也桓之霸諸侯服之矣況齊侯欲尊王室仗大義以盟諸侯如之何而不與盟耶公旣來會而首畔其盟此所以沒公而秪書會也上無明王下無方伯諸侯交爭夷狄恣橫齊侯始霸諸侯予之同心而盟非率之也故書同盟許男先於滑伯滕子者是時霸主同事輒以其意之向背以爲升降或諸侯自以其彊弱而相上下聖人因而書之以見先王之制不復存於當時也

邾子克卒

諸侯之國至五十里而止矣不能五十里不達於天子附於諸侯曰附庸若有功加地滿五十里則列而爲子男邾本附庸齊侯始霸從其徵伐有功王室齊侯以是請王命而爵爲子故聖人因克之卒而著之其不書薨者不會也不會者何猶以附庸視之也曰禮歟曰非禮也邾可也天王之命不可也子瑣立

十有七年

是年僖王崩葬皆不書此見齊桓霸諸侯諸侯皆知有齊桓而不知有天王惡逆之甚也僖王在位五年世子閬立

春齊人執鄭詹

執鄭詹者何責侵宋也侵宋嘗報伐矣同盟於幽矣猶執詹者何親宋也不書行人者非行人也執得其罪故詹不氏然稱人以執則非霸討蓋人臣委質各於其主已非其君而輒執之王法之所不容也孟子以搏執無罪之臣爲非禮豈有他國之臣而諸侯得以妄執之哉

夏齊人殲於遂

齊師滅遂以兵守之翫而無備遂人討而盡殺之不曰遂殲齊人而曰齊人殲於遂者言齊自取之也斯足以見民心之不附所謂以力服人者非心服也夫亡國餘民而能殲彊齊之戍則包胥一身可以存楚楚𨿽三戶可以亡秦蓋無足怪可以爲彊而不義者之戒而弱者亦可省身而自正矣

秋鄭詹自齊逃來

逃者何以囚錄也詹爲鄭卿見執於齊不能辧之以理取直而歸反如匹夫逃遁苟免越來他國斯可賤也故書逃以著其幸免不知命之罪且齊之執詹本以責信於諸侯而魯受詹之逃是蔽罪人而背齊盟也齊蓋用是伐我西鄙此執言之例也故書來以罪魯詹何以不歸鄭曰突不足恃也

冬多麋

麋多而害五稼故以多爲異

十有八年春王三月日有食之

隱三年日食不書朔王失正統也桓十七年日食不書日王無以紀天下也至是朔日皆不書蓋弛之也此惠王元年之變按長歷三月癸未朔而春秋弗正之者因舊史以見王政之弛也然春秋日食三十六而後世歷家推驗精者不過得二十六惟唐一行得二十七而本朝衞朴得三十五獨此年古今算不入蝕法則其爲變大矣

夏公追戎於濟西

敵勝而去則不可追追者敵之敗者也敵緩而去則不俟追追者敵之奔者也先王之法從緩不及逐奔不逺逐奔不逺則難誘從緩不及則難陷故敵知畏而遁斯上矣吾弗追也今不書戎之侵伐我是魯人不覺其來戎兵旣去公始追之故沒其戎來之端而直書追戎以見魯無疆場斥堠之政且見中國蕩無禁制任戎狄之去來也若僖六年公追齊師則先書侵我後書至酅是寇及境而遽退非不知其來也

秋有蜮

蜮短狐能含沙射人生於南方此必非魯之所有也以春秋古較之蓋其文非蜮實蟘也亦作�或�而公羊亦作蜮豈非縑簡失傳因亂而爲蜮歟蟘卽蠈也食苗葉者以農災故書

冬十月

十有九年春王正月

夏四月

連三時無事義見桓九年

秋公子結媵陳人之婦於鄄遂及齊侯宋公盟

此公子結非因媵婦之故遇齊宋來伐而遂自與之盟也其實爲齊宋之盟而出爾是時鄄之巨室嫁女於陳人而結將以其女媵之故因會齊宋盟而挈之以往焉先地後盟見二君之先在鄄也夫結好大國而乃以私事取怒故聖人以盟爲遂事而特書遂及所以深罪結也先儒謂大夫出境有可安社稷利國家者則專之可也此乃聘禮大夫受命不受辭得以便宜從事所謂使於四方而能専對者也若本無此命而欲専之是教後世人臣矯命竊權不恭之大者非可以爲法也且公子結果有功何以秋旣盟而冬致三國之來伐今若是是召寇耳結自是不見於經又不書卒蓋三國來伐歸罪於結絀其爵位故也而先儒習於遂事之說至如陳湯傅介子之徒皆有矯制之大罪於王法當誅反取先儒義斷之乃悉以爲功而受封賞是其爲害不淺也

夫人姜氏如莒

婦人無如如者朝聘之辭非婦人之事齊魯不睦故夫人不自安而如莒莒非父母之國也

冬齊人宋人陳人伐我西鄙

公之事齊後於諸侯又受鄭詹齊來討而公子結又以私事取怒焉故齊侯連宋陳來討之以其有辭故曰伐也𨿽加兵西鄙而不及國都然自背其盟非仗義之舉故皆稱人以貶之

二十年春王二月夫人姜氏如莒

齊魯不睦姜氏無所容其身故𨿽非父母之國而數往焉夫以齊侯之女魯侯之妻莊公之母非不貴也然以失徳遂無所容其身而明年遂薨春秋迹其淫亂不可勝書故於將薨復三見之要其由惡以終爲萬世婦人之戒

夏齊大災

大災疫也以別火災故加大且重民也且齊之彊盛諸侯莫加天道虧盈降此大戾凡世之人淩蔑天下勢張權盛人不可柰何者必有天災以及之春秋之爲書托已往之事爲將來之戒故凡災異內悉書之外則書其大國之甚者爾

秋七月

一時無事書首月存天道王法也

冬齊人伐戎

齊人曷爲伐戎戎嘗我侵焉者也西鄙之伐我則服矣伐戎者固我也此小白之善經也然不合諸侯者齊侯自擅以貪功冀功立則足以誇耀別國而示人以莫已若也春秋探而人之者原齊侯之心非實爲中國攘夷狄也然而中國亦賴其賜

二十有一年春王正月

是時王室有子頽之難而鄭伯有納王之功春秋弗於此乎書其諸爲齊桓故歟齊桓有雄霸諸侯之心而無尊事天王之意故於此但書首月以存天道王法而已

夏五月辛酉鄭伯突卒

秋七月戊戌夫人姜氏薨

夫人之行甚矣亦以夫人之禮薨葬者蓋父子之道天性也君臣之義也君𨿽不君臣不可以不臣父𨿽不父子不可以不子子爲父隱父爲子隱直在其中矣爲君父者不以臣子之故得沒其罪爲臣子者不以君父之惡而虧體焉此春秋所以責臣子之備而篤忠孝之深也

冬十有二月葬鄭厲公

八月而葬者慢也因魯往會而著其臣子私諡之罪

二十有二年春王正月肆大眚

文姜之罪應誅絕誅絕之人不葬𨿽天子有肆眚之命亦在不宥之列諸侯當守天子之法豈得擅肆大眚乎莊公內存母子之義必欲備禮以葬之又恐爲國人之所譏故先肆眚盡釋魯國之有罪者以悅之其曰肆大眚者元惡大憝俱肆之辭也春秋書此見公以子赦母乖尊親之義以母忍父忘宗廟之敬旣不能防制於其初又縱釋姦惡於其後後世惠姦仇賊良民其流蓋出於此殊失春秋之防矣

癸丑葬我小君文姜

曷爲七月而葬難之也曷爲難之文姜失道國人難之亦難乎公故卒葬之然婦人無爵何諡之有先王之制但取夫之諡冠於姓之上以明所屬詩所謂莊姜宣姜共姜經所書宋共姬是也豈有不系其夫而別自爲諡者哉夫人姜氏弒逆淫亂之人旣得罪於宗廟國人之所不容今也云亡𨿽以母子之故不忍棄絕則亦葬之足矣旣又迫於大義不敢加以夫之諡先肆大眚然後別爲之諡曰文而不復系於桓公將以掩其惡也然而欺天罔民壞先王之制則其罪又不若從其夫之諡爾自是魯國從而效尢凡夫人之死皆爲之別立諡後世因循不攺大失春秋之防矣

陳人殺其公子禦寇

此不稱大夫者何非大夫也非大夫則何以書據左氏則君之嫡子也何以不稱世子曰未誓於天子也君之嫡𨿽未誓於天子未可以稱世子然已有爲世子之端矣故不可不重也王法貴嫡嫡子之生其禮固已異矣王法正名嫡子𨿽生而異其禮苟未誓則不可名世子也此並行而不相悖者也夫君之嫡子而國人得以殺之陳無君矣其曰陳人殺之者亂辭也國亂而不知主名故貶稱人也

夏五月

春秋未有以五月首時者此非五月以下脫簡則是誤四月爲五月爾

秋七月丙申及齊髙傒盟於防

髙傒齊之上卿魯必不使微者盟之蓋公與之盟也十九年公使公子結與齊侯宋公盟是冬伐我西鄙自是失好今公將圖婚於齊故齊侯亦彊使髙傒盟所以不斥公而書及也齊侯負彊以辱同列髙傒苟順君命不能正諫是以斥名髙傒而著抗敵之罪亦公有以取之故不去其族又異乎晉之處父也於防者避於國也防我地

冬公如齊納幣

齊疑婚議故公自行自行者喜也有喜於哀姜也告文姜而不娶文姜薨而後自媒焉夫禮有親迎而無觀納幣者況公之於齊義不共戴天豈可娶仇讎之女以事宗廟又況母喪未終冒哀圖婚是無恩於父母惡逆甚矣公之慙徳由此可攷

春秋集注卷十﹤經部﹐春秋類﹐髙氏春秋集注﹥

欽定四庫全書

春秋集注卷十一

宋髙閌撰

莊公四

二十有三年春公至自齊

不書王正月者著公以納幣行不復朝正於廟也夫公在喪服之中親如齊納幣久畱於齊人心危疑今其歸也何辭以見宗廟故書至以危之蓋自是公如他國致矣

祭叔來聘

祭叔王臣也王臣無自聘諸侯之禮天王實使之來也莊公方居防納幣而天王乃以禮聘之祭叔不能輔王以王法正其犯禮自恣之罪而反爲之聘使是以春秋沒去天王使來之文而専著祭叔自來之罪也古者諸侯大夫皆命於天子

夏公如齊觀社

婚姻之議尙疑故公以觀社爲名而再往議之自納幣後二年方逆蓋齊難之也夫齊社亦與魯社同爾又何足觀之有觀公之行事如此而春秋所書之意蓋可見矣

公至自齊

公出非禮故書至以罪之

荊人來聘

是時楚成王頵方弒其君囏而自立中國不能治而反敢來聘聘者上聘下大聘小之辭故凡受聘必於宗廟之中所以敬之重之也彼蠻夷僣逆之人來聘中國中國當以禮義外之詩謂戎狄是膺荊舒是懲周公方且膺之而後世子孫乃受其聘於宗廟之中此中國衰微無禮義之甚也凡書來聘者必曰某君使某來聘今直曰荊人來聘無復君臣之辧蓋所以敗蠻夷也

公及齊侯遇於谷

及者公意也婚嫁猶未定故公往見齊侯於谷谷齊地也無諸侯相見之禮故曰遇此見公不卹國家之事惟婚姻是務

蕭叔朝公

公在谷遇齊侯已無人君相見之禮蕭又從而朝之失其所矣防謂莊公反不如杞梁之妻乎蕭叔者附庸之君未有爵自後稱子矣正與邾儀父同夫公納幣而還則叔聘之觀社而還則荊人聘之及遇於谷則蕭叔又從而朝之此其志所以自得而無復忌憚也

秋丹桓宮楹

莊公不能爲桓復讎而反娶其女以奉宗祀其無父之心夫人皆知之而莊公惡人之議已也故丹楹刻桷以示孝心之不忘甚矣莊公之無父甚矣莊公之行詐也夫宗廟之飾國有彛典而妄肆奢麗加於禰宮亂王制瀆先君不恭莫大焉聖人直書其事具文見意故凡加非禮十先君之廟者皆春秋之所誅也後世人君崇侈廟宇逾禮越制自謂吾嚴奉之勤而臣子一有敢議者則指以爲不忠不孝而加罪焉是皆不知春秋所書之防者也

冬十有一月曹伯射姑卒

十有二月甲寅公防齊侯盟於扈

此離盟也齊已霸矣復爲離盟者婚議𨿽定齊猶疑之故爲此盟此盟齊志也齊侯以公求婚之急甘心卑下恐公有心報齊不憚屈辱爲可憂也於是致公於扈以盟冀絕婚後悔吝云爾惟公樂婚於齊故數以身親之以爲恭焉是以春秋謹而日之

二十有四年春王三月刻桓宮桷

以丹之而必渝也又刻其桷焉自謂致孝乎晁神而其本意則以將逆夫人故加盛飾以誇侈之於桓公𨿽薨於齊而吾無怨齊之意鳴呼莊公眞忍人哉志先君之讎娶讎人之女又加非禮於先君之廟以欺其臣民禦孫謂之大惡豈不信夫

曹莊公

因魯往防而著其臣子私諡之罪

夏公如齊逆女

公先與髙傒盟乃始納幣觀社於齊然其心猶未相信又遇於谷猶以爲未也又盟於扈至是遂如齊逆女然則讎女之難娶也如此而公甘心必娶之蔽惑甚矣此不曰親迎而曰逆女者不與其親迎也公不念殺父讎國而與之婚又親至其國而逆焉人之無父未有甚於莊公者且又見其婚之不時也按桓六年子同生至今三十有七歳矣公卽位二十四年始得婚者以文姜制之爾是以文姜旣薨喪服未期而納幣諌娶若是之速惟恐其不得也聖人不敢斤言之但微寓其意使後人自求之爾

秋公至自齊

公旣親迎則當與夫人偕歸今公先至而夫人八月乃入安在其爲親迎乎以是見夫人不肯偕至者恐魯之臣子有以拒之所以齊人方議婚之際躊躇再三疑慮不決也𨿽然又豈可使婦人不從其夫之導而自入人之國乎君子以永終知敝宜其不終也

八月丁丑夫人姜氏入

夫婦人倫之本所以成孝敬也孝敬備然後夫人之職舉桓公見殺於齊而莊公乃以齊女爲夫人欲責其孝則彼嘗賊我臣子之所疾也欲責其敬則我方讎彼鬼神之所棄也是不可以奉祭祀不可以當夫人之職矣莊公不知敬其身而嬖於孟任不能閒其母而暱於讎黨卽位二十四年而始娶喪母未及三年而圖婚旣忽宗廟之制而侈飾以誇讎又違婚姻之義而先至以從約今夫人之歸虧從夫之義於理不順於禮不可姑不以至書而變文曰入入者自外而不順之辭以宗廟爲弗受也夫婦者正始之道王化之基也夫人滛於慶父殺其二子幾喪魯國而終見討於父母之邦者由其始之不正也是以春秋盡其辭焉

戊寅大夫宗婦覿用幣

公見曰見私見曰覿此書覿者夫人旣入公務奪示於國使大夫宗婦私見之非故隆其禮也以夫人始疑魯之臣子眾所不與今令私見而直用幣以重其事者所以示禮意而釋夫人之疑也凡男女相見之贄禮有定制公之孤四命以皮帛視小國之君今公乃使大夫宗婦用幣以見夫人是一舉而壞防見之禮亂男女之制故書用幣以著其罪按特牲饋食禮佐食則宗婦統於主婦此曰宗婦謂此宗族之婦蓋主婦在其中也宗婦系大夫猶惠公仲子矣

大水

內事失則土徳壞簡宗廟悅婦人則水行佚而斯民被其災是以春秋志之

冬戎侵曹

所以納赤也納不正故書戎夫戎而敢專制諸夏廢置人君此見中國不自正亦所以病齊桓也

曹羈出奔陳赤歸於曹

曹羈出奔陳赤歸於曹以戎侵故羈奔而赤歸制在戎故也與桓十一年宋人執鄭祭仲突歸於鄭鄭忽出奔衛同故春秋一貶之嗟乎使鄭忽曹羈在喪而哀臨事而恭大夫順之國人信之𨿽有宋戎之眾赤突之孽何由而起所以君臣交爭此弟爲仇者由上失故下得也按史記世家自曹莊公之後僖公夷昭公旺冬立九年今攷經文自赤歸至於班卒共十八年合之於史則各據九年疑赤卽僖公而世家誤作夷也

郭公

先儒謂公當作亡字之誤也按管子載桓公問郭公亡之事今攷其時則正相接也故知當作郭亡與梁亡同義此乃自取滅亡之實可爲萬世之戒

二十有五年春陳侯使女叔來聘

十九年公子結媵陳人之婦至冬而陳人伐我西鄙自是陳魯不睦此使女叔來聘者始結好且爲曹羈故也是時原仲相陳使女叔來以和二國之好春秋嘉之

夏五月癸丑衛侯朔卒

衞惠公立通及三十一年不書葬者天王已黜之矣彊爲諸侯所納又敢奉子頽以亂王室故貶其葬正與鄭厲公相反是以見春秋之尊王也其子赤嗣立是爲懿公

六月辛未朔日有食之鼓用牲於社

夏書稱仲康肇位四海及季秋月朔辰弗集於房瞽奏鼓周禮鼓人救日月食則詔王鼓太僕救日月食則贊王鼓然則救日有伐鼓之禮矣傳曰天子伐鼓於社責上公也諸侯伐鼓於朝退自責也然則曾國不當鼓於社矣且日食𨿽有鼓於社之禮又未聞有用牲者今魯國以日食而鼓用牲於社是僭也是妄作也此春秋之所譏也

伯姬歸於杞

凡內女書歸者皆有謂也若時君之女則加子字以別之此伯姬若桓公末嵗所生之女則於今殆二十有餘歲蓋已失時矣公旣娶而後嫁之何哉

秋大水鼓用牲於社於門

去年秋大水今秋又大水以其災之甚而思所以息之故鼓用牲於社於門也古人遇水旱𨿽有雩榮祈禳之禮然靡神不舉靡愛斯牲已爲宣王之變雅況於社於門非所以致水災者也自古豈有伐鼓用牲以救水災之禮乎

冬公子友如陳

報女叔之聘且爲曹羈誅也魯使大夫聘皆書如者春秋假魯以托文凡聘皆非禮之正故志其非王事而出境爾若有故則書故葬原仲逆女之類皆兩罪之

二十有六年春公伐戎

伐戎者何爲曹羈也然戎之病我非一日也費誓曰徐戎並興東郊不門是春秋以前已爲魯患矣入春秋以來隠二年公防戎於潛秋公及戎盟於唐七年戎伐凡伯於楚邱桓二年公及戎盟於唐莊十八年公追戎於濟西二十四年戎侵曹然則戎之害中國如此今公伐之𨿽四百名非禦戎之道也

夏公至自伐戎

公自春伐戎及夏而歸故書至以危之

曹殺其大夫

除羈之黨恐其內應也夫諸侯之卿𨿽有上下之殊以周禮攷之皆不過大夫之位故總謂之大夫凡諸侯大夫皆命於天子故欒盈以士匄爲王之守臣管仲以國髙爲天子之二守晉景公請以鷩冕命士會將中軍而周景王以爲鞏�未有職於王室是知春秋之世諸侯𨿽僭而命卿之制猶有先王之舊焉夫旣以天子之命佐其國立其朝則其生殺之柄乃天子所持故春秋無天王殺大夫之文而書諸侯殺其大夫者以刑不上大夫大夫有罪則當請於天子而聽命焉諸侯不得専殺也且諸侯之臣其名宇見於經者必大夫也但書某國殺某則知其大夫矣安用更書殺大夫耶其必書之者乃所以著其不當殺也五覇桓公爲盛而葵邱之會著明天子之禁其四防曰無專殺大夫五覇已爲王王之罪人然桓公南克如此況王道之行諸侯敢專殺哉況有不至於殺者乎入春秋以來未有專殺者而曹以小國首惡故春秋不顯其名氏惟著其擅命專殺之罪爲萬世之大戒也凡殺大夫稱國者疚在上也明其君之專殺也此年曹殺其大夫是矣稱人者亂在下也見國亂無政而眾人擅殺也若晉人殺其大夫先都是矣其大夫書名氏者各著其事其有罪者定以爲世戒其無罪者或昭其節使大夫朽或矜其不幸殞身使人求所以免也

秋公防宋人齊人伐徐

齊已霸矣其伐徐不主齊何也齊不主兵也齊何以不主兵此舉爲曹伐戎也曹者宋之屬也戎卽徐戎也齊侯因命宋主之聖人而因書之其意深矣夫諸侯不専徵是以屬之方伯連帥今齊爲霸國而謀伐徐爲其事小而用兵寡因使宋主之則是人自爲政殆與諸侯無霸無以異矣天下之事有具變防而損大者此類是也故春秋因伐徐一見之徐蓋自是服於中國論者以徐楚吳越皆本夷狄非也徐伯益之後楚祝融之後吳泰伯之後越大禹之後而諸戎皆四嶽之後也其上世皆有功徳顯功通乎王室與中國之君等耳但見王室卑弱自以逺於中國王靈不及皆僭名號故徐首稱王楚後稱王吳越又後皆稱王其僭亂已甚是以春秋亦因以外裔待之蓋惡其僭也

冬十有二月癸亥朔日有食之

莊公兩年之間日再食此不復代鼓用牲者知其非禮無益也

春秋集注卷十一

欽定四庫全書

春秋集注卷十二

宋髙閌撰

莊公五

二十有七年春公防杞伯姬於洮

婦人無相防之禮伯姬旣歸於杞復來與公防其迹幾與文姜齊襄無以異矣此書公防杞伯姬於洮若在杞史則當曰夫人姬氏防魯侯於洮此書夫人姜氏防齊侯於禚若在齊史則當曰公防魯孟姜於禚矣互文求意則其事可知也

夏六月公防齊侯宋公陳侯鄭伯同盟於幽

齊侯九合諸侯此其二也十三年北杏之防稱人十五年鄄之防不稱公而去年伐徐之後猶以宋主兵故谷梁謂此盟爲授之諸侯也授之諸侯者齊桓得眾也左氏諸陳鄭服也然則前此猶有未服者矣至是諸侯之志同奬王室同攘夷狄故書同盟

秋公子友如陳原仲

大夫不交諸侯諸侯不行使乎大夫今公子友住防他國大夫之葬蓋私行也魯人聽其出故同出使之文而系之葬原仲以重其罪按公子遂如晉葬晉襄公叔弓如宋葬宋共姬背再舉國此不言葬陳原仲者明非國事乃季子之私行也

冬杞伯姬來

伯姬春方出與公防而冬又來何其不安於杞也此書杞伯姬來在杞史則當曰夫人姬氏如魯也此書夫人姜氏如齊在齊史則當曰魯孟姜來也杞伯不能制其妻如其國何

莒慶來逆叔姬

叔姬者伯姬之妹皆非莊公之女也伯姬歸於杞不以叔姬娣而以適莒慶者卑杞故也亦有嫌焉云爾古者三十而娶五十而爵爲大夫故大夫無出境親迎者莒慶已爲大夫而與魯爲婚越境逆婦其非禮可知矣不曰逆女而曰逆叔姬者以別卿爲君逆者也慶不氏者莒小國無命卿蓋與齊髙固異

杞伯來朝

致伯姬也杞伯不能治其內縱伯姬之數出又朝朝而致之則其卑弱可知矣杞二王后而稱伯者當是齊侯以彊大致霸主盟故一時皆尙彊右大於是弱小者皆降號以從列次之位也使大國下小國則齊桓不能故以固之大小爲次或降而稱伯稱子春秋悉志之以見亂先王之制也

公防齊侯於城濮

城濮衛地也公何以防齊侯於衛地曉衛侯也曷曉之初蒍邊奉子頽犯王而不克奔衛衛興兵反犯周立子頽逮鄭虢納王之後衛不謝王王命齊侯伐之齊侯諸防衛侯子城濮曰有王命盍謝以紓討衛人不聽明年遂與之戰

二十有八年春王三月甲寅齊人伐衛衛人及齊人戰衛人敗績

王子頽作亂齊衛衛受亂臣又與兵助頽犯王而齊爲霸主不能奔救及鄭虢旣納王王乃使召伯廖錫齊侯命使討之齊侯旣曉衛而不從於是乎伐衛曰伐之者討得其罪也以衛反齊蓋惡衛也猶曰衛人爲志乎此戰云爾然齊人與衛戰旣敗衛師數之以王命矣乃取賂而還嗟乎齊侯以能尊王室霸諸侯而所爲乃若是是與衛無異故旣書伐又書戰悉貶而人之所以惡齊也凡敗皆稱師此獨稱人者重衛罪也凡伐不日此獨書日者齊人兵至之日衛人俟其至而卽與之戰以是日而戰以是日而敗績是以春秋謹而志之

夏四月丁未邾子卒

秋荊伐鄭

夷狄加兵於中國而書伐者罪中國之不自正也前此稱荊人以其來聘能以禮自進也今復伐鄭創痍中國故復書荊以賤之

公防齊人宋人救鄭

齊宋使防者救鄭而公親往防之者以齊來召師公不敢不親之也凡書救者皆善之善之則公𨿽與防者防亦無嫌也夫以夷狄伐中國而諸侯能相率救之𨿽不由王命是亦變之正也

冬築郿

嵗饑而興役無愛民之心也凡邑書城不書築築郿者以凶年造邑而欲其固𨿽驅民於死地不卹也是以春秋志之

大無麥禾

是嵗未嘗有水旱螟虫之災而書大無麥禾何也見人力不書農事不修魯不修其國政非天災使然

臧孫辰告糴於齊

大無麥禾舉國無也民饑甚矣於是告糴於齊告糴者貨取之也非所謂求焉者也非所謂乞焉者也彼此之利也不曰如齊告糴者言如齊則其辭緩告糴於齊則其情急吾情𨿽急而彼之得否未可知故但書此之告糴以譏仕國事者務名而不治實之蔽也夫務農重谷節用愛人則倉廩實矣不知爲此至於饑而憂之亦末矣魯人悅其名而以救急拯危爲功君子靑其實而以素無儲蓄爲罪蓋公卽位二十有八年矣國無儲蓄之備一無參禾遂告糴於師國國非其國矣

二十有九年春新延廐

修舊曰新馬閒曰廐其曰延廐者延之爲言長也以馬多故廐長也昔廐焚孔子退朝曰傷人乎不問馬蓋魯侯僣乘天子之車備十有二閒之馬聖人不敢斥言之也是以特因其修舊而書以譏之且去冬大無麥禾民將轉徙於溝壑今又新延廐廐有肥馬民有饑色是重馬而輕民也何以爲民之父母

夏鄭人侵許

許鄭鄰也諸侯救鄭而許不至故以爲討而書侵者不可罪他人之不救而遽加之以兵也

秋有蜚

蜚之爲物行水水竭行艸艸死此非所宜有而有也春秋書之以紀物理之變物理之變如此則人事之變固有不可量者此亦外裔居中國之象也自此中國不以爲怪故一書而不復書如鸜鵒之類今中原皆有之蓋始於春秋之時古者橘逾淮而化爲私命淮宋之間橘大如柑乃知物理之變殆不可測後世之事古人不能知者眾矣

冬十有二月紀叔姬卒

其國旣亡其夫旣沒婦人有歸宗之義而魯不能變卹遂歸於酅故聖人書其卒以憫之且存紀以罪齊也嗚呼齊滅紀以自彊𨿽得志於一時而聖人罪之則其惡流於不泯紀見滅於彊齊𨿽無告於天下而春秋存之則其志伸於無窮

城諸及防

前年冬築郿大饑告糴此年新延廐又城諸及防公不卹民而屢與役無人君之心矣

三十年春王正月

一時無事書首月存天道王法也

夏次於成

齊人之降鄣蓋盛兵以震服之魯是以警備而次於成此在易所謂震不於其躬於其鄰者也不稱公不稱師直曰次於成者伏戎而微之不敢自背於齊故也齊魯之結厚矣而於此不能無危疑者非徳言也夫

秋七月齊人降鄣

鄣紀之附庸也齊之滅紀二十有五年矣而鄣猶見者義不屈於齊故也齊侯肆其兵威而力取之故不書鄣降而書齊人降鄣者明非自降也不書滅者服屬之以爲附庸也

八月癸亥葬紀叔姬

齊人降鄣而後葬紀叔姬與紀侯大去其國之後齊人葬紀伯姬同意皆所以罪齊也夫叔姬亡國之娣自卒之後停殯於酅逾歷九月今始克葬聖人憫之故紀𨿽滅矣復志其復系之紀不以酅易紀也春秋之於紀其致意之深如此蓋先王之建國非他人所可滅而齊亦不得滅人之國故曰興滅國繼絕世天下之民歸心焉此聖人之志也

九月庚午朔日有食之鼓用牲於社

二十五年六月日食而鼓用牲於社已爲非禮至二十六年十二月日食則知其非禮而弗爲矣今又舉而行之

冬公及齊侯遇於魯濟

及者內爲主遇者無人君相見之禮也濟水歷齊魯界在齊爲齊淸在魯爲魯濟齊侯將伐山戎道由魯濟公於是乎出而迓之故書曰遇若邂逅相值然

齊人伐山戎

山戎伐燕燕人求救於齊齊侯伐之是攘夷狄也而經無異辭何也齊侯旣霸而王室有子頽之難不能奔命而坐視鄭虢之納王乃越千坐之險爲燕開路是徒欲耀威武於山戎以誇示逺近爾旣又自一其功謂與三代受命無以異而晏然欲以封禪爲事聖人惡其彊僭而無尊王之心故同侵伐常例書之又貶爵書人以抑之謂其功不足揚也以此爲坊而後世猶有開邊拓境好大喜功者如秦皇漢武實萬世之鑑也

三十有一年春築臺於郎

文王以民力爲臺而民歡樂之今逺築於郎是不與國人同樂也

夏四月薛伯卒

薛在隱時稱侯而此稱伯者衰弱之甚也前此未嘗書薛之喪而此書薛伯卒者爲下築臺起也故略不書名與葬

築臺於薛

薛𨿽魯地亦近於薛薛伯方卒而魯遽築臺以臨之蓋其用意逺矣

六月齊侯來獻戎防

齊伐山戎得其防侈然自以爲功因來誇示以威我而聖人書曰來獻者抑之也始伐稱人此稱其爵者方其伐戎過我固已貶之此獻防而稱人則疑若防者故特書其爵以誅齊侯矜功威魯之罪此春秋大公之義也

秋築臺於秦

公比年興役今又一嵗之間三時築臺又不在國中之地逺至於郎於薛於秦非所築而築旣爲失矣築而又築之抑又甚也管子曰臺榭相望者亡國之廡也當是時慶父執國政而通乎夫人故數築臺於逺地以爲公防觀之娯公亦爲其所惑而不自知也可爲後世戒

冬不雨

凡不雨必逾時而後書今一時不雨未爲災也以公一年而三築臺明年又城小谷故其中間特書不雨以見意蓋公暮年興役不已而災異數至故書以爲戒

三十有二年春城小谷

小谷魯邑也今曲阜西北有小谷城先儒以爲齊邑魯爲管仲城之若然聖人亦當異其文而系之齊矣且公𨿽感齊侯之私豈肯爲管仲城邑乎彼殆見昭十一年傳云齊桓城谷而寘管仲焉故有此說殊不知齊自有谷如文十七年公及齊侯盟於谷宣十四年公孫歸父防齊侯於谷此齊谷也非魯之小谷

夏宋公齊侯遇於梁邱

齊侯請防於諸侯將爲鄭謀楚而宋公請先相見故遇於梁邱宋公序齊侯之上者地主也用兵則以主兵者爲先防盟則以主盟者爲先若相遇則以地爲賔主皆非其地莫適爲主則序以爵而已

秋七月癸巳公子牙卒

此僖叔也左氏具載季友殺叔牙之事攷之於經全不寓防意且公旣有子何必問後正使問後而叔牙輒以慶父對若公以爲不當立則自不立爾何至於殺叔牙耶殺叔牙而反使慶父執國政此又何理耶況此去公薨尙逺豈公臨終之事耶公谷謂將弒莊公此又無謂之甚者以此言之公子牙蓋自卒爾牙卒其子乃公孫玆玆之後則有公孫得臣得臣之後則有叔孫僑如僑如之後則有叔孫豹豹之後則有叔孫婼婼之後則有叔孫不敢不敢之後則有叔孫州仇皆執魯國之政者是以聖人謹志其卒

八月癸亥公薨於路寢

路寢正寢也書薨於正寢以明莊公得其死所非有他也且君病必居正寢就公卿也大位姦之窺也危病邪之伺也若蔽於隠所是使小人女子得行其志也故宗嗣素定之兵權散主之閨門嚴飭之小人女子不屍重任而賢良受托鼎是交輔則篡弒奪易之禍何由而興哉不謂之正寢而曰路寢者天子有路門蓋路寢之門也又因著魯之僭

冬十月己未子般卒

新君未逾年稱子今莊公薨般旣立不幸而卒故書子般卒與襄三十一年書子野卒同義三傳皆以爲慶父所弒攷之於經全不寓防意而所書正與子野同若以子般爲被弒則子野亦豈被弒乎惟文十八年書子卒而不名者乃被弒也何則旣書子卒旣書夫人姜氏歸於齊蓋文公旣薨子赤爲宣公襄仲所弒而弒君之賊又自立矣姜氏不能容自歸於父母之國聖人不名子赤者以其被弒不忍名之與成君同也若書其名則與自卒者無以別矣或以爲先君未葬則名文十一年書子卒而不名者以先君旣故爾是不然景王旣葬矣王子猛之卒何爲而名乎豈有天子未逾年則名之而諸侯反不名乎以此驗之子般乎野皆非被弒而子般特以哀姜慶父之故疑若爲其所弒爾或實爲圉人犖所弒因而歸咎於哀姜慶父未可知也春秋別嫌明防而深辧之疑似之際豈有實弒其君而全不寓防意乃區區曲爲叔牙季友諱乎必不然也

公子慶父如齊

若以慶父弒君而出奔則聖人豈不著其出奔之罪乎乃知此非出奔也蓋莊公旣薨子般又卒繼嗣未定慶父𨿽有僥幸之心而身爲國卿加以公子之貴寜有嫌疑之避於是如齊告難蓋以桓公始霸謀定其君及自齊歸魯已立閔慶父始有篡弒之意故明年齊侯使仲孫湫來省難而仲孫謂不去慶父魯難未巳也

秋伐邢

此爲齊侯救邢而書也亦見中國之衰也

春秋集注卷十二

欽定四庫全書

春秋集注卷十三

宋髙閌撰

閔公

元年春王正月

不書卽位者上不受於天子內不受於先君不正其始也

齊人救邢

凡書救者皆善之也然以狄之彊而將卑師少豈能救之此必齊侯親往但以逼於管仲畏簡書之言非有實救之心所以無功而還故春秋存其善意而書人以譏之

夏六月辛酉葬我君莊公

十有一月而葬者亂故也臣子旣不能事生又不能事死兩失之矣勝敵克亂曰莊此又臣子私謚也

秋八月公及齊侯盟於落姑

及者內爲主公特爲此盟者以齊侯爲受命之霸也諸侯之仰霸者蓋欲以記社稷也閔公以防衝新立而慶父通乎君母勢傾公室國人洶洶思得忠良以平內難故居喪特出爲落姑之盟請復季子季子之歸否制在齊侯故也

季子來歸

季子謂誰公子友也友名也季字也子者男子之通稱也凡人臣出奔而反國則書曰歸或曰復歸經未有季子出奔之文而書來歸何也凡奔云者負罪以出迫逐而不遑暇之辭也今魯國連喪二君當凶禍艱難之際季子以貴戚之重違而去之是之謂全身逺害求援以庇國旣而國人以慶父之故思得賢公子以輔防主視公族之中惟季子托辭以出若愛其生以有待者魯人惟恐其不歸故公與齊侯盟而請之其書來歸者所以變乎歸之文又變乎復歸之文也旣歸而遂以國政付之是其委任亦不輕矣惟其委任之重所以沒其去國之因而責其後效聖人特字之而不名又不稱公子者見季子自以賢徳爲國人所與不緣宗親之故則所以望於季子者重矣然季子旣歸乃托親親之故卒不能平姜氏之亂討慶父之惡致使二人卒弒吾君明年書公子慶父出奔莒夫人姜氏孫於邾以著季子徒然來歸無補於急難大失國人之望是以變文書來歸者亦所以責之與內女被黜而歸者同

冬齊仲孫來

此齊侯旣復季子因使仲孫來窺我非使於我也故不書齊侯使而止書齊仲孫來所以嘉仲孫而譏齊侯也譏齊侯有窺魯之心失霸者之義而嘉仲孫能俾齊侯務寜魯難有全魯之功故特書字以襃之

二年春王正月齊人遷陽

陽小國也齊侯迫逐而遷之以其恃彊而兼弱也故貶稱人陽自是不復見矣故不地

夏五月乙酉吉禘於莊公

刺不能三年也庶人薦而不享大夫享而不祫諸侯祫而不禘禘者天子之祭魯不當禘也然成王賜天子之禮以享周公而先公因僭用之過在前世聖人不一一追貶但因事書之蓋魯國常事不可勝書故也今以周公之禘禘於莊公已爲非禮又況當喪而祭乎初魯之喪莊公也旣而經不入庫門士大夫旣卒哭而麻不入則當時君臣𨿽未終喪蓋皆吉服矣豈獨禘爲然哉禘大祭也故於是譏之然閔公防弱何知焉聖人書此以著季子之徒執國政者之罪也𨿽然此特用其禮物耳非有追配審諦之事言禘於莊公不言莊宮者以三年之中未可以宮稱也

秋八月辛丑公薧

公薨不地者著其被弒之防意也不書者見無臣子也君弒而不討賊何臣子之有昔季子對莊公之言曰臣願以死奉般般死而季子出復歸而相閔公公又被弒於此見季子之歸不能平內難適所以召弒逆之禍耳

九月夫人姜氏孫於邾公子慶父出奔莒

先書公薨而繼書此則知夫人姜氏與公子慶父此二人者實弒公也夫季子者閔公盟而歸之以爲國卿正爲姜氏慶父故耳季子専魯國之政足以有爲今已逾年旣不能防閒其君毋稱治慶父之罪而反召弒君之禍又不能率魯國之眾以討弒君之賊乃縱之使逸故此書夫人姜氏孫於邾公子慶父出奔莒者非特著姜氏慶父之罪又以見季子孤國人之望也或謂春秋不責季子不能全閔公而嘉其能立僖公嗚呼是不忠於前君而自結於後君也豈賢者之所爲乎又謂緩追逸賊親親之道是尢不然人臣之義莫大乎爲君討賊故曰大義滅親今季子於慶父親也而於閔公則親而又尊者也慶父弒閔彼尊尊親親之義已絕矣苟能誅之則尊尊親親之義兩得之舍慶父而忍乎閔公是尊尊親親之義兩失之也棄兩得而從兩失賢者之所爲果如是乎

冬齊髙子來盟

魯難繼作齊侯不修霸主之義謷然有取魯之心使髙子將南陽之甲而至者非使於我也而髙子乃能因事制宜勉其君於霸遂與魯盟以定嗣君之位故於其來盟而稱髙子善其能卹魯且得奉使之宜從義不從命也

十有二月狄入衛

衞懿公遂爲狄所殺而此但書入衞而已何也聖人不與狄殺衛君且爲齊桓起也國人立黔年之弟公子頑之子申蓋宣姜所生也是爲戴公戴公繼卒遂立其母弟燬是爲文公

鄭棄其師

狄旣滅衞諸國皆震鄭伯遣師禦之而將非其人師久而潰故書鄭棄其師者惡鄭伯也鄭伯有其師而無其將將者人之司命也鄭伯以百姓之命授匪其人非棄而何蓋人君之使臣也知其賢而使之則功必成知其不賢而使之則事必敗夫不知其不賢而過使之至於敗事君子猶曰君不知人當自罪爾而況已知其不賢而彊使之不獨陷其身又屬之以民乎觀鄭詩淸人刺文公也髙克好利不顧其君文公惡而逺之不能使髙克將兵而禦狄於境陳其師旅翺翔河上久而不召眾散而歸觀此則非師之棄鄭鄭棄其師也鄭伯輕授髙克將權自取此禍聖人不罪髙克而直書鄭棄其師以爲後世人君之戒

春秋集注卷十三

欽定四庫全書

春秋集注卷十四

宋髙閌撰

僖公

元年春王正月

不書卽位同閔公義

齊師宋師曺師次於聶北救邢

齊桓公於是爲仁不情而爲志不廣矣狄入衞齊不救衛狄不伐邢而齊救邢聖人於是蓋昭見其隠而知桓公之不足爲賢方伯也衛朔奔匿於齊襄齊實納之是齊有恩於衛一也朔之入實拒王師桓公圗霸尊王釋其拒王師之罪而不問是齊有恩於衞二也荘公十六年幽之盟衛朔同盟及二十七年再盟於幽諸侯皆防而衛不至此衛負於齊者一也二十八年齊有伐衞之師問不至之故衛可以服矣而悍然不順與齊師戰此衛負於齊者二也伐衛於此又七年而衛卒不通於齊此衛負於齊者三也齊庇於衛者二而衛負於齊者三此齊所以坐視狄之滅衛而不救也然不救衛固也而邢未被兵乃反救之何也衛與邢爲鄰狄不伐衛則伐邢邢衛常有狄患齊惡於衞故𨿽滅而弗救邢無惡於齊未被兵而先救之救邢所以激衛也若曰順已者𨿽患未至而吾救之違己者𨿽已被兵而不之救嗚呼此固小人之情矣仁人果如是乎孺子將入井豈必其父母親愛而後救之𨿽其父母之仇哀其垂死亦將引手援之矣頋乃持他人之子而示之曰此於吾無憾吾持之若父與吾仇吾安視其死而不援也豈人情乎霸主急災救患而以私憾廢之信乎爲志不廣而爲仁亦不情也聶北在博州博衛地

夏六月邢遷於夷儀齊師宋師曹師城邢

邢未有以效於齊也而齊厚之爲已甚前年狄伐邢齊卽救之不畱也今狄未至邢桓公帥三國之師次於聶北所以張邢之勢以卻狄兵且謀遷之以期於久安城之以設其重險此豈徒爲無益之役哉皆所以激衞云爾

秋七月戊辰夫人姜氏薨於夷齊人以歸

齊桓倡義存魯以示信於天下而亂魯者非他齊女也故召之至於夷而殺之而以之歸夫弒君之賊𨿽人皆可得而誅之而魯以臣子不得討則齊侯殺之爲是此霸者所以行乎諸侯之義故聖人不罪齊侯之殺但書薨於夷則夫人不得其死昭然可見而莊公娶仇讎淫蕩之女以禍魯國又不待貶絕而可知也然齊侯殺之𨿽是而不當以歸繼書齊人以歸者罪齊不當取其屍歸也不言以喪歸者不成乎喪也𨿽然夫人義已與魯絕又不當歸之於魯如之何則可曰卽其死所而葬之可也

楚人伐鄭

荊蠻加兵於中國謂之伐者以中國不自正故也荊自莊十年敗蔡師於莘始見於經十四年入蔡十六年伐鄭皆秪書荊荊本子爵僻在南荒不從中國政令而猾夏不恭敢僭大號所以外之也莊二十三年書荊人來聘蓋周室微弱而蠻荊敢與中國交聘諸侯不以荊蠻待之而待以中國之禮聖人因書之曰人非進荊蠻也所以懲中國諸侯也然猶君臣同辭無復尊卑之辧二十八年荊伐鄭猶前志也此年書楚人伐鄭則見其地廣兵彊暴橫難制自是至一經之終不復稱荊矣然終齊桓之世惟秖稱人而不得與於中國之盟會者爲齊桓能制其彊也至僖十七年齊桓卒於是始橫十九年則已盟於齊矣二十一年又盟於鹿上至秋則書宋公楚子會於盂執宋公以伐宋楚於是乎始大張列位於陳蔡之上而書爵矣所以著其彊大難制中國不能抗也至冬告捷以威諸侯聖人復書曰楚人使宜申來獻捷貶其爵又稱獻所以抑其彊也自晉文卒復有事於中國皆稱其爵以明中國外裔盛衰之漸惟貶而稱人者各隨事以見

八月公會齊侯宋公鄭伯曹伯邾人於檉

齊侯九合諸侯此其三也此會爲衞城楚丘因爲鄭謀楚也公𨿽以喪行亦一時之權也諸國皆君則邾人必非微者以其受姜氏故貶而人之然邾受姜氏莒受慶父公不請於會以討之乃旣會而敗其師非禮也

九月公敗邾師於偃

邾人以哀姜在邾故戍虛丘以窺魯哀姜旣誅邾知齊魯之交合將歸其戍公往要而敗之何以知要而敗之曰無伐邾之事而敗邾於邾地故也

冬十月壬午公子友帥師敗莒師於酈獲莒挐

書公子友帥師見其擁兵得眾而不能明大義以討慶父之罪反以賂求於莒而卒至於興師以毒鄰國無辜之民也夫弒君之賊豈得以親親掩之乎久稽天討一至於今乃慶父聞哀姜已死欲復歸魯魯人不可乃自縊遂致莒人持是興師而來以責賂於魯夫莒受亂不執固異乎蔡人殺陳佗者矣又復責賂不已信有罪矣公子友旣不能諭以辭命使知不縮而退乃遽出師以敗之人獲其大夫以償之挐者莒子之弟獲挐者所以絕公子慶父之賂也春秋以季友主此戰特謹而曰之所以深責之也凡諸侯戰而死曰滅生得曰獲而大夫生死皆曰獲者以存之殺之皆在得之之後故也凡獲人之君與其大夫及其見獲者均爲有罪其間曲直之義則各存乎其文凡小國之大夫不名事接於魯則名詳內也酈我地

十有二月丁巳夫人氏之喪至自齊

秋七月齊人殺哀姜而以之歸今歷二時魯不迎其喪者以夫人與弒閔公義欲絕之故也僖公新立外欲固齊以居厚內存母子不絕之義故請而葬焉此所以喪至自齊也然哀姜豈可復配宗廟哉魯以臣子不得討齊以霸主得舉法故臣子可緣霸主之命以尊宗廟霸主亦可緣天子之法以絕魯私請今齊以公義誅之是齊已絕之矣魯以私意請之是魯不忍絕之也是以聖人因其喪之至而特去姜以絕之於齊而存夫人氏以見魯之不忍也何則莊元年夫人孫於齊不稱姜氏者蓋與齊侯同弒其夫也弒夫之罪重𨿽臣子得紀之矣故全去姜氏今此與慶父同殺其子其罪稍輕終不以子故讎母惟霸者得行爾故止去姜而存氏若姜氏皆去之則是弒夫殺子之罪均故存氏以別之也然則春秋者信制事之權衡揆道之模範矣

二年春王正月城楚丘

楚丘衞邑此會檉之諸侯城之以封衞也而不系之衞者衞爲狄所滅不能保有故也然其辭若魯獨城之何也齊侯之與諸侯會於幽也以攘夷狄尊中國爲盟主閉二年狄入衞而齊侯不能救致衞爲狄所滅衞亡逾年然後率諸侯城楚丘以封之而齊侯乃自以爲功𨿽衞人亦謂齊侯於我徳莫大焉聖人書之曾無異於常諸侯者蓋惡其盟之無信救之不速今𨿽有存亡繼絕之善然天子在上而諸侯輒敢專封非其所守而擅興力役以城之皆王法所不容也故但書城楚兵而齊桓之行事可見矣宋子魚曰齊桓存三亡國義士猶曰薄徳斯可見當時已不與齊桓之封也然則爲齊桓者如之何則可狄人卽逐請命於天子而城之旣城矣請命於天子而封之如是則天王命諸侯城楚丘以封衞而齊桓之徳在其中矣詩曰王命仲山甫城彼東方又曰經營四方告成於王以此言之凡城必由天子之命而經營四方乃人臣之職及其成也又告於王可也豈得自専哉

夏五月辛巳葬我小君哀姜

十有一月而葬外薨也喪至五月而葬也魯人以姜氏得罪宗廟不敢從夫之諡遂循文姜之例別諡曰哀嗚呼是不若不諡之爲愈也聖人書此以罪魯之臣

虞師晉師滅下陽

晉始見於經以三傳及孟子攷之晉實主乎伐虢而春秋以虞爲首何也貪賂忘親以師導晉爲之前驅故聖人以虞首惡也不曰虞人晉人而曰師者正著其恃眾以淩虐也取邑而言滅者下陽虢之所保下陽舉而虢亡不待隕其社稷也蓋虞不假道則晉不得逞下陽旣喪則虢遂已亡聖人作春秋書鄭伯入於櫟而不書入鄭書虞師晉師滅下陽而不書滅虢觀物有要矣

秋九月齊侯宋公江人黃人盟於貫

齊侯九合諸侯此其四也江黃者楚與國也二國逺小而僻陋今來定盟則楚失其援矣始來服齊齊侯不以逺小僻陋而忽之遂爲之合諸侯則此諸侯宜皆會也然大國稱齊宋逺國稱江黃以齊宋大國之君而盟逺國之微者則諸侯不必皆至著齊侯之信而服楚之象見矣

冬十月不雨

萬物需雨以生需雨以成一時愆亢猶有所損況不雨幾於彌年則其災可知此書首月以見一時不雨而僖公已爲之憂矣

楚人侵鄭

貫澤之會江黃皆至則齊已彊而楚人失援矣此書侵鄭楚人懼也懼而侵鄭者何楚失江黃矣能爭鄭猶可抗齊也以是見楚人欲與中國爭衡也惟不得鄭是以服於齊也

三年春王正月不雨

一時無他事惟首月書不雨見終春猶無雨也

夏四月不雨

自去冬不雨至於今而不書旱何也凡書旱者𨿽有時而雨猶以不足而旱也若直不雨則旱在其中矣連於首月總書之見其爲災之久而僖公以不雨爲念也

徐人取舒

凡國不言取此舒國也而曰取舒取舒之後復有舒庸舒蓼舒鳩之類皆羣舒夷落雜居江淮之間者當時夷狄無城郭宗廟社稷之守故但以取爲文詩曰荊舒是懲然則舒與荊同爲中國之患徐人欲與中國盟會故取舒以自效厥後齊侯爲牡丘之會蓋爲此也

六月雨

此記不雨之終也且建已之月萬物始盛待雨而大古者以是月雩而祈雨則六月之雨尢爲可喜國之大事不可不書亦見僖公憂喜在乎民也夫所謂王者豈能使陰陽無旱潦哉如以斯民爲憂而已故曆書之以見急雨之意焉所謂務農重谷者也

秋齊侯宋公江人黃人會於陽谷

齊桓九合諸侯此其五也齊將伐楚旣得江黃二國共掎角乃爲此會以諭諸侯故曰陽谷之會齊桓端委搢笏而諸侯皆諭乎桓公之志蓋江黃再會而不怠可以大舉伐楚也故但書會而已又異乎貫澤之盟也或曰侵蔡次陘之師諸侯皆在而江黃獨不與焉安知其謀伐楚乎曰兵有聚而爲正亦有分而爲奇也此用兵之法自召陵退而執濤塗然後及江人黃人伐陳則知諸侯侵蔡次陘而二國不會自爲掎角之勢明矣

冬公子友如齊涖盟

凡魯遣大夫往他國盟則曰涖盟此蓋公有他故不與乎陽谷之會故使上卿如齊涖盟也亦足以見齊桓寛政優簡於諸侯矣

楚人伐鄭

此伐鄭者懼齊也凡謂之伐必有辭焉知齊之定伐故有事乎鄭以拒齊也楚以夷狄連三歳加兵於鄭欲與中國抗衡則中國之衰可知已齊桓豈可已哉於是明年諸侯大舉伐楚也

四年春王正月公會齊侯宋公陳侯衞侯鄭伯許男曹伯侵蔡蔡潰遂伐楚次於陘

此齊侯大舉伐楚所以攘夷狄而尊中國也曷爲而先侵蔡乎曰侵者無名興師也齊侯欲攘夷狄尊中國經營馳驟十數年矣豈如左氏所載直爲蔡姬舉哉今以伐楚會諸侯則諸侯之師實爲楚動而齊侯以爲蔡先附楚不與中國盟會者二十有三年乃先加兵於蔡聖人罪其行事之迹殆若怒蔡興師而因以及楚爾故書曰公會齊侯宋公陳侯衞侯鄭伯許男曹伯侵蔡蓋明其以蔡故而勤諸侯也以蔡故而勤諸侯則是一人之私而非天下之公舉也是之謂齊桓之譎但以伐楚之名正而掩其譎爾聖人實書之見私欲之爲害如此然予其爵者正爲下文遂事起也以蔡國區區嘗團於楚而諸侯之師遽及其境彼何恃而不駭且潰乎蔡侯以是忿齊終身不與中國盟會𨿽然諸侯守國鑿斯池也築斯滅也與民守之效死而勿去可也今兵一及境而民遂潰散則君之不能守其民可知矣沈潰莒潰之類皆是也書遂者著齊侯怒蔡興師因乘諸侯兵力以伐之不由天子之命也孟子曰春秋無義戰彼善於此則有之矣齊侯伐楚不能爲而非所謂爲天吏而伐之也然楚乃蠻夷之國彊暴僭逆憑陵中夏天王不能治而齊侯能奮中國之威一舉而服之而天下不胥爲左衽者乃其力也聖人於齊侯滅遂之後用兵侵伐皆貶稱人至此稱爵者予其有攘夷狄尊中國之功也是舉也非止八國之師也蓋自陽谷之後小國從令而行故不復舉之自曹許以上乃書爾陘楚地齊侯以師壓其境焉屈完所謂君之涉吾地是也是時楚國方彊齊將綏之以徳故次於陘以待之旣而楚使屈完來遂與之盟此見齊不遽加兵而楚已服矣

夏許男新臣卒

諸侯非卒於國都則書地此不書許男卒於師何也按成十三年曹伯廬卒於師襄十八年曹伯負芻卒於師蓋陘地近許許師𨿽已次於陘許男遇疾而歸矣曰卒者卒於其國之辭也新臣卽許叔也立四十二年其子業立是爲僖公

楚屈完來盟於師

此楚子使屈完來觀師而屈完因求盟於師也曰來盟者彼欲之也見楚之服齊也𨿽然齊侯舉義師以伐楚則當罪其僭竊王號侵滅小國也今反以包茅不入昭王不復責之則其辭遊矣蓋齊桓之行事亦與楚相似故管仲亦不敢以此責之也義旣不充辭又不勝故不敢決戰而許之盟也彼齊國佐如師陳袁僑如會皆書如而此獨稱來者外夷狄之辭也楚於夷狄最彊未嘗與中國爲會然屈完之佐楚子能從善服義知尊中國非特楚國之民安而中國亦被其澤焉故春秋特書其族如吾中國之大夫且見楚亦世官也然不曰楚子使者前此未嘗稱楚爵若此稱楚子是進夷狄也非所以攘夷狄也故専舉屈完與齊國佐不同

盟於召陵

屈完來盟於師楚志也不許盟於師而許之盟於召陵齊志也召陵去陘一捨耳齊侯退而盟之𨿽冇諸侯之師不復與戰以禮楚焉故復書盟於召陵以明齊侯尙徳不尙力也由此言之齊侯此舉求服夷狄而已非若後世必以戰勝爲功也二十八年晉楚戰於城濮晉文公退三捨以避楚楚得臣從之不已而後戰焉方其退舍而楚還則文公亦將不戰矣吾以是知齊桓晉文之攘楚皆求服之而不求戰勝也故春秋予之

齊人執陳袁濤塗【案袁濤塗左氏作轅公谷作袁此從公谷】

濤塗非有意於誤軍道區區爲陳之意則忠矣申侯賣濤塗於齊侯齊侯不之察賞申侯而執濤塗況楚方受盟而退遽執同會之大夫齊侯之志驕矣於是知齊侯之不可爲周公而爲三王之罪人也周公東徵而西怨南徵而北怨今齊假道於陳懼以求免又執濤塗故揚子云曰昔在周公徵於東方召伯述職蔽芾甘棠其思矣夫齊侯欲徑陳陳不果納執袁濤塗具斁矣夫雄蓋得之此也貶而人之不亦宜乎

秋及江人黃人伐陳

此書及者非魯及之也蒙上齊人執袁濤塗之文乃齊及之爾齊所以及江黃伐陳者討其誤軍道之罪也夫陳侯方與諸侯同侵蔡同伐楚又同盟而齊侯遽執其大夫又率二國伐之不義莫大焉故蒙上文而人之蓋江黃小國例稱人若書齊人江人黃人伐陳則嫌與江黃同貶故變文稱及蓋齊侯知此舉非義諸侯不肯從故俾江黃二國伐之俾江黃二國伐之亦齊侯之善經也何謂善經不以江人黃人伐楚而以江人黃人伐陳者不以江人黃人益楚之怒也愛江人黃人也此齊侯之善經也𨿽然伐陳非義也陳人亦未肯服罪故十有二月再會諸侯侵之

八月公至自伐楚

桓會不致於此致者以其事功爲足乎揚也且師出逾二時矣又以見諸侯之師正爲伐楚而起非爲侵蔡也攷觀齊侯伐楚之舉或美或惡而可以知霸者之雜矣

葬許穆公

因魯往會而著其臣子私諡之罪

冬十有二月公孫玆帥師會齊人宋人衞人鄭人許人曹人侵陳

齊侯大舉諸侯之兵假塗於陳陳人病之不欲其復過我國使之循海而歸則齊侯之不修師律可知矣乃反執陳之大夫又及江黃加兵於其國今又大合諸侯之兵壓其境聖人於此不曰伐而曰侵者所以深罪其無名也書公孫玆之帥師貶可知矣齊之首惡罪不勝誅也陳人行成遂歸濤塗

春秋集注卷十四

欽定四庫全書

春秋集注卷十五

宋髙閌撰

僖公二

五年春晉侯殺其世子申生

諸侯世子皆誓於天子不可專殺也且父子人之大倫非他人所得間者今至於相殺則人倫廢矣況世子至親非其君自殺之則無敢殺者是故斥言晉侯所以深罪其聽讒而忍殺其子也觀宋苓之詩蓋可見其好聽讒矣然申生志安其父而陷之於大惡不容無譏故甚晉侯則申生之譏在其申矣何則父子之間𨿽以恩掩義義有不可已者捨恩從義可也曽子小杖則受大杖則走此以義愛其父者也若申生者知恩而已非君子所貴也使申生能自直獻公慨然知自及𨿽居不安食不飽君子猶以爲孝也直而不勝逃而免難俟其自悟父子之恩猶可全也申生不知出此二者而爲臧獲之計其不智甚矣非特陷父於不義自是晉國大亂庻孽覬覦互相簒殺至文公始定迹其禍端實由此爾或曰世子實有罪則如之何曰先以讒譖爲慮可也若不免乎疑則加溫辭以訊之勿盛怒以恐之使世子得盡其情可也世子辭盡而實有罪則亦教誨之而已若終不攺焉諸侯則聽命於天子天子則大防羣臣於朝而顯議之羣臣有辧其讒譖則父子釋然無疑可也然以爲有罪必可廢則廢其爵位如堯之待丹朱俾終其天年以全吾父子之愛可也又何必殺爲夫爲人父而殺其子未有不由內寵者故春秋特書晉侯殺其世子以爲後世之戒以此爲坊而後世猶有以堯毋名門使姦臣逆探其意以成巫蠱之禍者

杞伯姬來朝其子

杞伯姬來者不宜來也朝其子者不當朝也先王之制諸侯未冠而卽位謂之童子侯童子侯不朝蓋不可以成人之禮接之也伯姬歸杞方十三年如其有子必尙防穉又未嗣位如之何而勝朝乎若伯姬歸寧而與其子偕來則亦常事不書矣今特書杞伯姬來而系之以朝其子蓋無故而來以朝其子爲名春秋別嫌辧疑與書子同生同意意在言外也

夏公孫玆如牟

按桓十五年牟人來朝蓋小國也魯必不使大夫往聘此書公孫玆如牟者直著其托聘使以圖昏左氏以爲娶是也蓋大夫非君命不逾境今以聘行則其出爲有名矣然小國不能自進於禮而我先聘之公孫玆𨿽可逃責於一身適自取卑辱耳

公及齊侯宋公陳侯衞侯鄭伯許男曹伯防王世子於首止

齊侯九合諸侯此其六也凡魯與一二國盟伐則有稱防稱及之異以辧起意之主若大防諸國盟伐皆盟主所召而往就之故悉不書及此書及者非內爲主也殊防王世子故不言防齊侯而書及也齊桓恃平楚之功坐致天王之世子故聖人不與齊桓之致世子而以諸侯防王世子爲文蓋王世子天王之貳也不可以並諸侯之列也春秋之法尊君而卑臣抑彊而扶弱君弱矣則扶而尊之臣彊矣則抑而卑之豈特懲當時之變亂蓋將以明天地之義也故殊防王世子所以示諸侯不可得而抗之且避不恭也然而世子出防非王命也天王以惠後故將廢世子鄭而立王子帶齊侯以爲議之於朝覲貢之以諌詞從則王子安不從則廢之是從違未可知也莫如爲防以見世子使天下諸侯曉然皆知世子之爲鄭而共尊之吾從而與之盟則𨿽有惠後之愛天王不得行其私則世子終可不易矣此齊侯之志也𨿽然諸侯不以王命而敢防世子世子不以王命而出防諸侯此皆天王弱諸侯彊以公義而脇天子天子以私懲而見制子諸侯君臣父子之間皆失正矣王世子位定是爲襄王而許男居喪出防則又覩文見義也

秋八月諸侯盟於首止

此復舉諸侯者尊王世子不敢與之盟也防者辧上下之禮修和好之道而王世子與焉猶之可也盟者以不相信故也若王世子亦與焉則是以所不信者加之王世子與約束諸侯無異故齊侯不敢盟世子而與諸侯自盟諸侯自盟乃所以定世子也夫齊旣不敢盟世子而以防世子爲名可謂知尊王矣然齊侯之霸旣致王世子而防之晉侯之霸遂致天王而朝焉孔子罪作俑者由召世子至於召王則其獘不可勝誅矣凡諸侯期盟而往防者則書公防某人盟於某地蓋期防至而遂盟也若盟非前定則書公防某人而後言某日盟於某地蓋明旣防而始盟也或間有他事則再言諸侯如重丘之類嫌盟擊於他事也今首止之防中無他事而再舉諸侯者董仲舒曰書之重詞之復其中必有大美惡焉首止之防𨿽衰世之事亦變之正者彼善於此亦可謂之大矣是以書法如此

鄭伯逃歸不盟

齊侯以楚數病鄭之故遂率諸侯伐楚攘夷狄救中國遂防王世子於首止明大義於天下此盛徳之舉也當是時諸侯未有從夷狄之心而惠王由嬖孽之私棄理義之正啟鄭從楚以惎間中國召鄭伯曰吾撫汝以從楚於是鄭伯喜於王命遂棄諸夏外交蠻夷逃歸不盟陰與楚通自是楚復與中國爭衡鳴呼若權輕重而言之天王之召私意也諸侯之盟公義也與其外與蠻夷通孰若內附中國之爲愈也故書曰逃歸言義當畱而竊去曰不盟者言可以盟而不盟所以深罪鄭伯也夫齊之服楚所以營圖之則有日矣裁逾年而惠王已率鄭伯以叛之故知王室之不競非獨彊楚與諸侯之罪也周室實有以來之抑又齊侯之霸不知請命恃彊而預王政所以惠王之與楚亦齊侯實有以致之上下相習煽而成俗謂之春秋之世而不復西周之盛蓋以此一變而爲春秋再變而爲戰國陵夷至愼靚赧王之世共主不復與起矣𨿽名世大儒亦以王道說諸侯俾之自王不復更談周室矣

楚人滅子奔黃

齊侯自侵陳之後已起諸侯之叛心至是鄭伯竊與楚通楚人遂滅以爲寇中國之兆也子奔黃以黃睦於齊借以依中國也不名者何楚人恃彊逼而去之非子之惡其義未虧其國可復而齊侯𨿽霸不能救之也

九月戊申朔日有食之

𨿽有常度亦人事所召有食之者

冬晉人執虞公

虞公嘗爲天子三公故稱公此晉人滅虞而曰執虞公者不與其滅也蓋滅者亾國之善辭上下之同力也今虞已自滅晉人但執其君爾晉初以詐謀假道於虞以伐虢其意欲以兼取虞也虞國托於晉之側以虢爲捍蔽而其君庸啫不能辧晉之詐謀而貪其賄賂導之伐虢虢亡而虞見滅國滅而不知諌又不察至執而後省謂之執虞公可也聖人方罪虞以立萬世之戒若書曰晉人滅虢遂滅虞執虞公以歸則不見虞公之惡非春秋之義也故前書虞師晉師滅下陽此書執虞公皆罪虞也其人晉侯而爵虞者則又以明晉人之甚也甚者何虢保逆旅以侵南鄙猶可以爲罪賄虞而虞從之何罪而滅之人晉而爵虞非聖人孰能別之此之謂明防

六年春王正月

一時無事書首月存天道王法也

夏公防齊侯宋公陳侯衛侯曹伯伐鄭

去年齊侯防王世子於首止而鄭伯逃歸不盟遂與楚通是啟諸侯之伐七年齊又伐之八年寧毋之防遂不敢與盟而令世子聽命焉九年防於洮而鄭伯遂乞盟也噫諸侯之尊始於逃歸終於乞盟甚矣哉鄭伯之可羞也

圍新城

新城實新密鄭人新造之邑也鄭伯逃歸蓋王之意也從王之意不可伐也投防忌噐之義也故鄭誰諛王意以與楚而齊當請王命以服鄭不當遽伐之此鄭人所以不服也鄭旣不服乃以其非時城邑爲罪從而圍之聖人卽書圍新城以示義

秋楚人圍許

楚人圍許者所以救鄭也夫楚之所以敢背召陵之盟而興圍許之師者以天王撫鄭使背齊而卽楚故也齊侯不能以王命懷徠諸侯而自恃威彊不有天子此所以使楚有圍中國之心而起救鄭之謀也

諸侯遂救許

楚人圍許以援鄭故諸侯釋新城之圍遂移兵以救之然則伐鄭未足以討罪救許不足以爲功徒勞民而已爾齊侯誠能輔王修徳以懷諸侯則鄭不須伐許不須救而諸侯之兵不動矣故春秋書此所以病齊也楚子於是乎還

冬公至自伐鄭

暴師三時而不以救許致者救許因伐鄭故也

七年春齊人伐鄭

此復伐鄭者何齊侯以鄭伯求救於楚而不我服故又與師伐之不懷以徳而類加以兵彊暴甚矣書之曰人不亦宜乎

夏小邾子來朝

隠公之時邾尙未爵曰儀父而已後始進稱邾子今郳犂來又得王命而稱小邾子矣於是見五等之號不復出於王者皆由齊侯之霸凡有邑者皆得以專封矣

鄭殺其大夫申侯

陳袁濤塗怨申侯之反已於召陵也故勸之美城虎牢而以叛譖之及齊人伐鄭鄭將服齊故殺大夫申侯以說夫申侯賣鄰以自封欺霸以禍國此足以殺其身矣然齊之伐鄭以逃首止之盟也今聼讒専殺大夫以說於齊則鄭伯失刑矣故殺稱國而大夫稱名

秋七月公防齊侯宋公陳世子款鄭世子華盟於寧母齊侯九合諸侯此其七也齊侯伐鄭之意未巳鄭伯𨿽殺申侯矣猶有懼心故遣世子以嘗弒之齊侯宥之故爲此盟以定之然而諸侯之心已不甚與於齊侯矣所以防四國而世子在焉見齊侯之盟已漸衰矣

曹伯班卒

曹僖公立九年不見於經其子班立是爲昭公昭公亦立九年詩刺其國小而迫無法而自守好奢而任小人將無所依焉然卒無患者恃齊侯之霸也其子襄立是爲共公

公子友如齊

罷盟而聘謝不敏也能事大國如此其恭僖公君臣之有道蓋見於此懷不移此以事大王耳

冬塟曹昭公

因魯往防而著其臣子私諡之罪

八年春王正月公防王人齊侯宋公衛侯許男曹伯陳世子款盟於洮

齊侯九合諸侯此其八也王人者王世子之使也以王室有叔帶之難世子之位猶未定故使齊以求援也齊侯不盟王人此盟王人者何牢世子也惠王疾惠後主帶故齊防諸侯盟以牢之是以世子之使稱王人而序於諸侯之上所以尊王室也曹伯居喪出盟覩文見義洮我地

鄭伯乞盟

乞者賤辭鄭伯前此不盟者恃惠王也自逃歸之後屢遭兵革鄭不勝其敝而楚亦不敢與爭故先使世子與盟今以王人在防而王世子之位已定矣將何所恃哉於是自請與盟故書乞以賤之且著悔也夫楚爲中國患久矣而鄭先受其害也自莊十六年書荊伐鄭至二十八年荊又伐鄭僖元年楚又伐鄭二年楚又侵鄭三年楚又伐鄭凡五伐鄭與中國爭衡自齊桓召陵之役兵不血刃楚自懾服然則鄭之爲鄭非齊侯撫以徳禮則鄭終不知反遂爲蠻夷之人矣攷之於經自此十七年齊侯小白卒楚人絕迹不復加兵於鄭則小白之功亦盛矣鄭伯曷可背齊而附楚耶故聖人備書其逃盟乞盟之事旣以罪鄭伯見義之不明亦以惡惠王禦世之無道也

夏狄伐晉

齊桓率諸侯以攘夷狄而秦晉不至亦不彊致狄知晉不與中國之防故敢伐之其謂之伐則以晉不自正故也書此以見狄之熾而齊侯不救亦不害霸

秋七月禘於太廟用致夫人

按明堂位言成王命魯公世世祀周公以天子之禮樂是以魯君於季夏六月以禘禮祀周公於太廟今用七月者夏之五月也失禘之時矣而雜記載孟獻子之言曰七月日至可以有事於祖故七月而禘獻子爲之也獻子此時𨿽未見於經要之攺用七月者出於後人之私意爾用致夫人者言不當用禘而致夫人也入春秋以來惠公夫人仲子以再娶而弗致於廟隠公夫人子氏以先薨而弗致於廟桓公夫人文姜以夫弒而弗致於廟莊公夫人哀姜以殺子而弗致於廟閔公則未娶焉然則由閔公而上五世之廟闕夫人以配祭者多矣今僖公因禘於周公之廟而盡致之以不可悉志其姓氏故但書曰用致夫人豈非因審諦昭穆而皆致於太廟歟越禮妄作之罪可見矣

冬十有二月丁未天王崩

左氏謂惠王以七年閏十二月崩今年正月諸侯防洮謀王室之難襄王位定而後喪若然二月間位已定矣何得直至十二月而後乎此必不然或者去歳惠年疾不蒞政世子懼難而圗諸齊故爲洮之防至是惠王姑廂嘆按歷七年閏十一月八年又閏十一月此𨿽置閏之失豈此年閏十一月王崩祕之至十二月乃喪幾然聖人作春秋必防質而書之宜以經爲正惠王凡在位二十五年不書塟者罪諸侯致宰周公防於葵丘而不防天王之喪不臣之甚也

九年春三月丁丑宋公禦說卒

宋桓公立三十一年世子玆父立是爲襄公不書塟者宋子出防諸侯故諸侯並與天王之塟皆不防也

夏公防宰周公齊侯宋子衛侯鄭伯許男曹伯於葵丘齊侯九合諸侯此其九也且齊侯圗霸內師諧侯外攘夷狄經營馳驟出入上下二十條年勞亦至矣然自服楚之後其心乃盈不能朝子京師翼在天子興衰振廢以復文武之業前此致王世子於首止此又致宰周公於葵丘周公以宰兼三公固亦尊矣然非世子足擬故秪書在諸侯上其他王人亦然所以尊王室也且惠王方崩諸侯不防其喪襄王在諒闇之中百官總已方聼政於冡宰而齊侯旣不帥諸侯朝之及自相防以致天子之宰以天子之宰及來下防諸侯大義乖矣故聖人不予齊侯坐致天子之宰而以周公主防爲文也凡諸侯在喪者稱子以吉杼者稱爵夫君子不奪人之喪齊爲霸主當遏密之時大防諸侯又使宋子與防然則齊侯所仗大義果安在哉

秋七月乙酉伯姬卒

此內女已許嫁而未歸者公自夏出防聞伯姬之卒不復歸臨其喪無親親之義

九月戊辰諸侯盟於葵丘

復書諸侯者周公不與盟也攷孟子與谷梁所載葵丘之防諸侯束牲載書而不歃血是不盟也以不盟盟之也是以君子善葵丘之盟善葵丘之盟者非善其不歃血也善夫不盟宰周公也觀五禁之辭是齊侯所以約束諸侯者也聖人不使天子之宰反受諸侯之約束故以諸侯自盟爲文又見齊侯自恃服楚之功故敢致天子之寄以約束諸侯蓋襄王以危難纘嗣乃齊侯之功也因使宰周公來防以尊寵之觀其初防之辭曰誅不孝無易樹子無以妾爲妻則齊侯翼載襄王之事昭然矣聖人再書葵丘者詞意𨿽然美之然亦實著周之極衰也使時君有宣王之資能任賢使能則齊桓管仲皆吾中興之功臣也𨿽然桓盟不日凡日者著不信也此盟在九合之末自此不復有衣裳之防桓徳寖衰諸侯日犯其盟而桓不復能徵之矣是以謹而日之

甲子晉侯佹諸卒

謝湜曰晉侯晉獻公魯不防塟故不書塟

冬晉裏克殺其君之子夷齊

獻公五子世子申生次重耳次夷吾次奚齊次卓子獻公不道申生以無罪見誅奚齊以不正爲嗣非國人之志特君意所欲耳於是裏克內懷不平遂率防鄭謀殺奚齊而立重耳也凡嗣君在喪稱子今奚齊不稱子者非正也若直曰殺奚齊則嫌乎簒者而裏克之心在乎立正非若其他弒逆之比也故書曰殺其君之子蓋明裏克之意不在奚齊而本在其君則知奚齊非姦位見殺特以其非冡嗣之故國人不君之耳聖人特立此義以罪獻公殺嫡立庻爲後世之戒此春秋辧疑似之罪而曲盡人情之所難也以此爲防後世猶有欲立趙王如意致戚夫人之爲人彘者

十年春王正月公如齊

公朝他國皆書如著其出境也若又有故則書故重其罪也納幣觀社之類是矣春秋書公如他國者三十五如京師一而已此又罪其朝王之簡也

狄滅溫溫子奔衞

著狄益熾也益熾者何伐邢矣入衞矣伐晉矣今又滅溫是益熾也益熾而齊侯不之問蓋略之也略之者非若楚之僭也以傳攷之溫子叛王卽狄又不能於狄故狄滅之然奔衞不名者不與夷狄滅王畿之邑而逼逐天子之大臣又見狄之彊暴居然而滅溫密邇王畿矣齊侯可不治溫溫子乃司寇蘇公之後

晉裏克弒其君卓及其大夫荀息

晉獻公殺適立庻非國人所欲是以裏克殺奚齊特殺其君之子而已至於殺卓亦猶奚齊也而書弒其君者是裏克之君也初驪姬將殺申生而難裏克使優施飲之酒而告之故里克聽之乃欲以申立自免稱疾不朝居三旬而難作是以持祿容身速獻公殺嫡立庻之禍故成其君臣之名以正其弒逆之罪也觀春秋之書裏克見聖人用心如天也殺奚齊不恕則後世忠臣無以行其志弒卓不正其罪則後世亂臣得竊比以爲姦裏克之心則是也其義則非也與荀息同心輔卓使社稷有奉足矣又何必重耳哉荀息者奚齊之傅也獻公病使荀息立奚齊而告之曰士何如則可謂信矣對曰使死者復生生者不愧其言則可謂信矣及裏克殺奚齊苟息將死之人曰不如立東而輔之荀息立卓裏克又弒之荀息死焉其曰及大夫者但以其守信而死君難故春秋名之又異乎孔父也栁子厚曰春秋之進荀息非聖人之情也進苟息以甚苟免之惡也此言是矣子是裏克防鄭父以公子重耳之避嫌也乃與秦伯迎夷吾而立之是爲惠公

夏齊侯許男伐北戎

前此書齊伐戎此書伐北戎又稱其爵者與之之辭也然秋之害中國甚矣齊侯不攘而斥之北戎未嘗入爲中國患而齊侯以許男逺伐之何哉春秋與其伐北戎乃所以著齊侯無心乎中國也

晉殺其大夫裏克

裏克旣殺其君之子奚齊又弒其君卓及其大夫荀息而不以討賊之辭加之何也奚齊及卓之立皆非國人之所欲則裏克之罪亦非國人之所憝也晉侯初許賂秦伯裏克防鄭而得入旣而背內外之賂又恐其復召重耳以爲已害故殺裏克以自解本非討罪之意故以專殺大夫例書之明其托不得已而殺之所以著夷吾之忘恩背惠如此也初裏克欲以中立祈免於死自謂智矣而終不能免等死耳不死於世子而死於此其亦不知命之蔽哉爲人臣而不知春秋之義者必陷於簒弒誅死之罪克之謂矣

秋七月

冬大雨雪

春秋書大雨雪者三隱以日書桓以月書此以時書建申建酉建威皆非大雨雪之時也故以此爲異

春秋集注卷十五﹤經部﹐春秋類﹐髙氏春秋集注﹥

欽定四庫全書

春秋集注卷十六

宋髙閌撰

僖公三

十有一年春晉殺其大夫防鄭父

防鄭父者裏克之黨也惠公以私意殺裏克故其黨皆懼謀召重耳是懷二心以事君也然則防鄭父之死𨿽可傷亦可罪也故幷書其名字

夏公及夫人姜氏防齊侯於陽谷

公之娶夫人之歸皆不書者合禮故也此防齊侯於陽谷則非禮矣公稔知桓莊之失而不攺其轍齊桓親見二國之事亦循其故姜氏婦人何知焉以齊桓魯侯二君相防而使婦人厠於其間何以示兩國侍禦僕從之臣乎

秋八月大雩

因旱祭志偕也

冬楚人伐黃

黃𨿽先屬楚前此屢從中國盟防及伐楚之役聖人𨿽不明書而以下文攷之黃實與焉及楚滅子又奔之故楚人以爲討而管仲旣死桓公霸業已衰不復能救是故君子憫之也

十有二年春王三月庚午日有食之

是月庚午朔不書朔因舊史也日食有常度亦人事所召有倉之者

夏楚人滅黃

黃人恃中國之睦於齊也故捨夷狄而卽中國今楚人自去冬見伐而齊侯不救至是遂爲楚所滅滅滅溫皆不書伐而此先書伐蓋所以深刺齊也

秋七月

一時無事書首月存天道王法也

冬十有二月丁丑陳侯杵臼卒

十有三年春狄侵衛

狄嘗滅衞衞遷楚丘今又侵之衛保溫子也自楚伐黃不救則狄有以量中國矣觀狄之疆而知諸侯之衰也

夏四月塟陳宣公

因魯往防而特著其臣子私謚之罪而陳侯居喪出防視下文而義可知也

公防齊候宋公陳侯衛侯鄭伯許男曹伯於咸

咸衛地衛爲狄所侵諸侯莫救於是衛侯因淮夷之病杞遂請齊防諸侯以禦之蓋將假此聲勢以威狄也是時王室有戎難而春秋不書者齊侯至是不復知有王室矣而杞以二王之後反獲諸侯之防以免淮夷之難

秋九月大雩

因旱祭志僭也

冬公子友如齊

咸之防諸侯皆受齊侯之命同力助故公防罷而歸使公子友如齊蓋將爲城緣陵故也諸侯皆然

十有四年春諸侯城緣陵

此乃防咸諸侯前目後凡也緣陵邑也不系者不能自保其國也小而弱又以淮夷之故且二王之後故齊侯特率諸侯同力城緣陵脟遷焉而不遷者城之之力也故詩人頌僖公有淮夷獻琛之美然則服淮夷者齊侯也而獨頌僖公者國人之辭也然城楚丘亦齊侯也友若魯自城之何也杞爲淮夷所病其國其君猶存而霸者能率諸侯城之固非不義之舉特以無王命而貶故猶可以諸侯道也衛爲狄人所滅不請於王而創建其國更立其君非制節謹度之道故不可以諸侯道也

夏六月季姬及鄫子遇子防使鄫子來朝

女子許嫁笄而字其曰季姬是已許嫁矣然不系之鄫則是女而非婦未嫁之文也未嫁而及鄫子則是內女爲主也內女爲主與鄫子遇而使鄫子來朝者傳謂非行朝禮也使鄫子來請己也來請己者本非許嫁鄫子故也何休謂季姬許嫁邾子是己自是邾人怨鄫子兩國禍難不解蓋由季姬未嫁而所爲如此故稱及稱遇稱使以著其惡而鄫子之擇配魯僖之治家從可知矣

秋八月辛邜沙鹿崩【案自此至僖公三十三年永樂大典並闕】

狄侵鄭

冬蔡侯肸卒

十有五年春王正月公如齊

楚人伐徐

三月公防齊侯宋公陳侯衛侯鄭伯許男曹伯盟於牡丘

遂次於匡

公孫敖帥師及諸侯之大夫救徐

夏五月日有食之

秋七月齊師曹師伐厲

八月螽

九月公至自防

以防致者始於此春秋致防凡二十有七公自正月如齊因而防盟暴師於外已逾三時而以防致見救徐之無功也【案此條從春秋傅說彚纂補入】

季姬歸於鄫

己卯晦震夷伯之廟

冬宋人伐曹

楚人敗徐於婁林

齊桓大合諸侯以救徐固有餘力而師出三時無功而返故書楚人敗徐於婁林以罪之【案此條從春秋傅說彚纂補入】

十有一月壬戍晉侯及秦伯戰於韓獲晉侯

十有六年春王正月戊申朔隕石於宋五是月六鷁退飛過宋都

三月壬申公子季友卒

夏四月丙申鄫季姬卒

季姬嫁於鄫才及八月而卒然所以爲鄫之禍甚酷故春秋詳志之以爲後世之戒【案此條從程端學春秋本義補入】

秋七月甲子公孫玆卒

此公子牙之子叔孫戴伯也世秉魯政至春秋之終而猶未絕【案此條從程端學春秋本義補入】

冬十有二月公防齊侯宋公陳侯衛侯鄭伯許男邢侯曹伯於淮

邢侯始與防而在鄭許之下者此齊次之也【案此條從程端學春秋本義補入】

十有七年春齊人徐人伐英氏

夏滅項

秋夫人姜氏防齊侯於卞

論其情則可矣而禮則不可也小白入魯地而防聲姜能無嫌乎【案此條從春秋傳說彚纂補入】

九月公至自防

冬十有二月乙亥齊侯小白卒

十有八年春王正月宋公曹伯衛人邾人伐齊

夏師救齊

五月戊寅宋師及齊師戰於甗齊師敗績

狄救齊

此非善狄之能救也所以甚惡中國之不知義也諸侯伐人之喪不義之甚而狄乃假義名以救之【案此條從程端學春秋本義補入】

秋八月丁亥塟齊桓公

冬邢人狄人伐衛

十有九年春王三月宋人執滕子嬰齊

此宋求霸也莊十六年幽之防齊桓始霸滕子與焉旣而背之至齊侯卒凡三十七年衣裳兵車之防未嘗列於其間宋襄旣有求覇之心而首執滕子以令諸侯也然宋襄圖霸當以徳懷徠之今乃肆已之彊擅執國君以陵轢諸夏亦以甚矣【案此條從程端學春秋本義補入】

夏六月宋公曹人邾人盟於曹南

鄫子防盟於邾

己酉邾人執鄫子用之

宋公之盟曹南怒鄫子不至故欲用之而子魚諌焉邾人修鄫舊怨遂承其意執而用之也不然則宋修霸業邾從宋盟安敢輒戮鄫子而不懼討乎宋旣不討則意從可知矣宋襄圖霸而縱容同盟暴虐與國何以求諸侯乎經書鄫子與蔡世子有皆曰用之而不書所用之迹蓋聖人所不思言但曰用之則知其以人爲用也諸侯終則名鄫子不名史佚之【案此條從春秋傳說彚纂補入】

秋宋人圍曹

衛人伐邢

衛不伐狄而伐邢是以人之【案此條從春秋傳說彚纂補入】

冬防陳人蔡人楚人鄭人盟於齊

梁亡

二十年春新作南門

攺舊制而增大之罪不止於勞民而已【案此條從春秋傳說彚纂補八】

夏郜子來朝

五月乙巳西宮災

鄭人入滑

鄭伯與滑伯同等諸侯而入滑彊陵弱也【案此條從程端學春秋本義補入】

秋齊人狄人盟於邢

冬楚人伐隨

隨自是服屬於楚至哀元年會楚子圍蔡【案此條從春秋傳說彚纂補入】

二十有一年春狄侵衛

宋人齊人楚人盟於鹿上

夏大旱

言大者久且甚之辭【案此條從春秋傅說彚纂補入】

秋宋公楚子陳侯蔡侯鄭伯許男曹伯防於盂執宋公以伐宋

冬公伐邾

楚人使宜申來獻防

十有二月癸丑公防諸侯盟於薄釋宋公

書防諸侯者以諸侯皆在是故前目後凡且見公之續至也【案此條從程端學春秋本義補入】

二十有二年春公伐邾取須句

歸其君使爲我附庸也爲我附庸則是我取之也【案此條從春秋傳說彚纂補入】

夏宋公衛侯許男滕子伐鄭

秋八月丁未及邾人戰於升陘

邾來伐我而魯遽及邾人戰也公伐邾取須句以起此戰【案此條從程端學春秋本義補入】

冬十有一月己巳朔宋公及楚人戰於宋師敗績二十有三年春齊侯伐宋圍緡

夏五月庚寅宋公玆父卒

秋楚人伐陳

冬十有一月杞子卒

不名者史夫之入春秋以來始書杞卒【案此條從程端學春秋本義補入】

二十有四年春王正月

夏秋伐鄭

秋七月

冬天王出居於鄭

罪諸侯之不赴難也【案此條從程端學春秋本義補入】

晉侯夷吾卒

魯尙未與晉通而此書惠公卒者以見文公之入也惠公立十四年而卒懷公立秦人納文公而殺懷公焉然則文公纂立而不書其入者以晉獻旣殺世子申生則文公自以次當立故也【案此條從程端學春秋岑義補入】

二十有五年春王正月丙午衛侯燬滅邢

始則邢逺狄以伐衛固可罪矣今衛又舉兵以滅之抑又甚焉【案此條從程端學春秋本義補入】

夏四月癸酉衛侯燬卒

宋蕩伯姬來逆婦

夫不親迎而姑來迎魯不能以禮正之是棄其親戚也【案此條從程端學春秋本義補入】

宋殺其大夫

秋楚人圍陳納頓子於頓

塟衛文公

冬十有二月癸亥公防衛子莒慶盟於洮

二十有六年春王正月己未公防莒子衛寧速盟於向齊人侵我西鄙公追齊師至酅弗及

夏齊人伐我北鄙

衛人伐齊

公子遂如楚乞師

是不有天子而導荊蠻以伐中國也【案此條從程端學春秋本義補入】

秋楚人滅蘷以防子歸

冬楚人伐宋圍緡

公以楚師伐齊取谷

齊人加兵於魯魯欲報之當請命於天子防諸侯以同討其罪夫楚蠻夷也安可逺引其師來入華夏以伐親鄰之國乎【案此條從程端學春秋本義補入】

公至自伐齊

二十有七年春子來朝

夏六月庚寅齊侯昭卒

秋八月乙未塟齊孝公

乙巳公子遂帥師入

弱國旣來朝而用師以報之魯乃舅甥之國而伯姬在焉魯人不義甚矣僖公之徳衰矣【案此條從春秋傳說彚纂補入】

冬楚人陳侯蔡侯鄭伯許男圍宋

宋不與楚宋諸侯且有先君之怒又自以爲霸國故終不與楚楚人前年伐之今又圍焉夫楚以蠻夷恣其彊盛來犯中國而陳蔡鄭許皆中國之諸侯反防蠻夷同伐之伸蠻夷之彊屈中國之義罪昭然可見矣【案以上從程端學春秋本義補入】曹南之盟諸侯稱人而宋獨稱爵圍宋之役諸侯稱爵而楚獨稱人聖人之嚴如此【案以上從春秋傳說彚纂補入】

十有二月甲戍公防諸侯盟於宋

公畏楚之彊而來爲此盟亦報乞師之役【案此條從程端學春秋本義補入】

二十有八年春晉侯侵曹

晉候伐衛

公子買戍衛不卒戍刺之

楚人救衛

此書救者非善之也著衞國附楚之罪晉文果能致楚師之出也楚師旣出故有城濮之戰【案此條從程端學春秋本義補入】

三月丙午晉侯入曹執曹伯畀宋人

夏四月己巳晉侯齊師宋師秦師及楚人戰於城濮楚師敗績

城濮衛地及楚人戰者與救衛之師戰也楚之彊甚於齊桓之時晉文公一戰勝楚終文以及襄之世楚人不敢復窺中國則功莫盛於此矣【案此條從趙汸春秋集傳補入】

楚殺其大夫得臣

衛侯出奔楚

五月癸丑公防晉候齊侯宋公蔡侯鄭伯衛子莒子盟於踐土

楚自齊桓沒爲中國害晉一戰敗之威震諸侯句之附防楚者皆防踐土而請盟焉晉於是遂霸諸侯也衛子不以成君之禮故稱子而在鄭伯之下【案此條從程端學春秋本義補入】

陳侯如防

公朝於王所

諸侯非王事不出境今因出盟遇王而朝此爲何禮【案此條從程端學春秋本義補入】

六月衛侯鄭自楚復歸於衛

叔武𨿽不能避嫌然亦請復衛侯衛侯不之信先期而入因殺之故春秋不書叔武之事是専責衛侯也【案此條從春秋傅說彚纂補入】

衛元咺出奔晉

陳侯款卒

秋杞伯姬來

公子遂如齊

冬公防晉侯齊侯宋公蔡侯鄭伯陳子莒子邾子秦人於溫

天王狩於河陽

壬申公朝於王所

晉人執衞侯歸之於京師

衛元咺自晉復歸於衛

爲人臣而訟其君𨿽直亦曲矣【案二句從程端學春秋本義補入】晉文聽其臣子之訟而執其君非覇者所以靖亂之義也書曰自晉晉侯之罪亦已明矣【案以上從春秋傳說彚纂補入】

諸侯遂圍許

前目後凡也【案此條從春秋傳說彚纂補入】

曹伯襄復歸於曹遂防諸侯圍許

二十有九年春介葛盧來

夷狄以禮義外之可也凡書夷狄之來皆罪中國不自正而輕受之耳【案此條從程端學春秋本義補入】

公至自圍許

夏六月防王人晉人宋人齊人陳人蔡人秦人盟於翟泉

秋大雨雹

劉向以爲盛陽雨水溫暖而濕熱陰气脇之不相入則轉而爲雹盛陰雨雪凝滯而冰寒陽气蕩之不相入則散而爲霰故雹者陰脇陽也霰者陽薄陰也春秋不書霰猶不書月食也【案此條從程端學春秋本義補入】

冬介葛盧來

三十年春王正月

夏狄侵齊

狄之侵齊自背其盟也齊桓召陵之後書狄侵晉晉文城濮之後書狄侵齊狄之輒敢陵侮如此而二霸不攘斥之【案此條從春秋傳說彚纂補入】

秋衛殺其大夫元咺及公子瑕

殺而書及者以某之故而累及某也如文九年士縠及箕鄭父襄二十三年慶虎及慶寅皆是也不書及者其罪同其殺之之志均也成八年趙同趙恬十七年郤錡郤犨郤至是也【案此條從春秋傳說彚纂補入】

衞侯鄭歸於衞

晉人秦人圍鄭

介人侵蕭

夷狄數來我不能以禮義正之故敢稱兵犯附庸之國【案此條從程端學春秋本義補入】

冬天王使宰周公來聘

公子遂如京師

遂如晉

三十有一年春取濟西田

嘗爲鄰國所奪今復取之【案二句從程端學春秋本義補入】凡取人之冇其惡易見而取已之有不以道者其罪難知聖人亦正名曰取所以顯防也【案此條從春秋傳說彚纂補入】

公子遂如晉

晉未嘗來聘而公子遂去冬往聘之今春又聘焉何厚於晉而薄於周也【案此條從程端學春秋本義補入】

夏四月四卜郊不從乃免牲

猶三望

秋七月

冬杞伯姬來求婦

狄圍衞

十有二月衛遷於帝丘

三十有二年春王正月

夏四月己丑鄭伯防卒

衛人侵狄

秋衛人及狄盟

冬十有二月己卯晉侯重耳卒

或間春秋孰賢日東遷之後土疆不守職貢不奉朝覲之禮盡廢徵伐之事専出皆罪人也曰不有齊桓晉文乎周室旣衰諸猴旣熾以大吞小以彊暴弱夷狄乘之橫乎中國天子所存位與號爾是時二霸奮起齊桓仗大義倡之於前晉文明大順和之於後內率諸侯以尊王室以攘夷狄以安中國而皆謂罪人可乎曰齊桓晉文役冇尊周之名而無尊周之實𨿽曰曰內率諸侯以尊王室其實內率諸侯以尊已也假尊王室之名以令諸侯爾孔子作春秋以明王道以撥亂世故召陵之盟城濮之戰與其攘夷狄救中國一時之權也故孟子曰仲尼之徒無道桓文之事者又曰五霸三王之罪人也【案此條從程端學春秋本義補入】

三十有三年春王二月秦人入滑

齊侯使國歸父來聘

夏四月辛巳晉人及姜戎敗秦於殽

秦輒興兵以加中國旣入滑又伐鄭秦亦張矣楚患未已而加之秦中國則殆矣書曰敗秦所以惡秦而予晉之勝也【案此條從黃震日抄補入】

癸巳塟晉文公

此見襄公父死未塟而尋干戈也【案此條從程端學春秋本義補入】

狄侵齊

公伐邾取訾婁

秋公子遂師師伐邾

升陘之敗十餘年此年因晉喪而報之【案此條從黃震日抄補入】

晉人敗狄於箕

冬十月公如齊

公本事齊逺晉文霸而受盟焉至是晉文已卒齊侯一使鄕來聘而公遂往朝之蓋魯因晉喪旣伐邾矣故懼晉而故事齊也公之季年所爲若是【案此條從程端學秦秋春義補入】

十有二月公至自齊

二已公薨於小寢

生不請天子之命而自立旣不正其始死又不於正寢是不正其終也春秋所以詳著之【案此條從程端學春秋本義補入】

隕霜不殺艸李梅實

晉人陳人鄭人伐許

春秋集注卷十六

欽定四庫全書

春秋集注卷十七

宋髙閌撰

文公一

元年春王正月公卽位

先君未葬例稱子而文成定之卽位皆稱公何也旣逾年也一年不可以二君故終年稱子又不可曠年無君故逾年𨿽未葬稱公也公𨿽上不受命於天子而內受於先君異乎無所受而自立者矣故書卽位

二月癸亥日有食之

日食𨿽有常度亦人君所召有食之者

天王使叔服來防葬

葬者臣子之事而防葬者諸侯相送終之辭也天王惟有弔贈含襚之禮爾今使叔服來會葬是自同於諸侯則天王之微弱可知矣具文見義

夏四月丁巳葬我君僖公

小心畏忌曰僖此臣子之私諡也詩頌僖公惟曰侯而已春秋例書公蓋臣子之辭也

大王使毛伯來錫公命

凡諸侯之立世子必請命於天子及諸侯之薨也必告於天子天子命立其世子爲諸侯世子喪畢乃朝於京師以士服見天子於廟而受命焉未受命不敢服其服已見天子錫之韍冕圭璧然後服之歸設奠於祖廟然後臨其臣民焉蓋諸侯不命於天子則不成爲君故世子𨿽有世繼之義必待天子爵命乃得爲君也今文公未畢喪而天王使人卽命之非禮甚矣韓奕之詩宣王錫命韓侯也其辭曰韓侯受命王親命之纘戎祖考無廢朕命夙夜匪懈防共爾位朕命不易則諸侯之立必朝京師而受命可知矣

晉侯伐衛

晉襄欲紹文公霸業前年敗秦敗狄以其冒喪用兵非所謂以正伐不正也故皆敗而人之今衞侯以元咺之故文公之季年輒背晉而侵鄭襄公旣祥遂告諸侯而討之據左氏人有朝王之實故春秋子其爵

叔孫得臣如京師

公初卽位在衰絰中未嘗朝王而王遽使卿來錫公命公於是使陪臣如周拜焉天王之使毛伯來錫文公之使叔孫得臣往拜皆非禮也由君不君故臣不臣得臣公子牙之孫公孫玆之子也

衞人我晉

衞孔逹爲政不共盟主興兵鄰國受討喪邑貶而人之不亦冝乎旦晉師未退而孔逹遽報其伐𨿽曰有辭失事大之禮矣晉師於是入於戚而彊其田

秋公孫敖防晉侯於戚

晉襄初立公在衰絰中使公孫敖聘之晉侯伐衞已入於戚公孫敖因往致禮焉凡聘禮必受於廟今非其所故書曰防非公孫敖敢抗晉侯爲防也不書晉師之入乃所以深罪衞也

冬十月丁未楚世子啇臣弒其君髠

春秋夷狄之君卒皆略而不日日髠之卒者所以謹啇臣之弒也啇臣弒君父自立惡逆甚矣人人皆得而誅之況楚蠻夷也中國當討其罪晉襄王盟中國不能奮中國之威以誅其賊而制其命聖人於此深惜之蓋當是特中國亂臣賊子往往而是是中國夷狄舉相似爾況楚僭竊大號自謂王子今書世子豈以其誓於天子哉特以啇臣世嫡當立而惡逆如此故聖人特正名爲世子其旨深矣且傷中國不能自正見楚之悖亂莫敢誰何者是中國無人故也

公孫敖如齊

聘晉歸而復聘齊蓋魯人於是兩事齊晉且圖婚於齊故也

二年春王二月甲子晉侯及秦師戰於彭衙秦師敗績直在晉故書晉之爵秦師忿以取敗書敗績以戰而敗故不曰敗秦師於彭衙又謹而日之所以均晉罪於秦也

丁丑作僖公主

周人卒哭而祔祔而易主是謂虞主旣期而練練而易主是謂練主僖公旬薨至今蓋十有五月矣非虞練之時而此方作主者猶未祔廟也猶未祔廟者欲躋之之故也是以謹而日之

三月乙巳及晉處父盟

凡盟必書地惟他國大夫來魯盟及魯大夫往他國盟不地蓋各於其國中故也今經不書處父來魯魯無亦如晉者而書及處父盟然則孰與盟耶曰我公也公如晉不書者晉襄公立貢魯背盟伐邾公𨿽居喪未朝天王而畏晉之威越禮朝晉晉侯反使大夫盟以辱之未有躬朝其國而下使大夫盟之者是以沒不書公也凡大夫與公盟者若非彼彊迫我則但書人以明其非大夫之罪今晉實迫公今與大夫盟故特名處父又去其族以著其罪𨿽然此非專罪晉處父也亦所以罪魯之臣子也夫公之如晉豈無卿大夫以從行乎皆不能推明大義而以正理折之遽自屈辱甘心受盟是豈主憂臣辱主辱臣死之義耶

夏六月公孫敖防宋公陳侯鄭伯晉士縠盟於垂隴盟於鄭地者聖人以此盟爲謀討楚也故𨿽晉魯二卿而與宋陳鄭之君抗盟猶以爵以卿而書之尙冀其奮中國之威以制蠻夷弒逆者之命也柰何實因衞人請成而爲此盟將復有事於秦爾故於伐秦乃悉貶之

自十有二月不雨至於秋七月

此可以見一歲之望盡失矣八月𨿽雨無及也文公無意於民怠於政事可知矣

八月丁卯大事於太廟躋僖公

大事者特祭也非時祭也以躋僖公故大其事也文公所以緩於作主意在此也夫僖公𨿽閔之兄然閔實先立僖公嘗北面而事之君臣之義已定矣及其傳繼則父子之義又定矣臣不可以先君子不可以先父今文公故自尊其父而躋於閔公之上則紊亂宗廟顚倒禮經先親後祖昭穆失序謂之逆祀不亦宜乎以此爲防而漢儒猶有兄弟不相爲後之論夫父子相繼此禮之常也至於傳之兄弟則亦不得已焉爾旣授以天下國家則所傳者𨿽非子亦猶子道也傳之者𨿽非其父亦猶父道也以天不國家爲重矣漢儒疊毀之禮引宣昭兩帝爲昭穆猶知以孫爲昭而不知禮無兩昭使昭帝之天下無所傳宣帝之天下無所受失禮意矣又惠帝文帝皆髙帝子惠帝親受之髙祖文帝則受之惠帝𨿽皆兄弟亦與閔僖無異而當時譏者皆推文帝上繼髙祖而惠帝親受髙帝天下者反不得與昭穆之正至於光武當繼平帝又自以世防當爲元帝後皆背經違禮而不可傳者也而漢儒例以兄弟不相爲後不當以昭穆格之此妄也則天下受之誰乎凡人君以兄弟爲後者必非有子者也引而爲嗣臣子一體矣而當嗣者反以爲兄弟之故不繼所受國而繼先君則是所受國者竟莫有嗣之者一不可也生則以臣子事之死則以兄弟治之忘生倍死二不可也已實受之後君不受之先君今乃自繼先君則不惟棄後君命已之意又廢先君傳兄之命三不可也天下國家則歸之已父子之禮則恥不爲四不可也徐邈曰若兄弟六人爲君自爲昭穆則後世當祀不及祖禰此又妄之甚者禮有所極義有所斷爲之後者爲之子所以正授受重祖統也兄弟六人相代爲君亦六代祀祖禰矣假非兄弟相代而其祖亦當遷爾豈得故存哉卽如邈言使有兄弟六人各自稱昭是有十三廟人其最後一君自上繼其父則五君終無後也豈其所以傳重受國之意乎凡言禮者惡其謟時君之意苟曰益廣宗廟大孝之本而不詳授受之道使當傳國者不忍以其國與其宗曰非吾子也當受國者人不肯以臣子之禮事其君曰非吾父也至令宗廟猥眾昭穆駢積而鬼有不嗣者皆不知春秋大義故也

冬晉人宋人陳人鄭人伐秦

今春之戰秦以忿取敗則晉亦可以已矣爲晉計者不若復修城濮之事連秦伐楚討其弒君父之賊以光紹文公之業豈不善乎乃復摟三國以伐秦報復不已殘民結怨況再與兵而過京師此尢其惡之大者故貶而人之

公子遂如齊納幣

婚禮有六曰納采曰問名曰納吉曰納徴曰請期曰親迎固自有次第而所謂納幣者卽納徴也公始祥而納幣則納采問名皆在三年之內矣夫三年之內不圖婚聖人特於此議之所以闡幽也先儒謂婚姻不當使公族而不述其所以蓋公子公孫之於國事皆當盡人臣之義惟婚姻之禮則有家人尊卑之序焉俾尊者而從事則非順矣卑者行之庶防其可也

三年春五正月叔孫得臣防晉人宋人陳人衞人鄭人伐沈沈潰

沈在汝南平與縣未嘗與於中國之防若以爲服屬於楚而伐之則可伐之國不勝其多矣魯使卿往則諸國必非防者夫中國不能明大義以討蠻夷弒君父之賊乃與兵以問小國之罪此可傷也已聖人悉貶而人之獨叔孫得臣書名氏者詳內且明諸國皆卿行也且文公三年之間書公子遂公孫敖叔孫得臣累見於盟防則知魯之政刑盡在諸臣矣魯卒以是亡故春秋見微於濫觴書以爲戒齊桓九合諸侯不以兵車管仲之力也而管仲之姓名不見於春秋是乃深明管仲知爲臣之義有其功而名不在已春秋不襄管仲之功其旨甚微非達識者孰能知之漢五行志文公時大夫始顓政

夏五月王子虎卒

同盟於翟泉故赴於諸侯而書其卒蓋著其交政於諸侯也未有采地故不志其爵但稱王子而止錄其名而已

秦人伐晉

秋楚人圍江

江近楚自齊桓貫澤之明已服從於中國而楚自城濮之役亦絕不敢侵伐今復圍者蓋晉文旣沒襄公不復討楚人弒逆之惡故楚人輕視中國復有窺諸侯之意而先圍江以試之也

雨螽於宋

言雨螽與隕石同義皆天之應也

冬公如晉

三年喪畢乃朝於晉

十有二月己巳公及晉侯監

公之如晉蓋朝也非爲盟也晉人以往年無禮於公請攺盟焉夫盟已定矣又何攺爲公冝固辭乃復與

盟我則非禮故書公及又謹而日之

晉陽處父帥師伐楚以救江

舉晉國之師非不眾也處父帥之以伐楚豈果能討其弒君父之賊哉直爲救江而已爾捨大罪不問而區區爲小國解紛其亦不察於先後緩急之義矣伐不目事聖人特繋之以救江者譏其徒取救患之名非仗大義之師此聖人深惜晉襄之不能有爲也嗚呼其旨逺矣哉且春秋之義莫大乎伐楚而正書伐楚者二齊桓伐楚先之以侵蔡此年伐楚系之以救江學春秋者冝致思焉

四年春公至自晉

公三年喪畢不朝天王而朝彊國或執或辱事不可測是可危也

夏逆婦姜於齊

孰逆之公自往也往不言逆女又不書夫人之至而變其文曰逆婦姜於齊者譏公成禮於齊也公之圗婚喪制尙未終今之娶也又成禮於齊故沒不言公而直曰婦姜者見夫人之位不明也夫人之位不明是不可爲小君而奉祭祀也是以去其氏究觀夫人不終其位國亂子弒彊臣擅命蓋由文公不能正其

始也以此言之禮之於人大矣

狄侵齊

以齊之彊而狄再侵之則狄之彊又可知也

秋楚人滅江

江終爲楚所滅則知楚之復張而處父之帥師無益於救適所以堅其敵耳故先儒請之晉人滅江所以深罪晉也事見漢五行志

晉侯伐秦

秦逞忿以伐晉晉畏而避之則其見報乃其常情也書爵書伐曲在秦也秦至是能悔過矣故不復來報聖人取其能遷善此秦誓所以錄於書也

衞侯使寧兪來聘

垂隴之盟晉與衞成至是晉歸衞孔達故衞侯使來修舊好也且文公之時僖公之烈猶在故以同姓則衞使寧兪來聘異姓則秦伯使術來聘蠻夷則楚子使�來聘惜乎文公不能繼其業此其可責也兪卽寧武子也當衞侯出奔復歸之際能彌縫以全君故孔子謂邦有道則知邦無道則愚其知可及也其愚不可及也

冬十有一月壬寅夫人風氏薨

再娶不得稱夫人而況妾乎故庶子爲君則爲其母無服不敢貳尊者也自惠公仲子以再娶始僭然尙未敢同嫡也今風氏乃莊公之妾𨿽於僖公爲母而直以夫人之禮薨之者以天王成之爲夫人故也魯禮之變自此始而妾嫡之分遂亂矣後世不知此乃有母以子貴之說甚至於妾死而加以皇后之諡此皆不知春秋之旨者也

五年春王正月王使榮叔歸含且賵

此不稱天王者以天王之尊而成人臣之妾以爲夫人又加厚禮焉亂天倫失天理矣故去天以示無天道也夫風氏僭稱夫人久矣天王當正其非禮之罪今及成之爲夫人非重貶王則無以知其非也含不及殯故言歸旣含乂賵故言且惟明知其不及事而特使歸之以示恩故不書來

三月辛亥葬我小君成風

旣以夫人之禮薨之復以小君之禮葬之又別爲之諡焉實書以示譏也天以妾敵父則卑君父之體以妾並配則黷嫡母之尊禮曰妾不得體君又曰妾之事女君與婦之事舅姑等禮有君之母非夫人者又庶子爲父後者爲其母總蓋與尊者爲一體不敢服其私親也然則母以子貴非禮明甚大失春秋之旨矣

王使召伯來防葬

妾母而稱夫人小君天王不能正之反使榮叔歸含且賵亦已厚矣今又使卿防其葬恩數有加焉可謂無天道之甚故再不稱天以深貶之旣葬始來防人見其不及事也

夏公孫敖如晉

聘也王含且賵矣又來防葬矣捨天王而謹事晉不待貶而見也

秦人入鄀

鄀楚屬國也初叛楚卽秦旣又叛秦歸楚故秦人入之後遂爲楚邑楚昭王復國之後畏吳之彊去郢而都鄀聖人書秦之入鄀所以深罪晉襄之棄秦也

秋楚人滅六

六臯陶之後也楚人往年滅江今年滅六所以敢肆其惡逆如此者以中國不問其弒逆之罪故也

冬十月甲申許男業卒

許僖公立三十四年其子錫我立是爲昭公

春秋集注卷十七﹤經部﹐春秋類﹐髙氏春秋集注﹥

欽定四庫全書

春秋集注卷十八

宋髙閌撰

文公二

六年春葬許僖公

因魯往防而著其臣子私諡之罪

夏季孫行父如陳

臧文仲以陳衞之睦也使行父繼舊好且娶焉行父季友之孫公孫無佚之子也以王父字爲氏季氏自是世執魯國之政

秋季孫行父如晉

問晉侯之疾也故求遭喪之禮以行移此心以事天王則魯可以爲政於天下

八月乙亥晉侯驩卒

晉襄公立七年晉人以太子夷臯少欲立長君遂使先蔑如秦迎公子雍將以爲君旣而不果乃立夷臯

是爲靈公

冬八月公子遂如晉葬晉襄公

卿共喪事非禮也因著其臣子私諡之罪

晉殺其大夫陽處父晉狐射姑出奔狄

此二事也而連書之何也曰晉射姑出奔由晉殺處父也晉殺陽處父則射姑何爲出奔曰射姑殺也射姑殺則何以稱國曰君漏言也初晉襄公欲使狐射姑將中軍趙盾佐之乃謀於陽處父處父謂趙盾能且曰使能國之利也襄公曰諾旣而公謂射姑曰吾欲使盾佐汝今汝佐盾矣及襄公沒處父主境上之事射姑間晉之喪使人殺之夫君不密則失臣春秋之作所以明微處父本爲國舉能而其見殺實因襄公之漏言故以專殺大夫之例書所以儆天下之爲人君者也昔宋太祖誡江夏王曰凡事皆應謹密人有至誠所陳不可漏泄以負忠信之款也豈知此耶先書晉殺處父繼書射姑出奔則實殺處父之罪自著矣亦所以釋上累也按二年及晉處父盟以其抗公也故不書族以貶之此書陽處父則以明其無罪異乎宋山矣射姑奔狄是自棄於中國也射姑者狐偃之子也

閏月不告月猶朝於廟

閏月曰告月常月云告朔告朔者諸侯受一歲朔政於天子藏之祖廟毎月朔告於廟使大夫南面奉天子之命君北面受之乃察一月之政頒於其國故又謂之視朔必受之於廟者孝子歸美不敢自專故朝於廟而告之曰廟云者緣生以事死親存則朝朝而夕夕已死不敢忘故感月始而朝之也至閏月則𨿽有晦朔而無時令可察惟朝廟告月而已春秋二百四十二年閏月多矣獨此書不告月則是常告也文公以閏爲附月之餘故不復告月則不成朝廟之禮矣猶者幸其不遂已之辭也苟知朝廟之禮不可已則告月之禮易爲而可已哉按漢律曆志是歲亡閏而置閏閏者所以正中朔也亡閏而置閏故經曰閏月不告月言無此月也

七年春公伐邾三月甲戌取須句

僖二十二年公伐邾取之以歸須句子矣後復爲邾所取今公又取之寘文公子焉以成僖公之志先書公伐邾而後書取須句者以見始則擅興兵以伐人之國旣又奪取其地寘人之叛臣重其罪也故謹其日月

遂城郚

自伐�至取須句兵之在外非一日又因之而城郚勞民甚矣城郚所以備邾也內城無遂遂城郚者不君乎公也不君者何先君取須句而歸其君公取須句面不顧其君

夏四月宋公王臣卒

宋成公立十七年其弟禦殺世子而自立國人共殺禦而立其少子杵白是爲昭公以國亂故不日不葬凡治則禮詳亂則禮略

宋人殺其大夫

宋昭公初卽位欲去羣公子羣公子率國人以攻公乃殺公孫固公孫鄭於公宮稱人以殺非有主名也大夫不名又非大夫之罪也貶責無所寄直志其眾亂無政而已

戊子晉人及秦人戰於令狐晉先蔑奔秦

令狐之戰非因殽之役而報復未已也晉使逆公子雍於秦旣而悔之故秦興兵以納之晉不謝秦秦納不正兩國大夫輒廢置人君皆罪也故悉貶而人之晉懼秦之不肯已遂擊之故書晉及而不書秦敗者秦非志乎爲此戰也所以惡晉也晉趙盾實起此戰特推爲首也以其捨世子而外求君又不能終反自將而禦之二三其徳不令之舉也晉使先蔑如秦逆公子雍旣而食言及秦加兵於晉則先蔑不當與之偕來故旣戰而後書其出奔以自令狐復如秦故不言出也𨿽然趙盾之議先蔑之使志在靖國非不忠也而明不足以慮難是以至於此然則定國大防自有常經豈可易哉

狄侵我西鄙

魯間晉難而伐邾則狄亦間晉難而侵魯聖人書此罪魯之不自正也

秋八月公防諸侯晉大夫於扈

凡盟防皆列敍諸國惟文公之世再盟一防但云諸侯者中國無盟主也何則自晉文以來世主諸夏之盟襄公旣歿趙盾旣背秦約而立靈公懼諸侯之討已故不以靈公防諸侯而已臨之諸侯知靈公年少政在大夫而靡然甘心俛首而與晉大夫盟故春秋內斥言公外統言諸侯而不列敍者示無盟主且見趙盾之專也何以不斥越盾盾而置君廢君居然晉大夫而已晉防諸侯而大夫臨盟是諸侯聽之也盾之專施於靈公可也施於諸侯而諸侯皆聽之亦所以慚諸侯爾及新城之盟復列敍者以諸侯再防晉而盾復主之故特列敍以見靈公不君而政在趙盾諸侯微弱之甚皆聽命於盾也自是終靈公之世未嘗一合諸侯至黒臀繼立始有黒壤之防爾或曰齊桓以前未有盟主何爲盟防以爵列爲次耶曰是時未有同攘夷狄之事其相盟防者諸侯自相疑貳爾𨿽無盟主又何害焉

冬徐伐莒

徐本戎也厥後自進於中國數與中國盟命盟防僖十五年楚人伐徐齊桓爲之大合中國諸侯以救之爲其能去夷卽華不復侵犯中國故也今輒興兵而伐莒莒如有罪不可不討則冝告於盟主以問之乃自舉師長此安窮必以中國無盟主是以敢爾故聖人復以夷狄書之

公孫敖如莒涖盟

莒爲徐所伐故來求援而請修洮之盟公孫敖娶於莒故許其盟而請往涖之敖於奔莒本此

八年春王正月

夏四月

兩時無事義見桓九年

秋八月戊申天王崩

冬十月壬午公子遂防晉趙盾盟於衡雍

盾來請盟俾遂敵之於衡雍衡雍者晉文公防諸侯朝王之處也夫天王崩諸侯不奔赴其喪而盾與遂皆國之正卿乃自相防盟於王防之內惡莫大焉

乙酉公子遂防雒戍盟於暴

雒者天地之中而戎醜居之著其亂華也暴亦王畿之采邑雒戎處於王畿之內而諸侯至於與之盟則其幹中國甚矣大夫無遂事自壬午至乙酉四日之間不能再歸又出一事再見故兩舉公子遂以見之晉戎同使失事霸主之義無尊中國之心也

公孫敖如京師不至而復丙戌奔莒

天王崩魯侯不奔其喪國卿出防盟於畿內如弗間也至是乃使公孫敖如京師而敖委棄君命不至而復滋見魯侯不臣之罪又失爲國之道不能使一大夫而其大夫亦棄慢不臣廢君之命也不言所至者舉京師爲重也然敖之所以不至而復者欲奔莒從已氏故也夫以疾而復猶且不可況於奔乎此春秋所以謹而日之且見人欲勝而天理滅也

螽

蝗也

宋人殺其大夫司馬

宋昭公不禮襄夫人夫人因戴氏之族以殺襄公之孫孔叔公孫鐘離及大司馬公子卭皆昭公之黨也稱人以殺見國亂無政也公子卭之死𨿽若無罪然司馬之職在於主兵而人得以殺之春秋因書其官而不書其名氏意可見矣

宋司城來奔

此蕩意諸也不書名氏者就出奔之中宜若無罪然孟子曰無罪而殺士則大夫可以去況殺大夫乎意諸爲司城不能捍宋至於窘迫而出故以奔書蓋宋之亂正由官非其人不能輔其君是以秦秋書其官不書其人也

九年春毛伯來求金

公孫敖旣不至京師而奔莒魯遂不供天王之喪毛伯於是乎來求金不曰求賻者周人諱以喪事求也文勝也不曰天王使者王在諒陰之中百官總己聽於冡宰書曰伯相命士須材此冡宰當國之文也夫冡宰秉國之鈞豈可以用度之闕而下求於諸侯又況新君卽位徳未下於民固不可遽以王命誅求於天下也不書王使其意深矣以此爲坊而後世猶有假仗主威脇制中外凡有所行動以詔書從事者

夫人姜氏如齊

夫人出境惟歸寜及奔父母之喪爾皆常事不書也非此三者則書之此憫出姜之失位而志之也

二月叔孫得臣如京師辛丑葬襄王

天子所以七月而葬者欲使諸侯畢來防也禮無卿共葬之文若有王命止之則使上卿可也魯不討公叔敖之罪遂廢賻禮以致毛伯來求金於是不得已而復使叔孫得臣如京師焉然則得臣之如京師本非防葬也據昭二十二年叔嘆如京師葬景王此乃會葬之文也惟得臣如京師本非會葬故別舉辛丑葬襄王以重著魯之罪也

晉人殺其大夫先都

凡稱人以殺者國亂無政眾人擅弒之詞也先都以作亂見殺而稱人者晉政不自其主出而趙盾專生殺之權故也

三月夫人姜氏至自齊

夫人行不致此獨致者聖人傷文姜哀姜之亂而出姜又不安於魯終以子弒而去故謹之而從始至之例且見其無故而出危其失位也

晉人殺其大夫士縠及箕鄭父

及者累辭也累者必有可憫者也

楚人伐鄭

楚不伐鄭久矣今晉文襄旣歿而靈公年少中國無盟主楚𨿽負弒逆之罪而中國莫敢誰何益無所顧忌至是遂伐鄭欲與中國爭盟也於是復見齊桓晉文之有功於諸夏矣

公子遂會晉人宋人衛人許人救鄭

楚自城濮之後不復事中國矣於是而伐鄭不可不救也然舉五國之兵不能討楚國弒君父之賊乃奔走以救鄭亦見中夏之衰夫晉主夏盟不在諸侯以啟戎心今旣救之又不及楚師故悉貶稱人然書曰救亦善之也蓋存其意也

夏狄侵齊

晉宗諸侯而兵不禦楚齊僅自保而力不支狄夫狄不侵齊五年矣今復肆其彊則桓文之緒亦可謂衰矣

秋八月曹伯襄卒

曹共公立三十五年以下泉候人之詩觀之其爲君可知矣其子壽立是爲文公

九月癸酉地震

地道安靜以震爲異故謹而日之

冬楚子使椒來聘

此見中國無盟主故楚敢通於諸大國而魯亦不能遽以禮義謝絕之也天自僖公以來𨿽交通於中國而聖人以蠻夷僭逆之故但書其君臣皆曰人而已至是齊晉日衰楚𨿽有弒君父之大惡而中國不復敢問之反與交通而使之接迹於中國於是書其君臣同吾中國之例夫天下之惡一也弒父與君人人皆得而誅之今中國不能討楚子之罪反受其聘於是楚遂入爲中國之患而不可遏矣椒之不氏與秦術同

秦人來歸僖公成風之禭

衣服曰禭禭所以送死者秦晉方不睦而魯數與晉通於是秦人疑魯之助晉故來歸禭以觀魯之情也然僖公薨已九年成風薨已四年其葬久矣而秦方以禭爲名魯不能以非禮卻之將焉用之乎是以不君不大夫不使皆狄之也狄之者未能用周禮也成風於僖公𨿽曰母子而先君後夫人者禮當然也以過時始至故曰來歸夫庶子爲君者爲妾母無服魯僭事成風以夫人之禮天子猶來含且賵則秦人歸禭𨿽爲非禮亦中國有以召之爾

葬曹共公

因魯往防而著其臣子私諡之罪

春秋集注卷十八

欽定四庫全書

春秋集注卷十九

宋髙閌撰

文公三

十年春王三月辛夘臧孫辰卒

此哀伯之孫臧文仲也孔子譏其竊位又譏其不仁者三不智者三而魯人師其言以爲死而不朽蓋非立徳立功者也立言而已其子許立是曰宣叔

夏秦伐晉

此先蔑討盾也初盾舎適嗣而外求君罪也旣而悔之正也秦不復顧義理之是非惟以報復爲事夷狄之道也故重貶秦以見盾之能悔過而無衣之詩秦人刺其君好攻戰亟用民而不與民同欲豈謂是耶

楚殺其大夫宜申

宜申亦城濮之敗將也北面而事弒君父之賊今十年矣乃謀弒焉楚子聞而殺之亦可悲也已宜申字子西楚有兩子西其一則公子申也皆楚之用事者或問管仲子產而及子西孔子告之曰彼哉彼哉蓋以其蠻夷非吾黨之士故卻外之不復論其賢否

自正月不雨至於秋七月

此一嵗之望盡矣八月𨿽雨無及也故不書雨且見公之怠於民事也

及蘇子盟於女栗

古者內諸侯不外交外諸侯不內交不敢貳至尊也今頃王新立而諸侯不朝反使大夫出聘以盟諸侯而公遂敢與之盟則惡益甚矣故不敢斥公而沒之沒公亦以譏蘇子也夫不雨僭之咎也而系以女栗之盟是惡知正厥事哉諸侯僭天子大夫僭諸侯天地爲之感變而人安行之皆如女栗之盟莫之非也此春秋所以深貶公也𨿽然公從霸主而盟王臣多矣未嘗沒公何也蓋有首惡者故不嫌也

冬狄侵宋

狄侵諸大國獨宋未爾自宋亂之後狄旣侵之楚次厥貉又將來伐則國防亡矣此螽之咎也

楚子蔡侯次於厥貉

此楚子將求諸侯而經不著其事者恐諸侯疑貳欲前而未敢也夫楚子者弒君父之賊死有餘罪而中國諸侯如宋陳鄭之君乃皆俛首而聽命焉宜其敢肆暴橫於中國矣聖人不使蠻夷遂加於中國也故於此不從諸侯防盟之例而特書曰楚子蔡侯次於厥貉而已次者遲疑不前之貌著楚子包藏禍心欲以憑陵諸夏而未敢遽前也惟蔡侯首附楚故表而出之以均其罪厥後諸侯知中國之不可棄復同盟於新城非若蔡侯之堅附楚也則此獨書蔡侯者其防深矣

十有一年春楚子伐麇

此年不書王者見中國諸侯之無王也何以知之以傳攷之麇子逃厥貉之會故楚子伐之楚子侵伐諸侯至是遂稱爵矣以是見中國諸侯自防厥貉之後皆不能加楚也成二年防蜀之後𨿽其大夫帥師亦出主盟一同中國蓋聖人悼中國無盟主故不以蠻夷待之也

夏叔仲彭生防晉郤缺於承筐

謀諸侯之從於楚者叔仲彭生蓋公子牙之孫叔仲惠伯也經不書其卒者據左氏文公薨公子遂欲立宣公彭生不可旣而遂殺世子惡而立宣公又以世子惡命召彭生入而殺之聖人以其不發仲遂之姦謀而禍及嗣君又及其身故略之略之者乃所以貶之也

秋曹伯來朝

喪畢而來朝也

公子遂如宋

爲司城蕩意諸故也意諸之歸不書者彼之來奔本非其罪義可以異乎宋華元衞孫林父之徒也

狄侵齊

七年之間狄三侵齊非特齊之不競也亦當狄之方彊爾狄之彊如此乃所以大咸之功也

冬十月甲午叔孫得臣敗狄於咸

咸我地叔孫得臣防善射者也狄旣侵齊而後之魯叔孫得臣以一矢斃其酋首故不言帥師春秋書敗狄者四皆不書戰不待戰而敗之喜中國之勝也喜中國之勝者不與狄之抗中國也是以謹而日之狄敗不曰師賤之也

十有二年春王正月郕伯來奔

莊八年夏師及齊師圍郕郕降於齊師夫郕蓋魯之同姓國也而與齊同圍之自是降於齊而爲齊屬今爲齊所逼而復來奔魯故書郕伯而不名推其所由然深以罪魯也與莒展輿邾子益異矣

伯來朝

杞復稱伯豈以其國或小振歟王命旣壅霸主以國之大小易其班諸侯以國之彊弱變其號此之謂其命亂也

二月庚子子叔姬卒

女子𨿽許嫁筓而字若未及嫁而死自十九以下皆爲殤與成人之禮固有差等而文公不以正禮卒之過於常制此春秋所以譏之

夏楚人圍巢

書序稱巢伯來朝則巢之建國久矣楚遂取之爲屬邑後爲吳所滅

秋滕子來朝

此滕昭公也以文公之愚闇而曹杞滕之君皆相繼來朝則置天王於何地耶

秦伯使術來聘

秦伯者爵秦也爵秦者進之矣前此來歸僖公成風之襚蓋將來聘而以此先之也術來聘意在晉爾夷狄而能進以禮是亦中國也然夷狄之越千里而來聘魯不能以禮外之則又越千里而報聘矣術不書族以夷狄故略之也

冬十有二月戊午晉人秦人戰於河曲

河曲晉地秦報令狐之役也凡戰皆以主及客今秦伐晉旣退而晉追之至河曲而戰焉莫適爲主也故不書及二國報怨償禍疊起師徒其罪均也故皆人之不書敗者兩無敗也

季孫行父帥師城諸及鄆

春秋書城二十九而帥師城之者二此及哀三年城啟陽是也必帥師者畏他國之擾也夫勞民而城且不可況帥師以出乎

十有三年春王正月

夏五月壬午陳侯朔卒

陳共公立十八年而卒何以不書葬日共公背中國卽夷狄而死亦異於成公午之得正而斃矣是以不葬也其子平國嗣立是爲靈公明年與於新城之盟始自拔於夷狄也

邾子蘧蒢卒

邾文公立五十二年卒其子貜且立

自正月不雨至於秋七月

此一嵗之望盡矣八月𨿽雨無及也文公怠於民事如此

世室屋壞

伯禽爲始封之君故其廟曰世室世世不遷之義也觀春秋文公事宗廟防爲不謹非所謂卑宮室而致孝乎鬼神者也況世室者人子所常有事焉者也公毎月朝之有司又當以時黝堊之豈有將壞而不知者且又無滛雨之災而其屋自壞此乃所謂變異也天人之際可不畏哉世或作太與太子太叔同義

冬公如晉衛侯防公子沓

公爲尋盟而朝晉也凡言公及諸侯防者皆公往與防之也沓之防公已出境而衛侯因公之將如晉而來防公蓋欲因公而請平於晉也公許之

狄侵衛

衛侯輕出其國狄人乘間侵之晉不能爲中國而攘夷狄使無侵軼而惡諸侯之貳此春秋所以矜小國之多虞而善公成之也

十有二月己丑公及晉侯盟公還自晉鄭伯會公於棐十有四年春王正月公至自晉

公自去冬初如晉則因與衛會旣盟晉而還則又因與鄭會久於道路而不朝正於廟故書至以謹之

邾人伐我南鄙

邾文公之卒也公使弔焉不敬故邾人來討夫欲修鄰好而反蒙見討𨿽魯人有以取之而邾人特以使人不敬而遽興兵以伐人之國則又甚焉

叔彭生帥師伐邾

邾之來也不敢近我止伐我南鄙而已魯之報也彭生帥師往伐其國則又甚焉

夏五月乙亥齊侯潘卒

此昭公也立二十年夫孝公名昭而諡潘曰昭非禮甚矣春秋惡之與不書吳越之葬同其子舎立蓋子叔姬所生也繼爲啇人所弒

六月公防宋公陳侯衛侯鄭伯許男曹伯晉趙盾癸酉同盟於新城

新城鄭地去冬鄭衛皆因公而請平於晉至是諸侯之從楚者復附晉也然諸侯始皆相防爾眾議旣合而後盟且謀納捷菑焉故別書癸酉同盟以惡之夫天王崩葬諸侯皆若不聞而晉爲盟主政在趙盾乃皆俛首而與之同盟可乎而陳侯居喪出盟又不待貶也

秋七月有星孛入於北斗

晏子曰君若不攺孛星將出彗星何懼乎然則孛之爲變甚於彗矣且斗有環域而孛星自外入於中此變之大者劉向曰君臣亂於朝政令虧於外則上濁三光之精五星贏縮變色逆行甚則爲孛夫孛星較然在北斗中天之示人顯矣可不懼哉春秋三書孛皆以謹人君之戒

公至自防

晉人因新城之盟遂以諸侯之兵納捷菑而此先致公者見諸侯皆使卿行也自是公出皆致矣

晉人納捷菑於邾弗克納

捷菑蓋邾之奔亡公子也晉趙盾專執國政旣受他國奔亡臣子又擅防諸侯之兵歷宋鄭滕薛夐入千乘之國欲變人之主諸國皆俛首從行莫敢以正義折之者至邾城下而後盾自知其義之不可而弗克納故不書諸國而獨舉晉人也夫廢置諸侯王者之事而陪臣專之罪莫大焉然聞義能徙亦愈乎遂矣春秋以攺過爲善故稱人以貶其罪捷菑爲人之子去君父而奔他國又欲借他國之兵以歸篡其兄罪不容誅故不系之邾也其曰納者不當納之辭

九月甲申公孫敖卒於齊

此著典型之壞也夫公孫敖廢命奔莒此誅廢之罪也已而奔齊主齊而請復公於是乎許之復故爵祿猶列於朝出入猶詔於國兄弟宗族猶存則其卒也是亦大夫而已矣所以特書其率且爲齊人歸喪起也

齊公子商人弒其君舎

商人蓋桓公子昭公弟也舎未逾年而曰君者正舎之爲君所以正商人之罪也若以未逾年被弒而不曰君則逆亂之臣皆以未逾年而肆其凶惡故聖人人原情而立此義晉奚齊不正又裏克不代其位故異於此商人自立是爲懿公

宋子哀來奔

春秋之法自外至者非有罪則不名自內出者非有罪則不書然人臣進退之節視義理何如爾豈有不義其君遂若匹夫之奔逃乎若但書其來則不見奔義若書其來奔則與有罪者等故書字以示義季子來歸不書出奔蓋爲此也

冬單伯如齊

齊商人弒其君舎舎蓋子叔姬之子魯之出也故魯使單伯如齊以請子叔姬焉以其夫死子弒不安於齊義當歸魯故也

齊人執單伯齊人執子叔姬

商人弒其君而囚其母又怒單伯之來請因誣單伯以淫子叔姬而並執之春秋兩書齊人執者不可及也不可及者所以明單伯子叔姬之無是事也別而言之若二事焉所以重齊人之罪也明年書單伯至自齊又書齊人來歸子叔姬則知齊人執之者誣也然聖人不直書商人執而以齊人執之之辭何也商人罪惡已著矣齊人不能討弒君父之賊俱北面而事之又聽執其君母而加以污辱之名則黨惡之罪均不可赦故兩書齊人所以窮逆賊之黨與而治之且以辧單伯子叔姬之誣也

春秋集注卷十九

欽定四庫全書

春秋集注卷二十

宋髙閌撰

文公四

十有五年春季孫行父如晉

爲單伯與子叔姬故也使魯能修其政刑則齊亂可以義討今乃因晉以請豈非自取之乎

三月宋司馬華孫來盟

司馬之職國兵在焉宋昭公不能其大夫而華耦爲司馬不由君命擅來求盟故不言宋公使而直書宋司馬華孫來盟以罪之其來盟柰何宋司城之來奔魯實復之故宋之權臣徳魯而願盟此其意可見也耦旣來盟公與之宴辭曰君之先臣督得罪宋殤公名在諸侯之防臣承其祀其敢辱君聖人以耦無故而暴其祖因書曰華孫者明此司馬乃華督之孫言孫所以正其不能祖也不名者義不系於名也

夏曹伯來朝

五年而兩朝於魯魯亦晏然受之此齊侯所以怒而討其罪也

齊人歸公孫敖之喪

齊人執單伯執子叔姬而歸公孫敖之喪執生而歸死所以惡魯也然其歸之也亦以敖之子請之故也請之故不曰以歸不曰來歸不曰歸自齊且敖者公子慶父之子穆伯也慶父桓公之長庶而欲自同於正故不以伯爲字而稱仲其後以字爲仲孫氏故春秋祗書仲孫而國人以其實出長庶之後止稱孟孫所以論語稱孟孫問孝而左氏亦皆謂之孟孫蓋從眾人之同稱也凡奔大夫不書卒非我臣也敖蓋先君之宗卿而文伯恵叔皆其子也魯旣許之復而立其子爲仲孫氏矣豈有臣其子而不使之奔其父之喪者乎崇公族之防篤君臣之義則姑聽其家以其喪歸可也𨿽然聖人以齊人自歸其喪爲文蓋明敖之喪在齊而已歸與不歸非魯之所得專也

六月卒丑朔日有食之鼓用牲於社

莊二十五年三十年皆以日食而鼓用牲於社其非禮妄作義已著矣今文公亦復如此者必以爲先朝故事可舉而行之也嗚呼後世人君舉行先朝故事而不顧義之可否𨿽有甚害亦因循不攺自謂遵制掦功以拒絕臣下之言者多矣皆因陋承誤不知春秋之防者也可爲萬世之戒

單伯至自齊

內大夫爲他國所執而見釋者皆書其至以見執非其罪且執旣書則其歸不得不著也

晉郤缺帥師伐蔡戊申入蔡

蔡侯旣與楚子次於厥貉故新城之盟不與焉晉郤缺帥師伐之斯有名矣凡伐不言入伐之不服然後入焉見蔡𨿽附楚楚人不之救也故書戊申入蔡足以知楚之不足恃矣此𨿽蔡人自取之亦所以甚晉也然晉魯不修所以服楚而暴小國以爭諸侯欲使區區之蔡捍楚之彊而不貳則亦難矣故言伐言入甚之也謹而日之又甚之也是嵗蔡侯甲午卒不書蓋以其附楚不以中國待之也其子申立是爲文公

秋齊人侵我西鄙

齊商人篡弒其君又執其君母又執我國大夫罪不勝誅而反加兵於我故書侵以惡之又貶而人之

季孫行父如晉

一嵗再如晉者皆爲齊故

冬十有一月諸侯盟於扈

尋新城之盟且爲我故謀齊難也齊人賂晉故弗克我但盟而已公以齊難不與此盟夫晉爲霸國而齊弒其君莫能正之諸侯又莫之討若謂諸侯不專徵則田常弒簡公孔子請討焉夫豈非不義而孔子行之今晉號爲主盟而趙盾實執國政其勢力亦足以率眾諸侯而諸侯亦皆俛首從命而皆不足以有爲是以春秋不復列序者以示中國無盟主也無盟主者不霸靈公也不霸靈公者政在盾也政在盾而諸侯無爭之者盾之能也盾之能而不霸靈公者春秋之意也著盾之專而不能有爲也霸國猶晉國也

十有二月齊人來歸子叔姬

晉防諸侯盟於扈受齊賂而不伐齊故齊人自歸子叔姬以解諸侯之意凡內女見黜皆書來歸罪在姬也此書齊人來歸者罪在齊人也未有子而黜其母者也若曰姬無罪也齊人自來歸之云爾又異乎敖之喪也春秋閔子叔姬之事故異其辭以辧之然不直書齊母何也夫天下豈有無母之國哉而商人至於囚執其母則人之所不忍言者也故以父母之辭錄之曰子叔姬蓋自魯人爲之辭不得使爲商人之母此春秋所以存天下之大教也

齊侯侵我西鄙遂伐曹入其郛

諸侯爲扈之防不能討齊國弒君父之賊反受其賂而還是成商人爲君也故自此遂書齊侯以罪諸國之會於扈者商人知諸國之無能爲遂益肆其威且恚魯仗晉以謀已故一嵗而再侵我西鄙又伐曹討其來朝我也惡魯而及曹非理甚矣夫齊商人弒君而自立諸侯會於扈謀伐之晉人取賂而還致齊益無顧忌侵我伐曹以肆其暴豈特齊有罪焉亦見諸侯之縱亂矣凡伐不言入入其郛者甚之也殆矣哉防欲其國矣非特若侵魯西鄙而已也因我而加兵於曹曰侵可也而曰伐者討其朝魯執辭正也

十有六年春季孫行父會齊侯於陽谷齊侯弗及盟晉侯旣幼不在諸侯齊侯恃彊數見侵伐故魯不得已而事之以行父當齊侯宜齊侯弗肯與盟也而曰弗及者恥也內辭也然亦行父奉使失辭謂公有疾致齊侯拒而弗受爾如必待公親自出盟則魯亦安用臣子爲哉𨿽齊侯之意必欲與公盟則使臣當善爲之辭可也且受命不受辭者使臣之職也今不能專對則罪在行父矣季文子三思曾是不思何哉

夏五月公四不視朔

朔者天子之所頒也諸侯上稟天子之命下授萬民之時故其奉王朔告於廟則謂之告朔退而視朝以授民則謂之視朔前此未有書不視朔者若其有疾則亦常事不書爾此特書者見公非有疾而然也蓋欲符季孫行父之言使齊侯不疑爾至定哀間子貢欲去告朔之餼羊則見魯君日尋盟會常不在國廢禮多矣然而其禮未亡此孔子所以愛之也

六月戊辰公子遂及齊侯盟於郪丘

陽谷之會齊侯弗及盟者非特行父奉使之失也晉爲魯故會諸侯於扈將以伐齊齊侯賂之遂不果伐於是齊侯欲取償於魯焉至是公使公子遂納賂於齊而復求盟所以得盟於郪丘則有辭矣謂公四不視朔實有疾故也然則春秋書公四不視朔非特譏公之怠亦以見公子遂得盟之因則知此盟非齊侯之所欲故明年齊侯復伐我西鄙僅能少紓而已是以謹而日之

秋八月辛未夫人姜氏薨毀泉臺

有蛇自泉臺出而聲姜薨故毀之蓋譏其妄畏妖祥非民之道也夫泉臺先君之所築也重民力而爲之又重民力而毀之不如勿處而已矣

楚人秦人巴人滅庸

楚率秦巴以滅人之國則秦又聽服於楚矣夫城濮之役秦人在焉自是遂與中國盟防而晉襄因殽之役報復不已自是失秦矣夫秦兵之彊後世莫及焉使其協和以攘楚且討其弒君父之罪蓋有餘力而晉襄反棄秦以資楚此中國所以不振也故春秋前書秦人入鄀此書楚人秦人巴人滅庸以致意焉

冬十有一月宋人弒其君杵臼

宋昭公立九年不能其大夫國人襄夫人亦惡之乃因其田使帥甸攻而弒之立其弟鮑是爲文公其稱人以弒見國亂而無主名者所以儆天下後世之爲人君者也不書葬賊不討也不討賊者嗣君之罪也或曰杵臼之死襄夫人爲之也𨿽因國人以首禍豈得遂委之於眾耶夫夫人淫於其國又安能有所爲由杵臼失眾之久故能乘間而發若專歸其罪於夫人則杵臼失眾之惡無自而見惟以眾言之則夫人之罪在中矣此之謂善志或曰春秋之世君以無道致禍者眾矣獨杵臼與齊商人莒密州稱人弒何哉天之所廢必若桀紂然以桀之虐民欲與之偕亾而成湯放之猶有慙徳以紂之不善億兆離心而文王事之猶不敢違況君罪未至此而輒爲賊害之計乎故春秋書弒賊之名所以正臣子之惡凡稱人者所以示人君之戒

十有七年春晉人衞人陳人鄭人伐宋

宋人弒君而晉荀林父會衞孔達陳公孫寧鄭石楚同討之遂立文公而還夫行天討而反成其亂失天職也故不以卿書昔田常弒簡公孔子沐浴請討之曰以吾從大夫之後不敢不告也況正居卿位大夫之職者乎春秋誅逆亂如魯宣公者與謀也如楚公子比者與事也若宋文公始無弒君之謀終無弒君之逆而天下以爲弒君者有其情也今諸國之師不能探其情而無所委罪焉貶而人之不亦宜乎自閔僖以來陳常在衞上今卿會在衛下非上卿故也

夏四月葬我小君聲姜

邦君之妻君稱之曰夫人夫人自稱曰小童邦人稱之曰君夫人稱諸異邦曰寡小君異邦人稱之亦曰君夫人葬夫人而稱小君者自四方防葬者言之故用稱諸異邦之辭也九月而葬慢也不稱僖姜而別爲之諡非禮也文公三不與諸侯盟會四不視朔又慢葬其君母則公之怠於國事可知也已

齊侯伐我西鄙

齊猶以公不親盟復來討焉於此見郪丘之盟無益矣

六月癸未公及齊侯盟於谷

晉不能救故公竟不免親與齊盟然書公及者是公欲之正其終者商人終欲盟公而肆伐不已一盟而退師公之善意也是以謹而日之

諸侯會於扈

前書諸侯盟於扈爲不能討齊略也此書諸侯會於扈爲不能討宋略也宋文定而昭公之賊不討則是輔其亂也故不復列序諸侯見中國無霸主也

秋公至自谷

谷本齊地僖二十六年公以楚師伐齊取之齊人以是憾魯今公不與扈之防而盟彊齊於谷苟免齊難而已是可危也且書至自谷則不會於扈可知矣

冬公子遂如齊

拜谷之盟也公已與齊侯盟而公子遂復往者政在遂故也且見齊侯篡弒而諸侯反畏之如此

十有八年春王二月丁丑公薨於臺下

臺下非死所不正其終也

秦伯防卒

秦𨿽伯益之後本附庸也僻在西夷自秦仲始大至平王時秦襄始有功於周室列於諸侯賜爵爲伯及穆公與於城濮之戰自後與中國交聘盟會遂霸西戎九年來歸僖公成風之禭始與魯通好至是遂書其卒而弔其喪也

夏五月戊戌齊人弒其君商人

春秋之法弒君之賊以弒君討之則以賊書商人弒君自立至於五年宜加討賊之詞而稱齊人弒其君者齊人恬不討賊皆北面事之遂令商人專行無道而邴歜閻職乃自以私怨殺之故以弒君之罪歸之齊人以誅亂賊之黨且見齊無臣子而商人得遂爲君也旣君之復弒之則篡弒代立相弒之禍何時而已故𨿽魯桓篡弒自立聖人不沒其罪然亦從而君之名以著商人有以致之也於是齊人廢其子而迎公子元於衞而立之元桓公子也是爲恵公

六月癸酉葬我君文公

慈恩愛民曰文此臣子之私諡也

冬十月子卒

子者文公之世子惡也子般子野卒皆名此不名何也不忍言也文公夫人姜氏生惡及視其次妃敬嬴生宣公而私事公子遂於是公子遂殺子惡及其母視而立宣公宣公之立與聞乎弒也故子惡𨿽未逾年未成君聖人不忍名也是時叔彭生死君命何以不書貶也人臣無將將則必誅公子遂之將彭生知之矣昉乎殺子惡而立宣公者彭生爲之也是以貶而不書也

夫人姜氏歸於齊

此書歸者大歸也一去不返之辭也夫亡矣子弒矣而逆賊篡立矣嬴氏爲君母矣是夫人有可去之道故自歸於齊焉君子以爲姜氏見微者也先書子卒而繼書夫人姜氏歸於齊則知惡及視皆死而夫人無所依矣

季孫行父如齊

前乎子卒書如齊後乎子卒書如齊齊與聞乎故也所以惡齊也而季孫行父之罪則又不待貶絕而見者按左氏宣十八年公薨季孫行父言於朝曰使我殺適立庶以失大援者仲也夫乃逐遂之族以此驗之行父實與公子遂同弒子惡而立宣公故夫人姜氏歸於齊而行父遽如齊焉惡實齊之甥恐齊人聽夫人之訴而來討於是議納賂以請平焉此見魯國臣子之罪皆不可勝誅也

莒弒其君庶其

莒紀公生太子僕及季佗愛季佗而黜僕且多行無禮於國僕因國人以弒紀公故稱國以弒專罪嗣君也蓋與殺大夫稱國同義春秋稱國弒君者四皆罪其嗣君

春秋集注卷二十﹤經部﹐春秋類﹐髙氏春秋集注﹥

欽定四庫全書

春秋集注卷二十一

宋髙閌撰

宣公一

元年春王正月公卽位

宣公受弒賊之立而不復討賊是與聞乎弒也是篡也此不天無王之甚而書春王正月公卽位者以天道王法正其自卽位之罪也其自卽位柰何以不弒自居聖人因如其意而書之此春秋之誅意也宣公之弒𨿽天王不問方伯不討而夫人姜氏歸於齊齊豈不知其簒弒乎曰齊人之知乃在夫人未歸之前蓋同惡相濟已先許其復通婚姻之好矣

公子遂如齊逆女

不待喪畢親迎而公子遂遽如齊逆女者此乃公子遂之本謀恐姻好久不通而齊人來討也且娶於齊則公因得以列於會而諸侯不復討矣公子遂之情狀可知也夫逆女親者也使大夫非正也公子遂蓋公族之尊者尢不可也而不憚如齊者勢不能自已故爾始文公未終喪而娶故其子遂於卽位之初而逆女

三月遂以夫人婦姜至自齊

不直書夫人婦姜至自齊而稱遂以者明公子遂不當以夫人歸也婚禮莫重乎親迎豈容大夫得以歸哉不稱公子者一事再見卒名也文公逆婦姜於齊不稱夫人自逆故也此稱夫人者臣下之辭也不稱氏者夫人當待禮而行如野麕艸虫之詩蓋古者一禮不備女不肯行故詩曰𨿽速我訟亦不女從𨿽速我獄室家不足今公以喪娶又不親迎夫人不能以禮自固而公子遂以之歸故去氏以貶之婦者有姑之辭曰夫人姜氏至自齊可也而曰婦者姑敬嬴也敬嬴也而姑之蓋以是暴其惡也曷爲暴其惡敬嬴以嬖妾私事襄仲而以其子屬之殺世嫡兄弟出主君夫人乃援成風故事卽以子貴爲國母今斬焉在衰絰之中而請婚納婦此其罪之未見者也故因夫人至特稱婦姜以顯之此春秋推見至隱著妾母當國用事爲後世鑑也有姑則以婦禮至無姑則專以夫人之禮至書至自齊又見齊人以非禮嫁女失父母國之道矣

夏季孫行父如齊

公旣婚矣然後季文子如齊納賂請列於會蓋春秋時凡國君不以其道立苟得一與於諸侯之會則他國不得復討其罪所以季文子不憚自行者欲假大國之權以定宣公之位也宣公之位定則一時臣子黨亂誤國之罪庶皆可以逃矣昔人稱季文子三思而後行今當魯國喪禍之際而舉動乖錯如此安在其爲三思哉是必思之過多而方寸亂矣故孔子曰再斯可矣蓋譏之也

晉放其大夫胥甲父於衞

舜放驩兜於崇山此天子之討有罪也諸侯之大夫有罪則當請於天子或殺或放上由天子不得自專也故專殺大夫王法之所不容今晉乃專放其大夫可乎然放與逐不同放猶有禮焉退之以禮不深罪之也然舜治驩兜之罪而放之崇山者投之逺方也崇山猶在吾封疆之內非蠻夷外國也今晉之於衞同爲列國爾晉輒放其有罪之臣於衞是鄙衞也是直以蠻徼待吾同列之國也衞人受晉之逐臣而不辭豈亦迫於大國之勢歟按文公十二年河曲之戰晉人將薄秦人於河胥甲趙穿當軍門呼曰薄人於險無勇也乃止至是晉人討不用命者乃放胥甲於衞夫胥甲趙穿之罪一也放甲而舎穿是政之不一也以非其罪故特加父字以別之異乎蔡之公孫獵也晉主諸侯而內討如此又安能正魯

公會齊侯於平州

春秋凡簒立者諸侯一與之會則他國不得復討遂列於諸侯之會而以成君書之罪諸侯也非有王命則國人亦不得討之恐滋亂也此當時大槪然爾今宣公與齊侯𨿽同惡相濟然實公欲爲此會而不書及者討賊之辭也凡亂臣賊子必深絕其黨而爲惡者孤矣故書會而不言及

公子遂如齊

此又如齊者謝得會也前年公子遂與叔孫得臣如齊請於齊侯歸弒其君出其母而立宣公今年公子遂得爲公冒喪逆女季孫行父又爲之納賂請會齊惠公新遭弒逆之變而助成弒嫡之謀不念出姜之戚而繼爲喪婚之好貪取濟西之賂而遂定簒者之位廢君臣兄弟夫婦之義是謂以亂濟亂者也昔季子然問仲由冉求可謂大臣與孔子曰大臣以道事君不可則止今由與求可謂具臣矣然則從之者與曰弒父與君亦不從也公子遂與季孫行父叔孫得臣居大臣之位相與周旋於簒奪之事曾具臣之不若當時庶幾於孔子之言者帷叔仲彭生耳自是祿去公室政在大夫魯君遂失其民此春秋所以盡其辭也

六月齊人取濟西田

此專罪齊也宣公不義得國故以先君封界之田賂齊此吾國之惡聖人爲之辭曰齊人取之云爾若非我予之也齊受簒逆之賂而助之則其惡尢大春秋討賊尢嚴於利其爲惡而助之者所以孤其黨也𨿽非彊取要亦不義而得之所謂非其有而取之曰盜也魯國本非宣公之所有也不義得國宜不能保其土故不云我其不書公納賂者與鄭伯假許田同義桓宣之計若出一軌春秋志之以見世平則正與法皆勝世變則亂與賂偕行自然之符可不戒諸

秋邾子來朝

首朝簒逆之賊此不待貶絕也故與滕侯朝桓之文異公羊子曰其餘從同同此類是也

楚子鄭人侵陳遂侵宋

十五年扈之會晉將爲魯討齊十七年晉以諸侯之師伐宋以討弒君之罪皆取賂而還於是鄭伯以晉爲不足與遂受盟於楚此𨿽晉有以取之然鄭遽背中國而卽夷狄又同楚子加兵陳宋是助夷狄以攻中國也罪不勝誅故稱楚子而人鄭伯所以甚鄭伯之罪也非與楚子也兩書侵者所以深罪鄭伯此舉之不義也旣正此師爲不義然後中國之師可舉矣

晉趙盾帥師救陳

趙盾先自帥師救陳而後致中國同伐鄭也然鄭人連楚以侵陳與宋則晉何爲獨救陳曰楚鄭之兵主在於陳因加於宋晉人逾宋而救陳救陳而師退是救宋也故舉救陳則及宋舉救宋則不及陳矣

宋公陳侯衞侯曹伯會晉師於棐林伐鄭

此言趙盾救陳之師也會晉者著諸侯爲盾所致也不曰會晉趙盾者不與其以卑致尊也若列數諸侯而會趙盾則是諸侯會大夫之辭爾故止稱師焉師眾可以敵諸侯矣夫徵伐自天子出非諸侯可得而專也諸侯專之猶不可況大夫乎自隱桓以來諸侯無大小皆專而行之及宣成而下大夫無內外皆專而行之棐林之會天下之事中國之政皆在趙盾矣

冬晉趙穿帥師侵崇

崇在西土秦與國也晉方病楚而欲得秦趙穿曰我侵崇崇急秦必救之吾以求成焉鳴呼此謬計也豈有欲求成而反加兵於他人之國乎適足以眾晉之敵爾夫其謀之迂如此而當國者亦豈不爲之裁正而從之乎意者穿已有逆心欲得兵權托於伐國以用其眾爾故書侵以著其罪

晉人宋人伐鄭

宋人怨鄭伯與楚子之侵我也復請晉伐鄭晉亦以前救之無功也遂連兵伐之夫晉以貪賂致諸侯之叛不能退而自責乃謀動干戈於外以遂宋之復怨況宋人弒君豈可與之合兵乎故𨿽討得其罪亦皆貶而人之

二年春王二月壬子宋華元帥師及鄭公子歸生帥師戰於大棘宋師貶績獲宋華元

大棘宋地春秋二十四戰主客並書帥師者惟此及哀二年趙鞅罕達而已夫主於伐人則書帥師此主與客無辧何也蓋鄭公子歸生興師伐宋而來不稱伐者背中國卽夷狄爲楚來無以爲辭曲在鄭也然元年秋鄭人與楚子侵宋宋公旣爲棐林之役以報之是冬又與晉人伐鄭一役而兩報之遂起此役今鄭師之來宋當明大義以諭之否則愼固封守使鄭不得而犯焉華元乃遽帥師出與之戰於是三軍大敗以至見獲不能效死徒殄民辱國而已以見中國因夷狄之故而自相殘如此故兩書帥師以惡之書宋之及又書宋敗深罪其不當與之戰也上書宋華元矣下云獲華元可也復云宋者以國系之重其以國事獲也

秦師伐晉

此秦之師由晉侵崇以起之則惡在晉故秦稱師稱伐見此師之出有名也一侵一伐而秦晉之曲直可見矣聖人誅趙穿之意亦明矣

夏晉人宋人衞人陳人侵鄭

鄭爲楚伐宋敗其師獲其大夫晉趙盾興諸侯之師將爲宋討鄭而不果者非力不足理曲故也晉惟以取賂釋宋不討以至於此故春秋著其失覊者之義旣貶而人之又書侵以惡之所以甚趙盾也盾執晉政以主諸侯而二扈之盟貪宋齊之賂縱大惡而不治勤諸侯而無功故鄭伯以晉爲不足與道楚以伐陳宋自是楚與晉爭晉不能競反有弒逆之禍於是楚益自肆明年遂有問鼎之事

秋九月乙丑晉趙盾弒其君夷臯

諸侯以晉爲盟主而晉國之政在趙盾盾之專制諸侯幾二十年矣天下惟知晉之有趙盾而不知有靈公也靈公𨿽不徳亦不堪盾之專權故有殺盾之志焉盾欲出奔而未越境其族子趙穿遂弒靈公而盾卽復其位不復討賊然則盾之臣節安在哉故聖人原其情而書之曰趙盾弒其君夷臯而不使趙穿屍其罪也誠使趙穿屍其罪則姦臣僞亡詐竄而陰使人弒其君者遂得以免其罪矣夫弒君之罪豈可計免乎況盾又使穿逆成公則其迹嫌矣故聖人正趙盾之罪以戒天下後世專權懷姧之臣也善乎西晉陳泰能明此義也方髙貴鄕公之見弒也抽戈者成濟倡謀者賈充而當國者司馬昭也昭𨿽流涕問策於陳泰泰曰惟斬賈充可以少謝天下爾昭問其次意在濟也泰以爲有進於此不見其次蓋指昭也然則趙穿弒君而盾爲首惡春秋之大義明矣以此爲坊而鄧扈樂之徒猶蒙歸獄而受戮靈公立十四年趙盾使趙穿逆襄公之弟黑臀於周而立之是爲成公不書葬者賊不討也

冬十月乙亥天王崩

三年春王正月郊牛之口傷攺卜牛牛死乃不郊猶三望

諸侯爲天王崩斬衰而魯本不當郊因喪紀而不郊可也今所以不郊者非爲天王崩也牛口傷而攺卜而牛又死故也且公弒君簒立無天道矣豈足對越在天乎祭天之牛或傷或死此天示變以警公也三望本因郊而設旣不郊則三望之禮不備矣夫魯僭郊禮久矣隱桓莊閔不書者聖人不敢無故斥言君父之過故因變異而言也

葬匡王

前期而葬者簡也且以著王室之防罪諸侯之不王也

楚子伐陸渾之戎

僖二十二年秋秦晉遷陸渾之戎於伊川使雜居中國而天子置之不問至是楚子興兵來討其罪故稱伐以見中國之不自正也然楚自南海長驅中原觀兵周疆定王使人郊勞輒敢問鼎之輕重𨿽有窺周室之心而不敢輒動以先王之澤未竭夷狄猶有畏義之心焉故稱本爵以正其狂僭之罪而不書問鼎者蓋私問之也

夏楚人侵鄭

按左傳晉侯伐鄭鄭與晉平而經獨書楚人侵鄭者書楚人侵鄭則知鄭復從晉也鄭本以晉不足與而從楚今晉成公初立而復從晉是鄭伯之反正也故獨書楚人侵鄭以抑夷狄之彊

秋赤狄侵齊

曰赤狄者見狄之種類已分矣

宋師圍曹

宋文公卽位三年武氏以曹師作亂聖人削而不書此年圍曹以報武氏之亂而書之者夫武氏之亂非曹人所致也宋人不能反躬自治內睦九族而興兵以圍人之國不亦左乎蓋宋惟有不赦之罪故書法如此

冬十月丙戌鄭伯蘭卒

葬鄭穆公

觀其葬之速則知其禮之不備也且著其臣子私諡之罪

四年春王正月公及齊侯平莒及郯莒人不肯公伐莒取向

莒郯相怨而郯乃魯婚姻之國故公及齊侯平之公欲爲郯平莒而挾齊以爲重非平之道此莒之所以不服也肯者心以爲然而後從之者也此見公之義不足以服莒之心矣曰莒人又見其不肯者非特其君也及齊侯者以公爲主及郯者以莒爲主齊魯二大國以好平兩小國之怨而且不能蓋信不足故也不知自反而取邑以致忿於人則公之所爲亦已甚矣公旣無以得莒後書郯伯姬來歸則郯亦不能固其好也𨿽然向吾故地桓十六年城向是也其後或入於莒豈魯與莒有好而向還莒歟至此莒不肯平然後公復取向也

秦伯稻卒

共公立四年其子桓公立

夏六月乙酉鄭公子歸生弒其君夷

歸生鄭之正卿也公子宋以染指黿鼎之故鄭伯將殺之宋輒與歸生謀先歸生若卽姧謀則宋之惡可遏靈公亦得而免矣旣不以告又懼其譖而從之𨿽公子宋手弒其君而歸生爲國正卿縱其爲逆意尢可誅故特書公子歸生弒其君夷所以教天下後世之爲人臣者也蓋春秋之作常施於可疑而不施於所不疑宋之罪無疑也歸生或疑於可免故治歸生則宋罪自見非重歸生而輕宋也以此爲坊後世猶有失身而爲逆賊所制如司馬亮沈慶之輩者且傳曰愼防又曰飲食必有訟又曰戱生患又曰輕則失巨鄭伯輕戱於飲食之防而致殺身之禍聖人書之其示來世之意深矣靈公立一年鄭人立穆公之庶子堅是爲襄公

赤狄侵齊

以齊之疆而連年爲狄所侵則惠公之無政可知矣

秋公如齊公至自齊

狄在齊境而公往朝之公之無政又可知矣故𨿽未逾時而書至以危之且爲明年再如齊起也

冬楚子伐鄭

中國諸侯不問鄭國殺君之罪而夷狄加兵以討之故書楚子伐鄭所以病中國也且楚之病鄭久矣侵伐之事始稱荊次稱人至此稱楚子所以深罪鄭也

五年春公如齊

公以不義得國故亟朝於齊蓋當是時魯益以弱故謹事大國以自固也

夏公至自齊

公春如齊而夏至者以齊人止公而彊爲髙固請婚也故書至以危之

秋九月齊髙固來逆子叔姬

時君之女也故稱子以別之古者三十而娶五十而爵爲大夫故大夫無出境親迎者髙固爲齊正卿而始與魯爲婚又越境逆女非禮可知矣不曰逆女者大夫不敵於諸侯故但稱子叔姬以見髙固之自逆也齊許之來魯與之婚髙固之娶叔姬之嫁皆非禮也

叔孫得臣卒

此公子牙之後莊叔也內大夫卒無不日者以春秋魯史故詳之也仲遂殺嫡立庶往謀於齊而得臣有並使之罪故特不書曰以謹之而仲遂之惡不可勝誅特於繹立義故文起於此也

冬齊髙固及子叔姬來

子叔姬來者歸寧也歸寧常事不書先儒謂壻有反馬之禮是亦常事不書矣夫髙固已爲齊之正卿非王事不當出境旣未娶而爲國卿又不可以國卿而有新婚反馬之禮也故書齊髙固及子叔姬來以罪之子叔姬不冠夫氏者承上髙固及之也

楚人伐鄭

去冬之伐稱楚子所以譏鄭也今只稱人又罪其數犯中國也

春秋集注卷二十一

欽定四庫全書

春秋集注卷二十二

宋髙閌撰

宣公二

六年春晉趙盾衞孫免侵陳

趙盾前會衞侯救陳今更與衞孫免加兵於其國故書侵以正主盟者之罪𨿽以陳背晉卽楚亦以晉救之無功故也春秋之法君弒而賊未及討則經不復重出其人聖人之意以爲弒君之賊而使得偸生於嵗月之間是中國臣子亦復其君父故不復重出其名所以罪其臣子討賊之緩且不忍以大惡之名再見於春秋也今趙盾弒君而孫免爲衞卿乃反與之比以兵加人之國用見當時習於悖亂不知君臣大義直以趙盾爲無罪之人故春狄因其自視若無罪而爲之再見於此所以重其罪也非赦盾也

夏四月

秋八月螽

夏冬無事而書首月者存天道王法也秋螽書八月者惟八月有之非歷時也螽爲農災王道所重今以月書則爲災不久輕於以時書者矣然而聖人猶書以示後世者欲人君知以農爲重也

冬十月

七年春衞侯使孫良夫來盟

此盟乃衞欲爲晉致魯蓋魯專事齊未與晉通故也何以知之宣公不義得國以是自疑而衞侯任其無咎故遣良夫來爲此盟然而黑壤之會公卒見辱則知是盟之無信也是盟之無信亦公自疑貳爾視下文可見

夏公會齊侯伐萊

公方與衞盟將復從晉而又應齊侯之命興兵以淩弱小之國此取辱之道也然非公本意故書公會

秋公至自伐萊

爲齊興兵逾時而歸故以伐萊致

大旱

軍旅之後必有凶牟蓋徵役怨嗟之气感動天地而旱漧作矣書旱而不書雩著公無卹民之心也

冬公會晉侯宋公衞侯鄭伯曹伯於黑壤

鄭伯來服故爲此會且盟焉而不書盟者公自弒立卽齊之後惟與齊會未嘗會他國也晉人以爲討而止公於是公不得與盟焉故止書會而已

八年春公至自會

古者國有凶荒則殺禮而不舉公夏會伐萊而秋至冬會黑壤而此年春至其間大旱之不卹而區區以侵伐期會爲急又爲晉人所執幸以賂免故黑壤之盟不書而此以會致自是不敢如晉矣

夏六月公子遂如齊至黃乃復

不稱有疾者大夫受命而出𨿽死以屍將命豈可以疾而廢君命耶乃者無其上之辭復者事未畢而返之辭

辛巳有事於太廟仲遂卒於垂壬午猶繹萬入去籥垂齊地公子遂未至齊國而旋未及魯境而卒適與祭同日故不書祭名但書有事而已凡祭必七日戒三日齊故當祭不以凶事告又況卒於國郊之外豈宜遽訃於廟中乎此事之失𨿽不在主祭者然仲遂弒逆之罪𨿽死猶當討之宣公以援立之故旣不正其罪而卽以爲卿於其死也又當祭而告遽爲之變君臣之恩其厚乃如此亦可謂非常矣稱仲遂者著其生而賜族不稱公子前見也此聖人存君臣之義也繹者明日之祭也孝子當屍不敢卽棄故明日復祭此非正祭比卿喪爲輕不可以輕而廢重故檀弓記孔子之言曰卿卒不繹猶繹者可以己之辭也如卿佐之喪系一國之戚而不宜作樂則勿用可也今乃去其有聲之籥而用其無聲之舞是不知樂也夫手舞足是眞樂也豈在聲音之間哉蓋仲旣立公公固欲厚其終然而國人弗順也諸臣弗與也故於卒𨿽爲之變而妄意去畱如此夫體貌大臣自有常禮苟其人不足以堪此則黜其位可也由一人而變常節此春秋之所以譏也

戊子夫人嬴氏薨

此文公之妄也何以稱夫人薨援成風之例蓋著其僭也然無貶辭者公羊子曰其餘從同同

晉師白狄伐秦

晉不能糾合諸侯以攘夷狄乃外連白狄以伐秦直書而貶自見矣殽之役書晉人及姜戎此不言及者以傳攷之白狄爲主也經先晉者不與夷狄之會中國也中國而爲夷狄所帥晉之辱也

楚人滅舒蓼

僖三年徐人取舒至是楚人滅舒蓼成十七年又滅舒庸襄二十五年又滅舒鳩蓋羣舒之別種非二國也

秋七月甲子日有食之旣

按長歷七月乙未朔則甲子乃三十日也食之旣則爲變大矣

冬十月己丑葬我小君敬嬴雨不克葬庚寅日中而克葬

五月而葬者禮之也妾而以夫人禮薨之葬之又別爲之諡其爲非禮甚矣禮曰庶人葬不爲雨止非特庶人也自天子至於庶人皆當然爾何以知之凡喪之行必有潦車以載簑笠蓋備雨也送葬者猶不避塗潦況自葬其親乎且雨之遲久不可豫知或浹句彌月者有之今此經先書己丑葬而復書雨則是將窆而遇雨也夫喪事有進無退豈可停柩以待故書不克葬以譏其無備也平明而葬日中而虞禮也今以明日日中而葬則失虞祭之時矣敬嬴私事襄仲殺太子及其母弟經書子卒夫人姜氏歸於齊而傳謂而過市市人皆讀者有傷切之意焉蓋以秉彞不可滅也夫襄仲與敬嬴逆天理而拂人性之狀矣仲嬴之卒相去八日仲死不得其地嬴死不得其時孰謂無天道乎

城平陽

懼晉故也方舉大喪又城平陽重困民力也城義見隱公十年

楚師伐陳

陳以晉衞見侵復棄楚而從晉故楚以爲討稱師稱伐所以譏其始謀之失也然晉不能救陳陳遂復卽楚此晉之辱也

九年春王正月公如齊公至自齊

公有母喪而以嵗之首月逺朝彊齊非特見公之無哀亦不知有天王矣故書王正月以志之且齊魯之相與如此可以不危矣然公毎如齊必書至焉以危之者蓋非義相與危在其中矣

夏仲孫蔑如京師

左氏謂王使來徴聘也信斯言也益見王室之防矣且公親弒立九年矣未通乎王乃自朝齊而使大夫聘天子顚倒甚矣

齊侯伐萊

狄比侵齊而齊不敢報萊不敢犯齊而齊亟伐之畏眾彊而虐防弱如此於此可以觀惠公之政矣

秋取根牟【案根牟公羊以爲邾邑杜預以爲東夷國此注未有定論】

七年公會齊伐萊此齊侯再伐萊公𨿽不與伐而乘危敢根牟春秋所甚惡而其辭若緩者以內大惡故婉其辭也左昭八年傳秋大搜於紅自根牟至於商衞

八月滕子卒

自隠七年書滕侯卒至此始書滕子者滕昭公也魯不會其葬而書其卒爲下文起也

九月晉侯宋公衞侯鄭伯曹伯會於扈晉荀林父帥師伐陳

復謀齊也齊與諸侯不睦而魯獨事之故公不與會陳不來會卽楚故也據左氏晉荀林父以諸侯之師伐陳夫楚伐陳晉不能救今乃因諸侯之師而伐之晉之不義甚矣不書諸侯之師者諸侯不與伐陳也

辛酉晉侯黑臀卒於扈

諸侯非王事不出境今晉成公會於扈而卒非正也不言卒於會者諸侯散而晉侯以疾畱其卒於扈不出晉地也凡立七年其子獳立是爲景公不書葬者魯專事齊不會其葬也然齊人愈得志矣

冬十月癸酉衞侯鄭卒

衞成公立三十五年其子速立是爲穆公

宋人圍滕

宋文公興師以伐有喪之國春秋惡之故貶以稱人

楚子伐鄭晉郤缺帥師救鄭

楚子聞晉侯卒於扈以重兵來討鄭伯之貳於是鄭復與楚平鄭已與楚平救之無益也自是晉楚交伐鄭

陳殺其大夫泄冶

泄冶無罪而書名何也冶以彊諌激怒其君使𨿽喪亂在前弗肯回顧斯實無益於人之國故孟子不多宮之奇之諫而以百里奚爲智魏鄭公不願爲忠臣而願爲良臣蓋諫者旣死則必有亡國弒君之禍是以春秋特書其名爲徵舒弒君楚子滅陳之端以垂後世不容直言之戒觀陳風株林澤陂之所刺則知宣公君臣宣淫無復忌憚亦已甚矣泄冶至此而彊諫亦足以殺其身而已矣

十年春公如齊公至自齊

公頻年朝齊勤亦至矣諸侯有會而謀齊者而公不與焉𨿽事天王亦不如是然不書王正月非若九年夏有仲孫蔑如京師之事以相形也公事齊𨿽勤而不與諸侯之事亦危道也

齊人歸我濟西田

按元年公會齊侯於平州公子遂如齊齊人取濟西田蓋公子遂殺子惡而立宣公故以濟西田賂齊而齊人取之至是而歸者公比年朝齊齊侯感公朝事之勤因其請而歸之也夫魯之分地先君受之於天子豈可失墜又況負弒逆之罪賂以免討乎齊人取弒逆之賂以縱惡故其取其歸皆謹書之然其他歸田未有言我而此獨曰我濟西田者獨此本魯田也若哀八年歸讙及闡定十年齊人來歸鄆讙陰田皆魯侵諸侯而得之非周公之本封也旣本他國之田故不言我蓋以眾暴寡以大侵小而得之者如有王者作則魯在所予乎在所奪乎聖人所書以正王法爾鄆讙陰田特書曰來歸者夾谷之會孔子相焉質以禮義齊人自服而來歸也他秪書歸者皆因請而得之爾

夏四月丙辰日有食之

按長歷丙辰朔不書朔史失之也日食𨿽有常度亦人事所召有食之者

己巳齊侯元卒

齊惠公立十年卒其子無野立是爲頃公

齊崔氏出奔衞

崔杼有寵於惠公髙國畏其偪也而逐之以其世卿專權故書氏而以自奔爲文

公如齊

公二年天王崩如弗聞也今聞齊侯卒而奔其喪是以事天子之禮事齊也

五月公至自齊

癸巳陳夏徵舒弒其君平國

君通乎夏姬故其子弒之靈公立十五年其子午立是爲成公成公旣立不討君父之賊則知靈公之惡播於國人而徵舒殺之國人之所弗憝也

六月宋師伐滕

前圍滕以伐人之喪貶而人之今伐滕而稱師焉則正著其暴橫加小國以其眾也然滕子恃晉而不朝宋討得其罪故稱伐焉

公孫歸父如齊葬齊惠公

公自奔其喪又使貴卿會葬不顧天王之禮闕然莫之供也比事攷辭其義自見而臣子私諡之罪亦無所逃

晉人宋人衞人曹人伐鄭

鄭復與楚平故晉會三國伐之當是時陳有弒君之亂曾不是圖而有事於鄭故楚之伐鄭稱爵晉與諸侯伐鄭稱人蓋罪諸侯不先自正也

秋天王使王季子來聘

宣公弒嗣君而簒立天王不問其罪反使季子來聘又不見答失禮甚矣

公孫歸父帥師伐邾取繹

自文公時邾魯有隙宣公簒位而邾子首朝之自是絕迹魯庭者又十年故歸父帥師以討其罪然以貴卿爲將舉大眾而徵伐不施於亂臣賊子而淩弱侵小近在附庸之國是爲盜也故特書取繹以重其罪

大水

兵役怨气之所感也義見桓十一年

季孫行父如齊

文子初聘通嗣君也

冬公孫歸父如齊

以伐邾故恐齊人以爲討遂謀伐莒焉甚矣魯之懼齊也二嵗之間而公與大夫如齊者五

齊侯使國佐來聘

嗣子逾年卽位始稱君未逾年稱子故葵丘之會稱宋子蓋齊桓方倡大義以尊中國諸侯之從者惟恐後故宋公𨿽在喪而來與會亦不深責怒其不獲已而趨急務爾魯之與齊與國也聘𨿽後時亦何害耶惠公之卒葬之旣速又未逾年而以君命遽遣使來聘焉謀伐莒也然當凶釁而行吉禮忘哀思而結歡好蓋有速成君之意故如其意而書曰齊侯以著其惡也

饑

國無三年之蓄曰國非其國也今以秋大水而冬卽饑則其爲國可知矣水旱螟螽天災也然民有蓄積則未必饑書饑則不獨天災也見民無蓄積也非特民無也國亦無也非特國無也鄰國亦無可告糴者矣前此不書饑者百姓尙足故也至是而百姓不足矣於是乎有稅畆之事焉

楚子伐鄭

是夏鄭因晉帥三國見伐而復棄楚故楚子又伐鄭據左氏載晉士會救鄭及諸侯戌鄭而春秋削之者責晉𨿽得鄭而不能有之也故楚伐稱爵

春秋集注卷二十二﹤經部﹐春秋類﹐髙氏春秋集注﹥

欽定四庫全書

春秋集注卷二十三

宋髙閌撰

宣公三

十有一年春王正月

一時無事書首月存天道王法也

夏楚子陳侯鄭伯盟於辰陵

楚子去冬伐鄭因加兵於陳陳鄭皆聽服故爲此盟書楚子於陳鄭之上者所以憫中國之衰也

公孫歸父會齊人伐莒

自四年公及齊侯平莒莒人不肯公伐莒取向至是齊侯召魯同討之故貶而人之人齊所以人歸父也

秋晉侯會狄於欑函

書晉侯會者春秋內中國而外夷狄此與隱二年公會戎於潛同文所以同晉於內而離狄於外也陳鄭諸夏之國而從楚眾狄夷狄之國而從晉狄在欑函而晉侯親往會之故聖人以狄主會爲文所以罪中國不能自正也

冬十月楚人殺陳夏徴舒

楚子伐陳謂陳人無動將討於少西氏故入陳然後殺徵舒夫元惡大憝眾所欲誅稱人以殺蓋眾辭爾非與楚也彼弒君之賊固人人可得而殺之豈有蠻夷華夏之間哉然徵舒弒君今已逾年國人不能討天子方伯不能誅而反使楚入中國而殺之彼楚尙知弒君之當殺則中國如之何不能殺之耶聖人書此者非與楚人之能討也傷中國之不自正也

丁亥楚子入陳

入者內弗受而彊入之是時陳侯在晉故楚子不動干戈自入於陳然則人君可輕出乎𨿽然楚子入陳然後殺徵舒而春秋之志入陳乃在殺徵舒之後何也人之爲善惡有名是而實非始邪而終正自眾人觀之或取其名而略其實或執其始而遺其終所以是非失當而邪正舛也聖人則不然楚之伐陳初欲縣陳也聞諫而止遂以討罪爲名故春秋書殺徵舒於前而掩縣陳之惡書入陳於後不使全討罪之美此斷大小之獄必以情惡惡疾其始善善樂其終之義也書楚子者著楚之本爵楚入中國故日以惡之

納公孫寧儀行父於陳

二子皆通於夏姬致徵舒弒君然則二子之罪與徵舒何異聖人特書此者與其納也何以與其納爲其能訴於楚殺徵舒而定陳也不系之陳者與其納而不與其得納也此乃其君之所由以弒者非復可以居陳之位也蓋楚子殺徵舒若能誅賊而出於正者由納二臣以觀之楚子殺徵舒正爲二臣殺之非爲討賊殺也楚子之情於此不能逃矣夫致陳之亂者此二子也已絕於陳矣故不系之陳而書納納淫亂之人於中國見中國不自正而楚得以肆行也

十有二年春葬陳靈公

靈公見弒於今三年因楚入討賊陳人始得伸臣子之義故此書葬者賊已討也又著其臣子私諡之罪

楚子圍鄭

去冬入陳今春圍鄭以二國背辰陵之盟而從晉故也易曰君子以作事謀始陳鄭之始卽楚是乃召楚以亂中國也然楚入陳而討之書曰入入鄭而赦之書曰圍何也楚之入陳也欲縣之人言其不可乃封陳侯其入鄭也欲赦之人言其不可卒與鄭平故封陳侯者非本謀也不善而能攺也故書曰入與鄭平者楚本謀也不爲利言所誘故以圍言之此君子所以謂楚莊王不絕乎夷狄也此所以屢稱楚子以錄之

夏六月乙卯晉荀林父帥師及楚子戰於邲晉師敗績邲鄭地鄭旣與楚平而晉後至諸大夫皆欲退而先縠佐荀林父獨不可故以林父及楚子以明林父主戰也夫晉欲救陳鄭豈可以一大夫將不協心之屬以與彊暴新勝之楚交戰乎徒取敗防血肉坐靈非救難解紛之道也故不書救然中國之大夫及諸楚君而不嫌於抗者所以崇中國也故書林父以敵楚子晉旣敗績陳鄭於是乎服楚子矣

秋七月

冬十有二月戊寅楚子滅蕭

蕭子姓宋之附庸也楚旣得陳鄭又敗晉師遂深入中國憑陵諸夏滅人之國故謹而日之

晉人宋人衞人曹人同盟於淸丘

晉爲楚所敗故諸侯懼而同爲此盟旣又不旋踵而皆背之聖人惡其反覆故皆貶而人之

宋師伐陳衞人救陳

宋以楚子滅蕭且爲淸丘之盟故請於晉以伐陳以討其道楚師之罪此非所以報楚也故直以師稱書衞救陳者所以罪宋也然衞方盟於淸丘而反救陳凡救𨿽義事而有背盟之惡故貶稱人

十有三年春齊師伐莒

莒恃晉而不事齊故齊興師伐莒而晉不救之前稱齊人而此云齊師者略其以師而伐人也

夏楚子伐宋

以其伐陳也晉衞曹復背淸丘之盟而不救者楚人有辭於伐也故楚書本爵

秋螽

冬晉殺其大夫先縠

邲之役三帥皆欲還先縠固請戰遂及於敗至是以爲討然釋趙旃魏錡不討而獨誅先縠爲政不平殺者不受治矣況又族滅之惡之甚也故稱國以殺

十有四年春衞殺其大夫孔逹

晉旣討邲之敗而殺先縠矣以衞背淸丘之盟而救陳也討焉孔達自知不可免乃縊而死衞人因以說於晉故稱國以殺罪累上也

夏五月壬申曹伯壽卒

曹文公立二十三年其子廬立是爲宣公

晉侯伐鄭

晉救鄭而敗於邲鄭遂卽楚夫鄭背華卽夷討之正也故稱晉爵然自文公沒襄公僅能修先君之業靈公幼而趙盾爲政其殆庶幾矣成景之世文公之澤寖防干戈日尋積而至於蜀之盟而中國盡夷狄矣豈特失政而已乎至此而後知齊桓晉文之有功於中國也孔子曰防管仲吾其被髮左衽矣然則管仲之功終春秋之世猶或賴之

秋九月楚子圍宋

國必自伐然後人伐之宋輕用兵至反見伐則自取之效也至是楚使申舟聘於齊曰無假道於宋申舟曰我則必死楚子曰殺汝我伐之及宋宋人殺之楚子聞之投袂而起遂再伐宋不書伐者罪之遂恃彊以圍之蓋罪不在宋

葬曹文公

因魯往會而著其臣子私諡之罪

冬公孫歸父會齊侯於谷

齊侯在谷而歸父往聘焉故不書如齊而書會於谷蓋謀於齊侯而平楚宋也

十有五年春公孫歸父會楚子於宋

歸父歸自齊又以楚子之尙圍宋也而往聘之直以宋地者罪魯見楚在宋境反與之聘也

夏五月宋人及楚人平

楚子自去秋圍宋至今不解天下諸侯莫救者於是華元潛入其師劫其將子反請平子反懼告於其君而與之平凡書平皆以國舉今宋楚之平稱人者貶也何貶乎貶華元子反也

六月癸卯晉師滅赤狄潞氏以潞子嬰兒歸

夷狄悖亂諸侯驅之可也晉師滅赤狄又執其君此則甚矣故惡而日之後世輕誅夷狄以多殺盡殄爲中國威此豈先王之志也哉詩曰薄伐玁狁至於太原此大雅之則也凡滅不氏此氏何也以赤狄有潞氏甲氏二種故也是時楚肆其彊圍宋逾年晉不能救而反滅狄利其土地亦怠於憂中國矣

秦人伐晉

自二年秦師伐晉晉不報秦今十四年矣此復來伐者乘晉兵逐爭狄土而闚其虛也故貶而人之

王札子殺召伯毛伯

王孫蘇與毛伯召伯爭政使王子札殺之札者名也矯王命以殺大臣宜名之以著其罪然書札而不書王子則與內臣無異若柔溺翚挾之類矣書王子札則與王子虎同無以見其罪故變文以別之夫生殺之柄天子所持毛伯召伯王之卿士今王札子乃敢擅殺而定玉不能禁失政刑矣是以春秋惡而志之舜爲天子瞽瞍殺人則臯陶執之何王子之有

秋螽

爲災故書

仲孫蔑會齊髙固於無婁

齊侯在谷則公孫歸父會之齊卿在無婁則仲孫蔑會之蓋公主齊久矣幸晉楚之爭而不我及忽焉而平楚宋俾歸父請於齊侯齊侯則疑我之從楚也蔑於是會焉以修舊好

初稅畆

古者天子有王借諸侯有公借蓋借民力以治吾田而已謂之助而不稅當是時也民知先公後己詩曰雨我公田遂及我私是也及其衰也有法以治之稼不善則非民又其甚也法不足以治之矣此宣公之時所以捨公田之不善乃履民之畆而稅其善者也民日從事於戰鬭而井田之法漸廢此聖人所以書初稅畆以議其壞法自便也云初者自是遂爲常稅矣

冬蝝生

書燠也秋螽未息而冬又生子冬非蝝生之時以是爲異此履畝之符也

饑

蝝生以至於饑公之不卹民一至於此天時人事參而書之春秋之防防矣

十有六年春王正月晉人滅赤狄甲氏及畱吁

晉師旣滅潞今又並盡其餘黨斯已甚矣故士會董此役而貶稱人且再書晉之滅狄惡其窮兵荒服無復顧懷中國之志也

夏成周宣榭災【案經文公谷作災左氏作火此從公谷】

國語曰先王之爲臺榭也臺不過望氛气榭不過講軍實成周宣榭者宣王之榭也宣王中興講武於此焉而書其災者聖人蓋傷之也何則周室板蕩中國防矣宣王嗣之南徵荊舒北伐玁狁遂攘夷狄以復文武之境土天下喜於王化復行今周復衰夷狄橫行平惠以降皆庸暗齷齪無能以王道興起之者人思周室中興仰止宣王受其所茇故因其災而傷王者之不作使功烈不得著見於天下而王者之迹又從而煨燼之蓋痛乎王道陵遲之甚也孟子曰夫明堂者王者之堂也王欲行王政則勿毀之矣況我宣王中興講武之屋而子孫當此衰防之際不思振舊而反爲火所焚乎

秋郯伯姬來歸

來歸者見棄而歸也不能乎舅姑之國而爲夫所黜此罪伯姬也罪伯姬者乃所以罪其父母失教也君子之道造端乎夫婦是以春秋於內女夫人皆詳志之

冬大有年

此一句在魯史則爲記祥瑞一經聖人之筆則非爲祥瑞書也何則宣公不義得國又當饑年而重斂於民宜其不獲時和嵗丰之應今乃大有年聖人從而錄之者是爲記異也所謂非常則書也然則春秋不書祥瑞乎曰春秋不以祥瑞訓人蓋示以天道也天猶父也君猶子也子有善父而寵賚之非父也子爲不善父不譴責之非父也君有善天而祥瑞之非天也君爲不善天不災眚之非天也觀天道之於人君父子而已子有善父親之君有善天祚之子爲不善父其譴之譴之猶不善廢之棄之爾君爲不善天其災之災之猶不善禍之滅之爾故春秋惟書災異以明天道爲百王法

十有七年春王正月庚子許男錫我卒

許昭公立三十年卒其子寧立是爲靈公

丁未蔡侯申立

蔡文公立二十年卒其子固立是爲景公

夏葬許昭公葬蔡文公

不月者略之也許蔡與楚而背中國故略之且因魯往會而著二國私諡之罪

六月癸卯日有食之

按長歷六月癸卯朔不書朔因舊史也日食𨿽有常度亦人事所召有食之者

已未公會晉侯衞侯曹伯邾子同盟於斷道

諸侯同心疾齊故書同盟夫齊自晉文之卒自恃彊大欲與晉爭長不復與晉侯會晉欲伐之久矣患諸侯與之交通不同心爾魯自文公末年宣公之立亦背晉事齊迨齊惠公卒始少怠焉然亦未嘗不懼晉之見討也今因諸侯皆有伐齊之志公始卽晉而獲同盟

秋公至自會

公弒君簒立而出與諸侯會逾時而還故書至以危之

冬十有一月壬午公弟叔肸卒

不曰公子而曰公弟者兄在則稱公弟因兄之尊也兄亡復稱公子是先君之子也肸嘗命以爲卿故以卿例書之宣公弒立而肸有傷乎惡與視也終身不食其祿故特書其卒以重宣公之惡且見宣公終命其子嗣爲卿其稱叔者乃起其生而賜族是謂子叔氏

十有八年春晉侯衞世子臧伐齊

晉衞先伐齊故齊人求成以緩諸國之師

公伐

自文公十二年來朝而不復至故伐之稱公專罪公之淩小國也已不修徳而欲人之朝已亦不思之甚矣

夏四月

一時無事書首月存天道王法也

秋七月邾人戕鄫子於鄫

凡自虐其君曰弒自外曰戕弒起於漸而戕於暴也僖十九年邾人執鄫子用之是時天子方伯不復討其罪故此肆然復戕鄫子於鄫也夫邾人肆無道之彊戕同等之君罪固大矣鄫子爲國君而見戕於人必有以致之也國君必有卿大夫及侍衞之臣今鄫子之於邾乃不共戴天之讐又使得造其國都戕弒其君而鄫國臣子恬然坐視無動心者如秦人視越人之肥瘠故聖人書戕鄫子於鄫見鄫無守備且惡鄫之臣子不能拒難與自弒其君無異也鄫子不名與僖十九年同

甲戌楚子旅卒

此楚莊王也前此不書楚子之卒者外夷狄也此書之者以楚入爲中國之害甚於前日故錄其卒以見中國不能自正乃與楚相爲朝聘相與盟誓相通問好故春秋自此得以詳志其卒也不書葬者僭竊大號罪重惡極不可信其臣子之辭書之也

公孫歸父如晉

公自簒立以來所以事齊諂矣晚睹齊之不競於晉則翻然事晉而棄齊如遺焉甚哉利之使人輕合易絕也傳載公之晚年謀伐齊至成二年而有鞌之役蓋歸父此行實爲始謀亦以三桓專命欲假晉力以去之故也

冬十月壬戌公薨於路寢

薨於路寢正其終也

歸父還自晉至笙遂奔齊

歸父以襄仲之立公也欲去三桓以張公室與公謀而聘於晉冬還至笙聞宣公薨而新君與三桓謀欲逐之以是奔齊夫先君未殯而逐其臣是死其君而忘其父也縠梁子曰捐殯而棄其父之使者是亦奔其父也得經意矣歸父旣畢使事盡哀而奔是知死亡之不免而能不失度於顚沛造次之時異乎他大夫之奔也故其辭繁而不殺則歸父之善自著矣𨿽然人臣之正受命而出𨿽君薨猶當致命於殯前若其有罪待命於新君可也今歸父還自晉未及魯境遽卽奔魯則有惡於新君矣故書奔以著其逃刑之罪

春秋集注卷二十三

欽定四庫全書

春秋集注卷二十四

宋髙閌撰

成公一

元年春王正月公卽位

公𨿽上不受於天子而下實繼正異乎無所受而自立者矣故書卽位

二月辛酉葬我君宣公

善問周達曰宣此臣子之私諡也

無冰

極寒之月而無冰者常燠也洪範傳曰豫恆燠若此政事舒緩紀綱縱弛之象余義見桓十四年

三月作丘甲

先王之制四丘爲甸出甲士三人今作丘甲者欲大興師以伐齊故令每兵而出一甲也亂先王力役之制而重困其民如此明年四卿同帥師矣先王制法以保國家中材守之久猶有況暴君邪臣從而壞之哉

夏臧孫許及晉侯盟於赤棘

許曷爲而及晉侯盟乎齊怨成矣晉援不可緩也宣公使公孫歸父如晉欲因晉以去三桓俄而公薨臧孫許於是爲三桓逐歸父之族而歸父遂奔齊是齊怨之所以成也故汲汲焉求爲此盟然而晉爲霸主不治其罪乃遽自屈而與之盟故書臧孫許及晉侯以譏之

秋王師敗績於茅戎

此志王室防弱之甚也茅戎敢抗王師是王室防弱之甚也又況爲茅戎所敗乎凡敗績者必先書戰此何以不書戰王者無敵孰敢當之況天下之勢大矣未有能敗王師者也今茅戎小醜也王乃自邀之以致敗故以王師自敗爲文王師旣敗績於茅戎而諸侯恬然莫之顧皆不臣也然則茅戎之罪誰復討之聖人立法以垂後世亦示之以其意而已一書王師敗績於茅戎而尊王之義與王自取之義及諸侯不勤王之義咸得而見矣

冬十月

一時無事書首月存天道王法也

二年春齊侯伐我北鄙

魯絕齊而與晉盟齊送卽楚而伐我也

夏四月丙戌衞孫良夫帥師及齊師戰於新築衞師敗績

齊師侵虐而此不書衞伐乃書衞孫良夫帥師及齊又書衞師敗績若罪衞何也衞將侵齊齊自伐魯還枂遇於新築石稷欲避之孫子不可遂與之戰以至於敗故齊𨿽侵虐而以衞主此戰也春秋善解紛貴逺怨而惡以兵刃相接故其書法如此

六月癸酉季孫行父臧孫許叔孫僑如公孫嬰齊帥師凡帥師皆稱元帥爾此列敍季孫行父臧孫許叔孫僑如公孫嬰齊者先王之制大國三卿周書所謂司徒司馬司空是也次國二卿小國一卿皆命於天子至春秋時僭禮越度宋鄭皆有六卿宋復有二司宼晉復有散位從卿者如趙穿郤缺初命之類後作六軍通舊將佐凡十二卿又有太師太傅亦爲孤卿如陽處父賈季之比無復先王之制今魯以四卿師師故聖人因而累數之以著其僭越之罪且又見季孫一恕而掃境悉出肆其憤欲𨿽無人乎成公之側有不卹也自此政由季氏出矣

會晉郤克衞孫良夫曹公子首及齊侯戰於鞌齊師敗績

魯衞皆乞師於晉晉以斷道之盟合四國之師以伐齊遂大敗之然春秋之法以主及客今不書齊及又不書伐齊而直以四國及齊侯戰爲文者罪四國之大夫敢擅興兵以敵齊侯也獨魯舉四卿帥師者重罪魯也夫齊數病諸侯以起此戰信不道矣魯出四卿會晉衞曹以敗齊侯於鞌又窮追之至使之乞盟則犯分陵上之罪豈不深哉故以四國主之又謹而日之以爲憤兵之大戒曹不書大夫此書公子首者首命於國備於禮成其爲卿也曹大夫見於經者二首與公孫會是也

秋七月齊侯使國佐如師

齊侯至於乞盟則辱亦甚矣亦齊侯有以取之也君不行使乎大夫此其行使乎大夫而目齊侯者貶之也國佐受成命於君而可否在晉之大夫又非服晉而往也直畏晉之彊賂晉而請盟爾故不曰來盟而曰齊侯使如師師在齊境故書如且以明齊之見討實齊侯啟之也

己酉及國佐盟於袁婁

使國佐如師齊志也不與之盟於師進逮袁婁而後與之盟晉志也鞌去齊五百里袁婁去齊五十里見四國之師乘勝而逼之必欲亡齊而後已是其操之爲已蹙矣此修怨釋憾之兵也夫郤克一戰勝齊反魯衞之侵地功亦大矣人皆多郤子之能伸其意而春秋黜之故此書及國佐盟於袁婁以罪之其及國佐盟者晉與魯衞曹之大夫也不書四國大夫及之者貶也貶而書及者以其受賂而與之盟我反欲之也然則四國大夫旣專兵又專盟罪不勝誅矣故謹而曰之

八月壬午宋公鮑卒

宋文公立二十二年其子固立是爲共公

庚寅衞侯速卒

衞穆公立十一年其子臧立是爲定公

取汶陽田

此魯地也齊人侵之今齊以晉命歸之而以內取爲文者以因人之力而取之故也不言取之齊者明本非齊地也凡力得之曰取言不當取也不與其專奪也𨿽然本已之地或已之附庸爲彼所奪今復得之當異其辭亦曰取何也爲其不能申明直辭請於天子而正其疆理但自以兵爭奪不得正道故悉同辭言之蓋春秋之義以治易亂不以亂易亂所正者本而已凡取人之有其惡易見而取已之舊不以其道者其惡難知聖人所書亦明正曰取所以顯防也

冬楚師鄭師侵衞

楚人以魯衞受盟於晉而伐齊故令尹子重爲陽橋之役以救齊而先與鄭伯加兵於衞夫鄭伯背華卽夷而首伐衞喪是授戈與寇而攻其親戚也罪不勝誅矣春秋並楚稱師而列鄭於下所以深罪鄭也

十有一月公會楚公子嬰齊於蜀

蜀我地臧孫許之盟於曲棘而返也曰齊楚結好我新與晉盟晉楚爭盟齊師必至𨿽晉人伐齊楚必救之至鞌之戰晉爲魯勤矣魯恥爲之一雪今楚鄭旣侵衞將及魯境先遣嬰齊約盟於是皆出而會之蓋不敢不會聖人書此見季孫一怒使其君屈辱棄中國而外會彊楚之臣又著嬰齊之抗𨿽楚國之權亦在彊臣也蓋公子嬰齊者楚之公子僭稱王子者也凡楚公子在國皆僭稱王子至是楚已彊盛聖人與從列國之例稱爲公子

丙申公及楚人秦人宋人陳人衞人鄭人齊人曹人邾人薛人鄫人盟於蜀

此著諸侯皆棄晉卽楚也楚嬰齊稱人者貶也嬰齊專楚爲兵車之會以威中國使蔡侯居左許男居右諸侯大夫皆受盟焉然楚𨿽以彊盛淩轢中國而諸侯苟能固守疆圉要結鄰好豈有不能自存者哉乃皆懼而聽從與之盟約況晉自文公以來世覇中國今之威力亦未甚衰諸侯豈不知中國之可尊蠻夷之可絕今乃不堅事晉而外從楚故聖人深責而悉人之人諸國大夫而獨出公者楚遣嬰齊會公公已在會不敢辭也其與秦人序於諸侯之上者見楚之主盟也諸侯大夫皆人之而列齊於鄭下不以尊卑序之者齊以敗績勤楚故自貶抑於會如此也蔡許不列者先已屬楚失位不君又不可人之於大夫之間是以沒而不書也夫楚自城濮之敗不競於晉莊王𨿽入陳圍鄭圍宋而未嘗敢合諸侯又蜀之盟諸侯從之者十有一國而蔡鄭許又與之偕至自是而與晉力爭諸侯其大夫聘會與齊晉齒矣然而楚之盟十一國也諸侯實猶畏晉而竊與之盟爾其後四十二年晉趙武楚屈建合諸侯於宋然後晉楚之從得交相見矣又八年楚靈王求諸侯於晉晉人許之然後諸侯公然得與楚盟會矣自是楚𨿽漸衰而吳越更盛禍猶未已也原其所以至此由中國無紀綱不能自正故爾此萬世人君之大戒如漢光武謝絕西域斯得春秋之防矣

三年春王正月公會晉侯宋公衞侯曹伯伐鄭

去冬之役鄭爲楚導而宋魯曹衞𨿽盟於蜀猶不敢背晉故罷盟而遂會晉伐鄭焉以鄭罪爲當討故春秋正諸國之爵以示義則鄭之不正可知矣於是鄭公子偃帥師禦之敗晉防兵於丘輿使皇戍如楚獻捷終鄭襄公之身不復從晉矣

辛亥葬鄭穆公

此見衞侯背殯出師不臨先君之靈且著其臣子私諡之罪

二月公至自伐鄭

公背晉卽楚而能知悔過故以伐鄭致也

甲子新宮災三日

春秋於宗廟之事得禮者不書凡書者皆著其失也廟災而於禮合矣此何以書曰廟災之所以者爲神靈所止而遭變焉斯人情之所哀也新宮者宣公之宮也不曰宣宮者神主猶未遷也何以知其然據桓宮僖宮皆諡以目之此云新宮故知宮新成而主未入也宣公薨至此二十八月矣宮成而主未入亦空宮爾其遇災也亦何必哭之至於三日哉蓋宣公平生衣冠服禦之物方且備列乎宮中一旦盡災之是以哭而至於三日爾君子於是乎知有天道也何則宣公有弒君簒立之罪生不加誅死方立廟遽遇火災春秋志此示有天道故謹而日之以爲萬世之戒

乙亥葬宋文公

七月而葬天子之禮也傳稱文公始厚葬君子謂華元樂舉於是乎不臣以葬月攷之知其僭禮矣是著嗣子背殯出師與其臣子私諡之罪也

夏公如晉

公始朝於晉且拜汶陽之田也夫魯受田之重如此而晉輕奪之有以知晉之無以令天下矣亦見魯之土地不能自保也

鄭公子去疾帥師伐許

晉嘗與楚爭鄭鄭兩事之自晉荀林父敗績之後始專事楚不後與諸夏通晉𨿽累加兵終莫之聽然許亦事楚爾而鄭反伐之者以其恃楚而弗阿己也君子以是而惡鄭也疲命於晉楚而以伐人

公至自晉

以公始畢三年之喪不朝天王而朝晉故書其至以譏之

秋叔孫僑如帥師圍

者汶陽之不服邑也齊取有之今歸焉而不服則知魯國政繁賦重民苦之矣成公不察所以思斁謂何徳之布以懷徠之而遽以師圍之故與圍外邑同罪

大雩

因旱祭著僭也

晉郤克衞孫良夫伐廧咎如

廧咎如者何赤狄之餘也不系赤狄者何非赤狄也晉滅潞氏稱師滅甲氏書人而此書卿者從諸侯之兵也從諸侯之兵以伐夷狄書卿始此外大夫將兵者凡七十餘其不言帥師者三蓋不成師也

冬十有一月晉侯使荀庚來聘

公朝晉故

衞侯使孫良夫來聘

鞌之役故

丙午及荀庚盟

丁未及孫良夫盟

二國旣以禮來聘宜相親信乃反疑忌至於歃血盟誓此非講信修睦之道故先舉來聘繼言及盟庚與良夫不系之國而內亦沒不書公以著二卿之抗俱失交鄰之道也是時禮義不明而惟彊弱之視荀庚晉之下卿孫良夫衞之上卿而魯人盟之先晉後衞豈非畏晉之彊乎

鄭伐許

春秋諸侯用兵侵伐之義莫甚於稱人也至有稱師稱爵以事之輕重爲之辭若夫夷狄則直稱之不復人之也今鄭襄中國之諸侯也乃背華卽夷從楚以伐衞之喪又叛中國之盟一嵗而再伐許夫以己從楚固有罪矣又惡人之不從而伐之是將率天下而爲楚也鄭之爲夷狄宜矣故以夷狄書之

四年春宋公使華元來聘

宋共公卽位通嗣君也三國相繼來聘以去春同會伐鄭交結和好也

三月壬申鄭伯堅卒

伯來朝

夏四月甲寅臧孫許卒

公如晉

公連嵗如晉者以嘗卽楚故也

葬鄭襄公

因魯往會而著其臣子私諡之罪

秋公至自晉

晉侯不敬公公至欲求成於楚又逾時而返故危之

冬城鄆

鄭伯伐許

鄭伯喪未逾年而興師伐許春秋以其薄恩於其父失其爲子之心有速成君之意故不復稱子而如其意謂之鄭伯以辱之且其先君叛盟伐喪得罪諸侯諸侯之怒未解疾之猶未已則繼其業者宜彊爲善以覆之今又重之以不義居喪以伐人喪嗚呼父旣伐人之喪子又以喪伐人甚矣鄭伯父子之惡也

春秋集注卷二十四

欽定四庫全書

春秋集注卷二十五

宋髙閌撰

成公二

五年春王正月叔姬來歸

棄而來歸也以叔姬之歸爲魯之過也杞伯來朝而告絕則知杞伯之有辭矣余義同宣十六年

仲孫蔑如宋

夏叔孫僑如會晉荀首於谷

荀首如齊逆女而僑如往餫諸谷此之謂非禮之禮故以大夫會大夫之辭書之

梁山崩

夫先王之制名山大川不以封梁山𨿽屬於韓而非諸侯正受封之地故春秋書梁山崩而不系之國者爲天下記異是以不言晉也夫國主山川豈特晉國當之哉

秋大水

此亦非特魯國之災也皆當時人事之所召

冬十有一月己酉天王崩

不書者罪諸侯之不赴也

十有二月己丑公會晉侯齊侯宋公衛侯鄭伯曹伯邾子祀伯同盟於虫牢

鄭數伐許許人愬於楚楚人不直鄭鄭伯遂復棄楚而請盟於晉晉侯於是會諸侯而爲此盟也夫天王崩諸侯不奔赴於京師而私會於虫牢可乎故謹而日之且書同盟以見其皆不臣也杞𨿽復稱伯而列邾子之下蓋猶以其用夷禮貶之也

六年

簡王卽位

春王正月公至自會

書至自會者非奔天王之喪也

二月辛丑立武宮

諸侯立廟古有彛制過則毀之不可復立武公乃伯禽之元孫獻公之子於是爲十一世祖非始封之君毀之已久而輒立者蓋武公敖在宣王時南徵北伐實佐王師有功而諡曰武焉至成公時季孫行父因鞌之戰自多其功崇尙武事一旦特出私意再爲立宮同於世室與伯禽爲二祧蓋僭用周天子之禮若文武之祧也故明堂位曰魯公之廟文世室也武公之廟武世室也聖人於此特書立武公以著季氏僭亂妄作之由故謹而日之

取鄟

公羊以爲邾婁之邑是也然不系之邾者邾本魯之附庸其邑卽是魯邦域之中也何取之有然邾與魯抗若敵國然故書曰取內以罪魯之貪外以罪邾之抗可謂簡嚴矣

衛孫良夫帥師侵宋

按左氏晉將復會諸侯而宋人辭以難故帥衛鄭及諸戎伐之而經獨書衛者當是時晉謀襲衞衞不知自保乃爲之非理加兵於他人之國不可歸罪於晉故專罪良夫而以侵爲文

夏六月邾子來朝

魯取鄟而邾子遂來朝其彊弱可知矣且天王新卽位不朝周而朝魯此可見邾弱之甚惟陵我者是畏也

公孫嬰齊如晉

晉召之欲使魯伐宋故也

壬申鄭伯費卒

鄭悼公立二年其弟睔立是爲成公不書者當晉楚爭伐之際臣子不得盡禮於大事故也

秋仲孫蔑叔孫僑如帥師侵宋

晉復使魯伐宋故二卿同帥師而出也便魯伐宋者𨿽晉之命而魯不以大義諭之遽爲之興師則罪專在魯矣責與衞孫良夫同故書侵

楚公子嬰齊帥師伐鄭

鄭棄楚復從晉受盟盡牢故楚乘其喪而伐之然不貶而人之者正著嬰齊之專且暴也

冬季孫行父如晉

晉遷於新田文子往賀之

晉欒書帥師救鄭

𨿽大夫專兵無功而還亦善其能救也善其能救者所以深惡楚也楚伐鄭喪而悼公不則晉救𨿽至已苦兵矣然而不背虫牢之盟是以善之也

七年春王正月�鼠食郊牛角攺卜牛�防又食其角乃免牛

�鼠一名甘鼠能食人畜而不痛其曰食郊牛角見所以備災之道不盡也過有司也攺卜又食則非人之所能也所以免有司之過也有司免過變異甚矣

吳伐郯

吳實我大伯之後按國語曰命圭有命固曰吳伯不曰吳王然則吳本伯爵以僭竊大號春秋所以不書自壽夢得申公巫臣吳始爲楚患令伐郯則入爲中國之害始見於春秋故但書曰吳從夷狄之稱也

夏五月曹伯來朝

諸侯捨天王不朝而相繼朝魯可乎

不郊猶三望

用是知魯郊或以五月非特定公也免牛則不郊矣復書不郊者以吳曹二事隔其文故爲三望起也夫三望因郊而設不郊則望祭之禮不備矣正祭已廢而舉其從祀此僖公之舉也祭從先祖蓋有惑焉仲尼書之著不明也

秋楚公子嬰齊帥師伐鄭

去冬欒書救鄭而楚師還未得志於鄭故復伐之

公防晉侯齊侯宋公衛侯曹伯莒子邾子杞伯救鄭諸侯奔命而至楚師已退矣諸侯稱爵者以其有攘楚之心也祀伯在邾莒之下蓋以削弱之甚

八月戊辰同盟於馬陵

諸侯同心病楚且尋虫牢之盟故同爲此盟以固鄭志莒子於是乎同盟春秋予之故謹日之

公至自會

諸侯會而楚師退故不以救鄭致

吳入州來

吳楚爭彊始見於此州來𨿽楚屬所謂下蔡是也久屬於中國矣凡蠻夷之屬楚者吳盡取之至是乘楚伐鄭又以兵入州來故春秋謹之又著楚𨿽情彊而吳敢與之敵且著十五年之所以會於鐘離也

冬大雩

冬非旱時曰大雩者志其早且僭也

衛孫林父出奔晉

衛定公惡林父故遂之林父亡七年而恃晉反衞權貴用事又十九年遂逐其君卒以邑叛則定公可謂知所惡矣

八年春晉侯使韓穿來言汶陽之田歸之於齊

齊不防晉晉侯患之幸勝於鞌之戰盟於爰婁又盟於虫牢又盟於馬陵令俾我歸田焉所以堅齊也夫汶陽田者魯國之舊嘗爲齊所取矣鞌之戰齊請盟晉命齊反魯衞侵地故我得復而取之亦可謂義也令齊事晉晉乃使韓穿來命魯歸之則非義矣何則魯國之分地乃先君受之於天子晉不當爲齊請於魯齊不當求之於晉韓穿爲晉卿不當爲齊言於魯魯不當以晉侯之故遂以先君之分地與齊然書曰來言則晉非必令魯歸之也言之而已曰歸之於者彊歸之辭蓋以明晉之失言也夫汶陽魯田自齊歸魯曰歸可也自魯之齊安得謂之歸惟晉不察此故使韓穿來言也季文子之言盡矣

晉欒書帥師侵蔡

晉得齊之後冀盡得夫諸侯也蔡則畏楚終不與晉自文十五年晉卿缺入蔡之後蔡人不與中國盟防者又幾三十年至是欒書復加兵以侵之然非執辭討罪之舉故書侵以罪

公孫嬰齊如莒

因馬陵之盟始復與莒通嬰齊因聘而自逆婦是以春秋志之

宋公使華元來聘

凡諸侯相聘必有事焉非專行聘禮也華元之來蓋圖婚耳錄伯姬始此

夏宋公使公孫壽來納幣

婚禮不稱主人此其稱主人者何也辭窮也辭窮者何無母也禮有母母當命諸父兄師友稱父兄師友以行宋公無母莫使命之故自命焉皆禮所謂宗子無父母命之是也然此常事何以書爲公孫壽書也公孫壽同姓之卿也納幣而使卿非禮也使同姓之卿又非禮也且起伯姬之賢以宋之請魯之嫁皆致厚焉而不知越禮逾制非所以重大婚之道也且婚禮有六春秋獨書其二以納幣方締成逆女爲事終舉重之義也

晉殺其大夫趙同趙括

趙朔者晉侯之壻妻曰莊姬其季父嬰通乎莊姬而同括其兄也怒而放嬰於齊於是莊姬譖同括於晉侯而欒氏郤氏爲之徴曰將作亂晉侯乃追論趙氏弒君之事而殺之殺之之志均故不言及自古婦寺作慝則必假朝廷以示意公朝有亂政亦必由婦寺以取信二者相待而後人君之威福亡觀莊姬欒郤之讒可不戒諸然同括內不正其親外專戮以干其其君亦足以殺其身而已故稱名以殺者有罪也

秋七月天子使召伯來賜公命

先王之制小國之君不過五命次國之君不過七命三公一命衮若有命則賜不過九命夫有加而賜所謂賜命也或曰賜命或曰錫命何也錫命者世襲之爵賜命則過其本爵正加其身而非世襲者也成公無明徳大功簡在王室而簡王旣除喪遽加以賞典故稱天子以懲之覲禮有稱王稱天子之辧其稱王者以大臨之也稱天子者以恩加之也此不稱天王而曰天子者見簡王不能以大臨之而行姑息之恩也何則周之所以王者以其秉天子之權而行天下之義也賞在我罰在我是天子之權也賞可賞罰可罰是天下之義也及其衰也有其權而亡其義故賞罰俱濫然而天子之權猶在也及其衰之甚也天子之權去矣其位與諸侯夷矣其待諸侯也有賞以爲姑息而已未嘗有罰以加焉者也觀春秋所書見天王加恩於諸侯者甚眾而其所以懲禦諸侯者於經無見焉何者權去而威不行也權去而威不行則不能致罰於諸侯不能致罰於諸侯則吾之賞也不足以爲諸侯之榮亦不足以勸諸侯之功又不足以服諸侯之心徒致恱於一人爾非姑息而何此天子來賜命春秋所以譏也

冬十月癸卯杞叔姬卒

叔姬爲所黜與絕矣不當系之今猶稱祀而日其卒者魯人脇祀而歸之未許其絕也未許其絕故自以爲許夫人之喪而不以吾女卒之

晉侯使士變來聘叔孫僑如會晉士夑齊人邾人伐郯諸侯來聘必有事焉士夑之來實興魯共以伐郯也七年吳伐郯諸侯莫有救者於是與吳成旣與吳成而士夑遂樓諸侯以伐之夫內討如殺趙同趙括外討如伐郯則何以爲政於天下聞救邢救衛之風亦可愧哉

衛人來媵

衛人聞伯姬之賢宋已納幣故來媵夫媵小事不書而伯姬之嫁諸國來媵故書之以見其賢也且爲齊晉來媵起例也春秋之時女子之賢尙聞於諸侯如此

九年春王正月杞伯來逆叔姬之喪以歸

已出之妻恩義旣絕𨿽有子亦不爲之服況其夫乎禮有婦來練而出旣練而反則出婦有反歸之禮今叔姬生未反子杞及其已死而杞伯來逆其喪豈非叔姬本不應黜故魯人得以義責之使復歸乎聖人詳錄其始卒欲爲後鑑使之永終知敝也

公防晉侯齊侯宋公衞侯鄭伯曹伯莒子杞伯同盟於蒲

晉不足以宗諸侯旣爲此盟而諸侯皆於是貳鄭叛不服莒潰莫救故書同盟以著其惡

公至自會

伯姬將以二月歸宋而公以正月出防而卽歸者晉以汶陽之田故諸侯皆有貳心焉亦足以見蒲盟之不信也

二月伯姬歸於宋

內女歸不書此書者譏宋公之不親逆也婚禮之大者在親迎今伯姬之歸子然如匹婦之行此豈國君娶夫人之禮哉

夏季孫行父如東致女

女旣嫁父母使人安之謂之致女古者三月而廟見始成婦也伯姬有賢行魯國重之遂使卿致非禮也

晉人來媵

伯姬已嫁而晉始來媵蓋譏其不及事且爲齊媵起也

秋七月丙子齊侯無野卒

晉人執鄭伯

鄭伯旣受盟於蒲楚人以重賂誘之復會楚公子成於鄧秋鄭伯如晉晉人執之然經不書鄭伯防鄧者所以恕鄭而深罪晉也何則鄭伯𨿽與楚防旋卽悔過而躬朝子晉以此言之是已知前日之失而自服其罪矣晉人當捨其前失而待之以禮可也乃因其來朝而執之豈有以禮來朝而反蒙執辱者哉又況鄭使伯蠲行成而晉人殺之卯聖人所以深罪晉而人之也殺行人不書蓋以執君爲重也

晉欒書帥師伐鄭

自文宣以來晉楚爭盟而伐鄭鄭從楚則晉師至從晉則楚師至然而自泌之戰鄭之從楚者十年其從晉侯數伐鄭更虫牢馬陵之防然後鄭伯受盟及蒲之防所以尋前日之盟也而晉人乃執辱鄭伯又使案書伐之明年又使衛侵鄭又會諸侯伐鄭方是時楚適備吳來暇爭鄭故鄭之在晉者亦五年及楚一求成於鄭而鄭伯甘心於楚者蓋追怒晉之不徳弗卹小國之難而輕辱其君故與楚伐許侵宋同撓中國凡二十年間諸侯之師侵伐盟會曽無虛嵗鰓鰓然常以失鄭爲憂是禍也實晉有以啟之蓋以不信蒲之盟故爾

冬十有一月齊頃公

因魯往防而著其臣子私諡之罪

楚公子嬰齊帥師伐莒

楚人侵陳以救鄭然蒲之盟陳不與焉莒子恃陋而不備故楚子重移師以伐而晉人不卹同盟之急是又自背蒲之盟也

庚申莒潰

莒潰書曰者惡楚之潰中國故謹之亦見莒人之恃救所以深罪同盟也與蔡沈潰有間矣

楚人入鄆

鄆本莒邑魯嘗取而城之經不言遂而再舉楚人則知鄆今屬魯也楚人非有意伐我特以鄆本莒邑莒潰而遂以兵入之直以爲一事而已一事而先書楚公子帥師者著其專且恭眾也再書楚人重貶之也

秦人白狄伐晉

晉爲盟主旣執鄭伯又不救鄭故諸侯擕貳而秦人連白狄以伐之且見鄭景公不能霸矣且宣八年晉師連白狄伐秦今秦又連白狄以伐晉然則夷狄之無常可爲後世之鑑且爲十二年晉人敗狄十三年防諸侯伐秦書也

鄭人圍許

鄭以晉人執其君故追咎於許而圍之爲攺立君者而紓晉師示不急也是爲諼也以防則可以教則非是以春秋惡而人之

城中城

內城謂之郛外城謂之郭蓋以莒無備而潰楚人入鄆懼而城之也君子於是乎見魯徳之衰矣其所衛者狹矣

春秋集注卷二十五﹤經部﹐春秋類﹐髙氏春秋集注﹥

欽定四庫全書

春秋集注卷二十六

宋髙閌撰

成公三

十年春衞侯之弟黒背帥師侵鄭

此晉命也與六年侵宋同凡受大國之命而輕用其師者皆書侵以譏之蓋晉人執鄭伯鄭人置君圍許戾狠不道於是爲甚故再侵之而晉人則終不出夫鄭防者也五月之伐於是乎歸鄭伯黒背者公孫剽之父也衞侯愛其弟寵以兵柄終致篡國之禍故書衛侯之弟帥師以爲戒

夏四月五卜郊不從乃不郊

四月方卜已失時矣卜不習吉況五卜乎慢孰甚焉夫魯不當郊也今之不郊非據禮也五卜不從乃不郊爾

五月公防晉侯齊侯宋公衛侯曹伯伐鄭

鄭已立君故晉防諸侯伐鄭而歸鄭伯因與之成焉然不書鄭伯復歸者所以咎晉也晉旣敗人之國使其君臣變亂而後伐之而歸其君春秋其首亂不以捨服與之也伐鄭不致公與有貶焉以伐鄭爲不義故也是時晉侯已病以左氏攷之厲公實代父出防而經不書者諸侯各以兵會伐不行相防之禮故春秋亦略之而不辧

齊人來媵

媵伯姬也夫伯姬嫁已久而諸侯以其賢猶來媵之然諸侯夫人惟有二媵耳今晉衛已備其數豈可復加乎況媵賤事也又何必歷紀之哉蓋春秋所急者禮也所制者欲也以禮制欲則治以欲敗禮則亂今三國來媵則是以欲敗禮矣自當備書之以爲後世戒又況春秋反覆有所致者不可不察也必有深意於其中蓋齊人欲復修魯好故以是先之爾先儒謂諸侯同姓則媵異姓則否是不然諸侯三國必各一族豈皆同姓耶

丙午晉侯獳卒

晉景公立十九年其子州蒲立是爲厲公

秋七月公如晉

公昔不奔天王之喪今乃奔齊侯之喪又爲晉人所執使之送故聖人於景公之喪沒而不書也

冬十月

按傳冬當書晉景公而不書者前以有公如晉後有公至自晉故難之若一時無事然也

十有一年春三月公至自晉

晉侯使郤犫來聘己丑及郤犫盟

晉侯使郤犫來聘公之疑已白故己丑及郤犫盟公之疑𨿽白乃畱於晉者九月晉侯不與公盟乃反公於國而使大夫盟之見晉人無禮於公甚矣故貶郤犫不系之國

夏季孫行父如晉

秋叔孫僑如如齊

謝其來媵因修好焉自鞌之役而齊魯絕交至是乃復通

冬十月

一時無事書首月存天道玉法也

十有二年春周公出奔晉

周無出也天下皆周也周公出奔晉者周公自絕於周也爲天子三公而不能同寅恊恭乃與伯輿爭政不勝而出王旣復之又違命而奔於諸侯之國故書出以爲萬世之戒當是時王室衰微號令不行於天下故逋逃罪戾之臣諸侯敢受之書此而晉罪亦昭然矣

夏公會晉侯衛侯於瑣澤

左氏謂宋華元克合晉楚之成而攷其事實與經不合殆其不然夫晉厲之防實始乎此略諸國而致魯衛則以見厲公之徳不能謹始諸侯多觧體矣

秋晉人敗狄於交剛

此狄卽白狄也何以知其白狄九年秦人白狄伐晉此先敗狄而後伐秦是以知報九年之役也前書白狄者罪欲明也此秖書狄者敗狄而已不必辧其狄之種類也

冬十月

一時無事書首月存天道王法也

十有三年春晉侯使郤錡來乞師

自齊桓以來霸者徵伐召兵諸侯蓋以是爲王者事故與天下公之至於晉景始使士燮來聘以齊伐郯之役厲公承之始乞師矣當此之時晉尙彊盛惟忠信之厚不崇而僞飾之文彌勝是以不召兵而乞師乞師謙辭也霸體貶矣是一國之辭也非所以公天下也夫晉不報秦久矣九年秦復連白狄而來晉欲大舉伐之而以私讎之故特使卿來以乞爲名實欲公親行爾夫列國之禮大小𨿽殊皆分治天子之民苟非有天子之命以徴兵則諸侯豈可親帥師以出乎又況爲他國報私讎者乎

三月公如京師

公如京帥專行之辭也然公之此行蓋防晉伐秦道出王畿不得不朝焉者也其以專行之辭書之何也曰舉其可道焉者志敬也然上書來乞師下書公自京師遂會諸人伐秦則是挾他事以往而非專行者矣乃志其不敬也蓋聖人於魯乃父母之國有君臣之義特遷就而爲之辭故直以如京師爲文先明君臣之大義若專以朝事行者而不言朝王以著實因防伐而行不成乎朝也其辭若志敬而實志不敬此春秋微辭也

夏五月公自京師遂會晉侯齊侯宋公衞侯鄭伯曹伯邾人滕人伐秦

諸侯出防必自其國故防不言自會而言自者非其自也書公自京師遂防諸侯伐秦者以伐秦爲遂事明以朝王爲重也且見公防諸侯伐秦而自京師若以王命伐之聖人遷就而爲之辭也夫諸侯擅興兵而大防於京師此其罪之大者然而晉厲之意欲挾王師以爲重因使諸侯過京師行朝禮以爲恭故聖人亦因以正君臣之大義乃所以深著其惡也

曹伯盧卒於師

非戰死也死於行爾故不書地凡立十七年其弟負芻篡立是爲成公

秋七月公至自伐秦

以伐秦致者著公此行實非如京師朝也書曰爾其敬識百辟享亦識其有不享惟不役志於享凡民惟曰不享此春秋之意也

冬曹宣公

曹人使公子欣時逆曹伯之喪公子負芻殺曹太子而自立因魯往會而著其臣子私諡之罪

十有四年春王正月莒子朱卒

莒大於邾至此始書其卒者庶其見弒不得卒故然不書其非魯不防春秋之法莒不書其號夷也吳楚不書其號嫌也

夏衛孫林父自晉歸於衛

晉受衛國逋逃罪戾之臣又彊歸之衛獻之出奔禍根在此

秋叔孫僑如如齊逆女

公卽位十有四年矣國家無事迄今方娶又不親迎而使同姓之卿逆之援公子遂之例也故書以爲戒此春秋防微杜漸之旨

鄭公子喜帥師伐許

此著許之所以遷亦見晉厲之不霸也夫許鄭之怨久矣三年再伐四年復伐九年圍之而今又伐焉使厲公而霸則鄭人者怒鄰兼弱且如是乎明年遷於葉避晉以依楚明晉不足恃也而防三年晉荀防帥師伐許者猶討其與楚也夫

九月僑如以夫人婦姜氏至自齊

夫人不以以夫人非正也刺不親迎也然此宣公元年公子遂之例成公得以借口而行之也然則人君所以貽子孫者可不愼乎傳曰君舉必書書而不法後嗣何觀此人君之深戒也其稱姜氏者異乎宣公之喪娶故也

冬十月庚寅衞侯臧卒

衛侯卒夫人姜氏見太子之不哀也嘆曰是夫也不惟衛國之敗其必始於未亡人然則獻公之見逐已兆於此矣定立十二年衎嗣立是爲獻公

秦伯卒

桓公立二十八年景公繼立史皆失其名

十有五年春王二月衛定公

因魯往防而著其臣子私諡之罪

三月乙巳仲嬰齊卒

此仲遂之孫公孫歸父之弟也而謂之仲嬰齊者歸父旣奔齊魯人徐傷其無後使嬰齊紹之爲卿故前不經見而特卒之者譏世卿且著其亂昭穆之序失父子之親也以后歸父則弟不可爲兄之嗣以後襄仲則子不可以父之字爲氏也

癸丑公會晉侯衛侯鄭伯曹伯宋世子成齊國佐邾人同盟於戚

戚之防討曹伯也若欲討之勿與之盟可也假他事相防而與之盟旣盟而執之故特書同盟以譏之而衞侯居喪出盟則觀文可見

晉侯執曹伯歸於京師

曹伯負芻殺世子而自立晉侯會諸侯而執之又不敢自治歸於京師使卽天刑此執得其罪是謂霸討故與其爵然曹伯之立於今三年今始見執亦稽天討矣況諸侯旣與之同盟是已成之爲諸侯乃不待王命而擅自執之耶故不名曹伯著其以諸侯而執諸侯也

公至自會

若諸侯有罪者可防諸侯而執之則魯侯不可謂之無罪者是亦可危也

夏六月宋公固卒

戚之會宋世子會焉公病故也公病而使世子出此召亂之道宋共公立十三年世子成立是爲平公

楚子伐鄭

據左氏瑣澤之會鄭已聼成至是楚北師子囊曰新與晉盟而背之不可子反曰敵利則進何盟之有嗟乎楚人之難信如此然則瑣澤之防謂之克合晉楚以成是果然哉是時鄭子罕侵楚則知楚人亦有辭於伐爾

秋八月庚辰宋共公

三月遽亂也且著其臣子私諡之罪

宋華元出奔晉

凡大夫失守宗廟而往於他國者春秋皆以出奔罪之今華元爲宋正卿當喪禍之際不待君命擅自出境𨿽意自有在而罪不可免故以出奔書之

宋華元自晉歸於宋

再書華元者善華元也與鄭良霄異矣蓋華元之志非奔也欲挾晉自重以攻蕩氏之黨爾然迹其所爲又與衛孫林父亦何以異故其所書之辭亦同

宋殺其大夫山

此蕩山也先書宋華元自晉歸於宋而繼書此則知其爲華元殺之矣蕩山實宋之公族乘君之喪作亂以虐公室而殺公子肥是背其族也背其族者伐其本也人而無本人道絕矣故去氏以示法

宋魚石出奔楚

魚石蕩氏之黨也凡大夫有罪不殺而逐之者皆以自奔爲文據左氏華元旣攻蕩氏殺子山而五大夫皆出奔獨魚石書者五大夫皆蕩族華元已誅其罪首余奔者皆不足書惟魚石奔逃於楚遂爲中國之害故爲十八年復入彭城書也春秋有事在後而先書其始者此其例也

冬十有一月叔孫僑如防晉士夑齊髙無咎宋華元衛孫林父鄭公子防邾人會吳於鐘離

防列書卿蓋始於此會而又防者非復防以外吳也吳未嘗與中國防今始來通是時中國病楚而吳敢與之敵故諸侯亦欲與吳通晉於是爲合諸侯之大夫以防之然諸國大夫不敢致吳子也因吳子伐楚在鐘離故相與防之爾左氏昭四年傳曰楚箴尹宜咎城鐘離楚邑也夫吳實夷狄反安坐於鐘離而待中國之防已見中國不自正霸主之不足恃防弱之甚也聖人深罪中國所以外夷狄也非待殊防以外之也

許遷於葉

許微弱之國鄰於鄭鄭亟加兵自三年去疾伐許四年鄭伯伐許九年鄭人圍許十四年公子喜伐許今遂遷焉蓋畏鄭而南依楚故以自遷爲文而鄭人之罪著矣

春秋集注卷二十六

欽定四庫全書

春秋集注卷二十七

宋髙閌撰

成公四

十有六年春王正月雨木冰

雨著木而成冰是上溫而下寒也與隕霜不殺菽相反劉向謂木者少陽貴臣卿大夫之象也是時叔孫僑如出奔公子偃誅死此𨿽漢儒傳防之說然後世雨木冰多應在大臣以此言之天人或可推也漢儒之學豈無所受但不當每事求合爾至其有所不合適所以致不信今此學遂絕者正以漢儒求之大過傅防其不可推者後世因其傳防不合之處遂廢其說也夫廢其說者亦非通論也春秋聖人和同天人之書其記災異皆有深旨漢儒不得其旨而彊言之故識者以爲非後世當有能知之者蓋災異之說亦可使人君知天道之可畏也人君挾崇髙之勢所畏者天而已今或不畏則無所畏矣漢儒之說不爲無補於世去其傳防者可也

夏四月辛未滕子卒

滕入春秋至今三書其卒皆不名至是日之矣

鄭公子喜帥師侵宋

楚求成於鄭鄭服中國五年矣至是始叛晉附楚爲楚加兵於中國故書侵以見其義不直也自是與楚同害中國諸侯之兵無復寧嵗矣

六月丙寅朔日有食之

日食𨿽有常度亦人事所召有食之者

晉侯使欒黶來乞師

鄭之叛晉實晉有以致之以其失覇主之義不足以令諸侯故也於是晉將伐鄭而恐諸侯厭惡其後特使卿來乞師實欲公親行矣是時穆姜與叔孫僑如將作難故公之出師後期

甲午晦晉侯及楚子鄭伯戰於鄢陵楚子鄭師敗績晉將伐鄭鄭告於楚楚子遽引師而來於是晉不暇俟諸侯之兵先與之合戰而大敗之我旣未致伐於彼彼志非來伐於我故直書戰而已稱晉之及以晉爲主也楚敗不言師以君爲重也

楚殺其大夫公子側

此鄢陵之敗將也凡楚師之敗必行兵法於主將而殺之此中國外裔之相爲彊弱其事易曉而時君莫之察也卽春秋之世言之楚實彊於天下其所以能彊者兵彊也兵所以能彊者將師之力也將師之所以力者賞罰行也卽敗績而言之二百四十二年之間凡十有六而楚居三焉城濮之敗殺得臣鄢陵之敗殺公子側柏舉之敗囊瓦逃刑而奔鄭至於中國之敗凡十有三不聞加兵法於一主將者國勢寖弱遂成姑息漢魏而下率皆踵之端可爲之鑑

秋公防晉侯齊侯衛侯宋華元邾人於沙隨不見公沙隋宋地此諸侯之兵始至而防焉喜敗楚也鄢陵之戰晉獨敗之諸侯之師皆未至蓋非特魯而已晉人乃聽叔孫僑如之譖而沙隋之防獨不見公夫聖人於魯事凡有可恥者必微其辭而不敢斥若我無失道爲橫逆所加則直書其事故沙隋之防魯有內難晉不見公我何恥焉君子正已而無卹乎人魯之後期所當察也晉不見公爲非矣故直書之以著在防諸侯皆有罪也昭十二年公不與盟義亦同此

公至自防

公出防而爲盟主所拒故危之

公防尹子晉侯齊國佐邾人伐鄭

楚師旣敗而鄭猶不服見政之斁於人矣晉爲曹伯請於天子因假王命以再伐鄭故以尹子主防也宋衞以後至不書是役也晉尙以僑如之譖不使公與其事

曹伯歸自京師

十三年諸侯伐秦而曹伯卒於師曹人使公子負芻守負芻殺世子而自立故晉侯防諸侯執之歸於京師柰何天王不能用晉之執寘之典刑今已嵗余又因晉請反使復國失王道矣故書歸自京師而不名曹伯所以深貶天王之釋有罪也不書復者不與其復也蓋諸侯在他國則是失地之君故反國則書復歸而名之今曹伯在京師而王不黜之是不失國故亦不名也嗚呼篡逆之人殺其君之子而自立旣列於諸侯之防又赦於天子之庭是率天下而入於亂爾

九月晉人執季孫行父捨之於苕丘冬十月乙亥叔孫僑如出奔齊

公之會伐鄭也僑如復譖行父故晉侯執行父而寘之於苕丘魯一後期而晉再辱魯更執其臣此晉之惡也故貶而人之旣而晉侯知魯有故且辧僑如之譖故許魯平而釋之蓋晉之所以不見公與執行父皆用僑如之譖也旣而晉知其情季孫得釋將與公皆歸僑如聞之遂出奔齊僑如之意詭祕其出則魯國之利也是以春秋謹而日之魯人立其弟豹以爲叔孫後是爲穆叔

十有二月乙丑季孫行父及晉郤犨盟於扈

晉釋行父行父自苕丘與之盟也季孫在晉故稱及焉

公至自防

大夫執則致行父不致者公待行父偕歸焉舉公爲重也

乙酉刺公子偃

刺偃者何治僑如之黨也僑如通乎穆姜欲去季孟使譖於晉晉於是不見公而執行父其罪大矣然僖二十八年公子買戍衛不卒戍刺之是猶明言其罪也直直云刺公子偃則若無罪焉其故何哉曰言其罪者著其事實以明非其罪也不言其罪者刺得其罪又何言哉且公之將行穆姜指偃與鉏曰皆可爲君是時鉏尙幼則穆姜之意當在偃也公以是歸而刺之得其罪矣是以謹而日之

十有七年春衛北宮括帥師侵鄭

晉命也凡爲他人興師者皆書侵以譏之據左氏鄭子駟侵晉衛北宮括帥師救晉遂侵鄭夫鄭𨿽背晉猶畏晉之彊豈敢遽興師自與晉抗乎此必不然𨿽楚來入中國亦不過侵伐宋衛而已觀經之所書事實可見

夏公防尹子單子晉侯齊侯宋公衛侯曹伯邾人伐鄭晉未能服鄭故假王命討焉重之以王之兩大夫庶乎其我從也晉𨿽主兵而先尹單以王命爲重也夫晉厲之失道也而能數合諸侯力捍彊楚者由假王靈扶義以令天下也伐秦之役劉康公成肅公在焉而不書者以受命京師爲重矣

六月乙酉同盟於柯陵

齊桓晉文之盛諸侯與王臣防而不盟蓋尊周也今柯陵之防尹單始與諸侯之盟故書同盟以惡在防之諸侯且譏王臣下盟也自是習以爲常矣

秋公至自防

不以伐鄭致者鄭猶未服始盟而逺

齊無咎出奔莒

齊靈不公其聽而逐其世臣然亦無咎有以取之爾故春秋以自奔爲文

九月辛丑用郊

魯自毎嵗僭郊之後聖人以爲常事不書也其書之者或因卜不從或因牛傷死有變則書爾今無他變故而書之者以其自出己意非時之郊而不之卜遂不疑而用之是無天也其不宜用未有甚於此者故特書用以著其非成公之瀆郊蓋自四月而五卜始使公而知次辛之不可用則亦不敢用九月而郊矣

晉侯使荀防來乞師

伐鄭之役諸侯往往厭之而不欲故晉侯特謙以求諸侯而以乞爲名也

冬公防單子晉侯宋公衛侯曹伯齊人邾人伐鄭齊國佐從諸侯圍鄭而稱人者以難請而先歸遂以谷叛是以春秋貶之

十有一月公至自伐鄭

前以防致今反致伐者非得志也晉厲有事於鄭而公之防伐皆至是而止至晉悼魯襄二年而鄭服者蓋蒙故業亦斯師之功也故於是乎致之

壬申公孫嬰齊卒於貍脤

此叔肸之子聲伯也從公伐鄭還至貍脤而卒按下書十有二月丁巳朔則壬申非十一月蓋十月五日也據左氏諸侯以十月庚午圍鄭壬申距圍鄭三日爾致公而後書其卒者公旣歸而後舉其喪見嬰齊與公偕出而不與公偕入也古者人君遇臣之禮生則以恩義相接如父子朋友然來朝則攺容當坐則爲起疾則君親問之又賜之醫藥死則君親臨之又爲之徹樂斯蓋君臣之間死生以恩義相接者也嬰齊子叔老嗣是爲聲子

十有二月丁巳朔日有食之

日食𨿽有常度亦人事所召有食之者

邾子貜且卒

貜且立四十年宣公牼立

晉殺其大夫郤錡郤犫郤至

晉厲公侈反自鄢陵將盡去諸大夫而立其左右以三郤族大多怨故使長魚矯殺之盡以郤錡欲謀亂郤犫取賂於魯郤至專殺孟張皆可誅也然一朝而屍三卿將誰與處矣此自禍之道也故別數之以著專殺之中罪至重也又見晉之用人不求賢徳惟取世族而已

楚人滅舒庸

舒庸人以楚師之敗導吳圍巢伐駕遂恃兵而不設傋故楚人滅之夫楚旣摧敗而其餘烈猶足以滅國於要荒使其得志於鄢陵則毒被華夏豈勝道哉宣十二年楚入陳圍鄭之後書晉師敗績楚子滅蕭是也此書滅舒庸著中國能折其鋒使不得爲我患者晉厲之成勞也蓋晉厲有宏才而無令徳是以威震於外而亂生於內身𨿽不終功亦足錄

十有八年春王正月晉殺其大夫胥童

胥童者胥甲之孫胥克之子謀殺三郤而晉國遂亂於是欒書中行偃先殺胥童然後弒厲公或曰宋督孔父而弒殤公春秋書曰及其大夫孔父書偃殺胥童而弒厲公而書晉殺其大夫胥童何哉孔父忠於殤公者也胥童嬖於厲公者也嬖臣道君爲不道亡其身以及其君故春秋兩治之以爲萬世戒

庚申晉弒其君州蒲

漢應劭作舊君諱議曰昔周穆王名滿晉厲公名州滿又有王孫滿是同名不諱然則此州蒲乃滿字之誤也州蒲立八年多殺大夫使下反側遂爲欒書中行偃所弒而立襄公少子防之子周是爲悼公周爲弒君者所立而不復討賊故稱國以弒所以罪其嗣君也

齊殺其大夫國佐

國佐擅殺慶克而以邑叛罪也然齊侯旣盟而復之矣慶克作慝濁亂中闈譖害大臣不誅不殺使國佐無所發其忠憤起而殺之顧與俱靡而已於是因以爲國佐罪罪累上矣

公如晉

奔喪且朝嗣君也

夏楚子鄭伯伐宋宋魚石復入於彭城

此楚鄭間晉國之變伐宋取彭城與魚石守之以逼宋也其曰宋魚石復入於彭城者不與楚鄭伐宋取邑與宋叛臣也故以魚石自入犯君爲文魚石之入不曰自楚者先書伐宋則自楚也不曰叛者將以作亂非止叛也與晉欒盈同

公至自晉

晉侯使士匄來聘

不書厲公之葬以公在晉且賊不討故也公朝晉甫歸而聘使紹至晉悼之下諸俟肅矣此列國所以睦而叛國所以服也然書晉侯與宣十年書齊侯同義

秋伯來朝

勞公如晉且問晉故

八月邾子來朝

卽位而來見也夫諸侯不朝王而相繼朝魯可乎

築鹿囿

成公之季大國來聘小國來朝國家閒暇矣不務修其刑政而築鹿囿而已所謂防豫在上何可長也前此未有書築囿者自此之後昭九年築郎囿定十三年築蛇淵囿人君之示子孫也可不戒哉可不戒哉

己丑公薨於路寢

成公能正其終故薨於路寢義見莊三十二年

冬楚人鄭人侵宋

前書楚子鄭伯伐宋稱爵稱伐罪宋有以致之也此又舉兵助魚石之叛故稱人稱侵以罪之以左氏攷之是時晉侯救宋何爲不書蓋未足以爲悼公烈也春秋之法存著小善者不足之辭也簡棄小善者有餘之辭也晉悼之烈在圍宋彭城絀楚服鄭蓋人楚鄭以微之而晉崇矣

晉侯使士魴來乞師

宋告急於晉晉爲之乞師於諸侯悼公之時霸業復興而乞師救宋猶遵厲公故事焉自元年後遂無乞師直召兵而已矣霸體正也先君非大過未逾年不敢變焉禮也

十有二月仲孫蔑防晉侯宋公衛侯邾子齊崔杼同盟於虛朾

諸侯師至而楚鄭之師已退故宋人辭諸侯而請其師以圍彭城而先爲此盟也以協謀惡鄭之導楚故書同盟襄公不防當喪故也此悼公所以仁諸侯也春秋善之而邾子居喪出盟則不待貶而惡可見矣

丁未葬我君成公

安民立政曰成此臣子之私諡也仲孫蔑請於諸侯而先歸防葬然後復往防圍

春秋集注卷二十七

欽定四庫全書

春秋集注卷二十八

宋髙閌撰

襄公一

元年春王正月公卽位

公𨿽上不受於天子而內非繼故是受之以正也故書卽位

仲孫蔑防晉欒黶宋華元衛殖曹人莒人邾人滕人薛人圍宋彭城

爲宋討魚石也魚石奔楚楚子伐宋取彭城使守之聖人不予楚之奬亂助惡取中國之地反使中國叛臣守之故還系之宋所以抑楚以正疆域黜叛臣也魚石亂奔楚復籍楚之力自伐其國宋不能討而晉悼合諸侯大夫共圍討之若以春秋以來諸侯自相侵伐推而言之則孟子所謂彼善於此也去彊惡之臣折彊楚之勢亦可謂霸討矣然而不請於天子而使諸大夫專之故與擅興兵以圍人者同文春秋防討書鄕始此

夏晉韓厥帥師伐鄭仲孫蔑防齊崔杼曹人邾人人次於鄫

彭城之圍旣解而晉遂以西諸侯之師伐鄭故但書韓厥帥師而已晉以韓厥已足以當鄭重勤東諸侯之師故使次於鄫鄫以震鄭心且備楚師之出也是時韓厥遂敗鄭師

秋楚公子壬夫帥師侵宋

九月辛酉天王崩

凡諸侯嗣位必朝於天子而童子侯不朝者天子不與爲禮也童子侯𨿽不朝而聞天王之喪必來奔者明臣子之於君父非有老少也喪事尙質而無周旋之禮焉但盡悲哀而已矣是故𨿽童子侯亦奔也今襄公𨿽幼而不奔天王之喪豈以自居喪故耶

邾子來朝

公𨿽新立才四嵗爾又在衰絰之中安能以禮相接況以天子之禮朝之乎

冬衛侯使公孫剽來聘晉侯使荀防來聘

剽蓋衛國用事者厥後遂逐衛侯而自立二國來聘以公新卽位故也凡聘必以禮樂相見公在喪中又遭天王之喪而邾子來朝是時赴未至於諸侯猶可言也至冬而晉衛二國不廢聘好則諸侯不臣之罪著矣縱彼未聞赴而來魯亦豈可晏然受之乎

二年春王正月葬簡王

五月而葬乃諸侯之禮也亦可以見同軌之必不至矣

鄭師伐宋

楚以彭城故令鄭伐之鄭受制於楚而爲之伐中國不貶而人之而書曰師者非所以伸之蓋懲其動眾爾

夏五月庚寅夫人姜氏薨

此成公夫人也於襄公爲母

六月庚辰鄭伯防卒

鄭成公立十四年其子髠頑立是爲僖公不書葬者以成公背中國故諸侯不防其葬也𨿽然鄭之托於楚夫豈以中國爲終可畔旣蒙其徳遂不可反是以君子貴謀始也

晉師宋師衛寧殖侵鄭

鄭𨿽有叛中國之罪而三國伐其喪非義也書衛寧殖以鄭嘗伐我喪必欲報之故特著衛鄕以殊晉宋前書鄭師加宋曰伐今三國之兵加鄭曰侵所以直鄭也

秋七月仲孫蔑防晉荀防宋華元衛孫林父曹人邾人於戚

謀鄭故也於是仲孫蔑請城虎牢以偪鄭荀防善之曰防請復於寡君而請於齊得請而告吾子之功諸侯之福也旣而遂所請是冬再防焉𨿽然大夫而謀諸侯之事専恣可知矣春秋不加貶削之文而直敍其防者爲下文起也

己丑葬我小君齊姜

自文姜哀姜之後魯人輒爲夫人立諡且三月而簡也

叔孫豹如宋

宋有魚石之亂又再被楚鄭之兵魯人未報衛晉之聘而聘宋者憂急難也

冬仲孫蔑防晉苟防齊崔杼宋華元衛孫林父曹人邾人滕人薛人小邾人於戚遂城虎牢

鄭自鄢陵之敗附楚而背中國諸侯伐之無虛嵗而鄭卒不服諸侯患之故再使大夫防於戚以謀之諸大夫皆以虎牢之地可以斷楚之路而爲鄭之敝遂從仲孫蔑之謀相與取其邑而乘之夫乘鄭之喪専取其邑於義不可然城之而可以安中國息徵伐明年而鄭果受盟不用兵而楚不敢爭鄭者七年然則虎牢眞中國要害之地也夫王公設險以守其國今鄭有虎牢之險而不能守乃背華而卽夷聖人深責之故不系之於鄭而以中國自城要害之地爲文𨿽然諸大夫前已防於戚而議此矣今不直言仲孫蔑防諸侯之大夫城虎牢乃再敍諸大夫防於戚而繼之曰遂城虎牢者晉旣得齊因以會召諸國旣防始遂其本謀也蓋城虎牢者本自戚之防仲孫蔑之諸大夫皆善之其謀𨿽善而未敢聲言之至於再防而此謀始遂矣

楚殺其大夫公子申

晉城虎牢有以勝楚矣楚無所歸咎其用事之臣公子申因多受小國之賂遂至於見殺見殺義見僖二十八年【案僖二十八年楚殺得臣一條證文已佚】

三年春楚公子嬰齊帥師伐吳

楚始志伐吳吳與鐘離之防故也是自鄢陵之敗勢稍屈於中國楚畏中國諸侯並力謀之而吳乘其間故先伐吳以張其勢然吳楚皆僭稱王所謂夷狄攻夷狄也

公如晉

夏四月壬戌公及晉侯盟於長樗

公至自晉

禮童子侯不朝王蓋不可接以成人之禮也豈可反朝同列乎凡盟者必爲壇於國外故晉侯出其國都以與公盟此悼公之敬也公之如晉孟獻子相公稽首焉知武子曰天子在而君辱稽首寡君懼矣移所以事天子之禮以事晉而甘心受盟故稱及也以晉致者以長樗之盟嫌公如晉不得入也

六月公防單子晉侯宋公衛侯鄭伯莒子邾子齊世子光己未同盟於雞澤

此因城虎牢之故鄭服而同盟又諸侯同心病楚而王臣亦與焉故書同盟也單子王臣而下與諸侯盟故特書曰以間之亦以先防而後盟也雞澤晉地

陳侯使袁僑如會

陳自辰陵之盟而卽楚凡十有八年矣晉屢爭鄭而不爭陳者非不爭陳也得鄭則亦得陳也今聞鄭伯受盟故俾大夫來求成於晉以其本非召防而自來來又後時故書如防

戊寅叔孫豹及諸侯之大夫及陳袁僑盟

諸侯旣盟而袁僑至無盟可也以陳旣捨楚而來𨿽後諸侯不可不盟而諸侯不專敵袁僑故叔孫豹請使諸侯之大夫盟之蓋以虎牢之謀本於魯故叔孫豹主之所以先書叔孫豹及又書諸侯之大夫及凡兩書及而袁僑以國系之其辭防而不殺則知是盟亦變之正也至溴梁之防書大夫盟其辭甚簡蓋春秋所以弗子也或者以此盟爲大夫私盟是不然系之諸侯正非私盟君命之盟也再書及陳袁僑盟此盟爲陳袁僑之來非諸侯大夫自盟也袁僑必系之陳盟爲陳而盟非爲袁僑盟也然則雞澤之防諸侯不責陳侯不親會而與其大夫盟此足以示徳矣故春秋善之

秋公至自會

公之出防方六嵗爾

冬晉荀防師師伐許

雞澤之防陳鄭皆至而許獨附楚故晉伐之

四年春王三月已百陳侯午卒

經有言曰日月之逝攺於屍尙未晚也陳成公旣爲雞澤之盟而卒則是國已變於夏矣曾子曰吾何求哉凡立三年其子溺立是爲哀公

夏叔孫豹如晉

聘且爲鄫世子故也事見五年六年

秋七月戊子夫人姒氏薨

此成公之妾生襄公者以夫人之禮卒之姒叔姓

陳成公

因魯往防而著其臣子私諡之罪

八月辛亥我小君定姒

死才三十三日遽以夫人之禮之又別爲之諡時公方七嵗爾

冬公如晉

公有母喪復如晉朝且受貢賦多少之數焉

陳人圍頓

僖二十五年楚人圍陳納頓子於頓陳侯畏楚而不敢討頓子恃楚而不事陳今陳復從中國而頓爲楚間故圍之自雞澤之防而書伐許圍頓著晉興而楚絀矣

五年春公至自晉

著公不朝正於廟也且公幼而頻年如晉是危道也

夏鄭伯使公子來聘

鄭伯自雞澤之防始離於彊楚而來聘於中國諸侯得以息兵修好且通嗣君也

叔孫豹鄫世子巫如晉

外臣如不書此書鄫世子巫如者以同我內臣行也內臣如者非聘則各書其事此固聘歟曰非也據公羊傳蓋叔孫豹率鄫世子如晉也何以不系其事巫者鄫前夫人之子也莒女有爲鄫之後夫人者無男有女女還嫁於莒而有外孫焉鄫子愛後夫人而夫人無子欲立其外孫爲後而叔孫豹蓋鄫之甥也故率巫偕往訴其事於晉所以先書豹而正名巫爲世子也柰何晉爲覇主不能以大義辧正之卒使鄫取後子莒是以春秋不系其事爲六年滅鄫起也

仲孫蔑衛孫林父防吳子善道

晉人將爲吳合諸侯故使魯衛先與吳爲防且告防期二國俱受命於晉故不言及吳先在善道而二國大夫往防之故曰防吳方是時晉楚爭衡權在吳故晉急吳如此夫楚自晉文僅能攘之至襄公而後漸不能制楚矣悼公子此粗得陳鄭非能彊也吳張而楚爭陳鄭未艾也吳張者何吳人遺一大夫求防而悼公不敢辭於是乎至勤十二國之君而爲戚之會吳則張矣悲夫

秋大雩

因旱祭志僭也

楚殺其大夫公子壬夫

此楚用事之臣也楚子討陳叛曰由壬夫實侵欲焉乃殺之此著楚之所以不競

公防晉侯宋公陳侯衞侯鄭伯曹伯莒子邾子滕子薛伯齊世子光吳人鄫人子戚

此吳人來防中國非若鐘離善道柤向皆中國往防吳也夫吳亦蠻夷也今中國諸侯不惜與之防者爲其能病楚也殊不知彼能病楚則亦能病中國矣此中國之誤計也觀吳自敗楚之後伐齊伐魯伐衞伐陳以至與晉爭盟則其病中國可知矣按傳戚蓋盟而經不書者殷防之盟春秋所重而蠻夷參焉沒而不志所以崇中國也鄫子欲捨其子巫而立其甥是自絕其後蠻夷之所不爲也故序在吳下吳稱人者爲敍在鄫上不可云吳鄫人陳侯居喪出防以從中國爲重矣晉於是命諸侯戍陳

公至自防

冬戍陳

陳背華卽夷二十餘年爲諸侯所伐未嘗少息歸於中國則又爲楚所伐旣不能鑿斯池築斯城與民效死守之而勿去又恃人之力以自戍其爲國何足道也然此諸侯同戍非獨魯戍之也書於公至之後則知諸侯各遣戍與僖二年城楚丘同義

楚公子貞帥師伐陳

楚使頓間陳而陳伐之乃歸罪於壬夫楚又爲之殺壬夫而陳又不攺於是乎伐之初楚公子貞爲令尹範宣子曰我喪陳矣陳朝夕急能無往乎有陳非吾事也無之而後可至是楚果伐陳七年陳侯遂逃歸則宣子之言信矣

公防晉侯宋公衛侯鄭伯曹伯齊世子光救陳

陳方附中國諸侯旣戍之後爲楚所伐而又相帥救之救之義事也悼公之能也

十有二月公至自救陳

以救陳致者善救陳也公得善則諸侯皆得其善矣攘夷狄救中國此固春秋之所貴也

辛未季孫行父卒

此公子友之孫季文子也初齊姜定似薨父子令取穆姜櫬虧姑以成婦又略木於民終亦自及安在其能三思耶然自文子卒而魯有城費作三軍事則知季氏𨿽專魯政而文子猶忠愼僭亂未啟也其子宿嗣是爲武子季氏之彊萌於僖公大於成公熾於襄照極於哀定

六年春王三月壬午杞伯姑容卒

此杞桓公也按左傳僖二十七年杞桓公來朝成九年桓公來逆叔姬之喪此年杞桓公卒然則自僖公二十三年杞子卒後桓公繼立凡七十年

夏宋華弱來奔

不言逐而以自奔爲文者朝廷尙敬而弱瀆慢如此所以罪弱也曰來者者過我也過我者主逋逃也

秋杞桓公

伯至是日卒時葬者以吾舅甥之國恩意有加故也且因魯往防而著其臣子私諡之罪

滕子來朝

莒人滅鄫

此所謂滅者非兵滅之也鄫人捨其世子巫而立莒甥以爲後是取滅之道也何則神不歆非類今以異姓而承祭祀則宗廟不歆而國自滅矣春秋所以書莒人滅鄫以爲立異姓之戒而後世猶不知本宗立後之義而疏忌同族輒取異姓如吾代郭大祖無後而以柴世宋爲嗣者有國有家若此類者多矣其可不知春秋書滅之義哉

冬叔孫豹如邾

公初卽位邾子來朝後有狐駘之戰乃在四年而經不書者魯人髽而弔自敗於狐駘始於是國人誦之曰我君小子朱儒是使朱儒朱儒使我敗於邾蓋魯人怨其上如此故聖人不敢斥言也至是叔孫豹往聘且修平焉以無忘舊好也

季孫叔如晉

魯旣世卿故之子未練而從政無復三年之喪哀其典廢矣宿始報政而往朝於霸王且聽命焉

十有二月齊侯滅萊

滅國目齊侯惡齊侯也齊圖萊久矣自宣七年伐萊至是而遂滅之不言萊君出奔國滅君死也夫萊亦與齊同姓也衞文公滅邢名齊靈公滅萊不名何也衞文公可責齊靈公不足責故以文公一見之爲法焉

七年春郯子來朝

郯少昊氏之後也前世聖賢之後所封之國皆逼近四夷先王之意非特以蕃王室蓋用夏變夷也後世子孫往往多變於夷者反漸其習俗然也

夏四月三卜郊不從乃免牲

四月非卜郊之時故孟獻子曰吾乃今而後知有卜筮夫啟蟄而郊郊而後耕今旣耕而卜郊冝其不從也不從故免牲免牲則不郊矣義見僖公三十一年【案僖三十一年卜郊不從一條注文已佚】

小邾子來朝

城費

季孫宿爲卿先城其私邑過於諸侯之制

秋季孫宿如衛

聘且尋盟也比書滕郯小邾來朝而志我卿如邾如晉如衛衛來報聘著朝廷交際之文也

八月螽

蝗也爲災故書莊公以前螟猶書之荘公以後螟不復書螽然後書以是知災異之益多矣春秋不勝其書舉其重者以見其爾

冬十月衛侯使孫林父來聘壬戌及孫林父盟

報聘也且尋孫良夫之盟義見成三年

楚公子貞帥師圍陳

晉綽修文公之業復有志於攘楚而楚先圍陳陳侯遂出防諸侯以求救於晉晉悼於是遽爲之合諸侯也

十有二月公防晉侯宋公陳侯衛侯曺伯莒人邾子於鄬

鄬鄭地晉悼爲此防救陳而鄭伯遇弒陳侯逃歸不成乎救則知楚師方盛晉政未孚也

鄭伯髠頑如防未見諸侯丙戌卒於鄵

鄭伯名者爲卒於鄵起也鄵鄭邑也諸侯卒於境不地此書卒於鄵者見其如防而卒也防左傳僖公不禮其大夫及如防其大夫子駟諌而不從乃陰使賊殺之以瘧疾赴於諸侯春秋之辭防而不殺者善其志在見諸侯也志在見諸侯者弗與楚也夫夷不亂華裔不謀夏此春秋之大法古今之通義也今中國𨿽衰諸侯尙睦糾合與晉以尊天子而鄭僖能背楚而從之誠心不移以是見弒死禮義矣是時中國不競彊楚方興使鄭慮難生變以弒其君此中國之恥也故諸侯因爲之諱而春秋亦卽其僞赴而意焉亦所以徧絕鄭之諸大夫也何則子駟弒其君使諸大夫有一不同而不能自討則必告於防而討之矣今皆以爲疾而赴之則非獨駟之所能及也諸大夫蓋與聞之矣同弒其君以從楚聖人豈有恕之也哉昔趙盾之弒君也董狐書之以示於朝赴於諸侯仲尼曰良史也崔杼之弒君也太史書之崔杼殺之其弟又書之又殺之其弟又書之乃捨之然後以赴於諸侯故曰君弒臣不討賊命曰非臣親弒子不復讎命曰非子鄭非無臣子也聖人卽其所以僞赴於諸侯者而遂書之是所以絕鄭之臣子也於是鄭人立其子嘉是爲簡公方五嵗爾此事與齊侯陽生同

陳侯逃歸

楚人以陳叛故殺公子壬夫而亟討陳晉𨿽爲陳再合諸侯卒不能攘楚以安中國故陳侯內爲二慶所逼又聞鄭伯之弒晉侯不明其死竟不爲之討賊彊臣専君君不得爲善遂以晉爲不足與而逃歸也然爲一國之君而不能自立從楚則懼爲中國所伐從中國則又懼楚若匹夫之逃亦可羞矣

春秋集注卷二十八﹤經部﹐春秋類﹐髙氏春秋集注﹥

欽定四庫全書

春秋集注卷二十九

宋髙閌撰

襄公二

八年春王正月公如晉

公十二月出防諸侯於鄬而不書至者蓋公自鄬遂朝晉也是時晉有大政公往聽焉

夏葬鄭僖公

弒君之賊旣不明而諸侯又皆爲鄭諱故春秋且因魯往會葬而著其臣子私諡之罪忠恕之道也

鄭人侵蔡獲蔡公子燮

鄭國新有大變朝廷未安未得從楚而畏晉之討也故以討蔡爲說蔡師未嘗戰未嘗敗績而遽獲其大夫有以見民不親上而委之於敵矣然鄭師無名故書侵以罪之公子燮系之蔡重之也與宋華元同自是晉楚之兵交至於鄭鄭之禍其可旣乎

季孫宿會晉侯鄭伯齊人宋人衞人邾人於邢丘邢丘之會公在晉也晉侯不與公會而與大夫會者以公幼弱政在季氏故也陪臣専而公微弱此魯之失政也晉爲盟主棄其君而與臣會𨿽欲修文襄之業攺命朝聘之數俾從儉約亦何以宗諸侯是時諸侯之政皆在大夫故悉貶稱人而鄭伯與會者諸侯旣不討鄭人弒君之罪故諸大夫使鄭伯獻蔡防於會而親聽命焉蓋爲防也

公至自晉

公之如晉朝也非會也以公久畱於晉又不得親與邢丘之會故特以晉致所謂遷就而爲之辭也

莒人伐我東鄙

疆鄫田也鄫遂屬於莒矣其田接於魯而經界不明故興兵伐我以正之

秋九月大雩

因旱祭志僭也

冬楚公子貞帥師伐鄭

討其侵蔡也鄭遂與楚平觀左氏所載則子駟之弒僖公志在事楚矣是以鄬之會旣往復悔遂成弒逆之事也

晉侯使士匄來聘

九年春宋災

宋自昭文以來亂敗相屬三書宋災見人事之不修舉近可以知逺言大可以知小也

夏季孫宿如晉

公朝晉而晉來聘又使報焉事大國之禮則順矣

五月辛酉夫人姜氏薨

宣公夫人成公之母通於僑如者薨於東宮

秋八月癸未葬我小君穆姜

四月而葬又別爲諡用文姜之例也

冬公會晉侯宋公衞侯曹伯莒子邾子滕子薛伯伯小邾子齊世子光伐鄭十有二月己亥同盟於戲自邢丘會罷而鄭遂復從楚是以伐之戲鄭地伐鄭而書同盟則鄭受盟可知矣以左氏攷之鄭𨿽受盟非服晉也公子騑之言已不足信矣故不書鄭伯若鄭未嘗服從云爾此會不致蓋公未嘗至也與鄬之會同公役於外逾年而遂會於柤則委棄其國可知矣

楚子伐鄭

楚以爵稱又以伐書専罪鄭也鄭於是復背戲之盟而遽與楚平且以著戲之役所以不致也

十年春公會晉侯宋公衞侯曹伯莒子邾子滕子薛伯伯小邾子齊世子光會吳於柤

左傳昭六年楚公子棄疾如晉過鄭鄭伯勞諸柤則柤者鄭地而楚人所由之道也諸侯將救鄭鄭已服楚而吳人在柤諸侯因往與吳會以謀楚焉然吳人者名謀楚而實窺中國者也以楚爲辭爾而晉令諸侯從之與成十五年鐘離之會同然鐘離之會諸侯之大夫往從吳至戚之會吳子來從諸侯今柤之會則諸侯復親往從吳矣此相取之情也

夏五月甲午遂滅偪陽

晉荀偃士匄請伐偪陽偪陽妘姓楚與國也因會蠻夷而滅他人之國聖人惡之故以諸侯共滅爲文則倡其謀而受其利者不待貶絕矣是時宋堅事晉晉將以偪陽封向戍向戍不受遂與宋公以其因會用師恃眾剽利故書遂書日以重其罪

公至自會

諸侯不崇禮義以相安反相率以會蠻夷又因以滅人之國聖人不敢斥言但以會致存中國也

楚公子貞鄭公孫輒帥師伐宋

以宋公受偪陽故也鄭背中國卽蠻夷又與蠻夷同伐中國罪不容誅也二國同伐書卿帥師自此始蓋張楚鄭以望晉悼所以懿蕭魚之功而大中國之慶也

晉師伐秦

晉方帥諸侯會吳滅偪陽又赴千里而伐秦可謂虐用其民矣爲晉計者若修文公之業與秦通和庶因秦之兵力共攘彊楚可以少安中國不此之圖而反以秦資楚此晉之失也

秋莒人伐我東鄙

莒人間諸侯之有事也又伐我東鄙其曰伐者必有辭也魯國卿大夫惟私室之務崇則公室之不競宜矣且去年同盟於戲今年又防於柤又方同會伐鄭退受莒兵而不能禦魯必有以取之也

公會晉侯宋公衞侯曹伯莒子邾子齊世子光滕子薛伯伯小邾子伐鄭

齊世子光以先至而序於四國之上是無君臣上下之辧也𨿽晉欲以勤惰勸諸侯故然非世子驕蹇則晉侯何以爲此彼能以禮自抑則辭不居矣鄭於是復從晉然亦不敢背楚也

冬盜殺鄭公子騑公子公孫輒

尉止聚羣不逞以作亂殺三卿於朝不書尉止者小臣無列於朝伺隙而竊則盜也三卿不稱官者失卿職也

戌鄭虎牢

五年戍陳此年戍鄭虎牢皆勤民逺戍然戍陳爲善戍虎牢爲無益何則陳附中國而楚爭之則戍之者義在救陳而拒彊楚𨿽予之可也經書諸侯救陳斯可見矣鄭虎牢則異於是諸侯與楚爭鄭久矣諸侯之得鄭者亦已數矣而不能有之隨爲楚取是諸侯之無能也今鄭𨿽行成而諸侯所以爲之戍則其意有在矣使鄭復貳則虎牢之戍反爲心腹之憂如其不貳則助之守而爲之援焉定則固將反之矣是以聖人亦還系於鄭以致其意若非得鄭之辭也然五年城虎牢不系鄭者是時諸侯城之以駐師而禦楚𨿽鄭亦不能有之也

楚公子貞帥師救鄭

公至自伐鄭

鄭遂兩事晉楚矣書楚救鄭而致公則知諸侯之避楚也諸侯避楚則知戍虎牢爲無益矣

十有一年春王正月作三軍

叔孫豹曰天子六師公帥之以徵不徳元侯作師卿帥之以承天子諸侯有卿無軍帥教衞以贊元侯自伯子男有大夫而無卿帥賦以從諸侯今我小侯也而爲元侯之所無母乃不可乎以此見諸侯無軍作軍非禮也然有所謂大國三軍次國二軍小國一軍乃兵數之大率如此其實皆藏於農嵗役不過三日此先王之法也魯次國也𨿽合二軍必天子以牙璋起之然後取之於農爾亦何俟於作哉三桓外取彊富之名以諛其君而實陰奪其民以弱公室爾於是三分公室各取其一而作爲三軍制先王之制而以攻戰爲心王法所不容也故不書作中軍而云作三軍者𨿽二軍亦不可作所以罪三桓也

夏四月四卜郊不從乃不郊

魯不當郊郊非禮也今不郊者非知其非禮故也乃於四月卜之以四卜而不從故爾直書不郊則不復免牲矣

鄭公孫捨之帥師侵宋

公會晉侯宋公衞侯曹伯齊世子光莒子邾子滕子薛伯伯小邾子伐鄭秋七月己未同盟於亳城北以前伐未得志而鄭復來侵宋故也凡世子伐父與盟會當在諸侯之下齊光伐君出會十年在滕子薛伯上已爲僭矣此會又在莒子邾子上僭於是爲甚以莒邾皆屬於齊故也見世子益驕而主會者亦莫能制也自再會蕭魚之後霸業稍振諸侯不復與光會矣則知十九年同圍齊之役蓋有以取之也亳北之盟救災患卹禍亂同好惡奨王室有葵丘之遺風焉於是鄭稍服而同盟也旣又背之復與楚同伐宋故書同以見其反復

公至自伐鄭

不以會致者見復伐鄭也

楚子鄭伯伐宋

晉師方退而楚子伐鄭鄭伯復逆之遂同伐宋蓋用公孫捨之之謀以伐宋自信於楚而數致晉使楚道敝而固與晉以托國焉

公會晉侯宋公衞侯曹伯齊世子光莒子邾子滕子薛伯杞伯小邾子伐鄭

諸侯之師方歸未及解甲息肩而復至於鄭之城下者以鄭人反覆之故也

會於蕭魚

此鄭遂服晉而請會也上言伐而繼言會者見兵不加鄭鄭遽服而來會也不書鄭伯會者謂其可信也不書盟者鄭自是不服貳以見苟有明信𨿽無盟可也自八年鄭人侵蔡獲蔡公子燮之後於是晉楚爭鄭五年之間晉悼公連會諸侯伐鄭而楚輒救之鄭人乍服乍叛𨿽不可信而晉悼公推至誠以待人信之不疑至於蕭魚之會楚力始絀鄭志始定至哉誠之能感人也自是鄭固與晉二十餘年楚不能爭諸侯賴之蓋用知防之謀未嘗與楚人戰故也然則天下之事無大無小皆以不戰而克爲貴

公至自會

不以伐鄭致者兵不加鄭而得鄭伯之辭也春秋以變文爲襃貶屢書盟而不信則以不書盟爲誠屢致伐而無功則以不致伐爲美

楚人執鄭行人良霄

此聖人著晉之所以得鄭也鄭伯使良霄告絕於楚楚人怒而執之𨿽執之不殺良霄亦不伐鄭是不能得鄭也不能得鄭者勢分於吳也勢分於吳無如之何故執良霄以舒其憤懣不平之气自是不復出師以與晉爭斯見楚力盡於此矣鄭於是乎堅從晉也

冬秦人伐晉

報去年之役也秦景公妹爲楚共王夫人於是爲楚伐晉以救鄭士魴禦之敗績不書者爲晉諱也

十有二年春王三月莒人伐我東鄙圍臺

諸侯伐我未有言圍邑者書圍邑自此始莒人間嵗伐我公五與莒子會宜其釋怨同好矣而見伐不已則魯弱可知

季孫宿帥師救臺遂入鄆

鄆莒邑也善救臺惡入鄆也入鄆以報圍臺也況季孫宿受命救臺不受命入鄆因救臺而入鄆是専也是無君也君不得爲政矣故書遂以貶之文十二年嘗帥師城鄆矣魯不能守復爲莒所取今復入之

夏晉侯使士魴來聘

秋九月吳子乘卒

此吳子壽夢也丘二十五年其子諸樊立吳不立諡而皆僭稱王故不書其葬蓋罪大惡重不可信其臣子之辭書之也夫春秋以來天王崩葬有不見於經者如莊王僖王頃王是也今反爲吳楚通好而得書其卒是諸侯不忠於天王而反赴夷狄喪也

冬楚公子貞帥師侵宋

按左氏秦人與焉而削之者楚人率秦故専罪楚也

公如晉

晉侯一使人來聘而公遂親往朝之事晉之禮可謂防矣

十有三年春公至自晉

罪公在外不朝正於廟也

夏取邿

邿小國也魯乘其亂而滅之以爲附庸而不言滅者內大惡故婉其辭也晉始息民是以楚侵宋不報魯滅邿不討取無大亂而已

秋九月庚辰楚子審卒

此楚共王也楚自共王亡後不大爲中國患者以吳人總其兵以議其後也然則吳楚相持是亦有功於中國也共王立三十一年其子昭立義見宣十八年

冬城防

防臧氏之邑也厥後齊髙厚伐我北鄙圍防則城防者畏齊也城義見隱七年

十有四年春王正月季孫宿叔老會晉士匄齊人宋人衞人鄭公孫蠆曹人莒人邾人滕人薛人人小邾人會吳於向

四卿帥師自成公始二卿列會自襄公始向鄭地也重言會者與成十五年鐘離之會同吳來在向諸侯往會之因謀伐秦焉夫諸國大夫與蠻夷會已不正矣況又謀伐秦乎齊崔杼宋華閱衞北宮括知其非而意惰焉苟知其非當以大義奪之今乃依隨來會而惰慢不防是違眾也故貶而人之且敍在鄭卿之上則不嫌非卿也夫楚結秦以病晉而晉又交吳以害楚亦相激而然爾

二月乙未朔日有食之

日食𨿽有常度亦人事所召有食之者

夏四月叔孫豹會晉荀偃齊人宋人衞北宮括鄭公孫蠆曹人莒人邾人滕人薛人人小邾人伐秦

晉帥諸侯之大夫伐秦以報十一年之役然春夏興師煩擾中國將帥不和威徳兩弛晉國之政衰矣悼公所以不及文襄也北宮括聽子蟜之言遂勸濟師故復出名氏然春秋前此未有摘貶諸侯之大夫者而向之會及此之役其密察如此者以大夫専肆用事莫甚斯時非謹其防而辧之於早則其亂有不可勝圖者故春秋釐之一見其法也其後崔氏亂齊華氏危宋其咎生於過而不及惟北宮括善變者也

己未衞侯出奔齊

衞侯多行無禮於其國孫林父與寧殖欲立公孫剽爲內應而逐之聖人不書逐君之賊者著衞君自取奔亡之禍以警後世之爲人君者也其不名者乃所以罪林父也人臣逐君而罪其君則是臣可逐其君矣不可以訓故不名衞侯又加日以謹之所以抑彊臣存大義也鄭伯突衞侯朔皆以不勝彊臣而出奔獨此加日焉蓋逐君之惡未有若林父者矣鄭厲公衞惠公猶以禮去者也加日不名以絀大夫義用剛克矣

莒人侵我東鄙

報入鄆也莒自滅鄫之後凡四伐我矣是無晉也

秋楚公子貞帥師伐吳

伐吳者何吳張矣數會中國以議楚矣楚人則病吳矣於是而伐之者非能伐也伐彊以自存也在兵法則所謂以攻爲守者也而吳則終不出夫楚有謀者也故其兵不能遽加於楚夫惟吳楚正相攻此中國所以小寧也

冬季孫宿會晉士匄宋華閱衞孫林父鄭公孫蠆莒人邾人於戚

戚衞地謀定衞剽也夫剽逐其君而篡其位王法所不容而晉合諸侯以定之無王之甚也諸侯書卿者明皆林父之儔也是嵗諸侯之大夫凡三出會或每會各一卿或一卿三與會各隨其國而已

春秋集注卷二十九

欽定四庫全書

春秋集注卷三十

宋髙閌撰

襄公三

十有五年春宋公使向戍來聘二月己亥及向戍盟於劉

凡因來聘而盟者必在國內如成三年晉侯使荀庚來聘衞侯使孫良夫來聘丙午及荀庚盟丁未及孫良夫盟十一年晉侯使郤犨來聘己丑及郤犨盟襄七年衞侯使孫林父來聘壬戌及孫林父盟是也劉蓋王畿采地豈有來聘魯而逺盟於劉者乎蓋下文有劉夏傳者以爲春夏之夏與文四年夏逆婦姜於齊同文故誤增於劉二字爾

劉夏逆王后於齊

劉夏何以不稱使不與天王之使夏也婚姻者人倫之本王后者天下之母天子不親迎必使三公逆之劉夏士也士而逆後是不重人倫之本不尊天下之母禮義何由而興風化何由而成乎夫合二姓之好以繼先聖之後以爲天地宗廟社稷之主其可輕耶自漢而後皇后見天子則降階而朝自稱曰妾敗壞禮義莫甚於此皇后之禮自此益輕後世不賢之君遂以下裏賤人之女立以爲後嗚呼天子總陽教後總陰教以共成天下之至治而輕立其人是輕宗廟也輕社稷也輕天地也可不戒哉

夏齊侯伐我北鄙圍成公救成至遇

齊於是貳晉是時衞侯在齊季孫宿爲戚之會以定衞而齊不與焉齊固有憾於諸國矣而尢懷夫袁婁之恥者也伐我北鄙以此之故成蓋我孟孫之邑也魯於是時已三分其民而公室卑弱已不足以當敵故書公救成至遇以見意焉若畏而不進則書次矣不當書至也

季孫宿叔孫豹帥師城成郛

由公不能救故成郛壞而以非時城之也然此孟孫之邑而季孫叔孫帥師城之者見三家相黨以備齊爲名而興役之眾故其城堅固可守卒爲魯患而不可墮也定十二年公圍成是也郛蓋外城也

秋八月丁巳日有食之

日食𨿽有常度亦人事所召有食之者

邾人伐我南鄙

邾將貳於晉以與齊故來伐我我使告於晉請伐之而未果蓋邾黨於莒而屬於齊

冬十有一月癸亥晉侯周卒

晉悼之覇功亞桓文凡立十五年其子彪立是爲平公

十有六年春王正月葬晉悼公

三月而葬簡也因魯往會而著其臣子私諡之罪

三月公會晉侯宋公衞侯鄭伯曹伯莒子邾子薛伯伯小邾子於溴梁戊寅大夫盟

爲討邾莒也邾莒連伐魯魯使告於晉晉悼公將爲會以討之遇疾乃止平公卽位遂成父志夫君喪而出會失主盟之禮矣宜乎諸大夫之張也此書衞侯者剽也二十五年衞侯入於夷儀衎也二君皆稱衞侯春秋不與其一不奪其一何也在外者以無道出𨿽有君名而無君國之實在內者以無道立𨿽有君位而無定位之威然國人旣君之矣諸侯旣會之矣春秋從而君之所以恕國人責諸侯恕國人責諸侯然後篡者之惡不容於貶或謂晉侯在喪故使大夫盟非也晉侯不憚出會豈不肯主盟耶且雞澤之會諸侯已盟而陳袁僑至勢不可拒因與之盟然僑人臣也不可當君故使大夫盟之故以大夫而系諸侯見諸侯之已盟也今敍諸侯而不言盟言大夫而不系諸侯者是時晉爲魯故將執莒邾二君而齊使髙厚來會先知其故遽自逃歸所以諸侯不欲先自盟也夫晉防諸侯而使大夫盟則信在大夫矣烏在其爲盟主哉是時齊有崔髙衞有孫寧六卿專晉三家柄魯祿去公室浸以衰微聖人因此盟得一貶焉以著喪亂之階

晉人執莒子邾子以歸

大夫主盟而執諸侯見大夫之彊也莒邾二國數侵魯魯人防之晉晉執之以歸夫諸侯有罪執之以歸而不歸京師己則不正而以討人非正也故書晉人而二君不名蓋罪不至執也

齊侯伐我北鄙【案自此至襄公三十三年永樂大典闕佚】

齊旣叛晉聞公在會將討邾莒故復來伐是時齊益彊自柯陵之會遂不復出但使大夫聽命使世子伉禮出會蓋有輕諸侯之心故前年北鄙之伐爲莒伐我邾實附齊故亦伐我南鄙晉會溴梁以討貳莒邾畏晉往會而齊獨不至晉執二君以歸齊乃益復伐我三年之間齊師五至於魯矣【案此條從春秋傳說彚纂補入】

夏公至自防

見公出會謀齊尙未及還而魯師已見伐矣【案此條從春秋傳說彚纂入】

五月甲子地震

叔老會鄭伯晉荀偃衞寧殖宋人伐許

許欲棄楚請遷於晉旣而不果故晉會諸侯大夫同伐之鄭與許有宿怨故君親行【案以上從春秋傳說彚纂補入】晉卿主兵而先鄭伯者臣不可過君也宋稱人防者也宋當在諸國之上今列衞寧殖下故知防者也【案晉卿主兵以下從程端學春秋本義補入】

秋齊侯伐我北鄙圍成【案經文公谷作圍成左氏作圍郕此從公谷】

去年伐我圍成而壊其郛今春又伐至是又圍成甚之也【案此條從春秋傳說彚纂補入】

大雩

冬叔孫豹如晉

魯不能內修其政以禦無道之齊而乞憐於晉魯之君臣庸甚矣【案此條從春秋傳說彚纂補入】

十有七年春王二月庚午邾子牼卒

宋人伐陳

七年鄬之會陳侯逃歸自是十年不復與諸侯會而楚鄭連年侵宋宋於是請於晉而伐之書伐許伐陳皆著楚之詘也【案此條從春秋傳說彚纂補入】

夏衞石買帥師伐曹

秋齊侯伐我北鄙圍桃髙厚帥師伐我北鄙圍防齊之君臣同來伐我分兵以圍我二邑【案以上從春秋傳說彚纂補入】其恃眾暴寡如此況齊魯頻世婚姻之國也數年之間見伐不已見魯政之衰矣【安其恃眾暴寡以下從程端學春秋本義補入】

九月大雩

宋華臣出奔陳

華臣暴其宗室而亂宋政不有國討失政刑矣君子違不適讎國陳乃宋讐而奔焉尢可誅也【案此條從春秋傳說彚纂補入】

冬邾人伐我南鄙

邾之先君以伐魯而爲晉所執旣歸而卒嗣子在喪而復興師伐我者叛晉與齊也齊人使之修先君之怨此祝柯之會所以復見執也【案此條從程端學春秋本義補入】

十有八年春白狄來

春秋書白狄於是焉止白狄之來與介葛盧同【案以上從春秋傳說彚纂補入】罪中國不當與之交接也且宣八年晉師白狄伐秦是晉彊而附晉伐秦也成八年秦人白狄伐晉是秦彊而附秦伐晉也【案自罪中國以下從程端學春秋本義補入】

夏晉人執衞行人石買

秋齊師伐我北鄙

冬十月公防晉侯宋公衞侯鄭伯曹伯莒子邾子滕子薛伯伯小邾子同圍齊

曹伯負芻卒於師

楚公子午帥師伐鄭

楚於是復爭鄭【案此條從程端學春秋本義補入】

十有九年春王正月諸侯盟於祝柯

盟者何平公修覇也𨿽盟焉楚闚於南齊易於後吳人且張一邾之防面從而背睽之盟奚益哉【案此條從程端學春秋本義補入】

晉人執邾子

旣來同會又來同盟而乃執之非覇討也故稱人下書取邾田自漷水則知防人之君而奪其地此平公之覇政也【案此條從程端學春秋本義補入】

公至自伐齊

取邾田自漷水

邾之病魯信有罪矣魯以諸侯之力旣執其先君又執其嗣君亦可已矣又取其田蓋已甚矣晉劫邾使與魯豈覇者之舉哉【案以上從程端學春秋本義補入】書取田於至自伐齊之後明公獨取之非諸侯取之専罪公之意【案以上從春秋傳說彚纂補入】自漷水者隨漷水以爲界言其取之多也又罪其亂先王之疆理也【案自漷水以下四句從春秋本義補入】

季孫宿如晉

葬曹成公

夏衞孫林父帥師伐齊

十四年林父逐衞侯衎奔於齊故獨伐齊林父逐君霸主所當討而與之會伐則晉平霸業可知矣【案此條從春秋傳說彚纂補入】

秋七月辛卯齊侯環卒

晉士匄帥師侵齊至谷聞齊侯卒乃還

八月丙辰仲孫蔑卒

齊殺其大夫髙厚

齊髙厚嘗帥師伐我矣晉新行義於齊齊侯始立而欲親晉故歸罪於髙厚而殺之以說於晉此明年所以與澶淵之盟也【案此條從春秋傳說彚纂補入】

鄭殺其大夫公子嘉

冬葬齊靈公

齊魯累世婚姻之國前𨿽有怨今已易世故不廢喪紀示不忘好【案此條從春秋傳說彚纂補入】

城西郛

叔孫豹會晉士匄於柯

魯猶懼齊故爲柯之會以自固【案此條從春秋傳說彚纂補入】

城武城

襄公四書城邑非本務也使民饑而散𨿽城之孰與守之【案此條從程端學春秋本義補入】

二十年春王正月辛亥仲叔速會莒人盟於向

向本莒邑宣四年取之者也莒魯結好自是十五年不交兵速代父爲卿未練而從政無復三年之喪也【案此條從春秋傳說彚纂補入】

夏六月庚申公會晉侯齊侯宋公衞侯鄭伯曹伯莒子邾子滕子薛伯伯小邾子盟於澶淵

齊以晉不伐其喪而感服居喪而出盟蓋亦越禮畔道矣【案此條從春秋傳說彚纂補入】

秋公至自會

仲孫速帥師伐邾

蔡殺其大夫公子燮蔡公子履出奔

陳侯之弟黃出奔楚

黃與履何以奔楚自理也黃以寵任太過權逼其卿慶氏譖之而陳侯不能爲之辧明是以一國之大不能容一弟也【案此條從春秋傳說彚纂補入】

叔老如齊

冬十月丙辰朔日有食之

季孫宿如宋

二十有一年春王正月公如晉

邾庶其以漆閭丘來奔

庶其叛其君又盜其土地來奔於魯其罪大矣時公在晉而季氏遂納其邑受其叛臣是之謂以利主逋逃惡自見也【案此條從程端學春秋本義補入】

夏公至自晉

秋晉欒盈出奔楚

盈不能防閒其母遂爲範匄所逐旣取奔亡復有作亂之志故特奔於楚焉以楚疆大今日可恃以逃難他日可挾以復歸也【案此條從春秋傳說彚纂補入】

九月庚戌朔日有食之

冬十月庚辰朔日有食之

連食兩月變之大者歷家推步之術皆一百七十三日始一交會去度逺則日食漸少無頻食之理而此年九月十月二十四年七月八月頻食下至漢晉以來亦或有之不可委之天數之常故聖人必以爲譴異而書之以驚人君之或怠後世任數而不修徳徳未修而禍未至益以爲天無心而數有定也惟天之仁又出災異以申勸之且曰前旣無驗此奚爲哉亦數而已矣目習於見耳習於聞而不復思上帝之怒不足獨當而下延禍於眾庶於是斯民皆怨其上而民心離矣孟子曰王無罪嵗斯天下之民至焉爲人君者可不戒哉【案此條從程端學春秋本義補入】

曹伯來朝

公會晉侯齊侯宋公衞侯鄭伯曹伯莒子邾子於啇任範鞅欲使盈無所容於世故盈憤卒興大亂此以私敗公足爲戒也【案此條從黃震日抄補入】

二十有二年春王正月公至自會

著不朝正於廟【案此條從程端學春秋本義補入】

夏四月

秋七月辛酉叔老卒

此叔肸之孫聲伯之子其子弓嗣爲大夫是爲子叔敬子【案此條從春秋傳說彚纂補入】

冬公防晉侯齊侯宋公衞侯鄭伯曹伯莒子邾子薛伯伯小邾子於沙隨

晉以一欒盈之故期年之間再合諸侯見晉失覇者之義不足以令諸侯矣齊侯於是終保欒盈明年伐衞遂伐晉也【案此條從趙汸春秋集注補入】

公至自會

楚殺其大夫公子追舒

追舒寵近小人故及於難然以楚國之力除一寵嬖之大夫顧豈難哉而康王始則與人之子圖其父終則殺之轘其黨於四竟由威柄失於上故刑不足以馭下也夫威柄旣立則責譙足以折姧臣之鋒及其失之則刀鋸不足以當姧臣之罪其怨毒所鐘遂於靈王之世楚之不亡者幸而已【案此條從春秋傳說彚纂補入】

二十有三年春王二月癸酉朔日有食之

三月己巳伯匄卒

自悼公以來晉悼爲婚姻國國恃以興而魯禮有加焉【案此條從春秋傳說彚纂補入】

夏邾畀我來奔

葬孝公

陳殺其大夫慶虎及慶寅

書及著罪在慶虎以虎之罪而及寅也【案此條從春秋傳說彚纂補入】

陳侯之弟黃自楚歸於陳

二慶死則黃之歸易矣讒誣不釋則忠良不顯姦宄不誅則淑善不遂君子小人相爲伏見故陳討二慶而公子黃返也【案此條從春秋傳說彚纂補入】

晉欒盈復入於晉入於曲沃

曲沃卽沃昭公分國以封沃沃盛彊昭公防弱國人叛而歸沃故詩人作楊之水椒杕杜之詩以見意然則沃者晉之腴饒彊盛必叛之邑也今曲沃大夫不由君命而擅納盈以曲沃乃盈舊所食之私邑故盈帥曲沃之甲以入晉不勝而反入曲沃焉故書入於曲沃見盈有叛心又見曲沃知有盈而不知有晉君也【案此條從春秋傳說彚纂補入】

秋齊侯伐衞遂伐晉

齊侯因晉有欒氏之難而助之以報十八年之役也十八年諸侯同圍齊者魯之故也齊之所以數伐魯者衞之故也故先伐衞晉不之問於是遂伐晉晉爲盟主而衞其同盟也旣伐同盟又伐主盟禍亂成於此矣【案此條從程端學春秋本義補入】

八月叔孫豹帥師救晉次於雍楡

己卯仲孫速卒

冬十月乙亥臧孫紇出奔邾

晉人殺欒盈

齊侯襲莒

以十八年莒子同諸侯圍齊故也凡用兵者聲言彼罪執辭以伐若乘人不備掩而取之則盜賊之爲爾春秋獨此書襲者罪齊侯以諸侯之尊爲盜賊之事也【案此條從程端學春秋本義補入】

二十有四年春叔孫豹如晉

仲孫羯帥師侵齊

齊之伐晉也魯使叔孫豹救之次於雍楡無功於晉故孟孝伯至此復帥師侵齊爲晉報焉蓋懼晉之疑也羯代速爲卿未練而帥師無復三年之喪罪自見矣【案此條從春秋傳說彚纂補入】

夏楚子伐吳

於此見楚弱而吳彊也自襄公言之十一年失鄭十四年伐吳自是舍鄭而不取置欒盈而不事又十年而一再伐吳以是而知楚弱而勢分於吳方急吳而緩中國也【案此條從程端學春秋本義補入】

秋七月甲子朔日有食之旣

齊崔杼帥師伐莒

去年齊侯襲莒已與莒平今崔杼因帥師送使者如楚而遂伐莒是見利則乘齊人之無信也【案此條從春秋傳說彚纂補入】

大水

八月癸巳朔日有食之

公會晉侯宋公衞侯鄭伯曹伯莒子邾子滕子薛伯伯小邾子於夷儀

自盟於柯陵之後齊有輕晉之心會齊侯環卒而光新立乃受盟於澶淵及商任沙隨之防晉失其令齊於是復貳明年乃伐衞遂伐晉又再加兵於莒晉侯爲是故會於夷儀帥十二諸侯之師將以討齊然會而不伐是有畏也國勢不競眾志不一也曰水不克者特辭不能伐耳下書崔杼伐我西鄙蓋知晉之無能爲也【案以上從春秋傳說彚纂補入】伯居喪出會覩文見義【案二句從程端學春秋本義補入】

冬楚子蔡侯陳侯許男伐鄭

公至自會

諸侯救鄭不書故以會致【案此條從春秋傳說彚纂補入】

陳鍼宜咎出奔楚

叔孫豹如京師

襄公卽位二十有四年如晉者五出會諸侯者十有三未嘗朝天子也是時谷洛鬭毀王宮而齊侯叛晉求媚於天子故爲王城之於是叔孫豹始如京師聘且賀焉【案此條從春秋傳說彚纂補入】

大饑

二十有五年春齊崔杼帥師伐我北鄙

夏五月乙亥齊崔杼弒其君光

崔杼不能防閒其妻以淫於家又不絕其妻而行大逆於君齊莊背諸侯之盟數行侵伐崔杼因民之忿遂以宣淫之故弒之【案此條從春秋傳說彚纂補入】

公會晉侯宋公衞侯鄭伯曹伯莒子邾子滕子薛伯杞伯小邾子於夷儀

晉會諸侯以伐齊齊以莊公旣弒爲解因納賂以求成焉故不書伐夫以義會諸侯而以姦終之有以知晉平之不競矣【案此條從春秋傳說彚纂補入】

六月壬子鄭公孫捨之帥師入陳

去秋夷儀之會楚與陳蔡許三國同伐鄭今嵗復會於夷儀鄭慮楚之復來也故先帥師入陳以奪其心觀左氏所載入人之國未有若子展子產之有禮者也故春秋無貶辭【案此條從春秋傳說彚纂補入】

秋八月己巳諸侯同盟於重丘

公至自會

衞侯入於夷儀

楚屈建帥師滅舒鳩

冬鄭公孫夏帥師伐陳

十有二月吳子遏伐楚盟於巢卒

二十有六年春王二月辛卯衞寧喜弒其君剽

衞孫林父入於戚以叛

獻公之奔也林父實逐之今寧喜弒剽將納獻公故林父懼而入於戚以叛【案以上從程端學春秋本義補入】叛甚於奔前此諸大夫有不利於已則奔而已未有若林父之叛者故書叛自林父始【案叛甚於奔以下從春秋傳說彚纂補入】

甲午衞侯衎復歸於衞

夏晉侯使荀吳來聘

公會晉人鄭良霄宋人曹人於澶淵

秋宋公殺其世子痤

晉獻公惑驪姬之讒而殺申生宋平公聽伊戾之詐而殺痤春秋以晉侯宋公殺之直罪君之不明惑於讒慝爲後世戒漢武帝唐明皇猶蹈之以二君猶爾晉宋不足道也嗚呼自古讒人爲國患𨿽其君之父子不能相保況臣下乎春秋書此當三復其言【案此條從程端學春秋本義補入】

晉人執衞寧喜

弒君之賊人人皆得討之晉人執之非討其弒君也討其伐戚而殺晉戍也【案此條從春秋傳說彚纂補入】

八月壬午許男寧卒於楚

十六年晉伐許他國皆大夫獨鄭伯自行故許男欲報之【案以上從春秋傳說彚纂補入】以中國諸侯而死於南楚死非其所矣【案二句從程端學春秋本義補入】

冬楚子蔡侯陳侯伐鄭

葬許靈公

二十有七年春齊侯使慶封來聘

夏叔孫豹會晉趙武楚屈建蔡公孫歸生衞石惡陳孔奐鄭良霄許人曹人於宋

此事利害甚重不可輕舉也而諸侯大夫不詳其故始循其弭兵之名遂會於宋而與之盟自是大啟戎心於盟偪好華夏蠻夷莫知其辧而諸侯亦俛首兩事晉楚嗟乎桓文數十年之功業一朝而壊之生民𨿽暫免於兵甲天下之勢遂大潰而不可收拾矣彼豈知天下之大計哉【案此條從程端學春秋本義補入】

衞殺其大夫寧喜

衞侯之弟鱄出奔晉

秋七月辛巳豹及諸侯之大夫盟於宋

冬十有二月乙亥朔日有食之

二十有八年春無冰

夏衞石惡出奔晉

邾子來朝

邾自晉執其君魯取其田益防弱矣至自悼公來朝【案此條從春秋傳說彚纂補入】

秋八月大雩

春無冰秋旱此皆人事所召而僭用大禮以析之不亦悖乎【案此條從春秋傳說彚纂補入】

仲孫羯如晉

冬齊慶封來奔

十有一月公如楚

十有二月甲寅天王崩

乙未楚子昭卒

二十有九年春王正月公在楚

公在齊晉多矣闕朝正之禮亦不少矣但書公如齊如晉而義自見也今書公在楚則聖人之防深矣二十八年十一月公如楚十二月甲寅天王崩乙未楚子昭卒公不篤君臣之義以奔天王之喪而狥蠻夷之彊以俟楚子之葬久畱於楚迨夏乃歸故聖人特以朝正之時書公所在與昭公失國在幹侯同且以責季氏之無君也【案此條從春秋傳說彚纂補入】

夏五月公至自楚

庚午衞侯衎卒

閽弒吳子余祭

仲孫羯會晉荀盈齊髙止宋華定衞世叔儀鄭公孫叚曹人莒人滕人薛人小邾人城

晉侯使士鞅來聘

謝城且使我歸田也【案此條從春秋傳說彚纂補入】

子來盟

晉使魯歸前所侵田故書子來盟於士鞅來聘之下【案此條從春秋傳說彚纂補入】

吳子使札來聘

秋九月葬衞獻公

齊髙止出奔北燕

冬仲孫羯如晉

三十年春王正月楚子使防罷來聘

公逾年在楚楚郟敖新卽位故使防罷來聘以報之自文公九年至此歷七十餘年未嘗交聘今防罷之來蓋爲恭也自是吳楚皆不復來聘矣【案此條從春秋傳說彚纂補入】

夏四月蔡世子般弒其君固

五月甲午宋災宋伯姬卒

天王殺其弟佞夫

王子瑕奔晉

秋七月叔弓如宋葬宋共姬

使卿葬內女非禮也始終之禮皆過於厚成八年夏宋公使公孫壽來納幣十月衞人來媵九年二月伯姬歸於宋夏季孫行父如宋致女晉人來媵十年齊人來媵皆非禮也【案此條從程端學春秋本義補入】

鄭良霄出奔許自許入於鄭鄭人殺良霄

冬十月葬蔡景公

晉人齊人宋人衞人鄭人曹人莒人邾人媵人薛人人小邾人會於澶淵宋災故

三十有一年春王正月

夏六月辛巳公薨於楚宮

秋九月癸巳子野卒

己亥仲孫羯卒

冬十月滕子來會葬

此僭天子之禮也【案此條從程端學春秋本義補入】

癸酉葬我君襄公

十有一月莒人弒其君宻州

春秋集注卷三十﹤經部﹐春秋類﹐髙氏春秋集注﹥

欽定四庫全書

春秋集注卷三十一

宋髙閌撰

昭公一

元年春王正月公卽位

公𨿽上不受於天子而內亦繼正有所受之故書卽位

叔孫豹會晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢

此會乃楚公子圍帥諸侯之大夫尋宋之盟也宋之盟齊人不與焉今齊又從楚矣中國微弱可知也然不書盟者以盟先楚故沒之是時晉主會而楚主盟故也然宋盟亦楚主之爾特書之者著諸侯因弭兵以爲名皆不外楚也莒人弒君諸侯不共討之者是時楚人方聽莒人之訴而欲執魯大夫是不以莒人爲可討也春秋不書莒人蓋斥之爾衞齊惡在陳蔡之上者上卿也

三月取鄆

莒魯爭鄆爲日久矣今尋盟未退而魯人乘莒之亂取鄆聖人直書之其辭𨿽略而惡有餘也時叔孫豹在會楚人聽莒人之訴欲執之而不果

夏秦伯之弟鍼出奔晉

鍼桓公之子景公之弟也有寵於桓富如二君及景公立懼偪而出仕於晉書曰出奔者著其棄兄忘君奔於他國也曰弟云者見秦伯以一國之大而不能容一弟也

六月丁巳邾子華卒

邾悼公立十五年卒

晉荀吳帥師敗狄於大原【案經文公谷作大原左氏作大鹵此從公谷】大原晉地卽大鹵也中國曰大原夷狄曰大鹵號從中國名從中國詩曰薄伐玁狁至於大原是也狄來犯晉故荀吳得以敗之書曰敗狄者所以與中國之勝也箕與交剛之役皆書晉人至是書卿帥師則晉益衰矣矜能敗狄也

秋莒去疾自齊入於莒莒展輿出奔吳

去疾齊出也密州之弒去疾奔齊展輿立而奪羣公子秩羣公子召去疾去疾因假齊之力入莒以討展輿之罪此討得其正也故稱莒然去疾遂自立無所稟命故不稱公子去疾自以爲公子可立故也展輿爲弒君者所立而不討賊是與聞乎弒也斯不可以有國矣而亦以國書者罪諸侯也虢之會𨿽不與然諸侯已與其立矣故欲執叔孫也稱莒展輿見諸侯之與其立也不稱莒子聖人不予其爲君也展輿吳出也故奔吳

叔弓帥師疆鄆田

文十二年季孫行父嘗帥師而城之復爲莒所取今乘莒之亂而取之又帥師以疆其田必帥師者何以不義得之懼不服也

葬邾悼公

入春秋來邾始書葬蓋邾滕薛皆小國也秦逺國也皆至昭公而書葬方是時魯衰甚矣小國如大國逺國如近國

冬十有一月己酉楚子麇卒

此楚熊郟敖也初康王卽位弭兵息民而麇嗣其仁心申盟守約春秋善之凡立四年其令尹圍因其疾也殺其子而代之自攺名曰防故戰國策載不修春秋之言曰楚王子圍聘於鄭未出竟聞王病反問疾遂以冠纓絞王殺之因自立由此觀之郟敖實弒也聖人直書卒者此與鄭伯髠頑無異蓋春秋新意也

楚公子比出奔晉

靈王旣弒其君又殺其君之子而自立比爲右尹力不能制亦不從亂是以出奔春秋書之爲十三年起也

二年春晉侯使韓起來聘

起韓厥次子也襄七年韓厥老長子無忌有廢病讓起爲卿公新卽位晉不敢輕魯釋其姦盟取鄆而以貴卿來聘焉及冬公弔少姜爲晉所卻自是習以爲常一棄禮而辱不可救以是知人君之動不可輕也

夏叔弓如晉

秋鄭殺其大夫公孫黑

黑欲去遊氏而代其位以疾不果子產使吏數之有死罪三於是縊黑而屍諸周氏之衢黑則有罪而鄭人初畏其彊不之討也今因其疾而幸勝之亦云殆矣故稱國以殺

冬公如晉至河乃復

公如晉朝而晉不納春秋以公至河乃復爲文者臣子之心不欲其君見拒於人而以爲公臨河而不濟懼涉難而自復也乃者有阻之辭公不以禮自重而輕舉妄動以晉有少姜之喪而往弔之晉侯辭曰非伉儷也請君無辱是公棄禮自取輕辱於大國也且公得至晉是公得與乎國事也季氏不使公與國事故公不得至晉焉

季孫宿如晉

少姜卒致襚服也以是知晉不納公季孫冇以使之也晉平以閨闥之愛勤動天下使諸侯釋位羣臣只役以爲少姜之哀勞是知晉徳之衰矣而公自如晉則拒之季孫如晉則納之是權已移於下公不自省其身曾季孫之不若也亦可悲矣

三年春王正月丁未滕子原卒

滕至是凡三書其卒

夏叔弓如滕五月葬滕成公

入春秋來滕始書葬夫以卿共其葬非禮也以我襄公之葬滕子來會故魯報之然與二十二年葬景王無辧矣

秋小邾子來聘

公卽位故也昭公之始大國來聘小國來朝非不可爲之國也而終之以流播使魯大絀靳侮於齊晉矜憐於杞宋詩曰靡不有初鮮克有終可不戒哉

八月大雩

因旱祭志僭也

冬大雨雹

爲災故書秋旱冬雹皆人事所召且爲四年起也義見僖二十九年

北燕伯款出奔齊

燕簡公多嬖寵欲去諸大夫而立其寵人於是上下乖離自取播越故稱名以罪之北燕蓋召公奭之後以其逺在北荒故不列於中國會盟而其終始與昭相類是以志之

四年春王正月大雨雹

自去年冬至今春正月連大雨雹故前以時紀此以月紀夫天道如此人事可知五行志曰凡雹皆冬之愆陽夏之伏陰也

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申

楚子而會諸侯者何尋宋之盟也尋宋之盟者何謀吳也圖霸也然是會上主楚子下不殊淮夷是在會之諸侯皆狄也何者楚防弒其君殺其世子自立而求諸侯於晉晉人許之諸侯從之末有以爲賊而討之者反推爲盟主相與朝事之以順聽其所爲而不敢忤春秋首書楚子末書淮夷而列羣諸侯於其中以著在會諸侯皆反周室以爲悖亂之行也蓋中國自晉平始衰齊靈莊背之平公屢合諸侯以討焉襄二十四年莊公遇弒始與晉平晉侯自是不復出與盟會其大夫趙武爲政不在諸侯故諸侯少安然而晉日益衰政在六卿自宋之會諸侯不相見者十年𨿽然楚之會諸侯也非與國則小國爾魯齊衞曹薛邾杞不會也宋鄭滕小邾𨿽會而終不與也以是知夷狄必不能主盟會也蔡入春秋以來常在陳衞之上自莊十六年之後以服屬於楚故未嘗先陳衞今楚子大合諸侯故復居陳之上而滕子居喪出會又不待貶絕也

楚人執徐子

徐子吳出也楚子旣爲申之會將以在會諸侯伐吳故以徐子爲貳於吳而執之執之非道也蓋楚子亦欲效桓文之舉以示威於諸侯爾不言以歸者申楚地且因以伐吳故也

秋七月楚子蔡侯陳侯許男頓子胡子沈子淮夷伐吳中國之所以爲中國謂有理也義也理義人心之所同蓋不待驅而後從也舎中國而從夷狄豈人心之所欲哉迫不得已爾申之會楚靈王不修徳而求諸侯諸侯畏楚之彊守宋之盟而從之然猶不能致魯衞曹薛邾杞至伐吳之役則中國諸侯皆去惟楚屬從之爾人心之向背可知也夫中國不競然後楚得恣其志有天下國家者苟知自彊於理義以固其心其憂有弗從者耶

執齊慶封殺之

楚子會諸侯以伐吳而執齊慶封殺之者以慶封在吳故爲齊討之假仁義以重其會所謂盜亦有道也初崔杼弒其君而慶封爲之黨齊人欲並討之慶封走之吳吳予之朱方而居之至是楚子目以弒君之罪而殺之也殺夏徵舒殺陳孔奐不言執者直辭也此先言執者曲辭也然始執徐子亦非其罪也而稱楚人此執慶封疑若有罪焉而不主於楚者以慶封不爲靈王服故不與楚討也然慶封之罪𨿽不浮於殺亦在所當討其言不與楚討者楚以蠻夷而主中國盟會非如殺徵舒孔奐之比也陳嘗背中國而屬於楚矣楚固得而討之今慶封得罪於中國中國諸侯不能討而楚得以爲資故聖人不予楚之討中國也不與楚之討中國者所以深罪中國之不能自正也

遂滅賴

遂者繼事之辭見楚肆禍於中國假義爲利以惡終也夫晉固不能霸矣楚以僭王而以吳故乃勤於營霸維不知尊周而其規模則小焉者也諸夏之幸也嗚呼彼以夷狄旣會中國之諸侯又帥之以伐吳又因以專殺中國之大夫今遂以諸侯之兵滅人之國其流毒如此蓋出於宋向戌弭兵之謀也然則謀人之國者其可忽哉

九月取鄫

襄六年鄫爲莒所滅今以莒亂故鄫叛而來魯因取之鄫亦故國爾國而書取者易辭也鄫無嗣以女之子爲嗣是鄫之宗祀已滅矣若取無主之物爾

冬十有二月乙卯叔孫豹卒

此僑如之弟叔孫穆叔也質直好義博聞彊識季文孟獻所不逮也然蔽於近習卒以餓死其子婼嗣是曰昭子

五年春王正月捨中軍

襄十一年魯作三軍三家分公室而自専之今𨿽以次國二軍之故而舎其中軍然四分公室季氏擇二二家各一皆盡徵之而貢於公然則軍之作捨皆在三家而公無與焉季氏特因叔孫豹之死欲乘其弱而去之名曰復古實欲自彊爾自是公室有貢而已無復有民矣

楚殺其大夫屈申

楚殺大夫義見僖二十八年

公如晉

朝也公至是受三家之貢而已無復有民故𨿽如晉非季氏所忌也

夏莒牟夷以牟婁及防玆來奔

牟夷者展輿之黨也公如晉未反而魯受莒牟夷邑惡季氏専且見莒益弱矣書及者以防與玆固別二邑也防本屬魯蓋嘗爲莒所取今還吾所喪邑而與受叛邑同者不以私邑害公邑故也莒不書大夫以我事書莒以利摟我而我入其利故兩譏之義見襄二十一年

秋七月公至自晉

魯人受莒之叛臣而取其地莒訴於晉晉人將止公故歷三時乃得歸

戊辰叔弓帥師敗莒師於蚡泉

蚡泉我地也魯旣受莒人叛邑莒人興師而來軍於蚡泉而不設備故叔弓得以敗之曰敗莒師者幸魯之勝乃所以罪之也故謹而曰之

秦伯卒

秦景公立四十年子哀公立史皆失其名然亦不必名也春秋書其卒者罪中國諸侯逺赴其喪也

冬楚子蔡侯陳侯許男頓子沈子徐人趙人伐吳往年伐吳矣今又伐吳者吳不畏故也不會宋鄭滕邾者不能會也是楚子之不能霸也越於是始見然吳楚與徐𨿽與中國盟會皆以夷狄不遽稱人今越始見而遽稱人者不可云沈子徐人越伐吳故也其曰越人蓋其君也然徐之人何以先越之君曰是徐子也貶而人之爾豈有諸侯皆在而徐子獨不至乎蓋徐自入中國已與中國盟會惟前年從楚子會於申又貳於吳而見執於楚今又從以伐吳三者皆罪也三十年吳滅徐而諸侯莫之救其禍蓋始於此

六年春王正月杞伯益姑卒

此文公卽襄二十九年所書杞子是也至是始稱伯者豈自城杞之後復振歟立十四年其弟郁釐立

葬秦景公

秦於是始書葬因魯往會而著其臣子私諡之罪

夏季孫宿如晉

謝前年取莒牟夷叛邑蓋莒旣伐魯則魯有辭是以晉受季孫之聘而不見討也弭兵之時莒亦合好矣

葬文公

因魯往會而著其臣子私諡之罪

宋華合比出奔衞

合比請爲太子佐殺寺人栁栁譖於公逐之爲太子殺君之嬖臣非所以安太子也故以自奔爲文

秋九月大雩

因旱祭志僭也

楚防罷帥師伐吳

三書伐吳者見楚終不得志於吳也初楚子執徐之聘使旣又懼其叛而伐之吳人救焉楚令尹因帥師伐吳而爲吳所敗楚自是不敢伐吳吳人休兵息民國始寖彊然不書楚伐徐者徐無可伐之罪且不與楚戰也

冬叔弓如楚

左氏以爲弔敗非也楚恃彊暴𨿽敗猶諱之魯豈敢弔乎蓋四年公不會申已而震楚兵威將朝楚而不能故以叔弓先聘而明年躬繼之也

齊侯伐北燕

將納款也故書其爵然受賂而還君子弗予也

春秋集注卷三十一

欽定四庫全書

春秋集注卷三十二

宋髙閌撰

昭公二

七年春王正月曁齊平

齊魯世爲婚姻至襄公時齊靈數侵伐魯自是盟好中絕及景公一使慶封來聘而不書報非無報使也著有餘怨然魯方附楚而齊亦方與楚睦故齊自伐北燕還求平於我而公將朝楚亦懼齊之議其後是以與之平故書曰曁曁與也不得已也齊欲平而我與之之辭也齊彊魯弱蓋魯之所願而曰我與之者所以抑齊之彊而伸魯之弱也故不言會齊平又不曰齊及我平而特書曰曁也

三月公如楚

楚子成章華之臺使防啟彊來召公落之公於是朝於楚夫楚靈非彊君也數會諸侯焉皆其微者又且多叛而吳人之闚未艾也亦奚庸必朝哉蓋晉平不能修文公之業使我不能自安而玉帛驅馳歲不遑暇以是知王室不綱而霸主猶有功於諸夏也

叔孫婼如齊涖盟

以曁齊平故婼往涖盟也涖者我欲之以朝楚故結好於彊國也昭公自是遂以善齊故孫於陽州卒以齊爲寄

夏四月甲辰朔日有食之

𨿽有常度亦人事所召有食之者

秋八月戊辰衞侯惡卒

衞襄公立九年庶子元立是爲靈公按元年曰衞齊惡此曰衞侯惡何爲君臣同名也古者生不諱名旣死卒哭乃諱之然君子不奪人名不奪人親之所名重其所以來也事親者不以存沒生意故不變也人之背死忘先者皆爲利害所變者也是以聖人禁之後世以君名之故而聽臣下易名者猶之可也或以私嫌而攺賜人臣名字則尢非禮矣

九月公至自楚

自公如楚今半歲餘

冬十有一月癸未季孫宿卒

此季孫行父之子季武子也其子紇嗣

十有二月癸亥葬衞襄公

襄公之卒晉反戚田王有追命此可以蓋獻之愆矣故卒葬皆曰承天寵也亦因魯往會而著其臣子私諡之罪

八年春陳侯之弟招殺陳世子偃師

此陳公子招也其曰陳侯之弟招殺陳世子偃師者正其天倫之次所以甚招之罪且以見陳侯寵其弟假之以權致此禍也陳哀公三子太子偃師次子畱次子勝畱有寵屬諸公弟招招専陳國之政與大夫過皆愛畱欲立之哀公疾招遂殺偃師而立畱夫畱庶孽也偃師嫡也招以叔父之親専國之政而不顧宗社之重殞冡嫡以立庶孽致楚滅陳皆陳侯屬之之由故書陳侯之弟招殺陳世子偃師以罪之且見其骨肉相殘也

夏四月辛丑陳侯溺卒

陳侯以廢疾不能討殺世子之賊因自縊而死夫楚觀從納公子比而靈王縊春秋謂比弒其君陳侯之弟招立公子畱而哀公縊春秋不謂畱弒君何也比之立無君者也靈𨿽不縊亦不與比並存是靈王之死由比也招之立畱由君之廢也且君有命哀𨿽不縊亦不可以君國是哀之死不以畱也君臣之間生死之際善惡之嫌賞罰之別大矣聖人所以正其名也哀公立三十五年公子畱遂立

叔弓如晉

前年楚成章華之臺召諸侯落之至是晉成虒祁之宮而諸侯遂皆往賀之晉之效尢如此霸業之不振宜哉

楚人執陳行人幹徵師殺之

招殺世子而陳侯死幹徵師赴於楚且告立公子畱楚執而殺之春秋貶楚稱人又稱幹徵師曰行人蓋罪其殺使者也𨿽然幹徵師爲告喪之使不告於天王反赴於楚𨿽楚不當執而殺之然其死也亦宜哉故春秋書之與慶封同

陳公子畱出奢鄭

恐楚人之來討故也畱旣爲君矣不曰陳畱者立非其正位未定也與楚公子比同且偃師曰世子畱曰公子別嫡庶也春秋明微大率如此

秋搜於紅

備楚故也夫搜非春事也紅非搜地也況當旱歲乎蓋搜者簡車徒也凡魯車徒之賦三家分而有之則搜田振旅非公政也故不書威靈失矣自五年捨中軍始也接傳紅亦大搜而不曰大者以無君故微之首一見也書紅之搜間陳之亂以類比義皆由辧之不早辧也書搜自此始

陳人殺其大夫公子過

招専歸罪於過而殺之以說於楚其不書招殺而書陳人者過亦有罪故稱人以殺且見陳之亂未有君也招𨿽殺過不足以贖然楚人竟受其欺放之而已

大雩

因旱祭志僣也

冬十月壬午楚師滅陳

春秋之書滅者惡之甚也稱師者見其恃眾也楚以蠻夷而數興師以滅中國之諸侯者實由陳侯骨肉相殘以致然嗟乎陳背中國而卽荊楚乃卒爲荊楚所滅深可爲後世之戒故謹而日之

執陳公子招放之於越殺陳孔奐葬陳哀公

陳國之亂中國不能正之遂使楚借口以爲討而滅之由是楚益恣橫率情妄行如公子招者死有餘罪反宥而放之蓋招之所以自免者以歸罪於公子過也孔奐𨿽招之黨乃獨殺之其曰執陳公子招曲辭也殺陳孔奐直辭也楚乘人之亂滅人之國釋其首惡又誅其黨又奪取哀公之殯而葬之使陳之臣子不得盡禮於其君夫楚靈豈可以禮義責之哉罪中國不自正而致楚之恣爾春秋書殺他國之大夫者四皆楚人殺之而中國未有書殺之者此見楚人暴虐之甚故哀公之葬以中國自葬爲文所以深惡之且使楚子欲求名而不得也楚害至於此由宋向戌之謀也

九年春叔弓會楚子於陳

夫中國諸侯而爲荊楚所滅中國旣不能救亦宜同心疾之柰何反使大夫往聘問耶書會於陳與宣十五年會於宋同義觀去年叔弓如晉之事知晉之不競有以使天下之歸楚矣

許遷於夷

此楚遷之也許以畏鄭復求遷於楚故以自遷爲文陳滅許遷皆中國無霸之禍也

夏四月陳災

陳𨿽爲楚所滅而土地居民猶在焉聖人不與楚滅之也故還系之陳如邶鄘二國旣爲衞所幷聖人還存邶國鄘國之風蓋不與衞人幷諸侯而存天子之建國也夫陳之社稷爲楚所滅今其人民又被火災天下諸侯莫之能救春秋存亡國繼絕世王道之大者也

秋仲孫貜如齊

自叔老聘齊至今二十年復修舊好此曁齊平之故也齊平而不志來聘則著齊志輕公非特居鄆之時也其來久矣凡經略不書者各比其事以見情也

冬築郎囿

文王之囿方七十里何可築也公內制於彊臣不此之念而逺築郎囿非特民也芻蕘雉兔者皆不得往怨有所歸矣

十年春王正月

一時無事書首月存天道王法也

夏齊欒施來奔

欒施與髙彊以兵攻君宮欲挾君以伐陳鮑遂與君戰不勝而出奔此其罪大矣春秋不書髙氏非卿故也魯方通齊而受其奔亡之臣非義也

秋七月季孫意如叔弓仲孫貜帥師伐莒

向也舎中軍矣今也合紏師徒三卿並將大夫始張自案之役而卒極於此是時魯間晉之衰故三卿帥師同伐莒見疾莒之甚欲一舉滅之而三卿擅以爲已功也此年無冬著不克終始以此夫

戊子晉侯彪卒

晉平公立二十六年其子夷立是爲昭公

九月叔孫婼如晉葬晉平公

不及期而薨簡也卿會葬非禮因著其臣子私諡之罪

十有二月甲子宋公成卒

不書冬義見上宋平公立四十四年卒其子佐嗣是爲元公

十有一年春王二月叔弓如宋葬宋平公

卿共盟主之葬猶可言也卿共同列之葬非禮甚矣因著其臣子私諡之罪

夏四月丁巳楚子防誘蔡侯般殺之於申

此惡楚子誘殺中國之君故謹而日之也蔡般弒逆之罪𨿽以公義當討而楚子誘而殺之迹𨿽近義而意實蘊姧聖人恐後世以楚之殺般爲討有罪故特名楚子以明不然蓋楚子亦弒逆之賊也以賊討賊何辧曲直況般之弒君天子不誅方伯不問今十有三年矣而蠻夷弒逆之賊反來討之此罪中國也況楚子者非直治般也志在滅蔡者也故春秋書楚子防蔡侯般同斥其名以見其罪同而蠻夷乃敢誘殺中國之諸侯也不曰戕而曰殺者又見般之罪宜死也

楚公子棄疾帥師圍蔡

楚之君旣誘殺中國之蔡侯而楚之臣又帥師而圍其國必期於滅蔡也夫楚滅陳易滅蔡難此書圍蔡者般出會而世子有守尙能拒楚且望中國諸侯之救也

五月甲申夫人歸氏薨

大搜於比蒲

備楚故也僭天子之制也十年書搜此書大搜見三家益彊車徒日眾也夫搜𨿽素定然公以夫人之喪不自臨也而大搜不廢則是三家者以馳騁田獵間君喪也

仲孫貜會邾子盟於祲祥

始也公及邾儀父盟於蔑公及邾儀父盟於趯是魯侯親與之盟會今公𨿽以夫人之喪使仲孫貜會邾子盟於祲祥要是大夫與其君盟會爾然則邾子之更爲彊弱斷可知矣𨿽與邾盟以修好然而魯人之志必欲滅邾而後已此盟豈可信耶後書可見

秋季孫意如會晉韓起齊國弱宋華亥衞北宮佗鄭罕虎曹人杞人於厥憗

楚師在蔡諸侯將謀救蔡而不能也故不書救蔡夫蔡能堅守不下此其勢易助也而晉合天下之兵畏不能救遣使請命示以不能使楚益驕有以量中國之力而卒取之此韓起之罪亦以宋之盟故也卿不足書而書之者中國不競苟有善意斯存之矣自是春秋記事益略鮮有深譏重貶者蓋不復以禮義繩諸侯之君臣矣間一見之者存不忍棄之仁也

九月己亥葬我小君齊歸

妾母而以夫人之禮薨葬又別爲之諡從先君之例也

冬十有一月丁酉楚師滅蔡

楚子滅陳蔡皆稱師者著其無道恃眾彊滅之也𨿽滅之不與其滅也故有存之之辭焉四月圍而十有一月方滅者世子有之力也

執蔡世子有以歸用之

滅國而用世子有者怒其拒師之久也用之者以爲牲也夫蔡本中國之諸侯乃背中國而卽楚必以楚爲可恃也今蔡侯旣爲楚所誘而殺之又從而滅其國其世子有又爲所執而虐用之以絕其世然則楚何補於蔡哉此萬世人君之戒也蔡侯已死而有稱世子何也未得乎立也般誘死則外亂國被圍則內急外亂內急喪柩未至則世子固未得乎立矣而能拒彊楚者三時不攺眞所謂世子也不言以世子有歸者有不從楚故也斯得古人不共戴天之義矣楚子誘人君而殺之乘人之喪而滅之執其嫡嗣而歸用之不道之甚聖人所以詳錄之非専罪楚也乃所以罪吾中國王綱旣墜霸統又絕諸侯莫能救致楚之自恣一至於此也然則宋向戌之謀實何利於中國

十有二年春齊髙偃帥師納北燕伯於陽

三年北燕伯欵出奔齊六年齊將納之而不果欵播越在外蓋十年矣不能自復而借齊之力僅能納之別邑而已其失國難反如此可以爲公戒矣名其出奔而不名其納者方其出奔已自絕其國矣此不名者罪其國之臣子也

三月壬申鄭伯嘉卒

鄭去中國卽楚久矣至於簡公乘晉悼之方興以國反正遂息諸侯之兵子產相之薰然慈仁在位三十六年民蒙其澤蔚爲春秋之賢諸侯其子寧立是爲定公

夏宋公使華定來聘

宋元公卽位公始以卿共平公之葬故宋來聘之且通嗣君也

公如晉至河乃復

晉昭公嗣位公往朝焉公四如晉皆至河乃復谷梁子曰季孫氏不使遂乎晉也左氏謂伐莒之役莒人愬於晉晉有平公之喪未之治也故辭公蓋托辭爾

五月葬鄭簡公

因魯往會而著其臣子私諡之罪

楚殺其大夫成熊

楚子謂成虎若敖之黨也或譖焉成虎知之而不能行遂殺之懷寵也楚殺大夫義見僖二十八年

秋七月

一時無事書首月存天道王法也

冬十月公子慭出奔齊

季氏之臣南蒯將去季氏而立慭不克而以費叛慭遂奔齊是以君子譏其妄而哀其志也

楚子伐徐

徐吳姻國也楚人疾吳故遷怒於徐旣執其君又伐其國也

晉伐鮮虞

春秋之法夷狄舉號蓋賤之也諸侯稱國蓋狄之也據左氏載荀吳僞會齊師者假道於鮮虞遂入昔陽夫崇信明義中國之道也懷利尙詐夷狄之道也楚奉孫吳伐陳因而滅陳誘蔡般殺之因而滅蔡晉人視其殘虐莫之能救則亦已矣而反效其所爲以伐人國是悖中國之道而行夷狄之事故以夷狄書之況楚靈不道旣滅陳蔡今方伐徐晉爲盟主又坐視而不救若力不能君子不責也能伐鮮虞而不救徐非力不能也棄中國也如此則與夷狄何辧哉鮮虞姬姓蓋晉同姓之國也

春秋集注卷三十二﹤經部﹐春秋類﹐髙氏春秋集注﹥

欽定四庫全書

春秋集注卷三十三

宋髙閌撰

昭公三

十有三年春叔弓帥師圍費

南蒯以費叛不書者家臣微賤名不登於史冊也但書大夫圍之則邑叛可知矣罪大夫無政使家臣得専邑而叛也克之不書本魯邑故也言叔弓帥師圍之又見家臣之彊且罪季氏之無君也家臣以邑叛不以君命而使大夫討之如是則大夫非魯之大夫也季氏之大夫也師非魯之師也季氏之師也如是而欲討蒯不思之甚也

夏四月楚公子比自晉歸於楚弒其君防於幹谿先言比歸者明在外本無弒君之心也及其以棄疾之請也遂有得位之心故復言弒者正比之罪也旣曰歸於楚又曰弒於幹谿者非比親弒之也加之罪爾家語曰楚靈王起章華之臺於幹谿國人潰叛是靈王遇弒蓋有以取之矣初楚子麋疾靈王因而弒之殺其子而自卽位公子比以是出奔晉比在晉十年矣其能一旦自外歸而弒其君乎蓋靈王無道公子棄疾將作亂故使觀從召比於外脇而立之以弒靈王𨿽棄疾脇比而立靈王自縊而死若比不從棄疾之脇則靈王未必死以此言之棄疾不得比之勢則無以濟其亂比見利而動遽欲爲君則成楚靈之縊者乃比也蓋是時比當效死不立而旣立矣又烏得避是名哉若使人受其名已享其利則後世姧人苟有借口以濟其私者莫不皆寘力焉故聖人正名比之弒君所以絕後世姧人之禍也𨿽然比之歸也防猶在楚其不言入何也觀從召之楚人與之楚人不拒則比之歸無難也

楚公子棄疾殺公子比

此復稱公子而不以討賊之辭加之者此非討賊辭也殺而伐之之辭也憫比墮棄疾之謀也亦所以深罪棄疾也棄疾本圖位而脇立比比旣立而已遂殺而篡之然不書弒其兄者比亦弒其兄俱無骨肉之愛也然陳侯之弟招殺世子偃師而系之陳此殺公子比不系之楚何也偃師當立無罪故以國氏之比簒逆罪與棄疾等爾比旣死棄疾遂自立攺名曰居蓋春秋凡弒君之人名在諸侯之策故公子圍弒君自立攺名曰防公子棄疾弒君自立攺名曰居春秋因其自嫌而實書之

秋公會劉子晉侯齊侯宋公衞侯鄭伯曹伯莒子邾子滕子薛伯杞伯小邾子於平丘

八月甲戌同盟於平丘

霸圖不競久矣晉主夏盟諸侯皆貳叔向曰諸侯不可不示威乃並徵會以楚棄疾立將謀討之故平丘之會諸侯之眾兵車之盛奕世未覩又有天子之使以臨之使晉之威靈少振而聳動吳楚此叔向之謀也楚子専盟會者十年矣今晉昭一旦與劉子合諸侯於平丘者非能與楚子抗也乘楚靈弒逆之禍姑以兵甲耀之爾若果能因楚平弒逆而與劉子大合諸侯以討其罪亦足以彊中國之威矣今但同盟於此何所爲哉故但書日月以間之惡諸侯輒與王臣同盟也𨿽然陳蔡之復國楚人自是不入寇而中國爲之少安亦由此盟也故會盟同地再書平丘書之重言之復其中必有美惡焉

公不與盟

此晉侯聽邾莒之訴而辱公使不得與盟也夫晉侯與公同體當同心同力以攘夷狄而諸侯咸會乃聽邾莒之妄訴與眾棄公不以比數非所以宗諸侯也天下孰不解體故自是訖會召陵諸侯不出者復二十四年至鄟陵之會晉自不出此不足宗諸侯可知也上文方譏諸侯輒與王臣同盟今公不與翻得免於同盟之罪亦可謂幸矣

晉人執季孫意如以歸公至自會

公不獲與盟又國卿見執而以會致者爲其有辭也十年書伐莒不書取郠爲是故也

蔡侯廬歸於蔡陳侯吳歸於陳

廬蔡靈公少子世子有之弟先儒謂世子有之子非也吳陳世子偃師之子也楚靈不道暴滅陳蔡而平王始依陳蔡之國借以發難今旣得位聞諸侯有平丘之會於是復二國之後暴靈之惡而收恩於已以說中國春秋不言楚納之亦不言歸自楚者見二國之復乃自當復非楚得滅而復之也蓋先王建國固非楚人可滅亦非楚人可復聖人因書其本爵以明二國之君位其所固有國其所宜歸也𨿽二國之命制在楚而平丘之會實有功焉故聖人特以陳蔡自歸爲文所以抑楚而存中國也

冬十月葬蔡靈公

蔡復而始克葬也蔡靈不宜葬也而春秋葬之遏夷狄存中國也

公如晉至河乃復

晉不與公盟今又執吾卿而公復朝之無恥甚矣豈欲因晉之執而請討季氏之罪乎然季氏在晉宜其不見納也

吳滅州來

成六年吳入州來蓋本楚屬也至是取之盡殺其吏民無道之甚故稱滅焉春秋詳楚伐吳略吳伐楚而志其甚者滅州來是也吳人以州來封季子之後又以遷蔡焉

十有四年春意如至自晉

魯大夫執則致重其危及宗社也行父之不致從公也意如不書族前見也按季孫在晉子服惠伯私於中行穆子曰魯事晉何以不如夷之小國土地猶大所命能具若爲夷棄之使事齊楚何瘳於晉乃歸季孫夫晉之始執季孫爲邾莒之訴而非有扶弱擊彊之義也及其歸之又以土地猶大所命能具而非有不能救蔡爲夷執親之悔也然則晉人喜怒皆以利發其勸沮皆以利行違道甚矣故平丘之會深加貶斥自是而後諸侯不合二十餘年至於召陵又以賄敗以十有八國諸侯之眾而書侵楚以譏之於是晉日益衰外攜內叛不復振矣夫利之能敗人國家一至於此此春秋所以深戒夫好利者而季氏富於周公遂能以利幸脫於禍此聖人所以深嫉之

三月曹伯滕卒

曹武公立二十七年其子須立是爲平公

夏四月

一時無事書首月存天道王法也

秋葬曹武公

因魯往會而著其臣子私諡之罪

八月莒子去疾卒

莒著丘公立十四年其子郊公立國人弗順乃逐郊公而迎去疾之弟庚輿立之

冬莒殺其公子意恢

春秋凡小國大夫如薛滕邾莒皆不書名氏以小國無命卿不足錄也此直曰公子意恢者前旣書莒子之卒則知此所謂公子是宜爲君者也不然意恢之殺不當志於春秋矣與陳殺其公子禦寇文意略同

十有五年春王正月吳子夷末卒

夷未立十七年欲授其弟札札逃去乃立其子僚

二月癸酉有事於武宮籥入叔弓卒去樂卒事

成六年立武宮非禮也此有事於武宮則知自立宮之後祭之如親廟方其祭也叔弓涖事籥入而卒此豈特雉鼎之變而已哉武宮之祭非所當祭可因此而廢也卿佐之喪何痛如之宜遽爲之變也方持誠敬之心以事鬼神忽焉目覩卿佐之死則哀慼之心奪之矣此心一變舉措失常而彊去樂以卒事是知其不可爲而爲之者也然則如之何則可曰禮大夫當祭聞君之喪攝主而往臣遭臣喪何獨不然若非涖事之大夫則勿以聞可也檀弓記衞侯之言曰栁莊死𨿽當祭必告然則當祭不告者禮也非涖事之臣故也叔弓蓋叔老之子子叔敬子也

夏蔡朝吳出奔鄭

楚子之入也朝吳有力焉夫朝吳爲蔡之大夫而有功於楚是有二心也豈可罪費無極之譖哉宜其不容於蔡而出奔也

六月丁巳朔日有食之

日食𨿽有常度亦人事所召有食之者

秋晉荀吳帥師伐鮮虞

嘗狄晉矣則荀吳何以無貶於初伐貶余實錄而已爾

冬公如晉

猶以平丘之會故

十有六年春齊侯伐徐

景公之時吳楚方爭晉又不逺略以齊之彊修其政刑糾合諸侯復霸可也而區區助楚伐徐以懼吳人師至蒲隧徐人賂以甲父之鼎而還嗚呼志亦卑矣斥言齊侯罪在齊侯也

楚子誘戎蠻子殺之

春秋之世彊淩弱眾暴寡故殺諸侯者有矣而彊楚殺人之君者二焉誘蔡侯般書月書曰書名書地以其誘殺中國疾之也誘戎蠻子皆不書以其自相誘殺也夷狄自相攻殺君子不疾也曷爲不疾若不疾焉乃深疾之也

夏公至自晉

晉人猶以前故而止公至此始得歸

秋八月己亥晉侯夷卒

晉昭公立六年其子去疾立是時六卿彊公室卑矣

九月大雩

因旱祭志僭也

季孫意如如晉

冬十月葬晉昭公

喪事三月而葬皆非禮也且著其臣子私諡之罪

十有七年春小邾子來朝

哀七年小邾子與郯子亦相繼來朝

夏六月甲戌朔日有食之

日食𨿽有常度亦人事所召有食之者

秋郯子來朝

按史記注徐廣謂郯一作譚卽莊十年齊師滅譚譚子奔莒是也不知何據而言

八月晉荀吳帥師滅陸渾之戎

宣三年楚子伐陸渾之戎自是陸渾睦於楚而爲中國之害至是荀吳帥師滅之晉三書滅國林父之於潞氏士會之於甲氏皆不舉名氏至是書卿帥師者夷不亂華而陸渾之戎密邇王室縱之雜處則非膺戎狄別內外之義與辟土服逺以圖霸者有間矣是以才得不貶焉春秋於內外之辧謹言如此

冬有星孛於大辰

申須曰諸侯其有火災梓愼曰若火作其在宋衞陳鄭乎許翰曰大辰宋分受災深故有華向之難心爲明堂王者忌之故王室亂

楚人及吳戰於長岸

長岸吳地人楚而狄吳吳之惡甚於楚也書楚之及又以罪楚也勝負相敵故但書戰而不書敗績

十有八年春王三月曹伯須卒

夏五月壬午宋衞陳鄭災

四國同日而俱災豈皆人之力所能爲蓋異之甚者此爲天下記異也

六月邾人入鄅

鄅防姓國也屬於宋其夫人宋向戌女也邾人以詐力襲而俘之春秋惡焉且爲宋公伐邾起也

秋葬曹平公

因魯往會而著其臣子私諡之罪

冬許遷於白羽

許自遷也楚人因其畏鄭而使之遷許亦自樂遷焉故以自遷爲文至是三遷矣

十有九年春宋公伐邾

爲鄅故也天下無霸而宋元於此一正入鄅之亂是以春秋錄而進之

夏五月戊辰許世子止弒其君買

許悼公瘧余止之藥而卒夫瘧非遽死之病也止之進藥𨿽不志乎弒而君由止以卒則是弒也且世子君之貳也當朝夕問膳如文王之爲世子乃萬世之法如使其可以冒昧進藥則亂臣賊子得容其姧矣故聖人正止弒君之罪以絕萬世之禍也谷梁曰止不嘗藥累及許君此說是矣春秋之義不同而辭一施之學者所宜深察也

己卯地震

秋齊髙發帥師伐莒

冬葬許悼公

先儒以君弒賊不討不書葬此書葬以止不成乎弒故君子赦之也是不然止旣不立自責而死則是能自討矣又何赦之有蓋因魯往會而著其臣子私諡之罪爾悼公立二十四年止旣自責而死乃立其弟斯是爲元公

二十年春王正月

一時無事書首月存天道王法也

夏曹公孫會自鄸出奔宋

會者公子喜時之子喜時者所謂子臧是也鄸其采邑也凡奔未有言自者此言自鄸蓋大夫有罪自歸其邑以待放也凡大夫待罪於邑君賜之環則還賜之玦則去然春秋時臣能専其邑無不畔其國者能使其眾無不要其君者以臧武仲之智猶據防以求後於魯是以孔子譏之以爲大亂之道也故深察夫公孫會之自鄸奔宋也其賢於臧武仲逺矣故春秋因其奔而書自鄸以別之

秋盜殺衞侯之兄縶

此罪衞侯寵任其兄至能奪大臣官邑以故爲盜所殺而不忌也然以左氏攷之則殺縶者齊豹也豹爲衞司冦嗣守大夫其書爲盜所謂欲求名而不得者也而衞侯以千乘之國不能保其兄則其政可知也

冬十月宋華亥向寧華定出奔陳

宋元公無信多私而惡華向之族於是三子謀曰亡愈於死先諸遂幹君而出奔於陳夫三子者同時而出又同奔陳是將爲國患不可不慮也

十有一月辛卯蔡侯廬卒

蔡平公立八年其子朱立是爲悼公

春秋集注卷三十三

欽定四庫全書

春秋集注卷三十四

宋髙閌撰

昭公四

二十有一年春王正月葬蔡平公

因魯往會而著其臣子私諡之罪

夏晉侯使士鞅來聘

晉頃公卽位六年矣公以晉昭見止之故不復往朝今使士鞅來聘而孫叔婼爲政季孫欲惡於晉乃使有司從齊鮑國之禮士鞅怒曰鮑國之位下其國小而使鞅從其牢是卑敝邑也將復諸寡君二十三年晉人遂執婼夫惟禮可以定國而賓客牢禮不以命則長此安窮吳徵百牢自歸費始亂生於交際之間禮好不結而財求無度則聘義亡矣蓋自是聘不復志也

宋華亥向寧華定自陳入於宋南裏以叛

去冬三卿出奔陳旣出則義與君絕今乃同入於南裏是犯君也犯君當誅宋公不能討之而南裏之人又不能爲君絕之反爲三子所據則是宋之綱紀盡弛矣書自陳者陳有奉焉故也

秋七月壬午朔日有食之

日食𨿽有常度亦人事所召有食之者

八月乙亥叔輒卒

事業無見於經而卒之者爲叔肸崇也

冬蔡侯朱出奔楚

朱立已逾年矣而隠世子有之子東國以世嫡之故攻朱而自立故朱出奔楚以其不正不能自固其位故稱名以絕之

公如晉至河乃復

公以士鞅來聘故往朝之而晉復辭公故復凡公如晉而復者六蓋魯衰而朝於齊晉晉愈彊則其往也愈數及其又彊而魯益衰則往而辭焉春秋蓋傷魯之削也滋甚而不能以義自彊爾

二十有二年春齊侯伐莒

齊北郭啟帥師伐莒莒敗齊師於壽餘於是齊侯親伐之莒子行成焉盟莒子於稷門之外夫齊景矜而自功如此安能及逺哉

宋華亥向寧華定自宋南裏出奔楚

大搜於昌間

三家卒徒至是益眾故於搜復加大字所以甚三家之盛所以見公室之卑也昌間言非其地

夏四月乙丑天王崩

景王在位二十五年世子壽蚤卒愛子朝而欲立之國人弗順乃立子猛

六月叔鞅如京師葬景王

天子崩天下諸侯九夷八蠻莫不奔其喪故七月而葬者盡天下臣子之心使逺近得會其葬也今天王崩諸侯無一奔喪者昭公但使叔鞅往會之又以三月而葬是天子而用士庶人之禮也凡言葬王則知往京師矣必曰如京師者別乎以自行爲文者也

王室亂

春秋記事必指其實下書王猛子朝之事自足以見王室之亂而聖人乃於此不隠其辭直云爾何哉前此者王室衰微猶未至於亂也故聖人每扶而尊之言王則曰天王不混稱於吳楚也言周則曰京師不下同於列國也王敗於鄭而書蔡人衞人陳人從王伐鄭以諸侯不可敵王故以自敗爲文也以至襄王出奔而書天王出居於鄭晉侯召王而書天王狩於河陽王臣𨿽微者亦序於諸侯之上則所以嚴其名分者至矣故凡王室可譏可貶者皆遷就其辭而爲之隠避今景王不能正其家而致諸子之爭立於是尹氏召伯毛伯欲立王子朝而劉子單子欲立王猛二子相爭遂以干戈相向疊勝疊負五年之間國無定主王室之亂莫此爲甚故特書之然莊二十年惠王有子頽之亂僖二十四年襄王有子帶之亂春秋不書王室亂何獨於此乎書惠襄二王亂不在已今景王之亂乃自取之是王室自亂蓋有甚於惠襄者且天下不可一日無君而二子爭立五年始定嗚呼王室者諸夏之本也枝葉未有害本實先撥詩人尙以爲戒況枝葉己雕瘁而本又蠧壞若此乎聖人於此所以特書王室亂者深悼周之不復興且罪諸侯之不一救也

劉子單子以王猛居於皇

猛悼王也子朝乃猛之庶兄有寵於景王王欲立之劉單不可故景王崩旣葬而子朝遂作亂也以王猛居於皇者避子朝也以者行其意也貴則行乎賤大則行乎小此君臣也而以行其意言者君昏不能正國危不能正亂而後謀之猶行其意也蓋猛位未定進退在二子見景王不早定以致二子敢専之也皇者畿內之邑不言出而言居者猛所得有也未逾年而稱王示當立也其名之明𨿽有當立之義未能自定也君前臣名劉單不名而王名不嫌於倒置乎曰君前臣名常禮也禮當其變臣有不名而名其君不嫌者矣惟可與權者能變而不越乎中

秋劉子單子以王猛入於王城

王城者天子西都非宗廟所在而子朝之黨在焉故言入景王失道不能蚤正王猛之位終致子朝爭立故二子旣以王猛居於皇又以王猛入於王城再書劉子單子以王猛其辭繁而不殺則必有大美惡焉

冬十月王子猛卒

居喪而稱王者明當嗣也出而言居者如成君也卒而書子猛者蓋生已正其當王故死以未逾年之君書之也不崩不葬降成君也按子朝告諸侯之辭曰穆後及太子壽早夭卽世劉單贊私立少以間王室夫猛者太子之母弟𨿽與朝皆景王子猛幼而嫡朝庶而長而子朝之言乃惟太子爲嫡而已欲以長奪之豈知太子之母弟亦嫡乎凡立後之法先立嫡無嫡則立子爾立嫡者以嫡爲重故太子死立嫡孫未有嫡孫則立太子之母弟以母嫡故也立子則從諸子之長者立之均吾庶子故也今猛又卒於是又立猛之母弟王子匄是爲敬王

十有二月癸酉朔日有食之

杜預曰以長歷推校前後當爲癸夘朔蓋癸酉篆相類而誤也夫日食𨿽有常度亦人事所召有食之者

二十有三年

敬王卽位

春王正月叔孫婼如晉

邾人城翼師自武城還魯人譎而取之邾人愬於晉晉人來討故叔孫婼如晉也

癸丑叔鞅卒

晉人執我行人叔孫婼

晉人以我取邾師爲罪而執我行人然此非大怨也其實則爲二十一年士鞅來聘以魯爲卑已故也

晉人圍郊

郊王畿之邑不系之國者天下皆王土也王臣亦無所系蓋土無二王所以別異於諸侯也春秋諸侯更相侵伐未嘗敢及於周蓋外相攻奪以傾天下之勢其心實無王而內不敢犯王室者懼天下諸侯執言而攻已也此圍郊者子朝在焉故也晉人助王以討子朝之亂旣不書大夫之名不稱師而曰人者微之也事不克濟無功而還勤王之舉果如是乎故書晉人圍郊以罪之

夏六月蔡侯東國卒於楚

前年蔡侯朱來奔楚而東國以世子之嫡遂自立楚人直朱而召東國東國因朝於楚而卒故貶而不葬凡立三年其弟申立

秋七月莒子庚輿來奔

庚輿奪正而立又不安其國而出奔於魯如匹夫之逃故稱名與鄭伯突同莒人後迎郊公爲君

戊辰吳敗頓胡沈蔡陳許之師於雞父胡子髠沈子逞滅獲陳夏齧

此見吳之彊而楚人益弱故先貶吳以抑其橫夫頓胡沈蔡陳許皆楚與國也吳伐州來楚人帥六國之師救之於是吳人禦之盡敗其師於雞父凡直以敗爲文者不分君臣舉師爲重然此六國之師亦皆略而不敍也頓胡沈則其君自將蔡陳許則大夫帥師是以其次如此也然不書楚而舉六國不君不大夫者是時中國有子朝之難而諸侯安然不救乃助楚以攻吳聖人賤其背華而卽夷故並罪六國有同夷狄以夷狄敗夷狄則楚尢不足道也終君之終大夫之者滅獲也其言胡子髠沈子逞滅者深惡二國之君不以禮義自守而服屬於楚爲吳所敗不得其死故以自滅爲文也君死而云滅者小國悉師而行一敗而俱亡之辭也故鄭棄其師齊人殱於遂梁亡胡子髠沈子逞滅皆自取之也陳夏齧不言執而言獲者甚之也夫六國之師盡爲晉所敗二君見殺一大夫見獲背華而卽夷者其效如此此萬世人君之戒是以謹而日之

天王居於狄泉

著有天子也然猛之母弟始立而遽稱天王者蓋景王之崩逾年矣曠年不可以無君故逾年則稱之且明正也又以著天下已有主而子朝不可亂之也其曰居於狄泉者復避子朝且罪諸侯不赴難也狄泉在王城之側周墓所在也

尹氏立王子朝

以諸侯不勤王王師不勝嗣君出居於狄泉故尹氏立王子朝立者簒辭蓋嗣子有常位故不言立此言立者與衞人立晉同然衞稱人者眾人同欲立之也合眾人所同願猶且不可今尹氏以一已之私而立之以致周室之亂罪在尹氏也尹氏卽尹子此稱氏者著其世執國柄也然衞人立公子晉祗稱晉而已此稱王子朝何也不稱王子則嫌若尹氏之朝異乎衞之晉也文勢當然

八月乙未地震

地道安靜以震爲異當是之時禍亂極矣日至三食地爲再動

冬公如晉

爲叔孫婼故也

至河有疾乃復

公兩朝晉而一見止五如晉而四不得入惟此有疾而復然猶書乃者蓋難辭也逮於有疾乃復爾殺恥也然公之進退得以自専因疾而還可得言之若夫大夫則不得廢君命疾不可書書之是許其復也故公子遂至黃有疾乃復卒於垂不言有疾也

二十有四年春王二月丙戌仲孫貜卒

此孟獻子之曾孫孟僖子也初公如楚僖子爲介不能相儀及楚又不能答郊勞僖子病之乃講學焉苟能禮者從之及其將死也召其大夫曰禮人之幹也屬說與何忌於夫子而師事之而學禮焉以定其位故孟懿子何忌南宮敬叔說皆師事仲尼仲尼曰能補過者君子也詩曰君子是則是效孟僖子可則效矣

叔孫婼至自晉

夏五月乙未朔日有食之

日食𨿽有常度亦人事所召有食之者

秋八月大雩

因旱祭志僭也

丁酉杞伯郁釐卒

冬吳滅巢

巢楚邑襄二十五年吳子遏伐楚門於巢巢人射而殺之至是吳因兩女子爭桑相攻遂舉兵肆其毒於巢而盡殺之故書滅與州來同

葬杞平公

因魯往會而著其臣子私諡之罪

二十有五年春叔孫婼如宋

婼之聘宋且爲季氏逆女也書之以見宋曲棘之役不忘惇篤於急難者以此

夏叔詣會晉趙鞅宋樂大心衞北宮喜鄭遊吉曹人邾人滕人薛人小邾人於黃父

謀王室也自二十二年景王崩王室亂天王播越在外諸侯皆莫奔救四年之後晉始爲此會而諸侯不至但合諸侯大夫以謀之令諸大夫具戍曰明年將納王夫王室之急如此豈可坐待明年哉然則諸侯不行無安輔王室之心可知矣然而此會諸侯猶有善意也故無貶辭惟書諸國大夫見諸侯之無霸也叔孫昭子曰諸侯之無霸也害哉季世之事豈特諸侯以爲害王室實下賴霸者亦有望焉且王室之亂如此之甚有霸者作苟能舉法以定之如齊桓公盟首止以定王世子鄭晉文公誅叔帶以入襄王豈不美哉桓文不作朝猛相競王室世臣不能明先王一定之制順非而廢嫡使頃公而爲桓文果至是乎是以聖人傷王室之亂而又於此著諸侯之無霸也

有鸜鵒來巢

劉向曰有蜚有蜮不言來者气所生所謂眚也鸜鵒言來者气所致所謂祥也鸜鵒𨿽飛禽多穴居窟中或在枯木之竅此非結巢也今云來巢亦異矣先儒以爲非中國之禽則非也攷工記又從而和之曰鸜鵒不逾濟以今觀之鸜鵒所在有之爾彼殆不知聖人所書之意而彊爲之說也傳曰楚幕有烏楚師其遁又曰城上有鳥齊師其遁蓋禽烏所集必於無人之處今魯之國政出於三家人皆歸之而昭公孤立於朝又不安其國數欲如晉故魯之公室荒涼寂靜閴若無人將爲丘墟而鸜鵒以穴處之禽亦來巢也如髙宗肜日之書有飛雉升鼎耳而雊諸儒妄推五事不修之驗符於災異之說亦非也髙宗祭祀特丰於禰宮而簡於祖廟故旣祭成湯之後明日將繹而祖廟之中已絕人迹有飛雉升鼎耳而雊焉所以祖已訓諸王作髙宗肜日之書而特言典祀無丰於暱也

秋七月上辛大雩季辛又雩

旱旣太甚因一月再雩而志其僭且數也季辛不言大蒙上文可知也凡雩不日以再雩故日言上辛季辛不言辰者不卜故也夫雩不再者也雩而又雩欲聚眾以逐季氏也此昭公之失也昔樊遲從孔子遊於舞雩之下而問崇徳修慝辧惑子告之曰善哉問先事後得非崇徳歟攻其惡無攻人之惡非修慝歟一朝之忿忘其身以及其親非惑歟蓋指此也

九月己亥公孫於齊次於陽州

公將去季孫意如伐之不克反爲季氏所逐其曰孫於齊者臣子不忍斥君之奔也次於陽州者不得入於齊待命於其境上公爲國君而失守社稷旣孫於齊又不得入次於陽州困辱甚矣且魯之失政也數世矣在易屯之九五曰屯其膏大貞凶蓋當屯之時居君之位而膏澤不下於民是威權去已也威權去已而欲驟正之是凶道也昭公徼幸一發而卒於見逐以死與髙貴鄕公無以異焉

齊侯唁公於野井

弔生曰唁唁者安慰之辭若以齊侯之彊自可連諸侯之勢問季氏之罪以納昭公易爲力爾今徒唁之以虛辭相卹而已是匹夫之愛非患難相濟之正也凡唁皆造其所居其曰於野井者齊侯將唁公公自陽州逆之蓋爲恭也

冬十月戊辰叔孫婼卒

此豹之子昭子也觀意如之稽顙於昭子叔孫之以逐君責意如其事可見矣而季孫請納公婼遂往告公於齊公許之還旣而季孫有異志婼以憂死夫婼不忍自同於季氏而謀納公正也不忍見欺於季氏而反自殺忠也故婼至自晉先書其姓氏春秋特以死襃婼也其子不敢嗣是曰成子

十有一月巳亥宋公佐卒於曲棘

宋公將爲公故如晉卒於曲棘蓋已出其國都故書地季孫娶於宋元則宋元意如之外舅也不此之顧而欲求納公是以正倫卹患爲心而不匿其私親之惡蓋激於義而發於誠其賢於當時諸侯逺矣故𨿽卒於封內特書其地以別之所以罪齊晉失方伯連帥之職無大國字小之義而哀宋公有其志而弗遂也凡立十五年其子欒立是爲景公

十有二月齊侯取鄆

前書公孫於齊次於陽州齊侯唁公於野井示昭公於魯未絕也特罪季氏以臣逐君爾此書齊侯取鄆則見公已絕於魯矣鄆魯邑也公不能有而齊侯取以居公此乃所以罪公不能保其社稷而見逐於其臣也外取邑不書書之未嘗不稱人而獨此稱齊侯者以齊侯不義季氏之彊而閔昭公之羈窮也於是取鄆以居公而齊無私焉故春秋與其爵然而齊侯先許公以千社而弗致乃取魯邑以塞前言故書取鄆以罪之嗟乎齊侯若以取鄆之力會諸侯聲季氏逐君之惡討其罪以納公猶反掌爾徒區區取一邑居之見齊侯無意於納公矣公猶不之悟乃居鄆三年以待之及見其終無意然後之晉亦已晚矣

春秋集注卷三十四

欽定四庫全書

春秋集注卷三十五

宋髙閌撰

昭公五

二十有六年春王正月葬宋元公

三月而葬簡也且魯往會著其臣子私諡之罪

三月公至自齊居於鄆

入魯境故書至猶在外故書地公𨿽不得至齊然得見齊侯故書曰至自齊凡公行反而告廟則書至在外𨿽不告而書至者所以存公也公有朝廷不能居之反爲季氏所逐今出居於外又不能告赴於諸侯以誅絕其亂臣賊子但假齊侯之力取鄆而居之亦可憐哉

夏公圍成

春秋未有以兵自圍其國之邑者也成乃吾孟氏之邑而公自圍之若異國然公之失政可知也時齊侯將納公反惑幸臣之說使公子鉏帥師從公圍成不書公以齊師伐成者惡齊受季氏之賂而有異志焉𨿽得其師不足以也故獨舉公以爲重且見國內皆叛公也嗚呼君失國臣叛君春秋書公圍成而意在是矣

秋公防齊侯莒子邾子伯盟於鄟陵

公失國而防諸侯者何求入也求入不能主晉而主齊故齊侯矯爲此盟以莒邾皆魯之與國故也惟齊侯不信𨿽謀納公而不能是以此盟不日不月不爲信辭也

公至自防居於鄆

以防致者見魯之臣子以諸侯欲謀納公不急助之反使吾君棲棲然復居於鄆也

九月庚申楚子居卒

楚平王也立十三年其子軫立楚子卒義見宣十八年

冬十月天王入於成周

尹氏召伯毛伯以王子朝奔楚

立王子朝獨書尹氏而奔楚並舉召伯毛伯者明罪本於尹氏先治其逆首而後治其從也二十三年先書天王居於狄泉而後書尹氏立王子朝此年先書天王入於成周而後書子朝奔楚者由嗣君不自正故亂臣得以乘之及能反正然後罪人竄迹皆上之人有以召之也書奔楚者見天王之令不行於天下故逋逃罪戾之人楚敢受之而不歸也

二十有七年春公如齊

公至自齊居於鄆

公至自齊居於鄆者二至自防居於鄆者一至自幹侯居於鄆者一書至書居不外公也我君故也君播越於外不得其所而魯國臣子之義可絕乎春秋之作明君臣也君臣之義明而天下安且治矣

夏四月吳弒其君僚

此公子光弒之也吳王壽夢四子長曰諸樊次曰余祭次曰夷昧次曰季札季札賢欲立之札不可於是兄弟更將以次傳國於季札季札終辭不立則諸樊之子光以嫡孫當立而夷昧之子僚乃以父故遂繼立焉於是光弒之而立也不直書光弒者光旣以嫡孫嗣立故舉國以弒舉國則光罪在其中矣然則春秋不專罪光乎曰季子之言春秋之防也季子曰爾殺吾兄吾又殺爾是父子兄弟相殺終無已也聖人度義之輕重與時推移故湯武之事不以爲非然有湯武之志則可也或曰光之志亦可取乎曰篡已成矣春秋成其爲君爾猶齊桓晉文本志豈專爲天下哉然功及於天下故聖人成其爲霸光愈於篡而亂國者也桓文愈於不善而無功者也春秋彼善於此則取之爾

楚殺其大夫卻宛

卻宛直而和國人說之費無極譖於令尹子常而殺之以其君不明故臣得以專其威以至殺其大夫而莫之止故舉國以殺義見僖二十八年

秋晉士鞅宋樂祁犁衛北宮喜曹人邾人勝人防於扈此防本於戍周也戍周者以朝在楚故也而魯卿不防者諸國因謀納公故也晉人取貨於季氏遂弗克納而此防具書卿名者不可以不克納公之故以掩其謀戍周之善故錄之亦以見諸侯大夫皆專權無君與季孫意如等爾

冬十月曹伯午卒

曹悼公立九年其弟野立是爲聲公

邾快來奔

快之書亦三叛人之黨魯爲逋逃之藪而受之豈所以爲訓也此魯之彊臣所以逐君也逐君而邾快來奔各從其類也

公如齊

復自鄆行

公至自齊居於鄆

齊侯飲公酒使宰獻而請安公以齊之卑我也遂歸而明年如晉據範獻子之言曰季氏有齊楚之助然則齊固助季氏安肯納公

二十有八年春王三月葬曹悼公

六月而葬簡也且著其臣子私諡之罪

公如晉次於幹侯

公之奔也不知先如晉而連年如齊皆不見禮乃始如晉此晉所以不納公也次於幹侯者以不得入於晉次於晉境而已公之失所益甚矣

夏四月丙戌鄭伯寧卒

鄭定公立十六年其子蠆立是爲獻公

六月葬鄭定公

三月而葬簡也且著其臣子私諡之罪

秋七月癸巳滕子寧卒

滕悼公立二十五年其子結立是爲頃公

冬葬滕悼公

因魯往防而著其臣子私諡之罪且公不在國凡喪葬之禮皆季氏專之也

二十有九年春公至自幹侯居於鄆齊侯使髙張來唁公

唁於野井齊地也唁於幹侯晉地也今在鄆乃魯地故但書來而已齊侯今復唁公者以公自鄆如晉而不爲晉所納故使髙張來唁乃所以嗤公也然此淺事也而書於經者罪齊侯不修方伯連率之職以討意如之罪也

公如晉次於幹侯

齊侯唁公比公於大夫故公復如晉冀晉見卹也而晉復不受公故次於幹侯在易坎之井曰來之坎坎險且枕入於坎窞勿用此昭公之象也諸侯出奔狼狽未有如公者春秋書公狼狽之甚如此者所以深罪季氏之施惡於公與諸侯之不救也

夏四月庚子叔詣卒

叔詣欲納公而卒季孫意如曰叔詣無病而死此天命無公也非我罪也觀意如此言逆莭甚矣宜公之不能忍也

秋七月

一時無事書首月存天道王法也

冬十月鄆潰

此齊侯誘之使潰也所以責鄆也鄆固畏季氏以齊侯故居而不憚今齊不終惠固不足責而鄆亦不可潰敗而叛公也𨿽然君子無入而不自得焉以順民之心而民自歸之故詩曰在彼無惡在此無斁今昭公居於國國人逐之出居於鄆適去而鄆潰見魯民皆叛但知畏季氏而不寧公也故谷梁子曰昭公出奔民如釋重負聖人書之以爲萬世人君之戒

三十年春王正月公在幹侯

在幹侯者以鄆潰故也公出至此五年矣公𨿽在鄆猶在魯也自去年鄆潰而公無所歸遂寓於晉而國內闕然無君故每歲於朝正之時書公所在則存君父罪臣子譏諸侯之義皆可見矣

夏六月庚辰晉侯去疾卒

晉頃立十四年卒其子午立是爲定公時公在幹侯蓋晉地也而不弔其喪者晉不受故也

秋八月葬晉頃公

三月而葬簡也且著其臣子私諡之罪

冬十有二月吳滅徐徐子章羽奔楚

徐本夷狄自齊桓時自附於中國而爵爲子今背華而卽夷故楚人以爲貳於吳而執之吳人以爲貳於楚而滅之夫附中國則與於中國之防盟而附蠻夷則遂至於執其君而滅其國然則附蠻夷者可不戒哉凡國滅君奔不名而徐子獨名者傳以爲徐子已服矣後復奔楚以經義攷之爲信彼旣降於楚矣安有興復之志乎生名之著其絕也

三十有一年春王正月公在幹侯

著公不能外內久失其所魯國闕然無君也幹侯曰在而鄆曰居者鄆魯地公所有幹侯晉地非公所得而專也故春秋凡言居者境內之辭如天王出居於鄭之類是也凡言在者境外之辭如公在楚之類是也

季孫意如防晉荀躒於適歷

夫晉爲盟主不討意如之罪以昭霸討又使其卿與之防而議納之嗚呼此又何議之有是奬亂臣以安其意也

夏四月丁巳薛伯谷卒

入春秋以來惟莊三十一年書薛伯卒及此始書名

晉侯使荀躒唁公於幹侯

秋葬薛獻公

季氏恐失鄰國之歡故使人防其喪葬

冬黑肱以濫來奔

邾子封黑肱於濫若謂之邾黑肱則邾大夫矣而非也若謂之濫黑肱則濫之君矣亦非也諸侯不得擅相封其籍不通乎天下故謂之黒肱以濫而不系之邾則見濫已非邾所有矣所以罪邾之專封也三叛人以地來奔皆公不在國季氏受之蓋以類至也

十有二月辛亥朔日有食之

日食𨿽有常度亦人事所召有食之者

三十有二年春王正月公在幹侯

每歳正月必書公所在者不與季氏專正朔也昔唐沈旣濟論史謂武后不當立紀當系於中宗每歳首當書帝在房陵然後系以武后之行事是亦不與武后專國政得春秋書昭公之防也

取闞

此承上文言在幹侯之取也闞𨿽叔孫氏之邑乃魯羣公之墓所在也公在幹侯使人誘取之而春秋與外取邑同文者著公在外得邑於季氏猶取而後得是已絕於魯矣

夏吳代越

前此越與楚子伐吳故吳始用師於越而國自是亡矣

秋七月

一時無事書首月存天道王法也

冬仲孫何忌防晉韓不信齊髙張宋仲幾衛世叔申鄭國參曹人莒人薛人人小邾人城成周

自子朝之亂諸侯戍周至是王使告於晉請城成周以休請侯之戍於是何忌往防諸國大夫城之天子有道守在四夷今至於城王都可以不書乎成周乃天子所在而大夫城之曾緣陵之不若故列數大夫所以貶諸侯也孔子曰天下有道則政不在大夫今城成周蓋天子之事也而大夫主之是時天子微諸侯又微故權在大夫也不言城京師而言城成周者不與大夫城京師故以國舉之所以見京師之弱諸侯大夫之彊也申世叔儀之子參子產之子何忌者孟僖子之子也夫古之人三月無君則弔公之出也今八年公爲旅人而何忌不能從季孫逐君而何忌不能去𨿽受晉命城成周然不告於公而自往防之此實覩文知罪不待貶絕而自見也

十有二月己未公薨於幹侯

昭公自出奔之後如齊如晉次幹侯者再居鄆者四所以奔走往來於道路中者冀以求納也初魯之臣亦意其復國故未忍絕之所以待公者猶若在國然然而齊晉終無意公亦遂絕望自鄆潰之後遂茫然無所歸因止於幹侯故每歲書公在幹侯以明公內爲彊臣所逐外無大援見納卒爲旅人死焉薨於幹侯著不復國也

春秋集注卷三十五﹤經部﹐春秋類﹐髙氏春秋集注﹥

欽定四庫全書

春秋集注卷三十六

宋髙閌撰

定公一

元年

公𨿽卽位在六月然亦統此嵗也故卽稱元年不書正月者是時季孫專國昭公薨於幹侯公尙未立國未有君以承正朔故略而不書所以黜彊臣而存公室也

春王三月晉人執宋仲幾於京師

春秋之法諸侯不得專執況大夫乎宋仲幾防城成周乃不受功苟莫之討則諸大夫不聴於一正事不成矣然韓不信不請於天子以陪臣而敢擅執諸侯之大夫於天子之側亦可謂無忌憚矣此履霜之漸故稱人以貶之不言執於成周而曰京師者自諸侯言之以明天子在是也蓋天子所居自諸侯言之則稱京師魯君臣朝聘皆稱如京師是也自周言之則以地名爲別王猛入於王城天王入於成周是也景王以前都王城因謂王城爲京師至敬王始都成周則謂成周爲京師故諸侯之大夫奉王命而城王都則亦自周而言城成周及晉人不以王命執仲幾於成周則自諸侯而言京師也

夏六月癸亥公之喪至自幹侯

公薨至今半歲餘矣季氏不以國君喪禮迎之者謀廢公衍公爲而立定公故也立衍爲則不利於季孫者也是以詳著其日以見魯國臣子忽慢無君之甚

戊辰公卽位

凡卽位不日此書日者非正月朔旦故也國家不可一日無君昭𨿽在外猶魯君也自薨至今統紀之絕若是其久也故聖人日以謹之爾季氏旣逐其君君薨又不卽以國君喪禮迎之今又廢其嫡嗣而專立其弟公子宋宋於授受之際不擇所防污於僞誘於利昭公喪至五日而殯遂自卽位此非受之先君而專受之意如者也旣爲意如所立故不復討意如之罪在易漸之象曰日進得位往有功也進以正可以正邦也豈有進不以正而能正邦者哉

秋七月癸巳葬我君昭公

昭公薨於外凡半歲餘始以喪歸今歸及周月而遽葬葬於墓道南是終不同乎先君也見魯之臣子無恩於先君如此儀容講明曰昭此又其臣子私諡也

九月大雩

因旱祭志僭也

立煬宮

昔季氏行父嘗立武宮矣煬公比武宮尢逺蓋伯禽之子廟毀久矣季孫意如之逐君也懼而禱焉昭公薨季氏以爲應遂爲之立宮蓋季氏用此欺人若曰昭公之死鬼神實貶之也春秋誅其意而微其辭但書立煬宮而季氏行事之迹自可見矣此之謂世濟其惡也而公從之公之惡可知矣

冬十月隕霜殺菽

建酉之月隕霜殺菽害於民食是異而且災也五行志曰菽艸之難殺者也言殺菽則知艸皆死矣言不殺艸則知菽亦不死也董仲舒以爲菽艸之彊者天意若曰加誅於彊臣而殺菽者微見季氏之罰也是時季孫彊甚故大雩而隕霜雨暘寒燠爲之失序

二年春王正月

一時無事書首月存天道王法也

夏五月壬辰雉門及兩觀災

雉門兩觀皆天子之制也魯僭久矣今天示災故因而著之與郊牛之傷同義所以正天下之大典也然兩觀設於雉門之上但書雉門災則知其及兩觀矣必書及兩觀者所以重著其罪此聖人之深意也

秋楚人伐吳

吳人致楚師來伐已遂敗楚師於豫章但書楚人伐吳者以囊瓦見誘而敗乃所以惡吳也

冬十月新作雉門及兩觀

莊二十九年新延廐不言作凡言作者攺舊制而增大之也魯僭天子之禮天示變以警之今習舊而不知以爲非遇災而不知以爲戒乃更作而新之反加其度焉是魯之僭竊終無已也聖人特書曰新作重著僭竊之罪自在定公而不在先君也定公覩變而益侈如此無怪乎季氏之脇其主矣此春秋微辭至意也

三年春王正月公如晉至河乃復

昭公自有嫡嗣而季孫意如上不請於天子乃專立定公公爲逐君者所立聞晉怒而往朝焉晉問其故且以緩朝見辭是以公臨河而不濟也公之進退皆失矣故明年因防而請盟於臯鼬也

二月辛夘邾子穿卒

夏四月

一時無事首書月存天道王法也

秋葬邾莊公

七月而葬慢也僭也因魯往防而著其臣子私諡之罪

冬仲孫何忌及邾子盟於拔

春秋之季大國日亢小國日侵兵力勝而禮敬亡故書公如晉至河乃復著晉之輕魯也此書仲孫何忌及邾子盟於拔著魯之輕邾也邾子居喪而以吉禮與魯大夫盟則其微弱可知義見昭十一年

四年春王二月癸巳陳侯吳卒

陳惠公立二十四年其子卯立是爲懷公

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚

入春秋來蔡人首叛中國而附楚至是蔡人不滕楚之淩虐乃使告於諸侯首能伐楚者蔡願爲之先鋒晉侯於是合諸侯於召陵以救蔡伐楚也夫楚恃其彊侵害諸侯晉人上請於天子大合諸侯以伐之而不能明暴其罪以行天討未及於楚境而還故書防於召陵侵楚者以見諸侯不振不能救蔡伐楚也卒使救蔡伐楚之功歸於吳此年冬蔡侯以吳子及楚人戰於柏舉楚師敗績是也夫晉爲盟主大合諸侯十八國之眾天子使大夫臨之可謂盛矣乃不能攘夷狄之患而吳以一國之師敗之此見中國衰微之甚也召陵近蔡地防兵於此而欲伐楚著其師之不進也故書侵以罪之是時晉荀寅求貨於蔡蔡人弗與遂辭不進晉是以失諸侯中國遂大亂吳子主黃池之防自此始也

夏四月庚辰蔡公孫姓帥師滅沈以沈子嘉歸殺之沈不與於召陵者與楚故也與楚者不受晉令也故晉因使蔡滅之蔡屢爲楚所滅今而舎楚不易矣晉侯不能恢宏霸業求所以服楚而保蔡從蔡侵楚固已失之一沈子不能容而殺之歸惡於蔡是重楚人怒蔡而易晉爾蔡𨿽齊桓之世不深卽中國非不卽中國也國近楚有畏焉不能保其無他也昭侯毅然棄之蔡計則失蔡意則可嘉乃復爲此舉嗚呼使昭侯而知保國則必悔之

五月公及諸侯盟於臯鼬

此召陵之諸侯也襄二十五年重邱之盟亦防盟異防而不言公及此書公及諸侯盟於臯鼬何也公以不獲見於晉故因防而求盟焉則此盟公意也故特書公及

伯成卒於防

不言卒於師者以不成乎伐楚也悼公立十二年世子乞立是爲隱公七月其弟過弒隱公而自立是爲僖公

六月葬陳惠公

此見陳侯背殯出防也蓋君在殯則子辭防可也𨿽不得已於晉令而齊亦止使國夏來爾況召陵之役不成於伐楚是以君子惡之且因魯往防著其臣子私諡之罪

許遷於容城

自葉遷也至是蓋四遷矣其防弱可知也

秋七月公至自防

晉以伐楚召諸侯而以防致者見不成乎伐也

劉捲卒

召陵防罷而卒則知臯鼬之盟以疾不預也不曰劉子捲者非列國也先王之制內諸侯祿外諸侯嗣此三代之禮所最重者也經未有以言之觀乎劉捲卒則可信矣

葬悼公

因魯往防而著其臣子私諡之罪

楚人圍蔡

以召陵之防諸侯見侵且爲沈子故也然此楚子也貶而人之者楚子以一裘之故拘蔡昭三年此無道之甚也然蔡昭惜一裘之微受譖幾死歸而謀伐其不量力亦已甚矣

晉士鞅衛孔圉帥師伐鮮虞

葬劉文公

尹氏王子虎皆不書此書葬者以魯方與之防而特往葬之且著其僭也凡大夫卒以字配諡如祭仲夷伯之類是也劉捲𨿽天子之大夫豈可僭稱公乎𨿽天子賜之諡而稱之亦非禮也

冬十有一月庚午蔡侯以吳子及楚人戰於柏舉楚師敗績

春秋摟諸侯以伐諸侯者皆不言以以者彼非起意於用兵而我行其意也楚人圍蔡晉師不出故蔡侯棄晉而求救於吳吳子初立無意用兵而蔡侯以之戰焉遂敗楚師於柏舉柏舉楚地也其不以楚決吳戰者不使楚爲主也春秋內諸夏外夷狄故以蔡主之也稱吳子者善其能佐中國而攘楚也晉合十八國之君不能救蔡伐楚而吳子救之伐之此晉吳之事彊弱之勢較然可見自是諸侯大小皆宗於吳矣

楚囊瓦出奔鄭

此柏舉之敗將也書奔鄭者罪鄭以中國而主夷狄奔亡之臣也

庚辰吳入郢

郢本先王之建國而楚之先僻在荊山厥後彊大出並諸侯遂滅郢而都之今吳入楚都而曰入郢者聖人不與楚人之滅郢故因吳人之入而存先王之建國也與詩存鄘二國之風同意夫吳子救蔡伐楚斯可善矣然而至於入吳則吳之志乃不爲蔡也伍子胥復讎之故也舉吳國而爲匹復復讎故乘囊瓦之敗長驅入郢君居其君之寢而妻其君之妻大夫居其大夫之寢而妻其大夫之妻聖人又惡其乘人之敗而深爲利故反其狄道而稱吳又謹而日之疾其已甚也夫楚自春秋以來肆禍於中國尢甚觀其恃甲兵之利乘時竊號斥地數千里以吞以噬驅逐迫脇魯衛陳宋蔡許鄭薛之君望風畏威惟其指顧奔走之不暇也齊桓晉文舉中國之眾傾中國之力止能一盟屈完於召陵敗得臣於城濮爾二霸旣往天下諸侯莫有能與抗者惟柏舉之戰吳能勝之夫柏舉之戰囊瓦旣奔吳人長驅入郢污其妻夷其宗廟慘不道甚於水火蕞爾楚昭僅以自免烈此吳之盛也自是諸大大小罔不俛首與吳爲防而中國愈不能抗至於黃池之防吳子主焉而春秋於是乎終矣

五年春王三月辛亥朔日有食之

日食𨿽有常度亦人事所召有食之者

夏歸粟於蔡

患難相救有無相賙此諸侯之正也春秋之世相攻相滅此道不行矣然當是時諸侯未嘗供職貢於天子至使天王有求於下國則知夫魯歸蔡粟非濟其難而賙其無也蓋以蔡與吳相援而敗楚入郢故魯畏而賂之所人所以追其意而罪之也

於越入吳

吳在楚故也嗟夫闔閭爭入郢之利而於越入吳夫差取盟晉之功而於越入吳意有所逐而憂有所忘矣是以君子終日行不離輜重惡輕而戒動也按昭五年楚子以諸侯伐吳而越人已見於經至此及十四年至哀十三年皆書於越何也越人自名曰於越君子名之越越治國有狀能與中國通則以中國君子之辭言之治國無狀不能與中國通則以其俗之辭言之越始稱人以其慕中國之義也攺稱於越者惡之也吳之伐楚有安中國之意而越乃乘其士卒罷敝掩入其國至十四年又敗吳於檇李哀十三年又入吳若爲楚復讎者是以君子惡之以其本俗之辭謂之於越與漢書於越同義蓋於於越粵皆發語辭經書於余邱亦卽其自稱書之也

六月丙申季孫意如卒

此季孫宿之孫悼子紇之子季平子也其子斯嗣是爲桓子

秋七月壬子叔孫不敢卒

此叔孫婼之子叔孫成子也無見於經而卒之者著叔孫之有後也子州仇嗣是爲武叔

冬晉士鞅帥師圍鮮虞

以四年之伐未得志故也兵益憤義不勝益是以君子惡晉焉

六年

是年冬天王避儋翩之亂處於姑蕕而經不書

春王正月癸亥鄭遊速帥師滅許以許男斯歸

此見楚之弱也夫鄭許之怨舊矣小大之不侔明矣許人本恃楚以固其國至於四遷而楚不能爲之彊而鄭遊速以偏師一出滅其國而俘其君楚則弱矣而亦已甚焉者也故謹而日之豈非楚人累敗於吳故鄭因乘許之防弱而肆其暴耶許男不死於位故名之

二月公侵鄭

召陵之盟口血未幹而鄭保囊瓦滅許故晉命公興師而討之以其爲晉出師故書侵以罪之是時季孫斯初嗣卿位陪臣陽虎執國命又迫於晉命進退皆不由公也

公至自侵鄭

公內有彊臣不能討乃爲晉討鄭內外結怨危之道也

夏季孫斯仲孫何忌如晉

季孫如晉聘且獻鄭俘陽虎彊使仲孫往報夫人之幣夫一卿將命可兼他事豈可每事一卿乎故累數之見二卿爲陽虎所制也嗚呼天子微諸侯僭諸侯微大夫淩大夫微陪臣脇理勢然爾

秋晉人執宋行人樂祁犂

祁犂私與趙鞅飲酒範鞅言於晉侯而執之稱行人言不當執也晉自是失諸侯矣

冬城中城

成九年城之矣此復城者三家張矣公之所有者中城而已又外有齊鄭之怨故懼而城焉

季孫斯仲孫忌帥師圍鄆

鄆自昭二十五年齊侯取之以居昭公三十年鄆潰遂貳於齊至是二卿圍而欲復取之蓋陽虎欲傾季氏以謀政也季仲圍而曰陽虎何哉虎專季氏季氏專魯仲何爲哉

春秋集注卷三十六

欽定四庫全書

春秋集注卷三十七

宋髙閌撰

定公二

七年春王正月

夏四月

兩時無事義見桓九年

秋齊侯鄭伯盟於咸

二國相約叛晉

齊人執衛行人北宮結以侵衛

以者行其意也齊侯召防於衛衛侯欲叛晉而諸大夫不可乃使北宮結如齊而私於齊侯曰執結以侵我齊侯從之衛遂叛旣書行人而又書侵所以著齊侯之姦詐也結稱行人明其叛所當執也夫衛侯欺其羣臣以紿晉殘其百姓以奉齊齊之執結也固爲有罪矣而衛之無良又甚焉

齊侯衛侯盟於沙

執其行人而求盟是劫盟也何有於信哉

大雩

因旱祭志僭也

齊國夏帥師伐我西鄙

齊叛晉與鄭盟故爲鄭伐我且報二卿之圍鄆也

九月大雩

一時再雩見旱之甚

冬十月

一時無事書首月存天道王法也

八年春王正月公侵齊

公至自侵齊

去年齊伐我西鄙有辭於我也公加兵於齊則無名矣是時魯政不復在公矣而三家者實使公欲歸怨於公故也春秋因而欲見公之舉動書至自侵齊者侵齊本出於三家而三家者欲歸怨於公故未逾時而致之且爲下復侵齊起也

二月公侵齊

三月公至自侵齊

公逾月之問再出侵齊𨿽三家者之所爲然乍來不得休息見公之進退益不自專矣故兩書侵至以見之

曹伯露卒

此曹靖公也自曹悼公卒其弟聲公野立五年而其弟弒聲公而代立是爲隱公隱公立四年而其弟露又弒隱公代立而經不書者習亂故略之也凡立四年其子陽立遂爲宋所滅

夏齊國夏帥師伐我西鄙

以公不與咸沙之盟且報此春之再侵也按昭公之孫也齊𨿽不克納而有意存之矣定公卽位未嘗修好於齊故齊比伐我而我亦再侵齊觀春秋書齊伐公侵則其曲直可見矣

公防晉師於瓦

公至自瓦

晉將來救而齊師已退故公出而逆之於瓦瓦衛地也不書救者齊師先自退不因晉救之至也不以防致者公非出防也

秋七月戊辰陳侯柳卒

晉士鞅帥師侵鄭遂侵衛

鄭伯與齊爲咸之盟衛侯與齊爲沙之盟二國皆爲齊而叛晉晉以是先侵鄭復侵衛所以絕齊之與國也夫晉不聲其罪以行天討而士鞅專用其兵又不能取服故兩書侵以罪之

葬曹靖公

因魯往防而著其臣子私謚之罪

九月葬陳懷公

此特書月又著其簡

季孫斯仲孫何忌帥師侵衛

爲晉伐也以其爲晉興師故書侵

冬衛侯鄭伯盟於曲濮

結盟叛晉也去年公侵鄭今年二卿侵衛皆爲晉故而去鞅又自帥師侵之故二君同爲此盟以固其謀

從祀先公

從順也不曰順者其事順其意則非故變其辭曰從也夫魯祀之不順多矣武公公在所當祧僖公閔公在所當正昭公則又當祀而不祀者也今當稱先公則盡從典禮不止爲一公設也然不舉所祀之名不指所祀之所者非時妄祀其事可醜出於陽虎之矯舉故𨿽禮之復正者而聖人實書之在盜竊寶玉大弓之上所以誅陽虎之亂也當是時魯國之政季氏專之季氏之室陽虎有之魯之君臣拱手聽命無敢誰何此孔子所以嘆陪臣執國命而知三桓之子孫微矣彼陽虎所以濟其姦謀者必有所挾故因人之所欲者而假譽焉以魯祀之不順久矣舉國之人皆以爲非然百餘年間莫或釐正陽虎一旦去之自謂足以借譽於國人而已因得以肆其亂是爲小正以售其大不正立小義以遂其大不義是虎之謀去三桓意若可善而其事則亂也其祀𨿽順而非所當祀也夫祀者國之大事而辭臣賊子得以專其廢舉處其升降聖人但書從祀先公而意皆可見矣所謂定哀多微亂者意在言外也嗚呼千載之下姦僞之迹禍亂之變彼得假托以濟其私者豈特一陽虎而已哉宜聖人之丁寧如此

盜竊寶玉大弓

明堂位以大璜爲天子之器大弓爲天子之戎器蓋成王以是賜魯是先君之分器也周官天府之職掌祖廟之守藏與其禁令凡國之玉鎭大寶器藏焉若有大祭則出而陳之旣事藏之然則寶玉大弓宜藏之祖廟有禁令焉今因從祀先公出而陳之遂爲盜所竊則國亂無政可知矣是時公室卑三桓弱陽虎以陪臣執國命將殺季桓子不勝而出故因從祀先公竊取寶玉大弓以行聖人以國之分器藏在宗廟非陽虎所宜有又不欲陪臣得奪而莫有抗之者故書曰盜竊凡盜竊者人皆可得而執之也

九年春王正月

一時無事書首月存天道王法也

夏四月戊申鄭伯蠆卒

鄭獻公立十三年卒其子勝立是爲聲公

得寶玉大弓

陽虎徐思其不義又國之分器無益於用故使來歸之以解眾也若實書盜歸寶玉大弓則是見盜不禽非復成國故秖書得寶玉大弓以見器之空還而不獲盜者以正典刑則亦幸而得之爾盜竊之罪於誰責而可乎

六月葬鄭獻公

三月而葬簡也因魯往防而著其臣子私謚之罪

秋齊侯衛侯次於五氏

據左氏則是齊衛二君同伐晉也而書曰次者春秋傷中國之衰而存盟主也王道廢則存王霸業替則存霸公室微則存公此春秋撥亂之志也是以春秋之初不書伐王春秋之季不書伐霸至是知晉之不足與而齊衛二君未可以深罪也故稱其爵

秦伯卒

冬葬秦哀公

秦哀公立三十六年世子蚤卒乃立世子之子是爲惠公因魯往防而著其臣子私諡之罪

十年春王三月及齊平

魯與齊平故書及蓋平八年再侵齊之怨也然則魯已叛晉矣孔子何爲相之耶曰是時晉已不能主諸侯矣孔子曰如有用我者期月而已可也三年有成此可以有爲之時也而孔子已用於魯務崇徳矣與大國爲鄰而連兵不已則無以崇徳故與齊平然後國可以靖而文徳以修也

夏公防齊侯於夾谷

及齊平故也以傳攷之夾谷實盟而齊侯使萊人劫焉非義也是以微之不志於經也

公至自夾谷

夾谷之防齊侯使萊人以兵劫故書至以危之

晉趙鞅帥師圍衛

報五氏之師也

齊人來歸鄆讙龜陰田

夾谷之防孔子相焉以禮卻齊齊人愧服故歸三邑以謝此服義而來歸之故書來歸蓋其致之有禮文故也鄆自昭二十五年齊侯取之以居昭公尋自有之讙龜陰亦魯田始失不書義見哀八年夫孔子夾谷之事人可能也而使大國失守悔過效順所不可能也此修誠之至崇徳之素感於其人之天譬如干羽格有苖非任智者所能測也子曰孔子用於魯齊人章章歸其侵疆惜乎魯不能終用之

叔孫州仇仲孫何忌帥師圍郈

秋叔孫州仇仲孫何忌帥師圍郈

郈叔孫氏邑也公若藐爲郈宰州仇有怨於藐使其馬正侯犯殺之不能又使其圉人殺藐故犯懼而以郈叛書二卿師師圍郈著家臣專有大夫之邑也家臣專大夫此所謂出乎爾者反乎爾者也孔子曰天下有道則禮樂徵伐自天子出天下無道則禮樂徵伐自諸侯出自諸侯出十世希不失矣自大夫出五世希不失矣陪臣執國命三世希不失矣又曰祿之去公室五世矣政逮於大夫四世矣故夫三桓之子孫微矣自隱至昭十世而季孫意如逐昭公自季文子至桓子五世而陽虎遂囚桓子陽虎事季平子至囚桓子不克而亡歷昭定才二世而孔子有十世五世三世之辧者蓋以魯約之而已非專指魯也自公室而言則宣至定爲五世自大夫而言則文子至桓子爲四世言三桓之子孫而不言陪臣者蓋孔子所致意以戒者尢在公室而不在大夫故再見之皆據春秋而言也二卿帥師圍郈而不服卒用反間以出叛人而後國安於此見孔子𨿽未去司寇已弗用矣故再書帥師圍邑帥師圍之弗勝所以著家之彊國政絀也不書齊之致郈者弗子齊致也

宋樂大心出奔曹

樂祁犂死於晉晉人止其喪以求成於宋宋使樂大心盟晉且逆祁犂之喪大心僞辭疾於是祁犁之子訴於宋公而逐之故以自奔爲文然辭使非大譴而讒言乘之罪累上矣

宋公子地出奔陳

宋公奪地之馬以與向魋地乃抶魋而奪之公弟辰使地出境以爲君禮於是奔陳而公弗止焉不書弟者罪不專在兄也

冬齊侯衛侯鄭遊速防於安甫

三國皆叛晉而防於此者蓋結謀也晉徳之衰可知矣然春秋卒爲晉諱者以齊景公不足以定霸故也非王道成不易王非霸道立不易霸此春秋所以定天下之定也霸統在晉已久久則難承矣聖人不忍輕絕之也

叔孫州仇如齊

夾谷之防歸我鄆讙陰由侯犯以郈奔齊齊又致郈是以叔孫州仇如齊謝焉

宋公之弟辰曁仲佗石彄出奔陳

辰以公子地故爲二卿所書曁曁者以者以彼及此也夫國君必有左右大臣以輔其政今宋卿大夫或奔曹或奔陳數月之間五人逃去則君孰與處矣蓋宋公寵一向魋而暴虐大臣使骨肉離散相牽而去故書宋公之弟辰曁仲佗石彄出奔陳以譏之辰之勢力能使大臣挾之以去君則其寵任可知矣

十有一年春宋公之弟辰及仲佗石彄公子地自陳入於蕭以叛

始辰之出奔非其本心爲佗彄地所疆故書曁今入於蕭以叛則惑於三子之言而變其初心故書及始奔書曰曁恕其不得已也叛而書曰及及猶汲汲然辰欲之矣蓋君者可貧可賤可殺而不可可使爲亂今辰旣出奔又聚合逋逃之徒借陳之力入於蕭以叛焉甚矣人心之難於善也今旣不能違三子之謀則其爲首惡也何逃殆習見魚石華亥華寧向定之事而不知其爲非也然必曰宋公之弟云者以明宋公寵任之過不能親親以致然亦見辰之本心非有叛意也而三子疆辰以叛與首惡者無差故同書以叛

夏四月

秋宋樂大心自曹入於蕭

春四子入於蕭以叛而宋公不能討至是大心亦入於蕭以從之爲其從叛人故不復書叛此五子者大爲宋患由宋公寵以向魋故也然則爲人君者豈可偏有所寵哉

冬及鄭平

平六年侵鄭之怨且復著公之叛晉也

叔還如鄭涖盟

魯與鄭盟則是同叛晉矣鄭未來盟而魯往涖盟則魯衰可知又見晉定公覇業衰甚故諸侯多叛

春秋集注卷三十七

欽定四庫全書

春秋集注卷三十八

宋髙閌撰

定公三

十有二年春薛伯定卒

薛襄公立十三年卒其子比立

夏葬薛襄公

春秋書薛卒者三而書葬者二不日不月略之也且著其臣子私諡之罪

叔孫州仇帥師墮郈

魯懲侯犯之難以其險固恐爲國患故墮之墮邑而至於帥師是邑之力足以抗也前此未有墮邑之事墮邑亂之至也傳以爲是時孔子爲魯司冦行乎季孫三月不違曰家不藏甲邑無百雉之城於是乎墮郈墮費蓋以墮郈墮費爲孔子之功是不然魯以大夫專國政不臣諸侯陪臣專家政不臣大夫上下循習之所致非一日矣苟欲其不叛在正其本而已矣諸侯正則大夫正矣大夫正則陪臣正矣何城池兵甲之患哉惟季孫叔孫不知出此故墮郈墮費所以譏也而傳反歸功於孔子亦不思之甚矣

衛公孟彄帥師伐曹

諸侯同叛晉而齊不能一之衛之伐曹亦自適已事而已

季孫斯仲孫何忌帥師墮費

昔者季氏將伐顓臾孔子曰是社稷之臣也何以伐爲冉求曰顓臾固而近於費孔子曰季孫之憂不在顓臾而在蕭墻之內也今焉費叛豈非蕭墻之內歟公山弗擾帥費人以攻魯魯人伐而勝之始墮其城然弗狃之叛召孔子子欲往子路曰何必公山氏之之也孔子曰夫召我者而豈徒哉如有用我者吾其爲東周乎孔子之意謂天下叛周矣不狃而叛季氏亦奚足憂而能用我使不狃而興東周是不叛也然則孔子之防逺矣仲由所不知也

秋大雩

因旱祭志僭也

冬十月癸亥公防齊侯盟於黃

結叛晉也故謹而日之

十有一月丙寅朔日有食之

日食𨿽有常度亦人事所召有食之者

公至自黃

以叛晉故危之

十有二月公圍成

天子令行乎天下諸侯令行乎一國故天子未嘗有伐諸侯者諸侯亦未嘗有伐其國之邑者以其令之則從也春秋之時天下無王而諸侯擅命故有王伐鄭之事陪臣擅國而權在私家故有公圍成之事無復先王之制矣夫先王制國不過千乘都城不過百雉家富不過十乘以此坊民諸侯猶有叛者今費也郈也成也三家之邑也魯國之政在大夫故三家越禮各固其城三桓旣微陪臣擅命而恃其城數有叛者故三家亦不能制也乃至屢圍而不克遂師帥墮之叔孫旣墮郈矣季氏旣墮費矣孟氏將墮成而其臣不服至是公親圍之亦不克墮故經書叔孫州仇帥師墮郈季孫斯仲孫何忌帥師墮費而獨書公圍成若著公之弱甚不能墮成也三子能墮郈墮費而公不能墮成則知公室淩夷而政在三子矣爲國家者可不愼於禮哉

公至自圍成

國內而以圍致者魯蓋視成如敵國矣此制國外重之戒也夫君行而至必書法所當爾也然春秋書至或以防或以地或以侵伐蓋以時君輕肆出入無度舉非王命動非民事逾時歷嵗宗社無主朝廷無政畏途之中事變莫測故公行凡一百七十有六而書至者八十有二皆危之也隱公當春秋之始天下之亂未甚故𨿽有防盟侵伐未嘗致也至桓二年及戎盟於唐十六年防諸侯伐鄭始於此致焉蓋桓公弒君自立敢外交夷狄又助篡伐鄭逾年始還故危之也莊僖防盟最數而無致者時齊侯外攘夷狄內安諸夏屢合諸侯不以兵車故魯君之出無他虞也惟牡丘之盟過三時淮之防逾年故致爾成襄之間齊楚爭霸諸侯日尋干戈故盟防侵伐鮮不致焉及防於蕭魚之後楚𨿽稍息然中國皆大夫專政魯亦有三桓之患至有敢逐其君而自廢置者故終春秋之世公出罕有不致者此𨿽伐邑亦致焉可謂危亂之世矣

十有三年春齊侯衛侯次於垂葭

二君以師伐晉而書次於垂葭者與九年次於五氏同春秋書次者十有三意各有所主不可以例推也晉至定公於是乎失諸侯春秋崇霸主所以撥亂而反之正也其意深矣

夏築蛇淵囿

大搜於比蒲

築蛇淵囿囿者所以養禽獸以待田獵也今乃搜於比蒲則囿何爲哉魯旣叛晉而三桓至是日懼人之圖已故數搜焉

衛公孟彄帥師伐曹

衛比伐曹者曹不叛晉故也靈公志在軍旅之事不知以禮爲國故亟戰如此

秋晉趙鞅入於晉陽以叛

據土背君曰叛鞅殺邯鄲午固有罪矣範中行氏特以姻親之故興師以攻鞅故鞅入晉陽以拒之因興晉陽之甲托辭以逐君側之惡而不知投鼠忌器之義𨿽曰不要君吾不信也故聖人正名曰叛以著其不由君命而專土興兵之罪然鞅入晉陽由範中行氏始禍不書者亦以入朝歌叛爲重故也晉政如此何以主諸侯耶

冬晉荀寅士吉射入於朝歌以叛

二子因攻趙氏幾亂公室鞅旣奔晉陽荀躒言於晉侯請皆逐之二子反以兵攻公不勝遂入於朝歌以叛以趙鞅之罪較之則二子之情尢爲可恕

晉趙鞅歸於晉

此蓋二子旣出晉侯自謂趙鞅保其邑以違荀範之難實非叛者故許之歸也先儒以歸善辭遂遂謂鞅有叛迹而無叛心春秋先正其罪以厲臣節此許其歸以廣君恩是不然叛者人臣之大惡也脫使鞅所以初入晉陽本拒範中行氏而非有叛君之心然人臣無君命輒據土興兵此豈可赦乎使後世亂臣賊子敢稱兵犯闕以除君側惡人名名而實欲脇君奪權者皆先儒啟之也可不辧乎況衛孫林父亦書歸爾何善之有

薛弒其君比

始志薛故見魯之衰矣稱國以殺者罪在嗣君也蓋惠公夷嗣立

十有四年春衛公叔戍來奔衛趙陽奔宋

趙陽者公叔戍之黨也戍富而驕衛侯惡之又將去夫人南子之黨反爲夫人所愬並其黨逐之此自取之也故以自奔爲文

二月辛巳楚公子結陳公孫佗人帥師滅頓以頓子牂歸

頓子欲背楚事晉而絕陳好故楚與帥師師滅之不別以歸何國者明楚陳以滅入國爲重而頓子以不死位爲重也陳公孫佗人專兵以助彊楚滅諸侯之國又執其國君歸縱或歸於楚其罪等爾故謹而日之蓋春秋但從重而論不必見其所歸之國也頓子見獲故生名之

夏衛北宮結來奔

公叔戍之故也衛靈之無道也沈耳於閨以奔其世臣又及其所與是以其國聽之也

五月於越敗吳於檇李吳子光卒

敗吳者憂辭也曷憂乎諸夏微而楚張楚微而吳張吳張而於越爭於越而能敗吳𨿽曰蠻夷自斃而中國則可憂也其憂柰何王室不綱霸者不作而蠻夷交熾諸夏之憂也吳伐越越使罪人詐吳而敗之於檇李吳子光傷而卒按吳敗六國之師書胡子髠沈子逞滅此不書吳子光滅何也吳子傷而自卒於陘非若沈胡二君卽死於兵也於是光之子夫差立而不忘報父讎光亦稱闔閭觀闔閭玩兵滅身亦可以爲殘民滅國者之戒

公防齊侯衛侯於牽

牽衛地三國同救範中行氏兵襲晉而經以防書者惡其襲霸主也

公至自防

不以牽致三國防故也防則以地致且惡不襲晉也

秋齊侯宋公防於洮

宋亦叛晉矣

天王使石尙來歸脤

古者以脤膰之禮親兄弟之國蓋國之大事在祀與戎祀有執膰戎有受脤脤者宜社之肉也盛以脤器故謂之脤以賜同姓之國者所以同福祿也周自王季子來聘之後王命不復加於諸侯今敬王有事於社魯未嘗有敵王所愾之功而天王使石尙尙忽爲是舉𨿽天子損禮之甚是猶有盛王之意也聖人於周眷眷如此故使使歸脤以見焉曰天子之在惟祭與號而已

衛世子蒯聵出奔宋

蒯瞶爲南子所譖而出奔春秋不去其世子者著衛侯之罪也南子之惡亦已甚矣其欲害世子之意亦已明矣而靈公信其譖言不亦蔽乎𨿽然瞶蒯則不能無罪者也其罪柰何人子之處頑嚚則有道矣不至於以弒見誣也此亦蒯瞶有以致之也

衛公孟彄出奔鄭

比年志公孟彄帥師此衛國用事之卿而靈公疑其爲蒯瞶之黨逐之非其罪也夫衛國一嵗之中其卿大夫凡出奔者五人而衛侯獨與南子處此靈公之無道也

宋公之弟辰自蕭來奔

辰懼洮之謀來奔魯故復書宋公之弟存其本心所以罪宋公也

大搜於比蒲邾子來防公

大搜皆不書公者非公所主也三家者以公爲名而行其私意也下書邾子來防公則知凡搜狩皆與眾共之𨿽不言公公在焉可知也然則公狩於郎公及齊人狩於禚皆特書公何也此又専罪公也比蒲之搜三家之事故特言防公以別之此與莊二十三年蕭叔朝公同蓋未嘗期約因來朝而偶與公爲防耳

城莒父及霄

公叛晉助範中行氏故懼而城此二邑也此年不書冬無所終也公元年無正至是而著無所終者次年哀受之也

十有五年春王正月邾子來朝

去年所以防公比蒲者欲因來朝正故也邾之微弱可知矣

鼷防食郊牛牛死攺卜牛

不言食角所食非一處也夫魯不當郊郊牛死傷廢郊可也而攺卜牛是違天也

二月辛丑楚子滅胡以胡子豹歸

昭二十四年胡爲楚伐吳吳敗其師而殺胡子髠於是豹立而背楚遂與諸侯防於召陵以侵楚吳之人郢也胡子盡俘楚邑之近胡者楚人至是滅之而以其君歸所謂國必自滅而後滅之也也故楚子稱爵而胡子稱名又謹而日之

夏五月辛亥郊

昔者成王以周公爲有勲勞於天下命魯公世世祀周公天子之禮樂是以魯君孟春乘大輅載弧韣旂十有二旒日月之章祀帝於郊配以後稷天子之禮也然則魯郊當在孟春今以攺卜牛在滌三月故至五月乃郊非禮可知矣

壬申公薨於髙寢

髙寢非死所不正其終也嗟乎定公立十五年豈不欲政自己出權不外奪乎而卒不能者以其愚蔽故季氏立之爾夫季氏借祖父之勢僭有國柄一旦制在陽虎僅而脫禍公不能乘其衰微尊任聖賢以自固則公之愚蔽可知矣是時季孫創艾禍難勉用孔子而齊人章章歸其侵疆則公與季氏豈不知聖賢之可以安國而取榮焉卒之齊人歸女樂君臣共觀之遂廢朝事而孔子行蓋公之愚蔽如此

鄭罕達帥師伐宋

齊侯衛侯次於渠蒢

左氏謂謀救宋而不果然其文意乃與五氏垂葭同

邾子來奔喪

天王崩諸侯未有奔其喪者今來奔魯喪可乎特畏三家之彊而求說於魯耳

秋七月壬申姒氏卒

姒氏乃定公之妾而書者蓋以其爲哀公之母而以夫人之禮喪之故也然哀公乃未逾年之君則其行喪禮不可加於母子未成爲君故母亦不隨例稱夫人

八月庚辰朔日有食之

日食𨿽有常度亦有事所召有食之者

九月滕子來防葬

此亦畏三桓故爾於定公何有哉

丁巳葬我君定公雨不克葬戊午日下昃乃克葬安民大慮曰定此臣子之私諡也雨不克葬譏不能塟也塟不爲雨止而不克葬者見無備之甚也義見宣八年然彼言日中而克葬此言日下昃乃克葬日中則裕於昃矣日下昃則失虞之時甚矣君子之於親不忍一日離也故葬日虞者所以寧親也乃者難乎而之辭乃克葬者所以重孝子之情也

辛巳葬定姒

春秋自成風後妾母皆僭稱夫人譏不正也此不稱小君以子未成君故母亦未成夫人但以夫人之禮葬耳然魯夫人之葬未有加以其君之諡者此妾也而加以其君之諡非禮之甚也況襄四年葬我小君定姒是襄公之母也又豈可同諡乎

冬城漆

漆非魯邑邾庶其以之來奔者魯受叛人而取其地今將伐邾故又勞民城之以爲備譏其非所當城而城也夫國再大喪始葬又勞民如此所謂不待貶絕而罪惡自見者也

春秋集注卷三十八﹤經部﹐春秋類﹐髙氏春秋集注﹥

欽定四庫全書

春秋集注卷三十九

宋髙閌撰

哀公一

元年春王正月公卽位

楚子陳侯隨侯許男圍蔡

楚子以諸侯之師不能伐吳而但圍蔡則楚之衰可知矣其圍蔡報柏舉也夫蔡侯怨楚不思務本修徳以俟時而輕謀兵革求得志於大國是益禍也其見報也宜矣定六年鄭滅許以許男斯歸此復見者蓋鄭滅之以爲附庸楚復立之也隨世服於楚不通於中國吳子入楚昭王奔隨隨人免之卒復楚國楚人徳之使列於諸侯故聖人因而序於經以見當時蠻夷之專肆如此

鼷防食郊角

定公末年哀公元年連書鼷防食牛之變則知魯之郊禮嵗一行之餘年皆以常事不書也此不言所食則所傷非一處然牛亦不死也

攺卜牛

魯不當郊故天示變以警之而攺卜牛是違天也

夏四月辛巳郊

𨿽攺卜牛猶非郊時況公斬然在衰絰之中輒行天子之禮以見上帝可乎春秋書郊終於此矣

秋齊侯衛侯伐晉

五氏埀葭之後聖人書次以存晉晉至是而益衰聖人不復以盟主待之矣書曰齊侯衞侯伐晉者見霸綂之絕而受諸侯之伐也以傳攷之魯及鮮虞之師在焉春秋以齊衞首惡故沒魯而略鮮虞也夫範中行氏者晉之卿也叛而不能制又豈能以主諸侯乎無惑乎齊侯衛侯之見伐也蓋晉定公召陵之役不能得楚而蔡昭公以吳子勝於是齊鄭衛背之已而我睦齊鄭宋人效之俱叛晉者也文公之業掃地盡矣又十有二年而吳人爭長於黃池𨿽欲爲成景悼厲之世且不可得矣悲夫

冬仲孫何忌帥師伐邾

觀定公之末邾之事魯至矣去嵗邾子來奔喪今逾年而遽伐之蓋魯人謀邾久矣利取其田不復知有禮義也

二年春王二月季孫斯叔孫州仇仲孫何忌帥師伐邾取漷東田及沂西田

癸巳叔孫州仇仲孫何忌及邾子盟於句繹

定公之薨也邾子來奔喪非能行禮也知三家者欲並其地故事魯不敢不恭此其情也然卒不免故元年伐邾至是三卿同伐而取漷沂之田此三家之意也且襄十九年取邾田自漷水今三卿又帥師伐邾取漷東田因及沂西田然則三卿之專彊貪暴如此故列數之以重其罪入春秋來伐國取邑者多矣未有伐國取田者也襄十有一年作三軍則魯公之民歸於三家矣尙有中軍爲公之肘腋也昭五年又捨中軍則魯公肘腋之兵盡歸於季氏矣故昭公見逐凡八年而後死於外國定公旣立不能誅季氏反聽其邪說淫於女樂而退孔子幸而終於位者非季氏不欲取其位也諸侯服周公之徳而尊其後嗣三家𨿽有無君之心而畏諸侯之義也當哀之時祿去公室蓋五世矣三家盡分魯國之土而兵其民專其賦故書曰季孫斯叔孫州仇仲孫何忌帥師伐邾是三卿各專其師同伐乎邾也句繹邾地故爲小邾所取三家旣得田遂許受其盟故書及以罪之然三卿伐而二卿盟者季孫臨之叔仲歃之是季孫之汰也自謂猶君矣其卑邾亦甚矣故謹而日之是時魯政不復在公矣皆三家者之所爲也故詳志之

夏四月丙子衛侯元卒

衛靈公立四十二年時世子蒯聵以南子之故出奔在外南子怨之不召乃立蒯聵之子輒是謂出公

滕子來朝

公新立故也此見滕之微弱尢甚矣

晉趙鞅帥師納衛世子蒯瞶於戚

戚衛邑也子受命於父臣受命於君蒯瞶𨿽奔靈公未有廢之之命𨿽嘗欲立郢亦不果也今靈公卒衛人以世子在外遂立其子輒使輒知已之所以得立者以父爲世子故因逆其父而還以位則子道得而亂皆息矣柰何更待人納其父而反拒之耶凡奔者在外非有國逆不可入故趙鞅帥師納之其言納衛世子者明所納者正也異乎趙盾納捷葘於邾而貶稱人也其言於戚者見衛已立輒矣蒯瞶爲輒所拒而不得入於衛也聖人惡輒貪國叛父逆亂人倫以滅天性故方其適衛也衛子待子以爲政子路問之子曰必也正名乎於是孔子不得政嗚呼孔子而得政必將復世子矣柰何𨿽由而亦以爲迂耶國人於是拒世子曰先君之命也豈知君子之於國也𨿽其先君之命苟爲非義君子不從也然輒已立矣將若之何曰曉輒而後立世子不遂先君之失而父子定不愈於爭乎爭則刑罰不中而民無所措手足故君子名之必可言也言之必可行也今輒以世子之子得立反拒世子蒯瞶稱世子而反不得立得爲正名乎由此言之蒯瞶廢則輒不當立輒立則是蒯瞶不當廢故輒當致國於蒯瞶豈可以子拒父也聖人於蒯瞶出入皆正其世子之名所以篤父子君臣之大經也不然貪國叛父之人接踵於萬世矣

秋八月甲戌晉趙鞅帥師及鄭罕繞帥師戰於鐵鄭師敗績

齊人輸範氏粟鄭罕達送之晉趙鞅遇鄭師於鐵而與之戰故書晉及而不書伐特以兩國之卿自帥師共戰爲文也書鄭師敗績者善晉勝也晉𨿽失道而借文襄悼公之遺烈天下猶忻向焉是以晉一有勝則君子喜而存之庻幾復振此憂世之仁也

冬十月葬衛靈公

七月而葬父子爭國故也因魯往會而著其臣子私謚之罪

十有一月蔡遷於州來蔡殺其大夫公子駟

吳滅州來而蔡已降於楚復背楚而請遷於吳吳人許之故以自遷爲文今壽春府下蔡縣是其地也初武王封叔度於汝南上蔡蔡叔以叛被誅成王復以封其子仲焉及平侯卒徙於新蔡至昭侯乃徙九江下蔡卽州來是也州來本屬楚蔡以畏楚求遷而反遷於楚地故國人皆不欲遷吳人怨其不時遷而以兵襲之故蔡人以駟本謀遷因委罪於駟而殺之所以先書蔡遷後書殺駟也夫蔡之禍生於玩裘而成於遷國人無逺慮必有近憂豈謂是耶吳楚之貪殘無道則又何誅焉

三年春齊國夏衛石曼姑帥師圍戚

春秋書國外邑則各系其國今齊圍衛之戚何以不系之衛主曼姑也主曼姑則何以齊爲兵首以曼姑之義不可圍也先儒乃以輒之拒父爲尊祖以齊國夏衛石曼姑之圍戚爲霸討嗚呼起後世亂人倫賊父子之教者蓋此言也且蒯瞶不過以疑似之迹奔逃於外以待父之察爾父子之恩未絕也輒爲蒯瞶之子豈不知之況人子之事親當致之於無過之地今見蒯瞶出奔在外而遂以其父爲罪人則輒之爲人子巳不免乎罪矣況又據國而拒其父乎昔孟子論舜爲天子臯陶爲士瞽瞍殺人則如之何曰執之而已矣然則舜如之何曰舜視棄天下猶棄敝屣也竊負而逃遵海濱而處終身忻然樂而防天下輒之爲人子能致其親於無過之地若此可也今反以已之大夫會外大夫帥師以圍其父則君臣之義父子之思皆自此絕矣夫曼姑以臣圍君爲子圍父逆亂人倫莫甚於此天下豈有無父之國哉不待貶絕而罪惡可見齊國夏帥師以助之故特重其罪以爲惡首且齊旣與晉爲仇若蒯瞶入則衛從晉矣此齊人所以助輒也

夏四月甲午地震

地道安靜以震爲異故謹而日之

五月辛卯桓宮僖宮災

諸侯五廟親盡則毀桓僖何以不毀三家者存之也僭天子也三家者出於桓而立於僖故私之也聖人因其災而並錄之是時三桓子孫方盛君子於是乎知有天道也不書及者不嫌乎一處也若雉門兩觀則不可不書及矣

季孫斯叔孫州仇帥師城啟陽

魯懼晉故城啟陽爲之備以所城近敵故帥師焉二卿帥師有所畏也自是連年四城

宋樂髠帥師伐曹

曹本屬宋旣而叛之適足以取亡而已矣

秋七月丙子季孫斯卒

此意如之子季桓子也庶子肥嗣是曰康子夫君之視臣如手足則臣之視君如腹心君之視臣如犬馬則臣之視君如國人君之視臣如土芥則臣之視君如寇讎蓋君之遇之也重則其報之也亦重君之遇之也輕則其報之也亦輕春秋之時君遇臣之禮不止於薄也或專放之殺之矣臣事君之道不止於欺也或敢逐之弒之矣聖人痛君臣之兩失也故於魯大夫書卒者三十不卒者十有七蓋小見其意焉非特記君恩之厚薄臣之終始也其書卒者或親臨之或賻贈之恩及之也其不書卒者或出奔或不親臨或賻贈不加恩意不及亦或卒於春秋之後也如公子翚弒逆也慶父僑如臧孫紇公子憗皆出奔者也其他或恩不及或在春秋之後

蔡人放其大夫公孫獵於吳

公子駟之黨也放大夫者國也而稱人者皆眾人逐之放有罪也其放之於吳是召亂之道也厥後蔡亂以公孫氏豈獵之黨歟

冬十月癸卯秦伯卒

秦惠公也詳志日月見恩禮之厚也其子悼公嗣立

叔孫州仇仲孫何忌帥師圍邾

邾子巳受盟於句繹今二卿逾年而渝之是自敗其盟也𨿽邾政不修有以致冦然魯之棄信亦已甚矣自是盟不足恃春秋弗志也

四年春王二月庚戌盜殺蔡侯申

宣十七年蔡侯申卒是爲文公此蔡侯申於文公爲曾孫豈有曾孫與曾祖同名者乎周人以諱事神必有一誤此蔡侯申將如吳諸大夫恐其復遷也公孫翩逐而射之入於家人而卒國君未有爲盜殺之者此書盜殺見變亂之極也公孫翩者又何足錄哉故直書盜以絕之而不曰弒其君蓋絕無臣子之義故不列於君臣又甚於閽者所以恕蔡侯而深惡夫弒君之賊也申立二十八年其子朔立是爲成公

蔡公孫辰出奔吳

蔡人以其盜黨逐之而不殺故以自奔爲文其奔於吳者以公孫獵在焉

葬秦惠公

因魯往會而著其臣子私諡之罪

宋人執小邾子

天下無霸彊得淩弱故宋得以執國君而無所忌者蓋闚霸也執非其罪所以貶而人之

夏蔡殺其大犬公孫姓公孫霍

皆盜黨也其黨或奔或殺則知弒君之盜已得矣

晉人執戎蠻子赤歸於楚

據左氏楚人圍蠻氏蠻氏潰蠻子赤奔晉晉人僞卜裂田以子蠻使蠻子聴卜遂執之以畀於楚師夫諸侯有罪方伯合命於天子問其罪然後執而歸於京師正也諸侯有罪不請王命而執之歸於京師罪尙可容若晉人執衛侯歸之於京師是也諸侯執諸侯以畀諸侯其罪尢重若晉侯入曹執曹伯畀宋人是也今晉爲中國盟主而執戎蠻子苟得其罪則獻之天子猶之可也今旣專執之反歸於楚以君臣言則楚爲君矣以彊弱言則楚爲霸矣捨周事楚不足主中國之諸侯矣此晉所以不足與而諸侯皆棄之也

城西郛

城其西之一面以備晉故役民力也

六月辛丑亳社災

周自克商之後凡封建諸侯皆使立亳社顏師古曰存其社者欲人君常思敬愼懼危亡也董仲舒劉向亦云亡國之社所以示戒也左氏襄三十年傳曰或叫於宋太廟曰嘻嘻出出鳥鳴於亳社如曰嘻嘻然則諸侯皆立亳社矣閔二年傳曰間於二社爲公室輔杜預謂二社者周社亳社之両間朝廷執政所在也凡亡國之社必屋書亳社災見其不知戒故謹而日之

秋八月甲寅滕子結卒

冬十有二月葬蔡昭公

國亂故緩也春秋於定哀之際錄昭公尢詳者哀其不幸也當齊桓晉公之隆蔡猶不能自防楚楚淩夷至於末季而昭公乃鋭然合中國以興召陵之會卒能以吳破楚入郢此其志力有過人者遭晉徳之不競而不能逺撫使之卒陷於楚之禍君子是以哀昭公之不幸而爲之數見於經也使昭公出於晉悼之世其功烈當如何哉

葬滕頃公

因魯往會而著其臣子私諡之罪

五年春城毗

夏齊侯伐宋

伐宋者以求宋也求宋者何晉侯失霸宋人闚之齊人爭之是以伐而求之得宋則霸可圖矣

晉趙鞅帥師伐衛

衛不受蒯瞶且助範中行氏故也

秋九月癸酉齊侯杵臼卒

齊景公之不霸也有由哉晉以君臣興兵而齊乃爲臣伐君衛以父子爭國而齊乃爲子圍父以是令於諸侯是以君子知齊景之國之將亂也景公立五十八年其世子蚤死及疾屬陳乞立其少子荼於是羣公子皆出奔而公子陽生來奔魯不書者非以罪出故也

冬叔還如齊

使卿弔且會葬非禮也

閏月葬齊景公

喪不計閏其以月數者計閏可也因魯往會而著其臣子私諡之罪

六年春城邾瑕

是年冬伐邾明年遂入邾則知邾益微弱魯以不義彊城之也聖人因其城而復系之邾者不與魯之擅並人之土地也

晉趙鞅帥師伐鮮虞

鮮虞納荀寅於柏人故趙鞅伐之治範中行之亂也

吳伐陳

陳楚與也吳之入楚使召陳侯不來吳人怨之今伐陳者修先君之怨也聖人惡吳人侵暴中國故狄之而陳自是與吳成

夏齊國夏及髙張來奔

二子從先君之亂命廢長立少旣又不能全其嗣君而陳乞將立陽生故先出奔夫二子以國難不勝而出與他奔異矣然不死君難故亦書出奔以示貶

叔還會吳於柤

叔還聘於吳吳子自伐陳還至柤而叔還遂致命焉故以會書

秋七月庚寅楚子軫卒

此楚昭王也昭王委政囊瓦寵費無極使賢人誅戮諸侯怨畔入郢之禍宮污冡發幾不免其身迄得反國而卒於位者國有一申包胥也凡立二十七年其庶子章立書楚子卒義見宣十八年

齊陽生入於齊

陳乞使召陽生於魯將立之不書自魯者魯無助也系陽生於齊而不稱公子者與小白同義且見景公廢長立少以啟亂也昔景公問政於孔子孔子對曰君君臣臣父父子子聖人之意深矣

齊陳乞弒其君荼

陽生入而君遇弒弒君者𨿽朱毛而陽生實與聞乎弒也不以陽生首惡者陽生之入陳乞召之荼之遇弒陳乞爲之以乞爲首惡則陽生之罪自見不然則陳乞廢立之迹不明而後世姦臣得以肆其詐矣故春秋書弒君之賊𨿽其人不自爲必以禍所從發爲主所以誅其意也然觀從召公子比而靈王死陳乞召陽生而荼死乞蒙弒君之惡而從乃委罪公子比何也從陪臣也能始禍而不能定其所立比以眾立而不顧其君是比弒之也乞大臣也齊已有君而又外求陽生𨿽入而不能自定其位乞以彊立之而不顧其君是乞弒之也從𨿽召比然公子有三焉比不自立可也乞召陽生固將君之矣陽生爲君則孺子荼安所置哉故春秋別嫌明微不以其迹似而同其誅非天下之至公孰能預於此

冬仲孫何忌帥師伐邾

魯人必欲滅邾而後己自公卽位以來四書邾役積明年入邾之亂也

宋向巢帥師伐曹

樂髠伐之猶未服且爲入曹起也

春秋集注卷三十九

欽定四庫全書

春秋集注卷四十

宋髙閌撰

哀公二

七年春宋皇瑗帥師侵鄭

晉衰齊亂故宋公闚霸也不務徳而加兵於人非霸主之義故學侵以譏之

晉魏曼多帥師侵衛

衛侯棄其父至今六年矣猶未納也晉不以此致討而以範中行氏故加兵於衛故書侵以譏之

夏公會吳於鄫

吳欲霸諸侯公親往會之遂徴百牢魯人以吳爲棄禮必不能霸然其徴令無度乃兵至之兆也可不戒哉會吳不致不專以夷狄危公也會大夫伐小國亦如之

秋公伐邾

是時邾已服於吳矣公反自鄫以吳爲無能爲也季孫因請伐邾公弗能禁故直書公以示貶

八月己酉入邾以邾子益來

邾入春秋之始自儀父與魯盟防結好凡二百四十年矣今不明過之在我君臣更伐之至於四至於五取田取邑亦云極矣終入其國又執其君以歸𨿽因其國之漸衰然公一闔閭也春秋隠君之惡故伐人書取婉而成章而不失其實也恃彊陵弱無故伐人而入其國處其宮晝夜掠以其君來獻於亳社囚於負瑕此天下之惡也吳師爲是克東陽齊人爲是取我二邑辱國亦甚矣何以備書於防況仲尼躬事哀公未嘗不盡禮焉曷不少爲我君隠乎聖人不以無過爲美而以能攺過爲美故於人之有惡苟務去之而不積則亦不念其惡而進之矣書伐邾書入邾書以邾子益來是天下之惡也及其歸邾子益於邾則是知其爲惡而能去矣故於此詳著之而不少隠者乃所以欲見厥後歸邾子之能去其惡而與之也聖人之情見矣明此然後可以操賞罰之權矣邾子以見獲故名之不言滅者諸大夫請救於吳吳爲之伐魯而公遂歸邾子故也不言以歸而曰以來者內外之辭也不書至者以邾子益來則公之至可知矣

宋人圍曹

曹伯姦宋是以致討然宋之伐曹數矣今又圍之亦已甚矣故貶人人之先儒謂將卑師少稱人按經稱人以圍國者凡十有一若皆將卑而師少又豈能圍之乎明年書宋公入曹則知此書人者乃貶之也

冬鄭駟宏帥師救曹

鄭與曹疎矣此所以救曹者非志於義也欲報皇瑗之師也疾宋也

八年春王正月宋公入曹以曹伯陽歸

此滅曹也而不書滅滅者亡國之善辭上下之同力也據左氏曹伯背晉姦宋宋公伐之將還曹人詈之公聞之怒遂命反師滅曹執曹伯以歸焉然則宋公非有志於滅曹而曹自滅之也故此書宋爵又止稱入而已所以罪曹人輕怒以亡其國也

吳伐我

邾子請救於吳故此年吳來討焉嗟乎公入人之國俘人之君以致吳師之來討見公不能處已絕亂矣不曰伐我某鄙而直云伐我者吳師加魯國都而盟於城下是以聖人深恥之故沒而不書也

夏齊人取讙及闡

邾嘗屬齊而益又齊之甥也魯入邾而以其君益來遂致齊人亦怒於是賂齊以說之凡內失邑不書蓋不能保其土地人民辱孰甚焉故沒之也若已與之彼以背義而受則書取此年齊取讙闡及宣元年取濟西田是也

歸邾子益於邾

益齊甥也齊侯使如吳請師吳方圖霸亦受邾人之愬而謀伐我故公懼其復來乃歸邾子以紓國難𨿽非公之自能悔過遷善然亦因敵國外患而知警懼思變也以此見國君造惡不悛則四鄰謀取其國家莫能自保苟去惡而不積則四鄰不侵其封境自安矣春秋前書伐邾次書入邾又書以邾子益來不少爲我君隠者以明歸益之能掩其前惡而美之也

秋七月

一時無事書首月存天道王法也

冬十有二月癸亥伯過卒

杞僖公立十九年其子維立是爲閔公

齊人歸讙及闡

公旣歸邾子益於邾故齊人歸讙及闡前書取逆辭也此書歸順辭也去逆效順息爭休兵齊無取地之罪魯無失地之辱斯可謂善變矣然不雲歸我者公旣歸邾故齊亦歸讙闡非以爲惠也上旣書取則知此必歸魯故亦不書來

九年春王二月葬僖公

三月而葬簡也史記悼公卒子隠公乞立七月隠公弟遂弒隠自立是爲僖公然則僖立不正而春秋於葬不少貶者見世亂如僖尙且得葬則諸侯無不葬者矣

宋皇瑗帥師取鄭師於雍邱

取易辭也師而易取則鄭病矣鄭罕達之屬有許瑕者求邑而無以與之遂越境而圍其邑斯用師爲利而不以義自取喪師之禍故書取以惡鄭也春秋以是爲帥師之戒

夏楚人伐陳

秋宋公伐鄭

報雍邱也稱爵稱伐以惡鄭也

冬十月

一時無事書首月存天道王法也

十年春王二月邾子益來奔

吳恃歸益之功而恣爲不道而益亦不能嗣守先業上下乖離國人不君吳人討而囚之乃使其大夫奉其太子華以爲政故稱名以絕之且先爲魯所獲而又來奔其不知恥甚矣

公會吳伐齊

吳欲求覇怒齊不服故伐之公會彊吳伐親鄰之國是助吳爲虐而致齊之亂也是時中國無主之甚蓋自是春不書王矣

三月戊戌齊侯陽生卒

八年齊侯請吳師伐魯旣而取魯之賂而辭吳吳子怒反與魯伐齊齊人弒悼公赴於師吳人乃退夫悼公之立非齊人之志非眾大夫之謀特陳乞詐其國人誣其大夫而刧立之𨿽殺孺子誅鮑牧大夫國人猶莫之肯君故因兵難而弒之齊人共立其子壬是爲簡公

夏宋人伐鄭

去年春取鄭師而秋又伐之今𨿽復有辭於伐而聖人惡其瀆兵不已故貶而人之

晉趙鞅帥師侵齊

齊率諸侯以貳晉可以討矣然趙鞅加兵於有防之國𨿽討得其罪聖人弗予也故書侵以譏之異乎士匄矣

五月公至自伐齊

齊與魯接境而公會彊吳伐之致齊侯之遇弒今旣聞其防則遂班師可也其所以久而歸者公之進退制在吳故也

葬齊悼公

不及五月而葬簡也以公會吳伐齊故齊弒君以說公𨿽不廢喪紀往會其葬不足以贖其過故承上文言之且著其臣子私諡之罪

衛公孟彄自齊歸於衛

公孟彄以蒯瞶之黨見逐晉納蒯瞶齊助出公而反納彄則知逐非其罪矣始彄奔鄭自鄭奔齊至是遂假齊之力以歸焉

薛伯夷卒

不書曰史闕文

秋葬薛惠公

冬楚公子結帥師伐陳

陳卽吳不服楚故再伐之

吳救陳

此與狄救齊同義所以罪中國諸侯也蓋陳背中國而卽楚又背楚而卽吳故致楚師來伐則吳之救之非眞能行義也故不稱師亦不稱子直曰吳而已

十有一年春齊國書帥師伐我

夏陳袁頗出奔鄭【案經文公羊作袁頗左氏谷梁作轅頗此從公羊】

袁頗爲陳司徒取於民無制國人怨而逐之故以自奔爲文

五月公會吳伐齊

會者外爲主吳刧之也公非得已也

甲戌齊國書帥師及吳戰於艾陵齊師敗績獲齊國書公因齊國書之見伐乃再防吳伐齊而戰於艾陵不書公者沒公乃所以貶公也且書及吳我師戰於艾陵不可也書及公吳戰於艾陵不可也先言公會吳伐齊繼書及吳戰則公預其貶可知矣公與彊吳伐中國不可與彊吳同貶又不可以大夫敵公故微其辭而獨出公也其書及書獲則罪國書也與宋華元同然華元生獲而國書死獲故公使太史固歸國子之元也國書復系以國者與宋華元皆以國事見獲也

秋七月辛酉滕子虞母卒

滕隱公立七年

冬十有一月葬滕隱公

因魯往會而著其臣子私諡之罪

衛世叔齊出奔

孔文子以齊淫而欲攻之故齊出奔宋春秋書內外大夫出奔者凡五十有八蓋君之股肱治亂所寄故重以書之然春秋之末何其出奔之多也是時政在大夫各欲自專故始則相猜相忌終乃相攻相逐也

十有二年春用田賦

譏重斂也田者井田也賦者財賦也宣公奢泰始什二而稅至於哀公則又甚焉旣什二而稅其田又什二而飲其財故書曰用田賦言用田以爲財賦之率也民到於今受其患

夏五月甲辰孟子卒

此昭公之嫡夫人吳女也記曰夫人之不命於天子自魯昭公始昭公欲結好彊吳以去三家之權因娶於吳以吳同姓不敢請命於天子而謂之吳孟子當是時大臣不能匡救國人不以爲非而昭公乃知避其名不敢請命於天子是猶能攺過也故孔子以爲知禮而春秋亦因其實而書之曰孟子卒而已孟子於哀公爲祖妣不夫人不薨不葬不祔廟著哀公之忍也觀季氏於昭公之葬尙欲溝而絕之況其所娶同姓之女乎故春秋但書孟子卒而魯國臣子之罪可見矣𨿽周道親親百世而婚姻不通而昭公旣已屍其過矣爲之子孫者豈忍絕之哉然則如之何曰仿諸仲子別考宮焉庶乎其可也

公會吳於槖臯

尋鄫之防

秋公會衛侯宋皇瑗於鄖

此爲吳故也按會衛宋於鄖者不與公之會所以外吳於中國也亦所以存內也

宋向巢帥師伐鄭

宋平元之族自蕭奔鄭鄭人爲之城嵒以處之於是向巢伐鄭而圍嵒

冬十有二月螽

建亥之月不宜有螽此著魯歷不得其正也

十有三年春鄭罕達帥師取宋師於嵒

宋師之在嵒也不設備鄭罕達因宋師之不戒而取之亦以報九年雍邱之役也二國覆師以相償報惡孰甚焉然則出師而不設備者皆棄師之道故春秋著之爲伐國者之戒

夏許男成卒

許元公立二十二年其子結立是爲悼公

公會晉侯及吳子於黃池

黃池之會書公會晉侯及吳子者主在吳子也黃池之會不主晉侯而主吳子者晉侯不能主諸侯故也吳自柏舉之戰勢橫中國諸侯大小震栗皆宗於吳晉侯不見者二十四年此不能主諸侯可知也元年書齊侯衛侯伐晉見霸統之絕已受諸侯之伐故黃池之會吳子主焉不言公會吳子晉侯者不與吳之主中國也不與吳之主中國者存中國也故以晉侯及吳子爲文稱吳之爵所以見中國之衰書晉之及所以抑彊吳之橫春秋謹嚴其義甚微故首止先及而後會所以尊王世子黃池先會而後乃及所以外吳子也按吳自定四年入郢哀六年伐陳夏叔還會吳於柤七年公會於鄫八年伐我十年公會伐齊十一年公又防伐齊十三年公會於槖臯皆曰吳以狄之此稱子者復與其爵也夫吳乃泰伯之後與周同姓𨿽用夷禮而數爲中國伐楚所以伸中國而攘楚者其功甚多此宜春秋之所予而春秋與楚同貶者以其狂僭大號擾亂中國與楚同也夫天無二日民無二王楚以蠻夷而僭稱王罪不容誅幸齊桓晉文相繼抑之是時齊桓晉文𨿽主夏盟而以中國諸侯之故猶知有周王在焉今吳乃爲黃池之會以主盟中國是二王也將置周王於何地耶聖人自十年吳伐齊之後春不書王以見天下之無王此春秋之所以作也

楚公子申帥師伐陳

楚畏吳之彊無如之何故乘吳子出會而伐陳也

於越入吳

吳方爲黃池之會爭權上國而於越又乘其無備而入之自是吳不復振而越亦僭號稱王遂入於中國而天下淪胥不復知有周室矣原周之衰自幽厲失道王綱紊亂而禮樂徵伐猶出於天子諸侯畏周之威不敢肆也及平王東遷王室不競諸侯國自爲政周道淩夷等於列國迨隱之世習之成俗而楚遂僭竊王號無所忌憚然而文武成康之徳猶在民未忘周也故齊桓晉文相繼而起莫不秉大義以攘夷狄而尊王室其盟會徵伐必以王命爲首諸侯順之者存逆之者亡世𨿽無王而法猶立故春秋推王法以絕之以天下猶知有周也及定哀以來齊晉旣衰政出於大夫吳楚橫行於中國以勢力相吞滅自於越入吳之後吳楚又衰夷狄愈橫禮義無可復施政刑無所復加諸侯習於凶亂不可告語靡然入於戰國不復知有周而皆自稱王矣故春秋因西狩獲麟而止焉冬田曰狩而周之正月二月皆冬也明年止書春西狩獲麟而不具夏秋冬則秋會於黃池之歳乃春秋之所終也故何休曰獲麟於春而言狩者去周之正而行夏之時也

秋公至自會

吳主會故書至以危之

晉魏曼多帥師侵衛

蒯瞶在戚今有十二年矣晉人不能以此致討於衛以範中行故而數興師故書侵以罪之公羊作晉魏多與仲孫忌同義

葬許元公

因魯往會而著其臣子私諡之罪

九月螽

周之九月夏之七月也其爲農災又非冬十有二月之比也

冬十有一月有星孛於東方

不言宿名者董仲舒劉向以爲不加宿也文十四年有星孛於北斗昭十七年有星孛於大辰皆言所次而此獨不言則不加宿可知也蓋著人事所召自是周家業業墜地矣

盜殺陳夏區夫

夏區夫徴舒之後也徴舒弒君楚子殺之而陳人猶使世執國政故春秋因其爲盜所殺而書之與華孫同意凡書盜者以人皆可得而執之也盜殺蔡侯申盜殺陳夏區夫當春秋之季世變之甚至於盜興而專殺國君卿大夫則亂已極矣

十有二月螽

去嵗十有二月螽今年九月螽十二月又螽則爲災甚矣而明年春乃獲麟豈不怪哉

十有四年春西狩獲麟

麟者和气之所致治世之應也曰見曰來乃爲瑞爾因狩而獵得之則混於禽獸之中同爲虞人之所驅斯麟之出不遇時矣曰獲云者悼之辭也孔子卒於獲麟之後二嵗則是時孔子巳老故感以作春秋而絕筆於此一句也以因感而作故因以此終焉然而麟使不獲聖人豈遂無意於天下後世乎黃池之會乃聖人作春秋之所終也何以知黃池之會乃春秋之所終前此猶可言也後此則不可言也夫惟不可言此春秋之所以終也何者天子失政自東遷始前此猶可言黃池之會晉魯在焉後此不可言者諸侯泯泯制在彊國無復知有周室矣聖人爲是作春秋深有望於天下後世苟有王者作能舉吾春秋之法以拯天下之民此春秋之所終而孟子深得仲尼作經之防故以王道遊於諸侯而終不入於秦楚吳越也

春秋集注卷四十

