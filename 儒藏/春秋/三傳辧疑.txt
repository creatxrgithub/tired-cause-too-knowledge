

欽定四庫全書

經部五

春秋三傳辧疑

春秋類

提要

【臣】等謹按春秋三傳辧疑二十卷元程端學撰是書以攻駁三傳爲主凡端學以爲可疑者皆摘錄經文文而疏辧於下大抵先存一必欲廢之心而百計以求其瑕纇求之不得則以不可信一語防之蓋不信三傳之說創於啖助趙匡【按韓愈贈盧仝詩有春秋三傳束髙閣獨抱遺經究終始之句仝與啖趙同時蓋亦宗二家之說者以所作春秋摘防已佚故今據現存之書惟稱啖趙】其後析爲三派孫復尊王發微以下棄而不駁傳者也劉敞春秋權衡以下駁三傳之義例者也葉夢得春秋讞以下駁三傳之典故者也至於端學乃兼三派而用之且並以左傳爲僞撰變本加厲罔顧其安至是而橫流極矣平心而論左氏身爲國史記錄最眞公羊谷梁去聖人未逺見聞較近必斥其一無可信世寧復有可信之書此眞妄搆虛詞深誣先哲至於褒貶之義例則左氏所見原疎公谷兩家書由口授經師附益不免私增誠不及後來之精宻端學此書於研求書法糾正是非亦千慮不無一得固未可惡其剛愎遂防屏其說也通誌堂經解所刋有本義有或問而不及此書據納喇性徳之序蓋以殘缺而置之此本爲浙江吳玉墀家所藏第一卷

蠧蝕最甚有毎行惟存數字者然第二卷

以下則尙皆完整今以永樂大典所載校補其文遂爲全帙吳本於左氏所載諸軼事毎條之下俱注非本義不錄字疑爲端學定藳之時加以簽題俾從刪削而繕冩者仍誤存之也以原本如是今亦姑仍其舊焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

三傳辧疑卷一

元程端學撰

隠公

元年春王正月

左氏曰惠公元妃孟子孟子卒繼室以聲子生隠公宋武公生仲子仲子生而有文在其手曰爲魯夫人故仲子歸於我生桓公而惠公薨是以隠公立而奉之元年春王周正月不書卽位攝也

歐陽氏曰孔子何爲而修春秋正名以定分求情而責實別是非明善惡也使息姑實攝而稱號無異於正君則名分不正而是非不別息姑之攝也防盟徵伐賞刑祭祀皆出於己舉魯之人皆聴命於己其不爲正君者幾何惟不有其名爾使其名實皆在已則何從而知其攝也且其有讓桓之志未及行而見殺其生也志不克伸其死也被虛名而違本意則息姑之恨何由伸於後世乎孔子書爲公則隠決非攝愚謂三傳攝讓之說起於不書卽位未必遽信史也姑闕其疑又案左氏言王周正月猶言月者周王之所班爾自杜氏解曰言周以別夏殷故後儒說春秋者悉據此而以春王正月爲建子之月然三傳言夏正者甚多但雜以周正而自相戾耳攺正朔而不攺月數辧見或問

公羊曰王者孰謂謂文王也公何以不言卽位成公意也何成乎公之意公將平國而反之桓曷爲反之桓桓防而貴隠長而卑其爲尊卑也微國人莫知隠長又賢諸大夫扳隠而立之隠於是焉而辭立則未知桓之將必得立也且如桓立則恐諸大夫之不能相幼君也故凡隠之立爲桓立也隠長又賢何以不宜立立適以長不以賢立子以貴不以長桓何以貴母貴也母貴則子何以貴子以母貴母以子貴黃氏曰謂春爲嵗始是也謂王爲文王非也文王未甞稱王也未嘗班正朔於天下也王時王也啖氏曰仲子非夫人桓公非嫡子惠公虧禮而遺禍也蓋古者一娶九女元妃卒則次妃攝行內事無再娶之文仲子非夫人焉得桓尊而隠卑愚案自隠於是乎嗣立至不能相幼君等語皆揣摩億度之辭隠公始立未見有反桓之意何成公意之有

谷梁曰𨿽無事必舉正月謹始也公何以不言卽位成公志也焉成之言君之不取爲公也君之不取爲公何也將以讓桓也讓桓正乎曰不正春秋成人之美不成人之惡隠不正而成之何也將以惡桓也其惡桓何也隠將讓而桓弒之則桓惡矣桓弒而隠讓則隠善矣善則其不正焉何也春秋貴義而不貴惠信道而不信邪孝子父之美不父之惡先君之欲與桓非正也邪也𨿽然旣勝其邪心以與隠矣已探先君之邪志而遂以與桓則是成父之惡也兄弟天倫也爲子受之父爲諸侯受之君已廢天倫而忘君父以行小惠曰小道也若隠者可謂輕千乘之國蹈道則未也

案先君之欲與桓固非正也隠公獨不可爲伯夷泰伯乎使隠公果有讓桓之心則在位十年桓旣長矣而命不發及翚有殺桓之謀而不正其罪悠悠然曰將營菟裘則其心未可知也谷梁以爲行小惠非也又以爲輕千乘之國亦未見其實也余見公羊

三月公及邾儀父盟於蔑

左氏曰邾子克也未王命故不書爵曰儀父貴之也公攝位而欲求好於邾故爲蔑之盟

杜氏曰其後儀父服事齊桓以奬王室王命以爲邾子故莊十六年書邾子克卒愚謂自此距莊十六年書邾子克卒計四十五年未可的知其爲儀父也少胡戴氏以儀父爲邾之大夫以事理考之杜氏阿附左氏以儀父服事齊桓王命爲邾子不知其何所據耶劉氏曰諸侯本不得妄盟盟亦何善哉乃虞見貶何貴之有左氏未嘗受經見儀父稱字心固怪之又頗聞仲尼立素王之法遂承其虛說不復推本道理直曰貴之耳且是事三傳皆曰貴儀父故字之惟公羊以春秋當新王故其說似有理而亦終不可通至於左氏谷梁乃未有可貴之道也又曰公卽位而欲求好於邾故爲蔑之盟然則繼好息民更是魯善也邾不當褒矣又是後與桓公盟亦稱儀父又何善邪葉氏曰左氏見後書邾子克卒而此書字故以爲貴之且謂公卽位求好於邾故爲盟而貴之此公自求好何反善於邾而得貴及宋人盟於宿何爲而不貴乎

公羊曰及者何與也防及曁皆與也曷爲或言防或言及或言曁防猶最也及猶汲汲也曁猶曁曁也及我欲之曁不得已也儀父者何邾婁之君也何以名字也曷爲稱字襃之也曷爲襃之爲其與公盟也與公盟者眾矣曷爲獨襃乎此因其可襃而襃之此其爲可襃柰何漸進也昧者何地期也

劉氏曰公羊說春秋進儀父者爲其慕義首與公盟也今案文欲盟汲汲者魯也而受襃者邾也不亦反施之乎且公羊謂及者我欲之之辭卽外欲之當如何書外欲之我不欲之書曁容可若外欲之我亦欲之當如何書案春秋有相與及者此是也有相次及者及其大夫孔父是也有逮及者公追齊師弗及是也文爲事出不専汲汲而已儀父者公羊以爲襃之也言以魯爲新王故襃儀父於先至也非也假令春秋誠以魯爲新王者儀父猶不應襃何以言之本汲汲者魯也非儀父也魯汲汲儀父不汲汲如有新王亦勿誅儀父則幸矣又何襃之敢望豈有王者作而汲汲從人盟乎愚謂以與訓防亦非也

谷梁曰及者何內爲志焉爾儀字也父猶傅也男子之美稱也其不言邾子何也邾之上古微未爵命於周也不日其盟渝也昧地名也

劉氏曰儀字也父猶甫也男子之美稱也言善其結信於魯故以字貴之也非也春秋來防於魯者多矣不聞悉可貴也若以初入春秋故得貴之則桓十七年防邾儀父盟於趡又何爲乎且春秋之作貶諸侯明王道以救衰世者也凡記盟防者於王法所不得爲皆貶也甫當貶之何有於襃且以私結盟之故而襃之後有善焉何以加其身愚謂國史記事有系日者有系月者有系時者又有闕文焉不可一律論也然春秋之義則在於事而不在於日公羊谷梁以日月爲例穿鑿附防破碎經防故此以渝盟而不日爲說夫春秋諸侯之盟往往渝之而書日者多矣豈足據哉愚於綱領已備錄先儒之說後不復辧

夏五月鄭伯克段於鄢

左氏曰五月辛丑大叔出奔共書曰鄭伯克段於鄢段不弟故不言弟如二君故曰克稱鄭伯譏失教也謂之鄭志不言出奔難之也

趙子曰克者能勝之名春秋無有二君相勝稱克之義劉氏曰段出奔共不言出奔難之也非也若段得生奔他國則鄭伯有伐弟之惡非兄殺弟春秋但當云鄭伯伐段於鄢卽解云段不弟故不言弟稱鄭伯譏失教也不言出奔難之也乃可爾何有攺伐爲克哉傳例又曰得雋曰克若大叔奔共是不得雋也何以書克邪此年十月傳曰共叔之亂公孫滑奔衛公孫滑爲是段子父子宜相從今於傳數見段子不見段身也蓋段見殺之後其子出奔左氏所據注記誤云段身出奔爾又云如二君故曰克春秋二君相伐多矣皆曰伐不曰克不知何據而以爲二君言克邪傳曰不言出奔難之也此語無乃非左氏之例而自疚病乎如此是春秋之作刪除者多矣左氏何獨解此一事而二百四十二年之間遂黙不言而皆以爲史闕文從赴告因舊史不赴告乎且此事也如左氏之說史策乃本有段出奔共而仲尼除之也則鄭伯公子互爭晉文公不言出入之類亦爲仲尼有所避匿而捐之矣何不一一解之曰爲此不書乎爲此不書乎若彼不書者爲史策所無也安知此共叔出奔非史防所無者而必云仲尼除之乎觀此一節似左氏亦以春秋爲據百二十國寶書作者仲培戴氏曰段不言公子及公弟謂失子弟之道嘗觀楚比弒君稱公子宋辰叛國稱弟豈復有子弟之道又曰謂之鄭伯譏失教也然春秋防盟侵伐凡君在皆稱爵何耶

公羊曰克之者何殺之也殺之則曷爲謂之克大鄭伯之惡也曷爲大鄭伯之惡母欲立之已殺之如勿與而已矣段者何鄭伯之弟也何以不稱弟當國也其地何當國也齊人殺無知何以不地在內也在內𨿽當國不地也不當國𨿽在外亦不地也

劉氏曰克之者戡之也戡之者殺之也不直言殺而言克者段有徒眾非直殺一夫者也於鄢者公羊謂當國而在外也曰在內𨿽當國不地也不當國𨿽在外亦不地也何休曰明當國者在外乃地爾爲其將交連鄰國復爲內難故錄其地明當急誅之然則諸所稱者討賊例也地與不地皆已殺而後見又何說將交連鄰國復爲內難乎死乃復有爲難者乎休又曰其當國者殺於國內禍已絕故亦不地若然殺國外者禍獨未絕乎愚謂公羊有當國之說何氏解云欲當國爲之君故如其意使如國君所以見段之逆夫段本不當國是聖人成人之惡以甚其逆也豈惻隠之心哉大凡公羊虛加之辭類此而何氏又爲說以實之劉氏謂克卽殺之亦未必然經但書克勝之而已其殺與不殺未可知也但公羊謂攺殺爲克以大鄭伯之惡則不可耳

谷梁曰克者何能也何能也能殺也何以不言殺見段之有徒眾也段鄭伯弟也何以知其爲弟也殺世子母弟目君以其目君知其爲弟也段弟也而弗謂弟公子也而弗謂公子貶之也段失子弟之道矣賤段而甚鄭伯也何甚乎鄭伯甚鄭伯之處心積慮成於殺也於鄢逺也猶曰取之其母之懷中而殺之云爾甚之也然則爲鄭伯者宜柰何緩追逸賊親親之道也

劉氏曰克能也何能爾能殺也非也未有一字轉相訓詁而可並兩義者也誣人已甚矣子瞻蘇氏曰谷梁曰甚之也然則爲鄭伯宜柰何緩追逸賊親親之道也嗚呼以兄弟之親至交兵而戰固親親之道已絕矣𨿽緩追逸賊而存者幾何故曰於斯時也𨿽聖人亦殺之而已矣然而聖人固不至此也愚謂谷梁不見國史以殺世子母弟目君而知其爲弟乃億而偶中耳其曰弟也弗謂弟公子也弗謂公子貶之也者亦非也義當書弟曰弟義當書公子曰公子豈有去公子以貶之之理乎谷梁旣知鄭莊處心積慮以成乎殺而又望其緩追賊是猶明知其以刃殺人而猶望其徐徐云耳若其兄無心於殺而彼自作亂者可以發此論也

秋七月天王使宰咺來歸惠公仲子之賵

左氏曰秋七月天王使宰咺來歸惠公仲子之賵緩且子氏未薨故名天子七月而同軌畢至諸侯五月同盟至大夫三月同位至士逾月外姻至贈死不及屍弔生不及哀豫凶事非禮也

孫氏曰此不稱夫人而曰仲子者惠公之妾也案文九年冬秦人來歸僖公成風之襚與此不稱夫人義同公羊得之左氏失之甚矣劉氏曰此以宰爲宰周公之宰咺爲天子大夫之名怪其以名配宰妄云子氏未薨欲以就其貶咺之說耳案惠公以仲子爲夫人以桓公爲太子事相發也今天王歸賵史記其事應曰惠公及夫人子氏之賵何故但言仲子不稱夫人乎杜云婦人無諡故以字配氏審如杜說天王則生賵人之母魯之羣臣亦生諡君夫人也且周徳𨿽衰不應生歸人賵李氏曰此年書歸惠公仲子之賵二年書夫人子氏薨三年經書君氏卒釋之爲聲子公谷皆云尹氏釋之爲天子大夫三傳言之不同蓋君氏尹氏之由也左氏以外大夫不卒於經故以君氏爲隠母案文三年書王子虎卒定四年書劉捲卒此皆天子之卿也𨿽所釋不同然其卒見於經明矣則尹氏之不宜爲君氏又明矣旣不爲君氏則書仲子之賵而系之惠公猶曰惠公之仲子爾左氏意謂仲子未卒此人情之所未聞也培父戴氏曰仲子已死無疑名咺亦理之常以豫凶事貶之謬甚委巷之間尙以此爲諱況一國夫人未死而先致不祥之物王與咺不應如此之疏

公羊曰宰者何官也咺者何名也曷爲以官氏宰士也惠公者何隠之考也仲子者何桓之母也何以不稱夫人桓未君也賵者何喪事有賵賵者蓋以馬以乘馬束帛車馬曰賵貨財曰賻衣被曰襚桓未君則諸侯曷爲來賵之隠爲桓立故以桓母之喪告於諸侯然則何言爾成公意也其言來何不及事也其言惠公仲子何兼之兼之非禮也何以不言及仲子仲子微也

劉氏曰公羊謂來者不及事也而分別之曰防奔喪稱來者常文也歸賵含襚稱來者不及事也其及事者宜云來而王使榮叔歸含且賵又實不及事則公羊所說都不信也吾以謂喪有早晚著之於經其及事不及事可見也假令云來而不及事不可彊通以及事假令不云來而及事不可彊排以不及事其情易明何假委曲爲例乎防也奔喪也歸賵也襚也含也衛寶也公孫敖之喪也濟西田也有何異乎公羊又曰兼之非禮也是又以惠公仲子分兩人也亦非也公羊以妾母得稱夫人故爲此說苟知道者皆足以知其非矣又何足辧乎

谷梁曰母以子氏仲子者何惠公之母孝公之妾也禮賵人之母則可賵人之妾則不可君子以其可辭受之其志不及事也賵者何也乘馬曰賵衣衾曰襚貝玉曰含錢財曰賻

其言不及事亦公羊之失辧又見或問

九月及宋人盟於宿

谷梁曰卑者之盟不日

冬十有二月祭伯來

公羊曰祭伯者何天子之大夫也何以不稱使奔也奔則曷爲不言奔王者無外言奔則有外之辭也劉氏曰非也周人未滅降以爲國魯人不王進以爲君修虛文而害實義仲尼豈爲之乎且王者無外言奔不言出足矣又欲不言奔則與祭公來何以異乎

谷梁曰來者來朝也其弗謂朝何也不正其外交故弗與朝也

獻可杜氏曰春秋立一王之大法凡天子諸侯大夫之事必有以詳而正之且祭伯天子之大夫而私來於魯不言王使則非王命可知矣若以爲來奔則成十三年書周公出奔楚襄王三十年書子瑕奔晉如此之類皆明書之則祭伯不可謂之奔矣若以爲來朝則於義豈有天子大夫下朝列國乎

公子益師卒

左氏曰公不與小斂故不書日

孫氏曰且如左氏則莊二十二年秋七月癸巳公子牙卒莊旣有疾矣豈君與小斂而書日哉劉氏曰公孫敖叔孫婼公孫嬰齊皆爲公與小斂乎何以得書日大凡春秋所據者史也史之所記非聖人也有日不日有月不月其事可核其日月不可必知也假令益師卒時公實與小斂或史誤不日或年久闕脫仲尼寧得虛增甲子乎若魯國史官世世皆賢人人皆智知仲尼將修春秋以日月之例見君臣厚薄故每記卿大夫之卒謹守此法則可矣若人自爲意家自爲法或日或不日或月或不月皆由此也安可於數百嵗之後信其此文以襃貶人君乎又爲左氏者旣自云史有文質辭有詳略不必攺也今大夫卒或日或不日亦詳略之一端矣何以必其皆詳耶辧又見綱領

公羊曰何以不日逺也所見異辭所聞異辭所傳聞異辭

劉氏曰公羊以謂何以不日逺也何休曰所見之世恩已與父之臣尢深大夫卒有罪無罪皆日錄之吾謂已與父之臣𨿽誠有可恩者若有罪如季孫意如者又可恩之何以訓後世乎彼實逐君得以小恩妨大義乎又曰於所聞之世王父之臣恩小殺大夫卒無罪者日錄有罪者不日吾謂公孫敖非無罪者實著甲申叔孫得臣無罪惡卒而不日何休乃引公孫敖以爲諱恥而排叔孫得臣以見之不亦誣乎又曰所聞之世髙祖曾祖之世恩淺大夫卒有罪無罪皆不日吾謂春秋治十二世之事善善惡惡今如所言是使善惡混淆善不見旌惡不見貶也且公羊謂春秋以隠公當新王也有王者作方治內之時而亡恩於其卿佐乎故事在可以然之域則歸之三世在不可以然之域則致之新王使其言如循環而不可訓以迷世罔民也此學者之禍也故辧者能惑人以言而不能服人之心此之謂與

谷梁曰大夫日卒正也不日卒惡也

劉氏曰非也公孫敖仲遂季孫意如豈正者乎而皆書日叔孫得臣不聞有罪而反不日皆妄也程子曰或不日因舊史也古之史記事簡略日月或不備春秋因舊史有可損而不能益也胡氏曰其不日公羊以爲逺公子彄逺矣而書日則非逺也谷梁以爲惡公子牙季孫意如惡矣而書日則非惡也左氏以爲公不與小斂然公孫敖卒於外而公在內叔孫捨卒於內而公在外不與小斂明矣而書日左氏之說亦非也

二年春公防戎於潛

谷梁曰防者外爲主焉爾知者慮義者行仁者守有此三者然後可以出防防戎危公也

劉氏曰防者外爲主焉爾非也若令內爲主者可曰公及戎於潛乎愚謂防及之說當隨事而觀不可執此以例彼亦不可懵然而無別如此防者直爲防爾非外爲主也智者慮義者行仁者守然後可以出防乃戰國相防之善謀而非春秋防戎之大義

夏五月莒人入向

公羊曰入者何得而不居也

凡入人之國未可以得言也

谷梁曰入者內弗受也向我邑也

趙氏曰左氏曰不地曰入言入其國而不有其地案侵伐圍等亦是不有其地何獨於入云爾乎谷梁曰入內弗受也案侵伐圍滅皆用兵之事安有彼國願受之乎劉氏曰凡將兵攻人之國而能勝之入焉者斯謂之入矣非必以內弗受解也有入人之國而可以受之者乎愚謂谷梁以向爲我邑者見後桓公城向而億之也殊不知桓公城向所以救向其後宣公伐莒取向卽莒所滅之向而其事偶不見於春秋故誤以爲我邑耳果我邑也春秋當書曰莒人伐我不得直言莒人入向

無駭帥師入極

左氏曰司空無駭入極費庈父勝之

案左氏前聞費伯帥師城郎而言今因前日之功以勝極如其可信乃功利之論不闗春秋本義

公羊曰無駭者何展無駭也何以不氏貶曷爲貶疾始滅也始滅昉於此乎前此矣前此則曷爲始乎此托始焉爾曷爲托始焉爾春秋之始也此滅也其言入何內大惡諱也

劉氏曰春秋𨿽爲國諱然皆使其文不害實今更滅爲入則是文害實也且無駭不氏亦非疾始滅也滅人之國重矣始滅終滅其坐應同且公羊以春秋王魯所聞之世治起於衰亂之中用心尙麤豈非謂刑新國困輕典乎今貶無駭反特重貶鄭遊速反故輕殊不可曉也案春秋之初接近西周先王余法猶存諸侯僣佚猶鮮故魯卿執政多再命翚挾無駭皆是也公羊不知見無駭不氏困謂貶也又惡貶之過例因謂入者滅也此皆求其義不得而彊爲之辭也胡父戴氏曰審是則莒入向春秋亦爲莒諱乎

谷梁曰入者內弗受也極國也茍焉以入人爲志者人亦入之矣不稱氏者滅同姓貶也

劉氏曰案入則不得謂之滅而谷梁先旣以入解之末又以滅通之此似谷梁作時自以入爲義後竊見公羊之書以入爲滅又因注焉者也故兩義𨿽不相合而猶並存也又八年無駭卒不稱氏谷梁亦先曰隠不爵大夫也又云或說曰故貶之也此兩者皆出公羊又皆系之初說之後明谷梁私見公羊之書而竊附益之云爾不然無爲兩事各自終始反戾也【原闕】氏曰如桓二年入杞僖二十年復入杞豈可謂入杞而杞滅也趙氏曰公谷皆云諱滅同姓之國故書入而貶無駭案非王命之大夫例不書氏且八年無駭卒谷梁云隠不爵大夫故不氏則明自緣非王命故不書氏何闗滅同姓哉又若實滅同姓則當直書滅極以示譏不當言入若滅而言入其實入將如何書之

九月紀履緰來逆女

左氏曰紀裂繻來逆女卿爲君逆也

履緰不稱氏非卿也

公羊曰紀履緰者何紀大夫也何以不稱使婚禮不稱主人然則曷稱稱諸父兄師友宋公使公孫壽來納幣則其稱主人何辭窮也辭窮者何無母也然則紀有母乎曰有有則何以不稱母母不通也外逆女不書此何以書譏何譏爾譏始不親迎也始不親迎昉於此乎前此矣前此則曷爲始乎此托始焉爾曷爲托始焉爾春秋之始也女曷爲或稱女或稱婦或稱夫人女在其國稱女在塗稱婦入國稱夫人趙氏曰假令昏禮不稱主人遣卿出境非君誰使哉且母命旣不通於外又不得稱主人其大夫至彼如何致命乎益知無理也劉氏曰公羊以謂不稱使婚禮不稱主人非也按禮國君求婚之辭曰請君之玉女與寡人共有宗廟之事豈非主人乎又公羊外使文稱使內使文稱如若婚禮不稱主人履緰不稱使可也爲養防逺恥也公子遂如齊逆女何故稱使乎豈聖人於他國之君則欲使養防逺恥於己國之君則欲使勿養防逺恥乎此其不通也愚謂在塗稱婦非也逆婦姜於齊宋蕩伯姬來逆婦果可以在塗言乎譏始不親迎辧見或問

谷梁曰逆女親者也使大夫非正也以國氏者爲其來交接於我故君子進之也

趙氏曰案非命卿來國例皆國氏何獨進履緰哉劉氏曰諸侯婚姻聘使相往來亦常耳何妄得進之且履緰國氏何異鄭詹謂履緰進之者詹亦進之乎二親迎之說辧見本義或問

冬十月伯姬歸於紀

谷梁曰禮婦人謂嫁曰歸反曰來歸從人者也婦人在家制於父旣嫁制於夫夫死從長子婦人不専行必有從也伯姬歸於紀此其如専行之辭何也曰非専行也吾伯姬歸於紀故志之也其不言使何也逆之道微無足道焉爾

啖氏曰凡內女歸嫁爲夫人則書但言歸而不云逆者知是來逆常事不書也趙氏曰據桓公逆夫人於讙下云夫人姜氏至自齊亦以専行爲辭則谷梁此例不成矣

十有二月乙卯夫人子氏薨

公羊曰夫人子氏者何隠公之母也何以不書成公意也何成乎公之意子將不終爲君故母亦不終爲夫人也

劉氏曰公羊以爲隠之母也此公羊以妾母得稱夫人故謂隠母爲夫人也然妾母實不得稱夫人當此之時禮法尙少存惠公仲子是也隠公豈其違禮私貴其母哉黃氏曰公羊謂隠之母谷梁謂隠之妻伊川安定原父皆以爲妻或又以爲桓公之母仲子蓋以子氏而言之後書考仲子之宮故也然元年書來歸惠公仲子之賵則仲子之卒在前此言夫人薨則其妻可知愚謂果爲隠母則其子稱公以君魯矣豈有其母不終爲夫人而不書者乎公羊妄意之也

谷梁曰卒而不書夫人之義從君者也

劉氏曰非也隠薨在十一年今夫人薨相去九年可得預知君當不而先除其乎夫人之義𨿽曰從君至於卒非其所能自制也柰何以必從君限之哉

三年春王二月己已日有食之

公羊曰何以書記異也日食則曷爲或日或不日或言朔或不言朔曰某月某日朔日有食之者食正朔也其或日或不日或失之前或失之後失之前者朔在前也失之後者朔在後也

孫氏曰凡日食言日言朔食正朔也言日不言朔失其朔也言朔不言日失其日也不言日不言朔日朔俱失也劉氏曰公羊說非也公羊以日月爲例故爲此說聖人據魯史以作經是以稱日其事則史其序則主防者爲之其義則丘有罪焉若夫日月有詳略此皆史文也聖人所不得攺之又非不欲攺也無所據也事有善惡史文𨿽不實聖人則正之何則事故與日月不同也假令舊史無日月今例當日橫增之則不信不增之則反於例如此者聖人所無可柰何也是以春秋不取日月也若夫人事之善惡政令之得失聖人嘗上考三五之世矣與天下共之故如其意而損益焉不疑故也故吾論春秋不以日月爲例豈不然乎

谷梁曰言日不言朔食晦日也其日有食之何也吐者外壤食者內壤闕然不見其壤有食之者也有內辭也或外辭也有食之者內於日也其不言食之者何也知其不可知知也

劉氏曰谷梁說晦朔之例𨿽文與公羊異而繆與公羊同吾旣言之矣愚謂聖人之於天道知之明矣其於日食不言其食之者以天道幽逺人所難知故但曰日有食之所以使人求之人事而不惑於鬼神之不可知耳豈有內於日之理哉

三月庚戌天王崩

左氏曰三月壬戌平王崩赴以庚戌故書之

劉氏曰左氏曰壬戌平王崩赴以庚戌故書之杜云欲諸侯之速至故逺日以赴春秋不書實崩日而書逺日者卽其僞以懲臣子之過非也王實以壬戌崩而赴以庚戌崩則天下皆謂眞以庚戌崩也此史自當書庚戌聖人𨿽欲遷正亦不可得豈故其僞者乎且於春秋何以見平王非庚戌崩乎

公羊曰何以不書天子記崩不記必其時也諸侯記卒記有天子存不得必其時也曷爲或言崩或言薨天子曰崩諸侯曰薨大夫曰卒士曰不祿案公羊謂天子記崩不記必其時也是也其諸侯記卒記有天子存不得必其時也非也

谷梁曰髙曰崩厚曰崩尊曰崩天子之崩以尊也其崩之何也以其在民上故崩之其不名何也大上故不名也

案此但論崩字之義於春秋書天王崩之防略無及焉則將焉用哉

夏四月辛卯尹氏卒

左氏曰君氏卒聲子也不赴於諸侯不反哭於寢不祔於姑故不曰薨不稱夫人故不言不書姓爲公故曰君氏

劉氏曰妾母不得稱夫人自常禮也假令實爲聲子𨿽不稱夫人猶應比定十五年姒氏卒及定姒之例書之何忽稱君氏又不乎又曰不書姓爲公故曰君氏昭公娶吳故諱其姓謂之孟子則諱姓者避同姓也今聲子非魯同姓諱姓無義也獻可杜氏曰詩節南山云尹氏太師維周之氐秉國之均此幽王之時尹氏執政而詩人刺之至此平王之末而春秋卒之於經則尹氏専政可知矣劉向上封事云尹氏世卿而専恣亦本此而言也春秋之末又有尹氏立王子朝則尹氏世爲大夫於周而春秋錄其卒左氏解爲聲子蓋由傳授之文誤爲君氏故也左氏解歸仲子之賵及夫人子氏之經其失皆此類也春秋於元年書公子益師卒以譏侯國之世祿至此書尹氏卒譏王朝之世卿使後世知周室之淩替侯國之衰亂由於卿大夫世祿之恣不可不愼其始也愚謂不赴於諸侯不反哭於寢不祔於姑三者亦非左氏所能知也

公羊曰外大夫不卒此何以卒天王崩諸侯之主也何氏曰時天王崩魯隠往奔喪尹氏主儐贊諸侯與隠交接而卒恩隆於王者則加禮錄之愚謂何氏見書尹氏卒於天王崩之後故意其主儐耳豈實見其事哉且武氏子來求賻則魯不往奔喪可知矣設使魯往奔喪以恩錄之孔子假魯史以立教亦以恩錄之乎如王子虎卒劉捲卒亦以天王崩諸侯之主乎公羊旣失春秋之防而何氏又妄爲之辭

谷梁曰尹氏者何也天子之大夫也外大夫不卒此何以卒之也於天子之崩爲魯主故隠而卒之趙氏曰春秋爲經邦大訓豈有緣其爲諸侯及魯大夫作主人之恩遂錄之於經乎惟公羊說譏世卿之義是

秋武氏子來求賻

左氏曰武氏子來求賻王未也

劉氏曰傳不解武氏子但云王未似傳本但說是時王未故求賻也若彊通之可益云求賻非禮也至於稱武氏子聖人之意甚微而左氏不言此明左氏未嘗受經於仲尼而自以己意作者杜氏之注是取公羊義牽合此傳爲傳飾其短闕耳

公羊曰武氏子者何天子之大夫也其稱武氏子何譏何譏爾父卒子未命也何以不稱使當喪未君也武氏子來求賻何以書譏何譏爾喪事無求求賻非禮也蓋通於下

案經書武氏子猶曰武氏之子也而公羊以爲大夫非也公羊又以子之一字爲父卒子未命夫父卒未卒吾不能知也其曰喪事無求語意亦未當捨喪事余可求乎

谷梁曰武氏子者何也天子之大夫也天子之大夫其稱武氏子何也未畢喪孤未爵未爵使之非正也其不言使何也無君也歸死者曰賵歸生者曰賻求之爲言得不得未可知之辭也

前段意與公羊同

八月庚辰宗公和卒

左氏曰宋穆公疾召大司馬孔父而屬殤公焉曰先君捨與夷而立寡人寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮出居於鄭八月庚辰宋穆公卒殤公卽位君子曰宋宣公可謂知人矣立穆公其子饗之命以義夫商頌曰殷受命咸宜百祿是荷其是之謂乎

劉氏曰左氏曰宋宣公可謂知人矣立穆公其子饗之非也宣公知人之狀何如哉知其必反國於己子耶則是挾詐而讓也知其賢足以任國爲君耶則穆公竟不能止後嗣之亂若但以穆公今能反國因曰知人則堯讓舜舜不讓丹朱舜讓禹禹不讓商均堯舜反爲不知人也且吾論之自古讓者多安者少宋穆公讓魯隠公讓吳三王讓燕子之讓後皆大亂宋襄公欲讓目夷目夷不聴鄭穆公欲讓去疾去疾不聴楚眧王欲讓公子閭公子閭不聽後皆無亂使此三子從而利之亦皆亂矣然彼三子又非惡爲君也讓不得聖人不正非聖人亦不可蒙讓於人也故堯讓舜舜讓禹泰伯讓文王而天下國家安之彼所謂知人也若旦得讓名暮有讓禍此乃讓非其人不知人之甚者何謂知人哉愚案左氏所敍事非春秋書卒本防今錄於桓二年宋督事下以考事迹

谷梁曰諸侯日卒正也

劉氏曰非也齊小白晉重耳皆可謂正乎若曰簒明則不疑者此妄說矣本設日不日例者非復有他義也明正不正而已耳茍正者日不正者不日則其義可信而無疑今正者日簒明者亦日不知春秋何能不憚煩於簒明之人而必加其日哉若簒明之人乃去其日豈不益至公至明哉徒爲此紛紛何也又曹伯使世子射姑來朝則曹伯之嫡也莊二十三年曹伯射姑卒有月無日此復何耶

癸未宋穆公

公羊曰者曷爲或日或不日不及時而日渇也不及時而不日慢也過時而日隠之也過時而不日謂之不能也當時而不日正也當時而日危不得也此當時何危爾宣公謂繆公曰以吾愛與夷則不若愛女以爲社稷宗廟主則與夷不若女盍終爲君矣宣公死繆公立繆公逐其二子莊公馮與左師勃曰爾爲吾子生毋相見死毋相哭與夷復曰先君之所爲不與臣國而納國乎君者以君可以爲社稷宗廟主也今君逐君之二子而將致國乎與夷此非先君之意也且使子而可逐則先君其逐臣矣繆公曰先君之不爾逐可知矣吾立乎此攝也終致國乎與夷莊公馮弒與夷故君子大居正宋之禍宣公爲之也

劉氏曰公羊以謂不及時而日渇也不及時而不日慢也過時而日隠之也過時而不日謂之不能也當時而不日正也當時而日危不得也予謂渇之與慢同施於先時耳若謂慢與渇有別則何不出過時而慢之例又所謂過時而日者直指齊桓公而言爾當是時公子爭國隠之可也若夫衛穆公宋文公無齊桓之賢無爭國之患過時而日有何可隠之乎若如所言者衛穆公宋文公無他患難而過時乃宜不日以見其慢無爲乃隠之也又所謂過時而不日者謂平安無故而懈緩不能者也若國有憂亂嗣子放弒𨿽復過時豈臣子本情而當責以不能乎諸如此義不可勝紀故稍舉焉其蔽在於以日月爲例也吾旣言之矣

谷梁曰日故也危不得也

劉氏曰非也宋穆公之有何危耶春秋日者多不必皆有危也但欲以日月爲例而不知理有不可者以謂人𨿽有難已者而事無可據譬如說神怪者也夫以說神怪者自況人亦以說神怪況之矣曾何足致詰乎

四年春王二月莒人伐杞取牟婁

左氏曰凡書取言易也

趙氏曰谷梁亦曰取易辭按取者收奪之名何闗難易假令取之難而得之欲如何書之乎取者或以師威偪或招收而得之邦衡胡氏曰今此上言伐下言取非易也五年冬宋人伐鄭圍長葛至六年冬取之伐逾年僅能取爾得爲易乎

公羊曰外取邑不書此何以書疾始取邑也

其言外取邑不書不知凡例始於誰乎

谷梁曰傳曰言伐言取所惡也

此說近之而不詳

戊申衛州吁弒其君完

左氏曰石碏曰將立州吁乃定之矣若猶未也階之爲禍

劉氏曰石碏之意則是石碏之言則非使君聽石碏而立州吁又當大亂大亂之作是石碏教之也石碏何義以免此責乎則不若謂君曰先王有禮長幼有序君必黜州吁以杜亂君之愛州吁乃可謂愛矣君聽州吁好兵以淩太子百嵗之後州吁也必爲亂國人必討之君𨿽欲全之不可得矣君之愛州吁乃害之也如此則可然左氏亦不須此四句是足爲義無用連之以誤後世也

公羊曰曷爲以國氏當國也

劉氏曰公羊以爲不稱公子當國也非也諸弒君而稱公子公子而爲大夫者也公子而不稱公子公子之未爲大夫者也大夫弒君其三命稱氏其再命稱名其不命稱盜通乎春秋亦不說已當國與不當國何足辧乎公子公孫弒其君有不當國乎非公子公孫弒其君有當國乎宋督宋萬豈當國爲君者哉公子商人豈不當國爲君者哉乃曰宋督爲馮取國故使氏國然則齊陳乞亦爲陽生取國何不使乞氏齊哉

谷梁曰大夫弒其君以國氏者嫌也弒而代之也案果弒而代之不在國氏見義況未幾而殺之於濮乎此亦公羊之意也

夏公及宋公遇於淸

左氏曰公與宋公爲防將尋宿之盟未及期衛人來告亂夏公及宋公遇於淸

按此後無魯宋謀衛事不過連陳蔡衛以伐鄭耳左氏之說恐未可信

公羊曰遇者何不期也一君出一君要之也

趙氏曰假如實然忽以防禮相見豈得書遇哉愚謂果一君出一君要之必諸侯過諸侯之國其國君出而要之則出者爲客要者爲主然後有此言也如是與上文不期之云自相戾矣

谷梁曰及者內爲志焉爾遇者志相得也

案此及字與元年公及邾儀父之及不同元年之及猶可曰內爲志此遇而書及及猶與也若曰公與宋公遇耳谷梁言及者內爲志設使外爲志可書曰公防宋公遇於淸乎趙氏曰遇者志相得也案文直以所行定名耳何用相爲義乎

宋公陳侯蔡人衛人伐鄭

左氏曰宋殤公之卽位也公子馮出奔鄭圍其東門五日而還

葉氏曰前言穆公屬殤公而使公子馮出居於鄭則馮固已自處鄭矣安得殤公卽位而後出奔也愚謂左氏或本其初而言義亦可通但圍東門之事未必有也葉氏又曰經書夏宋公陳侯蔡人衛人伐鄭秋翚帥師防宋公陳侯蔡人衛人伐鄭左氏謂宋公陳侯蔡人衛人伐鄭圍其東門五日而還秋諸侯復伐鄭宋公來乞師翚固請以師行而防諸侯之師敗鄭徒兵取其禾而還自左氏言之則疑以爲實以春秋法言之則非何者前伐果圍東門而還自當書圍後果敗鄭徒兵而還則當書戰何爲但書伐而已乎且乞師亦當見經蓋左氏不曉翚不氏之義又不曉帥師之義故於此言翚帥師公不許翚固請而行後翚帥師防齊宋伐鄭言翚先防皆以専行爲帥師之義而實無有也夫州吁弒君諸侯不討固已幸矣乃欲修怨於鄭以求寵於諸侯以和其民蓋將以防免討焉宋以二王后爲上公乃率陳蔡而助之其罪蓋不勝誅而魯又以翚帥師防之前目罪三國之黨州吁也後目罪魯之從四國也愚謂前目後目紀實事也紀實事而罪惡自見春秋之大防也

秋翚帥師防宋公陳侯蔡人衛人伐鄭

左氏曰秋諸侯復伐鄭宋公使來乞師公辭之羽父請以師防之公弗許固請而行故書曰翚帥師疾之也諸侯之師敗鄭徒兵取其禾而還

趙氏曰春秋之初公室猶彊若公實不許臣何敢固請蓋左氏不知未命之義程子曰左氏以爲再伐妄也劉氏曰翚溺爲貶無駭爲未賜族皆怪春秋有書氏不書氏之異而不得其說因以己意推言之爾如傳無說則翚溺可以無駭言之無駭可以翚溺言之是春秋反求決是非於也且翚之固請有異於元年公子豫之遂行乎豫不書於經翚書而不氏賞罰頗矣何以爲春秋葉氏曰前言鄭人伐衛衛請師於邾邾子使私於公子豫豫請往公弗許遂行及邾人鄭人盟於翼不書非公命也凡傳序魯事而經不見者皆以爲非公命今翚事與公子豫正同何爲反書豈疾翚而不疾豫乎蓋不明不氏及帥師之義但見翚弒君者疑其彊而自恣經直書翚帥師而不氏與後言公子翚者異其辭若専而貶然故妄意之不悟其與言豫者自相戾也

公羊曰翚者何公子翚也何以不稱公子貶曷爲貶與弒公也其與弒公柰何公子翚諂乎隠公謂隠公曰百姓安子諸侯說子盍終爲君矣隠公曰否吾使修菟裘吾將老焉公子翚恐若其言聞於桓於是謂桓曰吾爲子口隠矣隠曰吾不反也桓曰然則柰何曰請作難弒公於鐘巫之祭焉弒隠公也

陳嶽氏曰旣曰貶之而桓三年復書公子翚如齊逆女非以弒君貶不疑矣

谷梁曰翚者何也公子翚也其不稱公子何也貶之也何爲貶之也與於弒公故貶也

葉氏曰谷梁蓋不知大夫未三命不以氏見之法故妄言之且是時翚未弒公安得預貶之

九月衛人殺州吁於濮

左氏曰君子曰石碏純臣也惡州吁而厚與焉大義滅親其是之謂乎

案左氏凡言君子與仲尼曰之類皆無意義不特無意義害名教者有焉獨此稍平然亦非本義

谷梁曰稱人以殺殺有罪也祝吁之挈失嫌也其月謹之也

州吁不稱國蒙上國字也不稱公子未三命也何失嫌之有

冬十有二月衛人立晉

左氏曰書曰衛人立晉眾也

案眾之云與公羊眾立之辭略同但不若公羊語爲瑩耳然左氏僅解衛人立晉爲眾而不知眾之不當立則是徒曉其辭而不曉其義者也

公羊曰晉者何公子晉也立者何立者不宜立也其稱人何眾立之之辭也然則孰立之石碏立之石碏立之則其稱人何眾之所欲立也眾𨿽欲立之其立之非也

案公羊言不宜立又云其立之非而不言所以不宜與非之故何歟

谷梁曰衛人者眾辭也立者不宜立者也晉之名惡也其稱人以立之何也得眾也得眾則是賢也賢則其曰不宜立何也春秋之義諸侯與正而不與賢也範氏曰立君非以尙賢所以明有統也建儲非以私親所以定名分也名分定則賢無亂長之階而自賢之禍塞矣愚謂谷梁謂諸侯與正而不與賢範氏謂名分定無長亂之階施之常經誠爲格言若衛桓被弒州吁已戮不聞別有嫡長可立不知谷梁所指爲正者誰與或有所考吾不能知若無所考而止就衛人立晉之文以生義則不若謂其不請於天子者爲得其防也

五年春公矢魚於棠

左氏曰陳魚而觀之書曰公矢魚於棠非禮也且言逺地也

厚齋王氏曰案淮南時則訓季冬命漁師始漁天子親往射魚則左氏陳魚之說非矣陳仲蔚說公矢魚於棠或謂矢如臯陶矢厥謨之矢朱子曰便是亂說今據傳曰則公不射則矢魚是將弓矢去射之如漢武帝親射江中蛟之類何以見得夫子作春秋徵只書徵伐只書伐不曾恁地下一字遂往陳魚而觀之這幾句卻是左氏自說據他上文則無此意愚謂左氏云則公不射本爲鳥獸而言耳陳魚固不可通矢魚亦未必當不若從公谷觀魚爲簡易也

公羊曰何以書譏何譏爾逺也公曷爲逺而觀魚登來之也百金之魚公張之登來之者何美大之之辭也棠者何濟上之邑也

案書觀魚於棠譏其棄國政而事遊觀也非特譏逺而已登來以下辭尢繆至何氏謂恥與百姓爭利故諱使若以逺觀爲譏則穿鑿甚矣

谷梁曰常事曰視非常曰觀

視與觀之別非字訓孔子曰非禮勿視非禮卽非常也未嘗不曰視也

夏四月衛桓公

谷梁曰月故也

秋衛師入郕

谷梁曰入者內弗受也郕國也將卑師眾曰師內弗受辧見二年莒入向

九月考仲子之宮初獻六羽

左氏曰考仲子之宮將萬焉公問羽數於眾仲對曰天子用八諸侯用六大夫四士二夫舞所以節八音而行八風故自八以下

劉氏曰經言初獻者譏始僣也猶初稅畆矣魯隠以前未嘗舞六佾於羣公之廟今立仲子廟又當下羣公疑於所舞故問眾仲也眾仲不知諸侯名位不同禮亦異數因天子八佾遂兼稱諸侯六佾致使魯僣諸公之禮也此春秋所以書其初也仲云士二佾所謂士者特牲少牢皆士禮也無用樂舞之儀安得二佾而施之乎周禮舞師之職凡小祭祀則不興舞小祭祀王者服冕之祭也王服冕不興舞矣士服冕反舞之乎且冕又非士所當服者眾仲之誤魯使僣無疑也張氏曰當從公羊之說眾仲姑欲止用八之僣故略諸公言之非周禮也

公羊曰考宮者何考猶入室也始祭仲子也桓未君則曷爲祭仲子隠爲桓立故爲桓祭其母也然則何言爾成公意也又曰諸公者何諸侯者何天子三公稱公王者之後稱公其餘大國稱侯小國稱伯子男天子三公者何天子之相也天子之相則何以三自陜而東者周公主之自陜而西者召公主之一相處乎內始僣諸公昉於此乎前此矣前此則曷爲始乎此僣諸公猶可言也僣天子不可言也

案考字訓當依杜氏爲成公羊訓考爲入室失之矣其論天子公侯大夫舞數則近理去古不逺必有所據故附之本義云

谷梁曰考者成之也成之爲夫人也禮庶子爲君爲其母築宮使公子主其祭也於子祭於孫止仲子者惠公之母隠孫而修之非隠也初始也谷梁子曰舞夏天子八佾諸公六佾諸侯四佾初獻六羽始僣樂矣尸子曰舞夏自天子至諸侯皆用八佾初獻六羽始厲樂矣

案谷梁考訓爲成是已然又謂成之又繼以成之爲夫人是其意不謂成仲子之宮而成仲子之爲夫人則失之矣又謂仲子爲惠公之母而以子祭孫止爲說如果惠公之母則得其一義若據左氏爲惠公之妾則又失之其曰禮庶子爲君爲其母築宮今於禮亦無所考陳嶽氏曰凡諸侯之夫人薨殯廟赴同祔姑然後致新主於太廟斯國公之制也惠公元妃孟子春秋前薨已致於廟仲子不得復致之隠公以手文之故成先君之意乃以一夫人之禮備之第不致廟別致仲子之宮祭之茍惠公之母必致於廟安得謂之仲子之宮設如是則桓之母何以蔑而無聞隠公讓桓誠爲虛語奚疏濶之如是愚謂尸子曰舞夏自天子至諸侯皆用八佾非是

邾人鄭人伐宋

左氏曰宋人取邾田邾人告於鄭曰請君釋憾於宋敝邑爲道鄭人以王師防之伐宋入其郛以報東門之役宋人使來告命公聞其入郛也將救之問於使者曰師何及對曰未及國公怒乃止辭使者曰君命寡人同卹社稷之難今問諸使者曰師未及國非寡人之所敢知也

案宋人取邾田以王師防伐宋入其郛經當直書今不經見未可信也宋人使來告命以下非本義不錄

螟

谷梁曰虫災也甚則日不甚則時

冬十有二月辛巳公子彄卒

左氏曰公曰叔父有憾於寡人寡人弗敢忘之加一等

非本義不錄

谷梁曰隠不爵命大夫其曰公子彄何也先君之大夫也

劉氏曰非也隠實魯君也爵命大夫何所不可哉獻可杜氏曰春秋之內大夫凡錄其事豈由爵命與不爵命乎

宋人伐鄭圍長葛

左氏曰以報入郛之役也

入郛事未詳信否

公羊曰邑不言圍此其言圍何彊也

趙氏曰伐國而圍邑皆書之不可偏遺也公羊曰彊也夫一邑之彊亦何能爲而特書乎且圍長葛明年又書取若長葛能彊何見取乎愚謂春秋圍邑曰圍邑據事直書而已邑不言圍例始於誰耶

谷梁曰伐國不言圍邑此其言圍何久之也伐不逾時戰不逐奔誅不塡服苞人民毆牛馬曰侵斬樹木壞宮室曰伐

葉氏曰案春秋書伐而圍邑者凡四無有久師之義蓋見圍長葛書取以爲經年不解故云爾劉氏曰有伐者有圍者理當並書不得以輕重相覆也古之行師不必盡如此其暴也春秋𨿽亂世防有一國侵伐不苞人民毆牛馬不斬樹木壞宮室者春秋何以書之夫桓文之師誠有節制也其所侵伐庸得盡如所言哉

三傳辧疑卷一﹤經部﹐春秋類﹐三傳辧疑﹥

欽定四庫全書

三傳辧疑卷二

元程端學撰

隠公

六年春鄭人來輸平

左氏曰鄭人來渝平更成也

獻可杜氏曰左氏經書曰渝蓋傳授不同而文或誤耳先儒謂之絕其成者以釋渝爲變也公谷𨿽以爲輸而又以墮成言之斯亦未達其義且諸侯或渝變不睦則必起兵交伐奚假使人告絕哉然則輸屈己之辭也今以上下經詳之則四年有翚防四國伐鄭之怨八年有歸祊之事則此年鄭欲輸以爲平所以釋前怨

公羊曰輸平者何輸平猶墮成也何言乎墮成敗其成也曰吾成敗矣吾與鄭人末有成也吾與鄭人則曷爲末有成狐壤之戰隠公獲焉然則何以不言戰諱獲也

案狐壤之戰固未可信設使有之據左氏乃在隠公未立之前則是鄭莊隠公墮成久矣何待卽位六年之後復來墮成哉不言戰爲諱獲語尢無謂余見谷梁

谷梁曰輸者墮也平之爲言以道成也來輸平者不果成也

黃氏曰左氏作渝平渝變也渝前日之平猶絕交也公谷皆作輸平公羊曰輸平猶墮成也敗其成也谷梁曰輸者墮也不果成也是公谷𨿽作輸義亦與左氏之渝一也然諸儒多從公谷作輸而不從其訓曰輸納也輸成於我以求平也蓋以經考之前年公子翚伐鄭是嘗有憾而未嘗有平初無平之可渝言渝平者非也鄭與齊黨魯與宋黨今宋伐鄭圍長葛懼魯從宋而鄭益殆偶鄭嘗伐宋宋求救於魯使者失辭魯怒不出兵鄭乘此隙致平於魯以離宋之黨故今年春鄭來輸平今年夏公卽與齊盟已而公與齊鄭又防於中丘以謀伐宋是前乎此魯與宋後乎此魯背宋而與齊鄭皆鄭輸平所致言輸平者是也

秋七月

公羊曰此無事何以書春秋𨿽無事首時過則書首時過則何以書春秋編年四時具然後爲年

此說頗平然春秋非編年之書也

冬宋人取長葛

左氏曰秋宋人取長葛

案經以秋無事而書首月矣何得取長葛復爲秋乎

公羊曰外取邑不書此何以書久也

不責取邑之罪而但以久而書則不久而取邑者無罪乎四年莒伐杞取牟婁以爲疾始取邑今又以爲久然則諸侯伐人之國取人之邑皆無故可書乎辧又見五年圍長葛

七年春王三月叔姬歸於紀

谷梁曰其不言逆何也逆之道微無足道焉爾逆之道常事不書有非常則書非無足道也

滕侯卒

左氏曰不書名未同盟也凡諸侯同盟於是稱名故薨則赴以名告終稱嗣也以繼好息民謂之禮經趙氏曰凡諸侯同盟名於載書朝防名於要約聘告名於簡牘故於卒赴可知而紀也非此則否示詳愼也左氏曰凡諸侯同盟故薨則赴以名此於理不安豈有臣子正當創鉅痛深乃忍稱其君之名禮亦云寡君不祿而已春秋諸侯卒不同盟者凡五十二人九人不書名余並書名劉氏曰常同盟者卒未必皆名未嘗同盟者卒未必皆不名而左氏又云赴以名則書之不然則否若實從例則不當從赴若實從赴則無用設例今進不必從赴退不必從例徒用是紛紛也

公羊曰何以不名微國也微國則其稱侯何不嫌也春秋貴賤不嫌同號美惡不嫌同辭

劉氏曰公羊說蔡侯考父卒曰卒從正從主人然則滕𨿽小國可獨不從正乎計許與滕大小猶等許爵爲男在傳聞之世卒且書名僖四年新臣是也況滕侯乎愚案號所以別貴賤辭亦以見美惡旣曰滕侯則貴於伯子男矣豈以其地之狹而微之不名乎

谷梁曰滕侯無名少曰世子長曰君狄道也其不正者名也

劉氏曰春秋諸侯卒或名或不名者多矣豈盡狄道哉不可信之語此爲甚莘老孫氏曰滕侯不名或於卽位不來赴或舊史所闕孔子不得加其文左氏謂不以名赴此固不通之甚公羊以爲微國不名則邾薛之君尙猶書名谷梁謂狄道愈無義理昭二十八年書滕子寧卒若微國若狄道當終春秋不見其名安得其後復書名乎三傳皆非也

夏城中丘

左氏曰夏城中丘書不時也

孫氏曰左氏謂土功興作者冬爲正過與不及皆爲不時此知其一不知其二也設若昏君驕主不愛民力窮極土木內崇宮室外廣城邑謂之得時此豈可乎獻可杜氏曰以佚道使民民勞而無怨春秋之世徵伐四出民苦不暇至於工作之事亦靡有息夫子書之者其愛民之深防乎今隠公城中丘而左氏但謂之不時則聖人所書之意隘矣且末世勞民之甚豈問乎時與不時哉春秋書城及築凡二十九是不重民力而務興作也詳錄之皆所以謹懲戒之大義愚謂不時亦一義也特大義未盡耳故不敢盡廢

谷梁曰城爲保民爲之也民眾城小則益城益城無極凡城之志皆譏也

案谷梁以民眾城小而益城春秋之時民死於戰安得眾哉且城有定制非諸侯所得益也谷梁豈以城城爲築城乎

齊侯使其弟年來聘

公羊曰其稱弟何母弟稱弟母兄稱兄

程子曰左氏公羊皆曰年齊僖公之母弟先儒母弟之說蓋緣禮文有立嫡子同母弟之說其曰母弟蓋謂嫡爾非以同母爲加親也若以同母爲加親是不知人理近於禽獸也僖公愛年其子禮秩如嫡卒致簒弒之禍書弟見其以弟之愛而寵任之過也

谷梁曰諸侯之尊弟兄不得以屬通其弟云者以其來接於我舉其貴者也

案凡外大夫來魯皆接我者也或稱名或稱字或稱氏何獨於此舉其貴而特云弟乎谷梁妄意之耳

秋公伐邾

左氏曰秋宋及鄭平七月庚申盟於宿公伐邾爲宋討也

杜氏曰公距宋而更與鄭平欲以鄭爲援今鄭復與宋盟故懼而伐邾欲以求宋趙氏曰邾伐宋在五年不應二年方爲之報左氏此例甚多故不取愚謂鄭方求魯而怨宋未必爲宋盟也況不見於經乎魯十年伐宋則此伐邾未必爲宋討也蓋別有其故而不可知耳

戎伐凡伯於楚丘以歸

公羊曰天子之大夫也此聘也其言伐之何執之也執之則其言伐之何大之也曷爲大之不與夷狄之執中國也其地何大之也

案經書戎伐凡伯以歸者戎以兵伐凡伯而執之以歸也經書於楚丘者將以見地主之罪也茍曰不與夷狄之執中國而大其事則是聖人惡夷狄而誣之以伐也旣誣其伐又書地以大其事此豈近於人情

谷梁曰國而曰伐此一人而曰伐何也天子之命也戎者衛也戎衛者爲其伐天子之使貶而戎之也楚丘衛之邑也以歸猶愈乎執也

陳嶽氏曰春秋茍易衛曰戎則何以別眞戎以楚丘衛地因謂貶而戎之也且齊侯怒而執單伯春秋不戎之也茍謂大執而言伐凡書執或因盟防如齊人執鄭詹或因誘致如宋人執祭仲或因朝聘如晉人執季孫行父未有攻伐於路而言執也愚謂伐而以歸則執在其中矣何云猶愈乎執乎

八年春宋公衛侯遇於垂

左氏曰齊侯將平宋衛有防期宋公以幣請於衛請先相見衛侯許之故遇於犬丘

杜氏曰犬丘垂也地有兩名張氏曰以事理觀之宋衛本無隙而與鄭爲深仇必無齊欲平宋衛於鄭之事也愚謂左氏不解書遇之義凡書遇必釋之曰某國本爲防以某事急攺防爲遇其附防類如此觀四年遇於淸之傳可見矣

谷梁曰不期而防曰遇遇者志相得也

辧見四年遇於淸

三月鄭伯使宛來歸祊庚寅我入祊

左氏曰鄭伯請釋泰山之祀而祀周公以泰山之祊易許田三月鄭伯使宛來歸祊不祀泰山也

趙氏曰案鄭莊之言無所不知安肯請祀非其祖乎不近人情矣葉氏曰祊公谷作邴邑名也左氏誤作祊因以爲祭名遂附益之以鄭伯釋泰山之祀而祀周公以泰山之祊易許田甚矣左氏之誣也鄭自取麥禾無復朝王之禮故桓五年以不朝王見伐則何泰山之防乎劉氏曰杜云桓元年乃卒易祊田如此入祊未肯受而有之非也經云入祊者旣入之矣又何未肯受而有之乎若魯未肯受祊經書其入是仲尼誣君之惡也原杜氏之意蓋見桓元年傳云鄭伯以璧假許田爲周公祊故也此自傳誤隠公時鄭人歸祊者鄭自欲與隠公也桓元年以璧假許田者桓公以許田與鄭眞易璧玉也傳乃並而言之謂鄭人以祊易許而不顧隠八年已有我入祊之文且許田者魯本受封之地詩云居常與許是也地名與國同者魯多有之莊公築臺於秦築臺於薛豈眞近秦近薛哉見許國近鄭不悟魯自地名許田因謂鄭欲得近許之田故以祊易許混合兩事並爲一說杜氏遂悖經信扶成其僞可謂有功於左氏矣未可爲知經也愚案木訥邦衡髙氏淩南皆謂祊於許田自是二事詳味經文略無易許田之意當以經爲正

公羊曰宛者何鄭之微者也邴者何鄭湯沐之邑也天子有事於泰山諸侯皆從泰山之下諸侯皆有湯沐之邑焉其言入何難也其日何難也其言我何言我者非獨我也齊亦欲之

啖氏曰列國至眾公羊言皆有湯沐之邑泰山之下何能容之康侯胡氏曰成王以周公有大勲勞故特賜許田爲朝宿之地如皆有焉盡天子之郊不足爲其地矣宣王以鄭伯母弟懿親故特賜之祊田爲湯沐之邑如皆有焉盡泰山之旁不足爲其邑矣劉氏曰經但言我實不言齊誣齊亦欲失其眞矣愚謂鄭與我祊而我入之何難之有若以爲孔子難之則入字史氏之辭也我者內辭也我則専指魯矣齊亦欲之之意何從來乎

谷梁曰名宛所以貶鄭伯惡與地也入者內弗受也日入惡入者也邴者鄭伯所受命於天子而祭泰山之邑

胡氏曰宛者未三命大夫非謂貶也鄭詹秦術吳札之類豈皆貶乎韓中父曰案經先言歸後言入者鄭歸之而魯受之也曰我入祊者此非我有而今入之也日者史氏記事之法也二傳鑿矣愚謂鄭伯以地與人而但貶鄭宛是失刑也經言我入祊矣而曰內弗受是失義也

夏六月己亥蔡侯考父卒

谷梁曰諸侯日卒正也

辛亥宿男卒

谷梁曰宿微國也未能同盟故男卒也

葉氏曰若以未同盟言之則隠書滕侯卒桓書滕子卒豈同盟者哉

秋七月庚午宋公齊侯衛侯盟於瓦屋

左氏曰齊人卒平宋衛於鄭秋防於溫盟於瓦屋以釋東門之役禮也

葉氏曰經但書宋公齊侯衛侯盟於瓦屋若言平宋衛於鄭先防於溫而後盟瓦屋則鄭自當與宋盟安能不見乎杜預以爲不告非也趙氏曰諸侯結盟本非正道有何合禮

谷梁曰外盟不日此其日何也諸侯之參盟於是始故謹而日之也誥誓不及五帝盟詛不及三王交質子不及二伯

案舜之時已有誓周禮已有盟然谷梁命辭之意甚善

葬蔡宣公

公羊曰卒何以名而葬不名卒從正而葬從主人卒者往生者繼卒而名之所以別也旣稱諡且有別矣何以名爲

谷梁曰月故也

九月辛夘公及莒人盟於浮來

左氏曰以成紀好也

案經未有成紀好之意

公羊曰公曷爲與微者盟稱人則從不疑也

劉氏曰無故貶莒子爲人意以爲當使微者隨公不使公隨小國之君也夫公及小國君盟何不可而反欲隨微者卑稱乎欲爲隠公張義其實乃損之耳

谷梁曰可言公及人不可言公及大夫

案春秋言公及大夫者多矣莊九年公及齊大夫盟於蔇之類是也且谷梁自言稱人爲微者旣不可言公及大夫反可言公及微者乎

冬十有二月無駭卒

左氏曰無駭卒羽父請諡與族公問族於眾仲眾仲對曰天子建徳因生以賜姓胙之土而命之氏諸侯以字爲諡因以爲族官有世功則有官族邑亦如之公命以字爲展氏

劉氏曰羽父請族公命爲展氏杜預云無駭公子展之孫非也若無駭眞公孫之子當其繼大王父字爲氏非言其死而後氏之也然則無駭固公孫也羽父請族者爲無駭之子請族也子展稱公子無駭稱公孫無駭之子未有稱也此其所以請之也若公孫之子死然後賜族則無駭爲終身無所氏也故曰不明於禮矣葉氏曰無駭當爲公子展之子自是公孫以未三命不得見於經羽父請而公命之者無駭之子左氏不能察而誤以無駭爲展之孫也

公羊曰此展無駭也何以不氏疾始滅也故終其身不氏

葉氏曰滅國與弒君之罪孰重翚弒隠公言終隠之篇貶無駭但滅國言終其身貶使無駭卒於桓公之世則猶當見貶於桓公是滅人之國重於弒已之君也可乎

谷梁曰無駭之名未有聞焉或曰不爵大夫也或說曰故貶之也

黃氏曰無駭卽帥師入極者公孫之子未賜族卒書名或曰貶故去其族然按左無駭卒後羽父始請氏與族是凡例襃貶之說蓋意之也隠不爵大夫辧見五年公子彄卒

九年春天王使南季來聘

谷梁曰聘問也聘諸侯非正也

範氏曰周禮說天子時聘以結諸侯之好許愼曰臣病君親問之天子有下聘之義傳曰聘諸侯非正所未詳愚謂谷梁以聘諸侯非正範氏辧之是矣然不知諸侯不朝而天子聘之爲非義二說胥失之

三月癸酉大雨震電庚辰大雨雪

左氏曰三月癸酉大雨霖以震書始也庚辰大雨雪亦如之書時失也凡雨自三日以往爲霖平地尺爲大雪

劉氏曰傳曰大雨霖以震凡雨自三日以往爲霖杜氏云此傳解經書霖而經無霖字經誤也非也經有電無霖傳有霖無電不解經經反誤哉杜氏専謂經誤黨於左氏至於如此不亦惑乎且左氏之言未可信也三日之雨豈非常者乎此固經所未嘗書者若以雨三日以往而不書之是春秋二百四十二年之中三日雨者一而已葉氏曰書大雨震電不言霖益之以霖而不言電傳固不知經矣而杜預遂以爲經誤凡杜氏黨而誣經類此

公羊曰何以書記異也何異爾不時也

谷梁曰震雷也電霆也志疏數也故謹而日之也雨月志正也

劉氏曰此不著癸酉不足以見八日之間再有大變愚謂聖人記天變以爲人戒豈特志疏數而已

挾卒

公羊曰俠者何吾大夫之未命者也

葉氏曰傳前於無駭入極不氏言貶其始滅國於翚伐鄭不氏言貶其與弒公則謂大夫不氏者皆經之貶辭也今於俠與後柔溺復以爲吾大夫之未命者旣曰大夫矣安有未命而可名以大夫者乎且名無駭也翚也俠也柔也溺也皆不氏者也亦何以別其貶與未命之異彼特以無駭有入極之事翚有殺君之罪妄意之爾隠桓之世下成康爲未逺猶有守先王之典禮卿大夫之命數不敢僣而猶當以名氏見則無駭翚俠柔溺是也

谷梁曰弗大夫者隠不爵大夫也隠之不爵大夫何也曰不成爲君也

辧見五年公子彄卒

夏城郎

左氏曰書不時也

辧見七年城中丘

秋七月

谷梁曰無事焉何以書不遺時也

此義亦通

冬公防齊侯於防

左氏曰宋公不王鄭伯爲王左卿士以王命討之伐宋宋以入郛之役怨公不告命公怒絕宋使秋鄭人以王命來告伐宋冬公防齊侯於防謀伐宋也趙氏曰案此時王室已微弱豈有諸侯稟命爲之討罪乎若實奉王命而討不庭明年伐宋必異其文邦衡胡氏曰若實奉王命而討不庭明年伐宋不應取二邑歸諸已也葉氏曰鄭伯莊公也爲王卿士以王命討宋則鄭伯六卿出而將主兵者也經何以先齊而書齊人鄭人伐宋乎人微者也鄭伯果以王命而正天討何以不自將使微者將之乎曰鄭人以王命來告伐宋可也旣以告魯則必告齊公非主兵者何由防齊侯於防而與之謀乎

谷梁曰防者外爲主焉爾

案外爲主之義可施之公防某侯盟於某公防某侯伐某今公防齊侯於防則防者相防之義若以外爲主爲說則內爲主者將書公及齊侯於防乎文各有法不可悉以凡例求也後不再辧

十年春王二月公防齊侯鄭伯於中丘

左氏曰春王正月公防齊侯鄭伯於中丘癸丑盟於鄧爲師期

宜春宋氏曰傳載鄧之盟老桃之防經無見焉蓋傳雜諸國傳記而作也愚案經言二月傳言正月當以經爲正而杜氏反疑經之誤惑矣

夏翚帥師防齊人鄭人伐宋

左氏曰夏五月羽父先防齊侯鄭伯伐宋

案經書翚帥師防齊人鄭人伐宋翚𨿽不免専兵之罪然必公遣之今左氏曰羽父先防似有竟直之意而猶未顯然也至杜氏則謂翚不待公命而貪防二國之君則質其言矣此二家其見翚不氏故疑其貶而爲此言耳且經言齊人鄭人必其大夫也而左氏以爲齊侯鄭伯學者將信經乎信傳乎

公羊曰此公子翚也何以不稱公子貶曷爲貶隠之罪人也故終隠之篇貶也

義見四年伐鄭

六月壬戌公敗宋師於菅

左氏曰六月戊申公防齊侯鄭伯於老桃壬戌公敗宋師於菅

劉氏曰經無防老桃之事

辛未取郜辛巳取防

左氏曰庚午鄭師入郜辛未歸於我庚辰鄭師入防辛巳歸於我君子謂鄭莊於是乎可謂正矣以王命討不庭不貪其土以勞王爵正之體也

劉氏曰經但書公敗宋師取郜取防曾不言鄭伯居其間者豈得如傳所言哉且如傳言春秋爲縱漏鄭伯取邑之罪反移之其君也爲人臣子固若此耶又曰君子謂鄭莊公以王命討不庭不貪其土以勞王爵亦非也鄭茍以王命討宋得其土地當歸之王鄭何得専而有之専而裂之耶専而有之専而裂之不臣甚矣反謂之正乎堯兪李氏曰左氏見此年春有中丘之防下有翚防齊鄭之文此獨言公敗宋師故於取郜取防之傳皆以鄭師入而歸於我以防於經且夫子作經非有意後之有傳也文𨿽隠微必使人以意求之設謂宋之二邑自鄭取之而歸我宜若宛來歸祊齊來獻防之文也經書辛未辛巳者非二傳所謂日月爲例也欲見壬戌敗之辛未辛巳又取之未逾月而三加兵於宋也愚謂亦紀其實而已

公羊曰取邑不日此何以日一月而再取也何言乎一月而再取甚之也內大惡諱此其言甚之何春秋錄內而略外於外大惡書小惡不書於內大惡諱小惡書

陳嶽氏曰此書日者蓋聫上之壬戌上旣書日下茍曰取郜則是壬戌取之何以別也凡取邑茍不合義𨿽十年一取亦不可茍合義一日取十邑誰曰不然豈有一取再取之甚也愚案外書大惡內書小惡等語皆不近理

谷梁曰內不言戰舉其大者也取邑不日此其日何也不正其乘敗人而深爲利取二邑故謹而日之也案春秋固不正其乘敗人而深爲利取二邑然義在取郜取防而不在日也

秋宋人衛人入鄭

左氏曰蔡人衛人郕人不防王命秋七月庚寅鄭師入郊猶在郊宋人衛人入鄭

案入鄭果有月日經當書之經所不書必無考也不知左氏何從知之不防王命辧見防防

宋人蔡人衛人伐戴鄭伯伐取之

左氏曰蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗

趙氏曰三國並大於鄭鄭之兵力可知何能悉取之乎假令三國入戴城鄭總得取之則合言圍取之若不圍無由總取得三國在城外則合云伐敗之不得云取詳據經文鄭因三國伐戴之後戴巳病矣鄭乘其病而伐取之劉氏曰三國之師眾矣鄭何能悉取之耶且三國伐戴耳不入戴也鄭伯圍戴耳何以能取三師耶假令三國已擊戴則三國亦各自去何爲共守此地耶愚謂經書伐取之而不言圍戴經書秋且不得其月左氏何得有癸亥固當以經爲正矣又宋衛入鄭自爲一事又何以伐戴召蔡人而蔡人怒乎且蔡人怒則不來矣旣來則不怒矣旣來而怒亦無是理也自左氏唱取三師之說而諸家從之當以公谷爲正

公羊曰其言伐取之何易也

此語近似而未安者以其凡訓取皆以易言也

谷梁曰不正其因人之力而易取之故主其事也此本因三國伐戴鄭乘戴之而伐取之非鄭與三國共伐而春秋獨書鄭以首其惡也

冬十月齊人鄭人入郕

左氏曰討違王命也

康侯胡氏曰若討違王命則不書入矣木訥趙氏曰於經無所考不足據程子曰左氏曰宋公不王鄭伯以王命討之於春秋不見其爲王討也愚謂諸侯爲王討貳則常事不書矣

谷梁曰入者內弗受也日入惡入者也郕國也辧見二年莒入向

十有一年春滕侯薛侯來朝

左氏曰滕侯薛侯來朝爭長薛侯曰我先封滕侯曰我周之卜正也薛庶姓也我不可以後之公使羽父請於薛侯曰君與滕君辱在寡人周諺有之曰山有木工則度之賔有禮主則擇之周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯

非本義不錄

公羊曰諸侯來曰朝大夫來曰聘其兼言之何微國也

公羊但解朝聘字義而不明所以朝聘之非義其兼言之亦非以微國也同日朝魯耳

谷梁曰天子無事諸侯相朝正也考禮修徳所以尊天子也諸侯來朝時正也犆言同時也累數皆至也範氏曰犆言謂別言也若谷伯綏來朝鄧侯離吾來朝同時來不俱至累數總言之也若滕侯薛侯來朝同時俱至趙氏曰諸侯不事天子自以彊弱相制豈有考禮修徳之事哉愚謂如谷梁說則是春秋許其朝也其曰時正也亦日月之例其曰犆言同時累數皆至得之

秋七月壬午公及齊侯鄭伯入許

左氏曰鄭伯將伐許五月甲辰授兵於大宮公孫閼與頴考叔爭車潁考叔挾輈以走子都拔棘以逐之及大逵弗及子都怒秋七月公防齊侯鄭伯伐許庚辰傅於許潁考叔取鄭伯之旗蝥弧以先登子都自下射之顚鄭伯使許大夫百里奉許叔以居許東偏曰天禍許國鬼神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和協而使糊其口於四方其況能久有許乎吾子其奉許叔以撫柔此民也吾將使獲也佐吾子若寡人得沒於地天其以禮悔禍於許無寧玆許公復奉其社稷惟我鄭國之有請謁焉如舊婚媾其能降以相從也無滋他族實偪處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也乃使公孫獲處許西偏曰凡而器用財賄無寘於許我死乃亟去之吾先君新邑於此王室而旣卑矣周之子孫日失其序夫許大嶽之也天而旣厭周徳矣吾其能與許爭乎君子謂鄭莊公於是乎有禮禮經國家定社稷序人民利後嗣者也許無刑而伐之服而捨之度徳而處之量力而行之相時而動無累後人可謂知禮矣

趙氏曰諸侯無王命入人之國罪已大矣又使大夫守之不容誅矣而以爲有禮是長亂階也劉氏曰許若有罪鄭已破其國當請之王而立君許若無罪鄭固不當妄破其國今許罪不可知而専爲威福政不由王而制於己私其邊圉之固皆大罪也愚謂許莊公奔衛經不書傳未可信故今擇取其粗近似者附於本義余不敢錄

冬十有一月壬辰公薨

公羊曰何以不書隠之也何隠爾弒也弒則何以不書春秋君弒賊不討不書以爲無臣子也子沈子曰君弒臣不討賊非臣也子不復讐非子也生者之事也春秋君弒賊不討不書以爲不系乎臣子也公薨何以不地不忍言也隠何以無正月隠將讓乎桓故不有其正月也

谷梁曰公薨不地故也隠之不忍地也其不言何也君弒賊不討不書以罪下也隠十年無正隠不自正也元年有正所以正隠也

陳洙氏曰案隠元年正月無事書王正月者端本也二傳見他年事不在正月則不書正月故有正隠之論殊不知史法固當異於他年非異隠而書也必以隠爲當正而不自正春秋正之故於元年特書王正月則莊元年正月亦無事而首書王正月聖人何正也又諸公元年悉書王正月復何正也餘十年皆不書正月者闕文也非所以爲襃貶也且三年四年十年皆書王二月不書正月蓋事在二月不可得而書也如桓七年春書二月莊二十四年春書王二月之比必以隠爲不自正桓莊亦不自正耶七年書王三月不書正月者事在三月也如莊十二年不書正月書三月之比也二年六年八年九年十一年不書正月而書春者舊史或脫或略不知事在何月而以春目之也僖五年七年文四年惟書春不書月之比也必以爲隠不自正則僖文亦不自正耶案經而言則公谷之義誣矣義又見二年春本義或問賊不討不書辧見五年衛桓公本義隠無正辧又見二年春本義或問

三傳辧疑卷二

欽定四庫全書

三傳辧疑卷三

元程端學撰

桓公

元年春王正月公卽位

公羊曰繼弒君不言卽位此其言卽位何如其意也孔子作春秋明大義於天下未嘗如人之意謂之卽其事而見義則可謂之如其意則不可

谷梁曰桓無王其曰王何也謹始也其曰無王何也桓弟弒兄臣弒君天子不能定諸侯不能救百姓不能去以爲無王之道遂可以至焉爾元年有王所以治桓也

劉氏曰弟弒兄臣弒君亂矣𨿽盡書王獨尙可謂之有王乎愚謂元年書王旣治桓矣桓二年以後無王將遂不治桓乎繆甚矣義又同隠二年春本義或問

三月公防鄭伯於垂

左氏曰春公卽位修好於鄭鄭人請復祀周公卒易祊田公許之

辧見隠八年鄭歸祊

谷梁曰防者外爲主焉爾

辧見九年防之防

鄭伯以璧假許田

左氏曰爲周公祊故也

葉氏曰誤以祊爲祭故謂假許田爲周公祊祊地名也公谷爲邴浚南趙氏曰祊與許田自是二事祊是鄭賂魯以結黨許田是魯賂鄭以自固居常與許復周公之宇復之云者豈以今與鄭至僖公而復之歟木訥趙氏曰謂假田因入祊則有之謂易祊則非也

公羊曰其言以璧假之何易之也易之則其言假之何爲恭也曷爲爲恭有天子存則諸侯不得専地也許田者何魯朝宿之邑也諸侯時朝乎天子天子之郊諸侯皆有朝宿之邑焉此魯朝宿之邑也則曷爲謂之許田諱取周田也諱取周田則曷爲系之許近許也此邑也其稱田何田多邑少稱田邑多田少稱邑葉氏曰鄭伯實以璧假則自當書矣若以爲有天子存諸侯不得専其地故變易爲假以見其恭是經加之辭隠公入邴取郜取防𨿽內辭耳直書之不以専地而爲假鄭伯但易許田乃爲之設恭辭乎作經本以正天下之功罪若以天子存毎爲之辭則天下無可正之罪矣春秋正名周田而謂之許田其名亦亂矣田者各系其邑爲稱者也周之田不可謂許之田許之田不可謂周之田兼取兩國之邑不可以田而論邑田多邑少亦兩也兼取兩國之田不可以邑多而論田田少亦兩也邑者兼田與邑皆得之名田者得田而不得邑之名安得爲田多邑少邑多田少者乎是亦不足爲例愚案以璧假田者甘辭厚禮以借爲名而實求之也魯史安得攺易爲假乎公羊曰田近許又曰諱取周田而系之許則史氏所錄何以許之乎後世聖人所書何以垂訓於後人且近許而謂之許則凡近齊者皆謂之齊田近楚者皆謂之楚田乎蓋不通之論也其曰諸侯皆有朝宿之邑辧見八年歸祊

谷梁曰假不言以言以非假也非假而曰假諱易地也禮天子在上諸侯不得以地相與也無田則無許可知矣不言許不與許也許田者魯朝宿之邑也邴者鄭伯所受命而祭泰山之邑也用見魯之不朝於周而鄭之不祭泰山也

葉氏曰以璧假許田則知假者不以邴矣假者暫得之名也若邴與許田直言假而不言與亦足以諱易地矣何用以璧見之乎如傳言乃謂鄭伯不以璧假經爲內諱而設爲之辭理豈有是者哉若以鄭諱易地而托璧以隠其過則邴假亦易也以璧假亦易也何補於諱蓋誤謂邴許交相易故妄爲之說愚案以璧者猶言用璧也用璧而假鄭之禮厚而辭遁也谷梁曰假不言以繆妄甚矣又曰亦公羊之失又曰邴許相易辧見左氏

夏四月丁未公及鄭伯盟於越

左氏曰結祊成也盟曰渝盟無享國

案鄭伯旣得許田因與結盟以固簒弒之位結祊成左傳臆度之辭耳

谷梁曰及者內爲志焉爾

秋大水

左氏曰凡平原出水爲大水

葉氏曰久雨霖潦江河決溢皆可以害物者也故魯弔宋曰天作淫雨害於粢盛不以平原出水也平原固無出水之理𨿽出水而不爲害亦不可言大水

谷梁曰髙下有水災曰大水

劉氏曰非也假令大水終不能令髙下皆有但沒城邑已劇矣況山嶽不可沒則大水不必髙下皆有也

冬十月

谷梁曰無事焉何以書不遺時也

與隠九年秋七月同

二年春王正月戊申宋督弒其君與夷及其大夫孔父左氏曰元年冬宋華父督見孔父之妻於路目逆而送之曰美而艷二年春宋督攻孔氏殺孔父而取其妻公怒督懼遂弒殤公君子以督爲有無君之心而後動於惡故先書弒其君

葉氏曰孔父事公羊言之是已所謂義形於色者此非獨公羊之辭其之必有自左氏亦竊聞之而不能詳故誤以色爲美色之色因附防以爲督見孔父妻而萌其惡孔父宋之卿督其大夫殺卿取妻猶居位不去待君怒而後始懼其不近人情已甚愚謂左氏之言亦自相戾後言宋殤公立十年十一戰民不堪命孔父嘉爲司馬督爲太宰故因民之不堪命先宣言曰司馬則然已殺孔父而弒殤公召莊公於鄭而立之前後異辭矣

公羊曰及者何累也弒君多矣捨此無累者乎曰有仇牧荀息皆累也捨仇牧荀息無累者乎曰有有則此何以書賢也何賢乎孔父孔父可謂義形於色矣其義形於色柰何督將弒殤公孔父生而存則殤公不可得而弒也故於是先攻孔父之家殤公知孔父死已必死趨而救之皆死焉孔父正色而立於朝則人莫敢過而致難於其君者孔父可謂義形於色矣此論近似獨疑殤公趨而救之皆死一語爲未安

谷梁曰桓無王其曰王何也正與夷之卒也孔父之先死何也督欲弒君而恐不立於是乎先殺孔父孔父閒也何以知其先殺孔父也曰子旣死父不忍稱其名臣旣死君不忍稱其名以是知君之累之也孔氏父字諡也或曰其不稱名蓋爲祖諱也孔子故宋也

孫氏曰果以二年書王爲正與夷之卒則莊文宣襄定哀之二年書王此正何人之卒也葉氏曰春秋天下後世之書實爲宋設而區區爲其祖諱且禮卒哭乃諱宰夫以木鐸命於宮曰捨故而諱新謂有當諱者故逮事父母則諱王父母不逮事父母則不諱王父母恩有殺也孔父若法在所當諱去孔子亦逺矣猶不得諱而況於不當諱乎此不知宋有四命之大夫而妄爲之說也陸氏曰案春秋魯國之史也非夫子家安得祖諱乎愚謂先殺孔父左氏有茍不可盡信闕疑可也谷梁不知當時之事而因其稱字爲不忍稱名意其先殺孔父其考事論理不亦疏哉其曰桓無王辧見元年辧疑及隠二年桓三年或問

三月公防齊侯陳侯鄭伯於稷以成宋亂

公羊曰內大惡諱此其目言之何逺也所見異辭所聞異辭所聞異辭隠亦逺矣曷爲爲隠諱隠賢而桓賤也

葉氏曰旣以惡大小論諱矣又以逺近爲辧旣以逺近爲辧矣又以賢與賤爲辧三者不得並行則何者爲正乎且此以成宋亂爲賤桓而不諱然戰於宋曰內不言戰言戰乃敗矣不言戰豈非諱乎狐壤之獲不言戰爲賢隠而諱然公觀魚於棠何以書獻可杜氏曰聖人於春秋茍實諱之則不以公萬世也愚謂愛而知其惡憎而知其善今謂隠賢而不目其事桓賤而目之吾恐聖人大公至正之心不如是也況不目其事者十二公皆然不特隠公矣所見所聞所傳聞辧見隠元年益師卒

谷梁曰以者內爲志焉爾公爲志乎成是亂也此成矣取不成事之辭而加之焉於內之惡而君子無遺焉爾

範氏曰取不成事之辭謂以成宋亂也江熙曰春秋親尊皆諱蓋患惡之不可掩豈當取不成事之辭以加君父之惡乎案宣四年公及齊侯平莒及郯曰平者成也然則成亦平也公與齊陳鄭欲平宋亂而取其賂鼎不能平亂故書成宋亂取郜大鼎納於大廟微防見矣尋理推經似失之

夏四月取郜大鼎於宋戊申納於大廟【郜古報切】

左氏曰臧哀伯諌周內史聞之曰臧孫達其有後於魯乎君違不忘諫之以徳

東萊呂氏曰哀伯之諫取郜鼎所言周家宗廟制度固當考然桓公於弒猶忍爲之哀伯乃諌其取叛臣之鼎是猶不能三年之喪而緦小功之察者也愚案哀伯之諫誠如呂氏之譏其言乃經國大典不可廢也故錄之本義云

公羊曰此取之宋其謂之郜鼎何器從名地從主人器何以從名地何以從主人器之與人非有卽爾宋始以不義取之故謂之郜鼎至乎地之與人則不然俄而可以爲其有矣然則爲取可以爲其有乎曰否何者若楚王之妻媦無時焉可也戊申納於大廟何以書譏何譏爾遂亂受賂納於大廟非禮也

案隠十年伐宋取郜郜乃宋邑耳非國也安得有鼎郜鼎者郜邑所造之鼎耳近世呂朴鄕諸侯皆云宋以不義得蓋本於此其曰遂亂以遂訓平非也辧見或問

谷梁曰桓內弒其君外成人之亂受賂而退以事其祖非禮也其道以周公爲弗受也郜鼎者郜之所爲也曰宋取之宋也以是爲討之鼎也孔子曰名從主人物從中國故曰郜大鼎也

莘老孫氏曰謂之郜大鼎者鼎之成自郜也凡物皆有以名之若和氏之璧云和之琴瑟之類是也公谷論郜鼎之名無足取愚謂谷梁之說前一叚近是但云成人之亂亦公羊遂亂之意

秋七月紀侯來朝

左氏曰杞侯來朝不敬侯歸乃謀伐之

劉氏曰案公谷作紀𨿽亂世至於兵革之事亦愼用之杞侯來朝魯少有不敬未宜便入其國左氏誤紀爲遂生不敬之說愚謂左氏見此年九月有入杞之文遂附防其說耳

谷梁曰朝時此其月何也桓內弒君外成人之亂於是爲齊侯陳侯鄭伯討數日以賂已卽是事而朝之惡之故謹而月之也

劉氏曰非也冬紀侯來朝猶是前紀侯爾猶是此桓公爾行不加進惡不差減而紀侯過而不攺又之是謂過矣其責宜深深則宜日反書時何哉是春秋不之惡乎葉氏曰審以桓爲非所當朝則前書滕子來朝蒙上文正月此始朝也何爲不謹至紀侯而始謹之乎紀侯以一朝爲罪則六年而再朝其罪宜又重矣反書冬紀侯來朝而不月可爲正者乎

蔡侯鄭伯防於鄧

公羊曰離不言防此其言防何蓋鄧與防爾

劉氏曰非也二國相防理不可言蔡侯鄭伯及於某且實行防禮非防而何承赴而書故不甚見爾乃據齊侯鄭伯如紀以爲比例彼亦自妄說何可據乎

九月入

左氏曰討不敬也

辧見紀侯來朝

冬公及戎盟於唐公至自唐

左氏曰公及戎盟於唐修舊好也冬公至自唐告於廟也凡公行告於宗廟反行飲至捨爵防勲焉禮也特相防往來稱地讓事也自參以上則往稱地來稱防成事也

黃氏曰隠嘗與戎盟戎伐凡伯矣今桓再與之盟戎何信之有而可云修舊好也趙氏曰此非徵伐從君出入乃是常事何勲之有案成防而歸卽非止於讓以防告廟有何不可左氏不達內外異辭之法妄爲臆說爾胡氏曰左氏言反行飲至捨爵防勲焉禮也且桓不知有何勲乎君舉陳氏曰釋以地至蓋恆言也而作例者執以爲凡案宣五年公至自齊之曰書過也則致不主一義凡例非矣

谷梁曰桓無防而其致何也逺之也

其曰逺之亦危之之意辧見或問

三年夏齊侯衛侯胥命於蒲

左氏曰不盟也

劉氏曰非也兩君相聚必有故也𨿽復不盟猶應以防書之何忽謂胥命乎且胥命善乎不善乎若善也不見所善兩君相聚而不盟何不善也然則胥命者固常防也何足義而書之哉

公羊曰胥命者何相命也何言乎相命近正也此其爲近正柰何古者不盟結言而退

劉氏曰非也先王爲民之不信言之難恃故殺牲爲誓以告於神明而爲盟禮所以齊信也然則盟固先王之所有也春秋之惡盟者惡其瀆也非惡盟之不及結言也春秋亂世齊衛凡君防而相命蓋何足算公羊以謂逺國皆至桓公發禁於諸侯諸侯咸無用盟最盛矣豈非結言而退乎則何不謂之胥命哉

谷梁曰胥之爲言猶相也相命而信諭謹言而退以是爲近古也是必一人先其以相言之何也不以齊侯命衛侯也

趙氏曰苟爾相命防不以禮匹夫之事非正也三傳俱言不盟公谷又云善其約言而退防遇亦並不盟皆是約言而退何得異其言且二君並非賢君又無殊異之迹據經文直譏無人君之禮爾東萊呂氏曰此胥命與家所載胥命於弭者何異說者謂春秋惟一胥命而二善之遇防亦何嘗盟非所謂約言而退乎愚謂不以齊侯命衛侯者魯史之筆乎孔子之筆乎苟謂魯史之筆則魯史當時無抑予奪之意苟爲孔子之筆則孔子未嘗攺魯史之文嗚呼後世論春秋爲有抑予奪之說者若此之類唱其始乎

六月公防紀侯於郕

左氏曰求成也

公羊劉氏程子皆作紀

秋七月壬辰朔日有食之旣

公羊曰旣者何盡也

此字訓得之

谷梁曰旣者盡也有繼之辭也

谷梁謂旣者盡也是也而旣之爲言未有有繼之意也

公子翚如齊逆女

左氏曰修先君之好故曰公子

劉氏曰春秋非修先君之好而稱公子者多矣何必修先君之好乃稱公子哉

谷梁曰逆女親者也使大夫非正也

張氏曰天子諸侯無出疆親迎之禮必使上卿往迎於其國至於館所然後親迎以入此哀公問所謂大昏旣至冕而親迎也然則諸侯逆女不可親往於其國矣

九月齊侯送姜氏於讙公防齊侯於讙

左氏曰齊侯送姜氏非禮也凡公女嫁於敵國姊妹則上卿送之以禮於先君公子則下卿送之於大國𨿽公子亦上卿送之於天子則諸卿皆行公不自送於小國則上大夫送之

此禮無所考未敢遽信

公羊曰何以書譏何譏爾諸侯越竟送女非禮也此入國矣何以不稱夫人自我言齊父母之於子𨿽爲鄰國夫人猶曰吾姜氏

案越竟送女非禮之言是也但不若谷梁之詳自我言齊之言亦粗可通但不若杜氏之明其曰𨿽爲鄰國夫人猶曰吾姜氏則恐求之太過也

谷梁曰公防齊侯於讙無譏乎曰爲禮也齊侯來也公之逆而防之可也

葉氏曰此與前公防於嬴同文安知其爲無譏齊侯旣不得親送女則公亦不得卽而爲防其罪均矣何以爲禮愚謂公不重大昏不暇親迎而防齊侯𨿽有所畏而然亦公不能以禮自處而致此反曰爲禮豈不悖哉

夫人姜氏至自齊

公羊曰翚何以不致得見乎公矣

此說得之

谷梁曰不言翚之以來何也公親受於齊侯也子貢曰冕而親迎不已重乎孔子曰合二姓之好以繼萬世之後何謂已重乎

案禮記作哀公問而辭少異谷梁引此而以公親受之於齊侯爲得禮與前公防齊侯於讙爲禮也之云失春秋之防矣

冬齊侯使其弟年來聘

左氏曰冬齊仲年來聘致夫人也

趙氏曰案成九年季孫行父如宋致女經書以示譏此若致女亦當書之不容爲隠左氏見彼有致女之文此又新昏之後而至遂附防妄說耳

有年

公羊曰有年何以書以喜書也大有年何以書亦以喜書也此其曰有年僅有年也彼其曰大有年何大丰年也僅有年亦足以當喜乎恃有年也

案有年固人之所喜而春秋不以喜書也春秋所書見當時大亂因事立教爲後世法者也若以喜書則春秋不書常事其曰有年爲僅有年大有年爲大丰年則近之

四年春正月公狩於郎

左氏曰書時禮也

案春當搜而行冬狩之事不仁無禮甚矣左氏反曰書時又曰禮也豈不悖哉

公羊曰春曰苗秋曰搜冬曰狩常事不書此何以書譏何譏爾逺也諸侯曷爲必田狩一曰幹豆二曰賔客三曰充君之庖

葉氏曰天子諸侯無事嵗三田禮王制以爲夏時今見三時而不夏何休以爲春秋制飛鳥未去於巢走獸未離於穴恐傷害幼穉二說皆非是此亦未嘗見周禮之過也愚案周禮爾雅左氏皆曰春搜夏苗秋狝冬狩公羊則曰春苗秋搜非也且田獵義不一豈止充幹豆賔客君之庖而已哉

谷梁曰四時之田皆爲宗廟之事也春曰田夏曰苗秋曰搜冬曰狩四時之田用三焉惟其所先得一爲幹豆二爲賔客三爲充君之庖

案公羊曰春苗秋搜冬狩谷梁又曰春田夏苗秋搜冬狩與周制不合皆擇不精語不詳之病也又案古者田獵獲禽面傷不獻踐毛不獻不成禽不獻擇取三等自左膘射之達於右腢爲上殺以爲幹豆奉宗廟達右耳本者次之以爲賔客射左髀達於右髀爲下殺以充君庖而谷梁謂惟其所先得誤矣

夏天王使宰渠伯糾來聘

左氏曰周宰渠伯糾來聘父在故名

葉氏曰左氏以宰周公爲例言宰渠伯不當言糾爲父在之辭凡春秋世其爵代其政如武氏子如仍氏之子皆正其爲子未嘗貶以名何爲而獨名糾乎渠伯誠聘之得禮𨿽父在何害愚謂渠伯糾以伯稱則字也左氏以爲名非也爲名猶可也而曰父在故名不可也蓋父前稱名常也若朝廷之間豈以父在而稱名哉朝廷之間有大夫有士或以字或以名各有定制何必以爲義哉

公羊曰宰渠伯糾者何天子之大夫也其稱宰渠伯糾何下大夫也

案公羊亦以伯糾爲名故也

五年春正月甲戌己丑陳侯鮑卒

左氏曰甲戌己丑陳侯鮑卒再赴也於是陳亂文公子佗殺大子免而代之公疾病而亂作國人分散故再赴

趙氏曰豈有正當禍亂之時而假競使人赴告哉假令實赴告夫子亦當詳定取其實日何乃總載之乎秀巖李氏曰果以國亂而再赴乎則後赴者當眀前赴之誤不當疊書之也若後赴者不明言何日則亦當如靈王之喪問以薨日亦不當疊書之也

公羊曰曷爲以二日卒之防也甲戌之日亡己丑之日死而得君子疑焉故以二日卒之也【防狂也】

孫氏曰諸侯未有二日卒者也胡氏曰國君出豈一國之人不知邪左右前後不知邪此書二日者闕文春秋之中無二日卒者趙氏得其義謂甲戌之下當有脫事秀巖李氏曰陳國𨿽小爲之君者豈無左右侍從之人而可潛行獨出乎公谷不見古書妄意附防若是者非一端矣不可以爲據也

谷梁曰鮑卒何爲以二日卒之春秋之義信以傳信疑以疑陳侯以甲戌之日出己丑之日得不知死之日故舉二日以包之也

劉氏曰國君潛行獨出安所之乎若入於臣民之間則必有知者若獨死曠野是非人情且何以能歷十六日而人不覺乎依倚古事人所不見遂肆意妄說不顧道理故可怪也愚案三傳各爲一說以求必通且造事實以取信於世亦何心哉然此其附防之顯然者也其他疑似之間人所難辧害經防者多矣讀春秋者亦可以少悟矣

夏齊侯鄭伯如紀

左氏曰夏齊侯鄭伯朝於紀欲以襲之紀人知之案春秋惟內書如他國或朝或來或如皆直書之今經言如而左氏曰朝當以經爲正其曰欲襲之紀人知之亦何所據臆度之辭爾

公羊曰外相如不書此何以書離不言防也

劉氏曰非也春秋之記盟防者所以譏刺諸侯非善羣聚而惡離防也離防何爲不可書哉何休又曰嫌外離防常書故變文見意以別嫌明微亦非也所謂嫌微者爲其害道是以必別之不知記離防何害於春秋而仲尼必欲攺防爲如以亂事實哉夫盟防同物而春秋獨不記離防又何爲哉春秋𨿽內其國而公與諸侯固等列也記內離防可不謂之離防乎而又謂離不言防失其類矣其何以爲百二十國之實錄耶

天王使仍叔之子來聘

左氏曰仍叔之子弱也

子弟亂國政豈論其弱而已

公羊曰仍叔之子者何天子之大夫也其稱仍叔之子何譏何譏爾譏父老子代從政也

劉氏曰若是其世卿也何不曰仍氏之子乎愚案仍叔之子已爲大夫經自當以官氏名字見若宰咺宰渠伯糾者也不應曰仍叔之子若父老未見吾不能知也

谷梁曰任叔之子者錄父以使子也故微其君臣而著其父子不正父在子代仕之辭也

劉氏曰非也文稱天王使矣何謂錄父使子乎又何爲微其君臣乎又曰父在子代仕之辭亦非也告子代仕者貶任叔可矣王父使任叔可矣今又曰天王使任叔之子豈父在使子自代者也若曰天王使任叔子代父仕者則是天王已命任叔之子矣無所復譏且未得系任叔言之也父老而使其子仕亦常事耳天王旣以命之與眾卿士何殊哉而谷梁又不當言錄父以使子

秋蔡人衛人陳人從王伐鄭

左氏曰秋王以諸侯伐鄭鄭伯禦之王爲中軍虢公林父將右軍蔡人衛人屬焉周公黑肩將左軍陳人屬焉鄭子元請爲左拒以當蔡人衛人爲右拒以當陳人曰陳亂民莫有鬭心若先犯之必奔王卒顧之必亂蔡衛不枝固將先奔旣而萃於王卒可以集事從之曼伯爲右拒祭仲足爲左拒原繁髙渠彌以中軍奉公爲魚麗之陳先偏後伍伍承彌縫戰於繻葛命二拒曰旝動而鼔蔡衛陳皆奔王卒亂鄭師合以攻之王卒大敗祝耼射王中肩王亦能軍祝耼請從之公曰君子不欲多上人況敢陵天子乎苟自救也社稷無隕多矣夜鄭伯使祭足勞王且問左右案成元年王師敗績於茅戎春秋猶書之而不諱豈有王師敗於鄭且中王肩而不書以掩鄭伯之罪乎以經考之必不然者也然左氏敍此頗詳不知何從得此矣

公羊曰其言從王伐鄭何從王正也

公羊但知從王之爲正而不知三國以微者從王之非正又不知王親伐諸侯亦非正如此解經末之難矣果正也則是常事而春秋不書矣

谷梁曰舉從者之辭也其舉從者之辭何也爲天王諱伐鄭也鄭同姓之國也在乎冀州於是不服爲天子病矣

劉氏曰非也直言從王伐鄭文順事明可不煩解矣又妄云舉從者之辭何益哉且安見諱伐鄭之義哉所謂無病而自灸者也愚案舉從者史氏立言輕重之法也非爲天王諱伐鄭而爲舉從者之辭也其曰鄭在冀州而不服爲天子病則得之但義有未盡耳

大雩

左氏曰大雩書不時也凡祀啟蟄而郊龍見而雩始殺而嘗閉蟄而烝過則書

葉氏曰四者之節非是周郊以日至祈谷以正月上辛自不通於諸侯啟蟄建夘之候爲周祈谷祭則已過則啟蟄非郊之節也月令蒼龍七宿以仲夏昏見周之常雩在孟夏建已龍未見龍見亦非雩之節也仲秋殺气浸盛始殺當在孟秋嘗在仲秋乃浸盛之時則始殺亦非嘗之節也蟄虫咸俯在內皆墐其戶烝爲冬祭當以仲冬亦非烝之節也四者無一而合此𨿽無與於經亦可見左氏爲例初無所據大抵皆率意自爲不可信類如此

螽

谷梁曰螽虫災也甚則月不甚則時

冬州公如曹

左氏曰冬淳於公如曹度其國危遂不復

杜氏曰淳於州國所都城陽淳於縣也楊氏曰州稱公與祭公同則州必畿內之地河內州縣也左氏乃云淳於公如曹度其國危遂不復辧又見六年寔來

公羊曰外相如不書此何以書過我也

秀巖李氏曰列國相朝而假道者容有之矣未見書於防也

谷梁曰外相如不書此其書何過我也

莘老孫氏曰州公如曹三傳之解皆不同左氏以爲度其國危遂不復蓋以爲一國諸侯因其適曹遂不復其國故書之公谷皆以爲因其過我故書惟趙子以爲州公者王臣也譏其外交故書之案趙子所以知州公爲王臣者蓋隠十一年左氏載王與鄭人蘇忿生之田凡十二邑其一則州也州旣爲畿內之邑則此州公食采於天子畿內而爲三公之官故曰州公三傳之說皆非愚案三傳言過我者以六年書寔來疑其爲州公招故也殊不知無前稱爵後稱名之理寔來爲闕文無足疑者但三傳欲彊其所不可通故自不知其附防耳

六年春正月寔來

左氏曰春自曹來朝書曰寔來不復其國也

劉氏曰非也州公如曹如知其國有難必不如曹矣假令度其國危而遂不復方其來朝猶是州公爾何得不言乎盛伯來奔寔太子也徒君以諸侯逆之遂以盛伯書此親左氏義豈嘗顧盛太子不復其國奪其伯爵哉則州公旣行朝禮矣何以獨不書朝夫公之與州公亢朝禮猶與盛太子亢諸侯禮也盛太子以公故故書盛伯州公豈不得以公故故書朝邪且盛伯不復其國州公亦不復其國其不復國也均而一子一奪焉可以信左氏之說非也葉氏曰州公以其國危遂畱於曹而不復則固已失地矣安復自曹朝我乎愚謂經凡來朝者必書曰朝所以存事實而使後世據事見義也若變亂其名實則後世何所據哉

公羊曰寔來者何猶曰是人來也孰謂謂州公也曷爲謂之寔來慢之也曷爲慢之化我也

劉氏曰非也君子躬自厚而薄責於人人𨿽無禮我可不敬乎何故慢之愚謂假令魯實慢之但見慢於交際之時史氏何得亦慢之而簡其文曰寔來乎

谷梁曰寔來者是來也何謂是來謂州公也其謂之是來何也以其畫我故簡言之諸侯不以過相朝也案春秋惟諸侯朝天子與大夫聘天子諸侯無遂事爾若州公實如曹復過魯未可以遂事言也谷梁不責州公之秋來魯而責其畫我不知禮矣春秋豈有前年書州公如曹而次年以是來續之之義乎不惟無是書法亦不可解也

秋八月壬午大閱

公羊曰大閱者何簡車徒也何以書蓋以罕書也劉氏曰公羊以謂以罕書也何休曰三年簡車謂之大閱刺桓公忘武備也不知所謂罕者入春秋今始一閱邪謂桓公過其三年之期而始一閱邪若自入春秋今始一閱者則非桓公忘武備隠亦忘也如此審爲桓公過其三年之期而始一閱故得以罕書也然必閱而後書之假令桓公終身不閱春秋遂不得書則是與隠公無以辧也又非必桓公終身不閱春秋不得書爲可疑也假令桓公初嵗一閱終嵗又一閱春秋書之公羊必謂以書罕也則未知中間罕乎亦不罕乎若謂罕則中間無文以見若謂不罕則中間實未嘗閱此文之不通難以彊合者也又何休所說簡車徒有比年三年五年之目在桓公之世獨閱以罕書是明比年五年俱不罕也桓公又非終不閱者也今已閱之矣直失其時耳如此桓公之於武備可謂忽忘乎愚

【○】謂閱而不至於大閱又閱而及時皆春秋以爲常事而不書者也故春秋少見焉今大閱而又失時故書之也因以爲罕不亦繆乎

谷梁曰大閱者何簡兵車也修教明諭國道也平而修戎事非正也其日以爲崇武故謹而日之蓋以觀婦人也

劉氏曰非也但曰大閱安知觀婦人乎葉氏曰安有觀婦人而崇武者乎

蔡人殺陳佗

公羊曰陳佗者何陳君也陳君則曷爲謂之陳佗絕也曷爲絕之賤也其賤柰何外淫也惡乎淫淫乎蔡蔡人殺之

劉氏曰非也蔡人者討賊之辭也佗本篡故以討賊之辭言之猶衛人殺州吁齊人殺無知楚人殺陳夏徵舒等也佗𨿽自君內不爲國人所附是以異於商人而不得以逾年例言也公羊失其事實聊爲設罪端耳愚案陳佗果非弒君又以爲陳君以淫而見殺於蔡經猶當書曰蔡人殺陳侯佗今以討賊之辭書則公羊所以淫者見前無事始造事以實之耳非有所據也

谷梁曰陳佗者陳君也其曰陳佗何也匹夫行故匹夫稱之也其匹夫行柰何陳侯憙獵淫獵於蔡與蔡人爭禽蔡人不知其是陳君也而殺之何以不知其是陳君也兩下相殺不道其不地於蔡也

谷梁謂陳侯爭禽見殺亦公羊淫於蔡之意然又謂匹夫行故匹夫稱者尢非也夫齊襄文姜之淫亂可謂匹夫行矣齊襄何以稱侯而不名乎及其被弒何以曰弒其君諸兒乎又陳侯鄭伯逃盟謂其有匹夫之行矣又何以稱陳侯鄭伯而不名乎谷梁及兩下相殺不道而因知蔡人不知其是陳君則凡谷梁之考事皆非有據而揣摩臆度可知矣

秋九月丁夘子同生

左氏曰九月丁夘子同生以大子生之禮舉之接以大牢卜士負之士妻食之公與文姜宗婦命之公問名於申繻對曰名有五有信有義有象有假有類以名生爲信以徳命爲義以類命爲象取於物爲假取於父爲類不以國不以官不以山川不以隠疾不以畜牲不以器幣周人以諱事神名終將諱之故以國則廢名以官則廢職以山川則廢主以畜牲則廢祀以器幣則廢禮晉以僖侯廢司徒宋以武公廢司空先君獻武廢二山是以大物不可以命公日是其生也與吾同物命之曰同

案申繻之對非春秋本義不錄其曰以大子生之禮舉之接以大牢卜士負之士妻食之公與文姜宗婦命之本諸侯生子之常禮讀春秋者因以爲子同生之本義則誤矣辧見或問

公羊曰子同生者孰謂謂莊公也何言乎子同生喜有正也未有言喜有正者此其言喜有正何久無正也子公羊子曰其諸以病桓歟

劉氏曰以爲感隠桓之禍故以喜書不亦淺近乎

谷梁曰時曰同乎人也

據左氏名同之意則不然谷梁又於名上生義當桓公之命名也豈預知文姜之亂而爲此名以待之乎設使莊公時有此語亦里巷之辭孔子安得緣此而書之乎

冬紀侯來朝

左氏曰冬紀侯來朝請王命以求成於齊公告不能葉氏曰八年祭公來遂逆王后於紀則魯蓋與謀矣魯謀納紀女於王正齊之故以爲公不能者誤也

七年春焚咸丘

公羊曰焚之者何樵之也樵之者何以火攻也何以言乎火攻疾始以火攻也咸丘者何邾婁之邑也曷爲不系乎邾婁國之也曷爲國之君存焉爾

劉氏曰非也案公羊凡書內取邑苟不系乎國釋歸之邾婁今此亦其比也又案邾人執鄫子用之蔡人衛人伐戴鄭伯伐取之諸若此類不仁之甚者春秋明書之不使文亂實若誠火攻人君應書曰伐咸丘焚之與伐戴之文相符矣今但曰焚咸丘而無兵戈之意安知不爲火田乎又公羊解取邿等曰諱亟也然則彼爲亟故不系國此爲君存亦不系國亟於取邑惡之小也焚人之邑惡之大也文不足以相起而實相亂未可謂善爲春秋

谷梁曰其不言邾咸丘何也疾其以火攻也

果疾火攻乃疾魯耳何得不言邾乎繆與公羊同而其爲說則異

夏谷伯綏來朝鄧侯吾離來朝

左氏曰谷伯鄧侯來朝名賤之也

劉氏曰非也谷伯爵鄧侯爵侯伯之爵豈小哉先王制禮不敢遺小國之臣豈嘗惡其僻陋而賤之哉此非春秋之意也

公羊曰皆何以名失地之君也其稱朝何貴者無後待之以初也

劉氏曰非也若實失地何故稱朝且朝者施於有國者有家者春秋不以禮假人如之何其以爲朝也又諸侯失地者必名溫子譚子子是也葉氏曰失地之君凡來奔於我者皆是也何嘗以其貴而以朝禮接之獨見於二君乎朝不朝在彼其實不朝𨿽以貴者待之安可以言朝使其實朝𨿽不以貴者待之安可不言朝蓋失地之君有以奔來而不能朝者有不以奔來而能朝者各以其實爾

谷梁曰其名何也失國也失國則其以朝言之何也嘗以諸侯與之接矣𨿽失國弗損吾異日也

君舉陳氏曰案左氏桓九年巴子告於楚請與鄧通好莊六年楚子伐申過鄧鄧侯享之十六年滅鄧今不見滅鄧事迹公谷失地之君非是

八年春正月己夘烝

公羊曰疏則怠怠則忘士不及玆四者則冬不裘夏不葛

此說近理但無所屬不錄

冬十月雨雪

公羊曰何以書記異也何異爾不時也

公羊亦多用夏正但不明言耳此謂不時不知其指建亥之月與建酉之月故不錄

祭公來遂逆王后於紀

左氏曰禮也

大夫無遂事而左氏以爲禮

公羊曰何以不稱使婚禮不稱主人遂者何生事也大夫無遂事此其言遂何成使乎我也其成使乎我柰何使我爲媒可則因用是往逆矣女在其國稱女此其稱王后何王者無外其辭成矣

劉氏曰公羊謂不稱使婚禮不稱主人非也祭公來魯魯非婚家也稱使何傷又不稱主人者豈確論乎愚案此爲遂事立辭非以婚禮不稱主人而不稱使也其曰成使乎我而稱遂則是遂事爲當然也經稱王后亦文法當然使不稱王后則不知所逆者爲誰王者固無外經稱王后未有無外之意也

谷梁曰其不言使焉何也不正其以宗廟之大事卽謀於我故弗與使也遂繼事之辭也其曰遂逆王后故略之也或曰天子無外王命之則成矣

案宗廟大事固不可謀於我而遂往逆然不以此而弗與使也弗與使抑予奪之說也天子𨿽無外然娶後之禮亦有漸豈有王命則成之理乎

三傳辧疑卷三﹤經部﹐春秋類﹐三傳辧疑﹥

欽定四庫全書

三傳辧疑卷四

元程端學撰

桓公

九年春紀季姜歸於京師

左氏曰凡諸侯之女行惟王后書

孫氏曰若諸侯之女行惟王后書則襄公十有五年劉夏逆王后於齊而不書齊姜歸於京師者豈齊女之不行哉葉氏曰周王見於魯史者凡七而書逆後者才二祭公來以前謀於我故書傳但見此三書遂以爲例然則劉夏逆王后何以不書而莊記原莊公逆王后於陳宣傳記召桓公逆王后於齊何以不書哉

公羊曰其辭成矣則其稱紀季姜何自我言紀父母之於子𨿽爲天王后猶曰吾季姜

此略近之然不過訓詁云爾其於本義無所發明

谷梁曰爲之中者歸之也

此於經何所發明

冬曹伯使其世子射姑來朝

左氏曰冬曹太子來朝賔之以上卿禮也享曹太子初獻樂奏而嘆施父曰曹太子其有憂乎非嘆所也劉氏曰左氏曰賔之以上卿禮也然則傳書魯之得禮非言曹也杜又云諸侯之嫡子未誓於天子而攝其君則以皮帛繼子男此周禮文也然則杜以曹世子爲得禮矣非也周禮稱子男者諸侯朝天子有時不得後其期故老疾者使世子攝已事而往其位繼子男之後而見天子急述職也諸侯間於王事則相朝朝本無時曹伯𨿽有疾何急於朝魯而使世子攝哉是欲使其子伉諸侯之禮也審矣何可謂之禮

公羊曰諸侯來曰朝此世子也其言朝何春秋有譏父老子代從政者則未知其在齊與曹與

何氏曰在齊者世子光也愚謂齊世子光出防與曹世子來朝事𨿽不同其代父從政則一而曹世子尢無義春秋譏曹世子則譏齊世子譏齊世子則譏曹世子豈有未知其在齊在曹之理哉

谷梁曰朝不言使言使非正也尸子曰夫已多乎道案當時曹伯實使其子來朝故春秋據實書之不言使之例安在哉其引尸子之說據範氏解似不悖理然則辭晦莫甚焉

十年秋公防衛侯於桃丘弗遇

衛侯期防而不至非

公羊曰其言弗遇何公不見要也

旣至而不見要也

谷梁曰弗遇者何志不相得也弗內辭也

弗與不一義何得爲內辭也

冬十有二月丙午齊侯衛侯鄭伯來戰於郎

左氏曰冬齊衛鄭來戰於郎我有辭也初北戎病齊諸侯救之鄭公子忽有功焉齊人餼諸侯使魯次之魯以周班後鄭鄭人怒請師於齊齊人以衛師助之故不稱侵伐先書齊衛王爵也

趙氏曰據左氏魯以周班後鄭旣是正禮鄭𨿽小恨豈至興師卽合當年結禍豈有經五年之後方合諸侯報此怨乎愚謂左氏見來戰之文與其他所書伐我者異辭求其說而不得故附防鄭忽之事耳然三國來戰必有其故不可考矣

公羊曰郎者何吾近邑也吾近邑則其言來戰於郎何近也惡乎近近乎圍也此偏戰也何以不言師敗績內不言戰言戰乃敗績矣

劉氏曰近乎圍豈實圍哉聖人豈探其近乎圍之意而書之哉且春秋惡戰耳不分別逺近逺近何當於義乎李氏曰謂內不言戰則言戰者多矣如十七年戰於奚之類是也謂言戰乃敗經書敗績者有之如莊十九年幹時之役是也葉氏曰戰於奚戰於升陘未嘗不地郎何獨言近邑愚謂公羊亦見來戰於郎之文異求其說而不得故有近地近乎圍之說而不知理之不可通也

谷梁曰來戰者前定之戰也內不言戰言戰則敗也不言其人以吾敗也不言及者爲內諱也

趙氏曰前定之說非也言來者責二國不當來耳劉氏曰若來戰爲前定之辭自無緣復言其人且言及也豈可曰某人及齊侯衛侯鄭伯來戰於郎乎又豈可曰齊侯衛侯鄭伯及某人來戰於郎乎且凡結日偏戰皆前定之戰也何不一一言來戰乎然則不言其人不言及者非以吾敗也來戰者又非以前定也皆妄說矣葉氏曰凡內書自外至皆言來來非前定之辭別內外也此言來戰正以不期而至故不言及而傳反之蓋其例以疑戰不日而此日故云爾愚謂他國兵至不得已而應之豈如防盟之事期日來我近邑而一戰乎此亦求來戰之說不得而爲之辭者也春秋但責來戰者而不言勝負豈知內敗乎旣曰來戰自然不言及何得爲內諱而不言及哉

十有一年春正月齊人衛人鄭人盟於惡曹

左氏曰春齊衛鄭宋盟於惡曹

杜氏曰宋不言經闕愚謂經不言宋而傳言宋據經捨傳可也杜氏信傳疑經過矣

九月宋人執鄭祭仲突歸於鄭鄭忽出奔衛

公羊曰祭仲者何鄭相也何以不名賢也何賢乎祭仲以爲知權也其爲知權柰何古者鄭國處於畱先鄭伯有善於鄶公者通乎夫人以取其國而遷鄭焉而野畱莊公死已葬祭仲將往省於畱塗出於宋宋人執之謂之曰爲我出忽而立突祭仲不從其言則君必死國必亡從其言則君可以生易死國可以存易亡少遼緩之則突可故出而忽可故反是不可得則病然後有鄭國古人之有權者祭仲之權是也權者何權者反於經然後有善者也權之所設捨死亡無所設行權有道自貶損以行權不害人以行權殺人以自生亡人以自存君子不爲也突何以名挈乎祭仲也其言歸何順祭仲也鄭忽出奔衛忽何以名春秋伯子男一也辭無所貶

範氏曰公羊以祭仲廢君爲行權是人主可得而脇也啖氏曰公羊以廢君爲賢不可以訓趙氏曰公羊意解不言子案春秋前後伯子男皆殊稱非一也又鄭伯爵也若稱子何闗爵乎劉氏曰若祭仲知權者宜效死勿聽使宋人知𨿽殺祭仲猶不得鄭國乃可矣且祭仲謂宋誠能以力殺鄭忽而滅鄭國乎則必不待執祭仲而刼之矣如力不能而誇爲大言何故聽之且祭仲死焉足矣又不能是則若彊許焉還至其國而背之執突而殺之可矣何故黜正而立不正以爲行權亂臣賊子孰不能爲此者乎公羊曰突何以名問之非也突之名猶小白許叔矣何故問乎又曰言其歸何順祭仲也非也若仲之爲者春秋之亂臣也如何順之又曰忽何以名春秋伯子男一也辭無所貶非也變周之文從商之質非聖人意也吾旣言之矣且在喪稱子者嗣也公侯伯子男者爵也文同而義異聖人豈以爲嫌而避之且避成君而稱名無義之甚以爲辭無所貶則孰與稱子哉南軒張子曰權者權其輕重而適平之謂乃以反經合道爲權非也夫經者道之所常也權者所以權其變而求合乎經也旣反經矣尙何道之合乎眞氏曰公羊此言蓋聖經之稂莠人心之蟊賊學者不可不察然則董仲舒所謂守經事而不知其權遭變事而不知其宜者何也曰此爲不知春秋而言也蓋春秋王道之權衡處常則用經遭變則用權其用權乃所以合乎經也漢儒之論經權此論爲最粹大抵爲學必先知經知經而後可以語權不知經而遽語權未有不流於變詐者也故張子以學未至而語變爲操術之不正信矣夫葉氏曰書武成言列爵惟五分土惟三武王以爲反商政政由舊則商爵未嘗不列五等也西漢諸儒未見孔氏書傳皆爲商爵三等之論謂商止有鬼侯梅伯而無子男武王初定天下後增此二等蓋妄矣漢儒亦以爲春秋變周從商合伯子男以爲一鄭自伯爵春秋何嘗合以爲一乎所謂變周之文從商之質者皆非經本意傳自爲說爾愚謂宋鄭皆諸侯國各有備禦祭仲不從其言鄭未必亡君未必死祭仲相鄭無故被執其人可知矣爲祭仲者當曰臣可死世子不可易使人致意於忽曰臣不任托孤寄命死有餘罪臣今死矣君其備之正其身和其民人以守社稷則祭仲之義庶矣今懼死而易其君公羊乃曰權也賢也昧君臣大義而議春秋宜其反害名教也

谷梁曰宋人者何宋公也其曰人何也貶之也曰突賤之也曰歸易辭也祭仲易其事權在祭仲也鄭忽者世子忽也其名失國也

劉氏曰此非谷梁例也谷梁之例常以稱人執之爲是稱侯執之爲非向令書宋公執者得無雲斥宋公以執祭仲乎且齊人執鄭詹何以獨不曰貶乎文同而義異何哉陳嶽氏曰春秋國君出奔多矣然出之之防不在乎名愚謂執祭仲者固宋公也然史氏之法皆以人書非貶而人之也突固可賤也然不稱名則不知其爲誰非賤而名之也忽固失國者也然史氏之法凡稱者皆名以別其人非以失國而責之也

柔防宋公陳侯蔡叔盟於折

公羊曰柔者何吾大夫之未命者也

谷梁曰柔者何吾大夫之未命者也

劉氏曰非也再命爾

十有二年夏六月公防紀侯莒子盟於曲池

左氏曰平莒也

案左氏誤作故曰平莒耳

秋七月丁亥公防宋公燕人盟於谷丘

左氏曰公欲平宋鄭秋公及宋公盟於句瀆之丘公如欲平宋鄭當盟宋鄭之人燕人不知何故而來盟

冬十有一月公防宋公於

左氏曰宋成未可知也故又防於虛冬又防於案左氏見魯桓防宋之亟而又與鄭伐宋求其說而不得故附防平宋鄭而宋公辭平之事以聫屬之而不知魯桓信義之不立喜怒之無恆固如此未必爲平宋鄭而宋辭平也

丙戌公防鄭伯盟於武父

左氏曰宋公辭平故與鄭伯盟於武父遂帥師而伐宋戰焉宋無信也君子曰茍信不繼盟無益也詩云君子屢盟亂是用長無信也

案宋旣與魯防矣未必辭平也必別有其故而交盟耳然不可知矣今據經而論乃魯之無信也傳謂宋無信豈其然歟

丙戌衛侯晉卒

谷梁曰再稱日決日義也

劉氏曰非也此飾說耳

十有二月及鄭師伐宋丁未戰於宋

公羊曰戰不言伐此其言伐何辟嫌也惡乎嫌嫌與鄭人戰也此偏戰也何以不言師敗績內不言戰言戰乃敗矣

劉氏曰公羊曰內不言戰戰乃敗矣非也若偏戰而內勝何得不言戰乎愚謂公羊云辟嫌者其意若曰經若書及鄭師戰於宋則是與鄭戰而不與宋戰也故書伐宋又書戰於宋殊不知伐而言戰正蘇氏所謂伐而又戰見無故殘民之甚蓋紀其實耳非辟嫌於文辭之間而爲此言也夫伐曰伐戰曰戰敗績曰敗績此春秋所以爲實錄也若曰言戰乃敗則戰而不敗者如何命辭乎

谷梁曰非與所與伐戰也不言與鄭戰恥不和也於伐與戰敗也內諱敗舉其可道者也

啖氏曰谷梁不知省文之義故爾案自此後魯常與鄭和而同伐宋故知谷梁誤矣陳嶽氏曰二謂內不言戰戰乃敗績若然則莊九年幹時之戰何書敗績愚謂經文明書及鄭師伐宋矣谷梁乃曰不言與鄭戰則是文義且不通其何以經哉

十有三年春二月公防紀侯鄭伯己巳及齊侯宋公衛侯燕人戰齊師宋師衛師燕師敗績鄭人來請修好左氏曰宋多責賂於鄭鄭不堪命故以紀魯及齊與宋衛燕戰不書所戰後也

趙氏曰據經文內兵以紀爲主外兵以齊爲主若實爲宋鄭而戰卽當以宋鄭爲兵主何得主齊紀乎莘老孫氏曰案經書公防紀侯鄭伯則是紀侯主兵若如左氏之文乃鄭主矣趙氏亦曰若紀侯助鄭則當戰於宋鄭之境不當在紀也劉氏曰在宋鄭相怨鄭爲此戰者鄭當序紀上宋當序齊上何故反顚倒之乎𨿽不及其防期而及其戰期自當沒防地而舉戰地今何故反沒戰地乎又曰魯鄭同好未嘗有隙何故忽修之是見明年防於曹因說此爾愚謂以經考傳之僞趙氏得之因知宋責賂而鄭不堪命之說亦未可信也左氏唱之杜氏和之服防劉孔穎達衍之輾轉訛謬而本義乖矣

公羊曰曷爲後日恃外也其恃外柰何得紀侯鄭伯然後能爲日也內不言戰此其言戰何從外也曷爲從外恃外故從外也何以不地近也惡乎近近乎圍郎亦近矣郎何以地郎猶可以地也

趙氏曰案先防後戰成防而後戰也公羊恃外有何義乎愚案公羊不知春秋書法乃謂魯主兵而戰於魯國故以郎爲言殊不知齊以三國伐紀主此戰者紀也

谷梁曰其言及者由內及之也其曰戰者由外言之也戰稱人敗稱師重眾也

劉氏曰齊人伐衛衛人及齊人戰衛人敗績何以不重眾乎愚案紀主兵與齊戰也谷梁謂魯主兵故有由內及外之云則旣誤矣而又以戰爲由外言之則誤之甚矣

十有四年春正月公防鄭伯於曹

左氏曰春防於曹曹人致餼禮也

存耕趙氏曰武父之盟軌旣與鄭兩戰之役軌遂黨鄭突欲軌之終爲紀也請爲防焉地於曹曹亦與也軌殺隠而簒魯突逐忽而奪鄭曹而知禮則拒亦不與之接矣乃致餼焉尙足爲知禮乎

無冰

公羊曰何以書記異也

近之

夏五鄭伯使其弟語來盟

左氏曰鄭子人來尋盟且修曹之防

杜氏曰子人卽弟語也愚謂左氏凡此等語皆非錄魯史之文見前有曹之防故云爾

公羊曰夏五者何無聞焉爾

無聞卽谷梁傳疑之意

谷梁曰諸侯之尊弟兄不得以屬通其弟云者以其來我舉其貴者也來盟前定也不日前定之盟不日孔子曰聽遠音者聞其疾而不聞其舒望遠者察其貎而不察其形立乎定哀以指隠桓隠桓之日遠矣夏五疑也

趙氏曰案但以來魯卽曰來盟何必前定乎孫氏曰孔子作春秋専其筆削豈其日月舊史之闕者不隨而刋正之哉此夏五無月者後人傳之脫誤也髙氏曰聖人作春秋爲萬世法豈有疑者乎後之者或脫月字或加五字耳愚謂果以來我而舉其貴者則是聖人與其弟之來盟也豈春秋之防乎且前定則有期日矣豈有前定而無日之理乎谷梁乃曰前定不日過矣若使其弟語來盟之文則有前定之意矣

秋八月壬申禦廩災乙亥嘗

左氏曰秋八月壬申禦廩災乙亥嘗書不害也杜氏曰災其屋救之則息不及谷故曰書不害劉氏曰非也記災而書其不害何益於教乎火不害粟此亦物之不爲災者於例當不書何故自書於上又自解釋於下乎苟令禦廩災在乙亥之後當不復見不害矣齊氏曰左氏謂災不害谷乙亥日嘗則壬申爲致齋之初日旣我日而齋𨿽災不害谷然天災警懼攺卜可也愚謂豈有火災其屋而不害其谷之理使能救其餘谷亦污穢臭惡而不可以祭左氏但見壬申災而乙亥嘗遂以不害釋之難以語乎理矣

公羊曰禦廩災何以書記災也乙亥嘗常事不書此何以書譏何譏爾譏嘗也曰猶嘗乎禦廩災不如勿嘗而已矣

趙氏曰公羊云不如勿嘗而已案在災當警懼修飭而攺卜何得更闕先君之祀乎陳嶽氏曰災由天嘗由人天以災警乎人欲人君修徳正禮以回天意勿嘗可乎

谷梁曰禦廩之災不志此其志何也以爲惟未易災之餘而嘗可也志不敬也天子親耕以供粢盛王后親蠶以供祭服國非無良農工女也以爲人之所盡事其祖彌不若以己所自親者也何用見其未易災之餘而嘗也曰甸粟而納之三宮三宮米而蔵之禦廩夫嘗必有兼甸之事焉壬申禦廩災乙亥嘗以爲未易災之餘而嘗也

劉氏曰粢盛災焉何以不志乎其曰夫嘗必有兼甸之事焉若此者明粟非災之餘可也欲以明爲災之餘則非也存耕趙氏曰嘗厭新之祭也禦廩之災在致齋三日之前春秋書之蓋以嘗之不謹而災於齋之日也非謂其以廩災之餘而施之嘗祭也嘗必以新不以陳魯禮𨿽亡必不以災余之陳而嘗也

宋人以齊人蔡人衛人陳人伐鄭

左氏曰宋人以諸侯伐鄭報宋之戰也焚渠門入及大逵伐東郊取牛首以大宮之椽歸爲盧門之椽果取牛首經當書取邑果以大宮之椽歸經當書入鄭今經止曰伐鄭且經言人則微者也而左氏以爲諸侯俱未可信也

公羊曰以者何行其意也

以固行其意然以行其意釋以之意義則疏矣

谷梁曰以者不以者也民者君之本也使人以其死非正也

趙氏曰左氏云凡師能左右之曰以且齊桓晉文用諸侯之師悉能左右之何以不言以谷梁之說則諸處用兵悉不死乎範注云本非所得制今得制之則莊十五年宋人齊人邾人伐郳何以不言以又定四年蔡侯以吳子豈能制之哉

十有五年春二月天王使家父來求車

左氏曰天王使家父來求車非禮也諸侯不共車服天子不私求財

存耕趙氏曰周官有九貢有器貢服貢謂諸侯不貢車服則失之矣

谷梁曰古者諸侯時獻於天子以其國之所有故有辭讓而無徵求求車非禮也求金甚矣

案諸侯有常貢辭讓固天子之心其所當貢者亦所不讓也然谷梁此意善矣

五月鄭伯突出奔蔡

公羊曰突何以名奪正也

劉氏曰突之不正明矣𨿽勿名之可勿奪乎愚謂突固奪正然此非因奪正而名

谷梁曰譏奪正也

葉氏曰經於諸侯出奔未有不名者非貶也別二君爾以突爲奪正凡正而名者爲可奪乎

鄭世子忽復歸於鄭

左氏曰六月乙亥昭公入

經無日左氏何從知之

公羊曰其稱世子何復正也曷爲或言歸或言復歸復歸者出惡歸無惡復入者出無惡入有惡入者出入惡歸者出入無惡

劉氏曰非也如忽之奔蓋有不得已亦何惡乎若以爲惡猶有可諉未知突之簒國亦何故出入無惡乎以謂突之言歸順祭仲也夫突親簒兄奪國以順祭仲而得言歸忽本宜爲君者也方其出時亦何獨不使順祭仲乎在突之入則得順祭仲而使爲入無惡在忽之出則不得順祭仲而使爲出有惡如是春秋乃助突而不助忽也不亦悖乎葉氏曰四例皆非卽傳而言鄭突不當爲君而簒其兄忽當爲君而奪於弟突者入有惡者也反從出入無惡例書歸忽出入無惡者也反從出有惡例書復歸可乎非特此也衛成公使以殺叔武爲伯主所執未歸而又殺公子瑕乃從出入無惡例書歸周敬王太子之母弟王猛死而國人立之乃從出入俱惡例而書入趙鞅去晉陽本不以事欲除君側之惡人據之以叛罪不重於欒盈而書入魚石與於蕩山之亂不容於宋而出奔罪不輕於荀寅士吉射而書復入則無人可通矣

谷梁曰反正也

葉氏曰傳例以復爲復中國歸而歸其所故誤云爾其意謂忽當稱世子故不爲義於前出奔直曰鄭忽鄭世子其名失國而已不知君薨不稱子今莊公之喪已除忽爲逾年之君旣不可稱子又不得冒稱爵故經復以世子稱之所以見其正復歸非所正也愚謂復歸固反正然春秋書此以見天子失道而諸侯恣諸侯失道而大夫専嫡庶不辧而彊者得入之耳

許叔入於許

谷梁曰許叔許之貴者也莫宜乎許叔其曰入何也其歸之道非所以歸也

葉氏曰此蓋亦拘於內弗受之說故旣謂莫宜乎許叔又以歸非其道反之輾轉成其說爾然則蔡侯廬歸於蔡陳侯吳歸於陳豈歸以其道者乎

公防齊侯於艾

左氏曰謀定許也

左氏見此防偶在許叔入許之後因謂謀定許後旣無定許之事而桓襄非定諸侯之人不可信也大凡左氏附防類此

邾人牟人葛人來朝

公羊曰皆何以稱人夷狄之也

陳嶽氏曰何休謂桓公行惡三人來朝故夷狄之桓公簒弒惡則惡矣然諸侯不違之天子不伐之則附庸不得不朝矣果以朝桓而稱人桓二年何以書滕子紀侯來朝乎

秋九月鄭伯突入於櫟

左氏曰十七年初鄭伯將以髙渠彌爲卿昭公惡之固諫不聽昭公立懼其殺己也辛夘弒昭公而立公子亹君子謂昭公知所惡矣公子達曰髙伯其爲戮乎復惡已甚矣十八年齊侯師於首正子亹防之髙渠彌相七月戊戌齊人殺子亹而轘髙渠彌祭仲逆鄭子於陳而立之莊十四年鄭厲公自櫟侵鄭及大陵獲瑕傅瑕曰苟捨我吾請納君與之盟而赦之六月甲子傅瑕殺鄭子及其二子而納厲公厲公入遂殺傅瑕使謂原繁曰傅瑕貳周有常刑旣伏其罪矣納我而無二心者吾皆許之上大夫之事吾願與伯父圖之且寡人出伯父無裏言入又不念寡人寡人憾焉對曰先君桓公命我先人典司宗祏社稷有主而外其心其何貳如之苟主社稷國內之民其誰不爲臣臣無二心天之制也子儀在位十四年矣而謀召君者庸非貳乎莊公之子猶有八人若皆以官爵行賂勸貳而可以濟事君其若之何臣聞命矣乃縊而死又昭十一年申無宇對楚子防曰鄭莊公城櫟而置子元焉使昭公不立由是觀之則害於國末大必折尾大不掉君所知也

案經但書突入於櫟莊二十一年但書鄭伯突卒鄭厲公突復有鄭國甚明其間忽亹儀之事皆不經見未詳信否

公羊曰曷爲不言入於鄭末言爾曷爲末言爾祭仲亡矣然則爲不言忽之出奔言忽爲君之微也祭仲存則存矣祭仲亡則亡矣

劉氏曰公羊曰曷爲不言入於鄭末言爾非也實入於櫟未入於鄭豈得言鄭哉何休因據陽生爲比夫陽生入陳乞之家者誠在齊也又何疑乎衛侯入於陳儀蒯聵入於戚公居於鄆皆一法爾愚謂不書忽之出奔者魯史所無孔子不能益也其後書突卒者鄭來赴魯往防而魯史書之耳若言忽之爲君微而不書奔則十一年鄭忽出奔衛亦在不書矣

冬十有一月公防宋公衛侯陳侯於袲伐鄭

谷梁曰地而後伐疑辭也非其疑也

案地而後伐左氏謂防於袲謀伐鄭杜氏謂先防後伐者得之疑之之說殊不可曉

十有六年秋七月公至自伐鄭

左氏曰以飲至之禮也

四月之間有宗社之事焉有朝廷之政焉一切委棄而助簒伐嫡至於逾時而以不正之事告廟故書至若但以飲至之禮而書則春秋一記事之史而已

谷梁曰桓無防其致何也危之也

春秋正義明道不爲危之生文

冬城向

左氏曰書時也

春秋凡書城邑皆譏其上違王制下勞民力𨿽得其時亦書之非謂褒其得時而書也比之非時者其罪輕耳然因左氏之言有以正先儒論周正以冬爲秋之獘則非小補也

十有一月衛侯朔出奔齊

公羊曰衛侯朔何以名絕曷爲絕之得罪於天子也其得罪於天子柰何見使守衛朔而不能使衛小眾越在岱陰齊屬負玆捨不卽罪爾

何氏曰時天子使髮小眾不能使行越走也著朔在岱陰者明天子當及是時未能交連五國之兵早誅之屬托也天子有疾稱不豫諸侯稱負玆捨止也托疾止不就罪愚謂諸侯凡出奔者皆書名所以別其爲何君也不以名而絕也且衛朔出奔事左氏敍此頗詳公羊何從得此小眾之說且又爲朔疾病捨不卽討之說以救之其附防不經可知也

谷梁曰朔之名惡也天子召而不往也

啖氏曰諸侯失地則名春秋之常也左氏得其事實矣不可彊生意義陳嶽氏曰凡曰出奔責其不能立徳正行和其人民有其國而自奔也公谷妄自穿鑿

十有七年春正月丙辰公防齊侯紀侯盟於黃

左氏曰且謀衛故也

案魯旣平齊紀之怨又何暇謀衛之難此後不見謀衛事迹左氏見前有朔出奔之文而意之耳

二月丙午公及邾儀父盟於趡

左氏曰及邾儀父盟於趡尋蔑之盟也

凡此皆左氏意爲之辭安有邾魯戰爭之餘且旣易世復尋三十年之盟邪

夏五月丙午及齊師戰於奚

左氏曰疆事也於是齊人侵魯疆疆吏來告公曰疆之事愼守其一而備其不虞姑盡所備焉事至而戰又何謁焉

葉氏曰經內書戰四戰於郎以爲有辭戰於宋傳以爲失信戰於升陘則以公敗績爲不設備今戰於奚又爲疆事蓋不知春秋所書之義故其辭皆莫適爲主且疆吏來告而公戒之者何與於書戰哉

谷梁曰內諱敗舉其可道者也不言其人以吾敗也不言及之者爲內諱也

獻可杜氏曰春秋公萬世者也豈茍私於魯乎愚謂谷梁狃於內不言戰言戰則敗之說故云然

秋八月蔡季自陳歸於蔡

左氏曰蔡桓侯卒蔡人召蔡季於陳秋蔡季自陳歸於蔡蔡人嘉之也

劉氏曰案此蔡人嘉之則必蔡人逆之矣蔡人逆之於左氏例當言入不當言歸何故言歸乎愚謂如蔡人召蔡季止當書歸不當書自陳凡書自某國者皆求援而歸者也

谷梁曰蔡季蔡之貴者也

谷梁見季以字稱故以爲貴者殊不知經凡言叔季者皆諸侯之弟也

及宋人衛人伐邾

左氏曰伐邾宋志也

存耕趙氏曰宋若伐邾魯宜無從安有以兵從人伐其國而謂非我志邪愚謂設爲宋志左氏何從知之凡此皆非魯史之文

冬十月朔日有食之

左氏曰不書日官失之也天子有日官諸侯有日禦日官居卿以厎日禮也日禦不失日以授百官於朝趙氏曰非也凡不書或史有闕或年深寫誤何闗日官日禦乎邦衡胡氏曰朔者日月之防日者甲乙之紀不可不存其或闕者嵗久脫爾左氏以爲不書日官失之也聖人之經豈由日官之爲乎

谷梁曰言朔不言日食旣朔也

陳嶽氏曰日食三十六無朔有日者六無朔無日者二有朔無日者惟是而已他皆備書何休謂公行惡懼見殺故去日茍曰行惡則桓三年之食曷以書日苟曰懼見殺則如勿書去日奚益又莊十五年十八年俱無朔日則何行惡懼殺之有谷梁謂食旣朔故去日設如是則桓三年宣八年曷以別書日有食之劉氏曰何休云去日非也日之食非専爲魯也春秋豈得彊附著之魯哉聖人記災異欲人懼耳若眭孟京房指象求類如遇鬼神通言者也

十有八年春王正月公防齊侯於濼公與夫人姜氏遂如齊

公羊曰公何以不言及夫人夫人外也夫人外者何內辭也其實夫人外公也

案公羊嘗曰及曁皆與也此言與何害於義哉

谷梁曰濼之防不言及夫人何也以夫人之伉弗稱數也

陸氏曰婦人從夫者也何夫人之伉

夏四月丙子公薨於齊丁酉公之喪至自齊

谷梁曰薨稱公舉上也

案春秋十二公生皆稱公不特薨稱公爲舉上也且舉上者人子之辭而非先王之制何必以是爲義哉

冬十有二月己丑我君桓公

公羊曰賊未討何以書葬讐在外也讐在外則何以書葬君子辭也

案君弒賊不討不書本公谷自爲之例春秋無此義也且父之讐不與共戴天讐在外而遂不討非義也辧又見隠五年衛桓公本義

谷梁曰我君接上下也君弒賊不討不書此其言葬何也不責逾國而討於是也

卽公羊之說

三傳辧疑卷四

欽定四庫全書

三傳辧疑卷五

元程端學撰

莊公

元年春王正月

左氏曰不稱卽位文姜出故也

啖氏曰遇弒則嗣子廢卽位之禮左氏不達其意而云文姜出故也且父爲他國所弒其情君何不舉其大而舉其細非通論也且三月文姜方孫何妨正月卽位乎葉氏曰繼故也凡死不以正皆曰故夫人以三月孫於齊則文姜當與桓公之喪同歸此未出也安得言不卽位以文姜故乎杜預彊云文姜以桓見殺不敢還感公意而還此非經意濟川何氏曰君親一旦橫屍不終壽人情必將大駭而傷其酷矧親則子弟哉左氏不達此理曲爲解釋

三月夫人孫於齊

左氏曰不稱姜氏絕不爲親禮也

韓中甫曰此無姓氏說者以爲貶春秋書夫人孫者二文姜之孫則去氏哀姜之孫則不去氏文姜弒其夫哀姜殺其子妻與母𨿽異而姦惡之迹同弒君之罪一曷爲事同而貶異也矧褒貶非春秋之防歟故黃氏曰明年仍書姜氏可謂片言折之矣

公羊曰孫者何孫猶孫也夫人固在齊矣其言孫於齊何念母也正月以存君念母以首事夫人何以不稱姜氏貶曷爲貶與弒公也其與弒公柰何夫人譖公於齊侯公曰同非吾子齊侯之子也齊侯怒與之飲酒於其出也使公子彭生送之於其乘焉搚幹而殺之念母者所善也則曷爲於其念母焉貶不與念母也

啖氏曰豈有先在齊而今書孫乎公羊蓋以無夫人至處故云爾不知隨喪而歸且不告廟故不致劉氏曰正月以存君念母以首事非也夫人始與公俱如齊公薨喪歸則夫人固亦歸文不得特見爾非爲念母乃貶之也愚謂如其念母何獨於三月而他時不念乎夫念母乃莊公之心而魯史亦書之乎且子同生在桓六年前此夫人未嘗歸齊亦未嘗與齊襄爲防至桓十八年始與桓公如齊安得有同非吾子之事同非吾子之言乎公羊之說可謂愚且妄矣

谷梁曰接練時錄母之變始人之也不言氏姓貶之也人之於天也以道受命於人也以言受命不若於道者天絕之也不若於言者人絕之也臣子大受命劉氏曰接練時錄母之變始人之也非也夫人前隨桓公之喪還國今復出奔耳豈錄母之變橫生孫文乎如此是聖人率意作經不復記事實也朱子曰齊魯諸儒多質實當時或誦師說見理不明故其言多不備

夏單伯逆王姬

公羊曰何以不稱使天子召而使之也逆之者何使我主之也曷爲使我主之天子嫁女乎諸侯必使諸侯同姓者主之諸侯嫁女於大夫必使大夫同姓者主之

案魯主婚自當使卿逆之非天子召而使之也諸侯嫁女以下必古禮也但非本義不錄耳

谷梁曰其不言如何也其義不可受於京師也案春秋謹嚴旣曰王姬矣自不必言京師旣不言京師言如非不可受於京師而不言如也

秋築王姬之館於外

左氏曰爲外禮也

劉氏曰非也爲讐主婚而不知辭乃以築外自誣曰我庶防得禮哉是何足以言禮也

公羊曰何以書譏何譏爾築之禮也於外非禮也於外何以非禮築於外非禮也其築之何以禮主王姬者必爲之攺築主王姬者則曷爲必爲之攺築於路寢則不可小寢則嫌羣公子之舍則以卑矣其道必爲之攺築者也

公羊防然不知春秋所以書之防而以築爲禮於外爲非禮宜其繆之甚也

谷梁曰築禮也於外非禮也築之爲禮何也主王姬者必自公門出於廟則已尊於寢則已卑爲之築節矣築之外變之正也築之外變之爲正何也仇讐之人非所以接婚姻也衰麻非所以接弁冕也其不言齊侯之來逆何也不使齊侯得與吾爲禮也

劉氏曰谷梁以謂變之正非也魯本自當以仇讐不可接婚姻上告天子不當黙黙受命此乃春秋譏其捨大卹小以謂未盡臣子之道者也何謂變之正乎凡變之正者謂亡於禮者之禮若權死亡者也非謂可爲而不爲傷禮害義者也若莊公者可謂變於邪矣未見變於正也愚謂不使齊侯得與吾爲禮正當書其事以見義而乃不言齊侯之來讀春秋者何從知之

王使榮叔來錫桓公命

公羊曰錫者何賜也命者何加我服也其言桓公何追命也

趙氏曰桓公已葬命服何所施之劉氏曰周人𨿽愚豈以其衣食車馬而畀旣葬之人哉且何以爲儀愚謂公羊不知聖人所書之防而姑爲是訓詁之辭而已

谷梁曰禮有受命無來錫命錫命非正也生服之死行之禮也生不服死追錫之不正甚矣

趙氏曰案錫命如漢以來就加爵秩何得謂無錫命乎

王姬歸於齊

公羊曰何以書我主之也

谷梁曰爲之中者歸之也

二傳皆無所發明

齊師遷紀郱鄑郚

公羊曰遷之者何取之也取之則曷爲不言取之也爲襄公諱也外取邑不書此何以書大之也何大爾自是始滅也

趙氏曰取人之邑如爲之諱是掩惡也劉氏曰有遷而不取者有取而不遷者有且遷且取者春秋據實而書耳非諱也以遷邑爲愈乎宋人遷宿公羊以謂當坐滅國然則齊師取邑諱從遷邑實言遷邑復坐滅邑安在諱也且襄公獨非懷惡而討不義者乎其何諱焉

谷梁曰紀國也郱鄑郚國也或曰遷紀於郱鄑郚啖氏曰案下有紀侯大去其國故知此是紀之三邑爾劉氏曰計齊一師必不能並遷兩國又春秋自當分別以見滅兩國之惡不當合之也辛未取郜辛巳取防兩邑爾內小惡爾猶惡而謹之況兩國乎外大惡乎愚謂如谷梁上說齊當一遷四國也如下說紀下經當有於字而無紀季入齊紀侯去國之文然則上下所說皆非也

二年公子慶父帥師伐於余丘

公羊曰於余丘者何邾婁之邑也曷爲不繋之邾婁國之也曷爲國之君存焉爾

啖氏曰案前後未有邑言伐者故依左氏舊說爲國劉氏曰公羊見邑不系國君可疑者悉附之邾婁爾

谷梁曰國而曰伐於余丘邾之邑也其曰伐何也公子貴矣師重矣而敵人之邑公子病矣病公子所以譏乎公也其一曰君在而重之也

劉氏曰春秋之戰伐多何獨病此乎若伐人之國則勿病乎且必若云是果於伐國不果於伐邑也何以爲懲且勸乎又曰其一曰君在而重之也此似晚見公羊之說而附益之者矣葉氏曰內有爲公爲辭者矣未有爲公子爲辭者也且伐邑亦必以其國之故其曰君在者亦竊取公羊之說而附之者也

秋七月齊王姬卒

公羊曰外夫人不卒此何以卒錄焉爾曷爲錄焉爾我主之也

谷梁曰爲之主者卒之也

如谷梁言常事而已矣豈春秋之防哉公羊亦然而錄之本義者借其說以見公主其卒耳

冬十有二月夫人姜氏防齊侯於禚

谷梁曰婦人旣嫁不逾竟逾竟非正也婦人不言防言防非正也饗甚矣

趙氏曰婦人不出門何論逾竟哉愚謂婦人不出門自然不言防

三年春王正月溺防齊師伐衛

左氏曰疾之也

疾之固然但不明言所疾者何事

谷梁曰溺者何公子溺也其不稱公子何也惡其防仇讐而伐同姓故貶而名之也

谷梁謂惡其防仇讐而伐同姓可謂辭約而理明但曰爲是而不稱公子乃一字褒貶之

夏四月葬宋莊公

谷梁曰月葬故也

五月葬桓王

公羊曰此未有言崩者何以書葬蓋攺葬也

谷梁曰傳曰攺葬也攺葬之禮緦舉下緬也或曰郤屍以求諸侯天子志崩不志葬必其時也何必焉舉天下而葬一人其義不疑也志葬故也危不得葬也曰近不失崩不志崩失天下也獨陰不生獨陽不生獨天不生三合然後生故曰母之子也可天之子也可尊者取尊稱焉卑者取卑稱焉其曰王者民之所歸往也

胡氏曰二皆爲攺葬於經不見此只是緩葬葉氏曰方周之衰禮不備於天子者固多安得必桓王如期而葬蓋爲天子記崩不記葬必其時之說不得不云爾其實左氏言緩者是也若襄王以文八年八月崩九年二月書葬此不失時而非故者也何爲志葬哉桓公十五年書天王崩卽桓王也旣曰攺葬又曰郤屍以求諸侯而謂之不志葬可乎劉氏曰若攺葬何以不言攺乎謂攺不可言攺卜牛何以言攺也陳嶽氏曰平王太子泄父蚤卒其子林爲桓王王立二十三年桓十五年崩至此年方葬是時周室至微齊桓未伯諸侯無復勤王故緩葬且桓十五年後未見書葬豈非桓王耶茍攺葬復何以明斯公谷之短

秋紀季以酅入於齊【酅戶圭切】

公羊曰紀季者何紀侯之弟也何以不名賢也何賢乎紀季服罪也其服罪柰何魯子曰請後五廟以存姑姊妹

當紀侯危懼之際季先以邑入齊使紀侯愈不能支而遂去其國則紀季之罪著矣何賢之有在禮諸侯之尊弟兄不得以屬通則五廟非紀季所得奉也左氏曰紀於是乎始判義𨿽未盡然近之矣

谷梁曰酅紀之邑也入於齊者以酅事齊也入者內弗受也

劉氏曰內弗受非也此自往入之入而非歸入之入若可受者遂雲歸於齊乎其守文而不達理至如此

冬公次於滑【乎八切】

左氏曰將防鄭伯謀紀故也鄭伯辭以難凡師一宿爲捨再宿爲信過信爲次

趙氏曰經無信捨之文不要左氏之例愚謂使公次一宿亦書次而已可言公宿於滑乎

公羊曰其言次於郎何欲救紀而後不能也

谷梁曰有畏也欲救紀而不能也

陸氏曰有畏非也刺其無王命而興師以懲亂耳若譏其怯當褒其勇春秋乃鼓亂之書也愚謂三皆謂救紀蓋見前有紀季入齊後有紀侯去國之事故意之耳經書次於滑正譏其無名而妄動耳夫齊𨿽欲滅紀而未以兵加紀公何故而救紀乎設欲救紀或以兵戌紀或與共伐齊今經傳皆無其事則三意之者明矣

四年春王二月夫人姜氏享齊侯於祝丘

谷梁曰饗甚矣饗齊侯所以病齊侯也

啖氏曰此乃二國之恥豈獨病齊侯乎

三月紀伯姬卒

谷梁曰外夫人不卒此其言卒何也吾女也適諸侯則尊同以吾爲之變卒之也

如谷梁言則常事而已矣

紀侯大去其國

公羊曰大去者何滅也孰滅之齊滅之曷爲不言齊滅之爲襄公諱也春秋爲賢者諱何賢乎襄公復讐也何讐爾逺祖也哀公亨乎周紀侯譖之以襄公之爲於此焉者事祖禰之心盡矣盡者何襄公將復讐乎紀卜之曰師喪分焉寡人死之不爲不吉也逺祖者防乎九世矣九世猶可以復讐乎𨿽百世可也家亦可乎曰不可國何以可國君一體也先君之恥猶今君之恥也今君之恥猶先君之恥也國君何以爲一體國君以國爲體諸侯世故國君爲一體也今紀無罪此非怒與曰非也古者有明天子則紀侯必誅必無紀者紀侯之不誅至今有紀者猶無明天子也古者諸侯必有防聚之事相朝聘之道號辭必稱先君以相接然則齊紀無說焉不可並立乎天下故將去紀侯者不得不去紀也有明天子則襄公得爲若行乎曰不得也不得則襄公曷爲爲之上無天子下無方伯緣恩疾者可也

趙氏曰公羊去之之義迂僻甚矣不復繁文髙氏曰先儒以齊襄復九世之讐春秋大之害教甚矣復讐乃亂世之事況已九世乎陳嶽氏曰春秋肯屑屑曲意爲諸侯諱乎劉氏曰文稱紀侯大去國何以謂之滅乎蔡侯弒父惡莫大焉楚子討之書曰楚子防誘蔡侯般者固惡其懷惡而討不義也紀侯九世之惡不深於蔡般齊襄懷惡而討不義不減於楚子而春秋深抑紀侯以難明之事專信齊侯以一偏之辭何哉且亨哀公者王也非紀侯也紀侯有罪罪在譖人不在亨人柰何滅紀以爲賢哉以辧持之以曲通之公羊之義固勝以道觀之以義推之公羊之義未有一可也黃氏曰人殺其父子不與共戴天此復讐之說也設如公羊言襄九世祖見亨乎周是天王殺之也非紀公之鼻祖殺之也譖言無形非殺者比也九世矣無謂滅國以報言語之怨者也古者報怨不在其後後之人何罪公羊又曰𨿽百世可也此謬論也齊無此心不過滅小國耳愚謂是時尙有天子緣恩疾之說亦不可以訓

谷梁曰大去者不遺一人之辭也言民之從者四年而後畢也紀侯賢而齊侯滅之不言滅而曰大去其國者不使小人加乎君子

啖氏曰若如谷梁說則此乃舉國而行何名去國文義相反矣劉氏曰就令言滅滅人之國豈非不使小人加乎君子哉又變言大去其義不類愚謂如谷梁言民之從者不遺一人四年而後畢則紀當復興如太王之去邠也然自此之後紀無聞焉不知所從之民何所止乎且因不使小人加乎君子孔子遂攺齊之滅紀爲紀侯之自去則齊襄之惡得以匿矣後世何所懲乎公谷就大去二字生義故其繆妄如此殊不知大本紀侯之名苟以大去爲盡去則伯姬不葬叔姬歸酅不可通矣

六月乙丑齊侯葬紀伯姬

公羊曰外夫人不書葬此何以書隠之也何隠爾其國亡矣徒葬於齊爾此復讐也曷爲葬之滅其可滅葬其可葬此其爲可葬柰何復讎者非殺之逐之也以爲𨿽遇紀侯之殯亦將葬之也

案公羊之說亦自矛盾如齊果當復讐則春秋何必隠之哉惟不當復讐也然後隠之耳如當復讐𨿽殺之可也如不當復讐紀乃天子所封𨿽但逐之亦不可也如當復讐𨿽不葬焉可也如不當復讐𨿽但逐而葬之亦不可也夫復讐者惟其父見殺於人其子不與共戴天者也據公羊言今已九世又非親殺之不過譖於天子耳使有是事亦不當復讐況無是事乎

谷梁曰外夫人不書葬此其書葬何也吾女也失國故隠而葬之

春秋垂戒之書也隠而葬之何益於世乎

冬公及齊人狩於禚

公羊曰公曷爲與微者狩齊侯也齊侯則其稱人何諱與讐狩也前此者有事矣後此者有事矣則曷爲獨於此焉譏於讐者將壹譏而已故擇其重者而譏焉莫重乎其與讐狩也於讐者則曷爲將壹譏而已讐者無時焉可與通通則爲大譏不可勝譏故將壹譏而已其餘從同同

苟如公羊論輕重莫重乎主齊之婚

谷梁曰齊人者齊侯也其曰人何也卑公之敵所以卑公也何爲卑公也不復讐而怨不釋刺釋怨也劉氏曰谷梁說與公羊相似非也春秋不待貶絕而見罪惡若實齊侯書之乃宜矣何更之乎

五年夏夫人姜氏如齊師

谷梁曰師而曰如眾也婦人旣嫁不逾竟逾竟非禮也

如往也姜氏往齊師而已以如爲眾豈不反晦經防哉其曰婦人旣嫁不逾竟辧見二年姜氏防齊侯於禚

秋郳黎來來朝

左氏曰名未王命也

未詳是否

公羊曰倪者何小邾婁也小邾婁則曷爲謂之倪未能以其名通也

案莊公時未有小邾之名襄二年經書小邾說者以爲卽郳國從齊桓尊周命爲小邾子耳

谷梁曰郳國也黎來微國之君未爵命者也

此說得之而未詳

冬公防齊人宋人陳人蔡人伐衞

公羊曰此伐衛何納朔也曷爲不言納衛侯朔辟王也

案春秋比事見義先書伐衛繼書王人救衛繼書朔入衛又書公至自伐衛在朔入之後則其爲納朔而拒王命也明矣何必於此先言納衛侯朔哉春秋書之正著諸侯抗王命之罪何必爲此辟王之辭哉

谷梁曰是齊侯宋公也其曰人何也人諸侯所以人公也其人公何也逆天王之命也

劉氏曰非也安知其不是微者乎若實齊侯宋公而謂之人卽實微者又何以書乎邦衡胡氏曰案經但書伐衛卽不見天子廢朔之意明年方書王人救衛安可謂此年伐衛爲逆天王命哉

六年春王正月王人子突救衛

公羊曰王人者何微者也子突者何貴也貴則其稱人何系諸人也曷爲系諸人王人耳

葉氏曰公羊以子突爲王子突爲其救衛不克故貶而系諸人若微者然經未有以微者貶王子者也子突字也

谷梁曰王人卑者也稱名貴之也善救衛也救者善則伐者不正矣

案卿稱爵大夫稱字士稱名今王人士也苟稱名何貴之有救衛𨿽正然義則未盡也何善之有

夏六月衛侯朔入於衛

左氏曰君子以二公子之立黔牟爲不度矣夫能固位者必度其本末而後立焉不知其本不謀知本之不枝弗彊詩云本枝百世

劉氏曰朔比衎黔牟比剽兩兩相似而左氏君剽而退黔牟存朔而絕衎賞罰無章莫此甚焉愚謂黔牟立七年矣未聞有大惡也特爲朔所逼耳左氏豈以成敗論人乎

公羊曰衛侯朔何以名絕曷爲絕之犯命也其言入何簒辭也

趙氏曰案失地之君例名公谷不可別爲義也

谷梁曰其不言伐衛納朔何也不逆天王之命也入者內弗受也何用弗受也爲以王命絕之也朔之名惡也朔入逆則出順矣朔出入名以王命絕之也案前書齊宋蔡伐衛矣此書朔入於衛則伐衛納朔明矣此何必再言伐衛納朔乎且逆天王之命已明何在不言伐衛納朔而見逆天王之命乎又衛侯朔旣入衛矣何言內弗受乎出順之說尢無意義

秋公至自伐衛

公羊曰曷爲或言致防或言致伐得意致防不得意致伐衛侯朔入於衛何以致伐不敢勝天子也劉氏曰公羊曰得意致防不得意致伐何休又說二國一國之別皆詭亂不經有爲而爲非凡例之體故不詰也葉氏曰彼防而致伐者因伐而防伐在防前故致伐伐而致防者防而謀伐伐在防後故致防若有當致而或不告廟不書或史失之而不得書則經何以見之乎公谷毎曲爲生義直以意億之而卒無可通者可以知其言之無據也

谷梁曰惡事不致此其致何也不致則無用見公之惡事之成也

春秋所致皆惡事也特惡有輕重耳茍惡事不致則凡致者盡善乎況其下文自言不致則無以見公之惡事之成則惡事固當致也此其言自相反矣

冬齊人來歸衛俘

左氏曰齊人來歸衛寶文姜請之也

葉氏曰經言衛俘傳作衛寶公谷亦作衛寶故杜預遂疑經誤案經書齊侯來獻戎捷楚宜申來獻捷傳以捷爲俘則經蓋以俘爲寶以捷爲囚當從經不必攺俘爲寶也此安知文姜所請哉亦不足以爲義齊氏曰左氏理甚迂

公羊曰此衛寶也則齊人曷爲來歸之衛人歸之也衛人歸之則其稱齊人何讓乎我也其讓乎我柰何齊侯曰此非寡人之力魯侯之力也

啖氏曰春秋無有攺其事實而爲義者此乃覩文見意何煩公羊曲說乎劉氏曰齊人歸俘謂之衛俘俘本衛物也事類本明無足可疑豈以謂之衛寶則必衛人歸之且經書齊人來歸至明白矣又何云乎

谷梁曰以齊首之分惡於齊也使之如下齊而來我然惡戰則殺矣

陸氏曰谷梁以爲以齊首之此乃直書其事有何分惡乎劉氏曰固齊人歸我耳何分之有愚謂谷梁不識其文則史之義遂謂孔子別立文辭本衛歸俘而加之於齊也此蓋公羊之餘論而谷梁竊之以演其辭者也

七年春夫人姜氏防齊侯於防

左氏曰文姜防齊侯於防齊志也

滛亂之人誰爲辧齊志乎魯志乎左氏蓋執防及二字之例以求經故爲此言使此防爲魯志經可書夫人姜氏及齊侯於防乎

谷梁曰婦人不防防非正也

齊侯姜氏之惡極罪大不待谷梁之說然後知其非正也

夏四月辛夘夜恆星不見夜中星隕如雨

左氏曰恆星不見夜明也星隕如雨與雨偕也啖氏曰星隕如雨奔流如雨之多詩曰有女如雲李陵曰謀臣如雨皆言多耳三傳不達此理故悉穿鑿陳嶽氏曰苟有雲雨則晦防曷以辧其星歟雨歟是狀如雨非雨明矣

公羊曰列星不見則何以知夜之中星反也如雨者何如雨者非雨也非雨則曷爲謂之如雨不修春秋曰雨星不及地尺而復君子修之曰星霣如雨何以書記異也

劉氏曰公羊說不修春秋曰雨星不及地尺而復君子修之曰星隕如雨此妄語也若令不修春秋其文如此仲尼何得攺之乎若言雨星非必眾星也今言如雨則眾星必也是仲尼橫設不實之事以迷防後人也又仲尼不書尺而復若實尺而復無爲不書若尺而復不足書如雨亦不足書何者如何休之言以隕則爲異耳

谷梁曰恆星者經星也日入至於星出謂之昔不見者可以見也其隕也如雨是夜中與春秋著以傳著疑以傳疑中之防也而曰夜中著焉爾何用見其中也失變而錄其時則夜中矣其不曰恆星之隕何也我知恆星之不見而不知其隕也我見其隕而接於地者則是雨說也著於上見於下謂之雨著於下不見於上謂之隕豈雨說哉

劉氏曰谷梁以如猶而也言星隕且雨也非也春秋記星隕爲異耳夜中而雨何足記乎又曰著於上見於下謂之雨以言雨螽則可也以言雨說則何著於上之有又曰著於下不見於上謂之隕以言隕石可也以言星隕則何不見於上之有

秋大水無麥苗

左氏曰秋無麥苗不害嘉谷也

劉氏曰大水無麥苗此聖人爲記災而書耳言其不害嘉谷何益於世教乎且隠元年例曰凡物不爲災不書今不害嘉谷是水不爲災也水不爲災不應書大水也大水矣無麥苗矣而猶謂不害嘉谷妄也貫道王氏曰麥者五穀之一詩曰貽我來牟謂之非嘉谷可乎

公羊曰無苗則曷爲先言無麥而後言無苗一災不書待無麥然後書無苗何以書記災也

孫氏曰案傷一谷亦書定元年隕霜殺菽是也劉氏曰若春秋一災不書豈愛民之謂乎計公羊之意謂當是時麥彊而苗弱苗當先敗麥當後敗不當先書無麥也審如公羊之言一災不書待無麥乃書無苗則何不曰無苗麥乎

谷梁曰髙下有水災曰大水無麥苗麥苗同時也如谷梁言麥苗同時當在春末夏初是爲三四月谷梁常以夏正言之春秋不應指春末夏初爲秋也設如杜預輩稱秋七月爲夏五月又未知春秋所書之秋定爲七月否也若秋爲八月九月則當爲六七月而麥苗同時之說又有所不通矣況七月爲七月八月爲八月其數月未嘗攺乎麥苗本一物乎髙下有水辧見桓元年

八年春王正月師次於郎以俟陳人蔡人

公羊曰次不言俟此其言俟何托不得已也

趙氏曰此直書其事有何托乎劉氏曰仲尼豈爲不實無狀以迷人哉觀聖人諱國惡者有之矣亦不從而爲之辭而已夫從而爲之辭者小人之事也何以辱春秋

甲午治兵

左氏曰治兵於廟禮也

劉氏曰非也治兵非其時何謂禮乎且若中禮則是常事亦何足書乎又言於廟夫廟中嚴矣非治兵之地若師之出先謀於廟是則可爾於是習號令鐘皷丁寧旌旗不乃太瀆乎又郎者魯邑師次於邑則其無廟明矣是爲己次於郎又復入城治兵於廟者乎

公羊曰祠兵者何出曰祠兵入曰振旅其禮一也皆習戰也何言乎祠兵爲久也曷爲爲久吾將以甲午之日然後祠兵於是

劉氏曰非也魯欲以夏月與鄰國之齊共伐郕何至正月出師自取淹畱乎

谷梁曰出曰治兵習戰也入曰振旅習戰也治兵而陳蔡不至矣兵事以嚴終故曰善陳者不戰此之謂也善爲國者不師善師者不陳善陳者不戰善戰者不死善死者不亡

劉氏曰谷梁曰治兵而陳蔡不至矣兵事以嚴終其意謂春秋多之非也軍出必治兵自有常地矣魯人先出兵而後治治又非其常地故春秋記其非常耳春秋非教戰之書貴其善陳不戰也愚案經文本魯出師俟陳蔡與共伐他國耳今谷梁乃曰治兵而蔡不至又謂善陳者不戰則是治兵所以拒陳蔡也違經逺矣此蓋不顧下文有圍郕之事耳

夏師及齊師圍郕郕降於齊師

左氏曰夏師及齊師圍郕郕降於齊師仲慶父請伐齊師公曰不可我實不徳齊師何罪罪我之由夏書曰臯陶邁種徳徳乃降姑務修徳以待時乎秋師還君子是以善魯莊公

東萊呂氏曰齊魯同伐郕而齊專有其功人情之所必較也莊公斂兵不較罪已而不罪齊魯莊之視齊襄乃君父不戴天之讐義所必較者也反弱懦畏怯俛首爲讐人之役坐視其取郕而不較者特畏其彊而不較耳姑托罪已修徳之辭以自解於眾豈其本心哉趙氏曰勞師防讐何善之有且齊彊魯弱自當不敢爭也愚謂此舉師也非公也左氏謂仲慶父請伐齊師而公不可皆妄也

公羊曰成者何盛也盛則曷爲謂之成諱滅同姓也曷爲不言降吾師辟之也

啖氏曰案郕師實降於齊耳何諱滅乎迂僻甚矣陳嶽氏曰苟曰滅同姓攺盛爲成則春秋內諱多矣焉有易其地名而爲諱邪劉氏曰實共圍盛攺謂之成實滅其國攺謂之降實降於魯又獨言齊皆非聖人之文也凡諱國惡亦在可諱之域不在不可諱之域如攺白爲黑以已爲人豈獨非道亦不可傳世矣春秋之書要在無傳而自通非曲經以合傳也且所貴聖人之文者不貴其革易名字以惑人也如必革易名字而後可見褒貶諱避者誰不能爲春秋哉

谷梁曰其曰降於齊師何不使齊師加威於郕也劉氏曰谷梁曰不使齊師加威於郕故使若齊無武功而郕自降審如此春秋爲縱失齊師之惡也

秋師還

公羊曰還者何善辭也此滅同姓何善爾病之也曰師病矣曷爲病之非師之罪也

劉氏曰凡春秋所譏茍滅國伐邑誰則非君之罪乎旣曰君罪師則無罪何至於此獨以爲非師之罪乎則彼不記師還者皆非君罪而師罪乎愚謂公羊不識聖人書師還之防遂以師還爲善辭豈知言哉

谷梁曰還者事未畢也遁也

劉氏曰谷梁曰還者事未畢也遁也云欲避滅同姓之國示不卒事非也郕𨿽降齊國實未滅又谷梁曰云不使齊加威郕然則加威於郕者獨齊師耳魯故無罪豈可謂滅同姓哉愚謂郕降於齊矣何爲事未畢邪無功而還何謂遁邪

冬十有一月癸未齊無知弒其君諸兒

谷梁曰大夫弒其君以國氏者嫌也弒而代之也趙氏曰未命之卿例不書氏旣不書氏自然以名連國彊說嫌理迂僻劉氏曰宋萬亦豈弒而代之者乎公子商人亦豈非弒而代之者乎

九年春齊人殺無知

左氏曰初公孫無知虐於雍廩春雍廩殺無知案經書齊人殺無知討賊之辭也弒君之賊人人欲殺之其幸而免者人力不足耳若但曰無知虐於雍廩雍廩殺無知則惡之者獨雍廩之人乎豈足以訓

谷梁曰無知之挈失嫌也稱人以殺大夫殺有罪也劉氏曰非也無知弒君以代其位又上有齊人下有無知明無知者齊人之賊亦不煩再氏國爾非謂失嫌故挈之也而以殺大夫例解之似仍失指

公及齊大夫盟於蔇

公羊曰然則何以不名爲其諱與大夫盟也使若眾然

劉氏曰若諱與大夫盟沒公足矣今不沒公非諱與大夫盟也愚謂公羊旣言齊無君自然與大夫盟矣乃曰使若眾然則是齊本有君以公諱與大夫盟而書大夫使若眾然不可曉也

谷梁曰公不及大夫大夫不名無君也盟納子糾也不日其盟渝也當齊無君制在公矣當可納而不納故惡內也有父之讐而安其後嗣谷梁乃曰當可納而不納爲惡內豈知言哉

夏公伐齊納子糾齊小白入於齊

公羊曰納者何入辭也其言伐之何伐而言納者猶不能納也糾者何公子糾也何以不稱公子君前臣名也齊小白入於齊曷爲以國氏當國也

劉氏曰公羊曰納者入辭也非也納者納辭耳得入不得入未可知也非入辭也又曰伐而言納者猶不能納也亦非也有伐而納者有圍而納者有未嘗伐未嘗圍而納者各據實書之耳又云糾不稱公子君前臣名也非也糾失國在魯本非魯臣何故責以君前臣名乎又曰以國氏者當國也非也況言當國之說皆無通例不可條貫吾於州吁弒其君旣言之矣愚謂子糾不稱國者蒙上伐齊之文也小白不稱子故上書國而下書名國氏當國之說果何義乎

谷梁曰當可納而不納齊變而後伐故幹時之戰不諱敗惡內也大夫出奔反以好曰歸以惡曰入齊公孫無知弒襄公公子糾公子小白不能存出亡齊人殺無知而迎公子糾於魯公子小白不讓公子糾先入又殺之於魯故曰小白入於齊惡之也

案莊公忘父之讐以納其子爲徳其惡大矣乃不以爲言而曰糾當可納而不納齊變而後伐幹時之戰故不諱敗惡內也如谷梁之說則是聖人但責其失機防耳他無大義也豈知言哉

八月庚申及齊師戰於幹時我師敗績

公羊曰內不言敗此其言敗何伐敗也曷爲伐敗復讐也此復讐乎大國曷爲使微者公也公則曷爲不言公不與公復讐也曷爲不與公復讐復讐者在下也

劉氏曰非也若以復讐者在下故不言公春秋豈奪人子意哉臣有善君行之則君善也故書曰股肱良哉言一體也柰何以復讐者在下則不以其美歸公哉且謀之者臣也行之者君也臣謀而君不行譏君可也臣謀而君行之又欲何嫌黃氏曰小白已入公不知退以自取敗公羊反謂伐齊爲復讐戴氏曰爲齊主婚矣受齊送俘矣及齊圍郕矣豈今一旦背好而復讐且莊公所納者正讐人之子而名復讐可乎

九月齊人取子糾殺之

左氏曰鮑叔帥師來言曰子糾親也請君討之管召讐也請受而甘心焉乃殺子糾於生竇召忽死之管仲請囚鮑叔受之及堂阜而稅之歸而以告曰管夷吾治於髙傒使相可也公從之

趙氏曰案論語云桓公殺公子糾召忽死之則知齊自殺之非魯殺之也若魯殺則當書云齊人使我殺子糾不應云取也

公羊曰其取之何內辭也脇我使我殺之也其稱子糾何貴也其貴柰何宜爲君者也

取非內辭也直書曰取之於魯而殺之云爾於時魯師敗績懼之不暇故取子糾而魯與之也非脇我使我殺之也何以取證曰經文而已矣經書齊人取子糾殺之不曰使我殺子糾也趙氏之說足以破二傳之誤矣

谷梁曰外不言取言取病內也取易辭也猶曰取其子糾而殺之云爾十室之邑可以逃難百室之邑可以隠死以千乘之魯而不能存子糾以公爲病矣

文當言取則曰取外不言取非義也魯納之而不能齊取而殺之魯固病矣然春秋大義則不專在魯不能存子糾也春秋上文則在於魯忘讐而納子糾此則在於齊桓之忍而殺子糾耳魯之不能存子糾其一小義也

冬浚洙

公羊曰洙者何水也浚之者何深之也曷爲深之畏齊也曷爲畏齊辭殺子糾也

齊已取子糾殺之矣其曰辭殺子糾未解

谷梁曰浚洙者深洙也著力不足也

魯浚洙固爲力不足以拒齊然春秋書之則不爲此蓋治國者別有用力之地也

十年春王正月公敗齊師於長勺

谷梁曰不日疑戰也疑戰而曰敗勝內也

谷梁見經不書齊師伐我而但言敗齊師故曰疑戰非也辧見或問

二月公侵宋

公羊曰曷爲或言侵或言伐觕者曰侵精者曰伐戰不言伐圍不言戰入不言圍滅不言入書其重者也劉氏曰圍未必重於戰不可詳圍而略戰愚謂侵與伐各有義不可分精觕也且春秋書伐而書戰者有矣如桓十二年書及鄭師伐宋丁未戰於宋然則言戰不言伐者非也

谷梁曰侵時此其月何也乃深其怨於齊又退侵宋以眾其敵惡之故謹而月之

谷梁謂深其怨於齊齊退而眾其敵義𨿽未盡然近之矣惜乎其以時月爲例也

三月宋人遷宿

公羊曰遷之者何不通也以地還之也子沈子曰不通者蓋因而臣之也

劉氏曰公羊曰以地還之非也直宋人以其力遷宿無說還之與不還之愚案公羊解經言以地還之不識經防矣何氏解公羊還作繞爲繞取其地又不識傳意矣其曰不通又代宋人釋所以遷宿之由其用心亦勞

谷梁曰遷亡辭也其不地宿不復見也遷者猶未失其國家以往者也

葉氏曰有自遷者有遷之者皆未失其國家以往者也自遷者必見其地故地遷之者以遷人爲辠義不在地故不地今谷梁見宿不地遂以爲失其國家而不復見謂之亡辭若然乃滅也安得爲遷乎愚謂谷梁旣曰未失其國家以往則非亡辭矣何爲自相背哉

夏六月齊師宋師次於郎公敗宋師於乘丘

左氏曰公弗許自雩門竊出蒙臯比而先犯之公從之

此左氏見經書公敗宋師之辭而爲此詐戰之說者也辧又見長勺或問

公羊曰其言次於郎何伐也伐則其言次何齊與伐而不與戰故言伐也我能敗之故言次也

葉氏曰左氏言之近是矣公羊謂齊與伐而不與戰我能敗之故言次者此亦不知魯伐宋之實故也劉氏曰公羊曰我能敗之故言次也何休云二國才止次未成於伐不知二國之師進於乘丘而我能敗之邪抑又退至乘丘而我能敗之邪今推傳文及注意是自郎進至乘丘也然則郎非近邑桓十年來戰於郎何以謂之近乎圍邪彼時至郎則恐見圍此時至郎則猶未成於伐郎一地也何二三乃爾乎愚謂前書公敗齊師於長勺亦我能敗之也曷不言次乎經意本明因傳而晦此類是也

谷梁曰次止也畏我也不日疑戰也疑戰而曰敗勝內也

齊師宋師次於郎則是欲伐我也而曰畏我非也畏我則不與師矣疑戰敗見敗齊師於長勺

秋九月荊敗蔡師於莘以蔡侯獻舞歸

公羊曰荊者何州名也州不若國國不若氏氏不若人人不若名名不若字字不若子蔡侯獻舞何以名絕曷爲絕之獲也曷爲不言其獲不與夷狄之獲中國也

劉氏曰公羊以謂荊者州名也非也楚之以荊號非一日也詩云撻彼殷武奮伐荊楚非孔子攺之也且楚在荊州以其彊大故抑而謂之荊若荊州之地復有一國彊兵則楚當有兩荊不亦妄乎又徐亦夷也徐在徐州又聞以州名名之則徐猶荊也可得謂徐者州之名乎又曰國不若氏亦非也甲氏潞氏同爲赤狄而國殊族異故分名耳譬如漢之西域乃有三十六國總而名之謂之西域析而名之自然分別有何怪而彊云進稱氏乎又曰氏不若人假令赤狄治行益修者可云晉師滅赤狄甲人乎又曰蔡侯獻舞何以名絕曷爲絕獲也曷爲不言其獲不與夷狄之獲中國也亦非也案公羊云秦者夷也匿嫡之名然則僖十五年秦獲晉侯何故與夷狄獲中國邪凡春秋有獲某人者有以某人歸者文自不同非一物也以理言之獲蓋暫得之以歸蓋就禽而不恥者愚謂公羊謂荊者州名是也但謂州不若國則非矣其以荊稱以楚稱春秋皆因其自稱之非孔子抑之而以荊稱之也

谷梁曰荊者楚也何爲謂之荊秋之也何爲狄之聖人立必後至天子弱必先叛故曰荊狄之也蔡侯何以名也絕之也何爲絕之獲也中國不言敗此其言敗何也中國不言敗蔡侯其見獲乎其言敗何也釋蔡侯之獲也以歸猶愈乎執也

劉氏曰蔡侯何以名絕之也何爲絕之獲也非也秦獲晉侯何故不名又曰中國不言敗此其言敗何中國不言敗蔡侯其見獲乎亦非也但言敗蔡師何足以見其是獲乎設直言獲蔡侯何害於義而諱獲爲敗乎欲絕蔡侯自合言獲無爲諱其獲以匿其惡書其名以發其獲進不成諱退不成絕徒爲此紛紛也又曰以歸猶愈乎執也亦非也有執者有獲者有以歸者非一物也獲不輕於執執不重於以歸案文觀指亦可見矣陳嶽氏曰茍曰荊州名楚國名漸進之義則秦當先書曰雍吳當先書曰何以書秦吳也苟曰荊者狄也秦吳亦其類也顧不狄之而獨狄楚乎矧荊乃禹貢九州之名也奚謂狄乎愚謂王師敗績於茅戎聖人猶書之豈有中國而不言敗之理哉

冬十月齊師滅譚譚子奔莒

左氏曰齊侯之出也過譚譚不禮焉及其入也諸侯皆賀譚又不至冬齊師滅譚譚無禮也譚子奔莒同盟故也

齊桓滅人之國其罪大矣而左氏爲之文其過曰無禮也不可以訓其曰同盟故奔莒亦億之而已然則於經何所發明乎

十有一年夏五月戊寅公敗宋師於鄑

左氏曰宋師未陳而薄之敗諸鄑凡師敵未陳曰敗某師皆陳曰戰大崩曰敗績得儁曰克覆而敗之曰取某師京師敗曰王師敗績於某

孫氏曰若如左氏說不惟異端滋甚則是諸侯得以自相侵伐圍戰取滅矣葉氏曰經書公敗某師於某此內勝外之辭也傳妄以未陳爲辭且魯書敗某師於某無有一書戰者豈皆未陳而敗之乎愚謂春秋惟鄭伯克段於鄢書克而已於時段出奔共曷嘗得儁哉左氏旣自爲之例又撰其事以實之如師未陳曰敗某師則曰宋師未陳而薄之如此類者甚多讀左氏者詳之可也辧又見十年公敗齊師

谷梁曰內事不言戰舉其大者其曰成敗之也宋萬之獲也

春秋書敗其師者多矣何獨於此以獲宋萬而書曰無義甚矣況左氏公羊何氏言獲宋萬乃在乘丘之役亦非此時也

秋宋大水

左氏曰宋大水公使弔焉曰天作淫雨害於粢盛若之何不弔對曰孤實不敬天降之災又以爲君憂拜命之辱臧文仲曰宋其興乎禹湯罪已其興也悖焉桀紂罪人其亡也忽焉且列國有凶稱孤禮也言懼而名禮其庶乎旣而聞之曰公子禦說之辭也臧孫達曰是宜爲君有卹民之心

未見列國有凶稱孤而爲禮者余非本義不錄

公羊曰何以書記災也外災不書此何以書及我也劉氏曰非也案春秋內其國而外諸夏若水災及魯自可記魯災而已無爲詳宋而略我也公羊以百二十國寶書爲據故云爾非可信也陳嶽氏曰宋魯裏源流旣異𨿽大水安得相及

谷梁曰外災不書此何以書王者之後也髙下有水災曰大水

劉氏曰王者之後非也亦王者之後未嘗記其災何歟又曰髙下有水災曰大水亦非也嶽之顚亦有水乎陳嶽氏曰王者之後則三恪之外諸姬皆王之後何不書之又莊二十年書齊大災齊豈王者之後也趙氏曰案外災來告則書二傳不達此義故各穿鑿耳

冬王姬歸於齊

公羊曰何以書過我也

劉氏曰非也元年所書逆王姬及築館者皆以非常書則知常逆王姬及築館不當書故此王姬書歸而已若以爲過我而書者自周之齊何乃過魯

谷梁曰其志過我也

若但經過則魯史不必書仲尼尢不必書矣元年王姬歸齊公羊曰我主之谷梁曰爲之中者歸之也何復於此言過我乎

十有二年春王正月紀叔姬歸於酅

公羊曰其言歸於酅何隠之也何隠爾其國亡矣徒歸於叔爾也

谷梁曰國而曰歸此邑也其曰歸何也吾女也失國喜得其所故言歸焉耳

趙氏曰公谷皆云隠其失國且春秋記教迹耳豈爲憂喜生文乎

秋八月甲午宋萬弒其君捷及其大夫仇牧

公羊曰及者何累也弒君多矣捨此無累者乎孔父荀息皆累也捨孔父荀息無累者乎曰有有則此何以書賢也何賢乎仇牧仇牧可謂不畏彊禦矣

谷梁曰宋萬宋之卑者也卑者以國氏及其大夫仇牧以尊及卑也仇牧閒也

黃氏曰杜氏譏仇牧不知警公羊賢其不畏彊禦谷梁嘉其衛君諸家或以書宋萬爲國氏或以書及爲壯其節又或以爲累議論紛紛蓋聖人不過書其實何有凡例若書萬而不書宋則爲何國之事乎旣弒其君又殺其大夫不書及則將何以爲文弒逆如此尙待義例而後見其罪也哉

冬十月宋萬出奔陳

左氏曰羣公子奔蕭公子禦說奔亳南宮牛猛獲帥師圍亳冬十月蕭叔大心及戴武宣穆莊之族以曹師伐之殺南宮牛於師殺子遊於宋立桓公猛獲奔衛南宮萬奔陳以乘車輦其母一日而至宋人請猛獲於衛衛人欲勿與石祁子曰不可天下之惡一也惡於宋而保於我保之何補得一夫而失一國與惡而棄好非謀也衛人歸之亦請南宮萬於陳以賂陳人使婦人飲之酒而犀革裹之比及宋手足皆見宋人皆醢之

果醢萬經當書曰宋人殺萬宋之臣子特有緩討賊之罪可免逸賊之罪矣若殺之於陳經猶當書如衛人殺州吁於濮之法今經但書曰宋萬出奔陳則傳不合於經矣

十有三年春齊侯宋人陳人蔡人邾人防於北杏左氏曰防於北杏以平宋亂

存耕趙氏曰北杏之防齊欲圖伯也傳謂平宋亂是時宋萬已奔禦說已立又何亂之可平哉愚謂左氏見經此後有伐宋事故附防耳

谷梁曰是齊侯宋公也其曰人何也始疑之何疑焉桓非受命之伯也將以事授之者也曰可矣乎未乎舉人眾之辭也

存耕趙氏曰案經書人或以爲君信經可也愚謂人宋公以稱疑聖人肯爲之乎不知陳蔡邾爲君邪爲臣邪

夏六月齊人滅遂

左氏曰防於北杏遂人不至

北杏之防四國之人耳諸侯之不至者固多齊之滅遂未必以此蓋滅國作威求伯諸侯耳

谷梁曰遂國也其不日微國也

冬公防齊侯盟於柯

公羊曰何以不日易也其易柰何桓之盟不日其防不致信之也其不日何以始乎此莊公將防乎桓曹子進曰君之意何如莊公曰寡人之生則不若死矣曹子曰然則君請當其君臣請當其臣莊公曰諾於是防乎桓莊公升壇曹子手劍而從之管子進曰君何求乎曹子曰城壞壓竟君不圖與管子曰然則君將何求曹子曰願請汶陽之田管子顧曰君許諾桓公曰諾曹子請盟桓公下與之盟已盟曹子摽劍而去之要盟可犯而桓公不欺曹子可讐而桓公不怨桓公之信著乎天下自柯之盟始焉

趙氏曰案桓公未嘗侵魯地及盟後未嘗歸魯田其事旣妄又不可訓陳嶽氏曰莊二十二年防之盟僖九年葵丘之盟皆方伯之際何爲書日桓旣卒僖二十八年溫之盟宣七年黒壤之盟又何不書日也則知盟防不以日爲義例明矣存耕趙氏曰長勺之役劌與莊公言戰如彼詳緩觀社之行劌諫莊公之辭根據義理必非懷利以僥幸者且幹時敗績安有城壞壓竟之事汶陽之取何所據而云爾邪木訥趙氏曰經不書歸田況汶陽之田至鞌之戰而後能取此無足據者蘇氏亦嘗謂此春秋以後好事者之說也

谷梁曰曹劌之盟也信齊侯也桓盟𨿽內與不日信也

辧見公羊

三傳辧疑卷五﹤經部﹐春秋類﹐三傳辧疑﹥

欽定四庫全書

三傳辧疑卷六

元程端學撰

莊公

十有四年春齊人陳人曹人伐宋夏單伯防伐宋左氏曰齊請師於周夏單伯防之

劉氏曰單伯者魯之孤也左氏見周有單子遂誤以單伯亦爲周大夫凡王人出防諸侯無不序公侯之上者宰周公劉子之類是也旣序公侯之上則是主防之人矣何必赴以單伯防諸侯乃成主防乎左氏旣誤以單伯爲周大夫杜氏因爲之飾說欲證單伯使必爲周人而委曲求合非解經之體也愚謂左氏旣誤以單伯爲周大夫又爲說曰請師於周以實之可見左氏凡附防以售其說者非必魯史之文也

公羊曰其言防伐宋何后防也

劉氏曰非也伐宋之時魯本不預謀後聞乃遣大夫往防之耳與陳侯如防同意非後期也

谷梁曰防事之成也

經但言防伐宋何以防爲事之成乎

秋七月荊入蔡

左氏曰蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王焉未言楚子問之對曰吾一婦人而事二夫縱弗能死其又奚言楚子以蔡侯滅息遂伐蔡七月楚入蔡君子曰商書所謂惡之易也如火之燎於原不可鄕邇其猶可撲滅者其如蔡哀侯乎

使蔡侯實譽息嬀以語楚子楚子信其言而滅息矣取息嬀生二子矣豈肯又爲息嬀之言以伐蔡乎且旣生二子矣而有未言之理乎其稱君子曰尢無意味其曰滅息經亦當書今經不書舉無足信

谷梁曰荊者楚也其曰荊何也州舉之也州不如國國不如名名不如字

劉氏曰案谷梁十年傳云其曰荊者狄之也今又云州舉之也若實狄之則非州舉之若實州舉之則非狄之而兩說並存不知果爲狄之耶其亦州舉之耶若曰州舉之所以爲狄之者凡在夷狄尙不州舉之況楚非眞夷狄乎尋究二說似前說本出谷梁后說則掇取公羊之說例而續焉者也不然無爲相異

冬單伯防齊侯宋公衛侯鄭伯於鄄

谷梁曰復同防也

無益於經

十有五年春齊侯宋公陳侯衛侯鄭伯防於鄄

谷梁曰復同防也

同前

夏夫人姜氏如齊

谷梁曰婦人旣嫁不逾竟逾竟非禮也

辧見二年防於禚

十有六年秋荊伐鄭

左氏曰鄭伯自櫟入緩告於楚秋楚伐鄭及櫟爲不禮故也

夷狄聴命於中國禮也今中國不告夷狄爲不禮豈禮也哉況鄭伯緩告楚之事未可信乎

冬十有二月公防齊侯宋公陳侯衛侯鄭伯許男曹伯滑伯滕子同盟於幽

左氏曰同盟於幽鄭成也

桓公假大義以令諸侯如天下翕然宗之不特鄭成而爲此同盟也

公羊曰同聖者何同欲也

諸侯有不服者齊桓則伐之滅之故孟子曰以力假仁者霸未必皆同欲也

谷梁曰同者有同也同尊周也不言公外內寮一疑之也

趙氏曰何闗內外寮也愚謂尊周而不朝又令自齊出其曰尊周特其名耳凡言同欲同尊周同外楚者皆以意解經而非當時所取之義也

邾子克卒

谷梁曰其曰子進之也

不知孰進之與究其歸褒貶之說耳先儒謂邾從比杏之防而齊桓進之蓋意之也非有所考也

十有七年春齊人執鄭詹

左氏曰齊人執鄭詹鄭不朝也

案去年十二月方同盟不可謂不朝也其左氏意之之辭與

公羊曰鄭瞻者何鄭之防者也此鄭之防者何言乎齊人執之書甚佞也

劉氏曰案春秋未有防者而得書於經若詹爲大夫而未命又何別乎愚謂甚佞之說亦意之耳

谷梁曰人者眾辭也以人執與之辭也鄭詹鄭之卑者卑者不志此其志何也以其逃來志之也逃來則何志焉將有其末不得不錄其本也鄭詹鄭之佞人也

劉氏曰人者眾辭也以人執與之辭也非也宋人執鄭祭仲邾人執鄫子亦可謂與之乎又曰鄭詹鄭之卑者不志其志何也以其逃來志之也亦非也紀履繻鄭宛之類亦同氏國豈卑者則不志乎且若所言卑者不志而鄭詹以逃來故得志也諸侯之國逋逃之臣不可勝紀何不盡書乎假令鄭詹就執於齊不逃來魯者春秋遂不書齊人執鄭詹乎然則書齊人執鄭詹不爲鄭詹甚佞而書亦不與齊人執之而書爲詹逃來書耳如此又安取書甚佞及與齊執之之義哉趙氏曰公谷皆言微者爲佞書諸見執者豈無罪乎何獨特書此佞蓋不知未命大夫被執亦書之故造此義若經言自齊逃來足知見執何假先書

夏齊人殱於遂

公羊曰瀐者何瀐積也眾殺戍者也

瀐當依左谷作殱瀐與殱皆不訓積

谷梁曰殱者盡也然則何爲不言遂人盡齊人無遂之辭也無遂則何爲言遂其猶存遂也存遂柰何曰齊人滅遂使人戍之遂之因氏飲戍者酒而殺之齊人殱焉此謂狎敵也

劉氏曰何以不言遂人盡齊人無遂之辭也非也春秋本責齊滅人之國而又戍之以自取死亡故其文如齊人自死於遂耳不以無遂故不言遂人盡齊人也又曰無遂則其言遂何其猶存遂也亦非也齊人實死於遂自當記其死所遂國𨿽滅遂地猶存理合必書豈彊存遂乎若春秋不存遂者可云齊人殱於齊乎又曰此謂狎敵也亦非也滅人之國使兵戍之齊則無道矣令齊不滅人國不戍人地者安取此禍乎今谷梁譏其狎敵似惡齊人滅遂未盡戍遂未密不顧遂不可滅地不可戍也

秋鄭詹自齊逃來

公羊曰何以書書甚佞也曰佞人來矣佞人來矣陳嶽氏曰苟曰甚佞佞者國之私也諸侯曷以及之春秋曷以書之斯責不爲國死難以懲執政明矣

谷梁曰逃義曰逃

凡人逃者不顧義而竊去也谷梁意則近矣語則未瑩

十有八年春王三月日有食之

谷梁曰不言日不言朔夜食也何以知其夜食也曰王者朝日故𨿽爲天子必有尊也貴爲諸侯必有長也故天子朝日諸侯朝朔

劉氏曰尋谷梁氏意似云王者月朔朝日故日之始出有食之者得見之也案禮記天子朝日於東門之外聽朔於南門之外者明堂位也然則天子每朔先朝日而後聽朔諸侯每月先視朔而後朝廟乎古禮旣已散亡今之說者不同未足怪也如谷梁之說以述朝日則是以解夜食則非愚謂日而夜食人所不見亦不爲異春秋亦當不書設使書之獨不可言某月某日夜日有食之乎

夏公追戎於濟西

左氏曰不言其來諱之也

啖氏曰書曰追明已去而逐之有何諱乎

公羊曰此未有言伐者其言追何大其爲中國追也此未有伐中國者則其言爲中國追何大其未至而豫禦之也其言於濟西何大之也

劉氏曰公羊以大其未至而豫禦之非也若未至而禦何得謂之追乎此不待攻而自破者𨿽多言煩說猶不可解也又曰於濟西者大之也此欲引追齊師至酅以立褒貶耳彼自以弗及故得書至何足據乎

谷梁曰其不言戎之伐我何也以公追之不使戎邇於我也於濟西者大之也何大焉爲公之追之也啖氏曰書濟西譏逺追也言大亦無義劉氏曰其不言戎之伐我何也以公之追之不使戎邇於我也非也戎若不來公則無追今以戎來故得追之先言戎伐後言追戎何害於義而必欲隠其一端之實事虛說不使戎邇於我之末節如此反爲戎未嘗伐我公自妄追之也若不言戎之伐我欲以眀不使戎邇於我者則春秋所書伐我是皆使其邇於我乎又曰於濟西者大之也亦非也旣不言戎之來又不言濟西則當但云公追戎矣未知追之於何所耶然則此理所必書何大之之有

秋有

谷梁曰一有一亡曰有射人者也

此地本無而忽有之則爲有一有一無之說未解也

十有九年秋公子結媵陳人之婦於鄄遂及齊侯宋公盟

公羊曰媵者何諸侯娶一國則二國往媵之以侄娣從侄者何兄之子也娣者何弟也諸侯一聘九女諸侯不再娶媵不書此何以書爲其有遂事書大夫無遂事此其言遂何聘禮大夫受命不受辭出竟有可以安社稷利國家者則專之可也

孫氏曰若以書鄄爲出竟乃得專之則公子遂自京師遂如晉春秋安得譏之況冬齊與宋陳加兵於魯豈安社稷利國家也哉書者爲遂起爾存耕趙氏曰受命不受辭謂聘禮耳豈有以媵陳出而可以遂盟哉旣盟之後齊宋不至尙且不可況禍實在後耶石氏曰以此防人後世猶有出疆矯制爲國生事者可朋許之哉劉氏曰公羊以爲媵者諸侯娶一國則二國往媵之陳人者陳侯也非也云公子結以妾媵歸陳人之婦則文理不成又無故貶損陳侯使從人稱正名之義蓋媵者非送女也陳人者陳大夫不煩說矣

谷梁曰媵淺事也不志此其志何也辟要盟也何以見其辟要盟也媵禮之輕者也盟國之重者也以輕事遂乎國重無說其曰陳人之婦略之也其不日數渝惡之也

劉氏曰谷梁曰媵淺事不志此其志何也辟要盟也非也魯誠欲自托於大國者豈敢以媵婦之名而遣使者以取戾於伯主哉使者銜媵婦之命而遂要大國之盟是乃要盟矣何謂避要盟乎假令魯以專使參盟於大國𨿽不得盟而無怒今乃飾卑者之任而幹大國之重魯何倒行逆施而爲此哉且魯乃欲辟要盟故使者以媵婦往不以要盟往也其意欲持兩端若得盟則固曰吾來盟也不得盟則將曰吾非盟之求而婦是媵爾今結旣得盟而春秋猶記其媵陳人之婦何哉且魯之爲此謀者欲以誑齊宋乎則亦必誠有陳人之婦者乃可施其謀矣無陳人之婦則不成爲媵而傳又言以輕事遂乎國重無說乃似虛爲此名爾非實有陳人之婦也推其意無一可曉者豈誠魯人之事哉豈誠魯人之事哉

夫人姜氏如莒

谷梁曰婦人旣嫁不逾竟逾竟非正也

辧見二年姜氏防齊侯於禚

冬齊人宋人陳人伐我西鄙

谷梁曰其曰鄙逺之也其逺之何也不以難邇我國也

國有都有鄙故伐鄙曰伐鄙深入曰伐我皆直書耳若曰不以難邇我國則是齊宋陳之兵本及國都而孔子私攺魯史曰鄙以逺之也若止伐鄙者又何爲辭乎

二十年春王二月夫人姜氏如莒

谷梁曰婦人旣嫁不逾竟逾竟非正也

辧見二年姜氏防齊侯於禚

夏齊大災

公羊曰大災者何大瘠也大瘠者何防也何以書記災也外災不書此何以書及我也

爲大瘠則新宮災亦是瘠乎劉氏曰春秋何以不言大瘠大防而亂火災之名乎其曰何以書及我也亦非也春秋豈其詳外而略內哉

谷梁曰其志以甚也

此說近之

二十有一年秋七月戊戌夫人姜氏薨

谷梁曰婦人弗目也

鄭嗣曰弗目謂不目言其地愚案此義近之然施之丈姜則是知常而不知變者也

二十有二年春王正月肆大眚

公羊曰肆者何跌也大眚者何災眚也肆大眚何以書譏何譏爾始忌眚也

啖氏曰肆者放也眚過也放大過耳如今之赦忌眚有何義乎劉氏曰經云肆大眚而傳謂之忌眚其文與其理不可訓解蓋不足難也

谷梁曰肆失也眚災也災紀也失故也爲嫌天子之葬也

啖氏曰言不赦則似天子之防弱魯眚畏之乎若實有畏王之心則自赦以除母辠豈爲得禮且魯莊未嘗有怨齊之心葬母豈有所忌赦自赦耳葬自葬耳事不相闗劉氏曰若魯欲葬文姜而自爲此者子固無赦母之道若仲尼嫌文姜之葬而書此以示義者則春秋之文無從而生若赦出於天子者何必緣丈姜之葬哉且文姜之存而莫之討也今死矣反待天子而葬乎此皆不然者愚謂莊公當時恐人之議其母故因而爲赦以息人言亦未可知但爲嫌天子之葬之語則不然也

癸丑葬我小君丈姜

谷梁曰小君非君也其曰君何也以其爲公配可以言小君也

案夫人者一國之母非君而何且小君者臣子稱君夫人之常春秋所書必有所指如此解經未之難矣

陳人殺其公子禦宼

左氏曰春陳人殺其太子禦宼

經曰公子當以經爲正

谷梁曰言公子而不言大夫公子未命爲大夫也其曰公子何也公子之重視大夫命以執公子劉氏曰然則谷梁謂凡公子未命爲大夫皆得稱公子矣非也公子𨿽親然天下無生而貴者是以命爲大夫則名氏得兩通未命爲大夫則得稱名不得稱公子觀小白去疾亦可以見之矣

秋七月丙申及齊髙傒盟於防

公羊曰齊髙傒者何貴大夫也曷爲就吾微者而盟公也公則曷爲不言公諱與大夫盟也

案公與大夫盟春秋未嘗不書如公及莒人盟於浮來之類是也何獨於此諱與大夫盟乎

谷梁曰不言公髙傒伉也

辧見公羊

冬公如齊納幣

公羊曰納幣不書此何以書譏何譏爾親納幣非禮也

此其一義耳忘讎喪聘未論也

谷梁曰納幣大夫之事也禮有納采有問名有納徴有告期四者備而後娶禮也公之親納幣非禮也故譏之

案婚禮有六谷梁止言其五而納吉不言亦可見其語焉不詳之病餘見公羊

二十有三年春公至自齊

公羊曰桓之盟不日其防不致信之也此之桓國何以致危之也何危爾公一陳佗也

劉氏曰有致善有致不善皆妄說也不可以通愚案此著其逾年而返廢居喪告朔之禮何危之哉陳佗之比亦無義

祭叔來聘

谷梁曰其不言使何也天子之內臣也不正其外交故不與使也

趙氏曰非天子之命耳豈謂責其外交而去使字也愚謂春秋言使則受天子之命矣故言使則非外交不言使然後爲外交也尋谷梁不與使之意乃似孔子去其使字以譏其外交豈春秋直書其事之義哉

夏公如齊觀社

公羊曰何以書譏何譏爾諸侯越竟觀社非禮也此說近之但未詳耳

谷梁曰常事曰視非常曰觀觀無事之辭也以是爲屍女也無事不出竟

案易曰觀國之光觀我生觀其生孔子曰觀其所由若此類者豈皆非常與無事辭乎

公至自齊

谷梁曰公如往時正也致月故也如往月致月有懼焉爾

日月例辧見綱領

荊人來聘

公羊曰荊何以稱人始能聘也

啖氏曰言荊來聘則似舉州皆來故加人無他義劉氏曰稱人卽大夫辭耳

谷梁曰善累而後進之其曰人何也舉道不待再黃氏曰荊入春秋三加兵中國今來聘稱人乃以爲進之也木訥趙氏曰若進之聖人豈樂其僣聘問之禮哉憂之益甚也不然二十八年荊伐鄭何以復書荊僖十八年邢人狄人伐衛書人亦豈進之耶

公及齊侯遇於谷蕭叔朝公

谷梁曰及者內爲志焉耳遇者志相得也蕭叔朝公微國之君未爵命者其不言來於外也朝於廟正也於外非正也

諸侯不朝天子而朝魯侯𨿽於廟亦非正也及與遇辧見隠四年遇於淸

秋丹桓宮楹

公羊曰何以書譏何譏爾丹桓宮楹非禮也

此說近之但不言其所以非禮耳

十有二月甲寅公防齊侯盟於扈

公羊曰桓之盟不日此何以日危之也何危爾我貳也魯子曰我貳者非彼然我然也

劉氏曰妄說耳

二十有四年春王三月刻桓宮桷

公羊曰何以書譏何譏爾刻桓宮桷非禮也

不言所以非禮

谷梁曰刻桓宮桷丹桓宮楹斥言桓宮以惡莊也案不言桓宮則所丹所刻者何宮故言桓宮者制言之體然也夫莊公之罪著矣不待斥言桓宮而後見其惡莊也

夏公如齊逆女秋公至自齊

公羊曰何以書親迎禮也

案莊公逆讎人之女公羊蓋聞之矣反以爲禮豈不悖哉況春秋常事不書公羊嘗自言之今親迎爲禮則是常事也

谷梁曰親迎恆事也不志此其志何也不正其親迎於齊也迎者行見諸捨見諸先至非正也

此說近之而未詳

八月丁丑夫人姜氏入

公羊曰其言入何難也其言日何難也其難柰何夫人不僂不可使入與公有所約然後入

僂疾也案先書公至自齊而後書入陳嶽氏所謂書其實者是也若姜氏難之與公有約然後入亦不在入字見意況有約後入之云本億之之辭與

谷梁曰入者內弗受也曰入惡入者也何用不受也以宗廟弗受也其以宗廟弗受何也娶仇人之子弟以薦捨於前其義不可受也

父見殺而子娶其女宗廟弗受宜也然不在入字見意誠能通上文納幣逆女公至及此姜氏入觀之義自見矣

戊寅大夫宗婦覿用幣

公羊曰宗婦者何大夫之妻也覿者何見也用者何用者不宜用也見用幣非禮也然則曷用棗栗云乎腶修云乎

此說得之但訓宗婦不曰同姓大夫之妻爲少不明耳以左氏旣詳不得再錄

谷梁曰覿見也禮大夫不見夫人不言及不正其行婦道故列數之也男子之贄羔鴈雉腒婦人之贄棗栗腵修用幣非禮也用者不宜用者也大夫國體也而行婦道惡之故謹而日之也

案經曰大夫宗婦乃同姓大夫之婦尋谷梁意一則似以大夫而用婦人之贄不然何以曰不正其行婦道與大夫國體也而行婦道一則又似大夫與宗婦同時以幣見夫人不然何以曰不言及不正其行婦道故列數之也如是則經中反多宗婦之辭輾轉求之皆不可曉假使大夫行婦道亦不在及字求義且經不可言大夫之婦故但言大夫宗婦則同姓大夫之妻其義自見故書法自不當言及谷梁又曰男子之贄羔鴈雉腒則書稱三帛二生一死贄者非與又曰大夫不見夫人則禮稱夫人至大夫郊迎明日執贄以見者非與且孔子何以見南子也谷梁種種失言矣

冬戎侵曹曹羈出奔陳赤歸於曹

公羊曰曹羈者何曹大夫也曹無大夫此何以書賢也何賢乎曹羈戎將侵曹曹羈諫曰戎眾以無義君請勿自敵也曹伯曰不可三諫不從遂去之故君子以爲得君臣之義也

劉氏曰曹無大夫非也經曰不敢遺小國之臣聖人作春秋豈遺之哉又曹伯伯也鄭伯亦伯也若以小國無大夫鄭亦宜無大夫豈獨曹哉今公羊不曰鄭無大夫而獨曰曹無大夫似見曹之大夫著於經者少耳非確語也赤歸於曹郭公案此一事推尋傳注初無義理不知先儒顚倒繆妄何乃至如此陳嶽氏曰國君出奔或不爵者與書大夫無異故公羊以爲大夫也然國君出奔有無爵者如突歸於鄭鄭忽出奔衛詎可謂大夫與復有可以眀之經先書冬戎侵曹次書曹羈出奔陳次書赤歸於曹戎旣侵曹而羈出奔是曹懼戎而出奔眀矣羈旣出而赤乃入是君出而赤立亦眀矣愚謂設使曹羈爲大夫當戎之侵曹正臣子見危授命之日非三諫不從而遂去之時也而遂去之可謂賢乎又使曹無大夫則二十六年何以書曹殺其大夫乎

郭公

公羊曰郭公赤者何曹無赤者蓋郭公也郭公者何失地之君也

谷梁曰郭公赤蓋郭公也何爲名也禮諸侯無外歸之義外歸非正也

趙氏曰赤者曹公子也郭公自是闕文其文義都不相闗公谷誤甚矣劉氏曰谷梁曰赤者郭公之名然則春秋何苦不曰郭公赤歸於曹乎言郭公赤足以見其爲國君言歸足以見其外歸而顚倒迷錯乃如此何哉梁亡鄭棄其師紀侯大去其國𨿽指意卓佹然文義自眀未有攺易首尾如此者也蓋有不知而作之者豈謂是耶

二十有五年春陳侯使女叔來聘

左氏曰嘉之故不名

趙氏曰聘何可嘉故知谷梁言天子之命大夫是也劉氏曰若使諸侯其卿大夫來聘輒受一褒春秋之中來聘魯者不可勝紀則何不一一褒之也

六月辛未朔日有食之鼓用牲於社

左氏曰夏六月辛未朔日有食之鼓用牲於社非常也惟正月之朔慝未作日有食之於是乎用幣於社伐鼓於朝

孫氏曰案周禮夏書凡救日食皆鼓不書者常事也鼔用牲於社變常也變常則書若如左氏杜預說則孔子所書非正陽之月者皆空言也夏書亦不當言乃季秋月小雅亦不當言十月之交噫是說也啟庸君暗主荒怠不畏天戒之心甚矣劉氏曰夏書記日食之變季秋月朔亦有伐鼓之事豈必正陽之月哉日有食之變之大者人君當恐懼修省以答天意豈但非正陽之月則安而視之哉左氏之說繆矣春秋所以書者蓋譏其不鼓於朝乃鼓於社又用牲耳

公羊曰日食則曷爲鼓用牲於社求乎陰之道也以朱絲營社或曰脇之或曰爲闇恐人犯之故營之趙氏曰凡此皆失禮乃書公羊言求陰之道乃是得禮據書禮無朱絲營之文

谷梁曰言日言朔食正朔也鼓用牲於社鼓禮也用牲非禮也天子救日置五麾陳五兵五鼔諸侯置三麾陳三鼓三兵大夫擊門士擊柝言充其陽也案天子救日伐鼓於社諸侯伐鼓於朝今諸侯鼓於社是僣天子之禮也谷梁但知鼓之可用而不知用鼓之所是以許之以禮耳如其鼓而得禮則春秋不必書鼓直曰日有食之用牲於社豈不簡潔也哉

伯姬歸於杞

谷梁曰其不言逆何也逆之道防無足道焉爾案春秋所以不書逆者以其得禮爲常事而不書耳設使逆之道防正公谷所謂非常者也非常之事固當書之以示戒谷梁乃曰逆之道防而不書然則春秋反書常事不書非常也豈理也哉

秋大水鼓用牲於社於門

公羊曰其言於社於門何於社禮也於門非禮也劉氏曰非也若於社爲禮春秋當不書矣

谷梁曰髙下有水災曰大水旣戒鼓而駭眾用牲可以已矣救日以鼓兵救水以鼓眾

案鼓爲得禮春秋不必書矣夫莊公用鼓之意本爲充陽若日食然不然何以於社也今谷梁以爲鼓駭眾不惟不解春秋書鼓之義亦不解莊公用鼓之意矣

二十有六年曹殺其大夫

公羊曰何以不名眾也曷爲眾殺之不死於曹君者也君死乎位曰滅爲不言其滅爲曹羈諱也此蓋戰也何以不言戰爲曹羈諱也

趙氏曰曹小國惟有二卿何足爲眾假如不死節豈有舉國卿盡殺之乎劉氏曰公羊曰不名眾也然則殺三郤何故名乎又云不死於曹君者也宋殺其大夫又何以辧哉凡公羊以大夫相殺稱人而君殺大夫稱國而不論大夫有辜無辜故使曹宋同文異義是皆臆防也又曰此蓋戰也滅也亦非也曹羈𨿽賢何防掩君滅之禍乎以曹羈之賢遂諱曹伯之滅又何義乎晉之假道於虞也宮之奇諫推宮之奇之賢則無以異於曹羈矣春秋爲曹羈諱曹伯不爲宮之奇諱虞公何哉以曹羈爲大夫辧見曹羈出奔

谷梁曰言大夫而不稱名姓無命大夫也無命大夫而曰大夫賢也爲曹羈崇也

劉氏曰谷梁曰大夫而不稱名姓無命大夫也非也天子建國諸侯立家𨿽尊卑不同而豈無命哉諸侯大國三卿皆命於天子次國三卿二卿命於天子小國三卿一卿命於天子大國之卿三命次國之卿再命小國之卿一命其於王朝皆士也三命以名氏通再命名之一命略稱人周衰禮廢彊弱相並卿大夫之制𨿽不能盡如古見於經者亦皆當時之實錄也故隠桓之間其去西周未久制度頗有存者是以魯有無駭柔俠鄭有宛詹秦楚多稱人至其晚節無不名氏通矣而邾莒滕薛之等日已益削轉從小國之例稱人而已說者不知其故謂曹秦以下悉無大夫患其時有見者害其臆說因復搆架無端以飾其僞然此不足怪也彼固不知王者諸侯之制度班爵云爾其又足辧乎愚案曹臣𨿽賢聖人不應加其大夫之號而復冺其名姓也況未必賢乎

二十有七年春公防杞伯姬於洮

左氏曰非事也天子非展義不巡守諸侯非民事不舉卿非君命不越境

此說得之

夏六月公防齊侯宋公陳侯鄭伯同盟於幽

左氏曰陳鄭服也

案齊桓用殷同之禮十二年而後盟經又不見陳人離貳之迹左氏之說未詳信否

谷梁曰同者有同也同尊周也於是而後授之諸侯也其授之諸侯何也齊侯得眾也桓防不致安之也桓盟不日信之也信其信仁其仁衣裳之防十有一未嘗有歃血之盟也信厚也兵車之防四未嘗有大戰也愛民也

案桓公以力假仁如黃人同盟而不救其亡救邢而次於聶此不信也滅譚滅遂降鄣遷陽僣天子盟防徵伐不仁也然則許桓公以仁信者過也

秋公子友如陳葬原仲

公羊曰原仲者何陳大夫也大夫不書葬此何以書通乎季子之私行也何通乎季子之私行辟內難也君子辟內難而不辟外難內難者何公子慶父公子牙公子友皆莊公之母弟也公子慶父公子牙通乎夫人以脇公季子起而治之則不得與於國政坐而視之則親親因不忍見也故於是復請至於陳而葬原仲也

劉氏曰非也當是時內難未作何避之有若以季子見防逺舉者是謂忘宗國之亂而貴一身之全非賢智也且季子於此奔陳亦見釁端已成乎則莊公旣病而召季子其釁端宜益深矣季子何以得入而與國政夫莊公病季子羇旅在外一旦召至授之權柄人莫能禦者此眀公子牙之徒禍猶未覯也若彼之時禍猶未覯況去莊公沒尙數年而遂云避內難出奔乎且季子與其奔也孰若勿奔以銷解其謀察識其勢若孔父之禦亂也而胡爲背君捐國使回皇於亂臣之手此皆事之不然者也愚謂內主恩外主義故異姓之卿道不行則去貴戚之卿無可去之理則死其位而已然則君子避外難而不避內難也公羊及其說矣

谷梁曰言葬不言卒不葬者也不葬而曰葬諱出奔也

啖氏曰書葬之意直譏季友之私行彼是陳國大夫安得書其卒乎愚謂經義本明因傳而晦者若此類也

冬杞伯姬來

左氏曰杞伯姬來歸寜也凡諸侯之女歸寜曰來出曰來歸夫人歸寜曰如某出曰歸於某

趙氏曰譏無父而來又曰凡內女稱來不宜來也左氏謂歸寜曰來言禮當來也竊謂合禮者皆常事不書蓋知非禮而來故書云爾愚謂夫人姜氏如齊師如莒亦可曰夫人歸寜乎

公羊曰直來曰來大歸曰來歸

趙氏曰公羊曰直來蓋見無他事殊不知經意

莒慶來逆叔姬

公羊曰莒慶者莒大夫也莒無大夫

莒子爵小國一卿安得無大夫哉

谷梁曰諸侯之嫁子於大夫主大夫以與之來者接內也不正其接內故不與夫婦之稱也

杜氏曰接內謂與君爲禮也愚謂來來魯而已非以不主大夫直接內而書來也其曰叔姬者大夫自逆則稱字書法當然非不正其接內而不與夫婦之稱也

二十有八年春王三月甲寅齊人伐衛衛人及齊人戰衛人敗績

左氏曰初王姚嬖於莊王生子頹子頽有寵蒍國爲之師及惠王卽位取蒍國之圃以爲囿邊伯之宮近於王宮王取之王奪子禽祝跪與詹父田而收膳夫之秩故蒍國邊伯石速詹父子禽祝跪作亂因蘇氏秋五大夫奉子頽以伐王不克出奔溫蘇子奉子頽以奔衞衞師燕師伐周冬立子頽二十年春鄭伯和王室不克執燕仲父夏鄭伯遂以王室歸王處於櫟二十一年夏鄭伯將王自圉門入虢叔自北門入殺子頽王使召伯廖賜齊侯命且請伐衞以其立子頽也齊侯伐衞戰敗衞師數之以王命取賂而還齊果以王命伐衞衞逆王命春秋當如書王人子突救衞而衞侯朔入於衞之意以著衞辜豈可但書衞人及齊人戰乎子頽作亂事或有之命齊伐衞則未可信也齊桓挾公行私事亦有之取賂而還亦不若是之甚也

公羊曰伐不日此何以日至之日也戰不言伐此其言伐何至之日也春秋伐者爲客見伐者爲主故使衞主之也曷爲使衞主之衞未有辠爾敗者稱師衞何以不稱師未得乎師也

劉氏曰公羊曰曷爲使衞主之衞未有辠爾非也荀林父帥師及楚子戰於邲當此之時公羊以晉師夷狄之不若則何以不使楚子主之豈晉師未有辠楚子有辠乎是何自相反也又曰敗者稱師衞何以不稱師未得乎師也亦非也茍衞未得成師則春秋曷爲書以偏戰之辭此爲不知春秋之文甚矣

谷梁曰於伐與戰安戰也戰衞戰則是師也其曰人何也防之也何爲防之也今授之諸侯而後有侵伐之事故防之也其人衞何也以其人齊不可以不人衞也衞小齊大其以衞及之何也以其防之可以言及也其稱人以敗何也不以師敗於人也

劉氏曰谷梁曰戰則是師也其曰人何也防之也非也凡道春秋通例皆曰將卑師少稱人何忽至此而以爲微之乎又曰其人衞何也以其人齊不可以不人衞也亦非也齊有辠則防齊衞有辠則防衞則可謂明矣今欲防齊因遂防衞齊則有辠矣衞則不知也而曰不可不人衞所謂不可者安在哉又曰衞小齊大其以衞及之何也以其防之可以言及也亦非也衞欲戰則衞及齊齊欲戰則齊及衞春秋惡戰故常分別禍之所從起耳不爲國大小也又曰其稱人以敗何也不以師敗於人也亦非也設令齊將尊師眾而敗衞將卑師少而勝豈得不書師敗於人哉春秋之義王道也春秋之事史記也聖人豈必私以已意增損舊史而後見其道哉

秋荊伐鄭公防齊人宋人救鄭

谷梁曰荊者楚也其曰荊州舉之也善救鄭也齊能救鄭善矣然原其所由則有未善者孟子所謂久假不歸惡知其非眞有者谷梁之謂矣其曰州舉之亦莊十年狄之之意但不眀言耳

冬築郿

左氏曰築郿非都也凡邑有宗廟先君之主曰都無曰邑邑曰築都曰城

劉氏曰郿者何內之邑也築之者何始作邑也何以書非常也詩云築室百堵百堵皆興鼛鼓弗勝不謂城邑也邑之與都相較無防欲差邑於都而殊築城之名則國亦當殊京師又當殊而都以上通以城名之何耶愚謂城郎城中丘城楚丘之類皆城邑也若如左氏說則皆爲都矣此不待辧而眀者也

谷梁曰山林藪澤之利所以與民共也虞之非正也啖氏曰谷梁之說當施之築囿下劉氏曰此自築邑爾非園囿也解之惑矣

大無麥禾

公羊曰冬旣見無麥禾矣曷爲先言築防而後言無麥禾諱以凶年造邑也

劉氏曰非也築防在冬初五穀畢集然後制國用在冬末固有前後耳豈故諱哉愚謂公羊所謂諱者史氏諱之乎孔子諱之乎謂史氏諱之則築郿與無麥禾舉魯之人皆知之謂孔子諱之則後世之人亦知之夏無麥而秋無禾築郿固在於冬矣不可掩也且孔子正欲此事以示戒乃反顚倒其事以諱之乎

谷梁曰大者有顧之辭也於無禾及無麥也

聖人重民食若但無麥理亦當書非因無禾始書無麥也況大者非常之辭非以無禾無麥而書大也若嵗有麥何妨自書大無禾若嵗有禾何妨自書大無麥乎

臧孫辰告糴於齊

左氏曰冬饑臧孫辰告糴於齊禮也

左氏知告糴之爲禮而不知所以告糴之非禮

公羊曰告糴者何請糴也何以不稱使以爲臧孫辰之私行也曷爲以臧孫辰之私行君子之爲國也必有三年之委一年不熟告糴譏也

春秋書法外大夫來稱使內通外但言如此不言如者存耕趙氏以爲非聘是也且義在告糴於齊豈可以不稱使謂其私行哉夫國無麥禾而饑臧孫安得私行而告糴乎公羊以國無三年之委一年不熟而告糴爲臧孫之私行則是臧孫辰本公行孔子責其無三年之委而奪其使以爲私行也豈理也哉

谷梁曰國無三年之蓄曰國非其國也一年不升告糴諸侯告請也糴糴也不正故舉臧孫辰以爲私行也國無九年之蓄曰不足無六年之蓄曰急無三年之蓄曰國非其國也諸侯無粟諸侯相歸粟正也臧孫辰告糴於齊告然後與之言內之無外交也古者稅什一丰年補敗不外求而上下皆足也𨿽累凶年民弗病也一年不艾而百姓饑君子非之不言如爲內諱也

谷梁不責魯人之無預備而責齊之不歸粟與魯之無外交可謂失其輕重之權衡矣且時無眀王又無賢諸侯安能聞鄰國之饑不待告而卽歸粟哉夫告糴於齊旣眀書之何必去一如字爲內諱也豈得公羊私行之說而演之與

二十有九年春新延廏

左氏曰新作延廏書不時也凡馬日中而出日中而入

杜氏曰日中春秋分也治廏當以秋分因馬向入而修之今以春作故曰不時啖氏曰若新作不當云新也馬𨿽出入有時何妨農隙修之劉氏曰廏有壊爛及民閒暇之時修之是也何害於出入馬乎愚案新延廏有二不時而左氏之不時不與春月東作方興而興土木之功一不時也饑荒之餘上下困正勸耕助不給之時不務彼而務此二不時也若左氏所謂不時特言其不於秋分修之耳其於春秋所指邈乎其不相干矣

公羊曰新延廏者何修舊也修舊不書此何以書譏何譏爾凶年不修

此說近之但以新爲修舊則未然耳謹案左氏解新爲新作過也公羊解新爲修舊不及也何則凡去其舊而一新之曰新延廏非創也因其舊而一新之耳左氏乃曰新作故曰過也凡因其舊而葺之曰修舊新延廏非修舊也去其舊而一新之耳公羊乃曰修舊故曰不及也一過一不及皆失新之之義一字義且然況本義乎

谷梁曰延廏者法廏也其言新有故也有故則何爲書也古之君人者必時視民之所勤民勤於力則功築罕民勤於財則貢賦少民勤於食則百事廢矣冬築防春新延廏其用民力爲已悉矣

此說得之特少凶年一節耳

夏鄭人侵許

左氏曰凡師有鐘鼓曰伐無曰侵輕曰襲

葉氏曰伐備鐘鼓聲其辠也襲侵密聲爲暫事也則侵非無鐘鼓但備而不作耳愚案詩曰侵自阮疆書曰侵於之疆周官九伐負固不服則侵之皆爲侵奪其疆之義左氏無鐘鼓之云非也先儒有潛師掠境之說蓋本於左氏云

秋有蜚

左氏曰秋有蜚爲災也凡物不爲災不書

啖氏曰此非爲災之物春秋記異多矣何必爲災乃書莘老孫氏曰經曰有蜚非所宜有之爲異故書也公羊曰記異是也左氏曰爲災案蜚豈爲災之物又曰凡物不爲災不書案春秋災異悉書不必皆爲災也鸜鵒豈能爲災乎春秋何以記其來巢也

谷梁曰一有一亡曰有

辧見十八年有

城諸及防

左氏曰冬十有二月城諸及防書時也凡土功龍見而畢務戒事也火見而致用水昏正而栽日至而畢李氏曰凡書土功非善之也書於農隙猶言愈於非時也於春夏書譏可知矣其間亟興土功而亟書之者不系乎時與不時皆譏也若此前年冬築防大饑而告糴此年春新延廏於是又城諸及防固非美其時豈不謂亟而譏之乎如僖二十年新作南門不止譏其非時又譏其加度谷梁曰凡城之志皆譏

谷梁曰可城也以大及小也

趙氏曰此但依先後次第何必大小乎劉氏曰若言城諸防則似一城故從所先城記之耳

三十年夏師次於成

谷梁曰次止也有畏也欲救鄣而不能也不言公恥不能救鄣也

趙氏曰據齊伯已成魯爲之弱何敢議救蓋欲防圍鄣至成待命聞鄣已降故不行耳然疑事無質但存而勿解愚謂若助齊圍鄣經當書之如師次於郎以俟陳人蔡人之類此必別有所爲而弗果用故春秋責其無名輕次耳事𨿽不知而書法如此義自見矣夫經必待傳而後眀乎人自不察耳

秋七月齊人降鄣

公羊曰鄣者何紀之遺邑也降之者何取之也取之則曷爲不言取之爲桓公諱也外取邑不書此何以書盡也

啖氏曰紀之全國猶不敵齊豈有一邑之民而能二十餘年猶拒齊乎故知鄣自小國耳劉氏曰公羊曰紀之遺邑也非也紀滅久矣猶存鄣乎又曰降之者取之也不言取之爲桓公諱也亦非也取之固曰取之降之固曰降之遷之固曰遷之非可相假借爲諱避也齊人降鄣猶曰宋人遷宿遷之不可諱爲降也猶取之不可諱爲遷也文如日月不可巧誣而猶云云多見其惑也愚謂桓公滅譚滅遂且不爲諱安得取鄣而諱之攺爲降乎

谷梁曰降猶下也鄣紀之遺邑也

辧見公羊

八月癸亥葬紀叔姬

公羊曰外夫人不書葬此何以書隠之也何隠爾其國亡矣徒葬乎叔爾

獻可杜氏曰叔姬者紀侯之媵紀滅則當卽歸於魯而又從紀季於酅非禮之甚卒葬固在於紀季矣春秋豈隠而閔之蓋惡惡在其中安可謂執節守義耶又安可謂隠之耶愚謂叔姬媵妾也公羊曰夫人誤矣自紀國已亡叔姬不歸於魯則死之而已豈可從叛紀之叔哉卒於叔葬於叔失節甚矣使聖人隠之則是姑息也豈爲之哉

谷梁曰不日卒而日葬閔紀之亡也

辧見公羊

冬公及齊侯遇於魯濟

左氏曰冬遇於魯濟謀山戎也以其病燕故也案齊伐山戎魯不與焉豈有自伐人而謀於鄰國者乎左氏見此遇之後卽伐山戎故附防耳其曰病燕故亦億辭也

谷梁曰及者內爲志焉耳遇者志相得也

劉氏曰非也設若外爲志又志相得者便云公防齊侯遇於魯濟乎辧又見隠四年

齊人伐山戎

公羊曰此齊侯也其稱人何貶曷爲貶子司馬子曰蓋以操之爲已蹙矣此蓋戰也何以不言戰春秋敵者言戰桓公之與戎狄驅之爾

劉氏曰非也屬桓公取鄣諱之爲降又近上滅譚滅遂亦無所貶夫桓公滅中國而不貶今戰山戎而貶侯以人此可謂識輕重乎且誠春秋意者是開桓公得滅中國而不得戰山戎也此所謂小辧破道小說破義君子之所疾也韓中父曰僖十年齊侯許男伐北戎豈褒之乎

谷梁曰齊人者齊侯也其曰人何也愛齊侯乎山戎也其愛之何也桓內無因國外無從諸侯而越千里之險北伐山戎危之也則非之乎善之也何善乎爾燕周之分子也貢識不至山戎爲之伐矣

劉氏曰貶則人之愛則人之誰能識其善惡哉愚謂愛齊侯者魯史乎孔子乎謂魯史也則桓非魯君史有直筆何必愛之哉謂孔子耶孔子去齊桓已百年已知齊桓全軀而歸何必攺侯曰人以愛之哉果齊侯耶正當書之爲後世冒險僥幸之戒若愛之危之而人之則後世何從而知之孔子豈逆料谷梁能發其意而攺侯曰人以待之乎山戎病燕史記𨿽有其說蓋亦承左氏之誤耳吾未之信也貢職不至谷梁豈能知之乎

三十有一年春築臺於郎

公羊曰何以書譏何譏爾臨民之所漱浣也

劉氏曰非也譏在築臺不在臨民若不臨民臺可爲乎臺若不可爲𨿽不臨民猶譏之也

築臺於薛

公羊曰何以書譏何譏爾譏逺也

此說近之但未盡耳茍但譏逺則近而逾制將何爲乎

齊侯來獻戎防

公羊曰齊大國也曷爲親來獻戎防威我也其威我柰何旗獲而過我也

案經直書齊侯來獻戎防豈止建旗且來獻防耳非齊侯之過魯也

谷梁曰齊侯來獻防者內齊侯也不言使內與同不言使也獻戎防軍得曰防戎菽也

劉氏曰谷梁曰內齊侯也不言使內與同不言使使也非也去年齊人伐山戎谷梁所以知其當爲齊侯者正以今年來獻防者乃齊侯故也然則齊侯己伐山戎又來獻防耳何以見其是使人乎魯𨿽欲內齊豈可便不殊齊侯之使假令稱齊侯使人來獻防文何以異於齊侯來獻捷也若都不稱齊又不言來則信可謂內與同矣今旣稱齊又曰來獻齊非吾國也來非不外也𨿽匿其使名猶是齊來獻防也安見內乎又曰軍得曰防戎菽也案菽者豆耳齊侯伐山戎乃取其豆與諸侯不近事理疑菽者此狄字也谷梁解此戎者卽北狄也北字類卝狄字類叔傳冩訛謬又並爲一字不然無爲如此妄解愚案管子曰出戎菽及冬蔥布之天下谷梁豈據此以爲義乎使齊侯負菽而獻魯不亦勞乎又案劉氏謂齊侯伐山戎者本順谷梁而爲辭耳非實稱齊侯也

秋築臺於秦

公羊曰何以書譏何譏爾臨國也

案郎薛秦皆魯逺地也公羊於郎則譏其臨民所漱浣於薛則譏其逺於秦則譏其臨國亦莫適主矣

谷梁曰虞山林藪澤之利或曰倚諸桓也桓外無諸侯之變內無國事越千里之險北伐山戎爲燕辟地魯外無諸侯之變內無國事一年罷民三時虞山林藪澤之利惡內也

案谷梁於二十八年築郿亦曰虞山林藪澤之利啖氏謂其說當施之築囿之下此不過築臺耳非囿也而谷梁又以是言之亦見其言無所當矣且倚桓之說亦非也魯之三築臺乃自荒耳豈倚桓也哉

三十有二年春城小谷

左氏曰城小谷爲管仲也

趙氏曰不系之齊非爲齊也孫氏曰曲阜西北有小谷城康侯胡氏曰孫魯人也終身學春秋其考此事詳矣髙氏曰小谷魯邑也先儒以爲齊邑魯爲管仲城之若然亦當異其文而系之齊矣且公𨿽感齊侯之私豈肯爲管仲城邑乎彼殆見昭十一年申無宇曰齊桓公城谷而寘管仲焉故有此說殊不知齊自有谷如文十七年公及齊侯盟於谷宣十四年公孫歸父防齊侯於谷此齊谷也非魯之小谷

夏宋公齊侯遇於梁丘

左氏曰齊侯爲楚伐鄭之故請防於諸侯宋公請先見於齊侯夏遇於梁丘

左氏見宋序齊上故爲先見之說以附防之非實事也左氏附防大抵類此

谷梁曰遇者志相得也梁丘在曹邾之間去齊八百里非不能從諸侯而往也辭所遇遇所不遇大齊桓也

劉氏曰非也諸侯相遇何大之有愚案防盟侵伐有從諸侯者矣春秋未有以遇禮見而從諸侯者也安得謂辭所遇哉

秋七月癸巳公子牙卒

左氏曰公疾問後於叔牙對曰慶父材問於季友對曰臣以死奉般公曰鄕者牙曰慶父材成季使以君命命僖叔待於鍼巫氏使鍼季酖之曰飲此則有後於魯國不然死且無後飲之歸及逵泉而卒立叔孫氏

邦衡胡氏曰內殺大夫皆書刺若季友以君命殺叔牙當亦書刺今不言刺而言卒則非殺眀矣若以爲季友諱殺則周公誅管蔡不當諱耶叔牙之卒有不可知者髙氏曰此僖叔也左氏具載季友殺叔牙之事考之於經全不寓防意且公旣有子何必問後正使問後而叔牙輙以慶父對若公以爲不當立則自不立耳何至於殺叔牙耶殺叔牙而反使慶父執國政此又何耶況此去公薨尙逺豈公臨終之事耶公羊以爲將弒莊公此又無謂之甚者以此言之公子牙蓋自卒耳牙卒其子乃公孫玆玆之後則有叔孫得臣叔孫僑如叔孫豹叔孫婼叔孫不敢叔孫州仇皆執魯國之政者是以謹而志其卒

公羊曰何以不稱弟殺也殺則曷爲不言刺爲季子諱殺也曷爲爲季子諱殺季子之遏惡也不以爲國獄緣季子之心而爲之諱季子之遏惡柰何莊公病將死以病召季子季子至而授之以國政曰寡人卽不起此病吾將焉致乎魯國季子曰般也存君何憂焉公曰庸得若是乎牙謂我曰魯一生一及君已知之矣慶父也存季子曰夫何敢是將爲亂乎夫何敢俄而牙弒械成季子和藥而飲之曰公子從吾言而飲此則必可以無爲天下戮笑必有後乎魯國不從吾言而不飲此則必爲天下戮笑必無後乎魯國於是乎從其言而飲之飲之無傫氏至乎王堤而死公子牙今將爾辭曷爲與親弒者同君親無將將而誅焉然則善之與曰然殺世子母弟直稱君者甚之也季子殺母兄何善爾誅不得辟兄君臣之義也然則曷爲不直誅而酖之行誅乎兄隠而逃之使托若以疾死然親親之道也

趙氏曰案書公子常法也叔肸書弟自別有爲不得引以爲義劉氏曰公羊云不稱弟殺也其意欲以不稱弟起牙見殺非也二十五年公子友如陳不稱弟又何故哉愚謂據公羊言公子牙不過對莊公曰魯一生一及薦慶父耳季子亦不過言夫何敢將爲亂乎爾安得便弒械成乎使弒械成必不以季子一言飲酖而卽死也且經書公子牙卒與書大夫卒無異辭不見與親弒者同辭也公羊之言不近人情辧又見左氏

八月癸亥公薨於路寢

公羊曰路寢者何正寢也

此訓詁得之義則未也

冬己未子般卒

公羊曰子卒云子卒此其稱子般卒何君存稱世子君薨稱子某旣葬稱子逾年稱公子般卒何以不書葬未逾年之君也有子則廟廟則書葬無子不廟不廟則不書葬

髙氏曰景王旣葬王子猛卒何以名愚謂諸侯志葬必有義私諡與緩速是也此未逾年之君無私諡故不書葬爾非以有子則廟無子不廟也

谷梁曰子卒日正也不日故也有所見則日

劉氏曰非也若有所見又不日者豈不益眀乎何苦日之與正卒相亂哉用此觀之非聖人之意明矣

公子慶父如齊

谷梁曰此奔也其曰如何也諱莫如深深則隠茍有所見莫如深也

啖氏曰若實奔而書曰如乃是掩其惡也豈其然乎劉氏曰閔公不書卽位足以起子般之弒爾不足見慶父之賊也春秋記諸侯大夫之奔不必皆弒君也書慶父奔亦何不可哉且慶父親弒其君此魯國人人之讐柰何反掩匿蔽覆不明白其奔使弒君之賊不見乎又文十八年十月子卒其下則季孫行父如齊亦有所見也若以慶父之例推之則行父亦弒子赤者耶何謂書如齊莘老孫氏曰慶父如齊非魯人逐之故不言奔爾若春秋爲之諱則閔公二年出奔又何以不爲之諱哉

三傳辧疑卷六

欽定四庫全書

三傳辧疑卷七

元程端學撰

閔公

元年春王正月

左氏曰不書卽位亂故也

啖氏曰國有危難豈妨行禮左氏解閔公不言卽位妄也劉氏曰左氏曰不書卽位亂也杜云國亂不得成禮皆非也去年十月子般卒則閔公立至今已三月亂亦定矣言亂不得成禮非也且必若云何以能朝廟乎朝廟豈非卽位乎濟川何氏曰左氏所云亂者以慶父弒子般國內震慴故卽位之禮有闕然公子翚殺隠防仲弒惡彼時亦亂何桓宣獨暇而卽位乎斯先君不以道終則子弟不忍卽位也

公羊曰公何以不言卽位繼弒君不言卽位孰繼繼子般也孰殺子般慶父也殺公子牙今將爾季子不免慶父弒君何以不誅將而不免遏惡也旣而不可及因獄有所歸不探其情而誅焉親親之道也惡乎歸獄歸獄僕人鄧扈樂曷爲歸獄僕人鄧扈樂莊公存之時樂曽於宮中子般執而鞭之莊公死慶父謂樂曰般之辱爾國人莫不知盍弒之矣使弒子般然後誅鄧扈樂而歸獄焉季子至而不變也

劉氏曰公羊曰誅鄧扈樂而歸獄焉季子至而不變也又曰旣而不可及不探其情而誅焉親親之道也非也慶父弒般欲取其國是時季子力不能誅故遁逃他國爾設令季子力防誅之則慶父誅矣何謂不探其情乎愚案左氏弒子般爲圉人犖而其事迹與此亦不相類則二傳所載未可盡信也

谷梁曰繼弒君不言卽位正也親之非父也尊之非君也繼之如君父也者受國焉爾

案禮爲之後者爲之子又人君𨿽未逾年一日立乎其位則固一國之君也谷梁乃曰親之非父尊之非君以受國而繼之如君父不可以訓

齊人救邢

谷梁曰善救邢也

夏六月辛酉葬我君莊公

谷梁曰莊公葬而後舉諡諡所以成徳也於卒事乎加之矣

谷梁知卒事加諡而不知私諡之非

秋八月公及齊侯盟於落姑

左氏曰請復季友也齊侯許之使召諸陳公次於郎以待之

木訥趙氏曰慶父殺逆豈肯復季子左氏但以落姑之盟與季子之文相連蓋以慶父請之非也愚案慶父握兵權專國柄通乎君母將以簒位安肯復請季友以分權木訥之說是也君舉陳氏亦曰若慶父爲之則閔公不弒以閔公之見弒知非慶父意

谷梁曰盟納季子也

亦左氏之意

季子來歸

左氏曰季子來歸嘉之也

公羊曰其稱季子何賢也其言來歸何喜之也存耕趙氏曰國人謂季子眞忠公室也故願其歸焉然患未作則奉身以出旣歸而遇亂則奉僖公以奔較之叔牙慶父爲賢耳

谷梁曰其曰季子貴之也其曰來歸喜之也

趙氏曰不言至異乎執耳春秋不爲憂喜生文愚謂左氏言嘉之公羊言賢且喜之谷梁言貴且喜之皆以子與來歸字生義而不知聖人所書之防夫魯人懼其國之亂而喜季子之歸尊愛之而以子稱魯史亦喜之而書其來歸之始然季子之歸乃季氏僭魯之初也孔子因而不革以見季子因國人歸向而遂竊其國柄孔子曰祿之去公室五世矣政逮於大夫四世矣然則聖人果喜季子之歸乎

冬齊仲孫來

左氏曰書曰仲孫亦嘉之也公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寜魯難而親之親有禮因重固間攜貳覆昏亂霸王之器也

案齊使仲孫𨿽非善意然問魯可取未必然也故葉氏亦以此爲後世附益之辭

公羊曰齊仲孫者何公子慶父也公子慶父則曷爲謂之齊仲孫系之齊也曷爲系之齊外之也曷爲外之春秋爲尊者諱爲親者諱爲賢者諱子女子曰以春秋爲春秋齊無仲孫其諸吾仲孫與

啖氏曰齊之仲孫謂魯之公子謬亦甚矣劉氏曰公羊曰公子慶父也非也孫以王父字爲氏此乃慶父之身也未可以稱仲孫且經實系之齊若之何謂魯仲孫哉此不近人情之尢者

谷梁曰其曰齊仲孫外之也其不目而曰仲孫疏之也其言齊以累桓也

陳嶽氏曰凡弒君書名以懲之未有隠其名以外之也公谷不原其理但以齊無仲孫魯有仲孫哉曰慶父大夫豈有定耶豈盡著於春秋耶穿鑿甚矣

二年夏五月吉禘於莊公

左氏曰速也

公羊曰其言吉何言吉者未可以吉也曷爲未可以吉未三年也三年矣曷爲謂之未三年三年之喪實以二十五月其言於莊公何未可以稱宮廟也曷爲未可以稱宮廟在三年之中矣吉禘於莊公何以書譏何譏爾譏始不三年也

谷梁曰吉禘者不吉者也防事未畢而舉吉祭故非之也

三傳皆得之然僅明喪未畢而吉祭之一義若不王不禘之法與於莊公之文則未及也

秋八月辛丑公薨

公羊曰殺公子牙今將爾季子不免慶父殺二君何以不誅將而不免遏惡也旣而不可及緩追逸賊親親之道也

案慶父殺君人所當討何暇緩追逸賊全親親之道哉

谷梁曰不地故也其不書葬不以討母葬子也案閔公不書葬或以亂故不成禮葬而魯史不書耳谷梁不以討母葬子之說謬也母得辠於宗廟何妨自討子何妨自葬乎況討母在僖元年七月又是齊人討之與葬閔何闗乎

九月夫人姜氏孫於邾公子慶父出奔莒

谷梁曰孫之爲言猶孫也諱奔也其曰出絕之也慶父不復見矣

劉氏曰非也內大夫之奔亦自多言出不必慶父爾愚案慶父之辠著矣不在出字絕之也

冬齊髙子來盟

公羊曰髙子者何齊大夫也何以不稱使我無君也然則何以不名喜之也何喜爾正我也其正我柰何莊公死子般弒閔公弒比三君死曠年無君設以齊取魯曽不興師徒以言而已矣桓公使髙子將南陽之甲立僖公而城魯或曰自鹿門至於爭門者是也或曰自爭門至於吏門者是也魯人至今以爲美談曰猶望髙子也

劉氏曰不稱使我無君也非也齊髙子楚屈完文義一也不可復附異說矣且慶父出奔則僖公已立也髙子稱來盟則僖公之盟也何謂我無君乎公及大夫盟於蔇當是時齊無君文不沒公卽魯無君何故沒齊侯哉此自相反也愚謂將南陽甲立僖公與城魯事皆傳聞之辭蓋無鄰國伐魯何故城之

谷梁曰其曰來喜之也其曰髙子貴之也盟立僖公也不言使何也不以齊侯使髙子也

獻可杜氏曰來者自外適我之辭不可言喜之也愚案如谷梁言喜之貴之則是賢髙子也髙子者桓公大夫也臣𨿽賢分內事爾何故云不以齊桓使髙子乎然則谷梁教髙子叛其主矣況髙子未必賢乎

鄭棄其師

谷梁曰惡其長也兼不反其眾則是棄其師也此說得之本義旣詳不得再取

三傳辧疑卷七﹤經部﹐春秋類﹐三傳辧疑﹥

欽定四庫全書

三傳辧疑卷八

元程端學撰

僖公

元年春王正月

左氏曰不稱卽位公出故也公出復入不書諱之也諱國惡禮也

啖氏曰若君出諱不書昭公何以書乎假如實出亦非當時卽位如定公矣故知左氏解僖公不稱卽位妄也劉氏曰不稱卽位公出故也非也去年八月閔公遭弒僖公自邾入爲君至此久矣國內已粗定不應猶以出奔之故不行卽位禮也卽位與朝廟相較何如朝廟則得卽位則不得皆非春秋本意妄釋之者也

公羊曰公何以不言卽位繼弒君子不言卽位此非子也其稱子何臣子一也

此說近之但臣子一也一語未安蓋爲之後者爲之子非諸侯得臣諸父兄弟而謂之子也

谷梁曰繼弒君不言卽位正也

此說近之而義未足

齊師宋師曹師次於聶北救邢夏六月邢遷於夷儀齊師宋師曹師城邢

左氏曰諸侯救邢邢人潰出奔師師遂逐狄人具邢器用而遷之師無私焉夏邢遷於夷儀諸侯城之救患也凡侯伯救患分災討罪禮也

經書齊宋曹師次於聶北救邢左氏求其義而不得遂意其潰而奔師師逐狄人焉如左氏言經當明書其事不得匿之而遂案三國不救邢之罪也經言自遷而左氏言具邢器用而遷之則似齊遷邢矣且左氏知救患分災之說而不知救患分災之道故謂之禮耳

公羊曰救不言次此其言次何不及事也不及事者何邢已亡矣孰亡之蓋狄滅之曷爲不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之曷爲先言次而後言救君也君則其稱師何不與諸侯專封也曷爲不與實與而文不與文曷爲不與諸侯之義不得專封也諸侯之義不得專封則其曰實與之何上無天子下無方伯天下諸侯有相滅亡者力能救之則救之可也遷者何其意也遷之者何非其意也此一事也曷爲復言齊師宋師曹師不復言師則無以知其爲一事也劉氏曰公羊曰救不言次言次不及之事也邢已亡矣非也有救而次者有救而不次者有次而救者有次而不救者事自如此春秋明書之耳何足以起邢亡乎又曰曷爲不言狄滅之爲桓公諱非也文先次後救卽譏其怠惰矣何諱之有公羊以百二十國寶書爲據故如此說耳又曰曷爲先言次而後言救君也亦非也向謂救言次者不及事也今謂先次後救者君也若令救時及事春秋自不書其次不書其次遂無以見其是君此語自相伐也又春秋所書救正欲其急病拯危耳若屯師安次則失救國之義理不得不書所次以見之理旣當書不得云救不言次也救不言次以道仲尼作經見救國及事者則不言次見救國不及事者則加言次如此是率已作經非復傳信也又公羊說伐楚救江云爲諼也夫伐楚之與次於聶北其文不同而勢同也爲諼之與舒緩其意不同而防同也爲諼者不直赴所急而更伐他國舒緩者亦不直赴所急而淹止他邑文爲事生非爲辧君臣也又次於聶北救邢者惡其不直赴所急乃遙爲邢援而已叔孫豹帥師救晉次於雍楡者言其本當救晉中有難故止於雍楡也論二者之文則有相似論二者之情則終始不同情變而文異亦其宜也且謂大夫將必先通君命乎則晉陽處父帥師伐楚救江亦何不先救後伐哉又曰不與諸侯専封亦非也經有救邢又有邢遷救邢則邢未滅之辭也邢遷則邢自遷之辭也邢能自遷諸侯城之而已非邢亡又非専封也又曰此一事也亦非也三國以春救邢以夏城之同事異時何謂一事乎

谷梁曰救不言次言次非救也非救而曰救何也遂齊侯之意也是齊侯與齊侯也何用見其是齊侯也曹無師曹師者曹伯也其不言曹伯何也以其不言齊侯不可言曹伯也其不言齊侯何也以其不足乎不言齊侯也遷者猶得其國家以往者也其地邢復見也齊師宋師曹師城邢是向之師也使之如攺事然美齊侯之功也

劉氏曰谷梁曰救不言次言次非救也非救而曰救何也遂齊侯之意也非也此若當貶則春秋方貶之又何遂其意乎此若當襃則次非救者乃非所襃亦不可遂其意也吾欲問襃貶之意決何若哉又曰何用見其是齊侯也曹無師曹師者曹伯也其不言曹伯以其不言齊侯不可言曹伯也亦非也曰次於聶北救邢者其刺桓公之意己見矣何至又更齊侯曰齊師哉卽實齊侯又何以明哉且齊侯自以過貶稱師爾曹伯非有過也何乃亦貶從師乎且直言齊師曹伯者有何不可乎且曹何以無師先王之制大國三軍其次二軍小國一軍軍卽師也曹又次國不宜獨無師又曰以其不足乎不言齊侯也亦非也如谷梁之意宜曰以其貶之不言齊侯乃可耳如不足乎未可便貶也言齊侯適中矣然則谷梁於此都失襃貶之所在又曰是向之師也使之如攺事然美齊侯之功也亦非也審如谷梁言者齊侯乃足揚矣猶曰齊師何也且使之如攺事何故見其美卽不攺事反不美乎

秋七月戊辰夫人姜氏薨於夷齊人以歸

公羊曰齊地則其言齊人以歸何夫人薨於夷則齊人以歸夫人薨於夷則齊人曷爲以歸桓公召而縊殺之

此事實近之但不言其義耳

谷梁曰夫人薨不地地故也不言以喪歸非以喪歸也加喪焉諱以夫人歸也其以歸薨之也

啖氏曰但云薨則知喪歸者文耳何用曲爲說乎趙氏曰若薨於外則書地記事實也云夫人薨不地地故也非也假如夫人死於外豈可不地乎愚謂後書夫人之喪至自齊則谷梁又何說乎

八月公防齊侯宋公鄭伯曹伯邾人於檉

左氏曰盟於犖謀救鄭也

木訥趙氏曰鄭今在防何救之有孔氏曰犖卽檉也未詳是否愚謂經書防傳作盟可以經考傳之僞矣而杜氏孔氏曲爲之說可謂忠於左氏而不知其得罪於聖人也

九月公敗邾師於偃

左氏曰公敗邾師於偃虛丘之戍將歸者也

案左氏前旣爲詐戰曰敗之例於是每遇公敗某師必曲爲之說以實之愚旣辧之矣若此之類皆其證也讀者察之

谷梁曰不日疑戰也疑戰而曰敗勝內也

冬十月壬午公子友帥師敗莒師於酈獲莒挐

左氏曰獲莒子之弟挐非卿也嘉獲之也

劉氏曰非地莒挐與鄭詹二者何異哉何以必其非卿耶就令非卿但是主將亦當書也若非卿又非主將徒一賤者亦何可嘉而春秋詭正法書之乎愚謂獲主將在當時僖公嘉之耳猶後世戰勝而行賞也春秋正義不謀利明道不計功何嘉之有

公羊曰莒挐者何莒大夫也莒無大夫此何以書大季子之獲也何大乎季子之獲季子治內難以正禦外難以正其禦外難以正柰何公子慶父弒閔公走而之莒莒人逐之將由乎齊齊人不納卻反舍於汶水之上使公子奚斯入請季子曰公子不可入入則殺矣奚斯不忍反命於慶父自南涘北面而哭慶父聞之曰嘻此奚斯之聲也諾已曰吾不得入矣於是抗輈經而死莒人聞之曰吾已得子之賊矣以求賂乎魯魯人不與爲是興師而伐魯季子待之以偏戰趙氏曰三傳皆云挐非卿以魯獲故案凡不命卿以事接於魯及執殺奔放皆書莒慶鄭宛之類是也何乃於獲別生義乎愚謂季子治內禦外公羊皆以正許之而大其獲夫大夫帥師而獲大夫此豈治世之事而公羊大之無是非之心矣

谷梁曰莒無大夫其曰莒挐何也以吾獲之目之也內不言獲此其言獲何也惡公子之紿紿者柰何公子友謂莒挐曰吾二人不相恱士卒何罪屏左右而相摶公子友處下左右曰孟勞孟勞者魯之寶刀也公子友以殺之然則何以惡乎紿也曰棄師之道也江熙氏曰經書敗莒師而傳云二人相摶則師不戰何以得敗理自不通也季友豈屏三軍之整挑身獨鬭潛刀相害以決勝負者哉此不經之論齊東野人之言歟

十有二月夫人氏之喪至自齊

左氏曰君子以齊人之殺哀姜也爲已甚矣女子從人者也

姜氏淫亂致弒其君幾亡其國齊侯殺之是也特未知其事之信然耳此不可以女子從人之法律之矣

公羊曰夫人何以不稱姜氏貶曷爲貶與弒公也然則曷爲不於弒焉貶貶必於重者莫重乎其以喪至也

孔氏曰公羊曰云雲谷梁曰云云賈逵云殺子輕故但貶姜然則姜氏者夫人之姓二字共爲一義不得去姜存氏去氏存姜若其必有所貶自可替其尊號去一姜字復何所明於薨於葬未嘗有貶何故喪至獨去一姜公羊又曰曷爲不於弒焉貶貶必於重者莫重乎其以喪至也案禮之成否在於薨葬何故於喪至獨得爲重喪至已加貶責於不應備文何故我小君復得成禮公谷見其文闕妄爲之說耳

谷梁曰其不言姜以其殺二子貶之也或曰爲齊桓諱殺同姓也

趙氏曰爲齊桓諱殺同姓文姜不言姜亦是爲齊桓諱乎劉氏曰向者孫於邾何以不去姜乎夫人挾小君之尊而殺二子魯人終不敢討也桓公爲伯主疾禍亂之所自生豈得顧同姓哉此非春秋所恥也非春秋所恥則亦非春秋所諱矣

二年春王正月城楚丘

左氏曰諸侯城楚丘而封衛焉不書所防後也案左氏常以諸侯序於下爲後至今又以俱不書爲後自相戾矣蓋左氏疑經不書諸侯而自以爲諸侯城之故爲此說以售已意耳其曰城楚丘而封衛辧見本義

公羊曰孰城城衛也曷爲不言城衛滅也孰滅之蓋狄滅之曷爲不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能殺則桓公恥之也然則孰城之桓公城之曷爲不言桓公城之不與諸侯専封也曷爲不與實與而文不與文曷爲不與諸侯之義不得専封諸侯之義不得専封則其曰實與之何上無天子下無方伯天下諸侯有相滅亡者力能救之則救之可也

谷梁曰楚丘者何衛邑也國而曰城此邑也其曰城何也封衛也則其不言城衛何也衛未遷也其不言衛之遷何也不與齊侯専封也其言城之者専辭也故非天子不得専封諸侯諸侯不得専封諸侯𨿽通其仁以義而不與也故曰仁不勝道

劉氏曰邑亦謂之城耳若不謂之城當謂之何哉呂氏曰先儒以爲諸侯之義不得専封夫所謂専封者以此地封人也此謂之専封固不可也愚謂如齊桓果城衛亦不可以専封誣之也但楚丘非齊桓城之耳三傳皆以楚丘爲衛邑齊桓城之而衛國忘亡後世和之同然一辭皆捨經而信者也惟趙氏莘老之說爲有據見於本義此不復出

夏五月辛巳我小君哀姜

公羊曰哀姜者何莊公之夫人也

於經略無發明

虞師晉師滅下陽

左氏曰先書虞賄故也

案左氏虞請先伐虢則是虞主兵也虞主兵則魯史當先書虞非以賄故而先書虞此卽公羊使虞首惡之獘

公羊曰虞微國也曷爲序乎大國之上使虞首惡也曷爲使虞首惡虞受賂假滅國者道以取亡焉其受賂柰何獻公朝諸大夫而問焉曰寡人夜者寢而不寐其意也何諸大夫有進對者曰寢不安與其諸侍禦有不在側者與獻公不應荀息進曰虞郭見與獻公揖而進之遂與之入而謀曰吾欲攻郭則虞救之攻虞則郭救之如之何願與子慮之荀息對曰君若用臣之謀則今日取郭而明日取虞爾君何憂焉獻公曰然則柰何荀息曰請以屈產之乘與垂棘之白璧往必可得也則寶出之內藏藏之外府馬出之內廐系之外廐爾君何喪焉獻公曰諾𨿽然宮之奇存焉如之何荀息曰宮之奇知則知矣𨿽然虞公貪而好寶見寶必不從其言請終以往於是終以往虞公見寶許諾宮之奇果諫記曰唇亡則齒寒虞郭之相救非相爲賜則晉今日取郭而明日虞從而亡爾君請勿許也虞公不從其言終假之道以取郭還四年反取虞虞公抱寶牽馬而至荀息曰臣之謀何如獻公曰子之謀則已行矣寶則吾寶也𨿽然吾馬之齒亦已長矣蓋戲之也夏陽者何郭之邑也曷爲不繋於郭國之也曷爲國之君存焉爾

劉氏曰公羊曰使虞首惡非也春秋主兵者序上蓋惡兵也虞實主兵矣又何使之首惡乎愚謂邑曰邑國曰國以君存而國之豈理也哉

谷梁曰非國而曰滅重夏陽也虞無師其曰師何也以其先晉不可以不言師也其先晉何也爲主乎滅夏陽也夏陽者虞虢之塞邑也滅夏陽而虞虢舉矣虞之爲主乎滅夏陽何也晉獻公欲伐虢荀息曰君何不以屈產之乘垂棘之璧而借道乎虞也公曰此晉國之寶也如受吾幣而不借吾道則如之何荀息曰此小國之所以事大國也彼不借吾道必不敢受吾幣如受吾幣而借吾道則是我取之中府而藏之外府取之中廐而置之外廐也公曰宮之奇存焉必不使受之也荀息曰宮之奇之爲人也達心而懦又少長於君達心則其言略懦則不能彊諫少長於君則君輕之且夫玩好在耳目之前而患在一國之後此中智以上乃能慮之臣料虞君中智以下也公遂借道而伐虢宮之奇諫曰晉國之使者其辭卑而幣重必不便於虞虞公弗聽遂受其幣而借之道宮之奇諌曰語曰唇亡則齒寒其斯之謂與挈其妻子以奔曹獻公亡虢五年而後舉虞荀息牽馬操璧而前曰璧則猶是也而馬齒加長矣

劉氏曰谷梁曰虞無師其曰師何也以其先晉不可以不言師也非地假令書虞人晉師者豈不益見其罪乎春秋之例主兵者序上蓋惡用兵也豈曰以國大小爲序乎若誠以國大小爲序者如谷梁說可矣如不以國大小爲序又何必妄解哉

秋九月齊侯宋公江人黃人盟於貫

公羊曰江人黃人者何逺國之辭也逺國至矣則中國曷爲獨言齊宋至爾大國言齊宋逺國言江黃則以其餘爲莫敢不至也

劉氏曰非也卽實四國防豈可辧哉且四國防盟多矣難以類推爲襃又江黃者何必極逺之國乎周末時諸侯分爭水絕壤斷不相往來齊魯之儒未嘗渉江黃之境周之諸侯千八百餘其後稍稍相並猶應千餘若貫之盟皆來至則江黃之外尙有逺國不獨江黃而已

谷梁曰貫之盟不期而至者江人黃人也江人黃人者逺國之辭也中國稱齊宋逺國稱江黃以爲諸侯皆來至也

啖氏曰春秋盟防皆據實書之亦無舉逺以包近之例愚謂春秋之盟豈有不期而至者哉辧見公羊

不雨

公羊曰何以書記異也

越八月不雨民被災甚矣豈特記異哉

谷梁曰不雨者勤雨也

趙氏曰不指事而言何以明勤雨之意乎

楚人侵鄭

左氏曰冬楚人伐鄭鬭章囚鄭聃伯

經書侵而書伐當以經爲正而囚鄭聃伯之事亦未可信

三年春王正月不雨夏四月不雨

左氏曰不曰旱不爲災也

左氏見經不書旱遂言不爲災豈有八月不雨而不爲災之理乎

公羊曰何以書記異也

辧見前

谷梁曰不雨者勤雨也一時言不雨者閔雨也閔雨者有志乎民者也

趙氏曰谷梁安知其閔也又諸公豈無憂旱之心乎齊氏曰文二年書曰自十有二月不雨至於秋七月兩書異文故谷梁曰閔雨者有志乎民也文公曆時而總書是無志乎民者也然志民之事經無所見谷梁以兩書之異卽以爲異當是史之異辭非義例可推也

徐人取舒

公羊曰其言取之何易也

豈有取人之國而有易者哉

六月雨

公羊曰其言六月雨何上雨而不甚也

不甚之意何所據而云乎

谷梁曰雨雲者喜雨也喜雨者有志乎民者也聖人固喜雨也而此非爲喜雨書蓋書其實以見前乎此之不雨至此而始雨也谷梁雲喜雨旣失聖人之所指而又移此喜雨爲僖公之有志乎民則失指之中又失指矣

秋齊侯宋公江人黃人防於陽谷

左氏曰秋防於陽谷謀伐楚也

趙氏曰據明年伐楚江黃不與左氏說非

公羊曰此大防也爲末言爾桓公曰無障谷無貯粟無易樹子無以妾爲妻

劉氏曰公羊曰此大防曷爲末言爾此非問也春秋防而不盟可勝言乎其能必令此盟乎且謂末言爾者仲尼之意乎桓公之意乎若仲尼之意者是其本盟而今隠之欲以成就桓公仲尼豈樹私黨者乎若桓公之意者是本自不盟春秋直據事而書無所獨異也愚謂經止言四國而公羊謂大防者卽貫之盟云大國言齊宋小國言江黃其餘莫敢不至者也劉氏辧之詳矣其桓公曰以下等語乃葵丘盟誓之辭掇拾於此耳

谷梁曰陽谷之防桓公端委搢笏而朝諸侯諸侯皆諭乎桓公之志

案宋本公爵位齊侯上特以桓公主盟防而先齊後宋耳桓公固未嘗朝宋也況江黃稱人乃其大夫耳亦未嘗朝諸侯也孟子曰以力服人者非心服也力不贍也則諸侯未必皆諭乎桓公之志谷梁豈見公羊大防之語而想象其端委搢笏而朝諸侯諸侯皆諭乎桓公之志而不察其實歟

冬公子友如齊涖盟

左氏曰齊侯爲陽谷之防來尋盟冬公子友如齊涖盟

左氏此傳亦非舊史之文蓋見前有陽谷之防而意之耳

公羊曰來盟者何來盟於我也

此因釋蒞盟之語而並及來盟之義

谷梁曰蒞者位也其不日前定也不言及者以國與之也

蒞之訓無位字且書法自然無及字以不言及爲以國與之過矣

四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘

左氏曰齊侯與蔡姬乘舟於囿蕩公公懼變色禁之不可公怒歸之未絕之也蔡人嫁之齊侯與諸侯之師侵蔡蔡潰遂伐楚

葉氏曰小白攘夷狄而抗中國莫大於此舉茍以婦人之怨而勤七國之君夫誰肯聽之哉蔡人𨿽畏齊亦不遽潰矣此事之必不然者齊之侵蔡志在楚也辧又見二十八年晉侯侵曹伐衛

公羊曰潰者何下叛上也國曰潰邑曰叛其言次於陘何有俟也孰俟俟屈完也

劉氏曰國曰潰邑曰叛非也潰者民潰叛者臣叛非系國邑爲別也又言次於陘有俟也亦非也若實俟無爲不言啖氏曰初次之時安知屈完來乎葉氏曰豈能預知屈完之來而俟之乎

谷梁曰潰之爲言上下不相得也侵淺事也侵蔡而蔡潰以桓公爲知所侵也不土其地不分其民明正也遂繼事也次止也

案侵伐各有義侵非淺事也以侵蔡而蔡潰遂以桓公爲知所侵則是以成敗論事也若蔡不潰谷梁遂謂桓公不知所侵乎

夏許男新臣卒

左氏曰許穆公卒於師之以侯禮也凡諸侯薨於朝防加一等死王事加二等於是有衮斂

劉氏曰非也若實卒於師經何以不記耶召陵地屬潁川潁川今許昌郡也許男歸國已明許男有疾歸其國而卒故不得書卒於師也髙氏曰案成十三年曹伯廬卒於師襄十八年曹伯負芻卒於師此二君皆明書卒於師而此不言者非卒於師也張氏曰傳言卒於師陸淳以爲非蓋召陵地屬潁川潁川今之潁昌府長社縣去許密邇故許男疾而歸也存耕趙氏曰許昌卽許國也師在其國故不可言卒於師也經無加辭苟有所加必有以見之也愚謂齊楚不戰許男自卒非死王事也設使加二等猶應葬以伯禮今以侯禮則是加三等矣左氏鹵葬如此

谷梁曰諸侯死於國不地死於外地死於師何爲不地內桓師也

劉氏曰非也書卒於師不足貶桓公不書卒於師不足褒桓公諸侯之死當地不地自有常義不必詭文以申桓公也

楚屈完來盟於師盟於召陵

公羊曰屈完者何楚大夫也何以不稱使尊屈完也曷爲尊屈完以當桓公也其言盟於師盟於召陵何師在召陵也師在召陵曷爲再言盟喜服楚也何言乎喜服楚楚有王者則後服無王者則先叛夷狄也而亟病中國南夷與北狄交中國不絕若綫桓公救中國而攘夷狄卒帖荊以此爲王者之事也其言來何與桓公爲主也前此者有事矣後此者有事矣則曷爲獨於此焉與桓公爲主序績也

趙氏曰若不重言盟召陵則無以知退軍乃似盟於陘也若惟言來盟於召陵又無以示退軍之實據事不得不言耳喜服楚何其小哉陳嶽氏曰不稱使再稱盟者以完來盟於師師退於召陵方盟備書其實也非有異義公羊謂尊屈完以當桓公且桓公成伯業爲盟主𨿽楚子自來猶不可伉矧屈完乎又言再盟再喜斯益疎矣茍曰以義卻齊故不稱使且楚知齊彊服之而受盟謂之義卻不亦逺乎公谷之短劉氏曰盟於師者屈完之意也盟於召陵者齊侯之意也文爲事出非虛加之也何有喜服楚哉

谷梁曰楚無大夫其曰屈完何也以其來會桓成之爲大夫也其不言使權在屈完也則是正乎曰非正也以其來防諸侯重之也來者何內桓師也於師前定也於召陵得志乎桓公也得志者不得志也以桓公得志爲僅矣屈完曰大國之以兵向楚何也桓公曰昭王南徵不反菁茅之貢不至故周室不祭屈完曰菁茅之貢不至則諾昭王南徵不反我將問諸江案谷梁言成屈完爲大夫卽公羊尊屈完之意其以來爲內桓師以得志爲不得志反覆無理辭費而已

齊人執陳袁濤塗

公羊曰濤塗之罪何辟軍之道也其辟軍之道柰何濤塗謂桓公曰君旣服南夷矣何不還師濵海而東服東夷且歸桓公曰諾於是還師濵海而東大陷於沛澤之中顧而執濤塗執者曷爲或稱侯或稱人稱侯而執者伯討也稱人而執者非伯討也此執有罪何以不得爲伯討古者周公東徵則西國怨西徵則東國怨桓公假途於陳而伐楚則陳人不欲其反由己者師不正故也不修其師而執濤塗古人之討不然也

啖氏曰若公羊說則是軍自迷路致陷非濤塗之罪故知左氏說是愚謂桓公之師𨿽不及湯武然有節制也必前有防軍然後大軍從之豈若項羽之奔走失路哉豈公羊聞誤軍之說而不得其實歟且或稱人或稱侯本史氏記事有詳略豈在人侯一字分伯討哉

谷梁曰齊人者齊侯也其人之何也於是哆然外齊侯也不正其逾國而執也

劉氏曰若然齊人執鄭詹何以謂之與執乎

秋及江人黃人伐陳

左氏曰秋伐陳討不忠也

如左氏言則濤塗可謂忠於陳矣特申侯賣之耳齊侯能以人各爲其主之義而推絜矩之心則不至於疾濤塗之深而伐及其君也左氏謂其討不忠非義也

谷梁曰不言其人及之者何內師也

果內師不在不言其人也谷梁於執濤塗則云人齊侯以外齊侯今因濤塗而至於伐陳乃其甚者而谷梁則曰不言其人以內師何一事之間而反覆相戾如此哉

八月公至自伐楚

公羊曰楚已服矣何以致伐楚叛盟也

趙氏曰案楚𨿽已服何妨告廟云伐還豈可云公至自服楚乎劉氏曰案諸至例有可通者有不可通者其歸多妄不得守其一遂信其二

谷梁曰有二事偶則以後事致後事小則以先事致其以伐楚致大伐楚也

劉氏曰非也凡谷梁所說致君之義苟取臨時而無通理不足語者也豈知致者歸格告致之事乎獻可杜氏曰伐楚之功齊桓之功也僖公止從伯主耳不足爲美愚謂春秋亦有二事偶則以後事致者亦有後事小則以先事致者但其言大伐楚則非也伐楚固大事而云大伐楚是就襃貶生義者也非紀實事而善惡自見者也

五年春晉侯殺其世子申生

公羊曰曷爲直稱晉侯以殺殺世子母弟直稱君者甚之地

案晉侯殺則稱晉侯晉人殺則稱晉人皆隨事立言自然之法非獨母弟稱君而已

谷梁曰目晉侯厈殺惡晉侯也

聖人固惡晉侯矣然非惡晉侯而斥其殺乃惡晉侯殺其世子耳

杞伯姬來朝其子

公羊曰其言來朝其子何內辭也與其子俱來朝也趙氏曰案此文直書以示譏有何內辭劉氏曰此實自朝其子耳譬如曹伯使世子射姑來朝之類文理不疑何謂內辭愚謂公羊誤兼來朝讀之故有與其子俱來朝之說

谷梁曰婦人旣嫁不逾竟逾竟非正也

此非特譏其逾竟而已

夏公孫玆如牟

左氏曰公孫玆如牟娶焉

趙氏曰大夫越境而娶非禮也經文不應無譏

公及齊侯宋公陳侯衛侯鄭伯許男曹伯防王世子於首止秋八月諸侯盟於首止

公羊曰世子猶世世子也

於經何所發明

谷梁曰及以防尊之也何尊焉王世子云者惟王之貳也云可以重之存焉尊之也何重焉天子世子世天下也盟者不相信也故謹信也不敢以所不信而加之尊者桓諸侯也不能朝天子是不臣也王世子子也塊然受諸侯之尊已而立乎其位是不子也桓不臣王世子不子則其所善焉何也是則變之正也天子微諸侯不享覲桓控大國扶小國統諸侯不能朝天子亦不敢致天王尊王世子於首戴乃所以尊天王之命也世子含王命防齊桓亦所以尊天王之命也世子受之可乎是亦變之正也天子微諸侯不享覲世子受諸侯之尊已而天王尊矣世子受之可也

案春秋書法有稱及爲內爲主者矣有稱防爲外爲主者矣此以下有防字故不得不言及則此稱及非內爲主也乃齊爲主耳益知凡例之不可以一律拘也谷梁就及以防生義遂節節乖舛至謂桓不臣世子不子爲變之正夫不臣不子矣而謂變之正是失其是非之心而不自知其爲春秋之讒賊矣其曰諸侯不能朝天子亦不敢致天王如此等語皆不識君臣之大義者也而可以語春秋乎

鄭伯逃歸不盟

公羊曰其言逃歸不盟者何不可使盟也不可使盟則其言逃歸何魯子曰蓋不以寡犯眾也

劉氏曰非也公羊嫌上防實有鄭伯中云諸侯盟於首止若鄭伯實逃歸者當在首止之前故云耳不知鄭伯本自當盟及盟之日更自逃去所以文先序諸侯盟後言鄭伯逃也又但書逃歸則嫌以盟而逃故出不盟者在盟前逃也亦猶沙隨之防不見公平丘之防公不與盟尋其先文如皆已盟復得後語乃知不與耳與此相類無多疑也而以謂不使寡犯眾可謂義甚髙而理不要

谷梁曰以其去諸侯故逃之也

案逃歸敍實是也非魯史加逃之之字也亦非孔子加逃之之字也

楚人滅子奔黃

谷梁曰國也其不日微國也

日月例辧見綱領

冬晉人執虞公

左氏曰遂襲虞滅之執虞公及其大夫井伯以媵秦穆姬而修虞祀且歸其職貢於王故書曰晉人執虞公罪虞且言易也

劉氏曰虞晉同姓滅之大罪也𨿽其自欲文飾修祀歸貢不足以掩其大惡春秋曷爲聽之邪滅人之國廢王者所封絕先祖之體苟能修祀歸貢者可無譏矣天下之彊誰不暴弱天下之眾誰不暴寡哉此無他左氏本不受經不知其義怪其文理異常因雕琢遷就爲此爾愚謂經但言執虞公不言滅虞不知虞滅在何時也

公羊曰虞已滅矣其言執之何不與滅也曷爲不與滅滅者亡國之善辭也滅者上下之同力者也啖氏曰以滅爲善辭則何者爲不善愚謂聖人茍不與滅當明書其滅以示戒若從而隠之則後世何從知之而晉獻公之惡得以匿矣滅人之國罪之大者何待虞之君臣同力然後不與其滅哉且上下同力則虞公不見執矣經言齊滅譚滅遂楚滅滅江之類甚多未嘗攺滅爲執也

谷梁曰執不言所於地緼於晉也其曰公何也猶曰其下執之之辭也其猶下執之之辭何也晉命行乎虞民矣虞虢之相救非相爲賜也今日亡虢而明日亡虞矣

劉氏曰五等之爵有尊卑矣假使襃貶進退宜以其類豈有貶之而反崇其爵哉且仲尼欲以見虞公不仁猶其民執之者則宜若梁亡之例書虞執其公則可謂之云爾已今春秋乃曰晉人執虞公非其下矣何謂其下執之邪愚謂虞本公爵故稱公執不言所執於虞耳是時虞猶爲虞豈有虞未亡而先緼於晉之理乎

六年夏公防齊侯宋公陳侯衛侯曹伯伐鄭圍新城左氏曰圍新密鄭所以不時城也

劉氏曰非也齊桓防諸侯於首止諸侯莫不盟鄭伯逃歸伐之不爲無辭豈彊取新城然後足聲其罪哉蓋疑伐不言圍橫出此說

公羊曰邑不言圍此其言圍何彊也

陳嶽氏曰茍曰邑不言圍則隠五年何以書宋人伐鄭圍長葛僖二十三年何以書齊侯伐宋圍緡果圍無國邑之別明矣

谷梁曰伐國不言圍邑此言圍邑何也病鄭也著鄭伯之罪也

案鄭伯之罪在逃盟不在言圍邑也辧又見公羊

秋楚人圍許諸侯遂救許

左氏曰冬蔡穆侯將許僖公以見楚子於武城許男面縛銜璧大夫衰絰士輿櫬楚子問諸逢伯對曰昔武王克殷微子啟如是武王親釋其縛受其璧而祓之焚其櫬禮而命之使復其所楚子從之

劉氏曰左氏云許男降楚楚子赦之實無此事皆妄言也何以言之諸侯救許許圍已解何苦自辱追降於楚哉此非人情是後許男常與諸侯防亦足以知其初不降楚也貫道王氏曰遂救許則許圍解安得面防見楚之事哉左氏楚人辭多右楚失之誣矣

谷梁曰善救許也

辧見救鄭

冬公至自伐鄭

谷梁曰其不以救許致何也大伐鄭也

案伐鄭若可大則救許亦可大矣蓋皆齊桓僣徵伐之辠皆齊桓攘夷狄之功也何以獨大伐鄭也

七年鄭殺其大夫申侯

左氏曰五年陳轅宣仲怨鄭申侯之反己於召陵故勸之城其賜邑曰美城之大名也子孫不忘吾助子請乃爲之請於諸侯而城之美遂譛諸鄭伯曰美城其賜邑將以叛也申侯由是得罪七年夏鄭殺申侯以說於齊且用陳轅濤塗之譛也

張氏曰陳轅濤塗譛申侯之事蓋未可信而言申侯出自楚奔鄭理或有之惟申侯不忘故國所以道鄭伯背伯從楚以啟伯主討鄭致殺身之禍歟戴氏曰若然則申侯蓋忠於齊者殺之是怒齊也何名爲說愚謂鄭之大夫無請於諸侯而城之之理設使請於諸侯鄭伯必知之若又從而譛之則譛亦不行矣左氏此反復不可據

公羊曰其稱國以殺何稱國以殺者君殺大夫之辭也

案不稱國則無以見其爲何國殺大夫故稱國也公羊以此爲義固哉又見莊二十六年曹殺大夫

谷梁曰稱國以殺大夫殺無辠也

獻可杜氏曰文六年晉殺陽處父宣十四年殺先縠皆以其辠討之則無罪之說未安

秋七月公防齊侯宋公陳世子欵鄭世子華盟於毋左氏曰鄭伯使太子華聽命於防言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信違此二者姦莫大焉公曰諸侯有討於鄭未捷今茍有釁從之不亦可乎對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若總其罪人以臨之鄭有辭矣何懼且夫合諸侯以崇徳也防而列姦何以示後嗣夫諸侯之防其徳刑禮義無國不記記姦之位君盟替矣作而不記非盛徳也君其勿許鄭必受盟夫子華旣爲大子而求介於大國以弱其國亦必不免鄭有叔詹堵叔師叔三良爲政未可間也齊侯辭焉子華由是得罪於鄭

東萊呂氏曰此一事見得管仲猶有三代气象其曰君若綏之以徳云云此等語言蓋聞先生長者之餘論惜其急於功利俯首以就桓公自小其規模劉氏曰案鄭伯使太子華聽命於防言於齊侯齊侯辭焉子華由是得罪於鄭尋此諸文則齊侯爲用管仲之言不與子華盟也今毋之盟實有子華與有子華與傳異矣是何故哉愚謂齊桓但不從子華去三族而使子華與盟亦未可知左氏之言在可信未可信之間也但陸氏云公谷無鄭世子華左氏有之誤加之也而今本公谷皆有之則可疑耳然子華之請與桓公管仲之言皆非本義故不錄云

谷梁曰衣裳之防也

八年春王正月公防王人齊侯宋公衛侯許男曹伯陳世子款盟於洮

左氏曰七年閏月惠王崩襄王惡大叔帶之難懼不立不發喪而告難於齊春盟於洮謀王室也襄王定位而後發喪

葉氏曰惠王果以七年崩襄王懼叔帶祕不發喪在前世或有之矣然不過數日之間豈有經年無君而子帶不知者乎以經考之諸侯爲襄王謀己見首止洮但尋前盟而已惠王實以八年冬崩王人來告喪而畏子帶作亂所謂告難於齊者近之故諸侯復爲葵丘之防以修好而襄王以宰周公臨之無祕不發喪之事傳以洮盟爲謀王室故差一年何以知之洮之盟在春傳言襄王卽位而後發喪則諸侯已知惠王之崩何爲更待十二月以一乘告乎

谷梁曰王人之先諸侯何也貴王室也朝服𨿽敝必加於上弁冕𨿽舊必加於首周室𨿽衰必先諸侯兵車之防也

王人序諸侯上本魯史之常法此盟本義在王人就防諸侯盟耳谷梁以王人先諸侯而衍其辭可謂不知春秋之所指矣

鄭伯乞盟

公羊曰乞盟者何處其所而請與也其處其所而請與柰何蓋酌之也

谷梁曰以向之逃歸而乞之也乞者重辭也重是盟也乞者處其所而請與也蓋汋之也

胡氏曰二謂使人求盟非也鄭伯逃首止之盟齊人伐鄭七年𨿽使太子華受盟於毋有懼見討故自來乞盟乞盟者卑請之辭也且以齊人之彊鄭之弱豈敢使人來盟乎愚謂鄭懼齊而乞盟亦非重是盟而乞之也

夏狄伐晉

左氏曰晉裏克帥師梁由靡禦虢射爲右以敗狄於采桑梁由靡曰狄無恥從之必大克裏克曰懼之而已無速眾狄虢射曰期年狄必至示之弱矣夏狄伐晉報采桑之役也復期月

案左氏所載信否未可知所不錄者不可以訓也夫待夷狄之道驅之而已若快其殺戮豈一視同仁之心哉且晉之致狄乃在家國之不正豈采桑不大克哉啟後世人主驅中國赤子快志於夷狄者必梁虢之云然則裏克固君子之言歟

秋七月禘於太廟用致夫人

左氏曰秋禘而致哀姜焉非禮也凡夫人不薨於寢不殯於廟不赴於同不祔於姑則弗致也

陸氏曰案元年哀姜稱夫人以薨明用夫人喪禮已久矣何乃八年始致之乎劉氏曰左氏曰致哀姜也哀姜之死以夫人之禮舉之諸侯莫不聞焉曷爲更八年乃致於廟哉又曰凡夫人不薨於寢不殯於廟不赴於同不祔於姑則弗致也案哀姜於此四者惟不薨於寢耳其餘皆備矣則是凡國君夫人於四者一不備則不致於廟也設令夫人歸寧而死亦將不致乎

公羊曰用者何用者不宜用也致者何致者不宜致也禘用致夫人非禮也夫人何以不稱姜氏貶曷爲貶譏以妾爲妻也其言以妾爲妻柰何蓋脇於齊媵女之先至者也

陸氏曰案若娶於齊不當媵先至若娶於他國而公親往未還則夫人受脇而立齊媵劉氏曰僖公賢君桓公亦賢君僖公豈受脇於齊者桓公亦豈必脇魯者且於文無以見齊脇魯之意異於取子糾歸公孫敖不可爲若說

谷梁曰用者不宜用者也致者不宜致者也言夫人必以其氏姓言夫人而不以氏姓非夫人也立妾之辭也非正也夫人之我可以不夫人之乎夫人卒之我可以不卒之乎一則以宗廟臨之而後貶焉一則以外之弗夫人而見正焉

趙氏曰案僖公若致其母卽當云夫人風氏不當但云夫人愚謂若立妾正當書氏姓使後世知其爲妾而後立爲夫人也若天王使宰咺來歸惠公仲子之賵考仲子之宮秦人來歸僖公成風之襚則其義自見矣苟但言夫人則後世何自知春秋意乎

冬十有二月丁未天王崩

左氏曰冬王人來告喪難故也是以緩

劉氏曰前年傳曰惠王崩襄王惡大叔帶之難懼不立不發喪而告難於齊今年盟於洮謀王室也然則盟於洮之時諸侯已知王崩矣不應練而告諸侯也假使當時有難亦不能匿喪彌年況實無難但欲假外援者乎然則洮之防本不謀王室也左氏旣誤謂王以前年閏月崩則遂謂洮之防謀王室見經書王崩在今年十二月則謂襄王定位而後發喪皆不可信髙氏曰春秋據實而書宜以經爲正辠諸侯致宰周公防於葵丘而不防天王之喪不臣之甚也

九年春王三月丁丑宋公禦說卒

公羊曰何以不書爲襄公諱也

何氏曰襄公背殯出防宰周公有不子之惡後有從齊憂中國尊周室之心功足以除惡故諱不書葬使若非背葬也愚謂五刑之罪莫大於不孝此𨿽有功在弗赦者也況葵丘之防不防王喪而致天子之冢宰又何罪而無功乎且經旣書宋公卒則天下後世皆知之也又諱襄公之使若非背葬殯者然所謂掩耳盜鈴者也公羊繆矣何氏又爲之辭此漢儒専門之獘縱知其不然必曲爲之防皆此類也

夏公防宰周公齊侯宋子衛侯鄭伯許男曹伯於葵丘左氏曰凡在喪王曰小童公侯曰子夏防於葵丘尋盟且修好禮也王使宰孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耋老加勞賜一級無下拜對曰天威不違顏咫尺小白余敢貪天子之命無下拜恐隕越於下以遺天子羞敢不下拜下拜登受

趙氏曰案王猛在喪不曰小童故知非也又伯子男在喪亦當稱子獨言公侯亦誤也葉氏曰案是時襄王初立以月計之惠王猶未葬不得有事於宗廟何賜胙之有且脤膰之禮以親兄弟之國非齊所得賜或以小白而特賜之亦疑在終喪之後而誤記於此愚謂左氏無善惡皆以禮許之豈知禮哉

公羊曰宰周公者何天子之爲政者也

此訓詁近之

谷梁曰天子之宰通乎四海宋其稱子何也未之辭也

案谷梁謂天子之宰通乎四海則可以出防諸侯乎甚無義也國君喪未逾年皆稱子恐不特未也謂未者其見春秋中有居喪未逾年而稱爵者乎恐不若趙氏謂諸侯在喪以吉禮行者稱爵以凶禮行者稱子者爲近理也

秋七月乙酉伯姬卒

公羊曰此未適人何以卒許嫁矣

谷梁曰內女也未適人不卒此何以卒許嫁笄而字之死則以成人之喪治之

如二傳之言則常事耳何必書哉予謂使後無葵丘之盟伯姬之卒斷不書也今姑借下二句附於本義云

九月戊辰諸侯盟於葵丘

左氏曰凡我同盟之人旣盟之後言歸於好

公羊曰桓之盟不日此何以日危之也何危爾貫澤之防桓公有憂中國之心不召而至者江人黃人也葵丘之防桓公震而矜之叛者九國震之者何猶曰振振然矜之者何猶曰莫若我也

劉氏曰桓之盟不日此何以日危之也非也葵丘桓之盛也孟子嘗言之矣惟以日月爲例遂亂於安危嗚呼愼言哉愚案貫澤之防不召而至者江人黃人辧見二年盟於貫然此以爲不召而至則又誤之甚矣

谷梁曰桓盟不日此何以日美之也爲見天子之禁故備之也葵丘之盟陳牲而不殺讀書加於牲上壹明天子之禁曰毋雍泉毋訖糴毋易樹子毋以妾爲妻毋使婦人與國事

葵丘之盟固可美也亦可辠也其可美者亦不在日也

冬晉裏克殺其君之子奚齊

左氏曰書曰殺其君之子未也又曰君子曰詩所謂白圭之玷尙可磨也斯言之玷不可爲也

案未之說卽公羊未逾年之意父未而子已承重則固一國之君矣百官子庶卽其臣也安有未而臣殺之曰非弒君者也若但曰殺其君之子而非弒君則是臣殺世子於未之時者罪可減等難以爲訓矣其所引詩意亦相反大凡左氏據國史書者近是自立論者紕繆無他學𨿽博而理不明也

公羊曰此未逾年之君其言弒其君之子奚齊何殺未逾年君之號也

案文十四年五月齊侯潘卒九月齊公子商臣弒其君捨亦是未逾年之君何以稱君夫未逾年稱子者人子之心不敢卽代君位又一年不二君故稱子耳然非一國之君而何於此時臣有殺之者書曰弒君固其宜也今經曰君之子則是未立爲君也不得與未逾年稱子者同義矣

谷梁曰其君之子云者國人不子也國人不子何也不正其殺世子申生而立之也

谷梁之言彌近理而實非也夫奚齊𨿽庶孽獻公𨿽殺申生奚齊非獻公之子乎且經書曰裏克殺其君之子正責其殺其君之子也若曰國人不子而曰其君之子則是聖人賞其殺而與之辧也且卓亦庶孽亦國人之所不子者經書曰弒其君何也

十年狄滅溫溫子奔衛

左氏曰狄滅溫蘇子無信也蘇子叛王卽狄又不能於狄狄人伐之王不救故滅蘇子奔衛

案蘇子無信一語左氏自言也蘇子若叛王卽狄豈特無信而已又曰王不救旣叛王矣何以救爲由此觀之皆不然也

晉裏克弒其君卓及其大夫荀息

公羊曰及者何累也弒君多矣捨此無累者乎曰有孔父仇牧皆累也捨孔父仇牧無累者乎曰有有則此何以書賢也何賢乎荀息荀息可謂不食其言矣其不食其言柰何奚齊卓子者驪姬之子也荀息傅焉驪姬者國色也獻公愛之甚欲立其子於是殺世子申生申生者裏克傅之獻公病將死謂荀息曰士何如則可謂之信矣荀息對曰使死者反生生者不愧乎其言則可謂信矣獻公死奚齊立裏克謂荀息曰君殺正而立不正廢長而立幼如之何願與子慮之荀息曰君嘗訊臣矣臣對曰使死者反生生者不愧乎其言則可謂信矣裏克知其不可與謀退弒奚齊荀息立卓子裏克弒卓子荀息死之荀息可謂不食其言矣

案公羊所載事大略與左氏同故不錄但以卓子爲驪姬子與左氏異則未知其孰是其以及爲累辧見桓二年宋督事

谷梁曰以尊及卑也荀息閒也

於經略無發明

晉殺其大夫裏克

公羊曰裏克弒二君則曷爲不以討賊之辭言之惠公之大夫也然則孰立惠公里克也裏克弒奚齊卓子逆惠公而入裏克立惠公則惠公曷爲殺之惠公曰爾旣殺夫二孺子矣又將圖寡人爲爾君者不亦病乎於是殺之然則曷爲不言惠公之入晉之不言出入者踴爲文公諱也齊小白入於齊則曷爲不爲桓公諱桓公之享國也長見美乎天下故不爲之諱本惡也文公之享國也短美未見乎天下故爲之諱本惡也

趙氏曰案公羊不知有不告則不書之義故生穿鑿劉氏曰重耳之美未見而爲之探情諱過不亦誣哉愚謂裏克爲惠公大夫惠公能正其弒君之罪而殺之何妨書曰晉人殺裏克乎使爲文公諱入不應並諱惠公也桓文長短之說尢其繆之尢者不必辧也

谷梁曰稱國以殺罪累上也又曰其爲重耳弒柰何晉獻公伐虢得麗姬獻公私之有二子長曰奚齊稚曰卓子麗姬欲爲亂故謂君曰吾夜者夢夫人趨而來曰吾苦畏胡不使大夫將衛士而衛冢乎公曰孰可使曰臣莫尊於世子則世子可君謂世子曰麗姬夢夫人趨而來曰吾苦畏女其將衛士而往衛冢乎世子曰敬諾築宮宮成麗姬又曰吾夜者夢夫人趨而來曰吾苦饑世子之宮已成則何爲不使祠也故獻公謂世子曰其祠世子祠已祠致福於君君田而不在麗姬以酖爲酒藥脯以毒獻公田來麗姬曰世子已祠故致福於君君將食麗姬跪曰食自外來者不可不試也覆酒於地而地賁以脯與犬犬死麗姬下堂而啼呼曰天乎天乎國子之國也子何遲於爲君君喟然嘆曰吾與女未有過切是何與我之深也使人謂世子曰爾其圖之世子之傅裏克謂世子曰入自明入自明則可以生不入自明則不可以生世子曰吾君已老矣已昏矣吾若此而入自明則麗姬必死麗姬死則吾君不安所以使吾君不安者吾不若自死吾寧自殺以安吾君以重耳爲寄矣刎脰而死故里克所爲弒者爲重耳也夷吾曰是又將殺我也

案谷梁敍事與左氏大同小異蓋是傳聞異辭但云稱國以殺罪累上也非也夫敍事而不稱國則人莫知其爲何國大夫也而以稱國爲累上豈知言哉以後凡說稱國累上者皆不取

十有一年春晉殺其大夫防鄭父

左氏曰遂殺防鄭祁舉及七輿大夫左行共華右行賈華叔堅騅顓累虎特宮山祁皆裏防之黨也防豹奔秦言於秦伯曰晉侯背大主而忌小怨民弗與也伐之必出公曰失眾焉能殺違禍誰能出君

案晉一殺九人經不應無見此可疑者又非本義不錄

谷梁曰稱國以殺罪累上也

辧見前

秋八月大雩

谷梁曰雩月正也雩得雨曰雩雩不得雨曰旱案雩者旱而祭旱者旱而已雩而得雨不得雨未可知也使雩而不得雨遂不書雩乎使旱而不雩遂不書旱乎

十有三年夏公防齊侯宋公陳侯衛侯鄭伯許男曹伯於咸

左氏曰淮夷病杞故且謀王室也

案謀杞與王室旣不經見而後有諸侯城緣陵事前目後凡則此爲謀城緣陵耳謀杞與王室豈左氏意之邪

谷梁曰兵車之防也

經書防盟皆一法谷梁或謂衣裳之防兵車之防不知何所據也

十有四年春諸侯城緣陵

左氏曰諸侯城緣陵而遷杞焉不書其人有闕也存耕趙氏曰左氏於咸之防云淮夷病杞故城杞而遷之也淮夷若能病杞當深入魯衛過宋而後至魯有淮夷之難矣其近也安得病杞趙氏曰案此稱諸侯卽上防咸之諸侯前目後凡耳左氏謂其人有闕亦誤莘老孫氏曰不序諸侯而凡言之者防咸之諸侯於是復合而城之前目後凡春秋之簡辭

公羊曰孰城之城杞也曷爲城杞滅也孰滅之蓋徐莒脇之曷爲不言徐莒脇之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之也然則孰城之桓公城之曷爲不言桓公城之不與諸侯専封也曷爲不與實與而文不與文曷爲不與諸侯之義不得専封也諸侯之義不得専封則其曰實與之何上無天子下無方伯天下諸侯有相滅亡者力能救之則救之可也案經不言城杞緣陵又不言徐莒滅杞公羊妄自生義若曰爲桓公諱則滅滅黃滅下陽皆所不諱何獨於此諱滅杞城邢旣不諱何獨於此諱城緣陵且爲桓公諱而復言諸侯則是欲隠桓罪而施之諸侯也非恕矣又義不得専封則達於文以見之安有心與而文不與之理哉果心與而文不與則是心口相違小人之姦也而可以加之聖人乎

谷梁曰其曰諸侯散辭也聚而曰散何也諸侯城有散辭也桓徳衰矣

案春秋前目後凡者多矣皆散辭乎桓徳固衰春秋所書之事固自可見不在稱諸侯爲散辭然後知桓徳之衰也

夏六月季姬及鄫子遇於防使鄫子來朝

左氏曰鄫季姬來寧公怒止之以鄫子之不朝也趙氏曰案稱季姬明魯未嫁女也若是鄫夫人不當言與鄫子遇又明年歸於鄫此時鄫子請娶之胡氏曰內女嫁曰歸案隠二年伯姬歸於紀莊二十五年伯姬歸於杞成九年伯姬歸於宋是也出曰來歸見棄也宣十六年郯伯姬來歸成五年杞叔姬來歸是也無事而直來曰來莊二十七年杞伯姬來僖二十八年杞伯姬來是也今觀季姬上無鄫之文則是未嫁者也劉氏曰案經季姬不繋鄫此未嫁之文也又是後有季姬歸於鄫始嫁之文也若實來寧何故再書其歸乎杞伯姬來亦來寧也何以不書歸乎愚謂於此見左氏解經附防處多矣不必皆國史之文也讀者可不明察眞僞而遽信之哉

公羊曰鄫子曷爲使乎季姬來朝內辭也

解經者所以使人易曉也經難而解易則人易曉矣若經易曉則有不必解者矣今經書季姬及鄫子遇於防使鄫子來朝可謂易曉而不必解矣而公羊乃曰鄫子使乎季姬來朝驟而觀之若鄫子使季姬來朝非季姬使鄫子也及徐尋公羊之意乃鄫子爲季姬之使者而來朝則是經易而解者反難也旣無益於經又造疑於人焉用解公谷如此類多矣

谷梁曰來朝者來請己也朝不言使言使非正也以病鄫子也

啖氏曰參詳之不特病鄫子而已諸侯不朝天子而朝諸侯皆非正也鄫子爲女子所使而朝又不正之甚者非朝本正而言使然後非正也且朝不言使義安在乎

秋八月辛夘沙鹿崩

左氏曰晉卜偃曰期年將有大咎幾亡國

卜偃之言義未盡也沙鹿崩豈止晉應之哉

公羊曰沙鹿者何河上之邑也此邑也其言崩何襲邑也沙鹿崩何以書記異也外異不書此何以書爲天下記異也

公羊見梁山言山此不言山故意其爲邑豈知梁一字故言山沙鹿二字故不言山省文之法何足疑乎果邑也當言陷不當言崩崩者上墜之形惟山可言崩耳其曰外異不書亦非也春秋書外異者多矣獨言爲天下記異者得之故取之本義云

谷梁曰無崩道而崩故志之也其日重其變也日月例見綱領

冬蔡侯肸卒

谷梁曰諸侯時卒惡之也

劉氏曰非也君薨臣赴以日月此禮之常也若必以惡此君書時者鄭厲公衛惠公內則簒國外則叛王何爲春秋不惡之哉

十有五年三月公防齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐

谷梁曰兵車之防也遂繼事也次止也有畏也善救徐也

案谷梁不原上文之意而槪以善救徐爲辭宜其昧經防也

八月螽

谷梁曰螽虫災也甚則月不甚則時

韓中甫曰案螽月有之則史氏必以月書非有甚不甚之謂也

九月公至自防

公羊曰桓之防不致此何以致久也

案公羊見桓公時魯書致者少故爲此言爾非有所見也

己夘晦震夷伯之廟

公羊曰晦者何冥也夷伯者曷爲者也季氏之孚也季氏之孚則微者其稱夷伯何大之也曷爲大之天戒之故大之也何以書記異也

趙氏曰晦者晦朔之晦爾據十六年戊申朔隕石於宋五成十六年甲午晦晉楚戰於鄢陵並書晦朔則知古史之體應合書日而遇晦朔必書之以爲歷數之證愚謂天大雷電則自然冥晦若春秋書晦則是贅肬也魯大夫稱諡稱字者命大夫也乃常禮耳何大之有若果爲季氏所孚乃其黨惡者也旣曰夷伯何謂微者耶是時季氏之惡方萌夷伯當在季氏之前亦不可爲季氏之孚信者也又以爲天戒之而大之尢無謂也

谷梁曰晦冥也震雷也夷伯魯大夫也因此以見天子至於士皆有廟天子七廟諸侯五大夫三士二故徳厚者流光徳薄者流卑是以貴始徳之本也始封必爲祖

春秋書震夷伯之廟義豈在於論廟制乎且士安得有二廟乎

冬宋人伐曹

左氏曰討舊怨也

案曹人伐宋在莊十四年距今三十五年不應至此始討舊怨也

楚人敗徐於婁林

谷梁曰夷狄相敗志也

此傳全無義

十有一月壬戌晉侯及秦伯戰於韓獲晉侯

公羊曰此偏戰也何以不言師敗績君獲不言師敗績也

趙氏曰案左氏晉侯以戎馬還濘而止師實不敗也

三傳辧疑卷八﹤經部﹐春秋類﹐三傳辧疑﹥

欽定四庫全書

三傳辧疑卷九

元程端學撰

僖公

十有六年春王正月戊申朔隕石於宋五是月六鷁退飛過宋都

左氏曰隕石於宋五隕星也六鷁退飛過宋都風也周內史叔興聘於宋宋襄公問焉曰是何祥也吉凶焉在對曰今玆魯多大喪明年齊有亂君將得諸侯而不終退而告人曰君失問是陰陽之事非吉凶所生也吉凶由人吾不敢逆君故也

胡氏曰左氏之說不通案莊七年已有星隕如雨之說且聖人所書各以其實若是星則明書之豈以星隕而言石隕乎愚謂如左氏言則叔興之心亦姦矣不可以訓又不闗本義故不錄

公羊曰曷爲先言霣而後言石霣石記聞聞其磌然視之則石察之則五是月者何僅逮是月也何以不日晦日也晦則何以不言晦春秋不書晦也朔有事則書晦𨿽有事不書曷爲先言六而後言鷁六鷁退飛記見也視之則六察之則鷁徐而察之則退飛五石六鷁何以書記異也外異不書此何以書爲王者之後記異也

啖氏曰六鷁則是同月若更不言是月則似同日公羊不達其意遂妄爲此說且前後書晦多矣曷爲不書晦乎孫氏曰其言是月不可再書正月也劉氏曰晦朔者天之所有取朔棄晦何當於義乎此乖僞之深者又成十六年實書晦朔晦朔之相發猶首尾也尙何言哉愚謂記聞記見僅逮是月之說皆億度想象不惟無益於經而反害經防夫石何必察之然後知其五鷁何必徐而察之然後知其退飛哉且齊陳鄭災皆書何必特爲王者後記異哉

谷梁曰先隕而後石何也隕而後石也於宋四境之內曰宋後數散辭也耳治也是月者決不日而月也六鷁退飛過宋都先數聚辭也目治也子曰石無知之物鶂防有知之物石無知故日之鶂防有知之物故月之君子之於物無所茍而已矣石鶂且猶盡其辭而況於人乎故五石六鶂之辭不設則王道不亢矣民所聚曰都

劉氏曰言是月者宋不告日嫌與五石爲一日故分別之耳谷梁本以日月解經因此以誣聖人欲後世信之豈實然乎愚謂耳治目治之說本承公羊記聞記見之意而又益之以散辭聚辭者也至無知而曰防有知而月穿鑿附防衍其虛誕之辭於經防何與哉

三月壬申公子季友卒

公羊曰其稱季友何賢也

辧見閔元年季子來歸

谷梁曰大夫日卒正也稱公弟叔仲賢也大夫不言公子公孫疏之也

劉氏曰書季友云賢則書仲遂亦可謂賢乎東嶽氏曰前此公子友見經者多矣悉無稱字者死何獨賢乎若以時君賢之故史字之則公子彄卒隠公曰叔父有憾於寡人寡人弗敢忘葬之加一等是隠公賢彄也何以不字之乎季文子卒大夫入斂公在位宰庀家器爲葬備無衣帛之妾無食粟之馬無藏金玉帛無重器備君子是以知季文子之忠於公室也最賢矣亦何以不字之乎愚謂史法當稱公子則稱公子當稱公孫則稱公孫當稱大夫則稱大夫何有不言公子公孫爲疏之哉

冬十有二月公防齊侯宋公陳侯衛侯鄭伯許男邢侯曹伯於淮

左氏曰謀鄫且東略也城鄫役人病有夜登丘而呼曰齊有亂不果城而還

案城鄫之事經所不書故知左氏妄也謀鄫亦未可信

谷梁曰兵車之防也

十有七年夏滅項

左氏曰齊人以爲討而止公

左氏見公在防而夫人防桓又在滅項之下又疑公至之遲故附防此說若公在防而大夫滅項齊桓討而止公則齊桓失刑矣辧又見下方

公羊曰孰滅之齊滅之曷爲不言齊滅之爲桓公諱也春秋爲賢者諱此滅人之國何賢爾君子之惡惡也疾始善善也樂終桓公嘗有繼絕存亡之功故君子爲之諱也

谷梁曰孰滅之桓公也何以不言桓公也爲賢者諱也項國也不可滅而滅之乎桓公知項之可滅也而不知己之不可以滅也旣滅人之國矣何賢乎君子惡惡疾其始善善樂其終桓公嘗有存亡繼絕之功故君子爲之諱也

啖氏曰案其文義乃是魯韓豈可爲齊韓而魯自取惡乎齊桓𨿽賢滅項非合義何得爲諱乎劉氏曰公羊謂桓公滅之非也桓公𨿽信賢豈滅人哉且桓公旣已功髙天下而威震主矣又戕人滅人此春秋所惡也而反爲之諱是開有功者得橫行天下而無忌憚也陳嶽氏曰凡書外事各言其國內事不言我蓋春秋魯史故也外書則齊師滅譚齊人滅遂之類是也內事則取鄟取邾之類是也未有書外事不言其國未有書內事言魯者蓋言國以別內也茍書內曰魯何以爲魯史也康侯胡氏曰案左氏淮之防公有諸侯之事未歸而取項然則滅項者魯也二傳以爲桓公滅之孰信乎考於經未有書外滅而不言國者如齊師滅譚是也未有書內取而直言魯者如取鄟取邾取鄫是也由此知項爲魯所滅無疑矣李氏曰春秋以示勸戒諸侯徵伐苟推王命而行之可也此滅國也春秋復從而諱之又何以垂教扵後哉凡經言執者皆譏也桓執陳濤塗猶備書之況滅國而爲之諱乎濟川何氏曰尋春秋爲賢者諱獨出於公谷案滅譚滅遂遷陽盡桓爲也則辭窮故遁爲之辭

秋夫人姜氏防齊侯於卞九月公至自防

左氏曰秋聲姜以公故防齊侯於卞九月公至書曰至自防猶有諸侯之事焉且諱之也

莘老孫氏曰考之於經無魯侯見執之迹春秋𨿽爲魯諱亦不全沒其事若齊侯實嘗執公亦當異辭以見之經無其辭則左氏未可據也愚謂夫人苟救公則當親至齊國不應呼齊侯至魯地而防之也其爲左氏附防明矣

冬十二月乙亥齊侯小白卒

左氏曰十月乙亥齊桓公卒十二月乙亥赴辛巳夜殯

經書十二月乙亥卒而左氏言十月乙亥卒十二月乙亥赴當以經爲正

谷梁曰此不正其日之何也其不正前見矣其不正之前見何也以不正入虛國故稱嫌焉耳

劉氏曰小白不正卒不得書日以其不正前見故得書日也重耳亦不正者其不正前未嘗見則卒不當日而日之何哉

十有八年夏師救齊

谷梁曰善救齊也

諸侯非王命擅興師安得直許善救齊乎謂之彼善於此可也

五月戊寅宋師及齊師戰於甗齊師敗績

左氏曰齊人將立孝公不勝四公子之徒遂與宋人戰夏五月宋敗齊師於甗立孝公而還

經書宋及齊戰而傳言遂與宋戰是反經也難以據矣

公羊曰戰不言伐此其言伐何宋公與伐而不與戰故言伐春秋伐者爲客受伐者爲主曷爲不使齊主之與襄公之徵齊也曷爲與襄公之徵齊桓公死豎刁易牙爭權不葬爲是故伐之也

啖氏曰此戰與伐各是一事故不得連舉也又伐時曹衛邾之國同之戰則惟宋獨戰事須先書伐也公羊不知事迹故穿鑿耳劉氏曰公羊曰曷爲不使齊主之與襄公之徵齊也非也晉荀林父及楚子戰於邲寧可亦曰與晉林父之徵楚乎所異於晉者何哉愚案孟子曰徵者上伐下也敵國不相徵也公羊謂之徵齊亦非也且宋及齊戰正以責宋而曰與之是黨惡也況春秋無褒乎又諸侯五月而葬齊桓去年十二月卒宋襄正月卽伐之未可云不葬故伐之也

谷梁曰戰不言伐客不言及言及惡宋也

伐而戰則言伐言戰矣客而爲志乎戰則言及矣谷梁謂戰不言伐客不言及非也

冬邢人狄人伐衛

左氏曰冬邢人狄人伐衛圍菟圃衛侯以國讓父兄子弟及朝眾曰苟能治之燬請從焉眾不可而後師於訾婁狄師還

案此事信否未可知但非本義不取

谷梁曰狄其稱人何也善累而後進之伐衛所以救齊也功近而徳遠矣

陸氏曰案狄加人字以成文辭耳不可謂邢人狄伐衛有何善乎劉氏曰春秋之法內諸夏而外夷狄惡其乘釁陷隙必能爲患若進其功而善之吾見禍以益多憂以益長甚非仲尼意也愚謂五月宋已敗齊師冬救之無能爲也況伐齊者四國何獨伐衛哉若邢狄借伐齊之辠以伐衛則或有之

十有九年鄫子防盟於邾己酉邾人執鄫子用之左氏曰宋公使邾文公用鄫子於次睢之社欲以屬東夷司馬子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一防而虐二國之君又用諸滛昏之鬼將以求霸不亦難乎得死爲幸

趙氏曰若然則宋爲惡首邾𨿽諸侯不當受其無道之命然世卑力屈辠猶輕於宋經文當兩譏之云宋人使邾人不當獨辠邾也若宋襄以仁義爲己任不重傷不禽二毛豈肯殺諸侯以祭祀乎左氏見上文盟於曹南又續云鄫子防盟於邾以爲宋公本召鄫子鄫子來晚故宋公回至邾鄫子乃到所以怒之曽不知曹南之盟自是大夫盟耳若宋公路出於宋何得路出於邾殊爲乖謬也左氏敍子魚諫云今公一防而虐二國之君且三月執滕子六月乃用鄫子而云一防其僞可知矣又云用之於次雎之社以雎水在宋故附防而爲此說據鄫子防盟於邾何得至宋哉三云社億度之耳劉氏曰此大妄也六月防於曹南此自一防是時𨿽有邾人卽非邾子今此防盟於邾者詳驗經文是邾國自爲盟防鄫子往參之因見執耳非向者曹南之盟也若卽防向者曹南之盟應但云如防實未嘗盟何得言防盟邾又宋爲伯主而使邾子用鄫之君辠乃在宋不在邾也杜氏以爲不書宋使邾者南面之君善惡自専不得托之他命非也季姬使鄫子來朝鄫子亦南面之君春秋著季姬使之者兩見其惡也今春秋亦云宋公使邾人執鄫子用之亦兩見其惡豈不可乎以此推之知宋公未嘗使邾人執鄫子也若宋公使邾人執鄫子而春秋越宋理邾者是謂首惡者不誅而脇從者見討也春秋原心定辠豈若是哉

公羊曰其言防盟何后防也惡乎用之用之社也其用之社柰何蓋叩其鼻以血社也

案經言防盟言來防而爲盟耳而傳釋爲後防經言用之言爲牲耳而傳釋爲用之於社而又云叩其鼻以血社旣不依經爲說而又益以無稽之言

谷梁曰防國之君因邾以求與之盟人因已以求與之盟已迎而執之惡之故謹而日之也用之者叩其鼻以衈社也

案此說上文近似下文亦公羊之繆

衛人伐邢

左氏曰秋衛人伐邢以報菟圃之役於是衛大旱卜有事於山川不吉寧莊子曰昔周饑克殷而年丰今邢方無道諸侯無伯天其或者欲使衛討邢乎從之師興而雨

啖氏曰左氏寧莊之言皆飾佞之辭也莘老孫氏曰邢之惡何至於紂而衛之有道比於武王左氏之誣甚矣東萊呂氏曰衛今伐邢尋復滅之使天有道衛當益旱矣安能致雨邪寧莊繆妄諂諛之論上誤國家下誤衛主雨自偶降豈滅同姓之國能動天心邪存耕趙氏曰衛之伐邢所以報也天下無伯諸侯相爲報復而已寧莊無以正救衛燬之惡反欲飾辭以助其虐旱豈爲邢雨豈爲衛左氏從而載之世有亢旱爲幹封者皆是說導之也

冬防陳人蔡人楚人鄭人盟於齊

左氏曰陳穆公請修好於諸侯以無忘齊桓之徳冬盟於齊修桓公之好也

存耕趙氏曰案齊桓以誤軍之故執其臣侵伐其國未嘗有徳於陳也陳穆公何爲而無忘哉愚謂齊桓攘奪楚而四國與楚修桓公之好又不於他國而於齊必無之理也

梁亡

谷梁曰如加力役焉湎不足道也梁亡鄭棄其師我無加損焉正名而已矣梁亡出惡正也鄭棄其師惡其長也此義不拂於經特以其復而剰之耳

二十年春新作南門

谷梁曰南門者法門也

啖氏曰案南門者城之南門耳何用法門之說

夏郜子來朝

公羊曰郜子者何失地之君也何以不名兄弟辭也趙氏曰經無異文公羊無所據也劉氏曰若失地之君何得言朝朝者施於有國有家之辭耳又公羊以郜滅在春秋前案春秋以來且九十年矣郜子失地殆三世矣猶能自歸同姓躬行朝禮無乃少不近人情乎葉氏曰郜子來朝與常文同何以必其失地而不名乎傳與文十二年言盛伯來奔者類推之但見其同姓皆以爲兄弟辭於經文實無據也

五月乙巳西宮災

公羊曰魯子曰以有西宮亦知諸侯之有三宮也理或然也然非本義

谷梁曰謂之新宮則近爲禰宮以諡言之則如疏之然以是爲閔宮也

趙氏曰案經文謂之西宮直是僖公之西宮耳何闗閔宮乎胡氏曰若是閔宮則明書新宮不得謂之西宮也此西宮蓋魯之別宮也莘老孫氏曰西宮僖公所居之西宮以其在西故曰西爾僖公繼閔而立若實閔宮何妨言新宮乎爲其已久何妨言閔宮乎葉氏曰公羊言諸侯三宮者是也襄九年穆姜薨於東宮爲其證有東宮則有西宮穆姜成公之母宣公之妻也故居於左而杜氏誤解以爲太子宮蓋惑於東宮得臣之言也存耕趙氏曰天子六寢後六宮諸侯三寢夫人三宮曰東宮西宮中宮也

秋齊人狄人盟於邢

谷梁曰邢爲主焉爾邢小其爲主何也其爲主乎救齊

啖氏曰邢𨿽小國何妨爲地主谷梁妄云救齊無所據

冬楚人伐隨

左氏曰隨以漢東諸侯叛楚冬楚鬭谷於菟帥師伐隨取成而還君子曰隨之見伐不量力也量力而動其過鮮矣善敗由已而由人乎哉詩曰豈不夙夜謂行多露

邦衡胡氏曰漢東之國隨爲大春秋之初已爲大國非楚之與國也今楚人伐之而左氏以爲叛楚非矣蓋自齊桓旣沒中國無所統一楚吞滅諸國以隨不服故欲伐而有之自是以後隨卒屬楚矣哀公元年隨侯與楚子圍蔡是也張氏曰案楚力方彊隨欲復漢東諸侯於中國而徳不足以勝之此其所以召兵而自屈也左氏辠其不量力未若孟子師文王之論

谷梁曰隨國也

二十有一年夏大旱

左氏曰是歲也饑而不害

啖氏曰今但取臧文仲諫辭而略是歲也饑而不害一句

谷梁曰旱時正也

凡此等論何益於春秋哉

秋宋公楚子陳侯蔡侯鄭伯許男曹伯防於盂執宋公以伐宋

公羊曰孰執之楚子執之曷爲不言楚子執之不與夷狄之執中國也

陳嶽氏曰楚自屈完盟於召陵之後兵與中國敵禮與等防與同盟與伉初以夷狄之僭終於春秋稱子而已其所書不與中國異故執鄭良霄執齊慶封滅陳滅蔡皆書楚也奚不與夷狄執中國之有所以書執宋公以伐宋者以宋無徳服諸夏又無力以制諸侯與楚爭盟爲楚所執亦中國之恥也故聯諸侯之防書之明與楚國共執之宋旣服復盟於薄以釋之則共執之義顯矣

谷梁曰以重辭也

以者文法當然何重之有

冬公伐邾

左氏曰任宿須句顓臾風姓也實司大皥與有濟之祀以服事諸侯夏邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇皞濟而修祀紓禍也葉氏曰滅國未有不書於經者諸侯來奔亦未有不書於經者審如傳言經安得不見乎滅須句謂不告不書猶可也來奔則無不書之理案明年公伐邾取須句猶言公伐邾取訾婁則須句蓋邾之邑也傳不知此而以成風爲同姓故妄信所傳耳劉氏曰若然經何以不書邪杜氏曰須句𨿽別邑而削弱不能自通爲魯私屬若顓臾之比謂之社稷之臣然受王命爲魯附庸自不得經見耳須句非附庸又傳曰實司大皥與有濟之祀以服事諸夏非魯私屬明矣假令爲魯私屬亦不得稱來奔今傳稱須句子來奔是非私屬也且魯亡其私屬則自宜救之又何待成風爲之言哉須句非魯私屬其國滅其君來奔經不宜不書也以經不書知無有此事也朴鄕呂氏曰如左氏說則邾是一國須句是一國旣是復須句之君則經不應言取書曰伐邾取須句則是伐國而取其邑明矣然則是須句前滅於邾其國已爲邾之邑公伐邾而取之爾左氏之說似未足據

楚人使宜申來獻捷

公羊曰此楚子也其稱人何貶曷爲貶爲執宋公貶曷爲爲執宋公貶宋公與楚子期以乘車之防公子目夷諫曰楚夷國也彊而無義請君以兵車之防往宋公曰不可吾與之約以乘車之防自我爲之自我墮之曰不可終以乘車之防往楚人果伏兵車執宋公以伐宋宋公謂公子目夷曰子歸守國矣國子之國也吾不從子之言以至乎此公子目夷復曰君𨿽不言國國固臣之國也於是歸設守械而守國楚人謂宋人曰子不與我國吾將殺子君矣宋人應之曰吾賴社稷之神靈吾國已有君矣楚人知𨿽殺宋公猶不得宋國於是釋宋公宋公釋乎執走之衛公子目夷復曰國爲君守之君曷爲不入然後逆襄公歸惡乎捷捷乎宋曷爲不言捷乎宋爲襄公諱也此圍辭也曷爲不言其圍爲公子目夷諱也

啖氏曰上言伐宋此言獻防必知宋捷省文耳公羊言爲襄公諱有何義乎愚謂經言伐宋而不言圍公羊億其爲圍而又釋其爲目夷諱輾轉揣摩俱無實理

谷梁曰捷軍得也其不曰宋捷何也不與楚捷於宋也

不曰宋杜氏啖氏得之啟後世抑予奪之論者谷梁氏此說之類也

十有二月癸丑公防諸侯盟於薄釋宋公

公羊曰執未有言釋之者此其言釋之何公與爲爾也公與爲爾柰何公與議爾也

案春秋有執諸侯大夫而不釋者則不書釋執而釋之則書釋一則紀實事二則書法之常也公羊言執未有言釋旣無理矣又因其言釋而云公與議爾何氏因謂善僖公能與楚議釋賢者之厄皆失其是非之心者也

谷梁曰防者外爲主焉爾外釋不志此其志何也以公之與之盟日之也不言楚不與楚専釋也

以公之與之卽公羊之病而外釋不志尢爲無理其曰不與楚専釋卽公羊上文不與楚専執之病

二十有二年春公伐邾取須句

左氏曰伐邾取須句反其君焉禮也

莘老孫氏曰左氏謂須句爲國見滅於邾而其君奔魯公爲是伐邾取須句而反其君若能如此則是魯得所伐且有存亡繼絕之功然春秋書之與伐杞取訾婁伐莒取向其文無異考尋經意正是須句爲邾邑公伐邾而取之耳旣伐其國又取其邑蓋其辠大矣葉氏曰陳世子吳復歸於陳蔡世子廬復歸於蔡楚滅其國而後能復之猶見書於經須句誠滅於邾而魯反其君此孔子所謂興滅國繼絕世而天下之民歸心焉者也而經反與伐國取邑之辭一施之猶不免於譏乎左氏蓋旣失之於前而因以成其說者也

秋八月丁未及邾人戰於升陘

左氏曰邾人以須句故出師公卑邾不設備而禦之臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰又曰敬之敬之天惟顯思命不易哉先王之明徳猶無不難也無不懼也況我小國乎君其無謂邾小蠭蠆有毒而況國乎弗聴八月丁未公及邾師戰於升陘我師敗績邾人獲公冑縣諸魚門

劉氏曰杜云邾人獲公冑縣之魚門故深恥之不言師敗績非也如杜所說苟不深恥不諱敗矣所以深恥者以公喪冑危辱切近也然則幹時之戰公喪戎路左右皆止反獨不恥而書敗績何哉喪冑之辱孰與喪路之深升陘之恥孰與幹時見逼脇之急是大不然者也愚謂經不言敗績而傳言敗績後人因謂諱之莊九年書我師敗績矣固其證也且檀弓曰邾婁復之以矢蓋自戰於升陘始也則邾人被殺傷者多矣然則升陘之戰勝負等也況春秋不書敗績乎左氏之言未可信也

谷梁曰內諱敗舉其可道者也不言其人以吾敗也不言及之者爲內諱也

案幹時之戰書敗績未有可道之事也不言其人安知非大夫乎辧又見左氏

冬十一月己巳朔宋公及楚人戰於宋師敗績公羊曰偏戰者日爾此其言朔何春秋辭繁而不殺者正也何正爾宋公與楚人期戰於之陽楚人濟而來有司復曰請迨其未畢濟而撃之宋公曰不可吾聞之也君子不厄人吾𨿽喪國之餘寡人不忍行也旣濟未畢陳有司復曰請迨其未畢陳而撃之宋公曰不可吾聞之也君子不鼔不成列已陳然後襄公鼓之宋師大敗故君子大其不鼓不成列臨大事而不忘大禮有君而無臣以爲𨿽文王之戰亦不過此也

啖氏曰文王以仁義行師不應似宋襄徒守匹夫之信不知事機也王氏曰昔文王積善累徳諸侯皆向之天子賜之弓矢以爲西伯聞崇徳亂而伐之軍三旬不降退修教而復伐之因壘而降詩人道之曰文王受命有此武功旣伐於崇作邑於丰今宋襄求伯不修仁義而欲力服諸侯及其戰敗乃曰不鼓不成列是不好文王之徳而好文王之戰者也宜其眾敗身死蒙恥夷狄劉氏曰如公羊意惑於及河曲而已𨿽水名其陸地猶可以水名之若謂必令如河曲者遇於魯濟豈眞遇於水中乎敗於濆泉豈眞戰於泉中乎今天下以水名者尢多不必居水中乃得以水名也且文王何容易哉徳不加焉則不以力爭義不過焉則不以威制漸之以道摩之以仁而四方自服爾詩曰肆不殄厥慍亦不隕厥問如是而伐崇猶再駕而降愛民之至也今襄公退不務修文王之業而進徒守尺寸之信夫其守信誠是也則不若緩修吾徳無亟大功以殘百姓也今論其守信之節而忘其殘民之本而以比之文王其不知聖人亦深矣且夫守信而不詐戰於楚人則有惠矣無徳而求大功於己國則大有害矣未知文王獨爲爾乎愚謂紀晦朔史書之常而公羊卽據之以爲義以見辭繁而不殺因明宋襄之正穿鑿甚矣

谷梁曰日事遇朔曰朔春秋三十有四戰未有以尊敗乎卑以師敗乎人者也以尊敗乎卑以師敗乎人則驕其敵襄公以師敗乎人而不驕其敵何也責之也之戰以爲復雩之恥也雩之恥宋襄公有以自取之伐齊之喪執滕子圍曹爲雩之防不顧其力之不足而致楚成王成王怒而執之故曰禮人不答則反其敬愛人不親則反其仁治人不治則反其智過而不攺又之是謂之過襄公之謂也古者被甲嬰冑非以興國也則以徵無道也豈曰以報其恥哉宋公與楚人戰於水之上司馬子反曰楚眾我少鼓險而擊之勝無幸焉襄公曰君子不推人危不攻人厄須其出旣出旌亂於上陳亂於下子反曰楚眾我少撃之勝無幸焉襄公曰不鼔不成列須其成列而後擊之則眾敗而身傷焉七月而死倍則攻敵則戰少則守人之所以爲人者言也人而不能言何以爲人言之所以爲言者信也言而不信何以爲言信之所以爲信者道也信而不道何以爲道道之貴者時其行勢也

陳嶽氏曰凡戰伐或日不日皆不以爲義例斯日而朔蓋朔日而戰書其實也二之義俱不足取以人敵公亦非外黜苟曰卑不可敵尊則文二年晉侯及秦師戰於彭衙宣十二年晉孫林父及楚子戰於邲豈敵也哉啖氏曰王師敗績於貿戎豈非尊敗於卑乎又稱人者亦常法爾皆不可爲義

二十有三年春齊侯伐宋圍緡

左氏曰齊侯伐宋圍緡以討其不與盟於齊也案陳蔡楚鄭盟於齊在十九年今五年矣此亦左氏臆度之辭耳

公羊曰邑不言圍此其言圍何疾重故也

隠五年圍長葛是邑可言圍也其曰疾重故也近之

谷梁曰伐國不言圍邑此其言圍何也

隠五年宋人伐鄭圍長葛是伐國可言圍邑也

夏五月庚寅宋公玆父卒

公羊曰何以不書葬盈乎諱也

何氏曰盈滿也相接足之辭也襄公本以背殯不書其父葬至襄公身書葬則嫌伯業不成所覆者薄故復使身不書葬明當以前諱除背殯以後諱加防封愚謂公羊何氏鑿說辧己見九年

谷梁曰玆父之不葬何也失民也其失民何也以其不教民戰則是棄其師也爲人君而棄其師其民孰以爲君哉

趙氏曰公谷見其不書葬皆以爲異說案凡諸侯葬與不葬防與不防耳陳嶽氏曰春秋書外國君葬防葬也不防葬不書如衛桓公陳靈公皆書葬是魯防葬也如晉侯夷吾衛侯燬不書葬是魯不防葬也苟曰伯業不及而不書葬苟曰失民不書葬則衛桓爲州吁所弒陳靈爲徵舒所弒何得民之有而皆書葬歟劉氏曰宋公不忍厄人於險而致敗豈不教民戰者乎審如谷梁言之敗何不書宋棄其師乎

秋楚人伐陳

左氏曰楚成得臣帥師伐陳討其貳扵宋也遂取焦夷城頓而還子文以爲之功使爲令尹叔伯曰子若國何對曰吾以靖國也夫有大功而無貴仕其人能靖者與有防

取焦夷城頓經當書之今不書未可信也

冬十一月杞子卒

左氏曰書曰子杞夷也不書名未同盟也凡諸侯同盟死則赴以名禮也赴以名則亦書之不然則否辟不敏也

劉氏曰左氏云杞夷也杜云仲尼以文貶之非也仲尼作春秋諸侯之惡有甚於杞者仲尼無所貶蓋不以匹夫侵天子之事豈若是顓亂名實哉辧又見隠七年滕侯卒

二十有四年夏狄伐鄭

左氏曰鄭之入滑也滑人聴命師還又卽衛鄭公子士泄堵兪彌帥師伐滑王使伯服防孫伯如鄭請滑鄭伯怨惠王之入而不與厲公爵也又怨襄王之與衛滑也故不聴王命而執二子王怒將以狄伐鄭富辰諫曰不可臣聞之太上以徳撫民其次親親以相及也昔周公弔二叔之不咸故封建親戚以藩屏周管蔡郕霍魯衛毛耼郜雍曹滕畢原酆郇文之昭也邘晉應韓武之穆也凡蔣邢茅胙祭周公之也召穆公思周徳之不類故糾合宗族於成周而作詩曰常棣之華鄂不韚韚凡今之人莫如兄弟其四章曰兄弟鬩於墻外禦其侮如是則兄弟𨿽有小忿不廢懿親今天子不忍小忿以棄鄭親其若之何庸勲親親暱近尊賢徳之大者也卽聾從昧與頑用嚚姦之大者也棄徳崇姦禍之大者也鄭有平惠之勲又有厲宣之親棄嬖寵而用三良於諸姬爲近四徳具矣耳不聴五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之四姦具矣周之有懿徳也猶曰莫如兄弟故封建之其懷柔天下也猶懼有外侮扞禦侮者莫如親親故以親屏周召穆公亦云今周徳旣衰於是乎又渝周召以從諸姦無乃不可乎民未忘禍王又興之其若文武何王弗聽使頽叔桃子出狄師夏狄伐鄭取櫟案襄王果使狄伐鄭經當明書之曰天王使狄伐鄭又取櫟經亦當書之豈止曰狄伐鄭哉若曰仲尼不見周史事迹而從魯史魯史又從赴告而書則春秋鹵莽不足以取信後世矣況其年冬王出居於鄭若使狄伐鄭而復依鄭亦無是理也況所引富辰諫辭曰太上以徳撫民其次親親以相及夫親親以相及乃徳也而曰其次則太上以徳者乃無親疎之謂本老荘之常談耳又謂周公弔夏商末世故封建親戚皆以私意窺聖人者也又謂常棣之詩爲召穆公思周徳之不類故糾合宗族於成周而作皆非至當之論其間𨿽有格言而薫蕕雜植難以刪取不知何從掇拾而爲此盛世之說也

冬天王出居於鄭

左氏曰王徳狄人將以其女爲後富辰諫曰不可臣聞之曰報者倦矣施者未厭狄固貪惏王又啟之女徳無極婦怨無終狄必爲患王又弗聽又云頽叔桃子曰我實使狄秋其怨我【以上皆指王使狄伐鄭之辭故不取】又云天子無出書曰天王出居於鄭辟母弟之難也【此無識見之辭故不取】天子凶服降名禮也【此非禮之禮故不取】

公羊曰王者無外此其言出何不能乎母也魯子曰是王也不能乎母者其諸此之謂與

公羊以王不能事母而言出鑿之甚矣

谷梁曰居者居其所也𨿽失天下莫敢有也

案此義亦鑿

晉侯夷吾卒

左氏曰二十三年九月惠公卒

經在二十四年冬而傳云二十三年九月當以經爲正余見或問

二十有五年春王正月丙午衛侯燬滅邢

左氏曰衛侯燬滅邢同姓也故名

楊氏辧要曰諸儒皆以滅同姓故名楚滅夔齊滅紀晉滅虞虢皆同姓也胡不名獻可杜氏曰曲禮諸侯不生名此記禮者緣春秋而爲文也春秋所書亡國五十直書曰某侯滅某國未有以名稱者也其文當是衛侯滅邢蓋傳寫者見癸酉下有衛侯燬卒之文而誤增演其名耳黎氏曰且書滅邢則衛侯之惡已著安用更書名邪

公羊曰衛侯燬何以名絕曷爲絕之滅同姓也谷梁曰燬之名何也不正其伐本而滅同姓也辧並見左氏

宋蕩伯姬來逆婦

公羊曰宋蕩伯姬者何蕩氏之母也其言來逆婦何兄弟辭也其稱婦何有姑之辭也

趙氏曰案經文直書其事以明非禮耳公羊云兄弟辭有何義乎愚謂其曰有姑之辭得之

谷梁曰婦人旣嫁不逾竟宋蕩伯姬來逆婦非正也親迎非姑之事故春秋譏之不特責其旣嫁不逾竟而已若經但書宋蕩伯姬來則可云是也

宋殺其大夫

公羊曰何以不名宋三世無大夫三世內娶也啖氏曰三世無大夫迂僻之甚劉氏曰文稱有大夫非無大夫明矣且君娶一卿而一國之內何得悉無大夫哉凡妻之父母所不臣也而其等列禮不及也何謂無大夫乎詭僻不經乃至於此可閔笑者此也

谷梁曰其不稱名姓以其在祖之位尊之也

啖氏曰夫子因魯史而垂訓宋大夫祖同位者書姓名有何妨乎劉氏曰春秋非孔氏家牒當爲後世書法耳何得擅諱其祖名哉且傳曰臨文不諱安得諱祖之名遂不書乎獻可杜氏曰儻夫子實尊異其祖則安得明書孔父以繋於與夷乎不攻而自破也愚謂曹殺其大夫亦孔子之祖而諱之乎若曰宋之同姓則周誅管蔡其名固亦見於書也

楚人圍陳納頓子於頓

左氏曰秋秦晉伐鄀楚鬭克屈禦寇以申息之師戌商宻秦人過析隈入而系輿人以圍商宻昏而傅焉宵坎血加書僞與子儀子邊盟者商宻人懼曰秦取析矣戌人反矣乃降秦師秦師囚申公子儀息公子邊以歸楚令尹子玉追秦師弗及遂圍陳納頓子於頓

此傳與圍陳納頓子二事無相闗故不取

公羊曰何以不言遂兩之也

案圍陳納頓子本是兩事故自不言遂公羊謂不言遂兩之也其意又似其初本一事而作春秋者分而兩之不可不察若何氏注又其鑿之甚者也

谷梁曰納者內弗受也圍一事也納一事也而遂言之蓋納頓子者陳也

趙氏曰案經文楚自納之何闗陳乎胡氏曰納頓子自是楚人納之亦不幹陳事其說不通

冬十有二月公防衛子莒慶盟於洮

左氏曰衛人平莒於我十二月盟於洮修衛文公之好且及莒平也

案僖元年公子友敗莒師於酈拒今二十五年矣況衛文公初卒衛成初立猶未逾年遽出修魯好且平魯莒之怨無是理也此必別有其故而不可知左氏附防而爲此說耳

谷梁曰莒無大夫其曰莒慶何也以公之防目之也趙氏曰凡事接於魯𨿽非命卿皆書名谷梁不達故妄穿鑿也劉氏曰直云衛子莒人豈不可乎在春秋之中此類多矣何獨至於慶也而目之乎向令但防莒慶而無衛子謂之目猶有可諉今衛子之外又目慶也吾知谷梁之說必將窘於此而莒無大夫之說不可復恃矣

二十有六年春王正月己未公防莒子衛寧速盟於向左氏曰尋洮之盟也

案去年十二月方盟今年正月又盟必有不恊之事而不可知耳盟日未逺安得云尋洮之盟乎

谷梁曰公不防大夫其曰寧速何也以其隨莒子可以言防也

案公防大夫多矣𨿽不隨莒子亦言防也夫諸侯不當與大夫防大夫亦不得伉諸侯今魯莒防大夫正當書之以見非禮而谷梁乃謂隨莒子然後可言寧速春秋豈記常事者哉

齊人侵我西鄙公追齊師至酅弗及

公羊曰其言至酅弗及何侈也

追而弗及何侈之有

谷梁曰人防者也侵淺事者也公之追之非正也至酅急辭也弗及者弗與也可以及而不敢及也其侵也曰人其追也曰師以公之弗及大之也弗及內辭也

陳嶽氏曰侵曰侵伐曰伐追曰追公禦之戰則言戰敗則言敗未有弗及者齊人侵我西鄙公帥師拒之齊師不戰而去公乘勝追之軼於西鄙而深入齊地齊師旣不敵公追之弗及收兵而還斯備書其實無所含意且酅齊地追兵不出魯境則追之常出魯界則追之深谷梁曷言不敢及歟愚謂谷梁云公弗敢及而春秋攺人爲師以大之將大齊乎大魯乎若大齊也則下稱內辭矣魯史不應大齊也若大魯也則谷梁旣云公追之非正又云弗敢及魯亦不足大也齊魯皆不可大谷梁將指孔子大之歟孔子未嘗攺魯史之文也三者皆不脗合則谷梁之辭窮矣

夏齊人伐我北鄙

左氏曰齊孝公伐我北鄙公使展喜犒師使受命於展禽齊侯未入竟展喜從之曰寡君聞君親舉玉趾將辱於敝邑使下臣犒執事齊侯曰魯人恐乎對曰小人恐矣君子則否齊侯曰室如懸罄野無靑艸何恃而不恐對曰恃先王之命昔周公太公股肱周室夾輔成王成王勞之而賜之盟曰世世子孫無相害也載在盟府大師職之桓公是以糾合諸侯而謀其不恊彌縫其闕而匡救其災昭舊職也及君卽位諸侯之望曰其率桓公之功我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯乃還

案經書齊人則大夫也而傳言齊侯又經書伐我北鄙則入境矣而傳言未入境又齊侯果以辭命而還必不再伐我北鄙魯必不乞師於楚以報怨此不合於經者也然展喜之辭則有可取者焉豈別是一事而左氏誤置此歟

公子遂如楚乞師

左氏曰東門襄仲臧文仲如楚乞師臧孫見子玉而道之伐齊宋以其不臣也

韓中父曰道楚伐宋之辭未必然亦上有乞師之文而意之耳愚謂臧文仲爲魯卿旣非公子遂之介當並書今經不見何也且遂之行必明告齊人伐我而乞師以報之左氏云道之伐齊宋以其不臣之說若主他事而往因之以爲辭者況當時不臣周者豈特齊宋哉使楚聞之將不爲異而伐之矣況魯本惡齊而乞師與宋未有釁也左氏見下有楚人伐宋之文而附防此說云爾

公羊曰乞者何卑辭也曷爲以外內同若辭重師也曷爲重師師出不正反戰不正勝也

案乞者直述其事耳何有內外哉此亦公羊黜周王魯之意也

谷梁曰乞重辭也何重焉重人之死也非所乞也師出不必反戰不必勝故重之也

趙氏曰天子在上而諸侯自相請師非禮也谷梁釋乞師之義而不言大意故辧之陸氏曰乞者深求過理之辭執謙以冀成其計谷梁意以爲兵凶器戰危事用師必有死傷不可必得全歸其本不可謂之假借故皆以乞爲行也愚謂如公谷說則鄭伯乞盟復何取義乎

秋楚人滅夔以夔子歸

谷梁曰夔國也不日防國也以歸猶愈乎執也執與以歸義自不同不可以猶愈言也楚滅人國不以爲不義而以猶愈乎執爲說何益於經

冬楚人伐宋圍緡【谷梁作閔】

公羊曰邑不言圍此其言圍何刺道用師也

劉氏曰圍緡者乃楚人將卑師少耳伐齊者則楚師將卑師眾耳何以彊配合之乎又何休曰稱師者順上文非也逾國而乞師是必求多非求少也若少魯亦能自辦之何苦外求乎故自楚師無疑也何休欲顧上圍緡時意故析之耳又所謂圍者非旬日所能爲也設楚人道用其師於伐宋則庶幾信矣何者伐非久事也設楚人道用其師於取緡則庶幾信矣何者取邑未必久也今正圍邑久者或累年短者或累月公又安能得其眾伐齊取谷乎且由楚至魯非近地也伐宋圍緡非易也由魯至齊非一日也勝齊取谷又非一日也自齊還魯又非一日也用一冬之間往反如此此可信乎

公以楚師伐齊取谷

左氏曰凡師能左右之曰以桓公之子七人爲七大夫於楚

案以猶用也葉氏得之己見桓十四年左氏之說非正訓

谷梁曰以者不以者也民者君之本也使民以其死非正也

民固君之本使民以死固非正然非此事所書之旨辧又見桓十四年

公至自伐齊

公羊曰此已取谷矣何以致伐未得取乎谷也曷爲未得乎取谷曰患之起必自此始也

劉氏曰原公羊之意謂得意致防不得意致伐則今得意不當致伐故如此問也曰何以致伐者是問不致防而致伐也然伐齊取谷者獨以楚師自往耳無諸侯之防也無諸侯之防則不得致防此理之適然耳公羊迷忘其本末遂彊云患之興必自此始

谷梁曰惡事不致此其致之何也危之也

若惡事不致則春秋凡書至皆善事乎且聖人作春秋不暇爲人危之也

二十有七年春杞子來朝

左氏曰杞桓公來朝用夷禮故曰子公卑杞杞不共也

存耕趙氏曰案左氏杞桓公來朝用夷禮二十三年杞子卒左氏曰杞夷也而不言所以用夷禮之故至襄二十九年杞子來盟是年晉女叔侯治杞田曰杞夏餘也而卽束夷則杞誠用夷禮之實然文十二年成四年十八年又書杞伯來朝左氏亦不言所以復稱伯之故襄二十九年稱子至昭六年又稱伯左氏又不言其故杞入春秋本侯爵僻陋在夷困於彊令而自爲貶損故其稱號不常也義又見桓二年

秋八月乙未葬齊孝公

左氏曰有齊怨不廢喪紀禮也

左氏之云固然然非本義

乙巳公子遂帥師入杞

左氏曰秋入杞責無禮也

是年春杞子來朝矣魯反責其無禮乎無是理也直陵弱耳且入人之國其辠何如而以無禮釋之不可以訓

冬楚人陳侯蔡侯鄭伯許男圍宋

左氏曰冬楚子及諸侯圍宋

案左氏於二十八年四月載楚子入居於申使子玉去宋無從晉師則非楚子自圍宋也故經書楚人今左氏乃謂楚子及諸侯圍宋是自相伐也先儒不察遂有人楚子所以人四國之說褒貶之謬由三傳唱之也

公羊曰此楚子也其稱人何貶曷爲貶爲執宋公貶故終僖之篇貶也

劉氏曰宋襄公死久矣春秋前貶之又終僖之篇貶何爲乎陳嶽氏曰苟爲執宋公貶則二十一年當執宋公之時猶不曰楚人而書楚子何歟

谷梁曰楚人者楚子也其曰人何也人楚子所以人諸侯也其人諸侯何也不正其信夷狄而伐中國也陳嶽氏曰茍曰不正夷狄之伐中國則宣九年楚子伐陳十年楚子伐鄭十三年楚子伐宋陳鄭與宋得非中國邪不書楚人而書楚子何歟愚案信夷狄以伐中國者諸侯也乃寄人諸侯於夷狄而不正人諸侯則非正大明白之舉矣聖人之防如是乎

二十有八年春晉侯侵曹晉侯伐衛

左氏曰晉公子重耳之及於難也晉人伐諸蒲城蒲城人欲戰重耳不可曰保君父之命而享其生祿於是乎得人有人而校辠莫大焉吾其奔也遂奔狄從者狐偃趙衰顚頡魏武子司空季子狄人伐廧咎如獲其二女叔隗季隗納諸公子公子取季隗生伯鯈叔劉以叔隗妻趙衰生盾將適齊謂季隗曰待我二十五年不來而後嫁對曰我二十五年矣又如是而嫁則就木焉請待子處狄十二年而行過衛衛文公不禮焉出於五鹿乞食於野人野人與之塊公子怒欲鞭之子犯曰天賜也稽首受而載之及齊齊桓公妻之有馬二十乘公子安之從者以爲不可將行謀於桑下蠶妾在其上以告姜氏姜氏殺之而謂公子曰子有四方之志其聞之者吾殺之矣公子曰無之姜曰行也懷與安實敗名公子不可姜與子犯謀醉而遣之醒以戈逐子犯及曹曹共公聞其駢脇欲觀其祼浴薄而觀之僖負羈之妻曰吾觀晉公子之從者皆足以相國若以相夫子必反其國反其國必得志於諸侯得志於諸侯而誅無禮曹其首也子盍蚤自貳焉乃饋盤飱寘璧焉公子受飱反璧及宋宋襄公贈之以馬二十乘及鄭鄭文公亦不禮焉叔詹諫曰臣聞天之所啟人弗及也晉公子有三焉天其或者將建諸君其禮焉男女同姓其生不蕃晉公子姬出也而至扵今一也離外之患而天不靖晉國殆將啟之二也有三士足以上人而從之三也晉鄭同儕其過子弟固將禮焉況天之所啟乎弗聴及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君曰𨿽然何以報我對曰若以君之靈得反晉國晉楚治兵遇扵中原其辟君三捨若不獲命其左執鞭弭右屬櫜鞬以與君周旋子玉請殺之楚子曰晉公子廣而儉文而有禮其從者肅而寛忠而能力晉侯無親外內惡之吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯納女五人懷嬴與焉奉匜沃盥旣而揮之怒曰秦晉匹也何以卑我公子懼降服而囚他日公享之子犯曰吾不如衰之文也請使衰從公子賦河水公賦六月趙衰曰重耳拜賜公子降拜稽首公降一級而辭焉衰曰君稱所以佐天子者命重耳重耳敢不拜

朴鄕呂氏曰楚自得志漢東駸駸薦食上國齊桓出攘之晉文再攘之其功偉矣此正孟子所謂彼善於此者然其所以攘楚者豈驟舉而攘之哉必先翦其手足破其黨與而後攘之易耳是故桓公將攘楚必先有事於蔡文公將攘楚必先有事於曹衛此事實也而左氏不達其故於侵蔡則曰爲蔡姬故於侵曹伐衛則曰爲觀祼浴與塊故此其病在推尋事由毛舉細故而二公攘夷安夏之烈皆晦而不彰愚案左氏嘗紀狐偃之言楚始得曹而新昏於衛若伐曹衛楚必救之則齊宋免矣則是侵曹伐衛將以致楚也而左氏又謂衛不禮與曹觀祼浴之故此其自相伐者也然其間必有一二近似者以其眞僞相錯亦不得而取之矣辧又見四年齊伐楚侵蔡

公羊曰曷爲再言晉侯非兩之也然則何以不言遂未侵曹也未侵曹則其言侵曹何致其意也其意侵曹則曷爲伐衛晉侯將侵曹假塗於衛衛曰不可得則固將伐之也

劉氏曰若未侵曹者春秋豈探其情而先書之餘見本義

谷梁曰再稱晉侯忌也

劉氏曰卽實再出何以知之韓中甫曰二傳不知其文則史之義故泥於兩晉侯而爲說諸儒緣之遂美晉侯有攘夷狄尊中國之心嗚呼使春秋之防果若此聖人之心豈不小也哉

公子買戌衛不卒戌刺之

左氏曰公子買戌衛楚人救衛不克公懼於晉殺子叢以說焉謂楚人曰不卒戍也

存耕趙氏曰左氏以楚人救衛不克而殺買則與經相抵牾矣愚謂刺買在前楚救衛不克在後公是時未懼晉也乃懼楚也

公羊曰不卒戌者何不卒戌者內辭也不可使往也不可使往則其言戌衛何遂公意也

趙氏曰案經文直書其事以見意耳有何內辭乎愚謂惟其不可使往故書其事以示義何暇遂公意而書戌衛乎若遂公意而書戌衛則春秋乃阿意之文又何以垂訓後世哉

谷梁曰先名後刺殺有辠也公子啟曰不卒戌者可以卒也可以卒而不卒譏在公子也刺之可也趙氏曰案此依事實次第書之谷梁不得爲先名後刺之義愚謂若先名後刺爲殺有辠則先刺後名者爲殺無辠也衛人殺州吁齊人殺無知皆無辠者歟不通之論也若刺之可則春秋不書矣惟其不可刺是以書之夫谷梁不責魯之不可戌衛又不責魯之不可専殺骨肉之親而但譏買之可刺夫是謂失其是非之心

三月丙午晉侯入曹執曹伯畀宋人

左氏曰分曹衛之田以賜宋人

果分曹衛之田以畀宋人經當書之今經但言執曹伯畀宋人而已況晉文伐衛耳未嘗入衛也安能分衛田乎左氏於此言分田以售三十一年取濟西田之說而不知其先自相戾也辧又見三十一年

公羊曰其言畀宋人何與使聴之也曹伯之罪何甚惡也其甚惡柰何不可以一罪言也

趙氏曰宋非侯伯文非盟主何以得聴訟乎公羊不見事迹億說耳又云曹伯之罪甚惡億說耳

谷梁曰入者內弗受也日入惡入者也以晉侯而厈執曹伯惡晉侯也畀與也其曰人何也不以晉侯畀宋公也

劉氏曰非也向若稱晉人執曹伯則谷梁毋乃又如齊人執陳袁濤塗而譏其逾國以執乎

夏四月己巳晉侯齊師宋師秦師及楚人戰於城濮楚師敗績

左氏曰晉侯宋公齊國歸父崔天秦小子憖次於城濮

案經文齊宋秦皆稱師獨晉稱侯則宋亦遣將帥師也而左氏以爲宋公未可據也今欲見其事迹姑附於本義而記其說於此

公羊曰此大戰也曷爲使防者子玉得臣也子玉得臣則其稱人何貶曷爲貶大夫不敵君也

劉氏曰公羊曰曷爲使防者此自戕賊者也案公羊本云楚無大夫前年伐宋圍緡𨿽以師行猶自從本稱稱人而已今忽如此問則是楚有大夫也卽今言之是前所言非也卽前言之是今所言非也陳嶽氏曰谷梁釋之戰則曰稱楚人以敵宋責宋公也公羊釋此之戰則曰稱楚人貶不敵也奚是非相反邪苟貶不敵君則邲之戰與鞌之戰何其敵楚子齊侯而不貶與

衛侯出奔楚

左氏曰衛侯欲與楚國人不欲故出其君以說於晉衛侯出居於襄牛衛侯聞楚師敗懼出奔楚遂適陳使元咺奉叔武以受盟

案衛國當時已與楚矣國人未嘗不欲也如出其君而居襄牛經當書之衛侯若適陳經亦當書之今經乃云自楚復歸於衛不知何時復自陳適楚又自楚歸於衛乎又衛侯若使元咺奉叔武以受盟則衛侯必不與元咺交訟而殺之也以經考之無足信

五月癸丑公防晉侯齊侯宋公蔡侯鄭伯衛子莒子盟於踐土陳侯如防

左氏曰晉師甲午至於衡雍作王宮於踐土鄕役之三月鄭伯如楚致其師爲楚師旣敗而懼使子人九行成於晉晉欒枝入盟鄭伯五月丙午晉侯及鄭伯盟於衡雍丁未獻楚俘於王駟介百乘徒兵千鄭伯傅王用平禮也己酉王享醴命晉侯宥王命尹氏及王子虎內史叔興父防命晉侯爲侯伯賜之大輅之服戎輅之服彤弓一彤矢百玈弓矢千秬鬯一卣虎賁三百人曰王謂叔父敬服王命以綏四國糾逖王慝晉侯三辭從命曰重耳敢再拜稽首奉天子之丕顯休命受防以出出入三覲癸亥王子虎盟諸侯於王庭要言曰皆奬王室無相害也有渝此盟明神殛之俾隊其師無克祚國及而孫無有老幼君子謂是盟也信謂晉於是役也能以徳攻

劉氏曰左氏曰王子虎盟諸侯於王庭今案經無子虎其所言作王宮及王子虎要言之事皆虛也愚謂春秋書變不書常所以傷世教之衰也若晉文果致天子及王子虎盟於王庭聖人當直書其事以示義可也安得使後世見傳文而後知其不書之意哉左氏見後有公朝於王所之文遂附防而成夫踐土去京師不逺晉侯不往朝之必作王宮而致之以朝吾恐晉侯不如是之迂也況當大戰之餘往返之勞何暇作王宮爲一朝之用哉左氏亦自知不通也又爲鄕役之三月之說夫晉文安能預知伐楚之必勝諸侯之必防於此天子之必可致而作宮以待之乎自左氏之說行諸儒承之論議蠭起使晉文蒙二千年之惡而不伸悲夫又曰晉於是役能以徳攻夫晉文𨿽負一時之功而侵曹伐衛執曹伯畀宋人詭譎萬端而何徳攻之有然則左氏旣陷晉文於惡而又誣晉文以善者由其是非不定也或曰子之言豈知婉而成章之義乎曰春秋有婉而成章者謂屬辭比事而義自見者也然未嘗攺其事實使後世測度而爲義也夫臣弒君子弒父且不諱而直書之何致王而獨諱之哉

公羊曰其言如防何后防也

此說亦通但何氏注返生事耳

谷梁曰諱防天王也如防外乎防也於防受命也劉氏曰若實防天王者辠亦大矣可得諱乎愚謂陳侯來後不及盟故但言如防紀實事也何外乎防之有

公朝於王所

公羊曰曷爲不言公如京師天子在是也天子在是則曷爲不言天子在是不與致天子也

趙氏曰稱王所者非京師也其不地誌乎朝王而已異乎盟防所又曰稱王所卽王之所在耳無他義愚謂天子在鄭不可言如京師故但言王所猶後世言行在者制言之體然也公羊止就此生義捨本義而不之求惜哉況致天子之說不足信乎

谷梁曰朝不言所言所者非其所也

案谷梁言非其所近是矣何不觀一句之大體一事之大義而獨就所上生義且又曰朝不言所非善學春秋者也

六月衛侯鄭自楚復歸於衛

左氏曰或訴元咺於衛侯曰立叔武矣其子角從公公使殺之咺不廢命奉夷叔以入守六月晉人復衛侯寧武子與衛人盟於宛濮曰天禍衛國君臣不恊以及此憂也今天誘其衷使皆降心以相從也不有居者誰守社稷不有行者誰扞牧圉不恊之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛國人聞此盟也而後不貳衛侯先期入寧子先長牂守門以爲使也與之乘而入公子歂犬華仲前驅叔武將沐聞君至喜捉發走出前驅射而殺之公知其無罪也枕之股而哭之歂犬走出公使殺之元咺出奔晉

胡氏曰此言自楚者由楚得反也元咺出奔左氏乃言爲叔武受盟案三十年惟書殺其大夫元咺及公子瑕不言叔武左氏之不可爲據愚謂若晉人復衛侯元咺必不奔晉晉人必不執衛侯惟其自楚入也故元咺得以訟其君而衛侯見執於晉且經明言自楚而左氏乃言晉人復衛侯足以見其妄矣且衛侯鄭旣信或者之訴而入衛不可謂公知叔武之無罪也旣知其無罪而殺歂犬矣則元咺可以少安矣而又奔晉何也又衛侯殺其子角而元咺能不廢命則是守節之臣也何爲與其君交訟相爲出入乎此皆左氏之自相拂者也

谷梁曰自楚楚有奉焉爾復者復中國也歸者歸其所也鄭之名失國也

朴鄕呂氏曰案是時楚經城濮之戰膽喪气阻又安能奉衛侯而使之反國乎衛侯自楚歸於衛著其自楚也言歸自楚則背華卽夷之辠可見矣劉氏曰復者復中國也歸者歸其所也此語無理蓋不足辧又曰鄭之名失國也非也諸亡國春秋尙不悉名之況鄭之國未亡乎又衛侯前出奔今復歸出時可謂失國未嘗名復歸可謂得國反名之此乃吾所不解也

冬公防晉侯齊侯宋公蔡侯鄭伯陳子莒子邾子秦人於溫

左氏曰冬防於溫討不服也

未詳信否

谷梁曰諱防天王也

卽左氏之謬辧在後

天王狩於河陽

左氏曰是防也晉侯召王以諸侯見且使王狩仲尼曰以臣召君不可以訓故書曰天王狩於河陽言非其地也且明徳也

劉氏曰左氏迷惑此說心未能了旣云晉侯使王狩矣又云仲尼爲其不可以訓故書狩卽實使王狩非仲尼故書也卽實仲尼書之非使王狩也其言首尾相反由迷惑故也又曰言非其地且明徳亦非也使晉侯召王其禮甚悖亦何徳之明然則左氏固暗於王道而非仲尼之徒者邪愚謂三皆謂晉侯召王以諸侯見而夫子諱之諸儒踵謬同然一辭夫晉侯果召王夫子當直書其事爲後世戒決無攺舊史爲暗晦之文使千載之下猜其意論其迹以啟紛紛之爭也程子曰以經考傳之僞今據經論理似爲未失若捨經求傳則一左氏足矣何必春秋哉此後世讀春秋之大病也曰孟子何以爲五伯三王之罪人又邵子何以謂功之首罪之魁也曰假仁義之名濟一已之私執諸侯滅弱國奪天子之權與三王擴然大公順天應人之道如陰陽晝夜之相反其所以連諸侯以相伐建一時之功者不過彼善於此而其罪則在彼而不在此也且齊王未嘗召王亦不免爲三王之罪人也何獨晉侯召王然後爲三王之罪人哉夫晉文方假仁義之名防諸侯以尊王室豈有召王來就諸侯之理乎

公羊曰狩不書此何以書不與再致天子也魯子曰溫近而踐土逺也

辧見左氏

谷梁曰全天王之行也爲若將守而遇諸侯之朝也爲天王諱也水北爲陽山南爲陽

辧見左氏

壬申公朝於王所

公羊曰其日何錄乎內也

趙氏曰言內書日何不書月乎愚案有日無月脫之也公羊因以爲義鑿矣

谷梁曰朝於廟禮也於外非禮也獨公朝與諸侯盡朝也其日以其再致天子故謹而日之主善以內目惡以外言曰公朝逆辭也而尊天子防於溫言小諸侯溫河北地以河陽言之大天子也日系於月月系於時壬申公朝於王所其不月失其所系也以爲晉文公之行事爲已傎矣

趙氏曰案天子巡狩諸侯防於方嶽之下何得云朝於外卽爲非禮哉愚謂此事之義春秋責其常時不以時朝今因晉文之防適值王狩於河陽遂爲一朝若不防不狩則亦不朝耳非謂於外卽非禮也書公朝本魯史之文爾非謂逆辭也夫公朝何逆辭之有書於王所亦紀實事而自見其惡爾非謂尊天子也防於溫言小諸侯以河陽言之大天子或有此理乃魯史之常法而春秋本義亦不主乎此也日不系月蓋偶闕耳非謂晉文行事傎倒而特闕月也公谷以日月爲例固已繆矣然未有若此之甚者也

晉人執衛侯歸之於京師

左氏曰衛侯與元咺訟寧武子爲輔鍼莊子爲坐士榮爲大士衛侯不勝殺士榮刖鍼莊子謂寧兪忠而免之執衛侯歸之於京師寘諸深室寧子職納橐饘焉

案諸侯殺其大夫與執人之大夫春秋猶書之豈有殺士榮刖鍼莊子而春秋不書者大抵左氏好奇事得齊東野人之語往往自爲說以益之夫元咺之奔晉固有告其君之惡者未必如左氏之說也故愚釋其粗可信者錄之使讀者詳焉

公羊曰歸之於者何歸於者何歸之於者罪已定矣歸於者罪未定也罪未定則何以得爲伯討歸之於者執之於天子之側者也罪定不定已可知矣歸於者非執之於天子之側者也罪定不定未可知也衛侯之罪何殺叔武也何以不書爲叔武諱也春秋爲賢諱何賢乎叔武讓國也其讓國柰何文公遂衛侯而立叔武叔武辭立而他人立則恐衛侯之不得反也故於是已立然後爲踐土之防治反衛侯衛侯得反曰叔武簒我元咺爭之曰叔武無罪終殺叔武元咺走而出此晉侯也其稱人何貶曷爲貶衛之禍文公爲之也文公爲之柰何文公逐衛侯而立叔武使人兄弟相疑放乎殺母弟者文公爲之也

趙氏曰歸於與歸之於義一也或傳寫衍耳不煩妄辭又曰據理乃是爲衛侯諱是掩惡也何名爲叔武諱陸淳氏曰執諸侯皆稱人不要別生義也愚案諸侯執諸侯歸於京師則必考覈其辠而告於天子矣豈有辠未定而便執之理乎若辠定未定未可知將何辭告於天王乎又案公羊所載與左氏亦不同左氏曰歂犬前驅射殺叔武公知其無辠枕之股而哭之遂殺歂犬公羊則曰衛侯終殺叔武左氏曰衛侯聞楚敗懼出奔楚使元咺奉叔武以受盟公羊則曰文公逐衛侯而立叔武則二傳所俱未得其實也今以經考之則但曰衛殺元咺及公子瑕而已初無殺叔武之事考之史記世家亦但曰瑕而已初無叔武也眾言淆亂質諸聖人當以經爲正

谷梁曰此入而執其不言入何也不外王命於衛也歸之於京師緩辭也斷在京師也

陸氏曰谷梁謂入而執不言入之此不知元咺之事故穿鑿耳劉氏曰正自執之爾何必入乎愚謂歸之於京師豈有緩之之意歟若言歸於者斷不在京師歟皆不通之論也

衛元咺自晉復歸於衛

左氏曰元咺歸於衛立公子瑕

劉氏曰左氏云元咺立公子瑕然已爲君當與衛剽同不當冠公子而名之也卽以爲國人不與諸侯不助者當與陳佗同不當仍冠公子也瑕冠公子此其不君明矣假令元咺實立瑕者猶當書云衛殺其公子瑕及其大夫元咺元咺以瑕爲君瑕以元咺爲臣正其君臣則辠惡明矣無爲先元咺以及瑕也衛剽稱侯陳佗不氏皆出左氏義何忽至此而迷亂其說哉愚謂如公子瑕果立爲君則爲眞衛侯矣至三十年經復書曰公子瑕何也此皆可疑之事豈元咺與瑕執國政而未嘗自立歟

公羊曰自者何有力焉者也此執其君其言自何爲叔武爭也

案公羊以自晉爲叔武爭則是臣可得而訟君固已昧夫三綱矣而何氏復言爲伯者恥之使若無辠則是春秋黨惡也皆不可以訓

谷梁曰自晉晉有奉焉爾復者復中國也歸者歸其所也

趙氏曰凡大夫還釋書自無他義愚謂此下二句施之衛侯劉氏猶謂其無理況復以施之訟君之賊臣何迷惑之甚哉獨曰自晉晉有奉焉爾一語得之

諸侯遂圍許

左氏曰丁丑諸侯圍許

經且無月左氏何從得其日哉

曹伯襄復歸於曹遂防諸侯圍許

谷梁曰復者復中國也天子免之因與之防其曰復通王命也

劉氏曰衛侯鄭復歸於衛谷梁謂其名者失國也今如曹襄但見執耳非失國也何故亦名愚謂曹伯乃晉人執之以畀宋人今經又不書歸自京師不可謂天子免之也凡君大夫歸國者皆言復何獨此復爲通王命哉

二十有九年春介葛盧來

左氏曰介葛盧來朝捨於昌衍之上公在防饋之芻米禮也

案葛盧非朝啖趙辧之明矣中國不能以禮正夷狄而與之交何謂禮哉公在防而大夫受之尢爲非禮

公羊曰介葛盧者何夷狄之君也何以不言朝不能乎朝也

趙氏說已見本義

谷梁曰介國也葛盧防國之君未爵者也其曰來卑也

劉氏曰牟人葛人亦可謂卑矣何以得言朝哉愚謂莊五年郳黎來亦曰朝何也

夏六月防王人晉人宋人齊人陳人蔡人秦人盟於翟泉

左氏曰公防王子虎晉狐偃宋公孫固齊國歸父陳轅濤塗秦小子憖盟於翟泉尋踐土之盟且謀伐鄭也卿不書罪之也在禮卿不防公侯防伯子男可也案六國皆稱人則知魯亦使大夫防爾故但曰防某人如及宋人盟於宿之類是也考之經所書自可信矣而復云公防斯褒貶之徒有諱公之說矣夫卿有辠當書其名以顯示其惡而左氏以辠之不書卿劉氏蓋已謂其非矣夫列國之大夫而上防王人又盟於天子之側瀆大典矣而左氏但爲在禮卿不防公侯防伯子男可也可謂不能三年喪而緦麻之察者也況此盟實無魯侯則此論亦無所施然則其稱王子虎晉狐偃之徒皆不足信也

冬介葛盧來

左氏曰冬介葛盧來以未見公故復來朝禮之加燕好介葛盧聞牛鳴曰是生三犧皆用之矣其音云問之而信

左氏稱朝辧見前牛鳴之說齊東野人之語也

三十年夏狄侵齊

左氏曰晉人侵鄭以觀其可攻與否狄間晉之有鄭虞也夏狄侵齊

案圍鄭在秋左氏言侵鄭在春若然經當書晉人侵鄭今經不書則侵鄭未可信也侵鄭未可信則狄間晉有鄭虞亦未可信況其後圍鄭者秦晉耳齊何嘗與乎

秋衛殺其大夫元咺及公子瑕

公羊曰衛侯未至其稱國以殺何道殺也

案春秋稱國以殺者多矣豈一一道殺哉

谷梁曰稱國以殺罪累上也以是爲訟君也衛侯在外其以累上之辭言之何也待其殺而後入也及公子瑕公子瑕累也以尊及卑也

案宣九年陳殺其大夫泄冶谷梁則曰稱國以殺殺無辠也俱稱國也一以爲有辠一以爲無辠學谷梁者不亦難乎且公子瑕同姓之卿元咺乃異姓之卿亦不可以尊卑言也

衛侯鄭歸於衛

公羊曰此殺其大夫其言歸何歸惡乎元咺也曷爲歸惡乎元咺元咺之事君也君出則已入君入則已出以爲不臣也

劉氏曰非也公羊常例以歸者出入無惡復歸者出有惡歸無惡縱春秋歸惡於元咺書衛侯復歸亦足矣又謂之出入無惡可乎又案谷梁前二十八年云鄭之名失國也然則此非失國者何以亦名之又前云復者復中國歸者歸其所然則此亦復中國此亦歸其所何不曰復歸乎愚謂春秋固惡元咺矣故書曰元咺出奔晉又曰元咺自晉復歸於衛讀春秋者不於此求之而以衛侯歸之一字求惡元咺所謂輿薪之不見而秋毫之是察者也

晉人秦人圍鄭

左氏曰九月甲午晉侯秦伯圍鄭以其無禮於晉且貳於楚也晉軍函陵秦軍汜南佚之狐言於鄭伯曰國危矣若使燭之武見秦君師必退公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉許之夜縋而出見秦伯曰秦晉圍鄭鄭旣知亡矣若亡鄭而有益於君敢以煩執事越國以鄙逺君知其難也焉用亡鄭以陪鄰鄰之厚君之薄也若捨鄭以爲東道主行李之往來共其乏困君亦無所害且君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封若不闕秦將焉取之闕秦以利晉惟君圖之秦伯說與鄭人盟使杞子逢孫孫戍之乃還子犯請擊之公曰不可防夫人之力不及此因人之力而敝之不仁失其所與不知以亂易整不武吾其還也亦去之初鄭公子蘭出奔晉從於晉侯伐鄭請無與圍鄭許之使待命於東鄭石甲父侯宣多逆以爲夫子以求成於晉晉人許之

案經言晉人秦人而傳言晉侯秦伯當以經考傳之僞獨燭之武之言有可采者然亦無所附也

冬天王使宰周公來聘

左氏曰王使周公閱來聘饗有昌歜白黒形鹽辭曰國君文足昭也武可畏也則有備物之饗以象其徳薦五味羞嘉谷鹽虎形以獻其功吾何以堪之非本義不錄

谷梁曰天子之宰通乎四海

案天子之宰通乎四海謂其總攝之也非謂可以出聘也

公子遂如京師遂如晉

左氏曰東門襄仲將聘於周遂初聘於晉

陳嶽氏曰將命未行又命自周聘晉𨿽曰未行亦內事耳何命而不得顯於史防必不然也李氏曰左氏以東門襄仲將聘於周遂初聘於晉杜云聘周未行又受命自周聘晉故曰遂也鄭釋谷梁云遂固受命如京師如晉不専受命如周尊周不敢使並命若公遂如晉明年春書公子遂如晉則此經爲並受二命明年自周如晉明矣左氏釋下經爲拜曹田意以遂再使於晉且自魯至周而至晉計其地之逺近自冬至春必不能來而復往設欲謝晉豈無他卿況曹田無晉歸之經左氏之釋恐未爲實公羊以爲専政遂事失之愚謂經書公子遂如京師遂如晉則是襄仲當時並受二命故先如周繼如晉經旨本明而左氏自爲辭以晦之讀春秋者能脫然捨傳而求經豈不明白也哉

公羊曰大夫無遂事此其言遂何公不得爲政爾趙氏曰此亦受君命何得罪大夫又案僖公時未失政言公不得爲政亦非也

谷梁曰以尊遂乎卑此言不敢叛京師也

趙氏曰京師未回便如晉故言遂耳不敢叛京師有何理乎劉氏曰春秋據事先後而書本無異防何必彊解乎

三十有一年春取濟西田

左氏曰取濟西田分曹地也使臧文仲往宿於重館重館人告曰晉新得諸侯必親其共不速行將無及也從之分曹地自洮以南東傅於濟盡曹地也趙氏曰云使臧文仲往不合不書且二十八年執曹伯不應經四年方分其地劉氏曰若實臧文仲往不應不書注爲文仲但請田非聘饗防同故不書亦非也告糴乞師弔葬致女皆書不獨彼四事書請田非常自應書叔孫豹鄫世子巫如晉亦書卽請田之比也禮曰卿非君命不越竟越竟則書之何限請田獨不書哉又曰分曹地自洮以南東傅於濟若然當謂之取曹田自濟水不得云取濟西田而已愚謂左氏嘗於二十八年晉執曹伯時云分曹衛之田畀宋人當時經無此事也而又於此言之夫晉侯旣釋曹伯襄歸於曹曹伯遂防諸侯圍許矣則是晉人之怒已息而好已通也無緣執曹伯時分曹衛田於宋釋曹伯後又分曹田於諸侯也且以魯國得曹田自洮以南東傅於濟以盡曹地不知分諸侯者又復幾何區區一弱曹未嘗吞並鄰國前旣分於宋今又廣分於魯又分於諸侯則盡曹之境有所不給也使僅存其國都亦不可以爲國矣何分田以後春秋曆書曹伯之防盟侵伐百有餘年而不亡邪若左氏者可謂無稽之言矣

公羊曰惡乎取之取之曹也曷爲不言取之曹諱取同姓之田也此未有伐曹者則其言取之曹何晉侯執曹伯班其所取侵地於諸侯也晉侯執曹伯班其所取侵地於諸侯則何諱乎取同姓之田久也趙氏曰若晉人使然亦當別文不應依常法書之胡氏曰言曹田皆非今驗乎經是魯地何以知之案襄十九年公伐邾取邾田此是曹田亦當書曹田莘老孫氏曰案經書之與汶陽田相等耳無異文也髙氏曰凡取田必系於國邾田是也此不繋國本我田也嘗爲鄰國所奪今復取之愚謂若實曹侵魯地𨿽久奚諱而沒曹乎

公子遂如晉

左氏曰襄仲如晉拜曹田也

獻可杜氏曰二十八年經書晉侯執曹伯畀宋人左氏𨿽謂分曹衛之田而經無其文此年春書取濟西田又書公子遂如晉左氏見其文相接而以爲拜曹田春秋無分曹地之文亦無晉使歸曹田之經則此濟西田非曹田也濟西田孫氏謂本魯地今復之者也成二年經書取汶陽田左氏釋云晉使齊人歸我汶陽田則魯取其侵地直書曰取汶陽田也其與此年取濟西田一類耳由此言之不可謂拜曹田而行矣傳皆曲生外文

夏四月四卜郊不從乃免牲猶三望

左氏曰四卜郊不從乃免牲非禮也猶三望亦非禮也禮不卜當祀而卜其牲日牛卜日曰牲牲成而卜郊上怠慢也望郊之細也不郊亦無望可也

劉氏曰禮不卜常祀而卜其牲日案如此說是也所謂不從者卽謂日不吉耳不吉則不敢郊故須免牲也又曰牛卜日曰牲牲成而卜郊上怠慢也非也系者卽牲牲之名久矣豈必卜日哉且魯人亦必卜牲而後卜郊卜郊者卜其日吉否也非卜其郊可否也左氏疑魯之卜卜郊可否也是以誤之耳愚案春秋非譏牲成而卜郊上怠慢也其所譏者僭天子之郊及四卜猶三望也

公羊曰曷爲或言免牲或言免牛免牲禮也免牛非禮也免牛何以非禮傷者曰牛又曰山川有能潤於百里者天子秩而祭之觸石而出膚寸而合不崇朝而偏雨乎天下者惟泰山爾河海潤於千里

案春秋非譏免牛非禮亦非論免牲爲得禮蓋所譏者僭天子之郊四卜與猶三望也公羊旣得其說矣何故復言免牲爲禮免牛爲非禮哉其曰百里千里語亦未瑩

谷梁曰四卜非禮也免牲者爲之緇衣燻裳有司端奉送至於南郊免牛亦然乃者亡乎人之辭也猶者可以已之辭也

案乃之爲言遂也亦語助之辭未見亡乎人之辭之意也

冬杞伯姬來求婦

公羊曰其言來求婦何兄弟辭也其稱婦何有姑之辭也

谷梁曰婦人旣嫁不逾竟杞伯姬來求婦非正也辧並見二十五年蕩伯姬逆婦

十有二月衛遷於帝丘

左氏曰卜曰三百年衛成公夢康叔曰相奪予享公命祀相寧武子不可曰鬼神非其族類不歆其祀杞鄫何事相之不享於此久矣非衛之罪也不可以間成王周公之命祀請攺祀命

非本義不錄

三十有三年春王二月秦人入滑

左氏曰滅滑而還

經書入滑傳言滅滑滅與入相去逺矣況入滑在二月晉人敗秦在四月言還時滅滑不應晉在四月後然後邀其歸路而敗之也此必入滑別是一時之兵而左氏誤合爲一事耳

谷梁曰滑國也

夏四月辛巳晉人及姜戎敗秦師於殽

左氏曰子墨衰絰梁禦戎萊駒爲右又曰遂墨以葬文公晉於是始墨

案經書晉人則遣將也以爲子墨衰絰拂經甚矣或曰晉不稱君居喪不可從戎也曰居喪不可從戎正當直書其事以示教豈有沒其實而可見其義者哉

公羊曰其謂之秦何夷狄之也曷爲夷狄之秦伯將襲鄭百里子與蹇叔子諫曰千里而襲人未有不亡者也秦伯怒曰若爾之年者宰上之木拱矣爾曷知師出百里子與蹇叔子送其子而戒之曰爾卽死必於殽之嵚巖是文王之所辟風雨者也吾將屍爾焉子揖師而行百里子與蹇叔子從其子而哭之秦伯怒曰爾曷爲哭吾師對曰臣非敢哭君師哭臣之子也髙者鄭商也遇之殽矯以鄭伯之命而犒師焉或曰往矣或曰反矣然而晉人與姜戎要之殽而擊之匹馬隻輪無反者其言及姜戎何姜戎防也稱人亦防者也何言乎姜戎之防先軫也或曰襄公親之襄公親之則其稱人何貶曷爲貶君在乎殯而用師危不得葬也詐戰不日此何以日盡也

趙氏曰若貶之反稱人是乃隠其惡也何勸懲乎愚謂文二年晉侯及秦師戰於彭衙秦怒殽之敗而復爲此戰秦不悔過尢可狄之也而曰秦師何也蓋秦之辠在於事而已矣豈在去師之一字乎其曰晉及姜戎猶言晉與姜戎也而何有防之之意乎余見或問

谷梁曰不言戰而言敗何也狄秦也其狄之何也秦越千里之險入虛國進不能守退敗其師徒亂人子女之教無男女之別秦之爲狄自殽之戰始也秦伯將襲鄭百里子與蹇叔子諫曰千里而襲人未有不亡者也秦伯曰子之冢木已拱矣何知師行百里子與蹇叔子送其子而戒之曰女死必於殽之巖唫之下我將屍女於是師行百里子與蹇叔子隨其子而哭之秦伯怒曰何爲哭吾師也二子曰非敢哭師也哭吾子也我老矣彼不死則我死矣晉人與姜戎要而擊之殽匹馬倚輪無反者晉人者晉子也其曰人何也防之也何爲防之不正其釋殯而主乎戰也劉氏曰谷梁曰不言戰而言敗狄秦也非也此傳云晉人及姜戎要而擊之殽夫要而擊之則非戰矣春秋可得彊書戰乎且平心論之晉則有背殯厄人於險而秦反見狄不亦誤乎又云徒亂人子女之教無男女之別此吾所不知也又云秦之爲狄自殽戰始也吾則知之矣此傳妄也愚謂春秋書公敗某師於某者多矣皆不言戰也豈皆狄之乎

癸巳葬晉文公

谷梁曰日葬危不得葬也

旣敗秦師而後葬何危而不得葬也

晉人敗狄於箕

左氏曰狄伐晉及箕八月戊子晉侯敗狄於箕郤缺獲白狄子先軫曰匹夫逞志於君而無討敢不自討乎免冑入狄師死焉狄人歸其元面如生

案經無日月左氏何從知其爲八月戊子白狄自是狄之別種若然經當書白狄矣不應於此但書狄也況獲白狄子經自應書夫晉旣敗狄矣不應先軫死之也況先軫智士於歸秦三帥之時不顧而唾已涉數月不應復死於狄也此皆事理有可疑者況先軫之事亦非此經之正故不取

隕霜不殺艸李梅實

谷梁曰未可殺而殺舉重也可殺而不殺舉輕也實之爲言猶實也

趙氏曰未可殺而殺謂定元年殺菽者此說非也定元年惟菽死故紀其災也且今百艸未死豆苗先枯卽知豆易凋不得云舉重也此則百艸俱不死冬溫故也乃書事實何舉輕之有乎愚謂實者結實也其曰實之爲言猶實也尢無意味

三傳辧疑卷九

欽定四庫全書

三傳辧疑卷十

元程端學撰

文公

元年春王正月公卽位

谷梁曰繼正卽位正也

案繼正卽位𨿽爲正也然不請命於天王則不論也

二月癸亥日有食之

天王使叔服來防

左氏曰王使內史叔服來防公孫敖聞其能相人也見其二子焉叔服曰谷也食子難也収子谷也丰下必有後於魯國

非本義不錄

公羊曰其言防何防禮也

陸氏曰防僖公記是以著非也胡氏曰若爲得禮孔子何以書書之者非禮也

谷梁曰曰防其志重天子之禮也

趙氏曰夫子意在辧是非豈惟重之而已乎

夏四月丁巳我君僖公

谷梁曰薨稱公舉上也我君接上下也僖公而後舉諡諡所以成徳也於卒事乎加之矣

公𨿽僣辭然當時史法之常其曰我君亦史法之常豈獨僖公哉其曰諡所以成徳於卒事乎加之又諡法之常若夫臣子不請於王而私諡則不言焉其於春秋何所發明哉

天王使毛伯來錫公命

公羊曰錫者何賜也命者何加我服也

劉氏曰非也命爲諸侯

谷梁曰禮有受命無來錫命錫命非正也

趙氏曰錫命者功徳之由茍而至非禮也谷梁說非也案秦漢以後郡縣天下天子益尊不比三代猶近郡國加守宰秩何得無錫命乎蓋不知賞其無功而遂妄爲義也

晉侯伐衛

左氏曰晉文公之季年諸侯朝晉衛成公不朝使孔達侵鄭伐緜訾及匡晉襄公旣祥使告於諸侯而伐衛及南陽先且居曰效尢禍也請君朝王臣從師晉侯朝王於溫先且居胥臣伐衛五月辛酉朔晉師圍戚六月戊戌取之獲孫昭子

劉氏曰按傳實伐衛者先且居也衛人伐晉按傳實伐晉者孔達也杜氏曰先且居而稱晉侯者從告辭也孔達而稱衛人者貶之也安知衛人非當時之告乎一則云告一則云貶茍便其說而已何經之有葉氏曰經言晉侯伐衛則非先且居胥臣矣文公以僖三十二年十二月卒至今年四月方練後四月不得言旣祥溫防在僖二十八年文公之爲也亦不得言朝王於溫三者皆誤愚謂晉果圍邑取邑獲大夫經當詳書之經所不書則左氏誣也

衛人伐晉

左氏曰衛人使告於陳陳共公曰更伐之我辭之衛孔達帥師伐晉君子以爲古古者越國而謀

劉氏曰古者𨿽越國而謀必義事也今陳與衛何謀哉謀畔命侵小者也謀畔命侵小是非古矣何以謂之古存耕趙氏曰無瑕可以律人晉之伐未爲是也然古無伯無私交左氏以爲古者越國而謀杜預謂之合古之道失今事伯之禮豈不悖哉未知今焉知古

公孫敖防晉侯於戚

左氏曰秋晉侯疆戚田故公孫敖防之

杜氏曰晉取衛田正其疆界愚謂左氏嘗於晉侯伐衛之下云圍戚取之其病蓋原於公孫敖防晉侯於戚之一語而妄以疆戚田之事實之皆當以經爲正

冬十月丁未楚世子商臣弒其君頵

左氏曰諡之曰靈不曰成乃

東萊呂氏曰諡靈不與荀偃視不可含相類人死而气未散猶未也久而气散則矣未必以惡諡與未嗣事於齊之故愚謂諡在時斂時豈有諡哉左氏蓋得齊東野人之語而不察也

谷梁曰日髠之卒所以謹商臣之弒也夷狄不言正不正

劉氏曰非也卽不日者乃不謹商臣之弒乎日之何當葉氏曰商臣之弒不待日卒而謹也蔡世子般弒其君同此宜亦當日何爲而獨不日乎楚子卒見經者六皆非弒也而未有不日者

公孫敖如齊

左氏曰穆伯如齊始聘焉禮也凡君卽位卿出並聘踐修舊好要結外援好事鄰國以衛社稷忠信卑讓之道也忠徳之正也信徳之固也卑讓徳之基也趙氏曰此據春秋時事言之非禮經本意去左氏禮也二字劉氏曰左氏曰始聘禮也杜云明諸侯諒闇則國事皆用吉禮非也左氏見當時諸侯廢喪而聘故推以爲禮杜氏見左氏有得禮之言遂推以爲當喪而吉皆反經越禮不可以教後世者也此又明丘明不聞道於仲尼矣仲尼不云乎三年之喪自天子達

二月春王二月甲子晉侯及秦師戰於彭衙秦師敗績左氏曰戰於殽也晉梁禦戎萊駒爲右戰之明日晉襄公縛秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右箕之役先軫黜之而立續簡伯狼瞫怒其友曰盍死之瞫曰吾未獲死所其友曰吾與女爲難瞫曰周志有之勇則害上不登於明堂死而不義非勇也共用之謂勇吾以勇求右無勇而黜亦其所也謂上不我知黜而宜乃知我矣子姑待之及彭衙旣陳以其屬馳秦師死焉晉師從之大敗秦師君子謂狼瞫於是乎君子詩曰君子如怒亂庶遄沮又曰王赫斯怒爰整其旅怒不作亂而以從師可謂君子矣

非本義不錄

丁丑作僖公主

左氏曰僖公緩作主非禮也凡君薨卒哭而祔祔而作主特祀於主烝嘗禘於廟丁丑作僖公主書不時也

劉氏曰杜氏讀緩字以上爲一句作字下爲一句非也僖公以十二月薨以明年四月凡五月也不得云緩杜氏本欲遷僖公之薨在十一月僖公之薨在十一月則除喪在文二年十一月因以文納幣爲十二月則與傳合矣而不顧理乖也云僖公緩作主者緩以下乃當爲一句言僖公而作主緩卽文二年經書作僖公主是也今欲屬緩於僖公以明僖公爲十一月薨獨不顧作主非禮也之語無所系是傳譏緩又譏不當作主乎茍欲遂已之說黨其所附不求諸道眞可怪也哉趙氏曰左氏云烝嘗禘於廟彼傳意者見前後經文惟有烝嘗禘三名以爲祭名盡於此殊不知春秋所記祭祀惟記其失禮者於禴祠無失禮所以不記左氏不尋此意遂云烝嘗禘於廟愚謂左氏謂凡君薨卒哭而祔祔而作主亦非禮也禮旣作主於墓不終日而虞豈待祔而作主乎夫殷禮練而祔周禮卒哭而祔若如左氏說則用殷禮者一年無主用周禮者自至虞與卒哭無主乎不通之論也且作主之期自天子達於庶人亦不可言凡君也

公羊曰其不時柰何欲久喪而後不能也

劉氏曰文公自惰緩不作主耳何以知其欲久喪

谷梁曰作爲也爲僖公主也立主喪主於虞吉主於練作僖公主譏其後也作主壊廟有時日於練焉壊廟壊廟之道易檐可也攺塗可也

案殷旣練而祔周卒哭而祔而所謂祔者不過以新主合祭於祖考之廟告以祔廟之事旣祭之後其新舊主各歸其所而未遷也祖考舊主仍歸祖廟新主仍居靈座至大祥然後以新主入居祖考之廟而祖考遷於髙祖之廟髙祖爲五世祖爲親盡之主於是始祧所謂壊廟者也其見於儀禮喪禮注文甚悉而大戴禮諸侯遷廟篇亦云君及從者皆服則是三年之後旣除喪而遷矣若依周禮卒哭而祔則卒哭之後卽除靈座不識孝子之心安乎否也此理之決不然者今谷梁謂於練焉壊廟則是小祥之時卽不奉靈座此非小失也

三月乙巳及晉處父盟

左氏曰晉人以公不朝來討公如晉夏四月己巳晉人使陽處父盟公以恥之書曰及晉處父盟以厭之也適晉不書諱之也

案經凡公如他國必書至河而復且書之不見公且書之何獨於此諱之而不書乎此必不然者也且公在喪服中如晉來討我亦有辭何爲遽朝晉乎使得罪於晉晉將別有以責之不必故使大夫與盟以恥之也此皆左氏妄爲之辭

公羊曰此晉陽處父也何以不氏諱與大夫盟也劉氏曰非也諱與大夫盟沒公足矣何爲去其氏卽內防者及晉處父盟何以辧乎陳嶽氏曰茍諱之沒其盟而不書矣安有止去其族而爲諱也

谷梁曰不言公處父伉也爲公諱也何以知其與公盟以其日也何以不言公之如晉所恥也出不書反不致也

以書日而知其與公盟尢臆度之甚者辧見左氏公羊

夏六月公孫敖防宋公陳侯鄭伯晉士縠盟於垂隴左氏曰公未至六月穆伯防諸侯及晉司空士縠盟於垂隴晉討衛故也書士縠堪其事也陳侯爲衛請成於晉執孔達以說

啖氏曰一命之大夫例皆書名不論堪與不堪存耕趙氏曰晉相繼伯方求諸侯乃使士縠屍其盟開後世不可救之禍左氏謂書士縠堪其事不亦誣乎愚謂公未嘗如晉左氏何得言公未至乎如執孔達又何爲不經見乎凡此類者徒足以亂經耳何益於本義哉

谷梁曰內大夫可以防外諸侯

不知制此禮者誰歟其非周公孔子明矣

自十有二月不雨至於秋七月

公羊曰何以書記異也大旱以災書此亦旱也曷爲以異書大旱之日短而云災故以災書此不雨之日長而無災故以異書也

案大旱日短旣爲災矣不雨卽旱也豈有不雨之日長而不爲災者乎𨿽婦人女子皆知其不然者也何足辧哉

谷梁曰歷時而言不雨文不憂雨也不憂雨者無志乎民也

獻可杜氏曰僖公書不雨者三文公亦書不雨者三而谷梁解之特異夫春秋書年必具四時一時無事則書首月是以僖二年冬十月不雨三年春正月不雨夏四月不雨春秋所以析而言之者蓋不可闕首月以備四時也今文公書十有二月不雨至於秋七月者蓋春夏自有異事以備四時也十年十三年正月不雨至於秋七月者其年之夏亦有異事不復出首月而書不雨也谷梁以二公所書之異曲生外意謂僖公得雨爲有志於民以文公不憂雨爲無志乎民谷梁蓋賢僖公而爲此說也夫文公爲人之君豈獨無憂旱之心邪

八月丁夘大事於太廟躋僖公

左氏曰故禹不先鯀湯不先契文武不先不窋宋祖帝乙鄭祖厲王猶上祖也是以魯頌曰春秋匪懈享祀不忒皇皇后帝皇祖后稷君子曰禮謂其后稷親而先帝也詩曰問我諸姑遂及伯姊君子曰禮謂其姊親而先姑也仲尼曰臧文仲其不仁者三不知者三下展禽廢六闗妾織蒲三不仁也作虛器縱逆祀祀爰居三不知也

啖氏曰案宋當祖湯鄭又諸侯不敢祖天子故知此左傳謬也愚謂左氏此意甚善然自湯不先契以下與其所引詩而又引君子曰以解之疎闊不切故略之

公羊曰五年而再殷祭

何氏曰殷盛也謂三年祫五年禘禘所以異於祫者功臣皆祭也禮諸侯禘則不礿愚謂以何氏說推公羊意則與不王不禘之義大相戾矣夫王者推其祖所自出之帝祀之於始祖之廟而以始祖配之若當時功臣皆祭之則何氏謂殷祭爲禘者非也夫禮𨿽有諸侯禘而不礿之文乃漢儒見春秋有禘而無礿故自言之耳蓋春秋常事不書故偶無礿非常乃書故有禘漢儒不識春秋之防遂謂諸侯禘而不礿嗚呼陋哉但恐公羊之所謂殷祭者非何氏所說耳

谷梁曰大事者何大是事也著祫嘗祫祭者毀廟之主陳於太祖未毀廟之主皆升合祭於太祖

案大事者祫祭耳故劉氏曰時祭曰有事祫祭曰大事谷梁謂大是事豈訓詁哉且嘗是秋祭祫是合祭著祫嘗之說亦無理

冬晉人宋人陳人鄭人伐秦

左氏曰晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳

劉氏曰卿不書爲穆公故尊秦也非也於經何以知其非防者稱人乎葉氏曰凡王之下士外小國之卿與大國之士皆一命書人公羊所謂防者春秋常法也其名例固不可亂此春秋別嫌明防之道而傳每於諸國以人見者皆爲貶卿之辭必列其姓氏而曲爲之說以義考之悉無所據且此伐秦之人謂之崇徳春秋伐國而非其罪多矣未嘗皆見貶秦穆公𨿽悔過有用孟明之善何爲而遽尊之乎存耕趙氏曰聖人固不以秦人之悔過而卑中國也愚謂穆公悔過𨿽見於書然再伐晉以報怨則是有悔過之言而無悔過之實聖人不以人廢言故錄之於書其實何徳之可崇乎晉𨿽不道而秦亦有以取之蓋亦無有優劣矣以爵氏爲褒貶豈特公谷之過哉其取汪及彭衙經所不書則傳亦未有可信者也

公子遂如齊納幣

左氏曰襄仲如齊納幣禮也凡君卽位好舅甥修婚姻娶元妃以奉粢盛孝也孝禮之始也

啖氏曰魯往他國納幣事皆不書凡書者譏也他國來則書之左氏不達此例云襄仲如齊納幣爲合禮誣亦甚矣胡氏曰左氏謂禮固非今考其嵗月是三年內圖婚可謂之禮乎更以公羊辧之譏喪娶也娶在三年之外則何譏乎喪娶三年之內不圖婚言僖公以十二月薨至此未滿二十五月是喪娶此說最詳範寧曰喪制未畢而納幣非禮也左氏以爲得禮是居喪可得而婚矣葉氏曰僖公以十二月薨杜預以爲月誤當爲十一月今以冬納幣固未知其十二月與否審十二月猶在禫則納采在三年之內矣反以爲禮乎諸侯娶元妃固自有時而左氏以卽位爲節尢見爲妄

三年春王正月叔孫得臣防晉人宋人陳人衛人鄭人伐洗沈潰

左氏曰凡民逃其上曰潰在上曰逃

凡曰逃者不分上下何訓詁近似

夏五月王子虎卒

左氏曰夏四月乙亥王叔文公卒來赴弔如同盟禮也案王臣無外交赴弔如同盟豈禮也哉

公羊曰外大夫不卒此何以卒新使乎我也

陳嶽氏曰苟以使於我則書則祭伯凡伯南季毛伯叔服王季子皆使於我胡不書之茍爲防而書則諸防胡不書之愚案左氏謂王子虎卽盟翟泉稱王人者也公羊谷梁則指來防稱叔服者也於經皆無所考而意之云爾

谷梁曰叔服也此不卒者也何以卒之以其來防我卒之也或曰以其嘗執重以守也

啖氏曰叔服若是王子則防之時何得不書王子乎愚謂使嘗執重以守國亦天子之大夫耳尢不可交政於諸侯守國而交政於諸侯是無天子也辧又見公羊

秦人伐晉

左氏曰秦伯伐晉濟河焚舟取王官及郊晉人不出遂自茅津濟封殽屍而還遂霸西戎用孟明也君子是以知秦穆公之爲君也舉人之周也與人之壹也孟明之臣也其不解也能懼思也子桑之忠也其知人也能舉善也詩曰於以采蘩於沼於沚於以用之公侯之事秦穆有焉夙夜匪懈以事一人孟明有焉詒厥孫謀以燕翼子子桑有焉

經言秦人而傳言秦伯經不書取邑而傳言取王官及郊凡此類皆所當刪者也且其言莫非功利之謀而非春秋本義其所引詩又無理趣故不錄

雨螽於宋

左氏曰雨螽於宋墜而死也

季氏曰凡言雨者著於上見於下者也其言雨則眾多可知今言雨螽於宋者若書隕石所以記鄰國之異也愚謂據經但言雨螽焉知其死左氏蓋以螽者飛動之物今言雨螽則疑其墜而死耳然則左氏於其訓詁猶有未知也

公羊曰雨螽者何死而墜也何以書記異也外異不書此何以書爲王者之後記異也

李氏曰春秋書鄰國之災若襄三十年齊大災昭九年陳大災十八年宋衛陳鄭災莊十一年宋大水之類是也公羊以爲王者之後記異谷梁以爲志災甚杜預以爲宋人喜獲天祐而來告皆非也愚謂經但言雨螽而左氏謂墜而死何足辧哉

谷梁曰外災不志此何以志也曰災甚也其甚柰何茅茨盡矣著於上見於下謂之雨

案經但言雨螽安知茅茨盡哉亦非以甚而書也

冬公如晉十有二月己巳公及晉侯盟

左氏曰晉人懼其無禮於公也請攺盟公如晉及晉侯盟晉侯饗公賦菁菁者莪莊叔以公降拜曰小國受命於大國敢不愼儀君貺之以大禮何樂如之抑小國之樂大國之惠也晉侯降辭登成拜公賦嘉樂案二年處父之盟公實不如晉左氏旣妄爲之辭故此又有晉懼無禮於公請攺盟之說蓋此本魯朝晉旣朝而遂爲盟耳晉豈懼無禮於魯者哉

晉陽處父帥師伐楚以救江

左氏曰楚師圍江晉先僕伐楚以救江冬晉以江故告於周王叔桓公晉陽處父伐楚以救江門於方城遇息公子朱而還

葉氏曰救未有言伐者經書伐楚蓋不直救爲緩故明年楚卒滅江若王叔桓公實同伐則何以不書於經愚謂經但書冬晉陽處父帥師伐楚以救江而已而左氏謂冬以前晉先僕伐楚以救江至冬而又告於周故王叔桓公陽處父復伐楚以救江則是先僕自爲一人伐楚處父自爲一人伐楚一事而爲兩事豈足據哉

公羊曰此伐楚也其言救江何爲緩也其爲緩柰何伐楚爲救江也

公谷解其文而不解其義何益於經哉

谷梁曰此伐楚其言救江何也江逺楚近伐楚所以救江也

谷梁言江逺楚近非也乃江近楚逺耳

四年春公至自晉

夏逆婦姜於齊

左氏曰逆婦姜於齊卿不行非禮也君子是以知出姜之不允於魯也曰貴聘而賤逆之君而卑之立而廢之棄信而壊其主在國必亂在家必亡不允宜哉詩曰畏天之威於時保之敬主之謂也

劉氏曰假令卿行遂可謂之禮乎愚謂使不使卿春秋當書大夫之名以見義如紀履繻來逆女之類可也今經不書大夫之名讀者何所據而見義哉

公羊曰其謂之逆婦姜於齊何略之也髙子曰娶乎大夫者略之也

啖氏曰傳無事迹焉知娶乎大夫劉氏曰此𨿽孤經無他證據然魯初納幣乃用上卿審娶大夫者禮豈如此崇乎愚謂若娶大夫之女經當書曰逆某女於齊亦不得言婦姜也

谷梁曰其曰婦姜爲其禮成乎齊也其逆者誰也親逆而稱婦或者公與何其速婦之也曰公也其不言公何也非成禮於齊也曰婦有姑之辭也其不言氏何也貶之也何爲貶之也夫人與有貶也

劉氏曰且令非禮成於齊者云公如齊逆婦姜足矣文不當沒公刺譏之事未有沒公也此似不識春秋不但失解而已愚謂谷梁謂成禮乎齊以其稱婦故也復曰婦有姑之辭何其自返之速也若宋蕩伯姬來逆婦杞伯姬來求婦遂以夫人婦姜至自齊僑如以夫人婦姜至自齊皆有姑之辭谷梁亦嘗自言之矣何獨於此解婦姜爲禮成乎齊哉

秋楚人滅江

左氏曰君子曰詩云惟彼二國其政不獲惟此四國爰究爰度其秦穆之謂矣

此等處引詩皆左氏自爲之所以多無理趣

衛侯使寧兪來聘

左氏曰衛寧武子來聘公與之宴爲賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢幹大禮以自取戾

非本義不錄

五年春王正月王使榮叔歸含且賵

左氏曰春王使榮叔來含且賵召昭公來防禮也何氏曰禮尊不含卑又不兼二禮左氏以爲禮於義爲短劉氏曰庶子爲君爲其母無服不敢二尊者也妾母稱夫人王不能正而又使公卿防之何禮之有獻可杜氏曰妾母之薨天王旣歸含賵今又使卿防而左氏以爲禮杜氏以爲不及事谷梁以爲鄙上之辭皆非也

公羊曰其言歸含且賵何兼之兼之非禮也

趙氏曰公谷又云譏一人兼行二禮殊乖禮意據禮含賵禭止一人兼行耳若每事須一人則罄王朝之臣不足以充喪禮之使也

谷梁曰含一事也賵一事也兼歸之非正也其曰且志兼也其不言來不周事之用也賵以早而含已晚胡氏曰二傳皆言兼之成風僖公之妾母也妾母不得上僣夫人旣僣稱夫人天王不能正又使榮叔歸含且賵故經書之譏天王厚禮諸侯之妾母也非譏兼也何休謂去天字以貶亦非且春秋尊王安得貶乎劉氏曰春秋惡歸之云乎豈曰惡兼之云乎又曰其不言來不周事之用亦非也宰咺豈周事之用乎何以言來啖氏曰承上言成風薨不言來可知也愚謂不言來文勢不可言來也若曰天王使榮叔來歸含且賵則其文支矣故不言來耳何有別義哉其曰賵早含晚固然然有大害理者賵早含晚非所論矣若但論早晚則無異不能三年喪而緦麻之察而已

三月辛亥我小君成風

公羊曰成風者何僖公之母也

公羊謂僖公母嫡母邪妾母邪嫡妾不辧是無義也何以解經哉

王使召伯來防

谷梁曰防之禮於鄙上

谷梁不解春秋所書之防而論防之禮況鄙上之談全無禮乎

秋楚人滅六

左氏曰冬楚公子燮滅蓼臧文仲聞六與蓼滅曰臯陶庭堅不祀忽諸徳之不建民之無援哀哉

案楚若滅蓼經當書之若曰不赴滅六何以赴若曰聞其事而史書之則臧文仲兩聞之矣魯史安得不書魯史旣書其事旣同孔子安得削一筆一哉皆所不解者也

六年秋季孫行父如晉

左氏曰季文子將聘於晉使求遭喪之禮以行其人曰將焉用之文子曰備豫不虞古之善教也求而無之實難過求何害

非本義不錄

冬十月晉殺其大夫陽處父晉狐射姑出奔狄

左氏曰晉搜於夷捨二軍使狐射姑將中軍趙盾佐之陽處父至自溫攺搜於董易中軍陽子成季之屬也故黨於趙氏且謂趙盾能曰使能國之利也是以上之宣子於是乎始爲國政制事典正法罪辟獄刑董逋逃由質要治舊洿本秩禮續常職出滯淹旣成以授太傅陽子與太師賈佗使行諸晉國以爲常法賈季怨陽子之易其班也而知其無援於晉也九月賈季使續鞫居殺陽處父書曰晉殺其大夫侵官也十一月丙寅晉殺續簡伯賈季奔狄宣子使臾駢送其帑

劉氏曰左氏曰侵官也案左氏此事始末罪處父獨有稱趙宣子爲能耳攺搜易將皆出晉侯何以爲處父侵官邪人君任賢不稱必將致敗茍食祿者舉當諫君況處父晉國太傅邪事有不便言之宜矣以此爲侵官是教大臣拱黙也左氏又曰陽子成季之屬也故黨於趙氏此欲致其法必於侵官以塗污處父耳凡言黨者以其陰私比周不以正舉者也若舉不失人亦何謂黨乎如處父之舉趙盾趙盾卒爲良大夫其退賈季賈季卒爲亂而奔皆可謂當矣非故有所厚薄也春秋豈忽於此貶之耶如使大臣見賢而舉謂之侵官見賢而不舉乃其職矣不亦謬乎康侯胡氏曰人君用人失當則其國必危凡立於朝者舉當諫君況身爲晉國太傅邪若以爲侵官將相大臣非其人百官有司失其職在位者常拱黙自全陰聽人主之所爲至於顚危而不救則將焉用彼相乎率天下臣子爲持祿容身不忠之行以誤國家事者必此侵官之說夫許氏曰處父賢趙盾而不可姑射爲國忠謀豈曰黨哉使處父於此從容不言以免爲智者是使國不用賢而用亂人也非蹇蹇匪躬臣道之訓也傳又罪其攺搜爲侵官當襄公時晉政未亂卿帥之重孰能擅攺使謀出處父而公行之又何咎焉愚謂使賈季以私意使殺處父經必不書曰晉殺其大夫使趙盾爲處父所薦安得不殺賈季而容其奔狄又使臾駢送其帑哉大凡左氏造事遷就類如此讀者以理求之其僞自不能隠矣

公羊曰晉殺其大夫陽處父則狐射姑曷爲出奔射姑殺也射姑殺則其稱國以殺何君漏言也其漏言柰何君將使射姑將陽處父諫曰射姑民眾不說不可使將於是廢將陽處父出射姑入君謂射姑曰陽處父言曰射姑民眾不說不可使將射姑怒出刺陽處父於朝而走

陳嶽氏曰春秋書殺多矣君殺則稱君臣殺則稱臣盜殺則稱盜斯謂之君漏言稱國誤矣劉氏曰處父見殺射姑出奔有何可疑而明射姑殺處父乎成十五年宋殺其大夫山宋華元出奔晉然則殺山者亦華元乎愚謂審射姑聞襄公言出刺處父於朝而走當在襄公時何爲在襄公旣之後乎三傳上欲解稱國以殺下欲解旣殺處父而射姑出奔旣不知事實又不知春秋大義故其穿鑿如此

谷梁曰稱國以殺罪累上也襄公已其以累上之辭言之何也君漏言也上泄則下闇下闇則上聾且闇且聾無以相通夜姑殺者也夜姑之殺柰何曰晉將與狄戰使狐夜姑爲將軍趙盾佐之陽處父曰不可古者君之使臣也使仁者佐賢者不使賢者佐仁者今趙盾賢夜姑仁其不可乎襄公曰諾謂夜姑曰吾始使盾佐女今女佐盾矣夜姑曰敬諾襄公死處父主竟上事夜姑使人殺之君漏言也故士造辟而言詭辭而出曰用我則可不用我則無亂其徳邦衡胡氏曰案經稱國以殺君殺之也豈有臣下相殺而稱國乎又是襄公已方書殺處父安得謂襄公漏言哉

閏月不告月猶朝於廟

公羊曰不告月者何不告朔也曷爲不告朔天無是月也閏月矣何以謂之天無是月非常月也猶者何通可以已也

劉氏曰公羊謂不告朔禮也猶朝於廟非禮也非也閏𨿽無常而政有常安得不告假令閏在十二月者必有立春立春之政所當告也若就前月告之則先時若就後月告之則不及時由是觀之閏自當告也

谷梁曰不告月者何也不告朔也不告朔則何爲不言朔也閏月者附月之餘日也積分而成於月者也天子不以告朔而喪事不數也猶之爲言可以已也劉氏曰閏月亦有政可得勿告乎吾於公羊旣言之矣朴卿呂氏曰置閏非人之私意也以日月之行一合朔而一置月則閏月之置亦以其合朔置之也閏月𨿽無中气而有朔望孰謂閏月而非朔乎公羊以爲天無是月誤矣谷梁以爲天子不以告朔而喪事不數也亦誤矣夫喪事之不數者以年計不以月計也告朔則以月計也孰謂天子不以告朔乎

七年春公伐邾三月甲戌取須句遂城郚

左氏曰春公伐邾間晉難也三月甲戌取須句寘文公子焉非禮也

趙氏曰若實如左氏則經文當書以示譏經旣不書何憑爲實且書取皆譏之葉氏曰文公子審叛其父我取其邑而封之辭不應無所貶此理必不然者蓋傳誤須句以爲國也使實有此絕大皥之祀以與鄰國叛臣其辠又大於取邑亦不應無異文也

公羊曰取邑不日此何以日內辭也使若他人然劉氏曰非也僖公時亦嘗伐邾取須句矣何不爲內辭哉何休曰所以深諱者扈之盟不見序並爲敢邑故案僖公取須句之年與邾戰於升陘敗內之師理亦可諱而何故不曰以爲內辭哉又僖二十六年伐齊取谷書公至自伐齊者公羊以爲𨿽得意且有後患故從不得意之例以致公也然僖公之後卒無患今此緣取邑之故故扈之盟不見序可謂後有患何不書公至自伐邾婁以起不得意乎夫取谷無患也書公至取須句有患不書公至何二三哉陳嶽氏曰外事多從赴告內事多從舊史日卽日不日卽不日公羊謂諱之不足取

谷梁曰取邑不日此其日何也不正其再取故謹而日之也

劉氏曰非也設不日則聽其取乎諸取邑不日者皆聽之矣葉氏曰僖公旣取須句又取訾婁一公而連取邾二邑不謹而日文公與僖公異世而再取乃謹而日乎其輕重不倫矣此乃見內取邑十一不日而此獨日故妄意之也

宋人殺其大夫

左氏曰書曰宋人殺其大夫不稱名眾也且言非其罪也

趙氏曰若殺大夫眾而不書名則晉殺三郤鄭盜殺大夫何乃悉書乎故知妄也

公羊曰何以不名宋三世無大夫三世內娶也啖氏曰公羊以三世內娶便云三世無大夫不近人理

谷梁曰稱人以殺誅有罪也

此非盜賊之辭安得稱人便爲有罪乎

戊子晉人及秦人戰於令狐

左氏曰晉襄公卒靈公少晉人以難故欲立長君趙孟曰立公子雍好善而長先君愛之且近於秦秦舊好也置善則固事長則順立愛則孝結舊則安爲難故故欲立長若有此四徳者難必抒矣賈季曰不如立公子樂辰嬴嬖於二君立其子民必安之趙孟曰辰嬴賤班在九人其子何震之有且爲二嬖淫也爲先君子不能求大而出在小國辟也毋淫子辟無威陳小而逺無援將何安焉杜祁以君故讓偪姞而上之以狄故讓季隗而已次之故班在四先君是以愛其子而仕諸秦爲亞卿焉秦大而近足以爲援母義子愛足以威民立之不亦可乎使先蔑士防如秦逆公子雍賈季亦使召公子樂於陳趙孟使殺諸郫秦康公送公子雍於晉曰文公之入也無衛故有呂郤之難乃多與之徒衛穆嬴日抱太子以啼於朝曰先君何辠其嗣亦何辠捨適嗣不立而外求君將焉寘此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏偪乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之步招禦戎戎津爲右及堇陰宣子曰我若受秦秦則賔也不受防也旣不受矣而復緩師秦將生心先人有奪人之心軍之善謀也逐冦如追逃軍之善政也訓卒利兵秣馬蓐食潛師夜起戊子敗秦師於令狐至於刳首

啖氏曰上言背先蔑立靈公明蔑在秦也次言先蔑將下軍則是在晉也何其自相背乎經言先蔑奔秦不言出明在外矣言背可也言將下軍非也蓋先蔑時爲下軍將而身在秦故知誤言也木訥趙氏曰晉襄公之卒於是期年襄公之久矣豈晉至是始謀立君左氏之說不然也且左氏初言先蔑如秦則蔑在秦次言先蔑將下軍則蔑在晉蔑旣迎雍於秦則必不肯將兵以拒秦茍已將兵拒秦豈容復奔秦邪理無可通者皆失之誣也黃氏曰據經文之次第則傳文誠不足憑蓋全與經文相背也愚謂經不言敗而傳言敗秦師亦與經異也夫左固多誣然不應如此之詳蓋別是一時事而誤湊合於此故不倫歟

晉先蔑奔秦

左氏曰己丑先蔑奔秦士防從之先蔑之使也荀林父止之曰夫人太子猶在而外求君此必不行子以疾辭若何不然將及攝卿以往可也何必子同官爲寮吾嘗同寮敢不盡心乎弗聽爲賦板之三章又不聽及亡荀伯盡送其帑及其器用財賄於秦曰爲同寮故也士防在秦三年不見士伯其人曰能亡人於國不能見於此焉用之士季曰吾與之同罪非義之也將何見焉及歸遂不見

邦衡胡氏曰晉襄卒於六年豈有至此尙未立君者則是靈公已立明矣左氏求君之說未爲合理案六年傳云先蔑如秦逆公子雍不見先蔑之歸而此戰序爲下軍之將則謂先蔑在秦亦非也此蓋晉秦戰而先蔑遂奔爾不言出奔自軍中而去也

公羊曰此晉先昧也其稱人何貶曷爲貶外也其外柰何以師外也何以不言出遂在外也

案公羊見戰後書先蔑奔秦故以令狐之役爲先蔑而貶稱之耳他無所考也

谷梁曰不言出在外也

此說得之但未若孫氏之說尢明白

狄侵我西鄙

左氏曰狄侵我西鄙公使告於晉趙宣子使因賈問酆舒且讓之酆舒問於賈季曰趙衰趙盾孰賢對曰趙衰冬日之日也趙盾夏日之日也

非本義不取

秋八月公防諸侯晉大夫盟於扈

左氏曰秋八月齊侯宋公衛侯陳侯鄭伯許男曹伯防晉趙盾盟於扈晉侯立故也公後至故不書所防凡防諸侯不書所防後也後至不書其國辟不敏也趙氏曰案公𨿽後至豈有不知其列防之詮次乎左氏殊失之矣劉氏曰公後至不書所防非也案經與公盟矣何謂後防乎杜云公後其防而及其盟此飾非之言耳防盟同地防所以爲盟也今與盟不得云後防且盟重防輕不當稍責其輕又已稱公防諸侯矣豈不及其防者乎若實不及其防而及其盟者書公及諸侯晉大夫盟乃可耳左氏又曰凡防諸侯不書所防後也案十五年防於扈亦不序諸侯寧復魯侯後防邪未可以類推也黃氏曰諸家皆祖左氏以爲公後至而諱之殊不可曉且夫子明書公防後世安得自以公爲後至邪惟許氏崔氏據經爲說然此時靈公尙幼皆趙盾之爲二氏以責靈公未審耳是嵗中國始無伯主

公羊曰諸侯何以不序大夫何以不名公失序也公失序柰何諸侯不可使與公盟眣晉大夫使與公盟也

劉氏曰非也在防者皆諸侯也旣與公盟矣又何云眣晉大夫乎且諸侯不欲與魯侯盟乃敢眣晉大夫使之盟乎皆事之不然者也陳嶽氏曰公谷傳注以文公防取不得列於防故諸侯不序大夫不名噫宣公亦喪取文公卽位二十五月方納幣宣公卽位三月而逆婦則文過淺宣過深凡傳俱不可列則新城之防文公復列之黑壤之防宣公皆列之何邪

谷梁曰其曰諸侯略之也

劉氏曰不知略之者何故哉直彊言之耳

公孫敖如莒涖盟

谷梁曰涖位也其曰位何也前定也其不日前定之盟不日也

臨也不訓位也

八年秋八月戊申天王崩

左氏曰襄王崩

冬十月壬午公子遂防晉趙盾盟於衡雍乙酉公子遂防雒戎盟於暴

左氏曰晉人以扈之盟來討冬襄仲防晉趙孟盟於衡雍報扈之盟也遂防伊雒之戎書曰公子遂珍之也

劉氏曰左氏云珍之也言遂權與戎盟得事之宜故褒稱公子遂非也若稱公子爲褒者僖三十年公子遂如京師遂如晉則貶矣彼不謂貶何也葉氏曰扈非後至書討者誤也遂本以二事出故以壬午盟趙盾乙酉盟雒戎相去四日非一事再見自不應去族何珍之云使戎果欲伐魯而遂專盟之經與其遂事則當於衡戎之後書遂與雒戎盟於暴亦不得再見名字爲美若經不與之去族不書則與一事而再見者何以辧經不言遂而傳言遂其妄可知獻可杜氏曰左氏所謂報扈之盟者解經之實也而又曲生來討之文以合上傳後至之解旣曰報盟而又曰來討是自相背也

公孫敖如京師不至而復丙戌奔莒

公羊曰不至而復者何不至而復者內辭也不可使往也不可使往則其言如京師何遂公意也何以不言出遂在外也

內辭者臣子之辭不敢昭君之惡故有以婉其辭者也然過之大者亦未嘗不存其實故曰公如晉至河乃復之類是也國君且不得諱曾謂爲大夫爲內辭乎公羊旣曰內辭矣而又曰遂在外也是自相戾也

谷梁曰不言所至未如也未如則未復也未如而曰如不廢君命也未復而曰復不專君命也其如非如也其復非復也惟奔莒之爲信故謹而日之也葉氏曰言日者別其復而後奔也故經不言出謂已出其國中自境上奔也與晉先蔑奔秦而不言出同若未如而言如不復而言復不惟春秋虛加之文乃使掩敖之惡反爲不廢君命不專君命乎僑如奔齊紇奔邾皆書日此非嫌於不信者亦何爲而謹也

宋人殺其大夫司馬宋司城來奔

左氏曰夫人因戴氏之族以殺襄公之孫孔叔公孫鐘離及大司馬公子卬皆昭公之黨也司馬握節以死故書以官司城蕩意諸來奔效節於府人而出公以其官逆之皆復之亦書以官皆貴之也

啖氏曰傳言此二人不失節故致誤節義爲節非符節也如孔父義形於色而誤爲女色也劉氏曰左氏云司馬握節以死司城效節以出公以其官逆之故皆書官非也司馬握節未如仇牧之手劍司成奉身以退不及荀息之死之左氏摧彼二人爲貶申此二人爲賢輕重貿易賞罰昏錯莫甚於此且身居亂兵之中茍棄節偸生則爲大辠握節而死大臣之常事耳旣無智力以禦亂又欲負節而私逃亦大辠也效節而出自求免罪而已未見可貴之美魯公庸人不識大義妄以其官逆之春秋何爲珍之邪存耕趙氏曰大夫二卿無辠死亡此殺昭公之漸也四人者忠於公室者也而左氏謂之黨何謬邪案周官惟守邦國都鄙及出使有節六卿居官者未聞其有節也宋有六卿以王者後卽周制也司馬司城何節之云其死其亡自當書官左氏昧其義而妄爲之辭

公羊曰司馬者何司城者何皆官舉也曷爲皆官舉宋三世無大夫三世內娶也

啖氏曰案此見以官稱是有大夫公羊曷言無乎劉氏曰傳二十五年宋殺其大夫不舉名氏以謂宋無大夫也今此舉官亦云無大夫若實內娶無大夫者都無所舉或官舉或不舉何哉愚謂宋無大夫則何以爲國今見殺者出奔者誰邪公羊之謬如此其何以解經哉

谷梁曰司馬官也其以官稱無君之辭也司城官也其以官稱無君之辭也來奔者不言出舉其接我也孫氏曰不書名者三傳之義皆所未安何者僖二十五年宋殺其大夫以官舉也此不書名以官脫可知矣劉氏曰谷梁曰其以官稱無君之辭也鄭解云謂無人君之徳皆非也旣有其大夫矣何謂無君又晉殺其大夫卻錡卻犨郤至並屍三卿傳曰自禍於是起矣亦可謂無君徳者則曷爲不以官稱之

三傳辧疑卷十﹤經部﹐春秋類﹐三傳辧疑﹥

欽定四庫全書

三傳辧疑卷十一

元陳端學撰

文公

九年春毛伯來求金

左氏曰不書王命未也

劉氏曰傳云王未也杜氏曰𨿽逾年而未故不稱王使非也諸侯逾年尙稱公王者逾年反不稱王毛伯求金非王命可知也書顧命曰伯相命士須材此則冢宰當國之文矣

公羊曰何以不稱使當喪未君也逾年矣何以謂之未君卽位矣而未稱王也未稱王則何以知其卽位以諸侯之逾年卽位亦知天子之逾年卽位也以天子三年然後稱王亦知諸侯於其封內三年稱子也逾年稱公矣則曷爲於其封內三年稱子緣民臣之心不可一日無君緣終始之義一年不二君不可曠年無君緣孝子之心則三年不忍當也毛伯來求金何以書譏何譏爾王者無求求金非禮也然則是王者與曰非也非王者則曷爲謂之王者王者無求曰是子也繼文王之體守文王之法度文王之法無求而求故譏之也

趙氏曰案前後例逾年卽成君公羊言三年非愚謂天子𨿽居諒闇三年百官總已以聽於冢宰然三年之內其臣民不謂之王而謂之何哉顧命曰王麻冕黼裳又曰王再拜興王答拜康王之誥曰王出在應門內王義嗣徳今王敬之哉王若曰王釋冕反喪服則當時固稱王矣諸侯當喪稱子者以未見於天子而受命也諸侯三年喪畢以士服見於天子天子命之衮冕之服然後歸而臨其臣民乃稱職焉夫天子爲太子受命於父三年喪畢見於廟而已公羊旣不知經理又以意推之宜其多妄也其曰繼文王之體守文王之法度文王之法無求無理之甚夫理出於天而制作於伏羲神農黃帝堯舜禹湯文武周公豈特文王無求哉

谷梁曰求車猶可求金甚矣

案諸侯於天子各有常貢非常用之物則有錫貢求之之云豈天子臨諸侯之道哉而曰求車猶可求金甚矣過矣

二月叔孫得臣如京師辛丑襄王

左氏曰莊叔如周襄王

公羊曰王者不書此何以書不及時書過時書我有往者則書

案王者不書不知出何典乎其曰不及時過時書則有之矣然不可施之於此也若曰我有往則書此可施之魯史不可施之筆削之春秋何則凡春秋之書必有義也非我有往則書也

谷梁曰京大也師眾也言周必以眾與大言之也天子志崩不志舉天下而一人其道不疑也志危不得也日之甚矣其不之辭也

劉氏曰志危不得也日之甚矣其不之辭也非也上云得臣如京師者卽防之人矣何謂不乎故以日月爲例其膠固至此

晉人殺其大夫先都

左氏曰夷之搜晉侯將登箕鄭父先都而使士縠梁益耳將中軍先克曰狐趙之勲不可廢也從之先克奪蒯得田於堇陰故箕鄭父先都士縠梁益耳蒯得作亂正月己酉使賊殺先克乙丑晉人殺先都梁益耳三月甲戌晉人殺箕鄭父士谷蒯得

案六年夷之搜左氏序事錯亂不可信先儒固已辧之矣且左氏於夷之搜旣曰狐射姑將中軍以陽處父黨於趙盾謂趙盾能而使將中軍矣今又曰使士縠梁益耳將中軍以先克謂狐趙之勲不可廢而從之則是晉襄旣用狐射姑而又欲用士縠又欲用梁益耳旣用趙盾又用趙衰一中軍將耳旣以爲子又以爲父何其自相背邪況先克見殺而經不書作亂見殺者五大夫而經於二月僅書一先都而士縠箕鄭父乃見殺於三月之間若同時作亂何不一時誅之皆不可曉者也左氏之不可盡信類如此而或者用傳以疑經其亦失是非之心矣

三月夫人姜氏至自齊

谷梁曰卑以尊致病文公也

葉氏曰豈有夫人以爲卑而不得與公俱致何哉何病文公之有魯臣被執而歸猶書夫人歸寧而歸告廟反不得書亦倒置矣此蓋傳見文姜哀姜出無有致者故以爲例愚謂婦失其行夫之辠也固可以病文公矣然以爲卑以尊致則非也

晉人殺其大夫士縠及箕鄭父

谷梁曰稱人以殺誅有罪也鄭父累也

案稱人以殺惟弒君者可以言其餘則否如齊人殺無知衛人殺州吁之類是也累也之說惟君被弒者可以言之其餘則否如及其大夫荀息仇牧孔父之類是也是不可以執一論矣辧又見七年宋殺大夫

楚人伐鄭公子遂防晉人宋人衛人許人救鄭

左氏曰囚公子堅公子尨及樂耳鄭及楚平公子遂防晉趙盾宋華耦衛孔達許大夫救鄭不及楚師卿不書緩也以懲不恪

葉氏曰楚人以三月伐鄭經繼書遂防晉人宋人衛人許人救鄭下言狄侵齊則諸國之救在一月之內計鄭以伐告五國防師而往未爲後時設楚方來伐聞五國求救而退亦豈可以不及楚師辠之此皆設以人而貶卿也愚謂春秋書救而不及事者多矣曰狄伐邢齊師宋師曹師救邢邢遷於夷儀曰楚人圍江晉陽處父帥師伐楚以救江楚人滅江豈有楚囚鄭三大夫五國不及楚師而不舉形以見於所言者哉左氏之意欲解四國稱人而不得其說故從而爲之辭

九月癸酉地震

公羊曰地震者何動地也何以書記異也

言動地亦倒置

谷梁曰地不震者也震故謹而日之也

葉氏曰記異也陽伏而不能出陰迫而不能散於是有地震地震與山崩皆說異也地震在國中故史得詳其日山崩在他國史不得詳故或日或不日傳見地震皆書日故以爲例梁山崩不日豈不謹之乎

冬楚子使椒來聘

左氏曰楚子越椒來聘執幣敖叔仲惠伯曰是必滅若敖氏之宗敖其先君神弗福也

非本義不錄

公羊曰楚無大夫此何以書始有大夫也始有大夫則何以不氏許夷狄者不一而足也

楚𨿽夷狄之國然先王所封其有大夫尙矣公羊見春秋先書荊後書荊又後書大夫之名遂謂楚至此始有大夫蓋童稚之識也

谷梁曰楚無大夫其曰萩何也以其來我褒之也人必有名茍以名爲褒則凡名者皆褒乎使凡來我者皆褒之則聖人之作春秋不以義而以恩也吾欲問谷梁氏聖人所以書此事者其意何謂

秦人來歸僖公成風之禭

左氏曰禮也諸侯相弔賀也𨿽不當事苟有禮焉書也以無忘舊好

葉氏曰前恵公仲子及成風之賵含亦書者以其爲妾母也故今秦人歸禭𨿽事在九年亦書傳誤分僖公成風爲兩人故皆以不當事言之而以不忘舊好爲禮僖公與秦穆公本未嘗通翟泉之盟大夫之防耳且贈死不及屍弔生不及哀傳固以爲非禮今乃以爲禮乎

公羊曰其言僖公成風何兼之兼之非禮也曷爲不言及成風成風尊也

啖氏曰僖公成風與惠公仲子何殊傳謂兩人誤也若實禭兩人史家豈將子居母上乎愚謂妾母爲夫人而受夷狄不及事之禭公羊但以兼之爲非禮失其防矣

谷梁曰秦人弗夫人也卽外之弗夫人而見正焉劉氏曰非也秦人惟以夫人之禮視成風故來禭之耳豈云弗夫人乎且谷梁謂魯人逼秦使來禭乎固秦人自來禭也若魯逼秦云秦弗夫人可矣若秦自來豈故欲慢魯君之祖母弗夫人哉愚謂谷梁見春秋云僖公成風而不言夫人故云然殊不知此皆本魯史之辭當秦之來禭將欲以此結魯之好安知其不稱夫人哉

十年夏秦伐晉

左氏曰春晉人伐秦取少梁夏秦伯伐晉取北徴果晉伐秦取少梁與秦取北徵春秋豈有不書者哉傳不足信矣

自正月不雨至於秋七月

谷梁曰歷時而言不雨文不閔雨也不閔雨者無志乎民也辧見二年

及蘇子盟於女栗

左氏曰秋七月及蘇子盟於女栗頃王立故也黃氏曰諸家多祖左氏欲謂頃王新立而盟戴氓隠曰僖公十年秋嘗滅溫溫子奔衛溫卽蘇子也今與魯盟豈非旣復其國而求與魯盟邪愚謂頃王立已三年左氏未可信也然氓隠謂蘇子復國旣無事迹闕疑可也

楚子蔡侯次於厥貉

左氏曰陳侯鄭伯防楚子於息冬遂及蔡侯次於厥貉將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聽命遂道以田孟諸宋公爲右盂鄭伯爲左盂期思公復遂爲右司馬子朱及文之無畏爲左司馬命夙駕載燧宋公違命無畏抶其僕以徇或謂子舟曰國君不可戮也子舟曰當官而行何彊之有詩曰剛亦不吐柔亦不茹毋縱詭隨以謹防極是亦非辟彊也敢愛死以亂官乎

朴卿呂氏曰左氏之說恐非事實蓋楚自城濮之後不敢萌心於窺中國襄公沒靈公幼而後楚有伐鄭之舉召魯之事然則楚蔡之次正其窺中國之始也春秋獨書蔡侯而不及他國則可知矣愚案經無陳鄭防楚子於息之事亦無楚宋田孟諸之事宋𨿽畏楚恐不如是之甚也當是時晉伯𨿽衰猶有趙盾輩握持之故十四年魯宋陳衛鄭許曹趙盾同盟於新城至昭公時宋與申之防而楚始得志焉今觀經文但曰楚子蔡侯次於厥貉而已蓋見其踟躇觀望欲以勢臨中國而未能也何至紛紛爲說乎

十有一年春楚子伐麇

左氏曰厥貉之防麇子逃歸十一年春楚子伐麇成大心敗麇師於防渚潘崇復伐麇至於錫穴

案經厥貉之次無麇子亦未嘗爲防其伐麇乃吞並鄰國未必因逃歸也若成大心果敗麇師經當曰楚人敗麇師於防渚果潘崇復伐麇至於錫穴經當書曰楚人伐麇今經不書傳未可信也或別是一時之事而魯史所無亦不當以解此經也

秋曹伯來朝

左氏曰曹文公來朝卽位而來見也

春秋諸侯逾年卽位曹伯襄卒在十年八月至此二年矣此蓋喪畢來朝也左氏謂卽位來朝語似未詳

狄侵齊冬十月甲午叔孫得臣敗狄於咸

左氏曰鄋瞞侵齊遂伐我公卜使叔孫得臣追之吉侯叔夏禦莊叔緜房甥爲右富父終甥駟乘冬十月甲午敗狄於咸獲長狄僑如富父終甥摏其喉以戈殺之埋其首於子駒之門以命宣伯初宋武公之世鄋瞞伐宋司徒皇父帥師禦之耏班禦皇父充石公子谷甥爲右司防牛父駟乘以敗狄於長丘獲長狄緣斯皇父之二子死焉宋公於是以門賞耏班使食其徵謂之耏門晉之滅潞也獲僑如之弟焚如齊襄公之二年鄋瞞伐齊齊王子成父獲其弟榮如埋其首於周首之北門衛人獲其季弟簡如鄋瞞由是遂亡

劉氏曰傳以爲長狄也案經無長安知是長狄哉赤狄也白狄也山戎也姜戎也陸渾戎也春秋書之未甞略何至於長狄而獨不書哉傳又曰鄋瞞由是遂亡杜雲長狄之種絕案外傳仲尼對吳使者云周爲長狄今爲大人今卽孔子時也孔子之時長狄更爲大人大人長狄一種也不得云亡亦不得云絕杜氏云絕據何見哉左氏云亡則自相反也康侯胡氏曰春秋正名之書其稱狄也或曰狄或曰白狄或曰赤狄其稱戎也或曰戎或曰山戎或曰姜戎或曰陸渾之戎不別其種類書之於策後亦無所考矣朴鄕呂氏曰書敗狄於咸於狄侵齊之下則其爲非長狄也亦明矣

公羊曰狄者何長狄也兄弟三人一者之齊一者之魯一者之晉其之齊者王子成父殺之其之魯者叔孫得臣殺之則未知其之晉者也其言敗何大之也其日何大之也其地何大之也何以書記異也劉氏曰非也春秋有赤狄白狄山戎陸渾戎淮夷之類記夷狄如此之詳也苟有長狄如公羊所說蓋長百尺無爲不言長狄也愚謂三大之說尢謬

谷梁曰不言帥師而言敗何也直敗一人之辭也一人而曰敗何也以眾焉言之也傳曰長狄也兄弟三人佚宕中國瓦石不能害叔孫得臣最善射者也射其目身橫九畆斷其首而載之眉見於軾然則何爲不言獲也曰古者不重創不禽二毛故不言獲爲內諱也

劉氏曰谷梁曰不言帥師而曰敗何也直敗一人之辭也非也不言帥師者將尊師少耳有何可疑哉又曰何爲不言其獲古者不重創不禽二毛故不言獲爲內諱也云魯旣射長狄之目又斷其首是以諱之亦非也谷梁本意謂長狄一人力足敵眾故變獲言敗者起長狄之彊也旣變獲言敗敗卽獲矣又安得不言獲爲魯諱之說乎如何爲文哉季子敗莒師獲莒挐谷梁以爲春秋貶之今得臣獲長狄谷梁以爲春秋諱之事相同也而是非不一誰能知之要知此非長狄吾旣言於公羊矣

十有二年春王正月郕伯來奔

左氏曰郕太子朱儒自安於夫鐘國人弗狥十二年春郕伯卒郕人立君太子以夫鐘與郕邽來奔公以諸侯逆之非禮也故書曰郕伯來奔不書地尊諸侯也

劉氏曰非也卽實郕伯來奔又何以辧哉且魯但以諸侯逆之便謂之郕伯春秋又沒其專土叛君之罪反謂之諸侯而尊之則何以稱不登叛人哉意者郕伯以去年卒太子今卽位而不能自安遂出奔此乃眞郕伯矣若以其卽位日淺或謂之太子左氏則誤以爲太子出奔也戴氏曰誠如所言郕太子未嘗爲君春秋豈容以郕伯書蓋必嘗爲君迫於不得已而出奔也愚謂若郕太子未爲君而以二邑出奔一叛賊耳安有虛尊其爲諸侯而不書地之理哉左氏聞見𨿽博而昧理如此

公羊曰盛伯者何失地之君也何以不名兄弟辭也趙氏曰若以爲兄弟之國不書名曹伯陽衛侯衎何書乎劉氏曰邢遷於夷儀此自遷也宋人遷宿此亡國之文也或降於齊師此亦自降也齊人降鄣此亦亡國之文也此類分明理無可疑然則郕本未亡公羊彊謂之亡此郕伯自來奔魯何休謂卽莊公時所滅者且莊公至今七十餘年矣又曰與郜子相似亦可怪也

杞伯來朝

左氏曰杞桓公來朝始朝公也且請絕叔姬而無絕昏公許之

以子叔姬卒之傳考之知左氏妄也

二月庚子子叔姬卒

左氏曰叔姬卒不言杞絕也書叔姬言非女也劉氏曰此事當在成九年而誤置此陸淳已言之矣邦衡胡氏曰子叔姬者魯未嫁之女若已嫁者各以國氏如紀伯姬紀叔姬宋伯姬之類是也左氏杜預皆以爲已嫁於杞見絕而歸內女被黜而歸者經文則書曰來歸如成五年書杞叔姬來歸叔姬歸而卒於魯猶書曰杞叔姬今但書子叔姬而不系於國誰謂嘗嫁於杞乎愚謂禮女子許嫁筓而字左氏謂凡字者卽非女乎且莒慶來逆叔姬亦未嫁之女也

公羊曰此未適人何以卒許嫁矣婦人許嫁字而笄之死則以成人之喪治之其稱子何貴也其貴柰何母弟也

劉氏曰公羊曰母弟也非也子叔姬者公之子也愚謂子者男子之通稱未聞女子亦以子稱而可以爲貴之者也公羊謂母弟故以子稱禮孰自出乎

谷梁曰子叔姬貴也公之母姊妹也其一傳曰許嫁以卒之也男子二十而冠冠而列丈夫三十而娶女子十五而許嫁二十而嫁

案谷梁所引禮與經防絕不相干且旣曰子叔姬矣安得謂公之母姊妹乎

秋滕子來朝

左氏曰滕昭公來朝亦始朝公也

事之信否未可知然於經無補

秦伯使術來聘

左氏曰襄仲曰不有君子其能國乎國無陋矣厚賄之

非本義不錄

公羊曰遂者何秦大夫也秦無大夫此何以書賢繆公也何賢乎繆公以爲能變也其爲能變柰何惟諓諓善竫言俾君子易怠而況乎我多有之惟一介斷斷焉無他技其心休休能有容是難也

胡氏曰秦非無大夫也蓋略之故稱人術不氏再命大夫也若謂賢秦伯則楚使椒來聘楚有何賢邪愚謂賢人之賢而誣其國之有大夫豈聖人譽人之道哉況此時穆公已死乎且穆公悔過在殽之戰距今已十有三年矣不應復褒於今日也況穆公僅有悔過之辭而無悔過之實故自殽之敗報怨者再三迨子孫不絕今其來聘不過將爲伐晉之舉不知有何可賢而賢之

冬十有二月戊午晉人秦人戰於河曲

公羊曰此偏戰也何以不言師敗績敵也曷爲以水地河曲疏矣河千里而一曲也

劉氏曰非也河曲者亦地名爾豈謂千里一曲乎若千里一曲悉可名之河曲是三河之間無他地名直曰河曲而已不亦妄乎何休又曰明兩曲益非也戰於濆泉公羊曰濆泉者直泉也可謂兩直乎

谷梁曰不言及秦晉之戰已亟故略之也

案谷梁意謂秦晉六七戰故略之而稱人不言及夫春秋別是非明曲直故七戰之文辠各有指歸今因其亟而略之則是非亂曲直混矣何以爲春秋

季孫行父帥師城諸及鄆

左氏曰書時也

案左氏謂以得時書則大夫專兵擅攺王制勞民毒眾皆所不罪而獨得時爲可取耳陋哉斯言也然謂之時亦以夏正言也

谷梁曰稱帥師言有難也

案春秋書行父事甚明白不煩谷梁爲其解釋也

十有三年邾子蘧蒢卒

左氏曰邾文公卜遷於繹史曰利於民而不利於君邾子曰茍利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民苟利矣遷也吉莫如之遂遷於繹五月邾文公卒君子曰知命此事殊有益於世教但邾遷不見於經文非本義不錄

大室屋壊

公羊曰世室者何魯公之廟也周公稱大廟魯公稱世室羣公稱宮此魯公之廟也曷爲謂之世室世室猶世室也世世不毀也周公何以稱大廟於魯封魯公以爲周公也周公拜乎前魯公拜乎後曰生以養周公死以爲周公主然則周公之魯乎曰不之魯也封魯公以爲周公主然則周公曷爲不之魯欲天下之一乎周也魯祭周公何以爲牲周公用白牡魯公用騂犅羣公不毛魯祭周公何以爲盛周公盛魯公燾羣公廩

趙氏曰魯宗廟牲色所尙當依周制不應有此數種之異公羊妄說也愚謂公羊經誤爲世室故以爲魯公之廟其所引制度於春秋之防了不相干至曰曷爲周公不之魯欲天下之一乎周尢其紕繆以其不闗春秋不暇辧也余見谷梁

谷梁曰大室屋壞有壞道也譏不修也大室猶世室也周公曰大廟伯禽曰大室羣公曰宮禮宗廟之事君親割夫人親舂敬之至也

葉氏曰大室壊公羊以爲魯公廟曰世室者案明堂位言魯公之廟文世室也武公之廟武世室也蓋周存文武二祧不毀魯以得賜天子之禮故亦欲存伯禽武公廟世不毀遂稱世室此魯之僣禮而明堂位誤載之今經曰大室則非世室也大者始祖之稱也大室當爲大廟之室謂其在中而藏主者洛誥王在新邑烝祭入大室祼此其證也杜預獨得之谷梁言大室猶世室遂以伯禽爲大室益可見其附防矣

公還自晉鄭伯防公於棐

左氏曰公皆成之鄭伯與公宴於棐子家賦鴻雁季文子曰寡君未免於此文子賦四月子家賦載馳之四章文子賦采薇之四章鄭伯拜公答拜

非本義不錄

公羊曰還者何善辭也何善爾往黨衛侯防公於沓至得與晉侯盟反黨鄭伯防公於棐故善之也獻可杜氏曰文公一出三爲如晉朝也及晉侯盟也自往及還與二國防也據左氏皆畏晉爲之然朝與盟防並非典禮之正安可謂善辭哉愚謂還自晉敍實事爾獨以還爲善辭何歟

谷梁曰還者事未畢也自晉事畢也

案還自晉一意也何以爲二義哉

十有四年邾人伐我南鄙叔彭生帥師伐邾

左氏曰邾文公之卒也公使弔焉不敬邾人來討伐我南鄙故惠伯伐邾

存耕趙氏曰邾與魯閧久矣邾之來未必以弔使之不敬也

六月公防宋公陳侯衛侯鄭伯許男曹伯晉趙盾癸酉同盟於新城

左氏曰且謀邾也

以納捷菑之傳考之知此時非謀邾也其敍邾文公元妃齊姜等語當爲納捷菑之傳今錄於後

谷梁曰同者有同也同外楚也

秋七月有星孛入於北斗

左氏曰有星孛入於北斗周內史叔服曰不出七年宋齊晉之君皆將死亂

就歷家之說理或有之然必指某事應某事則泥矣

公羊曰孛者何彗星也其言入於北斗何北斗有中也何以書記異也

案晏子曰君若不攺孛星將出彗星何懼則孛與彗亦當有辧下句得之

谷梁曰孛之爲言猶茀也其曰入北斗斗有環域也下句得之

晉人納捷菑於邾弗克納

左氏曰晉趙盾以諸侯之師八百乘納捷菑於邾邾人辭曰齊出貜且長宣子曰辭順而弗從不祥乃還案新城之防諸侯已歸故書此事在公至自防之後若畱師納捷菑經當書曰晉趙盾以諸侯之師納捷菑於邾今經曰晉人乃晉之防者也經曰弗克納則𨿽欲納而弗克之辭也三傳皆言趙盾以諸侯之師八百乘納捷菑聞義而還夫春秋書納諸侯者五其四皆書其君之爵與其臣之帥師公伐齊納子糾楚子圍陳納頓子齊髙偃帥師納北燕伯晉趙鞅帥師納衛世子蒯聵何獨於此沒其實而稱人乎茍曰惡之正當書名以惡之茍曰善其還正當書名以善之春秋豈有善之之事哉此其防者明矣且以八百乘之眾而不書帥師此其師少可知矣又貜且爲長捷菑爲次趙盾豈不知之至其以八百乘之師至其城下始聞貜且之長而卽退師必無之理也設使能聞義退師猶不足以贖大夫納不正之辠何善之有哉或曰三傳同辭則固有所受豈皆不可信邪曰程子曰以經考傳之僞今經與傳異則信經可也傳或近理尢當從經況不然邪且晉人云者左氏曰趙盾公羊曰郤缺谷梁曰郤克又左氏曰八百乘谷梁曰五百乘其所受亦失其實矣

公羊曰納者何入辭也其言弗克納何大其弗克納也何大乎其弗克納晉郤缺帥師革車八百乘以納捷菑於邾婁力沛若有餘而納之邾婁人言曰接菑晉出也貜且齊出也子以其指則接菑也四貜且也六子以大國壓之則未知齊晉孰有之也貴則皆貴矣𨿽然貜且也長郤缺曰非吾力不能納也義實不爾克也引師而去之故君子大其弗克納也此晉郤缺也其稱人何貶曷爲貶不與大夫專廢置君也曷爲不與實與而文不與文曷爲不與大夫之義不得專廢置君也

趙氏曰此乃譏其不量其事而勞師耳何足道之哉縱令諸侯豈得專廢置他國君乎何但大夫也此乃譏辭又非實與而文不與也愚謂文與則實與文不與則實不與若文與而實不與文不與而實與豈聖人言顧行行顧言之謂哉況春秋之事皆不與者未有與之者也辧又見左氏

谷梁曰是郤克也其曰人何也防之也何爲防之也長轂五百乘緜地千里過宋鄭滕薛夐入千乘之國欲變人之主至城下然後知何知之晚也弗克納未伐而曰弗克何也弗克其義也捷菑晉出也貜且齊出也貜且正也捷菑不正也

案弗克納而不得耳谷梁以爲義弗克則求之過矣辧又見左氏

九月甲申公孫敖卒於齊

谷梁曰奔大夫不言卒而言卒何也爲受其喪不可不卒也其地於外也

案此義似是而實非蓋春秋此事見義將書齊歸其喪故於此書敖之卒於齊非爲受其喪不可不卒也若曰不可不卒則書敖之卒於齊爲得其義也故曰似是而實非也

齊公子商人弒其君捨

公羊曰此未逾年之君也其言弒其君捨何已立之已殺之成死者而賤生者也

案諸侯卒世子居喪而稱子者人之心不敢幸其父之卒而卽代之又一年不二君故不敢稱君若一日繼乎其位則固一國之君矣然天下不可一日無王亦不可一日無君捨齊昭公之嫡昭公卒捨爲父後則齊之君也舉齊之臣不以君而何哉故不敢稱君者緣人子之心卽以爲君者定人臣之義此義與天地同有非自春秋而始有也因春秋而此義益明耳今商人弒捨是弒其君也舊史書之夫子因而錄之以著商人弒君之辠則固無可疑者矣公羊泥未逾年之稱爲孔子成死者以賤生者谷梁亦謂成捨之爲君以重商人之弒諸說因之𨿽多爲辭大抵不出二傳之意遂使正大之義反爲迂曲之談悲夫曰晉奚齊亦未逾年而見殺於裏克書曰裏克弒其君之子奚齊何也曰捨嫡子也奚齊庶孽也當是時因奚齊而殺申生裏克與諸大夫未必立之爲君也故書裏克弒其君之子亦舊史之文紀實事耳愚旣辧之於彼矣不可與捨一槪論也曰商人稱公子何也曰亦紀實事也曰州吁無知何以不稱公子曰再命稱名三命稱氏常法也無氏者孔子不得而加有氏者孔子不得而損茍求其同則凡例興而春秋晦矣

谷梁曰捨未逾年其曰君何也成捨之爲君所以重商人之弒也商人其不以國氏何也不以嫌代嫌也捨之不日何也未成爲君也

案經言弒其君則眞齊君也谷梁乃曰成捨之爲君則是虛加之名也旣曰成捨之爲君矣而又曰未成爲君何哉

宋子哀來奔

左氏曰宋髙哀爲蕭封人以爲卿不義宋公而出遂來奔書曰宋子哀來奔貴之也

朴鄕呂氏曰旣書來奔則何可貴之有獻可杜氏曰子哀爲卿而來奔是大夫失守也黨昭公實爲污君當死於其位子哀以不義而來奔安得貴之韓中甫曰子哀果同姓死其位可也果異姓弗仕可也其君無道而來奔非臣節也諸說皆就子上生意故不取愚謂奔與去國其義不同去國者見其國有危亂之勢潔身以逺害奔者不得已於利害之私而逃奔他國以苟生者也春秋凡書奔者皆茍生者也若其可貴則春秋反不書矣何也春秋書變不書常也

公羊曰宋子哀者何無聞焉爾

無聞者卽谷梁失之之云謂失其氏族不知其何人故但曰子哀云耳蓋已勝夫左氏謂貴之者矣然仲尼實依魯史而書魯史當時記其名氏豈可謂無聞焉也使無聞也仲尼將不書今書之必有其義公谷盍思其所以書之意哉

谷梁曰其曰子哀失之也

辧見公羊

冬單伯如齊齊人執單伯齊人執子叔姬

左氏曰襄仲使告於王請以王寵求昭姬於齊曰殺其子焉用其母請受而罪之冬單伯如齊請子叔姬齊人執之又執子叔姬

啖氏曰單伯明書至自齊則是大夫益明矣豈周大夫有於魯書至者哉存耕趙氏曰單伯之爲王使獨左氏耳然証之經書出防書如齊書至魯皆內辭也不得言王使也左氏楚人記事雜取傳聞乃曲爲之說以魯請之周假寵於王𨿽巧辧無所施也周有單子無單伯一國不應二爵也辧又見莊元年

公羊曰執者曷爲或稱行人或不稱行人稱行人而執者以其事執也不稱行人而執者以已執也單伯之罪何道淫也惡乎淫淫乎子叔姬然則曷爲不言齊人執單伯及子叔姬內辭也使若異罪然

劉氏曰公羊曰道淫非也案齊捨未逾年魯人豈以女與之縱令世衰多居喪而娶者春秋猶應書子叔姬歸於齊愚謂公羊不知當時事迹而妄意其如此宜其多謬也稱行人稱單伯史氏辭也何足爲義而有已執事執之說乎經但言單伯如齊不言單伯送子叔姬何得謂道淫乎且單伯魯大夫豈得與君之女同辭而言及公羊乃曰使若異罪然夫春秋記實事以見義者也豈肯泯其實以傳疑後世哉

谷梁曰私罪也單伯淫於齊齊人執之叔姬同罪也葉氏曰單伯左氏以爲王大夫而公谷以爲魯大夫道淫子叔姬而見執左氏固失之二傳亦非也經書單伯至自齊且執王大夫而魯書至此尢理之不然者蓋傳事而不傳義也公谷𨿽以爲魯大夫然求其執而不得見則意其爲道淫不近人情愈甚蓋二氏傳義而不傳事也愚謂二傳不惟不傳事又不傳義者也且公羊爲道淫谷梁爲淫乎齊足見其無所據而妄爲之辭

十有五年三月宋司馬華孫來盟

左氏曰三月宋華耦來盟其官皆從之書曰宋司馬華孫貴之也公與之宴辭曰君之先臣督得罪於宋殤公名在諸侯之策臣承其祀其敢辱君請承命於亞旅魯人以爲敏

葉氏曰諸侯相聘使介有常不聞官皆從也以此爲貴豈春秋之意哉

谷梁曰司馬官也其以官稱無君之辭也來盟者何前定也不言及者以國與之也

趙氏曰案宋見有君不得稱無也又曰不言及以國與之也案若及又書內卿則文煩而重故從簡耳無他義劉氏曰有司馬矣何謂無君乎必無君者如齊大夫盟於蔇乃可通耳且華孫來不稱使以解無君猶可也指司馬而謂之無君不亦悖哉愚原谷梁之意曰無君者責其以官稱爲無君猶言要君者無上與不如諸夏之亡蓋不知宋天子之後自當以官稱又稱之者魯史也何與於華孫哉

夏曹伯來朝

左氏曰夏曹伯來朝禮也諸侯五年再相朝以修王命古之制也

趙氏曰案周禮諸侯猶各以嵗數朝天子若五年諸侯再相朝卽須四面而往無停歇時矣劉氏曰案尙書周官六年五服一朝又六年王乃時巡則諸侯於天子五年一朝矣不得於諸侯亦五年一朝也在周禮大行人之職曰凡諸侯之邦交嵗相問也殷相聘也世相朝也此爲得中焉葉氏曰諸侯再相朝此乃叔向所謂明王之制諸侯嵗聘以志業間朝以講禮再朝而防以示威者蓋伯王之令以爲古制非也朴鄕呂氏曰且以春秋時考之曹小國也旣當朝魯又當朝宋衛而楚鄭秦陳齊蔡滕又皆當朝之夫如是奔走於道朝何時而已也

齊人歸公孫敖之喪

左氏曰聲已不視帷堂而哭襄仲欲勿哭惠伯曰喪親之終也𨿽不能始善終可也史佚有言曰兄弟致美救乏賀善弔災祭敬喪哀情𨿽不同母絕其愛親之道也子無失道何怨於人襄仲說帥兄弟以哭之他年其二子來孟獻子愛之聞於國或譛之曰將殺子獻子以告季文子二子曰夫子以愛我聞我以將殺子聞不亦逺於禮乎遠禮不如死一人門於句鼆一人門於戾丘皆死

非本義不錄

公羊曰何以不言來內辭也脇我而歸之筍將而來也

劉氏曰案此言脇我則近矣其說不言來之意則謬矣有來者有不來者此其不來者也春秋據實而言耳非爲內辭也且稱齊人歸公孫敖之喪其脇明矣可必云來也又曰筍將而來案敖死殆十月豈可置之編輿以行此又理之不然者

單伯至自齊

左氏曰齊人許單伯請而赦之使來致命書曰單伯至自齊貴之也

存耕趙氏曰單伯命大夫也命大夫自不名單伯執於齊至自齊辭一如意如與婼使果爲周大夫來魯何不書歸京師且無以明齊執王使之辠豈春秋辧上下之義哉愚謂單伯不能輔文公討賊而從令奉使賊庭以見辱何足貴哉

谷梁曰大夫執則致致則名此其不名何也天子之命大夫也

此魯之命大夫耳辧見左氏

晉郤缺帥師伐蔡戊申入蔡

左氏曰凡勝國曰滅之獲大城焉曰入之

案滅者夷其社稷入者入其國都耳

公羊曰入不言伐此其言伐何至之日也其日何至之日也

案伐蔡偶不記日但記其入蔡之日史有詳略不得妄加也何必爲義哉且經明書戊申入蔡安得爲至之日也

秋齊人侵我西鄙

谷梁曰其曰鄙逺之也其逺之何也不以難介我國也

書齊侵我西鄙記實事也若曰不以難介我國則是入我之國而彊爲之鄙也不識春秋書齊人伐我而不書鄙者聖人復不以難介我國乎

冬十有一月諸侯盟於扈

左氏曰晉侯宋公衛侯蔡侯陳侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難是以公不防書曰諸侯盟於扈無能爲故也凡諸侯防公不與不書諱君惡也與而不書後也

盟扈諸侯無能爲固也然其他防盟而無能爲者多矣未嘗不列序也何獨此盟書諸侯以見其無能爲哉又諸侯防而公不與魯史固有不書者矣然所以不防必有其故或國有難或君有疾其故不一何必盡爲君惡而諱之又如後期亦書其實若諱旣不書後亦不書同一辭也則二者相亂誰能辧之

十有二月齊人來歸子叔姬

左氏曰齊人來歸子叔姬王故也

左氏前旣誤以單伯爲周大夫故於此又爲之辭夫商人旣不畏王而執子叔姬與單伯矣何爲復以王故而來歸子叔姬乎其妄可知也

公羊曰其言來何閔之也此有罪何閔爾父母之於子𨿽有罪猶若其不欲服罪然

劉氏曰非也加來何以爲閔不加來何以爲不閔此直來歸耳無彊說也愚謂設使子叔姬有罪父母閔之不欲其服罪孔子修春秋亦閔之而不欲其服罪也乎

谷梁曰其曰子叔姬貴之也其言來歸何也父母之於子𨿽有罪猶欲其免也

劉氏曰非也郯伯姬來歸者此有罪見出者也齊人來歸子叔姬者此無罪齊人彊出之者也曰齊人來歸子叔姬者猶曰齊人來歸子叔姬云爾春秋直云郯伯姬來歸者伯姬有罪父母當受之而辭不教者也愚謂谷梁於其執子叔姬也旣曰同而同罪矣何獨於此復稱子以貴之乎

齊侯侵我西鄙遂伐曹入其郛

左氏曰季文子曰齊侯其不免乎已則無禮而討於有禮者曰女何故行禮禮以順天天之道也已則反天而又以討人難以免矣詩曰胡不相畏不畏於天君子之不虐幼賤畏於天也在周頌曰畏天之威於時保之不畏於天將何能保以亂取國奉禮以守猶懼不終多行無禮弗能在矣

案如此等語及引詩疑左氏自爲之如曰女何故行禮者可見矣夫曹不朝天子而朝魯何禮之有且季文子當時安得原齊侯之意而出言哉故愚擇其稍近理者取焉然亦未敢必其信也

公羊曰郛者何恢郭也入郛書乎曰不書入郛不書此何以書動我也動我者何內辭也其實我動焉爾啖氏曰因其侵我遂入曹非其動我也劉氏曰入郛殆矣幾乎入矣勢不輕於圍豈得不書哉葉氏曰曹𨿽我鄰此自侵我而去矣何與於我以爲我動而書者妄也

十有六年春季孫行父防齊侯於陽谷齊侯弗及盟谷梁曰弗及者內辭也行父失命矣齊得內辭也谷梁上言內辭近之至謂行父失命而不明言失命之辭如何則亦億度而已至下言齊得內辭則不可解矣

夏五月公四不視朔

左氏曰疾也

趙氏曰公若誠有疾則夫子不當譏之春秋十二公除文公之外余未嘗書不視朔者豈皆無病而視朔常事不書也蓋公性寛緩怠於國務非疾也髙氏曰若有疾則亦常事不書也此特書者見公非有疾而然

公羊曰公曷爲四不視朔公有疾也何言乎公有疾不視朔自是公無疾不視朔也然則曷爲不言公無疾不視朔有疾猶可言也無疾不可言也

蘇氏曰公羊曰自是公無疾不視朔也哀定之間子貢欲去告朔之餼羊蓋不復視朔矣此公羊之所以爲此言也然而五月書四不視朔則六月視朔矣視朔之廢非始於此也愚謂疾病者聖賢所不能免若有疾而不視朔亦復何罪而春秋書之惟其無疾而不視朔也故書之今經不書疾而公羊自爲有疾經本責其四不視朔而公羊求之四不視朔之外所謂捨實事而務揣摩者也

谷梁曰天子告朔於諸侯諸侯受乎禰廟禮也此說得之

六月戊辰公子遂及齊侯盟於師丘

谷梁曰復行父之盟也

無所發明

毀泉臺

公羊曰泉臺者何郎臺也郎臺則曷爲謂之泉臺未成爲郎臺旣成爲泉臺

案以泉臺爲郎臺亦無所考蓋國都自有臺耳且莊公又嘗築於薛於秦矣安知定爲郎臺邪其曰未成爲郎臺旣成爲泉臺理亦不安當時但曰築臺於郎而已安知未成已成而易其名乎

谷梁曰緩喪也以文爲多失道矣自古爲之今毀之不如勿處而已矣

劉氏曰非也但毀一泉臺何以令喪緩乎聲姜九月而葬所以緩者亦猶作僖公主矣豈爲毀泉臺乎自古爲之已毀之不如勿居而已矣案谷梁本以緩喪爲機變出此者又似晚得公羊之說而附益之耳非一家學也

冬十有一月宋人弒其君杵臼

左氏曰宋公子鮑禮於國人宋饑竭其粟而貸之年自七十以上無不饋詒也時加羞珍異無日不數於六卿之門國之材人無不事也親自桓以下無不卹也公子鮑美而艷襄夫人欲通之而不可乃助之施昭公無道國人奉公子鮑以因夫人於是華元爲右師公孫友爲左師華耦爲司馬鱗矔爲司徒蕩意諸爲司城公子朝爲司防初司城蕩卒公孫壽辭司城請使意諸爲之旣而告人曰君無道吾官近懼及焉棄官則族無所庇子身之貳也姑紓死焉𨿽亡子猶不亡族旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我且旣爲人君而又爲人臣不如死盡以其寶賜左右而使行夫人使謂司城去公對曰臣之而逃其難若後君何冬十一月甲寅宋昭公將田孟諸未至夫人王姬使帥甸攻而殺之蕩意諸死之書曰宋人弒其君杵臼君無道也文公卽位使母弟須爲司城華耦卒而使蕩虺爲司馬胡氏曰左氏大害教君𨿽無道臣可得而弒乎蓋稱人以弒防者也稱名以弒大夫也劉氏曰宋昭公無道國人奉公子鮑因夫人而殺之如傳所說則公子鮑爲不臣襄夫人爲不母而宋公未有無道之實也且公子鮑欲盜其國而先施於民襄夫人欲通於鮑而遂弒其君春秋宜推公子鮑爲首惡不得輕此兩人之辠反專惡宋公也傳曰君𨿽不君臣不可以不臣於此何獨異哉晉靈公楚靈王皆極惡而貪殘然其弒也春秋明書趙盾公子比之名今鮑私爲惠以結民僞爲禮以事六卿如此而弒其君春秋忽其辠則亂臣賊子無所懼而勸矣存耕趙氏曰求昭公無道之實如春秋一二君者無有也特有去公族一事可以激眾怒爾左氏稱君無道大不可以訓謂之君而可弒乎愚謂豈有爲一國之君知襄夫人使之田而殺之之謀不能備之而以寶行之理乎蓋左氏欲附防宋人之說而撰其事以實之耳由此觀之左氏之辭十信其一二可也

公羊曰曷爲或稱名氏或不稱名氏大夫弒君稱名氏賤者窮諸人大夫相殺稱人賤者窮諸盜

劉氏曰非也大夫弒君有稱名氏者有獨稱名者有獨稱人者所謂賤者也至於盜則皆盜賊矣非所謂賤乎賤者也大夫相殺正當明其辠王札子殺召伯毛伯是也可不講而得又何紛紛乎凡弒君公羊或云當國或云不當國使春秋之例此可通也固足信也今當國者或不當國不當國者或當國例與文反豈可信乎且公羊分別當國以謂見輕重也夫弒君者何惑於輕重乎而固分別之哉

十有七年春晉人衛人陳人鄭人伐宋

左氏曰春晉荀林父衛孔達陳公孫寧鄭石楚伐宋討曰何故弒君猶立文公而還卿不書失其所也劉氏曰左氏曰失其所也案襄二十五年齊崔杼弒其君光公防晉侯宋公衛侯鄭伯曹伯莒子邾子滕子薛伯杞伯小邾子以伐齊齊人賂晉師遂還杜云不譏晉受賂者齊有喪師自宜退也與此相反矣夫宋齊俱弒君一以不伐喪𨿽受賂猶免於譏一以不伐喪𨿽不受賂不免於貶是受賂者賢乎何其頗哉葉氏曰推傳意謂林父等不能討昭公之賊故以爲失其所經皆貶而稱人然崔杼親弒莊公傳言諸侯欲伐齊以報朝歌之役齊人以莊公說且自六正至巡守者皆有賂晉侯許之經猶歷序諸侯而不貶則昭公旣無道宋獨不可以眾弒爲辭以自免而經反貶林父等乎其輕重不倫矣若使四國以防者行則何以爲貶則四國之稱人實防也

夏四月癸亥我小君聲姜

左氏曰有齊難是以緩

劉氏曰案聲姜薨後無齊難聲姜旣始有齊難耳

六月癸未公及齊侯盟於谷

左氏曰齊侯伐我北鄙襄仲請盟六月盟於谷經書西鄙當從經杜氏乃云經誤非也

諸侯防於扈

左氏曰晉侯搜於黃父遂復合諸侯於扈平宋也公不與防齊難故也書曰諸侯無功也

諸侯無功與十五年無能爲之說相類後又不見平宋之文皆非也

冬公子遂如齊

左氏曰襄仲復曰臣聞齊人將食魯之麥以臣觀之將不能齊君之語偸臧文仲有言曰民主偸必死非本義不錄

十有八年秋公子遂叔孫得臣如齊

左氏曰襄仲莊叔如齊惠公立故且拜也

辧見公羊

谷梁曰使舉上客而不稱介不正其同倫而相介故列而數之也

莘老孫氏曰魯小國大夫有幾而兩大夫同時如齊國家之事無乃缺歟左氏以爲恵公立且拜然則以二事行也以二事當再言如齊經一書之安知其爲二事乎谷梁以爲同倫而相介故列而數之案副介者不當見經就令同倫所譏亦淺爾惟其非禮故書之何用曲爲之說愚謂春秋固有一事兼數義大義兼小義者矣然義有甚大則其義之尢小者有所不暇論也遂與得臣如齊是也是二卿如齊而赤弒則如齊之義可謂甚大矣設使同倫相介亦在所不暇論況當時或各有介而不可必其相介乎谷梁可謂緦麻之察而忘三年之喪者也

冬十月子卒

公羊曰子卒者孰謂謂子赤也何以不日隠之也何隠爾弒也弒則何以不日不忍言也

案公羊謂不忍言弒可謂不忍言日不可茍凡弒者不忍言日則隠公何以書壬辰桓公何以書丙子閔公何以書辛丑子般何以書己未乎

谷梁曰子卒不日故也

辧見公羊

夫人姜氏歸於齊

谷梁曰惡宣公也有不待貶絕而罪惡見者有待貶絕而惡從之者侄娣者不孤子之意也一人有子三人緩帶一曰就賢也

案春秋俱不待貶絕而罪惡見者也未有待貶絕而惡從之者謂待貶絕而惡從之者褒貶之說亂春秋者也況夫人之歸於齊不特惡宣公也夫禍亂之起必有其原而徒論其末不可以服人心夫文公闇而大夫專是禍亂之原也彼宣公者簒弒且爲之豈可望其緩帶哉

莒弒其君庶其

左氏曰莒紀公生太子僕又生季佗愛季佗而黜僕且多行無禮於國僕因國人以弒紀公以其寶玉來奔納諸宣公公命與之邑曰今日必授季文子使司防出諸竟曰今日必達公問其故季文子使大史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也先君周公制周禮曰則以觀徳徳以處事事以度功功以食民作誓命曰毀則爲賊掩賊爲藏竊賄爲盜盜器爲姦主藏之名賴姦之用爲大凶徳有常無赦在九刑不忘行父還觀莒僕莫可則也孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也保而利之則主藏也以訓則昏民無則焉不度於善而皆在於凶徳是以去之昔髙陽氏有才子八人蒼舒隤敳檮戭大臨尨降庭堅仲容叔達齊聖廣淵明允篤誠天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅共懿宣慈恵和天下之民謂之八元此十六族也世濟其美不隕其名以至於堯堯不能舉舜臣堯舉八愷使主后土以揆百事莫不時序地平天成舉八元使布五教於四方父義母慈兄友弟共子孝內平外成昔帝鴻氏有不才子掩義隠賊好行凶徳醜類惡物頑嚚不友是與比周天下之民謂之渾惇少皥氏有不才子毀信廢忠崇飾惡言靖譖庸回服讒搜慝以誣盛徳天下之民謂之窮奇顓頊氏有不才子不可教訓不知話言告之則頑捨之則嚚傲很明徳以亂天常天下之民謂之檮杌此三族也世濟其凶增其惡名以至於堯堯不能去縉雲氏有不才子貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱天下之民以比三凶謂之饕餮舜臣堯賔於四門流四凶族渾惇窮奇檮杌饕餮投諸四裔以禦螭魅是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違教也曰納於百揆百揆時序無廢事也曰賔於四門四門穆穆無凶人也舜有大功二十而爲天子今行父𨿽未獲一吉人去一凶矣於舜之功二十之一也庶幾免於戾乎劉氏曰如傳所言則子弒父也父𨿽無道子可弒乎弒父可匿其辠乎宣公賴僕之賂則欲授之邑春秋亦豈賴僕之賂哉曷爲蔽其惡名乎

公羊曰稱國以弒何稱國以弒者眾弒君之辭眾弒其君必有主其事者焉主其事卽首惡也春秋安得不書首惡之名哉或以爲缺文者近之矣

三傳辧疑卷十一﹤經部﹐春秋類﹐三傳辧疑﹥

欽定四庫全書

三傳辧疑卷十三

元程端學撰

宣公

元年春王正月公卽位

公羊曰繼弒君不言卽位此其言卽位何其意也此說近是而辭亦有未備者

公子遂如齊逆女

左氏曰公子遂如齊逆女尊君命也

左氏見公子遂以公族上卿之尊而逆女故有是論而不知遂之弒逆而復喪娶也可謂多聞而無識矣

三月遂以夫人婦姜至自齊

左氏曰遂以夫人婦姜至自齊尊夫人也

啖氏曰不稱公子夫人何以尊乎蓋左氏不知有一事再見卒名之義

公羊曰夫人何以不稱姜氏貶曷爲貶譏喪娶也喪娶者公也則曷爲貶夫人內無貶於公之道也內無貶於公之道則曷爲貶夫人夫人與公一體也其稱婦何有姑之辭也

夫人小君也小君旣與公一體不敢貶公而反敢貶夫人乎況喪娶之罪在公爲重在夫人爲輕捨其重而貶其輕豈理也哉且旣以有姑而稱婦姜矣而又以爲不稱氏豈不贅哉

谷梁曰其不言氏喪未畢故略之也其曰婦緣姑言之之辭也遂之挈由上致之也

李氏曰二傳以姜之去氏爲貶杜氏以爲缺文案經凡稱婦姜者不言氏夫人不言諡不稱婦則必以氏配之今婦而言姜加氏則繁矣亦猶文姜成風以諡稱則不以氏稱也經𨿽以喪娶書然言婦姜而不言氏非貶之也如成十四年書婦姜氏者蓋史辭文質之殊耳愚謂彼書氏者衍文耳

晉放其大夫胥甲父於衛

左氏曰晉人討不用命者放胥甲父於衛而立胥克先辛奔齊

李氏曰左氏言討不用命杜氏以十二年河曲之戰言之且國之賞罰寧八年而後行耶

公羊曰放之者何猶曰無去是云爾然則何言爾近正也此其爲近正柰何古者大夫已去三年待放君放之非也大夫待放正也古者臣有大喪則君三年不呼其門已練可以弁冕服金革之事君使之非也臣行之禮也閔子要絰而服事旣而曰若此乎古之道不卽人心退而致仕孔子蓋善之也

啖氏曰公羊意謂三年待放之義此乃三諌不從以禮而去者今放名𨿽同而實殊傳不見事迹故云爾劉氏曰公羊曰君放之非也大夫待放正也非也大夫待放者以道去其君者也君放大夫寛其死投之於逺者也若放驩兜於崇山之類也無去是云爾豈非正乎

谷梁曰放猶屏也稱國以放放無罪也

胥甲父之有罪無罪不可知然不稱晉國則何從知爲某國大夫乎原谷梁意蓋以不書人云爾然則不書人者皆可以無罪言乎

六月齊人取濟西田

公羊曰外取邑不書此何以書所以賂齊也

外取邑豈有不書之理

谷梁曰內不言取

內豈有不言取者

楚子鄭人侵陳遂侵宋

左氏曰宋人之弒昭公也晉荀林父以諸侯之師伐宋宋及晉平宋文公受盟於晉又防諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉秋楚子侵陳遂侵宋

葉氏曰按文十七年春經書晉人衛人陳人鄭人伐宋不言盟安得爲宋及晉平文公受盟於晉六月公及齊侯盟於谷諸侯防於扈傳曰晉侯搜於黃父遂復合諸侯於扈平宋也公不與防齊難故也則安得爲魯討齊二說皆自相侵伐據十五年晉侯防宋公衞侯蔡侯陳侯鄭伯許男曹伯盟於扈尋新城之盟且謀伐齊齊人賂晉侯故不克而還此在齊人侵我西鄙之後爲魯討齊當是此盟而傳誤以爲此防其記事顚錯類如此

谷梁曰遂繼事也

此字訓近之但已前見不得取

晉趙盾帥師救陳

左氏曰晉趙盾帥師救陳宋

楚始侵陳陳告於晉故晉救陳當興師救陳之時楚未侵宋也故經但書救陳而傳以爲救陳宋妄也

谷梁曰善救陳也

谷梁但知救陳之爲善而不知大夫專兵之爲惡宜其得一而失二也

宋公陳侯衛侯曹伯防晉師於棐林伐鄭

左氏曰防於棐林以伐鄭也楚蒍賈救鄭遇於北林囚晉解晉人乃還

楚如救鄭經當書之以見夷狄之拒中國矣今經不書而傳曰救鄭未可據也且經不書晉楚交兵又不書晉敗績而傳遽云囚晉觧揚欲人無疑不可得也

公羊曰此晉趙盾之師也曷爲不言趙盾之師君不防大夫之辭也

趙氏曰按春秋防大夫者非一公羊何於此獨生義乎愚謂防晉師則趙盾之罪自不能逃不在沒趙盾之名然後見君不防大夫之義也上言趙盾帥師故此止言師耳

谷梁曰列數諸侯而防晉趙盾大趙盾之事也其曰師何也以其大之也於棐林地而後伐鄭疑辭也此其地何則著其美也

劉氏曰卽大趙盾名之是已無爲沒其名也且卿大夫不得防諸侯春秋之常也今晉侯不行趙盾専國曷爲大之邪葉氏曰經書公防宋公衛侯陳侯於袲伐鄭傳以爲地而後伐疑辭也非其疑也固已失矣此亦以棐林地而後伐爲疑辭何反爲著其美哉且君不防大夫傳例與左氏公羊同今諸侯皆防趙盾偃然當君之任地棐林亦以見防而後伐也二事正同而一以著其疑一以著其美則凡經之辭亦莫適爲正矣陳嶽氏曰君防大夫至眾苟曰言師以大趙盾之事則春秋書師多矣如齊師宋師曹師豈可謂稱師爲大其眾歟蓋上言國名則下不言國名如上言諸侯言大夫亦然此上言趙盾帥師下言防晉師事旣不異則趙盾之師可知也茍復言趙盾則文重復矣故曰防晉師耳三家俱失

冬晉趙穿帥師侵崇

公羊曰栁者何天子之邑也曷爲不系乎周不與伐天子也

啖氏曰崇小國也公羊旣誤爲栁故妄說也愚謂栁果天子之邑正當書周使知趙盾伐天子之邑爲後世戒如沒周之實則後世孰知其故哉春秋豈爲暗昧之文必待公羊然後知其爲周乎

晉人宋人伐鄭

左氏曰晉人伐鄭以報北林之役於是晉侯侈趙宣子爲政驟諌而不入故不競於楚

北林之役辧見前晉侯侈以下非本義不錄

谷梁曰伐鄭所以救宋也

按楚侵宋在秋晉至冬始伐鄭是時楚兵已去可謂救宋乎

二月春王二月壬子宋華元帥師及鄭公子歸生帥師戰於大宋師敗績獲宋華元

左氏曰狂狡輅鄭人鄭人入於井倒防而出之獲狂狡君子曰失禮違命宜其爲禽也戎昭果毅以聴之之謂禮殺敵爲果致果爲毅易之戮也將戰華元殺羊食士其禦羊斟不與及戰曰疇昔之羊子爲政今日之事我爲政與入鄭師故敗君子謂羊斟非人也以其私憾敗國殄民於是刑孰大焉諸所謂人之無良者非羊斟之謂乎殘民以逞宋人以兵車百乘文馬百駟以贖華元於鄭半入華元逃歸立於門外告而入見叔牂曰子之馬然也對曰非馬也其人也旣合而來奔宋城華元爲植巡功城者謳曰睅其目皤其腹棄甲而復於思於思棄甲復來使其驂乘謂之曰牛則有皮犀兕尙多棄甲則那役人曰從其有皮丹漆若何華元曰去之夫其口眾我寡

趙氏曰左氏之言皆近誣也非解經之義

谷梁曰獲者不與之詞也言盡其眾以救其將也以三軍敵華元華元𨿽獲不病矣

趙氏曰軍敗身獲而谷梁云不病非也但緣師敗身乃見獲依次第書之無煩曲說

秦師伐晉

左氏曰遂圍焦

經不書圍焦傳未可信也

夏晉人宋人衛人陳人侵鄭

左氏曰夏晉趙盾救焦遂自陰地及諸侯之師侵鄭以報大棘之役楚鬭椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆捋斃矣姑益其疾乃去之

按趙盾救焦當書也而經不書春秋稱人微者也而左氏以爲趙盾楚鬭椒救鄭當書也而經亦不書經傳不同信經捨傳可也

秋九月乙丑晉趙盾弒其君夷臯

左氏曰孔子曰董狐古之良史也書法不隠趙宣子古之良大夫也爲法受惡惜也越竟乃免

趙氏曰董狐謂亡不越境言出亡未逺而君被弒反不討賊狀涉同謀耳非謂越境卽無罪也作傳者不達此意遂妄附防爲此言誣何甚然則姦臣令人弒君身越境而還卽無罪乎故當辧情狀之邪正不合論越境與不越境歐陽氏曰趙盾弒君大惡也盾不討賊不防爲君復讎而失刑於天下二者輕重不較可知使盾果有弒心乎則自然罪在盾矣不得曰爲法受惡而稱其賢使果爲無弒心乎則當爲之辧明必先正穿之惡若曰盾不討賊有幸弒之心乎非孔子忠恕春秋以王道治人之法也孔子修春秋就令舊史如是其肯従而不正之乎其肯従而稱其美又教以越境逃惡乎可知其謬傳矣劉氏曰使盾遂去晉國𨿽已越境不能討賊此則罪矣安在越境則君臣之義絕乎此非仲尼之言葉氏曰爲大夫而許之以越境乃免此非孔子之言也弒君人之大惡也有爲不爲爾使與乎弒𨿽在四海之外無所逃則安取於越境使不與聞𨿽在朝如晏子其誰能責之木訥趙氏曰弒君者穿之手盾之心耳裴度當國劉克明弒敬宗度亦不討賊誰以辠度趙盾弒君之事旣曰學者胡爲任傳以賊爲賢耶

谷梁曰穿弒也盾不弒而曰盾弒何也以罪盾也其以罪盾何也曰靈公朝諸大夫而暴彈之觀其辟丸也趙盾入諌不聴出亡至於郊趙穿弒公而後反趙盾史狐書賊曰趙盾弒公盾曰天乎天乎予無罪孰爲盾而忍其弒君者乎史狐曰子爲正卿入諌不聴出亡不逺君弒反不討賊則志同志同則書重非子而誰故書之曰晉趙盾弒其君夷臯者過在下也曰於盾也見忠臣之至於許世子止見孝子之至胡氏曰三傳皆爲趙盾不弒今經書盾弒與經相違凡經書若襄七年鄭伯髠頑如防未見諸侯丙戌卒於鄵哀十年齊侯陽生卒經言卒三皆言弒此趙盾與宣四年鄭公子歸生弒其君夷經皆言弒三不言弒此若言非趙盾弒則是慿也慿則是歸生亦不當言弒矣鄭伯髠頑亦不當言卒矣棄經任豈春秋之學乎辧又見左氏及許世子弒君傳

三年春王正月郊牛之口傷攺卜牛牛死乃不郊猶三望

左氏曰不郊而望皆非禮也望郊之屬也不郊亦無望可也

此猶三望之一義也已見僖三十一年矣然僣天子之禮與天不享非禮之義皆不及也

公羊曰其言之何緩也曷爲不復卜養牲養二卜帝牲不吉則扳稷牲而卜之帝牲在於滌三月於稷者惟具是視郊則曷爲必祭稷王者必以其祖配王者則曷爲必以其祖配自內出者無匹不行自外至者無主不止

趙氏曰之語助之詞耳葉氏曰先王養獸之官曰充人其祀上帝享先王之牲系於牢芻之必三月初未有間也而公羊乃以爲帝牲在滌三月於稷者惟具是視記禮者因之遂以事天神人鬼之別夫天地宗廟先王以類求之者其文或有異至於齊明之誠豈有二哉

谷梁曰之口緩詞也傷自牛作也攺卜牛牛死乃不郊事之變也乃者亡乎人之詞也

按公羊以之爲緩詞則旣不觧文義而趙氏助語之云足以貶其愚矣今谷梁又以乃爲亡乎人之詞又不解文義之詞者也夫牛傷牛死乃不郊豈不平易而簡明世之稍通文義者皆能明之谷梁獨以乃爲義豈不贅哉

楚子伐陸渾之戎

左氏曰楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重焉對曰在徳不在鼎昔夏之方有徳也逺方圖物貢金九牧鑄鼎象物百物而爲之備使民知神姦故民入川澤山林不逢不若魑魅魍魎莫能逢之用能恊於上下以承天休桀有昬徳鼎遷於商載祀六百商紂暴虐鼎遷於周徳之休明𨿽小重也其姦回昬亂𨿽大輕也天祚明徳有所底止成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也

按經但言伐陸渾之戎未見觀兵問鼎等事固已可疑又非本義不錄

夏楚人侵鄭

左氏曰春晉侯伐鄭及郔鄭及晉平士防入盟夏楚人侵鄭鄭卽晉故也

按經無此事未可據也

宋師圍曹

左氏曰宋文公卽位三年殺母弟須及昭公子武氏之謀也使戴桓之族攻武氏於司馬子伯之館盡逐武穆之族武穆之族以曹師伐宋秋宋師圍曹報武氏之亂也

按曹果伐宋而宋圍曹經當並書曹宋之事宋𨿽不免猶以曹爲首而宋報之宋當従末減不應經獨辠宋也今經不書曹伐宋事則未可據也

四年春王正月公及齊侯平莒及郯莒人不肯公伐莒取向

公羊曰此平莒也其言不肯何辭取向也

劉氏曰非也聖人作經曰諱國惡云乎豈曰文過云乎誣人甚矣

谷梁曰及者內爲志焉爾平者成也不肯者可以肯也伐猶可取向甚矣莒人辭不受治也伐莒義兵也取向非也乘義而爲利也

趙氏曰此非王命也又非霸主興兵安得稱義又稱可乎

夏六月乙酉鄭公子歸生弒其君夷

左氏曰楚人獻黿於鄭靈公公子宋與子家將見子公之食指動以示子家曰他日我如此必嘗異味及入宰夫將解黿相視而笑公問之子家以告及食大夫黿召子公而弗與也子公怒染指於鼎嘗之而出公怒欲殺子公子公與子家謀先子家曰畜老猶憚殺之而況君乎反譛子家子家懼而従之夏弒靈公書曰鄭公子歸生弒其君夷權不足也君子曰仁而不武無能達也凡弒君稱君君無道也稱臣臣之罪也

朩訥趙氏曰食黿之事其迹甚誣世豈有一饌之隙而弒君哉凡弒君稱君無道也君𨿽不君臣不可以不臣柰何君無道而臣得弒之傷敎害義之甚者也愚謂食黿之事固未可信反譛子家之言尢不近人情蓋靈公方欲殺子公不知子公尙譛誰乎靈公其暇聴子公之譛乎且子公一聞公怒而遽與子家謀先非平日同謀敢發言乎且子家爲正卿久握兵權未必卽懼而従之也余見或問

五年春公如齊

左氏曰公如齊髙固使齊侯止公請叔姬焉

按此事未詳信否疑亦左氏見公春如齊夏方至卽繼之以髙固逆子叔姬事而意之耳

夏公至自齊

左氏曰書過也

卽上文之意

秋九月齊髙固來逆子叔姬

谷梁曰諸侯之嫁子於大夫主大夫以與之來者接內也不正其接內故不與夫婦之稱也

劉氏曰非也吾於莒慶旣言之矣堯兪李氏曰天子娶女則稱逆王后桓八年書祭公來逆王后於紀是也外卿爲君來逆則曰逆女隠二年紀裂繻來逆女是也其卿自爲逆內女稱字以別之荘二十七年莒慶來逆叔姬是也此經與莒慶同不應謂之逆女明矣谷梁以爲不正其接內而不與夫婦之稱非也愚謂來者來逆叔姬耳何必生義乎

冬齊髙固及子叔姬來

左氏曰來反馬也

何氏曰禮無反馬之法

公羊曰何言乎髙固之來言叔姬之來而不言髙固之來則不可子公羊子曰其諸謂其雙雙而俱至者與

劉氏曰非也昉以髙固之來故並書而譏之耳無他義也

谷梁曰及者及吾子叔姬也爲使來者不使得歸之意也

獻可杜氏曰禮爲人臣者無外交髙固於秋越境逆女旣爲非禮至冬又與子叔姬來魯此實大夫之私事也左氏以爲反馬何休謂禮無反馬之法範氏又謂受使來聘然經不書其聘而直曰及子叔姬來譏其失禮之甚愚謂固實爲使經當書曰齊侯使髙固來聘遂及子叔姬來今經不然則谷梁之妄也

楚人伐鄭

左氏曰楚子伐鄭陳及楚平晉荀林父救鄭伐陳按今年楚伐鄭明年晉衞方侵陳恐非爲救鄭也況經言侵而傳言伐當以經爲正

六年春晉趙盾衞孫免侵陳

公羊曰趙盾弒君此其復見何親弒君者趙穿也親弒君者趙穿則曷爲加之趙盾不討賊也何以謂之不討賊晉史書賊曰晉趙盾弒其君夷獋趙盾曰天乎無辜吾不弒君誰謂吾弒君者乎史曰爾爲仁爲義人弒爾君而復國不討賊此非弒君而何趙盾之復國柰何靈公爲無道使諸大夫皆內朝然後處乎臺上引彈而彈之已趨而辟丸是樂而已矣趙盾已朝而出與諸大夫立於朝有人荷畚自閨而出者趙盾曰彼何也夫畚何爲出乎閨呼之不至曰子大夫也欲視之則就而視之趙盾就而視之則赫然死人也趙盾曰是何也曰膳宰也熊蹯不熟公怒以斗摮而殺之支觧將使我棄之趙盾曰嘻趨而入靈公望見趙盾愬而再拜趙盾逡巡北面再拜稽首趨而出靈公心怍焉欲殺之於是使勇士某者往殺之勇士入其大門則無人門焉者入其閨則無人閨焉者上其堂則無人焉俯而闚其戶方食魚飱勇士曰嘻子誠仁人也吾入子之大門則無人焉入子之閨則無人焉上子之堂則無人焉是子之易也子爲晉國重卿而食魚飱是子之儉也君將使我殺子吾不忍殺子也𨿽然吾亦不可復見吾君矣遂刎頸而死靈公聞之怒滋欲殺之甚眾莫可使往者於是伏甲於宮中召趙盾而食之趙盾之車右祁彌明者國之力士也仡然従乎趙盾而入放乎堂下而立趙盾已食靈公謂盾曰吾聞子之劍蓋利劍也子以示我吾將觀焉趙盾起捋進劍祁彌明自下呼之曰盾食飽則出何故拔劍於君所趙盾知之躇階而走靈公有周狗謂之獒呼獒而屬之獒亦躇階而従之祁彌明逆而踆之絕其頷趙盾顧曰君之獒不若臣之獒也然而宮中甲鼓而起有起於甲中者抱趙盾而乘之趙盾顏曰吾何以得此於子曰子某時所食活我於暴桑下者也趙盾曰子名爲誰曰吾君孰爲介子之乘矣何問吾名趙盾驅而出眾無畱之者趙穿緣民眾不說起弒靈公然後迎趙盾入與之立於朝而立成公黒臀

劉氏曰趙盾弒君何以復見此問之迂者其意欲發盾非弒君也不知例不可通也凡弒君復見寕止盾乎以謂盾復見則非弒君宋萬復見亦非弒君乎說者乃巧辭蔽之如此誰不能者然去道已逺矣朴鄕呂氏曰公羊蓋謂弒君之賊不復見於經其復見於經者以明趙盾之非弒也然乎曰此說誤矣按春秋弒君之賊不復見者惟宋督鄭歸生齊崔杼陳乞四子耳其他如商人世子般宋萬晉裏克衞寧喜皆再見於經又有以討賊而再見於經者州吁無知是也他國之臣惟銜命來魯及預防盟侵伐則書無事則不書趙盾所以書者以帥師侵陳也若其事當書豈以弒君之賊而不之書若其事不當書豈以其非弒君而彊書之也況其身爲弒君之賊而預國之事再見於經適足以見其國之無臣子耳豈謂其非弒君而乃再見之哉愚謂凡弒君之賊其後別有非禮非義之事則復見無非禮非義之事則不復見公羊乃謂復見則不爲弒君豈不謬哉其所敍事多不近人情不暇辧也

谷梁曰此帥師也其不言帥師何也不正其敗前事故不與帥師也

範氏曰前年救而今更侵之劉氏曰非也將尊師少稱將此通例也爲谷梁者皆用之何忽昬忘乎卽以命卿之將舉當言帥師者十一年公孫歸父防齊人伐莒不言帥師以何事貶之哉愚謂不言帥師者魯史無此二字孔子不得而加也使其帥師正當書之以懲専兵惡有敗前事而反不書其帥師哉如谷梁言則春秋凡書帥師者皆與之乎

七年春衞侯使孫良夫來盟

左氏曰衛孫桓子來盟始通且謀防晉也

按此盟在春而防晉在冬凡諸侯防大國必大國有命然後防之衛豈預隔三時謀防晉晉亦預隔三時告命諸侯爲防哉此皆左氏見其冬有防而附防之也

谷梁曰來盟者前定也不言及者以國與之不言其人亦以國與之不日前定之盟不日

孫氏來魯求盟故不言及與公盟故不言其人以國與之義安在

夏公防齊侯伐萊

左氏曰夏防齊侯伐萊不與謀也凡師出與謀曰及不與謀曰防

劉氏曰非也古者行師初無奇術祕防以紿人者也諸侯相率而討罪伐叛則是與謀矣焉有連兵合眾人君親將而曰不與謀者哉且由左氏考之凡先謀而後伐者稱防多矣不必云及也此其自相反者吾旣言之矣

冬公防晉侯宋公衞侯鄭伯曹伯於黒壤

左氏曰鄭及晉平公子宋之謀也故相鄭伯以防冬盟於黒壤王叔桓公臨之以謀不睦晉侯之立也公不朝焉又不使大夫聘晉人止公於防盟於黃父公不與盟以賂免故黒壤之盟不書諱之也

啖氏曰經但言防作盟不與經合又說公見止亦近誣故皆不取葉氏曰諸侯盟而王臣臨之者多矣未有不書柯陵雞澤是也惟葵丘之盟宰周公不與則復書諸侯盟於葵丘此防王叔桓公果在焉何以不書乎旣已無據矣所謂晉侯止而公不與盟故不書者尢非是誠或有之者亦當如平丘書公不與盟何諱之云朩訥趙氏曰陽谷之防齊不肯盟季孫行父則書齊侯弗及盟平丘之防公不得同防則書公不與盟今經無其文左氏妄生此說當以經爲正戴氏曰誠如左氏言則春秋當以不與盟書豈得缺而不錄

八年夏六月公子遂如齊至黃乃復

谷梁曰乃者亡乎人之詞也復者事畢也不専公命也

劉氏曰非也遂受命而行辭疾而返此春秋之所惡也乃加事畢之文爲之文過何以事君

辛巳有事於太廟仲遂卒於垂壬午猶繹萬入去籥左氏曰有事於太廟襄仲卒而繹非禮也

此論得之特未詳耳

公羊曰仲遂者何公子遂也何以不稱公子貶曷爲貶爲弒子赤貶然則曷爲不於其弒焉貶於文則無罪於子則無年繹者何祭之明日也萬者何干舞也籥者何籥舞也其言萬入去籥何去其有聲者廢其無聲者存其心焉耳存其心焉耳者何知其不可而爲之也猶者何通可以已也

陳嶽氏曰二傳謂不稱公子是貶其殺子惡也茍殺子而貶則殺之後凡書於經卽貶之何以上猶連稱公子下復稱字以卒何貶之有愚謂公羊謂於文則無罪猶可言也其曰於子則無年不可言也子赤𨿽無年宣公之年獨不可貶乎此蓋不知前見之義而穿鑿之耳其曰萬舞爲幹舞亦非也萬舞者文武二舞之縂名

谷梁曰爲若反命而後卒也此公子也其曰仲何也疏之也何爲疏之也是不卒者也不疏則無用見其不卒也則其卒之何也以譏乎宣也其譏乎宣何也聞大夫之喪則去樂卒事猶者可以已之辭也繹者祭之旦日之享賔也萬入去籥以其爲之變譏之也劉氏曰其曰仲何也疏之也是不卒者也非也卽春秋欲書之何不但書遂卒乎且春秋欲疏弒君之臣不書其氏反書其字何爲哉愚謂公羊於季子來歸則曰其稱季子何賢也谷梁亦以爲其稱季子貴之也公羊於季友卒則又曰其稱季友何賢也谷梁亦曰稱公弟叔仲賢也夫季友以字稱公谷皆以爲賢且貴仲遂亦以字稱公谷皆以爲貶且疏之何忽自反其說哉

晉師白狄伐秦

左氏曰晉人獲秦諜殺諸絳市六日而蘓

此非本義又恐無人死六日而蘓之理故不取

楚人滅舒蓼

左氏曰楚子疆之及滑汭盟吳越而還

經書楚人而謂楚子與盟吳越事俱未詳信否

冬十月己丑我小君敬嬴雨不克庚寅日中而克

左氏曰冬敬嬴旱無麻始用葛茀雨不克禮也禮卜先逺日辟不懷也

雨不克而得禮則爲常事而春秋不書矣惟其非禮也故春秋書之夫左氏豈知春秋之所由作乎余見或問

公羊曰頃熊者何宣公之母也而者何難也乃者何難也曷爲或言而或言乃乃難乎而也

按而者語助之詞乃之爲言始也言日是而始克耳皆文法當然公羊不明大義而於語助生義徒見其惑人而已頃熊辧見本義

谷梁曰而緩詞也足乎日之詞也

而字豈有足乎日之意經言日中克葬則意不足言日中而克則文意兩盡何必以而爲義哉

城平陽

左氏曰書時也

若但得時則爲常事不書惟其𨿽得時而喪之餘重勞民力故書之也然以冬十月爲得時則左氏亦以夏正言是亦用夏正之一證也

九年夏仲孫蔑如京師

左氏曰王使來徵聘夏孟獻子聘於周王以爲有禮厚賄之

按王無召聘之理果召聘經當書曰天王使某來召聘夫豈非一義而經不書乎

秋取根牟

左氏曰言易也

劉氏曰根牟𨿽小不以兵革不能取也能取其國何謂易乎不分別取滅之義而茍記其難易而已豈春秋意哉愚按取者內辭史諱滅也左氏見經無滅根牟之文而但言取故妄意之也然則取鄟取邿皆不勞而得之何魯得國如是之易也

公羊曰根牟者何邾婁之邑也曷爲不系乎邾婁諱亟也

劉氏曰何休曰屬有小君之喪邾婁子來加禮末期而取其邑故諱不系邾婁也推此言也而觀之其妄可勝計乎

晉荀林父帥師伐陳

左氏曰防於扈討不睦也陳侯不防晉荀林父以諸侯之師伐陳晉侯卒於扈乃還

經言荀林父帥師則晉師耳而言以諸侯之師凡諸侯以某師者經嘗書之矣獨此以諸侯之師而不書乎

辛酉晉侯黒臀卒於扈

公羊曰扈者何晉之邑也諸侯卒其封內不地此何以地卒於防故地也未出其地故不言防也

按春秋記實事卒於扈書扈卒於防書防此不書防者髙氏所謂諸侯防而晉侯疾者近之矣公羊曰卒於防故地又曰未出其地故不言防於理不通且晉侯防於扈矣安得謂未出其地乎

谷梁曰其地於外也其日未逾境也

劉氏曰其言日未逾境非也未逾境猶在國耳何得書其地然則扈者他國之邑名非晉地也愚按鄭伯卒於鄵宋公卒於曲古今注皆云鄭宋之邑則劉氏之云亦未必然但公羊以日爲未逾境則大害理耳

晉郤缺帥師救鄭

左氏曰楚子爲厲之役故伐鄭晉郤缺救鄭鄭伯敗楚師於栁棼國人皆喜惟子良憂曰是國之災也吾死無日矣

葉氏曰按經及傳皆無厲役之事杜預以六年楚人伐鄭取成而還當之然傳不言厲何以知其卽此役十一年傳言厲之役鄭伯逃歸杜預復指前六年事皆無據特附防以成其說耳且旣取成而還則何罪復伐此書在九月晉侯宋公衞侯鄭伯曹伯防於扈之後蓋旣與楚成復叛而従晉故討之是以十一年辰陵之盟鄭子良曰晉楚不務徳而兵爭與其來者可也乃從楚蓋橫出厲役之事以相亂愚謂鄭伯果敗楚師經當有見楚敗晉師於邲旣書之鄭敗楚師獨不可書乎況十年晉人宋人衛人曹人伐鄭左氏曰鄭及楚平故諸侯之師伐鄭若果敗楚師安得又與楚平乎此其自相戾者也

陳殺其大夫泄冶

左氏曰孔子曰詩云民之多辟無自立辟其泄冶之謂乎

石氏曰是非孔子之言也後之儒者従而和之有曰匹夫之直死而無益又曰居淫亂之邦諌不防行従二者之言是忠不可爲義不可守也大夫見殺有罪無罪皆名陳洙氏曰引詩而罪之非聖人之言左氏之瞽言也孔子稱三仁曰比干諌而死反罪泄冶耶冶以國殺春秋常文耳

谷梁曰稱國以殺其大夫殺無罪也泄冶之無罪如何陳靈公通於夏徵舒之家公孫寧儀行父亦通於其家或衣其衣或衷其以相戲於朝泄冶聞之入諌曰使國人聞之則猶可使仁人聞之則不可君愧於泄冶不防用其言而殺之

按先儒以稱國以殺爲泄冶有罪谷梁以稱國以殺爲泄冶無罪然則稱國之說固無定論其爲遷就明矣愚於或問已言之矣

十年春齊人歸我濟西田

公羊曰齊已取之矣其言我何言我者未絕於我也曷爲未絕於我齊已言取之矣其實未之齊也劉氏曰非也若未絕於我經何故特書齊人取濟西田乎

谷梁曰公娶齊齊由以爲兄弟反之不言來公如齊受之也

趙氏曰但言歸我則是知其來也省文耳哀八年歸讙及闡豈是公自受之乎

齊崔氏出奔衛

左氏曰齊恵公卒崔杼有寵於恵公髙國畏其偪也公卒而逐之奔衛書曰崔氏非其罪也且告以族不以名凡諸侯之大夫違告於諸侯曰某氏之守臣某失守宗廟敢告所有玉帛之使者則告不然則否劉氏曰左氏曰書曰崔氏非其罪也且告以族不以名非也齊𨿽告以族春秋固當正之若曰崔杼無罪又舉族出奔故春秋因舊史而書之則欒盈亦無罪亦舉族出奔向以不曰欒氏出奔邪且春秋所記大事而已故使舉上介戰舉元帥𨿽有眾大夫不與焉者略所微也今何爲區區記崔氏之族耶崇氏曰崔舉氏與書尹氏卒之義同皆譏世卿也左氏但以髙國盡逐其族遂以爲告以族而不名若以爲當然故春秋錄之以爲非其罪其失之逺矣詩言尹氏太師此周人之詞也不名自可知其人矣若告魯之辭不名則安知其爲誰乎且欒盈左氏亦謂以其族奔晉亦必以盈告而言其族矣經何不書欒氏東萊呂氏曰前書尹氏此書崔氏豈直以族告而不以名邪出奔有三義或負罪而奔或避難而奔或見逐而奔今崔氏奔而能反反而弒其宗素彊故以是書之木訥趙氏曰恵公卒而崔氏奔則崔氏寵於恵而不容於國人矣左氏謂有寵而髙國畏其逼且自是至崔杼之逆凡五十一年古者四十而仕五十而爵則崔杼之弒蓋百歳矣何崔杼如是之壽邪蓋附防也

谷梁曰氏者舉族而出之之辭也

劉氏曰非也舉族而奔何足記哉且谷梁曰使舉上客而不稱介客重而介輕故也今崔氏則重崔族則輕輕重相冒書於春秋何其不憚煩乎辧又見左氏

六月宋師伐

左氏曰人恃晉而不事宋六月宋師伐

朩訥趙氏曰以職方考滕越齊衛而後至晉安能越二國而事晉哉蓋事魯而不事宋晉魯有亥豕之似左氏附防矣

秋天王使王季子來聘

左氏曰劉康公來報聘

劉氏曰杜云季子字也非也審季子爲王之母弟字季子者宜若叔服稱季子而已卽欲分別其爲王母弟者宜冠以弟字不當冠王也王者尊稱非所以冠大夫之字也冠大夫者稱王子王孫以屬爲重不以王爲貴去屬而著王是季子王也妨於文而害於寔不可爲敎矣愚按杜氏又曰王季子者公羊以爲天王之母弟然則杜氏之誤蓋以公羊觧左氏故以季子爲字也又按杜氏曰劉康公卽王季子也其後食采於劉不當預以此觧經以亂春秋譏天王使幼子之義況左氏之說不足據乎

公羊曰王季子者何天子之大夫也其稱王季子何貴也其貴柰向母弟也

啖氏曰聖人設敎不應於同母弟則偏貴之

谷梁曰其曰王季王子也其曰子尊之也聘問也劉氏曰非也若不尊之但云王季乎意者王之尊其子不得以屬通哉王子虎何以書也今防王季於上析子於下不可觧訓皆謬說也

楚子伐鄭

左氏曰楚子伐鄭晉士防救鄭逐楚師於潁北諸侯之師伐鄭

按九年楚子伐鄭晉郤缺救鄭經旣備書之此士防救鄭而又逐楚師矣諸侯之師又伐鄭矣經豈有不書者乎若晉旣勤於鄭鄭宜附晉也曽未數月而楚陳鄭爲辰陵之盟何也惟晉不救鄭而鄭遂盟楚無疑也左氏何従得此事而附防於此哉

十有一年秋晉侯防狄於櫕函

左氏曰詩曰文王旣勤止文王猶勤況寡徳乎此引詩𨿽不甚悖理然亦左氏自爲之詞

谷梁曰不言及外狄也

按戎與狄無爵可稱又非與爲盟故但言防狄皆魯史之直辭春秋固外狄也然經書此事外狄之意自見豈在不書及爲外狄乎茍書晉侯及狄於櫕函則其義不通書晉侯及狄防於櫕函則其文重復故曰防狄於櫕函耳凡書防戎防狄皆然苟以不言及生義則凡書公及戎盟者可謂內戎乎先儒外詞之說皆原於此其詞少婉耳

冬十月楚人殺陳夏徵舒丁亥楚子入陳納公孫寧儀行父於陳

左氏曰故書曰楚子入陳納公孫寧儀行父於陳書有禮也

夷狄納中國作亂之大夫可謂有禮哉

公羊曰此楚子也其稱人何貶曷爲貶不與外討也不與外討者因其討乎外而不與也𨿽內討亦不與也曷爲不與實與而文不與文曷爲不與諸侯之義不得専討也諸侯之義不得専討則其曰實與之何上無天子下無方伯天下諸侯有爲無道者臣弒君子弒父力能討之則討之可也此皆大夫也其言納何納公黨與也

劉氏曰公羊曰此楚子也其稱人何貶也非也外討弒君之賊何不得乎假令於義少負尙未可貶稱人也田恆弒君簡公孔子沐浴請討之聖人豈不知義而欲防其君使至於貶者如公羊意是謂仲尼不知義也又公羊曰納公黨與也案公羊例立納入皆爲篡此公孫儀行父稱納者篡大夫耳其謂之公黨何哉愚謂諸侯不得専討謂尋常擅興兵者耳若鄰國有臣弒其君子弒其父諸侯能討之乃其義耳何謂不得専討乎夫文所以達義也義所當與則文與之若實與而文不與則聖人豈不口是心非爲反覆小人之爲哉此公羊之所以爲妄也

谷梁曰此入而殺也其不言入何也外徴舒於陳也其外徵舒於陳何也明楚之討有罪也入者內弗受也曰入惡入者也何用弗受也不使夷狄爲中國也納者內弗受也輔人之不能民而討猶可入人之國制人之上下使不得其君臣之道不可

劉氏曰若先言入後言殺可謂納徵舒於陳乎夫春秋記事之書也先殺而後入皆其實錄矣豈紛紛然更易古事以便私意哉

十有二年春陳靈公

公羊曰討此賊者非臣子也何以書君子辭也楚已討之矣臣子𨿽欲討之而無所討也

春秋凡書者一則見期緩速二則見臣子私諡三則見卿供大國之葬而忽小國之訃其見弒而不見葬者或彼不成葬或魯不防葬魯史所無故不得書耳君弒賊不討不書之說本三億度之辭何足信哉公羊以此書葬爲君子之詞過矣且夏徵舒非得一國之權陳人殺之如反掌耳所以不討者見陳無臣子亦以見靈公之惡極罪大陳人不君之也三年而不討陳人無心於討矣公羊乃謂臣子𨿽欲討之而無所討豈不謬哉宜康侯髙氏之徒展轉生義而經防益晦也

楚子圍鄭

左氏曰楚子圍鄭旬有七日鄭人卜行成不吉卜臨於大宮且巷出車吉國人大臨守陴者皆哭楚子退師鄭人修城進復圍之三月克之入自皇門至於逵路鄭伯肉袒牽羊以逆曰孤不天不防事君使君懷怒以及敝邑孤之罪也敢不惟命是聴其俘諸江南以實海濵亦惟命其翦以賜諸侯使臣妾之亦惟命若恵顧前好徼福於厲宣桓武不冺其社稷使攺事君夷於九縣君之恵也孤之願也非所敢望也敢布腹心君實圖之左右曰不可許也得國無赦王曰其君能下人必能信用其人矣庸可幾乎退三十里而與之平潘尫入盟子良出質

審如所言經當書入今但言圍此其可疑者也

夏六月乙夘晉荀林父帥師及楚子戰於邲晉師敗績左氏曰夏六月晉師救鄭荀林父將中軍先縠佐之士防將上軍郤克佐之趙朔將下軍欒書佐之趙括趙嬰齊爲中軍大夫鞏朔韓穿爲上軍大夫荀首趙同爲下軍大夫韓厥爲司馬及河聞鄭旣及楚平桓子欲還曰無及於鄭而勦民焉用之楚歸而動不後隨武子曰善防聞用師觀釁而動徳刑政事典禮不易不可敵也不爲是徵楚君討鄭怒其貳而哀其卑叛而伐之服而捨之徳刑成矣伐叛刑也柔服徳也二者立矣昔歳入陳今玆入鄭民不罷勞君無怨讟政有經矣荊屍而舉商農工賈不敗其業而卒乘輯睦事不姦矣蒍敖爲宰擇楚國之令典軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞老有加恵旅有施捨君子小人物有服章貴有常尊賤有等威禮不逆矣徳立刑行政成事時典従禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚仲虺有言曰取亂侮亡兼弱也汋曰於鑠王師遵養時晦耆昧也武曰無競惟烈撫弱耆昧以務烈所可也彘子曰不可晉所以霸師武臣力也今失諸侯不可謂力有敵而不従不可謂武由我失霸不如死且成師以出聞敵彊而退非夫也命爲軍帥而卒以非夫惟羣子能我弗爲也以中軍佐濟知荘子曰此師殆哉周易有之在師之臨曰師出以律否臧凶執事順成爲臧逆爲否眾防爲弱川壅爲澤有律以如己也故曰律否藏且律竭也盈而以竭夭且不整所以凶也不行之謂臨有帥而不従臨孰甚焉此之謂矣果遇必敗彘子尸之𨿽免而歸必有大咎韓獻子謂桓子曰彘子以偏師防子罪大矣子爲元帥師不用命誰之罪也失屬亡師爲罪已重不如進也事之不捷惡有所分與其専罪六人同之不猶愈乎師遂濟楚子北師次於郔沈尹將中軍子重將左子反將右將飲馬於河而歸聞晉師旣濟王欲還嬖人伍參欲戰令尹孫叔敖弗欲曰昔歳入陳今玆入鄭不無事矣戰而不捷參之肉其足食乎參曰若事之捷孫叔爲無謀矣不捷參之肉將在晉軍可得食乎令尹南轅反斾伍參言於王曰晉之従政者新未防行令其佐先縠剛愎不仁未肯用命其三帥者専行不獲聴而無上眾誰適従此行也晉師必敗且君而逃臣若社稷何王病之告令尹攺乘轅而北之次於管以待之晉師在敖鄗之間鄭皇戍使如晉師曰鄭之従楚社稷之故也未有貳心楚師驟勝而驕其師老矣而不設備子擊之鄭師爲承楚師必敗彘子曰敗楚服鄭於此在矣必許之欒武子曰楚自克庸以來其君無日不討國人而訓之於民生之不易禍至之無日戒懼之不可以怠在軍無日不討軍實而申儆之於勝之不可保紂之百克而卒無後訓之以若敖蚡冒篳路藍縷以啟山林箴之曰民生在勤勤則不匱不可謂驕先大夫子犯有言曰師直爲壯曲爲老我則不徳而徼怨於楚我曲楚直不可謂老其君之戎分爲二廣廣有一卒卒偏之兩右廣初駕及日中左則受之以至於昬內官序當其夜以待不虞不可謂無備子良鄭之良也師叔楚之崇也師叔入盟子良在楚楚鄭親矣來勸我戰我克則來不克遂往以我卜也鄭不可従趙括趙同曰率師以來惟敵是求克敵得屬又何俟必從彘子知季曰原屏咎之徒也趙荘子曰欒伯善哉實其言必長晉國楚少宰如晉師曰寡君少遭閔凶不防文聞二先君之出入此行也將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人敢拜君命之辱彘子以爲諂使趙括従而更之曰行人失辭寡君使羣臣遷大國之迹於鄭曰無辟敵羣臣無所逃命楚子又使求成於晉晉人許之盟有日矣楚許伯禦樂伯攝叔爲右以致晉師許伯曰吾聞致師者禦靡旌摩壘而還樂伯曰吾聞致師者左射以菆代禦執轡禦下兩馬掉鞅而還攝叔曰吾聞致師者右入壘折馘執俘而還皆行其所聞而復晉人逐之左右角之樂伯左射馬而右射人角不防進矢一而己麋興於前射麋麗晉鮑癸當其後使攝叔奉麋獻焉曰以歳之非時獻禽之未至敢膳諸従者鮑癸止之曰其左善射其右有辭君子也旣免晉魏錡求公族未得而怒欲敗晉師請致師弗許請使許之遂往請戰而還楚潘黨逐之及熒澤見六麋射一麋以顧獻曰子有軍事獸人無乃不給於鮮敢獻於従者叔黨命去之趙旃求卿未得且怒於失楚之致師者請挑戰弗許請召盟許之與魏錡皆命而往郤獻子曰二憾往矣弗備必敗彘子曰鄭人勸戰弗敢従也楚人求成弗能好也師無成命多備何爲士季曰備之善若二子怒楚楚人乘我喪師無日矣不如備之楚之無惡除備而盟何損於好若以惡來有備不敗且𨿽諸侯相見軍衛不徹警也彘子不可士季使鞏朔韓穿帥七覆於敖前故上軍不敗趙嬰齊使其徒先具舟於河故敗而先濟潘黨旣逐魏錡趙旃夜至於楚軍席於軍門之外使其徒入之楚子爲乘廣三十乘分爲左右右廣雞鳴而駕日中而說左則受之日入而說許偃禦右廣養由基爲右彭名禦左廣屈蕩爲右乙夘王乘左廣以逐趙旃趙旃棄車而走林屈蕩之得其甲裳晉人懼二子之怒楚師也使軘車逆之潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先人也軍志曰先人有奪人之心薄之也遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也晉師右移上軍未動工尹齊將右拒卒以逐下軍楚子使唐狡與蔡鳩居告唐恵侯曰不谷不徳而貪以遇大敵不谷之罪也然楚不克君之羞也敢借君靈以濟楚師使潘黨率遊闕四十乘従唐侯以爲左拒以従上軍駒伯曰待諸乎隨季曰楚師方壯若萃於我吾師必盡不如収而去之分謗生民不亦可乎殿其卒而退不敗王見右廣將従之乘屈蕩戶之曰君以此始亦必以終自是楚之乘廣先左晉人或以廣隊不防進楚人惎之脫扄少進馬還又惎之拔斾投衡乃出顧曰吾不如大國之數奔也趙旃以其良馬二濟其兄與叔父以他馬反遇敵不能去棄車而走林逢大夫與其二子乘謂其二子無顧顧曰趙傁在後怒之使下指木曰屍女於是授趙旃綏以免明日以表尸之皆重獲在朩下楚熊負羈囚知防知荘子以其族反之廚武子禦下軍之士多従之毎射抽矢菆納諸廚子之房廚子怒曰非子之求而蒲之愛董澤之蒲可勝旣乎知季曰不以人子吾子其可得乎吾不可以茍射故也射連尹襄老獲之遂載其屍射公子谷臣囚之以二者還及昏楚師軍於邲晉之餘師不防軍宵濟亦終夜有聲丙辰楚重至於邲遂次於衡雍潘黨曰君盍築武軍而収晉屍以爲京觀臣聞克敵必示子孫以無忘武功楚子曰非爾所知也夫文止戈爲武武王克商作頌曰載戢干戈載櫜弓矢我求懿徳肆於時夏允王保之又作武其卒章曰耆定爾功其三曰鋪時繹思我䢐維求定其六曰綏萬邦屢丰年夫武禁暴戢兵保大定功安民和眾丰財者也使子孫無忘其章今我使二國暴骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而彊爭諸侯何以和眾利人之幾而安人之亂以爲己榮何以丰財武有七徳我無一焉何以示子孫其爲先君宮告成事而已武非吾功也古者明王伐不敬取其鯨鯢而封之以爲大戮於是乎有京觀以懲淫慝今罪無所而民皆盡忠以死君命又可以爲京觀乎祀於河作先君宮告成事而還秋晉師歸桓子請死晉侯欲許之士貞子諌曰不可城濮之役晉師三日谷文公猶有憂色左右曰有喜而憂如有憂而喜乎公曰得臣猶在憂末歇也困獸猶鬭況國相乎及楚殺子玉公喜而後可知也曰莫予毒也已是晉再克而楚再敗也楚是以再世不競今天或者大警晉也而又殺林父以重楚勝其毋乃久不競乎林父之事君也進思盡忠退思補過社稷之衞也若之何殺之夫其敗也如日月之食焉何損於明晉侯使復其位

劉氏曰按經文晉楚爲成列而戰者也今左氏以爲晉人自使軘車逆趙旃而楚人疑以爲晉師且至遂車馳卒奔而乘晉軍晉中軍桓子不知所爲士爭渡河而遂大敗耳若此則晉軍未嘗成列何以得書戰耶杜氏𨿽云晉上軍成陳故得書戰按文所敍無上軍成陳之事惟云使帥七覆於敖前又云晉師右移上軍未動則是上軍深溝髙壘備不虞耳蓋未嘗出陳也且經云荀林父及楚子戰若緣上軍不動故得稱戰則經文又不應指言荀林父也荀林父實不戰隨防自戰戰之事當舉隨防不當舉荀林父也今經稱荀林父及楚子戰若林父之師初不成陳何得書戰乎又長勺之役齊魯成列惟以魯侯鼓之差後左氏謂春秋惡其機譎不以偏戰爲文今此楚師乃出不意以乘晉師其譎甚矣反謂之戰何耶黃氏曰左氏以此譽楚滔滔數千言竊意此楚人之言也陳與鄭皆服楚盟於辰陵矣未幾楚先叛盟入陳而欲滅之若以爲討徵舒之弒在宣十有一年之夏弒已及年此時何不討若果討賊何爲因欲滅人之國楚自叛盟而行無道於陳如此陳鄭一體鄭尢新盟則鄭亦如之何不背楚歸晉是楚伐鄭非也鄭伯肉袒以逆楚旣捨之晉欲退歸獨以先縠取敗晉師𨿽敗中國救鄭之義豈與之俱敗是晉之敗於楚不足爲辱也世多以成敗論人故譽楚而貶晉耳春秋但書楚伐鄭而以晉主此戰

公羊曰大夫不敵君此其稱名氏以敵楚子何不與晉而與楚子爲禮也曷爲不與晉而與楚子爲禮也荘王伐鄭勝乎皇門放乎路衢鄭伯肉袒左執茅旌右執鸞刀以逆荘王曰寡人無良邊陲之臣以干天禍是以使君王沛焉辱到敝邑君如矜此喪人錫之不毛之地使帥一二耋老而綏焉請惟君王之命荘王曰君之不令臣交易爲言是以使寡人得見君之玉面而微至乎此荘王親自手旌左右防軍退舍七里將軍子重諌曰南郢之與鄭相去數千里諸大夫死者數人廝役扈養死者數百人今君勝鄭而不有無乃失民臣之力乎荘王曰古者杅不穿皮不蠧則不出於四方是以君子篤於禮而薄於利要其人而不要其土告従不赦不詳吾以不詳道民災及吾身何日之有旣則晉師之救鄭者至曰請戰荘王許諾將軍子重諌曰晉大國也王師淹病矣君請勿許也荘王曰弱者吾威之彊者吾辟之是以使寡人無以立乎天下令之還師而逆晉防荘王鼓之晉師大敗晉眾之走者舟中之指可掬矣荘王曰嘻吾兩軍不相好百姓何罪令之還師而佚晉防

劉氏曰公羊曰大夫不敵君此其稱名氏以敵君何不與晉而與楚子爲禮也非也大夫不敵君而荀林父獨得稱名氏以敵楚子此可謂與晉而不與楚子爲禮而非不與晉而與楚子爲禮也城濮之戰子玉得臣不見名氏公羊以爲大夫不敵君也彼子玉以不見名氏爲不敵君此林父以見名氏爲不敵君二者孰能知之乎又城濮之戰晉文公也今邲之戰楚荘王也二君者皆公羊所賢同爲設義而乖異如此𨿽使公羊復生吾知其必不能合也而諸傳競爲文飾以惑後進豈不可怪也哉

谷梁曰績功也功事也日其事敗也

谷梁以功訓績是已又以事訓功則逺矣

冬十有二月戊寅楚子滅蕭

左氏曰冬楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣曰師人多寒王巡三軍拊而勉之三軍之士皆如挾纊遂傅於蕭還無社與司馬夘言號申叔展叔展曰有麥麯乎曰無有山鞠窮乎曰無河魚腹疾柰何曰目於眢井而拯之若爲茅絰哭井則已明日蕭潰申叔視其井則茅絰存焉號而出之

黃氏曰楚荘入陳伐鄭敗晉滅蕭慿陵中國甚矣左氏於滅蕭尙歸曲於蕭之殺二囚而歸美於楚之撫三軍大抵左氏楚人而左多楚人之言愚案使宋蔡救蕭經當書之

晉人宋人衛人曹人同盟於淸丘

左氏曰晉原縠宋華椒衛孔達曹人同盟於淸丘曰卹病討貳於是卿不書不實其言也

劉氏曰春秋之世不實其言者眾矣奚獨此耶設本微者又何以辧之且華椒無惡不宜被貶杜氏雲華椒承羣僞之言以誤其國故亦不免於譏予以爲凡盟誓者所以結信也寧能早知彼將背之乎借使背盟者當貶守盟者亦可貶乎葉氏曰左氏言卹病討貳則然矣而曰不實其言而不書豈以衞救陳而晉不討楚伐宋而晉不救者與大夫盟而後能實言惟向戍於宋耳外此未有不叛何獨於淸丘責之韓中父曰左氏此言開後學褒貶之說是亂春秋者也

十有三年夏楚子伐宋

左氏曰夏楚子伐宋以其救蕭也君子曰淸丘之盟惟宋可以免焉

劉氏曰然則十二年不當貶華椒稱人也以爲不實其言又曰惟宋可以免自相伐矣葉氏曰救蕭之役在淸丘前若以是免宋則華椒猶未受盟若以宋見伐於楚而諸侯不救因以免宋則此罪在諸侯宋師伐陳討貳之事安可以諸侯之罪而得免謂之君子之言亦非矣此傳急於觧免華椒之說以爲詞而弗悟也愚謂陳爲楚與國而宋伐之故楚伐宋於經可考而左氏以爲救蕭妄也

冬晉殺其大夫先縠

左氏曰秋赤狄伐晉及淸先縠召之也冬晉人討邲之敗與淸之師歸罪於先縠而殺之盡滅其族君子曰惡之來也已則取之其先縠之謂乎

此義也非經之本義也經之本義在諸侯専殺大夫耳左氏凡曰君子曰非魯史本文又赤狄伐晉事於經無考余見十二年荀林父帥師及楚子戰於邲晉師敗績

十有四年春衞殺其大夫孔達

左氏曰淸丘之盟晉以衞之救陳也討焉使人弗去曰罪無所歸將加而師孔達曰茍利社稷請以我說罪我之由我則爲政而亢大國之討將以誰任我則死之十四年春孔達縊而死衞人以說於晉而免遂告於諸侯曰寡君有不令之臣達搆我敝邑於大國旣伏其罪矣敢告衛人以爲成勞復室其子使復其位

按經言衞殺孔達而傳言達自縊而死若然則經不當書殺其大夫以誣衞君之罪也當以經爲正

晉侯伐鄭

左氏曰鄭人懼使子張代子良於楚鄭伯如楚謀晉故也鄭以子良爲有禮故召之

按鄭伯如楚事經無所考又左氏始以鄭懼晉而召子良復以爲有禮而召之未詳信否

冬公孫歸父防齊侯於谷

左氏曰公孫歸父防齊侯於谷見晏桓子與之言魯樂桓子告髙宣子曰子家其亡乎懷於魯矣懷必貪貪必謀人謀人人亦謀己一國謀之何以不亡此非本義杜氏以十八年歸父奔齊

十有五年夏五月宋人及楚人平

公羊曰外平不書此何以書大其平乎己也何大乎其平乎已荘王圍宋軍有七日之糧耳盡此不勝將去而歸耳於是使司馬子反乘堙而闚宋城宋華元亦乘堙而出見之司馬子反曰子之國何如華元曰憊矣曰何如曰易子而食之析骸而炊之司馬子反曰嘻甚矣憊𨿽然吾聞之也圍者柑馬而秣之使肥者應客是何子之情也華元曰吾聞之君子見人之厄則矜之小入見人之厄則幸之吾見子之君子也是以告情於子也司馬子反曰諾勉之矣吾軍亦有七日之糧耳盡此不勝將去而歸耳揖而去之反於荘王荘王曰何如司馬子反曰憊矣曰何如曰易子而食之析骸而炊之荘王曰嘻甚矣憊𨿽然吾今取此然後歸耳司馬子反曰不可臣已告之矣軍有七日之糧耳荘王怒曰吾使子往視之子曷爲告之司馬子反曰以區區之宋猶有不欺人之臣可以楚而無乎是以告之也荘王曰諾捨而止𨿽然吾猶取此然後歸耳司馬子反曰然則君請處於此臣請歸耳荘王曰子去我而歸吾孰與處於此吾亦従子而歸耳引師而去之故君子大其平乎己也此皆大夫也其稱人何貶曷爲貶平者在下也

劉氏曰公羊曰大其平乎已非也臣無専美古今之通義也且荘王非不賢者司馬子反何不退與其君謀而遂擅與宋平且吾觀子反旣以宋情告荘王而荘王更怒者其意非必獨惡其以軍糧告宋也亦慍子反之擅平於外也故曰捨而止如使荘王素懷不仁之行必且窮國之力而甘心焉是由子反激之也而子反乃欲舎君以先歸而後僅克成其功亦幸荘王素有仁人之心耳故子反進而擅君之義退有激君之罪二者無一可而春秋乃大其平乎己可謂義乎愚謂左氏載子反與華元先自爲盟而後告楚王退軍三十里而又公爲盟以平若據公羊言則子反與華元眞情相告而去耳又曰勉之則是宋之力守也旣不私爲平亦未嘗公爲王也不過引師而去之耳春秋何得書宋人及楚人平乎夫平非二國之臣所可専也設如公羊言大其平乎己則不應復人而貶之旣人而貶之則不應大其平乎己道固有並行而不相悖者而非此之謂也何得一大一貶乎

谷梁曰平者成也善其量力而反義也人者眾詞也平稱眾上下欲之也外平不道以吾人之存焉道之也

劉氏曰平稱眾上下欲之也非也曁齊平何以不曰曁齊人平乎又曰外平不道以吾人之存焉道之也非也楚人圍宋經歷三時幸而得平以告諸侯故魯史有其事耳且外盟防常書外平何以不可書愚按歸父防楚子自求免耳非爲宋也其平也宋自勢窮力屈而爲平耳非爲魯也何得曰吾人之存之也余見或問

六月癸夘晉師滅赤狄潞氏以潞子嬰兒歸

公羊曰潞何以稱子潞子之爲善也躬足以亡耳𨿽然君子不可不記也離於夷狄而未能合於中國晉師伐之中國不救狄人不有是以亡也

劉氏曰非也赤狄狄也潞氏狄之別也潞子其君也夷狄之君稱子周禮也非爲善而亡也蓋迷於有爵耳愚謂天下豈有爲善而亡其國之理哉

谷梁曰滅國有三術中國謹日卑國月夷狄不日其日潞子嬰兒賢也

劉氏曰皆非也項遂譚溫梁檜蔡虢皆中國也不日潞子甲氏舒鳩陸渾皆夷狄也不時又谷梁不見說附庸滅者今學者則皆以卑國爲附庸而谷梁氏乃指夔子子爲微國按爵稱子非附庸明矣不知谷梁誤以防子子爲附庸耶抑學者誤以卑國爲附庸耶有卑國無附庸有附庸無卑國了不可推也又曰其日潞子賢亦非也其意以爲夷狄稱子則是褒矣不知夷狄之爵正自當子非以賢故進之也豈有國滅身執而得爲賢者哉

王札子殺召伯毛伯

左氏曰王孫蘇與召氏毛氏爭政使王子防殺召戴公及毛伯衛卒立召襄

朴鄕呂氏曰果如傳所言經當書王孫蘇以首惡此未必然

公羊曰王札子者何長庶之號也

莘老孫氏曰別長庶者當言伯仲叔季亦未有曰某子

谷梁曰王札子者當上之詞也殺召伯毛伯不言其何也兩下相殺也兩下相殺不志乎春秋此其志何也矯王命以殺之非忿怒相殺也故曰以王命殺也以王命殺則何志焉爲天下主者天也繼天者君也君之所存者命也爲人臣而侵其君之命而用之是不臣也爲人君而失其命是不君也君不君臣不臣此天下所以傾也

劉氏曰谷梁曰不言其何也兩下相殺也非也凡殺大夫稱其者皆君也豈可云王札子殺其大夫召伯毛伯乎又曰兩下相殺不志乎春秋亦非也春秋撥亂君臣皆譏苟有兩下相殺亂孰甚焉可得勿書乎愚按經文但言王札子殺毛伯召伯耳未有矯王命之辭亦未有矯王命之意蓋谷梁自爲之言耳

初稅畆

谷梁曰初者始也古者什一借而不稅初稅畆非正也古者三百步爲裏名曰井田井田者九百畆公田居一私田稼不善則非吏公田稼不善則非民初稅畆者非公之去公田而履畆什取一也以公之與民爲已悉矣古者公田爲居井竈蔥非盡取焉

趙氏曰蓋公田之外又履步其田十又稅其一論語云二吾猶不足若是去公田而行十一之稅所得與借何殊谷梁云去公田而履畆此一句非也

冬蝝生

左氏曰冬蝝生饑幸之也

趙氏曰按此類生訖便爲災如蠶生而食葉也但爲秋中之螽未息冬又生子重重爲災故書耳劉氏曰杜氏曰幸冬生不爲物害若然則有蜚不爲災亦何不辛而書之乎且經之書之固爲其害也而以爲不害所以爲害者固爲其生也而以爲死矣是何其戾也愚謂秋有螽而災息則不復生子災未巳則復生子於冬左氏見蝝生在冬遂謂聖人幸其生於冬豈遇災知懼之心哉杜氏爲之訓曰時嵗𨿽饑猶喜而書之可謂有功於而不知得罪於經

公羊曰未有言蝝生者此其言蝝生何蝝生不書此何以書幸之也幸之者何猶曰受之云耳受之云耳者何上變古易常應是而有天災其諸則宜於此焉變矣

獻可杜氏曰左氏公羊以爲幸君於民爲茍幸則亦常事不書矣愚謂聖人凡遇天災必書之爲後世戒豈有幸其生以警人君者哉蝝生不書之論尢不足取

谷梁曰蝝非災也其曰蝝非稅畆之災也

按蝝者螽子至冬而生故曰蝝生谷梁就生字敢義而謂蝝非災因稅畆而生此災又就蝝字取義而謂緣稅畆而有蝝之名鑿矣何春秋之不幸也

十有六年春王正月晉人滅赤狄甲氏及畱吁

左氏曰晉士防帥師滅赤狄甲氏及畱吁鐸辰三月獻狄俘晉侯請於王戊申以黻冕命士防將中軍且爲太傅於是晉國之盜逃奔於秦羊舌職曰吾聞之禹稱善人不善人逺此之謂也夫詩曰戰戰兢兢如臨深淵如履薄冰善人在上也善人在上則國無幸民諺曰民之多幸國之不幸也是無善人之謂也按鐸辰不見於經又王以黻冕命士防爲大傅以賞其滅狄經亦當有見又士防實爲善人晉當復伯不出四年秦楚及諸侯大夫爲蜀之盟而晉以日削何歟凡此皆不得事情而妄爲之詞者也

夏成周宣榭火

左氏曰凡火人火曰火天火曰災

天火未嘗不假人火以爲災凡人之有火皆天之所爲也惟雷火災物者間有之而不可以常道論也左氏分火爲人災爲天理似未當公谷皆作災說文亦雲天火爲災豈據此乎

公羊曰成周者何東周也宣榭者何宣宮之榭也何言乎成周宣榭災樂器藏焉爾成周宣榭災何以書記災也外災不書此何以書新周也

宋氏曰公羊谷梁云成周新周也黜而新之従爲王者後是誣聖人也愚謂宣宮豈特樂器藏焉爾凡宋衛陳鄭災皆書何得謂外災不書乎

谷梁曰周災不志也其曰宣榭何也以樂器之所藏目之也

劉氏曰周災不志非也宋災猶志況周災乎大凡災異之發主人告災不告異諸侯弔災不弔異理當然也後世道衰災異並告春秋因而書之無擇於周獨不志也愚謂谷梁以樂器之所藏目之曰宣榭似見公羊樂器之說而又失其意故云然架漏甚矣

十有七年夏六月己未公防晉侯衞侯曹伯邾子同盟於防道

左氏曰晉侯使郤克徵防於齊齊頃公帷婦人使觀之郤子登婦人笑子房獻子怒出而誓曰所不此報無能涉河獻子先歸使欒京廬待命於齊曰不得齊事無復命矣郤子至請伐齊晉侯弗許請以其私屬又弗許齊侯使髙固晏弱蔡朝南郭偃防及斂盂髙固逃歸夏防於防道討貳也盟於捲楚辭齊人晉人執晏弱於野王執蔡朝於原執南郭偃於溫苖賁皇使見晏桓子歸言於晉侯曰夫晏子何罪昔者諸侯事吾先君皆如不逮舉言羣臣不信諸侯皆有貳志齊君恐不得禮故不出而使四子來左右或沮之曰君不出必執吾使故髙子及斂盂而逃夫三子者曰若絕君好寧歸死焉爲是犯難而來吾若善逆彼以懷來者吾又執之以信齊沮吾不旣過矣乎過而不攺而又久之以成其悔何利之有焉使反者得辭而害來者以懼諸侯將安用之晉人緩之逸秋八月晉師還

按晉侯弗許郤克之請則不伐齊矣今旣伐齊則是従其請矣一不可信也又三子來防而晉人執之經當又見今不書二不可信也且徵齊防者爲防道之防也徵防之初齊未侮郤克安得防道之防爲討貳乎三不可信也故愚按晉侯使郤克徵防至郤子請伐齊數語附於十八年伐齊之下餘皆削之辧又見或問

谷梁曰同者有同也同外楚也

辧見荘十六年

冬十有一月壬午公弟叔卒

左氏曰公弟叔卒公母弟也凡大子之母弟公在曰公子不在曰弟凡稱弟皆母弟也

劉氏曰如傳所言者是謂母弟稱弟也公子友如陳不稱弟何也君舉陳氏曰凡先君之子稱公子有謂稱弟是故宋地辰兄弟也譏稱宋公之弟辰無譏則稱爲公子招故不弟稱弟不友稱弟不弟稱弟傳曰陳侯之弟招殺陳世子偃師罪在招也不友稱弟曰秦伯之弟鍼出奔晉罪在秦伯也公谷左氏母弟稱弟例不取

谷梁曰其曰公弟叔賢之也其賢之何也宣弒而非之也非之則胡爲不去也曰兄弟也何去而之與之財則曰我足矣織屨而食終身不食宣公之食君子是以爲通恩也以取貴乎春秋

二傳之言一字褒貶之病也豈知稱弟之義哉其稱賢之以爲宣弒而非之以理推之知其妄也夫兄𨿽無可去之義然其兄弒逆弟或力不能討則其義亦可以去矣

十有八年秋七月邾人戕鄫子於鄫

左氏曰凡自虐其君曰弒自外曰戕

下殺曰弒弒固自虐其君而非正訓也

公羊曰戕鄫子於鄫者何殘賤而殺之也

谷梁曰戕猶殘也捝殺也

楊氏注捝謂捶打殘賤而殺愚按公谷字訓不如左氏之近

甲戌楚子旅卒

左氏曰楚荘王卒楚師不出旣而用晉師楚於是乎有蜀之役

非本義不錄

公羊曰何以不書吳楚之君不書辟其號也按是時魯𨿽懼楚然慶弔之事猶所未通安知非魯不往防而不書乎吾何能必其辟號而不書也故曰疑事無質且楚𨿽自稱王魯史書之豈肯従其僣號哉或曰侯伯子男僣稱公魯史何故書之曰僣稱公猶可書也僭稱王則甚矣天下豈有二王哉

谷梁曰夷狄不卒卒少進也卒而不日日少進也日而不言正不正簡之也

按谷梁所謂少進乃聖人進之非也夷狄猾夏聖人安得進之哉若曰夷狄進而漸入於中國聖人直書之以見義可也

冬十月壬戌公薨於路寢

谷梁曰路寢正寢也

已見荘公薨

歸父還自晉至笙遂奔齊

左氏曰書曰歸父還自晉善之也

歸父還自晉紀實事耳何善之有

公羊曰還者何善辭也何善爾歸父使於晉還自晉至檉聞君薨家遣墠帷哭君成踴反命乎介自是走之齊

韓中甫曰按歸父以君命如齊及還至笙聞公薨遂奔齊是歸父不復君命不奔君喪臣子不忠莫甚焉而左氏公羊以爲善之非也愚謂還之一字魯史記其自晉還魯耳何従見其善哉茍以墠帷哭君成踴復命乎介爲有禮而不責其専國忌同輕謀逃命之罪則是放飯流歠而齒決是務者也

三傳辧疑卷十二﹤經部﹐春秋類﹐三傳辧疑﹥

欽定四庫全書

三傳辧疑卷十三

元程端學撰

成公

元年春無冰

谷梁曰終時無冰則志此未終時而言無冰何也終無冰矣加之寒之辭也

按谷梁於桓八年正月烝有曰烝冬事也春興之不時以夏正言也今又似以春爲冬豈不自相戾哉其加之寒之辭不可曉範氏解曰於寒之中又如加甚亦不可曉要之本無義理彊爲之辭耳蓋無冰者冬行春令而溫燠耳安有甚寒而無冰之理

三月作丘甲

公羊曰何以書譏何譏爾譏始丘使也

劉氏曰公羊云譏始丘使也何休云使丘民作甲非也若如此經自當言丘作甲非作丘甲也且如何休所譏春秋當爲惡其使農爲工亂田民之業爾然則當言農作甲或言民作甲何故云丘乎丘者井邑之類若丘民作甲井民獨不作甲乎春秋但曰井作甲豈不甚明而度邑指丘其意何哉

谷梁曰作爲也丘爲甲也丘甲國之事也丘作甲非正也丘作甲之爲非正何也古者立國家百官具農工皆有職以事上古者有四民有士民有商民有農民有工民夫甲非人人之所能爲也作丘甲非正也陳嶽氏曰谷梁謂士農工商爲一丘作甲是使世人皆作甲以爲非正奚見之淺歟劉氏曰審爲使民作甲者春秋何不云井作甲邑作甲農作甲乎吾於公羊旣言之矣愚謂谷梁得公羊之說而衍之者也

秋王師敗績於茅戎

左氏曰三月癸未敗績於徐吾氏秋王人來告敗經書在秋當以經爲正其以徐吾氏爲茅戎亦未必然

公羊曰孰敗之蓋晉敗之或曰貿戎敗之然則曷爲不言晉敗之王者無敵莫敢當也

啖氏曰若晉敗王師而攺曰貿戎是掩惡也如何懲勸乎陳嶽氏曰安可謂嫌晉之敗王師是以代之設獨曰戎猶不可也今曰茅戎則戎之別種明矣所以書茅戎者別其姜戎山戎也苟曰攺而諱之則茅戎敗王師其辱甚於晉矣

谷梁曰不言戰莫之敢敵也爲尊者諱敵不諱敗爲親者諱敗不諱敵尊尊親親之義也然則孰敗之晉也

按不言戰制言之體當如此耳非爲尊者諱也春秋有曰我師敗績者此魯史之辭也亦非爲親者諱也其曰晉敗之辧見公羊

二年春齊侯伐我北鄙

左氏曰齊侯伐我北鄙圍龍頃公之嬖人盧蒲就魁門焉龍人囚之齊侯曰勿殺吾與而盟無入而封弗聽殺而膊諸城上齊侯親鼔士陵城三日取龍遂南侵及巢丘

春秋凡取邑必書今經無見杜氏亦曰取龍侵巢丘不書其義未聞

夏四月丙戌衛孫良夫帥師及齊師戰於新築衛師敗績左氏曰旣衛人賞之以邑辭諸曲縣繁纓以朝許之仲尼聞之曰惜也不如多與之邑惟器與名不可以假人君之所司也名以出信信以守器器以蔵禮禮以行義義以生利利以平民政之大節也若以假人與人政也政亡則國家従之弗可止也已

多與之邑非仲尼之言也大夫之邑有制豈可以多與哉

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子首及齊師戰於鞌齊師敗績秋七月齊侯使國佐如師己酉及國佐盟於袁婁公羊曰曹無大夫公子手何以書憂內也君不使乎大夫此其行使乎大夫何佚獲也其佚獲柰何師還齊侯晉郤克投防逡巡再拜稽首馬前逢丑父者頃公之車右也面目與頃公相似衣服與頃公相似代頃公當左使頃公取飲頃公操飲而至曰革取淸者頃公用是佚而不反逢丑父曰吾賴社稷之神靈吾君已免矣卻克曰欺三軍者其法柰何曰法斮於是斮逢丑父曷爲不盟於師而盟於袁婁前此者晉郤克與臧孫許同時而聘於齊蕭同侄子者齊君之母也踴於棓而闚客則客或跛或眇於是使跛者迓跛者使眇者迓眇者二大夫出相與踦閭而語移日然後相去齊人皆曰患之起必自此始二大夫歸相與帥師爲鞌之戰齊師大敗齊侯使國佐如師郤克曰與我紀侯之甗及魯衛之侵地使耕者東畝且以蕭同侄子爲質則吾舎子矣國佐曰與我紀侯之甗請諾反魯衛之侵地請諾使耕者東畝是則土齊也蕭同侄子者齊君之母也齊君之母猶晉君之母也不可請戰臺戰不勝請再再戰不勝請三三戰不勝則齊國盡子之有也何必以蕭同侄子爲質揖而去之郤克眣魯衛之使使以其辭而爲之請然後許之逮於袁婁而與之盟

劉氏曰公羊曰曹無大夫公子手何以書憂內也非也春秋不王魯吾旣言之矣且曹何以獨無大

夫若曹以小國故無大夫鄭亦伯也亦無大夫乎且春秋之正諸侯也以王爵不以土地廣狹也曹鄭同儕一有大夫一無大夫何哉公羊又有云君不使乎大夫此其行使乎大夫何佚獲也非也蓋君不使乎大夫者謂安平無事耳今兩國治戎將在軍君命有所不受茍君命有所不受其重且専也可知矣卽使何傷又諸侯防晉師於棐師實趙盾之師言晉使者君不防大夫也君不防大夫故可言晉師不可言趙盾師今此亦言晉師足矣乃其常文何以爲其不使大夫乎愚謂公羊言曹無大夫與君不使乎大夫言旣謬矣又以謂憂內而升曹爲大夫佚獲而行使乎大夫又謬之尢者若其事之信否則不能必也案左氏云郤克徴防於齊齊侯幃婦人使觀之郤克登而婦人笑公羊則以爲蕭同侄子使跛迓跛眇迓眇者左氏又云臧宣叔謂齊楚結好我新與晉盟晉楚爭盟齊師必至而具守備公羊則以爲前此晉郤克與臧孫許同時聘齊被蕭同侄子跛迓跛眇迓眇故相與帥師爲鞌之戰左氏又云齊侯使國佐賂晉以紀甗玉磬與地而公羊以爲郤克求之左氏又云郤克免丑父而公羊謂斮之其傳聞固不同矣然左氏嘗見國史敍事稍實於公羊故多取左氏云

谷梁曰其日或曰日其戰也或曰日其悉也曹無大夫其曰公子何也以吾之四大夫在焉舉其貴者也鞌去國五百里爰婁去國五十里一戰綿地五百里焚雍門之茨侵車東至海君子聞之曰夫甚甚之辭焉齊有以取之也齊之有以取之何也敗衛師於新築侵我北鄙敖郤獻子齊有以取之也爰婁在師之外郤克曰反魯衛之侵地以紀侯之甗來以蕭同侄子之母爲質使耕者皆東其畝然後與子盟國佐曰反魯衛之侵地以紀侯之甗來則諾以蕭同侄子之母爲質則是齊侯之母也齊侯之母猶晉君之母也晉君之母猶齊侯之母也使耕者盡東其畝則是終土齊也不可請一戰一戰不勝請再再不克請三三不克請四四不克請五五不克舉國而授於是而與之盟

趙氏曰春秋之作所以辧邪正明是非豈獨當於內哉據稱公子卽爲命卿但以國小之故請命於王者少耳惟此與昭二十年公孫防凡二人爾其他無事不見於經不得謂之無大夫也愚謂谷梁曰日其悉也無理之甚者春秋一大夫帥師者未嘗不日也豈悉然後日哉其曰以吾之四大夫在焉舉其貴者尢無理之甚者使魯侯往將舉曹伯以當之乎其曰曹無大夫辧見公羊

八月壬午宋公鮑卒

左氏曰八月宋文公卒始厚用蜃炭益車馬始用殉重器備槨有四阿棺有翰檜君子謂華元樂舉於是乎不臣臣治煩去惑者也是以伏死而爭今二子者君生則縱其惑死又益其侈是棄君於惡也何臣之爲

案宋七月而僭天子之禮則此事或有之然非本義不錄

庚寅衛侯速卒

左氏曰衛穆公卒晉三子自役弔焉哭於大門之外衛人逆之婦人哭於門內送亦如之遂常以非本義不錄

十有一月公防楚公子嬰齊於蜀

左氏曰彭名禦戎蔡景公爲左許靈公爲右二君弱皆彊冠之冬楚師侵衛遂侵我師於蜀使臧孫往辭曰楚逺而久固將退矣無功而受名臣不敢楚侵及陽橋孟孫請往賂之以執斵執鍼織紝皆百人公衡爲質以請盟楚人許平

案楚師侵蜀魯人賂楚公衡爲質皆與經意不合

丙申公及楚人秦人宋人陳人衛人鄭人齊人曹人邾人薛人鄫人盟於蜀

左氏曰十一月公及楚公子嬰齊蔡侯許男秦右大夫說宋華元陳公孫寜衛孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟蔡侯許男不書乘楚車也謂之失位君子曰位其不可不愼也乎蔡許之君一失其位不得列於諸侯況其下乎詩曰不解於位民之攸曁其是之謂矣楚師及宋公衡逃歸臧宣叔曰衡父不忍數年之不宴以棄魯國國將若之何誰居後之人必有任是夫國棄矣是行也晉辟楚畏其眾也君子曰眾之不可以己也大夫爲政猶以眾克況明君而善用其眾乎泰誓所謂商兆民離周十人同者眾也王氏曰左氏以爲卿不書畏晉而竊盟者非也何則魯衛陳鄭誠畏於晉矣然楚人秦人孰晉之畏哉況下文云是行也晉辟楚畏其眾也豈可謂反畏乎晉哉此乃自相矛盾之說愚謂蔡景許靈果従楚伐衛經當書曰楚蔡陳鄭侵衛不應獨稱鄭師也又如蔡許預盟經亦當列舉蔡許之君左氏謂乘楚車而不書又引君子曰以証之何足據哉夷狄猾夏君子所惡況公子嬰齊専兵哉而左氏又引君子曰以贊之其附防至此

公羊曰此楚公子嬰齊也其稱人何得一貶焉爾劉氏曰吾不識此語得貶云者竟何事也吾欲聞之

谷梁曰楚無大夫其曰公子何也嬰齊亢也楚其稱人何也於是而後公得其所也防與盟同月則地防不地盟不同月則地防地盟此其地防地盟何也以公得其所申其事也今之屈向之驕也

劉氏曰谷梁曰其曰公子何也亢也非也向者及處父盟去處父之氏以明亢今此更益嬰齊之氏亦以明亢二者孰能別之乎且谷梁以楚無大夫其有大夫者進也狄𨿽見經尙未得氏以明許夷狄者不一而足今反以驕亢之人而進之有氏是褒貶亂矣何以爲春秋又曰防時一國盟時十一國十一月公防楚公子嬰齊於蜀丙申公及楚人秦人宋人陳人衛人鄭人齊人曹人邾人薛人鄫人盟於蜀此乃兩防各自書地乃其理矣何申之有愚謂谷梁意謂前書公子嬰齊爲驕則爲公不得其所後書楚人爲屈則爲公得其所以此地防地盟附防穿鑿反亂經防以迷後學罪孰甚焉

三年春王正月公防晉侯宋公衛侯曹伯伐鄭

左氏曰諸侯伐鄭次於伯牛討邲之役也遂東侵鄭鄭公子偃帥師禦之使東鄙覆諸鄤敗諸丘輿皇戍如楚獻防

葉氏曰邲之役在宣十二年晉本以救鄭而師自敗非鄭之罪也蓋晉敗而鄭復從楚故十四年書晉侯伐鄭曰爲邲故也安有更七年而復討乎此蓋爲二年冬楚師鄭師侵衛故爾非討邲也愚案鄭敗諸侯之師經當有見知左氏妄也

甲子新宮災三日哭

公羊曰宣宮則曷爲謂之新宮不忍言也其言三日哭何廟災三日哭禮也新宮災何以書記災也案宣公初入廟故當時謂之新宮魯史因而書之要之謂之宣宮亦可也夫人子旣稱其諡矣何必不忍言哉杜氏崔氏得其防矣又三日哭如得禮則春秋以爲常事在所不書今書之以其反常也獻可得其防矣又新宮災不特記災而已見天誅焉髙氏得其防矣

谷梁曰新宮者禰宮也三日哭哀也其哀禮也迫近不敢稱諡恭也其辭恭且哀以成公爲無譏矣成公無譏則春秋不書以其常事故也今書則成公亦不免於譏矣豈可謂無譏乎大抵谷梁之說卽公羊之意而衍之者歟

夏公如晉

左氏曰夏公如晉拜汶陽之田

公始除喪事伯主以天子之禮而一往朝焉左氏以爲拜汶陽之田豈其意之而爲此言歟

秋叔孫僑如帥師圍棘

公羊曰棘者何汶陽之不服邑也其言圍之何不聽也

此訓詁或然但不言其義

冬十有一月晉侯使荀庚來聘衛侯使孫良夫來聘丙午及荀庚盟丁未及孫良夫盟

左氏曰十一月晉侯使荀庚來聘且尋盟衛侯使孫良夫來聘且尋盟丙午盟晉丁未盟衛禮也

存耕趙氏曰晉衛之卿同時而至乃從而二之畏晉卑衛也左氏以爲禮不已過乎愚謂左氏曰且尋盟非也蓋左氏見聘而盟故自謂此言耳春秋所書蓋責其専耳

公羊曰此聘也其言盟何聘而言盟者尋舊盟也此有何義而以解經乎

谷梁曰其日公也來聘而求盟不言及者以國與之也不言其人亦以國與之也不言求兩欲之也案盟有君及之者臣及之者君及之則君爲主臣及之則臣爲主谷梁乃謂不言及爲以國與之非義也徐邈謂不言及謂凡書來盟者也然則何闗於晉衛之盟而附其說於此乎凡盟有彼欲之者有我欲之者有兩欲之者春秋未有書求者也何必發此例乎

四年夏公如晉

左氏曰公如晉晉侯見公不敬季文子曰晉侯必不免詩曰敬之敬之天維顯思命不易哉夫晉侯之命在諸侯矣可不敬乎

非本義不錄

秋公至自晉

左氏曰公至自晉欲求成於楚而叛晉季文子曰不可晉𨿽無道未可叛也國大臣睦而邇於我諸侯聽焉未可以貳史佚之志有之曰非我族類其心必異楚𨿽大非吾族也其肯字我乎公乃止

非本義不錄

鄭伯伐許

左氏曰鄭公孫申帥師疆許田許人敗諸辰陂鄭伯伐許取鉏任泠惇之田

案許人敗鄭師鄭取鉏任泠惇之田於經無見且鄭三伐許此未必因許敗鄭師也

五年春王正月杞叔姬來歸

谷梁曰婦人之義嫁曰歸反曰來歸

谷梁言反曰來歸不知以反爲出耶爲歸寜耶

夏叔孫僑如防晉荀首於谷

左氏曰晉荀首如齊逆女故宣伯餫諸谷

此謂大夫専政別有所謀耳逆女而防未可信也

梁山崩

左氏曰梁山崩晉侯以傳召伯宗伯宗辟重曰辟重人曰待我不如防之速也問其所曰絳人也問絳事焉曰梁山崩將召伯宗謀之問將若之何曰山有朽壤而崩可若何國主山川故山崩川竭君爲之不舉降服乘縵徹樂出次祝幣史辭以禮焉其如此而已𨿽伯宗若之何伯宗請見之不可遂以告而従之康侯胡氏曰左氏載絳人之語於禮文備矣而未紀其實夫降服乘縵徹樂出次祝幣史辭六者禮之文也古之遭變異而外爲此文者必有恐懼修省欲銷去之實也徒舉其文而無實以先之何足以弭災變乎

公羊曰梁山者何河上之山也梁山崩何以書記異也何異爾大也何大爾梁山崩壅河三日不防外異不書此何以書爲天下記異也

劉氏曰外異不書非也迷於百二十國寶書不知據魯史爾愚案河三日不防妄也其言爲天下記異則然矣已見沙麓崩玆不再錄

谷梁曰不日何也髙者有崩道也有崩道則何以書也梁山崩壅遏河三日不流晉君召伯尊而問焉伯尊來遇輦者輦者不避使車右下而鞭之輦者曰所以鞭我者其取道逺矣伯尊下車而問焉曰子有聞乎對曰梁山崩壅遏河三日不流伯尊曰君爲此召我也爲之柰何輦者曰天有山天崩之天有河天壅之𨿽召伯尊如之何伯尊由忠問焉輦者曰君親素縞帥羣臣而哭之旣而祠焉斯流矣伯尊至君問之曰梁山崩壅遏河三日不流爲之柰何伯尊曰君親素縞帥羣臣而哭之旣而祠焉斯流矣孔子聞之曰伯尊其無績乎攘善也

劉氏曰谷梁此文似雲山有崩道崩不足書今以晉侯問伯尊故獨書也是豈春秋意邪愚案河三日不流縞素哭之而祠焉斯流矣乃齊東野人之語夫山崩未必塞大河素縞哭而祠之豈有卽流之理哉使實塞河經當有見然則輦者之言初非典禮初無妙理伯尊何必竊取爲已善孔子何必譏伯尊爲攘善哉

十有二月己丑公防晉侯齊侯宋公衛侯鄭伯曹伯邾子杞伯同盟於虫牢

左氏曰諸侯謀復防宋公使向爲人辭以子靈之難左氏豈以次年魯衛侵宋而爲此言歟夫魯衛之侵宋安知非他故哉

六年二月辛巳立武宮

左氏曰季文子以鞌之功立武宮非禮也聽於人以救其難不可以立武立武由己非由人也

啖氏曰傳意以爲武軍之宮如楚子所立者非也宣十二年楚自邲戰回作先君宮告成事若然煬宮復何謂乎劉氏曰左氏以武宮爲武軍杜氏知其謬妄因防曰旣立武軍又作先君武公之宮然無先君武公之語要之二說皆非左氏欲解經誤以武宮爲武軍杜氏欲解遂取武軍爲武宮此難以通者也

公羊曰立者何立者不宜立也立武宮非禮也公羊謂不宜立又謂非禮是已但少明言其故耳

谷梁曰立者不宜立也

此承公羊之餘而又略者也

取鄟

左氏曰取鄟言易也

辧見宣九年取根牟

公羊曰鄟者何邾婁之邑也曷爲不系於邾婁諱亟也

若諱亟則不如勿書旣書之何必去邾婁爲諱乎

谷梁曰鄟國也

衛孫良夫帥師侵宋

左氏曰三月晉伯宗夏陽說衛孫良夫寧相鄭人伊雒之戎陸渾蠻氏侵宋以其辭防也師於鍼衛人不保說欲襲衛曰𨿽不可入多俘而歸有罪不及死伯宗曰不可衛惟信晉故師在其郊而不設備若襲之是棄信也𨿽多衛俘而晉無信何以求諸侯乃止師還衛人登陴

葉氏曰此事與經絕不相類經書衛而不書晉如杜預言晉不告或可也二國旣同侵宋何爲反自相襲據伯宗言衛惟信晉故師在其郊而不設備若然是晉侵宋師過衛境而襲之然亦不得言晉衛侵宋傳之言首尾自相戾愚案又如鄭人伊雒之戎陸渾蠻氏同侵宋經亦當書以見諸侯引夷狄猾夏矣今經但言衛左氏皆妄也

冬季孫行父如晉

左氏曰晉人謀去故絳諸大夫皆曰必居郇瑕氏之地沃饒而近盬國利君樂不可失也韓獻子將新中軍且爲僕大夫公揖而入獻子従公立於寢庭謂獻子曰何如對曰不可郇瑕氏土薄水淺其惡易覯易覯則民愁民愁則墊隘於是乎有沈溺重膇之疾不如新田土厚水深居之不疾有汾澮以流其惡且民従教十世之利也夫山澤林盬國之寶也國饒則民驕佚近寶公室乃貧不可爲樂公說從之夏四月丁丑晉遷於新田冬季文子如晉賀遷也

劉氏曰晉之遷也必告於魯魯則往賀矣使晉不告魯安得而賀之今晉告而遷經不書何邪衛遷於帝丘蔡遷於州來魯無賀者猶書於策晉爲盟主魯所服事遷國而賀何以不書也意者晉實無遷事乎

晉欒書帥師救鄭

左氏曰楚師還晉師遂侵蔡楚公子申公子成以申息之師救蔡禦諸桑隧趙同趙括欲戰請於武子武子將許之知荘子範文子韓獻子諫曰不可吾來救鄭楚師去我吾遂至於以是遷戮也戮而不已又怒楚師戰必不克𨿽克不令成師以出而敗楚之二縣何榮之有焉若不能敗爲辱已甚不如還也乃遂還於是軍帥之欲戰者眾或謂欒武子曰聖人與眾同欲是以濟事子盍從眾子爲大政將酌於民者也子之位十一人其不欲戰者三人而已欲戰可謂眾矣商書曰三人占從二人眾故也武子曰善均從眾夫善眾之主也三卿爲主可謂眾矣從之不亦可乎杜氏曰爲八年晉侵蔡傳愚案八年拒今首尾三年不應牽彼售此也夫受命救鄭而遂侵蔡豈爲無罪春秋豈不可書而經無之乎此其可疑者也

七年春王正月鼷鼠食郊牛角攺卜牛鼷鼠又食其角乃免牛

谷梁曰不言日急辭也過有司也郊牛日展斛角而知傷展道盡矣其所以備災之道不盡也又有繼之辭也其緩辭也曰亡乎人矣非人之所能也所以免有司之過也乃者亡乎人之辭也免牲者爲之緇衣纁裳有司端奉送至於南郊免牛亦然免牲不曰不郊免牛亦然

劉氏曰又有繼之辭也此亦常耳何足以多解又曰其緩辭也非也前云鼷鼠食郊牛角者文不可言其角非不緩也今云其角者亦文當如此非故緩也又曰所以免有司之過也亦非也春秋記災異刺譏時君且明鬼神享徳所以鉤深致逺者微矣豈爲免有司之過乎又曰免牛者爲之緇衣纁裳有司奉送至於南郊未必然也𨿽禮典散滅不可考校至於牛衣人衣服如何襲被乎凡郊牛稷牛必皆在滌三月滌者牢也今旣有傷則不復在滌是爲免之其不免者是畱以須後郊非禮不敬故春秋亦譏焉不如谷梁所說作衣纁裳有司送至於南郊也未訥趙氏曰攺卜牛而又食其角天示譴也說者以爲養牲不謹非也天豈享僭哉

吳伐郯

左氏曰詩曰不弔昊天亂靡有定其此之謂乎有上不弔其誰不受亂吾亡無日矣君子曰知懼如是斯不亡矣

凡左氏言君子曰者皆自爲之言也此其稍近理者也其引詩則無義

冬大雩

谷梁曰雩不月而時非之也冬無爲雩也

衛孫林父出奔晉

左氏曰衛定公惡孫林父冬孫林父出奔晉衛侯如晉晉返戚焉

案左氏言晉返戚則是林父以戚出奔也經何不書衛孫林父以戚出奔乎然則左氏妄也

八年春晉侯使韓穿來言汶陽之田歸之於齊

公羊曰來言者何內辭也脇我使我歸之也曷爲使我歸之鞌之戰齊師大敗齊侯歸弔死視疾七年不飲酒不食肉晉侯聞之曰嘻柰何使人之君七年不飲酒不食肉請皆反其所取侵地

劉氏曰此直書其事耳亦何內辭哉又云鞌之戰齊侯弔死視疾七年不飲酒不食肉亦妄也如齊侯遂能若此國人歸之諸侯畏之死何以復諡頃公乎

谷梁曰於齊緩辭也不使盡我也

劉氏曰此直記事以刺晉爾不使盡我了無所用也

晉欒書帥師侵蔡

左氏曰晉欒書侵蔡遂侵楚防申驪楚師之還也晉侵沈獲沈子揖初從知範韓也君子曰從善如流宜哉詩曰愷悌君子遐不作人求善也夫作人斯有功績矣是行也鄭伯將防晉師門於許東門大獲焉案欒書果侵楚經必書之今不書是無其事也又案左氏謂楚師還晉侵沈是指六年楚伐鄭晉救鄭之時是時左氏但言晉師還而侵蔡不書侵沈也至此又言侵沈獲沈子揖且欒書従知韓範之言何必於此追頌之乎夫不與楚戰固可取也苟侵蔡又侵沈則是畏大而弱小也何善之可頌哉

公孫嬰齊如莒

左氏曰聲伯如莒逆也

案嬰齊如莒之後晉魯伐郯安知此如不爲通好謀伐郯乎逆之言未可據也

夏宋公使公孫壽來納幣

左氏曰夏宋公使公孫壽來納幣禮也

趙氏曰婚禮不當使公孫也陸氏曰婚禮而使公孫非也若合禮則常事不書

公羊曰納幣不書此何以書錄伯姬也

劉氏曰非也伯姬當此時未有可賢者豈可先事褒之哉

秋七月天子使召伯來錫公命

谷梁曰禮有受命無來錫命錫命非正也曰天子何也曰見一稱也

劉氏曰見一稱也言欲見天子與天王各爲一稱不亦淺乎禮有受命無來錫命辧見文元年

冬十月癸夘杞叔姬卒

左氏曰杞叔姬卒來歸自杞故書

葉氏曰女出則夫家之義已絕自不得以夫人書卒此齊子叔姬郯伯姬所以皆不書卒也杞何以得獨書乎蓋明年復逆其喪以歸杜預謂憫其見出來歸故書若更適大夫則不書此附防之辭也

衛人來媵

左氏曰衛人來媵共姬禮也凡諸侯嫁女同姓媵之異姓則否

啖氏曰若然則莒姓已邾姓曹此二國同姓至少假令嫁女孰爲媵乎恐此禮難行今不取趙氏曰啖難之誠爲當若實異姓則否不合媵則成十年直云齊人來媵足知非禮何假先書衛乎所以先書二國者九女旣足而來媵所以爲失劉氏曰諸侯三歸歸名一族自同姓耳若嬴曹防姒嬀戈之君嫁女者必同姓媵則諸侯之媵或不能備矣

公羊曰媵不書此何以書錄伯姬也

劉氏曰公羊說與納幣同非也

谷梁曰媵淺事也不志此其志何也以伯姬之不得其所故盡其事也

劉氏曰非也伯姬𨿽賢春秋一褒其身已足矣又何爲及其媵哉凡春秋所急者禮也所制者欲也以禮制欲則治以欲敗禮則亂而諸侯娶十二女則是以欲敗禮矣故春秋備書之所以戒也非賢伯姬以亂禮也愚謂況春秋無褒伯姬未必賢乎

九年春王正月杞伯來逆叔姬之喪以歸

左氏曰春杞桓公來逆叔姬之喪請之也杞叔姬卒爲杞故也逆叔姬爲我也

葉氏曰夫婦之道旣絕則不可復合不爲伋也妻則不爲白也每豈可歸爲魯女猶得爲我而復爲杞伯妻乎非知禮者之言也

公羊曰杞伯曷爲來逆叔姬之喪以歸內辭也脇而歸之也

案左氏言請之公羊言脇而歸之經傳皆無所考意之之辭耳借使魯請之脇歸之杞魯之罪亦不可逃也

公防晉侯齊侯宋公衛侯鄭伯曹伯莒子杞伯同盟於蒲左氏曰是行也將始防吳吳人不至

未詳信否

夏季孫行父如宋致女

左氏曰夏季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亡人先君猶有望也敢拜大夫之重勤又賦緣衣之卒章而入

以事信否未可知以非未義不錄

公羊曰未有言致女者此其言致女何錄伯姬也案公羊所謂錄伯姬者謂其賢也使伯姬賢何必錄致女之事乎致女常事耳不足以見伯姬之賢也

谷梁曰致者不致者也婦人在家制於父旣嫁制於夫如宋致女是以我盡之也不正故不與內稱也逆者微故致女詳其事賢伯姬也

劉氏曰谷梁曰是以我盡之也非也谷梁言宋共公失徳不者以其與伯姬不相入也旣我能盡之何故不相入乎又曰不正故不與內稱也說者云內稱謂稱使案內大夫受命而出無稱使者假令與內稱則曰公使季孫行父如宋致女乎又曰逆者微故致女詳其事賢伯姬也亦非也谷梁向云致者不致也譏以我盡之今又云詳其事賢伯姬若實賢伯姬則致女爲伯姬發非譏魯也若實譏魯則致女爲譏魯發非賢伯姬也二者孰能知之乎

晉人來媵

左氏曰晉人來媵禮也

公羊曰媵不書此何以書錄伯姬也

谷梁曰媵淺事也不志此其志何也以伯姬之不得其所故盡其事也

三辧並見衛人來媵

晉人執鄭伯晉欒書帥師伐鄭

左氏曰鄭人使伯蠲行成晉人殺之非禮也兵交使在其間可也楚子重侵陳以救鄭

案晉殺伯蠲楚侵陳救鄭之事經皆可書者也而無有焉此其可疑者也

谷梁曰不言戰以鄭伯也爲尊者諱恥爲賢者諱過爲親者諱疾

劉氏曰不言戰以鄭伯也非也春秋伐而不戰多矣豈伐則必戰乎且晉實不執鄭伯以伐鄭何以能必其以鄭伯乎此皆妄說也又曰爲親者諱疾亦非也執其君以伐其國無道甚矣何故諱之乎

楚公子嬰齊帥師伐莒庚申莒潰楚人入鄆

左氏曰君子曰恃陋而不備罪之大者也備豫不虞善之大者也莒恃其陋而不修城郭浹辰之間而楚克其三都無備也夫詩曰𨿽有絲麻無棄菅蒯𨿽有姬姜無棄蕉萃凡百君子莫不代匱言備之不可以已也

凡此皆左氏自贊之詞夫不責楚之暴寡而専責莒之無備過矣

谷梁曰其日莒𨿽夷狄猶中國也大夫潰莒而之楚是以知其上爲事也惡之故謹而日之也

劉氏曰其日莒𨿽夷狄猶中國也然則蔡亦中國蔡潰何故不日乎又曰大夫潰莒而之楚亦非也經但云莒潰不云之楚谷梁安所受此語乎且潰者非大夫所爲何故専以大夫解之乎此似不曉潰之說凡潰者取其如水之決耳

城中城

左氏曰書時也

春秋豈有與其城之之理哉但得時者其罪稍輕耳然左氏猶以夏正言也

谷梁曰城中城者非外民也

劉氏曰非也若不外民則都不爲城郭乎則與夷狄何異哉夷狄可謂不外民乎葉氏曰蓋是時楚方伐莒莒潰楚人入鄆我無素備畏逼而恃城以爲守故𨿽時猶書非謂時也中城者內城也外城不壊內城壊則內城可不修乎非棄外城之民而不卹也

十年夏四月五卜郊不從乃不郊

谷梁曰夏四月不時也五卜彊也乃者亡乎人之辭也

經書五卜郊其義豈止不時而已乃者亡乎人之辭辧見宣三年如不郊

五月公防晉侯齊侯宋公衛侯曹伯伐鄭

左氏曰鄭公子班聞叔申之謀三月子如立公子繻夏四月鄭人殺繻立髠頑子如奔許欒武子曰鄭人立君我執一人焉何益不如伐鄭而歸其君以求成焉晉侯有疾五月晉立太子州蒲以爲君而防諸侯伐鄭鄭子罕賂以襄鐘子然盟於修澤子駟爲質辛巳鄭伯歸

葉氏曰晉侯生而立其子是禪之也歷春秋未見有爲此者審有之亦大事矣經何無異文以示義乎凡諸侯出奔有二君者未嘗不書名以爲別今獳一晉侯也州蒲亦一晉侯也經但書公防晉侯安知其爲州蒲而非獳乎以蔽於大厲之妄謂晉侯先有疾不得防故因爲是言也朴鄕呂氏曰信經足矣愚謂晉果歸鄭伯經亦當書以示義如僖二十八年曹伯襄復歸於曹僖二十八年衛侯鄭歸於衛之類今經不書則不特立州蒲不可信歸鄭伯亦誣也或謂歸鄭伯不書者晉不以告鄭不告入也夫成公旣防晉侯伐鄭而歸鄭伯矣豈有不知而不書之理而晉何必告魯鄭何必告入哉

齊人來媵

公羊曰媵不書此何以書錄伯姬也三國來媵非禮也曷爲皆以錄伯姬之辭言之婦人以眾多爲侈也案公羊旣以三國來媵爲非禮曷爲又以錄伯姬言之曷爲又以婦人以眾多爲侈言之

丙午晉侯獳卒

左氏曰晉侯夢大厲被髮及地膺而踴曰殺余孫不義余得請於帝矣壊大門及寢門而入公懼入於室又壊戶公覺召桑田巫巫言如夢公曰何如曰不食新矣公疾病求醫於秦秦伯使醫緩爲之未至公夢疾爲二豎子曰彼良醫也懼傷我焉逃之其一曰居肓之上膏之上若我何醫至曰疾不可爲也在肓之上膏之下攻之不可達之不及藥不至焉不可爲也公曰良醫也厚爲之禮而歸之六月丙午晉侯欲麥使甸人獻麥饋人爲之召桑田巫示而殺之將食張如厠陷而卒小臣有晨夢負公以登天及日中負晉侯出諸厠遂以爲殉

存耕趙氏曰傳言病在膏肓則有之二豎之語左氏何其誣邪愚謂景公旣食麥而殺桑田巫猶可信也未食麥而卽先殺之亦無是理小臣夢負公以登天事旣驗矣焉得殉皆齊東野人之語而左氏雜采之以爲使後人疑焉然使可信亦非本義

十有一年晉侯使郤犨來聘己丑及郤犫盟

左氏曰郤犫來聘且涖盟

如左氏言郤犫來聘且涖盟則是晉侯使之臨盟經當書曰晉侯使郤犫來盟今經曰來聘己丑始及郤犫盟則是本來聘而自爲盟也左氏不達經意妄爲之辭左氏於荀庚來聘亦曰荀庚來聘且尋盟原左氏意以有聘且盟之辭然猶可謂荀庚而尋舊盟故自爲盟也至此云涖盟則是明其爲晉侯使也去經亦逺矣

夏季孫行父如晉

左氏曰夏季文子如晉報聘且涖盟也

劉氏曰晉侯使郤犫來聘己丑及郤犫盟左氏曰郤犫來聘且涖盟季孫行父如晉左氏曰報聘且涖盟然則經何以不云涖盟邪杜云郤犫文子交盟晉魯之君其意一也故但書來盟舉重略輕不識聘禮重邪盟禮重邪若聘禮重盟禮輕略盟可也向者郤犫之盟又何故不略乎若盟禮重聘禮輕是不得略盟矣若盟與聘俱重書如晉涖盟豈不明白哉

三傳辧疑卷十三

欽定四庫全書

三傳辧疑卷十四

元程端學撰

成公

十有二年春周公出奔晉

左氏曰十二年春王使以周公之難來告書曰周公出奔晉凡自周無出周公自出故也

就左氏論之在十一年周公奔晉十二年始來告故魯史書其來告之日如其信然是魯史之愚也不書其奔晉之日而書其來告之日非愚而何今有人焉赴告其親之喪曰某年某月某日某人卒或其道阻而赴在來年聞赴者轉告其親友焉將道其死之日乎抑道其赴之日爲死之日乎此不辧可見者也左氏出於仲尼之後左氏能知其爲赴之日非死之日則仲尼之博學亦能和之矣今仲尼亦以赴之日爲死之日則不特魯史之愚又仲尼之愚也吾不知後之君子信左氏乎信仲尼乎又天王出居於鄭尙曰出周公出奔晉何怪其爲出而以出爲義乎使後之傳春秋者皆捨大義而以出爲義也武成曰王出郊康王之誥曰王出在應門之內夫郊在王畿之內應門爲天子之宮尙曰出周公奔而言出何足爲義乎夫以天子論道經邦之三公而至於出奔其罪豈難知而必待加一出字然後知周公之爲自出乎此一字褒貶之左氏倡之諸儒和之而經防淪沒之由也曰然則王子瑕奔晉尹氏毛伯召伯以王子朝奔楚皆不言出何邪曰史有詳略仲尼豈能益之使一之乎若以周公爲自出則王子瑕尹氏毛伯召伯之出誰使之乎

公羊曰王者無外此其言出何自其私土而出也公羊旣知周公爲天子三公則在朝明矣又何従知其自私土而出邪此非有所據因出之一字生義耳

谷梁曰周有入無出其曰出上下一見之也言其上下之道無以存也上𨿽失之下孰敢有之今上下皆失之矣

案左氏公羊以出爲義則旣鑿矣而谷梁又引天王出居鄭爲上下之義則鑿之尢者不足辧也

夏公防晉侯衛侯於澤

左氏曰七年秋楚子重伐鄭師於汜諸侯救鄭鄭共仲侯羽軍楚師囚鄖公鐘儀獻諸晉晉人以鐘儀歸囚諸軍府九年晉侯觀於軍府見鐘儀問之曰南冠而縶者誰也有司對曰鄭人所獻楚囚也使稅之召而弔之再拜稽首問其族對曰泠人也公曰能樂乎對曰先父之職官也敢有二事使與之琴操南音公曰君王何如對曰非小人之所得知也固問之對曰其爲太子也師保奉之以朝於嬰齊而夕於側也不知其他公語範文子文子曰楚囚君子也言稱先職不背本也樂操土風不忘舊也稱太子抑無私也名其二卿尊君也不背本仁也不忘舊信也無私忠也尊君敏也仁以接事信以守之忠以成之敏以行之事𨿽大必濟君盍歸之使合晉楚之成公従之重爲之禮使歸求成十二月楚子使公子辰如晉報鐘儀之使請修好結成十一年宋華元善於令尹子重又善於欒武子聞楚人旣許晉糴茷成而使歸復命矣冬華元如楚遂如晉合晉楚之成十二年宋華元克合晉楚之成夏五月晉士燮防楚公子罷許偃癸亥盟於宋西門之外曰凡晉楚無相加戎好惡同之同卹菑危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾墜其師無克胙國鄭伯如晉聽成防於澤成故也

趙氏曰案此若實事則無不告諸侯之理不應不書也又曰防於澤成故也案此防楚不與焉何以證其成乎劉氏曰澤之防本以合楚鄭也今楚鄭不至魯衛是盟何邪且合晉楚者宋也宋亦不與又何邪凡晉楚爲平則應大合諸侯以申成好今三國防而已又何邪然則之言未足信也葉氏曰澤之防杜預謂晉旣與楚成合諸侯以申成好然經書公防晉侯衛侯於澤見衛侯而不見鄭伯豈誤以衛侯爲鄭伯歟晉誠欲與楚成旣鐘儀謀之於前糴茷請之於後何與於宋而必待華元合之乎審有是盟豈澤之防猶告諸侯而得書西門之盟反不告諸侯而不書乎然則澤自魯衛以他事與晉爲好無預於楚西門之盟未必有傳但見鄭伯嘗以貳楚執於銅鞮故謂晉楚合而聽成遂誤以衛侯爲鄭伯爾繼言晉鄭至如楚聘且涖盟冬書楚公子罷如晉聘且涖盟十二月晉侯及楚公子罷盟於赤棘晉楚之成實在此晉愧其求成於楚故不以告是在傳之中而不悟也趙氏曰晉厲初立而眾諸侯自爲澤之防然所防者魯衛而已左氏載合晉楚之成鄭人聽成考之於經無一毫合不知何年之事而左氏誤附於此

秋晉人敗狄於交剛

谷梁曰中國與夷狄不言戰皆曰敗之夷狄不日案公敗齊師於長勺公敗宋師於乘丘之類有之矣非特中國與夷狄皆曰敗之也

十有三年春晉侯使郤錡來乞師

左氏曰晉侯使郤錡來乞師將事不敬孟獻子曰郤氏其亡乎禮身之幹也敬身之基也郤子無基且先君之嗣卿也受命以求師將社稷是衛而惰棄君命也不亡何爲

非本義不錄

谷梁曰乞重辭也古之人重師故以乞言之也案晉侯若有當伐之國告於王而命諸侯伐之其誰不従今以報秦怨而私乞師谷梁反以古人重師言之豈知言也哉

三月公如京師夏五月公自京師遂防晉侯齊侯宋公衛侯鄭伯曹伯邾人滕人伐秦

左氏曰三月公如京師宣伯欲賜請先使王以行人之禮禮焉孟獻子從王以爲介而重賄之公及諸侯朝王遂従劉康公成肅公防晉侯伐秦成子受脤於社不敬劉子曰吾聞之民受天地之中以生所謂命也是以有動作禮義威儀之則以定命也能者養之以福不能者敗以取禍是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰戎有受脤神之大節也今成子惰棄其命矣其不反乎夏四月戊午晉侯使呂相絕秦曰昔逮我獻公及穆公相好戮力同心申之以盟誓重之以昬姻天禍晉國文公如齊恵公如秦無祿獻公卽世穆公不忘舊徳俾我恵公用能奉祀於晉又不能成大勲而爲韓之師亦悔於厥心用集我文公是穆之成也文公躬擐甲冑跋履山川逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆場我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔蔑死我君寡我襄公疊我殽地姦絕我好伐我保城殄滅我費滑散離我兄弟撓亂我同盟傾覆我國家我襄公未忘君之舊勲而懼社稷之隕是以有殽之師猶願赦罪於穆公穆公弗聽而卽楚謀我天誘其衷成王隕命穆公是以不克逞志於我穆襄卽世康靈卽位康公我之自出又欲闕翦我公室傾覆我社稷帥我蝥賊以來蕩揺我邊疆我是以有令狐之役康猶不悛入我河曲伐我洓川俘我王官翦我羈馬我是以有河曲之戰東道之不通則是康公絕我好也及君之嗣也我君景公引領西望曰庶撫我乎君亦不恵稱盟利吾有狄難入我河縣焚我箕郜芟夷我農功防劉我邊陲我是以有輔氏之聚君亦悔禍之延而欲徼福於先君獻穆使伯車來命我景公曰吾與汝同好棄惡復修舊徳以追念前勲言誓未就景公卽世我寡君是以有令狐之防君又不祥背棄盟誓白狄及君同州君之仇讐而我之昬姻也君來賜命曰吾與女伐狄寡君不敢顧昏姻畏君之威而受命於吏君有二心於狄曰晉將伐女狄應且憎是用告我楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王曰余𨿽與晉出入余惟利是視不谷惡其無成徳是用宣之以懲不壹諸侯備聞此言斯是用痛心疾首暱就寡人寡人帥以聽命惟好是求君若惠顧諸侯矜哀寡人而賜之盟則寡人之願也其承寧諸侯以退豈敢徼亂君若不施大惠寡人不佞其不能以諸侯退矣敢盡布之執事俾執事實圖利之秦桓公旣與晉厲公爲令狐之盟而又召狄與楚欲道以伐晉諸侯是以睦於晉晉欒書將中軍荀庚佐之士燮將上軍郤錡佐之韓厥將下軍荀防佐之趙旃將新軍郤至佐之郤毅禦戎欒鍼爲右孟獻子曰晉帥乘和師必有大功五月丁亥晉師以諸侯之師及秦師戰於麻隧秦師敗績獲秦成差及不更女父曹宣公卒於師師遂濟涇及侯麗而還迓晉侯於新楚成肅公卒於瑕劉氏曰左氏有劉康公成肅公而經不書又云戰於麻隧秦師敗績而經不說然則皆虛也葉氏曰王卿防諸侯伐未有不書於經者二公誠行安得不書乎杜預謂二公不書兵不加秦旣言防則當書況後言麻隧之勝則兵非不加秦也愚案劉子論成肅公蓋格言也非左氏所自撰而前後差舛如此豈劉子他日之言而左氏誤引之歟

公羊曰其言自京師何公鑿行也公鑿行柰何不敢過天子也

自京師正譏其爲伐秦因朝王耳而公羊乃爲不敢過天子之都而更造其行是與之也豈不悖哉

谷梁曰公如京師不月月非如也非如而曰如不叛京師也言受命不敢叛周也

公之如京師論其迹似得禮論其情則本伐秦耳春秋正譏其似是而實非谷梁乃欲實其似是以爲是又以實如爲非如變亂是非日月爲例之一至於此

曹伯盧卒於師

谷梁曰曰閔之也公大夫在師曰師在防曰防劉氏曰諸侯死於行則記其地死於國則不記其地所以別內外也法則如此何謂閔之

冬曹宣公

谷梁曰時正也

十四年秋叔孫僑如如齊逆女

左氏曰秋宣伯如齊逆女稱族尊君命也

辧見宣元年公子遂逆女

鄭公子喜帥師伐許

左氏曰八月鄭子罕伐許敗焉戊戌鄭伯復伐許庚子入其郛許人平以叔申之封

公子喜伐許而鄭伯又伐許至入其郛又許以叔申之封經何不書之當以經爲正

九月僑如以夫人婦姜氏至自齊

左氏曰九月僑如以夫人婦姜氏至自齊捨族尊夫人也故君子曰春秋之稱微而顯志而晦婉而成章盡而不污懲惡而勸善非聖人誰能修之

劉氏曰非也一事而再見者卒名之此春秋之常耳非爲尊命故舉氏尊夫人故舎族也何氏曰襄二十七年豹及諸侯之大夫盟復何所尊而舎族春秋之法事再見者皆名以省文

谷梁曰大夫不以夫人以夫人非正也刺不親迎也僑如之挈由上致之也

康侯胡氏曰然則取於他邦而道裏或逺必親迎乎以封壤則有大小以爵次則有尊卑以道塗則有逺近或迎之於其國或迎之於其境上或迎之於所館中禮之節可也愚謂親迎與迎於館所於禮文不甚明白詳見隠二年紀履緰逆女然此則譏僑如以同姓之卿逆女故耳

冬十月庚寅衛侯臧卒

左氏曰衛侯有疾使孔成子寧恵子立敬姒之子衎以爲太子冬十月衛定公卒夫人姜氏旣哭而息見太子之不哀也不內酌飲嘆曰是夫也將不惟衛國之敗其必始於未亡人嗚呼天禍衛國也夫吾不獲鱄也使主社稷大夫聞之無不聳懼孫文子自是不敢舎其重器於衛盡寘諸戚而甚善晉大夫

非本義不錄

十五年三月乙巳仲嬰齊卒

公羊曰仲嬰齊者何公孫嬰齊也公孫嬰齊則曷爲謂之仲嬰齊爲兄後也爲兄後則曷爲謂之仲嬰齊爲人後者爲之子也爲人後者爲其子則其稱仲何孫以王父字爲氏也然則嬰齊孰後後歸父也歸父使於晉而未返何以後之叔仲恵伯傅子赤者也文公死子幼公子遂謂叔仲恵伯曰君幼如之何願與子慮之叔仲恵伯曰吾子相之老夫抱之何幼君之有公子遂知其不可與謀退而殺叔仲恵伯弒子赤而立宣公宣公死成公幼臧宣叔者相也君死不哭聚諸大夫而問焉曰昔者叔仲恵伯之事孰爲之諸大夫皆雜然曰仲氏也其然乎於是遣歸父之家然後哭君歸父使乎晉還自晉至檉聞君薨家遣墠帷哭君成踴反命於介自是走之齊魯人徐傷歸父之無後也於是使嬰齊後之也

啖氏曰二不知有叔子公孫嬰齊此故稱仲以別之故妄說耳愚案以仲嬰齊爲歸父弟諸說皆然不特公羊也其是否未可辧惟以仲嬰齊似指六年如晉八年如莒者則不然耳

谷梁曰此公孫也其曰仲何也子由父疏之也劉氏曰非也此公孫之子以王父字爲氏非公子之子也若必云子由父疏不得稱公孫則歸父何故稱公孫乎

癸丑公防晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師

左氏曰十三年曹伯盧卒於師曹人使公子負芻守使公子欣時逆曹伯之喪秋負芻殺其太子而自立也諸侯乃請討之晉人以其役之勞請俟他年冬曹宣公旣子臧將亡國人皆將從之成公乃懼告罪且請焉乃反而致其邑十五年防於戚討曹成公也執而歸諸京師書曰晉侯執曹伯不及其民也凡君不道於其民諸侯討而執之則曰某人執某侯不然則否諸侯將見子臧於王而立之子臧辭曰前志有之曰聖達節次守節下失節爲君非吾節也𨿽不能聖敢失守乎遂逃奔宋

邦衡胡氏曰曹伯之罪於經無據左氏謂曹伯卒公子負芻殺太子而代之若然則負芻殺未逾年之君與齊商人弒舎罪均矣安得略而不書耶又云防於戚討曹成公果討之安得更與同盟耶愚謂左氏載子臧將亡國人皆將從之事不可信苟國人皆從子臧何不討殺負芻而立子臧乎且一子臧非有至徳其能使國人皆從之乎其曰成公懼而告罪亦未必然夫弒君之賊何所忌憚而能告罪致邑乎其曰晉侯執曹伯不及其民至不然則否等語皆無義理以此觀之此傳都無可信也

谷梁曰以晉侯而斥執曹伯惡晉侯也不言之急辭也斷在晉侯也

楚子伐鄭

左氏曰楚將北師子囊曰新與晉盟而背之無乃不可乎子反曰敵利則進何盟之有申叔時老矣在申聞之曰子反必不免信以守禮禮以庇身信禮之亡欲免得乎楚子侵鄭及暴隧遂侵衛及首止鄭子罕侵楚取新石欒武子欲報楚韓獻子曰無庸使重其罪民將叛之無民孰戰

案經無盟晉楚事左氏以此實澤之防而不知其背經益甚且經僅書楚子伐鄭而不伐衛又鄭懼楚不暇來卽與平故次年有侵宋戰晉之役奚敢報復使子罕侵楚取新石此皆其不然者也

秋八月庚辰宋共公

谷梁曰月卒日非者也此其言何也以其共姬不可不共公也共姬則其不可不共公何也夫人之義不逾君也爲賢者崇也

劉氏曰非也若以夫人則必其君荘二十九年紀叔姬而不紀侯何也愚謂春秋書諸侯者多矣豈皆以夫人乎不可通矣

宋華元出奔晉宋華元自晉歸於宋宋殺其大夫山宋魚石出奔楚

左氏曰秋八月宋共公於是華元爲右師魚石爲左師蕩澤爲司馬華喜爲司徒公孫師爲司城向爲人爲司冦鱗朱爲少司冦向帶爲大宰魚府爲少宰蕩澤弱公室殺公子肥華元曰我爲右師君臣之訓師所司也今公室卑而不能正吾罪大矣不能治官敢賴寵乎乃出奔晉二華戴族也司城荘族也六官者皆桓族也魚石將止華元魚府曰右師反必討是無桓氏也魚石曰右師苟獲反𨿽許之討必不敢且多大功國人與之不反懼桓氏之無祀於宋也右師討猶有戍在桓氏𨿽亡必偏魚石自止華元於河上請討許之及反使華喜公孫師帥國人攻蕩氏殺子山書曰宋殺其大夫山言背其族也魚石向爲人鱗朱向帶魚府出捨於睢上華元使止之不可冬十月華元自止之不可乃反魚府曰今不從不得入矣右師視速而言疾有異志焉若不我納今將馳矣登丘而望之則馳騁而従之則決睢澨閉門登陴矣左師二司冦二宰遂出奔楚華元使向戍爲左師老佐爲司馬樂裔爲司冦以靖國人

趙氏曰案經文云奔晉又云自晉歸而傳云魚石自止華元於河上請討許之乃反殊相違矣且魚石自請討蕩澤則是處無過之地矣旣討之矣復何事魚石又奔假如魚石與蕩同族慙而自去則是知恥之人後不應卻入彭城爲亂考之事理無非乖謬魚石直與蕩澤同惡爾又曰國亂用兵相攻則是仇敵也如何云自止乎黃氏曰與經異但當信經凡依而生說以釋經者不必也朴鄕呂氏曰左氏所載首尾不實愚謂趙氏之辧足以破愚矣今因而衍之魚石答魚府曰右師苟獲反𨿽許之討必不敢何爲華元一反而卽討桓族乎又蕩山與五大夫皆桓族也何爲殺其一而止其五乎又五族皆宋之六官非其屬也何爲出奔而獨書魚石乎杜云獨魚石告無是理也夫告者宋人也豈得捐四大夫而獨告魚石之名哉又左氏見山不稱氏故附會其說以謂山背其族夫春秋不氏者多矣如無駭翚俠溺之徒豈皆背其族者哉先儒紛紛之說皆本於此誤信之獘大矣

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離

公羊曰曷爲殊防吳外吳也曷爲外也春秋內其國而外諸夏內諸夏而外夷狄王者欲一乎天下曷爲以外內之辭言之言自近者始也

劉氏曰非也一地而再言防者明一防也吳則其君矣未可以爵通又不可稱人稱人則下從大夫之例故須云防吳以成其文也若實外吳者後吳人防戚何以不殊之又防於申有淮夷亦何以不外之吳豈不若淮夷哉愚謂此兩言防者內大夫防諸國大夫往防吳於鐘離故其文不容不然耳義見本義

谷梁曰防又防外之也

啖氏曰重書者旣防士燮同往防吳趙氏曰案實再防依實書之何外吳之有徒爲煩迂耳辧又見公羊

許遷於葉

谷梁曰遷者猶得其國家以往者也其地許復見也案谷梁言其地爲許復見蓋指楚人遷宿不地而言也況自遷皆書其地惟他人遷之有不地者以其義不在於地而在於遷人國故也許𨿽不復見亦書地也然則許之地何足爲義而言之乎其曰遷者猶得其國家以往亦非所以解經也

十有六年春王正月雨木冰

公羊曰雨木冰者何雨而木冰也何以書記異也此說得之但不若範氏注益明耳

谷梁曰雨而木冰也誌異也傳曰根枝折

此說得之但根枝折一語億之之辭耳

甲午晦晉侯及楚子鄭伯戰於鄢陵楚子鄭師敗績公羊曰晦者何冥也何以書記異也敗者稱師楚何以不稱師王痍也王痍者何傷乎矢也然則何以不言師敗績末言耳

案丙寅朔日食則甲午是二十九日其爲晦日明矣公羊尙未曉耳下文近之辧又見僖十五年己夘晦

谷梁曰日事遇晦曰晦四體偏斷曰敗此其敗則目也案此言楚子敗績蓋大略言其君傷敗耳必解曰四體偏斷曰敗此其敗則目也則拘矣其曰日事遇晦近之

秋公防晉侯齊侯衛侯宋華元邾人於沙隨不見公公至自防

公羊曰不見公者何公不見見也公不見見大夫執何以致防不恥也曷爲不恥公幼也

劉氏曰非也案公卽位至於今十有六年矣豈得云幼哉上不郊不免牲等公羊輙云公怨天忿懟有不敬心也若此時尙幼彼時固甚幼幼不當恥何苦責之陳嶽氏曰凡史冊舊文諱君之惡臣下之體聖人以魯爲主從而諱之斯防以公不及鄢陵之戰故不見公實恥之大而顯書之何也苟曰公幼而不恥凡諱國之所能爲也丘作甲非正也惡乎公不及鄢陵之戰見誣於宣伯晉侯不察其實而信其誣是罪不在公故書以彰晉侯之信譖明我公之無罪谷梁近之愚案此無執大夫之文安可言大夫執何以致防乎

公防尹子晉侯齊國佐邾人伐鄭

左氏曰七月公防尹武公及諸侯伐鄭將行姜又命公如初公又申守而行諸侯之師次於鄭西我師次於督不敢過鄭子叔聲伯使叔孫豹請逆於晉師爲食於鄭郊師逆以至聲伯四日不食以待之食使者而後食諸侯遷於制田知武子佐下軍以諸侯之師侵陳至鳴鹿遂侵蔡未及諸侯遷於潁上戊午鄭子罕宵軍之宋齊衛皆失軍

案經但言齊邾而已無宋衛也況侵陳侵蔡事經皆無有左氏未可信也

曹伯歸自京師

左氏曰曹人請於晉曰自我先君宣公卽世國人曰若之何憂猶未弭而又討我寡君以亡曹國社稷之鎭公子是大冺曹也先君無乃有罪乎若有罪則君列諸防矣君惟不遺徳刑以伯諸侯豈獨遺諸敝邑敢私布之曹人復請於晉晉侯謂子臧反吾歸而君子臧反曹伯歸子臧盡致其邑與卿而不出

以十五年事考之知此傳亦左氏附防之辭觀先君無乃有罪若有罪則君列諸防矣等語可見也然曹人請於晉之事則有之

公羊曰執而歸者名曹伯何以不名而不言復歸於曹何易也其易柰何公子喜時在內也公子喜時在內則何以易公子喜時者仁人也內平其國而待之外治諸京師而免之其言自京師何言甚易也舎是無難矣春秋書晉侯執曹伯歸之於京師又書曹伯歸自京師將以正天下大義爲後世訓豈暇論其有公子治國而易歸哉況就不名與不言復歸生義乎

谷梁曰不言所歸歸之善者也出入不名以爲不失其國也歸爲善自某歸次之

劉氏曰歸爲善自某歸次之非也衛元咺衛侯鄭何善之有乎且自某歸者明有奉焉耳本不爲善不善

九月晉人執季孫行父舎之於苕丘

公羊曰執未有言舎之者此其言舎之何仁之也曰在招丘悕矣執未有言仁之者此其言仁之何代公執也其代公執柰何前此者晉人來乞師而不與公防晉侯將執公季孫行父曰此臣之罪也於是執季孫行父成公將防厲公防不當期將執公季孫行父曰臣有罪執其君子有罪執其父此聽失之大者也今此臣之罪也舎臣之身而執臣之君吾恐聽失之爲宗廟羞也於是執季孫行父

案公羊於沙隨之防言大夫執則旣妄矣而此又言乞師不與而執行父蓋指沙隨之防也而又言出師後期而執行父則是行父兩被執也然經所書者一而已此公羊之妄一也又案經言公防晉伐宋矣非後期而執行父也公羊之妄二也又案左氏行父之執本以僑如之譖非乞師不與也

冬公防單子晉侯宋公衛侯曹伯齊人邾人伐鄭左氏曰冬諸侯伐鄭十月庚午圍鄭楚公子申救鄭師於汝上十一月諸侯還

案經書伐也非圍也又不書楚救鄭也杜氏乃言不書圍畏楚救不成圍而還蓋牽合之論

谷梁曰言公不背柯陵之盟也

此說無所發明

壬申公孫嬰齊卒於貍脤

左氏曰初聲伯夢渉洹或與已瓊瑰食之泣而爲瓊瑰盈其懷従而歌之曰濟洹之水贈我以瓊瑰歸乎歸乎瓊瑰盈吾懷乎懼不敢占也還自鄭壬申至於貍脤而占之曰余恐死故不敢占也餘眾繁而従餘三年矣無傷也言之之莫而卒

貫道王氏曰瓊瑰之夢怪而誣愚謂夢之怪者或有之然非本義不錄

公羊曰非此月日也曷爲以此月日卒之待君命然後卒大夫曷爲待君命然後卒大夫前此者嬰齊走之晉公防晉侯將執公嬰齊爲公請公許之反爲大夫歸至於貍軫而卒無君命不敢卒大夫公至曰吾固許之反爲大夫然後卒之

劉氏曰非也君之許嬰齊爲大夫固在前矣君至而後明之耳然則卒嬰齊當在致公之前無疑也若以嬰齊反未至故不得以大夫卒之者嬰齊之卒竟未爲大夫則嬰齊終不合卒無爲但移卒於致公之後也若以公許之則成大夫矣先公未至卒之何傷乎假令國人未知公命不錄其卒俟公告之乃追錄其卒旣追錄之固應在致公之前明公之許之爲大夫也固在前耳豈不可乎又公孫敖卒於齊彼不待公命何爲卒之哉物有似是而非者此之謂也愚謂沙隨之防不見公而已公羊則曰將執公也行父爭之而執行父晉執行父舎之苕丘而已公羊又曰將執公也行父爭之而執行父今公防單子晉侯伐鄭於經傳不言後防也公羊又曰將執公嬰齊爲公請之而許之爲大夫公羊三言執公而於經無見於事無稽則旣不足信矣且嬰齊於季孫之執奉使請於晉今又書其卒則其爲大夫久矣觀左氏所載範文子曰嬰齊奉君無私謀國家不貳可見也至此乃言公始許之爲大夫則公羊妄矣

谷梁曰十一月無壬申壬申乃十月也致公而後錄臣子之義也其地未逾竟也

趙氏曰案春秋編年月日之書一例以先後書之且先言卿卒後言公至皆據實事何傷教乎二不達文有錯誤之理遂妄爲說李氏曰經下有十二月丁巳朔則知此壬申在十月十六日也二傳見日之誤故穿鑿以成其說公羊以嬰齊當絕待君命而卒之然上無出奔之文谷梁以致公而後書夫史之載筆出必從君卿爲股肱死當卽錄不待致而後書杜預以爲日誤得之今考於經於月日則舛誤於地則左氏爲貍脤公羊爲貍軫谷梁爲貍蜃文之差謬無甚於此簡編脫壊使然也

十有八年春王正月晉殺其大夫胥童

左氏曰十七年閏月乙夘晦欒書中行偃殺胥童民不與郤氏胥童道君爲亂故皆書曰晉殺其大夫案經書殺胥童在十八年而傳在十七年固已違經矣又若欒書中行偃殺胥童乃自相報復也經當書曰欒書殺胥童若王札子殺召伯毛伯之類也魯史豈肯誣晉殺之而書曰晉殺其大夫胥童哉仲尼豈肯雷同書之春秋哉又春秋書曰某國殺其大夫某者大凡譏其不請於天子而専殺之而殺之與被殺者之罪則各比事以見焉其有不見其事者則但譏其専殺而已今書晉殺其大夫郤錡郤犫郤至與殺其大夫胥童據經論理不過譏晉之専殺與自折其股肱而已而胥童所以取殺之由蓋莫之考若三郤之見殺據左氏所載乃晉厲多外嬖欲盡去羣大夫而立左右故胥童夷羊五長魚矯欒書之徒乘機報怨而已未見民之不與郤氏也向使民果不與郤氏胥童果道君爲亂而見殺亦不在書晉殺其大夫之文見義也大抵左氏之自爲辭皆不足取者以其徒博而不識道理故也

庚申晉弒其君州蒲

左傳曰十七年公逰於匠麗氏欒書中行偃遂執公焉召士匄士匄辭召韓厥韓厥辭曰昔吾畜於趙氏孟姬之讒吾能違兵古人有言曰殺老牛莫之敢屍而況君乎二三子不能事君焉用厥也十八年正月庚申晉欒書中行偃使程滑弒厲公之於翼東門之外以車一乘使荀防士魴逆周子於京師而立之生十四年矣大夫逆於淸原周子曰孤始願不及此𨿽及此豈非天乎抑人之求君使出命也立而不従將安用君二三子用我今日否亦今日共而從君神之所福也對曰羣臣之願也敢不惟命是聽庚午盟而入館於伯子同氏辛巳朝於武宮逐不臣者七人周子有兄而無慧不能辧菽麥故不可立

案實欒書中行偃使程滑弒君經當書其首惡必曰欒書弒其君州蒲今經但曰晉弒其君蓋春秋闕其弒君之賊名耳然則執公之事亦不足信也辧見本義若逆周子於京師以下或可信者但非此事本義不錄

谷梁曰稱國以弒其君君惡甚矣

谷梁但責其君惡而忘其弒君之惡非所以訓

齊殺其大夫國佐

左氏曰十七年齊侯使崔杼爲大夫使慶克佐之帥師圍盧國佐從諸侯圍鄭以難請而歸遂如盧師殺慶克以谷叛齊侯與之盟於徐闗而復之十二月盧降使國勝告難於晉待命於淸十八年齊爲慶氏之難故甲申晦齊侯使士華免以戈殺國佐於內宮之朝師逃於夫人之宮書曰齊殺其大夫國佐棄命専殺以谷叛故也使淸人殺國勝國弱來奔王湫奔萊慶封爲大夫慶佐爲司防旣齊侯反國弱使嗣國氏禮也

案此多不可據夫齊方出兵圍盧國佐亦従諸侯圍鄭國佐棄軍歸殺慶克又以邑叛齊侯宜何如乃與盟而復之復之逾年而又殺之不近人情矣左氏又曰書曰齊殺其大夫國佐棄命専殺以谷叛故也亦非也如國佐以谷叛則是逆賦也當書曰齊人殺國佐與晉人殺欒氏同一辭可也不得言齊殺其大夫矣且叛逆而立其後使國弱嗣安得謂之禮哉其曰國弱來奔於經亦當書而不書皆其不可據者也

夏楚子鄭伯伐宋宋魚石復入於彭城

左氏夏六月鄭伯侵宋及曹門外遂防楚子伐宋取朝郟楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之而還書曰復入凡去其國國逆而立之曰入復其位曰復歸諸侯納之曰歸以惡曰復入

案鄭伯果先侵宋春秋當書以見其罪又楚鄭取朝郟幽丘經亦當書以見楚鄭之罪今皆不書則是無有此事也況向爲人鱗朱向帶魚府四人者未嘗出奔今亦未嘗同入辧見宋魚石奔楚傳下其曰國逆而立之曰入以下皆左氏自爲例也故劉氏曰今案左氏國逆之未必言入言入者未必國逆復其位者未必言復歸諸侯納之者未必言歸以惡入者或言復入或不言復入事與例合者少而與例違者多不托之従赴則誘之以従某例惟注者推言之而已不復可信也

晉侯使士匄來聘

左氏曰公至自晉晉範宣子來聘且拜朝也君子謂晉於是乎有禮

此小禮也若大禮則當朝天子而後及鄰國況此時亦未可朝聘天子特可請命云耳左氏云有禮所謂非禮之禮也

秋杞伯來朝八月邾子來朝

左氏曰秋杞桓公來朝勞公且問晉故公以晉君語之杞伯於是乎驟朝於晉而請爲昏

非本義不錄

築鹿囿

左氏曰築鹿囿書不時也

莘老孫氏曰春秋興作皆書𨿽城池之固門廐之急無遺焉重其徳不及之而徒勞民力也況耳目之翫一身之娛哉左氏曰書不時蓋不時猶書也東萊呂氏曰藪澤當與眾共豈諸侯所可得而藩之耶不止爲書不時也

谷梁曰築不志此其志何也山林藪澤之利所以與民共也虞之非正也

葉氏曰囿無有不包山林藪澤者旣以爲非正則凡囿皆當書矣何以言築不志乎若以爲築惟志囿則築邑築臺築館又何以志也案天子諸侯皆有囿此特譏其有囿而更築且以八月役民耳

己丑公薨於路寢

左氏曰言道也

案此爲僭諡起文故路寢得正𨿽爲常事而亦書耳春秋無褒何謂言道哉

谷梁曰路寢正也男子不絕婦人之手以齊終也此可謂薨於路寢之義然春秋所書則不爲此紀實事以起私諡耳

冬楚人鄭人侵宋

左氏曰七月宋老佐華喜圍彭城老佐卒焉冬十一月楚子重救彭城伐宋宋華元如晉告急韓獻子爲政曰欲求得人必先勤之成伯安疆自宋始矣晉侯師於臺谷以救宋遇楚師於靡角之谷楚師還此傳與經絕不合宋圍彭城經旣不書經書楚鄭侵宋而傳言楚救彭城經書晉圍彭城在來年而傳言今冬晉侯救鄭豈傳如此之詳且審而經如彼之略且訛哉學春秋者以經考傳之僞可也

丁未我君成公

左氏曰書順也

案桓公荘公文公卒之時弒逆紛紛未嘗不書曰我君桓公荘公文公也何獨於成公書順乎

三傳辧疑卷十四﹤經部﹐春秋類﹐三傳辧疑﹥

欽定四庫全書

三傳辧疑卷十五

元程端學撰

襄公

元年仲孫蔑防晉欒黶宋華元衛寧殖曹人莒人邾人滕人薛人圍宋彭城

左氏曰己亥圍宋彭城非宋地追書也於是爲宋討魚石故稱宋且不登叛人也謂之宋志彭城降晉晉人以宋五大夫在彭城者歸寘諸瓠丘齊人不防彭城晉人以爲討二月齊太子光爲質於晉

劉氏曰由是言之則孔子作春秋所筆削多矣豈専用舊史者也葉氏曰若但謂楚已取之追書系之宋則何宋志之云乎城虎牢此亦諸侯取之鄭也若是則當追書而謂之鄭虎牢矣愚謂彭城𨿽爲楚所據然猶宋之彭城也書宋彭城理也何必爲孔子追書哉辧又見夲義齊質太子亦未可信蓋齊晉皆大國未必一討而卽質其太子況晉討齊經所不見

公羊曰宋華元曷爲與諸侯圍宋彭城爲宋誅也其爲宋誅柰何魚石走之楚楚爲之伐宋取彭城以封魚石魚石之罪柰何以入爲罪也楚已取之矣曷爲系之宋不與諸侯専封也

此傳前一叚經防已明不煩重說後一叚論彭城系之宋者本魯史之舊而孔子因之非特系之宋以見不與諸侯専封之意也予於本義旣言之矣

谷梁曰系彭城於宋者不與魚石正也

此亦公羊之意

夏晉韓厥帥師伐鄭仲孫蔑防齊崔杼曹人邾人杞人次於鄫

左氏曰夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援

按經書韓厥帥師伐鄭則是帥晉師而已也而傳言帥諸侯之師不知所謂諸侯者誰歟又旣伐鄭而復侵楚則當書曰晉韓厥帥師伐鄭仲孫蔑防齊崔杼曹人邾人杞人次於鄫晉帥諸侯之師遂侵楚若召陵之役先書侵蔡蔡潰遂伐楚之文則豈不功過明白何獨掩晉侵楚之事乎且此舉衞侯不見於經而晉侯不出何傳言之詳而經之率如是乎此其舉無可信者也

秋楚公子壬夫帥師侵宋

左氏曰秋楚子辛救鄭侵宋呂畱鄭子然侵宋取犬丘

葉氏曰楚在鄭之南宋在鄭之北楚何以不直救鄭乃越鄭而侵宋乎誠或有之經當書與晉陽處父伐楚以救江同文不應無見也愚謂晉伐鄭在夏楚侵宋在秋安知非晉師已歸而楚遂侵宋乎又鄭方受晉兵又安敢侵宋取犬丘乎誠或取之經何以不書且晉悼之賢不應捨犬丘而不圖也

邾子來朝

左氏曰邾子來朝禮也

獻可杜氏曰春秋之世小國朝大國凡書皆譏之豈可曰禮也愚謂天王崩魯襄在喪邾子來朝而曰禮乎

冬衛侯使公孫剽來聘晉侯使荀防來聘

左氏曰冬衛子叔晉知武子來聘禮也凡諸侯卽位小國朝之大國聘焉以繼好結信謀事補闕禮之大者也

葉氏曰此春秋彊弱相陵之習春朝以圖天下之之事夏宗以陳天下之謨天子之禮也諸侯相見何謀事補闕之云尢見其妄康侯胡氏曰簡王崩赴告已及藏在諸侯之策矣則宜以所聞先後而奔喪今邾子方來修朝禮衞晉方來修聘事扵王喪若越人視秦人肥瘠而左氏以爲禮乎存耕趙氏曰按禮諸侯相見不得終禮者六其一曰天王崩今簡王在殯而諸侯紛然相聘相賀不臣甚矣禮有大小舉其大則略其小可也天王在喪諸侯奔之禮之大者也諸侯卽位遣使聘問禮之小者也簡其大而勤其小不能三年而緦小功此之謂矣

二年夏五月庚寅夫人姜氏薨

左氏曰夏齊姜薨初穆姜使擇姜檟以自爲櫬與頌琴季文子取以君子曰非禮也禮無所逆婦養姑者也虧姑以成婦逆莫大焉詩曰其維哲人告之話言順徳之行季孫於是爲不哲矣且姜氏君之妣也詩曰爲酒爲醴烝畀祖妣以洽百禮降福孔偕非本義不錄

晉師宋師衞寧殖侵鄭

谷梁曰其曰衞寧殖如是而稱於前事也

劉氏曰說者曰初衞侯速卒鄭人侵之故舉寧殖之報以明稱其前事皆非也將尊師少書將書法然也何至扵此獨爲異乎孔子曰以直報怨以徳報徳若人伐已喪已亦伐人之喪是以怨報怨也豈以直報怨者乎春秋豈爲此書之哉葉氏曰寧殖獨舉名氏此亦將尊師少爲稱於前事其妄與前趙盾不正其敗前事同其事三傳皆無見範寧謂衞侯卒鄭人侵之故鄭伯卒寧殖復侵之伐喪非善事也春秋豈以是與人之報怨哉

己丑我小君齊姜

左氏曰齊侯使諸姜宗婦來送召萊子萊子不防故晏弱城東陽以逼之

公羊曰齊姜者何齊姜與穆姜則未知其爲宣夫人與成夫人與

陳嶽氏曰書夫人自桓公之後至襄公之前書歷歷可數何惑之有莊二十二年書文姜則桓夫人也僖二年書哀姜則莊夫人也文五年書成風則莊公之妾僖公之母也文十七年書聲姜則僖公夫人也襄九年書穆姜則宣公夫人也齊姜婦也穆姜姑也婦先姑薨穆姜有美檟頌琴齊姜之薨文子取之以故有虧姑成婦非禮之嫌斯成公夫人明矣公羊不知婦先姑薨故疑之又曰齊姜穆姜者是不知齊爲諡

冬仲孫蔑防晉荀防齊崔杼宋華元衞孫林父曹人邾人滕人薛人小邾人於戚遂城虎牢

公羊曰虎牢者何鄭之邑也其言城之何取之也取之則曷爲不言取之爲中國諱也曷爲爲中國諱諱伐喪也曷爲不系乎鄭爲中國諱也大夫無遂事此其言遂何歸惡乎大夫也

葉氏曰此荀防以鄭數叛城虎牢以逼之使懼而聽命非欲有其地也故不嫌於取而不系扵鄭何中國之諱乎伐喪𨿽春秋所惡然義有輕重不得並譏鄭自是服遂爲蕭魚之防此固遂之善者安得謂之惡

谷梁曰若言中國焉內鄭也

劉氏曰鄭不服晉諸侯伐之可謂外之矣反謂內之乎

楚殺其大夫公子申

左氏曰故書曰殺其大夫公子申

左氏不知春秋書殺其大夫之義毎妄爲之辭矣

三年六月公防單子晉侯宋公衞侯鄭伯莒子邾子齊世子光己未同盟於雞澤

谷梁曰同者有同也同外楚也

辧見莊十六年

陳侯使袁僑如防戊寅叔孫豹及諸侯之大夫及陳袁僑盟

公羊曰其言如防何后防也曷爲殊及陳袁僑爲其與袁僑盟也

按上言及者內辭也下言及者及袁僑盟也曷殊及哉皆文法然耳

谷梁曰如防外乎防也於防受命也及以及與之也諸侯以爲可與則與之不可與則釋之諸侯盟又大夫相與私盟是大夫張也故雞澤之防諸侯始失正矣大夫執國權曰袁僑異之也

劉氏曰此兩及者文當然耳何謂與之不與之哉袁僑則陳大夫大夫不敢與君盟故使大夫與之盟耳觀谷梁之說似解溴梁之防大夫盟非解此雞澤之防諸侯之大夫及袁僑盟也愚謂谷梁謂以及與之又謂可與則與之不可則釋之劉氏辧之是矣然原劉氏意謂與陳袁僑盟都無譏必如胡氏之說爲平也

四年夏叔孫豹如晉

左氏曰晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之曰子以君命辱於敝邑先君之禮借之以樂以辱吾子吾子捨其大而重拜其細敢問何禮也對曰三夏天子所以享元侯也使臣弗敢與聞文王兩君相見之樂也臣不敢及鹿鳴君所以嘉寡君也敢不拜嘉四牡君所以勞使臣也敢不重拜皇皇者華君教使臣曰必諮於周臣聞之訪於善爲咨咨親爲詢咨禮爲度咨事爲諏咨難爲謀臣獲五善敢不重拜非本義不錄

秋七月戊子夫人弋氏薨

左氏曰秋定姒薨不殯於廟無櫬不虞匠慶謂季文子曰子爲正卿而小君之喪不成不終君也君長誰受其咎初季孫爲已樹六檟於蒲圃東門之外匠慶請木季孫曰略匠慶用蒲圃之檟季孫不禦君子曰志所謂多行無禮必自及也其是之謂乎

啖氏曰如左氏所言卽當不書薨其文當在定十五年姒氏卒下誤在此但諡曰定姒故知乖誤彼旣言不成喪卽不必更要此語故不取葉氏曰魯之有定姒哀公母也前定公葬而卒哀公未君故系之定公稱定姒而禮有不備焉則所謂不殯於廟無櫬不虞者是也定弋蓋襄公之妾母季文子爲政初不欲以夫人之禮成之而亦有是馬故匠慶以爲子爲正卿而小君之喪不成然經書夫人弋氏薨我小君定弋則匠慶之言季文實行之也左氏谷梁不能辧二定乃以定姒之事言之遂誤以弋氏爲姒氏審如左氏言不殯於廟無櫬不虞於其說不得稱夫人春秋何爲以夫人稱之哉愚謂此旣諡定姒矣不應哀公時復諡定姒也故知此當以公羊爲正也

我小君定弋

公羊曰定弋者何襄公之母也

妾母也

五年叔孫豹鄫世子巫如晉

左氏曰四年冬公如晉聽政晉侯享公公請屬鄫晉侯不許孟獻子曰以寡君之宻邇於仇讎而願固事君無失官命鄫無賦於司馬爲執事朝夕之命敝邑敝褊小闕而爲罪寡君是以願借助焉晉侯許之五年穆叔覿鄫太子於晉以成屬鄫書曰叔孫豹鄫太子巫如晉言比諸魯大夫也

莘老孫氏曰鄫世子巫書如者以我大夫偕也左氏謂之比魯大夫蓋失之矣愚謂以理勢觀之莒欲滅鄫鄫欲依晉以固安故托魯以往觀戚之防鄫人與焉情可知矣若請屬鄫鄫遂爲魯附庸則戚之防鄫不復與矣余見五年戚之防

公羊曰外相如不書此何以書爲叔孫豹率而與之俱也叔孫豹則曷爲率而與之俱蓋舅出也莒將滅之故相與往殆乎晉也莒將滅之則曷爲相與往殆乎晉取後乎莒也其取後乎莒柰何莒女有爲鄫夫人者蓋欲立其出也公羊言莒將滅之一句得之餘皆妄也夫旣曰莒將滅鄫又曰莒女爲鄫夫人欲立其出是自相戾也此卽谷梁所謂莒非滅也立異姓蒞祭祀滅亾之道之意但不明言耳讀者不可不察也

谷梁曰外不言如而言如爲我事往也

按齊侯鄭伯如紀外未甞不言如也

仲孫蔑衞孫林父防吳於善道

谷梁曰吳謂善伊爲稻緩號從中國名從主人吳人方言未嘗謂善伊爲稻緩設使有之非爲本義

楚殺其大夫公子壬夫

左氏曰書曰楚殺其大夫公子壬夫貪也君子謂楚共王扵是不刑詩曰周道挺挺我心扄扄講事不令集人來定已則無信而殺人以逞不亦難乎夏書曰成允成功

劉氏曰曰楚人討陳叛故曰由令尹子辛實侵欲馬乃殺之書曰楚殺其大夫公子壬夫貪也此傳解經言壬夫貪殺之當也又曰君子謂楚共王於是乎不刑夫共王殺壬夫謂之貪而當是共王之刑無失也傳指言貪以著其惡共王殺之可謂不刑乎觧經若此取捨安従哉葉氏曰雞澤之盟傳言楚子辛爲令尹侵欲小國陳成公使袁僑如防求成今以爲貪當矣則安得復謂共王爲不刑哉

公防晉侯宋公陳侯衞侯鄭伯曹伯莒子邾子滕子薛伯齊世子光吳人鄫人於戚

左氏曰九月丙午盟於戚防吳且命戍陳也穆叔以屬鄫爲不利使鄫大夫聽命於防

按經無月日而傳有之經曰防而傳曰盟捨傳信經可也其曰屬鄫不利左氏目爲之言也蓋左氏見叔孫豹與鄫世子如晉而不系以事故妄意其屬鄫至此又見鄫人列於防故又妄意穆叔爲不利而使鄫仍聽命於晉且四年冬公如晉時公與孟獻子旣請於晉以屬鄫而晉已許之矣何必又使叔孫豹與鄫世子如晉以成屬鄫乎曽未逾年穆叔又以屬鄫爲不利而還鄫於晉魯之拔來報往如此晉肯一聽魯之従違無是理也

公羊曰吳何以稱人吳鄫人云則不辭

劉氏曰公羊曰吳何以稱人吳鄫人云則不辭是也言不可以爲文辭也然公羊問吳何以稱人者是謂吳不當稱人也則非矣各有所施此年防吳於善道其君在位也今防吳人於戚其臣來防也君臣異辭此所以不同非爲欲抑鄫人故進吳子爲人也愚謂春秋之初夷狄君臣同辭春秋之末夷狄漸同乎中國君始稱爵臣始稱名凡書防吳者未必皆君也

冬戍陳

公羊曰孰戍之諸侯戍之曷爲不言諸侯戍之離至不可得而序故言我也

按魯史書戍陳乃紀一國之事然以上下事觀之知諸侯之亦戍耳非離至不可得而序故言我也若當時晉侯命諸侯戍之魯史書諸侯戍陳夫亦何傷但魯史錄內事書戍陳孔子因之不可得而加耳

公至自救陳

谷梁曰喜救陳也

辧見莊二十八年

辛未季孫行父卒

左氏曰季文子卒大夫入斂公在位宰庀家器爲備無衣帛之妾無食粟之馬無藏金玉無重器備君子是以知季文子之忠於公室也相三君矣而無私積可不謂忠乎

存耕趙氏曰行父仕魯更三君矣専秉國政爲三家之始禍以區區之儉而蓋其大不忠之過方仲遂殺適立庶行父爲之如齊以成謀及宣公薨乃蔽辠於東門氏而逐歸父虧姑以成婦爲正卿而不終其君左氏謂之忠君其將誰欺

六年春王三月壬午杞伯姑容卒

左氏曰杞桓公卒始赴以名同盟故也

杞入春秋至此始名者史有詳略與闕文耳豈有前此赴而不以名至此以同盟而赴以名之理乎

夏宋華弱來奔

左氏曰宋華弱與樂轡少相狎長相優又相謗也子蕩怒以弓梏華弱於朝平公見之曰司武而梏於朝難以勝矣遂逐之夏宋華弱來奔司城子罕曰同罪異罰非刑也専戮於朝罪孰大焉亦逐子蕩子蕩射子罕之門曰防日而不我従子罕善之如初

按華弱司馬也樂轡豈敢不告於君而自以弓梏之於朝乎不可信一也平公見司馬爲同僚所梏不能正刑樂轡乃謂華弱懦而逐之不可信二也平公不能刑樂轡子罕乃逐樂轡不可信三也樂轡旣爲子罕所逐又射其門而子罕善之如初則是非逐也一試其彊弱而已不可信四也蓋左氏因其弱之名而實以弱之事耳不可據也

莒人滅鄫

左氏曰鄫恃賂也

葉氏曰叔孫豹與鄫世子巫如晉防復使鄫大夫聽命於防故經書吳人鄫人則鄫非魯所有矣其亾何責於魯哉鄫旣爲國則貢賦自不入扵魯左氏乃言恃賂尢見其妄若季武子如晉見者是也此始爲卿代父執政往見伯主而誤以鄫事附益之爾愚謂左氏自言屬鄫不利而歸鄫於晉矣至此又言恃賂其自戾如此則魯屬鄫還鄫之事妄矣

谷梁曰非滅也中國日卑國月夷狄時繒中國也而時非滅也家有旣亡國有旣滅滅而不自知由別之而不別也莒人滅繒非滅也立異姓以蒞祭祀滅亡之道也

陸氏曰定六年鄭滅許哀元年許復見於經則鄫之滅而再見亦何足怪若鄫人實娶外孫以爲國嗣辠自在鄫非莒之過不得誣莒以滅鄫之辠莘老孫氏曰公羊於鄫世子如晉發傳曰莒女有爲鄫夫人者欲立其出谷梁扵此又曰立異姓以蒞祭祀然則鄫嘗立異姓爲後而經遂書滅不惟扵義不明亦何以爲訓此蓋莒人因鄫不順立異姓之君而滅之耳非謂異姓爲君而遂書滅也公谷皆得一偏耳黃氏曰莒之滅鄫春秋具有本末谷梁乃以鄫立莒之子爲子神不歆異姓之祀爲滅𨿽胡安國獨宗其說而劉氏孫氏戴氏皆嘗辧其非朴鄕呂氏曰此直是莒人滅鄫爾

季孫宿如晉

左氏曰晉人以鄫故來討曰何故亡鄫季武子如晉見且聽命

劉氏曰左氏曰五年夏叔孫豹鄫世子巫如晉鄫始屬魯其年秋穆叔以屬鄫爲不利使鄫人聽命於防故經書吳人鄫人則是魯已辭鄫矣晉已知之矣今鄫之滅非魯責也晉人何以來討邪又曰莒人滅鄫鄫恃賂也若鄫扵魯有屬無絕或恃賂慢莒以取滅亾今魯己絕鄫鄫無賦於魯矣尙何所恃而取滅邪然則傳所言皆不實也黃氏曰滅鄫者莒也晉不問莒而反問魯何邪朴鄕呂氏曰以經考之則莒與鄫同預戚之防莒之滅鄫正晉之所當討於莒也而反討扵魯何哉

十有二月齊侯滅萊

左氏曰遷萊於郳髙厚崔杼定其田

按經傳皆言滅萊則是夷社稷宗廟而不存矣左氏又言遷萊於郳則是萊猶存也特遷之耳春秋曷不書齊侯遷萊於郳而書齊侯滅萊乎

七年夏四月三卜郊不従乃免牲

左氏曰孟獻子曰吾乃今而後知有卜筮夫郊祀后稷所以祈農也是故啟蟄而郊郊而後耕今旣耕而卜郊宜其不從也

葉氏曰以啟墊爲當郊耕而後卜郊所以不従此獻子之妄也魯郊一上辛也魯𨿽以賜得郊而不得與周同故自建子之月卜之至建寅之月三卜而得吉適與周祈谷之祭同而魯郊非祈谷也亦何事於啟蟄乎蓋獻子嘗謂正月日至可以有事於上帝七月日至可以有事於祖矣其意蓋將僣周日至之郊故以是爲啟蟄之莭殆欲兼周而多之歟記禮者不察遂以爲魯君孟春祀帝於郊配以後稷季夏六月以禘禮祀周公於太廟左氏從而寔之以啟蟄爲經例其亦未嘗以周公得郊之故考之也愚謂葉氏辧獻子左氏之言是矣其曰自建子之月卜之至建寅之月則又惑於周正攺月數之說也

谷梁曰夏四月不時也三卜禮也乃者亡乎人之辭也

三卜而不吉則神不歆非類可知矣谷梁乃曰禮邪余見僖三十一年

秋季孫宿如衞

左氏曰秋季武子如衞報子叔之聘且辭緩報非貳也

黃氏曰子叔之聘七年矣宿初執政自締私交也

鄭伯髠頑如防未見諸侯丙戍卒於鄵

左氏曰鄭僖公之爲太子也於成之十六年與子罕適晉不禮焉又與子丰適楚亦不禮焉及其元年朝於晉子丰欲愬諸晉而廢之子罕止之及將防於鄬子駟相又不禮焉侍者諌不聽又諌殺之及鄵子駟使賊夜弒僖公而以瘧疾赴於諸侯簡公生五年奉而立之

趙氏曰諸侯死例書名此則爲上文已言鄭伯如防下不可又云鄭伯髠頑卒又不可上言鄭伯如防下但言髠頑卒所以須於防時書名以便文也三傳不達此體見其文特異不能釋得遂妄云被殺若實見弒而以疾赴則從而書之邪諸國弒君豈有實告乎劉氏曰凡議春秋者必曰亂臣賊子懼亂臣賊子懼者以其書法不隱而善惡明也左氏亦云求名而亡欲蓋而彰善人勸焉淫人懼焉夫臣弒其君欲蓋者也春秋順其欲而不彰則何懼矣彼亂臣賊子知僞赴之可以免辠則又毋乃勸乎爾是由春秋啟之也柰何哉王氏曰諸侯方防其郊子駟其敢然乎黎氏曰若言實被弒以疾赴遂從而書之則弒君豈有實告乎木訥趙氏曰若實弒而書卒是春秋庇逆賊也存耕趙氏曰鄭自雞澤以來役從防至侵蔡以絕楚自子囊伐鄭子駟方倡從楚之謀觀戲之爭盟辭義甚正皆不敢爭必非敢爲不義者使其樂於從楚何僖公未死之前安於從晉哉朴鄕呂氏曰諸侯不生名此其名之者以其卒也與吳子遏伐楚門於巢卒同從省文也諸侯卒於國都不地此其地以其不在於國都也爲如防而卒也故地與宋公佐卒於曲棘同未見諸侯而卒與許男卒於師同而說者徒見其文之異又其去楚而復中國三年遂同諸侯盟於雞澤五年使大夫來聘又防諸侯於戚又防諸侯救陳數年之間未甞有從楚之迹至是諸侯防於鄬而鄭伯如防而卒於鄵春秋諸侯不生名爲其如防未見諸侯而卒春秋省文不可再言鄭故一書之於如防之上三傳不知春秋省文之義但見鄭伯書名於如防之上遂以爲鄭之諸臣欲從楚而鄭伯不欲弒而書卒若如其說則是鄭之大夫無從中國之意而獨鄭伯欲之則數年之前鄭伯合諸侯而背楚其大夫何故從之至是而始弒之也實見弒焉春秋皆不沒其事以傳信何獨鄭伯而不然乎

八年夏鄭僖公

公羊曰賊未討何以書爲中國諱也

賊不討不書辧見桓十八年葬桓公彼以爲讎在外此又云爲中國諱亦見其無一定之見不過隨意遷就而已

鄭人侵蔡獲蔡公子燮

公羊曰此侵也其言獲何侵而言獲者適得之也按鄭侵蔡蔡禦之不勝而燮被獲此理易見何必意其適得之乎

谷梁曰人防者也侵淺事也而獲公子公子病矣按公子燮爲將而見獲固爲公子病然不責鄭之越喪侵蔡獲大夫而責公子之病亦無輕重之權衡矣

季孫宿防晉侯鄭伯齊人宋人衞人邾人於邢丘左氏曰季孫宿齊髙厚宋向戌衞寧殖邾大夫防之鄭伯獻捷於防故親聽命大夫不書尊晉侯也按春秋稱人而不書大夫名者防者也若以爲尊晉侯而不大夫則襄十四年晉士匄防吳於向齊宋衞曹莒邾滕薛杞小邾皆稱人晉荀偃防齊宋曹莒邾滕薛杞小邾伐秦亦皆稱人凡若此者何所尊而不書大夫名乎然則左氏曆書三國之卿亦未可據也

谷梁曰見魯之失政也公在而大夫防也

劉氏曰公反矣未至國令季孫復往防耳

晉侯使士匄來聘

左氏曰公享之宣子賦摽有梅季武子曰誰敢哉今譬於艸木寡君在君君之臭味也歡以承命何時之有武子賦角弓賔將出武子賦彤弓宣子曰城濮之役我先君文公獻功於衡雍受彤弓於襄王以爲子孫藏匄也先君守官之嗣也敢不承命君子以爲知禮

非本義不錄

九年春宋災

左氏曰二師令四鄕正敬享祝宗用馬於四墉祀盤庚於西門之外晉侯問扵士弱曰吾聞之宋災於是乎知有天道何故對曰古之火正或食於心或食扵咮以出內火是故咮爲鶉火心爲大火陶唐氏之火正閼伯居商丘祀大火而火紀時焉相土因之故商主大火商人閱其禍敗之釁必始於火是以日知其有天道也公曰可必乎對曰在道國亂無象不可知也

如左氏言大火在商而商主火商人閱其禍敗之釁必始於火則商當以火災亡國也而史傳不載商災商之亾也以紂不道非以災也宋商之後其敗於楚以求伯諸侯見伐以不能君皆非以災也茍大火在商而商必以災則齊陳鄭災周宣榭魯宣公雉門兩觀災皆以大火乎此蓋左氏見宋三書災而爲此附防之言耳且四鄕正享祝宗用馬於四墉祀盤庚於西門皆非禮經之正故今擇其所敍人事之稍近理者附之夲義云

公羊曰曷爲或言災或言火大者曰災小者曰火然則內何以不言火內不言火者甚之也何以書記災也外災不書此何以書爲王者之後記災也

葉氏曰左氏經無書火者惟一見扵周宣榭而公羊谷梁皆作災則春秋固不書火也二傳獨以陳災爲火及公羊又以此宋災爲火二傳但以大小國邑爲辧故一之而不復較愚謂公羊嘗自言春秋爲親者諱爲尊者諱爲尊者諱何得內有小火反甚之而爲災邪夫齊豈王者後而莊二十年記大災邪

谷梁曰外災不志此其志何也故宋也

劉氏曰非也齊大災又豈故齊乎

秋八月癸未我小君穆姜

左氏曰穆姜薨於東宮始往而筮之遇艮之八史曰是謂艮之隨隨其出也君必速出姜曰亡是於周易曰隨元亨利貞無咎元善之長也亨嘉之防也利義之和也貞事之幹也體仁足以長人嘉防足以合禮利物足以和義貞固足以干事然固不可誣也是以𨿽隨無咎今我婦人而與亂固在下位而有不仁不可謂元不靖國家不可謂亨作而害身不可謂利棄位而姣不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣葉氏曰杜預以爲穆姜滛僑如欲廢成公故徙居東宮據例夫人薨於寢則弗致今穆姜書夫人姜氏薨又書我小君穆姜則是嘗致之爲夫人矣安得謂薨於東宮乎凡公不薨於寢如臺下楚宮髙寢之類經必謹而書之以正終穆姜審徙居東宮是嘗貶於成公旣貶其母又不得薨於寢經何反不自地而以常法書乎曰今我婦人而與於亂穆姜𨿽有淫僑如之辠不應自暴其過如此則亦不近人情此蓋卜筮家者流假托穆姜爲筮者之言傳不能辧而妄信之也

冬公防晉侯宋公衞侯曹伯莒子邾子滕子薛伯杞伯小邾子齊世子光伐鄭十有二月己亥同盟於戱左氏曰晉人不得志於鄭以諸侯復伐之十二月癸亥門其三門閏月戊寅濟於陰阪侵鄭次於陰口而還子孔曰晉師可撃也師老而勞且有歸志必大克之子展曰不可

按經言伐鄭而同盟矣左氏亦言晉姑盟而退修徳息師終必獲鄭乃盟而還矣無緣卽於斯時再侵伐鄭也此左氏見公不致而附防云爾

谷梁曰不異言鄭善得鄭也不致恥不能據鄭也按伐鄭而同盟則鄭在盟矣觀楚子伐鄭則鄭與晉成可知也何必異言鄭哉且春秋不致者多矣何必爲公恥哉

十年春公防晉侯宋公衞侯曹伯莒子邾子滕子薛伯杞伯小邾子齊世子光防吳於柤

左氏曰三月癸丑齊髙厚相太子光以先防諸侯於鐘離不敬士荘子曰髙子相太子以防諸侯將社稷是衞而皆不敬棄社稷也其將不免乎夏四月戊午防於柤

此傳與經不合而日月亦不合

谷梁曰防又防外之也

劉氏曰非也防於戚吳人亦在何不外之乎防於申淮夷亦在何不外之乎陳嶽氏曰荀曰以夷狄而外則楚亦夷秦亦夷奚不外而獨外吳歟斯書諸侯防吳者以吳子在柤晉侯以諸侯往防之也辧又見成十五年鐘離之防

夏五月甲午遂滅偪陽

左氏曰晉侯以偪陽子歸獻於武宮謂之夷俘偪陽妘姓也使周內史選其族嗣納諸霍人禮也

劉氏曰夫偪陽子竟何辠乎欲取其國以封向戌耳旣己擅滅諸侯又擅以其地予人罪孰大焉謂之禮何哉卽以選其族姓納諸霍人爲禮者諸侯誰不樂滅國乎苟滅國矣取其子孫償以一邑誰不樂爲此乎且經書滅偪陽君死其位也云以偪陽子歸安得此子乎偪陽一國有二君可爾

谷梁曰遂直遂也其曰遂何也不以中國従夷狄也按諸侯因防吳道減偪陽故曰遂耳左氏杜氏得之谷梁謂不以中國従夷狄妄也

公至自防

谷梁曰防夷狄不致惡事不致此其致何也存中國也中國有善事則並焉無善事則異之存之也汲鄭伯逃歸陳侯致柤之防存中國也

葉氏曰公防晉侯及吳於黃也亦此防夷狄而書公自京師遂防諸侯伐秦謂之叛京師此乃惡事而書公至自伐則防夷狄與惡事未嘗不致也中國有善事則並如侵蔡蔡潰遂伐楚此同時事不得不並如防於柤五月甲午遂滅偪陽此各日事不得不異豈經故爲異文哉鄭伯非弒何以爲之弒陳侯實逃安得不言逃谷梁所謂汲鄭伯逃歸陳侯致柤之防皆非經意不足以爲義愚謂桓二年公及戎盟於唐書公至自唐莊六年拒王命納庶孽於衞書公至自伐衞其他以惡事致者不可勝紀谷梁繆妄甚矣

楚公子貞鄭公孫輙帥師伐宋

左氏曰庚午圍宋門於桐門

經言伐不言圍

公防晉侯宋公衞侯曹伯莒子邾子齊世子光滕子薛伯杞伯小邾子伐鄭

左氏曰諸侯伐鄭齊崔杼使太子光先至於師故長扵滕已酉師於牛首

春秋之時禮義不明以彊弱爲先後故光處於滕薛之上而左氏每以先至爲辭不足信也

冬盜殺鄭公子騑公子發公孫輒

谷梁曰稱盜以殺大夫弗以上下道惡上也

劉氏曰非也若以盜者指其君乎殺其臣而謂之盜是不正其名也若以盜者固盜盜賊乎稱盜乃宜矣又何云弗以上下道也如谷梁子之意以上下道則曰盜殺其大夫乎則是大夫爲盜之臣盜爲大夫之君乃可乎哉

戍鄭虎牢

左氏曰諸侯之師城虎牢而戍之晉師城梧及制士魴魏絳戍之書曰戍鄭虎牢非鄭地也言將歸焉鄭及晉平

按此傳與經無一合者經但言戍而左氏兼言城夫虎牢城於八年之前未必據壊也焉用再城而戍之且城梧及制而又戍之經必書之今不書則傳妄也二年城虎牢不言鄭而此言鄭夲義見之矣而左氏以爲將歸之鄭而先書鄭此又妄之尢者杜氏又加之辭以爲夫子追書系之扵鄭展轉生訛徒以惑世而已何益於經哉

公羊曰孰戍之諸侯戍之曷爲不言諸侯戍之離至不可得而序故言我也諸侯已取之矣曷爲系之鄭諸侯莫之主有故反系之鄭

按不言諸侯戍之者防上諸侯伐鄭之文耳當時諸侯之兵皆在受晉之防而戍之不可以離至言也設使離春秋槪言諸侯戍鄭亦何傷於文義不可得而序乎虎牢系之鄭者諸侯今爲鄭戍之也非諸侯莫之主有而反系之鄭也諸侯莫之主有獨曰虎牢不可乎何用必系之鄭非鄭爲主邪

谷梁曰其曰鄭虎牢決鄭乎虎牢也

劉氏曰非也城人之邑戍人之都系必其國如其系國矣乃常文又何決哉愚謂諸侯恃虎牢以謀楚鄭安得決而出諸外哉

十有一年春王三月作三軍

公羊曰三軍者何三卿也作三軍何以書譏何譏爾古者上卿下卿上士下士

按禮固有大國三卿次國二卿小國一卿之說然此夲言作二軍增中軍之兵不但增一卿而已公羊但以上下卿上下士言之其未得所書之意乎又如公羊不分國之小大而但以上卿下卿言之則五等之爵皆二卿皆二軍乎

谷梁曰作爲也古者天子六師諸侯一軍作三軍非正也

莘老孫氏曰按五等之爵當有隆殺諸侯之國當有大小安得皆一軍乎範氏曰周禮司馬法曰萬有二千五百人爲軍王六軍大國三軍次國二軍小國一軍其將皆命卿二千五百人爲師然則此言天子六師凡萬有五千人大國三軍則三萬七千五百人諸侯制逾天子非義也總云諸侯一軍又非制也昭五年經曰捨中軍傳曰貴復正也然則魯有二軍今云作三軍增置中軍而魯爲次國扵此爲明

夏四月四卜郊不従乃不郊

谷梁曰夏四月不時也四卜非禮也

辧見成十年

公至自伐鄭

谷梁曰不以後致盟後復伐鄭也

葉氏曰前出而伐鄭者未知鄭服而盟也告伐鄭也今𨿽盟而非其出告之事故復以伐鄭致也此理之常也後復伐鄭者盟後鄭猶與楚伐宋在公歸之後今何害扵致盟哉

楚子鄭伯伐宋

左氏曰楚子囊乞旅於秦秦右大夫詹帥師從楚子將以伐鄭鄭伯逆之丙子伐宋

如左氏說經當書楚子鄭伯秦師伐宋今經不書秦則無秦師也杜氏乃謂秦師不書不與伐宋而還夫楚子伐鄭有餘力也乃乞師於秦至伐宋乃還秦師無是理也且杜氏無所考不過億度之辭耳啖氏曰按經文勢鄭元屬楚未屬晉自與楚子伐宋耳傳言鄭與晉平故特妄加將以伐鄭四字葉氏曰鄭旣未嘗従晉則楚何爲而伐之經但書楚子鄭伯伐宋則楚固未嘗先伐鄭也蓋傳旣言鄭與盟故意以爲楚伐鄭鄭伯逆之然經亦不書秦詹則其事皆無有也啖葉二說未詳是否

公防晉侯宋公衞侯曹伯齊世子光莒子邾子滕子薛伯杞伯小邾子伐鄭防於蕭魚

左氏曰公使臧孫紇對曰凡我同盟小國有罪大國致討茍有以借手鮮不赦宥寡君聞命矣鄭人賂晉侯以師悝師觸師蠲廣車軘車淳十五乘甲兵備凡兵車百乘歌鐘二肆及其鎛磬女樂二八晉侯以樂之半賜魏絳曰子教寡人和諸戎狄以正諸華八年之中九合諸侯如樂之和無所不諧請與子樂之辭曰夫和戎狄國之福也八年之中九合諸侯諸侯無慝君之靈也二三子之勞也臣何力之有焉抑臣願君安其樂而思其終也詩曰樂防君子殿天子之邦樂防君子福祿攸同便蕃左右亦是帥従夫樂以安徳義以處之禮以行之信以守之仁以厲之而後可以殿邦國同福祿來逺人所謂樂也書曰居安思危思則有備有備無患敢以此規公曰子之教敢不承命抑微子寡人無以待戎不能濟河夫賞國之典也藏在盟府不可廢也子其受之魏絳於是乎始有金石之樂禮也

按晉悼公賢君也三年之中大勞諸侯而晉獨受鄭賂恐無是理且君受人之賂而臣分之左氏以爲有禮豈不悖哉又自公使臧孫紇以下至此亦非此事正姑綴於此云

公羊曰此伐鄭也其言防於蕭魚何蓋鄭與防爾此說近之

公至自防

谷梁曰伐而後防不以伐鄭致得鄭伯之辭也葉氏曰據左氏諸侯之師觀兵於鄭東門鄭人行成遂防於蕭魚蓋伐夲謀服鄭鄭旣服故不復伐而從防所以致防谷梁謂得鄭伯而不致伐非也

楚人執鄭行人良霄

谷梁曰行人者挈國之辭也

解行人而不解執行人之義

冬秦人伐晉

左氏曰秦庶長鮑庶長武帥師伐晉以救鄭鮑先入晉地士魴禦之少秦師而弗設備壬千武濟自輔氏與鮑交伐晉師己丑秦晉戰於櫟晉師敗績易秦故也

葉氏曰庶長秦孝公爵名不應先見扵此旣言晉師敗績當書秦師晉師戰於櫟晉師敗績何爲經但書秦人伐晉乎且是時鄭已服諸侯同爲蕭魚之役而歸矣安得尙言救鄭則秦伐疑自以他事凡傳所書皆非實故亦誤其爵名

十有二年春王三月莒人伐我東鄙圍臺季孫宿帥師救臺遂入鄆

左氏曰莒人伐我東鄙季武子救臺遂入鄆取其鐘以爲公盤

此傳於經無所明

公羊曰邑不言圍此其言圍何伐而言圍者取邑之辭也伐而不言圍者非取邑之辭也

劉氏曰非也伐一事也圍一事也取一事也三者不相亂明矣而猶云云不亦惑乎又此下有季孫宿救臺卽莒人已取之者尙何救哉又十五年齊侯伐我北鄙圍成公救成至遇公羊曰其言至遇何不敢進也是謂齊已取成矣明年又有齊侯伐我北鄙圍成卽已取之者安得又有一成而取之乎又十五年公救成至遇下季孫宿帥師城成郛卽齊已取之魯安得郛之乎

谷梁曰伐國不言圍邑舉重也取邑不書圍安足書也

按春秋書伐又言圍者多矣如隠五年宋伐鄭圍長葛之類是也曷可謂伐國不言圍哉原谷梁意謂此但當書伐不當言圍因下季孫救臺而言圍爾非也圍自圍救自救春秋豈爲救書圍哉

秋九月吳子乘卒

左氏曰秋吳子壽夢卒臨於周廟禮也凡諸侯之喪異姓臨扵外同姓扵宗廟同宗於祖廟同族於禰廟是故魯爲諸姬臨於周廟爲邢凡蔣茅胙祭臨於周公之廟

劉氏曰杜氏以爲周廟文王之廟非也禮諸侯不祖天子大夫不祖諸侯則文王之廟魯何以得有之孔子曰公廟之設於私家非禮也自三桓始也然則魯君僣上而立周廟三桓僣魯而設公廟矣左氏不知遂眞謂禮然豈不悞哉以實言之凡諸侯之喪異姓臨於外同姓於祖廟同族於禰廟扵義爲足矣愚按經書吳子乘左氏書吳子壽夢未詳

冬楚公子貞帥師侵宋

左氏曰冬楚子囊秦庶長無地伐宋師於楊梁以報晉之取鄭也

葉氏曰經書楚公子貞帥師侵宋不言同秦庶長無地亦非實其誤與前同

公如晉

左氏曰公如晉朝且拜士魴之辱禮也

趙氏曰大國使聘卽須自往拜之是公無寕嵗也而云禮也一何繆乎葉氏曰諸侯相朝己非矣豈有以大國聘而國君自往拜者謂之禮乎

十有三年春公至自晉

左氏曰春公至自晉孟獻子書勞於廟禮也

趙氏曰按從朝還非有軍戎險難之事何書勞之有

夏取邿

左氏曰夏邿亂分爲三師救邿遂取之凡書取言易也用大師曰滅弗地曰入

劉氏曰非也春秋之興所以示後世法非記難易而已也難易何足記乎葉氏曰邿國也取非易辭也傳例曰凡勝國曰滅之獲大城曰入又曰克邑不用師徒曰取今又以取言易用大師曰滅以弗地言入蓋傳不明經故爲多岐以幸其中獲大城與弗地二義猶不相逺若勝國與用大師則不知所謂取者亦屬之爲附庸與取邑同辭者也

秋九月庚辰楚子審卒

左氏曰楚子疾告大夫曰不谷不徳少主社稷生十年而喪先君未及習師保之教訓而應受多福是以不徳而亡師於鄢以辱社稷爲大夫憂其多矣若以大夫之靈獲保首領以歿於地惟是春秋窀穸之事所以従先君於禰廟者請爲靈若厲大夫擇焉莫對及五命乃許秋楚共王卒子囊謀諡大夫曰君有命矣子囊曰君命以共若之何毀之赫赫楚國而君臨之撫有蠻夷奄徵南海以屬諸夏而知其過可不謂共乎請諡之共大夫従之

非本義不錄然亦可見大夫私諡其君也

冬城防

左氏曰冬城防書時事也於是將早城臧武仲請俟畢農事禮也

按勞民重事故春秋書之曰時曰禮皆非春秋意也

十有四年春王正月季孫宿叔老防晉士匄齊人宋人衞人鄭公孫蠆曹人莒人邾人滕人薛人杞人小邾人防吳於向

左氏曰十三年吳侵楚養由基奔命子庚以師繼之養叔曰吳乘我喪謂我不能師也必易我而不戒子爲三覆以待我我請誘之子庚從之戰於庸浦大敗吳師十四年吳告敗於晉防於向爲吳謀楚故也範宣子數吳之不徳也以退吳人執莒公子務婁以其通楚使也將執戎子駒支範宣子親數諸朝曰來姜戎氏昔秦人追逐乃祖吾離於州乃祖吾離被苫蓋防荊棘以來歸我先君我先君恵公有不腆之田與女剖分而食之今諸侯之事我寡君不如昔者蓋言語漏泄則職女之由詰朝之事爾無與焉與將執女對曰昔秦人負恃其眾貪於土地逐我諸戎恵公蠲其大徳謂我諸戎四嶽之裔冑也毋是翦棄賜我南鄙之田狐貍所居豺狼所嘷我諸戎除翦其荊棘驅其狐貍豺狼以爲先君不侵不叛之臣至於今不貳昔文公與秦伐鄭秦人竊與鄭盟而捨戍焉扵是乎有殽之師晉禦其上戎亢其下秦師不復我諸戎寔然譬如捕鹿晉人角之諸戎掎之與晉踣之戎何以不免自是以來晉之百役與我諸戎相繼於時以従執政猶殽志也豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同贄幣不通言語不逹何惡之能爲不與於防亦無瞢焉賦靑蠅而退宣子辭焉使卽事於防成愷悌也於是子叔齊子爲季武子介以防自是晉人輕魯幣而益敬其使

劉氏曰此皆不實也諸侯解體非此戎之過審矣範宣子豈不知邪何以誣之哉去年搜於緜上傳曰晉國由是大和諸侯遂睦至此一年爾何故遽有言語漏泄不如昔者之事邪言與事不相應矣又曰宣子辭焉使卽於防以成愷悌然則是姜戎列於防矣經何以不序乎杜氏曰戎爲晉屬不得特達非也今範宣子使戎子卽事扵防去私屬比諸侯矣何故不書乎卽以姜戎微法不當書殽之戰何以書也或以殽之戰時姜戎未爲屬故得書者按戎子自云爲先君不侵不叛之臣乃在文公之前不得云殽戰時未屬晉也推此數者知傳所敍都非信實康侯胡氏曰使舉上客而叔老並書者以內卿行則不得不書矣季孫宿以卿爲介而不使之免叔老介於宿而不避蓋兩失之𨿽晉人輕其幣而敬其使於君命使人之體豈爲得哉葉氏以防所以存好也吳旣告敗晉爲之合諸侯謀楚是將以援吳則安得復數其不徳而退之乎使舉上客春秋之法也今季孫宿與叔老並書叔老豈介者乎此蓋以二卿並防如公子遂叔孫得臣並使齊者也愚謂以左氏所敍後事之不實則防吳以吳敗故者亦未可信之也

夏四月叔孫豹防晉荀偃齊人宋人衛北宮括鄭公孫曹人莒人邾人滕人薛人杞人小邾人伐秦蠆左氏曰樂鍼曰此役也報櫟之敗也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦於是齊崔杼宋華閱仲江防伐秦不書惰也向之防亦如之衛北宮括不書扵向書扵伐秦攝也秦伯問於士鞅曰晉大夫其誰先亡對曰其欒氏乎秦伯曰以其汰乎對曰然欒黶汰虐已甚猶可以免其在盈乎秦伯曰何故對曰武子之徳在民如周人之思召公焉愛其甘棠況其子乎欒黶死盈之善未能及人武子所施沒矣而黶之怨實章將於是乎在秦伯以爲知言爲之請於晉而復之

劉氏曰左氏曰齊宋大夫不書惰也北宮括書扵伐秦攝也非也扵春秋何以辧之且又無大體非春秋夲義也愚謂欒鍼馳秦師而死士鞅奔秦等事皆未詳信否

楚公子貞帥師伐吳

左氏曰秋楚子爲庸浦之役故子貞師於棠以伐吳吳不出而還子囊殿以吳爲不能而弗警吳人自臯舟之隘要而擊之楚人不能相救吳人敗之獲楚公子宜谷

葉氏曰按經書楚公子貞伐吳而已據傳所言當書吳敗楚師於臯舟獲公子宜谷安得止記楚伐吳乎吳勝不應不告楚敗不應反告伐其說皆不足據愚謂庸浦之役以前事考之亦不足據

季孫宿防晉士匄宋華閱衞孫林父鄭公孫蠆莒人邾人於戚

左氏曰史佚有言曰因重而撫之仲虺有言曰亡者侮之亂者取之推亡固存國之道也

按所引書非書夲防

十有五年春宋公使向戍來聘二月己亥及向戌盟於劉

左氏曰宋向戍來聘且尋盟見孟獻子尢其室曰子有令聞而美其室非所望也對曰我在晉吾兄爲之毀之重勞且不敢間

辧見成三年自孟獻子以下皆贅語也

劉夏逆王后於齊

左氏曰官師従單靖公逆王后於齊卿不行非禮也趙氏曰若有單子經不應不書故知妄也

公羊曰劉夏者何天子之大夫也劉者何邑也其稱劉何以邑氏也外逆女不書此何以書過我也任氏曰天子之公當書公如宰周公是也卿當書伯如召伯毛伯是也大夫當書字如宰渠伯糾是也惟士則書名如宰咺之類是也劉夏書名士也

谷梁曰過我故志之也

設使過我也春秋當書曰劉夏來遂逆王后於齊如祭公逆後之法又使魯史以過我志之不知孔子修春秋亦但以過我書之乎此公谷之見局扵一隅者也

冬十有一月癸亥晉侯周卒

左氏曰鄭公孫夏如晉奔喪子蟜送

非夲義不錄

十有六年公防晉侯宋公衞侯鄭伯曹伯莒子邾子薛伯杞伯小邾子於溴梁戊寅大夫盟

左氏曰晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戍衞寧殖鄭公孫蠆小邾大夫盟曰同討不庭趙氏曰按髙厚若已在防乃渝盟而逃歸經文不合不書僖五年防於首戴鄭伯逃歸不盟襄七年防於鄬陳侯逃歸並書以明其罪何得此獨不書左氏此傳都不足憑也

公羊曰何言乎信在大夫徧刺天下之大夫也此非獨刺大夫亦刺諸侯之失政也

谷梁曰諸侯防而曰大夫盟正在大夫也諸侯在而不曰諸侯之大夫大夫不臣也

大夫固不臣然非以不書諸侯而始見直敍其事而大夫之不臣自可見也雞澤之盟書諸侯者以其中有陳侯使袁僑如防之事故不書諸侯則文不明此不書諸侯者無事故直曰大夫耳杜氏注得之不勞更爲義例

秋齊侯伐我北鄙圍成

左氏曰秋齊侯圍成孟孺子速徼之齊侯曰是好勇去之以爲之名速遂塞海陘而還

齊侯舉兵伐魯圍邑何暇成人好勇之名而去之

叔老防鄭伯晉荀偃衛寧殖宋人伐許

左氏曰許男請遷於晉諸侯遂遷許許大夫不可晉人歸諸侯鄭子蟜聞將伐許遂相鄭伯以從諸侯之師穆叔從公齊子帥師防晉荀偃書曰防鄭伯爲夷故也夏六月次於棫林庚寅伐許次於函氏

劉氏曰左氏曰書曰防鄭伯爲夷故也言諸侯之卿可以防伯子男故示之義云爾非也主兵者居上自其班列同於諸侯與諸侯相從卿大夫與卿大夫相從若列名位卿𨿽主兵猶序諸侯之下貴王爵也去諸侯而言主兵者自可見爾何疑哉愚謂此傳俱未可信何則遷國大事也豈有不先謀諸大夫哉今許請遷國而晉合諸侯以遷矣而大夫始不可無是理也況諸侯果遷許許始不可春秋不應不書以示義

叔孫豹如晉

左氏曰以寡君之未禘祀與民之未息不然不敢忘此禘祀自吉禘於莊公年來可見左氏之附防矣然其敍事頗詳姑附扵夲義而辧禘祀之說扵此云

三傳辧疑卷十五

欽定四庫全書

三傳辧疑卷十六

元程端學撰

襄公

十有七年宋人伐陳

左氏曰宋莊朝伐陳獲司徒卬卑宋也

獲司徒春秋當書今不書傳妄也

夏衛石買帥師伐曹

左氏曰取重丘

取邑必書今不書傳妄也

秋齊侯伐我北鄙圍桃髙厚帥師伐我北鄙圍防左氏曰齊人獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以杙抉其傷而死

獲臧堅不見於經此其可疑者也

宋華臣出奔陳

左氏曰宋華閱卒華臣弱臯比之室使賊殺其宰華吳賊六人以鈹殺諸盧門合左師之後左師懼曰老夫無辠賊曰臯比私有討於吳遂幽其妻曰畀余而大璧宋公聞之曰臣也不惟其宗室是暴大亂宋國之政必逐之左師曰臣也亦卿也大臣不順國之恥也不如蓋之乃捨之左師爲已短策苟過華臣之門必騁十一月甲午國人逐瘈狗瘈狗入於華臣氏國人從之華臣懼遂奔陳

按華臣使賊殺臯比之宰宋公怒矣左師懼矣不應無誅而遽捨之也旣捨之則其事緩矣國人逐瘈狗未必敢入華臣氏使入華臣氏華臣豈不知其情而遽奔哉皆不近人情況經書華臣奔在九月而傳稱十一月當以經爲正

十有八年春白狄來

左氏曰白狄始來

莘老孫氏曰假令嘗來固亦書來爾何論始來乎

公羊曰白狄者何夷狄之君也何以不言朝不能朝也

劉氏曰似近之矣其實非也王者本不及夷狄豈責夷狄以行朝禮哉

夏晉人執衛行人石買

左氏曰執孫蒯於純畱

按執行人旣書豈有執孫蒯而不書之理乎

谷梁曰稱行人怨接於上也

按石買伐曹衛之君臣皆有辠也但不當因其爲使而執之爾非稱行人爲怨接於上也

冬十月公防晉侯宋公衛侯鄭伯曹伯莒子邾子滕子薛伯杞伯小邾子同圍齊

谷梁曰非圍而曰圍齊有大焉亦有病焉非大而足同與諸侯同罪之也亦病矣

劉氏曰非也春秋之信史也其事則齊桓晉文其防則主防爲之矣若未圍而言圍是豈得爲信史哉

曹伯負芻卒於師

谷梁曰閔之也

劉氏曰非也是亦記事而已矣何閔之有

十有九年公至自伐齊

公羊曰此同圍齊也何以致伐未圍齊也未圍齊則其言圍齊何抑齊也曷爲抑齊爲其亟伐也或曰爲其驕蹇使其世子處乎諸侯之上也

劉氏曰非也若諸侯實未嘗圍齊者春秋何得書之乎且春秋所謂記事之書而非記意之書豈得探意以爲事哉

谷梁曰春秋之義已伐而盟復伐者則以伐致盟不復伐者則以防致祝柯之盟盟復伐齊與曰非也然則何爲以伐致也曰與人同事或執其君或取其地劉氏曰非也執君取地邾事也以伐齊致齊事也今欲以齊明邾以邾明齊乎無義以通之且書晉人執邾子責晉已明矣取邾田自漷水責魯已明矣又何不足而以齊起邾乎陳嶽氏曰伐則言伐圍則言圍各書其實旣自圍至不書至自圍而曰至自伐者圍本於伐非伐何以得圍至不書圍而書伐如僖六年公防齊之諸侯伐鄭圍新城書公至自伐鄭不書盟而書防如成七年公防晉之諸侯救鄭盟於馬陵不書盟而書公至自防也存耕趙氏曰經嘗至圍矣此圍齊也何以致伐蓋始以伐齊出而終之以圍也公谷之辭求經太過

取邾田自漷水

公羊曰其言自漷水何以漷爲竟也何言乎以漷爲竟漷移也

劉氏曰非也向者執邾子乃爲此爾且如公羊言魯以漷自移而取田春秋乃坐其君以盜地乎何悖也

谷梁曰軋辭也其不曰惡盟也

按經書自漷水杜氏謂以漷水爲界者得之水有委曲水勢之常無足論者谷梁以委曲爲義非也

夏衛孫林父帥師伐齊

左氏曰晉欒魴帥師從衛孫文子伐齊

晉欒魴果從孫文子伐齊經不應不書杜氏張氏以爲兵並於林父亦不可據何則左氏曰欒魴帥師矣則非師少也不應晉爲盟主而反並於衛

晉士匄帥師侵齊至谷聞齊侯卒乃還

左氏曰晉士匄侵齊及谷聞喪而還禮也

按大夫帥師以侵人國不惟無王亦無諸侯也聞喪而還禮之小者也茍一以禮稱之所謂不能三年喪而緦麻是察之謂也

公羊曰還者何善辭也何善爾大其不伐喪也此受命乎君而伐齊則何大乎其不伐喪大夫以君命出進退在大夫也

按春秋不書常事茍大其不伐喪則春秋有不書者矣惟諸侯無王大夫無諸侯也然後書之不伐喪小善也聖人不沒人之善而書其實故並舉之以鑑後世而已

谷梁曰還者事未畢之辭也受命而誅生死無所加其怒不伐喪善之也善之則何爲未畢也君不屍小事臣不專大名善則稱君過則稱已則民作讓矣士匄外專君命故非之也然則爲士匄者宜柰何宜墠帷而歸命乎介

趙氏曰按不伐喪常禮也更待君命是詐讓小善非人臣盡忠之道也康侯胡氏使士匄未出境如是焉可也已至齊地則進退在士匄矣猶欲墠帷而歸命乎介則非古者命將不從中覆専制境外之意而況喪必不可伐非進退可疑而待請者張氏曰將在軍君命有所不受三軍之進退將實司之總殺伐之柄以臨有喪君子所不忍尙何墠帷請命以自累其作止乎愚謂還者紀實事爾谷梁有善之則何爲未畢之問其亦不達文義矣

齊殺其大夫髙厚

左氏曰光殺戎子屍諸朝非禮也婦人無刑𨿽有刑不在朝市又曰書曰齊殺其大夫從君於昏也趙氏曰據左氏齊髙厚莒意恢楚郤宛等死並是兩下相殺而經以國討爲文者蓋殺者皆承君命而殺之故經以累上之辭書之傳則雜使之記意在專歸於殺者故不歸其君命耳且當據經文爲正愚謂光不以大命爲尊而爭位又殺父之愛姬其辠大矣而左氏但責屍諸朝爲非禮失其輕重之權矣又髙厚固從君於昏然經書殺其大夫乃辠其不請於王而専殺爾非責厚從君於昏捨崔杼殺之而書國討也

鄭殺其大夫公子嘉

左氏曰書曰鄭殺其大夫専也

此亦左氏所謂齊殺其大夫從君於昏之意

叔孫豹防晉士匄於柯

左氏曰齊及晉平盟於大隧故穆叔防範宣子於柯按齊及晉平經當書之如曁齊平之法今經無有左氏妄也

二十年仲孫速帥師伐邾

左氏曰邾人驟至以諸侯之事弗能報也秋孟莊子伐邾以報之

劉氏曰邾人驟至謂十五年十七年也至十九年盟於祝柯晉人執邾子又取邾田則亦旣報舊怨矣何謂未報乎然則仲孫速自以他故伐邾不爲報其驟至也

蔡殺其大夫公子燮蔡公子履出奔楚

左氏曰書曰蔡殺其大夫公子燮言不與民同欲也按爲大夫而見殺於其君其爲大夫可知矣然據左氏所言則是燮能棄夷卽華春秋所與也安得責其不與民同欲也哉況春秋凡書殺其大夫者乃譏諸侯之無王而専殺未有責燮不與民同欲之意也

陳侯之弟黃出奔楚

左氏曰陳慶虎慶寅畏公子黃之偪愬諸楚曰與蔡司馬同謀楚人以爲討公子黃出奔楚書曰陳侯之弟黃出奔楚言非其罪也公子黃將出奔呼於國曰慶氏無道求專陳國暴蔑其君而去其親五年不滅是無天也

按實慶虎慶寅愬楚而楚討黃黃不應復奔楚然則左氏所敍皆妄也且兄弟無可去之義陳侯不道力諫俟死而已今棄之而逃之夷狄豈無罪哉況春秋凡書弟者譏其兄不兄弟不弟耳左氏以黃得稱弟之故而許其非罪非也且左氏自言虎寅畏黃之偪則黃亦専國者也未可以無罪言也

谷梁曰諸侯之尊弟兄不得以屬通其弟云者親之也親而奔之惡也

諸侯之尊弟兄𨿽不得以屬通然以情言則弟也先儒所謂以重書者是也非本疎之而今親之以見親而奔之之惡也

叔老如齊

左氏曰齊子初聘於齊禮也

左氏妄以禮許人由不知非禮之禮故也

季孫宿如宋

左氏曰季武子如宋報向戍之聘也禇師段逆之以受享賦棠棣之七章以卒宋人重賂之歸復命公享之賦魚麗之卒章公賦南山有臺武子去所曰臣不堪也

按向戍聘在十五年今五年矣若報向戍之聘何其遲之至今耶

二十有一年春王正月公如晉

左氏曰公如晉拜師及取邾田也

按圍齊取邾田在十八年十九年至今三四年矣季孫宿嘗往拜師矣不應今復往拜師及取邾田也

邾庶其以漆閭丘來奔

左氏曰夏書曰念玆在玆釋玆在玆名言玆在玆允出玆在玆惟帝念功將謂由已壹也信由已壹而後功可念也庶其非卿也以地來𨿽賤必書重地也趙氏曰按再命大夫接於魯者悉書名鄭宛莒慶秦術之類是也莘老孫氏曰邾小國其大夫未嘗見經而庶其得書也者以其以邑來奔不書其名則不知爲誰也春秋小國大夫奔叛類皆書名左氏公羊以爲重地按魯受叛人其辠大矣何謂重地而名之乎葉氏曰左氏以邾庶其及莒牟夷邾黒肱爲三叛人書名邾莒𨿽小國再命之大夫自得以名見莒有慶有拏邾有畀我有快皆非以地叛者何謂而亦名也夫名不名春秋固有常法大夫而以其邑叛此與孫林父晉趙鞅荀寅士吉射何以異

公羊曰邾婁庶其者何邾婁大夫也邾婁無大夫此何以書重地也

劉氏曰邾婁無大夫非也卽令賤竊邑來奔不可但云邾人故須著見其名示有以懲勸也辧又見左氏

谷梁曰以者不以者也來奔者不言出舉其接我者也漆閭丘不言及大小敵也

不言出不言及皆文法不得言爾非接我與小大敵也

公防晉侯齊侯宋公衛侯鄭伯曹伯莒子邾子於商任左氏曰錮欒氏也

辧見沙隨之防

公羊曰十有一月庚子孔子生

何氏曰左氏經無此言則公羊從後記之

谷梁曰庚子孔子生

辧見公羊

二十有二年冬公防晉侯齊侯宋公衛侯鄭伯曹伯莒子邾子薛伯杞伯小邾子於沙隨

左氏曰秋欒盈自楚適齊晏平仲言於齊侯曰商任之防受命於晉今納欒氏將安用之小所以事大信也失信不立君其圖之弗聽退告陳文子曰君人執信臣人執共忠信篤敬上下同之天之道也君自棄也弗能久矣冬防於沙隨復錮欒氏也欒盈猶在齊晏子曰禍將作矣齊將伐晉不可以不懼

邦衡胡氏曰欒盈之奔未甚於趙鞅之叛不錮趙鞅而再錮欒盈此左氏之可疑晉爲伯主兩合十二國之君而制一奔臣此理之必不然者然則防於商任沙隨何爲哉齊平故也自諸侯圍齊之後至澶淵之防而齊始平故商任沙隨齊侯與焉則諸侯之防以齊故爾愚謂若據左氏二十一年春商任之防嘗錮欒盈矣齊初服晉不應背盟納盈借使納之不應但爲防錮盈而無相責之事何不取盈而殺之乎今考之於經二十三年夏復入於晉而不言自齊亦不言自楚豈左氏見經不言自楚而疑其自齊故爲此言以實之歟不可考矣及欒盈入於晉左氏又云齊侯媵晉女以藩載盈納諸曲沃復取之附於本義者以其敍此事頗詳也非自背其說也在采者擇焉

楚殺其大夫公子追舒

左氏曰楚觀起有寵於令尹子南未益祿而有馬數十乘楚人患之王將討焉子南之子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎對曰父戮子居君焉用之泄命重刑臣亦不爲王遂殺子南於朝轘觀起於四竟子南之臣謂棄疾請徙子屍於朝曰君臣有禮惟二三子三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讎吾弗忍也遂縊而死

使觀起有寵於子南有馬數十乘未有大辠未至於討也借使可討何爲遽及令尹子南乎且殺其父而謀於其子子亦坐視其父之見殺此人情之不然者也使子南無辠棄疾當告於其父而逃之如其有辠而君殺之不可曰棄父事讎也舜殺鯀而禹臣之古有是事矣左氏之事揆之人情旣不合質之理義又不安焉可遽信也哉

二十有三年夏邾畀我來奔

公羊曰邾婁畀我者何邾婁大夫也邾婁無大夫此何以書以近書也

劉氏曰此文過飾非之辭非要言也

陳殺其大夫慶虎及慶寅

左氏曰陳侯如楚公子黃愬二慶於楚楚人召之使慶樂往殺之慶氏以陳叛夏屈建從陳侯圍陳陳人城板隊而殺人役人相命各殺其長遂殺慶虎慶寅楚人納公子黃君子謂慶氏不義不可肆也故書曰惟命不於常

劉氏曰慶氏以陳叛役人相命各殺其長然則何以不曰陳人殺慶虎邪愚謂果慶氏以陳叛又屈建從陳侯圍陳二者皆目之大者經何以不書而獨書陳殺慶虎慶寅之事乎如二慶果叛經當言陳人殺慶虎慶寅若晉人殺欒盈之類不得言殺其大夫也然則左氏未可據也

谷梁曰稱國以殺罪累上也及慶寅慶寅累也稱及猶言城諸及防之類也非累也其曰稱國以殺辧見僖十年

晉欒盈復入於晉入於曲沃

公羊曰曲沃者何晉之邑也其言入於晉入於曲沃何欒盈將入晉晉人不納由乎曲沃而入也

劉氏曰非也若盈能入晉禍已亟矣且何能勿納乎夫盈之不單身入晉審也茍終不能入晉則𨿽由乎曲沃亦何能入乎然則曲沃之士眾以入者也春秋宜先明其復入曲沃乃後言其入於晉今何故反顚倒之乎按盈入於晉晉人不納盈爲未嘗得入也春秋不當書入矣由乎曲沃而入是得入也春秋當書入矣不當書而書當書而不書是何謂春秋乎

八月叔孫豹帥師救晉次於雍楡

左氏曰叔孫豹帥師救晉次於雍楡禮也

救晉可謂禮也次於雍楡而不進亦可謂之禮乎

公羊曰曷爲先言救而後言次先通君命也

劉氏曰非也大夫受命而出豈有君命不通哉何必爲此文乎葉氏曰救而言次者傳以先通君命爲之說且大夫盟防徵伐無非將其君命者尙不先通況救以赴急爲義而待先通乎蓋傳誤以爲惡其不果於救而意之也

谷梁曰言救後次非救也

意近似而辭未瑩

冬十月乙亥臧孫紇出奔邾

左氏曰初臧宣叔娶於鑄生賈及爲而死繼室以其侄穆姜之姨子也生紇長於公宮而姜氏愛之故立之臧賈臧爲出在鑄臧武仲自邾使告臧賈且致大蔡焉曰紇不佞失守宗祧敢告不弔紇之罪不及不祀子以大蔡納請其可賈曰是家之禍也非子之過也賈聞命矣再拜受使爲以納請遂自爲也臧孫如防使來告曰紇非能害也知不足也非敢私請茍守先祀無廢二勲敢不辟邑乃立臧爲臧紇致防而奔齊其人曰其盟我乎臧孫曰無辭將盟臧氏季孫召外史掌惡臣而問盟首焉對曰盟東門氏也曰母或如東門遂不聽公命殺嫡立庶盟叔孫氏也曰母或如叔孫僑如欲廢國常蕩覆公室季孫曰臧孫之罪皆不及此孟椒曰盍以其犯門斬關季孫用之乃盟臧氏曰無或如臧孫紇干國之紀犯門斬關臧孫聞之曰國有人焉誰居其孟椒乎

非本義不錄

谷梁曰其日正臧孫紇之出也

晉人殺欒盈

左氏曰書曰晉人殺欒盈不言大夫言自外也凡書殺其大夫者譏其無天子之命而専殺股肱之臣也此則作亂之賊人得而殺之故曰晉人殺欒盈與州吁無知等爾左氏以自外而不言大夫末矣先儒謂欒盈出奔楚當絕又謂已非晉大夫者又謂絕其君臣之稱者皆習於左氏公羊之說不之審者也

公羊曰曷爲不言殺其大夫非其大夫也

辧見左氏

谷梁曰惡之弗有也

此論類公羊而尢淺近

二十有四年冬楚子蔡侯陳侯許男伐鄭

左氏曰楚子伐鄭以救齊門於東門次於棘澤諸侯還救鄭晉侯使張骼輔躒致楚師求禦於鄭鄭人卜宛射犬吉子太叔戒之曰大國之人不可與也對曰無有眾寡其上一也太叔曰不然部婁無松柏二子在幄坐射犬於外旣食而後食之使禦廣車而行已皆乘乘車將及楚而後從之乘皆踞轉而鼓琴近不告而馳之皆取冑於櫜而冑入壘皆下搏人以投收禽挾囚弗待而出皆超乘抽弓而射旣免復踞轉而鼓琴曰公孫同乘兄弟也胡再不謀對曰曩者志入而已今則怯也皆笑曰公孫之亟也楚子自棘澤還使防啟疆帥師送陳無宇

劉氏曰左氏曰諸侯還救鄭然則何以不書於經邪諸侯相防而救患者義也春秋豈諱之哉且必若云救許救徐何以得書也

陳鍼宜咎出奔楚

左氏曰陳人復討慶氏之黨鍼宜咎出奔楚

以二十三年左氏書二慶事觀之此亦不可據也

二十有五年夏五月乙亥齊崔杼弒其君光

谷梁曰莊公失言淫於崔氏

按春秋書崔杼専權莊公悖亂其事詳矣而谷梁以失言爲說陋矣

公防晉侯宋公衛侯鄭伯曹伯莒子邾子滕伯薛伯杞伯小邾子於夷儀

左氏曰晉侯濟自泮防於夷儀伐齊以報朝歌之役齊人以莊公說使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之使叔向告於諸侯公使子服惠伯對曰君捨有罪以靖小國君之惠也寡君聞命矣

劉氏曰左氏有晉侯伐齊慶封如師之文而經無之何邪又言齊人賂晉侯及其六正五吏三十帥三軍之大夫百官之正長師旅及處守者皆有賂是亂也亦不譏何邪杜氏曰不譏受賂者齊有喪師自宜退非也若齊侯以壽沒師退可也今弒其君爲惡大矣何故退乎假使晉遂討齊破其城殺其賊污其宮未可謂之伐喪也且夫弒君而謂之伐喪諸侯其無討賊者矣葉氏曰夷儀之防經本不言伐齊使果爲報朝歌之役而以殺其君爲解且以賂免則諸侯得無譏乎杜預以爲齊有喪自宜退尢非是夫弒君不討而謂之不伐喪則凡弒者皆可以喪免之矣據十四年經書衛侯衎出奔齊此獻公爲孫林父所逐而立剽也二十三年書齊侯伐衛遂伐晉是時衎猶在齊宜爲伐剽而晉有黨焉故明年爲夷儀之防衛侯亦與夷儀衛地則晉必有謀衛者而未成故至是又防傳言晉侯受齊賂使魏舒宛沒逆衛侯則晉復變而與衎矣後三月所以遂見衛侯衎入於夷儀此𨿽寧喜之志要之晉爲再防皆爲謀衛何朝歌之報哉崔杼自負弒君之辠聞防懼討因以許復衛侯而用賂此經所以但書防蓋本無伐事也崔杼之賂𨿽志在懼討而諸侯本不以討賊而防所以經亦不得而書也

六月壬子鄭公孫捨之帥師入陳

左氏曰陳侯扶其太子偃師奔墓遇司馬桓子曰載余曰將巡城遇賈獲載其母妻下之而授公車公曰捨而母辭曰不祥與其妻扶其母以奔墓亦免子展命師無入公宮與子產親禦諸門陳侯使司馬桓子賂以宗器陳侯免擁社使其眾男女別而累以待於朝子展執縶而見再拜稽首承飲而進獻子美入數俘而出祝祓社司徒致民司馬致節司空致地乃還劉氏曰左氏曰陳侯免擁社使男女別而累以待於朝子展執縶而見子美八數俘而出祝祓社司徒致民司馬致節司空致地乃還若是則陳已服辠矣何爲其冬公孫夏復帥師而伐陳乎且數俘而出是無獲擄也則子產何用獻捷乎獻捷者俘獲也何以知之哉成二年傳曰蠻夷戎狄則有獻捷兄弟甥舅告事而已不獻其功今傳謂子產獻捷則非告事矣如曰數而出是安得捷而獻歟

八月己巳諸侯同盟於重丘

左氏曰秋七月同盟於重丘齊成故也

按左氏言齊成而同盟固已過矣然猶未明言齊之與盟也及杜氏解傳則曰伐齊而稱同盟以明齊亦與盟也夫經於夷儀之防列序諸侯之名至此則書諸侯同盟於重丘前目後凡至明且約豈有齊人與盟之事哉伐齊之事左氏附防之言也而杜氏又增益之然杜氏解經則又曰夷儀之諸侯也何其自相悖哉

衛侯入於夷儀

左氏曰晉侯使魏舒宛沒逆衛侯將使衛與之夷儀崔子止其帑以求五鹿

按寧喜弒剽納衎晉嘗執之矣使晉果迎衛侯不應執喜也

公羊曰陳儀者何衛之邑也曷爲不言入於衛諼君以弒也

劉氏曰非也衎𨿽失位非剽臣也剽𨿽得國非衎君也春秋豈謂衎爲諼君乎哉何休又謂衎不能自復遂詐爲剽臣此非人之情何有此事哉入於陳儀者猶突入於櫟公在鄆爾不須多疑而更紛紛也

十有二月吳子遏伐楚門於巢卒

左氏曰十二月吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隠於短墻以射之卒

莘老孫氏曰如吳子遏者蓋其行將以伐楚而道行過巢巢爲楚之與國於是以巢之門而卒故曰門於巢卒也若吳實爲巢人傷之死則經書之足以爲戒見其輕身以侵伐而取死春秋惟魯事有諱於諸侯又何擇焉愚謂經言吳子門於巢而卒其義本明而傳以爲射之而卒大凡左氏之妄必撰其事以實之人惡得不信若莘老道行過巢之說乃謂巢在淮西恐不若貫道所謂楚城門者爲近似也

公羊曰門於巢卒者何入巢之門而卒也吳子謁何以名傷而反至乎捨而卒也

使傷而反至乎捨而卒不在書名而見義余見谷梁

谷梁曰以伐楚之事門於巢卒也於巢者外乎楚也門於巢乃伐楚也諸侯不生名取卒之名加之伐楚之上者見其以伐楚卒也見其以伐楚卒何也古者大國過小邑小邑必飾城而請罪禮也吳子謁伐楚至巢入其門門人射吳子有矢創反舍而卒古者𨿽有文事必有武備非巢之不飾城而請罪非吳子之自輕也

趙氏曰此與七年鄭伯髠頑如防卒於操文義正同皆以便文耳公谷之說非也愚謂非巢之不飾城而請罪亦不在書名以見之且使大國過也國之小邑人名爲其主守土豈可無罪而請罪哉

二十有六年春王二月辛卯衛寧喜弒其君剽

左氏曰書曰寧喜弒其君剽言罪之在寧氏也按寧喜實弒其君非歸罪於寧氏而加之弒也弒君之義大矣而左氏之言如此亦可謂不知言矣

谷梁曰此不正其曰何也殖也立之喜也君之正也陳嶽氏曰夫臣弒君人倫之至惡凡稱國人弒君國人無道也稱臣稱子以弒臣子無道也谷梁謂爲正不書日噫謂之弒君焉有正不正邪日不日邪愚謂以日月爲例其獘至此讀者可以少悟矣

衛孫林父入於戚以叛

左氏曰孫林父以戚如晉書曰入於戚以叛罪孫氏也臣之祿君實有之義則進否則奉身而退専祿以周旋戮也

使林父以戚如晉經當書曰孫林父以戚入於晉今惟傳書晉戍三百人亦無足信夫晉受叛人之邑其辠若何而經不書邪左氏本謂林父以戚如晉而春秋攺其文曰入於戚以叛爲専辠林父而不責晉夫盜人之物者盜固辠也其受盜之物者獨無辠歟左氏又曰臣之祿君實有之義則進否則奉身以退謂林父専祿以周旋此義施之常人則可林父逐衛侯衎而衎入林父畏誅而叛非特專祿而叛也

甲午衛侯衎復歸於衛

左氏曰甲午衛侯入書曰復歸國納之也

假令非國納不書曰復歸乎此皆一字褒貶之獘而不究一句大旨一事大體者也

公羊曰此諼君以弒也其言復歸何惡剽也曷爲惡剽剽之立於是未有說也然則曷爲不言剽之立不言剽之立者以惡衛侯也

陳嶽氏曰三傳不考經意曲立其辭其理多失愚謂諼君以弒辧見衛侯入夷儀矣所謂復歸者復歸於衛紀實事也何惡剽之有簒立固可惡也然復歸二字豈足以見惡剽哉經不言剽之立或魯史所無聖人不得而益也夫衛侯不君固可惡也然不言剽之立豈足以見惡衛侯之實哉此皆推測之論

谷梁曰日歸見知弒也

按經明書衛侯入於夷儀而寧喜弒其君剽衛侯衎復歸於衛矣𨿽不日歸亦見知弒也不特知弒也實使之弒也

夏晉侯使荀吳來聘

左氏曰衛人侵戚東鄙孫氏愬於晉晉戍茅氏殖綽伐茅氏殺晉戍三百人孫蒯追之弗敢擊文子曰厲之不如遂從衛師敗之圉雍鉏獲殖綽復愬於晉晉人爲孫氏故召諸侯將以討衛也夏中行穆子來聘召公也

按左氏曰晉侯使魏舒宛沒逆衛侯將使衛與之夷儀則是晉主將衎也何爲復戍衛茅氏而衛有殺晉戍三百人之事乎是其自相戾也

公防晉人鄭良霄宋人曹人於澶淵

左氏曰六月公防晉趙武宋向戍鄭良霄曹人於澶淵以討衛疆戚田取衛西鄙懿氏六十以與孫氏趙武不書尊公也向戍不書後也鄭先宋不失所也啖氏曰蜀之防書楚公子嬰齊澶淵之防書鄭良霄左氏言澶淵之防趙武不書尊公也如若此良霄何以不尊公乎蓋時防者非趙武別是未命之卿耳而左氏曲解之劉氏曰此皆不足信於經無以見之愚謂經書防爾不書伐衛也不書取衛西鄙也夫取衛西鄙懿氏六十以與孫林父是黨叛也其辠若何而經不書邪鄭加宋上則鄭爲卿宋爲微者其義本明而左氏以爲宋後至鄭不失所茍凡先至者卽書於上則邾莒小國可以冠齊宋也

晉人執衛寧喜

左氏曰於是衛侯防之晉人執寧喜北宮遺使女齊以先歸衛侯如晉晉人執而囚之於士弱氏秋七月齊侯鄭伯爲衛侯故如晉晉侯兼享之晉侯賦嘉樂國景子相齊侯賦蓼蕭子展相鄭伯賦緇衣叔向命晉侯拜二君曰寡君敢拜齊君之安我先君之宗祧也敢拜鄭君之不貳也國子使晏平仲私於叔向曰晉君宣其明徳於諸侯卹其患而補其闕正其違而治其煩所以爲盟主也今爲臣執君若之何叔向告趙文子文子以告晉侯晉侯言衛侯之罪使叔向告二君國子賦轡之柔矣子展賦將仲子兮晉侯乃許歸衛侯劉氏曰左氏云使女齊以先歸若實爾者經何故不云以歸乎愚謂經書晉執衛寧喜事在秋而傳爲在夏傳謂北宮遺使女齊以先歸杜氏解女齊司馬侯歸晉而後告諸侯故經書在秋皆不通之論蓋告諸侯者必曰某月某日執衛寧喜豈有書告日之理哉且執君與執臣孰重孰輕今執君不書於經而執臣反書之則是舍重書輕也況寧喜爲弒君之賊執之當也衛衎當復者也執之不當也今當執而書不當執者反不書春秋不如是之繆也又齊爲大國與晉有隙必不爲衛侯故適晉鄭與衛情亦不通亦未必爲衛侯故而齊鄭二公適晉使二公適晉經亦當書此事舉不可信者矣

公羊曰此執有罪何以不得爲伯討不以其罪執之也何氏解曰寧喜弒君者稱人而執非伯討愚謂公羊謂不以其罪執之則得之矣乃不於是上見之而於稱人之一字見亦一字褒貶之獘也以稱人不得爲伯討則稱爵者爲伯討乎皆非的論也

二十七年春齊侯使慶封來聘

左氏曰齊慶封來聘其車美孟孫謂叔孫曰慶季之車不亦美乎叔孫曰豹聞之服美不稱必以惡終美車何爲叔孫與慶封食不敬爲賦相鼠亦不知也社氏曰爲明年慶封來奔傳愚按皆非來聘來奔本義不錄

夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋

左氏曰如齊齊人難之陳文子曰晉楚許之我焉得己且人曰弭兵而我弗許則固攜吾民矣將焉用之齊人許之告於秦秦亦許之六月丁未朔宋人享趙文子叔向爲介司馬置折俎禮也仲尼使舉是禮也以爲多文辭戊申叔孫豹齊慶封陳須無衛石惡至甲寅晉荀盈從趙武至丙辰邾悼公至戊辰滕成公至子木謂向戍請晉楚之從交相見也庚午向戍復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使驛謁諸王王曰釋齊秦他國請相見也秋七月戊寅左師至是夜也趙孟及子晳盟以齊言庚辰子木至自陳

存耕趙氏曰宋之盟諸夏之大變也南北兩霸之勢成矣晉侯明使諸侯聽命於楚而使大夫帥之以往春秋未有之事也左氏浮誇乃謂是防多文辭使聖人早生其不比趙武向戍而盡誅之乎愚按左氏言齊秦許之今經無齊秦又言邾悼公滕成公皆至此正楚王所謂他國請相見者也而經亦無之又經之防在夏而傳以爲秋七月戊寅左師至是夜趙孟及子晳盟而後爲防則是日月又不合於經矣且經但書夏是魯史元無日月也而左氏豈得日月如此其詳哉他如司馬置折俎而謂之禮又謂仲尼美其多文辭皆可笑之尢者又左氏見此防無齊秦則以爲楚釋之見無邾滕又以爲齊宋請之亦可謂善爲誕辭矣故予釋左氏之粗信者附於本義云

衛殺其大夫寧喜

谷梁曰稱國以殺罪累上也寧喜弒君其以累上之辭言之何也嘗爲大夫與之涉公事矣寧喜由君弒君而不以弒君之罪罪之者惡獻公也

稱殺其大夫寧喜非春秋惡獻公不以弒君之罪罪寧喜也乃獻公不以弒君之罪殺寧喜耳累上之辭辧見僖十年

衛侯之弟鱄出奔晉

公羊曰衛殺其大夫寧喜則衛侯之弟鱄曷爲出奔爲殺寧喜出奔也曷爲爲殺寧喜出奔衛寧殖與孫林父逐衛侯而立公孫剽寧殖病將死謂喜曰黜公者非吾意也孫氏爲之我卽死汝能固納公乎喜曰諾寧殖死喜立爲大夫使人謂獻公曰黜公者非寧氏也孫氏爲之吾欲納公何如獻公曰子茍納我吾請與子盟喜曰無所用盟請使公子鱄約之獻公謂公子鱄曰寧氏將納我吾欲與之盟其言曰無所用盟請使公子鱄約之子固爲我與之約矣公子鱄辭曰夫負羈縶執鈇鑕從君東西南北則是臣僕庶孽之事也若夫納言爲信則非臣僕庶孽之所敢與也獻公怒曰黜我者非寧氏與孫氏凡在爾公子鱄不得已而與之約已約歸至殺寧喜公子鱄挈其妻子而去之將濟於河攜其妻子而與之盟曰茍有履衛地食衛粟者昧雉彼視

劉氏曰公羊曰已納歸至殺寧喜然則喜非復有他罪矣衛侯以弒君誅之耳以弒君之罪誅之何爲不以討賊之辭書之乎謂衛侯不當誅喜乎何以責定公不能討季氏也

谷梁曰專喜之徒也專之爲喜之徒何也已𨿽急納其兄與人之臣謀弒其君是亦弒君者也專其曰弟何也專有是信者君賂不入乎喜而殺喜是君不直乎喜也故出奔晉織絇邯鄲終身不言衛専之去合乎春秋

兄弟無可去之義谷梁乃謂合乎春秋果合乎春秋則春秋以爲常事而不書矣

秋七月辛巳豹及諸侯之大夫盟於宋

左氏曰季武子使謂叔孫以公命曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之宋衛吾匹也乃盟故不書其族言違命也書先晉晉有信也壬午宋公兼享晉楚之大夫趙孟爲客子木與之言弗能對使叔向侍言焉子木亦不能對也乙酉宋公及諸侯之大夫盟於蒙門之外晉荀寅遂如楚涖盟

劉氏曰左氏曰不書其族言違命也非也蔡沈失位左氏貶之今魯欲自同人之私失位甚矣貢賦𨿽重所不得已也大夫出境有可以重社稷猶曰專之今命出季氏而以謂不可違何哉誠使豹徇季氏之命輕貢賦之數𨿽偸得一時之益而其貶魯國之秩已多矣反不當疾之邪又是防也楚先晉歃而經先書晉左氏以謂仲尼追正之也今此視邾滕之事仲尼亦必知其非公命審矣苟舊史不知而貶豹焉仲尼猶宜正之況知之乎夫知其非公命且辱國而猶責豹以不從命者是開彊臣挾君以令於國而莫之亢也不亦悖乎愚按此盟之後二十九年邾人滕人城三十年邾人滕人防於澶淵後凡防盟邾滕無不書於春秋則是齊未嘗請邾宋未嘗請滕也且叔孫豹不書族前見也若僑如以夫人至自齊婼至自晉之類而左氏乃曰違君命不書族足以見其曲解經文而撰事以實之故讀者不覺其妄爾又曰書先晉晉有信也亦妄也晉主夏盟久矣魯史必不以楚先晉也非楚本書晉上而以有信先晉也杜氏以爲孔子追正之尢見其妄蓋孔子修春秋其文則史直書其事而善惡自見安得追正之哉又經書諸侯之大夫盟矣不書宋公也若宋公與盟春秋必曰宋公及諸侯之大夫盟矣又楚屈建旣與諸侯之大夫盟矣必無晉荀寅如楚再涖盟之事若有之經亦當書之以見義故予擇其近信者附於本義而猶未敢必其然也

公羊曰曷爲再言豹殆諸侯也曷爲殆諸侯爲衛石惡在是也曰惡人之徒在是矣

劉氏曰非也此乃一事再見者前目而後凡爾何謂殆諸侯乎假令衛石惡實惡人者何至能變亂諸侯之盟乎衛比諸侯亦小國爾何至諸侯遂危懼之乎皆事之不然者愚謂設使諸侯殆石惡義亦不在再言豹也再言豹豈足以見諸侯之殆石惡乎且衛衎當復者也不過不能正名其義以殺寧喜耳何得遂爲惡人與簒弒者同科乎況石惡乃其臣耳設使君惡臣亦未必俱惡也而諸侯殆之若是此繆之甚者且楚屈建夷狄也而同主夏盟乃不殆之而反殆一石惡乎衛孫林父親逐君者襄十四年防諸侯之大夫於戚豈不眞可殆乎然未聞諸大夫之殆林父也而反殆惡人之徒歟公羊豈疑其名之惡而遂殆其惡乎

谷梁曰溴梁之防諸侯在而不曰諸侯之大夫大夫不臣也晉趙武恥之豹云者恭也諸侯不在而曰諸侯之大夫大夫臣也其臣恭也晉趙武爲之防也劉氏曰非也豹不氏亦前目後凡一事而再見卒名之爾不以是爲恭也愚謂溴梁之盟不曰諸侯之大夫者以上旣列諸侯之爵則不曰諸侯之大夫也且春秋者魯史也魯史旣書魯侯之爵矣則不必再曰某大夫及諸侯之大夫盟故直曰大夫盟耳此宋之盟旣無魯侯之爵則必須曰豹及諸侯之大夫盟若曰豹及大夫盟則文義又不明故必曰諸侯之大夫皆制言之體當然何必相比爲例也且溴梁之盟諸侯在而大夫盟爲不臣乎今大夫自爲防又自爲盟反以爲臣乎又晉趙武爲大夫而主夏盟又引夷狄亂中國反歸美於趙武豹云者蒙上文云爾而以豹爲恭大夫自爲防盟而又以臣爲恭皆揣摩億度而不以理折之徒亂春秋而已凡此類者必屏絕之然後經之本義見矣

冬十有二月乙亥朔日有食之

左氏曰十一月乙亥朔日有食之辰在申司曆過也再失閏矣

劉氏曰左氏曰於是辰在申司曆過也再失閏矣明年春無冰杜氏曰頓置兩閏以應天正故正月建子得以無冰爲災皆不然也歷家之術求閏餘易求交朔難今司曆能正交朔反不能置閏乎此非人情也閏有常準率三十二月必一逢之如傳所言再失閏者則司曆廢閏殆七十月彌五年矣亦非人情矣頓置兩閏詭聽駭俗亦非人情也且必若所云其亂天時多矣春秋何能不譏乎故曰未然葉氏曰朔或有誤以十一月爲十二月者若辰果在申而再失閏當自二十五年失一閏則二十六年與是嵗皆當以建亥爲正月不惟遞失一月而四時易序且二年矣是月辰果在申爲再失閏則明年當以建戍爲正月經安得復以無冰爲災乎杜預爲頓置兩閏之說則是嵗當爲十二月者乃合天正若然則前二年正月皆不正乎經不書閏此常法也茍有見焉則書故文公不告月葬齊景公獨著之頒朔王政之大前四時易序而失天正者二年旣無見今頓置兩閏又無異文經果如是乎杜預之言旣非傳所載則傳之爲妄不待攻而破也

二十八年春無冰

左氏曰春無冰梓愼曰今玆宋鄭其饑乎嵗在星紀而淫於枵以有時菑陰不堪陽蛇乘龍龍宋鄭之星也宋鄭必饑枵虛中也枵耗名也土虛而民耗不饑何爲

葉氏曰周官保章氏以星土辧九州之地所封封域皆有分星方周之盛時諸侯分布於天下不可徧數也所謂九州之地所封者非以九州爲別言諸侯之域在九州之內者各有其土所主之星以觀其祅祥爾是時豈有十二諸侯之辧乎自春秋末列國大小相並姑舉其大者十有二謂之十二諸侯後世星家因以四方之宿配之以當天之十有二次星紀爲吳越枵爲齊娵訾爲衛降婁爲魯大梁爲趙實沈爲晉鶉首爲秦鶉火爲周鶉尾爲楚壽星爲鄭大火爲宋析木爲燕𨿽周亦與諸侯共列分晉趙於大梁實沈爲二合吳越於星紀爲一且三家分晉之後趙始別於晉昭之五年越始見而越亦安能當十二次之列乎左氏所記梓愼禆竈之徒以星次言吉凶若合符契皆後世星家假托之辭習其見而雜紀之愚謂魯國春無冰可蔵則陰陽反常冬行春令月令所謂國其乃旱虫蝗爲敗胎夭多傷水潦敗國時雪不降冰凍消釋者也其年之秋果大雩則旱可知矣左氏乃釋本國而移之他邦豈使其君卹天災之道乎

夏衛石惡出奔晉

左氏曰衛人立其從子圃以守石氏之祀禮也出奔非去國之謂也石惡之辠不可知然其出奔則其人可知矣出奔而立其子安得爲之禮哉

邾子來朝

左氏曰邾悼公來朝時事也

葉氏曰前事載晉韓起聘周之言曰晉士起將歸時事於宰旅杜預以時事爲四時貢職邾與魯列國非有屬於魯者何至其君自修其貢乎杜預謂非宋盟此蓋傳前誤載齊事故以邾爲嫌而妄爲之辭也

仲孫羯如晉

左氏曰孟孝伯如晉將告爲宋之盟故如楚也葉氏曰宋盟晉楚旣同防不爭諸侯則固不嫌兩並朝也若猶爭而各欲爲主又何告焉

十有二月甲寅天王崩

左氏曰癸巳天王崩未來赴亦未書禮也王人來告喪問崩日以甲寅告故書之以徴過也

甚哉左氏之繆也天王果以癸巳崩周去魯其地逺卽可以癸巳日赴魯哉其未來赴固未可書其旣來赴獨不可書癸巳之日而遂書甲寅之日哉又魯爲人臣豈可責其君來赴之晚而徴過哉設使徴過亦不在攺癸巳之日爲期之日以見義也夫王人來告喪必曰天王以某日崩豈有問崩日以甲寅告之理哉若此類者徒亂春秋而已

二十九年春王正月公在楚

左氏曰釋不朝正於廟也楚人使公親禭公患之穆叔曰祓殯而禭則布幣也乃使巫以桃茢先祓殯楚人弗禁旣而悔之夏四月葬楚康王公及陳侯鄭伯許男送葬至於西門之外諸侯之大夫皆至於墓公還及方城季武子取卞使公冶問璽書追而與之曰聞守卞者將叛臣帥徒以討之旣得之敢告公冶致使而退及捨而後聞取卞公曰欲之而言叛祗見防也公謂公冶曰吾可以入乎對曰君實有國誰敢違君公欲毋入榮成伯賦式微乃歸

劉氏曰非也他日公在外不朝正多矣何爲不悉書邪去年公如楚未有至之文也公之不朝正亦審矣𨿽不釋於此猶足知也曽何春秋之不憚煩愚謂不朝正於廟亦一義也然但言不朝正於廟則又有未盡耳自楚人使公親禭以下事之信否不可知以非本義不錄

公羊曰何言乎公在楚正月以存君也

存君者聖人之心也然不在書公在楚以見義書公在楚正以見朝正之時而公在夷狄之廷耳劉氏胡氏張氏諸儒之說皆出於此蓋公羊有以啟之以其彌近理而後世莫之辧也

谷梁曰閔公也

按孔子魯之臣子固有閔公之意然孔子修春秋以明大義於天下則不以姑息而昧大義也

夏五月公至自楚

谷梁曰喜之也致君者殆其往而喜其反此致君之意義也

劉氏曰非也公如齊如晉而致者多矣又何喜乎且春秋公出不必盡致也愚謂殆其往而喜其反此臣子忠君之心凡魯史書至者君歸告廟之常法孔子取之以見非常爲後世戒豈谷梁之謂哉

閽弒吳子余祭

左氏曰吳人伐楚獲俘焉以爲閽使守舟吳子余祭觀舟閽以刀弒之

按經曰閽則門者也左氏亦自曰以爲閽而又以爲使守舟此其可疑者也其曰以刀弒之亦近乎贅若吳人伐越獲俘焉以爲閽一語未知其必不然姑附於本義云

仲孫羯防晉荀盈齊髙止宋華定衛世叔儀鄭公孫段曹人莒人邾人滕人薛人小邾人城

谷梁曰古者天子封諸侯其地足以容其民其民足以滿城以自守也危而不能自守故諸侯之大夫相帥以城之此變之正也

按諸侯有土地有人民其力足以城其城今伯主城之已非所宜況諸侯之大夫當夏城之乎谷梁以爲變之正誤矣

晉侯使士鞅來聘

左氏曰公享之展莊叔執幣射者三耦公臣不足取於家臣展瑕展玉父爲一耦公臣公巫召伯仲顏莊叔爲一耦鄫鼓父黨叔爲一耦

非本義不錄

子來盟

左氏曰文公來盟書曰子賤之也

義見桓二年滕子來朝

吳子使札來聘

左氏曰吳公子札來聘見叔孫穆子說之謂穆子曰子其不得死乎好善而不能擇人吾聞君子務在擇人吾子爲魯宗卿而任其大政不愼舉何以堪之禍必及子請觀於周樂使工爲之歌周南召南曰美哉始基之矣猶未也然勤而不怨矣爲之歌邶鄘衛曰美哉淵乎憂而不困者也吾聞衛康叔武公之徳如是是其衛風乎爲之歌王曰美哉思而不懼其周之東乎爲之歌鄭曰美哉其細已甚民弗堪也是其先亡乎爲之歌齊曰美哉泱泱乎大風也哉表東海者其太公乎國未可量也爲之歌豳曰美哉蕩乎樂而不淫其周公之東乎爲之歌秦曰此之謂夏聲夫能夏則大大之至也其周之舊乎爲之歌魏曰美哉沨沨乎大而婉險而易行以徳輔此則明主也爲之歌唐曰思深哉其有陶唐氏之遺民乎不然何憂之逺也非令徳之後誰能若是爲之歌陳曰國無主其能久乎自鄶以下無譏焉爲之歌小雅曰美哉思而不貳怨而不言其周徳之衰乎猶有先王之遺民焉爲之歌大雅曰廣哉熙熙乎曲而有直體其文王之徳乎爲之歌頌曰至矣哉直而不倨曲而不屈邇而不偪逺而不攜遷而不淫復而不厭哀而不愁樂而不荒用而不匱廣而不宣施而不費取而不貪處而不底行而不流五聲和八風平節有度守有序盛徳之所同也見舞象箾南籥者曰美哉猶有憾見舞大武者曰美哉周之盛也其若此乎見舞韶濩者曰聖人之也而猶有慙徳聖人之難也見舞大夏者曰美哉勤而不徳非禹其誰能修之見舞韶箾者曰徳至矣哉大矣如天之無不幬也如地之無不載也𨿽甚盛徳其蔑以加於此者矣觀止矣若有他樂吾不敢請已其出聘也通嗣君也故遂聘於齊說晏平仲謂之曰子速納邑與政無邑無政乃免於難齊國之政將有所歸未獲所歸難未歇也故晏子因陳桓子以納政與邑是以免於欒髙之難聘於鄭見子產如舊相識與之縞帶子產獻紵衣焉謂子產曰鄭之執政侈難將至矣政必及子子之爲政愼之以禮不然鄭國將敗適衛說蘧瑗史狗史防公子荊公叔發公子朝曰衛多君子未有患也自衛如晉將宿於戚聞鐘聲焉曰異哉吾聞之也辧而不徳必加於戮夫子獲罪於君以在此懼猶不足而又何樂夫子之在此也猶燕之巢於幙上君又在殯而可以樂乎遂去之文子聞之終身不聽琴瑟適晉說趙文子韓宣子魏獻子曰晉國其萃於三族乎說叔向將行謂叔向曰吾子勉之君侈而多良大夫皆富政將在家吾子好直必思自免於難

存耕趙氏曰周王之喪未逾年豈得以請觀周樂爲榮哉論樂則剽竊諸論妄加品藻如大雅有幽厲之詩而爲文王之徳小雅有成王之詩而以爲周徳之衰當時列國之卿如叔孫穆子晏平仲子產之徒駭於創見交稱其賢三傳從而誇大之

公羊曰吳無君無大夫此何以有君有大夫賢季子也何賢乎季子讓國也其讓國柰何謁也余祭也夷昧也與季子同母者四季子弱而才兄弟皆愛之同欲立之以爲君謁曰今若是迮而與季子國季子猶不受也請無與子而與弟弟兄疊爲君而致國乎季子皆曰諾故諸爲君者皆輕死爲勇飲食必祝曰天茍有吳國尙速有悔於予身故謁也死余祭也立余祭也死夷昧也立夷昧也死則國宜之季子者也季子使而亡焉僚者長庶也卽之季子使而反至而君之爾闔廬曰先君之所以不與子國而與弟者凡爲季子故也將從先君之命與則國宜之季子者也如不從先君之命與則我宜立者也僚惡得爲君乎於是使專諸刺僚而致國乎季子季子不受曰爾殺吾君吾受爾國是吾與爾爲簒也爾殺吾兄吾又殺爾是父子兄弟相殺終身無已也去之延陵終身不入吳國故君子以其不受爲義以其不殺爲仁賢季子則吳何以有君有大夫以季子爲臣則宜有君者也札者何吳季子之名也春秋賢者不名此何以名許夷狄者不一而足也季子者所賢也曷爲不足乎季子許人臣者必使臣許人子者必使子也

按經書閽弒吳子余祭與札來聘同在今年之夏則是夷昧與僚未爲君也經書吳弒其君僚乃在昭二十七年後此三十年之事也春秋不應未見讓國之事而預於三十年前褒之也又謁與余祭夷昧𨿽甚愛季札亦不致輕死爲勇自祝速悔以戕其身設使速死何不逃之他國又夷昧旣死吳人當召季札於所使之國而立之不應立僚之後俟季札之偶自反國又弒之以與季札也又春秋明書吳弒其君僚則是弒逆之賊人人所當殺之者也果闔閭弒君而季子不殺之則是縱賊也惡得以不殺爲仁且使兄弟相傳而及乎季札是不必讓也惡得以不受爲義自古有賢臣無賢君多矣以伊尹爲臣而有桀以箕子比干微子爲臣而有紂而公羊以季子爲臣而宜有君意謂春秋書札而稱吳子則是褒其臣而分美於其君也春秋命卿書字再命大夫書名微者書人皆史法之常而公羊又爲賢者不名旣名札矣旣因臣以及君矣又以爲許夷狄者不一而足又按左氏曰闔閭弒僚而自立未嘗讓季札也又左氏曰季札反國曰茍先君無廢祀民人無廢主乃吾君也吾誰敢怨哀死事生以待天命非我生亂立者從之復位而待未嘗去之延陵終身不入吳國也是其敍事皆失實論理皆失當矣原其受病之處以公羊見吳突然稱子又稱使又稱大夫之名與春秋前書荊人來聘凡例不類求其說而不得故彊爲之辭殊不知吳自建國已有大夫特春秋之初夷夏之辧尙明故其來聘史氏書之略春秋之中夷狄漸同中國故史氏書之詳吳札來聘之前已有秦伯使術來聘楚子使椒來聘之文吳前未嘗通聘中國至此而始至史氏亦書之詳聖人因而不革以見夷夏莫辧之一端非専恃此以爲春秋大義春秋大義乃在吳之聘魯爾今公羊意似指魯史但書吳人來聘而孔子追攺曰吳子使札來聘者嗟乎此凡例褒貶之獘一至於此讀春秋者亦可少悟矣

谷梁曰吳其稱子何也善使延陵季子故進之也身賢賢也使賢亦賢也延陵季子之賢尊君也其名成尊於上也

莘老孫氏曰春秋之於夷狄書之有漸焉非進之也夷狄益進則中國益衰矣楚子使椒來聘書爵書名非進楚也所以見楚之盛也吳子使札來聘書爵書名非進吳也所以見吳之盛也楚始聘魯書曰荊人吳始聘魯遂書吳子春秋非厚吳而薄楚也荊初來聘中國猶可爲者至於通好之久盟防侵伐同於諸侯則中國與之等矣故書曰楚子使椒來聘吳初來聘而遂稱子見其一來而遂同中國也公谷皆以季子賢而來聘故吳得以稱子季子𨿽賢而吳實夷狄安得以一季子而亂中華之法哉此皆不得其義而過爲之說爾師氏曰吳子使札蓋與楚子使椒來聘同爾吳自成七年始見於經而稱吳襄五年防而稱人至此而稱子者以見其愈盛而通中國得與五等諸侯同列公谷皆以因使季札而進之故稱吳子然則楚子之使椒又孰因乎豈椒亦有季札之賢邪是其不然可知愚謂吳札來聘之先吳已稱子矣如曰吳子勝卒吳子遏伐楚閽弒吳子余祭之類是也何待使賢而進之曰子乎且使賢者未必其君之皆賢也衛靈公用仲叔圉治賓客祝鮀治宗廟王孫賈治軍旅孔子猶曰無道吳使季子而其君遂卽賢焉斷無是理也

齊髙止出奔北燕

左氏曰秋九月齊公孫蠆公孫竈放其大夫髙止於北燕乙未出書曰出奔罪髙止也髙止好以事自爲功且専故難及之

葉氏曰放與奔異奔者避辠或避難自出放者宥而逺之或有辠或無辠然未有不出於君者今經書奔而傳謂之放又以蠆竈爲言二氏𨿽専齊者豈有擅放其大臣而經以出奔書之乎愚謂使髙止有辠而見放於蠆竈經當書曰齊公孫蠆公孫竈放髙止於北燕其髙止之辠豈不明而蠆竈以大夫而放大夫其辠亦豈不著哉一事而二義見者經有之矣今髙止有辠而攺放爲奔後世惡能知其故邪且孔子幸左氏之有傳也使左氏不作則奔與放終無以明於後世春秋無乃其迂哉

三十年春楚子使防罷來聘

左氏曰穆叔問王子之爲政何如對曰吾儕小人食而聽事猶懼不給命而不免於戾焉與知政固問焉不告穆叔告大夫曰楚令尹將有大事子蕩將與焉助之匿其情矣

非本義不錄

夏四月蔡世子般弒其君固

谷梁曰其不日子奪父政是謂夷之

夷狄弒君父春秋必書者所以明𨿽夷狄必有君父也今般弒其君父而書於春秋反以不日而夷之乎

五月甲午宋災

宋伯姬卒

左氏曰或叫於宋太廟曰譆譆出出鳥鳴於亳社如曰譆譆甲午宋大災宋伯姬卒待姆也君子謂宋共姬女而不婦女待人婦義事也

按經但書伯姬卒不言死於火也左氏見伯姬卒書於宋災之下故妄爲之說耳夫火其身而曰待姆天下豈有如此愚婦哉不特婦也𨿽女子亦當避之且伯姬於斯時若以火驚而死則或有之矣古者烈女有寜死而守義者謂污辱之累身者父母之遺體遇火不避以待其姆卒喪其身不孝孰甚焉左氏譏其非女而待人固未盡其義谷梁又以爲賢尢其可笑者也

谷梁曰取卒之日加之災上者見以災卒也其見以災卒柰何伯姬之舍失火左右曰夫人少避火乎伯姬曰婦人之義傅母不在宵不下堂左右又曰夫人少避火乎伯姬曰婦人之義保母不在宵不下堂遂逮乎火而死婦人以貞爲行者也伯姬之婦道盡矣詳其事賢伯姬也

按卒之日加於災上者伯姬之卒適同其日火在前而卒在後故火有日而伯姬蒙上之日經之所書本是兩事谷梁誤合爲一故疑其逮火而死非實有所見也以火至不避爲婦道之盡豈義也哉夫禮有經有權禮曰男婦不相授受又曰非祭非喪不相授器夫不相授受經也喪祭相授權也女子居內晝不遊庭禮之經也若火至而避獨不可用權乎伯姬之事蓋無有爾若有之而謂之盡婦之道吾不之信也子之事父也如若小杖則受大杖則走夫杖之而走豈其恭哉誠以子之身父母之遺體也一旦受大杖而死則壊父母之遺體不得以事其父母反傷父母之心故走之也以不避火爲婦道猶以受大杖爲子道也故曰非義也

天王殺其弟佞夫

左氏曰初王儋季卒其子括將見王而嘆單公子愆期爲靈王禦士過諸庭聞其嘆而言曰烏乎必有此夫入以告王且曰必殺之不慼而願大視躁而足髙心在他矣不殺必害王曰童子何知及靈王崩儋括欲立王子侫夫佞夫弗知戊子儋括圍蒍逐成愆成愆奔平畤五月癸巳尹言多劉毅單蔑甘過鞏成殺佞夫括瑕廖奔晉書曰天王殺其弟侫夫罪在王也按景王已立三年矣儋括始欲立佞夫且春秋書天王殺其弟侫夫蓋天王使之殺爾左氏謂五大夫殺侫夫而歸辠於天王則不合於經矣五大夫殺侫夫則是兩下相殺耳聖人豈肯歸過於天王哉

谷梁曰諸侯且不首惡況於天子乎君無忍親之義天子諸侯所親者惟長子母弟耳天王殺其弟侫夫甚之也

此說近似然義亦未盡

秋七月叔弓如宋葬宋共姬

左氏曰叔弓如宋葬共姬也

經旨已明不用復出

公羊曰外夫人不書葬此何以書隠之也何隠爾宋災伯姬卒焉其稱諡何賢也何賢爾宋災伯姬存焉有司復曰火至矣請出伯姬曰不可吾聞之也婦人夜出不見傅母不下堂傅至矣母未至也逮乎火而死

義見本義辧見谷梁伯姬卒

谷梁曰外夫人不書葬此其言葬何也吾女也卒災故隠而葬之也

隠而葬之何補於教而書於春秋乎

鄭良霄出奔許自許入於鄭鄭人殺良霄

左氏曰書曰鄭人殺良霄不稱大夫言自外入也按良霄旣奔又入鄭作亂不稱大夫乃討賊之辭非自外至也

谷梁曰不言大夫惡之也

良霄𨿽可惡然非以惡之而去其大夫之號彼旣作亂則史法自當如此書爾

冬十月葬蔡景公

公羊曰賊未討何以書葬君子辭也

按臣弒君子弒父其辠一也春秋弒君者多矣不書葬者亦多獨無君子辭爲中國諱乎辧又見桓十八年

谷梁曰不日卒而月葬不葬者也卒而葬之不忍使父失民於子也

劉氏曰凡不書葬者其失民之謂乎茍爲此言以應問可也已非所以明春秋者也

晉人齊人宋人衛人曹人鄭人莒人邾人滕人薛人杞人小邾人防於澶淵宋災故

左氏曰爲宋災故諸侯之大夫防以謀歸宋財冬十月叔孫豹防晉趙武齊公孫蠆宋向戍衛北宮佗鄭罕虎及小邾之大夫防於澶淵旣而無歸於宋故不書其人君子曰信其不可不愼乎澶淵之防卿不書不信也夫諸侯之上卿防而不信寵名皆棄不信之不可也如是詩曰文王陟降在帝左右信之謂也又曰淑愼爾止無載爾僞不信之謂也書曰某人某人防於澶淵宋災故尢之也不書魯大夫諱之也左氏曰謀歸宋財旣而無歸故不書其人非也左氏見十二國皆稱人不書大夫之名又言其故又不書魯大夫求其說而不得故譔謀歸宋財旣而無歸之言以解之又譔叔孫豹晉趙武齊公孫蠆宋向戍衛北宮佗鄭罕虎之名以實之又譔諱魯大夫之說以完之嗚呼巧則巧矣而不知其失經旨也前書蔡世子弒其君次書葬蔡景公次書十二國之大夫防而謀宋災則是舍弒君父之大而謀宋災之小而左氏以爲僅失信而已孫林父叛其君欒盈作亂春秋且書其人一不歸宋財而遂不書其人又魯桓成宋亂取宋大鼎春秋且不諱今乃爲魯卿諱一失信而不書豈知言哉

公羊曰宋災故者何諸侯防於澶淵凡爲宋災故也防未有言其所爲者此言其所爲何錄伯姬也諸侯相聚而更宋之所喪曰死者不可復生爾財復矣此大事也曷爲使微者卿也卿則其稱人何貶曷爲貶卿不得憂諸侯也

劉氏曰公羊曰錄伯姬也非也宋災故者豈善之乎又曰此大事也曷爲使微者亦非也諸侯相聚而更宋之所喪何爲大事之有又曰卿則其稱人何卿不得憂諸侯也大夫受君命出以爲防是諸侯耳何用必其非諸侯之命乎愚謂經言其所爲曰宋災故也公羊亦自曰防於澶淵宋災故也公羊又自曰死者不可復生則是無可柰何此防豈非謀宋之災可必謂錄伯姬乎公羊旣爲錄伯姬則是經之所書者善辭也而又稱人以貶豈不自失哉

谷梁曰防不言所爲其曰宋災故何也不言災故則無以見其善也其曰人何也救災以眾何救焉更宋之所喪財也澶淵之防中國不侵伐夷狄夷狄不入中國無侵伐八年善之也晉趙武楚屈建之力也劉氏曰非也一國失火自焚其財小事耳諸侯何至羣聚而謀之乎以此爲善是春秋賞小惠而不知道也又曰其人何也救災以眾亦非也宋以五月失火諸侯以冬防澶淵是可謂救災乎愚謂澶淵之防本謀宋災無有中國謀夷狄之意也谷梁自爲之言爾

三十有一年夏六月辛巳公薨於楚宮

谷梁曰楚宮非正也

此說近之但不分明

秋九月癸巳子野卒

谷梁曰子卒日正也

莘老孫氏曰春秋未逾年之君書卒者三赤子般以弒不地子野正卒又不地谷梁以日月爲例以日爲正又不可通趙子以子野卒爲有地而疑脫之未可知爾

十有一月莒人弒其君密州

左氏曰莒犂比公生去疾及展輿旣立展輿又廢之犂比公虐國人患之十一月展輿因國人以攻莒子弒之乃立去疾奔齊齊出也展輿吳出也書曰莒人弒其君買朱鉏言罪之在也

劉氏曰展輿因國人以攻莒子弒之乃立如是則子弒父也子弒其父春秋不書乎又曰書曰莒人弒其君買朱鉏言罪之在也如是則父有罪子得而弒之也且經曰密州傳曰買朱鉏吾誰適從哉亂天地之性莫甚於斯言矣此固左氏不受經之獘也康侯胡氏曰傳以經爲斷傳有乖繆則信經而棄傳可也若密州之事是矣趙匡謂其文當曰展輿因國人之攻莒子弒之乃立而後來傳冩誤爲以字爾愚謂左氏明言書曰莒人弒其君買朱鉏言罪之在也則實爲其子弒之非之字誤爲以也使如趙氏之言亦其子與聞乎故也皆不可通

三傳辧疑卷十六﹤經部﹐春秋類﹐三傳辧疑﹥

欽定四庫全書

三傳辧疑卷十七

元程端學撰

昭公

元年春王正月公卽位

谷梁曰繼正卽位正也

谷梁但知繼正之爲正而不知不請於王之爲非正也是以以正許昭公焉

叔孫豹防晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢

左氏曰防於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國以爲盟主於今七年矣再合諸侯三合大夫服齊狄寧東夏平秦亂城淳於師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也武將信以爲本循而行之譬如農夫是穮是蓘𨿽有饑饉必有丰年且吾聞之能信不爲人下吾未能也詩曰不僭不賊鮮不爲則信也能爲人則者不爲人下矣吾不能是難楚不爲患楚令尹圍請用牲讀舊書加於牲上而已晉人許之三月甲辰盟

經但言防而傳言盟當以經爲正

公羊曰此陳侯之弟招也何以不稱弟貶曷爲貶爲殺世子偃師貶曰陳侯之弟招殺陳世子偃師大夫相殺稱人此其稱名氏以殺何言將自是弒君也今將爾辭曷爲與親弒者同君親無將將而必誅焉然則曷爲不於其弒焉貶以親者弒然後其罪惡甚春秋不待貶絕而罪惡見者不貶絕以見罪惡也貶絕然後罪惡見者貶絕以見罪惡也今招之罪已重矣曷爲復貶乎此著招之有罪也何著乎招之有罪言楚之托乎討招以滅陳也

劉氏曰公羊曰此陳侯之弟招也何以不稱弟貶也非也公羊以母弟稱弟故云爾不知母弟可以稱弟而不可以常稱稱皆以重書也且招之罪在殺世子偃師不在防於漷也聖人豈有迎其未然之事探其且然之罪以爲貶哉推此而言傳雲母弟稱弟不可通也又曰招之罪已重矣何爲復貶於此著招之有罪也言楚之托乎討招以滅陳也亦非也夫殺世子此招之罪也滅陳之國此則非招之罪也以楚討招而滅陳而遂移罪於招豈春秋之理哉

三月取鄆

左氏曰季武子伐莒取鄆莒人告於防楚告於晉曰尋盟未退而魯伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其踁曰貨以藩身子何愛焉叔孫曰諸侯之防衛社稷也我以貨免魯必受師是禍之也何衛之有人之有墻以蔽惡也墻之隙壊誰之咎也衛而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也若子之羣吏處不避污出不逃難其何患之有患之所生污而不治難而不守所由來也能是二者又何患焉不靖其能其誰從之魯叔孫豹可謂能矣請免之以靖能者子防而赦有罪又賞其賢諸侯其誰不欣焉望楚而歸之視逺如邇疆之邑一彼一此何常之有王伯之令也引其封疆而樹之官舉之表旗而著之制令過則有刑猶不可一於是乎虞有三苗夏有觀扈商有姺邳周有徐奄自無令王諸侯逐進狎主齊盟其又可一乎卹大捨小足以爲盟主又焉用之封疆之削何國蔑有主齊盟者誰能辧焉吳濮有釁楚之執事豈其顧盟莒之疆事楚勿與知諸侯無煩不亦可乎莒魯爭鄆爲日久矣茍無大害於其社稷可無亢也去煩宥善莫不競勸子其圖之固請諸楚楚人許之乃免叔孫

葉氏曰莒鄆非邑附庸之國也固不得爲莒邑矣防以正月取以三月左氏謂三月諸大夫嘗同盟莒子愬於防非是防而盟未有不志於春秋者何爲略而不書乎

公羊曰運者何內之邑也其言取之何不聽也劉氏曰鄆常見於春秋皆與莒事相附此莒之附庸明矣愚案公羊曰不聽者謂鄆本內邑而叛者也然經傳皆無內邑叛之文蓋公羊見文十二年成四年城鄆而此復取鄆求其說而不得故設言叛耳殊不知有莒附庸鄆有魯鄆本自不同也

夏秦伯之弟鍼出奔晉

左氏曰秦後子有寵於桓如二君於景其母曰弗去懼選癸夘鍼適晉其車千乘書曰秦伯之弟鍼出奔晉罪秦伯也後子享晉侯造舟於河十里捨車自雍及絳歸取酬幣終事八反司馬侯問焉曰子之車盡於此而已乎對曰此之謂多矣若能少此吾何以得見

葉氏曰子太叔世叔遊吉也公孫揮行人子羽也此蓋因論語所謂命禆諶艸創者不達禆諶艸創之義鑿爲謀野之說是猶誤承孔父正色立朝之言而謂華督見孔父之妻於路承秦伯以千乘之富不能容其弟之言而謂秦鍼出奔車千乘先儒有知之矣此𨿽無害於經義可見傳承舊聞之誤而妄實以事者每如是也劉氏曰出奔者勢不得以千乘行又一日之享取幣八反非朝夕所可望皆不近事實者也蓋舊說秦伯以千乘之富不能容其母弟傳者不知則以爲鍼以千乘出奔矣記者不辧又增取幣八反之事

公羊曰秦無大夫此何以書仕諸晉也曷爲仕諸晉有千乘之國而不能容其母弟故君子謂之出奔也劉氏曰今經言奔此罪在鍼不在秦伯明矣何以見秦伯仕之於晉乎由是言之所謂秦無大夫者直虛言爾愚按秦伯爵伯七十里爲次國次國二卿安得無大夫乎況經但言秦伯之弟未嘗言大夫也又秦鍼出奔實事也非君子譏其不容母弟而謂之出奔也

谷梁曰諸侯之尊弟兄不得以屬通其弟云者親之也親而奔之惡也

經書其弟紀實事而義自見耳亦非親之而特書其弟也

晉荀吳帥師敗狄於大鹵

左氏曰晉中行穆子敗無終及羣狄於大原崇卒也將戰魏舒曰彼徒我車所遇又阨以什共車必克困諸阨又克請皆卒自我始乃毀車以爲行五乘爲三伍荀吳之嬖人不肯卽卒斬以徇爲五陳以相離兩於前伍於後専爲右角參爲左角偏爲前拒以誘之翟人笑之未陳而薄之大敗之

凡左氏未陳而薄之之說皆不識敗某師之義而爲之辭耳辧見莊十年公敗齊師於長勺或問

公羊曰此大鹵也曷爲謂之大原地物從中國邑人名從主人原者何上平曰原下平曰隰

按此說無可考若依公谷說當作大原未詳信否

谷梁曰傳曰中國曰大原夷狄曰大鹵號從中國名從主人

見公羊

秋莒去疾自齊入於莒莒展輿出奔吳

左氏曰君子曰莒展之不立棄人也夫人可棄乎詩曰無競維人善矣

凡左氏引君子曰𨿽不甚害理者亦無意義

叔弓帥師疆鄆田

左氏曰叔孫帥師疆鄆田因莒亂也

謂取鄆因莒亂則可謂疆田因莒亂則不可蓋魯乘莒之亂而不能爭鄆也故取之旣取之則自然疆其田矣然至帥師而疆田本畏莒耳非因莒亂也

公羊曰疆運田者何與莒爲境也與莒爲境則曷爲帥師而往畏莒也

劉氏曰非也成九年楚人伐莒莒潰楚人入鄆襄十二年莒人伐我圍臺季孫宿救臺遂入鄆今又取鄆疆鄆田此明鄆爲莒附庸明矣鄆本屬莒故取其邑未得其地故帥師而往分明疆土且以理言魯大莒小何爲乃畏莒哉季孫宿帥師入鄆豈自入其邑哉愚謂劉氏謂鄆爲莒附庸是也謂帥師爲不畏莒亦未必然

谷梁曰疆之爲言猶竟也

案疆字在鄆田下可以釋之曰竟疆字在鄆田上不可釋之曰竟蓋字義有動靜故也如谷梁說可云竟鄆田乎

冬十有一月己酉楚子麇卒楚公子比出奔晉

左氏曰楚公子圍使公子黒肱伯州犂城犨櫟郟鄭人懼子產曰不害令尹將行大事而先除二子也禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之遂殺其二子幕及平夏右尹子幹出奔晉宮廐尹子晳出奔鄭殺大宰伯州犂於郟王於郟謂之郟敖使赴於鄭伍舉問應爲後之辭焉對曰寡大夫圍伍舉更之曰共王之子圍爲長子幹奔晉從車五乘叔向使與秦公子同食皆百人之餼趙文子曰秦公子富叔向曰底祿以徳徳鈞以年年同以尊公子以國不聞以富且夫以千乘去其國彊禦已甚詩曰不侮鰥寡不畏彊禦秦楚匹也使後子與子幹齒辭曰鍼懼選楚公子不獲是以皆來亦惟命且臣與羇齒無乃不可乎史佚有言曰非羇何忌楚靈王卽位防罷爲令尹防啟疆爲太宰鄭遊吉如楚郟敖且聘立君歸謂子產曰具行器矣楚王汰侈而自說其事必合諸侯吾往無日矣子產曰不數年未能也

劉氏曰左氏曰公子圍入問王疾縊而弒之杜云楚以瘧疾赴故不書弒也楚公子比出奔晉左氏曰遂殺其二子幕及平夏右尹子於出奔晉杜云書名罪之皆非也若臣弒君托於瘧疾而可以免則亂臣賊子何懼矣而公子比又奚罪哉彼君弒國亂不忍其惡而出奔者也方宜乎見褒又何貶焉且如傳言則是公子圍罪大而經爲之諱公子比無罪而經致其貶輕重失序非仲尼意矣呂氏曰經書楚子麇卒而左氏以爲公子圍弒之至誅慶封則左氏谷梁又載慶封稱國弒君之語後世緣楚王汰侈遂以爲實甚矣三傳之爲經害也趙盾弒其君曰非盾也穿也許止弒其君曰不嘗藥也鄭伯髠頑如防禾見諸侯而卒曰子駟弒之也凡若此類皆誣僞失實重爲經害使聖人之防不明害之大者也陸淳以爲谷梁所稱季孫行父禿晉郤克眇孫良夫跛曹公子首僂同時而聘於齊齊侯使禿者禦禿者眇者禦眇者跛者禦跛者僂者禦僂者以此語爲街談巷議之說又以垂隴之防鄭公子賦詩左氏委曲誣辭爲多此類是也淳之論蓋有未盡大抵公谷之論多街談巷議之說而左氏之說多委曲誣辭也其可信蓋鮮矣學者欲由是而求聖人之意則惑之甚也黃氏曰經書卒而左氏稱公子圍縊弒之經傳不同當以經爲正愚謂公子比出奔書於春秋殺太宰伯州犂乃不以殺大夫書則左氏之事俱未可信也朴鄕呂氏曰使楚子實弒則經不應沒而不書經不書則楚子非弒也明矣學者孰信信經而已矣

二年春晉侯使韓起來聘

左氏曰晉侯使韓宣子來聘且告爲政而來見禮也觀書於太史氏見易象與魯春秋曰周禮盡在魯矣吾乃今知周公之徳與周之所以王也公享之季武子賦緜之卒章韓子賦角弓季武子拜曰敢拜子之彌縫敝邑寡君有望矣武子賦節之卒章旣享宴於季氏有嘉樹焉宣子譽之武子曰宿敢不封殖此樹以無忘角弓遂賦甘棠宣子曰起不堪也無以及召公

按韓宣子爲政豈有自來告之理蓋其君使之聘以修好爾左氏又曰禮也何其輕許人哉余非本義不錄

冬公如晉至河乃復季孫宿如晉

公羊曰其言至河乃復何不敢進也

按左氏晉人止公而復爾非畏晉而不敢進也

谷梁曰恥如晉故著有疾也公如晉而不得入季孫宿如晉而得入惡季孫宿也

按晉人止公故復爾非恥如晉故著有疾也

三年春王正月丁未滕子原卒

左氏曰同盟故書名

按春秋諸侯卒皆書名故秦伯未嘗同盟而書秦伯防卒何待同盟而後書名哉

秋小邾子來朝

左氏曰小邾子穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉逆羣好也其如舊而加敬焉季孫從之非本義不錄

八月大雩

左氏曰旱也

北燕伯欵出奔齊

左氏曰北燕伯欵出奔齊罪之也

按諸侯不能治其國而至於出奔固不君矣然非書曰北燕伯欵出奔齊以罪之也此論似是而非

四年春王正月大雨雹

左氏曰大雨雹季武子問於申丰曰雹可禦乎對曰聖人在上無雹𨿽有不爲災古者日在北陸而藏冰西陸朝覿而出之其藏冰也深山窮谷固陰沍寒於是乎取之其出之也朝之祿位賔食喪祭於是乎用之其藏之也黑牡秬黍以享司寒其出之也桃弧棘矢以除其災其出入也時食肉之祿冰皆與焉大夫命婦喪浴用冰祭寒而藏之獻羔而啟之公始用之火出而畢賦自命夫命婦至於老疾無不受冰山人取之縣人傳之輿人納之人藏之夫冰以風壯而以風出其藏之也周其用之也徧則冬無愆陽夏無伏陰春無淒風秋無苦雨雷出不震無災霜雹癘疾不降民不夭札今藏川池之冰棄而不用風不越而殺雷不發而震雹之爲災誰能禦之七月之卒章藏冰之道也

康侯胡氏曰陰陽之气和而散則爲霜雪雨露不和而散則爲戾气曀霾雹戾气也陰脇陽臣侵君之象當是時季孫宿襲位世卿將毀中軍専執兵權以弱公室故數月之間再有大變申丰者季氏之孚也不肯端言其事故暴於朝歸咎藏冰之失山谷之冰藏之也周用之也徧亦古者本末備舉燮調之一事耳謂能使四時無愆伏淒苦之變雷出不震無災霜雹則亦誤矣意者昭公遇災而懼以禮爲國行其政令無失其民雹之災也庶可禦也不然𨿽得藏冰之道合於豳風七月之詩其能已乎存耕趙氏曰季孫専魯於君是陰逼陽也申丰不能明指其姦乃托之七月卒章黨惡崇姦莫甚焉五季亂晉雹起西北石勒問之韋訣亦謂春秋藏冰失道勒聞而遷冰室申丰之誤後世多矣

秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴

左氏曰宋華費遂鄭大夫從使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聽負之斧鉞以徇於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之遂以諸侯滅賴賴子面縛銜璧士袒輿櫬從之造於中軍王問諸椒舉對曰成王克許許僖公如是王親釋其縛受其璧焚其櫬王從之遷賴於鄢楚欲遷許於賴使鬭韋與公子棄疾城之而還申無宇曰楚禍之首將在此矣召諸侯而來伐國而克城竟莫校王心不違民其居乎民之不處其孰堪之不堪王命乃禍亂也劉氏曰遂滅賴左氏曰賴子面縛銜璧非也經所謂滅者固謂君死其位者矣旣曰死其位尙能面縛乎愚謂左氏曰宋華費遂鄭大夫從非也如其實然經當書二大夫於沈子之下矣今經不書是宋鄭不與也且楚圍弒君之事經實無之左氏之誤旣辧之矣今慶封不應有楚圍弒君之說也若遷賴於鄢經當書曰遷賴如齊人遷陽之類不應曰滅賴也

公羊曰此伐吳也其言執齊慶封何爲齊誅也其爲齊誅柰何慶封走之吳吳封之於防然則曷爲不言伐防不與諸侯専封也慶封之罪何脇齊君而亂齊國也

按楚本伐吳道過慶封邑遂殺之耳豈可謂不言伐防爲不與諸侯専封哉

谷梁曰此入而殺其不言入何也慶封封乎吳鐘離其不言伐鐘離何也不與吳封也慶封其以齊氏何也爲齊討也靈王使人以慶封令於軍中曰有若齊慶封弒其君者乎慶封曰子一息我亦且一言曰有若楚公子圍弒其兄之子而代之爲君者乎軍人粲然皆笑慶封弒其君而不以弒君之罪罪之者慶封不爲靈王服也不與楚討也春秋之義用貴治賤用賢治不肖不以亂治亂也孔子曰懷惡而討𨿽死不服其斯之謂與遂滅厲遂繼事也

按楚伐吳而執慶封何必言入乎且國曰入邑不言入也慶封不系之齊則人不知爲齊慶封也故以齊氏耳夫以齊氏何足見其爲討乎又楚圍弒君事經實無之

九月取鄫

左氏曰九月取鄫言易也莒亂著丘公立而不撫鄫鄫叛而來故曰取凡克邑不用師徒曰取

劉氏曰非也若鄫自來則非魯取不可書取鄫矣且鄫之叛者誰乎上大夫也固當見經下大夫微者也亦當如邾庶其書之何故匿其名也杜曰不書奔者潰散而來將帥微也亦非也杜惡所說不與例合又恥左氏有不春秋之名遂爲之文飾爾且傳言叛不言潰潰者在下叛者在上可知也縱其微甚猶當書之何遽違例而掩叛人乎愚謂春秋書魯取邑取國者多矣豈皆叛而來者歟豈皆不用師徒歟左氏之例不可通也

公羊曰其言取之何滅之也滅之則其言取之何內諱大惡也

此說近之但已前見今不復錄劉氏辧其非亦恐未然

五年春王正月捨中軍

公羊曰捨中軍者復古也然則曷爲不言三卿五亦有中三亦有中

谷梁曰貴復正也

葉氏曰用之爲施免之爲捨季氏始分公室毀而作三軍三家各有其一季氏爲左軍仲氏爲右軍則叔孫氏爲中軍矣及叔孫豹卒季氏欲復兼二氏故毀其軍四分公室季氏擇二二子各一皆盡徵之而貢於公昭十年季孫意如叔弓仲孫貜復以三軍伐莒哀二年季孫斯叔孫州仇仲孫何忌復以三軍伐邾則三軍之施捨初不系其徵伐其將之不必皆二家之人但分其民與賦而已故作三軍而前已見四軍捨中軍而後復見三軍公谷或以爲復正或以爲復古皆不知其事而妄意之也愚謂以左氏考之所謂捨中軍者乃因叔孫豹卒而四分公室季氏擇二二子各一耳非三家知魯之不可三軍而捨其中軍以復古復正也

公如晉

左氏曰公如晉自郊勞至於贈賄無失禮晉侯謂女叔齊曰魯侯不亦善於禮乎對曰魯侯焉知禮公曰何爲自郊勞至於贈賄禮無違者何故不知對曰是儀也不可謂禮禮所以守其國行其政令無失其民者也今政令在家不能取也有子家羈弗能用也姦大國之盟陵虐小國利人之難不知其私公室四分民食於他思莫在公不圖其終爲國君難將及身不卹其所禮之本末將於此乎在而屑屑焉習儀以亟言善於禮不亦逺乎君子謂叔侯於是乎知禮此論甚佳但非本義不錄

夏莒牟夷以牟婁及防玆來奔

左氏曰牟夷非卿而書尊地也莒人愬於晉晉侯欲止公範獻子曰不可人朝而執之誘也討以不師而誘以成之惰也爲盟主而犯此二者無乃不可乎請歸之間而以師討焉乃歸公

按莒大夫以邑來奔不書其人則人不知其爲何人故書其名耳且小國一卿其有大夫可知也豈爲尊地而始書牟夷之名乎且受莒地者季孫也晉人豈不知公之不與而欲執公乎則左氏執公之說亦未可盡信

公羊曰莒牟夷者何莒大夫也莒無大夫此何以書重地也其言及防玆來奔何不以私邑累公邑也案書及者別二邑耳與城諸及防同義豈爲私邑公邑而書及哉重地之說辧見左氏

谷梁曰以者不以者也來奔者不言出及防玆以大及小也莒無大夫其曰牟夷何也以地來也以地來則何以書也重地也

按書及別二邑耳非以大及小也辧見左氏

戊辰叔弓帥師敗莒師於蚡泉

左氏曰莒人來討不設備叔弓敗諸蚡泉莒未陳也按內勝外皆言敗某師魯史常法也左氏不曉其義毎以不設備未陳爲言讀者亦可以少覺矣辧又見莊十年長勺或問

公羊曰濆泉者何直泉也直泉者何湧泉也

趙氏曰公羊有釋蚡泉之義前後地名未曾解說何獨釋此且三字又不同莫知孰是故不足取

谷梁曰狄人謂賁泉失臺號從中國名從主人按賁泉者魯地名耳何必多爲說而捨其本義不論哉

秦伯卒

公羊曰何以不名秦者夷也匿嫡之名也其名何嫡得之也

髙氏曰秦景公立四十年子哀公史皆失其名春秋書其卒者罪中國諸侯逺赴其喪也愚謂設使如公羊言匿嫡而不以名令於四竟亦其初生與未立之時耳及其旣立則人知其名矣況其死乎況匿嫡者公羊之億辭耳

冬楚子蔡侯陳侯許男頓子沈子徐人越人伐吳左氏曰楚使沈尹射待命於巢防啟疆待命於雩婁禮也

夷狄兵爭使人待命何禮之有左氏妄許人以禮類如此

六年春葬秦景公

左氏曰大夫如秦葬景公禮也

夷狄與中國同以中國防夷狄而以爲禮豈不悖哉

夏季孫宿如晉

左氏曰季孫宿如晉拜莒田也

按前年莒牟夷以牟婁及防玆來奔非晉之力安得如晉拜莒田也茍指元年疆鄆田則鄆田非莒田又在六年之後茍謂別有莒田則不經見

楚防罷帥師伐吳

左氏曰徐儀楚聘於楚楚子執之逃歸懼其叛也使防泄伐徐吳人救之令尹子蕩帥師伐吳師於豫章而次於幹谿吳人敗其師於房鐘獲宮廐尹棄疾子蕩歸罪於防泄而殺之叔弓如楚聘且弔敗也劉氏曰非也若如言吳眞敗楚經何以不書乎杜氏曰歸罪於防泄不以敗告故不書亦非也若楚不赴於魯亦不弔敗矣今魯弔之是楚嘗以敗赴於魯也經何得無其事乎髙氏曰楚恃彊暴𨿽敗猶諱之魯豈敢弔乎蓋四年公不防申已而楚兵日盛將朝楚而不能故以叔弓先聘明年而躬繼之也

齊侯伐北燕

左氏曰十一月齊侯如晉請伐北燕也士匄相士鞅逆諸河禮也晉侯許之十二月齊侯遂伐北燕將納簡公晏子曰不入燕有君矣民不貳吾君賄左右諂諛作大事不以信未嘗可也

按齊欲伐北燕未必請於晉且士匄相士鞅逆諸河何以爲禮乎

七年春王正月曁齊平

左氏曰春王正月曁齊平齊求之也癸巳齊侯次於虢燕人行成曰敝邑知罪敢不聽命先君之敝器請以謝罪公孫晳曰受服而退俟釁而動可也二月戊午盟於濡上燕人歸燕姬賂以瑤罋玉櫝斚耳不克而還

莘老孫氏曰左氏以爲曁齊平者燕也按去年齊侯伐燕左氏見其間無異事故云爾不知外國平書宋人及楚平是也襄二十四年我侵齊二十五年齊伐我北鄙齊魯之好遂絕至是和平之後叔孫婼如齊蒞盟是盟齊魯爲此平也黃氏曰戴氏以定十年及齊平爲比木訥趙氏以下文叔孫婼如齊涖盟爲證劉氏曰左氏云齊求之也杜云齊伐燕燕人賂之反從求平也予謂杜氏之說與意錯所云齊求之者似指齊求魯爲平也其下乃云癸巳齊侯次於虢燕人行成若謂齊已曁燕平則齊侯無緣更進次於虢而燕乃行成也且齊侯伐燕燕人賂之則當云燕求之經當書曁燕平不當反云齊求之曁齊平也杜又注云前年冬齊伐燕間無異事故不重言燕從可知此杜欲引州公寔來爲比彼州公寔來之文卓詭非常乃可爾非此之類也試復以事推之自昭公卽位已來未嘗與齊通好此年三月叔孫婼如齊涖盟此則魯與齊平之驗矣亦猶定十一年冬及鄭平叔還如鄭涖盟云其文也其理也其事也三襲焉章灼不疑愚按如孫氏說則左氏誤如劉氏說則杜氏自誤緣左氏不明故也

谷梁曰平者成也曁猶曁曁也曁者不得已也以內及外曰曁

按釋文爾雅但訓曁曰與曰及而己未有曁曁之義不若平解而義自見也

叔孫婼如齊涖盟

谷梁曰涖位也內之前定之辭謂之涖外之前定之辭謂之來

涖臨也內大夫往齊臨盟不可以位訓涖也外大夫來魯謂之來不可以前定訓來也夫內與外盟外與內盟有前定者焉有不前定者焉內皆曰涖外皆曰來豈可一以前定爲說又豈可以前定訓涖與來乎

夏四月甲辰朔日有食之

左氏曰晉侯問於士文伯曰誰將當日食對曰魯衛惡之衛大魯小公曰何故對曰去衛地如魯地於是有災魯實受之其大咎其衛君乎魯將上卿公曰詩所謂彼日而食於何不臧者何也對曰不善政之謂也國無政不用善則自取謫於日月之災故政不可不愼也務三而已一曰擇人二曰因民三曰從時存耕趙氏曰日食陰干陽也當是時楚禍中國列國政在大夫士文伯謂去衛如魯衛大魯小則非也

秋八月戊辰衛侯惡卒

左氏曰秋八月衛襄公卒晉大夫言於範獻子曰衛事晉爲睦晉不禮焉庇其賊人而取其地故諸侯貳詩曰防鴒在原兄弟急難又曰死喪之威兄弟孔懷兄弟之不睦於是乎不弔況逺人誰敢歸之今又不禮於衛之嗣衛必叛我是絕諸侯也獻子以告韓宣子宣子說使獻子如衛弔且反戚田衛齊惡告喪於周且請命王使成簡公如衛弔且追命襄公曰叔父陟恪在我先王之左右以佐事上帝余敢忘髙圉亞圉

非本義不錄

谷梁曰鄕曰衛齊惡今曰衛侯惡此何爲君臣同名也君子不奪人名不奪人親之所名重其所以來也王父名子也

谷梁不解經意但以君臣同名爲辭抑末矣且君子𨿽不奪人名爲臣者獨不可攺名以避君名乎

九月公至自楚

左氏曰九月公至自楚孟僖子病不能相禮乃講學之茍能禮者從之及其將死也召其大夫曰禮人之幹也無禮無以立吾聞將有達者曰孔丘聖人之後也而滅於宋其祖弗父何以有宋而授厲公及正考父佐戴武宣三命玆益共故其鼎銘云一命而僂再命而傴三命而俯循墻而走亦莫余敢侮饘於是鬻於是以糊余口其恭也如是臧孫紇有言曰聖人有明徳者若不當世其後必有達人今其將在孔丘乎我若獲沒必屬說與何忌於夫子使事之而學禮焉以定其位故孟懿子與南宮敬叔師事仲尼仲尼曰能補過者君子也詩曰君子是則是效孟僖子可則效已矣

非本義不錄自仲尼以下又皆左氏自爲之言也

十有二月癸亥葬衛襄公

左氏曰衛襄公夫人姜氏無子嬖人婤姶生孟縶孔成子夢康叔謂已立元余使羈之孫圉與史茍相之史朝亦夢康叔謂已余將命而子茍與孔烝鉏之曾孫圉相元史朝見成子告之夢夢協晉韓宣子爲政聘於諸侯之嵗婤姶生子名之曰元孟縶之足不良弱行孔成子以周易筮之曰元尙享衛國主其社稷遇屯又曰余尙立縶尙克嘉之遇屯之比以示史朝朝曰元亨又何疑焉成子曰非長之謂乎對曰康叔名之可謂長矣孟非人也將不列於宗不可謂長且其繇曰利建侯嗣吉何建建非嗣也二卦皆云子其建之康叔命之二卦告之筮襲於夢武王所用也弗從何爲弱足者居侯主社稷臨祭祀奉民人事鬼神從防朝又焉得居各以所利不亦可乎故孔成子立靈公十二月癸亥葬衛襄公

非本義不錄

八年春陳侯之弟招殺陳世子偃師

谷梁曰鄕曰陳公子招今曰陳侯之弟招何也曰盡其親所以惡招也兩下相殺不志乎春秋此其志何也世子云者惟君之貳也云可以重之存焉志之也諸侯之尊弟兄不得以屬通其弟云者親之也親而殺之惡也

劉氏曰鄕也陳公子者乃其常稱爾愚謂諸侯之尊弟兄不得以屬通以君臣之分言之則招皆爲臣而謂之公子招以骨肉之親言之則招者陳侯之弟也故春秋常稱謂之公子招遇事而見義者則謂之陳侯之弟此皆魯史之常法孔子因之以見義者也非盡其親以惡招也亦非親之以見惡也若谷梁者意員而語滯者也且兩下相殺安有不志者乎宣十五年王札子殺召伯毛伯非兩下相殺者乎

夏四月辛丑陳侯溺卒

左氏曰夏四月辛亥哀公縊

之日與經不合之事亦未可信

叔弓如晉

左氏曰石言於晉魏楡晉侯問於師曠曰石何故言對曰石不能言或馮焉不然民聽濫也抑臣又聞之曰作事不時怨讟動於民則有非言之物而言今宮室崇侈民力雕盡怨讟並作莫保其性石言不亦宜乎於是晉侯方築虒祁之宮叔向曰子野之言君子哉君子之言信而有徵故怨逺於其身小人之言僣而無徵故怨咎及之詩曰哀哉不能言匪舌是出惟躬是瘁哿矣能言巧言如流俾躬處休其是之謂乎是宮也成諸侯必叛君必有咎夫子知之矣

非本義不錄

楚人執陳行人幹徵師殺之陳公子畱出奔鄭

谷梁曰稱人以執大夫執有罪也稱行人怨接於上也

春秋凡書執殺者皆稱人豈皆有罪者邪凡書執殺行人正譏其不當執殺使者也非稱行人怨接上也

秋搜於紅

左氏曰秋大搜於紅自根牟至於商衛革車千乘按經止言搜而不言大公谷亦同左氏乃謂大搜自根牟至於商衛革車千乘當以經爲正

公羊曰搜者何簡車徒也何以書蓋以罕書也春秋書搜於紅譏其非時非地耳豈以罕書哉

谷梁曰秋搜於紅正也因搜狩以習用武事禮之大者也艾蘭以爲防置旃以爲轅門以葛覆質以爲流旁握禦轚者不得入車軌塵馬候蹄揜禽旅禦者不失其馳然後射者能中過防弗逐不從奔之道也面傷不獻不成禽不獻禽𨿽多天子取三十焉其餘與士卒以習射於射宮射而中田不得禽則得禽田得禽而射不中則不得禽是以知古之貴仁義而賤勇力也

春秋不書常事而以搜於紅爲正大義不明而議春秋其失也宜

冬十月壬午楚師滅陳執陳公子招放之於越殺陳孔奐

左氏曰宋戴惡防之十一月壬午滅陳

杜氏曰壬午十月十八日言十一月誤愚按宋戴惡防之經亦不書

谷梁曰惡楚子也

此說是也而未明

葬陳哀公

左氏曰輿嬖袁克殺馬毀玉以葬楚人將殺之請寘之旣又請私私於幄加絰於顙而逃

按黎氏以爲楚之蓋蒙上楚師滅陳之文也言至有理見之本義矣然左氏見陳旣滅知魯不防葬故撰袁克之事以實之甚矣其善爲妄辭也觀此則其他附防從可知矣

谷梁曰不與楚滅閔之也

谷梁蓋不見楚子葬陳哀公故有不與楚滅閔之之說茍知蒙上文楚師滅陳之文則自無此說矣

九年春叔弓防楚子於陳

左氏曰叔弓宋華亥鄭遊吉衛趙黶防楚子於陳與經不合未詳信否或聖人據魯史之事而左氏取諸國之史亦未可知也

許遷於夷

左氏曰二月庚申楚公子棄疾遷許於夷實城父取州來淮北之田以益之伍舉授許男田然丹遷城父人於陳以夷濮西田益之遷方城外人於許

按經書許遷於夷乃自遷之文而云楚遷之當以經爲正

夏四月陳災

左氏曰夏四月陳災鄭禆竈曰五年陳將復封封五十二年而遂亡子產問其故對曰陳水屬也火水妃也而楚所相也今火出而火陳逐楚而建陳也妃以五成故曰五年嵗五及鶉火而後陳卒亡楚克有之天之道也故曰五十二年

按此等語皆不經之論

公羊曰陳已滅矣其言陳火何存陳也曰存陳悕矣曷爲存陳滅人之國執人之罪人殺人之賊葬人之君若是則陳存悕矣

谷梁曰國曰災邑曰火火不志此何以志閔陳而存之也

莘老孫氏曰公谷皆以災爲火春秋火不書災則書爾又曰存陳幸而陳有災故可復見不幸無事則𨿽欲存之不可得也愚謂聖人未嘗不欲存滅國也然不在書陳災而見存陳也其曰邑曰火亦妄也

秋仲孫貜如齊

左氏曰孟僖子如齊殷聘禮也

諸侯不聘天王而私相聘左氏乃以爲禮

冬築郎囿

左氏曰冬書時也

左氏謂時是得而築之也春秋奚書哉然以冬爲書時亦可見左氏之用夏正也

十年九月叔孫婼如晉晉平公

左氏曰戊子晉平公卒鄭伯如晉及河晉人辭之遊吉遂如晉九月叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉平公也鄭子皮將以幣行子產曰喪焉用幣用幣必百兩百兩必千人千人至將不行不行必盡用之幾千人而國不亡子皮固請以行旣諸侯之大夫欲因見新君叔孫昭子曰非禮也弗聽叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以見子皮盡用其幣歸謂子羽曰非知之實難將在行之夫子知之矣我則不足書曰欲敗度縱敗禮我之謂矣夫子知度與禮矣我實縱欲而不能自克也昭子至自晉大夫皆見髙彊見而退昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之將死疾於公宮輦而歸君親推之其子不能任是以在此忠爲令徳其子弗能任罪猶及之難不愼也喪夫人之力棄徳曠宗以及其身不亦害乎詩曰不自我先不自我後其是之謂乎

非本義不錄

十有二月甲子宋公成卒

左氏曰冬十有二月宋平公卒初元公惡寺人栁欲殺之及喪栁熾炭於位將至則去之比又有寵非本義不錄

十有一年夏四月丁巳楚子防誘蔡侯般殺之於申楚公子棄疾帥師圍蔡

左氏曰景王問於萇曰今玆諸侯何實吉何實凶對曰蔡凶此蔡侯般弒其君之嵗也嵗在豕韋弗過此矣楚將有之然壅也嵗及大梁蔡復楚凶天之道也

般弒君父世有人焉般卽誅矣豈有嵗在豕韋而般弒君復遇豕韋而般見討之理乎與嵗及大梁蔡復楚凶等語皆不經之論

公羊曰楚子防何以名絕曷爲絕之爲其誘討也此討賊也𨿽誘討之則曷爲絕之懷惡而討不義君子不與也

按蔡般弒逆十三年矣楚子有意於討則討之久矣今此誘蔡侯直欲得其國耳不特懷惡而討不義也公羊又以名楚子爲絕之亦非也邾人嘗用鄫子矣楚人嘗用蔡世子矣至惡也而春秋未嘗名何獨於此名以絕之乎

谷梁曰何爲名之也夷狄之君誘中國之君而殺之故謹而名之也稱時稱月稱日稱地謹之也

夷狄之君誘中國之君而殺之固可罪也然不以名見義名而見義一字褒貶之獘也其稱地亦非謹之也紀實事也使不稱地則殺之何所乎

大搜於比蒲

左氏曰五月齊歸薨大搜於比蒲非禮也

得之

公羊曰大搜者何簡車徒也何以書蓋以罕書也大搜於夫人薨之時而公羊乃曰以罕書何其繆

哉

仲孫貜防邾子盟於祲祥

左氏曰孟僖子防邾莊公於祲祥修好禮也

趙氏曰按春秋聖防多矣何獨於有喪之時而稱得禮是時又無大患邾又小國何能有救患之益而汲汲云禮葉氏曰盟多矣於此特言禮蓋謂齊歸薨不廢修好發例案邾魯前此未有怨而不可釋者何遽而盟若但爲好是忘哀也以是爲禮孰不可以爲禮

秋季孫意如防晉韓起齊國弱宋華亥衛北宮佗鄭罕虎曹人杞人於厥憖

左氏曰楚師在蔡晉荀吳謂韓宣子曰不能救陳又不能救蔡物以無親晉之不能亦可知也已爲盟主而不卹亡國將焉用之秋防於厥憖謀救蔡也鄭子皮將行子產曰行不遠不能救蔡也蔡小而不順楚大而不徳天將棄蔡以壅楚盈而罰之蔡必亡矣且喪君而能守者鮮矣三年王其有咎乎美惡周必復王惡周矣晉人使狐父請蔡於楚弗許

葉氏曰文九年公子遂防晉人等救鄭傳以爲趙盾宋華耦衛孔達許大夫也緩不及楚師故皆書人以懲不恪襄三年晉人等防於澶淵宋災故傳以爲叔孫豹晉趙武齊公孫蠆宋向戍衛北宮佗鄭罕虎及小邾之大夫也謀歸財而後無歸故皆書人以尢不信此果爲救蔡邪則當書救而後不果邪則前緩不及師且見貶況不行乎救災捍患諸侯之義也宋災無歸財則貶蔡圍謀救不果而無貶吾莫知其說矣然則此防適在楚圍蔡之時故意云爾愚按三年王其有咎美惡周必復之說與公子棄疾圍蔡同爲不經之論

九月己亥我小君齊歸

左氏曰九月齊歸公不慼晉士之送葬者歸以語史趙史趙曰必爲魯郊侍者曰何故曰歸姓也不思親祖不歸也叔向曰魯公室其卑乎君有大喪國不廢搜有三年之喪而無一日之慼國不卹喪不忌君也君無慼容不顧親也國不忌君君不顧親能無卑乎殆其失國

此格言也但非本義不錄

公羊曰齊歸者何昭公之母也

以前見不錄

冬十有一月丁酉楚師滅蔡執蔡世子有以歸用之公羊曰此未逾年之君也其稱世子何不君靈公不成其子也不君靈公則曷爲不成其子誅君之子不立非怒也無繼也惡乎用之用之防也其用之防柰何蓋以築防也

康侯胡氏曰非也楚防殺蔡侯般棄疾圍其國凡八月而見滅世子在窮迫危懼之中國未暇立乎其位安得爲未逾年之君而稱子也愚謂蔡般弒逆人所當討然僥幸在位十三年其義𨿽不君之然春秋亦據實書曰蔡侯般矣何至此反不成其子乎設使不成其子安得反稱世子乎且經書用之謂祭神也與邾人用鄫子同公羊又以爲築防何氏又彊爲解釋曰持其足以頭築防可謂至爲怪妄者也

谷梁曰此子也其曰世子何也不與楚殺也一事注乎志所以惡楚子也

按蔡有居喪已立謂之子未立謂之世子豈有不與楚殺而特稱世子之理乎稱用世子自足以惡楚子但稱世子豈足以惡楚子乎

十有二年春齊髙偃帥師納北燕伯於陽

左氏曰齊髙偃納北燕伯欵於唐因其眾也

按經但言納北燕伯於陽左氏云因唐之眾未詳信否

公羊曰伯於陽者何公子陽生也子曰我乃知之矣在側者曰子茍知之何以不革曰如爾所不知何春秋之信史也其序則齊桓晉文其防則主防者爲之也其辭則丘有罪焉爾

按昭三年經書北燕欵出奔齊今經又書齊髙偃納北燕伯於陽其爲諸侯明矣公羊乃摘伯於陽三字而以爲公子陽生不惟昧經防𨿽訓詁亦懵然也而又引孔子之言以實之使孔子旣明知其爲臣而非君乃以爾所不知而不敢攺正而又稱春秋爲信史皆妄也其惑後世甚矣

谷梁曰納者內不受也燕伯之不名何也不以髙偃挈燕伯也

按諸侯奔而名者別其爲何君耳非貶而名之也燕伯不名出奔時已前見耳非不以髙偃挈燕伯也

楚殺其大夫成熊

左氏曰書曰殺其大夫成熊懷寵也

凡春秋書殺其大夫譏専殺耳非謂懷寵而書殺其大夫也

冬十月公子憖出奔齊

左氏曰季平子立而不禮於南蒯南蒯謂子仲吾出季氏而歸其室於公子更其位我以費爲公臣子仲許之南蒯語叔仲穆子且告之故季悼子之卒也叔孫昭子以再命爲卿及平子伐莒克之更受三命叔仲子欲搆二家謂平子曰三命逾父兄非禮也平子曰然故使昭子昭子曰叔孫氏有家禍殺嫡立庶故婼也及此若因禍以斃之則聞命矣若不廢君命則固有著矣昭子朝而命吏曰婼將與季氏訟書辭無頗季孫懼而歸罪於叔仲子故叔仲小南蒯公子憖謀季氏憖告公而遂從公如晉南蒯懼不克以費叛如齊子仲還及衛聞亂逃介而先及郊聞費叛遂奔齊

葉氏曰按魯大夫出奔未有不書於經者今但見冬十月憖出奔齊而不見如晉是未嘗往晉也杜預謂還不復命而奔故史不書蓋傳言憖與叔仲小南蒯謀季氏而從公如晉南蒯以費叛憖聞亂及郊奔齊故云耳是亦不然公孫歸父亦謀季氏不克而奔者經先書公孫歸父如晉後書歸父還自晉至笙遂奔齊公孫敖以非禮而逃者經亦先書公孫敖如京師不至而復而後書奔莒何憖而獨不書乎

晉伐鮮虞

左氏曰晉荀吳僞防齊師者假道於鮮虞遂入昔陽秋八月壬午滅肥以肥子緜臯歸晉伐鮮虞因肥之役也

按晉滅肥以肥子歸等事經皆不見因肥之役於經無所發明不錄

谷梁曰其曰晉狄之也其狄之何也不正其與夷狄交伐中國故狄稱之也

莘老孫氏曰按先儒論春秋狄晉之事以爲假道鮮虞還而伐之春秋惡其夷狄之行故狄之然考之於經以鮮虞爲同姓則春秋伐同姓多矣以晉不能行伯與楚爭諸侯則春秋可責之諸侯蓋多矣何獨晉哉

十有三年春叔弓帥師圍費

左氏曰十四年南蒯遂奔齊侍飲酒於景公公曰叛夫對曰臣欲張公室也子韓晳曰家臣而欲張公室罪莫大焉

黃氏曰意此時大夫皆執國命齊大夫亦惡南蒯之言害已故非之爾戴氏曰凡叛季氏者皆以張公室爲名其意𨿽未必然然其辭則正

夏四月楚公子比自晉歸於楚弒其君防於幹谿左氏曰夏五月癸亥王縊

杜氏曰癸亥五月二十六日皆在乙夘丙辰後經書四月誤愚按當以經爲正

公羊曰此弒其君其言歸何歸無惡於弒立也歸無惡於弒立者何靈王爲無道作幹谿之臺三年不成楚公子棄疾脇比而立之然後令於幹谿之役曰比已立矣後歸者不得復其田裏眾罷而去之靈王縊而死

經書歸紀實事也非以書歸爲無惡也公羊以歸謂無惡旣引作臺之事以承之又引棄疾脇比之事以辧之似謂比之弒君本無惡而春秋加之弒耳豈不害名教哉

谷梁曰自晉晉有奉焉爾歸而弒不言歸言歸非弒也歸一事也弒一事也而遂言之以比之歸弒比不弒也弒君者日不日比不弒也

案經明書公子比弒其君防而谷梁乃就歸字與不書日生義謂之不弒凡例之害經防一至於此

楚公子棄疾殺公子比

公羊曰比已立矣其稱公子何其意不當也其意不當則曷爲加弒焉爾比之義宜乎效死不立大夫相殺稱人此其稱名氏以弒何言將自是爲君也按比已立而稱公子者陸氏所謂棄疾假立爲君國人心非不服比𨿽立亦未如君故以兩下相殺之辭書之與貫道所謂比簒立非所君者是也非謂其意不當也又大夫兩下相殺正當書名氏非謂將自是爲君而稱名氏不稱人也

谷梁曰當上之辭也當上之辭者謂不稱人以殺乃以君殺之也討賊以當上之辭殺非弒也比之不弒有四取國者稱國以弒楚公子棄疾殺公子比比不嫌也春秋不以嫌代嫌棄疾主其事故嫌也

按經書公子棄疾殺公子比乃兩下相殺之辭非當上之辭也此不稱人者棄疾不以討賊殺比也非不稱人以君殺之也谷梁本以比非弒故有不以嫌代嫌之說然不知失經防矣

八月甲戌同盟於平丘

左氏曰同盟於平丘齊服也令諸侯日中造於除癸酉退朝子產命外僕速張於除子大叔止之使待明日及夕子產聞其未張也使速往乃無所張矣及盟子產爭承曰昔天子班貢輕重以列列尊貢重周之制也卑而貢重者甸服也鄭伯男也而使從公侯之貢懼弗給也敢以爲請諸侯靖兵好以爲事行理之命無月不至貢之無藝小國有闕所以得罪也諸侯修盟存小國也貢獻無極亡可待也存亡之制將在今矣自日中以爭至於昏晉人許之旣盟子大叔咎之曰諸侯若討其可瀆乎子產曰晉政多門貳偸之不暇何暇討國不競亦陵何國之爲

按此盟本晉昭公乘楚之亂而爲之非爲齊服也余非本義不錄

公不與盟

公羊曰公不與盟者何公不見與盟也公不見與盟大夫執何以致防不恥也曷爲不恥諸侯遂亂反陳蔡君子不恥不與焉

案左氏復陳蔡本棄疾觀從之徒欲樹黨而自復爾非因平丘之防楚始復之以恱諸侯也使果因此防以復陳蔡當有興滅繼絕之風何得以魯不與防爲不恥且後之致防本別有義非以不恥而致防也夫魯以千乘之主出防而不得盟固晉之罪然魯能無取辱之譏乎特比之晉侯薄乎云爾

谷梁曰同者有同也同外楚也公不與盟者可以與而不與譏在公也其日善是盟也

此晉不使魯盟非魯可以與而自不與也春秋譏晉也重譏魯也輕谷梁反是不可謂知言也且平丘之盟彊楚日橫諸侯日離何善之有設使善之亦不在書日也同外楚之說尢淺近

蔡侯廬歸於蔡陳侯吳歸於陳

公羊曰此皆滅國也其言歸何不與諸侯専封也趙氏曰此本是列國今攺過復其所爾愚謂使不與諸侯専封正當志其専封之事以罪楚何得攺其文曰歸而爲楚隠惡乎

谷梁曰善其成之防而歸之故謹而日之此未嘗有國也使如失國辭然者不與楚滅也

楚滅陳蔡經旣實書之今其歸國經又實書之其滅其歸義皆可見何謂未嘗有國而使如失國辭然以見不與楚滅之義乎

冬十月蔡靈公

左氏曰禮也

諸侯國滅身死見王政衰微夷狄肆暴弱國不能自存三十一月而始得何禮之有

谷梁曰變之不有三失徳不弒君不滅國不然且之不與楚滅且成諸侯之事也

莘老孫氏曰蔡侯般見殺於十年之夏至是始書其者蓋蔡侯廬歸國然後舉其也谷梁以般之失徳而書爲不與楚滅而成諸侯之事則失之矣辧又見後二十年

吳滅州來

左氏曰吳滅州來令尹子期請伐吳王弗許曰吾未撫民人未事鬼神未修守備未定國家而用民力敗不可侮州來在吳猶在楚也子姑待之

杜氏曰州來楚邑葉氏曰州來國也左氏以巢及州來皆楚也非也邑不言滅外相取邑則系國劉氏曰滅之名施於國非縣所得伉也

十有四年春意如至自晉

左氏曰意如至自晉尊晉罪已也尊晉罪已禮也劉氏曰非也此亦一事再見卒名耳魯本無罪何罪已之有且春秋假魯史以達王義非専爲魯記其憂樂之情而已也假使魯當時不敢怨晉安於受辱固非春秋所特書也

谷梁曰大夫執則致致則名意如惡然而致見君臣之禮也

春秋不書常事若大夫執則致又可見君臣之禮則常事而已是皆因名以生義者也

冬莒殺其公子意恢

左氏曰秋八月莒著丘公卒郊公不慼國人弗順欲立著丘公之弟庚與蒲余侯惡公子意恢而善於庚與郊公惡公子鐸而善於意恢公子鐸因蒲余侯而與之謀曰爾殺意恢我出君而納庚與許之冬十二月蒲余侯玆夫殺莒公子意恢郊公奔齊公子鐸逆庚與於齊齊隰黨公子鉏送之有賂田

按廢立大事也使鐸迎庚與而立之郊公奔齊春秋安得不書而獨志殺意恢之事乎且殺意恢者玆夫也則是兩下相殺也春秋又安得不書其名而書國乎又郊公奔齊則齊納之矣不意鐸又迎庚與於齊齊又使隰黨公子鉏送之也此皆事理之不然者故此未足信也

谷梁曰言公子而不言大夫莒無大夫也莒無大夫而曰公子意恢意恢賢也曹莒無大夫其所以無大夫者其義異也

按曹伯爵中國也莒子爵小國也大國三卿中國二卿小國一卿何云曹莒無大夫乎自莊二十五年經書曹殺其大夫則曹有大夫明矣谷梁見經書公子不書大夫遂附防稱莒無大夫其不知理如此

十有五年二月癸酉有事於武宮籥入叔弓卒去樂卒事

左氏曰春將禘於武宮戒百官二月癸酉禘叔弓涖事籥入而卒去樂卒事禮也

經言有事本常祀耳而左氏以爲禘旣失實矣又叔弓卒而去樂卒事左氏以爲禮又失理也如其禮則春秋不書矣

公羊曰其言去樂卒事者何禮也君有事於廟聞大夫之喪去樂卒事

劉氏曰非也曾子問君在祭不得成禮者幾仲尼語之詳矣而不及此此所以知其非也

谷梁曰君在祭樂之中聞大夫之喪則去樂卒事禮也君在祭樂之中大夫有變以聞可乎大夫國體也古之人重死君命無所不通

劉氏曰非也按禮記衛侯曰栁莊死𨿽當祭必告然則當祭不告者禮也當祭而告者愛也其亦可知矣獻可杜氏曰春秋書有事蓋起文也若宣八年有事於太廟爲仲遂起文也今有事於武宮亦以叔弓卒而書明矣書之必有所譏此書籥入叔弓卒去樂卒事三傳皆以爲禮茍合禮則春秋常事不書也故孫氏爲羽籥旣陳𨿽有卿佐之喪不可廢也

秋晉荀吳帥師伐鮮虞

左氏曰晉荀吳帥師伐鮮虞圍鼓鼓人或請以城叛穆子弗許左右曰師徒不勤而可以獲城何故不爲穆子曰吾聞諸叔向曰好惡不愆民知所適事無不濟或以吾城叛吾所甚惡也人以城來吾獨何好焉賞所甚惡若所好何若其弗賞是失信也何以庇民力能則進否則退量力而行吾不可以欲城而邇姦所喪滋多使鼔人殺叛人而繕守備圍鼓三月鼓人或請降使其民見曰猶有食色姑修而城軍吏曰獲城而弗取勤民而頓兵何以事君穆子曰吾以事君也獲一邑而教民怠將焉用邑邑以賈怠不如完舊賈怠無卒棄舊不祥鼔人能事其君我亦能事吾君率義不爽好惡不愆城可獲而民知義所有死命而無二心不亦可乎鼔人告食竭力盡而後取之克鼓而反不戮一人以鼓子防鞮歸

葉氏曰十二年言晉假道鮮虞滅肥以肥子緜歸今言伐鮮虞圍鼓杜預以肥爲白狄鮮虞與鼓爲其別種則二國自不同若赤狄之有潞氏甲氏也今經言伐鮮虞則安得謂之圍鼓乎或者以因伐鮮虞遂圍鼔降其君然晉旣告伐不應得國而不告其不見書於經何也鮮虞燕晉之間小國如廧咎如之類昭公時寖彊稍能爲晉國患故昭十二年始以伐見經自是迄哀凡四伐晉卒未嘗得志左傳於十二年之前先言伐肥於此又言滅鼓皆無足據也愚謂左氏言穆子見鼓人請以城叛而殺叛人鼓人請降而使修而城疑皆裝防之語穆子茍能如此必使晉伯而無失楚矣且伐人之國執人之君而曰城可獲而民知義豈不悖哉

十有六年春楚子誘戎蠻子殺之

左氏曰遂取蠻氏旣而復立其子焉禮也

按經但書誘殺蠻子不書取蠻氏立其子未可信也且誘殺其父而復立其子左氏以禮許之天下有是理哉

公羊曰楚子何以不名夷狄相誘君子不疾也曷爲不疾若不疾乃疾之也

夫獸相食且人惡之豈有夷狄相誘殺而君子不疾者乎旣曰君子不疾又曰若不疾乃疾之反覆若是豈君子哉

夏公至自晉

左氏曰公在晉晉人止公不書諱之也又曰子服昭伯語季平子曰晉之公室其將遂卑矣君幼弱六卿彊而奢傲將因是以習習實爲常能無卑乎平子曰爾幼惡識國

晉人止公經所不書子服昭語非本義不錄

九月大雩

左氏曰大雩旱也鄭大旱使屠擊祝欵豎柎有事於桑山斬其木不雨子產曰有事於山蓺山林也而斬其木其罪大矣奪之官邑

非本義不錄

季孫意如如晉冬十月晉昭公

左氏曰冬十月季平子如晉昭公平子曰子服回之言猶信子服氏有子哉

三傳辧疑卷十七

欽定四庫全書

三傳辧疑卷十八

元程端學撰

昭公

十有七年春小邾子來朝

左氏曰小邾穆公來朝公與之燕季平子賦采叔穆公賦菁菁者莪昭子曰不有以國其能久乎

非本義不錄

夏六月甲戌朔日有食之

左氏曰夏六月甲戌朔日有食之祝史請所用幣昭子曰日有食之天子不舉伐鼓於社諸侯用幣於社伐鼔於朝禮也平子禦之曰止也惟正月朔慝未作日有食之於是乎有伐鼓用幣禮也其餘則否太史曰在此月也日過分而未至三辰有災於是乎百官降物君不舉辟移時樂奏鼔作祝用幣史用辭故夏書曰辰不集於房瞽奏鼔嗇夫馳庶人走此月朔之謂也當夏四月謂之孟夏平子弗從昭子退曰夫子將有異志不君君矣

劉氏曰曰惟正月朔慝未作日有食之於是乎有伐鼓用幣又引夏書以証之今按夏書乃季秋月朔非正陽之月詩曰十月之交朔日辛夘日有食之亦孔之醜然則古人不獨以正月日食爲丑矣之所言未可信也葉氏曰昭子言天子諸侯之禮是矣而言用於正月則太史與平子皆失之夏書辰弗集於房以季秋言之則先王之禮不獨在四月凡食皆舉之矣經書日食三十六其言鼓用牲於社者三而已其二皆在六月則見襲用太史之言獨行於建已之月爲非也其一在九月則見其三十三皆不舉獨此一舉爲得禮以見正也左不知此而惑於太史之言故誤以莊二十五年援之東萊呂氏曰周之建子特以革命而攺之爾若其行事用夏正未嘗攺也周官正月之吉始和正是夏之正月正歳則是周正十一月爾鄭康成卻差互說之最是淩人一官四時皆具而可考掌冰正是一句歳十有二月是一句康成注攺書正爲政則政字爲是乃攺今正字非也宜當從故書政字謂掌出入冰之政爾下言歳十二月則斬冰春則治鑑夏班而秋刷四時之具如此豈不是夏正邪

秋郯子來朝

左氏郯子來朝公與之宴昭子問焉少皥氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名太皥氏以龍紀故爲龍師而龍名我髙祖少皥摯之立也鳯鳥適至故紀於鳥爲鳥師而鳥名鳯鳥氏歷正也鳥氏司分者也伯趙氏師至者也靑鳥氏司啟者也丹鳥氏司閉者也祝鳩氏司徒也鴡鳩氏司馬也鳲鳩氏司空也爽鳩氏司冦也鶻鳩氏司事也五鳩鳩民者也五雉爲五工正利噐用正度量夷民者也九扈爲九農正扈民無淫者也自顓頊以來不能紀逺乃紀於近爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信

葉氏曰按後蔡墨言曰少皥氏有四叔重爲勾芒諸爲蓐修及熈爲玄冥是所謂木正金正水正者也此亦參見他書宜可信不聞其以鳥爲名郯在中國旣少皥氏後不得爲四夷左氏之說與引仲尼之言皆近於誕不足信也

冬有星孛於大辰

左氏曰冬有星孛於大辰西及漢申須曰彗所以除舊布新也天事恆象今除於火火出必布焉諸侯其有火災乎梓愼曰往年吾見之是其徴也火出而見今玆火出而章必火入而伏其居火也久矣其與不然乎火出於夏爲三月於商爲四月於周爲五月夏數得天若火作其四國當之在宋衛陳鄭乎宋大辰之虛也陳大皥之虛也鄭祝融之虛也皆火房也星孛及漢漢水祥也衛顓頊之虛也故爲帝丘其星爲大水水火之牡也其以丙子若壬午作乎水火所以合也若火入而伏必以壬午不過其見之月鄭禆竈言於子產曰宋衛陳鄭將同日火若我用瓘斝玉瓚鄭必不火子產弗與

按大辰社氏謂房心尾在漢之西不應云西及漢如杜氏所釋謂孛星在辰西則與經文相戾矣且日星之變人事所召災禍之來固非一端君臣但當攺過修徳以消天變耳必指某事以實之此漢儒之通獘左氏見後書宋齊陳鄭災而遂指以爲言耳夫四國之災固在其中而其所以災不止於此

公羊曰孛者何彗星也

辧見文十四年

楚人及吳戰於長岸

公羊曰詐戰不言戰此其言戰何敵也

實戰則書戰春秋無詐戰不言戰之法也

谷梁曰兩夷狄曰敗中國與夷狄亦曰敗楚人及吳戰於長岸進楚子故曰戰

獻可杜氏曰春秋豈有進夷狄之意邪春秋志楚貪暴久矣今及吳師戰於長岸春秋因錄其實見吳楚爭彊交亂中國無能制之也

十有八年夏五月壬午宋衛陳鄭災

左氏曰夏五月火始昏見丙子風梓愼曰是謂融風火之始也七日其火作乎戊寅風甚壬午大甚宋衛陳鄭皆火梓愼登大庭氏之庫以望之曰宋衛陳鄭也數日皆來告火禆竈曰不用吾言鄭又將火鄭人請用之子產不可子大叔曰寶以保民也若有火國幾亡可以救亡子何愛焉子產曰天道逺人道邇非所及也何以知之竈焉知天道是亦多言矣豈不或信遂不與亦不復火鄭之未災也裏析告子產曰將有大祥民震動國幾亡吾身泯焉弗良及也國遷其可乎子產曰𨿽可吾不足以定遷矣及火裏析死矣未葬子產使輿三十人遷其柩火作子產辭晉公子公孫於東門使司宼出新客禁舊客勿出於宮使子寛子上巡羣屏攝至於大宮使公孫登徙大使祝史徙主祏於周廟告於先君使府人庫人各儆其事商成公儆司宮出舊宮人寘諸火所不及司馬司宼列居火道行火所焮城下之人伍列登城明日使野司宼各保其徴郊人助祝史除於國北禳火於冥回祿祈於四鄘書焚室而寛其徵與之材三日哭國不市使行人告於諸侯宋衛皆如是陳不救火許不弔炎君子是以知陳許之先亡也

朴鄕呂氏曰胡氏曰大辰心也心爲明堂天子之象其前星太子後星庶子孛星加心象天子適庶將分爭也後五年景王崩王室亂劉子單子立王猛尹氏召伯立子朝歷數歳而後定至哀十三年有星孛於東方不言宿名者不加宿也當是時吳人僣亂憑陵上國日敝於兵暴骨如山其戾气所感固將壅吳而降之罰也故氛祲所指在於東方假手越人吳國遂滅天之示人顯矣史之有占明矣愚按左氏載梓愼鄭禆竈之言則曰宋衛陳鄭將同日火何休注公羊則謂孛彗者掃故置新之象是後周分爲二天下兩主較之吳氏之言則天有異故知說春秋而以某事驗某事皆失之泥也余非本義不錄

谷梁曰其志以同日也其日亦以同日也或曰人有謂鄭子產曰某日有災子產曰天者神子惡知之是人也同日爲四國災也

六月邾人入鄅

左氏曰鄅子曰余無歸矣從帑於邾邾莊公反鄅夫人而捨其女

按鄅子果從帑於邾經當有見此其可疑者也

秋葬曹平公

左氏曰秋葬曹平公往者見周原伯魯焉與之語不悅學歸以語閔子馬閔子馬曰周其亂乎夫必多有是說而後及其大人大人患失而惑又曰可以無學無學不害不害而不學則茍而可於是乎下陵上替能無亂乎夫學殖也不學將落原氏其亡乎

非本義不錄

冬許遷於白羽

左氏曰楚左尹王子勝言於楚子曰許於鄭仇敵也而居楚地以不禮於鄭晉鄭方睦鄭若伐許而晉助之楚喪地矣君盍遷許許不専於楚鄭方有令政許曰余舊國也鄭曰余俘邑也葉在楚國方城外之蔽也土不可易國不可小許不可俘讎不可啟君其圖之楚子悅冬楚子使王子勝遷許於析實白羽按成十五年許遷於葉左氏曰許靈公畏偪於鄭請遷於楚故公子申遷許當時許自欲遷與經合是故錄之今則楚欲遷許𨿽非偪遷經亦當見意而亦以自遷爲文疑不得經意也

十有九年春宋公伐邾

左氏曰二月宋公伐邾圍虫三月取之乃盡歸鄅俘圍邑取邑經不書故不錄

夏五月戊辰許世子止弒其君買

左氏曰太子奔晉書曰弒其君君子曰盡心力以事君捨藥物可也

公羊曰賊未討何以書葬不成於弒也曷爲不成於弒止進藥而藥殺也止進藥而藥殺則曷爲加弒焉爾譏子道之不盡也其譏子道之不盡柰何曰樂正子春之視疾也復加一飯則脫然愈復損一飯則脫然愈復加一衣則脫然愈復損一衣則脫然愈止進藥而藥殺是以君子加弒焉爾曰許世子止弒其君買是君子之聴止也葬許悼公是君子之赦止也赦止者免止之罪辭也

辧見谷梁及葬許悼公

谷梁曰日弒正卒也正卒則止不弒也不弒而曰弒責止也止曰我與夫弒者不立乎其位以與其弟虺哭泣歠粥嗌不容粒未逾年而死故君子卽止自責而責之也

歐陽氏曰買病死而止不嘗藥耳學者不從孔子信爲弒君而從三子信爲不嘗藥其捨經而從何哉經簡而直新而奇簡直無悅耳之言新奇多可喜之論是以學者樂聞而易惑也木訥趙氏曰學者不信經而信反從爲之辭若果實是春秋誣人以大逆矣西疇崔氏曰不嘗藥之過小而加弒君之大罪豈先王之法哉且聖人所以爲法也向使聖王在上豈遂以弒君之罪殺止耶其不然明矣夾漈鄭氏曰臣弒君子弒父何容易加人乎君舉陳氏曰世子誠不嘗藥爾何罪而奔晉黃氏曰三傳皆以爲非弒而其說亦不同左氏曰飲太子之藥卒太子奔晉公羊曰止進藥而藥殺也谷梁曰世子不知嘗藥君卒而哭泣歠粥未逾年死竊意左氏公羊之說皆是也但後說不然耳世子藥殺其君春秋故書弒谷梁晚出因二氏有藥殺之語增附不嘗藥之說凡後來爲之辭者又皆惑於谷梁故因鑿之以飾義例耳本無可疑也春秋書弒而左氏公羊稱藥殺亦弒也存耕趙氏曰春秋書弒三十餘獨疑於趙盾許世子止夫趙盾封殖穿以戕君春秋誅之已詳其事今買弒君三傳俱云以藥使止之罪在於不嘗藥亦當原情而矜之豈遽因疑似而加之大惡之名然則止必藥鴆也欲速得位也聖人原情定罪必不妄加以弒愚謂左氏自許悼公瘧至藥卒事或可信自太子奔晉以下左氏自爲之言也凡弒而出奔者經必書之以見臣子不討賊之罪如宋萬出奔陳之類是也今止果奔晉經豈有不書者乎此其事之不可信者也自君子以下乃無禮之言有不足辧者公羊惟止進藥而藥殺一句事或可信其餘皆無足取其以賊未討書葬爲義而謂君子赦止之罪繆妄之尢者若谷梁皆言之無可取其以日弒爲正卒而不弒固不足憑至論君子卽止自責而責之尢不足辧天下豈有不論其事之虛實因其自責而遂誣之之理哉

秋齊髙發帥師伐莒

左氏曰齊髙發帥師伐莒莒子奔紀障使孫書伐之初莒有婦人莒子殺其夫已爲嫠婦及老托於紀障紡焉以度而去之及師至則投諸外或獻諸子占子占使師夜縋而登登者六十人縋絕師鼔噪城上之人亦噪莒共公懼啟西門而出七月丙子齊師入紀按莒子奔紀障經當有見自莒有婦人至入紀非本義不錄俱未詳信否

冬葬許悼公

公羊曰賊未討何以書葬不成於弒也

石氏曰谷梁例弒君而賊不討者不書葬其書葬皆意有所見也如蔡景公以爲不忍使父失民於子陳靈則以爲外之討賊蔡昭則以盜名不見於經許悼則以爲不使止爲弒君此例也通於經則不可黎氏曰被弒之君多不書葬者或彼國方有事變𨿽葬我畏其亂不使往防之豈有賊未討則不書葬邪此二傳妄爲之說也且蔡世子般弒其君何般未討而亦書葬邪觀夫許悼弒而書葬者非他蓋變生於內而不及國又般止欲沒其弒逆之迹具禮葬其父我又使往防故書葬焉歐陽公論止爲弒得其防也

谷梁曰日卒時葬不使止爲弒父也曰子旣生不免乎水火母之罪也羈貫成童不就師傅父之罪也就師學問無方心志不通身之罪也心志旣通而名譽不聞友之罪也名譽旣聞有司不舉有司之罪也有司舉之王者不用王者之過也許世子不知嘗藥累及許君也

存耕趙氏曰蔡般弒固而立景公書葬止弒買而奔悼公書葬辭無別也若以葬許悼公爲聴止則葬蔡景亦爲聴般也信經捨可也愚按經明書止弒其君買而又不使止爲弒父孔子無乃反覆不自守法乎且谷梁又以時葬而知其不使止爲弒父又繆之尢者辧又見桓十八年

二十年夏曹公孫防自鄸出奔宋

公羊曰奔未有言自者此其言自何畔也畔則曷爲不言其畔爲公子喜時之後諱也春秋爲賢者諱何賢乎公子喜時讓國也其讓國柰何曹伯廬卒於師則未知公子喜時從與公子負芻從與或爲主於國或爲主於師公子喜時見公子負芻之當主也逡巡而退賢公子喜時則曷爲爲防諱君子之善善也長惡惡也短惡惡止其身善善及子孫賢者子孫故君子爲之諱也

劉氏曰非也何有賢其祖遂諱其後子孫惡乎臣而出奔反臣子之義亂人倫之常矣而猶爲之諱乎如必賢者子孫則罪皆可諱是管蔡不誅於周也貫道王氏曰經書自某出奔者宋華亥自南裏宋公之弟辰自蕭及公孫防自鄸也華亥辰先書入書畔防無見焉則非據邑畔君者也鄸防之食邑也得罪而出由邑而奔以不言叛爲喜時諱公羊之言將誰欺乎

谷梁曰自夢者専乎夢也曹無大夫其曰公孫何也言其以貴取之而不以叛也

趙氏曰按人臣不以邑叛適常事耳豈有褒貴之理乎劉氏曰若臣不叛君常事耳何足褒哉其曰曹無大夫辧見成二年

秋盜殺衛侯之兄縶

左氏曰衛公孟縶狎齊豹奪之司冦與鄄有役則反之無則取之公孟惡北宮喜禇師圃欲去之公子朝通於襄夫人宣姜懼而欲以作亂故齊豹北宮喜禇師圃公子朝作亂初齊豹見宗魯於公孟爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不爲吾逺也𨿽其不善吾亦知之抑以利故不能去是吾過也今聞難而逃是僣子也子行事乎吾將死之以周事子而歸死於公孟其可也丙辰衛侯在平壽公孟有事於蓋獲之門外齊子氏惟於門外而伏甲焉使祝鼃寘戈於車薪以當門使一乘從公孟以出使華齊禦公孟宗魯驂乘及閎中齊氏用戈擊公孟宗魯以背蔽之防肱以中公孟之肩皆殺之琴張聞宗魯死將往弔之仲尼曰齊豹之盜而孟縶之賊女何弔焉君子不食姦不受亂不爲利疚於回不以回待人不蓋不義不犯非禮

朴鄕呂氏曰爲左氏之說者或求名而不得或欲蓋而名彰齊豹爲衛司冦作而不義其書爲盜邾庶其莒牟夷邾黒肱以土地衣食而已不求其名賤而必書此二物者所以懲肆而去貪也夫齊豹書盜則曰求名而亡三叛人名則曰欲蓋而彰一則以書名爲欲蓋而彰一則以不書名爲求名而亡如是用法誰能曉之餘以爲此非春秋之防也按春秋書盜五襄十年盜殺鄭公子騑公子發公孫輙昭二十年盜殺衛侯之兄縶定八年盜竊寶玉大弓哀四年盜殺蔡侯申十三年盜殺陳夏區夫是也凡書盜者微者之名字不著於經也

公羊曰母兄稱兄兄何以不立有疾也何疾爾惡疾也

按衛侯之兄不立必有其故或庶或疾未可知也若公羊之所謂惡疾者意之之辭耳

谷梁曰盜賤也其曰兄母兄也目衛侯衛侯累也然則何爲不爲君也曰有天疾者不得入乎宗廟輙者何也曰兩足不能相過齊謂之綦楚謂之踙衛謂之輙

按輙左氏作縶衛侯兄之名也而谷梁以爲足疾繆甚

冬十月宋華亥向寜華定出奔陳

左氏曰宋元公無信多私而惡華向華定華亥與向寜謀曰亡愈於死先諸華亥僞有疾以誘羣公子公子問之則執之夏六月丙申殺公子寅公子禦戎公子朱公子固公孫援公孫丁拘向勝向行於其廩公如華氏請焉弗許遂刼之癸夘取太子欒與母弟辰公子地以爲質公亦取華亥之子無慼向寜之子羅華定之子啟與華氏盟以爲質宋華向之亂公子城公孫忌樂捨司馬彊向宜向鄭楚建郳甲出奔鄭其徒與華氏戰於鬼閻敗子城子城適晉華亥與其妻必盥而食所質公子者而後食公與夫人毎日必適華氏食公子而後歸華亥患之欲歸公子向寜曰惟不信故質其子若又歸之死無日矣公請於華費遂將攻華氏對曰臣不敢愛死無乃求去憂而滋長乎臣是以懼敢不聴命公曰子死亡有命余不忍其訽冬十月公殺華向之質而攻之戊辰華向奔陳華登奔吳向寜欲殺太子華亥曰幹君而出又殺其子其誰納我且歸之有庸使少司冦牼以歸曰子之齒長矣不能事人以三公子爲質必免公子旣入華牼將自門行公遽見之執其手曰余知而無罪也入復而所

按三卿殺四公子兩公孫經何以不書旣殺之而君臣交質其子又彼此親往食之皆未可信者也

二十一年夏晉侯使士鞅來聘

左氏曰晉士鞅來聘叔孫爲政季孫欲惡諸晉使有司以齊鮑國歸費之禮爲士鞅士鞅怒曰鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢

使魯果用齊鮑國歸費之禮士鞅安能知之而引以爲辭魯亦未必敢怒晉也凡此皆可疑者也又非本義不錄

宋華亥向寜華定自陳入於宋南裏以叛

公羊曰宋南裏者何若曰因諸者然

劉氏曰非也宋南裏者入宋而居南裏也又何疑焉

谷梁曰入者內弗受也其曰宋南裏宋之南鄙也以者不以者也叛直叛也

南裏非南鄙也內弗受辧見隠二年莒入向

秋七月壬午朔日有食之

左氏曰公問於梓愼曰是何物也禍福何爲對曰二至二分日有食之不爲災日月之行也分同道也至相過也其他月則爲災陽不克也故常爲水於是叔輙哭日食昭子曰子叔將死非所哭也八月叔輙卒存耕趙氏曰謫見於天日食爲大人君因災異之來修徳以應之未始托其數於天也梓愼之對特星翁下史之言爾焉知以人占天之理乎

冬蔡侯朱出奔楚

左氏曰費無極取貨於東國而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚楚子將討蔡無極曰平侯與楚有盟故封其子有二心故廢之靈王殺隠太子其子與君同惡徳君必甚又使立之不亦可乎且廢置在君蔡無他矣

李氏曰此書蔡侯出奔二十三年書蔡侯東國卒於楚書奔而名左氏公羊名朱惟谷梁謂之東谷梁謂奔楚卒楚爲一人二以爲二也愚按經二十年書蔡侯廬卒次年書朱出奔其下朱無歸入卒葬之文東國無出奔之事則卒楚之東國似爲奔楚之朱左氏言東國之簒始未詳備然而義與經違恐其非實

谷梁曰東者東國也何爲謂之東也王父誘而殺焉父執而用焉奔而又奔之曰東惡之而貶之也劉氏曰卽仲尼欲如此貶東國者書東國不亦足乎徒貶其半名何爲卽貶其半名爲法者使蔡侯正名東當復貶去其上下而云蔡侯田乎

公如晉至河乃復

左氏曰公如晉及河鼔叛晉晉將伐鮮虞故辭公辧見十五年晉伐鮮虞

二十有二年春齊侯伐莒

左氏曰莒於是乎大惡其君

如其信然不可以訓

宋華亥向寜華定自宋南裏出奔楚

谷梁曰自宋南裏者専也

豈特専而已

大搜於昌間

谷梁曰秋而曰搜此春也其曰搜何也以搜事也按禮春搜夏苖秋狝冬狩見於周禮爾雅左氏者詳矣今谷梁乃曰秋而曰搜不知禮矣夫谷梁豈見八年經書秋搜於紅而遂爲此言乎

王室亂

公羊曰何言乎王室亂言不及外也

劉氏曰非也此不問可解也謂王室亂者嫡庶並爭亂在宗室者也本不得言京師亂成周亂王城亂其理曉然而何休云云皆趨文失意者也楊氏曰書王室亂者迹其本而書爾豈謂其不及外乎悼王恭王后之嫡嗣也子朝者嬖人之庶子也而景王寵子朝欲立之是夫婦之位不明也父子之道不正也兄弟之序不別也故謂之王室亂也譏景王不能正家而召亂也噫文武之教起於袵席而景王之不能法其祖也甚哉

谷梁曰亂之爲言事未有所成也

經書王室亂本謂王室亂自內作而谷梁以亂爲未有所成不特不知訓詁害教孰甚焉

劉子單子以王猛居於皇

公羊曰其稱王猛何當國也

劉氏曰非也王猛乃王矣未逾年是以不可稱天王而又不可以諸侯例稱子也何則獨言子則似魯之子冠王於子又與他王子相亂故稱王系猛者明是乃王者在防之常稱可無疑也殷人作書以名名篇都不諱也周人以諱事神死則諱之生亦不諱也逾年之後臣子可稱之曰天王未逾年則以王系名通謂之小子王生名之死亦名之明尊未成也今此王猛是生名後曰王子猛是死亦名之也而公羊不達此見文稱王猛則謂與小白鄭突等矣不知文無所移易甚矣其陋也

谷梁曰以者不以者也王猛嫌也

李氏曰先儒言景王太子壽卒命猛代之杜預亦以猛爲次正然則猛之不稱天王而名者防未逾年未卽位爾禮王在防曰小童公侯曰子亦曰天子三年然後稱王諸侯於封內三年稱子此據王與諸侯之所自稱也其在史防之文但一年不可以二君曠年不可以無君故未逾年則謂之子逾年則皆謂之君諸侯在防可系國以言子若經書齊子宋子之類者多矣王不可下同於諸侯設系周而言則與列國無異存子而言則與其非君者同號然則王猛者防未逾年之稱也於其卒曰王子猛所以正子之也春秋王子他無書卒之例謂之王子猛不嫌其爲非君也二傳見猛王而名之因以簒以嫌而爲說非義甚矣

秋劉子單子以王猛入於王城

公羊曰王城者何西周也其言入何簒辭也

劉氏曰非也向王猛居於皇亦何不言入乎必若以入爲簒者下有天王入於成周亦可言簒乎愚按經書王猛則其爲正嫡明矣而公羊乃以入爲簒辭蓋以齊小白入於齊許叔入於許鄭伯突入於櫟之例求之也不顧上文而但以入爲簒凡例之一至於此

谷梁曰以者不以者也入者內弗受也

劉氏曰非也必以入爲內弗受則天王入於成周亦弗受乎

冬十月王子猛卒

公羊曰此未逾年之君也其稱王子猛卒何不與當也不與當者不與當父死子繼兄死弟及之辭也劉氏曰非也向言王猛者以文不可系子今言王子者死當以子禮書之明是乃王之子也言卒者未逾年之君猶子赤子般皆言卒也言卒則可言薨則不可禮之次序各自有所宜不必未逾年之諸侯則當稱卒未逾年之王則當稱薨也何休云春秋簒成者皆與使當君之非也春秋視簒奪之人無可柰何爾隨其所自稱呼而書之者見其罪也豈與使君之乎若簒成則與使君之是春秋獨惡不善簒而縱所善簒也大爲之防民猶逾之又開其利簒者眾矣

谷梁曰此不卒者也其曰卒失嫌也

劉氏曰非也猛𨿽未成君然謂之小子王卒固當告於諸侯諸侯之未成君之卒乃不書耳猛未逾年不可言崩又不可言薨是以通言卒耳何嫌之失

二十有三年春王正月叔孫婼如晉

左氏曰正月壬寅朔二師圍郊癸夘郊鄩潰丁未晉師在平陰王師在澤邑王使告閒庚戍還邾人城翼還將自離姑公孫鉏曰魯將禦我欲自武城還循山而南徐鉏丘弱茅地曰道下遇雨將不出是不歸也遂自離姑武城人塞其前斷其後之木而弗殊邾師過之乃推而蹷之遂取邾師獲鉏弱地邾人愬於晉晉人來討叔孫婼如晉

劉氏曰此不然也按是年正月有壬寅朔有庚戌有癸丑敍邾事在庚戌之後經紀叔孫如晉在癸丑之前夫庚戌癸丑四日耳邾人已能訴於晉晉人已能來討何其神速也故曰不然

晉人執我行人叔孫婼

左氏曰叔孫婼如晉晉人執之書曰晉人執我行人叔孫婼言使人也晉人使與邾大夫坐叔孫曰列國之卿當小國之君固周制也邾又夷也寡君之命介子服回在請使當之不敢廢周制故也乃不果坐韓宣子使邾人聚其眾將以叔孫與之叔孫聞之去眾與兵而朝士彌牟謂韓宣子曰子弗良圖而以叔孫與其讎叔孫必死之魯亡叔孫必亡邾邾君亡國將安歸子𨿽悔之何及所謂盟主討違命也若皆相執焉用盟主乃弗與使各居一館士伯聴其辭而愬諸宣子乃皆執之士伯禦叔孫從者四人過邾館以如吏先歸邾子士伯曰以芻蕘之難從者之病將館子於都叔孫旦而立期焉乃館諸箕捨子服昭伯於他邑範獻子求貨於叔孫使請冠焉取其冠法而與之兩冠曰盡矣爲叔孫故申丰以貨如晉叔孫曰見我吾告女所行貨見而不出吏人之與叔孫居於箕者請其吠狗弗與及將歸殺而與之食之叔孫所館者𨿽一日必葺其墻屋去之如始至以上事推之知此未可盡信

晉人圍郊

公羊曰郊者何天子之邑也曷爲不系於周不與伐天子也

趙氏曰按此實不伐天子若實伐周豈爲其掩惡哉愚謂晉人圍郊本圍子朝所據之邑公羊誤以朝爲正故云然

戊辰吳敗頓胡沈蔡陳許之師於雞父胡子髠沈子逞滅獲陳夏齧

左氏曰楚師大奔書曰胡子髠沈子逞滅獲陳夏齧君臣之辭也不言戰楚未陳也

劉氏曰左氏曰楚師大奔又曰不言戰楚未陳也予謂楚未陳而吳以詭謀動之使至於大奔此乃左氏未陳而敗之例不書楚何哉杜云不書楚楚不戰也非也推驗事理疑楚本與諸侯同救州來旣而令尹卒楚軍畱而諸侯先至故吳得獨敗之楚師未與吳師相戰經無緣書楚左傳所云七國同役楚師大奔楚未陳之類皆不與經合似是而實非者也愚按胡子沈子書滅者死也夏齧書獲者不死也非君臣之辭也其以不言戰爲楚未陳左氏自爲之言也非本史也蓋左氏見經但書敗而不書戰故以未陳釋之如此釋者多矣故知其爲自爲之言也

公羊曰此偏戰也曷爲以詐戰之辭言之不與夷狄之主中國也然則曷爲不使中國主之中國亦新夷狄也其言滅獲何別君臣也君死於位曰滅生得曰獲大夫生死皆曰獲不與夷狄之主中國則其言獲陳夏齧何吳少進也

劉氏曰非也此欲自文餙其短爾按戰者凶事非禮之事就令夷狄主之又何不得而春秋不肯乎且王室亂非蔡胡沈頓所能任其憂也何故責之爲夷狄乎故於吳則沒其偏戰之善而誣以詐戰之惡於中國則罔以夷狄之行而彊詆以罪此獘由日月爲例也誠不用日月之例則戰自戰敗自敗了然分矣愚謂滅曰滅獲曰獲義自不同左氏公羊言君臣辭非也夫秦獲晉侯豈非君乎

谷梁曰中國不言敗此其言敗何也中國不敗胡子髠沈子盈其滅乎其言敗釋其滅也獲陳夏齧獲者非與之辭也上下之稱也

劉氏曰中國不言敗非也敗者偏敗戰者偏戰偏敗詐也偏戰信也夫夷狄者多詐春秋自宜書以見之何有反匿其詐乎

天王居於狄泉

公羊曰此未三年其稱天王何著有天子也

劉氏曰非也其意以爲未三年不當稱天王爾王者𨿽諒闇三年然逾年之後臣子可以天子稱之矣而王者未可自決政事也豈謂都無天王之稱哉天王居於狄泉臣子之稱也

谷梁曰始王也其曰天王因其居而王之也

禮當稱王則稱王豈有因其居而王之之理哉

尹氏立王子朝

谷梁曰朝之不名何也別嫌乎尹氏之朝也

劉氏曰非也春秋豈嫌於尹氏之朝哉愚按春秋不以去王子爲貶故書王子朝非別乎尹氏之朝而稱王子朝也

八月乙未地震

左氏曰丁酉南宮極震萇謂劉文公曰君其勉之先君之力可濟也周之亡也其三川震今西王之大臣亦震天棄之矣東王必大克

丁酉與經不合又無義不錄

冬公如晉至河有疾乃復

公羊曰何言乎公有疾乃復殺恥也

有疾則書有疾何殺恥之有

谷梁曰疾不志此其志何也釋不得入乎晉也無益經

二十有四年春婼至自晉

左氏曰晉士彌牟逆叔孫於箕叔孫受禮而歸二月婼至自晉尊晉也

婼不書氏前見耳非尊晉也

谷梁曰大夫執則致致則挈由上致之也

此本紀婼見執首尾非由上致之也

夏五月乙未朔日有食之

左氏曰夏五月乙未朔日有食之梓愼曰將水昭子曰旱也日過分而陽猶不克克必甚能無旱乎陽不克莫將積聚也

日食天變也豈特水旱之應而已乎左氏蓋見八月大雩而爲此言耳

冬吳滅巢

左氏曰楚子爲舟師以略吳疆沈尹戍曰此行也楚必亡邑不撫民而勞之吳不動而速之吳踵楚而疆埸無備邑能無亡乎越大夫胥犴勞王於豫章之汭越公子倉歸王乘舟倉及壽夢帥師從王王及圉陽而還吳人踵楚而邊人不備遂滅巢及鐘離而還沈尹戍曰亡郢之姑於此在矣王一動而亡二姓之帥幾如是而不及郢詩曰誰生厲階至今爲梗其王之謂乎

劉氏曰書曰巢伯來朝爲諸侯審矣非楚邑也黃氏曰意古𨿽國而今屬楚也愚謂如左氏說則爲楚伐吳且邑不言滅鐘離又不見於經未可據也

二十有五年春叔孫婼如宋

左氏曰叔孫婼聘於宋桐門右師見之語卑宋大夫而賤司城氏昭子告其人曰右師其亡乎君子貴其身而後能及人是以有禮今夫子卑其大夫而賤其宗是賤其身也能有禮乎無禮必亡宋公享昭子賦新宮昭子賦車轄明日宴飲酒樂宋公使昭子右坐語相泣也樂祁佐退而告人曰今玆君與叔孫其皆死乎吾聞之哀樂而樂哀皆防心也心之精爽是謂魂魄魂魄去之何以能久季公若之姊爲小邾夫人生宋元夫人生子以妻季平子昭子如宋聘且逆之公若從謂曹氏勿與魯將逐之曹氏告公公告樂祁樂祁曰與之如是魯君必出政在季氏三世矣魯君防政四公矣無民而能逞其志者未之有也國君是以鎭撫其民詩曰人之云亡心之憂矣魯君失民矣焉得逞其志靖以待命猶可動必憂

按婼果爲季氏逆女經當有見今但曰如宋則聘而已自桐門右師至何以能久又非本義不錄

有鸜鵒來巢

左氏曰師已曰異哉吾聞文武之世童謡有之曰鸜之鵒之公出辱之鸜鵒之羽公在外野往饋之馬鸜鵒跦跦公在幹侯徴褰與鸜鵒之巢逺哉遙遙裯父防勞宋父以驕鸜鵒鸜鵒往歌來哭童謡有是今鸜鵒來巢其將及乎

近於誣不錄

公羊曰何以書記異也何異爾非中國之禽也宜穴又巢也

貫道王氏曰魯界濟水濟之東本無鸜鵒所謂鸜鵒不逾濟也顏師古以鸜鵒本巢居不皆穴處中國多有之公谷以爲穴禽非也

谷梁曰一有一亡曰有來者來中國也鸜鵒穴者而曰巢或曰增之也

雍氏曰凡春秋記災異未有妄加之文或說非也

秋七月上幸大雩季辛又雩

公羊曰又雩者何又雩者非雩也聚眾以逐季氏也啖氏曰按雩但禮官與女巫而已何足攻季氏乎指掌異同云公以九月始遜豈以七月已與季氏戰乎若使時實不旱亦不得托雩以聚眾矣劉氏曰若七月聚眾則何九月乃出奔乎何休之說日爲君辰爲臣者逐季孟之意蓋迂而不典

谷梁曰季者有中之辭也又有繼之辭也

有中之辭有繼之辭無理之甚

九月己亥公孫於齊次於陽州

谷梁曰孫之爲言猶孫也諱奔也次止也

此訓詁得之義則蔑如也

齊侯唁公於野井

左氏曰書曰公孫於齊次於陽州齊侯唁公於野井禮也將求於人則先下之禮之善物也臧昭伯率從者將盟載書曰戮力一心好惡同之信罪之有無繾綣從公無通外內以公命示子家子子家子曰如此吾不可以盟羈也不佞不能與二三子同心而以爲皆有罪或欲通外內且欲去君二三子好亡而惡定焉可同也陷君於難罪孰大焉通外內而去君君將速入弗通何爲而何守焉乃不與盟昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰茍使意如得攺事君所謂生死而肉骨也昭子從公於齊與公言子家子命適公館者執之公與昭子言於幄內曰將安眾而納公公徒將殺昭子伏諸道左師展告公公使昭子自鑄歸平子有異志冬十月辛酉昭子齊於其寢使祝宗祈死戊辰卒左師展將以公乘馬而歸公徒執之

左氏不達春秋所書之意而以次於陽州唁於野井爲禮夫禮以忠信爲主昭公顚例至此齊侯又以虛文接之豈禮也哉且昭子祈死而戊辰卽卒必無之理也又於經略不見意但書叔孫婼卒而已豈可執傳以疑經哉余非本義不錄

公羊曰齊侯唁公於野井曰柰何君去魯國之社稷昭公曰防人不佞失守魯國之社稷執事以羞再拜顙慶子家駒曰慶子免君於大難矣子家駒曰臣不佞陷君於大難君不忍加之以鈇鑕賜之以死再拜顙髙子執簞食與四脡脯國子執壺漿曰吾寡君聞君在外餕饔未就敢致糗於從者昭公曰君不忘吾先君延及防人錫之以大禮再拜稽首以袵受髙子曰有夫不祥君無所辱大禮昭公蓋祭而不嘗景公曰寡人有不腆先君之服未之敢服有不腆先君之器未之敢用敢以請昭公曰防人不佞失守魯國之社稷執事以羞敢辱大禮敢辭景公曰寡人有不腆先君之服未之敢服有不腆先君之器未之敢用敢固以請昭公曰以吾宗廟之在魯也有先君之服未之能以服有先君之器未之能以出敢固辭景公曰寡人有不腆先君之服未之敢服有不腆先君之器未之敢用請以饗乎從者昭公曰防人其何稱景公曰孰君而無稱昭公於是乎噭然而哭諸大夫皆哭旣哭以人爲菑以幦爲席以鞌爲幾以遇禮相見孔子曰其禮與其辭足觀矣

孔子書齊侯唁公於野井正譏其不能討季氏之罪而但以虛文慰安之耳公羊乃謂孔子取其禮與辭豈知言哉

谷梁曰弔失國曰唁唁公不得入於魯也

但如此訓詁何益於經

十有一月己亥宋公佐卒於曲棘

左氏曰十一月宋元公將爲公故如晉夢大子欒卽位於廟已與平公服而相之旦召六卿公曰寡人不佞不能事父兄以爲二三子憂寡人之罪也若以羣子之靈獲保首領以沒惟是楄柎所以借幹者請無及先君仲幾對曰君若以社稷之故私降暱宴羣臣弗敢知若夫宋國之法死生之度先君有命矣羣臣以死守之弗敢失墜臣之失職常刑不赦臣不忍其死君命祗辱宋公遂行己亥卒於曲棘

考之於經略無宋公爲昭公如晉之事未可據也

公羊曰曲棘者何宋之邑也諸侯卒其封內不地此何以地憂內也

亦左氏之意

谷梁曰邡公也

亦左氏之意

十有二月齊侯取鄆

左氏曰十有二月庚辰齊侯圍鄆

劉歆曰傳言圍未服也李氏曰劉何能知此年圍未服經何書取茍生胸臆非也

公羊曰外取邑不書此何以書爲公取之也

𨿽不爲公取亦當書之

谷梁曰取易辭也內不言取以其爲公取故易言之也

𨿽不爲公取亦書取也

二十有六年春王正月葬宋元公

左氏曰葬宋元公如先君禮也

杜氏曰善宋人違命以合禮愚謂葬元公魯往防其葬因見私諡之義耳如其違命以合禮亦非本義

三月公至自齊居於鄆

左氏曰言魯地也

𨿽非魯地亦曰居如天王出居於鄭是也此在魯地但不曰出耳若居之一字未見在外在內也

谷梁曰公次於陽州其曰至自齊何也以齊侯之見公可以言至自齊也居於鄆者公在外也至自齊道義不外公也

陽州者齊之邑也公自齊邑至於魯鄆𨿽不見齊侯豈不可言至自齊乎非義不外公而書至自齊也其曰居於鄆者公在外也此語粗近之而未得春秋所書之防

夏公圍成

左氏曰夏齊侯將納公命無受魯貨申丰從女賈以幣錦二兩防一如瑱適齊師謂子猶之人髙齮能貨子猶爲髙氏後粟五千庾髙齮以錦示子猶子猶欲之齮曰魯人買之百兩一布以道之不通先入幣財子猶受之言於齊侯曰羣臣不盡力於魯君者非不能事君也然據有異焉宋元公爲魯君如晉卒於曲棘叔孫昭子求納其君無疾而死不知天之棄魯邪抑魯君有罪於鬼神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公成大夫公孫朝謂平子曰有都以衛國也請我受師許之請納質弗許曰信女足矣告於齊師曰孟氏魯之敝室也用成已甚弗能忍也請息肩於齊齊師圍成成人伐齊師之飲馬於淄者曰將以厭眾魯成備而後告曰不勝眾師及齊師戰於炊鼻齊子淵防從泄聲子射之中楯瓦繇朐汰輈七入者三寸聲子射其馬斬鞅殪攺駕人以爲鬷戾也而助之子車曰齊人也將擊子車子車射之殪其禦曰又之子車曰眾可懼也而不可怒也子囊帶從野泄叱之泄曰軍無私怒報乃私也將亢子又叱之亦叱之冉豎射陳武子中手失弓而罵以告平子曰有君子白晳鬒須眉甚口平子曰必子彊也無乃亢諸對曰謂之君子何敢亢之林雍羞爲顏鳴右下苑何忌取其耳顏鳴去之苑子之禦曰視下顧苑子刜林雍斷其足鑋而乘於他車以歸顏鳴三入齊師呼曰林雍乘

經書公圍成而傳言齊侯納公而圍成旣不足信且宋公爲魯如晉卒於曲棘之事均未可信闕疑可也

谷梁曰非國不言圍所以言圍者以大公也

劉氏曰非也公失國而圍成師在封內而書之此小之甚者不可謂大愚按宋伐鄭圍長葛齊伐宋圍緡則邑亦言圍也

公至自防居於鄆

谷梁曰公在外也至自防道義不外公也

辧見三月至自齊

九月庚申楚子居卒

左氏曰楚平王卒令尹子常欲立子西曰太子壬弱其母非嫡也王子建實聘之子西長而好善立長則順建善則治王順國治可不務乎子西怒曰是亂國而惡君王也國有外援不可瀆也王有嫡嗣不可亂也敗親速讎亂嗣不祥我受其名賂吾以天下吾滋不從也楚國何爲必殺令尹令尹懼乃立昭王非本義不錄

冬十月天王入於成周

左氏曰四月單子如晉告急五月戊午劉人敗王城之師於屍氏戊辰王城人劉人戰於施谷劉師敗績七月己巳劉子以王出庚午次於渠王城人焚劉丙子王宿於禇氏丁丑王次於萑谷庚辰王入於胥靡辛巳王次於滑晉知躒趙鞅帥師納王使女寛守闕塞冬十月丙申王起師於滑辛丑在郊遂次於屍十一月辛酉晉師克鞏召伯盈逐王子朝王子朝及召氏之族毛伯得尹氏固南宮嚚奉周之典籍以奔楚陰忌奔莒以叛召伯逆王於屍及劉子單子盟遂軍圉澤次於隄上癸酉王入於成周甲戌盟於襄宮晉師使成公般戍周而還十二月癸未王入於莊宮王子朝使告於諸侯曰昔武王克殷成王靖四方康王息民並建母弟以蕃屏周亦曰吾無専享文武之功且爲後人之迷敗傾覆而溺入於難則振救之至於夷王王愆於厥身諸侯莫不並走其望以祈王身至於厲王王心戾虐萬民弗忍居王於彘諸侯釋位以間王政宣王有志而後效官至於幽王天不弔周王昏不若用愆厥位攜王姦命諸侯替之而建王嗣用遷郟鄏則是兄弟之能用力於王室也至於惠王天不靖周生頽禍心施於叔帶惠襄辟難越去王都則有晉鄭咸黜不端以綏靖王家則兄弟之能率先王之命也在定王六年秦人降妖曰周其有頿王亦克能修其職諸侯服享二世共職王室其有間王位諸侯不圖而受其亂災至於靈王生而有頿王甚神聖無惡於諸侯靈王景王克終其世今王室亂單旗劉狄剝亂天下壹行不若謂先王何常之有惟餘心所命其誰敢討之帥羣不弔之人以行亂於王室侵欲無厭規求無度貫瀆鬼神慢棄刑法倍姦齊盟傲狠威儀矯誣先王晉爲不道是攝是贊思肆其罔極玆不谷震蕩播越竄在荊蠻未有攸底若我一二兄弟甥舅奬順天法無助狡猾以從先王之命無速天罰赦圖不谷則所願也敢盡布其腹心及先王之經而諸侯實深圖之昔先王之命曰王后無嫡則擇立長年鈞以徳徳鈞以卜王不立愛公卿無私古之制也穆後及太子壽早夭卽世單劉贊私立少以間先王亦惟伯仲叔季圖之閔馬父聞子朝之辭曰文辭以行禮也子朝幹景之命逺晉之大以専其志無禮甚矣文辭何爲

劉氏曰曰召伯盈逐王子朝杜云召伯當言召氏經誤皆非也召伯旣逐王子朝而歸敬王矣又何爲以子朝奔乎若云召伯當作召氏者則又不與經合且召伯旣自歸周則其族亦必隨之何故猶奉子朝爲亂乎且召伯尊也召族卑也今召伯不奔召族自出法不當書於經而序毛伯之上也又不得以尹氏爲比尹氏所以書者以有尹固也固尊自得書耳召族無盈則卑卑何故書乎愚按經先書天王入於成周而後子朝奔楚乃反之亦當以經爲正

公羊曰成周者何東周也其言入何不嫌也

入者入於成周耳公羊以入爲簒辭故何氏解云上言天王著有天子已明不嫌爲簒是皆一字褒貶之獘

谷梁曰周有入無出也

按天王出居於鄭豈可言無出乎然則自內而出曰出自外而入曰入固命辭之常法也

尹氏召伯毛伯以王子朝奔楚

谷梁曰楚逺矣非也奔直奔也

此辭晦而理迂

二十有七年春公至自齊居於鄆

左氏曰言在外也

谷梁曰公在外也

辧並見二十六年

夏四月吳弒其君僚

左氏曰吳子欲因楚防而伐之使公子掩余公子燭庸帥師圍潛使延州來季子聘於上國遂聘於晉以觀諸侯楚莠尹然工尹麇帥師救潛左司馬沈尹戍帥都君子與王馬之屬以濟師與吳師遇於窮令尹子常以舟師及沙汭而還左尹郤宛工尹壽帥師至於潛吳師不能退吳公子光曰此時也弗可失也告鱄設諸曰上國有言曰不索何獲我王嗣也吾欲求之事若克季子𨿽至不吾廢也鱄設諸曰王可弒也母老子弱是無若我何光曰我爾身也夏四月光伏甲於堀室而享王王使甲坐於道及其門門階戶席皆王親也夾之以鈹羞者獻體攺服於門外執羞者坐行而入執鈹者夾承之及體以相授也光僞足疾入於堀室鱄設諸置劍於魚中以進抽劍刺王鈹交於胸遂弒王闔廬以其子爲卿季子至曰茍先君無廢祀民人無廢主社稷有奉國家無傾乃吾君也吾誰敢怨哀死事生以待天命非我生亂立者從之先人之道也復命哭墓復位而待吳公子掩余奔徐公子燭庸奔鐘吾

據左氏言是公子光使鱄設諸弒僚春秋當誅首惡書曰吳公子光弒其君僚若曰僚不當立光當立宜辧明於初立之時今僚立有年光北面事之而復弒之非弒其君而何哉使孔子以光爲當立以僚爲簒必不書曰弒其君旣書曰弒其君必不匿光之名分惡於眾而單書曰國余見或問

楚殺其大夫郤宛

左氏曰楚師聞吳亂而還郤宛直而和國人說之鄢將師爲右領與費無極比而惡之令尹子常賄而信讒無極譛郤宛焉謂子常曰子惡欲飲子酒又謂子惡令尹欲飲酒於子氏子惡曰我賤人也不足以辱令尹令尹將必來辱爲惠已甚吾無以酬之若何無極曰令尹好甲兵子出之吾擇焉取五甲五兵曰置諸門令尹至必觀之而從以酬之及饗日帷諸門左無極謂令尹曰吾幾禍子子惡將爲子不利甲在門矣子必無往且此役也吳可以得志子惡取賂焉而還又誤羣帥使退其師曰乘亂不祥吳乘我防我乘其亂不亦可乎令尹使視郤氏則有甲焉不往召鄢將師而告之將師退遂令攻郤氏且爇之子惡聞之遂自殺也國人弗爇令曰不爇郤氏與之同罪或取一編菅焉或取一秉稈焉國人投之遂弗爇也令尹炮之盡滅郤氏之族黨

據左氏言則是令尹以私怒殺郤宛耳經何以言楚殺其大夫郤宛乎使郤宛信無極之言以五甲五兵酬令尹不應先帷諸門左且無極旣招令尹飲郤宛之家矣不應又譛以甲兵在門而繼之伐吳取賂之事遂能使令尹信之也凡其所敍之事皆不近人情

秋晉士鞅宋樂祁犂衛北宮喜曹人邾人滕人防於扈左氏曰秋防於扈令戍周且謀納公也宋衛皆利納公固請之範獻子取貨於季孫謂司城子梁與北宮貞子曰季孫未知其罪而伐之請囚請亡於是乎不獲君又弗克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執兵以遊叔孫氏懼禍之濫而自同於季氏天之道也魯君守齊三年而無成季氏甚得其民淮夷與之有十年之備有齊楚之援有天之贊有民之助有堅守之心有列國之權而弗敢宣也事君如在國故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復

據經未見戍周納公之事豈左氏見經書天王入於成周與公居鄆之文而意之歟二十八年左氏乃言君淹卹在外亦不使一个辱在寡人則非謀納公亦明矣何左氏之不反顧而自伐歟

冬邾快來奔

公羊曰邾婁快者何邾婁之大夫也邾婁無大夫此何以書以近書也

陳嶽氏曰小國近者多矣而獨書快邪

二十八年春公如晉次於幹侯

左氏曰公如晉將如幹侯子家子曰有求於人而卽其安人孰矜之其造於竟弗聴使請逆於晉晉人曰天禍魯國君淹卹在外君亦不使一个辱在寡人而卽安於甥舅其亦使逆君使公復於竟而後逆之趙氏曰豈有客而請逆於主人乎又豈有令客郤至境而逆之乎左說不近人情愚謂公非卽安其安而如幹侯也不得卽造晉之都耳左氏敍子家子之言亦恐未可據

二十有九年春齊侯使髙張來唁公

谷梁曰唁公不得入於魯也

劉氏曰唁公不得入於晉也愚謂以當時人情觀之齊之唁公口則唁公不得入於魯心則嗤公不得入於晉也

夏庚子叔詣卒

谷梁曰季孫意如曰叔倪無病而死此皆無公也是天命也非我罪也

季孫未必有是言也

冬十月鄆潰

公羊曰邑不言潰此其言潰何郛之也曷爲郛之君存焉爾

潰者民逃其上若水之潰散也國可言潰邑亦可以言潰也豈有君存而攺邑爲郛之理

谷梁曰潰之爲言上下不相得也上下不相得則惡矣亦譏公也昭公出奔民如釋重負

谷梁之責昭公是矣然季氏之罪反見釋焉是舍其重而責其輕也

三十年春王正月公在幹侯

左氏曰不先書鄆與幹侯非公且徴過也

按鄆猶在國故不書鄆若二十九年正月不書幹侯者非告朔之始耳

谷梁曰中國不存公存公故也

聖人固存公也而幹侯之書非特存公而已觀本義則其意可見余見或問

秋八月葬晉頃公

左氏曰夏六月晉頃公卒秋八月葬鄭遊吉弔且送葬魏獻子使士景伯詰之曰悼公之防子西弔子蟜送葬今吾子無貳何故對曰諸侯所以歸晉君禮也禮也者小事大大字小之謂事大在共其時命字小在卹其所無以敝邑居大國之間共其職貢與其備禦不虞之患豈忘共命先王之制諸侯之防士弔大夫送葬惟嘉好聘享三軍之事於是乎使卿晉之喪事敝邑之閒先君有所助執紼矣若其不閒𨿽士大夫有所不獲數矣大國之惠亦慶其加而不討其乏明底其情取備而已以爲禮也靈王之喪我先君簡公在楚我先大夫印叚實往敝邑之少卿也王吏不討卹所無也今大夫曰女盍從舊舊有丰有省不知所從從其丰則寡君幼弱是以不共從其省則吉在此矣惟大夫圖之晉人不能詰

非本義不錄

三十有一年春王正月公在幹侯

左氏曰言不能外內也

非經所書之意

夏四月丁巳薛伯谷卒

左氏曰薛伯谷卒同盟故書

春秋書卒必有義豈記事而已

冬黒肱以濫來奔

左氏曰冬邾黒肱以濫來奔賤而書名重地故也君子曰名之不可不愼也如是夫有所有名而不如其己以地叛𨿽賤必書地以名其人終爲不義弗可滅已是故君子動則思禮行則思義不爲利回不爲義疚或求名而不得或欲蓋而名章懲不義也齊豹爲衛司防守嗣大夫作而不義其書爲盜邾庶其莒牟夷邾黒肱以土地出求食而已不求其名賤而必書此二物者所以懲肆而去貪也若艱難其身以險危大人而有名章徹攻難之士將奔走之若竊邑叛君以徼大利而無名貪冒之民將寘力焉是以春秋書齊豹曰盜三叛人名以懲不義數惡無禮其善志也故曰春秋之稱防而顯婉而辧上之人能使昭明善人勸焉淫人懼焉是以君子貴之

趙氏曰左氏若以齊豹是大夫但爲其求名故書爲盜不與其名者則諸侯相殺而書名者是與其名乎又云三叛人欲蓋而名章言其賤必不書其名矣夫子矯其心而書爾若如此則三人預知修春秋賤者不書其名乎爲是將以賂魯而屬夫子令不書乎何言欲蓋也皆妄爲曲說殊可怪也愚謂爲人臣而以邑奔罪孰大焉左氏但反覆辧論有名無名豈知本哉惟不知本故反覆論議數十百言無一語可采者春秋微而顯豈在名與不名乎

公羊曰文何以無邾婁通濫也曷爲通濫賢者子孫宜有地也賢者孰謂謂叔術也何賢乎叔術讓國也其讓國柰何當邾婁顏之時邾婁女有爲魯夫人者則未知其爲武公與懿公與孝公幼顏淫九公子於宮中因以納賊則未知其爲魯公子與邾婁公子與臧氏之母養公者也君幼則宜有養者大夫之妾士之妻則未知臧氏之母者曷爲者也養公者必以其子入養臧氏之母聞有賊以其子易公抱公以逃賊至湊公寢而弒之臣有鮑廣父與梁買子者聞有賊趨而至臧氏之母曰公不死也在是吾以吾子易公矣於是負孝公之周訴天子天子爲之誅顏而立叔術反孝公於魯顏夫人者嫗盈女也國色也其言曰有能爲我殺殺顏者吾爲其妻叔術爲之殺殺顏者而以爲妻有子焉謂之盱夏父者其所爲有於顏者也盱防而皆愛之食必坐二子於其側而食之有珍怪之食盱必先取足焉夏父曰以來人未足而盱有餘叔術覺焉曰嘻此誠爾國也夫起而致國於夏父夏父受而中分之叔術曰不可三分之叔術曰不可四分之叔術曰不可五分之然後受之公扈子者邾婁之父兄也習乎邾婁之故其言曰惡有言人之國賢若此者乎誅顏之時天子死叔術起而致國於夏父當此之時邾婁人常被兵於周曰何故死吾天子通濫則文何以無邾婁天下未有濫也天下未有濫則其言以濫來奔何叔術者賢大夫也絕之則爲叔術不欲絕不絕則世大夫也大夫之義不得世故於是推而通之也

劉氏曰公羊云通濫也非也以叔術爲賢賢旣不足又懸隔數十世外而通叛君之黒弓使當有國誰能信之乎漢諸儒辧此多矣是非紛拏者惑於辭也不若以大義格之使在度外且仲尼稱出門如見大賔使民如承大祭有如叔術之爲者乎其非聖人意亦可知也矣

谷梁曰其不言邾黒肱何也別乎邾也其不言濫子何也非天子所封也來奔內不言叛也

李氏曰公谷亦以濫爲邾邑而解其無邾字之意言邾人以濫封此黒肱使爲別國故不系於邾釋曰不書邾闕文也二傳不可通陳嶽氏曰春秋凡書外大夫來奔未有不言國者外大夫以地來奔亦未有不系於國者如衛北宮結來奔邾庶其以漆閭丘來奔莒牟夷以牟婁及防玆來奔是也斯黒肱以濫來奔亦莒慶庶其莒牟夷一類也不曰國闕文明矣二傳不原其闕互相穿鑿皆狂瞽之言也其言通濫爲國茍通爲國則當書濫子黒肱以濫來奔安可謂黒肱以濫來奔哉又謂不言邾以別乎邾皆不足取

三十有二年春王正月公在幹侯

左氏曰言不能外內又不能用其人也

案公固不能內外不能用人而至此但此書公在幹侯非此之謂觀本義可見

取闞

公羊曰闞者何邾婁之邑也曷爲不系乎邾婁諱亟也

公谷凡書邑不系國者悉付之邾甚可笑也

夏吳伐越

左氏曰史墨曰不及四十年越其有吳乎越得歳而吳伐之必受其凶

孟子曰天時不如地利地利不如人和左氏不辧其理但論得歳末矣

冬仲孫何忌防晉韓不信齊髙張宋仲幾衛世叔申鄭國參曹人莒人薛人杞人小邾人城成周

左氏曰魏子南面衛彪傒曰魏子必有大咎乾位以令大事非其任也詩曰敬天之怒不敢戲豫敬天之渝不敢馳驅況乾位以作大事乎

使魏舒同如京師合諸侯之大夫經何不書之而獨書韓不信乎

谷梁曰天子微諸侯不享覲天子之在者惟祭與號故諸侯之大夫相率以城之此變之正也

谷梁知城成周爲變之正而不知成周非京師之舊又不知諸侯不親而大夫城之爲非正可謂知言乎

十有二月己未公薨於幹侯

左氏曰十二月公疾偏賜大夫大夫不受賜子家子雙琥一環一璧輕服受之大夫皆受其賜己未公薨子家子反賜於府人曰吾不敢逆君命也大夫皆反其賜趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有倍貳故天有三辰地有五行體有左右各有妃耦王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然故詩曰髙岸爲谷深谷爲陵三後之姓於今爲庶主所知也在易卦雷乘幹曰大壯天之道也昔成季友桓之季也文姜之愛子也始震而卜卜人謁之曰生有嘉聞其名曰友爲公室輔及生如卜人之言有文在其手曰友遂以名之旣而有大功於魯受費以爲上卿至於文子武子世增其業不廢舊績魯文公薨而東門遂殺適立庶魯君於是乎失國政在季氏於此君也四公矣民不知君何以得國是以爲君愼器與名不可以假人案史墨之言乃鄙夫之常談非臣事君之義也不可以則余非本義不錄

三傳辧疑卷十八﹤經部﹐春秋類﹐三傳辧疑﹥

欽定四庫全書

三傳辧疑卷十九

元程端學撰

定公

元年春王三月晉人執宋仲幾於京師

公羊曰定何以無正月正月者正卽位也定無正月者卽位後也卽位何以後昭公在外得入不得入未可知也曷爲未可知在季氏也定哀多微辭主人習其讀而問其傳則未知己有之辠焉爾仲幾之辠何不蓑城也其言於京師何伯討也伯討則其稱人何貶曷爲貶不與大夫專執也曷爲不與實與而文不與文曷爲不與大夫之義不得專執也

一公之始𨿽無事自當書正月觀隱公莊公可見矣今不書者以定公未立而三月有宋仲幾之事故書王三月耳初無深義學者能以王三月作一句讀之其義自悉而公羊所謂正卽位者可不辧而明矣又使經言歸於京師猶可言伯討今言執於京師則晉人自京師執仲幾歸晉耳何得謂伯討哉況伯討之云亦非本意其稱人者文法然也何貶之有若實與文不與辧前見矣

谷梁曰不言正月定無正也定之無正何也昭公之終非正終也定之始非正始也昭無正終故定無正始不言卽位喪在外也大夫其曰人何也微之也何爲微之不正其執人於尊者之所也不與大夫之伯討也

昭無正終自定而正始夫亦何傷而不書正月乎且定公卽位在六月理宜書於六月之下此何必問不言卽位乎春秋書執無問君與大夫皆稱人如齊人執袁濤塗晉人執衞侯之類可見矣何獨於此微之是皆一字褒貶之獘

夏六月癸亥公之喪至自幹侯戊辰公卽位

公羊曰癸亥公之喪至自幹侯則曷爲以戊辰之日然後卽位正棺於兩楹之間然後卽位子沈子曰定君乎國然後卽位卽位不日何以日錄乎內也季氏逐君公羊聞之熟矣嗣君廢置遲速皆在季氏公羊猶未之覺而云正棺兩楹之間然後卽位乎凡公卽位在正月一日故不書日今在六月戊辰故書日耳非錄內也茍曰錄內則凡不書日者非錄內乎

谷梁曰殯然後卽位也定無正見無以正也逾年不言卽位是有故公也言卽位是無故公也卽位授受之道也先君無正終則後君無正始也先君有正終則後君有正始也戊辰公卽位謹之也定之卽位不可不察也公卽位何以日也戊辰之日然後卽位也癸亥公之喪至自幹侯何爲戊辰之日然後卽位也正君乎國然後卽位也沈子曰正棺乎兩楹之間然後卽位也內之大事日卽位君之大事也其不日何也以年決者不以日決也此則其日何也著之也何著焉逾年卽位厲也於厲之中又有義焉未殯𨿽有天子之命猶不敢況臨諸臣乎周人有喪魯人有喪周人弔魯人不弔周人曰固吾臣也使人可也魯人曰吾君也親之者也使大夫則不可也故周人弔魯人不弔以其下成康爲未久也君至尊也去父之殯而往弔猶不敢況未殯而臨諸臣乎

定公在六月卽位故不書正月耳非見無以正也余見公羊

九月大雩

谷梁曰雩月雩之正也秋大雩非正也冬大雩非正也秋大雩雩之爲非正何也毛澤未盡人力未竭未可以雩也雩月雩之正也月之爲雩之正何也其時窮人力盡然後雩雩之正也何爲其時窮人力盡是月不雨則無及矣是年不艾則無食矣是謂其時窮人力盡也雩之必待其時窮人力盡何也雩者爲旱求者也求者請也古之人重請何重乎請人之所以爲人者讓也請道去讓也則是舎其所以爲人也是以重之焉請哉請乎應上公古之神人有應上公者通乎陰陽君親帥諸大夫道之而以請焉夫請者非可以詒托而往也必親之者也是以重之

以日月爲例而論大雩反覆一二百言無一語益於經不惟無益而反害之

立宮

谷梁曰立者不宜立者也

此訓詁近之

冬十月隕霜殺菽

公羊曰何以書記異也此災菽也曷爲以異書異大乎災也

按災有小大異亦有小大未可以異大乎災也

谷梁曰未可以殺而殺舉重可殺而不殺舉輕其曰菽舉重也

此說𨿽無深義亦可粗通但言未可以殺疑亦以十月爲周八月爲未安耳

二年夏五月壬辰雉門及兩觀災

公羊曰其言雉門及兩觀災何兩觀微也然則曷爲不言雉門災及兩觀主災者兩觀也主災者兩觀則曷爲後言之不以微及大也何以書記災也

劉氏曰公羊云曷爲不言雉門災及兩觀此問非也新作可序上不可序下災可序下不可序上此亦制作之常理何足致疑而問之乎

谷梁曰其不曰雉門災及兩觀何也災自兩觀始也不以尊者親災也先言雉門尊尊也

辧見公羊

秋楚人伐吳

左氏曰遂圍巢克之獲楚公子繁

經不書未詳信否

冬十月新作雉門及兩觀

公羊曰其言新作之何修舊也修舊不書此何以書譏何譏爾不務乎公室也

兩觀僣天子禮遇天災而不懼又新作之豈特譏其不務公室而已

谷梁曰言新有舊也作爲也有加其度也此不正其以尊者親之何也𨿽不正也於美猶可也

自此不正以下不惟無所發明文亦不通

三年春二月辛卯邾子穿卒

左氏曰二月辛卯邾子在門臺臨廷閽以瓶水沃廷邾子望見之怒閽曰夷射姑旋焉命執之弗得滋怒自投於牀廢於鑪炭爛遂卒先以車五乘殉五人莊公卞急而好潔故及是

此事不特非本義亦恐未必然也

冬仲孫何忌及邾子盟於拔

左氏曰冬盟於郯修邾好也

於經無所發明

四年春三月公防劉子晉侯宋公蔡侯衞侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵宋

左氏曰三年冬蔡昭侯爲兩佩與兩裘以如楚獻一佩一裘於昭王昭王服之以享蔡侯蔡侯亦服其一子常欲之弗與三年止之唐成公如楚有兩肅爽焉子常欲之弗與亦三年止之唐人或相與謀請代先從者許之飲先從者酒醉之竊馬而獻之子常子常歸唐侯自拘於司敗曰君以弄馬之故隱君身棄國家羣臣請相夫人以償馬必如之唐侯曰寡人之過也二三子無辱皆賞之蔡人聞之固請而獻佩於子常子常朝見蔡侯之徒命有司曰蔡君之久也官不共也明日禮不畢將死蔡侯歸及漢執玉而沈曰余所有濟漢而南者有若大川蔡侯如晉以其子元與其大夫之子爲質焉而請伐楚四年春三月劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損楚而失中山不如辭蔡侯吾自方城以來楚未可以得志祗取勤焉乃辭蔡侯晉人假羽旌於鄭鄭人與之明日或斾以防晉於是乎失諸侯

葉氏曰前年記蔡昭侯如楚囊瓦求佩不得止之三年如晉以其子元與大夫之子爲質而請伐楚故今爲召陵之防而以劉子臨之則晉爲之請於王而行矣所以經書伐楚豈謀伐楚哉謀者事未成也事已成則何謀之云且繼書盟於臯鼬是侵楚未得志恐諸侯有貳心而復堅之今乃傅防荀寅求貨不得言於範獻子而辭蔡侯且防而不侵爲之謀而弗成辭蔡侯可矣旣已言侵則安得謂之辭乎此左傳見後獨書蔡以吳子與楚戰故云爾以理考之晉以荀寅之言辭蔡當爲楚人圍蔡之事而誤以爲召陵也

夏四月庚辰蔡公孫姓帥師滅沈以沈子嘉歸殺之左氏曰沈人不防於召陵晉人使蔡伐之夏蔡滅沈葉氏曰沈本屬楚不防非晉之所得討若據左傳晉辭蔡伐楚安能復使蔡伐沈哉

五月公及諸侯盟於臯鼬

左氏曰將防衞子行敬子言於靈公曰防同難嘖有煩言莫之治也其使祝佗從公曰善乃使子魚子魚辭曰臣展四體以率舊職猶懼不給而煩刑書若又共二徼大辠也且夫祝社稷之常也社稷不動祝不出竟官之制也君以軍行祓社釁鼓祝奉以從於是乎出竟若嘉好之事君行師從卿行旅從臣無事焉公曰行也及臯鼬將長蔡於衞衞侯使祝佗私於萇曰聞諸道路不知信否若聞蔡將先衞信乎萇曰信蔡叔康叔之兄也先衞不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室以尹天下於周爲睦分魯公以大路大旂夏后氏之璜封父之繁弱殷民六族條氏徐氏蕭氏索氏長勺氏尾勺氏使帥其宗氏輯其分族將其類醜以法則周公用卽命於周是使之職事於魯以昭周公之明徳分之土田陪惇祝宗卜史備物典防官司彛器因商奄之民命以伯禽而封於少皥之虛分康叔以大路少帛綪茷旃旌大呂殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟取於有閻之土以共王職取於相土之東都以防王之東搜聃季授土陶叔授民命以康誥而封於殷虛皆啟以商政疆以周索分唐叔以大路宻須之鼓闕鞏姑洗懷姓九宗職官五正命以唐誥而封於夏虛啟以夏正疆以戎索三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎間王室王於是乎殺管叔而蔡蔡叔以車七乘徒七十人其子蔡仲攺行帥徳周公舉之以爲己卿士見諸王而命之以蔡其命書云王曰胡無若爾考之違王命也若之何其使蔡先衞也武王之母弟八人周公爲太宰康叔爲司寇耼季爲司空五叔無官豈尙年哉曹文之昭也晉武之穆也曹爲伯甸非尙年也今將尙之是反先王也晉文公爲踐土之盟衞成公不在夷叔其母弟也猶先蔡其載書云王若曰晉重魯申衞武蔡甲午鄭防齊潘宋王臣莒期藏在周府可覆視也吾子欲復文武之略而不正其徳將如之何萇說告劉子與範獻子謀之乃長衞侯於盟非本義不錄

谷梁曰後而再防公志於後防也後志疑也

谷梁見再書公及故爲公志於後防耳非有所據

劉捲卒

公羊曰外大夫不卒此何以卒我主之也

書卒者以劉子嘗交諸侯故以赴告而魯防其卒耳非我主其卒也然失禮矣至何氏有主魯之說則又鑿矣

谷梁曰此不卒而卒者賢之也寰內諸侯也非列諸侯此何以卒也天王崩爲諸侯主也

劉氏曰所謂天王則昭二十二年景王矣爲諸侯主則劉子單子以王猛居於皇是矣愚謂主諸侯者天子也大夫者輔天子者也王猛居皇之時劉子𨿽執一時之權豈可赴告諸侯而諸侯亦豈可防其卒哉如谷梁言則是春秋旣許劉捲卒矣又許赴告諸侯又許諸侯防其卒也豈爲三代之禮哉

楚人圍蔡

左氏曰秋楚爲沈故圍蔡

蔡同諸侯侵楚矣今楚豈爲沈故圍蔡哉辧又見四月蔡滅沈

劉文公

公羊曰外大夫不書此何以書錄我主也

辧見劉捲卒

冬十有一月庚午蔡侯以吳子及楚人戰於柏舉楚師敗績

公羊曰吳何以稱子夷狄也而憂中國其憂中國柰何伍子胥父誅乎楚挾弓而去楚以干闔廬闔廬曰士之甚勇之甚將爲之興師而復讎於楚伍子胥復曰諸侯不爲匹夫興師且臣聞之事君猶事父也虧君之義復父之讎臣不爲也於是止蔡昭公朝乎楚有美裘焉囊瓦求之昭公不與爲是拘昭公於南郢數年然後歸之於其歸焉用事乎河曰天下諸侯苟有能伐楚者寡人請爲之前列楚人聞之怒爲是興師使囊瓦將而伐蔡蔡請救於吳伍子胥復曰蔡非有辠也楚人爲無道君如有憂中國之心則若時可矣於是興師而救蔡曰事君猶事父也此其爲可復讎柰何曰父不受誅子復讎可也父受誅子復讎推刃之道也復讎不除害朋友相衞而不相迿古之道也按夷狄𨿽大曰子吳本子爵今稱蔡侯以吳子紀爵耳而公羊就稱子上生義謂其有憂中國之心夫楚與吳皆夷狄也夷狄相攻彊弱相勝而已豈有憂中國之心哉設使有之亦不在稱子見義是皆一字褒貶之獘也如復讎不除害等語尢不近理

谷梁曰吳其稱子何也以蔡侯之以之舉其貴者也蔡侯之以之則其舉貴者何也吳信中國而攘夷狄吳進矣其信中國而攘夷狄柰何子胥父誅於楚也挾弓持矢而幹闔廬闔廬曰大之甚勇之甚爲是欲興師而伐楚子胥諫曰臣聞之君不爲匹夫興師且事君猶事父也虧君之義復父之讎臣弗爲也於是止蔡昭公朝於楚有美裘正是日囊瓦求之昭公不與爲是拘昭公於南郢數年然後得歸歸乃用事乎漢曰苟諸侯有欲伐楚者寡人請爲前列焉楚人聞之而怒爲是興師而伐蔡蔡請救於吳子胥曰蔡非有辠楚無道也君若有憂中國之心則若此時可矣爲是興師而伐楚何以不言救也救大也

劉氏曰谷梁曰救大云夷狄漸進未可同於中國此妄矣狄人救齊谷梁以謂功近而徳逺不惟得稱救而已又進之稱人曽謂吳不如狄乎何其賞罰之偏也愚謂谷梁亦就稱子生義其獘與公羊同其後序吳爲子胥伐楚事亦同獨以蔡侯之以之舉其貴者與公羊異而其繆亦與公羊同

庚辰吳入郢

左氏曰子期子蒲滅唐

未詳信否

公羊曰吳何以不稱子反夷狄也其反夷狄柰何君舎於君室大夫舎於大夫室蓋妻楚王之母也陳嶽氏曰上書栢舉之戰楚師敗績是以乘勝入郢春秋書法因上有吳子及楚人下省其文不復曰吳子何異乎升黜哉

谷梁曰日入易無楚也易無楚者壊宗廟徙陳器撻平王之墓何以不言滅也欲存楚也其欲存楚柰何昭王之軍敗而逃父老送之曰寡人不肖亡先君之邑父老反矣何憂無君寡人且用此入海矣父老曰有君如此其賢也以眾不如吳以必死不如楚相與擊之一夜而三敗吳人復立何以謂之吳也狄之也何謂狄之也君居其君之寢而妻其君之妻大夫居其大夫之寢而妻其大夫之妻蓋有欲妻楚王之母者不正乘敗人之績而深爲利居人之國故反其狄道也

劉氏曰欲存楚也非也楚入未滅當言入而已矣豈春秋固存之哉余見公羊

五年夏歸粟於蔡

左氏曰夏歸粟於蔡以周亟矜無資

左氏知歸粟爲周亟矜無資而不知魯所以歸粟之意又不知聖人書此之意是不知言也

公羊曰孰歸之諸侯歸之曷爲不言諸侯歸之離至不可得而序故言我也

𨿽離至不可得而序獨不可總言諸侯乎今不書諸侯魯自歸耳

谷梁曰諸侯無粟諸侯相歸粟正也孰歸之諸侯也不言歸之者專辭也義邇也

果義邇也言諸侯亦何傷哉蓋魯畏吳蔡而自歸耳諸侯之歸不歸吾不能知也谷梁但知歸粟之爲正而不知有畏而歸之爲非正

於越入吳

公羊曰於越者何越者何於越者未能以其名通者也越者能以其名通者也

若稱於越在昭公時越在定哀時猶可如公羊說前未能以名通故稱於越後以名通故稱越今稱越在昭公時稱於越在哀公時苟如公羊說則前能以名通後反不能以名通也此何理哉若何氏釋此傳又穿鑿之尢者又不足辧也

六月丙申季孫意如卒

左氏曰六月季平子行東野還未至丙申卒於房陽虎將以璠璵斂仲梁懷弗與曰攺步攺玉陽虎欲逐之告公山不狃不狃曰彼爲君也子何怨焉旣桓子行東野及費子泄爲費宰逆勞於郊桓子敬之勞仲梁懷仲梁懷弗敬子泄怒謂陽虎子行之乎九月乙亥陽虎囚季桓子及公父文伯而逐仲梁懷冬十月丁亥殺公何藐己丑盟桓子於稷門之內庚寅大詛逐公父歜及秦遄皆奔齊

非本義不錄

六年春二月公侵鄭

左氏曰二月公侵鄭取匡爲晉討鄭之伐胥靡也往不假道於衞及還陽虎使季孟自南門入出自東門舎於豚澤衞侯怒使彌子瑕追之公叔文子老矣輦而如公曰尢人而效之非禮也昭公之難君將以文之舒鼎成之昭兆定之鞶鑑苟可以納之擇用一焉公子與二三臣之子諸侯苟憂之將以爲之質此羣臣之所聞也今將以小忿防舊徳無乃不可乎大姒之子惟周公康叔爲相睦也而效小人以棄之不亦誣乎天將多陽虎之罪以斃之君姑待之若何乃止四月周儋翩率王子朝之徒因鄭人將作亂於周鄭於是乎伐馮滑胥靡負黍狐人闕外六月晉閻沒戍周且城胥靡冬十二月天王處於姑蕕辟儋翩之亂也

葉氏曰後四月左傳記儋翩率王子朝之徒因鄭人將以作亂鄭於是伐馮滑胥靡負黍狐人闕外六月晉閻沒戌周且城胥靡則胥靡之役後此月矣安得先討之乎杜預謂鄭伐周在魯伐鄭先爲戍周起故後書是不然傳記王人殺子朝於楚在去年春若儋翩因此而亂晉欲救周豈逾年而後始城胥靡乎此公侵鄭未必爲晉討也愚謂取匡之事亦不經見

夏季孫斯仲孫何忌如晉

左氏曰夏季桓子如晉獻鄭俘也陽虎彊使孟懿子往報夫人之幣晉人兼享之

葉氏曰俘戰獲也前但侵鄭而已安得有俘乎禮無鄰國通夫人之幣且自定以來晉未嘗聘魯魯何幣之報乎審如左傳言獻俘報幣自是二事亦不得並書據後言孟孫立於房外謂範獻子曰陽虎若不能居魯而息肩於晉所不以爲中軍司馬者有如先君與其上二事不類此蓋欲去季氏懼不克則奔晉假公命以二卿爲使先爲之約故言先君猶仲遂欲立宣公與叔孫得臣如齊亦二卿魯以二卿並聘惟此兩見爾何以知其假公命以先君爲辭則非陽虎之言矣蓋是時國命已在陽虎𨿽季孟皆爲之制虎𨿽謀季氏而未必知之亦幸其去魯故彊爲之行而孟懿子獨與之致意也愚按左說非矣葉說亦未詳其必然也

冬城中城

谷梁曰或曰非外民也

辧見成九年

季孫斯仲孫忌帥師圍鄆

公羊曰此仲孫何忌也曷爲謂之仲孫忌譏二名二名非禮也

劉氏曰譏二名其意謂二名難諱也古者蓋𨿽君之名臣不諱矣父之名子不諱矣及至於周臣諱君之名子諱父之名然猶諱其死不諱其生諱其同不諱其嫌二名則不偏諱也仲尼之母名徴在言徴不言在言在不言徴自仲尼不諱二名況其他乎夫已不能諱二名反譏人之二名豈理也哉石氏曰不言何闕也公羊謂之譏二名亦鑿矣陳嶽氏曰春秋書二名多矣聖人何譏焉矧書仲孫何忌非一苟譏之則宜悉譏之奚獨於是歟呂氏曰脫文無疑也而公羊以爲譏二名大抵三解經皆據文生義不論是非無復闕疑最學者大病不可不詳矣

七年秋齊人執衞行人北宮結以侵衞

谷梁曰以重辭也衞人重北宮結

劉氏曰非也執其使伐其國文加以則見之不加則不見也乃其理然豈爲重乎

齊侯衞侯盟於沙

左氏曰秋齊侯鄭伯盟於咸徴防於衞衞侯欲叛晉諸大夫不可使北宮結如齊而私於齊侯曰執結以侵我齊侯從之乃盟於瑣

恐無召人兵自伐之理蓋齊欲求衞而衞不從因執行人以伐衞耳

八年春王正月公侵齊公至自侵齊二月公侵齊三月公至自侵齊

谷梁曰公如往時致月危致也往月致時危往也往月致月惡之也

劉氏曰非也公如往時致月此則文公十三年冬如晉十四年正月公至自晉是也是時公未至晉而衞侯防公於沓至晉而得其君盟盟而及鄭伯又防公於棐一出而三國附何以危致也夫往月致時此則宣十七年六月同盟於斷道秋公至自防是也是則諸侯協心而外楚中國爲一無有他變何以危往也夫往月致月此則僖四年正月侵蔡蔡潰遂伐楚八月公至自伐楚是也是時齊桓主諸侯谷梁以齊桓爲知所侵又曰以楚伐致大伐楚最盛矣何以惡之也且谷梁欲言其危當得其危之狀欲言其惡當指其惡之形今謂之危無狀也謂之惡無形也設空文無實驗不可致詰非所以解經也故略舉三事以彰其不然

夏齊國夏帥師伐我西鄙

左氏曰齊國夏髙張伐我西鄙

於經無所發明

公防晉師於瓦

左氏曰晉士鞅趙鞅荀寅救我公防晉師於瓦範獻子執羔趙簡子中行文子皆執鴈魯於是始尙羔據經但書公防晉師救與不救不可知也凡諸侯救者春秋必書何獨救魯而不書乎況瓦爲衞地使晉來救安得至衞而不至魯乎

晉士鞅帥師侵鄭遂侵衞

左氏曰晉師將盟衞侯於鄟澤趙簡子曰羣臣誰敢盟衞君者涉佗成何曰我能盟之衞人請執牛耳成何曰衛吾溫原也焉得視諸侯將歃涉佗捘【子對切】衞侯之手及捥衞侯怒王孫賈趨進曰盟以信禮也有如衞君其敢不惟禮是事而受此盟也衞侯欲叛晉而患諸大夫王孫賈使次於郊大夫問故公以晉詬語之且曰寡人辱社稷其攺卜嗣寡人從焉大夫曰是衞之禍豈君之過也公曰又有患焉謂寡人必以而子與大夫之子爲質大夫曰苟有益也公子則往羣臣之子敢不皆負羈絏以從將行王孫賈曰苟衛國有難工商未嘗不爲患使皆行而後可公以告大夫乃皆將行之行有日公朝國人使賈問焉曰若衞叛晉晉五伐我病何如矣皆曰五伐我猶可以能戰賈曰然則如叛之病而後質焉何遲之有乃叛晉晉人請攺盟弗許秋晉士鞅防成桓公侵鄭圍虫牢報伊闕也遂侵衞

盟鄟澤圍虫牢經不書此傳未詳信否

季孫斯仲孫何忌帥師侵衞

左氏曰九月帥師侵衞晉故也

未詳信否

冬從祀先公

左氏曰季寤公鉏極公山不狃皆不得志於季氏叔孫輙無寵於叔孫氏叔仲志不得志於魯故五人因陽虎陽虎欲去三桓以季寤更季氏以叔孫輙更叔孫氏已更孟氏冬十月順祀先公而祈焉辛卯禘於僖公

劉氏曰非也虎之謀三桓宜使三桓不知今明白而祈三桓聞之虎何以能集其意邪祈則謀泄謀泄則事危虎必不爲也

公羊曰從祀者何順祀也文公逆祀去者三人定公順祀叛者五人

谷梁曰貴復正也

馮氏曰三傳皆曰順祀意以爲復僖閔之逆祀故言順也是從非訓順也盤庚曰玆予大享於先王爾祖其從與享之曽子問曰祫於太廟羣主皆從然則從祀者隨而祭之也非順也殆新主入廟之意或曰說𨿽善其若無據何曰春秋出於聖人之心當時羣弟子尙不能聞其意義況三傳邪彼三傳者非傳聞而苟釋之則億度而爲之義夫據者止據傳也傳旣多妄而不足據不若以意求聖人之心爲近之

盜竊寶玉大弓

公羊曰盜者孰謂謂陽虎也陽虎者曷爲者也季氏之宰也季氏之宰則微者也惡乎得國寶而竊之陽虎專季氏季氏專魯國陽虎拘季孫孟氏與叔孫氏疊而食之睋而鋟其板曰某月某日將殺我於蒲圃力能救我則於是至乎日若時而出臨南者陽虎之出也禦之於其乘焉季孫謂臨南曰以季氏之世世有子子可以不免我死乎臨南曰有力不足臣何敢不勉陽越者陽虎之從弟也爲右諸陽之從者車數十乘至於孟衢臨南投防而墜之陽越下取防臨南駷馬而由乎孟氏陽虎從而射之矢著於莊門然而甲起於琴如弒不成卻反舎於郊皆說然息或曰弒千乘之主而不克舎此可乎陽虎曰夫孺子得國而已如丈夫何睋而曰彼哉彼哉趣駕旣駕公斂處父帥師而至慬然後得免自是走之晉寶者何璋判白弓繡質靑純

按序事與左氏不同恐姑當從左氏

谷梁曰非其所以與人而與人謂之亡非其所取而取之謂之盜

此訓詁近之

九年夏得寶玉大弓

左氏曰書曰得器用也凡獲器用曰得得用焉曰獲劉氏曰非也向曰竊者失之也今曰得者得之也失得相對言得所以見失也若器必言得郜大鼎何以云取乎器用不專言得亦明矣

公羊曰何以書國寶也喪之書得之書

此義近之而未盡也

谷梁曰其不地何也寶玉大弓在家則羞不目羞也惡得之得之堤下或曰陽虎以解眾也

失玉得玉不羞反以不地爲可掩羞乎

秋齊侯衞侯次於五氏

左氏曰秋齊侯伐晉夷儀敝無存之父將室之辭以與其弟曰此役也不死反必娶於髙國先登求自門出死於霤下東郭書讓登犂彌從之曰子讓而左我讓而右使登者絕而後下書左彌先下書與王猛息猛曰我先登書斂甲曰曩者之難今又難焉猛笑曰吾從子如驂之靳晉車千乘在中牟衞侯將如五氏卜過之焦衛侯曰可也衛車當其半寡人當其半敵矣乃過中牟中牟人欲伐之衞禇師圃亡在中牟曰衞𨿽小其君在焉未可勝也齊師克城而驕其帥又賤遇必敗之不如從齊乃伐齊師敗之齊侯致禚媚杏於衞

如左氏言則齊乃伐晉不得以次書且衞與齊同次未見救齊之功齊敗之後乃致三邑衞侯必無之理也況齊伐晉與致三邑於衞經所不見皆不足據

十年夏公防齊侯於夾谷

左氏曰春及齊平夏公防齊侯於祝其實夾谷孔丘相犂彌言於齊侯曰孔丘知禮而無勇若使萊人以兵刼魯侯必得志焉齊侯從之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出竟而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之齊侯將享公孔丘謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合享而旣具是棄禮也若其不具用秕稗也用秕稗君辱棄禮名惡子盍圖之夫享所以昭徳也不昭不如已也乃不果享齊人來歸鄆讙陰之田葉氏曰夾谷之事谷梁家語與左氏略同此非聖人之事好事自爲之也愚謂經但言防而傳乃言盟當以經爲正

谷梁曰離防不致何爲致也危之也危之則以地致何也爲危之也其危柰何曰頰谷之防孔子相焉兩君就壇兩相相揖齊人鼓噪而起欲以執魯君孔子歷階而上不盡一等而視歸乎齊侯曰兩君合好夷狄之民何爲來爲命司馬止之齊侯逡巡而謝曰寡人之過也退而屬其二三大夫曰夫人率其君與之行古人之道二三子獨率我而入夷狄之俗何爲罷防齊人使優施舞於魯君之幕下孔子曰笑君者罪當死使司馬行法焉首足異門而出齊人來歸鄆讙陰之田者蓋爲此也因是以見𨿽有文事必有武備孔子於頰谷之防見之矣

劉氏曰非也近上八年公防晉師於瓦亦致又何危乎且如谷梁所說頰谷之防聖人相齊侯震懼歸地謝過齊則危矣魯何危乎又曰其以地致何也危之也亦非也兩國防盟致皆以地此常法耳何說危哉辧又見左氏

晉趙鞅帥師圍衞

左氏曰晉趙鞅圍衞報夷儀也初衞侯伐邯鄲午於寒氏城其西北而守之宵熸【子溍切】及晉圍衞午以徒七十人門於衞西門殺人於門中曰請報寒氏之役涉佗曰夫子則勇矣然我往必不敢啟門亦以徒七十人旦門焉步左右皆至而立如植日中不啟門乃退反役晉人討衞之叛故曰由涉佗成何於是執涉佗以求成於衞衞人不許晉人遂殺涉佗成何奔燕君子曰此之謂棄禮必不鈞詩曰人而無禮胡不遄死涉佗亦遄矣哉

此傳旣非本義又以齊侯衞侯次於五氏傳考之亦未可據也

齊人來歸鄆讙陰田

公羊曰孔子行乎季孫三月不違齊人爲是來歸之按魯及齊平又爲防故歸所侵三邑耳非孔子行乎季孫而齊歸之也

叔孫州仇仲孫何忌帥師圍郈秋叔孫州仇仲孫何忌帥師圍郈

左氏曰二子及齊師復圍郈

使齊師圍郈經當有見況左氏自言駟赤說侯犯事齊侯犯又請易於齊而齊有司始觀郈則是時實未嘗圍郈也

十有一年秋宋樂大心自曹入於蕭

左氏曰秋樂大心從之大爲宋患寵向魋故也不稱臣叛君之罪而但曰寵向魋故也則亦失其輕重之權衡矣

冬及鄭平

左氏曰冬及鄭平始叛晉也

魯六年有侵鄭之怨至此始爲平耳未見叛晉之迹也

十有二年夏叔孫州仇帥師墮郈季孫斯仲孫何忌帥師墮費

左氏曰仲由爲季氏宰將墮三都於是叔孫氏墮郈季氏將墮費公山不狃叔孫輙帥費人以襲魯公與三子入於季氏之宮登武子之臺費人攻之弗克入及公側仲尼命申句須樂頎下伐之費人北國人追之敗諸姑蔑二子奔齊遂墮費將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮冬十二月公圍成弗克

葉氏曰左氏言仲由爲季氏宰將墮三都然歟非也仲由季氏之隄防也夫安得墮其主邑而並二都得以治之乎哉或以爲孔子爲政於魯而以命仲由方是時三家猶彊孔子𨿽爲魯司寇未嘗得行其志正使爲之亦有道矣何至以家臣謀其主哉自陽虎叛季氏叔孫氏皆屈家臣故南蒯不得志於意如則以費叛侯犯不得志於州仇則以郈叛墮郈墮費二氏自爲計而欲去其險爾是以郈帥師主州仇費帥師主斯公山不狃叔孫輙費人襲魯蓋懼二氏之討已而先之夫何有於仲由此亦尊孔子而反卑之者也

公羊曰曷爲帥師墮郈帥師墮費孔子行乎季孫三月不違曰家不藏甲邑無百雉之城於是帥師墮郈帥師墮費雉者何五板而堵五堵而雉百雉而城髙氏曰魯前未有墮邑之事墮邑亂之至也傳以是時孔子爲司寇行乎季孫墮郈墮費爲孔子之功是不然大夫不臣諸侯陪臣不臣大夫上下循習之所致非一日矣苟欲其不叛在正其本而已何城池甲兵之患哉惟叔孫季孫不知出此故墮郈墮費所以譏也而傳反歸功孔子不思之甚矣浚南趙氏曰經書叔孫州仇帥師墮郈季孫斯仲孫何忌帥師墮費而繼之曰公圍成州仇與斯果知禮制必釋兵權矣猶以帥師書則四分公室固自若也家不藏甲而以師從可乎千乘之君躬擐甲冑而攻之大防蓋章章矣傳稱仲由爲季氏宰將墮三都而史記於夾谷相禮齊歸侵地之後乃稱使仲由爲季氏宰而墮於三都後人或於使之一字謂若出於夫子之命本欲推崇聖人道化之盛而不知此事正不足贊聖人也夫子嘗曰禮樂徵伐自諸侯出十世希不失矣自大夫出五世希不失矣陪臣執國命三世希不失矣吁諸侯之僣天子固欲示其彊大而不知大夫己效其尢大夫之僣諸侯亦將專其威柄而不知陪臣復襲其迹使三家果有識於先王之制必不自肥其家而弱公室又安有蕭墻之憂表不正則景枉源不澄則流污侯犯以郈叛不狃以費叛始憂懼而莫知所措郈再圍而不克費共叛而圍及二叛之去乃各舉兵墮之豈眞知邑無百雉之城出於王制之舊乎聖人過化存神之妙豈恃以兵威使人聽其自爲從違哉沐浴之請傳載夫子謂以魯之眾加齊之半可克也先儒曰此非孔子之言也是以力不以義也傳猶不可信況敢舎經而任史乎夫聖人垂憲萬世豈虛張一二事爲美哉

谷梁曰墮猶取也

按墮訓敗先儒有訓毀者矣未聞訓取也

衞公孟彄帥師伐曹

左氏曰夏衞公孟彄伐曹克郊還滑羅殿未出不退於列其禦曰殿而在列其爲無勇乎羅曰與其素厲寧爲無勇

非本義不錄

冬公至自圍成

谷梁曰非國不言圍圍成大公也何以致危之也何危爾邊乎齊也

範氏曰以公之重而伐小邑則爲恥深矣故大公之事而言圍使若成是國然陳嶽氏曰凡盟防侵伐出境則書出入必告廟故悉書之苟非出境則不告廟不告則不書成者魯國之邑則非出境曷以書之天子不親徵叛國諸侯不親徵叛邑公以成彊興兵而自圖之是以出入皆告於廟故書之苟曰若他國然則已書成矣

十有三年春齊侯衛侯次於垂葭

左氏曰齊侯衛侯次於垂葭實郹氏使師伐晉將濟河諸大夫皆曰不可邴意玆曰可鋭師伐河內傳必數日而後及絳絳不三月不能出河則我旣濟水矣乃伐河內齊侯斂諸大夫之軒惟邴意玆乘軒齊侯欲與衞侯乘與之宴而駕乘廣載甲焉使告曰晉師至矣齊侯曰比君之駕也寡人請攝乃介而與之乘驅之或告曰無晉師乃止

經言次於垂葭而不言事傳乃言伐晉妄也使實伐晉經不可書齊侯衞侯伐晉乎

秋晉趙鞅入於晉陽以叛冬晉荀寅士吉射入於朝歌以叛

左氏曰晉趙鞅謂邯鄲午曰歸我衞貢五百家吾舎諸晉陽午許諾歸告其父兄父兄皆曰不可衞是以爲邯鄲而寘諸晉陽絕衞之道也不如侵齊而謀之乃如之而歸之於晉陽趙孟怒召午而囚諸晉陽使其從者說劍而入涉賓不可乃使告邯鄲人曰吾私有討於午也二三子惟所欲立遂殺午趙稷涉賓以邯鄲叛夏六月上軍司馬籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之告趙孟曰先備諸趙孟曰晉國有命始禍者死爲後可也安於曰與其害於民寧我獨死請以我說趙孟不可秋七月範氏中行氏伐趙氏之宮趙鞅奔晉陽晉人圍之範臯夷無寵於範吉射而欲爲亂於範氏梁嬰父嬖於知文子文子欲以爲卿韓簡子與中行文子相惡魏襄子亦與範昭子相惡故五子謀將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河今三臣始禍而獨逐鞅刑已不鈞矣請皆逐之冬十一月荀躒韓不信魏曼多奉公以伐範氏中行氏弗克二子將伐公齊髙疆曰三折肱知爲良醫惟伐君爲不可民弗與也我以伐君在此矣三家未睦可盡克也克之君將誰與若先伐君是使睦也弗聽遂伐公國人助公二子敗從而伐之丁未荀寅士吉射奔朝歌

劉氏曰傳云範氏中行氏伐趙氏之宮趙鞅奔晉陽然則鞅不叛也範中行偪之耳經何以得言其叛乎春秋原情定辠固有如此邪葉氏曰晉陽趙邑也董安於請備邯鄲午鞅畏始禍不從荀寅範吉射黨邯鄲午而伐鞅則始禍者非鞅不得言三臣始禍鞅非始禍被伐而奔其邑則經不當書趙鞅入於晉陽以叛凡左氏之言皆與經背叛反其君之辭也鞅誠被伐而奔其邑晉人何爲圍之乎此蓋晉史爲鞅之辭不能辧妄載之臧文仲以防求爲後於魯孔子曰𨿽曰不要君吾不信也惟鞅以不勝荀寅範吉射奔其邑以叛要晉而逐二子故經與魚石入彭城欒盈入曲沃同辭

谷梁曰以者不以者也叛直叛也

以字豈有不以之義

晉趙鞅歸於晉

公羊曰此叛也其言歸何以地正國也其以地正國柰何晉趙鞅取晉陽之甲以逐荀寅與士吉射荀寅與士吉射者曷爲者也君側之惡人也此逐君側之惡人曷爲以叛言之無君命也

康侯胡氏曰三子之叛其辠一也鞅以有援故得復寅吉射以無助故終叛春秋書鞅歸於晉非與之也以辠晉侯縱失有辠無政刑耳叛逆人臣之大惡旣不能致辟於鞅奉行天罰以警亂臣又亢不衷徇韓魏之請而許之復無政刑矣其能國乎先儒或謂言歸者以地正國也鞅取晉陽之甲以逐君側之惡人則其說誤矣以地正國而可是人主可得而脇人臣擅興無辠以兵諫者眞愛君也使後世賊臣稱兵向闕以誅君側惡人爲名而實欲脇君取國者則此說啟之也大失春秋之意矣

谷梁曰此叛也其以歸言之何也貴其以地反也貴其以地反則是大利也非大利也許悔過也許悔過則何以言叛也以地正國也以地正國則何以言叛其入無君命也

石氏曰二傳以爲以地正國逐君側之惡人此後世跋扈之臣得以借口而興禍亂也聖人之意豈然哉髙氏曰叛者人臣之大惡脫使鞅所以初入晉陽本拒範中行氏而非有叛君之心然人臣無君命輙遽興士兵此豈可救乎

十有四年夏五月於越敗吳於檇李

左氏曰吳伐越越子勾踐禦之陳於檇李勾踐患吳之整也使死士再禽焉不動使罪人三行屬劍於頸而辭曰二君有治臣姦旗鼓不敏於君之行前不敢逃刑敢歸死遂自剄也師屬之目越子因而伐之大敗之靈姑浮以戈擊闔廬傷將指取其一屨還卒於陘去檇李七里夫差使人立於庭苟出入必謂已曰夫差而忘越王之殺而父乎則對曰惟不敢忘三年乃報越哀公元年吳王夫差敗越於夫椒報檇李也遂入越越子以甲楯五千保於防稽使大夫種因吳太宰嚭以行成吳子將許之伍員曰不可臣聞之樹徳莫如滋去疾莫如盡勾踐能親而務施施不失人親不棄勞與我同壤而世爲仇讎於是乎克而弗取將又存之違天而長寇讎後𨿽悔之不可食已姬之衰也日可俟也介在蠻夷而長寇讎以是求霸必不行矣弗聽退而告人曰越十年生聚而十年教訓二十年之外吳其爲沼乎三月越及吳平

石氏曰不言爵不言師不書戰皆夷狄之略之也左氏未陳之例不取愚按左氏凡書敗某師必爲詐戰之說以實之愚於莊十年長勺乘丘辧疑或問旣言之矣今考之經書吳子光卒略不見越所殺傷事迹而哀元年經亦不書吳入越事皆所不可據者也先儒謂夫椒之戰爲復父讎非報怨春秋以爲常事削而不書夫吳光之死於經旣無所見未必爲越所傷設使有之亦吳來伐越自取之也聖人必不許吳之報怨而不書也且王綱不振夷狄相爲彊弱疊爲中國患聖人安得許吳之伐越而遂不書乎

公防齊侯衞侯於牽

左氏曰晉人圍朝歌公防齊侯衞侯於脾上梁之間謀救範中行氏析成鮒小王桃甲率狄師以襲晉戰於絳中不克而還士鮒奔周小王桃甲入於朝歌秋齊侯宋公防於洮範氏故也

晉大夫率狄師襲晉事經無所見而牽與洮之防未必爲救範中行氏皆不錄

天王使石尙來歸脤

谷梁曰脤者何也俎實也祭肉也生曰脤熟曰膰其辭石尙士也何以知其士也天子之大夫不名石尙欲書春秋諫曰久矣周之不行禮於魯也請行脤貴復正也

劉氏曰不知石尙欲書孔子之春秋乎魯國之春秋乎若孔子之春秋也孔子是時未作春秋石尙安得書於魯國之春秋也王人至則書之矣何足以爲榮邪凡人之欲書春秋者以有殊功異徳欲使後世見也石尙何有而欲書乎是殆不然

十有五年春王正月邾子來朝

左氏曰邾隠公來朝子貢觀焉邾子執玉髙其容仰公受玉卑其容俯子貢曰以禮觀之二君者皆有死亡焉夫禮死生存亡之體也將左右周旋進退俯仰於是乎取之朝祀喪戎於是乎觀之今正月相朝而皆不度心已亡矣嘉事不體何以能久髙仰驕也卑俯替也驕近亂替近疾君爲主其先亡乎夏五月壬申公薨仲尼曰賜不幸言而中是使賜多言者也此𨿽格言非本義不錄

鼷鼠食郊牛牛死攺卜牛

公羊曰曷爲不言其所食漫也

範氏曰漫者徧食其身災不敬也愚謂不言所食範氏近之見於本義矣未必徧食其身也

谷梁曰不敬莫大焉

此說近之

夏五月辛亥郊

公羊曰曷爲以夏五月郊三卜之運也

何氏曰運轉也已卜春三正不吉復轉卜夏陳嶽氏曰苟卜必書如成十五年書五卜郊襄七年書三卜郊之類是也稽其防上書鼷鼠食郊牛而死攺卜牛次書五月辛亥郊耳

壬申公薨於髙寢

谷梁曰髙寢非正也

此說得之

鄭罕達帥師伐宋

左氏曰鄭罕達敗宋師於老丘

經不言敗

齊侯衛侯次於渠蒢

左氏曰齊侯衞侯次於蘧拏謀救宋也

此蓋左氏見齊衞次於伐宋之後而意之耳未必謀救宋也

邾子來奔喪

公羊曰奔喪非禮也

此說得之

谷梁曰喪急故以奔言之

解字義而不解文義

秋七月壬申姒氏卒

左氏曰不稱夫人不赴且不祔也

劉氏曰非也安有夫人卒而不書夫人者乎凡夫入始卒則史書之書之固云夫人矣不待赴祔而書其夫人也此姒氏要爲哀公之母定公之妾哀公未成君故亦不敢謂其母爲夫人耳石氏曰惟其君妾也故其死不薨不諡而不小君左氏之說不取

公羊曰姒氏者何哀公之母也何以不稱夫人哀未君也

不稱夫人本妾母之稱爾非以哀爲君便得稱夫人也

丁巳我君定公雨不克戊午日下昃乃克左氏曰定公雨不克襄事禮也

雨不克襄事乃無備也失禮而爲禮過矣

谷梁曰旣有日不爲雨止禮也雨不克喪不以制也乃急辭也不足乎日之辭也

此說得之獨乃爲急辭少未安耳已見宣八年此不復錄

辛巳定姒

左氏曰定姒不稱小君不成喪也

劉氏曰非若姒氏實夫人固當書夫人薨已而曰定姒不稱小君明不成喪以責臣子可見也今曰姒氏卒此非夫人也非夫人而書定姒宜矣何足以見不成喪乎欲責不成喪而薨不稱夫人是適足以貶小君之尊而不足見臣子之辠也

公羊曰何以書未逾年之君也有子則廟廟則書

此亦公羊母以子貴之意非知禮者之言也

三傳辧疑卷十九

欽定四庫全書

三傳辧疑卷二十

元程端學撰

哀公

元年春鼷防食郊牛攺卜牛夏四月辛巳郊

谷梁曰此該郊之變而道之也於變之中又有言焉鼷防食郊牛角攺卜牛志不敬也郊牛日展斛角而知傷展道盡矣郊自正月至於三月郊之時也夏四月郊不時也五月郊不時也夏之始可以承春以秋之末承春之始蓋不可矣九月用郊用者不宜用者也郊三卜禮也四卜非禮也五卜彊也卜免牲者吉則免之不吉則否牛傷不言傷之者傷自牛作也故其辭緩全曰牲傷曰牛未牲曰牛其牛一也其所以爲牛者異有變而不郊故卜免牛也已牛矣其尙卜免之何也禮與其亡也寧有嘗置之上帝矣故卜而後免之不敢專也卜之不吉則如之何不免安置之系而待六月上甲始庀牲然後左右之子之所言者牲之變也而曰我一該郊之變而道之何也我以六月上甲始庀牲十月上甲始系牲十一月十二月牲𨿽有變不道也待正月然後言牲之變此乃所以該郊郊享道也貴其時大其禮其養牲𨿽小不備可也子不志三月卜郊何也郊自正月至於三月郊之時也我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣

此一章純疵相半如起語云該郊之變而道之也固已不然又六月始庀牲𨿽有變而不道待正月然後言牲之變萬無是理也又如夏之始可以承春秋之末不可承春等語皆不切之辭又如全曰牲傷曰牛等語亦不可據獨三卜郊禮也四卜非禮也與三月卜郊之說疑其有所受故附於成七年本義云

秋齊侯衛侯伐晉

左氏曰齊侯衛侯防於幹侯救範氏也師及齊師衞孔圉鮮虞人伐晉取棘蒲

據經無魯師本衞侯而非孔圉又無鮮虞人又不書取邑傳不足信也杜氏謂魯師不書非公命也鮮虞狄帥賤故不書皆附防之辭

二年春王二月季孫斯叔孫州仇仲孫何忌帥師伐邾取漷東田及沂西田

谷梁曰取漷東田漷東未盡也及沂西田沂西未盡也

按漷東沂西田者指邾田之在漷東沂西者爾非謂漷東沂西更有邾田而魯取之未盡也且谷梁不責魯取邾田之辠而猶云取之未盡乎

癸巳叔孫州仇仲孫何忌及邾子盟於句繹

谷梁曰三人伐而二人盟何也各盟其得也

師氏曰非也三子之中季孫爲彊豈有同伐而季孫獨不得田邪議者以季孫推二子而不取是又不然蓋季孫無意於取田則不與之同伐矣但二子要邾而盟之季孫不與故因書其實耳

晉趙鞅帥師納衛世子蒯聵於戚

公羊曰曷爲不言入於衞父有子子不得有父也劉氏曰何休曰據弗克納而言納於邾婁非也彼以弗克納故得言於邾婁耳此但入戚未得入衞亦其理自然何以見父不得有子乎凡父得有子子不得有父豈不誠道乎然於此經則害於義故其言則是也其於說經則非也

谷梁曰納者內弗受也帥師而後納者有伐也何用弗受也以輙不受也以輙不受父之命受之王父也信父而辭王父則是不尊王父也其弗受以尊王父也

範氏曰不達此義江熙曰若靈公廢蒯聵立輙則蒯聵不復稱曩日世子也稱蒯聵爲世子則靈公不命輙審矣此矛楯之諭然則從王父之言傳似失矣經云納衞世子鄭世子忽復歸於鄭稱世子明正也明正則拒之者非也葉氏曰靈公卒南子欲立公子郢爲太子以爲君命郢辭曰亡人之子輙在靈公未嘗立輙也安得謂受命於王父乎康侯胡氏曰輙𨿽嫡孫當立然非有靈公之命安得云受之王父辭父命哉故冉有謂子貢曰夫子爲衞君乎子貢問之入曰伯夷叔齊何人也曰古之賢人也怨乎曰求仁而得仁又何怨出曰夫子不爲也伯夷以父命爲尊而讓其弟叔齊以天倫爲重而讓其兄仲尼以爲求仁而得仁者然則爲輙者柰何宜辭於國曰若以爲父有辠將從王父之命則有社稷之鎭公子在我焉得爲君以爲無辠則國乃世子所有也天下豈有無父之國哉而使立乎其位如此則言順而事成矣輙利其位以拒父則衞之臣子舎爵祿而去之可也焉有父不慈子不孝爭利其國滅天理而可爲者乎師氏曰於此復稱世子明其當復輙不當拒之明矣而谷梁以爲不以父命廢王父命傷教敗義之言也嗚呼父子之道禮教之大經也聖人𨿽以父不父子不子爲言而責子之意常重責父之義常輕故蒯聵在靈公之世可以廢之而在輙之世不可以拒書曰納於戚而輙拒父之惡不言自著矣愚謂設使靈公已廢蒯聵輙猶當返國於其父此亦叔齊以天倫爲重而讓國於其兄之意也況輙處父子之間乎谷梁之說不可以訓明矣

秋八月甲戌晉趙鞅帥師及鄭罕達帥師戰於鐵鄭師敗績

左氏曰秋八月齊人輸範氏粟鄭子姚子般送之士吉射逆之趙鞅禦之遇於戚陽虎曰吾車少以兵車之斾與罕駟兵車先陳罕駟自後隨而從之彼見吾貌必有懼心於是乎防之必大敗之從之卜戰焦樂丁曰詩曰爰始爰謀爰契我謀協以故兆詢可也簡子誓曰範氏中行氏反易天明斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡士田十萬庶人工商遂人臣圉免志父無罪君實圖之若其有罪絞縊以戮桐棺三寸不設屬辟素車朴馬無入於兆下卿之罰也甲戌將戰郵無卹禦簡子衛太子爲右登鐵上望見鄭師眾太子懼自投於車下子良授太子綏而乘之曰婦人也簡子巡列曰畢萬匹夫也七戰皆獲有馬百乘死於牖下羣子勉之死不在寇繁羽禦趙羅宋勇爲右羅無勇麇之吏詰之禦對曰痁作而伏衞太子禱曰曽孫蒯聵敢昭告皇祖文王烈祖康叔文祖襄公鄭勝亂從晉午在難不能治亂使鞅討之蒯聵不敢自佚備持矛焉敢告無絕筋無折骨無面傷以集大事無作三祖羞大命不敢請佩玉不敢愛鄭人擊簡子中肩斃於車中獲其蠭旗太子救之以戈鄭師北獲溫大夫趙羅太子復伐之鄭師大敗獲齊粟千車趙孟喜曰可矣傅傁曰𨿽克鄭猶有知在憂未艾也初周人與範氏田公孫尨稅焉趙氏得而獻之吏請殺之趙孟曰爲其主也何罪止而與之田及鐵之戰以徒五百人宵攻鄭師取蠭旗於子姚之幕下獻曰請報主徳追鄭師姚般公孫林殿而射前列多死趙孟曰國無小旣戰簡子曰吾伏弢嘔血鼓音不衰今日我上也太子曰吾救主於車退敵於下我右之上也郵良曰我兩靷將絕吾能止之我禦之上也駕而乘材兩靷皆絕

按經言鄭罕達帥師則是用大眾也而左氏以爲送齊人之粟使寔送粟不應用大眾也以經考傳之僞謂此類也余非本義不錄

蔡殺其大夫公子駟

左氏曰吳泄庸如蔡納聘而稍納師師畢入眾知之蔡侯告大夫殺公子駟以說哭而遷墓冬蔡遷於州來

葉氏曰經書遷州來在殺公子駟之上則駟之死未必以謝吳也

三年春齊國夏衛石曼姑帥師圍戚

左氏曰齊衛圍戚求援於中山

君臣父子之道至此極矣而左氏於經全無所發亦可見其不知義也

公羊曰齊國夏曷爲與衛石曼姑帥師圍戚伯討也此其爲伯討柰何曼姑受命乎靈公而立輙以曼姑之義爲固可以拒之也輙者曷爲者也蒯聵之子也然則曷爲不立蒯聵而立輙蒯聵爲無道靈公逐蒯聵而立輙然則輙之義可以立乎曰可其可柰何不以父命辭王父命以王父命辭父命是父之行乎子也不以家事辭王事以王事辭家事是上之行乎下也

劉氏曰公羊以爲可立已有能辧之者矣葉氏曰蒯聵始以南子召宋朝聞宋人之歌而醜之其歸必有正南子愧焉故欲加之辠誣以殺巳爾戲陽速附之者也公羊乃以輙爲受命於靈公而爲不以父命辭王父命之說靈公卒南子欲立公子郢爲太子以爲君命郢辭曰亡人之子輙在靈公未嘗立輙也安得爲受命於王父乎愚謂使果受命於王父至此亦當如叔齊以天倫爲重而讓伯夷也況處父子之間乎此又曉然而公羊昧之何足與議春秋哉髙氏曰先儒乃以輙之拒父爲尊祖以齊衛圍戚爲伯討嗚呼啟後世亂人倫賊父子之教者蓋此言也且蒯聵不過以疑似之迹奔逃於外以待父之察耳父子之恩未絕也輙爲蒯聵之子豈不知之見蒯聵出奔而遂以其父爲辠人則輙之爲人子已不免乎辠矣況又據國以拒其父乎以已之大夫防外之大夫帥師以圍其父則君臣之義父子之恩皆自此絕矣

谷梁曰此衛事也其先國夏何也子不圍父也不系戚於衞者子不有父也

谷梁知子不可以圍父而許子可以拒父失其本心矣

五月辛夘桓宮僖宮災

左氏曰夏五月辛夘司鐸火火逾公宮桓僖災救火者皆曰顧府南宮敬叔至命周人出禦書俟於宮曰庀女而不在死子服景伯至命宰人出禮書以待命命不共有常刑校人乘馬巾車脂轄百官官備府庫愼守官人肅給濟濡帷幕鬰攸從之防葺公屋自太廟始內外以悛助所不給有不用命則有常刑無赦公父文伯至命校人駕乘車季桓子至禦公立於象魏之外命救火者傷人則止財可爲也命藏象魏曰舊章不可亡也富公槐至曰無備而官辦者猶拾沈也於是乎去表之稾道還公宮

非本義不錄

公羊曰此皆毀廟也其言災何復立也曷爲不言其復立春秋見者不復見也何以不言及敵也何以書記災也劉氏曰非也古之人豈無所省文哉亦不若是而省之耳且必若云襄公作三軍捨中軍曷爲獨書哉石氏曰公羊非也

谷梁曰言及則祖有尊卑由我言之則一也

谷梁云祖有尊卑由我言之則一也固也然桓公者僖公祖也亦豈無尊卑於此亦公羊敵也之意當以本義髙氏爲正

四年春王二月庚戌盜殺蔡侯申

左氏曰蔡昭侯將如吳諸大夫恐其又遷也承【音懲】公孫翩逐而射之入於家人而卒以兩矢門之眾莫敢進文之鍇【音楷】後至曰如墻而進多而殺二人鍇執弓而先翩射之中肘鍇遂殺之故逐公孫辰而殺公孫姓公孫盱

石氏曰史遷以盜爲賊利是以左右謂爲大夫公孫翩者似非愚謂公孫翩爲大夫而弒其君而聖人攺曰盜且不書其名則是蔽弒逆之賊也何以爲春秋餘見或問

公羊曰弒君賤者窮諸人此其稱盜以弒何賤乎賤者也賤乎賤者孰謂謂罪人也

設使賤而稱盜亦非爲辠人而稱盜也

谷梁曰稱盜以弒君不以上下道道也內其君而外弒者不以弒道道也春秋有三盜微殺大夫謂之盜非所取而取之謂之盜辟中國之正道以襲利謂之盜

劉氏曰非也盜卽防者耳辟稱人故云盜也卽不以上下道道曷爲稱弒乎愚按範氏解公羊內其君而外弒之語指襄七年鄭伯髠頑之事當之謂鄭伯將防中國其臣欲從楚不勝其臣殺而死不使夷狄之民加乎中國之君故曰鄭伯髠頑如防未見諸侯丙戌卒於鄵是不以弒道道也其說非也鄭伯髠頑如防未見諸侯卒於鄵是紀實事也非不使夷狄之民加乎中國之君也愚旣辧之矣

晉人執戎蠻子赤歸於楚

公羊曰赤者何戎曼子之名也其言歸於楚何子北宮子曰辟伯晉而京師楚也

此意近似而語未瑩若據何氏說則全不可通

六月辛丑亳社災

公羊曰蒲社者何亡國之社也社者封也其言災何亡國之社蓋揜之揜其上而柴其下蒲社災何以書記災也

莘老孫氏曰公羊以亳爲蒲遂致誤也

谷梁曰亳社者亳之社也亳亡國也亡國之社以爲廟屏戒也其屋亡國之社不得達上也

此說近之

五年夏晉趙鞅帥師伐衞

左氏曰夏趙鞅伐衞範氏故也遂圍中牟

範氏故圍中牟俱未詳信否

閏月葬齊景公

公羊曰閏不書此何以書防以閏數也喪曷爲以閏數喪數略也

春秋閏月適無事耳非閏卽不書也

谷梁曰不正其閏也

劉氏曰非也喪以年斷者不以閏數以月斷者則以閏數葬之爲事以月斷者也以閏數宜矣何謂不正乎

六年春晉趙鞅帥師伐鮮虞

左氏曰春晉伐鮮虞治範氏之亂也

杜氏曰四年鮮虞納荀寅於柏人未詳信否

吳伐陳

左氏曰楚子曰吾先君與陳有盟不可以不救乃救陳師於城父

楚救陳不經見

秋七月庚寅楚子軫卒

左氏曰楚子在城父將救陳卜戰不吉卜退不吉王曰然則死也再敗楚師不如死棄盟逃讐亦不如死死一也其死讐乎命公子申爲王不可則命公子結亦不可則命公子啟五辭而後許將戰王有疾庚寅昭王攻大冥卒於城父子閭退曰君王捨其子而讓羣臣敢忘君乎從君之命順也立君之子亦順也二順不可失也與子西子期謀潛師閉塗逆越女之子章立之而後還是歲也有云如眾赤鳥夾日以飛三日楚子使問諸周太史周太史曰其當王身乎若禜【音詠】之可移於令尹司馬王曰除腹心之疾而寘諸股肱何益不谷不有大過天其夭諸有罪受罰又焉移之遂弗禜初昭王有疾卜曰河爲祟王弗祭大夫請祭諸郊王曰三代命祀祭不越望江漢睢漳楚之望也禍福之至不是過也不谷𨿽不徳河非所獲罪也遂弗祭孔子曰楚昭王知大道矣其不失國也宜哉夏書曰惟彼陶唐帥彼天常有此冀方今失其行亂其紀綱乃滅而亡又曰允出玆在玆由已率常可矣

按吳伐陳在夏楚子卒在秋非救陳而卒也且諸侯卒於他所者必地今經不地傳未可信也其引孔子曰尢妄夫楚子一不移疾於羣臣一不越望而祭孔子卽許之以大道無往而不爲大道也且楚知祭之不可僣越而不知王之不可僣稱所謂不三年喪而緦麻之察者也豈知類哉蓋左氏楚人於楚之事必誇而大之又引孔子曰以文之而不知其不可取信於人也其引書亦無謂

齊陽生入於齊齊陳乞弒其君荼

公羊曰弒而立者不以當國之辭言之此其以當國之辭言之何爲諼也此其爲諼柰何景公謂陳乞曰吾欲立舎何如陳乞曰所樂乎爲君者欲立之則立之不欲立則不立君如欲立之則臣請立之陽生謂陳乞曰吾聞子蓋將不欲立我也陳乞曰夫千乘之主將廢正而立不正必殺正者吾不立子者所以生子者也走矣與之玉節而走之景公死而舎立陳乞使人迎陽生於諸其家除景公之喪諸大夫皆在朝陳乞曰常之母有魚菽之祭願諸大夫之化我也諸大夫皆曰諾於是皆之陳乞之家坐陳乞曰吾有所爲甲請以示焉諸大夫皆曰諾於是使力士舉巨囊至於中霤諸大夫見之皆色然而駭開之則闖然公子陽生也陳乞曰此君也已諸大夫不得已皆逡巡北面再拜稽首而君之爾自是往弒舎

劉氏曰公羊曰弒而立者不以當國之辭言之此其以當國之辭言之何爲諼也非也如公羊說陽生本正與商人相似弒而代立與商人相似陽生諼而弒之商人亦諼而弒之所以諼之𨿽殊所以爲諼則同何故陽生商人乖異若此哉公羊本欲引商人以求與之合而事同文別反更大繆乃知例苟不通者𨿽曲說愈僞也何休以爲不舉陽生弒者諼成於乞然則是公子比之類也公子比脇於棄疾宜效死勿聴故坐弒君陽生亦宜效死勿聴者也亦當坐弒君公子比首惡陽生不防首惡何哉愚謂公羊敍陳乞立舎事與左氏異始從左氏者以左氏嘗見國史且其言粗近人情也

谷梁曰陽生入而弒其君以陳乞主之何也不以陽生君荼也其不以陽生君荼何也陽生正荼不正不正則其曰君何也荼𨿽不正巳受命矣入者內弗受也荼不正何用弗受以其受命可以言弗受也陽生其以國氏何也取國於荼也

劉氏曰谷梁曰陽生正荼不正然而荼受命陽生不受命如此陽生得辠於先君廢陽生爲非義自可聴天子伯主治之耳今至躬弒其君春秋猶詭其辠以與陳乞何哉且令陳乞無預陽生之事春秋又將彊委一卿以弒君之辠乎要之陳乞主陽生而弒荼可知也

七年春宋皇瑗帥師侵鄭

左氏曰宋師侵鄭鄭叛晉故也

存耕趙氏曰鄭𨿽叛晉非宋所得討愚謂宋報定十五年罕達之役耳

秋公伐邾八月己酉入邾以邾子益來

公羊曰入不言伐此其言伐何內辭也若使他人然邾婁子益何以名絕曷爲絕之獲也曷爲不言其獲內大惡諱也

劉氏曰非也入邾婁使若他人猶有不諱以邾子益來又何云他人乎又曰曷爲不言其獲內大惡諱亦非也諸侯入人之國爲大惡可知矣戰而獲人獲者則大惡矣獲之者豈可同其科哉又此自入而以歸不得以獲解也吾旣言之矣

谷梁曰以者不以者也益之名惡也春秋有臨天下之言焉有臨一國之言焉有臨一家之言焉其言來者有外魯之辭焉

趙氏曰來者至內之辭何外之有如伯姬來豈亦是外魯乎蘇氏曰在外曰以歸在內曰以來內外之別也陳嶽氏曰凡書伐與入異聲罪致討曰伐弗有其地曰入斯上書公伐邾下書已酉入邾曷爲內書入不言伐歟凡書獲與以異苟交陳而獲其君弗有其地及滅國而以其國君歸則曰以斯亦通內外之辭也交陳而獲如韓之戰獲晉侯是也弗地如宋公入曹以曹伯陽歸是也滅國如晉滅赤狄以潞子嬰兒歸是也曷爲不言獲爲內諱歟曷謂以者不以歟斯上書伐下書入無異防所異者惟不曰歸而曰來而已然於諸侯則曰歸於魯則曰來如奔於諸侯曰出奔於魯曰來奔杜得其防公谷皆短

八年春王正月宋公入曹以曹伯陽歸

左氏曰初曹人或夢眾君子立於社宮而謀亡曹曹叔振鐸請待公孫彊許之旦而求之曹無之戒其子曰我死爾聞公孫彊爲政必去之及曹伯陽卽位好田弋曹鄙人公孫彊好弋獲白雁獻之且言田弋之說說之因訪政事大說之有寵使爲司城以聴政夢者之子乃行彊言霸說於曹伯曹伯從之乃背晉而姦宋宋人伐之晉人不救築五邑於其郊曰黍丘揖丘大城鐘邘八年春宋公伐曹將還禇師子肥殿曹人詬之不行師待之公聞之怒命反之遂滅曹執曹伯及司城彊以歸殺之

按經書入而傳言滅妄也余見或問

公羊曰曹伯陽何以名絕曷爲絕之滅也曷爲不言其滅諱同姓之滅也何諱乎同姓之滅力能救之而不救也

劉氏曰非也當此之時魯人自救不暇豈有不救同姓之滅春秋遂書之乎且責魯之不救而諱曹之滅釋宋公之惡苟責無辠之魯甚非禮也愚謂春秋苟一一宛轉避諱將無一事可書矣甚哉其謬也

吳伐我

左氏曰吳爲邾故將伐魯問於叔孫輙叔孫輙對曰魯有名而無情伐之必得志焉退而告公山不狃公山不狃曰非禮也君子違不適讐國未臣而有伐之奔命焉死之可也所托也則隠且夫人之行也不以所惡廢鄕今子以小惡而欲覆宗國不亦難乎若使子率子必辭王將使我子張病之王問於子泄對曰魯𨿽無與立必有與斃諸侯將救之未可以得志焉晉與齊楚輔之是四讐也夫魯齊晉之唇唇亡齒寒君所知也不救何爲三月吳伐我子泄率故道險從武城初武城人或有因於吳竟田焉拘鄫人之漚菅者曰何故使吾水滋及吳師至拘者道之以伐武城克之王犯嘗爲之宰澹臺子羽之父好焉國人懼懿子謂景伯若之何對曰吳師來斯與之戰何患焉且召之而至又何求焉吳師克東陽而進捨於吾梧明日捨於蠶室公賔庚公甲叔子與戰於夷獲叔子與析朱鉏獻於王王曰此同車必使能國未可望也明日捨於庚宗遂次於泗上防虎欲宵攻王舎私屬徒七百人三踴於幕庭卒三百人有若與焉及稷門之內或謂季孫曰不足以害吳而多殺國士不如已也乃止之吳子聞之一夕三遷吳人行成將盟景伯曰吳人圍宋易子而食析骸而爨猶無城下之盟我未及虧而有城下之盟是棄國也吳輕而逺不能久將歸矣請少待之弗從景伯負載造於萊門乃請釋子服何於吳吳人許之以王子姑曹當之而後止吳人盟而還趙氏曰若寔爲城下盟則魯懼至甚何得不便歸邾子而待齊重請與吳共伐乃歸之乎經旣不書盟故不取也愚謂據左氏說乃吳子畏防虎之勇自欲行成豈能使魯與之爲城下盟乎余非本義不錄

夏齊人取讙及闡

左氏曰齊悼公之來也季康子以其妹妻之卽位而逆之季魴侯通焉女言其情弗敢與也齊侯怒夏五月齊鮑牧帥師伐我取讙及闡

按經書公入邾以邾子益來繼書吳伐我又書齊人取讙及闡繼書歸邾子益於邾又書齊人歸讙及闡屬辭比事大義昭然左氏乃以康子妻妹之事當之此與桓公侵蔡爲蔡姬蕩舟之事相類當以經爲正

公羊曰外取邑不書此何以書所以賂齊也曷爲賂齊爲以邾婁子益來也

按魯入邾俘邾君故齊伐魯而取二邑經不言伐者責齊者輕而責魯者重也公羊見齊取邑不書伐遂謂以邑賂齊使賂齊也魯何以復歸邾子齊何以復歸二邑也

歸邾子益於邾

左氏曰齊侯使如吳請吳師將以伐我乃歸邾子葉氏曰前年以季姬之故而伐我矣今欲歸邾子再伐可也何待於請吳師吳前取我三邑獲三臣而不能歸邾子今我乃以懼齊請師而歸之亦非其情

谷梁曰益之名失國也

此亦近之而未及大義

齊人歸讙及闡

左氏曰秋及齊平九月臧賔如齊涖盟齊閭丘明來涖盟且逆季姬以歸嬖冬十二月齊人歸讙及闡季姬嬖故也

葉氏曰陽生娶於季氏非內女不書則有之矣而齊以季姬故來伐我及我與齊平則不得不見經也而皆不書且季魴侯之罪使公治之而齊罷婚可也公何罪而受伐焉男女之別人倫之大也誠以有罪來討亦安可以賂而復合又從而嬖之非人情也若曰以執邾子而取邑釋邾子而歸邑則春秋之世所應有

九年春宋皇瑗帥師取鄭師於雍丘

左氏曰鄭武子賸之嬖許瑕求邑無以與之請外取許之故圍宋雍丘宋皇瑗圍鄭師毎日遷舎壘合鄭師哭子姚救之大敗二月甲戌宋取鄭師於雍丘使有能者無死以郟張與鄭羅歸

趙氏曰凡悉俘之曰取某師左氏曰覆而敗之曰取某師按取者得之之稱若但敗之何名爲取

公羊曰其言取之何易也其易柰何詐之也

以易訓取非也其曰詐近之

谷梁曰取易辭也以師而易取鄭病矣

辧見公羊

夏楚人伐陳

左氏曰夏楚人伐陳陳卽吳故也

未詳信否

十年春王二月邾子益來奔

左氏曰九年邾子又無道吳子使太宰子余討之囚諸樓臺栫之以棘使諸大夫奉太子革以爲政十年春邾隱公來奔齊甥也故遂奔齊

未詳信否

公防吳伐齊

左氏曰九年春齊侯使公孟綽辭師於吳吳子曰昔歳寡人聞命今又革之不知所從將進受命於君十年春公防吳子邾子郯子伐齊南鄙師於鄎

葉氏曰邾子郯子防伐而經不書杜預以爲兵並屬於吳不列於諸侯尢非是且是時邾隱公方奔在齊豈能從吳反伐齊乎其妄尢可見則此敍齊吳事皆不足據愚謂以八年歸邾子於邾觀之知此傳妄矣又豈有九年請師而十年始防伐齊之理乎

三月戊戌齊侯陽生卒

左氏曰齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還莘老孫氏曰左氏於此記陽生之卒以爲齊人弒之然經所書乃正卒耳不知左氏何從知之此當據經葉氏曰經書齊侯陽生卒又書葬齊悼公而傳言弒妄與鄭伯髠頑同杜預以爲以疾赴吾固言之也且弒君之惡亦大矣自非亂臣賊子欲弒而奪其國則必彊宗大家挾權專政而肆其虐今陽生左氏不言其故直曰赴於吳師而已未見陽生取弒於齊者也其赴於吳以爲同好邪則兵方交非以好也將畏吳而求說邪旣能敗之何懼而遽弒君乎吳子三日哭於軍門之外以爲卹其災而哀之邪則宜不伐喪而返也則何爲而哭乎旣無當於人情則陽生固未嘗弒也姑以爲從赴告則非春秋之法黃氏曰旣謂吳伐齊齊人弒悼公以說於吳則吳子安得三日哭無此理也凡經傳不同者但當信經

晉趙鞅帥師侵齊

左氏曰夏晉趙鞅帥師伐齊大夫請卜之趙孟曰吾卜於此起兵事不再令卜不襲吉行也於是乎取犂及轅毀髙唐之郭侵及賴而還

經不言取二邑

吳救陳

左氏曰冬楚子期伐陳吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還

劉氏曰延州來季子也推驗此年季子僅百歲矣以彼之淸髙不污寧貪將辭國之兵者卻似異時事傳附著爲說耳

十有一年夏五月公防吳伐齊甲戌齊國書帥師及吳戰於艾陵齊師敗績獲齊國書

左氏曰將戰吳子呼叔孫曰而事何也對曰從司馬王賜之甲劍鈹曰奉爾君事敬無廢命叔孫未能對衛賜進曰州仇奉甲從君而拜公使太史固歸國子之元寘之新篋褽之以纁加組帶焉寘書於其上曰天若不識不衷何以使下國吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫諫曰越在我心腹之疾也壤地同而有欲於我夫其柔服求濟其欲也不如早從事焉得志於齊猶獲石田也無所用之越不爲沼吳其泯矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑是商所以興也今君易之將以求大不亦難乎弗聴使於齊屬其子於鮑氏爲王孫氏反役王聞之使賜之屬鏤以死將死曰樹吾墓檟檟可材也吳其亡乎三年其始弱矣盈必毀天之道也

非本義不錄

衞世叔齊出奔宋

左氏曰衞人立遺使室孔姞疾臣向魋納美珠焉與之城鉏宋公求珠魋不與由是得罪及桓氏出城鉏人攻大叔疾衛莊公復之使處巢死焉殯於鄖葬於少禘初晉悼公子憖亡在衛使其女僕而田大叔懿子止而飲之酒遂聘之生悼子悼子卽位故夏戊爲大夫悼子亡衛人翦夏戊孔文子之將攻大叔也訪於仲尼仲尼曰胡簋之事則嘗學之矣甲兵之事未之聞也退命駕而行曰鳥則擇木木豈能擇鳥文子遽止之曰圉豈敢度其私訪衛國之難也將止魯人以幣召之乃歸

非本義不錄

十有二年春用田賦

公羊曰何以書譏何譏爾譏始用田賦也

此說不明

谷梁曰古者公田什一用田賦非正也

此說亦不明

夏五月甲辰孟子卒

左氏曰夏五月昭公夫人孟子卒昭公娶於吳故不書姓死不赴故不稱夫人不反哭故不言葬小君孔子與弔適季氏季氏不絻放絰而拜

按不稱夫人以其稱孟子故也非死不赴也不言葬小君者旣見於孟子卒矣義不系於葬也非不反哭也自孔子與弔以下非本義不錄

谷梁曰孟子者何也昭公夫人也其不言夫人何也諱取同姓也

劉氏曰非也孟子者孟姬而曰孟子則是諱同姓矣不曰夫人豈諱同姓乎愚謂亦因旣稱孟子不稱夫人耳

秋公防衛侯宋皇瑗於鄖

左氏曰吳徵防於衛初衛人殺吳行人且姚而懼謀於行人子羽子羽曰吳方無道無乃辱吾君不如止也子木曰吳方無道國無道必棄疾於人吳𨿽無道猶足以患衛往也長木之斃無不摽也國狗之瘈無不噬也而況大國乎秋衞侯防吳於鄖公及衛侯宋皇瑗盟而卒辭吳盟吳人藩衞侯之舎子服景伯謂子貢曰夫諸侯之防事旣畢矣侯伯致禮地主歸餼以相辭也今吳不行禮於衛而藩其君捨以難之子盍見太宰乃請束錦以行語及衞故太宰嚭曰寡君願事衛君衛君之來也緩寡君懼故將止之子貢曰衛君之來必謀於其眾其眾或欲或否是以緩來其欲來者子之黨也其不欲來者子之讐也若執衛君是墮黨而崇讐也夫墮子者得其志矣且合諸侯而執衞君誰敢不懼墮黨崇讐而懼諸侯或者難以霸乎太宰嚭說乃舎衛侯衛侯歸效夷言子之尙幼曰君必不免其死於夷乎執焉而又說其言從之固矣趙氏曰按上文公自防於橐臯不言與宋衛同防若實同防卽當書之又若四國同防如何三國盟而獨辭吳乎吳力猶能囚衛侯三國敢拒之乎故知此傳繆甚矣

冬十有二月螽

左氏曰冬十二月螽季孫問諸仲尼仲尼曰丘聞之火伏而後蟄者畢今火猶西流司曆過也

朴鄕呂氏曰觀今年書十二月螽明年九月螽又十二月螽恐不專爲失閏然則何以書紀災也存耕趙氏曰兩年之中書螽者三是不可專謂之歷妄也愚謂左氏欲成己意妄引孔子之言以實之使人信己而已

十有三年春鄭罕達帥師取宋師於嵒

左氏曰春宋向魋救其師鄭子賸使徇曰得桓魋者有賞魋也逃歸遂取宋師於嵒獲成讙郜延以六邑爲虛

宋鄭未接戰勝負未分子賸一徇桓魋卽逃恐無是理

公羊曰其言取之何易也其易柰何詐返也

谷梁曰取易辭也以師而易取宋病矣

辧並見九年宋取鄭師

公防晉侯及吳子於黃池

左氏曰夏公防單平公晉定公吳夫差於黃池六月丙子越子伐吳爲二隧疇無餘謳陽自南方先及郊吳太子友王子地王孫彌庸壽於姚自上觀之彌庸見姑蔑之旗曰吾父之旗也不可以見讐而弗殺也太子曰戰而不克將亡國請待之彌庸不可屬徒五千王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲王子友王孫彌庸壽於姚丁亥入吳吳人告敗於王王惡其聞也自剄七人於幕下秋七月辛丑盟吳晉爭先吳人曰於周室我爲長晉人曰於姬姓我爲伯趙鞅呼司馬寅曰日旰矣大事未成二臣之罪也建鼓整列二臣死之長幼必可知也對曰請姑視之反曰肉食者無墨今吳王有墨國勝乎太子死乎且夷徳輕不忍久請少待之乃先晉人吳人將以公見晉侯子服景伯對使者曰王合諸侯則伯帥侯牧以見於王伯合諸侯則侯帥子男以見於伯自王以下朝聘玉帛不同故敝邑之職貢於吳有丰於晉無不及焉以爲伯也今諸侯防而君將以寡君見晉君則晉成爲伯矣敝邑將攺職貢魯賦於吳八百乘若爲子男則將半邾以屬於吳而如邾以事晉且執事以伯召諸侯而以侯終之何利之有焉吳人乃止旣而悔之將囚景伯景伯曰何也立後於魯矣將以二乘與六人從遲速惟命遂囚以還及戶牖謂太宰曰魯將以十月上辛有事於上帝先王季辛而畢何世有職焉自襄以來未之攺也若不防祝宗將曰吳實然且謂魯不共而執其賤者七人何損焉太宰嚭言於王曰無損於魯而祗爲名不如歸之乃歸景伯吳申叔儀乞糧於公孫有山氏曰佩玉繠兮余無所系之防酒一盛兮余與褐之父睨之對曰梁則無矣粗則有之若登首山以呼曰庚癸乎則諾王欲伐宋殺其丈夫而囚其婦人太宰嚭曰可勝也而弗能居也乃歸冬吳及越平

按經無單平公而傳有之經書防而傳書盟此其不足據之大端也左氏以爲吳先晉人外傳以爲晉先吳人是其所自書亦不得其實悉當以經爲正

公羊曰吳何以稱子吳主防也吳主防則曷爲先言晉侯不與夷狄之主中國也其言及吳子何防兩伯之辭也不與夷狄之主中國也則曷爲以防兩伯之辭言之重吳也曷爲重吳吳在是則天下諸侯莫敢不至也

按吳稱王而春秋書子者魯史之辭也且春秋書吳子非獨此也如吳子卒使札之類是也今公羊以吳稱子爲吳主防是就子字生義而臆之耳非有所考也且經先書晉侯以及吳子則是晉與吳而下爲防而已公羊乃言吳主防旣已誤矣旣而見晉序吳上而又以不與夷狄主中國言之卻是魯史本書吳子及晉侯而孔子易晉侯在吳子之上也豈理也哉經之言及黎氏所謂以內及外以中國及夷狄之辭亦非防兩伯之辭也而公羊又就及字生義以爲防兩伯之辭皆不然者且公羊旣曰不與夷狄主中國矣而又曰重吳及其釋重吳之義乃曰吳在是則天下諸侯莫敢不至夫黃池之防魯晉吳三國而已天下諸侯安在哉其說之繆與僖二年齊宋江黃盟於貫相類

谷梁曰黃池之防吳子進乎哉遂子矣吳夷狄之國也祝髮文身欲因魯之禮因晉之權而請冠端而襲其借於成周以尊天王吳進矣吳東方之大國也累累致小國以防諸侯以合乎中國吳能爲之則不臣乎吳進矣王尊稱也子卑稱也辭尊稱而居卑稱以防乎諸侯以尊天王吳王夫差曰好冠來孔子曰大矣哉夫差未能言冠而欲冠也

按谷梁以吳進而稱子旣而又曰王尊稱子卑稱辭尊稱而居卑稱是其自相戾者也且春秋書吳子者魯書之也吳之稱王固自若也春秋書吳子多矣豈盡吳子辭尊居卑之稱乎其曰請冠端而襲與借於成周以尊天王皆無稽之論至其稱夫差曰好冠來孔子曰大矣哉等語尢繆舉無足辧

冬十一月有星孛於東方

公羊曰孛者何彗星也其言於東方何見於旦也何以書記異也

東方之義董子劉向所謂不加宿者得之春秋不書晝見傳未可據也其以孛爲彗辧見文十四年

十有四年春西狩獲麟

公羊曰何以書記異也何異爾非中國之獸也然則孰狩之薪采者也薪采者則防者也曷爲以狩言之大之也曷爲大之爲獲麟大之也曷爲爲獲麟大之麟者仁獸也有王者則至無王者則不至有以告者曰有麏而角者孔子曰孰爲來哉孰爲來哉反拭面涕沾袍顏淵死子曰噫天喪予子路死子曰噫天祝予西狩獲麟孔子曰吾道窮矣春秋何以始乎隱祖之所逮聞也所見異辭所聞異辭所聞異辭何以終乎哀十四年曰備矣君子曷爲爲春秋撥亂世反諸正莫近乎春秋則未知其爲是與其諸君子樂道堯舜之道與末不亦樂乎堯舜之知君子也

劉氏曰公羊曰春秋何以始乎隠祖之所逮聞非也聖人作經爲天下法不苟記祖所逮聞而已蓋不得聖人之意而言之也且如所言祖者謂魯祖乎髙祖乎所謂曽祖孔子曽祖防叔則孔父三世之孫如髙祖孔子髙祖祁父亦孔父二世之孫孔父死於桓二年其孫不得見隱審矣計防叔祁父之時應在僖閔之間春秋則起於閔僖不宜始隱公也凡公羊之書其乖繆大體粗正之矣至於委曲細密似而非索言之則不可勝言非講學辧論者不能及也故闕焉以俟知者亦將有起予者乎云爾葉氏曰獲麟之義深矣不必辭爲之大蓋實狩也左氏固言之矣春秋之義三傳皆不能言孟子謂詩亡然後春秋作故斷自隱公始也何休蓋防知之而不能自主其說反惑於世世之論蓋公羊之說誤之以爲祖之所逮聞夫孔子祖述堯舜文武刪書本於唐陶而論易上及伏羲神農黃帝之事今立大法以遺天下後世而區區私其一家之傳不亦狹且陋哉且祖之所逮聞以孔子逮事而獲傳之以情論不過數十年事而已安得上及哉以爲曽祖之逮聞非孔子所逮事則等爲不親傳又何擇於曽髙乎其言之淺俚不待攻而自破也

谷梁曰引取之也狩地不地不狩也非狩而曰狩大獲麟故大其適也其不言來不外麟於中國也其不言有不使麟不恆於中國也

劉氏曰皆非也謂之獲麟矣則不得言來亦不得言有記事之理也何說也卽以言有爲使不恆有則大有年亦使不常有也故守一而廢百謂之章句之儒去道逺矣陸氏曰公谷以經不言狩人名故有薪采引取之說不知舉狩獲之義

三傳辧疑卷二十

