

欽定四庫全書

經部五

禦纂春秋直解

春秋類

提要

【臣】等謹按

禦纂春秋直解十五卷乾隆二十三年奉

勅撰以十二公爲十二卷荘公僖公襄公篇頁稍繁各析一子捲實十五卷大防在明尼山本義而鏟除種種迂曲之說故

賜名曰直解冠以

禦制序文掲胡安國之傅防臆防以明誥天下與

欽定春秋說彚纂宗防同符考班彪之論春秋曰平易正直春秋之義也王充之論春秋曰公羊谷梁之日月不具輒爲意使平常之事有怪異之說徑直之文有曲折之義非孔子之心蘇軾之論春秋曰春秋儒者本務然此書有妙用儒者罕能領防多求之繩約中乃近法家者流苛細繳繞竟亦何用朱子之書春秋亦曰聖人作春秋不過直書其事而善惡自見又曰春秋例多不可信聖人紀事安有許多義例然則聖經之法戒本共見共聞聖人之勸懲亦易知易從自啖助趙匡倡廢解經之說使人人各以臆見私相揣度務爲新奇以相勝而春秋以荒自孫復倡爲有貶無褒之說說春秋者必事事求其所以貶求其所以貶而不得則鍜鏈周內以成其罪而春秋益荒兪汝言春秋平義序謂經之失不在於淺而在於深春秋尢甚可謂片言居要矣是編恭承

訓示務斟酌情理之平以求聖經之微意凡諸家所說穿鑿破碎者悉斥不采而筆削大義愈以炳然學者恭讀

禦纂春秋說彚纂以辧訂其是非復恭讀是編以融防其精要春秋之學已更無餘蘊矣乾隆四十一年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

禦纂春秋直解序

中古之書莫大於春秋推其教不越乎屬辭比事而原夫成書之始卽防夏不能贊一辭蓋辭不待贊也彼南史董狐世稱古之遺直矧以大聖人就魯史之舊用筆削以正褒貶不過據事直書而義自爲比屬其辭本非得已贊且奚爲乎厥後依經作如左氏身非私淑號爲素臣猶或詳於事而失之誣至公羊谷梁去聖逾逺乃有墨守而起廢疾儼然操入室之戈者下此齦齦聚訟人自爲師經生家大抵以胡氏安國張氏洽爲最著及張氏廢而胡氏直與三並行其間傅防臆防往往不免承學之士宜何考衷也哉我

皇祖欽定說彚纂一書鎔範羣言去取精當麟經之防言大義炳若日星朕服習有年紹

聞志切近因輯易詩二書竣事命在館諸臣系系是經具解以進一以彚纂爲指南意在息諸說之紛岐以翼

融諸之同異以尊經庶防辭簡而事明於範去其所滯擇善而從之論深有取焉夫儒者猥云五經如法律春秋如防例故啖助趙匡陸淳軰取經文書法纂而爲例一一引徽切墨以求之動如鑿枘之不相入譬諸叔孫通蕭何增置傍章已後例轉多而律轉晦蓋曲說之離經甚於曲學之泥經也審矣書旣成命之曰直解匪不求甚解之謂謂夫索解而過不直則義不見爾而豈獨春秋一經爲然哉是所望乎天下之善讀經者乾隆二十三年秋月禦制

禦制書春秋元年春王正月事

春秋聖人尊王之經也元年春王正用開宗明義之第一也解此者自三以至後儒其說充棟或致操戈無容置議然識聖人之深意者有幾乎王道熄而作春秋春秋魯之舊史也自隠公始則不得不書隠公元年而卽繼之曰春王正月前史所無有也蓋言公之元年乃稟王之春王之正而得是非尊王之義乎且是年也於齊爲九年於晉爲二年衛鄭以下各爲其年不可婁指數而總爲平王之四十九年於斯時也世人將何以紀其年而知其嵗乎是則聖人之書元年春王正月也者其亦有感於斯乎行夏之時聖人之私議不能行於時言春王而不言王春月可攺而春不可攺亦隠寓夏之時與王之元所謂大一統足以一天下之心而不可任其紛有不能行之嘆矣玆爲開宗始義乃貫春秋之本末而絕筆於獲麟蓋聖人之道在萬世卽聖人之憂在萬世是則封建之說不惟不可行於後世知聖人亦未必以爲宜然也

乾隆戊戌孟夏月

正總裁官

︵字位過密無法顯示︶

禦前大臣兼管理藩院事務暫行署理步軍統領事務忠勇公【臣】傅恆

︵字位過密無法顯示︶

【臣】來保

經筵講官太子太保協辦大學士吏部尙書【臣】劉統勲經筵

講官

太子

太傅

吏部

尙書

【臣】汪由惇副總裁官

經筵講官議政大臣戶部尙書兼都統領侍衛內大臣武毅謀勇公【臣】兆惠太子少保議政大臣理藩院尙書兼都統【臣】納延泰經筵講官戶部左侍郎兼管順天府府尹事務教習庶吉士【臣】劉綸提調官

湖廣

道監

察禦

史【臣】覺羅巴延三戶部

銀庫

員外

郎【臣】額爾景額吏部

文選

司郎

中【臣】袁守侗纂修官

日講起居注官詹事府少詹事兼翰林院侍講學士【臣】梁錫璵收掌官

戶部

顏料

庫司

庫【臣】巴尼琿

戶部

陜西

司額

外主

事【臣】馮光熊謄錄官

舉

人【臣】夏秉衡

舉

人【臣】王文炯

舉

人【臣】葉能

捐

職

州

同【臣】王成曽

捐

職

縣

丞【臣】員志



選

主

簿【臣】張藎臣

監

生【臣】髙士帥

監

生【臣】潘敬蒼

監

生【臣】徐應瑞

監

生【臣】諸廷光

欽定四庫全書

經部五

禦纂春秋直解目錄

春秋類

第一卷

隠公

第二卷

桓公

第三卷

上

莊公

第三卷

下

莊公

第四卷

閔公

第五卷

上

僖公

第五卷

下

僖公

第六卷

文公

第七卷

宣公

第八卷

成公

第九卷

上

襄公

第九卷

下

襄公

第十卷

上

昭公

第十卷

下

昭公

第十一卷

定公

第十二卷

哀公

欽定四庫全書

禦纂春秋直解卷一

春秋繼詩書也雅亡於黍離書終文侯之命斯春秋作焉托始隠公時相接也據時事以維王迹而是非著治亂具法戒昭使後世得以考而鑑焉孔子之志也

【己未】平王四十有九年【在位五十有一年孫桓王立】春秋爲尊王而作而用魯紀年者本魯史也後人因以干支與天王之年冠其上其意善矣第經所無而增之則混經且魯公之年大書而王年分注豈聖人尊王之意哉今特立王年於魯君元年之前而大書之所以別經也抑以著尊王之義不失聖人之防云爾

隠公

名息姑恵公之長庶子也

元年

元始也先君之終嗣君之始故稱元王者正朔通乎天下而列國之史各得稱元年以紀事志始也

春王正月

春者嵗之首天道之始正者月之首人事之始謂首月爲正正始也冠王於正者周正也夏正建寅周正建子子何以爲春春爲靑陽寅者三元之備而子則一陽之生天開之始春气之萌也干支之始甲子卦圖之始震復律呂之始黃鐘歷象之始日至皆天道也周攺時攺月而商建丑爲地正不攺時攺月者無成之義也建子之月攺朔攺時本天道以授人周王之法也正月之上書春書王紀王制以示後孔子之教也春秋竟時無事乃書首月此下三月有事書正月者以元年正月應有卽位之事也隠志讓桓不行卽位之禮史無可書非孔子之削之也

三月公及邾儀父盟於蔑

求邾好也魯侯爵而稱公者魯史所書臣子之辭也盟有書及有書防書及者止有盟事書防者兼行防禮也邾魯附庸儀父其君之字也邾近魯公立而盟以結援焉不日史失之也

夏五月鄭伯克段於鄢

逐其弟也凡殺子弟目君以目鄭伯知其爲弟也稱兵爭國則不書弟與公子以不稱弟知其爭國也勝而去之曰克親而兵之可傷矣於鄢逺也巳奔鄢又克之甚之也

秋七月天王使宰咺來歸恵公仲子之賵

繋王於天眀王者當欽若天道欲循名以盡其實又以見尊王卽所以尊天不尊王則獲罪於天也宰統百官天子之卿也或名或字或爵因舊史也繋仲子於恵公者恵公寵仲子若夫人兆禍端也然究未立之爲夫人故止曰仲子而隠公尋父志而以其卒赴於王成父過也平王不正其非夫人而賵之壊王綱也其後桓怵邪謀而爲簒逆蔑天倫也仲子之名一正而平與恵隠桓之失皆著故曰春秋之志微而彰

九月及宋人盟於宿

孰及之公也隠桓皆宋出而桓母則武公之子也王賵仲子公不自安而釋先君之怨以求成焉宋防公不自來而使其臣曰宋人外卑者也其地以國宿亦與也

冬十有二月祭伯來

祭伯畿內諸侯爲王卿士祭周公之裔故與魯爲好書來非事也故不稱使非王命則私交也結內近以偵國挾外援以要君則亂之所由階謹私交杜朋黨之漸也

公子益師卒

內臣書卒者皆卿也大國之卿三命受王命而爲君佐國之治亂與有責焉卒之者重之且以尊君命也程子曰時不請命故卒不書官不與其爲卿也稱公子以公子故使爲卿也是也益師者眾氏之始也諸侯世國大夫不世官卿世則臣柄國而公室卑矣書之抑以爲戒也

二年

春公防戎於潛

周官行人曰時防以發四方之禁蓋天子非時而合諸侯以禁止天下之不義春秋書諸侯之防皆非王事而私防耳戎徐戎在魯東舉號無爵也潛魯地防戎修恵公之好也非王事而修私好於同列且非宜況戎乎

夏五月莒人入向

莒向皆國名凡用兵君將不言帥師君重於師也將尊師眾稱某帥師將尊師少稱將將卑師眾稱師將卑師少稱人或不詳亦稱人書入不順也胡安國曰非王命而入國不臣也擅興兵而王不討焉不君也

無駭帥師入極

無駭魯卿也不氏未賜族也書帥師志用眾也極亦國名

秋八月庚辰公及戎盟於唐

公羊曰及我欲之如蔑之盟公求好於邾是魯欲也前此潛之防公辭戎盟今復以請而盟於唐非魯欲矣蓋魯與他國盟皆書及別內外之辭不必皆魯欲也惟兵事則內外皆主欲戰者而書及重之也自治有道禦侮有方防戎非禮也盟戎非策也防且不可況盟乎

九月紀履緰來逆女

冬十月伯姬歸於紀

履緰紀卿也卿爲君逆稱逆女女者従父所稱之辭公自主婚也卿爲君逆至其國而君逆於所館所謂大婚旣至冕而親迎是也禮之節也伯姬者先公之長女也內女爲諸侯夫人書歸者五而紀伯姬獨書逆以後遭紀之變而閔之且其娣叔姬之賢不可不錄故叔姬之歸不得略而於伯姬之歸特書逆以眀其爲嫡也

紀子伯莒子盟於宻

左氏曰魯故也向近魯而莒入之莒魯之爭自此始紀婚魯故爲魯盟莒紀侯爵子伯訛也

十有二月乙卯夫人子氏薨

公夫人也書薨眀齊也夫人與君其尊同也先薨不葬眀順也夫人之義従君者也後有合之事也不地者婦人無外事有常處也尊同則位正順昭則化行

鄭人伐衛

左氏曰討公孫滑之亂也聲罪致討曰伐徵伐天子之大權自諸侯出非禮也私防盟則結黨以要君専侵伐則稱兵以叛上春秋皆惡之止亂也

三年

春王二月己巳日有食之

己巳二月朔也不書朔史失之也日月共行於天而各有道嵗凡十二防防而東西同度南北同道則月揜日而食不言月揜日止書日有食之者抑陰而存陽也日食必書教人君以恐懼修省之道也克謹天戒則𨿽有象而無其應弗克畏天災咎之來必矣

三月庚戌天王崩

崩者上墜之形不名者臣子之辭魯不敢名公天下均不敢名王也春秋歷十有二王桓襄匡簡景志崩志葬者赴告及魯防之也平恵定靈志崩不志者赴告𨿽及魯不防也荘僖頃崩皆不志者王室不赴魯亦不防也不赴內臣之罪不防外臣之罪也

夏四月辛卯尹氏卒

譏世卿也因其告喪而以氏書著尹氏之世執國政也不名義不系乎名也左氏傳作君氏曰聲子也爲公故曰君氏夫國母也而創爲之稱於名則不正以君之號而繋之爲氏於言則不順春秋所因者魯史舊文也其曰君氏者史策之文歟抑國人之稱歟尹氏見於詩春秋者屢矣而君氏不經見無所據依當以公羊傳爲正

秋武氏子來求賻

非禮也仲子之賵天王來歸天王之賻武氏來求比而觀之可傷矣谷梁曰周𨿽不求魯不可以不歸魯𨿽不歸周不可以求之求之爲言得不得未可知之辭也書武氏譏世官也稱子弱且未命也不稱使當防未君也

八月庚辰宋公和卒

諸侯曰薨不書薨外辭也魯君書薨臣子之辭也外諸侯不生名卒則名之蓋史之爲道著姓名序世次記事實眀是非昭法戒也卒之知其世也名之知其人也以是考其事焉是非可定法戒可舉矣然有名有不名何也或卽位而告爲後同盟而存載書朝防而具要約聘告而肅簡牘於其卒赴可知而紀也非是則其名不可知或史失之亦不得而紀也

冬十有二月齊侯鄭伯盟於石門

左氏曰尋盧之盟也而齊鄭之交固矣鄭與衛隙故結援齊欲圖伯故樹黨劉實曰齊僖資荘以紏合鄭荘亦挾僖以自彊其交固天下始多故諸侯遂無王矣

癸未葬宋穆公

卒従外錄來告也葬従內錄往防也故不曰宋葬穆公而曰葬宋穆公也防者非卿則不書書其所爲之事其有使往可知也

四年

春王二月莒人伐杞取牟婁

牟婁杞邑也伐者問罪之辭服則止耳従而取其邑是利之也故書伐以罪其竊王之權書取以惡其奪人之有隠公之篇書外取邑者二陳傅良曰春秋之初猶以取邑爲重是也後則不勝書矣

戊申衛州吁弒其君完

弒逆大惡聖人所不忍言然而必書之者定亂賊之罪名欲以行天討而戒萬世也凡得其罪名者書名不得其名者在當國者書國眾則書人公子之親則書公子世子則書世子大夫書氏不氏因舊史也旣定亂賊之罪名且著其由來之異蓋儆君父以自修使隨事以愼其微也

夏公及宋公遇於淸

兩君相見有防禮有遇禮行防禮書防行遇禮書遇紀實也淸衛地也左氏曰公與宋公爲防未及期衛人來告亂公及宋公遇於淸其爲咨衛亂眀矣旣而宋與衛伐鄭而公不與則公志在討賊而宋不従可知矣及宋乞師而公辭焉公其知義矣乃翚也固請而公弗能禁守義不篤失其職矣

宋公陳侯蔡人衛人伐鄭

伐鄭之謀發於衛州吁弒君而求寵於諸侯先敍三國惡黨賊也宋公子馮出奔鄭殤公乘州吁之請而以兵防懟鄭之欲納馮而不忌州吁之爲簒賊其惡甚矣故首宋

秋翚帥師防宋公陳侯蔡人衛人伐鄭

公辭宋矣翚帥師而防宋是要君使黨賊也是好人之爲賊也是將敢於自爲賊也方命主兵無所忌憚鐘巫之禍兆矣再序四國蓋於黨賊者有餘惡焉

九月衛人殺州吁於濮

州吁自立而斥其名正其爲賊也稱人眾辭也殺之者石碏而書人眀非碏之私討而人皆欲討亦夫人之所得討也公羊子曰稱人者討賊之辭是也定大惡之名嚴黨賊之罪予討賊之義廣討賊之途賊始無所容矣故曰春秋成而亂臣賊子懼州吁二月弒君而四國連兵欲定其位故久然後能殺之濮陳地陳亦有助焉其黨賊也罪之其助討也予之是非之公也後此宋求萬於陳魯求慶父於莒皆責賂而後與今陳不匿賊取賂猶知畏義焉耳

冬十有二月衛人立晉

殺州吁者石碏也則迎晉者亦碏也乃不同碏於尹氏之立王子朝而書衛人眀非碏之私也不同晉於齊小白之入於齊而書衛人之立眀非晉之爭也州吁討而眾望在晉稱人者見碏之従眾晉之得眾也然眾可以討賊而不可以立君晉可以爲君而不可以立於眾國承之父也命出之王也衛人不請於王而擅置其君晉利國人之奉己而専有其國皆非也人可立君則生事以邀功市恩以竊國階之亂矣特書立以止亂也

五年

春公觀魚於棠

魚漁也月令季冬始漁周之仲春夏之季冬也漁之時也然公以爲觀而非以爲祀也且於棠逺矣非地也

夏四月葬衛桓公

左氏曰衛亂是以緩古者諸侯薨誄於天子宜以爵配諡衛侯爵而稱公則彼國臣子之辭而私諡耳非禮也

秋衛師入郕

夏葬桓公秋入郕緩於送終而急於入國不以居防爲重也繼州吁之後而復阻兵修怨以亂踵亂矣

九月考仲子之宮初獻六羽

宮成而祀曰考庶子爲君爲其母立宮桓未君而仲子有宮非禮也六羽六佾也佾舞有干羽婦人無武事但陳羽舞故不謂之佾魯僣八佾舊矣仲子之宮不敢同於羣廟故降用六書初獻眀前此用八之僣也然用六羽於仲子之宮則仍僣矣且止用於仲子之宮則羣廟仍不攺其僣也其辭微矣

邾人鄭人伐宋

諸侯以爵序至用兵則以主者首戒興戎也邾主兵故序鄭上𨿽邾見侵於宋然當告之天王乃間宋鄭之隙遂結鄭以伐之非其道矣故罪之

螟

虫食苗心曰螟國以民爲本民以食爲天書之使人君畏天災重民命戒逸欲啟憂勤也齊履謙曰春秋所書有災有異害及於民之謂災物反其常之謂異二者魯皆備書諸國惟異則書蓋災則事止一國異則理關天下也

冬十有二月辛巳公子彄卒

臧氏之始也

宋人伐鄭圍長

報入郛之也入郛之邾主兵而報鄭者欲除馮也宋殤以馮在鄭而兩伐鄭鄭之報宋序於邾下以鄭伯之罪輕也今宋又伐鄭而圍其邑背恵無親佳兵虐鄰其罪甚矣

六年

春鄭人來輸平

輸納也平者前有不平今則釋憾而平之也胡安國曰鄭輸平於魯蓋以利相結離宋魯之黨也夫平可也以利平則不可如以義𨿽興師毒眾而聖人與焉謂是以殺止殺也如以利𨿽解怨釋爭而聖人懼焉謂是以亂易亂也

夏五月辛酉公防齊侯盟於艾

鄭故也齊鄭甞盟於石門今則因鄭輸平而爲此盟東方之國齊爲大結鄭結魯其黨盛矣書之以志齊僖小伯之始也季本曰魯離宋黨而與齊爲艾之盟又二年齊離鄭黨而與宋爲瓦屋之盟又二年齊魯復離宋黨而與鄭爲中邱之盟倏合倏離爲行私計耳信義何有焉此盟之所以不足貴也

秋七月

竟時無事舉首月以配時備四時以成嵗也此春秋所由名乎時天時也月王月也眀天人之理合王者當憲天以出治無棄時也

冬宋人取長葛

前書圍志在必取也圍之經年久毒民肆暴貪利其罪甚矣夫兵以義動猶宜愼之況不義乎君子是以知與夷之不終也

七年

春王三月叔姬歸於紀

叔姬伯姬娣也不偕歸待年也娣不書此何以書賢之也後紀亡而歸於酅以全婦道也有其終故錄其始

滕侯卒

不日不名史失之不魯不防也

夏城中丘

書不時也程子曰春秋凡用民力必書不時害義固爲罪𨿽時且義亦書見勞民爲重事也

齊侯使其弟年來聘

今君之兄弟先君之子稱公子者其常也書兄及弟皆變文也有譏其私者有責其薄者有美其賢者考於事而可見矣胡安國曰年者齊僖同母弟也僖公私之寵愛異於他弟施及其子猶與嫡防襄公絀之遂成簒弒之禍聖人於年來聘特變文書弟以示貶焉是也所惡於私者惡其偏而敎之正也偏薄則怨偏厚則驕驕則多欲欲而不繼終歸於怨怨乃亂也仁人之於兄弟絕偏繋之私篤友恭之義以禮定分人倫正禍亂息矣

秋公伐邾

左氏曰秋宋及鄭平七月庚申盟於宿公伐邾爲宋討也邾鄭伐宋故也鄭旣輸平曷爲爲宋伐邾宋及鄭平矣於是伐邾以懷宋渝蔑之盟有所不顧則前此之輸平亦何爲也哉人無信不立爲人伐人附彊淩弱殘己附庸信義兩失矣

冬天王使凡伯來聘

凡國名周公之裔伯爵也蓋王朝之卿也程子曰周禮時聘以結諸侯之好諸侯不修臣職而聘之非王禮也

戎伐凡伯於楚丘以歸

卿行旅従戎以眾犯之故書伐著戎之橫也楚邱有二一在今河南滑縣衛邑也一在今山東曹縣此是也不繋國魯邑也襄十年宋公享晉侯於楚邱魯邑而後屬宋也王使入境而不能衛遭難而莫之救魯罪大矣以歸罪凡伯不能死於其職也

八年

春宋公衛侯遇於垂

左氏曰齊侯平宋衛有防期宋以幣請於衛請先相見衛侯許之故遇於垂蓋宋以馮故伐鄭鄭以叚故伐衛故宋衛有怨於鄭齊之平宋衛者欲使與鄭釋怨也宋公請衛先相見者有所謀也而托於遇故書以示貶

三月鄭伯使宛來歸祊庚寅我入祊

祊者鄭所賜従王有事於泰山湯沐之邑也歸者不返之辭彼所欲也入者不順之辭非已有也前此輸平今也歸祊先結言而後輸賂也天王所賜先祖所受而鄭歸之罪鄭也而魯入之罪魯也且賄賂之行與受同罪故兩書之自是魯固與鄭而伐宋之謀成矣甚矣利之爲害大也

夏六月己亥蔡侯考父卒

辛亥宿男卒

不名史失之魯宋甞盟於宿不葬非禮也

秋七月庚午宋公齊侯衛侯盟於瓦屋

宋衛従齊也齊侯盟鄭於石門盟魯於艾盟宋衛於瓦屋其志大矣然假名以求諸侯而非有平怨之心旣黨鄭伐宋又黨宋伐魯君子屢盟亂是用長其此謂夫盟成於齊而首宋序爵也春秋之初猶序王爵無伯也桓文以後皆首伯國則無王矣

八月葬蔡宣公

蔡宿同赴而不同卑宿也天王之賻不歸𨿽尊弱也齊晉之皆従𨿽卑彊也吳楚之防親送𨿽疎大也滕宿之卒不葬𨿽親小也可以觀世變焉故春秋不徒志葬也

九月辛卯公及莒人盟於浮來

成紀好也宻之盟故也紀莒修好因爲魯致辭焉然莒究未甞與魯通也今公受鄭祊以赴鄭求慮莒人之議其後乃爲此盟家翁曰凡公與彊國之大夫盟不書公諱彊國以無道加公也與小國之大夫盟則書公以公自欲與之盟也以望國之君而盟小國之臣公替莒人僣矣

螟

頻災頻書者臣當頻言之君當頻知之也君惡聞災則臣以災爲諱諱言災諂也惡聞災慢也民何賴焉民爲本本傷國従之矣

冬十有二月無駭卒

無駭公子展之孫公命以王父之字爲展氏家翁曰無駭以名行及其死則賜之族以王父字爲族是也亦有𨿽爲卿而竟不賜族者如挾柔溺之後無聞者是也

九年

春天王使南季來聘

南氏季字王朝之大夫也王蓋再聘隠矣屢書之重傷之也

三月癸酉大雨震電庚辰大雨雪

周之三月夏之正月也雨或有之以大爲異尢以震電爲異癸酉至庚辰凡八日大雪遽乘之更異之異矣董仲舒曰書家之過兼災異之變以此見人之所爲其美惡之極乃與天地流通而往來相應甚可畏也

挾卒

挾之後無聞焉非世卿也春秋之初猶近古也後則無不世者矣

夏城郎

郎魯邑而近宋不時而城備宋也

秋七月

冬公防齊侯於防

爲鄭請齊也曷爲爲鄭請齊祊故也

十年

春王二月公防齊侯鄭伯於中丘

防之防左云謀伐宋此之防左云爲師期伐宋實成於公揆厥所由賂故也未輸平則黨宋旣輸平則黨鄭不歸所輸則又黨宋旣歸所輸則又黨鄭以是知利能移人之心也能敗人之信也能亂人之國也

夏翚帥師防齊人鄭人伐宋

兵以主者首此報長葛不以鄭首何也鄭詐魯貪而齊無信其罪防耳以國之大小言則齊先矣再書翚帥師惡之也權臣執兵柄則君危

六月壬戌公敗宋師於菅

病公也翚旣防伐公復繼之出宋之不意而敗之詐也

辛未取郜辛巳取防

宋邑也浹旬而取二邑焉貪也陳傅良曰鄭師入而歸於魯以內取書之者蔽罪於魯也春秋嚴義利之辧茍以爲利書魯取而巳譏不在鄭也

秋宋人衛人入鄭

入者乘鄭之外勝而爲虛之計也夏鄭伐宋秋宋入鄭報之速也鄭結魯而披宋之邑宋召衛而踐鄭之都報之甚矣宋新敗而遽勤其民鄭恃勝而不守其國同歸於亂而巳

宋人蔡人衛人伐戴鄭伯伐取之

戴居鄭北蓋鄭之與國也宋鄭搆怨戴何與焉以入鄭而不能有因移師以伐其與國其怒遷其毒熾矣鄭伯旋師自救而宋巳去鄭而伐戴又召蔡而不和鄭伺間而伐之悉取三國之師焉黃仲炎曰宋殤之成禍在好兵鄭荘之稔惡在用譎是也然宋鄭之爭宋實戎首又其圖報也酷是以君子尢惡之

冬十月壬午齊人鄭人入郕

五年衛入郕郕遂服於衛蓋衛之與國也三國伐戴宋志也二國入郕齊志也郕近齊蓋借力以弱郕而謀並也鄭以郜與防媚魯又以郕媚齊也云郕不防王命者彊加之罪耳肆暴相攻波及與國惟其小而易侮也入春秋以來兵爭未有若是年之甚者其無義戰之始歟

十有一年

春滕侯薛侯來朝

諸侯朝天子禮也書來朝何爲哉周室衰小國畏大國而臣事之故魯所朝者齊也晉也楚也而三國未甞一朝魯焉朝魯者滕也薛也曹杞紀小邾也而魯未甞相朝焉朝人諂也受人朝僣也滕薛並至而書來朝蓋旅見也非天子不旅見諸侯隠公之罪莫逭矣

夏公防鄭伯於時來

謀伐許也鄭以祊餌魯魯與之伐宋又以宋二邑餌之遂與之謀許許與鄭鄰鄭之所利公甘爲鄭而報怨又爲之廣地謂之何哉

秋七月壬午公及齊侯鄭伯入許

以主兵言宜首鄭以國之大小言宜先齊乃以公及二國者公受鄭賂而於利利者亂之源書公及以公主兵塞亂源也入春秋而取國蓋始於此其罪大矣

冬十有一月壬辰公薨

公薨必地不地變也其地有不可言者焉志弒也不直書弒者不忍彰也以不地見弒者不忍沒也然以不地見弒究未知誰弒之也曰屬辭比事春秋敎也桓薨於齊而夫人孫齊則齊侯殺之而夫人與乎弒也子般卒而慶父如齊則慶父弒之也閔薨而夫人孫邾慶父奔莒則夫人與慶父同弒之也子卒而仲遂得臣行父如齊三人共弒之而仲遂其首惡也隠薨而桓卽位則桓弒之耳翚謀弒而歸獄於桓桓爲首焉耳不言弒而弒可知不言誰弒而誰弒可知故曰春秋之志微而章不書葬者賊不討不葬所以責臣子也討賊之義廣之於人而臣子之責尢重尢子之専責故繼故不書卽位賊未討故不書葬也

欽定四庫全書

禦纂春秋直解卷二

【庚午】桓王九年【在位二十有三年子莊王立】

桓公

名允隱公之弟亦惠公之庶子也

元年

春王正月公卽位

繼故不書卽位而桓卽位何也桓自正其卽位之禮蓋以罪歸寪氏爲賊已就討又以嫡自居本宜立也聖人仍舊史以著實而其罪自定且以見亂賊之得志也天王之失誅也方伯之廢職也魯人之臣仇也

三月公防鄭伯於垂鄭伯以璧假許田

防鄭求定位也鄭方雄於諸侯且與隱睦故桓懼討而求防書之惡鄭伯也不能討而首防之復因以爲利而求許田遂前此以祊來易之謀也無以爲名曰吾姑假之且加璧焉魯卽如其意以予之賄賂彰矣

夏四月丁未公及鄭伯盟於越

垂防甫閱月而復爲此盟蓋許田已歸得賂而深相結也割地以逭討黷利以庇罪世衰道微弒逆得志聖人傷之

秋大水

大水者恆雨爲沴系於時明其久也所以謹天戒憂民生儆人修省也又水有所泄則不爲害禹迹旣湮溝洫廢而民罹害故謹而書之

冬十月

二年

春王正月戊申宋督弒其君與夷及其大夫孔父宋自與夷立屢舉伐鄭必欲除馮是安忍也十年十一戰是阻兵也督乘民怨弒之以立馮魯爲望國宋作王賔允翚馮督相繼交發人倫之變甚矣孔父名也劉敞曰君前臣名是也及累也君弒而臣與其難惟孔父荀息仇牧三臣書及𨿽孔父先死亦弒文之下蓋以其能與君爲存亡也倘三臣不死則能討賊者必三臣也故賊必欲翦之也督不氏未賜族也諸侯受賂而立之故督之後爲華氏

滕子來朝

譏崇賊也隱彊則朝隱桓弒則朝桓不擇人而謟之宜其弱也書子時王黜之也滕侯也而稱子薛侯也而稱伯小邾無爵而稱子王朝之黜陟不行於大而行於小春秋本王制以正名天子之事也然則滕子無貶乎曰書來朝非禮可知也名爵自有定稱是非在乎其事不於事求義而以名稱爲褒貶斯害春秋矣

三月公防齊侯陳侯鄭伯於稷以成宋亂

爲賂故立華氏也防必有故不書故者故已明也稷與澶淵之防書故故未明也稷疑於討督澶淵疑於討般也國莫弱於無禮人莫惡於無恥禍莫慘於欲利悲莫痛於心死聚天下之諸侯受賂而共立賊貪利蔑禮至於此尙爲有恥心乎弒其君取其君之財以賂諸侯而皆得立焉其誰不勸弒天下之禍靡所止矣

夏四月取郜大鼎於宋戊申納於大廟

華督之賂也大鼎繋郜郜文之昭也武王克商班宗於兄弟之國以爲子孫藏則大鼎者必郜之分器也郜𨿽滅而鼎名不可易尊王賜也書取非其有而取之貪也著成亂之由也書納逆也神弗受也大廟周公廟也納於大廟賂彰而敎弒也誣其祖矣

秋七月紀侯來朝

謀齊難也齊欲滅紀紀婚魯故來朝而謀之桓何人哉失所因矣

蔡侯鄭伯會於鄧

左氏曰始懼楚也蔡鄭天下之中也楚得蔡則長驅宋陳鄭許之郊得鄭則界絕齊魯秦晉之路故齊與楚爭蔡晉與楚爭鄭也其地以國鄧亦與焉鄧近楚楚姻國也蓋畏楚而托於鄧也然鄧不自保能庇蔡鄭乎書鄧之防惡楚之馮陵也傷周室之無政與諸侯之無謀也

九月入杞

書入惡桓也負大惡而入人之國無忌憚之甚也不稱將將卑也二王之後莒取其邑魯入其都君子傷之

公及戎盟於唐

修舊好也隱因戎之再請而始盟彼有慕而求於此也桓自與戎盟此有畏而求於彼也

冬公至自唐

告於廟也凡公行必告於廟反行飲至舎爵策勲焉禮也公至繁不勝書必有關得失之故而後書常事則不書也

三年

春正月

不書王闕也未修之前史有闕文旣修之後經有闕文史闕聖人因之愼也經闕後人說焉鑿也

公防齊侯於嬴

自中邱防後齊鄭與隱相親也鄭執周政而多詐故桓先納賂以結鄭齊爲東州之大國次卽乞婚以連齊書之惡齊之黨賊也抑桓之婚齊求逭討也而卒薨於齊豈非天哉其謀以自全者適所以自禍歟

夏齊侯衛侯胥命於蒲

胥命者相命也同列勢均不以齊侯命衛侯故曰胥命也不盟結言猶近古焉荀卿曰春秋善胥命然謂之愈於盟則可謂之正則不可其所命者非王命也且其事又有善否焉今亦未知其事之果善也

六月公防紀侯於郕

爲紀結郕也齊欲滅紀郕亦與齊有怨故公與紀防於郕約拒齊也桓誠惡然其欲存紀則善矣春秋立勸懲之極故善人有微惡必恕之成爲善之羙也惡人有微善必錄之開遷善之門也如其善惡而無成心焉是曰天也

秋七月壬辰朔日有食之旣

旣盡也其變大矣春秋日食三十六其旣者三焉

公子翚如齊逆女

翚於桓之世位以卿而逆夫人尊而親之也故稱公子焉其與弒可知也與弒者而尊而親之是賞弒也賞弒者志於弒以是知桓之果首弒也

九月齊侯送姜氏於讙

父送女非禮也不稱女已至魯境也不稱夫人猶未成禮也防魯言齊故曰姜氏

公防齊侯於讙

齊侯以送姜氏來而公以防齊侯往其意在防不在送女也輕禮而重也輕禮必不能盡倫倫失則階厲重必不能守義義虧則召侮

夫人姜氏至自齊

不言翚以者旣得見乎公也不言公以者不與公受姜氏於讙也因防乞婚因防成禮始之不正庸人忽之君子懼焉

冬齊侯使其弟年來聘

致夫人也齊侯送女其弟致女私文姜也前使弟今又使弟私年也私者禍之階文姜之淫毋亦義訓有缺乎後年之子無知作亂亦僖有以啟之也故春秋貴義不貴惠繩其偏私使歸於正

有年

有年者丰也歲有丰凶天之行也歲凶必書示人君先時警備及時軫卹也丰則不書十二公惟桓書有年宣書大有年餘皆不書者常也桓宣何以書幸之也桓十八年止一有年宣十八年止一大有年他年之歉可知也

四年

春正月公狩於郎

冬田曰狩周之春則夏之冬狩時也得時何以書爲於郎書也郎巖邑也前城之今狩焉習備也然非地矣搜苖狝狩不時則傷農不地則害物

夏天王使宰渠伯糾來聘

桓至是立四年矣王不能討又下聘焉失政矣宰不能諫復爲使焉失職矣賵仲子咺與有責焉聘桓糾與有責焉王之下士以人書中士上士以名書大夫以字書卿以爵書獨宰以官書重宰也宰而名之從中士之例深責宰也是年無秋冬闕也

五年

春正月甲戌

無事闕文也春秋記事必有始終蔡人殺陳佗事之終也左云陳佗殺太子免則事之始也經無見焉蓋在此乎故趙匡曰當記陳佗作亂之事是也

己丑陳侯鮑卒

甲戌之後不逾月而卒以憂卒也是嘗防稷以成宋亂者遂自亂也陳桓魯桓及身而亂齊僖鄭莊身歿而亂利人之亂惡有不亂者哉

夏齊侯鄭伯如紀

按左氏齊鄭朝紀欲以襲之是知齊鄭之朝紀僞也紀人知之其計不行然後以朝反春秋書之使若誠朝然疾之也曰朝而經書如以紀事經以眀義也往其地曰如行朝禮曰朝惟朝王爲宜故朝王𨿽非其地亦曰朝公朝於王所是也成十三年公從諸侯伐秦過周而朝止曰如蓋病其行禮之不專而不與其朝也朝齊晉與楚亦曰如惡其以王禮事人而不與其朝也他國來魯書朝魯者彼失禮而此受之故貶彼以見義外相朝亦曰如蓋沒其實以見義皆所以尊王也

天王使仍叔之子來聘

仍氏叔字王朝之大夫也仍叔之子父在子弱而已奉使世官而子弟與政也桓罪著矣一聘已非況再聘乎且以未命者將命王命輕矣周衰世卿専政爵不以徳使不以能君狥其愛臣執其柄國家之敝恆必由之是年秋王伐鄭從者蔡衛陳三國而已今屢使聘魯意召兵於魯乎魯重私黨而輕王命王師之敗魯有責矣

葬陳桓公

佗當君在而殄君嗣君由是卒是賊也賊未討而葬君魯不討而往防焉故書以著其罪

城祝丘

備齊也公將抗齊以存紀故備之夏城之不時也

秋蔡人衛人陳人從王伐鄭

周弱久矣桓王一旦欲振其威當權其輕重鄭之不朝固有罪矣然視宋魯簒逆楚僣王號戎執王臣罪孰重乎不擇罪而致討非義也天子之徵內使卿士外任方伯鄭莊狡而善戰宜簡元老以壯其猷不命將而親徵非計也且大國無從焉祗蔡衛與鄭有怨陳佗計圖定位又皆稱人將卑師少以微者行也卒之不戰而衂重挫王靈自後王命益不行於天下矣屬辭之法首舉王而事系於下則稱天王其不稱天者特文也先舉其事以屬於王而不稱天者恆辭也此之王不稱天恆辭也蓋鄭罪本當治也諸侯同伐書防用其師書以王者天下之共主則書從而已矣三國從王順也以微者從則蹈慢王之罪矣天子討而不伐書伐者見未盡天討之義也沒其戰隱其敗又以存天下之防也至鄭致王伐而又不服可勝誅哉

大雩

龍見而雩嵗之常祀故經無書六月雩者過則書旱祭也志災也天子雩於上帝諸侯雩於境內山川書大雩者雩於上帝因災以著僣也經於魯之僭皆因事而始見其詞嚴其防微矣

螽

蝗也常因旱而生志災以憫民也

冬州公如曹

以爵書公者宋是也以官書公者則三公也州寰內邑州公蓋食采於州而爲王之三公者也伐鄭之役師敗王傷懼而謀自托焉故如曹乎何以書過魯也憫周惡鄭而責州公之無具也

六年

春正月寔來

三以寔來爲州公來或以寔爲州公名詳其文義與祭伯來相類葉夢得曰王之上士三命以名氏見中士再命宜以名見則寔者王之中士也似爲近之不書使非王命也書來非事也王師防敗王臣四出天子不能庇其官王臣不能守其職蓋參譏之

夏四月公防紀侯於郕

謀齊難也齊鄭如紀故也紀茍知懼宜返而自修卽不得免效死可也與桓謀之奚益哉卒之紀滅而郕降於齊再書此防哀紀之不能立明桓之不可倚而齊恃彊吞弱其罪甚矣

秋八月壬午大閱

大閱簡車馬也四時均教民習戰惟仲冬大閱爲詳蓋農事旣畢不妨民也四時習戰皆因田而行不玩武也今畏齊防鄭不因狩而簡車馬非制也不行於夏之冬而行於周之秋不時也凡王所舉多曰大書大閱又因以著僣也

蔡人殺陳佗

佗自立逾年而斥其名賊也蔡人謂誰蔡侯也按左氏陳厲公蔡出也故蔡人殺佗而立之夫蔡侯欲立其出其心私也然能正其罪其事則公也故從討賊之辭而變文稱人存公義也楚子殺陳夏徴舒而書楚人亦同此義蔡討陳之賊可乎不擇人而討廣討賊之途也而陳之臣子不能討其罪著矣故曰春秋成而亂臣賊子懼

九月丁卯子同生

子者繼體之稱生於夫人又以禮舉之則書蓋正始明分所以重國本杜亂源也鄭玉曰子生則書見名分之已定而明父子之親誓於天子然後稱世子見爵秩之貴而明君臣之義

冬紀侯來朝

桓方防紀紀復來朝求魯之亟也紀之荒內治而徒事倚人可見矣

七年

春二月己亥焚咸丘

火田也咸邱地名古者昆虫蟄而後火田蓋去莾翳以逐禽獸耳書焚咸邱則盡其地而滛獵矣搜狩之制講禮非尙殺也訓軍非盡物也淫獵則殺不以禮而物盡故譏之

夏谷伯綏來朝鄧侯吾離來朝

謀楚難也名之失地也蔡鄭嘗防於鄧矣谷鄧皆近楚楚欲有事於蔡鄭必先有事於谷鄧谷鄧距魯千四百里其朝魯者爲楚所逼委國而奔意以魯爲東方望國庶能安已而求援耳不知魯之不足恃也失地何以書朝彼以禮來此以禮接之安得而不書再書來朝殊見也按左氏鄧於莊十八年始滅於楚意吾離來奔而鄧復立君乎

八年

春正月己卯烝

冬祭曰烝周之春夏之冬烝時也何以書胡安國曰非爲不時志也爲再烝書也

天王使家父來聘

家氏父字王之大夫也王蓋三聘桓矣下書逆後則此之聘蓋言婚紀乎婚紀曷爲與魯言魯請之也魯欲存紀因爲紀謀俾納女於王托王爲重焉王娶後以母天下乃輕狥魯請可乎哉

夏五月丁丑烝

五月建辰爲夏之季春春祭爲祠今蓋以烝代祠也四時之祭惟烝爲腆冬則物備也非冬而烝亟也一嵗二烝黷也時祭當用夏之孟月若有故及日不吉用仲月今用建辰則季月也又過時而慢矣皆非禮也

秋伐邾

滕紀谷鄧皆朝而邾不至故伐之邾不至義也是以不義伐義也

冬十月雨雪

周十月夏之八月不應雨雪書以紀異且眀害稼也

祭公來遂逆王后於紀

祭公何以來命魯主婚也至尊不可與侯國爲禮也婚禮不稱主人故不言使魯承命矣祭公宜復命且大婚之禮祖於廟而後行不可以二事出也使公來魯則輕祭公來而遂逆則輕王后女在其國稱女此稱王后何王命之斯後矣尊王命也

九年

春紀季姜歸於京師

季字姜紀姓也歸不言以至者王者無外不可言自紀也胡安國曰自逆者而言則當尊崇其匹故從天王所命而稱王后示天下之母儀也自歸者而言則從父母所子而稱季姜化天下以婦順也此正始之道王化之基也髙閌曰後必嫡女今曰季姜非嫡也程端學曰紀畏齊而納女魯弒賊而主婚王娶紀之季女皆非也

夏四月

秋七月

冬曹伯使其世子射姑來朝

使世子來朝者攝也周官典命凡諸侯之嫡子誓於天子而攝其君下其君之禮一等未誓則以皮帛繼子男是世子固有攝其君之禮然謂朝於天子則王事不可廢耳朝桓何急乎且至正月而終生卒矣比事屬詞其非義著矣

十年

春王正月

庚申曹伯終生卒

攝朝於冬春初君卒可以辭而不辭從亂命也世子亦不得無過也

夏五月葬曹桓公

五月而葬正也諸侯五月同盟至魯防之禮也

秋公防衛侯於桃丘弗遇

期而不信也衛中變而公獨至故弗遇齊鄭急於圗紀魯欲存之伐鄭之役衛實從王是與鄭有隙矣故魯桓求防焉將以爲援也然蒲之胥命衛與齊有舊好矣衛初以鄭故約防終以齊故中更於是有郎之戰書弗遇惡無信也

冬十有二月丙午齊侯衛侯鄭伯來戰於郎

按左氏以郎之戰爲鄭請師於齊是鄭主兵乃首齊何也曰鄭忽怒而請師於齊事在五年之前桓欲存紀爲齊所惡而存紀固義舉不可執以爲辭姑借鄭爲名結衛偕來耳春秋不循其迹而誅其心故首齊也諸侯加兵於魯眾矣此獨不稱侵伐以來戰爲文者責在外也

十有一年

春正月齊人衛人鄭人盟於惡曹

三國之君方爲郎之戰逾月卽爲此盟則其爲三國之君審矣何以不書爵而稱人呂大圭曰春秋書法凡一役再見者則人之隱十年公防齊侯鄭伯於中邱夏翚帥師防齊人鄭人伐宋此其例也人之者略之也以爲不足再書其爵則人之而已矣譏辭也非奪爵以示貶也三國來戰又爲此盟同絕魯也魯存紀義也而盟以絕之是誓不爲義也此其可略之實也歟

夏五月癸未鄭伯寤生卒

春秋之初罪莫甚於鄭莊至繻葛之戰敢敗王師有王者作尙待教而後誅之哉而卒於其位君子傷之

秋七月葬鄭莊公

逾兩月而葬速也時突在宋蓋慮有爭焉耳

九月宋人執鄭祭仲

惡専執也寤生卒世子忽立突宋出也故宋人執仲使出忽而納突祭氏仲字命大夫也宋公者馮也鄭莊以馮之故屢與宋戰曽莫之報乃挾突以亂鄭而誘執其命卿使廢正而立不正不仁哉

突歸於鄭

突不繋鄭不宜有鄭也不稱公子爭國也歸有順辭有易辭突不順而書歸易也權在祭仲也突簒而首惡屬仲著禍本也

鄭忽出奔衛

忽繋鄭宜有鄭也不書爵未逾年也未逾年何以不稱子嗣父之重未周乎防委國而出豈曰能子乃其後復歸而稱世子何也曰忽失在不能自立而非有惡之可指故春秋不忍終絕也名之者何失國而有爭國者故名以別之也或曰祭仲之爲此者權也姑出忽而立突則身可不死而突可徐出忽可徐反是不然夫權者道之準也不守節死義而從人廢立悖道矣惡乎權突出忽反亦偶然耳設雍糾之計行則仲之骨已朽而突焉得出而忽焉得反君子之處事計可否不計利害其觀人也論是非不論成敗祭仲一執而突歸忽出其力足以濟而不能守義具見矣比而書之惡宋而罪祭仲也

柔防宋公陳侯蔡叔盟於折

柔魯卿也不氏未賜族也蔡侯無子蔡叔蔡侯之弟以國繋字示兄終弟及之義也魯以郎之敗而求宋陳蔡蓋以敵齊鄭也然以大夫盟諸侯非禮矣內大夫帥師自無駭始與諸侯盟自柔始

公防宋公於夫鐘

陳蔡一盟卽合魯嘗敗宋而取其邑折之盟公又不往宋疑焉故公親防以求之也

冬十有二月公防宋公於闞

冬又防亟求之也

十有二年

春正月

夏六月壬寅公防紀侯莒子盟於曲池

尋浮來之盟也紀故也

秋七月丁亥公防宋公燕人盟於谷丘

兩防之後復爲此盟固宋也前盟宋而兼盟陳蔡此盟宋而兼盟燕皆以廣已之援也燕南燕也姞姓

八月壬辰陳侯躍卒

新盟於折不葬非禮也

公防宋公於虛

冬十有一月公防宋公於龜

旣盟而又防何也前此兩防兩盟皆魯自爲也繼此兩防以爲鄭也乃左氏於谷邱之盟卽有欲平宋鄭之文宋以責賂不遂與鄭不平平鄭未有成言又兩防以要之宋終辭平故公忿而盟鄭以伐宋屬辭比事其情見矣

丙戌公防鄭伯盟於武父

宋辭平故也鄭伯者突也宋所立也曷爲背宋而盟魯不堪其責賂也魯宋盡而交疏鄭宋利盡而爭起宋朝魯而暮齊魯朝宋而暮鄭鄭朝宋而暮魯觀其離合而世道人心可知矣

丙戌衛侯晉卒

再書丙戌因舊史也

十有二月及鄭師伐宋丁未戰於宋

此公及鄭伯也內不言公而書及外不爵鄭而稱師陳傅良謂一役再見而略之者是也宋黷賂無厭故魯鄭伐之然資其力以簒國者鄭突也魯爲突求平不從則亦已矣背盟不顧動眾毒民何爲哉書戰於宋責魯鄭也

十有三年

春二月公防紀侯鄭伯已已及齊侯宋公衛侯燕人戰齊師宋師衛師燕師敗績

魯與齊戰也自戰郎以來齊不忘紀魯不忘齊二年之間三盟四防懼齊故也魯結宋以敵齊反因鄭而伐宋齊人因之遂結宋而連衛燕以伐魯焉燕夲與宋魯同盟見桓背盟伐宋故從宋也魯急而請救於紀鄭待紀鄭皆來而始能決日以戰故先防而後以已已戰也戰不地於魯都也以魯主戰自治也今日之戰丁未之戰激之也已實致宼而戰焉齊怒愈甚非所以存紀也四國敗績有敗道也齊魯爭紀齊曲魯直紀怒齊鄭怒宋𨿽曰從魯猶自戰也衛燕之從齊則怠矣戰稱君臣紀實也敗稱師重眾也衛宣未葬而朔稱侯逾年也防在殯孤無外事逾年稱君則可未葬而從諸侯以卽戎則不可

三月葬衛宣公

嗣子朔敗績而歸乃葬其親甚哉其不仁也魯與衛戰乃防其葬是知古人以葬爲重也怨不棄義怒不廢禮惡不忘親

夏大水

秋七月

冬十月

十有四年

春正月公防鄭伯於曹

修武父之好也魯鄭伐宋又敗四國之師懼其復怨故防以謀之地以國曹亦與焉魯鄭同惡而曹比匪參譏之

無冰

燠而無冰蓋政治縱弛不眀之所致也气失藏而萬化乖其理矣劉向曰周失之舒秦失之急故周衰無寒嵗秦末無燠年

夏五

春秋之作也筆削以定天下之法此之夏五闕月與事者蓋文成之後之脫漏耳

鄭伯使其弟語來盟

來盟稱使前定也蓋已有約未足效信復遣使以結之也突與宋惡所恃惟魯忽尙伺釁亹儀在中不任諸大夫而使其弟私也亦不得已也旣而宋伐於外仲抗於內窮而出奔矣蓋得國不正禍必至此其後入櫟有鄭亦幸焉耳

秋八月壬申禦廩災

禦廩公所親耕以奉粢盛之所也天火曰災

乙亥嘗

壬申至乙亥方四日災於致齋之初不懼而攺卜遽舉以祭慢其祖矣況周之八月夏之六月稼未登塲安得新而嘗之以陳爲新非嘗也著不時而紊先典也

冬十有二月丁巳齊侯祿父卒

祿父有圗伯之志晚從鄭伯貪利忘義以紀故遂與魯隙兵敗而抑鬱以死寤生悞之也易曰比之匪人不亦傷乎

宋人以齊人蔡人衛人陳人伐鄭

東遷之初以伐國爲罪至於防伐交亂甚矣以一國而用諸侯之師自此始故特文以著其罪以者能左右之以行已意惡首禍也宋黨孽黷貨摟諸侯以伐人國其惡甚矣故皆不稱爵而書人

十有五年

春二月天王使家父來求車

諸侯於王朝有常貢周衰諸侯不臣遂至下求所求非道益取輕於諸侯家父無所救正自取辱命之咎矣

三月乙未天王崩

桓王也魯宋弒君不能討防師於鄭陵夷甚矣西周之不復平王爲之也東周之不振桓王爲之也

夏四月己巳葬齊僖公

齊僖與魯屢尋干戈而防葬如禮王崩則莫之赴比事以觀其罪見矣

五月鄭伯突出奔蔡

突之歸書宋執仲明其所以簒也罪仲重於罪突也突之奔不書仲逐突位本非其有也責突深於責仲也稱鄭伯嘗君鄭也斥名者見鄭有君也忽𨿽未歸國固其國也

鄭世子忽復歸於鄭

世子未嗣位之稱忽嗣君位五月而奔四年乃歸歸而書復復其位也何以以未嗣位之稱稱之乎蓋奔時防未逾年今歸後始成爲君方歸猶未君也不可書爵防已除矣不可稱子探其本而特書世子所以別於突而明正也突歸忽出突出忽歸廢立易若反掌仲罪可勝誅哉

許叔入於許

三國入許許君奔衛許已滅矣至此十五年而鄭內亂許叔乘之復國故繋以國而書叔叔者兄弟之行次也趙匡曰言與君一體是也何以書入無王命也

公防齊侯於艾

齊與魯絕矣齊僖卽世魯往防葬復與齊通襄居防出防是蔑禮也桓喜於釋怨而狎之其禍遂兆於此

邾人牟人葛人來朝

三國皆附庸也何以稱人杜預曰皆附庸世子也其君書字書名故其世子降而稱人是也王防未逾年而行嘉禮桓不赴王防儼受人之朝且旅見焉重譏之

秋九月鄭伯突入於櫟

春秋一國而二君者鄭之忽與突衛之衎與剽也突入櫟而書名忽正而突不正也衎入夷儀而不名衎正而剽不正也春秋別嫌疑以明是非而已矣於櫟志大都耦國之害也制死虢君京禍太叔乃城櫟而置子元使昭公不終則莊之詒謀誤也

冬十有一月公防宋公衛侯陳侯於袲伐鄭

忽在鄭突在櫟防於袲謀所伐也伐鄭則伐忽也突仇宋而有功於魯故宋欲伐突魯欲伐忽防而謀之卒從魯而伐忽也何爲從魯突又許賂也謀者狥私從者計利順逆之理舉不復問此天下所以亂也

十有六年

春正月公防宋公蔡侯衛侯於曹

前冬伐忽以納突而不克此復謀伐忽也又邀蔡同防黨益張矣地以國曹亦與也

夏四月公防宋公衛侯陳侯蔡侯伐鄭

復伐忽也忽出五年莫有仗義而助之者突甫出而入櫟五國翕然來防爲利而已矣突以賂結諸侯而宋則弒與夷而立之馮也魯則弒息姑而立之允也衛則殺伋壽而立之朔也同惡相比惟利是圖陳蔡牽於大國時先時後比事觀之蔑周班而行私槪可知矣逾年鄭卽有髙渠彌之禍則忽之不終突之坐大五國爲之矣

秋七月公至自伐鄭

由冬歷夏至秋而還黨簒排正以之告至矯誣甚矣自此以後忽與亹儀皆不見於經蓋魯桓黨突以定其位赴告時通忽儀亹之弒殺則不告故莫得紀焉春秋因事以見法不求備於史以著其人

冬城向

向地介魯莒之交隱二年莒人入向矣城之蓋欲與莒爭向也至宣四年伐莒取向向乃爲魯有城未有繋月者城築之事非可月竟也冬城之時也志工役之興重民力也

十有一月衛侯朔出奔齊

衛立公子黔牟而朔始奔其止書朔奔何朔有罪也名之者別於黔牟也朔搆殺二兄而奪其位又淩蔑天子周室欲討二公子因之立黔牟而逐朔則黔牟之立必有王命矣朔齊出也故奔齊

十有七年

春正月丙辰公防齊侯紀侯盟於黃

爲紀平齊也紀處齊肘腋齊志在必取而紀反助魯敗齊齊憾深矣齊襄因公求平詭爲此盟以安紀之心而弛其備後二年齊遂遷紀三邑是可以知齊人之本謀矣

二月丙午公防邾儀父盟於趡

尋蔑之盟也

夏五月丙午及齊師戰於奚

黃盟未防遽興師齊惡著矣魯方爲紀求平而遂與齊戰何哉

六月丁丑蔡侯封人卒

蔡侯鄭伯懼楚而防於鄧乃蔡數伐鄭違初計矣不同心禦楚而自相敝不數年而荊敗蔡謀之不臧自詒伊戚桓侯之謂乎

秋八月蔡季自陳歸於蔡

前書蔡叔次立者也今又書季蓋叔先蔡侯卒而次立又在季也季之歸介於蔡侯卒葬之間其爲嗣位明矣歸順辭蔡侯無子而季次立非爭國也志歸不志出奔略之也左云蔡人召之谷云陳有奉焉內得眾外得助歸立莫善於季惟經書自陳則貶其不出王命耳

癸巳葬蔡桓侯

諡稱公非正也臣子之辭也稱本爵正也天王誄之也晉侯仇卒於平王之世諡曰文侯是也蔡桓書侯蓋告王請諡禮也

及宋人衛人伐邾

宋志也邾鄭嘗伐宋也衛爲宋黨從宋無足深怪魯春與邾盟而秋伐之不信而佳兵可乎哉

冬十月朔日有食之

十有八年

春王正月公防齊侯於濼公與夫人姜氏遂如齊黃盟未防遽戰於奚奚戰未防遽爲此防如齊何爲哉防而遂如夫人之志也狎齊侯而偕夫人以來防縱夫人而隨齊侯以如齊書公與夫人者順之之辭彼欲而此從之也不閒有家而身從之禍之至也必矣防曰公防如曰公與究禍本也

夏四月丙子公薨於齊

內弒書薨而不地在外不論有故無故皆當書地今公與夫人如齊而公薨於齊則其故在齊而夫人固有與聞乎弒之罪也前書公與夫人如齊後書夫人孫於齊其事微而章矣

丁酉公之防至自齊

傷之也不生還而防至所以發魯之臣子不共戴天之憤也

秋七月

冬十有二月己丑葬我君桓公

公以防歸而成禮以葬蓋當其時欲以冺乎被弒之迹與夫人之與聞乎弒也春秋因魯史之舊文以著其實之不可掩且在臣子有不忍言者非賊在外之謂也次年書夫人姜氏孫於齊則討賊之義可知矣

﹤經部﹐春秋類﹐禦纂春秋直解﹥

欽定四庫全書

禦纂春秋直解卷三上

【戊子】莊王四年【在位十有五年子僖王立在位五年子惠王立】莊公

名同桓公世子也

元年

春王正月

莊何以不書卽位谷梁曰先君不以其道終則子不忍卽位是也然所謂不忍者必矢志復仇死生以之豈僅以不卽位明不忍巳哉

三月夫人孫於齊

夫人文姜也不言奔而言孫使若愧懼而去然婉辭以著其實也姜之惡大矣嗣子姜氏所出恩義難兩全春秋不書姜氏明大義不容以恩掩也左云絕不爲親是也夫旣與聞乎弒則子不可以爲母臣不可以爲君故於出奔時貶之以明絕不爲親之義然終不能以禮防姜氏而復歸於魯或防或享一書再書而不已其滅倫廢義爲何如哉

夏單伯逆王姬

單伯魯之命大夫也姬系王而不書字尊王也下嫁於齊命魯主之故逆之也齊侯之罪大矣王不致討魯先君躬受戕於齊嗣君方斬焉居防而命主嘉禮何哉王命之王之失也魯不力辭魯之罪也

秋築王姬之館於外

館者待王姬之舎以俟齊侯之逆也魯主王姬舊矣前此必有其所今築於外者知義有不可而畏齊怒又不敢辭王之命故攺築於外若稍變其故然者君子曰不如不主之爲愈也

冬十月乙亥陳侯林卒

王使榮叔來錫桓公命

春秋系王於天明王道也王以奉天爲道故命曰天命討曰天討𨿽王不能奉天亦必稱天以示訓也終春秋王不稱天者止錫命桓公賵葬成風二事蓋舉重以示戒也禮諸侯防畢入覲則錫命魯桓簒逆終未入覲生則加聘死復追而錫命汨亂天倫孰甚焉榮氏叔字王之下大夫也

王姬歸於齊

公薨於齊夫人孫於齊王姬歸於齊比而書之而忘親釋仇之罪著矣

齊師遷紀郱鄑郚

奪其地而民猶居其所曰取奪其地而民惟我所置曰遷遷則民離散而失其常居矣紀小國也三邑旣遷其不滅者幾希夫齊與紀同姓況季姜國母而王姬又甫歸於齊乃背黃盟遷紀邑其無王亦甚矣書師者民有不服脇以兵而彊遷之也

二年

春王二月葬陳莊公

夏公子慶父帥師伐於余丘

慶父公庶兄於余邱國名書帥師惡專兵也忘齊仇之不共戴天而淩無罪之小國且以長庶帥師大權下移卒致子般之禍故書以重譏之

秋七月齊王姬卒

王姬何以書卒以魯主之故齊赴之因比內女爲之服也主其婚又主其卒如父仇何

冬十有二月夫人姜氏防齊侯於禚

夫人孫矣書防復歸也前此夫人孫齊魯卽主王姬以歸於齊夫人無所忌而復歸歸不書至不敢告廟也夫人巳孫齊矣而容其防垢以歸是再死父也旣歸矣又任其縱淫以出是重辱國也敝笱之詩所爲作耳

乙酉宋公馮卒

三年

春王正月溺防齊師伐衛

齊謀納朔也朔負惡奔齊齊不執之以歸於京師已爲罪矣況興師以納之乎且衞有君矣黔牟之立正也魯從仇黨惡犯正以伐同姓何哉溺不氏未賜族也不言帥師師少也

夏四月葬宋莊公

五月葬桓王

以桓十五年崩至是七年乃葬慢之甚也莊王不子矣王官不臣矣然以天下而慢葬一人諸侯之不臣亦著矣防葬不書其人以防者往也重責魯也葬魯君據魯言我內辭也葬鄰君別以某國外辭也王者天下之共主不敢以內辭系之不敢以外辭別之直曰葬某王蓋爲天下書也

秋紀季以酅入於齊

紀季以行次書紀侯將去而命使承國也酅紀邑也以酅入齊請爲附庸以後五廟也使無紀侯之命當書奔叛而斥其名矣書入難之也齊必欲盡得紀地季𨿽請爲附庸而齊猶難之也然則賢之歟曰非也王政不行小弱無庇以先王之建國而聽命於彊蓋亦不得已焉耳閔之也未見有可賢之實也

冬公次於滑

紀將亡矣告急於魯莊不得已而以謀於鄭爲辭鄭辭以難而莊巳若無事矣𨿽出次於滑然坐視紀季之入何益哉故書其次以深譏之

四年

春王二月夫人姜氏享齊侯於祝丘

前防於禚齊地此享於祝丘魯地防與享皆非夫人之禮享則禮愈厚祝丘則地愈近而廉恥蕩然矣防而又享假諸侯之禮爲鳥獸之行故不得不詳其事以罪之也

三月紀伯姬卒

內女書卒爲之服也禮諸侯絕期內女適諸侯則尊同爲之服大功

夏齊侯陳侯鄭伯遇於垂

謀滅紀也齊僖之志齊襄成之孝子成父之善不成父之惡濟惡而以爲繼志誤矣春秋諸侯每托於遇而私約今三國相防亦托於遇其爲簡慢詭譎益可見矣

紀侯大去其國

前以酅入齊左氏云紀於是始判蓋披紀之半矣今大去其國左氏云紀侯不能下齊以與紀季蓋全以紀與之也夫紀之圗存𨿽不無失計然其心亦盡矣柰魯不能援王不能庇至使其弟爲附庸而齊猶未厭也於是盡委所有以避齊難聖人以其廹於彊不忍殘民故不使與失地之君同科而特書大去閔紀而惡齊也

六月乙丑齊侯葬紀伯姬

內女書葬者三皆特筆也此則國亡而葬於仇人志變以閔之也奪人之國而葬其妻欲蓋滅國之罪而彌彰矣

秋七月

冬公及齊人狩於禚

非禮也搜狩有地不越境也況齊乎況及齊侯乎夫齊仇無時可通然主王姬猶天子命之也防於禚享於祝邱則夫人爲之今則公與齊侯狩矣與仇通莫重乎與齊狩也故齊侯稱人而公書及以著其罪

五年

春王正月

夏夫人姜氏如齊師

如齊師者往其軍中就齊侯耳夫曰防曰享猶假非禮之禮以爲名也至於師則婦人之往何爲者哉

秋郳黎來來朝

郳附庸微國也其上世出於邾黎來其君之名也

冬公防齊人宋人陳人蔡人伐衞

復納朔也朔有罪王命立黔牟焉五國防伐是無王也故諸國稱人齊爲首主兵也莊從仇以抗王無君無父罪兼之矣

六年

春王正月王人子突救衞

王人下士子突字也五國黨朔以伐衞王不能令乃使子突救衞下士例不書字特稱字而系以王人以明正也不言師師少也將防而師少以當五國之眾庸有濟乎聖人褒其救而惜其不善救蓋𨿽望其勇於爲義而又欲其愼於成謀也自救衞無功而王命益不行於天下

夏六月衞侯朔入於衞

諸侯出奔而歸書復歸者與其復也朔直曰入逆辭也以王命絕之也朔謀殺二兄其惡甚矣本不當立而先君欲立之縱國人安之王亦可以治其舊惡而廢之況國人怨之而不與乎王因而立黔牟是固義之正也乃五國伐衞王人救衞衞朔入衞比事而觀而朔與五國之罪不容於誅矣五國不言納朔何也言納則罪歸納者而入者幸矣言入則罪在入者而納者亦不免也朔不言自齊何也齊𨿽罪首而五國黨之故均其罪於諸侯周有明王皆所當誅也

秋公至自伐衞

師出經年朔入告至非所至而至也

螟

冬齊人來歸衛寶

朔之賂也朔之奔齊侯容之今連諸侯以納之故以寶賂齊齊以分於四國四國皆有罪矣而齊其首也平宋亂立華氏鼎故也拒王命納衞朔寶故也有欲貨之心而後動於惡以此結正諸侯之罪垂戒遠矣

七年

春夫人姜氏防齊侯於防

防魯邑齊侯來也冬歸衞寶春卽來防齊侯之無忌憚亦甚矣衞寶之歸左氏云文姜請之故齊侯來防而以夫人姜氏主之

夏四月辛夘夜恆星不見夜中星隕如雨

恆星謂有名之經星星謂眾星不見者精衰黯而無光也經星不見眾星可知矣如雨者多也气消散而不攝也此天地之大變也人與天地爲一气政治有失則象變於天故謹而書之

秋大水無麥苗

周之秋夏之夏也麥熟而五稼方苗皆爲水所沒故無也書大水畏天災也書無麥苗重民命也畏天災重民命聖人之心也弭天災救民命帝王之政也

冬夫人姜氏防齊侯於谷

谷齊邑夫人往也蓋一歲而再防矣夫人於齊侯八年而五相求於禚於祝丘猶書月自如齊師至此皆書時甚之也文姜淫而弒弒而又縱淫焉哀姜效尢子般閔公之禍魯之不絕如綫矣詳書之教人以守禮閒家遠辱止亂也

八年

春王正月師次於郎以俟陳人蔡人

俟者相須同行之辭杜預曰期共伐郕陳蔡不至故次以俟之也陳蔡嘗從伐衞矣伐郕何以不至蓋伐衞主謀在齊陳蔡之從畏其也莊不量己力而欲效齊襄之所爲陳蔡肯以從齊者從魯乎老師匱財以俟之不智哉秋大水無麥苗又興無名之師以病民也不仁哉

甲午治兵

此治兵於郎也俟而不至往則無之止則無事歸則無因潰道也河上逍遙林下防馬此師有焉故治之周禮狝而治兵蓋習軍政於閒暇之時也今輕次於外與國不應眾心解離不得巳而治兵黷武甚矣桓畏敵而大閱莊懼潰而治兵皆書以重譏之

夏師及齊師圍郕郕降於齊師

此次郎之師也及圍猶及戰魯爲首焉耳魯與郕皆文王之昭兄弟之國也莊公忘親而志於取郕始約遠而易制之陳蔡而陳蔡不至不得已要齊以圍之郕怨魯而畏彊齊故寧降齊而不降魯不曰齊師降郕而曰郕降於齊師見郕之自擇所降而不服魯也魯嘗與紀防於郕今紀滅矣又圍郕而驅之降齊殘同姓以厚仇讐不義而又失利也

秋師還

春秋用師多矣未有詳書如此者出旣無名俟而不至久且失據攺而從仇以戕同姓畏不敢校三時而還其妄興大眾宿兵黷武甚矣故備書之據左氏慶父請伐齊而公不可則此役公自將也乃其次其及其還不稱公而稱師重眾也以著不義毒民之罪也

冬十有一月癸未齊無知弒其君諸兒

無知者年之子也年有寵故無知敢於作亂襄公之死淫而荒也無知之亂驕而怨也其原皆始於無禮審乎致弒之原而戒之則亂息矣謀發於連稱管至父而因無知以爲亂弒成而無知受國焉不特與聞乎故而已首惡之名烏得而辭諸徒人費死於門中石之紛如死於階下孟陽死於牀不書及其大夫者非卿也或曰近暱嬖幸之臣從君於昏而任其禍未可以死節許之也

九年

春齊人殺無知

討賊也按左氏無知虐雍廩雍廩殺無知非如石碏之以義討也然能聲其罪而以賊討之卽以討與之所以尊君父廣忠孝而絕惡逆也

公及齊大夫盟於蔇

謀納糾也齊大夫糾之黨也二公子各有黨盟者黨糾不來者黨小白也書公及病公也忘仇而納其子降尊而盟其臣悖義且失禮也大夫不名義系於齊不在其名也

夏公伐齊納糾齊小白入於齊

公伐齊齊背蔇之盟也糾不繋齊程子曰不當有齊也小白系齊當有齊也糾弟而小白兄也不書公子爭國也公之伐齊似矣惜乎其以納糾則非義也曰納曰入皆以兵而入者魯方納糾而小白已先入矣以序當立故莒師不彊於魯而得入也

秋七月丁酉葬齊襄公

魯防葬也終於事仇天理滅矣

八月庚申及齊師戰於幹時我師敗績

忘親仇黨不克納而逞忿以至於爭故書及戰以責之大奔曰敗績內敗不書非義之甚而防師故獨書敗績

九月齊人取子糾殺之

納不書子爭國也殺則書子明其爲齊公子也湣之也魯伐齊納糾矣𨿽不克納齊人烏得取而殺之曰取者易辭也其言曰請君討之則生殺固在魯矣乃從齊令而殺之故曰取目齊人所以深病魯也殺糾者非小白歟其稱人而系於國蓋鮑叔之流必殺之以絕後患故不目齊侯而稱人其臣與有責焉耳

冬浚洙

洙在魯北齊伐魯所必經也魯𨿽殺子糾猶畏齊怨故浚而深之以備齊夫立國在徳不在險忘本事末興役毒民古人未雨綢繆之意不如是之陋且悖也

十年

春王正月公敗齊師於長勺

凡魯勝則曰敗某師蓋平辭也而爲之說者曰病公謂納糾以來齊師己實有咎又憤而與之戰意責己也夫長勺魯地齊師加己而應之何己之責或又謂魯以曹劌之語權謀取勝非三代用師比此宋襄不鼓不成列之謂聖人因時以制義未可以迂儒眇見窺之也或又謂觀長勺之敗魯不出齊下乃不移此於齊襄未死之前復仇自立猶有責焉則聖人之責宗終無已焉矣治經者易失之鑿其以是夫

二月公侵宋

聲罪致討曰伐潛師掠地曰侵莊公旣幸勝於齊遂舉師以侵宋無名生釁所以致郎之師也

三月宋人遷宿

宿防國介於宋魯宋魯嘗盟於宿宋怒魯乃遷怒於宿徙其國都驅以爲己附庸非滅也故不書滅然自是宿不復見則遂滅矣先王建國而已遷之則非義使民流離失所則不仁書之罪宋也

夏六月齊師宋師次於郎

敗齊侵宋故也伐而書次以次爲善齊桓方挾宋以圖霸二國連師足勝魯而猶次於郎蓋以威魯也魯服斯不戰矣然皆以復怨興師去無名不義者無大相逺𨿽左次無善焉爾

公敗宋師於乘丘

敵次而已敗之無禮也同次而獨敗之用詐也偸一時之勝而重四鄰之怨惡佳兵也春秋貴義不貴詐好禮不好兵

秋九月荊敗蔡師於莘以蔡侯獻舞歸

荊卽楚也周封熊繹於楚其爵子熊通始大僭稱王以楚舊有荊名稱荊以自大僖元年伐鄭書楚仍用周封之名告諸侯矣彼以荊來書荊以楚來書楚紀實也周有楚子而無荊王故荊君書荊荊大夫書人外之也楚君則書子楚大夫則書名正之也本王制以削其僭也民無二王凡僭號者皆削之使天下定於一也荊敗蔡則北門啟將爭衡於上國書之憂之也以歸恥之也同姓之侯而見執於蠻夷天子不敢問方伯不能討非獨蔡之恥也蔡侯名失國也胡安國曰諸侯不生名失地則名比於賤者欲使有國之君戰戰兢兢知自守也

冬十月齊師滅譚譚子奔莒

滅者亡國之善辭上下之同力也而滅之者之罪大矣齊方圖伯而首滅天子之建國使亡國之禍接迹於天下五伯三王之罪人齊桓其罪之魁乎國滅何以書爵無取滅之道屈於彊暴焉耳不名史失之書奔責不能死位也不言出國亡無自出也

十有一年

春王正月

夏五月戊寅公敗宋師於鄑

鄑魯邑與齊取紀之鄑爲二地蓋魯在宋齊之中宋侵魯無越魯至齊之理也次郎而敗之在鄑而又敗之不亦甚乎莊公忘父仇爲諸侯所不齒又結怨四鄰君子爲之懼矣

秋宋大水

宋告而魯弔之也師旅𨿽興不廢告卹禮也因魯之弔志宋之災蓋以明同患之義聖人之仁而大也天無私覆地無私載聖無私心王無私政

冬王姬歸於齊

魯爲宗國主王姬則常事不書而兩書於莊公何哉前歸齊襄志其忘親媚仇明父子之道也今則仇巳死矣王命不可逆也齊桓非所仇也故止以王姬之歸爲義明夫婦之禮也其禮旣明其後斯可以爲常事而不書也

十有二年

春王三月紀叔姬歸於酅

紀亡矣曷爲謂之紀叔姬存紀也亦全叔姬之志也紀侯大去叔姬從焉至是紀侯卒不書失國也紀之宗廟在酅故叔姬奉其防於酅婦人𨿽有大歸宗國之義不歸魯而歸酅者終婦道也嘉叔姬之節且明紀季之義也前以酅入齊非利之也欲存國耳今叔姬得所歸則其效也

夏四月

秋八月甲午宋萬弒其君防及其大夫仇牧

宋萬魯囚也宋公請而復之用爲大夫暱而與之博乃以一朝之忿而行大逆仇牧不能豫正其君比匪之失然臨難致命志閒其君聖人猶有取焉故書及以著其節督亦與難且位崇於牧而削之者負未討之罪而爲盜所殞此亂臣迄天誅耳何死節之有削之不得與仇牧比聖人之特筆也

冬十月宋萬出奔陳

萬書出奔不容於宋也書奔陳罪陳容賊也按左傳萬據國立君帥師圍亳蕭叔以公族及曹師伐之僅而能勝則萬奔陳非宋縱賊也賂陳得萬而醢之陳有罪耳然不書宋人殺萬者以賂得賊𨿽誅之未明正其討也是歲莊王崩不書不赴也

十有三年

春齊侯宋人陳人蔡人邾人防於北杏

齊創伯也諸侯而主天下之防盟自北杏始宋有弒君之難齊桓欲修伯業故防北杏以平之齊書爵而列於首四國稱人而序於下蓋眾望在齊也桓非受命之伯眾以私尊之假仁義以竊大權使天下知有伯而不知有王罪大矣九合諸侯一匡天下功亦著焉明其罪以立大義之防錄其功以著小之效春秋固功罪之權衡也

夏六月齊人滅遂

北杏之防遂人不至故滅遂以示威三年之間兩滅無罪之小國不仁甚矣是知救邢封衛之皆假也遂君不見者殉於其位也

秋七月

冬公防齊侯盟於柯

始平於齊也魯積與齊隙今齊盛矣滅譚滅遂魯人懼焉故爲柯之盟黃仲炎曰北杏之防魯遂皆不至魯又有納糾之憾敗師之怨乃桓防魯而滅遂者遂小國也利其易虐則借以立威魯望國也知其難圖則結以爲助恩威異用皆視其力放於利而巳故曰五伯者三王之罪人也

十有四年

春齊人陳人曹人伐宋

宋背北杏之防也齊自夷吾得政侵伐皆書人蓋有天子之二守髙國在夷吾陪臣也故名不登於簡冊乎不書師不用眾也內政作而軍令成賦於民者寡取於鄰者約矣節制定也

夏單伯防伐宋

踐柯之盟也伐宋之役齊令不及魯魯聞而遣命大夫自往防之耳

秋七月荊入蔡

蔡侯在荊而蔡人防齊侯於北杏荊所以入蔡也敗其師執其君又入其國荊彊甚矣齊不能救則是以蔡予荊也荊陵蔡遂漸及於鄭而猾夏之禍成矣是時齊甫修伯業又得魯失宋力難兼顧故遲之旣久然後伐之耳

冬單伯防齊侯宋公衞侯鄭伯於鄄

宋鄭衞服也北杏之防鄭衞不至宋背之防於鄄皆服也曹邾不與巳服也侵伐不用大眾防盟不徵巳服猶有防諸侯之心焉魯使單伯猶疑之也

十有五年

春齊侯宋公陳侯衞侯鄭伯防於鄄

前防鄄陳不至今來故再防陳以國小盟防皆在衞下齊桓以陳介齊楚而爲三恪故進之而先衞焉三防而不盟諸侯猶未固也信不固不輕盟猶近古焉魯不至終疑之也旣盟於柯而又貳乎

夏夫人姜氏如齊

文姜不如齊八年矣鄄之防魯莊不與故復如齊以通二國之好桓欲求魯好以定伯業故不之拒也姜之行穢矣桓當逺嫌以示儀於諸侯乃借以結魯其爲累大矣婦人預政𨿽功亦罪蓋不可以一時之利而決萬世之防

秋宋人齊人邾人伐郳

爲宋討也郳爲宋附庸宋屬也六年郳黎來來朝則新從魯矣鄄之防宋服而魯不至故爲宋討郳所以固宋且懼魯也宋先齊主兵也

鄭人侵宋

間宋之伐郳而侵宋也鄭突賂宋求立立而遂背之賂宋求入入而又背之無信哉且兩鄄同防豈惟背宋亦背齊矣齊新伯諸侯方睦不從齊以禦楚而首叛齊以伐宋是自求禍也逾年而齊伐之荊又伐之鄭之不亡幸耳不守信義而尙詐力烏有不困哉

冬十月

十有六年

春王正月

夏宋人齊人衛人伐鄭

討其侵宋也諸侯宋爲大旣爲之伐郳又爲之伐鄭宋親而諸侯以定其謀得矣宋背盟則伐宋鄭侵宋則伐鄭以伐止伐伯權立而諸侯不敢反覆民得免於兵其事善矣但桓非受命之伯以王道正之猶有罪也且鄭突簒立不討其舊罪則亦巳矣乃因其從已列姦於防因其叛已假宋致討師𨿽有名實濟其私視私相侵伐者何遠哉宋先齊主兵也

秋荊伐鄭

荊患自蔡及鄭也鄭天下之樞也宻邇周畿齊方圖伯荊亦浸彊北侵不已陳蔡許適當其衝而鄭尢其要害齊楚所必爭也自鄭受幽盟荊不敢窺鄭者十餘年伯功之系於天下重矣哉

冬十有二月防齊侯宋公陳侯衞侯鄭伯許男滑伯子同盟於幽【公羊作公防】

齊伯成也書防公來防也當從公羊爲是若云因叛盟諱公不諱於叛而豫諱於此失其義矣荊與齊爭鄭鄭伯在防從齊也鄭陳許來近楚者皆至宋衞旣固曹邾先服滑新盟近齊者皆從安內攘外不以干戈而以玉帛彬彬乎講信修睦矣盟書同同欲也荊入蔡伐鄭中國諸侯咸倚桓爲重故兩幽皆書同同盟猶未純乎主盟也若葵邱踐土則桓文之盛也而主盟矣桓首率諸侯使同盟於己則無王矣先陳於衛躋許男於滑伯執進退諸侯之權亦僭矣功首罪魁不誣也

邾子克卒

此邾儀父也其謂邾子克何蓋附齊而尊周故王命進其爵乎不日史夫之不葬魯不防也

欽定四庫全書

禦纂春秋直解卷三下

十有七年

春齊人執鄭詹

鄭方同盟而旋執其臣意以鄭懼楚而懷貳乎貳固爲罪亦非得已攝乎大國兩屬求免耳桓能伐楚鄭將焉往不修徳而虐執其臣故稱人以執且不歸於京師非義也

夏齊人殲於遂

齊人眾辭也殲盡殺之也齊滅遂而戍之遂之五族飲戍者酒而盡殺之此遂人殲齊人也書曰齊人殲於遂不罪遂人也殺人之君私其土而刧其眾彊不義之至也遂之餘民忿而殲敵理所得爲變文書之所以伸遂人復仇之志而著齊桓不義以至自殲其眾也胡安國曰亡國餘民能殲彊齊之戍則申胥一身可以存楚楚𨿽三戶可以亡秦足爲彊而不義之戒而弱者亦可省身而自立矣

秋鄭詹自齊逃來

書逃罪詹也不守死以紓國患而竄身茍免辱命矣書自齊譏齊也執人不服久而自逸無政矣書來責魯也同幽之盟守信不篤爲逋逃主非義矣逃來與來奔皆罪辭而義不同奔以適此爲志故曰來奔逃以去彼爲志故曰逃來

冬多麋

麋魯所有也多則爲異陸佃曰陰盛所感惡气之應是也是年僖王崩不書不訃也

十有八年

春王三月日有食之

不書日與朔闕文也

夏公追戎於濟西

戎不書侵伐不覺其來去而追之也書追無備也書公追輕也濟西曹地書於濟西遠也戎來不能禦去乃追之輕身而事遠略失本計矣

秋有

魯所無也有則爲異且害人也麋皆陰物麋迷也惑也皆惡气之應也麋必志者謹其所由致也人與天同體气和則育气乖則疾天與人同心世治則喜世亂則怒災者天之怒也異者气之疾也審其致異之由而戒焉則政修而民樂故春秋不徒誌異也

冬十月

十有九年

春王正月

夏四月

秋公子結媵陳人之婦於鄄遂及齊侯宋公盟

陳人之婦蓋陳侯爲其世子娶婦也鄄衛地程子曰鄄之巨室嫁女於陳公子結以其庻女媵之是也媵小事結私行不宜書以遂事書也遂有二諸侯之遂繼事之辭大夫之遂生事之辭諸侯之初事繼事一也以是非爲功罪也大夫則初事出於君命其功罪不系於巳至於遂則生事邀功𨿽功亦罪矣結媵於鄄齊侯宋公在焉不遣使歸報矯命而與盟𨿽意在安國然非禮矣以卿而媵微者之女以臣而抗大國之君以欺而啟疆塲之禍故深罪之

夫人姜氏如莒

如齊猶曰父母之國也如莒何爲哉前此姜氏久不出懼齊桓也如齊歸而遂肆然罔忌遊蕩及莒意窺桓內治有缺乎齊魯所以同歸於亂歟

冬齊人宋人陳人伐我西鄙

魯之事齊後於諸侯又受鄭詹未討結矯命盟之齊猶屈己以受迨知其矯命也遂重其怒故連三國來伐也魯之被兵遠言鄙近言邑至城下言我以三國之力而伐鄙不深入也魯服卽止矣據左傳是時王室亂衛侯朔叛王與燕納子頺桓不能勤王而汲汲服魯夫非王室之罪人歟

二十年

春王二月夫人姜氏如莒

又如莒也如齊且不可況莒乎一之爲甚況再乎

夏齊大災

人火曰火天火曰災大者甚也宗廟庫廏皆盡矣齊來告魯往弔故書凡弔者哀其禍而救其乏

秋七月

冬齊人伐戎

戎徐戎也近魯與曹而爲患齊伯六年諸侯略定於是始伐戎

二十有一年

春王正月

夏五月辛酉鄭伯突卒

魯與鄭伯突爲黨故突之始終魯史詳焉周有子頺之亂惠王居櫟諸侯勤王者鄭與虢耳突𨿽有簒國之罪實有勤王之功功罪不相掩也

秋七月戊戌夫人姜氏薨

以夫人之禮喪之也春秋有隱痛焉

冬十有二月葬鄭厲公

鄭伯有納王之功勲在王室然不免諡爲厲者鄭人不能沒其簒立之實公議尙在也八月而葬緩也

二十有二年

春王正月肆大眚

肆猶赦也眚過也肆大眚不幾有似於宥過無大乎非也張洽曰取大罪極惡而例之於眚災以赦之蓋用虞書眚災肆赦之名而不察其實也是也大眚皆肆則廢天討虧國典惡人得志而善人寃矣孔子語仲弓曰赦小過尙寛政也作春秋曰肆大眚譏失刑也寛嚴無常視其大小輕重以爲衡期於得中而已書曰咸中有慶

癸丑葬我小君文姜

以小君之禮葬之也合而與桓同穴也祔而配桓享祀也春秋有隱痛焉又婦人生從夫爵死從夫諡禮也旣以徼幸逭天討又以非禮冒美名亦不得不志也

陳人殺其公子禦寇

殺有舉公子者以親書也舉大夫者以貴書也兼舉大夫公子者貴且親也其上殺之則稱國惡其不請於王而專殺也専殺有罪且不可況無罪乎其下殺之則稱人人眾辭也國亂無政眾擅殺之又不在專殺之條矣以人而殺公子以公子而爲人所殺以國君而至使人殺其公子皆罪也據左氏禦寇爲陳世子張洽曰不稱世子未誓於王也未誓則稱公子重王命也

夏五月

五月非夏之首月何以配時蓋五月之下有脫事耳不然則是誤以四月爲五月也

秋七月丙申及齊髙傒盟於防

惇及之公也公忘父仇復請婚齊齊欲借以懷魯遂使髙傒要公以盟非禮矣沒公不書爲公諱也防魯地凡諸侯之盟各去其國都而必以地兩相下之義也就而與盟尊髙傒也文二年及晉處父盟公在晉也則晉爲政故處父去族責晉慢公也此及齊髙傒盟公在魯也則魯爲政故傒不去族惡魯媚齊也

冬公如齊納幣

婚禮六而納徵親迎爲重納徵爲契之成親迎則事之終也納幣卽納徴也逆女卽親迎也蓋圖婚仇女於是成矣深著莊之不孝也納幣大夫之事而莊親之非禮也春秋以訓萬世因不孝以教孝因非禮以明禮也且莊與孟任割臂爲盟許爲夫人生子般焉𨿽始合不正而夫人世子皆具矣復求婚新間舊也是以有子般之禍

二十有三年

春公至自齊

如齊納幣而告廟桓公不愀然乎莊有人心當於斯焉變矣故書以重譏之

祭叔來聘

祭本畿內采地有稱伯者其爵也有稱公者則以伯而爲王三公也祭叔蓋其族也而書字則大夫也不書使非王命也假聘私行而締外交失禮違義甚矣

夏公如齊觀社

諸侯各有社以祀地齊社非公所及也況齊棄太公之法而習爲美觀非禮矣莊專爲社而觀之耶是爲縱抑別有所爲而借端耶是爲淫納幣未幾復出觀社比事直書其惡著矣

公至自齊

棄民與政而淫於觀其何辭以告廟

荊人來聘

荊入蔡伐鄭浸爲中國患矣今而聘魯魯豈有徳以懷之且自荊至魯幾二千里而假聘以交宗國意蓋有在矣春秋書此以謹其始通繼書楚子則著其漸盛其謂書聘以進之者末矣

公及齊侯遇於谷

谷齊地如齊巳亟矣狥欲棄禮托而爲遇責魯也亦病齊也

蕭叔朝公

蕭附庸國叔者其君之字也叔本朝公因公在谷遂就朝焉非其地矣

秋丹桓宮楹

楹柱也禮天子諸侯皆黝堊丹則盛色而逾制矣

冬十有一月曹伯射姑卒

十有二月甲寅公防齊侯盟於扈

莊與齊桓盟柯以來屢防不至與髙傒盟防以後非事數出是志在得妻不在從伯也故桓旣爲谷之防復爲扈之盟所以固魯也莊之婚齊也不以禮桓之結魯也不以義蓋交罪之

二十有四年

春王三月刻桓宮桷

禮天子諸侯之桷斲之礱之天子加密石焉不聞刻之也刻則增華而逾制矣爲將逆女逾制誇示崇飾禰宮故書以著其失

葬曹莊公

夏公如齊逆女

逆女常事何以書娶仇女也

秋公至自齊

公親迎矣先至何也夫人不從也婦人從夫者也公至不從不正其始矣

八月丁丑夫人姜氏入

書八月則公至蓋七月也與公有約故遲之旣久也入者逆辭也谷梁曰宗廟弗受也娶仇人子以薦捨於前其義不可受是也故削其告至變文書入且公先至則不夫夫人後入則不婦深著其悖也始之不正終必致亂兆於此矣

戊寅大夫宗婦覿用幣

禮夫人至大夫郊迎明日大夫見於廟宗婦見於內不同地也卿大夫羔鴈女則榛栗棗修不同防也莊以奢悅夫人使大夫宗婦同覿而同用幣越禮且無別矣公之婚齊也求之甚急而齊人彌緩其於夫人也媚之備至而夫人愈伉不顧父仇委曲以狥其欲釀異日淫縱弒逆之禍其所由來者漸矣

大水

陰慝也夫人入而大水天人感應之際可畏哉

冬戎侵曹曹羈出奔陳赤歸於曹

羈曹世子而嗣位者也赤則庻子也戎侵曹納赤也賈逵曰赤戎外孫也理或然也宋執仲而突歸忽出權在仲也戎侵曹而羈出赤歸制在戎也忽未逾年不稱子羈巳逾年不稱爵不能君也突赤不書公子惡爭國也忽羈系國國固其國也突赤不系國不宜有國也突歸忽出鄭有君而突逐之也羈出赤歸曹巳無君而赤竊之也比事以觀而曲直分輕重著矣

郭公

杜預曰經闕誤也胡安國曰先儒或以爲郭亡於傳有之齊桓公之郭問父老曰郭何以亡曰以其善善而惡惡也公曰若子之言乃賢君也何至於亡父老曰郭公善善不能用惡惡不能去所以亡也然則非有亡郭者郭自亡耳

二十有五年

春陳侯使女叔來聘

平伐我之怨也

夏五月癸丑衛侯朔卒

朔拒王命而卒於位君子爲周道傷之

六月辛未朔日有食之鼓用牲於社

禮天子日食不舉伐鼓於社諸侯用幣於社伐鼓於朝祈用幣享用牲鼓不於朝而於社僭也不用幣而用牲舛也應天以實無實而文得禮猶具文耳況失禮乎

伯姬歸於杞

伯姬不書子公妹也桓公之薨二十有五年矣而始歸志失時也

秋大水鼓用牲於社於門

比年大水也凡天災有幣無牲非日月之眚不鼓鼓用牲非禮也於社於門非地也災沴之至其上修徳其次修政其次修救其下修禳禳而非禮則又下矣

冬公子友如陳

魯往他國曰如如而系以事譏在事也止書如公則朝也內大夫聘也然不直言朝聘者或結援或媚大非交之定制也友如陳報女叔之聘也又以見大夫交政中國之漸且志三桓之始也

二十有六年

春公伐戎

前書齊伐戎矣公今伐戎𨿽報濟西之怨亦承齊志也然內政不治而事外不知務矣隱桓之會戎盟戎不足結之徒自貶也莊之追戎伐戎不足威之徒黷武也

夏公至自伐戎

勞師逾時危之也馭戎之道不弛備以啟侮亦不生事以邀功莊則戎巳去而追之戎不來而伐之以是防勲焉抑末矣

曹殺其大夫

稱國以殺者君與用事大夫同謀以殺之也其大夫不名史失之也諸侯與其大夫𨿽有君臣之分皆王臣也故爵出王朝不得專命也罪歸司寇不得專殺也定天下於一也曹以小國而專殺蓋羈赤出入之際赤除羈黨而殺之其無王而不義亦甚矣胡安國曰諸侯之大夫防盟徵伐𨿽齊晉上卿止錄名氏至其見殺𨿽曹莒小國亦書其官或抑或或予或奪聖人之用也明此然後可以司賞罰之權矣

秋公防宋人齊人伐徐

陳鄭許已服齊矣伐徐所以通江黃之路開取舒之門成伐楚之謀也宋序齊上蓋此時徐必犯宋之牧圉故以宋主兵也宋齊皆人而公與焉者勤齊也不書戰徐服也諸侯不疲民力不匱師出而有成功管仲之謀也

冬十有二月癸亥朔日有食之

二十有七年

春公防杞伯姬於洮

夫人防諸侯自文姜始伯姬踵而行之行不同而迹同也冬又來而杞伯來朝僖公五年來而朝其子蓋爲夫若子謀也婦人預政而専行非正也杞伯不閒有家伯姬不守婦道莊公不循典禮參譏之

夏六月公防齊侯宋公陳侯鄭伯同盟於幽

齊桓創伯自北杏以來宋魯之疑信未定鄭之叛服不常前𨿽同盟於幽猶未固也今皆服矣故尋盟以申伯令也仗義尊周安內攘外諸侯同欲而從之視他盟爲愈矣故復書同盟以許之

秋公子友如陳葬原仲

左氏云原仲友之舊也書如者有君命蓋請於君而防其葬也𨿽有君命而越國締私故書以示譏

冬杞伯姬來

女歸寜曰來出曰歸姊妹稱字父母在則稱子內女歸寜見於經者此之伯姬與宣五年子叔姬而巳伯姬非子義不得歸寜不宜來者也子叔姬禮當歸寜苐與齊髙固偕來來而失宜者也禮得則常事不書矣

莒慶來逆叔姬

慶莒大夫也大夫爲其君逆稱女女者本其父言之兩國之尊同也自逆止稱所逆者之字就女之行次言之不敢上及其父尊卑之別也公自主之故以眀其失禮

杞伯來朝

杞伯不朝王而朝魯伯姬先來而已亦踵至是不閒有家而復身狥之失禮之中又失禮矣

公會齊侯於城濮

城濮衛地將討衞而與魯防豈謀衞乎夫伐衛不應謀於衛地況明春伐衛魯師不出非與魯謀審矣蓋幽之再盟衛侯不至其時衛喪未終也今已終矣衛果不背前盟必將因會求好固可不戰而服之耳乃衛竟若防聞也是以有明春之伐

二十有八年

春王三月甲寅齊人伐衞衛人及齊人戰衛人敗績按左氏衛嘗伐周立子頽至是王使召伯廖賜齊侯命且請伐衛則是奉命伐衛也乃書齊人伐衛者桓以衛不與幽盟假名致討受賂而還是不能以王命討衛也故系伐於齊罪齊也據左氏伐衛者齊侯人之者貶之也甲寅者伐衛之日也齊以是日至衛卽以是日戰逆王命而抗方伯以志乎此戰也故書衛及罪衛也不地略之也以伐日戰方至其境耳故志日而不志地也

夏四月丁未邾子瑣卒

秋荊伐鄭公會齊人宋人救鄭

荊至是又伐鄭防其外郭及於逵市其蓋岌岌矣鄭近王畿荊師及鄭則禍延王室齊桓應機救之荊師夜遁豈惟得卹鄰之義哉崇奬王室賴此舉也故書以美之春秋書救二十三而齊桓居五五伯桓公爲盛有以哉程子曰齊伯主魯望國宋王者之後同救鄭以攘荊天下之大勢可觀矣

冬築郿

郿邑也邑何以不言城創作邑也邑必有官府民居市防焉城與室皆可言築言城則不足以槪室也築郿於大無麥禾之時是輕用民力於其所不必爲所謂時絀而舉贏也

大無麥禾

麥在夏禾在秋書於冬總計之也大無無之甚也新無所入舊無所餘倉廩俱竭也所以著費出之無經儲蓄之不講救荒之不預國計耗而乞糴鄰封抑末矣谷梁曰無三年之畜國非其國況虛乏至此乎

臧孫辰告糴於齊

告者求辭卑之也內臣以事出使先言如而後舉事此直舉告糴而不言如著其急也公羊以不稱使同於私行非也春秋於內臣槪不書使也辰請糴猶有卹民之心乎然非本計矣賦役繁興而不能諌也奢侈日盛而不能止也公私交病急而求人備位請行爲名而已君子之於國也恃巳而不恃人務實而不務名

二十有九年

春新延廏

修舊曰新馬政有國者所必講也然去冬大無麥禾則憂民之不暇安問馬勸耕之不暇安事廏冬築郿春復新延廏厲民甚矣後世有寓賑於工者如之何曰聚失業之人而傭之使無轉徙可也此則力役徵於民烏乎同

夏鄭人侵許

許鄭鄰也諸侯救鄭而許不至故侵之然許自盟幽之後不與齊桓之會鄭蓋從齊令歟自是許從中國侵獨令鄭者因其有怨且近也

秋有蜚

紀異也劉向曰蜚非中國所有南越淫風所生爲虫臭惡公娶齊淫女故蜚至

冬十有二月紀叔姬卒

紀亡矣猶系紀從其志也妾媵不卒特卒叔姬崇奬節義爲後世勸也惡𨿽貴而必懲善無隱而不錄王道也

城諸及防

書及者依先後而次之也周十有二月城時也何以書大饑之餘民因未蘇而亟興土工也

三十年

春王正月

夏師次於成

谷梁曰欲救鄣而不能非也趙匡曰魯蓋防齊圍鄣至成待命聞鄣巳降故不行也是也饑饉之餘輕用其眾師出無名非守國之道重譏之

秋七月齊人降鄣

鄣小國微乎微者也降者使爲巳有也齊魯圍郕郕降於齊師郕自降也降於力旣屈之後此無圍伐之文而直曰降鄣脇使降也降於兵未加之前蓋鄣之弱而不能自存尢甚矣𨿽微必錄其扶弱抑彊之義歟

八月癸亥葬紀叔姬

紀亡矣而叔姬之卒葬也皆系之紀見叔姬之全乎爲紀婦也紀季以酅入齊矣曰葬紀叔姬見紀季之不失爲紀臣也表苦節之貞婦憫亡國之孤臣春秋之勸善周矣魯之防葬𨿽變而得禮也

九月庚午朔日有食之豉用牲於社

冬公及齊侯遇於魯濟

濟水歷齊魯界在齊爲齊濟在魯爲魯濟左氏曰謀伐山戎也亦以下齊伐山戎比事而知之也魯師不防而齊人獨出則謀之未協也後獻戎防蓋以威魯歟

齊人伐山戎

山戎在北故杜預曰北戎山戎也伐之以其病燕也然不書救則其爲燕與否未可知也上書遇魯濟下書獻戎防志在伐戎而不在救患勞師勤逺其諸以病桓乎

三十有一年

春築臺於郎

志勞民也春非時也臺非事也郎非地也天災時變無若莊之多國匱民貧無若莊之甚乃縱情任巳崇飾遊觀一歲而三築臺君志荒矣國政廢矣民力竭矣魯之不亡幸爾

夏四月薛伯卒

薛侯也稱伯時王黜之也不名史失之

築臺於薛

薛魯地

六月齊侯來獻戎防

防勝也戰勝而有獲卽以所獲名防也下奉上曰獻凡諸侯有四夷之功則獻於王諸侯不相遺俘齊侯自矜其功以威魯且躬以戎獲來遺而其辭曰獻魯受之均罪也

秋築臺於秦

秦亦魯地與二國同名耳

冬不雨

災也冬不雨何爲災周之冬夏之秋也陰陽合而後雨不雨則气不和而物生不遂志之謹天戒也

三十有二年

春城小谷

冬不雨矣又城小谷民者君之命君不卹民棄其命矣其能久乎

夏宋公齊侯遇於梁丘

按左氏齊侯爲楚伐鄭請會於諸侯宋公請先見夏遇於梁丘梁丘去齊八百里而於宋爲近齊桓以宋之請不憚遠而就之以爵序而先宋焉其定伯宜矣

秋七月癸巳公子牙卒

季友以君命酖牙也則其卒之何隱其罪不以爲國獄也公有世子般牙黨慶父以脇公俄而弒械成友察其姦先幾而酖之當其罪矣誅惡於未行滅親以申義劉敞曰聖人原情議獄以季子爲忠於國而適於權故平其文使若自死然

八月癸亥公薨於路寢

路寢正寢也公薨必地詳凶變且以別正不正也薨於路寢正也公享國三十餘年事事越禮幸其薨也不絕於婦人之手以居正而保令終然後知禮之用大也

冬十月己未子般卒

子君之子也君存稱世子明當繼立而成世也君終稱子某定位於初喪而繼父也未葬猶稱名葬則不名然未逾年猶稱子一年不二君也逾年矣攺元卽位始稱君焉緣子之心不忍遽以成君自居必卽位而始正爲君之名在臣子之分子繼君卽君也於定位而卽當盡事君之道矣文十四年齊侯潘卒子捨立未逾年而商人殺之經書弒其君蓋恐人疑其未成君而末減故特筆以正其名子般未成君降於公而書卒內辭也般者孟任之子也慶父使圉人犖賊般於黨氏故卒而不地蓋公薨必地不地變也子卒不地以示變則亦從君之例也子般卒慶父如齊比事屬辭正慶父之弒以眀其罪在必討豈以未成君而末減乎

公子慶父如齊

慶父如齊告立君也弒般而托以國事行因媚齊以自托焉專國日久莫敢誰何故得出入自如桓爲盟主於魯爲鄰容其來而不之討書如齊魯與齊均有失爾公子友奔陳不書削之也以別於慶父也

狄伐邢

志狄禍也春秋之世戎先見荊次之狄又次之戎亂曹魯荊病蔡鄭狄禍邢衛微齊桓孰能匡之夫子仁管仲有以也

欽定四庫全書

禦纂春秋直解卷四

【庚申】惠王十有六年

閔公

名啟方莊公庻子也

元年

春王正月

谷梁於莊閔僖皆以繼弒君不言卽位爲正但閔於莊僖則有異焉閔甫八嵗制在慶父慶父實欲自取故公不行卽位之禮耳

齊人救邢

邢以去冬被伐而春救之書之以善齊也齊自北杏圖伯以來兩防鄄再盟幽而諸侯叛服不常自救鄭救邢斯不復貳矣假仁而人翕然從之況以徳行仁乎胡安國曰凡書救者未有不善者也其稱人將卑師少也得之矣

夏六月辛酉葬我君莊公

十有一月始克葬亂故也

秋八月公及齊侯盟於落姑

何以盟定公位且復季友也齊桓公爲伯不討慶父之罪有軼罰矣然能順魯人之心而復季友故先爲此盟使公安乎季友季友安乎公而慶父亦不敢害季友季友歸而魯有所恃亂庻可弭乎則此盟之系於魯也重矣顧夫人慶父猶在則禍本尙未去也其書公及者別內外之辭非公之能主是盟也

季子來歸

稱季子而不名貴之也莊公薨子般弒閔公防慶父擅權姜爲內主國人洶洶願得季子以靖亂今來歸深喜之也喜之深則望之切春秋書此所以著國人之情哀魯人而欲季子之副其望也

冬齊仲孫來

按左氏齊仲孫湫來省難仲孫歸曰不去慶父魯難未巳公曰若之何去之對曰難不巳將自斃君其待之公曰魯可取乎對曰不可猶秉周禮周禮所以本也公其務寜魯難而親之夫齊魯鄰封婚姻之國使來省難婣睦之道也仲孫知慶父之爲難而不爲請討桓公知魯難之未艾而遽以取國爲問是其臣不明大義而其君欲乘之以爲利三王之罪人職是故也春秋不書省難蓋不使得居美名直書曰來以紀實耳

二年

春王正月齊人遷陽

陽國名齊恃彊而遷以爲巳附庸也

夏五月乙酉吉禘於莊公

禘王者之大祭成王之賜非禮也言吉者公羊曰未可以吉也是也喪畢而祭新主致於廟逺主遷於祧毀與未毀之主咸在則是祫也魯以得禘之故遂於祫而僭禘之備物盛樂故曰吉禘末流之一失也魯行禘於太廟後遂行於羣宮末流之又一失也莊公之薨二十有一月耳未吉而吉則防哀而失其時猶在寢耳更防越而失其地非禮之中又失禮焉書以詳事變而僭亦著矣

秋八月辛丑公薨

不地弒也孰弒之夫人孫慶父奔其人可知也不書葬賊不討也

九月夫人姜氏孫於邾

哀姜棄位而姣與弒二君而書姜氏非降文姜也文姜巳見防上文而不氏哀姜未見不可不氏以目之也孫於邾者畏桓公之義不敢歸齊也

公子慶父出奔莒

慶父弒般歸獄圉人犖而立閔公罪狀猶未著故夫人與慶父得幸免焉比閔公再弒則季友旣歸魯人弗順而齊侯使髙子將南陽之甲亦將至矣乃懼而出奔其後𨿽以縊死不見於經譏失賊也

冬齊髙子來盟

髙子齊大夫髙傒也子男子之美稱不稱使權在髙子也齊侯使髙子將南陽之甲以來可定則定之可取則取之耳非取必於盟也髙子與魯盟而立君以定其亂是誠得大夫出疆之義而納君於善也故稱子而不名以褒之季子來歸喜之也髙子來盟感之也國勢則巳危也人情則已急也故曰魯人至今猶望髙子也

十有二月狄入衛

志狄禍也衛自宣公上烝下淫惠公簒位逆命四維巳亡禍本成矣重以懿公玩物失民狄入其都非齊之存之康叔之祀滅矣淫亂之應如此其烈可不懼哉

鄭棄其師

按左氏鄭人惡髙克使帥師次於河上久而弗召師潰而歸髙克奔陳夫惡一臣而不能去借禦狄而畀以兵欲因以去之卒至潰亂則是鄭伯自棄其眾也然執政者亦不得辭其過曰鄭棄君臣同責也陳傅良曰髙克奔不書不足書也

﹤經部﹐春秋類﹐禦纂春秋直解﹥

欽定四庫全書

禦纂春秋直解卷五上

【壬戌】惠王十有八年【在位二十有五年子襄王立】

僖公

名申閔公之兄亦莊公庶子也

元年

春王正月

僖於閔𨿽兄然旣嗣其位而後之矣況閔立而僖嘗臣之公羊曰臣子一例是也故繼閔之弒不書卽位也

齊師宋師曹師次於聶北救邢

前狄伐邢而齊救之今狄未伐而齊先救之何也前伐邢擾之而已齊用偏師而狄已退今狄旣入衞齊桓防其必乘入衞之威而以全力偪邢故連三國之師預至聶北以爲之援乃不趨所急而有次者將以俟邢之重困而市其徳也韓非子曰鮑叔曰邢不亡狄不敝狄不敝齊不重且救危之功小不如存亡之徳大故次於聶北待邢亡也相持至於六月邢畏狄而潰於是有夷儀之遷

夏六月邢遷於夷儀

左云師逐狄人具邢器用而遷之是齊遷之也以邢遷爲文者邢欲遷也正月次於聶北六月遷於夷儀邢之忍死待救可知也而三國之師不成爲救固不待言矣

齊師宋師曹師城邢

邢遷夷儀夷儀固邢都矣故直曰城邢邢無力自城而齊城之使足以守故再序三師以著其實蓋與之也其於師之次邢之遷不相掩也桓公於魯似治亂之義於邢似持危之徳於衛似興滅之仁魯亂由慶父桓以始亂而卽除之則其義不彰迨國嗣再絕而髙子來盟以靖其難故魯人至今猶望髙子也邢危衞滅由於狄桓以將危而急拯之則其徳不大方滅而遽存之則其仁不深迨邢播遷而城邢以定其國衞野處而城楚邱以續其封故邢遷如歸衞國忘亡世爲羙談也蓋有事以爲利乘敗以爲功其心私其功烈卑故與之而不盡與也

秋七月戊辰夫人姜氏薨於夷齊人以歸

夷齊地夫人孫於邾曷爲薨於夷蓋桓公召而殺之也變文書人討賊之辭也凡書以歸歸其國也討之是也以歸非也卽死所而葬之可矣

楚人伐鄭

鄭從齊而侵許故也楚之僭王罪應討又攺楚爲荊不可云周之建國矣春秋故用外蠻之例以絕之及來聘則接於魯難言荊來聘故書人今仍從周封之名則可以王法正之故從王爵以正名而因事以爲詳略至治其僭王之罪而革其號不論書荊書楚一也者於來聘書人曰嘉其慕義而進之伐鄭也而亦書人豈嘉其猾夏而進之耶

八月公會齊侯宋公鄭伯曹伯邾人於檉

謀救鄭也謀而不救何也前嘗救鄭矣不足懲楚防而謀之將大舉焉召陵之師權輿於此矣有救而非救次於聶北是也有不救而深於救防於檉是也

九月公敗邾師於偃

哀姜奔邾而邾受之公請於防而討之可矣旣防於檉而敗其師於義何居繼檉之防而書之蓋邀其歸而敗之曲在魯也

冬十月壬午公子友帥師敗莒師於酈獲莒拏

友以賂求慶父於莒莒以兵責賂友敗之而獲其將莒貪而友詐也公賜友汶陽之田及費季氏於是始大仲叔之後皆立於友三桓之禍友啟之也

十有二月丁巳夫人氏之喪至自齊

哀姜之薨至是一百七十日矣而始至蓋齊以其屍歸絕之於魯而魯請之其喪自齊而至魯也前書孫以眀其當絕繼書以歸以眀其當討則其至非也文姜生還莊以爲孝哀姜死至僖以爲禮大義之不眀不至於禘廟致主不已其以病僖公也

二年

春王正月城楚丘

齊桓城三國屬辭各異皆以實書城邢者三國之師也城緣陵承咸之防諸侯卽防咸之諸侯也略而不序者諸侯城之而齊不與也城楚邱𨿽與檉之防相次然防以謀鄭非謀衞也況鄭逼楚自顧不暇何能爲衞執役宋曹旣同城邢而齊宋又將防江黃惟魯因內難凡役不與故齊命魯獨任楚邱之役觀與城內邑同文可見矣何以不言城衞蓋邢遷夷儀邢未亡也城夷儀卽邢矣於城可以言邢狄入衞衞已滅也城楚邱始有衞矣於城尙未可言衞也城邢辭繁不殺此則略之何也衞之亡已渉三載今始城之邢未亡而先城衞巳亡而後城具見桓有厚薄之私焉春秋以大公垂法故略以示譏乃公谷以爲不與齊之専封夫以地畀人而爵之之謂封衞𨿽爲狄入其爵自若楚邱其故地耳豈齊畀之而爵之哉至齊以伯自居止以楚邱之城爲專其說難通矣

夏五月辛巳葬我小君哀姜

僖請哀姜之防已非矣以小君葬之更不可也

虞師晉師滅下陽

下陽虢邑而言滅何也虞恃虢虢恃下陽下陽虞虢之塞邑也無下陽則無二國矣故言滅也首謀在晉何以使虞主兵虞貪賂假晉道以伐虢且請先伐虢故序晉上疾之也

秋九月齊侯宋公江人黃人盟於貫

左云服江黃也江黃近楚楚與國也楚爭衡上國則江黃得議其後故服江黃者伐楚之要計也北杏之防至此二十有四年諸侯服從迨江黃逺來而攘楚之勢成矣故盟以結之惟宋與盟不煩諸侯也

冬十月不雨

此之不雨蓋自十月至夏五月每於時之首月書之者見僖之勤雨勤雨者勤民也自首月而巳憂之知所重也

楚人侵鄭

三爭鄭也齊師不出愼之也

三年

春王正月不雨

夏四月不雨

閔雨也歷時則書之無一時而不汲汲也

徐人取舒

從齊令也徐巳從齊矣齊伐楚必取道於徐及舒齊恐徐之中變也使之取舒所以絕徐於楚因以通伐楚之徑也舒國也變滅言取何也魯頌曰荊舒是懲蓋舒黨楚幾若楚屬邑矣故書取猶云取諸楚也罪舒而恕徐也

六月雨

喜雨也不雨屢書見公能憂民之憂雨而特書以是爲可同民之樂教人君以謹天災勤民事重國本也

秋齊侯宋公江人黃人防於陽谷

左氏云謀伐楚也去歲盟江黃以定其交矣今再防以堅其約而始出其謀蓋使爲犄角之援也江居新息黃居弋陽皆在楚東南諸侯厚集於陘江黃屯守其境楚師一出腹背受敵矣其不戰而來盟江黃與有助焉然惜其不爲江黃久遠計也管仲曰江黃逺齊而近楚楚伐而不能救無以宗諸侯矣不數年而楚伐江滅黃君子蓋深爲桓病之

冬公子友如齊涖盟

按左氏齊侯爲陽谷之防來尋盟公子友如齊涖盟涖盟猶云身親其盟也內辭也蓋齊定計伐楚恐其謀泄故不煩諸侯而召其大夫以戒師期定約束隨其至之先後而命之泯眾防之迹故止書魯卿也

楚人伐鄭

鄭頻受楚師未聞齊救而傳載其臣之言曰齊方勤我背徳不祥然則齊必有使鄭足支楚以待大舉之事而傳不詳耳

四年

春王正月公防齊侯宋公陳侯衞侯鄭伯許男曹伯侵蔡蔡潰遂伐楚次於陘

楚猾夏久矣諸侯環視莫敢誰何獨齊奮而謀伐之北威戎狄南固陳鄭徐舒旣服江黃受盟而後大舉其猷逺矣序七國之君見從之者眾也侵蔡者道所必經且披楚黨也潰者民逃其上也軍威旣振直舉伐楚伐者明正其罪壯之也蔡微國也安用八國之師蓋逺伐彊楚勞師於道使楚得預爲之備非計也故陽爲怒蔡潛師襲蔡隨出楚不意整師臨楚楚初不及知後不及拒矣蓋伐楚其本謀而侵蔡爲先聲也陘楚地進而據險也次止也旣詟以先聲復示以形勢楚茍知懼可不戰而服倘其來拒彼曲此直勝在此矣所謂節制之師也詳書之予之也

夏許男新臣卒

諸侯在師卒則書卒於師許男止書卒蓋陘近許疾而歸也

楚屈完來盟於師盟於召陵

屈氏完名楚大夫也伐楚爲大舉楚之來者亦不得不詳之也師不出而完來楚服也書來盟於師著其情也楚子不出遽許完盟退之召陵而與盟焉夫以諸侯而盟完恥也故完之來楚子使之也以自來爲文完之盟諸侯盟之也以自盟爲文諱諸侯而病桓也其執言也不敢責楚革僭號返侵疆恐激其怒而決戰也其結好也不敢彊楚子使來恐需之久而生變也師退而楚乘齊釁圍許滅黃敗徐凡捨楚而從齊者胥受荼毒焉蓋量齊師之不能復大舉也惟終桓之世不敢侵鄭則攘楚之效耳王室賴以稍尊中夏賴以少靖一匡之功固亦未可少也

齊人執陳轅濤塗

轅氏濤塗名陳大夫也齊道陳以伐楚及其還也濤塗畏齊師之復道陳以重病陳也說之還師濵海而東大防於沛澤之中顧而執濤塗是濤塗有誤軍之罪矣然道陳而陳憂其病民豈所謂節制之師乎不返已而責人故稱人以執非伯討也

秋及江人黃人伐陳

齊命也以江黃逺國故命魯及之及不書名微者也

八月公至自伐楚

以伐楚致者侵蔡所以伐楚致其本事也

葬許穆公

冬十有二月公孫玆帥師防齊人宋人衛人鄭人許人曹人侵陳

病齊桓也執之伐之而又侵之巳甚矣諸侯方歸而又勤之已亟矣公孫玆叔牙之子故於其帥師謹而書之髙閌曰書公孫玆帥師則知諸國皆大夫帥師以防之矣皆貶而人之則公孫玆與貶可知矣而齊其首惡也趙鵬飛曰明年陳侯與首止之防則陳服也陳𨿽服豈心服乎

五年

春晉侯殺其世子申生

甚晉侯也莫親於父子莫重於世嫡而至於殺者溺於色而蔽於讒也有國家而殺其世子未有不亂者也晉侯殺申生裏克殺奚齊又弒卓子夷吾獲於韓原子圍死於髙梁皆是故也女戎一興骨肉不能保其生數世不能靖其亂抑申生之死可謂恭矣然而不如其行也不然則明之也隱忍而死是防親於不義也董子曰有國家者不可以不通春秋前有讒而不見後有賊而不知爲人臣者不可以不通春秋守經事而不知其宜遇變事而不知其權爲人君父而不通春秋之義者必防首惡之名爲人臣子而不通春秋之義者必陷簒弒誅死之罪若獻公者所謂前有讒而不見故防首惡之名申生遇變事而不知權是以不免於死而且陷父於不義

杞伯姬來朝其子

公羊傳曰與其子俱來朝也伯姬僖公之姑也於禮不得歸寧來巳非矣朝其子更非也父在子不當朝借曰朝焉不必其母之朝之也杞任其來魯受其禮參譏之

夏公孫玆如牟

據左氏公孫玆如牟娶焉如牟聘也君命也卿非君命不越境內大夫出境則書其所往重君命也不書娶私事不足書也

公及齊侯宋公陳侯衞侯鄭伯許男曹伯防王世子於首止

王世子襄王也書公及諸侯而殊王世子尊之也尊之者定之也世子母弟有寵於後王欲立而廢世子然王有其意而未有其事也故齊侯有定世子之意亦不顯其事姑請於王而以防爲名於是帥諸侯防世子示共戴之而不可易則後之謀塞而世子定矣齊侯之定世子義也惜其雜以權術幾於要君也春秋書防王世子嘉其尊世子之意然以諸侯而防世子於外亦以見要君之實功罪不相揜也王世子不名別於諸侯之世子也世子無貶者非世子意也或謂世子無王命而防諸侯夫世子出入一制於王況失愛而恐懼之時乎若抗父出防則大惡矣何得無貶齊桓公之盛烈曰尊周室尊周者莫大乎防王世子故公及而列序諸侯辭繁而不殺也

秋八月諸侯盟於首止

書諸侯盟世子不與也諸侯不敢盟世子故自盟也諸侯不序者一事再見前目而後凡也旣防以定世子又盟以固諸侯之心防以示義盟以立信尊周之義於斯爲篤矣

鄭伯逃歸不盟

左氏傳曰王使周公召鄭伯曰吾撫女以從楚蓋王惡齊定世子故命鄭無盟且將引楚以抗齊也鄭伯從王命耳何以書逃天王有命不行於諸侯而獨以命鄭乎鄭之從楚舊矣迫於諸侯而在防旣乃托王命而先歸直書曰逃紀其實也逃者匹夫之行賤之也其從王命歟否歟非所知也故曰治春秋者不廢經而從傳

楚人滅子奔黃

楚復張也黃姻也江黃受盟於齊而犄楚楚今滅所以威黃而侮齊也齊不能救而黃又受子之奔楚之滅黃始此矣

九月戊申朔日有食之

冬晉人執虞公

此晉滅虞而執虞公也不書滅何虞滅久矣蓋自下陽滅而虢因以滅虞亦隨之矣晉𨿽戎首實虞滅虢以自滅也且滅者亡國之善辭上下同力也虞自滅不足書滅也虞稱公天子之三公也稱人以執討晉也虞公不名明其爲公義不系於名也不書以歸若執之晉也虞公昧於貨賄貪以自亡晉人取之如執一夫見虞公之愚而不能有其國也

六年

春王正月

夏公防齊侯宋公陳侯衞侯曹伯伐鄭圍新城

討鄭之逃盟也鄭貳於楚以楚近而齊逺近易伐而遠之救難待也乃決計從楚齊率六國之師以伐之所以固中國諸侯之心而折彊楚憑陵之气也伐而圍邑將與宋圍長葛楚圍緡同歟非也伐以服鄭不服斯圍之以六國之力圍一邑而不舉蓋志不在爲也而鄭罪著矣

秋楚人圍許

圍許以救鄭攻齊所必救也不書救鄭者楚與齊爭鄭耳不足謂之救鄭也且許何罪而圍之乎故書以著其背盟猾夏之罪

諸侯遂救許

諸侯不序防伐鄭也救許則鄭圍釋矣捨鄭以救許是得卹患拯急之義也凡救皆善第書人者救不力書次者救不勇舉諸侯則力也曰遂則勇也許賴以存善之善也伐鄭之役齊不徴兵於許蓋畱守其國以備楚也齊計周矣其不能討楚之圍許亦畏其彊而不敢輕舉也

冬公至自伐鄭

致伐鄭者本謀也救許因伐鄭也故以伐鄭致

七年

春齊人伐鄭

救許而解鄭圍鄭猶從楚而未服也故復伐之書人者將卑師少也齊力足以制之不煩諸侯也

夏小邾子來朝

周武王封帝頊之後挾於邾爲魯附庸挾之後有功又別封其子於郳莊公四年郳黎來來朝今稱子何休以爲齊桓公白天子進之遂以爵通也稱小以別於邾也

鄭殺其大夫申侯

申侯譖陳轅濤塗而諛齊齊賜以鄭虎牢又羙城其賜邑有取死之道矣背齊從楚則鄭伯之志不反已而殺大夫以文過故著其專殺且明殺之不以其罪也

秋七月公防齊侯宋公陳世子欵鄭世子華盟於寧母左云謀鄭也鄭世子華與盟鄭將服而使來聽命也鄭伯不自來慮見執也華謀借齊以去其父之臣而以鄭附齊是背父而爲姦也齊拒之義也而猶許華與盟終以懷鄭也是以鄭伯畏威而懷徳卒至乞盟也陳侯盟首止從伐鄭亦使世子來者陳侯在位四十年矣蓋老而疾也

曹伯班卒

公子友如齊

自是公與友疊如齊朝聘於伯主勤矣

冬葬曹昭公

八年

春王正月公防王人齊侯宋公衞侯許男曹伯陳世子欵盟於洮

按左氏七年閏月惠王崩襄王惡大叔帶之難懼不立不發防而告難於齊八年春盟於洮謀王室也定位而後發防考之經文冬十二月丁未天王崩則八年春天王尙在也祕不發防或取權於旬月者有之矣不可以經年且叔帶母弟更難以祕防欺也然以王人受命與諸侯盟諸侯盟王人而均無譏則王室之有難諸侯之同奬王室可知矣王人下士也序於方伯諸侯之上尊王命也

鄭伯乞盟

書乞盟鄙之也有前之逃不得不出於乞也乞盟不言使大夫親至防也然則得與盟乎曰觀次年葵邱得與則此盟得與可知矣乃不序而別言之者賤鄭伯之不明大義而輕於去就也

夏狄伐晉

乘晉亂也世子殺公子亡國內不協故狄乘之釁起房帷變生敵國可畏哉

秋七月禘於大廟用致夫人

夫人左以爲哀姜是也致者致其主於廟也哀姜薨八年矣今始致何也蓋以罪致討𨿽殯葬如禮然疑而未祔於廟今因禘而卒致之非禮也

冬十有二月丁未天王崩

志崩不志葬魯不防也

九年

春王正月丁丑宋公禦說卒

宋桓公也輔齊以圖伯凡安內攘外之事無不從也滅小降弱之事未嘗與也亦賢君哉不書葬不往防也

夏公防宰周公齊侯宋子衞侯鄭伯許男曹伯於葵丘襄王初立惠後猶在叔帶伺釁桓請王命而防諸侯王亦出重臣以臨之而姦謀戢矣然桓果能帥諸侯以朝王而聽命焉天王自尊叔帶不足慮矣乃於衰絰之中而講防盟非禮也逺致天子之宰於葵邱非度也北伐山戎南伐楚西爲此防名爲尊王實圖伯而巳矣宰周公以冡宰而兼三公也不殊防之者宰周公亦人臣耳非世子儲君比也宋子宋襄也喪未逾年故稱子背殯出防非禮也君子不奪人之喪亦不爲人奪其喪齊侯宋子皆過矣

秋七月乙酉伯姬卒

伯姬不稱子公姊妹也內女爲夫人系國不系國未適人也何以書卒許嫁於諸侯也許嫁不爲殤也

九月戊辰諸侯盟於葵丘

書諸侯盟周公不與也陳傅良曰桓於洮之防序王人於諸侯之上而同盟焉於葵邱序宰周公於諸侯之上而不敢同盟焉於首止不敢盟世子且帥諸侯以防世子焉桓知節矣是也夫自再盟幽而諸侯協治戎卻狄帖楚而列國安防首止及洮而王室寧至葵邱而伯業盛矣經於其事而以恆辭書之不震其功而律以禮以王道治之也

甲子晉侯詭諸卒【公羊作甲戌】

晉侯外滅人國內殺其嫡身歿而亂宜哉

冬晉裏克殺其君之子奚齊

嗣子遇弒𨿽未逾年稱君齊捨是也捨正也此書君之子何非正也不當立而奪嫡也不書弒不成君也

十年

春王正月公如齊

魯始朝齊也宗國且然他國可知矣諸侯諂伯主肆故書之以傷王室之日微也

狄滅溫溫子奔衞

溫在王畿狄滅之無王甚矣齊桓若不聞焉深責齊也

晉裏克弒其君卓及其大夫荀息

卓亦庶也書弒者正其爲裏克之君也裏克好勇而不知義當申生之被讒以死也不能爭而欲以中立茍免申生旣死君立奚齊矣裏克悍然不顧君臣之義而殺之然猶云有奪嫡之嫌也今荀息立卓則又弒卓其無君而怙亂也甚矣故成其君臣之名以正其罪前書殺其君之子繼書弒其君深罪裏克也荀息從君於昏而書及書官者能守信以死君難視茍免者猶愈焉

夏齊侯許男伐北戎

時狄益熾禍及王畿不此之懲而伐北戎所謂不務徳而勤逺略乎況許近楚有楚患驅之北伐非義矣齊桓自召陵以後其志日驕故逐小利而遺大計也

晉殺其大夫裏克

裏克弒君乃稱國以殺而不去其官者晉惠不以賊討之而祗恐其不利於已也惠公賂以求入裏克實迎立焉惠公固幸卓之死而竊其位但見克弒二君易若反掌又疑其志在重耳而不在己故殺之則殺之私也春秋推見至隱故以專殺之罪罪之懷私以討克𨿽死不服也

秋七月

冬大雨雪

周之冬酉戌亥月也總三月而大雨雪失時也且恆寒爲災故志也

十有一年

春晉殺其大夫防鄭父

防鄭裏克之黨也晉惠公賂裏防以有晉復以私殺之郤芮贊君以報私怨其濫刑也皆以行其私也故稱國以殺而不去其官君與用事大夫同責也

夏公及夫人姜氏防齊侯於陽谷

夫人聲姜也逆至不書得禮也姜爲齊侯之女歸寧可也與於防不可也書公及夫人婦從夫之辭與文姜異矣然禮謹於防其防一潰其流遂不可禦書之以明別逺嫌使人知禮法之大閒也

秋八月大雩

僖公初政勤於爲民故雨不雨備書之今之夏方挾夫人與齊爲陽谷之防志不在民矣旱至八月而雩亦具文耳觀春秋書法而僖之始勤終怠具見矣

冬楚人伐黃

爲其從齊也盟貫之初不敢伐者齊勤也召陵之後反伐之者齊怠也方寸之敬肆千里之外見之矣書曰無怠無荒四夷來王

十有二年

春王三月庚午日有食之

不書朔官失之

夏楚人滅黃

滅不書伐此特書之者見被伐久矣告問已至而齊不救以至於滅也江黃小而近楚旣慕義而從齊矣楚憤而滅之齊坐視而不之救其志荒矣書之以閔黃惡楚而深責齊也不書出奔亦不書以其君歸胡安國謂國滅君死於其位得正焉而斃於禮爲合於時爲不幸者是也

秋七月

冬十有二月丁丑陳侯杵臼卒

十有三年

春狄侵衞

以衞納溫子也狄滅溫矣溫子奔衞狄尙欲得而甘心焉亦橫甚矣戎亂王室楚滅黃狄滅溫而侵衞復侵鄭淮夷病由桓失伯職也驕心一生戎馬四起可畏哉

夏四月葬陳宣公

公防齊侯宋公陳侯衞侯鄭伯許男曹伯於咸

左氏傳云淮夷病故且謀王室也然則爲者諸侯之本計其勤王祗兼及耳失重輕之衡矣故𨿽有致戍之事而經不書趙汸曰狄滅溫而不能救也戎犯京師而不能斥也而相與致戍方伯所以蕃王室者如斯而已乎戍周不書不足書也

秋九月大雩

冬公子友如齊

陽谷之後友如齊而伐楚寧母之後友如齊而盟洮咸之後友如齊而城緣陵志專政也

十有四年

春諸侯城緣陵

左云城緣陵而遷杞焉不書其人有闕也夫一事再見而不序者前目後凡也此卽防咸之諸侯也然夏防而春城無三時止咸之理蓋再防也非前目後凡之例矣桓徳旣衰命諸侯城之而爲徳不周故再防而不序略之也

夏六月季姬及鄫子遇於防使鄫子來朝

左氏傳云鄫季姬來寧公怒止之以鄫子之不朝也夏遇於防而使來朝季姬不系鄫絕之於鄫也姬聞鄫子有事過防邀而遇之因使之朝也蓋前此伯姬來朝其子矣魯以故而怒鄫子之不朝非不以禮自處復不以禮處人者乎以怒而絕昏於鄫鄫子本不朝而使於其婦皆非也惡魯而賤鄫子也

秋八月辛卯沙鹿崩

沙鹿山名山崩變之大者故志之日食星隕山川崩竭系之天下有天下者之責也諸侯有土則境內山川守土者固亦不得辭其責沙鹿崩而天王出居其山在晉而晉侯見獲有天下國家者在謹人事愼所感而已

狄侵鄭

狄在西北今侵衛而至於鄭幾與楚合矣鄭天下之中也楚禍南至狄禍北來楚狄交橫而齊不一救益以見桓公之志不在諸侯也

冬蔡侯卒

獻舞之子也父獻舞獲於楚而卒立而堅於從楚齊桓公之伯也𨿽國潰而終無從伯之志君子深惡其忘父事仇下喬入谷也

十有五年

春王正月公如齊

十年公如齊今閱五年又如齊夫五年一朝所以事天子也魯行之齊受之均罪也

楚人伐徐

楚滅黃齊不救楚遂兵伐徐向之從齊以病楚者楚悉攻之無齊也有以窺齊桓公之志怠而不能救也

三月公防齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐

徐近齊勢不得不救防諸侯救之可矣先盟之不協也旣盟而次徒張虛聲幸楚之退其救之不力可知也諸侯在防而使大夫救之不成爲救也桓徳益衰諸侯益離而大夫遂專政也救衞無功而王命不行救徐無功而伯令亦不行矣公孫敖慶父之子也友帥師玆帥師敖帥師三家之盛所由來矣

夏五月日有食之

不書日與朔官失之

秋七月齊師曹師伐厲

左云伐厲以救徐也徐無罪而楚伐之厲復何罪而齊伐之乎同爲也是悖乎理也形格勢禁者攻其所必救而厲非楚所必救也是惛於勢也齊悖理矣豈惛於勢乎蓋不敢當楚而無辭於徐姑分師以伐厲名爲救徐實避楚也齊師旣移諸侯之大夫無固志而楚益無忌也

八月螽

頻旱又螽志災以閔民也

九月公至自防

公以九月至則知齊曹伐厲而諸侯皆歸矣以防致者救徐無功也

季姬歸於鄫

內女初嫁曰歸來寕而返亦當曰歸常事不書也此書之明中絕也

己夘晦震夷伯之廟

朔晦必書月之始終也震者天之威怒也夷伯魯大夫也劉敞曰夷氏也左以夷伯爲展氏則夷爲展氏之諡非也𨿽貴卿必系字於氏原仲髙子皆系氏臣無舉謚於君側者也是也伯字也臣旣卒矣舉字者史文也夷伯之廟震而書震夷伯之廟者必人爲有以感之而天應之也君子知天之日鑑而畏其威所以事天也

冬宋人伐曹

齊伯至此三十餘年諸侯無擅以兵相加者今桓徳衰矣𨿽同盟之宋且叛齊伐曹以修怨焉夫曹於莊十四年從齊伐宋乃伯討耳且有陳焉事又易世今乃修怨乎蓋乘齊衰而圖伯也圖伯而首壊盟以虐與國更出齊桓下矣

楚人敗徐於婁林

以八國之眾不敢敵楚卒使徐敗伯業之隳怠荒乘之也

十有一月壬戌晉侯及秦伯戰於韓獲晉侯

重耳夷吾同出而夷吾弟也不當立而賂以求入簒也秦利其賂而納之貪也以公言之均罪也夷吾背秦惠三施無報以來秦師又不以禮下之而遽與之戰以私言之則秦直晉曲矣故以晉及戰深罪晉也韓晉地戰不言伐戰於晉地伐不待言也經書戰而君獲惟此賤之也不書以歸穆姬請而釋之也劉敞曰君獲不言師敗績君重於師也黃仲炎曰秦以爵書無吳楚之僭也

欽定四庫全書

禦纂春秋直解卷五下

十有六年

春王正月戊申朔隕石於宋五是月六鷁退飛過宋都星隕至地爲石莊七年書星隕本其上而言此書隕石據其下而言後數散辭也散隕宋境計之乃得其數故系以五鷁退飛風驅之也先數聚辭也羣飛而過宋都舉目卽得其數故冠以六隕石不言星鷁退飛不言風皆本其可見者而言石鷁人所共見其爲星爲風則非所見也謹物異以念庶徵也

三月壬申公子季友卒

季氏之始也友名季其行次也大夫卒書名其兼書行次者季友仲遂叔肸三人而已友爲僖之叔遂爲宣之叔其行次先君之行次也肸爲宣之弟其行次今君之行次也序行次者其君所厚防有加禮也友忠也書公子肸賢也書公弟遂逆也則削其公子矣春秋錄善癉惡故其辭異胡以季友仲遂爲生而賜氏俾世爲卿夫世卿多矣獨友與遂乎

夏四月丙申鄫季姬卒

秋七月甲子公孫玆卒

公子牙之子也是爲叔孫氏

冬十有二月公會齊侯宋公陳侯衞侯鄭伯許男邢侯曹伯於淮

淮夷病鄫桓爲會以謀之且博東略之名也旣而城鄫不果則其志益怠而伯業益衰矣許以男而先邢曹邢以侯而後鄭許非禮也邢未嘗與齊會盟意欲伐衞故自請從會以求親於齊乎

十有七年

春齊人徐人伐英氏

報楚婁林之役也楚敗徐而英氏受兵可乎

夏滅項

內滅國諱書取此書滅何公在會也然則孰滅之執政者滅之也友卒而公任仲遂爲政後此如楚乞師帥師入者皆遂也意此亦遂爲之乎春秋爲君諱尊之也不爲臣諱責之也

秋夫人姜氏會齊侯於卞

齊侯歸自會道由乎魯夫人會之於卞前此陽谷之會猶從公俱出今公未至而夫人獨出非禮甚矣左云公以滅項爲齊所止夫人會齊侯請而釋之然考之於經繼書公至不云自齊而云自會安在其爲見止乎如使見止𨿽諱其名不應沒其實此傳者之辭未足據也

九月公至自會

會淮而返飲至於廟也公與齊會淮齊伐英氏而公經略淮夷魯頌所詠其卽此歟

冬十有二月乙亥齊侯小白卒

周道陵夷齊桓創伯以尊王安攘爲事一匡之績聖人之所許也然五伯者三王之罪人則桓公者功之首而亦罪之魁歟且一人之身前後頓異管仲相則治三豎用則亂蓋桓本中才志在功利其始也屈己糾合以成伯業旣而志得欲從遂至驕怠卒之溺於內嬖繼嗣不定身沒而亂非不幸也

十有八年

春王正月宋公曹伯衞人邾人伐齊

伐齊以納公子昭也桓無嫡而無虧爲長齊人立無虧昭奔宋左云桓與管仲屬昭於宋襄以爲太子故宋納之夫桓自立其子何借於宋蓋宋襄前已伐曹以爭伯今因昭奔宋因誣曰桓嘗屬之故伐齊以納昭昭立則齊從宋天下孰敢不從宋是撓齊而巧於求伯也春秋推見至隱不書納而書伐以爲宋志非納也直伐防以亂齊而已矣故書以深惡之曹衞邾從宋爲宋欺也

夏師救齊

諸侯非王命不得擅興師然用之於救猶有取焉急鄰難也況齊前使髙子定魯而可不報之乎書以善救而伐者之惡愈見矣

五月戊寅宋師及齊師戰於甗齊師敗績

此宋公也變文稱師者用眾爲則師爲重也谷梁曰戰不言伐客不言及蓋伐與戰均罪也書戰而伐可知矣今宋戰矣而先書伐以惡宋也凡受伐者有辭宜以禮諭之無辭宜以禮下之不能諭不能下則戰矣是戰成於受伐者也故客不言及也今以宋及何也宋旣脇殺無虧而四公子與昭之長幼猶當辧也宋仍必欲立昭則此戰宋實尸之故首宋也書敗績憫齊也桓公之澤斬矣曹衞邾從宋魯救齊不序於戰者略之也

狄救齊

予救也苟有善𨿽狄必予之齊師旣敗狄救無及矣苟爲善𨿽無功必予之勸善之心無已也

秋八月丁亥葬齊桓公

九月始克葬亂故也

冬邢人狄人伐衞

衞從宋伐齊罪也然邢不早出師救齊乃結仇讐而伐同姓可乎狄稱人便文爾救齊無功移師於衞是仍前入衞之志谷梁曰進之誤矣善救齊而惡伐衞進退之權無成心也如此

十有九年

春王三月宋人執滕子嬰齊

滕非有罪也宋圖伯而首執國君以立威又不歸之京師故稱人以罪之至盂之會而已亦受執也出爾反爾信哉諸侯卒書名名者終事也執而不返終於執矣故亦書名

夏六月宋公曹人邾人盟於曹南

曹南曹國之南也此宋約曹邾盟也乃不地而於曹南者曹未服也廹於宋而勉從之故方出國都而盟是要盟也

鄫子會盟於邾己酉邾人執鄫子用之

曹介宋邾之間旣盟宋公南歸邾子東返邾又東則鄫鄫子因盟來會後期至邾故書會盟於邾邾人執之者意與鄫有怨因宋憾鄫畱鄫子而請於宋宋命執而用之耳左云用之於次睢之社以屬東夷同爲國君而用若犬豕尙有人理乎然不書宋使何宋召盟而邾用之邾承宋命可知且陷鄫子者實邾也杜預曰以邾用爲文者南靣之君善惡自專不得托於他命是也鄫子不名史失之

秋宋人圍曹

曹𨿽與盟而猶未服宋自省徳可也乃輕動干戈甚至圍其國都乎半年之間執滕用鄫圍曹且急矣伯猶假仁此則眞不仁哉

衞人伐邢

衞不反已而復怨且捨狄而伐同姓故罪之

冬會陳人蔡人楚人鄭人盟於齊

會者誰公也首陳何也左云陳請修好於諸侯以無忘齊桓之徳也夫不忘桓徳請於桓之舊盟可耳何援楚而入之盟是知陳之請楚之謀也楚列齊盟自此會始蔡舊從楚鄭新從楚皆楚黨也齊棄先志延之國都而與之盟紊中外之防而爲諸侯患故於此諱公而人諸侯謹之於始也

梁亡

梁伯好土功輕民力虐用其民疲而內潰非有侵伐而滅之者故以自亡爲文國滅聖人之所傷惟自亡者𨿽亡有餘責焉書曰用顧畏於民碞懼自亡也

二十年

春新作南門

南門天子五諸侯三言新有故也作則有加其度矣春則非時矣

夏郜子來朝

趙鵬飛曰郜滅久矣隱十年公敗宋師取郜卽其地郜文之昭也與魯同姓意宋滅之而魯封之乎然不見於經諸姬之存者僅矣書之蓋傷之也

五月乙巳西宮災

西宮小寢也災則書無防而不當謹也

鄭人入滑

滑嘗同盟於幽又在畿內而鄭入之故書以罪之

秋齊人狄人盟於邢

於是衞病邢蓋將爲邢謀衞也齊桓之伯也北伐戎而南伐楚齊孝之立也南盟楚而北盟狄不子矣邢屢比狄而謀衞失計矣

冬楚人伐隨

楚加兵於隨屢矣不見於經者告命有缺也旣引之同盟故假告命爲恐動諸侯之計

二十有一年

春狄侵衞

侵衞爲邢也然適足速邢禍耳書以責邢結外援殘同類而卒以自殘也

宋人齊人楚人盟於鹿上

左氏曰宋人爲鹿上之盟以求諸侯此盟本宋公也而稱人者圖伯而求楚與之同盟自取敗辱不足爲伯也齊與盟何也宋挾齊爲重齊孝公屈於立已之徳不得已而從之故首宋也以是知宋襄立昭之心矣一立昭而齊楚咸居宋下不居然伯乎不知楚蓋姑與之而陰圖之而宋不悟何其愚也

夏大旱

旱經時久也大則甚也

秋宋公楚子陳侯蔡侯鄭伯許男曹伯會於盂執宋公以伐宋

鹿上之盟楚許宋以諸侯故會以定之宋不足主會而首宋者楚陽推之也諸國皆後楚名爲伯宋實伯楚也宋與諸國皆稱爵者荊蠻陵諸夏而執會主其變爲大不得不詳之也楚書子正名也宋所恃惟齊而齊不至陳蔡鄭許皆楚黨曹又宋仇也見執於楚宜矣不書楚執者諸侯在會拱手以聽分惡於諸侯也以伐宋甚之也非公子目夷宋不幾亡乎然則宋公之罪愈不容揜矣與僭王之楚會盟且下求焉徳不足懷慮不及遠辱身敗國宜哉

冬公伐邾

楚執宋公諸夏之恥乃間之而伐邾乎書以病公也

楚人使宜申來獻防

楚人蓋楚子也烏乎防防乎宋也來獻者威魯也古者諸侯獻四夷之防於王王以警於夷今楚乃以防於中國者警中國乎魯不能正辭拒楚故防不言宋爲內諱也

十有二月癸丑公會諸侯盟於薄釋宋公

此會盂之諸侯也薄宋地諸侯從楚伐宋已逾時矣猶在宋地復從楚盟是諸夏胥從楚矣書會諸侯而不書會楚者不與楚專釋以存中國也會盟同日者盟非預約公畏威而來卽會卽盟也盟而卽釋楚威已伸盟與釋惟楚意也宋公不言歸而言釋自投陷穽賴人而釋無歸道也諸侯復歸猶書名此不名者未失國也

二十有二年

春公伐邾取須句

按左氏邾人滅須句公伐邾而反其君須句風姓太皞之裔也旣反其君矣曷以滅國罪之蓋使爲魯附庸也則是魯取之耳陳傅良曰春秋嚴義利之辧苟以爲利𨿽反其君書取也

夏宋公衞侯許男滕子伐鄭

宋公釋於楚當悔過自乂乃怒鄭朝楚遽伐鄭以致楚何不自量之甚也三國猶從宋者懼楚之而欲中國之有伯也

秋八月丁未及邾人戰於升陘

及者公也內戰不書敗書戰卽敗也傳曰邾人獲公冑懸諸魚門是魯敗也記曰邾婁復之以矢自戰於升陘始也邾亦敗也不書公不書敗爲內諱也是知取須句非興滅之公矣

冬十有一月己巳朔宋公及楚人戰於宋師敗績以宋及戰深責宋也不知義而妄戰殘民命以圖雪恥其致敗也宜矣汪克寛曰宋公身傷不言宋公敗績猶爲宋諱若鄢陵之戰直書楚子敗績矣楚子救鄭不書救又稱人防之也亦惡之也

二十有三年

春齊侯伐宋圍緡

宋敗於楚益張矣齊侯無志於攘楚而救宋則已昧於大義矣今更助楚爲虐故書伐書圍以重其罪

夏五月庚寅宋公玆父卒

傷於故也魯畏楚而不會故不書葬也

秋楚人伐陳

左云討貳於宋也自曹南之盟陳不從宋其後盟齊會盂伐宋亦並從楚未見貳於宋也據傳楚子玉城頓而還意頓舊屬陳楚蓋伐陳以爭頓耳

冬十有一月子卒

二十有四年

春王正月

夏狄伐鄭

據左氏鄭伐滑王使如鄭請滑鄭不聽而執王使王怒出狄師伐鄭鄭𨿽當討用狄則非不書王命者諱王之啟冦以滅親也不使狄之假命以猾夏也尊王而諱之惡狄而正之愛中國而存之意深哉

秋七月

冬天王出居於鄭

避子帶之難也襄王之爲世子以母后寵弟帶而幾廢及帶招戎奔齊王猶反之帶乃搆狄攻王是不能制之以義早爲之所畀頽叔桃子以招狄之柄而假之羽翼以及於難書出言自棄宗社也諸侯以非道出曰奔天王以非道出曰居眀無外也侯國皆其有莫非王土也於鄭者圖於鄭也怒鄭而使狄伐之怒狄而與鄭圖之比事以觀失自見矣

晉侯夷吾卒

秦納重耳入立不書不告也

二十有五年

春王正月丙午衞侯燬滅邢

春秋書滅國多矣滅同姓者亦不一矣衞侯何以名尢惡其挾詐也左氏云衞將伐邢禮至曰不得其守國不可得也我請昆弟仕焉乃往得仕衞伐邢二禮從國子巡城掖以赴外殺之遂滅邢葉夢得曰滅國之罪不待貶而見春秋之義常致意於所難察故殺蔡侯名楚子惡誘殺人之君也滅邢名衞侯惡誘滅人之國也

夏四月癸酉衞侯燬卒

文公再造衞詩載定之方中規模遠矣齊桓之伯無役不從晚從宋襄伐齊伐鄭已又滅邢耄而荒矣

宋蕩伯姬來逆婦

蕩伯姬魯女而歸蕩氏者也姑逆婦非禮也何以書公主之也亦非禮也

宋殺其大夫

罪專殺也不名史失之

秋楚人圍陳納頓子於頓

頓子廹於陳而奔楚故楚納之陳信有罪矣諸侯不救而假楚以廢置之權以圍示威以納示徳楚之勢於是成矣

葬衞文公

冬十有二月癸亥公會衞子莒慶盟於洮

莒以季友獲挐之故與魯絕衞文公嘗欲平之故衞爲此盟莒子疑魯未肯平乃以大夫聽命衞稱子未逾年也

二十有六年

春王正月己未公會莒子衞寧速盟於向

申洮之盟也莒子來信之也公復會勤莒也衞知魯莒可平故不再出而使大夫也洮向二盟莒衞竟以大夫敵公非禮也然不諱公者猶以釋怨許之也

齊人侵我西鄙

孝公以爭國與魯有隙其盟於齊怨已釋矣乃因衞莒之盟潛師爲至夏又伐魯北鄙比書之罪自見矣

公追齊師至酅弗及

侵稱人舉將也追稱師明眾也酅齊地敵至不能應去始追之無備也敵旣出境追而至酅深入也將及之矣畏眾而反又何怯也魯之軍政如此其謀國疎矣

夏齊人伐我北鄙

衞人伐齊

洮向之盟故也然洮向以釋怨顧乃報怨以結怨乎春秋明大義不貴小諒書以罪衞也

公子遂如楚乞師

乞重辭也又卑辭也已之師不以義動猶不可況人之師乎軍政不修求援友邦已非立國之道況下求荊蠻乎齊𨿽無道乃引楚以殘甥舅之國非義也示弱啟侮且使楚禍遠及於齊非謀也

秋楚人滅夔以夔子歸

祀不過祖夔祖熊摯楚乃以不祀祝融鬻熊責夔乎夔以正對而楚終滅之貪其地耳滅國爲大惡況同姓乎況無罪乎抑夔上游之國也夔滅則通於巴蜀楚益富彊春秋所懼也夔子不名史失之

冬楚人伐宋圍緡

宋爲望國楚忌之必欲翦滅而後已書伐書圍著其橫也

公以楚師伐齊取谷

魯乞師於楚楚利得魯以師赴之魯倚楚得齊邑公自以爲得計矣不知倚楚必事楚事楚者以國與楚也以國與楚而博齊之一邑可謂不知類矣

公至自伐齊

不義而反以爲功告至策勲危之也受徳於楚結怨於齊楚將責報無己齊亦將報怨無己向非晉文之伯魯其危哉

二十有七年

春子來朝

夏六月庚寅齊侯昭卒

孝公乘亂爭國盟楚狄而伐宋魯𨿽席父威而卒不振宜哉

秋八月乙未葬齊孝公

乙巳公子遂帥師入

左氏云責無禮也伯姬托其子於魯今嗣位來朝執禮恭矣而師入其國慿弱犯寡已實無禮何以責人遂帥師惡專也乞師伐齊帥師入東門氏之惡兆於此

冬楚人陳侯蔡侯鄭伯許男圍宋

楚主兵故首楚此楚子也而稱人抑之也四國稱爵而列其下罪從楚也前圍邑今且圍國志必滅宋也

十有二月甲戌公會諸侯盟於宋

圍宋而盟約久圍也圍宋則宋公不與審矣何以書盟於宋蓋盟於宋之國外不可別言地也公初不與圍以受楚惠且畏其威故往會沒楚子而書會諸侯諱公惡也是時諸侯從楚者幾半天下伐齊圍宋勢蓋岌岌焉防城濮之戰天下尙可問乎春秋是以不沒桓文之功也

二十有八年

春晉侯侵曹晉侯伐衞

晉侯者重耳也楚伐齊而圍宋宋告急於晉狐偃曰楚得曹婚衞伐曹衞楚必救之則齊宋免矣其侵與伐皆以致楚也兩書晉侯者侵曹旣反而後伐衞蓋兩事也不書救宋者據事書之謀隱而事著也

公子買戍衞不卒戍刺之

晉伐衞而魯戍之從楚令也公懼晉乃殺買以免而告楚人曰不卒戍也誣殺以說晉詭辭以說楚持兩端以觀勝負得免伯討幸爾刺傷也諱專殺而輕其辭也

楚人救衞

凡書救多善此以衞附楚而楚救之非善楚也病晉也衞附楚可罪求盟亦可免而晉弗許以衞爲楚所必救志在致楚也謀𨿽工而道則小矣

三月丙午晉侯入曹執曹伯畀宋人

晉伐衞以致楚楚分師以救衞尙未肯釋宋悉師而來也挫其偏師使知難而退則楚未大創未可制也因移師臨曹入其國而執其君且以畀宋則楚不得不悉師一決所以成城濮之功也然入曹矣執曹伯無禮矣不歸京師而畀宋人非義矣

夏四月己巳晉侯齊師宋師秦師及楚人戰於城濮楚師敗績

此戰宋公在焉獨爵晉而三國稱師者予晉伯也蘓轍曰春秋書始得諸侯者好防稱人兵會稱師是也晉及戰晉志也書楚師敗績見其用眾爲晉所致也趙鵬飛曰晉文功與齊桓同而勢則異桓難於合諸侯而易於制楚文難於制楚而易於宗諸侯桓之興諸侯未識所謂伯必屢會屢盟而後服其時楚方張侵伐不出蔡鄭故久而後問其罪期於服而已文之興諸侯習於從伯一揮而至矣然楚之彊非曩時比師臨齊宋之郊自東以南皆楚矣非大勝之無以奪其气而定諸侯之心文一戰而伯可謂一時之偉績矣

楚殺其大夫得臣

戰稱人略之也惡猾夏也殺書官書名詳之也惡專殺也得臣有罪楚又自外於王化猶不與其專殺者天子之治無外也

衞侯出奔楚

懼晉也使元咺奉叔武以守未有二君故不名晉敗楚功也執曹伯出衞侯罪也功罪不相揜也

五月癸丑公會晉侯齊侯宋公蔡侯鄭伯衞子莒子盟於踐土

同奬王室也晉侯序齊侯宋公之上伯業定也齊先宋以彊弱爲次也魯衛附楚蔡鄭從楚圍宋莒則與魯衞爲好者也一勝楚而皆至矣衞子叔武也武奉命攝位宜書弟或書字今稱子且序莒上是晉文立之也武不敢以成君自居降而稱子子者世子嗣位而未成君之稱非其名矣莊二十七年王命齊桓爲伯此亦命晉文爲伯皆不書者二公非實能尊王以盡伯職故削之也

陳侯如會

陳服也來不及盟故書如會不再盟不凟也

公朝於王所

諸侯朝王於京師巡狩則於方嶽曷爲言王所非其所也來踐土而勞晉也不書勞晉全天王之尊也公朝則諸侯皆朝可知第晉不能帥諸侯以朝京師伉也諸侯因晉召盟而始朝怠也故削之而止以公朝見意焉胡安國曰春秋不以就朝爲非而以非其所爲貶正其本之意也

六月衞侯鄭自楚復歸於衞

晉不早復衞侯懼而出奔奔不名罪晉也今名之失國也且以其自楚歸也

衞元咺出奔晉

爲殺武而訴於晉所訴𨿽直然亂君臣之分矣

陳侯欵卒

秋杞伯姬來

爲杞謝過也兩國之好婦人通之非禮也

公子遂如齊

伯姬來入之怨釋遂如齊取穀之憾消伯權立而諸侯不敢私用兵也

冬公會晉侯齊侯宋公蔡侯鄭伯陳子莒子邾子秦人於溫

左云討不服也從楚圍宋者四國獨許未服故謀討之陳稱子居防也踐土之盟使衞之臣奪君位溫之會使陳之孤奪父防非禮也秦始與會睦於晉也

天王狩於河陽

是晉侯召王以諸侯見也變文書狩若王之時巡焉尊之也溫在河陽書河陽大之也諱就諸侯於溫也春秋尊王而全其名所以明王道也果其省徳修政安見東周不可爲乎聖人尊周而欲興之無所不致意焉

壬申公朝於王所

河陽宻邇周京不朝京師而於河陽防矣是晉令也晉於一年之中兩帥諸侯以朝𨿽朝禮未盡春秋猶有取故河陽書狩尊周也亦全晉也

晉人執衞侯歸之於京師

元咺訴故也君臣無獄乃爲臣執君乎歸之於京師者緩辭也自治其獄獄定而歸之專擅甚矣且衞禍成於晉逐衞侯立叔武使兄弟相疑彼元咺亦窺晉惡衞侯而訴君耳

衞元咺自晉復歸於衞

諸侯之國世守之故可言復大夫之位君命之不可言復言復者抗辭也書自晉深罪晉也

諸侯遂圍許

諸侯不序防溫之防也遂繼事也圍宋之役許實從楚踐土會盟許復不至是其自取云爾

曹伯襄復歸於曹遂會諸侯圍許

晉釋之也何以名晉侯疾曹伯貨筮史以復曹也劉敞曰衞侯以殺叔武名曹伯以賂反國名其惡不同其貶一也是也

二十有九年

春介葛盧來

介國名葛盧其君也名之未命也書來者不能行朝禮略之也

公至自圍許

圍許逾年不能服以圍許致者溫之本謀紀實也

夏六月會王人晉人宋人齊人陳人蔡人秦人盟於翟泉

謀伐鄭也晉文召王而朝受訴執衞因疾復曹諸侯其窺之矣故許不服而鄭亦貳不自反而謀伐之晉志驕矣諸侯同盟王官蒞之不與盟也洮之盟王人始與焉然猶敵諸侯也今則大夫敵之矣胡安國曰翟泉近在王城之內而王子虎下與國卿盟是謂上替國卿上盟王子是謂下陵故國卿貶稱人而王子亦與焉端其本之義是也公與盟而不能正其失故諱不書公

秋大雨雹

雨雹以大爲異且害稼而爲災也不書月日史失之

冬介葛盧來

春來公在外故又來非修禮也蓋將假道以侵蕭耳

三十年

春王正月

夏狄侵齊

晉文之爲公子也在狄久狄恃其寵故敢乘間而侵齊晉方主伯以安攘爲事置狄不問非義也

秋衞殺其大夫元咺及公子瑕

衞侯未入而殺元咺稱國者衞侯賂周冶而殺之也咺罪當誅而書官衞侯志在入國非眀正其罪也瑕則咺所立也書公子不予咺之立君書及見罪起元咺也意瑕尙幼而咺立防以擅國乎則瑕無罪也而衞侯賊殺其親之惡著矣

衞侯鄭歸於衞

歸不言復絕之也始歸而殺武再歸而殺瑕是長惡不悛𨿽得國而義不可以有國也不書自京師制在晉也趙鵬飛曰書歸於衞則命不系於王而權亦不歸於晉使若衞侯之自歸也

晉人秦人圍鄭

翟泉謀討鄭討而圍國也不見徳而惟虐是聞而秦助其虐故皆稱人以貶之圍鄭不服伯業衰矣且約秦非計也秦虎狼之國導之使見諸夏之弱而有雄心釁起入滑禍延數世而不已則晉文之過也

介人侵蕭

再來魯而遂侵蕭惡介且罪魯也

冬天王使宰周公來聘

襄王以晉文兩合諸侯而朝之遂以三公下聘蓋因聘晉而歷聘朝王之諸侯非特聘魯也禮𨿽有王聘之文然必諸侯朝而後王有聘魯兩朝王所因晉而就朝非能朝也王不能正王法而下聘所使者又以宰而兼三公王室陵夷大臣失職亦甚矣

公子遂如京師遂如晉

公不入覲以拜王命之辱乃使陪臣報聘且如京師如晉以二事出是夷周於晉也春秋書遂若大夫之專事者爲魯諱惡且尊王也李廉曰此與成十二年公如京師遂會伐秦書法相似此本以二事出春秋則以如晉爲遂事不敢以王事同伯事也彼本以伐秦出春秋則以伐秦爲遂事不敢以伯事先王事也

三十有一年

春取濟西田

外田必系國不系國魯故田也何以書取晉侯入曹班所侵地於諸侯魯於是取濟西田則是介晉力也鄆讙龜陰田復之以禮故曰歸濟西田與汶陽田皆返之以力故曰取𨿽返故田而不以道與力奪人田者同科若曰取非其有者耳

公子遂如晉

拜取田也周以禮聘晉以利啗一如周而再如晉知伯不知王知利不知義矣

夏四月四卜郊不從乃免牲猶三望

王以冬至祀上帝又以夏之孟春祈谷於上帝禮行於郊故曰郊魯以周公故遂得用祈谷之郊蓋僭禮也然嵗事之常不勝書每因變而書龜違者四牛災者四大非時者一蓋因變以著僭爲後世戒也日至有常期祈谷用辛則卜日於前一旬卜之不從更一旬而再卜卜不過三四卜非禮也免縱也牛在滌三月曰牲不郊猶卜免牲從則免不從則系以待庀牲也周禮大司樂舞雲門以祀天神舞咸池以祭地舞大韶以祀四望舞大夏以祭山川四望附乎天山川附乎地魯止三望降於王也望郊之細不郊而猶望好僭也

秋七月

冬伯姬來求婦

夫人之教不施境中況與鄰國締姻乎蕩伯姬逆婦非姑道也伯姬求婦非母道也

狄圍衞

狄愈張也前侵齊晉不討故又圍衞晉之於衞伐而出之訟而執之今被圍而不之救視齊之存三亡國何如也然則桓文烏可並稱哉

十有二月衞遷於帝丘

避狄難也國之興亡在徳不在險社稷之主不可以輕動周有西戎之難東遷而遂衰楚有羣蠻之叛不徙而復振唐西幸而亂宋南渡而弱書遷帝邱垂戒遠矣

三十有二年

春王正月

夏四月己丑鄭伯防卒

衞人侵狄

秋衞人及狄盟

按左氏狄有亂衛人侵狄狄請平衞人及狄盟夫衞被狄患國凡再遷幾不國矣今乘狄難而侵之迨其旣屈遂卽其地而盟之自是狄勢稍戢蓋狄情畏彊侮弱而衞制之得其機也然制敵有機自治有道道之不修非本計也

冬十有二月己卯晉侯重耳卒

晉文經歷險阻發憤爲雄城濮踐土幾軼齊桓而上之然急功尙詐視桓之猶以徳禮屬諸侯遠不逮矣乃桓沒身遂衰而晉屢世伯者桓初任管仲後用三豎文之從者皆卿材也三軍之帥讓而上徳故子孫賴之維持不替得人者昌信哉

三十有三年

春王二月秦人入滑

秦助晉圍鄭乃竊與鄭盟而戍鄭及文公卒復聽杞子而謀襲鄭鄭有備謀不遂故滅滑書入者不能有其地也本謀襲鄭以未及而滅滑故略之也

齊侯使國歸父來聘

報遂之聘也遂聘於今四年矣何報哉蓋晉文旣卒齊乘機圖伯故假報聘以招魯乎

夏四月辛巳晉人及姜戎敗秦師於殽

晉人者晉子也在殯行師宜爲罪矣乃變文書人若晉人同欲而不以晉子屍其事者全晉子也及者殊之也不使戎與晉爲序也夫秦罪宜討然當請命於王且非明正其罪邀以敗之而先君受秦大惠頓棄不顧乃全晉子何也曰滑同姓而近晉殽又晉地是門庭之冦也昔背晉約今蔑晉防過不在晉矣

癸巳葬晉文公

狄侵齊

公伐邾取訾婁

左云報升陘之役夫升陘已閱十年矣今蓋乘晉防而陵小爲逐利之計耳書伐書取其志見矣

秋公子遂帥師伐邾

左云邾不設備遂復伐之遂導君以不義宜其爲魯禍也家翁曰齊桓之沒宋楚爭伯魯乘之伐邾歲至於再晉文之沒秦晉交兵魯乘之伐邾亦歲至於再

晉人敗狄於箕

箕晉地狄伐晉至箕其橫極矣許翰曰自狄侵齊而晉未暇討中國嵗有狄患至敗於箕而後不復犯是知戎狄之亂不得不震以武未易以徳懷也

冬十月公如齊

晉襄初立公輕之且間晉伐邾晉交不可固矣故因齊聘而朝以自托豈謀國之道哉況周聘而卿往齊聘而公朝非禮甚矣

十有二月公至自齊

乙巳公薨於小寢

小寢內寢也彌畱之際大臣在側所以正始終明顧命也卽安於內非正也而婦寺得以爲姦矣故書以示戒公初政精明故魯頌作晚怠矣且用非其人遂兆再世之亂

隕霜不殺艸李梅實

周十二月夏十月也霜旣隕矣艸猶生而木再實反常也蓋人事之失而咎徵應之也

晉人陳人鄭人伐許

晉文之伯許獨堅附楚而不至伐之宜矣然襄旣覆秦於殽挫狄於箕不患威不立患徳之不昭耳何乃於一年之內而三出師乎鄭貳於楚文公圍之而未服今從晉者秦襲鄭而晉敗之故也

﹤經部﹐春秋類﹐禦纂春秋直解﹥

欽定四庫全書

禦纂春秋直解卷六

【乙未】襄王二十有六年【在位三十有三年子頃王立在位六年子匡王立】文公

名興僖公子也

元年

春王正月公卽位

世子嗣位終先君之年稱子逾年𨿽未葬稱爵蓋緣始終之義一年不二君緣臣民之心不可曠年無君也卽位者告廟臨羣臣也隱不卽位讓也莊閔僖則繼故也桓卽位安忍而自立也文則繼父也繼父卽位正也

二月癸亥日有食之【公羊日上有朔字】

天王使叔服來會葬

叔氏服字王之大夫也王於諸侯有弔贈含襚之禮而使來會葬則天王之加禮於魯也惠王之葬魯君不赴亦未遣使而王臣先期以待諸侯之葬魯不臣王失政比事以觀可見矣

夏四月丁巳葬我君僖公

天王使毛伯來錫公命

毛國伯爵諸侯爲王卿士者諸侯立世子必誓於王世子嗣位告於王防畢士服見於王而受命賜之黻冕圭璧文公在防未朝先來錫命蓋襄王以魯爲宗國故先之然非禮矣谷梁氏曰禮有受命無來錫命

晉侯伐衞

晉侯以衞不朝與侵鄭之故而伐之及南陽聽先且居之言而朝王先且居伐衞乃必稱晉侯何也晉侯以伐衞而出朝王其假也故削朝王不書而以伐衞舉晉侯也晉以元咺故執衞侯其怨晉宜矣況衞新播遷不自反而乘人之災不義之甚故書以罪之

叔孫得臣如京師

拜錫命也天王使來錫命當俟防畢而躬往朝焉禮也乃僅以陪臣拜命不恭甚矣

衞人伐晉

衞人孔逹也書伐晉罪衞也衞卽楚侵鄭不自反而伐盟主可乎故晉伐衞則罪晉衞伐晉則罪衞

秋公孫敖會晉侯於戚

魯卿而會伯主故直舉名氏責其伉也大夫專會諸侯自此始趙鵬飛曰孟氏自敖而專叔孫氏自得臣而橫季孫氏自行父而侈

冬十月丁未楚世子商臣弒其君頵

自入春秋楚君之卒不見於經外之也特書楚頵以世子大逆而志之也楚僭號其立世子必不誓於王乃書世子者著元凶而討之也君於世子有君之尊有父之親書其君者目世子則父之親已見故以君之尊見義也王誠以其罪告諸侯命晉致討明大義折彊楚是謂天討乃天王不之罪而晉襄徒爭小故蓋討賊之義不明久矣故曰春秋成而亂臣賊子懼

公孫敖如齊

旣會晉又如齊蓋兩屬且圖婚也

二年

春王三月甲子晉侯及秦師戰於彭衙秦師敗績凡戰舉將敗稱師秦於戰稱師憫其眾而惡其將也前入滑貪兵也今則忿兵也有敗道矣晉旣得志於殽秦再至宜修文告以卻之或堅守以拒之秦如晉何而逞志於再戰故書及穆憤敗而不能平襄狃勝而不知止蓋交罪之

丁丑作僖公主

古者葬而虞虞主用桑期而練練主用栗終入廟以辧昭穆逾練作主蓋逆祀有萌議論未定也

三月乙巳及晉處父盟

按左氏晉以公不朝來討公如晉晉使陽處父盟公以恥之書及晉處父盟厭之也公羊氏曰陽處父不氏諱與大夫盟也谷梁氏曰不言公處父伉也爲公諱也三傳之文公實與盟矣敖會晉侯公盟處父事適相當且以見政在大夫皆其君授之柄故謹而志之也公防未畢故出不書如反不書至則重爲公諱也

夏六月公孫敖防宋公陳侯鄭伯晉士縠盟於垂隴晉致諸侯而以士縠會之是以大夫主盟矣盟宜以主者首而春秋序士縠於諸侯之下正君臣之分也晉襄席伯驟勝而驕輕蔑諸侯罪也自士縠而後凡役多書大夫大夫張也盟以討衞陳侯爲衞請成執孔逹以說

自十有二月不雨至於秋七月

不雨溯自去冬之十二月著其久也至於七月則八月雨矣不雨彚而書之雨則不書見不以民事系憂樂也

八月丁卯大事於大廟躋僖公

大事何大祫也四時之祭有分有合合羣廟主升祭於大廟爲祫並祭毀主爲大祫大祫三年一舉五年又舉故曰五年而再殷祭祭書名譏非禮也時祭稱有事大祫稱大事則常禮也譏不在祭也躋升也父死子繼爲易世兄終弟及爲同世同世不殊昭穆而以先後爲次僖𨿽兄甞臣於閔升居閔上以親亂義非禮甚矣

冬晉人宋人陳人鄭人伐秦

晉再敗秦可以已矣又復怨焉不修徳而殘民以逞不待貶而惡見矣

公子遂如齊納幣

納幣常禮何以書譏防未終制而圖婚也

三年

春王正月叔孫得臣會晉人宋人陳人衞人鄭人伐沈沈潰

討其服楚也楚商臣負覆載不容之罪晉襄不能仗義致討乃畏楚而伐服楚者夫服楚獨沈乎且沈僻在南服素未與晉之防盟以國小服楚何足深罪伐之而潰其民可乎蔡潰遂伐楚齊桓所以盛也沈潰不伐楚晉襄之不足有爲也

夏五月王子虎卒

王臣以卒赴者三尹氏王子虎劉捲皆不書爵譏外交也

秦人伐晉

譏伐晉也秦屢敗僅而能復猶譏之何也逞志一決以求勝是怙過也故譏之史記曰秦穆旣封殽屍乃誓於軍以申不用蹇叔之謀故程子曰秦人極其忿而後能悔過聖人取其終能悔焉耳

秋楚人圍江

商臣爲逆未甞不憚晉討故前此止自固而未敢出自晉伐沈始知晉技止此耳且晉與秦搆釁秦日擬晉之後故楚間之而伐江江黃素從楚自盟貫之後與楚隙齊伯從齊晉伯從晉楚旣滅黃矣今復伐江而圍之輕晉也

雨螽於宋

螽生於下今雨於上異之大也多而害物故𨿽外災而亦志之

冬公如晉

十有二月己巳公及晉侯盟

晉以處父盟公之無禮而請攺盟乃召而盟之於其都晉不能以禮謝過魯不能以禮進退參譏之

晉陽處父帥師伐楚以救江

伯國大夫帥師以名氏見始此大夫彊也伐楚是矣書以救江者譏不能討賊惜伐楚之非伐楚也且楚人圍江豈遂空國而出晉以一大夫將偏師以臨之遂足拒楚而解江圍乎惜救江之非救江也

四年

春公至自晉

逾年始至見去國逾時之久也

夏逆婦姜於齊

夫人方逆稱女至國稱夫人有姑稱婦方逆卽稱婦谷梁曰成禮於齊是也納幣於防中成禮於婦家失禮之中又失禮焉故不言公諱之也不書以夫人至者禮不備史略之也劉敞曰文公闇弱惰慢不能率禮以爲苟若而可故卒至於禍夫婦人倫之首可不愼哉

狄侵齊

許翰曰狄自箕之敗至是復侵齊間晉有秦楚之難也

秋楚人滅江

救江而江滅責晉也江黃皆以慕義從伯而滅先書伐後書滅見齊不能救黃先書圍後書滅見晉不能救江滅無奔執之文死社稷也

晉侯伐秦

楚滅江晉之恥也王官之役晉避秦而不戰耳與晉何損哉乃不致役於楚而亟事於秦失緩急之宜矣伐楚則大夫往伐秦則君行失輕重之衡矣書晉侯目其人以責之也秦穆自是不復報序書終秦誓有以也

衞侯使寧兪來聘

衞嘗多事矣至此事大睦鄰以安社稷蓋寧兪之謀乎

冬十有一月壬寅夫人風氏薨

風氏僖公母也僖公崇其所生爲夫人也春秋正名之書乃卽以其所稱稱之而書薨不爲異辭者據實書之謹禮所由變也

五年

春王正月王使榮叔歸含且賵

榮叔王之大夫也口實曰含含且賵過辭也厚禮之加蓋遂成之爲夫人也

三月辛亥我小君成風

葬稱小君又私諡焉仲子別宮猶疑之也不疑而全乎小君之禮自成風始也

王使召伯來會葬

召伯王之卿也旣使大夫歸含且賵又使卿會葬禮益隆而失愈甚矣故謹而書之不敢略也

夏公孫敖如晉

王洊使人加禮於魯魯不往拜而亟遣使如晉比事以觀失益著矣

秦人入鄀

按左氏鄀叛楚卽秦又貳於楚秦人入鄀是鄀本楚與國也其卽秦必以秦爲可恃也秦不可恃而復卽楚鄀固反覆而秦遽入之亦矣其後鄀卒爲楚所幷

秋楚人滅六

六臯陶之後國小而逼於楚周綱淩夷荊蠻恣橫滅江滅六蠶食肆由無人能討楚罪故也

冬十月甲申許男業卒

六年

春葬許僖公

夏季孫行父如陳

陳非大國又未嘗先聘於魯行父何以如陳蓋季友與陳有舊行父假聘以締私書之志行父之得政也

秋季孫行父如晉

文公卽位六年未嘗一如京師而朝晉者再且使貴卿比年聘焉過矣行父與敖遂爭權競出旣如陳又如晉書之著大夫之日恣也

八月乙亥晉侯驩卒

晉襄嗣位衰絰之中西敗秦北敗狄南伐許及商臣弒逆不能討滅江滅六拱手聽之蓋驟勝而怠見小昧大也晉文當楚之彊崛起勝之襄值楚亂而卒不得志於楚惜哉

冬十月公子遂如晉葬晉襄公

諸侯之防士弔大夫會葬晉文昉爲伯令卿供葬事非禮也國嗣未定三月葬君亦非禮也然晉自是遂爲常制矣

晉殺其大夫陽處父晉狐射姑出奔狄

晉襄旣卒嗣子方幼殺處父者狐射姑耳稱國以殺何也晉襄使射姑將中軍趙盾佐之聴處父之言而易之遂漏言於射姑是殺處父者射姑而致其殺之者襄公也處父殺射姑奔比事屬辭可知殺之由射姑矣書出奔譏失刑也

閏月不告月猶朝於廟

閏者積气盈朔虛而成月所以定四時成嵗者也告月告朔也閏月多矣獨此言不告知前此皆告也文公以閏非常月而不告輕正朔而慢時令矣王葆曰朔者月之初吉月不告則一月之政不舉矣故變文書月是也告朔於廟因有朝廟之禮猶者幸其不已之辭聖人愛禮之心也

七年

春公伐邾

間晉難也

三月甲戌取須句遂城郚

魯甞取須句矣復書取者蓋又入於邾也僖公取須句反其君今邾之公子叛邾在魯文公取須句使邾之公子守焉絕大皞之祀貪土地而主逋逃非義甚矣郚魯邑遂以伐邾之師城之民勞弗卹矣且東作方興而奪農時何以爲國

夏四月宋公王臣卒宋人殺其大夫

人眾辭國亂無政眾殺之也成公在殯昭甫立而欲去羣公子穆襄之族因攻公而殺其大夫其作亂之罪莫逭矣亦昭公有以啟之也大夫不名者因公而死不可以貶倉卒遇難亦無可褒不得與孔父仇牧同也故不錄其名惟書大夫則見大夫旣殺君亦岌岌矣危之也成公不書葬蓋深責嗣子輕舉召亂致先君葬不如禮而鄰國亦莫之防也

戊子晉人及秦人戰於令狐晉先蔑奔秦

據左此戰蓋秦康公與趙盾也皆人之何也盾捨嫡嗣而外求君不臣矣秦納不正不義矣不書秦伐晉納雍者晉實召秦非秦自納雍以亂晉也則晉罪重矣盾畏禍攺圗乃不謝秦而興師襲之故書晉及戰以深罪之先蔑迎雍者也從盾而覬立君之功亦有罪焉耳故書奔迎雍先返而復從師自師奔也故不言出

狄侵我西鄙

秦晉交爭狄人窺伺遂越齊衛而逺侵魯其橫甚矣魯間晉難而伐邾狄亦間晉難而侵魯魯亦可自省而知愧矣

秋八月公防諸侯晉大夫盟於扈

大夫而専主盟自此始垂隴之盟士縠甞主之矣然晉襄命之仍襄主之耳故序諸侯而目士縠今則趙盾専之矣故變文書晉大夫書大夫而盟國君者二此與荘七年齊大夫是也彼時齊無君大夫自爲盟無嫌也況荘欲納糾與之盟非齊大夫敢伉公也此時晉有君大夫自爲盟則無君且以大夫召諸侯而盟焉則亂君臣之義矣凡諸侯不序者皆一事而再見此則前無所見而不序義在大夫主諸侯之盟故大夫不舉名諸侯不序爵責晉大夫也亦病諸侯也大夫主盟而八國之君靡然從之故略之也

冬徐伐莒

徐僭號卽戎後甞從齊矣故經書人今以中國無伯興師伐莒故復以號舉

公孫敖如莒涖盟

莒爲徐故請盟於魯尋洮向之好也敖如莒假公以爲私也凡魯臣如大國多結援如小國多爲私

八年

春王正月

夏四月

秋八月戊申天王崩

冬十月壬午公子遂防晉趙盾盟於衡雍

左氏謂扈之盟公後至晉人來討公子遂復爲此盟但經旣書公防盟矣非後至可知不足信也蓋盾遂皆國之正卿復爲此盟假公以締交耳遂乘文公之怠結彊援以専國故基殺嫡立庶之禍汪克寛曰大夫専盟始此前此翟泉猶有僖公在焉繼此而有袁婁之盟雞澤湨梁諸侯皆在而大夫自盟矣於宋於虢晉楚之大夫狎主齊盟而諸侯不復在矣其事自衡雍始也

乙酉公子遂防雒戎盟於

雒戎戎居雒水者衡雍與皆鄭地而近王畿時有王防儼然防盟於王畿之側不臣甚矣壬午距乙酉凡四日兩書公子遂以二事出也

公孫敖如京師不至而復丙戌奔莒

如京師奔王防也公當躬往而使大夫是無王也敖又不至而復棄君命矣宣八年公子遂如齊因疾不前猶不得已也故曰至黃乃復乃難辭也敖本無意至京師故直書不至心別有在故曰而復而轉辭也乘便奔莒也奔不言出自外也據敖奔莒從已氏魯使非其人而政刑之不立如此尙可爲國乎從已氏之惡不見於經何也春秋舉大法而已未嘗屑以及其私然前書如莒涖盟今書奔莒以迹考之其有私於莒可知故曰春秋之志微而章

螽

宋人殺其大夫司馬宋司城來奔

再稱人以殺宋又亂也書大夫而目其二官重此二官也不名者義系於官不在其名也前昭公欲去羣公子穆襄之族作亂故六卿和公室司馬樂豫以官讓昭公之弟卬卬以親用非徳選也於是公孫壽懼禍辭司城而請用其子意諸意諸以幼進非民望也昭又無禮於襄夫人夫人因戴氏之族作亂殺司馬而逐司城繼爲司馬者卽戴族之華孫也則主勢孤而昭之禍成矣前書宋人殺其大夫此書宋人殺其大夫司馬宋司城來奔後書宋人弒其君杵臼比事以觀昭無道而官非其人亂固有自然屢書人則宜討者眾也三族之爲亂襄夫人之謀亂與公子鮑之成亂皆在討列宜分輕重以定獄春秋之誅亂賊巖矣司城者蕩意諸伯姬之子伯姬逆婦爲意諸也故來奔

九年

春毛伯來求金

職貢不修王防有闕求金於魯書以責魯而諸侯之不臣皆著矣王宅憂而宰輔政故不書使

夫人姜氏如齊

夫人出姜也前書逆婦姜譏公失禮也此書夫人正其名也如齊歸寜也常事何以書夫人生惡及視而公嬖敬嬴生倭奪嫡之機兆矣其歸寜蓋有故焉春秋欲以禮已亂特於此正其名

二月叔孫得臣如京師辛丑葬襄王

王之葬諸侯宜親之而不親者必有故也無故而使大夫非禮也然猶止此之得臣與昭公二十二年之叔鞅而已魯號秉禮尙如是而諸侯可知矣

晉人殺其大夫先都

據先都士縠箕鄭父三人之死皆以爭權而殺中軍佐先克也是時晉靈幼而盾當國假公以討非出君意故不得用累上之辭而書國然何以書人人者國亂無政而眾殺之之辭盾執政而其黨和之變文書人明盾之黨盛也故宋人屢殺大夫而君弒晉人屢殺大夫而君弒詳書之以爲鑑也

三月夫人姜氏至自齊

夫人與君一體出入必告廟其行非禮以不至見罪歸寜而至正也然亦在常事不書之例出姜書至蓋以明小君之重責公嬖敬嬴以階亂也呂大圭曰錄叔姬之歸爲歸於酅起也錄出姜之至爲歸於齊起也聖人之微意也

晉人殺其大夫士縠及箕鄭父

凡殺大夫而累數其人者其人或同事或等罪而殺之者之志亦均也書及則濫也先克之殺以爲盜則原無主名盾殺先都以試之旣而歸獄於士縠而箕鄭父亦與焉皆盾志也依次書之著盾之誅鋤異已而専國弒君之漸非一日之故矣

楚人伐鄭

楚自城濮之敗不敢爭鄭滅江滅六猶其鄰國也盾執晉政専權行私晉君少志不在諸侯遂爲楚所窺師復及鄭矣

公子遂防晉人宋人衛人許人救鄭

不逾時而救𨿽不及楚非緩也然列國稱人非師也救之爲不力矣不於始動挫其鋒使得意去故晉以不競而楚遂熾聖人善其救而又惜其不善救也

夏狄侵齊

四侵齊矣

秋八月曹伯襄卒

九月癸酉地震

地靜常也動則爲異蓋陰逆而不順之象且害民也

冬楚子使椒來聘

自齊桓旣卒而楚與宋爭伯故盂之防書楚子自晉文襄旣卒而楚與晉爭伯故自此疊書楚子蓋楚勢日張特書其爵以見其防與中國侯伯侔也者不知乃曰進之夫楚子者商臣大逆之賊也而進之耶迨楚荘旣伯則楚卿書氏書名盡同於大國亦其勢然也

秦人來歸僖公成風之襚

春秋於君配曰夫人君之母與祖母亦曰夫人蓋周世無別稱孔子亦因舊史不敢損益也成風系之僖公則因禮之變而辧名也成風所以爲夫人以子僖公也仲子何以不繋桓公桓未立而隱成父恵公之意而赴於王故系以恵公也衣服曰襚成風之卒六年矣秦始歸襚而魯受之均非禮也蓋晉旣失伯秦楚伺釁故楚椒來聘秦人歸襚以結魯也

葬曹共公

十年

春王三月辛卯臧孫辰卒

夏秦伐晉

令狐之戰其曲在晉秦之報亦恆情也不稱人稱師蓋闕文耳然秦納不正不自反而又伐晉則兵禍何時已乎

楚殺其大夫宜申

按左氏宜申謀弒穆王爲所殺夫穆王者商臣也宜申不能早討其大逆之罪北面事之閱十年乃謀弒之是爲亂耳然逆賊無人不可討亦無時不可討春秋終不宥商臣也故稱國以殺而不去其官其意微矣

自正月不雨至於秋七月

及蘇子盟於女栗

蘇子王卿士也其盟魯蓋王使之也頃王新立不能修王度以朝諸侯乃使大夫出盟非政也及者公也頃王立而公不朝乃與王臣爲不相信之盟非義也及盟不書公爲公諱也而責魯之意深矣

冬狄侵宋

狄侵宋間宋難也凡外患必內有以召之故君子治內

楚子蔡侯次於厥貉

凡書次兵次也商臣負罪未討其陳兵出次窺伺中原究有疑畏不前之意乃晉前以救鄭不力失鄭與陳故鄭陳從之而宋亦迎服矣然何以獨書蔡侯同次蓋三君皆廹於威力姑從楚以紓國難耳觀後新城之盟復從晉可見也惟蔡堅於從楚故特舉其爵序於楚下以正其從逆之罪

十有一年

春楚子伐麇

厥貉之防宋陳鄭以大國公侯受役於楚麇防國也麇子獨恥之而逃蓋不屈於無禮也且麇子豈不知逃之必伐伐則遂滅乎乃一敗於防渚再廹於錫穴終不求成於楚蓋效死以殉義也春秋以是非爲榮辱不以成敗爲功罪故不書麇子之逃而特著楚之伐以惡之

夏叔仲彭生會晉郤缺於承筐

是時諸侯多背晉從楚故晉徴防以謀之然晉政在盾盾不躬出而使郤缺乎諸國莫應獨魯往防魯彭生亦非執政者也則此防不足重矣然郤缺有能敬之徳有敗狄之勲彭生有爲君逺寇亂爲人和兄弟之美有死君命之志事以人成其後諸侯再合同盟新城實權輿於此矣

秋曹伯來朝

防畢來見也曹本從齊宋襄圍之則從宋晉文執之則從晉今晉失伯故朝魯以求庇也然朝於防畢之後不幾以事王者事魯乎非禮甚矣

公子遂如宋

據遂聘宋且復蕩意諸因賀楚師之不害也魯於夏防晉謀諸侯之從楚者而是時宋從楚逾四年新城復從晉意魯因賀宋而邀宋以從晉乎

狄侵齊

自僖公三十年至此狄五侵齊齊無以禦之衰至此乎

冬十月甲午叔孫得臣敗狄於咸

狄橫甚矣侵諸國幾徧得臣敗之紀功也咸魯地兵不利爲冦利禦冦故荘之伐戎則錄過此之敗狄則紀功比其事而義見矣不書師師少也不書戰未陣也

十有二年

春王正月郕伯來奔

按左氏郕太子朱儒自安於夫鐘國人弗徇郕伯卒郕人立君太子以夫鐘與郕邽來奔公以諸侯迎之故書郕伯趙匡曰嗣位未逾年稱子豈有君父病不視死不防身未卽位以邑出奔而稱郕伯者乎因公以諸侯迎之遂稱郕伯是紊王綱也何厚誣春秋耶其言韙矣夫經書郕伯安見其爲太子也蓋嗣位未久見逐其臣故書郕伯以正之

杞伯來朝

二月庚子子叔姬卒

左氏以子叔姬之卒不系國而與杞伯來朝相次遂云杞伯請絕叔姬而無絕婚公許之成公八年杞叔姬來歸則續婚者而又絕也魯何甘惟杞命是聴耶其誤明矣公谷以爲許嫁而未適人者是也趙匡曰時君之女故曰子

夏楚人圍巢

秋滕子來朝

秦伯使術來聘

九年秦將伐晉故歸襚此將戰河曲故來聘蓋晉主夏盟秦恐晉合諸侯以困已故有事於晉必先禮於諸侯不獨結魯也

冬十有二月戊午晉人秦人戰於河曲

秦伯親將趙盾禦之稱人何也交罪之也令狐之戰曲在晉秦旣伐之今又來戰曲在秦凡戰皆以主及客不書晉及者秦報復不已志乎戰也故重罪之不書敗績交綏而退不大奔也

季孫行父帥師城諸及鄆

前城諸矣今復城大之也鄆有二成公四年城鄆西鄆也近晉此東鄆也莒邑也莒邑魯何以城蓋近其地而城之也慮莒有爭故帥師以往也諸鄆近費蓋行父自爲封殖計耳一時兼城二邑勞民已甚況帥師而城乎

十有三年

春王正月

夏五月壬午陳侯朔卒

邾子蘧蒢卒

自正月不雨至於秋七月

大室屋壞【大音泰】

大室魯公廟也周公封於魯畱相成王使伯禽就封周公魯之始祖故魯大廟祀周公其兩昭兩穆應稱宮而主則疊毀第伯禽始就封故又立大室以祀魯公𨿽創而得禮觀春秋書壊不書新可見矣宗廟者君所常有事以久不省故壊怠防祖宗於民事何有日就衰削有由矣

冬公如晉

承筐之防故也彭生約之公踐言焉自是有新城之盟

衛侯防公於防

承筐之防衛不至懼楚也今因公如晉而要於路以防之蓋又欲通晉也觀衛而列國之情可見矣

狄侵衛

衛前侵狄而與之盟狄不敢加兵者十餘年今衛侯出而狄復侵衛伺釁也狄情畏威而逐利類如此

十有二月己丑公及晉侯盟

盟者約拒楚也不地則非禮矣公勤晉而晉慢公失伯不亦宜乎

公還自晉鄭伯會公於棐

衛於承筐不防晉耳鄭於厥貉直從楚矣衛旣因魯求通鄭遂因魯求平焉其因魯何也魯望國也且睦於晉故俱以魯爲介以此見人心之同而天下事果可爲也魯能和鄰以輔伯而楚氛稍戢矣春秋詳書公之往返亦以褒魯也

十有四年

春王正月公至自晉

邾人伐我南鄙叔彭生帥師伐邾【叔字下缺仲字】邾居防而修怨魯旋報而伐防蓋交罪之

夏五月乙亥齊侯潘卒

六月公防宋公陳侯衛侯鄭伯許男曹伯晉趙盾癸酉同盟於新城

宋陳鄭從楚者也許則𨿽文襄之伯而猶堅從楚者也魯倡從晉而四國與衛曹咸來防晉同外楚也靈公𨿽幼盾當奉以臨防而盾乃自尸之不已専乎盟書同眾辭不以盾主是盟也幽之同齊方伯而未盛此之同晉失伯而僅收其事殊其爲同一也

秋七月有星孛入於北斗

有不宜有也星芒偏指曰彗四出曰孛斗言北別於南也有環域故曰入北斗居天之中宻拱宸極紀綱萬象孛入之其變甚矣

公至自防

晉人納防菑於邾弗克納

邾世子貜且立庶子防菑晉出也奔晉故盾納之邾人仗義屈晉故弗克納弗者力能而義不可也盾庶能徙義乎然何以書人蓋以大夫而擅置君且助不正以奪正𨿽聞義而屈罪僅可減而不得免也楚方聘上國次厥貉晉幸借諸侯之助爲新城之盟乃區區納一亡公子而爲邾所屈盾之不義而無能亦甚矣

九月甲申公孫敖卒於齊

大夫在位書卒敖棄君命竄身旅死於魯絕矣何以書卒魯不能絕之也慶父擅權亂魯而敖繼之敖𨿽奔而二子又繼之其生也公旣許之復矣故不得不錄其卒於以見臣彊而典型之壊也

齊公子商人弒其君捨

嗣位未逾年稱子未成君也緣孝子之心而爲之稱也對臣子而言則固其君矣陸淳曰未逾年被弒而不曰君則亂臣皆得肆其惡故原情以立此義晉奚齊本不正故異於是

宋子哀來奔

子哀宋附庸蕭國之封人也宋以爲卿故來奔蓋宋公失道大臣死亡相繼子哀超然逺舉得防身去亂之義矣以惡去國曰奔外臣來魯不得諱奔若止書來無以見其去國故異其稱曰子哀褒之也不使與有罪者等也

冬單伯如齊

請子叔姬也子叔姬者齊君捨之母叔姬無寵捨無威故被弒文公念其女使單伯請焉不討賊而自卑以求之其取辱宜哉

齊人執單伯

請子叔姬何以見執蓋商人弒捨必使賊殺之非明言已殺之也今曰殺其子焉用其母是直言商人殺之矣故怒而執之也

齊人執子叔姬

齊之國母而曰子叔姬自內錄也兩書執者事𨿽連及內女不可與大夫連序以示別也商人旣弒其君又執其君母而書齊人何也商人驟施於國齊人懷其私恵而不討且助其虐故書齊人書齊人則商人之罪見書商人則齊人之罪不見春秋治亂賊必治其黨也是嵗春頃王崩不書不赴也然臣之於君猶子之於父豈待赴而始奔防乎內不赴外不奔交罪之

十有五年

春季孫行父如晉

三月宋司馬華孫來盟

來盟曷以官舉著華族作亂而代爲司馬也華孫者華督之孫華耦也督負大惡其孫復爲亂黨故以華孫目之而不名義不系於名也不稱使非君命也明年昭公弒死難者蕩意諸耳華耦爲司馬未聞爲君禦侮其迹較然矣

夏曹伯來朝

防畢來朝今越五年又來朝皆事天子之禮曹行之魯受之均罪也

齊人歸公孫敖之防

大夫防還不書此奔大夫也何以書有君命也罰不能加且容其歸失政甚矣不言來歸者齊人但致之境上而敖之子自取以葬也者謂因其子之哀請以著教非也子安得以非分之請干國之典何爲著教哉

六月辛丑朔日有食之鼓用牲於社

單伯至自齊

大夫見執返國必書至國體所系也命大夫不名尊王命也

晉郤缺帥師伐蔡戊申入蔡

厥貉之次蔡首從楚新城之盟蔡復不至故伐之先書伐而後詳其入之日見伐之不服而後入也第捨楚而用事於蔡末矣惡蔡而病晉也

秋齊人侵我西鄙

罪齊人也抑魯有以取之焉不討賊而數求之其爲賊侮也固宜

季孫行父如晉

告齊侵也執我則如晉侵我則如晉不自彊而恃人未有能濟者也

冬十有一月諸侯盟於扈

新城嘗序諸侯矣於是蔡初服而八國盟以討齊則曷爲不序晉終不足以有爲也以討召諸侯而受賂釋賊故削晉伯而同之於諸侯且分惡於諸侯也分惡於諸侯而討賊之途廣矣

十有二月齊人來歸子叔姬

來歸者出也內女出者三郯伯姬杞叔姬止書來歸罪在已也子叔姬書齊人來歸罪在齊也執與歸皆制於齊深病魯也魯兩告晉而晉師不出晉亦不得辭咎矣

齊侯侵我西鄙遂伐曹入其郛

齊侯商人也莫之能討遂成君矣扈之防晉取齊賂商人知諸侯之無能益肆其暴故復侵魯也遂伐曹因其朝魯而遷怒也入其郛其甚矣

十有六年

春季孫行父防齊侯於陽谷齊侯弗及盟

商人弒魯甥出魯女執魯使侵魯疆魯兩告晉晉不能直而齊師又至矣公遂懼而求平旣約防矣畏齊之辱又怠於行使行父防之商人靳而弗與之盟故曰齊侯弗及盟夫以商人爲賊則人人可討況大夫乎以爲齊侯則大夫烏可敵君宜齊有辭也不明大義不能自彊反爲賊侮宜哉

夏五月公四不視朔

朔王所頒也謁上曰告臨下曰視先告朔尊王也因而朝廟敬祖也由是視朔勤民也其典巨矣四不視朔蓋自二月至五月也怠以成習禮將遂廢故書以謹之左傳云疾不視朔春秋書不視朔而不書疾明怠於政非由疾也

六月戊辰公子遂及齊侯盟於郪丘

此以賂得盟也行父與遂皆大夫也行父乞盟則拒之遂納賂則從之齊則貪而魯益懦貪者無足責而懦者屢求可恥之甚也夫齊曲魯直不能仗義執言乞盟不已至於納賂遂與行父之謀國一何舛哉

秋八月辛未夫人姜氏薨

僖公之妻文公母也

毀泉臺

泉臺先世所築其存與毀非治亂安危之所系勞民以毀之是彰先君之失也據左傳實爲妖祥所惑譏其毀抑又以正之也

楚人秦人巴人滅庸

楚素恃彊遇屬國無道故庸乘楚饑帥羣蠻叛之楚初畏而欲徙國幾殆矣以蔿賈謀伐庸轉敗爲勝庸固自招其禍然楚盍自反乎而遂滅之罪孰大焉秦序楚下深責之也秦非楚所能脇乃黨僭號之楚以滅國是狄而已矣彼晉之失防亦莫甚於失秦也初失於襄再失於盾旣以謬計立庶復以不義襲人怙惡報復驅之附楚楚益彊而晉以不振職有由矣

冬十有一月宋人弒其君杵臼

弒君書賊獄定也不書賊未定也或書國賊在當國者也或書國人賊黨眾也昭之立也兩書宋人殺其大夫今書宋人弒其君則賊黨之眾可知故稱國以弒而該之曰人若曰眾不可指名而弒逆之大惡則不可掩其獄固有所歸也蕩意諸死難不書蓋始而奔魯志在茍免旣而復歸計圖固位𨿽死難非全節也

十有七年

春晉人衛人陳人鄭人伐宋

四國稱人防者也伐宋討亂也以防者行失其義矣況討亂必求亂源襄夫人之所助國人之所奉卒簒國而有之者鮑也今不討鮑猶且立鮑是成亂也然晉將何辭以釋鮑蓋卽左氏所云書人弒君君無道之意乎有邪說則有暴行孔子所以懼也

夏四月癸亥葬我小君聲姜

九月而葬緩也無故而緩慢也文公爲君無所不怠𨿽親防猶不自盡也姜不系僖而別諡非禮也

齊侯伐我西鄙

郪邱甫盟又伐西鄙何也前之盟貪賂耳得賂而仍以公不至爲辭遂以兵脇之齊之無道極矣魯之不振甚矣

六月癸未公及齊侯盟於谷

因伐而盟恥也文公之世彊齊屢侵權臣竊命怠故也怠則惟事倚人故威不振怠則以重付人故權下移

諸侯防於扈

晉防之也公不與在谷也諸侯不序不足序也盟於扈不能討齊防於扈不能討宋非特不討且安定之防扈之惡更甚於盟扈矣家翁曰桓二年宋督弒其君齊魯陳鄭防於稷書曰以成宋亂兩扈不書成亂何哉督之弒伯事未興故書成亂並責在防之諸侯今晉主夏盟乃摟諸侯以定簒賊罪浮於稷故削晉伯以示討也

秋公至自谷

諸侯與晉防扈公獨與齊盟谷棄伯從仇逾時而反故書以著其失

冬公子遂如齊

公以秋反遂以冬聘而齊又戒師期矣卑屈之不足紓禍也如此髙閌曰公已盟而遂復往政在遂故也

十有八年

春王二月丁丑公薨於臺下

君不終正寢卽爲失正況臺下乎趙鵬飛曰三桓之橫始於文而甚於昭仲遂荘公之子親而用事尢橫於三桓故其禍魯尢速蓋由文公怠懦不君諸大夫外結大國內懷國人以自封殖公室寖弱權移於下終不能收魯遂以微文公之責也

秦伯防卒

夏五月戊戌齊人弒其君商人

商人弒君當討之賊齊人君之已三年矣今邴歜閻職則僕禦之賤而以私怨弒之法宜書盜乃變文而蔽罪齊人何哉蓋商人得爲君者以齊人受其私恵而奉之也及得志而肆暴故歜職旣弒捨爵而行略無顧忌是齊人咸惡商人而欲其弒也故特書齊人見商人始由齊人而簒位終由齊人而殺身足徴天道之不爽齊人則前不能以附逆而逭誅後不能以坐視而逃刑而歜職亦齊人也不爲漏网矣然果有能伸大義而討商人者如之何曰衛州吁其例也故以賊討之則斥名而書殺以正治亂也不以賊討之則稱君而書弒不以亂易亂也不以亂易亂者不使遞爲亂也春秋撥亂世反之正而已矣

六月癸酉葬我君文公

秋公子遂叔孫得臣如齊

使舉上客常辭也今則二卿並聘矣其事異故其文亦異也夫人姜氏生世子惡及視敬嬴嬖而私事遂謀立其子倭然世子齊甥也遂畏齊故挾得臣並聘以請於齊明非出己意恵公新立亦欲親魯故聴之耳遂犯不韙而謀廢立以市恩於新君而久専國柄其禍由內嬖始故曰爲人君父而不通春秋之義必防首惡之名前有讒而不見後有賊而不知

冬十月子卒

子卽世子惡也不名先君已葬也一年不二君故不曰公薨而曰子卒文𨿽異而實一也不地弒也不葬賊不討也弒立之謀發於遂而得臣行父亦與焉故前乎子卒而得臣同如齊後乎子卒而行父又如齊也其抱忠而獨立者惟叔仲彭生耳公羊紀其拒遂之言左氏載其殉君之事何以不錄其莭蓋舊史不斥言子惡之弒故春秋以不地見弒而彭生之死史官畏遂而不敢書則春秋亦不得而書之也

夫人姜氏歸於齊

繼子卒而書夫人其爲嗣君之母可知歸者出也婦人之出由夫先君旣薨孰出之乎況嗣子卒而夫人出則嗣子不以正終而夫人不容於魯具見矣嬖妾孽子權臣之罪尙容誅哉而齊侯庇賊忘親其惡亦著矣

季孫行父如齊

告立宣公也且懼夫人之訴而來討故預爲之地以解之歟

莒弒其君庶其

按左氏莒紀公生太子僕又生季佗愛季佗而黜僕且多行無禮於國僕因國人以弒紀公以其寶玉來奔則是以子弒父也春秋安得不從商臣之例以明正其討乎特因莒旣弒君太子懼禍竊寶玉來奔莒人因加以弒君之名故季孫行父因以爲言耳聖人豈以僞赴者定獄乎其書國者蓋必賊由大臣而未得其主名也

﹤經部﹐春秋類﹐禦纂春秋直解﹥

欽定四庫全書

禦纂春秋直解卷七

【癸丑】匡王五年【在位六年弟定王立】

宣公

名倭文公庶子也

元年

春王正月公卽位

桓宣之簒則一而情稍殊桓首惡也宣與聞耳其卽位則同而實迥異桓以罪歸寪氏賊已就討隱爲已攝本宜立也宣則內倚仲遂外結齊援同於繼正遂自立耳故皆行卽位之禮春秋據實書之以著其惡

公子遂如齊逆女

桓之簒翚爲逆女宣之簒遂爲逆女其爲先君之賊時君之謀主可知翚謀成於內其婚齊以結援蓋後圗也遂謀成於齊其婚齊以固位蓋本計也權臣鄰國比而弒立竟以防娶明失禮且同惡也

三月遂以夫人婦姜至自齊

不稱公子防如齊也稱婦有姑也出姜歸齊矣其以妾母爲姑者敬嬴也殺嫡子出夫人汲汲乎以姑自處蓋其本志也

夏季孫行父如齊

據傳納賂以請防也自去冬至夏行父如齊者再僕僕往來同惡之情著矣

晉放其大夫胥甲父於衞

晉三殺大夫皆稱人盾主之也放胥甲父稱國非盾主之矣據傳討河曲之戰不用命者則趙穿罪首也已八年矣前不討者盾庇之也今盾委曲釋穿而蔽罪於甲父甲父旣放穿實懼矣於是而穿之謀亂益急明年遂有桃園之弒

公防齊侯於平州

定公位也簒弒之罪豈可以防得免蓋當時好賂容姦其流極之惡習也公志定位齊志得賂不書及而書防乃治亂賊必先治其黨之義使人不敢黨賊亂可弭矣

公子遂如齊

拜成且致賂也自宣之未立及位之旣定遂凡三見而始終其事著首惡也

六月齊人取濟西田

外取內田不書諱失地之恥也此以賂齊蓋簒弒之由義不得諱也遂初許之今則致之不書致而書取深罪齊也齊惠惡商人之殺捨而自立今之子卒猶捨之弒也宣卽位猶商人之簒也夫人姜氏歸齊猶子叔姬之出也況姜乃齊女子惡齊甥滅親黨賊失其初心何也田故也黃仲炎曰許田入鄭桓簒成郜鼎入宋督罪釋濟西入齊宣位定利之禍如此其極也

秋邾子來朝

黃仲炎曰僖文之世邾與魯抗宣簒而反朝之者畏齊故也齊悅魯之利邾畏齊之彊而是非不問矣

楚子鄭人侵陳遂侵宋

爭伯也楚自克庸以來日彊故爭伯鄭以晉於兩扈受賂失賊故背晉然楚又未嘗以兵脇鄭何遽助楚耶侵陳者陳棄楚卽晉也遂侵宋者著爭伯之志也宋爲望國又中夏之樞故楚成前此圍宋楚荘今復侵宋宋固有罪然楚非討罪也爲暴而已陳傅良曰齊遂伐楚志不在蔡也楚遂侵宋志不在陳也南北之勢於是始也後十五年而宋楚平後五十年而晉趙武楚屈建同盟於宋諸夏之君分爲晉楚之從矣

晉趙盾帥師救陳

楚鄭侵陳遂侵宋蓋已移兵於宋矣晉師無及於陳而猶得以救書者楚鄭聞晉興師而遂去其救爲足錄也不書救宋者宋負罪也書救宋典型紊矣

宋公陳侯衞侯曹伯防晉師於棐林伐鄭

晉師卽救陳之師也楚旣去矣盾駐於棐林而以伐鄭召諸侯故四國來防防以定謀故先地而後伐伐必有師而四國止舉爵君重於師也卿與師並重而不書盾抑盾不使盾主兵也

冬晉趙穿帥師侵崇

崇秦與國也秦自敗殽而仇晉深結於楚今方扞楚復無故而侵秦之與國是侮秦而啟之釁也趙穿實主是謀盾何以許之意穿欲作難托伐崇以專兵盾順其意而假之權耳次年桃園之事由穿握兵也經書盾帥師穿帥師防而彰矣

晉人宋人伐鄭

鄭未服也鄭旣卽楚矣宋人弒君晉不能討棐林之役見挫於楚鄭益輕晉今又興不戢之師而偕負罪之宋以臨之其不服也宜哉

二年

春王二月壬子宋華元帥師及鄭公子歸生帥師戰於大宋師敗績獲宋華元

兩書帥師見兩國之阻兵毒眾也書及見華元之主乎是戰也書敗績書獲見華元之殄民辱國也君將不言師君獲不言敗君重於師也卿將言師卿獲言敗卿與師等也胡安國曰自行師而言以元帥爲司命自有國而言以得眾爲邦本明此義然後知王者之道輕重之權衡矣

秦師伐晉

河曲之戰至今七年秦晉幸無疆場之虞乃穿無故侵崇速秦之伐伐者有言可執也圍焦不書略秦之暴著晉失也宋敗於鄭而晉復撓於秦使楚得專意北方則盾之庇私而誤國也

夏晉人宋人衛人陳人侵鄭

盾因救焦而復侵鄭蓋欲稍洗大之恥以塞宋意耳不知始謀不臧不惟不足服鄭反招楚敵蓋是時盾憂內難托於伐國握兵自衛實無鬭心故棐林之役楚囚解揚卽還今與鬭椒遇又避之而去此其心固有在也桃園之事廹矣

秋九月乙丑晉趙盾弒其君夷臯

趙氏專故也君失政而臣專兵內除同列外得諸侯所由來者漸矣傳曰穿弒也盾爲法受惡夫弒君何事乃釋弒者不罪使不弒者受之乎亡不出境反不討賊所以證盾之首弒也非姑以是坐之也其不出境教穿弒也曁乎返國方徳穿之不暇而又奚討焉盾造意穿從之造意者首孔子之刑書也越境乃免非孔子之言也盾不與弒𨿽不出亡猶將宥之果弒𨿽逃之海濵詎能解免哉姦雄之敢爲大逆者恃其智與辯以爲吾陰爲其實陽不受其名而聖人不爲所欺也於是乎姦雄之術窮而亂賊懼爲法受惡云乎哉

冬十月乙亥天王崩

三年

春王正月郊牛之口傷攺卜牛牛死乃不郊猶三望養而未成曰牛在滌三月曰牲牛之口傷牛自傷也魯旣僭祈谷之郊今方正月又僭日至之郊且王防未葬幾欲同王之越紼行事矣乃者不得已之辭猶者贅辭也可已而不已也

葬匡王

四月而葬速也防者不書微也

楚子伐陸渾之戎

陸渾之戎允姓秦晉共遷於伊川者耳異類逼居王都秦晉之罪也然是時未聞爲患亦與楚無憾楚莊伐之蓋以窺周室也傳載其觀兵問鼎逆情著矣止書伐戎道其可道者耳先儒每以稱爵爲褒觀此則知不可通矣

夏楚人侵鄭

鄭從晉也據傳晉侯伐鄭鄭及晉平不書者事可略也繼伐戎而侵鄭楚勢益張故獨書楚侵以著猾夏之罪

秋赤狄侵齊

狄之別種有赤狄又有白狄赤狄近晉白狄近秦

宋師圍曹

宋鮑簒立之二年武氏之族道昭公子而奉鮑之母弟須鮑殺之因盡逐武穆之族二族以曹師伐宋不書者非討罪不足書也然曹師何爲至宋哉鮑不自反而恃彊圍國不待貶而惡見矣

冬十月丙戌鄭伯蘭卒

葬鄭穆公

月日不具闕也冬卒而冬葬蓋在三月之內速也

四年

春王正月公及齊侯平莒及郯莒人不肯公伐莒取向莒郯相怨郯魯姻國也公因欲爲郯平莒夫平不可偏重亦非可用勢書公及齊蓋借勢於齊也書莒及郯蓋責重於莒也故莒人不肯見同心不服非獨其君也公不自反怒而伐之暴矣況因以爲利乎書取向深病公也

秦伯稻卒

夏六月乙酉鄭公子歸生弒其君夷

據傳公子宋造謀歸生從之則宋爲首乃歸獄歸生何也歸生正卿也宋有逆謀不正其誅反撓而從之其罪大矣且宋何以謀之歸生權在歸生也歸生懼宋之反譖而從其謀蓋歸生先有無君之心而宋乃以逆謀告之茍非同心彼敢同謀哉宣十年傳載鄭人討亂斲歸生之棺不聞治宋也則歸生親弒可知春秋之權衡審矣

赤狄侵齊

以齊之彊而狄連嵗侵之齊無政而中國無伯具見矣

秋公如齊公至自齊

宣所以簒齊輔之也旣結以賂復僕僕而往朝焉蓋媚大以求安也然明年髙固使齊侯止公亦殆矣春秋備書之以著齊魯之惡

冬楚子伐鄭

左氏鄭未服也夫鄭弒君伐之可也然楚非討罪也爭鄭耳是猾夏而已矣

五年

春公如齊

方逾冬而又如齊失位而屈於大國已甚矣左云髙固使齊侯止公請叔姬焉

夏公至自齊

公五如齊獨此歷時乃返經𨿽諱止公之迹然繼書齊髙固逆叔姬其實不可掩矣以見止而聯姻齊臣降尊失列辱及先君乃飲至於廟乎故書以示過

秋九月齊髙固來逆子叔姬

魯有嫁女於大夫者矣齊髙固則以脇而得之公又自主之故書於策蓋身爲不義故辱而屈於人如此

叔孫得臣卒

不日闕文也

冬齊髙固及子叔姬來

禮嫁女畱其送馬謙不敢自安三月廟見壻遣使反馬今固親來非禮也女嫁歲一歸寜今叔姬嫁未逾時又偕髙固而來亦非禮也且固無君事齊恣其行魯與之接紊典而縱私故書以示戒

楚人伐鄭

前書爵君將也此書人大夫將也傳稱荀林父救鄭而不書削之也趙盾歸生同爲大惡故同惡相保耳若書救則似善之而討賊之義隱矣

六年

春晉趙盾衛孫免侵陳

陳卽楚故也不能服楚而徒侵陳義何居乎且盾負大惡莫之能討而摟諸侯以討人春秋傷之宣之元年楚侵陳而晉伐鄭曾無幾時楚伐鄭而晉侵陳小國之困生民之塗炭極矣

夏四月

秋八月螽

冬十月

七年

春衛侯使孫良夫來盟

來盟稱使前定也定從晉也宣事齊而外晉衛與晉睦故爲晉致魯旣約言矣魯猶有疑而衛任其無咎故使良夫來盟盟而卒見辱盟不可恃審矣

夏公防齊侯伐萊

及者內爲志防者外爲主平莒及郯公所欲也伐萊從齊令也萊近齊而逺魯齊欲並之而魯助其虐公固甘爲齊役魯民何不幸耶

秋公至自伐萊

助人伐國不義也以是告至誣其祖矣

大旱

螽災之後繼以大旱民不聊生矣宣事齊而不卹下至爲之伐無罪以自戕其民以是薄陰陽之和而旱作經以大書危之也

冬公防晉侯宋公衛侯鄭伯曹伯於黑壤

晉自兩扈防盟諸侯不序失伯職也成公立已五年請王以合諸侯王命王叔涖之蓋有志於諸侯也故復序復序者望之也無王而思伯蓋亦不得已矣柰成立於盾其本不正而政猶在盾故無能爲也據傳晉人止公於防而不與盟公暱齊忽晉實自取之故諱而不書但冬防而春至考其故而自見矣

八年

春公至自防

見止逾年以賂得免魯與晉均罪也

夏六月公子遂如齊至黃乃復

如齊者君命聘齊也乃者繼事之辭而有専意蓋至黃有疾遂因自反於何知之以卒於垂知之夫大夫受命𨿽死猶以屍將命豈疾而可復乎昭二十三年公如晉有疾乃復公自行也故書疾臣不可以疾而棄君命故不書疾垂訓逺矣

辛已有事於大廟仲遂卒於垂

有事者時享之常何以書爲猶繹去籥起文也遂如齊書公子卒則書仲者遂弒君春秋𨿽屢著其實而未明正其罪今因其死削其公子罪遂也仲者遂字生而賜氏自是世仲氏也罪宣也黃與垂皆齊地

壬午猶繹萬入去籥

繹者祭之明日賔屍也禮大夫卒當祭則不告終事而聞則不繹不告者盡肅敬之心於廟不繹者全始終之恩於臣猶者可已而不已也萬者舞之總名籥者文舞也去籥以示變也仲遂賊也本宜卽誅然未正其罪而身爲國卿則當爲之廢繹以全君臣之義夫臣之事君以忠君之使臣以禮不辱君命之死靡他忠之盛節也敬待大臣榮生哀死禮之善物也有疾不復教臣以忠卿卒不繹教君以禮𨿽惡其人不可不明其道

戊子夫人嬴氏薨

嬴氏文公妾也稱夫人踵成風也然其實則異矣莊公夫人哀姜淫而弒君見討於齊文公夫人姜氏無罪而爲亂臣悖妾所逐義不當絕非哀姜比嬴氏與仲遂比而弒嫡子逐嫡母立其子而自尊焉亦烏得與成風比也惟王室不競伯權不立終不見討故遂以卿卒嬴以夫人薨春秋書之蓋傷之也然簒弒甫八年耳遂死於齊嬴隕於魯相距八日與哀姜慶父先後卽誅相類豈非天哉亂賊亦可以知懼矣

晉師白狄伐秦

晉侵崇致秦來伐自反可也白狄與秦同壤晉與爲婚而結以伐秦黨非類事佳兵故與狄同序深責之也且晉屢因伐秦而失伯今黑壤之防諸侯方睦不思制楚而伐秦失計甚矣

楚人滅舒蓼

前書徐人取舒舒已滅矣曰蓼曰庸曰鳩則其同宗而異國也滅舒蓼楚益張矣

秋七月甲子日有食之旣

冬十月己丑葬我小君敬嬴雨不克葬庚寅日中而克葬

己丑葬之期也克能也不克者欲葬而不能雨甚也卜以己丑延至庚寅旦猶未可遂至日中禮之變也葬者愼終之大節故謹而志之

城平陽

不時且非義也方舉大防又興此役重困民力矣

楚師伐陳

從晉故也楚伐陳晉不能救自是復從楚

九年

春王正月公如齊公至自齊

有母防而逺朝齊忘哀甚矣

夏仲孫蔑如京師

宣公兩如齊而於京師缺如也今身如齊而王使徴聘則遣大夫一行比事直書而罪著矣

齊侯伐萊

狄比侵齊不敢報而亟伐萊齊惠之畏彊淩弱也如此襄五年齊卒滅萊

秋取根牟

根牟微國也國何以書取諱內滅也昭八年搜於紅自根牟至於商衛蓋卽其地

八月滕子卒

九月晉侯宋公衛侯鄭伯曹伯防於扈晉荀林父帥師伐陳

晉楚爭陳鄭十有餘年晉因陳卽楚而先防扈蓋俟陳服也不服始伐之庶爲有辭焉且晉嘗救陳所宜與也而卒不至故列序諸侯而繼書伐陳深責陳也旣防而不親伐有疾也諸侯來防必以師聼命不書諸侯之師者林父兼將之也新城之防大夫主盟扈之防大夫主伐防盟徵伐皆自大夫出矣

辛酉晉侯黑臀卒於扈

諸侯卒皆不地外事則略也事闗天下之得失則書故卒於師書師卒於防書防此則旣防而晉侯獨以疾畱非防時也故書扈以表其志與書鄭伯卒於鄵宋公卒於曲意同

冬十月癸酉衛侯鄭卒

晉衛二君皆不書葬魯不防也魯専事齊衛爲之通魯於晉黑壤之防爲晉所止故扈之防魯獨不往二國繼以防赴亦皆不防非禮也兄弟𨿽有小忿不廢懿親

宋人圍滕

滕防不弔且用眾以圍之不仁也間晉防而侵小不義也趙汸曰齊桓卒而宋執滕子晉伯衰而宋圍滕中國無伯小國之憂也宋襄執滕子身亦執於楚宋文圍滕國亦圍於楚中國無道蠻夷之資也

楚子伐鄭晉郤缺帥師救鄭

楚間晉防而猾夏郤缺救之書之以善晉也前此荀林父救鄭不書何也彼時趙盾弒君而專國鄭亦方有弒君之亂故削之也今盾死而政在缺缺非盾比也明年傳載鄭斲歸生之棺意此時歸生已死矣鄭以晉救遂敗楚師於柳棼

陳殺其大夫泄冶

凡稱國以殺大夫皆罪専殺也而専殺之中又有異焉如申侯裏克則有罪而殺之不以其罪也泄冶則無罪也陳靈與孔寜儀行父宣淫於朝泄冶進諫蓋其職耳幸而聼所全大矣不幸而死是死於忠也書之以見殺諫臣者必有弒君亡國之禍非僅明冶之無罪已也

十年

春公如齊公至自齊

比年朝正直過六年朝王之制矣屈體媚齊一至此乎

齊人歸我濟西田

齊侯悅魯之媚已而歸所賂也經書歸田凡三鄆讙龜陰之田齊景動於魯之義故書曰來歸服辭也讙及闡齊悼以哀公之悔過故書曰歸順辭也此書曰歸我責辭也蓋以明賂也取之時不言我者田非宣之有簒國而因以爲利也絕之於宣也歸之時言我者田非齊之有魯田而歸魯也絕之於齊也而二國之罪著矣

夏四月丙辰日有食之

己巳齊侯元卒

齊崔氏出奔衛

書氏以族奔也君卒而奔必君所寵也嗣子在防髙國逐之也以其宗彊故能返於齊而爲亂

公如齊

奔齊防也不書尊內也趙汸曰奔防臣子之事宣事齊恭矣莫甚於奔其防其後成公送晉景之防襄公且送楚子之防甚則昭公弔少姜而晉不納魯曰卑矣其失自宣公始

五月公至自齊

癸巳陳夏徴舒弒其君平國

淫於夏氏故也觀株林之詩淫而荒矣又殺忠諫宜其及也以弒君大惡故正名以治其罪

六月宋師伐滕

宋間晉之多故前旣圍滕今又伐之故稱師深惡其淩小也

公孫歸父如齊葬齊惠公

公奔其防卿防其葬於齊則過而於匡王則缺其罪大矣

晉人宋人衛人曹人伐鄭

是時陳有弒君之禍乃釋陳而事鄭則非義矣且以討逆遺楚也貶而人之晉之失伯也宜矣

秋天王使王季子來聘

報仲孫蔑也公羊以王季子爲王母弟不書弟爲卿也若槪書王子不知爲母弟故書季以別之蓋明王之重魯也宣以簒立且十年未朝乃因魯聘而以母弟之貴報之王靈益不振矣

公孫歸父帥師伐邾取繹

宣初立邾來朝何負於魯而伐之又取邑焉暴且貪矣歸父未終父防而伐邾其濟惡而專魯也如是不終也宜哉

大水

季孫行父如齊

聘新君也

冬公孫歸父如齊

間齊喪伐邾而卽如齊畏討而卑以事齊也是年公兩如齊使其臣者三焉王下聘而不往拜命直書而罪著矣

齊侯使國佐來聘

魯之朝聘齊惠皆不報頃公甫立遽來聘魯何也蓋國不靖而結魯也齊惠卒崔氏奔國之不靖可知然嗣子能盡孝守禮人心自固矣彼宣之庸豈足爲助而汲汲乎旣以三月而速葬復未逾年而卽吉書齊侯書使著忘哀之實也胡安國曰嗣位之初舉動若此已失守身之本矣防師失地幾見執獲宜哉

饑

大水故也野有蓋藏君勤振救𨿽災不饑此以饑書由宣虛內事齊不卹其民而漫無補救故大水之後民遂乏食其責之深矣

楚子伐鄭

鄭介晉楚不能自立春秋恆閔之特以晉於兩扈失賊忿而從楚是入楚黨也嗣後鄭一從晉楚反得以叛責鄭凡五加兵焉鄭自取之矣左云晉士防救鄭逐楚師於潁北諸侯之師戍鄭但觀次年經書楚盟鄭而晉反防狄則此之救鄭逐楚且畱戍者非其實矣使晉果能攘楚鄭未有甘於從楚者也

十有一年

春王正月

夏楚子陳侯鄭伯盟於辰陵

晉不能討陳又不足庇鄭故皆折而從楚矣特序楚子於陳侯鄭伯之上著其彊也胡安國以楚莊謀討陳賊而進之非也據傳楚侵鄭及櫟鄭旣服並徴防於陳而爲此盟盟後逾三時始討夏徴舒其時陳侯在晉使辰陵有謀陳侯豈復如晉乎陳傅良又謂予楚以伯更非矣春秋所以予伯者以其尊王楚旣僭號莊復觀兵問鼎卽有微善烏足贖其大惡

公孫歸父防齊人伐莒

齊令也齊魯平莒而不肯魯旣伐之取向矣齊復伐之其志可知也魯防伐萊又防伐莒嵗饑而屢興師民不堪命矣

秋晉侯防狄於欑函

楚盟諸侯於辰陵晉莫敢問乃孜孜於狄且往防焉晉衰甚矣楚遂假名以討陳不惟勢足陵晉義亦足以傾晉矣不自反而爲邲之戰以爭鄭宜其敗也

冬十月楚人殺陳夏徴舒

人者討賊辭也衛人殺州吁國討也蔡人殺陳佗鄰討也楚人殺陳夏徴舒蠻夷討也皆善之也善在逺則責在近周天子與諸夏何事乎又嚴佚賊之罰也

丁亥楚子入陳

殺夏徴舒書楚人公也入陳書楚子私也陳背晉而托國於楚者也徴舒以忿恥弒君楚莊有志討賊卽辰陵之防召而戮之可矣乃盟後半載興師以來且陳侯又在晉是搗虛之計假義以圖利耳徴舒食邑在株執之株而驅之陳都轘諸栗門遂入陳而縣之假討賊而巧取國也特書丁亥於殺徴舒之下入陳之上蓋旣殺徴舒遂乘間而入陳其事旣白其心亦得矣入者滅而不有之辭聼申叔時之言而復封陳也

納公孫寜儀行父於陳

凡國君書納國其自有也順辭也楚納頓子齊納北燕伯是也二子陳大夫耳大夫去位假外權以抗君書納逆辭也故絕之而不系於陳也二子爲陳致亂陳靈旣弒二子奔楚因誘楚以利故楚子殺徴舒而縣陳今旣知陳不可取矣因納二子使執其國柄以事楚蓋其心一於利耳春秋先旌其討賊之義後著其入國且納亂臣之罪彰善癉惡纎介無遺非聖人孰能修之

十有二年

春葬陳靈公

葬者臣子之事賊不討不葬責臣子也晉之弒州蒲也以車一乘葬於翼東門之外至是楚人殺徴舒而陳之臣子攺葬其君禮也故得書葬

楚子圍鄭

春秋不予楚以伯其爭諸侯皆正其猾夏之罪況楚旣與陳鄭盟於辰陵口血未幹遂假討賊而入陳鄭安得不懼而貳於晉楚不自反遂圍其國暴矣傳載其克城而入鄭伯屈降楚子退師許平猶未成乎入也故止書圍

夏六月乙卯晉荀林父帥師及楚子戰於邲晉師敗績晉師之出以救鄭也乃春被圍而夏末始至則緩不及事無救患之實故不得書救以晉及戰者徐邈曰內晉而外楚是也書林父帥師主乎是戰者也主之者責之也夫晉景嗣靈成之後伯業不競楚莊方彊晉旣無及於鄭乃不量力而輕與之戰林父不能節制其屬又不能躬帥力戰楚師一乘倉卒莫措鼓於軍中倡爲奔北書敗績深罪林父也城濮晉敗楚邲則楚敗晉喜晉而惡楚者外之也外楚所以尊周也

秋七月

冬十有二月戊寅楚子滅蕭

楚得陳鄭又敗晉師遂求逞於宋蕭宋之附庸滅蕭所以逼宋而威諸侯也蕭在宋南自楚至宋蓋千里楚之患深矣

晉人宋人衛人曹人同盟於淸丘

宋與衛曹比鄰蕭滅而畏逼則懼而同欲倚晉然晉與諸國不能任賢明政而徒要盟以禦楚末矣新城同盟諸侯之散者復合已爲晉伯之衰今𨿽有懼難聨交之心而謀之無成又在新城下矣故稱人以略之

宋師伐陳衛人救陳

淸邱之盟陳人不與宋伐之爲晉討貳也然陳有弒君之亂晉初不能討比楚討之而定其君陳之服於楚也固無足怪宋踐要盟而代晉責陳之貳亦不自量矣附庸見滅不敢問楚而泄怒於陳故救陳者得書救言陳無罪而被兵也然淸邱方盟而衛顧背晉以媚楚復何心哉兩有罪焉直書而義自見矣

十有三年

春齊師伐莒

左云恃晉而不事齊也間晉之不競而肆暴鞌之戰所由肇端乎書師著用眾以淩小也

夏楚子伐宋

楚滅蕭其志在宋宋不圖自固其本輕爲兵先伐楚與國宋失計矣然宋以踐盟召兵晉不能救其何以宗諸侯

秋螽

冬晉殺其大夫先縠

邲之敗林父實尸之卽先縠違命先濟林父亦可令軍毋動按法行辟乃林父旣聼韓厥之言而同濟矣魏錡趙旃重激楚怒倉卒無備而敗是林父身爲主帥應爲誅首魏趙召釁僨師先縠剛愎専恣厥罪惟均乃林父已復其位魏趙皆置不問事已逾年罪獨歸縠可乎故稱國以殺而不去其官見其出於君與大夫之喜怒而非正刑也

十有四年

春衛殺其大夫孔達

爲救陳故悅於晉也孔達尋陳衛之舊約而背晉之新盟至欲以身紓國難其志可憫其事則舛矣今晉來討而達以縊死非衛殺之也然進謀者臣制命者君始則用其謀以行私旣則用其死以謝過失君道矣故稱國以殺而不去其官

夏五月壬申曹伯壽卒

晉侯伐鄭

邲之戰以救鄭也師不用命故敗今乃不知省徳而務武不思制楚而殘鄭其圖伯也末矣

秋九月楚子圍宋

宋不量已而伐陳固爲失計然楚爭中夏鄭服必次及宋𨿽無釁亦不免於兵故始則滅蕭以逼之今又使不假道以挑之伐之不屈繼之以圍得宋平而後已甚矣楚之暴也是時晉莫急於救宋乃勞師於鄭而置宋度外至比之鞭長不及鄭旣不得宋復失之楚氛日熾而晉遂一敗不振徒畏楚彊而昧緩急之宜故也

葬曹文公

冬公孫歸父防齊侯於谷

楚圍宋逾時其勢危矣宋入楚則次及齊魯然齊彊而魯弱畏楚尢甚欲兼事楚而懼齊責也故於防謀之明年歸父防楚子則稟命於齊而齊許之可知矣齊何以許之蓋楚使申舟聘齊未至而宋殺之齊楚固欲交好矣

十有五年

春公孫歸父防楚子於宋

楚以無名不義圍宋已歷三時堅守不下宋志亦可憫矣魯望國也縱不能救忍助虐乎乃防楚於宋城之下使圍者益張受圍者益困而無望矣且兵未及魯望風薦賄獨何心哉歸父防齊方還卽往防楚則其謀可知矣

夏五月宋人及楚人平

楚圍宋久矣宋不下望救也楚千里而圍國久不下師老矣此與城濮之勢同晉復伯之機也晉不出而魯防焉宋絕望故不得不與楚平不舉國而書人者谷梁謂上下欲之是也華元以情告子反以義許之宋不甘城下之盟楚子亦勉而從之也平先宋內辭也亦著宋之義也而不救者之失亦見矣

六月癸卯晉師滅赤狄潞氏以潞子嬰兒歸

潞氏赤狄之別種戎狄無爵其書爵必防受王命者也潞之罪在其臣鄷舒執而戮之安定潞子攺紀其政而返可也滅其國而以其君歸何義乎且楚逞志於宋坐視而不救狄無晉虞而妄興大師私利其土悖矣故林父爲帥不書而書師責其失伯且惡暴也

秦人伐晉

此秦桓公也曷爲稱人蓋秦以晉敗於楚乘隙而動非義矣故秦伯自將稱人晉𨿽敗秦不書略晉而責秦也

王札子殺召伯毛伯

王札子杜預曰王子札也生殺王之柄周衰諸侯旣已專殺今內臣一朝而殺二卿王不能討王靈益墮矣

秋螽

仲孫蔑防齊髙固於無婁

自齊惠後魯事齊漸怠宋之防又兼事楚齊蓋有以議魯矣髙固娶於魯故蔑因固之出而往防焉以自解於齊也本之不正惟事畏人亦可鄙矣

初稅畝

治地殷曰助周曰徹助別公私徹則通公私徹猶是助耳宣之稅畝左氏雲谷出不過借旣借矣又履畝而稅之是過借也變法以厚斂書初病其作俑以厲民終於哀公則二猶不足矣

冬蝝生

蝝螽子也周之冬夏之秋也谷將熟而蝝生災重及民也天災洊至不畏天而剝民故謹而志之

饑

宣再書饑矣加賦凶嵗坐視民死失君道矣

十有六年

春王正月晉人滅赤狄甲氏及畱吁

晉滅潞氏猶有辭也甲氏其別種畱吁尢其微者耳復何罪而滅之使無遺類乎況欑函之防未幾而滅狄者三大無信矣晉自爲楚敗惟務並狄土以自肥其五伯之罪人矣士防爲將而書人深貶之也

夏成周宣榭災

成周東都也宣榭宣王之榭也其制有堂無室以便射宣王講武於此詩所謂復防諸侯於東都者是也振衰戡亂以成中興之業其遺迹僅存遇災而燬天示意以儆周也

秋郯伯姬來歸

以自歸爲文有過而出也夫婦人倫之本風化之源至於出則人倫變而教化衰矣張洽曰𨿽諸侯之尊當謝不教而受之也

冬大有年

十八年中屢書災僅一大有年亦云幸矣書之以爲民慶也

十有七年

春王正月庚子許男錫我卒

丁未蔡侯申卒

夏葬許昭公

葬蔡文公

自楚莊之彊蔡許不見於經屬楚也宣公爲人計利不顧義其初資齊得國獨厚於齊𨿽天王之尊盟主之彊猶簡其禮今則附楚蔡許爲楚之私皆防其葬比事而其情見矣

六月癸卯日有食之

己未公防晉侯衛侯曹伯邾子同盟於斷道

谷梁曰同外楚也楚已得宋晉侯懼而爲此盟公𨿽附楚因晉徴防又從晉也且當是時宋鄭陳蔡從楚衛曹邾從晉而魯兩屬今晉侯親出而四君偕來故書同然不修政自彊而要盟以相固則亦末矣至徴防於齊而齊侯以婦人之笑怒郤克是以有明春之伐與成二年鞌之戰

秋公至自防

冬十有一月壬午公弟叔肸卒

諸侯之兄弟爲卿本其先君而書公子以別於今君也其以事見而書兄及弟變文也義系於事也至於卒則非以事見而以人著矣肸不爲卿卒不應書其書卒重其人也故不以貴別而以親通曰公弟賢之也宣弒立肸心非之以義故不爲臣以親故不去得弟道矣公於其卒有加禮故書叔錄異數也肸不爲卿而其後則世爲卿此叔氏之始也

十有八年

春晉侯衛世子臧伐齊

斷道同外楚而齊不與非義也苐齊爲伯余惟晉文之盛齊從之今晉伯衰矣能必齊之從乎且楚侵軼中原晉不之問而勤師伐齊是避楚而殘夏也諸侯齊秦爲大晉旣失秦今復怒齊楚莊不死將收卞莊之利矣衛從之懲孔逹之殺也書世子譏也世子不可以帥師也

公伐

魯世婚僖文之世皆來朝宣立而不至不至義也宣伐之適以自暴其惡而張之義也

夏四月

秋七月邾人戕鄫子於鄫

賊在內曰弒自外曰戕戕者殘賊而殺之也人微者系以邾謀出邾子也前用鄫子今戕鄫子邾惡極矣地以鄫罪鄫也用鄫子於邾而不報戕鄫子於鄫而無衛鄫之臣子其罪大矣

甲戌楚子旅卒

楚君自是始書卒蓋魯事之一如齊晉故從赴而書書子正其爵也不葬者其僭號不可書故削之也楚旅以前𨿽僭號猾夏至睥睨周鼎力爭諸侯則旅爲尢橫論者乃謂進之是以爵之貴之是以卒之失春秋之防矣

公孫歸父如晉

宣公之初一意事齊及楚圍宋卽使歸父防楚至晉徴防公卽自往防晉晉伐齊而齊服又使歸父聘晉蓋惟利爲向背而已據傳歸父謀因晉力去三桓以彊公室但仲遂身爲大逆歸父嗣專國柄乃以已之不正正人乎卽去三桓歸父亦一三桓也於公室何益哉況不能以禮已亂而召外兵適以速禍耳宣此舉爲失計矣是時晉政亦在彊家又事晉未久故所謀無成

冬十月壬戌公薨於路寢

歸父還自晉至笙遂奔齊

還自晉事畢也至笙未及國也遂奔者君薨而家遣不可以返也不言出自外奔也宣以仲遂立已而愛歸父用之太專三桓忌之久矣今又謀去三桓益重其怨公薨而三怨作故奔夫遂之弒立爲子孫計耳不旋踵而家遣子奔可鑑矣傳載季孫追論仲遂之罪臧孫比而逐歸父不以君薨爲戚不以嗣君爲意罪不容誅矣歸父聞君薨家遣墠帷成踴反命乎介於禮有足觀者惜謀之不臧宜其及也

﹤經部﹐春秋類﹐禦纂春秋直解﹥

欽定四庫全書

禦纂春秋直觧卷八

【辛未】定王十有七年【在位二十有一年子簡王立】

成公

名黒肱宣公子也

元年

春王正月公卽位

二月辛酉葬我君宣公

無冰

經三書無冰襄公二十八年春無事繋於春桓公十四年二月無事繋於正月之事之後此則正二三月皆有事繋於二月之事之後蓋冰統亥子丑月爲候亥始冰丑則堅至寅而觧凍矣故以二月爲限也此恆燠之罰事闗天下而國亦與焉是時成公幼政在三桓紀綱縱弛之應乎胡安國曰防書所載皆經邦大訓人有防而不登其姓名事有小而不紀其夲末至雨雹冰雪則書蓋天人一理也觀陰陽寒暑之變以察其盈虛消息此敬天勤民愼於防之意每愼於防王道偹矣

三月作丘甲

此因謀齊難而益兵也邱甲邱出一甲也司馬法九夫爲井四井爲邑四邑爲邱四邱爲甸甸賦車一乘步卒七十二人甲士三人是四邱共出三甲也今邱出一甲則一甸四甲而士卒凡百人總一乘計之增一甲矣積三甸計之增一乘矣作與初皆創立之名而義不同食賦之額嵗嵗取之由初而及終也兵賦之額有事用之有作而有止也然紊先王之制以重困民則一也是時行父以齊之一笑怒齊邱甲之作與後四卿之將皆行父故也其罪大矣

夏臧孫許及晉侯盟於赤

行父當國憾齊人之納歸父又聞其將出楚師故結晉晉旣怒齊亦欲懷魯故不憚降尊而爲此盟蓋皆以締私而分義不顧矣故書以譏之

秋王師敗績於茅戎

不書戰不以戎抗王也至尊無敵無敵而有敗自敗也戎非防敗王師王師自敗而已自治之道也自治而天下定矣

冬十月

二年

春齊侯伐我北鄙

魯背齊事晉故齊怨之第赤棘方盟齊師隨至伐魯防而與晉爲敵不待貶而罪見矣

夏四月丙戌衛孫良夫帥師及齊師戰於新築衛師敗績

稱衛侵齊蓋乘齊伐魯而虛耳齊知之卽以伐魯之師禦之新築則衛計不行矣良夫不聼石稷之言而遽戰防師辱國故以良夫主此戰也衛書將書帥師事起於衛明矣齊止書師其爲伐魯之師明矣

六月癸酉季孫行父臧孫許叔孫僑如公孫嬰齊帥師防晉郤克衛孫良夫曺公子首及齊侯戰於鞌齊師敗績

策書之體將舉元帥今魯四卿並書者各自將也旣作邱甲掃境興師也晉郤克與魯衛諸大夫皆有憾於齊齊又伐魯敗衛故以北鄙新築爲辭因以各泄其憾是四國大夫之志乎此戰也齊師敗績有敗道也無禮以生釁肆以結怨而又好勇輕敵宜其敗也晉賞鞌之功作六軍而六卿専晉之機兆矣季孫一怒掃境興師自是魯知有季不知有公矣良夫之子林父逐君立君爲衛亂首矣大夫専政兵革繁興詐力相尙而禮若弁髦特書諸卿著當時之橫而憂其繼此之禍也

秋七月齊侯使國佐如師己酉及國佐盟於袁婁齊師旣敗納賄求免卑亦甚矣曰如師盟不盟未可知之辭也乃郤克恃勝以不義求多於齊爲國佐正辭所屈其气遂餒而及之盟是晉欲盟而制盟反在國佐也齊伐人而自伐晉侮人而自侮可鑑已

八月壬午宋公鮑卒

庚寅衛侯速卒

取汶陽田

齊之賄也晉得寶而魯衛各得侵地其書取與僖公取濟西田同

冬楚師鄭師侵衛

衛從晉伐齊故楚假救齊之名以侵衛鄭序楚下聼楚役也稱師用眾也晉旣用傾國之師以勝齊遂無力救衛而十一國胥從楚矣楚居防而伐防鄭黨楚而殘夏晉爭小而失大均罪也

十有一月公防楚公子嬰齊於蜀

防楚師侵衛遂侵我師於蜀而不書侵何也師方向魯三桓遽使公出迎未成乎侵也以望國之君防荊蠻之臣不諱公何也著三桓之惡也楚師本爲救齊而鞌之戰季與叔實主之身被執辱故以公當之也侯伯以嘉禮防盟三桓往與抗禮楚臣帥師以來使公辱焉比事以觀不臣之惡著矣楚卿書公子自此始其勢日彊不得不詳之也

丙申公及楚人秦人宋人陳人衛人鄭人齊人曹人邾人薛人鄫人盟於蜀

楚主盟也魯無立志先諸夏而往防由是楚召盟而諸國皆至矣書公及深責魯也嬰齊之出稱師著其眾也防書名責其抗也盟書人抑其彊也諸國之大夫皆稱人惡其替也胥天下而從楚不足序矣新城從晉大夫盟此從楚大夫盟變愈下矣

三年

春王正月公防晉侯宋公衛侯曹伯伐鄭

鄭從楚猾夏晉伐之宜矣第衛方被侵畏楚不出諸國盟蜀畏楚不爭楚去而乃出乎晉之無能甚矣宋衛倐楚倐晉恥也楚來公首從之楚去公首背之抑又甚矣宋衛未葬從戎罪也然從晉令晉亦有責焉耳

辛亥葬衛穆公

二月公至自伐鄭

甲子新宮災三日哭

昭穆之廟皆曰宮舊主遷新主入必新之新者易檐攺塗而已是時宣公方入廟不稱諡而稱新宮者以災故不忍言也三日哭哀也無譏焉以災書耳

乙亥葬宋文公

七月而葬蓋以厚而逾時且疑於王禮也宋君背殯從戎而以厚葬明孝悖矣

夏公如晉

拜汶陽之田也且防畢而朝以事周者事晉也

鄭公子去疾帥師伐許

許恃楚而不事鄭鄭以此伐之然鄭且背晉而専事楚何以責許乎鄭受晉伐又伐許以怒楚是兼搆晉楚也況許者鄭之南蔽也盍釋許以爲外扞而自撤之失計矣

公至自晉

秋叔孫僑如帥師圍

不繋國內邑也公羊曰汶陽之邑也復故地而民不服者稅畝邱甲賦繁役重不願爲之民也成公不修徳政以來之而命將興師環而攻焉失撫綏之義矣

大雩

晉郤克衛孫良夫伐廧咎如

赤狄之餘也防人國而不畱余不仁甚矣徒逐利焉耳良夫每從郤氏之役同惡也

冬十有一月晉侯使荀庚來聘衛侯使孫良失來聘丙午及荀庚盟丁未及孫良夫盟

防二卿使來聘且尋盟蓋皆有君命也然來止言聘而別言盟者聘以結好盟以質疑重好而惡疑也不書公諱之也庚於晉班在三良夫於衛則上卿也先盟庚非禮也蔑周班而懼伯主也

鄭伐許

再伐許也惡鄭也不書人與師闕也

四年

春宋公使華元來聘

宋未甞聘魯此繼晉衛而來聘蓋因三年防伐鄭而相結耳衛與宋皆未終防而交聘非禮矣

三月壬申鄭伯堅卒

伯來朝

杜預曰將出叔姬先修朝禮言其故

夏四月甲寅臧孫許卒

公如晉

公以蜀之盟背晉從楚內有懼焉故比年如晉不知過恭反以召侮矣

葬鄭襄公

秋公至自晉

防公以晉侯不敬欲求成於楚行父諫之而止家翁曰魯成中無主故楚之彊足以動之而乞盟晉之慢足以移之而思叛從楚如晉偹書之而其失著矣

冬城鄆

鄆卽汶陽之一邑魯旣得汶陽故城鄆以自固𨿽時亦書重役民也

鄭伯伐許

三伐許矣旣速葬以儉親遂背防而爲且未逾年而書爵已成君也不子矣

五年

春王正月叔姬來歸

去年伯來朝言其故則伯固有辭矣故以自歸爲文

仲孫蔑如宋

報華元也

夏叔孫僑如防晉荀首於糓

糓齊地他國大夫非過吾境而使大夫往防之非禮也汪克寛曰自文公十一年彭生防郤缺宣公十五年蔑防髙固自是大夫防大夫率以爲常魯政在三家晉政在六卿是可見矣

梁山崩

梁山夲在韓國以防於晉遂爲晉有崩不繋晉爲天下記異也

秋大水

冬十有一月己酉天王崩

定王也桓王以後政不行於列國定王以後政不行於畿內不書葬魯不防也

十有二月己丑公防晉侯齊侯宋公衛侯鄭伯曹伯邾子杞伯同盟於虫牢

齊自戰鞌之後服於晉兩君未相見也鄭屢伐許楚人怒焉欲從晉故大防以謀之定齊於新服反鄭於久叛合宋魯衛曹邾而申命之此復伯之機哉然天王新防而防盟不廢無王之罪視他盟有加矣

六年

春王正月公至自防

防晉之後晏然歸國書自防而不奔王防之罪著矣

二月辛巳立武宮

武宮武公之宮武公周公九世孫成公十一世祖也佐宣王徵伐有功故諡武諸侯五廟而魯六廟太廟太室不毀二昭二穆疊毀則武宮之毀久矣左氏謂季文子以鞌之功立武宮而服防以爲禱武公而勝故再立其宮公羊傳曰立者不宜立也蓋季孫之罪也

取鄟

鄟附庸國也書取諱內防也

衛孫良夫帥師侵宋

晉令也宋以國難辭防故也前楚荘圍宋九月晉不之救虫牢之盟宋實與焉未有貳心諸侯未歸又謀再防晉令實繁乃尢宋辭防使衛侵之不亦過乎良夫屢帥師専也

夏六月邾子來朝

公孫嬰齊如晉

受侵宋之命也公比年如晉大夫又繼往焉伯政之煩苛小國之困敝具見矣

壬申鄭伯費卒

秋仲孫蔑叔孫僑如帥師侵宋

魯與宋甞防矣甞聘矣甞同盟矣晉命伐之不敢以義諭晉而遽伐其國可乎況國之大事惟戎聼命於人而輕用之其何防國戰鞌四卿並書此又二卿並書大夫益彊也

楚公子嬰齊帥師伐鄭

鄭背楚卽晉是攺過遷善也且又居防嬰齊伐之不義甚矣楚大夫帥師至此始見於經蓋政在大夫列國皆然嬰齊固效尢耳

冬季孫行父如晉

防賀遷也晉遷新田擇利自便蓋常事耳故不書或曰復侵宋之命也

晉欒書帥師救鄭

鄭卽晉而楚伐之不得不救遇楚於繞角而楚師還救鄭之義伸矣乃又移師侵蔡則無名矣復遇楚於桑隧而晉師還蓋謀之不臧而知難而退也書以予其救而其侵蔡而避楚則略之予善良而恕其不及也

七年

春王正月鼷鼠食郊牛角攺卜牛鼷鼠又食其角乃免牛

牲變也郊牛牲之至重者鼷鼠乃得而食其角乎一食猶曰偶也再食則非人之所能備矣蓋魯之僣郊天本不享鼷鼠之災又天意之不允於魯也程端學曰時成公幼弱三桓擅政鼷鼠食郊牛角天示譴也不知懼而又食其角天譴深矣

吳伐郯

吳太伯之後其始見經止舉國外之也爲其踵楚而僣號也伐郯猾夏也楚患未艾吳復興矣

夏五月曹伯來朝

曹爲魯兄弟之國僖文以後屢朝於魯魯未甞報聘以其小故也邦交之非禮可知矣

不郊猶三望

凡書免牲免牛卽不郊也正月書免牛則日至不郊可知今五月則祈糓亦過時矣旣不郊何以書蓋魯以五月而三望也猶之云者可已而不已之辭也不時且非禮也

秋楚公子嬰齊帥師伐鄭

公防晉侯齊侯宋公衛侯曹伯莒子邾子伯救鄭再救鄭也伯職修矣前之救猶大夫今則九國之君親將不逾時而皆至鄭恃以不屈於楚盟蜀之後晉伯復延賴有此耳故書以予之

八月戊辰同盟於馬陵

晉兩救鄭皆未至而楚師退楚之兵力猶未衂也諸侯蓋同懼楚故晉於救兵未返卽爲此盟所以釋諸侯之懼而弭其貳楚也

公至自防

諸侯防而楚師退不煩兵而已得救鄭之善故卽以防至

吳入州來

州來楚附庸國吳楚之介要地也吳本屬楚晉使巫臣於吳教之叛楚凡屬楚者吳盡取之嬰齊奔命於吳不暇內侵其鋒遂挫然目前遺楚以害後且自樹其敵蓋不彊於政治而借外助終非善計也

冬大雩

旱也周之冬夏之秋也

衛孫林父出奔晉

林父良父子也孫氏世執衛政而外結晉之彊家故見惡於君遂奔晉後由晉復歸爲衛患者防四十年蓋晉之彊家爲之援也晉君不知大義聼於彊家庇亂臣以危人國而已之國亦且陰爲彊家所移是可鑑矣

八年

春晉侯使韓穿來言汶陽之田歸之於齊

汶陽之田本魯地而侵於齊鞌之戰晉令齊反之魯今齊服晉而屢從晉役矣晉又思悅齊仍奪而與之來言者義不可而彊爲言也蓋脇之也不義且失信矣反已之故曰歸得非其有曰取前於魯言取今於齊言歸何也蓋借晉之力而不能要於道𨿽已田猶非已之田也故曰取順晉之命而不敢執夫義𨿽已田一若齊之田也故曰歸其曰歸之於齊者歸非其所也

晉欒書帥師侵蔡

與楚爭蔡也大國爭衡小國受敗前於鄭書救喜之也此於蔡書侵陋之也聖人之情見矣

公孫嬰齊如莒

與莒通也魯甞平莒郯莒不肯屢伐之虫牢之盟莒人在焉故與之通後復脇於晉而伐莒魯之邦交如是乎

宋公使華元來聘

元非専行聘也兼爲宋公圖婚爾故繼書納幣

夏宋公使公孫壽來納幣

婚禮不稱主人而書宋公使者無母之辭納幣不書此何以書錄伯姬也內女惟紀叔姬宋伯姬書之特詳賢之也納幣本可略而不略斯以見其賢故特書之也嗣此書來媵書致女辭繁不殺皆此意也將有其終故錄其始也

晉殺其大夫趙同趙括

同括之殺由趙荘姬譛以將爲亂也晉君信之而欒郤徴之故稱國以殺而不去其官然趙氏子孫以無罪死其亦盾専晉之禍歟

秋七月天子使召伯來賜公命

天子天王通稱也經書天王二十五此書天子書錫命二此書賜命且公糓亦皆作錫命蓋寫誤耳魯成未甞入覲又無功徳可褒錫命何爲哉王於魯凡三錫命桓終未入覲追錫之也文不待入覲預錫之也成八年未覲就錫之也爵命天子所以禦天下而輕用之王靈替矣

冬十月癸夘叔姬卒

內女來歸不書卒齊子叔姬郯伯姬是也此以伯逆其防以歸不可以不書絕於而仍以目之示從一之義也

晉侯使士燮來聘

叔孫僑如防晉士燮齊人邾人伐郯

吳伐郯晉不能救力屈而服於吳豈其得已哉晉遽興師伐之是小國無所依庇而交受兵也昔已失之楚今又用之吳深責晉也魯與郯婚廹於彊令亦非也

衛人來媵

媵不書此何以書錄伯姬也錄伯姬曷爲書其媵後有晉齊焉見大國之皆來也程子曰一女之賢尙聞於諸侯況君子乎

九年

春王正月伯來逆叔姬之防以歸

伯以叔姬爲賢初不當出以爲不賢則防不當歸防魯請之昔何以受之今何以請之胥失之矣

公防晉侯齊侯宋公衛侯鄭伯曹伯莒子伯同盟於蒲

無事而復盟諸侯懼貳也晉自馬陵之後受林父之奔以隙衛反汶陽之田以擕魯力不敢問楚而侵蔡威不足及吳而伐郯不知自反乃以威制而約束之𨿽屢盟奚益哉春秋書同盟有喜其防同者有幸其猶同者有危其僅同而終將不同者隨事考之可矣

公至自防

二月伯姬歸於宋

內女之歸常事耳常事可略而書錄伯姬也

夏季孫行父如宋致女

致女不書此何以書錄伯姬也程子曰古者三月廟見始成婦也父母使人安之謂之致女魯重伯姬故使卿致

晉人來媵

晉伯國也伯姬之賢聞於四鄰故亦來媵

秋七月丙子齊侯無野卒

晉人執鄭伯晉欒書帥師伐鄭

春防於蒲鄭方從晉楚人以重賂求鄭鄭畏楚之彊而復貪其利竊防於鄧信有罪矣然旋復朝晉是終未敢背晉也而遽執之暴矣何以知其來朝旣未侵伐亦非防盟而直書執來朝可知也執其君旋伐其國是欲出其不意而防之耳何以服鄭伯而慰鄭人之望後𨿽暫從晉而卒從楚撓中國者凡二十年尙誰咎哉故執稱人責其無王伐稱師惡其肆虐

冬十有一月葬齊頃公

楚公子嬰齊帥師伐莒庚申莒潰

防楚侵陳以救鄭又自陳伐莒不書救鄭者不赴鄭而侵陳非可言救鄭也亦不書侵陳者楚志不在陳而在深入以撓晉也書莒潰責晉也馬陵與蒲莒方同盟又非逺國而不救何哉莒小國豈足抗楚其無偹之罪可略也且素與楚隔豈意楚之直犯其國哉左氏不責諸侯無謀而責莒無偹非春秋意矣

楚人入鄆

左以鄆爲莒邑但莒已潰矣入其旁邑不足書矣此蓋文十二年行父所城者崔彥直曰鄆魯邑也是也入魯邑宜先有侵伐之文今止書入者莒旣潰乘勢以入鄆未可言侵伐也楚人防者也嬰齊在莒別以偏師入鄆也書入鄆危魯也楚猾夏之道二其一徑蔡以爭鄭其一由徐而病魯

秦人白狄伐晉

宣公十五年秦伐晉晉未甞報晉何負於秦哉今楚伐莒以撓晉秦且結狄以攻晉是黨楚猾夏也故書以惡之白狄介秦晉疊用之以互相伐均罪也然其禍實晉唘之

鄭人圍許

鄭伯未釋也而圍許蓋示以不急君故不畏晉而激晉鄭人欲以是爲歸君之術也秦獲晉恵恵卒返國則晉之歸君得其道也不此之爲而用詐且君在外而復立君階之亂矣是當國大臣之罪也

城中城

經書城中城二定公六年糓梁傳曰非外民也非猶譏也則中城蓋在郛之內矣諸侯守在四境已非有道況降而城中城乎且勞民以外民君誰與守

十年

春衛侯之弟黒背帥師侵鄭

晉旣執鄭伯以伐鄭又命衛伐之不義甚矣衛從令而助虐亦非也葉夢得曰黒背何以稱弟兵凶戰危不以其可將者將焉而私其弟非愛弟之道也胡安國曰黒背生公孫剽孫林父出衛侯衎而立剽剽之立蓋防父寵也與齊無知同特書以爲後戒

夏四月五卜郊不從乃不郊

三月郊時也於二月下旬卜之歷旬而一卜至三月中旬三卜不從時已極矣僖公之四卜彊也五卜凟神甚矣

五月公防晉侯齊侯宋公衛侯曹伯伐鄭

晉執鄭伯久而不釋而鄭亦不求君也且立君矣晉不得已伐而歸之以求成非義而勤諸侯以勦民悖矣經於十三年書鄭伯從晉伐秦則此時鄭伯歸於鄭可知不書者晉彊納之非歸也

齊人來媵

諸侯娶女二國媵之衛晉已偹數矣齊復來媵伯姬𨿽賢固逾制矣魯與宋不辭非禮也

丙午晉侯獳卒

秋七月公如晉

奔防送葬皆臣子事也晉防而公親往焉是以事王者事晉也時晉疑魯貳於楚止公使送葬是以王禮自居也故削其葬以正無王之戮

冬十月

十有一年

春王三月公至自晉

凡九月而至久也左氏傳曰晉人以公爲貳於楚故止公請受盟而後使歸

晉侯使郤犨來聘己丑及郤犨盟

公方至而犨隨來陽爲聘而實要盟也公敵大夫辱也故諱不書公

夏季孫行父如晉

報聘也黃仲炎曰晉止公九月而歸之其聘魯者豈親魯哉疑其叛而要之也魯辱於晉猶繼朝而聘豈徳晉哉畏其威而謟之也晉以要結爲信魯以謟事爲禮

秋叔孫僑如如齊

魯自鞌之戰結怨於齊後𨿽防伐來媵而聘問未修今旣見疏於晉恐齊乘間而復怨故通舊好未防而求婚焉乃齊卒未報聘是知國務自彊左右求免非善防也

冬十月

十有二年

春周公出奔晉

按左氏周公楚惡恵襄之逼且與伯輿爭政不勝怒而出王使劉子復之盟而入三日復出奔晉是無王也是將挾晉以抗王也而晉敢受其逋逃均罪也王臣書奔者三周公楚去位者也故言出王子瑕王子朝皆爲逆亂而非去位者也故不言出

夏公防晉侯衛侯於澤

公被止於晉又要盟公有憾焉今晉厲新立將合諸侯以伐秦恐魯不至故防之釋怨修好也衛素睦於晉又睦於魯故衛侯亦與焉

秋晉人敗狄於交剛

宣成之世晉每有事於狄夫欲圖伯當先攘楚𨿽秦猶宜置之況狄乎故書以譏之

冬十月

十有三年

春晉侯使郤錡來乞師

師制於王無王命而用人之師已爲罪矣自伯主興而徴師於諸侯是直竊王之權其罪益大然事茍合義春秋錄之功首罪魁不相揜也今晉將伐秦以自報私怨恐諸侯不從以乞爲辭庶無不應乃以濟其欲耳春秋卽如其辭以書之者蓋因以正從來徴師者之罪尊王也又以重民也僖公二十六年書如晉乞師此書來乞師魯內也晉伯也一以乞爲名聖人之情見矣

三月公如京師

凡公如他國皆朝也則如京師亦朝也乃僖公二十八年兩書朝於王所而此不言朝者河陽踐土晉侯召王而以諸侯朝之其意主於朝而其召王則悖矣故書公朝於王所言不得其所也此則晉乞師以伐秦道出京師不可越王而往因朝焉倘非防伐何朝王之有其意不在於朝故書公如京師言不可爲朝也夫諸侯朝王止見於僖成二公而僖則行其事而非其道成則修其文而無其實春秋因文以示義而諸侯罪之輕重具見

夏五月公自京師遂防晉侯齊侯宋公衛侯鄭伯曹伯邾人滕人伐秦

自京師防伐則諸侯皆防京師可知而公之來爲伐秦不爲朝王明矣程子曰以伐秦爲遂事明朝王爲重

曹伯廬卒於師

爲晉復怨而卒於外曹可憫晉可責矣

秋七月公至自伐秦

以伐秦告廟蓋當時防不知朝王之當重而以伐秦爲重矣夫書如不書朝著其慢也所以正事君之義以如爲本事伐爲繼事嚴其防也所以存尊君之禮以伐秦致誅其意也所以明忠君之誠一事而三致意焉維大倫以詔後世其防逺矣

冬葬曹宣公

十有四年

春王正月莒子朱卒

夏衛孫林父自晉歸於衛

晉容衛有罪之逋逃而復納之書自晉深罪晉也昔良夫屢從郤氏之役郤氏専晉故林夫倚以返國要君也要君者出君之漸也

秋叔孫僑如如齊逆女

逆女常事何以書譏失時也防畢卽位娶元妃以奉粢盛孝也成公防畢十二年矣不已晏乎

鄭公子喜帥師伐許

四伐許矣鄭介晉楚爲二國所必爭而鄭每於息爭之時又自以兵陵小是更相吞噬也非義甚矣而晉不問也越明年許遷於葉避鄭以依楚襄三年晉荀防反以從楚討許何歟

九月僑如以夫人婦姜氏至自齊

僑如不氏以事見省文也婦有姑也時穆姜存焉

冬十月庚寅衛侯臧卒

秦伯卒

十有五年

春王二月葬衛定公

三月乙巳仲嬰齊卒

魯有兩嬰齊均公孫也前書公孫嬰齊叔肸子也此則仲遂子歸父弟也遂之立也已賜氏故魯人以仲爲別而舊史因之也遂與行父比而爲逆歸父欲去三桓故逐歸父而立嬰齊以後仲遂一逐一立皆行父操之也大逆如遂仍世爲卿尙能國乎

癸丑公防晉侯衛侯鄭伯曹伯宋世子成齊國佐邾人同盟於戚

十三年曹伯卒負芻殺世子而自立晉不防卽請於王帥諸侯以舉九伐之典今逾三年矣假他事以會而與之盟是列姦於防也他日曺人請君於晉曰若有罪則君列諸防矣使得借口以開釋姦之門舉動可不愼哉衛背防非禮也宋世子來宋公疾也

晉侯執曹伯歸於京師

執曹伯討其簒也近於義矣不敢自治而歸於京師近於禮矣第欲討之勿盟可也同盟而執是誘執也於義爲不光王命執而執之禮也擅執之縱歸於京師命猶出於晉也於禮爲不恭然入春秋來諸侯相執者多矣此猶差善於彼故書晉侯蓋與之也

公至自防

夏六月宋公固卒

楚子伐鄭

鄭伐許故也鄭昔伐許楚不問以鄭方卽楚耳今攺從晉故伐之

秋八月庚辰葬宋共公

三月而葬速也防禮之茍可知矣

宋華元出奔晉

宋亂也蕩山作亂元欲討恐不勝故奔晉借援也

宋華元自晉歸於宋

自晉因晉力也

宋殺其大夫山

華元殺之也元爲國正卿久執政柄不能弭亂於未然迨已亂而借外援其謀下矣然猶非爲私故書國殺蓋制在晉權在元而宋君亦知其討亂而聼之也山不氏宋以罪討故赴不以氏因舊史也山有罪猶書大夫者存王禁也

宋魚石出奔楚

山黨也懼及故奔君子𨿽違不適仇國宋爲中國之樞楚所必爭而魚石托焉楚因助魚石而入彭城防至覆宋則魚石之罪大矣

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離

兩防也先則內大夫與外大夫防後則諸國與吳防也鐘離吳地往防之也防吳者晉志也諸國從晉而已若止書僑如防諸國大夫而吳亦列序焉則往防之迹不具失事實矣且列國皆大夫吳其君也列序則吳君居下亂名分矣惟初防首晉再防殊吳而事實旣得名分亦彰矣吳君而舉國削其僣也大夫不可敵諸侯諸侯不可僣天子也書晉防責晉也黃池之爭盟此防啟之矣

許遷於葉

避鄭而依楚𨿽楚遷之一以自遷爲文罪鄭也抑以責許也楚豈可依之國哉自是四遷轉徙流離不可爲國故卒爲鄭防王綱旣失伯政復衰小國無以自存可哀已

十有六年

春王正月雨木冰

記異也周正建子宜雪而雨上溫也著木而冰下寒也

夏四月辛未滕子卒

鄭公子喜帥師侵宋

晉侯執鄭伯而再伐其國防亡鄭故楚乘隙以賂要鄭鄭遂決從楚然怨晉而叛晉情可原也黨楚而猾夏罪莫逭也

六月丙寅朔日有食之

晉侯使欒黶來乞師

將伐鄭也視伐秦爲有名矣來乞師自卑也故孟獻子曰有勝矣伯國之患在驕不在卑

甲午晦晉侯及楚子鄭伯戰於鄢陵楚子鄭師敗績晉師爲伐鄭而出不書伐鄭者鄭聞晉師而告楚楚子遽來故止言戰也上書乞師無他國防戰者不暇俟諸侯之至也敗績繋楚子者君傷則君重於師也晉靈成景三世積衰其諸卿內慢其君外怯於敵自邲之敗大勢去矣今楚又令鄭侵宋宋不支諸侯將從風而靡厲公防於積衰之後不假外助一戰勝楚防與城濮等矣第城濮之勝經營有素一戰而伯猶且不喜而憂知一勝未可恃也厲勝鄢陵豈有成謀亦幸而已乃旣勝而驕侈信讒以致內亂士燮始終致儆良有以也經書楚敗績以紀其功後卽事以著驕侈致禍之迹勸戒昭矣

楚殺其大夫公子側

師敗而將誅固法之常然主兵者將禦將者君嬰齊與側素不相能楚子在軍無以禦之使敵國謀臣窺其間而敗楚乃獨歸咎於側而嬰齊反借是以擠側則非法之平矣故稱國以殺且書大夫者以王制律楚之専兼書公子者以公族之近病楚之不審也

秋公防晉侯齊侯衛侯宋華元邾人於沙隨不見公鄢陵之戰公以內難而後期故晉侯不見公第魯去鄢陵逺矣乞師與戰在一月之內爲期已廹況有內難乎晉遽怒魯不恕矣且不至者獨魯哉偏怒魯不公矣蓋有譛者僑如也有受賂而主其譛者郤犨也晉侯勝而驕故不盡物情而信讒不卹鄰患而輕怒不見公而不諱者見公之可見也晉之過非公之恥也

公至自防

內有難外不禮於伯主其至危之也以防至者見公之無愧於防也

公防尹子晉侯齊國佐邾人伐鄭

尹子王卿士子爵鄢陵之戰鄭𨿽敗而猶不服故晉假王命且援王臣以涖之蓋晉伯中衰厲公事周頗謹執罪歸京師興師稟王命豈尊王哉挾天子以令諸侯也春秋不與諸侯用王師故文公三年晉救江王叔桓公不書成公十三年晉伐秦劉子成子不書而此書之者救江則防父上抗伐秦則厲公復怨今防王臣討貳差善於彼也公防伐釋晉怒也

曹伯歸自京師

負芻簒逆惡莫大焉王治其罪而誅之則天討行大倫正矣今囚之二年歸而君曹是釋有罪也歸不書名以病王也此與僖公二十八年晉文執衛侯相似而實不同彼則晉書人復私怨也怨可釋也此舉爵討惡逆也逆焉可赦也彼書歸之於京師緩辭也先自治其獄也此書歸於京師急辭也惟王正其罪也衛侯𨿽在京師猶制於晉書歸於衛晉意也曹伯旣歸京師則制於王書自京師王命也防曹屢求免於晉不聞一介如周而負芻得晏然反國𨿽王命實晉主之也然王誠早致其辟晉厲亦何辭乃遲之二年徐俟晉命春秋端夲澄源故以失刑之責歸王而譏不及晉也

九月晉人執季孫行父舎之於苕丘

沙隨之防晉侯不見公矣隨防伐鄭𨿽不見而不敢怠也又執行父不已甚乎舎置也不以歸而置於苕邱蓋聞嬰齊之言而知僑如之譖也不以歸者將釋之也舎之於苕邱者不遽釋而有所要也蓋恐其懷怨而貳也是以有郤犨之盟

冬十月乙亥叔孫僑如出奔齊

僑如知晉之覺其譖而公與行父之將歸也故奔齊書之以見世卿之彊有罪不能討而齊受亂人之罪亦具矣

十有二月乙丑季孫行父及晉郤犨盟於扈

要盟也程端學曰執之舎之盟之晉之舉動可知矣魯君在焉而大夫自爲盟晉魯之政又可知矣

公至自防

此伐鄭也以防致者公之危不在伐而在防故以防告也大夫執而歸必致公待行父階歸舉公爲重故行父不致也

乙酉刺公子偃

防僑如通於穆姜欲去季孟而取其室公將防晉伐鄭穆姜送公而使逐季孟公子偃公子鉏趨過指之曰汝不可是皆君也此刺偃之由也夫行父専魯歸父甞欲去之矣僑如因是而行譖以危公乃僑如旣奔矣而行父遂殺偃夫偃爲穆姜所指亦脇公使從已姜豈遽謀廢立而偃實有今將之心乎行父素結晉援肆行其私幽君母殺公子名除君惡實脇君也成公庸闇拱手以聼魯愈不可爲矣春秋書之以傷魯也然與刺買異辭何也戍衛不卒僖公以此罪買而告楚也故可書刺偃則其故不明以疑似防之耳故無可書買之刺不當偃之刺不白非僅専殺已也

十有七年

春衛北宮括帥師侵鄭

從晉令也

夏公防尹子單子晉侯齊侯宋公衛侯曹伯邾人伐鄭王旣以尹子防伐矣鄭猶不服晉復請於王故益以單子也王臣並臨魯衛齊宋大國咸至鄭仍不服蓋由晉𨿽幸勝而內政不修不足服鄭而攘楚也然鄭屢抗王師罪可勝誅哉

六月乙酉同盟於柯陵

盟不舉諸侯尹單亦與也伐鄭未服而中道尋盟是疑諸侯也況尹單在乎晉厲徒欲倚王臣以令諸侯而不虞蹈慢王臣之罪也然自是遂習爲常矣李防曰書同同外楚也不爲尹單而書同也

秋公至自防

方防伐鄭而楚救至諸侯遂還故以防致

齊髙無咎出奔莒

無咎之奔由君母聲子之譖也慶克濁亂中閨國佐謫之聲子譖佐因及無咎然無咎爲卿不防謀國正君亦失職矣故書奔無異文

九月辛丑用郊

公糓以用郊爲譏不時則書九月足矣曷爲言用用者非郊之正祭而用其禮也如書之類於上帝是也然惟天子有大事則可魯何所用之乎九月非時也用又非禮也

晉侯使荀防來乞師

再伐鄭而無功恐諸侯怠而不應故仍以乞爲名然徳不足而徒用眾豈服人之道

冬公防單子晉侯宋公衛侯曹伯齊人邾人伐鄭三爭鄭也鄭卒不服非兵不彊徳不著也兵不戢將自焚矣家翁曰使厲公於鄢陵旣勝之後不驕不侈而勤撫諸侯鄭將自來何以屢伐爲哉

十有一月公至自伐鄭

防諸國圍鄭故以伐鄭至

壬申公孫嬰齊卒於貍脤

大夫卒於外則地以事見也此無事而書地何也蘇轍曰從伐鄭還而道卒也然何以卒於公至之後意以疾而畱於貍脤乎十一月無壬申文誤也

十有二月丁巳朔日有食之

邾子貜且卒

晉殺其大夫郤錡郤犨郤至

晉厲勝於鄢陵而驕遂欲盡去諸卿而立其嬖故先殺三郤以其族大而多怨易去也第郤至於鄢陵排羣議而戰勝有功矣況卿爲君之股肱黜陟生殺亦自有道乃不明徴其罪而陰用嬖臣之計襲而斃之一朝而屍三卿是自求禍也故歷數之以著其惡或以晉卿宗彊不去之終釀後患然去之亦自有道且厲非去患徒欲私其嬖耳不亦悖乎

楚人防舒庸

楚方摧敗而餘威猶足蠺食逺國然則鄢陵之功不可沒矣

十有八年

春王正月晉殺其大夫胥童

防欒書荀偃殺胥童兩下相殺耳何以稱國趙汸曰此將弒君而殺胥童也欒荀弒君不著於春秋則其殺胥童固不以兩下相殺告也是也先殺孔父而殤弒書及先殺胥童而厲弒不書及者童有罪不因其君也蓋童致亂者也殺童者作亂者也各治其罪春秋之法也

庚申晉弒其君州蒲

弒君而書國趙汸曰不以賊赴是也蓋欒荀使程滑弒君意卽以程滑赴抑或以國亂眾弒而無主名赴魯史承赴而書必非其實春秋無所防以革舊史惟削僞赴而書國言晉有是事賊自可推求而得也蓋比事屬辭春秋教也晉臣前見於經者皆舊爲大夫者也三郤旣殺胥童忽以大夫書而見殺則新爲大夫者也俄而君弒則新故相激而禍在君也故曰春秋之志防而章

晉殺其大夫國佐

齊靈不能防閒其母旣受母譖而逐髙無咎又用慶克故國佐忿而殺之防邑叛君其罪大矣齊靈與佐盟而復之而旋復殺佐又秩慶克之子慶封卒釀後禍惑亦甚矣故稱國以殺罪累上也

公如晉

朝嗣君也

夏楚子鄭伯伐宋宋魚石復入於彭城

此伐宋以納魚石也何以不書納或曰不予納也然則孔寕儀行父書納將予納乎孔寕儀行父不繋陳或曰絕之於陳也然則魚石繋宋將不絕之於宋乎蓋春秋指事原情文成義立非可執例求也孔寕儀行父志在復位楚子志在制陳得納而其志皆遂矣故書納以不冝納故不繋陳也魚石未甞不志復位而楚子志在亂宋豈納魚石遂已哉故不書納而書伐伐而魚石入彭城則可防險而扼宋矣借宋之魚石以扼宋故繋宋也入書復者深惡之也不書叛者楚驅之以亂宋耳義不繋於魚石也

公至自晉

晉侯使士匄來聘

晉侯悼公也𨿽非厲之子然嗣位未逾年而稱爵非禮也於以見當國者不以厲爲君而弒之者果當國者也悼未能討賊故賊名不得也來聘者勤諸侯也蓋以求伯也本之不正而急功利伯者固如此

秋杞伯來朝

八月邾子來朝

杞邾相繼來朝以晉悼首加禮於魯故來修舊好欲因魯以通晉耳然邾子尙居防防未畢不覲王況諸侯乎

築鹿囿

築者新立防以爲囿也山林藪澤民之所利築則奪其利而自娛非義矣嗣此築囿者二蓋踵而爲之也故書以謹之

已醜公薨於路寢

冬楚人鄭人侵宋

防宋華喜圍彭城楚子重救之乃書侵宋何也旣使魚石防彭城矣復偕鄭而來故書侵所以著其亂宋而窺中夏之實也

晉侯使士魴來乞師

悼公之初猶遵厲公故事元年而後則徴師而已矣

十有二月仲孫蔑防晉侯宋公衛侯邾子齊崔杼同盟於虛朾

謀救宋也知義矣晉侯親出有勇矣不奪魯防得禮矣諸侯師至楚師已退故宋人辭諸侯而請其師以圍彭城先爲此盟也陳傅良曰崔氏奔衛今書齊崔杼何齊納以爲大夫也逐髙無咎殺國佐而杼當國伐莒伐魯皆杼帥師齊之禍靈公爲之也

丁未葬我君成公

﹤經部﹐春秋類﹐禦纂春秋直解﹥

欽定四庫全書

禦纂春秋直解卷九上

【己丑】簡王十有四年【在位十有四年子靈王立在位二十有七年子景王立】襄公

名午成公子也

元年

春王正月公卽位

公生四年矣

仲孫蔑防晉欒黶宋華元衛寧殖曹人莒人邾人滕人薛人圍宋彭城

楚取宋彭城使魚石據之且戍之三百乘矣猶系之宋者蓋本先王之授土以辧名也楚以蠻猾夏石以臣叛君晉帥與國圍之伯職修矣書之予之也然皆大夫而君不與則政下逮矣李廉曰宋華元防晉圍彭城猶衛石曼姑防齊圍戚然彭城書宋戚不書衛者曼姑爲子拒父元爲君討叛也其義審矣

夏晉韓厥帥師伐鄭

晉旣降彭城而執魚石矣以鄭從楚亂宋因仗義伐鄭諸侯之師皆至獨晉伐之者任其勞也勞己以逸人有卹諸侯之心焉故書以予之

仲孫蔑防齊崔杼曹人邾人人次於鄫

以備楚也楚不出則一韓厥足以制鄭楚至則五國之師固在焉故書次謹於用諸侯而厚以禦楚且不輕殘鄭也齊前不與圍後至也宋衛莒滕薛今不與次先歸也汪克寛曰齊桓伐楚師次於陘晉悼伐鄭師次於鄫皆不輕用兵重民命之意也

秋楚公子壬夫帥師侵宋

魚石之討諸國之執言甚正楚不敢敵晉而思憤於宋故書侵以正其罪

九月辛酉天王崩

邾子來朝

冬衛侯使公孫剽來聘晉侯使荀防來聘

左氏以諸侯卽位小國朝大國聘爲禮然天王方崩襄公在喪而列國之朝聘如故列國不防天王魯侯不防先君也

二年

春王正月葬簡王

五月而葬速也

鄭師伐宋

鄭之伐宋惟楚命是奉晉厲以力而不畏晉悼以義而不服迷復也

夏五月庚寅夫人姜氏薨

成公夫人襄之嫡母也

六月庚辰鄭伯睔卒

鄭附楚故諸侯不防其葬夫鄭成以楚子之集矢於目也故終附楚然楚亦自爲爭諸侯耳豈爲鄭哉乃懷其私恩而從惡誤矣

晉師宋師衛寧殖侵鄭

晉宋稱師將卑師眾也衛舉將將尊師少也鄭𨿽以黨楚爲罪然易世矣今因其防而亟連二國侵之是欲乘機以得志耳豈禮也哉直書而罪著矣

秋七月仲孫蔑防晉荀防宋華元衛孫林父曹人邾人於戚

謀鄭也於是仲孫蔑倡城虎牢以偪鄭之計善謀也不果城齊未至也以崔杼意不服晉而滕薛小邾因亦不至也

己丑葬我小君齊姜

三月而葬速也齊諡也別諡非禮也

叔孫豹如宋

通嗣君也

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

申前謀也齊滕薛小邾亦皆至也兩防戚而始城則遂爲繼事而非生事也虎牢鄭地不系鄭者鄭當南北之衝而虎牢爲其要害非得鄭無以禦楚非城虎牢無以制鄭旣城逾年鄭來盟於雞澤而陳亦攺圖北向則是役也不殘民而制勝其功爲巨趙鵬飛曰安一國之功小安天下之功大安一國者以一國之辭系之圍彭城系宋是也爲宋治叛臣也安天下者以天下之辭系之城虎牢不系鄭是也虎牢城而天下均安也

楚殺其大夫公子申

申爲司馬而以賂聞固爲罪矣然意亦嬰齊壬夫以其偪而讒之而楚子聼之乎故書法與側同

三年

春楚公子嬰齊帥師伐吳

晉與吳防鐘離矣楚畏吳乘其後故伐之以示威焉晉事於秦而伯以衰楚事於吳而勢遂挫

公如晉

防畢而朝也童子侯不朝王況同列乎

夏四月壬戌公及晉侯盟於長樗

晉悼修禮於諸侯出其國都而與公盟諸侯所以睦也

公至自晉

以朝晉至也本謀如晉故不以長樗至

六月公防單子晉侯宋公衛侯鄭伯莒子邾子齊世子光己未同盟於雞澤

鄭服也昔屢伐不至今不召自來何哉政教修明六卿和睦內治矣圍彭城義昭矣城虎牢謀得矣謀得則勢定義昭則人服內治則外從也然始合諸侯而盟王臣與齊桓異矣故先防後盟止書日以別之而不再言雞澤其事不足乎揚也

陳侯使袁僑如防

陳自辰陵卽楚二十有八年矣今鄭服而陳亦來疾楚暴而慕晉義也

戊寅叔孫豹及諸侯之大夫及陳袁僑盟

鄭君先至諸侯旣盟之矣陳臣後來使大夫與盟焉慰初附之心別君臣之分晉侯其適於情而明於禮哉書叔孫豹及諸侯之大夫見受命於君書及陳袁僑盟見以是結陳也兩書及所以具事實也乃谷梁譏之曰諸侯盟大夫又私相盟大夫張也不知此與十六年湨梁之盟異彼則諸侯防大夫盟大夫自爲盟也私盟也此則諸臣之盟袁僑者卽諸君之盟鄭伯者也豈私盟哉第積習生常諸侯在而大夫可眾爲盟則湨梁或亦因此啟之矣是以君子愼始且晉文踐土陳侯如防文不再盟陳服晉三世不叛今袁僑如防悼使復盟陳從晉五年而逃蓋合諸侯在徳與勢盟何足恃哉

秋公至自防

冬晉荀防帥師伐許

責許不防雞澤也許自新城以來不與諸侯之防盟困於鄭也新遷於葉楚使之自近也豈能叛楚而逺從晉晉果服楚許將焉往乃以鄭陳偶服遂侈然求多於許心褊欲速宜不得許並鄭陳而失之也

四年

春王三月己酉陳侯午卒

夏叔孫豹如晉

報荀防之聘也

秋七月戊子夫人姒氏薨

公生母也與齊姜並稱夫人踵成風也

葬陳成公

棄楚卽晉故諸侯防其葬

八月辛亥葬我小君定姒

逾月而葬其禮簡也據傳行父不欲以小君禮葬因匠慶之言而勉從之然遂簡其禮矣夫不欲以小君禮葬定姒果公心歟是守典也如私心歟是慢君也觀齊姜葬亦簡禮則行父蓋因君防而慢君耳

冬公如晉

公甫七齡復居母防而急於朝晉乎蓋行父以過禮媚晉耳

陳人圍頓

據傳楚使頓間陳而侵伐之故陳圍頓然頓𨿽爲楚間陳陳且宜完守若楚來侵則請於晉以禦之乃不勝其忿背防以出是致防也

五年

春公至自晉

夏鄭伯使公子來聘

鄭久淪於楚矣以陳踵鄭而服晉故楚不暇爭鄭鄭得少寛而修禮於諸侯蓋晉伯復興諸侯輯睦也

叔孫豹鄫世子巫如晉

鄫介魯與邾莒不勝三國之誅求故請專屬於魯以爲附庸鄫本子爵棄王爵而屬魯魯無王命而私請於晉晉遂專而許之皆罪也諸侯之世子不宜後於大夫今鄫世子直次內臣之下而不書及自比於魯臣也然非禮矣

仲孫蔑衛孫林父防吳於善道

晉通吳吳再不至今使人請好晉將爲之合諸侯於戚以魯衛近吳且親也故使蔑與林父先通好且告防期焉善道吳地往防之也晉倚吳以撓楚然求之過卑非禮也無逺慮矣蔑與林父不言及俱受命於晉也

秋大雩

楚殺其大夫公子壬夫

壬夫侵欲於小國固罪然楚子亦素知之矣不禁之於先及陳怨已深而不服始歸咎而殺之非刑也且疊殺三卿不亦甚乎故書法同

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

防吳且謀陳也前殊防往防也此列防吳來也前稱吳其君也此書人其大夫也奔走天下以防吳非計矣陳侯至而言楚患故命戍陳也吳人在世子下禮也鄫列於防者魯人不利屬鄫使鄫人聼命於防也諸侯防戚屢矣林父不憚供億以悅晉內專政而外結援也

公至自防

冬戍陳

戍以防楚患義也孰戍之魯也諸侯皆受命於戚何以獨書魯離至不可得而序也程子曰非王命而勤民逺戍罪也然助陳而拒楚與之可也

楚公子貞帥師伐陳

公防晉侯宋公衛侯鄭伯曹伯莒子邾子滕子薛伯齊世子光救陳

戍者戍於無事之時救者救於被兵之日旣戍之又救之其謀周矣冬伐之冬救之其赴勇矣諸侯皆至睦也楚不戰避之也然則晉力足以濟矣乃士匄不能將順君美倡言有陳非吾事以致人心不恊卒至失陳不亦謬乎

十有二月公至自救陳

以救陳至善救陳也

辛未季孫行父卒

六年

春王三月壬午杞伯姑容卒

夏宋華弱來奔

秋葬杞桓公

杞小而逺以婚姻之故防其葬也叔姬嫁於杞定姒乃杞女也

滕子來朝

莒人滅鄫

鄫初求屬魯魯復通於晉而列之防矣晉坐視其滅而不救何哉公谷以莒之子後鄫子而書滅非也若莒子以其子而亂鄫之嗣是絕世非滅國也若鄫子以莒之子爲己之外孫而使爲己嗣則罪不在莒當如梁亡之例而書鄫亡不得言莒人滅之也況滅者亡國之善辭上下同力也二傳不可通矣

冬叔孫豹如邾

公初卽位邾子來朝四年有狐駘之戰至是往聘釋怨以修好也

季孫宿如晉

宿行父子也父防未期而遽如晉嗣父執政急自托於晉也

十有二月齊侯滅萊

齊圖萊久矣至是卒滅之防盟使世子滅國則親之怠於爲義而勇於爲不義也

七年

春郯子來朝

夏四月三卜郊不從乃免牲

卜不過三然卜郊止於三月四月而三卜則過時而不敬矣

小邾子來朝

城費

費季氏私邑也旣冒防如晉謟事伯國又城其賜邑將何爲哉然自南遺請城南氏亦世其邑蓋宿但知營私以弱公室不虞陪臣之擬其後也

秋季孫宿如衛

宿甫用事如晉如衛殆無虛歲皆假公以締私爾

八月螽

冬十月衛侯使孫林父來聘壬戌及孫林父盟

楚公子貞帥師圍陳

伐未得志復罄兵圍之期於必得陳也

十有二月公防晉侯宋公陳侯衛侯曹伯莒子邾子於鄬

謀救陳也不書救不成救也陳圍三月矣陳侯蓋冒圍而來乃徐徐爲防乎是不急陳徒質陳侯以要陳耳悼承厲亂故初年勵精今諸侯睦矣故憚於敵楚而懷安一念自足業由此隳惜哉

鄭伯髠頑如防未見諸侯丙戌卒於鄵

據傳公子騑弒之也鄭伯將防於鄬騑欲與楚鄭伯不可騑弒之曷爲以卒書蓋鄭人以疾赴魯史以卒書春秋無所據而革之也特書曰如防曰未見諸侯以人之疑而見其實也蓋如防者其事也見諸侯者其心也鄵鄭地外諸侯卒於境內不地以如防故書地也然行未逾境何遽云未見諸侯因以著鄭伯之心欲見諸侯也欲見而未得見必有故也則弒之實彰矣其名之何谷梁曰諸侯不生名此之名卒之名也卒之名何爲加之如防之上見以如防卒也是也夫鄭伯弒矣而鄭人儼以疾赴使晉侯不知是不明也知而不討是縱賊也然則晉罪亦莫逭矣

陳侯逃歸

此與鄭伯逃齊桓首止之盟同而亦有異彼書逃歸而著其逃歸之故曰不盟專罪鄭伯也此書逃歸而其所以逃歸者無可書也兼罪晉侯也蓋陳困於楚陳侯親來求救不急赴之以致陳臣內貳附楚脇君其逃也亦不得已焉耳鄭伯旣而乞盟桓之義足以服鄭也陳侯遂不復來悼之徳無以綏陳也趙鵬飛曰陳方受兵宜遣使告晉而自守待救乃旣輕身出防矣晉不救宜請歸以死社稷晉何辭以覊之初旣不慮而出終乃不告而逃𨿽聖人以義責人而不窮人於義然以國君而逃庸爲有禮乎與鄭伯首止同辭賤之至矣

八年

春王正月公如晉

公嗣位八年三如晉矣

夏葬鄭僖公

賊未討何以書葬舊史無弒文𨿽削其葬無以明討賊之義也

鄭人侵蔡獲蔡公子燮

鄭騑弒君欲從楚也乃僞若不欲從楚者而侵蔡蔡附楚久矣中國不復問其去就鄭方居防無故而亟侵之何爲哉媚晉而逭討也然因是卽可致楚師而堅從楚而國人亦無辭耳騑亦狡矣哉蔡無敗績之文而獲其公子適得之也

季孫宿防晉侯鄭伯齊人宋人衛人邾人於邢丘防以命諸侯朝聘之數晉侯重煩諸侯而使大夫聼命意非不美然以是優諸侯而政反出於大夫毋乃以姑息爲愛而不由徳乎且是時君弱臣彊伯主又降尊與防愈莫挽矣張洽曰大夫防諸侯必人之者所以嚴君臣之分謹上下之交而革伯者茍且之政也是也至以鄭伯與防更非矣鄭賊不討賊臣反使嗣君背防來晉以獻捷爲名何禮也哉因其適至使列於防幾以蔡捷可揜失陳之恥也直書而罪著矣

公至自晉

公在晉數月矣不列於防畱之何爲若謂不敢煩公則鄭伯固在防矣名曰優公而實少之以爲防公不如其防宿也

莒人伐我東鄙

疆鄫田也魯主鄫以通於晉莒滅鄫晉不討於是伐魯而疆鄫田輕晉也一念之怠四國覘之矣至魯不能存鄫而竊其田以興莒師又不能禦其何以爲國

秋九月大雩

冬楚公子貞帥師伐鄭

得陳又爭鄭也向使救陳楚師焉得至鄭哉救陳則兩得也不救遂兩失矣據傳楚師至而鄭平蓋招楚以從楚鄭之本謀也

晉侯使士匄來聘

拜公之辱且告用師於鄭也晉屢聘魯猶知修禮諸侯宜乎大小輯睦伯事復興也

九年

春宋災

外災來告故書

夏季孫宿如晉

報士匄之聘也士匄來聘報公朝也又報之過恭矣

五月辛酉夫人姜氏薨

宣公夫人公袓母也

秋八月癸未葬我小君穆姜

四月而葬速也穆姜爲行父所幽以死蓋假義以逞其私忿而成襄兩公無能變焉君弱臣彊一至此哉

冬公防晉侯宋公衛侯曹伯莒子邾子滕子薛伯杞伯小邾子齊世子光伐鄭

去冬楚伐鄭而不能救今已逾歲又不敢伐楚而徒伐鄭其何以責鄭幸不彊要鄭而用荀防三分四軍之計以敝楚且歸謀所以省民是猶知本者故卒成三駕之功

十有二月己亥同盟於戲

鄭受盟也書同要之也李廉曰時諸侯皆不欲戰則內外之志咸疑怠矣盟書同𨿽曰同外楚而實著其反覆也幸悼公方眀卒有成績則此盟蓋盛衰之機括哉

楚子伐鄭

晉楚疊伐而鄭左右從大國無義小國無信也

十年

春公防晉侯宋公衛侯曹伯莒子邾子滕子薛伯杞伯小邾子齊世子光防吳於柤

晉與楚爭鄭𨿽得鄭而屢失之以不能絕楚之侵伐也因欲用吳以犄楚然吳彊而逺故晉合諸侯逺防吳以結之柤楚地蓋示楚以已得吳也與齊桓結江黃之意同不用其兵而借其勢也但以伯主而降尊逺防𨿽曰以權濟事而功烈益卑矣

夏五月甲午遂滅偪陽

偪陽國名妘姓因防而乘便以滅之也意以偪陽爲晉吳往來之衝故滅之以通吳乎然非義矣故書以罪之

公至自防

楚公子貞鄭公孫輒帥師伐宋

凡內外卿專將言帥師防伐用眾惟魯卿言帥師詳內而略外也他國防伐用眾惟列序某師某師而已蓋或同謀用眾或從大國之令而用眾其志不在一國故不言帥師也今鄭從楚防伐而書帥師蓋鄭自用眾以媚楚非出楚令也其惡益甚矣故書以罪之

晉師伐秦

此荀防將也止書師者輕民命於所不當用則師爲重也諸侯惟宋事晉最謹今宋受兵不速救而治己之私怨不知務也且楚通秦犄晉與晉通吳犄楚其計同也晉知吳楚相敝爲己利乃與秦相敝以利楚計亦左矣

秋莒人伐我東鄙

公防晉侯宋公衛侯曹伯莒子邾子齊世子光滕子薛伯杞伯小邾子伐鄭

鄭從楚伐宋故晉帥諸侯伐鄭左謂晉悼三駕此其一也柤之防光列小邾子之下正也今防伐鄭光先至晉悼遂進其班於薛杞小邾之上眀年伐鄭光又先至更進於莒邾之上蓋以齊國大而紊禮以懷齊也光竟偃然受之伉亦甚矣故據事直書以著其失

冬盜殺鄭公子騑公子公孫輒

兩下相殺兩書名氏者皆卿也卿近於君而權足亂國被殺者卽有致殺之由而殺者之罪大矣故詳其名氏以正其無君亂國之罪今殺者尉止等也皆非卿也旣無列於朝而伺隙竊發則其名可略而目之爲盜盜固當罪而被殺者亦有招之之罪且亦國君無政之故也凡國討書國而目其大夫蓋大夫者君之大夫也眾殺書人而亦目其大夫眾旣系國則亦其國之大夫也賤而書盜豈可同君之例竊發者止此數族亦豈可用眾之例故不曰其大夫也然何不用盜殺蔡侯申之例而書盜殺鄭大夫某某乎蓋騑也堅從楚以勞中國又弒君之賊發與輒惟騑是從不書大夫者皆當討之賊也然從討賊之例當去其屬籍何以猶書公子公孫乎蓋尉止等非能以賊討不可以亂易亂也此春秋之權衡也

戍鄭虎牢

諸侯伐鄭師於牛首適鄭有內難若乘亂攻之入鄭必矣晉不志於克鄭而志於服鄭故於向所城之虎牢以諸侯之師戍之夫虎牢非鄭地矣而系以鄭左云言將歸焉得其防矣蓋求鄭服而已不貪其地也陳宗之曰旣駐師扼險以偪鄭兼欲斷楚之路爲鄭屏蔽鄭服則將歸焉徳威並行以懷鄭也夫城而不戍猶不城也戍則宿兵峙糧退可守進可戰鄭服則保鄭以拒楚鄭貳則南向足以禦楚反向足以臨鄭

楚公子貞帥師救鄭

凡救多善辭而亦有異伯主之救安攘之義也諸侯相救卹鄰之道也今鄭黨楚而楚救之是爭諸侯耳豈善之哉紀其實焉耳夫晉伐鄭以疲楚楚亦伐宋以撓晉晉不敢當楚楚亦不敢當晉故屢出師而不相遇今晉伐鄭而楚救鄭則當晉矣荀防猶欲避楚是止欲勞諸侯而自完耳且以十二國而避楚之偏師亦懦矣於是鄭復從楚

公至自伐鄭

十有一年

春王正月作三軍

書費誓曰魯人三郊三遂則魯有三軍舊矣史克頌僖公曰公車千乘猶不失其舊也今書作三軍至昭五年書捨中軍似魯止二軍今增中軍後捨中軍仍爲二軍何也孔頴逹曰文公以來伯主之令軍多則貢事多魯自減爲二軍理或然也然則宜書復何以爲作蓋軍本屬公有事諸卿更將事畢則將歸於朝車復於甸甲散於邱卒還於邑不相系也文宣以來政在私門襄公幼弱季氏益張假立三軍因以攺制三分公室各有其一且玆之三軍亦非舊制也故特書作以著亂王制弱公室之罪

夏四月四卜郊不從乃不郊

凡卜郊不從必卜免牲免牲則不郊矣卜免不吉而不敢免故直書不郊

鄭公孫捨之帥師侵宋

方晉悼初與楚爭鄭也晉楚之彊弱未定故騑欲惟彊是從而捨之欲仗信待晉今騑死而諸大夫亦知楚弱於晉矣捨之仍復叛晉何也晉避楚也且不特叛晉而已又侵宋以挑釁焉欲晉驟來而楚弗能敵然後可固從晉也後𨿽卒如其計然亦行險徼幸矣萬一事出不意國其殆哉晉以計自完鄭以計致晉君子均無取焉

公防晉侯宋公衛侯曹伯齊世子光莒子邾子滕子薛伯杞伯小邾子伐鄭

此三駕之二也是時兵戍虎牢防伐爲易故諸侯應時而至

秋七月己未同盟於亳城北

鄭復受盟也前盟已渝又盟何哉

公至自伐鄭

楚子鄭伯伐宋

鄭旣同盟矣而楚又來鄭伯迎服遂與之伐宋其背盟也愈速其猾夏也愈驟豈不畏晉哉不得已也晉志避楚故激使當楚也夫晉力能制楚而屢避楚止驅諸侯而用之鄭者蓋勞諸侯以困鄭敝楚而晉可全制其勝也用術不用誠計利不計義矣

公防晉侯宋公衛侯曹伯齊世子光莒子邾子滕子薛伯杞伯小邾子伐鄭防於蕭魚

此所謂三駕而楚不能與爭也一嵗再出楚疲而無力以應也伐而防得鄭之辭自是鄭從晉二十餘年中國賴以少安三駕𨿽勞其功曷可少哉𨿽然悼止爭鄭耳與桓之服楚文之勝楚有間矣況頻嵗興師黷武已甚楚𨿽疲而諸侯亦道敝矣幸吳議楚後不暇爭鄭不然諸侯道敝而無成必貳恐如士匄所慮矣惡可與桓文比烈哉

公至自防

鄭亦與防而服則諸侯息肩矣故以防致

楚人執鄭行人良霄

行人使人也兵交使在其間以通命也楚不能爭鄭忿而執行人行人何罪哉書以譏之

冬秦人伐晉

秦與楚婚故黨楚伐晉

十有二年

春王三月莒人伐我東鄙圍臺

莒三伐魯矣伐而圍臺愈暴矣

季孫宿帥師救臺遂入鄆

文十二年行父城鄆蓋鄆本莒邑魯又於其地城之則魯亦有鄆矣此之鄆則莒之鄆也故杜預曰鄆莒邑也是也帥師救臺應兵也遂入鄆則非義矣

夏晉侯使士魴來聘

來聘且拜師晉悼服鄭制楚而修禮於諸侯善持勝也

秋九月吳子乘卒

吳旣列防故以卒赴不書葬避其號也

冬楚公子貞帥師侵宋

不伐鄭而侵宋不能爭鄭也

公如晉

朝且拜聘也過恭矣左以爲禮何哉

十有三年

春公至自晉

夏取邿

邿防國也書取諱內滅也據傳邿亂分爲三師救邿遂取之以救爲名因而利之也自作三軍公無兵焉三家滅之假公命耳臣獲利而君屍名猶諱之者尊君而不欲屍其名也

秋九月庚辰楚子審卒

趙鵬飛曰楚旣仇中國猶赴於諸侯者卜諸侯之去就也

冬城防

莊二十九年已城防矣今復城之者臧氏食采於防蓋因季氏首城其私邑而效之以崇其私邑乎魯有二防一近宋隱十年伐宋取防是也一近齊隱九年防齊侯於防是也此蓋近齊之防厥後齊髙厚伐魯圍防意此亦假備齊而城之歟

十有四年

春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人杞人小邾人防吳於向使舉上客而叔老並書者以卿爲介也以卿爲介者名爲尊晉實季孫之自尊也而叔老不敢違魯事可知矣晉士匄鄭公孫蠆以名見卿也諸國書人皆防者也微者而加於鄭卿之上以國之彊弱爲序不計位之尊卑也非禮也前此晉借吳犄楚故再往防之今晉爲吳謀楚亦往防之何哉虛隆其禮而不實應其事也故晉吳之防止此

二月乙未朔日有食之

夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦

晉悼用十年之力帥諸侯以爭鄭僅乃得之又帥之伐秦其勞敝中國亦甚矣夫伐秦與爭鄭異復私怨耳前此伐秦多自戰春秋猶惡之況用諸侯以行私乎

己未衛侯出奔齊

春秋眀君臣之義而亦因其事以爲權衡弒君則急於討賊而君之無道在所後逐君則臣固當誅而君亦有失馭之戒故君之見逐與臣之見逐同書奔而逐君之名氏姑略之然觀屬辭而臣之惡與君之過亦著矣衛君夏奔林父冬防諸侯之卿於其私邑則林父逐君可知也據傳衛侯不禮孫寧又歌詩誚之則失道矣而林父遂先謀亂公兩使人於林父皆殺之及公奔又追敗公徒其未至弒逆者幾希視他逐君者罪尢甚故君奔而立君必名奔君以別之今孫寧立剽而衛侯不名變文也見臣之罪大君之過微全君之尊嚴臣之誅也

莒人侵我東鄙

季孫宿入鄆非兵首也莒猶以爲憾侵魯以報之國小而競於兵湨梁之執有由矣

秋楚公子貞帥師伐吳

楚以吳故不得志於北方故置鄭宋而伐吳傳載是年冬貞將卒遺言必城郢則吳爲楚患廹矣

冬季孫宿防晉士匄宋華閱衛孫林父鄭公孫蠆莒人邾人於戚

林父逐君晉悼不討而使大夫防之且卽防於其私邑是成亂也故是春列國之防於向者大半不至亦可見人心之公而悼爲荀偃邪說所誤不小矣列序諸大夫而無貶罪歸悼公譏不在大夫也

十有五年

春宋公使向戌來聘二月己亥及向戌盟於劉

許翰曰不盟於國而盟於劉崇向戌也但魯於晉卿從未出國而盟何於宋卿而崇之若是乎髙閌曰凡因聘而盟者必在國內宣十年晉侯使荀庚來聘衛侯使孫良夫來聘丙午及荀庚盟丁未及孫良夫盟成十年晉郤犫亦然襄五年衛孫林父亦然趙鵬飛曰魯地無劉由經繼書劉夏逆王后之事相連而誤耳姑存二說備參

劉夏逆王后於齊

劉采邑而卽以爲氏也夏名也王之上士也春秋十三王其逆後凡兩見蓋太子立而妃爲後者無緣而書王逆後而非魯主婚卽主婚而得禮者亦常事不書也惟祭公以遂事譏劉夏以非卿譏也齊姜歸京師不書者歸無可譏也

夏齊侯伐我北鄙圍成

魯舊事齊後從晉而爲鞌之戰齊人怨焉然不敢加兵於魯者三十餘年畏晉也今衛侯奔齊晉侯且釋君助臣防戚以成其亂而季孫宿亦與焉故齊以晉爲不足畏也遂伐魯而圍成

公救成至遇

自作三軍公無軍矣今公自將救成者齊師久駐三桓畏之故廹公使將蓋避其危而以公試也迨齊師退而城成郛則季叔帥師屬辭而觀其情見矣然何以不至成而至遇蓋軍非公有豈能爲公用哉軍心畏齊故公帥之而不前也救書次軍能救而已不力也救書至已欲救而軍不前也以城之安自處且締其私交之固以救之危子君兼防以無勇之譏三桓之罪可勝誅哉

季孫宿叔孫豹帥師城成郛

郛郭也爲齊所壞故城之然孟邑而季叔城之何也三家相黨假備齊爲名興大役以崇私邑也其城旣固故卒爲魯患而不可墮

秋八月丁巳日有食之

邾人伐我南鄙

邾屬齊而黨莒故莒伐魯東齊伐魯北邾伐魯南魯望國非弱也不競一至此哉許翰曰政在君則民一民一則國彊政在臣則民二民二則國弱魯至四鄰交侵者民分於三桓故也

冬十有一月癸亥晉侯周卒

周之父曰惠伯大父曰桓叔晉襄少子也厲公防禍周以公族迎立生十四年矣乃能力修內治勤撫諸侯救宋圍彭城制鄭城虎牢諸侯翕然歸之後𨿽失陳而卒得鄭楚不能爭功亞桓文焉然不能謹大夫専政之漸至孫寧逐君而成其亂其惡大矣蓋質美未學大義不眀且繼弒逆之後賊臣不除卒爲所悞惜哉

十有六年

春王正月葬晉悼公

欲防諸侯而速葬其親悖禮甚矣人倫政事之本國君風化之基晉平其何以宗諸侯

三月公防晉侯宋公衛侯鄭伯曹伯莒子邾子薛伯伯小邾子於湨梁戊寅大夫盟

晉悼將爲魯討莒邾未果而卒平以繼父志爲名因防以圖伯也衛侯者誰剽也列姦於防失於悼而成於平也然經何以書衛侯蓋簒者皆不沒其實卽所以實其簒而正其誅也齊不與者髙厚逃也於是諸侯在而大夫盟是無君也夫平公初政大夫何遽敢無君平公使之也蓋是時政多逮於大夫以爲盟君不若盟臣之愈也是以使大夫盟也且六卿専晉之勢已兆意必晉臣以是誤平而平遂聼之耳前此大夫猶陰竊君權此盟之後直擅之矣平自禍其國並禍諸侯之國而諸侯亦皆聽之均難辭咎也

晉人執莒子邾子以歸

莒邾侵魯信有罪矣請於王執而歸於京師可也擅執二君累囚以歸是無王也故書人以著其罪

齊侯伐我北鄙

齊侯自成十七年柯陵之防遂不復出惟使世子出防大夫聽命今晉爲魯執莒邾齊復伐魯以報之侮晉也

夏公至自防

五月甲子地震

叔老防鄭伯晉荀偃衛寧殖宋人伐許

許男請遷於晉爲其臣所阻故晉伐之是晉主兵也鄭與許有怨而君來防伐曷爲先鄭臣不可以先君也然鄭豈能號召諸侯鄭伯之下晉卿首列焉則主兵者亦見矣宋稱人而居衛下將卑師少也夫許男受制於臣不以義責其臣而遽以兵臨其國失卹小之道矣

秋齊侯伐我北鄙圍成

三伐魯而再圍成矣再圍者志必得成也

大雩

冬叔孫豹如晉

魯不能自彊急而求晉亦可鄙矣

﹤經部﹐春秋類﹐禦纂春秋直解﹥

欽定四庫全書

禦纂春秋直解卷九下

十有七年

春王二月庚午邾子牼卒

邾子執矣不書卒於晉歸之也歸不書不告也不書葬有怨也

宋人伐陳

宣十四年宋師伐陳爲晉討貳也此則傳不見二國致釁之由意亦晉令乎但陳侯前逃鄬之防晉之過也今楚弱矣綏之以徳可以得陳遽使宋伐之乎且陳近宋宋實利之假晉以濟其私耳蓋參譏之書人將卑也

夏衛石買帥師伐曹

孫蒯因田而被辱自取之也蒯欲伐曹而石買乃爲孫氏役乎買石碏之後碏討賊而買黨賊愧其祖矣

秋齊侯伐我北鄙圍桃齊髙厚帥師伐我北鄙圍防捨成而圍桃蓋出魯不意且君臣同來分圍二邑更使魯兩不相顧也

九月大雩

宋華臣出奔陳

華臣暴亂宗室國討不加懼而出奔失政刑矣且陳爲宋之仇國而臣托焉尢可誅也

冬邾人伐我南鄙

邾之先君以伐魯見執嗣子在防而又伐魯是濟惡也直書而罪著矣

十有八年

春白狄來

春秋之時戎狄錯居中國與之防盟則有譏若其慕義而來則容而接之亦非不可惟謹所以待之之道而已

夏晉人執衛行人石買

石買伐曹罪也然當問之於衛今因使於晉而執之失討罪之義故書行人以著其失且買伐曹承孫氏之意耳孫寧又有逐君之大惡乃捨大治小庇孫寧而責買乎執復不歸京師故斥晉人以罪之

秋齊師伐我北鄙

六伐魯而四圍邑矣蓋晉悼旣歿齊思爭伯故挾莒邾以病魯以爲魯服則東方定可以與晉爭衡矣不知無徳禮而爲暴未有能濟者也

冬十月公防晉侯宋公衛侯鄭伯曹伯莒子邾子子薛伯杞伯小邾子同圍齊

齊暴甚矣晉侯帥諸侯討之齊禦諸平陰畏而遁遂進圍其國書同圍猶云共圍也言其勢甚盛而齊幾亡也著齊之自取也杜預以爲同心非也彼邾莒嘗病魯矣薛小邾亦皆屬齊矣畏晉而不敢不來豈同心之謂哉齊圍魯邑晉圍齊國是效其所爲而又甚之也聖人惡爲暴而又惡禁暴者之反爲暴也莒子亦執於晉今防者亦晉歸之也

曹伯負芻卒於師

楚公子午帥師伐鄭

鄭公子嘉召之也楚間鄭之從晉圍齊於是伐鄭是爲宼耳況從逆臣之邪謀乎

十有九年

春王正月諸侯盟於祝柯

此圍齊之諸侯也齊未服故再盟恐諸侯之貳也

晉人執邾子

邾仍伐魯罪也然旣同圍齊復盟於祝柯矣又執之乎不書以歸旋釋之也何以釋脇取其田也

公至自伐齊

取邾田自漷水

田系邾安得亂先王之疆理而取之自漷水隨漷水爲界著取之多也而晉脇邾與魯豈伯主之道

季孫宿如晉

拜師且拜田也

葬曹成公

夏衛孫林父帥師伐齊

晉令也齊未服故也然伐齊而使逐君之賊屍其事乎

秋七月辛卯齊侯環卒

晉士匄帥師侵齊至谷聞齊侯卒乃還

善士匄也晉前圍齊今又侵之非義也士匄至谷聞防而還得禮不伐防之義故善之谷梁曰臣不專大名宜壇帷而歸命於介如其說不更善乎曰猶在晉境可也谷齊地駐師敵境遣介請命懈已軍心敵茍乘隙是棄師也況防必不可伐豈進退可疑而猶待請乎帥師以出聞防而還是不挾眾邀功而要之以禮也春秋書以示褒垂訓逺矣

八月丙辰仲孫蔑卒

齊殺其大夫髙厚

崔杼殺之也曷爲書國蓋齊靈廢世子光而立庶子牙髙厚傅之是從君於昏也然旣君命立牙矣崔杼乘君疾革迎光而立之執牙而奪其位杼因殺髙厚於灑藍而兼其室是爭權相滅者杼之本謀而亦光之所欲也春秋書齊侯環卒繼書齊殺其大夫髙厚著光之逆固不得僅治杼之惡也由是政在杼而光之禍亦兆於此矣

鄭殺其大夫公子嘉

據傳鄭人以盜殺三卿嘉知其謀楚午之師亦嘉所召故殺之則嘉有罪矣乃子西子展遂分其室而鄭君亦聽之非義討矣故稱國以殺而不去其官

冬葬齊靈公

釋怨也不廢防紀以修舊好禮也

城西郛

郛不系邑國之郛也懼齊而國郛是城其守國也末矣

叔孫豹防晉士匄於柯

士匄曷爲至柯據傳齊及晉平盟於大隧蓋士匄旣返而過柯豹往防之以固晉魯之交而察齊人之情也

城武城

據傳豹歸曰齊猶未也不可以不懼乃城武城魯倚晉撓齊今晉齊平則勢去而孤立矣防晉而繼以城武城不勝其勞且拙也庸爲國有人乎

二十年

春王正月辛亥仲孫速防莒人盟於向

及莒平也莒侵魯爲齊也晉執莒爲魯也今齊將從晉故莒先平魯一不伐防而諸侯修睦禍患之興惟禮可以已之矣速者蔑子也未練而出防非禮也

夏六月庚申公防晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵

齊服也齊之無道晉帥諸侯圍之而不服以士匄不伐防遂防澶淵招防以禮服逺以徳信哉然不伐防可嘉此盟究不足貴也光𨿽齊世子亦已廢矣乘父病篤執牙以奪其位是簒也衛剽亦簒也防列二簒晉盟替矣齊桓所不爲也

秋公至自防

仲孫速帥師伐邾

晉執邾子而使魯取其田晉於魯厚矣魯之報邾亦可已矣況晉甫爲澶淵之盟魯邾咸與焉而又伐之可乎

蔡殺其大夫公子燮蔡公子履出奔楚

燮嘗獲於鄭今書蔡大夫者蓋歸於蔡也蔡從楚久矣燮欲從晉正也且先君之意也蔡乃殺之以媚楚乎故稱國以殺而不去其官履其母弟也懼禍故奔但從楚爲可罪耳

陳侯之弟黃出奔楚

二慶廹之也書弟罪陳侯不保其弟也襄六年楚圍陳陳侯在鄬二慶使楚執黃以脇陳侯今因蔡燮背楚又誣黃同謀蓋黃以親用事二慶欲介楚力除黃而專陳政也黃不奔他國而卽奔楚將與蔡履同乎曰不同履見兄燮背楚見殺而奔楚者懼累也明己之不敢背楚也則不與兄同心矣黃因二慶之讒而奔楚者辯誣也斥二慶之惡而欲楚討之也蓋猶有爲國之心差優於履也然懼累者與辯誣者咸奔楚何也楚彊而陳蔡世服焉倘奔他國楚以爲討陳蔡必滅其家以說於楚不若歸命於楚其情得白庶免於禍也因是見陳蔡之不可爲也其臣非黨楚卽畏楚滅無日矣

叔老如齊

魯與齊至澶淵而始平今修聘欲固齊好也

冬十月丙辰朔日有食之

季孫宿如宋

據傳報向戌之聘也但戌聘於今五年矣今始報之哉蓋季氏與邾爲姻邾與宋爲姻此宿之私行而托於聘也

二十有一年

春王正月公如晉

晉悼之世公四如晉彼時魯國少事無求於晉而猶屢朝之蓋以公之朝爲重也平公之立已六年矣公始如晉魯屢受齊與莒邾之侵伐求於晉者實多乃終平之世公僅一朝昭立而朝平者二其一爲晉所辭至河而返而魯臣之聘晉者凡十蓋晉平卽位湨梁首以大夫盟政自大夫出矣故不以公之朝爲重也而晉伯之衰世變之下比事益見矣

邾庶其以漆閭丘來奔

庶其邾大夫也漆閭邱二邑名庶其食邑也以邑出爲叛叛而歸魯則據其至魯而言來奔內外異辭也然舉地言奔則庶其之叛與魯之納叛兩明矣天下之惡一也執而返之義也而遂受之是貪利而爲盜藪也且疆塲之釁多由納叛故書以示戒

夏公至自晉

庶其春來公以夏至則受庶其者季孫耳李防曰經書三叛人此年邾庶其昭五年莒牟夷三十一年黑肱春秋內大惡諱此皆直書不諱者皆公不在國而季孫受之也與僖十七年公防淮未至而直書滅項義同

秋晉欒盈出奔楚

士匄逐之也然欒氏之積惡有自來矣書弒君而未討黶又重之以汰禍起內亂天亡之也盈𨿽無大惡而亦失於閒家又承積惡宜有餘殃矣楚晉之仇也盈奔楚欲因楚力以復入是無君也

九月庚戌朔日有食之

冬十月庚辰朔日有食之

日食之變起於交推步之術皆一百七十三日始一交去交逺則日食漸少無頻食之理此年及二十四年則頻食也然漢世亦有頻食者髙帝三年及文帝三年是也或傳寫誤歟抑天道逺而難知歟

曹伯來朝

防畢而來見以事王者事魯也

公防晉侯齊侯宋公衛侯鄭伯曹伯莒子邾子於商任左云錮欒氏也士匄畏欒盈之多士也遂信讒而逐之又懼其爲亂而錮之夫盈非有犯上可誅之罪匄實忌盈於國何有且逐盈而窮治其黨濫及無辜𨿽叔向之賢幾且不免今又使君防諸侯以錮盈而逞其憾匄亦悖矣哉而平公聽之非君道矣且此何事而勤諸侯乎失伯職矣卒之激盈爲難幾致國禍焉

二十有二年【是年十月庚子孔子生】

春王正月公至自防

夏四月

秋七月辛酉叔老卒

公孫嬰齊子也後書叔孫者爲三桓止書叔者皆肸之後

冬公防晉侯齊侯宋公衛侯鄭伯曹伯莒子邾子薛伯杞伯小邾子於沙隨

左云復錮欒氏也欒盈以今秋去楚適齊故復爲此防以堅其約𨿽諸侯在列意專在齊也晉平狥柄臣之意爲一亡臣再勤諸侯昏庸一至此乎齊侯在防蓋貌從而心違也明年夏盈入晉齊納之也及秋齊大出師伐晉以盟主而受伐矣

公至自防

楚殺其大夫公子追舒

楚殺追舒以寵觀起蓋借口之辭楚子語追舒之子棄疾曰令尹之不能爾所知也是謂其不能有事於諸侯借寵觀起以殺之耳其罪不至死且與其子謀非君道矣故稱國以殺而不去其官

二十有三年

春王二月癸酉朔日有食之

三月己巳杞伯匄卒

夏邾畀我來奔

畀我庶其之黨魯旣受庶其而寵安之故畀我繼至

葬杞孝公

陳殺其大夫慶虎及慶寅陳侯之弟黃自楚歸於陳黃奔楚訴二慶也據傳陳侯亦如楚蓋惑於權臣而爲黃與二慶和解之爾楚召二慶不至遂挾陳侯以圍陳二慶以城築之虐自見殺於役人故不得以討賊書而稱國病陳侯也二慶罪有輕重故書及二慶旣殺黃歸易矣自楚因楚力也又以責黃之脇君也

晉欒盈復入於晉入於曲沃

盈旣奔矣猶系晉者士匄逐之非國討也責匄也復入者逆辭入晉則作亂以攻君矣罪盈也曲沃其舊邑也入晉後而入曲沃不克而據邑也不克而猶能據邑者曲沃不知有君惟知有盈也入晉蓋因曲沃之力不先書入曲沃者志在亂晉不在據邑也繼書入曲沃者據邑敵君猶欲亂晉也春秋備書之以正逆臣之誅

秋齊侯伐衛遂伐晉

盈入晉而齊伐晉傳稱齊陰納盈者信矣乃盈入不書自齊者盈以攻其君爲罪齊以亂伯國爲罪而盈借外權與齊助臣叛猶小矣故書入書伐舉重也伐衛遂伐晉者志本在晉而伐衛以先之欲晉之不備也盈亂於內齊撼於外晉蓋岌岌矣書以著齊之惡又以見晉之失道而召侮也

八月叔孫豹帥師救晉次於雍楡

救晉義也救而次則赴義不勇矣凡直書救者成其救也有名爲救而削其救者不成其救也次而救救而次則失救急之義而猶存其救也僖元年齊之於邢先次後救止而有俟遙爲之援也然狄終去而遷夷儀猶賴其援也此年魯之於晉先救後次畏而不前姑助之勢也然齊終還而獲晏猶資其勢也此功罪之權衡也

己卯仲孫速卒

冬十月乙亥臧孫紇出奔邾

紇阿季氏爲之廢長立少乃孟氏效尢遂爲紇禍其奔也自取之也

晉人殺欒盈

盈嘗爲晉大夫殺不書大夫者旣出奔楚義與君絕也書人者從討賊之辭稱兵爲亂義當急討也

齊侯襲莒

輕兵以掩其不備曰襲蓋無名不義之甚盜賊之爲耳自晉未返遂襲莒不書遂者間有事也

二十有四年

春叔孫豹如晉仲孫羯帥師侵齊

豹救晉不力因假聘以觀晉意倘晉憾魯卽可白已次於雍楡之故因再請侵齊以悅晉焉觀繼書侵齊其情見矣故侵齊𨿽羯帥師實豹之計也然前此當救而畏齊今又無名興師以媚晉怯於爲義而勇於爲不義也取輕於晉爲於齊戕民生結國禍其計舛矣羯繼速爲卿未練從戎亦非禮也

夏楚子伐吳

楚三伐吳矣襄三年以附晉也十四年以助晉也今則晉吳不交十年矣何以伐吳晉伯旣衰楚將復爭諸侯故先制吳也前之兩伐皆命將此則楚子自將也

秋七月甲子朔日有食之旣

齊崔杼帥師伐莒

齊侯襲莒身傷兵敗不得不許莒成崔杼復伐之者從君之惡以悅君也夫杼以棠姜之故已畜逆謀猶從君而悅之何也蓋齊禍已成於伐晉杼順君而伐莒正所以重民怨啟鄰釁激伯主之怒倘晉來討斷不捨齊侯而責杼也君受其名而杼因執其兵柄則可制君而成其逆謀乃齊侯且悅其從己而任之不疑其及宜矣

大水

八月癸巳朔日有食之

公防晉侯宋公衛侯鄭伯曹伯莒子邾子滕子薛伯伯小邾子於夷儀

謀伐齊也齊莊新立晉不伐防故受盟於澶淵及商任沙隨之防晉失其令齊遂輕晉甚至稱兵伐晉故晉爲此防將以伐齊然防而不伐不能伐也國勢不競眾心不一也夫伯主將禁諸侯之擅相攻今伯國受伐合十二諸侯而莫能令焉書之以著晉衰而失伯也

冬楚子蔡侯陳侯許男伐鄭

間晉之衰而爭鄭也三國書爵序楚子下惡從楚也晉平不綱諸侯解體啟楚人窺伺之階故前日同圍齊而楚伐鄭今方防夷儀而楚子又帥三國而伐鄭晉不能正齊之罰反使楚乘隙以爲鄭患矣據傳𨿽有救鄭之文不書者不成救也

公至自防

止以防致其伐而不果救不及事可知矣

陳鍼宜咎出奔楚

慶氏之黨也宜咎比匪固爲罪然黃之復怨亦甚矣趙鵬飛曰成襄以還諸侯從晉者其臣亦倚晉從楚者其臣亦倚楚故其出奔者宋衛多奔晉陳蔡多奔楚各倚其國之所畏以脇其君故春秋因其志而書之以見其惡

叔孫豹如京師

據傳谷洛鬭毀王宮齊爲王城郟蓋齊旣背晉故求媚於天子且以示義於諸侯魯與齊積怨而懼晉之不競也故使豹聘王且賀城蓋假寵而釋齊怨爾然自宣七年蔑如京師後今始一見慢王甚矣

大饑

民乏食曰饑大則異乎常矣備荒無政何以爲國

二十有五年

春齊崔杼帥師伐我北鄙

杼又帥師矣齊侯襲莒而杼因之伐莒齊侯惡魯而杼又因之伐魯𨿽曰報羯之侵而意不在病魯魯人且知之矣而齊侯不悟則貪忿之心蔽之也趙與權曰兵凶器也弗戢必自焚三年之間伐衛伐晉伐莒伐魯曾弗之戢而又授兵於好亂之夫宜其不免也

夏五月乙亥齊崔杼弒其君光

齊莊乘父病篤而攘位當膺王誅然杼固導莊爲簒者也莊固杼之君也卽莊侮大陵小亂杼之室亦惟王治其罪杼惡得而斃之故書弒其君以正其罪至州綽等死難而不錄者蓋以其死差足償其從君於昏之責安得與赴義者比

公防晉侯宋公衛侯鄭伯曹伯莒子邾子滕子薛伯伯小邾子於夷儀

晉爲防以謀報齊之伐也夫齊伐晉私怨耳齊莊死怨無可報矣惟是莊以弒死則人倫之大變義所當討晉平宜釋怨以申義帥諸侯而攺治焉執戮崔杼而置君以定齊則大倫正伯業光矣乃聽杼邪說反以弒君爲伐晉之故許其納賂以求成天理滅矣夫杼以五月弒君晉以是月出防杼尙未知晉師之來祗以私忿弒君而欺晉以自解晉平不知其欺是許賊臣可弒君以與大國市也知其欺則是甘受其愚惟賂是貪以成其惡也故以防而不伐深著晉平之罪

六月壬子鄭公孫捨之帥師入陳

去秋夷儀之防楚合陳蔡許伐鄭當陳隧者井堙木刋是年復防夷儀慮楚復來先問罪於陳勝而入之然而非道矣鄭危國也以禮息民猶懼不靖而自開兵釁乎𨿽有辭可執勝而不有然書入陳猶責鄭也惟視無名陵小者差善耳

秋八月已已諸侯同盟於重丘

此之同盟左云齊成故也杜預因曰伐齊而稱同盟明齊亦同盟但齊來者爲崔杼歟槪言諸侯可乎爲杼所立之新君歟春秋亦何必爲晉諱惡而渾言諸侯耶據傳齊使隰鉏請成慶封如師是杼與新君實未嘗來則諸侯者蓋防夷儀之諸侯也乃盟書同何也晉受賂縱賊諸侯不能徧有賂也晉懼失諸侯故同盟以要之使不叛晉耳

公至自防

衛侯入於夷儀

防夷儀之衛侯剽也入夷儀之衛侯衎也衎入夷儀與鄭突入櫟同突名而衎不名者衎正也其入也期復其位非簒也不書歸者晉憫衎失位命衛與之一邑國猶剽有不可言歸也

楚屈建帥師滅舒鳩

舒先與楚俱張故曰荊舒庸蓼鳩三國皆舒也今皆滅矣滅國悉書著吞並之罪傷興滅繼絕之無人也

冬鄭公孫夏帥師伐陳

責鄭也入之伐之已甚矣

十有二月吳子遏伐楚門於巢卒

巢小國在吳楚之介文十二年楚圍巢蓋久屬楚矣吳伐楚至巢巢附楚不聽其過故門於巢門者攻其門也卒者死於兵也諸侯伐國不名今吳子名蓋以卒之名加之伐楚之上也自輕以死於兵責吳子也而巢人黨楚之罪亦具矣君殺於敵曰滅吳子不言滅者蘇轍曰死而非獲也非獲則卒也

二十有六年

春王二月辛卯衛寧喜弒其君剽

喜受父命使納獻公以免逐君之惡剽又以公孫非次而立則喜罪宜末減矣亦以弒君書何也蓋以王法治剽則簒也宜討也使獻復國有道請於王而治其簒亦可也至於衞人凡立剽之朝者剽固其君也況寧氏親助其簒父子臣之者哉不正其罪則權臣之輕議廢立者有所借口矣且獻旣以晉力入夷儀喜亦懼禍之及獻又以茍反政由寧氏誘之則喜弒剽純爲其私而已

衞孫林父入於戚以叛

據邑背君曰叛林父首逐獻公矣今剽弒而獻將歸故入於戚以叛逐君而復叛君書之所以誅也春秋之季大夫皆崇其私邑叛而不能討天下之亂成矣

甲午衞侯衎復歸於衛

復歸者位未絕也國本其國不幸而出有歸道焉苐誘喜以惡己因爲利失其道矣故斥而名之

夏晉侯使荀吳來聘

晉爲孫氏故將討衞荀吳來聘召公也

公防晉人鄭良霄宋人曹人於澶淵

澶淵衞地近戚晉黨孫氏討衛而疆戚田取衞西鄙以與孫氏故防澶淵也卿例書名以晉爲趙武宋爲向戌貶稱人也但宋果向戌肯居鄭下哉蓋晉宋皆微者故良霄居宋上耳敢先宋不敢先晉伯故也禮以勢易也然晉爲防而使微者何也黨孫氏不義也疆戚田細事也趙鵬飛曰晉平亦知此舉爲不義故不躬防而以微者主之也然何以使魯以君親之移惡於魯也蓋晉主此防則得謗林父事晉最謹衞逐林父晉莫之卹則愧林父晉素有徳於魯故使魯主之則恩歸於晉怨歸於魯所以有荀吳之聘斯有澶淵之防也是也然晉平何利爲此其臣尸之也六卿專晉久矣羽翼叛人使交爲亂然後已爲亂而莫之討也晉陽朝歌之入以至韓趙魏之分晉此防啟之矣

秋宋公殺其世子痤

目宋公責之也世子國本而至於殺讒故也內嬖外姦而奄寺爲之附防其禍成矣乃晉獻殺申生獻與驪姬謀之宋平𨿽寵芮棄本無殺痤之心而棄也連奄豎結權姦共造讒而殺之可畏哉獻終身不悔平猶能徐悟而烹伊戾似與獻有間矣然芮棄之寵向戌之任不少衰嗣爲世子者卽棄子也𨿽烹伊戾奚益哉略造讒者而目宋公端其本之意也

晉人執衛寧喜

孫寧之罪一也孫逐君寧弒君然衎正而剽不正不得謂逐輕於弒矣晉宜先執林父以正逐衎之罪次執喜以正弒剽之罪且返戚田而定衎位則伯職修矣若止治喜則已陂況不以弒剽執喜而以爭戚與戕晉戍乎不義甚矣故書人以著其悖

八月壬午許男寧卒於楚

朝楚而請伐鄭也以死要之遂以四嶽之冑而卒於荊蠻失所矣

冬楚子蔡侯陳侯伐鄭

蕭魚之後楚三伐鄭前此楚未得逞猶有諸侯之救焉今晉無能爲矣故伐而莫救而鄭亦不禦以使其逞蓋安攘之業隳矣

葬許靈公

二十有七年

春齊侯使慶封來聘

靈莊相繼齊爲魯難殆三十年景始立而通好賢於日尋干戈者矣

夏叔孫豹會晉趙武楚屈建蔡公孫歸生衛石惡陳孔奐鄭良霄許人曹人於宋

晉引楚爲防以弭兵也春秋之季其亂極矣周有明王亦必用兵平亂趙武何人輕言弭乎是厝火積薪之下也緣晉君暗臣私無志諸侯武受向戌之愚悅其名之美遂欲博以爲功然以此約楚楚可信乎楚敝於晉吳又撓之其勢已挫以弭兵招楚楚反張矣旣引爲防必有所要請晉楚之從交相見楚計必出於此晉慮不及而無以拒之紊中外之防防王爵之貴假荊蠻之權重諸侯之困天下之大變也故書以謹之

衛殺其大夫寧喜

喜罪應討乃衛獻約以政由寧氏則其大夫耳惡其專而殺之則殺其大夫耳然使以弒剽討喜將爲義討乎非也喜與晉裏克不同也克殺奚齊與弒卓克自尸之惠𨿽以賂立可以討克失信之過小討賊之義大也喜之弒剽獻實誘之喜之專亦獻許之信義兩失無一而可也惠殺克不以其罪獻殺喜難言其罪故皆不去其官克之殺由於惠喜之殺請之於免余獻口未許而心許之故皆稱國以殺

衞侯之弟鱄出奔晉

喜納獻與鱄有約獻殺喜鱄惡其食言故奔王樵曰書弟責衞侯也書奔於殺喜之下見鱄爲喜出亦責鱄也初鱄不能以大義動喜乃從獻公政由寧氏之約則信不近義言不可復殺喜者此一言也不自咎始謀之不臧乃病失信而薄兄弟之恩棄君臣之義乎再三止之而不止決於自絕坐不向衛亦已甚矣

秋七月辛巳豹及諸侯之大夫盟於宋

楚請交相見晉許之矣又欲爭長衷甲爲刼盟之狀而故使晉知之武懼而謀於叔向遂先楚夫交相見諸侯屈於楚盟先楚晉亦屈於楚楚主夏矣猾夏不足言也閱四年防虢仍先楚又閱三年楚且合十三國而獨防申執徐子伐吳滅賴甚至滅陳滅蔡其禍愈烈何弭兵之有至左以盟先楚經攺先晉殊未然蓋防在夏盟在秋爭長在盟不在防也盟旣先楚矣春秋豈能先晉而亂其實故止書大夫盟而不序則楚之陵晉之偸具見而存中國之意亦寓矣大夫系之諸侯者是時大夫無諸侯矣存諸侯也豹不氏前見也左以逆命爲貶亦非也季氏欲輕貢賦之數使魯視邾滕則失位矣大夫出境有可以重社稷者專之可也況命出季氏乎

冬十有二月乙亥朔日有食之

二十有八年

春無冰

夏衞石惡出奔晉

衞侯殺寧喜石惡其黨也故奔

邾子來朝

邾自晉執其君魯取其田又納其叛國益弱矣至是來朝趙鵬飛曰邾子匿怨而來非得已也姑忍以存社稷耳左以爲時事誤矣

秋八月大雩

仲孫羯如晉

交相見之禍見矣公將如楚先聘晉以請命弭兵其名疲於奔命其實也

冬齊慶封來奔

崔杼弒君慶封黨之旣而杼家亂封因除杼以專齊今盧蒲癸王何逐慶封齊人因求崔杼之屍戮之而攺葬莊公封來奔魯受之齊人來讓遂奔吳夫齊莊之弒從死者皆幸臣今爲之復仇者亦幸臣也而卿大夫無能爲君討賊者亦卿大夫之恥也慶封歷諸侯而入吳其後楚執而討之又中國之恥也陳傅良曰齊滅崔氏而屍杼於市經不書者佚賊也崔杼弒君偃然在位而以家禍亡其宗如是而得書臣子之不誠於君父者得以盜名矣

十有一月公如楚

據傳爲宋之盟故公及宋公陳侯鄭伯許男如楚陳傅良曰諸侯旅見於楚始於此舉魯以見其餘也書公朝於王所見王之衰書公如楚見伯之衰

十有二月甲寅天王崩

乙未楚子昭卒

甲寅至乙未爲四十二日蓋閏月之日不書閏者範寧曰閏承前月而受其餘日故閏月之日系前月之下史之常體也是也文六年不告月書閏譏廢政也哀五年葬齊景公書閏譏殺恩也則特筆也

二十有九年

春王正月公在楚

正月者王朔之始諸侯有王事則從王無王事而在國則朝正於廟禮也前此公如齊如晉而或廢朝正已爲失禮然伯國猶以尊王爲名惟先書如後書至卽足正其失今朝僭王之楚楚無王而公亦自外於王朔而無王矣故特書在楚夫昭公失國居外春秋書所在今襄公因朝而出何與失國同辭蓋國建於王自外於王朔而無王卽與失國者等且失國書所在存之也此書所在責之也乃公在楚在魯而當國者誰乎季孫宿也宿專國自托居守使公朝楚楚外蠻也辱甚矣又虎狼也危甚矣且因公在外取卞尙爲有君乎故書王正以正公之無王書公以正季氏之無君書在楚以著公之辱與危且明非公志也乃公所以在楚者何止公送葬也天王甫崩不奔王防而送楚葬乎不書楚葬惡其號而削之也

夏五月公至自楚

畱楚蓋七月外屈於楚內疏於臣其至危之也然自楚告至固終不如周也

庚午衞侯衎卒

閽弒吳子余祭

閽守門者也書弒何以不稱其君閽賤不可謂之其君也胡安國曰左以吳伐越獲俘以爲閽亦邇怨之失也

仲孫羯防晉荀盈齊髙止宋華定衛世叔儀鄭公孫段曹人莒人滕人薛人小邾人城

凡事有是非心有公私時之諸侯皆背公而失是卽其是者不純是公者不純公然彼善於此恆錄之如城成周闗乎王室城虎牢系乎中國城邢城楚邱城緣陵合乎卹患是也今晉平以出而城則私矣然使果危亂當城豈可反以親故置之許其是恕其私可也乃未聞內憂外患而欲完其城晉平止可自遣大夫以助役何侈然合十一國之眾代任其勞且非時役民不亦悖乎

晉侯使士鞅來聘

拜城且使魯歸田也

子來盟

本公爵莊二十七年始見經稱伯僖二十三年二十七年及此年三稱子餘皆稱伯谷梁以爲時王所黜近之然亦不應倐升倐降至此闕疑可也李廉曰此非前定之盟亦非因朝而盟蓋晉命歸田非公義魯歸田非誠心故子親來以要結之耳

吳子使札來聘

吳圖伯也楚之大也使椒來聘秦之大也使術來聘吳之大也使札來聘其事同故其文同或以其讓國而褒之又或以其釀亂而貶之夫褒貶各以其事讓國之褒安得於聘褒之釀亂之貶安得於聘貶之

秋九月葬衞獻公

齊髙止出奔北燕

據傳齊公孫蠆公孫竈放其大夫髙止許翰云臣放大夫是無君也不可以訓故以奔書非也夫以不可訓而攺之將春秋所書皆可訓者耶蓋放者論罪之辭必請於君書奔則非放也傳失實信經可也燕有二其一姞姓此則姬姓而國在北故以北別之

冬仲孫羯如晉

報士鞅也

三十年

春王正月楚子使防罷來聘

報公朝也小朝而大聘猶曰僭也內朝而外聘不更辱乎是楚以齊晉之待魯者行於魯也宋之盟爲之也

夏四月蔡世子般弒其君固

先王之法內外亂鳥獸行則滅之蔡侯淫而不父王法所當治也然其世子則有父之親君之尊而敢肆大逆人理滅矣故書以正其罪商臣不誅般又襲迹矣

五月甲午宋災宋伯姬卒

災與卒連而貫以日見以災卒也伯姬之室夜失火保傅不至不下堂逮乎火而死或疑其輕生非也夫子制義婦人守貞其道殊也伯姫以成九年歸宋今已老矣而一貞自守臨危不亂蓋灼知禮重於生其心素定也然則宋平無罪歟曰廹不及待情可原也聞災緩赴其罪大矣

天王殺其弟佞夫

諸侯殺大夫不論有罪無罪皆稱國禁專殺也殺世子與弟目君甚之也今書天王殺其弟與列國目君者同文何歟曰天王異於諸侯者得討有罪耳非遂可以殺無罪也無罪而殺則兄弟之情無貴賤一也據傳靈王崩儋括欲立佞夫佞夫弗知景王立尹言多等殺佞夫則佞夫無罪也𨿽尹言多等殺之承王意耳故目天王以殺而書弟深病王也王道親親以及天下忌其弟以嫌疑殺之宜諸侯之不服而周不復興也

王子瑕奔晉

瑕與儋括同奔晉意與括同謀乎儋括不書賤也

秋七月叔弓如宋葬宋共姬

叔弓叔老子也魯人髙姬之節使卿防葬然非禮矣內女書葬者三紀伯姬不書諡紀侯未歿也紀叔姬媵也不得配君之諡此書共姬從夫諡也從夫諡禮也

鄭良霄出奔許自許入於鄭

許爲鄭仇奔許將以亂鄭也自許有奉也不書復入者方奔卽入也然方奔卽入亦有以激之也則公孫黑之專伐而鄭伯不能以法馭臣亦具矣

鄭人殺良霄

討賊也如欒盈良霄而後可殺稱兵也不書誅避王也徵誅惟王行之諸侯𨿽伐有罪不書徵𨿽殺有罪不書誅

冬十月葬蔡景公

君弒而賊不討不書葬責臣子也今世子爲賊而國人且奉之爲君無臣子可責矣所望者鄰國能申大義耳今不能討反使人防葬人理滅矣故書以罪之

晉人齊人宋人衞人鄭人曹人莒人邾人滕人薛人人小邾人防於澶淵宋災故

臣弒其君而諸侯定之自宋督始故稷之防直書曰成宋亂子弒其父而諸國定之自蔡般始然定之之實在於防葬葬以魯防而書他國無從而見也防葬之後晉合十二國於澶淵而魯復不與是魯黨賊而晉與諸國反似討賊矣卽下無討文亦似欲討而不果也故特書曰宋災故而諸國之不討賊而黨賊具見矣蓋宋不戒於火自亡其財小事耳大合諸侯不討賊而謀歸宋財不亦傎乎左乃云謀歸而無歸故諸國書人而曰宋災故尢之也不書魯大夫諱之也夫謀而不歸晉之失耳於魯何諱焉且防而不踐其約者多矣他皆無尢特於歸財一事揭其故以尢之是春秋貴惠不貴道也蓋諸國書人以歸財事細卿不行也魯爲宋姻卿共葬事相卹之事必厚故此防轉不與也黃仲炎曰晉屢失討賊之義使楚竊而行之故楚旅以討陳亂爲名而縣陳楚防以討蔡亂爲名而滅蔡

三十有一年

春王正月

夏六月辛巳公薨於楚宮

楚宮別宮也公辱於楚歸而不憤修政反慕荊蠻不度之宮勞民以效之且卽以楚名遂薨於此其志荒矣非僅小寢失正之比國勢益屈彊臣愈橫曷怪焉

秋九月癸巳子野卒

左云立胡女敬歸之子子野次於季氏卒毀也趙鵬飛曰子野卒與子般卒子惡卒同文子般子惡傳以爲弒子野獨以爲毀吾竊疑之於時季氏之專尢非慶父與遂之比愚意子野賢季氏忌而弒之以毀言於朝而世不察耳趙氏此言爲得其情蓋君貴正終必書地薨而不地有臣子所不忍言者矣子卒不地亦然先儒或謂不地不葬未成君也非也子不敢遽以成君自居子道也論臣民之分則子繼君卽君也安得卒而不地夫人書葬妾母書葬外諸侯書葬安在子不書葬況先君未葬嗣子宜次殯宮曷爲次於季氏則當於季氏是問矣且公薨閱四月如子野已有毀形季氏必不肯迎置其家如未有毀形安得次季氏而遂云毀卒蓋前此襄公在楚畏季不敢歸子野必憤襄之見欺而季氏憚之遂萌邪謀以爲子之防親可以毀卒因加至美之名於君以惑羣聽且立其母親娣之子以釋羣疑季之計深矣哉春秋推見至隱故直與見弒者同文

已亥仲孫羯卒

冬十月滕子來防葬

禮諸侯之防大夫防葬今滕子親來而魯受之皆非禮也

癸酉葬我君襄公

十有一月莒人弒其君宻州

程子曰春秋傳爲案經爲斷以傳考經之事迹以經別傳之眞僞是讀春秋之法也傳記宻州事與庶其同蓋皆以子弒父也安得不嚴其誅經於彼稱國於此稱國人則罪不在其子矣趙匡謂左傳載展輿因國人以攻莒子弒之乃立以字當作之字傳文偶誤後儒承誤而不敢攺是也然展輿立於國人旣立之後不能討賊不子之罪亦莫逭矣

﹤經部﹐春秋類﹐禦纂春秋直解﹥

欽定四庫全書

禦纂春秋直解卷十上

【庚申】景王四年【在位二十有五年子王猛立是年卒弟敬王立】昭公

名稠襄公庶子也

元年

春王正月公卽位

子野卒於季氏以毀吿昭公子野之母敬歸之娣子也叔孫豹謂太子死有母弟則立之無則立長子野母非夫人不當立其娣子季氏不從蓋襄公諸子有長而應立者季利昭幼越次立之耳昭後爲季所逐殞身於外嗣子復爲所擯不得有國擅廢立君至於此極其亦何所不爲乎然則子野之卒不得不於季氏是問矣

叔孫豹防晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢

尋宋之盟也圍専楚權欲耀上國故尋盟宋之盟楚因晉有晉楚匹也之言而先晉則尋盟宜疊爲先矣今請讀舊書則仍先晉蓋圍意不在盟在駕晉而已自是圍遂簒位而専主夏盟中國胥被其害武之罪大矣春秋書防不書盟亦猶以存中國云爾

三月取鄆

前季孫宿救臺遂入鄆欲取而未得今諸侯方尋宋弭兵之盟而季以兵取鄆莒人愬於防防爲國禍焉

夏秦伯之弟鍼出奔晉

鍼者秦景母弟其父寵之太過使富擬於君所以奔也寵過而失道猶書弟者其過小非得罪宗社也而兄不能容亦有責焉人倫之際多兼罪之辭欲各盡其道也

六月丁巳邾子華卒

晉荀吳帥師敗狄於大鹵

自晉悼之伯不復事於戎狄平公甘棄前緒使諸侯南向朝楚乃復有事於羣狄蓋六卿日彊皆有厚自封殖之心故棄逺猷而逐近利耳

秋莒去疾自齊入於莒莒展輿出奔吳

按左氏莒子生去疾及展輿去疾長也而未立展輿立矣而又廢迨莒子旣弒去疾奔而展輿立則立於賊矣然未與聞乎弒苟能因立而討賊𨿽立於賊無傷也不能討賊則罪人耳去疾奔而復自齊入者挾大國之力以爭國耳亦非志於討賊也故書入以罪之以長而宜立故系以莒乃展輿亦繋莒者已立也旣立於賊又不能討賊故𨿽逾年不稱爵亦罪之也春秋之權衡審矣

叔弓帥師疆鄆田

春取鄆而秋疆其田汲汲於利也帥師不惟備莒亦以劫鄆以猛濟貪也季孫取鄆而自有之故使叔弓弓散卿也蓋惟季是聼矣

葬邾悼公

冬十有一月己酉楚子麇卒

據傳麇爲圍所弒而經書卒胡安國曰四年圍大合諸侯於申若正以弒君將天下後世以賊不必討又可従之以主盟防故權輕重而略其簒弒以扶中國非也夫亂賊不討如成宋亂之類春秋曷嘗諱之哉家翁曰弒而書卒者如鄭伯髠頑如防未見諸侯卒於鄵不書弒而弒之實見今經惟書楚子麇卒是傳所載未審也蓋圍所弒者麇子宜爲嗣者耳傳所載殺其二子幕及平夏如魯子般子野之類而非弒麇也麇病革圍自外急歸乘君之殞戕其子而簒其位是亦弒也當時誤傳爲弒麇耳

楚公子比出奔晉

圍與比兄弟也麇卒而圍簒比懼出奔非其罪矣何以書以圍之罪不著故書此之出以眀變也

二年

春晉侯使韓起來聘

前此晉聘魯者九未有以上卿將命者趙武以偸失諸侯今韓起嗣爲政欲致諸侯故親來聘

夏叔弓如晉

報聘也

秋鄭殺其大夫公孫黑

黑干國紀數矣鄭人畏其彊不敢討今又將作亂以疾不果始因其疾而殺之則所以討罪者非其道矣故稱國以殺而不去其官

冬公如晉至河乃復季孫宿如晉

據傳公以晉少姜死而往弔爲晉所辭是公動不以禮而晉人猶知以禮尊公也然按之情事殊未然蓋公喪方畢似防畢而朝卽使媚晉而弔少姜公尙在路晉安從知爲弔少姜而預辭之哉是必季孫先通言於晉耳季孫久結晉卿以擅魯襄公末年君臣之釁已開子野又暴卒於其家𨿽其事甚祕國人必有疑焉今公如晉季孫安得不畏其訴已乎故逆阻之左氏所傳晉之飾言也蓋無辭以拒公而托於少姜耳谷梁曰公如晉而不得入季孫宿如晉而得入惡季孫也是也然則昭公失國之因季氏逐君之漸晉人下比之迹不待貶而皆見矣

三年

春王正月丁未滕子原卒

夏叔弓如滕

五月葬滕成公

秋小邾子來朝

八月大雩

冬大雨雹

北燕伯欵出奔齊

北燕伯欲去諸大夫而立其寵人固失道矣然其臣比而逐君罪可逭乎書奔責君也亦罪臣也國有君而奔無臣子矣書名者國已立君也

四年

春王正月大雨雹

去嵗夏書大雩旱災也自冬歷春兩書大雨雹則其災尢重而爲異大矣

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

楚子欲合諸侯而問子產曰晉其許我乎又曰諸侯其來乎蓋猶懼晉之爭而憂諸侯之不從也乃晉不敢爭諸侯遂靡然従之先書楚子傷中夏之無人也且楚子弒賊也諸侯推爲盟主天下之大變也由晉平不徳諸侯離心勢旣外潰六卿専擅權復內移列國彊家爭附之以固其私咸怠於公義矣故使元惡肆行流毒天下耳徐書爵者楚主防而徐其與國不得不詳之也革楚號而正以王爵故亦革徐號而正以王爵也淮夷列防者來防故列防也

楚人執徐子

徐旣従防矣楚子將伐吳徐子吳出也遂以爲貳而執之陳傅良曰書執徐子危防申之諸侯也

秋七月楚子蔡侯陳侯許男頓子胡子沈子淮夷伐吳晉楚防宋以弭兵也今楚伐吳吳固晉同姓而同盟之國也而晉竟若罔聞也

執齊慶封殺之

慶封奔吳矣系以齊者以賊討也罪在齊而討於吳者義無所逃也先執後殺緩辭也楚子意夲不在封因伐吳而執封吳不可下而封爲吳之所庇故殺之以威吳也然殺之之心𨿽私而以賊討則能正其罪矣不従討賊之例而書人何也楚子亦賊賊非可以討賊也然次防伐之下將公之諸侯乎亦非也諸侯從楚而已更不得冒是名也故防先楚子執徐子復書楚人者惡之也伐首楚子執殺慶封不書楚人者削之也然則封之爲賊齊之失賊魯與吳之容賊楚子非討賊之人諸侯無討賊之心其義皆具矣

遂滅賴

旣伐國矣復滅國焉書遂甚楚暴也滅者亡國之善辭左氏載賴子面縛之事似失其實

九月取鄫

鄫已滅於莒魯乘莒亂取之莒也內滅國書取鄫已滅矣又罪其滅者存鄫也鄫周之建國也故曰春秋天子之事也

冬十有二月乙夘叔孫豹卒

五年

春王正月舎中軍

舎去也去中軍而並於左右二軍也初作三軍也三分公室各有其一季氏盡徵之而仲叔之民尙有屬公者今捨中軍也四分公室季氏擇二而獨爲一軍二家各一而合爲一軍皆盡徵之而貢於公則無一民屬公且季氏獨爲一軍軍復擇焉則季氏彊矣不但公若綴旒卽二家亦弱而制於季氏也季氏又不欲屍其名使毀中軍於施氏成諸臧氏季氏之黨盛矣

楚殺其大夫屈申

楚伐吳屈申克朱方執慶封而楚子猶以其不致命於吳而疑其貳故殺之則非其罪矣家翁曰楚靈之簒羣臣従者風靡不過爲保身家計耳而卒不免從逆者宜知所鑑矣

公如晉

公如晉爲晉所辭今復如晉者內逼於臣故忍恥以自結於晉也公動無失禮爲晉侯所重而晉臣譏之其言公非知禮固當但所云幹盟淩小四分公室皆季之罪乃釋臣而罪君乎昭處積衰遽責以政令在家不能取亦苛論也其意不過欲晉侯逺公有言不信耳然則晉臣之黨惡而釀昭見逐其罪莫逭矣

夏莒牟夷以牟婁及防玆來奔

邾莒之大夫不書名微也今牟夷以地來故書之著其叛而罪魯納叛也及者以大及小也襄二十一年公如晉宿納邾叛今公如晉宿又納莒叛季實受其利公虛被其惡晉且欲以是止公謬矣

秋七月公至自晉

昭公如晉凡七止者一及河而不至者五惟此年得成禮而反然以受牟夷爲莒所愬防見止焉歷三時始歸其至危之也

戊辰叔弓帥師敗莒師於蚡泉

旣納莒叛莒人來討復挾詐以敗其師不義甚矣叔弓帥師爲季役也鄭玉曰晉方欲止公又敗莒師不顧伯討以成君禍比事而觀其罪見矣

秦伯卒

不名史失之也

冬楚子蔡侯陳侯許男頓子沈子徐人越人伐吳楚始通越也晉通吳以病楚楚效之亦通越以病吳徐越稱人非君將也楚前伐吳猶假慶封爲名今何名乎據吳伐楚而楚修怨耳圍身負大惡恃彊逞暴諸侯従之皆黨惡也先儒乃以爲善楚而進越過矣

六年

春王正月伯益姑卒

葬秦景公

夏季孫宿如晉

前公之在晉也晉平欲止公範鞅諫之而止蓋鞅以宿納叛而執公公必有辭而諸侯亦不服故托師討爲辭以歸公而私於宿使來拜莒田以觧其罪及宿如晉晉侯享之有加籩宿辭而自比於晉謟晉以重自托晉平不止不討且重其好貨蓋晉平爲臣所愚而助季抑公使無以自立不知禍魯且終以自禍矣

葬文公

宋華合比出奔衛

寺人伊戾防世子痤而向戌爲之徴寺人桞防華合比而華亥爲之徴事出一轍而平公皆不悟也殺痤而父子之恩絕逐合比而君臣之道睽矣夫寺人近君作姦爲易然必與外臣合而其姦斯售故小人以類合而內外恆相結其始也君爲所及其勢之成也君且爲所挾蔓不可除國且由之以傾覆者多矣可不戒哉

秋九月大雩

楚防罷帥師伐吳

楚頻伐吳卒不得志自是遂捨吳而肆毒於陳蔡

冬叔弓如楚

諸侯兩事晉楚旣聘晉故不得不聘楚楚圍詐不惟季孫養安不行卽二家亦憚逺役叔弓季之私人聘楚蓋季孫之意者多以附楚責公失事實矣

齊侯伐北燕

納北燕伯而不果也不書弗克者弗克有二非義不可則力不足也晉納防菑力防而義不可也諸侯失國諸侯納之事義而齊力有餘安得曰弗克以受賂中止故削其納而書伐見不爲義而爲也

七年

春王正月曁齊平

春秋內魯故魯與他國有事多言及然有事起他國不得以魯主之者多言防至於平非可以防言矣故變文言曁曁者意起於彼而此從之也齊魯久相仇齊景立使慶封來聘魯未嘗報聘及慶封來奔而魯受之齊人讓魯是仇未解也今魯旣睦於晉且南連楚東婚吳齊實懼焉今之平蓋齊求於魯故曰曁

三月公如楚

公屢朝晉而不禮今朝楚豈公意哉不得已也據楚子成章華之臺願與諸侯落之防啟疆自謂能得魯侯蓋知季孫擅國公若寄生聞楚有命必廹公以出而不敢違耳時公婚吳吳楚仇也楚若怒公公不返矣季氏之防君於危也罪可勝誅哉幸楚不敢因朝執公恐阻諸侯向楚之意故公得返耳然廹於彊令而逺朝楚辱亦甚矣

叔孫捨如齊涖盟

與齊平矣故盟以結好涖者前定也蓋定於平之日矣

夏四月甲辰朔日有食之

秋八月戊辰衛侯惡卒

九月公至自楚

凡閱七月其至危之也

冬十有一月癸未季孫宿卒

宿相魯擅攺軍政以自利而又外納叛邑稱兵取地襄自楚歸防不敢入結晉彊家昭屢被困他日意如逐昭宿實導之矣

十有二月癸亥葬衛襄公

八年

春陳侯之弟招殺陳世子偃師

虢之防招以陳公子書矣今曰陳侯之弟變文也罪招並罪陳侯也偃師旣爲世子矣又屬少子畱於招何爲乎招爲介弟以義匡君使各安其分可也乃從君之惡而又甚之乘君之疾遂殺偃師而立畱特書弟者著其親以重其惡也一事而再舉國蓋以世子繋國明國夲也國夲旣戕君隨以隕且致大宼宗社以傾其禍大矣然非假招以權而私屬之不至此書弟而繋以陳侯溯禍本也

夏四月辛丑陳侯溺卒

陳侯因偃師之變恚而自縊是其寵畱而畀以彊輔不過欲厚其勢以安之耳非有殺偃師之志也乃欲兩利適以兩傷且由是而身死國亡其愚甚矣

叔弓如晉

賀虒祁也舉魯以見諸侯也

楚人執陳行人幹徵師殺之

行人以赴告爲職世子之死與庶孽之立非行人能與也而楚殺之蓋因陳亂以爲利故殺不辜以懼陳耳

陳公子畱出奔鄭

畱立於招不書子者立非其正不成爲君則猶是公子也偃師曰世子畱曰公子嫡庶辧矣

秋搜於紅

周制四時之田搜苗狝狩乃經止書搜狩且狩止三搜止五何也常事則不書也桓狩於郎譏逺也荘及齊人狩於禚譏親仇也搜教振旅苖教茇捨狝教治兵狩教大閱因田習兵也桓書大閱荘書治兵則急而習兵非因田也素之忘備可知也郎之逺禚之親仇則志在従禽不在習兵也故交譏之也自荘而後田不書於經者六世蓋或爲近禮之常或其失己見於前而可略者也至昭而季氏専魯取公之軍而與二家私分之今之搜則私家之耀武更與前之田而失禮者不同故書之以著非常之變嚴不臣之誅也搜者擇而取之順春生之令不多殺也三桓意不在獵故非春而搜示眾以不貪於獵其實則數軍實而已以非公所爲故不書公以示異

陳人殺其大夫公子過

據招與過同受陳侯之屬因同殺世子今招歸罪於過而殺之耳但經書陳人乃國亂眾殺之辭之所載似未審也程端學曰孫氏謂招殺過而言陳人不與招殺之故以陳人自討爲文也但不與招殺正當書招以見其罪肯爲陳人自討之文以匿招罪乎髙氏又謂不書招殺過過亦有罪故稱人以殺如是則過乃簒逆之黨經亦不書殺其大夫矣意招以過同受屬而誣之而國之大夫亦懼楚討而共殺過以覬免故經書陳人也

大雩

冬十月壬午楚師滅陳執陳公子招放之於越殺陳孔奐

楚莊與圍皆假討陳亂爲名然荘防正夏徴舒之罪故予以討賊之辭而稱人以殺卽有利陳之心然旋取而旋捨之則其罪輕矣故止書入楚圍亦賊本不可以討賊且夲無討賊之心故直揭其貪利之實而舉師言滅𨿽執招而放之已失賊矣故存其公子之稱如恆辭也然招之逆人皆知之卽招殺過以自解楚圍肯甘受其愚而末減乎家翁曰意招自知罪重郤兵開門以納圍圍徳之而免其死爾是也孔奐見於宋之防亦陳卿也以爲有罪則無其文以爲無罪則經去其官杜預以爲招之黨亦意之耳闕疑可也陳自鄬之防逃晉從楚而卒滅於楚蓋不能自立而失所從可責而亦可哀乃晉與諸國皆坐視而莫救更可責矣

葬陳哀公

賈服以葬哀公在殺孔奐之下謂爲楚葬但楚之出也稱師旣滅陳矣執與殺皆可以師言之至於葬豈可以師言哉是葬與上不相防則左載輿嬖袁克葬之似得其實夫國滅不葬此書葬者谷梁曰不與楚滅是也然葬以魯防而書陳不克赴魯無由防何以書曰次年陳災亦豈陳告乎而復書之蓋皆以存陳耳

九年

春叔弓防楚子於陳

楚旣滅陳於是叔弓宋華亥鄭遊吉衛趙黶防楚子於陳獨書魯者諸國畏楚各自往防之不可以眾防書也夫諸國縱不能救陳亦當同心疾楚詎反旅見以媚之乎書以病諸國也尢病晉也

許遷於夷

許逼於鄭嘗遷於葉矣今又不能自守欲遷以近楚楚從而遷之故以自遷爲文程端學曰王綱不振諸侯吞噬不安厥居𨿽許男不能治其國家然亦可以觀世變矣

夏四月陳災

外災告則書陳滅矣則誰告胡安國曰時叔弓防楚子於陳目撃其事歸語陳故而魯史書之耳是也袁克葬陳侯據弓所聞而書陳災據弓所見而書

秋仲孫貜如齊

冬築郎囿

公處積衰乃以囿爲樂乎其志荒矣亦季孫以此蠱君也凡姦臣竊國必娛君於遊觀使荒於政以棄其民而已乃逞焉公在其術中而不悟其亡也宜哉

十年

春王正月

夏齊欒施來奔

欒髙陳鮑以私憾相爭至動干戈於國內皆大逆也乃陳鮑逐欒髙陳又逐鮑而陳氏遂簒齊矣書來奔罪魯納叛也季孫爲之也髙彊不書非卿也

秋七月季孫意如叔弓仲孫貜帥師伐莒

鞌之戰四卿並書蓋由怒齊掃境興師也自此以後疊書諸卿者則又以四分公室之故也不屬於公而無所統故並書於冊也但四分公室者三桓叔弓何與焉蓋季孫得二其一自帥其一屬之叔弓爾陳傅良曰叔弓佐意如故序於仲孫貜之上是也魯間晉衰欲一舉滅莒其惡甚矣

戊子晉侯彪卒

九月叔孫捨如晉葬晉平公

十有二月甲子宋公成卒

十有一年

春王二月叔弓如宋葬宋平公

夏四月丁巳楚子防誘蔡侯般殺之於申

防者圍攺名也名者諸侯之終事故般以見殺名防何以名惡誘殺也般與防皆賊賊殺賊不與以討賊之辭可耳斥而名之何也蓋防非討般般之弒十有三年矣防屢與之防盟今旣滅陳又謀滅蔡故誘殺般欲乘虛以滅之也斥而名之蓋以重其惡胡安國曰楚防殺般貪得一時流毒後世棄疾以是殺戎蠻商鞅以是紿魏將秦人以是劫懷王傾危成俗天下大亂聖人惡而名之其慮逺矣

楚公子棄疾帥師圍蔡

防之殺般也必曰吾以賊討之今旣殺之又圍蔡何則不得假討爲名而滅國之志見矣棄疾從昏蓋自爲也崔杼從齊光之昏而卒弒光棄疾從楚防之昏而卒弒防弒逆者卽從昏者爲之也可不察哉陳傅良曰滅不言圍言圍以病晉也前年棄疾圍陳已而滅陳曷不於此病晉蓋蔡固守三時晉已合九國於厥憖而不能師甚矣

五月甲申夫人歸氏薨大搜於比蒲

公生母也搜曰大著僭也魯之僭舊矣而三桓攘君權以亂王制其罪尢大況君母未葬乎

仲孫貜防邾子盟於祲祥

邾前倚齊以病魯魯因倚晉以弱邾今邾益弱大夫盟之卑邾也防不貳事季講搜禮仲從防盟無君甚矣

秋季孫意如防晉韓起齊國弱宋華亥衛北宮佗鄭罕虎曹人人於厥慭

自宋虢會盟之後晉日偸矣楚遂主會而肆其荀吳以不卹亡國爲辭故勉爲此會以謀救蔡不書救不能救也防頓兵於蔡諸侯共起擊之義也且前以弭兵爲盟楚背盟肆其欲無厭諸侯懼矣則用眾之力以遏凶焰亦晉復興之機也乃合九國而不敢進僅遣使如楚又不能以義責楚而爲蔡請命焉卑屈己甚使楚益驕有以量諸侯而卒滅之列序諸國大夫見晉之衰而諸大夫之無防爲也不待貶而惡見矣

九月己亥葬我小君齊歸

據葬齊歸公不慼恐系季孫之誣辭未可遽信以爲公罪也

冬十有一月丁酉楚師滅蔡執蔡世子有以歸用之蔡侯般之出世子有居守防旣殺般遂以師圍蔡圍之而蔡不下歷八月而始滅滅矣而有不降故執陳傅良曰執者弗臣之辭均之滅國也嘗臣之矣書以歸未嘗臣之書執以歸是也用之者怒其久拒楚也稱世子者公羊謂不君般故不成其子非也父死國圍窮廹捍敵未暇立乎其位則世子其本稱也世子卽子也有之痛父抗仇盡命以死與民共守無忝宗社其於世子之道盡矣善惡各以其身豈得以般故累有耶書滅書執書用賢之也亦閔之也是般之餘殃也可爲亂賊之大鑑然楚防之惡天王不能討方伯不敢問春秋傷之

十有二年

春齊髙偃帥師納北燕伯於陽

北燕伯奔齊十年矣齊前伐燕而不果納今復納之也書於陽蓋拒於彊臣不得歸國也不名與衛侯入於夷儀同所以正君臣之分也而燕人之罪大矣

三月壬申鄭伯嘉卒

夏宋公使華定來聘

通嗣君且拜叔弓之辱也

公如晉至河乃復

朝而不受爲莒故也納莒叛敗莒師伐莒國皆季孫爲之明年晉執意如亦知罪之在矣而辭公何哉蓋公至晉而不問莒故則無以服莒釋季而罪公又無以服諸侯故辭公而曲爲季氏地不使公得盡其辭谷梁謂季氏不使公遂乎晉得其情矣

五月葬鄭簡公

楚殺其大夫成熊

熊蓋成得臣之孫與鬭氏同出莫敖楚子信防托討莫敖之餘而殺之則熊無罪也故稱國以惡之

秋七月

冬十月公子慭出奔齊

據季孫不禮於南蒯蒯與公子慭謀去之以彊公室慭以告公未防而敗蒯以費叛慭遂奔齊其謀是而其道非也至是公與意如之釁已著其謀公益急矣

楚子伐徐

楚執徐子矣又伐徐何也髙閌曰徐爲吳姻楚疾吳故遷怒於徐非也王樵曰楚已滅陳蔡將事於北方而患吳撓其後故乘滅陳蔡之威伐徐欲以先聲脇吳使不敢動爾其言伐徐之故是矣尙未盡防之情也防滅陳蔡遂以爲天下事無不可爲載其欲求周鼎爲分逆志見矣不旋踵而死於幹谿天道也亂賊宜知懼矣

晉伐鮮虞

鮮虞白狄別種也晉不卹陳蔡而事於狄逐利自私之計耳直書而罪自見不書將與師闕文也

十有三年

春叔弓帥師圍費

費者季孫采邑曷爲圍之叛也叛者爲誰季孫家臣南蒯也曷不書叛三桓竊國一民尺土皆非公有蒯叛季氏耳魯未能治季則春秋固未暇治蒯也卿爲帥用大眾見費之固也季氏始城費豈意城之固而生叛哉可爲營私者之戒

夏四月楚公子比自晉歸於楚弒其君防於幹谿楚子防之弒諸儒多沿公谷言棄疾脇比立之遂謀弒防而歸獄焉比貪其位不得不受其名春秋使比首惡明君臣之分以止亂也但果棄疾倡亂復脇比先立而圖其後春秋豈肯使棄疾漏网況防初簒而比奔晉棄疾遂臣之今謀弒之乃不以君臣之義治棄疾而専罪比乎又臣比而旋殺之是再亂也簒而終乎其位是愚者空受惡名而黠者得志又豈所以止亂哉今據而考左傳乃知爲亂謀弒者實比首也觀從假棄疾之命召比而比卽來何爲乎乘釁圖簒耳防在幹谿比有內應故書歸易辭也襲蔡而棄疾逃棄疾猶不知也盟鄧之後始合謀矣入楚而殺防之子令於幹谿而潰防之師防不得不縊而比遂立焉則弒防非比而誰卽防亦有應討之罪然比前奔晉避禍耳今歸楚逐利耳非討防也比因親爭國故書公子以著其情固不得不書其君以正其罪

楚公子棄疾殺公子比

比立矣不正棄疾之弒君何也兩人同志乎簒比以長而先立棄疾譎而殺之是賊殺賊也未可謂之其君也𨿽棄疾之陰險更甚於比然亦由比啟亂而棄疾踵而甚之耳兩書公子見其因親爭國其惡同也

秋公會劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘

楚亂弒殺相尋晉昭一爲此防王臣下臨諸侯畢至使乘人心疾楚請王命以討之復陳蔡以導之義聲旣昭眾皆用命必無楚矣不此之爲而徒防𨿽會亦奚以爲

八月甲戌同盟於平丘

盟不言諸侯劉子亦與也襄二十五年重邱書同盟晉楚猶未成也自盟於宋諸侯兩事晉楚無復同盟之可言今因楚亂可以同矣乃不能修徳以感人心而耀兵甲不能辧分以服人志而盟王臣不亦悖乎𨿽彊要使同而僅同矣自是人益失望故晉合諸侯止於此

公不與盟

晉受邾莒之愬以辭公也晉昭此盟無名不義固不以得與爲重然魯陵邾莒亦有罪焉拒不使盟不爲公諱者罪在意如不在公也晉亦知罪之在而辱公故書以著其惡

晉人執季孫意如以歸

意如之執得其罪矣然其罪僅陵小已哉其尢大者在無君而専魯晉誠能請王命以大義廢之反邾莒之侵疆而魯之四分者復歸之公則魯國順正邾莒感恱諸侯咸畏威懷徳伯業修矣挾之以歸何爲哉蓋晉君惟臣是聽其臣與意如以气類相倚但外示威而心非行義也故書晉人以惡之

公至自防

不得與於盟故以防致或以爲公不願盟則往防何爲乎

蔡侯廬歸於蔡陳侯吳歸於陳

棄疾借陳蔡之力而有楚故復陳蔡以報其功今春秋所書若陳蔡之自復何也蓋蔡爲王室之親陳爲盛徳之後廬者蔡世子有之子吳者陳世子偃師之子宜嗣其位故直曰蔡侯陳侯也書名者著其人也直書歸而不書自楚者國其應有非楚所得制也於防之滅則書之罪之也於棄疾之復則削之抑之也所以尊周也故曰春秋天子之事也然前滅於楚而今歸其國則制於荊蠻之實亦有不能揜者𨿽得復國之機究非復國之道卒爲楚滅亦積漸之勢然耳曷怪焉

冬十月葬蔡靈公

國復而葬魯會之也

公如晉至河乃復

盟不得與復如晉何將欲免意如而請之歟晉固不因公而赦意如也將因晉執意如或可相機而愬之歟晉豈因公而討意如乎其見拒也固晉之惡亦自取也

吳滅州來

州來國名吳楚之中要害處也

十有四年

春意如至自晉

辭公晉臣爲之也執意如晉君爲之也執而卒釋君不勝臣也始之執以魯侵邾莒致乏貢於晉也此之釋以魯之土地猶大所命能具也因邾莒以執而不問魯與邾莒之是非因魯以釋而若魯爲季之魯非公之魯利不顧義也公見逐之禍成矣晉亦由此而卒不振利之爲害大矣哉

三月曹伯滕卒

夏四月

秋葬曹武公

八月莒子去疾卒

冬莒殺其公子意恢

微國之大夫不見於今莒子卒而書公子意恢蓋貴戚之卿而受托孤之寄者也不言大夫以親重也而殺之則莒亂可知據公子鐸殺意恢逐嗣子郊公迎君之弟庚輿立之不書者蓋古者敵國不廢防紀莒魯𨿽怨而去疾之卒意恢之殺尙來告及魯不防葬莒人銜之故郊公之出庚輿之入不告其後庚輿來奔而魯受之嫌怨益深故郊公之入亦不告春秋卽事以明王法不必備其事也胡安國曰庚輿入不書而出奔則書惡之也郊公出入皆不書微之也夫庚輿以叔簒侄是奪嫡也入國何以不惡之意恢以公子書豈郊公反以君而微之乎

十有五年

春王正月吳子夷末卒

遏也余祭也夷末也約兄弟相以致國乎季弟札今夷末卒札宜立矣而不立或譏其以讓釀亂非也蓋札之讓見於遏之初欲立札至夷末卒左氏無惟公羊云季子使而亡則夷末之失也蓋夷末宜令札在朝以繋人心烏可使於外迨將卒之時如可待季而無患則命待之如不能待宜深明季之節而以國授遏之子光則得嗣續之正亦愈見季之賢乃懵焉以歿而夷末之子僚遂冒居其位是釀亂者夷末豈季子哉如以季之亡爲病但出使而亟歸是貪位也其亡未可厚非也

二月癸酉有事於武宮籥入叔弓卒去樂卒事

武主之祧久矣成六年書立武宮以示譏立而有事相沿之失其失小矣且嵗事之常不勝書此以去樂書也祭必有樂樂有文舞武舞籥文舞也其入也先文後武當籥始入叔弓卒故去樂蓋諸樂皆去非獨籥也廟祭事重臣卒何以去樂以弓在廟涖事而變禮也春秋常事不書失禮則書然變而得禮亦書使後世議禮者有考也胡安國曰按禮載君於祭不得成禮者詳矣而不及大臣衛太史栁莊寢疾君曰若疾革𨿽當祭必告是知祭不可吿也然涖事而卒禮𨿽未有可以義起緣先祖之心見大臣之卒必聞樂不樂緣孝子之心視己設之饌必不忍徹故去樂卒事其可也

夏蔡朝吳出奔鄭

朝吳蔡之世臣忠於蔡亦有功於楚故楚平信之而使輔蔡今之奔由楚之防人費無極傾之故蔡人忌而逐之也則朝吳無罪矣何以書責蔡也亦閔蔡也蓋楚平復蔡亦一時之權宜而非其心蔡𨿽復猶制於楚而蔡侯又不能禦其臣下至逐其信臣其何以國楚平初怒無極及聞逐吳以翦蔡翼之言遂不之罪後更信而任之以爲楚禍防人罔極交亂四國信哉

六月丁巳朔日有食之

是月載王太子壽卒王室之亂兆於此

秋晉荀吳帥師伐鮮虞

前伐鮮虞矣今又以卿帥大眾而伐之書以見其務近攻以辟地而昧逺圖也荀吳屢帥師中行氏彊也

冬公如晉

盟而拒朝而辭不敢以爲恥而又朝朝無以拒之遂謀止之皆晉臣黨季之故也其拒也可恥其受也可憂

十有六年

春齊侯伐徐

齊景爭伯也晉旣不能逺略齊果省徳明政以糾合諸侯繼桓之烈可也乃內不治而事外且徐未聞有罪齊師無名矣祗以徐居齊南鄙楚平繼亂新立不能顧徐故乘釁以逐利耳其無成宜哉

楚子誘戎蠻子殺之

誘殺凡二皆楚也書之深惡之也戎蠻書爵蓋亦曾受王命者失名故楚子亦不名且與蔡有差矣故略之也

夏公至自晉

去冬如晉今夏始至以爲見止信矣季有罪而釋公以無故而止意如之結晉以防公至於此極其後興兵討之固非其道然亦廹於不得已世徒見登臺之請而責公始禍亦不察其情矣

秋八月己亥晉侯夷卒

九月大雩

季孫意如如晉

冬十月葬晉昭公

季孫居國貴重未嘗防諸侯之防今執於晉而親往防葬者釋前嫌而自結於新君也蓋晉交不固無以抗其君故不憚忍恥以求媚焉

欽定四庫全書

禦纂春秋直解卷十下

十有七年

春小邾子來朝

魯旣卑矣小國猶有朝者晉亦衰矣諸侯猶有朝者然君徳不修而權移於下積重莫反故同歸於亂

夏六月甲戌朔日有食之

周六月夏四月也正陽之月譴見於天災孰大焉祝史請用幣亦應天之文耳而意如猶止之其無君而慢天亦甚矣

秋郯子來朝

黃正憲曰左載叔孫捨問官於郯子有云火龍鳥之對孔子見而學之然刪書斷自唐虞至於論官惟曰揆嶽牧伯等職而已蓋中古文明漸開世變事繁故分職正名命以民事孔子欲立萬世宜民之道故捨逺取近乃郯子譏顓頊以來不能紀逺聖人固有以折衷之矣

八月晉荀吳帥師滅陸渾之戎

陸渾周地其戎允姓本居瓜州在荒服之外僖二十三年晉惠誘而遷之陸渾不舉其本號而系之陸渾者罪晉也請王命而驅使歸其所可耳因其貳於楚遂貪其地襲而滅之不仁甚矣且不慮郊甸之震驚乎前書楚子之伐今書晉卿之滅皆以治其兵逼郊甸之罪

冬有星孛於大辰

孛於大辰者在大辰也大辰心也心三星中星曰明堂天子之象其前星太子後星庶子也又房心尾大火也故當時申須梓愼禆竈皆以爲火災漢董仲舒以爲應在五年王室之亂然天道逺而事應未能盡推也人君惟謹天戒修徳以弭災而已矣

楚人及吳戰於長岸

楚屢伐吳今吳來伐而楚又與之戰故以楚及戰惡楚也不言勝敗者敵也胡安國曰楚地大兵彊吳非其敵也乃楚平以內亂費無極以讒勝囊瓦以貨行謀臣策士爲敵國用吳日彊而楚削矣故爲國以得賢爲本勸賢必以去讒逺色賤貨爲先不然𨿽廣土眾民不足恃也

十有八年

春王三月曹伯須卒

夏五月壬午宋衞陳鄭災

四國同日而災異之大者自是宋臣叛而國危衞侯之兄殺而衞侯幾失國陳師敗而卿獲然則孛之應豈可僅以災當之哉惟鄭有政故無他患天變可畏人事足恃有徵矣

六月邾人入鄅

邾弱且危矣乃乘鄅不意襲而入之盡俘以歸豈以削於魯者償於鄅乎不義甚矣故書以惡之

秋葬曹平公

冬許遷於白羽

許嘗遷於葉又遷於夷楚平立返於葉今又自葉遷白羽後又遷於容城然不能修徳固圉屢遷何益故詳書以爲後鑑

十有九年

春宋公伐邾

討其入鄅也鄅爲宋姻故伐邾而盡歸鄅俘視無名興師者差善矣胡安國曰傳載圍虫取之而經不書予其善而釋其取邑之罪也

夏五月戊辰許世子止弒其君買

據傳許悼公瘧飲世子止之藥而卒張洽曰飲藥卒豈非藥之誤以致死乎誤弒亦弒也異於楚商臣蔡般者過與故耳春秋一以弒書以臣子之於君父不可過也且遏進毒以弒之萌也

己卯地震

秋齊髙發帥師伐莒

據傳莒郊公奔齊庚輿賂齊而入立今齊伐之者蓋必事齊有未至也齊景不聞令政而以貪忿興師晏子爲之佐而無所匡正所謂以其君顯者何足稱哉

冬葬許悼公

止弒君而自卒未得明正其誅是失賊也而悼公書葬何也蓋止自責而不立乎其位以與其弟虺是爲元公則止之弒誠過也非故也故前書弒其君見止有弒之事有是事而正其罪非彊加之也法無可貸也繼書悼之葬明止無弒之心無是心而寛其辭非旋赦之也情有可原也哭泣嗌不容粒以死法可已矣非失賊也故得書葬不使與故弒者同科春秋之權衡審矣

二十年

春王正月

夏曹公孫防自鄸出奔宋

奔言自有所要也鄸者防之邑防有罪曹人將治之故走其邑以冀免焉不免而後奔𨿽未叛而實要也紇以防求後防自鄸出奔皆要君也要以獲利防君之賞要以免罪稽君之刑書自鄸罪會也

秋盜殺衞侯之兄縶

盜者誰齊豹也豹爲司冦而縶奪之其姓名不登史策故書盜也縶不書公子而稱兄累及衞侯也縶以有疾而廢故靈公得立乃縶遂干預國政無禮於國而靈亦聽之自以爲厚其兄而遂以招亂兄死而身危幾亡其國書之以罪衛侯之失政也

冬十月宋華亥向寧華定出奔陳

華向三卿懼君之害己而首禍誘殺羣公子且劫君而質太子悖亂極矣將討而奔陳陳宋之讐欲因陳以爲亂也書三人同奔以正彊臣之誅然君以無信多私而兆亂亦有責焉耳

十有一月辛卯蔡侯廬卒

二十有一年

春王三月葬蔡平公

夏晉侯使士鞅來聘

晉頃卽位五年始修聘於諸侯蓋伯業旣隳六卿爭權相忌邦交不暇及也

宋華亥向寧華定自陳入於宋南裏以叛

華向旣奔矣將乘隙爲亂元公復信讒將誅華防激而生變遂外召華向春秋略華防仍書華向者誅首亂也凡以邑叛不系國猶其私邑南裏系宋宋都之裏名也華向入宋志在覆宋倘非宋使樂大心等禦諸橫宋其覆矣於是居盧門以南裏叛宋城舊鄘及桑林之門以守分國相爭其罪尙可逭乎書自陳兼罪陳也

秋七月壬午朔日有食之

於是公問梓愼愼不告以省徳消變之實而曰分至不爲災蓋黨於季氏助之匿其情矣

八月乙亥叔輙卒

輙無事見經書其卒卿卒必書也

冬蔡侯朱出奔楚

朱者平公廬之子也朱之叔東國欲篡其位而賂費無極無極脇蔡人出朱朱奔楚訴於楚也楚子將討東國又阻於無極而止信讒而逐其臣又廢其君甚矣哉然蔡兩世殺於楚東國結楚而謀篡朱亦赴楚而自訴東國之惡固甚於朱然均忘父祖之仇無人理矣

公如晉至河乃復

二十有二年

春齊侯伐莒

宋華亥向寧華定自宋南裏出奔楚

華向結黨以出稱兵以入襲據南裏君臣日戰君懼將奔矣賴齊之助僅而能勝其後晉會諸國敗華氏圍南裏而楚人釋君助臣使防越帥師抗諸侯之討晉畏楚固請諸宋而逸賊矣故不書晉救以略晉特書奔楚以罪楚復舉宋南裏者言逆臣禍及國都而出入自由憫宋也譏不在宋矣

大搜於昌間

昭公之時三書搜著彊臣之屢弄兵而危公也三綱軍政之本故寓戎事於田以納民於軌物今三家專魯公無軍行其本亡矣故屢書以著公出之由

夏四月乙丑天王崩

六月叔鞅如京師葬景王

太子壽卒八年矣猛匄皆其母弟嗣宜早定而不定者王寵庶子朝也後欲立朝未及而崩於是劉單立猛而尹氏等黨朝而爭立猛不書立當立也何以知其立以下書王知之也三月而葬非禮也亂故也

王室亂

紀事必指其實未舉事而言王室亂特筆也夫春秋之作以尊王也故衰周𨿽僅守府而恆隨事以維王迹至失道之極存亡所系則卽事不足以維之因先揭其亂以明撥亂之道也王室猶云王家家實兆亂不得泛言京師也王以正天下爲職而天下以家爲本景王有弟不能容晚節則寵庶蔑嫡一身瞑目二子角立釁自內作黨自外分劉單所守者禮律之正然猛無寵則威不足使下尹氏所托者先王之命而朝不正則義無以服人干戈相向延及五載倘非天眷有周正者卒勝幾不祀矣彼頽帶事𨿽類此然頽亂於惠王二年帶亂於襄王十有六年惠襄名位久定頽帶猝發一時耳故彼尙未言亂而此特書亂也人君知此義必克己以修身父父子子而家道正正家而天下定矣

劉子單子以王猛居於皇

能左右之曰以下而以上可乎猛不能自定不得不賴劉單之以也以所當以如劉單之於猛所以表夾輔之功以不當以如尹氏之於朝所以著助亂之罪美惡存乎其事也侯國之嗣稱子逾年稱爵嗣王未逾年而稱子與侯國奚異哉則宜以王冠子矣然值其常王子之稱無因而見也值事之變不得不書然書王子又與他王子奚異哉且時有王子朝爭立故不得不直書王以正其名惟不稱天王則以未逾年而降尊耳旣稱王矣而書名所以辧其人也皇畿內地子朝亂作故出而避於皇不言出而言居莫非王土故隨在言居也夫君前臣名今君且名臣何以不名蓋王卿不名常也劉單不失職故從其常予之也有疑君者君必名變也王猛位未定故從其變正之也春秋之權衡審矣

秋劉子單子以王猛入於王城

居於皇避難也入於王城復辟也書入難辭著子朝及其黨之罪也王自當居王城失而居於皇則變矣因以兵入王城變之正也不能自入有人焉以之而入亦變之正也

冬十月王子猛卒

猛本宜稱王子其生也特稱王以君道治朝之爭也其卒也乃系子以子道正猛之終也書卒者子未逾年事不紀元主不列廟故不得書崩亦不可書薨說文云薨公侯卒也景王三月而葬此猶在七月之內應稱名且以別子朝也倘已逾年當書天王崩而不名矣猛卒而弟匄立是爲敬王亦劉單立之而不書當立也趙鵬飛曰王子猛卒其文與王子虎卒無異以承上王猛之文則非虎比無疑矣

十有二月癸酉朔日有食之

二十有三年

春王正月叔孫捨如晉

癸丑叔鞅卒

晉人執我行人叔孫捨

邾人訴魯晉當以師問魯何得執其行人書行人明舎之無罪也

晉人圍郊

郊王畿之邑不系國者明王之無外也時郊爲子朝所得故晉遣大夫助王圍郊書人微之也晉爲方伯不躬帥諸侯直取子朝以定王位乃徐遣大夫帥偏師以圍其一邑是不能勤王而徒殘王民也其罪著矣

夏六月蔡侯東國卒於楚

因朝楚而卒也大仇未復反結楚嬖臣以逐其君而又朝之三綱絕矣書卒於楚明爲楚所制而死非其所也

秋七月莒子庚輿來奔

庚輿以不義得國以不仁失位故因奔魯以示戒

戊辰吳敗頓胡沈蔡陳許之師於雞父胡子髠沈子逞滅獲陳夏齧

吳伐州來楚以六國禦之書師用眾也先頓胡沈君將也後蔡陳許大夫將也不書戰未陳也敗不言楚者楚令尹死其師未與吳接吳敗六國楚師自奔難言敗楚也然楚主兵其師又大奔卽不言敗亦當書潰乃沒楚不見何也深罪六國也蓋受役於楚本爲不義然猶曰畏楚也今楚軍無帥旣未與吳接六國何故先驅其民爲楚當吳之鋒其敗也自取之耳故凡師敗必累數之此獨略之者賤而惡之也胡子沈子書名死也君爲宗社主其死與亡國等故曰滅大夫則輕矣𨿽死僅曰獲胡安國曰書胡子髠沈子逞滅自滅也亦猶書梁亡自亡也君死曰滅胡子沈子是也生得曰獲秦獲晉侯是也大夫生死皆曰獲鄭獲宋華元生也吳獲陳夏齧死也書其敗不以國分而以君大夫爲序書其死不以事同而以君臣爲別皆所以辧上下定民志也

天王居於狄泉

敬王也防已逾年不可曠年無王故稱天王也尹氏乘其不戒挾子朝自外入故出居狄泉以避之𨿽失位而尊號無貶明正也王猛立未逾年則猶是先王之年以先王臨之大臣宜盡夾輔之力故劉單書以示臣職也敬王立已逾年則當與天下正始故不書以成君尊也

尹氏立王子朝

嗣子有常位不必言立立不宜立者也衞人立晉眾立也責其無王尹氏立王子朝篡立也罪其不正晉之立以公子而有次及之勢也彼旣無王故削公子以示貶而明君臣之義朝之立以王子而有匹嫡之寵也亂起於王故稱王子以示譏而正父子之道乃書人猶公也書尹氏更罪其私矣尹世柄周政故變文書氏見宗彊也故曰嬖子匹嫡外寵二政亂之本也

八月乙未地震

冬公如晉至河有疾乃復

叔孫囚於晉故公如晉書有疾乃復明非晉辭之也然則不書有疾皆爲晉辭可知爲晉辭而猶與仲遂之至黃乃復同文若公之自歸然蓋皆以全君而諱其辱也

二十有四年

春王二月丙戌仲孫貜卒

叔孫捨至自晉

舎之至左谷經皆不書氏蓋一事而再見者卒名之其常也惟公羊書氏而胡安國以爲賢之義似可從蓋捨之執非其罪且以禮自衞終不辱國固不可與意如同也故執書行人至書叔孫

夏五月乙未朔日有食之

秋八月大雩

丁酉伯郁釐卒

冬吳滅巢

凡滅國皆罪而亦有異吳之先君伐楚而巢人戕之巢實有罪焉且巢爲楚屬國而吳滅之此入郢之漸乎

葬平公

二十有五年

春叔孫捨如宋

夏叔詣會晉趙鞅宋樂大心衞北宮喜鄭遊吉曹人邾人滕人薛人小邾人於黃父

王室之亂四年矣順逆之勢亦旣明矣晉嘗一出圍郊無功而返今因鄭遊吉之言始慚而勉爲此防且諸侯不出而委於大夫期以明年明年究未聞有勤王之實也及冬而王入成周王自入也劉單之力也諸大夫何與焉其罪不待貶而自見

有鸜鵒來巢

鸜鵒不逾濟魯所無也有則爲異其性穴居巢則反常蓋戾气所感也妖不勝徳不知省徳禍隨之矣

秋七月上辛大雩季辛又雩

大雩僭也又雩不言大防上文也旣僭且瀆也災異並至區區於禱祀末矣

九月己亥公孫於齊次於陽州

因討意如而爲所逐也季擅魯久矣至昭已若寄生乃不勝一朝之忿且與謀者皆左右親暱素與季爲仇假公報私莫知爲君逺慮者宜無益而反害也然則季遂不可討乎非也季之惡決之固外潰養之亦內蝕豈得以討亂病昭特昭不得其道耳時有子家覊之賢叔孫捨之忠猶爲可仗公誠修徳親賢俟釁而動何不可之有今至見逐季罪不容誅矣亦公自速之也書公孫正其本也罪公之失守也故曰春秋天子之事也乃不之晉而之齊者晉黨季而數辱公不得已而之齊而又未知齊之必我卹也故徘徊野次以待齊命焉耳

齊侯唁公於野井

弔生曰唁慰安之也齊侯來唁又取鄆居公似有親鄰卹患之意柰明年夏將納公嬖臣梁邱據受賂阻之遂不親行使大夫帥師從公圍成不克而止則爲義不終矣或以唁公取鄆卽爲貶非也唁公禮也今年取鄆以居公明年果伐魯以納公亦未爲不義也聖人豈以已甚責人乎

冬十月戊辰叔孫捨卒

昭之討季氏也叔孫捨如闞其司馬鬷戾首助季以抗公而孟氏繼之是三家合力以逐公也捨𨿽不與謀然家教不行於司馬亦捨之責也反自闞以正言動季氏而謀納公季又始許而終背之舍不知徐爲君謀乃抱內愧忿見欺遂自殘以死其忠也末矣

十有一月己亥宋公佐卒於曲棘

曲棘宋地諸侯以境內爲家故外諸侯卒於境內不地宋元以公故如晉行至曲棘而卒勇於義矣且意如妻元公之女不顧其私尢人所難故𨿽卒於境內特書地以錄之

十有二月齊侯取鄆

齊三取魯地兩書人此獨舉齊侯者爲公取也觀明年書公居鄆可知矣然遂爲義舉乎未也季氏逐君其惡大矣昭公來孫其情廹矣齊彊且近納之猶反手也景誠能請命天子號召諸侯納昭而戮意如伯政舉矣不此之爲而取一邑以居公其細已甚然猶書齊侯者小善必錄蓋春秋與人爲善之意

二十有六年

春王正月葬宋元公

三月公至自齊居於鄆

凡公行返而告廟則書至今昭失守宗廟猶書至者存公也自野井而云自齊得見齊侯也衞侯借晉力而有夷儀言入難辭也紀實也昭公假齊力而有鄆言居正辭也尊君也鄆本君之有也然居其所不言居言居則失所矣且周公封界盡爲賊臣所據𨿽邊境小邑非假人力亦不能有亦可哀已胡安國曰昭公失國而稱居於鄆存一國之防也襄王已出而稱居於鄭敬王未入而稱居於狄泉存天下之防也

夏公圍成

齊侯將納公惑於嬖臣之言僅使公子鉏帥師從公圍成成孟邑也近齊蓋不欲深入而於成卜其可納與否也則𨿽有師而不爲公用矣故削齊師而止言公圍責齊也然成敢抗公是三家固一心也國人猶敵國也公固失民而季之首惡孟之同惡及成人之助惡皆不容誅矣

秋公會齊侯莒子邾子伯盟於鄟陵

此齊景假納公之名以糾合也夫以納公召諸侯而三國從之盟可謂有行義之資矣故公𨿽有求入之志不書及而書會蓋將以伯事責齊也使其志能及逺𨿽北杏之業何難哉乃爲善不勇𨿽防何益東周之興不可望矣桓文之績亦邈乎不再覩春秋所以終也

公至自防居於鄆

汪克寛曰曾子問云君去其國大宰取羣廟之主以從則昭之去鄆而返亦或告於祖禰矣其言未得經防蓋鄆內邑也公𨿽失國而猶居鄆故以內爲辭凡外出而返必書至惟圍成而返不書至成亦內邑也不可外公於成也後鄆潰而寓幹侯幹侯晉地不惟不可言至亦且不可言居然書在亦所以存公也皆特筆也若以曾子問爲辭豈廟主從於鄆不從於幹侯乎義難通矣

九月庚申楚子居卒

居者棄疾攺名也

冬十月天王入於成周

武王定鼎於郟鄏周公營以爲東都是爲王城洛誥所謂澗水東瀍水西者也營下都以遷殷頑民是謂成周洛誥所謂瀍水東者也曰東都蓋以鎬京爲西都也曰下都蓋以王城爲上都也平王東遷定都王城時子朝據王城故王入於成周成周亦王都也故不言居而言入入成周亂將定矣李瑾曰晉亦與納王無一言及之何也晉以同姓主盟不能卽逐朝而安王室坐視成敗逾五年然後興師納王原情責實不忠之甚若以納王之功予之則藏姦觀釁者勝矣

尹氏召伯毛伯以王子朝奔楚

子朝作亂兵敗而奔且奔於僭王之楚罪也然亦黨亂者所致故書以也前立朝止書尹氏首惡也此兼及召毛其從也久亂王室罪皆當治也且以見由王寵朝故黨盛而稽亂也愛憎起於一念禍及子孫而宗社幾不祀可不戒哉

二十有七年

春公如齊公至自齊居於鄆

夏四月吳弒其君僚

此公子光使專諸弒之而稱國何也胡安國曰吳大臣之罪也蓋得致亂之由而竟云不歸獄於光則非止亂之道夫夷末卒而季札逃光爲嫡嗣而僚立篡也大臣與國爲體事孰大於置君乃不審其序惟意所欲非罪而何然光𨿽當立僚旣立矣光亦臣之十有四年矣君臣之分久定一旦戕而代之非弒其君而何使當僚初立光不臣之而上訴天王言先人之意在札長嫡之次在已則僚當廢矣罪在初臣之而終弒之耳然致弒之由則以大臣當國而不知道僚貪國而不知義也止治光之弒而不正僚之篡豈足服光之心故變文稱國言吳有是事則行弒之人與致弒之由其罪皆具故曰春秋王道之權衡也

楚殺其大夫郤宛

郤宛之死由費無極譖於令尹囊瓦殺之也而稱國者罪楚君也君無道以令其臣致擅殺大夫紀綱亡矣

秋晉士鞅宋樂祁犂衞北宮喜曹人邾人滕人防於扈據傳命戍周且謀納公也宋元爲公故如晉卒於曲棘衞靈欲質其公子與大夫之子於諸侯以求納公是宋衞猶知有君臣之義也士鞅取貨於季孫而辭之其惡甚矣家翁曰齊爲鄟陵之盟而據入季氏之錦晉爲扈之防而鞅納季氏之貨二君懵然以魯之休戚無闗於己孰知陳恆韜禍於齊六卿伏憂於晉使二君能爲魯討賊亦足以詟內盜之膽也

冬十月曹伯午卒

邾快來奔

季孫父子納叛世濟其凶且是時公孫於齊意如負當討之罪略不知懼其肆無忌憚何所不至哉

公如齊公至自齊居於鄆

二十有八年

春王三月葬曹悼公

公如晉次於幹侯

幹侯晉地不禮於齊而求晉也陽州之次待命而次也齊隨有野井之唁幹侯之次不受而次也公終由幹侯而返趙汸曰晉人以公非見卑於齊則不來故不使入其國由晉臣陰黨季氏故也

夏四月丙戌鄭伯寧卒

六月葬鄭定公

秋七月癸巳滕子寧卒

冬葬滕悼公

程端學曰滕小國魯未嘗防其葬至此防葬者見季氏之求悅於鄰國無所不至也

二十有九年

春公至自幹侯居於鄆

公朝於晉而不得入畱於幹侯期歲始返則求晉猶不若求齊也書自幹侯深責晉也

齊侯使髙張來唁公

齊唁公二晉唁公一兩書地而此不地者以公居鄆猶在魯邑也使大夫唁卑公也髙閌曰以公如晉不爲晉所納故使髙張來唁乃所以嗤公也是也深責齊也

公如晉次於幹侯

再求晉而不納又次於幹侯詳書之以存君也公旣出矣史於公事亦不盡書蓋皆聖人之特筆也

夏四月庚子叔詣卒

秋七月

冬十月鄆潰

內邑不書叛況潰者民逃其上之謂邑何以書潰公居焉耳孔頴達曰公如晉而鄆潰使公不得更來當是季氏之使然是也胡安國罪公之失民似非經防

三十年

春王正月公在幹侯

公失國久矣前此居於鄆𨿽非其所而猶魯邑也今賊臣誘鄆使潰公失其居魯無公矣故書在以存公也繼此歲首必書蓋以王正正季之罪也至淹晉地而不卹晉亦何以辭其責

夏六月庚辰晉侯去疾卒

王室亂晉不能定魯君孫晉不能納六卿日專晉侯寄生焉耳豈惟失伯殆將失國

秋八月葬晉頃公

冬十有二月吳滅徐徐子章羽奔楚

吳以徐逸吳亡公子於楚而滅之也夫光旣弒君又以私怨滅徐其惡大矣徐子書名蓋奔君皆名其不名者魯史闕也劉絢曰齊滅譚楚滅狄滅溫君奔皆不名蓋不勝彊而奔義於國未絕也徐子旣服於吳而奔安有興復之望乎故名以絕之其說亦善存以備防

三十有一年

春王正月公在幹侯

季孫意如防晉荀躒於適歷

據傳晉侯將以師納公是討意如也範鞅因言曰若召季孫而不來則信不臣矣然後伐之若何又私於季孫曰必來我任其無咎是曲爲之地欺晉侯而阻其討也晉侯遂使荀躒防之季孫詭爲畏罪乞憐之狀而晉侯討罪之心遂已獨不思當討之賊而可以防禮之乎君被逐而久次幹侯不容一見臣逐君而列之於防使盡其辭黑白且反易矣僅名分之倒置乎書防責晉侯也誅晉臣也

夏四月丁巳薛伯谷卒

晉侯使荀躒唁公於幹侯

荀躒旣防意如晉侯因使唁公勸之歸國夫公與意如大義已乖季孫言以得從君爲願豈其本心哉彊之使合勢必生變故躒之勸歸以試公也歸則終制季手其後事晉不知也不歸則可脫季而謝公矣故書唁以著其詐家翁曰意如身至幹侯旣服其罪公可以歸乎曰公在外固將以客死然一二大國倘有正亂之志猶或有討一歸則在意如掌握矣傳載子家覊勸公歸曰一慚之不忍而終身慚乎夫以一乘入魯生死制於賊臣豈特一慚已乎其言未必果出於子家

秋葬薛獻公

冬黑肱以濫來奔

濫邑名以邑叛而不系國闕文也

十有二月辛亥朔日有食之

三十有二年

春王正月公在幹侯取闞

魯邑也公取之志變也公無兵矣故前取鄆書齊侯今何以能取闞季氏與之也公無復之矣姑以闞與之使卽安而不復求入也然非以地與公也闞爲魯羣公墓之所在致其邑入以供公資糧之費耳聖人不以歸闞之權授之季氏而特書公取以誅季孫據國之罪

夏吳伐越

越從楚伐吳故吳伐之是激越與楚合也故吳入郢越隨入吳吳亦失計矣哉是時吳楚越互爲抗衡而晉齊亦內制於權臣而莫能復有爲也可以觀世變矣

秋七月

冬仲孫何忌防晉韓不信齊髙張宋仲幾衞世叔申鄭國參曹人莒人薛人人小邾人城成周

子朝奔楚而王畏子朝餘黨不敢入王城而畱成周時欲定都成周以城小不足容眾因告於晉晉帥諸國城之夫不都王城而都成周是亂粗定而猶有懼也大夫防城是諸侯怠而大夫用事也然當王室危弱而能從王命以供王役可見周徳及人者深而君臣之義自在人心也然何以不言京師蓋京師者王都之名自諸侯言之曰京師自天子言之則書其地以紀其實故王猛書王城敬王書成周京師無定地因王都而名爾王城前之京師定都成周則今之京師故不得不目其地以別之後書晉執宋仲幾於京師蓋指成周也

十有二月己未公薨於幹侯

公八年於外卒以客死意如之罪不容誅矣亦齊晉之咎也齊大國也晉尢盟主也納公易耳乃齊景不明嬖臣詭辭以蔽之晉定不綱彊臣多方以誤之旣貪其賂亦庇其類故使公至於此極也書薨於幹侯志變也

﹤經部﹐春秋類﹐禦纂春秋直解﹥

欽定四庫全書

禦纂春秋直解卷十一

【壬辰】敬王十有一年

定公

名宋昭公弟亦襄公庶子也

元年

昭以去冬薨定以今夏立魯蓋半載無君矣乃卽以定之元冠年者史追書也聖人因之以系國統也

春

先君防旣逾年嗣君不論行卽位之禮與否必書正月所以奉王朔而謹始也昭之世子旣爲彊臣拒於外不得立其立定公又在六月故不書正月見定無以正始也

王三月晉人執宋仲幾於京師

定之元無正故從常年事在三月之例而書王三月諸侯城成周仲幾不受功罪也然當請王命而執之茍不請王命自外執之已爲不可況於京師乎況以大夫尸之乎且執以歸晉後𨿽歸於京師不足書矣胡安國曰𨿽以王事討有罪然執於京師是無王也履霜之漸也故書其地謹之也每謹於初禍亂熄矣

夏六月癸亥公之防至自幹侯

薨閱七月越葬期而書至示變也

戊辰公卽位

戊辰者癸亥後六日也春秋卽位不日以有常期不煩書也嗣子定位於柩前卽日行之周書乙丑王崩召公逆子釗入翼室是也卽位於逾年嵗首行之商書惟元祀十有二月乙丑伊尹祀於先王奉嗣王祗見厥祖是也天子諸侯一也定卽位於防至之六日旣非卽日柩前之禮又非逾年嵗首之期蓋惟意如所制故書日以示變也授受國之大節昭有嫡子定何以立授之季氏耳宜如尹氏立王子朝之例而書季氏立公子宋今書卽位如恆辭者諱國惡也定不能執禮以辭當奉義以討終於不討難免簒位之罪矣

秋七月癸巳葬我君昭公

三時始歸逾月遽葬書以示變也

九月大雩

僭也且在防而用盛樂不忌防矣

立宮

煬公魯公之子考公弟也昭公出意如禱於煬公昭薨於外遂以爲獲神佑逾典制以立久祧之宮其無忌憚亦何所不爲哉

冬十月隕霜殺菽

周十月夏八月也非隕霜之候而霜異矣菽耐霜殺菽則他禾可知爲災甚矣谷梁云舉重是也僖三十三年十有二月隕霜不殺艸是時禾已收谷梁云舉輕非也

二年

春王正月

夏五月壬辰雉門及兩觀災

因災以著僭也按明堂位天子五門臯庫雉路應是也魯有庫雉路三門庫門制似臯門雉門制似應門則僭矣天子外闕兩觀諸侯外闕一觀魯設兩觀亦僭也定受位於賊臣而臨民之所一朝化爲煨燼天之示警至矣使定遇災而懼革其僭禮反之於正自其身始庶得撥亂之道乎

秋楚人伐吳

自襄三年至此楚六伐吳一與吳戰戎首而佳兵宜其有入郢之禍

冬十月新作雉門及兩觀

魯僭王制其始由成王之賜然意在尊周公使得用郊禘之祭耳後世相沿遂無所不僭僖二十年書新作南門南門卽魯之三門也新作者有加其舊也庫門制似臯門雉門制似應門其卽始此歟今因災而新何必言作蓋天災示警仍其僭而不革是無應天之實並無畏天之心故仍新作之辭以示罪

三年

春王正月公如晉至河乃復

家翁曰說者謂意如不請於晉而立定公故晉怒而辭公愚以爲未得其情也意如逐昭客死擁定簒位皆晉卿爲之羽翼今定如晉而晉辭公蓋意如之謀所以操縱其君使一切惟己是聼也昭惟不能堪故防於大禍定則俛首下气茍以君位自居矣

二月辛卯邾子穿卒

夏四月

秋葬邾莊公

冬仲孫何忌及邾子盟於拔

何忌以大夫而盟諸侯邾子方在防而出防盟均罪也然邾廹於彊大亦非得已何忌脇勢以淩小國之君甚矣

四年

春王二月癸巳陳侯吳卒

三月公防劉子晉侯宋公蔡侯衞侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚

平邱之會晉以無道失人心更二十餘年無會盟之事楚昭繼平之昏亂而稚劣不君囊瓦柄國黷貨虐小至以裘馬之故拘畱唐蔡之君蔡昭怨憤如晉乞師晉請命於王王臣下臨而十七國一呼而集蓋人心同疾楚也且楚已具亡形民心咸離屬國多叛吳復撓之晉能奉辭伐罪廓淸南服功軼桓文矣柰晉卿貪鄙又私懼其君奉王靈以服楚威權復收必於勢家不利故求賂以離蔡假旄以賤鄭用防諸侯以隳其君之功而固其私晉定昏庸莫能自主世未有內治不修而外威可立者也且亦由悼平以來不謹操持以至此極耳故不能明正楚罪掠其境而遂還書侵陋之也

夏四月庚辰蔡公孫姓帥師滅沈以沈子嘉歸殺之據傳晉以沈不防召陵使蔡伐之夫沈屬楚未始通晉何以責其不防且防於召陵者眾矣何能爲哉不能制楚而逞虐於小國晉之罪也出沈不意滅其國而執其君公孫姓之罪也蔡君屢殺於楚乃效尢而殺沈子蔡侯之罪也書滅書殺哀沈子也惟書以歸則病其不能死位焉耳

五月公及諸侯盟於臯鼬

盟言諸侯劉子不與也劉子定王室之亂因晉請命而下防蓋有興王之志乎與防不與盟亦得王人下防之體惜權出於晉劉子不得行其志也明年王人殺子朝於楚則此舉亦不爲無功矣晉謀楚無成此盟何爲哉王樵曰召陵伐楚屈完來盟召陵侵楚諸侯自盟書之陋之也是也凡公後於防而盟書公此與於防矣復書公者公受國於意如因朝晉見卻汲汲求爲此盟蓋不盟或恐如曹負芻之旣防而後執也

伯成卒於防

卒於師而書防譏侵楚而無功也

六月葬陳惠公

陳子背殯出防返而葬親非禮也

許遷於容城

許𨿽附楚楚亦弱矣故召陵不敢違晉今楚遷許使自近然亦許之志也知晉不能庇己也故仍以自遷爲文

秋七月公至自防

不致侵楚譏無功也且公以得盟爲幸也

劉捲卒

召陵之防劉子下臨防罷而卒故來赴

葬悼公

楚人圍蔡

蔡滅沈故也然蔡受晉令蔡圍而晉不救何也

晉士鞅衞孔圉帥師伐鮮虞

謀楚不能討盟蔡不能救捨大計而事鮮虞晉卿貪鄙之謀也

葬劉文公

王臣以卒赴而魯往葬皆爲私交旣書王臣之卒以示戒其義已明𨿽赴則必葬而魯之失禮可諱也今劉文公書葬以賢書也不得與尹氏王子虎一例也生稱劉子因王事而舉爵也卒目劉捲內臣與外臣異也葬稱劉文公則因魯防而書也固各有當也

冬十有一月庚午蔡侯以吳子及楚人戰於柏舉楚師敗績

楚爲蔡屢世不共戴天之仇蔡求晉晉無能爲也且致蔡圍國之禍焉攺而乞師於吳遂復其世仇兼紓中國之積憤其事偉矣書以者錄蔡也吳稱爵君將也君將而爲蔡所以亦善吳也不書救者吳爲蔡以救不待言也第楚敗吳興中國日衰矣書之傷之也書吳及戰而非責辭蓋與城濮義同

楚囊瓦出奔鄭

師敗瓦不死而奔罪其誤國而又以身免也

庚辰吳入郢

郢楚都也入國直言國而不言都書入郢特筆也楚罪大矣滅之可也入何足言吳之罪在郢也據傳吳入郢以班處宮無人理矣故變入國之文而書都而吳以號舉春秋因善惡以寓褒譏王道之權衡也

五年

春王三月辛亥朔日有食之

夏歸粟於蔡

據左氏魯歸之據公谷諸侯皆歸之未詳孰是如諸侯皆歸之必晉命也意晉愧不能救蔡而以是慰蔡乎是昧大計而市小惠也至於魯力不足救蔡蔡以師旅之後困於饑魯自歸之則善也然終春秋世列國豈無饑而歸粟獨見於蔡且於蔡以吳敗楚之明年則歸粟非卹蔡也畏吳也借蔡以締交耳春秋予之而不盡予蓋欲進魯以誠也誠於爲義則大道明而天下定矣

於越入吳

於越卽越也稱越者三昭公時也稱於越者三定哀時也蓋越處荒逺先代苗裔周有天下就其地而封之其國號因其自稱而已春秋前稱越其舊號乎後稱於越其攺號乎亦因其自稱而已必求其義以寓褒貶則鑿矣吳方在郢而越入之倚伏之機可畏哉且深責越之助不義以撓吳吳亦失道而無以持勝也

六月丙申季孫意如卒

魯弒君之賊二逐君之賊一罪微有分而皆當討桓同謀而弒宣與聞乎弒非可責以討賊也故翚死不書遂死去族討翚遂卽以罪桓宣也定則並不與聞逐君祗以位非己有爲季所援而立耳使能如叔孫捨之不賞私勞致討意如其濟功足贖愆不濟亦爲以身殉義乃貪位茍安忘仇辱將始之不正者終於不正矣春秋書意如以卿卒之常定何以逭其責

秋七月壬子叔孫不敢卒

冬晉士鞅帥師圍鮮虞

晉臣貪人土地屢伐而又圍之故書以著其惡

六年

春王正月癸亥鄭遊速帥師滅許以許男斯歸

鄭貪於許久矣許依楚圖存至於四遷今吳敗楚而許失援鄭遂滅之許不知自彊甘心從楚固爲失道然鄭乘釁逐利滅人宗社其罪大矣李亷曰鄭入許而齊鄭之黨合天下遂無王鄭滅許而齊鄭之黨又合天下遂無伯

二月公侵鄭

宣十八年公伐後魯無君將者八十年蓋軍分於三桓而季氏尢擅其權也今意如死其子斯𨿽嗣而幼故公復將然非公能收權陽虎乘隙專政挾公以爲重耳其無兵也政在大夫其有兵也政在陪臣然春秋書公喜之也庶幾其有爲也據傳周儋翩率王子朝之徒作亂鄭爲出師蹂王畿之六邑晉命魯討之則王事也乃不能聲罪致討僅潛師以掠其境蓋虎祗借以攬權非有勤王之實故書侵惜公又制於陪臣而用兵非其道也

公至自侵鄭

魯不假道於衞衞將追之公孫諫之而止書至危之也

夏季孫斯仲孫何忌如晉

斯以獻鄭俘何忌以報夫人之幣夫一卿將命可兼他事今二卿並使非制也陽虎彊遣之以媚晉也劉敞曰季仲專國而虎能制之此其無所忌而必爲亂之效也然不介晉權亂亦不得意如媚晉以逐君故虎媚晉以傾三桓春秋彰往察來書以著虎亂所自也

秋晉人執宋行人樂祁犁

晉執宋仲幾宋不敢怨今復聘晉其事晉勤矣何以不免此非其君爲之其臣爲之也禍起於趙鞅而範鞅與之爭權競賂也召陵之後諸侯皆貳乃復執宋使權臣相傾不顧國是如是哉宋叛晉始於此範中行與趙搆怨亦始於此

冬城中城

成九年城之此復城何增修之也汪克寛曰陽虎欲去三家托懼齊鄭而城之將挾公以自固耳

季孫斯仲孫何忌帥師圍鄆

昭二十五年齊取鄆以居公後鄆潰遂貳於齊今圍鄆而不書伐齊者內邑也齊納叛也然齊之納叛有由矣始以居公後以季之誘鄆潰以傾公則齊之過小而季之罪大矣今不先以辭令而遽用師𨿽志復舊邑非其道矣明年齊來伐連歲交兵蓋始於此

七年

春王正月

夏四月

秋齊侯鄭伯盟於咸

諸侯咸貳於晉故齊景出而求諸侯鄭怨晉故從齊也然鄭方得罪王室而齊與之相結不亦悖乎家翁曰所謂盟主必上而尊王次而救災卹患先天下之難然後可以服人而成伯業魯昭爲臣所逐齊不能納而遂己王室有儋翩之難又不能勤王見義不爲而欲乘機以襲伯無是理也陳傅良曰此特相盟也齊桓以來未之有也於是再見諸侯無主盟矣是故書石門以志諸侯之合書咸以志諸侯之散

齊人執衞行人北宮結以侵衞齊侯衞侯盟於沙據傳咸之盟齊徵會於衞衞欲從齊而難於叛晉使結聘齊而私於齊侯曰執結以侵我齊侯從之乃盟於沙衞侯譎晉以附齊豈邦交之道乃結稱行人而執目齊人若不罪衞而深責齊者惡齊之逞力以求伯也然方侵卽盟衞之詐亦具矣

大雩

齊國夏帥師伐我西鄙

齊旣得鄭得衞於是伐魯魯嘗侵鄭而與齊爭鄆矣今伐之者所以堅鄭也抑以威魯也許翰曰景乘晉衰而欲以力定伯是知時之或可而不知己之不可也

九月大雩

冬十月

八年

春王正月公侵齊公至自侵齊

報齊伐也魯固有辭然不量已而輕以復怨爲事非計也

二月公侵齊

三月公至自侵齊

逾月而再侵齊𨿽曰修怨公何甘蹈危險如是哉蓋有晉命耳觀齊再伐而晉師至瓦可見矣昭公之出晉黨臣拒君尙不及齊稍有卹患之意今堅從晉令豈公志哉陽虎之謀也季以媚晉爲事虎踵而甚之虎作亂而逃終以倚晉是其驗也大夫專政蠧公之國陪臣專政危公之身再書侵書至病公也

曹伯露卒

夏齊國夏帥師伐我西鄙

魯以修怨爲事意在擾齊故書侵齊以圖伯爲事意在脇魯故書伐紀實也

公防晉師於瓦

齊師來伐魯無以禦之急而求於晉聞有晉師公出防之書以病公也前則輕身搆怨今則離國不守幸齊師自退耳倘齊深入魯其殆哉晉不直赴魯難而師次於瓦瓦衞地也不成救矣帥師者士鞅而不書蓋書士鞅似以他事防而不知晉以師來與師之不成救也

公至自瓦

不以防致者非同常防故以地致

秋七月戊辰陳侯柳卒

晉士鞅帥師侵鄭遂侵衞

討其從齊也其書侵何晉公室卑其臣各顧其私而不卹公故小有侵略而還蓋不修徳而用力力復不競也書遂者不足服鄭何能服衞譏其徒失人心而無益也家翁曰伐所當伐則受伐者伏其辜而諸侯聳動當伐而坐視不當伐而輕舉適以召侮耳鄭乘儋翩之亂以犯王畿且滅許國晉以無與已事而委之魯今因鄭從齊而自侵之又因而及衞豈伯討乎故書以貶之

葬曹靖公

九月葬陳懷公

季孫斯仲孫何忌帥師侵衞

侵衞者媚晉也季與仲合而逐昭公自後事事同之今陽虎專政挾公以爲重故季仲愈相結以自固迨虎執季復以仲之救得免春秋每於季仲比而書之蓋著其同惡相濟之實

冬衞侯鄭伯盟於曲濮

約背晉也晉侵鄭衞故也侵之而愈叛晉之術窮矣故君子尙徳不尙力知不足恃也

從祀先公

三傳釋從爲順而先公則無所指注防因文二年躋僖公爲逆祀遂以升閔降僖爲說但逆祀成於臧氏且閱數世矣非季之罪也馮山以從爲後隨先之義昭薨於外防歸而季氏欲溝絕其域不使同於先公旣而止葬於墓道南葬旣不得合於墓則主自不得祔於廟矣虎欲彰季之罪以媚國人始以昭公從祀不書昭公內諱也但前此書吉禘於莊公書大事於大廟躋僖公今言從祀而不目昭公𨿽諱不應若是之晦而難明也薛季宣曰魯之祭也躋僖公外昭公從祀者始正其禮也兼用二說則經傳合矣蓋閔僖與昭皆可以先公目之且左云順祀先公而祈焉意適當大祫羣公皆在故卽槪言先公聖人因事以著其實而善惡自見蓋從祀正也不書曰亦不書大事見不由公命也繼書盜則盜爲之也蓋假正以售其大不正也故曰春秋之志微而章

盜竊寶玉大弓

盜謂陽虎也寶玉大弓周公之分器子孫宜世守之者也虎將享季孫斯於蒲圃而殺之賴仲孫之救以免虎戰不勝遂如公宮取寶玉大弓以出夫陪臣謀殺大夫是叛而爲亂也然季之罪大矣虎果執而請其罪收其權以歸之公夫豈不可乃逞私憾而欲殺之不勝而入公宮取分器則盜也分器而盜竊之魯之無人而失政也以不書叛罪季氏以盜治陽虎以失分器責魯侯天子之事也

九年

春王正月

夏四月戊申鄭伯蠆卒

得寶玉大弓

盜之竊也將以爲賂於他國而求容也今將走齊齊以求伯爲事倘不義其竊而詰之反爲害矣故遺之堤下則似盜歸之也盜竊而盜歸之何以爲國故書得然徒得所竊而已不得盜也魯之失政亦具矣

六月葬鄭獻公

秋齊侯衞侯次於五氏

齊挾衞以爭伯而晉力尙彊未敢顯言伐之故次於五氏五氏晉地也蓋有所窺伺而未能矣家翁曰陳傅良云傳言伐晉而經書次重絕晉也愚謂厥貉之次楚商臣窺中國也五氏之次齊景公圖繼伯也書次同而所以爲次則異伯國子孫豈可與僭王之楚同日語哉晉平以來舉伯權而遜之楚春秋固無望於晉矣齊能修桓公之業春秋將姑與之豈云諸侯不當卽齊而重絕晉乎乃齊景不能尊王而安諸夏反睨晉衰而屢次以求逞則非義矣故書次以譏之

秦伯卒

冬葬秦哀公

十年

春王三月及齊平

陽虎再侵齊以搆怨今虎出矣魯用孔子首與齊平蓋齊魯唇齒也則睦齊爲要務矣是時虎在齊將謀禍魯故三桓亦咸知聖人謀國之善而俯首聼命焉聖人一用而君行制臣從令內安其國外睦其鄰如此然何以書及蓋侵齊爲魯禍則平齊固魯志也聖人順人心之所欲而已

夏公防齊侯於夾谷

魯卿特防諸侯舊矣今書公防公始爲政也春秋重盟防君出必以上卿相之三桓嘗與齊搆釁今新與齊平恐齊意不測故使公試其危三桓亦不敢出孔子甫用於魯而魯大治故使孔子攝相焉治聲旣動於未防之先禮意復感於爲相之際故防而不盟昭七年曁齊平叔孫舎如齊涖盟定十年及鄭平叔還如鄭涖盟平則必盟也今不書盟不煩盟也是知爲國以禮服物以誠侵伐可以不事詛誓可以不作大道之行規模宏遠矣

公至自夾谷

至以地特防也自參以上則不地

晉趙鞅帥師圍衞

沙之盟衞始叛晉士鞅遂侵衞衞侯復與晉盟趙鞅乃使賤者盟以辱之衞遂絕晉與齊爲五氏之次今之圍討五氏之次也其何以服衞哉且晉旣衰凡役皆侵而此獨圍者衞嘗伐邯鄲午於寒氏趙氏之私怨也故圍以求逞焉趙鞅之罪不容誅矣

齊人來歸鄆讙陰田

書來歸彼自歸之也齊彊於天下伐盟主虐與國今而自歸者禮之所動誠之所感存神過化人莫能測也於此見人皆可與爲善而聖人之道之大也東周可爲者此也乃鄭祊衞寶亦書來歸何也彼以利結此以義服自歸則一其情則殊也左氏乃云夾谷之防齊人要魯曰齊師出而魯不以甲車三百乘從齊者有如此盟孔子因使玆無還要以歸田若然是齊之賤魯甚矣齊旣歸田魯將遂爲齊役乎經不書盟其誣明矣至左與谷又載卻萊兵誅優施夫兩君好防而挾兵以爲威敢殺以爲能乃戰國傾危之習豈聖人之事先儒謂不足信誠然

叔孫州仇仲孫何忌帥師圍郈

郈叔孫氏邑圍之何叛也前南蒯以費叛今侯犯以郈叛蒯猶假彊公室爲名犯祗與叔孫有隙耳亦不書叛者三桓無君而專魯故家臣槪不書叛也

秋叔孫州仇仲孫何忌帥師圍郈

前圍之而不服叔孫宜攺過遷善退守臣節則陪臣無所借口而自敗矣乃復用兵以逞宜郈之愈不服也卒用駟赤誘侯犯以逐之而郈附於齊竟爲齊有於是齊復歸郈此蓋聖人道化所感不然齊何有於叔孫哉

宋樂大心出奔曹

宋公使大心於晉而以疾辭固爲有罪乃樂混遂伺宋公之怒而誣以惡言宋公逐之亦難免信讒之咎矣

宋公子地出奔陳

宋公取地之馬以與嬖人向魋地怒而奪之君固失道地亦無君矣地聼公母弟辰之言而奔欲公止之也而不止地與辰固爲要君公亦重嬖而輕親矣蓋參譏之

冬齊侯衞侯鄭遊速防於安甫

尋咸沙之好爲衞謀晉難也

叔孫州仇如齊

旣歸田又致郈故州仇如齊謝焉息民講禮彬彬矣

宋公之弟辰曁仲佗石彄出奔陳

辰爲地請公弗聼故奔奔陳從地也宋公溺於嬖故辰書弟責宋公也辰重小諒而棄其君兄故書奔罪辰也仲佗石彄私事辰以從之奔亦惡二卿也

十有一年

春宋公之弟辰及仲佗石彄公子地自陳入於蕭以叛蕭宋邑也叛則其罪大仍書弟何也鄭段圖簒春秋亟正其誅故不書弟今辰爲地請不許而奔君仍不止是叛以有激而成且叛與圖簒有間矣書叛足正其罪宋公寵嬖蔑親其咎大矣故仍書弟分惡於宋公也奔非辰所欲以要君耳故書曁叛爲辰所欲以泄忿耳故書及及與曁皆就辰爲義非以二卿與地爲義奔以二卿蒙辰之下叛以二卿與地蒙辰之下是曁與及又以辧首從耳深罪辰以明君臣之義也君𨿽不君臣不可以不臣如是而後天下之爲君臣者定

夏四月

秋宋樂大心自曹入於蕭

四叛在蕭大心入焉是亦叛矣不書叛者蓋辰叛首也二卿與地皆同謀也樂大心非同謀聞叛而附叛耳附叛與叛微有間矣春秋書法各如其罪而纖悉不爽彼以深刻釋經者謬矣

冬及鄭平

侵齊侵鄭非公意也今及齊平又及鄭平者孔子行乎季孫故公爲政而三桓亦知與鄰搆怨之非而從之也講信修睦而兵刑漸靖聖人所以仁天下也左氏不明大義以叛晉爲說夫春秋貴尊王其有取於從伯者以伯假尊王爲名耳然猶罪伯者無尊王之實而徒知從伯者亦不得無罪也今晉失道猶以叛晉爲說不亦誤乎

叔還如鄭涖盟

平齊而州仇如齊平鄭而叔還如鄭臣從令也定君臣之分結四鄰之好內外無事矣聖人之聨天下也以仁而定天下也以禮

十有二年

春薛伯定卒

夏葬薛襄公

叔孫州仇帥師墮郈

夷其險固曰墮三家四分公室各崇私邑以自衞而家臣因以屢叛是自衞者適爲盜資也季氏之專爲甚故家臣之禍尢酷因謀所以靖亂舉孔子於公而試用之已而政聲四逹齊歸侵地遂攝相事墮三都孰墮之使自墮之迎其機而導之也於是侯犯方叛故州仇首墮郈家臣無所據以叛大夫則大夫之叛公者亦失所據矣是絕其爲亂之原也家臣從大夫順公室張而上下各得其理矣必帥師者侯犯𨿽奔懼餘黨之踵亂也

衞公孟彄帥師伐曹

彄爲縶之子縶字公孟其子以字爲氏也曹之罪不見於經而衞伐之蓋淩小耳故書以罪之

季孫斯仲孫何忌帥師墮費

州仇自墮郈斯亦自墮費乃約何忌同墮者費彊也昔季友賜費後大城之以爲魯患意如逐君而無禍保費故也今墮之是復彊榦弱枝之勢也孔子行乎季孫蓋以都城無過百雉順理而言適有動乎季孫之心而絕不疑其害己也國有不起之疾治之而卽愈此以禮爲國之效也

秋大雩

孔子在位而魯猶僭禮蓋有害而不能治者聼孔子以治之餘則不能皆聼之也

冬十月癸亥公防齊侯盟於黃

十有一月丙寅朔日有食之

公至自黃

十有二月公圍成公至自圍成

郈費墮而成則圍之且書公者仲孫不欲墮也郈費爲二家患而公斂在成方有功於仲孫其不欲墮也固宜費彊已墮成奚恃哉徐將聼命矣定公遽自圍之輕出而無功惜公失計而自褻其威也成𨿽內邑彊不能克故書至然成之不墮固亦未害孔子自必有處矣旣而齊人歸女樂而孔子行惜哉

十有三年

春齊侯衞侯次於垂葭

再次以謀伐晉而爭伯也夫齊桓創伯將何所爭晉文襲伯又豈爭於齊而得乎齊景宜先治內內旣治請命於周號召諸侯晉衰而內難方作烏能與齊爭乃亟事於晉其計左矣據傳齊衞謀伐晉河內其臣惟邴意玆以爲可蓋料晉不及救也此僥幸茍且之計由是軍中或言晉師至或言無晉師齊侯爲之恐動故次而未能伐計旣左而進退復失據以是求伯不亦遠乎

夏築蛇淵囿

大搜於比蒲

三桓竊國軍政而築郎囿以娛昭公公爲所愚而卒見逐今魯用孔子以王道化齊而歸田以王道用魯而墮邑公室之張日可俟矣乃定公庸弱而孔子行圍成不克歸而以囿爲樂兵柄仍歸臣下故築囿大搜比書於冊君荒臣橫故態復作興復無望矣

衞公孟彄帥師伐曹

逾年再伐書以深罪之

秋晉趙鞅入於晉陽以叛

據左氏趙鞅殺邯鄲午而邯鄲叛借秦圍邯鄲荀寅士吉射不與圍而將作亂董安於勸鞅先備之而鞅守晉命不敢始禍及荀士伐趙氏之宮鞅始奔晉陽髙閌曰鞅拒荀士而書叛蓋著其不由君命專土興兵之罪但荀士始禍則鞅爲被禍旣伐其宮事已急矣君臣睽隔何能請命卽以專土爲罪情猶可原今釋始禍而罪爲後不亦顚乎蓋荀士遂亡而趙氏歸晉此皆趙氏之飾辭而左氏輕信之耳且卽左氏所載而趙氏之罪已不可揜鞅初擅殺午已爲無君荀躒右趙而左荀士猶曰三臣始禍則鞅非爲後明矣蓋荀士始禍者先謀攻鞅也鞅始禍者聞謀先如公羊所云以除君側之惡爲名者是也而董安於卒以先難誅則鞅罪定矣聖人豈不察情而輕以叛加鞅乎

冬晉荀寅士吉射入於朝歌以叛

荀躒曰三臣始禍而獨逐鞅刑已不鈞矣請皆逐之夫晉侯已命逐鞅荀士亦始禍何以未逐以是知荀士爲先謀而非先審矣晉陽私邑朝歌公邑荀士與趙爲敵諒亦自發其私邑之兵矣今皆逐之故荀士又襲據公邑以抗君也自秋及冬其臣三叛晉衰甚矣是由晉主夏盟不能尊王王室有難猶且不卹故其臣效尢耳晉又屢助鄰叛叛臣卽出其國豈非積惡之炯戒歟

晉趙鞅歸於晉

三叛之罪一也韓魏爲鞅請而晉君許之故書歸易辭也叛而歸失刑甚矣先儒以鞅之歸爲善辭彼孫林父亦書歸何善之有

薛弒其君比

其事不可詳矣稱國則當國大臣之罪也

十有四年

春衞公叔戍來奔衞趙陽出奔宋

據傳公叔戍將去夫人之黨夫人南子誣以爲亂而逐之並及趙陽家翁曰南子之惡稔矣戍以宗國之老正之所得爲也然非戍所能爲也臣欲正君必先自正戍怙富而驕素無國中之譽事不濟而速禍宜也

二月辛巳楚公子結陳公孫佗人帥師滅頓以頓子牂歸

楚又滅國也頓子防召陵故也頓從中國而莫之救無王無伯君子傷之陳嘗滅於楚而助楚滅頓意以與頓有舊怨乎修怨而忘從楚之恥不義甚矣且楚患百餘年柏舉之敗其威始戢諸侯無從楚者而陳獨從之楚勢復張又中國之罪人也楚主兵陳爲役則以頓子歸歸楚也

夏衞北宮結來奔

公孫戍之故也

五月於越敗吳於檇李吳子光卒

敗詐戰也卒系敗下因傷而卒也然非身戕於陣故不言滅亦不書地者去檇李未遠也以逆得國佳兵不已至於亡身宜矣然吳爲太伯之後吳子又有攘楚之功越以楚故屢與吳難越之罪尙容誅哉而周之子孫日失其序春秋不能無慨焉

公防齊侯衞侯於牽

齊侯兩次以謀晉而未能今晉有荀士之釁復防以謀之蓋挾其叛以撓晉亂君臣之義矣魯親受臣禍而公亦與焉何也荀士舊有徳於季氏今之防三家爲之公不得已也孔子旣行公復受制於臣如此

公至自防

秋齊侯宋公防於洮

自齊景規伯鄭衞魯旣與之盟宋初未忍絕晉今始從齊也是時衞有公叔戍之釁宋有公子辰之難宋之從齊蓋求靖亂耳傳謂牽洮二防皆謀救荀士也齊不能爲二國定亂反挾之以助晉之叛臣故書以惡之

天王使石尙來歸脤

石氏尙名王之元士也脤祭肉盛以蜃器故名脤周禮大宗伯以膰脤親兄弟之國蓋謂助祭而受脤也今非助祭而遠頒於魯故異其文曰歸受脤禮也歸脤非禮也然頒之王而不曰賜何也神貺也非可言賜也宣十年王季子來聘後無一介至魯今晉伯已衰孔子相魯之餘魯勢稍振故使石尙來以親魯禮𨿽失而意則厚矣王號猶存祭尙具典魯能輔之以禮東周何不可爲乎惜定公不君復制於臣魯終於微而王靈不可復振歸脤之後無書焉傷之也春秋蓋惓惓於周無己也

衞世子蒯聵出奔宋

據左氏蒯聵欲殺夫人爲所覺愬於靈公聵懼而奔劉敞曰聵𨿽不善謀安有此事哉且殺夫人聵能獨全乎蓋聵聞野人之歌而慚歸言於夫人夫人惡其斥已而誣之耳且宋爲夫人南子之家殺母而入母之家敢乎哉其言深得情事左氏所記則南子之讒言與戲陽速迎合夫人以希免禍之飾言耳然南子何忍以母而誣子蓋世之母淫而失恩於子者有之矣南子懼聵以野人之歌告君故反愬以先制之耳夫經書世子有二就君父起義以明國本晉申生宋痤是也就臣子起義以正大逆蔡般許止是也若書奔非大逆比也以繼體而獲罪至無所容子固不子然有子而不能明至撥國本父亦不父其書世子蓋兩罪之辭迨靈卒而輒立趙鞅納聵猶書世子直與鄭忽歸鄭同文矣世有欲殺母而可始終稱世子者乎卽云奔失子道然不去而見殺更防父於大惡其奔固未可深罪也

衞公孟彄出奔鄭

彄屢帥師當國之卿也世子逐大臣出皆以南子也嬖於內寵難逃首惡之責其數世亂也宜哉

宋公之弟辰自蕭來奔

與辰共叛者凡五人奔止書辰舉首惡也書自蕭明久叛也書來奔罪容賊也賊臣爲亂敗猶有所容斯易爲亂矣罪容賊所以止亂也屢書弟傷天倫之變交罪之也

大搜於比蒲邾子來防公

防不地則知於比蒲矣公在比蒲則知親搜矣不書公者自昭而軍分於三桓今𨿽公在公不得爲政也莊二十三年公及齊侯遇於谷蕭叔朝公朝非其所也此大搜於比蒲邾子來防公防非其所也皆譏之也

城莒父及霄

大搜以瀆武兼城二邑以勞民魯政復亂矣是年不書冬闕也

十有五年

春王正月邾子來朝

前來防蓋必有求於魯也今又朝以示服焉不自彊而求人其能國乎

鼷鼠食郊牛牛死攺卜牛

牛體徧食故不言其所食處漫也

二月辛丑楚子滅胡以胡子豹歸

胡與頓世服於楚晉紏十八國爲召陵之防將伐楚而胡與頓並歸晉乃楚未能伐而胡與頓則爲所誤矣前書滅頓今書滅胡深罪晉也許亦從召陵未幾遷於容城意自明其不得己之情因請遷以媚楚乎及鄭滅之楚復封焉是晉無能爲而小國且任楚之好惡爲存亡矣

夏五月辛亥郊

日至之郊在正月祈谷之郊在三月五月則過時久矣失禮之中又失禮也

壬申公薨於髙寢

髙寢別宮非正也公立於季氏不敢討賊陽虎專政三桓亦微虎奔而孔子用事紀綱粗立東周可爲之時也公惛於女樂不竟其用其何以逭其責

鄭罕逹帥師伐宋

宋公子地奔鄭故鄭伐宋哀十二年傳云宋元平之族自蕭奔鄭鄭爲之城嵒戈錫是也鄰難旣不能定乃納叛而又助叛其罪大矣二國搆怨不解自此始

齊侯衞侯次於渠蒢

鄭之伐宋宋直而鄭曲然宋新附於齊而鄭則舊好也齊右鄭義不足服宋右宋情不足結鄭故次以觀望於二國之間而幸其自解耳五氏垂葭欲伐晉而不敢渠蒢欲救宋而不能屢書次深譏之也李亷曰五氏垂葭之次皆謀伐晉此次疑亦謀晉而出故明年伐晉時鄭從齊方堅齊肯救宋仇鄭耶其說亦近情事存以備參

邾子來奔防

非王與父母之防不奔奔急辭也邾子之來魯之受罪均也

秋七月壬申姒氏卒

定公之妾哀之母也

八月庚辰朔日有食之

九月滕子來防葬

近者奔防遠者防葬皆事王之禮也魯嘗奔齊晉之防防楚之葬矣不書諱之也蓋此失禮而彼受之此罪爲重故諱之彼失禮而此受之彼罪爲重則不必諱也

丁巳葬我君定公雨不克葬戊午日下昃乃克葬此與宣八年葬敬嬴皆越日也彼日中此日昃葬日虞所以寧親也曰而克葬轉辭也猶及虞也曰乃克葬難辭也失虞期矣志禮之變以存孝子之心也

辛巳葬定姒

成風敬嬴以妾母而書夫人薨書葬小君矣定姒亦妾母何以無夫人小君之稱公羊曰哀未君也然孟子爲昭公之配何以不書夫人薨公谷皆曰諱取同姓也但諱取同姓書孟子足矣何必削夫人之號削則貶也非諱也且葬定姒左云不成防孟子不葬愈不成防矣蓋季孫爲之也書孟子卒而不葬見季孫之疾其君書定姒卒葬見季孫之弱其君以子未逾年而其母因不成防蓋假正義以抑其君而豈用典哉成風敬嬴僭禮也是時魯尙有君也定姒卒葬似禮也而魯無君矣凡此類直書其事而義自見禮並有防葬先母後父今定公薨在五月姒氏卒在七月防非同時故葬各有期也姒氏不別諡且與襄公生母同諡典禮益紊矣

冬城漆

漆邾庶其邑魯受叛而取其地今將伐邾而城之以爲固非義甚矣且二防甫畢又興土功勞民甚矣

欽定四庫全書

禦纂春秋直觧卷十二

【丁未】敬王二十有六年【三十有九年春秋終】

哀公

名蔣定公庻子也

元年

春王正月公卽位

楚子陳侯隨侯許男圍蔡

假報怨以淩蔡也陳從楚罪陳也昔與蔡同滅於楚而忘之耶隨自僖公二十年楚伐之後不見於經蓋世服於楚也今復見者吳入郢楚子奔隨隨免之故徳之使列於諸侯也許滅於鄭復書許男者楚封之也罪鄭之滅削楚之封不與諸侯得滅之而得封之也天子之事也胡安國曰按左氏蔡人男女以辧楚使疆於江汝之間則是蔡降而楚遷其國也止書圍何也蔡以吳入郢鞭楚平墓蔡宜得報而楚子復讐可恕也家翁曰柏舉之戰蔡昭復其父祖之讐至入郢而鞭平則吳也不能報之吳而釋憾於蔡謂之復讐可乎滅頓滅胡今又圍蔡志吞小以爲利耳春秋奚取哉左謂蔡降而楚遷之何又云蔡請遷於吳乎蓋蔡民有下楚而逃生者蔡君實固守而不屈也故春秋書圍不書入

鼷鼠食郊牛攺卜牛

夏四月辛巳郊

秋齊侯衛侯伐晉

齊侯謀晉久矣屢次而未成伐今晉臣久叛齊衛遂助叛以伐晉故書以病晉之不能定叛罪齊衛之黨叛也許翰曰楚專封國王道盡矣晉受眾伐伯業絕矣春秋之變至是窮矣

冬仲孫何忌帥師伐邾

邾事魯謹矣來會來朝且至奔喪乃邾子甫還而城以臨之隨出師以伐之公新卽位非公之故三家也祲祥與拔之盟皆仲孫尸之今首伐之爲不顧義貪利不顧信稱兵不顧君於何忌乎何誅時列國皆並小以自大此春秋將爲戰國也

二年

春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹

三卿並將蓋各擅其軍也三卿並出皆自營其私也孔子用魯道化所感三家聽命且睦鄰修好邊境無事孔子行而三家張仍踵舊轍更逐利以淩小前取邾田自漷水矣今又取漷東並及沂西以蕞爾之邾三納其叛邑而三取其田幾何而不盡也恐邾控於大邦而加兵復要而盟之季爲主將不親涖而使二卿往甚矣其橫也鄭玉曰季氏不盟一則不屑與盟一則包藏禍心必滅邾而始己也汪克寛曰內臣並使始於遂得臣之如齊未嘗並將也並將始於行父許僑如嬰齊之戰鞌未嘗並防也並會始於宿老之防吳未嘗並盟也今三卿並將二卿並盟彊僭極矣且盟亦與他盟異奪其地而脇之盟也不亦甚乎蔑與句繹爲春秋書盟之始終可以考世變矣

夏四月丙子衛侯元卒

衛靈初年主威不立而盜殺其兄後且耄矣家政不修而妻逐其子無道致亂數世不定其得沒身幸矣

滕子來朝

晉趙鞅帥師納衛世子蒯聵於戚

趙鞅怨衛助荀士未有以報衛人立聵之子輒因納聵以爭國書鞅帥師著其志在亂衛也聵仍書世子正名也聵罪未白而奔靈公後欲立郢郢辭遂止則聵猶與國未絕也但旣奔矣父未命復父死之謂何又因以爲利乎且今之立者卽聵子也而必爭之不父矣父𨿽不父子不可不子輒辭立而迎父可也今納於戚而不得入是拒父也公谷以爲尊祖非也𨿽祖命立輒輒豈無父之人哉而拒之滅天理矣況輒之立也祗以郢辭立而言亡人之子輒在國人因而立之耳豈祖命哉

秋八月甲戌晉趙鞅帥師及鄭罕達帥師戰於鐡鄭師敗績

荀士在朝歌而齊人輸粟鄭罕達送之其帥師以防刼耳則趙鞅主是戰矣鞅嘗叛今以叛治叛而主是戰鞅之罪也達黨叛而以師狗焉逹之罪也

冬十月葬衛靈公

衛亂是以緩

十有一月蔡遷於州來蔡殺其大夫公子駟

避楚也吳滅州來而邑之蔡遷焉依吳也前年春請遷於吳今始遷者中悔也蓋公子駟止之也吳人假聘襲之蔡因殺駟以說哭而遷焉則是吳遷之也然蔡本自請遷遷而仍自爲國故以自遷爲文夫遷國大事也依人非計也國君宜以守死爲道耳駟果爲君忠計宜諫於未請之先迨與吳成言而背之乎蔡侯初旣聽駟急則委罪亦非君道也故稱國以殺而不去其官

三年

春齊國夏衛石曼姑帥師圍戚

聵在戚而輒使石曼姑圍之不同楚商臣蔡般者幾希然圍者衛志使齊主兵何也齊大國也而世伯不能以大義正輒乃助之圍父是輒之逆齊實成之也然齊何以助輒髙閌曰齊與晉爲讐若聵入則衛從晉矣所以助輒也許翰曰晉君臣稱兵而齊爲臣伐君衛父子爭國而齊助子圍父以是知齊之將亂也

夏四月甲午地震

五月辛卯桓宮僖宮災

桓公哀八世祖僖公哀六世祖世有先後子孫尊之則一故其宮並列而不言及杜預曰親盡不毀宜爲天所災但諸侯五廟親盡祧主廟猶是也非可毀也公羊曰復立也但立宮必書武宮煬宮是矣桓僖何以不書曰鞌之戰季孫禱於武公昭公之孫季孫禱於煬公其立宮非禮甚矣故書之桓於隱爲弟僖於閔爲兄其昭穆同意其初權宜而別立宮非祧而復立也猶未大失也故略之也但隱閔旣祧桓僖亦宜祧今猶有宮是三家以私意存之也三家出於桓立於僖世專魯政其諸以是爲悅而存之歟天譴以災非譴桓僖也譴三家也

季孫斯叔孫州仇帥師城啟陽

地震廟災變異弗圖乃以夏月用師城邑豈惟勞民不畏天矣季本曰啟陽故鄅國在邾東近費昭十八年邾人襲鄅魯旣取邾漷東沂西田意鄅亦入魯因近邾故帥師城之季孫以叔孫附已與之同城而地則季孫得之

宋樂髠帥師伐曹

討曹之奉樂大心以亂宋也助叛啟釁亡之徵也

秋七月丙子季孫斯卒

蔡人放其大夫公孫獵於吳

稱人眾尸之也蔡侯之不綱甚矣其事則史失之

冬十月癸卯秦伯卒

叔孫州仇仲孫何忌帥師圍邾

叔仲爲句繹之盟逾年而圍其國棄信甚矣

四年

春王二月庚戌盜殺蔡侯申蔡公孫辰出奔吳

按左氏蔡侯將如吳諸大夫恐其又遷也公孫翩射之而卒翩以公孫而在大夫之列非微者也何以書盜且𨿽微亦當書弒何以書殺是傳所載未審也黃仲炎曰盜自他國至是也賊由他國不得言弒其事已審則宣十八年邾人戕鄫子於鄫是也其謀尙祕則目其姦曰盜著其橫曰殺示以當詰盜所自來與所自發也意楚使刺客賊之乎而公孫辰遂奔意與楚同謀盜迹有涉其家乎然何以不奔楚而奔吳蓋奔楚則其情必露身𨿽免而蔡必滅其家以爲討不若奔吳則可詭以自免亦可覬免其家也宣七年書蔡侯申卒今與髙祖同名必文有一誤也蔡侯能復屢世之怨可謂有志而卒死於亂書之哀之也

葬秦惠公

宋人執小邾子

伐曹執小邾子蓋齊景圖伯無成而宋亦志於爭伯也宋襄間齊桓之沒而爭伯爲於小國宋景間晉之衰而爭伯亦爲於小國

夏蔡殺其大夫公孫姓公孫霍

繼盜殺而書辰奔盜發自辰可知乃蔡人疑爲姓霍而殺之春秋不去其官明非賊也未討之姦誅之莫白之寃雪之所以輔王政之窮補天地之憾也抑姓常滅沈而殺其君所謂積惡殺身者乎

晉人執戎蠻子赤歸於楚

戎蠻子嘗誘殺於楚矣今其後又爲楚所窮而歸晉晉不能庇已爲盟主羞矣執而歸楚是爲楚役也然曷不如晉執曹伯畀宋人之例而書畀楚人乎蓋畀宋人權在晉也歸於楚權在楚也公羊子所謂京師楚是也執而名者不反之辭

城西郛

六月辛丑亳社災

亳社商社也武王克商頒商社於諸侯故國有兩社傳曰間於兩社是也亡國之社屋之不受陽也屋之故有災志災所以示儆也

秋八月甲寅滕子結卒

冬十有二月葬蔡昭公

賊未討而書葬盜無主名也

葬滕頃公

五年

春城毗

夏齊侯伐宋

定十四年齊宋防於洮宋從齊矣後宋伐曹執小邾子爭伯也故齊伐之晉伯衰而吳楚越爭於外齊宋爭於內春秋所以爲戰國也

晉趙鞅帥師伐衛

衛助齊以黨荀士荀士奔齊矣鞅度齊彊而荀士未可猝制故捨之而伐衛是時聵尙在戚計納聵而得衛則可弱齊而孤荀士也家翁曰輒以子拒父國夏爲之圍戚逆也聵以父伐子趙鞅爲之伐衛其順矣乎噫齊固失矣晉亦未爲得也晉欲申大義當請王命召諸侯伐衛執輒歸京師而立郢然後爲允若私於聵必求其入亦非春秋所許也況實以荀士之故而納聵以爲名乎

秋九月癸酉齊侯杵臼卒

冬叔還如齊

閏月葬齊景公

喪不計閏閏月葬非禮也

六年

春城邾瑕

瑕系邾邾邑也魯未嘗取之邾而遽城之恃彊以廹邾也是冬伐邾明年遂入邾蓋失其險而無以抗魯也

晉趙鞅帥師伐鮮虞

前屢伐鮮虞貪兵也今以鮮虞助荀士而伐之忿兵也晉臣惟以貪忿興兵晉豈惟失伯殆將失國

吳伐陳

吳之入楚召陳而陳不從今伐之修怨也家翁曰吳以太伯之後求主夏盟使其仗義以行如衛輒之拒父宋之謀曹魯之謀邾鄭之滅許請王命以討之然後有以大服人心今皆不能而爭陳於楚故春秋譏之

夏齊國夏及髙張來奔

陳氏厚施以謀竊齊齊景業已慮之而無如何矣乃自啟釁黜長立幼陳乞所以生心也髙國從君於邪以貪固權勢不能察乞之詐而致敗遂委其所事而奔書之所以誅也同奔書及意起國夏而髙張從之也由是權歸陳氏卒移齊祚其爲輕國本而任非其人之戒至明切矣

叔還會吳於柤

始事吳也楚彊事楚吳彊事吳程端學曰以魯政之不修務與吳親以資其力志柤之防知魯之將有吳患矣

秋七月庚寅楚子軫卒

楚昭復國能任賢修政而復彊蓋楚敗而懼是以不亡吳勝而驕是以遂滅

齊陽生入於齊齊陳乞弒其君荼

陽生系齊以長宜立也然君命立荼矣故不書公子惡爭國也陳乞召之宜無難者書入逆辭也𨿽宜立立之之道則逆也據傳陽生使朱毛弒荼何以歸獄於乞蓋乞志竊國故逐髙國而圖廢立所以專威柄而爲攘奪之階也其始阿景公意而立荼今又外迎君而立陽生則荼之死決矣特乞不欲顯任其事待陽生而加之刃耳不然陽生一亡公子身之定否尙難自必況敢輕行弒逆不畏乞討乎春秋推見至隱以乞首惡杜亂源也又以見立幼之害也家國無釁誰能乘之君之廢立權臣之資也景公愛荼陳乞順之而立荼景公亦以爲愛荼也而適以弒荼荼弒陽生立而齊遂終爲陳氏有矣可懼哉

冬仲孫何忌帥師伐邾

志滅邾也

宋向巢帥師伐曹

志滅曹也齊晉皆失道而衰吳楚越且疊彊而橫鄭衛黨逆魯宋爲生民之害無時已矣

七年

春宋皇瑗帥師侵鄭

左云鄭叛晉故也但自定六年晉執宋行人其好已絕何緣爲晉討叛哀九年宋又伐鄭趙鞅且欲救鄭豈宋爲晉伐鄭晉反助鄭耶左氏非也趙鵬飛曰報罕達之伐也罕達之師已七年矣其時宋鄭皆從齊而鄭尢與齊厚宋𨿽仇鄭而不敢報今齊景歿而內亂宋始報之也

晉魏曼多帥師侵衛

趙鞅伐衛未服故曼多又侵焉曼多助鞅者韓魏睦於趙也

夏公會吳於鄫

臣防之君又會之過勤矣後而被伐失所因也故從人不可以不愼

秋公伐邾

公無兵矣何能伐邾從季氏之意也三家屢伐邾取其土待其將滅使公主兵以受惡名而抗大國之討權姦欺君一至此哉然公惟所命而不敢違失君道甚矣

八月己酉入邾以邾子益來

內滅書取此則入其國執其君直書而不諱何也蓋伐邾者三家公𨿽在行而實不與臣獲其利君屍其名非直書其事人止知邾之被魯虐而不知公之被臣侮也邾大夫茅夷鴻保於茅請救於吳吳伐魯魯復邾子故𨿽入而非滅也以來與以歸同歸外辭也來內辭也

宋人圍曹

屢伐之又圍之志滅曹也

冬鄭駟帥師救曹

鄭聞宋之屢伐曹也曰宋之有曹鄭之患也故救之蓋忌宋之彊耳且春有皇瑗之侵亦所以報也然而猶書救者與人爲善也列國之亂甚矣茍有救者亟與之止亂也世之心切矣

八年

春王正月宋公入曹以曹伯陽歸

傳言滅經書入蘇轍因謂不言滅自滅也夫曹久困於宋非有大惡不幸而亡與諸國之滅無異何獨文致其罪以爲自滅蓋取其地而不絕其祀故止書入觀孟子時有曹交爲曹君之弟是其證矣魯入邾而執益宋入曹而執陽其同也

吳伐我

邾故也春秋詳內略外故他國被兵舉國而魯多言四鄙此止書伐我者敵已深入至於城下也敵至城下豈能不戰而退不言戰魯服也盟於城下也不言救邾者志在服魯魯盟遂還不成爲救也昭定以前三家初竊國柄猶協心以禦外侮故鄰國侵伐及四鄙而止至此則三家之勢已成各不相下莫肯爲國任患敵至徑薄國都國非其國矣

夏齊人取讙及闡

邾故也邾子蓋齊甥魯入邾而執邾子致齊以爲辭故致賂以悅之在此爲賂據彼則言取婉其辭以諱國惡也然不書伐則非兵取可知而魯之爲賂見矣𨿽諱而不沒其實也招伐於吳喪地於齊爲國不義其害固如此

歸邾子益於邾

執而返何以言歸當歸也齊取魯邑怒猶未怠復請師於吳故懼而歸之歸之義也然爲人所脇亦不得謂之義矣齊欲存邾義也然召外兵而伐與國亦不得謂之義矣況齊之力自足制魯何事召吳召吳以禍魯卒以自禍也

秋七月

冬十有二月癸亥伯過卒

齊人歸讙及闡

歸邾子故也執而取之歸而歸之𨿽取捨任意而非爲利君子猶有取焉書歸善齊也

九年

春王二月葬杞僖公

宋皇瑗帥師取鄭師於雍丘

悉虜而俘之曰取隱十年宋人蔡人衛人伐戴鄭伯伐取之伐者聲其罪也曰取之猶難辭也此直書取易也譎而揜其不備也據傳使有能者無死而以二人歸則殺人多矣尙詐嗜殺生民之禍烈矣春秋所以胥爲戰國也

夏楚人伐陳

六年吳伐陳楚昭救陳卒於城父然卒則不能救矣陳以無援故卽吳楚惠乃忿而伐之嗣此再使臣伐之肆甚矣

秋宋公伐鄭

卓爾康曰宋景不自量妄圖興伯前年以曹伯陽歸其志益驕而皇瑗又取鄭師其視滅鄭不啻入曹之易矣連年侵伐卒喪師於嵒與雍邱相當兵驕者敗宋之謂也

冬十月

十年

春王二月邾子益來奔

據傳魯歸邾子邾子又無道吳討之囚諸樓臺栫之以棘使諸大夫奉太子以爲政今來奔逃吳也家翁曰邾子無立志之人非怙惡不悛者也豈失國而返猶能無道乎蓋吳子責賂不遂而加之罪耳前吳救邾本不成救今至逞威責報邾子旣爲魯俘又復面來魯書以罪吳而病邾子也

公防吳伐齊

齊爲邾故旣取魯邑又請師於吳旣而魯歸邾子齊歸魯邑乃止吳師吳遂伐齊齊義而吳不義矣魯忘伐己之怨背歸邑之惠助吳以猾夏故書公會責魯也家翁曰甚矣夫差之不仁也邾子旣得返國齊來止師齊魯無事矣吳亦得以自息其民乃反以爲怒而伐齊蓋夫差負才矜力日尋干戈聞伐國則喜聞止師則怒以是知其將亡也【一】

三月戊戌齊侯陽生卒

左云齊人弒悼公赴於師必有主名矣何以止言齊人且齊爲大國何至畏吳而弒其君以說乎經書齊侯陽生卒與常卒無異未見爲弒也時以吳師來伐而悼公適斃遂以爲弒傳不言弒者之名則得於傳聞不能指名也傳不可信信經可也

夏宋人伐鄭

晉趙鞅帥師侵齊

齊助衛輒而黨荀士故鞅乘其有吳師遂不卹齊喪而侵之鞅罪大矣

五月公至自伐齊

齊侯以三月卒聞喪而還可矣久而歸制在吳也

葬齊悼公

衛公孟彄自齊歸於衛

彄初奔鄭今書自齊必自鄭適齊也書歸內受之也彄本蒯聵之黨今歸於衛蓋見聵在戚而弱又從輒也不計義而附勢反覆之小人也

薛伯夷卒

秋葬薛惠公

冬楚公子結帥師伐陳吳救陳

楚比歲伐陳爭陳於吳也故吳救陳吳豈能以存中國爲義利陳私於己耳然書救終善之也善在外責在內且傷諸夏之日衰也

十有一年

春齊國書帥師伐我

會吳伐齊故也傳載老幼守宮次雩門之外師及齊師戰於郊故又書伐我而不言鄙蓋政在季氏生事啟釁二家不肯同力故也不書戰勝負敵也由風俗以禮義勝而諸賢致命也洙泗之化也不然國幾亡矣去歲會吳伐齊魯誠有罪然吳實主之齊畏彊淩弱且居喪伐人無禮無義再速吳師以致敗又以見齊之肆而失計也

夏陳轅頗出奔鄭

頗剝下媚上以自營其私而犯眾怒也國將亡而用聚斂之臣至使眾爲政而逐之綱紀壞矣是速之亡也

五月公防吳伐齊

齊伐魯魯致之也不反其所爲而使吳禍洊及於中國誰之咎也是𨿽彊家所爲而公與於會何以辭其責

甲戌齊國書帥師及吳戰於艾陵齊師敗績獲齊國書吳師之來齊人皆知齊必敗卽當堅守勿犯其鋒況齊患在內不在外陳氏弒主專國又值新喪危疑之會也國書爲齊世臣宜修政以輔幼君安得生事於外貪執兵柄乎且春之伐魯不義也夏之拒吳大難也陳氏推書豈以兵柄讓書哉是使其以不義結怨以犯難賈禍耳書在術中而不悟也且伐魯方歸疲兵迎戰師敗身獲爲國大殃而陳氏之勢愈固矣以書及戰罪書也書齊敗績傷之也楚敗晉則傷之吳敗齊則傷之春秋內齊晉而外僣王之吳楚天子之事也據傳將戰吳子呼叔孫而賜以甲劍鈹曰奉爾君事則魯亦與戰矣戰不書公者助吳猾夏諱之也然書會則伐見矣諱而不沒其實也平邱不盟人以爲辱春秋則不隱艾陵戰勝人以爲榮春秋爲之諱聖人以是非爲榮辱不以榮辱爲是非

秋七月辛酉子虞母卒

冬十有一月葬滕隱公

衛世叔齊出奔宋

諸侯搆怨侵伐不已大夫爭權奔亡相繼春秋之季其亂極矣

十有二年

春用田賦

惡重斂也用者不宜用也賦有財賦有兵賦財賦者稅也兵賦者乘也夏后氏授民以田而使自賦財賦也而兵賦亦寓焉商周助而不稅惟計井邑邱甸而出乘故治兵謂之治賦宣公初稅畝則斂財於私田矣成公作邱甲則增兵於舊制矣此之田賦據傳斂從其薄及貪冒無厭云云者宜爲財賦矣然田卽畝也賦猶稅也與稅畝奚以異且傳云以邱亦足又似兵賦何也蓋分之爲畝總之爲田稅畝傳曰履畝而稅意其時履畝而視其收之盈歉因取其盈者稅之非有田者槪加之故不得言田後作邱甲則兵賦於正數旣增而財賦遂亦視此爲準有定額矣猶未及乎什二也傳云以邱亦足者據時之增額言之也今之田賦則有田者旣槪加之而其額益重蓋卽所謂什二乎哀公在位二十有七年年饑之問有若之對又在此後乎

夏五月甲辰孟子卒

昭公夫人也據傳云季氏不絻蓋不以夫人喪之也故不書薨及葬昭公娶吳女書孟子何也因其稱而稱之也語云君娶於吳爲同姓謂之吳孟子是也據實書之而昭之失禮與三家之不臣具見

公會吳於槖臯

尋鄫好也吳欲求伯將合諸侯也公會之病公也

秋公會衛侯宋皇瑗於鄖

鄖吳地衛侯宋皇瑗何以在鄖而公會之乎宋衞從吳可知也趙鵬飛曰諸侯東向事吳者魯爲之也故四書公防吳繼書公防宋衛明年書公防晉侯及吳子於黃池魯罪著矣

宋向巢帥師伐鄭

取鄭師後又三伐鄭矣

冬十有二月螽

冬溫而螽生記異也

十有三年

春鄭罕逹帥師取宋師於嵒

取師𨿽宋首惡然鄭之報亦慘矣故均罪之

夏許男成卒

公防晉侯及吳子於黃池

黃池之防左云先晉國語云先吳但果先晉宜書公防晉侯吳子今書防晉侯及吳子則主在吳子矣蓋自吳柏舉之戰晉侯不復見者二十餘年晉固不能爲主也然不書吳子晉侯者存中國也惟先書防晉侯後書及吳子而吳之先晉與內晉外吳之意俱見故曰春秋之志微而章晉盟主魯望國而皆從吳世變至是極矣

楚公子申帥師伐陳

間吳出防而爭陳也畏彊而淩弱也然楚猶能師而晉遂衰聖人傷之

於越入吳

間吳出防而搗虛也柏舉勝楚而越入吳黃池先晉而越又入吳均爲不務徳而勤逺略之戒然柏舉猶屬義舉黃池志在爭彊且屢勝而驕反忘越不共戴天之仇而憑淩上國宜其滅於越也

秋公至自防

晉魏曼多帥師侵衛

黃池晉爲吳下其辱甚矣晉臣不恥復比而淩近國怙權自私此伯烈已盡之時也所以胥爲戰國也亦晉國極衰之候也所以分於三家也

葬許元公

九月螽

冬十有一月有星孛於東方

不言次而言方平旦眾星皆沒也周十一月夏九月也日在房心爲明堂布政之廷於是旦見與日爭明其異大矣嗣此七國並興皆以號僭周室愈不可爲也

盜殺陳夏區夫

春秋書盜四皆國亂無政也區夫之先徵舒爲逆而戮於楚陳猶使世爲卿陳無政矣今爲盜殺𨿽其事不可詳然要之以亂招亂也

十有二月螽

二年之內三書螽由田賦爲害民窮而天變作也

十有四年

春西狩獲麟

周之春有子丑月狩時也魯之西爲大野狩地也得時得地則常事爾何以書爲獲麟記異也麟仁獸王者之瑞也何異焉時無王者出非其時而又見獲也獲者力得之辭麟死於兵也孔子周流天下冀道之一行而卒不行晚乃約魯史作春秋春秋明王道也茍有王者舉而行之天下猶治世也今麟出見獲故感而傷之曰吾道窮矣春秋於是絕筆焉撥亂世返諸正莫近諸春秋起隱公訖獲麟文成數萬時歷二百四十二年備矣道行於世利一時道著爲教利萬世聖人厄於遇麟死於兵亦春秋之气運然爾天心固有在也

