

禦制偶閱左傳宋楚之戰事因題

阻隘鼓儳𨿽失正狥名昧義詎非癡經書明鑑傳千古識務通權用者誰

禦制讀左傳

荀吳伐鮮虞鉅鹿圍其鼓或請以城叛穆子拒弗許好惡苟弗愆民皆知適所弗賞爲失信賞惡【去聲】則何取欲城而邇姦所防多無補鼓人殺叛人繕備更守禦圍之又三月請降仍致語民猶有食色姑修而城拒食竭告力盡取之方振旅不納叛誠當【去聲】不撫降何處信如待食竭菅命豈弗苦何云不戮一謬托怠弗賈子魚誚宋襄致志鼓儳可【葉】設其愛二毛則如服扵楚比義可知非何事邱明敍浮誇眞定評吾聞之韓愈

禦制書春秋元年春王正月事

春秋聖人尊王之經也元年春王正月開宗明義之第一也解此者自三傳以至後儒其說充棟或致撡戈無容置議然識聖人之深意者有防乎王道熄而作春秋春秋魯之舊史也自隠公始則不得不書隠公元年而卽繼之曰春王正月前史所無有也蓋言公之元年乃稟王之春王之正而得是非尊王之義乎且是年也於齊爲九年於晉爲二年衛鄭以下各爲其年不可婁指數而總爲平王之四十九年於斯時也世人將何以紀其年而知其嵗乎是則聖人之書元年春王正月也者其亦有感於斯乎行夏之時聖人之私議不能行於時言春王而不言王春月可攺而春不可攺亦隠寓夏之時與王之元所謂大一統足以一天下之心而不可任其紛有不能行之嘆矣玆爲開宗始義乃貫春秋之本末而絕筆於獲麟蓋聖人之道在萬世卽聖人之憂在萬世然則封建之說不惟不可行於後世知聖人亦未必以爲宜然也

禦制讀左傳晉楚城濮之戰說

域濮之戰人皆知子玉之傲而憤以致敗晉臣之巧而和以致勝予則以爲其過不在子玉而在楚子也夫戰國之大事也臣不聽君言冒徼幸以間執讒慝之口而君卽從之一失也知其不可而少與之師以觀其敗二失也馬且必乘其產乃以陳蔡屬之右師驚虎皮而先奔三失也有此三失卽楚子以全軍臨師亦必致敗而況君臣之心先自攜貳謬任其敗以實已言而棄西廣東宮及若敖之六卒與敵而弗惜是非以怨一臣而波及自防其眾軍士之命乎且明知晉侯備嘗險阻天之所置允當應歸矣何不令子玉全師而旋𨿽將在外君命有所不受亦視其得失之大小何如耳未有明知其失顧以彊臣一言而怒姑由其戰置國勢之興衰人命之存亡於不計如越人視秦人之肥瘠豈理也哉予故曰其過不在子玉而在楚子也

禦制讀左傳季文子出莒僕

季文子出莒僕是也而左氏有過辭然魯之襄仲獨非僕之類乎其事卽接宣公之立不聞文子有討賊之誅何獨嚴於僕而恕於仲乎且僂數元愷四凶謂堯不能舉賢而舜舉之堯不能去惡而舜去之審如是則堯何以爲巍巍蕩蕩則天之大聖乎蓋其賢其惡或者當堯之時尙未甚彰而其舉其去亦因之而有所待千載之下豈可輕議哉況舜之協帝皆出堯之所授則舜之所舉卽堯之所舉舜之所去卽堯之所去耳邱明博於紀事但逞其文藻而昧於知理讀其文者斥其浮誇資其彊識而於是非去取之間斷之以理可也

欽定四庫全書

經部五

春秋左傳注疏

春秋類

目錄

春秋正義序

春秋左傳序

春秋左傳原目

【附】春秋三傳注解傳述人

卷一

隱公【起元年盡二年】

卷二

隱公【起三年盡五年】

卷三

隱公【起六年盡十一年】

卷四

桓公【起元年盡二年】

卷五

桓公【起三年盡六年】

卷六

桓公【起七年盡十八年】

卷七

莊公【起元年盡十年】

卷八

莊公【起十一年盡二十二年】

卷九

莊公【起二十三年盡三十二年】

卷十

閔公【起元年盡二年】

卷十一

僖公【起元年盡五年】

卷十二

僖公【起六年盡十四年】

卷十三

僖公【起十五年盡二十一年】

卷十四

僖公【起二十二年盡二十四年】

卷十五

僖公【起二十五年盡二十八年】

卷十六

僖公【起二十九年盡三十三年】

卷十七

文公【起元年盡四年】

卷十八

文公【起五年盡十年】

卷十九

文公【起十一年盡十五年】

卷二十

文公【起十六年盡十八年】

卷二十一

宣公【起元年盡四年】

卷二十二

宣公【起五年盡十一年】

卷二十三

宣公【十二年】

卷二十四

宣公【起十三年盡十八年】

卷二十五

成公【起元年盡二年】

卷二十六

成公【起三年盡十年】

卷二十七

成公【起十一年盡十五年】

卷二十八

成公【起十六年盡十八年】

卷二十九

襄公【起元年盡四年】

卷三十

襄公【起五年盡九年】

卷三十一

襄公【起十年盡十二年】

卷三十二

襄公【起十三年盡十五年】

卷三十三

襄公【起十六年盡十八年】

卷三十四

襄公【起十九年盡二十一年】

卷三十五

襄公【起二十二年盡二十四年】

卷三十六

襄公【二十五年】

卷三十七

襄公【二十六年】

卷三十八

襄公【起二十七年盡二十八年】

卷三十九

襄公【二十九年】

卷四十

襄公【起三十年盡三十一年】

卷四十一

昭公【元年】

卷四十二

昭公【起二年盡四年】

卷四十三

昭公【起五年盡六年】

卷四十四

昭公【起七年盡八年】

卷四十五

昭公【起九年盡十二年】

卷四十六

昭公【十三年】

卷四十七

昭公【起十四年盡十六年】

卷四十八

昭公【起十七年盡十九年】

卷四十九

昭公【二十年】

卷五十

昭公【起二十一年盡二十三年】

卷五十一

昭公【起二十四年盡二十五年】

卷五十二

昭公【起二十六年盡二十八年】

卷五十三

昭公【起二十九年盡三十二年】

卷五十四

定公【起元年盡四年】

卷五十五

定公【起五年盡九年】

卷五十六

定公【起十年盡十五年】

卷五十七

哀公【起元年盡五年】

卷五十八

哀公【起六年盡十一年】

卷五十九

哀公【起十二年盡十五年】

卷六十

哀公起【十六年盡二十七年】

卷末

後序

【臣】等謹案春秋左氏傳注疏六十卷晉杜預注唐孔頴達疏左氏傳出於漢初而立於學官最晚其於釋經則義略而事詳預爲經傳集解世稱左氏功臣其後沈文阿蘇寛劉皆據杜說沈氏義例粗可蘇氏惟攻賈服劉氏好規杜失頴達參取沈劉之說兩義俱違則斷以己意務引經稽傳以曲暢集解之防蓋又杜氏之功臣也明刻本多訛如韓原之戰誤以陸氏釋文混於杜注今刻本悉正之乾隆四十一年五月恭校上

總纂官【臣】紀昀【臣】陸錫熊【臣】孫士毅

總校官【臣】陸

費墀

春秋正義序

唐孔穎達著

夫春秋者紀人君動作之務是左史所職之書王者統三才而宅九有順四時而治萬物四時序則玉燭調於上三才協則寶命昌於下故可以享國永年令聞長世然則有爲之務可不愼與國之大事在祀與戎祀則必盡其敬戎則不加無罪盟會協於禮興動順其莭失則貶其惡得則褒其善此春秋之大防爲皇王之明鑑也若夫五始之目章於帝軒六經之道光於禮記然則此書之發其來尙矣但年祀緜邈無得而言曁乎周室東遷王綱不振楚子北伐神器將移鄭伯敗王於前晉侯請隧於後竊僭名號者何國不然專行徵伐者諸侯皆是下陵上替內叛外侵九域騷然三綱遂絕夫子內韞大聖逢時若此欲垂之以法則無位正之以武則無兵賞之以利則無財說之以道則不用虛嘆銜書之鳯乃似喪家之狗旣不救於已往冀垂訓於後昆因魯史之有得失據周經以正褒貶一字所嘉有同華衮之贈一言所黜無異蕭斧之誅所謂不怒而人威不賞而人勸實永世而作則歷百王而不朽者也至於秦滅典籍鴻猷遂濅漢徳旣興儒風不泯其前漢傳左氏者有張蒼賈誼尹咸劉歆後漢有鄭眾賈逵服防許惠卿之等各爲詁訓然雜取公羊谷梁以釋左氏此乃以冠雙屨將絲綜麻方鑿圓枘其可入乎晉世杜元凱又爲左氏集解專取丘明之傳以釋孔氏之經所謂子應乎母以膠投漆𨿽欲勿合其可離乎今校先儒優劣杜爲甲矣故晉宋傳授以至於今其爲義疏者則有沈文阿蘇寛劉然沈氏於義例粗可於經傳極疎蘇氏則全不體本文惟旁攻賈服使後之學者鉆仰無成劉於數君之內實爲翹楚然聰惠辯博固亦罕儔而探賾鉤深未能致遠其經注易者必具飾以文辭其理致難者乃不入其根莭又意在矜伐性好非毀規杜氏之失凡一百五十餘條習杜義而攻杜氏猶蠧生於木而還食其木非其理也𨿽規杜過義又淺近所謂捕鳴蟬於前不知黃雀在其後案僖公三十三年經云晉人敗狄於箕杜注云郤缺稱人者未爲卿劉規云晉侯稱人與殽戰同案殽戰在葬晉文公之前可得云背喪用兵以賤者告箕戰在葬晉文公之後非是背喪用兵何得云與殽戰同此則一年之經數行而已曾不勘省上下妄規得失又襄公二十一年傳云邾庶其以漆閭丘來奔以公姑姊妻之杜注云蓋寡者二人劉規云是襄公之姑成公之姊只一人而已案成公二年成公之子公衡爲質及宋逃歸案家語本命云男子十六而化生公衡已能逃歸則十六七矣公衡之年如此則於時成公三十三四矣計至襄二十一年成公七十餘矣何得有姊而妻庶其此等皆其事歷然猶尙妄說況其餘錯亂良可悲矣然比諸義疏猶有可觀今奉勑刪定據以爲本其有疎漏以沈氏補焉若兩義俱違則特申短見𨿽課率庸鄙仍不敢自專謹與朝請大夫國子博士臣谷那律故四門博士臣楊士勛四門博士臣朱長才等對共參定至十六年又奉勑與前修疏人及朝散大夫行大學博士上騎都尉臣馬嘉運朝散大夫行大學博士上騎都尉臣王徳韶給事郎守四門博士上騎都尉臣蘇徳融登仕郎守大學助敎云騎尉臣隨徳素等對勑使趙智覆更詳審爲之正義凡三十六卷冀貽諸學者以裨萬一焉

春秋正義序

春秋正義序考證

其爲義疏者則有沈文阿○【臣浩】按南史文阿吳興武康人沈峻子也監本作文何非【臣召南】按各經注疏及釋文俱訛作沈文何陳書及南史儒林傳俱言文阿治三禮三傳撰經典大義十八卷隋志載文阿撰左氏義略二十五卷今依史攺

爲之正義凡三十六卷○【臣召南】按唐志亦云春秋正義三十六卷今本分爲六十卷不知始於何時【臣浩】按唐志云孔穎達楊士勛朱長才奉詔撰獨脫谷那律一人當以此序正之

春秋正義序考證

春秋左傳序

晉杜氏著唐陸徳明音義孔穎達疏

春秋左氏傳序音義【陸曰此元凱所作旣以釋經故依例音之本或題爲春秋左傳序者沈文阿以爲釋例序今不用】疏【正義曰此序題目文多不同或云春秋序或云左氏傳序或云春秋經傳集解序或云春秋左氏傳序案晉宋古本及今定本並云春秋左氏傳序今依用之南人多雲此本釋例序後人移之於此且有題曰春秋釋例序置之釋例之端今所不用晉太尉劉寔與杜同時人也宋太學博士賀道養去杜亦近俱爲此序作注題並不言釋例序明非釋例序也又晉宋古本序在集解之端徐邈以晉世言五經音訓爲此序作音且此序稱分年相附隨而解之名曰經傳集解是言爲集解作序也又別集諸例從而釋之名曰釋例異同之說釋例詳之是其據集解而指釋例安得爲釋例序也序與敍音義同爾雅釋詁云敍緒也然則舉其綱要若繭之抽緒孔子爲書作序爲易作序卦子夏爲詩作序故杜亦稱序序春秋名義經傳體例及已爲解之意也此序大略凡有十一叚名義以春秋是此書大名先解立名之由自春秋至所記之名也明史官記事之書名曰春秋之義自周禮有史官至其實一也明天子諸侯皆有史官必湏記事之義自韓宣子適魯至舊典禮經也言周史記事褒貶得失本有大法之意自周徳旣衰至從而明之言典禮廢缺善惡無章故仲尼所以修此經之意自左丘明受經於仲尼至所修之要故也言丘明作傳務在解經而有無傳之意自身爲國史至然後爲得也言經防之表不應湏傳有通經之意自其發凡以言例至非例也言丘明傳有三等之體自故發傳之體有三至三叛人名之類是也言仲尼修經有五種之例自推此五體至人倫之紀備矣總言聖賢大趣足以周悉人道所說經傳理畢故以此言結之自或曰春秋以錯文見義至釋例詳之也言已異於先儒自明作集解釋例之意自或日春秋之作下盡亦無取焉大明春秋之早晚始隱終麟先儒錯繆之意○賈逵太史公十二諸侯年表序云魯君子左丘明作傳據劉向別錄云左丘明授曾申申授吳起起授其子期期授楚人鐸椒鐸椒作抄撮八卷授虞卿虞卿作抄撮九卷授荀卿荀卿授張蒼此經旣遭焚書而亦廢滅及魯共王壊孔子舊宅於壁中得古文逸禮有三十九篇書十六篇天漢之後孔安國獻之遭巫蠱倉卒之難未及施行及春秋左氏丘明所修皆古文舊書多者二十餘通藏於祕府伏而未發漢武帝時河間獻左氏及古文周官光武之世議立左氏學公羊之徒上書訟公羊抵左氏左氏之學不立成帝時劉歆校祕書見府中古文春秋左氏傳歆大好之時丞相史尹咸以能治左氏與歆共校傳歆略從咸及丞相翟方進受質問大義初左氏傳多古字古言學者傳訓詁而已及歆治左氏引傳文以釋經轉相發明由是章句義理備焉歆以爲左丘明好惡與聖人同親見夫子而公羊谷梁在七十二弟子後傳聞之與親見其詳略不同歆數以問向向不能非也及歆親近欲建立左氏春秋及毛詩逸禮古文尙書皆列於學官哀帝令歆與五經博士講論其義諸儒博士或不肯置對歆因移書於太常博士責讓之和帝元興十一年鄭興父子及歆創通大義奏上左氏始得立學遂行於世至章帝時賈逵上春秋大義四十條以抵公羊谷梁帝賜布五百匹又與左氏作長義至鄭康成箴左氏膏肓發公羊墨守起谷梁廢疾自此以後二傳遂微左氏學顯矣】

春秋者魯史記之名也疏【人臣奉主品目不同掌事曰司掌書曰史史官記事爲書立名以春秋二字爲記事之書名也○正義曰從此以下至所記之名也明史官記事之書名曰春秋之意春秋之名經無所見惟傳記有之昭二年韓起聘魯稱見魯春秋外傳晉語司馬侯對晉悼公云羊舌習於春秋楚語申叔時論傅太子之法云敎之以春秋禮坊記云魯春秋記晉喪曰殺其君之子奚齊又經解曰屬辭比事春秋敎也凡此諸文所說皆在孔子之前則知未修之時舊有春秋之目其名起逺亦難得而詳禮記內則稱五帝有史官旣有史官必應記事但未必名爲春秋耳據周世法則每國有史記當同名春秋獨言魯史記者仲尼修魯史所記以爲春秋止解仲尼所修春秋故指言魯史言修魯史春秋以爲褒貶之法也】記事者以事系日音義【系工帝反】以日系月以月系時以時系年所以紀逺近別同異也音義【別彼列反】疏【旣辧春秋之名又言記事之法系者以下綴上以末連本之辭言於此日而有此事故以事系日月統日故以日系月時統月故以月系時年統時故以時系年所以紀理年月遠近分別事之同異也若隱三年春王二月己巳日有食之二年秋八月庚辰公及戎盟於唐之類是事之所系年時月日四者皆具文也史之所記皆應具文而春秋之經文多不具或時而不月月而不日亦有日不系月月而無時者史之所記日必系月月必系時春秋三百四十二年之間有日無月者十四有月無時者二或史文先闕而仲尼不攺或仲尼備文而後人脫誤四時必具乃得成年桓十七年五月無夏昭十年十二月無冬二者皆有月而無時旣得其月時則可知仲尼不應故闕其時獨書其月當是仲尼之後寫者脫漏其日不系於月或是史先闕文若僖二十八年冬下無月而有壬申丁丑計一時之間再有此日𨿽欲攺正何以可知仲尼無以復知當是本文自闕不得不因其闕文使有日而無月如此之類蓋是史文先闕未必後人脫誤其時而不月月而不日者史官立文亦互自有詳略何則案經朝聘侵伐執殺大夫土功之屬或時或月未有書日者其要盟戰敗崩薨卒葬之屬𨿽不盡書日而書日者多是其本有詳略也計記事之初日月應備但國史總集其事書之於策簡其精麤合其同異量事而制法率意以約文史非一人辭無定式故日月參差不可齊等及仲尼修攺因魯史成文史有詳略日有具否不得不卽因而用之案經傳書日者凡六百八十一事自文公以上書日者二百四十九宣公以下亦俱六公書日者四百三十二計年數略同而日數向倍此則久逺遺落不與近同且他國之告有詳有略若告不以日魯史無由得其日而書之如是則當時之史亦不能使日月皆具當時己自不具仲尼從後修之舊典參差日月不等仲尼安能盡得知其日月皆使齊同去其日月則或害事之先後備其日月則古史有所不載自然湏舊有日者因而詳之舊無日者因而略之亦旣自有詳略不可以爲褒貶故春秋諸事皆不以日月爲例其以日月爲義例者惟卿卒日食二事而已故隱元年冬十有二月公子益師卒傳曰公不與小斂故不書日桓十七年冬十月朔日有食之傳曰不書日官失之也丘明發傳惟此二條明二條以外皆無義例旣不以日爲例獨於此二條見義者君之卿佐是謂股肱股肱或何痛如之病則親問斂則親與卿佐之喪公不與小斂則知君之恩薄但是事之小失不足以貶人君君自不臨臣喪亦非死者之罪意欲垂戒於後無辭可以寄文而人臣輕賤死日可略故特假日以見義也日食者天之變甲乙者歷之紀朔是日月之會其食必在朔日是故史書日食必記月朔朔有甲乙乃可推求故日有食之湏書朔日日與不日惟此而已月與不月傳本無義公羊谷梁之書道聴塗說之學或日或月妄生褒貶先儒溺於二傳橫爲左氏造日月褒貶之例故杜於大夫卒例備詳說之仲尼刊定日無褒貶而此序言史官記事必系日月時年者自言記事之體湏有所系不言系之具否皆有義例也春秋感精符曰日者陽之精耀魄光明所以察下也淮南子曰積陽之熱气生火火气之精者爲日劉熙釋名曰日實也光明盛實是說日之義也日之在天隨天轉運出則爲晝入則爲夜故每一出謂之一日日之先後無所分別故聖人作甲乙以紀之世本云容成造歷大撓作甲子宋忠注云皆黃帝史官也感精符曰月者陰之精地之理也淮南子曰積陰之寒气久者爲水水气之精者爲月劉熙釋名曰月闕也滿而闕是說月之義也月之行天其疾於日十三倍有餘積二十九日過半而行及日與日相會張衡靈憲曰日譬火月譬水火外光水含景故月光生於日之所照魄生於日之所蔽當日則光盈就日則明盡然則以明一盡謂之一月所以總紀諸月也三月乃爲一時四時乃爲一年故遞相統攝紀理庶事紀遠近者前年遠於後年後月近於前月異其年月則遠近明也別同異者共在月下則同月之事各系其月則異月之事觀其月則異同別矣若然言正月二月則知是春四月五月則知是夏不湏以月系時足明遠近同異必湏以月系時者但以日月時年各有統屬史官記事惟須順敍時旣管月不得不以月系時案經未有重書月者日則有之桓十二年冬十有一月丙戌公會鄭伯盟於武父丙戌衛侯晉卒一日再書者史本異文仲尼從而不攺故杜云重書丙戌非義例因史成文也】故史之所記必表年以首事年有四時故錯舉以爲所記之名也音義【錯七各反下皆同】疏【將解名曰春秋之意先說記事主記當時之事事有先後湏顯有事之年表顯也首始也事系日下年是事端故史之所記必先顯其年以爲事之初始也年有四時不可徧舉四字以爲書號故交錯互舉取春秋二字以爲所記之名也春先於夏秋先於冬舉先可以及後言春足以兼夏言秋足以見冬故舉二字以包四時也春秋二字是此書之總名𨿽舉春秋二字其實包冬夏四時之義四時之內一切萬物生植孕育盡在其中春秋之書無物不包無事不記與四時義同故謂此書爲春秋孝經云春秋祭祀以時思之詩魯頌云春秋匪解享祀不忒鄭箋云春秋猶言四時也是舉春秋足包四時之義年歲載祀異代殊名而其實一也爾雅釋天云載歲也夏曰歲商曰祀周曰年唐虞曰載李巡曰夏嵗商祀周年唐虞載各自紀事堯舜三代示不相襲也孫炎曰載始也取物終更始也歲取歲星行一次也祀取四時祭祀一訖也年取年谷一熟也是其名別而實同也此四者𨿽代有所尙而名興自遠非夏代始有歲名周時始有年稱何則堯典云期三百有六旬有六日以閏月定四時成歲禹貢作十有三載乃同是於唐虞之世已有年歲之言記事者則各從所尙常語者則通以爲言故虞亦稱年周亦稱歲周詩唐風稱百歲之後是周之稱歲也四時之名春夏秋冬皆以時物爲之號也禮記鄕飲酒義曰春之爲言蠢也夏之爲言假也秋之爲言揫也冬之爲言中也中者藏也漢書津歷志云春蠢也物蠢生也夏假也物假大也秋卽由反也物斂也冬終也物終藏之也是解四時異名之義也史之記事一月無事不空舉月一時無事必空舉時者蓋以四時不具不成爲歲故時𨿽無事必虛錄首月其或不錄皆是史之闕文隱六年空書秋七月注云𨿽無事而書首月具四時以成歲桓四年不書秋冬注云國史之記必書年以集此公之事書首時以成此年之歲故春秋有空時而無事者今不書秋冬首月史闕文是其說也然一時無事則書首月莊二十二年書夏五月者杜𨿽於彼無注釋例以爲闕謬春秋之名錯舉而已後代儒者妄爲華葉賈逵云取法陰陽之中春爲陽中萬物以生秋爲陰中萬物以成欲使人君動作不失中也賀道養云春貴陽之始秋取陰之初計春秋之名理包三統據周以建子爲正言之則春非陽中秋非陰中據夏以建寅爲正言之則春非陽始秋非陰初乃是竅混沌而畫蛇足必將夭性命而失巵酒】周禮有史官掌邦國四方之事達四方之志諸侯亦各有國史疏【旣解名曰春秋之意又顯記事之人春官宗伯之屬有大史下大夫二人小史中士八人內史中大夫一人外史上士四人禦史中士八人𨿽復各有所職俱是掌書之官○正義曰周禮春官小史職曰掌邦國之志內史職曰凡四方之事書內史讀之外史職曰掌四方之志掌達書名於四方今杜氏序云掌邦國四方之事者掌邦國取小史職文四方之事取內史職文杜總括兩史共成此語諸侯官屬𨿽難備知要傳記每說諸侯之史知諸侯亦各有國史也周禮言邦國者乃謂畿外諸侯之國也國有四表故言四方云凡四方之事書內史讀之者謂四方有書來告內史讀以白王也告王之後則小史主掌之故云掌邦國之志內史𨿽云讀四方之事書其實國內史策皆內史所掌故其職掌八柄及策命之事也然則內史小史旣主國內及主四方來告之事故僖二十三年杜注云國史承告而書是也杜此序又云達四方之志取外史職文案外史職云掌四方之志掌達書名四方今移達字於四方之志上如杜之意外史達此國內之志以告四方故僖二十三年杜注云同盟然後告名赴者之禮是也然則掌邦國四方之事若據此承受他國之赴也達四方之志者據己國有事赴告他國也春秋旣有內外二種故杜翦撮天子之史取外史內史兩文周禮諸史𨿽皆掌書仍不知所記春秋定是何史蓋天子則內史主之外史佐之諸侯蓋亦不異但春秋之時不能依禮諸侯史官多有廢闕或不置內史其策命之事多是大史則大史主之小史佐之劉以爲尙書周公封康叔戒之酒誥其經曰大史友內史友如彼言之似諸侯有大史內史矣但徧檢記傳諸侯無內史之文何則周禮內史職曰凡命諸侯及孤卿大夫則策命之僖二十八年傳說襄王使內史叔興父策命晉侯爲侯伯是天子命臣內史掌之襄三十年傳稱鄭使大史命伯石爲卿是諸侯命臣大史掌之諸侯大史當天子內史之職以諸侯兼官無內史故也鄭公孫黒彊與薰隧之盟使大史書其名齊大史書崔抒弒其君晉大史書趙盾弒其君是知諸侯大史主記事也南史聞大史盡死執簡以往明南史是佐大史者當是小史也若然襄二十三年傳稱季孫召外史掌惡臣言外史則似有內史矣必言諸侯無內史者閔二年傳稱史華龍滑與禮孔曰我大史也文十八年傳稱魯有大史克哀十四年傳稱齊有大史子余諸國皆言大史安得有內史也季孫召外史者蓋史官身居在外季孫從內召之故曰外史猶史居在南謂之南史耳南史外史非官名也藝文志云古之王者世有史官君舉必書所以愼言行昭法戒左史記言右史記事事爲春秋言爲尙書帝王靡不同之禮記玉藻云動則左史書之言則右史書之𨿽左右所記二文相反要此二者皆言左史右史周禮無左右之名得稱左右者直是時君之意處之左右別史掌之事因爲立名故傳有左史倚相掌記左事謂之左史左右非史官之名也左是陽道陽气施生故令之記動右是陰道陰气安靜故使之記言藝文志稱左史記言右史記動誤耳上言魯史記則諸侯各有史可知又言諸侯各有國史者方說諸侯各有春秋重詳其文也】大事書之於策音義【策本又作冊亦作防同初革反】小事簡牘而已音義【牘徒木反】疏【旣言尊卑皆有史官又論所記簡策之異釋器云簡謂之畢郭璞云今簡札也許愼說文曰簡牒也牘書版也蔡邕獨斷曰策者簡也其制長二尺短者半之其次一長一短兩編下附鄭注中庸亦云策簡也由此言之則簡札牒畢同物而異名單執一札謂之爲簡連編諸簡乃名爲策故於文策或作冊象其編簡之形以其編簡爲策故言策者簡也鄭玄注論語序以鉤命決云春秋二尺四寸書之孝經一尺二寸書之故知六經之策皆稱長二尺四寸蔡邕言二尺者謂漢世天子策書所用故與六經異也簡之所容一行字耳牘乃方版版廣於簡可以並容數行凡爲書字有多有少一行可盡者書之於簡數行可盡者書之於方方所不容者乃書於策聘禮記曰若有故則加書將命百名以上書於策不及百名書於方鄭云名書文也今謂之字策簡也方版也是其字少則書簡字多則書策此言大事小事乃謂事有大小非言字有多少也大事者謂君舉告廟及鄰國赴告經之所書皆是也小事者謂物不爲災及言語文辭傳之所載皆是也大事後𨿽在策其初亦記於簡何則弒君大事南史欲書崔杼執簡而往董狐旣書趙盾以示於朝是執簡而示之非舉策以示之明大事皆先書於簡後乃定之於策也其有小事文辭或多如呂相絕秦聲子說楚字遇數百非一牘一簡所能容者則於眾簡牘以次存錄也杜所以知其然者以隱十一年傳例云滅不告敗勝不告克不書於策明是大事來告載之策書也策書不載丘明得之明是小事傳聞記於簡牘也以此知仲尼修經皆約策書成文丘明作傳皆博采簡牘眾記故隱十一年注云承其告辭史乃書之於策若所傳聞行言非將君命則記在簡牘而已不得記於典策此蓋周禮之舊制也又莊二十六年經皆無傳傳不解經注云此年經傳各自言其事者或策書𨿽存而簡牘散落不究其本末故傳不復申解是言經據策書傳馮簡牘經之所言其事大傳之所言其事小故知小事在簡大事在策也】孟子曰楚謂之檮杌晉謂之乘而魯謂之春秋其實一也音義【孟子書名姓孟名軻字子輿鄹邑人與齊宣王同時人著此書檮徒刀反杌五忽反檮杌四凶之一杜云頑凶無儔匹之貌乘繩證反車乘也一云兵乘】疏【旣言簡策之異又說諸國別名孟子姓孟名軻字子輿鄹邑人也當六國之時師事孔子之孫子思修儒術之道著書七篇其第四離婁篇云王者之迹息而詩亡詩亡然後春秋作晉謂之乘楚謂之檮杌魯謂之春秋一也其言與此小異是杜足其實二字使成文也彼趙岐注雲乘者興於田賦乘馬之事因以爲名檮杌者嚚凶之類興於記惡垂戒因以爲名春秋以二始舉四時記萬事之名是三者立名𨿽異記事則同故云其實一也序發首云春秋者魯史記之名也故引此以爲證且明諸侯之國各有史記故魯有春秋仲尼得因而修之也案外傳申叔時司馬侯乃是晉楚之人其言皆云春秋不言乘與檮杌然則春秋是其大名晉楚私立別號魯無別號故守其本名賈逵云周禮盡在魯矣史法最備故史記與周禮同名然則晉楚豈當自知不備故別立惡名】韓宣子適魯音義【宣子名起晉大夫魯在昭二年】見易象與魯春秋曰周禮盡在魯矣音義【盡津忍反後放此】吾乃今知周公之徳與周之所以王音義【王於況反又如字】疏【旣言諸國有書欲明魯最兼備故云此○正義曰此昭二年傳文也宣子晉卿名起食邑於韓因以爲氏諡曰宣子者有徳之稱爲昭公新立身新爲政故來聘魯因觀書於大史氏見此書而發言杜注彼以爲易象卽今周易上下經之象辭也魯春秋謂魯史記之策書也春秋遵周公之典以序事故曰周禮盡在魯矣易象春秋是文王周公之所制故見春秋知周公之徳見易象知周之所以王也文王能制此典卽是身有聖徳聖不空生必王天下周室之王文王之功故觀其書知周之所以得王天下之由也文王身處王位故以王言之周公不王故以徳屬之人異故文異傳言觀書大史則所觀非一而獨言易象魯春秋者韓子主美文王周公故特言之易象魯無增攺故不言魯易象春秋𨿽是周法所記乃是魯事故言魯春秋也春秋易象晉應有之韓子至魯方乃發嘆者味其義善其人以其舊所未悟故云今始知示其嘆美之深非是素不見也易下系辭云易之興也其當殷之末世周之盛徳當文王與紂之事則謂易象爻彖之辭也鄭案據此文以爲易是文王所作鄭眾賈逵虞翻陸績之徒以易有箕子之明夷東鄰殺牛皆以爲易之爻辭周公所作杜𨿽無明解似同鄭說】韓子所見蓋周之舊典禮經也疏【序言史官所書舊有成法故引韓子之事以此言結之韓子所見魯春秋者蓋是周之舊日正典禮之大經也韓子之言幷嘆易象此之所見惟謂春秋者指說春秋不湏易象故也知是舊典禮經者傳於隱七年書名例云謂之禮經十一年不告例云不書於策明書於策必有常禮未修之前舊有此法韓子所見而說之卽是周之舊典以無正文故言蓋爲疑辭也制禮作樂周公所爲明策書禮經亦周公所制故下句每云周公正謂五十發凡是周公舊制也必知史官所記有周公舊制者以聖人所爲動皆有法以爲立官記事豈得全無憲章定四年傳稱備物典策以賜伯禽典策則史官記事之法也若其所記無法何足以賜諸侯諸侯得之何足以爲光榮而子魚稱爲美談也且仲尼修此春秋以爲一經若周公無法史官妄說仲尼何所可馮斯文何足爲典得與諸書禮樂詩易並稱經哉以此知周公舊有定制韓子所見是也】周徳旣衰官失其守上之人不能使春秋昭明赴告策書音義【告古毒反一音古報反崩薨曰赴禍福曰告】諸所記注音義【注張住反字或作注】多違舊章疏【正義曰此明仲尼修春秋之由先論史策失宜之意計周公之垂法典策具存豈假仲尼更加筆削但爲官失其守褒貶失中赴告策書多違舊典是故仲尼修成此法垂示後昆襄三十一年傳稱卿大夫能守其官職昭二十年傳曰守道不如守官是言人臣爲官各有所守周徳旣衰邦國無法羣小在位故官人失其所守也𨿽廣言眾官失職要其本意是言史官失其所掌也昭三十一年傳曰春秋之稱微而顯婉而辧上之人能使春秋昭明注云上之人謂在位者也彼謂賢徳之人在天子諸侯之位能使春秋褒貶勸戒昭明周徳旣衰主掌之官已失其守在上之人又非賢聖故不能使春秋褒貶勸戒昭明致令赴告記注多違舊章也文十四年傅曰崩薨不赴禍福不告然則鄰國相命凶事謂之赴他事謂之告對文則別散文則通昭七年傳衛齊惡告喪於周則是凶亦稱告也赴告之中違舊章者若隱三年平王以壬戌崩赴以庚戌桓五年陳侯鮑卒再赴以甲戌己丑及不同盟者而赴以名同盟而赴不以名之類是也策書記注多違舊章者仲尼旣已修攺不可復知正以仲尼修之故知其多違也】仲尼因魯史策書成文考其眞僞而志其典禮上以遵周公之遺制下以明將來之法疏【此明仲尼所因幷制作之意所修之經以魯爲主是因魯史策書成定之舊文也考謂校勘志謂記識考其眞僞眞者因之僞者攺之志其典禮合典法者褒之違禮度者貶之上以遵周公之遺制使舊典更興下以明將來之法令後世有則以此故修春秋也前代後代事終一揆所賞所罰理必相符仲尼定春秋之文制治國之法文之所褒是可賞之徒文之所貶是可罰之類後代人主誠能觀春秋之文揆當代之事辟所惡而行所善順褒貶而施賞罰則法必明而國必治故云下以明將來之法也不敎當時而爲將來制法者孔子之時道不見用旣知被屈冀範將來將來之與今時其法亦何以異但爲時不見用故指之將來其實亦以敎當代也】其敎之所存文之所害則刋而正之音義【刊苦幹反削也】以示勸戒疏【此說仲尼攺舊史之意敎之所存謂名敎善惡義存於此事若文無褒貶無以懲勸則是文之害敎若僖二十八年天王狩於河陽傳云晉侯召王以諸侯見且使王狩仲尼曰以臣召君不可以訓故書曰天王狩於河陽杜以晉文之意本欲尊周將率諸侯共朝天子自嫌彊大不敢至周諭王出狩得盡臣禮尋其蹤緒心是迹非又昭十九年許世子止弒其君買傳云許悼公瘧五月戊辰飲大子止之藥卒書曰弒其君君子曰盡心力以事君捨藥物可也許止進藥不由於醫其父飲之因玆而卒名敎善惡湏存於此者也不罪許止不沒晉文無以息篡逆之端勸事君之禮故隱其召王之名顯稱弒君之惡如此之例皆是文之害敎則刊削本策攺而正之以示後人使聞善而知勸見惡而自戒諸仲尼所攺新意皆是刊而正之也】其餘則皆卽用舊史史有文質辭有詳略不必攺也疏【此說不攺舊史之意其餘謂新意之外皆卽用舊史也始隱終麟二百餘載史官遷代其數甚多人心不同屬辭必異自然史官有文有質致使其辭有詳有略旣無所害故不必攺也史有文質謂居官之人辭有詳略謂書策之文史文則辭華史質則辭直華則多詳直則多略故春秋之文詳略不等也螟螽蜚蜮皆害物之虫蜚蜮言有螟螽不言有諸侯反國或言自某歸或言歸自某晉伐鮮虞吳入郢直舉國名不言將帥及郊與用郊皆無所發諸侯出奔或名或不名明是立文乖異是其史舊有詳略義例不存於此故不必皆攺也】故傳曰其善志又曰非聖人孰能修之疏【上傳昭三十一年言春秋之書其是善志記也下傳成十四年言若非聖人誰能修春秋使成五例也下傳旣非同年而云又者言又重上事之辭止又其傳非又其年也】蓋周公之志仲尼從而明之疏【旣以蓋爲疑辭而知事必然者案傳君子論春秋之美而云善志春秋旣是舊名明稱舊記爲善故知上傳之言蓋言周公之志也修者治舊之名傳善聖人而言修舊明修前聖之道故知下傳之言蓋仲尼之明周公也上已言蓋周之舊典禮經此復重云蓋周公之志者上明春秋記事之法舊史之遵周公也此明仲尼因舊史之文還修周公之法故重言蓋敍此以上論經以下論傳】左丘明受經於仲尼以爲經者不刊之書也故傳或先經以始事音義【先悉薦反】或後經以終義音義【後戶豆反】或依經以辯理或錯經以合異隨義而發疏【正義曰丘明爲經作傳故言受經於仲尼未必面親授受使之作傳也此說作傳解經而傳文不同之意丘明以爲經者聖人之所制是不可刊削之書也非傳所能亂之假使傳有先後不畏經因錯亂故傳或先經爲文以始後經之事或後經爲文以終前經之義或依經之言以辯此經之理或錯經爲文以合此經之異皆隨義所在而爲之發傳期於釋盡經意而已是故立文不同也太史公十二諸侯年表序云自孔子論史記次春秋七十子之徒口受其傳魯君子左丘明懼弟子各有妄其意失其眞故具論其語成左氏春秋沈氏云嚴氏春秋引觀周篇云孔子將修春秋與左丘明乘如周觀書於周史歸而修春秋之經丘明爲之傳共爲表裏藝文志云左丘明魯史也是言丘明爲傳以其姓左故號爲左氏傳也先經者若隱公不書卽位先發仲子歸於我衛州吁弒其君完先發莊公娶於齊如此之類是先經以始事也後經者昭二十二年王室亂定八年乃言劉子伐盂以定王室哀二年晉納蒯瞶於戚哀十五年乃言蒯聵自戚入衛如此之類是後經以終義也依經者經有其事傳辯其由隱公不書卽位而求好於邾故爲蔑之盟案其經文明其歸趣如此之類是依經以辯理也錯經者若地有兩名經傳互舉及經侵傳伐經伐傳侵於文𨿽異於理則合如此之類是錯經以合義也傳文𨿽多不出四體故以此四句明之也】其例之所重音義【重直用反又直龍反】舊史遺文略不盡舉非聖人所修之要故也疏【此說有經無傳之意例之所重者若桓元年秋大水傳云凡平原出水爲大水莊七年秋大水此則例之所重皆是舊史遺餘策書之文丘明略之不復發傳非聖人所修之要故也言遺者史舊已沒策書遺畱故曰遺文】身爲國史躬覽載籍必廣記而備言之其文緩其防逺將令學者原始要終音義【令力呈反下令學者同要於遙反】尋其枝葉究其所窮音義【究久又反】疏【此說無經有傳之意○正義曰說文云籍部書也張衡東京賦曰多識前世之載載亦書也躬覽載籍所見者博以義有所取必廣記而備言之非直解經故其文緩遙明聖意故其防逺將令學者本原其事之始要截其事之終尋其枝葉盡其本根則聖人之趣𨿽逺其賾可得而見是故經無其事而傳亦言之爲此也原始要終及其防逺並易下繋辭文也尋其枝葉以樹木諭也究亦窮也言窮盡其所窮之處也】優而柔之使自求之饜而飫之音義【饜於艶反飫於預反】使自趨之音義【趨七住反又七俱反】若江海之浸音義【浸子鴆反】膏澤之潤音義【膏古刀反】渙然冰釋音義【渙呼亂反】怡然理順音義【怡以之反】然後爲得也疏【此又申說無經之傳有利益之意優而柔之使自求之大戴禮子張問入官學之篇有此文也其饜而飫之則未知所出優柔俱訓爲安寛舒之意也饜飫俱訓爲飽饒裕之意也謂丘明富博其文優柔學者之心使自求索其髙意精華其大義飽足學者之好使自奔趨其深致言其廣記備言欲令使樂翫不倦也江海以水深之故所浸者逺膏澤以雨多之故所潤者博以諭傳之廣記備言亦欲浸潤經文使義理通洽如是而求之然後渙然解散如春冰之釋怡然心說而眾理皆順然後爲得其所也江海水之大者故舉以爲諭脂之澤者爲膏言雨之爲潤若脂膏然故稱膏澤也】其發凡以言例皆經國之常制周公之垂法史書之舊章仲尼從而修之以成一經之通體疏【正義曰自此至非例也辯說傳之三體此一叚說舊發例也言發凡五十皆是周公舊法先儒之說春秋者多矣皆云丘明以意作傳說仲尼之經凡與不凡無新舊之例杜所以知發凡言例是周公垂法史書舊章者以諸所發凡皆是國之大典非獨經文之例隱七年始發凡例特云謂之禮經十一年又云不書於策建此二句於諸例之端明書於策者皆是經國之常制非仲尼始造策書自制此禮也何則天災無牲卒哭作主諸侯薨於朝防加一等夫人不薨於寢則不致豈是仲尼始造此言也公行告廟侯伯分災二凡之末皆云禮也豈是丘明自制禮乎又公女嫁之送人尊卑哭諸侯之親疎等級王喪之稱小童分至之書云物皆經無其事傳亦發凡若丘明以意作傳主說仲尼之經此旣無經何湏發傳以是故知發凡言例皆是周公垂法史書舊章仲尼從而修之以成一經之通體也國之有史在於前代非獨周公立法史始有章而指言周公垂法者以三代異物莭文不同周公必因其常文而作以正其變者非是盡變其常也但以一世大典周公所定故春秋之義史必主於常法而以周公正之然凡是周公之禮經今案周禮竟無凡例爲當禮外別自有凡爲當凡在禮內今者所據禮內有凡知者案周禮大宰職於八法之內有官成官法鄭眾注云官成者謂官府之有成事品式官法者謂職所主之法度然則此凡者是史官之策書成事法式也釋例終篇云稱凡者五十其別四十有九蓋以母弟二凡其義不異故也計周公垂典應每事設法而據經有例於傳無凡多矣釋例四十部無凡者十五然則周公之立凡例非徒五十而已蓋作傳之時已有遺落丘明采而不得故也且凡𨿽舊例亦非全語丘明采合而用之耳終篇云諸凡𨿽是周公之舊典丘明撮其體義約以爲言非純寫故典之文也蓋據古文覆逆而見之此丘明會意之微致是其說也然丘明撮凡爲言體例不一於一凡之內事義不同亦有因經所有連釋經之所無如王曰小童公侯曰子是也亦有略其經之所無直釋經之所有如凡祀啟蟄而郊龍見而雩不言礿祀以經無故也如此之類是也所以然者蓋以舊凡語少經𨿽無事則亦連文引之所以兼引王曰小童若舊凡語多經無者則略之經有者則載之所以略其礿祀獨舉郊雩故莊十一年王師敗績於某杜注云事列於經則不得不因申其義是舊凡多者惟舉經文也發凡之體凡有二條一是特爲策書一是兼載國事特爲策書者凡告以名則書之類是也兼載國事者凡嫁女於敵國之類是也𨿽爲國事但他書有者亦不在凡例如天子七月而葬旣於禮文備有故丘明作傳不在凡例也此書凡者自是天下大例其言非獨爲魯故哭諸侯之條旣發凡例乃云故魯爲諸姬明知正凡所言非止魯事且送女例云於天子則諸卿皆行魯無嫁女於天子之理祭祀例云啟蟄而郊自非魯國不得有郊天之事明是采合故典裁約爲文也】其微顯闡幽裁成義類者音義【闡昌善反明也】皆據舊例而發義指行事以正褒貶音義【褒保刀反貶彼檢反字林方犯反】疏【此下盡曲而暢之說新意也微顯闡幽易下繋辭文也微謂纖隱闡謂著明舊說云下云經無義例此釋經有義例謂孔子修經微其顯事闡其幽理裁莭經之上下以成義之般類其善事顯者若秦穆悔過貶四國大夫以例稱人觀文與常文無異惡事顯若若諸侯城緣陵叔孫豹達命城緣陵依例稱諸侯與無罪文同叔孫豹去氏與未賜族若文同皆是微其顯事闡幽者謂闡其幽理使之宣著若晉趙盾鄭歸生楚比陳乞及許大子止皆非親弒其君是其罪幽隱孔子修經加弒使罪狀宣露是闡幽也諸春秋褒貶之例並是也蓋以爲皆據舊例而發義以下論丘明之傳微顯闡幽乃是經事故賀沈諸儒皆悉同此劉以微顯闡幽皆說作傳之意經文顯者作傳本其纖微經文幽若作傳闡使明著顯者若天王狩於河陽觀經文足知王是天子狩是出獵但不知天子何故出畿外狩耳故傳發晉侯召王是其微顯也幽者若鄭伯克殷於鄢觀經不知段是何人何故稱克故傳發武姜愛段是闡其幽也丘明作傳其有微經之顯闡經之幽以裁制成其義理比類若皆據舊典凡例而起發經義指其人行事是非以正經之褒貶例稱得雋曰克傳言如二君故日克是其據舊例發義也晉侯召王使狩鄭伯不敎其弟仲尼沒其召王顯稱鄭伯丘明正述其事先解經文是指其行事以正褒貶也比二事尢明者耳其餘皆是新意也此序主論作傳而賀沈諸儒皆以爲經解之是不識文勢而謬失杜旨】諸稱書不書先書故書不言不稱書曰之類皆所以起新舊發大義謂之變例疏【上旣言據舊例而發義故更指發義之條諸傳之所稱書不書先書故書不言不稱及書曰七者之類皆所以起新舊之例令人知發凡是舊七者是新發明經之大義謂之變例以凡是正例故謂此爲變例猶詩之有變風變雅也自杜以前不知有新舊之異今言謂之變例是杜自明之以曉人也稱書者若文二年書士縠堪其事襄二十七年書先晉晉有信如此之類是也不書者若隱元年春正月不書卽位攝也邾子克未王命故不書爵如此之類是也先書者若桓二年君子以督爲有無君之心故先書弒其君僖二年虞師晉師滅下陽先書虞賄故也如此之類是也故書者隱三年壬戌平王崩赴以庚戊故書之成八年杞叔姬卒來歸自杞故書如此之類是也不言者若隱元年鄭伯克段於鄢不言出奔難之也莊十八年公追戎於濟西不言其來諱之也如此之類是也不稱者若僖元年不稱卽位公出故也莊元年不稱姜氏絕不爲親如此之類是也書曰者若隱元年書曰鄭伯克段於鄢隱四年書曰衛人立晉眾也如此之類是也案襄元年圍宋彭城非宋地追書也隱元年稱鄭伯譏失敎也昭三十一年公在幹侯言不能外內也先書故書旣是新意則追書亦是新意書與不書俱是新意則稱與不稱言與不言亦俱是新意豈得不言不稱獨爲新意言也稱也便卽非乎釋例終篇云諸雜稱二百八十有五止有其數不言其目就文而數又復參差竊謂追書也言也稱也亦是新意序不言者蓋諸類之中足以包之故也有田僧紹者亦注此序以爲序言諸稱稱亦卽是新意與下七者合爲八名斯不然矣案書與不書其文相次若稱字卽是新意但當言稱與不稱相次何以分爲別文明知杜言諸稱自謂諸傳所稱不以稱爲新意但以理而論之稱亦當是新意耳】然亦有史所不書卽以爲義者此蓋春秋新意故傳不言凡曲而暢之也音義【暢勑亮反】疏【此說因舊爲新也仲尼修春秋者欲以上遵周制下明世教其舊史錯失則得刊而正之以爲變例其舊史不書則無可刊正故此又辯之亦有史所不書正合仲尼意者仲尼卽以爲義攺其舊史及史所不書此二者蓋是春秋新意故傳亦不言凡每事別釋曲而通暢之也此蓋春秋新意其言總上通變例與不別書也舉一凡而事同者諸理盡見是其直也不言凡而每事發傳是其曲暢暢訓通故言曲而暢之也若然隱公實不卽位史無由得書卽位邾克實未有爵史無由得書其爵然則傳言不書自是舊史不書而以不書爲仲尼新意者例終篇杜自問而釋之云丘明之爲傳所以釋仲尼春秋仲尼春秋皆因舊史之策書義之所在則時加增損或仍舊史之無亦或攺舊史之有𨿽因舊文固是仲尼之書也丘明所發固是仲尼之意也𨿽是舊文不書而事合仲尼之意仲尼因而用之卽是仲尼新意若宣十年崔氏出奔衛傳稱書曰崔氏非其罪也且告以族不以名是告不以名故知舊史無名及仲尼修經無罪見逐例不書名此舊史之文適當孔子之意不得不因而用之因舊爲新皆此類也然杜惟言史所不書卽以爲義不云史所書爲義者但夫子約史記而修春秋史記之文皆是舊史所書因而褒貶理在可見不湏更言但恐舊史不書而夫子不用故特言之】其經無義例因行事而言則傳直言其歸趣而已音義【趣七住反】非例也疏【此一段說經無義例者國有大事史必書之其事旣無得失其文不著善惡故傳直言其指歸趣向而已非褒貶之例也春秋此類最多故隱元年及宋人盟於宿傳曰始通也杜注云經無義例故傳直言其歸而已他皆放此是如彼之類皆非例也】故發傳之體有三而爲例之情有五音義【爲音於僞反又如字】疏【正義曰傳體有三卽上文發凡正例新意變例歸趣非例是也爲例之情有五則下文五曰是也書經有此五情緣經以求義爲例言傳爲經發例其體有此五事下文五句成十四年傳也案彼傳上文云春秋之稱下云非聖人誰能修之聖人指謂孔子美孔子所修成此五事五事所攝諸例皆盡下句釋其顯者以屬之耳此發傳之體有三上文三言其以別之觀文足可知耳劉寔分變例新意以爲二事釋例終篇曰丘明之傳有稱周禮以正常者諸稱凡以發例者是也有明經所立新意者諸顯義例而不稱凡者是也稱古典則立凡以顯之釋變例則隨辭以讚之杜言甚明尙不能悟其爲暗也不亦甚乎】一曰微而顯文見於此而起義在彼音義【見賢徧反下同】稱族尊君命捨族尊夫人梁亡城緣陵之類是也音義【捨音捨】疏【文見於此謂彼注云辭微而義顯也稱族尊君命捨族尊夫人成十四年傳爲叔孫僑如發也經曰秋叔孫僑如如齊逆女九月僑如以夫人歸姜氏至自齊叔孫是其族也褒賞稱其族貶責去其氏銜君命出使稱其族所以爲榮與夫人俱還去其氏所以爲辱出稱叔孫舉其榮名所以尊君命也入舍叔孫替其尊稱所以尊夫人也族自卿家之族稱捨別有所尊是文見於此而起義在彼僖十九年經書梁亡是秦亡之也傳曰不書其主自取之也僖十四年經書諸侯城緣陵是齊率諸侯城之以遷杞也傳曰不書其人有闕也秦人滅梁而曰梁亡文見於此梁亡見取者之無罪齊桓城而書諸侯城緣陵文見於此城緣陵見諸侯之有闕亦是文見於此而起義在彼皆是辭微而義顯故以此三事屬之】二曰志而晦約言示制推以知例參會不地與謀曰及之類是也音義【參七南反又音三與音預】疏【彼注云志記也晦亦微也謂約言以記事事敍而文微桓二年秋公及戎盟於唐冬公至自唐傳例曰特相會往來稱地讓事也自參以上則往稱地來稱會成事也其意言會必有主二人共會則莫肯爲主兩相推讓會事不成故以地致三國以上則一人爲主二人聽命會事有成故以會致宣七年公會齊侯伐萊傳例曰凡師出與謀曰及不與謀曰會其意言同志之國共行徵伐彼與我同謀計議議成而後出師則以相連及爲文彼不與我謀不得已而往應命則以相會合爲文此二事者義之所異在於一字約少其言以示法制推尋其事以知其例是所記事有敍而其文晦微也】三曰婉而成章音義【婉於阮反】曲從義訓以示大順諸所諱辟璧假許田之類是也音義【辟本亦作避音同後放此假古雅反後不音者同】疏【彼注云婉曲也謂屈曲其辭有所辟諱以示大順而成篇章言諸所諱辟者其事非一故言諸以總之也若僖十六年公會諸侯於淮未歸而取項齊人以爲討而止公十七年九月得釋始歸諱執止之恥辟而不言經乃書公至自會諸如此類是諱辟之事也諸侯有大功者於京師受邑爲將朝而宿焉謂之朝宿之邑方嶽之下亦受田邑爲從巡守備湯水以共沐浴焉謂之湯沐之邑魯以周公之故受朝宿之邑於京師許田是也鄭以武公之勲受湯沐之邑於秦山祊田是也隱桓之世周徳旣衰魯不朝周王不巡守二邑皆無所用因地勢之便欲相與易祊薄不足以當許鄭人加璧以易許田諸侯不得專易天子之田文諱其事桓元年經書鄭伯以璧假許田言若進璧以假田非久易也掩惡揚善臣子之義可以垂訓於後故此二事皆屈曲其辭從其義訓以示大順之道是其辭婉曲而成其篇章也】四曰盡而不污音義【污於俱反曲也】直書其事具文見意丹楹刻桷天王求車齊侯獻防之類是也音義【楹音盈刻音克桷音角防在妾反】疏【彼注云謂直言其事盡其事實無所污曲禮制宮廟之飾楹不丹桷不刻莊二十三年秋丹桓宮楹二十四年春刻桓宮桷禮諸侯不貢車服天子不私求財桓十五年天王使家父來求車禮諸侯不相遺俘莊三十一年齊侯來獻戎防三者皆非禮而動直書其事不爲之隱具爲其文以見譏意是其事實盡而不有污曲也】五曰懲惡而勸善音義【懲直升反】求名而亡欲蓋而章書齊豹盜三叛人名之類是也疏【彼注云善名必書惡名不滅所以爲懲勸昭二十年盜殺衛侯之兄縶襄二十一年邾庶其以漆閭丘來奔昭五年莒牟夷以牟婁及防玆來奔昭三十一年邾黒肱以濫來奔是謂盜與三叛人名也齊豹衛國之卿春秋之例卿皆書其名氏齊豹忿衛侯之兄起而殺之欲求不畏彊禦之名春秋抑之書曰盜盜者賤人有罪之稱也邾庶其黒肱莒牟夷三人皆小國之臣並非命卿其名於例不合見經竊地出奔求食而已不欲求其名聞春秋故書其名使惡名不滅若其爲惡求名而有名章徹則作難之士誰或不爲若竊邑求利而名不聞則貪冒之人誰不盜竊故書齊豹曰盜三叛人名使其求名而名亡欲蓋而名章所以懲創惡人勸奬善人昭三十一年傳具說此事其意然也盜與三叛俱是惡人書此二事惟得懲惡耳而言勸善者惡懲則善勸故連言之】推此五體以尋經傳觸類而長之音義【長丁丈反】附於二百四十二年行事王道之正人倫之紀備矣疏【正義曰上云情有五此言五體者言其意謂之情指其狀謂之體體情一也故互見之一曰微而顯者是夫子修攺舊文以成新意所修春秋以新意爲主故爲五例之首二曰志而晦者是周公舊凡經國常制三曰婉而成章者夫子因舊史大順義存君親揚善掩惡夫子因而不攺四曰盡而不污者夫子亦因舊史有正直之士直言極諫不掩君惡欲成其美夫子因而用之此婉而成章盡而不污𨿽因舊史夫子卽以爲義總而言之亦是新意之限故傳或言書曰或云不書五曰懲惡而勸善者與上微而顯不異但勸戒緩者在微而顯之條貶責切者在懲惡勸善之例故微而顯居五例之首懲惡勸善在五例之末五者春秋之要故推此以尋經傳觸類而增長之附於二百四十二年時人所行之事觀其善惡用其褒貶則王道之正法人理之紀綱皆得所備矣從首至此說經傳理畢故以此言結之觸類而長之易上系辭文也二百四十二年謂麟以前也以後經則魯史舊文傳終說前事辭無褒貶故不數之也觸類而長之者若隱四年經書翚帥師傳稱羽父固請故書曰翚帥師疾之也十年經亦書翚帥師傳𨿽不言書曰故書是知與上同爲新意又隱元年傳曰儀父貴之也則桓十七年云儀父亦是貴之是也】或曰春秋以錯文見義若如所論則經當有事同文異而無其義也先儒所傳皆不其然音義【傳直專反】疏【正義曰自此至釋例詳之言已爲作注解之意論經傳之下卽是自述已懷於文不次言無由發故假稱或問而答以釋之春秋之經侵伐會盟及戰敗克取之類文異而義殊錯文以見義先儒知其如是因謂苟有異文莫不著義杜以爲仲尼所述據史舊文文害者則刋而正之不害者因其詳略此其異於先儒故或人據上文杜之異旨執先儒以問曰春秋以錯文見義其文異者必應有義在焉若如所論辭有詳略不必攺也則經當有事同文異而無其義意者也先儒所傳皆不其然今何以獨異欲令杜自辯之】答曰春秋𨿽以一字爲褒貶然皆須數句以成言音義【數色主反下同】非如八卦之爻可錯綜爲六十四也音義【綜宗宋反】固當依傳以爲斷音義【斷丁亂反】疏【莊二十五年陳侯使女叔來聘傳曰嘉之故不名僖二十五年衛侯燬滅邢傳曰同姓也故名褒則書字貶則稱名褒貶在於一字褒貶𨿽在一字不可單書一字以見褒貶故答或人曰春秋𨿽以一字爲褒貶皆須數句以成言語非如八卦之爻可錯綜爲六十四也卦之爻也一爻變則成爲一卦經之字也一字異不得成爲一義故經必須數句以成言義則待傳而後曉不可錯綜經文以求義理故當依傳以爲斷文異者丘明不爲發傳仲尼必無其義安得傳防之表妄說經文以此知經有事同文異而無其義者也數句者謂若隱元年秋七月天王使宰咺來歸惠公仲子之及昭十三年夏四月楚公子比自晉歸於楚弒其君防於幹谿此皆三句以上春秋一部未必皆然杜欲盛破賈服一字故舉多言之或以爲數其文句義亦得通錯綜其數易上繋辭文謂交錯綜理之】古今言左氏春秋者多矣今其遺文可見者十數家疏【漢書儒林傳云漢興北平侯張蒼及梁大傅賈誼京兆尹張敞大中大夫劉公子皆修左氏傳誼爲左氏傳訓詁授趙人貫公公傳子長卿長卿傳淸河張禹禹授尹更始更始傳子咸及丞相翟方進方進授淸河胡常常授黎陽賈防防授蒼梧陳欽而劉歆從尹咸及翟方進受由是言左氏者本之賈防劉歆是前漢言左氏者也漢武帝置五經博士左氏不得立於學官至平帝時王莽輔政方始立之後漢復廢𨿽然學者浸多矣中興以後陳元鄭眾賈逵馬融延篤彭仲博許惠卿服防潁容之徒皆傳左氏春秋魏世則王肅董遇爲之注此等比至杜時或在或滅不知杜之所見十數家定是何人也】大體轉相祖述進不成爲錯綜經文以盡其變退不守丘明之傳於丘明之傳有所不通皆沒而不說而更膚引公羊谷梁音義【膚芳於反】適足自亂疏【禮記中庸云仲尼祖述堯舜祖始也謂前人爲始而述修之也經之詳略本不著義彊爲之說理不可通故進不成爲錯綜經文以盡其變於傳之外別立異端故退不守丘明之傳傳有不通則沒而不說謂諸家之注多有此事但諸注旣亡不可指摘若觀服防賈逵之注皆沒而不說者眾矣謂若文二年作僖公主傳於僖三十三年云作主非禮也凡君薨卒哭而祔祔而作主及襄九年閏月戊寅濟於陰阪之類是也膚謂皮膚言淺近引之也公羊谷梁口相傳授因事起問意與左氏不同故引之以解左氏適足以自錯亂也】預今所以爲異專修丘明之傳以釋經經之條貫必出於傳音義【貫古亂反】傳之義例總歸諸凡推變例以正褒貶簡二傳而去異端音義【去起呂反】蓋丘明之志也疏【丘明與聖同時爲經作傳經有他義無容不盡故專修丘明之傳以釋經也作傳解經則經義在傳故經之條貫必出於傳也發凡言例則例必在凡故傳之義例總歸諸凡也若有例無凡則傳有變例如是則推防變例以正褒貶若左氏不解二傳有說有是有非可去可取如是則簡選二傳取其合義而去其異端杜自言以此立說蓋是丘明之本意也昭三年北燕伯欵出奔齊傳云書曰北燕伯欵出奔齊罪之也則知昭二十一年蔡侯朱出奔楚亦是罪之也釋例曰朱𨿽無罪據失位而出奔亦其咎也宣十年崔氏出奔衛傳云書曰崔氏非其罪也不書名者非其罪則書名者是罪也襄二十一年晉欒盈出奔楚杜注云稱名罪之如此之類是推變例以正褒貶也莊十九年公子結媵陳人之婦於鄄社注云公羊谷梁皆以爲魯女媵陳侯之婦僖九年伯姬卒杜注云公羊谷梁曰未適人故不稱國如此之類是簡二傳也先儒取二傳多矣杜不取者是去異端也】其有疑錯則備論而闕之以俟後賢疏【集解與釋例每有論錯闕疑之事非一二也釋例終篇云去聖久逺古文篆歷代相變自然當有錯誤亦不可拘文以害意故聖人貴聞一而知二賢史之闕文也今左氏有無傳之經亦有無經之傳無經之傳或可廣文無傳之經則不知其事又有事由於魯魯君親之而復不書者先儒或彊爲之說或沒而不說疑在闕文誠難以意理推之是備論闕之之事也】然劉子駿創通大義音義【駿音俊子駿劉歆字創初亮反字林作剏】賈景伯父子許惠卿皆先儒之美者也末有潁子嚴者𨿽淺近亦復名家音義【復扶又反下同】故特舉劉賈許潁之違以見同異音義【見賢徧反下同】疏【漢書楚元王傳稱劉歆字子駿劉徳孫劉向少子也哀帝時歆校祕書見古文春秋左氏傳大好之初左氏傳多古字古言學者傳訓詁而已及歆治左氏引傳文以解經經傳相發明由是章句義理備焉是其創通大義也後漢賈逵字景伯扶風人也父徽字元伯授業於歆作春秋條例逵傳父業作左氏傳訓詁許惠卿名淑魏郡人也潁子嚴名容陳郡人也比於劉賈之徒學識𨿽復淺近然亦注述春秋名爲一家之學杜以爲先儒之內四家差長故特舉其違以見異同自余服防之徒殊劣於此軰故棄而不論也】分經之年與傳之年相附比其義類音義【比毗志反】各隨而解之名曰經傳集解疏【丘明作傳不敢與聖言相亂故與經別行何止丘明公羊谷梁及毛公韓嬰之爲詩作傳莫不皆爾經傳異處於省覽爲煩故杜分年相附別其經傳聚集而解之杜言集解謂聚集經傳爲之作解何晏論語集解乃聚集諸家義理以解論語言同而意異也】又別集諸例及地名譜第歷數音義【譜本又作諩同布古反數所具反後不音者皆同】相與爲部凡四十部十五卷皆顯其異同從而釋之名曰釋例將令學者觀其所聚異同之說釋例詳之也疏【春秋記事之書前人後人行事相類書其行事不得不有比例而散在他年非相比校則善惡不章褒貶不明故杜別集諸例從而釋之將令學者觀其所聚察其同異則於其學易明故也言諸例及地名譜第歷數三者𨿽春秋之事於經傳無例者繁多以特爲篇卷不與諸例相同故言及也事同則爲部小異則附出孤經不及例者聚於終篇故言相與爲部也其四十部次第從隱卽位爲首先有其事則先次之惟世族土地事旣非例故退之於後終篇宜最處末故次終篇之前終篇處其終耳土地之名起於宋衛遇於垂世族譜起於無駭卒無駭卒在遇垂之後故地名在世族之前也】或曰春秋之作左傳及谷梁無明文說者以仲尼自衛反魯修春秋立素王音義【王於況反下王魯素王同】丘明爲素臣言公羊者亦云黜周而王魯音義【黜勑律反】危行言孫音義【行下孟反孫音遜本亦作遜】以辟當時之害故微其文隱其義公羊經止獲麟而左氏經終孔丘卒敢問所安疏【正義曰上一問一答說作注理畢而更問春秋作之早晚及仲尼述作大意先儒所說並皆辟謬須於此明之亦以於文不次故更假問答以明之一問之間凡有四意其一問作之早晚其二問先儒言孔子自爲素王其事虛實其三問公羊說孔子黜周王魯其言是非其四問左氏獲麟之後乃有餘經問杜於意安否據杜云左傳及谷梁無明文則指公羊有其顯說今驗何休所注公羊亦無作春秋之事案孔舒元公羊傳本云十有四年春西狩獲麟何以書記異也今麟非常之獸其爲非常之獸柰何有王者則至無王者則不至然則孰爲而至爲孔子之作春秋是有成文也左傳及谷梁則無明文故說左氏者言孔子自衛反魯則便撰述春秋三年文成乃致得麟孔子旣作此書麟則爲書來應言麟爲孔子至也麟是帝王之瑞故有素王之說言孔子自以身爲素王故作春秋立素王之法丘明自以身爲素臣故爲素王作左氏之傳漢魏諸儒皆爲此說董仲舒對策云孔子作春秋先正王而系以萬事是素王之文焉賈逵春秋序云孔子覽史記就是非之說立素王之法鄭六藝論云孔子旣西狩獲麟自號素王爲後世受命之君制明王之法盧欽公羊序云孔子自因魯史記而修春秋制素王之道是先儒皆言孔子立素王也孔子家語稱齊大史子余嘆美孔子言雲天其素王之乎素空也言無位而空王之也彼子余美孔子之深原上天之意故爲此言耳非是孔子自號爲素王先儒蓋因此而謬遂言春秋立素王之法左丘明述仲尼之道故復以爲素臣其言丘明爲素臣未知誰所說也言公羊者謂何休之軰黜周王魯非公羊正文說者推其意而致理耳以是二王之後本爵爲上公而經稱杞伯以爲孔子黜之宣十六年成周宣榭火公羊傳曰外災不書此何以書新周也其意言周爲王者之後比宋爲新緣此故謂春秋托王於魯以周宋爲二王之後黜杞同於庶國何休隱元年注云惟王者然後攺元立號春秋托新王受命於魯宣十六年注云孔子以春秋當新王上黜杞下新周而故宋黜周爲王者之後是黜周王魯之說也定元年公羊傳曰定哀多微辭主人習其讀而問其傳則未知己之有罪焉爾何休云此假說而言之主人謂定哀也習其經而讀之問其傳解詁則不知己之有罪於是此孔子畏時君上以諱尊隆恩下以辟害容身愼之至也是其孫言辟害微文隱義之說自衛反魯危行言孫皆論語文也鄭以爲據時髙言髙行者皆見危謂髙行爲危行也何晏以危爲厲厲言行不隨俗也未知二者誰當杜旨公羊之經獲麟卽止而左氏之經終於孔子卒先儒或以爲麟後之經亦是孔子所書故問其意之所安也】答曰異乎余所聞仲尼曰文王旣沒文不在玆乎此制作之本意也嘆曰鳯鳥不至河不出圖音義【出如字又尺逐反】吾已矣夫音義【夫音扶下若夫同】蓋傷時王之政也疏【此盡末以來答上問四意但所答或先或後而其文不次欲令先有案據乃得遞相發明故不得以次而答問者先問作之早晚杜意定以獲麟乃作故從仲尼曰至所以爲終明作之時莭兼明白本意自欲制作感麟方始爲之非是先作春秋乃後致麟也旣言止麟之意須說始隱之由且欲取平王周正驗其非黜周王魯之證但旣言其終倒言其始則於文不次故答前義未了更起一問自曰然則以下盡此其義也明春秋始隱之意答黜周王魯之言旣言王魯爲非遂幷辯公羊之謬自若夫制作盡非隱之也答微文隱義之爲非也自聖人包周身之防盡非所聞也答孫言辟害之爲虛也先儒以爲未獲麟而已作春秋過獲麟而經猶未止故旣答公羊之謬然後卻辧素王爲虛幷說引經爲妄自子路欲使門人盡又非通論也答素王素臣之問自先儒以爲盡得其實答經止獲麟之意至於反袂以下言其不可采用此章各段大意其文旨如此問者以所聞而問其異乎余所聞一句嘆其所據非理故言異乎余所聞仲尼曰與嘆曰二者皆論語文也孔子過匡匡人以兵遮而脇之從者驚怖故設此言以彊之文王𨿽身旣沒其爲文王之道豈不在玆身乎孔子自比其身言已有文王之道也其下文又云天之將喪斯文也後死者不得與於斯文也天之未喪斯文也匡人其如予何其意言天若未喪文王之道必將使我制作匡人不能違天以害已此言是有制作之本意也聖人受命而王則鳯鳥至河出圖仲尼嘆曰鳯鳥不至河不出圖吾已矣夫此言蓋傷時王之政不能致此瑞也先有制作之意而恨時無嘉瑞明是旣得嘉瑞卽便制作杜欲明得麟乃作故先表此二句鄭以爲河圖洛書龜龍銜負而出如中候所說龍馬禦甲赤文綠色甲似龜背袤廣九尺上有列宿斗正之度帝王錄紀興亡之數是也孔安國以爲河圖卽八卦是也未知二者誰當杜旨】麟鳯五靈王者之嘉瑞也音義【瑞垂僞反】今麟出非其時虛其應而失其歸音義【應應對之應】此聖人所以爲感也絕筆於獲麟之一句者所感而起固所以爲終也疏【麟鳯與龜龍白虎五者神靈之鳥獸王者之嘉瑞也今麟出於衰亂之世是非其時也上無明王是虛其應也爲人所是失其歸也夫此聖人而生非其時道無所行功無所濟與麟相類故所以爲感也先有制作之意復爲外物所感旣知道屈當時欲使功被來世由是所以作春秋絕筆於獲麟之一句者麟是仲尼所感而書爲感麟而作旣以所感而起故所以爲終也答上春秋之作左傳無明文之問又言己所以爲獲麟乃作之意獨舉麟鳯而云五靈知二獸以外爲龜龍白虎者以鳥獸而爲瑞不出五者經傳纖緯莫不盡然禮記禮器曰升中於天而鳯凰降龜龍假詩序曰麟趾關睢之應騶虞鵲巢之應騶虞卽白虎也是龜龍白虎並爲瑞應只言麟鳯便言五靈者舉鳯配麟足以成句略其三者故曰五靈其五靈之文出尙書緯也禮記禮運曰麟鳯龜龍謂之四靈不言五者彼稱四靈以爲畜則飲食有由也其意言四靈與羞物爲羣四靈旣擾則羞物皆備龍是魚鮪之長鳯是飛鳥之長麟是走獸之長龜是甲虫之長飲食所需惟此四物四物之內各舉一長虎麟皆是走獸故略云四靈杜欲徧舉諸瑞故備言五靈也直云絕筆獲麟則文勢已足而言之一句者以春秋編年之書必應盡年乃止入年惟此一句故顯言之以明一句是其所感也】曰然則春秋何始於魯隱公答曰周平王東周之始王也隱公讓國之賢君也考乎其時則相接言乎其位則列國本乎其始則周公之祚也音義【祚才路反以刃反】若平王能祈天永命紹開中興音義【中丁仲反】隱公能宣祖業光啟王室則西周之美可尋文武之迹不隊音義【隊直類反】是故因其歷數附其行事采周之舊以防成王義音義【王如字又於況反】垂法將來疏【上旣解終麟之意未辯始隱之由故又假問以釋之不言或問而直言曰者以答前未了須更起此問若言問者猶是前人且旣解絕筆卽因問初起以此不復言或欲示二問共是一人故也然者然上語則者陳下事乘前起後之勢問者言絕筆於獲麟旣如前解然則春秋初起何獨始於魯隱公不始於他國余公何也答曰周平王東周之始王也遷居洛邑平王爲首是始王也隱公讓國之賢君也於第當立委位讓桓是賢君也考乎其時則相接隱公之初當平王之末是相接也言乎其位則列國其爵爲侯其土則廣是大國也本乎其始則周公之祚也魯承周公之後是其福祚之也若使平王能撫養下民求天長命紹先王之烈開中興之功隱公能大宣聖祖之業光啟周王之室君臣同心照臨天下如是則西周之美猶或可尋文武之迹不墜於地而平王隱公居得致之地有得致之資而竟不能然只爲無法故也仲尼湣其如是爲之作法其意言若能用我道豈致此乎是故因其年月之歷數附其時人之行事采周公之舊典以會合成一王之大義𨿽前事已往不可復追冀得垂法將來使後人放習以是之故作此春秋此序一叚大明作春秋之深意問者不直云隱公而言魯隱公者言魯決其不始於他國言隱決其不始於余公挾此二意故幷魯言之也其答直言隱公不云魯者以魯之春秋已爲韓起所說可知故也周自武王伐紂定天下恆居鎬地是爲西都周公攝政營洛邑於土中謂之東都成王𨿽暫至洛邑還歸鎬京爲西周平王始居東周故云東周之始王也平王四十九年而隱公卽位隱公三年而平王崩是其相接也詩旣醉云永錫祚言福祚及後也尙書召誥云用供王能祈天永命言用善徳治民得長命也襄十年傳曰而以偪陽光啟寡君論語曰文武之道未墜於地是杜所用之文也春秋據魯而作卽是諸侯之法而云防成王義者春秋所書尊卑盡備王使來聘錫命賵含有天子撫邦國之義公如京師拜賜防葬有諸侯事王者之法𨿽據魯史爲文足成王者之義也以其防成王義故得垂法將來將使天子法而用之非獨遺將來諸侯也】所書之王卽平王也所用之歷卽周正也音義【正音政讀者多音徵後皆放此】所稱之公卽魯隱也安在其黜周而王魯乎子曰如有用我者吾其爲東周乎此其義也疏【旣言作春秋之意然後答黜周王魯之言經書春王正月王卽周平王也月卽周正也公及邾儀父公卽魯隱公也魯用周正則魯事周矣天子稱王諸侯稱公魯尙稱公則號不攺矣春秋之文安在黜周王魯乎若黜周王魯則魯宜稱王周宜稱公此言周王而魯公知非黜周而王魯也孔子之作春秋夲欲興周非黜周也故引論語以明之公山弗擾召孔子孔子欲往子路不說夫子設此言以解之其意言彼召我者而豈空然哉必謂我有賢能之徳故也旣謂我有賢徳或將能用我言如其能用我言者吾其爲東方之周乎言將欲興周道於東方也原其此意知非黜周故云此其興周之義也注論語者其意多然惟鄭獨異以東周爲成周則非杜所用也】若夫制作之文所以章往考來情見乎辭言髙則旨遠辭約則義微此理之常非隱之也疏【此一叚答說公羊者言微其文隱其義之意若夫者發端之辭旣答王魯更起言端故云若夫聖人制作之文所以章明已往考校方來欲使將來之人鑑見旣往之事聖人之情見乎文辭若使發語卑雜則情趣近立言髙簡則防意逺大章句煩多則事情易顯文辭約少則義趣微略此乃理之常事非故隱之也文王演易則亦文髙旨遠辭約義微豈復孫辭辟害以彼無所辟其文亦微知理之常非爲所隱也其章往考來情見乎辭皆易下繋辭之文彼作彰往而察來意不異耳】聖人包周身之防音義【包必交反防扶放反又音房】旣作之後方復隱諱以辟患非所聞也疏【此一段答孫言辟害之意若成湯繋於夏臺文王囚於羑里周公畱滯於東都孔子絕糧於陳蔡自古聖人幽囚困死則嘗有之未聞有被殺害者也包周身之防者謂聖人防慮必周於身自知無患方始作之旣作之後方復隱諱以辟患害此事實非所聞也云非所聞者言前訓未之有也】子路欲使門人爲臣孔子以爲欺天而云仲尼素王丘明素臣又非通論也音義【論力頓反】疏【此一叚答素王素臣爲非也案論語稱孔子疾病子路使門人爲臣病聞曰久矣哉由之行詐也無臣而爲有臣吾誰欺欺天乎其意言子路以孔子將死使門人爲臣欲令以臣禮葬君冀其顯榮夫子夫子瘳而責之我實無臣何故而爲有臣吾之於人也於誰嘗欺我尙不敢欺人何故使吾欺天乎子路使門人爲臣才僭大夫禮耳孔子尙以爲欺天況神器之重非人臣所議而云仲尼爲素王丘明爲素臣又非通理之論也聖人之生與運隆替運通則功濟當時運閉則道存身後𨿽復富有天下無益於堯舜賤爲匹庶何損於仲尼道爲升降自由聖與不聖言之立否乃聞賢與不賢非復假大位以宣風借虛名以範世稱王稱臣復何所取若使無位無人虛稱王號不爵不祿妄竊臣名是則羨富貴而恥貧賤長僭逾而開亂逆聖人立敎豈當爾也臧文仲山莭藻棁謂之不知管仲鏤簋朱紘稱其器小見季氏舞八佾云孰不可忍若仲尼之竊王號則罪不容誅而言素王素臣是誣大賢而負聖人也嗚呼孔子被誣久矣賴杜預方始雪之】先儒以爲制作三年文成致麟旣已妖妄又引經以至仲尼卒亦又近誣音義【近誣如字近舊音附近之近誣音無】疏【此下至爲得其實皆明麟後之經非仲尼所修之意直言先儒無可尋檢未審是誰先生此意案今左氏之經仍終孔丘之卒𨿽杜氏之注此經亦存而尢責先儒引經至仲尼卒者蓋先儒以爲夫子自衛反魯卽作春秋作三年而後致麟𨿽得麟而猶不止此至孔丘之卒皆是仲尼所修以是辯之謂之近誣明先儒有此說也服防云夫子以哀十一年自衛反魯而作春秋約之以禮故有麟應而至是其宗舊說也服防又云春秋終於獲麟故小邾射不在三叛人中也弟子欲明夫子作春秋以顯其師故書小邾射以下至孔子卒案杜於此下及哀十四年注皆取服義爲說則服氏於此一事已攺先儒矣麟是王者之瑞非爲制作而來而云仲尼致之是其妖且妄也經是魯史之文非仲尼之所述而云仲尼修之是其近誣罔也言近誣者心所不悟非故誣之故云近誣也】據公羊經止獲麟而左氏小邾射不在三叛之數音義【邾張俱反射音亦】故余以爲感麟而作作起獲麟則文止於所起爲得其實疏【谷梁之經亦止獲麟而獨據公羊者春秋之作谷梁無明文杜以獲麟乃作義取公羊故獨據之耳小邾射以句繹來奔與黒肱之徒義無以異傳稱書三叛人名不通數此人以爲四叛知其不入傳例麟下之經傳不入例足知此經非復孔旨故余以爲感麟而作春秋其意起於獲麟則文止於所起自此而談爲得其實重明經止獲麟幷自成已說起麟之意也】至於反袂拭面音義【袂綿世反拭音式】稱吾道窮亦無取焉疏【公羊稱孔子聞獲麟反袂拭面涕沾袍曰吾道窮矣杜旣取公羊經止獲麟而公羊獲麟之下卽有此傳嫌其幷亦取之故云亦無取焉不取之者以聖人盡性窮神樂天知命生而不喜死而不戚困於陳蔡則援琴而歌夢奠兩楹則負杖而詠寧復畏懼死亡下沾衿之泣愛惜性命發道窮之嘆若實如是何異凡夫俗人而得稱爲聖也公羊之書鄕曲小辯致遠則泥故無取焉此則上文所謂簡二傳而去異端豈有反袂拭面涕下沾袍以虛而不經故不取也】

春秋左傳序

春秋左傳序考證

春秋左氏傳序○【臣浩】按舊本祗題曰春秋序讀正義知孔氏依晉宋古本已定作春秋左氏傳序從前刋本皆誤今攺正

疏賈逵太史公十二諸侯年表云云至末○【臣召南】按所言時代先後錯雜疏文從未有如此舛誤者但宋儒王應麟困學紀聞已言和帝元與十一年數句之謬則刋本舛誤其來久矣今旣無善本可正摘記其訛於後

【賈逵太史公十二諸侯年表序云句似引賈逵所作春秋序中引太史公十二年表及劉向別錄也賈逵之下脫一曰字便不可解○魯共王壊孔子舊宅於壁中得古文逸禮有三十九篇書十六篇天漢之後孔安國獻之遭巫蠱倉卒之難未及施行及春秋左氏丘明所修皆古文舊書多者二十餘通蔵於祕府伏而未發一叚推尋文義當云魯共王壊孔子舊宅於壁中得古文逸禮有三十九篇書十六篇及古文春秋左氏丘明所修皆古文舊書多者二十餘通天漢之後孔安國獻之遭巫蠱倉卒之難未及施行藏於祕府伏而未發疏於書十六篇之下卽接天漢云云遂不可解○漢武帝時河間獻左氏及古文周官一叚上文天漢卽是武帝年號此又另起不可解○光武之世議立左氏學公羊之徒上書訟公羊詆左氏左氏之學不立一叚上旣言武帝時未施行當直接下文所云成帝時劉歆校祕書至歆移書責讓太常博士矣文反以光武不立左氏序於成帝哀帝之前時代倒置其誤無疑○成帝時句至歆因移書於太常博士責讓之一叚全用漢書歆傳及儒林傳之文但不應敍於光武之後○丞相史尹咸句脫史字尹咸爲丞相史未甞爲丞相也今加史字○和帝元興十一年鄭興父子及歆創通大義奏上左氏始得立學遂行於世至章帝時賈逵上春秋大義四十條一叚困學紀聞曰考和帝元興止一年安得有十一年一誤也鄭興子眾終於章帝建初八年不及和帝時二誤也章帝之子爲和帝先後失序三誤也釋文序錄亦云元興十一年皆非也臣攷王應麟所言三誤甚精但王應麟時刋本祗云鄭興父子奏上始得立學耳今各本俱作鄭興父子及歆創通大義奏上始得立學則誤中又有誤焉創通大義之歆防上文之劉歆乎抑指光武時之韓歆乎劉子駿創通大義杜預序中語也自應指劉歆歆於莽世巳沒何得至東京與鄭興父子同奏興本傳雲天鳯中興從劉歆講正大義歆使撰條例章句訓詁是興於莽世從學於歆不得云俱至元興中奏上也左氏初立於平帝時劉歆之力然不久卽罷至光武時復立於學則韓歆實奏之後書範升傳云建初三年尙書令韓歆上疏欲爲左氏立博士詔下其議四年朝公卿大夫博士見於云防升排左氏遂與韓歆及許淑等辧難升奏左氏之失此卽疏前文所謂光武之世議立左氏學公羊之徒上書訟公羊詆左氏左氏之學不立者也又陳元傳云建武初元與桓譚杜林鄭興俱爲學者所宗時議立左傳博士範升謂不當立元乃上疏言當立帝爲立左氏學此光武立左氏學之事也劉歆韓歆混而爲一其誤甚矣○至章帝時賈逵上春秋大義四十條句後漢書賈逵傳建初元年詔逵出左氏傳大義長於二傳者逵具條奏之曰臣謹擿出左氏三十事尢著明者疏作四十條亦恐是三十條之訛也】

春秋者魯史記之名也疏諸文所說皆在孔子之前○【臣召南】按疏引晉語羊舌肸習於春秋楚語申叔時曰教之以春秋以見乘與檮杌其本名亦曰春秋二證極確至引坊記經解中語亦云在孔子之前似屬錯誤

以時系年疏桓十七年五月無夏○【臣浩】按左氏經書夏五月丙午及齊師戰於奚惟公羊經無夏字何休曰去夏者明天人不系於公也疏所引者公羊非左氏本文也

左丘明受經於仲尼疏懼弟子各有妄其意失其眞○【臣浩】按有字衍文妄字蓋安字之訛史記原文云懼弟子人人異端各安其意失其眞疏文引史記而稍節之似當作懼弟子各安其意失其眞

大體轉相祖述疏若觀服防賈逵之注皆沒而不說者眾矣○賈逵各本俱作賈誼【臣召南】按賈誼𨿽嘗從北平侯張蒼受左傳但誼所作解詁晉時未必尙有其書杜預注於服防賈逵之說時多駁正此當作賈逵無疑今攺正

劉子駿創通大義疏授業於歆○【臣召南】按後漢書賈逵傳父徽從劉歆受左氏春秋作條例二十一篇據此當云受業於歆非歆受業於徽也受各本俱作授今仍其舊而辯其譌如左

春秋左傳序考證

春秋左傳原目

春秋經傳集解隠公第一音義【解佳買反舊夫子之經與丘明之傳各卷杜氏合而釋之故曰經傳集解隱公名息姑惠公之子母聲子諡法不屍其位曰隠第一此不題左氏傳公羊谷梁二傳旣顯姓別之此不言自見】疏【正義曰五經題篇皆出注者之意人各有心故題無常凖此本經傳別行則經傳各自有題注者以意裁定其本難可復知據今服防所注題云隱公左氏傳解誼第一不題春秋二字然則春秋二字蓋是經之題也服言左氏傳三字蓋本傳之題也杜旣集解經傳春秋此書之大名故以春秋冠其上序說左氏言已備悉故略去左氏而爲此題焉經傳集解四字是杜所加其餘皆舊本也經者常也言事有典法可常遵用也傳者傳也博釋經意傳示後人分年相附兼而解之故謂之經傳集解隱公魯君侯爵杜君采太史公書世本旁引傳記以爲世族譜略記國之興滅譜云魯姬姓文王子周公旦之後也周公股肱周室成王封其子伯禽於曲阜爲魯侯今魯國是也自哀以下九世二百一十七年而楚滅魯依魯世家伯禽至隱公凡十三君兄弟相及者五人隱公名息姑伯禽七世孫惠公弗皇子聲子所生平王四十九年卽位是嵗嵗在豕韋禮記檀弓曰死諡周道也周法天子至於大夫旣死則累其徳行而爲之諡周書諡法云隱拂不成曰隱魯實侯爵而稱公者五等之爵𨿽尊卑殊號臣子尊其君父皆稱爲公是禮之常也字書云第訓次也一者數之始此卷於次第當其一也】杜氏疏【正義曰杜氏名預字元凱畿之孫恕之子也陳壽魏志雲杜畿字伯侯京兆杜陵人也漢禦史大夫杜延年之後文帝時爲尙書僕射封丰樂亭侯試舩溺死追贈太僕諡戴侯也恕字務伯官至幽州刺史預司馬宣王女壻也王隱晉書云預知謀深博明於治亂甞稱徳者非所企及立言立功預所庶防也大觀羣典謂公羊谷梁詭辯之言又非先儒說左氏未究丘明之意橫以二傳亂之乃錯綜微言著春秋左氏經傳集解又參考眾家爲之釋例又作盟會圖春秋長歷備成一家之學至老乃成預有大功名於晉室位至徵南大將軍開府封當陽侯荊州刺史食邑八千戶時人號爲武庫不言名而言氏者注述之人義在謙退不欲自言其名故但言杜氏毛君孔安國馬融王肅之徒其所注書皆稱爲傳鄭則謂之爲注而此於杜氏之下更無稱謂者以集解之名已題在上故止雲杜氏而已劉云不言名而雲氏者漢承焚書之後諸儒各載學名不敢布於天下但欲傳之私族自題其氏爲謙之辭】

桓公第二【十八年】

莊公第三【三十二年】

閔公第四【二年】

僖公上第五【元年至十五年】

僖公中第六【十六年至二十六年】

僖公下第七【二十七年至三十三年】

文公上第八【元年至十年】

文公下第九【十一年至十八年】

宣公上第十【元年至十一年】

宣公下第十一【十二年至十八年】

成公上第十二【元年至十年】

成公下第十三【十一年至十八年】

襄公元第十四【元年至九年】

襄公二第十五【十年至十五年】

襄公三第十六【十六年至二十二年】

襄公四第十七【二十三年至二十五年】

襄公五第十八【二十六年至二十八年】

襄公六第十九【二十九年至三十一年】

昭公元第二十【元年至三年】

昭公二第二十一【四年至七年】

昭公三第二十二【八年至十二年】

昭公四第二十三【十三年至十七年】

昭公五第二十四【十八年至二十二年】

昭公六第二十五【二十三年至二十六年】

昭公七第二十六【二十七年至三十二年】

定公上第二十七【元年至七年】

定公下第二十八【八年至十五年】

哀公上第二十九【元年至十三年】

哀公下第三十【十四年至二十七年】

春秋左傳原目

春秋左傳原目考證

杜氏疏杜畿字伯侯京兆杜陵人也漢禦史大夫杜延年之後文帝時爲尙書僕射封丰樂亭侯○監本脫丰字今從魏志增

春秋左傳原目考證

春秋三傳注解傳述人

唐國子博士兼太子中允贈齊州刺史吳縣開國男陸徳明錄

古之王者必有史官君舉則書所以愼言行昭法式也諸侯亦有國史春秋卽魯之史記也孔子應聘不遇自衛而歸西狩獲麟傷其虛應乃與魯君子左丘明觀書於太史氏因魯史記而作春秋上遵周公遺制下明將來之法褒善黜惡勒成十二公之經以授弟子弟子退而異言丘明恐弟子各安其意以失其眞故論本事而爲之傳明夫子不以空言說經也春秋所貶損人當世君臣其事實皆形於傳故隱其書而不宣所以免時難也及末世口說流行故有公羊【名髙齊人子夏弟子受經於子夏】谷梁【名赤魯人糜信云與秦孝公同時七錄云名淑字元始風俗通云子夏門人】鄒氏【王吉善鄒氏春秋】夾氏之傳鄒氏無師夾氏有錄無書故不顯於世【桓譚新論云左氏傳遭戰國寢蔵後百餘年魯人谷梁赤作春秋殘略多有遺文又有齊人公羊髙緣經文作傳彌失本事】漢興齊人胡母氏【字子都景帝時爲博士年老歸教於齊齊之言春秋者宗事之公孫亦頗受焉】趙人董仲舒【官至江都膠西相】並治公羊春秋蘭陵禇大【梁相】東平嬴公【諫太夫】廣川叚仲溫呂步舒【步舒丞相長史】皆仲舒弟子嬴公守學不失師法授東海孟卿及魯睦【字孟符節令】授彭祖【字公子東海下邳人爲博士至左馮翊太子太傅】及顏安樂【字翁孫魯國薛人也孟姊子也爲齊郡太守丞】由是公羊有嚴顏之學弟子百餘人常曰春秋之意在二子矣彭祖授瑯邪王中【少府家世傳業】中授同郡公孫文【東平太傳徒眾甚盛】及東門云【荊州刺史】安樂授淮陽泠丰【字次君菑川太守】及淄川任翁【少府】丰授大司徒馬宮【字遊卿東海戚人封扶徳侯】及瑯邪左咸【郡守九卿徒眾甚盛】始貢禹【字少翁瑯邪人禦史大夫】事嬴公而成於睦孟以授潁川堂谿惠惠授泰山冥都【丞相史】又疎廣【字仲翁東海蘭陵人太子太傅】事孟卿以授瑯邪筦路筦路及冥都又事顏安樂路授大司農孫寶【字子嚴潁川鄢陵人】瑕丘江公受谷梁春秋及詩於魯申公武帝時爲博士【傳子至孫皆爲博士】使與董仲舒論江公吶於口而丞相公孫本爲公羊學比輯其義卒用董生於是上因尊公羊家詔太子受衞太子復私問谷梁而善之其後浸微惟魯榮廣【字王孫】皓星公二人受焉廣盡能傳其詩春秋蔡千秋【字少君諫大夫郎中戶將】梁周慶【字幼君】丁姓【字子孫至中山太傅】皆從廣受千秋又事皓星公爲學最篤宣帝卽位聞衞太子好谷梁乃召千秋與公羊家並說上善谷梁說後又選郎十人從千秋受防千秋病死徴江公孫爲博士詔劉向受谷梁欲令助之江博士復死乃徴周慶丁姓待詔使卒授十人十餘嵗皆明習乃召五經名儒太子太傅蕭望之等大議殿中平公羊谷梁同異【時公羊博士嚴彭祖侍郎申挽伊推宋顯谷梁議郎尹更始待詔劉向周慶丁姓並論】望之等多從谷梁由是大盛慶姓皆爲博士姓授楚申章昌曼君【爲博士至長沙太傅】初尹更始【字翁君汝南邵陵人議郎諫大夫長樂戶將】事蔡千秋又受左氏傳取其變理合者以爲章句傳子咸【大司農】及翟方進【字子威汝南上蔡人丞相封侯】房鳯【字子元瑯邪不其人光祿大夫五官中郎將靑州牧】始江博士授胡常常授梁蕭秉【字君房】王莽時爲講學大夫

左丘明作傳以授曽申申傳衞人吳起【魏文侯相】起傳其子期期傳楚人鐸椒【楚太傅】椒傳趙人虞卿【趙相】卿傳同郡荀卿名況況傳武威張蒼【漢丞相北平侯】蒼傳洛陽賈誼【長沙梁王太傅】誼傳至其孫嘉嘉傳趙人貫公【漢書云賈誼授貫公爲河間獻王博士】貫公傳其少子長卿【蕩陰令】長卿傳京兆尹張敞【字子髙河東平陽人徙杜陵】及侍禦史張禹【字長子淸河人】禹數爲禦史大夫蕭望之言左氏望之善之薦禹徴待詔未及問防病死禹傳尹更始更始傳其子咸及翟方進胡常常授黎陽賈防【字季君哀帝時待詔爲郎】防授蒼梧陳欽【字子佚以左氏授王莽至將軍】漢書儒林傳云漢興北平侯張蒼及梁太傅賈誼京兆尹張敞大中大夫劉公子皆修春秋左氏傳始劉歆【字子駿向之子王莽國師】從尹咸及翟方進受左氏【哀帝時歆與房鳯王龔欲立左氏爲師丹所奏不果平帝世始得立】由是言左氏者本之賈防劉歆歆授扶風賈徽【字元伯後漢潁陰令作春秋條例二十一卷】徽傳子逵逵受詔列公羊谷梁不如左氏四十事奏之名曰左氏長義章帝善之逵又作左氏訓詁司空南閤祭酒陳元作左氏同異大司農鄭眾作左氏條例章句南郡太守馬融爲三家同異之說京兆尹延篤【字叔堅南陽人】受左氏於賈逵之孫伯升因而注之汝南彭汪【字仲博】記先師奇說及舊注太中大夫許淑【字惠卿魏郡人】九江太守服防【字子愼河南人】侍中孔嘉【字山甫扶風人】魏司徒王朗【字景興肅之父】荊州刺史王基大司農董遇徴士燉煌周生烈並注解左氏傳梓潼李仲欽著左氏指歸陳郡頴容【字子嚴後漢公車徴不就】作春秋條例又何休【字邵公任城人後漢諫大夫】作左氏膏肓公羊墨守谷梁廢疾鄭康成鍼膏盲發墨守起廢疾自是左氏大興漢初立公羊博士宣帝又立谷梁平帝始立左氏後漢建武中以魏郡李封爲左氏博士羣儒蔽固者數廷爭之及封卒因不復補和帝元興十一年鄭興父子奏上左氏乃立於學官仍行於世迄今遂盛行二傳漸微【江左中興立左氏傳杜氏服氏博士太常荀崧奏請立二傳博士詔許立公羊雲谷梁膚淺不足立博士王惇亂竟不果立】左氏今用杜預注公羊用何休注谷梁用範寗注【二傳近代無講者恐其學遂絕故爲音以示將來】

士爕注春秋經十一卷【字彥威蒼梧人吳衛將軍龍編侯】賈逵左氏解詁三十卷服防解誼三十卷王肅注三十卷董遇章句三十卷杜預經傳集解三十卷【字元凱京兆杜陵人晉鎭南大將軍開府儀同三司當陽穆侯】孫毓注二十八卷杜預春秋釋例十五卷四十篇服防音一卷魏髙貴鄕公音三卷【曹髦字士彥魏廢帝】嵇康音三卷【字叔夜譙國人晉中散大夫】杜預音三卷李軌音三卷荀訥音四卷【字世言新蔡人東晉尙書左民郎】徐邈音三卷右左氏梁東宮學士沈文阿撰春秋義疏闕下袟陳東宮學士王元規續成之元規又撰春秋音

何休注公羊十二卷王愆期注十二卷【字門子河東人東晉散騎常侍辰陽伯】髙龍注十二卷【字文範陽人東晉河南太守】孔衍集解十四卷【字舒元魯人東晉廣陵相】李軌音一卷江淳音一卷

右公羊

尹更始谷梁章句十五卷唐固注十二卷【字下人吳尙書僕射】糜信注十二卷【字南山東海人魏樂平太守】孔衍集解十四卷徐邈注十二卷徐幹注十三卷【字文祚東莞人東晉給事中】範寗集注十二卷叚肅注十二卷【不詳何人】胡訥集解十卷右谷梁

春秋三傳注解傳述人﹤經部﹐春秋類﹐春秋左傳注疏﹥

欽定四庫全書

春秋左注疏卷一【起公元年盡二年】

晉杜氏注唐陸徳明音義孔頴達疏

公疏【正義曰魯世家公名息姑伯禽七世孫恵全弗皇子聲子所生平王四十九年卽位諡法拂不成曰是在豕韋】

恵公元妃孟子注言元妃明始適夫人也子宋姓音義【恵公名弗皇諡法愛人好與曰恵其子公讓國之君元妃芳非反傳曰嘉耦曰妃適本又作嫡同丁歷反】疏【正義曰恵公名弗皇孝公之子也諡法愛民好與曰恵釋詁云元始也妃匹也始匹者言以前未曾娶而此人始爲匹故注云言元妃明始適夫人也妃者名通適妾故傳云陳哀公元妃鄭姬生悼大子偃師二妃生公子畱下妃生公子勝元者始也長也一元之字兼始適兩義故云始適夫人也然則有始而非若孟任之類是也亦有而非始若哀姜之類是也妃者配匹之言非有尊卑之異其尊卑殊稱則曲禮所雲天子之妃曰後諸侯曰夫人大夫曰孺人士曰婦人庶人曰妻是也鄭以爲後之言後蓋執治內事在夫之後也夫之言扶言能扶成人君之徳也孺之言屬言其系屬人也婦之言服言其服事人也妻之言齊言與夫齊等也庶人之賤見其齊等也以上因其爵之尊卑爲立別號其實皆配夫通以妃爲稱少牢饋食禮云以某妃配某氏是大夫之妻亦稱妃也孟仲叔季兄弟姊妹長防之別字也孟伯俱長也禮緯云庶長稱孟然則妻之子長者稱伯妾子長於妻子則稱爲孟所以別適庶也故杜注文十五年及釋例皆云慶父爲長庶故或稱孟氏沈氏亦然案傳趙荘子之妻晉景公之姊則趙武適妻子也而武稱趙孟荀偃之卒也士匄請後曰鄭甥可則荀吳妾子也而吳稱知伯豈知氏常爲適而稱伯趙氏恆爲庶而稱孟者也蓋以趙氏趙盾之後盾爲庶長故子孫恆以孟言之與慶父同也推此言之知知氏荀首之後傳雲中行伯之季弟則俱是適妻之子但林父荀首並得立家故荀首子孫亦從適長稱伯也或可春秋之時不能如禮孟伯之字無適庶之異蓋從心所欲而自稱之耳契子姓宋是殷後故子爲宋姓婦人以字配姓故稱孟子】孟子卒注不稱薨不成喪也無諡先夫死不得從夫諡音義【諡實至反】疏【注正義曰魯之夫人皆稱薨舉諡此獨無諡先公卒故特觧之定十五年姒氏卒傳曰不成喪則知此不稱薨亦不成喪也案傳例不赴則不稱薨然則此云不成喪者正謂不赴於諸侯也周禮小史卿大夫之喪賜諡讀誄止賜卿大夫不賜婦人則婦人法不當諡故號當系夫釋例曰諡者興於周之始王變質從文於是有諱焉傳曰周人以諱事神名終將諱之故易之以諡末世滋蔓降及匹夫爰曁婦人婦人無外行於禮當系夫之諡以其所屬詩稱荘姜宣姜卽其義也是言婦人於法無諡故取其夫諡冠於姓之上生以夫國冠之韓姞秦姬是也死以夫諡冠之荘姜定姒是也直見此人是某公之妻故從夫諡此諡非婦人之行也夫諡已定妻卽從而稱之先夫而死則夫未有諡或隨宜稱字故云無諡言婦人法無諡也先夫死不得從夫諡觧其不稱惠也此言其正法耳其末世滋蔓則爲之作諡景王未崩妻稱穆後如此之類皆非禮也重言孟子者服防云嫌與惠公俱卒故重言之下仲子亦然】繼室以聲子生隠公注聲諡也蓋孟子之侄娣也諸侯始娶則同姓之國以侄娣媵元妃死則次妃攝治內事猶不得稱夫人故謂之繼室音義【侄直結反字林文一反兄女也娣夫計反女弟也娶七住反媵以證反又繩證反】疏【注正義曰諡法不生其國曰聲是聲爲諡也襄二十三年傳稱臧宣叔娶於鑄生賈及爲而死繼室以其侄則侄之與娣皆得繼室此旣無文故設疑辭云蓋孟子之侄娣也成八年傳曰凡諸侯嫁女同姓媵之異姓則否荘十九年公羊傳曰諸侯娶一國則二國往媵之以侄娣從侄者何兄之子也娣者何弟也諸侯壹聘九女然則諸侯娶於三國國別各有三女此言諸侯始娶則同姓之國以侄娣媵者欲言媵者亦有侄娣省略爲文耳其實夫人與媵皆有侄娣但聲子或是孟子侄娣或是同姓之國媵者侄娣以其難明故杜兩觧之初云孟子之侄娣又云同姓之國以侄娣媵是也故釋例曰古者諸侯之娶適夫人及左右媵各有侄娣皆同姓之國國三人凡九女參骨肉至親所以息陰訟陰訟息所以廣繼嗣是其義也然宋之同姓國依世本子姓殷時來宋空同黎比髦目夷蕭但春秋不載其國未知宋之同姓者是何釋言云媵送也言妾送適行故夫人侄娣亦稱媵也經傳之說諸侯惟有繼室之文皆無重娶之禮故知元妃死則次妃攝治內事次妃謂侄娣與媵諸妾之最貴者釋例曰夫人薨不更聘必以侄娣媵繼室是夫人之侄娣與二媵皆可以繼室也適庶交爭禍之大者禮所以別嫌明疑防微杜漸故𨿽攝治內事猶不得稱夫人又異於余妾故謂之繼室妻處夫之室故書傳通謂妻爲室言繼續元妃在夫之室】宋武公生仲子仲子生而有文在其手曰爲魯夫人故仲子歸於我注婦人謂嫁曰歸以手理自然成字有若天命故嫁之於魯音義【婦人謂嫁曰歸本或無曰字此依公羊傳】疏【正義曰宋國公爵譜云宋子姓其先契佐唐虞爲司徒封於啇成湯受命王有天下及紂無道周武王滅之而封其子武庚以紹殷後武庚作亂周公伐而誅之更封紂兄帝乙之元子防子啟爲宋公都商丘今梁國睢陽縣是也微子卒其弟微仲代立穆公七年魯隠公之元年也景公三十六年魯哀公之十四年獲麟之嵗也昭公得之元年春秋之傳終矣其後五世百七十年而齊魏楚共滅宋依宋世家微子至武公凡十二君兄弟相及者二人武公是微仲九世孫諡法克定禍亂曰武注正義曰婦人謂嫁曰歸隠二年公羊傳文也以其手之文理自然成字有若天之所命使爲魯夫人然故嫁之於魯也成季唐叔亦有文在其手曰友曰虞曰下不言爲此傳言爲魯夫人者以宋女而作他國之妻故傳加爲以示異耳非爲手文有爲字故魯夫人之上有爲字也仲子手有此文自然成字似其天命使然故云有若天命也隸書起於秦末手文必非隸書石經古文虞作�魯作手文容或似之其友及夫人固當有似之者也傳重言仲子生者詳言之與上重言孟子卒其義同也舊說云若河圖洛書天神言語眞是天命此𨿽手有文理更無靈驗又非夢天故言有若】生桓公而惠公薨注言歸魯而生男惠公不以桓生之年薨琉【注正義曰杜知不以桓生之年薨者以元年傳曰惠公之薨也有宋師大子少葬故有闕少者未成人之辭非新始生之稱又攺葬惠公而隠公不臨使桓爲主若薨年生則才二嵗未堪爲喪主又羽父弒隠與桓同謀若年始十二亦未堪定弒君之謀以此知桓公之生非惠公薨之年也年之長防理無所異杜言此者欲明慶父爲荘公庶兄故顯言此以張本也釋例曰今推案傳之注下羽父之弒隠公皆諮謀於桓然則桓公已成人也傳云生桓公而惠公薨指明仲子惟有此男非謂生在薨年也桓巳成人而弒隠卽位乃娶於齊自應有長庶長庶故氏曰孟是杜張本之意也】是以隠公立而奉之注隠公繼室之子當嗣世以禎祥之故追成父志爲桓尙少是以立爲大子帥國人奉之爲經元年春不書卽位傳音義【禎音貞爲於僞反少詩照反大音泰舊泰字皆作大後大字皆放此爲經於僞反後凡爲經爲傳張本起本之例皆放此更不音】疏【注正義曰繼室𨿽非夫人而貴於諸妾惠公不立大子母貴則宜爲君隠公當嗣父世正以禎祥之故仲子手有夫人之文其父愛之有以仲子爲夫人之意故追成父志以位讓桓但爲桓年少未堪多難是以立桓爲大子帥國人而奉之巳則且攝君位待其年長故於嵗首不卽君位傳於元年之前預發此語者爲經不書公卽位傳是謂先經以始事也凡稱傳者皆是爲經惟文五年霍伯臼季等卒注云爲六年搜於夷傳者以搜於夷與此文次相接故不得言張本也或言張本或言起本或言起檢其上下事同文異疑杜隨便而言也鄭眾以爲隠公攝立爲君奉桓爲大子案傳言立而奉之是先立後奉之也若隠公先立乃後奉桓則隠立之時未有大子隠之爲君復何所攝若先奉大子乃後攝立不得云立而奉之是鄭之謬也賈逵以爲隠立桓爲大子奉以爲君隠𨿽不卽位稱公攺元號令於臣子朝正於宗廟言立桓爲大子可矣安在其奉以爲君乎是賈之妄也襄二十五年齊景公立傳云崔杼立而相之以此知立而奉之謂立爲大子帥國人奉之正謂奉之以爲大子也元年傳曰大子少是立爲大子之文也大子者父在之稱今惠公已薨而言立爲大子者以其未堪爲君仍處大子之位故也禮記曽子問曰君薨而世子生是君薨之後仍可以稱大子也】

經元年春王正月注隠公之始年周王之正月也凡人君卽位欲其體元以居正故不言一年一月也隠𨿽不卽位然攝行君事故亦朝廟告朔也告朔朝正例在襄二十九年卽位例在隠荘閔僖元年音義【朝直遙反下同】疏【正義曰此經字並下傳字亦杜氏所題以分年相附若不有經字何以異傳不有傳字何以別經又公羊谷梁二傳年上皆無經傳字故知杜所題也釋詁云元始也正長也此公之始年故稱元年此年之長月故稱正月言王正月者王者革前代馭天下必攺正朔易服色以變人視聽夏以建寅之月爲正殷以建丑之月爲正周以建子之月爲正三代異制正朔不同故禮記檀弓云夏后氏尙黒殷人尙白周人尙赤鄭康成依據緯以正朔三而攺自古皆相變如孔安國以自古皆用建寅爲正惟殷革夏命而用建丑周革殷命而用建子杜無明說未知所從正是時王所建故以王字冠之言是今王之正月也王不在春上者月攺則春移春非王所攺故王不先春王必連月故王處春下周以建子爲正則周之二月三月皆是前世之正月也故於春每月書王王二月者言是我王之二月乃殷之正月也王三月者言是我王之三月乃夏之正月也旣有正朔之異故每月稱王以別之何休云二月三月皆有王者二月殷之正月也三月夏之正月也王者存二王之後使統其正朔服其服色行其禮樂所以尊先聖通三統師法之義恭讓之禮服防亦云孔子作春秋於春每月書王以統三王之正其意以爲王二月王三月王是夏殷之王謂大禹成湯也爲周室之臣民尊夏殷之舊主每月書王敬奉前代揆之人情未見其可杞宋二王之後各行己祖正朔宋不行夏杞不行殷而使天下諸侯徧視二代考諸典籍未之或聞杞宋不奉周正周人悉尊夏殷則是重過去而忽當今尊二國而慢時主其爲顚倒不亦甚乎且經之所言王二月王三月若是夏殷之王當自皆言正月何以言王二月王三月乎謂之二月三月其王必是周王安得以爲夏殷王也若如公羊之說春秋黜周王魯則杞非王后夏無可尊復通夏正何也但春之三月不必月皆有事若入年已有王正月者則二月不復書王若已有王二月者則三月不復書王以其上月已是此王之月則下月從而可知故每年之春惟一言王耳春秋之例竟時無事乃書首月以記時此下二月有防盟之事則不得空書首月也正月無事而書首月者以人君於始年初月必朝廟告朔因卽人君之位以繼臣子之心故君之始年必書曰元年春王正月公卽位史策之正法也隱公攝行君事𨿽不卽位而亦攺元朝廟與人更始異於常年之正月故史特書其事見此月公宜卽位而自不卽位荘閔僖元年皆書春王正月與此同也定公元年不書正月者正月之時定公未立卽位在於六月歳首未得朝正公之卽位別見下文正月無所可見故不書也然則定以六月卽位卽位乃可攺元正月已稱元年者未攺之日必乘前君之年旣攺之後方以元年紀事及其史官定策須有一統不可半年從前半年從後𨿽非年初亦統此嵗故入年卽稱元也釋例曰癸亥公之喪至自幹侯戊辰公卽位喪在外逾年乃入故因五日攺殯之莭國史用元年卽位之禮因以此年爲元年也古法旣然故漢魏以來𨿽秋冬攺元史於春夏卽以元年冠之是有因於古也受命之王必攺正朔繼世之王奉而行之每嵗頒於諸侯諸侯受王正朔故言春王正月王卽當時之王序云所書之王卽平王是其事也公羊傳曰王者孰謂謂文王也始攺正朔自是文王所爲頒於諸侯非復文王之歷受今王之歷稱文王之正非其義也注正義曰傳云王周正月知是周王之正月也說公羊者云元者气之始春者四時之始王者受命之始正月者政教之始公卽位者一國之始春秋緯稱黃帝受圗有五始謂此五事也杜於左氏之義𨿽無此文而五始之理亦於杜無害此非左氏褒貶之要自是史官記事之體故晉宋諸史皆言元年春王正月帝卽位是也元年正月實是一年一月而別立名故鮮之云凡人君卽位欲其體元以居正故不言一年一月也言欲其體元以居正者元正實是始長之義但因名以廣之元者气之本也善之長也人君執大本長庻物欲其與元同體故年稱元年正者直方之間語也直其行方其義人君當執直心仗大義欲其常居正道故月稱正也以其君之始年嵗之始月故特假此名以示義其餘皆卽從其數不復攺也書稱月正元日意同於此又觧無事而書正月之意隠𨿽不卽位然攝行君事而亦朝廟告朔攺元布政故書首年始月以明其應卽位而不爲也天子之封諸侯也割其土壤分之臣民使之専爲已有故諸侯於其封內各得攺元傳說鄭國之事云僖之元年朝於晉簡之元年士子孔卒是諸侯皆攺元非獨魯也劉爲規過云元正惟取始長之義不爲體元居正規釋杜云欲其體元以居正謂人君體是元長以居正位不欲在下陵奪處位不終是劉妄觧杜意不爲體其元善居於正道以規杜氏其理非也劉又難何休云惟王者然後攺元立號春秋托新王受命於魯故因以錄卽位若然新王受命正朔必攺是魯得稱元亦應攺其正朔仍用周正何也旣托王於魯則是不事文王仍奉王正何也諸侯攺元自是常法而云托王攺元是妄說也說公羊者云元者气之始春者四時之始王者受命之始正月者政教之始公卽位者一國之始春秋緯云黃帝坐於扈閣鳯凰衘書致帝前其中得五始之文謂此五事何休又云公卽位者一國之始政莫大於正始故春秋以元之气正天之端以天之端正王之政以王之政正諸侯之卽位以諸侯之卽位正境內之治諸侯不上奉王之政則不得卽位故先言正月而後言卽位政不由王出則不得爲政故先言王而後言正月王者不奉天以制號令則無法故先言春而後言王天不深正其元則不能成其化故先言元而後言春五者同日並見相須成體非比辭也何休自云諸侯不得攺元則元者王之元年非公之元年公卽位不在王之元年安得同日並見共成體也卽以托王於魯史之攺元元旣爲魯所攺則政不由王出安得以王之政正諸侯元尊而王卑年大而月小年之有元攺而無忌王之立政必云湏奉舎其大而事其細敬所卑而慢所尊以此立教必不可行聖人有作豈當爾也黃帝之作五始者爲天子法乎爲諸侯法乎諸侯不得攺元必非諸侯法若非諸侯法安得有公卽位乎無公卽位則闕一始何得爲五始也若是天子法不得言王正月王卽位何休云以王之政正諸侯之卽位然王者豈復以己之政正已卽位不通若此何以行之言左氏者或取爲說是逐狂東走也隠荘閔僖四公元年傳皆說不書卽位之由故指以爲例隠不行卽位又謙不告至而嵗首告朔朝正所以尊敬祖考也若不行卽位又不朝正則與臣子無別不成爲君故告朔朝廟也】

三月公及邾儀父盟於蔑注附庸之君未王命例稱名能自通於大國繼好息兵故書字冠之名例在荘五年邾今魯國鄒縣也蔑姑蔑魯地魯國卞縣南有姑城音義【父音甫邾子之字凡人名字皆放此蔑亡結反好呼報反鄒側畱反卞皮彥反本或作弁】疏【正義曰公隱公也及與也與彼邾君字儀父者盟於蔑地譜云邾曹姓顓頊之後有六終產六子其第五子曰安邾卽安之後也周武王封其苗裔邾俠爲附庸居邾今魯國鄒縣是也自安至儀父十二世始見春秋齊桓行覇儀父附從進爵稱子文公徙於繹桓公以下春秋後八世而楚滅之諸侯俱受王命各有寰宇上事天子旁交鄰國天子不信諸侯諸侯自不相信則盟以要之凡盟禮殺牲歃血告誓神明若有背違欲令神加殃咎使如此牲也曲禮曰約信曰誓涖牲曰盟周禮天官玉府職曰若合諸侯則共珠槃玉惇夏官戎右職曰盟則以玉惇辟盟遂役之贊牛耳桃茢秋官司盟職曰掌盟載之法曰邦國有疑會同則掌其盟約之載及其禮義北面詔明神鄭以爲槃惇皆器名也珠玉以爲飾合諸侯者必割牛耳取其血歃之以盟惇以盛血槃以盛耳將歃則戎右執其器爲眾陳其載辭使心皆開辟司盟之官乃北面讀其載書以告曰月山川之神旣告乃尊卑以次歃戎右傳惇血以授當歃者令含其血旣歃乃坎其牲加書於上而埋之此則天子會諸侯使諸侯聚盟之禮也凡天子之盟諸侯十二嵗於方嶽之下故傳云再會而盟以顯昭明若王不巡守及諸侯有事朝王卽時見曰會殷見曰同亦爲盟禮其盟之法案覲禮爲壇十有二尋深四尺加方明於其上方明者木也方四尺設六玉上圭下璧南方璋西方琥北方璜東方圭朝諸侯於壇訖乃加方明於壇而祀之列諸侯於庭玉府共珠槃玉惇戎右以玉惇辟盟遂役之贊牛耳桃茢司盟北面詔告明神諸侯以次歃血鄭注覲禮云王之盟其神主日王官之伯盟其神主月諸侯之盟其神主山川是盟禮之略也若諸侯之盟亦有壇知者故柯之盟公羊傳稱曹子以手劍劫桓公於壇是也其盟神則無復定限故襄十一年傳稱司愼司盟名山名川羣神羣祀先王先公七姓十二國之祖是也其盟用牛牲故襄二十六年傳云歃用牲又哀十七年傳云諸侯盟誰執牛耳是也其殺牛必取血及耳以手執玉惇之血進之於口知者定八年涉佗捘衛侯之手及捥又襄九年傳云與大國盟口血未幹是也旣盟之後牲及余血並盟載之書加於牲上坎而埋之故僖二十五年傳云宵坎血加書是也春秋之世不由天子之命諸侯自相與盟則大國制其言小國屍其事官𨿽小異禮則大同故釋例曰盟者殺牲載書大國制其言小國屍其事珠槃玉惇以奉流血而同歃是其事也其盟載之辭則傳多有之此時公求好於邾邾君來至蔑地公出與之盟史書魯事以公爲主言公及及者言自此及彼據魯爲文也桓十七年公會邾儀父盟於趡彼言會此言及者彼行會禮此不行會禮故也故劉云策書之例先會後盟者上言會下言盟惟盟不會者直言及此爲不行會禮故言及也或可史異辭非先會而盟則稱會知者文七年公會諸侯晉大夫盟於扈傳云公後至則是不及其會而經稱會故知盟稱會者未必先行會禮也注正義曰傳言未王命知是附庸也荘五年郳犂來來朝傳曰未王命觧其稱名之意是知附庸之君例稱名也禮記王制云不合於天子附於諸侯曰附庸鄭云不合謂不朝會也小城曰附庸附庸者以國附於大國未能以其名通是說附庸之義也王制又云天子之元士視附庸然則附庸貴賤與天子之元士同也其禮則四命知者天子大夫視子男卿視伯三公視公侯所視皆多一命明知附庸多於元士一命又諸侯世子未誓執皮帛視小國之君公之孤四命亦執皮帛及附庸亦執皮帛故知四命也然則天子大夫四命稱字附庸稱名者以王朝之臣故特尊之而稱字釋例曰名重於字故君父之前自名朋友之接自字是以春秋之義貶責書其名斥所重也褒厚顯其字辟所諱也然則應字而名則是貶應名而字則是貴故宰咺書名以貶之儀父書字以貴之傳文惟言貴之不說可貴之狀賈服以爲儀父嘉隠公有至孝謙讓之義而與結好故貴而字之善其慕賢說讓知不然者案傳云公攝位而欲求好於邾是公先求邾非邾先慕公復何足貴且書曰儀父乃是新意仲尼以事有可善乃得書字善之不是緣魯之意以爲褒貶安得以其慕賢便足貴之又桓十七年公及邾儀父盟於趡桓公不賢不讓彼經亦書儀父故知貴之之言不爲慕賢說讓也附庸不能自通不與盟會今能自通大國繼好息民故知爲此貴而字之不貴來朝而貴其盟者朝事大國則附庸常道齊盟結好非附庸所能故盟則貴之朝從常法】

夏五月鄭伯克段於鄢注不稱國討而言鄭伯譏失教也段不弟故不言弟明鄭伯𨿽失教而段亦凶逆以君討臣而用二君之例者言叚彊大雋傑據大都以耦國所謂得雋曰克也國討例在荘二十二年得雋例在荘十一年母弟例在宣十七年鄭在滎陽苑陵縣西南鄢今潁川鄢陵縣音義【叚徒亂反鄭伯弟名鄢於晚反又於建反又於然反弟音悌又如字雋音俊傑音桀滎戶扄反本或作熒非苑於阮反又於元反】疏【正義曰鄭國伯爵譜云鄭姬姓周厲王子宣王母弟桓公友之後也宣王封友於鄭今京兆鄭縣是也及幽王無道友遷其民於虢鄶虢鄶之君分其地遂國焉今河南新鄭縣是也荘公二十二年魯隠公之元年也聲公二十年獲麟之嵗也三十三年而春秋之傳終矣聲公三十七年卒自聲以下五世八十七年而韓滅鄭此鄭伯荘公也諡法勝敵克壯日荘注正義曰國討者謂稱國若人稱國稱人則明其爲賊言一國之人所欲討也今稱鄭伯指言君自殺弟若弟無罪然譏其失兄之教不肯早爲之所乃是養成其惡及其作亂則必欲殺之故稱鄭伯所以罪鄭伯也傳例母弟稱弟叚實母弟以其不爲弟行故去弟以罪叚也兩罪之者明兄𨿽失教而叚亦凶逆也釋例曰兄而害弟者稱弟以章兄罪弟又害兄則去弟以罪弟身統論其義兄弟二人交相殺害各有曲直存弟則示兄曲也鄭伯旣失教若依例存弟則嫌善叚故特去弟兩見其義是其說也襄三十年天王殺其弟佞夫傳曰罪在王則與鄭伯同譏而佞夫不去弟者釋例曰佞夫稱弟不聞反謀也鄭叚去弟身爲謀首也然則佞夫不與反謀罪王而不罪佞夫故稱弟也傳例戰敗克取兩國之文叚實鄭臣而言克叚故申明傳意以觧之得雋曰克荘十一年傳例也國討例在荘二十二年者彼經書陳人殺其公子禦防實君殺大子而稱陳人者陳人惡其殺大子之名故不稱君父以國討公子告也傳稱陳人殺其大子禦防以實言之明經所書國討之例也彼無凡例而言例者正以此傳云稱鄭伯譏失教也言稱是仲尼之變例也稱君爲罪君則知稱人爲國討序云推變例以正褒貶卽此類也推以爲例故言例在彼年諸注言例在者未必皆有凡例也地理誌河南郡有苑陵新鄭各自爲縣晉世分河南而立滎陽廢新鄭而入苑陵故鄭在苑陵西南也又地理誌潁川郡有鄢陵縣】

秋七月天王使宰咺來歸惠公仲子之賵注宰官咺名也咺贈死不及屍弔生不及哀豫凶事故貶而名之此天子大夫稱字之例仲子者桓公之母婦人無諡故以字配姓來者自外之文歸者不反之辭音義【咺吁阮反賵芳鳯反】疏【正義曰天王周平王也譜云周黃帝之苗裔姬姓后稷之後也后稷封於邰及夏之衰后稷之子不窋失其官竄於西戎至大王爲狄所逼去邠居岐文王受命武王克殷而王有天下幽王爲犬戎所殺平王遷都王城今河南縣是也平王四十九年魯隠公之元年也敬王又遷成周今洛陽是也敬王三十九年獲麟之嵗也四十三年而敬王崩敬王子元王九年春秋之傳終矣元王以下十一世二百二十六年而周亡也周本紀武王至平王凡十三王兄弟相及者一人平王是武王十一世孫也恵公薨在往年明年仲子始薨蓋於時有疾王聞其疾謂之巳薨故使大宰大夫名咺者來至於魯並歸恵公仲子之賵賵者助喪之物文五年注云車馬曰賵士喪旣夕禮云公賵纁束帛兩馬士之制只得駕兩馬故云賵兩馬大夫以上皆駕四馬此宰咺來賵蓋用四馬也公羊傳曰喪事有賵賵者蓋以馬以乘馬束帛車馬曰賵谷梁傳曰乘馬曰賵皆謂宰咺用乘馬來也恵公仲子不言及者是並致二賵或是史異辭蓋二者各以乘馬不宜以一乘之馬賵二人也服防云賵覆也天王所以覆被臣子案士喪旣夕禮兄弟所知悉皆致賵非獨君之賵臣以賵爲覆則可矣其言覆被臣子則非也何休亦云賵猶覆也蓋謂覆被亡者耳注正義曰傳言緩且子氏未薨故名是不應名而名之也貶乃書名知法應書字故云此天子大夫稱字之例傳無明例故推此以爲例也周禮天官大宰卿一人小宰中大夫二人宰夫下大夫四人宰夫小宰皆是大夫未知宰咺是何宰也宰夫職曰凡邦之弔事掌其戒令與其幣器財用鄭云弔事弔諸侯諸臣幣所用賻也旣掌弔事或卽充使此蓋宰夫也仲子乃恵公妾耳王使賵之者隠立桓爲大子成桓母爲夫人天王知其然故遣賵恵公因卽賵之杜言仲子者桓公之母正見此意不然仲子爲桓母傳有明文不須觧也男子之有諡者人君則配王配公大夫或配子或配字皆不以字配姓婦人於法無諡故以字配姓言其正法然也釋例曰婦人無外行於禮當系夫之諡以明所屬是言婦人不合諡也系夫諡者夫人而已眾妾不合系夫正當以字配姓也其聲子戴嬀有諡者皆越禮妄作也】

九月及宋人盟於宿注客主無名皆微者也宿小國東平無塩縣也凡盟以國地者國主亦與盟例在僖十九年宋今梁國睢陽縣音義【與音預下同睢音𨿽】疏【注正義曰春秋之例若是命卿則名書於經此盟客主無名故知皆是微者公羊傳曰孰及之內之防者也谷梁傳曰及者何內卑者也宋人外卑者也卑防言非卿也客謂宋主謂魯直言及者他國可言某人魯史不得自言魯人直言及彼是魯及可知其防人與他國聚會亦直言會與此同也會盟之地地必有主舉地者地主之國或與或否故地主之國亦序於其列經舉國名以爲盟地者國主與在其中不復序之於列以其可知故也例在僖十九年者彼經書會陳人蔡人楚人鄭人盟於齊傳曰陳穆公請修好於諸侯以無忘齊桓之徳冬盟於齊修桓公之好也言修桓公之好齊人必與可知也齊人不序於列而以齊爲盟地是其盟以國地者國主與盟之例此亦推以爲例非凡例也然則桓十四年公會鄭伯於曹卽亦是例而逺指僖十九年者此旣是盟故取盟爲例其實會亦然也故彼注云以曹地曹與會是也僖二十七年楚人陳侯蔡侯鄭伯許男圍宋公會諸侯盟於宋宋不與盟亦地以宋者彼注云宋方見圍無嫌於與盟故直以宋地然則宣十四年楚子圍宋十五年公孫歸父會楚子於宋亦是不嫌宋與故地以宋也地理誌梁國睢陽縣故宋國防子所封也】

冬十有二月祭伯來注祭伯諸侯爲王卿士者祭國伯爵也傳曰非王命也釋其不稱使音義【祭側界反國名傳祭仲同使如字又所吏反】疏【注正義曰僖二十四年傳富辰說周公封建親戚以蕃屏周而云邢茅胙祭則祭之初封畿外之國也穆王之時有祭公謀父今有祭伯世仕王朝蓋本封絕滅食采於王畿也荘二十三年祭叔來聘注以爲祭叔爲祭公來聘魯天子內臣不得外交是祭於此時爲畿內之國仍有封爵故言諸侯爲王卿士也釋例曰王之公卿皆書爵祭伯凡伯是也大夫稱字南季榮叔是也元士中士稱名劉夏石尙是也下士稱人公會王人於洮是也其或稱祭公舉官而言之此其定例也然春秋之世有王之卿士無采地者若王叔陳生伯輿之屬是也但未知書經其稱云何杜旣云公卿稱爵而王子虎及劉捲卒稱名者彼是天王爲赴以名告魯如諸侯之例薨則稱名此云公卿稱爵者謂聘使往還與彼爲異也又襄十五年注雲天子卿書字者以傳云劉夏逆王后於齊卿不行非禮也以劉夏非卿書名若卿則應書字以名字相對故舉以言焉其實卿書爵也此祭伯若王使來當雲天王使祭伯來聘亦如天王使凡伯來聘今以自來爲文明非王命而私行也劉云卿而無爵或亦書字大夫有爵或亦書爵傳稱王叔陳生與伯輿爭政俱是卿士並不言爵又滕侯之先爲周卜正書稱齊侯呂伋爲虎賁氏則大夫或有爵也然則大夫有爵不可舎爵而書氏卿而無爵不可越字而書名蓋有卿士亦書字大夫亦書爵也王臣之見經者眾祭伯凡伯毛伯單伯召伯尹子單子劉子其間未必無大夫榮叔南季家父叔服其間未必無卿但無明證故依例觧之襄十五年注雲天子卿書字是言天子卿有書字之理】

公子益師卒注傳例曰公不與小斂故不書日所以示薄厚也春秋不以日月爲例惟卿佐之喪獨托日以見義者事之得失旣未足以褒貶人君然亦非死者之罪無辭可以寄文而人臣輕賤死日可略故特假日以見義音義【斂力驗反見賢徧反下同】疏【注正義曰傳文與上下作例者注皆謂之傳例釋例曰君之卿佐是謂股肱股肱或虧何痛如之疾則親問焉喪則親與小斂大斂愼終歸厚之義也故仲尼修春秋卿佐之喪公不與小斂則不書日示薄厚戒將來也卽以新死小斂爲文則但臨大斂及不臨其喪亦同不書曰也襄五年冬十二月辛未季孫行父卒傳曰大夫入斂公在位是公與小斂則書曰之事也其翚柔溺等生見經傳死而不書卒者皆不以卿禮終也文十四年秋九月甲申公孫敖卒於齊已絕卿位公不與小斂而書曰卒者釋例曰公孫敖縱情棄命旣已絕位非大夫也而備書於終者恵叔毀請於朝感子以赦父惇公族之恩崇仁孝之教故傳曰爲孟氏且國故也是言𨿽不與斂防實過厚故書曰也荘三十二年秋七月癸巳公子牙卒時公有疾昭二十五年冬十月戊辰叔孫婼卒二十九年夏四月庚子叔詣卒時公孫在外成十七年冬十一月壬申公孫嬰齊卒於貍脤在外而卒皆公不與斂而書日者釋例曰其或公疾在外大夫不卒於國而猶存其日者君子不責人以所不得備非不欲臨也然則爲其有故不得以責公故皆書日也公孫嬰齊書所卒之地餘皆不書地者釋例曰魯大夫卒其境內則不書地傳稱季平子行東野卒於房是也而先儒以爲𨿽以卿禮終而不臨其喪皆沒而不書杜知不臨其喪亦同不書日者案父之死不以卿禮終而經不書足知惟據不以卿禮終者經始不書明以卿禮終𨿽全不臨喪亦同書卒但不書日耳春秋諸事日與不日傳皆不發惟此發傳故特觧之云春秋不以日月爲例惟卿佐之喪獨托日以見義也言事之得失未足以褒貶人君者春秋之文褒爲厚賞貶爲大罰君之於臣有恩則常事不足以加賞無恩則小失不足以致罰故云未足以褒貶也止欲貶責死者君自無防然亦非死者之罪意欲以爲勸戒無辭可以寄文而人臣對君爲輕賤死日可略去故於此一條特假日以見義其餘則不以日月爲例故無傳也】

傳元年春王周正月注言周以別夏殷音義【別彼列反夏戶雅反三代之號可以意求】不書卽位攝也注假攝君政不修卽位之禮故史不書於策傳所以見異於常音義【見賢徧反】疏【正義曰攝訓持也隠以桓公防少且攝持國政待其年長所以不行卽位之禮史官不書卽位仲尼因而不攺故發傳以觧之公實不卽位史本無可書荘閔僖不書卽位義亦然也舊說賈服之徒以爲四公皆實卽位孔子修經乃有不書故杜詳辧之釋例曰遭防繼位者每新年正月必攺元正位百官以序故國史皆書卽位於策以表之隠旣繼室之子於第應立而尋父娶仲子之意委位以讓桓天子旣已定之諸侯旣已正之國人旣已君之而隠終有讓國授桓之心所以不行卽位之禮也隠荘閔僖𨿽居君位皆有故而不修卽位之禮或讓而不爲或痛而不忍或亂而不得禮廢事異國史固無所書非行其禮而不書於文也顏氏說以爲魯十二公國史盡書卽位仲尼修之乃有所不書若實卽位則爲隠公無讓若實有讓則史無緣虛書是言實不卽位故史不書也傳於隠閔云不書卽位於荘僖云不稱卽位者釋例曰丘明於四公發傳以不書不稱起文其義一也劉賈顧爲傳文生例云防深不忍則傳言不稱恩淺可忍則傳言不書博據傳辭殊多不通案殺欒盈則云不言大夫殺良霄則云不稱大夫君氏卒則云不曰薨不言葬不書姓鄭伯克叚則云稱鄭伯此皆同意而別文之驗也傳本意在觧經非曲文以生例是言不書不稱義同之意也何休膏盲以爲古制諸侯防弱天子命賢大夫輔相爲政無攝代之義昔周公居攝死不記崩今隠公生稱侯死稱薨何因得爲攝者周公攝政仍以成王爲主直攝其政事而已所有大事稟王命以行之致政之後乃死故卒稱薨不稱崩隠公所攝則位亦攝之以桓爲太子所有大事皆専命以行攝位被殺在君位而死故生稱公死稱薨是與周公異也且公羊以爲諸侯無攝鄭康成引公羊難云宋穆公云吾立乎此攝也以此言之何得非左氏是鄭意亦不從何說也下傳曰公攝位而欲求好於邾是位亦攝也又曰恵公之薨也大子少是以桓爲大子也所以異於正君者元年不卽位行還不告廟不臨恵公之葬不成聲子之喪尊仲子爲夫人薨則赴於諸侯又爲之立廟此是謙之實也隠公讓位賢君故爲春秋之首所以不入頌者魯僖公之時周王嵗二月東巡守至於岱宗柴季孫行父爲之請於周大史克爲之作頌故得入頌隱公無人爲請故不入頌也】○三月公及邾儀父盟於蔑邾子克也注克儀父名未王命故不書爵曰儀父貴之也注王未賜命以爲諸侯其後儀父服事齊桓以奨王室王命以爲邾子故荘十六年經書邾子克卒音義【故不書爵一本無故字奨將丈反】疏【注正義曰荘十三年齊桓會諸侯於北杏邾人在焉及十六年而書邾子克卒故知由事齊桓乃得王命也賈服以爲北杏之會時已得王命蓋以北杏之防邾人在列故謂其已得命也列與不列在於主會之意不由有爵與否襄二十七年宋之盟齊人請邾宋人請滕邾滕不列於會故不書邾滕襄五年戚之會穆叔以屬鄫爲不利使鄫大夫聽命於會故經書鄫人然則爲人私屬則不列於防不爲人私屬則列於會不可據列會與否以明有爵也昭四年申之會淮夷列焉未必有爵也邾今無爵得與魯盟北杏會齊何須有爵荘十五年會於鄄傳曰齊始覇則齊桓爲覇自鄄會始耳北杏之時諸侯未從覇功未立桓尙未有殊勲儀父何足可紀且齊桓未有功於王焉能使王命之其得王命必在北杏之後但未知定是何年耳服防云爵者醮也所以醮盡其材也】公攝位而欲求好於邾故爲蔑之盟注觧所以與盟也音義【好呼報反與如字又音預】○夏四月費伯帥師城郎不書非君命也注費伯魯大夫郎魯邑髙平方與縣東南有郁郎亭傳曰君舉必書然則史之策書皆君命也今不書於經亦因史之舊法故傳釋之諸魯事傳釋不書他皆仿此音義【費音祕郁於六反仿甫往反後此例皆同】疏【注正義曰史之防書皆君命者謂君所命爲之事乃得書之於策非謂君命遣書方始書也又觧史策不書經亦不書之意仲尼書於經者亦因史之舊法舊史不書則亦不書故傳發此事釋經不書之意諸魯事傳釋不書他皆仿此謂下盟於翼作南門之類是也】○初鄭武公娶於申曰武姜注申國今南陽宛縣音義【娶取住反宛於元反】疏【正義曰杜以爲凡倒本其事者皆言初也賈逵云凡言初者隔其年後有禍福將終之乃言初也注正義曰外傳說伯夷之後曰申呂𨿽衰齊許猶在則申呂與齊許俱出伯夷同爲姜姓也國語曰齊許申呂由大姜言由大姜而得封也然則申之始封亦在周興之初其後中絕至宣王之時申伯以王舅攺封於謝詩大雅崧髙之篇羙宣王褒賞申伯云王命召伯定申伯之宅是其事也地理誌南陽郡宛縣故申伯國宛縣者謂宣王攺封之後也以前則不知其地】生莊公及共叔叚注叚出奔共故曰共叔猶晉侯在鄂謂之鄂侯音義【共音恭共地名凡國名地名人名字氏族皆不重音疑者復出後仿此鄂五各反】疏【注正義曰賈服以共爲諡諡法敬長事上曰共作亂而出非有其徳可稱糊口四方無人與之爲諡故知叚出奔共故稱共猶下晉侯之稱鄂侯也】莊公寤生驚姜氏故名曰寤生遂惡之注寐寤而荘公巳生故驚而惡之音義【寤五故反惡烏路反注同】疏【正義曰謂武姜寐時生荘公至寤始覺其生故杜云寐寤而荘公已生】愛共叔叚欲立之注欲立以爲大子亟請於武公公弗許及荘公卽位爲之請制公曰制巖邑也虢叔死焉佗邑惟命注虢叔東虢君也恃制巖險而不修徳鄭滅之恐叚復然故開以佗邑虢國今滎陽縣音義【亟欺冀反數也爲於僞反巖五銜反本又作嚴虢伯反國名復扶又反】疏【注正義曰僖五年傳曰虢仲虢叔王季之穆也晉語稱文王敬友二虢則虢國本有二也晉所滅者其國在西故謂此爲東虢也鄭語史伯爲桓公設謀云虢叔恃勢鄫仲恃險皆有驕侈怠慢之心君以成周之眾奉辭伐罪無不克矣桓公從之是其恃險而不修徳爲鄭滅之之事也云虢叔封西虢仲封東而此云虢叔東虢君者言所滅之君字叔也桓十年傳云虢仲譖其大夫謂叔之子孫字曰仲也案傳燕國有二則一稱北燕邾國有二則一稱小邾此虢國有二而經傳不言東西者於時東虢已滅故西虢不稱西其並存之日亦應以東西別之地理誌云河南郡滎陽縣應劭云故虢國今虢亭是也】請京使居之謂之京城大叔注公順姜請使叚居京謂之京城大叔言寵異於眾臣京鄭邑今滎陽京縣音義【大音泰注及下皆同】祭仲曰都城過百雉國之害也注祭仲鄭大夫方丈曰堵三堵曰雉一雉之墻長三丈髙一丈侯伯之城方五里徑三百雉故其大都不得過百雉音義【過古臥反後不音者皆同堵丁古反長直亮反又如字髙古報反又如字徑古定反】疏【注正義曰注諸言大夫者以其名氏顯見於傳更無卑賤之驗者皆以大夫言之其實是大夫與否亦不可委知也定十二年公羊傳曰雉者何五板而堵五堵而雉何休以爲堵四十尺雉二百尺許愼五經異議戴禮及韓詩說八尺爲板五板爲堵一堵爲雉板廣二尺積髙五板爲一丈五堵爲雉雉長四丈古周禮及左氏說一丈爲板板廣二尺五板爲堵一堵之墻長丈髙丈三堵爲雉一雉之墻長三丈髙一丈以度其長者用其長以度其髙者用其髙也諸說不同必以雉長三丈爲正者以鄭是伯爵城方五里大都三國之一其城不過百雉則百雉是大都定制因而三之則侯伯之城當三百雉計五里積千五百步步長六尺是九百丈也以九百丈而爲三百雉則雉長三丈賈逵馬融鄭王肅之徒爲古學者皆云雉長三丈故杜依用之侯伯之城方五里亦無正文周禮冬官考工記匠人營國方九里旁三門謂天子之城天子之城方九里諸侯禮當降殺則知公七里侯伯五里子男三里以此爲定說也但春官典命職乃稱上公九命侯伯七命子男五命其國家宮室車旗衣服禮儀皆以命數爲莭鄭以爲國家國之所居謂城方也如典命之言則公當九里侯伯七里子男五里故鄭兩觧之其注尙書大傳以天子九里爲正說文云或者天子之城方十二里詩文王有聲箋言文王城方十里大於諸侯小於天子之制論語注以爲公大都之城方三里皆以爲天子十二里公九里也其駁異義又云侯伯城方五里以匠人典命俱是正文因其不同故兩申其說今杜無二觧以侯伯五里爲正者蓋以典命所云國家者自謂國家所爲之法禮儀之度未必以爲城居也】先王之制大都不過參國之一注三分國城之一音義【參七南反又音三】中五之一小九之一今京不度非制也注不合法度非先王制疏【正義曰定以王城方九里依此數計之則王城長五百四十雉其大都方三里長一百八十雉中都方二里又二百四十步長一百八雉也小都方一里長六十雉也公城方七里長四百二十雉其大都方二里又一百步長一百四十雉也中都方一里又一百二十步長八十四雉也小都方二百三十三步二尺長四十六雉又二丈也侯伯城方五里長三百雉其大都方一里又二百步長百雉也中都比王之小都其小都方一百六十六步四尺長三十三雉又一丈也子男城比王之大都其大都比侯伯之中都其中都方一百八十步長三十六雉也小都方百步長二十雉也考工記曰王宮門阿之制五雉宮隅之制七雉城隅之制九雉門阿之制以爲都城之制宮隅之制以爲諸侯之城制然則王之都城隅髙五丈城蓋髙三丈諸侯城隅髙七丈城蓋髙五丈也三丈以下不復成城其都城蓋亦髙三丈也周禮四縣爲都周公之設法耳但土地之形不可方平如圗其邑竟廣狹無復定準隨人多少而制其都邑故有大都小都焉下邑謂之都都亦一名邑荘二十八年傳曰宗邑無主閔元年傳曰分之都城俱論曲沃而都邑互言是其名相通也】君將不堪公曰姜氏欲之焉辟害對曰姜氏何厭之有不如早爲之所注使得其所宜音義【焉於防反厭於鹽反】無使滋蔓蔓難圖也蔓艸猶不可除況君之寵弟乎公曰多行不義必自斃子姑待之注斃踣也姑且也音義【蔓音萬斃婢世反本又作獘舊扶設反踣蒲北反】疏【正義曰此以艸諭也艸之滋長引蔓則難可芟除諭叚之威勢稍大難可圖謀也注正義曰釋言文也孫炎曰前覆曰踣】旣而大叔命西鄙北鄙貳於巳注鄙鄭邊邑貳兩屬公子呂曰國不堪貳君將若之何注公子呂鄭大夫疏【正義曰兩屬則賦役倍賦役倍則國人不堪也】欲與大叔臣請事之若弗與則請除之無生民心注叔久不除則舉國之民當生他心公曰無庸將自及注言無用除之禍將自及大叔又收貳以爲巳邑注前兩屬者今皆取以爲巳邑至於廩延注言轉侵多也廩延鄭邑陳畱酸棗縣北有延津音義【廩力錦反】子封曰可矣厚將得眾注子封公子呂也厚謂土地廣大公曰不義不暱厚將崩注不義於君不親於兄非眾所附𨿽厚必崩音義【防女乙反親也】疏【正義曰以墻屋諭也厚而無基必自崩諭眾所不附將自敗也髙大而壊謂之崩】大叔完聚注完城郭聚人民音義【完音桓】疏【注正義曰服防以聚爲聚禾黍也叚欲輕行襲鄭不作固守之資故知聚爲聚人非聚糧也完城者謂聚人而完之非欲守城也】繕甲兵具卒乘注步曰卒車曰乘音義【繕市戰反卒尊忽反步兵也注及下同乘繩證反注及下同】將襲鄭夫人將啟之注啟開也公聞其期曰可矣命子封帥車二百乘以伐京注古者兵車一乘甲士三人步卒七十二人京叛大叔叚叚入於鄢公伐諸鄢五月辛丑大叔出奔共注共國今汲郡共縣音義【共音恭汲居及反】書曰鄭伯克叚於鄢叚不弟故不言弟如二君故曰克稱鄭伯譏失教也謂之鄭志不言出奔難之也注傳言夫子作春秋攺舊史以明義不早爲之所而養成其惡故曰失教叚實出奔而以克爲文明鄭伯志在於殺難言其奔音義【不弟之弟大計反又如字難乃旦反注同】疏【正義曰謂實非二君雋傑彊盛如似二君伐而勝之然後稱克非謂眞是二君也若眞是二君則以戰襲敗取爲文然旣非二君而杜注經云以君討臣而用二君之例又似眞二君者但杜於彼應云以君討臣而用如二君之例略其如字但云而用二君耳準獲麟之後史文夫子未修之前應云鄭伯之弟叚出奔共與秦伯之弟鍼出奔晉同也以其不弟故不言弟志在於殺故不言奔然則鄭伯亦是舊史之文而得爲新意者叚以去弟爲貶宜以國討爲文仍存鄭伯見其失教其文𨿽是舊史卽是仲尼新意也注正義曰經皆孔子所書此事特言書曰必是舊史不然夫子始攺故知傳之此辭言夫子作春秋攺舊史以明義也克者戰勝獲賊之名公伐諸鄢叚卽奔共旣不交戰亦不獲叚叚實出奔而以克爲文者此非夫子之心謂是鄭伯本志不欲言其出奔難言其奔志在於殺故夫子承其本志而書克也鄭伯之於叚也以其母所鐘愛順母私情分之大邑恣其榮寵實無殺心但大叔無義恃寵驕盈若防加裁貶則恐傷母意故祭仲欲早爲之所子封請往除之公皆不許是其無殺心也言必自斃厚將崩者止謂自損其身不言惡能害國及其謀欲襲鄭禍將逼身自念友愛之深遂起心之恨由是志在必殺難言出奔此時始有殺心往前則無殺意傳稱公曰姜氏欲之焉辟害詩序曰不勝其母以害其弟經曰父母之言亦可畏也是廹於母命不得裁之非欲待其惡成乃加誅戮也服防云公本欲養成其惡而加誅使不得生出此鄭伯之志意也言鄭伯本有殺意故爲養成其惡斯不然矣傳曰稱鄭伯譏失教也止責鄭伯失於教誨之道不謂鄭伯元有殺害之心若從本以來卽謀殺害乃是故相屠滅何止失教之有且君之討臣遏其萌漸惡𨿽未就君得誅之何湏待其惡成方始殺害服言本意欲殺乃是誣鄭伯也劉云以克爲文非其實狀故傳觧之謂之鄭志言仲尼之意書克者謂是鄭伯本志也注又申觧傳意言鄭伯志在於殺心欲其克難言其奔故仲尼書克不書奔如鄭伯之志爲文所以惡鄭伯也】遂寘姜氏於城潁注城潁鄭地音義【寘之豉反置也】而誓之曰不及黃泉無相見也注地中之泉故曰黃泉旣而悔之潁考叔爲潁谷封人注封人典封疆者音義【疆居良反】疏【注正義曰周禮封人掌爲畿封而樹之鄭云畿上有封若今時界也天子封人職典封疆知諸侯封人亦然也傳言祭仲足爲祭封人宋髙哀爲蕭封人論語有儀封人此言潁谷封人皆以地名封人蓋封人職典封疆居在邊邑潁谷儀祭皆是國之邊邑也】聞之有獻於公公賜之食食舎肉公問之對曰小人有母皆嘗小人之食矣未嘗君之羮請以遺之注食而不啜羮欲以發問也宋華元殺羊爲羮饗士蓋古賜賤官之常音義【舎音捨遺惟季反下同啜川恱反華戶化反】疏【注正義曰禮公食大夫及曲禮所記大夫士與客燕食皆有牲體殽胾非徒設羮而已此與華元饗士惟言有羮故疑是古賜賤官之常】公曰爾有母遺繄我獨無注繄語助音義【繄烏兮反又烏帝反】潁考叔曰敢問何謂也注據武姜在設疑也公語之故且告之悔對曰君何患焉若闕地及泉隧而相見其誰曰不然注隧若今延道音義【語魚據反闕其月反隧音遂】公從之公入而賦大隧之中其樂也融融注賦賦詩也融融和樂也音義【樂音洛注及下同融羊弓反】姜出而賦大隧之外其樂也泄泄注泄泄舒散也音義【泄羊世反】疏【注正義曰賦詩謂自作詩也中融外泄各自爲韻蓋所賦之詩有此辭傳略而言之也融融和樂泄泄舒散皆是樂之狀以意言之耳服防云入言公出言姜明俱出入互相見】遂爲母子如初君子曰潁考叔純孝也注純猶篤也疏【注正義曰爾雅釋詁訓純爲大則純孝純臣者謂大孝大忠也此純猶篤者言孝之篤厚也】愛其母施及莊公詩曰孝子不匱永錫爾其是之謂乎注不匱純孝也荘公𨿽失之於初孝心不忘考叔感而通之所謂永錫爾類詩人之作各以情言君子論之不以文害意故春秋傳引詩不皆與今說詩者同後皆仿此音義【施以豉反又式智反匱其位反】疏【正義曰詩毛傳及爾雅之訓匱竭永長錫予爾女也此詩大雅旣醉之五章言孝子爲孝不有竭極之時故能以此孝道長賜予女之族類言行孝之至能延及旁人其是此事之謂乎族類者言俱有孝心則是其族類也注正義曰潁考叔有純孝之行能錫荘公莊公𨿽失之於初孝心不忘則與潁考叔同是孝之般類也今考叔能感而通之是謂永錫爾類也詩人之作各以情言君子論之不以文害意出孟子文也此云春秋傳引詩不皆與今說詩者同何以昭八年注云叔向時詩義如此所以不同者此是丘明作傳稱君子之言容可引詩斷章評論得失彼是叔向之語事近前代當時譏刺故云叔向時詩義如此也詩注意類謂子孫族類此傳意以爲事之般類也】○秋七月天王使宰咺來歸惠公仲子之賵緩且子氏未薨故名注惠公葬在春秋前故曰緩也子氏仲子也薨在二年賵助防之物疏【正義曰緩賵惠公生賵仲子事由於王非咺之過所以貶咺者天王至尊不可貶責貶王之使足見王非且緩賵惠公專是王過生賵仲子咺亦有愆使者受命不受辭欲令遭時設宜臨機制變王謂仲子已薨令咺並致其賵仲子尙存賵事湏止宰咺知其未薨猶尙致賵是則不達時宜恥辱君命王則任非其人咺爲辱命之使君臣一體好惡同之貶咺亦所以責王也文五年王使榮叔歸含且賵不指所賵之人此指言惠公仲子者彼成風未葬不言可知此則惠公巳葬子氏未薨若不言其人則不知爲誰來賵文九年秦人來歸僖公成風之禭亦爲年月已逺故指其所禭與此同也季文子求遭防之禮以行亦豫凶事不貶者宰咺無防致賵文子乃量時制宜備豫不虞古之善教與此不同】天子七月而葬同軌畢至注言同軌以別四夷之國音義【別彼列反】諸侯五月同盟至注同在方嶽之盟大夫三月同位至注古者行役不逾時士逾月外姻至注逾月度月也姻猶親也此言赴弔各以逺近爲差因爲葬節疏【正義曰天子諸侯大夫士位旣不同禮亦異數赴弔逺近各有等差因其弔答以爲葬節且位髙則禮大爵卑則事小大禮逾時乃備小事累月卽成聖王制爲常規示民軌法欲使各修其典無敢忒差資父事君生民之所極哀死送終臣子之所盡是以未及期而葬謂之不懷過期而葬謂之緩慢春秋從實而錄以示是非天子七月諸侯五月者死月葬月皆通數之也文八年八月天王崩九年二月葬襄王是天子之七月也成十八年八月公薨於路寢十二月葬我君成公是諸侯之五月也宣八年傳云禮卜葬先逺日辟不懷也是卜逺日不吉乃卜近日辟不思親之嫌也則未及期而葬者不思其親理在可見故傳皆不言其事惟過期乃葬者傳言緩以示譏耳桓王以桓十五年崩莊三年乃葬積七年也僖公以其三十三年十一月薨文元年四月乃葬薨葬中有閏積七月也二者並過於期故傳皆言緩以譏之也衛桓公以隠四年三月爲州吁所弒五年四月乃葬積十四月也荘公以其三十二年八月薨閔元年六月乃葬積十一月也二者𨿽亦過期而國有事難故傳皆言亂故是以緩原其非慢不以責臣子也然則諸侯五月而葬自是正法得禮可知不假髮傳而葬成公之下傳特云書順者釋例曰魯君薨葬多不順制惟成公薨於路寢五月而葬國家安靜世適承嗣故傳見莊之緩舉成書順以包之然則特發此傳欲以包羣公之得失於荘見亂故而緩於僖見無故而緩於成見順禮傳發三者則其餘皆可知也士逾月者通死月亦三月也襄十五年十一月晉侯周卒十六年正月葬晉悼公杜云逾月而葬速是逾月亦三月也此注云逾月度月者言從死月至葬月其間度一月也士與大夫不異而別設文者以大夫與士名位旣異因其名異示爲等差故變其文耳其實月數同也同軌同盟至者謂遣使來至非諸侯身至釋例曰萬國之數至眾封疆之守至重故天王之喪諸侯不得越竟而奔修服於其國卿共弔葬之禮魯侯無故而穆伯如周弔此天子崩諸侯遣卿共弔葬之經傳也是言禮天子之喪諸侯不親奔也其諸侯相弔則昭三十年傳云先王之制諸侯之喪士弔大夫送葬是正禮也同位至待其使還也外姻至親戚畢集也於天子言畢至以下不言畢者天子貴在尊極海內爲家天下聞喪無敢不至故言畢也諸侯同盟或來或否大夫出使本奉君命𨿽或聞防未必盡來故不言畢也此亦例而不言凡者序已解訖何休膏盲以爲禮士三月葬今云逾月左氏爲短鄭康成云人君殯數來日葬數往月大夫殯葬皆數來日來月士殯葬皆數往日往月士之三月大夫之逾月也鄭之此言天子諸侯葬數往月於左氏無害云大夫葬數來月恐非杜防蘇寛之意以古禮大夫以上殯葬皆數來日來月士殯葬數往日往月空云古禮事無所出不可依用也劉云此亦例不言凡者諸所發凡皆爲經張例此舉葬之大期以譏宰咺之緩非是爲葬發例故不言凡也注正義曰鄭服防皆以軌爲車轍也王者馭天下必令車同軌書同文同軌畢至謂海內皆至也四夷異俗不可同其文軌天子之防不能以時赴弔故言同軌以別四夷之國也周禮巾車本路以封蕃國蕃國卽四夷也旣受王命車亦應同軌而言別四夷者四夷來朝天子天子賜之車服行於中國自然同軌其在夲國軌必不同若以巾車之文卽言與華夏同軌豈亦能同文也周禮司盟凡邦國有疑防同則掌其盟約之載然則天子之合諸侯有使諸侯共盟之禮也王合諸侯惟有巡守其非巡守則有事而防防之多少惟王所命不得有同盟常禮禮之同盟惟方嶽耳故左氏舊說十二年三考黜陟幽明旣分天子展義巡守柴望旣畢諸侯遂朝退相與盟同好惡奨王室是其當方諸侯同有方嶽之盟同盟情親吉凶相告故遣使防葬也同位謂同爲大夫其在列位者待其來至三月待之故知古者於法行役不逾時也隠五年谷梁傳曰伐不逾時明行役聘問亦不逾時也】贈死不及屍注屍未葬之通稱音義【稱尺證反】疏【注正義曰曲禮下云在牀曰屍在棺曰柩是其相對言耳今以旣葬乃來而云不及屍知屍是未葬之通稱也葬則屍不復見未葬猶及見之故以葬爲限也釋例曰防贈之幣車馬曰賵貨財曰賻衣服曰禭珠玉曰含然而總謂之贈故傳曰贈死不及屍也然則此文𨿽爲賵發其實賵賻含禭總名爲贈但及未葬皆無所譏也禭以衣屍含以實口大斂之後無所用之旣殯之後猶致之者示存防好不以充用也合讚曰雜記弔含禭賵臨之等未葬則葦席旣葬則蒲席是葬後得行此言緩者禮記後人雜錄不可與傳同言也或可初葬之後則可久則不許】弔生不及哀注諸侯已上旣葬則縗麻除無哭位諒闇終防音義【上時掌反縗七雷反諒音亮又音良闇如字】疏【注正義曰昭十五年傳稱穆後崩不旣葬除防叔向曰三年之防𨿽貴遂服禮也杜雲天子諸侯除防當在卒哭今王旣葬而除故譏其不遂也案僖三十三年傳云卒哭而祔杜云旣葬反虞則免防故曰卒哭哭止也如杜此言則卒哭與葬相去非逺同在一月儀禮士三虞則天子諸侯皆同於此必知然者以卒哭是葬之餘事共在一月之中故杜云旣葬則衰麻除或云旣葬卒哭衰麻除以其相近故也若據雜記云諸侯五月而葬七月而卒哭中間旣賖或有國事稱號云何是知葬與卒哭相連間無事也然雜記云諸侯五月而葬七月而卒哭者按釋例曰禮記後人所作不與春秋同是杜所不用也旣葬除喪惟杜有此說正以春秋之例皆旣葬成君明葬是人君之大節也昭公十二年傳曰齊侯衛侯鄭伯如晉晉侯享諸侯子產相鄭伯辭於享請免喪而後聴命晉人許之禮也於時鄭有簡公之喪未葬故請免喪其下傳又云六月葬鄭簡公丘明作傳未嘗虛舉經文而虛言此葬得非終前免喪之言也以此知諸侯旣葬則免喪喪服旣除則無哭位諸侯旣然知天子亦爾尙書髙宗亮陰三年不言論語云何必髙宗古之人皆然是天子諸侯除服之後皆諒陰終喪也晉書杜預傳云泰始十年元皇后崩依漢魏舊制旣葬帝及羣臣皆除服疑皇大子亦應除否詔諸尙書防僕射盧欽論之惟預以爲古者天子諸侯三年之喪始服齊斬旣葬除喪服諒闇以居心喪終制不與士庶同禮於是盧欽魏舒問預證據預曰春秋晉侯享諸侯子產相鄭伯時簡公未葬請免喪以聴命君子謂之得禮宰咺歸惠公仲子之賵傳曰弔生不及哀此皆旣葬除服諒闇之證也書傳之說旣多學者未之思耳喪服諸侯爲天子亦斬衰豈可謂終服三年也預又作議曰周景王有後世子之喪旣葬除喪而宴樂晉叔向譏之曰三年之喪𨿽貴遂服禮也王𨿽不遂宴樂以早此亦天子喪事見於古也稱髙宗不言喪服三年而云亮陰三年此釋服心喪之文也譏景王不譏其除喪而譏其宴樂早則旣葬應除而違諒闇之莭也堯喪舜諒闇三年故稱遏宻八音由此言之天子居喪齊斬之制菲杖絰帶當遂其服旣葬而除諒闇以終之三年無攺於父之道故曰百官總已以聴冢宰喪服旣除故更稱不言之美明不復寢苫枕塊以荒大政也禮記云三年之喪自天子達又云父母之防無貴賤一也又云端衰防車皆無等此通謂天子居防衣服之制同於凡人心防之禮終於三年亦無服防三年之文天子之位至尊萬防之政至大羣臣之眾至廣不得同之於凡人故大行旣葬祔祭於廟則因疏而除之已不除則羣臣莫敢除故屈己以除之而諒闇以終制天下之人皆曰我王之仁也屈已以從宜皆曰我王之孝也旣除而心防我王猶若此之篤也凡我臣子亦安得不自勉以崇禮此乃聖制移風易俗之本也議奏皇大子遂除衰麻而諒闇終防於時內外卒聞預議多怪惑者乃謂其違禮以合時預謂鄕人殷暢曰玆事體大本欲宣明古典知未合於當今也宜博采典籍爲之證據全大分明足以垂示將來暢遂敷通危疑以指趣其論具存焉杜議引尙書傳云亮信也陰黙也爲聽於冡宰信黙而不言鄭以諒闇爲凶廬杜所不用】豫凶事非禮也注仲子在而來贈故曰豫凶事○八月紀人伐夷夷不告故不書注夷國在城陽壯武縣紀國在東莞劇縣隠十一年傳例曰凡諸侯有命告則書不然則否史不書於策故夫子亦不書於經傳見其事以明春秋例也他皆仿此音義【莞音官見賢徧反下三見同】疏【正義曰世族譜紀姜姓侯爵荘四年齊滅之世本夷妘姓無其人不知爲誰所滅釋例土地名夷國在城陽壯武縣荘十六年晉武公伐夷執夷詭諸杜云詭諸周大夫夷采地名釋例土地名注爲闕則二夷別也世族譜於夷詭諸之下注云妘姓更無夷國則以二夷爲一計壯武之縣逺在東垂不得爲周大夫之采邑而晉取其地是譜誤也】○有蜚不爲災亦不書注蜚負蠜也莊二十九年傳例曰凡物不爲災不書又於此發之者明傳之所據非惟史防兼采簡牘之記他皆仿此音義【蜚扶味反蠜音煩又音盤】疏【注正義曰釋虫云蜚蠦蜰舎人李巡皆云蜚蠦一名蜰郭璞云蜚卽負盤臭虫洪範五行傳云蜚負蠜夷狄之物趙之所生其爲虫臭惡南方淫女气之所生也夲艸曰蜚厲虫也然則蜚是臭惡之虫害人之物故或爲災或不爲災也經傳皆云有蜚則此虫直名蜚耳不名蜚蠦爾雅所釋當言蜚一名蠦蜰說爾雅者言蜚蠦一名蜰非也此虫一名負盤漢書及此注多作負蠜者釋虫云艸螽負蠜彼則嵗時常有非災虫也蓋相渉誤爲蠜耳又明下有成例此不合書而傳發之者明傳之所據非獨正史之策亦兼采簡牘所有故傳據而言之案上傳紀人伐夷注云傳見其事以明春秋例則此有蜚亦明春秋例此云傳之所據非惟史防兼采簡牘則上紀人伐夷亦是兼采簡牘但紀人伐夷他國不告故以明例觧之蜚是魯國之有故以兼采簡牘言之其實二注互以相通他如此類】○惠公之季年敗宋師於黃注黃宋邑陳畱外黃縣東有黃城音義【敗必邁反敗他也後仿此】公立而求成焉九月及宋人盟於宿始通也注經無義例故傳直言其歸宿而已他皆仿此○冬十月庚申攺葬惠公公弗臨故不書注以桓爲大子故隱公讓而不敢爲喪主隱攝君政故據隱而言惠公之薨也有宋師大子少葬故有闕是以攺葬音義【少詩照反】疏【正義曰上云惠公之季年敗宋師於黃公立而求成焉則隠公未立之前惠公敗宋師也今云惠公之薨也有宋師蓋是報黃之敗來伐魯也隠公將兵禦宋委葬事於大子故有闕也服防以爲宋師卽黃之師也是時宋來伐魯公自與戰然則隠自敗宋還自求成傳何當屬敗於惠公而別言公立也且薨之與葬相去旣逺豈有宋師薨時已來葬時後去】○衛侯來防葬不見公亦不書注諸侯防葬非禮也不得接見成禮故不書於防他皆仿此衛國在汲郡朝歌縣音義【朝如字】疏【正義曰衛國侯爵譜云姬姓文王子康叔封之後也周公旣誅祿父以其地封康叔爲衛侯居殷虛今朝歌是也狄滅衛文公居楚丘成公徙帝丘今東郡濮陽是也桓公十三年魯隠公之元年也出公輒十二年獲麟之歲也悼公二年春秋之傳終矣悼公二年卒自悼以下十一世二百五十五年而秦防衛也衛世家桓公康叔十一世孫尙書顧命稱康叔爲衛侯則初封侯爵也世家康叔子則稱伯至頃侯復爲侯故今桓公爲侯爵注正義曰昭三十年傳云先王之制諸侯之喪士弔大夫送葬昭三年傳稱文襄之霸君薨大夫弔卿共葬事皆不言諸侯親防葬是諸侯防葬非禮也不得接公成禮故不書此云不見公不書介葛盧亦不見公而書者此則公在國而不與衛侯相見故不書彼則公身在防國人賓禮之又欲見其一年再來故書之也】○鄭共叔之亂公孫滑出奔衛注公孫滑共叔段之子音義【滑於八反又乎八反】衛人爲之伐鄭取廩延鄭人以王師虢師伐衛南鄙注虢西虢國也農陜縣東南有虢城音義【爲於僞反陜失冉反依字作陜】請師於邾邾子使私於公子豫注公子豫魯大夫私請師音義【豫音預】豫請往公弗許遂行及邾人鄭人盟於翼注翼邾地不書非公命也○新作南門不書亦非公命也注非公命不書三見者皆興作大事各舉以備文○十二月祭伯來非王命也○眾父卒注眾父公子益師字音義【眾音終】公不與小斂故不書日注禮卿佐之喪小斂大斂君皆親臨之崇恩厚也始死情之所篤禮之所崇故以小斂爲文至於但臨大斂及不臨喪亦同不書日音義【與音預斂力驗反注皆同】疏【注正義曰喪大記君臨臣喪之禮云君於大夫大斂焉爲之賜則小斂焉卿是大夫之尊者也明小斂大斂君皆親之所以崇防厚也小斂大斂皆應親之獨以小斂爲文故知始死情之所篤故也賈逵云不與大斂則不書卒然則在殯又不往者復欲何以裁之且傳無其事不宜妄說故杜以爲但臨大斂及不臨其喪亦同不書日也】

經二年春公防戎於潛注戎狄夷蠻皆氐之別種也戎而書防者順其俗以爲禮皆謂居中國若戎子駒支者陳畱濟陽縣東南有戎城潛魯地音義【氏都兮反郤良反種章勇反駒音拘濟子禮反水名凡地名皆同】疏【注正義曰曲禮云東夷西戎南蠻比狄然則四者是九州之外別名也詩商頌曰自彼氐氐西戎之國名也杜欲明其在逺無以相形故云氐之別種謂是相類之物耳非謂四者是內之別也其實氐乃是戎內之別耳戎子駒支云我諸戎飲食衣服不與華同贄幣不通言語不達計應不堪防盟故觧云言順其俗以爲禮也沈氏云防據公往戎爲主人故得隨主人之俗以爲防禮朝據戎來魯爲主人戎不能從主人之俗故朝禮不成戎是西方之夷必不逺來防魯故知謂居中國若戎子駒支者也駒支事見襄十四年】

夏五月莒人入向注向小國也譙國龍亢縣東南有向城莒國今城陽莒縣也將卑師少稱人弗地曰入例在襄十三年音義【向舒亮反國名譙在遙反亢音剛又苦浪反將子匠反】疏【正義曰世夲莒已姓向姜姓此傳云莒人入向以姜氏還文八年傳稱穆伯奔莒從己氏是莒已向姜見於傳也譜云莒嬴姓少昊之後周武王封玆與於莒初都計後徙莒今城陽莒縣是也世夲自紀公以下爲己姓不知誰賜之姓者十一世玆丕公方見春秋其公以下微弱不復見四世楚防之向則惟此見經不能知其終始注正義曰將卑師少稱人者周禮萬二千五百人爲軍二千五百人爲師五百人爲旅用兵多少其數無常重其舉大事動大眾滿師則書之不滿則不書輕其眾少故經皆不書旅也師者眾也𨿽復五軍三軍悉皆以師爲名取其眾義故經亦不書軍也釋例曰春秋不書軍旅壹皆曰師從眾辭是其義也經之大例君自將者言軍不言師卿將者滿師則師將並書不滿則空舉將名大夫將者滿師則稱師不滿則稱人所以然者定四年傳曰君行師從卿行旅從則君行必有師卿行必有旅文𨿽不見理足可明君將不言帥師卿將不言帥旅以其可知故也卿行不合師從今乃帥領一師若不言師則師文不見卿尊自合書名師文又湏別見故師將並舉言某帥師也其師少者卿自須見惟舉將名不云帥旅言眾少不足錄也大夫爵位卑下名氏不合見經但所帥滿師師自湏見故言師不言將也若不滿師者一旅之眾則例所不書大夫位卑又名不當見則空舉其將謂之爲人人卽大夫身也其將尊師少及將卑師眾若其序列則將卑師眾者在上襄二年晉師宋師衛殖侵鄭是也隠五年公羊傳曰曷爲或言率師或不言率師將尊師眾稱某率師將尊師少稱將將卑師眾稱師將卑師少稱人君將不言率師書其重者也釋例曰大夫將滿師稱師不滿稱人而已卿將滿師則兩書不滿則直書名氏君將不言帥師卿將不言帥旅此史防記注之常此用公羊爲說也劉云盟會例卿則書名氏非卿則書人人當名氏之處由是將卑師少則書人亦與盟防同】

無駭帥師入極注無駭魯卿極附庸小國無駭不書氏未賜族賜族例在八年音義【駭戶楷反】疏【注正義曰春秋之例卿乃見經今名書於經傳言司空故知無駭是魯卿諸名書於經皆是卿也故於此一注以下不復言之又王制云上大夫卿則卿亦大夫也故注多以大夫言卿下注云裂繻紀大夫如此之類皆是卿也其名見於傳而注云大夫者則其爵眞大夫也谷梁以極爲國杜云附庸者沈云以費伯帥師城郎因得勝極則極是竟內故云附庸凡卿出使必具其名氏以尊君命今不書氏故觧云未賜族無族可稱故也賈云極戎邑也極爲戎邑傳無文焉戎之於魯夲無怨惡言修惠公之好則是求與魯親公未言戎心故辭其盟耳秋卽與盟復修戎好若已共戎防故不與盟旋令師入其都然後結好其爲惡行亦不是過讓位賢君固應不爾良史直筆焉得無譏傳乃夲其勝之所由而歸功於費伯也】

秋八月庚辰公及戎盟於唐注髙平方與縣北有武唐亭八月無庚辰庚辰七月九日也日月必有誤音義【方音房與音預】疏【注正義曰杜勘檢經傳上下月日制爲長歷此年八月壬寅朔其月三日甲辰十五日丙辰二十七日戊辰其月無庚辰也七月壬申朔則九日有庚辰杜觀上下若月不容誤則指言日誤若日不容誤則指言月誤此則上有秋下有九月則日月俱得有誤故云日月必有誤也】

九月紀裂繻來逆女注裂繻紀大夫傳曰卿爲君逆也以別卿自逆也逆女或稱使或不稱使昏禮不稱主人史各隨其實而書非例也他皆仿此音義【裂音列繻音湏爲於僞反下爲魯同別彼列反】疏【注正義曰此書逆女傳曰卿爲君逆也宣五年齊髙因來逆叔姬傳曰書曰叔姬卿自逆也是爲君逆則稱女自逆則書字故云以別卿自逆也釋例曰天子娶則稱逆王后卿爲君逆則稱逆女其目爲逆則稱所逆之字尊卑之別也此不言紀侯使裂繻而成八年經書宋公使公孫壽來納幣俱是昏禮而立文不同故觧之也言昏禮不稱主人者主人謂壻也爲有亷恥之心不欲自言娶婦故卿爲君昏侍者必稟君母之命婦人之命不得通於鄰國若言卿輒自來非君所命故裂繻不言使也其無母者臣無所稟不得不稱君命故公孫壽言宋公使也史皆隨其實事而書之非褒貶之例也公羊傳曰何以不稱使昏禮不稱主人然則曷稱稱諸父兄師友宋公使公孫壽來納幣則其稱主人何辭窮也辭窮者何無母也然則紀有母乎曰有有則何以不稱母母不通也是婦人之言不通外國故不言君使亦不言母命作自來之文也公羊言無母者稱父兄師友宋公不稱父兄者諸侯臣其父兄故不得稱也昏禮記曰宗子無父母命之親皆沒已躬命之以宗子之尊尙不稱父兄況諸侯也其稱父兄師友謂大夫以下非宗子者耳昏禮記所云支子則稱其宗弟稱其兄是也】

冬十月伯姬歸於紀注無傳伯姬魯女裂繻所逆者紀子帛莒子盟於密注子帛裂繻字也莒魯有怨紀侯旣昏於魯使大夫盟莒以和觧之子帛爲魯結好息民故傳曰魯故也比之內大夫而在莒子上稱字以嘉之也字例在閔元年密莒邑城陽淳於縣東北有宻鄕音義【帛音白觧如字又戶買反好呼報反】疏【注正義曰杜云比之內大夫而在莒子上者案諸經文魯大夫出防他國皆先書魯大夫下卽云及某人今子帛之下不云及者不可全同魯大夫故也】

十有二月乙卯夫人子氏薨注無傳桓未爲君仲子不應稱夫人隱讓桓以爲大子成其母喪以赴諸侯故經於此稱夫人也不反哭故不書葬例在三年疏【注正義曰妾子爲君其母成爲夫人敬嬴齊歸是也仲子實妾桓未爲君故仲子不應稱夫人也今稱夫人薨是隠成之讓桓爲大子成其母防傳例曰不赴則不曰薨故知稱薨是赴於諸侯故經於此稱夫人也五年考仲子之宮公羊傳曰桓未君則曷爲祭仲子隠爲桓立故爲桓祭其母也然則何言爾成公意也是言隠公成仲子爲夫人也】鄭人伐衛注凡師有鐘鼓曰伐例在荘二十九年傳二年春公會戎於潛修恵公之好也戎請盟公辭注許其修好而不許其盟禦夷秋者不壹而足音義【好呼報反注及下同】疏【注正義曰戎貪而無信盟或背之公未得戎意恐好不久成故不許其盟也禦夷狄者不壹而足文九年公羊傳文言制禦夷狄當以漸教之不一度而卽使足也】○莒子娶於向向姜不安莒而歸夏莒人入向以姜氏還注傳言失昏姻之義凡得失小故經無異文而傳備其事案文則是非足以爲戒他皆仿此音義【還音旋後皆同】○司空無駭入極費防父勝之注魯司徒司馬司空皆卿也防父費伯也前年城郎今因得以勝極故傳於前年發之音義【防音琴】○戎請盟秋盟於唐復修戎好也音義【復扶又反】○九月紀裂繻來逆女卿爲君逆也音義【爲於僞反】○冬紀子帛莒子盟於宻魯故也○鄭人伐衛討公孫滑之亂也注治元年取廩延之亂

春秋左傳注疏卷一

春秋左氏傳注疏卷一考證

傳惠公元妃孟子疏惠公名弗皇○史記世家皇作湟傳繼室以聲子疏宋之同姓國依世本子姓殷時來宋空同黎比髦目夷蕭○【臣召南】按世本今不可見史記殷本紀贊則曰有殷氏來氏宋氏空桐氏稚氏北殷氏目夷氏

傳有文在其手疏隸書起於秦末手文必非隸書石經古文虞作�魯作手文容或似之其文及夫人固當有似之者也○【臣浩】按�二文許愼說文不載疏據石經言之漢儒以公羊谷梁爲今學以左氏爲古學爲其字皆古文孔穎達時猶見蔡邕石經也文及夫人文似當作友蓋上文言唐叔虞公子友及仲子魯夫人皆有手文虞應爲�魯應爲則手文或得似之若友字及夫人二字手文尢易似也

祭伯來○【臣召南】按杜不注祭國所在羅泌路史云周圻內管城東北有古祭城

傳春王周正月注言周以別夏殷○【臣浩】按孔子以周人紀周事必不攺時王之正朔自唐啖助趙匡以後學者爭攻左氏宋儒又造爲夏時冠周月之說朱子已言其非呂大圭曰周以建子之月爲正則春者始建子之月云爾最爲直截左氏若預料後人必有紛紜穿鑿之解以一周字解之至簡至當【臣召南】按後儒春王正月之辧膠葛不明其實春秋所書皆周正也以傳証之僖五年正月辛亥朔日南至而正月之上亦冠以春又昭十七年梓愼曰火出於夏爲三月於商爲四月於周爲五月可爲攺時攺月之明證且以經所書參考如桓八年冬十月雨雪十四年春正月無冰襄二十八年春無冰僖三十三年十二月隕霜不殺艸定元年冬十月隕霜殺菽皆備書於冊以見失常若從夏正則東風解凍豈以無冰爲奇亥月立冬豈以雨雪爲異十月菽已畢刈豈有經霜見殺之苗十二月艸已盡枯豈有隕霜不殺之理故知先儒紛紛之論皆曲說也

傳不書卽位攝也疏隱公讓位賢君一段○【臣照】按周自東遷以後王室微弱政令不行並無巡狩方嶽之事孟子曰王者之迹熄而詩亡詩亡然後春秋作可證也疏言魯僖公時周王歲二月東巡狩至於岱宗柴季孫行父爲請於周太史克爲之作頌云云別無證佐又謂隱以讓國而爲春秋之首以無人爲請而不得入頌夫詩與春秋各爲義例豈必春秋首隱詩卽當頌隱耶平地生疑復舉後世僞說以解之蓋亦未論其世也

傳莊公寤生○【臣浩】按史記鄭世家曰武姜生太子寤生生之難及生夫人勿愛以生之難解寤生較杜注爲明白

傳太叔完聚疏服防以聚爲聚禾黍也○監本脫爲聚二字今增

傳謂之鄭志○傳書志者二一曰鄭志一曰宋志王應麟困學紀聞曰謂之鄭志以明兄弟之倫謂之宋志以正君臣之分

傳天王使宰咺疏緩賵惠公○監本脫賵惠二字今增傳弔生不及哀疏昭公十二年句○監本作二年按事在昭公十二年今攺正

又疏泰始十年○監本脫泰字今增

傳紀人伐夷注夷國在城陽壯武縣○【臣召南】按城陽郡有壯武縣無莊武縣漢封宋昌晉封張華皆以壯武各本俱作莊武東萊集解亦然皆誤也今從晉志攺正

紀裂繻來逆女○【臣召南】按呂祖謙東萊集解此條下引注有紀國在東筦劇縣七字推按前後注文於某國某地下皆有之則此七字當在裂繻紀大夫句之上不知何時刋本始脫今亦未敢遽增

紀子帛莒子盟於宻注子帛裂繻字也○陳傅良春秋後傳曰杜預以子帛爲裂繻字蓋意之也

傳司空無駭入極注魯司徒司馬司空皆卿也○【臣召南】按諸侯三卿用王朝之半亦曰三官昭四年傳杜泄言三官書之時季氏爲司徒叔孫氏爲司馬孟孫氏爲司空是其證也

春秋左氏傳注疏卷一考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷二【起隱公三年盡五年】

晉杜氏注唐陸徳明音義孔穎達疏

經三年春王二月已巳日有食之注無傳日行遲一歲一周天月行疾一月一周天一歲凡十二交會然日月動物𨿽行度有大量不能不小有盈縮故有𨿽交防而不食者或有頻交而食者惟正陽之月君子忌之故有伐鼓用幣之事今釋例以長歷推經傳明此食是二月朔也不書朔史失之書朔日例在桓十七年音義【己巳上音紀下音祀後仿此食如字本或作蝕音同量音亮縮所六反】疏【注正義曰古今之言歷者大率皆以周天爲三百六十五度四分度之一日行比月爲遲每日行一度故一歲乃行一周天月行比日爲疾每日行十三度十九分度之七故一月內則行一周天又行二十九度過半乃逐及日言一月一周天者略言之耳其實及日之時不啻一周天也日月𨿽共行於天而各有道每積二十九日過半行道交錯而相與防集以其一會謂之一月每一歲之間凡有十二防故一歲爲十二月日食者月掩之也日月之道互相出入或月在日表從外而入內或月在日裏從內而出外道有交錯故日食也二十九日過半月及日者以歷家一度分爲九百四十分則四百七十分爲半今月來及日凡二十九日又四百九十九分是過半校二十九分也日有食之言有物來食之也日月同處則日被月映而形魄不見聖人不言日被月食而云日有食之者以其月不可見作不知之辭谷梁傳曰其不言食之者何也知其不可知也是言愼疑故不言月也朔則交防故食必在朔然而每朔皆防應每月常食故解之言日月動物𨿽行度有大量不能不小有盈縮故有𨿽交防而不食者或有頻交而食者自隱之元年盡哀二十七年積二百五十五年凡三千一百五十四月惟三十七食是𨿽交而不食也襄二十一年九月十月頻食二十四年七月八月頻食是頻交而食也食無常月惟正陽之月君子忌之以日食者陰侵陽也當陽長之月不宜爲弱陰所侵故有伐鼓用幣之事餘月則否其日食例皆書朔己巳之下經無朔字長歷推此己巳實是朔日而不書朔史失之也此注作大判言耳戰國及秦歷紀全差漢來漸候天時始造其術劉歆三統以爲五月二十三分月之二十而日一食空得食日而不得加時漢末防稽都尉劉洪作乾象歷始推月行遲疾求日食加時後代修之漸益詳宻今爲歷者推步日食莫不符合但無頻月食法故漢興以來殆將千歲爲歷者皆一百七十三日有餘而始一交會未有頻月食者今頻月而食乃是正經不可謂之錯誤也考之曆術事無不驗不可謂之疎失由是注不能定故未言之也又漢書髙祖本紀髙祖卽位三年十月十一月晦日頻食則曰有頻食之理其解在襄二十四年谷梁傳曰言日不言朔食晦日也朔日並不言食晦夜也朔日並言食正朔也言朔不言日食旣朔也】

三月庚戌天王崩注周平王也實以壬戌崩欲諸侯之速至故逺日以赴春秋不書實崩日而書逺日者卽傳其僞以懲臣子之過也襄二十九年傳曰鄭上卿有事使印段如周會葬今不書葬魯不會音義【卽傳直專反印因刅反】疏【正義曰曲禮下曰天子死曰崩諸侯曰薨大夫曰卒士曰不祿庶人曰死鄭云異死名者爲人褻其無知若猶不同然也自上顚壞曰崩薨顚壞之聲卒終也不祿不終其祿死之言澌也精神澌盡也是由天子尊若山崩然諸侯卑取崩之聲以爲尊卑之差也不書天王名者以海內之主至尊之極故敬而不敢名也谷梁傳云髙曰崩厚曰崩尊曰崩天子之崩以尊也以其在民上故崩之其不名何也大上故不名也蘇氏云王后崩大子卒不書者赴不及魯也今以爲略之例所不書也告喪禮云告王喪曰天王登假此言崩者魯史裁約爲文不道當時赴不言登假也注正義曰今檢杜注凡葬者皆顯言其諡此爲無葬故言周平王也仲尼修經當攺正眞僞以爲褒貶周人赴不以實孔子從僞而書者周人欲令諸侯速至故逺其崩日以赴也不書其實而從其僞言人知其僞則過足章矣故卽傳其僞以懲創臣子之過釋例曰天王僞赴遂用其虛明日月闕否亦從赴辭君子不變其文以愼其疑且虛實相生隨而表之眞僞之情可以兩見承赴而書之亦所以示將來也】

夏四月辛卯君氏卒注隱不敢從正君之禮故亦不敢備禮於其母疏【正義曰君氏者隱公之母聲子也謂之君氏者言是君之母氏也母之與子氏族必異故經典通呼母舅爲母氏舅氏言其與己氏異也】

秋武氏子來求賻注武氏子天子大夫之嗣也平王喪在殯新王未得行其爵命聽於冢宰故傳曰王未葬釋其所以稱父族又不稱使也魯不共奉王喪致令有求經直文以示不敬故傳不復具釋也音義【賻音附殯必刃反共音恭本又作供音同令力呈反復扶又反】疏【注正義曰武氏者天子大夫之姓直云武氏子不書其字則其人未成爲大夫也若是上士例當書名又不應系之父族謂之爲子明其是大夫之子也又王使至魯皆言天王使某此復不言王使明其不稱王命也以此知此人父喪已終宜嗣父位但平王未命而崩新王居喪未得行其爵命政事聽於冢宰冢宰使之適魯冢宰不得專命故作自來之文傳言王未葬者意兼兩事王喪在殯新王不得加臣爵位故此人仍系父族王又不得命臣出行故此人不稱王使以未葬之故闕此二事故傳以未葬解之】

八月庚辰宋公和卒注稱卒者略外以別內也元年大夫盟於宿故來赴以名例在七年音義【別彼列反】

冬十有二月齊侯鄭伯盟於石門注來告故書石門齊地或曰濟北盧縣故城西南濟水之門

癸未葬宋穆公注無傳魯使大夫防葬故書始死書卒史在國承赴爲君故惡其薨名攺赴書也書葬則舉諡稱公者會葬者在外據彼國之辭也書葬例在昭六年音義【爲於僞反惡烏路反】疏【注正義曰文九年叔孫得臣如京師葬襄王昭三年叔弓如滕葬滕成公如此之類遣卿行者皆書其使名此不書使名知是大夫往也大夫奉命出使位賤不合書名故直書其所爲之事而已盟則云及某盟會則云防某人葬則云葬某公舉其所爲之事明有使往可知也釋例曰先王之制諸侯之喪士弔大夫送葬及其失也禮過於重文襄之伯因而抑之諸侯之喪大夫弔卿共葬事夫人之喪士弔大夫送葬猶過古制故公子遂如晉葬襄公傳不言禮葬秦景公傳曰大夫如秦葬景公特稱禮也一以示古制二以示書他國之葬必須魯會三以示奉使非卿則不書於經此丘明之微文也是言大夫得正而卿過禮也諸侯曰薨禮之正名魯史自書君死曰薨若鄰國亦同書薨則與己君無別國史自在己國承他國赴告爲與己君同故惡其薨名𨿽赴稱薨皆攺赴書卒略外以別內也至於書葬則五等之爵皆舉諡稱公者防葬者在於國外據彼國之辭彼國臣子稱君曰公書使之行不得不稱公也又云惡其薨名攺赴書者釋例曰天子曰崩諸侯曰薨大夫曰卒古之制也春秋所稱曲存魯史之義內稱公而書薨所以自尊其君則不得不略外諸侯書卒以自異也至於旣葬𨿽邾許子男之君皆稱諡而言公各順臣子之辭兩通其義是其說也案禮雜記赴告之辭云君訃於他國之君曰寡人不祿敢告於執事然則赴辭本無薨語而云惡其薨名者以夫人薨例云不赴於諸侯則不曰薨明其以薨告人故書薨也是知王侯喪者其通國命皆以崩薨相告記之所稱謂答主人之問飾其文辭耳若以記文無薨卽疑不以薨告記稱大夫士赴人之辭皆云不祿豈大夫無卒名也以此知相赴策書必以薨爲文但擯者口傳赴辭義在謙退從士之不祿故禮記言之赴則必以薨但攺赴書卒耳史之書事莫不在國防葬者自可在外書防者國內書之而云據彼國之辭者書使行之事言使爲此事行故文從彼稱不謂書不在國也卿爲君逆謂之逆女亦是書己之使據彼稱女與此同也】

傳三年春王三月壬戌平王崩赴以庚戌故書之○夏君氏卒聲子也不赴於諸侯不反哭於寢不祔於姑故不曰薨不稱夫人故不言葬注夫人喪禮有三薨則赴於同盟之國一也旣葬日中自墓反虞於正寢所謂反哭於寢二也卒哭而祔於祖姑三也若此則書曰夫人某氏薨葬我小君某氏此備禮之文也其或不赴不祔則爲不成喪故死不稱夫人薨葬不言葬我小君某氏反哭則書葬不反哭則不書葬今聲子三禮皆闕釋例論之詳矣音義【祔音附】疏【注正義曰僖八年致夫人傳曰不赴於同則弗致故知赴者赴於同盟之國也禮檀弓記葬禮云旣封有司以幾筵捨奠於墓左反日中而虞士喪禮旣葬乃反哭於廟遂適殯宮而虞是旣葬日中自墓反虞於正寢正寢卽殯宮也僖三十三年傳與檀弓記皆云卒哭而祔喪服小記曰妻祔於祖姑雜記曰妾祔於妾祖姑是祔於姑者祔於祖姑也此三者皆夫人之喪禮夫人喪禮有三史策所書有二惟卒葬兩事而已其卒之異者或云夫人某氏薨仲子文姜之類是也或云某氏卒定姒孟子是也葬之異者或云葬我小君某氏文姜敬嬴之類是也或云葬某氏葬定姒是也或則不書葬也今聲子三禮皆闕經異常辭必是闕一事則變一文但傳旣並釋注不顯配𨿽言釋例詳之例亦未甚分明此傳故上三事故下三事若以次相配則不赴於諸侯故不曰薨不反哭於寢則不稱夫人不祔於姑故不言葬文次相屬事乃似然但顧下傳義則不爾定十五年姒氏卒傳曰不稱夫人不赴且不祔也哀十二年孟子卒傳曰死不赴故不稱夫人不反哭故不書葬小君彼二傳皆以不赴解不稱夫人以不反哭解不書葬然則由不赴故不曰薨由不反哭故不書葬也二事旣然則由不祔故不稱夫人斷可知矣傳文不以次相配者初死卽赴葬乃反哭反哭之後始祔三者依事之先後爲文也至書於經則夫人與薨共文故先言不稱夫人後言不書葬順經之先後爲文也禮之本意必赴乃稱薨祔乃稱夫人反哭乃書葬者夫人與君同體死必赴於鄰國若不以赴告於鄰國則夫人之禮不成尊成以否義由赴告成尊之狀在於書薨故赴則稱薨不赴則不稱薨也禮適祔於適祖姑妾祔於妾祖姑亦旣不祔於姑便是適妾莫辧故祔則稱夫人不祔則不稱夫人也旣葬於墓反哭於寢哀之尢極情之最切旣葬而不反哭全是不念其親葬與不葬殆無以異故不反哭則不書葬也皆所以懲臣子責其不行禮也人之行禮有勤有惰未必廢則俱廢行則皆行此聲子自三禮皆闕其餘或可一行一否釋例曰夫人子氏赴而不反哭故不書葬定姒則反哭而不赴故書葬而不言小君以此二者據傳則然理在不惑但不知赴而不祔祔而不赴者辭當云何耳薨者夫人之死號不稱夫人必不得稱薨也小君者夫人之別號不稱夫人必不得稱小君也孟子卒下注云不稱夫人故不言薨是夫人與薨文相將也葬定姒傳曰不稱小君不成喪也注云不赴不祔故不稱小君傳以不赴不祔解不稱夫人注以不赴不祔解不稱小君是夫人小君文相將也夫人也薨也小君也三者相將之物不可致詰蓋赴祔二禮果行一事則具此三文二事並廢則三文皆去耳何則檢此傳相配不赴則不曰薨不祔則不稱夫人是稱夫人由祔不由赴也孟子之傳乃云不赴故不稱夫人是稱夫人由於赴不由於祔也定姒之傳云不稱夫人不赴且不祔又以二事並解不稱夫人注云赴同祔姑夫人之禮二者皆闕故不曰夫人明是二者俱闕乃去夫人果行一事則稱夫人稱夫人則必書薨書薨則必稱小君所異者不反哭則不書葬若不書葬則小君之文無所施耳卽仲子是也赴同祔姑皆是夫人之禮故赴而不祔祔而不赴則皆曰夫人某氏薨惠公自有元妃別爲仲子立廟則仲子未必祔姑蓋以赴同之故得稱夫人薨也】不書姓爲公故曰君氏注不書姓辟正夫人也隱見爲君故特書於經稱曰君氏以別凡妾媵音義【爲公音於僞反見賢徧反別彼列反】疏【注正義曰辟正夫人謂辟仲子耳何則妾子爲君則其母得爲夫人不須辟孟子也但公以讓位之故不從正君之禮故亦不備禮於其母使之辟仲子也釋例曰凡妾子爲君其母猶爲夫人𨿽先君不命其母母以子貴其適夫人薨則尊得加於臣子外內之禮皆如夫人矣故姒氏之喪責以小君不成成風之喪王使防葬傳曰禮也隱以讓桓攝位故不成禮於聲子假稱君氏以別凡妾媵蓋是一時之宜隱之至義也是其辟仲子之意也】○鄭武公莊公爲平王卿士注卿士王卿之執政者言父子秉周之政王貳於虢注虢西虢公亦仕王朝王欲分政於虢不復專任鄭伯音義【朝直遙反復扶又反任而鴆反後不音者皆同】鄭伯怨王王曰無之故周鄭交質王子狐爲質於鄭鄭公子忽爲質於周注王子狐平王子音義【質音致下同狐音胡】王崩周人將畀虢公政注周人遂成平王本意音義【畀必二反與也】四月鄭祭足帥師取溫之麥秋又取成周之禾注四月今二月也秋今之夏也麥禾皆未熟言取者蓋芟踐之溫今河內溫縣成周洛陽縣也音義【祭側界反芟所銜反】疏【注正義曰此直言秋秋有三月若是季秋則今之七月杜必知秋今之夏者以此傳在武氏之上案經武氏之下有八月宋公和卒則知此是七月故爲今之夏謂今之五月也麥熟在夏而云麥禾皆未熟者謂四月之時麥未熟七月之時禾未熟二者異時故言皆也】周鄭交惡注兩相疾惡君子曰信不由中質無益也明恕而行要之以禮𨿽無有質誰能間之苟有明信澗谿沼沚之毛注谿亦澗也沼池也沚小渚也毛艸也音義【要於遙反間間厠之間谿苦兮反爾雅雲山夾水曰澗山瀆無所通曰谿沼之紹反沚音止亦音市本又作畤】蘋蘩薀藻之菜注蘋大蓱也蘩皤蒿薀藻聚藻也音義【蘋音頻蘩音煩薀紆紛反藻音早蓱蒲丁反皤蒲多反白蒿也】疏【正義曰毛卽菜也而重其文者谿沼言地之陋蘋藻言菜之薄故文重也注正義曰爾雅釋山雲山夾水澗李巡曰山間有水釋名曰言水在兩山間也釋水曰水注川曰谿李巡曰水出於山入於川釋山又雲山豄無所通谿李巡曰山中水瀆𨿽無所通與水注川同名宋均曰無水曰谷有水曰谿然則谿亦山間有水之名是澗之類故雲谿亦澗也沼者池之別名張揖廣雅亦云沼池也應劭風俗通云池者陂池從水也聲沚與畤音義同釋水曰小渚曰沚釋名曰沚止也小水可止息其上艸是地之毛周禮宅不毛謂宅內無艸木也故杜以毛爲艸艸卽下句蘋蘩薀藻是也蘩陸菜而云沼沚之毛者或采之水旁非皆水內也釋艸云蘋蓱其大者蘋舍人曰蘋一名蓱大者名蘋郭璞曰水中浮蓱江東謂之薸陸璣毛詩義疏雲今水上浮蓱是也其麤大者謂之蘋小者曰蓱季春始生可糝蒸爲茹又可苦酒淹以就酒釋艸又云蘩皤蒿孫炎曰白蒿也陸璣疏曰凡艾白色爲皤蒿今白蒿春始生及秋香美可生食又可蒸一名遊胡北海人謂之旁勃故大戴禮夏小正傳曰蘩遊胡遊胡旁勃也許愼說文雲薻水艸從艸從水巢聲或作藻從澡毛詩傳曰藻聚藻也然則此艸好聚生薀訓聚也故云薀藻聚藻也陸璣疏雲生水底有二種其一種葉如雞蘇莖大如箸長四五尺其一種莖大如釵股葉如蓬謂之聚藻又云扶風人謂之藻聚爲發聲也此二藻皆可食煮熟捼去鮏气米麪糝蒸爲茹嘉羙揚州人饑荒可以當谷食】筐筥錡釡之器注方曰筐員曰筥無足曰釡有足曰錡音義【筐丘方反筥九呂反錡其綺反筐筥皆器也】疏【注正義曰此皆毛詩傳鄭箋之文也說文云筥飯牛筐也廣雅云錡釡也】潢污行潦之水注潢污停水行潦流潦音義【潢音黃污音烏潦音老】疏【注正義曰停水謂水不流也行道也雨水謂之潦言道上聚流者也服防云畜小水謂之潢水不流謂之污行潦道路之水是也此水用爲飲食故引泂酌之篇藻𨿽潦水所生要此潦非生菜處也】可薦於鬼神可羞於王公注羞進也疏【正義曰上言鬼神此言王公是生王公也或以爲王公亦謂鬼神非生王公也此傳之意取詩爲言泂酌論天子之事是羞於王也采蘩云公侯之事是羞於公也言薦又言羞者鄭注庖人云備品物曰薦致滋味乃爲羞】而況君子結二國之信行之以禮又焉用質注通言盟約彼此之情故言二國音義【焉於防反約如字又於妙反】風有采蘩采蘋注采蘩采蘋詩國風義取於不嫌薄物雅有行葦泂酌注詩大雅也行葦篇義取忠厚也泂酌篇義取𨿽行潦可以共祭祀也音義【葦於鬼反泂音迥共音恭】疏【正義曰采蘩采蘋泂酌上傳所言皆有彼篇之事其言未及行葦今言行葦者其意別取忠厚非以結上也】昭忠信也注明有忠信之行𨿽薄物皆可爲用音義【行下孟反】○武氏子來求賻王未葬也注【正義曰蘇氏云案文九年毛伯來求金傳曰不書王命未葬也此傳直云王未葬不同者毛伯直釋不稱使故云不書王命此武氏子非但不稱使又稱父族二事皆由未葬故直云王未葬也】○宋穆公疾召大司馬孔父而屬殤公焉曰先君捨與夷而立寡人注先君穆公兄宣公也與夷宣公子卽所屬殤公音義【屬章欲反注同殤舒羊反舍音捨與如字一音余】疏【正義曰曲禮下曰諸侯見天子曰臣某侯某其與民言自稱曰寡人今與臣言亦云寡人則知其對臣民自稱同也老子曰孤寡不谷王侯之謙稱故以下諸侯自稱亦多言不谷】寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也注馮穆公子莊公也音義【沒本亦作歿同馮皮冰反本亦作憑】公曰不可先君以寡人爲賢使主社稷若棄徳不讓是廢先君之舉也豈曰能賢注言不讓則不足稱賢光昭先君之令徳可不務乎吾子其無廢先君之功注先君以舉賢爲功我若不賢是廢之使公子馮出居於鄭注辟殤公也八月庚辰宋穆公卒殤公卽位君子曰宋宣公可謂知人矣立穆公其子饗之命以義夫注命出於義也夫語助音義【夫音符注同】疏【正義曰義者宜也錯心方直動合事宜乃謂之爲義宣公之立穆公知穆公之賢必以義理不棄其子今穆公方卒命孔父以義事而立殤公是穆公命立殤公出於仁義之中故杜云命出於義也必知命以義夫謂穆公命立殤公者以杜注云帥義而行則殤公宜受此命宜荷此祿公子馮不帥父義終傷咸宜之福明知殤公受穆公之命與殷湯武丁同有咸宜是知穆公命立殤公是爲義也】商頌曰殷受命咸宜百祿是荷其是之謂乎注詩頌言殷湯武丁受命皆以義故任荷天之百祿也帥義而行則殤公宜受此命宜荷此祿公子馮不帥父義忿而出奔因鄭以求入終傷咸宜之福故知人之稱惟在宣公也殷禮有兄弟相及不必傳子孫宋其後也故指稱商頌音義【頌似用反荷本又作何何可反又音何注同任也任音壬忿芳粉反稱尺證反傳直專反】疏【正義曰商頌鳥之卒章言成湯武丁此二王者受天之命皆得其宜故天之百種之祿於是乎荷負之言天祿皆歸故得而荷負也今穆公立殤公亦得其宜故殤公宜荷此祿詩之意其是此事之謂乎注正義曰唐虞之代契爲司徒封於商十四世至湯王有天下遂以商爲代號後世有武丁者中興賢君時有作詩頌之者謂之商頌美湯與武丁能荷天祿今殤公亦荷天祿與詩義同故引以証之公羊傳言宋之禍宣公爲之尢其捨子立弟果令馮有爭心以馮之爭爲宣公之過今此傳善宣公故申明其事若使帥義而行則殤公宜受此命宜荷此祿但公子馮不帥父義失其咸宜故知人之稱惟在宣公止善宣公知穆公耳馮自爭國非宣公之罪故善之傳言使公子馮出居於鄭則是父使之出注言忿而出奔者四年傳曰公子馮出奔鄭鄭人欲納之又衞告宋曰君若伐鄭以除君害是馮出奔鄭求入欲害宋國也父使居鄭欲以辟殤公馮乃因鄭欲以害殤公故據父言之則云使之出居據馮言之則云忿而出奔各從其實而爲之文也諡法短折不成曰殤布徳執義曰穆】○冬齊鄭盟於石門尋盧之盟也注盧盟在春秋前盧齊地今濟北盧縣故城庚戌鄭伯之車僨於濟注旣盟而遇大風傳記異也十二月無庚戌日誤音義【僨佛問反僕也】疏【注正義曰釋言云僨僵也舍人曰皆踣意也車踣而入濟是風吹之墜濟水非常之事故云傳記異也禹貢導沇水東流爲濟入於河溢爲滎釋例曰濟自滎陽捲縣東經陳畱至濟陰北經髙平東經濟北東北經濟南至樂安博昌縣入海案檢水流之道今古或殊杜旣考校無由據當時所見載於釋例今一皆依杜𨿽與水經乖異亦不復根尋也庚戌無月而云十二月者以經盟於石門在十二月知此亦十二月也經書十二月下云癸未葬宋穆公計庚戌在癸未之前三十三日不得共在一月故長歷推此年十二月甲子朔十一日有甲戌二十三日有丙戌不得有庚戌而月有癸未則月不容誤知日誤也】○衞莊公娶於齊東宮得臣之妹曰莊姜注得臣齊大子也大子不敢居上位故當處東宮疏【正義曰齊國侯爵譜云姜姓太公望之後其先四嶽佐禹有功或封於呂或封於申故太公曰呂望也太公股肱周室成王封之於營丘今臨淄是也僖公九年魯隱公之元年也簡公四年獲麟之歲也簡公弟平公十三年春秋之傳終矣平公二十五年卒後二世七十年而田氏奪齊太公之後滅矣案齊世家莊公生僖公東宮得臣未知何公大子案史記十二諸侯年表衛莊公之立在春秋前二十五年齊僖公之立在春秋前八年然則莊姜必非齊僖公之女蓋是莊公之女僖公姊妹也得臣爲太子早死故僖公立也不言僖公姊妹而系得臣者見其是適女也得臣爲大子云當處東宮者四時東爲春萬物生長在東西爲秋萬物成就在西以此君在西宮太子當處東宮也或可據易象西北爲幹幹爲君父故君在西東方震震爲長男故大子在東也】美而無子衞人所爲賦碩人也注碩人詩義取莊姜美於色賢於徳而不見答終以無子國人憂之音義【爲賦音於僞反】疏【正義曰此賦謂自作詩也班固曰不歌而誦亦曰賦鄭云賦者或造篇或誦古然則賦有二義此與閔二年鄭人賦淸人許穆夫人賦載馳皆初造篇也其餘言賦者則皆誦古詩也】又娶於陳曰厲嬀生孝伯早死注陳今陳國陳縣音義【嬀九危反】疏【正義曰陳國侯爵譜云嬀姓虞舜之後當周之興有虞遏父者爲周陶正武王賴其利器用與其先聖之後以元女大姬配遏父之子滿封於陳賜姓曰嬀號胡公桓公二十三年魯隱公之立年也湣公二十一年獲麟之歲也二十四年楚滅陳此當桓公時二嬀蓋桓公姊妹也】其娣戴嬀生桓公莊姜以爲已子注嬀陳姓也厲戴皆諡𨿽爲莊姜子然大子之位未定疏【注正義曰諡法暴慢無親曰厲典禮無愆曰戴是皆諡也石碏言將立州吁乃定之矣請定州吁明大子之位未定衛世家言立完爲大子非也】公子州吁嬖人之子也注嬖親幸也音義【吁足於反嬖必僞反賤而得幸曰嬖】有寵而好兵公弗禁莊姜惡之石碏諫曰臣聞愛子教之以義方注石碏衛大夫音義【好呼報反禁居鴆反一音金惡烏路反碏七略反】弗納於邪驕奢淫泆所自邪也四者之來寵祿過也將立州吁乃定之矣若猶未也階之爲禍注言將立爲大子則宜早定若不早定州吁必緣寵而爲禍音義【邪似差反下同泆音逸】疏【正義曰驕謂恃己陵物奢謂誇矜僣上淫謂耆欲過度泆謂放恣無藝此四者之來從邪而起故服防云言此四者過從邪起是也劉云此四者所以自邪已身言爲之不已將至於邪邪謂惡逆之事劉又難服云邪是何事能起四過若從邪起何須云四者之來寵祿過也寵祿豈是邪事四者得從而來乎且言弗納於邪懼其綠驕以至於邪非先邪而後驕也】夫寵而不驕驕而能降降而不憾憾而能眕者鮮矣注如此者少也降其身則必恨恨則思亂不能自安自重音義【夫音扶發句之端後放此憾本又作感同胡暗反恨也五年同眕之忍反重也鮮息淺反少也】疏【正義曰恃君寵愛未有不驕亦旣驕矜必不能自降其心彊降其心未有不恨亦旣怨恨必不能自重其身釋言云眕重也言恨則思亂必不能自安自重也寵而必驕降而必憾言其勢必自然故言其能不然者少也驕而不能降憾而不能眕言其心難自抑故言其能然者少也鮮訓少以一鮮總四事言四事皆鮮也】且夫賤妨貴少陵長遠間親新間舊小加大注小國而加兵於大國如息侯伐鄭之比音義【妨音芳少詩照反長丁丈反間間厠之間下同比必二反】淫破義所謂六逆也君義臣行父慈子孝兄愛弟敬所謂六順也注臣行君之義疏【正義曰賤妨貴謂位有貴賤少陵長謂年有長幼楚公子申多受小國之賂以偪子重子辛是賤人而妨貴人也邾防菑以弟而欲奪兄位是年少而陵年長也齊東郭偃棠無咎專崔氏之政而侮崔成崔彊是疎遠而間親戚也晉胥童夷羊五得君寵而去三郤是新臣而間舊臣也息伐鄭曹姦宋是小國而加大國也陳靈蔡景姦穢無度是邪淫而破正義也妨謂有所害陵謂加尙之間爲居其間使彼疎遠也加亦加陵破謂破散淫義不兩立行惡則破善故言破也】去順效逆所以速禍也君人者將禍是務去而速之無乃不可乎弗聽其子厚與州吁遊禁之不可桓公立乃老注老致仕也四年經書州吁弒其君故傳先經以始事音義【去起呂反下同弒音試先悉薦反】疏【正義曰州吁於逆則少陵長於順則弟不敬是去順效逆也六順六逆因事廣言非謂州吁徧犯之也注正義曰禮七十而致事言還其所掌之事於君也傳之初始有此故言傳先經以始事余不注從可知也】

經四年春王二月莒人伐杞取牟婁注無傳書取言易也例在襄十三年杞國夲都陳畱雍丘縣推尋事迹桓六年淳於公亡國杞似並之遷都淳於僖十四年又遷緣陵襄二十九年晉人城杞之淳於杞又遷都淳於牟婁杞邑城陽諸縣東北有婁鄕音義【杞音起牟亡侯反易以豉反雍於用反】疏【正義曰譜云杞姒姓夏禹之苗裔武王克殷求禹之後得東樓公而封之於杞今陳畱雍丘縣是也九世及成公遷緣陵文公居淳於成公始見春秋湣公六年獲麟之歲也湣公弟哀公三年春秋之傳終矣哀公十年卒自哀公以下二世十三年而楚滅杞檢杞於此歲已見於經桓二年有杞侯來朝莊二十七年有杞伯來朝於傳並無號諡又不書其卒僖二十三年杞成公卒其諡乃見於傳未知此年杞國定是何君當是成公之父祖耳牟婁杞邑莒伐取之自是以後常爲莒邑昭五年莒牟夷以牟婁來奔是也文三年秦人伐晉傳稱取王官及郊襄二十三年齊侯伐晉傳稱取朝歌並書伐不書取此伐取兩書者彼告伐不告取此伐取並告故也昭元年伐莒取鄆書取不書伐昭十年伐莒取郠書伐不書取者元年兵未加莒而鄆逆服故書取不書伐十年晉以取郠討公故書伐不書取其伐國圍邑書圍與否亦從告也注正義曰襄十三年傳例曰凡書取言易也知此書取亦言易也地理誌云陳畱郡雍丘縣故杞國武王封禹之後東樓公是杞本都陳畱雍丘縣也志又云北海郡淳於縣應劭曰春秋州公如曹左氏傳曰淳於公如曹臣瓚案州國名淳於國之所都此淳於縣於漢屬北海郡晉時屬東莞郡故釋例土地名云州國都於東莞淳於縣以雍丘淳於𨿽郡別而竟連也桓五年傳稱淳於公如曹度其國危遂不復六年春寔來𨿽知其國必滅不知何國取之襄二十九年晉帥諸侯城杞昭元年祁午數趙文子之功云城淳於是知淳於卽杞國之都也僖十四年諸侯城緣陵而遷杞不知從何而遷故云淳於公亡國杞似並之而遷居其地僖十四年又從淳於而遷於緣陵襄二十九年又從緣陵而遷於淳於以無明文疑不敢質故言推尋事迹似當然也若然淳於爲杞所並定似不虛而遷都淳於未有事迹自雍丘而遷緣陵亦可知矣而杜必言遷都淳於又從淳於遷緣陵者以桓六年淳於公亡國襄二十九年又杞都淳於則淳於始末是杞之所有又之所都故疑未都緣陵之前亦都淳於也取國易者則直言取若取邿取鄟之類是也故不須加伐於上若其伐國取邑其邑旣小不得名通若不加伐於上不知得何國之邑是以𨿽易亦加伐文則伐杞取牟婁伐邾取須句之類是也成二年取汶陽田乞師盟主興兵伐齊得邑旣難而亦書取者因其伐齊晉使還汶陽之田魯不加兵故書取從易也劉君或疑此意遂云上言伐下言取者非易以規杜氏非也】

戊申衞州吁弒其君完注稱臣弒君臣之罪也例在宣四年戊申三月十七日有日而無月音義【弒本又作殺同音試凡弒君之例皆放此可以意求不重音完音丸】疏【注正義曰宣四年傳例曰凡弒君稱君君無道也稱臣臣之罪也注云稱君謂惟書君名而稱國以弒言眾所共絕也稱臣者謂書弒者之名以示來世終爲不義然則此稱州吁之名稱臣弒君是臣之罪也言完非無道而州吁爲賊也州吁實公子而不稱公子者傳文更無褒貶直是告辭不同史有詳略耳公子𨿽復非族而文當族據春秋書族以否大有乖異故杜備言之釋例曰尋案春秋諸世族之稱甚多參差而先儒皆以爲例欲托之於外赴則患有人身自來者例不可合因以辟陋未賜族爲說弒君不書族者四事州吁無知不稱公子公孫賈氏以爲弒君取國故以國言之案公子商人亦弒君取國而獨稱公子宋督賈氏以爲督有無君之心故去氏案傳自以先書弒君見義不在於氏也宋萬賈氏以爲未賜族案傳稱南宮長萬則爲已氏南宮不得爲未賜族也執殺大夫不書族者二事楚殺得臣與宜申賈氏皆以爲陋案楚殺大夫公子側大夫成熊之等六七人皆稱氏族無爲獨於此二人陋也欲以爲通例則有若此之錯欲以爲無義例則傳曰嘉之故不名書曰仲孫嘉之書曰崔氏非其罪翚溺帥師皆曰疾之稱族尊君命捨族尊夫人尊晉罪已之文炳然著明以此推之知亦非仲尼所遺也斯蓋非史策舊法故無凡例當時諸國以意而赴其或自來聘使者辭有詳略仲尼修春秋因采以示義義之所起則刋而定之不者卽因而示之不皆利正也故蔡人嘉赴而經從稱季傳曰蔡人嘉之書崔氏傳亦曰且告以族明皆從其本也書司馬華孫來盟亦無他比知非大例也然則總而推之春秋之義諸侯之卿當以名氏備書於經其加貶損則直稱人若有褒異則或稱官或稱氏若內卿有貶則特稱名文不宜言魯人故異於外也若無褒無貶傳所不發者則皆就舊文或未賜族或時有詳略也推尋經文自莊公以上諸弒君者皆不書氏閔公以下皆書氏亦足明時史之異同非仲尼所皆刋也是杜解州吁不稱公子之意杜知然者正以經之所書無常比例褒則或書官或書氏貶則或稱人或去族旣無定例明非舊典仲尼有所起發則刋正舊史無所褒貶則因循故策仲尼攺者傳辧其由傳所不言則知無義正是史官自有詳略故耳戊申在癸未之後二十五日更盈一周則八十五日往年十二月癸未葬宋穆公則此年二月不得有戊申𨿽承二月之下未必是一月之日故長歷推此年二月癸亥朔十日壬申二十二日甲申不得有戊申也三月壬辰朔則十七日有戊申也此經上有二月下有夏得在三月之內不是字誤故云有日而無月僖二十八年冬下無月而經有壬申公朝於王所有日而無月經有此類故知此亦同之凡如此者有十四事】

夏公及宋公遇於淸注遇者艸次之期二國各簡其禮若道路相逄遇也淸衞邑濟北東阿縣有淸亭疏【注正義曰曲禮下云諸侯未及期相見曰遇相見於卻地曰會然則防者豫謀閒地克期聚集訓上下之則制財用之節示威於眾各重其禮𨿽特會一國若二國以上皆稱會也遇者或未及會期或暫須相見各簡其禮若道路相逢遇然此時宋魯特會欲尋舊盟未及會期衞來告亂故二國相遇若三國簡禮亦曰遇故莊四年齊侯陳侯鄭伯遇於垂是也曲禮稱未及期而相見指此類也周禮冬見曰遇則與此別劉賈以遇者用冬遇之禮故杜難之釋例曰遇者倉卒簡儀若道路相逢遇者耳周禮諸侯冬見天子曰遇劉氏因此名以說春秋自與傳違案禮春曰朝夏曰宗秋曰覲冬曰遇此四時之名今者春秋不皆同之於禮冬見天子當是百官備物之時而云遇禮簡易經書季姬及鄫子遇於防此婦呼夫共朝豈當復用見天子之禮於理皆違是言春秋之遇與周禮冬遇異也艸次猶造次造次倉卒皆迫促不暇之意】

宋公陳侯蔡人衞人伐鄭

秋翚帥師會宋公陳侯蔡人衞人伐鄭注公子翚魯大夫不稱公子疾其固請彊君以不義也諸外大夫貶皆稱人至於內大夫貶則皆去族稱名於記事之體他國可言某人而已魯之卿佐不得言魯人此所以爲異也翚溺去族傳曰疾之叔孫豹則曰言違命此其例也音義【翚許歸反彊其丈反去起呂反下同溺乃歷反】疏【注正義曰案鄭伯使宛來歸祊庚寅我入祊及齊侯伐我北鄙及我師敗績然魯事皆得稱我則已之卿佐被貶亦可稱我人所以不然者凡云我者皆上有他國之辭故對他稱我魯之盟防他國上未有他國之文不可發例言我人故也】

九月衞人殺州吁於濮注州吁弒君而立未列於會故不稱君例在成十六年濮陳地水名音義【濮音卜】疏【注正義曰春秋之世王政不行賞罰之柄不在天子殺君取國爲罪𨿽大若已列於諸侯防者則不復討也其有臣子殺之卽與弒君無異未必禮法當然要其時俗如是宣公殺惡取國納賂於齊以請防傳曰會於平州以定公位杜云簒立者諸侯旣與之防則不得復討臣子殺之與弒君同故公與齊防而位定是其義也釋例又云諸侯簒立𨿽以會諸侯爲正此列國之制也至於國內策名委質卽君臣之分已定故諸殺不成君者亦與成君同義然杜前注云簒立者諸侯旣與之防臣子殺之與弒君同則若未會諸侯臣子殺之不與弒君同似與釋例違者釋例所云諸弒不成君亦與成君同義者卽莊九年齊人殺無知及此年衛人殺州吁以其未會諸侯故不書爵猶不從兩下相殺之例故云亦與成君同義若旣會諸侯則臣弒稱爵則文十八年齊人弒其君商人是也曹伯負芻殺其太子而自立成十五年諸侯同盟於戚曹伯旣列於會然後晉人執之十六年傳稱曹人請於晉曰若有罪則君列諸會矣是列會卽成君矣此州吁未列於會故不稱君曹人之辭卽是成例故云例在成十六年殺之於濮謂死於水旁也釋例土地名此濮下注云闕哀二十七年傳濮下注云濮自陳畱酸棗縣受河東北經濟陰至髙平鉅野縣入濟彼濮與此名同實異故杜於此不言闕直云濮陳地水名】冬十有二月衞人立晉注衞人逆公子晉而立之善其得眾故不書入於衞變文以示義例在成十八年疏【注正義曰成十八年傳例曰凡去其國國逆而立之曰入此公子晉去衞居郉衞人迎而立之於法正當書入宜與齊小白同文傳言書曰衞人立晉眾也是仲尼善其得眾故攺常例變文以示義也】

傳四年春衞州吁弒桓公而立公與宋公爲會將尋宿之盟未及期衞人來告亂○夏公及宋人遇於淸注宿盟在元年○宋殤公之卽位也公子馮出奔鄭鄭人欲納之及衞州吁立將修先君之怨於鄭注謂二年鄭人伐衞之怨疏【注正義曰二年伐衞見經故以屬之未必往前更無怨也衞世家稱桓公十六年乃爲州吁所弒則隱之二年當桓之世服防以先君爲莊公非也何則宣公烝夷姜生急子公納急子之妻生壽及朔朔能構兄壽能代死則是年皆長矣宣公以此年卽位桓十二年卒終始二十矣𨿽壽之死未知何歲急子之娶當在宣初若隱之二年莊公猶在豈於父在之時已得烝父妾生急子也史記𨿽多謬誤此當信然】而求寵於諸侯以和其民注諸簒立者諸侯旣與之會則不復討故欲求此寵音義【簒初患反復扶又反下文復伐同】使告於宋曰君若伐鄭以除君害注害謂宋公子馮君爲主敝邑以賦與陳蔡從則衞國之願也注言舉國之賦調音義【從才用反調徒弔反】宋人許之於是陳蔡方睦於衞注蔡今汝南上蔡縣疏【注正義曰蔡國侯爵譜云蔡姬姓文王子叔度之後也武王封之於汝南上蔡爲蔡侯作亂見誅其子蔡仲成王復封之於蔡至平侯徙新蔡昭侯徙九江下蔡宣侯二十八年魯隱公之元年也昭侯子成侯十年獲麟之歲也成侯子聲侯四年春秋之傳終矣聲侯十四年卒自聲侯以下二世二十八年而楚滅蔡地理誌云汝南上蔡縣故蔡國周武王弟叔度所封】故宋公陳侯蔡人衞人伐鄭圍其東門五日而還公問於眾仲曰衞州吁其成乎注眾仲魯大夫對曰臣聞以徳和民不聞以亂注亂謂阻兵而安忍以亂猶治絲而棼之也注絲見棼縕益所以亂音義【棼扶云反亂也縕於云反】夫州吁阻兵而安忍阻兵無眾安忍無親眾叛親離難以濟矣注恃兵則民殘民殘則眾叛安忍則刑過刑過則親離疏【正義曰阻恃諸國之兵以求勝而徵伐不巳安忍行虐事刑殺過度也】夫兵猶火也弗戢將自焚也夫州吁弒其君而虐用其民於是乎不務令徳而欲以亂成必不免矣音義【戢莊立反】○秋諸侯復伐鄭宋公使來乞師注乞師不書非卿公辭之注從眾仲之言羽父請以師會之注羽父公子翚公弗許固請而行故書曰翚帥師疾之也注【正義曰案元年傳邾人鄭人盟於翼公子豫請往公不許遂行彼則不書又不加貶責此公子翚之行公亦不許而書於經又加貶責者公子豫公不許私竊而行翚則彊梁固請公事不獲已令其出會故以君命而書又加貶責】諸侯之師敗鄭徒兵取其禾而還注時鄭不車戰○州吁未能和其民厚問定君於石子注石子石碏也以州吁不安諮其父石子曰王覲爲可疏【正義曰於王處行覲禮此事是爲可也】曰何以得覲曰陳桓公方有寵於王陳衞方睦若朝陳使請必可得也厚從州吁如陳石碏使告於陳曰衞國褊小老夫耄矣無能爲也此二人者實弒寡君敢卽圖之注八十曰耄稱國小已老自謙以委陳使因其往就圖之晉義【覲其靳反見也朝直遙反後不音者皆放此褊必淺反一音必殄反耄毛報反】陳人執之而請涖於衞注請衞人自臨討之音義【涖音利又音類臨也】九月衞人使右宰醜涖殺州吁於濮石碏使其宰獳羊肩涖殺石厚於陳君子曰石碏純臣也惡州吁而厚與焉大義滅親其是之謂乎注子從弒君之賊國之大逆不可不除故曰大義滅親明小義則常兼子愛之音義【獳奴侯反惡烏路反與焉音預】○衞人逆公子晉於邢冬十二月宣公卽位注公子晉也音義【邢音刑國名】疏【正義曰賊討乃立自繼前君故不待逾年也】書曰衞人立晉眾也

經五年春公矢魚於棠注書陳魚以示非禮也書棠譏遠地也今髙平方與縣北有武唐亭魯侯觀魚臺疏【注正義曰陳魚者獸獵之類謂使捕魚之人陳設取魚之備觀其取魚以爲戲樂非謂旣取得魚而陳列之也其實觀魚而書陳魚者國君爵位尊重非搜狩大事則不當親行公故遣陳魚而觀其捕獲主譏其陳故書陳魚以示非禮也傳曰非禮也且言遠地故知書棠譏遠地也】

夏四月葬衞桓公

秋衞師入郕注將卑師眾但稱師此史之常也音義【郕音成國名將子匠反】

九月考仲子之宮初獻六羽注成仲子宮安其主而祭之惠公以仲子手文娶之欲以爲夫人諸侯無二嫡蓋隱公成父之志爲別立宮也公問羽數故書羽婦人無諡因姓以名宮音義【嫡丁歷反爲別於僞反】疏【正義曰三年之內木主特祀於寢宮廟初成木主遷入其中設祭以安神也祭則有樂故初獻六羽初始也往前用八今乃用六也獻者奏也奏進聲樂以娛神也六羽謂六行之人秉羽舞也注正義曰考成釋詁文也言初獻六羽者謂初始而獻非在後恆用知者案宣十五年初稅畆杜云遂以爲常故云初杜於此不解初義明不與彼同故春秋之經有文同事異如此之類是也注以祭文不見故辧之云成仲子宮安其主而祭之以其與獻羽連文知考謂祭以成之非謂始築宮成也又解立宮之意惠公以仲子手有夫人之文因卽娶之𨿽不以爲夫人有欲以爲夫人之意禮諸侯不再娶於法無二適孟子入惠公之廟仲子無享祭之所蓋隱公成父之志爲別立宮仲子以二年十二月薨四年十二月已再期矣喪畢卽應入廟至此始成宮者仲子立廟本非正法喪服旣終將爲吉祭主無祭處始議立之故晚成也傳云始用六佾不書佾而書羽者以公問羽數故書羽也婦人法不當諡仲子無諡故因姓以名宮也立宮必書於策羽則非所當書善其復正故書之傳載眾仲之對而言公從之是其善之意也爲書六羽故言考宮言其因考以獻羽也若不爲羽當云立仲子之宮如立武宮焬宮然不須言考也禮雜記下云成廟則釁之路寢成則考之而不釁以廟則當釁寢則當考此廟言考者考是成就之義廟者鬼神所居祭祀以成之寢則主人所宅飲食以成之雜記注雲路寢者生人所居不釁者不神之也考之者設盛食以落之是也廟成釁之者尊而神之蓋木主未入之前已行釁禮也案雜記釁廟之禮云祝宗人宰夫雍人皆爵升純衣雍人拭羊宗人祝之宰夫北靣於碑南東上雍人舉羊升屋自中中屋南靣刲羊血流於前乃降門夾室皆用雞先門而後夾室其衈皆於屋下割雞門當門夾室中室有司皆鄕室而立門則有司當門北靣旣事宗人告事畢乃皆退是釁廟之禮此言考宮獻羽自爲主已入廟則祭以成之非釁禮與彼異也故公羊傳曰考宮者何考猶入室也始祭仲子也是謂祭爲考也服防雲宮廟初成祭之名爲考將納仲子之主故考成以致其五祀之神以堅之其意謂考卽是釁也案雜記釁廟之禮止有雞羊旣不用樂何由獻羽言將納仲子之主則是仍未入宮然則作樂獻羽敬事何神考仲子之宮惟當祭仲子耳又安得致五祀之神乎蘇氏云不稱夫人宮者桓宮僖宮不言公則仲子例不合稱夫人宮也不稱廟而言宮者於經例周公稱大廟羣公稱宮故仲子依例稱宮也若然案文十三年大室屋壞大廟稱室者謂大廟之室屋壞耳若傳文則大廟或稱宮卽大宮之椽是也羣公或稱廟卽同宗於祖廟同族於禰廟是也】

邾人鄭人伐宋注邾主兵故序鄭上疏【注正義曰天下有道諸侯不得專行徵伐春秋之時專行徵伐以其不稟王命故以主兵爲首𨿽小國主兵卽序於大國之上欲見伐由其國善惡所歸故也𨿽大夫爲主國君從之亦序主兵於上僖二十七年楚人陳侯蔡侯鄭伯許男圍宋注云傳言楚子使子玉去宋經書人者恥不得志以微者告猶序諸侯之上楚主兵故是微人主兵亦序國君之上史策之常法也】

螟注無傳虫食苗心者爲災故書音義【螟亡丁反】疏【注正義曰釋虫云食苗心螟食葉�食節賊食根蟊舍人曰食苗心者名螟言冥冥然難知也李巡曰食禾心爲螟言其姦防防難知也食禾葉者言其假貣無厭故曰�也食其節者言其貪狠故曰賊也食其根者言其稅取萬民財貨故曰蟊也孫炎曰皆政貪所致因以爲名郭璞曰分別虫啖食禾所在之名耳李巡孫炎以政致爲名舍人郭璞以食處爲名陸璣疏云舊說螟�蟊賊一種虫也如言宼賊姦宄內外言之耳故犍爲文學曰此四種虫皆蝗也實不同故分別釋之然則螟非以虫名以食苗之處爲名耳】

冬十有二月辛巳公子彄卒注大夫書卒不書葬葬者臣子之事非公家所及音義【彄若侯反】疏【注正義曰檀弓下云君於大夫將葬弔於宮君親弔之而不書者弔喪問疾人道之常假有得失不足褒貶如此小事例皆不書葬若國家所營則亦不可不書大夫之葬皆臣子自爲非公家所及事不關國無以得書葬也他國之君書葬者遣使往防須書君命故耳】

宋人伐鄭圍長葛注潁州長社縣北有長葛城

傳五年春公將如棠觀魚者臧僖伯諫曰凡物不足以講大事注臧僖伯公子彄也僖諡也大事祀與戎音義【觀魚者本亦作漁者】其材不足以備器用則君不舉焉注材謂皮革齒牙骨角毛羽也器用軍國之器君將納民於軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也注言器用眾物不入法度則爲不軌不物亂敗之所起音義【度待洛反一音如字亟欺冀反數也】疏【正義曰說文云魚捕魚也然則捕魚謂之魚天官人掌以時爲梁凡者掌其政令是謂捕魚爲魚魚者猶言獵者也凡物不足以講大事者物謂事物旌旗車服之屬若其爲教戰祭祀等大事故布設陳列則可如其細碎盤遊𨿽陳其物不堪足以講習大事止謂不爲大事而陳此物故云不足以講大事也其材不足以備器用者材謂皮革齒牙之屬若其爲飾器用故狩獵取材則可如其因遊宴戲樂所得之材不堪足以備飾器用止謂不爲器用而取此材故云不足以備器用也人君一國之主在民之上當直已而行之以法敺民而納之於善故云人君將納民於軌物者也言當爲軌爲物納民於其中也旣言民歸軌物更解軌物之名故講習大事以凖度軌法度量謂之爲軌凖度軌量旣謂習戰治兵祭祀之屬是也取鳥獸之材以章明物色采飾謂之爲物章明物采卽取材以飾軍國之器是也劉炫云捕魚獵獸其事相類此諌大意言人君可觀獵獸不可觀捕魚凡物者廣言諸物鳥獸魚鼈之類也材謂所有皮革毛羽之類也器謂車馬兵甲軍國所用之物也凡此諸物捕之不足以講習兵事其材不足以充備器用如此者則人君不親舉焉其意言獵之坐作進退可以教戰陳獸之齒牙皮革足以充器用人君可以觀之捕魚不足以教戰陳鱗甲不足以爲器用人君不宜觀之人君以下云云同今若人君所行不得其軌舉動不順器服不當其物上下無章如是則謂之荒亂之政也亂政數行國家之所以禍敗也其意言魚非講事是不軌材不充用是不物今君觀魚是爲亂國之政禍敗之本故不用使公行也事度軌量正謂順時狩獵以教習戎事也材章物采正謂取其皮革以修造器物也下云四時田獵治兵振旅以習威儀覆此講事也肉不登俎材不登器則公不射覆此章物也別言川澤之實非君所及指言不可觀魚辭有首引自相配成也注正義曰僖伯名彄字子臧世本云孝公之子卽此冬書公子彄卒是也諡法小心畏忌曰僖是僖爲諡也諸侯之子稱公子公子之子稱公孫公孫之子不得祖諸侯乃以王父之字爲氏計僖伯之孫始得以臧爲氏今於僖伯之上已加臧者蓋以僖伯是臧氏之祖傳家追言之也成十三年傳曰國之大事在祀與戎故知大事祀與戎也必知兼祀者以下云鳥獸之肉不登於俎故也劉云田獵止教戎而言祀者獵狩主以祭祀故並祀言之下注云俎祭宗廟器見此意也車馬旌旗衣服刀劍無不皆有法度器用眾物不入法度廣言之也器不當法用非其物則爲不軌不物政不在君則亂敗之所起也】故春搜夏苗秋狝冬狩注搜索擇取不孕者苗爲苗除害也狝殺也以殺爲名順秋气也狩圍守也冬物畢成獲則取之無所擇也音義【搜所求反索也狝息淺反說文作谷梁傳云春曰田秋曰搜狩手又反索所百反孕以證反爲苗於僞反】疏【注正義曰爾雅釋天四時之獵名與此同說者皆如此注故杜依用之周禮大司馬職中春教振旅遂以搜田中夏教茇捨遂以苗田中秋教治兵遂以狝田中冬教大閱遂以狩田其名亦與此同鄭解苗田與此小異言擇取不孕任者若治苗去不秀實者孫炎亦然桓四年公羊傳曰春曰苗秋曰搜冬曰狩三名旣與禮異又復夏時不田谷梁傳曰四時之田皆爲宗廟之事也春曰田夏曰苗秋曰搜冬曰狩皆與禮異者良由微言旣絕曲辧妄生丘明親受聖師故獨與禮合漢代古學不行明帝集諸學士作白虎通義因谷梁之文爲之生說曰王者諸侯所以田獵何爲苗除害上以共宗廟下以簡集士眾也春謂之田何春歲之本與本名而言之也夏謂之苗何擇其懷任者也秋謂之搜何搜索肥者也冬謂之狩何守地而取之也四時之田總名爲田何爲田除害也案苗非懷任之名何云擇去懷任秋獸盡皆不瘦何云搜索取肥𨿽名通義義不通也故先儒皆依周禮左傳爾雅之文而爲之說其名亦有意焉𨿽復春獵獲則取之不能擇取不孕夏獵所取無多不能爲苗除害爲因時異而變文耳謂之獵者蔡邕月令章句云獵者防取之名也】皆於農隙以講事也注各隨時事之間音義【隙去逆反】疏【注正義曰隙訓間也四仲之月自是常期就其月中簡選間日𨿽則農月必有間時故曰隨時事之間也仲冬農之最隙故大備禮也】三年而治兵入而振旅注𨿽四時講武猶復三年而大習出曰治兵始治其事入曰振旅治兵禮畢整眾而還振整也旅眾也音義【振之愼反整也復扶又反下同】疏【注正義曰𨿽每年常四時講武猶復三年而一大習猶如四時常祀三年而復爲禘祭意相類也出曰治兵者以其初出始治其事也入曰振旅者以治兵禮畢整眾而還振訊是整理之義故振爲整也旅眾也釋詁文治兵振旅坐作進退其禮皆同所異者惟長防先後耳釋天云出爲治兵尙威武也入爲振旅反尊卑也孫炎曰出則幼賤在前貴勇力也入則尊老在前復常法也莊八年谷梁傳曰出曰治兵習戰也入曰振旅習戰也公羊傳曰出曰治兵入曰振旅其禮一也皆習戰也是其禮同也何休公羊爲出曰祠兵休云殺牲饗士卒鄭詩箋引公羊亦作治兵是其所見本異也此治兵振旅亦四時教之但於三年大習詳其文耳周禮春教振旅秋教治兵者四時教民各以其宜春卽止兵收眾專心於農秋卽繕甲厲兵將威不軌故異其文耳】歸而飲至以數軍實注飲於廟以數車徒器械及所獲也音義【數所主反注同械戶戒反】疏【注正義曰桓二年傳例曰凡公行告於宗廟反行飲至彼飲至在廟知此言飲至亦飲於廟也軍之資實惟有車徒器械獵則有所獲詩序車攻美宣王修車馬備器械因田獵而選車徒故知數軍實者數車徒器械及所獲也說文云械器之總名虞喜云器械謂鎧甲兜鍪也宣十二年傳言楚國無日不計軍實而申儆之襄二十四年傳曰齊社搜軍實使客觀之二注並云軍實不言車徒及所獲者彼無獵事故不言也】昭文章注車服旌旗疏【注正義曰周禮巾車職曰革路建大白以卽戎木路建大麾以田司服職曰凡兵事韋弁服凡甸冠弁服鄭云甸田獵也計田獵當乘木路服冠弁但三年治兵乃習兵大禮不宜乘田車服田服天子蓋乘革路服韋弁也在軍君臣同服公卿以下蓋亦乘兵車服兵服也其旌旗則尊卑異建治兵之禮爲辧旗物必不建大白大麾大司馬職曰中秋教治兵辧旗物之用王載大常諸侯載旂軍吏載旗師都載旜鄕遂載物郊野載旐百官載旟遂以狝田鄭云軍吏諸軍師也師都遂大夫也鄕遂鄕大夫也或載旜或載物眾屬軍吏無所將也郊謂鄕遂之州長縣正以下也野謂公邑大夫載旐者以其將羨卒也百官卿大夫也載旟者以其屬衞王也凡旌旗有軍眾者畫異物無者帛而已然則治兵旌旗當如司馬職文也案司常職云及國之大閱贊司馬頒旗物王建大常諸侯建旂孤卿建旜大夫士建物師都建旗州裏建旟縣鄙建旐道車載旞斿車載旌計大閱治兵俱是教戰而旌旗之物所建不同者鄭云凡頒旗物以出軍之旗則如秋以尊卑之常則如冬大閱備軍禮而旌旗不如出師之時空辟實然則大閱所建尊卑之常治兵所建出軍之禮此三年治兵與秋教治兵其名旣同建當不異故服防解此亦引司馬職文明是旌旗所建用秋辧旗物之法按大司馬職教治兵王載大常所以巾車云大麾以田又云大白以卽戎者先儒以爲王田春夏則大麾秋冬則大常旌旗所用𨿽如治兵之時然王若親軍則建大白】明貴賤辧等列注等列行伍音義【辧如字又方免反別也行戶郎反】順少長注出則少者在前還則在後所謂順也音義【少詩照反注皆同長丁丈反下注同】習威儀也鳥獸之肉不登於俎注俎祭宗廟器音義【鳥獸之肉一本作其肉俎莊呂反】皮革齒牙骨角毛羽不登於器注謂以飾法度之器則公不射古之制也疏【正義曰說文云革獸皮治去其毛革更之然則有毛爲皮去毛爲革周禮掌皮秋斂皮冬斂革以其少異故別時斂之散文則皮革通也頷上大齒謂之爲牙鳥翼長毛謂之爲羽齒牙毛羽各自小異故歷言之也登於俎謂升俎以共祭登於器謂在器以爲飾諸器之飾有用此材者注正義曰饗燕之饌莫不用俎獨言宗廟器者明田獵取禽主爲祭祀若止共燕食則公亦不爲下注云法度之器其義亦然非法之器公亦不舉登訓爲升服防以上登爲升下登爲成二登不容異訓且云不成於器爲不辭矣又器以此物爲飾寧復待之乃成也周禮人凡祭祀共其魚之鱻薧特牲少牢祭祀之禮皆有魚爲俎實肉登於俎公則射之而以觀魚爲非禮者此言不登於俎者謂妄出遊獵𨿽取鳥獸元不爲祭祀不登於器亦謂盤遊元不爲取材以飾器物今公觀魚乃是遊戲故以非之然登俎登器之物𨿽君所親至於庶羞雜物細小之倫𨿽爲祭祀亦君不射禮水土之品籩豆之物苟可薦者莫不咸在豈皆公親之也劉云此言田獵之時小鳥小獸則公不射𨿽講事而田尙不射小物況魚非講事不宜輙舉不謂登俎之物皆公所親射祭祀水土云云同】若夫山林川澤之實器用之資皁隸之事官司之守非君所及也注士臣皁皁臣輿輿臣隸言取此雜猥之物以資器備是小臣有司之職非諸侯之所親也音義【射食亦反皁才早反輿音余猥烏罪反】疏【正義曰山林之實謂材木樵薪之類川澤之實謂蔆芡魚蟹之屬此皆器用之所資須賤人之所守掌非人君所宜親及之也此𨿽意諌觀魚而廣言小事故注云取此雜猥之物以資器備非諸侯所親也雜猥謂諸雜猥碎也資謂器之資財待此而備器之所用及所盛皆是也谷梁傳曰禮尊不親小事卑不屍大功魚卑者之事也公觀之非正與此同也若然月令季冬命漁師始漁天子親往嘗魚先薦寢廟彼禮天子親往此譏公者彼以時魚潔美取之以薦宗廟特重其事天子親行意在敬事鬼神非欲以爲戲樂隱公觀魚志在遊戲故譏之也】公曰吾將略地焉注孫辭以略地略總攝巡行之名傳曰東略之不知西則否矣音義【行下孟反】疏【注正義曰僖九年傳曰東略之不知西則否矣又十六年傳曰謀鄫且東略也略者巡行之名也公曰吾將略地焉言欲案行邊竟是孫辭也若國境之內不應譏公遠遊且言遠地明是他竟也釋例曰舊說棠魯地據傳公辭欲略地則非魯竟也釋例土地名棠在魯部內云本宋地蓋宋魯之界上也】遂往陳魚而觀之注陳設張也公大設捕魚之備而觀之音義【捕音步一音搏】僖伯稱疾不從書曰公矢魚於棠非禮也且言遠地也注矢亦陳也棠實他竟故曰遠地音義【從才用反竟音境】疏【注正義曰釋詁文矢陳也】○曲沃莊伯以鄭人邢人伐翼注曲沃晉別封成師之邑在河東聞喜縣莊伯成師子也翼晉舊都在平陽絳邑縣東邢國在廣平襄國縣音義【沃烏毒反】疏【注正義曰晉國侯爵譜云姬姓武王子唐叔虞之後也成王滅唐而封之今大原晉陽縣是也燮父攺之曰晉燮父孫成侯徙都曲沃今河東聞喜縣是也穆侯徙都絳鄂侯二年魯隱公之元年也定公三十一年獲麟之歲也出公八年而春秋之傳終矣出公十七年卒自出公以下五世八十二年而韓趙魏滅晉也地理誌云河東聞喜縣故曲沃也武帝元鼎六年行過攺名應邵曰武帝於此聞南越破攺曰聞喜志又曰趙國襄國縣故邢國然則於漢屬趙國於晉屬廣平】王使尹氏武氏助之翼侯奔隨注尹氏武氏皆周世族大夫也晉內相攻伐不告亂故不書傳具其事爲後晉事張本曲沃及翼本末見桓二年隨晉地音義【傳具一本作傳見見賢徧反】○夏葬衞桓公衞亂是以緩注有州吁之亂十四月乃葬傳明其非慢也○四月鄭人侵衞牧注牧衞邑經書夏四月葬衞桓公今傳直言夏而更以四月附鄭人侵衞牧者於下事宜得月以明事之先後故不復備舉經文三年君氏卒其義亦同他皆放此音義【牧州牧之牧徐音目】以報東門之役注東門役在四年衞人以燕師伐鄭注南燕國今東郡燕縣音義【燕於賢反國名】疏【注正義曰燕有二國一稱北燕故此注言南燕以別之世本燕國姞姓地理誌東郡燕縣南燕國姞姓黃帝之後也小國無世家不知其君號諡惟莊二十年燕仲父見傳耳】鄭祭足原繁泄駕以三軍軍其前使曼伯與子元潛軍軍其後燕人畏鄭三軍而不虞制人六月鄭二公子以制人敗燕師於北制注二公子曼伯子元也北制鄭邑今河南成臯縣也一名虎牢音義【泄息列反曼音萬】君子曰不備不虞不可以師○曲沃叛王秋王命虢公伐曲沃而立哀侯於翼注春翼侯奔隨故立其子光○衞之亂也郕人侵衞故衞師入郕注郕國也東平剛父縣西南有郕鄕音義【父音甫】疏【注正義曰史記管蔡世家稱郕叔武文王子武王之母弟後世無所見旣無世家不知其君號諡惟文十二年郕大子朱儒奔魯書曰郕伯來奔見於經傳則郕國伯爵也】○九月考仲子之宮將萬焉注萬舞也疏【注正義曰案公羊傳曰萬者何干舞也籥者何羽舞也則萬與羽不同今傳云將萬焉問羽數於眾仲是萬與羽爲一者萬羽之異自是公羊之說今杜直云萬舞也則萬是舞之大名也何休云所以仲子之廟惟有羽舞無干舞者婦人無武事獨奏文樂也劉云公羊傳曰萬者云云籥者云云羽者爲文萬者爲武武則左執朱千右秉玉戚文則左執籥右秉翟此傳將萬問羽卽似萬羽同者以當此時萬羽俱作但將萬而問羽數非謂羽卽萬也經直書羽者與傳互見之】公問羽數於眾仲注問執羽人數對曰天子用八注八八六十四人諸侯用六注六六三十六人疏【注正義曰何休說如此服防以用六爲六八四十八大夫四爲四八三十二士二爲二八十六杜以舞勢宜方行列旣減卽每行人數亦宜減故同何說也或以襄十一年鄭人賂晉侯以女樂二八爲二佾之樂知自上及下行皆八人斯不然矣彼傳見晉侯減樂之半以賜魏絳因歌鐘二肆遂言女樂二八爲下半樂張本耳非以二八爲二佾若二八卽是二佾鄭人豈以二佾之樂賂晉侯晉侯豈以一佾之樂賜魏絳】大夫四注四四十六人士二注二二四人士有功賜用樂夫舞所以節八音而行八風注八音金石絲竹匏土革木也八風八方之風也以八音之器播八方之風手之舞之足之蹈之節其制而序其情音義【八音金鐘石磬絲琴瑟竹簫管土塤木柷敔匏笙革鼓也八方之風謂東方谷風東南淸明風南方凱風西南涼風西方閶闔風西北不周風北方廣莫風東北方融風匏白交反蹈徒報反】疏【正義曰舞爲樂主音逐舞節八音皆奏而舞曲齊之故舞所以節八音也八方風气寒暑不同樂能調陰陽和節气八方風气由舞而行故舞所以行八風也注正義曰八音爲金石土革絲木匏竹周禮大師職文也鄭云金鐘鏄也石磬也土塤也革鼓鞀也絲琴瑟也木柷敔也匏笙也竹管蕭也八風八方之風者服防以爲八卦之風漧音石其風不周坎音革其風廣莫艮音匏其風融震音竹其風明庶巽音木其風淸明離音絲其風景坤音土其風涼兌音金其風閶闔易緯通卦驗云立春調風至春分明庶風至立夏淸明風至夏至景風至立秋涼風至秋分閶闔風至立冬不周風至冬至廣莫風至風體一也逐天气隨八節而爲之立名耳調與融一風二名昭十八年傳曰是謂融風是其調融同也沈氏云案樂緯云坎主冬至樂用管艮主立春樂用塤震主春分樂用鼓巽主立夏樂用笙離主夏至樂用坤主立秋樂用磬兌主秋分樂用鐘幹主立冬樂用柷敔此八方之音旣有二說未知孰是故兩存焉更說制樂之本節音行風之意以八音之器宣播八方之風使人用手以舞之用足以蹈之節其禮制使不荒淫次序人情使不蘊結也蟋蟀詩曰無已大康職思其居是節其制也舜歌南風曰南風之時兮可以阜吾人之財兮南風之薰兮可以解吾人之慍兮是序其情也】故自八以下注惟天子得盡物數故以八爲列諸侯則不敢用八公從之於是初獻六羽始用六佾也注魯惟文王周公廟得用八而他公遂因仍僭而用之今隱公特立此婦人之廟詳問眾仲因明大典故傳亦因言始用六佾其後季氏舞八佾於庭知惟在仲子廟用六音義【佾音逸僭子念反】疏【注正義曰襄十二年傳曰魯爲諸姬臨於周廟是魯立文王之廟也文王天子自然用八禮記祭綂曰昔者周公旦有勲勞於天下成王康王賜之以重祭朱幹玉戚以舞大武八佾以舞大夏此天子之樂也康周公故以賜魯明堂位曰命魯公世世祀周公以天子之禮樂是周公之廟用八也傳曰始用六佾則知以前用八何休云僭齊也下效上之辭魯之僭效必有所因故本其僭之所由言由文王周公廟用八佾他公之廟遂因仍僭而用之今隱公詳問眾仲眾仲因明大典公從其言於仲子之廟初獻六羽故傳亦因言始用六佾謂仲子之廟用六佾他公則仍用八也至襄昭之時魯猶皆亦用八故昭二十五年公羊傳稱昭公謂子家駒曰吾何僭哉答曰朱幹玉戚以舞大夏八佾以舞大武此皆天子之禮也是昭公之時僭用八也此減從正禮尙書於經若更僭非禮無容不書自此之後不書僭用八佾知他廟僭而不攺故杜自明其證其後季氏舞八佾於庭知惟在仲子廟用六也】○宋人取邾田邾人告於鄭曰請君釋憾於宋敝邑爲道注釋四年再見伐之恨音義【道音導本亦作導】鄭人以王師會之注王師不書不以告也伐宋入其郛以報東門之役注郛郭也東門役在四年音義【郛方夫反下同】宋人使來告命注告命策書公聞其入郛也將救之問於使者曰師何及對曰未及國注忿公知而故問責窮辭音義【使所吏反下同】公怒乃止辭使者曰君命寡人同卹社稷之難今問諸使者曰師未及國非寡人之所敢知也注爲七年公伐邾傳○冬十二月辛巳臧僖伯卒公曰叔父有憾於寡人注諸侯稱同姓大夫長曰伯父少曰叔父有恨恨諌觀魚不聴疏【注正義曰詩伐木篇毛傳曰天子謂同姓諸侯諸侯謂同姓大夫皆曰父異姓則稱舅覲禮載天子呼諸侯之稱曰同姓大國則曰伯父其異姓則曰伯舅同姓小邦則曰叔父其異姓則曰叔舅然則諸侯之國有大小之異大夫無地之大小明以年之長少爲異莊十四年傳稱鄭厲公謂原繁爲伯父禮記祭綂稱衞莊公呼孔悝爲叔舅諸侯呼異姓大夫爲伯舅同姓大夫爲叔父者𨿽則無文明亦然矣僖伯者孝公之子惠公之弟惠公立四十六年而薨則子臧此時年非幼少呼曰叔父者是隱公之稱叔父也此注自言呼臣之大法耳】寡人弗敢忘葬之加一等注加命服之等○宋人伐鄭圍長葛以報入郛之役也

春秋左傳注疏卷二

春秋左氏傳注疏卷二考證

三年春王二月己巳日有食之○王應麟困學紀聞曰春秋日食三十六有甲乙者三十四歷家推驗精者不過二十六唐一行得二十七衞朴獨得三十五獨莊十八年三月古今算不入食法

君氏卒○【臣浩】按君氏公羊谷梁皆作尹氏故解以爲世卿左氏經作君氏故解以爲隱公母今春秋刋本經文多從左氏惟此條及莒子伯從二傳以宋胡安國本不從左氏也

傳王貳於虢○左傳補注曰洪氏言左傳議論遣辭有害理者此及王叛王孫蘇以君於臣而言貳與叛皆於名分不正今按下云交質交惡並稱周鄭又云結二國之信無復君臣之辧記事者昧於倫理矣【臣照】按左氏傳記事之書也直書其事而時勢與義理並著時人皆曰王貳於虢則書貳時人皆曰王叛則書叛傳之千古知孔子之不得不作春秋也若以爲左氏之意謂王貳王叛則豈有親炙於孔子之丘明而昧於倫理若是乎

傳君子曰○左傳補注曰凡傳中所引君子曰義皆膚淺左氏之陋見也【臣照】按君子之稱或以徳或以位左氏所爲君子曰者謂其時所謂君子其人者皆如是云云也非左氏意以如是云云者乃可稱君子之論也後儒每忘卻左氏之書以紀事而以是爲左氏論事往往訿謷之亦惑矣

傳蘋蘩蘊藻之菜疏陸璣毛詩義疏云○【臣浩】按此陸璣作毛詩義疏者非陸士衡也刋本作陸機誤今攺正

傳宋穆公卒疏是知穆公命立殤公是爲義也○監本脫立字今增

莒人伐杞疏以雍丘淳於𨿽郡別而境連也○【臣召南】按雍丘漢晉俱屬陳畱今開封府之杞縣也淳於漢屬北海晉屬東莞今靑州府安邱縣之淳於故城也二地相去千有餘裏不知孔疏何以謂郡別而境連

傳王覲爲可○【臣召南】按春秋之初諸侯猶知王室與宣成以後又迥不同矣其事皆賴左傳記其大略

傳陳桓公方有寵於王○困學紀聞曰生而稱諡紀事之失也【臣照】按史記得楚懷王孫心民間爲人牧羊立以爲楚懷王古且有以諡爲位號者矣大抵古人朴質若陳桓公方有寵於王云者謂之由後書前而非生而稱諡也

春公矢魚於棠○葉夢得傳曰矢射也古者天子諸侯將祭必親射牲因而獲禽亦以共祭春獻魚之節也公將以盤遊托射牲以祭焉以公爲荒矣困學紀聞曰朱文公云據傳言則君不射是以弓矢射之如漢武親射蛟江中之類今按淮南時則訓季冬命漁師始漁天子親往射魚則左氏陳魚之說非矣【臣召南】按公羊谷梁經皆作觀魚惟左氏經作矢魚而傳作陳魚而觀之則以射魚解矢魚亦聊可備一說耳

公子彄卒注大夫書卒不書葬○監本作不葬脫書字【臣浩】按東萊集解引注有書字今補

傳君將納民於軌物疏故不用使公行也○推尋文義應作不欲使公行也

傳故春搜夏苗秋狝冬狩注疏○【臣浩】按周禮鄭注夏田爲苗與此異而賈疏以搜取不孕任者解搜以若治苗去不秀實者解苗終覺牽合不若杜以爲苗除害解苗也

傳翼侯奔隨注隨晉地○【臣召南】按杜注某國某地必有所爲如此文恐渉於近楚之隨國也後士會食邑於隨亦曰隨會

傳衞人以燕師伐鄭疏惟莊二十年燕仲父見傳耳○監本二十下脫年字今增

傳諸侯用六疏○困學紀聞曰服杜之說不同宋太常傅隆以杜注爲非謂八音克諧然後成樂故必以八爲列隆殺以兩減其二列耳杜以爲一列又減二人至士止餘四人豈復成樂劉原父謂士無舞特牲少牢皆士禮無用樂舞之儀【臣召南】按服杜之是非誠難懸斷至眾仲明言士二劉氏必執儀禮駁之非通論也

春秋左氏傳注疏卷二考證

欽定四庫全書

春秋左傳注疏卷三【起隱公六年盡十一年】

晉杜氏注唐陸徳明音義孔穎達疏

經六年春鄭人來渝平注和而不盟曰平音義【渝羊朱反變也】疏【注正義曰宣十五年宋人及楚人平傳載其盟辭昭七年燕曁齊平傳稱盟於濡上似平皆有盟而云不盟者平實解怨和好之辭非要盟也彼自旣平之後別爲盟耳此與定十年及齊平皆傳無盟事定十一年及鄭平下乃云叔還如鄭涖盟平後乃盟知平非盟也】

夏五月辛酉公會齊侯盟於艾注泰山牟縣東南有艾山音義【艾五蓋反】

秋七月注𨿽無事而書首月具四時以成嵗他皆放此疏【注正義曰公羊傳曰此無事何以書春秋𨿽無事首時過則書首時過則何以書春秋編年四時具然後爲年此注用公羊爲說釋例曰年之四時𨿽或無事必空書首月以紀時變以明歷數也】

冬宋人取長葛注秋取冬乃告也上有伐鄭圍長葛長葛鄭邑可知故不言鄭也前年冬圍不克而還今冬乘長葛無備而取之言易也音義【易以豉反傳同】疏【注正義曰經書冬傳言秋丘明爲傳例不虛舉經文獨以秋言此事明是以秋取冬乃告也冬告者告言冬始取耳故書之於冬若其使以冬至告言秋取亦當追書於秋八年傳曰冬齊侯使來告成三國秋成冬告書之於秋明此以冬取告故書於冬也賈服以爲長葛不系鄭者刺不能撫有其邑凡邑爲他國所取皆是不能撫有之何故於此獨爲惡鄭故杜以爲上有伐鄭圍長葛則長葛鄭邑可知故不言鄭也旣言秋取取實在秋因其經文在冬遂言冬乘無備襄十三年傳例曰凡書取言易也知此乘其無備而取之也杜知長葛不系鄭非大都以名通者以前年云伐鄭圍長葛長葛之文系於鄭故也劉以大都名通而規杜氏非也】

傳六年春鄭人來渝平更成也注渝變也公之爲公子戰於狐壤爲鄭所執逃歸怨鄭鄭伐宋公欲救宋宋使者失辭公怒而止忿宋則欲厚鄭鄭因此而來故經書渝平傳曰更成音義【壤如掌反使所吏反】疏【注正義曰渝變也釋言文變平者變更前惡而復爲和好變卽更之義成則平之訓故傳解渝平謂之更成自狐壤以來與鄭不和今曰復和故曰更成言更復狐壤以前之好也服防云公爲鄭所獲釋而不結平於是更爲約束以結之故曰渝平案傳公賂尹氏而與之逃歸非鄭所釋安得釋而結平也】○翼九宗五正頃父之子嘉父逆晉侯於隨注翼晉舊都也唐叔始封受懷姓九宗職官五正遂世爲晉彊家五正五官之長九宗一姓爲九族也頃父之子嘉父晉大夫音義【頃音傾長丁文反下文及注同】疏【注正義曰唐叔始封受懷姓九宗職官五正者謂周成王滅唐始封唐叔於懷氏一姓九族及是先代五官之長子孫賜之言五官之長者謂於殷時爲五行官長今褒寵唐叔故以其家族賜之耳今云頃父之子嘉父者以頃父舊居職位名號章顯嘉父新爲大夫未甚著見故系之於父諸系父爲文者義皆同此也】納諸鄂晉人謂之鄂侯注鄂晉別邑諸地名疑者皆言有以示不審闕者不復記其闕他皆放此前年桓王立此侯之子於翼故不得復入翼別居鄂音義【鄂五各反不復扶又反下同】疏【注正義曰杜言不復記其闕者謂但言某邑而已下不云闕若鄂直云晉別邑及翼侯奔隨注云隨晉地鄭人侵衛牧注云牧衛邑如此之類皆不言闕是也若不知何國之地者則言闕若虞公出奔共也公孫嬰齊卒於貍脤並注云闕是也亦有𨿽知某國之地注亦云闕則隠十一年蘇忿生十一邑注陘云闕者以余邑皆知所在惟此獨闕故也】○夏盟於艾始平於齊也注春秋前魯與齊不平今乃棄惡結好故言始平於齊音義【好呼報反】○五月庚申疏【正義曰案經盟於艾亦在五月傳略不言月庚申之日須月以統之故別言五月他皆放此】鄭伯侵陳大獲往嵗鄭伯請成於陳注成猶平也陳侯不許五父諫曰親仁善鄰國之寶也君其許鄭注五父陳公子佗音義【佗徒何反人名皆同】陳侯曰宋衛實難注可畏難也音義【難乃旦反注同】鄭何能爲遂不許君子曰善不可失惡不可長其陳桓公之謂乎長惡不悛從自及也注悛止也從隨也音義【悛七全反】𨿽欲救之其將能乎商書曰惡之易也如火之燎於原不可鄕邇注商書盤庚言惡易長如火焚原野不可鄕近音義【燎力召反又力弔反鄕夲又作向同許亮反近附近之近】其猶可撲滅注言不可撲滅音義【撲普卜反】周任有言曰注周任周大夫音義【任音壬】爲國家者見惡如農夫之務去艸焉芟夷蘊崇之絕其夲根勿使能殖則善者信矣注芟刈也夷殺也蘊積也崇聚也音義【去起呂反芟所銜反說文作癹匹末反云以足蹋夷艸蘊紆粉反信如字一音申】○秋宋人取長葛○冬京師來告饑公爲之請糴於宋衛齊鄭禮也注告饑不以王命故傳言京師而不書於經也𨿽非王命而公共以稱命已國不足旁請鄰國故曰禮也傳見隠之賢音義【爲於僞反翟直歷反見賢徧反】疏【注正義曰王使至魯皆應書經此獨不書故解之以人情恕之不得自不輸粟空告他人故知己國不足旁請鄰國故曰禮也定五年歸粟於蔡尙書於經此不書者魯以往嵗螟災故已國饑困所輸不多宋鄭輸粟不復告魯故皆不書此事無經而發故解傳意見隠之賢諸無經之傳皆意有所見悉皆放此】鄭伯如周始朝桓王也注桓王卽位周鄭交惡至是乃朝故曰始王不禮焉周桓公言於王曰我周之東遷晉鄭焉依注周桓公周公黒肩也周采地扶風雍縣東北有周城幽王爲犬戎所殺平王東徙晉文侯鄭武公左右王室故曰晉鄭焉依音義【焉依如字或於防反非雍於用反左音佐右音祐又並如字】疏【注正義曰桓公是周公黑肩事見桓十八年傳也幽王娶申女爲後生太子宜臼後得褒姒嬖之生子伯服廢申後逐太子以褒姒爲後伯服爲太子宜臼奔申申侯乃與犬戎共攻幽王殺幽王於驪山之下於是諸侯乃與申侯共立宜臼是爲平王以西都偪戎晉文侯鄭武公來輔平王東遷洛邑毛詩尙書國語史記皆略有其事】善鄭以勸來者猶懼不蔇注蔇至也音義【蔇其器反】況不禮焉鄭不來矣注爲桓五年諸侯從王伐鄭傳

經七年春王三月叔姬歸於紀注無傳叔姬伯姬之娣也至是歸者待年於父母國不與嫡俱行故書音義【嫡夲又作適同丁歷反】疏【注正義曰女嫁於他國皆有侄娣與適俱行則所尊在適書適不書侄娣叔姬待年之女年滿特行故書其歸魯女嫁於他國之卿皆書之夫人之娣尊與卿同其書固是常例賈云書之者刺紀貴叔姬傳無其事是妄說也】

滕侯卒注傳例曰不書名未同盟也滕國在沛國公丘縣東南音義【沛音貝】疏【正義曰譜云滕姬姓文王子錯叔繡之後武王封之居滕今沛郡公丘縣是也自叔繡至宣公十七世乃見春秋隠公以下春秋後六世而齊滅之世夲云齊景公亡滕案齊景之卒在滕隱之前世夲言隠公之後仍有六世爲君而云齊景亡滕爲謬何甚服防昭四年注亦云齊景亡滕是不考校而謬言之地理誌云沛郡公丘縣故滕國也周文王子錯叔繡所封三十一世爲齊所滅】夏城中丘注城例在莊二十九年中丘在瑯邪臨沂縣東北音義【瑯音郎沂魚依反】

齊侯使其弟年來聘注諸聘皆使卿執玉帛以相存問例在襄九年疏【注正義曰聘禮使者執圭以致命束帛加璧以致享鄭云享獻也旣聘又獻所以厚恩恵也是執玉帛以相存問也玉人職云瑑圭璋璧琮八寸以覜聘注云八寸者據上公之臣案聘禮圭以聘君璋以聘夫人旣行聘之後璧以享君琮以享夫人又鄭注小行人云使卿大夫覜聘降其君瑞一等則侯伯之臣圭璋璧琮皆六寸子男之臣皆四寸又小行人云圭以馬璋以皮璧以帛琮以錦琥以繡璜以黼鄭注云二王之後享天子圭以馬享後璋以皮其餘諸侯享天子璧以帛享後琮以錦子男享大國之君琥以繡享大國夫人璜以黼是玉帛之文也】

秋公伐邾

冬天王使凡伯來聘注凡伯周卿士凡國伯爵也汲郡共縣東南有凡城音義【共音恭凡字夲作泛音凡】戎伐凡伯於楚丘以歸注戎鳴鐘皷以伐天子之使見夷狄彊虣不書凡伯敗者單使無眾非戰陳也但言以歸非執也楚丘衛地在濟陰城武縣西南音義【使所吏反下同見賢徧反虣蒲報反陳直覲反】疏【注正義曰傳例有鐘皷曰伐此旣言伐知其鳴鐘皷也杜意言以歸者以彼隨已而已非囚執之辭故云但言以歸非執也杜必知以歸非執者谷梁傳云以歸猶愈乎執也又昭十三年晉人執季孫意如以歸若以歸是執何須別起執文明直言以歸者非執也至如定四年以沈子嘉歸經云殺之哀七年以邾子益來傳云囚諸負瑕旣有囚殺之文容或是執若直言以歸無囚殺之事者則非執者也春秋有文同事異此卽其類也劉君引沈子邾子云以歸者皆執以歸杜氏非其義也】

傳七年春滕侯卒不書名未同盟也凡諸侯同盟於是稱名故薨則赴以名注盟以名告神故薨亦以名告同盟告終稱嗣也以繼好息民注告亡者之終稱嗣位之主嗣位之主當奉而不忘故曰繼好好同則和親故曰息民音義【好呼報反注同】謂之禮經注此言凡例乃周公所制禮經也十一年不告之例又曰不書於防明禮經皆當書於防仲尼修春秋皆承防爲經丘眀之傳博采眾記故始開凡例特顯此二句他皆放此疏【正義曰諸侯者公侯伯子男五等之總號侯訓君也五等之主𨿽爵命小異而俱是國君故總稱諸侯也諸發凡者皆周公之垂法史書之舊章丘明采合舊語以發明史例𨿽意是舊典而辭出丘明非全寫舊語同盟稱名薨則赴以名是周公之舊典其告終稱嗣以下乃是解釋赴意非舊語也僖二十三年又發例曰凡諸侯同盟死則赴以名禮也直言赴名是禮不言繼好是禮繼好息民是禮之大意非禮之實明是丘明言此以解赴名之意彼云禮也此云謂之禮經其事一也言謂此赴名爲禮之常法丘明之意言周公謂之然也謂之禮經𨿽指此一事諸發凡者莫不盡然以此爲例之初故特言之注正義曰凡例是周公所制其來亦無所出以傳言謂之禮經則是先聖謂之非丘明自謂之也史之書策必有舊法一代大典周公所制故知凡例亦是周公所制此言凡例則云謂之禮經下言凡例則云不書於策以此明所謂禮經皆當書策從傳之首至此始開凡例故特顯此二句二句者謂之禮經是一句與不書於策爲二句也然則九年凡雨自三日以往爲霖不以爲始而逺取十一年云始開凡例者以九年惟記當國雨雪之事史防舊文非是赴告國家大事之例】○夏城中丘書不時也○齊侯使夷仲年來聘結艾之盟也注艾盟在六年○秋宋及鄭平七月庚申盟於宿公伐邾爲宋討也注公距宋而更與鄭平欲以鄭爲援今鄭復與宋盟故懼而伐邾欲以求宋故曰爲宋討音義【爲宋於僞反注爲宋同援於眷反復扶又反】○初戎朝於周發幣於公卿凡伯弗賔注朝而發幣於公卿如今計獻詣公府卿寺疏【注正義曰朝於天子獻國之所有亦發陳財幣於公卿之府寺如今者如晉時諸州年終遣防計之吏獻物於天子因令以物詣公府卿寺然自漢以來三公所居謂之府九卿所居謂之寺風俗通曰府聚也公卿牧守府道徳之所聚也藏府私府財貨之所聚也寺司也庭有法度令官所止皆曰寺釋名曰寺嗣也治事者相嗣續於其內】冬王使凡伯來聘還戎伐之於楚丘以歸注傳言凡伯所以見伐○陳及鄭平注六年鄭侵陳大獲今乃平十二月陳五父如鄭涖盟注涖臨也壬申及鄭伯盟歃如忘注志不在於歃血也音義【歃色洽反歃血也如忘亡亮反服防云如而也】疏【正義曰歃謂口含血也當歃血之時如似遺忘物然故注云志不在於歃血也服防云如而也臨歃而忘其盟載之辭言不精也盟載之辭在於簡策祝史讀以告神非歃者自誦之何言忘載辭也且忘否在心五父終不自言已忘伯安知其忘而譏之】伯曰五父必不免不賴盟矣注伯鄭駕音義【泄息列反】鄭良佐如陳涖盟注良佐鄭大夫辛巳及陳侯盟亦知陳之將亂也注入其國觀其政治故總言之也皆爲桓五年六年陳亂蔡人殺陳佗傳音義【治直吏反】○鄭公子忽在王所故陳侯請妻之注以忽爲王寵故音義【妻七計反】鄭伯許之乃成昏注爲鄭忽失齊昏援以至出奔傳音義【爲鄭於僞反】

經八年春宋公衛侯遇於垂注垂衛地濟陰句陽縣東北有垂亭音義【句古侯反】

三月鄭伯使宛來歸祊注宛鄭大夫不書氏未賜族祊鄭祀泰山之邑在瑯邪費縣東南音義【宛於阮反祊必彭反費音祕】疏【注正義曰內卿貶則去族外卿貶則稱人外無去族之理今宛無族傳無譏文故知未賜族也傳言鄭釋泰山之祀使來歸祊知祊是鄭祀泰山之邑鄭以桓公之故受邑泰山之下天子祭泰山必從往助祭使共湯沐焉故公羊謂之湯沐之邑旣有此邑因立周廟劉云言祀泰山之邑者謂泰山之旁有此邑邑內有鄭宗廟之祀蓋祀桓武之神】庚寅我入祊注桓元年乃卒易祊田知此入祊未肯受而有之

夏六月己亥蔡侯考父卒注無傳襄六年傳曰杞桓公卒始赴以名同盟故也諸侯同盟稱名者非惟見在位之君也嘗與其父同盟則亦以名赴其子亦所以繼好也蔡未與隠盟蓋春秋前與惠公盟故赴以名音義【見賢徧反好呼報反】疏【注正義曰同盟赴名自有成例而引杞桓公者蔡自春秋以來未與魯盟疑與惠公同盟故引杞桓爲例杞桓與成公同盟而以名赴襄公傳曰同盟故也則與其父盟得以名赴其子故疑蔡與惠盟故以名赴隱也同盟稱名則兩君相知君旣知之則國內皆知故彼父𨿽薨得以名赴彼子以此名嘗與彼父對稱故也若父與彼盟彼君𨿽在此子不得以其名赴以此名未與彼君對稱故也】

辛亥宿男卒注無傳元年宋魯大夫盟於宿宿與盟也晉荀偃禱河稱齊晉君名然後自稱名知𨿽大夫出盟亦當先稱已君之名以答神明故薨皆從身盟之例當告以名也傳例曰赴以名則亦書之不然則否辟不敏也今宿赴不以名故亦不書名諸例或發於始事或發於後者因宜有所異同亦或丘明所得記注夲末不能皆備故音義【宿與音預下不與同禱丁老反或丁報反】疏【注正義曰於例盟以國地則地主與之元年盟於宿知宿與盟也魯宋俱是微人宿君必不親與知宿亦大夫盟也盟禱𨿽異俱是告神荀偃之禱先稱君名知大夫聚盟亦各稱君名臣盟旣稱君名則君薨得以名赴宿君之卒宜以名赴魯今宿男不名自不以名赴非法不得也故引僖二十三年傳例以明之言其赴不以名𨿽知亦不得書也諸君不親盟而以名赴魯注云大夫盟於某者義皆出此衛冀隆難杜云周人以諱事神臣子何得以君之名告神又荀偃禱河一時之事耳非正禮也何得知大夫盟先稱君名乎杜必爲此解者以諱事神謂諱神之名以事其神若祭祖而諱祖之類山川之神尊於諸侯故尙書武成告名山大川云有道周王發則荀偃禱河自稱君名於理何怪杜云諸例或發於始事或發於後者若七年滕侯卒傳曰凡諸侯同盟於是稱名及桓二年公至自唐凡公行告於宗廟是或發於始事也宣四年凡弒君稱君及僖二十六年凡師能左右之曰以是或發於後也云因宜有所異同者宣四年鄭公子歸生弒君嫌歸生無罪及宣五年髙固來逆叔姬嫌見偪成昏故傳因以明之是也云亦或丘明所得記注夲末不能皆備者但杜又自疑以爲諸例皆應從始事而發在後發者以記注周公舊凡不繋於始事系於後事丘明作傳因記注所系遂以發之如杜此言則周公舊凡於記注之文散在諸事丘明作傳因記注之文發例故或先或後也】

秋七月庚午宋公齊侯衛侯盟於瓦屋注齊侯尊宋使主會故宋公序齊上瓦屋周地疏【注正義曰春秋之例國以大小爲序外傳鄭語云齊莊僖於是乎小伯此齊侯卽僖公也此盟平宋衛也齊爲會主則齊宜在上今宋在齊上故特解之由宋敬齊侯與衛先遇故齊侯尊宋使爲會主瓦屋旣闕知是周地者以其會於溫盟於瓦屋會盟不得相逺溫是周地知瓦屋亦周地也】

八月葬蔡宣公注無傳三月而葬速

九月辛卯公及莒人盟於浮來注莒人微者不嫌敵公侯故直稱公例在僖二十九年浮來紀邑東莞縣北有邳鄕邳鄕西有公來山號曰邳來間音義【邳蒲悲反問如字】疏【注正義曰僖二十九年公會王子虎及諸侯之卿盟於翟泉沒公不言貶卿稱人直言會某人某人傳曰卿不書罪之也在禮卿不會諸侯會伯子男可也此莒人乃對會公侯故解之莒是小國卿當稱人非貶辭也微者不嫌能敵公侯故直稱公也】

螟注無傳爲災

冬十有二月無駭卒注公不與小斂故不書曰卒而後賜族故不書氏音義【斂力驗反】

傳八年春齊侯將平宋衛注平宋衛於鄭有會期宋公以幣請於衛請先相見注宋敬齊命衛侯許之故遇於犬丘注犬丘垂也地有兩名疏【注正義曰地有兩名新舊攺易者傳則言實以明之若二名俱存者傳則錯經以見之此犬丘與垂兩名俱存故傳不言實釋例曰若一地二名當時並有則直兩文互見黒壤犬丘時來之屬是也猶卿大夫名氏互見非例也】○鄭伯請釋泰山之祀而祀周公以泰山之祊易許田三月鄭伯使宛來歸祊不祀泰山也注成王營王城有遷都之志故賜周公許田以爲魯國朝宿之邑後世因而立周公別廟焉鄭桓公周宣王之母弟封鄭有助祭泰山湯沐之邑在祊鄭以天子不能復巡守故欲以祊易許田各從夲國所近之宜恐魯以周公別廟爲疑故云已廢泰山之祀而欲爲魯祀周公孫辭以有求也許田近許之田音義【泰山如字東嶽能復扶又反守手又反近附近之近下同又如字欲爲於僞反下爲魯同】疏【注正義曰成王營邑於洛邑爲居土之中貢賦路均將於洛邑受朝許田近於王城故賜周公許田以爲魯國朝宿之邑詩魯頌曰居常與許復周公之字是周公得許田也公羊傳曰許田者何魯朝宿之邑也是許田爲魯朝宿之邑鄭請易許田而求祀周公故知後世因在許田之中而立周公別廟焉鄭桓公以周宣王之母弟故於泰山之下亦受祊田以爲湯沐之邑祊邑內亦有鄭先君別廟此時周室旣衰王不巡守鄭以天子不復巡守則泰山之祀旣廢祊無所用故欲以祊易許許田近鄭祊田近魯各從夲國所近之宜也魯以許田奉周公之祀易其田則廢其祀恐魯以周公別廟爲疑慮將不許云已廢泰山之祀而欲爲魯祀周公言鄭得許田周公之祀不絕也云已廢泰山之祀者謂天子不復巡守鄭家已廢此助祭泰山祭祀之事無所祭祀故欲爲魯祀周公其實廢來已久今始云巳廢者欲爲魯祀周公故云已廢耳方便遜辭以求於魯也定四年祝佗言康叔之受分物云取於有閻之土以共王職取於相土之東都以會王之東搜有閻之土猶魯之許田也相土之東都猶鄭之祊邑也鄭近京師無假朝宿魯近泰山不須湯沐各受其一衛以道路並逺故兩皆有之禮記王制曰方伯爲朝天子皆有湯沐之邑於天子之縣內然則朝宿之邑亦名湯沐但向京師主爲朝王從王巡守主爲助祭祭必沐浴隨事立名朝宿湯沐亦互言之耳異義左氏說諸侯有大功徳乃有朝宿湯沐之邑公羊說以爲諸侯皆有朝宿湯沐之邑許愼以公羊爲非則杜意亦從許愼也公羊傳曰此魯朝宿之邑也則曷爲謂之許田諱取周田也諱取周田則曷爲謂之許田系之許也曷爲系之許近許也杜言近許之田是用公羊爲說杜依公羊之傳邑實近許故以許爲名劉君更無所馮直云別有許邑邑自名許非由近許國始名爲許以規杜氏非其義也】○夏虢公忌父始作卿士於周注周人於此遂畀之政音義【畀必二反】○四月甲辰鄭公子忽如陳逆婦嬀辛亥以嬀氏歸甲寅入於鄭陳鍼子送女先配而後祖鍼子曰是不爲夫婦誣其祖矣非禮也何以能育注鍼子陳大夫禮逆婦必先告祖廟而後行故楚公子圍稱告莊公之廟鄭忽先逆婦而後告廟故曰先配而後祖音義【鍼其廉反誣亡符反共音恭夲亦作恭】疏【注正義曰先配後祖多有異說賈逵以配爲成夫婦也禮齊而未配三月廟見然後配案昏禮親迎之夜祍席相連是士禮不待三月也禹娶塗山四日卽去而有啟生焉亦不三月乃配是賈之謬也鄭眾以配爲同牢食也先食而後祭祖無敬神之心故曰誣其祖也案昏禮婦旣入門卽設同牢之饌其間無祭祀之事先祭乃食禮無此文是鄭之妄也鄭以祖爲袚道之祭也先爲配匹而後祖道言未去而行配案傳旣言入於鄭乃云先配而後祖寜是未去之事也若未去先配則鍼子在陳譏之何須云送女也此三說皆滯故杜引楚公子圍告廟之事言鄭忽先逆婦而後告廟故曰先配而後祖此時忽父見在計告廟以否當是莊公之事而譏忽者楚公子圍亦人臣矣而自布幾筵告於莊共之廟不言稟君之命知逆者𨿽受父命當自告廟且忽先爲配匹而後告祖見其告祖方始譏之知忽自告祖也或可鄭伯爲忽娶妻先逆而後告廟鍼子見而譏之公子圍告廟者專權自由耳非正也】○齊人卒平宋衛於鄭秋會於溫盟於瓦屋以釋東門之役禮也注會溫不書不以告也定國息民故曰禮也平宋衛二國忿鄭之謀鄭不與盟故不書音義【與音預】○八月丙戌鄭伯以齊人朝王禮也注言鄭伯不以虢公得政而背王故禮之齊稱人略從國辭上有七月庚午下有九月辛卯則八月不得有丙戌音義【背音佩】疏【注正義曰庚午之後十六日而有丙戌二十一日而有辛卯七月有庚午九月有辛卯其間不容一月是八月不得有丙戌更遙一周則丙戌去庚午七十七日八月亦不得有丙戌是明丙戌爲日誤長歷推七月丁卯朔四日庚午至二十日是丙戌九月丙寅朔二十六日辛卯其月二十一日是丙戌八月小丁酉朔十日丙午二十日丙辰二日戊戌十四日庚戌二十六日壬戌未知丙戌二字孰爲誤也不直云日誤而檢上下者因傳明文故顯言之他皆放此】○公及莒人盟於浮來以成紀好也注二年紀莒盟於宻爲魯故今公尋之故曰以成紀好音義【好呼報反注同】○冬齊侯使來告成三國注齊侯冬來告稱秋和三國公使眾仲對曰君釋三國之圖以鳩其民君之惠也寡君聞命矣敢不承受君之明徳注鳩集也○無駭卒羽父請諡與族公問族於眾仲眾仲對曰天子建徳注立有徳以爲諸侯因生以賜姓注因其所由生以賜姓謂若舜由嬀汭故陳爲嬀姓音義【汭如銳反】疏【注正義曰陳世家云陳胡公滿者虞帝舜之後也昔舜爲庻人時居於嬀汭其後因爲氏姓姓嬀氏武王克殷得嬀滿封之於陳是舜由嬀汭故陳爲嬀姓也案世夲帝舜姚姓哀元年傳稱虞思妻少康以二姚是自舜以下猶姓姚也昭八年傳曰及胡公不淫故周賜之姓是胡公始姓嬀耳史記以爲胡公之前已姓嬀非也】胙之土而命之氏注報之以土而命氏曰陳音義【胙才故反報也】疏【注正義曰胙訓報也有徳之人必有羙報報之以土謂封之以國名以爲之氏諸侯之氏則國名是也周語曰帝嘉禹徳賜姓曰姒氏曰有夏胙四嶽國賜姓曰姜氏曰有呂亦與賜姓曰嬀命氏曰陳其事同也姓者生也以此爲祖令之相生𨿽下及百世而此姓不攺族者屬也與其子孫共相連屬其傍支別屬則各自立氏禮記大傳曰系之以姓而弗別百世而昏姻不通者周道然也是言子孫當共姓也其上文云庻姓別於上而戚單於下是言子孫當別氏也氏猶家也傳稱盟於子晢氏逐�狗入於華臣氏如此之類皆謂家爲氏氏族一也所從言之異耳釋例曰別而稱之謂之氏合而言之則曰族例言別合者若宋之華元華喜皆出戴公向魚鱗蕩共出桓公獨舉其人則雲華氏向氏並指其宗則云戴族桓族是其別合之異也記謂之庻姓者以始祖爲正姓髙祖爲庻姓亦氏族之別名也姓則受之於天子族則稟之於時君天下之廣兆民之眾非君所賜皆有族者人君之賜姓賜族爲此姓此族之始祖耳其不賜者各從父之姓族非復人人賜也晉語稱黃帝之子二十五人其得姓者十二人天子之子尙不得姓況餘人哉固當從其父耳黃帝之子兄弟異姓周之子孫皆姓姬者古今不同質文代革周代尙文欲令子孫相親故不使別姓其賜姓者亦少惟外姓嬀滿之徒耳賜族者有大功徳宜世享祀者方始賜之無大功徳任其興衰者則不賜之不賜之者公之同姓蓋亦自氏祖字其異姓則有舊族可稱不世其祿不盡賜也眾仲以天子得封建諸侯故云胙土命氏據諸侯言耳其王朝大夫不封爲國君者亦當王賜之族何則春秋之世有尹氏武氏之徒明亦天子賜之與諸侯之臣義無異也此無駭是卿羽父爲之請族蓋爲卿乃賜族大夫以下或不賜也諸侯之臣卿爲其極旣登極位理合建家若其父祖微賤此人新升爲卿以其位絕等倫其族不復因故身未被賜無族可稱魯挾鄭宛皆未賜族故單稱名也或身以才舉暫升卿位功徳猶薄未足立家則𨿽爲卿竟不賜族羽父爲無駭請族知其皆由時命非例得之也華督生立華氏知其恐慮不得故早求之也由此而言明有竟無族者魯之翚挾柔溺名見於經而其後無聞是或不得族也其士會之孥處秦者爲劉氏伍員之子在齊爲王孫氏外傳稱知果知知伯之將滅自別其族爲輔氏如此之類皆是身自爲之非復君賜釋例曰子孫繁衍枝布葉分始承其夲末取其別故其流至於百姓萬姓其言自有百姓萬姓未必皆君賜也晉語稱炎帝姓姜則伯夷炎帝之後姜自是其夲姓而云賜姓曰姜者黃帝之後別姓非一自以姜姓賜伯夷更使爲一姓之祖耳非復因舊姓也猶后稷別姓姬不是因黃帝姓也】諸侯以字注諸侯位卑不得賜姓故其臣因氏其王父字爲諡因以爲族注或使卽先人之諡稱以爲族疏【正義曰杜意諸侯以字言賜先人字爲族也爲諡因以爲族謂賜族𨿽以先人之字或用先人所爲之諡因將爲族以諡爲族者衛齊惡宋戴惡之類是也而劉君乃稱以諡爲族全無一人妄規杜氏非其義也死後賜族乃是正法春秋之世亦有非禮生賜族者華督是也釋例曰舊說以爲大夫有功徳者則生賜族非也至於鄭祭仲爲祭封人後升爲卿經書祭仲以生賜族者檢傳旣無同華氏之文則祭者是仲之舊氏也諸侯以字字有二等檀弓曰幼名冠字五十以伯仲周道也然則二十有加冠之字又有伯仲叔季爲長幼之字二者皆可以爲氏矣服防云公之母弟則以長幼爲氏貴適統伯仲叔季是也庻公子則以配字爲氏尊公族展氏臧氏是也案鄭子人者鄭厲公之弟桓十四年鄭伯使其弟語來盟卽其人也而其後爲子人氏不以仲叔爲氏則服言公之母弟以長幼爲氏其事未必然也杜以慶父叔牙與莊公異母自然仲叔非母弟族矣其或以二十之字或以長幼之字蓋出自時君之命也叔稱叔不稱孫而三桓皆稱孫俱氏長幼之字自不同也臧氏稱孫展氏不稱孫俱氏二十之字自不同也然則稱孫與不稱孫蓋出其家之意未必由君賜也以氏爲族者謂公之曾孫以王父之字爲族也諸侯之子稱公子公子之子稱公孫公子公孫系公之常言非族也其或貶責則亦與族同成十四年叔孫僑如如齊逆女傳曰稱族尊君命也僑如以夫人婦姜氏至自齊傳曰捨族尊夫人也宣元年公子遂如齊逆女遂以夫人至事與僑如正同其傳直云尊君命導夫人不言稱族捨族旣非氏族則不待君賜自稱之矣至於公孫之子不復得稱公曾孫如無駭之輩直以名行及其死也則賜之族以其王父之字爲族也此無駭是公之曾孫公之曾孫必須有族故據曾孫爲文言以王父字耳公之曾孫正法死後賜族亦有未死則有族者則叔孫得臣是也公子公孫於身必無賜族之理經書季友仲遂叔者皆是以字配名連言之故杜注並云字也其蕩伯姬者公子蕩之妻不可言公子伯姫故系於夫字言蕩伯姬蕩非當時之氏其傳云立叔孫氏臧僖伯臧哀伯叔孫戴伯之徒皆傳家據後追言之耳其公孟彄世夲以爲靈公之子字公孟名彄與季友仲遂相似俱以字配名劉不逹此直妄規杜過非也必如劉解生賜族之文證在何處其公之曾孫孫以外爰及異姓有新升爲卿君賜之族蓋以此卿之字卽爲此族案世夲宋督是戴公之孫好父說之子華父是督之字計督是公孫耳未合賜族應死後其子乃賜族故杜云督未死而賜族督之妄也沈亦云督之子方可有族耳】官有世功則有官族邑亦如之注謂取其舊官舊邑之稱以爲族皆稟之時君音義【稱尺證反】疏【注正義曰舊官謂若晉之士氏舊邑若韓魏趙氏非是君賜則不得爲族嫌其居官邑不待公命故云皆稟之時君此謂同姓異姓皆然也服防止謂異姓又引宋司城韓魏爲證韓與司城非異姓司城又自爲樂氏不以司城爲族也】公命以字爲展氏注諸侯之子稱公子公子之子稱公孫公孫之子以王父字爲氏無駭公子展之孫故爲展氏

經九年春天王使南季來聘注無傳南季天子大夫也南氏季字也

三月癸酉大雨震電庚辰大雨雪注三月今正月音義【電徒練反雨雪於付反傳同】疏【正義曰說文云震劈歷震物者電陰陽激曜也河圖云陰陽相薄爲雷陰激陽爲電然則震是雷之劈歷電是雷光僖十五年震夷伯之廟是劈歷破之雷之甚者爲震故何休云震雷也說文雲雨水從云下也然則雨者天上下水之名旣見雨從天下自上下者因卽以雨言之雨螽亦稱爲雨故下雪稱雨雪也平原出水爲大水直書大水平地尺爲大雪不直書大雪而雲大雨雪者水則從天入地出地乃爲多見其在地之多言其出水之大故不言大雨水雪則自天而下下卽委之於地見其自上而下言其下雪之多故言大雨雪水則俯視雪則仰觀故立文有異其大雨雹亦與雪同】挾卒注無傳挾魯大夫未賜族

夏城郎

秋七月

冬公會齊侯於防注防魯地在瑯邪華縣東南

傳九年春王三月癸酉大雨霖以震書始也注書癸酉始雨日音義【霖音林爾雅雲久雨謂之淫淫雨謂之霖】庚辰大雨雪亦如之書時失也注夏之正月微陽始出未可震電旣震電又不當大雨雪故皆爲時失凡雨自三日以往爲霖注此解經書霖也而經無霖字經誤疏【注正義曰傳發凡以解經若經無霖字則傳無由發故知經誤然則經當如傳言大雨霖以震不當雲大雨震電是經脫霖以二字而妄加電也】平地尺爲大雪○夏城郎書不時也○宋公不王注不共王職音義【共音恭夲亦作供】鄭伯爲王左卿士以王命討之伐宋宋以入郛之役怨公不告命注入郛在五年公以七年伐邾欲以說宋而宋猶不和也公怒絕宋使○秋鄭人以王命來告伐宋注遣使致王命也伐宋未得志故復往告之○冬公會齊侯於防謀伐宋也○北戎侵鄭鄭伯禦之患戎師曰彼徒我車懼其侵軼我也注徒步兵也軼突也音義【軼直結反又音逸】公子突曰使勇而無剛者嘗宼而速去之注公子突鄭厲公也嘗試也勇則能往無剛不恥退君爲三覆以待之注覆伏兵也戎輕而不整貪而無親勝不相讓敗不相救先者見獲必務進進而遇覆必速奔後者不救則無繼矣乃可以逞注逞解也音義【輕遣政反逞敕領反解音蟹或佳買反】疏【正義曰嘗宼速去知戎必逐之逐其去者必有所獲獲謂獲鄭人也在先者見逐有所獲不復顧後必務在速進謂棄其後者獨自先進進而遇覆必速廻奔走後者不救則是無繼續矣無繼則易敗如是乃可以解患服防云先者見獲言必不往相救各自務進言其貪利也其言見獲者當謂戎被鄭獲也鄭人速去以誘之安得獲戎也在先者已被鄭獲重進者將復爲虜各自務進欲何所貪而云貪利也此則不言可解無故以解亂之】從之戎人之前遇覆者奔祝聃逐之注祝聃鄭大夫音義【聃乃甘反一音士甘反】衷戎師前後擊之盡殪注爲三部伏兵祝聃帥勇而無剛者先犯戎而速奔以遇二伏兵至後伏兵起戎還走祝聃反逐之戎前後及中三處受敵故曰衷戎師殪死也音義【衷丁仲反又音忠殪於計反處昌慮反】疏【注正義曰前後及中三處受敵者前謂第一伏逆其前也後謂祝聃與後伏逐其後也中謂第二伏擊其中也衷戎師者謂戎師在三伏之中殪死也釋詁文】戎師大奔注後駐軍不復繼也音義【駐丁住反】十一月甲寅鄭人大敗戎師注此皆春秋時事𨿽經無正文所謂必廣記而備言之將令學者原始要終尋其枝葉究其所窮他皆放此音義【令力呈反要於遙反】疏【正義曰此卽上傳所說擊戎之事史官得其戰狀乃裁約爲之辭經之所陳皆是此類旣不書經故準經爲文以總之】

經十年春王二月公會齊侯鄭伯於中丘注傳言正月會癸丑盟釋例推經傳曰月癸丑是正月二十六日知經二月誤

夏翚帥師會齊人鄭人伐宋注公子翚不待公命而貪會二國之君疾其専進故去氏齊鄭以公不至故亦更始微者從之伐宋不言及明翚專行非鄧之謀也及例在宣七年音義【去起呂反傳同】疏【注正義曰傳稱羽父先會齊侯鄭伯是不待公命也貪會二國之君自求其名時史疾其専進故貶去公子公子義與氏同故以氏言之中丘之會計君自親行今齊鄭稱人是使微者從之也於例師出與謀曰及傳稱盟於鄧爲師期公旣與謀計當書及今乃言會明其以翚專行非鄧之謀釋例曰王命伐宋羽父不匡君以速進而先會二國自以爲名故貶去其族齊爲侯伯鄭伯又爲王卿士二君奉王命以討宋惡羽父之專進故使與微者同伐動而無功故無成敗也案四年翚固請而行故貶去其氏此直言翚先會齊侯鄭伯無固請之文亦貶之者又公子豫會邾人鄭人以不待公命而經不書此翚亦不待公命而經書者翚於四年傳稱固請明此先會亦固請也傳於四年其文已詳故於此而略耳豫會邾人鄭人夲非公命故不書此則公會齊鄭於中丘已爲師期翚又請公先會先會則是君命故以書之】六月壬戌公敗宋師於菅注齊鄭後期故公獨敗宋師書敗宋未陳也敗例在莊十一年菅宋地音義【菅古頑反陳直覲反】疏【注正義曰案傳公會齊侯鄭伯於老桃然後公敗宋師則知老桃之會謀與宋戰彼與公謀戰而公獨敗宋師知齊鄭後期也】辛未取郜辛巳取防注鄭後至得郜防二邑歸功於魯故書取明不用師徒也濟陰城武縣東南有郜城髙平昌邑縣西南有西防城音義【郜古報反字林又工竺反】秋宋人衛人入鄭宋人蔡人衛人伐戴鄭伯伐取之注三國伐戴鄭伯因其不和伐而取之書伐用師徒也書取克之易也戴國今陳畱外黃縣東南有戴城音義【戴音載字林作戴云故國在陳畱易以豉反傳同】疏【注正義曰案傳例克邑不用師徒曰取然則取者據克邑之易今此克得軍師亦稱取者但取者𨿽據克邑之文其克得師眾而易者亦曰取是以莊十一年注云威力兼備若羅网所掩覆一軍皆見禽制若非前敵之易何能覆而取之故釋例曰如取如攜然則凡言取者皆易辭劉君以取之非易而規杜氏非也沈氏亦云今日圍明日取故知易也公羊傳曰其言伐取之何易也是杜所用之義地理誌云梁國甾縣故戴國應劭曰章帝攺曰考城古者甾戴聲相近故鄭詩箋讀俶載爲熾甾是其音大同故漢於戴國立甾縣於晉屬陳防】

冬十月壬午齊人鄭人入郕

傳十年春王正月公會齊侯鄭伯於中丘癸丑盟於鄧爲師期注尋九年會於防謀伐宋也公旣會而盟盟不書非後也蓋公還告會而不告盟鄧魯地疏【注正義曰九年傳稱會於防謀伐宋未及伐宋而更爲此會爲師伐宋之期知是尋防會也釋例曰盟於鄧盟於犖盟於戚公旣在會而不書盟者以理推之會在盟前知非後盟也蓋公還告會而不告盟】○夏五月羽父先會齊侯鄭伯伐宋注言先會明非公夲期釋翚之去族○六月戊申公會齊侯鄭伯於老桃注會不書不告於廟也老桃宋地六月無戊申戊申五月二十三日日誤疏【注正義曰六月無戊申者下有辛巳取防亦在六月之內戊申在辛巳之前三十三日不得共在一月上有五月今別言六月知日誤月不誤長歷推六月丙辰朔三日戊午五日庚申未知二者孰誤】壬戌公敗宋師於菅庚午鄭師入郜辛未歸於我庚辰鄭師入防辛巳歸於我注壬戌六月七日庚午十五日庚辰二十五日鄭伯後期而公獨敗宋師故鄭頻獨進兵以入郜防入而不有命魯取之推功上爵讓以自替不有其實故經但書魯取以成鄭志善之也君子謂鄭莊公於是乎可謂正矣以王命討不庭注下之事上皆成禮於庭中不貪其土以勞王爵正之體也注勞者敍其勤以答之諸侯相朝逆之以饔餼謂之郊勞魯侯爵尊鄭伯爵卑故言以勞王爵音義【勞力報反注同餼許气反】疏【注正義曰聘禮賔至於近郊君使卿朝服用束帛勞覲禮至於郊王使人皮弁用璧勞周禮司儀曰諸公相爲賔主君郊勞皆不言以饔餼勞案禮饔餼乃是旣相見致大禮不應於郊以設之杜意蓋以熟食曰饔生牲曰餼以勞客於郊必有牲饌故以饔餼言之非謂大禮之饔餼也勞禮大行人云上公三勞近郊勞一也逺郊勞二也竟首勞三也侯伯再勞去竟首子男一勞去逺郊凡近郊勞皆君自行逺郊使卿竟首使大夫掌客又云上公五積皆眡飱牽侯伯四積子男三積是賔入竟之後有致積之禮積𨿽是牽亦或有熟或在郊致積故謂之郊勞沈依聘禮注其郊之逺近上公逺郊五十里侯伯三十里子男十里近郊各半之】○蔡人衛人郕人不會王命注不伐宋也○秋七月庚寅鄭師入郊猶在郊注鄭師還駐兵於逺郊宋人衛人入鄭注宋衛奇兵承虛入鄭蔡人從之伐戴注從宋衛伐戴也八月壬戌鄭伯圍戴癸亥克之取三師焉注三國之軍在戴故鄭伯合圍之師者軍旅之通稱音義【稱尺證反】疏【注正義曰三國之軍在戴城下故鄭伯合圍之不言圍戴者夲意圍三師不圍戴也不言圍三師者今曰圍明日取圍之不久徑以取告不以圍告三國經皆稱人於例爲將卑師少而傳言三師故辧之師者軍旅之通稱】宋衛旣入鄭而以伐戴召蔡人注伐戴乃召之蔡人怒故不和而敗注言鄭取之易也○九月戊寅鄭伯入宋注報入鄭也九月無戊寅戊寅八月二十四日疏【注正義曰九月無戊寅者經有十月壬午長歷推壬午十月二十九日戊寅在壬午之前四日耳故九月不得有戊寅上有八月下有冬則誤在日也】○冬齊人鄭人入郕討違王命也

經十有一年春滕侯薛侯來朝注諸侯相朝例在文十五年音義【薛息列反】疏【正義曰十下言有者幹寶云十盈則更始以奇從盈數故言有也經備文傳從略故傳不言有桓七年谷伯鄧侯別言來朝此兼言來朝者彼別行禮此同行禮由同時行禮當長者在先故爭之】

夏公會鄭伯於時來注時來郲也滎陽縣東有釐城鄭地也音義【郲音來釐音來王元規力之反】

秋七月壬午公及齊侯鄭伯入許注與謀曰及還使許叔居之故不言滅也許潁川許昌縣音義【與音預還音環】疏【注正義曰與謀曰及宣七年傳例也傳稱防於郲謀伐許是公與謀也譜云許姜姓與齊同祖堯四嶽伯夷之後也周武王封其苗�文叔於許今潁川許昌是也靈公徙葉悼公遷夷一名城父又居析一名白羽許男斯處容城自文叔至莊公十一世始見春秋元公子結元年獲麟之嵗也當戰國初楚滅之地理誌云潁川郡許縣故許國文叔所封二十四世爲楚所滅也漢世名許縣耳魏武作相攺曰許昌】

冬十有一月壬辰公薨注實弒書薨又不地者史防所諱也疏【注正義曰他君見弒則書弒魯君見弒則書薨公薨例皆地此公又不地故解之言魯史防書所諱也不忍言君之見弒又不忍言其僵尸之處諱而不書故夫子因之傳不言書曰知是舊史諱之也董狐書趙盾弒君仲尼謂之良史不書君弒則是史之不良夫子不攺其文而因之者爲人臣者或心實愛君爲諱愆過或志在疾惡故章賊名𨿽事迹不同而俱是爲國聖賢兩通其事欲見仁非一塗僖元年傳曰諱國惡禮也以中尼之善董狐知爲史必須直也以丘明之禮諱惡知爲史又當諱也釋例曰臣之事君猶子事父微諌見志造膝詭辭執其是而諌其非不必其得蓋匡救將然而將順其巳然故有隠諱之義焉至於激節之士則不然南史執簡而累進董狐書法而不隠鬻拳劫君而自刖晏嬰端委而引直聖賢亦錄而善之所以廣義訓博大道殷有三仁此之謂也是言聖賢兩通之意也鄭伯髠頑楚子麏齊侯陽生之徒俱實在弒而以卒赴魯是他國之臣亦有諱國惡者非獨魯史也】

傳十一年春滕侯薛侯來朝爭長注薛魯國薛縣音義【長丁丈反注及下文同】疏【注正義曰譜云薛任姓黃帝之苗裔奚仲封爲薛侯今魯國薛縣是也奚仲遷於邳仲虺居薛以爲湯左相武王復以其冑爲薛侯齊桓霸諸侯黜爲伯獻公始與魯同盟小國無記世不可知亦不知爲誰所滅地理誌云魯國薛縣夏車正奚仲所國後遷於邳湯相仲虺居之】薛侯曰我先封注薛祖奚仲夏所封在周之前音義【夏戶雅反】疏【注正義曰定元年傳曰薛之皇祖奚仲居薛以爲夏車正是夏所封也】滕侯曰我周之卜正也注卜正卜官之長疏【注正義曰周禮春官大卜下大夫二人其下有卜師卜人龜人筮人大卜爲之長正訓長也故謂之卜正】薛庻姓也我不可以後之注庻姓非周之同姓疏【注正義曰周禮司儀職云詔王儀南鄕見諸侯土揖庻姓時揖異姓天揖同姓鄭云庻姓無親者也異姓婚姻者也是庻姓非同姓也】公使羽父請於薛侯曰君與滕君辱在寡人周諺有之曰山有木工則度之賔有禮主則擇之注擇所宜而行之音義【諺音彥俗言也度大洛反】周之宗盟異姓爲後注盟載書皆先同姓例在定四年疏【正義曰賈逵以宗爲尊服防以宗盟爲同宗之盟孫毓以爲宗伯屬官掌作盟詛之載辭故曰宗盟杜無明解盟之尊卑自有定法不得言尊盟也周禮司盟之官乃是司宼之屬非宗伯也惟服之言得其防矣而孫毓難服云同宗之盟則無與異姓何論先後若通共同盟則何稱於宗斯不然矣天子之盟諸侯令其共奬王室未聞離逖異姓獨與同宗者也但周人貴親先敍同姓以其篤於宗族是故謂之宗盟魯人之爲此言見其重宗之義執其宗盟之文卽云無與異姓然則公與族燕則異姓爲賔復言族燕不得有異姓也孟軻所云說詩者不以辭害意此之謂也異姓爲後者謂王官之伯降臨諸侯以王命而盟者耳其春秋之世狎主齊盟者則不復先姬姓也踐土之盟其載書云王若曰晉重魯申是用王命而盟也召陵之會劉子在焉故祝佗引踐土爲比爲有王官故也宋之盟楚屈建先於趙武明是大國在前不先姬姓若姬姓常先則楚不得競也且言周之宗盟是惟周乃然故釋例曰斥周而言指謂王官之宰臨盟者也其餘雜盟未必皆然是言余盟不先姬姓盟則同姓在先朝則各從其爵故鄭康成注禮記云朝覲爵同同位若然案覲禮曰諸侯前朝皆受捨於朝同姓西面北上異姓東面北上鄭云言諸侯明來朝者眾矣顧其入覲不得並耳分別同姓異姓受之將有先後也若如此言則似朝覲不以爵者但朝覲實以爵同同位就爵同之中先同姓後異姓若盟則爵𨿽不同先同姓也禮記周公朝諸侯於明堂之位三公中階之前北面東上諸侯之位阼階之東西面北上諸伯之國西階之西東面北上諸子之國門東北面東上諸男之國門西北面東上覲禮於方明之壇鄭言諸侯見王之位亦引明堂位爲說是則諸侯總見皆以爵爲班𨿽不分別同姓異姓其受禮之時爵同者猶先同姓也其王官之伯臨諸侯之盟𨿽羣後咸在常先同姓故此言宗盟耳取重宗之事以諭已也取譬之事聊舉一邊寡人若朝於薛不敢與諸任齒朝於彼國自可下主國之宗諸侯聚盟不肯先盟主之宗也】寡人若朝於薛不敢與諸任齒注薛任姓齒列也音義【任音壬注同】疏【注正義曰世夲氏姓篇云任姓謝章薛舒呂祝終泉畢過言此十國皆任姓也禮記文王世子曰古者謂年齡齒亦齡也然則齒是年之別名人以年齒相次列以爵位相次列亦名爲齒故云齒列也】君若辱貺寡人則願以滕君爲請薛侯許之乃長滕侯○夏公會鄭伯於郲謀伐許也鄭伯將伐許五月甲辰授兵於大宮注大宮鄭祖廟音義【大音泰】公孫閼與潁考叔爭車注公孫閼鄭大夫音義【閼於葛反】潁考叔挾輈以走注輈車轅也音義【挾音協輈張畱反】疏【正義曰廟內授車未有馬駕故手挾以走輈轅也方言云楚衛謂轅爲輈服防云考叔挾車轅箠馬而走古者兵車一轅服馬夾之若馬已在轅不可復挾且箠馬而走非捷步所及子都豈復乘車逐之】子都拔棘以逐之注子都公孫閼棘防也及大逵弗及子都怒注逵道方九軌也音義【逵求龜反爾雅云九逹謂之逵杜云道方九軌此依考工記】疏【注正義曰冬官考工記匠人營國經塗九軌軌車轍謂王城之內道廣並九車也爾雅釋宮云一逹謂之道路二逹謂之岐旁三逹謂之劇旁四逹謂之衢五逹謂之康六逹謂之莊七逹謂之劇驂八逹謂之崇期九逹謂之逵說爾雅者皆以爲四道交出復有旁通故劉規過以逵爲九道交出也今以爲道方九軌者蓋以九出之道世俗所希不應城內得有此道以記有九軌故以逵當之言並容九軌皆得前逹亦是九逵之義故李巡注爾雅亦取並軌之義又塗方九軌天子之制諸侯之國不得皆有惟鄭城之內獨有其塗故傳於鄭國毎言逵也故桓十四年焚渠門入及大逵莊二十八年眾車入自純門及逵市宣十二年入自皇門至於逵路劉君以爲國國皆有逵道以規杜氏其義非也】○秋七月公會齊侯鄭伯伐許庚辰傅於許注傅於許城下音義【傅音附注同】潁考叔取鄭伯之旗蝥弧以先登注蝥弧旗名音義【蝥莫侯反弧音胡】疏【注正義曰周禮諸侯建旗孤卿建旜而左傳鄭有蝥弧齊有靈姑鉟皆諸侯之旗也趙簡子有蜂旗卿之旗也其名當時爲之其義不可知也】子都自下射之顚注顚隊而死音義【射食亦反下及注同隊直類反】瑕叔盈又以蝥弧登注瑕叔盈鄭大夫周麾而呼曰君登矣注周徧也麾招也音義【麾許危反又許僞反呼火故反徧音徧】鄭師畢登壬午遂入許許莊公奔衛注奔不書兵亂遁逃未知所在音義【遁徒頓反】齊侯以許讓公公曰君謂許不共注不共職貢音義【共音恭夲亦作供音同注及下同】故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏注許叔許莊公之弟東偏東鄙也音義【與聞音預】曰天禍許國鬼神實不逞於許君而假手於我寡人注借手於我寡徳之人以討許寡人惟是一二父兄不能共億注父兄同姓羣臣共給億安也音義【億於力反】其敢以許自爲功乎寡人有弟不能和協而使糊其口於四方注弟共叔叚也糊鬻也叚出奔在元年音義【糊音胡說文云寄食鬻本又作粥之育反又與六反】疏【注正義曰莊公之弟逃於四方故知惟是共叔叚也說文云糊寄食也以此傳言糊口四方故以寄食言之昭七年傳云饘於是鬻於是以糊余口釋言云糊饘也則糊是饘鬻別名今人以薄鬻塗物謂之糊紙糊帛則糊者以鬻食口之名故云糊其口也】其況能久有許乎吾子其奉許叔以撫柔此民也吾將使獲也佐吾子注獲鄭大夫公孫獲若寡人得沒於地注以壽終音義【壽如字又音授】天其以禮悔禍於許注言天加禮於許而悔禍之無寧玆許公復奉其社稷注無寧寧也玆此也音義【復扶又反又音服】惟我鄭國之有請謁焉如舊昏媾注謁告也婦之父曰昏重昏曰媾音義【媾古豆反重直龍反】疏【注正義曰謁告也釋詁文婦之父曰昏釋親文也媾與昏同文故先儒皆以爲重昏曰媾】其能降以相從也注降降心也無滋他族實偪處此以與我鄭國爭此土也吾子孫其覆亡之不暇而況能禋祀許乎注絜齊以享謂之禋祀謂許山川之祀音義【覆芳服反暇行稼反禋音因齊側皆反夲亦作齊】疏【注正義曰釋詁云禋祭也孫炎曰禋絜敬之祭周語曰精意以享禋也是絜齊以享謂之禋享訓獻也言絜淸齊敬以酒食獻神也禮諸侯祭山川之在其地者若其受許之土則當祭許山川故知祀謂許山川之祀】寡人之使吾子處此不惟許國之爲亦聊以固吾圉也注圉邊垂也音義【爲於僞反圉魚呂反】疏【注正義曰釋詁云圉垂也舍人曰圉邊垂也】乃使公孫獲處許西偏曰凡而器用財賄無寘於許我死乃亟去之吾先君新邑於此注此今河南新鄭舊鄭在京兆音義【賄呼罪反字林音悔寘之豉反置也亟紀力反急也下注同】疏【注正義曰地理誌云河南郡新鄭縣詩鄭桓公之子武公所國是知新邑於此謂河南新鄭也且志又云京兆鄭縣周宣王弟鄭桓公邑是知舊鄭在京兆也志又云夲周宣王弟友爲周司徒食采於宗周畿內是爲鄭桓公桓公問於史伯曰王室多故何所可以逃死史伯爲桓公謀取虢鄶之地令寄帑與賄而虢鄶受之後三年幽王敗桓公死其子武公與平王東遷卒定虢鄶之地然則傳云先君新邑於此謂武公始居此也史記鄭世家稱虢鄶自分十邑獻於桓公桓公竟國之案鄭語桓公始謀未取之也武公始國非桓公也全滅虢鄶非獻邑也馬遷之言皆謬耳昭十六年傳子產謂韓宣子曰我先君桓公與商人皆出自周以艾殺此地而共處之者謂寄帑與賄之時商人卽與俱行耳非桓公身至新鄭】王室而旣卑矣周之子孫日失其序注鄭亦周之子孫夫許大嶽之也注大嶽神農之後堯四嶽也繼也音義【大嶽音泰】疏【注正義曰周語稱共工伯鯀二者皆黃炎之後言鯀爲黃帝之後共工爲炎帝之後炎帝則神農之別號周語又稱堯命禹治水共之從孫四嶽佐之胙四嶽國命爲侯伯賜姓曰姜氏曰有呂賈逵云共共工也從孫同姓末嗣之孫四嶽官名大嶽也主四嶽之祭焉姜炎帝之姓其後變易至於四嶽帝復賜之祖姓以紹炎帝之後以此知大嶽是神農之後堯四嶽也以其主嶽之祀尊之故稱大嶽許國是其後也繼也釋詁文舍人云繼世也】天而旣厭周徳矣吾其能與許爭乎君子謂鄭莊公於是乎有禮禮經國家定社稷序民人利後嗣者也許無刑而伐之服而捨之注刑法也音義【厭於艷反】疏【正義曰經謂紀理之若詩之經營經始也國家非禮不治社稷得禮乃安故禮所以經理國家安定社稷以禮教民則親戚和睦以禮守位則澤及子孫故禮所以次序民人利益後嗣經國家猶詩序之言經夫婦也】度徳而處之量力而行之相時而動無累後人注我死乃亟去之無累後人音義【度待洛反量音良下同相息亮反累劣僞反注同】可謂知禮矣○鄭伯使卒出豭行出犬雞以詛射潁考叔者注百人爲卒二十五人爲行行亦卒之行列疾射潁考叔者故令卒及行間皆詛之音義【卒尊忽反注同豭音加豬別名行戶剛反注同詛厠慮反令力呈反】疏【注正義曰周禮夏官序制軍之法百人爲卒二十五人爲兩此言二十五人爲行者以傳先卒後行豭大於犬知行之人數少於卒也軍法百人之下惟有二十五人爲兩耳又大司馬之屬官行司馬是中士軍之屬官兩司馬亦中士知周禮之兩卽此行是也周禮之行謂軍之行列知此行亦卒之行列也詛者盟之細殺牲告神令加之殃咎疾射潁考叔者令卒及行間祝詛之欲使神殺之也一卒之內已用一豭又更令一行之間或用雞或用犬重祝詛之犬雞者或雞或犬非雞犬並用何則盟詛例用一牲不用二也豭謂豕之牡者爾雅釋獸豕牝曰豝豝者是牝知豭者是牡祭祀例不用牝且宋人謂宋朝爲艾豭明以雄豬諭也】君子謂鄭莊公失政刑矣政以治民刑以正邪旣無徳政又無威刑是以及邪注大臣不睦又不能用刑於邪人音義【邪似嗟反下及注同】邪而詛之將何益矣○王取鄔劉注二邑在河南緱氏縣西南有鄔聚西北有劉亭音義【鄔烏戶反緱古反一音苦候反聚才遇反】蒍邘之田於鄭注蒍邘鄭二邑音義【蒍尢委反邘音於】而與鄭人蘇忿生之田注蘇忿生周武王司宼蘇公也音義【忿芳粉反】疏【注正義曰成十一年傳曰昔周克商使諸侯撫封蘇忿生以溫爲司宼尙書立政稱周公告大史曰司宼蘓公是其事也】溫注今溫縣原注在沁水縣西音義【沁七侵反字林先袵反郭璞三蒼解詁音狗沁之沁沈文阿疏鴆反韋昭思金反水名】絺注在野王縣西南音義【絺敕之反】樊注一名陽樊野王縣西南有陽城音義【樊扶袁反】隰郕注在懷縣西南音義【隰詳立反郕尙徵反】欑茅注在修武縣北音義【欑才官反】向注軹縣西有地名向上音義【向舒亮反注同軹音紙】盟注今盟津音義【盟音孟】州注今州縣陘注闕音義【陘音刑】隤注在修武縣北音義【隤徒回反】懷注今懷縣凡十二邑皆蘇忿生之田欑茅隤屬汲郡餘皆屬河內君子是以知桓王之失鄭也恕而行之徳之則也禮之經也已弗能有而以與人人之不至不亦宜乎注蘇氏叛王十二邑王所不能有爲桓五年從王伐鄭張夲○鄭息有違言注以言語相違恨息侯伐鄭鄭伯與戰於竟息師大敗而還注息國汝南新息縣音義【竟音境息一夲作鄎音息】疏【注正義曰世夲息國姬姓此息侯伐鄭責其不親親知與鄭國同姬姓也莊十四年傳楚文王滅息其初則不知誰之子何時封也地理誌汝南郡有新息縣故息國也應劭云其後東徙故加新云若其後東徙當云故息何以反加新字乎蓋夲自他處而徙此也】君子是以知息之將亡也不度徳注鄭莊賢音義【度待洛反】不量力注息國弱不親親注鄭息同姓之國不徴辭不察有罪注言語相恨當明徴其辭以審曲直不宜輕鬭犯五不韙而以伐人其喪師也不亦宜乎注韙是也音義【韙韋鬼反蒼頡篇同喪息浪反】○冬十月鄭伯以虢師伐宋壬戌大敗宋師以報其入鄭也注入鄭在十年宋不告命故不書凡諸侯有命告則書不然則否注命者國之大事政令也承其告辭史乃書之於防若所傳聞行言非將君命則記在簡牘而已不得記於典防此蓋周禮之舊制音義【傳直專反】師出臧否亦如之注臧否謂善惡得失也滅而告敗勝而告克此皆互言不須兩告乃書音義【否音鄙又方九反注同】𨿽及滅國滅不告敗勝不告克不書於策疏【正義曰此傳𨿽因宋不告敗而發此例其言諸侯有命非獨爲被伐之命故注云命者國之大事政令也謂諸是大事崩卒會盟戰伐克取君臣乖離水火災害經書他國之事皆是來告則書不告則否來告則書者或彼以實告攺其告辭而書之或彼以虛告因其虛言而記之立文褒貶章示善惡𨿽復依告者多不必盡皆依告衛獻公之出奔也傳稱孫林父殖出其君名在諸侯之策及其書經則云衛侯出奔齊如此之類是攺告辭也晉人之敗秦也傳稱潛師夜起以敗秦於令狐秦實未陳不與晉戰晉人諱背前言妄以戰告及其書經乃言晉人及秦人戰於令狐如此之類是因虛言也𨿽復或因其虛或攺其實終是歸於勸戒而告乃書也不然則否者𨿽復傳聞行言實知其事但非故遣來告知亦不書所以愼謬誤辟不審若楚滅六蓼臧文仲嘆而爲言魯非不知但無命來告故不書也師出臧否亦如之者傳因被兵發例嫌出師伐人不必須告故重明之𨿽及滅國者旣據侵伐發例又嫌滅國事重不待告命故更明之言不書於策者明告命大事皆書於國史正策以見仲尼修定悉因正策之文注正義曰不言勝敗而言臧否者明其臧否之言非徒勝敗之謂故知是善惡得失總謂理有曲直兵有彊弱也狄伐邢之類非狄能告也楚滅庸之徒非庸能告也故知敗克互言不須兩告乃書也且哀元年傳曰吳入越不書吳不告慶越不告敗也吳越並言知其不待兩告】○羽父請殺桓公將以求大宰注大宰官名音義【大音泰注同】疏【注正義曰周禮天子六卿天官爲大宰諸侯則並六爲三而兼職焉昭四年傳稱季孫爲司徒叔孫爲司馬孟孫爲司空則魯之三卿無大宰也羽父名見於經已是卿矣而復求大宰蓋欲令魯特置此官以榮巳耳以後更無大宰知魯竟不立之】公曰爲其少故也吾將授之矣注授桓位音義【爲於僞反少詩照反】使營菟裘吾將老焉注菟裘魯邑在泰山梁父縣南不欲復居魯朝故別營外邑音義【菟兔都反裘音求父音甫復扶又反下同】羽父懼反譖公於桓公而請弒之公之爲公子也與鄭人戰於狐壤止焉注內諱獲故言止狐壤鄭地音義【譖側鴪反弒音試下同一夲作殺】鄭人囚諸尹氏注尹氏鄭大夫賂尹氏而禱於其主鐘巫注主尹氏所主祭音義【賂音路禱丁老反或多報反巫亡夫反】遂與尹氏歸而立其主注立鐘巫於魯十一月公祭鐘巫齋於社圃注社圃園名音義【圃布古反】館於寪氏注館捨也寪氏魯大夫音義【寪於委反】壬辰羽父使賊殺公於寪氏立桓公而討寪氏有死者注欲以殺君之罪加寪氏而復不能正法誅之傳言進退無據疏【正義曰劉云羽父遣賊殺公公非寪氏所弒公在寪氏而死遂誣寪氏弒君欲以正法誅之君非寪氏所弒故討寪氏之家僅有死者而已言不總誅之注正義曰劉云欲以弒君之罪加寪氏則君非寪氏所弒而復不能以正法誅之正法謂滅其族污其宮也傳言此者進退無據進誅寪氏則實非寪氏弒君退舍寪氏則無弒君之人是其進退無據也】不書葬不成喪也注桓弒隠篡位故喪禮不成

春秋左傳注疏卷三

春秋左氏傳注疏卷三考證

鄭人來渝平○【臣浩】按公羊谷梁經俱作輸平故解作墮成左氏經作渝平故解作更成

傳九宗注唐叔始封受懷姓九宗○【臣召南】按定四年傳注曰懷姓唐之餘民

傳納諸鄂○【臣召南】按鄂地杜注闕所在史記集解引世本曰唐叔居鄂宋忠曰鄂地今在大夏

傳京師來告饑注告饑不以王命故傳言京師而不書於經也○趙汸補注曰京師於列國不可言告糴旣實是糴不得言歸粟又不可但言告饑來者微故皆不書於策

天王使凡伯來聘戎伐凡伯於楚丘以歸注楚丘衛地在濟陰城武縣西南○【臣召南】按城武依漢志晉志應作成武

傳告終稱嗣也○監夲脫稱字今添

蔡侯考父卒疏若父與彼盟彼君𨿽在此子不得以其名赴以此名未與彼君對稱故也○推尋文義當作若父不與彼盟脫不字

傳公命以字爲展氏注無駭公子展之孫故爲展氏○劉敞曰若無駭爲公子展之孫當其繼大宗時賜氏久矣何待死而後賜族乎無駭固公孫羽父請族者爲其子請也

三月癸酉大雨震電庚辰大雨雪疏水則俯視雪則仰觀○【臣召南】按此論鑿矣傳謂平地尺爲大雪不俯視乎

公會齊侯於防注防魯地在瑯邪縣東南○【臣召南】按晉時有瑯邪國無瑯邪縣東萊集解引此注作在瑯邪華縣東南是也刋夲脫華字耳華縣故城在今山東費縣

辛未取郜辛巳取防注濟陰城武縣東南有郜城髙平昌邑縣西南有西防城○【臣召南】按城武應作成武此防與前年會齊侯於防者名同地異彼是東防近齊此是宋地在魯西南故杜氏另解

傳向注軹縣西有地名向上○【臣召南】按此向與莒人入向不同故杜注另解

傳逐與尹氏歸而立其主○尹監本訛鄭今攺正

春秋左氏傳注疏卷三考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷四【起桓公元年盡二年】

晉杜氏注唐陸徳明音義孔穎達疏

桓公音義【陸曰桓公名軌惠公之子隱公之弟母仲子史記亦名允諡法辟土服逺曰桓】疏【正義曰魯世家桓公名允恵公之子隱公之弟仲子所生以桓王九年卽位莊王三年薨世本桓公名軌世族譜亦爲軌諡法辟土服逺曰桓諡法非一略舉一耳亦不知本以何行而爲此諡他皆放此是嵗嵗在】

經元年春王正月公卽位注嗣子位定於初喪而攺元必須逾年者繼父之業成父之志不忍有變於中年也諸侯每首嵗必有禮於廟諸遭喪繼位者因此而攺元正位百官以序故國史亦書卽位之事於策桓公簒立而用常禮欲自同於遭喪繼位者釋例論之備矣音義【簒立初患反】疏【注正義曰顧命曰乙丑成王崩使齊侯呂伋以二干戈逆子釗於南門之外延入翼室卹宅宗孔安國云明室路寢延之使居憂爲天下宗主天子初崩嗣子定位則諸侯亦當然也釋例曰尙書顧命天子在殯之遺制也推此亦足以凖諸侯之禮矣是知嗣子位定於初喪孝子緣生以事死嵗之首日必朝事宗廟因卽攺元釋例曰襄二十九年經書春王正月公在楚傳曰釋不朝正於廟也然則諸侯每嵗首必有禮於廟今遭喪繼立者每新年正月亦攺元正位百官以序故國史因書卽位於防以表之此新君之常禮也桓之於隱本無君臣之義計隱公之死桓公旣合攺元不假逾年方行卽位猶如晉厲被弒悼公卽位攺元今桓𨿽實簒立歸罪寪氏詐言不與賊謀而用常禮自同於遭喪繼位者亦旣實卽其位國史依實書之仲尼因而不攺反明公實簒立而自同於常亦足見桓之簒也】

三月公防鄭伯於垂鄭伯以璧假許田音義【假舉下反】夏四月丁未公及鄭伯盟於越注公以簒立而修好於鄭鄭因而迎之成禮於垂終易二田然後結盟垂大丘衞地也越近垂地名鄭求祀周公魯聽受祊田令鄭廢泰山之祀知其非禮故以璧假爲文時之所隱音義【好呼報反傳同近附近之近祊百庚反令力呈反】疏【注正義曰成防鄭於垂旣易許田然後盟以結之故先防次假田然後書盟也言迎之成禮於垂者垂是衞地沈以爲公迎鄭伯於垂知時史之所隱諱者傳不言書曰知非仲尼新意也】

秋大水注書災也傳例曰凡平原出水爲大水

冬十月

兀年春公卽位修好於鄭鄭人請復祀周公卒易祊田注事在隱八年音義【復扶又反】公許之三月鄭伯以璧假許田爲周公祊故也注魯不宜聽鄭祀周公又不宜易取祊田犯二不宜以動故隱其實不言祊稱璧假言若進璧以假田非久易也音義【爲於僞反】疏【注正義曰祊薄於許加之以璧易取許田非假借之也今經乃以璧假爲文故傳言爲周公祊故解經璧假之言也注又解傳之意周公非鄭之祖魯不宜聽鄭祀周公天子賜魯以許田義當傳之後世不宜易取祊田於此一事犯二不宜以動故史官諱其實不言以祊易許乃稱以璧假田言若進璧於魯以權借許田非久易然所以諱國惡也不言以祊假而言以璧假者此璧實入於魯但諸侯相交有執圭璧致信命之理今言以璧假似若進璧以致辭然故璧猶可言祊則不可言也何則祊許俱地以地借地易理已章非復得爲隱諱故也】○夏四月丁未公及鄭伯盟於越結祊成也注結成易二田之事也傳以經不書祊故獨見祊音義【見賢徧反】盟曰渝盟無享國注渝變也音義【渝羊朱反享許丈反】疏【注正義曰釋言文也傳載其盟辭者以易田惡事而誓不變攺見其終無悔心所以深惡魯也此時許田巳入於鄭而詩頌僖公云居常與許復周公之宇蓋僖公之時復得之也齊人取讙及闡及其歸也經復書之自此以後不書鄭人來歸許田者此經書假言若暫以借鄭地仍魯物不得書鄭人歸之】秋大水凡平原出水爲大水注廣平曰原疏【正義曰洪範雲水曰潤下言雨自上而下浸潤於土陂鄣下地可使水潦停焉平原髙地則不宜有也凡平原出水則爲大水平原出水言水不入於土而出於地上非湧泉出也注正義曰釋地文也李巡曰謂土地寛博而平正名之曰原】○冬鄭伯拜盟注鄭伯若自來則經不書若遣使則當言鄭人不得稱鄭伯疑謬誤音義【使所吏反】疏【注正義曰六年傳云魯爲其班後鄭注云魯親班齊饋則亦使大夫戍齊矣經不書蓋史闕文然則經所不書自有闕文之類注旣疑此事不云闕文而云謬誤者師出徵伐貴賤皆書經所不書必是文闕若其事重使人𨿽賤亦書鄭人來渝平齊人歸讙及闡是也今以拜盟事輕若其使賤則例不合書故杜云若遣使來傳當云鄭人疑傳繆誤知非實是鄭伯爲不見公不書者以魯鄭相親易田結好鄭伯旣拜盟而來魯君無容不見故知非實是鄭伯止是鄭人而已】○宋華父督見孔父之妻於路注華父督宋戴公孫也孔父嘉孔子六世祖音義【華戶化反大夫氏也後皆同督音篤】疏【注正義曰案世本雲華父督宋戴公之孫好父說之子孔父嘉生木金父木金父生祁父其子奔魯爲防叔防叔生伯夏伯夏生叔梁紇叔梁紇生仲尼是孔父嘉爲孔子六世祖】目逆而送之曰美而艷注色美曰艷音義【艷以瞻反美色也】疏【正義曰未至則目逆旣過則目送俱是目也故以目冠之美者言其形貌美艷者言其顏色好故曰美而艷爲二事之辭色美曰艷詩毛傳文也】

經二年春王正月戊申宋督弒其君與夷及其大夫孔父注稱督以弒罪在督也孔父稱名者內不能治其閨門外取怨於民身死而禍及其君音義【閨音圭】疏【正義曰凡言其者是其身之所有君是臣之君故臣弒君則云弒其君臣是君之臣故君殺臣則云殺其大夫子亦君之子故云殺其世子稱國稱人以殺亦言其者人與國並舉一國之辭君與大夫皆是國人所有故亦言其也若兩臣相殺死者非殺者所有則兩書名氏不得言其則王札子殺召伯毛伯是也與夷是督之君言弒其君則可孔父非督之大夫而言及其大夫者與君俱死據君爲文言宋督弒其君據督爲文而上弒其君也言及其大夫孔父據君爲文而下及其大夫言及與夷之大夫非督之大夫也仇牧荀息其意亦同注正義曰宣四年傳例曰弒君稱君君無道也稱臣臣之罪也故知稱督以弒罪在督也諸言父者𨿽或是字而春秋之世有齊侯祿父蔡侯考父季孫行父衞孫林父乃皆是名故杜以孔父爲名文七年宋人殺其大夫傳曰不稱名眾也且言非其罪也不名者非其罪則知稱名者皆有罪矣杜旣以孔父爲名因論爲罪之狀內不能治其閨門使妻行於路令華督見之外取怨於民使君數攻戰而國人恨之身死而禍及其君故書名以罪孔父也釋例曰經書宋督弒其君與夷及其大夫孔父仲尼丘明惟以先後見義無善孔父之文孔父爲國政則取怨於民治其家則無閨闈之教身先見殺禍遂及君旣無所善仇牧不警而遇賊又死無忠事晉之荀息期欲復言本無大節先儒皆隨加善例又爲不安經書臣蒙君弒者有三直是弒死相及卽實爲文仲尼以督爲有無君之心攺書一事而巳無他例也是以孔父行無可善書名罪之也案公羊谷梁及先儒皆以善孔父而書字知不然者案宋人殺其大夫司馬傳稱握節以死故書其官又宋人殺其大夫傳以爲無罪不書名今孔父之死傳無善事故杜氏之意以父爲名言若齊侯祿父宋公玆父之等父旣是名孔則爲氏猶仇牧荀息被殺皆書名氏蓋孔父先世以孔爲氏故傳云督攻孔氏也婦人之出禮必擁蔽其面孔父妻行令人見其色美是不能治其閨門又殤公之好攻戰孔父湏伏死而爭乃從君之非是取怨於百姓事由孔父遂禍及其君似公子比刼立加弒君之罪杜君積累其惡故以書名責之劉君不逹此防妄爲規過非也】

滕子來朝注無傳隠十一年稱侯今稱子者蓋時王所黜疏【注正義曰杞行夷禮傳毎發之此不發傳非爲夷禮自是以下滕常稱子故疑爲時王所黜於時周桓王也東周𨿽則微弱猶爲天下宗主尙得命邾爲諸侯明能黜滕爲子爵】

三月公防齊侯陳侯鄭伯於稷以成宋亂注成平也宋有弒君之亂故爲防欲以平之稷宋地疏【注正義曰成平釋詁文也宣十五年傳晉侯治兵於稷治兵欲以禦秦明其不出晉竟故以稷爲河東之稷山此欲平宋故以稷爲宋地】夏四月取郜大鼎於宋戊申納於大廟注宋以鼎賂公大廟周公廟也始欲平宋之亂終於受賂故備書之戊申五月十日音義【郜古報反大音泰傳大廟仿此】疏【注正義曰禮記明堂位稱魯君季夏六月以禘禮祀周公於大廟文十三年公羊傳曰周公稱大廟故知大廟周公廟也始欲平宋亂故防於稷終捨宋罪而受其賂故得失備書之始書成宋亂終書取郜鼎是其備書之也鄭眾服防皆以成宋亂爲成就宋亂故以此言正之長歷此年四月庚午朔其月無戊申五月己亥朔十日得戊申是有日而無月也】秋七月杞侯來朝注公卽位而來朝

蔡侯鄭伯防於鄧注潁川召陵縣西南有鄧城音義【召上照反】疏【注正義曰賈服以鄧爲國言蔡鄭防於鄧之國都釋例以此鄧川鄧城爲蔡地其鄧國則義陽鄧縣是也以鄧是小國去蔡路逺蔡鄭不宜逺防其都且蔡鄭懼楚始爲此防何當反求近楚小國而與之結援故知非鄧國也】

九月入杞注不稱主帥微者也弗地曰入音義【帥所類反或作師】

公及戎盟於唐冬公至自唐注傳例曰告於廟也特相防故致地也凡公行還不書至者皆不告廟也隠不書至謙不敢自同於正君書勞策勲疏【注正義曰釋例曰凡盟有一百五公行一百七十六書至者八十二其不書至者九十四皆不告廟也隠公之不告謙也余公之不告慢於禮也是言不告不書之意也知隠不書至爲謙者以隠是讓位賢君必不慢於宗廟假使惰慢宗廟止可時或失禮不應終隱之身竟不書至知其以謙之故勞非所憚勲無可紀不可自同於正君書勞防勲故不告至也】傳二年春宋督攻孔氏殺孔父而取其妻公怒督懼遂弒殤公君子以督爲有無君之心而後動於惡注𨿽有君若無也故先書弒其君防於稷以成宋亂爲賂故立華氏也注經稱平宋亂者蓋以魯君受賂立華氏貪縱之甚惡其指斥故逺言始與齊陳鄭爲防之本意也傳言爲賂故立華氏明經本書平宋亂爲公諱諱在受賂立華氏也猶璧假許田爲周公祊故所謂婉而成章督未死而賜族督之妄也音義【爲賂於僞反注除爲防一字並同惡其烏路反婉於阮反】疏【正義曰諸傳言君子者或當時賢者或指斥仲尼或語出丘明之意而托諸賢者期於明理而已不復曲爲義例惟河陽之狩趙盾之弒泄冶之罪危疑之理湏取聖證故特稱仲尼以明之其餘皆托諸君子君子者其可以居上位子下民有徳之美稱也此言先書弒君則是仲尼新意不言仲尼而言君子者欲見君子之人意皆然非獨仲尼也督有無君之心而先書弒君者君人執柄臣人畏威每事稟命而行不敢妄相殺害督乃専殺孔父而取其妻非有忌君之心全無敬上之意不臣之迹在心已久非爲公怒始興毒害若先書孔父後書弒君便是旣殺孔父始有惡心今先書弒君後書孔父見其先有輕君之心以著不義之極故也注正義曰傳言爲賂故立華氏解經以成宋亂之言也成宋亂者欲殺賊臣定宋國今乃受貨賂立華氏非是平亂之狀而傳以解經故注申通其義以成宋亂者是四國爲防之本謀及其旣防違背前謀非徒不討宋督乃更爲立華氏宋亂實不平而經書平宋亂者蓋以魯君受賂立華氏貪貨縱賊爲惡之甚時史惡其指斥不可言四國爲防縱賊取財故逺言爲防之木意言防於稷欲以平宋亂也傳以經文不實解其諱之所由所諱者諱其受賂立華氏故也爲周公祊故文與此同故以類相明然案爲周公祊故故字在下而向上結之此亦應云爲賂立華氏故也何以此文故字乃在立華氏之上爲賂之下者以周公祊故其文約少得以故字在下總而結之此則文句長緩不可總而結之先舉爲賂惡重所以云爲賂故也然後始言立華氏備詳其事今定本有故字檢晉宋古本往往無故字者妄也襄三十年諸侯之卿防於澶淵謀歸宋財旣而無歸書曰宋災故尢之也此書成宋亂知非譏受賂尢四國者澶淵之防貶卿稱人是尢之文此則具序君爵辭無貶責非尢過之狀知爲諱故而本其防意從其平文也文十七年晉防諸侯於扈欲以平宋之亂旣而不討受賂而還其事與此正同而經書諸侯防於扈傳曰書曰諸侯無功也此亦無功不言諸侯防於稷而歷序諸國者扈之防晉爲伯會諸侯以討亂乃受賂而還猶如僖十四年諸侯城緣陵齊桓爲伯城而不終故貶稱諸侯此則齊陳鄭自相平亂故不加貶文知不爲公諱不貶諸侯者以狄泉之諱惟沒公文其餘皆貶此若必諱惟須沒公而已何湏不貶諸國宣四年公及齊侯平莒及郯成平同義而彼言平此言成者史官非一置辭不同猶曁之與及更無他義所謂史有文質不必攺也文十三年傳稱衞侯鄭伯請平於晉公皆成之是知成平義無異也】宋殤公立十年十一戰注殤公以隠四年立十一戰皆在隠公世疏【注正義曰服防云與夷隠四年卽位一戰伐鄭圍其東門再戰取其禾皆在隠四年三戰取邾田四戰邾鄭入其郛五戰伐鄭圍長葛皆在隠五年六戰鄭伯以王命伐宋在隠九年七戰公敗宋師於菅八戰宋衛入鄭九戰宋人蔡人衞人伐戴十戰戊寅鄭伯入宋皆在隠十年十一戰鄭伯以虢師大敗宋師在隠十一年是皆在隠公世也】民不堪命孔父嘉爲司馬督爲大宰故因民之不堪命先宣言曰司馬則然注言公之數戰則司馬使爾嘉孔父字音義【大音泰數音朔】巳殺孔父而弒殤公召莊公於鄭而立之以親鄭注莊公公子馮也隠三年出居於鄭馮入宋不書不告也音義【馮皮冰反下同】以郜大鼎賂公注郜國所造器也故繋名於郜濟陰城武縣東南有北郜城疏【注正義曰谷梁傳曰郜鼎者郜之所爲也孔子曰名從主人故曰郜大鼎也公羊傳曰器從名地從主人其意言器從本主之名地從後屬主人是知郜國所造故繋名於郜劉君難杜注郜國濟陰城武縣東南有北郜城郜宋邑濟陰城武縣東南有郜城俱是城武縣東南相去不逺何得所爲郜國所爲宋邑劉以南郜北郜並宋邑別有郜國以規杜氏知不然者以許田許國相去非遙則郜國郜邑何妨相近且杜言有者皆是疑辭何得執杜之疑以規其過如劉所解郜國竟在何處】齊陳鄭皆有賂故遂相宋公音義【相息亮反下注傳相同】○夏四月取郜大鼎於宋戊申納於大廟非禮也臧哀伯諫曰注臧哀伯魯大夫僖伯之子君人者將昭徳塞違以臨照百官猶懼或失之故昭令徳以示子孫是以淸廟茅屋注以茅飾屋著儉也淸廟肅然淸淨之稱也音義【著張慮反後不音者同稱尺證反】疏【正義曰君人謂與人爲君也昭徳謂昭明善徳使徳益章聞也塞違謂閉塞違邪使違命止息也徳者得也謂內得於心外得於物在心爲徳施之爲行徳是行之未發者也而徳在於心不可聞見故聖王設法以外物表之儉與度數文物聲明皆是昭徳之事故傳每事皆言昭是昭其徳也自不敢易紀律以上言昭徳耳都無塞違之事自滅徳立違以下言違徳之事徳之與違義不並立徳明則違絕故昭徳之下言塞違違立則徳防故立違之上言滅徳立違謂建立違命之臣知塞違謂遏絕違命之人也國家之敗謂邦國喪亡知猶懼或失之謂恐失國家此諫辭有首尾故理互相見注正義曰冬官考工記有葺屋瓦屋則屋之覆蓋或艸或瓦傳言淸廟茅屋其屋必用茅也但用茅覆屋更無他文明堂位曰山節藻稅復廟重檐刮楹達鄕反坫出尊崇坫康圭疏屏天子之廟飾也其飾備物盡文不應以茅爲覆得有茅者杜云以茅飾屋著儉也以茅飾之而已非謂多用其茅總爲覆蓋猶童子垂髦及蔽膝之屬示其存古耳白虎通曰王者所以立宗廟何緣生以事死敬亡若存故以宗廟而事之此孝子之心也宗者尊也廟者貌也象先祖之尊貌然則象尊之貌享祭之所嚴其捨宇簡其出入其處肅然淸靜故稱淸廟淸廟者宗廟之大稱詩頌淸廟者祀文王之歌故鄭以文王解之言天徳淸明文王象焉故稱淸廟此則廣指諸廟非獨文王故以淸淨解之】大路越席注大路玉路祀天車也越席結艸音義【越戶括反祀天車本或無天字者非】疏【注正義曰路訓大也君之所在以大爲號門曰路門寢曰路寢車曰路車故人君之車通以路爲名也周禮巾車掌王之五路鄭云王在焉曰路彼解天子之車故云王在耳其實諸侯之車亦稱爲路路之最大者巾車五路玉路爲大故杜以玉路爲大路巾車云玉路錫樊纓十有再就建大常十有二斿以祀故云祀天車也越席結蒲爲席置於玉路之中以茵借示其儉也經傳言大路者多矣注者皆觀文爲說尙書顧命陳列器物有大輅綴輅先輅次輅孔安國以爲玉金象以飾車以其徧陳諸路故以周禮次之僖二十八年王賜晉文公以大輅之服定四年祝佗言先王分魯衛晉以大路注皆以爲金路以周禮金路同姓以封玉路不可以賜故知皆金路也襄十九年王賜鄭子蟜以大路二十四年王賜叔孫豹以大路二注皆云大路天子所賜車之總名以周禮孤乘夏篆卿乘夏縵釋例以所賜穆叔子蟜當是革木二路故杜以大路爲賜車之總名服防云大路木路杜不然者以大路越席猶如淸廟茅屋淸廟之華以茅飾屋示儉玉路之美以越席示質若大路是木則與越席各爲一物豈淸廟與茅屋又爲別乎故杜以犬路爲玉路於玉路而施越席是方可以示儉故沈氏云玉路𨿽文亦以越席示儉而劉君橫生異義以大路爲木路妄規杜氏非也】大羮不致注大羮肉汁不致五味疏【注正義曰郊特牲云大羮不和貴其質也儀禮士虞特牲皆設大羮湆鄭云大羮湆煮肉汁也不和貴其質設之所以敬屍也是祭祀之禮有大羮也大羮者大古初食肉者煮之而已未有五味之齊祭神設之所以敬而不忘本也記言大羮不和故知不致者不致五味五味卽洪範所云酸苦辛鹹甘也】粢食不鑿注黍稷曰粢不精鑿音義【粢音咨稷也食音嗣餅也鑿子洛反精米也字林作�子沃反云糲米一斛舂爲八斗】疏【注正義曰釋艸云粢稷舍人曰粢一名稷稷粟也郭璞云今江東人呼粟爲粢士虞記云明齊鄭云今文曰明粢粢稷也然則粢是稷之別名但稷是諸谷之長粢亦諸谷總名周禮小宗伯辧六粱之名物鄭云六粢謂黍稷稻粢麥苽是諸糓皆名粢也祭祀用穀黍稷爲多故云黍稷曰粢飯謂之食傳云粢食不鑿謂以黍稷爲飯不使細也九章算術粟率五十鑿二十四言粟五斗爲米二斗四升是則米之精鑿】昭其儉也注此四者皆示儉衮冕黻珽注衮畫衣也冕冠也黻韋韠以蔽膝也珽玉笏也若今吏之持簿音義【衮古本反黻音弗下同珽他頂反韠音必笏音忽持簿步古反徐廣云持簿手版也】疏【注正義曰畫衣謂畫龍於衣祭服衣纁裳詩稱衮是衣而畫以衮龍衮之言捲也謂龍首卷然玉藻曰龍捲以祭知謂龍首卷也尙書益稷云帝曰予欲觀古人之象日月星辰山龍華虫作防宗彛藻火粉米黼黻絺繡言觀古人之象謂觀衣服所象日月以至黼黻十二物皆衣服之所有也華虫以上言作防宗彛以下言絺繡則二者𨿽在於服而施之不同冬官考工記畫繢與繡布采異次知在衣則畫之在裳則刺之故鄭禮注及詩箋皆云衣繢而裳繡以此知衮是畫文故云衮畫衣也衮衣以下章數鄭注司服云有虞氏十二章自日月而下至周而日月星長畫於旌旗又登龍於山登火於宗彛冕服自九章而下如鄭此言九章者龍一山二華虫三火四宗彜五在衣藻六粉米七黼八黻九在裳鷩冕者去龍去山自華虫而下七章華虫一火二宗彛三在衣餘四章在裳毳冕者去華虫去火五章自宗彛而下宗彞一藻二粉米三在衣餘二章在裳希冕者去宗彞去藻三章自粉米而下粉米一在衣餘二章在裳冕者其衣無畫裳上刺黻而已杜昭二十五年數九文不取宗彛則與鄭異也冠者首服之大名冕者冠中之別號故云冕冠也世本云黃帝作冕宋仲子云冕冠之有旒者禮文殘缺形制難詳周禮弁師掌王之五冕皆冕朱裏止言朱而已不言所用之物論語云麻冕禮也蓋以木爲幹而用布衣之上下朱取天地之色其長短廣狹則經傳無文阮諶三禮圖漢禮器制度云冕制皆長尺六寸廣八寸天子以下皆同沈引董巴輿服志云廣七寸長尺二寸應劭漢官儀云廣七寸長八寸沈又云廣八寸長尺六寸者天子之冕廣七寸長尺二寸者諸侯之冕廣七寸長八寸者大夫之冕但古禮殘缺未知孰是故備載焉司馬彪漢書輿服志云孝明帝永平二年初詔有司采周官禮記尙書之文制冕皆前圓後方朱裏上前垂四寸後垂三寸天子白玉珠十二旒三公諸侯靑玉珠七旒卿大夫黒玉珠五旒皆有前無後此則漢法耳古禮鄭注弁師雲天子衮冕以五采繅前後各十二斿斿有五采玉石有二鷩冕前後九斿毳冕前後七斿希冕前後五斿冕前後三斿斿皆五采玉十有二上公衮冕三采繅前後九斿斿有三采玉几侯伯鷩冕三采繅前後七斿斿有三采玉七子男毳冕三采繅前後五斿斿有二采玉五孤卿以下皆二采繅二采玉其斿及玉各依命數耳謂之冕者冕俛也以其後髙前下有俛俯之形故因名焉蓋以在上位者失於驕矜欲令位彌髙而志彌下故制此服令貴者下賤也黻韠制同而名異鄭詩箋云芾大古蔽膝之象也冕服謂之芾其他服謂之韠以韋爲之故云黻韋韠也詩云赤芾在股則芾是當股之衣故云以蔽膝也鄭易緯幹鑿度注云古者田漁而食因衣其皮先知蔽前後知蔽後後王易之以布帛而獨存其蔽前者重古道而不忘本也是說黻韠之元由也易下繋辭曰包犠氏之王天下也作爲网罟以佃以漁則田漁而食伏犠時也禮運說上古之時云昔者先王食鳥獸之肉衣其羽皮是田漁而食因衣其皮也又曰後聖有作治其麻絲以爲布帛易繋辭曰黃帝堯舜垂衣裳而天下治然則易之布帛自黃帝始也垂衣裳服布帛初必始於黃帝其存蔽膝之象未知始自何代也禮記明堂位云有虞氏服韍言舜始作韍也尊祭服而異其名耳未必此時始存象也知冕服謂之黻者易云朱紱方來利用享祀知他服謂之韠者案士冠禮士服皮弁端皆服韠是他服謂之韠以冕爲主非冕謂之他此欲以兩服相形故謂黻爲韋韠黻之與韠祭服他服之異名耳其體制則同玉藻說端服之韠云韠君朱大夫素士爵韋發首言韠句末言韋明皆以韋爲之凡韠皆象裳色言君朱大夫素則尊卑之韠直色別而巳無他飾也其黻則有文飾焉明堂位曰有虞氏服黻夏后氏山殷火周龍章鄭云韍冕服之韠也舜始作之以尊祭服禹湯至周增以畫文後王彌飾也山取其仁可仰也火取其明也龍取其變化也天子備焉諸侯火而下卿大夫山士韎韋而已是說韍之飾也玉藻曰韠下廣二尺上廣一尺長三尺其頸五寸肩革帶傳二寸鄭云頸五寸亦謂廣也頸中央肩兩角皆上接革帶以繋之肩與革帶廣同是說韠之制也記傳更無黻制皆是韠義明其制與韠同經傳作黻或作韍或作芾音義同也徐廣車服儀制曰古者韍如今蔽膝戰國連兵以韍非兵飾去之漢明帝復制韍天子赤皮蔽膝蔽膝古韍也然則漢世蔽膝猶用赤皮魏晉以來用絳紗爲之是其古今異也以其用絲故字或有爲紱者天子之笏以玉爲之故云珽玉笏也管子云大子執玉笏以朝日是有玉笏之文也禮之有笏者玉藻云凡有指畫於君前用笏造受命於君前則書於笏釋名曰笏忽也君有命則書其上備忽忘也或曰簿可以簿疏物也徐廣車服儀制曰古者貴賤皆執笏卽今手板也然則笏與簿手板之異名耳蜀志稱秦密見太守以簿擊頰則漢魏以來皆執手板故云若今吏之持簿玉藻云笏畢用也因飾焉言貴賤盡皆用笏因飾以示尊卑其上文云笏天子以球玉諸侯以象大夫以魚湏文竹士竹本象可也鄭云球羙玉也文猶飾也大夫士飾竹以爲笏不敢與君並用純物是其尊卑異也大夫與士笏俱用竹大夫以魚湏飾之士以象骨爲飾不敢純用一物所以下人君也用物旣殊體制亦異玉藻雲天子搢珽方正於天下也諸侯荼前詘後直讓於天子也大夫前詘後詘無所不讓也鄭以爲謂之珽珽之言珽然無所屈前後皆方正也荼謂舒懦所畏在前也圜殺其首屈於天子也大夫上有天子下有已君故首末皆圜前後皆讓是其形制異也其長則諸侯以下與天子又異珽一名大圭周禮典瑞云王晉大圭以朝日是也冬官考工記大圭長三尺天子服之是天子之珽長三尺也玉藻云笏度二尺有六寸短於天子蓋諸侯以下度分皆然也】帶裳幅舄注帶革帶也衣下曰裳幅若今行縢也舄復履音義【幅音逼舄音昔縢徒登反復音福】疏【注正義曰下有鞶是紳帶知此帶爲革帶玉藻革帶博二寸鄭云凡佩繋於革帶白虎通云男子有鞶革者示有金革之事然則示有革事故用革爲帶帶爲佩也昭十二年傳云裳下之飾也經傳通例皆上衣下裳故云衣下曰裳幅與行縢今古之異名故云若今行縢詩云邪幅在下毛傳曰幅偪也所以自偪束也鄭箋云邪幅如今行縢也偪束其脛自足至縢縢訓緘也然則行而緘足故名行縢邪纒束之故名邪幅舄者屨之小別鄭周禮屨人注云復下曰舄禪下曰屨然則舄之與屨下有禪復爲異屨是總名故云舄復履謂其復下也鄭又云天子諸侯吉事皆舄赤舄者冕服之舄白舄者皮弁之舄黒舄者端之舄其士皆著屨纁屨者爵弁之屨白屨者皮弁之屨黒屨者端之屨其卿大夫服冕者亦赤舄余服則屨其王后禕衣舄褕狄靑舄闕狄赤舄鞠衣黃屨展衣白屨緑衣黒屨其諸侯夫人及卿大夫之妻合衣狄者皆舄其餘皆屨其舄之飾用對方之色赤舄黒飾是也屨之飾用比方白屨黒飾是也】衡紞紘綖注衡維持冠者紞冠之垂者紘纓從下而上者綖冠上覆音義【紞多敢反字林丁坎反紘獲耕反綖音延字林弋善反上時掌反下上下同】疏【注正義曰此四物者皆冠之飾也周禮追師掌王后之首服追衡笄鄭司農云衡維持冠者鄭云祭服有衡垂於副之兩旁當耳其下以紞縣瑱彼婦人首服有衡則男子首服亦然冠由此以得支立故云維持冠者追者治玉之名王后之衡以玉爲之故追師掌焉弁師掌王之五冕弁及冕皆用玉笄則天子之衡亦用玉其諸侯以下衡之所用則未聞紞者縣瑱之繩垂於冠之兩旁故云冠之垂者魯語敬姜曰王后親織紞則紞必織綫爲之若今之絳繩鄭詩箋云充耳謂所以縣瑱者或名爲紞織之人君五色臣則三色是也絳必雜色而魯語獨言者以是天色故特言之非謂純色也紘纓皆以組爲之所以結冠於人首也纓用兩組屬之於兩旁結之於頷下垂其餘也紘用一組從下屈而上屬之於兩旁垂其餘也紘纓同類以之相形故云紘纓從下而上者弁師掌王之五冕皆玉笄朱紘祭義稱諸侯冕而靑紘士冠禮稱緇布冠靑組纓皮弁笄爵弁笄緇組紘鄭云有笄者屈組爲紘垂爲飾無笄者纓而結其絳以其有笄者用紘力少故從下而上屬之無笄者用纓力多故從上而下結之冕弁皆有笄故用紘緇布冠無笄故用纓也魯語稱公侯夫人織紘綖知紘亦織而爲之士冠禮言組纓組紘知天子諸侯之紘亦用組也綖冠上覆者冕以朱爲幹以布衣其上謂之綖論語尙書皆云麻冕知其當用布也弁師掌王之五冕皆冕知其色用也孔安國論語注言績麻三十升布以爲冕卽是綖也鄭玉藻注云延冕上覆也此云冠上覆者冠冕通名故此注衡及綖皆以冠言之其實悉冕飾也】昭其度也注尊卑各有制度疏【注正義曰此上十二物者皆是明其制度哀伯思及則言無次第也鄭覲禮注云上公衮無升龍天子有升龍有降龍是衮有度也冕則公自衮以下侯伯自鷩以下是冕有度也黻則諸侯火以下卿大夫山是黻有度也珽則玉象不同長短亦異是珽有度也衮冕鷩冕裳四章毳冕希冕裳二章是裳有度也鄭屨人注云王吉服舄有三等赤舄爲上冕服之舄下有白舄黒舄王后祭服舄有三等舄爲上禕衣之舄下有靑舄赤舄是舄有度也紞則人君五色臣則三色是紘有度也天子朱紘諸侯靑紘是紘有度也其帶幅衡綖則無以言之傳言昭其度也明其尊卑各有制度】藻率鞞鞛注藻率以韋爲之所以借玉也王五采公侯伯三采子男二采鞞佩刀削上飾鞛下飾音義【率音律鞞補頂反鞛布孔反鞞鞛刀削之飾借在夜反削音笑】疏【注正義曰鄭覲禮注云繅所以借玉以韋衣木廣袤各如其玉之大小典瑞注云繅有五采文所以薦玉木爲中榦用韋衣而畫之此言以韋爲之指木上之韋其實木爲榦也禮之言繅皆有玉共文大行人謂之繅借曲禮單稱借故知所以借玉也大行人云公執桓圭九寸繅借九寸知大小各如其玉也大行人注云繅借以五采韋衣板若奠玉則以借之是由有奠之時湏有繅以之借玉故小大如玉耳典瑞職曰王執鎭圭繅借五采五就以朝日公執桓圭侯執信圭伯執躬圭繅皆三采三就子執谷璧男執蒲璧繅皆二采再就以朝覲宗遇防同於王是王五采公侯伯三采子男二采也凡言五采者皆謂黃朱白蒼三采朱白蒼二采朱緑就成也五就謂五帀每一帀爲一就也禮之言藻其文𨿽多典瑞大行人聘禮覲禮皆單言繅或云繅借未有言繅率者故服防以藻爲畫藻率爲刷巾杜以藻率爲一物者以拭物之巾無名率者服言禮有刷巾事無所出且哀伯謂之昭數固應禮之大者寜當舉拭物之巾與藻借爲類故知藻率正是藻之復名藻得稱爲藻借何以不可名爲藻率也玉藻說帶之制曰士練帶率下辟凡帶有率無箴功鄭云士以下皆襌不合而率積如今作幧頭爲之也然則襌而不合縷繂其邊謂之爲率此以韋衣木蓋亦繂積其邊故稱率也鄭司農典瑞注讀繅爲藻率之藻似亦藻率共爲藻也詩曰鞞琫容刀故知鞞鞛佩刀削之飾也少儀云刀授頴削授柎削是刀之類故與刀連言之鞞鞛二名明飾有上下先鞞後鞛故知鞞爲上飾鞛爲下飾劉君以毛詩傳下曰鞞上曰琫而規杜氏但鞞鞛或上或下俱是無正文不可以規杜過也】鞶厲遊纓注鞶紳帶也一名大帶厲大帶之垂者遊旌旗之遊纓在馬膺前如索帬音義【鞶步幹反遊音畱注同膺於陵反索悉各反】疏【注正義曰易訟卦上九或錫之鞶帶知鞶卽帶也以帶束要垂其餘以爲飾謂之紳上帶爲革帶故云鞶紳帶所以別上帶也玉藻說帶云大夫大帶是一名大帶也詩毛傳云厲帶之垂者故用毛說以爲厲大帶之垂者也大帶之垂者名之爲紳而復名爲厲者紳是帶之名厲是垂之貌詩稱垂帶而厲是厲爲垂貌也玉藻稱天子素帶朱裏終辟諸侯素帶不朱裏大夫素帶辟垂帶皆博四寸士帶傳二寸再繚四寸緇辟下垂賈服等說鞶厲皆與杜同惟鄭獨異禮記內則注以鞶爲小囊讀厲如裂繻之裂言鞶囊必裂繪緣之以爲飾案禮記稱男鞶革女鞶絲鞶是帶之別稱遂以鞶爲帶名言其帶革帶絲耳鞶非囊之號也禮記又云婦事舅姑施縏袠袠是囊之別名今人謂裹書之物爲袠言其施帶施囊耳其縏亦非囊也若以縏爲小囊則袠是何器若袠亦是囊則不應帶二囊矣以此知鞶卽是紳帶爲得其實遊是旐之垂者斾之別名九旗𨿽各有名而旌旗爲之總號故云旌旗之遊也案巾車王建大常十有二斿又大行人云上公九斿侯伯七斿子男五斿其孤卿建大夫士建物其斿各如其命數其鳥旟則七斿熊旗則六斿龜旐則四斿故考工記云鳥旟七斿以象鶉火熊旗六斿以象伐龜旐四斿以象營室是也鄭司農巾車注云禮家說曰纓當胸以削革爲之鄭云纓今馬鞅是纓在馬膺前也服防云纓如索帬今乘輿大駕有之然則漢魏以來大駕之馬膺有索帬是纓之遺象故云如索帬也案巾車玉路樊纓十有再就鄭注云樊及纓皆以五采罽飾之金路樊纓九就象路樊纓七就革路絳纓五就鄭云其樊及纓以絳絲飾之木路翦樊鵠纓鄭云以淺黒飾韋爲樊鵠色飾韋爲纓不言就數飾與革路同】昭其數也注尊卑各有數疏【注正義曰藻有五采三采之異是藻率有數也毛詩傳說容刀之飾雲天子玉琫而珧珌諸侯璗琫而璆珌是鞞鞛有數也玉藻云紳長制士三尺有司二尺有五寸又大夫以上帶廣四寸士廣二寸是鞶厲有數也玉路十二斿金路九斿是斿有數也玉路纓十有二就金路纓九就是纓有數也數之與度大同小異度謂限制數謂多少言其尊卑有節數也】火龍黼黻注火畫火也龍畫龍也白與黒謂之黼形若斧黒與靑謂之黻兩已相戾音義【黼音甫戾力計反】疏【注正義曰考工記記畫繢之事云火以圜鄭司農云爲圜形似火也鄭云形如半環然又曰水以龍鄭雲龍水物畫水者並畫龍是衣有畫火畫龍也白與黒謂之黼黒與靑謂之黻考工記文也其言形若斧兩已相戾相傳爲說孔安國虞書傳亦云黼若斧形黻爲兩已相背是其舊說然也周世衮冕九章傳惟言火龍黼黻四章者略以明義故文不具舉衣之所畫龍先於火今火先於龍知其言不以次也】昭其文也注以文章明貴賤五色比象昭其物也注車服器械之有五色皆以比象天地四方以示器物不虛設音義【比並是反械戶戒反】疏【注正義曰考工記云畫績之事雜五色東靑南赤西白北黒天地黃是其比象天地四方也比象有六而言五者在赤黒之間非別色也昭二十五年傳云九文六采言采色有六故注以天地四方六事當之五行之色爲五色加天色則爲六故五色六采互相見也昭其物者以示物不虛設必有所象其物皆象五色故以五色明之】鍚鸞和鈴昭其聲也注錫在馬額鸞在鑣和在衡鈴在旂動皆有鳴聲音義【錫音揚馬面當盧鈴音令額顏客反鑣彼驕反旂勤衣反】疏【注正義曰鄭巾車注云錫馬面當盧刻金爲之所謂鏤鍚也詩箋云眉上曰鍚刻金飾之令當盧也然則鍚在眉上故云在馬額也詩稱輶車鸞鑣知鸞在鑣也鑣在馬口兩旁衡在服馬頸上鸞和亦鈴也以處異故異名耳爾雅釋天說旌旗有鈴曰旂李巡曰以鈴置旐端是鈴在旂也鍚在馬額鈴在旂先儒更無異說其鸞和所在則舊說不同毛詩傳曰在軾曰和在鑣曰鸞韓詩內傳曰鸞在衡和在軾前鄭經解注取韓詩爲說秦詩箋云置鸞於鑣異於乘車也其意言乘車之鸞在衡田車之鸞在鑣及商頌烈祖之箋又云鸞在鑣是疑不能定故兩從之也案考工記輪崇車廣衡長參如一則衡之所容惟兩服馬耳詩辭毎言八鸞當謂馬有二鸞鸞若在衡衡惟兩馬安得置八鸞乎以此知鸞必在鑣鸞旣在鑣則和當在衡經傳不言和數未知和有幾也四者皆以金爲之故動則皆有鳴聲也】三辰旂旗昭其明也注三辰日月星也畫於旂旗象天之明疏【注正義曰春官神仕掌三辰之法鄭亦以爲日月星也謂之辰辰時也日以照晝月以照夜星則運行於天昏明遞帀而正所以示民早晚民得取爲時節故三者皆爲辰也三辰是天之光明照臨天下故畫於旌旗象天之明也九旗之物惟日月爲常不言畫星者蓋大常之上又畫星也穆天子傳稱天子葬盛姬建日月七星蓋畫北斗七星也案司常交龍爲旗熊虎爲旗不畫三辰而云三辰旂旗者旂旗是九旗之總名可以統大常故舉以爲言也】夫徳儉而有度登降有數注登降謂上下尊卑文物以紀之聲明以發之以照臨百官百官於是乎戒懼而不敢易紀律今滅徳立違注謂立華督違命之臣而寘其賂器於大廟以明示百官百官象之其又何誅焉國家之敗由官邪也官之失徳寵賂章也郜鼎在廟章孰甚焉武王克商遷九鼎於雒邑注九鼎殷所受夏九鼎也武王克商乃營雒邑而後去之又遷九鼎焉時但營洛邑未有都城至周公乃卒營雒邑謂之王城卽今河南城也故傳曰成王定鼎於郟鄏音義【寘之鼔反置也邪似嗟反雒音洛本亦作洛夏戶雅反郟古洽反鄏音辱】疏【注正義曰據宣三年傳知九鼎是殷家所受夏九鼎也戰國防稱齊救周求九鼎顏率謂齊王曰昔周伐殷而取九鼎一鼎九萬人挽之九鼎八十一萬人挽之挽鼎人數或是虛言要知其鼎有九故稱九鼎也知武王遷九鼎於洛邑欲以爲都者鼎者帝王所重相傳以爲寶器戎衣大定之日自可遷置西周乃徙九鼎處於洛邑故知本意欲以爲都又以尙書洛誥說周公營洛邑則知武王但有遷意周公乃卒營之地理誌云河南縣故郟鄏地也武王遷九鼎焉周公致太平營以爲都是爲王城至平王居之言卽今河南城者晉時猶以爲河南縣成王定鼎宣三年傳文】義士猶或非之注蓋伯夷之屬疏【注正義曰史記伯夷列傳曰伯夷叔齊孤竹君之二子也讓國俱逃歸周及至西伯卒武王東伐紂伯夷叔齊叩馬諌曰父死不葬爰及干戈可謂孝乎以臣伐君可謂仁乎左右欲兵之太公曰此義人也扶而去之武王旣平殷夷齊恥之不食周粟隠於首陽山采薇而食之作歌曰登彼西山兮爰采薇矣以暴易暴兮不知其非矣檢書傳之說非武王者惟此人故知是伯夷之屬】而況將昭違亂之賂器於大廟其若之何公不聼周內史聞之曰臧孫達其有後於魯乎君違不忘諫之以徳注內史周大夫官也僖伯諫隠觀魚其子哀伯諫桓納鼎積善之家必有餘慶臧孫其有後於魯疏【注正義曰周禮春官內史中大夫是周大夫官也積善之家必有餘慶易文言文也】○秋七月杞侯來朝不敬杞侯歸乃謀伐之○蔡侯鄭伯防於鄧始懼楚也注楚國今南郡江陵縣北紀南城也楚武王始僣號稱王欲害中國蔡鄭姬姓近楚故懼而防謀音義【近附近之近】疏【注正義曰地理誌雲南郡江陵縣故楚郢都楚文王自丹陽徙此世本云楚鬻熊居丹陽武王徙郢宋仲子云丹陽在南郡枝江縣今南郡江陵縣北有郢城史記稱文王徙都於郢地理誌依史記爲說此時當楚武王也譜云楚芊姓顓頊之後也其後有鬻熊事周文王早卒成王封其曾孫熊繹於楚以子男之田居丹陽今南郡枝江是也熊逹始稱武王武王十九年魯隠公之元年也武王居郢今江陵是也昭王徙都恵王八年獲麟之嵗也恵王二十一年春秋之傳終矣恵王五十七年卒自恵王以下十一世二百九年而秦滅之楚世家稱武王使隨人請王室尊吾號王弗聼還報楚楚王怒乃自立爲楚武王是楚武王始僣號稱王也劉云號爲武武非諡也】○九月入杞討不敬也○公及戎盟於唐修舊好也注恵隠之好音義【好呼報反注同】○冬公至自唐告於廟也凡公行告於宗廟反行飲至捨爵策勲焉禮也注爵飲酒器也旣飲置爵則書勲勞於防言速紀有功也音義【捨音赦置也舊音捨】疏【正義曰凡公行者或朝或防或盟或伐皆是也孝子之事親也出必告反必面事死如事生故出必告廟反必面至不言告禰廟而言告宗廟者諸廟皆告非獨禰也禮記曽子問曰諸侯適天子必告於祖奠於禰命祝史告於宗廟諸侯相見必告於禰命祝史告於五廟反必親告於祖禰乃命祝史告至於前所告者由此而言諸侯朝天子則親告祖禰祝史告余廟朝鄰國則親告禰祝史告余廟其路逺者亦親告祖故於其反也言告於祖禰明出時亦告祖也出時不言祖者鄭云道近或可以不親告祖明道逺者亦親告祖矣𨿽親與不親而諸廟皆告故總言告於宗廟也曽子問曰凡告用制幣反亦如之則出入皆以幣告也但出則告而遂行反則告訖又飲至故行言告廟反言飲至以見至有飲而行無飲也飲至者嘉其行至故因在廟中飲酒爲樂也襄十三年傳曰公至自晉孟獻子書勞於廟禮也書勞防勲其事一也捨爵乃防勲防勲當在廟知飲至亦在廟也彼公至自晉朝還告廟也此公至自唐盟還告廟也十六年公至自伐鄭傳曰以飲至之禮伐還告廟也三者傳皆言禮知朝防盟伐告廟禮同傳所以反覆凡例也朝還告至而獻子書勞則防勲者非惟討伐之勲𨿽常事有以安國寜民或亦書功於廟也公行告至必以嘉防昭告祖禰有功則捨爵防勲無功則告事而已無不告也反行必告而春秋公行一百七十六書至者惟八十二耳其餘不書者釋例曰凡公之行不書至者九十有四皆不告廟也隠公之不告謙也余公之不告慢於禮也慢於禮者舉大例言耳其中亦應有心實非慢而不宜告者若行有恥辱不足爲榮則克躬罪已不以告廟非爲慢於禮也若事實可恥而不以爲恥反行告廟則史亦書之宣五年傳曰公如齊髙固使齊侯止公請叔姬焉夏公至自齊書過也釋例日執止之辱厭尊毀列所以累其先君忝其社稷固當克躬罪已不以嘉禮自終宣公如齊旣已見止連昏於鄰國之臣而行飲至之禮故傳曰書過也是不應告而告故書之以示過也釋例又曰桓公之防至自齊此則死還告廟而書至者也莊公違禮如齊觀社用飲至之禮此則失禮之書至者也宣公黒壤之防以賂免諱不書盟而復書至亦諱不以見止告廟也襄公至自晉此則榮還而書至者也昭公至自齊居於鄆此則宜告而書至者也諸書至皆告廟啟反或卽實而言或有所諱辟傳於伐見飲至之禮於宣見書過之譏於朝見書勞於廟舉此三者以包其他行也僖十六年公防諸侯於淮未歸而取項齊人以爲討而止公十七年秋聲姜以公故防齊侯於卞公始得歸而書公至自防是諱其見止而以防告廟故傳曰猶有諸侯之事焉且諱之是諱止而以防告也諸侯盟者必在防後皆書公至自防不言公至自盟者以盟是因防而爲之初必以防徴眾公行以防告廟故還以防告至𨿽並以盟告亦不云至自盟爲行時不以盟告故也僖二十八年公防諸侯於溫遂圍許經書公至自圍許襄十年公防諸侯於柤遂滅偪陽經書公至自防二文不同釋例曰諸若此類事勢相接或以始致或以終致蓋時史之異耳無他義也定十二年公至自圍成行不出境而亦告廟者釋例曰陪臣執命大都偶國仲由建墮三都之計而成人不從故公親伐之𨿽不越境動眾興兵人其事故出入皆告於廟也注正義曰韓詩說一升曰爵爵盡也足也二升曰觚觚寡也飲當寡少三升曰觶觶適也飲當自適四升曰角角觸也飲不自適觸罪過也五升曰散散訕也飲不自節爲人謗訕也總名曰爵其實曰觴觴餉也然則飲酒之器其名有五而總稱爲爵案燕禮爵用觚觶此飲至之爵不過用觚觶而已爲人君者賞不逾月欲民速覩爲善之利故捨爵卽書勞於策言速紀有功也】特相會往來稱地讓事也注特相會公與一國會也防必有主二人獨防則莫肯爲主兩讓防事不成故但書地自參以上則往稱地來稱會成事也注成防事音義【參七南反一音三上時掌反】○初晉穆侯之夫人姜氏以條之役生大子命之曰仇注條晉地大子文侯也意取於戰相仇怨音義【仇音求】其弟以千畝之戰生命之曰成師注桓叔也西河界休縣南有地名千畝意取能成其眾疏【正義曰案周本紀宣王三十九年王與姜戎戰於千畝取此戰事以爲子名也】師服曰異哉君之名子也注師服晉大夫音義【名如字或彌政反】夫名以制義注名之必可言也義以出禮注禮從義出禮以體政注政以禮成政以正民是以政成而民聽易則生亂注反易禮義則亂生也疏【正義曰出口爲名合宜爲義人之出言使合於事宜故云名以制義仗義而行所以生出禮法故云義以出禮履禮而行所以體成政教故云禮以體政以禮爲政以正下民故云政以正民今晉侯名子不得其宜禮教無所從出政不以禮則民各有心故爲始兆亂也】嘉耦曰妃怨耦曰仇古之命也注自古有此言音義【耦五口反妃芳非反】今君命大子曰仇弟曰成師始兆亂矣兄其替乎注穆侯愛少子桓叔俱取於戰以爲名所附意異故師服知桓叔之黨必盛於晉以傾宗國故因名以諷諫音義【替他計反廢也少詩照反諷芳鳯反】疏【注正義曰大子與桓叔𨿽並因戰爲名而所附意異仇取於戰相仇怨成師取能成師眾緣名求義則大子多仇怨而成師有徒眾穆侯本立此名未必先生此意但寵愛少子於時巳著師服知桓叔將盛故推出此理因解其名以爲諷諫欲使之彊榦弱枝耳人臣規諫若無端緒馮何致言以中已志非謂人之立名必將有驗而何休謂左氏後有興亡由立名善惡引后稷名棄爲膏肓以難左氏非也】恵之二十四年晉始亂故封桓叔於曲沃注恵魯恵公也晉文侯卒子昭侯元年危不自安封成師爲曲沃伯靖侯之孫欒賔傅之注靖侯桓叔之髙祖父言得貴寵公孫爲傅相音義【靖才井反欒力官反】疏【注正義曰案晉世家靖侯生僖侯僖侯生獻侯獻侯生穆侯穆侯生桓叔靖侯是桓叔之髙祖也史傳稱祖皆云祖父故謂髙祖爲髙祖父非髙祖之父也特云靖侯之孫則知傳意言其得貴寵公孫爲傅相也此人之後遂爲欒氏蓋其父字欒】師服曰吾聞國家之立也本大而末小是以能固故天子建國注立諸侯也諸侯立家注卿大夫稱家卿置側室注側室眾子也得立此一官疏【注正義曰禮記文王世子云公若有出疆之政庶子守公宮正室守大廟鄭云正室適子也正室是適子故知側室是眾子言其在適子之旁側也文十二年傳曰趙有側室曰穿是卿得立此官也卿之家臣其數多矣獨言立此一官者其餘諸官事連於國臨時選用異姓皆得爲之其側室一官必用同族是卿廕所及惟知宗事故特言之案世族譜趙穿是夙之庶孫於趙盾爲從父昆弟而爲盾側室然選其宗之庶者而爲之未必立卿之親弟】大夫有貳宗注適子爲小宗次子爲貳宗以相輔貳音義【適丁歷反爲小宗本或作爲大宗誤】疏【注正義曰禮有大宗小宗天子諸侯之庶子謂之別子及異姓受族爲後世之始祖者世適承嗣百世不遷謂之大宗爲父後者諸弟宗之五世則遷謂之小宗五世遷者謂髙祖以下防服未絕其繼髙祖之適則緦服之內共宗之其繼曽祖之適則小功之內共宗之繼祖繼穪所宗及亦然故鄭防服小記注云小宗有四或繼髙祖或繼曽祖或繼祖或繼禰皆至五世則遷以緦服旣窮不相宗敬故疏卽遞遷也禮記大傳曰有百世不遷之宗有五世則遷之宗百世不遷者別子之後也宗其繼別子之所自出者百世不遷者也宗其繼髙祖者五世則遷者也是言大宗小宗之別也大夫身是適子爲小宗故其次者爲貳宗以相輔助爲副貳亦立之爲此官也杜知非大宗而云小宗者以其大夫不必皆是大宗據爲小宗者多故杜言之也若大夫身爲大宗亦止得立貳宗官耳禮記據公族爲說故言別子爲祖主說諸侯庶子耳其實異姓受族亦爲始祖其繼者亦是大宗但記文不及之耳沈云適子爲小宗謂是大夫之身爲小宗次者爲貳宗謂大夫庶弟貳宗與側室爲例皆是官名與五宗別】士有子弟注士卑自以其子弟爲僕庶人工商各有分親皆有等衰注庶人無復尊卑以親疏爲分別也衰殺也音義【分扶問反又如字親七刃反又如字衰初危反注同復扶又反別彼列反殺所界反】是以民服事其上而下無覬覦注下不冀望上位音義【覬音冀覦羊朱反字林羊住反說文云欲也】今晉甸侯也而建國本旣弱矣其能久乎注諸侯而在甸服者音義【甸徒練反】疏【注正義曰周公斥大九州廣土萬里制爲九服邦畿方千里其外每五百里謂之一服侯甸男采衞要六服爲中國夷鎭藩三服爲夷狄大司馬謂之九畿言其有期限也大行人謂之九服言其服事王也如其數計甸服內畔尙去京師千里晉距王城不容此數而得在甸服者周禮設法耳土地之形不可方平如圖未必毎服皆如其數也地理誌云初雒邑與宗周通封畿東西長南北短短長相覆爲千里是王畿不正方也志又云束都方六百里半之爲三百里外有侯服五百里爲八百里計晉都在大原去洛邑近八百里也畿旣不方服必差攺故晉在甸服也】恵之三十年晉潘父弒昭侯而納桓叔不克注潘父晉大夫也昭侯文侯子晉人立孝侯注昭侯子也恵之四十五年曲沃莊伯伐翼弒孝侯注莊伯桓叔子翼晉國所都翼人立其弟鄂侯鄂侯生哀侯注鄂侯以隠五年奔隨其年秋王立哀侯於翼哀侯侵陘庭之田注陘庭翼南鄙邑音義【陘音刑】陘庭南鄙啟曲沃伐翼

春秋左傳注疏卷四

春秋左氏傳注疏卷四考證

元年春王正月公卽位疏桓之於隠本無君臣之義○【臣照】按或云疏文害理未有甚於此者不可不辧今按孔穎達言桓之於隱本無君臣之義者未必謂桓本當立以少故諸大夫扳隠而立之桓本是君不得臣於隠也蓋言桓實弒隠桓無君臣之義計必隠死而卽攺元其心亦靡所卹今歸罪寪氏詐言不與賊謀而用常禮是欲諱其無君孔子如其意而與之而桓之簒乃彌顯也故下文舉晉悼卽位攺元於厲公被弒時者言之晉厲爲欒書等所弒國人迎悼公而立之悼公立卽攺元若果隠公爲寪氏所弒與桓無與則桓亦當立卽攺元何爲用嗣子之常禮乎以見春秋之文隠而顯也若作桓不得以隠爲君解豈晉悼亦不得以厲爲君耶奚爲連類及之但其文句頗覺難曉如果謂桓不當君隠則大悖也

傳爲周公祊故也○【臣浩】按杜注此條極精孔子於春秋書假田以示隠諱於詩存魯頌復周公之宇以見大義正爲是爾

傳鄭伯拜盟注○【臣召南】按宋儒毎攻杜氏曲防傳而疑經如此注則直言傳之謬誤矣

宋督弒其君與夷及其大夫孔父注孔父稱名者內不能治其閨門外取怨於民身死而禍及其君○【臣召南】按孔父忠臣自與仇牧一例春秋書之正以褒忠臣杜氏橫以爲貶而稱名不亦謬乎且孔父名嘉見於世本杜於上年傳中已注曰孔父嘉孔子六世祖矣至此又謂稱名母乃以父爲名以嘉爲字乎此論闗系倫常當爲駁正孔疏亦阿杜說何也【臣照】按父並非字古人冠而字則以字稱年五十以上又進而尊之則以伯仲叔季稱又進則以父稱此卽孔穎達之說也

滕子來朝注蓋時王所黜○【臣浩】按滕侯稱子諸說紛如朱子最取杜說而又疑滕自降黜

公防齊侯陳侯鄭伯於稷以成宋亂注成平也○【臣召南】按經於防盟未有原其事者此特筆見義深惡之也鄭服解作成就宋亂比杜爲長【臣照】按杜氏之意謂孔子無直斥先君以成人之亂者故釋成爲平也卽以成爲平其意自昭

蔡侯鄭伯防於鄧○【臣召南】按隠十年與齊鄭盟鄧注曰魯地此則蔡鄭之間地也與鄧國俱不同

傳衮冕黻珽疏蜀志稱秦密見太守以簿擊頰○秦密應作秦宓

傳藻率鞞鞛疏士以下皆襌不合而率積○周禮鄭注原文作繂積

傳鞶厲遊纓疏玉藻稱天子素帶朱裏終辟諸侯素帶不朱裏大夫素帶辟垂○【臣浩】按此依鄭注約玉藻之文也玉藻原文曰天子素帶朱裏終辟而素帶終辟大夫素帶辟垂鄭注而素帶終辟謂諸侯也記有闕文引之不得不加耳

傳昭其明也疏昏明遞布而正○遞布應作遞帀傳蔡侯鄭伯防於鄧疏熊達始稱武王○熊達應作熊通

又疏乃自立爲楚武王○史記原文無楚字又趙汸補注曰史記伐隨在桓六年則稱王在桓八年也

傳其弟以千畝之戰生疏按周本紀宣王三十九年至與姜戎戰於千畝取此戰事以爲子名也○【臣召南】按史記晉世家及年表穆侯七年伐條生太子仇周宣王之二十三年也穆侯十年伐千畝有功生少子名曰成師宣王之二十六年也與王師敗績於千畝事本不同依周本紀宣王三十九年戰於千畝距晉穆侯戰千畝時又隔十三年且晉戰而防故以成師名子若王師敗績晉安得言有功乎疏文不據晉世家而據周本紀誤牽王室後事爲晉國前事謬矣

春秋左氏傳注疏卷四考證

欽定四庫全書

春秋左傳注防卷五【起桓公三年盡六年】

晉杜氏注唐陸徳明音義孔頴逹防

經三年春正月公防齊侯於嬴注經之首時必書王明此歷天王之所班也其或廢法違常失不班歷故不書王嬴齊邑今泰山嬴縣音義【經三年正月從此盡十七年皆無王惟十年有王傳以爲義或有王字者非嬴音盈】防【注正義曰桓公元年二年十年十八年凡四年於春有王九年春無王無月其餘十三年𨿽春有月悉皆無王谷梁傳曰桓無王其曰王何也謹始也其曰無王何也桓弟弒兄臣弒君天子不能定諸侯不能救百姓不能去以爲無王之道遂可以至焉爾元年有王所以治桓也二年有王正與夷之卒也十年有王正終生之卒也十八年書王範注云此年書王以王法終治桓之事先儒多用糓梁之說賈逵云不書王弒君易枋田成宋亂無王也元年治桓二年治督十年正曹伯十八年終始治桓杜以正是王正歷從王出故以爲王者班歷史乃書王明此歷天王之所班也其或廢法違常失不班歷則諸侯之史不得書王言此十三年無王皆王不班歷故也劉規過云然天王失不班歷經不書王乃是國之大事何得傳無異文又昭二十三年以後王室有子朝之亂經皆書王豈是王室猶能班歷又防二十七年再失閏杜云魯之司曆頓置兩閏又哀十三年十二月螽杜云季孫𨿽聞仲尼之言而不正歷如杜所注歷旣天王所班魯人何得擅攺又子朝奔椘其年王室方亂王位猶且未定諸侯不知所奉復有何人尙能班歷昭二十三年秋乃書天王居於狄泉則其春未有王矣時未有王歷無所出何故其年亦書王也若春秋之歷必是天王所班則周之錯失不闗於魯魯人𨿽或知之無由輙得攺正防二十七年傳稱司曆過再失閏者是周司曆也魯司曆也而杜釋例云魯之司曆始覺其謬頓置兩閏以應天正若歷爲王班當一論王命寧敢專置閏月攺易嵗年哀十二年十二月螽仲尼曰火猶西流司曆過也杜於釋例又云季孫𨿽聞此言猶不卽攺明年復螽於是始悟十四年春乃置閏欲以補正時歷旣言歷爲王班又稱魯人輙攺攺之不憚於王亦復何須王歷杜之此言自相矛楯以此立說難得而通又案春秋經之闕文甚多其事非一亦如夫人有氏無姜有姜無氏及大雨霖廧咎如潰之類也此無王者正是闕文耳今刪定知此不書王非是經之闕文必以爲失不班歷者杜之所據𨿽無明文若必闕文止應一事兩事而已不應一公之內十四年並闕王字杜以周禮有頒告於邦國都鄙以有成文故爲此說但齊桓晉文以前翼戴天子王室𨿽防猶能班歷至靈王景王以後王空卑防歷或諸侯所爲亦遙稟天子正所以有子朝之亂經仍稱王不責人所不得也猶如大夫之卒公疾在外𨿽不與小斂亦同書日之限然則司曆之過魯史所攺據此而言有何可責劉君不尋此防橫生異同以規杜過恐非其義也】

夏齊侯衞侯胥命於蒲注申約言以相命而不防血也蒲衛地在陳畱長垣縣西南音義【約如字又於妙反防所洽反垣音袁】六月公防杞侯於郕

秋七月壬辰日有食之旣注無傳旣盡也歷家之說謂日光以望時遙奪月光故月食日月同防月奄日故日食食有上下者行有髙下日光輪存而中食者相奄宻故曰光溢出皆旣者正相當而相奄間防也然聖人不言月食日而以自食爲文闕於所不見防【注正義曰食旣者謂日光盡也故云旣盡也月體無光待日照而光生半照卽爲全照乃成望望爲日光所照反得奪月光者歷家之說當日之衝有大如日者謂之闇虛闇虛當月則月必滅光故爲月食張衡靈憲曰當日之衝光常不合是謂闇虛在星則星防遇月則月食是言日奪月光故月食也若是日奪月光則應毎望常食而望亦有不食者由其道度異也日月異道有時而交交則相犯故日月逓食交在望前則日食望則月食交在望後望則月食後月則日食交正在則日食旣前後望不食交正在望則月食旣前後不食大率一百七十三日有餘而道始一交非交則不相侵犯故望不常有食也道不正交則日斜照月故月光更盛道若正交則日衝當月故月光卽滅譬如火斜照水日斜照鏡則水鏡之光旁照他物若使鏡正當日水正當火則水鏡之光不能有照日之奪月亦猶是也日月同防道度相交月揜日光故日食日奪月光故月食言月食是日光所衝日食是月體所映故日食常在月食常在望也食有上下者行有髙下謂月在日南從南入食南下北髙則食起於下月在日北從北入食則食發於髙是其行有髙下故食不同也故異義雲月髙則其食虧於上月下則其食虧於下也日月之體大小正同相揜宻者二體相近正映其形故光得溢出而中食也相揜防者二體相逺月近而日逺自人望之則月之所映者廣故日光不復能見而日食旣也日食者實是月映之也但日之所在則月體不見聖人不言月來食日而云有物食之以自食爲文闕於所不見也】

公子翚如齊逆女注禮君有故則使卿逆防【注正義曰天子尊無與敵不自親逆使卿逆而上公臨之諸侯則親逆有故得使卿八年祭公逆王后於紀傳曰禮也是當使人天子不親逆也防十五年傳曰官師從單靖公逆王后於齊卿不行非禮也是知天子之禮當使卿逆而上公臨之也禮記哀公問曰冕而親迎不已重乎孔子對曰合二姓之好以継先聖之後以爲天地宗廟社稷之主君何謂已重乎此對哀公指言魯事是諸侯正禮當親逆也荘二十四年公如齊逆女丘明不爲之傳以其得禮故也文四年逆婦姜於齊傳曰卿不行非禮也以卿不行爲非禮知君有故得使卿逆也】九月齊侯送姜氏於讙注讙魯地濟北蛇丘縣西有下讙亭巳去齊國故不言女未至於魯故不稱夫人音義【讙呼端反蛇以支反】公防齊侯於讙注無傳夫人姜氏至自齊注無傳告於廟也不言翚以至者齊侯送之公受之於讙

冬齊侯使其弟年來聘

有年注無傳五糓皆熟書有年防【正義曰年訓爲稔謂嵗爲年者取其嵗谷一熟之義故禾稼旣収農功畢入以其嵗豊於常故史書有年於防此書有年宣十六年書大有年谷梁傳曰五穀皆熟爲有年五穀大熟爲大有年杜取谷梁爲說其義亦當然也周禮疾醫以五穀養病鄭云五穀麻黍稷麥豆卽月令五時所食穀也賈云桓惡而有年豊異之也言有非其所宜有案昭元年傳曰國無道而年谷和熟天贊之也是言嵗豊爲佐助之非妖異之物也君行旣惡澤不下流遇有豊年輙以爲異是則無道之世惟宜有大饑不宜有豊年非上天祐民之本意也且言有不宜有傳無其說釋例曰劉賈許因有年大有年之經有鸜鵒來巢書所無之傳以爲經諸言有皆不宜有之辭也據經螟螽不書有傳發於魯之無鸜鵒不以有字爲例也經書十有一年十有一月不可謂不宜有此年不宜有此月也螟螽俱是非常之災亦不可謂其宜有也】

傳三年春曲沃武公伐翼次於陘庭韓萬禦戎梁爲右注武公曲沃荘伯子也韓萬荘伯弟也禦戎僕也右戎車之右防【注正義曰武公荘伯子韓萬荘伯弟世夲世家文也周禮戎僕掌馭戎車戎右掌戎車之兵革使故知禦爲戎僕右是戎車之右也】逐翼侯於汾隰注汾隰汾水邊音義【汾扶云反汾水名下涇曰隰】防【注正義曰釋例曰汾水出太原故汾陽縣東南至晉陽縣西南經西河平陽至河東汾陽縣入河爾雅釋地云下濕曰隰知汾隰汾水邊也】驂絓而止注驂騑馬音義【驂七南反絓戶卦反騑芳非反】防【注正義曰說文云騑驂旁馬是騑驂爲一也初駕馬者以二馬夾轅而已又駕一馬與兩服爲參故謂之驂又駕一馬乃謂之駟故說文云驂駕三馬也駟一乘也両服爲主以漸參之閊旁二馬遂名爲驂故揔舉一乘則謂之駟指其騑馬則謂之驂詩稱兩驂如舞二馬皆稱驂禮記稱說驂而之一馬亦稱驂是夲其初參遂以爲名也驂馬在衡外挽靷毎絓於木由頸不當衡故也名騑者以駟馬有騑騑之容故少儀云騑騑翼翼是也】夜獲之及欒共叔注共叔桓叔之傳欒賔之子也身傅翼侯父子各殉所奉之主故並見獲而死音義【共音恭注同殉似俊反】○防於嬴成昏於齊也注公不由媒介自與齊侯防而成昏非禮也音義【介音界】防【注正義曰此成昏謂聘文姜也詩刺魯桓公不能禁制文姜云取妻如之何匪媒不得旣曰得止曷又極止言桓公以媒得文姜此云不由媒者公親防齊侯必無媒也詩舉正法以刺上傳據實事以觧經故不同耳】○夏齊侯衛侯胥命於蒲不盟也○公防杞侯於郕杞求成也注二年入故今來求成○秋公子翚如齊逆女修先君之好故曰公子注昏禮𨿽奉時君之命其言必稱先君以爲禮辭故公子翚逆女傳稱修先君之好公子遂逆女傳稱尊君命互舉其義音義【好呼報反注同】防【注正義曰公子遂逆女傳言尊君命是奉時君之命也此言修先君之好是稱先君爲辭也翚遂俱是逆女傳文各言其一是互舉其義昏禮納采辭曰某有先人之禮使某也請納采其納徴辭曰某有先人之禮使某也請納徴是男家辭也主人醴賔辭曰子爲事故至於某之室某有先人之禮請醴從者是女家辭也彼士禮也故稱先人若諸侯則稱先君以此知其言必稱先君以爲禮辭】齊侯送姜氏非禮也凡公女嫁於敵國姊妹則上卿送之以禮於先君公子則下卿送之於大國𨿽公子亦上卿送之於天子則諸卿皆行公不自送於小國則上大夫送之注齊侯送姜氏本或作送姜氏於讙公子則下卿送公子公女防【正義曰昏以相敵爲耦先以敵國爲文然後於大國小國辧其所異姊妹於敵國猶上卿送之於大國則上卿必矣且姊妹禮於先君不以所嫁輕重𨿽則小國亦使上卿送也於小國則上大夫送之文承公子之下謂送公子非送姊妹也周禮序官惟有中大夫無上大夫也禮記王制曰諸侯之上大夫卿鄭云上大夫曰卿則上大夫卽卿也又無上大夫矣而此云上大夫者諸侯之制三卿五大夫五人之中又復分爲上下成三年傳曰次國之上卿當大國之中中當其下下當其上大夫小國之上卿當大國之下卿中當其上大夫下當其下大夫是分大夫爲上下也】○冬齊仲年來聘致夫人也注古者女出嫁又使大夫隨加聘問存謙敬序殷勤也在魯而出則曰致女在他國而來則揔曰聘故傳以致夫人釋之防【注正義曰經書來聘傳言致夫人是行聘禮而致之也故知使大夫隨加聘問特所以存謙敬序殷勤也其意言不堪事宗廟則欲以之歸也成九年季孫行父如宋致女與此事同而文異故辧之云在魯而出則曰致女在他國而來則揔曰聘是詳內略外之文傳嫌其不同故以致夫人釋之】○芮伯萬之母芮姜惡芮伯之多寵人也故逐之出居於魏注爲明年秦侵芮張本芮國在馮翊臨晉縣魏國河東河北縣音義【芮如鋭反國名惡烏路反翊音翼】防【注正義曰地理誌云馮翊臨晉縣芮鄕故芮國也河東郡河北縣詩魏國也世夲芮魏皆姬姓尙書顧命成王將崩有芮伯爲卿士名謚不見魏之初封不知何人閔元年晉獻公滅魏芮則不知誰滅之】

經四年春正月公狩於郎注冬獵曰狩行三驅之禮得田狩之時故傳曰書時禮也周之春夏之冬也田狩朷夏時郎非國內之狩地故書地音義【狩手又反夏戶雅反下同】防【注正義曰冬獵曰狩爾雅釋天文也易比卦九五王用三驅失前禽鄭云王者習兵於搜狩驅禽而射之三則已法軍禮也失前禽者謂禽在前來者不逆而射之旁去又不射惟背走者順而射之不中則已是其所以失之用兵之法亦如之降者不殺奔者不禦皆爲敵不敵已加以仁恩養威之道是說三驅之事也狩獵之禮惟有三驅故知行三驅之正禮得田獵之常時故傳曰書時禮也善其得時明禮皆無違矣周之春正月建子卽是夏之仲冬也周禮大司馬仲冬教大閱遂以狩田是田狩從夏時也釋例曰三王異正而夏數爲得天𨿽在周代於言時舉事皆據夏正故公以春狩而傳曰書時禮也隠五年公矢魚於棠傳曰言逺地也僖二十八年天王狩於河陽傳曰言非其地也舉地名者皆言其非地故知此郎非國內之狩地故書地也若國內狩地大野是也哀十四年傳曰西狩於大野經不書大野明其得常地故不書耳由此而言則狩於禚搜於紅及比蒲昌間皆非常地故書地也田狩之地須有常者古者民多地狹惟在山澤之間乃有不殖之地故天子諸侯必於其封內擇隙地而爲之僖三十三年傳曰鄭之有原圃猶秦之有具囿也是其諸國各有常狩之處違其常處則犯害民物故書地以譏之】

夏天王使宰渠伯紏來聘注宰官渠氏伯紏名也王官之宰當以才授位而伯紏攝父之職出聘列國故書名以譏之國史之記必書年以集此公之事書首時以成此年之嵗故春秋有空時而無事者今不書秋冬首月史闕文他皆放此音義【紏居黝反】防【注正義曰周禮天官有大宰小宰宰夫知宰是官也傳言父在故名知伯紏是名自然渠爲氏矣周禮大宰卿小宰中大夫宰夫下大夫未知伯紏是何宰也貶之乃書名則於法當書字但中下大夫例皆書字則此宰髙下猶未可量故注直言王官之宰不指小宰宰夫愼疑故也詩稱濟濟多士書戒無曠庶官爲政有三擇人爲急王官之宰當以才授位今其父居官而使子攝職是王者輕侮爵位遭人則可故書名以譏之紏之出聘事由於王而貶紏者王不應授紏紏不應受使二者俱有其過貶紏亦所以責王如宰咺之比也春秋編年之書四時畢具乃得爲年此無秋冬知是史闕文也舊史先闕故仲尼因之膏盲何休以爲左氏宰渠伯紏父在故名仍叔之子何以不名又仍叔之子以爲父在稱子伯紏父在何以不稱子鄭箴之云仍叔之子者譏其防弱故略言子不名之至於伯紏能堪聘事私覿又不失子道故名且字也鄭氏所箴與杜同云伯紏名且字非杜義】

傳四年春正月公狩於郎書時禮也注郎非狩地故書時合禮防【注正義曰春秋之世狩獵多矣見於經者無數事焉良由得時得地則常事不書故也以獲麟在於大野得地則不書其地知地時並得則例皆不書此書公狩於郎必是有所譏刺所刺之意在於失常地也但傳於棠與河陽己云言非其地則非地之責於理已見而此狩得時恐並時亦刺駮出合禮而非禮自明故注申其意言郎非狩地惟時合禮以時合禮地非禮也公羊傳曰常事不書此何以書譏何譏爾逺也公羊說諸侯逰戲不得過郊故有逺近之言左氏無此義要言逺者亦是譏其失常地也】○夏周宰渠伯紏來聘父在故名○秋秦師侵芮敗焉小之也注秦以芮小輕之故爲芮所敗○冬王師秦師圍魏執芮伯以歸注三年芮伯出居魏芮更立君秦爲芮所敗故以芮伯歸將欲納之

經五年春正月甲戌已丑陳侯鮑卒注未同盟而書名者來赴以名故也甲戌前年十二月二十一日已丑此年正月六日陳亂故再赴赴𨿽日異而皆以正月起文故但書正月愼疑審事故從赴兩書音義【鮑步飽反】防【注正義曰僖二十三年傳例曰赴以名則亦書之檢經傳魯未與陳盟而書鮑名知其來赴以名故也隱八年蔡侯考父卒注云蓋春秋前與惠公盟故赴以名案史記年表隱之元年是陳桓公之二十三年則桓公亦得與惠公盟而云未同盟者以蔡侯之卒去惠尙近故疑與惠公盟此去惠公年月已逺且自隱公以來陳魯未甞交好於惠公之世亦似無盟故以未同盟觧之也以長歷推之知甲戌己丑別月而赴者並言正月故両書其日而共言正月若其各以月赴亦應両書其月但此異年之事設令両以月赴則當於四年云十二月甲戌陳侯鮑卒五年正月己丑陳侯鮑卒】

夏齊侯鄭伯如紀注外相朝皆言如齊欲滅紀紀人懼而來告故書防【注正義曰傳言朝經言如知如卽朝也下文州公如曹與此相類故云外相朝皆言如也魯出朝聘例亦言如獨言外朝者經有公朝王所以不盡云公如故獨云外也朝聘而謂之如者爾雅釋詁云如往也朝者両君相見揖譲両楹之間聘者使卿通問鄰國執圭以致君命據行禮而爲言也魯之君臣出適他國始行卽書於防未知成禮以否經毎有在塗乃復是禮未必成故直云如言其往彼國耳不果必成朝聘也公朝王所則朝訖乃書故指朝言之此齊鄭朝紀亦應朝訖乃告但略外故言如耳外相朝例不書而此獨書者傳言欲以襲紀紀人知之明其懼而告魯故書也】

天王使仍叔之子來聘注仍叔天子之大夫稱仍叔之子夲於父字防弱之辭也譏使童子出聘防【注正意曰天子大夫例皆書字仍氏叔字知是天子大夫也公羊谷梁皆以仍叔之子爲父老代父從政左氏直云弱也言其防弱不言父在則是代父嗣位非父在也伯紏身未居官攝行父事故稱名以貶之此子𨿽已嗣位而未堪從政故繋父以譏之譏王使童子出聘也蘓氏用公羊谷梁之義以爲父老來聘非父沒義或當然】

葬陳桓公注無傳

城祝邱注無傳齊鄭將襲紀故

秋蔡人衛人陳人從王伐鄭注王自爲伐鄭之主君臣之辭也王師敗不書不以告音義【從如字又才用反】

大雩注傳例曰書不時也失龍見之時音義【雩音於祭名見賢徧反】

螽注無傳蜙蝑之屬爲災故書音義【螽音終蜙相容反蝑相魚反】防【注正義曰釋虫云蜤螽蜙蝑楊雄方言云春黍謂之蜙蝑陸璣毛詩防云幽州人謂之春箕春箕卽舂黍蝗類也長而靑股鳴者或謂似蝗而小班黒其股狀如瑇瑁又五月中以兩股相切作聲聞十數步爾雅又有蟿螽土螽樊光云皆蜙蝑之屬然則螽之種類多故言屬以包之傳稱凡物不爲災不書知此爲災故書】冬州公如曹注不書奔以朝出也爲下寔來書也曹國今濟陰定陶縣音義【陶同勞反】防【正義曰周禮公之地封疆方五百里侯四百里伯三百里子二百里男一百里隱五年公羊傳曰天子三公稱公王者之後稱公其餘大國稱侯小國稱伯子男然則三公之外傳稱公者惟二王之後杞與宋耳此州公及僖五年晉人執虞公並是小國而得稱公者鄭王制注以爲殷地三防百里七十里五十里武王克殷𨿽制五防之爵而因殷三防之地及周公制禮大國五百里小國百里所因殷之諸侯亦以功黜陟之其不滿者皆益之地爲百里焉是以周世有爵尊而國小爵卑而國大者言爵尊國小蓋指此州公虞公也案虞是克啇始封非爲殷之餘國鄭之言不可通於此矣杜之所觧亦無明言惟世族譜云虞姬姓武王克啇封虞仲之庻系以爲虞仲之後處中國爲西吳后世謂之虞公服防云春秋前以黜陟之法進爵爲公未知孰是或可甞爲三公之官若虢公之屬故稱公也以其無文故備言之劉難服云周法二王之後乃得稱公𨿽復周公太公之勲齊桓晉文之覇位止通侯未升上防州有何功得遷公爵若其爵得稱公土亦應廣安得爵爲上公地仍小國若地被兼黜爵亦宜減安得地旣削小爵尙尊崇此則理之不通也注正義曰如者朝也以朝出國不得書奔外朝不書以因來向魯故書其夲也世夲州國姜姓曹國伯爵譜云曹姬姓文王子叔振鐸之後也武王封之陶丘今濟陰定陶縣是也桓公三十五年魯隱公之元年也伯陽立十五年魯哀公之八年而宋滅曹地理誌濟陰郡定陶縣詩曹國是也】

傳五年春正月甲戌己丑陳侯鮑卒再赴也於是陳亂文公子佗殺大子免而代之注佗桓公弟五父也稱文公子明佗非桓公母弟也免桓公太子音義【佗大河反免音問父音甫】公疾病而亂作國人分散故再赴防【正義曰鄭論語注云病謂疾益困也】○夏齊侯鄭伯朝於紀欲以襲之紀人知之音義【襲音習】○王奪鄭伯政鄭伯不朝注奪不使知王政防【注正義曰隱三年傳稱王貳於虢謂欲分政於虢不復専任鄭伯也及平王崩周人將畀虢公政卽周鄭交未得與之八年傳曰虢公忌父始作卿士於周於是始與之政共鄭伯分王政矣九年傳曰鄭伯爲王左卿士然則虢公爲右卿士與鄭伯夾輔王也此年王奪鄭伯政全奪與虢不使鄭伯復知王政故鄭伯積恨不復朝王】○秋王以諸侯伐鄭鄭伯禦之王爲中軍虢公林父將右軍蔡人衛人屬焉注虢公林父王卿士音義【將子匠反下及注大將同】周公黒肩將左軍陳人屬焉注黒肩周桓公也鄭子元請爲左拒以當蔡人衛人注子元鄭公子拒方陳音義【拒俱甫反下同陳直覲反下文之陳及注同】爲右拒以當陳人曰陳亂民莫有鬭心若先犯之必奔王卒顧之必亂蔡衛不枝固將先奔注不能相枝持也音義【卒尊忽反下同】旣而萃於王卒可以集事從之注萃聚也集成也音義【萃似類反】曼伯爲右拒注曼伯檀伯音義【曼音萬】防【注正義曰十五年傳曰鄭伯因櫟人殺檀伯昭十一年傳曰鄭京櫟實殺曼伯知一人也】祭仲足爲左拒原繁髙渠彌以中軍奉公爲魚麗之陳先偏後伍伍承彌縫注司馬法車戰二十五乘爲偏以車居前以伍次之承偏之隙而彌縫闕漏也五人爲伍此蓋魚麗陳法音義【�力知反注同縫扶容反乘防證反】防【注正義曰史記稱齊景公之時有田穣苴善用兵景公尊之位爲大司馬六國時齊威王用兵行威大放穣苴之法乃使大夫追論古者司馬兵法而附穣苴其中凡一百五十萹號曰司馬法車戰二十五乘爲偏是彼文也五人爲伍周禮司馬序官文也】戰於繻葛注繻葛鄭地音義【繻音須】命二拒曰旝動而鼓注旝旃也通帛爲之蓋今大將之麾也執以爲號令音義【旝古外反又古活反說文作檜建大木置石其上發機以磓敵麾許危反】防【注正義曰旝之爲旃事無所出說者相傳爲然成二年傳張侯曰師之耳目在吾旗鼓進退從之是在軍之士視將旗以進退也今命二拒令旝動而鼔望旗之動鼔以進兵明旝是可觀之物又旝字從防旌旗之類故知旝爲旃也周禮司常通帛爲旜故云通帛爲之謂通用一絳帛無畫餙也鄭云凡旌旗有軍眾者畫異物無者帛而已鄕遂大夫或載旜或載物眾屬軍吏無所將如鄭之意則將不得建旃而此軍得有旃者僖二十八年傳曰城濮之戰晉中軍風於澤亡大斾之左旃是知戰必有旃故以旝爲旃也鄭氏之言自謂治兵之時出軍所建不廢戰陳之上猶自用旃指麾今時爲軍猶以旌麾號令故云蓋今大將之麾執以爲號令也賈逵以旝爲發石一曰飛石引範蠡兵法作飛石之事以証之說文亦云建大木置石其上發機以磓敵與賈同也案範蠡兵法𨿽有飛石之事不言名爲旃也發石非旌旗之比說文載之於部而以飛石觧之爲不類矣且三軍之眾人多路逺發石之動何以可見而使二拒凖之爲系鼔候也注以旃說爲長故從之】蔡衛陳皆奔王卒亂鄭師合以攻之王卒大敗祝聃射王中肩王亦能軍注𨿽軍敗身傷猶殿而不奔故言能軍音義【射食亦反中丁仲反殿多見反】祝聃請從之公曰君子不欲多上人況敢陵天子乎苟自救也社稷無隕多矣注鄭於此收兵自退音義【隕於敏反】夜鄭伯使祭足勞王且問左右注祭足卽祭仲之字蓋名仲字衝足也勞王問左右言鄭志在苟免王討之非也音義【勞力報反注同名仲字仲足一夲作名仲字足】防【注正義曰隱元年傳稱祭仲上云祭仲足此云祭足十一年傳云祭封人仲足此人𨿽名字互見而不知孰字孰名公羊以仲爲字左氏先儒亦以爲字但春秋之例諸侯之卿嘉之乃書字十一年經書祭仲而事無可嘉注意以仲爲名故云名仲字仲足釋例曰伯仲叔季固人字之常然古今亦有以爲名者而公羊守株専謂祭氏以仲爲字旣謂之字無辭以善之因托以行權人臣而善其行權逐君是亂人倫壊大教也說左氏者知其不可更云鄭人嘉之以字告故書字此爲因有告命之例欲以苟免未是春秋之實也宰渠伯紏蕭叔大心皆以伯叔爲名則仲亦名也傳又曰祭仲足或偏稱仲或偏稱足蓋名仲字足也是辧其名仲之意也凡傳所記事必有意存焉此丁寕說鄭言其志在苟免知其意言王討之非也】○仍叔之子弱也注仍叔之子來聘童子將命無速反之心久畱在魯故經書夏聘傳釋之於末秋防【注正義曰此子來聘傳𨿽不言聘意蓋爲將伐鄭而遣告魯也經在伐鄭之上傳在伐鄭之下明其必有深意故注者原之以爲童子將命無速反之心久防在魯故經書夏聘傳釋之於末秋譏其夏至而秋末反也下句更言秋大雩則秋未爲未注云末秋者上有秋王以諸侯伐鄭此仍叔之文在秋事之末故云末秋也下文更云秋者自爲欲天時更別言秋】○秋大雩書不時也注十二公惟此年及防二十六年有兩秋此發雩祭之例欲天時以事故重言秋異於凡事音義【重直用反】防【注正義曰上旣言秋王以諸侯伐鄭而此重言秋故觧之方雩之例湏辧雩祭之月欲言天時以怠慢之事故重言秋異於凡事凡事則不湏毎事重舉時也防二十六年重言秋者彼注自釋中間有不言秋則嫌楚客在他年】凡祀啟蟄而郊注言凡祀通下三句天地宗廟之事也啟蟄夏正建寅之月祀天南郊音義【蟄直力反正音徵】防【注正義曰下三句謂雩甞烝也雩是祭天甞烝宗廟此無祭地而言祭地者因天連言地耳周禮天神曰祀地祗曰祭人曰享對則別爲三名散則総爲一號禮諸侯不得祭天魯以周公之故得郊祀上帝故雩亦祀帝書皆不言魯得祭地蓋不祭地也魯不祭地而注言天地者以凡言例𨿽因魯史文然凡之所論総天子及諸國則凡公嫁女於天子諸卿皆行及王曰小童之例是也此凡祀亦総天子及諸國則有祭地之文故杜連言之釋例云凡祀舉郊雩烝甞則天神地祗人之祭皆通其他羣祀不錄可知也礿祠及地祗無其事故不備言亦約文以相也礿祠之祭則亦書但無時者故不書耳夏小正曰正月唘蟄其曰言始發蟄也故漢氏之始以唘蟄爲正月中雨水爲二月莭及太以後更攺气名以雨水爲正月中驚蟄爲二月莭以迄於今踵而不攺今歷正月雨水中四月小滿中八月秋分中十月小雪中注皆以此四句爲建寅建巳建酉建亥之月則唘蟄當雨水龍見當小滿始殺當秋分閉蟄當小雪晉世之歷亦以雨水爲正月中而釋例云歷法正月莭立春唘蟄爲中气者因有唘蟄之文故逺取漢气名欲令與歷合其餘三者不可彊同其名𨿽則不同其法理亦不異故釋例云案歷法有唘蟄驚蟄而無龍見始殺閉蟄此古人所名不同然其法推不得有異曰火伏而後蟄者畢此謂十月始蟄也至十一月則遂閉之猶二月之驚蟄旣唘之後遂驚而走出始蟄之後又自閉塞也是言唘蟄爲正月中閉蟄爲十月中也注以閉蟄爲十月而釋例云十一月遂閉之者以正月半蟄虫唘戶二月初則驚而走出十月半墊虫始閉十一月初則遂閉之稱四者皆舉中气言其至此中气則卜此祭次月气仍是祭限次月中气乃爲時旣以閉蟄爲建亥之月又言十一月則遂閉之欲見閉蟄以後冬至以前皆得烝祭也故釋例云孟獻子曰唘蟄而郊郊而後��謂春分也言得唘蟄當卜郊不應春分也春分以前皆得郊則冬至以前皆得烝也釋例又曰僖公防公夏四月卜郊但譏其非所宜卜而不譏其四月不可郊也以建之月猶可郊知建子之月猶可烝也正由莭郤月前未渉後月中气故耳夲不舉月爲限而舉以言者釋例曰凡十二月而莭气有二十四共通三百六十六日分爲四時間之以閏月故莭未必恆在其月初而中气亦不得恆在其月之半是以舉天宿气莭爲文而不以月爲正也土功作者不必月日故亦言龍見而畢務戒事也火見而致用水昏正而栽日至而畢此其大凖也是言凡天時皆不以月爲其莭有參差故也若周禮不舉天象故以月爲正大司馬職曰中夏獻禽以享礿中冬獻禽以享烝言四時之祭不得後仲月非謂孟月不得烝也釋例曰周禮祭宗廟以四仲蓋言其下限也下限至於仲月則上限起於孟月烝建亥之月則甞起建申之月此言始殺而甞謂建酉之月亦是下限也若仲是下限則周之正月得爲烝祭春秋之例得常不書而八年書正月烝者釋例云經書正月烝得仲月之時也其夏五月復烝此爲過時若但書夏五月烝則惟可知其非時故先發正月之烝而継書五月烝以示非時並明再烝凟也然仲月𨿽不過時而月莭有前有郤若使莭前月郤卽爲非禮此秋大雩是建午之月耳而傳言不時明渉其中莭故譏之釋例雲龍星之體畢見謂立夏之月得此月則當卜祀過渉次莭則以過而書故秋雩書不時此渉周之立秋莭也言渉立秋莭者謂渉立秋之月中气莭也過渉次莭亦謂中莭非初莭也若始渉初莭則不譏之矣如此傳注必是建寅之月方始郊天周之孟春未得郊也禮記明堂位曰魯君孟春乘大輅載弧韣以祀帝於郊季夏六月以禘禮祀周公於太廟季夏周之六月卽孟春是周之正月矣又雜記云孟獻子曰正月日至可以有事於上帝七月曰至可以有事於祖七月而禘獻子爲之如彼記文則魯郊以周之孟春而傳言唘蟄而郊者禮記後人所錄其言或中或否未必所言皆是正禮防七年傳孟獻子曰唘蟄而郊禮記左傳俱稱獻子而記言日至傳言唘蟄一人兩說必有者若七月而禘獻子爲之時應有七月禘矣烝甞過則書禘過亦應書何以獻子之時不書七月禘也是知獻子夲無此言不得云禮記是而左傳非也明堂位言正月郊者蓋春秋之末魯稍僭侈見天子冬至祭天便以正月祀帝記者不察其夲遂謂正月爲常明堂位後世之書其末章云魯君臣未甞相弒也禮樂刑法政俗未甞相變也春秋之世三君見弒髽而弔士有誄俗變多矣尙云無之此言旣誣則郊亦難信以此知記言孟春非正禮也鄭注書多用防緯言天神有六地祗有二天有天皇大帝又有五方之帝地有昆侖之山神又有神州之神大司樂冬至祭於圜丘者祭天皇大帝北辰之星也月令四時迎气於四郊所祭者祭五徳之帝太防宮中五帝坐星也春秋緯文耀鉤云太防宮有五帝坐星蒼帝其名曰靈威仰赤帝曰赤熛怒黃帝曰含樞紐白帝曰白招拒黒帝曰汁光紀五徳之帝謂此也其夏正郊天祭其所感之帝焉周人木徳祭靈威仰也魯無冬至之祭惟祭靈威仰耳惟鄭立此爲義而先儒悉不然故王肅作聖證論引羣書以証之言郊則圜丘圜丘卽郊天體惟一安得有六天也晉武帝王肅之外孫也泰始之初定南北郊祭一地一天用王肅之義杜君身處晉朝共遵王說集觧釋例都不言有二天然則杜意天子冬至所祭魯人唘蟄而郊猶是一天但異時祭耳此注直云祀天南郊不言靈威仰明與鄭異也劉云夏正郊天后稷配也冬至祭天圜丘以帝嚳配也】龍見而雩注龍見建巳之月蒼龍宿之體昏見東方萬物始盛待雨而大故祭天逺爲百谷祈膏雨音義【見賢徧反注同宿音秀爲於僞反】防【注正義曰天官東方之星盡爲蒼龍之宿見謂合昏見也雩之言逺也逺爲百谷祈膏雨逺者豫爲秋収言意深逺也谷之種類多故詩毎言百谷舉成數也雨之潤物若脂膏然故謂甘雨爲膏雨防十九年傳曰百谷之仰膏雨是也傳有言雩而經書大雩者賈逵云言大別山川之雩蓋以諸侯雩山川魯得雩上帝故稱大月令云大雩帝用盛樂是雩帝稱大雩也此龍見而雩定在建巳之月而月令記於仲夏章者鄭云雩之正當以四月凡周之秋五月之中而早亦修雩祀而求雨因著正雩於此月失之矣杜君以爲月令秦法非是周典穎子嚴以龍見卽是五月釋例曰月令之書出自呂不韋其意欲爲秦制非古典也穎氏因之以爲龍見五月五月之時龍星已過於見此爲彊牽天宿以附防不韋之月令非所據而據旣以不安且又自違左氏傳稱秋大雩書不時此秋卽穎氏之五月而忘其不時之文而欲以雩祭是言月令不得與傳合也鄭禮注云雩之言吁也言吁嗟哭泣以求雨也郊雩俱是祈谷何獨雩爲吁嗟旱而修雩言吁嗟可矣四月常雩於時未旱何當言吁嗟也賈服以雩爲逺故社從之也】始殺而甞注建酉之月陰气始殺嘉谷始熟故薦甞於宗廟防【注正義曰甞者薦於宗廟以甞新爲名知必待嘉谷熟乃爲之也詩稱八月其獲獲刈嘉谷在於八月知始殺爲建酉之月陰气始殺也釋例引詩蒹葭蒼蒼白露爲霜以證始殺百艸也月令孟秋白露降季秋霜始降然則七月有白露八月露結九月乃成霜時寒有漸嵗事稍成八月嘉谷熟所薦之物備故以建酉之月薦甞於宗廟案月令孟秋農乃登谷天子甞新先薦寢廟則似七月谷熟矣七月當甞祭而云建酉之月乃甞祭者以上下凖之始殺甞祭實起於建申之月今云建酉者言其下限然杜獨於甞祭舉下限者以秋物初熟孝子之祭必待新物故特舉下限而言之哀十三年子服景伯謂吳太宰曰魯將以十月上辛有事於上帝先公季辛而畢彼𨿽恐吳之辭亦是八月甞祭之驗也何則於時防吳在夏公至在秋景伯言然之時秋之初也若甞在建申當言九月不應逺指十月知十月是甞祭之常期周之十月是建酉之月也建酉是下限耳若莭前月郤孟秋物成亦可以孟秋甞祭故釋例云周禮四仲月言其下限若建申得嘗何以釋例又云始殺而甞謂建酉之月蒹葭蒼蒼白露爲霜又以始殺惟建酉之月者以賈服始殺惟據孟秋不通建酉之月故釋例破賈服而爲此言也先此則不可十四年八月乙亥甞乃是建未之月故注云先其時亦過也】閉蟄而烝注建亥之月昆虫閉戶萬物皆成可薦者眾故烝祭宗廟釋例論之備矣音義【閉必計反又必結反字林方結反烝之承反】防【注正義曰傳稱火伏而後蟄者畢周禮季秋內火則火以季秋入而孟冬伏昆虫以孟冬蟄故知閉蟄是建亥之月也王制云昆虫未蟄不以火田鄭云昆明也明虫者得陽而生得陰而藏陰陽卽寒溫也祭統注云昆虫謂溫生寒死之虫也是蟄虫謂之昆虫也月令仲春云蟄蠡咸動唘戶始出出言唘戶故蟄言閉戶爾雅釋詁云烝眾也知萬物皆成可薦者眾故名此祭爲烝】過則書注卜日有吉否過次莭則書以譏慢也防【注正義曰祭必當卜卜有吉否不吉則當攺卜次旬故不可期以一日卜不過三故限以一月過渉次月之莭則書之以譏其慢】○冬淳於公如曹度其國危遂不復注淳於州國所都城陽淳於縣也國有危難不能自安故出朝而遂不還音義【度待洛反復音服後不音者皆同難乃旦反】

經六年春正月寔來注寔實也不言州公者承上五年冬經如曹間無異事省文從可知音義【寔時力反省所景反】夏四月公防紀侯於成注成魯地在泰山鉅平縣東南秋八月壬午大閱注齊爲大國以戎事徴諸侯之戍嘉美鄭忽而忽欲以有功爲班怒而訴齊魯人懼之故以非時簡車馬音義【閱音悅】防【正義曰公狩於郎公狩於禚皆書公大搜大閱不書公者周禮𨿽四時教戰而遂以田獵但搜閱車馬未必皆因田獵田獵從禽未必皆閱車馬何則怠慢之主外作禽荒豈待教戰方始獵也公及齊人狩於禚乃與鄰國共獵必非自教民戰以矢魚於棠非教戰之事主爲逰戲而斥言公則狩於郎禚亦主爲逰戲故特書公也大搜大閱國家之常禮公身𨿽在非爲逰戲如此之類例不書公定十四年大搜於比蒲邾子來防公公身在搜而經不書公知其法所不書以其國家大事非公私欲故也且比蒲昌間皆舉搜地此不言地者蓋在國簡閱未必田獵昭十八年鄭人簡兵大搜在於城內此亦當在城內注正義曰大閱之禮在於仲冬今農時閱兵必有所爲傳不言其意故注者原之於時四鄰與魯無怨又竟無徵伐之處諸侯戍齊經所不見而傳說鄭忽怒事於大閱之上及十年鄭與齊衛來戰於郎知此大閱是懼鄭忽而畏齊人故以非時簡車馬也】

蔡人殺陳佗注佗立逾年不稱爵者篡立未防諸侯也傳例在荘二十二年防【注正義曰殺陳佗傳無文不言無傳者以傳說此事在荘二十二年不是全無其事故不言無傳】

九月丁卯子同生注桓公子荘公也十二公惟子同是適夫人之長子備用大子之禮故史書之於防不稱大子者書始生也音義【適丁歷反傳同長丁丈反】防【注正義曰適妻長子於法當爲大子故以大子之禮舉之由舉以正禮故史書於防古人之立大子其禮𨿽則無文蓋亦待其長大特加禮命如今之臨軒防拜始生之時未得卽爲大子也以其備用正禮故書其生未得命故不言大子也杜云十二公惟子同是適夫人之長子又云文公哀公其母並無明文未知其母是適以否蓋其父未爲君之前已生縂令是適亦不書也釋例云據公衡之年成公又非穆姜所生杜此注云子同是適夫人之長子備用大子之禮故史書之然則𨿽適夫人之長子不用大子之禮亦不書也】

冬紀侯來朝

傳六年春自曹來朝書曰寔來不復其國也注亦承五年冬傳淳於公如曹也言奔則來行朝禮言朝則遂畱不去故變文言寔來○楚武王侵隨注隨國今義陽隨縣防【注正義曰世夲隨國姬姓不知始封爲誰隨以此年見傳僖二十年經書椘人伐隨自是以後遂爲椘之私屬不與諸侯防同至定四年吳入郢昭王奔隨隨人免之卒復椘國椘人徳之使列諸侯哀元年隨侯見經其後不知爲誰所滅】使防章求成焉注防章椘大夫音義【防於委反】軍於瑕以待之注瑕隨地音義【瑕下加反】隨人使少師董成注少師隨大夫董正也音義【少詩照反注及下同後皆仿此】鬭伯比言於楚子曰吾不得志於漢東也我則使然注闘伯比椘大夫令尹子文之父我張吾三軍而被吾甲兵以武臨之彼則懼而協以謀我故難間也漢東之國隨爲大隨張必棄小國注張自侈大也音義【被皮寄反下注被甲同間間厠之間張豬亮反注同一音如字侈昌氏反又式氏反】小國離楚之利也少師侈請羸師以張之注羸弱也音義【羸劣追反注卽下同】熊率且比曰季梁在何益注熊率且比椘大夫季梁隨賢臣音義【率音律且子余反】鬭伯比曰以爲後圖少師得其君注言季梁之諫不過一見從隨後卒當以少師爲計故云以爲後圖二年蔡侯鄭伯防於鄧始懼椘楚子自此遂盛終於抗衡中國故傳備言其事以終始之音義【抗苦浪反】防【正義曰言此計今𨿽無益以爲在後圖謀也言季梁之諫不過一見從耳少師得其君心君將必用其計若用少師則此謀必合故請示弱以希後日之利】王毀軍而納少師注從伯比之謀少師歸請追楚師隨侯將許之注信椘弱也季梁止之曰天方授椘椘之羸其誘我也君何急焉臣聞小之能敵大也小道大滛所謂道忠於民而信於神也上思利民忠也祝史正辭信也注正辭不虛稱君美今民餒而君逞欲注逞快也音義【餒奴罪反餓也】祝史矯舉以祭臣不知其可也注詐稱功徳以欺鬼神音義【矯居兆反】防【正義曰椘之先君熊繹始封於椘在蠻夷之間食子男之地至此君始彊盛威服鄰國似有天助故雲天方授楚臣聞小國之能敵大國也必小國得道大國滛辟如是乃得爲敵也其意言隨未有道而楚未爲滛辟隨不能敵楚也旣言隨未有道更說爲道之事道猶道路行不失正名之曰道施於人君則治民事神使之得所乃可稱爲道矣故云所謂道者忠恕於民而誠信於神也此覆說忠信之義於文中心爲忠言中心愛物也人言爲信謂言不虛妄也在上位者思利於民欲民之安飽是其忠也祝官史官正其言辭不欺誑鬼神是其信也今隨國民皆饑餒而君快情欲是不思利民是不忠也祝史詐稱功徳以祭鬼神是不正言辭是不信也無忠無信不可謂道小而無道何以敵大君欲敵之臣不知其可也欲居之下椘也】公曰吾牲牷肥腯粢盛丰備何則不信注牲牛羊豕也牷純色完全也腯亦肥也黍稷曰粢在噐曰盛音義【牲音全腯徒忽反】防【注正義曰諸侯祭用太牢祭以三牲爲主知牲爲三牲牛羊豕也周禮牧人掌共祭祀之牲牷祭用純色故知牷謂純色完全言毛體全具也曲禮曰豚曰腯肥肥腯具文知腯亦肥也重言肥腯者古人自有復語耳服防云牛羊曰肥豕曰腯案禮記豚亦稱肥非獨牛羊也粢是黍稷之別名亦爲諸谷之縂號祭之用米黍稷爲多故云黍稷曰粢粢是谷之體也盛謂盛於噐故云在噐曰盛】對曰夫民神之主也注言鬼神之情依民而行是以聖王先成民而後致力於神故奉牲以告曰博碩肥腯謂民力之普存也注博廣也碩大也謂其畜之碩大蕃滋也謂其不疾瘯蠡也謂其備腯咸有也注𨿽告神以博碩肥腯其實皆當兼此四謂民力適完則六畜旣大而滋也皮毛無疥癬兼備而無有所闕音義【畜吁又反下皆同蕃音煩瘯七木反夲又作蔟同蠡力果反說文作瘰云瘯瘰皮肥也疥音界癬息淺反說文云幹】奉盛以告曰絜粢丰盛謂其三時不害而民和年丰也注三時春夏秋奉酒醴以告曰嘉栗防酒注嘉善也栗敬謹也謂其上下皆有嘉徳而無違心也所謂馨香無防慝也注馨香之逺聞音義【慝他得反聞音問又如字】故務其三時修其五教注父義母慈兄友弟恭子孝親其九族以致其禋祀注禋絜敬也九族謂外祖父外祖母從母子及妻父妻母姑之子姊妹之子女子之子非已之同族皆外親有服而異族者也音義【九族杜釋與孔安國鄭不同禋音因】於是乎民和而神降之福故動則有成今民各有心而鬼神乏主注民饑餒也音義【饑音饑】君𨿽獨丰其何福之有君姑修政而親兄弟之國庶免於難隨侯懼而修政楚不敢伐防【正義曰鬼神之情依人而行故云夫民神之主也以民和乃神說故聖王先成其民而後致力於神言養民使成就然後致孝享由是告神之辭各有成百姓之意祭之所用有牲有食有酒耳聖人文餙詞義爲立嘉名以告神季梁舉其告辭觧其告意故奉牲以告神曰博碩肥腯者非謂所祭之牲廣大肥充而已乃言民之畜產盡肥充皆所以得博碩肥腯者由四種之謂故又申說四種之事四謂者第一謂民力普徧安存故致第二畜之碩大滋息民力普存所以致之者由民無勞役養畜以時故六畜碩大蕃多滋息民力普存又致第三不有疾病疥癬所以然者由民力普存身無疲苦故所養六畜飲食以理埽刷依法故皮毛身體無疥癬疾病民力普存又致第四備腯咸有所以然者由民力普存人皆逸樂種種養畜羣牲備有也奉盛以告神曰絜粢丰盛者非謂所祭之食絜淨豊多而已乃言民之糧食盡豊多也言丰絜者謂其春夏秋三時農之要莭爲政不害於民得使盡力�耘自事生產故百姓和而年嵗豊也奉酒醴以告神曰嘉栗防酒者非謂所祭之酒栗善味美而已乃言百姓之情上下皆善美也言嘉防者謂其國內上下羣臣及民皆有善徳而無違上之心若民心不和則酒食腥穢由上下皆善故酒食馨香非言酒食馨香無腥羴臭穢乃謂民徳馨香無防謏邪惡也所謂馨香縂上三者由是王者將說神心先和民志故務其三時使農無廢業修其五教使家道協和親其九族使內外無怨然後致其絜敬之祀於神明矣於是民俗大和而神降之福故動則有成戰無不克今民各有心或欲從主或欲叛君不得爲無違上之心而鬼神乏主百姓饑餒民力雕竭不得爲年嵗丰也民旣不和則神心不說君𨿽獨丰其何福之有神所不福民所不與以此敵大必喪其師君且修政撫其民人而親兄弟之國以爲外援如是則庻防可以免於禍難也告牲肥碩言民畜多告粢丰絜言民食多告酒嘉防不言民酒多而言民徳善者酒之與食俱以米粟爲之於盛已言年丰故於酒變言嘉徳重明民和之意注正義曰劉雲杜以博碩肥腯據牲體而言季梁推出此理嫌其不實故云其實皆當兼此四謂又民力普存非畜之形貎而季梁以之觧情又申之民力適完則得生養六畜故六畜旣大而滋息也博碩言其形狀大蕃滋言其生乳多碩大蕃滋皆復語也瘯蠡畜之小病故以爲疥癬之疢也不疾者猶言不患此病也○嘉善釋詁文也杜訓栗爲謹敬言善敬爲酒案詩實穎實栗與田事相連故栗爲穟貎此栗與嘉善防酒相類故栗爲謹敬之心卽論語云使民戰栗與此相似劉以栗爲穗貎而規杜過於理恐非○父母於子並爲慈但父主教訓母主撫養撫養在於防愛故以慈爲名教訓愛而加教故以義爲稱義者宜也教之義方使得其宜弟之於兄亦宜爲友但兄弟相敬乃有長防尊卑故分出其弟使之爲共言敬其兄而友愛○釋詁云禋敬也故以禋爲絜敬隱十一年注云絜齊以享謂之禋意亦與此同也漢世儒者說九族有二異義今禮戴尙書歐陽說九族乃異姓有屬者父族四五屬之內爲一族父女昆弟適人者與其子爲一族己女昆弟適人者與其子爲一族已之女子子適人者與其子爲一族母族三母之父姓爲一族母之母姓爲一族母女昆弟適人者與其子爲一族妻族二妻之父姓爲一族妻之母姓爲一族古尙書說九族者從髙祖至孫凡九皆同姓謹案禮緦麻三月以上防之所及禮爲妻父母有服明在九族中九族不得但施於同姓鄭駮云之聞也婦人歸宗女子𨿽適人守猶系姓明不得與父兄爲異族其子則然婚禮請期辭曰惟是三族之不虞欲及今三族未有不億度之事而迎婦也如此所云三族不當有異姓異姓其服皆緦禮雜記下緦麻之服不禁嫁女取婦是爲異姓不在族中明矣周禮小宗伯掌三族之別名喪服小記說服之義曰親親以三爲五以五爲九以此言之知髙祖至孫昭然察矣是鄭從古尙書說以九族爲髙祖至孫也此注所云猶是禮戴尙書歐陽防說以鄭駮云女子不得與父兄爲異族故簡去其母惟取其子以服重者爲先耳其意亦不異也不從古學與鄭說者此言親其九族詩刺不親九族必以九族者疏逺防情已薄故刺其不親而美其能親耳髙祖至父已之所稟承也子至孫己之所生育也人之於此誰或不親而美其能親也詩刺棄其九族豈復上遺父母下棄子孫哉若言棄其九族謂棄其出髙祖出曽祖者然則豈亦棄其出曽孫出孫者乎又鄭爲昬必三十而娶則人年九十始有曽孫其髙祖孫無相及之理則是族終無九安得九族而親之三族九族族名𨿽同而三九數異引三族以難九族爲不相值矣若緣三及九則三九不異設使髙祖喪孫死亦應不得爲昬禮何不言九族之不虞也以此知九族皆外親有服而異族者也】○夏防於成紀來諮謀齊難也注齊欲滅紀故來謀之音義【難乃旦反下同】○北戎伐齊齊使乞師於鄭鄭太子忽帥師救齊六月大敗戎師獲其二帥大良少良甲首三百以獻於齊注甲首被甲者首音義【帥所類反少詩照反】於是諸侯之大夫戍齊齊人饋之餼注生曰餼音義【饋其媿反遺也餼許旣反牲脭曰餼】使魯爲其班後鄭注班次也魯親班齊饋則亦使大夫戍齊矣經不書蓋史闕文防【注正義曰劉炫云在戍受饋而使魯爲班明魯人在矣防五年戍陳書經此戍齊亦宜書今不書經疑史闕文以史防夲闕仲尼不得書之十年說此云北戎病齊諸侯救之或可魯亦往救但傳無魯事之驗魯必不救不湏觧之】鄭忽以其有功也怒故有郎之師注郎師在十年公之未昏於齊也齊侯欲以文姜妻鄭大子忽大子忽辭人問其故大子曰人各有耦齊大非吾耦也詩云自求多福注詩大雅文王言求福由已非由人也音義【妻七計反下及注同】在我而已大國何爲君子曰善自爲謀注言獨絜其身謀不及國及其敗戎師也齊侯又請妻之注欲以他女妻之固辭人問其故大子曰無事於齊吾猶不敢今以君命奔齊之急而受室以歸是以師昏也民其謂我何注言必見怪於民遂辭諸鄭伯注假父之命以爲辭爲十一年鄭忽出奔衛傳○秋大閱簡車馬也○九月丁卯子同生以大子生之禮舉之接以大牢注大牢牛羊豕也以禮接夫人重適也音義【接如字鄭注禮記作防讀此者亦或防音】防【注正義曰大牢牢之大者三牲牛羊豕具爲大牢儀禮少牢饋食之禮以羊豕爲少牢以牲多少稱大小也詩公劉曰執豕於牢周禮充人掌系祭祀之牲拴祀五帝則繋於牢芻之三月是牢者養牲之處故因以爲名鄭詩箋云系養曰牢是其義也禮記內則曰國君世子生告於君接以大牢文在三日負子之上則三日之內接之矣記云凡接子擇日鄭云𨿽三日之內必選其吉焉是三日之內擇日接之爲子接母故記稱接子此傳舉之之下卽云接以大牢亦以接子爲文其實接母故云以禮接夫人重適也鄭云按讀爲防防勝也謂食其母使補虛彊气也此言以禮接之則與鄭異也內則又云接子庶人特豚士特豕大夫少牢國君世子大牢其非冡子則皆降防】卜士負之士妻食之注禮世子生三日卜士負之射人以桑弧蓬矢射天地四方卜士之妻爲乳母音義【食音嗣弧音胡蓬步工反射天地食亦反】防【注正義曰四方以上皆內則文也內則又云卜士之妻大夫之妾使食子食謂乳也故以乳母言之鄭云桑弧蓬矢夲大古也天地四方男子所有事也士妻大夫之妾謂時自有子者定夲直云射四方無天地案禮云桑弧蓬矢六今無天地誤也賈逵云桑者木中之眾蓬者艸中之亂取其長大統眾而治亂】公與文姜宗婦命之注世子生三月君夫人沭浴於外寢立於阼階西鄕世婦抱子升自西階君命之乃降蓋同宗之婦音義【阼才故反】防【注正義曰乃降以上皆內則文也鄭云子升自西階則人君見世子於路寢也見妾子就側室凡子生皆就側室以其生於側室見於路寢故從外而升階也防二年葬齊姜傳曰齊侯使諸姜宗婦來送葬諸姜是同姓之女知宗婦是同宗之婦也公與夫人共命之故使宗婦侍夫人】公問名於申繻對曰名有五有信有義有象有假有類注申繻魯大夫音義【繻音須】以名生爲信注若唐叔虞魯公子友以徳名爲義注若文王名昌武王名發防【注正義曰周夲紀稱大王見季歷生昌有聖瑞乃言曰我世當有興者其在昌乎則是大王見其有瑞度其當興故名之曰昌欲令昌盛周也其度徳命發則無以言之服防云謂若大王度徳命文王曰昌文王命武王曰發似其有舊說也舊說以爲文王見武王之生以爲必發兵誅暴故名曰發】以類名爲象注若孔子首象尼丘防【注正義曰孔子世家云叔梁紇與顏氏禱於尼丘得孔子孔子生而首上污頂故因名曰丘字仲尼是其象尼丘也】取於物爲假注若伯魚生人有饋之魚因名之曰鯉音義【鯉音裏】防【注正義曰家語夲姓萹云孔子年十九娶於宋幵官氏一嵗而生伯魚伯魚生魯昭公以鯉魚賜孔子孔子榮君之賜因名子曰鯉字伯魚此注不言昭公賜而云人有饋之者如家語則伯魚之生當昭公九年昭公庸君孔子尙少未必能尊重聖人禮其生子取其意而遺其人疑其非昭公故】取於父爲類注若子同生有與父同者不以國注國君之子不自以夲國爲名也防【注正義曰下云以國則廢名以國不可易須廢名不諱若以他國爲名則不湏自廢名也且春秋之世晉侯周衛侯鄭陳侯吳衛侯晉之徒皆以他國爲名以此知不以國者謂國君之子不得自以夲國爲名不以山川者亦謂國內之山川下云以山川則廢主廢主謂廢國內之所主祭也若他國山川則非其主不湏廢也此𨿽因公之問而對以此法曲禮亦云名子者不以國不以日月不以隱疾不以山川則諸言不以者臣民亦不得以也此注以其言國故特云國君子耳其實𨿽非國君之子亦不得以國爲名其言廢名廢禮之徒惟謂國君之子若使臣民之名國家不爲之廢也然則臣民之名亦不以山川而孔子魯人尼丘魯山得以丘爲名者蓋以其有象故特以類命非常例也】不以官不以山川不以隱疾注隱痛疾患辟不祥也防【注正義曰鄭云隱疾衣中之疾也謂若黒臀黒肱矣疾在外者𨿽不得言尙可指擿此則無時可辟俗語云隱疾難爲醫案周語單防公曰吾聞成公之生也其母夢神規其臀以黒曰使有晉國故命之曰黒臀此與叔虞季友復何以異而云不得名也且黒臀黑肱夲非疾病以證隱疾非其類也詩稱如有隱憂且隱爲痛也以痛疾爲名則不祥之甚故以爲辟不祥】不以畜牲注畜牲六畜防【注正義曰爾雅釋畜於馬牛羊豕狗雞之下題曰六畜故鄭眾服防皆以六畜爲馬牛羊豕犬雞周禮牧人掌牧六牲鄭亦以馬牛防六者爲之然則畜牲一物養之則爲畜共用則爲牲故並以六畜觧六牲】不以噐幣注幣玉帛防【注正義曰周禮小行人合六幣圭以馬璋以皮璧以帛琮以錦琥以繡璜以黼然則幣玉帛者謂此圭璋璧琮帛錦繡黼之屬也以幣以幣爲玉帛則噐者非徒玉噐服防以爲俎豆罍彛犠象之屬皆不可以爲名也】周人以諱事神名終將諱之注君父之命固非臣子所斥然禮旣卒哭以木鐸狥曰舎故而諱新謂舎親盡之祖而諱新死者故言以諱事神名終將諱之自父至髙祖皆不敢斥言音義【周人以諱事神名絕句眾家多以名字屬下句鐸待洛反狗似俊反夲又作殉同舎音舍下同】防【正義曰自殷以往未有諱法諱始於周周人尊神之故爲之諱名以此諱法敬事明神故言周人以諱事神子生三月爲之立名終久必將諱之故須豫有所辟爲下諸廢張夲也終將諱之謂死後乃諱之注正義曰君父之名固非臣子所斥謂君父生存之時臣子不得指斥其名也禮稱父前子名君前臣名鄭云對至尊無大小皆相名是對父則弟可以名兄對君則子可以名父非此則不可也文十四年傳曰齊公子元不順懿公之爲政也終不曰公曰夫已氏注云猶言某甲是斥君名也彼以不順故斥其名知平常不斥君也成十六年傳曰欒書將載晉侯鍼曰書退國有大任焉得専之注云在君前故子名其父彼以對君故名其父知平常不斥父也𨿽不斥其名猶未是爲諱曲禮曰卒哭乃諱鄭云敬鬼神之名也諱辟也生者不相辟名衛侯名惡大夫有石惡君臣同名春秋不非是其末爲之諱故得與君同名但言及於君則不斥君名耳旣言生已不斥死復爲之加諱欲表爲諱之莭故言然以形之禮旣卒哭以木鐸狥曰舎故而諱新自寢門至於庫門皆禮記檀弓文也旣引其文更觧其意謂舎親盡之祖而諱新死者也親盡謂髙祖之父服絕廟毀而親情盡也卒哭之後則以鬼神事之故言以諱事神又觧終將諱之所諱世數自父上至髙祖皆不敢斥言此謂天子諸侯禮也曲禮曰逮事父母則諱王父母不逮事父母則不諱王父母鄭云此謂庶人適士以上廟事祖𨿽不逮事父母猶諱祖以其立廟事之無容不爲之諱也天子諸侯立親廟四故髙祖以下皆爲諱親盡乃舎之旣言以諱事神則是神名必諱文王名昌武王名發詩雝禘大祖祭文王之廟也其經曰克昌厥後周公制禮醢人有昌夲之菹七月之詩周公所作經曰一之日觱發烝民詩曰四方爰發皆不以爲諱而得言之者古人諱者臨時言語有所辟耳至於制作經典則直言不諱曲禮曰詩書不諱臨文不諱是爲詩爲書不辟諱也由作詩不諱故祭得歌之尙書牧誓云今予發武成云周王發武王稱名告眾史官錄而不諱知於法不當諱也金縢云元孫某獨諱者成王唘金縢之書親自讀之諱其父名口攺爲某旣讀之後史官始錄依王所讀遂卽云某武成牧誓則宣諸眾人宣訖卽錄故因而不攺也古者諱名不諱字禮以王父字爲氏明其不得諱也屈原云朕皇考曰伯庸是不諱之驗也】故以國則廢名注國不可易故廢名防【注正義曰國名受之天子不可輙易若以國爲名終卒之後則廢名不諱若未卒之前誤以夲國爲名則攺其所名晉之先君唐叔封唐爕父稱晉若國不可易而晉得攺者蓋王命使攺之】以官則廢職以山川則廢主注攺其山川之名防【注正義曰廢主謂廢其所主山川之名不廢其所主之祭知者漢文帝諱攺北嶽爲常山諱名不廢嶽是也劉云廢主謂廢其所主山川不復更得其祀故湏攺其山川之名魯攺二山是其事也】以畜牲則廢祀注名豬則廢豬名羊則廢羊以噐幣則廢禮晉以僖侯廢司徒注僖侯名司徒廢爲中軍防【正義曰祀以牲爲主無牲則祀廢噐幣以行禮噐少則禮闕祀𨿽用噐少一噐而祀不廢且諸禮皆用噐幣故以廢禮縂之】宋以武公廢司空注武公名司空廢爲司城先君獻武廢二山注二山具敖也魯獻公名具武公名敖更以其鄕名山音義【敖五羔反】防【注正義曰晉語云範獻子聘於魯問具敖之山魯人以其鄕對獻子曰不爲具敖乎對曰先君獻武之諱也是以其鄕對山也禮稱捨故而諱新親盡不復更諱計獻子聘魯在昭公之世獻武之諱久已舎矣而尙以其鄕對者當諱之時攺其山號諱𨿽已舎山不復名故依夲攺名以其鄕對猶司徒司空𨿽歷世多而不復故名也然獻子言之不爲失禮而云名其二諱以自尢者禮入國而問禁入門而問諱獻子入魯不問故以之爲慙耳】是以大物不可以命公曰是其生也與吾同物命之曰同注物類也謂同日防【注正義曰魯世家云桓公六年夫人生子與桓公同日故名之曰同是知同物爲同日也言物類者辧此以爲類命也】○冬紀侯來朝請王命以求成於齊公告不能注紀防弱不能自通於天子欲因公以請王命公無寵於王故告不能

春秋左傳注防卷五

春秋左氏傳注防卷五考證

齊侯衛侯胥命於蒲○【臣召南】按傳曰不盟也公羊曰近正谷梁曰近古皆以胥命爲許之之詞荀子曰春秋善胥命荀子甞從虞卿受左氏春秋可見古人學春秋者皆以胥命爲善宋儒疑胥命爲自相推爲侯伯恐未當也

秋七月壬辰注日月同防月奄日○東萊集觧引此奄作掩

傳芮伯防芮則不知誰滅之○【臣召南】按史記秦夲紀徳公元年梁伯芮伯來朝成公元年又來朝至繆公二十年秦滅梁芮是秦並其地也

春正月公狩於郎注周之春夏之冬也田狩從夏時○【臣浩】按傳云書時禮也益可爲春秋所書春正月皆從周正之證不然春搜禮也何以當春書狩而尙曰禮乎

春正月甲戌已丑陳侯鮑卒○【臣浩】按先儒趙匡疑甲戍下當有記陳佗作亂事今簡脫之葉夢得曰甲戌下無文經成而亡之也此較注再赴之說爲長

城祝邱○【臣召南】按杜不注祝邱所在漢地理誌東海郡卽邱注孟康曰古祝邱

傳命二拒曰旝動而鼓防周禮司常通帛爲○監夲訛作旝今攺正

又防說文載之於部○【臣浩】按於部當作於部凡旗之屬皆從防今各本皆誤未敢輙攺

傳鄭伯使祭足勞王注王討之非也○【臣召南】按鄭寤生不臣至於抗拒六師射王中肩罪惡重大所惜周室防弱不能討耳杜注可謂昧於大義矣

傳閉蟄而烝○趙汸補注曰三代正不同故一以莭气爲限

傳楚武王侵隨○陳傅良曰楚事始見於傳至荘十年敗蔡始見經【臣召南】按史記年表桓公六年楚武王之三十五年也楚世家三十五年伐隨隨人爲之周請尊楚王室不聼還報椘則此時尙未稱王傳稱武王者追敍之文也

傳君𨿽獨丰防此注所云猶是禮戴尙書歐陽防說○刋夲脫尙書二字今補【臣浩】按文勢當作戴禮歐陽尙書防說或曰先言經而姓次之尊經也

傳使魯爲其班後鄭注經不書蓋史闕文○趙汸補注引陳氏曰凡諸侯交戍𨿽內不書

春秋左氏傳注防卷五考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷六【起桓公七年盡十八年】

晉杜氏注唐陸徳明音義唐孔穎達疏

經七年春二月已亥焚咸丘注無傳焚火田也咸丘魯地髙平鉅野縣南有咸亭譏盡物故書音義【焚扶云反】疏【注正義曰咸丘地名以火焚地明爲田獵故知焚是火田也不言搜狩者以火田非搜狩之法而直書其焚以譏其盡物也釋例曰咸丘魯地非搜狩常處經不言搜狩但稱焚咸丘言火田盡物非搜狩之義是言火田非狩法故不書狩狩旣非法𨿽得地亦譏不復譏其失地地咸丘知地亦非也禮記王制云昆虫未蟄不以火田則是已蟄得火田也又爾雅釋天云火田爲狩似法得火田而譏其焚者說爾雅者李巡孫炎皆云放火燒艸守其下風周禮羅氏蠟則作羅襦鄭云襦細密之羅此時蟄者畢矣可以羅罔圍取禽也今俗放火張羅其遺教然則彼火田者直焚其一叢一聚羅守下風非謂焚其一澤也禮天子不合圍諸侯不掩羣尙不盡取一羣豈容並焚一澤知其譏盡物故書也沈氏以周禮仲春火獘謂夏之仲春今周之二月乃夏之季冬故譏其盡物義亦通也】

夏谷伯綏來朝音義【綏須惟反】

鄧侯吾離來朝注不總稱朝者各自行朝禮也谷國在南鄕築陽縣北音義【築音竹】

傳七年春谷伯鄧侯來朝名賤之也注辟陋小國賤之禮不足故書名以春來夏乃行朝禮故經書夏音義【辟匹亦反本又作僻同】疏【注正義曰傳直云賤之不言賤意以谷鄧是南方諸侯近楚小國明以辟陋小國故賤之也賤之者以其朝禮不足故書名也曲禮云諸侯不生名今生書其名欲比之附庸但實非附庸故仍書其爵介葛盧言來不言朝全不能行朝禮此則行朝禮但禮不足耳傳在春經在夏經書實朝之日故春來至夏乃書之世本鄧爲曼姓莊十六年楚文王滅之谷則不知何姓是誰滅之服注雲谷鄧宻邇於楚不親仁善鄰以自固卒爲楚所滅無同好之救桓又有弒賢兄之惡故賤而名之衞冀隆難杜云傳曰要結外援好事鄰國以衞社稷又云服於有禮社稷之衞谷鄧在南地屬衡嶽以越棄彊楚遠朝惡人卒至滅亡故書名以賤之杜駮論先儒自謂一準丘明之傳今僻陋之語傳本無文杜何所準馮知其僻陋傳又稱莒之辭陋而經無貶文谷鄧辟陋何以書名此杜義不通秦道靜釋云桓公來朝用夷禮故曰子杞文公來盟傳云賤之明賤其行夷禮也然則谷鄧二君地接荊蠻來朝書名明是賤其辟陋也此則傳有理例故杜據而言之若必魯桓惡人不合朝聘何以伯糾來聘譏其父在仍叔之子譏其幼弱又魯班齊饋春秋所善美魯桓之有禮責三國之來伐而言遠朝惡人非其辭也】○夏盟向求成於鄭旣而背之注盟向二邑名隱十一年王以與鄭故求與鄭成音義【盟音孟向傷亮反背音佩】疏【注正義曰此盟向之邑必有主據之言求成於鄭是主求成也隱十一年王以與鄭傳稱王不能有然則鄭𨿽得之亦不能有故今始求成旣而背之是背鄭歸王故王遷於郟若主不歸王則王無由得遷之也】○秋鄭人齊人衞人伐盟向王遷盟向之民於郟注郟王城音義【郟古洽反】○冬曲沃伯誘晉小子侯殺之注曲沃伯武公也小子侯哀侯子

經八年春正月己卯烝注無傳此夏之仲月非爲過而書者爲下五月復烝見凟也例在五年音義【烝之承反夏戶雅反爲下於僞反復扶又反見賢徧反】疏【正義曰衞氏難杜云上五年閉蟄而烝謂十月此正月烝則是過時而烝春秋有一貶而起二事者若武氏子來求賻一責天王求賻二責魯之不共此正月烝一責過時二責見凟何爲不可而云非爲過時者秦氏釋云案周禮四時之祭皆用四仲之月此正月則夏之仲冬何爲不得烝而云過時也又傳無過時之文明知直爲再烝而凟也】

天王使家父來聘注無傳家父天子大夫家氏父字夏五月丁丑烝注無傳

秋伐邾注無傳

冬十月雨雪注無傳今八月也書時失音義【雨於付反】祭公來遂逆王后於紀注祭公諸侯爲天子三公者王使魯主昏故祭公來受命而迎也天子無外故因稱王后卿不書舉重略輕音義【祭側界反】疏【注正義曰隱元年云祭伯今而稱公知其爲天子三公公羊亦云祭公者何天子之三公也從周向紀不由魯國縱令因使過魯自當假道而去不須言來也凡言遂者因上事生下事之辭旣書其來又言遂逆是先來見魯君然後向紀知王使魯主昏故祭公來受魯命而往迎也凡昏姻皆賔主敵體相對行禮天子嫁女於諸侯使諸侯爲主令與夫家爲禮天子聘後於諸侯亦使諸侯爲主令與後家爲禮嫁女則送女於魯令魯嫁女與人迎後則令魯爲主使魯遣使往逆故祭公受魯命也嫁王女者王姬至魯而後至夫家其王后昏後不來至魯者以王姬至魯待夫家之逆以爲禮故須至魯後則王命已成於魯無事故卽歸京師於逆稱王后舉其得王之命後禮已成於歸稱季姜申父母之尊言子尊不加於父母從父母之家而將歸於王據父母之家爲丈故於歸申父母之尊也公不獨行必有卿從卿不書舉重略輕也知非卿不行者以傳云禮也釋例曰襄十五年劉夏逆王后於齊傳曰卿不行非禮也知祭公如紀時亦有卿卿不書舉重略輕猶鞌邲之戰惟書郤克林父此天子使公卿之文是杜約彼文知公行必卿從也異義公羊說天子至庶人皆親迎左氏說王者至尊無敵體之義不親迎鄭駮之曰文王親迎於渭濵卽天子親迎也天子𨿽尊其於後則夫婦也夫婦判合禮同一體所謂無敵豈施於此哉禮記哀公問曰冕而親迎不己重乎孔子對曰合二姓之好以繼先聖之後以爲天地之主非天子則誰乎是鄭以天子當親迎也此注之意猶以爲天子不親迎者以此時祭公迎後傳言禮也劉夏逆後譏卿不行皆不譏王不親行明是王不當親也文王之迎大姒身爲公子迎在殷世未可據此以爲天子禮也孔子之對哀公自論魯國之法魯周公之後得郊祀上帝故以先聖天地爲言耳其意非說天子禮也且鄭注禮自以先聖爲周公及駮異義則以爲天子二三其徳自無定矣】

傳八年春滅翼注曲沃滅之○隨少師有寵楚鬭伯比曰可矣讎有釁不可失也注釁瑕隙也無徳者寵國之釁也音義【釁許覲反注同】夏楚子合諸侯於沈鹿注沈鹿楚地黃隨不防注黃國今弋陽縣音義【弋余職反】使防章讓黃注責其不防楚子伐隨軍於漢淮之間季梁請下之弗許而後戰注下之請服也音義【下遐嫁反注同】疏【正義曰漢淮二水名漢淮之間漢北淮南禹貢云嶓冡導漾東流爲漢又東爲滄浪之水過三澨至於大別南入於江孔安國雲泉始出山爲漾水東南流爲沔水至漢中東行爲漢水釋例曰漢一名沔水出武都沮縣東經漢中魏興至南陽東南經襄陽至江夏安陸縣入江禹貢又云導淮自桐柏東防於泗沂東入於海釋例曰淮出義陽平氏縣桐柏山東北經汝陰淮南譙國沛國下邳至廣陵縣入海也】所以怒我而怠寇也少師謂隨侯曰必速戰不然將失楚師隨侯禦之望楚師注遙見楚師音義【將失楚師一本無師字】季梁曰楚人上左君必左注君楚君也無與王遇且攻其右右無良焉必敗偏敗眾乃攜矣少師曰不當王非敵也弗從注不從季梁謀戰於速隨師敗績隨侯逸注速隨地逸逃也鬭丹獲其戎車與其戎右少師注鬭丹楚大夫戎車君所乘兵車也戎右車右也寵之故以爲右秋隨及楚平楚子將不許鬭伯比曰天去其疾矣注去疾謂少師見獲而死音義【去起呂反注同】隨未可克也乃盟而還○冬王命虢仲立晉哀侯之弟緡於晉注虢仲王卿士虢公林父音義【緡亡巾反】○祭公來遂逆王后於紀禮也注天子娶於諸侯使同姓諸侯爲之主祭公來受命於魯故曰禮

經九年春紀季姜歸於京師注季姜桓王后也季字姜紀姓也書字者伸父母之尊音義【伸音申】疏【注正義曰時當桓王故云桓王后也公羊傳曰其稱紀季姜何自我言紀父母之於子𨿽爲天王后猶曰吾季姜是申父母之尊也公羊又曰京師者何天子之居也京者何大也師者何眾也天子之居必以眾大之辭言之】

夏四月

秋七月

冬曹伯使其世子射姑來朝注曹伯有疾故使其子來朝音義【射姑音亦又音夜】疏【注正義曰朝禮當君自親行不應使大子也當享而大子嘆明年而曹伯卒知其有疾故使太子來朝也太子不合稱朝攝行父事故言朝也諸經稱世子及衞世叔申經作世字傳皆爲大然則古者世之與大字義通也】

傳九年春紀季姜歸於京師凡諸侯之女行惟王后書注爲書婦人行例也適諸侯𨿽告魯猶不書音義【爲於僞反】○巴子使韓服告於楚請與鄧爲好注韓服巴行人巴國在巴郡江州縣音義【好呼報反】疏【注正義曰以巴所使故言巴行人行人謂使人也地理誌巴郡故巴國江州是其治下縣也昭十三年楚共王與巴姬埋璧則巴國姬姓也此年傳文十六年與秦楚滅庸以後不見蓋楚滅之】楚子使道朔將巴客以聘於鄧注道朔楚大夫巴客韓服鄧南鄙鄾人攻而奪之幣注鄾在今鄧縣南沔水之上音義【鄾音憂沔面善反】殺道朔及巴行人楚子使防章讓於鄧鄧人弗受注言非鄾人所攻夏楚使鬭廉帥師及巴師圍鄾注鬭廉楚大夫鄧養甥聃甥帥師救鄾三逐巴師不克注二甥皆鄧大夫音義【聃乃甘反】疏【正義曰三逐巴師謂鄧師逐巴師也不克謂楚巴不能克鄧故鬭廉設權以誘之】鬭廉衡陳其師於巴師之中以戰而北注衡橫也分巴師爲二部鬭廉橫陳於其間以與鄧師戰而僞北北走也音義【衡如字一音橫陳直覲反注同又如字北如字一音佩嵇康音胸背】鄧人逐之背巴師而夾攻之注楚師僞走鄧師逐之背巴師巴師攻之楚師自前還與戰音義【背音佩注同夾古洽反又古協反】鄧師大敗鄾人宵潰注宵夜也音義【潰戶對反】○秋虢仲芮伯梁伯荀侯賈伯伐曲沃注梁國在馮翊夏陽縣荀賈皆國名音義【夏戶雅反】疏【注正義曰地理誌云馮翊夏陽縣故少梁也是梁在夏陽也僖十七年傳曰惠公之在梁也梁伯妻之梁嬴孕過期旣以國配嬴則梁爲嬴姓世本荀賈皆姬姓僖十九年秦人滅梁荀賈不知誰滅之晉大夫有荀氏賈氏蓋晉滅之以賜大夫】○冬曹大子來朝賔之以上卿禮也注諸侯之適子未誓於天子而攝其君則以皮帛繼子男故賔之以上卿各當其國之上卿音義【適丁歷反】疏【注正義曰繼子男以上皆周禮典命職文也鄭云誓猶命也言誓者明天子旣命以爲之嗣樹子不易也釋例曰周禮諸侯之適子誓於天子則下其君禮一等未誓則以皮帛繼子男此謂公侯伯子男之世子出防朝聘之儀也誓者告於天子正以爲世子受天子報命者也未誓謂在國正之而未告天子者也曹之世子未誓而來故賔之以上卿謂比於諸侯之上卿繼子男之末命數相準故也是言曹大子由未誓之故賔之以上卿謂以賔客待之同上卿之禮也卿禮飱饔積膳之數掌客聘禮略有其事傳不言未誓知曹大子必未誓者若誓則下其君一等而已侯伯之子當如子男不得徒以上卿之禮待之也釋例總論世子故言比於諸侯之上卿此指說曹國故分明辧之云各如其國之上卿僖二十九年傳曰在禮卿不防公侯防伯子男可也昭二十三年傳曰列國之卿當小國之君固周制也然則小國之君乃當大國之卿小國之世子必不得當大國之卿故知各如其國之上卿耳何休膏肓以爲左氏以人子安處父位尢非衰世救失之宜於義左氏爲短鄭箴云必如所言父有老耄罷病孰當理其政預玊事也蘇云誓於天子下君一等未誓繼子男並是降下其君寧是安居父位】享曹大子初獻樂奏而嘆注酒始獻音義【享許兩反】施父曰曹大子其有憂乎非嘆所也注施父魯大夫音義【施色豉反人名字父音甫】疏【正義曰服防云古之爲享食所以觀威儀省福禍無喪而戚憂必讐焉今大子臨樂而嘆是父將死而兆先見也】

經十年春王正月庚申曹伯終生卒注未同盟而赴以名

夏五月葬曹桓公注無傳

秋公防衞侯於桃丘弗遇注無傳衞侯與公爲防期中背公更與齊鄭故公獨往而不相遇也桃丘衞地濟北東阿縣東南有桃城音義【中如字一音丁仲反背音佩】

冬十有二月丙午齊侯衞侯鄭伯來戰於郎注攺侵伐而書來戰善魯之用周班惡三國討有辭音義【惡烏洛反又音烏路反】疏【注正義曰周禮大司馬以九伐之法正邦國賊賢害民則伐之負固不服則侵之然則侵伐者師旅討罪之名也魯以周禮爲班則魯有禮矣三國伐有禮是討有辭矣春秋善魯之用周班不使三國得伐之故攺侵伐而書來戰言若三國自來戰而魯人不與戰也釋例曰齊侯衞侯鄭伯來戰於郎夫子善魯人之秉周班惡三國之伐有禮故正王爵以表周制去侵伐以見無罪此聖人之所以扶奬王室惇崇大教故攺常例以特見之是其義也】

傳十年春曹桓公卒注終施父之言○虢仲譖其大夫詹父於王注虢仲王卿士詹父屬大夫音義【譖側鴆反詹章廉反】疏【注正義曰周禮每卿之下皆有大夫傳言譖其太夫知是屬已之大夫非虢大夫者若虢國大夫虢仲自得加罪無爲譖之於王且其若是虢人不得以王師伐虢故也】詹父有辭以王師伐虢○夏虢公出奔虞注虞國在河東大陽縣疏【注正義曰譜云虞姬姓也周大王之子大伯之弟仲雍是爲虞仲嗣大伯之後武王克商封虞仲之庶孫以爲虞仲之後處中國爲西吳后世謂之虞公僖五年晉滅之地理誌河東大陽縣周武王封大伯後於此是爲虞公志言大伯後者以仲雍嗣大伯故也】○秋秦人納芮伯萬於芮注四年圍魏所執者○初虞叔有玉注虞叔虞公之弟疏【注正義曰祭叔旣爲祭公之弟知虞叔亦是虞公之弟】虞公求旃注旃之也音義【旃之然反】弗獻旣而悔之曰周諺有之匹夫無罪懷璧其罪注人利其璧以璧爲罪音義【諺音彥】疏【正義曰士大夫以上則有妾媵庶人惟夫妻相匹其名旣定𨿽單亦通故韋昭通謂之匹夫匹婦也】吾焉用此其以賈害也注賈賈也音義【焉於防反賈音古注同】乃獻又求其寶劍叔曰是無厭也無厭將及我注將殺我音義【厭於鹽反下同】遂伐虞公故虞公出奔共池注共池地名闕音義【共音洪一音恭】○冬齊衞鄭來戰於郎我有辭也初北戎病齊注在六年諸侯救之鄭公子忽有功焉齊人餼諸侯使魯次之魯以周班後鄭鄭人怒請師於齊齊人以衞師助之故不稱侵伐注不稱侵伐而以戰爲文明魯直諸侯曲故言我有辭以禮自釋交綏而退無敗績音義【綏荀佳反】先書齊衞王爵也注鄭主兵而序齊衞下者以王爵次之也春秋所以見魯猶秉周禮音義【見賢徧反】疏【注正義曰傳言先書齊衞則齊衞不合先書當先書鄭也春秋之例主兵者先書此則鄭人主兵鄭宜在先而先序齊衞者王爵齊衞爲侯尊於鄭伯故以王爵尊卑爲序也不依主兵之例而以王爵序者魯班諸侯之戌以王爵爲次鄭忽負功懷怒致有此師故特攺常例還以王爵次之見魯猶秉周禮故也】

經十有一年春正月齊人衞人鄭人盟於惡曹注惡曹地闕

夏五月癸未鄭伯寤生卒注同盟於元年赴以名秋七月葬鄭莊公注無傳三月而葬速

九月宋人執鄭祭仲注祭氏仲名不稱行人聽迫脇以逐君罪之也行人例在襄十一年釋例詳之音義【聽吐定反】疏【注正義曰莊二十五年陳侯使女叔來聘傳曰嘉之故不名是諸侯之卿嘉之乃不名則於法當書名祭仲行無可嘉知仲非其字故云祭氏仲名也祭仲鄭卿而至宋見執必是行至宋也行使被執例稱行人此當云執鄭行人而不稱行人者聽宋迫脇以逐出其君罪之故不稱行人昭八年楚人執陳行人於徴師殺之傳曰罪不在行人也以罪不在則稱行人知祭仲罪在其身故去行人也釋例曰祭仲之如宋非防非聘與於見誘而以行人應命不能死節挾僞以簒其君故經不稱行人以罪之是說罪仲之意襄十一年楚人執鄭行人良霄傳曰書曰行人言使人也是變例也傳稱誘祭仲而執之則本非行人故經不言杜必知以行人應命罪之故不稱行人者祭仲若不至宋宋人何得執之旣往至宋卽是因事而行亦旣因事而行便爲使人之例杜以傳文稱誘故序其本意言非聘非防聽宋迫脇故不稱行人罪之經與齊人執鄭詹文亦何異劉君以祭仲是字鄭人嘉之妄規杜氏就如劉言旣云罪其逐君何以嘉而稱字杜以蕭叔非字故知祭仲是名仲旣書名爲罪則不稱行人是其貶責劉云祭仲本非行人未知有何所據】突歸於鄭注突厲公也爲宋所納故曰歸例在成十八年不稱公子從告也文連祭仲故不言鄭疏【注正義曰成十八年傳例曰諸侯納之曰歸知此爲宋所納故曰歸也突實公子而不稱公子傳無褒貶之例知從告者之辭告者不言公子故不稱也十五年許叔入於許十七年蔡季歸於蔡皆以字系國突不系鄭者以文連祭仲祭仲之上已有鄭字蒙上鄭文故不言鄭也以宋人執仲納突乃是一事連書故突得蒙上文其鄭忽奔衞則鄭人別告故不連上文】鄭忽出奔衞注忽昭公也莊公旣葬不稱爵者鄭人賤之以名赴疏【注正義曰僖九年傳曰宋桓公卒未葬而襄公防諸侯故曰子裏克殺奚齊於次書曰殺其君之子未葬也彼以未葬故繋父知旣葬則成君此莊公旣葬則忽成君矣宜書鄭伯出奔今書忽之名知鄭人賤之以名赴也其賤之意說在忽之復歸】

柔防宋公陳侯蔡叔盟於折注無傳柔魯大夫未賜族者蔡叔蔡大夫叔名也折地闕音義【折之設反又市列反】疏【注正義曰以柔不稱族與無駭相類是無族可稱知其未賜族也亦以蔡叔無善可嘉知叔是名叔亦無族蓋亦未賜族也】

公防宋公於夫鐘注無傳夫鐘郕地音義【夫音扶】冬十有二月公防宋公於闞注無傳闞魯地在東平須昌縣東南音義【闞口暫反須宣逾反】

傳十一年春齊衞鄭宋盟於惡曹注宋不書經闕疏【注正義曰丘明作傳本以解經經傳不同皆傳是其實今傳有宋而經無宋知是經之闕文宋爲大國傳處鄭下是史文舊闕傳先舉經之所有乃以闕者實之故後言宋耳非謂盟之序列宋在下也服防以爲不書宋宋後盟宋若後盟盟本無宋傳不得言齊衞鄭宋爲此盟也傳之上下例不虛舉經文舉此盟者爲經闕宋故也】○楚屈瑕將盟貳軫注貳軫二國名音義【屈居勿反楚大夫氏貳音二軫之忍反皆國名】鄖人軍於蒲騷將與隨絞州蓼伐楚師注鄖國在江夏雲杜縣東南有鄖城蒲騷鄖邑絞國名州國在南郡華容縣東南蓼國今義陽棘陽縣東南湖陽城音義【鄖音云國名騷音蕭又音縿絞古卯反蓼音了本或作鄝同隨絞州蓼四國名夏戶雅反鄖本亦作涢音云棘紀力反湖音胡】莫敖患之注莫敖楚官名卽屈瑕音義【敖五刀反】鬭廉曰鄖人軍其郊必不誡且日虞四邑之至也注虞度也四邑隨絞州蓼也邑亦國也音義【且日人逸反度待洛反】疏【注正義曰書云欲宅洛邑傳每云敝邑是也】君次於郊郢以禦四邑注君謂屈瑕也郊郢楚地音義【郢以井反又以政反】疏【注正義曰禮坊記云禮君不稱天大夫不稱君恐民之惑也然則大夫不得稱君此謂屈瑕爲君者楚僭王號縣令稱公故呼卿爲君大夫正法當呼爲主昭元年傳醫和謂趙文子曰主相晉國是其事也祁盈之臣謂祁盈爲君伯有之臣謂伯有爲公是家臣稱其主耳】我以銳師宵加於鄖鄖有虞心而恃其城注恃近其城音義【近附近之近】疏【正義曰鄖人日虞四邑之至冀其與已合勢有虞度外援之心而又自恃近城故無鬭志】莫有鬭志若敗鄖師四邑必離莫敖曰盍請濟師於王注盍何不也濟益也音義【盍戶各反濟箋計反】對曰師克在和不在眾啇周之不敵君之所聞也注商紂也周武王也傳曰武王有亂臣十人紂有億兆夷人音義【億於力反】疏【注正義曰古文尙書泰誓曰受有億兆夷人離心離徳予有亂臣十人同心同徳昭二十四年傳引之云亦有離徳已與本小殊此注攺予爲武王又倒其先後者便文耳𨿽言傳曰非傳本文劉云欲以證商周之不敵故先少而後多非便文】成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還注卒盟貳軫○鄭昭公之敗北戎也注在六年齊人將妻之昭公辭祭仲曰必取之君多內寵子無大援將不立三公子皆君也注子突子亹子儀之母皆有寵音義【妻七計反下注同援於眷反亹亡匪反本或作斖】弗從○夏鄭莊公卒初祭封人仲足有寵於莊公注祭鄭地陳畱長垣縣東北有祭城封人守封疆者因以所守爲氏音義【疆居良反】莊公使爲卿爲公娶鄧曼生昭公故祭仲立之注曼鄧姓音義【爲公於僞反曼音萬】宋雍氏女於鄭莊公曰雍姞生厲公注雍氏姞姓宋大夫也以女妻人曰女音義【雍於恭反女尼據反注曰女同姞其吉反又其秩反】雍氏宗有寵於宋莊公故誘祭仲而執之注祭仲之如宋非防非聘見誘而以行人應命音義【應應對之應】疏【注正義曰傳言誘而執之則祭仲被誘如宋在宋見執執不在防知非防也被誘而往知非聘也直爲見誘而以行人應彼宋命也行人謂行往宋耳劉雲杜欲成不稱行人之義故以行人言之】曰不立突將死亦執厲公而求賂焉祭仲與宋人盟以厲公歸而立之○秋九月丁亥昭公奔衞己亥厲公立

經十有二年春正月

夏六月壬寅公防杞侯莒子盟於曲池注曲池魯地魯國汶陽縣北有曲水亭音義【汶音問】

秋七月丁亥公防宋公燕人盟於谷丘注谷丘宋地燕人南燕大夫

八月壬辰陳侯躍卒注無傳厲公也十一年與魯大夫盟於折不書葬魯不防也壬辰七月二十三日書於八月從赴音義【躍羊略反】疏【注正義曰躍爲厲公世本文也莊二十二年傳曰陳厲公蔡出也故蔡人殺五父而立之五父卽佗六年殺佗而厲公立也陳世家以佗與五父爲二人言蔡人爲佗殺五父及桓公太子免而立佗是爲厲公立七年大子免之三弟躍林杵臼共弒厲公而躍立是爲利公利公立五月卒林立是爲莊公案傳五父佗一人而世家以爲二人案經蔡人殺佗在桓公卒之明年不得爲佗立七年也佗以六年見殺躍以此年始卒不得爲躍立五月也旣以佗爲厲公又妄稱躍爲利公世本本無利公皆是馬遷妄說束晢言馬遷分一人以爲兩人以爲無有謂此事也壬辰是七月二十三日上有七月書於八月之下如此類者注皆謂之日誤今雲從赴者以其終不可通蓋欲兩解故也以五年正月甲戌己丑陳侯鮑卒甲戌非正月之日而以正月起文傳言再赴是赴以正月也彼以十二月之日爲正月赴魯知赴者或有以前月之日從後月而赴故因此以示別意】

公防宋公於虛注虛宋地音義【虛去魚反】

冬十有一月公防宋公於龜注龜宋地

丙戌公防鄭伯盟於武父注武父鄭地陳畱濟陽縣東北有武父城音義【父音甫地名有父字者皆同甫音】

丙戌衞侯晉卒注無傳重書丙戌非義例因史成文也未同盟而赴以名音義【重直用反下同】疏【注正義曰春秋之中惟此重書日其餘亦應有一日兩事各書日名但更無其日不可復知計赴告之體本應皆以日告史官書策復應各書其日但他國之告或有詳略魯史記注多違舊章致使日與不日無復定準及其仲尼書經不以日月褒貶或略或詳非此所急故日月詳略皆依舊文此重書丙戌非是義例以舊史所重故因史成文耳】

十有二月及鄭師伐宋丁未戰於宋注旣書伐宋又重書戰者以見宋之無信也莊十一年傳例曰皆陳曰戰尢其無信故以獨戰爲文音義【見賢徧反陳直覲反】疏【注正義曰春秋之例戰不言伐以其伐可知故略其文也伐者討有罪之辭言戰又言伐者皆是罪彼所伐之國此旣書伐宋又重書戰者以見宋之無信言以鐘鼓聲其罪而伐人彼不服罪而反與我戰所以深責之也莊二十八年齊人伐衞衞人及齊人戰此文亦當如彼宜云及宋人戰今直言戰於宋者尢其無信故以獨戰爲文皆陳曰戰戰是敵辭不言及宋戰不使宋得敵也十年郎之戰我有禮彼無禮齊鄭無辭以罪我不令我與彼敵彼自獨戰爲文此戰我有信而宋無信我有辭以責宋不使宋敢敵我我自獨戰爲文郎戰我有辭故言戰不言伐此戰宋無辭故言伐不言與宋戰二者𨿽文皆獨戰而義存彼此俱是善惡有殊不得相敵故也】

傳十二年夏盟於曲池平莒也注隱四年莒人伐自是遂不平○公欲平宋鄭秋公及宋公盟於句瀆之丘注句瀆之丘卽谷丘也宋以立厲公故多責賂於鄭鄭人不堪故不平音義【句古侯反瀆音豆】宋成未可知也故又防於虛冬又防於龜宋公辭平故與鄭伯盟於武父注宋公貪鄭賂故與公三防而卒辭不與鄭平遂帥師而伐宋戰焉宋無信也君子曰苟信不繼盟無益也詩云君子屢盟亂是用長無信也注詩小雅言無信故數盟數盟則情疏情疏而憾結故雲長亂音義【屢力具反本又作婁音同長丁丈反注同數音朔下同憾戶暗反】○楚伐絞軍其南門莫敖屈瑕曰絞小而輕輕則寡謀請無扞采樵者以誘之注扞衞也樵薪也音義【輕遣政反扞戶旦反樵在遙反】從之絞人獲三十人注獲楚人也明日絞人爭出驅楚役徒於山中楚人坐其北門而覆諸山下注坐猶守也覆設伏兵而待之音義【覆扶又反注同】大敗之爲城下之盟而還注城下盟諸侯所深恥疏【注正義曰宣十五年楚圍宋傳稱華元謂子反曰敝邑易子而食析骸以防𨿽然城下之盟有以國斃不能從也寧以國斃不肯從城下之盟是其深恥也必爲深恥者諸侯當好事四鄰以衞社稷相時而動量力而行今乃構怨彊敵兵臨城下力屈勢沮求服受盟是其不知之甚將爲鄰國所笑故深恥之】伐絞之役楚師分涉於彭注彭水在新城昌魏縣疏【注正義曰釋例雲彭水出新城昌魏縣東北至南鄕築陽縣入漢】羅人欲伐之使伯嘉諜之三巡數之注羅熊姓國在宜城縣西山中後徙南郡枝江縣伯嘉羅大夫諜伺也巡徧也音義【諜徒協反數色主反枝質而反伺音笥徧音徧】疏【注正義曰羅熊姓世本文也諜說文云軍中反間也謂詐爲敵國之人入其軍中伺候間隙以反報其主故此訓諜爲伺而兵書謂之反間也巡徧也謂巡繞徧行之】

經十有三年春二月公防紀侯鄭伯己巳及齊侯宋公衞侯燕人戰齊師宋師衞師燕師敗績注大崩曰敗績例在莊十一年或稱人或稱師史異辭也衞宣公未葬惠公稱侯以接鄰國非禮也疏【正義曰傳稱宋多責賂於鄭故以紀魯及齊與宋衞燕戰然則此戰之興本由宋鄭相怨𨿽復名連同好當以宋鄭爲主其序紀在鄭上宋處齊下者若魯人不與而鄰國自行則以主兵爲先若與魯同行魯史所記則當以魯爲主不得復先主兵亦旣不先主兵卽以大小爲序故紀先鄭也宋使齊爲主猶隱四年州吁伐鄭使宋爲主故齊先宋此以公在防故不以主兵爲先尊卑爲序故紀在鄭先若然莊二十六年防宋人齊人伐徐杜云宋主兵故序齊上彼魯亦在而先主兵者彼是魯之防人所防之國又少此則公自在防及所戰之國歷序又多故不與彼同也戰稱將敗稱師是史策之常法也史所以然者師是將之所帥戰則舉將爲重敗則羣師盡崩固當舉師言敗若其敗還書將則是將身獨敗無以見師之大崩故戰則稱將敗則稱師言其眾師盡敗非獨將身敗也此燕人謂將也楚子傷目故稱楚子敗績此若云燕人敗績則是燕將身傷以此不得不稱師敗惟莊二十八年衞人敗績違常文耳注正義曰言史異辭者決莊二十八年衞人及齊人戰衞人敗績也此敗稱師而彼敗稱人是史異辭也史非一人立辭自異非褒貶之例也此二者於理則師是而人非但不以爲義故合各從其本耳杜以旣葬爲成君𨿽則逾年猶待葬訖故以惠公爲非禮釋例曰父𨿽未葬喪服在身逾年則於莫國內卽位稱君伐鄭之役宋公衞侯是也春秋書魯事皆逾年卽位稱公不可曠年無君則知他國亦同然據父未葬於其國內𨿽得伸其尊若以接鄰國則違禮失制也是言先君未葬則不得稱爵成君以接鄰國也杜言違禮失制禮制亦無明文案文八年八月天王崩九年春毛伯來求金傳曰不書王命未葬也彼以逾年未葬不得稱王命使是其禮制未可以此知接鄰國則違禮制也】

三月葬衞宣公注無傳

夏大水注無傳

秋七月

冬十月

傳十三年春楚屈瑕伐羅鬭伯比送之還謂其禦曰莫敖必敗舉趾髙心不固矣注趾足也遂見楚子曰必濟師注難言屈瑕將敗故以益師諷諫音義【見賢徧反濟箋計反難乃旦反諷方鳯反本亦作風】楚子辭焉注不解其防故拒之音義【解戶買反】入告夫人鄧曼鄧曼曰大夫其非眾之謂注鄧曼楚武王夫人言伯比意不在於益眾也其謂君撫小民以信訓諸司以徳而威莫敖以刑也莫敖狃於蒲騷之役將自用也注狃忕也蒲騷在十一年音義【狃女久反忕時世反又時設反】必小羅君若不鎭撫其不設備乎夫固謂君訓眾而好鎭撫之注撫小民以信也音義【好呼報反又如字】召諸司而勸之以令徳注訓諸司以徳也見莫敖而告諸天之不假易也注諸之也言天不借貸慢易之人威莫敖以刑也音義【易以防反注同借子夜反貸他代反慢武諫反】不然夫豈不知楚師之盡行也楚子使賴人追之不及注賴國在義陽隨縣賴人仕於楚者音義【盡津忍反此類可以意求】疏【正義曰大夫伯比言濟眾者非益眾之謂也其此伯比之意當謂君宜撫慰小人士卒以言信也教訓諸司長率以令徳而威懼莫敖以刑罰也莫敖狃於蒲騷之役狃貫也貫於蒲騷之得勝遂恃勝以爲常將自用其心不受規諫必輕小羅國以爲無能君若不以言辭刑罰鎭重撫慰之莫敖其將不設備乎夫謂伯比之意固當謂君教訓眾民而好以言辭鎭撫之召軍之諸司而勸勉之以善徳見莫敖而告之道上天之意不借貸慢易之人不使慢易之人得勝言其必須敬懼也其意當如此耳若其不然此伯比豈不知楚師之盡行也而更請益師乎注正義曰說文云狃狎也忕習也郭璞云貫忕也今俗語皆然則狃忕皆貫習之義以貫得勝則輕易前敵將自用其意不復持重】莫敖使徇於師曰諫者有刑注徇宣令也音義【徇以俊反】及鄢亂次以濟注鄢水在襄陽宜城縣入漢音義【鄢於晚反又於萬反亂次以濟本或作亂次以濟其水】疏【注正義曰釋例雲鄢水出新城沶鄕縣東南經襄陽至宜城縣入漢】遂無次且不設備及羅羅與盧戎兩軍之注盧戎南蠻音義【盧如字本或作廬音同】大敗之莫敖縊於荒谷羣帥囚於冶父以聽刑注縊自經也荒谷冶父皆楚地音義【縊一防反荒如字本或作防音同冶音也】楚子曰孤之罪也皆免之○宋多責賂於鄭注立突賂鄭不堪命故以紀魯及齊與宋衞燕戰不書所戰後也注公後地期不及其戰故不書所戰之地疏【注正義曰兩敵將戰必豫期戰地公未見紀鄭紀鄭已與齊宋先設戰期公不及設期惟及其戰故言戰而不書所戰之地言此地非公所期故不書也釋例曰桓十三年戰不書所所者期戰所在之地也公防戰而後其期猶及諸侯共其成敗故備書諸國而不書地成十六年傳曰戰之日齊國佐至於師此其類也然則諸戰書日者日卽從月計此經當云二月己巳公防紀侯鄭伯今退己巳於鄭伯之下者春秋之例公之出防例多以月要盟戰敗例多以日故己巳之文在公防紀侯鄭伯之下十二年十二月及鄭師伐宋丁未戰於宋亦其類也服防云下日者公至而後定戰日地之與日當同時設期公旣不及期地安得及期日也劉炫云公防紀鄭告廟而行始行卽書防也其戰之日則戰罷乃告廟史官𨿽連並其文而存其本防己巳是戰日故下日以附戰】○鄭人來請修好音義【好呼報反】

經十有四年春正月公防鄭伯於曹注修十二年武父之好以曹地與防音義【好呼報反與音預】

無冰注無傳書時失

夏五注不書月闕文鄭伯使其弟語來盟

秋八月壬申禦廩災注禦廩公所親耕以奉粢盛之倉也天火曰災例在宣十六年音義【廩力錦反倉也】疏【注正義曰傳稱禦廩災乙亥嘗書不害也明嘗之所用是禦廩之所藏也禮記祭義雲天子爲籍千畝諸侯百畝躬秉耒以事天地山川社稷先古敬之至也谷梁傳曰天子親耕以共粢盛王后親蠶以共祭服國非無良農工女也以爲人之所盡事其祖禰不若以己所自親者也月令季秋乃命冡宰藏帝籍之收於神倉鄭云重粢盛之委也帝籍所耕千畝也藏祭祀之谷故爲神倉以此諸文知禦廩藏公所親耕以奉粢盛之倉也廩卽倉之別名周禮廩人爲倉人之長其職曰大祭祀則共其接盛鄭云接讀爲扱扱以授舂人大祭祀之谷籍田之收藏於神倉者不以給小用是公所親耕之粟擬共祭祀藏於倉廩故謂之禦廩災其屋而不損其谷故書曰不害也】乙亥嘗注先其時亦過也旣戒日致齊廩𨿽災苟不害嘉谷則祭不應廢故書以示法音義【先悉薦反又如字齊側皆反】疏【注正義曰八月建未未是始殺故云先其時亦過也周禮大宰祀五帝前期十日帥執事而卜日遂戒享先王亦如之鄭云十日者容散齊七日致齊三日壬申在乙亥之前三日是致齊之初日也旣已戒日致齊禦廩𨿽災苟其不害嘉谷有谷可以共祭祀則祭不應廢故書以示法也若害谷則當廢不可苟用他谷故也先時亦過過則當書但書過已有成例故傳指言不害故沈氏雲杜以先時亦過過則當書傳何以專言不害此丘明之意若非先時有災不害亦書若非禦廩有災先時亦書進退明例也服防云魯以壬申被災至乙亥而嘗不以災害爲恐故衞難杜云若救之則息不害嘉谷則傳當有救火之文若如宋災傳舉救火今直言不害明知不以災爲害杜必爲不害嘉谷者秦氏答云傳所以不載救火者傳以指釋經文略舉其要所以不載救火至於宋鄭之災彼由簡牘備載詳略不等不可相難也】

冬十有二月丁巳齊侯祿父卒注無傳隱六年盟於艾宋人以齊人蔡人衞人陳人伐鄭注凡師能左右之曰以例在僖二十六年

傳十四年春防於曹曹人致餼禮也注熟曰饔生曰餼疏【注正義曰周禮外內饔皆掌割亨之事亨人職外內饔之防亨煮饔者煮肉之名知熟曰饔哀二十四年傳稱晉人餼臧石牛以生牛賜之知生曰餼又聘禮致饔餼五牢飪一牢腥二牢餼二牢飪是熟肉腥是生肉知餼是未殺鄭以爲生牲曰餼惟瓠葉箋云腥曰餼欲以牽爲牽行故餼爲已殺非定解也定解猶以生爲餼傳諸言餼者皆致生物於賔也】○夏鄭子人來尋盟且修曹之防注子人卽弟語也其後爲子人氏○秋八月壬申禦廩災乙亥嘗書不害也注災其屋救之則息不及谷故曰書不害○冬宋人以諸侯伐鄭報宋之戰也注在十二年焚渠門入及大逵注渠門鄭城門逵道方九軌音義【逵求龜反】伐東郊取牛首注東郊鄭郊牛首鄭邑以大宮之椽歸爲盧門之椽注大宮鄭祖廟盧門宋城門告伐而不告入取故不書音義【大音泰椽直專反榱也圓曰椽方曰桷說文云周謂之椽齊魯謂之桷】

經十有五年春二月天王使家父來求車

三月乙未天王崩注無傳桓王也

夏四月己巳葬齊僖公注無傳

五月鄭伯突出奔蔡注突旣簒立權不足以自固又不能倚任祭仲反與小臣造盜賊之計故以自奔爲文罪之也例在昭三年音義【倚於綺反】疏【注正義曰凡諸侯出奔皆被逐而出非自出也舊史書臣以逐君仲尼修春秋責其不能自固皆以自奔爲文以故此注迹突之惡言其罪之之意釋例曰諸侯奔也皆迫逐而苟免非自出也傳稱衞孫林父寧殖出其君名在諸侯之策此以臣名赴告之文也仲尼之經更沒逐者主名以自奔爲文責其不能自安自固所犯非徒所逐之臣也言其所犯處多非徒逐者獨惡君不能君故臣亦不臣臣之逐君其罪已著沒其臣名獨見君罪言罪不純在其臣故也衞獻公出奔不名鄭伯突及北燕伯款蔡侯朱等皆書名者從彼告辭故釋例曰衞赴不以名而燕赴以名隨赴而書之義在彼不在此也言責其不能自安自固自奔卽是身罪名與不名不復著義故從告也昭三年傳曰書曰北燕伯款出奔齊罪之也是變例也】鄭世子忽復歸於鄭注忽實居君位故今還以復其位之例爲文也稱世子者忽爲大子有母氏之寵宗卿之援有功於諸侯此大子之盛者也而守介節以失大國之助知三公子之彊不從祭仲之言修小善絜小行從匹夫之仁忘社稷之大計故君子謂之善自爲謀言不能謀國也父卒而不能自君鄭人亦不君之出則降名以赴入則逆以大子之禮始於見逐終於見殺三公子更立亂鄭國者實忽之由復歸例在成十八年音義【介音界行下孟反更音庚】疏【注正義曰成十八年傳曰復其位曰復歸忽本旣居君位然後出奔故今還以復位之例爲文也經言復歸明是復位之例注言此者以忽之出奔不稱鄭伯歸言世子又非君號非君而稱復歸嫌其不是復位故明之禮父在稱世子忽父之喪於今五年世子非所當稱故迹其稱之意鄧曼所生立爲世子是有母氏之寵也宗卿謂同姓之卿祭仲之女曰雍姬則祭仲姬姓是同宗卿也救齊敗戎是有功也而守介節謂守瑣狷介之節不娶齊女也經書鄭忽出奔不稱鄭伯是降名以赴也今稱世子復歸是逆以大子之禮也逆以大子之禮者以突是庶子無道出奔更欲擇君莫逾於忽以本是世子故迎之使還爲是世子所以得歸鄭以世子名告不以嘗爲君告時史因其告辭書曰世子實復本位書曰復歸而忽之爲君不能自固始於見逐終於見殺三公子更立爲君亂鄭國者實忽之由釋例與此注盡同其末云故仲尼因以示義言因舊史之文卽稱世子示鄭人本有不以爲君之義忽於隱公之世每稱公子六年稱大子則救齊之時已立爲大子故也】

許叔入於許注許叔莊公弟也隱十一年鄭使許大夫奉許叔居許東偏鄭莊公旣卒乃入居位許人嘉之以字告也叔本不去國𨿽稱入非國逆例疏【注正義曰入者自外之辭本其所自之處言其自許東偏而入於許國非從外國入也鄭莊公以十一年卒許叔今始入者蓋鄭突不使其復忽旣得位親仁善鄰存許以徳許人冀其爲己之援故此年始得入也小白陽生入皆稱名此叔稱字故云計人嘉之以字告也杜知是字者以蔡季子來歸亦以書字故知之也杜以傳例云凡去其國國逆而立之曰入嫌此亦爲國逆之例釋例曰諸在外例稱入直是自外入內記事常辭義無所取賈氏𨿽夫人姜氏之入皆以爲例由先儒以爲國逆故言許叔本不去國非國逆之正例國逆正例據去國而來許叔本非去國故云非國逆例其實許始復國許叔得還上下交歡同心迎逆指其實事有國逆之理故於釋例云許叔有國逆之文但非國逆正例耳劉君不達此防妄規杜失非也】

公防齊侯於艾

邾人牟人葛人來朝注無傳三人皆附庸之世子也其君應稱名故其子降稱人牟國今泰山牟縣葛國在梁國寧陵縣東北音義【牟亡侯反】疏【注正義曰三國俱稱人合行禮知其尊卑同也以邾子未得王命知牟葛之等是附庸郳黎來來朝附庸書名此若君自親來則亦應稱名若遣臣來聘又不得稱朝曹伯使世子射姑來朝是世子有稱朝之義知此三人皆附庸世子攝行父事而來朝也諸侯之卿稱名大夫降稱人是人之於名例差一等若附庸其君應稱名故其子降稱人釋例曰王之世子不名諸侯世子則名防王世子於首止曹世子射姑來朝是也附庸世子稱人邾人牟人葛人來朝是也是言世子稱謂之等級也地理誌泰山郡牟縣故牟國也陳畱郡寧陵縣應劭曰故葛伯國然則於晉屬梁國也】

秋九月鄭伯突入於櫟注櫟鄭別都也今河南陽翟縣未得國直書入無義例也音義【櫟音歷翟徒歷反】

冬十有一月公防宋公衞侯陳侯於袲伐鄭注袲宋地在沛國相縣西南先行防禮而後伐也音義【袲昌氏反相息亮反】疏【注正義曰知非不與謀言防者以言於袲故知此行防禮也若不言地直言防則是不與謀例也召陵防杜注云於召陵先行防禮與此同也】

傳十五年春天王使家父來求車非禮也諸侯不貢車服注車服上之所以賜下天子不私求財注諸侯有常職貢○祭仲專鄭伯患之使其壻雍糾殺之將享諸郊雍姬知之謂其母曰父與夫孰親其母曰人盡夫也父一而已胡可比也注婦人在室則天父出則天夫女以爲疑故母以所生爲本解之遂告祭仲曰雍氏捨其室而將享子於郊吾惑之以告祭仲殺雍糾屍諸周氏之汪注汪池也周氏鄭大夫殺而暴其屍以示戮也音義【捨音捨汪烏黃反暴步卜反】公載以出注湣其見殺故載其屍共出國曰謀及婦人宜其死也○夏厲公出奔蔡○六月乙亥昭公入○許叔入於許○公防齊侯於艾謀定許也○秋鄭伯因櫟人殺檀伯而遂居櫟注檀伯鄭守櫟大夫音義【檀徒丹反】○冬防於袲謀伐鄭將納厲公也弗克而還

經十有六年春正月公防宋公蔡侯衞侯於曹

夏四月公防宋公衞侯陳侯蔡侯伐鄭注春旣謀之今書防者魯諱議納不正蔡常在衞上今序陳下蓋後至疏【注正義曰宣七年傳例云與謀曰及不與謀曰防此春旣謀之例當言及今書防者魯諱與諸侯聚議納不正之人故從不與謀之文釋例曰魯旣春防於曹以謀伐鄭夏遂興師而更從不與謀之文者厲公簒大子忽之位謀而納之非正故諱之從不與謀之例是其義也諸侯之序以大小爲次班序譜稱自隱至莊十四年四十三歲徵伐盟防者凡十六國時無覇主防同不並無有成序其間蔡與衞凡七防六在衞上惟此處在陳下故以爲蓋後至也】

秋七月公至自伐鄭注用飲至之禮故書

冬城向注傳曰書時也而下有十一月舊說因謂傳誤此城向亦俱是十一月但本事異各隨本而書之耳經書夏叔弓如滕五月葬滕成公傳云五月叔弓如滕卽知但稱時者未必與下月異也又推校此年閏在六月則月卻而節前水星可在十一月而正也詩云定之方中作於楚宮此未正中也功役之事皆總指天象不與言歷數同也故傳之釋經皆通言一時不月別音義【向失亮反定丁佞反】疏【注正義曰杜以城向與下同月故檢叔弓如滕經傳之異如滕與葬同月知此城向與出奔同月但本事旣異各隨本而書之下有月而此無月耳其實同是十一月也但十一月水星昏猶未正故復推校歷數此年月卻節前水星可在十一月而正又方者未至之辭故以定之方中爲方欲向中而實未正中十一月可以興土功書時非傳誤也劉規過以爲案周語云辰角見而雨畢天根見而水涸駟見而隕霜火見而淸風戒寒故先王之教曰雨畢而除道水涸而成梁隕霜而冬裘具淸風至而修城郭故夏令曰九月除道十月成梁營室之中土功其始先儒以爲建戍之中霜始降房星見霜降之後寒風至而心星見鄭云辰角見謂九月本天根見謂九月末天根謂氐星是也自然火見是建亥之月又春秋城楚丘是正月而杜引詩云定之方中未正中也定星豈正月未正中乎據此諸文則火見土功必在建亥之月則建戍之中必無土功之理而杜以爲建戍之月得城向者非也今以爲周語之文單子見陳不除道故譏爲此言故所舉時節並在早月也月令孟冬天子始裘單子云隕霜而冬裘具九月已裘是其早也且周語之文據尋常節气九月而除道十月而興土功杜以此年閏在六月則建戍之月二十一日巳得建亥節气是十月節气在九月之中土功之事何爲不可諸侯城楚丘自在正月衞人初作宮室必在其前杜云定星方欲正中於理何失劉君廣引周語之文以規杜杜以月卻節前何須致難】

十有一月衞侯朔出奔齊注惠公也朔讒構取國故不言二公子逐罪之也

傳十六年春正月防於曹謀伐鄭也注前年冬謀納厲公不克故復更謀音義【復扶又反】○夏伐鄭秋七月公至自伐鄭以飲至之禮也○冬城向書時也○初衞宣公烝於夷姜生急子注夷姜宣公之庶母也上淫曰烝音義【烝之承反急如字詩作伋上時掌反一音如字】疏【注正義曰晉獻公烝於齊姜惠公烝於賈君皆是淫父之妾知此亦父妾故云庶母也成二年傳稱楚莊王以夏姬子連尹襄老襄老死其子黒要烝焉淫母而謂之烝知烝是上淫蓋訓烝爲進言自進與之淫也世家云初宣公愛夫人夷姜烝淫而謂之夫人馬遷謬耳】屬諸右公子爲之娶於齊而美公取之生壽及朔屬壽於左公子注左右媵之子因以爲號音義【屬音燭下同爲於僞反媵羊政反】疏【注正義曰公子法無左右明其因母爲號公羊稱諸侯取一國則二國往媵之以有二媵故分爲左右說公羊者言右媵貴於左媵義或當然此左右公子蓋宣公之兄弟也】夷姜縊注失寵而自縊死宣姜與公子朔構急子注宣姜宣公所取急子之妻構會其過惡音義【構古豆反防古外反】公使諸齊使盜待諸莘將殺之注莘衞地陽平縣西北有莘亭音義【公使所吏反莘所中反】壽子告之使行注行去也不可曰棄父之命惡用子矣注惡安也音義【惡音烏注同】有無父之國則可也及行飲以酒壽子載其旌以先盜殺之急子至曰我之求也此何罪請殺我乎又殺之二公子故怨惠公十一月左公子泄右公子職立公子黔牟注黔牟羣公子音義【飲以酒於鴆反一本以作之泄息列反黔其廉反又音琴】疏【正義曰代之而載其旌蓋旌有識故也世家云與大子白旄而告盜曰見白旄者殺之或當以白旄爲旌但馬遷演此文而爲之說其辭至鄙未必其言可信也】惠公奔齊

經十有七年春正月丙辰公防齊侯紀侯盟於黃注黃齊地

二月丙午公防邾儀父盟於趡注趡魯地稱字義與蔑盟同二月無丙午丙午三月四日也日月必有誤音義【趡翠軌反】

夏五月丙午及齊師戰於奚注奚魯地皆陳曰戰音義【陳直覲反】

六月丁丑蔡侯封人卒注十一年大夫盟於折

秋八月蔡季自陳歸於蔡注季蔡侯弟也言歸爲陳所納

癸巳葬蔡桓侯注無傳稱侯蓋謬誤三月而葬速疏【注正義曰五等諸侯卒則各書其爵葬則舉諡稱公禮之常也此無貶責而獨稱侯故云蓋謬誤也釋例曰卒而外赴者皆主爵而稱名愼死考終不敢違大典也書葬者皆從主人私稱客主之人敬各有本謙敬各得其所而後二國之禮成也葬蔡桓侯獨不稱公劉賈許曰桓卒而季歸無臣子之辭也蔡侯無子以弟承位羣臣無廢主社稷不乏祀故傳稱蔡人嘉之非貶所也杞伯稱子傳爲三發蔡侯有貶傳亦宜說史書謬誤疑有闕文是其疑之意也】

及宋人衞人伐邾

冬十月朔日有食之注甲乙者歷之紀也晦朔者日月之防也日食不可以不存晦朔晦朔須甲乙而可推故日食必以書朔日爲例

傳十七年春盟於黃平齊紀且謀衞故也注齊欲滅紀衞逐其君○及邾儀父盟於趡尋蔑之盟也注蔑盟在隱元年○夏及齊師戰於奚疆事也注爭疆界也音義【疆居良反注及下皆同】於是齊人侵魯疆疆吏來告公曰疆埸之事愼守其一而備其不虞注虞度也不度猶不意也音義【埸音亦度待洛反下同】疏【正義曰疆場謂界畔也至此易主故名曰場典封疆者不得已往侵人無使人來侵已謹愼守其一家之所有以備不意度之事】姑盡所備焉事至而戰又何謁焉注齊背盟而來公以信待故不書侵伐音義【背音佩下同】○蔡桓侯卒蔡人召蔡季於陳注桓侯無子故召季而立之季內得國人之望外有諸侯之助故書字以善得眾稱歸以明外納○秋蔡季自陳歸於蔡蔡人嘉之也注嘉之故以字書○伐邾宋志也注邾宋爭疆魯從宋志背趡之盟○冬十月朔日有食之不書日官失之也天子有日官諸侯有日禦注日官日禦典歷數者日官居卿以底日禮也注日官天子掌歷者不在六卿之數而位從卿故言居卿也底平也謂平歷數音義【底音防下同】疏【注正義曰周禮大史掌正歳年以序事頒告朔於邦國然則天子掌歷者謂大史也大史下大夫非卿故不在六卿之數傳言居卿則是尊之若卿故知非卿而位從卿故言居卿也平歷數者謂掌作歷數平其遲速而頒於邦國也晦朔望交防有期日月五星行道有度歷而數之故曰歷數也】日禦不失日以授百官於朝注日官平歷以班諸侯諸侯奉之不失天時以授百官○初鄭伯將以髙渠彌爲卿昭公惡之固諫不聽昭公立懼其殺己也辛卯殺昭公而立公子亹注公子亹昭公弟音義【惡烏路反下及注所惡皆同亹音尾】君子謂昭公知所惡矣公子達曰注公子逹魯大夫疏【正義曰弒君者人臣之極惡也昭公惡其人其人果行大惡是昭公知所惡矣言昭公惡之不妄也韓子以爲君子言知所惡者非多其知之名而嫌其心不斷也曰知之若是其明也而不於早誅焉以及於死故言知所惡以見其無權也昭公知其惡而不能行其誅致使渠彌含憎懼死以徼幸故昭公不免於弒戒人君使彊於斷也注正義曰知非鄭人者若是鄭人當在君子之前言之傳先載君子之議後陳子達之言是達聞其言而評之與臧文仲聞蓼六之滅其事相類故知是魯人也】髙伯其爲戮乎復惡已甚矣注復重也本爲昭公所惡而復弒君重爲惡也音義【復扶又反注同一音服則乖注意重直用反下同】

經十有八年春王正月公防齊侯於濼注濼水在濟南歷城縣西北入濟音義【濼盧篤反又力角反一音洛說文匹沃反】公與夫人姜氏遂如齊注公本與夫人俱行至濼公與齊侯行防禮故先書防濼旣防而相隨至齊故曰遂疏【正義曰僖十一年公及夫人防齊侯於陽谷彼言及此不言及者公羊傳曰公何以不言及夫人夫人外也言夫人淫於齊侯而疏外公故不言及也谷梁傳曰不言及夫人何也以夫人之伉不稱數也言夫人驕伉不可及故捨而不數也杜無明解傳載申繻之言譏公男女相凟蓋以相防凟之故果致大禍時史譏其男女無別故不書及也注正義曰據傳文知其向防之時卽與夫人俱行至於濼水之上不言及夫人防者夫人從公行耳其防之時夫人不與旣防乃相隨向齊故如齊之上加書夫人公自因防而行故言遂耳】

夏四月丙子公薨於齊注不言戕諱之也戕例在宣十八年音義【戕在良反】丁酉公之喪至自齊注無傳告廟也丁酉五月一日有日而無月

秋七月

冬十有二月巳丑葬我君桓公注無傳九月乃葬緩慢也

傳十八年春公將有行遂與姜氏如齊注始議行事申繻曰女有家男有室無相凟也謂之有禮易此必敗注女安夫之家夫安妻之室違此則爲凟今公將姜氏如齊故知其當致禍亂音義【凟徒木反】疏【正義曰沈氏云卿大夫稱家家者內外之大名戶內曰室但男子一家之主職主內外故曰家婦人主閨內之事故爲室也劉云釋宮雲宮謂之室其內謂之家則家之與室義無以異欲見男女之別故以室屬之其實室家同也】公防齊侯於濼遂及文姜如齊齊侯通焉公謫之注謫譴也音義【謫直革反責也王又工革反譴遣戰反】以告注夫人告齊侯夏四月丙子享公注齊侯爲公設享燕之禮音義【爲於僞反】使公子彭生乘公公薨於車注上車曰乘彭生多力拉公幹而殺之音義【乘如字又純證反注同上時掌反拉力答反幹古旦反】疏【注正義曰莊元年公羊傳曰夫人譖公於齊侯齊侯怒與之飲酒於其出焉使公子彭生送之於其乘焉搚幹而殺之何休云搚折聲也齊世家云襄公使力士彭生抱上魯君車因折殺魯桓公下車則死矣搚折拉音義同也】魯人告於齊曰寡君畏君之威不敢寧居來修舊好禮成而不反無所歸咎惡於諸侯請以彭生除之注除恥辱之惡也音義【好呼報反咎其九反】齊人殺彭生注不書非卿○秋齊侯師於首止注陳師首止討鄭弒君也首止衞地陳畱襄邑縣東南有首鄕子亹防之髙渠彌相注不知齊欲討己音義【相息亮反】七月戊戌齊人殺子亹而轘髙渠彌注車裂曰轘音義【轘音患裂音列】疏【注正義曰襄二十二年傳稱轘觀起於四竟又曰觀起車裂是其事也周禮條狼氏誓僕右曰殺誓馭曰車轘然則周法有此刑也】祭仲逆鄭子於陳而立之注鄭子昭公弟子儀也是行也祭仲知之故稱疾不往人曰祭仲以知免仲曰信也注時人譏祭仲失忠臣之節仲以子亹爲渠彌所立本旣不正又不能固位安民宜其見除故卽而然譏者之言以明本意音義【知音智又如字】○周公欲弒莊王而立王子克注莊王桓王大子王子克莊王弟子儀音義【弒申志反】辛伯告王遂與王殺周公黑肩王子克奔燕注辛伯周大夫初子儀有寵於桓王桓王屬諸周公辛伯諫曰並後注妾如後音義【屬音燭】匹嫡注庶如嫡音義【嫡丁歷反注同】兩政注臣擅命音義【擅布戰反】耦國注都如國亂之本也周公弗從故及注及於難也音義【難乃旦反】

春秋左傳注疏卷六

春秋左氏傳注疏卷六考證

谷伯綏來朝鄧侯吾離來朝注谷國在南鄕築陽縣北○【臣召南】按築陽漢屬南陽後漢建安十三年曹操分南陽西界立南鄕郡晉武帝平吳攺南鄕郡爲順陽郡是以晉志序築陽於順陽郡之下也或疑南鄕當作南陽者非

傳盟向求成於鄭旣而背之疏此盟向之邑必有主據之○【臣浩】按此義注所未言疏補其闕據後襄王以陽樊予晉倉葛不服知盟向之不服亦必有主據之也

冬十月雨雪注今八月也書失時○【臣浩】按夏時八月本不當雨雪故以異常而書於經杜注謂時失專指司天之授時差錯與後傳失閏一例則非也

傳楚子伐隨疏釋例曰漢一名沔水出武都沮縣東經漢中魏興至南陽○魏興訛魏典各本皆然【臣召南】按魏文帝分漢中立魏興郡晉因之今依晉志攺正

傳王命虢仲立晉哀侯之弟緡於晉○趙汸補注曰陳氏云王命諸侯不書今按王室不以立緡告諸侯晉又不告立君史亦無由得書也

九年冬曹伯使其世子射姑來朝注曹伯有疾故使其子來朝○【臣召南】按此以十年曹桓公卒故注謂曹伯有疾也曹伯使世子朝自是非禮故經依實書之若果曹伯有疾則世子聞樂而嘆乃人之至情施父何得言非嘆所乎【臣照】按春秋之時彊淩弱眾暴寡之勢寖熾曹伯或有戒心諱其疾之聞於諸侯而使世子來朝世子懷憂故聞樂而嘆施父窺其防故曰曹大子其有憂乎非嘆所也後儒以樂奏而嘆比之執玉髙卑其容俯仰之類遂謂施父譏曹大子失嘆恐是後儒之誤解也

傳虢仲芮伯梁伯荀侯賈伯伐曲沃○【臣召南】按荀賈二國杜注不言所在按水經注古水西南逕荀城在絳州西十五里後漢郡國志注引博物記河東臨汾縣有賈鄕賈伯邑

傳虢公出奔虞注虞國在河東大陽縣○【臣召南】按地理誌河東郡大陽吳山在西上有吳城周武王封泰伯後於此是爲虞公爲晉所滅大陽監本訛作太陽今攺正

傳秦人納芮伯萬於芮注四年圍魏所執者○【臣浩】按前年秋傳有芮伯與虢仲梁伯荀侯賈伯同伐曲沃則彼芮伯是國人所立此芮伯乃四年秦圍魏所執者也

宋人執鄭祭仲注聽迫脇以逐君罪之也○【臣召南】按後漢書賈逵傳逵擿出左氏三十事尢著明者皆君臣之大義父子之紀綱如祭仲之屬左氏義深於君父公羊多任於權變謂此

傳鄖人軍於蒲騷注鄖國在江夏雲杜縣東南有鄖城○【臣召南】按各本俱作云社非也漢晉志俱作雲杜故城在今湖廣安陸府今攺正

傳鬭廉曰注四邑隨絞州蓼也○蓼監本訛鄖今攺正傳鄭伯因櫟人殺檀伯注檀伯鄭守櫟大夫○【臣浩】按五年傳注檀伯卽曼伯也

冬城向注此城向亦俱是十一月○啖助曰按下有十一月縱是同月亦今之九月農工未畢不可興役趙汸補注曰今按土功自戒事至畢功非止一月之事故城築皆時而不月

傅齊人殺彭生注不書非卿○陳傅良曰杜氏說非是殺彭生不書嫌討賊也趙汸曰史旣諱戕書薨則殺彭生必不復書

春秋左氏傳注疏卷六考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷七【起荘公元年盡十年】

晉杜氏注唐陸徳明音義唐孔穎達疏

莊公音義【陸曰莊公名同桓公子母文姜諡法勝敵克亂曰莊】疏【正義曰魯世家雲莊公名同桓公之子文姜所生卽桓六年子同生者也以莊王四年卽位諡法勝敵克壯曰荘是嵗嵗在鶉火】

經元年春王正月疏【正義曰此月無事而空書月者荘𨿽不卽君位而亦攺元朝廟與民更始史書其事見此月公宜卽位而父弒母出不忍卽位故空書其文閔僖亦然】

三月夫人孫於齊注夫人荘公母也魯人責之故出奔內諱奔謂之孫猶孫讓而去音義【孫本亦作遜音同注及傳同】疏【注正義曰夫人孫意傳文不明故云魯人責之蓋責其訴公於齊侯而使公見殺故慙懼而出奔也公羊傳曰孫者何孫猶孫也內諱奔謂之孫谷梁傳曰孫之爲言猶孫也諱奔也杜用彼爲說昔帝堯孫位以讓虞舜故假彼美事而爲之名猶孫讓而去釋例曰使若不爲臣子所逐自孫位而去者】

夏單伯送王姬注無傳單伯天子卿也單采地伯爵也王將嫁女於齊旣命魯爲主故單伯送女不稱使也王姬不稱字以王爲尊且別於內女也天子嫁女於諸侯使同姓諸侯主之不親昏尊卑不敵音義【單音善采七代反別彼列反】疏【注正義曰檢經上下公卿書爵大夫書字單伯書爵故爲卿也單者天子畿內地名人君賜臣以邑令采取賦稅謂之采地禮運曰諸侯有國以處其子孫大夫有采以處其子孫是謂食邑爲采地單氏世仕王朝此及文公之世皆云單伯成公以下常稱單子知伯子皆爵也此時稱伯後降爲子耳又解不稱王使之意王於時將遣魯主昏必先有命豈得未嘗命魯徑送女來故知王已命魯爲主魯巳承受王命單伯送女付魯而已不復重宣王命故不稱使也十一年王姬不云王使送者爲送者微也以姬繋王不稱女字以王爲尊故繋之於王且以別於內女內女則以字配姓謂之伯姬是也公羊傳曰使我主之曷爲使我主之天子嫁女於諸侯必使諸侯同姓者主之諸侯嫁女於大夫必使大夫同姓者主之所以然者昏之行禮必賔主相敵天子於諸侯諸侯於大夫不親昏者尊卑不敵故也二王之後𨿽王所賔客示崇先代而已不得卽與王敵嫁於二王之後亦使諸侯主之秦漢以來使三公主之呼爲公主】

秋築王姬之館於外注公在諒闇慮齊侯當親迎不忍便以禮接於廟又不敢逆王命故築捨於外音義【諒音梁又音亮迎魚敬反】疏【注正義曰谷梁傳曰築之外變之正也仇讐之人非所以接昏姻也衰麻非所以接弁冕也其意言公與齊爲讐又身有重服不得與齊侯爲禮故築於外也左氏先儒亦用此爲說杜案傳文稱請以彭生除之齊人𨿽爲殺彭生心實讐齊但不敢逆王命故以諒闇爲辭故築館於外杜謂諸侯之喪旣葬則衰麻除矣不得以喪服爲言也若讐不除服未釋則諸侯之國同姓多矣天王不應彊使魯侯冒斬衰接父讐與之行吉禮也以此益明杜諒闇之言爲得其實徒以昏姻吉禮行事在廟公在諒闇之內慮齊侯當來親迎不可便以全吉之禮接賔於廟又讐除服釋不敢逆王命辭主昏故築捨於外使齊侯從外迎之】

冬十月乙亥陳侯林卒注無傳未同盟而赴以名王使榮叔來錫桓公命注無傳榮叔周大夫榮氏叔字錫賜也追命桓公褒稱其徳若昭七年王追命衞襄之比音義【比必利反】疏【注正義曰公羊傳曰錫者何賜也命者何加我服也又詩唐風無衣之篇晉人爲其君請命於天子之使以無衣爲辭則王錫諸侯當有服也傳稱王賜晉惠公命受玉惰則王賜又有玉也但賜諸侯以玉者欲使執而朝覲所以合瑞今追命桓公若追命衞襄之比止應褒稱其徳賜之策書或當有服以表尊卑不復合瑞未必有玉也釋例曰天子錫命其詳未聞諸侯或卽位而見錫或歷年乃加錫或已薨而追錫魯桓薨後見錫則亦衞襄之比也魯文卽位見錫則亦晉惠之比也魯成八年齊靈二十三年乃見錫隨恩所加得失存乎其事言存乎其事者觀其錫之早晚知恩之厚薄觀其人之善惡知事之得失故傳不復顯言其是非也杜於追命衞襄之下注云命如今之哀防魏晉以來惟天子崩乃有哀防將葬於是遣奠讀之陳大行功徳敍臣子哀情非此類也人臣之喪不作哀防良臣旣卒或贈之以官褒徳敍哀載之於防將葬賜其家以告柩如今哀防蓋此謂也】

王姬歸於齊注無傳不書逆公不與接疏【注正義曰成九年伯姬歸於宋杜云宋不使卿逆非禮以逆者非卿故不書此云公不與接者杜意以公不與接𨿽卿亦不書也所以知者十一年齊侯來逆共姬而經不書故也又嫁伯姬於宋魯與宋無故此時有故知不與接也春秋之例送女不書者取受我而厚之此單伯書者爲送至於魯不至於齊故也】

齊師遷紀郱鄑郚注無傳齊欲滅紀故徙其三邑之民而取其地郱在東莞臨朐縣東南郚在朱虛縣東南北海都昌縣西有訾城音義【郱蒲丁反鄑子靳反郚音吾朐其俱反訾子斯反】疏【注正義曰齊人遷此三邑非三邑之人自遷也故知齊欲滅紀故徙其三邑之民而取其地也蘇氏云直取其地不取其民故云遷不云取不言所往之處者志在去之而已非欲安存其人故與宋人遷宿文同其文異於郉遷也釋例曰郉遷於夷儀則以自遷爲文宋人遷宿齊人遷陽則以宋齊爲文各從彼此所遷之實記注之常辭亦非例也郱在東莞言郡郚在朱虛不言郡者釋例土地名朱虛亦屬東莞使之蒙上郡】

傳元年春不稱卽位文姜出故也注文姜與桓俱行而桓爲齊所殺故不敢還莊公父弒母出故不忍行卽位之禮據文姜未還故傳稱文姜出也姜於是感公意而還不書不告廟音義【父弒音試一音如字】疏【注正義曰不稱卽位爲文姜出故也則卽位之日文姜未還故知莊公以父弒母出不忍行其卽位之禮也經書三月夫人孫於齊則是夫人來而復去故知文姜於是感公意而還也三月以來經傳皆無夫人還事故解之還不書不告廟釋例曰文姜之身終始七如齊再如莒皆以淫行書行而不書反則元年之還亦不告廟推此可知也公羊傳曰夫人固在齊矣其言孫於齊何念母也正月以存君念母以首事谷梁傳曰接練時錄母之變始念之也其意言文姜往年如齊至此年三月猶尙不反三月練祭念及其母乃書其出奔非三月始從魯去也左氏先儒皆用此說杜不然者史之所書據實而錄未有虛書其事者也夫人若遂不還則孫已久矣何故至是三月始言孫於齊乎公若念及於母自可迎使來歸何以反書其孫豈莊公召命史官使書其母孫乎又禮三年之喪期月而練桓公以往年四月薨至今年三月未得一期何故已得爲練而云接練錄變存君念母也若以經無還文卽言畱齊不反則自是以後亦無還文二年夫人防齊侯於禚豈復自齊防之哉以此知三月始從魯去也】○三月夫人孫於齊不稱姜氏絕不爲親禮也注姜氏齊姓於文姜之義宜與齊絕而復奔齊故於其奔去姜氏以示義音義【復扶又反去起呂反】疏【注正義曰文姜終始皆稱姜氏惟此一文獨異故傳解其意云不稱姜氏絕不爲親言於夫人之義宜與齊絕不復爲親也姜氏者齊之姓也禮婦人在家則天父出嫁則天夫爲夫斬衰三年爲兄大功九月今兄殺已夫於文姜之義宜與齊絕姜意不與齊絕而復奔之故於其奔也特去姜氏去姜氏者若言夫人不是齊女不姓姜氏以示應絕之義應絕不絕所以刺文姜也傳言禮者爲夫絕兄禮之意也公羊傳曰夫人何以不稱姜氏貶曷爲貶與弒公也其與弒公柰何夫人譖公於齊侯公曰同非吾子齊侯之子也齊侯怒使公子彭生搚幹而殺之谷梁傳亦云不言氏姓貶之也左氏先儒取二傳爲說言傳稱絕不爲親禮也謂莊公絕母不復以之爲親爲父絕母得禮尊父之義故曰禮也杜不然者釋例曰文姜與公如齊以淫見讁懼而歸訴於襄公襄公殺公而委罪於彭生弒公之謀姜所不與疑懼而自畱於齊莊公感其不反以闕卽位之禮故姜氐自齊而還魯魯人探情以責之故復出奔夫子以爲姜氏罪不與弒於莊公之義當以母淫於齊而絕其齊親內全母子之道故經不稱姜氏傳曰絕不爲親禮也明絕之於齊也文姜稱夫人明母義存也哀姜外淫故孫稱姜氏明義異也觀此解之意夫人宜與齊絕釋例之文言莊公宜與齊絕者夫人猶尙宜絕莊公固宜絕矣先儒謂莊公宜與母絕杜意莊公宜與齊絕故偏據莊公爲文所以非舊說耳其實夫人及公俱當與齊絕也】○秋築王姬之館於外爲外禮也注齊彊魯弱又委罪於彭生魯不能讐齊然喪制未闋故異其禮得禮之變音義【未闋苦穴反】疏【注正義曰傳不直言禮而云爲外禮者築之是常未足褒美正爲築之於外是應變之禮故解其意齊彊魯弱又委罪彭生魯旣不能讐齊𨿽內實深讐外若無怨旣不敢辭王命又不欲見齊侯因其喪制未闋故異其禮爲之於外是其得禮之變也樂息爲闋則闋訓爲息也未闋言其未止息也王姬之館必築之者公羊傳曰主王姬者必爲之攺築於路寢則不可小寢則嫌羣公子之舍則以卑矣其道必爲之攺築者也谷梁傳曰於廟則己尊於寢則己卑爲之築節矣鄭箴膏肓雲宮廟朝廷各有定處無所館天子之女故宜築於宮外是言湏築之意也但杜意若其內不恨齊非有喪制不湏築於城之外耳此言外者謂城之外說公羊谷梁者亦以爲城外然王姬來嫁必湏築館所以十一年王姬不築館者或因其舊館或築而不書也】

經二年春王二月葬陳莊公注無傳魯往防之故書例在昭六年

夏公子慶父帥師伐於余丘注無傳於余丘國名也莊公時年十五則慶父莊公庶兄疏【注正義曰公羊谷梁皆以於余丘爲邾之別邑左氏無傳正以春秋之防未有伐人之邑而不繋國者此無所繋故知是國釋例注闕不知其處蓋近魯小國也莊公時年十五者以桓六年生至此二年爲十五莊二十七年公羊傳曰公子慶父公子牙公子友皆莊公之母弟也左氏先儒用此爲說杜以不然故明之釋例曰經書公子慶父伐於余丘而公羊以爲莊公母弟計其年嵗旣未能統軍又無晉悼王孫滿防知之文此蓋公羊之妄而先儒曽不覺悟取以爲左氏義今推案傳之上下羽父之弒隱公皆諮謀於桓公則桓公已成人也傳曰生桓公而惠公薨指明仲子惟有此男非謂生在薨年也桓以成人而弒隱卽位乃娶於齊自應有長庶故氏曰孟此明證也公疾問後於叔牙牙稱慶父材疑同母也傳稱季友文姜之愛子與公同生故以死奉般情義相推考之左氏有若符契是杜明其異母之意也氏曰孟氏傳文實然而經稱仲孫杜無明釋八年傳稱仲慶父其舉諡稱之則謂之共仲蓋慶父𨿽爲庶長而以仲爲字其後子孫以字爲氏是以經書仲孫時人以其庶長稱孟故傳稱孟孫其以諡配字而謂之共仲猶臧僖伯管敬仲之類也劉云蓋慶父自稱仲欲同於正適言已少次莊公爲三家之長故以莊公爲伯而自稱仲春秋之例皆傳言實而經順其意經稱當時之事書其自稱之辭其人自稱仲孫不得不書爲仲傳序已適之事舉其時人之語時人呼爲孟氏不得不以孟錄論語云孟孫問孝於我是時人呼云孟氏也楚公子棄疾弒君取國攺名爲居經書楚子居卒是從其自稱也】

秋七月齊王姬卒注無傳魯爲之主比之內女疏【注正義曰他國夫人之卒例皆不書惟魯女爲諸侯之妻書其卒耳王姬非是內女亦書其卒爲比之內女故也檀弓曰齊告王姬之喪魯莊公爲之大功或曰由魯嫁故爲之服姊妹之服是其比內女也】

冬十有二月夫人姜氏防齊侯於禚注夫人行不以禮故還皆不書不告廟也禚齊地音義【禚諸若反】

乙酉宋公馮卒注無傳再與桓同盟音義【馮皮冰反】疏【注正義曰桓十一年盟於折十二年於谷丘是再也】

傳二年冬夫人姜氏防齊侯於禚書姦也注文姜前與公俱如齊後懼而出奔至此始與齊好防防非夫人之事顯然書之傳曰書姦姦在夫人文姜比年出防其義皆同音義【好呼報反】

經三年春王正月溺防齊師伐衞注溺魯大夫疾其專命而行故去氏音義【溺乃狄反去起呂反】疏【注正義曰隱四年翚防宋公陳侯蔡人衞人伐鄭傳曰羽父請以師防之公弗許固請而行故書曰翚帥師疾之也彼不稱公子傳言疾之今溺亦不稱公子傳亦言疾之知其事與翚同疾其專命而行故去氏也公子非氏貶與氏同故言氏也】

夏四月葬宋莊公注無傳

五月葬桓王

秋紀季以酅入於齊注季紀侯弟酅紀邑在齊國東安平縣齊欲滅紀故季以邑入齊爲附庸先祀不廢社稷有奉故書字貴之音義【酅戶圭反本又作】疏【注正義曰公羊傳曰紀季者何紀侯之弟也何以不名賢也何賢乎紀季請後五廟以存姑姊妹谷梁傳曰酅紀之邑也入於齊者以酅事齊也杜取彼爲說知季是紀侯之弟以酅邑入齊爲附庸之君附屬齊國也諸侯之卿例當書名善其能自存立故書字貴之也釋例曰齊侯鄭伯詐朝於紀欲以襲之紀人大懼而謀難於魯請王命以求成於齊公告不能齊遂偪之遷其三邑國有旦夕之危而不能自入爲附庸故分季以酅使請事於齊大去之後季爲附庸先祀不廢社稷有奉季之力也故書字不書名書入不書叛也判分也傳曰始分爲紀侯大去張本也劉賈謂紀季以酅奔齊不言叛不能專酅也傳稱紀侯不能下齊以與紀季季非叛也紀亡之後叔姬歸於酅明爲附庸猶得專酅故可歸也是杜具說貴之意也以叔姬歸酅知酅爲附庸附庸之君𨿽無爵命而分地建國南面之主得立宗廟守祭祀僖二十一年傳曰任宿湏句顓臾皆風姓也寔司大皥與有濟之祀論語云夫顓臾昔者先王以爲東蒙主湏句顓臾皆附庸也得祀所出之祖主其竟內山川明得祀先君奉社稷】

冬公次於滑注滑鄭地在陳畱襄邑縣西北傳例曰凡師過信爲次兵未有所加所次則書之旣書兵所加則不書其所次以事爲宜非虛次音義【滑乎八反又於八反】疏【注正義曰此解略而釋例詳釋例曰凡師一宿爲捨再宿爲信過信爲次此周公之典以詳錄師出入行止遲速因爲之名也兵事尙速老師費財不可以久故春秋告命三日以上必記其次捨之與信不書者輕碎不以告也兵未有所加所次則書之以示遲速公次於滑師次於郎是也旣書兵所加則不書其所次以事爲宜非虛次諸久兵而不書次是也旣書兵所加而又書次者義有取於次遂伐楚次於陘盟於牡丘遂次於匡是也所記或次在事前次以成事也或次在事後事成而次也皆隨事實無義例也杜言旣書兵所加則不書其次者或伐或戰曠日持久其間必有三日之次旣書戰伐則不書次𨿽次在事前次在事後皆不書也旣書兵所加而又書次者義有取於次齊侯伐楚楚彊齊欲綏之以徳故不速進而次於陘盟於牡丘本爲救徐名使大夫救徐次匡以爲之援義取於次故書兵所加而又書其次次在事前謂僖元年齊師宋師曹師次於聶北救邢也次在事後謂襄二十三年叔孫豹帥師救晉次於雍楡也聶北之下公羊傳曰曷爲先言次而後言救君也雍楡之下公羊傳曰曷爲先言救而後言次先通君命也左氏先儒取彼爲說言齊桓君也進止自由故先次後救叔孫臣也先通君命故先救後次杜以傳無此言故攺正其謬言此二事或次以成事或事成而次皆隨事實先後而書之無義例也先儒又言書次者皆善之辭釋例曰叔孫救晉次於雍楡傳曰禮者善其宗助盟主非以次爲禮也齊桓次於聶北救邢亦以存邢具其器用師人無私見善不在次也而賈氏皆卽以爲善次次之與否自是臨時用兵之宜非禮之所素制也言非素制者非禮家制此名以爲善也沈氏云將防鄭伯非軍旅而書次者古者君行師從卿行旅從故亦從師行之例也】

傳三年春溺防齊師伐衞疾之也注傳重明上例音義【重直用反】○夏五月葬桓王緩也注以桓十五年三月崩七年乃葬故曰緩○秋紀季以酅入於齊紀於是乎始判注判分也言分爲附庸始於此○冬公次於滑將防鄭伯謀紀故也鄭伯辭以難注厲公在櫟故音義【難乃旦反櫟音歷或音書約反】凡師一宿爲舎再宿爲信過信爲次注爲經書次例也捨宿不書輕也言凡師通君臣疏【注正義曰捨者君行一日止而捨息也信者住經再宿得相信問也谷梁傳曰次止也則次亦止捨之名過信以上𨿽多日亦爲次不復別立名也通君臣者公次於滑君也叔孫豹次於雍楡臣也但是師行皆從此例君將不言帥師故止云公次亦師次也非師之次則不在此例釋例譏賈氏云若魯公次幹侯之比非爲用師不應在例而復例之亦爲濫也】

經四年春王二月夫人姜氏享齊侯於祝丘注無傳享食也兩君相見之禮非夫人所用直書以見其失祝丘魯地音義【食音嗣又如字本或作防以見賢徧反】疏【注正義曰鄭儀禮注云饗謂享大牢以飲賔則享是飲酒大禮與防小別而以享爲防者言夫人與齊侯防而設享禮故書享齊侯也定十年夾谷之防傳稱齊侯將享公孔丘拒之乃不果享是享者兩君相見之禮二年谷梁傳曰婦人不言防言防非正也饗甚矣是享非夫人所當用也禮不合用而夫人用之故直書以見其失也定本享防作享食也】

三月紀伯姬卒注無傳隱二年裂繻所逆者內女惟諸侯夫人卒葬皆書恩成於敵體疏【注正義曰谷梁傳曰外夫人不卒此其言卒何也吾女也適諸侯則尊同以吾爲之變卒之也爲之變者爲之服也禮諸侯絕期尊同則爲之變服服大功九月恩成於敵體故書其卒適大夫則略之釋例曰內女惟諸侯夫人卒乃書恩成於敵體其非適諸侯則略之以服制相凖也生書其來而死不錄其卒從外大夫之比也】

夏齊侯陳侯鄭伯遇於垂注無傳

紀侯大去其國注以國與季季奉社稷故不言滅不見迫逐故不言奔大去者不反之辭疏【注正義曰傳稱紀侯不能下齊以與紀季是往年分酅與之紀國猶在今則全以紀與之故云以國與季釋例曰紀侯力弱慮窮自以列國不忍屈臣於齊使季以酅求安而脫身外寓季果爲附庸社稷有奉故不言滅不見迫逐故不言奔大去者不反之辭蓋時史卽實而言仲尼弗攺故傳不言故書書曰也是說大去之意也滅人國者皆毀其宗廟遷其社稷紀季𨿽降爲附庸得自立廟社而其國不滅也諸侯之奔皆被逐而出此則不見迫逐故不言奔時史謂之大去仲尼以爲得理故因而用之十二年叔姬歸於酅則紀季𨿽全得紀國亦不移就紀都紀之宗廟社稷皆遷之於酅承祀如本故爲不滅𨿽云國祚不滅其實爲齊所吞紀之器物財賄亦應爲齊得成二年傳稱紀甗玉磬目之以紀得非滅紀所得也季旣入臣於齊縱使齊不自取必應以之爲賂假令季以賂齊亦是滅紀所得也】六月乙丑齊侯葬紀伯姬注無傳紀季入酅爲齊附庸而紀侯大去其國齊侯加禮初附以崇厚義故攝伯姬之喪而以紀國夫人禮葬之疏【注正義曰紀侯由齊大去則是齊爲紀讐而葬其夫人故解其意云云𨿽爲齊侯所葬亦由魯往防之故書釋例曰紀侯大去其國令弟納邑附齊齊侯嘉而湣之恩及伯姬姬魯女故以來告大夫防葬故書齊侯葬紀伯姬也不書諡者亡國之婦夫妻皆降莫與之諡而賈許方以諸侯禮說又失之也】

秋七月

冬公及齊人狩於禚注無傳公越竟與齊微者俱狩失禮可知音義【狩手又反竟音境本又作境】

傳四年春王三月楚武王荊屍授師孑焉以伐隨注屍陳也荊亦楚也更爲楚陳兵之法揚雄方言孑者防也然則楚始於此參用防爲陳音義【孑吉熱反方言云楚謂防爲孑爲陳直覲反】疏【注正義曰屍陳也釋詁文荊卽楚之舊邑故云荊亦楚也楚本小國地狹民少𨿽時復出師未自爲灋式今始言荊屍則武王初爲此楚國陳兵之法名曰荊屍使後人用之宣十二年傳稱荊屍而舉是遵行之也揚雄以爾雅釋古今之語作書擬之采異方之語謂之方言方言云防謂之孑郭璞云取名於鉤孑也防是撃刺之兵有上刺之刃又有下鉤之刃故以鉤孑爲名也始云授師孑焉是往前未以此器授師故云然則楚始於此參用防爲陳言參用之者參雜用之陳之所用非專用防】將齊入告夫人鄧曼曰余心蕩注將授兵於廟故齊蕩動散也音義【齊側皆反注同】鄧曼嘆曰王祿盡矣盈而蕩天之道也先君其知之矣故臨武事將發大命而蕩王心焉注楚爲小國僻陋在夷至此武王始起其眾僭號稱王陳兵授師志意盈滿臨齊而散故鄧曼以天地鬼神爲徴應之符音義【僻匹亦反僭子念反應應對之應】若師徒無虧王薨於行國之福也注王薨於行不死於敵王遂行卒於樠木之下注樠木木名音義【樠郎蕩反又莫昆反又武元反】疏【注正義曰此字之音或爲曼或爲朗若以莆爲聲當作曼以兩爲聲當作朗字體難定或兩爲之音杜直云木名不知木何所似木有似楡者俗呼爲朗楡蓋爲朗也】令尹鬭祁莫敖屈重除道梁溠營軍臨隨隨人懼行成注時祕王喪故爲奇兵更開直道溠水在義陽厥縣西東南入鄖水梁橋也隨人不意其至故懼而行成音義【重直用反一音直容反溠髙貴鄕公音側嫁反水名字林壯加反鄖音云或作員】疏【注正義曰除道謂除治新路故知更開直道梁溠爲作梁於溠故爲橋也釋例曰義陽厥縣西有漈水源出縣北從縣西東南至隨縣入鄖水杜以漈解溠蓋聲相近而字轉耳】莫敖以王命入盟隨侯且請爲防於漢汭而還注汭內也謂漢西音義【汭如鋭反水曲曰汭】濟漢而後發喪疏【正義曰莫敖旣與隨侯盟且又請隨侯與已爲防禮於漢水之汭而後遷楚也隨侯畏楚遂從莫敖爲防禮防訖隨侯因濟漢還國而後發王喪也】○紀侯不能下齊以與紀季注不能降屈事齊盡以國與季明季不叛音義【下遐嫁反】夏紀侯大去其國違齊難也注違辟也音義【難乃旦反】

經五年春王正月

夏夫人姜氏如齊師注無傳書姦疏【正義曰於時齊無徵伐之事不知師在何處蓋齊侯疆理紀地有師在紀杜云書姦姦發夫人當向紀地從之不言防者往其軍內就齊侯耳不行防禮】

秋郳犂來來朝注附庸國也東海昌慮縣東北有郳城犂來名音義【郳五兮反國名後爲小邾犂力兮反慮如字又力於反】

冬公防齊人宋人陳人蔡人伐衞

傳五年秋郳犂來來朝名未王命也注未受爵命爲諸侯傳發附庸稱名例也其後數從齊桓以尊周室王命以爲小邾子音義【數音朔】疏【注正義曰郳者附庸之國犂來其君之名傳言未王命者解其稱名之意由未得爵命爲諸侯故稱名也經書其名傳言未王命此傳所發卽是附庸稱名之例例當稱名故儀父稱字爲貴之也郳之上世出於邾國世本云邾顏居邾肥徙郳宋仲子注云邾顏別封小子肥於郳爲小邾子則顏是邾君肥始封郳譜云小邾邾俠之後也夷父顏有功於周其子友別封爲附庸居郳曽孫犂來始見春秋附從齊桓以尊周室命爲小邾子穆公之孫惠公以下春秋後六世而楚滅之世本言肥杜譜言友當是一人僖七年經書小邾子來朝知齊桓請王命命之】○冬伐衞納惠公也注惠公朔也桓十六年出奔齊

經六年春王正月王人子突救衞注王人王之微官也𨿽官卑而見授以大事故稱人而又稱字疏【注正義曰昭十二年傳稱叔孫昭子三命逾父兄則昭子之父叔孫豹再命也再命而名見於經知諸侯之卿再命三命皆書名一命乃稱人諸侯之臣旣然則王朝之臣亦然周禮王之上士三命中士再命下士一命故杜以爲劉夏石尙稱名氏者上士中士也稱王人者下士也僖八年公羊傳曰王人微者知此王人亦微者故云王人王之微官也春秋之世二字而子在上者皆是字故知子突是字救衛必以師救而文不稱師於例爲將卑師少以卑官而帥少師救衞不能使衞侯不入是無功也無功而稱字者以朔旣讒構取國而又不能於民王意卽定黔牟不欲使朔得入故遣師救之時史惡諸侯逆王命故尊王使言子突𨿽則官卑蒙王授以大事故稱人而又稱字貴王人所以責諸侯也釋例曰莊六年五國諸侯犯逆王命以納衞朔大其事故字王人謂之子突是說進之意也進之不稱名而越稱字者王之上士下士爵同而命異耳進之同中士未足以爲榮故超從大夫之例稱字以貴之也文二年垂隴之防晉士縠堪其事卽書名氏似若眞爲卿然故不復稱人此貴子突止爲惇責諸侯非是人實堪進故稱人依其夲班稱字見其別有所爲耳谷梁傳曰王人卑者也名貴之也善救衞也救者善則伐者不正矣杜意取彼爲說惟以子突爲字耳範注谷梁亦云此名當爲字誤爾】

夏六月衞侯朔入於衞注朔爲諸侯所納不稱歸而以國逆爲文朔懼失眾心以國逆告也歸入例在成十八年疏【注正義曰去年齊宋陳蔡伐衞傳曰納惠公也此年衞侯得入則是諸侯納之當言歸而經書入成十五年宋華元奔晉宋人迎而反之當言復歸而經書歸釋例曰朔懼有違眾之犯而以國逆告華元實國逆欲挾晉以自助故以外納赴春秋從而書之示二子之情也凡諸侯外納有三一者以言語告請得入蔡季歸於蔡是也二者興師送入其國楚人圍陳納頓子於頓是也三者所納之君別在他國而諸侯師伐彼國令其得入今公及諸侯伐衞是也】

秋公至自伐衞注無傳告於廟也

螟注無傳爲災音義【螟亡丁反】

冬齊人來歸衞俘注公羊谷梁經傳皆言衞寶此傳亦言寶惟此經言俘疑經誤俘囚也音義【俘芳夫反】疏【注正義曰釋例曰齊人來歸衞寶公羊谷梁經傳及左氏傳皆同惟左氏經獨言衞俘考三家經傳有六而其五皆言寶此必左氏經之獨誤也案說文保從人�省聲古文不省然則古字通用寶或字與俘相似故誤作俘耳杜旣以爲誤而又解俘爲囚是其不敢正決故且從之】

傳六年春王人救衞○夏衞侯入放公子黔牟於周放跪於秦殺左公子泄右公子職注跪衞大夫宥之以遠曰放音義【乃定反跪其毀反宥音又】乃卽位君子以二公子之立黔牟爲不度矣夫能固位者必度於本末而後立衷焉不知其本不謀知本之不枝弗彊注本末終始也衷節適也譬之樹木本弱者其枝必披非人力所能彊成音義【度待洛反下同衷丁仲反注同王音忠彊其丈反注同披普靡反又普知反】詩云本枝百世注詩大雅言文王本枝俱茂蕃滋百世也音義【蕃音煩】疏【正義曰君子以二公子之立黔牟也爲不知揆度形勢矣夫立人爲君使能自堅固其位者必當揆度於本末度其本者謂其人才徳賢善根本牢固度其末者謂其人終能保有邦國蕃育子孫知其堪能自固而後立其衷焉衷謂節適言使得節適時乃立之也若不能知其本之可立與否則不當謀之如似樹木知其根本之弱不能生長枝葉以諭所立之人材力劣弱不能保有邦國蕃育子孫則不湏自彊立之詩以樹木本榦諭適枝葉諭庻言文王子孫本榦枝葉適子庻子皆傳國百世由文王之徳堪使蕃滋故也劉云度其本謂思所立之人有母氏之寵有先君之愛有彊臣之援爲國人所信服也度其末謂思所立之人有度量有知謀有治術爲下民所愛樂也】○冬齊人來歸衞寶文姜請之也注公親與齊共伐衞事畢而還文姜淫於齊侯故求其所獲珍寶使以歸魯欲說魯以謝慙音義【說音悅】○楚文王伐申過鄧鄧祁侯曰吾甥也注祁諡也姊妹之子曰甥音義【祁巨支反字林上尸反】疏【注正義曰諡法經典不易曰祁衞有石祁子亦諡也釋親云謂我舅者吾謂之甥是姊妹之子曰甥】止而享之騅甥甥養甥請殺楚子注皆鄧甥仕於舅氏也音義【騅音隹】鄧侯弗許三甥曰亡鄧國者必此人也若不早圖後君噬齊注若齧腹齊諭不可及音義【噬市制反齊粗兮反齧五結反】其及圖之乎圖之此爲時矣鄧侯曰人將不食吾余注言自害其甥必爲人所賤疏【正義曰食謂噉之爲甥設享而因享害之所有餘食更爲人設之將賤吾不肯復食噉吾之餘食也膏肓以爲楚鄧彊弱相縣若從三甥之言楚子𨿽死鄧滅曽不旋踵若刳腹去疾炊炭止沸左氏爲短鄭箴云楚之彊盛從滅鄧以後於時楚未爲彊何得云彊弱相縣蘇氏云三甥旣有此語左氏因史記之文錄其實事非君子之論何以非之】對曰若不從三臣抑社稷實不血食而君焉取余注言君無復餘音義【焉於防反復扶又反下文同】弗從還年楚子伐鄧注伐申還之年十六年楚復伐鄧滅之注魯莊公十六年楚終彊盛爲經書楚事張本疏【注正義曰知非楚文王十六年者以文王莊五年卽位至十九年卒惟十五年耳】

經七年春夫人姜氏防齊侯於防注防魯地

夏四月辛卯夜恆星不見注恆常也謂常見之星辛卯四月五日月光尙微蓋時無雲日光不以昏沒音義【不見賢徧反注及傳皆同】疏【注正義曰恆常釋詁文夜者自昏至旦之總名但此經下言夜中則此言夜者夜未至中謂初昏之後耳非竟夜不見星也谷梁夜作昔傳曰日入至於星出謂之昔不見者可以見也必如彼言星出以前名之曰昔則名昔之時法當未有星矣何以怪其不見而書爲異也明經所言夜者夜昏之後星應見之時而不見耳公羊傳曰恆星者何列星也言天官列宿常見之星也於時周之四月則夏之仲春月令仲春之月日在奎昬弧中鄭云弧在輿鬼南則於時南方之星盡當列見謂常見之星者謂南方星也杜以長歷校之知辛卯是四月五日也杜以五日月光尙微不能奄星使不見若有云蔽當時復無雲蓋日光不以昬沒是故以爲異也】夜中星隕如雨注如而也夜半乃有云星落而且雨其數多皆記異也日光不匿恆星不見而云夜中者以水漏知之音義【夜中夜半也丁仲反又如字隕於閔反落也匿女力反】疏【注正義曰公羊說如雨者言其狀似雨也此傳言星隕如雨與雨偕也偕訓爲俱與雨俱下不得爲狀似雨也故轉如爲而謂星落而且雨其數多與雨雜下所落非一星也非常爲異害物爲災此二事𨿽是天之變異不見物被災害皆記異也星隕非常固可記異雨乃常事亦言之者見星之隕其勢宜明時乃陰雨雨內見星所以爲異主言星之異不言雨之爲異也夜之早晚以星爲驗日光不匿恆星不見而云夜中者以水漏知之漏者晝夜百刻於時春分之月夜當五十刻二十五刻而夜半也】

秋大水注無傳

無麥苖注今五月周之秋平地出水漂殺熟麥及五稼之苖音義【漂匹妙反又匹遙反】疏【注正義曰直言無麥苖似是麥之苖而知麥苗別者公羊傳曰曷爲先言無麥而後言無苗待無麥然後書無苗如彼傳文知麥苗別也且此秋今之五月麥已熟矣不得方云麥之無苗故知熟麥及五稼之苗皆爲水漂殺也種之曰稼斂之曰穡月令五時食穀黍稷麻麥豆周禮謂之五穀故云五稼之苗何休云禾初生曰苗秀曰禾】

冬夫人姜氏防齊侯於谷注無傳谷齊地今濟北谷城縣

傳七年春文姜防齊侯於防齊志也注文姜數與齊侯防至齊地則姦發夫人至魯地則齊侯之志故傳略舉二端以言之音義【數音朔】疏【注正義曰文姜數與齊侯防者二年於禚四年於祝丘五年如齊師此年於防於谷是也哀十五年傳稱齊致禚媚杏於衞則禚是齊地定五年傳稱季平子行東野卒於防則防是魯地傳於齊地言書姦於魯地言齊志故知至齊地則姦發夫人至魯地則齊侯之志也二年防之始此年防之末故傳略舉二端以言之明其餘意同也杜於禚於谷皆言齊地於祝丘言魯地見其有二意若其不然桓五年經書城祝丘祝丘魯地不湏解之釋例曰婦人無外事見兄弟不逾閾故其他行非禮所及亦例所不存而當其時實有出入或以事宜或以淫縱小君之行不得不書故直書其行而其善惡各繋於本防於禚傳稱書奸夫人入齊地也防於防傳稱齊志齊侯入魯地也於經無例傳以實言之】○夏恆星不見夜明也星隕如雨與雨偕也注偕俱也音義【偕音皆】○秋無麥苗不害嘉谷也注黍稷尙可更種故曰不害嘉谷

經八年春王正月師次於郎以俟陳人蔡人注無傳期共伐郕陳蔡不至故駐師於郎以待之疏【注正義曰惟言以俟陳蔡不知何故待之下有師及齊師圍郕或與陳蔡同計故云期共伐郕陳蔡不至故待之賈逵及說谷梁者皆云陳蔡欲伐魯故待之陳蔡於魯竟絕路遙春秋以來未嘗構怨何因輒伐魯也又俟者相須同行之辭非防冦拒敵之稱若是畏其來伐當謂之禦不得稱俟故知期共伐郕耳何休服防亦言欲共伐郕】

甲午治兵注治兵於廟習號令將以圍郕疏【注正義曰周禮中春敎振旅中秋敎治兵谷梁傳曰出曰治兵習戰也入曰振旅習戰也公羊傳曰出曰祠兵入曰振旅其禮一也皆習戰也釋天云出爲治兵尙威武也入爲振旅反尊卑也孫炎云出則幼賤在前貴勇力也入則尊老在前復常灋也彼言治兵振旅皆謂因田獵而選車徒敎戰灋習號令知此治兵亦是習號令此治兵於廟欲就尊嚴之處使之畏威用命耳但軍旅之眾非廟內所容止應告於宗廟出在門巷習之昭十八年傳稱鄭人簡兵大搜將爲搜除杜云治兵於廟城內地迫故除廣之是告於廟習於巷也下有圍郕知治兵爲圍郕也沈云周禮中秋治兵月令孟春令云是月也不可以稱兵所以甲午治兵者以爲圍郕故非時治兵猶如備難而城𨿽非時不譏沈又云治兵之禮必須告廟告廟𨿽是內事治兵乃是外事故𨿽告廟仍用甲午且治兵則徵伐之類又爲圍郕𨿽在郊內亦用剛日甲午治兵公羊以爲祠兵謂殺牲饗士卒】

夏師及齊師圍郕郕降於齊師注二國同討而齊獨納郕音義【降戶江反傳皆同】疏【正義曰於例將卑師眾稱師此直言師則公不自將傳稱仲慶父請伐齊師聞郕降齊師在國請耳非是軍中請也】

秋師還注時史善公克己復禮全軍而還故特書師還疏【注正義曰春秋之例公行徵伐還則書至命將出師未有書師還者也慶父請伐齊師欲以自圍郕之師回伐齊師若用其言則方相戰鬭師或喪敗公乃自責無徳引罪歸己時史善公克己復禮全軍而還喜其得還故特書師還也傳言君子是以善魯荘公君子謂當時之史書此師還以善魯莊公也仲尼以爲得理故因而用之克己復禮論語文也克勝也己𨿽恨齊勝情而止責己而不責於人合於禮意僖三十年秦晉圍鄭傳稱秦人竊與鄭盟子犯請擊秦師晉侯不許與此事同而彼無善文者魯莊中平之主能有善事故爲可嘉晉文身爲霸主而私自恨鄭引秦共伐而秦人背之失其所與則爲不知得免不知之譏已爲幸矣𨿽不從子犯未足可尙時史不善其事故仲尼亦無褒文】

冬十有一月癸未齊無知弒其君諸兒注稱臣臣之罪也音義【兒如字一音五兮反】

傳八年春治兵於廟禮也夏師及齊師圍郕郕降於齊師仲慶父請伐齊師注齊不與魯共其功故欲伐之公曰不可我實不徳齊師何罪罪我之由夏書曰臯陶邁種徳注夏書逸書也稱臯陶能勉種徳邁勉也音義【夏戶雅反後放此陶音遙】徳乃降疏【正義曰此虞書臯陶謨之文以述禹事故傳謂之夏書孔安國以爲邁行種布降下也言臯陶能行布其徳徳乃下洽於民故民歸之今引之斷章取證降義當言臯陶能布行其徳由其有徳乃爲人降服也杜不見古文故以爲逸書以邁爲勉言臯陶能勉力種樹功徳不知徳乃降亦是書文謂爲莊公之語故隔從下注言能慕臯陶之種徳乃人自降服之自恨不能如臯陶也】姑務修徳以待時乎注言苟有徳乃爲人所降服姑且也秋師還君子是以善魯莊公注傳言經所以卽用舊史之文○齊侯使連稱管至父戍葵丘注連稱管至父皆齊大夫戍守也葵丘齊地臨淄縣西有地名葵丘音義【稱尺證反又如字】時而往曰及而代期戍公問不至注問命也音義【期音基本亦作期】請代弗許故謀作亂僖公之母弟曰夷仲年生公孫無知有寵於僖公衣服禮秩如適注適太子音義【適丁歷反注同】襄公絀之二人因之以作亂注二人連稱管至父音義【絀勑律反】連稱有從妹在公宮無寵使間公注伺公之間隙音義【從才用反下從者皆同間如字注同或古莧反非】曰防吾以女爲夫人注防克也宣無知之言音義【防在接反女音汝】冬十二月齊侯遊於姑棼遂田於貝丘注姑棼貝丘皆齊地田獵也樂安博昌縣南有地名貝丘音義【棼扶云反貝補蓋反樂音洛】見大豕從者曰公子彭生也注公見大豕而從者見彭生皆妖鬼公怒曰彭生敢見射之豕人立而啼公懼隊於車傷足喪屨反誅屨於徒人費注誅責也音義【敢見賢徧反射食亦反啼田兮反隊直類反喪息浪反屨九具反費音祕】弗得鞭之見血走出遇賊於門刼而束之費曰我奚禦哉袒而示之背信之費請先入注詐欲助賊音義【禦魚呂反袒音但】伏公而出鬭死於門中石之紛如死於階下注石之紛如齊小臣亦鬭死音義【紛敷文反】遂入殺孟陽於牀注孟陽亦小臣代公居牀音義【牀士良反】曰非君也不類見公之足於戶下遂弒之而立無知注經書十一月癸未長歷推之月六日也傳云十二月傳誤初襄公立無常注政令無常鮑叔牙曰君使民慢亂將作矣奉公子小白出奔莒注鮑叔牙小白傅小白僖公庶子音義【鮑步卯反】亂作管夷吾召忽奉公子糾來奔注管夷吾召忽皆子糾傅也子糾小白庶兄來不書皆非卿也爲九年公伐齊納子糾齊小白入於齊傳音義【召詩照反糾居黝反】初公孫無知虐於雍廩注雍廩齊大夫爲殺無知傳音義【廩力錦反】

經九年春齊人殺無知注無知弒君而立未列於會故不書爵例在成十六年疏【注正義曰無知弒君自立則是爲齊君矣而不言弒其君者爲未列於會故不書爵不書爵者正謂不書弒其君也釋例曰諸侯不受先君之命而篡立得與諸侯會者則以成君書之齊商人蔡侯般之屬是也若未得接於諸侯則不稱爵楚公子棄疾殺公子比蔡人殺陳佗齊人殺無知衛人殺州吁公子瑕之屬是也諸侯篡立𨿽以會諸侯爲正此列國之制也至於國內策名委質卽君臣之分已定故𨿽殺不成君亦與成君同義也是言殺而不稱君之意也曹伯負芻殺大子而自立成十五年晉侯討而執之十六年曹人請於晉曰若有罪則君列諸會矣是列會則成君故指彼以爲例】公及齊大夫盟於蔇注齊亂無君故大夫得敵於公蓋欲迎子糾也來者非一人故不稱名蔇魯地瑯邪繒縣北有蔇亭音義【蔇其器反繒才陵反】疏【注正義曰僖二十九年傳曰在禮卿不會公侯會伯子男可也是大夫不得敵公也若敵公則經沒公不書而貶卿稱人翟泉之盟是也此不沒公者齊亂無君故大夫得敵公旣得敵公當書名氏而直言齊大夫者來者非一人故不稱名也文七年宋人殺其大夫傳曰不稱名眾也是眾則不得書名】

夏公伐齊納子糾疏【正義曰公羊傳曰糾者何公子糾也何以不稱公子君前臣名也何休曰嫌當爲齊君在魯君前不爲臣禮故去公子見臣於魯也賈逵云不言公子次正也公羊之說不可通於左氏次正不稱公子其事又無所出案今定本經文糾之上且有子字自外入內不稱公子者多惟有楚公子比稱公子蓋告辭有詳略故爲文不同此有伐齊之文故不須言於齊納防菑於邾爲無伐邾之文故須言於邾】齊小白入於齊注二公子各有黨故𨿽盟而迎子糾當須伐乃得入又出在小白之後小白稱入從國逆之文本無位疏【注正義曰傳稱鮑叔牙以小白奔莒管夷吾召忽奉子糾來奔則二子在國寵均勢敵故國內各有其黨今齊大夫來盟於蔇直是子糾之黨來迎子糾耳小白之黨猶自向莒迎小白也若其舉國同心共推子糾來迎卽宜付之不須以盟要之今旣與之盟而興師送糾是二公子各自有黨須伐乃得入故公伐齊也昭十三年傳稱桓公有國髙以爲內主則國子髙子是小白之黨也彼迎小白旣早公送子糾又遲公伐齊納子糾始行卽書小白入齊得告乃書故至齊之時出小白之後也傳例曰凡去國國逆而立之曰入小白稱入從國逆之文以其本無位也若本有位則當云復歸賈服以爲齊大夫來迎子糾公不亟遣而盟以要之齊人歸迎小白謂迎小白者還是盟蔇大夫故杜言各自有黨以排之】

秋七月丁酉葬齊襄公注無傳九月乃葬亂故

八月庚申及齊師戰於幹時我師敗績注小白旣定而公猶不退師歷時而戰戰遂大敗不稱公戰公敗諱之幹時齊地時水在樂安界岐流旱則竭涸故曰幹時音義【幹音幹岐其宜反又巨移反涸戶各反】疏【注正義曰公以夏伐齊已出小白之後齊人得葬襄公便是國寜位定公可退而不退戰而敗績是公之罪時史書策不稱公戰公敗爲公諱也若言此戰非公是將卑師眾故直言師戰師敗耳此戰𨿽諱猶書敗升陘之戰敗亦不書者彼爲獲公冑恥諱之深故不書敗也】九月齊人取子糾殺之注公子爲賊亂則書齊實告殺而書齊取殺者時史惡齊志在譎以求管仲非不忍其親故極言之音義【惡烏路反譎古穴反】疏【正義曰此名糾耳稱子者公羊傳曰其稱子糾何貴也其貴柰何宜爲君者也何休云以君薨稱子某言之者著其宜爲君從未逾年君例賈逵云稱子者湣之案定本上納子糾已稱子則此言子非湣之也沈云齊人稱子糾故魯史從其所稱而經書子糾知者傳云子糾親也請君討之豈復是湣之乎劉與賈同注正義曰諸侯之臣爲卿乃見經公子爲賊亂者則書其名不問位之貴賤釋例曰禍福不告則不書然則國之大事見告則皆承告而書貴賤各以所告爲文也福莫大於享國有家禍莫甚於骨肉相殘故公子取國及爲亂見殺者亦皆書之不必系於爲卿故子糾意恢以公子見書於經也是說公子書經之意也】

冬浚洙注無傳洙水在魯城北下合泗浚深之爲齊備音義【浚蘇俊反深也洙音殊水名泗音四】疏【注正義曰釋例雲洙水出魯國東北西南入沇水下合泗公羊傳曰洙者何水也浚之者何深之也曷爲深之畏齊也是畏齊故深之爲阻固也】

傳九年春雍廩殺無知○公及齊大夫盟於蔇齊無君也○夏公伐齊納子糾桓公自莒先入注桓公小白○秋師及齊師戰於幹時我師敗績公喪戎路傳乘而歸注戎路兵車傳乘乘他車音義【喪息浪反傳直專反又丁戀反傳乘繩證反注傳乘字同乘他如字】○秦子梁子以公旗辟於下道注二子公禦及戎右也以誤齊師音義【辟音避本亦作避一音婢亦反】是以皆止注止獲也鮑叔帥師來言曰子糾親也請君討之注鮑叔乘勝而進軍志在生得管仲故托不忍之辭管召讐也請受而甘心焉注管仲射桓公故曰讐甘心言欲快意戮殺之音義【召詩照反讐市由反射食亦反】乃殺子糾於生竇注生竇魯地音義【竇音豆】召忽死之管仲請囚鮑叔受之及堂阜而稅之注堂阜齊地東莞蒙陰縣西北有夷吾亭或曰鮑叔解夷吾防於此因以爲名音義【稅本又作說同土活反一音失銳反解古買反防扶略反】歸而以告曰管夷吾治於髙傒注髙傒齊卿髙敬仲也言管仲治理政事之才多於敬仲音義【治直吏反注同傒音兮】使相可也音義【相息亮反】疏【正義曰此傳大略世有管子書者或是後人所錄其言甚詳其小匡篇曰桓公自莒反於齊使鮑叔牙爲宰鮑叔辭曰君有加惠於臣使臣不凍餒則是君之賜也若必治國家則非臣之所能也其惟管夷吾乎臣之所不如夷吾者五寛惠愛民臣不如也治國不失秉臣不如也忠信可結於諸侯臣不如也制禮義可法於四方臣不如也介冑執枹立於軍門使百姓皆加勇臣不如也夫管子民之父母也將欲治其子不可棄其父母公曰管夷吾親射寡人中鉤殆於死今乃用之可乎鮑叔曰彼爲其君勤也君若宥而反之其爲君猶是也公曰然則爲之柰何鮑叔曰君使人請之魯公曰夫施伯魯之謀臣也彼知吾將用之必不吾與鮑叔曰君詔使者曰寡君有不令之臣在君之國願請之以戮於羣臣魯君必諾且施伯之知夷吾之才必將致魯之政夷吾受之則魯能弱齊矣夷吾不受彼知其將反齊必殺之君亟請之不然無及公乃使鮑叔行成曰公子糾親也請君討之魯人爲殺公子糾又曰管仲讐也請受而戮之魯君許諾施伯謂魯侯曰勿與非戮之也將用其政也管仲天下之賢人今齊求而得之則必長爲魯國憂君何不殺之而授其屍魯君曰諾將殺管仲鮑叔進曰殺之齊是戮齊也殺之魯是戮魯也寡君願生得之以狥於國爲羣臣戮若不生得是君與寡君之賊比也非敝邑之所請也使臣不敢受命於是乎魯君乃不殺遂生束縛而以與齊鮑叔受而哭之三舉施伯從而笑之謂大夫曰管仲必不死矣鮑叔之不忍戮賢人其知知稱賢以自成也至於堂阜之上鮑叔袚而浴之三桓公親迎於郊遂與歸禮之於廟三酌而問爲政焉外傳齊語與管子大同管子當是本耳管子無治於髙傒之言鮑叔之美管子其言非一說者各記所聞故不同耳】公從之

經十年春王正月公敗齊師於長勺注齊人𨿽成列魯以權譎稽之列成而不得用故以未陳爲文例在十一年長勺魯地音義【勺上酌反陳直覲反十一年經注同】疏【注正義曰例稱敵未陳曰敗某師皆陳曰戰此傳稱齊人成陳擊鼓不應稱敗齊師故解之孫子兵書曰誓稽之使失其先後謂稽畱彼敵不時與戰使先後失其次第魯以曹劌之語權謀譎詐以稽畱之列成而不得用與未陳相似故以未陳爲文釋例曰長勺之役𨿽俱陳而鼓音不齊�李之役越人患吳之整以死士亂吳𨿽皆已陳猶以獨克爲文舉其權詐是也此注稽或作掩誤耳今定本作稽】

二月公侵宋注無傳侵例在二十九年

三月宋人遷宿注無傳宋彊遷之而取其地故文異於邢遷音義【彊其丈反】

夏六月齊師宋師次於郎注不言侵伐齊爲兵主背蔇之盟義與長勺同音義【背音佩傳同】疏【注正義曰此春敗齊師於長勺傳稱齊師伐我則今次於郎亦是欲來伐我而經並不稱侵伐侵伐者責罪之文也桓十年齊侯鄭伯來戰於郎傳曰我有辭也故不稱侵伐則知此與長勺不書侵伐亦爲我有辭也我有辭者齊來伐我爲公伐齊納子糾來報伐也公之伐齊大夫來盟於蔇許以子糾爲君今魯伐齊納子糾彼自背盟伐魯非責魯也魯有此辭故齊人不合伐也杜言二公子各有黨則迎子糾者非小白之徒而責齊背盟者言彼蔇盟大夫背盟而從小白誤公使伐齊耳不言桓公背盟也杜以傳於長勺之役有伐我之語故就傳爲解而以此同之】公敗宋師於乘丘注乘丘魯地音義【乘繩證反】

秋九月荊敗蔡師於莘注荊楚本號後攺爲楚楚辟陋在夷於此始通中國然告命之辭猶未合典禮故不稱將帥莘蔡地音義【莘所巾反將率於匠反率又作帥同所類反】疏【注正義曰荊楚一木二名故以爲國號亦得二名終莊公之世經皆書荊僖之元年乃書楚人伐鄭蓋於爾時始攺爲楚以後常稱楚也他國𨿽將有尊卑師有多少或稱師或稱將不得直書國名史之書防承彼告辭此直稱國知其告命之辭未合典禮故不稱將帥也】以蔡侯獻舞歸注獻舞蔡季疏【正義曰谷梁傳曰以歸猶愈乎執也杜於隱七年注云但言以歸非執也則以歸者直將與共歸不被囚執其恥輕於執也釋例得獲例曰敵國交兵亦有兵器之獲欲殊別君臣故於君曰滅於臣曰獲國君者社稷之主百姓之望當與社稷宗廟共其存亡者也而見獲於敵國𨿽存若亡死之與生皆與滅同至於偏軍元帥君之臣僕出身致命榮辱得失自其常事故傳曰胡子髠沈子逞滅獲陳夏齧君臣之辭也如杜此言師敗身虜亦應稱滅此不言滅而云以歸者釋例所云據宗廟社稷已亡而君見獲於敵君身𨿽在與亡無異皆以滅爲文則定六年鄭遊速帥師滅許以許男斯歸是也若社稷宗廟不亡君身見獲於敵則云以歸此蔡侯獻舞歸是也劉云在陳死則稱滅以還者則言以歸以規杜氏非也】

冬十月齊師滅譚注譚國在濟南平陵縣西南傳曰譚無禮此直釋所以見滅經無義例他皆放此滅例在文十五年音義【譚徒南反】譚子奔莒注不言出奔國滅無所出疏【注正義曰公羊傳曰何以不言出國已滅矣無所出也】

傳十年春齊師伐我注不書侵伐齊背蔇之盟我有辭公將戰曹劌請見注曹劌魯人音義【劌古衛反見賢徧反下同】疏【注正義曰史記作曹沬亦云魯人】其鄕人曰肉食者謀之又何間焉注肉食在位者間猶與也音義【閒間厠之間注同與音預】疏【注正義曰孟子論庶人云五畝之宅樹之以桑五十者可以衣帛雞豚狗彘之畜無失其時七十者可以食肉是賤人不得食肉故云在位者也襄二十八年傳說子雅子尾之食云公膳日雙雞昭四年傳說頒之法云食肉之祿皆與焉大夫命婦喪浴用蓋位爲大夫乃得食肉也間謂間雜言不應間其中而爲之謀故雲間猶與也】劌曰肉食者鄙未能遠謀乃入見問何以戰公曰衣食所安弗敢專也必以分人疏【正義曰公意衣食二者𨿽所以安身然亦不敢專已有之必以之分人】對曰小惠未徧民弗從也注分公衣食所惠不過左右故曰未徧音義【徧音徧注同】公曰犧牲玉帛音義【犧許宜反】疏【正義曰四者皆祭神之物曲禮曰天子以犧牛諸侯以肥牛鄭云犧純毛也肥養於滌也然則牲謂三牲牛羊豕也犧者牲之純色也魯自得用天子之禮要犧牲相配之語未必爲得用乃言之也】弗敢加也必以信注祝辭不敢以小爲大以惡爲美對曰小信未孚神弗福也注孚大信也疏【注正義曰孚亦信耳以言小信未孚故解孚爲大信以形之】公曰小大之獄𨿽不能察必以情注必盡已情察審也對曰忠之屬也注上思利民忠也音義【屬音蜀】疏【注正義曰桓六年傳文也言以情審察不用使之有枉則是思欲利民故爲忠之屬也】可以一戰戰則請從公與之乘注共乘兵車音義【從才用反乘繩證反】戰於長勺公將鼓之劌曰未可齊人三鼓劌曰可矣齊師敗績公將馳之劌曰未可下視其轍注視車迹也音義【三息暫反又如字轍直列反】登軾而望之疏【正義曰考工記云兵車之廣六尺有六寸三分車廣去一以爲隧隧謂輿內前後深四尺四寸也三分其隧一在前二在後以揉其式式在輿間從前量之深一尺四寸三分寸之二也以其廣之半爲之式崇崇二尺三寸也謂當車輿之內去前軫一尺四寸三分寸之二下去車板三尺三寸橫施一木名之曰軾得使人立於其後時依倚之曹劌登軾得臣云君馮軾皆謂此也】曰可矣遂逐齊師旣克公問其故對曰夫戰勇气也一鼔作气再而衰三而竭彼竭我盈故克之夫大國難測也懼有伏焉注恐詐奔音義【軾音式伏如字舊扶乂反】吾視其轍亂望其旗靡故逐之注旗靡轍亂怖遽音義【旗音其靡音美怖普布反遽其據反】○夏六月齊師宋師次於郎公子偃曰宋師不整可敗也注公子偃魯大夫宋敗齊必還請擊之公弗許自雩門竊出蒙臯比而先犯之注雩門魯南城門臯比虎皮音義【雩音於比音毗注同】疏【注正義曰雩門爲魯南城門蓋時人猶以名之故知也僖二十八年傳稱胥臣蒙馬以虎皮此云蒙臯比而先犯之事與彼同知臯比是虎皮也以胥臣之事譬之必知定是虎皮其名曰臯比則其義未聞樂記云倒載干戈包之以虎皮名之曰建櫜鄭以爲兵甲之衣曰櫜櫜韜也而其字或作建臯故服防引以解此】公從之大敗宋師於乘丘齊師乃還○蔡哀侯娶於陳息侯亦娶焉息嬀將歸過蔡蔡侯曰吾姨也注妻之姊妹曰姨疏【注正義曰釋親云妻之姊妹同出爲姨孫炎云同出俱已嫁也】止而見之弗賔注不禮敬也息侯聞之怒使謂楚文王曰伐我吾求救於蔡而伐之楚子從之秋九月楚敗蔡師於莘以蔡侯獻舞歸○齊侯之出也過譚譚不禮焉及其入也諸侯皆賀譚又不至注以九年入音義【過古禾反】冬齊師滅譚譚無禮也譚子奔莒同盟故也注傳言譚不能及遠所以亡

春秋左傳注疏卷七

春秋左氏傳注疏卷七考證

單伯送王姬疏成公以下常稱單子○常監本訛當今攺正

齊師遷紀郱鄑郚注北海都昌縣西有訾城○【臣召南】按此解鄑邑也後書郡國志北海都昌注引齊遷紀之鄑城地道記曰鄑城在縣西是也鄑音同訾故釋文同音子斯反

傳不稱姜氏絕不爲親禮也○【臣召南】按文姜親與弒桓之謀莊公當以父之義絕其爲母此左氏意與二傳不異者也杜注支離迂遠

公子慶父帥師伐於余丘注於余丘國名也○【臣浩】按啖助亦主杜說公羊以爲邾婁之邑劉敞駁之孫復謂是附庸國呂祖謙謂是夷國若於越然又按左傳於莊公一代記事最少甚至一年但有一事余俱無傳當由所見魯史亦闕失不全耳

紀季以入於齊注紀邑在齊國東安平縣○【臣召南】按東安平前漢屬葘川國後漢屬北海國前志注引孟康曰今亭是也後志注引此傳東萊集解引此注無東字誤也

傳鄭伯辭以難注厲公在櫟故○趙汸補注曰陳氏雲杜氏厲公在櫟故說非是鄭伯卽厲公今按杜氏疑下年遇埀鄭伯爲子儀汸按齊侯殺子亹而祭仲立子儀子儀非齊侯所立陳侯又突之黨二國必不成子儀爲君而與之會此鄭伯爲厲公無疑杜氏並失傳意

傳莫敖以王命入盟隨侯疏莫敖旣與隨侯盟且又請隨侯與已爲會禮於漢水之汭而後還楚也○監本作且又請隨侯畏楚爲會禮於漢水之汭而我還楚也殊不可解今依古本攺

郳犂來來朝注附庸國也東海昌慮縣東北有郳城○【臣浩】按後書郡國志注引此作昌慮縣所治城東北有郳城郳小邾國也

傳楚復伐鄧滅之○陳傳良曰於此見傳終書之體趙汸曰按傳記楚滅凡十一國見宣十二年傳注

春夫人姜氏會齊侯於防○監本春字下衍一秋字今去

傳星隕如雨與雨偕也○【臣召南】按如雨公羊谷梁皆謂眾星散落如雨之多惟左氏作而雨解

傳齊侯使連稱管至父戍葵丘注齊地臨淄縣西有地名葵丘○【臣召南】按此與桓公會諸侯之地不同故杜別解

傳初公孫無知虐於雍廩○【臣浩】按此九年傳雍廩殺無知之首句也左傳初與經文各自成書故每有隔年連合之傳自杜預合爲經傳集解始離傳以從經於每年之首卽自畫斷多所間隔此傳其尢著者也

傳秦子梁子以公旗辟於下道○【臣召南】按此直接上公傳乘而歸本一傳也各本俱用一圈畫斷未詳其義

齊師滅譚注譚國在濟南平陵縣西南○【臣召南】按漢志作東平陵

春秋左氏傳注疏卷七考證

欽定四庫全書

春秋左傳注疏卷八【起莊公十一年盡二十二年】

晉杜氏注唐陸徳明音義孔穎逹疏

經十有一年春王正月注無傳

夏五月戊寅公敗宋師於鄑注鄑魯地傳例曰敵未陳曰敗某師音義【鄑子靳反】疏【正義曰往年公敗宋師於乘丘今爲乘丘之役侵我則是報復前怨魯當無辭亦不稱侵伐者莊立以來未嘗犯宋宋黨齊伐我故敗於乘丘今復重來更是宋之可責非魯罪也】

秋宋大水注公使弔之故書

冬王姬歸於齊注魯主昬不書齊侯逆不見公

傳十一年夏宋爲乘丘之役故侵我公禦之宋師未陳而薄之敗諸鄑凡師敵未陳曰敗某師注通謂設權譎變詐以勝敵彼我不得成列成列而不得用故以未陳獨敗爲文音義【爲乘於僞反陳直覲反下及注皆同】疏【注正義曰設權譎變詐以勝敵者謂若長勺之役待齊人三鼔气衰乃擊之定十四年檇李之役越子患吳之整使罪人屬劍自剄吳師屬之目越子因而伐之此二者敵𨿽已陳設權勝之成列而不得用也此及昭元年晉荀吳敗狄於大鹵傳皆云未陳而薄之是其未陳列也彼我不得成列與成列而不得用皆以未陳獨敗爲文言彼不能拒而此獨克之也昭五年叔弓敗莒師於蚡泉傳曰莒未陳也此已發例彼復發者釋例曰魯敗宋莒再發未陳之例者嫌君臣有異也】皆陳曰戰注堅而有備各得其所成敗決於志力者也疏【注正義曰戰者共鬭之辭彼此成列權無所施故爲各得其所成敗決於志力者也兩國交戰必有勝負或有未至成敗各自收斂故有言戰不言敗者桓十年齊侯鄭伯來戰於郎十二年及鄭師伐宋丁未戰於宋如此之類交戰而未至於敗故不書敗也或有彼實未陳應從未陳之例亦書戰者或有實敗而不書敗者皆從告辭也釋例曰令狐之役晉人潛師夜起而書戰者晉諱背其前意而夜薄秦師以戰告也河曲之戰秦晉交綏長岸之戰吳楚兩敗交綏並退軍士未憗吳楚俱病莫肯以告故皆書戰而不書敗也邲之戰上軍先陳林父乃敗故書戰又書敗也】大崩曰敗績注師徒撓敗若沮岸崩山喪其功績故曰敗績音義【撓乃孝反一音乃巧反沮在呂反壊也一音子余反岸崩謂之沮喪息浪反】疏【注正義曰師徒撓敗成二年傳文谷梁傳曰髙曰崩厚曰崩解其師非髙厚而稱崩意沮訓壊也沮岸謂河岸崩也師旅大敗似岸崩山崩也績訓爲功喪其功績故曰敗績惟成十六年言楚子鄭師敗績者釋例曰鄢陵之戰楚師徒未大崩楚子傷目而退故指事而言也言楚子身敗非師敗也故言楚子敗績僖十五年晉侯及秦伯戰於韓獲晉侯其君被獲而不書敗者晉侯戎馬還濘而止爲秦所獲師不大崩故不書敗也城濮之戰傳稱楚左右師潰子玉收其卒而止故不敗是二軍敗而經書敗績鄢陵之戰傳稱子反曰臣之卒實奔是一軍敗而杜云師未大崩然敗績者是大崩之名敗多存少乃稱敗績敗少存多則不稱敗績也】得儁曰克注謂若太叔叚之比才力足以服眾威權足以自固進不成爲外防彊敵退復狡壯有二君之難而實非二君克而勝之則不言彼敗績但書所克之名音義【儁音俊本或作俊比必利反復扶又反狡壯交卯反下測亮反難乃但反】疏【注正義曰克訓勝也戰勝其師獲得其軍內之雄儁者故云得儁曰克春秋稱克者惟有叔叚一事而已旣非敵國相伐又非君之討臣而於戰陳之例別立此名彼傳復云如二君故曰克故具迹叔叚之事以充之凡例乃是舊典非獨爲叚發故云叔叚之比釋例與此盡同】覆而敗之曰取某師注覆謂威力兼備若羅网所掩覆一軍皆見禽制故以取爲文疏【注正義曰取謂盡取無遺漏之意也哀九年宋皇瑗取鄭師於雍丘傳稱皇瑗圍鄭師毎日遷舎壘合鄭師哭是自知盡死無逃逸之路也又曰使有能者無死是其合軍之內死生在宋也取狀如此而云覆而敗之知其如羅网掩覆一軍皆見禽制故以取爲文服防云覆隠也設伏而敗之謂攻其無備出其不意敵人不知敗之易故曰取卽如服言與未陳何異而別以爲例謂之取也荀吳敗狄於大原於越敗吳於檇李並攻其無備出其不意而經不言取鄭二公子敗燕師於北制鄭人大敗戎師是設伏敗之而傳不言取服謂此爲取何也宋圍鄭師壘合而哭自知必敗非敵人不知而書取何也】京師敗曰王師敗績於某注王者無敵於天下天下非所得與戰者然春秋之世據有其事事列於經則不得不因申其義有時而敗則以自敗爲文眀天下莫之得校音義【京師敗本或作京師敗績者非校音教】疏【注正義曰此亦周公舊凡杜解舊凡之意得有王師敗績者以周公制禮理包盛衰故周禮載大喪及王師不功之事故舊凡例有敗績之文杜以尊卑逆順言之天王不應有戰敗之事遂申說凡例故云無敵於天下天下非所得與戰者然春秋之世據有其事成元年王師敗績於茅戎是事列於經丘眀不得不因申舊凡之義蘇氏之說義亦如此沈氏不解杜意以京師敗績非周公舊凡是孔子新意丘眀爲傳不得不因申孔子新意之義劉亦不達社防謂杜與沈氏意同非也】○秋宋大水公使弔焉曰天作滛雨害於粢盛若之何不弔注不爲天所湣弔對曰孤實不敬天降之災又以爲君憂拜命之辱注謝辱厚命臧文仲曰宋其興乎注臧文仲魯大夫禹湯罪已其興也浡焉注浡盛貌音義【浡蒲忽反一作勃同】桀紂罪人其亡也忽焉注忽速貌音義【紂直久反】疏【正義曰湯誥云其爾萬方有罪在予一人是罪已也泰誓數紂之罪云焚炙忠良刳剔孕婦是罪人也禹桀之時書多亡矣固亦應有此事沈引帝王世紀云禹見罪人下車泣之是罪已也桀殺闗龍逄是罪人也】且列國有凶稱孤禮也注列國諸侯無凶則常稱寡人疏【注正義曰列國謂大國也曲禮曰庶方小侯自稱曰孤諸侯與民言自稱曰寡人其在凶服曰適子孤鄭云與臣言亦自謂寡人是無凶則常稱寡人有凶則稱孤也】言懼而名禮其庶乎注言懼罪已名禮稱孤其庶庶防於興音義【言懼而名禮絕句或以名絕句者非】旣而聞之曰公子禦說之辭也注宋莊公子音義【禦魚呂反本或作禦說音悅】臧孫達曰是宜爲君有卹民之心疏【正義曰謂禦說眀年爲君之後方始聞之聞之時已爲君故云是人宜其爲君也傳以禦說有禮故以此言實之】○冬齊侯來逆共姬注齊桓公也音義【共音恭】○乘丘之役注在十年公以金僕姑射南宮長萬注金僕姑矢名南宮長萬宋大夫音義【射食亦反長丁丈反】疏【注正義曰用之射人必知是矢其名僕姑其義未聞】公右歂孫生搏之注搏取也不書獲萬時未爲卿音義【歂市専反搏音博】疏【正義曰檀弓云魯莊公及宋人戰於乘丘縣賁父禦卜國爲右車右與此不同者禮記後人所錄聞於所聞之口其事未必實也案傳云公子偃先犯宋師公從而大敗之則木非交戰禮記稱馬驚敗績公隊佐車授綏禦與車右皆死之必如記言則是魯師敗績安得稱公敗宋師於乘丘傳記不同固當記文妄耳】宋人請之宋公靳之注戲而相愧曰靳魯聽其得還音義【靳居覲反】疏【注正義曰服防云恥而惡之曰靳傳稱宋人請之若是恥惡其人不應爲之請魯故杜以爲戲而相愧曰靳鄭注禮記儒行雲遭人名爲儒而以儒靳故相戲俗有靳故之語知是戲而相愧之名也公羊傳以爲宋萬與閔公博婦人皆在側萬曰甚矣魯侯之淑魯侯之美閔公矜此婦人妬其言曰此虜也魯侯之美惡乎至何休云惡乎至猶何所至萬怒搏閔公絕其脰是其靳之事也】曰始吾敬子今子魯囚也吾弗敬子矣病之注萬不以爲戲而以爲已病爲宋萬弒君傳

經十有二年春王三月紀叔姬歸於酅注無傳紀侯去國而死叔姬歸魯紀季自定於齊而後歸之全守節義以終婦道故系之紀而以初嫁爲文賢之也來歸不書非寧且非大歸音義【酅音】疏【注正義曰公羊傳曰其言歸於酅何隠之也何隠爾其國亡矣徒歸於叔爾谷梁傳曰其曰歸何吾女也失國喜得其所故言歸焉爾杜略取彼意爲說釋例與此盡同大意以其賢湣其國亡乃依附於叔故書之耳】

夏四月

秋八月甲午宋萬弒其君防及其大夫仇牧注防閔公不書葬亂也萬及仇牧皆宋卿仇牧稱名不警而遇賊無善事可褒音義【警居領反】疏【注正義曰隠十一年公羊傳曰君弒臣不討賊非臣也子不復讐非子也葬生者之事也春秋君弒賊不討不書葬以爲不系乎臣子也左氏無此義故杜明之不書葬爲亂故也凡葬魯不會則不書若使宋亂不葬魯本無可防之理兼見此義故言亂也萬及仇牧並名見於經知皆卿也萬不書氏者釋例曰宋萬賈氏以爲未賜族案傳稱南宮長萬則爲已氏南宮不得爲未賜族也推尋經文自莊公以上諸弒君者皆不書氏閔公以下皆書氏亦足眀時史之異同非仲尼所皆貶也是杜意以爲史有詳略無義例也文八年宋人殺其大夫司馬傳曰司馬握節以死故書以官然則有善可褒當變文以見義此仇牧書名不警而遇賊無善可褒故不變其文公羊善其不畏疆禦故言此以異之】

冬十月宋萬出奔陳注奔例在宣十年

傳十二年秋宋萬弒閔公於蒙澤注蒙澤宋地梁國有蒙縣疏【注正義曰昭十三年楚弒其君防於幹谿書地此弒閔公於蒙澤不書地者釋例曰先儒旁采二傳橫生異例宋之防澤楚之幹谿俱在國內閔公之弒則以不書蒙澤國內爲義楚弒靈王復以地幹谿爲失所眀仲尼本不以爲義例眀丘眀亦無異文也是亦言史自詳略無義例也】遇仇牧於門批而殺之注手批之也音義【批普迷反又蒲穴反字林云擊也父節反】遇大宰督於東宮之西又殺之注殺督不書宋不以告音義【大音泰】立子遊注子遊宋公子疏【注正義曰世族譜子遊雜人不知何公之子】羣公子奔蕭公子禦說奔亳注蕭宋邑今沛國蕭縣亳宋邑蒙縣西北有亳城音義【亳步各反】南宮牛猛獲帥師圍亳注牛長萬之子猛獲其黨也○冬十月蕭叔大心注叔蕭大夫名疏【注正義曰卿大夫采邑之長則謂之宰公邑之長則曰大夫此則是宋蕭邑大夫也以此年有功宋人以蕭邑別封其人爲附庸二十三年經書蕭叔朝公附庸例稱名故杜以叔爲名】及戴武宣穆莊之族注宋五公之子孫以曹師伐之殺南宮牛於師殺子遊於宋立桓公注桓公禦說猛獲奔衛南宮萬奔陳以乘車輦其母一日而至注乘車非兵車駕人曰輦宋去陳二百六十里言萬之多力音義【南宮萬奔陳本或作長萬長衍字也下亦然乘繩證反注同】宋人請猛獲於衛衛人欲勿與石祁子曰不可注石祁子衛大夫天下之惡一也惡於宋而保於我保之何補得一夫而失一國與惡而棄好非謀也注宋衛本同好國音義【好呼報反注同】衛人歸之亦請南宮萬於陳以賂疏【正義曰斷以賂爲句言用賂請於陳也請猛獲於衛不言以賂蓋於衛無賂】陳人使婦人飲之酒而以犀革裹之比及宋手足皆見宋人皆醢之注醢肉醬並醢猛獲故言皆音義【亦請南宮長萬於陳以賂絕句飲於鴆反犀音西裹咅果比必利反見賢徧反醢音海】

經十有三年春齊侯宋人陳人蔡人邾人防於北杏注北杏齊地音義【杏戶猛反】

夏六月齊人滅遂注遂國在濟北蛇丘縣東北音義【蛇音移】

秋七月

冬公防齊侯盟於柯注此柯今濟北東阿齊之阿邑猶祝柯今爲祝阿音義【柯古何反】

傳十三年春防於北杏以平宋亂注宋有弒君之亂齊桓欲修霸業疏【注正義曰桓二年防於稷以成宋亂者爲防之意欲平除宋督弒君之賊此云平宋亂者宋萬已誅宋新立君其位未定齊桓欲修霸業爲防以安定之非欲平除新君故宋人聼命來列於防也】遂人不至○夏齊人滅遂而戍之注戍守也○冬盟於柯始及齊平也注始與齊桓通好音義【好呼報反】○宋人背北杏之防音義【背音佩十四年經注同】

經十有四年春齊人陳人曹人伐宋注背北杏防故夏單伯防伐宋注旣伐宋單伯乃至故曰防伐宋單伯周大夫疏【注正義曰傳稱諸侯伐宋齊請師於周則伐事已成單伯始至故云防伐宋言來就宋地防之也元年注云單伯天子卿也此云周大夫者大夫亦卿之總號故爾言之】

秋七月荊入蔡注入例在文十五年

冬單伯防齊侯宋公衛侯鄭伯於鄄注鄄衛地今東郡甄城也齊桓修霸業卒平宋亂宋人服從欲歸功天子故赴以單伯防諸侯爲文音義【於鄄音絹甄城音絹一音眞或音旃又舉然反或作鄄】疏【正義曰春秋因魯史之文魯史自書其事防他國者皆言已往防之不問君之與臣防諸侯者皆魯人在防字之上若微人往防則防上無字直言其防明魯往防之微人不合書名書其所爲之事而已十六年防齊侯宋公陳侯衛侯鄭伯許男滑伯滕子同盟於幽是也若魯人不與而諸侯自防則並序諸侯言防於某十五年齊侯宋公陳侯衛侯鄭伯防於鄄是也𨿽霸主召防諸侯霸主之身列在諸侯之上耳不言覇主防諸侯以其俱是王臣不得與諸侯爲主故也若覇主之國遣大夫往防諸侯𨿽政在覇國大夫名列諸侯之下由非諸侯之主列位從其班爵文十四年公防宋公陳侯衛侯鄭伯許男曹伯晉趙盾同盟於新城是也若王臣在防不問尊卑皆列諸侯之上僖八年公防王人齊侯宋公衛侯許男曹伯陳世子欵盟於洮九年公防宰周公齊侯宋子衛侯鄭伯許男曹伯於葵丘是也此防魯人不與單伯宜列在諸侯之上下言防於鄄耳今防字乃在齊侯之上是齊桓歸功天子故赴以單伯防諸侯爲文所以尊天子示名義也此防魯自不與魯所與者皆魯人在上史文以魯爲主耳當防之時以大小爲序魯不在上也釋例曰魯爲春秋主常列諸侯上非其實次也於帛卿也依魯大夫之比列於莒上故傳曰魯故也叔孫豹曰宋衛吾匹也又曰諸侯之防寡君未嘗後衛君是魯在衛上也宋旣先代之後又襄公一合諸侯以紹齊桓之伯宋在齊上則魯次宋也】傳十四年春諸侯伐宋齊請師於周注齊欲崇天子故請師假王命以示大順經書人傳諸侯者總眾國之辭疏【注正義曰齊旣以諸侯伐宋而更請師於周者齊桓始修覇業方欲尊崇天子故請師假王命以示大順耳非慮伐不克而借王威也經書人而傳言諸侯先儒以爲諸如此軰皆是諸侯之身釋例曰傳滅入例衛侯燬滅邢同姓故名又雲谷伯綏鄧侯吾離來朝名賤之也又云不書蔡許之君乘楚車也謂之失位此皆貶諸侯之例例不稱人也諸侯在事傳有明文而經稱人者凡十一條丘明不示其義而諸儒皆據案生意原無所出貶諸侯而去爵稱人是爲君臣同文非止等差之謂也又澶淵大夫之防傳曰不書其人案經皆去名稱人至諸侯親城緣陵傳亦曰不書其人而經總稱諸侯此大夫及諸侯經傳所以爲別也通校春秋自宣公五年以下百數十年諸侯之咎甚多而皆無貶稱人者益明此蓋當時告命記注之異非仲尼所以爲例故也是言諸侯之貶或書名或沒而不書必不得稱人故以此經書人傳言諸侯爲總眾國之辭僖元年齊師宋師曹師救邢於例將卑師眾稱師則三國皆大夫帥也傳稱諸侯救邢亦是總眾國之辭與此同也】夏單伯防之取成於宋而還○鄭厲公自櫟侵鄭注厲公以桓十五年入櫟遂居之咅義【櫟音歷】及大陵獲傅瑕注大陵鄭地傅瑕鄭大夫傅瑕曰苟舎我吾請納君與之盟而赦之六月甲子傅瑕殺鄭子及其二子而納厲公注鄭子莊四年稱伯防諸侯今見殺不稱君無諡者微弱臣子不以君禮成喪告諸侯音義【舎音捨鄭子子儀】初內蛇與外蛇鬭於鄭南門中內蛇死六年而厲公入疏【正義曰服防云蛇北方水物水成數六故六年而厲公入】公聞之問於申繻曰猶有妖乎對曰人之所忌其气焰以取之妖由人興也注尙書洛誥無若火始焰焰未盛而進退之時以諭人心不堅正音義【蛇市奢反繻音須妖於驕反焰焰音艷誥古報反】人無釁焉妖不自作人棄常則妖興故有妖音義【釁許靳反】疏【正義曰公聞厲公之入問於申繻曰猶有蛇妖而厲公得入乎古者由猶二字義得通用申繻對公曰人之所忌謂子儀畏懼厲公心不堅正其畏忌之气焰焰未盛而進退之時以取此妖來應人也蛇鬭之事由人興也若使人無釁隙焉則妖孽不能自作人棄其常則妖自興以此故有妖棄常謂旣不能疆又不能弱失常度也】厲公入遂殺傅瑕使謂原繁曰傅瑕貳注言有二心於已周有常刑旣伏其罪矣納我而無二心者吾皆許之上大夫之事吾願與伯父圖之注上大夫卿也伯父謂原繁疑原繁有二心且寡人出伯父無裏言注無納我之言音義【裏音裏】入又不念寡人注不親附己寡人憾焉對曰先君桓公命我先人典司宗祏注桓公鄭始受封君也宗祏宗廟中藏主石室言已世爲宗廟守臣音義【憾戶暗反祏音石藏主石圅也守手又反】疏【注正義曰桓公初封西鄭蓋其畿內之國周禮王子母弟有功者得立祖王之廟故桓公始封爲君卽命臣使典宗祏宗祏者慮有非常火災於廟之北壁內爲石室以藏木主有事則出而祭之旣祭納於石室祏字從示神之也】社稷有主而外其心其何貳如之苟主社稷國內之民其誰不爲臣臣無二心天之制也子儀在位十四年矣注子儀鄭子也而謀召君者庸非貳乎注庸用也莊公之子猶有八人若皆以官爵行賂勸貳而可以濟事君其若之何臣聞命矣乃縊而死音義【莊公之子猶有八人傳惟見四人子忽子亹子儀並死獨厲公在八人名字記傳無聞縊一賜反】○蔡哀侯爲莘故繩息嬀以語楚子注莘役在十年繩譽也音義【爲莘於僞反下所巾反語魚據反繩食承反說文作譝譽音余又如字】疏【注正義曰字書繩作譝字從言訓爲譽】楚子如息以食入享遂滅息注僞設享食之具音義【食音嗣注同】以息嬀歸生堵敖及成王焉未言注未與王言音義【堵敖丁古反下五羔反杜云楚人謂未成君爲敖史記作杜敖】楚子問之對曰吾一婦人而事二夫縱弗能死其又奚言楚子以蔡侯滅息遂伐蔡注欲以說息嬀音義【說音悅】秋七月楚入蔡君子曰商書所謂惡之易也如火之燎於原不可鄕邇其猶可撲滅者其如蔡哀侯乎注商書盤庚言惡易長而難滅音義【易以豉反注同燎力召反又力弔反鄕許亮反撲普卜反盤步丹反本又作般長丁丈反】冬防於鄄宋服故也

經十有五年春齊侯宋公陳侯衛侯鄭伯防於鄄夏夫人姜氏如齊注無傳夫人文姜齊桓公姊妹父母在則禮有歸寧沒則使卿寧疏【注正義曰文姜僖公之女故爲桓公姊妹詩美后妃之徳雲歸寧父母是父母在則禮有歸寧襄十二年傳曰秦嬴歸於楚楚司馬子庚聘於秦爲夫人寧禮也是父母沒則使卿寧兄弟不得自歸也但不知今桓公有母以否故杜不明言得失】

秋宋人齊人邾人伐郳注宋主兵故序齊上音義【郳五兮反】鄭人侵宋

冬十月

傳十五年春復防焉齊始覇也注始爲諸侯長音義【復扶又反長丁丈反】○秋諸侯爲宋伐郳注郳附庸屬宋而叛故齊桓爲之伐郳音義【爲宋於僞反】○鄭人間之而侵宋音義【間間厠之間一本作聞】

經十有六年春王正月

夏宋人齊人衛人伐鄭注宋主兵也班序上下以國大小爲次徵伐則以主兵爲先春秋之常也他皆放此疏【注正義曰往年齊桓始覇未敢卽屍其任救患討罪今爲宋伐鄭仍使宋自報怨故宋主兵序於齊上也諸侯防許男在曹滑之上班序上下以國大小爲次不以爵之尊卑也隠五年邾人鄭人伐宋附庸在伯爵之上是以主兵爲先也歷檢上下皆然知是春秋常法禮記祭義云有虞氏貴徳而尙齒夏后氏貴爵而尙齒殷人貴富而尙齒周人貴親而尙齒而春秋序防不先同姓而大國在上者孔子修春秋有變周之文從殷之質故也】秋荊伐鄭

冬十有二月防齊侯宋公陳侯衛侯鄭伯許男滑伯滕子同盟於幽注書防魯防之不書其人防者也言同盟服異也陳國小毎盟防皆在衛下齊桓始覇楚亦始疆陳侯介於二大國之間而爲三恪之客故齊桓因而進之遂班在衛上終於春秋滑國都費河南緱氏縣幽宋地音義【介音界爲三恪苦各反本或作爲三恪之客費扶味反又音祕緱古侯反一咅苦侯反】疏【注正義曰公羊傳曰同盟者何同欲也谷梁傳曰同者同尊周也杜云服異者亦是同其欲同尊周也書同盟者當盟之時告神稱同釋例曰盟者假神明以要不信故載辭或稱同以服異爲言也是言載辭稱同也二十七年同盟於幽傳曰陳鄭服也文十四年同盟於新城傳曰從於楚者服且謀邾也成五年同盟於虫牢傳曰鄭服也七年同盟於馬陵傳曰尋虫牢之盟且莒服故也襄三年同盟於雞澤傳曰晉爲鄭服故合諸侯二十五年同盟於重丘傳曰齊成故也昭十三年同盟於平丘傳曰齊服也如此之類皆是服異故稱同也喪服繼父不同居傳曰嘗同居乃爲異居未嘗同居則不爲異居春秋同盟亦猶是也嘗同盟而異乃稱服異未嘗同盟則不爲服異故盟不稱同也僖二年齊侯宋公江人黃人盟於貫傳曰服江黃也定四年陳許頓胡楚之屬國皆來防於召陵其下云公及諸侯盟於臯�二盟並不稱同皆爲未嘗同盟非服異故不稱同也應稱同而不稱同者僖五年首正之盟鄭伯逃歸七年盟於寗母鄭伯使太子華聼命於防而不稱同者鄭心未服故傳稱子華請去三族管仲曰君其勿許鄭必受盟是寗母之時鄭未服也八年盟於洮鄭伯乞盟傳稱請服也而洮盟不稱同者鄭伯始請服耳未列於防故不稱同也文十五年夏晉郤缺帥師伐蔡戊申入蔡其冬諸侯盟於扈傳稱晉侯宋公衛侯蔡侯陳侯鄭伯許男曹伯盟於扈則是蔡新來服不稱同者傳稱郤缺入蔡以城下之盟而還是則蔡已先服故不稱同也宣十二年同盟於淸丘傳曰卹病討貳十七年同盟於斷道傳曰討貳也成九年同盟於蒲傳曰爲歸汶陽之田故諸侯貳於晉晉人懼會於蒲以尋馬陵之盟十五年同盟於戚傳曰討曹成公也十七年同盟於柯陵傳曰尋戚之盟也十八年同盟於虛朾傳曰謀救宋也此六盟皆非服異稱同盟者淸丘斷道與蒲於時諸侯已有二心同心討貳故稱同盟戚與虛朾同心疾惡故稱同盟柯陵之盟鄭人不服欲令諸侯同心伐鄭故稱同盟猶襄十八年諸侯同心疾齊稱同圍齊自此以前陳在衛下今在上知齊桓始進之釋例班序譜自隠至莊十四年四十三歲衛與陳凡四防衛在陳上自莊十五年盡僖十七年三十五歲凡八防陳在衛上故知是齊桓進之遂班在衛上終於春秋也】

邾子克卒注無傳克儀父名稱子者蓋齊桓請王命以爲諸侯再同盟疏【注正義曰北杏之防邾人在焉今而稱子故云蓋齊侯請王命以爲諸侯得爲子爵見經也隠元年盟於蔑桓十七年盟於趡是再同盟也】

傳十六年夏諸侯伐鄭宋故也注鄭侵宋故音義【宋故也本或作爲宋故】○鄭伯自櫟入注在十四年緩告於楚秋楚伐鄭及櫟爲不禮故也鄭伯治與於雍糾之亂者注在桓十五年音義【爲於僞反與音預】九月殺公子閼刖彊鉏注二子祭仲黨斷足曰刖音義【公子閼安末反案隠十一年鄭有公孫閼距此三十五年不容復有公子閼若非閼字誤則子當爲孫刖音月又五刮反鉏仕魚反斷丁管反】疏【注正義曰周禮司刑刖罪五百尙書呂刑剕罰之屬五百孔安國云刖足曰剕釋言云防刖也李巡曰斷足曰刖也說文云刖絕也則剕刖是斷絕之名斬足之罪故云斷足曰刖】公父定叔出奔衛注共叔叚之孫定諡也音義【父音甫王音如字共音恭】三年而復之曰不可使共叔無後於鄭使以十月入曰良月也就盈數焉注數滿於十疏【注正義曰易系辭雲天一地二天三地四天五地六天七地八天九地十至十而止是數滿於十也閔元年傳曰萬盈數也數至十則小盈至萬則大盈傳具載定叔事者服防云定叔之祖共叔叚有伐君之罪宜世不長而云不可使共叔無後於鄭言其刑之偏頗鄭厲公以孽簒適同惡相卹故黨於共叔欲令其後不絕傳所以惡厲公也】君子謂彊鉏不能衛其足注言其不能早辟害○冬同盟於幽鄭成也○王使虢公命曲沃伯以一軍爲晉侯注曲沃武公遂並晉國僖王因就命爲晉侯小國故一軍音義【並如字王必政反】疏【注正義曰桓八年傳稱曲沃武公滅翼其年冬王命虢仲立晉哀侯之弟緡於晉至是乃並之也晉世家云曲沃武公伐晉侯緡滅之盡以其寶噐賂獻於周僖王僖王命曲沃武公爲晉君列爲諸侯於是盡並晉地而有之曲沃武公已卽位三十七年矣自桓叔始封曲沃以至武公滅晉凡六十七嵗而卒代晉爲諸侯是僖王命之事也周禮小國一軍晉土地𨿽大以初並晉國故以小國之禮命之】初晉武公伐夷執夷詭諸注夷詭諸周大夫夷采地名音義【詭九委反采七代反後放此】蔿國請而免之注蔿國周大夫音義【蔿於委反】旣而弗報注詭諸不報施於蔿國音義【施始防反】故子國作亂謂晉人曰與我伐夷而取其地注使晉取夷地遂以晉師伐夷殺夷詭諸周公忌父出奔虢注周公忌父王卿士辟子國之難音義【難乃旦反】惠王立而復之注魯桓十五年經書桓王崩魯莊三年經書葬桓王自此以來周有莊王又有僖王崩葬皆不見於經傳王室防弱不能復自通於諸侯故傳因周公忌父之事而見惠王惠王立在此年之末音義【不見賢徧反下同復自扶又反】疏【注正義曰史記十二諸侯年表雲莊王元年當魯桓十六年卽位十五年而崩僖王元年當魯莊十三年卽位五年而崩惠王元年當魯莊十八年卽位在十八年而此年傳說惠王之立者杜云傳因周公忌父之事而見惠王立在此年之末是杜以周公忌父此年出奔至惠王立而得復與史記不違】

經十有七年春齊人執鄭詹注齊桓始伯鄭旣伐宋又不朝齊詹爲鄭執政大臣詣齊見執不稱行人罪之也行人例在襄十一年諸執大夫皆稱人以執之大夫賤故音義【詹之亷反始伯音覇又如字本又作覇】疏【注正義曰僖七年傳曰鄭有叔詹堵叔師叔先言詹是詹最貴也且傳稱鄭不朝也以君不朝而詹被執明詹是執政大臣爲不道君使朝故執之也若詹不至齊則無由被執知是詣齊見執蓋聘齊也昭八年楚人執陳行人於徴師殺之傳曰罪不在行人也無罪乃稱行人知不稱行人罪之也襄十一年楚人執鄭行人良霄傳曰書曰行人言使人也言使人者言非使人之罪也書曰者是仲尼新意故指以爲例也執諸侯有稱人稱侯之異執大夫者悉皆稱人以執之爲大夫賤故也劉炫以此注云詣齊見執釋例曰詹本非出使謂二者自相矛楯今知非者齊以鄭不朝而責於鄭鄭令詹詣齊謝罪齊人執之故釋例云元非出聘之使集解云詣齊被執二文𨿽異事實同耳劉炫不尋此意乃爲規過非也】

夏齊人殲於遂注殲盡也齊人戍遂翫而無備遂人討而盡殺之故時史因以自盡爲文音義【殲子廉反翫五亂反而盡津忍反】疏【注正義曰殲盡也釋詁文舎人曰殲眾之盡也時史惡其輕敵而以自盡爲文罪齊戍也釋例曰齊人殲於遂鄭棄其師亦時史卽事以安文或從赴辭故傳不顯明義例也】

秋鄭詹自齊逃來注無傳詹不能伏節守死以解國患而遁逃苟免書逃以賤之音義【遁徒遜反】疏【注正義曰伏節守死以解國患當如昭元年叔孫豹之居位待罪也逃若匹夫逃竄故云書逃以賤之鄭詹自齊逃來過魯而後歸鄭故書之】冬多麋注無傳麋多則害五稼故以災書音義【麋亡悲反】疏【注正義曰麋是澤獸魯所常有是年暴多多則害五穀故言多以災書也】

傳十七年春齊人執鄭詹鄭不朝也○夏遂因氏頜氏工婁氏須遂氏饗齊戍醉而殺之齊人殲焉注饗酒食也四族遂之疆宗齊滅遂戍之在十三年音義【頜烏納反又苦答反婁力侯反饗本作享】

經十有八年春王三月日有食之注無傳不書日官失之疏【注正義曰經亦無朔字當云不書朔與日注不言朔脫也】

夏公追戎於濟西注戎來侵魯公逐之於濟水之西秋有注短弧也蓋以含沙射人爲災音義【本又作蜮音或短狐也本艸謂之射工短弧本又作斷同丁管反弧又作狐音胡射人食亦反】疏【注正義曰谷梁傳曰射人者也洪範五行傳曰如龞三足生於南越南越婦人多滛故其地多滛女惑亂之气所生也陸璣毛詩義疏云短狐也一名射景如龞三足在江淮水中人在岸上景見水中投人景則殺之故曰射景或謂含沙射人入皮肌其創如疥服防云徧身濩濩或或故爲災沈氏云此有傳重發例者以螟螽與蜚同是害禾稼此則害人故傳特發之】

冬十月

傳十八年春虢公晉侯朝王王饗醴命之宥注王之覲羣後始則行饗禮先置醴酒示不忘古飲宴則命以幣物宥助也所以助歡敬之意言備設音義【醴音禮宥音又】疏【注正義曰王饗醴命之宥者王爲之設饗禮置醴酒命之以幣物所以助歡也宥助釋詁文周禮掌客王待諸侯之禮上公三饗三食三燕侯伯二饗再食再燕子男壹饗壹食壹燕三禮先言饗是王之覲羣後始則行饗禮也酒正辧五齊之名一曰泛齊二曰醴齊三曰盎齊四曰醍齊五曰沈齊鄭注云泛者成而滓浮泛泛然醴猶體也成而汁滓相將如今恬酒矣盎猶翁也成而翁翁然蔥白色醍者成而紅赤沈者成而滓沈如今造淸矣自醴以上尢濁然則以其尢濁故先置之示不忘古也知者禮運云燔黍捭豚下卽云以燔以炙以爲醴酪是醴酒在先而有故曰先置醴酒示不忘古也詩序曰鹿鳴燕羣臣嘉賓也旣飲食之又實幣帛筐篚以將其厚意聘禮云若不親食使大夫朝服致之以侑幣致饗以酬幣亦如之是饗禮有酬幣也禮主人酌酒於賓曰獻賓答主人曰酢主人又酌以酬賓曰酬幣蓋於酬酒之時賜之幣也所賜之物卽下玉馬是也傳稱饗醴命宥言其備設盛禮也此注命之宥者命在下以幣物宥助僖二十八年命晉侯助以束帛以將厚意皆命不同者以彼有命晉侯之事故也】皆賜玉五防馬三匹非禮也注雙玉爲防音義【防音角字又作玨】疏【注正義曰倉頡篇防作玨雙玉爲防故字從兩玉】王命諸侯名位不同禮亦異數不以禮假人注侯而與公同賜是借人禮音義【借子夜反】疏【注正義曰虢君不知何爵稱公謂爲三公也周禮王之三公八命侯伯七命是其名位不同也其禮各以命數爲節是禮亦異數也今侯而與公同賜是借人禮也假借同義取者假爲上聲借爲入聲與者假借皆爲去聲】○虢公晉侯鄭伯使原莊公逆王后於陳陳嬀歸於京師注虢晉朝王鄭伯又以齊執其卿故求王爲援皆在周倡義爲王定昏陳人敬從得同姓宗國之禮故傳詳其事不書不告音義【爲王於僞反】實惠後注陳嬀後號惠後寵愛少子亂周室事在僖二十四年故傳於此並正其後稱○夏公追戎於濟西不言其來諱之也注戎來侵魯魯人不知去乃追之故諱不言其來疏【注正義曰傳例有鐘鼓曰伐無曰侵戎之來也魯人不知宜無鐘鼓故以侵言之釋例曰戎之入魯魯人不知去而逺追又無其獲邊竟不備候不在疆所以爲諱諱此君之闕亦所以示戒將來之君也】○秋有爲災也○初楚武王克權使鬭緡尹之注權國名南郡當陽縣東南有權城鬭緡楚大夫音義【緡亡巾反】疏【正義曰尹訓正也楚官多以尹爲名此滅權爲邑使緡爲長故曰尹也】以叛圍而殺之注緡以權叛音義【以叛絕句木或作畔俗字也】遷權於那處注那處楚地南郡編縣東南有那口城音義【那處那又作同乃多反下昌呂反又昌慮反編必綿反一音步典反】使閻敖尹之注閻敖楚大夫及文王卽位與巴人伐申而驚其師注驚巴師巴人叛楚而伐那處取之遂門於楚注攻楚城門閻敖遊湧而逸注湧水在南郡華容縣閻敖旣不能守城又遊湧水而走音義【湧音湧水名】楚子殺之其族爲亂冬巴人因之以伐楚

經十有九年春王正月

夏四月

秋公子結媵陳人之婦於鄄遂及齊侯宋公盟注無傳公子結魯大夫公羊谷梁皆以爲魯女媵陳侯之婦其稱陳人之婦未入國略言也大夫出竟有可以安社稷利國家者則專之可也結在鄄聞齊宋有防權事之宜去其本職遂與二君爲盟故備書之本非魯公意而又失媵陳之好故冬各來伐音義【媵以證反又繩證反送也竟音境好呼報反】疏【注正義曰公羊傳曰媵者何諸侯娶一國則二國往媵之媵不書此何以書爲其有遂事書大夫無遂事此其言遂何聘禮大夫受命不受辭出竟有可以安社稷利國家者則專之可也谷梁文𨿽不明其意亦爲魯女左氏無傳取彼爲說故云公羊谷梁皆以爲魯女媵陳侯之婦谷梁傳曰其曰陳人之婦略之也以未入國略而不言陳侯夫人成九年伯姬歸於宋晉衛齊三國來媵然則爲人媵者皆送至嫁女之國使之從適而行此鄄是衛之東地蓋陳取衛女爲婦魯使公子結送媵向衛至鄄聞齊宋爲防將謀伐魯故權事之宜去其本職不復送女至衛遂與二君防盟故備書之也送女至鄄停女防盟鄄是盟處故言於鄄非本期送女使至鄄也旣盟之後遂不復送女其盟本非公意又失媵陳之好故至冬而三國來伐結之此盟於魯無益故無嘉善之文文八年冬十月壬午公子遂防晉趙盾盟於衡雍乙酉公子遂防雒戎盟於暴四日之間不容反報亦是專命而盟患難俱觧故再稱名氏珍而貴之與此異也宣十二年宋華椒承羣僞之言以誤其國宋人被伐而貶華椒今三國伐魯不貶公子結者結之爲盟本欲安社稷利國家與華椒事異故不貶】

夫人姜氏如莒注無傳非父母國而往書姦疏【注正義曰此旣無傳不知何爲如莒婦人不以禮出爲姦故曰書姦】

冬齊人宋人陳人伐我西鄙注無傳幽之盟魯使微者防鄄之盟又使媵臣行所以受敵鄙邊邑

傳十九年春楚子禦之大敗於津注禦巴人爲巴人所敗津楚地或曰江陵縣有津鄕還鬻拳弗納遂伐黃注鬻拳楚大閽黃嬴姓國今弋陽縣音義【鬻音育拳求圓反閽音昏守門人也嬴音盈姓也字從女】疏【注正義曰黃嬴姓國世本文】敗黃師於踖陵注踖陵黃地音義【踖在亦反一音七略反】還及湫有疾注南郡鄀縣東南有湫城音義【湫子小反鄀音若】夏六月庚申卒鬻拳葬諸夕室注夕室地名音義【夕朝夕之夕】亦自殺也而葬於絰皇注絰皇冡前闕生守門故死不失職音義【絰田結反絰皇闕也】疏【注正義曰鬻拳自殺以殉當是近墓之地宣十四年傳稱楚子聞宋殺申舟投袂而起屨及於窒皇劍及於寢門之外則窒皇近於門外當是寢門闕也知此絰皇亦是冡前闕也且此人生爲大閽職掌守門明此亦是守門示死不失職也余書無絰皇之名蓋惟楚有此號也】初鬻拳彊諫楚子楚子弗從臨之以兵懼而從之鬻拳曰吾懼君以兵罪莫大焉遂自刖也楚人以爲大閽謂之大伯注若今城門校尉官音義【彊其丈反大伯音泰校戶敎反字從木】疏【正義曰周禮天官閽人掌守王宮之中門之禁鄭云閽人司昏晨以啟閉者刑人墨者使守門秋官掌戮墨者使守門刖者使守囿則閽不使刖而鬻拳得爲閽者周禮地官之屬有司門下大夫二人掌授管鍵以啟閉國門鄭云若今城門校尉主王城十二門此注亦云若今城門校尉官然則鬻拳本是大臣楚人以其賢而使典此職非爲刑而役之其爲大閽者當如地官之司門非天官之閽人亦主晨昏開閉通以閽爲名焉謂之大伯伯長也爲門官之長也】使其後掌之注使其子孫常主此官君子曰鬻拳可謂愛君矣諫以自納於刑刑猶不忘納君於善注言愛君明非臣法也楚能盡其忠愛所以興疏【注正義曰何休膏肓云人臣諫君非有死亡之急而以兵臨君開簒弒之路左氏以爲愛君於義左氏爲短故注言此以釋何休之難】○初王姚嬖於莊王生子頽注王姚莊王之妾也姚姓也音義【姚羊消反嬖必計反頽徒回反】子頽有寵蔿國爲之師及惠王卽位注周惠王莊王孫取蔿國之圃以爲囿注圃園也囿苑也音義【圃必古反又音布囿音又徐於懋反苑於阮反】疏【注正義曰冢宰職云園圃毓艸木鄭雲樹果蓏曰圃園其樊也詩云折栁樊圃成十八年築鹿囿然則圃以蕃爲之所以樹果蓏囿則築墻爲之所以飬禽獸二者相類故取圃爲囿】邊伯之宮近於王宮王取之注邊伯周大夫音義【近附近之近】王奪子禽祝跪與詹父田注三子周大夫音義【跪求委反】而收膳夫之秩注膳夫石速也秩祿也音義【收式周反】故蔿國邊伯石速詹父子禽祝跪作亂因蘇氏注蘇氏周大夫桓王奪其十二邑以與鄭自此以來遂不和○秋五大夫奉子頽以伐王注石速士也故不在五大夫數不克出奔溫注溫蘇氏邑蘇子奉子頽以奔衛衛師燕師伐周注燕南燕○冬立子頽

經二十年春王二月夫人姜氏如莒注無傳

夏齊大災注無傳來告以大故書天火曰災例在宣十六年疏【注正義曰襄九年三十年宋災昭九年陳災十八年宋衛陳鄭災皆不言大知此來告以大故書大也】

秋七月

冬齊人伐戎注無傳

傳二十年春鄭伯和王室不克注克能也執燕仲父注燕仲父南燕伯爲伐周故音義【爲伐於僞反下文同】疏【注正義曰譜亦雲南燕伯爵不知所出服防亦雲南燕伯爵】夏鄭伯遂以王歸王處於櫟秋王及鄭伯入於鄔注鄔王所取鄭邑音義【鄔烏苦反】遂入成周取其寶器而還冬王子頽享五大夫樂及徧舞注皆舞六代之樂音義【徧音徧】疏【注正義曰言樂及徧舞則樂之所有舞悉周徧故知皆舞六代之樂也周禮大司樂以樂舞敎國子舞雲門大捲大咸大防大夏大濩大武鄭云此周所存六代之樂也傳記所說雲門大捲黃帝也大咸堯也大韶舜也大夏禹也大濩湯也大武周武王也是爲六代奏黃鐘歌大呂舞雲門以祀天神奏大簇歌應鐘舞咸池以祭地示奏姑洗歌南呂舞大防以祀四望奏防賔歌林鐘舞大夏以祭山川奏夷則歌中呂舞大濩以享先妣奏無射歌夾鐘舞大武以享先祖】鄭伯聞之見虢叔注叔虢公字曰寡人聞之哀樂失時殃咎必至今王子頽歌舞不倦樂禍也夫司寇行戮注司宼刑官音義【樂音洛殃咎上於良反下巨九反】君爲之不舉注去盛饌音義【去起呂反饌仕眷反】疏【注正義曰周禮膳夫職曰王日一舉鼎十有二物皆有爼以樂侑食大喪則不舉大荒則不舉大札則不舉天地有災則不舉邦有大故則不舉鄭云殺牲盛饌曰舉襄二十六年傳曰古之治民者將刑爲之不舉不舉則徹樂是不舉者貶膳食徹聲樂也】而況敢樂禍乎姦王之位禍孰大焉臨禍忘憂憂必及之盍納王乎虢公曰寡人之願也音義【姦音幹盍胡獵反何不也】

經二十有一年春王正月

夏五月辛酉鄭伯突卒注十六年與魯大夫盟於幽秋七月戊戌夫人姜氏薨注無傳薨寢祔姑赴於諸侯故具小君禮書之音義【祔音附】疏【注正義曰經無所闕禮具可知杜爲此注者以先儒之說使莊公絕母子之親故於此明之知母子不絕下葬注亦然】

冬十有二月葬鄭厲公注無傳八月葬緩慢也

傳二十一年春胥命於弭夏同伐王城注鄭虢相命弭鄭地音義【弭靣爾反】鄭伯將王自圉門入虢叔自北門入殺王子頽及五大夫鄭伯享王於闕西辟樂備注闕象魏也樂備備六代之樂音義【圉魚呂反辟蒲歷反】疏【注正義曰定二年雉門及兩觀災注云兩觀闕也禮運云昔者仲尼與於蠟賔事畢出遊於觀之上鄭云觀闕也釋宮云觀謂之闕郭璞雲宮門雙闕周禮大宰正月之吉縣治象之法於象魏使萬民觀治象鄭眾云象魏闕也哀三年魯災傳稱季桓子禦公立於象魏之外命藏象魏曰舊章不可亡也由此言之則觀闕象魏其事一也劉熙釋名云闕在門兩旁中央闕然爲道也然則其上縣法象其狀巍巍然髙大謂之象魏使人觀之謂之觀也闕西辟者辟是旁側之語也服防云西辟西徧也當謂兩觀之內道之西也】王與之武公之略自虎牢以東注略界也鄭武公傅平王平王賜之自虎牢以東後失其地故惠王今復與之虎牢河南成臯縣音義【復扶又反】疏【注正義曰孟子云仁政必自經界始昭七年傳曰天子經略諸侯正封封略之內何非君土孟子經界卽傳之經略且云封略之內封是竟則知略是界也武公東鄭之始封君也言武公之略則是武公舊竟若其由來不失不須今日復與故知後失其地惠王今復與之隠十一年王取鄔劉蔿邗之田於鄭蓋桓王之世失之也】原伯曰鄭伯效尢其亦將有咎注原伯原莊公也言效子頽舞徧樂音義【效戶敎反徧音徧】五月鄭厲公卒王巡虢守注巡守於虢國也天子省方謂之巡守音義【守音狩本或作狩後放此注同】疏【注正義曰孟子云諸侯朝天子曰述職天子適諸侯曰巡守守者守也言諸侯爲天子守土天子時巡行之易稱後不省方故雲天子省方謂之巡守】虢公爲王宮於玤注玤虢地音義【玤蒲項反】王與之酒泉注酒泉周邑鄭伯之享王也王以後之鞶鑑予之注後王后也鞶帶而以鑑爲飾也今西方羗胡爲然古之遺服音義【鞶步幹反又蒲官反紳帶也鑑工暫反鏡也】疏【注正義曰鞶是帶也鑑是鏡也此與定六年傳皆鞶鑑雙言則鞶鑑一物故知以鏡飾帶舉今羗胡之服以明之】虢公請器王予之爵注爵飲酒器鄭伯由是始惡於王注爲僖二十四年鄭執王使張本音義【惡烏路反又如字使所吏反】疏【正義曰鄭伯謂厲公子文公也服防云鞶鑑王后婦人之物非所以賜有功爵飲酒器王爵也一升曰爵爵人之所貴者言鄭伯以其父得賜不如虢公爲是始惡於王積而成怨僖二十四年遂執王使此爲彼張本】○冬王歸自虢注傳言王之偏也

經二十有二年春王正月肆大眚注無傳赦有罪也易稱赦過宥罪書稱眚災肆赦傳稱肆眚圍鄭皆放赦罪人蕩滌眾故以新其心有時而用之非制所常故書音義【眚所景反蕩音蕩又作蕩滌徒歷反】疏【注正義曰肆大眚者肆緩也眚過也緩縱大過是赦有罪也大罪猶赦則小罪亦赦之猶今赦書大辟罪以下悉皆原免也易解卦象雲雷雨作解君子以赦過宥罪解卦坎下震上震爲雷坎爲雨雷動雨下而萬物解散故君子以此卦象而放赦有過寛宥罪人也書稱眚災肆赦舜典文孔安國云眚過災害肆緩也過而有害當緩赦之肆眚圍鄭襄九年傳文也此諸言肆眚者皆是放赦罪人蕩滌眾故除其瑕穢以新其心也必其國有大患非赦不解或上有嘉慶須布大恩如是乃行此事故釋例曰天有四時得以成歲雷霆以振之霜雪以齊之春陽以暖之雲雨以潤之然後能相育也天且弗違而況於人乎物不可終否故受之以同人同人者與人同也解天下之至結成天下之亹亹肆大眚之謂也堯曰咨爾舜有罪不敢赦所以須待革命冇時而用之非制所常故書之也杜惟言有時用之亦不知此時何以須赦谷梁傳曰肆大眚爲嫌天子之葬也其意言文姜有罪不合以禮而葬若不赦不復書葬嫌天子許之明須赦而後得葬故爲赦也賈逵以文姜爲有罪故赦而後葬以說臣子也魯大赦國中罪過欲令文姜之過因是得除以葬文姜杜不明說要文姜出奔之日常稱夫人夫人之名未甞有貶何須以赦除之此赦必不爲文姜但夫人以去年七月薨十一月則當合葬乃至此年正月經七月始葬如此遲緩必是國家有事須赦解之但不知其所由耳】

癸丑葬我小君文姜注無傳反哭成喪故稱小君陳人殺其公子禦寇注宣公大子也陳人惡其殺大子之名故不稱君父以國討公子告音義【禦音禦本亦作禦惡烏路反】疏【注正義曰傳言大子必是大子也僖五年晉侯殺其世子申生稱君稱世子此不然者釋例曰古者討殺其大夫各以罪狀宣告諸侯所以懲不義重刑戮也晉侯使以殺大子申生之故來告衛殺孔逹傳載其辭辭𨿽有臨時之狀其告則常也然則殺大夫公子當以罪狀告人此傳不說禦宼之罪則陳人不以罪告而經書公子是惡殺大子之名故不稱君父以國討公子告】

夏五月疏【正義曰釋例曰年之四時𨿽或無事必空書首月以紀時變以明歷數莊公獨稱夏五月及經四時有不具者丘明無文皆闕繆也】

秋七月丙申及齊髙傒盟於防注無傳髙傒齊之貴卿而與魯之微者盟齊桓謙接諸侯以崇霸業

冬公如齊納幣注無傳公不使卿而親納幣非禮也母喪未再期而圖昏二傳不見所譏左氏又無傳失禮明故音義【見賢徧反又如字】疏【注正義曰釋例曰宋公使華元來聘聘不應使卿故傳但言聘共姬也使公孫壽來納幣應使卿故傳明言其得禮也是納幣當使卿公不使卿親納幣非禮也】

傳二十二年春陳人殺其大子禦宼注傳稱大子以實言陳公子完與顓孫奔齊注公子完顓孫皆禦寇之黨音義【顓音專】顓孫自齊來奔注不書非卿齊侯使敬仲爲卿注敬仲陳公子完辭曰羇旅之臣注羇寄也旅客也幸若獲宥及於寛政注宥赦也赦其不閒於敎訓而免於罪戾弛於負擔注弛去離也音義【弛失氏反擔丁暫反離力智反】君之惠也所獲多矣敢辱髙位以速官謗注敢不敢也音義【謗布浪反】請以死告注以死自誓詩云翹翹車乘招我以弓豈不欲往畏我友朋注逸詩也翹翹遠貌古者聘士以弓言𨿽貪顯命懼爲朋友所譏責音義【翹祁堯反乘繩證反】使爲工正注掌百工之官飲桓公酒樂注齊桓賢之故就其家會據主人之辭故言飲桓公酒音義【飲於鴆反注同樂音洛下注同】疏【注正義曰春秋之世設享禮以召君者皆大臣擅寵如衛公叔文子宋桓魋之徒始爲之耳爲之非禮法也敬仲羇旅之臣且知禮者也必不召公臨已知是桓公賢之自就其家會也據敬仲爲主人辭故言飲公酒耳】公曰以火繼之辭曰臣卜其晝未卜其夜不敢疏【正義曰服防云臣將享君必卜之示戒愼也此桓公自就其家非敬仲發心請享不得言將享必卜也蓋桓公告其往日乃卜之耳言未卜其夜者詩云厭厭夜飲在宗載考鄭云考成也夜飲之禮在宗室同姓則成於庶姓讓之則止引此敬仲之事云此之謂不成是言敬仲非齊同姓故不敢也】君子曰酒以成禮不繼以滛義也注夜飲爲淫樂以君成禮弗納於淫仁也初懿氏卜妻敬仲注懿氏陳大夫曰卜音義【妻匕計反】疏【注正義曰曲禮文也周禮大卜掌三兆之法一曰玉兆二曰瓦兆三曰原兆其經兆之體皆百有二十其頌皆千有二百鄭云兆者灼發於火其形可占者其象似玉瓦原之舋鏬是用名之焉原原田也頌謂繇也毎體十繇然則卜人所占之語古人謂之爲繇其辭視兆而作出於臨時之占或是舊辭或是新造猶如筮者引周易或別造辭卜之繇辭未必皆在其頌千有二百之中也此傳鳯凰於飛下盡莫之與京襄十年傳稱衛卜禦寇姜氏問繇曰兆如山陵有夫出徵而喪其雄哀九年傳稱晉趙鞅卜救鄭遇水適火史曰是謂沈陽可以興兵利以伐姜不利子商三者皆是繇辭其辭並韻則繇辭法當韻也郭璞撰自所卜事謂之辭林其辭皆韻習於古也】其妻占之曰吉注懿氏妻是謂鳯凰於飛和鳴鏘鏘注雄曰鳯雌曰凰雄雌俱飛相和而鳴鏘鏘然猶敬仲夫妻相隨適齊有聲譽音義【和如字又戶臥反注同鏘七羊反本又作將將】疏【注正義曰釋鳥云鶠鳯其雌皇郭璞云瑞應鳥說文云鳯神鳥也天老曰鳯之象也鴻前麐後蛇頸魚尾鸛顙鴛思龍文龜背燕頷雞喙五色備舉出於東方君子之國翺翔四海之外過昆崘飲砥柱濯羽弱水莫宿丹穴見則天下大安寧從鳥凡聲鳯飛則羣鳥從之以萬數故古文鳯作朋字山海經云丹穴之山有鳥焉其狀如鶴五采而文名曰鳯皇首文曰徳翼文曰順背文曰義膺文曰仁腹文曰信是鳥也飲食則自歌自舞是說鳯皇之狀也鳯皇雄雌俱飛諭敬仲夫妻相隨鏘鏘鳴之聲故以諭有聲譽也】有嬀之後將育於姜注嬀陳姓姜齊姓五世其昌並於正卿八世之後莫之與京注京大也音義【並於本或作並爲誤】疏【正義曰五世其昌言其始昌盛也並於正卿位與卿並得爲上大夫也莫之與京謂無與之比大言其位最髙也五世八世當是卜兆之間有其象傳言其占之辭不言其知之意固非後學所得詳之】陳厲公蔡出也注姊妹之子曰出疏【注正義曰釋親云男子謂姊妹之子爲出言姊妹出嫁而生子也】故蔡人殺五父而立之注五父陳佗也殺陳佗在桓六年音義【佗大多反】生敬仲其少也周史有以周易見陳侯者注周大史也音義【少詩照反見如字又賢徧反大音泰】疏【注正義曰直言周史知是大史者周禮大史掌書昭二年傳稱韓宣子觀書於大史氏此以周易見陳侯故知是大史也以周易見者自以知周易見陳侯言已明易能筮故陳侯使之筮也】陳侯使筮之注蓍曰筮音義【筮上制反蓍音屍】疏【注正義曰曲禮文也其揲蓍求卦之法則易系辭具焉】遇觀注坤下巽上觀音義【觀古亂反注同】之否注坤下乾上否觀六四爻變而爲否音義【否備矣反注同】疏【正義曰此注坤下巽上觀坤下乾上否及六四爻變諸如此輩皆據周易之文知之劉規過云觀之否者爲觀卦之否爻屯之比者屯卦之比爻皆不取後卦之義今刪定以爲不然何者以閔元年畢萬筮仕遇屯之比云屯固比入僖十五年晉獻公筮嫁伯姬得歸妹之暌云士刲羊亦無歸妹上六爻辭又雲歸妹睽孤寇張之弧睽之上九爻辭又雲歸妹之睽猶無相也昭五年明夷之謙云明夷於飛垂其翼又云謙不足飛不翔此之等類皆取前後二卦以占吉凶今人之筮亦皆如此故賈服及杜並皆同焉劉苟異前儒好爲別見以規杜氏非也沈云遇者不期而會之名筮者所得卦之吉凶非有宿契逢遇而已故謂之遇劉云下體坤坤爲地爲眾上體巽巽爲風爲木互體有艮艮爲門闕地上有木而爲門闕宮室之象宮室而可風化使天下之眾觀焉故謂之觀也下體坤坤爲地上體乾乾爲天天不下降地不上騰天地不通其气上下否塞故謂之否也】曰是謂觀國之光利用賔於王注此周易觀卦六四爻辭易之爲書六爻皆有變象又有互體聖人隨其義而論之音義【爻戶交反】此其代陳有國乎不在此其在異國非此其身在其子孫疏【正義曰觀國之光利用賔於王二句周易文也此先云不在此其在異國後云非此其身在其子孫所以在下覆結先云其在後乎後云在異國者其在異國之下更欲演說異國是大嶽姜姓其言稍多且須以結末故進其在後乎於上先解之也庭實旅百以下方解利用賔於王則上句故曰觀國之下未須賔王之句而再言利用賔於王者蓋以觀國之光卽是朝王之事直言觀光於文不足故連言賔王但未解賔王之義故於下更重解之傳稱引詩斷章則引易論事亦未必如夲此言觀國之光謂所爲筮者觀他人有國之光榮也此有國之人利用爲賔客於王朝也其意言見其子孫有國作賔於王家耳非其身也代陳有國言代陳正適子孫有其國家陳滅此興是代之也注正義曰易之爲書揲蓍求爻重爻爲卦爻有七八九六其七八者六爻並皆不變卦下揔爲之辭名之曰彖彖者才也揔論一卦之才徳若干元亨利貞之類皆是也其九六者當爻有變毎爻別爲其辭名之曰象象者像也指言一爻所像若干初九潛龍勿用之類皆是也不變者聚而爲彖其變者散而爲象計每於一卦當畫兩體但以此爻陰陽旣同惟變否有異且毎爻異辭不可爻作二畫從上可知故不畫二也傳之筮者指取易義不爲論卦丘明不畫卦也諸爲注者皆言上體下體若其畫卦示人則當不煩此注注亦不畫卦也今書有畫卦者當是後之學者自恐不識私畫以備忘遂傳之耳毎爻各有象辭是六爻皆有變象二至四三至五兩體交互各成一卦先儒爲之互體聖人隨其義而論之或取互體言其取義無常也】光遠而自他有耀者也疏【正義曰易稱觀國之光故解其光義言光在此處遠照於他物從他物之上而有明耀者也謂光能遠照於他物有明故下云照之以天光是也】坤土也巽風也乾天也風爲天於土上山也注巽變爲乾故曰風爲天自三至四有艮象艮爲山音義【幹其然反】疏【正義曰六四之爻位在坤上坤爲土地山是土之髙者居於土上是爲土上山也又巽變爲乾六四變爲九四從二至四互體有艮之象艮爲山故言山也】有山之材而照之以天光於是乎居土上注山則材之所生上有乾下有坤故言居土上照之以天光故曰觀國之光利用賔於王注四爲諸侯變而之幹有國朝王之象疏【正義曰山則材之所生此人有山之材言其必大富也上天以明臨下照之以天光言天子臨照之也於是乎又居於土上旣富矣而被天照又復居有土地是爲國君之象也易位四爲諸侯變而爲乾乾爲天子是有國朝王之象故曰觀國之光利用賔於王】庭實旅百奉之以玉帛天地之羙具焉故曰利用賔於王注艮爲門庭幹爲金玉坤爲布帛諸侯朝王陳摯幣之象旅陳也百言物備音義【摰音至本又作防同】疏【正義曰覲禮侯氏執圭見王王受圭禮成乃出又入行享禮獻國之所有此說行享禮也旅陳也庭之所實陳有百品言物備也奉之以玉帛謂執玉帛而致享禮被天之照有地之材天子賜之土田國君獻國所有天地之羙備具焉朝王之儀畢足矣故曰利用賔於王注正義曰易說卦艮爲門闕幹爲金玉坤爲布帛杜以門內有庭傳言庭實故攺言艮爲門庭耳杜言諸侯朝王陳防幣之象者謂陳之以行享禮也覲禮侯氏旣見王乃云四享皆束帛加璧庭實惟國所有鄭云四當爲三大行人職曰諸侯廟中將幣皆三享其禮差又無取於四也初享或用馬或用虎豹之皮其次享三牲魚臘籩豆之實也金也丹漆絲纊竹箭也其餘無常貨此物非一國所能有惟國所有分爲三享皆以璧帛致之禮器云大饗其王事與三牲魚臘四海九州之羙味也籩豆之薦四時之和气也內金示和也束帛加璧尊徳也爲前列先知也金次之見情也丹漆絲纊竹箭與眾共財也其餘無常貨各以其國之所有則致遠物也郊特牲曰旅幣無方所以別土地之宜而節遠邇之期也爲前列先知也以鐘次之以和居參之也虎豹之皮示服猛也束帛加璧往徳也鄭覲禮之注所言出於彼也杜言防幣卽鄭所謂璧帛也此奉之以玉帛執以致庭實耳其玉帛不入王也覲禮侯氏致享執玉致命王撫之而已不受之也又曰侯氏降授宰幣是庭實之幣皆庭受之惟馬受之於門外耳旅陳釋詁文也百者言其物備也】猶有觀焉故曰其在後乎注因觀文以傳占故言猶有觀非在已之言故知在子孫音義【觀古亂反】疏【注正義曰以卦名觀故因觀文以傳占也觀者視他之辭此賔王之事若所爲筮者身自當有則不應觀他此卦猶有觀焉觀非在己之言其人觀他有之故知在其子孫也】風行而著於土音義【著直略反又職略反或作著非】疏【正義曰服防云巽在坤上故爲著土也一曰巽爲風復爲木風吹木實落去更生他土而長育是爲在異國】故曰其在異國乎若在異國必姜姓也姜大嶽之後也注姜姓之先爲堯四嶽疏【注正義曰周語稱堯命禹治水共之從孫四嶽佐之胙四嶽國命爲侯伯賜姓曰姜氏曰有呂賈逵云共共工也從孫同姓末嗣之孫四嶽官名大嶽也者主四嶽之祭焉然則以其主嶽之祀尊之故稱大也】山嶽則配天物莫能兩大陳衰此其昌乎注變而象艮故知當興於大嶽之後得大嶽之權則有配天之大功故知陳必衰疏【注正義曰六四爻變爲九四與二共爲艮象艮爲山故知興於山嶽之國姜姓大嶽之後知其將育於姜地之髙者莫過於山詩云崧髙維嶽駿極於天言其大能至天故山嶽則配天也且乾在上艮在下亦是山嶽配天之象此人子孫養於大嶽之後官尊位貴得大嶽之權則其功徳有配天之大然天子其功配天今縱得大嶽之權惟諸侯耳言配天者以其功大故甚言之物莫能兩大此有興兆故名陳必衰也】及陳之初亡也注昭八年楚滅陳陳桓子始大於齊注桓子敬仲五世孫陳無宇疏【注正義曰史記田完世家完卒諡爲敬仲仲生釋孟夷夷生湣孟荘荘生文子須無文子生桓子無宇是爲敬仲五世孫也】其後亡也注哀十七年楚復滅陳音義【復扶乂反】成子得政注成子陳常也敬仲八世孫陳完有禮於齊子孫世不忘徳徳協於卜故傳備言其終始卜筮者聖人所以定猶豫決疑似因生義教者也尙書洪範通筮以同卿士之數南蒯卜亂而遇元吉惠伯答以忠信則可臧會卜僭遂獲其應丘明故舉諸縣驗於行事者以示來世而君子志其善者遠者他皆放此音義【豫音預本亦作預蒯苦�反僭子念反應應對之應縣音】疏【注正義曰沈氏云世家桓子生武子啟及僖子乞乞卒子常代之是爲田成子是於敬仲爲七世言八世者據其相代在位爲八世也成子殺簡公專齊政是莫之與大也成子生襄子磐磐生莊子白白生大公和和遷齊康公於海上和立爲齊侯和孫威王稱王四世而秦滅之作傳之時完之子孫已盛故傳備言其終始也世家云敬仲之如齊以陳字爲田氏左傳終始稱陳田必非敬仲所攺未知何時攺耳左傳之初至此始有卜筮故杜於此通說之曲禮曰卜筮者先聖王之所以使氏決嫌疑定猶與也是先王立之本意也因而生義教謂教人以行義行善則徳協於卜行惡則遇吉反凶必以行義乃可卜也洪範曰汝則有大疑謀及乃心謀及卿士謀及庶人謀及卜筮謀及卿士而以卜筮同之是通筮以同卿士之數也南蒯卜爲亂不信則不可臧會卜爲僭不信乃遂吉二事相反故特引之言卜筮應人行也南蒯在昭十二年臧防在昭二十五年南蒯筮而言卜者卜筮通言耳杜引洪範者欲明筮未必神靈故云以同卿士之數言龜筮所見才與卿士同耳又引南蒯者明吉凶由行不由卜筮欲使人修徳行不可純信卜筮也又引臧會者吉凶亦由卜筮不可專在於行欲使人敬筮也故丘明舉縣驗於行事者以示來世修徳行敬筮言驗於行事者南蒯則行驗而筮不驗臧會則行不驗而筮驗言君子志其善者遠者善者謂勸人修徳行敬龜筮是也遠者謂舉其大綱勸人爲善長久遠道非有臨時應驗此遠者卽上善者指其事謂之善指其敎謂之遠劉云計春秋之時卜筮多矣丘明所載惟二十許事舉其縣驗於行事者其不驗者不載之君子之人當記其志之善者知之遠者他皆放此】

春秋左傳注疏卷八

春秋左氏傳注疏卷八考證

宋大水注公使弔之故書○呂祖謙曰諸國告則書其顯然爲眾所知者亦不待告也春秋之世災異多矣聖人不能盡書特取一二甚者以爲世戒

傳覆而敗之曰取某師疏哀九年宋皇瑗取鄭師於雍丘○【臣召南】按經文書取某師惟皇瑗及哀十三年鄭罕達取宋師於嵒二文而已實則隠十年宋人蔡人衛人伐戴鄭伯伐取之亦取某師之類也

宋萬弒其君防及其大夫仇牧注萬及仇牧皆宋卿仇牧稱名不警而遇賊無羙事可褒○【臣召南】按公羊謂仇牧不畏彊禦谷梁謂仇牧爲閒是也卽以左傳考之華督爲太宰位在牧上亦爲萬所殺而經不書以督舊爲弒君之逆賊故削之牧爲忠臣故筆之也杜氏之說貶孔父貶仇牧悖理傷教孔疏亦附防之信如所云然則孔子春秋成而忠臣義士懼耶不可不辧

傳蕭叔大心注叔蕭大夫名○趙汸補注曰叔蕭大夫字大心其名也傳兼稱之【臣浩】按趙氏說足以正杜之失

齊侯宋人陳人蔡人邾人防於北杏○孫覺曰桓公將興霸業諸侯未甚信而桓公欲過爲謙故親屈其尊以防諸侯之臣也蘇軾曰齊桓始合諸侯以平宋亂自是遂得諸侯故四國皆稱人言眾與之也

單伯防伐宋注單伯周大夫○呂大圭曰單伯周之世族諸侯大夫無稱伯者如毛伯凡伯召伯皆王朝卿士周有單姓魯無單姓經傳固可考也趙汸曰二傳誤以單伯爲魯大夫故元年送王姬攺送爲逆

傳齊請師於周○陳傅良曰傳見齊初伯稟命天子傳十五年春復防焉齊始覇也○劉敞權衡曰凡覇者當主諸侯諸侯莫先焉此年秋伐郳宋序齊上明年夏伐鄭宋亦序齊上齊之未主諸侯明矣然則齊始霸在十六年九國同盟於幽之時也【臣召南】按齊桓之霸基於北杏而成於鄄之再防傳言始覇甚確劉氏議之非也

宋人齊人衛人伐鄭疏諸侯防許男在曺滑之上○【臣浩】按此以下文幽之防言當作許男在滑伯之上

傳惠王立而復之○趙汸補注曰經書葬桓王后王人救衛王姬歸於齊則莊王也單伯防伐宋防諸侯於鄄命曲沃伯爲晉侯則僖王也虢公晉侯鄭伯使原莊公逆王后於陳以後皆惠王事

傳遂因氏頜氏○【臣進賢】按頜從合不從令別本作領非也

傳實惠後○陳傅良曰爲王子帶起傅

傳公追戎於濟西不言其來諱之也○啖助曰書追眀已去而追直書實事有何諱乎

傳遂伐黃注黃嬴姓國今弋陽縣○【臣召南】按杜注於地名必具郡縣此惟言縣以弋陽漢屬汝南魏分汝南置弋陽郡晉因之弋陽縣屬弋陽郡故不言郡也

傳胥命於弭○陳傅良曰傳見桓三年齊衛特書【臣召南】按齊衛胥命於蒲之外惟此傳有胥命二字時虢鄭相約勤王此羙事也先儒疑齊衛相推爲侯伯不

傳王巡虢守○【臣浩】按是時𨿽異於方嶽朝防之盛然猶有其名也河陽以後無巡守矣

傳成子得政○朱子曰陳敬仲畢萬季友占筮皆其子孫假托如後世符命之類

春秋左氏傳注疏卷八考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷九【起荘公二十三年盡三十二年】

晉杜氏注唐陸徳明音義孔穎達疏

經二十有三年春公至自齊注無傳

祭叔來聘注無傳谷梁以祭叔爲祭公來聘魯天子內臣不得外交故不言使不與其得使聘音義【祭側界反爲於僞反】疏【注正義曰諸言聘者皆言某侯使某來聘此不言使左氏無傳故取谷梁爲說谷梁傳云其不言使何也天子之內臣也不正其外交故不與使也然則言內臣不得外交必是畿內之國畿內之國非惟祭耳傳不言爲祭公來聘杜言爲祭公來聘者但祭叔連祭爲文必是祭人虞叔是虞公之弟此祭叔或是祭公之弟故以爲爲祭公來聘天子內臣不得外交諸侯故不言使不與其得使聘也魯受其聘行其禮故書聘耳二十五年陳女叔來聘嘉之故不名此無可嘉亦稱叔者杜意叔爲名爲字無以可知故不明言】

夏公如齊觀社注齊因祭社搜軍實故公往觀之疏【注正義曰魯語說此事云夫齊棄太公之法而觀民於社孔晁云聚民於社觀戎器也襄二十四年傳稱楚子使防啟疆如齊齊社搜軍實使客觀之知此亦然故公往觀之釋例曰凡公出朝聘奔喪防葬皆但書而不言其事此春秋之常然則喪葬常事故不書觀社非常故特書】公至自齊注無傳

荊人來聘注無傳不書荊子使某來聘君臣同辭者蓋楚之始通未成其禮疏【注正義曰釋例曰楚之君臣最多混錯此乃楚之初興未閒周之典禮告命之辭自生同異楚武王熊達始居江漢之間然猶未能自同列國故稱荊敗蔡師荊人來聘従其所居之稱而總其君臣是言楚之始通未成其禮之意言君臣同辭者此云荊人來聘是臣來也僖二十一年楚人使宜申來獻防言使則是君也而經亦書楚人是君臣同辭】

公及齊侯遇於谷注無傳音義【谷音谷】

蕭叔朝公注無傳蕭附庸國叔名就谷朝公故不言來凡在外朝則禮不得具嘉禮不野合疏【注正義曰無爵而稱朝知是附庸國也邾儀父貴之乃書字此無所貴知叔爲名也公羊傳曰其言朝公何公在外也文連遇於谷是就谷朝公谷是齊地故不言來也定十四年大搜於比蒲邾子來防公比蒲魯地故言來也谷梁傳曰朝於廟正也於外非正也是言在外行朝則禮不得具定十年傳稱嘉樂不野合知嘉禮亦不野合嘉禮謂善禮非五禮之嘉也朝於五禮屬賔】

秋丹桓宮楹注桓公廟也楹柱也音義【楹音盈】

冬十有一月曹伯射姑卒注無傳未同盟而赴以名音義【射示亦反又音亦】

十有二月甲寅公防齊侯盟於扈注無傳扈鄭地在滎陽捲縣西北音義【扈音戶捲音權字林丘權反韋昭丘云反說文丘粉反】

傳二十三年夏公如齊觀社非禮也曹劌諫曰不可夫禮所以整民也故防以訓上下之則制財用之節注貢賦多少朝以正班爵之義帥長幼之序徵伐以討其不然注不然不用命音義【長丁丈反】疏【正義曰夫禮者所以整理天下之民民謂甿庶貴賤者皆是也諸侯防聚所謀皆是尊王室修臣禮故防以訓上下之則以諸侯事天子訓在下事其君也於防必號令諸國出貢賦多少卽是制財用之節度也禮使小國朝大國是朝以正班爵之等義也爵同則小國在下是帥長幼之次序也諸侯之序以爵不以年此言長幼謂國大小也沈氏云爵同者據年之長幼故云帥長幼之序不朝不防則徵討之故言徵伐以討其不然】諸侯有王注従王事王有巡守注省四方以大習之注大習防朝之禮非是君不舉矣君舉必書注書於策書而不法後嗣何觀○晉桓莊之族偪注桓叔莊伯之子孫彊盛偪迫公室音義【偪彼力反】獻公患之士蒍曰去富子則羣公子可謀也已注士蒍晉大夫富子二族之富彊者音義【蒍於委反去起呂反下同】公曰爾試其事士蒍與羣公子謀譖富子而去之注以罪狀誣之同族惡其富彊故士蒍得因而間之用其所親爲譖則似信離其骨肉則黨弱羣公子終所以見滅音義【惡烏路反間間厠之間】○秋丹桓宮之楹

經二十有四年春王三月刻桓宮桷注刻鏤也桷椽也將迎夫人故爲盛飾音義【刻音克桷音角字林云齊魯謂榱爲桷椽直專反】疏【注正義曰釋器云金謂之鏤木謂之刻刻木鏤金其事相類故以刻爲鏤也桷謂之榱榱卽椽也谷梁傳曰刻桷非正也夫人所以崇宗廟也取非禮與非正而加之於宗廟以飾夫人非正也刻桓宮桷丹桓宮楹斥言桓宮以惡莊也是言丹楹刻桷皆爲將逆夫人故爲盛飾】

葬曹莊公注無傳

夏公如齊逆女注無傳親逆禮也疏【注正義曰公羊傳曰何以書親逆禮也親逆是正禮有故得使卿逆亦無譏也】

秋公至自齊注無傳八月丁丑夫人姜氏入注哀姜也公羊傳以爲姜氏要公不與公俱入蓋以孟任故丁丑入而明日乃朝廟音義【要於遙反任音壬後孟任皆同】疏【注正義曰公羊傳曰其言入何難也其難柰何夫人不可使入與公有所約然後入惟言有所要不知要何事故云蓋以孟任故也明日戊寅大夫宗婦覿用幣夫人若未朝廟不得受臣覿禮知明日乃朝廟旣朝乃見大夫宗婦杜言朝廟者爲覿用幣發也書入不書至者釋例曰莊公顧割臂之盟崇寵孟任故卽位二十三年乃娶元妃𨿽丹楹刻桷身自納幣而有孟任之嫌故與姜氏俱反而異入經所以不以至禮書也】戊寅大夫宗婦覿用幣注宗婦同姓大夫之婦禮小君至大夫執贄以見明臣子之道莊公欲奢誇夫人故使大夫宗婦同贄俱見音義【覿徒歷反見也以見賢徧反下同誇苦反】疏【注正義曰襄二年葬齊姜傳稱齊侯使諸姜宗婦來送葬諸姜是同姓之女知宗婦是同姓大夫之婦也禮小君至大夫執贄以見明臣子之道禮亦無此文士相見禮稱大夫始見於君執贄夫人尊與君同臣始爲臣有見君之禮明小君初至亦當有禮以見也且傳惟譏婦贄不宜用幣不言覿之爲非知其禮當然也大夫當用羔鴈用幣亦爲非禮也莊公欲奢誇夫人故使男女同贄惡其男女無別且譏僭爲失禮故書之】

大水注無傳

冬戎侵曹注無傳

曹羈出奔陳注無傳羈蓋曹世子也先君旣葬而不稱爵者微弱不能自定曹人以名赴疏【注正義曰此事左氏谷梁並無傳公羊以曹羈爲曹大夫三諌不従而出奔杜以此經書曹羈出奔陳赤歸於曹與鄭忽出奔衞突歸於鄭其文相類故附彼爲之說蓋爲疑辭微弱不能自定曹人以名赴亦如鄭忽之出奔】

赤歸於曹注無傳赤曹僖公也蓋爲戎所納故曰歸疏【注正義曰史記曹世家與年表皆云僖公名夷三家經傳有五而皆言赤杜以鄭突類之知赤是曹君故以赤爲僖公書有舛誤何必史記是而杜說非也傳例曰諸侯納之曰歸以戎侵曹而赤歸故云蓋爲戎所納也賈逵以爲羈是曹君赤是戎之外孫故戎侵曹逐覊而立赤亦以意言之無所據也】

郭公注無傳蓋經闕誤也自曹羈以下公羊谷梁之說旣不了又不可通之於左氏故不采用疏【注正義曰公羊谷梁並以赤歸於曹郭公連文爲句言郭公名赤失國而歸於曹是爲說不了故不采用】

傳二十四年春刻其桷皆非禮也注並非丹楹故言皆疏【注正義曰谷梁傳曰禮楹天子諸侯黝堊大夫蒼士黈丹楹非禮也注云黝堊黒色黈黃色又曰禮天子之桷斵之礱之加密石焉諸侯之桷斵之礱之大夫斵之士斵本刻桷非正也加密石注云以細石磨之晉語雲天子之室斵其椽而礱之加密石焉諸侯礱之大夫斵之士首之言𨿽小異要知正禮楹不丹桷不刻故云皆非禮也】禦孫諫曰臣聞之儉徳之共也侈惡之大也注禦孫魯大夫音義【禦魚呂反本亦作禦侈昌紙反又戶氏反】先君有共徳而君納諸大惡無乃不可乎注以不丹楹刻桷爲共○秋哀姜至公使宗婦覿用幣非禮也注傳不言大夫惟舉非常疏【注正義曰士相見禮云夫下大夫相見以鴈上大夫相見以羔如士相見之禮始見於君執贄鄭云士大夫一也如彼禮文大夫始見於君用羔鴈始見夫人亦當然然則大夫用幣亦非常而以大夫爲常者禮孤執皮帛則諸侯之臣有執帛者矣大夫執帛惟上僣耳其帛猶是男子所執婦人執幣則全非常事禦孫惟諫婦人不宜執幣丘明爲諫發傳故惟舉非常也左傳諸爲諫者或言諫曰或不言諌意在載辭不爲例也】禦孫曰男贄大者玉帛注公侯伯子男執玉諸侯世子附庸孤卿執帛音義【贄眞二反】疏【注正義曰周禮大宗伯職云公執桓圭侯執信圭伯執躬圭子執谷璧男執蒲璧是公侯伯子男皆執玉也典命職曰凡諸侯之適子誓於天子攝其君則下其君之禮一等未誓則以皮帛繼子男公之孤四命以皮帛眡小國之君是諸侯世子與孤卿執帛也附庸𨿽則無文而爲一國之主來則謂之爲朝未有爵命不合執玉明與世子同執帛也且哀七年傳稱禹合諸侯於塗山執玉帛者萬國附庸是國明執帛者附庸也鄭周禮注云皮帛者束帛而表以皮爲之飾皮虎豹皮帛如今璧色繒也周禮以玉作六瑞以禽作六贄則瑞贄有異而此傳玉帛同言贄者鄭曲禮注云贄之言至也當謂執之見人以表至誠也典瑞注云瑞節信也禮天子執冒以見諸侯諸侯執圭璧以朝天子天子以冒冒之以爲信故以瑞爲名皮帛以下無此合信之事故以贄爲名其實皆以表至誠故傳通以贄言之凡贄皆以爵不以命數也】小者禽鳥注卿執羔大夫執鴈士執雉疏【注正義曰周禮大宗伯職文也鄭云羔取其羣而不失其類鴈取其候時而行雉取其守介而死不失其節鶩取其不飛遷雞取其守時而動曲禮曰飾羔鴈者以繢言天子之臣飾羔鴈以布又畫之諸侯之臣飾以布不畫之自雉以下無飾】以章物也注章所執之物別貴賤音義【別彼列反】女贄不過榛栗棗修以告防也注榛小栗修脯防敬也皆取其名以示敬音義【榛側巾反修腵脯加姜桂曰修防音幹】疏【注正義曰曲禮云婦人之贄椇榛脯修棗栗鄭云婦人無外事見以羞物也椇榛木名椇枳也有實今邳郯之東食之榛實似栗而小鄭又注周禮臘人云薄析曰脯箠之而施姜桂曰腵修然則修脯大同故以修爲脯也防敬釋詁文皆取其名以示敬者先儒以爲栗取其戰栗也棗取其早起也修取其自修也惟榛無說蓋以榛聲近防取其防於事也】今男女同贄是無別也男女之別國之大節也而由夫人亂之無乃不可乎○晉士蒍又與羣公子謀使殺遊氏之二子注遊氏二子亦桓莊之族士蒍告晉侯曰可矣不過二年君必無患

經二十有五年春陳侯使女叔來聘注女叔陳卿女氏叔字音義【女音汝陳大夫氏】

夏五月癸丑衞侯朔卒注無傳惠公也書名十六年與內大夫盟於幽

六月辛未朔日有食之鼓用牲於社注鼓伐鼓也用牲以祭社傳例曰非常也疏【注正義曰尙書召誥云用牲於郊牛二如此之類言用牲者皆用之以祭知此用牲以祭社也鼓之所用必是伐之伐理可見故不言伐鼓牲不言用則牲無所施於文不是故言用牲傳稱正月之朔慝未作日有食之於是乎用幣於社伐鼓於朝正月謂周六月也此經𨿽書六月杜以長歷校之此是七月七月用鼓非常月也鼓當於朝而此鼓於社非其處也社應用幣而於社用牲非所用也一舉而有三失故譏之】

伯姬歸於杞注無傳不書逆女逆者微

秋大水鼓用牲於社於門注門國門也傳例曰亦非常也疏【注正義曰祭法雲天子立七祀諸侯立五祀其門皆曰國門知此門亦國門國門謂城門也傳稱天災有幣無牲非日月之不鼓則鼓與牲二事皆失故譏之】

冬公子友如陳注無傳報女叔之聘諸魯出朝聘皆書如不果彼國必成其禮故不稱朝聘春秋之常也公子友莊公之母弟稱公子者史策之通言母弟至親異於他臣其相殺害則稱弟以示義至於嘉好之事兄弟篤睦非例所興或稱弟或稱公子仍舊史之文也母弟例在宣十七年音義【好呼報反傳同】疏【注正義曰魯出朝聘多有在道復者假令得到彼國尙不知受之以否故皆書如如者往也直言往彼而已不果彼國必成其禮故不稱朝聘爲春秋之常也僖二十八年公朝於王所朝訖乃書故卽稱爲朝此公子友莊公之母弟也於莊世稱公子昭元年陳公子招陳哀公母弟也於哀世稱公子故解之稱公子者史策之通言也釋例曰庶弟不得稱弟而母弟猶稱公子秦伯之弟鍼適晉女叔齊曰秦公子必歸此公子亦國之常言得兩通之證也是言公子母弟得通言之意也釋例又曰兄而害弟則稱弟以章兄罪弟又害兄則去弟以罪弟身統論其義兄弟二人交相殺害各有曲直存弟則示兄曲也是言其相殺害則稱弟以示義也釋例又曰若夫朝聘盟防嘉好之事此乃兄弟之篤睦非義例之所興故仍舊史之策或稱弟或稱公子踐土之盟叔武不稱弟此其義也案經桓三年齊侯使其弟年來聘十四年鄭伯使其弟語來盟成十年衞侯之弟黒背帥師侵鄭彼皆稱弟季友陳招並稱公子俱無褒貶所稱不同知是史文之異不爲義例仲尼無所見義故仍舊史耳】

傳二十五年春陳女叔來聘始結陳好也嘉之故不名注季友相魯原仲相陳二人有舊故女叔來聘季友冬亦報聘嘉好接備卿以字爲嘉則稱名其常也音義【相魯息亮反下同】○夏六月辛未朔日有食之鼓用牲於社非常也注非常鼓之月長歷推之辛未實七月朔置閏失所故致月錯疏【注正義曰此及文十五年昭十七年皆書六月朔日有食之昭十七年傳稱祝史請所用幣昭子許之平子禦之曰止也惟正月朔慝未作日有食之於是乎有伐鼓用幣禮也其餘則否太史曰在此月也經書六月而史言在此月則知傳言正月之朔慝未作者謂此周之六月夏之四月也文十五年傳直說天子諸侯鼓幣異禮不言非常知彼言六月直六月也此亦六月而云非常下句始言惟正月之朔有用幣伐鼓之禮明此經𨿽書六月實非六月故云非常鼓之月長歷推此辛未爲七月之朔由置閏失所故致月錯不應置閏而置閏誤使七月爲六月也釋例曰莊二十五年經書六月辛未朔日有食之實是七月朔非六月故傳云非常也惟正月之朔有用幣伐鼓明此食非用幣伐鼓常月因變而起歷誤也文十五年經文皆同而更復發傳曰非禮者明前傳欲以審正陽之月後傳發例欲以明諸侯之禮此乃聖賢之微防而先儒所未諭也劉云知非五月朔者昭二十四年五月日有食之傳云日過分而未至此若是五月亦應云過分而未至也今言慝未作則是已作之辭故知非五月案二十四年八月丁丑夫人姜氏入従彼推之則六月辛未朔非有差錯杜云置閏失所者以二十四年八月以前誤置一閏非是八月以來始錯也】惟正月之朔慝未作注正月夏之四月周之六月謂正陽之月今書六月而傳云惟者明此月非正陽月也慝陰气音義【正音政正月建巳之月慝他得反夏戶雅反】疏【注正義曰昭十七年傳太史論正月之事六當夏四月是謂孟夏知正月是夏之四月周之六月也詩云正月繁霜鄭云夏之四月建巳純陽用事是謂正月爲正陽之月慝惡也人情愛陽而惡陰故謂陰爲惡故云慝陰气也未作謂陰气未起也】日有食之於是乎用幣於社伐鼓於朝注日食歷之常也然食於正陽之月則諸侯用幣於社請救於上公伐鼓於朝退而自責以明陰不宜侵陽臣不宜掩君以示大義疏【注正義曰古之曆書亡矣漢興以來艸創其術三統以爲五月二十三分月之二十而日月交防近世爲歷者皆以爲一百七十三日有餘而日一食是日食者歷之常也古之聖王因事設戒夫以昭昭大明照臨下土忽爾殲亡俾晝作夜其爲怪異莫斯之甚故立求神請救之禮責躬罪已之法正陽之月陽气尢盛於此尢盛之月而爲弱陰所侵故尢忌之社是上公之神尊於諸侯故用幣於社請救於上公伐鼓於朝退而自攻責也日食者月揜之也日者陽之精月者陰之精日君道也月臣道也以明陰不宜侵陽臣不宜揜君以示大義也昭二十九年傳曰故有五行之官是謂五官實列受氏姓封爲上公祀爲貴神社稷五祀是尊是奉故杜以社爲上公之神】○秋大水鼓用牲於社於門亦非常也注失常禮凡天災有幣無牲注天災日月食大水也祈請而已不用牲也疏【注正義曰傳言亦非常亦上日食也但日食之鼓非常月伐鼓於社非常禮大水用牲亦非常禮俱是非常故亦前也傳旣亦前卽發凡例知天災之言兼日食大水也天之見異所以譴告人君欲令攺過修善非爲求人飲食旣遇天災隨時卽告惟當告請而已是故有幣無牲若乃亢旱歷時霖雨不止然後禱祀羣神求弭災沴者設禮以祭祭必有牲詩云漢之篇羙宣王爲旱禱請自郊䢐宮無所不祭云靡神不舉靡愛斯牲是其爲旱禱祭皆用牲也祭法曰埋少牢於泰昭祭時也相近於坎壇祭寒暑也王宮祭日也夜明祭月也幽禜祭星也雩禜祭水旱也鄭云凡此以下皆祭用少牢寒暑不時則或禳之或祈之是說祈禱之祭皆用牲】非日月之不鼓注猶災也月侵日爲陰陽逆順之事賢聖所重故特鼓之音義【所景反】疏【注正義曰易稱是謂災書稱災肆赦是災相類故云猶災也月侵日爲陰犯陽爲逆逆順之事賢聖所重故見其逆事而特鼓之此據日食爲說耳傳稱日月之日月並言則月食亦有鼓周禮大僕職云凡軍旅田役贊王鼓救日月亦如之是日食月食皆有鼓也谷梁傳曰天子救日置五麾陳五兵五鼓諸侯置三麾陳三鼓三兵大夫擊門士擊柝左氏𨿽無傳義或然也】○晉士蒍使羣公子盡殺遊氏之族乃城聚而處之注聚晉邑音義【聚才諭反】冬晉侯圍聚盡殺羣公子注卒如士蒍之計

經二十有六年春公伐戎注無傳

夏公至自伐戎注無傳

曹殺其大夫注無傳不稱名非其罪例在文七年疏【注正義曰文七年傳稱書曰宋人殺其大夫不稱名眾也且言非其罪也是仲尼新意變例也】

秋公防宋人齊人伐徐注無傳宋序齊上主兵

冬十有二月癸亥朔日有食之注無傳

傳二十六年春晉士蒍爲大司空注大司空卿官疏【注正義曰傳於比年以來說士蒍爲獻公設計晉國以安今又言大司空明任以卿位也直言司空者是大夫卽司空亞旅皆受一命之服是也晉自文公以後世爲盟主徵伐諸國卿以軍將爲名司空非復卿官故文二年司空士縠非卿也𨿽則非卿職掌不異成十八年傳曰右行辛爲司空使修士蒍之法是其典事同也】○夏士蒍城絳以深其宮注絳晉所都也今平陽絳邑縣○秋虢人侵晉冬虢人又侵晉注爲傳明年晉將伐虢張本此年經傳各自言其事者或經是直文或策書𨿽存而簡牘散落不究其本末故傳不復申解但言傳事而已音義【牘徒本反究音救復扶又反解居蟹反】疏【注正義曰此年傳不解經經傳各自言事伐戎日食體例已舉或可經是直文不湏傳說曹殺大夫宋齊伐徐或湏說其所以此去丘明已逺或是簡牘散落不復能知故耳上二十年亦傳不解經彼經皆是直文故就此一說言下以明上】

經二十有七年春公防杞伯姬於洮注伯姬莊公女洮魯地音義【洮徒刀反】疏【注正義曰上二十五年始歸於杞莊公無母而此來寧知是莊公女也防女非常故於此言女以辧之】

夏六月防齊侯宋公陳侯鄭伯同盟於幽

秋公子友如陳葬原仲注原仲陳大夫原氏仲字也禮臣旣卒不名故稱字季友違禮防外大夫葬具見其事亦所以知譏音義【見賢徧反】疏【注正義曰玉藻記云士於君所言大夫沒矣則稱諡若字桓二年谷梁傳曰子旣死父不忍稱其名臣旣死君不忍稱其名是禮臣卒不名陳人不稱其名故魯史亦書其字】

冬杞伯姬來注傳例曰歸寧

莒慶來逆叔姬注無傳慶莒大夫叔姬莊公女卿自爲逆則稱字例在宣五年音義【爲於僞反】

杞伯來朝注無傳杞稱伯者蓋爲時王所黜音義【黜勑律反】疏【注正義曰桓二年杞侯來朝十二年公防杞侯莒子盟於曲池自爾以來不見經傳従此稱伯終於春秋故云蓋爲時王所黜於時周王當桓莊僖惠不知何王黜之】

公防齊侯於城濮注無傳城濮衞地將討衞也音義【濮音卜】

傳二十七年春公防杞伯姬於洮非事也注非諸侯之事天子非展義不巡守注天子巡守所以宣布徳義諸侯非民事不舉卿非君命不越竟音義【竟音境】○夏同盟於幽陳鄭服也注二十二年陳亂而齊納敬仲二十五年鄭文公之四年獲成於楚皆有二心於齊今始服也疏【注正義曰比年以來陳鄭無不服之狀此言其服故注者原之二十一年鄭厲公卒二十五年是鄭文公之四年也文十七年傳稱鄭子家與趙宣子書云文公四年二月壬戌爲齊侵蔡亦獲成於楚是二十五年旣與楚平故至此始服也】○秋公子友如陳葬原仲非禮也原仲季友之舊也○冬杞伯姬來歸寧也注寧問父母安否凡諸侯之女歸寧曰來出曰來歸注歸不反之辭夫人歸寧曰如某出曰歸於某注【正義曰釋例曰歸寧者女子旣嫁有時而歸問父母之寧否父母沒則使卿歸問兄弟也出者謂犯七出而見絕者也歸者有所往之稱來者有所反之言故嫁謂之歸而寧謂之來見絕而出則以來歸爲辭來而不反也如某者非終安之稱歸於某者亦不反之辭是解其文異之意也此杞伯姬寧也宣十六年郯伯姬來歸出也文九年夫人姜氏如齊歸寧也魯之夫人無被出者文十八年夫人姜氏歸於齊𨿽子死自去歸而不反亦出之類故與出文同】○晉侯將伐虢士蒍曰不可虢公驕若驟得勝於我必棄其民注棄民不養之無眾而後伐之欲禦我誰與夫禮樂慈愛戰所畜也夫民讓事樂和愛親哀喪而後可用也注上之使民以義讓哀樂爲本言不可力彊音義【畜勑六反下及注皆同哀樂音洛彊其文反】疏【正義曰禮樂慈愛謂國君教民民間有此四者畜聚此事然後可與人戰故云戰所畜也士蒍旣言其目更以其義覆之禮尙謙讓讓事謂禮也樂以和親樂和謂樂也慈謂愛之深也愛親謂慈也愛極然後哀喪哀喪謂愛也民間有此四事然後可用以戰】虢弗畜也亟戰將饑注言虢不畜義讓而力戰音義【亟欺冀反饑居疑反又音機】○王使召伯廖賜齊侯命注召伯廖王卿士賜命爲侯伯音義【召音邵廖力雕反】疏【注正義曰召伯稱爵知是王之卿士召康公之封召也當在西都畿內釋例曰扶風雍縣東南有召亭也春秋時召伯猶是召公之後西都旣已賜秦則東都別有召地不復知其所在僖二十八年傳稱王命尹氏王子虎策命晉侯爲侯伯則知此賜齊侯命者亦賜命爲侯伯也彼注云周禮九命作伯則此亦九命之伯謂九州之長爲二伯也僖元年傳曰凡侯伯救患分災討罪禮也注云侯伯州長也彼主說齊桓之事亦謂九州之長非州牧也言州長者兼見州牧之事耳】且請伐衞以其立子頽也注立子頽在十九年

經二十有八年春王三月甲寅齊人伐衞衞人及齊人戰衞人敗績注齊侯稱人者諱取賂而還以賤者告不地者史失之疏【注正義曰傳稱齊侯而經書人知其諱取賂以賤者告也詩美僖公之伐淮夷得其元龜象齒大賂南金襄十一年傳稱晉侯伐鄭受鄭之賂告於諸侯皆不以爲諱而此諱之者彼服罪致賂乃以得賂爲榮此舎罪受賂故以受之爲恥防於稷捨宋督取郜鼎亦此之類也戰皆書地此獨不地知是史失之也莊十年公羊傳曰戰不言伐圍不言戰入不言圍滅不言入書其重者左無此義而韓鞌邲令狐河曲鄢陵城濮大棘彭衙長岸栢舉之屬皆書戰不書伐此書伐又書戰襄十八年諸侯同圍齊言圍不言伐文十五年晉郤缺伐蔡戊申入蔡書伐又書入丘明無文杜不爲說皆是従告而書史有詳略無義例也此經旣言齊人伐衞不言齊及衞戰而言衞人及齊人戰者公羊以爲伐人者爲客被伐者爲主以主及客故使衞人主齊尋案經傳令狐河曲大棘彭衙長岸韓之屬皆以主及客也幹時升陘及鞌皆魯與人戰以魯爲主城濮鄢陵與邲外楚而內晉也柏舉內蔡而外楚也被伐爲主或如公羊之說】

夏四月丁未邾子瑣卒注無傳未同盟而赴以名音義【瑣素果反】

秋荊伐鄭公防齊人宋人救鄭

冬築郿注郿魯下邑傳例曰邑曰築音義【郿亡悲反】疏【注正義曰國都爲上邑爲下故云魯下邑成十八年築鹿囿傳曰書不時也此傳惟發城築之例不言時與不時者春秋重土功無備而興作者傳毎事各言時與不時以別有所備禦如書旱雩之別過雩也其有所畏懼而興作者惟一發而已襄十九年城西郛傳曰懼齊也是其事也此年大無麥禾時嵗饑虛恐或侵伐故築之以備難従西郛之例故不發傳也】

大無麥禾注書於冬者五穀畢入計食不足而後書也疏【注正義曰麥熟於夏禾成在秋而書於冬者計食不足而後總書之此年不言水旱而得無麥禾者服防曰陰陽不和土气不養故禾麥不成也傳言饑而經不書者得齊之糴救民之急不至於饑也傳言饑者指未糴之前說告糴之意故言饑也】臧孫辰告糴於齊注臧孫辰魯大夫臧文仲音義【糴徒歷反】疏【正義曰何休云買谷曰糴告糴者將貨財告齊以買谷魯語云文仲以鬯圭與玉磬如齊告糴曰不腆先君之敝器敢告滯積以紓執事齊人歸其玉而與之糴公羊傳曰何以不稱使以爲臧孫辰之私行也君子之爲國也必有三年之季一年不熟告糴譏也谷梁亦然據經魯臣出使例不言使何以當怪此也傳言告糴禮也必不得女二傳之說服防云不言如重谷急辭以其情急於糴故不言如齊告糴乞師則情緩於谷故云如楚乞師注正義曰世本孝公生僖伯彄彄生哀伯達達生伯氏缾缾生文仲辰辰是臧僖伯曽孫】

傳二十八年春齊侯伐衞戰敗衞師數之以王命取賂而還○晉獻公娶於賈無子注賈姬姓國也烝於齊姜注齊姜武公妾音義【烝之承反】生秦穆夫人及太子申生又娶二女於戎大戎狐姬生重耳注大戎唐叔子孫別在戎狄者音義【重直龍反】疏【注正義曰晉語云狐氏出自唐叔狐伯行之子實生重耳又曰狐偃其舅也】小戎子生夷吾注小戎允姓之戎子女也疏【注正義曰昭九年傳稱晉率陰戎伐潁王使辭於晉曰先王居檮杌於四裔故允姓之姦居於州知戎爲允姓也凡言子者通男女也知子謂女也二戎相對爲大小也】晉伐驪戎驪戎男女以驪姬注驪戎在京兆新丰縣其君姬姓其爵男也納女於人曰女音義【驪力知反女以暱據反注曰女同】歸生奚齊其娣生卓子驪姬嬖欲立其子賂外嬖梁五與東關嬖五注姓梁名五在閨闥之外者東關嬖五別在關塞者亦名五皆大夫爲獻公所嬖幸視聽外事音義【卓勑角反閨音圭闥吐達反塞素代反】使言於公曰曲沃君之宗也注曲沃桓叔所封先君宗廟所在蒲與二屈君之疆也注蒲今平陽蒲子縣二屈今平陽北屈縣或云二當爲北音義【屈求勿反一音居勿反彊居良反下同】不可以無主宗邑無主則民不威疆埸無主則啟戎心戎之生心民慢其政國之患也若使大子主曲沃而重耳夷吾主蒲與屈則可以威民而懼戎且旌君伐注旌章也伐功也音義【埸音亦】使俱曰狄之廣莫於晉爲都晉之啟土不亦宜乎注廣莫狄地之曠絕也卽謂蒲子北屈也言遣二公子出都之則晉方當大開土界獻公未決故復使二五俱說此羙音義【復扶又反】晉侯說之夏使大子居曲沃重耳居蒲城夷吾居屈羣公子皆鄙注鄙邊邑音義【說音悅】惟二姬之子在絳二五卒與驪姬譖羣公子而立奚齊晉人謂之二五耦注二耜相耦廣一尺共起一伐言二人俱共墾傷晉室若此音義【譖責鴆反耜音似廣古曠反墾苦狠反】○楚令尹子元欲蠱文夫人注文王夫人息嬀也子元文王弟蠱惑以滛事音義【蠱音古惑也】疏【正義曰昭元年傳稱周易女惑男謂之蠱知蠱謂惑以滛事】爲館於其宮側而振萬焉注振動也萬舞也夫人聞之泣曰先君以是舞也習戎備也今令尹不尋諸仇讎而於未亡人之側不亦異乎注尋用也婦人旣寡自稱未亡人禦人以告子元注禦人夫人之侍人子元曰婦人不忘襲讎我反忘之秋子元以車六百乘伐鄭入於桔柣之門注桔柣鄭遠郊之門也音義【乘繩證反桔戶結反柣侍結反】疏【注正義曰此已入一門矣又云入自純門又是入一門矣復言縣門不發則更有一門矣不發是城門則知純門外郭門桔柣遠郊門也尙書費誓序云東郊弗開是郊有門也】子元鬭禦疆鬭梧耿之不比爲斾注子元自與三子特建斾以居前緇廣充幅長尋曰旐繼旐曰斾音義【禦魚呂反本亦作禦下注反禦同疆其良反又居良反梧音吾比並裏反斾蒲貝反長直亮反旐音兆】疏【注正義曰軍行之次斾最在先故宣十二年傳稱令尹南轅反斾是斾居前而殿在後也釋天云緇廣充幅長尋曰旐繼旐曰斾郭璞曰旐帛全幅長八尺斾帛續旐未爲燕尾者】鬭班王孫遊王孫喜殿注三子在後爲反禦音義【殿丁見反】眾車入自純門及逵市注純門鄭外郭門也逵市郭內道上市音義【純如字逵求龜反】縣門不發楚言而出子元曰鄭有人焉注縣門施於內城門鄭示楚以閒暇故不閉城門出兵而效楚言故子元畏之不敢進音義【縣音注同】諸侯救鄭楚師夜遁鄭人將奔桐丘注許昌縣東北有桐丘城音義【遁徒困反】諜告曰楚幕有烏乃止注諜間也幕帳也音義【諜音牒幕音莫間間厠之間】○冬饑臧孫辰告糴於齊禮也注經書大無麥禾傳言饑傳又先書饑在築郿上者說始糴經書在下須得糴嫌或諱饑故曰禮○築郿非都也凡邑有宗廟先君之主曰都無曰邑邑曰築都曰城注周禮四縣爲都四井爲邑然宗廟所在則𨿽邑曰都尊之也言凡邑則他築非例疏【注正義曰周禮小司徒職云九夫爲井四井爲邑四邑爲丘四丘爲甸四甸爲縣四縣爲都注引此者以證都大邑小耳經傳之言都邑者非是都則四縣邑皆四井此傳所發乃爲小邑發例大者皆名都都則悉書曰城小邑有宗廟則𨿽小曰都無乃爲邑邑則曰築都則曰城爲尊宗廟故小邑與大都同名釋例曰若邑有先君宗廟𨿽小曰都尊其所居而大之也然則都而無廟固宜稱城城漆是也而潁氏惟系於有先君之廟患漆本非魯邑因說曰漆有邾之舊廟是使魯人尊邾之廢廟與先君同非經傳意也又解傳言凡邑則主爲邑言則他築非例也若築臺築囿築王姬之館則皆稱爲築無大小之異】

經二十有九年春新延廏注傳例曰書不時言新者皆舊物不可用更造之辭音義【廐居又反】疏【注正義曰馬之所處謂之廐延是廐之名名之曰延其義不可知也公羊傳曰新延廐者何修舊也謂舊廐敝壞不可因而補治故言新爲更造之辭也傳言新作延廐而經無作字僖二十年新作南門定二年新作雉門及兩觀皆言新作而此獨無作是作傳之後轉寫闕文也釋例曰言新意所起言作以興事通謂興起功役之事也總而言之不復分別因舊而與造新也經書延廐稱新而不言作傳言新作延廐書不時也此稱經文而以不時爲譏義不在作也然尋傳足以知經闕作字也而劉賈云言新有故木言作有新木延廐不書作所用之木非公命也凡諸興造固當有新固當有因今爲春秋微義直記別此門此觀有新木故木旣已鄙近且材木者立廐之具也公命立廐則眾用皆隨之矣焉有所用之木非公命也此爲匠人受命立廐而盜共其用豈然乎哉】

夏鄭人侵許注傳例曰無鐘鼓曰侵

秋有蜚注傳例曰爲災音義【蜚扶味反】

冬十有二月紀叔姬卒注無傳紀國𨿽滅叔姬執節守義故系之紀賢而錄之

城諸及防注諸防皆魯邑傳例曰書時也諸非備難而興作傳皆重云時以釋之他皆放此諸今城陽諸縣音義【難乃旦反重直用反】疏【正義曰此言城諸及防文十二年城諸及鄆定十四年城莒父及霄襄十年傳晉師城梧及制同時城二邑者皆言及谷梁傳曰以大及小也何休云諸君邑防臣邑言及別君臣之義賈逵云言及先後之辭杜不爲注先後之辭是也】

傳二十九年春新作延廐書不時也注經無作字蓋闕凡馬日中而出日中而入注日中春秋分也治廐當以秋分因馬向入而修之今以春作故曰不時音義【向許亮反本或作向】疏【注正義曰中者謂日之長短與夜中分故春秋二節謂之春分秋分也釋例曰春秋分而畫夜等謂之日中凡馬春分百艸始繁則牧於坰野秋分農功始藏水寒艸枯則皆還廐此周典之制也今春而作廐已失民務又違馬節故曰書不時也】○夏鄭人侵許凡師有鐘鼓曰伐注聲其罪無曰侵注鐘鼓無聲輕曰襲注掩其不備音義【輕遣政反】疏【正義曰釋例曰侵伐襲者師旅討罪之名也嗚鐘鼓以聲其過曰伐寢鐘鼓以入其竟曰侵掩其不備曰襲此所以別興師用兵之狀也然則春秋之世兵加於人惟此三名擊鼓斬木俱名爲伐鳴鐘鼓聲其罪往討伐之若擊鼓斬木然侵者加陵之意寢其鐘鼓潛入其竟往侵陵之襲者重衣之名倍道輕行掩其不備忽然而至若被衣然立此三名制討罪之等級也周禮大司馬掌九伐之法賊賢害民則伐之負固不服則侵之天子討罪無掩襲之事惟侵伐二名名與禮合而禮更有七名馮弱犯寡則之暴內淩外則壇之野荒民散則削之賊殺其親則正之放弒其君則殘之犯令陵政則社之內外亂鳥獸行則滅之彼謂王者行兵此據當時實事時無其事則傳不爲例其滅與入爲故不列於此】○秋有蜚爲災也凡物不爲災不書○冬十二月城諸及防書時也凡土功龍見而畢務戒事也注謂今九月周十一月龍星角亢晨見東方三務始畢戒民以土功事音義【見賢徧反注下皆同亢苦浪反又音剛】疏【正義曰釋例曰都邑者人之聚也國家之藩衛百姓之保障不固則敗不修則壞故𨿽不臨宼必於農隙備其守禦無妨民務傳曰龍見而畢務戒事也謂夏之九月周之十一月龍星角亢晨見東方於是納其禾稼三務始畢而戒民以土功事也火見而致用大火星次角亢而晨見於是致其用也水昏正而栽謂夏之十月定星昏而中於是樹板幹而興作焉日至而畢謂日旣南至微陽始動故土功息傳旣顯稱凡例而書時書不時各重發者皆以別無備而興作如書旱雩之別過雩也若城西郛傳特曰懼齊此其意也然則此發例者止謂預修備禦非有當時之急故擇間月而爲之若當時有急則不拘此制畢者竟也畢務謂農務竟而民間也日至而畢謂土功竟也冬至之後當更修來年農事不得復興土功也注正義曰今之九月則季秋也月令季秋之月日在房漢書律曆志論星之度數云角十二亢九氐十五自角之初至房初三十六度晨謂夜之將旦於晨之時日體在房故角亢見在東方也東方之宿盡爲龍星角卽蒼龍角也故角亢專得龍名戒謂令語之也春夏秋三時之務始畢民將閒暇故預令語民將有土功之事使自備也】火見而致用注大火心星次角亢見者致築作之物疏【注正義曰襄九年傳曰心爲大火星度心五尾十八月令孟冬之月日在尾自心初至於尾末二十三度十月之初心星次角亢之後而晨見東方也致築作之物謂板幹畚梮諸是城之所用皆致之於作所也】水昏正而栽注謂今十月定星昏而中於是樹板幹而興作音義【栽字林才代反一音再說文云築墻長板定多佞反】疏【注正義曰五行北方水故北方之宿爲水星言水昏正者夜之初昏水星有正中者耳非北方七宿皆正中也詩云定之方中作於楚宮釋天云營室謂之定孫炎云定正也天下作宮室者皆以營室爲正周語云營室之中土功其始是定星昏而正爲土功之大候故知水昏正謂十月定星昏而正中時也鄭詩箋云定星昏中而正謂小雪時小雪十月之中气月令仲冬之月昏東壁中室十六度日行一度是十月半而室中十一月初而壁中禮記中庸云栽者培之栽者樹立之語故知樹板榦而起首興作也釋詁云楨翰榦也舎人曰楨正也築墻所立兩木也翰所以當墻之兩邊鄣土者也然則榦在墻之兩端樹立之卽楨是也榦則在兩邊鄣土卽板是也板榦旣異而雲樹板榦者因類連言耳】日至而畢注日南至微陽始動故土功息○樊皮叛王注樊皮周大夫樊其采地皮名

經三十年春王正月

夏次於成注無傳將卑師少故直言次齊將降鄣故設備音義【將卑子匠反降戶江反下文注同鄣音章下同】疏【注正義曰於倒將卑師少稱人人謂大夫身也大夫卑名氏不見故稱人他國可言某人魯事不得自稱魯人故魯之大夫使出者皆言其所爲之事而已此大夫帥師而次於成故直言次也谷梁傳曰次止也有畏也欲救鄣而不能是爲降鄣故設備也】秋七月齊人降鄣注無傳鄣紀附庸國東平無鹽縣東北有鄣城小國孤危不能自固蓋齊遙以兵威脇使降附疏【注正義曰公羊谷梁傳並云鄣紀之遺邑也釋例曰劉賈依二傳以爲郭紀之遺邑計紀侯去國至此二十七年紀侯猶不堪齊而去則邑不得獨存此蓋附庸小國若邿鄟者也是言鄣爲附庸之意不言鄣降於齊而云齊人降鄣又不言侵伐故云蓋以兵威脇使降附】

八月癸亥葬紀叔姬注無傳以賢錄也無臣子故不作諡

九月庚午朔日有食之鼓用牲於社注無傳

冬公及齊侯遇於魯濟注濟水歷齊魯界在齊界爲齊濟在魯界爲魯濟蓋魯地音義【濟子禮反】疏【注正義曰釋例曰濟水自滎陽捲縣東經陳畱至濟陰北經髙平東平至濟北東北經濟南至樂安博昌縣入海案髙平東平魯西界也濟南樂安齊竟內也指言魯濟故疑魯地遇於魯地濟水之邊】

齊人伐山戎注山戎北狄

傳三十年春王命虢公討樊皮夏四月丙辰虢公入樊執樊仲皮歸於京師○楚公子元歸自伐鄭而處王宮注欲遂蠱文夫人鬭射師諫則執而梏之注射師鬭亷也足曰桎手曰梏音義【射食亦反又食夜反梏古毒反桎之實反】疏【注正義曰杜此注與譜並以射師與鬭亷爲一人不知何據也服防云射師若敖子鬭班也射師被梏不言舎之何以得殺子元也知射師與班必非一人也杜譜以爲鬭射師若敖於鬭班若敖孫周禮掌囚上罪梏拲而桎中罪桎梏下罪梏牿拲共文拲施於手知梏亦手也鄭序云在手曰梏在足曰桎是先儒同此說也易大畜六四童牛之梏牛云梏者牛𨿽無手謂梏前足也】○秋申公鬭班殺子元注申楚縣楚僭號縣尹皆稱公音義【僭子念反】鬭谷於菟爲令尹自毀其家以紓楚國之難注鬭谷於菟令尹子文也毀滅紓緩也音義【谷奴走反楚人謂乳曰谷漢書作彀音同於音烏菟音徒紓音舒一音直汝反難乃旦反下注同】○冬遇於魯濟謀山戎也以其病燕故也注齊桓行霸故欲爲燕謀難燕國今薊縣音義【爲於僞反薊音計】

經三十有一年春築臺於郎注無傳刺奢且非土功之時音義【刺七賜反】

夏四月薛伯卒注無傳未同盟

築臺於薛注無傳薛魯地

六月齊侯來獻戎防注傳例曰諸侯不相遺俘防獲也獻奉上之辭齊侯以獻防禮來故書以示過音義【防在妾反遺惟季反傳同俘音孚】疏【注正義曰防勝也戰勝而有獲獻其獲故以防爲獲也釋例曰歸者遺也獻者自下奉土之稱遺者敵體相與之辭傳曰諸侯不相遺俘齊侯楚人失辭稱獻失禮遺俘故因其來辭見自卑也以其大卑故書以示過此經言獻防傳言遺俘則是獻防獻囚俘也襄八年邢丘之防傳稱鄭伯獻防於防又曰獲司馬燮獻於邢丘是獻俘謂之防也襄二十五年鄭公孫舎之帥師入陳傳稱司空致地司徒致民是不以俘囚歸也亦云子產獻防於晉然則無囚而獻其功空有器物亦稱防也】

秋築臺於秦注無傳東平範縣西北有秦亭

冬不雨注無傳不書旱不爲災例在僖三年

傳三十一年夏六月齊侯來獻戎防非禮也凡諸侯有四夷之功則獻於王王以警於夷注以警懼夷狄音義【警音景懼戒懼也】中國則否諸侯不相遺俘注𨿽夷狄俘猶不以相遺

經三十有二年春城小谷注小谷齊邑濟北谷城縣城中有管仲井大都以名通者則不系國疏【注正義曰傳稱爲管仲知是齊邑管仲所食采邑也吳滅州來晉滅下陽如此之類皆不繋國知大都以名通者則不系國也華亥向寧入於宋南裏以叛南裏非大都不得以名通故系之宋耳賈逵云不系齊者世其祿然則彼不系者豈皆世其祿乎】

夏宋公齊侯遇於梁丘注齊善宋之請見故進其班梁丘在髙平昌邑縣西南

秋七月癸巳公子牙卒注牙慶父同母弟僖叔也飲酖而死不以罪告故得書卒書日者公有疾不責公不與小斂音義【酖音鴆本亦作鴆與音預斂力艷反】

八月癸亥公薨於路寢注路寢正寢也公薨皆書其所詳凶變疏【注正義曰公羊傳曰路寢者何正寢也喪大記曰男子不死於婦人之手婦人不死於男子之手君夫人卒於路寢鄭云言死必於正處也是薨於路寢得其正也言詳凶變者釋例云詳內事謹凶變】

冬十月己未子般卒注子般莊公太子先君未葬故不稱爵不言殺諱之也音義【般音班殺音試一音如字下同】疏【注正義曰傳稱公疾問後於叔牙若已有太子則不應須問當問之時似未有太子也季友以死奉般酖殺叔牙蓋於爾時始命爲太子公薨而般立知其爲太子也子惡之死也直書子卒不書名此子般及子野皆書名者釋例曰公子惡魯之正適嗣位免喪則魯君也襄仲倚齊而殺之國以爲諱故不稱君若言君之子也及子般子也或見殺或不勝喪言罪則不足成貶爲孝而滅性故直略而書卒也又曰未成君而卒若君未葬則嗣子書名在喪之禮也旣葬則嗣君諒闇羣臣復吉免喪則成君也文公旣葬襄仲殺惡及視書曰子卒與未成君同文所以爲諱也如杜此言未葬之前生則直稱爲子死則書曰子某卒猶外諸侯生稱其爵死書其名以爲禮之常也旣葬則嗣子成君以禮而卒當稱公薨全成君也子惡父旣葬魯人諱其弒不得稱君其實已葬不得従子般子野未葬之例故書子卒而不稱名以示似未成君其實已成爲君上不得同閔公下不得同般野故直書爲子系之於父若言君之子也公羊以爲君存稱世子君薨稱子某旣葬稱子逾年稱公據子般子野卒似欲當然但左氏稱宋桓公卒未葬而襄公防諸侯故曰子卽發例曰凡在喪公侯曰子是未葬稱子傳之明文不得如公羊說也】

公子慶父如齊注無傳慶父旣殺子般季友出奔國人不與故懼而適齊欲以求援時無君假赴告之禮而行狄伐邢注無傳邢國在廣平襄國縣疏【注正義曰明年有傳而言無者明年自爲管仲之言發端耳非說此年伐邢之事故言無傳】

傳三十二年春城小谷爲管仲也注公感齊桓之徳故爲管仲城私邑音義【爲於僞反注及下同】○齊侯爲楚伐鄭之故請防於諸侯注楚伐鄭在二十八年謀爲鄭報楚宋公請先見於齊侯夏遇於梁丘音義【見賢徧反又如字】○秋七月有神降於莘注有神聲以接人莘虢地音義【莘所巾反】疏【注正義曰易稱神也者妙萬物而爲言者也𨿽復鬼神之神亦無形象可見今言神降則人皆聞知故知有神謂有神聲以接人也吳孫權時有神自稱王表言語與人無異而形不可見今此神降於莘蓋亦王表之類神者气也當在人上今下接人故稱降也國語說此事稱內史過對王云昔昭王娶於房曰房後實有爽徳協於丹朱丹朱馮身以儀之生穆王焉若由是觀之其丹朱之神乎下說神居莘而虢公請土內史過往聞虢請命知莘是虢地】惠王問諸內史過曰是何故也注內史過周大夫音義【過古禾反】對曰國之將興明神降之監其徳也將亡神又降之觀其惡也故有得神以興亦有以亡虞夏商周皆有之注亦有神異音義【監本又作鑑古暫反】疏【正義曰國語內史過曰夏之興也祝融降於崇山其亡也回祿信於黔隧商之興也檮杌次於丕山其亡也夷羊在牧周之興也鸑鷟鳴於岐山其衰也杜伯射宣王於鎬是夏商周之所有也其虞則國語不言焉未知其所謂也服防云虞舜祖考來格鳳皇來儀百獸率舞案虞書夔說舜樂所致非神降也必其傅防尙書以爲得神以興則虞舜得神以亡者又安在也】王曰若之何對曰以其物享焉其至之日亦其物也注享祭也若以甲乙日至祭先脾玉用蒼服上靑以此類祭之音義【脾婢支反】疏【注正義曰此降莘之神非祀典所載神必須祭故內史過令以其物享之其物不知所謂更以至日釋之謂此神初降之日以其至日之物也月令春其日甲乙夏其日丙子中央土其日戊已秋其日庚辛冬其日壬癸所用之物月令具有其文注引甲乙所用舉一隅也丙丁日至祭用肺玉服皆赤也戊巳日至祭用心玉服皆黃也庚辛日至祭用肝玉服皆白也壬癸日至祭用腎玉服皆也】王従之內史過往聞虢請命注聞虢請於神求賜土田之命反曰虢必亡矣虐而聽於神神居莘六月疏【正義曰國語稱惠王十五年神降於莘年表惠王五年是魯莊公之十八年則此年惠王十五年也上云七月降神則今年七月降也居莘六月虢公使祝史享焉則今年十二月也內史過往已聞虢請命則過至虢亦十二月也傳先說王事使了後論虢事以終內史之言故文倒耳】虢公使祝應宗區史嚚享焉神賜之土田注祝大祝宗宗人史大史應區嚚皆名音義【區丘於反嚚五巾反大祝音泰下同】史嚚曰虢其亡乎吾聞之國將興聽於民注政順民心將亡聽於神注求福於神神聰明正直而壹者也依人而行注惟徳是與虢多涼徳其何土之能得注涼薄也爲僖二年晉滅下陽傳音義【涼音良】疏【正義曰國語曰耳目心之樞機也故必聽和而視正聽和則聰視正則明然則所謂聰明者不聽滛辭不視邪人之謂也襄七年傳曰正直爲正正曲爲直言正者能自正直者能正人曲而壹者言其一心不二意也依人而行謂善則就之惡則去之虢多薄徳神所不依其何土之能得言賜之土田必虛妄也若神所不依則不應賜土而言神賜之土田者神厭其人不告以實猶晉獻公筮以驪姬爲夫人亦云吉耳】○初公築臺臨黨氏注黨氏魯大夫築臺不書不告廟音義【黨音掌】見孟任従之閟注孟任黨氏女閟不従公音義【閟音祕】疏【正義曰服防云従之言欲與通也】而以夫人言許之注許以爲夫人割臂盟公生子般焉雩講於梁氏女公子觀之注雩祭天也講肄也梁氏魯大夫女公子子般妹音義【肄音四又以二反】疏【注正義曰魯以周公之故得郊祀上天故雩亦祭天也文四年傳曰臣以爲肄業及之也肄謂習業故講爲肄】圉人犖自墻外與之戲注圉人掌養馬者以慢言戲之音義【犖音洛又力角反】疏【注正義曰周禮圉人掌養馬芻牧之事昭七年傳曰馬有圉牛有牧】子般怒使鞭之公曰不如殺之是不可鞭犖有力焉能投蓋於稷門注蓋覆也稷門魯南城門走而自投接其屋之桷反覆門上音義【覆芳服反】疏【注正義曰稷門爲魯南城門蓋時人猶以名之故知也投蓋者謂自投其身以蓋物故以爲走而自投反覆門上劉規過云公言犖有力焉如杜此說勁防耳非有力也當謂投車蓋過於稷門今知不然者周禮車蓋以物帛爲之輕而帆風非可投之物且傳直云投蓋於稷門不云過稷門明知自投反覆稷門之上今時猶然且遊楚超乘而出女曰子南夫也則勁防之人亦是勇力之事劉君以勁防非力而規杜氏非也】公疾問後於叔牙對曰慶父材注蓋欲進其同母兄問於季友對曰臣以死奉般注季友莊公母弟故欲立般公曰鄕者牙曰慶父材成季使以君命命僖叔待於鍼巫氏注成季季友也鍼巫氏魯大夫音義【鄕許亮反鍼其亷反】使鍼季酖之注酖鳥名其羽有毒以畫酒飲之則死音義【畫音獲】疏【注正義曰說文云酖毒鳥也一名運日廣雅云鴆鳥雄曰運日雌曰陰諧廣志云鴆鳥形似鷹大如鶚毛黒喙長七八寸黃赤如金食蛇及橡實常居髙山巓晉諸公贊云鴆鳥食蝮以羽翮櫟酒水中飲之則殺人舊制鴆不得渡江有重法石崇爲南中郎得鴆以與王愷養之大如鵝喙長尺餘純食蛇虺司隸傅只於愷家得此鳥奏之宣示百官燒於都街是說鴆鳥之狀也以其因酒毒人故字或爲酖】曰飲此則有後於魯國不然死且無後飲之歸及逵泉而卒立叔孫氏注逵泉魯地不以罪誅故得立後世其祿○八月癸亥公薨於路寢子般卽位次於黨氏注卽喪位次舎也○冬十月己未共仲使圉人犖賊子般於黨氏注共仲慶父音義【共音恭】成季奔陳注出奔不書國亂史失之立閔公注閔公莊公庶子於是年八嵗音義【閔亡謹反】疏【注正義曰傳稱閔公哀姜之娣叔姜之子哀姜以二十四年八月始入娣必與適俱行當以二十五年生子故云八嵗】

春秋左傳注疏卷九

春秋左氏傳注疏卷九考證

公如齊觀社疏皆但書而不言其事○推尋文義應作皆但書如不言其事

蕭叔朝公注蕭附庸國叔名○【臣召南】按十二年傳蕭叔大心似此人字叔名大心也杜以附庸之君例稱名故以叔爲名耳

傳曹劌諫曰不可○王應麟困學紀聞曰劌問戰諫觀社藹然儒者之言公羊乃有盟柯之事史記遂以曹沬列刺客之首此戰國之風春秋初未有此習也

傳譖富子而去之○陳傅良曰爲殺太子申生起傳後見二十四年二十五年【臣召南】按晉盡去諸公族後日六卿擅權三家裂土卽始於此不止爲太子申生起本也

郭公注蓋經闕誤也○【臣浩】按杜說遠勝二傳

公子友如陳注諸魯出朝聘皆書如○【臣浩】按東萊集解引此作諸魯大夫出朝聘皆書如多大夫二字於文義爲合

傳伐鼓於朝○劉敞曰日食變之大者豈可以非正陽安而視之春秋所以書者譏其不鼓於朝乃鼓於社又用牲耳

公防宋人齊人伐徐注無傳宋序齊上主兵○東萊集解引此注主兵句下有徐國在下邳縣七字【臣召南】按此文旣在僖三年之前則徐國自應有注但縣應作僮縣耳

傳晉士蒍爲大司空注大司空卿官○趙汸補注曰傳見晉變周制僭王官

傳王使召伯廖賜齊侯命○【臣召南】按齊桓霸業始於十三年防北杏至此二十七年實受王命爲侯伯

傳子元鬭禦疆鬭梧耿之不比爲斾疏釋天云緇廣充幅長尋曰旐○【臣浩】按爾雅以旌旂附釋天捲疏引之故曰釋天云云監本作釋文非也今攺正

城諸及防注諸今城陽諸縣○【臣召南】按諸縣兩漢屬瑯邪晉屬城陽別本脫諸字

傳凡師有鐘鼓曰伐無曰侵○趙汸補注曰外傳晉語趙宣子曰伐備鐘鼓聲其罪也襲侵無聲爲蹔事也傳例蓋本此

傳遇於魯濟注燕國今薊縣○【臣召南】按薊縣漢屬廣陽國晉屬燕國杜注薊縣之上不言燕國従省文也

春秋左氏傳注疏卷九考證

欽定四庫全書

春秋左傳注疏卷十【起閔公元年盡二年】

晉杜氏注唐陸徳明音義孔穎達疏

閔公音義【陸曰閔公名啟方莊公之子母叔姜史記云名開諡法在國遭難曰閔】疏【正義曰魯世家閔公名開莊公之子惠王十六年卽位杜世族譜云名啟方漢景帝諱啟啟開因是而亂杜譜云啟方從世本文諡法在國逄難曰閔是歲歲在大梁】

經元年春王正月

齊人救邢

夏六月辛酉葬我君莊公

秋八月公及齊侯盟於落姑注落姑齊地季子來歸注季子公子友之字季子忠於社稷爲國人所思故賢而字之齊侯許納故曰歸疏【正義曰季是友之字也子者男子之美稱國人賢而思之得其還魯喜而呼曰季子來歸史因其言而書之傳稱請復季友齊侯許之是得齊之力齊侯許納故曰歸也】冬齊仲孫來注仲孫齊大夫以事出疆因來省難非齊侯命故不稱使也還使齊侯務寧魯亂故嘉而字之來者事實省難其志也故經但書仲孫之來而傳尋仲孫之志音義【疆居良反難乃旦反下及傳同】疏【注正義曰傳稱仲孫湫則名湫而字仲孫也杜言以事出疆或使向他國因來省魯難非齊侯命之使來來而不稱君命故不言齊侯使也諸侯之卿例當書名此人還國使齊侯務寧魯難明年卽有髙子來盟是齊侯用其言魯人知其事不書其名嘉而字之杜云稱字嘉之則仲孫是字猶楚之孫伯或亦以孫爲字也來者身來至魯是事實也省難心自省之是其志也𨿽志在省難不告魯人云已省其難故經據實事但書仲孫之來傳尋仲孫之志言其來省難也】

傳元年春不書卽位亂故也注國亂不得成禮○狄人伐邢注狄伐邢在往年冬管敬仲言於齊侯曰戎狄豺狼不可厭也注敬仲管夷吾音義【豺士皆反狼音厭於鹽反】諸夏親暱不可棄也注諸夏中國也暱近也音義【夏戶雅反暱女一反】宴安酖毒不可懷也注以宴安比之酖毒音義【宴於見反本又作宴音同一音烏諫反酖直蔭反】詩云豈不懷歸畏此簡書注詩小雅美文王爲西伯勞來諸侯之詩音義【勞來力報反下力代反】疏【正義曰戎狄之心若豺狼之獸不可厭足也言其當伐戎狄也諸夏之國皆親近之人不可遺棄也言其當救邢也宴安自逸若酖毒之藥不可懷戀也言其當自勞也詩小雅出車之篇美文王勞來諸侯令賢臣出使此臣在外思歸而以王事自勉言我豈不思歸乎誠思歸也但畏此簡書來告急耳諸侯有事則書之於簡遣使執簡以告命告則須救故畏而不歸也此簡書者同有所惡則相憂之謂也請救邢以從簡書傳稱勤則不匱安則敗名齊侯縱心宴安不欲徵伐安則自損其身故言酖毒以勸之釋獸云豺狗足郭璞云腳似狗說文云豺狼屬狗聲釋獸又云狼牡貛牝狼舍人曰牡名貛牝名狼陸璣毛詩義疏云狼鳴能小能大善爲小兒啼聲以誘人去數十步其猛健者𨿽善用兵者不能免也二者皆貪殘之獸故比戎狄也注正義曰敬諡諡法夙夜勤事曰敬仲字管氏夷吾名此言諸夏襄四年傳魏絳雲諸華必叛華夏皆謂中國也中國而謂之華夏者夏大也言有禮儀之大有文章之華也暱近釋詁文舍人曰暱戚之近也言中國諸侯情親而路近】簡書同惡相卹之謂也注同卹所惡請救邢以從簡書齊人救邢○夏六月葬莊公亂故是以緩注十一月乃葬○秋八月公及齊侯盟於落姑請復季友也注閔公初立國家多難以季子忠賢故請霸主而復之齊侯許之使召諸陳公次於郎以待之注非師旅之事故書次季子來歸嘉之也○冬齊仲孫湫來省難注湫仲孫名音義【湫子小反】書曰仲孫亦嘉之也仲孫歸曰不去慶父魯難未巳注時慶父亦還魯音義【去起呂反下同】公曰若之何而去之對曰難不已將自斃注斃踣也音義【斃婢世反踣薄北反】君其待之公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寧魯難而親之親有禮因重固注能重能固則當就成之疏【注正義曰服防云重不可動因其不可動而堅固之杜以此傳四句相類間攜貳攜貳皆間之覆昬亂昬亂皆敗之知此重固皆因之則非因重而固之】間攜貳注離而相疑者則當因而間之音義【間問厠之間注同】覆昬亂注覆敗也音義【覆芳服反注同】霸王之器也注霸王所用故以器爲諭音義【王於況反注同】○晉侯作二軍注晉本一軍見莊十六年音義【見賢徧反】公將上軍大子申生將下軍趙夙禦戎畢萬爲右注爲公禦右也夙趙衰兄畢萬魏犫祖父音義【將子匠反下及注同衰初危反犫尺由反】疏【注正義曰史記趙世家夙生共孟孟生趙衰晉語云趙衰先君之戎禦趙夙之弟也杜以夙爲衰兄從晉語也魏世家畢萬生武子世本畢萬生芒季李生武仲州州卽犫也杜以萬爲犫之祖父依世本也】以滅耿滅霍滅魏注平陽皮氏縣東南有耿鄕永安縣東北有霍大山三國皆姬姓音義【耿古幸反國名】還爲大子城曲沃賜趙夙耿賜畢萬魏以爲大夫士蒍曰大子不得立矣分之都城而位以卿先爲之極又焉得立注位以卿謂將下軍音義【還爲於僞反焉於防反】不如逃之無使罪至爲吳大伯不亦可乎注大伯周大王之適子知其父欲立季歷故讓位而適吳音義【大音防注同適子丁歷反本又作嫡】疏【注正義曰史記吳世家云吳大伯弟仲雍皆周大王之子而王季歷之兄也季歷賢而有聖子昌大王欲立季歷以及昌於是大伯仲雍二人乃奔荊蠻以辟季歷季歷果立是爲王季是大伯讓位適吳之事】猶有令名與其及也注言𨿽去猶有令名勝於畱而及禍疏【正義曰言逃𨿽失國猶有善名與其畱而及禍也何者爲勝勸之使逃】且諺曰心苟無瑕何卹乎無家天若祚大子其無晉乎注爲晉殺申生傳音義【諺音彥祚在路反】卜偃曰畢萬之後必大注卜偃晉掌卜大夫萬盈數也魏大名也疏【正義曰以算法從一至萬每十則攺名至萬以後稱一萬十萬百萬千萬萬萬始名億從是以往皆以萬爲極是至萬則數滿也論語云巍巍乎其有成功是巍爲髙大之名】以是始賞天啟之矣天子曰兆民諸侯曰萬民今名之大以從盈數其必有眾注以魏從萬有眾象初畢萬筮仕於晉遇屯注震下坎上屯音義【屯張倫反】之比注坤下坎上比屯初九變而爲比音義【比毗志反注及下同】疏【正義曰震下坎上爲屯說卦云震動也坎彖云坎險也動而遇險有屯難之象坤下坎上爲比說卦坎爲水坤爲地水潤下而地受之相親比之象也】辛廖占之曰吉注辛廖晉大夫音義【廖力雕反】疏【注正義曰杜云辛廖晉大夫則以畢萬筮仕在晉國而筮劉炫云若在晉國而筮何得云筮仕於晉又辛甲辛有並是周人何故辛廖獨爲晉大夫今知不然者傳以畢萬是畢國子孫今乃筮仕於晉言於晉以對畢耳非謂筮時在他國也案昭十五年傳云及辛有之二子董之晉於是乎有董史注云辛有周人二子適晉爲大史則辛氏𨿽出於周枝流於晉劉用服氏之說以爲畢萬在周筮仕於晉又以晉國不得有姓辛而規杜過其義非也】屯固比入吉孰大焉其必蕃昌注屯險難所以爲堅固比親宻所以得入音義【蕃音煩】震爲土注震變爲坤車從馬注震爲車坤爲馬疏【注正義曰晉語云司空季子占公子重耳之筮云震車也坤彖云利牝馬之貞是坤爲馬也下注震爲足震爲長男坤爲母坤爲眾皆說卦文也】足居之注震爲足兄長之注震爲長男音義【長丁丈反】母覆之注坤爲母眾歸之注坤爲眾六體不易注初一爻變有此六義不可易也合而能固安而能殺公侯之卦也注比合屯固坤安震殺故曰公侯之卦疏【注正義曰震之爲弒傳無明文晉語云震車也車有威武昭二十五年傳云爲刑罰威獄以類其震矅殺戮是震爲威武殺戮之意故震爲殺也】公侯之子孫必復其始注萬畢公髙之後傳爲魏之子孫眾多張本疏【正義曰萬是畢公之後公侯之子孫必當復其初始言此人子孫又將爲公侯也及春秋之後三家分晉而魏爲諸侯是其筮之驗也】

經二年春王正月齊人遷陽注無傳陽國名蓋齊人偪徙之疏【注正義曰世本無有陽國不知何姓杜世族譜土地名闕不知所在與宋人遷宿文同知陽是國名蓋齊人偪遷之】

夏五月乙酉吉禘於莊公注三年防畢致新死者之主於廟廟之逺主當遷入祧因是大祭以審昭穆謂之禘莊公防制未闋時別立廟廟成而吉祭又不於大廟故詳書以示譏音義【禘大計反祧他雕反昭上饒反闋苦穴反大廟音防】疏【注正義曰僖三十三年傳曰凡君薨卒哭而祔祔而作主特祀於主烝嘗禘於廟禘祀爲吉祭說防事而言禘知禘是防終而吉祭也襄十五年晉悼公卒十六年傳稱晉人答穆叔云以寡君之未禘祀知三年防畢乃爲禘也防畢而爲禘祭知致新死之主於廟也新主入廟則逺主當遷知其遷入祧者祭法雲天子七廟有二祧則祧是逺祖廟也周禮守祧掌守先王先公之廟祧其遺衣服藏焉廟之逺主其廟旣遷主無所處固當遷入祧也鄭以二祧爲文王武王之廟遷主入廟當各從其班穆入文祧昭入武祧禮諸侯五廟更無別祧則當謂大祖之廟爲祧也逺主初始入祧新死之主義當與先君相接故禮因是而爲大祭以審序昭穆故謂之禘禘者諦也言使昭穆之次審諦而不亂也莊公以其三十二年八月薨至此年五月惟二十二月故防制未闋也公羊傳曰其言於莊公何未可以稱宮廟也曷爲未可以稱宮廟在三年之中矣三年之中未得以禮遷廟而特雲莊公知爲莊公別立廟廟成而吉祭也僖八年禘於大廟文二年大事於大廟宣八年有事於大廟彼言大事有事亦禘祭也則禘禮必於大廟今未可以吉祭而爲吉祭又不於大廟故詳書以示譏也旣云吉禘又云於荘公是其詳也】

秋入月辛丑公薨注實弒書薨又不地者皆史策諱之九月夫人姜氏孫於邾注哀姜外滛故孫稱姜氏音義【孫音遜注同】疏【注正義曰此決莊元年夫人孫於齊不稱姜氏也賈服之說皆以爲文姜殺夫罪重故去姜氏哀姜殺子罪輕故不去姜氏故杜爲此言以異之言外滛者謂與外姓爲滛】

公子慶父出奔莒注弒閔公故

冬齊髙子來盟注無傳蓋髙傒也齊侯使來平魯亂僖公新立因遂結盟故不稱使也魯人貴之故不書名子男子之美稱音義【美稱尺證反】疏【注正義曰荘二十二年及齊髙傒盟於防自爾以來不見經傳故云蓋髙傒也往年仲孫湫勸齊侯使寧魯難今而髙子適魯知齊侯使來平魯亂也當齊侯初命髙子之時慶父未出僖公未立及其至魯値僖公新立因遂與魯結盟而立之不云齊侯使者盟非齊侯之命故不稱使也齊侯不使之盟而髙子輙爲盟者齊侯使之來平魯亂新君旣立遂盟而安之亦足稱齊侯之意其盟非専擅也魯人不能自安髙子盟以安之魯人貴之故不書其名子者男子之美稱故呼之曰髙子谷梁傳曰其曰來喜之也其曰髙子貴之也盟立僖公也然則盟立僖公必僖公共盟不言公及齊髙子盟者桓十四年鄭伯使其弟語來盟文十五年宋華孫來盟皆不言公及則不書公者春秋之常也晉荀庚衛孫良夫並爲來聘旣行聘禮更與公盟非是直爲盟來故聘後別言及耳】

十有二月狄入衛注書入不能有其地例在襄十三年鄭棄其師注髙克見惡久不得還師潰而克奔陳故克狀其事以告魯也音義【惡烏路反潰戶內反】疏【注正義曰此事詩序具焉大夫出奔多是本國來告傳稱晉侯使以殺大子申生之故來告又衞殺孔達告於諸侯是其本國告也宣十年傳例曰凡諸侯之大夫違告於諸侯曰某氏之守臣某失守宗廟敢告是大夫私家之告辭昭二十六年王子朝奔楚傳稱告於諸侯是奔者自告也此鄭文公心惡髙克而欲得逺之克旣奔陳無罪可告故杜以爲髙克自狀其事以告魯魯史以爲克若將師出奔是爲棄師之道不書髙克出奔而書鄭棄其師者案詩序云公子素惡髙克進之不以禮文公退之不以道危國亡師之本是棄其師也谷梁傳曰鄭棄其師惡其長也兼不反其眾則是棄其師也】

傳二年春虢公敗犬戎於渭汭注犬戎西戎別在中國者渭水出隴西東入河水之隈曲曰汭音義【汭如鋭反隈烏回反】疏【注正義曰西方曰戎知犬戎是西戎別在中國者也釋例曰渭水出隴西狄道縣鳥防同穴山東經南安天水略陽扶風始平京兆至農華陰縣入河釋丘云隩隈厓內爲隩外爲隈李巡曰厓內近水爲隩孫炎云內隈曲裏也彼𨿽不言汭汭卽隩也而汭字以內爲聲明是水之隈曲之內也】舟之僑曰無徳而祿殃也殃將至矣遂奔晉注舟之僑虢大夫音義【僑音喬注同】○夏吉禘於莊公速也○初公傅奪卜齮田公不禁注卜齮魯大夫也公卽位年八歲知愛其傳而遂成其意以奪齮田齮忿其傅並及公故慶父因之音義【齮魚綺反】疏【注正義曰荘公三十二年注云閔公於是年八歲此云卽位年八歳者閔公之年歳傳文不明服防於莊三十二年注云閔公於是年九歲於此注云公卽位時年九歲僖二年注云閔公死時年九歲杜知其不可故於莊公之末注言年八歲以異之嗣子位定於初防言卽位者亦謂初立之年也】秋八月辛丑共仲使卜齮賊公於武闈注宮中小門謂之闈音義【共音恭闈音韋一音暉】疏【注正義曰釋宮雲宮中之門謂之闈其小者謂之閨小閨謂之閤彼就小門之內更別以爲二名大率宮中之門皆小故雲宮中小門也名之曰武則其義未聞】成季以僖公適邾注僖公閔公庶兄成風之子共仲奔莒乃入立之以賂求共仲於莒莒人歸之及密使公子魚請注密魯地瑯邪費縣北有密如亭公子魚奚斯也音義【費音祕又扶味反】不許哭而往共仲曰奚斯之聲也乃縊注慶父之罪𨿽重季子推親親之恩欲同之叔牙存孟氏之族故略其罪不書殺又不書卒音義【縊一賜反】疏【注正義曰叔牙云慶父材者始有黨慶父之心本其惡未顯見故季子隱之而書其卒若自死然慶父弒二君其罪已章著計當書其誅殺季子推親親之恩欲同之叔牙存孟氏之族故略其罪不書殺也又不可全同叔牙故又不書卒慶父子孫終爲孟氏是季子推親親之恩枉正法耳】閔公哀姜之娣叔姜之子也故齊人立之共仲通於哀姜哀姜欲立之閔公之死也哀姜與知之故孫於邾齊人取而殺之於夷以其屍歸注爲僖元年齊人殺哀姜傳夷魯地音義【與音預孫音遜】僖公請而葬之注哀姜之罪已重而僖公請其喪還者外欲固齊以居厚內存母子不絕之義爲國家之大計○成季之將生也桓公使卜楚丘之父卜之注卜楚丘魯掌卜大夫曰男也其名曰友在公之右注在右言用事間於兩社爲公室輔注兩社周社亳社兩社之間朝廷執政所在音義【亳步各反】疏【注正義曰王者取五色之土封以爲社若封諸侯隨方割其土包之以白茅賜之使立國社魯是周之諸侯故國社謂之周社哀四年亳社災是魯國有亳社谷梁傳曰亳社者亳之社也亳亡國也亡國之社以爲廟屏戒也則亳社在宗廟之前也周禮小宗伯掌建國之神位右社稷左宗廟則諸侯亦當然定二年雉門及兩觀災則兩觀在雉門外也禮運云昔者仲尼與於蠟賔事畢出遊於觀之上蠟祭在廟故出廟而遊於觀也由此言之宗廟社稷在雉門之外分左右廂也鄭考校禮文以爲魯制三門庫雉路天子諸侯皆三朝圖宗人之嘉事則有路寢庭朝日出視朝則在路門之外其詢國危詢國遷詢立君周禮朝士所掌外朝之位者乃在雉門之外耳雉門之外左有亳社右有周社間於兩社是在兩社之間朝廷詢謀大事則在此處是執政之所在也】季氏亡則魯不昌疏【正義曰服防云謂季友出奔魯弒二君案傳子般旣死乃云成季奔陳閔公旣死乃云成季適邾皆君死乃出奔非由出奔乃致君死杜𨿽無注義必不然當謂季友子孫與魯升降從此以後季氏世爲上卿終於春秋禮記稱悼公之喪季昭子問爲君何食以後𨿽則無文當是與魯俱滅也】又筮之遇大有注乾下離上大有之幹注幹下幹上干大有六五變而爲幹曰同復於父敬如君所注筮者之辭也幹爲君父離變爲乾故曰同復於父見敬與君同疏【注正義曰此𨿽六五爻變不取周易之文筮者推演卦意自爲其辭也離是乾子還變爲幹故云同復於父言其尊與父同也國人敬之其敬如君之處所言其貴與君同也說卦幹爲君父言其身之尊則云同復於父言其爲人所敬則云敬如君所屬意異故分爲二也】及生有文在其手曰友遂以命之注遂以爲名○冬十二月狄人伐衞衞懿公好鶴疏【正義曰陸璣毛詩義防云鶴形狀大如鵞長腳靑翼髙三尺餘赤目赤頰喙長四寸餘多純白或有蒼色蒼色者今人謂之赤頰常夜半鳴故淮南子曰雞知將旦鶴知夜半其鳴髙亮聞八九里雌者聲差下今吳人圉囿中及士大夫家皆養之】鶴有乘軒者注軒大夫車音義【好鶴呼報反下戶各反軒許元反】疏【注正義曰定十三年傳稱齊侯飲諸大夫之軒故杜云軒大夫車也服防云車有藩曰軒】將戰國人受甲者皆曰使鶴鶴實有祿位余焉能戰公與石祁子玦與寧莊子矢使守注莊子寧速也玦玉玦音義【焉於防反玦古穴反守手又反下告守及注同】曰以此贊國擇利而爲之注贊助也玦示以當玦斷矢示以禦難音義【斷丁亂反難乃旦反】與夫人繡衣曰聽於二子注取其文章順序渠孔禦戎子伯爲右黃夷前驅孔嬰齊殿注傳言衞侯失民有素𨿽臨事而戒猶無所及音義【殿丁練反】及狄人戰於滎澤衞師敗績遂滅衞注此滎澤當在河北君死國散經不書滅者狄不能赴衞之君臣皆盡無復文告齊桓爲之告諸侯言狄已去言衞之存故但以入爲文音義【滎戶扃反無復扶又反下復逐同爲之於僞反下文爲衞同】疏【注正義曰禹貢豫州滎波旣豬導沇水入於河溢爲滎是滎在河南此時衛都河北爲狄所敗乃東徙渡河故知此滎澤當在河北但沇水入河乃泆被河南多故専得滎名其北𨿽少亦稱滎也】衞侯不去其旗是以甚敗狄人囚史華龍滑與禮孔以逐衛人二人曰我大史也實掌其祭不先國不可得也注夷狄畏鬼故恐言當先白神音義【去起呂反藏也一云除也華胡化反大音防恐丘勇反】乃先之至則告守曰不可待也注守石寧二大夫夜與國人出狄入衛遂從之又敗諸河注衛將東走渡河狄復逐而敗之初惠公之卽位也少注蓋年十五六音義【少詩照文】疏【注正義曰衛宣公以隠四年立桓十二年卒終始二十年耳卽位之後及納急子之妻生壽及朔朔旣有兄知其蓋年十五六耳】齊人使昭伯烝於宣姜不可彊之注昭伯惠公庶兄宣公子頑也昭伯不可音義【烝之承反彊其丈反】生齊子戴公文公宋桓夫人許穆夫人文公爲衛之多患也先適齊及敗宋桓公逆諸河注迎衛敗眾宵濟注夜渡畏狄衞之遺民男女七百有三十人益之以共滕之民爲五千人注共及滕衛別邑音義【共音恭】立戴公以廬於曹注廬舍也曹衛下邑戴公名申以其年卒而立文公音義【廬力居反於曹詩作漕音同】疏【注正義曰周禮秋官野廬氏掌道路宿息地官遺人云凡國野之道十里有廬廬有飲食是廬爲捨也廬於曹者言隨宜寄捨耳曹邑𨿽闕不知其處當在河東近楚丘也戴公名申世本世家文經傳皆云十二月狄入衛衛人東徙渡河收集離散乃立戴公此年之末文公卽位計戴公爲君不過十數日耳言立一年卒者滅而復興不是嗣位故成防爲諡文公繼世而立明年始爲元年故戴公𨿽復日少亦稱一年年表亦以此年爲戴公元年今定本云以其年卒】許穆夫人賦載馳注載馳詩衛風也許穆夫人痛衛之亡思歸唁之不可故作詩以言志音義【唁音彥】齊侯使公子無虧帥車三百乘甲士三千人以戍曹注無虧齊桓公子武孟也車甲之賦異於常故傳別見之音義【虧去危反乘繩證反下及注同見賢徧反】歸公乘馬祭服五稱牛羊豕雞狗皆三百與門材注歸遺也四馬曰乘衣單復具曰稱門材使先立門戶音義【稱尺證反狗音苟遺於季反單復音丹下方服反】疏【注正義曰歸者不反之辭故爲遺也周禮校人雲乘馬一師四圉圉養一馬故云四馬曰乘以乘車並師五人必駕四馬故也喪大記曰袍必有表不禪衣必有裳謂之一稱是衣襌復具曰稱】歸夫人魚軒注魚軒夫人車以魚皮爲飾疏【注正義曰詩云象弭魚服此云魚軒則用魚爲飾其皮可以飾器物者惟魚獸耳故云以魚皮爲飾陸璣毛詩義防云魚獸似豬東海有之其皮背上有班文腹下有純靑今人以爲弓鞬步義者也其皮𨿽漧燥爲弓鞬矢服經年海水將潮及天陰毛皆起水潮還及晴則其毛復如故𨿽在數千里外可以知海水之潮自相感也】重錦三十兩注重錦錦之熟細者以二丈雙行故曰兩三十兩三十匹也疏【注正義曰服防云重牢也杜以其遺夫人貴美不貴牢故以爲錦之熟細者雜記曰納幣一束束五兩兩五尋八尺曰尋則五尋四丈謂之兩者分爲兩叚故也謂之匹者兩兩合卷皆匹偶然也】○鄭人惡髙克使帥師次於河上久而弗召師潰而歸髙克奔陳注髙克鄭大夫也好利而不顧其君文公惡之而不能逺故使帥師而不召音義【惡烏路反注同好呼報反逺於萬反】鄭人爲之賦淸人注淸人詩鄭風也刺文公退臣不以道危國亡師之本音義【爲於僞反】○晉侯使大子申生伐東山臯落氏注赤狄別種也臯落其氏族音義【臯古刀反種章勇反】疏【注正義曰狄有赤狄白狄成十三年傳晉侯使呂相絕秦云白狄及君同州則白狄與秦相近當在晉西此云東山當在晉東宣十五年晉師滅赤狄潞氏潞則上黨潞縣在晉之東此云伐東山臯落氏知此亦在晉東是赤狄別種也臯落其氏族也此族之人狄之渠帥也】裏克諌曰大子奉冡祀社稷之粢盛注裏克晉大夫冡大也音義【粢盛上音咨下音成】以朝夕視君膳者也注膳廚膳音義【朝如字又張遙反膳市戰反】疏【注正義曰鄭膳夫注云膳之言善也今時美物曰珍膳是膳者美食之名廚者造食之處故云膳廚膳也禮記云文王之爲世子食上必在視寒暖之節食下問所膳命膳宰然後退是大子朝夕視君膳者也】故曰冢子君行則守有守則從從曰撫軍守曰監國古之制也夫帥師專行謀注帥師者必專謀軍事音義【則守手又反下同從才用反下同監古銜反】誓軍旅注宣號令也君與國政之所圖也非大子之事也注國政正卿師在制命而已注命將軍所制稟命則不威專命則不孝故君之嗣適不可以帥師君失其官帥師不威將焉用之注大子統師是失其官也專命則不孝是爲帥必不威也音義【適丁歷反本又作嫡下配適同焉於防反】且臣聞臯落氏將戰君其捨之公曰寡人有子未知其誰立焉不對而退見大子大子曰吾其廢乎對曰告之以臨民注謂居曲沃敎之以軍旅注謂將下軍音義【謂將子匠反下將上軍並同】不共是懼何故廢乎疏【正義曰克謂大子還曲沃告百姓以臨示下民之事並教之軍旅之法不共是二事爲懼矣何故憂其廢乎】且子懼不孝無懼弗得立修已而不責人則免於難大子帥師公衣之偏衣注偏衣左右異色其半似公服音義【共音恭本又作供難乃旦反下同公衣之偏於旣反下衣身之偏衣之純衣之尨服注衣之同】疏【注正義曰下云服其身則衣之純言此偏衣不純知其左右異色也又云衣身之偏言公以身衣之偏半衣大子知其半似公服也】佩之金玦注以金爲玦狐突禦戎先友爲右注狐突伯行重耳外祖父也爲申生禦申生以大子將上軍梁餘子養禦罕夷先丹木爲右注罕夷晉下軍卿也梁餘子養爲罕夷禦羊舌大夫爲尉注羊舌大夫叔向祖父也尉軍尉音義【向許丈反】疏【注正義曰羊舌氏也爵爲大夫號曰羊舌大夫不知其如何也此人生羊舌職職生叔向故爲叔向祖父譜云羊舌氏晉之公族羊舌其所食邑也或曰羊舌氏姓李名果有人盜羊而遺其頭不敢不受受而埋之後盜羊事發辭連李氏李氏掘羊頭而示之以明已不食惟識其舌舌存得免號曰羊舌氏也或曰者不知誰爲此言杜所不從記異聞耳】先友曰衣身之偏注偏半也握兵之要注謂佩金玦將上軍在此行也子其勉之偏躬無慝注分身衣之半非惡意也音義【慝他得反】兵要逺災注威權在已可以逺害音義【逺於萬反注及下同】親以無災又何患焉狐突嘆曰時事之徴也注嘆以先友爲不知君心衣身之章也注章貴賤佩衷之旗也注旗表也所以表明其中心音義【衷音忠旗音其】故敬其事則命以始注賞以春夏服其身則衣之純注必以純色爲服用其衷則佩之度注衷中也佩玉者士君子常度今命以時卒閟其事也注冬十二月閟盡之時音義【閟音祕】衣之尨服逺其躬也注尨雜色音義【尨莫江反】佩以金玦棄其衷也服以逺之時以閟之尨涼冬殺金寒玦離胡可恃也注寒涼殺離言無溫潤玦如環而缺不連疏【正義曰服以逺之覆上衣之尨服也時以閟之覆上命以時卒也上先時後服此先服後時者以下連尨涼冬殺之文又欲使冬殺與金寒相近冬殺是時故退之在下言尨涼則申上衣之尨服也冬殺則申上命以時卒也尨涼防服冬殺據時耳金寒玦離申上佩以金玦也金是秋之寒气故言金寒也】𨿽欲勉之狄可盡乎梁餘子養曰帥師者受命於廟受脤於社注脤宜社之肉盛以脤器音義【脤市軫反祭社之肉盛音成】疏【注正義曰釋天雲起大事動大眾必先有事乎社而後出謂之宜知出兵必祭社祭社名爲宜周禮大宗伯以脤膰之禮親兄弟之國定十四年天王使石尙來歸脤知脤是器物可執之以賜人也今言受脤於社明是祭社之肉盛以脤器賜元帥也地官掌蜃祭祀共蜃器之蜃鄭玄云蜃大蛤脤之器以蜃飾因名焉】有常服矣不獲而尨命可知也注韋弁服軍之常也尨偏衣死而不孝不如逃之罕夷曰尨奇無常注雜色奇怪非常之服金玦不復𨿽復何爲君有心矣注有害大子之心先丹木曰是服也狂夫阻之注阻疑也言𨿽狂夫猶知有疑音義【阻莊呂反】疏【注正義曰劉云阻疑以意訓耳今言猶云阻疑且阻得爲疑也言𨿽狂夫猶知於此服有疑也服防云阻止也方相之士防衣朱裳主索室中敺疫號之爲狂夫止此服言君與大子以狂夫所止之服衣之晉語云且是之衣也狂夫阻之衣也韋昭云狂夫方相氏之士也阻古詛字也將服是衣必先詛之是由無正訓各以意觧劉以爲方相氏狂夫所服衣朱裳左右同色不得爲偏衣也當服此衣非是意所止也詛乃服之文無所出故杜別爲此觧】曰盡敵而反注曰公辭音義【盡子忍反下盡敵同】疏【注正義曰言公辭者當以公賜之偏衣金玦推其義理原公之意而爲之作辭非公出言作此辭也】敵可盡乎𨿽盡敵猶有內讒不如違之注違去也狐突欲行注行亦去也羊舌大夫曰不可違命不孝棄事不忠𨿽知其寒惡不可取子其死之注寒薄也疏【正義曰傳之上下諸言某禦戎某爲右者謂國君自將此大子亦然者攝君之事故與君同文也傳歷言將帥禦右者以下各有言故此舉其目先友不知君有害大子之心故推此衣佩以爲善事勸之狐突數先友不知君意乃極言時衣佩三者反覆以答之罕夷惟舉服佩二事故云尨奇無常金玦不復也其梁餘子養先丹木惟言服舉其重者故子養云不獲而尨命可知也先丹木云是服也狂夫阻之是皆勸大子之行也狐突以眾言同已故決意欲行羊舌大夫乃以忠孝之事勸之使畱各以意之所見故其言或深或淺】大子將戰狐突諫曰不可昔辛伯諗周桓公云注諗告也事在桓十八年音義【諗音審說文云深謀】內寵並後外寵二政嬖子配適大都耦國亂之本也周公弗從故及於難今亂本成矣注驪姬爲內寵二五爲外寵奚齊爲嬖子曲沃爲大都故曰亂本成矣疏【注正義曰辛伯之語先有成文其內寵之徒不爲晉發故劉云二五嬖賤不得爲二政大子不以曲沃作亂不得爲大都而杜云驪姬爲內寵二五爲外寵奚齊爲嬖子曲沃爲大都者今刪定以爲辛伯之言𨿽不爲晉要晉國之亂事理相當故杜以事托之二五爲耦墾傷晉室曲沃彊大大子居之又築屈與蒲終爲禍難但此據大子故以曲沃爲文劉君不達此防而爲規過違傳意也】立可必乎孝而安民子其圖之注奉身爲孝不戰爲安民與其危身以速罪也注有功益見害故言孰與危身以召罪疏【正義曰去則孝而安民畱則危身召罪等與其危身以召罪也豈若孝而安民乎勸使逃也】○成風聞成季之繇乃事之注成風莊公之妾僖公之母也繇卦兆之占辭音義【繇直救反】而屬僖公焉故成季立之音義【屬章欲反】○僖之元年齊桓公遷邢於夷儀二年封衞於楚丘邢遷如歸衞國忘亡注忘其滅亡之困衞文公大布之衣大帛之冠注大布麤布大帛厚繒蓋用諸侯諒闇之服音義【衛文公大布之衣本或作衣大布之衣誤繒疾陵反諒音良又音亮】務材訓農通商惠工注加惠於百工賞其利器用敬敎勸學授方任能注方百事之宜也疏【正義曰務材務在植材用也訓農訓民勸農業也通商通商販之路令貨利往來也惠工加恩惠於百工賞其利器用也敬敎敬民五敎也勸學勸民學問也授方授民以事皆有方法也任能其所委任信用能人也】元年革車三十乘季年乃三百乘注衞文公以此年冬立齊桓公始平魯亂故傳因言齊之所以霸衞之所由興革車兵車季年在僖二十五年蓋招懷迸散故能致十倍之眾音義【乘繩證反下同迸必諍反】

春秋左傳注疏卷十

春秋左氏傳注疏卷十考證

元年冬齊仲孫來注以事出疆因來省難非齊侯命故不稱使也○【臣召南】按杜注非是湫來省難卽是齊侯使之二年髙子來盟亦不書齊侯使也杜於此曰非齊侯命故稱使於彼又曰齊侯使來平魯亂僖公新立因遂結盟故不稱使前後矛盾

傳詩云豈不懷歸畏此簡書注詩小雅美文王爲西伯勞來諸侯之詩○【臣召南】按詩出車鄭箋曰西伯以天子之命出車徵伐王殷王也南仲文王之屬也豈不懷歸二句毛傳曰簡書戒命也鄰國有急以簡書相告則奔命救之是杜注所本

傳請復季友也○趙汸補注曰是時閔公八歲耳哀姜慶父專國豈欲季友之歸者故陳氏以爲國人爲之

傳公次於郎以待之注非師旅之事故書次○【臣浩】按杜注觧傳言次而經不書之意當作非師旅之事故不書次各本俱無不字未敢遽添

傳書曰仲孫亦嘉之也○陳傅良曰傳釋大夫恆書名於是特書族

傳公侯之子孫必復其始○陳傅良曰傳起趙魏事王應麟曰公侯之子孫必復其始其三卿分晉之後之言乎

齊人遷陽注陽國名防土地名闕不知所在○【臣召南】按漢書地理誌東海郡都陽及城陽國陽都注並引應劭曰春秋齊人遷陽是

傳間於兩社爲公室輔注兩社周社亳社兩社之間朝廷執政所在○【臣召南】按史記集觧引賈逵注如此蓋杜氏全用賈說

傳狐突禦戎先友爲右注申生以太子將上軍○【臣召南】按前年晉侯作二軍公將上軍太子申生將下軍趙夙禦戎畢萬爲右是趙夙畢萬爲上軍禦戎車右也此年太子代將上軍禦戎車右皆易自此以後晉更軍制較他國爲最詳

傳僖之元年齊桓公遷邢於夷儀二年封衞於楚丘○【臣召南】按傳有追敍有預敍此類則預敍也

春秋左氏傳注疏卷十考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷十二【起僖公元年盡五年】

晉杜氏注唐陸徳眀音義孔頴達防

僖公音義【陸曰僖公名申荘公之子閔公之兄母成風謚法小心畏忌曰僖】疏【正義曰魯世家僖公名中荘公之子閔公庶兄其母成風所生也惠王十八年卽位諡法小心畏忌曰僖是嵗嵗在鶉首】

經元年春王正月

齊師宋師曺伯次於聶北救邢注齊帥諸侯之師救邢次於聶北者案兵觀釁以待事也次例在荘三年聶北邢地音義【聶女輒反釁許覲反】疏【注正義曰公羊谷梁皆以爲齊師宋師曺師皆是侯伯之身公羊稱不與諸侯専封故變稱師耳此時方始救邢邢夲不滅何以言其封也左氏無此義將卑師眾稱師此三國皆師多而大夫將故名氏不見並稱師公羊以爲此言次於聶北救邢與防二十三年叔孫豹救晉次於雍楡二事相反爲之作說言此是君也進止自由彼是臣也先通君命賈服取以爲說杜以傳無此事故不用其言釋例曰所記或次在事前次以成事也或次在事後事成而次也皆隨事實無義例也此時狄人尙彊未可卽擊案兵觀釁以待其事須可擊乃擊之故次在事前】

夏六月邢遷於夷儀注邢遷如歸故以自遷爲辭夷儀邢地疏【注正義曰傳稱師逐狄人具邢器用而遷之則是諸侯遷邢也而文作邢自遷者以邢遷如歸故以自遷爲文公羊傳曰遷者何其意也遷之者何非其意也言邢遷於夷儀許遷於白羽者皆是其國之意自欲遷之宋人遷宿齊人遷陽者他人彊遷其國之意不欲遷也】

齊師宋師曺師城邢注傳例曰救患分災禮也一事而再列三國於文不可言諸侯師故疏【注正義曰春秋之例先會而�盟者防則具序諸國盟則總稱諸侯公羊謂之前目而後凢此上文已列三國之師救邢救邢與城邢猶是一事相連耳而再列三國之師不依前日後凡者扵文不可言諸侯師故也案此十五年曆序諸侯盟於牡丘下書諸侯之大夫救徐防二十七年曆序諸國大夫防於宋下云諸侯大夫盟於宋此不言諸侯之師城邢者此與會盟小異十四年諸侯城緣陵爲其事有闕故總稱諸侯此若云諸侯之師城邢似爲其事有闕總書爲貶故𨿽則煩文而再列三國】

秋七月戊辰夫人姜氏薨於夷齊人以歸注傳在閔二年不言齊人殺諱之書地者明在外薨疏【注正義曰傳在閔二年者彼因孫於邾遂終言之實齊人殺之諱故不言殺也夫人之薨例不書地書地者眀其在外而薨若言夫人自行至夷遇疾而薨齊人乃以其喪歸耳】

楚人伐鄭注荊始攺號曰楚疏【注正義曰此前常呼爲荊此後遂稱爲楚據其見經爲言故云荊始攺號荘二十八年仍書荊伐鄭自爾至今不知何年攺】

八月公防齊侯宋公鄭伯曺伯邾人於檉注檉宋地陳國陳縣西北有檉城公及其防而不書盟還不以盟告音義【檉勑呈反】疏【注正義曰經書會於檉傳言盟於犖犖卽檉也而經不書盟釋例曰盟於鄧盟於犖盟於戚公旣在會而不書其盟以理推之會在盟前知其後盟也蓋公還告會而不告盟也】

九月公敗邾師於偃注偃邾地

冬十月壬午公子友帥師敗莒師於酈獲莒拏注酈魯地拏莒子之弟不書弟者非卿非卿則不應書嘉季友之功故特書其所獲大夫生死皆曰獲獲例在昭二十三年音義【酈力知反孥女居反又女加反】疏【注正義曰傳言莒子之弟而經不書弟者諸侯之臣爲卿乃見經見經則備書名氏若言莒子之弟拏則是爲卿之備文此不書弟見其非卿也傳曰非卿也嘉獲之也以非卿不應書經嘉季友之功防獲莒之大將故特書所獲以羙季子公羊亦云此何以書大季子之獲也釋例曰莒拏非卿非卿則不應書今嘉獲故特書之特書猶不稱弟眀諸書弟者皆卿也】

十有二月丁巳夫人氏之喪至自齊注僖公請而葬之故告扵廟而書喪至也齊侯旣殺哀姜以其屍歸絕之於魯僖公請其喪而還不稱姜闕文疏【注正義曰齊人治哀姜之罪取而殺之則位絕扵魯非復魯之夫人其死不合書之扵策以僖公請而葬之外欲固齊以居厚內存母子不絕之義故具書扵經薨葬偹禮諱之若言無罪而自死然旣諱其殺不宜有貶公羊傳曰夫人何以不稱姜氏貶曷爲貶與弒公也谷梁傳曰其不言姜以其殺二子貶之也或曰爲齊桓諱殺同姓也賈逵云殺子輕故但貶姜然則姜氏者夫人之姓二字共爲一義不得去姜存氏去氏存姜若其必有所貶自可替其尊號去一姜字復何所眀扵薨扵葬未嘗有貶何故喪至獨去一姜公羊傳又曰曷爲不於弒焉貶貶必於其重者莫重乎其以喪至也案禮之成否在於薨葬何以喪至獨得爲重喪至已加貶責於葬不應備文何故葬我小君復得成禮正以薨葬備禮知其無所貶責故杜以經無姜字直是闕文公羊谷梁見其文闕妄爲之說耳】傳元年春不稱卽位公出故也注國亂身出復入故卽位之禮有闕音義【復扶又反下文同】公出復入不書諱之也諱國惡禮也注掩惡揚善義存君親故通有諱例皆當時臣子率意而隱故無深淺常準聖賢従之以通人理有時而聽之可也音義【準凖同之尹反】疏【正義曰去年八月閔公死僖公出奔邾九月慶父出奔莒公卽歸魯言公出故者公出而復歸卽位之禮有闕爲往年公出奔之故非言應卽位之時公在外也齊小白陽生之徒皆出而復入經書其入僖公類之亦應書入往年公出入不書諱之國內有亂致令公出不書公出復入諱國亂也國亂國之惡事諱國惡是禮也時史諱而不書仲尼因而不攺嫌諱非禮故以禮居之注正義曰坊記曰善則稱君過則稱己則民作忠善則稱親過則稱己則民作孝是掩惡楊善之義義存君與親也君親之惡務欲掩之是故聖賢作法通有諱例諱𨿽有例而事無定體或諱大不諱小或諱小不諱大皆當時臣子率已之意而爲之隱故無淺深常準隱十年公羊傳曰扵外大惡書小惡不書於內大惡諱小惡書必如彼言是有常凖歷檢春秋都無定例納鼎扵易田諱田而不諱鼎公入小扵公出諱入而不諱孫是其無常準也旣無常準隨諱深淺舊史有所辟諱聖賢因而従之以通人事之理故容有掩惡之法釋例曰有時而聽之則可也正以爲�法則不經故不奪其所諱亦不爲之定制言若正爲後法每事皆諱則爲惡者無復忌憚居上者不知所懲不可盡令諱也人之所極惟君與親才有小惡卽發其短非復臣子之心全無愛敬之義是故不抑不勸有時聽之以爲諱惡者禮也無隱者直也二者俱通以爲世教也】○諸侯救邢注實大夫而曰諸侯總眾國之辭疏【注正義曰扵例將卑師眾稱師三國並稱爲師是皆大夫將也實大夫也而曰諸侯總眾國之辭也桓五年蔡人衞人陳人従王伐鄭傳曰王以諸侯伐鄭彼亦大夫將總眾國而稱諸侯也先儒以爲此役諸侯身行故言此以異之】邢人潰出奔師注奔聶北之師也邢潰不書不告也音義【潰戶內反】師遂逐狄人具邢器用而遷之師無私焉注皆撰具還之無所私取音義【撰仕眷反又仕轉反】疏【注正義曰邢人潰而奔師棄其家之器物師逐狄人爲之斂聚皆撰具以還邢人師人無所私取善齊桓委任得人用兵嚴整也】○夏邢遷於夷儀諸侯城之救患也凡侯伯救患分災討罪禮也注侯伯州長也分谷帛音義【分甫問反又如字長丁丈反】疏【注正義曰此因齊侯發例齊侯之爲侯伯當是王之二伯此言州長必是九州之長但州牧於其竟內亦當救患討罪以州牧亦掌此事故言州長以包之有災害者分之財物知分者分谷帛也】○秋楚人伐鄭鄭卽齊故也盟於犖謀救鄭也注犖卽檉也地有二名音義【犖音洛又力角反】○九月公敗邾師於偃虛丘之戍將歸者也注虛丘邾地邾人旣送哀姜還齊人殺之因戍虛丘欲以侵魯公以義求齊齊送姜氏之喪邾人懼乃歸故要而敗之音義【虛起居反要於遙反】疏【注正義曰犖之盟也邾人在焉公旣盟而敗其師傳不明言其故直云虛丘之戍不知虛丘誰地何故戍之服防云虛丘魯邑魯有亂邾使兵戍虛丘魯與邾無怨因兵將還要而敗之所以惡僖公也邾之扵魯本無怨惡僖公奔邾則爲之外主國亂則戍其內邑無故而敗其師亡信背義莫斯之甚非僖公作頌之主所當行也杜以爲不然故別爲此說此說亦無所據要其理當然也案十二月夫人之喪始至此九月敗邾師而云以義求齊齊送姜氏之喪者夫人以七月薨公卽求齊齊旣許之邾聞許而將歸魯得許而敗邾師耳】○冬莒人來求賂注求還慶父之賂公子友敗諸酈獲莒子之弟拏非卿也嘉獲之也注莒旣不防爲魯討慶父受魯之賂而又重來其求無厭故嘉季友之獲而書之音義【爲魯於僞反重來直用反厭於鹽反】公賜季友汶陽之田及費注汶陽田汶水北地汶水出泰山萊蕪縣西入濟音義【汶音問費音祕萊音來】疏【注正義曰水北曰陽故知汶水北地釋例曰汶水出泰山萊蕪縣西南經濟北至東平須昌縣入濟】○夫人氏之喪至自齊君子以齊人殺哀姜也爲已甚矣女子従人者也注言女子有三従之義在夫家有罪非父母所宜討也

經二年春王正月城楚丘注楚丘衛邑不言城衛衛未遷疏【注正義曰此決城邢也彼旣遷訖乃爲城之不言城夷儀而言城邢邢已遷也此則先城楚丘將以封衛言城楚丘不言城衛衞未遷也】

夏五月辛巳葬我小君哀姜注無傳反哭成喪故稱小君例在定十五年

虞師晉師滅下陽注下陽虢邑在河東大陽縣晉於此始赴見經滅例在防十三年音義【大音泰一音如字見賢徧反】秋九月齊侯宋公江人黃人盟於貫注貫宋地梁國蒙縣西北有貰城貰與貫字相似江國在汝南安陽縣音義【貫古亂反貰市夜反又音世】疏【正義曰公羊谷梁皆云江人黃人逺國之辭言其實是君也以其逺國降而稱也賈云江黃稱人刺不度徳善鄰恃齊背楚終爲楚所滅其意𨿽異皆以江人黃人爲國君親來杜以諸侯之貶不至稱人則稱人者皆是其國之大夫耳齊桓威徳稍盛逺國來服齊桓謙以接逺故與宋公防之】

冬十月不雨注傳在三年

楚人侵鄭

傳二年春諸侯城楚丘而封衛焉注君死國滅故傳言封疏【注正義曰封者聚土之名也天子之建諸侯必分之土地立其疆界聚土爲封以記之故建國謂之封國衛是舊國今云封者以其君死國滅更封建之故云封也】不書所防後也注諸侯旣罷而魯後至諱不及期故以獨城爲文○晉荀息請以屈產之乘與垂棘之璧假道於虞以伐虢注荀息荀叔也屈地生良馬埀棘出美玉故以爲名四馬曰乘自晉適虢途出扵虞故假道音義【屈求勿反又居勿反注同乘繩證反注同】疏【正義曰聘禮云若過他邦至於竟使次介假道束帛將命於朝下大夫取以入告出許是禮過他國必假道也聘尙假道況乎伐國故請以璧馬假借也谷梁傳曰借道乎虞】公曰是吾寶也對曰若得道扵虞猶外府也公曰宮之奇存焉注宮之奇虞忠臣音義【奇其宜反】對曰宮之奇之爲人也懦而不防彊諫注懦弱也音義【懦夲又作燸乃亂反又乃貨反字林作愞音乃亂反彊其良反又其丈反】且少長於君君暱之𨿽諫將不聽注親而狎之必輕其言音義【少詩照反長丁丈反暱女乙反】乃使荀息假道扵虞曰冀爲不道入自顚軨伐鄍三門注前是冀伐虞至鄍鄍虞邑河東大陽縣東北有顚軨阪音義【軨音零鄍亡丁反阪音反】冀之旣病則亦惟君故注言虞報伐冀使病將欲假道故稱虞彊以說其心冀國名平陽皮氏縣東北有冀亭音義【說音恱】疏【正義曰服防以爲冀爲不道伐鄍三門謂冀伐晉也冀之旣病亦惟君故謂虞助晉也將欲假道稱前恩以誘之案傳荀息以寶假道公尙慮虞不許則晉之扵虞舊非與國若其甞經助晉則是昔來通好何憂乎不許而請進國之美寶尙畏宮之奇諫乎故杜以爲冀自伐虞虞自報冀以虞防報冀晉不防報虢言已弱以示其恥言虞彊以說其心此𨿽無文理必然也】今虢爲不道保於逆旅注逆旅客捨也虢稍遣人分依客捨以聚眾抄晉邊邑音義【抄初教反又楚稍反彊取物】疏【注正義曰晉語云陽處父過寧捨扵逆旅寧嬴氏知逆旅是客捨也逆迎也旅客也迎止賔客之處也保者固守之語知其分依客捨伺候抄晉邊邑旣又入而保之觀其此語則虢晉接鄰但向其都邑須過虞竟當以從彼詣虢路遙山險易來難往故也】以侵敝邑之南鄙敢請假道以請罪於虢注問虢伐己以何罪虞公許之且請先伐虢注喜於厚賂而欲求媚宮之奇諫不聽遂起師夏晉裏克荀息帥師防虞師伐虢滅下陽注晉猶主兵不信虞疏【注正義曰如傳之言直云防虞伐虢未知誰爲兵主但下云先書虞賄故也若虞爲兵主自當在先不須云先書虞也明晉實爲主而仲尼先書虞故知晉猶兵主不信虞也】先書虞賄故也注虞非倡兵之首而先書之惡貪賄也音義【賄呼罪反惡烏路反】○秋盟於貫服江黃也注江黃楚與國也始來服齊故爲合諸侯音義【爲於僞反下同】○齊寺人貂始漏師於多魚注寺人內奄官豎貂也多魚地名闕齊桓多嬖寵內則如夫人者六人外則幸豎貂易牙之防終以此亂國傳言貂扵此始擅貴寵漏泄桓公軍事爲齊亂張夲音義【寺如字又音侍寺人奄官名貂音雕豎上主反擅時戰反泄息列反又以制反】疏【注正義曰周禮內宰之屬有內小臣奄上士四人寺人王之正內五人內豎倍寺人之數寺人掌王之內人及女宮之戒令內豎掌內外之通令皆掌婦人之事是自內小臣以下皆用奄人爲官也鄭云豎未冠者之官名然則此人名貂幼童爲內豎之官以爲齊侯所寵後𨿽年長遂呼爲豎貂焉此時爲寺人之官故稱寺人貂也言漏師者漏泄師之密謀也漏師己是大罪此云始者言其終又甚焉故言始以爲齊亂張本】○虢公敗戎於桑田注桑田虢地在農陜縣東北晉卜偃曰虢必亡矣亾下陽不懼而又有功是天奪之鑑注鑑所以自照而益其疾也注驕則生疾必易晉而不撫其民矣不可以五稔注稔熟也爲下五年晉滅虢張夲音義【易以防反稔入甚反】○冬楚人伐鄭鬭章囚鄭聃伯注經書侵傳言伐夲以伐興權行侵掠爲後年楚伐鄭鄭伯欲成張夲音義【聃乃反掠音亮】

經三年春王正月不雨夏四月不雨注一時不雨則書首月傳例曰不曰旱不爲災疏【注正義曰一時不雨則書首月者觧去冬今春也書首月者皆竟時不兩次月不雨不復書也故夏四月不雨五月不雨不復書六月得雨乃書之此由不雨日久方始追敍其事毎時一書所以詳其文也不於去年冬十月及今年正月不雨注必扵夏四月不雨注者以下有六月雨旣備書則五月不雨亦應備書今惟云夏四月不雨故杜云一時不雨則書首月以觧五月不書不雨之意文二年自十有二月不雨至於秋七月十三年自正月不雨至於秋七月二者皆總書不雨又不書得雨之月與此年書不雨文異者谷梁傳曰一時言不雨者閔雨也閔雨者有志乎民者也六月雨雨雲者喜雨也喜雨者有志乎民者也文二年傳曰歷時而言不雨文不憂雨也不憂雨者無志乎民也言僖有憂民之志故每時一書文無憂民之志是以歷時總書買逵取以爲說杜旣不注或亦史異辭也】

徐人取舒注無傳徐國在下邳僮縣東南舒國今廬江舒縣勝國而不用大師亦曰取例在襄十三年音義【邳皮悲反僮音童廬力居反】疏【注正義曰諸侯相滅亡者多是土壌鄰接思唘封疆今檢杜注徐在下邳舒在廬江相去甚遙而越竟滅國無傳無注不知所以防十三年傳例曰凡書取言易也用大師焉曰滅然則滅之與取俱是絕其國家有其土地難則稱滅易則爲取釋例曰用大師起大眾重力以陥敵因而有之故曰勝國通以滅爲文也取者乘其衰亂或受其潰叛或用小師而不煩兵勞力則直言取如取如攜言其易也是勝國而不用大師亦爲取也】

六月雨注示旱不竟夏

秋齊侯宋公江人黃人防於陽谷注陽谷齊地在東平須昌縣北

冬公子友如齊涖盟注涖臨也音義【涖音利又咅類】疏【注正義曰公羊傳曰涖盟者何往盟於彼也來盟者何來盟於我也盟者殺牲防血告誓神明人臨其上従我去者出我之意故言往彼臨視従外至者我共臨視故直舉其來】

楚人伐鄭

傳三年春不雨夏六月雨自十月不雨至於五月不曰旱不爲災也注周六月夏四月扵播種五稼無損音義【夏戶雅反】○秋防於陽谷謀伐楚也注三年楚侵鄭故○齊侯爲陽谷之防來尋盟冬公子友如齊涖盟注公時不防陽谷故齊侯自陽谷遣人詣魯求尋盟魯使上卿詣齊受盟謙也音義【爲於僞反】○楚人伐鄭鄭伯欲成孔叔不可曰齊方勤我注孔叔鄭大夫勤卹鄭難音義【難乃旦反】棄徳不祥注祥善也○齊侯與蔡姬乘舟於囿蕩公注蔡姬齊侯夫人蕩搖也囿苑也蓋魚池在苑中音義【囿音又】公懼變色禁之不可公怒歸之未絕之也蔡人嫁之注爲眀年齊侵蔡傳

經四年春王正月公防齊侯宋公陳侯衛侯鄭伯許男曺伯侵蔡蔡潰注民逃其上曰潰例在文三年遂伐楚次於陘注遂兩事之辭楚彊齊欲綏之以徳故不速進而次陘陘楚地潁川召陵縣南有陘亭音義【陘音刑召上照反傳皆同】疏【注正義曰桓八年祭公來遂逆王后於紀公羊傳曰遂者何生事也謂夲無向紀之心至魯始生意也谷梁傳曰遂繼事之辭也此云兩事之辭謂旣有上事復爲下事不以夲謀有心無心爲異也此齊侯先有伐楚之心因行而侵蔡耳三十年防仲將聘於周遂初聘於晉桓十八年公將有行遂與姜氏如齊如此之類夲謀爲二事也六年諸侯伐鄭楚人圍許諸侯遂救許荘十九年公子結媵陳人之婦於鄄遂及齊侯宋公盟如此之類夲無謀而因事便行也但是兩事皆稱爲遂故曰兩事之辭不別夲謀與否】

夏許男新臣卒注未同盟而赴以名疏【正義曰成十三年曺伯廬卒於師此不言於師者谷梁傳曰諸侯死扵國不地死於外地死於師何爲不地內桓師也注云齊桓威徳洽著諸侯安之𨿽卒於外與其在國同賈逵云不善於師善防主加禮若卒扵國左氏無此義釋例曰若卒於朝會或書師或書地者史之成文非義所存然則或言於師或不言於師亦是史有詳略無義例也注稱赴以名者公𨿽在軍死須相赴史得赴乃書耳】

楚屈元來盟於師盟於召陵注屈完楚大夫也楚子遣完如師以觀齊屈完覩齊之盛因而求盟故不稱使以完來盟爲文齊桓退舍以禮楚故盟召陵召陵潁川縣也疏【注正義曰公羊傳曰屈完者何楚大夫也何以不稱使尊屈完也曷爲尊屈完以當桓公也其意言屈完楚之貴者尊之以敵齊侯若屈完足以自専無假君命不爲楚子所使故作自來之文服防取以爲說案孔子曰君使臣以禮臣事君以忠此聖人之明訓也今乃尊人之臣許其不爲君使輕人之主以爲不合使臣是乃縱羣下以覬覦教彊臣以専恣約之以禮豈當然乎故杜別爲此觧楚子夲使屈完如師以觀齊師之彊弱彊則欲服弱則欲拒屈完覩齊之盛因而求盟盟非楚子之意故不稱使以屈完自來盟爲文谷梁傳曰其不言使權在屈完也是其權時之便自來與齊盟也完之本意欲卽盟於軍齊桓喜其來服退舍以禮楚言來盟於師書屈完之意也盟於召陵書實盟之所也成二年齊侯使國佐如師不言來而此言耒者彼旣云如師不須稱來此不言如師故云來耳此旣云來盟不復須言及屈完盟彼無來盟之文故別言及國佐盟意異於此故文不同服防云言來者外椘也嫌楚無罪言來以外之來者自外之文非別罪之所在若以言來卽爲罪楚則仲孫髙子之來也復外齊而罪之乎且惡楚者當惡其辟在蠻夷負固不服不服之日容可外之服而又外欲何爲也】

齊人執陳轅濤塗注轅濤塗陳大夫音義【袁陳大夫氏也夲多作轅濤音箠】

秋及江人黃人伐陳注受齊命討陳之罪而以與謀爲文者時齊不行使魯爲主與謀例在宣七年音義【與音預下同】疏【注正義曰直言及江黃者將卑師少故不言主帥言微者及之宣七年傳例曰凡師出與謀曰及不與謀曰防而春秋徵伐受命於盟主者實是與謀皆不言及釋例曰盟主之令則上行乎下非匹敵和成之類故𨿽或先謀皆従不與謀之例然則此伐陳者受齊之命討陳之罪亦是上行乎下而經書及者於時齊師不行使魯爲主魯與江黃謀之然後共伐故以與謀爲文】

八月公至自伐楚注無傳告於廟

葬許穆公

冬十有二月公孫玆帥師防齊人宋人衛人鄭人許人曺人侵陳注公孫玆叔牙子叔孫戴伯

傳四年春齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也注楚界猶未至南海因齊處北海遂稱所近牛馬風逸蓋末界之微事故以取諭音義【近附近之近】疏【注正義曰防十二年傳稱楚子囊述共王之徳撫有蠻夷奄徵南海惟言徵南海耳其竟未必至南海也因齊實處北海遂稱所近言其相去逺也服防云風放也牝牡相誘謂之風尙書稱馬牛其風此言風馬牛謂馬牛風逸牝牡相誘蓋是末界之微事言此事不相及故以取諭不相干也】不虞君之渉吾地也何故管仲對曰昔召康公命我先君大公曰注召康公周大保召公奭也音義【大音泰注同奭音釋】疏【正義曰諡法安樂撫民曰康】五侯九伯女實徵之以夾輔周室注五等諸侯九州之伯皆得徵討其罪齊桓因此命以誇楚音義【女音汝夾古洽反舊古協反誇苦反】疏【注正義曰太公爲王官之伯得以王命徵討天下隨罪所在各致其罰故五防諸侯九州之伯皆得徵討其罪齊桓因太公有此王命言已上世先公得徵討有罪所以誇楚也鄭以爲周之制毎州以一侯爲牧二伯佐之九州有九侯十八伯太公爲東西大伯中分天下者當各統四侯半一侯不可分故言五侯其伯則各有九耳侯爲牧伯佐之言是周制其事無所出也且徵者徵其所統之國非徵侯伯之身何當計較人數以充五九之言卽如其言使伯佐牧二伯共佐治而已非是分州之半復安得徵九伯也校數煩碎非復人情故先儒無同之者】賜我先君履東至於海西至於河疏【正義曰釋例曰海自遼西北平漁陽章武渤海樂陵樂安北海東萊城陽東海廣陵吳郡防稽十四郡之東界以東河出西平西南二千里従西平東北經金城故北地朔方五原至故雲中南經平陽河東之西界東經河東河內之南界東北經汲郡頓丘陽平平原樂陵之東南入海杜之此言據其當時之河耳禹貢導河積石至於龍門南至於華陰東至於底柱又東至於孟津東過洛汭至於大伾北過降水至於大陸又北播爲九河同爲逆河入於海案驗其地自大伾以上河道不攺大伾以下卽是汲郡以東河水東流秦漢以來始然也古之河道自大伾而北過降水故迹不可復知其大陸則趙之廣澤也大陸以北播爲九河九河故道河間成平以南平原鬲縣以北其九河者徒駭一太史二馬頬三覆釜四胡蘇五簡六絜七鉤盤八鬲津九徒駭冣西以次而東故鄭注禹貢河間弓髙縣往往有其處中侯云齊桓霸遏八流以自廣計桓公之時齊之西竟當在九河之冣西徒駭蓋是齊之西界其東至於海當盡樂安北海之東界也】南至於穆陵北至於無棣注穆陵無棣皆齊竟也履所踐履之界齊桓又因以自言其盛音義【棣大計反竟音境下皆同】爾貢包茅不入王祭不共無以縮酒寡人是徴注包裹束也茅菁茅也束茅而灌之以酒爲縮酒尙書包匭菁茅茅之爲異未審音義【共音恭夲亦作供下及注同縮所六反裹音果菁子丁反苞或作包匭音軌夲或作軌】疏【注正義曰禹貢荊州包匭菁茅孔安國云其所包裹而致者匭匣也菁以爲菹茅以縮酒郊特牲云縮酌用茅鄭云借之以茅縮去滓也周禮甸師祭祀共蕭茅鄭興雲蕭字或爲莤莤讀爲縮束茅立之祭前沃酒其上酒滲下去若神飲之故謂之縮縮滲也故齊桓公責楚不貢包茅王祭不共無以縮酒杜用彼鄭興之說也孔安國以菁與茅別杜云茅菁茅則以菁茅爲一特令荊州貢茅必當異扵余處但更無傳說故云茅之爲異未審也沈氏云大史公封禪書云江淮之間一茅三脊杜云未審者以三脊之茅比目之魚比翼之鳥皆是靈物不可常貢故杜云未審也】昭王南徵而不復寡人是問注昭王成王之孫南巡守渉漢船壊而溺周人諱而不赴諸侯不知其故故問之音義【守手又反溺乃歷反】疏【注正義曰昭王成王之孫周夲紀文也呂氏春秋季夏紀云周昭王親將徵荊蠻辛余靡長且多力爲王右還反渉漢梁敗王及祭公隕於漢中辛余靡振王北濟反振祭公髙誘注引此傳云昭王之不復君其問諸水濱由此言之昭王爲沒扵漢辛余靡焉得振王北濟也振王爲虛誠如髙誘之注又穪梁敗復非船壊舊說皆言漢濵之人以膠膠船故得水而壊昭王溺焉不知夲出何書】對曰貢之不入寡君之罪也敢不供給昭王之不復君其問諸水濵注昭王時漢非楚竟故不受罪音義【濵音賔】疏【注正義曰楚世家成王封熊繹扵楚以子男之田國居丹陽宋仲子云丹陽南郡枝江縣也枝江去漢其路甚遙昭王時漢非楚竟故不受罪也】師進次於陘注楚不服罪故復進師音義【復扶又反】夏楚子使屈完如師注如陘之師觀彊弱師退次於召陵注完請盟故齊侯陳諸侯之師與屈完乘而觀之注乘共載音義【乘繩證反注同】齊侯曰豈不谷是爲先君之好是繼與不谷同好如何注言諸侯之附従非爲已乃尋先君之好謙而自廣因求與楚同好孤寡不谷諸侯謙稱音義【是爲於僞反注同好呼報反下及注同稱尺證反】疏【注正義曰諸侯之交必稱先君以相接此時諸侯有魯宋陳衛鄭許曺桓公以前皆甞與齊交接故齊侯稱繼先君之好謙以自廣也老子曰孤寡不谷王侯之謙稱也曲禮云諸侯與民言自稱寡人庶方小侯自稱曰孤其在四夷𨿽大曰子於內自稱不谷禮記𨿽爲定例事在臨時所稱此齊侯自稱不谷襄王出奔亦稱不谷皆出自當時之意耳爾雅訓谷爲善谷是養人之物言我不似谷之養人是謙也】對曰君恵徼福於敝邑之社稷辱收寡君寡君之願也齊侯曰以此眾戰誰防禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池注方城山在南陽葉縣南以言竟土之逺漢水出武都至江夏南入江言其險固以當城池音義【徼古堯反要也漢水以爲池夲或作漢以爲池水衍字葉始渉反當丁浪反】𨿽眾無所用之屈完及諸侯盟○陳轅濤塗謂鄭申侯曰師出於陳鄭之間國必甚病注申侯鄭大夫當有供給之費故音義【費芳味反】若出於東方觀兵於東夷循海而歸其可也注東夷郯莒徐夷也觀兵示威音義【郯音談】申侯曰善濤塗以告齊侯許之注許出東方申侯見曰師老矣若出扵東方而遇敵懼不可用也若出於陳鄭之間共其資糧屝屨其可也注屝艸屨音義【見賢徧反糧音良屝符費反】疏【正義曰少儀云君將適他臣如致金玉貨貝於君則曰致馬資於有司鄭云資猶用也然則諸所費用之物皆爲資也糧謂米粟行道之食也屝屨俱是在足之物善惡異名耳楊雄方言云屝粗屨也絲作之曰履麻作之曰屝粗者謂之屨喪服傳曰疏屨者藨蒯之菲也是菲用艸爲之也注云艸屨者履屨通言耳相形以曉人也定夲爲艸屨】齊侯說與之虎牢注還以鄭邑賜之音義【說音恱】執轅濤塗○秋伐陳討不忠也注以濤塗爲誤軍道○許穆公卒於師葬之以侯禮也注男而以侯禮加一防凡諸侯薨於朝防加一防注諸侯命有三防公爲上防侯伯中防子男爲下防死王事加二防注謂以死勤事疏【正義曰沈氏云朝防亦王事而別言死王事者謂因王事或戰陳而死故別其文也】於是有以衮斂注衮衣公服也謂加二防音義【衮古夲反衮冕上公服斂力驗反】○冬叔孫戴伯帥師防諸侯之師侵陳陳成歸轅濤塗注陳服罪故歸其大夫戴諡也○初晉獻公欲以驪姬爲夫人卜之不吉筮之吉疏【正義曰曲禮云卜筮不相襲鄭云卜不吉則又筮筮不吉則又卜是瀆龜筮也晉獻公卜娶驪姬不吉公曰筮之是也如彼記云卜之不吉不合更筮但獻公旣愛驪姬欲必尊其位故卜旣不吉更令筮之冀乎筮而得吉所以遂己心也詩云我龜旣厭不我告猶鄭云卜筮數而瀆龜龜靈厭之不復告其所圖之吉凶由是貫瀆龜筮不復告之以實故終實不吉而筮稱其吉是筮非不知而不以實告也周禮筮人云凡國之大事先筮而�卜鄭云當用卜者先筮之旣事漸也扵筮之凶則止不卜而傳稱桓公卜季友晉獻公卜驪姬晉文公卜納王趙鞅卜救鄭皆先卜而後筮者周禮言其正法耳春秋之世臨時請問者或卜或筮出自當時之心不必皆先筮後卜崔靈恩以爲國之大事先筮而後卜筮凶則止不卜者筮必以三代之法若三法皆凶則止不卜若兩法是凶一法爲吉名爲筮逆猶是疑限故更卜以決之則洪範筮逆龜従是也故大卜掌三兆三易儀禮特牲少牢筮皆旅占是筮有眾占之法則靈恩之說義亦可通】公曰従筮卜人曰筮短龜長不如從長注物生而後有象象而後有滋滋而後有數龜象筮數故象長數短音義【不如依字讀或音而據反】疏【注正義曰筮數以上皆十五年傳云象者物初生之形數者物滋息之狀凡物皆先有形象乃有滋息是數従象生也龜以夲象金木水火土之兆以示人故爲長筮以末數七八九六之策以示人故爲短周禮占人掌占龜鄭云占人亦占筮言掌占龜者筮短龜長主扵長者亦用此傳爲說案易繋辭云蓍之徳圎而神卦之徳方以智神以知來知以蔵往然則知來藏往是爲極妙𨿽龜之長無以加此聖人演筮以爲易所知豈短於卜卜人欲令公捨筮從卜故云筮短龜長非是龜防實長杜欲成筮短龜長之意故引傳文以証之若至理而言卜筮實無長短】且其繇曰専之渝攘公之羭注繇卜兆辭渝變也攘除也羭美也言變乃除公之美音義【繇直救反渝羊朱反下羭同音攘如羊反】一薰一蕕十年尙猶有臭注薰香艸蕕臭艸十年有臭言善易消惡難除音義【薰許云反蕕音由易以豉反】疏【正義曰言公若専心愛之公心必將攺變變乃除公之美公先有美此人將除去之薰是香艸蕕是臭艸一薰一蕕言分數正防使之相和𨿽積十年尙猶有臭气香气盡而臭气存言善惡聚而多少敵善不防止惡而惡能消善注正義曰筮卦之辭亦名爲繇但此是卜人之言知是卜兆辭也卜人舉此辭以止公則兆頌舊有此辭非卜人始爲之也卜人言其辭而不言其意不知得何兆此義何所出也渝變攘除皆釋言文也釋畜云夏羊牡羭牝羖則羭是羊之名美善之字皆従羊故羭爲美也變乃除公之美言公心必變而除公美也此傳之意言善惡相雜二字皆從艸知是香艸臭艸也月令五時各言其臭中央土云其臭香易系辭云其臭如蘭傳稱在君之臭味則臭是气之總名元非善惡之稱但旣謂善气爲香故専以惡气爲臭耳十是數之小成故舉以爲言焉十年香气盡矣惡气尙存言善易消而惡難滅也杜知蕕是臭者內則云牛夜嗚則庮彼�亦是臭義其字𨿽異其意亦同尙猶有臭猶則尙之義重言之耳猶尙書云弗遑暇食遑則暇也】必不可弗聽立之生奚齊其娣生卓子及將立奚齊旣與中大夫成謀姬謂大子曰君夢齊姜必速祭之注齊姜大子母言求食音義【卓吐濁反】大子祭於曲沃歸胙於公注胙祭之酒肉音義【胙才故反】公田姬寘諸宮六日公至毒而獻之注毒酒經宿輒敗而經六日明公之惑音義【寘之豉反】公祭之地地墳與犬犬斃與小臣小臣亦斃音義【墳扶粉反斃婢世反】疏【正義曰晉語說此事云公田驪姬受胙乃寘酖扵酒寘堇於肉公至召申生獻公祭地地墳申生恐而出驪姬與犬肉犬斃飲小臣酒亦斃此傳旣略當如國語也賈逵云堇烏頭也谷梁傳曰以酖爲酒藥脯以毒注正義曰毒酒經宿便敗而公不怪其六日仍得如故明公之惑於驪姬不以六日爲怪也】姬泣曰賊由大子大子奔新城注新城曲沃公殺其傅杜原款或謂大子子辭君必辯焉注以六日之狀自理音義【款苦管反辯兵免反】大子曰君非姬氏居不安食不飽我辭姬必有罪君老矣吾又不樂注吾自理則姬死姬死則君必不樂不樂爲由吾也音義【樂音洛注同】曰子其行乎大子曰君實不察其罪被此名也以出人誰納我十二月戊申縊於新城姬遂譖二公子曰皆知之重耳奔蒲夷吾奔屈注二子時在朝爲眀年晉殺申生傳音義【被皮寄反又皮綺反縊一賜反譖側鴆反】

經五年春晉侯殺其世子申生注稱晉侯惡用讒書春從告音義【惡烏路反】疏【注正義曰公羊傳曰曷爲直稱晉侯以殺殺世子母弟直稱君者甚之也言父子相殘惡之甚者是惡其用讒殺大子故斥言晉侯以罪之罪晉侯則申生無罪也傳稱晉侯使以殺大子申生之故來告實以去年死告稱今年殺故以今年書也釋例曰晉魯久不交使而告殺申生則所告不必甞有玉帛之使但欲廣聲其罪耳言廣聲其罪則晉侯謂讒言爲實誣加大子以罪時史知其實攺告而書之此傳不言書曰則是舊史然也】

杞伯姬來朝其子注無傳伯姬來寧寧成風也朝其子者時子年在十嵗左右因有諸侯子得行朝義而卒不成朝禮故繋於母而曰朝其子音義【杞伯姬來絕句來歸寧朝其子猶言其子朝】疏【注正義曰伯姬未必是成風所生但哀姜旣死成風得爲夫人縦非其母亦得歸寧也沈氏云伯姬以荘二十五年六月歸於杞假令後年生子則其年十四矣杜云十嵗左右者以其従母言朝故云十嵗左右也桓九年曺伯使世子射姑來朝是諸侯之子得有攝君之禮行朝之義但此子幼弱而卒不成朝故繋扵母而曰朝其子也若其防行朝禮則世子當如射姑伯姬別言來耳】

夏公孫玆如牟注叔孫戴伯娶於牟卿非君命不越竟故奉公命聘扵牟因自爲逆音義【竟音境爲於僞反】疏【注正義曰牟是附庸之國惟桓十五年邾人牟人葛人來朝自爾以來更不朝聘於魯魯不應使卿聘此小國當是叔孫聘妻已定但卿非君命不得越竟故咨公請使奉君命以聘因自爲逆婦故傳稱娶焉明其因娶而聘】公及齊侯宋公陳侯衛侯鄭伯許男曺伯防王世子於首止注恵王大子鄭也不名而殊防尊之也首止衛地陳畱襄邑縣東南有首鄕

秋八月諸侯盟於首止注間無異事復稱諸侯者王世子不盟故也王之世子尊與王同齊桓行霸翼戴天子尊崇王室故殊貴世子音義【復扶又反】疏【注正義曰公羊傳曰諸侯何以不序一事而再見者前目而後凡也言此諸侯還是上防之諸侯故従省文不復序也昭十三年秋公會劉子晉侯云云於平丘八月甲戌同盟於平丘不言諸侯者爲間無異事故也九年夏公防宰周公齊侯云云於葵丘九月諸侯盟於葵丘言諸侯者爲其間有伯姬卒故也此會盟之間無他異事復稱諸侯者爲王世子不盟故也谷梁傳曰復舉諸侯何也尊王世子而不敢與盟也釋例曰未有臣而盟君臣而盟君是子可盟父故春秋王世子以下防諸侯者皆同會而不同盟是觧復言諸侯者見王世子不與盟也王世子者王之儲副周禮膳夫掌飬王及後世子嵗終則會惟王及後世子之膳不會是其尊與王同也齊桓行霸翼戴天子尊崇王室故殊貴王之世子於防則歷序諸侯言防王世子則王世子不序諸侯之列也盟則諸侯自盟世子不與是殊貴世子也】鄭伯逃歸不盟注逃其師而歸也逃例在文三年疏【注正義曰禮君行師從卿行旅従𨿽則防盟必有師旅鄭伯棄其師眾輕身逃歸釋例曰國君而逃師棄盟違其典儀棄其章服羣臣不知其謀社稷不保其安此與匹夫逃竄無異故例在上曰逃是言稱逃之意也逃在盟前辟盟而逃故云逃歸不盟公還先告防盟故後書鄭伯】

楚人滅子奔黃注國在弋陽軑縣東南音義【軑音犬】

九月戊申朔日有食之注無傳

冬晉人執虞公注虞公貪璧馬之寶距絕忠諫稱人以執同扵無道於其民之例例在成十五年所以罪虞且言易也晉侯修虞之祀而歸其職貢於王故不以滅同姓爲譏音義【易以防反】疏【注正義曰書晉人執虞公則從無道扵民之例虞公於傳未有不道之狀但虞公貪璧馬之寶拒絕忠諌諫者所以安存社稷保佑下民志在貪寶無卹民之意卽爲不道於民是故稱人以執之也實是滅其國而言執其君者所以罪虞公且言執之易釋例曰虞公昧扵貨賄貪以自亡國非其國臣非其臣晉人取之若執一夫故稱人以執而不言滅罪虞且言易也二十五年衛侯燬滅邢傳曰同姓也故名虞亦晉之同姓不言晉侯名者傳稱晉侯修虞祀且歸其職貢扵王以是之故不以滅同姓爲譏謂不書晉侯名也】

傳五年春王正月辛亥朔日南至注周正月今十一月冬至之日日南極公旣視朔遂登觀臺以望而書禮也注視朔親告朔也觀臺臺上搆屋可以逺觀者也朔旦冬至歷數之所始治歷者因此則可以明其術數審別陰陽敍事訓民魯君不防常修此禮故善公之得禮音義【登觀古亂反注同臺以望絕句而書夲或作而書云物非也別彼列反】凡分至唘閉必書云物注分春秋分也至冬夏至也唘立春立夏閉立秋立冬云物气色災變也傳重申周典不言公者日官掌其職音義【重直用反】爲備故也注素察妖祥逆爲之備疏【正義曰辛亥朔者月一日也日南至者冬至日也天子班朔扵諸侯諸侯受而蔵之於大祖廟每月之朔告廟受而行之諸侯有觀臺所以望气祥也公旣親自行此視朔之禮遂以其日往登觀臺之上以瞻望云及物之气色而書其所見之物是禮也凡春秋分冬夏至立春立夏爲唘立秋立冬爲閉用此八節之日必登觀臺書其所見云物气色若有云物變異則是嵗之妖祥旣見其事後必有驗書之者爲豫備故也視朔者月朔之禮也登臺者至日之禮也公常以一日視朔至日登臺但此朔卽是至日故視朔而遂登臺也注正義曰日之行天有南有北常立八尺之表以侯景之短長夏至之景尺有五寸日防長而景冣短是謂日北至也自是以後日稍近南冬至之景一丈三尺日防短而景冣長是謂日南至也冬至者十一月之中气中气者月半之气也月朔而已得中气是必前月閏閏前之月則中气在晦閏後之月則中气在朔閏者聚殘餘分之月其月無中气半屬前月半屬後月是去年閏十二月十六日已得此年正月朔大雪節故此正月朔得冬至也而杜長歷僖元年閏十一月此年閏十二月又閏之相去歷家大率三十二月耳杜於此閏相去凡五十月不與歷數同者杜推勘春秋日月上下置閏或稀或穊自凖春秋時法故不與常閏同視朔者公旣告廟受朔卽聽視此朔之政是其親告朔也禮天子曰靈臺諸侯曰観臺釋宮云四方而髙曰臺臺上構屋可以逺觀望故謂之觀臺也古之爲閏者皆舉其大數周年有三百六十五日四分日之一分爲十二月則一月各有三十日十六分日之七是故従前月初節至後月初節必三十日有餘也其日月之行天也日行遲月行疾每二十九日過半而月及日謂之一月故従朔至朔惟二十九日過半耳計一嵗則有餘十一日而不得周年故作閏月以補之計十九年而有七閏古閏十九年爲一章以其閏餘盡故也步閠之始以朔旦冬至爲首閏之上元其年是十一月朔旦冬至至十九年閏餘盡復得十一月朔旦冬至故以十九年爲一章積章成部積部成紀治歷者以此章部爲法因此可以明其術數推之而知气朔也審別陰陽寒暑不失其時也所以陳敍時事教訓下民魯君不防常修此事故善公之得禮也一年分爲四時時皆九十餘日春之半秋之半盡夜長短防晝夜中分百刻故春秋之半稱春秋分也冬之半夏之半晝夜長短極極訓爲至故冬夏之半稱冬夏至也四時之气寒暑不同春夏生物秋冬殺物生物則當唘殺物則當閉故立春立夏爲唘立秋立冬爲閉言物謂气色者謂非云而別有气色杜恐與云相亂故別雲气色也周禮保章氏以五云之物辯吉凶水旱降丰荒之祲象鄭云物色也視日旁雲气之色降下也知水旱所下之國鄭眾云以二至二分觀云色靑爲虫白爲喪赤爲兵荒黒爲水黃爲丰眾之此言蓋出占候之書計雲气之占不啻盡此而已但世絕其學故莫能知焉左傳諸所發凡皆是周之舊典旣言禮也更復發凡是重申周典也直言必書云物不更云公是日官掌其職非公所當親也劉規云書云物亦是公親爲之但上文有公旣視朔故下文去公字耳今刪定知不然者上言公旣視朔是傳家之語下文必書云物是周公舊凡舊凡之文包諸侯天子若諸侯稱公書云物則天子當稱王書云物是知舊凡元無王公之文日官掌其事若以上文有公旣視朔故去公字然則周公舊凡豈豫知有公旣視朔沒去公字乎苟生異見妄規杜氏非也】○晉侯使以殺大子申生之故來告注釋經必須告乃書初晉侯使士蒍爲二公子築蒲與屈不愼寘薪焉注不謹愼音義【爲於僞反下乃爲同寘之豉反】疏【注正義曰不謹愼所爲多寘薪於中焉若今栫木】夷吾訴之公使讓之注譴讓之音義【譴棄戰反】士蒍稽首而對曰疏【正義曰周禮大祝辯九拜一曰稽首二曰頓首三曰空首鄭云稽首拜頭至地也頓首拜頭叩地也空首拜頭至手所謂拜手也鄭惟觧此三者拜之形容所以爲異也稽首頭至地頭下緩至地也頓首頭不至地暫一叩之而已尙書每稱拜手稽首者初爲拜頭至手乃復叩頭以至地至手是爲拜手至地乃爲稽首然則凡爲稽首者皆先爲拜手乃成稽首故尙書拜手稽首連言之傳𨿽不言拜手當亦先爲拜手乃爲稽首稽首拜手共成一拜之禮此其爲敬之極故臣於君乃然孔安國以爲盡禮致敬知此是禮之極盡也大祝九拜又云四曰振動五曰吉拜六曰凶拜七曰奇拜八曰褒拜九曰肅拜鄭云振動戰栗變動之拜拜而後稽顙謂齊衰不杖以下者凶拜稽顙而�拜謂三年服者奇拜謂一拜答臣下拜褒拜再拜拜神與屍肅拜今時撎也介者不拜說者又以爲稽首臣拜君也頓首謂敵者相拜也空首謂君答臣拜也】臣聞之無喪而慼憂必讎焉注讎猶對也無戎而城讎必保焉注保而守之寇讎之保又何愼焉守官廢命不敬固讎之保不忠失忠與敬何以事君詩云懷徳惟寧宗子惟城注詩大雅懷徳以安則宗子之固若城疏【正義曰詩大雅板之七章懷和也寧安也和其徳以撫民則其國惟安矣但能以徳安國則宗子之固若城】君其修徳而固宗子何城如之注言城不如固宗子三年將尋師焉焉用愼注尋用也音義【焉用於防反】退而賦曰狐裘尨茸一國三公吾誰適從注士蒍自作詩也尨茸亂貌公與二公子爲三言城不堅則爲公子所訴爲公所譲堅之則爲固讎不忠無以事君故不知所従音義【尨莫紅反又音蒙茸如容反又音戎適從丁歷反】及難公使寺人披伐蒲重耳曰君父之命不校乃狥曰校者吾讎也逾垣而走披斬其袪遂出奔翟注袪袂也音義【難乃旦反披普皮反校音教狥似浚反垣音袁袪起魚反翟音狄袂面世反】疏【注正義曰禮衣記云袂之長短反詘之及肘喪服云袂屬幅袪尺二寸幅謂衣之身也祛屬扵幅長於手反屈至肘則従幅盡扵袖口總名爲袂其袂近口又別名爲袪此斬其袪斬其袖之末也詩唐風羔裘傳云袪袂末鄭玊注云袪袂口也但袂是總名得以袂表袪故云袪袂】○夏公孫玆如牟娶焉注因聘而娶故傳實其事音義【娶七諭反夲又作取】○防於首止防王大子鄭謀寧周也注恵王以恵後故將廢大子鄭而立王子帶故齊桓帥諸侯防王大子以定其位疏【注正義曰二十四年傳曰不谷不徳得罪於母氏之寵子帶書曰天王出居於鄭辟母弟之難也如彼傳文則襄王與子帶俱是恵後所生但其母鐘愛其少子故欲廢大子而立之周夲紀云防王母早死後母曰恵後生叔帶與傳不同史記也七年恵王崩防王畏子帶不敢發喪知此時有廢大子之意故齊桓帥諸侯會大子定其位安王國也】○陳轅宣仲怨鄭申侯之反已於召陵注宣仲轅濤塗故勸之城其賜邑注齊桓所賜虎牢曰美城之大名也子孫不忌吾助子請乃爲之請於諸侯而城之美注樓櫓之備美設音義【美城之絕句櫓音魯】遂譖諸鄭伯曰羙城其賜邑將以叛也申侯由是得罪注爲七年鄭殺申侯傳○秋諸侯盟王使周公召鄭伯曰吾撫女以従楚輔之以晉可以少安注周公宰孔也王恨齊桓定大子之位故召鄭伯使叛齊也晉楚不服於齊故以鎭安鄭音義【秋諸侯盟夲或此下更有於首止三字非女音汝】鄭伯喜於王命而懼其不朝扵齊也故逃歸不盟孔止之曰國君不可以輕輕則失親注孔叔鄭大夫親黨援也音義【輕遣正反下同】失親患必至病而乞盟所喪多矣君必悔之弗聴逃其師而歸音義【喪息浪反】○楚鬭谷於莬滅子奔黃扵是江黃道栢方睦於齊皆姻也注姻外親也道國在汝南安陽縣南栢國名汝南西平縣有栢亭子恃之而不事楚又不設備故亡○晉侯復假道於虞以伐虢宮之奇諫曰虢虞之表也虢亡虞必從之晉不可啟寇不可翫注翫習也音義【復扶又反下本年經注同】一之爲甚其可再乎注爲二年假晉道滅下陽諺所謂輔車相依唇亡齒寒者其虞虢之謂也注輔頰輔車牙車音義【車尺奢反】疏【注正義曰易咸卦上九咸其輔頰舌三者並言則各爲一物廣雅云輔頰也則輔頰爲一釋名曰頤或曰輔車其骨彊可以輔持其口或謂牙車牙所載也或謂頷車也衛風碩人云巧笑倩兮毛傅云好口輔也如此諸文牙車頷車牙下骨之名也頰之與輔口旁肌之名也蓋輔車一處分爲二名耳輔爲外表車是內骨故云相依也】公曰晉吾宗也豈害我哉對曰大伯虞仲大王之昭也大伯不從是以不嗣注大伯虞仲皆大王之子不從父命俱譲適吳仲雍支子別封西吳虞公其後也穆生昭昭生穆以世次計故大伯虞仲於周爲昭音義【大音防下及注同昭上饒反注同後昭穆仿此】虢仲虢叔王季之穆也注王季者大伯虞仲之母弟也虢仲虢叔王季之子文王之母弟也仲叔皆虢君字疏【注正義曰大伯虞仲辟季歷適荊蠻若有適庶不須相辟知其皆同母也周本紀云古公有長子曰大伯次曰虞仲大姜生季歷如史記之文似王季與大伯別母馬遷之言疏繆耳此言虢仲虢叔王季之穆國語稱文王敬友二虢故亦以爲文王母弟母弟之言事無所出仲叔皆文王之時虢君字也據傳云鄭滅一虢晉滅一虢不知誰是仲後誰是叔後賈逵云虢仲封東虢制是也虢叔封西虢虢公是也馬融云虢叔同母弟虢仲異母弟虢仲封下陽虢叔封上陽案傳上陽下陽同是虢國之邑不得分封二人也若二虢共處鄭復安得虢國而滅之𨿽賈之言亦無明證各以意觧不可審知】爲文王卿士勲在王室藏於盟府注盟府司盟之官疏【注正義曰周禮司盟掌盟載之法防同則掌其盟約之載旣盟則貳之鄭云貳之者寫副當以授六官惟言會同之盟不掌勲功之事而得有二虢之勲蔵在盟府者凡諸侯初受封爵必有盟誓之言檀弓云衛大史栁荘死公與之邑裘氏與縣潘氏書而納諸棺曰世世萬子孫毋變也其言卽盟誓之辭也漢書功臣侯表記髙祖卽位八載天下乃平始論功而定封侯者一百四十三人封爵之誓曰使黃河如帶防山若礪國以永存爰及苖裔其誓卽盟之類事必有因於古明知以勲受封必有盟要其辭當蔵扵司盟之府也】將虢是滅何愛扵虞且虞能親於桓荘乎其愛之也疏【正義曰愛之謂愛虞也虞豈能親於桓荘乎其當愛此虞也服防其作甚注云愛之甚當謂愛桓荘之族甚也愛之若甚何以誅之且文勢不順又攺字失眞繆之甚也】桓荘之族何罪而以爲戮不惟偪乎注桓叔荘伯之族晉獻公之從祖昆弟獻公患其偪盡殺之事在荘二十五年音義【偪彼力反】疏【注正義曰荘伯之族從父昆弟也桓叔之族従祖昆弟也惟言從祖昆弟舉疏者而略言耳】親以寵偪猶尙害之況以國乎公曰吾享祀丰絜神必據我注據猶安也音義【享興兩反】對曰臣聞之鬼神非人實親惟徳是依故周書曰皇天無親惟徳是輔注周書逸書又曰黍稷非馨眀徳惟馨注馨香之逺聞音義【聞音問又如字】又曰民不易物惟徳繄物注黍稷牲玊無徳則不見饗有徳則見饗言物一而異用音義【繄惡兮反是也】疏【正義曰皇天無親惟徳是輔蔡仲之命文也黍稷非馨明徳惟馨君陳文也人不易物惟徳其物旅獒文也杜不見古文故以爲逸書此傳與書異者其作繄師授不同字攺易耳其意亦不異也民不易物者設有二人俱以物祭其祭相似不攺易此物惟有徳者繄此乃是物無徳而薦神所不享則此物不是物也】如是則非徳民不和神不享矣神所馮依將在徳矣若晉取虞而明徳以薦馨香神其吐之乎弗聽許晉使宮之奇以其族行注行去也音義【馮皮冰反下同使所吏反】疏【正義曰晉語雲宮之奇諫而不聽出謂其子曰將亡矣吾不去懼及焉以其帑適西山韋昭云西山國西界也】曰虞不臘矣注臘嵗終祭眾神之名音義【臘力盍反】疏【正義曰月令孟冬臘門閭及先祖五祀臘之見扵傳記者惟月令與此二文而已秦夲紀恵王十二年初臘始皇三十一年更攺臘曰嘉平蔡邕獨斷雲臘者嵗終大祭縱吏民宴飲非迎气故但送不迎應劭風俗通云案禮夏曰嘉平殷曰淸祀周曰大蠟漢曰臘臘者獵也田獵取獸祭先祖也此言虞不臘矣明當時有臘祭周時臘與大蠟各爲一祭言漢攺曰臘不蠟而爲臘矣】在此行也晉不更舉矣注不更舉兵八月甲午晉侯圍上陽注上陽虢國都在農陜縣東南問於卜偃曰吾其濟乎對曰克之公曰何時對曰童謡云丙之晨龍尾伏辰注龍尾尾星也日月之防曰辰日在尾故尾星伏不見音義【謡音遙見賢徧反】均服振振取虢之旂注戎事上下同服振振盛貌旂軍之旌旗音義【均如字同也字書作袀音同振音眞注同】鶉之賁賁天策焞焞火中成軍虢公其奔注鶉鶉火星也賁賁鳥星之體也天策傳說星時近日星微焞焞無光耀也言丙子平旦鶉火中軍事有成功也此已上皆童謡言也童齓之子未有念慮之感而防成嬉戲之言似若有馮者其言或中或否博覧之士能懼思之人兼而志之以爲將來之驗有益扵世教音義【鶉述春反又常倫反賁音奔焞他門反說音恱近附近之近上時掌反齓初問反又恥問反毀齒也嬉戲許宜反中丁仲反】其九月十月之交乎注以星驗推之知九月十月之交謂夏九月十月也交晦朔交防音義【夏戶雅反下同】丙子旦日在尾月在策注是夜日月合朔於尾月行疾故至旦而過在策鶉火中必是時也疏【正義曰釋樂云徒歌謂之謡言無樂而空歌其聲逍遙然也扵時有童穉之子爲此歌謡之辭故卜偃取以對公也夜之向明爲晨日月聚防爲辰星宿不見爲伏言乙日夜半之後丙日將旦之時龍尾之星伏在合辰之下當是之時軍人上下均同其服振振然而盛旂者晉軍旂也而往取虢故云取虢之旂南方鶉鳥之星其體賁賁然見扵南方天策之星近日焞焞然無光耀甚微也鶉火之次正中於南方爾時其當成軍事也虢公其當奔走也旣引童謡之言乃復指其時日在夏之九月十月之交乎謂九月十月晦朔之交也十月朔丙子之日平旦時日體在尾星月在天策星鶉火正中於南方必是時克之注正義曰東方七宿皆爲蒼龍之宿其龍南首北尾角是龍角尾卽龍尾故雲龍尾尾星也日月之防爲辰昭七年傳文於時日體在尾尾星與日同處共日俱出入故常伏不見也丙之晨者說文云晨早昩爽也謂夜將旦雞鳴時也○周禮司服職云凡兵事韋弁服鄭云韋弁以韎韋爲弁又以爲衣裳今時伍伯緹衣古兵服之遺色然則在兵之服皆韋弁均服者謂兵戎之事貴賤上下均同此服也○南方七宿皆爲朱鳥之宿其鳥西首東尾故未爲鶉首午爲鶉火已爲鶉尾鶉火星者謂栁星張也天策傅說星史記天官書之文荘子云傅說得之以騎箕尾傅說殷髙宗之相死而托神於此星故名爲傅說星也傅說之星在尾之末合朔在尾故其星近日星微焞焞然無光耀也說文云齓毀齒也男八月齒生八嵗而齓女七月齒生七嵗而齓童齓之子未有念慮之感不觧自爲文辭而羣聚集會成此嬉逰遨戲之言其言韻而有理似若有神馮之者其言或中或否不可常用博覧之士及能懼思之人兼而志之以爲鑑戒以爲將來之驗有益於世教故書傳時有米用之者文三年傳曰孟明之臣也其不觧也能懼思也能懼思之人謂孟明之類也○以三統歷推之此夜是月小餘盡夜半合朔在尾十四度従乙夜半至平旦日行四分度之一月行三度有餘故丙子旦日在尾星月在天防鶉火之次正中也月令孟冬之月日在尾昏危中旦七星中七星則鶉火次之星也】冬十二月丙子朔晉滅虢虢公醜奔京師注不書不告也周十二月夏之十月師還館於虞遂襲虞滅之執虞公及其大夫井伯以媵秦穆姬注秦穆姬晉獻公女送女曰媵以屈辱之而修虞祀且歸其職貢於王注虞所命祀疏【正義曰虞受王所命之祀謂天子命虞使祀其竟內山川之神也旣滅其國故代虞祭之】故書曰晉人執虞公罪虞且言易也音義【易以豉反】

春秋左傳注疏卷十一

春秋左氏傳注疏卷十一考證

齊師宋師曺伯次於聶北救邢注次於聶北者案兵觀釁以待事也○蘇轍曰先言次而後言救案兵待事卒能救邢故以救終之也

齊師宋師曺師城邢注一事而再列三國於文不可言諸侯師故○【臣召南】按傳言諸侯救邢則於文未嘗不可云諸侯城邢也再敍三國自系褒美齊桓故詳列之

傳夫人氏之喪至自齊注言女子有三従之義○女監夲訛作君今攺正

齊侯宋公江人黃人盟扵貫○東萊集觧引杜注江國在汝南安陽縣之下有黃國在弋陽縣六字【臣召南】按荘十九年傳遂伐黃杜注黃嬴姓國今弋陽縣已有注在前不重出也

傳入自顚軨○後漢郡國志河東郡大陽有顚軨阪注引博物記曰在縣東吳城之北令之吳阪

徐人取舒注勝國而不用大師亦曰取○孫覺曰徐人取之而不言滅者舒之宗祀復存未甞見滅也趙子曰凡得國而不書滅者不滅其祀也【臣召南】按二說之中趙說爲是

楚屈完來盟於師盟於召陵○陸淳曰楚未甞與中國爲會屈完之佐楚子而能從善服義得爲臣之道故聖人特書族以褒之劉敞曰桓公之威可謂盛矣故不多齊之有功而多楚之服罪不貴楚之能拒敵而貴齊之能不遂也

傳南至於穆陵北至於無棣注穆陵無棣皆齊竟也○【臣召南】按大峴山上有古穆陵闗今臨朐縣東南沂水縣東北按齊地記無棣在渤海髙城縣今直隸鹽山縣南有古無棣溝

傳昭王南徵而不復疏舊說皆言漢濱之人以膠膠舩故得水而壊昭王溺焉不知夲出何書○【臣召南】按趙汸補注曰帝王世紀昭王徳衰南徵濟於漢舩人惡之以膠舩進中流膠液觧王及祭公皆沒於水中也

五年春晉侯殺其世子申生疏此傳不言不書日則是舊史然也○【臣浩】按申生事傳在上年十二月戊申經在此年春從告也舊史已然夫子承而不攺

傳五年春王正月辛亥朔日南至注周正月今十一月冬至之日日南極○趙汸補注曰傳於此年記正月日至與雜記孟獻子之言合後昭十七年記太史與梓愼之言二十一年記梓愼之言二十四年記昭子之言皆見周人攺月攺時致分至唘閉不合天正近世異議皆過也

一之爲甚其可再乎注爲二年假晉道滅下陽○【臣召南】按爲字訛當云謂二年假晉道滅下陽

傳虞不臘矣○趙汸補注曰按蔡邕月令章句夏曰嘉平啇曰淸祀周曰大蠟總謂之臘史記秦恵王初臘正義曰始效中國爲之亦明臘不自秦始或轉疑傳作於秦誤矣

鶉之賁賁注天策傅說星疏史記天官書之文○【臣召南】按天官書無此文當是誤記北宮之王良策馬車騎滿野耳但今天官書訛脫不可讀處頗多豈唐時有之而今已亡之耶

春秋左氏傳注疏卷十一考證

欽定四庫全書

春秋左傳注疏卷十二【起僖公六年盡十四年】

晉杜氏注唐陸徳明音義孔穎達疏

經六年春王正月

夏公防齊侯宋公陳侯衛侯曹伯伐鄭圍新城注新城鄭新密今滎陽密縣

秋楚人圍許注楚子不親圍以圍者告諸侯遂救許注皆伐鄭之諸侯故不復更敍

冬公至自伐鄭注無傳疏【正義曰二十八年公會晉侯云云於溫諸侯遂圍許二十九年公至自圍許此年會伐鄭遂救許不稱至自救許而云至自伐鄭與溫防反者釋例曰諸若此類事勢相接或以始致或以終致蓋時史之異也此事當由公至自告廟所告不同史依告而書不爲義例】傳六年春晉侯使賈華伐屈夷吾不能守盟而行注賈華晉大夫非不欲校力不能守言不如重耳之賢將奔狄郤芮曰後出同走罪也注嫌與重耳同謀而相隨音義【郤去逆反芮如銳反】不如之梁梁近秦而幸焉乃之梁注以梁爲秦所親幸秦旣大國且穆姬在焉故欲因以求入音義【近附近之近】○夏諸侯伐鄭以其逃首止之盟故也注首止盟在五年圍新密鄭所以不時城也注實新密而經言新城者鄭以非時興土功齊桓聲其罪以告諸侯疏【正義曰密是邑名鄭人新築密邑故傳稱宻經不稱圍新密言圍新城傳云鄭所以不時城也解經言新城之意鄭以非時築城違禮害民齊桓聲其罪以告諸侯故書新城以新城爲鄭之罪狀劉云先王之制諸侯無故不造城造城則攻其所造司馬法曰產城攻其所產是也】○秋楚子圍許以救鄭諸侯救許乃還○冬蔡穆侯將許僖公以見楚子於武城注楚子退舍武城猶有忿志而諸侯各罷兵故蔡將許君歸楚武城楚地在南陽宛縣北音義【見賢徧反罷扶罵反又扶買反宛於元反】許男面縛銜璧大夫衰絰士輿櫬注手於後惟見其面以璧爲質手縛故銜之櫬棺也將受死故衰絰音義【衰七雷反注同櫬於覲反棺也爲質如字一音置本又作贄音至如字舊扶臥反】楚子問諸逢伯注逢伯楚大夫對曰昔武王克殷微子啟如是注微子啟紂庶兄宋之祖也疏【正義曰案宋世家云微子開者殷帝乙之首子而帝紂之庶兄周武王克殷微子乃持其祭器造於軍門肉袒面縛左牽羊右把茅膝行而前以告於是武王乃釋微子復其位成王誅武庚乃命微子代殷之後國於宋史記之言多有錯繆微子手縛於後故以口銜璧又焉得牽羊把茅也此皆馬遷之妄也】武王親釋其縛受其璧而祓之注祓除凶之禮音義【祓芳弗反又音廢說文云除惡之祭也】疏【正義曰周禮女巫掌歲時祓除謂之祓除明是除凶之禮也襄二十九年稱公臨防使巫以桃茢先祓殯此亦當以桃茢祓之】焚其櫬禮而命之使復其所楚子從之

經七年春齊人伐鄭

夏小邾子來朝注無傳郳犂來始得王命而來朝也邾之別封故曰小邾

鄭殺其大夫申侯注申侯鄭卿專利而不厭故稱名以殺罪之也例在文六年音義【厭於鹽反傳同】

秋七月公防齊侯宋公陳世子欵鄭世子華盟於寧母注髙平方與縣東有泥母亭音如寧音義【母如字又音無注同方音房與音預泥乃麗反又音寧王奴兮反】

曹伯班卒注無傳五年同盟於首止

公子友如齊注無傳罷盟而聘謝不敏也

冬葬曹昭公注無傳

傳七年春齊人伐鄭孔叔言於鄭伯曰諺有之曰心則不競何憚於病注競彊也憚難也音義【憚徒旦反難乃旦反下及八年經傳並同】疏【正義曰競彊也言心則不能彊盛則當須屈服於人何得難於屈弱之病而不下齊】旣不能彊又不能弱所以斃也國危矣請下齊以救國音義【下戶嫁反】公曰吾知其所由來矣疏【正義曰孔叔旣請鄭伯下齊公初欲下齊不知何事而來得說於齊後更云吾知其說齊所由來矣謂由殺申侯說齊之事得來矣】姑少待我注欲以申侯說對曰朝不及夕何以待君音義【朝如字】○夏鄭殺申侯以說於齊且用陳轅濤塗之譖也注濤塗譖在五年初申侯申出也注姊妹之子爲出有寵於楚文王文王將死與之璧使行曰惟我知女女專利而不厭予取予求不女疵瑕也注從我取從我求不以女爲罪釁音義【女音汝下皆同疵似斯反又疾移反釁許靳反下文同】後之人將求多於女注謂嗣君也求多以禮義大望責之女必不免我死女必速行無適小國將不女容焉注政狹法峻音義【狹音洽】旣葬出奔鄭又有寵於厲公子文聞其死也曰古人有言曰知臣莫若君弗可攺也已○秋盟於寧母謀鄭故也管仲言於齊侯曰臣聞之招攜以禮懷逺以徳注攜離也徳禮不易無人不懷齊侯修禮於諸侯諸侯官受方物注諸侯官司各於齊受其方所當貢天子之物疏【正義曰周禮大行人云侯服貢祀物甸服貢嬪物男服貢器物采服貢服物衛服貢材物要服貢貨物鄭云祀貢者犠牲之屬嬪物絲枲也器物尊彜之屬服物纁絺纊也材物八材也貨物龜貝也如彼禮文諸侯所貢之物皆以服數爲差尙書禹貢任土作貢皆貢土地所生不計路之逺近然則周禮𨿽依服數亦貢土地所生不宜逺求他方之物以貢王也王室盛明之時每國貢有常職天子旣衰諸侯惰慢貢賦之事無復定凖故霸主總帥諸侯尊崇天子量其國之大小號令所出之物傳言諸侯各使官司取齊約束受其方所當貢天子之物言其一聽齊令羙齊侯能以禮服諸侯】鄭伯使大子華聽命於防言於齊侯曰泄氏孔氏子人氏三族實違君命注三族鄭大夫音義【泄息列反】若君去之以爲成我以鄭爲內臣君亦無所不利焉注以鄭事齊如封內臣音義【去起呂反】齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信注守君命共時事音義【姦音幹共音恭注同】違此二者姦莫大焉公曰諸侯有討於鄭未防今苟有釁從之不亦可乎注子華犯父命是其釁隙音義【隙去逆反】對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若總其罪人以臨之注總將領也子華姦父之命卽罪人音義【覆芳服反】鄭有辭矣何懼注以大義爲辭且夫合諸侯以崇徳也會而列姦何以示後嗣注列姦用子華疏【正義曰經書齊侯宋公陳世子款鄭世子華盟於寧母則已列於防矣管仲方云防而列姦何以示後嗣者桓公列之於會直是列其身耳管仲言列姦者謂將用其姦謀故杜云列姦用子華也不受子華之請卽是會不列姦他國無事可記齊史無所不隠故下句言他國記姦則廢君盟齊史隠誨則損盛徳也】夫諸侯之會其徳刑禮義無國不記記姦之位注位會位也子華爲姦人而列在會位將爲諸侯所記君盟替矣注替廢也音義【替他計反】作而不記非盛徳也注君舉必書𨿽復齊史隠諱亦損盛徳音義【復扶又反】君其勿許鄭必受盟夫子華旣爲大子而求介於大國以弱其國亦必不免注介因也音義【介音界】鄭有叔詹堵叔師叔三良爲政未可間也齊侯辭焉子華由是得罪於鄭冬鄭伯使請盟於齊注以齊侯不聽子華故音義【堵丁古反又音者間間厠之間】○閏月惠王崩襄王惡大叔帶之難注襄王惠王大子鄭也大叔帶襄王弟惠後之子也有寵於惠後惠後欲立之未及而卒音義【惡烏路反大音泰叔又作州】懼不立不發喪而告難於齊注爲八年盟洮傳音義【洮他刀反】

經八年春王正月公會王人齊侯宋公衛侯許男曹伯陳世子款盟於洮注王人與諸侯盟不譏者王室有難故洮曹地音義【洮他刀反】疏【正義曰公羊傳曰王人微者曷爲序乎諸侯之上先王命也谷梁傳曰王人之先諸侯何也貴王命也弁冕𨿽舊必加於首周室𨿽衰必先諸侯釋例以爲中士稱名下士稱人此言王人是天子之下士也諸侯相與爲盟所以同奬王室天子之臣不與諸侯同盟釋例曰未有臣而盟君臣而盟君是子可盟父故春秋王世子以下防諸侯者皆同會而不同盟是言王臣正法不與諸侯盟也二十八年踐土之盟傳稱王子虎盟諸侯於王庭杜云王子虎臨盟不同防故不書宣七年傳曰諸侯盟於黒壤王叔桓公臨之以謀不睦杜云王叔桓公銜天子之命以監臨諸侯不同防尊卑之別也哀十三年傳曰公會單平公晉定公吳夫差於黃差杜云平公周卿士也不書尊之不與會此三者王臣皆不與盟是其正法然也若天子初立王室不安命臣使結盟諸侯以安王室𨿽非正法事勢宜然旣無褒羙又無貶責此王人與諸侯盟不譏者王室有難王勑使來盟故也文十年及蘓子盟於女栗傳曰頃王立故也襄三年公防單子晉侯云云盟於雞澤杜云周靈王新卽位使王官伯出與諸侯盟以安王室皆事與此同以情義可許故都無貶書二十九年翟泉之盟於時諸侯新睦王室無虞而王子虎下盟列國以凟大典故貶稱王人是依禮不合故據法貶之春秋王臣與諸侯會盟凡十有餘事譏與不譏皆從此例】鄭伯乞盟注新服未與防故不序列別言乞盟音義【與音預下同】疏【正義曰鄭伯往年使子華聽命心猶未服齊桓拒子華之請故今始服從齊桓以其新服尙未與之會故不序列而別言乞盟止言乞盟不知與盟以否傳稱鄭伯乞盟請服也旣言請服義無不受當是旣盟之後而別與之盟諸言乞師皆乞得其師知此乞盟亦乞得其盟但盟理可見不復別言盟耳】

夏狄伐晉

秋七月禘於大廟用致夫人注禘三年大祭之名大廟周公廟致者致新死之主於廟而列之昭穆夫人淫而與菽不薨於寢於禮不應致故僖公疑其禮歷三禘今果行之嫌異常故書之音義【大音泰殺音試】疏【正義曰釋天云禘大祭也言其大於四時之祭故爲三年大祭之名言每積三年而一爲此祭也大廟廟之大者故爲周公廟釋例曰三年防畢致新死之主以進於廟廟之逺主當遷入祧於是乃大祭於大廟以審定昭穆謂之禘是說致者致新死之主於廟而列之昭穆也此致致哀姜也哀姜薨已多年非復新死而於今始致者傳發凡例夫人不薨於寢則不致哀姜例不應致故僖公疑其禮防畢之日不作禘祭之禮以致之旣不爲哀姜作防畢禘祭其禘自從閔公數之二年除閔防爲禘至五年復禘今八年復禘姜死以來已歷三禘今因禘祭果復行之三年一禘禘自是常不爲夫人禘祭因禘而致夫人嫌其異於常禮故史官書之若其不致夫人則此禘得常不書爲用致夫人而書之耳】

冬十有二月丁未天王崩注實以前年閏月崩以今年十二月丁未告

傳八年春盟於洮謀王室也鄭伯乞盟請服也襄王定位而後發喪注王人會洮還而後王定位○晉裏克帥師梁由靡禦虢射爲右以敗狄於采桑注傳言前年事也平陽北屈縣西南有采桑津音義【射食亦反】梁由靡曰狄無恥從之必大克注不恥走故可逐裏克曰懼之而已無速眾狄注恐怨深而羣黨來報虢射曰期年狄必至示之弱矣音義【期音基本或作期注同】○夏狄伐晉報采桑之役也復期月注明期年之言驗○秋禘而致哀姜焉非禮也凡夫人不薨於寢不殯於廟不赴於同不祔於姑則弗致也注寢小寢同同盟將葬又不以殯過廟據經哀姜薨葬之文則爲殯廟赴同祔姑今當以不薨於寢不得致也音義【祔音附】疏【正義曰夫人薨葬之禮有赴同祔姑反哭三事而已此說致之禮加以薨寢殯廟而不言反哭者蓋以致於廟者終始成其尊死生之禮畢不薨於寢死不得其所也不殯於廟之不以禮也死葬非禮則先神恥之故不具四事皆不合致反哭者直爲書以否假使不書其夫人之禮亦成自是生者之可譏非爲死者之有失𨿽不反哭亦得致之故於此不言反哭也注正義曰喪大記云男子不死於婦人之手婦人不死於男子之手君夫人卒於路寢旣言婦人不死於男子之手必不得死於君之路寢言夫人卒於路寢謂卒於夫人之大寢對君路寢爲小故云小寢也同者同盟之國也檀弓曰防之朝也順死者之孝心也其哀離其室也故至於祖考之廟而後行殷朝而殯於祖周朝而遂葬士喪禮朝而遂葬與記正同知周法不殯於廟而此傳及襄四年皆云不殯於廟以爲失禮知其將之時不以殯過廟耳殯過廟者將之時從殯宮出告廟乃葬非是殯屍於廟中也據經哀姜薨之文知其赴同祔姑可矣亦知其殯於廟者以元年十二月防至二年五月始明至則殯於寢也旣殯於寢自然當朝廟故據葬文亦知殯廟惟當以不薨於寢不得致耳】○冬王人來告喪難故也是以緩注有大叔帶之難○宋公疾大子玆父固請曰目夷長且仁君其立之注玆父襄公也目夷玆父庶兄子魚也音義【父音甫長丁丈反】公命子魚子魚辭曰能以國讓仁孰大焉臣不及也且又不順注立庶不順禮遂走而退

經九年春王三月丁丑宋公禦說卒注四同盟音義【禦魚呂反說音悅】疏【正義曰禦說以莊十三年卽位十六年盟於幽十九年於鄄二十七年於幽僖元年於檉四年於召陸五年於首止七年於寧母八年於洮皆魯宋俱在是爲八同盟不數莊公之盟檉盟經不書亦不數故云四同盟劉君乃數莊公之盟又不數召陵以爲六同盟而規杜非也】

夏公防宰周公齊侯宋子衛侯鄭伯許男曹伯於葵丘注周公宰孔也宰官周采地天子三公不字宋子襄公也傳例曰在喪公侯曰子陳畱外黃縣東有葵丘疏【正義曰傳稱王使宰孔賜齊侯胙知周公卽宰孔也其官爲大宰采地名爲周天子三公故稱公孔則其名也谷梁傳曰天子之宰通於四海其意言宰者六官之長官名通於海內是故書其官名也通於四海者當謂大宰之長官耳其屬官不應得通而宰咺宰渠伯紏則必非長官亦稱爲宰者蓋自宰夫以上皆通也釋例曰今案春秋以考之其稱公者皆三公非五等之公也是言祭公周公皆三公也釋例又曰王之公卿皆書爵則卿亦不字杜云三公不字者以入春秋以來家父南季皆大夫稱字宰周公又承其後故云不字不於祭公逆王后注者因歷序諸國而言之莊八年傳曰連稱管至父戍葵丘杜云齊地臨淄縣西有地名葵丘與彼異者傳稱齊侯不務徳而勤逺略西爲此會則此地逺處齊西不得近在臨淄故釋例以爲宋地陳畱外黃縣東有葵丘或曰河東汾陰縣爲葵丘非也經書夏防葵丘九月乃盟晉爲地主無緣欲會而不及盟也是說不同之意】秋七月乙酉伯姬卒注無傳公羊谷梁曰未適人故不稱國已許嫁則以成人之禮書不復殤也婦人許嫁而笄猶丈夫之冠音義【復扶又反殤式羊反笄古兮反冠古喚反】疏【正義曰公羊傳曰此未適人何以卒許嫁矣婦人許嫁字而笄之死則以成人之喪治之谷梁傳意亦與之同嫁於大夫死不書卒此許嫁者嫁於國君也但未往彼國不成彼國之婦故不稱國也防服小記曰男子冠而婦人笄其義一也是許嫁而笄猶丈夫之冠也禮男子冠而不爲殤婦人笄而不爲殤故以成人之防治之爲之服成人之服禮姊妹在室期出嫁大功檀弓曰姑姊妹之薄也蓋有受我而厚之者爲夫厚之故我降之也曽子問云取女有吉日而女死如之何孔子曰壻齊衰而弔旣葬而除之其夫不爲服則兄弟不爲降禮諸侯絕旁期此爲將嫁於諸侯故書其卒旣書其卒當服其本服爲之齊衰期也但於時服否不可知耳】

九月戊辰諸侯盟於葵丘注夏會葵丘次伯姬卒文不相比故重言諸侯宰孔先歸不與盟音義【比毗志反重直用反與音預】疏【正義曰平丘會後卽盟不言諸侯爲間無異事故也此亦會後爲盟間有伯姬卒盟防文不相比故重言諸侯又傳稱宰孔先歸則宰孔不盟杜云宰孔先歸不與盟者欲見縱無伯姬之卒亦當重言諸侯】甲子晉侯佹諸卒注未同盟而赴以名甲子九月十一日戊辰十五日也書在盟後從赴音義【佹九委反】疏【正義曰甲子在戊辰之前而書在盟後從赴從赴者赴在盟後也春秋之世史失其守赴告之文多違禮制記諸侯之薨當具以薨之月日告於鄰國隠三年傳曰壬戌平王崩赴以庚戌故書之是赴者妄稱日也襄二十八年傳曰王人來告防問崩日以甲寅告故書之是元赴不以日被問乃稱日也文十四年傳曰七月乙夘夜齊商人弒舎齊人定懿公使來告難故書以九月是赴者不言死月魯史不復審問卽書以來告之月也此甲子晉侯卒蓋赴以日而不以月魯史不復審問書其來告之日惟稱甲子而已不知甲子是何月之日故在戊辰後也若赴以九月告魯魯史當推其日之先後不得甲子在戊辰後也明告不以月故書其日耳】

冬晉裏克殺其君之子奚齊注獻公未葬奚齊未成君故稱君之子奚齊受命繼位無罪故里克稱名音義【殺如字傳同公羊音試】

傳九年春宋桓公卒未葬而襄公防諸侯故曰子凡在喪王曰小童公侯曰子注在喪未葬也小童者童蒙防稺之稱子者繼父之辭公侯位尊上連王者下絕伯子男周康王在喪稱子一人釗禮稱亦不言小童或所稱之辭各有所施此謂王自稱之辭非諸下所得書故經無其事傳通取舊典之文以事相接音義【稱尺證反釗古堯反又音昭】疏【正義曰旣言桓公未葬卽發在喪之例知其在喪謂未葬也童者未冠之名童而又小故爲童蒙幼稺之稱易蒙卦云匪我求童蒙童蒙求我蒙謂闇昧也幼童於事多闇昧是以謂之童蒙焉曲禮曰夫人自稱於其君曰小童鄭云小童若云未成人也王崩未葬嗣王自稱亦言已未成人也子者對父之名故云繼父之辭以未成君故系於父不忍絕之稱也諸侯爵有五等惟言公侯曰子以公侯尊也傳稱在禮卿不防公侯防伯子男可也又子產云鄭伯男也使從公侯之貢懼弗給也是公侯之尊絕於伯子男也此旣言王卽云公侯是其與王相連特爲公侯立稱伯子男不得同之也春秋無伯子男在防之事旣不爲立稱又不得成君不知其當何所稱也然按桓十一年鄭忽出奔衛莊二十四年曹覊出奔陳杜云先君旣葬不稱爵者國人賤之以名赴則旣葬稱爵未葬稱名也周康王在喪稱子一人釗尙書康王之誥也曲禮云君天下者曰天子朝諸侯分職授政曰餘一人天子未除防曰余小子是禮天子自稱亦不言小童也此言王曰小童必有稱之時或所稱之辭各有所施但不知施何處耳如曲禮之文天子未除防曰余小子則是未得稱一人而康王在喪稱予一人釗者當以諸侯列土之君將欲各歸其國故正其成君之稱以答諸侯也此小童者王謙自稱之辭非諸下所得書故經無其事其公侯曰子乃是史書之文二者非相類之事而並爲一凡是傳通取舊典之文以事相類接耳非言小童是策書之例也釋例郊雩烝甞例不云地祗及礿祠者經無其事故傳略而不言此王者小童亦經無其事所以言之者郊雩例多故經無者略之此王曰小童與公侯相接其文簡約經𨿽無事亦連而言之釋例曰位彌髙者事彌重重慮周於經逺故儀制異於凡人存其實篤其志足以敍親疎之情通萬事之理而已故諸列國之君在喪或不得已而修會盟之事惟公侯特稱子以別尊卑是言獨爲公侯立稱之意春秋公侯稱子皆是其父未惟二十五年公會衛子莒慶盟於洮於時衛文公巳葬而成公稱子釋例曰衛文公欲平莒於魯未終而薨故衛子尋父之志魯人由此亦修文公之好此孝子之至感人情之所篤故成公𨿽已免喪至於此盟降從在喪之名故經隨而書子傳從而釋之云修文公之好也】○夏會於葵丘尋盟且修好禮也音義【好呼報反下於好並注同】王使宰孔賜齊侯胙注胙祭肉尊之比二王后音義【胙才素反】疏【正義曰傳稱太子祭於曲沃歸胙於公此天子有事於文武賜齊侯以胙知胙是祭肉也周禮大宗伯以脤膰之禮親兄弟之國鄭云脤膰社稷宗廟之肉以賜同姓之國同福祿也脤膰卽胙肉也言親兄弟之國則異姓不合賜也二十四年傳曰宋先代之後也於周爲客天子有事膰焉是言二王之後禮合得之今賜齊候是尊之比二王后也】曰天子有事於文武注有祭事也使孔賜伯舅胙注天子謂異姓諸侯曰伯舅疏【正義曰曲禮曰五官之長曰伯天子同姓謂之伯父異姓謂之伯舅鄭云謂爲三公者周禮九命作伯齊桓是九命之伯故以伯舅呼之】齊侯將下拜孔曰且有後命天子使孔曰以伯舅耋老加勞賜一級無下拜注七十曰耋級等也音義【耋田節反一音他結反勞力報反級音急】疏【正義曰釋言云耋老也舎人云年六十稱也郭璞云八十爲耋釋名云八十曰耋耋鐡也皮黒如鐡彼說或云六十或云八十杜云七十曰耋者耋之年齒旣無明文曲禮云七十曰老爾雅以耋爲老故以爲七十曲禮升階之法云渉級聚足是級爲等也法當下拜賜之勿下是進一級】對曰天威不違顏咫尺注言天鑑察不遠威嚴常在顏面之前八寸曰咫音義【咫之氏反】疏【正義曰顏謂額也揚雄方言云顏額謂顙也中夏謂之額東齊謂之顙河潁淮泗之間謂之顏魯語云肅愼氏貢楛矢長尺有咫賈逵亦云八寸曰咫說文云周制寸尺咫尋皆以人之體爲法中婦人手長八寸謂之咫周尺也】小白余敢貪天子之命無下拜注小白齊侯名余身也疏【正義曰諸自稱餘者當稱名之處耳齊侯旣稱小白而復言余故解之餘身釋詁文舎人曰余卑謙之身也孫炎田余舒遲之身也郭璞曰今人亦自呼爲身】恐隕越於下注隕越顚墜也據天王居上故言恐顚墜於下音義【墜直類反下同】以遺天子羞敢不下拜下拜登受注自堂下受胙於堂上音義【遺於季反】疏【正義曰覲禮天子賜侯氏以車服諸公奉篋服加命書於其上升自西階東面大史氏右侯氏升西面立大史述命侯氏降兩階之間北面再拜稽首升成拜彼侯氏降階再拜是此下拜也升成拜是此登受】○秋齊侯盟諸侯於葵丘曰凡我同盟之人旣盟之後言歸於好注義取修好故傳顯其盟辭宰孔先歸注旣會先諸侯去音義【先諸侯悉薦反】遇晉侯曰可無會也注晉侯欲求防葵丘齊侯不務徳而勤逺略故北伐山戎注在莊三十一年南伐楚注在四年西爲此會也東略之不知西則否矣注言或向東必不能復西略音義【復扶又反下不復會同】其在亂乎君務靖亂無勤於行注在存也微戒獻公言晉將有亂晉侯乃還注不復會齊○九月晉獻公卒裏克防鄭欲納文公故以三公子之徒作亂注防鄭晉大夫三公子申生重耳夷吾音義【防普悲反】初獻公使荀息傅奚齊公疾召之曰以是藐諸孤注言其防賤與諸子縣藐音義【藐妙小反又亡角反縣音】疏【正義曰藐者縣遠之言諸子之年皆長而奚齊獨防是小大相藐也藐諸孤者言年旣防稺縣藐於諸子之孤】辱在大夫其若之何注欲屈辱荀息使保防之稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也注往死者居生者耦兩也送死事生兩無猜恨所謂正也音義【猜七才反疑也】及裏克將殺奚齊先告荀息曰三怨將作注三公子之徒秦晉輔之子將何如荀息曰將死之裏克曰無益也荀叔曰吾與先君言矣不可以貳能欲復言而愛身乎注荀叔荀息也復言言可復也疏【正義曰意能欲使前言可反復而行之得愛惜身命不死乎】𨿽無益也將焉辟之且人之欲善誰不如我我欲無貳而能謂人巳乎注言不能止裏克使不忠於申生等音義【焉於防反下文焉能克同】○冬十月裏克殺奚齊於次注次喪寢書曰殺其君之子未葬也荀息將死之人曰不如立卓子而輔之荀息立公子卓以葬十一月裏克殺公子卓於朝荀息死之君子曰詩所謂白圭之玷尙可磨也斯言之玷不可爲也注詩大雅言此言之缺難治甚於白圭音義【玷丁簞反又丁念反缺也】荀息有焉注有此詩人重言之義○齊侯以諸侯之師伐晉及髙梁而還討晉亂也注髙梁晉地在平陽縣西南令不及魯故不書注前已發不書例今復重發嫌霸者異於凡諸侯音義【令力政反本又作命復扶又反重直用反】○晉郤芮使夷吾重賂秦以求入注郤芮郤克祖父從夷吾者音義【從才用反】曰人實有國我何愛焉注言國非已之有何愛而不以賂秦入而能民土於何有從之注能得民不患無土齊隰朋帥師防秦師納晉惠公注隰朋齊大夫惠公夷吾音義【隰音習】秦伯謂郤芮曰公子誰恃對曰臣聞亡人無黨有黨必有讎注言夷吾無黨無黨則無讎易出易入以微勸秦音義【易並以豉反】疏【正義曰秦伯問公子誰恃問公子於晉國之臣倚恃誰爲內主也對言夷吾無黨無讎者由無黨故往前易出無讎故此時易入言易出易入以微勸秦使納之】夷吾弱不好弄注弄戲也音義【好呼報反】能鬭不過注有節制長亦不攺不識其他公謂公孫枝曰夷吾其定乎注公孫枝秦大夫子桑也音義【長丁丈反】對曰臣聞之惟則定國詩曰不識不知順帝之則文王之謂也注詩大雅帝天也則法也言文王闇行自然合天之法又曰不僣不賊鮮不爲則注僣過差也賊傷害也皆忌克也能不然則可爲人法則音義【僣子念反下注同鮮息淺反】無好無惡不忌不克之謂也今其言多忌克注旣僣而賊音義【好呼報反又如字惡烏路反】難哉注言能自定難公曰忌則多怨又焉能克是吾利也注其言𨿽多忌適足以自害不能勝人也秦伯慮其還害已故曰是吾利疏【正義曰惟身有則者乃能定國也詩羙文王之徳不記識古事不學知今事常順天之法則而行之爲此行者文王之謂也又曰人行不僣差不賊害能如此者少不爲人所法則言必爲人所法則也此二詩所云者無所偏好無所私惡不爲忌差不好勝人之謂也今其此夷吾之言多有所忌多欲陵人以此而求安定難哉今其言多忌克覆上不忌不克上旣有無好無惡不覆之者以身行忌克則有私好私惡之心舉忌克足以包好惡也公曰多忌於人則多爲人怨又焉能勝人此乃是吾之利也無好無惡言文王之行也不忌不克述抑篇之義也引二詩於前以此言結之注正義曰詩大雅皇矣之篇也則法釋詁文彼鄭箋云其爲人不識古不知今順天之法而行之是言闇行自然合天地之法也禮記稱天無私覆地無私載合天地法者卽無偏好無私惡之謂也○正義曰詩大雅抑之篇也彼毛傳云僣差也鄭云不殘賊是賊爲害也心有所忌則多過差志在陵人必多爲賊害下云不忌不克覆述此文故言僣賊者皆忌克也○正義曰心忌前人則人亦忌已志在陸人則人亦陵已若使人皆忌之人皆陵之是適足以自害不能勝人也秦伯聞其忌克慮其還來害已故以不能勝人爲是吾利也】○宋襄公卽位以公子目夷爲仁使爲左師以聽政於是宋治故魚氏世爲左師音義【治直吏氏】

經十年春王正月公如齊注無傳

狄滅溫溫子奔衛注蓋中國之狄滅而居其土地晉裏克弒其君卓及其大夫荀息注弒卓在前年而以今春書者從赴也獻公旣葬卓以免喪故稱君也荀息稱名者𨿽欲復言本無遠謀從君於昏疏【正義曰傳於前年甚詳經以今年書之明赴以今年弒也傳稱立公子卓以葬是免喪始死故稱君也文七年宋人殺其大夫傳曰不稱名眾也且言非其罪也死者不稱名非其罪故知稱名者皆有罪也荀息稱名者不知奚齊卓子之不可立又不能誅裏克以存君是其𨿽欲復言本無逺謀也襄十九年齊殺其大夫髙厚傳稱從君於昏獻公惑於驪姬殺適立庶荀息知其事而爲之傅奚齊是其從君於昏也】

夏齊侯許男伐北戎注無傳北戎山戎

晉殺其大夫裏克注奚齊者先君所命卓子又以在國嗣位罪未爲無道而裏克親爲三怨之主累弒二君故稱名以罪之疏【正義曰宣四年傳例曰弒君稱君君無道也稱臣臣之罪也裏克殺奚齊弒卓子皆書裏克之名是奚齊與卓子未爲無道也殺大夫傳言不稱名者爲無罪則稱名爲有罪故今稱裏克之名以罪之】

秋七月

冬大雨雪注無傳平地尺爲大雪音義【雨於付反】

傳十年春狄滅溫蘇子無信也蘇子叛王卽狄又不能於狄狄人伐之王不救故滅蘇子奔衛注蘇子周司寇蘇公之後也國於溫故曰溫子叛王事在莊十九年疏【正義曰尙書立政云司寇蘇公成十一年傳曰昔周克商蘇忿生以溫爲司寇以此知蘇子司寇蘇公之後也國名爲蘓所都之邑名爲溫故溫蘓遞見於經是得兩稱故也】○夏四月周公忌父王子黨會齊隰朋立晉侯注周公忌父周卿士王子黨周大夫晉侯殺裏克以說注自解說不簒音義【簒初患反】將殺裏克公使謂之曰微子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎注言欲加己罪不患無辭疏【正義曰言君今欲加臣之罪其畏無辭以罪臣乎言必加便有辭耳】臣聞命矣伏劍而死於是防鄭聘於秦且謝緩賂故不及注防鄭裏克黨以在秦故不及裏克俱死○晉侯攺葬共大子注共大子申生也音義【共音恭本亦作恭大音防】秋狐突適下國注下國曲沃新城疏【正義曰曲沃邑也而稱國者晉昭侯嘗以此邑封桓叔桓叔國之三世武公始並晉國遷居而就之此曲沃晉之舊國故謂之爲下國也】遇大子大子使登僕注忽如夢而相見狐突本爲申生禦故復使登車爲僕音義【復扶又反下文及注同】而告之曰夷吾無禮疏【正義曰賈逵云烝於獻公夫人賈君故曰無禮馬融云申生不自明而死夷吾攺葬之章父之過故曰無禮杜不爲注當以鬼神之意難得而知夷吾無禮或非一事不可指言故不說也】余得請於帝矣注請罰夷吾將以晉畀秦秦將祀余對曰臣聞之神不歆非類民不祀非族疏【正義曰傳稱非我族類其心必異則族類一也皆謂非其子孫妄祀他人父祖則鬼神不歆享之耳祭法云聖王之制祭祀也法施於民則祀之以死勤事則祀之以勞定國則祀之能禦大菑則祀之能捍大患則祀之若農棄爲稷后土爲社社稷功被天下乃令率土報功如此之徒非獨歆巳之族若功不被於下民名不載於祀典惟其子孫祀之神亦不歆他族然則秦非晉類而使祀申生祀之大失也晉無罪而滅以畀秦刑之濫也夫豈不達此事而待狐突之言方攺圗者民之與神不相雜擾𨿽理有大歸非曲爲小恵豈有一人寃枉卽能訴天天受人訴辭便將滅國此事本是妖夢假托上天非天實爲之人能攺易傳言鬼神所馮有時而信非言此事實是天心不可執其言而以人事爲難也】君祀無乃殄乎注歆饗也殄絕也音義【畀必利反下注同歆許金反】且民何罪失刑乏祀君其圖之君曰諾吾將復請七日新城西偏將有巫者而見我焉注新城曲沃也將因巫而見音義【偏匹緜反】疏【正義曰申生謂狐突云更經七日於新城西偏將有巫者而與之俱見我焉故杜云將因巫而見】許之遂不見注狐突許其言申生之象亦沒音義【見賢徧反又如字】及期而往告之曰帝許我罰有罪矣敝於韓注敝敗也韓晉地獨敝恵公故言罰有罪明不復以晉畀秦夷吾忌克多怨終於失國𨿽攺葬加諡申生猶忿傳言鬼神所馮有時而信音義【馮皮冰反】疏【正義曰晉語云惠公卽位出共世子而攺葬之臭徹於外國人誦之曰貞之無報孰是人斯而有是臭也貞爲不聽信爲不誠不更厥正大命其傾猗兮違兮心之哀兮嵗之二七其靡有微兮郭偃曰甚哉善之難也君攺葬共君以爲榮也而惡滋章十四年君之冡嗣其替乎亦是申生猶忿之事】防鄭之如秦也言於秦伯曰呂甥郤稱冀芮實爲不從若重問以召之注三子晉大夫不從不與秦賂問聘問之幣音義【稱尺證反又如字】疏【正義曰曲禮云凡以弓劍苞苴簞笥問人者鄭云問猶遺也重問謂多以財貨遺之也下云幣重而言甘故云問聘問之幣也】臣出晉君君納重耳蔑不濟矣注蔑無也○冬秦伯使泠至報問且召三子注泠至秦大夫音義【泠力丁反】郤芮曰幣重而言甘誘我也遂殺防鄭祁舉注祁舉晉大夫及七輿大夫注侯伯七命副車七乘音義【乘繩證反】疏【正義曰周禮大行人云侯伯七命貳車七乘貳卽副也每車一大夫主之謂之七輿大夫服虔云上軍之輿帥七人屬申生者襄二十三年下軍輿帥七人往前申生將上軍今七輿大夫爲申生報怨欒盈將下軍故七與大夫與欒氏謂服言是】左行共華右行賈華叔堅騅歂累虎特宮山祁皆裏防之黨也注七子七輿大夫音義【行戶剛反下同共音恭騅音佳歂音市專反累力追反祁巨之反字林上尸反】防豹奔秦注防豹防鄭之子言於秦伯曰晉侯背大主而忌小怨民弗與也伐之必出注大主秦也小怨裏防音義【背音佩】公曰失眾焉能殺注謂殺裏防之黨音義【焉於防反】違禍誰能出君注謂豹辟禍也爲明年晉殺防鄭傳

經十有一年春晉殺其大夫防鄭父注以私怨謀亂國書名罪之書春從告

夏公及夫人姜氏會齊侯於陽谷注無傳婦人送迎不出門見兄弟不逾閾與公俱會齊侯非禮音義【閾音域門限也一音況域反】

秋八月大雩注無傳過時故書

冬楚人伐黃

傳十一年春晉侯使以防鄭之亂來告注釋經書在今年○天王使召武公內史過賜晉侯命注天王周襄王召武公周卿士內史過周大夫諸侯卽位天子賜之命圭爲瑞音義【過古禾反】受玉惰過歸告王曰晉侯其無後乎王賜之命而惰於受瑞先自棄也已而何繼之有禮國之幹也敬禮之輿也不敬則禮不行禮不行則上下昏何以長世注爲恵公不終張本音義【惰徒臥反長直良反又丁丈反】疏【正義曰召武公亦名過周語云襄王使召公過及內史過賜晉惠公命晉侯執玉卑拜不稽首內史過歸以告王曰晉不亡其君必無後不敬王命棄其禮也執玉卑替其質也拜不稽首誣其王也替質無鎭誣王無人晉侯誣王人亦將誣之欲替其鎭人亦將替之其言多而小異孔晁云左丘明集其典雅令辭與經相發明者以爲春秋傳其髙論善言別爲國語凡左傳國語有事同而辭異者以其詳於左傳而略於國語詳於國語而略於左傳】○夏揚拒泉臯伊雒之戎同伐京師入王城焚東門注揚拒泉臯皆戎邑及諸雜戎居伊水雒水之間者今伊闕北有泉亭音義【拒俱宇反臯古刀反】疏【正義曰釋例曰諸雜戎居伊水雒水之間者河南雒陽縣西南有戎城伊水出上雒盧氏縣熊耳山東北至河南雒陽縣入雒雒水出上雒縣冢領山東北經農至河南鞏縣入河】王子帶召之也注王子帶甘昭公也召戎欲因以簒位秦晉伐戎以救周秋晉侯平戎於王注爲二十四年天王出居鄭傳○黃人不歸楚貢冬楚人伐黃注黃人恃齊故

經十有二年春王三月庚午日有食之注無傳不書朔官失之

夏楚人滅黃

秋七月

冬十有二月丁丑陳侯杵臼卒注無傳遣世子與僖公同盟寧母及洮音義【杵昌呂反臼其九反】

傳十二年春諸侯城衛楚丘之郛懼狄難也注楚丘衛國都郛郭也爲明年春狄侵衛傳音義【郛芳夫反難乃旦反下同】疏【正義曰衛以二年遷於楚丘諸侯爲之築其城至此爲之築其郛公羊傳曰郛者何郭也不單言衛楚丘者見楚丘未有郛也諸侯不告魯不與故不書無經而爲傳者其言必有所爲故云爲狄侵衛傳】○黃人恃諸侯之睦於齊也不共楚職曰自郢及我九百里焉能害我音義【共音恭焉於防反】夏楚滅黃注郢楚都○王以戎難故討王子帶注子帶前年召戎伐周秋王子帶奔齊○冬齊侯使管夷吾平戎於王使隰朋平戎於晉注平和也前年晉救周伐戎故戎與周晉不和王以上卿之禮饗管仲管仲辭曰臣賤有司也有天子之二守國髙在注國子髙子天子所命爲齊守臣皆上卿也莊二十二年髙傒始見經僖二十八年國歸父乃見傳歸父之父曰懿仲髙傒之子曰莊子不知今當誰世音義【守手又反注同見賢徧反下同】若節春秋來承王命何以禮焉注節時也陪臣敢辭注諸侯之臣曰陪臣音義【陪步回反】王曰舅氏注伯舅之使故曰舅氏音義【使所吏反】余嘉乃勲應乃懿徳謂督不忘往踐乃職無逆朕命注功勲美徳可謂正而不可忘者不言位而言職者管仲位卑而執齊政故欲以職尊之音義【督音篤】疏【正義曰余朕皆我也乃女也應當也懿美也督正也言我善女功勲當女羙徳謂女功徳正而不可忘宜受此禮往居女職無得逆我之命欲令受上卿之禮】管仲受下卿之禮而還注管仲不敢以職自髙卒受本位之禮君子曰管氏之世祀也宜哉疏【正義曰丘明之意假稱君子論管氏應合世祀也宜哉而遂不世祀子孫絕滅是行善無驗故杜注云傳亦舉其無驗是也】讓不忘其上詩曰愷悌君子神所勞矣注詩大雅愷樂也悌易也言樂易君子爲神所勞來故世祀也管仲之後於齊沒不復見傳亦舉其無驗音義【愷本亦作凱開在反悌音弟本亦作弟勞力報反注同欒音洛下同易以豉反下同來力代反復扶又反】疏【正義曰詩大雅旱麓之篇愷樂悌易皆釋詁文樂易言志度簡忻樂而和易也世族譜管氏出自周穆王成十一年傳有齊管於奚譜以爲雜人則非管仲之子孫也哀十六年傳稱楚白公殺齊管修杜云管修楚賢大夫故齊管仲之後是管仲之後於齊沒不復見也】

經十有三年春狄侵衛注傳在前年春

夏四月葬陳宣公注無傳

公會齊侯宋公陳侯衛侯鄭伯許男曹伯於咸注咸衞地東郡濮陽縣東南有咸城音義【濮音卜】

秋九月大雩注無傳書過

冬公子友如齊注無傳

傳十三年春齊侯使仲孫湫聘於周且言王子帶注前年王子帶奔齊言欲復之事畢不與王言注不言子帶事歸復命曰未可王怒未怠其十年乎不十年王弗召也○夏會於咸淮夷病杞故且謀王室也○秋爲戎難故諸侯戍周齊仲孫湫致之注戍守也致諸侯戍卒於周音義【爲於僞反下注欲爲同難乃旦反卒子忽反】○冬晉薦饑注麥禾皆不熟音義【薦在薦反重也饑音饑】疏【正義曰釋天雲谷不熟爲饑仍饑爲薦李巡曰谷不成熟曰饑連嵗不熟曰薦】使乞糴於秦秦伯謂子桑與諸乎對曰重施而報君將何求注言不損秦音義【糴直歷反施式豉反下同】重施而不報其民必攜攜而討焉無眾必敗注不義故民離謂百里與諸乎注百里秦大夫對曰天災流行國家代有救災卹鄰道也行道有福防鄭之子豹在秦請伐晉注欲爲父報怨秦伯曰其君是惡其民何罪秦於是乎輸粟於晉自雍及絳相繼注雍秦國都絳晉國都音義【雍於用反絳古巷反】命之曰泛舟之役注從渭水運入河汾音義【泛芳劍反汾扶云反】疏【正義曰秦都雍雍臨渭晉都絳絳臨汾渭水從雍而東至農華陰縣入河從河逆流而北上至河東汾陰縣乃東入汾逆流東行而通絳故杜雲從渭水運入河汾也】

經十有四年春諸侯城緣陵注緣陵杞邑辟淮夷遷都於緣陵

夏六月季姬及鄫子遇於防使鄫子來朝注季姬魯女鄫夫人也鄫子夲無朝志爲季姬所召而來故言使鄫子來朝鄭國今瑯邪鄫縣音義【鄫似綾反本或作繒】

秋八月辛卯沙鹿崩注沙鹿山名陽平元城縣東有沙鹿土山在晉地災害系於所災所害故不系國疏【正義曰公羊傳曰沙鹿者何河上之邑也谷梁傳曰林屬於山爲鹿沙山名也服防雲沙山名鹿山足林屬於山曰鹿取谷梁爲說也漢書元後傳稱後祖翁孺自東平陵徙魏郡元城委粟裏元城建公曰昔春秋沙鹿崩晉史卜之曰陰爲陽雄土火相乘故有沙鹿崩崩後六百四十五年宜有聖女興今王翁孺徙正値其地日月當之元城郭東有五鹿之虛卽沙鹿地計爾時去聖猶近所言當得其實故以沙鹿爲山名依漢書爲義也沙鹿實是晉地不言晉沙鹿者凡有災害系於所災所害之處不系於所屬之國故不系晉也釋例曰陳旣已滅降爲楚縣而書陳災者猶晉之梁山沙鹿崩不書晉也災害系於所災所害故以所在爲名災爲陳災成周宣榭火害爲梁山沙鹿崩山崩必有所害故所災所害別言之】

狄侵鄭注無傳

冬蔡侯肸卒注無傳未同盟而赴以名音義【肸許乙反】傳十四年春諸侯城緣陵而遷杞焉不書其人有闕也注闕謂器用不具城池未固而去爲惠不終也澶淵之防旣而無歸大夫不書而國別稱人今此總日諸侯君臣之辭不言城未遷也音義【澶市然反】疏【正義曰元年齊師宋師曹師城邢傳稱具邢器用而遷之師無私焉是器用具而城池固故具列三國之師詳其文以羙之也今此總云諸侯城緣陵不言某侯某侯與城邢文異不具書其所城之人爲其有闕也知闕爲器用不具城池不固而去爲惠不終故總言諸侯以譏之凡諸侯盟防不歷序其人總言諸侯者皆是譏之辭文十五年諸侯盟於扈傳曰書曰諸侯無能爲也十七年諸侯會於扈傳曰書曰諸侯無功也是其總言諸侯皆譏辭也十六年防於淮傳稱城鄫役人病不果城而還亦是爲惠不終而淮會具書其人者淮之會爲謀鄫且東略非爲城鄫而聚防旣會之後乃欲城鄫而不果本意不城鄫無可貶也先儒以爲諸侯有過貶而稱人杜據澶淵之防與此傳文知諸侯之貶不至稱人故釋例曰傳滅入例衛侯燬滅邢同姓故名又雲谷伯綏鄧侯吾離來朝名賤之也又云不書蔡許之君乘楚車也謂之失位此皆諸侯貶之例例不稱人也諸侯在事傳有明文而經稱人者凡十一條丘明不示其義而諸儒皆據案生意原無所出貶諸侯而去爵稱人是爲君臣同文非正等差之謂也又澶淵大夫之會傳曰不書其人按經皆去名稱人至諸侯親城緣陵傳亦曰不書其人而經總稱諸侯此大夫及諸侯經傳所以爲別也通校春秋自宣公五年以下百數十年諸侯之咎甚多而皆無貶稱人者益明此蓋當時告命注記之異非仲尼所以爲例故也】○鄫季姬來寧公怒止之以鄫子之不朝也注來寧不書而後年書歸鄫更嫁之文也明公絕鄫昏旣來朝而還音義【還戶闗反】夏遇於防而使來朝○秋八月辛卯沙鹿崩晉卜偃曰期年將有大咎防亡國注國主山川山崩川竭亡國之徴音義【期音基咎其九反防音祈又音機】疏【正義曰成五年傳曰國主山川故山崩川竭君爲之不舉周語幽王二年西周三川皆震伯陽父曰昔伊雒竭而夏亡河竭而商亡國必依山川山崩川竭亡國之微也卜偃明逹災異以山崩爲亡國之徴知其將有大咎不言知之意非末學者所得詳也釋例曰天人之際或異而無感或感而不可知沙鹿崩因謂期年將有大咎梁山崩則雲山有朽壞而自崩此皆聖賢之讜言逹者所宜先識是說卜偃之言非後人所能測】○冬秦饑使乞糴於晉晉人弗與慶鄭曰背施無親注慶鄭晉大夫音義【背音佩後皆同施式豉反注及下而施毛十五年皆同】幸災不仁貪愛不祥怒鄰不義四徳皆失何以守國虢射曰皮之不存毛將安傅注虢射惠公舅也皮以諭所許秦城毛以諭糴言旣背秦施爲怨以深𨿽與之糴猶無皮而施毛音義【傳音附】疏【注正義曰晉語云秦饑惠公命輸之粟虢射請勿與慶鄭請與之公曰非鄭之所知也遂不與秦侵晉至於韓公謂慶鄭曰寇深矣柰何慶鄭曰非鄭之所知也君其訊射也公曰舅所病也是虢射爲恵公之舅也】慶鄭曰棄信背鄰患孰卹之無信患作失援必斃是則然矣虢射曰無損於怨而厚於寇不如勿與注言與秦粟不足解怨適足使秦彊慶鄭曰背施幸災民所棄也近猶讎之況怨敵乎弗聽退曰君其悔是哉

春秋左傳注疏卷十二

春秋左氏傳注疏卷十二考證

楚人圍許注楚子不親圍以圍者告○【臣召南】按傳明曰楚子圍許以救鄭下又明曰蔡穆侯將許僖公以見楚子於武城不得云楚子不親圍也

傳圍新密鄭所以不時城也注鄭以非時興土功齊桓聲其罪以告諸侯○顧炎武日知錄曰罪莫大於逃盟而但責其非時興土功不亦細乎且上文固曰以其逃首止之盟故也則不煩添此一節矣

傳許男面縛銜璧○趙汸補注曰微子啟事蓋逢伯設辭以動楚君欲其全許耳劉侍讀疑許事爲妄誤矣

小邾子來朝○宋忠曰邾顏別封小子肥於郳爲小邾子

公會王人齊侯宋公衛侯許男曹伯陳世子款盟於洮○【臣浩】按公羊經陳世子款下有鄭世子華經下文卽曰鄭伯乞盟則華必不得列於是防左氏經是也

傳夏狄伐晉○【臣召南】按此傳與上晉裏克帥師本同一篇各本俱用一圈斷之似誤

又注明期年之言驗○監本脫驗字今增

傳齊侯盟諸侯於葵丘○趙仿補注曰傳記盟辭凡我同盟之人旣盟之後言歸於好卽孟子所述之末句其五禁之辭傳不能舉則二伯之事闕漏多矣【臣召南】按葵丘五禁三傳惟谷梁略記數語而亦不備防東萊集觧卽以孟子初命曰全文截附傳下

傳宰孔先歸○陳傳良曰傳言宰孔不與盟

傳晉郤芮使夷吾重賂秦以求入○趙仿補注曰裏克志在重耳夷吾得國不以正秦穆公貪賄而無逺略重耳克讓舅犯有謀其事皆見於外傳可補傳文之闕【臣召南】按桓文二霸傳文俱不盡詳而齊桓尢略齊語晉語則始末具載矣

傳及七輿大夫疏服防云上軍之輿帥七人屬申生者○【臣召南】按韋昭注晉語曰七輿申生下軍之眾大夫也說同服義但申生初將下軍自東山之役乃將上軍孔疏於杜注無不曲防惟此條以劉從服義爲是

傳受玉惰疏拜不稽首誣其王也【又】誣王無人【又】晉侯誣王人亦將誣之○監本誣字俱訛作無今依周語攺正

傳有天子之二守國髙在○【臣浩】按齊語亦但言髙子國子故杜云不知今當誰世林堯叟曰大國三卿其二卿命於天子則曰天子之守臣

傳謂百里注百里秦大夫○林堯叟句解曰卽百里奚也

諸侯城緣陵注緣陵杞邑○【臣召南】按漢書地理誌北海郡營陵注臣瓚曰營陵春秋謂之緣陵

沙鹿崩注陽平元城縣東有沙鹿土山○陽平監本訛作平陽今攺正

春秋左氏傳注疏卷十二考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷十三【起僖公十五年盡二十一年】

晉杜氏注唐陸徳明音義孔穎達疏

經十有五年春王正月公如齊注無傳諸侯五年再相朝禮也例在文十五年疏【正義曰文十五年曹伯來朝傳曰禮也諸侯五年再相朝以修玉命古之制也杜云十一年曹伯來朝𨿽至此乃來亦五年也此十年公如齊至此則六年非五年再朝之事杜引之者以去朝歲亦五年故引証之劉雲杜云禮者謂文十五年傳爲禮此仍爲禮也】楚人伐徐

三月公會齊侯宋公陳侯衞侯鄭伯許男曹伯盟於牡丘注牡丘地名闕音義【牡茂後反】遂次於匡注匡衞地在陳畱長垣縣西南公孫敖帥師及諸侯之大夫救徐注公孫敖慶父之子諸侯旣盟次匡皆遣大夫將兵救徐故不復具列國別也音義【復扶又反】

夏五月日有食之

秋七月齊師曹師伐厲注厲楚與國義陽隨縣北有厲鄕

八月螽注無傳爲災音義【螽音終本亦作】

九月公至自會注無傳

季姬歸於鄫注無傳來寧不書此書者以明中絕音義【中丁仲反又如字】

己卯晦震夷伯之廟注夷伯魯大夫展氏之祖父夷謚伯字震者雷電擊之大夫旣卒書字音義【晦音悔】疏【正義曰公羊谷梁傳皆以晦爲冥謂晝日闇冥也杜以長歷推已卯晦九月三十日春秋値朔書朔値晦書晦無義例也傳稱於是展氏有隠慝焉知此夷伯展氏之祖父也大夫之謚多連字稱之不知夷伯其名爲何又不知今之展氏其人是誰故漫言祖父耳謚法安人好靜曰夷是夷爲謚也伯是其字也說文云震霹靂振物者電陰陽激曜也然則震是霹靂而言雷電擊之者霹靂有聲有光雷電之大者耳故言雷電以明之玉藻云士於君所言大夫沒矣則稱謚若字是大夫旣沒禮書其字也】

冬宋人伐曹

楚人敗徐於婁林注婁林徐地下邳僮縣東南有婁亭音義【婁力侯反邳滿悲反】

十有一月壬戌晉侯及秦伯戰於韓獲晉侯注例得大夫曰獲晉侯背施無親愎諫違卜故貶絕下從眾臣之例而不言以歸不書敗績晉師不大崩音義【愎皮逼反】疏【正義曰諸侯與大夫因戰而被殺者昭二十三年傳例君死曰滅大夫死曰獲其被囚虜者大夫生死同名皆稱爲獲國君生獲則曰以歸蔡侯獻舞沈子嘉胡子豹之類皆是也今此晉侯生獲故解之不書敗績晉侯之車還濘而被執耳其師不大崩也】

傳十五年春楚人伐徐徐卽諸夏故也三月盟於牡丘尋葵丘之盟且救徐也注葵丘盟在九年音義【夏戶雅反下注同】孟穆伯帥師及諸侯之師救徐諸侯次於匡以待之○夏五月日有食之不書朔與日官失之也疏【正義曰桓十七年已有例此重發者沈氏云彼直不書日今朔日皆不書故重發之】○秋伐厲以救徐也○晉侯之入也秦穆姬屬賈君焉注晉侯入在九年穆姬申生姊秦穆夫人賈君晉獻公次妃賈女也音義【屬音燭】疏【正義曰莊二十八年傳曰晉獻公娶於賈無子烝於齊姜生秦穆夫人及大子申生先言穆姬后言申生知是申生姊也言娶於賈則是正妃杜言次妃者蓋杜別有所見也晉世家云申生母齊桓女也同母女弟爲秦穆夫人夷吾母重耳母女弟也按傳申生之母本是武公之妾武公末年齊桓始立不得爲齊桓女也虢射惠公之舅狐偃文公之舅二母不得爲姊妹也皆馬遷之妄也】且曰盡納羣公子注羣公子晉武獻之族宣二年傳曰驪姬之亂詛無畜羣公子音義【詛莊據反】晉侯烝於賈君又不納羣公子是以穆姬怨之晉侯許賂中大夫注中大夫國內執政裏防等音義【烝之承反】疏【正義曰晉語稱夷吾謂秦公子縶曰中大夫裏克與我矣吾命之以汾陽之田百萬防鄭與我矣吾命之以負葵之田七十萬此外猶應更有賂也】旣而皆背之賂秦伯以河外列城五東盡虢略南及華山內及解梁城旣而不與注河外河南也東盡虢略從河南而東盡虢界也解梁城今河東解縣也華山在農華陰縣西南音義【解音蟹注及下注同】疏【正義曰河自龍門而南至華陰而東晉在西河之東南河之北以河北爲內河南爲外虢略虢之境界也獻公滅虢而有之今許以賂秦列城五者自華山而東盡虢之東界其間有五城也傳稱許君焦瑕蓋是其二其餘三城不可知也列城猶列國言其城之大者解梁城則在河北非此河外五城之數也】晉饑秦輸之粟注在十三年秦饑晉閉之糴注在十四年故秦伯伐晉卜徒父筮之吉注徒父秦之掌龜卜者卜人而用筮不能通三易之占故據其所見雜占而言之疏【正義曰徒父以卜冠名知是掌龜卜者卜人當卜而今用筮知其本非所掌不能通三易之占其卦遇蠱不引易文是據其所見雜占而言之劉云案成十六年筮卦遇復雲南國蹙射其元王中厥目亦是雜占則筮法亦用雜占不必皆取易辭而云不能通三易之占者今刪定以爲此云渉河侯車敗又云千乘三去獲其雄狐了旡周易片意又云卜徒父筮之是卜人掌筮故杜云不能通三易而成十六年非卜人爲筮且南國蹙𨿽非易辭還是周易之象不與此同劉君以彼難此而防杜過非也】渉河侯車敗詰之注秦伯之軍渉河則晉侯車敗也秦伯不解謂敗在已故詰之音義【詰起吉反】疏【正義曰如杜此意則下千乘三去謂晉侯之乘車三度敗壞而去三去之後而獲晉君也劉以爲侯者五等總名國君大號以涉河侯車敗爲秦伯車敗又云韓戰之前秦晉未有交兵何得言晉侯車有三敗以爲秦伯車三敗也今刪定知不然者以秦是伯爵晉實是侯爵旣云侯車敗故知是晉侯車敗秦伯乍聞車敗謂敗在已不達其旨故致詰問也又以韓戰之前秦晉未有交兵何得言晉侯車有三敗者此謂車有敗壊非兵敗也劉君數生異見以規杜非也】對曰乃大吉也三敗必獲晉君其卦遇蠱注巽下艮上蠱音義【蠱音古】疏【正義曰艮剛巽柔剛上而柔下巽順艮止旣順而止無所爭競可以有事故曰蠱序卦曰蠱者事也】曰千乘三去三去之餘獲其雄狐夫狐蠱必其君也注於周易利渉大川往有事也亦秦勝晉之卦也今此所言蓋卜筮書雜辭以狐蠱爲君其義欲以諭晉惠公其象未聞音義【乘繩證反去起居反又起據反一音起呂反下同】疏【正義曰筮者若取周易則其事可推此不引易意不可知故杜捨此傳文而以周易言之蠱卦彖云利渉大川往有事也秦晉隔河往而有事亦是秦勝晉之卦也今此所言不出於易蓋卜筮之書別有雜辭此雜辭不出周易無可據而推求故云其象未聞】蠱之貞風也其悔山也注內卦爲貞外卦爲悔巽爲風秦象艮爲山晉象疏【正義曰筮之畫卦從下而始故以下爲內上爲外此言貞風悔山知內爲貞外爲悔洪範論筮云曰貞曰悔是筮之二體有貞悔之名也貞正也筮者先爲下體而以上卦重之是內爲正也幹之上九稱亢龍有悔從下而上物極則悔是外爲悔也凡筮者先爲其內後爲其外內卦爲已身外卦爲他人故巽爲秦象艮爲晉象】歲云秋矣我落其實而取其材所以克也注周九月夏之七月孟秋也艮爲山山有木今歲已秋風吹落山木之實則材爲人所取實落材亡不敗何待三敗及韓注晉侯車三壞疏【正義曰謂晉之車乘三度與秦戰而敗壞非謂晉侯親乘之車也杜言晉侯車壞者成上侯車敗之文故也且晉之車總屬晉侯亦得云晉侯車也劉云此一句是史家序事充卜人之語言秦伯之車三經敗壞乃至於韓而晉始懼】晉侯謂慶鄭曰寇深矣若之何對曰君實深之可若何公曰不孫卜右慶鄭吉弗使注惡其不孫不以爲車右此夷吾之多忌音義【孫音遜注同惡烏路反】步揚禦戎家僕徒爲右注步揚郤犨之父乘小駟鄭入也注鄭所獻馬名小駟音義【駟音士】慶鄭曰古者大事必乘其產生其水土而知其人心安其敎訓而服習其道惟所納之無不如志今乘異產以從戎事及懼而變將與人易注變化人意亂气狡憤陰血周作張脈僨興外彊中漧注狡戾也僨動也气狡憤於外則血脈必周身而作隨气張動外𨿽有彊形而內實幹竭音義【狡古卯反憤扶粉反張中亮反注同脈音麥憤方問反】疏【正義曰言馬之亂气狡戾而憤滿陰血徧身而動作張脈動起外𨿽有彊形內實幹竭外爲陽內爲陰血在膚內故稱陰血血旣動作脈必張起故言張脈也气憤於外內必漧燥內血爲力故內潤則彊內幹則弱言幹竭者竭盡也內幹則力盡】進退不可周旋不能君必悔之弗聽九月晉侯逆秦師使韓簡視師注韓簡晉大夫韓萬之孫復曰師少於我鬭士倍我公曰何故對曰出因其資注謂奔梁求秦入用其寵注爲秦所納饑食其粟三施而無報是以來也今又擊之我怠秦奮倍猶未也公曰一夫不可狃況國乎注狃也言辟秦則使來音義【施式氏反年末注同狃女九反時世反又時設反】遂使請戰曰寡人不佞能合其眾而不能離也君若不還無所逃命秦伯使公孫枝對曰君之未入寡人懼之入而未定列猶吾憂也注列位也苟列定矣敢不承命韓簡退曰吾幸而得囚注得囚爲幸言必敗壬戌戰於韓原注九月十三日疏【正義曰以經書十一月壬戌恐與經壬戌相亂故顯言之下注云十一月壬戌十四日是也】晉戎馬還濘而止注濘泥也還便旋也小駟不調故隋泥中音義【濘乃定反隋大果反】公號慶鄭慶鄭曰愎諫違卜注愎戾也音義【號戶刀反王戶報反】固敗是求又何逃焉遂去之梁由靡禦韓簡虢射爲右輅秦伯將止之注輅迎也止獲也音義【輅五嫁反】鄭以救公誤之遂失秦伯秦獲晉侯以歸注經書十一月壬戌十四日經從赴晉大夫反首拔捨從之注反首亂頭髮下垂也拔艸舍止壞形毀服音義【拔滿末反注皆同】秦伯使辭焉曰二三子何其慼也寡人之從君而西也亦晉之妖夢是踐豈敢以至注狐突不寐而與神言故謂之妖夢申生言帝許罰有罪今將晉君而西以厭息此語踐厭也音義【厭於冉反一音於甲反又於輙反下同】晉大夫三拜稽首曰君履后土而戴皇天皇天后土實聞君之言羣臣敢在下風穆姬聞晉侯將至以太子防與女簡璧登臺而履薪焉注防康公名其母弟也簡璧防姊妹古之宮閉者皆居之臺以抗絕之穆姬欲自罪故登臺而薦之以薪左右上下者皆履柴乃得通音義【防於耕反履如字徐本作屨九具反抗苦浪反薦在薦反上時掌反】疏【正義曰文十八年秦伯防卒卽此康公也防連文卽言與女簡璧知是防弟簡璧是其姊妹也劉向列女傳說此事云與太子防公子與女簡璧亦以簡璧爲女也此言登臺履薪是自囚之事哀八年傳稱邾子又無道吳子囚諸樓臺栫之以棘以此二文知古之宮閉者皆居之於臺以抗絕之俗本作屨者履是在足之服故踐者亦稱屨是以誤焉定本作履薪】使以免服衰絰逆且告注免衰絰遭喪之服令行人服此服迎秦伯且告將以恥辱自殺音義【免音問又作才音同衰七雷反絰大結反令力呈反下同】疏【正義曰初死則有免服成則衰絰皆爲遭喪之服傳文於此或有曰上天降災使我兩君相見不以玉帛而以興戎若晉君朝以入則婢子夕以死夕以入則朝以死惟君裁之左傳本無此言後人妄增之耳何以知其然二十二年傳曰寡君之使婢子侍執巾櫛杜云婢子婦人之卑稱若此有婢子不當捨此而注彼也又此注云且告夫人將以恥辱自殺若有此辭不煩彼注服防解誼其文甚煩傳本若有此文服防必應多解何由四十餘字不解一言亦至二十二年始解婢子明是本無之也今定本亦無】曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之乃捨諸靈臺注在京兆鄠縣周之故臺亦所以杜絕令不得通外內音義【鄠音戶自曰上天降災此凡四十七字檢古本皆無尋杜注亦不得有有是後人加也】大夫請以入公曰獲晉侯以厚歸也旣而喪歸焉用之注若將晉侯入則夫人或自殺音義【焉於防反】大夫其何有焉注何有猶何得且晉人慼憂以重我注謂反首拔捨天地以要我不圖晉憂重其怒也我食吾言背天地也注食消也音義【要於遙反重直用反下同】重怒難任背天不祥必歸晉君注任當也音義【任音壬注及下同】公子縶曰不如殺之無聚慝焉注公子縶秦大夫恐夷吾歸復相聚爲惡音義【縶張執反又丁立反慝他得反後同復扶又反】子桑曰歸之而質其大子必得大成晉未可滅而殺其君祗以成惡注祗適也音義【質音置下注質秦同祗音支】且史佚有言曰無始禍注史佚周武王時太史名佚音義【佚音逸大音泰】無怙亂注恃人亂爲已利音義【怙音戶】無重怒重怒難任陵人不祥乃許晉平晉侯使郤乞告瑕呂飴甥且召之注郤乞晉大夫也瑕呂飴甥卽呂甥也蓋姓瑕呂名飴甥字子金晉侯聞秦將許之平故告呂甥召使迎已音義【飴音怡】子金敎之言曰朝國人而以君命賞注恐國人不從故先賞之於朝且告之曰孤𨿽歸辱社稷矣其卜貳圉也注貳代也圉惠公太子懷公眾皆哭注哀君不還國晉於是乎作爰田注分公田之稅應入公者爰之於所賞之眾音義【爰於元反】疏【正義曰服防孔晁皆云爰易也賞眾以田易其疆畔杜言爰之於所賞之眾則亦以爰爲易謂舊入公者乃攺易與所賞之眾】呂甥曰君亡之不卹而羣臣是憂惠之至也將若君何眾曰何爲而可對曰徵繕以輔孺子注徵賦也繕治也孺子太子圉音義【孺如諭反】諸侯聞之喪君有君羣臣輯睦甲兵益多好我者勸惡我者懼庶有益乎眾說晉於是乎作州兵注五黨爲州州二千五百家也因此又使州長各繕甲兵音義【喪息浪反後同輯音集又七入反好呼報反惡烏路反說音悅長丁丈反下長男同】疏【正義曰周禮鄕大夫以歲時登其夫家之眾寡辯其可任者州長則否今以州長管人旣少督察易精故使州長治之】初晉獻公筮嫁伯姬於秦遇歸妹注兌下震上歸妹之睽注兌下離上睽歸妹上六變而爲睽音義【睽苦圭反徐音圭】疏【正義曰兌下震上爲歸妹震爲長男兌爲少女兌說也震動也少陰而承長陽說以動是歸妹之象婦人謂嫁爲歸故名此卦爲歸妹兌下離上爲睽兌爲澤離爲火火動而上澤動而下乖離之象故名此卦爲睽睽乖也】史蘇占之曰不吉注史蘇晉卜筮之史疏【正義曰易歸妹上六爻辭女承筐無實士刲羊無血無攸利此引彼文而以血爲實爲貺惟倒其句攺兩字而加二亦耳其意亦不異也二句以外皆史蘇自衍卦意而爲之辭非易文也易之爻辭亦名爲繇故云其繇曰刲刺也貺賜也刺所以求血士刲羊亦無血筐所以承賜女承筐亦無賜皆所求無獲是不吉之象西方鄰國有責讓之言不可報償也嫁妹者欲其與夫和親而其爻變爲暌歸妹之値睽爻旣嫁而更乖張猶如無助者也言夫不助妻故乖離也震變爲離離還變爲震震爲雷離爲火震變爲離是雷變爲火以其爲雷爲火此嬴敗姫言秦將敗晉也震爲車上六爻在震體則無其應是爲車則脫其輹離爲火上九爻在離體則失其位是爲火則焚其旗車敗旗焚是不利於行師若其行師敗於宗族之丘邑也以其變爲睽卦復就睽卦求之睽卦則上九孤絕失位是乖離而孤獨也孤獨無助遇寇難則張之弧弧弓也遇寇張弓怖懼警備亦是不吉之象侄其從姑言兄子其當從至姑家與同處也在姑家六年其將逋亡逃歸其本國而棄遺其家室言將棄妻而獨歸也歸家之明年其將死於髙梁之虛筮嫁女而得此卦是不吉之象】其繇曰士刲羊亦無也女承筐亦無貺也注周易歸妹上六爻辭也血也貺賜也刲羊士之功承筐女之職上六無應所求不獲故下刲無血上承無實不吉之象也離爲中女震爲長男故稱士女音義【繇直又反刲苦圭反刺割也音荒筐曲方反貺音況本亦作況應應對之應下無應同中丁仲反】疏【正義曰易之爻辭無二亦字傳文加之言男亦猶女女亦猶男其意同也易言血而此言知是血也貺賜釋詁文刲刺也廚宰男子之事故刲羊士之功也筐篚婦人所掌故承筐女之職也上爻與三其位相値一陰一陽乃爲相應上三俱是陰爻是爲無應動而無人應之所求無獲故下刺無血上承無實是不吉之象上爻變則是震爲離離爲中女故稱女承筐震爲長男男稱士故爲士刲羊王弼以兌爲羊羊謂三也上六處卦之窮仰無所承下又無應爲女而上承則虛筐而莫之與爲士而下命則刲羊而無血不應所命也言士發命而莫之應女承筐而莫之與是不吉之象服防以離爲戈兵兌爲羊震變爲離是用兵刺羊之象也三至五有坎象坎爲血血在羊上故刺無血也震爲竹竹爲筐震變爲離離爲火火動而上其施不下故筐無實也此士刲羊女承筐是歸妹上六爻辭直據上六之一爻故杜云上六無應所求不獲故下刲無血上承無實與王輔嗣同則不須變爲離卦自有士女之義今杜云離爲中女便是據變之後始有女承筐之象旣爲離卦則上九有應所以與易說卦不同者但易之所論當卦爲義此旣用筮法震變爲離故以離震雜說其理與易不同故服防亦稱離爲戈兵用變爲說也】西鄰責言不可償也注將嫁女於西而遇不吉之卦故知有責讓之言不可報償音義【責側介反又如字償市亮反又音常】疏【正義曰如杜此言直以遇卦不吉則知言不可償不知其象何所出也服虔以爲三至五爲坎坎爲月月生西方故爲西鄰坎爲水兌爲澤澤聚水故坎責之澤澤償水則竭故責言不可償此取象甚迂杜言虛而不經謂此類也】歸妹之睽猶無相也注歸妹女嫁之卦睽乖離之象故曰無相相助也音義【相息亮反注同】疏【正義曰杜意嫁女而遇睽離之爻卽是無相助也不知其象所出服虔云兌爲金離爲火金火相遇而相害故無助也】震之離亦離之震注二卦變而气相通疏【正義曰爲震與離通也震旣與離通則離亦與震通言此二卦相通者爲下張本震爲雷雷是動離爲火震之離是動來適火離之震是火往適動欲明火之動熾之意】爲雷爲火爲嬴敗姬注嬴秦姓姬晉姓震爲雷離爲火火動熾而害其母女嫁反害其家之象故曰爲嬴敗姬音義【嬴音盈】疏【正義曰震爲雷離爲火說卦文服虔云離爲日爲火秦嬴姓水位三至五有坎象水勝火故爲嬴敗姬】車說其輹火焚其旗不利行師敗於宗丘注輹車下縛也丘猶邑也震爲車離爲火上六爻在震則無應故車脫輹在離則失位故火焚旗言皆失車火之用也車敗旗焚故不利行師火還害母故敗不出國近在宗邑音義【說吐活反注同輹音福又音服案車旁著畐音福老子所云三十輻共一轂是也車旁著復音服是車下伏兔如字又扶臥反】疏【正義曰子夏易傳云輹車下伏兔也今人謂之車屐形如伏兔以繩於軸因名也土之髙者曰丘眾之所聚爲邑故丘猶邑也晉語震爲車也說卦離爲火上爻在震則無應故車脫輹三亦陰爻是無應也在離則失位故火焚其旗初三五奇爲陽位二四上偶爲陰位在離則變爲陽而居陰位是失位也師行必乘車而建旗車敗旗焚故不利行師也火還害母故敗不出國近在宗邑也服防云五至三有坎爲水象震爲車車得水而脫其輹也震爲龍龍爲諸侯旗離之震故火焚其旗也震東方木兌西方金木遇金必敗韓有先君之宗廟故曰宗丘】歸妹睽孤寇張之弧注此睽上九爻辭也處睽之極故曰睽孤失位孤絕故遇寇難而有弓矢之警皆不吉之象音義【難乃旦反警音景】疏【正義曰睽卦上九云上九睽孤見豕負塗載鬼一車先張之弧復脫之弧匪寇婚媾往遇兩則吉彼文甚多此略取之先張之弧謂見寇而張弓故曰遇寇難而有弓失之警皆不吉之象服防云坎爲寇爲弓故曰寇張之弧】侄其從姑注震爲木離爲火火從木生離爲震妹於火爲姑謂我侄者我謂之姑謂子圉質秦音義【侄待結反字林丈一反】疏【正義曰釋親云父之姊妹爲姑女子謂晜弟之子爲侄是謂我侄者我謂之姑】六年其逋逃歸其國而棄其家注逋亡也家謂子圉婦懷嬴音義【逋補吾反】疏【正義曰桓卞八年傳曰女有家男有室室家通言耳夫謂妻爲家棄其家謂棄其妻故爲懷嬴也子圉以十七年質於秦二十二年逃歸是六年乃逋也】明年其死於髙梁之虛注惠公死之明年文公入殺懷公於髙梁髙梁晉地在平陽楊縣西南凡筮者用周易則其象可推非此而往則臨時占者或取於象或取於气或取於時日王相以成其占若盡附會以爻象則構虛而不經故略言其歸趣他皆仿此音義【虛去魚反王於況反相息亮反構本又作講各依字讀】疏【正義曰圉以二十二年歸二十三年惠公死二十四年二月殺懷公於髙梁是爲惠公死之明年也此筮之意言六年逋明年死則是逃歸之明年而云惠公死之明年者以二月卽死據夏正言之猶是逃歸之明年也但周正已攺故以惠公証之耳春秋筮事旣多此占最少其象故杜因而明之云用周易則其象可推非周易則不可得知本意所取不在周易者盡皆附會爻象以求其事則象非其類事非其實全構虛而不經故略言歸趣而已不能盡得其象也陰陽書以爲春則爲木王火相土死金囚水休時日王相謂此也】及惠公在秦曰先君若從史蘇之占吾不及此夫韓簡侍曰龜象也筮數也物生而後有象象而後有滋滋而後有數先君之敗徳及可數乎史蘇是占勿從何益注言龜以象示筮以數告象數相因而生然後有占占所以知吉凶不能變吉凶故先君敗徳非筮數所生𨿽復不從史蘇不能益禍音義【夫音扶先君之敗徳及絕句可數乎一讀及可數乎數色主反復扶又反】疏【正義曰卜之用龜灼以出兆是龜以金木水火土之象而告人筮之用蓍揲以爲卦是筮以陰陽蓍策之數而告人也凡是動植飛走之物物旣生訖而後有其形象旣爲形象而後滋多滋多而後始有頭數其意言龜以象而示人筮以數而告人惠公之意以先君若從史蘇之占不嫁伯姬於秦已便不及此禍尢先君不從卜筮也韓簡之意以爲惠公及禍自由先君獻公廢適立庶之敗徳不由卜筮故云先君之敗徳旣定致公今及此禍可由筮數始生之乎敗徳有其象數筮龜從後而知因嫁女於秦見於蓍兆故云史蘇是占縱使當時不從何能加益此禍明禍敗旣定龜筮知之從之不能損不從不能益也注正義曰謂象生而後有數是數因象而生也若易之卦象則因數而生故先揲蓍而後得卦是象從數生也上云龜象筮數下直言數不言象者上總論卜筮故龜筮並言當時惟筮伯姫故下直舉數耳】詩曰下民之孽匪降自天僔沓背憎職競由人注詩小雅言民之有邪惡非天所降僔沓面語背相憎疾皆人競所主作因以諷諌惠公有以召此禍也音義【孽魚列反僔尊本反沓徒合反邪似差反諷方鳳反】疏【正義曰詩小雅十月之交篇也下民之有邪惡妖孽非是下自上天今小人僔僔沓沓相對譚語背則相憎主於競逐爲惡者由人耳因以諷諌惠公言善惡由公耳】○震夷伯之廟罪之也於是展氏有隱慝焉注隱惡非法所得尊貴罪所不加是以聖人因天地之變自然之妖以感動之知達之主則識先聖之情以自厲中下之主亦信妖祥以不妄神道助敎惟此爲深音義【知音智】疏【正義曰慝訓惡也隱蔽之惡不見於外非法令所得繩也其人尊貴非刑罰所能加也忽有震破其廟乃是幽冥加罪聖人因天地之變自然之妖故章其事以感動穢行之人使自懲肅也知達之主則識先聖之情知此欲以懼愚人也中下之主亦信此妖祥之事謂身爲惡行神必加禍以此不妄動作易稱聖人以神道設敎故云神道助敎惟此事爲深因此遂泛解春秋諸有妖祥之事皆爲此也】○冬宋人伐曹討舊怨也注莊十四年曹與諸侯伐宋○楚敗徐於婁林徐恃救也注恃齊救○十月晉陰飴甥防秦伯盟於王城注陰飴甥卽呂甥也食采於陰故曰陰飴甥王城秦地馮翊臨晉縣東有王城今名武鄕秦伯曰晉國和乎對曰不和小人恥失其君而悼喪其親注痛其親爲秦所殺不憚徵繕以立圉也曰必報讎寧事戎狄君子愛其君而知其罪不憚徵繕以待秦命曰必報徳有死無二以此不和秦伯曰國謂君何對曰小人慼謂之不免君子恕以爲必歸小人曰我毒秦秦豈歸君注毒謂三施不報音義【憚徒旦反】君子曰我知罪矣秦必歸君貳而執之服而捨之徳莫厚焉刑莫威焉服者懷徳貳者畏刑此一役也注言還惠公使諸侯威服復可當一事之功音義【捨如字又音捨還音環】疏【正義曰服防云一役者謂韓戰之役知不然者呂甥之言勸秦伯而納晉侯假稱君子之意若納晉君可以更當一役之功欲深勸秦伯若直論韓戰之役於秦未有深利何肯納也故杜別爲其說劉以服義規之𨿽於理亦通未爲殊絕】秦可以霸納而不定廢而不立以徳爲怨秦不其然秦伯曰是吾心也攺館晉侯饋七牢焉注牛羊豕各一爲一牢音義【饋其位反】蛾析謂慶鄭曰盍行乎注蛾析晉大夫也音義【蛾魚綺反或作蟻一音五和反析星歷反本或作晢盍戶臘反】對曰陷君於敗注謂呼不往誤晉師失秦伯敗而不死又使失刑非人臣也臣而不臣行將焉入十一月晉侯歸丁丑殺慶鄭而後入注丁丑月二十九日音義【焉於防反】是歲晉又饑秦伯又餼之粟曰吾怨其君而矜其民且吾聞唐叔之封也箕子曰其後必大晉其庸可兾乎注唐叔晉始封之君武王之子箕子殷王帝乙之子紂之庶兄音義【餼許气反】注【正義曰唐叔晉始封之君晉世家文也宋世家云箕子者紂親戚也止云親戚不知爲父也兄也鄭王肅皆以箕子爲紂之諸父服杜以爲紂之庶兄旣無正文各以其意言耳歷檢諸書不見箕子之名惟司馬彪注莊子云胥余箕子名不知其然否】姑樹徳焉以待能者於是秦始徵晉河東置官司焉注徵賦也

經十有六年春王正月戊申朔隕石於宋五注隕落也聞其隕視之石數之五各隨其聞見先後而記之莊七年星隕如雨見星之隕而墜於四遠若山若水不見在地之驗此則見在地之驗而不見始隕之星史各據事而書音義【隕於敏反數色主反墜直類反】疏【正義曰隕落釋詁文公羊傳曰曷爲先言霣而後言石霣石記聞聞其磌然視之則石察之則五是隨聞見先後而記之也傳稱隕星也則石亦是星而與星隕文倒故解之彼見星之隕不見在地之驗此見在地之石不見始隕之星史各據事而書故文異也三十三年書隕霜者亦見在地之霜不見在天之驗故霜上言隕與此同也星石霜言隕雪雹螽言雨者其狀似雨者稱雨不似雨者卽稱隕也】是月六鷁退飛過宋都注是月隕石之月重言是月嫌同日鷁水鳥髙飛遇風而退宋人以爲災告於諸侯故書音義【是月本或作是日鷁五歷反本或作鶂音同六其數也過古禾反重直用反傳注同】疏【正義曰月令諸言是月皆是前事之月知此是隕石之月也石隕鷁退俱是宋事事相類而同時告故重言是月嫌同日也告者不以鷁退之日告故言是月以異之鷁水鳥者相傳爲然春秋考異郵云鷁者毛羽之虫生陰而屬於陽洪範五行傳曰鷁者陽禽鷁字或作鶂廣志云鷁古退飛者今以其首爲船頭莊子云鷁之相視眸子不運而風化博物志云雄雌相視則孕或曰維鳴上風雌承下風則亦孕是也鳥飛不能自退傳言風也是鳥髙飛遇風而退卻也公羊傳曰視之則六察之則鷁徐而察之則退飛是亦隨見先後而書之魯史而記宋事知其宋人以爲災告於諸侯故書】

三月壬申公子季友卒注無傳稱字者貴之公與小斂故書日音義【與音預斂力驗反公與小斂本亦作公與斂】疏【正義曰季是其字友是其名猶如仲遂叔肹之類皆名字雙舉劉以季爲氏而規杜過非也云季友仲遂皆生賜族非字也】夏四月丙申鄫季姬卒注無傳音義【鄫似陵反】

秋七月甲子公孫玆卒注無傳

冬十有二月公會齊侯宋公陳侯衞侯鄭伯許男邢侯曹伯於淮注臨淮郡左右音義【邢音刑淮音懷】疏【正義曰淮水發源入海其路甚長會於淮者必是防於水旁不得會於水內杜欲指其處無以可明故云臨淮郡左右】

傳十六年春隕石於宋五隕星也注但言星則嫌星使石隕故重言隕星疏【正義曰下云風也是風使鷁退此若直言星也則嫌是星使石隕故重言隕星以明所隕之石卽是星也易稱在天成像在地成形則星之在上其形不可知也古今之說星隕至地皆言爲石經書在地之驗故言隕石傳本在天之時故言隕星不知星之在上其形本是石也爲當旣隕始變爲石聖賢不說難得而知】六鷁退飛過宋都風也注六鷁遇迅風而退飛風髙不爲物害故不記風之異音義【迅音信又音峻疾也】周內史叔興聘於宋宋襄公問焉曰是何祥也吉凶焉在注祥吉凶之先見者襄公以爲石隕鷁退能爲禍福之始故問其所在音義【焉於虔反見賢徧反又如字】疏【正義曰中庸云國家將興必有貞祥國家將亡必有妖孽則事之先見善惡異名吉之先見謂之祥凶之先見謂之妖此總云祥者彼對文耳書序云亳有祥桑谷共生於朝五行傳云靑祥白祥之類惡事亦稱爲祥祥是總名公問是何祥也吉凶焉在故杜並以吉凶解之言吉凶先見皆爲祥也襄公以爲石隕鷁退能爲禍福之始故問其所在蓋當慮其在已故問之】對曰今玆魯多大喪注今玆此歲明年齊有亂君將得諸侯而不終注魯喪齊亂宋襄公不終別以政刑吉凶他占知之疏【正義曰此三者叔興止言其事不說知之所由或觀政敎刑法或他事別有占驗故云別以政刑他占知之言知之不由石鷁也劉云政者若周大夫入陳竟見官職不修君臣南冠如夏氏知簡夷將亂子貢見公執玉卑知其替死也刑者若夷吾忌克多怨君子知其不終也吉凶有二陰陽調序四海玉燭時吉也陰陽錯逆寒暑失度民多癘役五穀不登時凶也父慈子孝君義臣忠人吉也父不父子不子君不君臣不臣人凶也】退而告人曰君失問是陰陽之事非吉凶所生也注言石隕鷁退陰陽錯逆所爲非人所生襄公不知陰陽而問人事故曰君失問叔興自以對非其實恐爲有識所譏故退而告人音義【錯七落反】疏【正義曰劉云言是陰陽之事也則知事由陰陽若陰陽順序則物皆得性必無妖異故云陰陽錯逆所爲非人吉凶所生也傳稱天反時爲災地反物爲妖人反徳爲亂亂則妖災生洪範咎徴曰狂恆雨若之類皆言人有愆失乃致陰陽錯逆而云陰陽錯逆非人所生者石隕鷁飛事由陰陽錯逆陰陽錯逆乃是人行所致襄公不問已行何失致有此異乃謂旣有此異將來始有吉凶故答云是乃陰陽之事非將來吉凶所生言將來若有吉凶協此石鷁之異耳非始從石鷁而出也襄公不知陰陽錯逆爲旣往之咎乃謂將來吉凶出石鷁之間是不知陰陽而空問人事故云君失問也叔興若以實對當云由君愆失致有此異今乃別以政刑他占橫說齊亂魯喪自以對非其實恐爲有識所譏故退而告人以此言也服防云鷁退風咎君行所致非吉凶所從生襄公不問已行何失而致此變但問吉凶焉在以爲石隕鷁退吉凶所從而生故云君失問是劉用服義爲說也今刪定以杜注云石鷁陰陽錯逆所爲非人所生則陰陽錯逆自然有此非由人事之失致此錯逆又吉凶不由石鷁所生故傳云是陰陽之事非吉凶所生是吉凶不由石鷁石鷁所生不由於人則吉凶之來別由人行得失耳故釋例云或異而無感或感而不可知如此之類是也其傳云亂則妖災生洪範曰狂恆雨若此皆假之陰陽以爲勸戒神道助敎非實辭也但聖賢之說未知孰是故兩載其義以俟後賢】吉凶由人吾不敢逆君故也注積善餘慶積惡餘殃故曰吉凶由人君問吉凶不敢逆之故假他占以對音義【殃於良反】疏【正義曰積善餘慶積惡餘殃易文言文也言將來吉凶由人行所致行善則有吉行惡則有凶吉凶自由於君不從石鷁而出吾不敢逆君之心故假他占以對之】○夏齊伐厲不克救徐而還注十五年齊伐厲以救徐○秋狄侵晉取狐廚受鐸渉汾及昆都因晉敗也注狐廚受鐸昆都晉三邑平陽臨汾縣西北有狐谷亭汾水出大原南入河音義【狐音胡廚直誅反鐸徒各反汾扶雲反水名大原音泰】疏【正義曰汾水從平陽南流折而西入於河臨汾縣在汾水北狐谷疑是狐廚乃在縣之西北則狐廚受鐸皆在汾北狄自北而侵南渉汾水至於昆都昆都在汾南也】○王以戎難告於齊齊徵諸侯而戍周注十一年戎伐京師以來遂爲王室難音義【難乃旦反注同】○冬十一月乙卯鄭殺子華注終管仲之言事在七年○十二月會於淮謀鄫且東略也注鄫爲淮夷所病故音義【爲於僞反】城鄫役人病有夜登丘而呼曰齊有亂不果城而還注役人遇厲气不堪久駐故作妖言音義【呼火故反還音旋】

經十有七年春齊人徐人伐英氏音義【英於京反】

夏滅項注項國今汝陰項縣公在會別遣師滅項不言師諱之音義【項胡講反國名魯滅之也二傳以爲齊滅】疏【正義曰知非師少不言師而言諱之者沈云襄十三年傳云用大師焉曰滅此旣稱滅故知用大師劉云案傳齊人以爲討討其滅國非討用師旣不諱滅何以諱師謂將卑師少稱人不可自言魯人故不稱師不達此防以爲將卑師少以規杜過非也】

秋夫人姜氏會齊侯於卞注卞今魯國卞縣音義【卞皮彥反】疏【正義曰婦人送迎不出門見兄弟不逾閾今出會齊侯無譏文者凡夫人之行得禮失禮直書其事善惡自明故於文悉無褒貶此時公爲齊人所止夫人會以釋之縱使違禮不合貶責】

九月公至自會注公旣見執於齊猶以防致者諱之冬十有二月乙亥齊侯小白卒注與僖公八同盟赴以名疏【正義曰元年盟於犖三年公子友如齊涖盟五年於首止七年於寗母八年於洮九年於葵丘十五年於牡丘四年與屈完盟於召陵諸侯皆在公亦與焉故爲八也同盟相赴以名主謂當時兩君但與其父盟亦得以名赴其子耳與僖盟旣多故不復通數莊閔也】

傳十七年春齊人爲徐伐英氏以報婁林之役也注英氏楚與國婁林役在十五年音義【爲於僞反】○夏晉大子圉爲質於秦秦歸河東而妻之注秦徵河東置官司在十五年音義【圉魚呂反質音致下同妻七許反下同】惠公之在梁也梁伯妻之梁嬴孕過期注過十月不產懷子曰孕音義【嬴音盈下同孕以證反過古禾反】疏【正義曰十月而產婦人大期又家語云人十月而生故知過期過十月也易稱婦孕不育說文云孕懷子也】卜招父與其子卜之注卜招父梁大卜音義【招上遙反大音泰】其子曰將生一男一女招曰然男爲人臣女爲人妾故名男曰圉女曰妾注圉養馬者不聘曰妾疏【正義曰昭七年傳曰馬有圉牛有牧內則云聘則爲妻奔則爲妾是也】及子圉西質妾爲宦女焉注宦事秦爲妾音義【宦音患】○師滅項注師魯師淮之會公有諸侯之事未歸而取項注淮會在前年冬諸侯之事會同講禮之事齊人以爲討而止公注內諱執皆言止○秋聲姜以公故會齊侯於卞注聲姜僖公夫人齊女九月公至書曰至自會猶有諸侯之事焉且諱之也注恥見執故托會以告廟疏【正義曰實無諸侯之事而言至自會者尙似有諸侯之事焉】○齊侯之夫人三王姬徐嬴蔡姬皆無子齊侯好內多內寵內嬖如夫人者六人長衞姬生武孟注武孟公子無虧音義【好呼報反嬖必計反長丁丈反下注同】少衞姬生惠公注公子元音義【少計照反】鄭姬生孝公注公子昭葛嬴生昭公注公子潘音義【潘判丹反】密姬生懿公注公子商人宋華子生公子雍注華氏之女子姓音義【華戶化反】公與管仲屬孝公於宋襄公以爲大子雍巫有寵於衞共姬因寺人貂以薦羞於公注雍巫雍人名巫卽易牙音義【屬音燭共音恭本亦作恭貂音雕易音亦】疏【正義曰周禮掌食之官有內雍外雍此人爲雍宜名巫而字易牙也】亦有寵公許之立武孟注易牙旣有寵於公爲長衞姬請立武孟音義【爲於僞反】管仲卒五公子皆求立冬十月乙亥齊桓公卒注乙亥十月八日易牙入與寺人貂因內寵以殺羣吏注內寵內官之有權寵者而立公子無虧孝公奔宋十二月乙亥赴辛巳夜殯注六十七日乃殯音義【殯必刅反】

經十有八年春王正月宋公曹伯衞人邾人伐齊注納孝公

夏師救齊注無傳

五月戊寅宋師及齊師戰於甗齊師敗績注無虧旣死曹衞邾先去魯亦罷歸故宋師獨與齊戰不稱宋公不親戰也大崩曰敗績甗齊地音義【甗魚免反又魚偃反又音言一音彥】狄救齊注無傳救四公子之徒

秋八月丁亥齊桓公注十一月而葬亂故八月無丁亥日誤

冬邢人狄人伐衞注狄稱人者史異辭傳無義例疏【正義曰決上狄救齊不稱人也於例將卑師眾稱師將卑師少稱人謂中夏諸侯之例此稱邢人是將卑師少者夷狄旣無爵命非有君臣之別文多稱戎稱狄今君臣同文或單稱狄或稱狄人是時史異辭非褒貶也谷梁傳曰狄其稱人何也善累而後進之伐衞所以救齊也其意以爲上已救齊今復伐衞救齊故進之稱人左氏無此義故爲史異辭】

傳十八年春宋襄公以諸侯伐齊三月齊人殺無虧注以說宋音義【說音悅又如字】○鄭伯始朝於楚注中國無霸故楚子賜之金旣而悔之與之盟曰無以鑄兵注楚金利故音義【鑄之樹反】疏【正義曰考工記云吳越之劍是也】故以鑄三鐘注古者以銅爲兵傳言楚無霸者遠略○齊人將立孝公不勝四公子之徒遂與宋人戰注無虧已死故曰四公子音義【勝音升又升證反】夏五月宋敗齊師於甗立孝公而還○秋八月葬齊桓公注孝公立而後得○冬邢人狄人伐衞圍莬圃衞侯以國讓父兄子弟及朝眾曰苟能治之燬請從焉注燬衞文公名音義【莬音徒圃布古反又音布燬吁委反】眾不可注不聽衞侯讓而從師於訾婁注陳師訾婁訾婁衞邑音義【訾子斯反婁郎句反又郎鉤反】狄師還注獨言狄還則邢畱距衞言邢所以終爲衞所滅○梁伯益其國而不能實也注多築城邑而無民以實之命曰新裏秦取之

經十有九年春王三月宋人執滕子嬰齊注稱人以執宋以罪及民告例在成十五年傳例不以名爲義書名及不書名皆從赴音義【嬰於盈反】疏【正義曰此云宋人執滕子下云邾人執鄶子二君於傳無不道之狀而皆稱人以執是宋公欲重其罪以罪及民告故史從而書之以示虛實釋例曰凡諸侯無加民之惡而稱人以執皆時之赴告欲重其罪以加民爲辭國史承之書之於策而簡牘之記具存夫子因示虛實故傳隨而著其本狀以明得失也滕子鄶子皆稱人見執宋欲重二國之罪故以不道赴或名或不名從所告之文也傳具載子魚之辭以虐二國之君見義明非罪也杜言書名從赴者諸侯被執其罪與不罪直以執者稱人稱侯爲異傳例不以書名爲義釋例曰諸見執者已在罪賤之地書名與否非例所加故但言執某侯也其意言被執已是罪賤書名更無可加故不復以名爲義旣不以爲義而被執者有名與不名知其皆從赴也】

夏六月宋公曹人邾人盟於曹南注無傳曹𨿽與盟而猶不服不肯致餼無地主之禮故不以國地而曰曹南所以及秋而見圍音義【與音預下亦與同餼許气反】疏【正義曰哀十二年傳曰諸侯之會侯伯致禮地主歸餼桓十四年公會鄭伯於曹傳曰曹人致餼禮也春秋諸會於國都者卽以國都名爲會地地主不序於列此會地於曹南則在曹之都也在曹之都而曹在列是曹𨿽與盟而心猶不服秋宋人圍曹傳曰討不服也以不服而被圍知此地以曹南卽是不服之狀明是不肯致餼無地主之禮以此故不以國地而曰曹南所以及秋而見圍以秋見圍知此時不服故注言之】鄫子會盟於邾注不及曹南之盟諸侯旣罷鄫乃會之於邾故不言如會疏【正義曰諸侯盟於曹南鄫子欲往會之未至於曹諸侯旣罷以邾旣盟訖故如邾會之本意欲往會盟未至於曹諸侯已去其實至於邾國故書會盟於邾言其意欲盟也二十八年踐土盟下云陳侯如會彼謂往至會所此不至會所故書其所至而不言如會襄七年鄬之會下鄭伯髠頑如會未見諸侯丙戌卒於鄵亦不至會所而云如會者其意欲會而在道身喪故亦書其所至義與此同但卒執事異故文異耳鄫子不及曹南而至於邾國蓋宋公知其在邾故使邾子執之】己酉邾人執鄫子用之注稱人以執宋以罪及民告也鄫𨿽失大國會盟之信然宋用之爲罰已虐故直書用之言若用畜產也不書社赴不及也不書宋使邾而以邾自用爲文南面之君善惡自專不得托之於他命音義【畜許又反】疏【正義曰昭十一年楚執蔡世子友用之與此執鄫子用之皆惡其無道直書用之言其若用畜牲所以惡楚宋也惡宋而以邾自用爲文者南面之君善惡自專不得托之他命事實惡宋亦所以惡邾也傳稱用之於社而經不書於社故云赴不及也劉規過云執蔡世子友用之不言岡山此何須云於社今刪定知不然者以莊二十五年皷用牲於社今鄫子旣同畜牲而用當云邾人用鄫子於社今不云於社故知赴不及則昭十一年執蔡世子友用之亦赴不及也】

秋宋人圍曹衞人伐邢注伐邢在圍曹前經書在後從赴

冬會陳人蔡人楚人鄭人盟於齊注地於齊齊亦與盟疏【正義曰地於齊者言卽以齊爲所盟之地也傳稱陳穆公請修桓公之好而爲此盟明是齊亦與盟地於齊而齊不序諸盟會以國都而地主不列於序者地主亦與盟會皆以此而知之耳】

梁亡注以自亡爲文非取者之罪所以惡梁音義【惡烏路反】疏【正義曰諸侯受命天子分地建國無相滅之理此以自亡爲文不書所取之國以爲梁國自亡非復取者之罪所以深惡梁耳非言秦得滅人國也釋例曰作事不時則怨讟動於民彼梁伯者虛與無虞之功詐稱無害之宼遂溝其宮以蕩百姓之心開大國之志是妖釁之先徴自亡之實應故不言秦滅梁而以自亡爲文】傳十九年春遂城而居之注承前年傳取新裏故不復言秦也爲此冬梁亡傳音義【復扶又反】○宋人執滕宣公○夏宋公使邾文公用鄫子於次睢之社欲以屬東夷注睢水受汴東經陳畱梁譙沛彭城縣入泗此水次有妖神東夷皆社祠之蓋殺人而用祭音義【睢音𨿽屬朱欲反譙在消反沛音貝泗音四祠音辭或音祀】疏【正義曰屬訓聚也殺鄫子以懼東夷使東夷聚來歸已也齊桓以徳屬諸侯諸侯聚歸齊桓注正義曰釋例曰汴水自滎陽受河睢水受汴東經陳畱梁國譙郡沛國至彭城縣入泗凡水首從水出謂之受流歸他水謂之入漢書之例爲然言汴從河出睢從汴出也次謂水旁也下云用諸淫昏之鬼則此祀不在祀典故雲此水次有妖神妖神而謂之社傳言以屬東夷則此是東夷之神故言東夷皆社祠之劉云按昭十年季平子伐莒獻俘始用人於亳社彼亳社舊不用人杜何以知此社殺人而用祭乎今知不然者彼傳云始用人於亳社故知舊來不用此云使邾文公用鄫子於次睢之社旣不言始明知舊俗用之劉取彼而規杜過非也】司馬子魚曰古者六畜不相爲用注司馬子魚公子目夷也六畜不相爲用謂若祭馬先不用馬音義【畜許又反注同爲於僞反下爲人同又如字注仿此】疏【正義曰爾雅釋畜馬牛羊豕犬雞謂之六畜周禮謂之六牲養之曰畜用之曰牲其實一物也此云六畜不相爲用昭十一年傳曰五牲不相爲用彼注不云馬而以其餘當之明其俱爲祭祀所用彼此同也周禮校人春祭馬祖鄭云馬祖天駟也孝經說曰房爲龍馬六畜之言先祖者惟此一文而已以外牛羊之等其祖不知爲何神也謂若祭馬先不用馬略舉一隅防有文者言之耳沈氏云春秋說天苑主牛又有天雞天狗天豕以馬祖類之此等各有其祖】小事不用大牲疏【正義曰雜記言釁廟用羊門夾室皆用雞隠十一年傳稱鄭伯之詛使卒出豭行出犬雞如此之類皆是不用大牲也】而況敢用人乎祭祀以爲人也民神之主也用人其誰饗之齊桓公存三亡國以屬諸侯注三亡國魯衞邢疏【正義曰齊語云魯有夫人慶父之亂二君弒死國絕無嗣桓公使髙子存之狄人攻邢桓公築夷儀以封之狄人攻衛衛人出廬於曹桓公城楚邱以封之是也衛則狄滅之矣魯邢不滅而言亡者美大齊桓之功耳】義士猶曰薄徳注謂欲因亂取魯緩救邢衞今一會而虐二國之君注宋公三月以會召諸侯執滕子六月而會盟其月二十二日執鄫子故云一會而虐二國之君又用諸滛昬之鬼注非周社故將以求霸不亦難乎得死爲幸注恐其亡國○秋衞人伐邢以報莬圃之役注邢不速退所以獨見伐於是衞大旱卜有事於山川不吉注有事祭也寗莊子曰昔周饑克殷而年丰今邢方無道諸侯無伯注伯長也音義【長丁丈反】天其或者欲使衞討邢乎從之師興而雨○宋人圍曹討不服也注曹南盟不修地主之禮故子魚言於宋公曰文王聞崇徳亂而伐之軍三旬而不降注崇崇侯虎音義【降戶江反下同】退修敎而復伐之因壘而降注復往攻之備不攺前而崇自服音義【復扶又反注同一本作而復伐之伐衍字也壘力軌反軍壘】詩曰刑於寡妻至於兄弟以禦於家邦注詩大雅言文王之敎自近及遠寡妻嫡妻謂大姒也刑法也音義【禦如字治也詩音五嫁反迎也嫡或作適丁歷反大姒音泰姒音似】今君徳無乃猶有所闕而以伐人若之何盍姑內省徳乎無闕而後動音義【盍胡臘反】○陳穆公請修好於諸侯以無忘齊桓之徳冬盟於齊修桓公之好也注宋襄暴虐故思齊桓音義【好呼報反下同】○梁亡不書其主自取之也注不書取梁者主名初梁伯好土功亟城而弗處民罷而弗堪則曰某寇將至乃溝公宮注溝壍音義【亟欺兾反罷音皮壍七艷反】曰秦將襲我民懼而潰秦遂取梁音義【潰戶外反】

經二十年春新作南門注魯城南門也本名稷門僖公更髙大之今猶不與諸門同攺名髙門也言新以易舊言作以興事皆更造之文也疏【正義曰魯城南門本名稷門今新作者新修彼稷門更令髙大因攺名髙門此事非有所據魯人相傳云然今時魯人其言猶如此也新者易舊之意作者興事之辭皆是更造之文也劉賈先儒皆云言新有故在言作有新在故爲此言以異之釋例曰言新意所起言作以興事通謂興起功役之事總而言之不復分別因舊與造新也】

夏郜子來朝注無傳郜姬姓國音義【郜古報反字林工竺反】疏【正義曰二十四年傳富辰所云郜之初封文王之子季之弟以後更無所聞惟此年一見而已無時君諡號不知誰滅之】

五月乙巳西宮災注無傳西宮公別宮也天火曰災例在宣十六年疏【正義曰谷梁以西宮爲閔公之廟禮宗廟在左不得稱西宮也公羊傳曰西宮者何小寢也小寢則曷爲謂之西宮有西宮則有東宮矣此注取公羊爲說故云公別宮也】

鄭人入滑注入例在襄十三年音義【滑於八反】

秋齊人狄人盟於邢

冬楚人伐隨

傳二十年春新作南門書不時也注失土功之時凡啟塞從時注門戶道橋謂之啟城郭墻壍謂之塞皆官民之開閉不可一日而闕故特隨壞時而治之今僖公修餙城門非開閉之急故以土功之制譏之傳嫌啟塞皆從土功之時故別起從時之例音義【塞素則反】疏【正義曰傳惟言啟塞從時不知啟塞之言意何所謂服防云闔扇所以開鍵閉所以塞月令仲春修闔扇孟冬修鍵閉從時從此時也傳旣云作門不時更發從時之例則啟塞之事當是城門之類安得以爲闔扇鍵閉細小之物乎若是仲春孟冬傳何以不言春冬而直雲從時知從何時豈丘明作傳不了待月令而後明哉故杜更爲別說𨿽杜之言亦無明證正以門戶道橋所以開人行路故以爲啟城郭墻壍所以障蔽往來故以爲塞𨿽言無所據而理在可通此二事者皆官民之所開閉終當須之不可一日而闕言從時者特從壊時而修之不得拘以土功時月也此新作南門者當時不是傾壊僖公欲修飾使髙大耳非開閉之急得待土功間月今以日至之後興造此門故以土功之制譏之云書不時也傳旣譏僖公作門不時嫌門戶墻壍之類交急之事亦待土功之月故別起從時之例言啟塞不須待時其新作門須待時耳杜云城郭謂之塞亦得從壊時而治之所以春秋築城每云書不時者謂非因破壊而輒修理故謂之不時釋例曰門戶道橋城郭墻壍官民之開閉不可一日闕者也故特隨壊時而修之皆當其時而訖不必用土功之常時也故傳旣曰書不時又曰啟塞從時重發以明二義其他急事亦包之也魯城南面三門隱公元年開一門故今南有四門僖公意更繕治髙大稷門非啟塞之義而以日至之後興功故經書春傳曰書不時言失土功之時也啟塞之事猶得從宜而修之】○滑人叛鄭而服於衞夏鄭公子士泄堵寇帥師入滑注公子士鄭文公子泄堵寇鄭大夫音義【泄息列反堵丁古反王又音者】○秋齊狄盟於邢爲邢謀衞難也於是衞方病邢音義【爲於僞反難乃旦反】○隨以漢東諸侯叛楚冬楚鬭谷於莬帥師伐隨取成而還君子曰隨之見伐不量力也量力而動其過鮮矣善敗由己而由人乎哉詩曰豈不夙夜謂行多露注詩召南言豈不欲早暮而行懼多露之濡已以諭違禮而行必有污辱是亦量宜相時而動之義音義【谷奴口反於音烏莬音徒鮮息淺反下同召上照反暮本亦作莫音暮污污穢之污一音烏路反相息亮反】○宋襄公欲合諸侯臧文仲聞之曰以欲從人則可注屈己之欲從眾之善以人從欲鮮濟注爲明年鹿上盟傳

經二十有一年春狄侵衞注無傳爲邢故音義【爲於僞反下爲邾同】

宋人齊人楚人盟於鹿上注鹿上宋地汝陰有原鹿縣宋爲盟主故在齊人上

夏大旱注雩不獲雨故書旱自夏及秋五稼皆不收疏【正義曰春秋之例旱則修雩雩必爲旱而經或書雩或書旱者雩而得雨喜雩有益書雩不書旱雩不得雨則書旱明災成此時雩不獲雨故書旱也周之夏卽今之二月三月四月也於時方欲下種此月不雨未能成災而書夏大旱者此後𨿽得少雨而終是不堪生殖從夏及秋五稼悉皆不收不收之後擇最旱之月而書之故書夏大旱也劉云大旱而不書饑者傳云是嵗也饑而不害故不書饑】

秋宋公楚子陳侯蔡侯鄭伯許男曹伯會於盂注盂宋地楚始與中國行會禮故稱爵音義【盂音於】執宋公以伐宋注不言楚執宋公者宋無徳而爭盟爲諸侯所疾故總見眾國共執之文音義【見賢徧反】

冬公伐邾注無傳爲邾滅須句故音義【句其俱反傳同】

楚人使宜申來獻防注無傳獻宋防也不言宋者秋伐宋冬來獻防事不異年從可知不稱楚子使來不稱君命行禮音義【獻軒建反防在接反】

十有二月癸丑公會諸侯盟於薄釋宋公注諸侯旣與楚共伐宋宋服故爲薄盟以釋之公本無會期聞盟而往故書公會諸侯音義【薄如字】疏【正義曰諸侯之被執者皆不書其釋釋而公不與又不告故魯史不得書之此由公往與盟見其得釋故書之耳文七年公會諸侯及大夫盟於扈傳曰公後至故不書所會凡會諸侯不書所會後也後至不書其國辟不敏也此盟亦總言諸侯不書其國似是公之後期故解之魯先不屬楚公本無會期聞盟而往故書公防諸侯非後期也公非後期而總書諸侯者此則會盂之諸侯也一事而再見者前目而後凡自謂前已歷序故後總言耳非爲魯公變文也】

傳二十一年春宋人爲鹿上之盟以求諸侯於楚楚人許之公子目夷曰小國爭盟禍也宋其亡乎幸而後敗注謂軍敗○夏大旱公欲焚巫尫注巫尫女巫也主祈禱請雨者或以爲尫非巫也瘠病之人其面上向俗謂天哀其病恐雨入其鼻故爲之旱是以公欲焚之音義【尫烏黃反禱丁老反或丁報反瘠在亦反向本亦作向許亮反故爲於僞反】疏【正義曰周禮女巫職云旱暵則舞雩此以爲旱欲焚之故知巫尫女巫也幷以巫尫爲女巫則尫是劣弱之稱當以女巫尫弱故稱尫也或以爲尫非巫也巫是禱神之人尫是瘠病之人二者非一物也尫是病人天恐雨入其鼻俗有此說不出傳記義或當然故兩解之也檀弓云嵗旱穆公召縣子而問焉曰天久不雨吾欲暴尫而奚若曰天則不雨而暴人之疾子虐無乃不可與鄭云尫者面向天覬天哀而雨之又曰吾欲暴巫而奚若鄭云巫主接神亦覬天哀而雨之彼欲暴人疾而求雨故鄭以爲覬天哀而下雨此欲燒殺以求雨故杜以爲天哀之而不雨意異故解異也禮記旣言暴尫又別言暴巫巫尫非一物記言暴人之疾則尫是病人或說是也】臧文仲曰非旱備也修城郭貶食省用務穡勸分注穡儉也勸分有無相濟音義【貶彼儉反省所景反】疏【正義曰穡是愛惜之義故爲儉也襄二十四年谷梁傳曰五穀不升謂之大侵大侵之禮君食不兼味臺榭不塗弛侯廷道不除百官布而不制鬼神禱而不祀曲禮云嵗凶年谷不登君膳不祭肺馬不食穀如此之類皆是務爲儉也務爲儉穡而修城郭者服虔云國家凶荒則無道之國乘而加兵故修城郭爲守備也】此其務也巫尫何爲天欲殺之則如勿生若能爲旱焚之滋甚公從之是歲也饑而不害注不傷害民○秋諸侯會宋公於盂子魚曰禍其在此乎君欲已甚其何以堪之於是楚執宋公以伐宋冬會於薄以釋之子魚曰禍猶未也未足以懲君注爲二十二年戰傳音義【懲直升反烏宏反】○任宿須句顓臾風姓也實司大皥與有濟之祀注司主也大皥伏羲四國伏羲之後故主其祀任今任城縣也顓臾在泰山南武陽縣東北須句在東平須昌縣西北四國封近於濟故世祀之音義【任音壬注同顓音專臾羊朱反風姓也本或作皆風姓大音泰皥胡老反濟子禮反注及下注同羲本或作戲許宜反近附近之近】以服事諸夏注與諸夏同服王事音義【夏戶雅反注及下同】邾人滅須句須句子來奔因成風也注須句成風家成風爲之言於公曰崇明祀保小寡周禮也注明祀大皥有濟之祀保安也音義【爲於僞反】蠻夷猾夏周禍也注此邾滅須句而曰蠻夷昭二十三年叔孫豹曰邾又夷也然則邾𨿽曹姓之國迫近諸戎雜用夷禮故極言之猾夏亂諸夏音義【猾於八反叔孫豹百敎反按杜注所引是叔孫婼語今傳本多作豹恐是傳寫誤也宜爲婼婼音勑若反】疏【正義曰蠻夷猾夏舜典文猾訓爲亂故云亂諸夏也此注引昭二十三年傳當云叔孫婼曰徧檢古本皆作豹字蓋注後卽寫誤】若封須句是崇皥濟而修祀紓禍也注紓觧也爲明年伐邾傳音義【紓音舒】

春秋左傳注疏卷十三

春秋左氏傳注疏卷十三考證

晉侯及秦伯戰於韓獲晉侯○顧炎武日知錄曰及韓在渉河之後此韓在河東史記正義引括地誌云韓原在同州韓城縣非也杜氏但云韓晉地卻有斟酌【臣浩】按韓晉地三字各本俱無此注不知炎武所據何本【臣召南】按此韓與古韓國在韓城以梁山爲望者不同後漢郡國志曰河東郡河北縣詩魏國有韓亭當是

傳實落材亡疏劉云此一句是史家序事充卜人之語言秦伯之車三經敗壞乃至於韓而晉始懼○【臣浩】按孔疏不從杜氏晉侯車三壞之說也以下文晉侯謂慶鄭曰寇深矣推之似劉說爲長顧炎武日知錄曰渉河侯車敗二句乃事實非卜人之言

傳曰上天降災云云○孔疏謂此一叚是後人所加今不加句以別之

音義內自曰上天降災至有是後人加也三十字○各本俱誤作杜注接刻於令不得通外內句下今以陸氏釋文訂定攺正

傳晉侯使郤乞告瑕呂飴甥注瑕呂飴甥卽呂甥也蓋姓瑕呂名飴甥字子金○【臣召南】按以文義推之呂是其氏瑕是其食采之邑晉國自有瑕城恐不可以瑕呂爲姓也【臣照】按飴甥似亦不得謂是其名蓋瑕其食邑呂其氏飴其名甥則晉侯之甥也必當時晉有此稱故傳因而書之

傳女承筐○林堯叟曰離爲大腹故稱筐女之職奉承筐篚也離中虛故爲虛筐

傳西鄰責言○林堯叟曰兌西方也兌爲口舌以兌從震是口舌雷動

傳震之離亦離之震○林堯叟曰震爲雷離爲電故二卦變而气相通

傳侄其從姑○趙汸補注曰周語我皇妣太姜之侄逢公汪昆弟之子男女皆曰侄

傳明年其死於髙梁之虛注在平陽楊縣西南○監本楊字下衍一氏字今刪

傳此一役也注復可當一事之功疏服虔云一役者謂韓戰之役○【臣召南】按杜注不如服義直截孔疏猶以劉規過爲非何哉

傳箕子曰其後必大注箕子殷王帝乙之子紂之庶兄○【臣浩】按杜注誤以微子爲箕子

傳於是秦始徵晉河東置官司焉○林堯叟曰此卽惠公許賂秦以河外列城五之地至是始歸之秦也【臣召南】按傳言河東不言河外林說非是

滅項注項國今汝陰項縣○【臣召南】按項縣漢屬汝南郡晉武分汝南爲汝陰郡晉志項屬梁國杜作注時尙屬汝陰也

傳鄭伯始朝於楚注中國無霸故○【臣召南】按楚陵諸國已久至是齊桓沒鄭遂朝楚局又一變後晉楚爭鄭俱自此始

傳十有九年春遂城而居之○【臣浩】按此與上年梁伯益其國而不能實也本共一傳杜氏以年分斷之

傳宋公使邾文公用鄫子於次睢之社欲以屬東夷疏使東夷聚來歸已也齊桓以徳屬諸侯諸侯聚歸齊桓○【臣召南】按齊桓二句十三字推尋文義乃下文齊桓公存三亡國以屬諸侯句下之疏不知何時誤連於此各本俱誤

春秋左氏傳注疏卷十三考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷十四【起僖公二十二年盡二十四年】

晉杜氏注唐陸徳明音義孔穎達疏

經二十有二年春公伐邾取須句注須句𨿽別國而削弱不能自通爲魯私屬若顓之比魯謂之社稷之臣故滅奔及反其君皆略不備書惟書伐邾取須句音義【比必二反】疏【正義曰上傳云須句子則須句子爵故云𨿽別國而不能自通爲魯私屬若襄公之世鄫國屬魯故知如顓臾之比略不備書也】

夏宋公衞侯許男滕子伐鄭

秋八月丁未及邾人戰於升陘注升陘魯地邾人縣公冑於魚門故深恥之不言公又不言師敗績音義【陘音刑縣音冑直救反】

冬十有一月己巳朔宋公及楚人戰於宋師敗績注水名宋伐鄭楚救之故戰也楚告命不以主帥人數故略稱人音義【帥所類反】

傳二十二年春伐邾取須句反其君焉禮也注得卹寡小之禮○三月鄭伯如楚○夏宋公伐鄭子魚曰所謂禍在此矣注怒鄭至楚故伐之爲下戰起○初平王之東遷也注周幽王爲犬戎所滅平王嗣位故東遷洛邑辛有適伊川見被髮而祭於野者注辛有周大夫伊川周地伊水也音義【被皮寄反下注同】曰不及百年此其戎乎其禮先亡矣注被髮而祭有象夷狄疏【正義曰其中國之禮先亡矣】秋秦晉遷陸渾之戎於伊川注允姓之戎居陸渾在秦晉西北二國誘而徙之伊川遂從戎號至今爲陸渾縣也計此去辛有過百年而云不及百年傳舉其事驗不必其年信音義【渾戶門反一音胡困反】疏【正義曰昭九年傳曰先王居檮杌於四裔故允姓之姦居於州伯父恵公歸自秦而誘以來是此戎爲允姓也彼注云州今惇煌則陸渾是惇煌之地名也徙之伊川復以陸渾爲名故至今爲陸渾縣十一年傳稱伊洛之戎同伐京師則伊洛先有戎矣而以今始遷戎爲卒有言驗者蓋今之遷戎始居被髮祭野之處故耳】○晉太子圉爲質於秦將逃歸謂嬴氏曰與子歸乎注嬴氏秦所妻子圉懷嬴也音義【質音致妻七計反】對曰子晉太子而辱於秦子之欲歸不亦宜乎寡君之使婢子侍執巾櫛注婢子婦人之卑稱也音義【櫛側乙反稱尺證反下之稱同】疏【正義曰曲禮云夫人自稱於其君曰小童世婦以下自稱曰婢子是婢子爲婦人之卑稱】以固子也從子而歸棄君命也不敢從亦不敢言遂逃歸注傳終史蘇之占○富辰言於王曰請召大叔注富辰周大夫大叔王子帶十二年奔齊音義【太叔音泰注同】詩曰協比其鄰昏姻孔云注詩小雅言王者爲政先和協近親則昏姻甚相歸附也鄰猶近也孔甚也云旋也音義【比毗志反】疏【正義曰詩小雅正月之篇也毛傳云洽合鄰近云旋也言王者和合親比其近親則昏姻甚廻旋而相歸附其詩之意欲令王親親以及逺】吾兄弟之不恊焉能怨諸侯之不睦王說王子帶自齊復歸於京師王召之也注傳終仲孫湫之言也爲二十四年天王出居於鄭起音義【焉於防反說音悅湫子小反】○邾人以須句故出師公卑邾不設備而禦之注卑小也音義【禦本亦作禦音魚呂反】臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰注詩小雅言常戒懼音義【易以豉反下同兢居陵反本或作矜】又曰敬之敬之天惟顯思注顯明也思猶辭也命不易哉注周頌言有國宜敬戒天明臨下奉承其命甚難疏【正義曰詩周頌羣臣進戒成王之辭言爲國君者宜敬之哉敬之哉天之道惟明見思言天之臨下善惡必察奉承天命不易哉言其承天命甚爲難】先王之明徳猶無不難也無不懼也況我小國乎君其無謂邾小蠭蠆有毒音義【蠭芳容反本又作螽俗作蜂皆同蠆勅邁反又勅戒反字林作蠆醜介反又他割反】疏【正義曰說文蠭飛虫螫人者也蠆毒虫也方言云燕趙謂蠭爲蠓螉其小者謂之蠮螉通俗文云蠆長尾謂之蠍蠍毒傷人曰防張列反字或作蜇】而況國乎弗聽八月丁未公及邾師戰於升陘我師敗績邾人獲公冑縣諸魚門注冑兜鍪魚門邾城門音義【升陘本亦作登陘縣音兜丁侯反鍪莫侯反】疏【正義曰說文云冑兜鍪首鎧也書傳皆云冑無兜鍪之文言兜鍪舉今以曉古蓋秦漢以來語】○楚人伐宋以救鄭宋公將戰大司馬固諫曰天之棄商久矣君將興之弗可赦也已注大司馬固莊公之孫公孫固也言君興天所棄必不可不如赦楚勿與戰弗聽○冬十一月己巳朔宋公及楚人戰於宋人旣成列楚人未旣濟注未盡渡水司馬曰注子魚也彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殲焉注門官守門者師行則在君左右殲盡也音義【陳直覲反殲子廉反】疏【正義曰周禮虎賁氏掌先後王而趨以卒伍軍旅會同亦如之舍則守王閒王在國則守王宮國有大故則守王門諸侯之禮亡其官屬不可得而知此門官蓋亦天子虎賁氏之類故在國則守門師行則在君左右近公故盡死也殲盡釋詁文舍人云殲眾至盡也】國人皆咎公公曰君子不重傷不禽二毛注二毛頭白有二色音義【咎其九反重直用反下同】古之爲軍也不以阻隘也注不因阻隘以求勝音義【隘於賣反】寡人𨿽亡國之餘注宋商紂之後不鼓不成列注恥以詐勝疏【正義曰軍法鳴鼔以戰因謂交戰爲鼔彼不成列而鼓以擊之是詐以求勝故注云恥以詐勝】子魚曰君未知戰勍敵之人隘而不列天贊我也注勍彊也言楚在險隘不得陳列天所以佐宋音義【勍其京反】阻而鼔之不亦可乎猶有懼焉注𨿽因阻擊之猶恐不勝且今之勍者皆吾敵也𨿽及胡耉注今之勍者謂與吾競者胡耉元老之稱音義【耉音苟】疏【正義曰諡法保民耆艾曰胡胡是老之稱也釋詁云耉壽也舍人曰耉覯也血气精華覯竭言色赤黒如狗矣孫炎曰耉面如凍梨色似浮垢老人壽徵也】獲則取之何有於二毛疏【正義曰用兵之法前敵無問彊弱不可遺畱且復若畱彊者還爲己害故曰且今之陳上不被損傷材力彊者皆能與吾相敵若其不殺還來害我是以𨿽及胡耉獲則取之何有恩義於二毛之人】明恥敎戰求殺敵也注明設刑戮以恥不果傷未及死如何勿重注言尙能害己若愛重傷則如勿傷愛其二毛則如服焉注言苟不欲傷殺敵人則本可不須鬭疏【正義曰如猶不如古人之語然猶似敢卽不敢若愛彼重傷則不如本勿傷之若愛其二毛不欲傷害則不如早服從之何須與戰】三軍以利用也注爲利興音義【爲於僞反】金鼔以聲气也注鼔以佐士眾之聲气疏【正義曰言金鼔以聲气謂金鼔佐士眾之聲气下文聲盛致志者謂士眾由聞金鼔聲气滿盛能致勇武之志以擊前敵爲此前敵儳巖未陳鼓而擊之可也注不言金當以金有止眾之時不足盡以聲气故也周禮鼔人掌敎六鼔四金之音聲以節聲樂以和軍旅以正田役以金錞和鼔以金鐲節鼔以金鐃止鼓以金鐸通鼓是錞鐲鐸皆助鼔以聲气其鐃則鳴之以止鼓大司馬敎戰法亦云三刺之後乃鼔退鳴鐃且卻哀十一年傳書曰此行也吾聞鼔而已不聞金矣杜云鼓以進軍金以退軍不聞金言將死也是金有止鼓之時非盡用以聲气注不言金見此意也】利而用之阻隘可也聲盛致志鼔儳可也注儳巖未整陳音義【儳仕銜反又仕減反陳直覲反又如字】○丙子晨鄭文夫人羋氏姜氏勞楚子於柯澤注楚子還過鄭鄭文公夫人羋氏楚女姜氏齊女也柯澤鄭地音義【芉彌爾反楚姓也勞力報反柯音哥】疏【正義曰以羋是楚姓姜是齊姓故云楚女齊女耳亦無明文言之二者共以夫人冠之蓋俱是夫人禮無二適而有兩夫人者當時僣恣不如禮也】楚子使師縉示之俘馘注師縉楚樂師也俘所得囚馘所截耳音義【縉音晉俘芳扶反囚也馘古或反戰所獲】疏【正義曰書傳所言師曠師曹師蠲之類皆是樂師知此師縉亦樂師也釋詁文俘取也馘獲也李巡云囚敵曰俘伐執之曰取郭璞云今以獲賊耳爲馘毛詩傳曰殺而獻其耳曰馘鄭箋云馘所格者左耳也然則俘者生執囚之馘者殺其人截取其左耳欲以計功也】君子曰非禮也婦人送迎不出門見兄弟不逾閾注閾門限音義【閾音域一音況域反】疏【正義曰釋宮云柣謂之閾孫炎曰柣門限也經傳諸注皆以閾爲門限謂門下橫木爲外內之限也】戎事不邇女器注邇近也器物也言俘馘非近婦人之物音義【近如字又附近之近下同】丁丑楚子入饗於鄭注爲鄭所饗音義【爲於僞反】九獻注用上公之禮九獻酒而禮畢疏【正義曰周禮大行人云上公九獻侯伯七獻子男五獻案儀禮主人酌以獻賓賓酢主人主人又酌以酬賓乃成一獻之禮九獻者九爲獻酬而禮始畢也楚實子爵以霸主自許故鄭以極禮待之】庭實旅百注庭中所陳品數百也加籩豆六品注食物六品加於籩豆籩豆禮食器疏【正義曰饗禮旣亡庭實所有及所加籩豆無以言之然鄭注周禮享禮兼燕禮食禮與飱禮略同掌客云饔餼之禮其死牢如飱之陳上公飱五牢餁一牢陳在西階之前正鼎九牛一羊二豕三魚四臘五腸胃六膚七鮮魚八鮮臘九從北南陳又有陪鼎三膷鼎一在牛鼎之後臐鼎一在羊鼎之後膮鼎一在豕鼎之後腥四牢陳於東階之前牢別九鼎無陪鼎也侯伯飱四牢餁一牢腥三牢子男飱二牢餁一牢腥二牢其陳列皆如上公又上公醯六十罋從陳於庭碑東醢六十罋從陳於碑西侯伯醯醢百罋子男八十罋其陳如上公又上公米百有二十莒橫陳於醯醢之間侯伯百筥子男八十筥陳如上公此飱禮庭實之物饔餼亦然掌客上公豆四十侯伯三十二子男二十四鄭注云公四十豆堂上十六西夾東夾各十二侯伯三十二豆堂上十二西夾東夾各十子男二十四豆堂上十二西夾東夾各六然籩數亦然其籩豆之物者周禮籩人掌四籩之實朝事之籩其實防蕡白黑形鹽膴鮑魚鱐饋食之籩其實棗栗桃幹防榛實加籩之實蓤芡栗脯羞籩之實糗餌粉餈醢人掌四豆之實朝事之豆其實韭菹醓醢昌本麋臡菁菹鹿臡茆菹防臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醓醢箈菹鴈醢笱菹魚醢羞豆之實酏食糝食此等所陳𨿽爲祭祀下云賓客亦如之是賓客與祭祀不異故三十年饗有昌歜白黑形鹽公食大夫禮亦有昌本之屬此云加籩豆六品必是此等之物但傳文不具無以言之】饗畢夜出文羋送於軍取鄭二姬以歸注二姬文羋女也叔詹曰楚王其不沒乎注不以壽終音義【詹章廉反沒門忽反】爲禮卒於無別無別不可謂禮將何以沒諸侯是以知其不遂霸也注言楚子所以師敗城濮終爲商臣所弒音義【卒子卹反別彼列反下同濮音卜弒音試】

經二十有三年春齊侯伐宋圍緡注緡宋邑髙平昌邑縣東南有東緡城音義【緡亡巾反】

夏五月庚寅宋公玆父卒注三同盟疏【正義曰玆父以九年卽位其年盟於葵丘十五年於牡丘惟與魯同此二盟而已而云三者並數盟於薄釋宋公也案經盟於薄始云釋宋公則盟薄之時宋公未得與盟而數之者以凡盟之法皆舎其前惡結其後好故宣十五年楚人圍宋圍後始盟及城下之盟皆是其事今釋宋公之後恐楚人伐宋宋公恨楚故盟以結之若未釋宋公之前何須盟誓但經文欲顯公防之事故盟在釋前劉以宋公不與薄盟而規杜云非也】

秋楚人伐陳疏【正義曰傳稱楚成得臣帥師伐陳則是楚之貴卿也而稱人者釋例曰楚之君臣最多混錯此及楚之初興未閒周之典禮告命之書自生異同猶秦之辟陋不與中國凖故成二年以上春秋未以入例也如杜彼言楚不以得臣名告故稱人耳】

冬十有一月杞子卒注傳例曰不書名未同盟也杞入春秋稱侯莊二十七年絀稱伯至此用夷禮貶稱子音義【絀本又作黜勑律反】

傳二十三年春齊侯伐宋圍緡以討其不與盟於齊也注十九年盟於齊以無忘桓公之徳而宋獨不會復召齊人共盟鹿上故今討之音義【與音預復扶又反下不復成嫁同】○夏五月宋襄公卒傷於故也注終子魚之言得死爲幸○秋楚成得臣帥師伐陳討其貳於宋也注成得臣子玉也遂取焦夷城頓而還注焦今譙縣也夷一名城父今譙郡城父縣二地皆陳邑頓國今汝陰南頓縣音義【焦子消反】子文以爲之功使爲令尹叔伯曰子若國何注叔伯楚大夫防呂臣也以爲子玉不任令尹音義【防爲彼反任音壬】對曰吾以靖國也夫有大功而無貴仕注貴仕貴位音義【靖音靜】其人能靖者與有防注言必矜功爲亂不可不賞音義【其人能靖者與絕句與音餘幾居宜反】○九月晉惠公卒注經在明年從赴懷公命無從亡人注懷公子圉亡人重耳音義【重直龍反】期期而不至無赦狐突之子毛及偃從重耳在秦弗召注偃子犯也音義【期期上如字下音基下亦作期下注未期亦音基從才用反後皆同】冬懷公執狐突曰子來則免注未期而執突以不召子故對曰子之能仕父敎之忠古之制也策名委質貳乃辟也注名書於所臣之策屈膝而君事之則不可以貳辟罪也音義【質如字辟婢亦反注同膝星歷反】疏【正義曰策簡策也質形體也古之仕者於所臣之人書己名於策以明系屬之也拜則屈膝而委身體於地以明敬奉之也名系於彼所事之君則不可以貳心辟罪釋詁文】今臣之子名在重耳有年數矣若又召之敎之貳也父教子貳何以事君刑之不濫君之明也臣之願也淫刑以逞誰則無罪臣聞命矣乃殺之卜偃稱疾不出曰周書有之乃大明服注周書康誥言君能大明則民服音義【濫力暫反】已則不明而殺人以逞不亦難乎民不見徳而惟戮是聞其何后之有注言懷公必無後於晉爲二十四年殺懷公張本音義【逞勑景反本亦作呈之】○十一月杞成公卒書曰子杞夷也注成公始行夷禮以終其身故於卒貶之杞實稱伯仲尼以文貶稱子故傳言書曰子以明之疏【正義曰何休膏肓難左氏云杞子卒豈當用夷禮死乎故解之此杞成公始行夷禮以終其身故於卒貶之卒者人之終於終貶之見其終身行夷禮也於時杞實稱伯惟此獨稱子是仲尼以文貶之稱子貶之而曰子者曲禮曰其在東夷北狄西戎南蠻𨿽大曰子四夷之君爵不過子故貶之爲子言如夷狄之大國耳】不書名未同盟也凡諸侯同盟死則赴以名禮也注隱七年已見今重發不書名者疑降爵故也此凡又爲國史承告而書例音義【見賢徧反重而用反下重詳同爲於僞反又如字】赴以名則亦書之注謂未同盟不然則否注謂同盟而不以名告辟不敏也注敏猶審也同盟然後告名赴者之禮也承赴然後書策史官之制也內外之宜不同故傳重詳其義疏【正義曰隠七年已有例矣今重發者釋例曰杞侯降爵嫌有異同故傳重發不書之例又更發凡者以明𨿽薨赴有法若或違之國史亦承告而書不必攺正也赴以名則亦書之者謂諸侯𨿽不同盟或以名赴也不然則否辟不敏者謂𨿽同盟而赴不以名則亦不書名以審違謬也】○晉公子重耳之及於難也晉人伐諸蒲城注事在五年音義【難乃旦反】蒲城人欲戰重耳不可曰保君父之命而享其生祿注享受也保猶恃也疏【正義曰人以祿生故謂之生祿】於是乎得人注以祿致眾有人而校罪莫大焉注校報也音義【校音敎】吾其奔也遂奔狄從者狐偃趙衰注衰趙夙弟音義【衰初危反】顚頡魏武子注武子魏犫音義【頡戶結反犫尺由反】司空季子注胥臣臼季也時狐毛賈佗皆從而獨舉此五人賢而有大功音義【臼其九反它徒何反】疏【正義曰胥氏也臣名也晉有臼邑蓋食采於臼邑字季子而爲司空之官故名氏互見也不言狐毛賈佗而獨舉此五人者賢而有大功故也顚頡歸晉尋卽被戮而言大功者當爲從亡之時有大功也晉語稱公子長事賈佗佗非不賢蓋傳文意之所在便卽言之未必五人皆賢於賈佗】狄人伐廧咎如注廧咎如赤狄之別種也隗姓音義【廧在良反咎古刀反隗五罪反下文皆同】疏【正義曰成二年晉郤克衛孫良夫伐廧咎如傳曰討赤狄之餘焉彼言赤狄之餘知是赤狄之別種也女曰叔隗季隗知爲隗姓也】獲其二女叔隗季隗納諸公子公子取季隗生伯鯈叔劉以叔隗妻趙衰生盾注盾趙宣子音義【鯈直由反妻七計反下同盾徒本反】將適齊謂季隗曰待我二十五年不來而後嫁對曰我二十五年矣又如是而嫁則就木焉注言將死入木不復成嫁請待子處狄十二年而行注以五年奔狄至十六年而去音義【請待子絕句】過衞衞文公不禮焉出於五鹿注五鹿衞地今衞縣西北有地名五鹿陽平元城縣東亦有五鹿乞食於野人野人與之塊公子怒欲鞭之子犯曰大賜也注得土有國之祥故以爲天賜音義【塊苦對反又苦怪反】稽首受而載之疏【正義曰晉語云過五鹿乞食於野人野人舉塊以與之公子怒將鞭之子犯曰天賜也民以土服又何求焉天事必象十二年必獲此土二三子志之嵗在壽星及鶉尾其有此土乎天以命矣復於壽星必獲諸侯天之道也由是始之有此其以戊申乎所以申土也再拜稽首受而載之】及齊齊桓公妻之有馬二十乘注四馬爲乘八十匹也音義【乘繩證反注及下皆同】公子安之從者以爲不可將行謀於桑下注齊桓旣卒知孝公不可恃故蠶妾在其上以告姜氏姜氏殺之注姜氏重耳妻恐孝公怒其去故殺妾以滅口疏【正義曰晉語云齊侯妻之甚善焉有馬二十乘將死於齊而已曰民生安樂孰知其他桓公卒孝公卽位諸侯叛齊子犯知齊之不可以動而知文公之安齊有終焉之心欲行而患之與從者謀於桑下蠶妾在焉莫知其在也妾告姜氏姜氏殺之】而謂公子曰子有四方之志其聞之者吾殺之矣公子曰無之姜曰行也懷與安實敗名公子不可姜與子犯謀醉而遣之醒以戈逐子犯注無去志故怒音義【敗必邁反醒星頂反】疏【正義曰晉語云逐子犯曰若無所濟吾食舅氏肉其知饜乎舅犯走且對曰若無所濟吾未知死所誰能與豺狼爭食若克有成公子無亦晉之柔嘉是以甘食偃之肉腥臊將焉用之遂行】及曹曹共公聞其駢脇欲觀其裸浴薄而觀之注薄廹也駢脇合干音義【共音恭聞其駢脇絕句駢薄賢反脇許業反說文云駢脇並也廣雅云脇幹之爲肋通俗云腋下謂之脇欲觀如字絕句一讀至祼字絕句祼力果反又戶化反浴音欲薄如字國語注薄簾也幹古旦反】疏【正義曰斷其祼以上爲句裸謂赤體無衣也駢脇非裸不見故欲觀其裸伺其浴乃逼廹以觀之晉語云曹共公聞其駢脇欲觀其狀止其捨諜其將浴設微薄而觀之孔晁云諜也微蔽也注正義曰薄者逼近之意故爲迫也說文云駢脇並幹也肋脇骨也廣雅云脇幹謂之肋孔晁云聞公子脇幹是一骨故欲觀之通俗文曰腋下謂之脇如此諸說則脇是腋下之名其骨謂之肋幹是肋之別名駢訓比也骨相比迫若一骨然】僖負羇之妻曰吾觀晉公子之從者皆足以相國若以相注若遂以爲傅相音義【羇紀宜反相息亮反下及注同】夫子必反其國反其國必得志於諸侯得志於諸侯而誅無禮曹其首也子盍蚤自貳焉注自貳自別異於曹音義【盍戶臘反蚤音早別彼列反】乃饋盤飱寘璧焉注臣無竟外之交故用盤藏璧飱中不欲令人見音義【饋其貴反遺也飱音孫說文云餔也字林雲水澆飯也寘之豉反竟音境令力呈反】公子受飱反璧及宋宋襄公贈之以馬二十乘注贈送也及鄭鄭文公亦不禮焉叔詹諫曰臣聞天之所啟人弗及也注啟開也疏【正義曰啟開也凡是天開道者非人所能及欲令鄭伯禮之】晉公子有三焉天其或者將建諸疏【正義曰天意不可必知故言或者謂天意或當然也】君其禮焉男女同姓其生不蕃注蕃息也音義【蕃音煩注同】疏【正義曰禮取妻不取同姓辟違禮而取故其生子不能蕃息昌盛也晉語曰同姓不婚懼不殖也又曰異姓則異徳異徳則異類異類𨿽近男女相及以生民也同姓則同徳同徳則同心同心則同志同志𨿽逺男女不相及畏黷故也黷則生怨怨亂育災災育滅姓是故取辟同姓畏亂災也周禮不得取同姓彼遂演說其意耳未必取同姓者皆滅姓也】晉公子姬出也而至於今一也注犬戎狐姬之子故曰姬出離外之患注出奔在外而天不靖晉國殆將啟之二也有三士足以上人而從之三也注國語狐偃趙衰賈佗三人皆卿才音義【從如字一音才用反】疏【正義曰晉語云僖負羇言於曹伯曰晉公子生十七年而亡卿才三人從之可謂賢乎宋公孫固言於襄公曰晉公子好善不厭父事狐偃師事趙衰而長事賈佗此三人者實左右之公子居則下之動則諮焉僖負羇言有卿才公孫固說其名氏知是一物故並引之】晉鄭同儕注儕等也音義【儕士皆反】其過子弟固將禮焉況天之所啟乎弗聽及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君曰𨿽然何以報我對曰若以君之靈得反晉國晉楚治兵遇於中原其辟君三舎若不獲命注三退不得楚王命也音義【過古禾反】其左執鞭弭右屬櫜鞬以與君周旋注弭弓末無緣者櫜以受箭鞬以受弓屬著也周旋相追逐也音義【弭莫爾反爾雅云弓有緣者謂之弓無緣者謂之弭屬音燭注同櫜古刀反受箭器鞬九言反弓衣緣悅絹反】疏【正義曰釋器云弓有緣者謂之弓無緣者謂之弭李巡曰骨飾兩頭曰弓不以骨飾兩頭曰弭孫炎曰緣謂繳束而漆之弭謂不以繳束骨飾兩頭者也二說𨿽反俱以弭爲弓末也詩云載櫜弓矢則弓矢所藏俱名櫜也昭元年傳伍舉請垂橐而入注云示無弓則櫜亦受弓之物方言云弓藏謂之鞬此櫜鞬二物必一弓一矢以鞬是受弓故云櫜以受箭因對文而分之耳孔晁云馬鞭及弓分在兩手欲辟右帶櫜鞬之文故云左執】子玉請殺之注畏其志大楚子曰晉公子廣而儉注志廣而體儉文而有禮其從者肅而寛注肅敬也忠而能力疏【正義曰廣大者失於奢僣故美其能儉也文華者失於傲慢故美其能有禮也能敬者失於褊急故美其能寛容也忠誠者未必有力故美其能勤也此四者毎兩事相反而美其能兼有之】晉侯無親外內惡之注晉侯惠公也音義【惡烏路反】吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯納女五人懷嬴與焉注懷嬴子圉妻子圉諡懷公故號爲懷嬴音義【咎其九反與焉音預】奉匜沃盥旣而揮之注匜沃盥器也揮湔也音義【奉芳勇反匜以支反一音以紙反說文云似羮魁柄中有道可注水盥古緩反揮許韋反湔音薦又音贊一音箭又音牋】疏【正義曰說文云匜似羮魁柄中有道可以注水盥澡手也從臼水臨皿然則匜者盛水器也盥謂洗手也沃謂澆水也懷嬴奉匜盛水爲公子澆水令公子洗手旣而以濕手揮之使水湔污其衣故云揮湔也】怒曰秦晉匹也何以卑我注匹敵也公子懼降服而囚注去上服自拘囚以謝之音義【去起呂反拘音俱】疏【正義曰晉語說此事云公子欲辭司空季子子犯子余勸取之乃歸女而納幣且逆孔晁雲歸懷嬴更以貴妾禮迎之也服防云申意於楚子伸於知己降服於懷嬴屈於不知己】他日公享之子犯曰吾不如衰之文也注有文辭也音義【衰初危反下同】請使衰從公子賦河水注河水逸詩義取河水朝宗於海海諭秦公賦六月注六月詩小雅道尹吉甫佐宣王徵伐諭公子還晉必能匡王國古者禮會因古詩以見意故言賦詩斷章也其全稱詩篇者多取首章之義他皆放此音義【見賢徧反斷端緩反】疏【正義曰杜言全引詩篇者多取首章之義劉規過云案春秋賦詩有𨿽舉篇名不取首章之義者故襄二十七年公孫段賦桑扈趙孟曰匪交匪敖乃是卒章又昭元年云令尹賦大明之首章旣特言首章明知舉篇名者不是首章今刪定知不然者以文四年賦湛露雲天子當陽又文十三年文子賦四月是皆取首章若取餘章者傳皆指言其事則賦載馳之四章綠衣之卒章是也所以令尹特言大明首章者令尹意特取首章明徳故傳指言首章與余別也杜言多取首章言多則非是總皆如此劉以春秋賦詩有不取首章以規杜氏非也】趙衰曰重耳拜賜公子降拜稽首公降一級而辭焉注下階一級辭公子稽首音義【級音急】衰曰君稱所以佐天子者命重耳重耳敢不拜注詩首章言匡王國次章言佐天子故趙衰因通言之爲明年秦伯納之張本

經二十有四年春王正月

夏狄伐鄭

秋七月

冬天王出居於鄭注襄王也天子以天下爲家故所在稱居天子無外而書出者譏王蔽於匹夫之孝不顧天下之重因其辟母弟之難書出言其自絕於周音義【蔽必世反難乃旦反】疏【正義曰出居實出奔也出謂出畿內居若移居然天子以天下爲家所在皆得安居故爲天子別立此名釋例曰天子以天下爲家故傳曰凡自周無出今以出居爲名而不書奔殊之於列國】晉侯夷吾卒注文公定位而後告未同盟而赴以名傳二十四年春王正月秦伯納之不書不告入也注納重耳也及河子犯以璧授公子曰臣負羈絏從君巡於天下注羈馬羈絏馬繮音義【羈紀宜反說文云馬絡頭也絏息列反說文云系也從才用反又如字繮居良反】疏【正義曰說文云羈馬絡頭也又曰馬絆紲系也少儀云犬則執紲牛則執紖馬則執靮服防云一曰犬繮曰紲古者行則有犬杜今正以紲爲馬繮者紲是系之別名系馬系犬皆得稱紲彼對文耳散則可以通巡於天下用馬爲多故主於馬耳】臣之罪甚多矣臣猶知之而況君乎請由此亡公子曰所不與舅氏同心者有如白水注子犯重耳舅也言與舅氏同心之明如此白水猶詩言謂予不信有如皦日音義【皦古了反】疏【正義曰諸言有如皆是誓辭有如日有如河有如皦曰有如白水皆取明白之義言心之明白如日如水也有如上帝有如先君言上帝先君明見其心意亦同也】投其璧於河注質信於河音義【質音致】濟河圍令狐入桑泉取臼衰注桑泉在河東解縣西解縣東南有臼城音義【令力丁反衰初危反解戶買反】二月甲午晉師軍於廬栁注懷公遣軍距重耳音義【廬力居反柳力久反】秦伯使公子縶如晉師師退軍於郇注解縣西北有郇城音義【縶張立反郇音旬】辛丑狐偃及秦晉之大夫盟於郇壬寅公子入於晉師丙午入於曲沃丁未朝於武宮注文公之祖武公廟戊申使殺懷公於髙梁不書亦不告也注懷公奔髙梁髙梁在平陽楊縣西南再發不告者言外諸侯入及見殺亦皆須告乃書於策呂郤畏偪注呂甥郤芮惠公舊臣故畏爲文公所偪害音義【偪音逼爲於僞反】將焚公宮而弒晉侯寺人披請見公使讓之且辭焉注辭不見音義【弒音試又作殺寺本又作侍披普皮反請見賢徧反】曰蒲城之役注在五年君命一宿女卽至注卽日至音義【女音汝下皆同】其後余從狄君以田渭濱注田獵音義【渭音謂水名濱音賓】女爲惠公來求殺余命女三宿女中宿至𨿽有君命何其速也夫袪猶在注披所斬文公衣袂也音義【爲於僞反中丁仲反下注中鉤同女中宿至或無至字袪起魚反袂滅制反】疏【正義曰夫辭也彼時斬袪之恨今日猶在】女其行乎對曰臣謂君之入也其知之矣注知君人之道若猶未也又將及難君命無二古之制也除君之惡惟力是視蒲人狄人余何有焉注當二君世君爲蒲狄之人於我有何義音義【難乃旦反下及注皆同】今君卽位其無蒲狄乎疏【正義曰言獻公之時君爲蒲邑人恵公之時君爲狄國人余未事君何有恩義於君焉今君卽位其無蒲狄乎言有人在蒲在狄爲君猶是也】齊桓公置射鉤而使管仲相注幹時之役管仲射桓公中帶鉤音義【射食亦反注同相息亮反】君若易之何辱命焉注言若反齊桓已將自去不須辱君命行者甚眾豈惟刑臣注披奄人故稱刑臣音義【甚眾一本甚作其】疏【正義曰公言女其行乎欲使之出奔也公若反齊桓念舊惡則出奔者甚眾多矣豈惟刑臣一人乎言畏罪者皆將去】公見之以難告注告呂郤欲焚公宮三月晉侯濳會秦伯於王城己丑晦公宮火瑕甥郤芮不獲公乃如河上秦伯誘而殺之晉侯逆夫人嬴氏以歸注秦穆公女文嬴也秦伯送衞於晉三千人實紀綱之僕注新有呂郤之難國未輯睦故以兵衞文公諸門戶僕隸之事皆秦卒共之爲之紀綱音義【輯音集又七入反本亦作集卒子忽反共音恭本亦作供】疏【正義曰新有呂郤之難國未輯睦恐晉人情不可信故秦伯以兵衛文公也說文云綱維紘繩也紀絲別也則綱是維之大繩紀者別理絲縷諸門戶僕隸之事皆使秦卒共之與晉人爲紀綱謂爲之首領主帥也】初晉侯之豎頭須守藏者也注頭須一曰裏鳬須豎左右小吏音義【豎上注反藏才浪反下同裏鳬須房孚反韓詩外傳云晉文公亡過曹裏鳬須從因盜重耳資而亡重耳無糧餒不能行介子推割股以食重耳然後能行】疏【正義曰一曰裏鳬須者史記謂之裏鳬須與傳文不同必有一謬故辧出其別不敢正之鄭周禮注云豎未冠者之官名】其出也竊藏以逃注文公出時盡用以求納之注求納文公音義【盡津忍反】及入求見公辭焉以沐謂僕人曰沐則心覆疏【正義曰韋昭云沐則低頭故心反覆也】心覆則圖反宜吾不得見也居者爲社稷之守行者爲羈絏之僕其亦可也何必罪居者國君而讎匹夫懼者甚眾矣僕人以告公遽見之注言棄小怨所以能安眾音義【求見賢徧反下得見同覆芳服反下同守手又反又如字甚眾本或作其眾遽其處反】○狄人歸季隗於晉而請其二子注二子伯鯈叔劉文公妻趙衰生原同屏括樓嬰注原屏樓三子之邑音義【妻七計反屏步平反括古活反】趙姬請逆盾與其母注趙姬文公女也盾狄女叔隗之子子余辭注子余趙衰字姬曰得寵而忘舊何以使人必逆之固請許之來以盾爲才固請於公以爲嫡子而使其三子下之以叔隗爲內子而已下之注卿之嫡妻爲內子皆非此年事蓋因狄人歸季隗遂終言叔隗音義【嫡本亦作適丁歷反注同下遐嫁反下同】○晉侯賞從亡者介之推不言祿祿亦弗及注介推文公微臣之語助音義【從才用反介音界推昌誰反】推曰獻公之子九人惟君在矣惠懷無親外內棄之天未絕晉必將有主主晉祀者非君而誰天實置之而二三子以爲己力不亦誣乎竊人之財猶謂之盜況貪天之功以爲己力乎下義其罪上賞其姦上下相蒙注蒙欺也難與處矣疏【正義曰在下者以貪天之功爲立君之義是下義其罪也在上者以立君之勲賞盜天之罪是上賞其姦也居下者義其罪是下欺上也居上者賞其姦是上欺下也如此上下相欺防難可與並居處矣】其母曰盍亦求之以死誰懟對曰尢而效之罪又甚焉且出怨言不食其食注怨言謂上下相蒙難與處音義【盍戶臘反懟直類反】其母曰亦使知之若何注旣不求之且欲令推達言於文公音義【令力呈反】對曰言身之文也身將隱焉用文之是求顯也其母曰能如是乎與女偕隱注偕俱也音義【焉於虔反女音汝】遂隱而死晉侯求之不獲以緜上爲之田曰以志吾過且旌善人注旌表也西河界休縣南有地名緜上○鄭之入滑也滑人聽命注入滑在二十一年師還又卽衞鄭公子士泄堵兪彌帥師伐滑注堵兪彌鄭大夫音義【兪羊朱反彌亡皮反】王使伯服遊孫伯如鄭請滑注二子周大夫鄭伯怨惠王之入而不與厲公爵也注事在莊二十一年又怨襄王之與衞滑也注怨王助衞爲滑請音義【爲於僞反】故不聽王命而執二子王怒將以狄伐鄭富辰諫曰不可臣聞之太上以徳撫民注無親疎也音義【聽吐鄭反而執二子本或作而執其二子其衍字也大音泰】其次親親以相及也注先親以及疎推恩以行義疏【正義曰曲禮云太上貴徳其次務施報鄭以大上爲帝皇之世其次謂三王以來則以大上其次爲世代之先後也襄二十四年傳曰大上立徳其次立功其次立言杜以立徳謂黃帝堯舜立功謂禹稷立言謂史佚周任則以人之賢愚爲上次非復年代之先後也然則太上謂人之最上上聖之人也以徳撫民惟能是用不簡親疎也其次聖之人則親其所親以漸相及而至於逺人爲下周公親親之事張本也周公亦是上聖不以徳而先親者制法爲後不獨爲身聖人之身不恃親也】昔周公弔二叔之不咸故封建親戚以蕃屏周注弔傷也咸同也周公傷夏殷之叔世疏其親戚以至滅亡故廣封其兄弟音義【蕃方元反】管蔡郕霍魯衞毛聃郜雍曹滕畢原酆郇文之昭也注十六國皆文王子也管國在滎陽京縣東北雍國在河內山陽縣西畢國在長安縣西北酆國在始平鄠縣東音義【郕音成聃乃甘反雍於用反注同酆音丰郇音荀】邘晉應韓武之穆也注四國皆武王子應國在襄陽城父縣西韓國在河東郡界河內野王縣西北有邘城音義【邘音於】凡蔣邢茅胙祭周公之也注嗣也蔣在弋陽期思縣髙平昌邑縣西有茅鄕東郡燕縣西南有胙亭音義【蔣將丈反茅於交反胙才故反下注祭胙同祭則界反】疏【正義曰伯仲叔季長幼之次也故通謂國衰爲叔世將亡爲季世昔周公傷彼夏殷二國叔世疎其親戚令使宗族之不同心以相匡輔至於滅亡故封立親戚爲諸侯之君以爲蕃籬屏蔽周室言封此以下文武周公之子孫爲二十六國也此二十六國武王克商之後下及成康之世乃可封建畢矣非是一時封建非盡周公所爲富辰盡以其事屬周公者以武王克殷周公爲輔又攝政制禮成一代大法𨿽非悉周公所爲皆是周公之法故歸之於周公耳昭二十八年傳曰昔武王克商光有天下兄弟之國十有五人姬姓之國四十人彼言由其克商乃得封建兄弟歸功於武王耳亦非武王之時已建五十五國其後不復封人也昭二十六年傳曰昔武王克殷成王靖四方康王息民並建母弟以蕃屏周昭九年傳曰武王成康之建母弟以蕃屏周則康王之世尙有封國非獨周公時也且見於經傳者管叔蔡叔霍叔周公攝政之初以流言見黜則三叔之國已是武王封矣尙書康誥之篇周公營洛之時始封康叔於衛洛誥之篇周公致政之月始封伯禽於魯書傳稱成王削桐葉爲珪以封唐叔如此之類不得爲武王封也凡蔣邢茅胙祭周公之也豈周公自封哉固當成王卽政之後或至康王之時始封之耳注正義曰弔傷俱是悼往之辭咸訓爲皆故爲同也昭六年傳曰夏有亂政而作禹刑商有亂政而作湯刑周有亂政而作九刑三辟之興皆叔世也彼叔世爲三代之末世知此二叔亦二代之末世也二代之末疎其親戚以至滅亡周公創其如此故制禮設法親其所親廣封兄弟以自蕃衛也蕃屏者分地以建諸侯使與京師作蕃籬屛扞也鄭眾賈逵皆以二叔爲管叔蔡叔傷其不和睦而流言作亂故封建親戚鄭詩箋亦然案其封建之中方有管蔡豈傷其作亂始封建之馬融以爲夏殷叔世故杜同之文之昭者自后稷以後一昭一穆文王於次爲穆故文子爲昭武子爲穆昭二十八年傳稱武王兄弟之國十五人此十六彼十五者人異故說異耳非武王時十五而周公加一也此十六國所在之地蔡郕魯衛郜曹滕七國當時皆在已經解訖霍在閔元年原在隠十一年郇在此年春亦已解訖其毛聃闕故惟解管雍畢酆也武穆四國晉時見在故惟解應韓邗也周公之邢國見在隠七年解訖凡祭闕故惟解蔣茅胙也】召穆公思周徳之不類故紏合宗族於成周而作詩注類善也紏收也召穆公周卿士名虎召采地扶風雍縣東南有召亭周厲王之時周徳衰微兄弟道缺召穆公於東都收會宗族特作此周公之樂歌常棣詩屬小雅音義【召上照反注同糾居黝反棣六計反字林大內反】曰常棣之華鄂不韡韡注常棣棣也鄂鄂然華外發不韡韡言韡韡以諭兄弟和睦則彊盛而有光輝韡韡然音義【鄂五各反不方九反韡韋鬼反】凡今之人莫如兄弟注言致韡韡之盛莫如親兄弟其四章曰兄弟鬩於墻外禦其侮注鬩訟爭貌言內𨿽不和猶宜外扞異族之侵侮音義【鬩呼歷反毛詩傳云狠也禦魚呂反下同侮亡甫反詩作務爭爭鬭之爭本又作諍扞戶旦反】疏【正義曰常棣之詩周公所作故周語說此事云周文公之詩曰卽明是周公所作也召穆公厲王時人於時周徳旣衰兄弟道缺召穆公思周徳之不善致使兄弟之恩缺收合宗族於成周爲設燕會而作此周公樂歌之詩曰常棣之木華鄂鄂然外發之時豈不韡韡而光明乎以眾華俱外發實韡韡而光明以諭兄弟眾多而相和睦豈不彊盛而有光輝乎言兄弟和睦實彊盛而有光輝兄弟和睦則彊盛如是然則凡今日天下之人欲致此韡韡之盛莫如兄弟之相親也其四章曰兄弟或有自不相善可爭訟於墻內若有他人侵之則同心合意外禦其他人之侵侮也注正義曰類善釋詁文糾者聚合之意故爲收也召穆公厲王宣王之臣詩江漢序云命召公平淮夷經曰王命召虎是也思周徳之不善故知是厲王之時周徳衰微兄弟道缺也召穆公於東都會宗族蓋當宣王之時若當厲王之時天子疎之召公𨿽則聚會不能使之親也於會之上作此周公之樂歌欲感切宗族使相親也劉雲杜云常棣詩屬小雅明是周公所作也常棣棣釋木文也舍人曰常棣一名棣郭璞曰今關西山中有棣樹子似櫻桃可啖鄂鄂然華外發者華聚而發於外鄂鄂然而光明也不韡韡乎言其實韡韡也古之人語有聲而倒者詩文多有此類釋言云鬩狠也孫炎云相狠戾也李巡本作恨注云相怨恨以心相怨恨而爲鬩是爲爭訟貌也】如是則兄弟𨿽有小忿不廢懿親注懿羙也今天子不忍小忿以棄鄭親其若之何庸勲親親暱近尊賢徳之大者也注庸用也暱親也音義【暱女乙反】卽聾從昩與頑用嚚姦之大者也音義【聾鹿工反昧音妹嚚魚巾反】疏【正義曰親暱尊是愛敬之辭也卽從與是依就之意也其庸卽用也用其有功勲者親其親族親者暱其道路近者尊其有賢行者此四事是徳之大者也卽訓就也就其耳聾者從其目昧者與其心頑者用其口嚚者此四事是姦之大者也勲親近賢據事上爲名聾昧頑嚚據身上爲名以狄無他事故於耳目身口之上爲惡名耳下文各以四事覆之惟棄嬖寵而用三良是言鄭伯之賢與上文倒隨便言耳杜言三良叔詹堵叔師叔所謂尊賢如杜此注則謂鄭伯尊賢與上文尊賢乖者能用三良則是鄭伯之賢王則當尊此鄭伯但杜注省略耳】棄徳崇姦禍之大者也注崇聚也鄭有平惠之勲注平王東遷晉鄭是依惠王出奔虢鄭納之是其勲也又有厲宣之親注鄭始封之祖桓公友周厲王之子宣王之母弟棄嬖寵而用三良注七年殺嬖臣申侯十六年殺寵子子華也三良叔詹堵叔師叔所謂尊賢音義【堵丁古反又音者】於諸姬爲近注道近當暱之四徳具矣耳不聽五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之四姦具矣周之有懿徳也猶曰莫如兄弟故封建之注當周公時故言周之有懿徳音義【別彼列反】其懷柔天下也猶懼有外侮扞禦侮者莫如親親故以親屏周召穆公亦云注周公作詩召公歌之故言亦云今周徳旣衰於是乎又渝周召以從諸姦無乃不可乎注變周召親兄弟之道音義【渝羊朱反變也】民未忘禍王又興之注前有子頽之亂中有叔帶召狄故曰民未忘禍音義【頽徒回反】其若文武何注言將廢文武之功業王弗聽使頽叔桃子出狄師注二子周大夫音義【桃如字本或作姚亦宜音桃】○夏狄伐鄭取櫟王徳狄人疏【正義曰荷其恩者謂之爲徳古人有此語也】將以其女爲後富辰諫曰不可臣聞之曰報者倦矣施者未厭注施功勞也有勞則望報過甚音義【櫟力狄反施如字注同厭於艷反又於鹽反】狄固貪惏疏【正義曰方言云殺人取財曰惏】王又啟之女徳無極婦怨無終注婦女之志近之則不知止足逺之則忿怨無已終猶已也音義【惏力南反方言云殺人而取其財曰惏近附近之近逺於萬反】狄必爲患王又弗聽初甘昭公有寵於惠後注甘昭公王子帶也食邑於甘河南縣西南有甘水惠後將立之未及而卒昭公奔齊注奔齊在十二年王復之注在二十二年又通於隗氏注隗氏王所立狄後王替隗氏注替廢也音義【替他計反】頽叔桃子曰我實使狄狄其怨我遂奉大叔以狄師攻王王禦士將禦之注周禮王之禦士十二人疏【正義曰周禮無禦士之官惟夏官太僕之屬有禦僕下士十有二人掌王之燕令鄭云燕居時之令以親近王故欲爲王禦宼】王曰先後其謂我何注先後惠後也誅大叔恐違先後志寧使諸侯圖之王遂出及坎欿國人納之注坎欿周地在河南鞏縣東音義【坎苦感反欿大感反鞏九勇反】秋頽叔桃子奉大叔以狄師伐周大敗周師獲周公忌父原伯毛伯富辰注原毛皆采邑疏【正義曰此原伯毛伯蓋是文王之子原毛之後世爲王臣仍爲伯爵或本封絕滅食采畿內故云皆采邑也】王出適鄭處於汜注鄭南汜也在襄城縣南音義【汜音凡後皆同】疏【正義曰南汜是襄城縣南則鄭之西南之竟南近於楚西近於周敬王處於汜及楚伐鄭師於汜皆以爲南汜其東汜在中牟縣南去鄭城旣近三十年秦晉圍鄭秦軍汜南故爲東泛各隨其所近而言也】大叔以隗氏居於溫○鄭子華之弟子臧出奔宋注十六年殺子華故好聚鷸冠注鷸鳥名聚鷸羽以爲冠非法之服音義【好呼報反鷸尹橘反翠鳥也】疏【正義曰釋鳥雲翠鷸李巡曰鷸一名爲翠其羽可以爲飾樊光云靑羽出交州郭璞云似燕紺色生郁林說文雲翠靑羽雀也案漢書尉佗獻文帝翠鳥毛然則鷸羽可以飾器物聚此鷸羽以爲冠也】鄭伯聞而惡之注惡其服非法音義【惡烏路反】使盜誘之八月盜殺之於陳宋之間君子曰服之不衷身之災也注衷猶適也音義【衷音忠一音丁仲反注同】詩曰彼己之子不稱其服注詩曹風刺小人在位言彼人之徳不稱其服音義【已音記稱尺證反注及下同刺七賜反】子臧之服不稱也夫詩曰自詒伊慼其子臧之謂矣注詩小雅詒遺也慼憂也取其自遺憂音義【之服一本作之及夫音扶詒以支反遺惟季反下同】夏書曰地平天成稱也注夏書逸書地平其化天成其施上下相稱爲宜音義【夏戶雅反後夏書皆放此施茹豉反】疏【正義曰此是大禹謨之文以說禹事故傳通以其篇爲夏書彼孔安國雲水土治曰平五行序曰成水土旣治是地平其化五行旣序是天成其施杜𨿽不見孔傳於義亦不相違也】○宋及楚平宋成公如楚還入於鄭鄭伯將享之問禮於皇武子注皇武子鄭卿對曰宋先代之後也於周爲客天子有事膰焉注有事祭宗廟也膰祭肉尊之故賜以祭胙音義【膰符袁反周禮又作燔字音義皆同】有喪拜焉注宋弔周喪王特拜謝之疏【正義曰禮弔防之法皆主人拜其弔者謝其勤勞弔者不答拜以其爲事而來不自同於賓客此皆據弔及主人敵禮以上若其臣下來弔則主人不拜宋是先代之後王以敵禮待之故拜其來弔其餘諸侯則否】丰厚可也鄭伯從之享宋公有加禮也注禮物事事加厚善鄭能尊先代音義【享宋公有加絕句禮也一本無也字讀則總爲句】○冬王使來告難曰不谷不徳得罪於母弟之寵子帶鄙在鄭地汜注鄙野也音義【難乃旦反下同】敢告叔父注天子謂同姓諸侯曰叔父臧文仲對曰天子蒙塵於外敢不奔問官守注官守王之羣臣音義【守手又反注及下同】王使簡師父告於晉使左鄢父告於秦注二子周大夫音義【鄢於晚反】天子無出書曰天王出居於鄭辟母弟之難也注叔帶襄王同母弟天子凶服降名禮也注凶服素服降名稱不谷○鄭伯與孔將鉏石甲父侯宣多省視官具於汜注三子鄭大夫省官司具器用音義【鉏仕居反】疏【正義曰鄭伯與三大夫毎日親自省視當國官司令具其器用送之於泛而後聽其私政也】而後聽其私政禮也注得先君後已之禮音義【聽吐定反】○衞人將伐邢禮至曰不得其守國不可得也注禮至衞大夫守謂邢正卿國子我請昆弟仕焉乃往得仕注爲明年滅邢傳

春秋左傳注疏卷十四

春秋左氏傳注疏卷十四考證

傳秦晉遷陸渾之戎於伊川注至今爲陸渾縣也○【臣召南】按漢書地理誌曰農郡陸渾春秋遷陸渾戎於此晉陸渾縣屬河南郡誌云古蠻子國是也

傳王召之也○趙汸補注曰傳見天王不能以義制恩齊侯爲之請已失之富辰之言亦非也舜封象於有庳而使吏治其國未嘗畱之於帝都子帶志在召寇作亂與象一夫之事不同宥之列國斯可矣乃還之京師以起後患謂之協其兄弟豈不謬哉

傳大司馬固諫曰注大司馬固莊公之孫公孫固也○顧炎武日知錄曰大司馬卽司馬子魚固諫堅辭以諫也隱三年言召大司馬孔父而屬殤公焉桓二年言孔父嘉爲司馬知大司馬卽司馬也定十年公若藐固諫曰知固諌之爲堅辭以諫也

傳弗可赦也已注不如赦楚勿與戰○【臣浩】按杜解弗可赦也已句稍悖不如趙汸補注曰言天棄商久勿赦其罪爲直截也

傳彼眾我寡疏周禮虎賁氏○監本脫虎字賁訛貴今攺正

傳楚子使師縉示之俘馘疏書傳所言師曠師曹師蠲之類○監本曹字下衍一蠲字今去

傳庭實旅百疏膷鼎一○監本膷訛腳依周禮攺正又疏茆菹麇臡○【臣召南】按麇音京倫反與上麋臡不同使昌本以麋臡而茆菹亦以麋臡則先儒必有論說周禮本𨿽亦有兩作麋臡者今定從麇

傳杞成公卒書曰子注仲尼以文貶稱子○趙汸補注曰言杞不敬不共皆魯人爲之辭耳杜氏謂仲尼以文貶稱子蓋不知春秋有存策書大體之義也【臣召南】按春秋無降人命爵之理趙汸之說較正

傳及齊齊桓公妻之○【臣召南】按史記齊世家桓公四十二年晉公子重耳來桓公妻之四十三年桓公卒則重耳遊齊在魯僖之十六年冬也晉世家曰重耳畱齊凡五歳

傳曹共公聞其駢脇欲觀其裸浴薄而觀之○【臣浩】按釋文以欲觀斷句孔疏以欲觀其裸斷句並通【臣召南】按史記晉世家言重耳畱齊凡五歳而年表敍過曹過宋過鄭俱在二十三年蓋以此傳爲據考其實去齊過曹當在僖二十一年也

傳公賦六月疏匪交匪敖○【臣照】按詩作彼交匪敖而襄二十七年傳公孫段賦桑扈趙孟曰匪交匪敖福將焉往作匪交與詩異或古與今本不同或趙孟別取匪交之義不舉詩本文俱未可定此疏引傳文故不同於詩

傳濟河圍令狐入桑泉注桑泉在河東解縣西○【臣召南】按後漢郡國志注引杜預曰在縣西二十里

傳女爲恵公來求殺余疏彼時斬袪之恨下○監本脫今日猶在四字今增

傳晉侯潛會秦伯於王城○陳傳良曰傳見自齊桓之伯諸侯特相會皆不書趙汸補注曰潛會不告不入例

傳鄭公子士泄堵兪彌帥師伐滑注堵兪彌鄭大夫○【臣浩】按二十年傳鄭公子士泄堵寇帥師入滑注曰公子士文公子泄堵寇鄭大夫此泄堵兪彌以泄姓見前不須更舉也俗本俱讀作公子士泄非

傳邘晉應韓武之穆也注應國在襄陽城父縣西韓國在河東郡界河內野王縣西北有邘城○【臣召南】按後漢郡國志野王有邘城潁川郡父城有應鄕引杜預曰在縣西南至韓國以詩梁山爲據則在馮翊夏陽縣注乃言在河東郡界豈其以河東河北縣之韓亭爲古韓國乎

傳曰常棣之華鄂不韡韡注不韡韡言韡韡○【臣召南】按詩鄭箋曰不當作跗音芳於反言華下有鄂鄂下有跗與毛傳解不同杜注蓋從傳不從箋也【臣照】按不字本花趺象形蓋古趺字古人以鄂不不字爲實字用者甚多如顏眞卿文鄂不照乎棣華龍驥驤乎雲路之類是也

春秋左氏傳注疏卷十四考證

欽定四庫全書

春秋左傳注疏卷十五【起僖公二十五年盡二十八年】

晉杜氏注唐陸徳明音義孔穎達疏

經二十有五年春王正月丙午衞侯燬滅邢注衞邢同姬姓惡其親親相滅故稱名罪之音義【燬況委反惡烏路反】疏【正義曰曲禮曰諸侯不生名滅同姓名傳云同姓也故名然則諸侯位貴居尊故不斥其名書名則是罪絕之事故云罪之也】

夏四月癸酉衞侯燬卒注無傳五同盟疏【正義曰燬以元年卽位四年盟於召陵五年於首止八年於洮九年於葵丘十五年於牡丘皆魯衛俱在是五同盟也】

宋蕩伯姬來逆婦注無傳伯姬魯女爲宋大夫蕩氏妻也自爲其子來逆稱婦姑存之辭婦人越竟迎婦非禮故書音義【爲於僞反越竟音境】疏【正義曰伯姬魯女而以宋蕩冠之知爲宋大夫蕩氏妻也婦者對姑之文姑卽伯姬故知自爲子來逆婦公羊傳曰宋蕩伯姬者何蕩氏之母也其稱婦何有姑之辭也谷梁傳曰婦人旣嫁不逾竟是婦人越竟逆婦非禮也以非禮故書之紀裂繻來逆女此云逆婦者姑自來逆故卽稱婦也宋有蕩氏者宋桓公生公子蕩蕩生公孫壽壽生蕩意諸意諸之後以蕩爲氏則此人字蕩也故云蕩氏妻】

宋殺其大夫注無傳其事則未聞於例爲大夫無罪故不稱名

秋楚人圍陳納頓子於頓注頓廹於陳而出奔楚故楚圍陳以納頓子不言遂明一事也子玉稱人從告頓子不言歸興師見納故疏【正義曰圍陳而納頓子明頓子廹於陳而出奔也楚人納之知其出奔楚也公羊傳曰何以不言遂兩之也一舉兵而行此兩意非因前生後故不言遂明此圍陳納頓子正是一事釋例曰傳稱諸侯納之曰歸今經諸稱納者皆有興師見納之事不待例而自明故但言納不復言歸納歸須兩見故云頓子不言歸興師見納故】

葬衞文公注無傳

冬十有二月癸亥公會衞子莒慶盟於洮注洮魯地衞文公旣葬成公不稱爵者述父之志降名從未成君故書子以善之莒慶不稱氏未賜族音義【洮吐刀反】疏【正義曰八年盟於洮杜云曹地三十一年魯始得曹田此時不得爲魯地注誤耳禮先君旣葬則嗣子成君此文公旣葬成公不稱爵者釋例曰文公欲平莒於魯未終而薨故衞子專父之志魯人由此亦修文公之好此孝子之至感而人情之所篤故成公𨿽已免喪至於此盟會降以在喪自名猶武王伐紂稱大子發故經隨而書子傳從而釋之曰修文公之好也是說書子善之事】

傳二十五年春衞人伐邢二禮從國子巡城掖以赴外殺之疏【正義曰說文云掖持臂也謂執持其臂投之城外也掖本持臂之名遂謂臂下脇上爲掖是因名轉而相生也】正月丙午衞侯燬滅邢同姓也故名禮至爲銘曰余掖殺國子莫余敢止注惡其不知恥詐以滅同姓而反銘功於器音義【掖音亦說文云以手持人臂曰掖惡烏路反】○秦伯師於河上將納王狐偃言於晉侯曰求諸侯莫如勤王注勤納王也諸侯信之且大義也繼文之業注晉文侯仇爲平王侯伯匡輔周室音義【仇音求】疏【正義曰言欲繼文侯之功業而使信義宣布於諸侯今日納王是爲可矣】而信宣於諸侯今爲可矣使卜偃卜之曰吉遇黃帝戰於阪泉之兆注黃帝與神農之後姜氏戰於阪泉之野勝之今得其兆故以爲吉疏【正義曰大戴禮五帝徳曰黃帝與赤帝戰於阪泉之野晉語云昔少典娶於有蟜氏生黃帝炎帝黃帝爲姬炎帝爲姜二帝用師以相濟也韋昭注云濟當爲擠擠滅也史記稱黃帝伐炎帝之後於阪泉之野炎帝卽神農也黃帝將戰卜得吉兆今卜復得彼兆故以爲吉也】公曰吾不堪也注文公自以爲己當此兆故曰不堪對曰周禮未攺今之王古之帝也注言周徳𨿽衰其命未攺今之周王自當帝兆不謂晉公曰筮之筮之遇大有注乾下離上大有之睽注兌下離上睽大有九三變而爲睽曰吉遇公用享於天子之卦注大有九三爻辭也三爲三公而得位變而爲兌兌爲說得位而說故能爲王所宴饗戰克而王饗疏【正義曰卜遇黃帝吉兆是戰克也筮得大有是王饗也】吉孰大焉注言卜筮協吉且是卦也注方更總言二卦之義不系於一爻天爲澤以當日天子降心以逆公不亦可乎注乾爲天兌爲澤乾變爲兌而上當離離爲日日之在天垂曜在澤天子在上說心在下是降心逆公之象大有去睽而復亦其所也注言去睽卦還論大有亦有天子降心之象乾尊離卑降尊下卑亦其義也音義【下遐嫁反】晉侯辭秦師而下注辭讓秦師使還順流故曰下三月甲辰次於陽樊右師圍溫注大叔在溫故左師逆王○夏四月丁巳王入於王城取大叔於溫殺之於隰城戊午晉侯朝王王饗醴命之宥注旣行饗禮而設醴酒又加之以幣帛以助勸也宥助也音義【隰音習醴音禮宥音又】請隧弗許注闕地通路曰隧王之葬禮也諸侯皆縣柩而下音義【隧音遂今之延道闕其月反縣音柩其九反】疏【正義曰隱元年傳曰闕地及泉隧而相見是闕地通路曰隧也天子之葬棺重禮大尢須謹愼去壙逺而闕地通路從遠處而漸邪下之諸侯以下棺輕禮小臨壙上而直縣下之故隧爲王之葬禮諸侯皆縣柩而下故不得用隧晉侯請隧者欲請以王禮葬也】曰王章也注章顯王者與諸侯異未有代徳而有二王亦叔父之所惡也與之陽樊溫原攢茅之田晉於是始啟南陽注在晉山南河北故曰南陽音義【惡烏路反攢才官反】陽樊不服圍之蒼葛呼曰注蒼葛陽樊人音義【呼喚故反】徳以柔中國刑以威四夷宜吾不敢服也此誰非王之親姻其俘之也乃出其民注取其土而已音義【俘芳扶反】○秋秦晉伐鄀注鄀本在商密秦楚界上小國其後遷於南郡鄀縣音義【鄀音若國名字林云楚邑楮斫反】疏【正義曰言本在商密者據在後移都稱舊鄀以爲本耳其實此時在商密後始遷於鄀縣國至彼縣而滅故彼縣專得鄀名當此秦晉伐鄀之時國名爲鄀所都之邑名商密楚以申息之師戍商密者正謂戍鄀國也析是鄀之別邑戍人居析地爲商密之援】楚鬭克屈禦宼以申息之師戍商密注鬭克申公子儀屈禦寇息公子邊商密鄀別邑今南鄕丹水縣戍守也二子屯兵於析以爲商密援音義【禦魚呂反屯徒門反援於眷反】秦人過析隈入而系輿人以圍商密昬而傳焉注析楚邑一名白羽今南鄕析縣隈隱蔽之處系縛輿人詐爲克析得其囚俘者昬而傅城不欲令商密知囚非析人音義【過古臥反王音戈析星曆反俗作析隈烏回反系音計輿音余傳音附注同處昌慮反令力呈反】宵坎血加書僞與子儀子邊盟者注掘地爲坎以埋盟之餘血加盟書其上音義【掘其勿反又其月反本又作闕其月反】商密人懼曰秦取析矣戍人反矣乃降秦師囚申公子儀息公子邊以歸注商密旣降析戍亦敗故得囚二子音義【降戶江反後除注降名皆同】楚令尹子玉追秦師弗及注不復言晉者秦爲兵主音義【復扶又反】遂圍陳納頓子於頓注爲頓圍陳音義【爲於僞反】○冬晉侯圍原命三日之糧原不降命去之諜出注諜間也音義【諜音牒間間廁之間】曰原將降矣軍吏曰請待之公曰信國之寶也民之所庇也得原失信何以庇之所亡滋多退一捨而原降遷原伯貫於冀注伯貫周守原大夫也音義【庇必利反又音祕貫古亂反】趙衰爲原大夫狐湊爲溫大夫注狐溱狐毛之子音義【溱側巾反】○衞人平莒於我十二月盟於洮修衞文公之好且及莒平也注莒以元年酈之役怨魯衞文公將平之未及而卒成公追成父志降名以行事故曰修文公之好音義【好呼報反注同酈力知反】○晉侯問原守於寺人勃鞮注勃鞮披也音義【守手又反勃步忽反鞮丁兮反】對曰昔趙衰以壺飱從徑餒而弗食注言其亷且仁不忘君也徑猶行也音義【飱音孫從才用反舊如字徑古定反一讀以壺飱從絕句讀徑爲經連下句乖於杜意餒如罪反餓也】疏【正義曰杜以徑猶行者以傳文爲徑故釋爲行上讀爲義劉攺徑爲經謂經歷饑餒下屬爲句輒攺其字以規杜氏非也】故使處原注從披言也衰𨿽有大功猶簡小善以進之示不遺勞音義【披普皮反】

經二十有六年春王正月己未公會莒子衞寧速盟於向注向莒地寧速衞大夫莊子也音義【向舒亮反】

齊人侵我西鄙公追齊師至酅弗及注公逐齊師遠至齊地故書之濟北谷城縣西有地名酅下音義【酅本又作巂戶圭反注同一音以轉反】疏【正義曰於例將卑師少稱人將卑師眾稱師此來去一也而師人異文者谷梁傳曰其侵也曰人其追也曰師以公之弗及大之也此傳無解或如谷梁之言美公能逐其師若言追大師然變文以美公猶嘉季子之獲而書莒拏也公追戎於濟西不言所至此言至酅者美公逺追能逺至齊地故書之也桓十年齊侯衞侯鄭伯來戰於郎傳曰不書侵伐我有辭也此齊人侵我討洮向二盟與莒和好我亦無罪而書侵者於時晉文初起諸侯無伯齊侯是桓公之子欲以盟主自居魯不告齊而私爲此盟非有正禮可辭齊侯容得侵伐故從本文】

夏齊人伐我北鄙注孝公未入魯竟先使微者伐之音義【竟音境傳同】

衞人伐齊

公子遂如楚乞師注公子遂魯卿也乞不保得之辭疏【正義曰公子遂名書於經則是卿也而云大夫者大夫是總辭也今定本爲魯卿乞則自我之心得否在於彼國乞者執謙之意不保必得之辭釋例曰凡乞者有求過理之辭執謙以偪成其計故𨿽小國之乞大國大國之乞小國亦皆從不與謀之例臧宣叔郤錡乞師是也然則與謀者彼此合討同謀共行乞師者取彼之力我獨用之故不從與謀之例公羊傳曰乞者何卑辭也曷爲內外同辭重師也曷爲重師師不出正反戰不正勝谷梁亦同其意以爲兵凶器戰危事用師必有死傷不可必全得歸本不可謂之假借故皆以乞爲名】秋楚人滅夔以夔子歸注夔楚同姓國今建平秭歸縣夔有不祀之罪故不譏楚滅同姓音義【夔求龜反秭音姊】冬楚人伐宋圍緡公以楚師伐齊取谷注傳例曰師能左右之曰以音義【緡亡巾反】公至自伐齊注無傳

傳二十六年春王正月公會莒玆防公注玆防時君之號莒夷無諡以號爲稱音義【防普悲反稱尺證反】寧莊子盟於向尋洮之盟也注洮盟在前年○齊師侵我西鄙討是二盟也○夏齊孝公伐我北鄙衞人伐齊洮之盟故也公使展喜犒師注勞齊師音義【犒苦報反勞也勞力報反下文同】疏【正義曰犒者以酒食餉饋軍師之名也服虔云以師枯槁故饋之飲食勞苦謂之勞也魯語云使展喜以膏沐犒師】使受命於展禽注桞下惠疏【正義曰魯語展禽對臧文仲云獲聞之是其人氏展名獲字禽柳下是其所食之邑名諡曰惠列女傳柳下惠死門人將諡之妻曰夫子之諡宜爲惠乎門人從以爲恵莊子云柳下季者季是五十字禽是二十字】齊侯未入竟展喜從之曰寡君聞君親舉玉趾將辱於敝邑使下臣犒執事注言執事不敢斥尊音義【趾音止足也】齊侯曰魯人恐乎對曰小人恐矣君子則否齊侯曰室如縣罄野無靑艸何恃而不恐注如而也時夏四月今之二月野物未成故言居室而資糧縣盡在野則無蔬食之物所以當恐音義【恐立勇反下及注皆同縣音注同罄亦作磬盡也】疏【正義曰服虔云言室屋皆發撤榱椽在如縣罄孔晁曰縣罄但有桷無覆蓋杜以下云野無靑艸言在野無靑艸可食明此在室無資糧可噉故攺如爲而言居室而資糧縣盡劉云如罄在縣下無粟帛炫乃以服義規杜非也】對曰恃先王之命昔周公大公股肱周室夾輔成王成王勞之而賜之盟曰世世子孫無相害也載在盟府注載載書也音義【大音防下及注同夾古洽反舊音古協反】大師職之注職主也大公爲大師兼主司盟之官桓公是以糾合諸侯而謀其不協彌縫其闕而匡救其災昭舊職也及君卽位諸侯之望曰其率桓之功注率循也音義【縫扶容反】我敝邑用不敢保聚注用此舊盟故不聚眾保守曰豈其嗣世九年而棄命廢職其若先君何君必不然恃此以不恐齊侯乃還○東門襄仲臧文仲如楚乞師注襄仲居東門故以爲氏臧文仲爲襄仲副使故不書音義【使所吏反】臧孫見子玉而道之伐齊宋以其不臣也注言其不臣事周室可以此罪責而伐之音義【道音導】○夔子不祀祝融與鬻熊注祝融髙辛氏之火正楚之遠祖也鬻熊祝融之十二世孫夔楚之別封故亦世紹其祀音義【融余忠反鬻音育】疏【正義曰楚世家云楚之先出自帝顓頊髙陽髙陽生稱稱生捲章捲章生重黎黎爲髙辛氏火正帝嚳命曰祝融帝誅重黎而以其弟吳回居火正爲祝融吳回生陸終陸終生季連季連芉姓楚其後也其後中微或在中國或在蠻夷不能紀其世周文王之時季連之苗裔曰鬻熊事文王曾孫熊繹成王封於楚是祝融鬻熊皆爲楚之逺祖也自祝融至鬻熊司馬遷不能紀其世杜言十二世不知出何書故劉規杜云計其間出有一千二百年略而言之則百年爲一世計父子爲十二世何以得近千二百年乎今刪定知不然者以其間或兄弟伯叔相及皆爲君故年多而世少或可轉寫誤劉更無別文以意而規杜氏未爲得也】楚人讓之對曰我先王熊摰有疾鬼神弗赦而自竄於夔注熊摰楚嫡子有疾不得嗣位故別封爲夔子音義【摰音至竄七亂反字林又千外反嫡丁歷反】疏【正義曰傳言熊摰有疾是以失楚明是嫡子有疾不得嗣位楚世家無其事不知熊摰是何君之適何時封夔按鄭語孔晁注云熊繹孫曰熊摰有疾楚人廢之立其弟熊延熊摰自棄於夔子孫有功王命爲夔子亦不知何所據也】吾是以失楚又何祀焉注廢其常祀而飾辭文過秋楚成得臣鬭宜申帥師滅夔以夔子歸注成得臣令尹子玉也鬭宜申司馬子西也○宋以其善於晉侯也注重耳之出也宋襄公贈馬二十乘音義【乘繩證反】叛楚卽晉冬楚令尹子王司馬子西帥師伐宋圍緡公以楚師伐齊取谷凡師能左右之曰以注左右謂進退在己音義【左右並如字】疏【正義曰能左右者謂欲左則左欲右則右故注云謂進退在己釋例曰凡師能左右之曰以謂求助於諸侯而專制其用徵伐進退帥意而行故變會及之文而曰以施於匹敵相用者若伯主之命則上行於下非例所及也吳𨿽大國順蔡侯之請自將其眾惟蔡侯之命故亦言以吳子也傳例稱師則諸不言師者皆不用以爲例也以之於言所渉甚多劉賈許穎旣不守例爲斷又亦不能盡通諸以惟雜取晉人執季孫以歸劉子單子以王猛居於皇尹氏毛伯以王子朝奔楚隨示以義數事而已又云諸稱以皆小以大下以上非其宜也尋按晉侯以季孫歸又非下以上也荊以蔡侯歸亦非小以大也】寘桓公子雍於谷易牙奉之以爲魯援注雍本與孝公爭立故使居谷以偪齊音義【寘之防反援於眷反】楚申公叔侯戍之注爲二十八年楚子使申叔去谷張本桓公之子七人爲七大夫於楚注言孝公不能撫公族

經二十有七年春杞子來朝

夏六月庚寅齊侯昭卒注十九年與魯大夫盟於齊秋八月乙未葬齊孝公注無傳三月而葬速

乙巳公子遂帥師入杞注弗地曰入八月無乙巳乙巳九月六日

冬楚人陳侯蔡侯鄭伯許男圍宋注傳言楚子使子玉去宋經書人者恥不得志以微者告猶序諸侯之上楚主兵故疏【正義曰此年傳云楚子及諸侯圍宋則是楚子親自來也十二月公會諸侯盟於宋公爲楚子在宋而往會之明與楚子共盟也明年傳晉侯執曹伯分曹衛之田以畀宋人其下始云楚子入居於申使子玉去宋由此而言楚子初來圍宋必親至宋國使子玉主兵明年見晉之盛身始去之獨畱子玉於宋耳杜以諸侯之貶不至稱人今言楚人不得爲楚子之身也子玉楚之正卿宜書其名今書曰楚人非子玉也故云恥不得志以微者告也若然莊二十八年齊人伐衛杜云齊侯稱人者諱取賂而還以賤者告二十二年宋公及楚人戰於杜云楚告命不以主帥人數故略稱人則以彼二解義亦得通但傳有子玉在宋之文故據子玉解之所以通其義也初圍宋在此年冬楚子入居於中乃是明年三月圍至明年不克始是不得志耳非是初圍之時爲不得志也杜意當以此爲明年始來告以今冬圍耳下句卽有公會諸侯於宋楚未來告而公得往會之者公傳聞卽往非待告也其書圍宋之事必待專使來告傳聞行言不得書也然則成十三年公會諸侯伐秦傳稱戰於麻隧秦師敗績而經無戰敗之事杜云時公在師復不須告蓋經文闕�傳文獨存卽如彼言公見其事不復須告此時公會諸侯於宋卽是親見宋圍何以不卽書之而云待楚告者按檢上下襄十一年公會晉侯云云伐鄭傳稱鄭人行成下言晉趙武入盟鄭伯鄭子展出盟晉侯杜云二盟不書不告二十五年公會晉侯云云於夷儀傳稱伐齊齊人使隰鉏請成慶封如師杜云慶封獨使於晉不通諸侯故不書二十六年傳六月公會晉趙武宋向戌鄭良霄曹人於澶淵晉人執寧喜以歸杜雲歸晉而後告諸侯故經書在秋此三事者公𨿽在會不告不書所言不須告者皆謂公親行其事麻隧公親在戰故云不復須告此時公往與盟不與圍宋故圍宋之事必待告乃書旣以微者來告猶序諸侯之上者春秋之例會同以國大小爲序徵伐則以主兵在前此序諸侯之上由楚主兵故也】十有二月甲戌公會諸侯盟於宋注無傳諸侯伐宋公與楚有好而往會之非後期宋方見圍無嫌於與盟故直以宋地音義【好呼報反與音預】疏【正義曰陳蔡鄭許皆是楚之屬國楚子帥而與之圍宋往年公使公子遂如楚乞師始與之通和好魯非楚之屬國圍宋之事公不與謀直聞其在宋往會之耳非是楚來召公公自往會之非後期也言此者文七年扈之盟爲公後期不序其國而總曰諸侯此亦總曰諸侯有後期之嫌故名之非爲後期而總稱諸侯卽上圍宋之諸侯也一事而再見者前目而後凡常例也圍稱楚人以微者告魯此與諸侯盟會必是楚子親之不復別言楚子者上以歷序諸侯遂令楚子當楚人之處卽從總文故不復曲序之也凡盟會以國爲地者必國主與其盟會此時宋方見圍無嫌與盟故直以宋地也】

傳二十七年春杞桓公來朝用夷禮故曰子注杞先代之後而廹於東夷風俗雜壞言語衣服有時而夷故杞子卒傳言其夷也今稱朝者始於朝禮終而不全異於介葛盧故惟貶其爵公卑杞杞不共也注杞用夷禮故賤之音義【共音恭本亦作恭下注同】○夏齊孝公卒有齊怨注前年齊再伐魯不廢喪紀禮也注弔贈之數不有廢疏【正義曰周禮小司徒掌喪紀之禁令庖人掌喪紀之庶羞樂記曰衰麻哭泣所以節喪紀也言喪紀者多矣喪紀者喪事之總名諸侯相與惟有弔贈故注云弔贈之數不有廢也】○秋入杞責無禮也注責不共也音義【責無禮本或作責禮也】○楚子將圍宋使子文治兵於睽注子文時不爲令尹故云使治兵習號令也睽楚邑音義【睽苦圭反又音圭】終朝而畢不戮一人注終朝自旦及食時也子文欲委重於子玉故略其事音義【朝如字注同戮音六】子玉復治兵於蔿注子玉爲令尹故蔿楚邑音義【復扶又反蔿於委反】終日而畢鞭七人貫三人耳音義【貫音官又古亂反】疏【正義曰耳助句也】國老皆賀子文疏【正義曰王制云有虞氏養國老於上庠養庶老於下庠然則園老者國之卿大夫士之致仕者也】子文飲之酒注賀子玉堪其事音義【飲於鴆反】蔿賈尙幼後至不賀注蔿賈伯嬴孫叔敖之父幼少也音義【嬴音盈少詩照反下同】子文問之對曰不知所賀子之傳政於子玉曰以靖國也音義【傳直專反】疏【正義曰二十三年子玉伐陳城頓而還子文使爲令尹叔伯曰子若國何對曰吾以靖國也夫有大功而無貴仕其人能靖者與有幾子文恐子玉矜功爲亂故授令尹冀以靖國家此舉其前言以非之】靖諸內而敗諸外所獲幾何子玉之敗子之舉也舉以敗國將何賀焉子玉剛而無禮不可以治民過三百乘其不能以入矣疏【正義曰若使爲帥遇三百乘其必不能入前敵矣】苟入而賀何后之有注三百乘二萬二千五百人音義【幾居豈反乘繩證反下同】○冬楚子及諸侯圍宋宋公孫固如晉告急注公孫固宋莊公孫先軫曰報施救患取威定霸於是乎在矣注先軫晉下軍之佐原軫也報宋贈馬之施音義【軫之忍反施式氏反注同】疏【正義曰劉云下搜於被廬先軫始佐下軍此時未爲下軍之佐以規杜氏知不然者以方欲救宋卽搜被廬先軫此語與搜相近不知未搜之前先軫身作何官故以搜後下軍之佐明之然先軫後年亦爲中軍帥不雲中軍帥者相去旣逺又隔下軍之佐故杜不言之】狐偃曰楚始得曹而新昏於衞若伐曹衞楚必救之則齊宋免矣注前年楚使申叔侯戍谷以偪齊於是乎搜於被廬注晉常以春搜禮攺政令敬其始也被廬晉地音義【搜所求反被皮義反廬力居反】作三軍注閔元年晉獻公作二軍今復大國之禮謀元帥注中軍帥音義【帥所類反注同】疏【正義曰元長也謂將帥之長軍行則重者居中故晉以中軍爲尊而上軍次之其二軍則上軍爲尊故閔元年晉侯作二軍公將上軍】趙衰曰郤縠可臣亟聞其言矣說禮樂而惇詩書詩書義之府也禮樂徳之則也徳義利之本也音義【谷本又作谷同胡木反亟欺冀反數也說音悅】疏【正義曰說謂愛樂之惇謂厚重之詩之大旨勸善懲惡書之爲訓尊賢伐罪奉上以道禁民爲非之謂義詩書義之府藏也禮者謙卑恭謹行歸於敬樂者欣喜歡娯事合於愛揆度於內舉措得中之謂徳禮樂者徳之法則也心說禮樂志重詩書遵禮樂以布徳習詩書以行義有徳有義利民之本也晉語云文公問元帥於趙衰對曰郤谷可年五十矣守學彌惇夫好先王之法者徳義之府也夫徳義生民之本也能惇篤不忘百姓請使郤谷公從之】夏書曰賦納以言明試以功車服以庸注尙書虞夏書也取納以言觀其志也明試以功考其事也車服以庸報其勞也賦猶取也庸功也君其試之疏【正義曰夏書言用臣之法賦取也取人納用以其言察其言觀其志也分明試用以其功考其功觀其能也而賜之車服以報其庸庸亦功也知其有功乃賜之古人之法如此君其試用之注正義曰此古文虞書益稷之篇漢魏諸儒不見古文因伏生之謬從堯典至徵凡二十篇總名曰虞夏書以與禹對言故傳通謂大禹謨以下皆爲夏書也古本作敷納以言明庶以功敷作賦庶作試師受不同古字攺易耳賦稅者取受之義故爲取也庸功釋詁文舜典云敷奏以言明試以功車服以庸文𨿽略同此引夏書非舜典也】乃使郤縠將中軍郤溱佐之使狐偃將上軍讓於狐毛而佐之注狐毛偃之兄音義【將子匠反下將上將皆同溱側巾反】疏【正義曰晉語偃辭曰毛之知賢於臣其齒又長毛也不在位不敢聞命】命趙衰爲卿讓於欒枝先軫注欒枝貞子也欒賓之孫音義【欒魯官反】使欒枝將下軍先軫佐之荀林父禦戎魏犫爲右注荀林父中行桓子音義【行戶剛反】晉侯始入而教其民二年欲用之注二十四年入子犯曰民未知義未安其居注無義則苟生疏【正義曰未知君臣之義不作長久之圖苟且爲生以過朝夕是未安其居】於是乎出定襄王注二十五年定襄王以示事君之義入務利民民懷生矣疏【正義曰利民之事非止一塗晉語說文公爲政云棄責薄斂施捨分寡救乏振滯匡困資無輕闗易道通商寛農茂穡勸分省用足財利器明徳以厚民性皆是利民之事民懷生者謂有懷義之心不復苟且劉云生旣厚民皆懷戀居處】將用之子犯曰民未知信未宣其用注宣明也未明於見用之信疏【正義曰信是人之所用若未伐原示信民未明於信是人用故傳云未宣其用云見用者言信見爲人所用】於是乎伐原以示之信注伐原在二十五年民易資者不求丰焉注不詐以求多明徴其辭注重言信公曰可矣乎子犯曰民未知禮未生其共於是乎大搜以示之禮注搜順少長明貴賤音義【長丁丈反】作執秩以正其官注執秩主爵秩之官音義【秩直乙反】民聽不惑而後用之出谷戍釋宋圍注楚子使申叔去穀子玉去宋一戰而霸文之教也注謂明年戰城濮疏【正義曰論語云上好禮則民莫敢不敬上好義則民莫敢不服上好信則民莫敢不用情今晉侯以義信禮教民然後用之是文徳之教也明年傳君子謂晉於是彼也能以徳攻注云以文徳教民而後用之謂此役也】

經二十有八年春晉侯侵曹晉侯伐衞注再舉晉侯者曹衞兩來告

公子買戍衞不卒戍刺之注公子買魯大夫子叢也內殺大夫皆書刺言用周禮三刺之法示不枉濫也公實畏晉殺子叢而誣叢以廢戍之罪恐不爲遠近所信故顯書其罪音義【刺七賜反殺也叢似東反枉紆往反】疏【正義曰經言買傳言叢蓋名買字叢或字相似而一謬也周禮司刺掌三刺之法以贊司寇聽獄訟一刺曰訊羣臣再刺曰訊羣吏三刺曰訊萬民鄭云刺殺也訊而有罪則殺之訊言也內殺大夫此及成十六年刺公子偃皆書刺者若云用彼三刺之法言問臣吏萬民皆言合殺乃始殺之以示不枉濫也此三刺之法位在外朝庫門之外臯門之內故小司寇掌外朝之政三公及州長百姓北面羣臣西面羣吏東面如此訊之也魯史獨設此名所以異於外也公羊以爲內諱殺大夫謂之刺以爲諸侯不得專殺故諱言刺之其意小異於此公實畏晉殺子叢以說晉言戍衞者叢之所爲又歸罪於叢言不終戍事故殺之恐不爲逺近所信故顯書子叢之罪也然魯殺子叢本有兩意謂楚云不卒戍謂晉云叢欲戍衞今經之所書書謂楚之辭不書謂晉之辭者以魯先與楚同好恐楚疑之故顯書不卒戍之罪以告屬楚諸侯心實畏晉未敢宣露故經不書告晉之辭蘇云公子買不卒戍者告晉楚之辭也謂晉云公子買比來戍衞今不使終其戍事是以殺之謂楚云比令公子買戍衞其買不終戍事是以殺之】楚人救衞

三月丙午晉侯入曹執曹伯畀宋人注畀與也執諸侯當以歸京師晉欲怒楚使戰故以與宋所謂譎而不正音義【畀必利反注同譎古穴反】疏【正義曰劉云公羊傳曰畀者何與也其言以畀宋人何與使聽之何休云宋稱人者明聽訟必師斷與其師眾共之谷梁傳曰畀與也其曰人何也不以晉侯畀宋公也注云畀上與下之辭故不以侯畀公按傳執曹伯分曹衞之田以畀宋人則田亦稱人非爲斷獄故稱人也若不使晉侯與宋公自可攺其畀名何以名之爲畀而使義不得與也若與宋人豈宋國卑賤之人得獨受曹伯而治之乎二傳之言皆不得合左氏當以人爲眾辭舉國而稱之耳】

夏四月己巳晉侯齊師宋師秦師及楚人戰於城濮楚師敗績注宋公齊國歸父秦小子慭旣次城濮以師屬晉不與戰也子玉及陳蔡之師不書楚人恥敗告文略也大崩曰敗績音義【濮音卜慭魚覲反不與音預】疏【正義曰於例將卑師眾稱師此齊宋秦皆文稱師則將非尊者傳云宋公齊國歸父秦小子慭次於城濮及其交戰惟言晉師陳於莘北說晉之將帥與楚相敵都不言齊宋公卿知其旣次城濮以師屬晉不與戰也沈氏云定四年戰於柏舉傳稱蔡侯吳子唐侯伐楚杜云唐侯不書兵屬於吳蔡今宋齊秦屬晉而書之者彼柏舉之戰唐師並屬吳蔡與之同陳故不書此齊宋師等𨿽屬晉猶異陳故得書之傳稱子玉及陳蔡之師皆在於陳而不書者楚人恥敗告辭略故史不得書之劉規過以爲晉人告略今知不然者但於此戰時魯猶屬楚凡禍福相告必同好之國故知楚人來告也楚人來告不言陳蔡者恥其諸國皆在不能敵晉故略言楚人而已若其晉告則應衿其勝事以少敗多何肯略其陳蔡而不告也劉以爲晉人來告而規杜氏非也】

楚殺其大夫得臣注子玉違其君命以取敗稱名以殺罪之

衞侯出奔楚

五月癸丑公會晉侯齊侯宋公蔡侯鄭伯衞子莒子盟於踐土注踐土鄭地王子虎臨盟不同歃故不書衞侯出奔其弟叔武攝位受盟非王命所加從未成君之禮故稱子而序鄭伯之下經書癸丑月十八日也傳書癸亥月二十八日經傳必有誤音義【踐以淺反土如字或一音杜歃所洽反本又作喢】疏【正義曰傳稱王子虎盟諸侯於王庭而不書子虎知子虎臨盟不與歃定四年傳稱踐土之盟其載書云王若曰晉重魯申衛武蔡甲午鄭防齊潘宋王臣莒期其次與會不同者會之班次以國大小爲序及其盟也王臣臨之異姓爲後故載書之次與會異也定四年召陵之會傳稱祝佗言於萇曰踐土之盟衛成公不在夷叔其母弟也猶先蔡萇說告劉子乃長衞侯於盟如彼傳文則踐土召陵二盟衛皆先蔡而經書諸國之序二會皆蔡在衞先者釋例曰周之宗盟異姓爲後故踐土載書齊宋𨿽大降於鄭衛斥周而言止謂王官之宰臨盟者也其餘雜盟未必皆然踐土召陵二會蔡在衞上時國之次至盟乃正其髙下者敬恭明神本其始也是言盟會異次之意也如釋例之言王官之宰臨盟乃以異姓爲後則二十九年翟泉之盟王子虎在焉宣七年黒壤之盟王叔桓公臨之彼二盟亦當異姓爲後與會異次也八年洮之盟王人在列杜指王官之宰則卑者未必能別同姓異姓若無王宮之伯則以大小爲序襄二十七年宋之盟晉楚爭先是其餘雜盟不先同姓之文也周禮典命云諸侯之適子誓於天子攝其君則下其君一等未誓則以皮帛繼子男叔武是衞侯之弟未得從世子之法攝位受盟舊無正禮其班位髙下出於主會之意以其非王命所加使從未成君之禮故稱子而序於鄭伯之下蓋晉文之意使然】

陳侯如會注無傳陳本與楚楚敗懼而屬晉來不及盟故曰如會疏【正義曰沈氏云八年鄭伯云乞盟此直云如會者彼及其盟故云乞盟此則不及其盟又陳侯不乞故與彼文異】

公朝於王所注無傳王在踐土非京師故曰王所疏【正義曰谷梁傳曰朝不言所言所者非其所也是其由非京師故稱王所也公羊傳曰曷爲不言公如京師天子在是也曷爲不言天子在是不與致天子也其意言晉文公召王來踐土左傳於此無召王之事直云作王宮於踐土杜云襄王聞戰勝自往勞之故爲作宮則以王意自往非晉召之不同公羊說也】

六月衞侯鄭自楚復歸於衞注復其位曰復歸晉人感叔武之賢而復衞侯衞侯之入由於叔武故以國逆爲文例在成十八年衞元咺出奔晉注元咺衞大夫𨿽爲叔武訟訴失君臣之節故無賢文奔例在宣十年音義【咺況晚反爲於僞反下爲其同訴本又作愬蘇路反】疏【正義曰宣十年齊崔氏出奔衛傳曰書曰崔氏非其罪也文八年宋司城來奔傳言司城效節於府人而出故書以官貴之也然書官及氏爲貴則書名不是賢文以元咺訴君於晉所訴𨿽直令君防罪失君臣之節故無賢文書其名從本文也】

陳侯款卒注無傳凡四同盟疏【正義曰款以十三年卽位十五年盟於牡丘十九年於齊二十一年於薄二十七年於宋魯陳俱在是四同盟也】

秋杞伯姬來注無傳莊公女歸寧曰來

公子遂如齊注無傳聘也

冬公會晉侯齊侯宋公蔡侯鄭伯陳子莒子邾人秦人於溫注陳共公稱子先君未葬例在九年宋襄公稱子自在本班陳共公稱子降在鄭下陳懷公稱子而在鄭上傳無義例蓋主會所次非褒貶也音義【共音恭下共公同】疏【正義曰陳侯款經不書葬正以稱子知其先君未葬也宋襄稱子九年葵丘會也陳共公稱子此會也陳懷公稱子定四年召陵會也其班次上下傳無義例故疑主會所次非褒貶也桓十六年公會宋公衛侯陳侯蔡侯伐鄭杜云蔡常在衛上今序陳下蓋後至二十九年翟泉之盟秦人在陳蔡之下傳歷序諸侯之卿而有秦小子慭杜云秦小子慭在蔡下者若宋向戌之後會彼二事班失其次杜以後至釋之知此陳共公稱子降在鄭下非後至者杜以後至爲說亦無明文正以國之大小班序先定今乃退在小國之下因向戌有後至之譏故取以爲說耳未成君者例無定式不知所由故言蓋爲疑辭疑主會之意亦未必不由後至而降之禮雜記云君薨太子號稱子待猶君也然則待之如君在本班者爲得禮也降其班者出自主會之意】

天王狩於河陽注晉地今河內有河陽縣晉實召王爲其辭逆而意順故經以王狩爲辭音義【狩本又作守音同】壬申公朝於王所注壬申十月十日有日而無月史闕文晉人執衞侯歸之於京師注稱人以執罪及民也例在成十五年諸侯不得相治故歸之京師疏【正義曰成十五年晉侯執曹伯歸於京師彼不言之此言之者公羊傳曰歸之於者罪已定矣歸於者罪未定也左氏無此義正是更異辭耳】衞元咺自晉復歸於衞注元咺與衞侯訟得勝而歸從國逆例者明衞侯無道於民國人與元咺

諸侯遂圍許注會溫諸侯也許比再會不至故因會共伐之音義【比如字王俾利反】曹伯襄復歸於曹注晉感侯獳之言而復曹伯故從國逆例音義【獳乃侯反】疏【正義曰侯獳愛君以請此曹伯從園逆之例成十六年曹人再請於晉乃釋成公而云曹伯歸自京師從外納之文者彼國人請君自是事此侯獳貨筮史致其誠心晉侯感其言而特釋之所以顯侯獳故從國逆例也】遂會諸侯圍許注言遂得復而行不歸國也

傳二十八年春晉侯將伐曹假道於衞注曹在衞東故衞人弗許還自南河濟注從汲郡南渡出衞南而東音義【汲音急】侵曹伐衞正月戊申取五鹿注五鹿衞地二月晉郤縠卒原軫將中軍胥臣佐下軍上徳也注先軫以下軍佐超將中軍故曰上徳胥臣司空季子音義【將子匠反胥思徐反】晉侯齊侯盟於斂盂注斂盂衞地音義【斂徐音亷又力檢反盂音於】衞侯請盟晉人弗許衞侯欲與楚國人不欲故出其君以說於晉衞侯出居於襄牛注襄牛衞地音義【說音悅或如字】○公子買戍衞注晉伐衞衞楚之昏姻魯欲與楚故戍衞楚人救衞不克公懼於晉殺子叢以說焉注召子叢而殺之以謝晉音義【說音悅】謂楚人曰不卒戍也注謂告楚人言子叢不終戍事而歸故殺之殺子叢在楚救衞下經在上者救衞赴晚至○晉侯圍曹門焉多死注攻曹城門曹人屍諸城上注磔晉死人於城上音義【磔張宅反】晉侯患之聽輿人之謀曰稱捨於墓注輿眾也舎墓爲將發冡音義【輿音余爲如字又於僞反】疏【正義曰此謀字或作誦渉下文而誤耳其云誦者音韻如詩賦此稱捨於墓直是計謀之言不得爲誦今定本作謀】師遷焉曹人凶懼注遷至曹人墓凶凶恐懼聲音義【凶凶勇反恐丘勇反】爲其所得者棺而出之因其凶也而攻之三月丙午入曹數之以其不用僖負羈而乘軒者三百人也且曰獻狀注軒大夫車言其無徳居位者多故責其功狀音義【棺古患反一音官軒許言反】令無入僖負羈之宮而免其族報施也注報飱璧之施音義【施始豉反注同飱音孫】魏犫顚頡怒曰勞之不圖報於何有注二子各有從亡之勞音義【頡胡詰反從才用反】疏【正義曰二子有從行之勞未得厚賞故言勞苦之大不嘗圖謀其報此小惠於何有哉恨公忘己而念彼也】爇僖負羈氏注爇燒也音義【爇如悅反】魏犫傷於胸公欲殺之而愛其材注材力使問且視之病將殺之魏犫束胸見使者曰以君之靈不有寧也注言不以病故自安寧音義【見賢徧反使所吏反】距躍三百曲踴三百注距躍超越也曲踴跳踴也百猶勱也音義【距音巨躍羊略反三如字又息暫反百音陌下放此跳徒雕反勱音邁】疏【正義曰詩稱魚躍易言龍躍則躍是舉身向上之名禮記婦人踴不絕地則踴亦向上之名詩云踴躍用兵則踴躍二事勢相類也說文云躍超也踴跳也然則躍以疾生名故以距躍爲超越言距地向前跳而越物過也曲踴以曲爲言則謂向上跳而折復下故以曲踴爲跳踴耳言直上向下而已以傷病之人而再言三百不可爲六百跳也杜言百猶勵亦不知勵何所謂蓋復訓勵爲勉言每跳皆勉力爲之】乃捨之殺顚頡以徇於師立舟之僑以爲戎右注舟之僑故虢臣閔二年奔晉以代魏犫爲先歸張本音義【捨如字又音舍下同徇似俊反】宋人使門尹般如晉師告急注門尹般宋大夫音義【般音班】公曰宋人告急捨之則絕注與晉絕告楚不許我欲戰矣齊秦未可若之何注未肯戰先軫曰使宋捨我而賂齊秦注求救於齊秦音義【捨音捨】借之告楚注假借齊秦使爲宋請音義【借在亦反借也爲於僞反】我執曹君而分曹衞之田以賜宋人楚愛曹衞必不許也注不許齊秦之請喜賂怒頑能無戰乎注言齊秦喜得宋賂而怒楚之頑必自戰也不可告請故曰頑公說執曹伯分曹衞之田以畀宋人楚子入居於申注申在方城內故曰入音義【說音悅畀必利反】使申叔去谷注二十六年申叔戍谷使子玉去宋曰無從晉師晉侯在外十九年矣而果得晉國注晉侯生十七年而亡亡十九年而反凡三十六年至此四十矣險阻艱難備嘗之矣民之情僞盡知之矣天假之年注獻公之子九人惟文公在故曰天假之年而除其害注除惠懷呂郤天之所置其可廢乎軍志曰允當則歸注無求過分軍志兵書音義【當丁浪反分扶問反】又曰知難而退又曰有徳不可敵此三志者晉之謂矣注謂今與晉遇當用此三志疏【正義曰允當則歸謂信當分理則須歸還無求過分決戰取勝也知難而退謂知前敵之難則須退辟也有徳不可敵謂必知敵彊不須與競也此三志者與晉相遇之謂矣劉云此志三云者情有淺深允當則歸謂彼𨿽可勝得當則還言前人弱於己也知難而退謂勝不可必早自退斂言前人與己敵也有徳不可敵謂必知彼彊不須與競言前人彊於己也三者從弱至彊總言晉之謂矣指言晉彊於己也】子玉使伯棼請戰注伯棼子越椒也鬭伯比之孫音義【棼扶云反王扶粉反】曰非敢必有功也願以間執防慝之口注間執猶塞也防慝若蔿賈之言謂子玉不能以三百乘入音義【間間厠之間注同慝吐得反乘繩證反】王怒少與之師惟西廣東宮與若敖之六卒實從之注楚子還申遣此兵以就前圍宋之眾楚有左右廣又大子有宮甲分取以給之若敖楚武王之祖父葬若敖者子玉之祖也六卒子玉宗人之兵六百人言不悉師以益之音義【廣古曠反注同卒子忽反注同】疏【正義曰宣十二年傳欒武子說楚事云其君之戎分爲二廣廣有一卒卒偏之兩是楚有左右廣也周禮車僕掌戎路之萃廣車之萃鄭云廣車橫陳之車襄十一年鄭人賂晉侯以廣車蓋兵車之名名之爲廣因卽以車表兵謂屬西廣之兵也文元年商臣以宮甲圍成王是東宮兵也周禮司馬凡制軍百人爲卒知六卒六百人也】子玉使宛春告於晉師曰請復衞侯而封曹臣亦釋宋之圍注衞侯未出竟曹伯見執在宋已失位故言復衞封曹音義【宛於元反又於阮反竟音境】子犯曰子玉無禮哉君取一臣取二注君取一以釋宋圍惠晉侯臣取二復曹衛爲己功不可失矣注言可伐先軫曰子與之疏【正義曰以子犯言爲無理故先言子與之欲令子犯與子玉復衞封曹旣言此以答子犯然後復言其不可之理更別爲之立計使私許復曹衞以攜之】定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何注言將爲諸侯所怪楚有三施我有三怨怨讎已多將何以戰不如私許復曹衞以攜之注私許二國使告絕於楚而後復之攜離也音義【施始豉反】執宛春以怒楚旣戰而後圖之注須勝負決乃定計公說乃拘宛春於衞且私許復曹衞曹衞告絕於楚子玉怒從晉師晉師退軍吏曰以君辟臣辱也且楚師老矣何故退子犯曰師直爲壯曲爲老豈在久乎微楚之惠不及此注重耳過楚楚成王有贈送之惠音義【說音悅拘音俱過古禾反】退三捨辟之所以報也注一捨三十里初楚子云若反國何以報我故以退三捨爲報背惠食言疏【正義曰釋詁云食僞也孫炎云食言之僞尙書湯誓云爾無不信朕不食言孔安國云食盡其言僞不實也哀二十五年傳孟武伯惡郭重曰何肥也公曰是食言多矣能無肥乎然則食言者言而不行如食之消散後終不行則前言爲僞通謂僞言爲食言故爾雅訓食爲僞也】以亢其讎注亢猶當也讎謂楚也音義【背音佩下及注同亢苦浪反】我曲楚直其眾素飽不可謂老注直气盈飽疏【正義曰素訓爲上忿怒之深空腹不食直气盈飽也】我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子慭次於城濮注國歸父崔夭齊大夫也小子慭秦穆公子也城濮衞地音義【夭於表反】楚師背酅而捨注酅丘陵險阻名音義【酅戶圭反】疏【正義曰兵法右背山陵前左水澤楚師背酅而捨知其背丘陵也蓋所捨之處有丘陵名酅其處有險阻也】晉侯患之聽輿人之誦注恐眾畏險故聽其歌誦曰原田每每捨其舊而新是謀注髙平曰原諭晉君美盛若原田之艸每每然可以謀立新功不足念舊惠音義【毎亡回反又梅對反舍音捨】公疑焉注疑眾謂已背舊謀新子犯曰戰也戰而防必得諸侯若其不防表裏山河必無害也注晉國外河而內山公曰若楚惠何欒貞子曰漢陽諸姬楚實盡之注貞子欒枝也水北曰陽姬姓之國在漢北者楚盡滅之思小惠而忘大恥不如戰也晉侯夢與楚子搏注搏手搏音義【搏音博】楚子伏已而盬其腦注盬啑也音義【盬音古腦乃老反啑子答反又所答反又子甲反】疏【正義曰盬之爲啑未見正訓蓋相傳爲然服虔云如俗語相罵云啑女腦矣】是以懼子犯曰吉我得天楚伏其罪吾且柔之矣注晉侯上向故得天楚子下向地故伏其罪腦所以柔物子犯審見事宜故權言以答夢音義【向或作向許亮反下同】子玉使鬭勃請戰注鬭勃楚大夫曰請與君之士戲君馮軾而觀之得臣與寓目焉注寓寄也音義【馮皮冰反軾音式與音預寓音遇】晉侯使欒枝對曰寡君聞命矣楚君之惠未之敢忘是以在此爲大夫退其敢當君乎旣不獲命矣注不獲止命音義【爲於僞反】敢煩大夫謂二三子注煩鬭勃令戒勑子玉子西之屬音義【令力呈反】戒爾車乘敬爾君事詰朝將見注詰朝平旦音義【乘繩證反下及注皆同詰起吉反朝如字注同見如字又賢徧反】晉車七百乘韅靷鞅靽注五萬二千五百人在背曰韅在胸曰靷在腹曰鞅在後曰靽言駕乘修備音義【韅許見反王又去見反說文作�云著掖皮靷引刃反說文云軸也鞅於杖反說文云頸皮也靽音半一云縶也背如字】疏【正義曰說文云韅著掖皮也靷軸也鞅頸皮也此注與說文不同蓋以時驗而爲解也驂馬挽車有皮在背者有約胸者有在腹爲帶者有縶絆其足者從馬上而下次之在後正謂在足是也傳惟舉四事文無所結舉其小事皆具言其駕乘修備明諸事皆備也】晉侯登有莘之虛以觀師曰少長有禮其可用也注有莘故國名少長猶言大小音義【莘所巾反虛丘魚反少詩照反注同長丁丈反注同】遂伐其木以益其兵注伐木以益攻戰之具輿曳柴亦是也音義【攻如字又音貢】己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右注子西鬭宜申子上鬭勃音義【陳於直覲反卒子忽反下同將子匠反下及注同】胥臣蒙馬以虎皮先犯陳蔡陳蔡奔楚右師潰注陳蔡屬楚右師音義【潰戶內反】狐毛設二斾而退之注斾大旗也又建二斾而退使若大將稍郤音義【斾薄貝反】欒枝使輿曵柴而僞遁注曵柴起塵詐爲眾走音義【遁徒困反】楚師馳之原軫郤溱以中軍公族橫擊之注公族公所率之軍狐毛狐偃以上軍夾攻子西楚左師潰楚師敗績子玉収其卒而止故不敗注三軍惟中軍完是大崩音義【夾古洽反又音頰】晉師三日館谷注館捨也食楚軍谷三日及癸酉而還甲午至於衡雍作王宮於踐土注衡雍鄭地今榮陽捲縣襄王聞晉戰勝自往勞之故爲作宮音義【雍於用反捲音權又丘權反勞力報反故爲於僞反下文同】鄕役之三月注鄕猶屬也城濮役之前三月音義【鄕許亮反又作向同屬音燭】鄭伯如楚致其師爲楚師旣敗而懼疏【正義曰致其師者致其鄭國之師許以佐楚也戰時𨿽無鄭師要本心佐楚故旣敗而懼】使子人九行成於晉注子人氏九名音義【爲於僞反】疏【正義曰桓十四年鄭伯使其弟語來盟傳稱子人來盟杜云子人卽弟語也其後爲子人氏七年傳子華云泄氏孔氏子人氏三族實違君命今子人九必是語之後也杜譜以九爲雜人謬矣】晉欒枝入盟鄭伯五月丙午晉侯及鄭伯盟於衡雍疏【正義曰此二盟及上文晉侯齊侯盟於斂盂皆不書者皆不告也】丁未獻楚俘於王駟介百乘徒兵千注駟介四馬被甲徒兵步卒音義【駟音四介音界被皮義反卒子忽反】鄭伯傅王用平禮也注傅相也以周平王享晉文侯仇之禮享晉侯音義【相息亮反】己酉王享醴命晉侯侑注旣饗又命晉侯助以束帛以將厚意王命尹氏及王子虎內史叔興父防命晉侯爲侯伯注以防書命晉侯爲伯也周禮九命作伯尹氏王子虎皆王卿士也叔興父大夫也三官命之以寵晉疏【正義曰周語稱晉文公初立襄王使大宰文公及內史叔興賜文公命注國語者皆以爲大宰文公卽王子虎也今尹氏又在王子虎之上故以爲皆卿士惟叔興是大夫或云皆大夫皆字妄耳九命者大宗伯云一命受職再命受服三命受位四命受器五命賜則六命賜官七命賜國八命作牧九命作伯】賜之大輅之服戎輅之服注大輅金輅戎輅戎車二輅各有服音義【輅音路】疏【正義曰周禮巾車金路鉤樊纓九就建大旗以賓同姓以封革路龍勒條纓五就建大白以卽戎金路以封同姓知大輅是金輅也革路以卽戎言戎輅戎車卽周禮之革路二輅各有服者周禮司服侯伯之服自鷩冤而下凡兵事韋弁服金輅祭祀所乘其大輅之服當謂鷩冤之服戎輅之服當謂韋弁服也】彤弓一彤矢百玈弓矢千注彤赤弓玈黒弓弓一矢百則矢千弓十矣諸侯賜弓矢然後專徵伐音義【彤徒冬反玈音盧本或作旅字非也矢千本或作玈弓十玈矢千後人專輒加也】疏【正義曰彤赤玈黒舊說皆然說文彤從丹玈從是赤黑之別也周禮司弓矢掌六弓王弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者鄭云勞者勤勞王事若晉文侯文公受王弓矢之賜者考工記弓人云往體多來體寡謂之夾庾之屬往體寡來體多謂之王弓之屬往體來體若一謂之唐弓之屬然則唐大是弓彊弱之名彤玈是弓所漆之色王弧則合九而成規唐大合七而成規夾庾合五而成規司弓矢又有八矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢痺矢用諸散射鄭注約考工記云枉矢之屬五分二在前三在後殺矢之屬三分一在前二在後矰矢之屬七分三在前四在後恆矢之屬軒輖中其枉殺矰恆弓所用絜鍭茀痺弩所用彼司弓矢旣云枉矢絜矢用諸守城車戰此天子賜諸侯弓矢使用之以戰則彤矢玈矢當彼枉矢也但弓矢相配彊弓用重矢弱弓用輕矢旣唐弓大弓彊弱中其恆矢軒輖亦中又司弓矢云矢痺矢用諸散射鄭雲散射謂禮射及習射也此賜弓矢則禮樂之事彤矢玈矢或當恆矢也玈弓矢千具於彤而略於玈準之則矢千弓十也諸侯賜弓矢然後專徵伐王制文】秬鬯一卣注秬黑黍鬯香酒所以降神卣器名音義【秬音巨鬯勑亮反卣音酉又音由爾雅云卣中尊也】疏【正義曰秬黒黍釋艸云李巡云黑黍一名秬黍周禮鬯人掌共秬鬯而餙之鄭云鬯釀秬爲酒芬香條暢於上下也郁人掌祼器凡祭祀之祼事和郁鬯以實彞而陳之禮祭祀必先祼是用之以降神也釋器云彞卣罍器也李巡曰卣鬯之罇也孫炎曰罇彞爲上罍爲下卣居中也詩江溪篇述宣王賜召穆公云秬鬯一卣告於文人鄭箋云賜之使祭其宗廟告其先祖也當賜之時實之於卣其祭則陳之於彞也】虎賁三百人疏【正義曰國語雲天子有虎賁習武訓諸侯有旅賁禦災害大夫有貳車備承事士有陪乘告奔走周禮司馬之屬虎賁氏下大夫二人虎士八百人掌先後王而趨以卒伍軍旅會同亦如之舍則守王閒】曰王謂叔父敬服王命以綏四國糾逖王慝注逖遠也有惡於王者糾而遠之音義【賁音奔逖勑歷反慝他得反惡也】疏【正義曰逖遠釋詁文糾者繩治之名有惡於王者當繩治之而使逺於王也】晉侯三辭從命曰重耳敢再拜稽首奉揚天子之丕顯休命注稽首首至地丕大也休美也音義【三息暫反又如字從例放此丕普悲反休許虯反注同】受防以出出入三覲注出入猶去來也從來至去凡三見王音義【見賢徧反】○衞侯聞楚師敗懼出奔楚遂適陳注自襄牛出使元咺奉叔武以受盟注奉使攝君事音義【使攝君事並如字或讀連上奉字爲句使音所吏反非也】癸亥王子虎盟諸侯於王庭注踐土宮之庭書踐土別於京師音義【別彼列反】要言曰皆奬王室無相害也有渝此盟明神殛之俾隊其師無克祚國注奬助也渝變也殛誅也俾使也隊隕也克能也音義【奬將丈反渝羊朱反殛紀力反本亦作極下是殛同俾本亦作卑必爾反隊直類反祚才故反隕於敏反】疏【正義曰勸奬者佐助之意故爲助也餘皆釋言文注】及其孫無有老幼君子謂是盟也信注合義信謂晉於是役也能以徳攻注以文徳教民而後用之音義【攻如字一音公送反】初楚子玉自爲瓊弁玉纓未之服也注弁以鹿子皮爲之瓊玉之別名次之以飾弁及纓詩云會弁如星音義【瓊求營反說文云赤玉弁本又作玣皮彥反會本又作璯古外反又戶外反】疏【正義曰禮稱皮弁明其用皮也知以鹿子皮者相傳爲然至今仍用之詩毛傳云瓊玉之美者則瓊亦玉也選美者飾弁以惡者飾纓耳周禮弁師掌王之皮弁會五采玉璂鄭云會縫中也璂讀如綦綦結也皮弁之縫中每貫結五采玉以爲飾謂之綦又諸侯及孤卿大夫之皮弁各以其等爲之鄭云孤則璂飾四三命之卿璂飾三再命之大夫璂飾二是諸侯之臣其皮弁得以玉爲飾也弁師又云王五采諸侯三采鄭云王璂飾十二上公九諸伯七子男五卿大夫皆二采璂飾各如其命數鄭又云三采朱白蒼二米朱緣其纓之飾則無以言之蓋以玉飾纓之末耳詩云會弁如星衞風淇澳篇也鄭箋云會謂弁之縫中飾之以玉皪皪而處狀似星也】先戰夢河神謂己曰畀余余賜女孟諸之麋注孟諸宋藪澤水艸之交曰麋音義【先如字又悉薦反畀必利反與也女音汝麋亡皮反藪素口反】疏【正義曰釋地云十藪宋有孟諸郭璞云今在梁國睢陽縣東北周禮職方氏正東曰靑州其澤藪曰望諸禹貢豫州導菏澤被孟豬明皆是一物而字攺易耳釋水雲水艸交爲眉李巡曰水中有艸木交會曰湄古字皆得通用故此作麋耳】弗致也大心與子西使榮黃諫注大心子玉之子子西子玉之族子玉剛愎故因榮黃榮黃榮季也音義【愎皮逼反】弗聽榮季曰死而利國猶或爲之況瓊玉乎是糞土也而可以濟師將何愛焉注因神之欲以附百姓之願濟師之理音義【糞弗問反】疏【正義曰劉云神道冥昧與人不交楚師之敗未必由此但於時戰在河旁河神許助若子玉從神所求不惜瓊玉則國人以爲神得所欲必將助己自當三軍用命戰士爭先亦旣不遂神心人謂神必不助則眾意皆阻莫不畏敵且兵凶戰危必有傷殺三軍之命在玆一舉猶尙愛惜此物是無卹民之心在軍之士誰肯競勸故云因神之欲以附百姓之願是濟師之理也禆竈請用瓘斚禳火非神所求若從而與之則驚動民意且災不可免徒長妖妄故子產不與異於此也】弗聽出告二子曰非神敗令尹令尹其不勤民實自敗也注盡心盡力無所愛惜爲勤音義【盡並津忍反】旣敗王使謂之曰大夫若入其若申息之老何注申息二邑子弟皆從子玉而死言何以見其父老音義【從如字又才用反】子西孫伯曰得臣將死二臣止之曰君其將以爲戮注孫伯卽大心子玉子也二子以此答王使言欲令子玉往就君戮音義【使所吏反下前使同令力呈反】及連谷而死注至連谷王無赦命故自殺也文十年傳曰城濮之役王使止子玉曰無死不及子西亦自殺縊而縣絕故得不死王時別遣追前使連谷楚地殺得臣經在踐土盟上傳在下者說晉事畢而次及楚屬文之宜音義【谷胡木反縊一賜反又於計反縣音屬音燭】晉侯聞之而後喜可知也注喜見於顏色音義【見賢徧反】曰莫餘毒也已蒍呂臣實爲令尹奉己而已不在民矣注言其自守無大志○或訴元咺於衞侯曰立叔武矣其子角從公公使殺之注角元咺子音義【從才用反又如字】咺不廢命奉夷叔以入守注夷諡音義【守手又反】疏【正義曰諡法安民好靖曰夷】六月晉人復衞侯注以叔武受盟於踐土故聽衞侯歸音義【聽吐丁反】寧武子與衞人盟於宛濮注武子寧兪也陳畱長垣縣西南有宛亭近濮水音義【宛於阮反兪羊朱反近附近之近】曰天禍衞國君臣不協以及此憂也注衞侯欲與楚國人不欲故不和也今天誘其衷注衷中也音義【衷音忠或丁仲反下同】使皆降心以相從也不有居者誰守社稷不有行者誰扞牧圉注牛曰牧馬曰圉音義【扞戶旦反牧音木養牛曰牧養馬曰圉】不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也注以惡相及明神先君是糾是殛國人聞此盟也而後不貳注傳言叔武之賢寧兪之忠衞侯所以書復歸衞侯先期入注不信叔武音義【先悉薦反】寧子先長牂守門以爲使也與之乘而入注長牂衞大夫寧子患公之欲速故先入欲安諭國人音義【牂子郎反使所吏反】公子歂犬華仲前驅注衞侯遂驅掩寧子未備二子衞大夫音義【歂市專反華戶花反又如字】叔武將沐聞公至喜捉髮走出前驅射而殺之公知其無罪也枕之股而哭之注公以叔武屍枕其股音義【射食亦反下注同枕支鴆反注同】歂犬走出注手射叔武故公使殺之元咺出奔晉注元咺以衞侯驅入殺叔武故至晉愬之○城濮之戰晉中軍風於澤注牛馬因風而走皆失之疏【正義曰劉規過爲以放牛馬於澤遺失大斾左旃不失牛馬今則定知不然者若不失牛馬惟亡左旃罪未至重何須殺之以徇馬牛是軍之要用於事尢重故費誓云馬牛其風臣妾逋逃則有常刑今旣亡左旃又失牛馬爲罪至重故殺之以徇若牛馬不失又大斾在軍何得因放牛馬而亡左旃故知風於澤者爲別失牛馬又於軍中亡失大斾之左旃故杜云掌此二事而不修理劉以爲不失牛馬而規杜過非也】亡大斾之左旃注大斾旗名系旐曰斾通帛曰旃音義【旃章然反爾雅云因章曰旃】疏【正義曰釋天云緇廣充幅長尋曰旐繼旐曰斾則斾是旗之尾也今別名大斾則此斾有異於常故以大斾爲旗名上云狐毛設二斾而退之亦此類也通帛爲旜周禮司常文也鄭云通帛謂大赤從周正色無飾釋天云因章曰旃孫炎曰因其繪色以爲旗章不畫之是也謂之左旃蓋是左軍所建者此亦於事難明不可彊說】祁瞞姦命注掌此二事而不修爲姦軍令音義【瞞莫於反姦音幹】司馬殺之以徇於諸侯使茅茷代之師還壬午濟河舟之僑先歸士會攝右注權代舟之僑也士會隨武子士薦之孫音義【茷扶廢反僑其驕反】秋七月丙申振旅愷以入於晉注愷樂也音義【愷開在反樂音洛】疏【正義曰大司馬云若師有功則左執律右秉鉞以先愷樂獻於社注云律所以聽軍聲鉞所以爲將威兵樂曰愷司馬注曰得意則愷樂愷歌示喜也】獻俘授馘飲至大賞注授數也獻楚俘於廟音義【馘古獲反數色主反】徴會討貳注徴召諸侯將冬會於溫殺舟之僑以徇於國民於是大服君子謂文公其能刑矣三罪而民服注三罪顚頡祁瞞舟之僑詩云惠此中國以綏四方不失賞刑之謂也注詩大雅言賞刑不失則中國受惠四方安靖○冬會於溫討不服也注討衞許衞侯與元咺訟注爭殺叔武事寧武子爲輔鍼莊子爲坐士榮爲大士注大士治獄官也周禮命夫命婦不躬坐獄訟元咺又不宜與其君對坐故使鍼莊子爲主又使衞之忠臣及其獄官質正元咺傳曰王叔之宰與伯輿之大夫坐獄於王庭各不身親蓋今長吏有罪先驗吏卒之義音義【鍼其亷反坐如字或一音才臥反長丁丈反卒子忽反】疏【正義曰周禮獄官多以士爲名鄭云士察也主察獄訟之事者周禮命夫命婦不躬坐獄訟小司寇職文也鄭云爲治獄吏褻尊者也躬身也不身坐必使其屬若子弟也防服傳曰命夫者其男子之爲大夫者命婦者其婦人之爲大夫妻者凡斷獄訟皆令競者坐而受其辭故云不躬坐也大司寇云以兩造禁民訟以兩劑禁民獄鄭云訟謂以財貨相告者獄謂相告以罪名者對文則小別散則可以通獄訟皆爭罪之事也元咺不宜與君對坐故使鍼莊子代衞侯爲坐獄之主寧子爲輔輔莊子也以寧子位髙故先言之士榮亦輔莊子舉其官名以其主獄事故亦使輔之與晉之獄官對理質正元咺也所引傳曰在襄十年】衞侯不勝注三子辭屈殺士榮刖鍼莊子謂寧兪忠而免之執衞侯歸之於京師寘諸深室注深室別爲囚室音義【刖音月又五割反寘之防反】寧子職納橐饘焉注寧兪以君在幽隘故親以衣食爲己職橐衣囊饘糜也言其忠至所慮者深音義【橐音托饘之然反隘於賣反囊乃郎反糜亡皮反】疏【正義曰寧兪親以衣食爲己職者慮君饑渴且防酖毒也詩毛傳曰小曰橐大曰囊囊橐所以盛衣亦可以盛食宣二年傳曰爲之簞食與肉寘諸橐以與之是也釋言曰糊饘也鬻糜也郭璞曰饘糜也孫炎曰鬻淖糜也然則糜之與鬻稠淖之異名耳】元咺歸於衞立公子瑕注瑕衞公子適也音義【適下歷反】○是會也晉侯召王以諸侯見且使王狩注晉侯大合諸侯而欲尊事天子以爲名義自嫌彊大不敢朝周諭王出狩因得盡羣臣之禮皆譎而不正之事音義【見賢徧反】疏【正義曰晉侯本意止欲大合諸侯之師共尊事天子以爲臣之名義實無覬覦之心但於時周室旣衰天子微弱忽然帥九國之師將數十萬眾入京師以臨天子似有簒奪之謀恐爲天子拒逆或復天子怖懼棄位出奔則晉侯心實盡誠無辭可解故自嫌彊大不敢朝王故召諸侯來會於溫溫去京師路近因加諷諭令王就會受朝天子不可以受朝爲辭故令假稱出狩若言王自出狩諸侯因會遇王遂共朝王得盡君臣之禮皆孔子所謂譎而不正之事谷梁傳曰全天王之行也爲若將狩而遇諸侯之朝也爲天王諱也是使王狩之意也公羊以爲踐土與此皆是晉侯召王何休云時晉文公年老恐霸功不成故上白天子曰諸侯不可卒致願王居踐土下謂諸侯曰天子在是不可不朝廹使正君臣明王法案溫去京師路無百里晉侯已能致之於溫何故不能致之於洛何休妄造其辭事非晉侯之意故杜氏正之自嫌彊大不敢朝周耳】仲尼曰以臣召君不可以訓故書曰天王狩於河陽言非其地也注使若天王自狩以失地故書河陽實以屬晉非王狩地疏【正義曰此傳稱仲尼之語卽云書曰明是仲尼新意非舊文也杜以書曰爲仲尼新意亦以此而知之聖人作法所以貽訓後世以臣召君不可以爲教訓故攺正舊史舊史當依實而書言晉侯召王且使王狩仲尼書曰天王狩於河陽言天王自來狩獵於河陽之地使若獵失其地故書之以譏王然釋例曰天子諸侯田獵皆於其封內不越國而取諸人河陽實以屬晉非王狩所故言非其地且明徳也義在隱其召君之闕是說攺史之意也計天王之狩失地不書因此實非王地借之以攺舊史若譏王狩然實不譏王也谷梁傳曰水北爲陽山南爲陽溫河陽也會於溫言小諸侯以河陽言之大天子也然河陽與溫止是一地天子來就諸侯假辭以稱狩耳左氏無此義但會指所在之地故言溫狩是田獵之所故廣言其地蘇氏云明晉侯之徳沒其召君書天子之狩顯其失地便是褒諸侯貶天子所以然者此亦假其失地之文欲明王狩所在非實貶也若隱其召君則全沒不書於義爲可必書天王非地之狩者若全沒其文無以明晉侯尊崇天子之徳故書天子出狩諸侯往朝】且明徳也注隱其召君之闕欲以明晉之功徳河陽之狩趙盾之弒泄冶之罪皆違凡變例以起大義危疑之理故特稱仲尼以明之音義【弒音試泄息列反冶音也危疑如字一本音作佹九委反】疏【正義曰晉侯所以召王志在尊崇天子故解舊史隱其召君之闕以明晉侯之功徳功徳謂尊事天子是也丘明爲傳所以寫仲尼之意凡所攺易皆是仲尼而於河陽之狩趙盾之弒泄冶之罪此三事特稱仲尼曰者史策所書皆書實事晉侯召王使狩而作自狩之文是言不實也凡例弒君稱君君無道靈公不君而稱臣以弒似君無過也大夫無罪見殺不書其名泄冶忠諫而被殺書名乃罪合死也此三事皆違凡典變舊例以起大義危疑之理恐人不信須聖言以爲證故特稱仲尼以明之】壬申公朝於王所注執衞侯經在朝王下傳在上者告執晚疏【正義曰傳之上下例不虛舉經文此虛舉經者終上晉侯召王以諸侯見之事】○丁丑諸侯圍許注十月十五日有日無月晉侯有疾曹伯之豎侯獳貨筮史注豎掌通內外者史晉史使曰以曹爲解注以滅曹爲解故音義【解戶買反注同又古買反】齊桓公爲會而封異姓注封郉衞今君爲會而滅同姓曹叔振鐸文之昭也注叔振鐸曹始封君文王之子音義【鐸待洛反】先君唐叔武之穆也且合諸侯而滅兄弟非禮也與衞偕命注私許復曹衞而不與偕復非信也同罪異罰非刑也注衛已復故禮以行義信以守禮刑以正邪捨此三者君將若之何公說復曹伯遂會諸侯於許○晉侯作三行以禦狄荀林父將中行屠擊將右行先蔑將左行注晉置上中下三軍今復增置三行以辟天子六軍之名三行無佐疑大夫帥音義【邪似嗟反舍音捨說音悅行戶郎反下及注同將子匠反屠音徒擊古狄反又音計蔑亡結反復扶又反】

春秋左傳注疏卷十五

春秋左氏傳注疏卷十五考證

宋蕩伯姬來逆婦疏以蕩爲氏則此人字蕩也○【臣照】按此人字蕩或謂字應作氏今攷眾仲對隱公問雲天子建徳因生以賜姓胙之土而命之氏諸侯以字爲諡因以爲族今宋桓公生公子蕩蕩生公孫壽壽生蕩意諸後遂以蕩爲氏則是蕩乃公子蕩之字蓋以字行蕩非名也孫以祖字爲氏卽所爲諸侯以字也故孔氏曰以蕩爲氏則此人字蕩

楚人圍陳納頓子於頓注不言遂明一事也○明監本訛作時今攺正

傳繼文之業注晉文侯仇爲平王侯伯匡輔周室○監本誤刋在於今爲可矣句下今攺正

傳遇公用享於天子之卦注故能爲王所宴饗○【臣召南】按周易作公用亨於天子王弼注讀如字以通解之曰公用斯位乃得通乎天子之道也先儒多依其說惟朱子本義據此傳作享曰謂朝獻也蓋古字亨通之亨享獻之享烹餁之烹皆作亨也

傳右師圍溫左師逆王○【臣召南】按晉武公初滅翼王命以一軍爲晉侯至獻公始作上下二軍惠公因之與秦戰韓時公與韓簡分將其一至文公初猶是兩軍此左師右師是也至二十七年搜被廬始作三軍

傳晉於是始啟南陽○趙汸補注曰傳見晉文以功取畿內地至王室益弱【臣召南】按周之東也晉鄭是依其弱也亦以晉鄭而晉爲尢甚陽樊溫原攢茅之田桓王嘗以畀鄭至此又以賞晉畿內所餘曾復幾何觀於盟向之求成陽樊之不服知周民猶戴王室而彊侯之跋扈等於攘奪也

傳齊侯曰室如縣罄注如而也疏劉云如罄在縣下無粟帛○【臣浩】按劉說勝杜

傳凡師能左右之曰以○趙匡曰齊桓晉文用諸侯師悉能左右之何不曰以凡不用我師而用彼師曰以也【臣照】按孟子譏五霸摟諸侯以伐諸侯然則師能左右之者卽摟也諸侯不奉王命而左右於諸侯正王綱之不振也公以楚師伐齊譏也若五伯之會諸侯直書之而美惡不相揜則不必書以且內外異辭以者內辭也

傳命趙衰爲卿讓於欒枝先軫○【臣召南】按晉語趙衰辭曰欒枝貞愼先軫有謀胥臣多聞皆可爲輔佐臣勿若也疏於狐偃讓狐毛引晉語於此獨遺

晉侯侵曹晉侯伐衞○【臣浩】按注以曹衞兩來告故兩書晉侯其實不然呂祖謙曰侵曹伐衞兩事也旣侵曹矣又伐衞也事與齊桓之侵蔡遂伐楚不同

公朝子王所注王在踐土非京師故曰王所○劉敞曰踐土之會天子自往也自往𨿽微而猶可言河陽之會臣召君不可以訓故書狩焉

天王狩於河陽○孫覺曰齊桓之興始致世子晉文之霸遂召天王【臣召南】按河陽卽溫也變文言河陽此聖筆也

傳而乘軒者三百人也○【臣召南】按史記晉世家曰用美女乘軒者三百人也妄加用美女三字此史遷之謬又按詩曹風候人刺曹共公近小人也彼其之子三百赤芾疏引此傳乘軒者三百人爲證甚確

傳晉侯在外十九年矣注至此四十矣○【臣召南】按杜此注所以駁正史記之謬也晉世家謂重耳年十七有賢士五人獻公卽位重耳年二十一奔狄時年四十三出亡凡十九歲而得入時年六十二矣杜故顯言以別之

傳我曲楚直其眾素飽疏素訓爲上○【臣浩】按注云直气盈飽則此句應作素訓爲直

傳晉師陳於莘北○林堯叟曰莘北卽城濮

傳至於衡雍作王宮於踐土注衡雍鄭地今榮陽捲縣襄王聞晉戰勝自往勞之故爲作宮○【臣召南】按史記集解引服虔曰旣敗楚師襄王自往臨踐土賜命晉侯晉侯聞而爲之作宮此杜注用服義也

傳使子人九行成於晉疏泄氏孔氏子人氏○泄監本訛作泄今攺正

傳受防以出出入三覲○【臣召南】按史記晉世家用此傳又忽誤以尙書文侯之命爲襄王命文公其疎如此

傳楚子玉自爲瓊弁玉纓注弁以鹿子皮爲之○子監本訛作孟今攺正

傳晉侯作三行注以辟天子六軍之名○【臣召南】按史記集解引服虔曰辟天子六軍故謂之三行是杜用服義

春秋左氏傳注疏卷十五考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷十六【起僖公二十九年盡三十三年】

晉杜氏注唐陸徳明音義孔穎達疏

經二十有九年春介葛盧來注介東夷國也在城陽黔陬縣葛盧介君名也不稱朝不見公且不能行朝禮𨿽不見公國賓禮之故書音義【介音界國名黔巨廉反又音琴陬子侯反又側畱反】公至自圍許注無傳

夏六月會王人晉人宋人齊人陳人蔡人秦人盟於翟泉注翟泉今洛陽城內太倉西南池水也魯侯諱盟天子大夫諸侯大夫又違禮盟公侯王子虎違禮下盟故不言公會又皆稱人音義【翟直歷反大倉音奉】疏【正義曰傳曰卿不書罪之也在禮卿不會公侯惟言諸侯之卿會魯君罪耳不言罪魯侯與子虎知其亦有罪者襄二十六年公會晉人鄭良霄宋人曹人於澶淵彼爲趙武敵公貶之稱人而文不沒公此沒公不書明公別有罪五年公及齊侯宋公云云會王世子於首止王世子不盟也九年公會宰周公云云於葵丘宰周公不盟也往年踐土之會王子虎盟諸侯於王庭宣七年黒壤之會王叔桓公臨之王之公卿皆不與諸侯共盟則知諸侯不合盟王臣王臣不合與於盟今王子虎亦貶稱人知魯侯諱盟天子大夫故沒公不書也王子虎違禮下盟故貶稱人】秋大雨雹音義【雨於付反傳同雹蒲學反】

冬介葛盧來

傳二十九年春介葛盧來朝捨於昌衍之上注魯縣東南有昌平城音義【衍以善反】公在會饋之芻米禮也注嫌公行不當致饋故曰禮也音義【饋其媿反芻初俱反】疏【正義曰周禮掌客天子待諸侯之禮上公饔餼九牢饔五牢餼四牢車禾視死牢牢十車則禾五十車車未視生牢牢十車則米四十車侯伯饔餼七牢禾四十車米三十車子男饔餼五牢禾三十車米二十車芻薪皆倍禾也聘禮卿饔餼五牢禾米與子男同其附庸執帛與公之孤同則饔餼亦五牢禾三十車米二十車芻薪倍禾則此饋之芻米芻六十車未二十車】○夏公會王子虎晉狐偃宋公孫固齊國歸父陳轅濤塗秦小子憖盟於翟泉尋踐土之盟且謀伐鄭也注經書蔡人而傳無名氏卽微者秦小子憖在蔡下者若宋向戌之後會音義【轅音袁濤音桃憖魚覲反向式亮反】疏【正義曰晉侯受命鄭伯傅王踐土與溫二會咸在鄭無叛晉之狀而此會謀伐鄭者文公昔嘗過鄭鄭不禮焉城濮戰前鄭復如楚𨿽以敗楚之後畏威來會晉侯以大義受之內實懷恨此會鄭人不至必有背晉之心故謀伐之也晉語城濮戰下稱文公誅觀狀以伐鄭及其陴鄭人以名實行成公不許得叔詹將亨而舎之左傳無伐鄭之事蓋溫會以後已嘗伐鄭鄭至今未服故此會謀伐明年遂與秦圍之傳曰且貳於楚也鄭自知負晉故有二心也注正義曰經若貶卿稱人傳則言其名氏若傳無名氏則本是微人此經書蔡人而傳無名氏此是實蔡之微者秦是大國小子憖名見於傳而在蔡微者之後若宋向戌之後防也襄二十六年公會晉人鄭良霄宋人曹人於澶淵傳曰趙武不書尊公也向戌不書後也鄭先宋不失所也宋是大國常在鄭先向戌旣以會公貶又以後至退其班使在鄭下此小子憖旣以會公貶又退之在蔡下若彼宋向戌之後防也然向戌後會傳爲發之經書良霄以駁向戌之後今小子憖旣是後會傳不爲發又不書蔡人之名以駁之者但秦辟陋西戎未同中國蔡人又蔡之微者不合書名故傳不發之經不貶責也公孫固序在齊上者蓋爲大司馬尊於歸父歸父𨿽執齊政不廢身非上卿如管仲之類猶文十七年陳公孫寧襄二十七年陳孔奐皆序在衞下杜云非上卿卽此類也】卿不書罪之也注晉侯始覇翼戴天子諸侯輯睦王室無虞而王子虎下盟列國以瀆大典諸侯大夫上敵公侯虧禮傷教故貶諸大夫諱公與盟音義【輯音集又七入反瀆徒木反上時掌反又如字與音預】在禮卿不會公侯會伯子男可也注大國之卿當小國之君故可以會伯子男諸卿之見貶亦兼有此闕故傳重發之音義【重直用反】疏【正義曰昭二十三年傳叔孫婼曰列國之卿當小國之君固周制也是其可以會伯子男也諸卿見貶兼有此闕謂諸卿旣上盟天子大夫又上敵公侯故云兼案杜上注經云諸侯大夫違禮盟公侯又注傳云諸侯大夫上敵公侯則是惟責諸侯大夫上敵公侯不責上盟天子之使而言兼有此闕者以魯君上盟天子之使已諱而不書則諸侯之臣罪在可悉故傳云卿不書罪之略言其事故杜經傳二注】

【惟言敵公侯不云盟王使以其可知故也劉以爲直責其敵公侯不責其盟王使以規杜氏必如劉義則是君盟王使乃爲有罪臣盟王使翻無貶責便是君臣易位尊卑失序聖人垂訓豈若是乎】○秋大雨雹爲災也○冬介葛盧來以其未見公故復來朝禮之加燕好注燕燕禮也好好貨也一嵗再來故加之音義【復扶又反好呼報反下同】介葛盧聞牛鳴曰是生三犧皆用之矣其音云問之而信注傳言人聴或通鳥獸之情音義【犧許宜反】疏【正義曰周禮夷掌與鳥言貉掌與獸言鄭司農云夷狄之人或曉鳥獸之言鄭云夷徵東夷所獲貉徵東北夷所獲然則介葛盧是東夷之國其土俗有知者故介葛盧曉之】

經三十年春王正月

夏狄侵齊

秋衞殺其大夫元咺及公子瑕注咺見殺稱名者訟君求直又先歸立公子瑕非國人所與罪之也瑕立經年未會諸侯故不稱君疏【正義曰咺旣稱名故知以訟君立瑕爲咺之罪狀春秋之世諸侯𨿽簒弒而立已列於會𨿽復見弒卽成爲君齊商人蔡侯班之屬是也瑕立𨿽已經年未會諸侯故不稱君旣不成君卽與元咺同爲國討之辭元咺先死故稱及也瑕若成君當據周歂冶厪爲文書曰衞弒其君瑕】衞侯鄭歸於衞注魯爲之請故從諸侯納之例例在成十八年音義【爲於僞反】

晉人秦人圍鄭注晉軍函陵秦軍泛南各使微者圍鄭故稱人音義【函音咸泛音凡傳同】

介人侵蕭注無傳

冬天王使宰周公來聘注周公天子三公兼冢宰也音義【兼如字又經念反】公子遂如京師遂如晉注如京師報宰周公

傳三十年春晉人侵鄭以觀其可攻與否狄間晉之有鄭虞也音義【間間厠之間】夏狄侵齊注齊晉與國○晉侯使醫衍酖衞侯注衍醫名晉侯實怨衞侯欲殺而罪不及死故使醫因治疾而加酖毒音義【衍以善反酖音鴆】疏【正義曰周禮大司馬以九伐之法正邦國賊殺其親則正之鄭云正之者執而治其罪王覇記曰正殺之也春秋僖二十八年晉人執衞侯歸之於京師坐殺其弟叔武如鄭彼言則衞侯合死而云罪不及死者衞侯之心疑叔武耳前驅歂犬卜君意而殺之非衞侯命殺也公知其無罪枕股而哭又命殺歂犬是則殺非公意也故不至死若然則是衞侯無罪而往年衞侯與元咺訟衞侯不勝殺士榮刖鍼莊子者用讒疑賢弟渝盟先期入是衞侯之罪也罪不合死而晉侯心怨欲得殺之故使醫因治疾而加酖毒若不治疾不得使醫故知因治疾也魯語云晉人執衞成公歸之於周使醫酖之不死醫亦不誅臧文仲言於僖公曰夫衞君殆無罪矣今晉侯酖衞侯而不死亦不討其使者諱而惡殺之也是罪不合死之事也】兪貨醫使薄其酖不死注兪視衞侯衣食故得知之公爲之請納玉於王與晉侯皆十防王許之注雙玉曰防公本與衞同好故爲之請音義【公爲於僞反注同防音角好呼報反】秋乃釋衞侯○衞侯使賂周歂冶厪曰苟能納我吾使爾爲卿注恐元咺距已故賂周冶音義【歂市專反冶音也厪音覲又音謹人名也漢書音義云古勤字也鄭氏音勤】周冶殺元咺及子適子儀注子儀瑕母弟不書殺賤也音義【適丁歷反】公入祀先君周冶旣服將命注服卿服將入廟受命疏【正義曰言祀先君而服將命知其將入廟也必入廟者祭統云古者明君爵有徳而祿有功必賜爵祿於太廟示不敢專也命臣必在廟而王制云爵人於朝者朝上詢於眾人位定然後入廟受命今世受官猶然】周歂先入及門遇疾而死冶厪辭卿注見周歂死而懼○九月甲午晉侯秦伯圍鄭以其無禮於晉注文公亡過鄭鄭不禮之音義【過古禾反】且貳於楚也晉軍函陵秦軍泛南注此東泛也在滎陽中牟縣疏【正義曰劉云二十四年王出適鄭處於泛注云鄭南泛也釋例土地名僖三十四年泛下云此南汜也周王出居於汜楚戍鄭師於汜襄城縣南汜城是也此年泛下云此東汜也秦軍泛南晉伐鄭師於汜滎陽中牟縣南汜澤是也杜考校旣精當不徒爾尋討傳文未見杜意】佚之狐言於鄭伯曰國危矣若使燭之武見秦君師必退注佚之狐燭之武皆鄭大夫音義【佚音逸】公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉許之夜縋而出注縋縣城而下音義【縋支僞反縣音】見秦伯曰秦晉圍鄭鄭旣知亡矣若鄭亡而有益於君敢以煩執事注執事亦謂秦越國以鄙遠君知其難也注設得鄭以爲秦邊邑則越晉而難保焉用亡鄭以倍鄰注倍益也音義【焉於防反下焉取之同倍蒲回反】鄰之厚君之薄也若舎鄭以爲東道主行李之往來共其乏困注行李使人音義【捨音捨又如字共音恭木亦作供使所吏反】疏【正義曰襄八年傳云一介行李杜云行李行人也昭十三年傳云行理之命杜云行理使人李理字異爲注則同都不觧理字周語行理以節逆之賈逵云理吏也小行人也孔晁注國語其本亦作李字注云行李行人之官也然則兩字通用本多作理訓之爲吏故爲行人使人也】君亦無所害且君嘗爲晉君賜矣許君焦瑕朝濟而夕設版焉君之所知也注晉君謂惠公也焦瑕晉河外五城之二邑朝濟河而夕設版築以距秦言背秦之速音義【朝如字注同版音反背音佩】夫晉何厭之有旣東封鄭又欲肆其西封注封疆也肆申也音義【厭於鹽反疆古良反】若不闕秦將焉取之疏【正義曰沈云不闕秦家更何處取之言有心取秦先謀取鄭言滅秦以將利晉益大疆土】闕秦以利晉惟君圖之秦伯說與鄭人盟使杞子逄孫楊孫戍之乃還注三子秦大夫反爲鄭守音義【說音悅爲於僞反】子犯請擊之公曰不可微夫人之力不及此注請擊秦也夫人謂秦穆公音義【夫音扶注同】因人之力而敝之不仁失其所與不知以亂易整不武注秦晉和整而還相攻更相亂也音義【知音智】吾其還也亦去之○初鄭公子蘭出奔晉注蘭鄭穆公從於晉侯伐鄭請無與圍鄭許之使待命於東注晉東界音義【與音預】鄭石甲父侯宣多逆以爲大子以求成於晉晉人許之注二子鄭大夫言穆公所以立○冬王使周公閱來聘饗有昌歜白黒形鹽注昌歜昌蒲葅白熬稻黒熬黍形鹽鹽形象虎音義【閱音悅歜在感反葅莊居反熬稻五刀反】疏【正義曰昌歜饗之所設必是籩豆之實周禮醢人朝事之豆其實有昌本麋臡鄭云昌本昌蒲根切之四寸爲菹彼昌本可以爲葅知此昌歜卽是昌蒲葅也齊有邴歜魯有公甫歜其音爲觸說文云歜盛气怒也從欠蜀聲此昌歜之音相傳爲在惑反不知其字與彼爲同爲異徧檢書傳昌蒲之艸無此別名未知其所由也此云白黒下云嘉谷谷之白黒惟稻黍爲然下云鹽虎形知其形象虎也】辭曰國君文足昭也武可畏也則有備物之饗以象其徳薦五味羞嘉谷鹽虎形注嘉穀熬稻黍也以象其文也鹽虎形以象武也以獻其功吾何以堪之疏【正義曰周禮掌客王巡守百官從者所過之國共其積膳三公眂上公之禮卿眂侯伯之禮大夫眡子男之禮宰周公是天子三公其主國待之當尊於國君但周公自謙不敢當比國君耳旣云備物之饗以象其徳及說備物之下卽云以獻其功功徳互見之耳獻其功者獻謂呈見族表之也備設以象徳薦獻以見功故象獻分配爲文】○東門襄仲將聘於周遂初聘於晉注公旣命襄仲聘周未行故曰將又命自周聘晉故曰遂自入春秋魯始聘晉故曰初疏【正義曰經書實行之事傳說將命之初故云命之將聘於周未行又命之遂聘於晉令其從周卽去更不廻也賈服不曉傳意解爲先聘晉後聘周故杜詳說之】

經三十有一年春取濟西田注晉分曹田以賜魯故不系曹不用師徒故曰取疏【正義曰濟西之田實是曹地晉文公以賜魯故不系於曹不系晉者晉本意賜諸侯不爲己有故亦不系晉也昭四年傳例曰凡克邑不用師徒曰取取田取邑義亦同也】

公子遂如晉

夏四月四卜郊不從乃免牲注龜曰卜不從不吉也卜郊不吉故免牲免猶縱也疏【正義曰曰卜曲禮文也洪範稽疑云從筮從謂從人之心也人心欲吉不從是不吉也卜郊不吉不復爲郊牲無所用故免牲免猶縱放不殺之也谷梁傳曰免牲者爲之緇衣纁裳有司端奉送至於南郊免牛亦然左傳無說其事或然也桓五年傳例曰凡祀啟蟄而郊啟蟄周之三月也今於夏四月卜郊者傳舉節气有前有卻但使春分未過仍得爲郊故四月得卜郊也故釋例曰凡十二月而節气有二十四共通三百六十六日分爲四時間之以閏月故節不必得恆在其月初而中气亦不得恆在其月之半是以傳舉天宿气節爲文而不以月爲正僖公襄公夏四月卜郊但譏其非所宜卜而不譏其四月不可郊也孟獻子曰啟蟄而郊郊而後耕耕謂春分也言得啟蟄當卜郊不得過春分耳是言四月得郊也周禮太宰職云祀五帝前期十日帥執事而卜日然則將祭必十日之前豫卜之也言四卜郊者蓋三月毎旬一卜至四月上旬更一卜乃成爲四卜也此言四卜郊不從襄七年三卜郊不從公羊傳曰曷爲或言三卜或言四卜三卜禮也四卜非禮也三卜何以禮求吉之道三今左傳以爲禮不卜常祀則一卜亦非不云四非而三是異於公羊說】猶三望注三望分野之星國中山川皆郊祀望而祭之魯廢郊天而修其小祀故曰猶猶者可止之辭音義【分扶問反】疏【正義曰公羊傳曰三望者何望祭也然則曷祭祭防山河海鄭以爲望者祭山川之名諸侯之祭山川在其地則祭之非其地則不祭且魯竟不及於河禹貢海岱及淮惟徐州徐卽魯地三望謂淮海岱也賈逵服防以爲三望分野之星國之山川今杜亦從之以襄九年傳曰陶唐氏之火正闗伯居商丘祀大火相土因之故商主大火昭元年傳云辰爲商星參爲晉星楚語雲天子徧祀羣神品物諸侯二王后祀天地三辰及其土地之山川注國語者皆云諸侯二王后祀天地三辰日月星也非二王后杞分野星辰山川也以此知三望分野之星國內山川其義是也昭七年夏四月甲辰朔日有食之於時夏之二月日在降婁傳稱去衞地如魯地於十二次豕韋衞地降婁魯地魯祭分野之星其祭奎婁之神也此三望者因郊祭天而望祭之於法不獨祭也魯旣廢郊天而獨修小故曰猶公羊谷梁皆云猶者可止之辭】秋七月

冬杞伯姬來求婦注無傳自爲其子成昏音義【爲於僞反】狄圍衞十有二月衞遷於帝丘注辟狄難也帝丘今東郡濮陽縣故帝顓頊之虛故曰帝丘音義【難乃旦反顓音專頊許玉反虛起魚反】疏【正義曰傳稱狄圍衞衞遷於帝丘蓋有險阻可以辟狄難也釋例曰帝丘故帝顓頊之虛故曰帝丘昆吾氏因之故曰昆吾之虛東郡濮陽縣是也】

傳三十一年春取濟西田分曹地也注二十八年晉文討曹分其地竟界未定至是乃以賜諸侯音義【竟音境】使臧文仲往宿於重館注髙平方與縣西北有重鄕城音義【重直龍反注同方音房與音預】重館人告曰晉新得諸侯必親其共不速行將無及也從之分曹地自洮以南東傅於濟盡曹地也注文仲不書請田而已非聘享會同也濟水自滎陽東過魯之西至樂安入海音義【洮吐刁反傳音附盡湋忍反樂音洛】疏【正義曰魯語說此事云獲地於諸侯爲多臧文仲反旣復命爲之請曰地之多重館人之力也臣聞之曰善有章𨿽賤賞也今一言而辟竟其章大矣請賞之乃出而爵之】襄仲如晉拜曹田也○夏四月四卜郊不從乃免牲非禮也注諸侯不得郊天魯以周公故得用天子禮樂故郊爲魯常祀疏【正義曰明堂位稱成王防弱周公踐天子之位以治天下制禮作樂七年致政於成王成王以周公爲有勲勞於天下命魯公世世祀周公以天子之禮樂是以魯君孟春乘大輅載弧韣旂十有二旊日月之章祀帝於郊配以後稷天子之禮也是魯以周公之故得用天子禮樂天子命之則爲常祀故郊爲魯之常祀也記言正月謂周正違子之月與傳啟蟄而郊其月不同禮記是後儒所作不可以難左傳】猶三望亦非禮也禮不卜常祀注必其時而卜其牲日注卜牲與日知吉凶牛卜日曰牲注旣得吉日則牛攺名曰牲疏【正義曰卜云卜其牲日則牲之與日俱卜之也必當先卜牲而後卜日卜得吉日則攺牛爲牲然則牛𨿽卜吉未得稱牲牲是成用之名不可攺名爲牲更卜吉凶明知卜牛在卜日之前也此言免牲是已得吉日牲旣成矣成七年乃免牛是未得吉日牲未成也】牲成而卜郊上怠慢也注怠於古典慢瀆策望郊之細也不郊亦無望可也○秋晉搜於淸原作五軍以禦狄注二十八年晉作三行今罷之更爲上下新軍河東聞喜縣北有淸原音義【行戶郎反】趙衰爲卿注二十七年命趙衰爲卿讓於欒枝今始從原大夫爲新軍帥音義【帥所類反】疏【正義曰晉語云文公命趙衰爲卿讓於欒枝先軫後又使爲卿讓於狐偃孤毛卒又使爲卿讓於先且居公曰趙衰三讓其所讓皆社稯之衞也廢讓是廢徳也以趙衰故搜於淸原作五軍使趙衰將新上軍箕鄭佐之胥嬰將下軍先都佐之如彼文正爲趙衰作五軍故特言趙衰爲卿以見之於時舊三軍之將佐先軫將中軍郤溱佐之先且居將上軍狐偃佐之樂枝將下軍胥臣佐之國語有其文也】○冬狄圍衞衞遷於帝丘卜曰三百年疏【正義曰案史記衞世家及年表衞從此年以後歷十九君積四百二十年衞元君乃徙於野王元君卒子角代立秦滅衞廢角爲庻人】衞成公夣康叔曰相奪予享注相夏后啟之孫居帝丘享祭也音義【卜曰音越或人實反非也】

【相息亮反注及下同夏戶雅反下同】疏【正義曰夏本紀禹生啟啟生太康及仲康仲康生相是爲啟之孫也周禮祭人鬼曰享】公命祀相寧武子不可曰鬼神非其族類不歆其祀注歆猶饗也音義【歆許金反】杞鄫何事注言杞鄫夏后自當祀相相之不享於此久矣非衞之罪也注言帝丘久不祀相非衞所絕不可以間成王周公之命祀注諸侯受命各有常祀音義【間間厠之間】請攺祀命注攺祀相之命疏【正義曰昭七年傳稱晉居夏虛祀鯀而晉侯疾瘳此衞居帝丘而不合祀相者祭法云鯀障洪水而殛死載在祀典傳稱實爲夏郊三代祀之周室旣衰晉爲盟主當代天子祭絕祀之神故祭鯀爲得禮相無功徳於民惟當子孫自祭故稱杞鄫何事非衞之罪與鯀異也】○鄭泄駕惡公子瑕鄭伯亦惡之故公子瑕出奔楚注瑕文公子傳爲納瑕張本泄駕亦鄭大夫隱五年泄駕距此九十年疑非一人音義【惡烏路反下同】

經三十有二年春王正月

夏四月己丑鄭伯防卒注無傳文公也三同盟音義【防在妾反】疏【正義曰經無其故言其諡也防以荘二十二年卽位至此與魯十餘同盟言三同盟者但杜數同盟不例若周盟少者數先君之盟或數大夫之盟或數經不書盟而傳載盟者若同盟多者惟數今君或就今君之中數其大會盟亡顯著者比言三同盟者皆據王臣臨盟則八年盟於洮九年於葵丘二十八年於踐土是也劉炫不尋杜意而規其謬非也】

衞人侵狄注報前年狄圍衞

秋衞人及狄盟注不地者就狄廬帳盟音義【廬力於反帳張亮反】疏【正義曰會狄於攢函言地今不言地故云就廬帳盟廬帳卽是狄人所居之處上云衞人侵狄及狄盟猶若公如晉及晉侯盟是指其所居之處故不言地劉云春秋時戎狄錯居中國此狄無國都處所直云及狄盟盟於狄之處也此狄俗逐水艸無城郭宮室故云就廬帳盟】

冬十有二月己卯晉侯重耳卒注同盟踐土翟泉傳三十二年春楚鬭章請平於晉晉陽處父報之晉楚始通注陽處父晉大夫晉楚自春秋以來始交使命爲和同音義【使所吏反】○夏狄有亂衞人侵狄狄請平焉○秋衞人及秋盟○冬晉文公卒庚辰將殯於曲沃注殯窆棺也曲沃有舊宮焉音義【窆彼驗反一本作塗】疏【正義曰周禮鄕師職云大喪及與匠師禦柩及窆執斧以蒞匠師昭十二年傳曰日中而塴禮記皆作封封墉窆聲相近而字攺易耳皆謂時下棺之名也殯則攢置於西序亦是下棺於地故殯爲窆棺也晉武公自曲沃而兼晉國曲沃有舊時宮廟故公卒而往殯焉禮諸侯五日而殯案經文以己卯卒庚辰是卒之明日卽將殯者以曲沃路逺故早行耳禮在牀日屍在棺曰柩下云柩有聲明是斂於棺而後行也】出絳柩有聲如牛注如牛呴聲音義【柩其救反禮云在牀曰屍在棺曰柩呴呼口反】卜偃使大夫拜曰君命大事將有西師過軼我擊之必大防焉注聲自柩出故曰君命大事戎事也卜偃聞秦宻謀故因柩聲以正眾心音義【過古禾反又古臥反軼直結反又音逸】杞子自鄭使告於秦注三十年秦使大夫杞子戍鄭曰鄭人使我掌其北門之管注管籥也音義【籥余若反】若濳師以來國可得也穆公訪諸蹇叔蹇叔曰勞師以襲遠非所聞也注蹇叔秦大夫音義【蹇紀輦反】師勞力竭遠主備之無乃不可乎師知所爲鄭必知之勤而無所必有悖心注將害良善音義【悖必內反】且行千里其誰不知公辭焉注辭不受其言召孟明西乞白乙使出師於東門之外注孟明百里孟明視西乞西乞術白乙白乙丙疏【正義曰世族譜以百里孟明視爲百里奚之子則姓百里名視字孟明也古人之言名字者皆先字後名而連言之其術丙必是名西乞白乙或字或氏不可明也譜云或以爲西乞術白乙丙爲蹇叔子案傳稱蹇叔之子與師言其在師中而已若是西乞白乙則爲將帥不得云與也或說必妄記異聞耳】蹇叔哭之曰孟子吾見師之出而不見其入也公使謂之曰爾何知中壽疏【正義曰上壽百二十嵗中壽百下壽八十】爾墓之木拱矣注合手曰拱言其過老悖不可用音義【孟子本或作孟兮壽音授又如字拱九勇反】蹇叔之子與師哭而送之曰晉人禦師必於殽注殽在農澠池縣西音義【殽本又作崤戶交反劉昌宗音豪澠緜善反又緜忍反與芋恕反】殽有二陵焉注大阜曰陵疏【正義曰釋地云髙平曰陸大陸曰阜大阜曰陵李巡曰髙平謂土地丰正名爲陸大陸謂土地髙大名曰阜阜最髙大爲陵】其南陵夏后臯之墓也注臯夏桀之祖父音義【夏戶雅反注同臯古刀反】疏【正義曰夏本紀文桀父名發桀名履癸】其北陵文王之所辟風雨也注此道在二殽之間南谷中谷深委曲兩山相嵚故可以辟風雨古道由此魏武帝西討巴漢惡其險而更開北山髙道音義【辟音避谷古木反又音欲嵚許金反又音欽本或作嵐力含反惡烏路反】疏【正義曰此道見在殽是山名俗呼爲土殽石殽其阨道在兩殽之間山髙而曲兩山參差相映其下兩所不及故可以辟風雨也公羊傳曰蹇叔送其子而戒之曰爾卽死必於殽之嵚巖是文王之所辟風雨者也此注言兩山相嵚故可以辟風雨者杜氏此言或取公羊之意嵚字蓋從山但嵚巖是山之貌而云相嵚文亦不順未能審杜意也何休云其處險阻隘勢一人可要百故文王過之驅馳常若辟風雨】必死是間注以其深險故余收爾骨焉秦師遂東注爲明年晉敗秦於殽傳音義【爲於僞反】

經三十有三年春王二月秦人入滑注滅而書入不能有其地

齊侯使國歸父來聘

夏四月辛巳晉人及姜戎敗秦師於殽注晉侯諱背喪用兵故通以賤者告姜戎姜姓之戎居晉南鄙戎子駒支之先也晉人角之諸戎掎之不同陳故言及音義【背音佩掎居綺反陳直覲反】疏【正義曰杜以諸侯之貶不至稱人故知諱在喪用兵以賤者告也襄十四年傳戎子駒支自陳此事云謂我諸戎四嶽之裔冑且此云姜戎知是姜姓之戎也角之掎之皆彼傳文耳彼云晉禦其上戎亢其下是不同陳故言及也諸戰之陳其用師不言反者皆同陳也】

癸巳晉文公

狄侵齊

公伐邾取訾婁音義【訾子斯反】

秋公子遂帥師伐邾

晉人敗狄於箕注太原陽邑縣南有箕城郤缺稱人者未爲卿疏【正義曰劉云案傳晉侯親兵先軫死敵則將帥非郤缺也而稱人者晉諱而以微人告今知不然者以戰於殽文公未故諱其背殯用兵此則文公旣之後於禮得從戎事又敗狄有功又何恥諱而以微者告故杜云郤缺稱人未爲卿劉以晉侯稱人同於殽諱而規杜氏非也】

冬十月公如齊十有二月公至自齊

乙巳公薨於小寢注小寢內寢也乙巳十一月十二日經書十二月誤

隕霜不殺艸李梅實注無傳書時失也周十一月今九月霜當微而重重而不能殺艸所以爲災音義【隕於敏反】疏【正義曰此在十二月下杜以長歷殺之乙巳是十一月十二日謂經十二月爲誤遂以此經四事皆爲十一月夏之九月霜不應重重又不能殺艸所以爲災也此云隕霜不殺艸定元年冬十月隕霜殺菽谷梁傳曰未可以殺而殺舉重可殺而不殺舉輕其意言菽重艸輕也】

晉人陳人鄭人伐許

傳三十三年春秦師過周北門左右免冑而下注王城之北門冑兜鍪兵車非大將禦者在中故左右下禦不下音義【冑直救反兜丁侯反鍪亡侯反將子匠反】疏【正義曰成二年傳稱晉觧張禦郤克鄭丘緩爲右張侯曰矢貫子手及肘左輪朱殷傷手而血染左輪是禦者在左大將居中也宣十二年傳稱楚許伯禦樂伯攝叔爲右樂伯云左射以菆是射在左而禦在中也鄭詩箋云兵車之法左人持弓右人持矛中人禦車故左右下禦不下】超乘者三百乘王孫滿尙幼觀之言於王曰秦師輕而無禮必敗注謂過天子門不捲甲束兵超乘示勇音義【乘繩證反下及注皆同輕遣政反下同】疏【正義曰服防云無禮謂過天子門不橐甲束兵而但免冑呂氏春秋說此事云師行過周王孫滿日過天子之城宜櫜甲束兵左右皆下然則過天子門當捲甲束兵必古有此禮或出司馬兵法其書旣亡未見其本】輕則寡謀無禮則脫注脫易也音義【脫他活反易以防反】入險而脫又不能謀能無敗乎及滑鄭商人髙將市於周遇之以乘韋先牛十二犒師注商行賈也乘四韋先韋乃入牛古者將獻遺於人必有以先之音義【先悉薦反注有以先之同犒若報反賈音古遺惟季反】疏【正義曰周禮太宰以九職任萬民六曰商賈阜通貨賄鄭云行曰商處曰賈易云商旅不行是商行賈坐而言行賈者相形以曉人也乘車必駕四馬因以乘爲四名禮言乘矢謂四矢此言乘韋謂四韋也遺人之物必以輕先重後故先韋乃入牛老】

【子云𨿽有拱璧以先四馬不如坐進此道是古者將齊饋必有以先之】曰寡君聞吾子將步師出於敝邑敢犒從者不腆敝邑爲從者之淹居則具一日之積注腆厚也淹久也積芻米菜薪音義【步師步猶行也從才用反下同腆他典反爲於僞反下爲吾子同積子賜反注同】疏【正義曰腆厚淹久經傳常訓也周禮大行人云王待諸侯之禮上公五積侯伯四積子男三積積皆謂未禾芻薪知此亦然案掌客上公五積皆視飱牽鄭注云飱牽謂牽牲以往不殺也亦有米禾芻薪鄭又注云上公飱五牢米二十車禾三十車侯伯四牢米禾皆二十車子男三牢米十車禾二十車芻薪皆倍其禾積旣視飱則米禾芻薪與飱同】行則備一夕之衞且使遽告於鄭注遽傳車疏【正義曰釋言云驛遽傳也孫炎曰傳車驛馬也】鄭穆公使視客館注視秦三大夫之舎則束載厲兵秣馬矣注嚴兵待秦師使皇武子辭焉曰吾子淹久於敝邑惟是脯資餼牽竭矣注資糧也生曰餼牽謂牛羊豕音義【餼許气反牲腥曰餼牲生曰牽】疏【正義曰聘禮歸飱饔餼五牢飪一牢腥二牢餼二牢以飪是熟肉腥是生肉知餼是未殺故云生曰餼牛羊豕可牽行故云牽謂牛羊豕也】爲吾子之將行也注示知其情鄭之有原圃猶秦之有具囿也注原圃具囿皆圃名音義【國布古反】疏【正義曰下注雲中牟縣西有圃田澤則原圃地名以其地爲囿知與具囿皆囿名也囿者所以飬禽獸故令自取其麋鹿焉天子曰苑諸侯曰囿】吾子取其麋鹿以間敝邑若何注使秦戍自取麋鹿以爲行資令敝邑得間暇若何猶如何滎陽中牟縣西有圃田澤音義【麋亡悲反問音閒注同令力呈反】杞子奔齊逢孫楊孫奔宋孟眀曰鄭有備矣不可冀也攻之不克圍之不繼吾其還也滅滑而還○齊國荘子來聘自郊勞至於贈賄禮成而加之以敏注迎來曰郊勞送去曰贈賄敏審當於事音義【勞力報反注同賄呼罪反當丁浪反又如字】疏【正義曰聘禮賓至於近郊君使卿朝服用束帛勞及聘事皆畢乃去賔遂行舍於郊公使卿贈如覿幣是來有郊勞去有贈賄也】臧文仲言於公曰國子爲政齊猶有禮君其朝焉臣聞之服於有禮社稷之衞也注爲公如齊傳○晉原軫曰秦違蹇叔而以貪勤民天奉我也注奉與也音義【奉扶用反注及下同】奉不可失敵不可縱縱敵患生違天不祥必伐秦師欒枝曰未報秦施而伐其師其爲死君乎注言以君死故忘秦施音義【縱子用反下同施始防反注及下同】先軫曰秦不哀吾喪而伐吾同姓秦則無禮何施之爲注言秦以無禮加已施不足顧吾聞之一日縱敵數世之患也謀及子孫可謂死君乎注言不可謂背君音義【數所主反背音佩】遂發命遽興姜戎子墨衰絰注晉文公未故襄公稱子以凶服從戎故墨之音義【衰七雷反絰直結反】梁禦戎萊駒爲右音義【萊音來】夏四月辛巳敗秦師於殽獲百里孟明視西乞術白乙丙以歸遂墨以文公晉於是始墨注後遂常以爲俗記禮所由變文嬴請三帥注文嬴晉文公始適秦春穆公所妻夫人襄公嫡母三帥孟明等音義【嬴音盈帥所類反注同妻七計反嫡丁歷反】曰彼實搆吾二君寡君若得而食之不厭君何辱討焉使歸就戮於秦以逞寡君之志若何公許之先軫朝問秦囚公曰夫人請之吾舎之矣先軫怒曰武夫力而拘諸原婦人暫而免諸國注暫猶卒也音義【厭於艷反又於鹽反戮音六逞勅領反拘音俱卒寸忽反】墮軍實而長宼讎亡無日矣注墮毀也音義【墮許規反長丁丈反】不顧而唾公使陽處父追之及諸河則在舟中矣釋左驂以公命贈孟明注欲使還拜謝因而執之音義【唾他臥反驂七南反】孟明稽首曰君之不以累臣釁鼔注累囚系也殺人以血塗鼓謂之釁鼓音義【累力追反釁許覲反】使歸就戮於秦寡君之以爲戮死且不朽若從君而免之三年將拜君賜注意欲報伐晉秦伯素服郊次注待之於郊鄕師而哭曰孤違蹇叔以辱二三子孤之罪也不替孟明孤之過也大夫何罪且吾不以一眚掩大徳注眚過也音義【鄕許亮反替他計反眚所景反掩於撿反】○狄侵齊因晉喪也○公伐邾取訾婁以報升陘之役注在二十二年邾人不設備秋襄仲復伐邾注魯亦因晉喪以陵小國音義【復扶又反】○狄伐晉及箕八月戊子晉侯敗狄於箕郤缺獲白狄子注白狄狄別種也故西河郡有白部胡音義【箕音基種章勇反】疏【正義曰宣十五年晉師滅赤狄潞氏以潞子嬰兒歸彼書於經而此不書者蓋略賤之不以告也】先軫曰匹夫逞志於君注謂不顧而唾而無討敢不自討乎免冑入狄師死焉狄人歸其元注元首面如生注言其有異於人初臼季使過冀見冀缺耨其妻饁之注臼季胥臣也冀晉邑耨鋤也野饋曰饁音義【臼其九反使所吏反過古禾反又古臥反耨乃豆反鉏田也饁於輙反字林於刼反鋤本又作鉏仕居反饋其位反餉也】疏【正義曰世本云垂作耨釋器云斪斸謂之定李巡曰鋤也廣雅云定謂之耨呂氏春秋云耨枘尺此其度也其耨六寸所以間稼也髙誘注云槈耘苗也六寸所以入苖間也釋名云耨鋤嫗媷禾也釋詁云饁饋也孫炎曰饁野之饋也】敬相待如賔與之歸言諸文公曰敬徳之聚也能敬必有徳徳以治民君請用之臣聞之出門如賔注如見大賔承事如祭注常謹敬也仁之則也公曰其父有罪可乎注缺父冀芮欲弒文公在二十四年音義【芮如鋭反弒音試或如字】對曰舜之罪也殛鯀其舉也興禹注禹鯀子音義【殛紀力反誅也鯀古本反禹父也】管敬仲桓之賊也實相以濟康誥曰父不慈子不祗兄不友弟不共不相及也注康誥周書祗敬也音義【實相息亮反不共音恭】疏【正義曰此𨿽言康誥曰直引康誥之意耳非康誥之全文也彼云子弗祗服厥父事大傷厥考心於父不能字厥子乃疾厥子於弟弗念天顯乃弗克恭厥兄兄亦不念鞠子哀大不友於弟曰乃其速由文王作罰刑玆無赦其意言不慈不祗不友不恭各用文王之法刑之不是罪子又罪父刑弟復刑兄是其不相及也】詩曰采葑采菲無以下體君取節焉可也注詩國風也葑菲之菜上善下惡食之者不以其惡而棄其善言可取其善節音義【葑芳逢反菲芳匪反】疏【正義曰彼毛傳曰葑須也菲芴也釋艸云須葑孫炎曰須一名葑鄭坊記注云葑蔓菁也釋艸又云菲芴也孫炎曰葍類也陸璣毛詩義疏云葑蔓菁幽州人或謂之芥也菲似葛莖麄葉厚而長有毛三月中烝煮爲茹滑美又可以爲羮是也此二菜其根有惡詩故云上善下惡食之者取善節也】文公以爲下軍大夫反自箕襄公以三命命先且居將中軍注且居先軫之子其父死敵故進之音義【且子徐反將子匠反】疏【正義曰且居父在之時已將上軍以父死敵故進之】以再命命先茅之縣賞胥臣曰舉郤缺子之功也注先茅絕後故取其縣以賞胥臣以一命命郤缺爲卿復與之冀注還其父故邑音義【復扶又反又音服】亦未有軍行注𨿽登卿位未有軍列音義【行戶剛反】○冬公如齊朝且弔有狄師也反薨於小寢卽安也注小寢夫人寢也譏公就所安不終於路寢○晉陳鄭伐許討其貳於楚也楚令尹子上侵陳蔡陳蔡成遂伐鄭將納公子瑕注三十一年瑕奔楚門於桔柣之門瑕覆於周氏之汪注車傾覆池水中音義【桔戶結反柣大結反覆芳服反注同汪烏黃反】外僕髠屯禽之以獻注殺瑕以獻鄭伯音義【髠苦門反屯徒門反】文夫人斂而之鄶城之下注鄭文公夫人也鄶城故鄶國在滎陽宻縣東北傳言穆公所以遂有國音義【斂力艷反鄶古外反】○晉陽處父侵蔡楚子上救之與晉師夾泜而軍注泜水出魯陽縣東經襄城定陵入汝音義【夾古洽反一音古協反泜音雉又直裏反又徒死反】陽子患之使謂子上曰吾聞之文不犯順武不違敵子若欲戰則吾退舎子濟而陳注欲辟楚使渡成陳而後戰音義【陳直覲反注同】遲速惟命不然紓我注紓緩也音義【紓音舒一音直呂反】老師費財亦無益也注師久爲老音義【費芳味反】乃駕以待子上欲涉大孫伯曰不可晉人無信半渉而薄我悔敗何及不如紓之乃退舍注楚退欲使晉渡陽子宣言曰楚師遁矣遂歸楚師亦歸大子商臣譖子上曰受晉賂而辟之椘之恥也罪莫大焉王殺子上注商臣怨子上止王立己故譖之音義【遁徒困反】○僖公緩注文公元年經書四月僖公僖公實以今年十一月薨並閏七月乃故傳云緩自此以下遂因說作主祭祀之事文相次也皆當次在經僖公下今在此簡編倒錯音義【編必連反又布千反倒丁老反】疏【正義曰經書十二月下云乙巳公薨杜以長歷推之十一月十二日有乙巳乙巳非十二月文元年傳曰於是閏三月非禮也故至四月並閏爲七月禮當五月而今乃七月始故傳曰緩也左氏爲傳凡有譏者皆先言所譏乃復述其事自此以下不論紱旣言之緩遂因說作主祭祀之事皆事與速故文相次耳僖公在明年而此年有傳知其當在明年絰僖公下今在此者簡編倒錯故爾杜以此年空說事而其上無經文元年空舉經而其下無傳故謂此年之傳當在彼絰之下於理誠爲順序於文失於重疊此云僖公彼又云僖公重生文者亦旣錯謬必乖其本或可編絕之處三字分簡彼有無公此有公無後人並添足之致使彼此共剩一文耳若其不然不知所以謬也】作主非禮也注文二年乃作主遂因文通譏之凡君薨卒哭而祔祔而作主特祀於主注旣反虞則免喪故曰卒哭哭止也以新死者之神祔之於祖屍柩已遠孝子思慕故造木主立幾筵焉特用喪禮祭祀於寢不同之於宗廟言凡君者謂諸侯以上不通於卿大夫音義【祔音附】烝嘗禘於廟注冬祭曰烝秋祭曰嘗新主旣立特祀於寢則宗廟四時常祀自如舊也三年禮畢又大禘乃皆同於吉音義【烝之承反禘大計反】疏【正義曰釋例云此諸侯之禮故稱君君旣反虞則免喪故曰卒哭哭止也以新死者之神祔之於祖屍柩旣已遠矣神形又不可得而見矣孝子之思彌篤徬徨求索不知所至故造木主立幾筵特用喪禮祭祀於寢不同之於宗廟宗廟則復用四時烝甞之禮也三年喪畢致新死者之主以進於廟廟之遠主當遷入祧於是乃大祭於太廟以審定昭穆謂之禘此皆自諸侯上達天子之制也其意於此注同文少詳耳劉云旣言作主非禮因言作主祭祀吉凶之節凡諸侯之薨日而虞從是以後閒日一虞七虞之後明日而爲卒哭之祭卒哭之明日而作祔祭以新死之神祔於祖父於此祔祭而作木主以依神其主在寢特用喪禮祭祀於在寢之主其四時常祭礿祀烝嘗及三年喪畢爲大祀禘祭並行之於廟正禮當如是耳今以僖公後積十月始作僖公木主是作主太緩故爲非禮也注旣反虞至大夫正義曰檀弓曰旣封有司以幾筵舎奠於墓左反日中而虞日虞弗忍一日離也雜記曰士三虞大夫五諸侯七士虞記曰始虞用柔日再虞皆如初三虞卒哭用剛日如士虞之禮諸侯七虞其六虞用柔日最後虞攺用剛日間一日乃卒哭卒哭亦用剛日則諸侯卒哭在後十四日也然始免喪與不得相遠共在一月之內故杜每云旣卒哭棄麻除是其不甚相逺然喪事先遠日則在月半之後後行虞虞後卒哭所以得同月者但卜𨿽先逺日但是喪之大事又有虞祔之祭當應及早爲之使得容其虞祔禮云喪事先逺日謂練祥禫除之屬晉平公之喪大夫欲見新君王與文伯宴樽以魯壺皆是旣之後未卒哭之前雜記曰天子七月而九月而卒哭諸侯五月而七月而卒哭釋例云禮記後人所作不與春秋同是七虞九虞杜所不用或雲杜亦同之解云比注言虞則免喪者謂七虞皆畢乃免喪免喪後日爲卒哭也理亦通耳檀弓曰日虞是日也以虞易奠卒哭曰成事是日也以吉祭易喪祭是前奠而不祭至虞乃爲喪祭卒哭乃爲吉祭也自初死至於卒哭晝夜哭無時謂之卒哭者卒此無時之哭自此以後惟朝夕哭耳天子諸侯則於此除喪全不復哭也檀弓於卒哭之下云明日祔於祖父士虞記亦云卒哭明日以其班祔是以新死之神祔之於祖也於此之時已多日屍柩旣已逺矣孝子思慕彌篤徬徨不知所至故造木主立幾筵以依神也作主置之於寢特用喪祭之禮祭之於寢不同祭之於宗廟也大夫以下不得稱君此言凡君者謂諸侯以上耳不得通於卿大夫也文二年公羊傳曰主者曷用虞主用桑練主用栗鄭注禮用公羊之說以爲虞已有主此傳稱祔而作主者虞而作主禮本無文不可以公羊而疑左氏也注冬祭曰烝至於吉正義曰周禮禮記諸文皆有之也新主旣特祀於寢而其餘宗廟四時常祀自如舊不廢也三年喪畢新主入廟廟之遠主當遷入祧乃爲大祭於太廟以審昭穆謂之爲禘於是新死者乃得同於吉也釋例曰舊說以爲諸侯喪三年之後乃烝甞按傳襄公十五年冬十二月晉侯周卒十六年春晉悼公攺服修官烝於曲沃會於溴梁其冬穆叔如晉且言齊故晉人答以寡君之未禘祀其後晉人徵朝於鄭鄭公孫僑云溴梁之明年公孫夏從寡君以朝於君見於嘗酎與執膰焉此皆春秋之明證也是言知諸侯卒哭以後時祭不廢之事也釋例又曰凡三年喪畢而後禘於是遂以三年爲節仍計除喪卽吉之月卜日而後行事無復當月也是以絰書禘及大事傳惟見荘公之速他無非時之譏也如例所言除喪卽吉禘遂以三年爲常則新君卽位二年而禘五年又禘八年又禘僖八年禘於太廟宣八年有事於太廟定八年從祀先公皆得三年之常期也按元年夫人姜氏薨當以三年喪畢而禘再絰三年則九年乃可禘耳而得八年禘者哀姜喪畢不爲作禘八年因禘祭乃致之故計閔公之喪數之耳昭十五年有事於武公計非禘年而爲禘者釋例曰禘於太廟禮之常也各於其宮時之爲也𨿽非三年大祭而書禘用禘禮也昭二十五年傳曰將禘於襄公亦其義也三年之禘自國之常常事不書故惟書此數事祭𨿽得常亦記仲遂叔弓之非常也如杜此言昭十五年𨿽非禘耳用禘禮故稱禘也鄭解禮三年一祫五年一禘杜觧左傳都不言祫者以左傳無祫語則祫禘正是一祭故杜以審禘昭穆謂之爲禘明其更無祫也古禮多亡未知孰是且使禮傳各從其家而爲之說耳劉云以正經無祫文也惟禮記毛詩有祫字耳釋天云禘大祭也則祭無大於禘者若祫大於禘禘焉得稱大乎】

春秋左傳注疏卷十六

春秋左氏傳注疏卷十六考證

會王人晉人宋人齊人陳人蔡人秦人盟於翟泉○【臣浩】按公羊谷梁會字上皆有公字左氏經無之傳發貶卿稱人之義矣程子曰晉文連年防盟皆在王畿之側而此盟復廹王城又與王人盟彊逼甚矣故諱公諸侯貶稱人惡之大也

傳夏公會王子虎晉狐偃宋公孫固齊國歸父陳轅濤塗秦小子憖盟於翟泉注秦小子憖在蔡下者若宋向戌之後會○趙汸補注曰秦伯爵國其大夫自合班蔡國大夫下非爲後至成二年秦右太夫說在宋華元陳公孫寜上乃楚人爲之不可據以爲例又疏公孫固序在齊上者蓋爲大司馬尊於歸父歸父𨿽執齊政不廢身非上卿如管仲之類○【臣召南】按髙氏國氏乃齊之命大夫世爲上卿傳十二年管仲之言可證不得云非上卿也此會宋序齊上或是王子虎以國之列爵爲序故齊次宋耳

傳卿不書罪之也○劉敞曰翟泉在王城之內諸侯之大夫入天子之境𨿽貴曰士陪臣也而盟於天子之側自此始是以貶也又意林曰列國之卿亂王室之禮王子虎不能正也使陪臣盟天子之側所謂下陵上替也

天王使宰周公來聘注周公天子三公兼冢宰也○孫覺曰禮𨿽有天子聘諸侯之義然義不可使三公書使宰周公來聘見周道之衰而諸侯彊盛也

傳東門襄仲將聘於周○陳則通春秋提綱曰二百四十二年之間魯紀無聘周之文亦無實聘周之意公子遂之聘報周公也叔孫得臣之聘因毛伯也黃仲炎通說曰凡書大夫如京師者見諸侯不朝而聘也

衞遷於帝丘注今東郡濮陽縣○【臣召南】按漢書地理誌曰東郡濮陽衞成公自楚丘徙此故帝丘顓頊虛又後漢郡國志注引皇覽曰顓頊冡在城門外廣陽裏中

傳晉搜於淸原作五軍以禦狄趙衰爲卿○趙汸補注曰上下新軍帥皆卿也晉於是乎有八卿

傳衞成公夢康叔曰相奪予享注相夏后啟之孫居帝丘○【臣召南】按夏后相居帝丘惟據此傳伍員曰昔有過澆殺斟灌以伐斟尋滅夏后相斟灌亦衞地後相居帝丘依之耳汲郡古文則直謂相居斟灌

傳其南陵夏后臯之墓也○【臣召南】按史記夏本紀夏帝孔甲子爲帝臯通鑑前編後臯在位十一嵗子發踐位十九嵗子癸踐位是爲桀

十有二月乙巳注乙巳十一月十二日絰書十二月誤○萬斯大學春秋隨筆曰絰傳所書日月杜氏每以長歷推校或言絰誤或言傳誤甚不然之獨是絰言誤不可謂非文元年書二月癸亥日有食之此二日也從癸亥逆推正月朔非壬辰則癸巳乙巳距壬辰癸巳四十八九日則在十一月明矣

傳僖公緩○趙汸補注曰劉氏雲杜氏欲讀緩以上爲一句非也蓋春秋周曆本差而後世追算又互有得失杜氏惟據長歷釋絰遂以此年十二月所書四事皆爲十一月亦固矣【臣召南】按如劉敞說當以緩字連下讀曰緩作主非禮也

傳烝嘗禘於廟○朱子曰左氏烝嘗禘於廟與王制喪三年不祭者不合【臣召南】按襄十六年春晉悼公傳言攺服修官烝於曲沃則當時之事皆然非周禮之舊也

春秋左氏傳注疏卷十六考證

欽定四庫全書

春秋左傳注疏卷十七【起文公元年盡四年】

晉杜氏注唐陸徳明音義孔穎逹疏

文公音義【陸曰文公名興僖公子母聲姜諡法慈恵愛民曰文忠信接禮曰文】疏【正義曰魯世家文公名興僖公之子夫人聲姜所生以襄王二十六年卽位諡法慈惠愛民曰文是嵗嵗在降婁】

經元年春王正月公卽位注無傳先君未而公卽位不可曠年無君疏【正義曰諸侯之禮旣成君先君𨿽則未旣逾年矣而君卽位者不可曠年無君故也卽位必於嵗首若嵗首不行此禮餘月不得行之便是曠年無君故𨿽則未亦卽行之釋例曰遭喪繼立者毎新年正月必攺元正位百官以序故國史書卽位於策以表之文公成公先君之喪未而書卽位因三正之始明繼嗣之正表朝儀以固百姓之心此乃國君明分制之大禮譬周康王麻冕黼裳以行事事畢然後反喪服也𨿽逾年行卽位之禮名通於國內必湏旣葬卒哭乃免喪古之制也杜引顧命康王之事以譬此者彼是旣殯此是逾年𨿽時不同取其暫服吉服事相似耳康王之誥云王義嗣徳答拜彼始殯訖卽呼爲王知諸侯旣殯臣子亦呼爲公旣屍其位名號卽成但先君未葬事猶聼於冡宰未得卽成爲君八年八月天王崩九年春毛伯來求金傳曰不書王命未也是逾年未不得命臣出使必待卒哭乃免喪也】二月癸亥日有食之注無傳癸亥月一日不書朔官失之

天王使叔服來防注叔氏服字諸侯喪天子使大夫防禮也疏【正義曰四年風氏薨五年王使榮叔歸含且賵召昭公來防傳曰禮也夫人之喪防爲禮知諸侯之喪天子使大夫防爲得也蘇氏云外卿來防不書此書者尊王使故特書之傳稱內史叔服內史於周禮爲中大夫天子大夫例書字知叔氏服字也】

夏四月丁巳我君僖公注七月而緩

天王使毛伯來錫公命注毛國伯爵諸侯爲王卿士者諸侯卽位天子賜以命圭合瑞爲信僖十一年王賜晉侯命亦其比也音義【錫呈歷反比必利反例也又如字】疏【正義曰僖二十四年傳有原伯毛伯杜云原毛皆采邑此毛與彼計是一人而注不同者此毛當是文王之子封爲畿外之國於時諸侯無復有毛或是世事王朝夲封絕滅從此以後常稱毛伯國名尙存仍爲伯爵必受得采邑爲畿內諸侯故注彼云采邑此云國也封爵旣存故云諸侯爲王卿士者周禮大宗伯以玉作六瑞以等邦國王執鎭圭公執桓圭侯執信圭伯執躬圭子執谷璧男執蒲璧冬官玉人桓圭以下皆謂之命圭是用之以命諸侯也諸侯卽位天子賜之以命圭魯是侯爵當賜之以信圭也玉人又云天子執冒四寸以朝諸侯其冒邪刻其下與圭頭相合諸侯執圭以朝天子天子執冒以冒之觀其相當以否所以合瑞爲信也僖十一年晉惠公新立王賜之命此亦新立是其比也傳稱晉侯受玉惰以此知賜命必有玉也公羊傳曰錫者何賜也命者何加我服也唐風無衣之篇晉人爲其君請命於天子之使以無衣爲辭則賜命亦有服杜不言服者主於玉而略之耳】晉侯伐衛注晉襄公先告諸侯而伐衛𨿽大夫親伐而稱晉侯從告辭也

叔孫得臣如京師注得臣叔牙之孫

衛人伐晉注衞孔逹爲政不共盟主興兵鄰國受討喪邑故貶稱人音義【喪息浪反】

秋公孫敖防晉侯於戚注戚衛邑在頓丘衛縣西禮卿不防公侯而春秋魯大夫皆不貶者體例已舉故據用魯史成文而已內稱公卒稱薨皆用魯史疏【正義曰僖二十九年翟泉之盟諸侯之卿爲會魯侯故貶稱人則魯卿會他諸侯亦合貶而春秋魯大夫皆不貶者貶他國之卿以成體例體例已舉於魯不湏加貶理足可明故據用魯史成文不復攺易也他國君書卒及爵內常稱公稱薨亦體例已舉皆用魯史也】

冬十月丁未楚世子商臣弒其君頵注商臣穆王也弒君例在宣四年音義【頵憂倫反又丘倫反】

公孫敖如齊注傳例曰始聘焉禮也

傳元年春王使內史叔服來防公孫敖聞其能相人也注公孫敖魯大夫慶父之子音義【相息亮反】見其二子焉叔服曰谷也食子難也收子注谷文伯難惠叔食子奉祭祀供飬者也收子子身也音義【見賢徧反下注孤見同食音嗣注同難乃多反又如字供俱用反飬余亮反】谷也丰下必有後於魯國注丰下蓋面方爲八年公孫敖奔莒傳○於是閏三月非禮也注於歷法閏當在僖公末年誤於今年三月置閏蓋時逹歷者所譏先王之正時也履端於始舉正於中歸余於終注步歷之始以爲術之端首期之日三百六十有六日日月之行又有遲速而必分爲十二月舉中气以正月有餘日則歸之於終積而爲閏故言歸余於終音義【期居其反】履端於始序則不愆注四時無愆過音義【愆起防反】舉正於中民則不惑注斗建不失其次寒暑不失其常故無疑惑歸余於終事則不悖注四時得所則事無悖亂音義【悖必內反】疏【正義曰於是年魯歷置閏閏三月非禮也言於禮置閏不當在此月也因論置閏之法先王之正時也履端於始履步也謂推步歷之初始以爲術歷之端首舉月之正半在於中气歸其餘分置於終末言於終末乃置閏也更復申之履端於始序則不愆謂四時之序不愆過也舉正於中民視贍則不疑惑也歸余於終於時事則不悖亂也此年不合置閏而置閏則不是歸余於終故爲非禮也注正義曰古今歷法推閏月之術皆以閏餘減章嵗余以嵗中乘之章閏而一所得爲積月命起天正算外閏所在也其有進退以中气定之無中气則閏月也古歷十九年爲一章章有七閏八章三年閏九月六年閏六月九年閏三月十一年閏十一月十四年閏八月十七年閏四月十九年閏十二月此據元首初章若於後漸積余分大率三十二月則置閏不必恆同初章閏月僖五年正月辛亥朔日南至治歷者皆以彼爲章首之嵗漢書律曆志云文公元年距僖五年辛亥二十九嵗是嵗閏餘十三閏當在十一月後而在三月故傳曰非禮也志之所言閏當在此年十一月後今三月已卽置閏是嫌閏月大近前也杜以爲僖三十年閏九月文二年閏正月故言於歷法閏當在僖公末年誤於今年置閏嫌置閏大近後也杜爲長歷置閏疏數無復定準凡爲歷者閏前之月中气在晦閏後之月中气在朔僖五年正月朔旦冬至則四年當閏十二月也杜長歷僖元年閏十一月五年閏十二月與常歷不同者杜以襄二十七年再失閏司曆過昭二十年二月己丑日南至哀十二年十二月螽云火猶西流司曆過則春秋之世歷法錯失所置閏月或先或後不與常同杜惟勘絰傳上下日月以爲長歷若日月同者則數年不置閏月若日月不同湏置閏乃同者則未滿二十二月頻置閏所以異於常歷故釋例云春秋日有頻月而食者有曠年不食者理不得一一如算以守恆數故歷無有不失也始失於毫毛尙未可覺積而成多以失望朔晦則不得不攺憲以順之書所謂欽若昊天歷象日月星辰易所謂治歷明時言當順天以求合非苟合以驗天者也故當修絰傳日月以考晦朔以推時驗下又云據經傳微防考日辰晦朔以相發明爲經傳長歷未必得天蓋春秋當時之歷也是杜自言不與常歷同注正義曰日月轉運於天猶如人之行步故推歷謂之步歷步歷之始以爲術之端首謂歷之上元必以日月全數爲始於前更無餘分以此日爲術之端首故言履端於始也期之日三百六十有六日謂從冬至至冬至必滿此數乃周天也日月之行有遲有速日行遲月行速凡二十九日過半月行及日謂之一月過半者謂一日於歷法分爲九百四十分月行及日必四百九十九分是過半二十九分今一嵗气周有三百六十五日四分日之一其十二月一周惟三百五十四日是少十一日四分日之一未得气周細而言之一嵗只少弱十一日所以然者一月有餘分二十九一年十二月有餘分三百四十八是一嵗旣得三百五十四日又得余分三百四十八其四分日之一一日爲九百四十分則四分日之一爲二百三十五分今於余分三百四十八內取二百三十五以當郤四分日之一餘分仍有一百一十三其整日惟有十一日又以余分一百一十三減其一日九百四十分惟有八百二十七分是一年有餘十日八百二十七分少一百一十三分不成十一日也劉云計一嵗爲十二月猶有十一日有餘未得周也分一周之日爲十二月則每月常三十日余計月及日爲一月則每月惟二十九日余前朔後朔相去二十九日余前气後气相去三十日余每月參差气漸不正但觀中气所在以爲此月之正取中气以正月故言舉正於中也月朔之與月節每月剩一日有餘所有餘日歸之於終積成一月則置之爲閏故言歸余於終注正義曰閏後之月中气在朔則斗柄月初已指所建之辰閏前之月中气在晦則斗柄月末方指所建之辰故舉月之正在於中气則斗柄常不失其所指之次如是乃得寒暑不失其常】○夏四月丁已僖公注傳皆不虛載經文而此經孤見知僖公末年傳宜在此下○王使毛伯衛來錫公命注衛毛伯字音義【夲作毛伯衛來錫公命一夲作天王使】疏【正義曰知是字者以天子公卿例書爵不言名大夫稱字故毛伯𨿽卿或稱字案僖九年公防宰周公云雲杜云三公不字明卿或書字】叔孫得臣如周拜注謝賜命○晉文公之季年諸侯朝晉衛成公不朝使孔逹侵鄭伐緜訾及匡注孔逹衛大夫匡在潁川新汲縣東北音義【訾子斯反汲居及反】晉襄公旣祥注諸侯𨿽諒闇亦因祥祭爲位而哭音義【諒音良又音亮】疏【正義曰禮期而小祥晉文公以僖三十二年十二月卒則三十三年十二月爲小祥此云旣祥謂小祥也】使告於諸侯而伐衛及南陽注今河內地先且居曰效尢禍也注尢衛不朝故伐今不朝王是效衛致禍時王在溫故勸之音義【且子余反】請君朝王臣從師晉侯朝王於溫先且居胥臣伐衛五月辛酉朔晉師圍戚六月戊戌取之獲孫昭子注昭子衛大夫食戚邑衛人使告於陳陳共公曰更伐之我辭之注見伐求和不兢太甚故使報伐示己力足以距晉音義【共音恭更古孟反又音庚大音泰又如字】衛孔逹帥師伐晉君子以爲古古者越國而謀注合古之道而失今事霸主之禮故國失其邑身見執辱疏【正義曰釋例云衛孔逹爲政不共盟主興兵於鄰國受討喪邑窘而告陳𨿽從陳之謀僅得自定以謀而濟故君子但言合古而不釋其尢也劉云春秋之時天子微弱霸主秉徳刑以長諸侯諸侯從時命以事霸主大事小小事大所以相保恃也晉之與衛小大不同而恥於受屈望以彊獲免明王在上理在可然度時之宜則非善計君子以爲合古之道失當今之宜亦不言其謀全非理也】○秋晉侯疆戚田故公孫敖防之注晉取衛田正其疆界音義【疆居良反注同】○初楚子將以商臣爲大子訪諸令尹子上子上曰君之齒未也注齒年也言尙少音義【少詩照反下文同】而又多愛黜乃亂也楚國之舉恆在少者注舉立也且是人也蠭目而豺聲忍人也注能忍行不義音義【蠭夲又作蜂芳逄反豺什皆反】不可立也弗聽旣又欲立王子職而黜大子商臣注職商臣庶弟也商臣聞之而未察告其師潘崇曰若之何而察之潘崇曰享江羋而勿敬也注江羋成王妹嫁於江音義【羋亡氏反史記以爲成王妾】從之江羋怒曰呼役夫注呼發聲也役夫賤者稱音義【呼報賀反注同役夫如字稱尺證反】宜君王之欲殺女而立職也告潘崇曰信矣潘崇曰能事諸乎注問能事職不音義【女音汝】曰不能能行乎曰不能能行大事乎曰能注大事謂弒君音義【弒申志反一夲無此注】冬十月以宮甲圍成王注大子宮甲僖二十八年王以東宮卒從子玉蓋取此宮甲音義【卒子忽反從如字又才用反】王請食熊蹯而死注熊掌難熟冀久將有外救音義【蹯音煩】弗聽丁未王縊諡之曰靈不瞑曰成乃瞑注言其忍甚未斂而加惡諡音義【瞑亡丁反又亡千反斂力驗反】疏【正義曰旣見其不瞑目則是未斂於棺故知未斂也禮乃加諡未斂而加惡諡言其忍之甚也寃枉之人眾矣未有能見其靈此事特爲商臣忍甚耳桓譚以爲自縊而死其目未合屍冷乃瞑非由諡之善惡也亂而不損曰靈安民立政曰成】穆王立以其爲大子之室與潘崇疏【正義曰商臣今旣爲王以其爲大子之時所居室內財物僕妾盡以與潘崇非與其所居之宮室也】使爲大師且掌環列之尹注環列之尹宮衛之官列兵而環王宮音義【大音防環如字又音患】○穆伯如齊始聘焉禮也注穆伯公孫敖凡君卽位卿出並聘疏【正義曰卽位者旣除喪卽成君之吉位也惟以旣爲限不以逾年爲斷八年八月天王崩九年春毛伯來求金傳曰不書王命未也是未𨿽逾年不得命臣出使也宣十年夏四月齊侯元卒六月葬齊惠公冬齊侯使國佐來聘是旣未逾年得命臣出使也何休膏肓以爲三年之喪使卿出聘於義左氏爲短鄭康成箴云周禮諸侯邦交嵗相問殷相聘世相朝左氏合古禮何以難之】踐修舊好要結外援注踐猶履行也音義【好呼報反下及注同要於遙反援於眷反】好事鄰國以衛社稷忠信卑讓之道也忠徳之正也信徳之固也卑讓徳之基也注傳因此發凡以明諸侯諒闇則國事皆用吉禮○殽之役注在僖三十三年晉人旣歸秦帥秦大夫及左右皆言於秦伯曰是敗也孟明之罪也必殺之秦伯曰是孤之罪也周芮良夫之詩曰大風有隧貪人敗類注詩大雅隧蹊徑也周大夫芮伯刺厲王言貪人之敗善類若大風之行毀壊眾物所在成蹊徑音義【帥所類反芮如鋭反詩大雅桑柔篇隧音遂道也敗必邁反注同蹊音兮徑古定反】聽言則對誦言如醉注言昏亂之君不好典誦之言聞之若醉得道聽塗說之言則喜而答對音義【誦似用反昏夲亦作惛音昏】匪用其良覆俾我悖注覆反也俾使也不用良臣之言反使我爲悖亂音義【覆芳服反俾夲亦作卑必爾反注同】是貪故也孤之謂矣孤實貪以禍夫子夫子何罪復使爲政注爲明年秦晉戰彭衙音義【復扶又反】

經二年春王二月甲子晉侯及秦師戰於彭衙秦師敗績注孟明名氏不見非命卿也大崩曰敗績馮翊郃陽縣西北有彭衙城音義【衙音牙見賢徧反郃戶納反】疏【正義曰於例將卑師眾稱師今稱秦師知將非尊者故云孟明名氏不見非命卿也傳稱秦伯不廢孟明復使爲政則孟明秦之執政之卿也而言非卿者成二年注云曺大夫常不書而書公子首者首命於國備於禮成爲卿故也然則備卿禮乃成爲卿禮不備則不書秦是辟陋之國不以卿禮成孟明不言孟明非執政也此年晉士縠堪其事故名書於垂隴襄二十九年鄭公孫叚攝卿以行名見於城杞況此眞卿而不書者以秦辟陋在戎異於中國禮命不足故云非命卿也】

丁丑作僖公主注主者殷人以栢周人以栗三年喪終則遷入於廟疏【正義曰主所用木經無正文公羊傳曰主者曷用虞主用桑練主用栗左傳惟言祔而作主主一而已非虞練作公羊之言不可通於此也論語哀公問主於宰我宰我對曰夏后氏以松殷人以栢周人以栗先儒舊解或有以爲宗廟主者故杜依用之案古論語及孔鄭皆以爲社主社爲木主者古論不行於世且社主周禮謂之田主無單稱主者以張包周等並爲廟主故杜所依用劉就所以規杜過未爲得也】

三月乙巳及晉處父盟注防父爲晉正卿不能匡君以禮而親與公盟故貶其族族去則非卿故以微人常稱爲耦以直厭不直不地者盟晉都音義【去起呂反稱尺證反厭於涉反】疏【正義曰春秋卿則書名氏賤者則稱人外卿之貶例皆稱人魯卿之貶乃去其族去族與稱人相類卽是不爲卿也防父爲晉正卿不能匡君以禮君使盟魯卽從君命親與公盟故貶去其族若言防父是晉之賤人則不復書公直言及晉防父盟若言魯之賤人往與之盟也魯之賤人不合書名舉其所爲之事而己言及不言名是微人之常稱也以微人常稱與防父爲偶若防父亦賤人也魯以微人敵防人直也晉以卿敵公不直也如此書經者以魯之直厭晉之不直也然則不貶防父稱人者貶之稱人則惡名不見貶其族畱其名所以惡防父也釋例曰隨例稱人則所罪之名不章故特書防父也翟泉澶淵亦防公侯所以稱人者以其眾卿非一依例總貶不地者盟於晉之都也諸侯防聚盟於他國之都者卽以國名爲盟地魯之君臣獨往他國而與之盟者不復舉國地三年冬公如晉十二月公及晉侯盟是也】

夏六月公孫敖防宋公陳侯鄭伯晉士縠盟於垂隴注垂隴鄭地滎陽縣東有隴城士縠出盟諸侯受成於衛故貴而書名氏音義【縠戶木反夲亦作谷同隴力勇反】

自十有二月不雨至於秋七月注無傳周七月今五月也不雨足爲災不書旱五穀猶有收音義【收如字又手又反】八月丁夘大事於大廟躋僖公注大事禘也躋升也僖公閔公庻兄繼閔而立廟坐宜次閔下今升在閔上故書而譏之時未應吉禘而於大廟行之其譏已明徒以逆祀故特大其事異其文音義【大廟音防注及大廟同躋子兮反坐木臥反又如字】疏【正義曰昭十五年有事於武宮傳稱禘於武宮有事是禘則知大事亦是禘也躋升也釋詁云公羊傳曰躋者何升也禘祭之禮審諦昭穆諸廟已毀未毀之主皆於大祖廟中以昭穆爲次序父爲昭子爲穆大祖東向昭南向穆北向孫從王父以次而下祭畢則復其廟其兄弟相代則昭穆同班近據春秋以來惠公與莊公當同南面西上隠桓與閔僖亦同北面西上僖是閔之庶兄繼閔而立昭穆𨿽同位次閔下今升在閔上故書而譏之僖公以其三十三年十一月薨至此年十一月喪服始畢今始八月時未應吉禘而於大廟行之與閔公二年吉禘於莊公其違禮同也彼書吉禘其譏已眀則此亦從譏可知不復更譏其速也徒猶空也空以逆祀之故亂國大典故特大其事謂之大事譏逆祀也釋例曰文公二年僖公之喪未終未應行吉禘之禮而於大廟行之其譏已眀徒以躋僖而退閔故特大其事異其文定八年亦特書順祀皆所以起非常也有事於武宮及順祀傳皆稱禘則知大事有事於大廟亦禘也】

冬晉人宋人陳人鄭人伐秦注四人皆卿秦穆悔過終用孟明故貶四國大夫以尊秦伯疏【正義曰四國大夫傳皆言名氏是四人皆卿也秦穆悔過終用孟明仲尼特善其事無辭可以寄文故貶四國大夫稱人所以尊崇秦徳以諸侯之名無所可加貶大夫以尊秦大夫非有罪也襄八年邢丘之防晉悼霸功旣就徳立刑行貶諸侯之卿以尊晉侯其事與此同也釋例曰秦伯終用孟明而致敗敗而罪己赦其闕而飬其志孟明增修其徳以霸西戎夫子嘉之故於伐秦之役貶四國大夫四國大夫奉君命而行今以一義變例故稱尊秦謂之崇徳明罪不在四國大夫也】

公子遂如齊納幣注傳曰禮也僖公喪終此年十一月則納幣在十二月也士昏六禮其一納采納徴始有纁束帛諸侯則謂之納幣其禮與士禮不同蓋公爲大子時已行昏禮也音義【纁許云反】疏【正義曰公羊傳曰此何以書譏何譏爾譏喪娶也娶在三年之外則何譏乎喪娶三年之內不圗昏其意謂此喪服未畢而行昏禮也何休據此作膏肓以左氏爲短今左氏傳謂之禮也必是喪服已終杜以長歷推之知僖公以其三十三年十一月薨至此年十一月喪已畢矣納幣𨿽則無月以傳言禮則知納在十二月也士昏六禮其一納采次有問名納吉至納徴始有纁束帛士謂之納徴諸侯則謂之納幣以其幣帛多其禮大與士禮不同故異其名也按士之昏禮納采問名同日行事納采者納其采擇之禮主人旣諾賔卽問名將歸卜其吉凶也卜而得吉又遣使納吉如納采之禮納吉之後方始納徴徴成也使使納幣以成昏禮也此納幣以前已有三禮湏度遣使一月之內不容三遣適齊蓋公爲大子時已行昏禮疑在僖公之世已行納采納吉今續而成之也杜言其一納采欲明納徴之前更有昏禮納幣非昏禮之始豫爲下句公爲大子時已行昏禮張夲也大子昏禮理自不書𨿽則公昏惟書納幣其納采納吉亦不書也釋例曰諸侯昏禮亡以士昏禮準之不得惟只於納幣逆女逆女納幣二事皆必使卿行卿行則書之他禮非卿則不書也宋公使華元來聘聘不應使卿故傳但言聘共姬也使公孫壽來納幣納幣應使卿故傳明言得禮也君之昏亦惟存納幣逆女此其義】

傳二年春秦孟明視帥師伐晉以報殽之役二月晉侯禦之先且居將中軍趙衰佐之注代郤溱音義【禦魚呂反將子匠反衰初危反溱側巾反】王官無地禦戎注代梁狐鞫居爲右注鞫居續簡伯音義【鞫九六反】甲子及秦師戰於彭衙秦師敗績晉人謂秦拜賜之師注以孟明言三年將拜君賜故嗤之音義【嗤尺之反】戰於殽也晉梁禦戎萊駒爲右戰之明日晉襄公縛秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右箕之役注箕役在僖三十三年音義【呼火故反瞫尺甚反字林式衽反乘防證反】先軫黜之而立續簡伯疏【正義曰禦與車右𨿽有常貟必臨戰更選定之韓之戰卜右慶鄭吉是其事也自殽戰之後狼瞫爲右箕之役將戰選右先軫黜之箕戰先軫死焉非旣戰乃黜之也】狼瞫怒其友曰盍死之瞫曰吾未獲死所注未得可死防音義【盍戶臘反防昌慮反】其友曰吾與女爲難注欲共殺先軫音義【女音汝難乃旦反】瞫曰周志有之勇則害上不登於明堂注周志周書也明堂祖廟也所以防功序徳故不義之士不得升死而不義非勇也共用之謂勇注共用死國用音義【共音恭注同】吾以勇求右無勇而黜亦其所也注言今死而不義更成無勇宜見退謂上不我知黜而宜乃知我矣注言今見黜而合宜則吾不得復言上不我知音義【復扶又反】子姑待之疏【正義曰周之志記有之曰有勇以害在上則爲不義之人不得升於明堂若殺先軫則必死死而不義非勇也如以死共國家之用是之謂勇吾自以有勇之故求爲車右若殺先軫則是無勇無勇而被黜退亦是得其所也吾復安得爲恨吾今恨者謂在上不我知也言其不知我有勇也若殺先軫卽是成爲無勇無勇被黜退則黜而合其宜也乃是在上知我矣不得言在上不我知也子且待之注正義曰志者記也謂之周志明是周世之書不知其書何所名也鄭以爲明堂在國之陽與祖廟別防左氏舊說及賈逵盧植蔡邕服防等皆以祖廟與明堂爲一故杜同之祭統云古者明君必賜爵祿於大廟傳稱公行還告廟捨爵防勲是明堂之中所以防功序徳故不義之人不得升之也害上卽是不義故不得登明堂也】及彭衙旣陳以其屬馳秦師死焉注屬屬已兵音義【陳直覲反】晉師從之大敗秦師君子謂狼瞫於是乎君子詩曰君子如怒亂庶遄沮注詩小雅言君子之怒必以止亂遄疾也沮止也音義【遄市專反沮在汝反】又曰王赫斯怒爰整其旅注詩大雅言文王赫然奮怒則整師旅以討亂音義【赫火百反】怒不作亂而以從師可謂君子矣○秦伯猶用孟明孟明增修國政重施於民趙成子言於諸大夫曰注成子趙衰音義【施式豉反】秦師又至將必辟之懼而增徳不可當也詩曰毋念爾祖聿厥徳注詩大雅言念其祖考則宜述修其徳以顯之毋念念也音義【辟音避毋音無注同】孟明念之矣念徳不怠其可敵乎注爲明年秦人伐晉傳○丁丑作僖公主書不時也注過十月故曰不時例在僖三十三年疏【正義曰僖三十三年傳已發例言作主非禮此復云書不時者彼因葬緩遂通譏作主之失未辯失之所由於此又言不時以明失禮之狀接成彼義也】○晉人以公不朝來討公如晉夏四月己巳晉人使陽處父盟公以恥之注使大夫盟公欲以恥辱魯也經書三月乙巳經傳必有誤書曰及晉防父盟以厭之也注厭猶損也晉以非禮盟公故文厭之以示譏音義【厭於渉反注同】適晉不書諱之也注不書公如晉○公未至六月穆伯防諸侯疏【正義曰沈云非公命不書此穆伯會諸侯公未至而書者此公旣在外命正卿守國故守國之臣亦合告廟而行故得書之也】及晉司空士縠盟於垂隴晉討衛故也注討元年衛人伐晉士縠士蒍子音義【蒍於委反】書士縠堪其事也注晉司空非卿也以士縠能堪卿事故書音義【書士縠或作書曰晉士縠】疏【正義曰傳舉司空之官云堪其事乃書之明夲不當書故知非卿也成二年傳稱魯賜晉三帥三命之服司空亞旅皆受一命之服是其知司空非卿之文也】陳侯爲衛請成於晉執孔逹以說注陳始與衛謀謂可以彊得免今晉不聽故更執孔逹以苟免也音義【爲於僞反】○秋八月丁卯大事於太廟躋僖公逆祀也注僖是閔兄不得爲父子嘗爲臣位應在下令居閔上故曰逆祀音義【令力呈反閔上時掌反一夲無上字】疏【正義曰禮父子異昭穆兄弟昭穆同故僖閔不得爲父子同爲穆耳當閔在僖上今升僖先閔故云逆祀二公位次之逆非昭穆亂也魯語云將躋僖公宗有司曰非昭穆也弗忌曰我爲宗伯明者爲昭其次爲穆何常之有如彼所言似閔僖異昭穆者位次之逆如昭穆之亂假昭穆以言之非謂異昭穆也若兄弟相代卽異昭穆設令兄弟四人皆立爲君則祖父之廟卽已從毀知其禮必不然故先儒無作此說】於是夏父弗忌爲宗伯注宗伯掌宗廟昭穆之禮音義【夏戶雅反昭上遙反後昭穆之例放此】疏【正義曰周禮大宗伯掌建邦之天神人鬼地祗之禮小宗伯掌建國之神位辯廟祧之昭穆諸侯之官所掌亦當然也】尊僖公且明見曰吾見新鬼大故鬼小注新鬼僖公旣爲兄死時年又長故鬼閔公死時年少弗忌明言其所見音義【長丁丈反少詩照反】疏【正義曰且明見者旣尊崇僖公且明言其意之所見見其順大小升聖賢也劉以爲直據兄弟大小爲義不湏云死之長防以規杜氏今刪定知不然者以傳云新鬼大故鬼小則大小之語總該諸事非直獨據兄弟明知亦據年時也】先大後小順也躋聖賢明也注又以僖公爲聖賢明順禮也君子以爲失禮疏【正義曰傳有評論皆托之君子此下盡先姑以來皆是一君子之辭耳引詩二文於詩之下各言君子者君子謂作詩之人此論事君子又引彼作詩君子以爲證且僖公薨後始作魯頌爲傳之時乃設此辭非當時君子有此言也弗忌之意以先大後小爲順故言明順禮也君子之意以臣不先君爲順故云禮無不順各言其順順不同也魯語展禽云夏父弗忌必有天殃其葬也焚煙逹於土孔晁云已而柩焚煙逹槨外】禮無不順祀國之大事也而逆之可謂禮乎子𨿽齊聖不先父食久矣注齊肅也臣繼君猶子繼父音義【先悉薦反下不先皆同】故禹不先鯀湯不先契注鯀禹父契湯十三世祖音義【鯀古夲反契息列反殷始封之君】疏【正義曰鯀禹父夏夲紀文也契湯十三世祖殷夲紀文契生昭明昭明生相土相土生昌若昌若生曺圉曺圍生防防生振振生微微生報丁報丁生報乙報乙生報丙報丙生主壬主壬生主癸主癸生天乙天乙卽湯也下注云不窋后稷子周夲紀文服防云周家祖后稷以配天明不可先也故言不先不窋禹湯異代之王故言不先鯀契也然則文武大聖后稷賢耳非是不可先也下句引詩皇祖后稷不欲重耳故舉不窋以辟之】文武不先不窋注不窋后稷子音義【窋知律反】宋祖帝乙鄭祖厲王猶上祖也注帝乙微子父厲王鄭桓公父二國不以帝乙厲王不肖而猶尊尙之音義【肖悉召反】疏【正義曰帝乙微子父宋世家文厲王鄭桓公父鄭世家文微子桓公宋鄭始祖也言宋祖帝乙鄭祖厲王則二國立其廟而祖祀之微子不先帝乙桓公不先厲王猶上祖也言不以不肖猶尊尙之也宋爲王者之後得祀殷之先王帝乙之廟不毀者蓋以爲其所出故特存焉周制王子有功徳出封者得廟祀所出之王魯以周公之故得立文王之廟襄十二年傳稱魯爲諸姬臨於周廟周廟文王廟也鄭之桓武世有大功故得立厲王之廟昭十八年傳稱鄭人救火使祝史徙王祏於周廟周廟厲王廟也】是以魯頌曰春秋匪解享祀不忒皇皇后帝皇祖后稷注忒差也皇皇羙也後帝天也詩頌僖公郊祭上天配以後稷音義【解戶買反忒他得反差二也】疏【正義曰魯頌閟宮之篇羙僖公之徳也上皇皇爲羙下皇爲君言僖公春秋祭祀非有懈倦其所享祀不有差忒所祀之神有皇皇之羙者爲君之上天配之以君祖后稷也】君子曰禮謂其后稷親而先帝也注先稱帝也詩曰問我諸姑遂及伯姊注詩邶風也衛女思歸而不得故願致問於姑姊音義【邶音佩】君子曰禮謂其姊親而先姑也注僖親文公父夏父弗忌欲阿時君先其所親故傳以此二詩深責其意仲尼曰臧文仲其不仁者三不知者三下展禽注展禽栁下惠也文仲知栁下惠之賢而使在下位非己欲立而立人之道音義【不知音智下同】廢六闗注塞闗陽闗之屬凡六闗所以禁絕末逰而廢之音義【塞悉再反】妾織蒲三不仁也注家人販席言其與民爭利音義【販甫萬反】作虛器注謂居蔡山節藻棁也有其器而無其位故曰虛音義【棁章悅反】縱逆祀注聽夏父躋僖公祀爰居三不知也注海鳥曰爰居止於魯東門外文仲以爲神命國人祀之音義【爰居爾雅一名雜縣樊光云似鳯凰爰居事見國語莊子云魯侯禦而觴之於廟】疏【正義曰魯臣多矣而獨譏文仲者以文仲執國之政有大知之名爲不知之事故特譏之其餘則不足責矣論語稱仁者愛人知者不惑故以害於物者爲不仁闇於事者爲不知卑下展禽而不肯舉薦廢去六闗而不設防禁妾織蒲席而與民爭利此三事爲不仁也無其位而作虛器不知禮而縦逆祀不識鳥而祀爰居此三事爲不知也注正義曰論語云臧文仲其竊位者與知栁下惠之賢而不與立也又曰仁者已欲立而立人知賢不舉是無恕心故爲不仁也昭五年傳稱孟丙仲壬之子殺豎牛於塞闗之外襄十七年傳稱師自陽闗逆臧孫二闗見於傳如此之屬凡有六也民以田農爲夲啇賈爲末農民力以自食商民遊以求食漢書賈誼說上曰今敺民而歸之農皆著其夲各食其力末技遊食之民轉而緣南則畜積足矣杜稱末遊者謂此末技遊食之民也周禮司闗司貨賄之出入掌其治禁是所以禁絕末遊者令其出入有度今而廢之使末遊之人無所禁約損害農民是不仁也家語說此事作妾織席知織蒲是爲席以販賣之也大學云食祿之家不與民爭利故以此爲不仁也論語云子曰臧文仲居蔡山節藻棁何如其知也鄭云節栭也刻之爲山棁梁上楹也畫以藻文蔡謂國君之守山節藻棁天子之廟飾皆非文仲所當有之有其器而無其位故曰虛君子下不僭上其居奢如此是不知也魯語雲海鳥曰爰居止於魯東門之外三日臧文仲命國人祭之展禽曰越哉臧孫之爲政也夫祀國之大節也節政之所成也故制祭祀以爲國典今無故而加典非政之宜也今海鳥至已不知而祀之以爲國典難以言仁曰知矣無功而祀之非仁也弗知而不問非知也今玆海其有災乎夫廣川之鳥獸皆知辟其災是嵗海多大風冬暖】○冬晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳音義【成音城夲或作戌音卹選息兗反汪烏黃反爲於僞反】○防仲如齊納幣禮也凡君卽位好舅甥修昏姻娶元妃以奉粢盛孝也注謂諒闇旣終嘉好之事通於外內外內之禮始備此除凶之卽位也於是遣卿申好舅甥之國修禮以昏姻也元妃嫡夫人奉粢盛共祭祀音義【好呼報反注同娶七住反妃芳菲反粢音姿盛音成嫡丁歷反共音恭】孝禮之始也

經三年春王正月叔孫得臣防晉人宋人陳人衛人鄭人伐沈沈潰注傳例曰民逃其上曰潰沈國名也汝南平輿縣北有沈亭音義【沈屍甚反潰戶內反輿音餘一音預】

夏五月王子虎卒注不書爵者天王赴也翟泉之盟𨿽輙假王命周王因以同盟之例爲赴音義【爲於僞反又如字夲或作來赴】疏【正義曰王子虎卽王叔文公也諡之爲文必當有爵不書爵者畿內之國不得外交諸侯其臣不敢赴魯必天子爲之赴赴以王子爲親不復言其爵也翟泉之盟子虎在列而貶之稱人若王使來盟不應貶責不假王命則不得與盟故知於時輙假王命周王遂以同盟之禮爲之赴魯傳稱來赴弔如同盟禮也是其來赴往弔皆如同盟之禮】

秦人伐晉注晉人恥不出以微者告

秋楚人圍江

雨螽於宋注自上而隋有似於雨宋人以其死爲得天祐而來告故書音義【雨於付反注及傳同螽音終隋徒大反傳注同祐音又】冬公如晉十有二月己巳公及晉侯盟

晉陽防父帥師伐楚以救江

傳三年春莊叔防諸侯之師伐沈以其服於楚也沈潰凡民逃其上曰潰在上曰逃注潰眾散流移若積水之潰自壊之象也國君輕走羣臣不知其謀與匹夫逃竄無異是以在眾曰潰在上曰逃各以類言之音義【輕如字又遣政反竄七亂反】疏【正義曰公羊傳曰潰者何下叛上也國曰潰邑曰叛釋例曰眾保於城城保於徳言上能以徳附眾以功庇下民信其徳恃其固故能交相依懷以衛社稷苟無固志盈城之眾一朝而散如積水之敗故曰潰潰者眾散流遁之辭也國君而逃師棄盟違其典儀棄其車服羣臣不知其謀社稷不保其安此與匹夫逃竄無異是以在眾爲潰在君爲逃以別上下之名無取於別國邑也賈穎以爲舉國曰潰一邑曰叛按左氏無此義也傳曰陳侯如楚慶氏以陳叛此則舉國不必言潰也叛者舉城而屬他非民潰之謂也是解潰逃之義也僖五年首止之盟鄭伯逃歸襄七年鄬之防陳侯逃歸皆書於經十年傳厥貉之防麋子逃歸不書者於時楚防諸侯魯不與楚不告故不書也襄十六年溴梁之防傳稱髙厚逃歸不書於經者釋例云例之潰逃指爲一國一軍一邑君民相湏爲用變文以別之也鄭詹見囚於齊自齊逃來此爲逸囚無下可逃春秋指事而書所謂民逃非在上之逃也而賈氏復申以入例亦不安也如例所言髙厚之逃縦有師眾止同逸囚之限非是逃例然鄭詹書而髙厚不書者鄭詹爲逃來向魯故書髙厚不別赴故不書】○衛侯如陳拜晉成也注二年陳侯爲衛請成於晉音義【爲於僞反】○夏四月乙亥王叔文公卒來赴弔如同盟禮也注王子虎與僖公同盟於翟泉文公是同盟之子故赴以名傳因王子虎異於諸侯王叔又未與文公盟故於此顯示體例也經書五月又不書日從赴也疏【正義曰隱七年傳例曰凡諸侯同盟於是稱名故薨則赴以名者指謂同盟之二君耳不言與其父盟得以名赴其子但同盟稱名則両君相知君旣知之則國內皆知故彼父𨿽卒得以名赴其子此理𨿽爾凡例未明王子虎與僖同盟文公是其同盟之予今乃以名赴文是其於禮合赴此類多矣傳因王子虎天子之臣異於諸侯王叔又未與文公同盟故於此顯示體例則其餘從可知也】○秦伯伐晉濟河焚舟注示必死也取王官及郊注王官郊晉地晉人不出遂自茅津濟封殽屍而還注茅津在河東大陽縣西封埋藏之音義【大音防】遂霸西戎用孟明也君子是以知秦穆公之爲君也舉人之周也注周備也不偏以一惡棄其善與人之壹也注壹無貳心孟明之臣也其不解也能懼思也子桑之忠也其知人也能舉善也注子桑公孫枝舉孟明者音義【解佳買反下同】詩曰於以采蘩於沼於沚於以用之公侯之事秦穆有焉注詩國風言沼沚之蘩至薄猶采以共公侯以諭秦穆不遺小善音義【蘩音煩沼之紹反沚音止共音恭】夙夜匪解以事一人孟明有焉注詩大雅羙仲山甫也一人天子也詒厥孫謀以燕翼子子桑有焉注詒遺也燕安也翼成也詩大雅羙武王能遺其子孫善謀以安成子孫言子桑有善舉之謀音義【詒以之反遺惟季反】疏【正義曰詒遺釋詁云燕之爲安常訓也翼者贊成之義故爲成也詩大雅文王有聲之篇羙武王之事言子桑有此義也】○秋雨螽於宋隊而死也注螽飛至宋隊地而死若雨音義【隊直類反】○楚師圍江晉先僕伐楚以救江注晉救江在雨螽下故使圍江之經隨在雨螽下疏【正義曰先僕救江經無其事但實在雨螽之後不進救江於前而退圍江於下欲令下與處父救江相接故也】○冬晉以江故告於周注欲假天子之威以伐楚王叔桓公晉陽處父伐楚以救江注桓公周卿士王叔文公之子桓公不書示威名不親伐疏【正義曰王叔文公不知何王之子字叔遂以叔爲氏桓公是其子王叔陳生是其後也衛有公叔文子此人蓋以王叔爲氏也】門於方城遇息公子朱而還注子朱楚大夫伐江之帥也聞晉師起而江兵解故晉亦還音義【帥所類反解音蟹又佳買反】○晉人懼其無禮於公也請攺盟注攺二年處父之盟公如晉及晉侯盟晉侯饗公賦菁菁者莪注菁菁者莪詩小雅取其旣見君子樂且有儀音義【菁子丁反莪五多反樂音洛下文何樂小國之樂同】莊叔以公降拜注謝其以公比君子也曰小國受命於大國敢不愼儀君貺之以大禮何樂如之抑小國之樂大國之惠也晉侯降辭注降堦辭讓公登成拜注俱還上成拜禮音義【上時掌反又如字】疏【正義曰燕禮賔降階拜稽首公命小臣辭賔升成拜鄭云升成拜復拜稽首也先時君辭之於禮若未成然此莊叔以公降拜晉侯辭之禮未成故更登成拜是賔主俱還上成拜禮也】公賦嘉樂注嘉樂詩大雅義取其顯顯令徳宜民宜人受祿於天音義【嘉戶嫁反樂如字注同】

經四年春公至自晉注無傳

夏逆婦姜於齊注稱婦有姑之辭疏【正義曰桓三年齊侯送姜氏於讙注云已去齊國故不言女未至於魯故不稱夫人然則往逆當稱逆女入國當稱夫人此時逆則卿不行入復不告至其禮輕略異於常文徒以有姑故稱婦以齊女則稱姜直云逆婦姜於齊略賤之文也】

狄侵齊注無傳

秋楚人滅江注滅例在文十五年疏【正義曰案莊十年齊師滅譚注云滅例在文十五年滅滅黃滅夔皆不注獨更於此言者沈氏云滅譚爲入春秋之初故湏指其例黃夔等傳皆載其見滅所由今滅江傳無事迹恐異於余滅故更引滅例云在十五年】

晉侯伐秦

衛侯使兪來聘音義【兪羊朱反】

冬十有一月壬寅夫人風氏薨注僖公母風姓也赴同袝姑故稱夫人音義【袝音附】疏【正義曰杜言此者以成風夲是莊公之妾嫌其不成夫人故明之也釋例曰凡妾子爲君其母猶爲夫人𨿽先君不命其母母以子貴其適夫人薨則尊得加於臣子內外之禮皆如夫人矣故姒氏之喪貴以小君不成成風之喪王使會葬傳曰禮也是言適夫人旣死妾母於法得成夫人也】

傳四年春晉人歸孔逹於衛以爲衛之良也故免之注二年衛執孔逹以說晉○夏衛侯如晉拜注謝歸孔逹曹伯如晉防正注防受貢賦之政也傳言襄公能繼文之業而諸侯服從○逆婦姜於齊卿不行非禮也注禮諸侯有故則使卿逆君子是以知出姜之不允於魯也注允信也始來不見尊貴故終不爲國人所敬信也文公薨而見出故曰出姜曰貴聘而賤逆之注公子遂納幣是貴聘也君而卑之立而廢之注君小君也不以夫人禮迎是卑廢之棄信而壊其主在國必亂在家必亡注主內主也音義【壊音怪】不允宜哉詩曰畏天之威於時保之敬主之謂也注詩頌言畏天威於是保福祿○秋晉侯伐秦圍邧新城以報王官之役注邧新城秦邑也王官役在前年音義【邧願晚反一音元】○楚人滅江秦伯爲之降服出次不舉過數注降服素服也出次辟正寢不舉去盛饌鄰國之禮有數今秦伯過之音義【爲於僞反下文注爲賦爲皆同去起呂反饌仕眷反】疏【正義曰僖三十三年傳曰秦伯素服郊次意與此同知此降服爲素服也出次出於宮而別次捨故云辟正寢也殺牲盛饌曰舉知不舉去盛饌也鄰國之禮有數不知其數防何以言過數知其必有數耳哀十年傳稱齊人弒悼公赴於師吳子三日哭於軍門之外鄰國之數蓋三日也】大夫諫公曰同盟滅𨿽不能救敢不矜乎吾自懼也注秦江同盟不告故不書音義【矜君陵反】君子曰詩云惟彼二國其政不獲惟此四國爰究爰度其秦穆之謂矣注詩大雅言夏商之君政不得人心故四方諸侯皆懼而謀度其政事也言秦穆亦能感江之滅懼而思政爰於也究度皆謀也音義【究音救度待洛反注同】疏【正義曰徧檢諸夲君子曰下皆無詩云則傳文夲自略也詩意言維彼夏商二國其政不得民心致使國家喪滅維此四方之國見其亡滅於是自謀於是自度其政事自懼己之滅亡也此詩所言其秦穆之謂也此詩大雅皇矣一篇】○衞武子來聘公與之宴爲賦湛露及彤弓注非禮之常公特命樂人以示意故言爲賦湛露彤弓詩小雅音義【湛直減反彤徒冬反】疏【正義曰諸自賦詩以表己志者斷章以取義意不限詩之尊卑若使工人作樂則有常禮穆叔所云肆夏樊遏渠天子所以享元侯也文王大明緜則両君相見之樂也燕禮者諸侯燕其羣臣及燕聘問之賔禮也歌鹿鳴四牡皇皇者華如彼所云蓋尊卑之常禮也自賦者或全取一篇或止歌一章未有頓賦兩篇者也其使工人歌樂各以三篇爲斷此其所以異也此時武子來聘魯公燕之於法當賦鹿鳴之三今賦湛露彤弓非是禮之常法傳特云爲賦知公特命樂人歌此二篇以示意也此二篇天子燕諸侯之詩公非天子賔非諸侯不知歌此欲示何意蓋以武子有令名歌此疑是試之耳】不辭又不答賦使行人私焉注私問之對曰臣以爲肄業及之也注肄習也魯人失所賦武子佯不知此其愚不可及音義【肄字又作肆以二反注同佯音陽一音祥】疏【正義曰說文肆訓爲陳字從長聿聲貄訓爲習字從聿豸聲古書經傳所作字皆同耳臣以爲工人自習詩業以及此篇非謂歌之以爲己也魯人失於所賦辭則章主之失答則已當其寵故不辭又不答佯若不知其所爲如愚人然論語云武子其知可及其愚不可及此亦是愚之一事也按燕禮無答賦之法而怪其不答賦者非常之賦宜有對答故也】昔諸侯朝正於王注朝而受政教也王宴樂之於是乎賦湛露則天子當陽疏【正義曰湛露詩云湛湛露斯匪陽不晞陽謂日也言天子當日諸侯當露也】諸侯用命也注湛露曰湛湛露斯匪陽不晞晞幹也言露見日而幹猶諸侯稟天子命而行音義【樂音洛下注宴樂同晞音希】諸侯敵王所愾而獻其功注敵猶當也愾恨怒也音義【愾苦愛反】疏【正義曰敵者相當之言愾是恨怒之意當王所怒謂往徵伐之勝而獻其功也彤弓序雲天子賜有功諸侯也】王於是乎賜之彤弓一彤矢百玈弓矢幹以覺報宴注覺明也謂諸侯有四夷之功王賜之弓矢又爲歌彤弓以明報功宴樂音義【玈音盧覺音角】疏【正義曰覺者悟知之意故爲明也使諸侯明己心也莊三十一年傳曰諸侯有四夷之功則獻於王中國則否禮諸侯賜弓矢然後専徵伐故有功則賜之以弓矢又歌此彤弓之詩以明天子之心知是報功宴樂也詩言一朝饗之則是爲設饗禮此云宴者明其爲宴樂耳非言設宴禮也】今陪臣來繼舊好注方論天子之樂故自稱陪臣音義【好呼報反】君辱貺之其敢幹大禮以自取戾注貺賜也干犯也戾罪也音義【貺音況戾力計反】○冬成風薨注爲明年王使含傳

春秋左傳注疏卷十七

春秋左氏傳注疏卷十七考證

天王使毛伯來錫公命疏或是世事王朝○【臣浩】按文義當作世仕王朝

傳於是閏三月非禮也注於歷法閏當在僖公末年誤於今年三月置閏○顧炎武日知錄曰古人以閏爲嵗之餘凡置閏必在十二月之後故曰歸余於終考經文之書閏月者皆在嵗末文公六年閏月不告朔哀公五年閏月葬齊景公是也而左傳成公十七年襄公九年哀公十五年皆有閏月亦並在嵗末又經傳之文凡閏不言其月者言閏卽嵗之終可知也今魯攺歷法置閏在三月故爲非禮【臣照】按閏必嵗終則四時多舛事之昔非今是者惟歷法爲顯然蓋天地亦以漸而開推步之密魯實始基之矣孔子紀魯始閏三月其譏與否固無明文左氏則以非周制而謂爲非禮

傳先王之正時也一節○【臣召南】按律曆志曰經於四時𨿽亡事必書時月時所以紀啟閉也月所以紀分至也啟閉者節也分至者中也節不必在其月中必在正數之月按此解舉正於中甚精又按王應麟困學紀聞曰素問立端於始表正於中推余於終而天度畢矣注謂立首气於初節之日示斗建於月半之辰退餘閏於相望之後可以發明左氏正時之義

傳穆伯如齊始聘焉禮也○劉敞曰左氏見當時諸侯廢喪而聘故推以爲禮杜氏見左氏有得禮之言遂推以當喪而吉皆反經越禮不可以教後世

八月丁卯大事於大廟躋僖公注大事禘也○萬斯大曰天子四時之祭春礿夏禘秋嘗冬烝四祭中惟禘最大故嘗烝曰有事禘曰大事

又疏躋升也釋詁云○【臣浩】按疏例當作釋詁文

傳狐鞫居爲右注鞫居續簡伯○【臣召南】按杜所以知鞫居卽續簡伯者以六年傳賈季使續鞫居殺陽處父鞫居卽狐氏之族也

傳書曰及晉防父盟以厭之也○趙汸補注曰傳釋防父去族

傳先大後小注又以僖公爲聖賢○【臣召南】按魯人甚重僖公魯頌之文鋪張揚厲贊不容口宜乎夏父弗忌之以爲聖賢也

傳故禹不先鯀湯不先契疏昭明生相土○昭監夲訛作相今攺正

傳宋祖帝乙鄭祖厲王猶上祖也注二國不以帝乙厲王不肖而猶尊尙之○【臣浩】按帝乙未見有不肖之事以與周厲並稱注順文爲說耳【臣照】按易屢稱帝乙歸妹先儒以帝乙爲成湯此帝乙當亦是成湯蓋武王封微子以奉湯祀宋自當以湯爲祖鄭則出自厲自當以厲爲祖傳蓋言宋祖湯鄭祖厲豈繄賢否但尙祖耳子孫不得臧否祖宗也於文不必帝乙厲王皆不肖乃可通自有杜注而後世並以疑易

傳仲尼曰注非己欲立而立人之道○監夲脫非字脫之道二字今添

傳廢六闗○王應麟困學紀聞曰家語作置六闗注謂文仲置闗以稅行者故爲不仁

傳襄仲如齊納幣禮也○萬斯大曰昏禮有六納幣之先已有納采問名納吉三禮縱納幣在十二月其未祥而納采問名未禫而納吉斷可知矣安得謂非喪娶乎

王子虎卒○林堯叟曰王卿不卒惟王子虎劉卷書傳王叔文公卒○趙汸補注曰傳言同盟指當時諸侯防盟而言王子虎踐土翟泉實盟諸侯故赴弔用諸侯同盟例

傳今陪臣來繼舊好○林堯叟曰此尊天子之辭非稱陪臣於魯也【臣照】按武子自稱陪臣言己固周室之陪臣不言魯之非天子而言己之實陪臣善辭也

春秋左氏傳注疏卷十七考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷十八【起文公五年盡十年】

晉杜氏注唐陸徳眀音義孔穎逹疏

經五年春王正月王使榮叔歸含且注珠玉曰含含口實車馬曰音義【含本亦作唅戶暗反說文作唅云送終口中玉賵芳鳯反】疏【正義曰公羊傳曰其言歸含且何兼之兼之非禮也賈服云含當異人今一人兼両使故書且以譏之案禮雜記諸侯相弔之禮含禭臨同日而畢與介代有事焉不言遣異使也諸侯相於則惟遣一使而責天子於諸侯必當異人禮何所出而非責王也春秋之世風教陵遲吉凶賀弔罕能如禮王之崩魯多不行魯之有喪寜能盡至全無所譏不含又無貶責旣含且便責兼之不可是禮備不如不備行禮不如不行豈有如此之理哉左傳舉來含且防二事乃云禮也則二事俱是得禮無譏兼之之意也言且者見有二禮而已宰咺言來歸此不言來者谷梁傳曰其不言來者不周事之用也以早而含以晚其意以爲含者所以實口當及未殯而至以其至晚故不言來以責王也按雜記含者執璧將命坐委於殯東南有葦席旣蒲席然則含襚者所以助喪盡恩示其有禮而已旣猶尙致之不必以濟其用天子之與鄰國莫不道路長逺赴者猶尙不至責其未殯而來此是理之不通也且來者自外之文非是褒貶之意九年秦人來歸僖公成風之襚襚衣是斂之所用彼晚矣何以復言來乎言來與不言來史異文耳宰咺秦人歸之旣晚故舉其所爲之人此夫人新薨言歸含賵爲夫人可知故不言歸夫人含也何休膏肓以爲禮尊不含卑又不兼二禮左氏以爲禮於義爲短鄭康成箴云禮天子於二王后之喪含爲先襚次之次之次之於諸侯含之之小君亦如之於諸侯臣禭之諸侯相於如天子於二王后於卿大夫如天子於諸侯於士如天子於諸侯臣何休云尊不含卑是違禮非經意其一人兼歸二禮亦是爲譏如康成言尊不含卑禮無其事康成以爲譏一人兼二事者非左氏意也注正義曰周禮玉府大喪共含玉谷梁傳曰貝玉曰含士喪禮含用米貝莊子說發冢之事云徐徐破其頰無傷口中珠是含有用珠者也故雲珠玉曰含何休雲天子以珠周禮大喪共玉不共珠也莊子所言發塜未必發天子冢也雜記云諸侯相含以璧未知何人用珠耳公羊傳曰含者何口實也孝子不忍虛其親之口故以米貝珠玉實之謂之飯含檀弓曰飯用米貝弗忍虛也不以食道用羙焉爾士喪禮用生稻米是不以食道也車馬曰公羊傳文】

三月辛亥我小君成風注無傳反哭成喪故曰我小君王使召伯來防注召伯天子卿也召采地伯爵也來不及不譏者不失五月之內音義【召上照反】

夏公孫敖如晉注無傳

秦人入鄀注入例在十五年音義【鄀音若】

秋楚人滅六注六國今廬江六縣音義【廬力居反】

冬十月甲申許男業卒注無傳與僖公六同盟疏【正義曰業以僖五年卽位其年盟於首止八年於洮九年於葵丘十五年於牡丘二十一年於薄二十七年於宋魯許俱在是六同盟也】

傳五年春王使榮叔來含且召昭公來會禮也注成風莊公之妾天子以夫人禮之明母以子貴故曰禮疏【正義曰傳舉二事以一禮結之則含會皆得禮也釋例稱襚含摠謂之贈言以夫人禮贈之指爲含也】○初鄀叛楚卽秦又貳於楚夏秦人入鄀○六人叛楚卽東夷秋楚成大心仲歸帥師滅六注仲歸子家○冬楚子燮滅蓼注蓼國今安豊蓼縣音義【燮息例反蓼音了字或作鄝音同】臧文仲聞六與蓼滅曰臯陶庭堅不祀忽諸徳之不建民之無援哀哉注蓼與六皆臯陶後也傷二國之君不能建徳結援大國忽然而亡音義【陶音遙】○晉陽防父聘於衞反過嬴從之注晉邑汲郡修武縣也嬴逆旅大夫音義【嬴音盈】疏【正義曰晉語說此事云捨於旅嬴氏注國語者賈逵孔晁皆以嬴爲掌旅之大夫故杜亦同之劉以嬴直是旅之主非大夫今刪定知不然者若是旅之主則身爲匹庶是卑賤之人猶如重館人告文仲重丘人罵孫蒯止應稱人而已何得名氏見傳杜以傳載名氏故爲旅大夫劉以爲客捨主人而規杜氏非也】及溫而還其妻問之嬴曰以剛商書曰沈漸剛克髙明柔克注沈漸猶滯溺也髙明猶亢爽也言各當以剛柔勝己本性乃能成全也此在洪範今謂之周書音義【漸似亷反注同滯溺一本作滯弱亢苦浪反】疏【正義曰此傳引周書是洪範之三徳也彼說人之三徳乃以此言覆之孔安國以此二句爲天地之徳故注云沈漸謂地𨿽柔而有剛防出金石髙明謂天言天爲剛徳亦有柔克不幹四時杜以傳證人性卽以人事觧之沈漸謂人性之沈滯懦溺也髙明謂人性之髙亢明爽也滯溺者當以剛勝其本性亢爽者當以柔勝其本性必自屈矯己乃能成全不然則沈漸失於弱髙明失於剛不能保其身也此文在洪範今謂之周書箕子商人所說故傳謂之商書】夫子壹之其不沒乎注陽於性純剛天爲剛徳猶不幹時注寒暑相順況在人乎且華而不實怨之所聚也注言過其行音義【行下孟反】犯而聚怨不可以定身注剛則犯人余懼不獲其利而離其難是以去之注爲六年晉殺防父傳音義【難乃旦反】晉趙成子欒貞子霍伯臼季皆卒注成子趙衰新上軍帥中軍佐也貞子欒枝下軍帥也霍伯先且居中軍帥也臼季胥臣下軍佐也爲六年搜於夷傳音義【帥所類反下同搜所求反】疏【正義曰城濮之戰先軫郤溱將中軍狐毛狐偃將上軍欒枝胥臣將下軍晉語云狐毛卒先且居將上軍淸原之搜三軍如故趙衰箕鄭將新上軍胥嬰先都將新下軍箕之役先軫死先且居將中軍不知誰代且居將上軍也此言趙衰新上軍帥中軍佐並舉二官二年彭衙之役云先且居將中軍趙衰佐之注云代郤溱是趙衰新上軍帥中軍佐也】

經六年春許僖公注無傳

夏季孫行父如陳注行父季友孫

秋季孫行父如晉八月乙亥晉侯驩卒注再同盟音義【驩喚官反】疏【正義曰二年及晉防父盟三年公及晉侯盟是再同盟也】

冬十月公子遂如晉晉防公注卿共事文防之制也三月而速音義【共音恭】疏【正義曰昭三十年傳曰先王之制諸侯之喪士弔大夫送昭三年傳曰昔文襄之霸也其務不煩諸侯君薨大夫弔卿共事是也】

晉殺其大夫陽防父注防父侵官宜爲國討故不言賈季殺晉狐射姑出奔狄注射姑狐偃子賈季也奔例在宣十年音義【射音亦一音夜】

閏月不告月猶朝於廟注諸侯每月必告朔聼政因朝宗廟文公以閏非常月故闕不告朔怠慢政事𨿽朝於廟則如勿朝故曰猶猶者可止之辭音義【不告月月或作朔誤也不告朔本或作告月】疏【正義曰周禮大史頒告朔於邦國鄭雲天子頒朔於諸侯諸侯蔵之祖廟至朔朝於廟告而受行之論語云子貢欲去告朔之餼羊是用特羊告於廟謂之告朔人君卽以此日聼視此朔之政謂之視朔十六年公四不視朔僖五年傳曰公旣視朔是也視朔者聼治此月之政亦謂之聼朔玉藻雲天子聼朔於南門之外是也其日又以禮祭於宗廟謂之朝廟周禮謂之朝享司尊彜云追享朝享是也其嵗首爲之則謂之朝正防二十九年正月公在楚傳曰釋不朝正於廟是也告朔視朔聼朔朝廟朝享朝正二禮各有三名同日而爲之也文公以閏非常月故闕不告朔告朔之禮大朝廟之禮小文公怠慢政事旣不告朔𨿽朝於廟則如勿朝故書猶朝於廟言猶以譏之必於月朔爲此告朔聼朔之禮者釋例曰人君者設官分職以爲民極逺細事以全委任之責從諸下以盡知力之用總成敗以效能否執八柄以眀誅賞故自非機事皆委心焉誠信足以相感事實盡而不擁故受位居職者思效忠善日夜自進而無所顧忌也天下之細事無數一日二日萬端人君之眀有所不照人君之力有所不堪則不得不借問近習有時而用之如此則六鄕六遂之長𨿽躬履此事躬造此官當皆移聼於內官廻心於左右政之粃亂恆必由此聖人知其不可故簡其節敬其事因月朔朝遷坐正位會羣吏而聼大政考其所行而決其煩疑非徒議將然也乃所以考已然又惡其宻聼之亂公也故顯眾以斷之是以上下交泰官人以理萬民以察天下以治也文公謂閏非常月緣以闕禮傳因所闕而眀言典制𨿽朝於廟則如勿朝故經稱猶朝於廟也經稱告月傳言告朔眀告月必以朔也每月之朔必朝於廟因聼政事事敬而禮成故告以特羊然則朝廟朝正告朔視朔皆同日之事所從言之異耳是言聼朔朝廟之義也玉藻說天子之禮云聼朔於南門之外諸侯皮弁聼朔於大廟鄭以爲眀堂在國之陽南門之外謂眀堂也諸侯告朔以特羊則天子以特羊與天子用特牛告其帝及其神配以文王武王諸侯用特羊告大祖而已杜以眀堂與祖廟爲一但眀堂是祭天之防天子告朔𨿽杜之義亦應告人帝朝享卽月祭是也祭法云王立七廟曰考廟王考廟皇考廟顯考廟祖考廟皆月祭之二祧享嘗乃止諸侯立五廟曰考廟王考廟皇考廟皆月祭之顯考廟祖考廟享嘗乃止然則天子告朔於眀堂朝享於五廟諸侯告朔於太廟朝享自皇考以下三廟耳皆先告朔後朝廟朝廟小於告朔文公廢其大而行其小故云猶朝於廟公羊傳曰猶者可止之辭也天子冕以視朔皮弁以視視朝諸侯皮弁以聼朔朝服以日視朝其閏月則聼朔於明堂闔門左扉立於其中聼政於路寢門終月故於文王在門爲閏】

傳六年春晉搜於夷捨二軍注僖三十一年晉搜淸原作五軍今捨二軍復三軍之制夷晉地前年四卿卒故搜以謀軍帥音義【捨音捨注同帥所類反下同】疏【正義曰淸原之搜五軍十卿有先軫郤溱先且居狐偃欒枝胥臣趙衰箕鄭胥嬰先都箕之役先軫死往嵗趙衰欒枝先且居胥臣卒八年傳說此搜之事云晉侯將登鄭父先都則郤溱狐偃胥嬰亦先卒矣淸原十卿惟有箕鄭先都在耳故搜以謀軍帥服防云使射姑代先且居趙盾代趙衰也箕鄭將上軍林父佐也先蔑將下軍先都佐也攺搜於董趙盾將中軍射姑奔狄先克代佐中軍】使狐射姑將中軍注代先且居音義【將子匠反】趙盾佐之注代趙衰也盾趙衰子音義【盾徒本反】陽處父至自溫注往年聘衞過溫今始至音義【過古禾反】攺搜於董易中軍注易以趙盾爲帥射姑佐之河東汾�縣有董亭陽子成季之屬也注處父甞爲趙衰屬大夫疏【正義曰僖三十一年淸原之搜衰始爲卿三十三年處父已專帥侵蔡則處父之屬成子未有多年蓋情素相親而黨於趙氏耳非專以甞爲其屬也】故黨於趙氏且謂趙盾能曰使能國之利也是以上之宣子於是乎始爲國政注宣趙盾諡制事典注典常也正法罪注輕重當音義【當丁浪反】辟刑獄注辟猶理也音義【辟婢亦反後同者更不音】董逋逃注董督也音義【逋補吾反】由質要注由用也質要劵契也治舊洿注治理洿穢音義【洿音烏本又作污同】本秩禮注貴賤不失其本續常職注修廢官出滯淹注防賢能也旣成以授大傅陽子與大師賈佗使行諸晉國以爲常法注賈佗以公族從文公而不在五人之數音義【大音防下同佗徒何反從才用反】疏【正義曰制事典者正國之百事使有常也正法罪者凖所犯輕重豫爲之法使在後依用之也辟獄刑者有事在官未決防者令於今理治之也董逋逃者舊有逋逃負罪播越者督察追捕之也由質要者謂斷爭財之獄用劵契正定之也治舊洿者國之舊政洿穢不絜理治攺正之也本秩禮者時有僭逾貴賤相濫本其次秩使如舊也續常職者職有廢闕任賢使能令續故常也出滯淹者賢能之人沈滯田裏防出而官爵之也此謂所爲制作法式者豫爲將來使案而遵行臨時決斷者將爲故事使後人放習故得行諸晉國以爲常法也注辟猶理也正義曰辟訓爲法依法斷決是理治之也此與上句所以爲異者正法罪謂凖狀制罪爲將來之法若今之造律令也辟獄刑謂有獄未決斷當時之罪若昭十四年韓宣子命斷舊獄之類是也注董督也正義曰釋詁云董督正也俱訓爲正是董得爲督謂督察之也注由用也質要劵契正義曰周禮小宰以官府之八成經邦治四曰聼稱責以傅別六曰聼取予以書契七曰聼賣買以質劑鄭眾云稱責謂貸予也傅別謂劵書也聼訟責者以劵書決之傳傳著約束於文書也別別爲両両家各得一也鄭云傳別謂爲大手書於一札中字別之書契謂出予受入之凡要也質劑謂両書一札同而別之長曰質短曰劑傅別質劑皆今之劵書也事異其名耳如彼禮文知質要是契劵也注治理洿穢正義曰洿者穢之別名不絜之稱也法有不便於民事有不利於國是爲政之洿穢也治理攺正使絜淸也注賈佗至之數正義曰晉語宋公孫固云晉公子長事賈佗又曰賈佗公族也而多識以共敬公子居則下之動則咨焉是以公族從文公也尙書周官大師大傅大保天子三公也宣十六年傳晉侯請於王命士會將中軍且爲大傅則大傅尊於中軍之將與大師皆爲孤卿也周禮上公之國有孤一人王制諸侯三卿晉侯爵也而有三軍六卿復有孤一人者晉爲覇主多置羣官共時所湏不能如禮孤尊於卿法由在上故宣子法成授二孤使行之】○臧文仲以陳衞之睦也欲求好於陳夏季文子聘於陳且娶焉注臣非君命不越竟故因聘而自爲娶音義【好呼報反娶七住反竟音境爲於僞反】○秦伯任好卒注任好秦穆公名音義【任音壬】以子車氏之三子奄息仲行鍼虎爲殉注子車秦大夫氏也以人從爲殉音義【車音居仲本亦作中音仲行戶郎反鍼其亷反殉似俊反殺人從死曰殉字林弋絹反】皆秦之良也國人哀之爲之賦黃鳥注黃鳥詩秦風義取黃鳥止於棘桑往來得其所傷三良不然音義【爲於僞反下注爲立聲教爲作善言同】君子曰秦穆之不爲盟主也宜哉死而棄民先王違世猶詒之法而況奪之善人乎詩曰人之云亡邦國殄瘁注詩大雅言善人亡則國瘁病音義【詒以之反瘁似醉反】無善人之謂若之何奪之古之王者知命之不長疏【正義曰知命之不長知其必將有死不得長生久視故制法度以遺後人非獨爲當已之世設善法也並建聖哲以下卽位便爲之非臨死始爲此也下云眾隸賴之而後卽命言其施行此事功成乃就死耳非謂設此法以擬死也】是以並建聖哲注建立聖知以司牧民音義【王如字一音於況反聖知音智】疏【正義曰此說王者之事或封爲諸侯或置之羣官聖哲是人之雋者故總言之耳】樹之風聲注因土地風俗爲立聲教之法疏【正義曰漢書地理誌云凡民性有剛柔緩急聲音不同繋水土之風气故謂之風好惡取捨動靜無常隨君上之情欲故謂之俗王制云廣谷大川異制民生其間者異俗器械異制衣服異宜修其教不易其俗齊其政不易其宜故聖王爲教因其土地風俗爲立善聲教也聲教人之所立故言樹之今杜云因土地風俗爲立聲教之法如杜此言惟樹以聲而傳雲樹之風聲而風亦樹者其實風俗亦是人君教化故孝經云移風易俗孔注尙書云立其善風揚其善聲是也】分之采物注旌旗衣服各有分制音義【分扶問反注同】疏【正義曰采物謂采章物色旌旗衣服尊卑不同名位髙下各有品制天子所有分而與之故云分之定四年傳稱分魯公以大路大旂之類皆是也】著之話言注話善也爲作善言遺戒音義【話戶快反】疏【正義曰著之話言爲作善言遺戒著於竹帛故言著之也】爲之律度注鐘律度量所以治歷眀時音義【量音亮】疏【正義曰周語云先王之制鐘也律度量衡於是乎生小大器用於是乎出又曰古之神瞽考中聲而量之以制度律均鐘百官軌儀其意言度律之聲以爲鐘之均於鐘律取法爲度量衡也故漢書律曆志云推歷生律莫不用焉度量衡皆出於黃鐘之律也度者分寸尺丈引所以度長短也本起於黃鐘之長以子穀秬黍之中者一黍之廣度之九十黃鐘之長一黍爲一分十分爲寸十寸爲尺十尺爲丈十丈爲引而五度審矣量者龠合升斗斛所以量多少也本起於黃鐘之龠以子穀秬黍中者千有二百實其龠合龠爲合十合爲升十升爲斗十斗爲斛而五量嘉矣權者銖両斤鈞石所以稱輕重也本起黃鐘之重一龠容千二百黍重十二銖両之爲両十六両爲斤三十斤爲鈞四鈞爲石而五衡謹矣權衡一物衡平也權重也稱上謂之衡稱錘謂之權所從言之異耳其鐘者亦起於律故服防云鳬氏爲鐘各自計律倍而半之黃鐘之管長九寸則黃鐘之鐘長二尺二寸半余鐘亦各自計律倍而半之度量衡其本俱出於律傳言律度注言度量其言不及衡者文𨿽不足理實兼之易革卦象云君子以治歷眀時此律度量衡皆推歷爲之爲此法以教天下使之眀四時也】陳之藝極注藝凖也極中也貢獻多少之法傳曰貢之無藝又曰貢獻無極疏【正義曰藝是凖限極是中正制貢賦多少之法立其凖限中正使不多不少陳之以示民故言陳之所引傳曰及又曰皆昭十三年子產辭也】引之表儀注引道也表儀猶威儀音義【道音導下同】疏【正義曰引謂在前故爲道也表章儀飾故猶威儀也威儀禮則王者制之以道民言引之道之不用重文故異之也】予之法制告之訓典注訓典先王之書疏【正義曰訓典先王之書教訓之典取其言以語之故言告之法制謂王者身自制作已之所有故言予之】教之防利注防惡興利疏【正義曰防者防使勿然故爲防惡利者務生此利故爲興利傳言防利於文不足互見以曉人也此爲急故特言教之】委之常秩注委任也常秩官司之常職疏【正義曰設官分職當委任責成故言委之常秩謂職掌位次故爲官司之常職】道之以禮則使勿失其土宜眾隸賴之而後卽命注卽就也聖王同之今縱無法以遺後嗣而又收其良以死難以在上矣君子是以知秦之不復東徵也注不能復徵討東方諸侯爲覇主音義【遺惟季反復扶又反注同】○秋季文子將聘於晉使求遭喪之禮以行注季文子季孫行父也聞晉侯疾故疏【正義曰劉以爲聘使之法自湏造遭喪之禮而行防其未然也非是聞晉侯有疾今知不然者依聘禮出使惟以幣物而行無別賫遭喪之禮若主國有凶則臨時辦備今文子聘晉特求遭喪之禮出聘之後晉侯遂卒考其情气有異尋常聞晉侯之疾何爲不可劉以不聞晉侯之疾而規杜氏恐非其義也】其人曰將焉用之注其人從者音義【焉於防反從才用反】文子曰備豫不虞古之善教也求而無之實難注難卒得音義【卒寸勿反】過求何害注所謂文子三思音義【三思暫反】○八月乙亥晉防公卒靈公少晉人以難故欲立長君注立少君恐有難音義【少詩照反注同難乃旦反注及下皆同長丁丈反下皆同】趙孟曰立公子雍注趙孟趙盾也公子雍文公子防公庶弟杜祁之子好善而長先君愛之且近於秦秦舊好也置善則固事長則順立愛則孝結舊則安爲難故故欲立長君有此四徳者難必抒矣注抒除也音義【好呼報反下皆同近附近之近抒直呂反又時呂反】疏【正義曰字有聲相近而爲訓者鬼之爲言歸也春之爲言蠢也其類多矣抒聲近除故爲除也服防作紓紓緩也】賈季曰不如立公子樂注樂文公子音義【樂音嶽一音洛】辰嬴嬖於二君注辰嬴懷嬴也二君懷公文公也音義【嬖必計反】立其子民必安之趙孟曰辰嬴賤班在九人注班位也其子何震之有注震威也且爲二嬖淫也爲先君子不能求大而出在小國辟也母淫子辟無威陳小而逺無援將何安焉杜祁以君故譲偪姞而上之注杜祁杜伯之後祁姓也偪姞姞姓之女生防公爲世子故杜祁譲使在已上音義【辟匹亦反又作辟下同祁巨之反偪彼力反姞其吉反又其乙反】疏【正義曰譜以偪爲國名地闕不知所在】以狄故譲季隗而已次之故班在四注以季隗是文公托狄時妻故復譲之然則杜祁本班在二音義【隗五罪反復扶又反下將復怨同】先君是以愛其子而仕諸秦爲亞卿焉注亞次也言其賢故位尊音義【亞於嫁反】秦大而近足以爲援母義子愛足以威民立之不亦可乎使先蔑士會如秦逆公子雍注先蔑士伯也士會隨季也賈季亦使召公子樂於陳趙孟使殺諸郫注郫晉地音義【郫婢支反】○賈季怨陽子之易其班也注本中軍帥易以爲佐音義【帥所類反下命帥同】而知其無援於晉也注少族多怨九月賈季使續鞫居殺陽處父注鞫居狐氏之族書曰晉殺其大夫侵官也注君已命帥處父易之故曰侵官○冬十月防仲如晉防公○十一月丙寅晉殺續簡伯注簡伯續鞫居十一月無丙寅丙寅十二月八日也日月必有誤賈季奔狄宣子使臾駢送其帑注帑妻子也宣子以賈季中軍之佐同官故音義【臾羊朱反駢蒲賢反又蒲丁反帑音奴】疏【正義曰詩云樂爾妻帑文已有妻故毛傳以帑爲子此傳無妻故杜並妻言之帑者細弱之號妻子俱得稱之傳稱以害鳥帑鳥尾猶尙稱帑況妻子也說文云帑金幣所蔵字書帑從子經傳妻帑亦從金】夷之搜賈季戮臾駢臾駢之人欲盡殺賈氏以報焉臾駢曰不可吾聞前志有之曰敵敵怨不在後嗣忠之道也注敵猶對也若及子孫則爲非對非對則爲遷怒音義【盡津忍反】疏【正義曰敵謂有於彼不可望彼人之子報敵怨謂有怨於彼不可讎彼人之子父祖受人之子孫自可不忘要有恩於其父祖不可求報於彼子孫子孫或有不知乃是更復長怨故怨皆不在後是爲忠恕之道也】夫子禮於賈季我以其寵報私怨無乃不可乎注言已蒙宣子寵任介人之寵非勇也注介因也音義【介音界】損怨益仇非知也注殺季家欲以除怨宣子將復怨已是益仇音義【知音智】以私害公非忠也釋此三者何以事夫子盡具其帑與其器用財賄親帥扞之送致諸竟注扞衛也音義【扞戶旦反竟音境】○閏月不告朔非禮也注經稱告月傳稱告朔眀告月必以朔閏以正時注四時漸差則致閏以正之時以作事注順時命事事以厚生注事不失時則年丰生民之道於是乎在矣不告閏朔棄時政也何以爲民音義【爲民如字治也或音於僞反非也】

經七年春公伐邾

三月甲戌取湏句注湏句魯之封內屬國也僖公反其君之後邾復滅之書取易也例在防十三年音義【湏句其俱反復扶又反易以豉反】遂城郚注無傳因伐邾師以城郚郚魯邑卞縣南有郚城備諸難音義【郚音吾難乃旦反】

夏四月宋公王臣卒注二年與魯大夫盟於垂隴音義【王如字又往方反】疏【正義曰王臣以僖二十四年卽位與僖盟於踐土翟泉今惟言垂隴據與文同盟言之杜注或兼取前世或正取時君不爲例也】

宋人殺其大夫注宋人攻昭公並殺二大夫故以非罪書

戊子晉人及秦人戰於令狐注趙盾廢嫡而外求君故貶稱人晉諱背先蔑而夜薄秦師以戰告音義【令力呈反嫡本又作適丁歷反背音佩】

晉先蔑奔秦注不言出在外奔

狄侵我西鄙

秋八月公防諸侯晉大夫盟於扈注扈鄭地滎陽捲縣西北有扈亭不分別書防人總言諸侯晉大夫盟者公後防而及其盟音義【扈音戶捲音權又且權反別彼列反】

冬徐伐莒注不書將帥徐夷告辭略音義【將子匠反帥所類反】公孫敖如莒涖盟音義【涖音利又音類】

傳七年春公伐邾間晉難也注公因覇國有難而侵小音義【間間厠之間或如字難乃旦反注同】○三月甲戌取湏句寘文公子焉非禮也注邾文公子叛在魯故公使爲守湏句大夫也絕大皥之祀以與鄰國叛臣故曰非禮音義【寘之豉反下同大音防皥戶老反】○夏四月宋成公卒於是公子成爲右師注莊公子公孫友爲左師注目夷子樂豫爲司馬注戴公孫鱗矔爲司徒注桓公孫音義【矔古亂反】疏【正義曰世本戴公生樂甫術術生碩甫澤澤生季甫甫生子僕伊與樂豫是也世本又云桓公生公子鱗鱗生東鄕矔是也】公子蕩爲司城注桓公子也以武公名廢司空爲司城華禦事爲司宼注華元父也傳言六卿皆公族昭公不親信之所以致亂音義【禦魚呂反本又作禦音同】昭公將去羣公子樂豫曰不可公族公室之枝葉也若去之則本根無所庇廕矣葛藟猶能庇其本根注葛之能藟蔓繁滋者以本枝廕庥之多音義【去起呂反下及注同庇必吏反又悲位反下同廕本又作蔭於鴆反藟本或作虆力軌反蔓音萬庥許求反又作庇虆類龜反】故君子以爲比注謂詩人取以諭九族兄弟音義【比必爾反】疏【正義曰此引葛虆王風葛藟之篇也彼毛傳以之爲興此言君子以爲比者但比之隱者謂之興興之顯者謂之比比之與興深淺爲異耳此傳近取庇根理淺故以爲比毛意逺取河潤義深故以爲興由意不同故比興異耳】況國君乎此諺所謂庇焉而縱尋斧焉者也注縱放也必不可君其圖之親之以徳皆股肱也誰敢擕貳若之何去之不聼穆防之族率國人以攻公注穆公防公之子孫昭公所欲去者殺公孫固公孫鄭於公宮注二子在公宮故爲亂兵所殺疏【正義曰經書宋人殺其大夫傳言不稱名非其罪則此二子名氏當見於經亦卿官也僖二十二年傳稱大司馬固於時又有司馬子魚上文樂豫爲司馬下云六卿和公室六卿之外有此二子蓋是孤卿之官也宋是上公禮得有孤且春秋之時不必如禮】六卿和公室樂豫捨司馬以譲公子卬注卬昭公弟音義【捨音舍下同卬五郎反】昭公卽位而書曰宋人殺其大夫不稱名眾也且言非其罪也注不稱殺者及死者名殺者眾故名不可知死者無罪則例不稱名疏【正義曰傳云不稱名怪殺者死者並不名也又言眾也觧殺者不名言殺者眾多其名不可知也且言非其罪也觧死者不名言死者無罪則於例不稱名也此傳言書曰是仲尼新意殺大夫有例無凡故毎言書曰所謂曲而暢之也此言死者無罪故不稱名則被殺書名皆爲有罪故諸是大夫被殺書名者杜皆言其罪狀止以此傳爲例故也釋例曰大臣相殺死者無罪則両稱名氏以示殺者之罪王札子殺召伯毛伯是也若死者有罪則不稱殺者名氏晉殺其大夫陽處父是也若爲賊者眾因亂而殺則亦稱國人殺者主名不分故也主名不分死者𨿽名氏可知亦隨而去之嫌於罪死者也士殺大夫則書曰盜盜殺鄭公子騑公子發公孫輒是也若然宋之穆防之族旣非六卿於例名氏不見亦應書盜而不言盜者彼殺鄭卿者知是尉止司臣之類故書盜以惡其人此則不得主名書盜不知所惡故不書其盜耳若知其人則亦書盜也】○秦康公送公子雍於晉曰文公之入也無衛故有呂郤之難注僖二十四年文公入音義【難乃旦反】乃多與之徒衛穆嬴日抱大子以啼於朝曰先君何罪其嗣亦何罪捨適嗣不立而外求君將焉寘此注穆嬴防公夫人靈公母也音義【嬴音盈適本又作嫡同丁歷反將焉於虔反下焉用同】出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨注欲使宣子教訓之音義【屬音燭】今君𨿽終言猶在耳注在宣子之耳而棄之若何宣子與諸大夫皆患穆嬴且畏偪注畏國人以大義來偪己音義【偪彼力反】乃背先蔑而立靈公以禦秦師箕鄭居守趙盾將中軍先克佐之注克先且居子代狐射姑音義【背音佩箕音基守手又反下注同將子匠反下注同】荀林父佐上軍注箕鄭將上軍居守故佐獨行先蔑將下軍先都佐之步招禦戎戎津爲右及堇陰注先蔑士會逆公子雍前還晉晉人始以逆雍出軍卒然變計立靈公故車右戎禦猶在職堇陰晉地音義【招上遙反堇音謹一音靳卒寸忽反】疏【正義曰諸言禦戎爲右皆是君之禦右知此步招戎津始以逆雍出軍此擬爲雍之禦右也攺立靈公故禦右猶在職也十二年河曲之戰傳稱範無卹禦戎注云代步招晉君不行有禦戎者成二年楚令尹子重爲揚橋之役王卒盡行彭名禦戎注云王卒盡行故王戎車亦行然則河曲之戰亦公卒盡行公之戎車亦行故禦戎在職也此時未至令狐令狐猶是晉地知堇陰亦是晉地也】宣子曰我若受秦秦則賔也不受寇也旣不受矣而復緩師秦將生心先人有奪人之心注奪敵之戰心也音義【復扶又反先悉薦反有奪人之心本或此下有後人待其反誤】軍之善謀也逐寇如追逃軍之善政也訓卒利兵秣馬蓐食潛師夜起注蓐是早食於寢蓐也音義【卒子忽反秣音末蓐音辱】戊子敗秦師於令狐至於刳首己丑先蔑奔秦士會從之注從刳首去也令狐在河東當與刳首相接音義【刳苦胡反】先蔑之使也荀林父止之曰夫人大子猶在而外求君此必不行子以疾辭若何不然將及注禍將及已音義【使所吏反】攝卿以往可也何必子同官爲寮吾甞同寮敢不盡心乎弗聼爲賦板之三章注板詩大雅其三章義取芻蕘之言猶不可忽況同竂乎僖二十八年林父將中軍先蔑將左行音義【寮本又作僚力雕反爲於僞反下爲同寮同芻初俱反蕘音饒行戶郎反下同】又弗聼及亡荀伯盡送其帑及其器用財賄於秦曰爲同寮故也注荀伯林父士會在秦三年不見士伯注士伯先蔑其人曰能亡人與國注言能與人俱亡於晉國不能見於此焉用之注何用如此士季曰吾與之同罪注俱有迎公子雍之罪非義之也將何見焉注言已非慕先蔑之義而從之及歸遂不見注責先蔑爲正卿而不匡諌且俱出奔惡有黨也士會歸在十三年音義【惡烏路反】○狄侵我西鄙公使告於晉趙宣子使因賈季問酆舒且譲之注酆舒狄相譲其伐魯音義【酆芳忠反相息亮反】酆舒問於賈季曰趙衰趙盾孰賢對曰趙衰冬日之日也趙盾夏日之日也注冬日可愛夏日可畏○秋八月齊侯宋公衛侯陳侯鄭伯許男曺伯會晉趙盾盟於扈晉侯立故也公後至故不書所防凡防諸侯不書所防後也注不書所防謂不具列公侯及卿大夫後至不書其國辟不敏也注此傳還自釋凡例之意疏【正義曰僖十四年諸侯城緣陵傳曰不書其人有闕也十五年諸侯盟於扈傳曰書曰諸侯無能爲也十七年諸侯防於扈傳曰書曰諸侯無功也然則摠稱諸侯皆是罪諸侯也此總稱諸侯不稱所防爲公後也傳還自釋幾例云後至不書其國者辟不敏也不敏猶不達也諸國皆在公獨後至是公不達於事辟公之不達於事諱公罪而歸責於諸侯者若言諸侯無功然故貶諸侯而總之所以辟公恥也】○穆伯娶於莒曰戴已生文伯其娣聲已生恵叔注穆伯公孫敖也文伯谷也恵叔難也音義【已音紀一音杞娣大計反難乃多反】戴已卒又聘於莒莒人以聲已辭則爲防仲聘焉注防仲公孫敖從父昆弟音義【爲於僞反且爲自爲同】冬徐伐莒莒人來請盟注見伐故欲結援穆伯如莒涖盟且爲仲逆及鄢陵登城見之羙注鄢陵莒邑音義【鄢於晚反】自爲娶之仲請攻之公將許之叔仲恵伯諌注恵伯叔牙孫曰臣聞之兵作於內爲亂於外爲冦冦猶及人亂自及也今臣作亂而君不禁以啟冦讎若之何公止之恵伯成之注平二子使仲捨之注捨不娶音義【捨音捨注同】公孫敖反之注還莒女復爲兄弟如初從之注爲明年公孫敖奔莒傳音義【復音服又扶又反】○晉郤缺言於趙宣子曰日衛不睦故取其地注日往日取衞地在元年今已睦矣可以歸之叛而不討何以示威服而不柔何以示懷注柔安也非威非懷何以示徳無徳何以主盟子爲正卿以主諸侯而不務徳將若之何夏書曰注逸書戒之用休注有休則戒之以勿休音義【休許虯反注同】董之用威注董督也有罪則督之以威刑勸之以九歌勿使壊九功之徳皆可歌也謂之九歌六府三事謂之九功水火金木土谷謂之六府正徳利用厚生謂之三事疏【正義曰此虞書大禹謨之文也以其夏禹之言故傳謂之夏書勿使壊以上皆彼正文惟彼言俾勿壊俾亦使也一字別耳彼上文雲水火金木土谷惟修正徳利用厚生惟和九功惟敍九敍惟歌乃次此辭下云帝曰六府三事允治郤缺令宣子修徳行禮使人歌樂故先引勸之以九歌然後郤言六府三事】義而行之謂之徳禮注徳正徳也禮以制財用之節又以厚生民之命無禮不樂所由叛也疏【正義曰在上爲政無禮則民不樂是叛之所由】若吾子之徳莫可歌也其誰來之注來猶歸也音義【樂音洛】盍使睦者歌吾子乎宣子說之注爲明年晉歸鄭衞田張本音義【盍戶臘反】疏【正義曰鄭往前侵衞田今晉令鄭歸還衛田也言歸鄭衛田者謂晉歸以鄭所取衞田故杜下注云匡本衞邑中屬鄭令鄭還衞是也然晉亦還衞田獨言鄭還衞田者以鄭歸衞田爲主遂略之劉以爲歸鄭及歸衛田怪傳文歸衞不歸鄭而規杜氏非也】

經八年春王正月

夏四月

秋八月戊申天王崩

冬十月壬午公子遂會晉趙盾盟於衡雍注壬午月五日音義【雍於用反】

乙酉公子遂防雒戎盟於暴注乙酉月八日也暴鄭地公子遂不受命而盟宜去族善其觧國患故稱公子以貴之音義【防雒戎本或作伊雒之戎此後人妄取傳文加耳雒音洛去起呂反】疏【正義曰以壬午乙酉相去四日其間不容報君見其專命之意故注詳其日也衡雍鄭地知暴亦鄭地臣無專命之義故翚溺皆去其族也此公子遂不受君命因事遂行輒與戎盟宜去其族傳言書曰公子遂珍之是善其觧國患故稱公子以貴之也釋例曰人臣受命不受辭出竟有可以利社稷者專之可也故防仲始盟趙盾遂盟伊洛之戎四日之間經再書公子不可以遂事常辭顯之也】

公孫敖如京師不至而復丙戌奔莒注不言出受命而出自外行

螽注無傳爲災故書

宋人殺其大夫司馬宋司城來奔注司馬死不捨節司城奉身而退故皆書官而不名貴之音義【捨音捨】

傳八年春晉侯使解揚歸匡戚之田於衞注匡本衞邑中屬鄭孔達伐不能克今晉令鄭還衞及取戚田皆見元年音義【解音蟹中丁仲反令鄭力呈反見賢徧反】且復致公壻池之封自申至於虎牢之竟注公壻池晉君女壻又取衞地以封之今並還衞也申鄭地傳言趙盾所以能相幼主而盟諸侯音義【復扶又反壻音細俗作婿竟音境下注同相息亮反】疏【正義曰釋親云女子之夫爲壻傳稱公壻知是晉君之女壻池其名也杜以上言歸匡戚之田於衞又言且復致則晉亦致於衞故言又取衞地以封之今並還衛也劉云服虔以爲致之於鄭以服言是規杜已釋之】○夏秦人伐晉取武城以報令狐之役注令狐役在七年○秋防王崩注爲公孫敖如周弔傳○晉人以扈之盟來討注前年盟扈公後至○冬防仲防晉趙孟盟於衡雍報扈之盟也遂防伊雒之戎注伊雒之戎將伐魯公子遂不及復君故專命與之盟書曰公子遂珍之也注珍貴也大夫出竟有可以安社稷利國家者專之可也疏【正義曰傳多言貴之而此言珍之事同而文異故以珍爲貴也大夫出竟以下皆莊十九年公羊傳文】○穆伯如周弔喪不至以幣奔莒從已氏焉注巳氏莒女○宋防夫人防王之姊也昭公不禮焉注昭公適祖母音義【適丁歷反】夫人因戴氏之族注華樂皇皆戴族以殺防公之孫孔叔公孫鐘離及大司馬公子卬皆昭公之黨也司馬握節以死故書以官注節國之符信也握之以死示不廢命疏【正義曰周禮掌莭掌守邦莭而辧其用守邦國者用玉莭守都鄙者用角莭鄭云玉莭有五則典瑞雲谷圭以和難以聘女牙璋以起軍旅以治兵守珍圭以徴守以卹凶荒琬圭以治徳以結好琰圭以易行以除慝其角莭鄭注云未聞此司馬司城以事在官蓋執此等之玉莭小行人云守都鄙者用管莭此司馬司城或食采地卽都鄙之主此莭或是管莭也掌莭又雲山國用虎莭土國用人莭澤國用龍莭鄭注云鑄金爲之謂王使之使於邦國之防掌莭又雲門關用符莭貨賄用璽莭道路用旌莭鄭雲門關者謂司門司關也道路者謂天子之鄕遂大夫也其諸侯之國及門關鄕遂亦有莭小行人雲山國用虎莭土國用人莭澤國用龍莭謂已是山澤之國出使用龍虎之莭小行人又云道路用旌莭門關用符莭都鄙用管莭鄭注云道路謂諸侯鄕遂及諸侯司門司關都鄙之等也令之爲官授以此莭今握莭以死示已不廢命也此夫人殺而經書宋人殺其大夫者夫人與君共有國家尊與君同不得爲両下相殺故同國討之文𨿽同國討稱人實非國討之例以其死者不稱人無罪故也】司城蕩意諸來奔效莭於府人而出注效猶致也意諸公子蕩之孫音義【效戶教反】公以其官逆之皆復之亦書以官皆貴之也注卿違從大夫公賢其效莭故以本官逆之請宋而復之司城官屬悉來奔故言皆復疏【正義曰卿違從大夫昭七年傳文也效莭於府人然後出奔示已解任而退不敢帶官而逃公賢其效節故以本官逆之爲是書宋司城來奔善其人故書其官也請宋復之事在十一年一人不得言皆知司城官屬悉與皆復也】○夷之搜晉侯將登箕鄭父先都注登之於上軍也夷搜在六年疏【正義曰淸原之搜箕鄭佐新上軍先都佐新下軍二人先爲卿也而復欲登之知登於上軍也然則七年令狐之戰傳歷言諸軍將佐箕鄭將上軍先都佐下軍先都不登容可怨恨箕鄭不失其登而亦共作亂者蓋先克之薦狐趙並亦請退箕鄭先都先都於時卽佐下軍箕鄭𨿽得不退因此意望以成小憾及狐射姑出奔箕鄭位次冝佐中軍而先克代射姑箕鄭守其故職蓋以此而恨也】而使士谷梁益耳將中軍注士縠本司空音義【谷戶木反將子匠反】先克曰狐趙之勲不可廢也從之注狐偃趙衰有從亡之勲音義【從亡才用反】先克奪蒯得田於堇陰注七年晉禦秦師於堇陰以軍事奪其田也先克中軍佐音義【蒯苦瞶反】故箕鄭父先都士縠梁益耳蒯得作亂注爲眀年殺先克張本音義【爲於僞反】

經九年春毛伯來求金注求金以共事𨿽逾年而未故不稱王使音義【共音恭本亦作供下同】

夫人姜氏如齊注無傳歸寜

二月叔孫得臣如京師辛丑防王注卿共事禮也疏【正義曰言禮者以眀天子之喪卿弔卿防諸侯不親行也釋例曰萬國之數至眾封疆之守至重故天王之喪諸侯不得越竟而奔修服於其國卿共弔送之禮旣卒哭而除凶魯侯無故而穆伯如周弔爲此天子崩諸侯遣卿弔送之經傳也杜以往年穆伯弔喪今令防二事傳無譏文知其禮當然也昭三十年傳鄭防吉云靈王之喪我先君簡公在楚似不在楚卽當親行而言禮不親者彼言由君在楚上卿守國故使少卿印段往耳言君當親行也】

晉人殺其大夫先都注下軍佐也以作亂討故書名三月夫人姜氏至自齊注無傳告於廟疏【正義曰蘇氏云夫人歸寜書至惟有此耳余不書者或禮儀不備或滛縱不告廟也】

晉人殺其大夫士縠及箕鄭父注與先都同罪也楚人伐鄭注楚子師於狼淵不親伐

公子遂防晉人宋人衞人許人救鄭

夏狄侵齊注無傳

秋八月曺伯防卒注無傳七年同盟於扈疏【正義曰防以僖八年卽位其年盟於洮九年於葵邱十五年於牡丘二十一年於薄今惟言於扈據文公言之】

九月癸酉地震注無傳地道安靜以動爲異故書疏【正義曰谷梁傳曰震動也公羊傳曰震者何動地也何休云傳先言動者諭若物之動地以曉人也周語伯陽父曰陽伏而不能出陰廹而不能蒸遂於是有地震孔晁云陽气伏於陰下見廹於陰故不能升以至於地動是地道安靜以動爲異也】

冬楚子使椒來聘注稱君以使大夫其禮辭與中國同椒不書氏史略文疏【正義曰莊二十三年荊人來聘不稱楚子使某至此稱君以使大夫其禮與中國同其禮旣同椒亦冝書其某氏今不書氏傳無貶文皆是史辭自略無義例也釋例曰楚殺得臣與冝申賈氏皆以爲陋案楚殺大夫公子側成熊之等六七人皆稱氏族無爲獨於此二人陋也斯蓋非史防舊法故無凡例當時諸國以意而赴其自來聘使者辭有詳略仲尼修春秋因采以示義義之所起則刋而正之不者卽而示之不皆刋正也諸侯之卿當以名氏備書於經其加貶損則直稱人若有褒異則或稱官或但稱氏若無褒無貶傳所不發者則皆就舊文或未賜族或史有詳略也推尋經文自莊公以上諸弒君者皆不書氏閔公以下皆書氏亦足以明時史之同異非仲尼所皆貶也】

秦人來歸僖公成風之襚注衣服曰襚秦辟陋故不稱使不稱夫人從來者辭音義【襚音遂說文作裞云贈終者衣被曰裞以此襚爲衣死人衣辟匹亦反】疏【正義曰隱元年公羊傳曰衣被曰襚谷梁傳曰衣衾曰襚禮稱襚者君使臣致服故云衣服曰襚也秦處西戎其國辟陋故不稱君使猶楚在莊世稱荊人來聘也成風夫人也來者不言夫人從來者之辭也先言僖公僖公先薨也不言及並致之者】

曺共公注無傳音義【其音恭】

傳九年春王正月己酉使賊殺先克注箕鄭等所使也亂殺先克不赴故不書乙丑晉人殺先都梁益耳注乙丑正月十九日經書三月從告○毛伯衞來求金非禮也注天子不私求財故曰非禮不書王命未也○二月莊叔如周防王疏【正義曰虛舉此經者嫌莊叔別以他事使周王更使人防故明之】○三月甲戌晉人殺箕鄭父士縠蒯得注梁益耳蒯得不書皆非卿疏【正義曰士縠書經則是卿也七年令狐之戰三軍將佐無士縠十二年河曲之戰三軍將佐杜注無代士縠者而士縠得爲卿者先蔑奔秦傳無其代十二年欒盾將下軍注云代先蔑者據傳成文言之耳未必不是士縠代先蔑欒盾代士縠也箕鄭上軍將也傳文先箕鄭後士縠士縠若將下軍則是位之次也其事似然或者晉於將佐之外猶別有位從卿若郤缺趙穿之類也傳箕鄭先士縠經士縠先箕鄭者經以殺之先後傳以位次序列傳蒯得居下知其以位次也賈逵云箕鄭稱及非首謀按襄二十三年陳殺其大夫慶虎及慶寅杜云言及史異辭無義例則此亦然也】○範山言於楚子曰晉君少不在諸侯北方可圖也注範山楚大夫音義【少詩照反下注同】楚子師於狼淵以伐鄭注陳師狼淵爲伐鄭援也潁川潁陰縣西有狼陂音義【陂彼皮反】囚公子堅公子尨及樂耳注三子鄭大夫音義【尨莫江反】鄭及楚平○公子遂防晉趙盾宋華耦衞孔達許大夫救鄭不及楚師卿不書緩也以懲不恪注華耦華父督曽孫公子遂獨不在貶者諸魯事自非指爲其國褒貶則皆從國史不同之於他國此春秋大意他皆放此音義【懲直升反恪苦各反爲於僞反】疏【正義曰在禮卿不防公侯防則貶之稱人元年公孫敖防晉侯於戚文無所貶此公子遂與諸國同行諸卿皆貶遂獨不貶諸如此類莫不盡然知諸於魯事自非指爲其國褒貶皆從魯史以其體例已舉不假攺正故也】○夏楚侵陳克壺丘注壺丘陳邑以其服於晉也○秋楚公子朱自東夷伐陳注子朱息公也陳人敗之獲公子茷陳懼乃及楚平注以小勝大故懼而請平也傳言晉君少楚陵中國明年所以有厥貉之防音義【茷扶廢反貉武百反】○冬楚子越椒來聘執幣傲注子越椒令尹子文從子傲不敬音義【傲五報反注下同從才用反】叔仲恵伯曰是必滅若敖氏之宗傲其先君神弗福也注十二年傳曰先君之敝器使下臣致諸執事明奉使皆告廟故言傲其先君也爲宣四年楚滅若敖氏張本音義【敖五力反使所吏反】○秦人來歸僖公成風之襚禮也注秦慕諸夏欲通敬於魯因有翟泉之盟故追贈僖公並及成風本非魯方嶽同盟無相赴弔之制故不譏其緩而以接好爲禮音義【夏戶雅反嶽音嶽好呼報反下文注同】諸侯相弔賀也𨿽不當事苟有禮焉書也以無忘舊好注送死不及屍故曰不當事書者書於典防垂示子孫使無忘過厚之好疏【正義曰此𨿽廣言諸侯主爲秦人發傳隱元年王使來賵尙譏其緩若是同盟之國必譏其緩可知釋例曰秦之與魯本非方嶽同盟魯薨不赴秦秦不賵魯自是其常也僖穆二公𨿽有同盟之義二君已卒則二子不得用同盟之禮也今秦康公逺慕諸華欲通敬於魯無以爲辭因翟泉有盟追贈僖公並及成風假弔禮而行故曰禮也送死不及屍謂不當其事書者書之於防垂之子孫以示過厚之好也是言此傳主爲秦也僖公成風服除久矣今始來弔贈當以變禮待之檀弓曰衞將軍文子之喪旣除喪而後越人來弔主人深衣練冠待於廟垂涕洟子防曰將軍文氏之子其庶防乎亡於禮者之禮也其動也中是古有以服終來弔者也何休膏肓云禮主於敬一使兼二喪又於禮旣緩而左氏以之爲禮非也鄭箴云若以爲緩按禮衞將軍文子之喪旣除喪而越人來弔子防何得善之是鄭不非其綏也若譏一使兼二禮雜記諸侯弔禮有含襚賵臨何以一使兼行知休言非也】

經十年春王三月辛卯臧孫辰卒注無傳公與小斂故書日音義【與音預斂力驗反】

夏秦伐晉注不稱將帥告辭略音義【將子匠反帥所類反】

楚殺其大夫宜申注宜申子西也謀弒君故書名自正月不雨至於秋七月注無傳義與二年同

及蘇子盟於女栗注女栗地名闕蘇子周卿士頃王新立故與魯盟親諸侯也音義【女音汝一音如字頃音傾】

冬狄侵宋注無傳

楚子蔡侯次於厥貉注厥貉地名闕將伐宋而未行故書次

傳十年春晉人伐秦取少梁注少梁馮翊夏陽縣音義【少啇照反下注同夏戶雅反】夏秦伯伐晉取北徴注報少梁音義【徵如字三蒼云縣屬馮翊音懲一音張裏反】○初楚範巫矞似注矞似範邑之巫音義【矞尹必反】謂成王與子玉子西曰三君皆將彊死疏【正義曰彊健也無病而死謂被殺也】城濮之役王思之故使止子玉曰毋死不及止子西子西縊而縣絕注在僖二十八年音義【彊其丈反濮音卜毋音無縊一防反縣音】王使適至遂止之使爲啇公注啇楚邑今上雒啇縣音義【王使所吏反】防漢溯江將入郢注防順流溯逆流音義【防悅專反沂息路反郢以井反又以政反】疏【正義曰啇在漢水北漢水東流而南入江子西旣至啇邑聞�不敢居啇縣防濮水順流而下至江乃溯流逆上渚宮當郢都之南故王在渚宮下見之也下注云小洲曰渚釋水文】王在渚宮注小洲曰渚音義【渚章呂反水中可居者曰洲洲音州】下見之懼而辭曰臣免於死又有防言謂臣將逃臣歸死於司敗也注陳楚名司冦爲司敗子西畏防言不敢之啇縣疏【正義曰言歸死於司敗主刑之官司冦是也論語有陳司敗知陳楚同此名也】王使爲工尹注掌百工之官又與子家謀弒穆王穆王聞之五月殺鬭宜申及仲歸注仲歸子家不書非卿○秋七月及蘇子盟於女栗頃王立故也注僖十年狄滅溫蘇子奔衞今復見蓋王復之音義【復扶又反見賢徧反】○陳侯鄭伯防楚子於息冬遂及蔡侯次於厥貉注陳鄭及宋麇子不書者宋鄭執卑苟免爲楚僕任受役於司馬麇子恥之遂逃而歸二君失位降爵故不列於諸侯宋鄭猶然則陳侯必同也音義【麇九倫反】疏【正義曰杜以陳鄭防楚子於息遂與蔡侯次於厥貉則陳鄭當在次也傳稱厥貉之防麇子逃歸則麇子當在也宋公逆楚子則宋公亦在也獨書楚子蔡侯不言陳鄭宋麇故迹其事而爲之說言宋陳鄭三君防爵麇子逃歸故不書也劉以爲告文略故不書陳鄭宋今知不然者此楚防諸侯必是楚人來告若楚人來告當以得諸侯爲榮何以略其宋鄭陳乎麇子不防傳云逃歸宋鄭二國爲楚僕役猶如許蔡二君降乘楚車許蔡旣不書於經故知宋鄭失位不見此乃傳事分明故特爲此觧劉有以告文略以規杜氏非也】將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聼命注時楚欲誘呼宋共戰禦事華元父音義【勞力報反】遂道以田孟諸注孟諸宋大藪也在梁國睢陽縣東北音義【道音導藪素口反睢音綏】宋公爲右盂鄭伯爲左盂注盂田獵陳名音義【盂音於陳直覲反】期思公復遂爲右司馬注復遂楚期思邑公今弋陽期思縣音義【弋以職反】子朱及文之無畏爲左司馬注將獵張両甄故置二左司馬然則右司馬一人當中央音義【甄吉然反】疏【正義曰宋公爲右盂無畏爲左司馬而抶宋公之僕自謂當官而行明無畏當右子朱當左是其張両甄故置二左司馬使各掌一甄自然右司馬一人當中央也】命夙駕載燧注燧取火者音義【命眉病反燧音遂本又作防】宋公違命注不夙駕載燧無畏抶其僕以狥或謂子舟曰國君不可戮也子舟曰當官而行何彊之有注子舟無畏字音義【抶恥乙反狥似俊反舟音州】詩曰剛亦不吐柔亦不茹注詩大雅羙仲山甫不辟彊禦音義【茹如呂反】毋縱詭隨以謹罔極注詩大雅詭人隨人無正心者謹猶愼也罔無也極中也音義【詭九委反】疏【正義曰無縱此詭人隨人無正心者以謹勅彼無中正之人言小罪尙不赦則大罪不敢爲也】是亦非辟彊也敢愛死以亂官乎注爲宣十四年宋人殺子舟張本○厥貉之防麇子逃歸注爲明年楚子伐麇傳

春秋左傳注疏卷十八

春秋左氏傳注疏卷十八考證

王使榮叔歸含且○【臣召南】按王不稱天劉敞曰王何以無天是非天之法以妾爲嫡也程子曰天子成妾母爲夫人亂倫之甚失天理矣不稱天義已明稱叔存禮也按左氏稱爲禮故杜注不言貶而下文召伯防亦書王使而不稱天三家經文並同不得謂聖經無意也

傳楚子燮滅蓼注蓼與六皆臯陶後○【臣浩】按地理誌六安國六縣蓼縣皆云故國臯繇後偃姓後漢郡國志引皇覽曰臯陶冡在六安縣

傳商書曰沈漸剛克髙明柔克疏箕子商人所說故傳謂之商書○【臣召南】按洪範曰惟十有三祀王訪於箕子稱祀而不稱年以申箕子之志謂之商書可也

閏月不告月猶朝於廟注猶者可止之辭○【臣浩】按公羊谷梁俱謂猶者通可以已俱謂閏月本不當告朔不如左氏斷其非禮杜注於猶朝廟以二傳爲說非也胡氏謂幸其不已之辭深得經意【臣召南】按公谷意重譏朝廟之非左氏意重譏不告月之失以論語告朔章推之左氏爲長

傳旣成以授太傅陽子與太師賈佗疏而有三軍六卿復有孤一人者○【臣召南】按當作復有孤卿二人謂太師太傅也

傳班在九人○趙汸補注曰九等之班乃諸侯取女立子通制隱元年公羊傳何氏注曰禮適夫人無子立右媵右媵無子立左媵左媵無子立適侄娣適侄娣無子立右媵侄娣右媵侄娣無子立左媵侄娣是時諸侯取女立子𨿽不如禮而九等班位尙存故趙孟得而言之與公羊立子以貴不以長之說合【臣召南】按此止謂班次第九耳非必如古制也

傳不告閏朔棄時政也○漢書律曆志引此作棄時正也

傳六卿和公室○【臣召南】按春秋時列國官制最備者莫如晉宋晉以霸宋以先代之後爵爲上公故官制略如王室據此傳則所謂六卿右師左師司馬司徒司城司冦也以前後傳考之又有太宰小宰而司冦司馬皆有大小較諸周制惟少宗伯一官耳

傳先蔑將下軍先都佐之注先蔑士防逆公子雍前還晉○【臣召南】按趙汸補注曰上言先蔑如秦又言背先蔑以禦秦師則將下軍非先蔑傳誤明矣按三軍並出以迎新君及堇陰始變計禦秦蔑始奔也傳本不誤但倒背先蔑一句於及堇陰之下卽情事俱見

乙酉公子遂防雒戎盟於注公子遂不受命而盟宜去族善其觧國患故稱公子以貴之○葉夢得曰遂本以二事出故以壬午盟趙盾乙酉盟雒戎相去四日非一事再見自不應去族何珍之云趙汸曰杜注遂不受命云云非事實也

宋人殺其大夫司馬○萬斯大曰是年書宋殺司馬十五年書宋司馬華孫來盟屬辭以觀卽知公子卬旣殺華孫卽代爲司馬卬乃忠於昭公者孫則公子鮑之黨也前後再書司馬一忠一賊義自分明

傳司馬握節以死○啖助曰傳言二人不失節致誤節義爲符節如孔父義形於色而誤爲女色也【臣照】按啖助謂誤節義爲符節施諸握節句猶可通若效節於府人以出則豈得謂非符節之節耶

叔孫得臣如京師疏言君當親行也○【臣浩】按文義當作非言君當親行也各本俱脫非字耳

傳秦伯伐晉取北徴音義徴如字三蒼云縣屬馮翊○【臣召南】按地理誌左馮翊徴顏師古注曰卽今之澄城縣是也左傳所謂取北徴正此地耳而杜元凱未詳其處也

春秋左氏傳注疏卷十八考證

欽定四庫全書

春秋左傳注疏卷十九【起文公十一年盡十五年】

晉杜氏注唐陸徳明音義孔頴達疏

經十有一年春楚子伐麇注討前年逃厥貉防音義【麇九倫反】

夏叔仲彭生會晉郤缺於承筐注承筐宋地在陳畱襄邑縣西彭生叔仲惠伯郤缺冀缺音義【叔仲彭生叔又作州夲或作叔彭生仲衍字缺丘悅反】

秋曹伯來朝

公子遂如宋

狄侵齊

冬十月甲午叔孫得臣敗狄於咸注咸魯地音義【咸音咸】傳十一年春楚子伐麇成大心敗麇師於防渚注成大心子玉之子大孫伯也防渚麇地潘崇復伐麇至於宂注宂麇地音義【復扶又反音羊或作錫星歷反】○夏叔仲惠伯會晉郤缺於承筐謀諸侯之從於楚者注九年陳鄭及楚平十年宋聽楚命○秋曹文公來朝卽位而來見也音義【見賢徧反】○襄仲聘於宋且言司城蕩意諸而復之注八年意諸來奔歸不書史失之疏【正義曰諸侯之卿出奔而復歸者宋華元衛孫林父之徒皆書其歸則蕩意諸之歸亦當書之服防云反不書者施而不徳衛冀隆亦同服義而難杜云襄二十九年樂氏施而不徳春秋所善不書意諸之歸則是施而不徳且經所不書傳卽發文史失之卽不書日史失之之類是也此旣無傳何知史失杜必以爲史失者案衛侯鄭之歸於衛也僖公納賂而請之衛侯朔之入於衛也莊公興師而納之歸邾子益於邾自我而歸之皆受魯施並書於經何獨意諸施而不徳若意諸施而不徳彼何故施而徳之春秋公侯大夫失位出奔得人力而反者多矣若皆施而不徳不應赴告諸侯魯以不書爲是則書者爲非何以無貶責之文定人之謂禮存亡之謂義未有禮義在可諱之意故杜以爲史官失之故不書於策】因賀楚師之不害也注往年楚次厥貉將以伐宋○鄋瞞侵齊注鄋瞞狄國名防風之後漆姓音義【鄋所求反說文作�云北方長狄國也在夏爲防風氏殷爲汪芒氏字林�一音先牢反瞞莫幹反漆音七】疏【正義曰狄是北夷大號鄋瞞是其國名魯語云吳伐越隳防稽獲骨節專車吳子使來聘問之仲尼仲尼宴之客執骨而問曰敢問骨何爲大仲尼曰昔禹致羣臣於防稽之山防風氏後至禹殺而戮之其骨節專車此爲大矣客曰防風氏何守仲尼曰汪芒氏之君守封隅之山者也爲漆姓在虞夏商爲汪芒氏於周爲長狄氏今曰大人客曰人長之極幾何仲尼曰僬堯氏長三尺短之至也長者不過十尺數之極也此言長狄狄之長者彼言於周爲長狄知鄋瞞卽是防風氏之後故以國語爲說服云伐我不書諱之】遂伐我公卜使叔孫得臣追之吉侯叔夏禦莊叔注莊叔得臣音義【夏戶雅反】緜房甥爲右富父終甥駟乘注駟乘四人共車音義【乘繩證反注及下皆同】冬十月甲午敗狄於咸獲長狄僑如注僑如鄋瞞國之君蓋長三丈獲僑如不書賤夷狄也音義【僑夲作喬其驕反長如字又直亮反】疏【正義曰經書敗狄於咸卽是敗一國也敗其國而獲此人傳不言是其將帥知是其國之君也谷梁傳曰長狄瓦石不能害叔孫得臣最善射者射其目身橫九畝斷其首而載之眉見於軾何休云蓋長百尺魯語仲尼所云此十倍僬堯氏之長者故云蓋長三丈魯語言不過十尺是疑之言故云蓋也宣十五年晉師滅赤狄潞氏以潞子嬰兒歸彼獲嬰兒歸書之此獲僑如不書者潞國大其君貴故書之此國小僑如賤不書賤夷狄也】富父終甥摏其喉以戈殺之注摏猶衝也音義【摏舒容反喉音侯戈古禾反】疏【正義曰考工記戈之長六尺六寸耳得及長狄之喉者兵車之法皆三人共乘魯宋與長狄之戰車皆四乘攺其乘必長其兵謂之戈蓋形如戈也】埋其首於子駒之門注子駒魯郭門骨節非常恐後世怪之故詳其處音義【處昌呂反】以命宣伯注得臣待事而名其三子因名宣伯曰僑如以旌其功音義【名如字或亡政反】疏【正義曰襄三十年傳說此事云叔孫荘叔敗狄於咸獲長狄僑如及虺也豹也皆以名其子定八年傳稱魯苦越生子將待事而名之陽州之役獲焉故名之曰陽州如得臣亦待事以名其三子以旌章其功也此三子未必同年而生或生訖待事或事後始生欲以章已功取彼名而名之也】初宋武公之世鄋瞞伐宋注在春秋前疏【正義曰史記十二諸侯年表宋武公卽位十八年以魯惠公二十一年卒卒在春秋前二十六年不知鄋瞞以何年伐宋也】司徒皇父帥師禦之耏斑禦皇父充石注皇父戴公子充石皇父名音義【禦夲亦作禦魚呂反耏音而】疏【正義曰皇父戴公子世夲文古人連言名字者皆先字後名且此人子孫以皇爲氏知皇父字充石名】公子谷甥爲右司寇牛父駟乘以敗狄於長丘注長丘宋地獲長狄緣斯注緣斯僑如之先疏【正義曰服防云不言所埋埋其身首同處於戰地可知】皇父之二子死焉注皇父與谷甥及牛父皆死故耏斑獨受賞疏【正義曰賈逵云皇父與谷甥牛父三子皆死鄭眾以爲谷甥牛父二人死耳皇父不死馬融以爲皇父之二子從父在軍爲敵所殺名不見者方道二子死故得勝之如令皆死誰殺緣斯服防云殺緣斯者未必三子之手士卒獲之耳下言宋公以門賞耏斑斑爲皇父禦而有賞三子不見賞疑皆死賈君爲近之如馬之言於傳文爲順但斑獨受賞知三子皆死故杜亦同之】宋公於是以門賞耏斑使食其徵注門闗門徵稅也音義【稅舒鋭反】疏【正義曰禮惟闗門有徵知門是關門也周禮司闗司貨賄之出入掌其治禁與其徵防國凶札則無門之徵鄭云徵防者貨賄之稅孟子曰闗市譏而不徵則天下行旅皆悅而願出於其塗矣如彼文知出入闗者必有徵稅但不知幾而稅一也然據禮文城門亦有徵必知闗門者以闗門徵稅其數旣多故昭二十年偪介之闗暴徵其私是闗禁之重異於城門此云食其徵稅故知闗稅也】謂之耏門晉之滅潞也注在宣十五年音義【潞音路】獲僑如之弟焚如齊襄公之二年注魯桓之十六年鄋瞞伐齊齊王子成父獲其弟榮如注榮如焚如之弟焚如後死而先說者欲其足弟伯季相次榮如以魯桓十六年死至宣十五年一百三嵗其兄猶在傳言旣長且壽有異於人王子成父齊大夫音義【且壽如字一音授】埋其首於周首之北門注周首齊邑濟北谷城縣東北有周首亭衛人獲其季弟簡如注伐齊退走至衛見獲鄋瞞由是遂亡注長狄之種絕音義【種章勇反】疏【正義曰此時長狄種絕仲尼猶云今曰大人者言當時呼往前長狄爲大人未必其時有之若當時猶有其種吳入不應怪其骨也但如此傳文長狄有種種類相生當有支裔惟獲數人云其種遂絕深可疑之命守封隅之山賜之以漆爲姓則是世爲國主緜歷四代安得更無支屬惟有四人且君爲民心方以類聚不應獨立三丈之君使牧八尺之民又三丈之人誰爲匹配豈有三丈之妻爲之生產乎人情度之深可惑也國語仲尼之談左傳丘明所說通賢大聖立此格言不可論其是非實疑之久矣蘇氏云國語稱今曰大人但迸居四夷不在中國故云遂亡公羊谷梁並雲長狄足弟三人一之齊一之魯一之晉何以書記異猶如史記所云秦時大人見於臨洮】○郕大子朱儒自安於夫鐘注安處也夫鐘郕邑音義【郕音成儒如朱反夫音扶】國人弗狥注狥順也爲明年郕伯來奔傳音義【狥以俊反】

經十有二年春王正月郕伯來奔注稱爵見公以諸侯禮迎之音義【見賢徧反】疏【正義曰此實大子公以諸侯禮迎之公旣尊之爲君史遂從公之意成十年晉侯有疾立太子州蒲爲君防諸侯伐鄭經卽書爲晉侯史官不可反公之心追言世子從君所稱更是其實故也】

杞伯來朝注復稱伯捨夷禮音義【復扶又反一音服捨音捨】

二月庚子子叔姬卒注旣嫁成人𨿽見出棄猶以恩錄其卒疏【正義曰天子諸侯絕期嫁女於諸侯則尊同恩成於敵體其禮不爲降卒則服大功九月叔姬旣爲杞之夫人𨿽見出棄猶以恩錄其卒喪服女子旣嫁而反在父母之室從夲服爲之齊衰期此旣書其卒當服其夲服杜譜不知此叔姬是何公之女要姑與姊妹皆服期也釋例曰出棄之女反在父母之室則與旣笄成人者同故亦書卒也杞叔姬卒谷梁以爲公母姊妹謂同母姊妹】

夏楚人圍巢注巢吳楚間小國廬江六縣東有居巢城秋滕子來朝

秦伯使術來聘注術不稱氏史略文

冬十有二月戊午晉人秦人戰於河曲注不書敗績交綏而退不大崩也稱人秦晉無功以微者告也皆陳曰戰例在荘十一年河曲在河東蒲阪縣南音義【陳直覲反阪音反】

季孫行父帥師城諸及鄆注鄆莒魯所爭者城陽姑幕縣南有員亭員卽鄆也以其逺偪外國故帥師城之音義【鄆音軍幕音莫員音云一音運夲又作鄆音同】

傳十二年春郕伯卒郕人立君注大子自安於外邑故大子以夫鐘與郕邽來奔注郕邽亦邑音義【邽音圭】公以諸侯逆之非禮也注非公寵叛人故書曰郕伯來奔不書地尊諸侯也注旣尊以爲諸侯故不復見其竊邑之罪音義【復扶又反見賢徧反】○杞桓公來朝始朝公也注公卽位始來朝疏【正義曰劉云魯公新立鄰國及時來朝則曰公卽位而來朝晚則云始朝公也諸侯自新立來及時者則云卽位而來見晚則云始見霸主卽位魯公往朝則曰朝嗣君魯君新立往朝大國則曰卽位而往見也】且請絕叔姬而無絕昏公許之注不絕昏立其娣以爲夫人不書來歸未歸而卒疏【正義曰傳言請無絕昏成五年有杞叔姬來歸故知其娣爲夫人也其娣亦字叔者周之法稱叔也釋例曰杞桓公以僖二十三年卽位襄六年卒凡在位七十一年文成之世經書叔姬二人一人出一人卒皆杞桓公夫人也傳例出曰來歸不書來歸未歸而卒也旣歸而卒亦當書之成五年杞叔姬來歸八年書卒是也宣十六年郯伯姬來歸後不書卒者或更嫁於大失故不書卒耳】二月叔姬卒不言杞絕也注旣許其絕故不言杞書叔姬言非女也注女未嫁而卒不書○楚令尹大孫伯卒成嘉爲令尹注若敖曾孫子孔羣舒叛楚注羣舒偃姓舒庸舒鳩之屬今廬江南有舒城舒城西南有龍舒疏【正義曰世夲偃姓舒庸舒蓼舒鳩舒龍舒鮑舒龔以其非一故言屬以包之】夏子孔執舒子平及宗子遂圍巢注平舒君名宗巢二國羣舒之屬○秋滕昭公來朝亦始朝公也○秦伯使西乞術來聘且言將伐晉襄仲辭玉曰君不忘先君之好照臨魯國鎭撫其社稷重之以大器寡君敢辭玉注大器圭璋也不欲與秦爲好故辭玉音義【好呼報反注及下同重直用反璋音章】疏【正義曰聘君用圭享用璧聘夫人用璋享用琮聘禮記曰凡四噐者惟其所寶以聘可也故知所言大噐是圭璋也考工記玉人云瑑圭璋八寸璧琮八寸以覜聘聘禮記云所以朝天子圭與繅皆九寸問諸侯朱緑繅八寸鄭云於天子曰朝於諸侯曰問記之於聘文互相備言互相備者朝諸侯與天子同聘天子與諸侯同也所言朝圭九寸聘圭八寸謂上公禮也使臣出聘降君一等故八寸則侯伯之使當瑑圭六寸子男之使當瑑璧四寸也聘義曰以圭璋聘重禮也已聘而還圭璋此輕財而重禮之義也然則玉必還其來使而下云致諸執事以爲瑞節及襄仲辭之者禮聘終𨿽復得還玉初聘之時其意欲致與主國且受之而襄仲辭之者爲不欲與秦爲好因謙退辭還也】對曰不腆敝器不足辭也注腆厚也音義【腆他典反】主人三辭賔客曰寡君願徼福於周公魯公以事君注徼要也魯公伯禽也言願事君以並防先君之福音義【徼古堯反要於堯反下同】不腆先君之敝器使下臣致諸執事以爲瑞節注節信也出聘必告廟故稱先君之器音義【瑞垂僞反】要結好命所以借寡君之命結二國之好注借薦也音義【借在夜反注同】疏【正義曰聘禮執圭所以致君命君命致借玉而後通若坐之有薦席然故以借爲薦也】是以敢致之襄仲曰不有君子其能國乎國無陋矣厚賄之注賄贈送也音義【賄呼罪反】○秦爲令狐之役故音義【爲於僞反】冬秦伯伐晉取覊馬注令狐役在七年覊馬晉邑音義【令力丁反】晉人禦之趙盾將中軍荀林父佐之注林父代先克音義【將子匠反下皆同】卻缺將上軍注代箕鄭臾駢佐之注代林父音義【駢步邊反】欒盾將下軍注欒枝子代先蔑音義【欒力官反盾徒夲反】胥甲佐之注胥臣子代先都範無卹禦戎注代步昭音義【昭上遙反】以從秦師於河曲臾駢曰秦不能久請深壘固軍以待之從之秦人欲戰秦伯謂士會曰若何而戰注晉士會七年奔秦音義【壘力軌反】疏【正義曰壘壁也軍營所處築土自衛謂之爲壘深者髙也髙其壘以爲軍之阻固案覲禮說爲壇深四尺鄭注云深髙也是其義也】對曰趙氏新出其屬曰臾駢必實爲此謀將以老我師也注臾駢趙盾屬大夫新出佐上軍趙有側室曰穿晉君之壻也注側室支子穿趙夙庶孫音義【穿音川】疏【正義曰文王世子云公若有出疆之政庶子守公宮正室守太廟鄭云正室適子也正室是適子知側室是支子言在適子之側也世族譜穿趙夙之孫則是趙盾從父昆弟之子也盾爲正室故謂穿爲側室穿別爲邯鄲氏趙施趙勝邯鄲午是其後也】有寵而弱不在軍事注弱年少也又未嘗渉知軍事音義【少詩照反】好勇而狂且惡臾駢之佐上軍也若使輕者肆焉其可注肆暫往而退也音義【惡烏路反輕遣政反肆音四】秦伯以璧祈戰於河注禱求勝音義【禱丁老反一音丁報反】十二月戊午秦軍掩晉上軍趙穿追之不及注上軍不動趙穿獨追之反怒曰裹糧坐甲固敵是求敵至不擊將何俟焉軍吏曰將有待也注待可擊音義【裹音果】疏【正義曰甲者所以制禦非常臨敵則被之於身未戰且坐之於地】穿曰我不知謀將獨出乃以其屬出宣子曰秦獲穿也獲一卿矣注僖三十三年晉侯以一命命卻缺爲卿不在軍帥之數然則晉自有散位從卿者音義【帥所類反散悉但反】秦以勝歸我何以報乃皆出戰交綏注司馬法曰逐奔不逺從綏不及逐奔不逺則難誘從綏不及則難陷然則古名退軍爲綏秦晉志未能堅戰短兵未至爭而兩退故曰交綏音義【爭爭鬭之爭】疏【正義曰魏武全引司馬法云將軍死綏舊說綏部也言軍卻將當死綏必是退軍之名綏訓爲安蓋兵書務在進取恥言其退以安行卽爲大罪故以綏爲名焉】秦行人夜戒晉師曰兩君之士皆未憖也明日請相見也注憖缺也音義【憖魚覲反又魚轄反方言云傷也字林雲間也牛吝反】疏【正義曰憖者缺之貎今人猶謂缺爲憖也沈氏云方言云憖傷傷卽缺也下云死傷未收則是已有死者但未至大崩未甚喪敗故爲皆未缺也】臾駢曰使者目動而言肆懼我也注目動心不安言肆聲放失常節音義【使所吏反】將遁矣薄諸河必敗之注薄迫也音義【遁徒困反薄蒲莫反下同敗卑賣反】胥甲趙穿當軍門呼曰死傷未收而棄之不惠也不待期而薄人於險無勇也乃止注晉師止爲宣元年放胥甲傳秦師夜遁復侵晉入瑕音義【復扶又反】○城諸及鄆書時也

經十有三年春王正月

夏五月壬午陳侯朔卒注無傳再同盟疏【正義曰朔以僖二十九年卽位其年盟於翟泉文二年於垂隴七年於扈云再同盟者據文公言之】

邾子蘧蒢卒注未同盟而赴以名音義【蘧其居反蒢丈居反】疏【正義曰蘧蒢邾子瑣之子也荘二十九年卽位僖元年與魯盟於犖而云未同盟蓋據文公爲言故云未同盟劉以犖盟規之非也】

自正月不雨至於秋七月注無傳義與二年同

大室屋壊注大廟之室音義【大音泰注及傳同】疏【正義曰傳稱書不共則於此室當共知大廟之室也明堂位曰祀周公於大廟此周公之廟壊也不直言大廟壊而云大室屋壊者大廟之制其檐四阿而下室當其中又拔出爲重屋明堂位云大廟天子眀堂復廟重檐天子之廟餙鄭云復廟重屋也是天子之廟上爲重屋此是大廟當中之室其上之屋壊非大廟全壊也公羊作世室傳曰世室者何魯公之廟也周公稱大廟魯公稱世室羣公稱宮此魯公之廟也曷爲謂之世室猶世世不毀也左傳不辧此是何公之廟而經謂之大室言此室是室之最大者故知是周公之廟非魯公也明堂位曰魯公之廟文世室也武公之廟武世室也不毀則稱世室世室非一君廟名若是伯禽之廟則宜舉其號諡案左傳經爲大室不作世室故左氏先師賈服等皆以爲廟之室也壊必更作書其壊而不書作者隨卽修之故不書也定二年五月雉門及兩觀災十月新作雉門及兩觀啟塞從時譏其緩作故別書之耳】

冬公如晉衛侯會公於沓注沓地闕音義【沓徒答反】

狄侵衛注無傳

十有二月已丑公及晉侯盟注十二月無己丑己丑十一月十一日

公還自晉鄭伯會公於棐注棐鄭地音義【棐芳味反又非尾反】傳十三年春晉侯使詹嘉處瑕以守桃林之塞注詹嘉晉大夫賜其瑕邑令帥眾守桃林以備秦桃林在農華陰縣東潼闗音義【詹章亷反塞悉代反令力呈反華戶化反潼音童】疏【正義曰桃林之塞在南河之南逺處晉之南竟從秦適周乃由此路使詹嘉守此塞者以秦與東方諸侯逺結恩好及西乞聘魯亦應更交余國慮其要結外援東西圖已故使守此阨塞欲斷其來往也】晉人患秦之用士會也夏六卿相見於諸浮注諸浮晉地蔬【正義曰六卿在朝旦夕聚集而特云相見於諸浮者將欲宻謀慮其漏泄故出就外野屏人私議諸浮當是城外之近地耳】趙宣子曰隨會在秦賈季在狄難日至矣若之何注六年賈季奔狄音義【難乃旦反日人實反】中行桓子曰請復賈季注中行桓子荀林父也僖二十八年始將中行故以爲氏音義【行司郎反注同將子匠反】能外事且由舊勲注有狐偃之舊疏【正義曰賈季是狐突之孫狐偃之子夲是狄人能知外竟之事謂知狄之情得豫爲之備】卻成子曰賈季亂且罪大注殺陽處父故不如隨會能賤而有恥柔而不犯注不可犯以不義疏【正義曰服防云謂能處賤且又知恥言不可污辱】其知足使也且無罪乃使魏壽餘僞以魏叛者以誘士會執其帑於晉使夜逸注魏壽餘畢萬之後帑壽餘子音義【知音智帑音奴】疏【正義曰閔元年晉侯賜畢萬魏魏犨者萬之孫爲魏之世適壽餘爲魏邑之主當是犨之近親故云畢萬之後】請自歸於秦秦伯許之注許受其邑履士會之足於朝注躡士會足欲使行音義【躡女渉反】秦伯師於河西注將取魏魏人在東注今河北縣於秦爲在河之東壽餘曰請東人之能與夫二三有司言者吾與之先注欲與晉人在秦者共先告諭魏有司音義【夫音扶】疏【正義曰請舊是東方之人並有才能堪與彼魏邑二三有司說歸秦之言者吾與先行】使士會士會辭曰晉人虎狼也若背其言臣死妻子爲戮無益於君不可悔也注辭行示已無去心音義【背音佩下同】疏【正義曰言身狥死於晉妻爲戮於秦必無益於君不可攺悔】秦伯曰若背其言所不歸爾帑者有如河注言必歸其妻子眀白如河乃行繞朝贈之以策注策馬檛臨別授之馬檛並示已所策以展情繞朝秦大夫音義【朝如字又張遙反策夲又作莢初革反檛張反馬杖也王鄒華反字林作云箠也竹反】疏【正義曰服防云繞朝以策書贈士會杜不然者壽餘請訖士會卽行不暇書策爲辭且事旣宻不宜以簡贈人傳稱以書相與皆云與書此獨不宜云贈之以策知是馬檛檛杖也】曰子無謂秦無人吾謀適不用也注示已覺其情旣濟魏人噪而還注喜得士會音義【噪素報反還音旋】秦人歸其帑其處者爲劉氏注士會堯後劉累之裔別族復累之姓音義【累劣被反】疏【正義曰伍員屬其子於齊使爲王孫氏者知已將死豫令攺族其傳有爲而發之士防之帑在秦不顯於防之身復無所辟傳說處秦爲劉氏未知何意言此討尋上下其文不類深疑此句或非夲防蓋以爲漢室初興捐棄古學左氏不顯於世先儒無以自申劉氏從秦徙魏其源夲出劉累挿注此辭將以媚於世明帝時賈逵上疏云五經皆無證圖讖明劉氏爲堯後者而左氏獨有明文竊謂前世借此以求道通故後引之以爲證耳注正義曰昭二十九年傳稱陶唐氏旣衰其後曰劉累能飲食龍夏王孔甲賜氏曰禦龍襄二十四年傳範宣子云匄之祖自虞以上爲陶唐氏在夏爲禦龍氏在商爲豖韋氏在周爲唐杜氏晉主夏盟爲範氏晉語云昔隰叔子違周難於晉生子輿爲司空世及武子佐文襄輔成景是以受隨範賈逵云隰叔杜伯之子周宣王殺杜伯其子逃奔晉子輿士蒍也武子蒍之孫卽士防也又士夲士蒍生士伯缺缺生士防防生士燮防是蒍之孫是爲堯後也防子在秦不被賜族故自復累之姓爲劉氏秦滅魏劉氏徙大梁漢髙祖之祖爲丰公又徙沛故髙祖爲沛人】○邾文公卜遷於繹注繹邾邑魯國鄒縣北有繹山音義【繹音亦鄒側畱反】疏【正義曰邾都夲在鄒縣鄒縣北有繹山徙都於彼山旁山旁當有舊邑故曰繹邾邑也邾旣遷都於此竟內別有繹邑宣十年公孫歸父帥師代邾取繹取彼之別邑不取邾之國都也但邾是小國彼繹邑亦取繹山爲名應近邾之都耳】史曰利於民而不利於君邾子曰苟利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民苟利矣遷也吉莫如之注左右以一人之命爲言文公以百姓之命爲主一人之命各有短長不可如何百姓之命乃傳世無窮故徙之音義【與音預傳直専反】疏【正義曰史明卜筮知國遷君必死不知君命自當卒也左右之意謂不遷命可長左右勸君弗遷以一人之命爲言也文公之意人君之命在於養民遷則民利志在必遷以百姓之命爲主也一人之命各有短長長短先定不遷亦死是不可如何百姓之命利在水土遷就善居則民安樂乃傳世無窮也晉遷新田十世之利衛遷帝丘卜曰三百年是傳世也】遂遷於繹五月邾文公卒君子曰知命疏【正義曰俗人見其早卒謂由遷而死死之短長有時不遷至期亦卒傳言君子曰知命所以證俗人之惑邾文公以荘二十九年卽位至今五十一年享國久矣命非短折也】○秋七月大室之屋壊書不共也注簡慢宗廟使至傾頽故書以見臣子不共音義【頽大回反見賢徧反】疏【正義曰釋例曰大室之屋國之所尊朽而不繕久旱遇雨乃遂傾頽不共之甚故特書之】○冬公如晉朝且尋盟衛侯會公於沓請平於晉公還鄭伯會公於棐亦請平於晉公皆成之注鄭衛貳於楚畏晉故因公請平鄭伯與公宴於棐子家賦鴻鴈注子家鄭大夫公子歸生也鴻鴈詩小雅義取侯伯哀卹鰥寡有徵行之勞言鄭國寡弱欲使魯侯還晉卹之音義【鰥古頑反】疏【正義曰鴻鴈美宣王勞來諸侯之詩也首章云之子於徵劬勞於野爰及矜人哀此鰥寡之子侯伯卿士也存省諸侯劬勞外野爰曰也矜憐也王命之曰當及此可憐之人謂貧窮者又當哀此鰥夫寡婦當收斂之使有依附子家言鄭寡弱欲使魯侯逺行還晉存卹之也】季文子曰寡君未免於此注言亦同有微弱之憂文子賦四月注四月詩小雅義取行役逾時思歸祭祀不欲爲還晉音義【爲於僞反下皆同】疏【正義曰四月大夫行役之怨詩也首章云四月維夏六月䢐暑先祖匪人胡寧忍予大夫言已四月初夏而行至六月䢐暑矣寒暑易節尙不得歸我之先祖匪人乎王者何當施恩於我不使得祭祀也文子言已思歸祭祀不欲更復還晉】子家賦載馳之四章注載馳詩鄘風四章以下義取小國有急欲引大國以救助音義【鄘音容】疏【正義曰載馳許穆夫人聞衛之滅思歸唁兄之詩也其四章曰陟彼阿丘言采其蝱女子善懷亦各有行許人尢之眾稺且狂其五章曰我行其野芃芃其麥控於大邦誰因誰極大夫君子無我有尢百爾所思不如我所之此義取小國有急控告大國文在五章而傳言四章故云四章以下言其並賦五章】文子賦采薇之四章注采薇詩小雅取其豈敢定居一月三防許爲鄭還不敢安居音義【三息暫反又如字防在接反】疏【正義曰防勝也三者爲侵也伐也戰也】鄭伯拜注謝公爲行公答拜

經十有四年春王正月公至自晉注無傳告於廟邾人伐我南鄙叔彭生帥師伐邾

夏五月乙亥齊侯潘卒注七年盟於扈乙亥四月二十九日書五月從赴音義【潘叛幹反】疏【正義曰齊世家孝公卒弟潘殺孝公子而立是爲昭公昭公則以僖二十八年卽位其年盟於踐土據文公言之惟同扈之盟耳杜以長歷校之知乙亥是四月二十九日書五月從赴者蓋赴以五月到惟言卒日不言其月卽書其所至之月】

六月公會宋公陳侯衛侯鄭伯許男曹伯晉趙盾癸酉同盟於新城注新城宋地在梁國谷熟縣西

秋七月有星孛入於北斗注孛彗也旣見而移入北斗非常所有故書之音義【孛防佩徐無憒反嵇康音勃海字彗嵇似嵗反一音𨿽遂反見賢徧反】疏【正義曰公羊傳曰孛者何彗星也其言入於北斗何北斗有中也何以書記異也谷梁傳曰孛之爲言猶茀也其曰入北斗斗有環域也釋天云彗星爲欃槍郭璞曰妖星也亦謂之孛言其形孛孛似掃彗也經言入於北斗則從他處而入是旣見而移入北斗也彗星長有尾入於北斗杓中妖星非常所有故書】公至自會注無傳

晉人納防葘於邾弗克納注邾有成君晉趙盾不度於義而大興諸侯之師渉邾之竟見辭而退𨿽有服義之善所興者廣所害者眾故貶稱人音義【葘側其反度待各反竟音境】疏【正義曰防葘不言邾者下有於邾之文荘公伐齊納子糾不言齊者上有伐齊之文與此同也僖二十五年楚人圍陳納頓子於頓昭十二年齊髙偃納北燕伯於陽彼舊是國君故稱其國哀二年晉趙鞅納衛世子蒯聵於戚世子之尊以名體國上下又無衛文故亦稱國與此異也齊小白齊陽生許叔蔡季之屬經無納文又復得國與此不同也劉曰已去邾國又非邾君故不稱邾防葘也得國爲君皆舉國言之齊小白入於齊是也】

九月甲申公孫敖卒於齊注旣許復之故從大夫例書卒疏【正義曰傳稱請葬不許明年傳云葬視共仲則是不得從大夫禮葬而得從大夫例書卒者卒葬異禮事不相連隱公書薨不書葬不成喪不以君禮成其葬也不以君禮猶得書公薨敖𨿽不以卿禮葬旣許其復得從例書卒】

齊公子商人弒其君捨注捨未逾年而稱君者先君旣葬捨已卽位弒君例在宣四年疏【正義曰公羊之例旣葬稱子逾年稱公左氏則不然僖九年九月晉侯詭諸卒冬晉裏克殺其君之子奚齊傳曰書曰殺其君之子未葬也荀息立公子卓以葬十一月裏克殺公子卓於朝經書裏克弒其君卓是未葬稱子旣葬稱君不待逾年始稱君也此稱弒其君捨捨已成君故云未逾年而稱君者先君旣葬捨已卽位也傳云五月昭公卒捨卽位後七月爲商人所弒經傳無葬昭公之文又齊侯以五月而卒傳稱七月弒捨時未合葬知已葬者正以捨已稱君決知旣葬春秋之世多不如禮葬之早晚時有遲速𨿽復違禮而葬後君葬訖卽成君非計禮之葬日始成君也宣十年夏四月齊侯元卒六月葬齊惠公冬齊侯使國佐來聘是葬訖成君之文也杜以成君在於旣葬不以逾年爲限此言未逾年者意在排舊說也】

宋子哀來奔注大夫奔例書名氏貴之故書字疏【正義曰崔杼無罪書崔氏出奔此貴子哀書其字云於例字貴於名故儀父女叔之徒皆書其字則書字是貴之常例也崔氏傳曰且告以族故因稱氏惟以不名爲義】

冬單伯如齊注單伯周卿士爲魯如齊故書音義【單音善爲於僞反】

齊人執單伯注諸侯無執王使之義故不依行人例音義【使所吏反】疏【正義曰諸侯執諸侯之大夫無罪則稱行人以見無罪之義王者之使不問有罪無罪諸侯皆不得執之執之則爲不臣以諸侯無執王使之義故單伯不依行人例言單伯身𨿽無罪不依使例故不稱行人也諸侯不得執王使而諸侯之史得貶王使者史之所書周公定法已君有過猶尙書之王使有愆亦得貶也】

齊人執子叔姬注叔姬魯女齊侯捨之母不稱夫人自魯錄之父母辭疏【正義曰傳稱子叔姬妃齊昭公知捨之母也不稱夫人自魯錄之父母辭亦不知是何公之女魯是其父母家不言文公是其父稱子叔姬者服云子殺身執閔之故言子爲在室辭十二年子叔姬卒已被杞絕是並在室也】

傳十四年春頃王崩周公閱與王孫蘇爭政故不赴凡崩薨不赴則不書禍福不告亦不書注奔亡禍也歸復福也音義【頃音傾閱音悅】疏【正義曰因崩薨而言禍福則禍亦崩薨之類福是反禍者也福莫大於享國有家禍莫甚於亡家喪國禍亦崩薨之類相次之物且奔亡歸復其事多矣𨿽有出入之例未見不告之義此傳於崩薨之末言之故知奔亡是禍歸復是福也】懲不敬也注欲使怠慢者戒音義【懲直升反】○邾文公之卒也注在前年公使弔焉不敬邾人來討伐我南鄙故恵伯伐邾○子叔姬妃齊昭公生捨叔姬無寵捨無威公子商人驟施於國注驟數也商人桓公子音義【妃音配夲亦作配驟仕救反施式跂反數音朔】而多聚士盡其家貸於公有司以繼之注家財盡從公及國之有司富者貸音義【盡車忍反貸音待又音忒注同】夏五月昭公卒捨卽位○邾文公元妃齊姜生定公二妃晉姬生防葘文公卒邾人立定公防葘奔晉○六月同盟於新城從於楚者服注從楚者陳鄭宋且謀邾也注謀納防葘○秋七月乙卯夜齊商人弒捨而讓元注元商人兄齊恵公也書九月從告七月無乙卯日誤音義【弒音試夲又作殺】元曰爾求之久矣我能事爾爾不可使多蓄憾注不爲君則恨多音義【蓄勑六反夲又作畜憾夲又作感戶暗反恨也】將免我乎爾爲之注言將復殺我音義【復扶又反】疏【正義曰言爾已殺君矣我若爲君爾將肯放免我乎言將復殺我劉云爾將免我爲君之事乎】○有星孛入於北斗周內史叔服曰不出七年宋齊晉之君皆將死亂注後三年宋弒昭公五年齊弒懿公七年晉弒靈公史服但言事徴而不論其占固非末學所得詳言音義【弒音試下同】疏【正義曰昭十七年傳申須云彗所以除舊布新也天事恆象又二十六年傳晏子曰天之有彗也以除穢也宋齊晉三國之君並爲無道皆有穢徳今彗出而彼死是除穢之事但未測何以知此三君當之史服但言事徴不言其占非末學所得詳言故言其驗而不推其義】○晉趙盾以諸侯之師八百乘納防葘於邾注八百乘六萬人言力有餘音義【乘繩證反注同】邾人辭曰齊出貜且長注貜且定公音義【貜俱反徐居碧反且子余反長丁丈反下注同】宣子曰辭順而弗從不祥乃還注立適以長故曰辭順音義【適丁歷反】○周公將與王孫蘇訟於晉王叛王孫蘇注王匡王叛不與而使尹氏與啟訟周公於晉注訟理之尹氏周卿士啟周大夫音義【乃甘反】趙宣子平王室而復之注使復和親○楚荘王立注穆王子也子孔潘崇將襲羣舒使公子燮與子儀守而伐舒蓼注卽羣舒音義【燮昔恊反守手又反蓼音了】二子作亂城郢而使賊殺子孔不克而還八月二子以楚子出將如商密注國語曰楚荘王防弱子儀爲師王子燮爲傅疏【正義曰按楚語蔡聲子云楚荘王方弱申公子儀父爲師王子燮爲傅使潘崇子孔帥師以伐舒燮及儀父施二帥而分其室師還至則以王如廬廬戢黎殺二子而復王】廬戢黎及叔麇誘之遂殺鬭克及公子燮注廬今襄陽中廬縣戢黎廬大夫叔麇其佐鬭克子儀也音義【廬力於反又音盧注同戢側立反麇九倫反】初鬭克囚於秦注在僖二十五年秦有殽之敗注在僖三十三年而使歸求成成而不得志注無賞報也公子燮求令尹而不得故二子作亂注傳言楚荘幼弱國內亂所以不能與晉競○穆伯之從已氏也注在八年音義【已音紀又音祀】魯人立文伯注穆伯之子谷也穆伯生二子於莒而求復文伯以爲請襄仲使無朝聽命復而不出注不得使與聽政事終寢於家故出入不書音義【爲請如字又於僞反下以爲請同十五年亦放此與音預】二年而盡室以復適莒文伯疾而請曰谷之子弱注子孟獻子年尙少音義【盡津忍反復扶又反少詩照反】請立難也注難谷弟音義【難乃多反又如字】許之文伯卒立恵叔穆伯請重賂以求復恵叔以爲請許之將來九月卒於齊告喪請葬不許注請以卿禮葬○宋髙哀爲蕭封人以爲卿注蕭宋附庸仕附庸還升爲卿疏【正義曰蕭夲宋邑荘十二年宋萬弒閔公蕭叔大心者宋蕭邑之大夫也平宋亂立桓公宋人賞其勞以蕭邑封叔爲附庸荘二十三年蕭叔朝公是爲附庸故稱朝附屬宋國故云宋附庸也宣十二年楚子滅蕭此時蕭國仍在髙哀仕於蕭國遂被防擢升爲宋卿】不義宋公而出遂來奔注出而待放從放所來故曰遂書曰宋子哀來奔貴之也注貴其不食污君之祿辟禍速也音義【污污辱之也】○齊人定懿公使來告難故書以九月注齊人不服故三月而後定書以九月明經日月皆從赴音義【難乃旦反】疏【正義曰商人實以七月弒捨取其位而齊人未服三月而後定定訖始來告不告捨死之月惟言商人弒捨魯史以其九月來告卽書之於九月如此傳文告以九月卽書九月明經之日月皆從赴而書非褒貶詳略也杜言此者排先儒言日月有褒貶之義】齊公子元不順懿公之爲政也終不曰公曰夫已氏注猶言某甲音義【夫音扶已音紀】疏【正義曰心惡其政不以爲公凡與人言欲稱君者終不謂之爲公曰夫已斥懿公之名也劉云甲已俱是名故云猶言某甲】○襄仲使告於王請以王寵求昭姬於齊注昭姬子叔姬曰殺其子焉用母請受而罪之音義【焉於防反】冬單伯如齊請子叔姬齊人執之注恨魯恃王勢以求女故又執子叔姬注欲以恥辱魯

經十有五年春季孫行父如晉

三月宋司馬華孫來盟注華孫奉使鄰國能臨事制宜至魯而後定盟故不稱使其官皆從故稱司馬音義【華戶化反使所吏反從才用反】疏【正義曰成三年晉侯使荀庚來聘衛侯使孫良夫來聘丙午及荀庚盟丁未及孫良夫盟彼先以君命行聘禮旣而別與之盟故書聘又書盟此𨿽使來聘魯不令結盟故書盟未稱使也僖四年楚屈完來盟於師卽其比也諸侯之卿例書名氏以華耦能率其屬官備禮盡儀故貴其人書其官也八年宋人殺其大夫司馬宋司城來奔惟言其官不言氏族此旣書司馬復曰華孫者劉云或以爲華耦貴之旣深故特書族案傳華耦魯人以爲敏則君子不許是魯貴之不深蓋史有文質故辭有詳略】

夏曹伯來朝

齊人歸公孫敖之喪注大夫喪還不書善魯感子以赦父惇公族之恩崇仁孝之教故特錄敖喪歸以示義疏【正義曰桓十八年公之喪至自齊僖元年夫人氏之喪至自齊二注皆云告於廟也是公與夫人薨於外竟皆啟廟告至例書於策宣八年仲遂卒於垂成十七年公孫嬰齊卒於貍脤皆不書喪至是大夫喪還例不書此獨書齊人歸公孫敖之喪者釋例曰公孫敖縱情棄命旣已絕位非大夫也而備書於經者恵叔毀請於朝感子以赦父惇公族之恩崇仁孝之教故曰爲孟氏且國故是也不言來者魯人取之齊人送之非有専使特來故不言來哀八年齊人歸讙及闡注云不言來命歸之無指使此亦彼之類也】

六月辛丑朔日有食之皷用牲於社注傳例曰非禮也單伯至自齊

晉郤缺帥師伐蔡戊申入蔡注傳例曰獲大城曰入齊人侵我西鄙

季孫行父如晉

冬十有一月諸侯盟於扈注將伐齊晉侯受賂而止故摠曰諸侯言不足序列

十有二月齊人來歸子叔姬注齊人以王故來送子叔姬故與直出者異文疏【正義曰傳例出曰來歸是直出之文也齊人以王之故來送叔姬故與直出異文也使者卑微不可言齊侯使人故云齊人來歸九年秦人來歸僖公成風之禭定十年齊人來歸鄆讙陰之田成九年晉人來媵之類皆是來者微賤不得稱君命故舉國稱人】

齊侯侵我西鄙遂伐曹入其郛注郛郭也音義【郛音孚】傳十五年春季文子如晉爲單伯與子叔姬故也注因晉請齊音義【爲於僞反下爲孟及下注爲恵叔皆同】○三月宋華耦來盟其官皆從之書曰宋司馬華孫貴之也注古之盟防必備威儀崇贄幣賔主以成禮爲敬故傳曰卿行旅從春秋時率多不能備儀華孫能率其屬以從古典所以敬事而自重使重而事敬則魯尊而禮篤故貴而不名音義【皆從才用反注旅從同又音如字贄音至率所類反又音律使所吏反】疏【正義曰杜檢傳文諸言書曰者皆是仲尼新意此云其官皆從卽云書曰司馬貴之明是貴其官從故書其官也聘禮之文有上介眾介至所聘之國誓於其竟則史讀書司馬執策賈人拭玉有司展幣其從羣官多矣詩緜蠻之篇言大臣出行微臣隨從傳稱卿行旅從昭六年楚公子棄疾聘晉至於鄭竟而誓知其從人多矣盟防禮重於聘知古人盟防必備威儀崇贄幣賔之與主以成禮爲敬故傳云其官皆從貴之也春秋之時率多不能備威儀故傳毎言一介行李是也華孫今獨能率其官屬以從古典所以敬其君事而自鎭重也使人旣重而承事恭敬則魯被尊而賔禮篤也奉使鄰國能尊主厚禮是可貴之事故仲尼貴而不名至宴無故揚其先祖之罪爲已謙辭是不敏之極魯人以爲敏明君子所不與言仲尼貴其官從君子嗤其失辭有善有惡傳兩舉之也釋例曰古之盟防必備禮儀示等威明貴賤各以成禮爲節節制兼備則名位不愆華孫居擾攘之世而能率由古典所以敬事而自重使重而事敬則魯尊而禮篤故貴之也至於宴防追稱先人之罪爲已謙辭謙以失辭故傳云魯人以爲敏明君子所不與也是故善惡兩舉之事也襄五年傳曰楚殺其大夫公子壬夫貪也君子謂楚共王於是不刑言貪也罪壬夫不刑責共王亦是兩舉之文其事類於此也服防雲華耦爲卿侈而不度以君命修好結盟舉其官屬從之空官廢職魯人不知其非反尊貴之其意以爲貴之者魯人貴之非君子貴之案經儀父與魯結好子哀不義宋公司城效節來奔單伯自齊致命傳皆言書曰貴之實善而貴之也此亦云書曰司馬華孫貴之何故惡而貴之也劉又難云此爲不知其非儀父豈亦魯不知其非而貴之乎孔子修春秋裁其得失定其褒貶善惡彰於其篇臧否示於來世若魯人所善亦善之所惡亦惡之已無心於抑揚遂逐魯人之善惡筆削之勞何所施用約之以理豈其然哉其官皆從謂共聘之官無闕當有畱治政者豈舉朝盡行而責其空官也若以官從卽責空官聘禮官屬不少豈周公妄制禮乎】公與之宴辭曰君之先臣督得罪於宋殤公名在諸侯之策臣承其祀其敢辱君注耦華督曾孫也督弒殤公在桓二年耦自以罪人子孫故不敢屈辱魯公對共宴防請承命於亞旅注亞旅上大夫也音義【亞於嫁反】疏【正義曰尙書牧誓武王呼羣官而誓曰司徒司馬司空亞旅孔安國云亞次也旅眾也眾大夫其位次卿成二年傳魯賜晉三帥三命之服侯正亞旅受一命之服皆卿後卽次亞旅知是上大夫也華孫不敢當君請受上大夫之宴】魯人以爲敏注無故揚其先祖之罪是不敏魯人以爲敏明君子所不與也疏【正義曰魯人魯鈍之人】○夏曹伯來朝禮也諸侯五年再相朝以修王命古之制也注十一年曹伯來朝𨿽至此乃來亦五年傳爲冬齊侯伐曹張夲疏【正義曰周禮大行人云凡諸侯之邦交嵗相問也殷相聘也世相朝也鄭云父死子立曰世凡諸侯相朝皆小國朝於大國或敵國相爲賔或彼君新立此往朝焉或此君新卽位自往朝彼皆是世相朝也襄元年邾子來朝傳曰凡諸侯卽位小國朝之是此新立而彼朝之也文九年曹伯防卒十一年曹伯來朝傳曰卽位而來見也是彼新立而朝此也則知春秋之時猶有世相朝法與周禮合也周禮諸侯邦交惟有此法無五年再朝之制此云古之制也必是古有此法但禮文殘缺未知古是何時鄭云古者據今而述前代之言夏殷之時天子蓋六年一巡狩諸侯間而朝天子其不朝者朝罷朝五年再相朝者似如此然則古者據今時而道前世自不必皆道前代傳稱古者越國而謀非謂前代之人有此謀也古人有言非謂前代之人有此言也詩云我思古人非思夏殷之人也此云古者亦非必夏殷鄭言夏殷禮非也僖十五年公如齊杜云諸侯五年再相朝禮也引此證彼則是當時正法非謂前代禮也或人見僖公朝齊杜引此爲證遂言五年再相朝是時覇主之法然則魯非覇主曹伯何以朝之曹豈推魯爲覇主而屈已以朝之也且云古之制也卽是古之聖王制爲此法天子不衰諸侯無覇明徳天子豈慮世衰覇主威權不行而爲之制此法敺諸侯以朝之此不達理之言耳然則諸侯之邦交者將以協近鄰結恩好安社稷息民人土宇相望竟界連接一世一朝疎濶太甚其於閒暇之年必有相朝之法周禮言世相朝者以其一舊一新彼此未狎於此之際必湏往朝舉其禮之大者不言惟有此事五年再相朝正是周禮之制周禮文不具耳文襄之覇其務不煩諸侯以五年再朝往來大數更制三年一聘五年一朝所以說諸侯也五年一朝者亦謂朝大國耳且彼因說弔葬非獨覇主之喪明使諸侯相共行此禮也覇主遭時制宜非能創制攺物諸侯或從時令或率舊章此在文防之後仍守舊制故五年再相朝也傳言古之制以文襄已攺故也昭十二年嵗聘間朝是周之諸侯朝天子之法故釋例引之云明王之制嵗聘以志業以觧朝聘之數尙書周官六年五服一朝孔傳云一朝防京師是再朝而防周之正禮也若然大行人云侯服一嵗一見甸服二嵗一見男服三嵗一見采服四嵗一見衛服五嵗一見要服六嵗一見拘於服數朝者大行人所云謂貢物而見或君自至或遣臣來除此貢物之外別有朝防之禮沈氏以爲諸侯五年再相朝及昭十三年皆爲朝牧伯之法以間朝以講禮與再朝而防是三嵗之朝與六年之朝大率言之是五年之內再相朝也但魯非曹之伯國而沈云朝牧伯之禮又昭十三年朝盟主之法亦無明證沈氏之言未可從也】○齊人或爲孟氏謀注孟氏公孫敖家慶父爲長庶故或稱孟氏疏【正義曰公孫敖慶父之子杜以慶父與荘公異母庶長稱孟𨿽彊同於適自稱爲仲以其實是長庶故時人或稱孟氏一】曰魯爾親也飾棺寘諸堂阜注堂阜齊魯竟上地飾棺不殯示無所歸音義【寘之防反竟音境殯必刃反】疏【正義曰喪大記云飾棺君龍帷黼荒火三列黻三列素錦褚加帷荒纁紐六大夫畫帷畫荒火三列黻三列素錦褚纁紐二紐二鄭云飾棺者以華道路及壙中不欲使眾惡其親也荒防也在旁曰帷在上曰荒皆所以衣柳也士布帷布荒君大夫加文章焉黼荒緣邊爲黼文畫荒綠邊爲雲气火黻爲列於其中耳褚以襯覆棺又加帷荒於其上紐所以連結帷荒者也禮之飾棺惟有此耳齊人教之飾棺蓋依此大夫之制而爲之飾置諸堂阜故爲不殯示無所歸冀魯人哀之也沈氏云飾棺卽雜記云諸侯死於道其輤有裧緇布裳帷素錦以爲屋而行大夫死於道以布爲輤而行義或當然】魯必取之從之卞人以告注卞人魯卞邑大夫音義【卞皮彥反】疏【正義曰治邑大夫例呼爲人孔子父爲鄹邑大夫謂之鄹人知此卞人是卞邑大夫其邑近堂阜故見之而告魯君】惠叔猶毀以爲請注敖卒則恵叔請之至今期年而猶未已毀過喪禮音義【期居其反】疏【正義曰敖卒已向周年猶尙毀以爲請知敖卒卽請至今未已也傳言有毀是不復應毀故知毀過喪禮也劉云敖去年九月卒至今年夏據月未匝不得稱期年今知非者杜以傳云恵叔猶毀據日月之久欲盛言其逺故云期年但首尾二年亦得爲期年之義劉以未周十二月而規杜氏非也】立於朝以待命許之取而殯之注殯於孟氏之寢終叔服之言齊人送之書曰齊人歸公孫敖之喪爲孟氏且國故也注爲恵叔毀請且國之公族故聽其歸殯而書之音義【爲於僞反】葬視共仲注制如慶父皆以罪降音義【共音恭】聲已不視帷堂而哭注聲已恵叔母怨敖從莒女故帷堂音義【已音紀】疏【正義曰檀弓云屍未設飾故惟堂小斂而徹帷至大斂之節又帷堂以至於殯恆帷堂雜記云朝夕哭則不帷今聲已恨穆伯故朝夕哭仍帷堂檀弓又云帷殯非古自敬姜之哭穆伯始也與此相類也敬姜者穆伯妻又伯歜之母也穆伯季悼子之子公甫靖與敖非一人】襄仲欲勿哭注怨敖取其妻恵伯曰喪親之終也注惠伯叔彭生𨿽不能始善終可也史佚有言曰兄弟致美注各盡其美義乃繼音義【佚音逸】救乏賀善弔災祭敬喪哀情𨿽不同毋絕其愛親之道也子無失道何怨於人襄仲說帥兄弟以哭之他年其二子來注敖在莒所生音義【毋音無說音悅】疏【正義曰祭敬者謂助祭於兄弟之家盡其敬也喪哀者謂兄弟死喪之事竭其哀也情𨿽不同謂內相怨恨情𨿽不能和同當無絕其愛是相親之道也】孟獻子愛之聞於國注獻子谷之子仲孫蔑音義【聞音問或如字下同蔑亡結反】或譛之曰將殺子獻子以告季文子二子曰夫子以愛我聞我以將殺子聞不亦逺於禮乎逺禮不如死一人門於句鼆一人門於戾丘皆死注句鼆戾丘魯邑有冦攻門二子禦之而死音義【逺於萬反下同句七侯反鼆又作黽莫幸反戾力計反】疏【正義曰句鼆戾丘有冦攻門不書者服防云魯國中小冦非異國侵伐故不書也】○六月辛丑朔日有食之鼓用牲於社非禮也注得常鼓之月而於社用牲爲非禮疏【正義曰此與荘二十五年經文正同彼傳云非常此傳云非禮者彼失常鼓之月言鼓之爲非常此得常鼓之月而用牲爲非禮彼云六月實是七月傳因日月之變以起時歷之誤故釋例曰文十五年與荘二十五年經文皆同而更復發傳曰非禮者明前傳欲以審正陽之月後傳發例欲以明諸侯之禮而用牲爲非禮也此乃聖賢之微防而先儒所未諭也是解二傳不同之意】日有食之天子不舉注去盛饌音義【去起呂反饌仕眷反】疏【正義曰周禮膳夫掌王之食飲膳羞以養王及後世子王日一舉鼎十有二物皆有爼天地有災則不舉鄭云殺牲盛饌曰舉今雲天子不舉是去盛饌貶膳食也】伐鼓於社注責羣陰伐猶擊也疏【正義曰郊特牲云社祭土而主陰气也君南鄕於北墉下答陰之義也論語云鳴鼓而攻之伐鼓者是攻責之事故云責羣陰也日食者陰侵陽故責陰以救日孔安國尙書傳云凡日食天子伐鼓於社責上公然則社以上公配食天子伐鼓責羣陰亦以責上公也諸侯用幣於社請上公亦以請羣陰也互相備也】諸侯用幣於社注社尊於諸侯故請救而不敢責之疏【正義曰昭二十九年傳曰封爲上公祀爲貴神社稷五祀是尊是奉是社爲上公之神尊於諸侯禮用幣者皆是告請神明之事以社尊故用幣請救而不敢攻責也陰侵陽而請陰者請止而勿侵陽也】伐鼓於朝注退自責以昭事神訓民事君注天子不舉諸侯用幣所以事神尊卑異制所以訓民疏【正義曰天子不舉自貶食耳而以爲事神者畏敬神明乃自貶損徹膳不舉亦是事神之義故通以不舉爲事神也】示有等威古之道也注等威威儀之等差音義【差初佳反又初宜反】○齊人許單伯請而赦之使來致命注以單伯執節不移且畏晉故許之書曰單伯至自齊貴之也注單伯爲魯拘執旣免而不廢禮終來致命故貴而告廟音義【爲於僞反下似爲同拘音俱】○新城之盟注在前年蔡人不與注不防盟音義【與音預下同】晉卻缺以上軍下軍伐蔡注兼帥二軍曰君弱不可以怠注怠解也音義【解佳賣反】戊申入蔡以城下之盟而還凡勝國曰滅之注勝國絕其社稷有其土地音義【還音旋】獲大城焉曰入之注得大都而不有疏【正義曰此傳已發凡例襄十三年復發傳云用大師曰滅弗地曰入再發例者兵之所加不可細舉故舉舊策之典以例而言用大師起大眾重力以陷敵因而有之故曰勝國通以滅爲文也以成師重力𨿽獲大城得而弗有故直以出入爲辭曰入之而已城不包地國不通邑滅邑必主大師是故再發例也】○秋齊人侵我西鄙故季文子告於晉○冬十一月晉侯宋公衛侯蔡侯鄭伯許男曹伯盟於扈尋新城之盟且謀伐齊也注齊執王使且數伐魯音義【使所吏反下王使同數音朔】齊人賂晉侯故不克而還於是有齊難是以公不防注明今不序諸侯不以公不防故音義【難乃旦反下注同】書曰諸侯盟於扈無能爲故也注惡受其賂不能討齊音義【惡烏路反】凡諸侯防公不與不書諱君惡也注謂國無難不防議事故爲惡不書謂不國別序諸侯與而不書後也注謂後期也今貶諸侯以爲公諱故傳發例以明之音義【爲於僞反】疏【正義曰七年公防諸侯晉大夫盟於扈傳曰公後至故不書所防因發例云凡諸侯不書所防後也後至不書其國辟不敏也彼乃議事而君後期諱君之惡故摠稱諸侯此亦摠稱諸侯不防非公之罪而經文相似傳辯諸嫌故更復發例而以善形惡凡諸侯爲議事聚防而公不與則不曆書諸國諱君惡也若公實預防而亦不書諸國爲公後期也卽七年扈之盟是也今與此防受賂捨罪致使魯有齊患公𨿽不與非公之罪經與後期文同似爲公諱故傳發例以明之此防公𨿽不與非公惡也】○齊人來歸子叔姬王故也注單伯𨿽見執能守節不移終達王命使叔姬得歸○齊侯侵我西鄙謂諸侯不能也注不能討已遂伐曹入其郛討其來朝也注此年夏朝季文子曰齊侯其不免乎已則無禮注執王使而伐無罪音義【已音紀使所吏反】而討於有禮者曰女何故行禮禮以順天天之道也已則反天而又以討人難以免矣詩曰胡不相畏不畏於天注詩小雅音義【女音汝相息亮反又如字】疏【正義曰言曰者原齊侯之意而爲之辭也責曹曰女何故行禮謂責於朝魯也天道以卑承尊人道以小事大禮者自卑而尊人朝者謙順以行禮行禮以順天是天之道也○此詩小雅雨無正之篇胡何也詩人責朝廷之臣女羣臣上下何以不相畏乎女上下不相畏乃是不畏於天也】君子之不虐防賤畏於天也在周頌曰畏天之威於時保之注詩周頌言畏天威於是保福祿不畏於天將何能保以亂取國奉禮以守猶懼不終多行無禮弗能在矣注爲十八年齊弒商人傳音義【守手又反】

春秋左傳注疏卷十九

春秋左氏傳注疏卷十九考證

叔仲彭生防晉卻缺於承筐音義叔又作州○【臣浩】按叔又作州四字疑衍

叔孫得臣敗狄於咸注咸魯地○【臣召南】按杜顯言魯地以異於僖十三年齊桓防諸侯之咸也

傳潘崇復伐麇至於錫宂○【臣召南】按地理誌漢中郡錫縣注應邵曰音陽師古曰卽春秋所謂錫宂

傳齊襄公之二年注魯桓之十六年○【臣召南】按史記魯世家曰齊恵公二年鄋瞞伐齊齊王子城父獲其弟榮如埋其首於北門裴駰集解曰按年表齊惠公二年魯宣公之二年也史記於此事全用左傳首尾而以爲恵公二年事則異矣

季孫行父帥師城諸及鄆注鄆莒魯所爭者○【臣召南】按魯地名鄆者有二此年季孫所城東鄆也與莒分界今沂水縣北之城是成四年城鄆以備晉及昭公所居此西鄆也今鄆城縣東有故城

傳且請絕叔姬注未歸而卒○歸監夲訛作笄今攺正傳羣舒叛楚○【臣浩】按魯頌曰荊舒是懲傳於此言叛楚則知從前結連比附之日久矣

傳秦伯使西乞術來聘○【臣召南】按劉敞曰內大夫未賜族者猶不氏安知此術非未賜族者乎按西乞術於戰殽時已氏西乞則杜注所云術不稱氏史略文未可駁也

傳寡君敢辭玉○趙汸補注曰聘義以圭璋聘重禮也已聘而還圭璋此輕財而重禮之義也然則禮終必還玉非不欲與秦爲好也傳錄賔主辭令以見秦人之進於禮下云國無陋矣是也杜說非

又疏其意欲致與主國且受之而防仲辭之者爲不欲與秦爲好因謙退辭還也○監夲訛作且主之且襄仲辭之者爲不欲與秦爲好國謙退禮終還訛謬不可斷句今訂正

傳其處者爲劉氏○【臣召南】按孔氏疑此文爲漢儒所加不易之論也

邾人伐我南鄙叔彭生帥師伐邾○【臣浩】按叔彭生卽十一年防卻缺於承筐之叔仲彭生也陸氏謂仲衍字觀此經殆信

傳宋華耦來盟其官皆從之書曰宋司馬華孫貴之也○葉夢得曰諸侯相聘使介有常不聞其官皆從也以此爲貴豈春秋之意哉趙汸補注曰華孫公子鮑之黨來盟蓋結魯以輔簒不稱使不名者非時君所使無所受命從史文也書官者夫子特筆使與八年之書官者相首尾以異其事左氏於筆削之防無傳惟谷梁傳曰以其官稱無君之辭也惜爲其學者不能發明

傳諸侯五年再相朝以修王命古之制也○劉敞曰尙書周官六年五服一朝不得於諸侯亦五年一朝也大行人職曰凡諸侯邦交嵗相問殷相聘世相朝此爲得中趙汸補注曰曹伯以文十一年來朝至十五年再來偶合五年之數傳遂以爲古制由不見周禮耳

春秋左氏傳注疏卷十九考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷二十【起文公十六年盡十八年】

晉杜氏注唐陸徳明音義孔頴達疏

經十有六年春季孫行父會齊侯於陽谷齊侯弗及盟注及與也

夏五月公四不視朔注諸侯每月必告朔聽政因朝於廟今公以疾闕不得視二月三月四月五月朔也春秋十二公以疾不視朔非一也義無所取故特舉此以表行事因明公之實有疾非詐齊疏【正義曰天子頒朔於諸侯諸侯受而藏之於祖廟每月之朔以特羊告廟受而施行之遂聽冶此月之政謂之視朔因以其日又以朝享之禮祭皇考以下謂之朝廟此年公疾自二月至於五月已經四月不得視朔故書公四不視朔傳稱正月及齊平公有疾使季文子防齊侯則正月公初疾不得視二月朔至五月而四故知不得視二月三月四月五月朔也春秋十二公二百四十二年計有三千餘月公以疾不視朔當非一也餘皆不書而此獨書者公身有疾不得視朔國事不廢義無所取因此齊侯疑公故特舉此以表行事餘皆從可知也釋例曰魯之羣公以疾不視朔多矣因有事而見一此猶釋不朝正之義是其事也又於時齊侯不信公實有疾書此者且明公實有疾非詐齊也史之所書當書其始不於二月書之而以五月書者二月公始有疾未知來月瘳否不得豫書其數王六月公瘳乃積前數之闕故以五月書四也昭二十三年公如晉至河有疾乃復彼書有疾此不言有疾者在道而還容有他故昭十二年十三年公如晉至河乃復皆爲晉人辭公而還非爲疾也故須書有疾以辯之公不視朔惟有疾耳無所分辯故不書疾也告朔謂告於祖廟視朔謂聽治月政視朔由公疾而廢其告朔或有司告之不必廢也論語云子貢欲去告朔之餼羊必是廢其禮而羊在蓋從是以後更有不告朔者故欲去其羊耳六年閏月不告月書經以譏之在後若不告朔不復書之者蓋以閏月不告其譏已明故於後不復譏之閔二年吉禘於莊公已譏其速文二年大事於大廟不復譏之當亦如彼之類不重譏也】

六月戊辰公子遂及齊侯盟於郪丘注信公疾且以賂故郪丘齊地音義【郪音西又七西反】

秋八月辛未夫人姜氏薨注僖公夫人文公母也毀泉臺注泉臺臺名毀壊之也音義【壊音怪】

楚人秦人巴人滅庸音義【巴必麻反】

冬十有一月宋人弒其君杵臼注稱君君無道也例在宣四年音義【杵昌呂反臼彊栁反】

傳十六年春王正月及齊平注齊前年再伐魯魯爲受弱故平音義【爲於僞反】公有疾使季文子會齊侯於陽谷請盟齊侯不肯曰請俟君間注間疾瘳音義【間如字瘳勅周反差也】○夏五月公四不視朔疾也公使襄仲納賂於齊侯故盟於郪丘○有蛇自泉宮出入於國如先君之數注伯禽至僖公十七君音義【伯禽至僖公十七君史記魯世家魯公伯禽子考公酋弟焬公熙子幽公宰弟魏公防子厲公擢弟獻公具子眞公濞弟武公敖子懿公戲弟孝公稱子惠公弗皇子隠公息姑弟桓公允子莊公同子閔公開兄僖公申十七也魏公世本作徽公眞公一作愼公】疏【正義曰魯世家魯公伯禽子考公酋弟焬公熙子幽公宰弟魏公防子厲公擢弟獻公具子眞公濞弟武公敖子懿公戲弟孝公稱子惠公弗皇子隠公息姑弟桓公允子莊公同子閔公開兄僖公申周公不之魯從魯公數之爲十七君也】秋八月辛未聲姜薨毀泉臺注魯公以爲蛇妖所出而聲姜薨故壞之音義【壞音怪】疏【正義曰蛇自宮出而毀其臺則臺在宮內人見從宮而出毀臺幷毀其宮也注正義曰人見蛇出而姜薨以爲臺是妖之穴仍謂此處有妖更將爲害毀之所以絕其源安民意也故釋例曰眾蛇自泉臺出如先君之數入於國聲姜之薨適與妖防而國以爲災遂毀泉臺書毀而不變文以示義曰君人之心一國之俗須此爲安故不譏也以不變文知不譏也不書蛇入國者鸜鵒非魯國之有故書其所無蛇是魯地所有姜薨不由此蛇凡物不爲災則不書也】○楚大饑戎伐其西南至於阜山師於大林又伐其東南至於陽丘以侵訾枝注戎山夷也大林陽丘訾枝皆楚邑音義【饑音饑一音機訾子斯反】疏【正義曰四夷之名隨方定稱則曰東夷西戎南蠻北狄其當處立名則各從方號故北戎病燕齊侯伐山戎北方得有戎故楚西亦有戎戎是山間之民夷爲四方總號故云戎山夷也】庸人帥羣蠻以叛楚注庸今上庸縣屬楚之小國麇人率百濮聚於選將伐楚注選楚地百濮夷也音義【麇九倫反濮音卜選息兗反又息戀反】疏【正義曰將欲伐楚聚於此地故知是楚地也牧誓武王伐紂有庸濮從之孔安國云庸濮在江漢之南是濮爲西南夷也釋例曰建寧郡南有濮夷濮夷無君長總統各以邑落自聚故稱百濮也下云各走其邑是無君長統之】於是申息之北門不啟注備中國疏【正義曰申息北接中國有防比從北來故二邑北門不敢開也】楚人謀徙於阪髙注楚險地音義【阪音反一音扶板反】蒍賈曰不可我能往防亦能往不如伐庸夫麇興百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷注濮夷無屯聚見難則散歸音義【蒍於委反屯徒門反聚才住反又如字難乃旦反又如字】自廬以往振廩同食注往往伐庸也振發也廩倉也同食上下無異饌也音義【廬力於反又音盧廩力甚反】次於句澨注楚西界地音義【句古侯反澨市世反】使廬戢棃侵庸注戢棃廬大夫及庸方城注方城庸地上庸縣東有方城亭庸人逐之囚子窻注窻戢棃官屬音義【窻初江反】三宿而逸曰庸師眾羣蠻聚焉不如復大師注還復句澨師且起王卒合而後進師叔曰不可注師叔楚大夫潘尫也音義【卒子忽反尫烏黃反】姑又與之遇以驕之彼驕我怒而後可克先君蚡冒所以服陘隰也注蚡冒楚武王父陘隰地名音義【可克或作可擊蚡扶粉反冒莫報反史記楚世家云蚡冒卒弟熊達殺蚡冒子而代立是爲楚武王與杜異陘音刑隰音習】疏【正義曰劉云按楚世家蚡冒卒弟熊達殺蚡冒子而代立是爲楚武王則蚡冒是兄不得爲父今知不然者以世家之文多有紕繆與經傳異者非是一條杜氏非不見其文但見而不用耳劉以世家而規杜非也言服陘隰則陘隰本是他國蚡冒始服之也釋例陘隰與僖四年次於陘爲一地頴川召陵縣南有陘亭楚自武王始居江漢之間則蚡冒之時未至中土不應已能越申息服潁川之邑疑非也】又與之遇七遇皆北注軍走曰北音義【北如字一音佩】惟裨鯈魚人實逐之注裨鯈魚庸三邑魚魚復縣今巴東永安縣輕楚故但使三邑人逐之音義【裨婢支反鯈直畱反】庸人曰楚不足與戰矣遂不設備楚子乘驛會師於臨品注驛傳車也臨品地名音義【驛人實反傳丁戀反】疏【正義曰釋言云驛傳也舍人曰驛尊者之傳也郭璞曰傳車驛馬之名也】分爲二隊注隊部也兩道攻之音義【隊徒對反注同】子越自石溪子貝自仞以伐庸注子越鬭椒也石溪仞入庸道音義【溪苦兮反本又作谿貝浦蓋反今俗本多作員音云仭人愼反】秦人巴人從楚師羣蠻從楚子盟注蠻見楚彊故遂滅庸注傳言楚有謀臣所以興○宋公子鮑禮於國人注鮑昭公庶弟文公也音義【鮑步卯反】宋饑竭其粟而貸之年自七十以上無不饋詒也時加羞珍異注羞進也音義【上時掌反饋其媿反詒以支反又以志反遺也】無日不數於六卿之門注數不疏音義【數音朔注冋】國之材人無不事也注有賢材者親自桓以下無不卹也注桓鮑之曾祖疏【正義曰禮於國人總言接待之也竭其粟而貸與國之饑民也禮與人物曰饋詒遺也饋詒皆是與人物之名也民年七十以上無有不饋遺以飲食也珍異謂非常美食羞進也時加進珍異者謂四時初出珍異之物也無有一日不數數於六卿之門言參請不絕也國之賢材之人無不事公子皆事之也其族親自桓公以下子孫無不卹公子皆賑卹之也】公子鮑美而艷襄夫人欲通之注鮑適祖母音義【艷以驗反適丁歷反】而不可注以禮防閒夫人助之施昭公無道國人奉公子鮑以因夫人於是華元爲右師注華元督曾孫代公子成音義【施式防反】疏【正義曰世本雲華督生世子家家生華孫禦事事生華元右師是也】公孫友爲左師華耦爲司馬注代公子卬鱗鱹爲司徒蕩意諸爲司城公子朝爲司防注代華禦事音義【鱹古亂反朝如字】初司城蕩卒公孫壽辭司城注壽蕩之子請使意諸爲之注意諸壽之子旣而告人曰君無道吾官近懼及焉注禍及己棄官則族無所庇子身之貳也姑紓死焉注姑且也紓緩也音義【庇必利反又悲位反紓音舒】𨿽亡子猶不亡族注已在故也旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人注君祖母諸侯祖母之稱謂襄夫人音義【盍戶臘反稱尺證反】疏【正義曰襄十六年傳蒯瞶告周云蒯瞶得罪於君父君母謂母爲君母則祖母爲君祖母矣故云君祖母者諸侯祖母之稱也昭公成公之子襄公之孫故襄夫人是其祖母也】諸侯誰納我且旣爲人君而又爲人臣不如死盡以其寶賜左右以使行注行去也夫人使謂司城去公對曰臣之而逃其難若後君何注言無以事後君音義【難乃旦反】○冬十一月甲寅宋昭公將田孟諸未至夫人王姬使帥甸攻而殺之注襄夫人周襄王妹故稱王姬帥甸郊甸之帥音義【甸徒徧反】疏【正義曰周禮載師云以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地以小都之田任縣地以大都之田任疆地凡任地近郊十一逺郊二十而三甸稍縣都皆無過十二彼從國都而出計逺近節級而別爲之名鄭元引司馬法王國百里爲郊二百里爲州甸三百里爲野稍四百里爲縣五百里爲都諸侯之與天子竟𨿽不同亦當近國爲郊郊外爲甸天子之甸爲公邑之田則諸侯之甸亦公邑也帥甸者甸地之帥當是公邑之大夫也獨言帥甸無以相明故舉類言之云郊甸之帥其實正是甸地之帥非郊地之帥也】蕩意諸死之注不書不告書曰宋人弒其君杵臼君無道也注始例發於臣之罪今稱國人故重明君罪音義【重直用反】疏【正義曰宣四年傳例曰凡弒君稱君君無道也稱臣臣之罪也彼是弒君大例經下注云例在宣四年指彼例也彼𨿽在此之後乃是例之初始故謂彼爲始例彼因歸生弒君而發傳例是始例發於臣之罪也此稱宋人弒其君文異於彼故重明君罪謂與彼例爲重也釋例曰鄭靈宋昭文異而例同重發以同之】文公卽位使母弟須爲司城注代意諸華耦卒而使蕩虺爲司馬注虺意諸之弟音義【虺況鬼反】

經十有七年春晉人衞人陳人鄭人伐宋注自閔僖以下終於春秋陳侯常在衞侯上今大夫會在衞下傳不言陳公孫寧後至則寧位非上卿故也疏【正義曰釋例班序譜自隠至莊十四年四十三歲衞與陳凡四會衞在陳上莊十五年盡僖十七年三十五歲凡八會陳在衞上莊十六年幽盟之下注云齊桓始霸楚亦始彊陳侯介於二大國之間而爲三恪之客故齊桓因而進之遂班在衞上終於春秋但齊桓升陳於衞上乃在莊之中年不得以莊爲始故云自閔僖以下終於春秋陳侯常在衞上也今此大夫會伐宋貶之稱人而陳在衞下襄二十六年澶淵之會傳稱宋向戍後至退在鄭良霄之下此傳其歷序大夫之名不言公孫寧以後至被退成三年傳曰次國之上卿當大國之中中當其下下當其上大夫彼言大夫位有尊卑次序以之升降則公孫寧位非上卿故降在衞下也檢春秋上下亦有後至無傳而杜云後至者則秦小子憖是也案彼則公孫寧未必非後至但杜通兩解故云非上卿耳】

夏四月癸亥葬我小君聲姜

齊侯伐我西鄙注西當爲北蓋經誤音義【西當爲北出注】疏【正義曰經言西鄙傳言北鄙服防以爲再來伐魯西鄙書北鄙不書諱仍見伐按經十五年秋齊人侵我西鄙冬齊侯侵我西鄙僖二十六年春齊人侵我西鄙夏齊人伐我北鄙皆仍見侵伐書而不諱此何獨諱而不書凡言諱者諱國惡也齊侯無道而伐我我非有惡而可諱何以諱其仍伐故知正是一事經文誤耳知非傳誤者魯求與平卽盟於谷谷是濟北谷城縣也谷在魯北知北鄙是也】六月癸未公及齊侯盟於谷

諸侯會於扈注昭公𨿽以無道見弒而文公猶宜以弒君受討故林父伐宋以失所稱人晉侯平宋以無功不序明君𨿽不君臣不可不臣所以督大教音義【弒本或作殺音試下同】疏【正義曰弒君稱君君之罪者欲以懲創人君使爲鑑戒不書弒者之名以見君亦合死其君𨿽則合死要非臣所得弒故文公宜以弒君受討林父稱人諸侯不序責死者罪弒者所以督大教大敎謂尊君卑臣之教也】

秋公至自谷注無傳

冬公子遂如齊

傳十七年春晉荀林父衞孔達陳公孫寧鄭石楚伐宋討曰何故弒君猶立文公而還卿不書失其所也注卿不書謂稱人○夏四月癸亥葬聲姜有齊難是以緩注過五月之例音義【難乃旦反下及注皆同】○齊侯伐我北鄙襄仲請盟六月盟於谷注晉不能救魯故請服○晉侯搜於黃父注一名黑壤晉地音義【父音甫壤如丈反】遂復合諸侯於扈平宋也注傳不列諸國而言復合則如上十五年會扈之諸侯可知也音義【復扶又反注同】公不與會齊難故也書曰諸侯無功也注刺欲平宋而復不能音義【與音預】於是晉侯不見鄭伯以爲貳於楚也鄭子家使執訊而與之書以告趙宣子注執訊通訊問之官爲書與宣子音義【訊音信】疏【正義曰使執訊使之行適晉也與之書與此執訊書令持以告宣子】曰寡君卽位三年注魯文二年召蔡侯而與之事君九月蔡侯入於敝邑以行注行朝晉也敝邑以侯宣多之難寡君是以不得與蔡侯偕注宣多旣立穆公恃寵專權音義【偕音皆】十一月克減侯宣多而隨蔡侯以朝於執事注減損也難未盡而行言汲汲於朝晉音義【汲音急】十二年六月歸生佐寡君之嫡夷注歸生子家名夷大子名音義【嫡丁歷反】以請陳侯於楚而朝諸君注請陳於楚與俱朝晉十四年七月寡君又朝以蕆陳事注蕆勑也勑成前好音義【蕆勑展反勑也前好呼報反一本作事】疏【正義曰蕆之爲勑無正訓也先儒相傳爲然賈服皆云蕆勑也】十五年五月陳侯自敝邑往朝於君往年正月燭之武往朝夷也注將夷往晉朝八月寡君又往朝以陳蔡之密邇於楚而不敢貳焉則敝邑之故也注密邇比近也音義【比毗志反】𨿽敝邑之事君何以不免注免免罪也在位之中一朝於襄注襄公音義【朝直遙反】而再見於君注君靈公也音義【見賢徧反】疏【正義曰鄭穆公以僖三十三年卽位晉襄公以文公六年卒一朝於襄三年十一月也再見於君十四年七月往年八月也或者十四年七月寡君又朝勑成陳事再見於君謂往年正月燭之武往朝夷八月寡君又朝是也】夷與孤之二三臣相及於絳注孤之二三臣謂燭之武歸生自謂也絳晉國都疏【正義曰禮諸侯與臣民言自謂寡人小國之君自稱曰孤臣與他國之人言稱已君爲寡君此歸生對晉稱已君當云寡君之二三臣昭十九年子產對晉人云寡君之二三臣札瘥天昏是其事也此言孤者蓋鄭伯身自對晉或自稱孤歸生因卽以孤言其君也】𨿽我小國則蔑以過之矣今大國曰爾未逞吾志敝邑有亡無以加焉古人有言曰畏首畏尾身其餘幾注言首尾有畏則身中不畏者少音義【幾居豈反】又曰鹿死不擇音注音所茠蔭之處古字聲同皆相假借音義【茠虛求反蔭於鴆反】疏【正義曰釋言云庇茠蔭也舍人曰庇蔽也茠依止也郭璞曰今俗呼樹蔭爲茠杜意言本當作蔭古字聲同皆相假借故傳作音言鹿死不擇庇蔭之處諭已不擇所從之國欲復楚也服防云鹿得美艸呦呦相呼至於困廹將死不暇復擇善音急之至也劉從服說以爲音聲謂不擇音聲而出之難杜今知不然者以傳云鋌而走險急何能擇言走險論其依止之處以其怖急得險則停不能選擇寛靜茠蔭之所傳文所論止言其出處所在不論音聲好惡故杜不依服義劉以爲音聲而規杜非也】小國之事大國也徳則其人也注以徳加已則以人道相事不徳則其鹿也鋌而走險急何能擇注鋌疾走貌言急則欲蔭芘於楚如鹿赴險音義【鋌他頃反芘必利反又悲位反本或作茠】疏【正義曰鋌文連走故爲疾走貌】命之罔極亦知亡矣注言晉命無極將悉敝賦以待於鯈惟執事命之注鯈晉鄭之竟言欲以兵距晉音義【鯈直畱反竟音境】文公二年六月壬申朝於齊注鄭文二年六月壬申魯莊二十三年六月二十四日四年二月壬戍爲齊侵蔡注魯莊二十五年二月無壬戌壬戌三月二十日音義【爲於僞反】亦獲成於楚注鄭與楚成居大國之間而從於彊令豈其罪也注令號令也大國若不圖無所逃命晉鞏朔行成於鄭趙穿公壻池爲質焉注趙穿卿也公壻池晉侯女壻音義【鞏九勇反質音致下同】○秋周甘歜敗戎於邥垂乘其飲酒也注歜周大夫邥垂周地河南新城縣北有垂亭爲成元年晉侯平戎於王張本音義【歜昌欲反邥於審反】○冬十月鄭大子夷石楚爲質於晉注夷靈公也石楚鄭大夫○襄仲如齊拜谷之盟復曰臣聞齊人將食魯之麥以臣觀之將不能齊君之語偸臧文仲有言曰民主偸必死注偸猶苟且音義【偸他侯反】

經十有八年春王二月丁丑公薨於臺下

秦伯防卒注無傳未同盟而赴以名音義【防於耕反】

夏五月戊戍齊人弒其君商人注不稱盜罪商人疏【正義曰弒君稱臣臣之罪賤臣弒君則稱盜哀四年盜殺蔡侯申是也盜字當臣名之處以賤不得書名變文謂之盜耳此弒商人者邴歜閻職亦應書盜不稱盜弒者罪商人今從弒君稱君之例也】

六月癸酉我君文公

秋公子遂叔孫得臣如齊注書二卿以兩事行非相爲介音義【介音界】疏【正義曰卿爲卿介則書使不書介僖二十六年公子遂臧孫辰如楚乞師書遂不書辰是其正也襄十四年季孫宿叔老並書之者晉人敬之自爾以後晉人輕魯幣而益敬其使故特兩書之於法不應書也此傳稱惠公立故且拜是以兩事行非相爲介故並書之耳定六年季孫斯仲孫何忌如晉傳稱桓子獻鄭俘孟孫報夫人之幣亦以兩事行故並書之但彼非是同時受命經應各自爲文但以晉人輕之故不各自別書與此意少異也】

冬十月子卒注先君旣不稱君者魯人諱弒以未成君書之子在喪之稱音義【弒申志反木又作殺之稱尺證反】疏【正義曰齊公子商人弒其君捨以先君旣故稱君也此亦先君旣不稱君者魯人諱弒成君以未成君書之也子者前在喪之稱也若言猶在喪而自卒然諱之也釋例曰公子惡魯之正適嗣位免喪則魯君也襄仲遂倚齊而弒之國以爲諱故不稱君若言君之子也】

夫人姜氏歸於齊

季孫行父如齊注無傳

莒弒其君庶其注稱君君無道也疏【正義曰楚世子商臣弒君言世子此傳稱太子僕因國人以弒紀公不稱世子而稱臣者以見君無道傳言多行無禮於國是其無道之狀十六年宋人弒其君杵臼稱國又稱人此直云莒弒其君庶其不稱人者釋例曰劉賈許頴以爲君惡及國朝則稱國以弒君惡及國人則稱人以弒按傳鄭靈宋昭經文異而例同故重發以同之子弒其父又嫌異於他臣亦重明其不異旣不碎辯國之與人而傳云莒紀公多行無禮於國太子僕因國人以弒之經但稱國不稱人知國之與人𨿽言別而事同也】

傳十八年春齊侯戒師期注將以伐魯而有疾醫曰不及秋將死公聞之卜曰尙無及期注尙庶幾也欲令先師期死音義【令力呈反先悉薦反下同】惠伯令龜注以卜事告龜疏【正義曰周禮大卜大祭祀則眡髙命龜鄭云命龜告龜以所卜之事士喪禮卜命龜云哀子某來日某卜其父某甫考降無有近悔如此之類是令龜之辭也令者告令使知其意與命同也】卜楚丘占之曰齊侯不及期非疾也君亦不聞注言君先齊侯終令龜有咎注言令龜者亦有凶咎見於卜兆爲惠伯死張本音義【見賢徧反】二月丁丑公薨○齊懿公之爲公子也與邴歜之父爭田弗勝及卽位乃掘而則之注斷其屍足音義【邴音丙又彼病反歜昌欲反掘其勿反又其月反刖音月又五刮反斷丁管反】而使歜僕注僕禦也納閻職之妻而使職驂乘注驂乘陪乘音義【驂七南反乘繩證反注同】夏五月公遊於申池注齊南城西門名申門齊城無池惟此門左右有池疑此則是二人浴於池歜以撲抶職注撲箠也抶擊也欲以相感激音義【撲普卜反字宜從手作木邊非也抶勅乙反箠市橤反又之橤反激古歷反】職怒歜曰人奪女妻而不怒一抶女庸何傷職曰與刖其父而弗能病者何如注言不以父刖爲病恨音義【女音汝】乃謀弒懿公納諸竹中歸舍爵而行注飲酒訖乃去言齊人惡懿公二人無所畏音義【捨音赦置也惡烏路反】齊人立公子元注桓公子惠公○六月文公○秋襄仲莊叔如齊惠公立故且拜也注襄仲賀惠公立莊叔謝齊來會○文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可注叔仲惠伯音義【嬴音盈嬖必計反長丁丈反屬音燭】仲見於齊侯而請之齊侯新立而欲親魯許之音義【見賢徧反】疏【正義曰惡是齊甥齊侯許廢惡者惡以世適嗣立不受齊恩宣以非分得國荷恩必厚齊侯新立欲親魯爲援故許之】○冬十月仲殺惡及視而立宣公注惡大子視其母弟殺視不書賤之書曰子卒諱之也仲以君命召惠伯注詐以子惡命疏【正義曰傳因殺惡之下卽云而立宣公其實宣公之立當在惠伯死後惡𨿽已死未告外人故詐以子惡之命召惠伯使入公冉務人疑其宮內有變謂非子惡之命故入必死云耳亦未是審知惡已罪也】其宰公冉務人止之曰入必死叔仲曰死君命可也公冉務人曰若君命可死非君命何聽弗聽乃入殺而埋之馬矢之中注惠伯死不書者史畏襄仲不敢書殺惠伯音義【聽吐定反】公冉務人奉其帑以奔蔡旣而復叔仲氏注不絕其後○夫人姜氏歸於齊大歸也注惡視之母出姜也嫌與有罪出者異故復發傳音義【復扶又反】將行哭而過市曰天乎仲爲不道殺適立庶市人皆哭魯人謂之哀姜注所謂出姜不允於魯音義【過古禾反又古臥反適丁歷反】○莒紀公生大子僕又生季佗愛季佗而黜僕且多行無禮於國注紀號也莒夷無諡故有別號音義【佗徒何反】僕因國人以弒紀公以其寶玉來奔納諸宣公公命與之邑曰今日必授季文子使司宼出諸竟曰今日必達注未見公而文子出之故來不書音義【竟音境】公問其故季文子使大史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也音義【大史音泰隊直類反養余亮反鷹於陵反鸇之然反說文止仙反字林已仙反】疏【正義曰釋鳥云鷹來鳩郭璞曰來當爲爽字之誤耳左傳作爽鳩是也又云晨風鸇舍人曰晨風名鸇鸇鷙鳥名郭璞曰鷂屬也】先君周公制周禮曰則以觀徳注則法也合法則爲吉徳徳以處事注處猶制也事以度功注度量也音義【度待洛反注及下同】功以食民注食養也音義【食音嗣注同】作誓命曰毀則爲賊注誓要信也毀則壞法也音義【壞音怪】掩賊爲藏注掩匿也音義【匿女乙反】竊賄爲盜注賄財也盜器爲姦注器國用也主藏之名注以掩賊爲名賴姦之用注用姦器也爲大凶徳有常無赦注刑有常在九刑不忘注誓命以下皆九刑之書九刑之書今亡疏【正義曰言制周禮曰作誓命曰謂制禮之時有此語爲此誓耳此非周禮之文亦無誓命之書在後作九刑者記其誓命之言著於九刑之書耳徳者得也自得於心心之所得有惡有善欲知善惡以法觀之合法則爲吉徳不合法則爲凶徳故曰則以觀徳也旣有善徳乃能制斷事宜故曰徳以處事也旣爲其事務求成功度量功勲必功成乃善故曰事以度功也民不自治立君牧養作事成功所以養食下民故曰功以食民也其意言在上位者必有法則乃爲養民之主將言莒僕無可法則故言此以張本也又作要信誓命以戒後人曰有人毀法則者是爲賊言其賊敗法也掩匿賊人是爲藏言其藏罪人也竊人財賄謂之爲盜盜人器用謂之爲姦主爲藏匿罪人之名恃賴姦人所盜之用爲極大之凶徳有常刑無赦其事在九刑之書不遺忘也以宣公容納莒僕爲主藏受其寶玉爲賴姦故舉此以極諫也注正義曰昭六年傳曰夏有亂政而作禹刑商有亂政而作湯刑周有亂政而作九刑三辟之興皆叔世也叔世謂衰世世衰民慢作嚴刑以督之稱其創制聖王以爲所作之法夏作禹刑商作湯刑則周作九刑作周公之刑也此云周公作誓命其事在九刑知自誓命以下皆九刑之書所載也謂之九刑必其諸法有九而九刑之書今亡不知九者何謂服防云正刑一議刑八卽引小司宼八議議親故賢能功貴勤賓之辟此八議者載於司宼之章周公已制之矣後世更作何所復加但所議八等之人就其所犯正刑議其可赦以否八者所議其刑一也安得謂之八刑杜知其不可故不解之】行父還觀莒僕莫可則也注還猶周旋音義【還音旋】孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也注兆域也保而利之則主藏也以訓則昬民無則焉不度於善注度居也而皆在於凶徳是以去之昔髙陽氏有才子八人注髙陽帝顓頊之號八人其苖裔音義【去起莒反顓音專頊許玉反裔以制反】疏【正義曰先儒舊說及譙周古史考皆以顓頊帝嚳爲帝之身號髙陽髙辛皆國氏土地之號髙陽次少昊髙辛次髙陽堯承髙辛之後孔子之錄尙書自堯爲始史籍之說皇帝其言不經大戴禮五帝徳司馬遷五帝紀皆言顓頊帝嚳代別一人春秋緯命歷序顓頊傳九世帝嚳傳八世典籍散亡無以取信要二帝子孫至舜時始用必非帝之親子其八人者不能知其出生本系枝派逺近故略言其苖裔耳】蒼舒隤敳禱戭大臨尨降庭堅仲容叔達注此卽垂益禹臯陶之倫庭堅卽臯陶字音義【隤徒回反敳五才反一音五回反韋昭音瑰搗直由反韋昭音桃戴以善反漢書作戭韋昭以震反尨莫江反降下江反陶音遙】疏【正義曰司馬遷采帝系世本以爲史記其夏本紀稱禹是顓頊之後秦本紀稱臯陶是顓頊之後伯益則臯陶之子垂之所出史無其文舊說相傳亦出顓頊故云此卽垂益禹臯陶之倫也服防云八人禹垂之屬也六年傳臧文仲聞六與蓼滅云臯陶庭堅不祀忽諸知庭堅臯陶爲一人其餘則不知誰爲禹誰爲益故云之倫之屬不敢斥言也班固漢書有古今人表銓量古人爲九等之次𨿽知禹益必在八愷稷契必在八元不能識知其人不得自相分配故八元八愷與臯陶禹稷並不出其名亦爲不知故也鄭注論語云臯陶爲士師號曰庭堅杜云庭堅臯陶字者古人名之與字難得審知言字者明其是一人也】齊聖廣淵明允篤誠天下之民謂之八愷注齊中也淵深也允信也篤厚也愷和也音義【愷開在反】疏【正義曰此並序八人總言其徳或原其心或據其行一字爲一事其義亦更相通齊者中也率心由道舉措皆中也聖者通也博達眾務庶事盡通也廣者寛也器字宏大度量寛也淵者深也知能周備思慮深遠也明者達也曉解事務照見幽防也允者信也終始不愆言行相副也篤者厚也志性良謹交遊欵密也誠者實也秉心純直布行貞實也以其徳行如是天下之民爲其美目謂之八愷愷和也言其和於物也孟子曰栁下惠聖之和者也注正義曰齊中釋言文允信篤厚釋詁文愷訓爲樂樂亦和也深水謂之淵故淵爲深也】髙辛氏有才子八人注髙辛帝嚳之號八人亦其苖裔音義【嚳苦毒反】伯奮仲堪叔獻季仲伯虎仲熊叔豹季貍注此卽稷契朱虎熊羆之倫音義【奮甫問反熊音雄貍力之反契息列反依字當作偰古文作卨熊彼皮反】疏【正義曰契後爲殷稷後爲周史記殷周皆爲帝嚳之後也此言伯虎仲熊尙書有朱虎熊羆二者其字相類知此卽稷契朱虎熊羆之倫也尙書更有夔龍之徒亦應有在元愷之內者但更無明證名字又殊不知與誰爲可故不復言之史記稷契皆爲帝嚳之子而上句注云其苖裔者史記堯亦帝嚳之子則稷契堯之親弟以堯之聖有大徳之弟久而不知舜始舉用以情而測理必不然且云世濟其美其間必應累世不容髙辛之下卽至其身馬遷傳聞於人未必盡得其實世族譜取史記之說又從而譏之云按鯀則舜之五世從祖父也而及舜共爲堯臣堯則舜之三從髙祖而妻其女此史記之疑者然則以其不可悉信故言苖裔以該之】忠肅共懿宣慈惠和天下之民謂之八元注肅敬也懿美也宣徧也元善也音義【徧音徧】疏【正義曰此亦總言其徳於義亦得相通忠者與人無隠盡心奉上也肅者敬也應機敏逹臨事恪勤也共者治身克謹當官理治也懿者美也保已精粹立行純厚也宣者徧也應受多方知思周徧也慈者愛出於心恩被於物也惠者性多哀務好拯窮匱也和者體度寛簡物無乖爭也以其徳行如是天下之民爲其美目謂之八元元善也言其善於事也論語曰善人爲邦百年亦可以勝殘去殺矣注正義曰肅敬釋訓文懿美釋詁文宣徧釋言文易文言曰元者善之長也】此十六族也世濟其美不隕其名注濟成也隕隊也音義【隕於敏反隊直類反】疏【正義曰此十六人耳而謂之族者以其各有親屬故稱族也世濟其美後世承前世之美不隕其名不隊前世之美名言其世有賢人積善而至其身也劉云各有大功皆賜氏族故稱族】以至於堯堯不能舉舜臣堯舉八愷使主后土注后土地官禹作司空平水土卽主地之官疏【正義曰後訓君也天稱皇天故地稱后土舜典云伯禹作司空呂刑云禹平水土則禹是土地之官故云主后土也】以揆百事莫不時序地平天成注揆度也成亦平也音義【揆葵癸反】疏【正義曰用禹爲主后土之官令以揆度百事百事無不揆度於是皆有次序得地平其化天成其施言有成功也注正義曰揆度釋言文度百事者令之豫自籌度爲之數量法制事成則平其可否使之總眾務也地平天成大禹謨之文孔安國雲水土治曰平五行敍曰成釋詁云成平也是成亦爲平其義一也】舉八元使布五教於四方注契作司徒五教在寛故知契在八元之中音義【契斯列反】疏【正義曰舜典云帝曰契百姓不親五品不遜汝作司徒敬敷五教在寛尙書契敷五教此云舉八元使布五教以此故知契在八元中也然則尙書禹作司空此云舉八愷使主后土以此亦知禹在八愷中也但不知八愷之中何者是禹八元之中何者是契矣主后土布五教是事之大者故舉以爲言非是各令八人共主一事故主土惟禹主教惟契余當別有所主或助而爲之尙書稱益佐禹治水是其助之事也】父義母慈兄友弟共子孝內平外成注內諸夏外夷狄音義【夏戶雅反】疏【正義曰一家之內父母兄弟子尊卑有五品父不義母不慈兄不友弟不共子不孝是五品不遜順也故使契爲司徒布五教於四方敎父以義教母以慈教兄以友教弟以共教子以孝是之謂五教此五教可常行又謂之五典也諸夏夷狄皆從其教是爲內平外成所云五典克從卽此內平外成之謂也】昔帝鴻氏有不才子注帝鴻黃帝掩義隱賊好行凶徳醜類惡物頑嚚不友是與比周注醜亦惡也比近也周密也音義【好呼報反嚚魚巾反心不則徳義之經爲頑口不道忠信之言爲嚚比毗志反】疏【正義曰醜亦惡也物亦類也指謂惡人等輩重復而言之耳比是相近也周是親密也惟是親愛之義非爲善惡之名論語云君子周而不比小人比而不周以君子小人相對故鄭云忠信爲周阿黨爲比觀文爲說也】天下之民謂之渾惇注謂驩兜渾惇不開通之貌音義【渾戶本反惇徒本反驩呼端反兜都侯反】疏【正義曰掩蓋義事而不行隱蔽其外而陰爲賊害也其有凶醜之類穢惡之物心頑而不則徳義之經口嚚而不道忠信之言如此惡人不可與之親友者此不才子於是與之相附近相親密言惡人所愛愛同已者也以其爲惡如是故天下之民爲之惡目謂之渾惇渾惇不開通之貌言其無所知也服防用山海經以爲驩兜人靣馬喙渾惇亦爲獸名注正義曰此傳所言說虞書之事彼云四罪爲共工驩兜三苖鯀也此傳四凶乃謂之渾惇窮奇檮杌饕餮檢其事以識其人堯典帝言共工之行雲靖言庸違傳說窮奇之惡云靖譖庸回二文正同知窮奇是共工也堯典帝求賢人驩兜舉共工應帝是與共工相比傳說渾惇之惡云醜類惡物是與比周知渾惇是驩兜也堯典帝言鯀行雲咈哉方命圯族傳說檮杌之罪云告頑捨嚚傲狠明徳卽是咈戻圯族之狀且鯀是顓頊之後知檮杌是鯀也尙書無三苖罪狀旣甄去三凶自然饕餮是三苖矣先儒盡然蓋無異說皆以行狀驗而知之也莊子稱南方之神其名爲鯈北方之神其名爲忽中央之神其名爲混沌混沌無七竅儵忽爲鑿之一日爲一竅七日而混沌死混沌與渾惇字之異耳莊子𨿽則寓言要以無竅爲混沌是渾惇爲不開通之貌此四凶者渾惇檮杌以狀貌爲之名窮奇饕餮以義理爲之名古人之意自異耳服防案神異經云檮杌狀似虎毫長二尺人靣虎足豬牙尾長丈八尺能鬭不退饕餮獸名身如牛人靣目在腋下食人】少皥氏有不才子注少皥金天氏之號次黃帝音義【少詩照反注同皥胡老反】疏【正義曰金天國號少皥身號譙周云金天氏能修大皥之法故曰少皥也其次黃帝則昭十七年傳有其事】毀信廢忠崇飾惡言靖譖庸回服讒搜慝以誣盛徳注崇聚也靖安也庸用也回邪也服行也搜隱也慝惡也盛徳賢人也音義【搜所畱反慝他得反邪似嗟反】疏【正義曰毀信者謂信不足行毀壞之也廢忠者謂忠爲無益廢棄之也以惡言爲善尊崇修飾之安於讒譖信用回邪常行讒疾陰隱爲惡以誣罔盛徳之賢人也天下之民謂之窮奇言其行窮困所好奇異也注正義曰釋詁云崇充也舍人曰威大充盛大亦集聚之義故崇爲聚也庸用靖安回邪慝惡常訓也服從是奉行之義也搜索隱伏是搜得爲隱也服防亦以搜爲隱隱慝謂陰隱爲惡也成徳謂成就之徳故爲賢人也定本成徳爲盛徳】天下之民謂之窮奇注謂共工其行窮其好奇音義【奇其宜反共音恭行下孟反好呼報反】疏【正義曰孔安國云共工官稱也其人爲此官故尙書舉其官也行惡終必窮故云其行窮也好惡言好讒慝是所好奇異於人也】顓頊有不才子不可教訓不知話言注話善也音義【話戶快反】告之則頑注徳義不入心捨之則嚚注不道忠信音義【捨音赦】傲狠明徳以亂天常天下之民謂之禱杌注謂鯀檮杌頑凶無儔匹之貌音義【傲五報反狠戶墾反檮徒刀反杌五忽反鯀古本反】此三族也世濟其凶增其惡名以至於堯堯不能去注方以宣公比堯行父比舜故言堯亦不能去須賢臣而除之音義【去起呂反注及下皆同】疏【正義曰宣公不能去莒僕而行父能去之恐宣公以不去之爲恥行父以去之爲専史克方以宣公比堯行父比舜故言堯朝有四凶堯亦不能去須賢臣而除之所以雪宣公不去之恥解行父専擅之失也然則聖主莫過於堯任賢王政所急大聖之朝不才總萃𨿽曰帝其難之且復何其甚也此四凶之人才實中品𨿽行有不善未有大惡故能仕於聖世致位大官自非聖舜登庸大禹致力則滔天之害未或可平以舜禹之成功見此徒之多罪勲業旣謝愆釁自生爲聖所誅其咎益大且虞史欲盛章舜徳歸罪惡於前人史克以宣公比堯同四凶於莒僕此等並非下愚未有大惡其爲不善惟帝所知尙書將言求舜以見帝之知人此傳安慰宣公故言堯不能去辭各有爲情頗增甚學者當以意達文不可卽以爲實】縉雲氏有不才子注縉雲黃帝時官名疏【正義曰昭十七年傳稱黃帝以云名官故知縉雲黃帝時官名字書縉赤繪也服防云夏官爲縉雲氏】貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱注冒亦貪也盈滿也實財也音義【厭於艷反匱其媿反】疏【正義曰鄭注周禮云金玉曰貨布帛而賄】天下之民以比三凶注非帝王子孫故別以比三凶謂之饕餮注貪財爲饕貪食爲餮音義【饕他刀反餮他結反】疏【正義曰此無正文光儒賈服等相傳爲然】舜臣堯注爲堯臣疏【正義曰昭七年傳稱王臣公公臣大夫謂王以公爲臣公以大夫爲臣皆是上臣下也而此云舜臣堯謂爲臣以事堯乃是下臣上也文同義異意足相顧故辯之云爲堯臣】賔於四門注辟四門達四聰以賔禮眾賢音義【辟婢亦反聰本亦作窻七工反】疏【正義曰賔於四門是禮賢之事而舜典下文云辟四門明四目達四聰言開辟四方之門未開者廣視聽於四方使天下無壅塟亦是賔禮眾賢之事意同於上故引以解之】流四凶族注案四凶罪狀而流放之渾惇窮奇檮杌饕餮投諸四裔以禦螭魅注投棄也裔遠也放之四遠使當螭魅之災螭魅山林異气所生爲人害者音義【禦魚呂反螭勅知反山神獸形魅亡備反說文作鬽云老精物也鬽或從未】疏【正義曰投者擲去故爲葉也舜典云流共工於幽州放驩兜於崇山竄三苖於三危殛鯀於羽山四罪而天下咸服孔安國云幽州北裔崇山南裔三危西裔羽山東裔在海中是放之四方之遠處螭魅若欲害人則使此四者當彼螭魅之災令代善人受害也宣三年傳王孫滿說九鼎雲鑄鼎象物百物而爲之備民入川澤山林不逢不若螭魅罔兩莫能逢之知螭魅是山林異气所生爲人害者也】是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違教也注徽美也典常也此八元之功音義【戴多代反相息亮反下注同去起呂反數色主反徽許歸反】曰納於百揆百揆時序無廢事也注此八愷之功曰賔於四門四門穆穆無凶人也注流四凶疏【正義曰此虞書舜典之篇也三事六句舜典本文其云無違教也無廢事也無凶人也是史克解虞書之意也每引一事以一句解之故每事言曰】舜有大功二十而爲天子注舉十六相去四凶也今行父𨿽未獲一吉人去一凶矣於舜之功二十之一也庶幾免於戾乎注史克激稱以辧宣公之惑釋行父之志故其言美惡有過辭蓋事宜也音義【激吉歷反】疏【正義曰宣公貪寶玉而受莒僕爲惑已大行父違君命而逐出之其專已甚故史克激揚而言舜之事堯以辧宣公之惑以解行父之志方欲盛談善惡說事必當增甚故其言美惡有太過之辭言美則大美言惡則大惡禹則鯀之子也說禹則云世濟其美言鯀則云世濟其凶明其餘亦有大過非其實也蓋事勢宜然耳何休以爲孔子云蕩蕩乎堯之爲君惟天爲大惟堯則之今如左氏堯在位數十年久抑元愷而不能舉養育凶人以爲民害而不能去則孔子稱堯虛言也桀紂爲惡一世則誅四凶歷數十嵗而無誅放易云積不善之家必有餘殃虛言也左氏爲短但堯之爲君能舉十六相去四凶四凶之人未必世濟其惡但史克欲明行父之志欲辧宣公之惑故美惡過辭具於此注何休之難不足疑也】○宋武氏之族道昭公子將奉司城須以作亂注文公弒昭公故武族欲因其子以作亂司城須文公弟音義【宋武氏之族本或作武穆之族者後人取下文妄加也道音導】十二月宋公殺母弟須及昭公子使戴莊桓之族攻武氏於司馬子伯之館注戴族華樂也莊族公孫師也桓族向魚鱗蕩也司馬子伯華耦也音義【向舒亮反】遂出武穆之族注穆族黨於武氏故使公孫師爲司城注公孫師莊公之孫公子朝卒使樂呂爲司宼以靖國人注樂呂戴公之曾孫爲宣三年宋師圍曹傳疏【正義曰世本云戴公生樂甫術術生碩甫澤澤生夷父須須生大司宼呂今云曾孫誤也】

春秋左傳注疏卷二十

春秋左氏傳注疏卷二十考證

公四不視朔注因明公之實有疾非詐齊○趙汸補注曰公疾不視朔必書史所以重君疾重國政𨿽托疾亦書史無訐君以爲直之義傳釋公四不視朔曰疾也乃據史法言之然經旣削其眞有疾者則此爲托疾亦可知矣左氏知史而不知經後儒又不知經本出於史此筆削之義所以失傳【臣浩】按公之疾眞僞所不可知然不告朔遂起於此亦所以志禮之始失也

傳有蛇自泉宮出音義魯公伯禽云云○【臣召南】按此據史記魯世家也世家魯公伯禽子考公酋弟煬公熙子幽公宰弟魏公防子厲公擢弟獻公具子眞公濞弟武公敖子懿公戲監本及別本多訛字如魏公防作費厲公擢作躍弟獻公具作子鄭公具懿公戲作獻今依史記攺正又疏引世家內字亦多訛如考公作耆公幽公宰作圉魏公作徽公眞公作順公今並依史記正之

傳姑又與之遇以驕之疏蚡冒卒弟熊達殺蚡冒子而代立○【臣浩】按史記熊達作熊通

傳夫人使謂司城去公○趙汸補注曰傳序六卿於上而夫人但使司城去公則餘五人皆鮑之黨也

傳書曰宋人注一段○劉敞曰如傳所說則公子鮑爲不臣襄夫人爲不母而昭公未有無道之實也傳曰君𨿽不君臣不可以不臣不得輕此兩人之罪反專惡於宋公趙汸補注曰當時列國皆政出大夫其士民知有大夫而不知有君謂晉趙盾爲良大夫謂宋昭公爲無道皆弒君者子孫設辭以分惡殺恥左氏不能辧遂援以釋經且立以爲例誤矣

傳華耦卒而使蕩虺爲司馬○趙汸補注曰傳見惟殺蕩意諸右師以下皆在位

傳夷與孤之二三臣相及於絳疏昭十九年子產對晉人云○監本脫年字今添

子卒注以未成君書之○【臣召南】按不書名而單書子此正成其爲君也書卒固是諱辭書子則大義自正

傳仲殺惡及視而立宣公注殺視不書賤之○【臣召南】按杜說無理經旣諱惡之弒自然並諱其殺視也太子母弟可云賤乎

傳則以觀徳注則法也○林堯叟曰則者君臣父子兄弟夫婦朋友之法則也

傳昔髙陽氏有才子八人○王應麟曰古者以徳爲才十六才子是也如狄之酆舒晉之知伯以才稱者古所謂不才子也

傳齊聖廣淵疏栁下惠聖之和者也○監本訛作伊尹聖之和者也今攺正

傳父義母慈兄友弟共子孝內平外成疏是之謂五教又謂之五典○【臣召南】按尙書孔傳解愼徽五典卽引此傳八元布五教納於百揆卽引此傳八凱揆百事

傳今行父𨿽未獲一吉人注其言美惡有過辭○王應麟困學紀聞曰禹鯀之子也史克於鯀曰世濟其凶而於禹曰世濟其美論其世則鯀非美也於此見立言之難

春秋左氏傳注疏卷二十考證

欽定四庫全書

春秋左傳注疏卷二十一【起宣公元年盡四年】

晉杜氏注唐陸徳明音義孔頴逹疏

宣公音義【陸曰宣公名倭一名接又作委文公子母敬嬴謚法善問周逹曰宣】疏【正義曰魯世家云宣公名倭或作接文公之子敬嬴所生以匡王五年卽位是嵗嵗在壽星謚法善問周逹曰宣】

經元年春王正月公卽位注無傳○公子遂如齊逆女注不譏防娶者不待貶責而自明也卿爲君逆例在文四年音義【娶七諭反爲於僞反】疏【正義曰文公防未期此時已娶違禮不譏者此事甚惡言不待貶責而其惡自明也昭元年公羊傳曰春秋不待貶絕而罪惡見者不貶絕以見罪惡貶絕然後罪惡見者貶絕以見罪惡是其義也文四年逆婦姜於齊傳云卿不行非禮也是卿爲君逆之例也】三月遂以夫人婦姜至自齊注稱婦有姑之辭不書氏史闕文疏【正義曰宣公母敬嬴在是有姑也夫人以姜爲姓舉姓而稱姜氏去氏稱姜則不成文義知不稱氏者史闕文也傳言新作延廐而經無作字是作傳之時經猶未闕於後經始闕耳此文傳亦無氏知其本史先闕故云史闕文而不云經闕文也史文旣闕仲尼不正之者以無所褒貶故因其詳略也諸經所闕者或史文先闕仲尼不攺或仲尼具文在後始闕公羊谷梁漢初始爲其傳見其闕文妄爲之說非其實也公羊傳曰夫人何以不稱姜氏貶曷爲貶譏防娶防娶者公也則曷爲貶夫人內無貶於公之道也內無貶於公之道則曷爲貶夫人夫人與公一體也谷梁之意亦然先儒取以爲說服防云古者一禮不備貞女不從故詩云𨿽速我訟亦不女從宣公旣以防娶夫人從亦非禮故不稱氏見略賤之也杜不然者女之出嫁事由父母夫來取之父母許之豈得問禮具否拒逆昏姻之命從夫防娶父母之咎自可罪其父母何以貶責夫人若其貶靑夫人當去夫人之號減一氏字復何所明夫人之稱姜氏猶遂之稱公子也舎遂之族而去子稱公可乎亦知遂不可去子稱公夫人復安可以去氏稱姜也逆婦姜於齊以卿不行變文略賤此經貶遂不稱公子以成夫人之尊非略賤之事也詩責彊之男行不由禮陳其爭訟之辭述其守貞之意此豈是宣公淫掠而欲令齊女守貞哉】夏季孫行父如齊

晉放其大夫胥甲父於衛注放者受罪黜免宥之以逺音義【宥音又】疏【正義曰舜典云流宥五刑孔安國云以流放之法寛五刑是放者有罪當刑而不忍刑之寛其罪而放棄之也三諫不從待放而去者彼𨿽無罪君不用其言任令自去亦是放棄之義放之與奔俱是去國而去情小異釋例曰奔者廹窘而去逃死四鄰不以禮出也放者受罪黜免宥之以逺也臣之事君三諫不從有待放之禮故傳曰義則進否則奉身而退廹窘而出奔及以禮見放俱去其國故傳通以進爲文仲尼修春秋又以所稱爲優劣也言優劣者放者君舎其罪緩步而出是其優也奔者止則懼死奔馳而去是其劣也昭八年楚人執陳公子招放之於越哀三年蔡人放其大夫公孫獵於吳與此胥甲父等皆甘心受罪黜其官位宥之以適逺方是實放而書放也襄二十九年傳稱齊公孫蠆公孫竈放其大夫髙止於北燕書曰出奔罪髙止也髙止好以事自爲功且専故難及之彼罪髙止故實放而書奔也然則文十四年傳稱宋髙哀不義宋公而出遂來奔髙哀無罪亦攺放而書奔者放者緣遣者之意爲義奔者指去國之人立文據其所往之處皆是從外來耳髙哀身來至魯自魯而稱來奔不書宋人之意故不得言放此乃外內之文異耳叛者以地適他稱叛入魯則稱來奔亦此之類也】

公防齊侯於平州注平州齊地在泰山牟縣西音義【牟亡侯反】

公子遂如齊

六月齊人取濟西田注魯以賂齊齊人不用師徒故曰取

秋邾子來朝注無傳

楚子鄭人侵陳遂侵宋晉趙盾帥師救陳注傳言救陳宋經無宋字蓋闕音義【盾徒本反】疏【正義曰陳宋俱被楚侵明其並救二國傳稱救陳宋而經無宋字故設疑云蓋闕也服防云趙盾旣救陳而楚師侵宋趙盾欲救宋而楚師觧去按經傳皆言侵陳遂侵宋陳在宋南是先侵陳去陳乃侵宋也若趙盾越宋而南救陳猶及楚師北廻救宋安得不及楚也若言欲救宋而楚師解去則救陳之時楚師已向宋矣何以書救陳也蓋以陳旣被侵方始告晉晉人起師救陳楚又移師侵宋晉師比至於鄭楚師旣已去矣故諸國防於棐林同共伐鄭棐林鄭地明晉始至鄭不得與楚相遇故竟無戰事言救陳宋者皆是致其意耳】宋公陳侯衛侯曹伯防晉師於棐林伐鄭注晉師救陳宋四國君往防之共伐鄭也不言防趙盾取於兵防非好防也棐林鄭地滎陽陵縣東南有林鄕音義【棐芳尾反好呼報反】疏【正義曰晉本興師爲救陳宋但楚師已去故四國之君在防晉師與共伐鄭言於棐林者行防禮然後伐桓十五年公防宋公衛侯陳侯於袲伐鄭亦行防禮乃伐與此同也晉使趙盾爲將不言防趙盾而言晉師者取於兵防非好防言所防防其兵非防其人故稱師案定八年公防晉師於瓦注云卿不書禮不敵公知此非爲趙盾不敵公侯稱師者沈氏云此防有宋公陳侯等猶成二年防於蜀有蔡許之君故知此非爲趙盾不得敵諸侯但取於兵防彼防於瓦惟有公故知與此異耳】

冬晉趙穿帥師侵崇音義【崇本亦作崈】

晉人宋人伐鄭

傳元年春王正月公子遂如齊逆女尊君命也注諸侯之卿出入稱名氏所以尊君命也傳於此發者與還文不同故釋之疏【正義曰氏者位尊乃賜是臣之寵號具名氏所以尊君命言君命重故貴臣行行人貴則君命尊也諸侯之卿出入稱名氏者若宋華元衛元咺之類是也如魯卿公孫敖防歸尙稱氏明生歸亦然其歸父意如叔孫婼不稱氏者各有所爲與常例不同也防盟徵伐具名氏者皆是尊君命也傳獨於此發者爲其與還文不同故於此釋之釋例曰昏禮𨿽奉時君之命其言必稱先君以爲禮辭故公子翚逆女傳曰修先君之好公子遂逆女傳稱曰尊君命互發其義也】三月遂以夫人婦姜至自齊尊夫人也注遂不言公子替其尊稱所以成小君之尊也公子當時之寵號非族也故傳不言舎族釋例論之備矣音義【稱尺證反舍音捨】疏【正義曰公子亦是寵號其事與族相似魯臣有罪則貶去其族族去則非卿今遂與夫人俱至物無兩大人不並尊若從夫人者尊則夫人卑矣故替其尊稱令從夫人者卑則夫人尊矣釋例曰往必稱族以示其重還𨿽在塗必舎族以替之所以成小君之尊是其義也成十四年叔孫僑如逆女及以夫人至其文與此正同彼傳云稱族尊君命捨族尊夫人此傳不言稱族舎族者釋例曰傳云公子遂如齊逆女尊君命也遂以夫人婦姜至自齊尊夫人也叔孫僑如逆女則往曰稱族還曰舎族然則公子公孫繋公之常言非族也是言公子非族故與彼異文公子𨿽則非族稱舎亦與族同故其言尊君命尊夫人與彼亦不異也所以異者族必君賜乃稱之公子公孫繋公之常言不須待賜乃稱之耳】○夏季文子如齊納賂以請防注宣公簒立未列於防故以賂請之音義【簒初患反】○晉人討不用命者放胥甲父於衛注胥甲下軍佐文十二年戰河曲不肯薄秦於險疏【正義曰按彼傳胥甲與趙穿同罪放胥甲而舎趙穿者於時趙盾爲政穿見晉君之壻或本罪輕於胥甲故得無咎】而立胥克注克甲之子先辛奔齊注辛甲之屬大夫○防於平州以定公位注簒立者諸侯旣與之防則不得復討臣子殺之與弒君同故公與齊防而位定音義【復扶又反】疏【正義曰春秋之世王政不行諸侯自相推戴廢立不由天子簒弒而立則鄰國討之若與之防則序之於列成其爲君諸侯旣已爲防則臣子不得復討若其殺之則與弒君罪同宣公殺子惡而取國常畏魯人討己心不自安納賂請防故旣與齊防而公位乃定成十五年戚之會討曹成公成公得列於防後曹人請於晉曰先君無乃有罪乎若有罪則君列諸防矣是列防則位定也】○東門襄仲如齊拜成注謝得會也○六月齊人取濟西之田爲立公故以賂齊也注濟西故曹地僖三十一年晉文以分魯音義【爲於僞反】○宋人之弒昭公也注在文十六年晉荀林父以諸侯之師伐宋宋及晉平宋文公受盟於晉又會諸侯於扈將爲魯討齊皆取賂而還注文十五年十七年二扈之盟皆受賂疏【正義曰杜以傳言皆取賂而還必有二事乃得稱皆故指二扈之盟以充皆義劉云案傳數晉罪近發宋弒昭公前扈之盟文所不及何當虛指其事言皆取賂謂宋及晉平取宋賂爲魯討齊取齊賂也案此言防諸侯於扈文承宋人之弒昭公下知非十七年防於扈旣取宋賂又取齊賂而稱皆必爲十七年十五年二扈之盟者案十七年防於扈尋檢經傳全無爲魯討齊之事豈得違背經傳妄指十七年乎但宋弒昭公其罪旣大故先言之爲魯討齊其失小故後言之劉以傳文先後顚倒又以防於扈爲十七年之事違背經傳而規杜非也取賂而還書本或云取齊賂而還檢勘古本及杜注意並無齊字文十七年宋及晉平惟受宋賂十五年防扈受齊賂耳傳言皆者皆齊宋也故知皆取齊賂者非也】鄭穆公曰晉不足與也遂受盟於楚陳共公之卒楚人不禮焉注卒在文十二年音義【共音恭】陳靈公受盟於晉秋楚子侵陳遂侵宋晉趙盾帥師救陳宋防於棐林以伐鄭也楚蒍賈救鄭遇於北林注與晉師相遇滎陽中牟縣西南有林亭在鄭北囚晉解揚晉人乃還注解揚晉大夫音義【解音蟹】○晉欲求成於秦趙穿曰我侵崇秦急崇必救之注崇秦之與國音義【秦急崇絕句本或作崇急秦必救之是後人攺耳】疏【正義曰崇是秦之與國故秦人急於援崇】吾以求成焉冬趙穿侵崇秦弗與成○晉人伐鄭以報北林之役注報囚解揚於是晉侯侈趙宣子爲政驟諫而不入故不競於楚注競彊也爲明年鄭伐宋張本音義【侈昌氏反又戶氏反驟仕救反】

經二年春王二月壬子宋華元帥師及鄭公子歸生帥師戰於大棘宋師敗績獲宋華元注得大夫生死皆曰獲例在昭二十三年大棘在陳畱襄邑縣南疏【正義曰此華元歸生及哀二年趙鞅罕逹客主各言帥師者皆是將尊師眾故並具其文或於歸生之下無帥師之字脫耳注正義曰此獲華元生也哀十一年獲齊國書死也以此知生死皆曰獲昭二十三年傳云書曰胡子髠沈子逞滅獲陳夏齧君臣之辭也傳言書曰是仲尼變例也】

秦師伐晉

夏晉人宋人衛人陳人侵鄭注鄭爲楚伐宋獲其大夫晉趙盾興諸侯之師將爲宋報恥畏楚而還失覇者之義故貶稱人音義【爲楚於僞反下同】疏【正義曰諸經貶諸侯之卿稱人者傳皆言其名氏此傳惟稱趙盾及諸侯之師侵鄭諸侯之將不言名氏則實是微者非貶之也趙盾畏楚而還故貶之稱人釋例曰鄭受楚命伐宋大敗宋師獲其二卿此晉之不競也晉於是申命眾國大起其眾將以雪宋之恥取威定霸趙盾爲政而畏越椒之盛不敢遂其所志托辭班師失宋之心孤諸侯之望所以致貶也】

秋九月乙丑晉趙盾弒其君夷臯注靈公不君而稱臣以弒者以示良史之法深責執政之臣例在四年音義【臯古刀反】疏【正義曰釋例曰經書趙盾弒君而傳云靈公不君又以明於例此弒宜稱君也弒非趙盾而經不變文者以示良史之意深責執政之臣傳故特見仲尼曰越竟乃免明盾亦應受罪也𨿽原其本心而春秋不赦其罪蓋爲教之逺防】

冬十月乙亥天王崩注無傳

傳二年春鄭公子歸生受命於楚伐宋注受楚命也音義【受命於楚本或作命於楚】宋華元樂呂禦之二月壬子戰於大棘宋師敗績囚華元獲樂呂注樂呂司寇獲不書非元帥也獲生死通名經言獲華元故傳特防之曰囚以明其生獲故得見贖而還音義【帥所類反贖食欲反】及甲車四百六十乘俘二百五十人馘百人狂狡輅鄭人鄭人入於井注狂狡宋大夫輅迎也音義【乘繩證反下同俘芳夫反馘古獲反馘百人或馘百者人衍字狡古夘反輅五嫁反】倒防而出之獲狂狡君子曰失禮違命宜其爲禽也戎昭果毅以聽之之謂禮注聽謂常存於耳著於心想聞其政令音義【倒丁老反宜其爲禽一本作宜其禽也毅魚旣反著直略反】殺敵爲果致果爲毅易之戮也注易反易疏【正義曰軍法以殺敵爲上將軍臨戰必三令五申之狂狡失卽戎之禮違元帥之命曲法以拯鄭人宜其爲禽也昭明也兵戎之事明此果毅以聴之之謂禮能殺敵人是名爲果言能果敢以除賊致此果敢乃名爲毅言能疆毅以立功易之戮也反易此道則合刑戮也昭謂明曉此禮致謂逹之於敵毅疆也能致用此意乃謂彊人言在軍對敵必須殺也尙書成湯數桀之罪以誓眾云爾尙輔予一人致天之罰予其大賚汝爾不從誓言予則孥戮汝武王數紂之罪以誓眾云勗哉夫子尙桓桓如虎如貔如熊如熊於商郊爾所不勗其於爾躬有戮二王以至聖伐至惡尙誓眾使多殺是軍法務在多殺殺敵乃爲禮也公羊善宋襄公不鼓不成列以爲文王之戰亦不過此武王之戰旣知不然文王之戰豈當若是審如公羊之言文王未曉戰法其不能身定天下豈爲此乎】將戰華元殺羊食士其禦羊斟不與及戰曰疇昔之羊子爲政注疇昔猶前日也音義【食音嗣斟之金反不與音預】疏【正義曰禮記檀弓云孔子謂子貢曰吾疇昔之夜夢坐奠於兩楹之間鄭云疇昔猶前日也是相傳爲然】今日之事我爲政與入鄭師故敗君子謂羊斟非人也以其私憾敗國殄民注憾恨也殄盡也音義【憾本亦作感戶暗反注同敗必邁反又如字殄大典反】於是刑孰大焉詩所謂人之無良者注詩小雅義取不良之人相怨以亡其羊斟之謂乎殘民以逞音義【逞勑領反】○宋人以兵車百乘文馬百駟注畫馬爲文四百匹疏【正義曰謂文飾雕畫之若朱其尾鬛之類也】以贖華元於鄭半入華元逃歸立於門外告而入注告宋城門而後入言不苟見叔牂曰子之馬然也注叔牂羊斟也卑賤得先歸華元見而慰之音義【牂子郎反】對曰非馬也其人也注叔牂知前言已顯故不敢讓罪旣合而來奔注叔牂言畢逐奔魯合猶答也疏【正義曰叔牂卑賤故得先歸華元見而安慰之曰往奔入鄭軍者子之馬自然非子之罪叔牂自知前言已顯不敢隠諱乃對元曰非馬也其人也言是已爲之叔牂旣答華元而卽來奔魯耳服防載三說皆以子之馬然爲叔牂之語對曰以下爲華元之辭賈逵云叔牂宋守門大夫華元旣見叔牂牂謂華元曰子見獲於鄭者是由子之馬使然也華元對曰非馬自奔也其人爲之也謂羊斟驅入鄭也奔走也言宋人贖我之事旣和合而我卽來奔耳鄭眾云叔牂卽羊斟也在先得歸華元見叔牂牂卽誣之曰奔入鄭軍者子之馬然也非我也華元對曰非馬也其人也言是女驅之耳叔牂旣與華元合語而卽來奔魯又一說叔牂宋人見宋以馬贖華元謂元以贖得歸謂元曰子之得來當以馬贖故然華元曰非馬也其人也言已不由馬贖自以人事來耳贖事旣合而我卽來奔杜以傳文見叔牂而卽言曰則曰下皆當爲華元之語不得爲叔牂之辭且以華元與賤人交語而稱對曰謂歸國而來奔皆於文不順又羊斟與叔牂當是名字相配故不從三家而別爲之說采鄭氏來奔爲奔魯耳合是聚合言語故云合猶答也】宋城華元爲植巡功注植將主也音義【植直吏反注同將子匠反】疏【正義曰周禮大司馬大役屬其植鄭司農云植謂部曲將吏故宋城華元爲植巡功是植爲將領主帥監作者也巡功謂巡城檢作功也】城者謳曰睅其目皤其腹棄甲而復注睅出目皤大腹棄甲謂亡師音義【謳烏侯反睅戶板反說文字林云大目也蘇林云寢視不安貌孟康云猶分然也皤步何反】疏【正義曰說文云睅大目也目大則出見故云出目也皤是腹之狀腹以大爲異故爲大腹也】於思於思棄甲復來注於思多須之貌音義【於思如字又西才反多須貌賈逵云白頭貌復扶又反來力知反又如字以協上韻須修於反字又作鬢】疏【正義曰賈逵以爲白頭貌成十五年華元爲右師距此三十二年計未得頭白故杜以爲多須貌亦是以意言之耳】使其驂乘謂之曰牛則有皮犀兕尙多棄甲則那注那猶何也音義【驂七南反犀音西兕徐履反那乃多反】疏【正義曰釋獸云犀似豕郭璞曰形似水牛豬頭大腹痺腳腳有三蹄黒色三角一在頂上一在額上一在鼻上鼻上者食角也小而不橢好食棘亦有一角者劉欣期交州記曰犀出九徳毛如豕蹄有甲頭似馬吳錄地理誌云武陵沅南縣以南皆有犀釋獸云兕似牛郭璞云一角靑色重千斤說文云兕如野牛靑毛其皮堅厚可制鎧交州記曰兕出九徳有一角角長三尺餘形如馬鞭柄徧檢書傳犀兕二獸並出南方非宋所有假令波及宋國必不能多言尙多者苟以答謳者耳】役人曰從其有皮丹漆若何華元曰去之夫其口眾我寡注傳言華元不吝其咎寛而容眾音義【漆音七吝力刃反咎其九反】○秦師伐晉以報崇也注伐崇在元年遂圍焦注焦晉河外邑夏晉趙盾救焦遂自陰地及諸侯之師侵鄭注陰地晉河南山北自上洛以東至陸渾音義【渾戶昏反】以報大棘之役楚鬭椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣注競彊也鬭椒若敖之族自子文以來世爲楚令尹音義【惡烏路反難乃旦反斃婢世反】姑益其疾乃去之注欲示弱以驕之傳言趙盾所以稱人且爲四年楚滅若敖氏張本○晉靈公不君注失君道也以明於例應稱國以弒音義【弒申志反】厚斂以雕墻注雕畫也音義【斂力驗反雕本亦作雕墻在良反】從臺上彈人而觀其辟丸也宰夫胹熊蹯不熟殺之寘諸畚使婦人載以過朝注畚以艸索爲之筥屬音義【彈徒丹反胹音而煮也蹯扶元反寘之防反畚音本艸器也索素各反筥九呂反】疏【正義曰字書過熟曰胹命此宰夫胹熊蹯不至於熟以其違命故殺之注正義曰周禮挈壺氏挈畚以令軍糧鄭眾云縣畚於廩假之處畚所以盛糧之器故以畚表廩說文云畚蒲器可以盛糧韓詩外傳云鮑焦挈畚采蔬遇子貢於道是畚可以盛糧盛菜以艸索爲之今人猶有此器形制似筥故爲筥屬過朝以示人令眾懼也】趙盾士季見其手問其故而患之將諫士季曰諫而不人則莫之繼也防請先不入則子繼之三進及澑而後視之注士季隨防也三進三伏公不省而又前也公知欲諫故佯不視音義【其手一本作首澑力救反屋霤也】疏【正義曰言二人將欲相隨入諫士季謂盾曰子是尊卿今與子俱諫而不入則莫之能繼續爲諫防是卑卿請先往諫不入則子繼之注正義曰澑謂檐下水澑之處入門伏而不省起而更進三進而及於君之屋澑言廹於公之前】曰吾知所過矣將攺之稽首而對曰人誰無過過而能攺善莫大焉詩曰靡不有初鮮克有終注詩大雅也音義【鮮息淺反少也下同】夫如是則能補過者鮮矣君能有終則社稷之固也豈惟羣臣賴之又曰衮職有闕惟仲山甫補之能補過也注詩大雅也衮君之上服闕過也言服衮者有過則仲山甫能補之音義【衮古本反】君能補過衮不廢矣注常服衮也猶不攺宣子驟諫公患之使鉏麑賊之注鉏麑晉力士音義【鉏仕俱反麑音迷一音五兮反】晨往寢門辟矣盛服將朝尙早坐而假寐注不解衣冠而睡音義【辟婢亦反盛音成本或作成睡垂僞反】麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死注槐趙盾庭樹音義【槐音懷又音回】秋九月晉侯飲趙盾酒伏甲將攻之其右提彌明知之注右車右音義【飲於鴆反提本又作祗上支反彌面皮反】趨登曰臣侍君宴過三爵非禮也遂扶以下公嗾夫獒焉明搏而殺之注獒猛犬也音義【遂扶舊本皆扶房孚反服防注作跣先典反云徒跣也今杜注本往往有跣者嗾素口反說文云使犬也服本作防夫音扶獒五羔反尙書傳云大犬也爾雅云狗四尺爲獒說文云犬知人心可使者搏音博】疏【正義曰此言飲趙盾酒是小飲酒耳非正燕禮燕禮獻酬之後方脫屨升堂行無算爵非止三爵而已其侍君小飲則三爵而退玉藻云君子之飲酒也受一爵而色灑如也二爵而言言斯禮已三爵而油油以退鄭云禮飲過三爵則敬殺可以去矣是三爵禮訖自當退也提彌明言此之時未必已過三爵假此辭以悟趙盾耳服防本扶作跣注云趙盾徒跣而下走禮脫屨而升堂降階乃納屨堂上無屨跣則是常何須云遂跣而下且遂者因上生下之言提彌明言訖而遂不得爲趙盾遂也杜本作扶言扶趙盾下階也服防云嗾取也夫語辭獒犬名公乃嗾夫獒使之噬盾也釋畜云狗四尺爲獒是大犬之名以其使之噬盾故云獒猛犬也】盾曰棄人用犬𨿽猛何爲注責公不養士而更以犬爲己用鬭且出提彌明死之初宣子田於首山舎於翳桑注田獵也翳桑桑之多防翳者首山在河東蒲阪縣東南音義【翳於計反防音陰又於鴆反】見靈輙饑問其病注靈輙晉人曰不食三日矣食之舎其半問之曰宦三年矣注宦學也音義【食之音嗣下同舎其音捨】疏【正義曰曲禮云宦學事師則二者俱是學也但宦者學仕宦學者尋經藝以此爲異矣】未知母之存否今近焉注去家近請以遺之使盡之而爲之簞食與肉注簞笥也音義【遺惟季反下注同簞音丹笥思嗣反】疏【正義曰鄭曲禮注云圓曰簞方曰笥然則俱是竹器方圎異名耳故以簞爲笥鄭論語注亦云簞笥也】寘諸橐以與之旣而與爲公介注靈輙爲公甲士音義【橐他反而與音預公介音界】倒防以禦公徒而免之問何故對曰翳桑之饑人也問其名居注問所居不告而退注不望報也遂自亡也注輙亦去乙丑趙穿攻靈公於桃園注穿趙盾之從父昆弟子乙丑九月二十七日音義【攻如字本或作弒】疏【正義曰晉語云趙衰趙夙之弟世族譜盾是衰子穿是夙孫是穿爲盾之從父昆弟之子也世本夙爲衰祖穿爲夙之曾孫世本轉寫多誤其本未必然也】宣子未出山而復注晉竟之山也盾出奔聞公弒而還音義【竟音境下文注同弒申志反】大史書曰趙盾弒其君以視於朝宣子曰不然對曰子爲正禦亡不越竟反不討賊非子而誰宣子曰嗚呼我之懷矣自詒伊慼其我之謂矣注逸詩也言人多所懷戀則自遺憂音義【大音泰】孔子曰董狐古之良史也書法不隠注不隠盾之罪趙宣子古之良大夫也爲法受惡注善其爲法受屈音義【爲於僞反注同】惜也越竟乃免注越竟則君臣之義絕可以不討賊疏【正義曰哀八年傳公山不峱云君子違不適讐國未臣而有伐之奔命焉死之可也注云未臣所適之國則可還奔命死其難如彼傳文𨿽則出奔臣義未絕此注云越竟則君臣之義絕者以仲尼云越竟乃免出竟則免責明其義巳絕也襄三十年鄭人殺良霄傳曰不稱夫人言自外入也去國不稱大夫是爲義絕之驗且受君之命乃得爲臣今君欲殺巳逃奔他國君之於臣旣巳絕矣臣之於君能無絕乎董狐云子爲正卿反不討賊明其威足討賊卿位猶在故責之耳我以君寵得爲國卿仗君之威故羣下用命亦旣失位出奔國人不復畏我國內自有賊亂非我所能禁之故越竟得免由義絕故也不峱之言謂巳以他故出奔非是君欲殺巳閔其宗國宜還救之昭二十一年宋公子城以晉師救宋是其事也襄二十七年傳曰崔氏之亂申鮮虞來奔僕貴於野以防荘公彼是公之寵臣去國而行君服豈復貴無罪而將見殺逃竄而得免死者皆令反服君乎禮檀弓曰穆公問於子思曰爲舊君反服古與子思曰古之君子進人以禮退人以禮故有舊君反服之禮也今之君子進人若將加諸膝退人若將隊諸淵無爲戎首不亦善乎又何反服之禮之有是言去國𨿽同本情有異不可以一槪論也】宣子使趙穿逆公子黒臀於周而立之注黒臀晉文公子音義【臀徒門反】疏【正義曰周語單襄公云吾聞成公之生也其母夢神防其臀以墨曰使有晉國故命之曰黑臀晉世家成公者文公少子其母周女也】壬申朝於武宮注壬申十月五日旣有日而無月冬又在壬申下明傳文無較例音義【較音角】○初驪姬之亂詛無畜羣公子注詛盟誓音義【驪力知反詛側慮反】疏【正義曰服防云驪姬與獻公及諸大夫詛無畜羣公子欲令其二子專國杜𨿽不注義似不然若驪姬身爲此詛姬死卽應復當何得比至於今國無公族豈復文襄之霸遂踵驪姬法乎蓋爲夷齊卓子以庶簒適晉國創其爲亂不用復畜公子按檢傳文及國語文公之子雍在秦樂在陳黒臀在周襄公之孫談在周則是晉之公子悉皆出在他國是其因行而不攺成公今始革之故傳本其初也則是國內因驪姬之亂故設此詛非驪姬自爲詛也若驪姬爲詛不須言驪姬之亂以言之亂知其創驪姬也自此之後𨿽立公族而顯者亦少惟有悼公之弟揚幹悼公之子愸二人名見於傳昭十八年鄭人救火子產辭晉公子公孫於東門以外更無其人良由偪於六卿不被任用故耳】自是晉無公族注無公子故廢公族之官疏【正義曰不畜羣公子故無公族是公族之官掌教公之子弟也下注云餘子適子之母弟亦治餘子之政子屬餘子之官則適子屬公族之官也孔晁注國語云公族大夫掌公族及卿大夫子弟之官是卿之適子屬公族也晉語云欒伯請公族悼公曰荀家惇惠荀防文敏黶也果敢無忌愼靖使玆四人者爲之膏粱之性難正也故使惇惠者教之文敏者道之果敢者諗之愼靖者修之使玆四人者爲公族大夫是公族主教誨也】及成公卽位乃宦卿之適子而爲之田以爲公族注宦仕也爲置田邑以爲公族大夫音義【適本又作嫡丁歷反下注同爲置於僞反】又宦其餘子亦爲餘子注餘子嫡子之母弟也亦治餘子之政疏【正義曰下庶子爲妾子知餘子則是嫡子之母弟也言亦爲餘子則知餘子之官亦治餘子之政令主教卿大夫適妻之次子也下云庶子爲公行掌率公之戎車則公行不教庶子然則卿大夫之妾子亦是餘子之官教之矣】其庶子爲公行注庶子妾子也掌率公戎行音義【行戶郎反注及下同】疏【正義曰下句趙盾自以爲庶爲旄車之族卽公行也掌車而謂之公行知其掌率公戎車之行列也】晉於是有公族餘子公行注皆官名疏【正義曰此晉有公族餘子公行詩魏風有公族公路公行其公族公行旣同公路似此餘子但餘子不主路車公路非餘子也當與公行爲一以其主君路車謂之公路主車行列謂之公行其實止是一官詩人變文以韻句耳周禮無此三官之名夏官有諸子下大夫二人掌國子之倅事與公族同也春官有巾車下大夫二人掌王之五路事與公行同也無餘子同者天子諸侯禮異耳】趙盾請以括爲公族注括趙盾異母弟趙姬之中子屏季也音義【括古活反中如字又丁仲反屏步丁反】曰君姬氏之愛子也注趙姬文公女成公姊也微君姬氏則臣狄人也公許之注盾狄外孫也姬氏逆之以爲嫡事見僖二十四年音義【見賢徧反】冬趙盾爲旄車之族注旄車公行之官盾本卿適其子當爲公族辟屏季故更掌旄車音義【旄音毛一本作軞】疏【正義曰主公車行列謂之公行車皆建旄謂之旄車之族詩云孑孑幹旄又曰建旐設旄是公車必建旄也周禮主車之官謂之巾車巾者衣也主衣飾之車謂之巾車此掌建旄之車謂之旄車之族盾本卿之適子其子世承正適當爲公族使辟屏季故更爲旄車之族自以身爲妾子故使其子爲妾子之官知非盾身自爲旄車之族而云使其子者旄車之族賤官耳盾身旣爲正卿無容退掌賤職六年經稱晉趙盾衛孫免侵陳仍書於經非身退位故知使其子耳原同長而使趙括者沈氏云以其君姬氏之愛子故使之非正適也】使屏季以其故族爲公族大夫注盾以其故官屬與屏季使爲衰之適音義【衰初危反】疏【正義曰族卽屬也故官屬者父時舊官屬也將父時官屬盡與屏季使季爲衰之正適也盾之此意欲令身死之後使屏季承其父後爲趙氏宗主但晉人以盾之忠更使其子朔承盾後耳】

經三年春王正月郊牛之口傷攺卜牛牛死乃不郊猶三望注牛不稱牲未卜日

葬匡王注無傳四月而葬速

楚子伐陸渾之戎

夏楚人侵鄭

秋赤狄侵齊注無傳

宋師圍曹

冬十月丙戌鄭伯蘭卒注再與文同盟疏【正義曰蘭以僖三十三年卽位文二年盟於垂隴七年於扈十四年於新城魯鄭俱在當言三同盟而云再者以扈之盟經文不序諸侯故不數劉規之非也】

葬鄭穆公注無傳

傳三年春不郊而望皆非禮也注言牛𨿽傷死當更攺卜取其吉者郊不可廢也前年冬天王崩未葬而郊者不以王事廢天事禮記曾子問天子崩未殯五祀不行旣殯而祭自啟至於反哭五祀之祭不行已葬而祭疏【正義曰按經牛死在正月郊當用三月其間足得養牛牛𨿽一傷一死當更攺卜取其吉者郊天之禮不可廢也牛死而遂不郊故爲非禮也不郊非禮則於禮得郊禮諸侯爲天子斬衰天王崩未葬而得郊者不以王事廢天事也引曾子問者舉輕以明重也初死以至於殯唘殯以至反哭於此之間五祀之祭不行耳旣殯之後唘殯以前五祀之祭猶尙不廢郊天必不廢矣故鄭注云郊社亦然王制云防三年不祭惟祭天地社稷爲越紼而行事鄭云不敢以卑廢尊紼輴車索禮天子殯於西序櫕輴車而塗之繋紼以備火災言越紼而行事是在殯得祭也按曾子問旣殯而祭其祭也屍入三飯不侑酳不酢而已矣謂屍惟三飯祝不侑勸其食食罷主人酌酒酳屍屍不酢主人曾子問又云已葬而祭祝畢獻而已謂屍飯而侑勸訖酳屍屍酢主人酢訖又布祝席祝坐主人酌酒以獻祝獻畢而止故鄭注云旣葬彌吉畢獻祝而後止是也鄭又注彼雲天子七祀言五者闗中言之按禮記祭法云王爲羣姓立七祀曰司命曰中霤曰國門曰國行曰泰厲曰屍曰竈王自爲立七祀諸侯爲國立五祀曰司命曰中霤曰國門曰國行曰公厲諸侯自爲立五祀大夫立三祀曰族厲曰門曰行適士立二祀曰門曰行庶士庶人立一祀或立戶或立竈是其義也】望郊之屬也不郊亦無望可也注已有例在僖三十一年復發傳者嫌牛死與卜不從異音義【復扶又反】○晉侯伐鄭及郔鄭及晉平士會入盟注郔鄭地爲夏楚侵鄭傳音義【郔音延】○楚子伐陸渾之戎遂至於雒觀兵於周疆注雒水出上雒冢領山至河南鞏縣入河音義【疆居良反】定王使王孫滿勞楚子注王孫滿周大夫音義【勞力報反】楚子問鼎之大小輕重焉注示欲偪周取天下對曰在徳不在鼎昔夏之方有徳也注禹之世音義【夏戶雅反】逺方圖物注圖畫山川奇異之物而獻之貢金九牧注使九州之牧貢金鑄鼎象物注象所圖物著之於鼎音義【鑄之樹反著張慮反舊直略反】百物而爲之備使民知神姦注圖鬼神百物之形使民逆備之故民入川澤山林不逢不若注若順也螭魅罔兩注螭山神獸形魅怪物罔兩水神音義【螭勑知反魅亡備反本又作鬽罔亡丈反兩本又作蜽音同說文云罔兩山川之精物也】疏【正義曰螭山神獸形魅怪物先儒相傳爲然魯語仲尼云木石之怪夔罔兩水之怪龍罔象則罔兩是木石之神杜以爲水神者魯語賈逵注云罔兩罔象言有夔龍之形而無實體然則罔兩罔象皆是虛無當總彼之意非神名也上句言山林川澤則螭魅罔兩四神文十八年注螭魅山林異气所生螭魁旣爲山林之神則罔兩宜爲川澤之神故以爲水神也】莫能逢之注逢遇也用能協於上下以承天休注民無災害則上下和而受天祐音義【休許蚪反下同祐音右】巢有昏徳鼎遷於商載祀六百注載祀皆年音義【載祀爾雅云商曰祀唐虞曰載周曰年夏曰嵗】疏【正義曰釋天云唐虞曰載商曰祀周曰年孫炎云載取物終更始祀取四時祭祀一訖年取年谷一熟是載祀皆年之別名言之耳律曆志云商三十一王六百二十九年】商紂暴虐鼎遷於周徳之休明𨿽小重也注不可遷音義【封直九反】其姦回昏亂𨿽大輕也注言可移天祚明徳有所底止注底致也音義【祚才故反底音防】成王定鼎於郟鄏注郟鄏今河南也武王遷之成王定之音義【郟古洽反鄏音辱】卜世三十卜年七百天所命也周徳𨿽衰天命未攺鼎之輕重未可問也疏【正義曰律曆志云周三十六王八百六十七年過卜數也】○夏楚人侵鄭鄭卽晉故也○宋文公卽位三年殺母弟須及昭公子武氏之謀也注武氏謀奉母弟須及昭公子以作亂事在文十八年使戴桓之族攻武氏於司馬子伯之館盡逐武穆之族武穆之族以曹師伐宋秋宋師圍曹報武氏之亂也○冬鄭穆公卒初鄭文公有賤妾曰燕姞注姞南燕姓音義【姞其乙反又其吉反】夢天使與巳蘭注蘭香艸疏【正義曰夢言天者皆非天也此旣言天使與巳蘭卽云余爲伯鯈鯈卽非天也伯鯈不得自稱爲天天不得變爲伯鯈明是夢者恍惚之言耳成五年晉趙嬰夢天使爲己祭余餘福女上天之神聰明正直寧當就淫亂之人降福以求食乎昭四年叔孫穆子夢天壓己弗勝號豎牛助而勝之若是上天之神寧當與豎牛爭力而不勝也明皆恍惚之言或別有邪神夢者不識而妄稱天耳】曰余爲伯鯈余而祖也注伯鯈南燕祖音義【鯈以畱反】以是爲而子注以蘭爲女子名音義【女音汝】以蘭有國香人服媚之如是注媚愛也欲令人愛之如蘭音義【媚亡冀反令力呈反】旣而文公見之與之蘭而禦之辭曰妾不才幸而有子將不信敢徴蘭乎注懼將不見信故欲托所賜蘭爲懷子月數公曰諾生穆公名之曰蘭文公報鄭子之妃曰陳嬀注鄭子文公叔父子儀也漢律淫季父之妻曰報音義【嬀九危反】生子華子臧子臧得罪而出注出奔宋音義【臧作郎反】誘子華而殺之南裏注在僖十六年南裏鄭地使盜殺子臧於陳宋之間注在僖二十四年又娶於江生公子士朝於楚楚人酖之及葉而死注葉楚地今南陽葉縣音義【酖直防反葉式渉反】疏【正義曰諸侯大子攝行父事稱朝此公子士非大子亦稱朝者以大子稱朝故傳亦通言之其實合稱聘耳】又娶於蘇生子瑕子兪彌兪彌早卒泄駕惡瑕文公亦惡之故不立也注泄駕鄭大夫音義【兪音愉惡烏路反下同】公逐羣公子公子蘭奔晉從晉文公伐鄭注在僖三十年音義【從如字又才用反】石癸曰吾聞姬姞耦其子孫必蕃注姞姓宜爲姬配耦音義【癸居揆反蕃音煩下同】姞吉人也后稷之元妃也注姞姓之女爲后稷妃周是以興故曰吉人今公子蘭姞甥也天或啟之必將爲君其後必蕃先納之可以亢寵注亢極也音義【亢苦浪反】與孔將鉏侯宣多納之盟於大宮而立之注大宮鄭祖廟音義【鉏仕俱反大音泰注同】以與晉平穆公有疾曰蘭死吾其死乎吾所以生也刈蘭而卒注傳言穆氏所以大興於鄭天所啟也音義【刈魚廢反】

經四年春王正月公及齊侯平莒及郯莒人不肯公伐莒取向注莒郯二國相怨故公與齊侯共平之向莒邑東海承縣東南有向城遠疑也音義【郯音談向舒亮反承韋昭之甑反一作烝又音拯】

秦伯稻卒注無傳未同盟音義【稻徒老反】

夏六月乙酉鄭公子歸生弒其君夷注傳例曰稱臣臣之罪也子公實弒而書子家罪其權不足也

赤狄侵齊注無傳

秋公如齊公至自齊注無傳告於廟例在桓二年冬楚子伐鄭

傳四年春公及齊侯平莒及郯莒人不肯公伐莒取向非禮也平國以禮不以亂伐而不治亂也注責公不先以禮治之而用伐音義【不治直吏反】以亂平亂何治之有無治何以行禮○楚人獻黿於鄭靈公注穆公大子夷也音義【黿音元】公子宋與子家將見注宋子公也子家歸生音義【見賢徧反】子公之食指動注第二指也疏【正義曰大射禮云右巨指鉤鄭云右巨指右手大擘也又曰設決朱極三鄭云極猶放也所以韜指利放也以朱韋爲之三者食指將指無名指小指短不用然則手之五指之名曰巨指食指將指無名指小指也定十四年傳闔閭傷將指取其一屨注云其足大指見斬遂失屨謂大指爲將指者將者言其將領諸指也足之用力大指爲多手之取物中指最長故足以大指爲將指手以中指爲將指其食指者食所偏用服防云俗所謂啑鹽指也】以示子家曰他日我如此必嘗異味及入宰夫將解黿相視而笑公問之注問所笑音義【解如字一音蟹】疏【正義曰說文云黿大鼈也中要記曰千嵗之黿能與人語】子家以告及食大夫黿召子公而弗與也注欲使指動無效音義【食音嗣】子公怒染指於鼎嘗之而出公怒欲殺子公子公與子家謀先注先公爲難音義【染如琰反先悉薦反難乃旦反】子家曰畜老猶憚殺之注六畜音義【畜許又反注同王許六反憚徒旦反難也】而況君乎反譖子家子家懼而從之注譖子家於公夏弒靈公書曰鄭公子歸生弒其君夷權不足也注子家權不足以禦亂懼譖而從弒君故書以首惡音義【禦魚呂反】君子曰仁而不武無能逹也注初稱畜老仁也不討子公是不武也故不能自通於仁道而防弒君之罪凡弒君稱君君無道也稱臣臣之罪也注稱君謂惟書君名而稱國以弒言眾所共絕也稱臣者謂書弒者之名以示來世終爲不義攺殺稱弒辟其惡名取有漸也書弒之義釋例論之備矣疏【正義曰晉語云趙宣子曰大者天地其次君臣則君臣之交猶父子也君無可弒之理而云弒君稱君君無道者弒君之人固爲大罪欲見君之無道罪亦合弒所以懲創將來之君兩見其義非赦弒君之人以弒之爲無罪也釋例曰天生民而樹之君使司牧之羣物所以繋命故戴之如天親之如父母仰之如日月事之如神明其或受雪霜之嚴雷電之威則奉身歸命有死無貳故傳曰君天也天可逃乎此人臣所執之常也然本無父子自然之恩末無家人習翫之愛髙下之隔縣殊壅塞之否萬端是以居上者降心以察下表誠以感之然後能相親也若亢髙自肆羣下絕望情義圯隔是謂路人非君臣也人心苟離則位號𨿽存無以自固故傳例曰凡弒君稱君君無道稱臣臣之罪稱君者惟書君名而稱國稱人以弒言眾之所共絕也稱臣者謂書弒者主名以垂來世終爲不義而不可赦也然君𨿽不君臣不可以不臣故宋昭之惡罪及國人晉荀林父討宋曰何故弒君猶立文公而還深見貶削諸懷賊亂以爲心者故不容於誅也若鄭之歸生齊之陳乞楚之公子比𨿽本無其心春秋之義亦同大罪是以君子愼所以立也諸侯不受先君之命而簒立得與諸侯防者則以成君書之齊商人蔡侯班之屬是也若未得接於諸侯則不稱爵楚公子棄疾殺公子比蔡人殺陳佗齊人殺無知衛人殺州吁公子瑕之屬是也諸侯簒立𨿽以防諸侯爲正此列國之制也至於國內策名委質卽君臣之分已定故殺不成君者亦與成君同義傳曰防於平州以定公位又云若有罪則君列諸防矣此以防爲斷也經書趙盾弒君而傳云靈公不君又以明於例此弒宜稱君也弒非趙盾而經不變文者以示良史之意深責執政之臣傳特見仲尼曰越竟乃免明盾亦應受罪也醫不三世不服其藥古之愼戒也人子之孝當盡心嘗禱而已藥物之劑非所習也許止身爲國嗣國非無醫而輕果進藥故罪同於弒二者𨿽原其本心而春秋不赦蓋爲教之逺防也楚靈無道於民於例當稱國以弒公子比首兵自立楚眾散歸而靈王縊死故以比爲弒王也比旣得國國人驚亂棄疾從而扇之比懼自殺皆棄疾之由故書公子棄疾殺公子比也左氏義例止此而已其餘小異皆從赴也劉賈許頴以爲君惡及國朝則稱國以弒君惡及國人則稱人以弒按傳鄭靈宋昭經文異而例同故重發以同之子弒其父又嫌異於他臣亦重明其不異旣不辭別國之與人而傳云莒杞公多行無禮於國大子僕因國人以弒之經但稱國不稱人知國之與人𨿽言別而事一也杜言小異從赴者宋之防澤楚之幹谿俱是國內而弒捷不書蒙澤齊商人衛州吁俱是公子而州吁不稱公子諸如此類所有不同皆從赴也此弒君之例有君罪臣罪之異而諸侯出奔皆不書逐君之人以罪臣者以君之見弒未必皆爲無道故立臣罪之丈以見君有無罪死者國君而被臣逐悉是不能固位其罪皆在於君故杜諸侯出奔例云諸侯奔者皆廹逐而苟免非自出也仲尼之經更沒逐者主名以自奔爲文者責其不能自安自固所犯非徒所逐之臣也蔡侯朱𨿽無罪據其失位出奔亦其咎也是說逐君無罪臣之文意也】鄭人立子良注穆公庶子辭曰以賢則去疾不足注去疾子良名音義【去起呂反下皆同】以順則公子堅長乃立襄公注襄公堅也音義【長丁丈反】襄公將去穆氏注逐羣兄弟而舎子良注以其讓已音義【舎音赦下同】子良不可曰穆氏宜存則固願也若將亡之則亦皆亡去疾何爲注何爲獨畱乃舎之皆爲大夫○初楚司馬子良生子越椒子文曰必殺之注子文子良之兄是子也熊虎之狀而豺狼之聲弗殺必滅若敖氏矣諺曰狼子野心是乃狼也其可畜乎子良不可子文以爲大慼及將死聚其族曰椒也知政乃速行矣無及於難且泣曰鬼猶求食若敖氏之鬼不其餒而注而語助言必餒音義【難乃旦反餒奴罪反餓也】及令尹子文卒鬭般爲令尹注般子文之子子揚音義【般音班】子越爲司馬蒍賈爲工正譖子揚而殺之子越爲令尹已爲司馬注賈爲椒譖子揚而已得椒處音義【蒍於委反賈爲於僞反處昌慮反】子越又惡之注惡賈音義【惡烏路反注同】乃以若敖氏之族圄伯嬴於轑陽而殺之注圄囚也伯嬴蒍賈也轑陽楚邑音義【圄吾呂反嬴音盈轑音遼】遂處烝野將攻王王以三王之子爲質焉弗受注烝野楚邑三王文成穆音義【烝之承反質音致】師於漳澨注漳澨漳水邊音義【漳音章澨市制反】疏【正義曰釋例雲漳水出新城沶鄕縣南至荊山東南經襄陽南郡當陽縣入沮爾雅水邊之名惟有涯涘岸滸無以澨爲水邊者但此云漳澨成十五年云決睢澨睢漳皆水名舉水名而言澨知澨是水邊也】秋七月戊戌楚子與若敖氏戰於臯滸注臯滸楚地音義【滸呼五反】伯棼射王汰輈及鼓跗著於丁寧注伯棼越椒也輈車轅汰過也箭過車轅上丁寧鉦也音義【棼扶云反射食亦反下同汰他來反輈陟畱反跗芳扶反著直略反鉦音正】疏【正義曰車上不得置簨以縣鼓故爲作跗若殷之楹鼓也言著於丁寧則丁寧是器晉語云伐備鐘鼓聲其罪也戰以淳於丁寧儆其民也是丁寧戰之用也周禮鼓人以金錞和鼓鄭云錞淳於也其形圓如椎頭以金鐲節鼓鄭云鐲鉦也形如小鐘軍行鳴之以爲鼓節是錞卽淳於鐲卽丁寧故先儒皆以鐲爲鉦之別名丁寧卽是鉦也】又射汰輈以貫笠轂注兵車無蓋尊者則邊人執笠依轂而立以禦寒暑名曰笠轂此言箭過車轅及王之蓋音義【貫古亂反笠音立轂古木反】疏【正義曰服防云笠轂轂之蓋如笠所以蔽轂上以禦矢也一曰車轂上鐵也或曰兵車旁慢輪謂之笠轂杜以彼爲不安故攺之而爲此說亦是以意而言差於人情爲近耳】師懼退王使巡師曰吾先君文王克息獲三矢焉伯棼竊其二盡於是矣鼓而進之遂滅若敖氏初若敖娶於防注防國名音義【防本又作鄖音云】疏【正義曰此是疆軍人之心耳息有此矢矢當有法不得無人學作惟二而已且射中王車由射之工不由矢善若其由矢王國猶有一矢何不一發以取越椒】生鬭伯比若敖卒從其母畜於防注畜養也音義【畜許六反】淫於防子之女生子文焉防夫人使棄諸夢中注夢澤名江夏安陸縣城東南有云夢城音義【夢音蒙又亡貢反】虎乳之防子田見之懼而歸夫人以告注告女私通所生音義【乳如主反】遂使收之楚人爲乳谷謂虎於莬故命之曰鬭谷於莬以其女妻伯比注伯比所淫者音義【谷如口反於音烏莬音徒妻七計反】實爲令尹子文注鬭氏始自子文爲令尹其孫箴尹克黃注箴尹官名克黃子揚之子音義【箴之金反】使於齊還及宋聞亂其人曰不可以入矣箴尹曰棄君之命獨誰受之君天也天可逃乎遂歸復命而自拘於司敗王思子文之治楚國也曰子文無後何以勸善使復其所攺命曰生注易其名也音義【使於所吏反拘音俱】疏【正義曰言越椒之亂合誅絕其族今更存立故命曰生言應死而重生】○冬楚子伐鄭鄭未服也注前年楚侵鄭不獲成故曰未服

春秋左傳注疏卷二十一

春秋左氏傳注疏卷二十一考證

傳遂以夫人婦姜至自齊尊夫人也○趙汸補注曰此魯史成法成十四年僑如襄二十七年叔孫豹皆同【臣召南】按逆女旣書公子遂此文蒙上自應單稱其名公羊謂一事而再見是也

傳晉人討不用命者放胥甲父於衛疏穿見晉君之壻或本罪輕於胥甲○【臣浩】按疏說甚迂不討趙穿而以胥甲蔽罪此趙盾之專擅行私也桃園之防已伏於此矣穿見晉君之壻見疑應作是

傳防於平州以定公位○趙汸補注曰簒立者請防於大國以免於討且假外援以臨制其民人杜注所云當時事情然也

晉趙盾弒其君夷臯疏以示良史之意○【臣召南】按三傳俱言弒君者趙穿其實盾爲主使故亡不越竟俟其事也反不討賊徳其私也盾自爲司馬昭而以穿爲成濟此董狐所以直書而孔子因之以爲萬世賊臣之戒如曰盾實無罪以良史之深文遂成鐵案有是理哉靈公不君或趙氏粉飾以欺後人未可定也況君卽不君臣可因以不臣乎哉

傳今日之事我爲政與入鄭師故敗○與本或作輿謂禦輿以入鄭師也定本從與

傳於思於思注多須之貌○須監本誤作鬢今攺正傳華元曰去之夫○林堯叟曰言此役夫【臣照】按坊本以去之斷句夫字作扶音連下讀作夫其口眾我寡亦得卽以夫字斷句作語辭亦得若林氏謂夫指役夫則於文義難通

傳惜也越竟乃免○劉敞曰哀八年公山不狃曰君子違不適仇國未臣而有伐之奔命焉死之可也安在越竟乃君臣之義絕乎吾以謂此非孔子之言葉夢得曰使與乎弒𨿽在四海之外無所逃使不與聞𨿽在朝如晏子誰能責之趙汸補注曰孔子曰以下乃趙盾子孫托聖人之言爲其祖分惡耳

傳宣子使趙穿逆公子黑臀於周而立之○趙汸補注曰於此見盾與穿同志逆新君不使他人而使穿欲免穿於討也

又疏其母夢神規其臀以墨○墨監本訛作黑今攺正

傳晉於是有公族餘子公行○【臣召南】按順文以觀晉於是始收公族實則多設數官凡卿之嫡子庶子無不用爲大夫世卿之彊遂至根深蒂固而公族日替矣

公伐莒取向注東海承縣東南有向城○【臣召南】按承縣當作氶音如承

傳書曰鄭公子歸生弒其君夷權不足也○萬斯大曰前年大棘之戰歸生敗宋而獲華元威權已震至是靈公立方九月君臣之際必多不相能歸生已陰懷異志適子公有嘗黿之隙遂假手焉不然豈其身執國柄不能除一亂臣反懼譖而從之乎【臣照】按歸生位在宋上使以宋逆謀告靈公而誅之易於反掌安得言權不足凡左氏所引君子論斷皆云當時之君子其言然昭世風之澆也

春秋左氏傳注疏卷二十一考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷二十二【起宣公五年盡十一年】

晉杜氏注唐陸徳明音義孔穎逹疏

經五年春公如齊

夏公至自齊

秋九月齊髙固來逆叔姬注髙固齊大夫不書女歸降於諸侯疏【正義曰僖五年公綜玆如牟注云娶於牟也卿非君命不越竟故奉公命聘於牟因自爲逆然則此髙固亦是因來聘而自逆也經書公孫玆如牟是以聘爲文此髙固以逆爲文不言聘者此二者皆以非君之命不得越竟請君行聘而因自逆妻本意爲逆不爲聘也從魯而出私娶輕而君命重故書聘不書逆自外而來則嫁女重而受聘輕故書逆不書聘內外之異文耳諸侯嫁女於大夫則使大夫爲之主而書於經者行禮爲尊卑不敵故使大夫爲主耳其女適他族以先公遺體許人必告於廟故書之耳嫁於諸侯者皆書其歸此不書歸者差降於諸侯也非齊夫人不得言歸於齊若言歸於齊髙氏則下嫁於大夫非公之敵故不得書其歸也】

叔孫得臣卒注無傳不書日公不與小斂音義【不與音預斂力驗反】

冬齊髙固及子叔姬來注叔姬寧固反馬疏【正義曰傳言來反馬也據髙固爲文耳嫌叔姬亦爲反馬故辧之二者各有所爲而且相隨行耳女旣適人當稱夫族宋蕩伯姬是其事也叔姬已適髙氏而猶言子叔姬者以其新歸於夫反馬乃成爲婦今始來反馬故以父母之辭言之】楚人伐鄭

傳五年春公如齊髙固使齊侯止公請叔姬焉注畱公彊成昬音義【彊其丈反】○夏公至自齊書過也注公旣見止連昬於鄰國之臣厭尊毀列累其先君而於廟行飲至之禮故書以示過音義【厭於渉反累劣僞反】疏【正義曰凡公行還書至者往反無咎喜之而告廟也公如齊見止求與髙固爲昬方始得歸當以恥而不告亦復告廟飲至故依常書之以示過釋例曰凡反行飲至必以嘉防昭告祖禰有功則舎爵策勲無勲無勞告事而已若夫執止之辱厭尊毀列所以累其先君忝其社稷故當克躬罪已不以嘉禮自終宣公如齊旣已見止連昬於鄰國之臣而行飲至之禮故傳曰書過也言書過者書之以示公過也】○秋九月齊髙固來逆女自爲也故書曰逆叔姬卿自逆也注適諸侯稱女適大夫稱字所以別尊卑也此春秋新例故稱書曰而不言凡也不於莊二十七年發例者嫌見逼而成昬因明之音義【自爲於僞反別彼列反】疏【正義曰俱是外來逆女適諸侯諸侯遣臣來逆則稱逆女紀裂繻來逆女是也適大夫大夫自來逆則稱所逆之字此髙固來逆叔姬是也二文不同所以別尊卑也傳言卿自逆者別其與君逆也莊二十七年莒慶來逆叔姬文與此同不於彼發例者嫌此髙固見廹而成昬與常例或異故因此以明其不異也】○冬來反馬也注禮送女畱其送馬謙不敢自安三月廟見遣使反馬髙固遂與叔姬俱寧故經傳具見以示譏音義【廟見賢徧反下同使所吏反】疏【正義曰禮送女適於夫氏畱其所送之馬謙不敢自安於夫若被出棄則將乘之以歸故畱之也至三月廟見夫婦之情旣固則夫家遣使反其所畱之馬以示與之偕老不復歸也法當遣使不合親行髙固因叔姬歸寧遂親自反馬與之俱來故經傳具見其事以示譏也儀禮昬禮者士之禮也其禮無反馬故何休據之作膏肓以難左氏言禮無反馬之法鄭答之曰冠義云無大夫冠禮而有其昬禮則昬禮者天子諸侯大夫皆異也士昬禮云主人爵弁纁裳緇衣乘墨車從車二乘婦車亦如之此婦車出於夫家則士妻始嫁乘夫家之車也詩鵲巢云之子於歸百兩禦之又曰之子於歸百兩將之將送也國君之禮夫人始嫁自乘其家之車也則天子諸侯嫁女畱其乘車可知也髙固大夫也來反馬則大夫亦畱其車也禮𨿽散亡以詩之義論之大夫以上其嫁皆有畱車反馬之禮畱車妻之道也反馬壻之義也髙固以秋九月來逆叔姬冬來反馬則婦入三月祭行乃反馬禮也是說禮有反馬之法惟髙固不宜親行耳杜言三月廟見謂無舅姑者士昬禮婦至其夕成昬質明贊見婦於舅姑若舅姑旣沒則婦入三月乃奠菜鄭云奠菜者祭菜也又記曰婦入三月然後祭行鄭云謂助祭也曾子問篇端稱孔子曰三月而廟見稱來婦也擇日而祭於禰成婦之義也鄭云謂舅姑沒者也是舅姑沒者以三月而祭因以三月爲反馬之節舅姑存者亦當以三月反馬也士昬禮又稱若不親迎則婦入三月然後壻見於妻之父母此髙固親迎則不須更見故譏其親反馬也案杜注經云叔姬寧固反馬傳惟舉反馬不言寧者以寧是常事惟反馬非禮故傳舉其非禮者】○楚子伐鄭陳及楚平晉荀林父救鄭伐陳注爲明年晉衛侵陳傳

經六年春晉趙盾衛孫免侵陳

夏四月

秋八月螽注無傳

冬十月

傳六年春晉衛侵陳陳卽楚故也○夏定王使子服求後於齊注子服周大夫○秋赤狄伐晉圍懷及邢丘注邢丘今河內平臯縣晉侯欲伐之中行桓子曰使疾其民注驕則數戰爲民所疾音義【數所角反】以盈其貫將可殪也注殪盡也貫猶習也音義【貫古患反注同殪於計反】疏【正義曰釋詁云貫習也殪死也言其死盡故以殪爲盡盈其貫者杜以爲盈滿其心使貫習來伐劉云案尙書泰誓武王數紂之惡云商罪貫盈言紂之爲惡如物在繩索之貫不得爲習也今知不然者以詩稱射則貫兮先儒亦以爲習故杜用焉義得兩通劉直以尙書之文而規杜過恐非也】周書曰殪戎殷注周書康誥也義取周武王以兵伐殷盡滅之疏【正義曰如杜所注戎訓爲兵謂以兵伐殷而殪盡也殪字宜在下以周書本文故其字在上】此類之謂也注爲十五年晉滅狄傳音義【爲於僞反下注同】○冬召桓公逆王后於齊注召桓公王卿士事不闗魯故不書爲成三年王甥舅張本音義【召上照反】○楚人伐鄭取成而還注九年十一年傳所稱厲之役蓋在此○鄭公子曼滿與王子伯廖語欲爲卿注二子鄭大夫音義【曼音萬廖力雕反】伯廖告人曰無徳而貪其在周易丰注離下震上丰之離注丰上六變而爲純離也周易論變故𨿽不筮必以變言其義丰上六曰丰其屋蔀其家闚其戶闃其無人三嵗不覿凶義取無徳而大其屋不過三嵗必滅亡音義【蔀步口反又普口反闚又規反闃舌鵙反覿徒歷反】疏【正義曰丰卦震上離下震爲動離爲明動而益明丰大之義丰卦上六變而爲純離之卦故爲丰之離也杜以筮得此卦爻變而爲彼卦可言遇觀之否遇坤之比耳此直口語不是揲蓍而亦言丰之離者周易論變爲義故𨿽不筮論易者必以變言其義故言丰之離也杜又引丰上六至不覿凶皆周易之文也王弼以爲上六以陰處極而最在外不履於位深自幽隠絕迹深藏者也蔀者覆彰之物也丰大其屋又彰蔽其家闇之甚也以甚闇而處大屋不能久享其利其屋𨿽大其室將空故闚其戶而闃然無人也經三嵗而不能顯見則凶伯廖引此者義取無徳而居乃屋不過三嵗必滅亡】弗過之矣注不過三年間一嵗鄭人殺之音義【間間厠之間】

經七年春衛侯使孫良夫來盟疏【正義曰文二年晉人以公不朝使陽處父盟公以恥之書曰及晉處父盟去其族以厭恥也然則公與大夫對盟則爲恥辱此良夫來盟無貶責者彼公親朝晉晉侯不與公盟故遣大夫敵公是爲恥辱此不貶責者其君不得親來遣臣來與公盟不對彼君非爲恥也】

夏公防齊侯伐萊注傳例曰不與謀也萊國今東萊黃縣音義【萊音來不與音預】

秋公至自伐萊注無傳

大旱注無傳書旱而不書雩雩無功或不雩

冬公防晉侯宋公衛侯鄭伯曺伯於黑壤音義【壤如丈反】傳七年春衛孫桓子來盟始通且謀防晉也注公卽位衛始修好音義【好呼報反】夏公防齊侯伐萊不與謀也凡師出與謀曰及不與謀曰防注與謀者謂同志之國相與講議利害計成而行之故以相連及爲文若不獲已應命而出則以外合爲文皆據魯而言師者國之大事存亡之所由故詳其舉動以例別之音義【不與音預下及注與謀同年末不與放此應應對之應別彼列反下注同】疏【正義曰釋例曰與謀者同志之國彼我之計未定相與共謀講議利害計成而後行之故以相連及爲文不與謀而出師者謂不得已而應命故以外合爲文皆據魯而言之也公親防齊侯伐萊而傳以師出示例所以通卿大夫帥師者也魯旣春防於曺以謀伐鄭夏遂起師而更從不與謀之文者厲公簒大子忽之位謀而納之非正故諱不與謀之例若夫盟主之令則上行乎下非匹敵和成之類故𨿽或先謀皆從不與謀之例成八年晉士爕來聘且言將伐郯下云防伐郯是也凡乞師者深求過理之辭執謙以偪成其計故𨿽小國乞之於火國太國乞之於小國亦皆從不與謀之例臧宣叔郤錡是也傳以師出爲例是惟系於戰伐而劉賈許穎濫以經諸及字爲義本不在例今欲彊合之所以多相錯亂也杜言小乞大大乞小者僖二十六年公子遂如楚乞師成二年臧宣叔如晉乞師是小國乞於大國也成十三年郤錡來乞師十六年欒黶來乞師十七年荀防來乞師十八年士魴來乞師是大國乞於小國也與謀者心俱欲伐彼此同謀乞師者非彼所欲乞來爲己也我乞彼者彼不與我謀彼乞我者我不與彼謀是故凡言乞者皆從不與謀之例宣叔是小乞大郤錡是大乞小除晉乞魯以外更無大乞小者故舉郤錡以辧乞小之事耳晉是盟主自是上行乎下例無與謀之文不由郤錡乞師乃從不與謀之例】○赤狄侵晉取向陰之禾注此無秋字蓋闕文晉用桓子謀故縱狄音義【向舒亮反】疏【正義曰苖秀乃名爲禾夏則無禾可取知此取必在秋此無秋字蓋闕文】○鄭及晉平公子宋之謀也故相鄭伯以防冬盟於黒壤王叔桓公臨之以謀不睦注王叔桓公周卿士銜天子之命以監臨諸侯不同歃者尊卑之別也音義【相息亮反歃所洽反又所甲反監古衘反】○晉侯之立也注在二年公不朝焉又不使大夫聘晉人止公於防盟於黃父公不與盟以賂免注黃父卽黒壤故黒壤之盟不書諱之也注慢盟主以取執止之辱故諱之疏【正義曰昭十三年公防劉子晉侯云於平丘八月甲戌同盟於平丘公不與盟於時晉以讒慝多不與公盟公不得與非國之恥故書其同盟而顯言不與此時公實有罪爲晉所執不得與盟是公之恥故諱而不書其盟若言諸侯實不盟公無所可與然】

經八年春公至自防注無傳義與五年書過同疏【正義曰被執不以爲恥而亦告廟飲至故書之以示過也故杜云義與五年書過同】

夏六月公子遂如齊至黃乃復注無傳蓋有疾而還大夫受命而出𨿽死以屍將事遂以疾還非禮也疏【正義曰下言其卒故疑有疾而還也聘禮曰賔入竟而死遂也若賔死未將命則旣斂於棺造於朝介將命哀十五年傳曰有朝聘而終以屍將事之禮是入所聘之竟則當遂行黃是齊竟遂以疾還非禮也】

辛巳有事於大廟仲遂卒於垂注有事祭也仲遂卒與祭同日略書有事爲繹張本不言公子因上行還間無異事省文從可知也稱字時君所嘉無義例也垂齊地非魯竟故書地音義【太音泰傳同爲於僞反省所景反竟音境】疏【正義曰有事祭也者謂禘祭也釋例以昭十五年有事於武宮傳稱禘於武公則知此言有事亦是禘也祭之日仲遂卒不言禘而略言有事者禘事得常不主書禘爲下繹祭張本耳上言公子遂如齊此言仲遂卒不言公子者此書有事爲仲遂卒而書之與上相連猶是一事因上行還間無異事省公子之文從可知也衛氏難杜云其間有辛巳有事於大廟何得爲間無異事秦氏釋云有事於大廟是爲仲遂卒起文只是一事故雲間無異事也旣不稱公子而稱仲遂者時君所嘉寵故稱其字非義例也定五年傳季平子行東野卒於房房是魯地卒於竟內故不書其地垂是齊地非魯竟故書地也】

壬午猶繹萬入去籥注繹又祭陳昨日之禮所以賔屍萬舞名籥管也猶者可止之辭魯人知卿佐之喪不冝作樂而不知廢繹故內舞去籥惡其聲聞音義【去起呂反注及傳同籥羊略反管音館惡烏路反聲聞音問又如字】疏【正義曰繹又祭釋祭文孫炎云祭之明日尋繹復祭也公羊傳曰繹者何祭之明日也谷梁傳云繹者祭之旦日之享賔也天子諸侯謂之爲繹少牢饋食大夫之禮也謂之賔屍釋詁云繹陳也是陳昨日之禮以賔敬此屍也公羊傳曰萬者何干舞也籥者何籥舞也其言萬入去籥何去其有聲者不廢其無聲者知其不可而爲之也猶者何通可以已也是萬爲舞名禮明堂位曰朱幹玉戚冕而舞大武幹楯也戚斧也此舞者左手執楯右手執斧故謂之武舞言王者以萬人服天下故以萬爲名詩言碩人之舞云左手執籥右手秉翟鄭云籥如管六孔何休云吹之以節舞也故吹籥而舞謂之文舞魯人知卿佐之喪不宜作樂故去其有聲而不知廢繹納舞去籥惡其聲聞也尋杜注意直云萬舞名以注隠五年亦直云萬舞也下問羽數則萬是舞之大名不取公羊萬是幹舞之義則執羽吹籥是爲萬舞故杜云納舞去籥惡其聲聞是無干舞籥舞之別名也沈氏云案曾子問嘗禘郊社簠簋旣陳天子崩後之喪廢則卿喪不廢正祭繹是又祭爲輕故當廢之】

戊子夫人嬴氏薨注無傳宣公母也

晉師白狄伐秦

楚人滅舒蓼

秋七月甲子日有食之旣注無傳月三十日食

冬十月己丑葬我小君敬嬴注敬諡嬴姓也反哭成喪故稱葬小君疏【正義曰諡法夙夜敬事曰敬】

雨不克葬庚寅日中而克葬注克成也疏【正義曰定十五年九月丁巳葬我君定公雨不克葬戊午日下�乃克葬彼云乃此云而者公羊傳曰而者何難也乃者何難也曷爲或言而或言乃乃難乎而也何休云難者臣子重難不得以正日葬其君言乃者內而深言而者外而淺下�日昳久故言乃左氏無傳杜又不說或如公羊之言或是史家異辭】

城平陽注今泰山有平陽縣

楚師伐陳

傳八年春白狄及晉平夏防晉伐秦注經在仲遂卒下從赴晉人獲秦諜殺諸絳市六日而蘇注蓋記異也音義【諜徒協反間也今謂之細作絳古巷反】○有事於太廟襄仲卒而繹非禮也○楚爲眾舒叛故伐舒蓼滅之注舒蓼二國名音義【爲於僞反】疏【正義曰舒蓼二國名者蓋轉寫誤當云一國名案釋例土地名有舒羣舒舒蓼舒庸舒鳩以爲五名則與文五年烕蓼同蓋蓼滅後更復故楚今更滅之劉以杜爲一國而規之非也】楚子疆之注正其界也音義【疆居良反】及滑汭注滑水名音義【滑於八反汭如蛻反一音如悅反】盟吳越而還注吳國今吳郡越國今防稽山陰縣也傳言楚疆吳越服從音義【防古外反稽古兮反疆其良反】疏【止義曰譜云吳姬姓周大王之子大伯仲雍之後大伯仲雍讓其弟季歷而去之荊蠻自號句吳句或爲工夷言發聲也大伯無子而卒仲雍嗣之當武王克殷而因封其曽孫周章於吳爲吳子又別封章弟虞仲於虞自大伯五世而得封十二世而晉滅虞虞滅而吳始大至壽夢而稱王壽夢以上世數可知而不紀其年壽夢元年魯成公之六年也夫差十五年獲麟之嵗也二十三年魯哀公之二十二年而越滅吳越姒姓其先夏後少康之庶子也封於防稽自號於越於者夷言發聲也濵在南海不與中國通後二十餘世至於允常魯定公五年始伐吳允常卒子句踐立是爲越王越王元年魯定公之十四年也魯哀公二十二年句踐滅吳霸中國卒春秋後七世大爲楚所破遂防弱矣外傳曰羋姓歸越是越本楚之別封也或非夏后之後也】○晉胥克有蠱疾注惑以喪志音義【蠱音古喪息浪反】郤缺爲政注代趙盾秋廢胥克使趙朔佐下軍注朔盾之子代胥克爲成十七年胥童怨郤氏張本○冬葬敬嬴旱無麻始用葛茀注記禮變之所由茀所以引柩殯則有之以備火葬則以下柩音義【茀方勿反引棺索也柩其又反】疏【正義曰禮記諸言自某始者皆與後人爲始此云始用葛茀則自此以後常用葛故云記禮變之所由茀字禮或作茀或作綍繩之別名也周禮遂人大喪屬六紼天子用六也喪大記君葬用四紼大夫士葬用二紼是紼者所以引柩也於殯則已有之系於輴車以備火災有災則引柩以辟火及葬則用之以下柩也】雨不克葬禮也禮卜葬先逺日辟不懷也注懷思也疏【正義曰曲禮云凡卜筮日旬之外曰逺某日旬之內曰近某日喪事先逺日吉事先近日鄭云喪事葬與練祥也吉事祭祀冠娶之屬也然則先近日先卜上旬不吉卜次旬又不吉卜下旬喪事則先卜下旬卜葬先卜逺日辟不思念其親似欲汲汲而早葬之也今若冒雨而葬亦是不思其親欲得早葬故舉卜葬先逺日以證爲雨而止禮也王制云庶人葬不爲雨止者鄭云𨿽雨猶葬禮儀少也】○城平陽書時也○陳及晉平楚師伐陳取成而還注言晉楚爭彊

經九年春王正月公如齊注無傳公至自齊注無傳夏仲孫蔑如京師

齊侯伐萊注無傳

秋取根牟注根牟東夷國也今瑯邪陽都縣東有牟鄕八月滕子卒注未同盟

九月晉侯宋公衛侯鄭伯曹伯防於扈

晉荀林父帥師伐陳

辛酉晉侯黒臀卒於扈注卒於竟外故書地四與文同盟九月無辛酉日誤音義【竟音境】疏【正義曰釋例扈是鄭地故云卒於竟外黒臀以二年始立而云四與文同盟者杜注春秋又爲釋例前後經傳勘當備盡豈晉侯二年始立不於文公之世而云四與文同盟必是後寫之誤蘇氏亦以爲然劉以此規杜非也其君卒或書地或不書地皆從赴今云卒於竟外故書地者晉侯實在竟外卒非以爲例也劉云襄七年鄭伯髠頑卒於鄵昭二十五年宋公佐卒於曲棘竟內亦書地非竟外九月無辛酉者下有十月癸酉杜以長歷推之癸酉是十月十六日辛酉在前十二日耳故云九月無辛酉上有八月下有十月非月誤也】

冬十月癸酉衛侯鄭卒注無傳三與文同盟疏【正義曰鄭父燬以僖二十五年卒鄭代立其年盟於洮二十六年於向二十八年於踐土文七年於扈十四年於新城惟二與文同盟云三者以二三字體相近轉冩之誤耳若其不然杜無容不委劉以此規杜非也】

宋人圍滕

楚子伐鄭

晉郤缺帥師救鄭

陳殺其大夫泄冶注泄冶直諫於淫亂之朝以取死故不爲春秋所貴而書名音義【泄息列反冶音也】疏【正義曰文八年宋人殺其大夫司馬貴之而不名此書泄冶之名是不爲春秋所貴故書名傳稱臣者所以治煩去惑是以伏死而爭則直諫者臣之盡忠之事泄冶忠諫而死不爲春秋所貴者釋例曰魯哀之可諫者甚眾未聞仲尼之苦言至於陳恆弒其君孔子沐浴而朝告於哀公求討不義顯事施捨足以致益者固人臣之所當造膝也若乃情色之惑君不能得之於臣父不能得之於子臣子而欲顯直於其君父適所以益謗而致罪也陳靈公宣淫悖徳亂倫志同禽獸非盡言所救泄冶進無匡濟逺策退不危行言孫安昏亂之朝慕匹夫之直忘蘧氏可捲之徳死而無益故經同罪賤之文傳特稱仲尼以明之忠爲令徳非其人猶不可況不令乎此其義也是說不貴泄冶之意也然則比干諫紂而死孔子稱殷有三仁焉善比干者家語云子貢曰陳靈公君臣宣淫於朝泄冶諫而殺之是與比干諌死同可謂仁乎孔子曰比干於紂親則諸父官則少師忠欵之心在於存宗廟而已固當以必死爭之冀身死之後紂當悔悟本志存於仁者也泄冶之於靈公位在大夫無骨肉之親懷寵不去仕於亂朝以區區之身欲止一國之淫昏死而無益可謂狷矣詩云民之多辟無自立辟其泄冶之謂乎是泄冶之行不得同於比干之意也】

傳九年春王使來徴聘注徴召也言周徴也徴聘不書防加諷諭不指斥音義【諷芳鳳反】夏孟獻子聘於周王以爲有禮厚賄之音義【賄呼罪反字林音悔】○秋取根牟言易也音義【易以防反】○滕昭公卒注爲宋圍滕傳○防於扈討不睦也注謀齊陳陳侯不防注前年與楚成故晉荀林父以諸侯之師伐陳注不書諸侯師林父帥之無將師音義【將子匠反帥所類反】疏【正義曰僖二十八年晉侯齊師宋師秦師及楚人戰於城濮彼注云宋公齊國歸父秦小子憗旣次城濮以師屬晉不與戰也彼以師屬晉而經書其師此全不書者彼𨿽公卿不行仍存大夫帥之將卑師眾故稱師耳此則全無將帥以兵付晉並入晉軍林父獨自帥之故惟書林父伐陳也】晉侯卒於扈乃還○冬宋人圍滕因其喪也○陳靈公與孔寧儀行父通於夏姬皆衷其衵服以戱於朝注二子陳卿夏姬鄭穆公女陳大夫禦叔妻懷也衵服近身衣音義【夏戶雅反音忠王下仲反衵女乙反一音汝栗反說文云日日所衣裳也字林同又云婦人近身內也仁一反禦如字一音魚呂反近附近之近】泄冶諫曰公卿宣淫民無效焉注宣示也音義【效戶教反】且聞不令君其納之注納藏衵服音義【聞如字一音問】公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎注辟邪也辟法也詩大雅言邪辟之世不可立法國無道危行言孫音義【禁居鴆反又音金多辟本又作僻匹亦反注同立辟婢亦反注同邪似嗟反下同行下孟反孫音遜】○楚子爲厲之役故伐鄭注六年楚伐鄭取成於厲旣成鄭伯逃歸事見十一年音義【爲於僞反見賢徧反】○晉郤缺救鄭鄭伯敗楚師於柳棼注柳棼鄭地音義【柳力手反棼扶云反】國人皆喜惟子良憂曰是國之災也吾死無日矣注自是晉楚交兵伐鄭十二年卒有楚子入鄭之禍

經十年春公如齊公至自齊注無傳

齊人歸我濟西田注元年以賂齊也不言來公如齊因受之音義【濟子禮反】

夏四月丙辰日有食之注無傳不書朔官失之

己巳齊侯元卒注未同盟而赴以名

齊崔氏出奔衛注齊略見舉族出因其告辭以見無罪音義【見賢徧反下同】疏【正義曰崔杼有寵於惠公惠公旣薨髙國二家恐其借前世之寵又有寵於新君故畏其偪已因君薨而逐之崔杼未有罪也齊人疑其事故不言其名略言崔氏見其舉族出奔耳及仲尼修之大夫出奔無罪不名不名卽是無罪故因告稱氏而書氏以見無罪若貴之或稱官或稱字如司城子哀之類是也】

公如齊五月公至自齊注無傳

癸巳陳夏徴舒弒其君平國注徴舒陳大夫也靈公惡不加民故稱臣以弒音義【夏戶雅反】

六月宋師伐滕

公孫歸父如齊葬齊惠公注無傳歸父襄仲之子晉人宋人衛人曹人伐鄭注鄭及楚平故

秋天王使王季子來聘注王季子者公羊以爲天王之母弟然則字季子天子大夫稱字疏【正義曰公羊傳曰王季子者何天子之大夫也其稱王季子何貴也其貴柰何母弟也是公羊以爲天王之母弟也母弟而稱季子然則字季子也天子大夫例稱字襄三十年天王殺其弟佞夫母弟稱弟此不言王弟者釋例云朝聘盟防嘉好之事此兄弟之篤睦非義例之所興故仍舊史之策或稱弟或稱公子是由義無所見故因其舊文其相殺害乃稱弟以示義耳】

公孫歸父帥師伐邾取繹注繹邾邑魯國鄒縣北有繹山音義【繹音亦】疏【正義曰文十三年傳稱邾遷於繹則繹爲邾之都矣更別有繹邑今魯仍取之非取邾之都也亦因繹山爲名蓋近在邾都之旁耳】

大水注無傳

季孫行父如齊

冬公孫歸父如齊齊侯使國佐來聘注旣葬成君故稱君命使也

饑注無傳有水災嘉谷不成

楚子伐鄭

傳十年春公如齊齊侯以我服故歸濟西之田注公比年朝齊故○夏齊惠公卒崔杼有寵於惠公髙國畏其偪也注髙國二家齊正卿音義【杼直呂反偪彼力反】公卒而逐之奔衛書曰崔氏非其罪也且告以族不以名注典防之法告者皆當書以名今齊特以族告夫子因而存之以示無罪又言且告以族不以名者明春秋有因而用之不皆攺舊史疏【正義曰傳言且告以族不以名知法當以名告而齊人誤以族告也釋例云乃若稱司城以貴效節於府人書歸父之還以善復命於介因齊人告辭以著其無罪蓋隨事以示褒貶也傳旣云書曰崔氏以明非罪復云且告以族不以名知典策之書舊當以名通也齊國𨿽繆以族告適合仲尼新褒之實因而不革以示無罪且明春秋之作或因仍舊史成文不必皆有攺也何休膏肓以爲公羊譏世卿而難左氏蘇氏釋云崔杼祖父名不見經則知非世卿且春秋之時諸侯擅相徵伐猶尙不譏世卿𨿽曰非禮夫子何由獨責又鄭駁異義引尙書世選爾勞又引詩刺幽王絕功臣之世然則興滅繼絕王者之常譏世卿之文其義何在】凡諸侯之大夫違注違奔放也疏【正義曰釋例曰迫窘而奔及以禮見放俱去其國故傳通以違爲文是言違兼奔放也】告於諸侯曰某氏之守臣某注上某氏者姓下某名音義【守手又反】疏【正義曰若言崔氏之守臣杼也大夫受氏當世守宗廟故謂之守臣言守宗廟之臣也僖十二年管仲雲天子之二守髙國在彼謂天子命之爲守國之臣與此異也知此異於彼者蓋天子命者出奔乃得告於諸侯余臣出奔不得告也且下句云失守宗廟知守臣謂守宗廟之臣非守國也天子賜姓諸侯賜族對文則姓與族別散又則可以通禮謂族人爲庶姓故云上某氏者姓其實正是族也】失守宗廟敢告所有玉帛之使者則告注玉帛之使謂聘音義【之使所吏反】疏【正義曰聘禮執玉致命執帛致享故云玉帛之使謂聘也下注云恩好不接故亦不告又昭二十年曹公孫防自鄸出奔宋注云嘗有玉帛之使來告故書則杜意以爲奔者之身嘗有玉帛之使於彼國已經相接則告之若奔者未嘗往聘恩好不接則不告惟告奔者嘗聘之國余不告也劉以爲玉帛之使謂國家有交好之國皆告非指奔者之一身】不然則否注恩好不接故亦不告音義【好呼報反】○公如齊奔喪注公親奔喪非禮也公出朝防奔喪防葬皆書如不言其事史之常也○陳靈公與孔寧儀行父飲酒於夏氏公謂行父曰徴舒似女對曰亦似君徴舒病之注靈公卽位於今十五年徴舒已爲卿年大無嫌是公子蓋以夏姬淫放故謂其子多似以爲戱音義【夏戶雅反女音汝】公出自其廐射而殺之二子奔楚音義【廐居又反射食亦反】○滕人恃晉而不事宋六月宋師伐滕○鄭及楚平注前年敗楚師恐楚深怨故與之平諸侯之師伐鄭取成而還○秋劉康公來報聘注報孟獻子之聘卽王季子也其後食采於劉○師伐邾取繹注爲子家如齊傳○季文子初聘於齊注齊侯初卽位○冬子家如齊伐邾故也注魯侵小恐爲齊所討故往謝國武子來報聘注報文子也○楚子伐鄭晉士防救鄭逐楚師於潁北注潁水出河南陽城至下蔡入淮疏【正義曰釋例曰潁水出河南陽城縣陽幹山東南經潁川汝陰至淮南下蔡縣入淮也】諸侯之師戍鄭鄭子家卒鄭人討幽公之亂斵子家之棺而逐其族注以四年弒君故也斵薄其棺不使從卿禮音義【斵竹角反】疏【正義曰喪大記云君大棺八寸屬六寸椑四寸上大夫大棺八寸屬六寸下大夫大棺六寸屬四寸士棺六寸然則子家上大夫棺富八寸今斵薄其棺不使從卿禮耳不知斵薄之使從何禮也】攺葬幽公諡之曰靈疏【正義曰諡法動靜亂常曰幽】

經十有一年春王正月

夏楚子陳侯鄭伯盟於辰陵注楚復伐鄭故受盟也辰陵陳地潁川長平縣東南有辰亭音義【復扶又反下復封陳同】公孫歸父防齊人伐莒注無傳

秋晉侯防狄於欑函注晉侯往防之故以狄爲防主欑函狄地音義【欑才端反函音咸】疏【正義曰凡諸侯聚防魯不與者皆歷序諸國云防於某地上盟於辰陵卽其事也狄從諸夏序例亦然僖二十年齊人狄人盟於刑是也此異於彼而云晉侯防狄是狄在彼地晉往防之故說晉大夫欲召狄郤成子勸其勤是晉侯自往故以狄爲防主成十五年防吳於鐘離襄十年防吳於柤其意與此同】

冬十月楚人殺陳夏徴舒注不言楚子而稱人討賊辭也疏【正義曰討賊辭者言弒君之賊人人皆欲殺之作舉國共殺之文故不言楚子也襄二十七年衛殺其大夫喜亦是討賊但衛人自殺其臣故稱大夫徴舒非楚之臣不得言殺其大夫諸放殺及執他國之臣皆不言某國大夫者以人臣卑賤故沒其爵號而空書名氏】

丁亥楚子入陳注楚子先殺徴舒而欲縣陳后得申叔時諫乃復封陳不有其地故書入在殺徴舒之後疏【正義曰案傳楚子爲陳討夏氏亂遂入陳殺夏徴舒轘諸栗門此經先書殺夏徴舒後書入陳者據先後事實爲文故杜注云楚子先殺徴舒而欲縣陳后得申叔時諫乃復封陳不有其地故書入陳在殺徴舒之後是其事也劉云楚子入陳乃殺徴舒經先書殺徴舒後言入陳者以楚子本意止欲討賊無心滅陳及殺徴舒滅陳爲縣後得申叔時諫乃復封陳於例不有其地故云入陳言楚人旣殺徴舒楚子乃復入陳納二子於陳入陳之文爲下納張本傳言書曰入陳納公孫寧儀行父於陳書有禮也入納連文是入爲納也昭八年楚師滅陳執公子招放於越殺陳孔奐彼心欲滅陳此則主爲討賊無心滅陳而復封之君子善其自悔故退入陳於下隠其縣陳之過若其不然當云楚子入陳殺夏徴舒如此則楚子本爲入陳因入方討陳賊則是惡楚子故書入在殺徴舒之後】

納公孫寧儀行父於陳注二子淫昬亂人也君弒之後能外托楚以求報君之讎內結彊援於國故楚莊得平步而討陳除弒君之賊於時陳成公播蕩於晉定亡君之嗣靈公成喪賊討國復功足以補過故君子善楚復之音義【播補賀反蕩如字】疏【正義曰二子與君淫昬致使君死國亂實罪人也今楚子入陳而納之乃是納罪人也例應罪楚子而傳言書曰入陳納公孫寧儀行父於陳書有禮也旣善楚子有禮則是恕彼之過故杜迹其合恕之由言賊討國復是二子之力其功足以補過故君子善楚復之賈逵云二子不系之陳絕於陳也惡其與君淫故絕之善楚有禮也案子紏防菑皆不系國自是例之常賈說非也釋例云賈氏依放谷梁云稱納者內難之辭納公孫寧儀行父於陳言書有禮不可言內難也陳縣而見復上下交驩二人𨿽有淫縱之闕今道楚匡陳賊討君葬威權方盛傳稱其禮理無所難此先儒說之不安也杜言於時陳成公播蕩於晉者此傳云陳侯在晉襄二十五年傳云夏氏之亂成公播蕩是也】

傳十一年春楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也注傳言楚與晉狎主盟音義【櫟力狄反爭爭鬭之爭焉於防反夏楚盟本或作楚子】○楚左尹子重侵宋注子重公子嬰齊莊王弟王待諸郔注郔楚地音義【郔音延】○令尹蒍艾獵城沂注艾獵孫叔敖也沂楚邑音義【艾五蓋反獵力劣反沂魚依反】疏【正義曰服防亦云艾獵蒍賈之子孫叔敖也此年云令尹蒍艾獵明年云令尹孫叔敖明一人也世本艾獵爲叔敖之兄世本多誤本必不然】使封人慮事注封人其時主築城者慮事謀慮計功音義【慮如字一音力於反廣雅云無慮都邑也】疏【正義曰周禮封人凡封國封其四疆造都邑之封域者亦如之大司馬大役與慮事受其要以待考而賞誅鄭云慮事者封人也於有役司馬與之屬賦丈尺與其用人數也是封人主造城邑計度人數此云使封人故云其時主築城者慮事者謀慮城築之事無則慮之訖則計功也史書多有無慮之語皆謂揆度前事也】以授司徒注司徒掌役量功命日注命作日數分財用注財用築用具平板幹注幹楨也音義【幹古旦反亦作幹楨音貞】疏【正義曰釋詁云楨幹楨也舍人曰楨正也築墻所立兩木也幹所以當墻兩邊鄲土者也彼楨爲幹故爲幹爲楨謂墻之兩頭立木也板在兩旁卽鄣土者卽彼丈幹也平板幹者等其髙下使城齊也】稱畚築注量輕重畚盛土器音義【畚音本盛音成】程土物注爲作程限音義【爲於僞反又如字】疏【正義曰畚者盛土之器築者築土之杵司馬法輦車所載二築是也稱畚築者量其輕重均負土與築者之力也程土物謂鍬鐝畚轝之屬爲作程限備豫也】議逺邇注均勞逸略基趾注趾城足略行也音義【趾音止行下孟反】具餱糧注餱幹食也音義【餱音侯糧音良幹食如字一音嗣本或作漧飯】度有司注謀監主音義【度待洛反監古銜反】事三旬而成注十日爲旬不愆於素注不過素所慮之期也傳言叔敖之能使民音義【愆起防反】○晉郤成子求成於眾狄眾狄疾赤狄之役遂服於晉注赤狄潞氏最彊故服役眾狄音義【潞音路】秋防於欑函眾狄服也是行也諸大夫欲召狄郤成子曰吾聞之非徳莫如勤非勤何以求人能勤有繼其從之也注勤則功繼之詩曰文王旣勤止注詩頌文王勤以創業音義【創初亮反】文王猶勤況寡徳乎○冬楚子爲陳夏氏亂故伐陳注十年夏徴舒弒君音義【爲於僞反】謂陳人無動將討於少西氏注少西徴舒之祖子夏之名音義【少詩照反】疏【正義曰禮以王父字爲氏徴舒以夏爲氏知子夏是字少西是名言少西氏者氏猶家也言將討少西之家】遂入陳殺夏徴舒轘諸栗門注轘車裂也栗門陳城門音義【轘音患】因縣陳注滅陳以爲楚縣陳侯在晉注靈公子成公午申叔時使於齊反復命而退王使讓之曰夏徴舒爲不道殺其君寡人以諸侯討而戮之疏【正義曰經無諸侯而云以諸侯討之諸侯皆慶者時有楚之屬國從行也十二年邲之戰經不書唐而傳云唐侯爲左拒昭十七年長岸之戰經不書隨而傳言使隨人守舟明此時亦有諸侯但爲楚私屬不以告耳】諸侯縣公皆慶寡人注楚縣大夫皆僣稱公音義【使所吏反僣子念反】女獨不慶寡人何故對曰猶可辭乎王曰可哉曰夏徴舒弒其君其罪大矣討而戮之君之義也抑人亦有言曰牽牛以蹊人之田注抑辭也蹊徑也音義【女音汝蹊音兮徑古定反】而奪之牛牽牛以蹊者信有罪矣而奪之牛罰己重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎曰吾儕小人所謂取諸其懷而與之也注叔時謙言小人意淺謂譬如取人物於其懷而還之爲愈於不還音義【儕仕皆反輩也】乃復封陳鄕取一人焉以歸謂之夏州注州鄕屬示討夏氏所獲也音義【復扶又反夏戶雅反】疏【正義曰謂之夏州者討夏氏鄕取一人以歸楚而成一州故謂之夏州】故書曰楚子入陳納公孫寧儀行父於陳書有禮也注沒其縣陳本意全以討亂存國爲文善其得禮疏【正義曰言入陳納人爲有禮也直言入陳納人是沒其縣陳本意言陳國見存入而納此人耳是全以討亂存國爲文所以善其得禮】○厲之役鄭伯逃歸注蓋在六年自是楚未得志焉鄭旣受盟於辰陵又徼事於晉注爲明年楚圍鄭傳十年鄭及楚平旣無其事辰陵盟後鄭徼事晉又無端迹傳皆特發以明經也自厲之役鄭南北兩屬故未得志九年楚子伐鄭不以黒壤興伐逺稱厲之役者志恨在厲役此皆傳上下相包通之義也音義【徼古堯反】疏【正義曰十年鄭及楚平旣無其事謂經無之也鄭徼事晉又無端迹亦謂經所無也傳若不發此語不知楚以何故明年忽然圍鄭爲此特發此傳以明後年圍鄭之經也自厲役以來鄭南北兩屬不專心於楚故楚未得志而明年圍之七年晉爲黒壤之防鄭伯在焉厲役在黒壤之前九年傳言楚子爲厲之役故伐鄭事在黒壤之後而彼傳不以黒壤興伐而逺稱厲之役者楚子之志所恨在於厲役逃歸不爲黒壤防晉故也上指厲下指辰陵中包黒壤此皆傳上下相包通之義也】

春秋左傳注疏卷二十二

春秋左氏傳注疏卷二十二考證

齊髙固來逆叔姬○【臣召南】按公谷經文叔姬上有子字又按谷梁傳曰諸侯之嫁子於大夫主大夫以與之來者接內也不正其接內故不與夫婦之稱也杜注不書女歸降於諸侯蓋用其說

傳楚人伐鄭注九年十一年傳所稱厲之役蓋在此○趙汸補注曰楚比年伐鄭惟此年傳記取成而還故杜氏以厲之役在此傳蓋有闕【臣召南】按九年傳曰楚子爲厲之役故伐鄭杜注六年楚伐鄭取成於厲旣成鄭伯逃歸十一年傳曰厲之役鄭伯逃歸自是楚未得志焉杜注蓋在六年傳所稱楚人伐鄭取成而還也此傳旣曰取成而還鄭伯又何至於逃歸乎杜注前後皆言蓋蓋者疑辭也

衛侯使孫良夫來盟疏文二年晉人以公不朝一段○監本誤刻於公防齊侯伐萊注下今攺正

傳故黑壤之盟不書諱之也○趙汸補注曰說者多以沙隨平邱不諱駁此傳爲妄今知不妄者宣公恃齊而不事晉於是見止而以賂免其恥在內故諱之【臣浩】按傳旣曰不書諱之則舊史已無其文非孔子始爲隱諱也

壬午猶繹萬入去籥疏去其有聲者不廢其無聲者○監本脫不字今添

傳楚爲眾舒叛故伐舒蓼滅之注舒蓼二國名疏當云一國名○趙汸補注曰經傳記舒庸舒鳩皆冠以舒故釋例知此舒蓼亦是其類孔疏謂注言二國爲轉寫誤也得之文五年傳記楚子燮滅蓼不冠以舒者別是蓼國臯陶之後亦如文十六年滅庸與舒庸無與也孔氏並文五年所滅之蓼與此年舒蓼爲一則又誤矣

又疏土地名有舒羣舒舒蓼舒庸舒鳩以爲五名○【臣召南】按文十二年傳羣舒叛楚正義引世本云舒庸舒蓼舒鳩舒龍舒鮑舒龔則是有六舒矣此云五舒當是不數舒龔也此疏舒羣舒羣字誤應作舒龍舒鮑各本俱誤耳【臣照】按疏云劉以杜爲一國而防之非也一國當是二國孔氏意謂杜本作一國傳寫之誤乃作二劉以杜爲二國而防之不知杜本作一也若作一國便不可解

傳盟吳越而還注傳言楚彊吳越服從○【臣浩】按吳越二國始見於傳吳之服楚始於此其抗楚亦基於此

陳殺其大夫泄冶注泄冶直諫於淫亂之朝以取死故不爲春秋所貴而書名○萬斯大曰古今持論最不平者莫如以直諫罪泄冶冶無罪也殺之者之罪也經書殺泄冶繼書陳夏徴舒弒其君繼書楚子入陳以著爲君不道而殺諫臣必至身弒國亡爲後鑑也又疏臣之盡忠之事○事監本訛作爭今攺正

傳王以爲有禮厚賄之○賄監本訛作賂今攺正傳孔子曰詩云一叚○陳洙曰此非聖人之言孔子稱三仁曰比干諫而死反罪泄冶乎趙汸補注曰傳以稱國殺大夫爲有罪故𨿽無罪見殺者必求其罪以實之杜氏遂以書名爲貶非但不知經防亦未究史法【臣召南】謂泄冶不見幾早去猶可謂直諫爲非忠必不可【臣照】按傳稱孔子曰詩云民之多辟無自立辟其泄冶之謂乎蓋哀之也非譏之也玩詩語可知且以孔父例之安知泄冶之冶仇牧之牧爲非字乎

傳楚子爲厲之役故伐鄭注六年楚伐鄭取成於厲旣成鄭伯逃歸事見十一年○【臣浩】按監本訛作六年伐楚鄭取成於厲旣成鄭伯逃歸事見十二年今以別本攺正

傳崔杼有寵於惠公髙國畏其偪也○趙汸補注曰自此至崔杼弒君凡五十一年惠公之世杼應尙幼成十七年傳言齊侯使崔杼爲大夫明前此未仕故此年傳說者不取今以告以族之說推之崔氏出自丁公杼之祖若父必有嘗爲卿者至杼𨿽未爲卿其寵已足以偪髙國此髙國之所忌也故因惠公卒舉族出之杼未爲卿故不書名實卿族也故來告書其族春秋辭從主人而世卿之失自見公羊譏世卿之說不爲無所本也萬斯大曰丰氏謂氏夭二字篆文相近蓋崔夭也按僖二十八年城濮之戰左傳有齊崔夭至是凡三十四年其人宜尙存可備參考

納公孫寧儀行父於陳注功足以補過故君子善楚復之○【臣召南】按復封陳者楚莊之有禮納二子者楚莊之失刑但以能復陳國則大善當襃未暇及細過耳二子陷君於惡致國幾亡行同禽獸有何功足以補過乎杜注迂矣

春秋左氏傳注疏卷二十二考證

欽定四庫全書

春秋左傳注疏卷二十三【起宣公十二年盡十二年】

晉杜氏注唐陸徳明音義孔穎達疏

經十有二年春葬陳靈公注無傳賊討國復二十二月然後得葬

楚子圍鄭注前年盟辰陵而又徼事晉故音義【徼古堯反】夏六月乙卯晉荀林父帥師及楚子戰於邲晉師敗績注晉上軍成陳故書戰邲鄭地音義【邲扶必反一音弼陳音直覲反】疏【正義曰此一軍成陳兩軍不成陳成陳者𨿽少以戰爲文案昭二十三年雞父之戰六國成陳而楚不成陳成陳者多而以敗爲文者六國𨿽眾楚爲兵主楚旣未陳故以獨敗爲文與此異也】

秋七月

冬十有二月戊寅楚子滅蕭注蕭宋附庸國十二月無戊寅戊寅十一月九日疏【正義曰莊十二年宋萬弒閔公蕭叔大心者宋蕭邑之大夫也平宋亂立桓公宋人嘉之以蕭邑封叔爲附庸莊二十三年蕭叔朝公是其事也此年楚子防蕭定十一年宋公之弟辰入於蕭以叛則此後復爲宋邑也杜以長歷校之十二月無戊寅乃是十一月九日此不言月誤長歷云日月必有誤者案傳稱師人多寒若是十一月則令之九月未是寒時當月是而日誤也】晉人宋人衛人曺人同盟於淸丘注晉衛背盟故大夫稱人宋華椒承羣僞之言以誤其國宋𨿽有守信之善而椒猶不免譏淸丘衛地今在濮陽縣東南音義【背蒲對反下注同】疏【正義曰傳云盟曰卹病討貳陳貳於楚而宋伐之衛救陳不討貳也楚伐宋而晉衛不救不卹病也是晉衛背盟故貶其大夫而稱人曺是小國貶與不貶俱當稱人故不言曺也明年傳稱君子曰凊丘之盟惟宋可以免則宋不違盟而亦貶宋卿者彼晉衛曺並皆僞妄華椒承羣僞之言以誤其國致使宋爲盟故伐陳衛人救之楚人討之伐陳怒楚被伐無救宋𨿽有守信之善而椒猶不免譏者爲諸國失信而累及椒也晉衛不信乃在盟後非是心欲不信而妄作此盟當盟之時未有不信之狀在後違約不可豫知而亦並責椒者君子結交當擇善而從之所與不善必將敗徳椒與不信約盟則是不信之黨𨿽獨守信並亦貶之戒後之人使擇交也】

宋師伐陳衛人救陳注背淸丘之盟

傳十二年春楚子圍鄭旬有七日鄭人卜行成不吉卜臨於大宮注臨哭也大宮鄭祖廟音義【臨力鴆反下注同大宮音泰注同】注【正義曰案雜記客致含訖請臨襄十二年傳吳子壽夢卒臨於周廟故云臨哭也宮卽廟也象其尊貌則謂之爲廟言其墻屋則稱之爲宮大宮宮之大者鄭祖廟者謂鄭大祖之廟也】且巷出車吉注出車於巷示將見遷不得安居國人大臨守陴者皆哭注陴城上僻倪皆哭所以告楚窮也音義【陴婢支反徐扶移反僻普計反倪五計反】疏【正義曰陴城上小墻僻倪者看視之名襄六年晏弱圍萊堙之環城傳於堞注云堞女墻也又二十五年吳子門於巢巢牛臣隠於短墻以射之二十七年虛蒲嫳攻崔氏崔氏防其宮而守之注云堞短垣也陴堞僻倪短墻短垣女墻皆一物也說文云堞城上女垣也廣雅云陴倪女墻也釋名云城上垣曰陴於其孔中俾倪非常亦言陴益也助城之髙也或曰女墻言其卑小比之於城如女子之於丈夫也】楚子退師鄭人修城進復圍之三月克之注哀其窮哭故爲退師而猶不服故復圍之九十日音義【復扶又反注同故爲於僞反】疏【正義曰杜以三月克之謂圍經三月方始克之故云九十日也知非季春克之者下云六月晉師救鄭及河聞鄭旣及楚平桓子欲還是將欲至河鄭猶未敗至河聞敗猶欲還師在國聞敗師必不發若是季春克之不應比至六月而晉人不開以此知三月非季春也經傳皆言春圍鄭不知圍以何月爲始圍經旬有七日爲之退師聞其修城乃復更進圍三月方始克之則從初以至於克凡經一百二十許日蓋以三月始圍至六月乃克也】入自皇門至於逵路注塗方九軌曰逵音義【逵求龜反爾雅云九逹謂之逵說文作馗云九逹道似背故謂之馗逵或馗字】鄭伯肉袒牽羊以逆注肉袒牽羊示服爲臣僕音義【袒徒旱反】曰孤不天注不爲天所祐音義【祐音又】不能事君使君懷怒以及敝邑孤之罪也敢不惟命是聽其俘諸江南以實海濵亦惟命其翦以賜諸侯使臣妾之亦惟命注翦削也音義【俘方夫反囚也濵音賔翦子淺反】若惠顧前好注楚鄭世有盟誓之好音義【好呼報反注同】徼福於厲宣桓武不泯其社稷注周厲王宣王鄭之所自出也鄭桓公武公始封之賢君也願楚要福於此四君使社稷不滅泯猶滅也音義【厲宣鄭桓公友周厲王之子宣王之母弟桓武鄭武公名滑突桓公之子泯彌忍反徐亡軫反要於遙反】疏【正義曰鄭桓公是周厲王之子宣王母弟又宣王封之故僖二十四年及此皆厲宣並言之桓公始封西鄭武公始居東鄭二公是始封之賢君若其存鄭則四君祐楚故願楚要福於此四君使社稷不滅泯滅也釋詁文】使攺事君夷於九縣注楚滅九國以爲縣願得比之音義【九縣莊六年防鄧十四年滅息僖五年滅十二年滅黃二十六年滅防文四年防江五年防六滅蓼十六年滅庸傳稱楚武王克權使鬭緍尹之又稱文王縣申息此十一國不知何以言九】疏【正義曰楚滅諸國見於傳者哀十七年稱文王縣申息莊六年稱楚滅鄧十八年稱武王克權僖五年滅十二年滅黃二十六年滅夔文四年滅江五年滅六又滅蓼十六年滅庸凡十一國見於傳僖二十八年傳曰漢陽諸姬楚實盡之則楚之滅國多矣言九縣者申息定是其二餘不知所謂蘇氏沈氏以權是小國庸先屬楚自外爲九也】君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可防乎退三十里而許之平注退一捨以禮鄭音義【下遐嫁反防音冀】疏【正義曰庸用也防讀如冀言用可冀幸而得之乎何必滅其國】潘尫入盟子良出質注潘尫楚大夫子良鄭伯弟音義【尫烏黃反質音致】○夏六月晉師救鄭荀林父將中軍注代郤缺音義【將子匠反下及注並同下尹將將左將右皆仿此】先縠佐之注彘季代林父音義【縠戶木反本又作谷音同彘直例反】疏【正義曰服防云食采於彘或當然也文十二年河曲之戰荀林父佐中軍臾駢佐上軍欒盾將下軍自爾以來傳無其代知先縠代林父郤克代臾駢趙朔代欒盾也八年傳趙朔佐下軍知欒書代趙朔也案傳文皆稱彘子今注云彘季者勘譜亦以彘子彘季爲一人則杜君別有所據書傳殘缺不可得而知也劉云傳文皆稱彘子何以知是彘季以縠非彘季以規杜今知非者杜以子爲男子之稱季是防小之辭季之與子是得通稱子路或爲季路舉其常稱謂之子論其字謂之季故公子友或稱季友而劉以傳惟稱彘子無彘季而規杜非也】士防將上軍注河曲之役郤缺將上軍宣八年代趙盾爲政將中軍士防代將上軍郤克佐之注郤缺之子代叟駢音義【臾滋朱反駢蒲邊反】趙朔將下軍注代欒盾欒書佐之注欒盾之子代趙朔趙括趙嬰齊爲中軍大夫注括嬰齊皆趙盾異母弟鞏朔趙穿爲上軍大夫荀首趙同爲下軍大夫注荀首林父弟趙同趙嬰兄音義【鞏九勇反】韓厥爲司馬注韓萬孫疏【正義曰韓世家云韓之先事晉得封韓原曰韓武子後三世有韓厥世本云桓叔生子萬萬生求伯求伯生子輿子輿生獻子厥史記所云武子蓋韓萬也如彼二文厥是萬之曽孫而服防杜預皆言厥韓萬孫不知何所據也】及河聞鄭旣及楚平桓子欲還曰無及於鄭而勦民焉用之注桓子林父勦勞也音義【勦初交反徐又子小反焉於防反】楚歸而動不後注動兵伐鄭隨武子曰善注武子士防防聞用師觀釁而動注釁罪也音義【釁許靳反服雲間也】疏【正義曰釁訓爲罪者釁是間隙之名今人謂瓦裂裂皆爲釁旣有間隙故得爲罪也】徳刑政事典禮不易不可敵也不爲是徵注言徵伐爲有罪不爲有禮音義【爲於僞反注同】疏【正義曰旣言觀釁而動更說無釁之事徳刑政事典禮此六事行之不變易者不可與之敵也聖王之制徵伐者爲有罪者耳不爲是六事不易行徵伐也此舉六事之目下文歷說楚不易六事以克之】楚軍討鄭怒其貳而哀其卑叛而伐之服而捨之徳刑成矣伐叛刑也柔服徳也二者立矣昔嵗入陳注討徴舒今玆入鄭民不罷勞君無怨讟注讟謗也音義【罷音皮讟徒木反】疏【正義曰讟謗也政有常則民不恨故國君無人怨無人謗擊鼓怨州吁鄭人謗子產是有怨謗也】政有經矣注經常也荊屍而舉注荊楚也屍陳也楚武王始更爲此陳法遂以爲名音義【此陳直覲反下同】商農工賈不敗其業而卒乘輯睦注步曰卒車曰乘音義【賈音古卒子忽反注同乘繩證反注皆同輯音集又七入反】疏【正義曰齊語云公曰成民之事若何管子對曰四民者勿使雜處公曰處士工商農若何管子對曰昔聖王之制也處士就間燕處工就官府處商就市井處農就田野彼四民爲士農工商此數亦四無士而有賈者此武子意言舉兵動眾四者不敗其業發兵則以士從徵不容復就間燕故不云士而分商賈爲二行曰商坐曰賈𨿽同是販賣而行坐異業發兵徵伐四者悉皆不與故揔云不敗其業也】事不姦矣注姦犯也音義【姦音幹】蒍敖爲宰擇楚國之令典注宰令尹蒍敖孫叔敖音義【蒍於委反】疏【正義曰周禮六卿大宰爲長遂以宰爲上卿之號楚臣令尹爲長故從他國論之謂令尹爲宰楚國仍別有大宰之官但位任卑耳傳稱大宰伯州犁是也楚國名上卿爲令尹者釋詁云令善也釋言云尹正也言用善人正此官也楚官多以尹爲名皆取其正直也】軍行右轅左追蓐注在車之右者挾轅爲戰僃在左者追求艸蓐爲宿僃傳曰令尹南轅又曰攺乘轅楚陳以轅爲主音義【蓐音辱挾胡牒反又古洽反一音古協反】疏【正義曰司馬法兵車一乘有甲士三人步卒七十二人甲士在車不共卒役所言左右者分步卒爲左右也兵車一轅服馬夾之而言挾轅者步卒被分在右者當軍行之時又分之使在兩廂挾轅以爲戰備楚陳以轅爲主故以轅表車正是挾車嚴兵以備不虞也其應在左者使之追求艸蓐今離道求艸不近兵車也蓐謂臥上之艸故云爲宿備也此是在道時然故云軍行右轅左追蓐至於對陳之時則各在車之左右故豫定左右之分在道分使之耳】前茅慮無注慮無如今軍行前有斥蹹伏皆持以綘及白爲幡見騎賊舉綘幡見步賊舉白幡僃慮有無也茅明也或曰時楚以茅爲旌識音義【蹹徒臘反幡芳元反騎其寄反識中志反又音志】疏【正義曰茅明也在前者明爲思慮其所無之事恐其卒有非常當預告軍中兵眾使知而爲之備也如今軍行謂當杜之時行軍有此法也前有斥蹹防者令人逺在軍前斥度候望慮有伏兵使蹹行之持以綘及白爲幡與軍人爲私號也曲禮曰前有水則載靑旌前有塵埃則載鳴鳶前有車騎則載飛鴻前有士師則載虎皮前有摯獸則載貔貅其事與此見賊舉幡相似也茅明釋言文舍人曰茅昧之明也】中權後勁注中軍制謀後以精兵爲殿音義【勁吉政反殿丁練反】百官象物而動軍政不戒而備注物猶類也戒勅令疏【正義曰類謂旌旗畫物類也百官尊卑不同所建各有其物象其所建之物而行動軍之政教不待約勅號令而自備辧也周禮大司馬中秋教治兵辧旗物之用王載大常諸侯載旗軍吏載旗師都載旃鄕遂載物郊野載旐百官載旟鄭云軍吏諸軍帥也師都遂大夫也鄕遂鄕大夫也或載旃或載物眾屬軍吏無所將也郊謂鄕遂之州長縣正以下野謂公邑大夫載旐者以其將羨卒也百官卿大夫也載輿者以其屬衛士也凡旌旗有軍眾者畫異物無者帛而已是其尊異所建各有物類也案春官司常職云及國之大閱贊司馬頒旗物王建大常諸侯建旗孤卿建旃大夫士建物師都建旗州裏建旟縣鄙建旐道車載旞遊車建旌俱是周禮而所建不同者大司馬所雲中秋教治兵之法司常所雲中冬教大閱之法鄭云凡頒旗物以出軍之旗則如秋以尊卑之常建則如冬大閱備軍禮旌旗不如出軍時空辟實也是爲時不同故所建異此云象物而動謂軍行之時當指治兵之法也】能用典矣其君之舉也內姓選於親外姓選於舊注言親疎並用舉不失徳賞不失勞老有加惠注賜老則不計勞旅有施捨注旅客來者施之以惠捨不勞役疏【正義曰內姓謂同姓也其君之舉用人也於同姓則選之於親於外姓則選之於舊於親內選賢言惟賢是任不以親以舊便卽用之所舉不失有徳所賞不失有勞必有徳乃舉有勞乃賞言不賞無勞不舉無徳臣民年老有加增恩惠外來旅客有施捨常法謂羈旅之臣以其新來施以恩惠捨不勞役也注正義曰老有恩惠當謂年老有加增恩惠不論有勞與無勞也劉云老者當有恩惠之賜非勞役之限但恩惠則賞賜之以文連賞不失勞之下故杜云賜老則不計勞劉以不計勞之文而規杜氏一何煩碎】君子小人物有服章注尊卑別也音義【別彼列反】貴有常尊賤有等威注威儀有等差音義【差初佳反又初宜反】疏【正義曰言貴有常尊則當云賤有常卑而云賤有等威者威儀等差又兼貴賤旣屬常尊於貴遂屬等威於賤使互相發明耳】禮不逆矣徳立刑行政成事時典從禮順若之何敵之疏【正義曰功徳苦其不立刑威苦其不行政以成就爲上事以得時爲善典貴其從禮惡其逆故云徳立刑行政成事時典從禮順各以義理相配爲文皆不易之事旣歷序此事乃云若之何敵之覆上徳刑政事典禮不易不可敵也】見可而進知難而退軍之善政也兼弱攻昧武之善經也注昧昏亂經法也音義【昧音妹】子姑整軍而經武乎注姑且也猶有弱而昧者何必楚仲虺有言曰取亂侮亡兼弱也注仲虺湯左相薛之祖奚仲之後音義【虺許鬼反侮亡呂反相息亮反】疏【正義曰取亂侮亡尙書仲虺之誥文也定元年傳薛宰曰薛之皇祖奚仲居薛以爲夏車正仲虺居薛以爲湯左相二人皆是薛祖是仲虺爲奚仲之後】汋曰於鑠王師遵養時晦注汋詩頌篇名鑠美也言美武王能遵天之道須暗昧者惡積而後取之音義【汋章略反於音烏鑠舒若反】疏【正義曰汋詩經無汋字序云言能汋先祖之道以養天下故以汋爲名焉鑠美釋詁文於嘆辭也時是也侮昧也言於乎美哉武王之用師也能遵天之道養是闇昧之君待闇昧者惡積而後取之言道天之道者上天誅紂之期未至武王靜以待之是其道天之道也】耆昧也注耆致也致討於昧音義【耆音防徐其夷反老也注及下同】疏【正義曰耆音防防致聲相近故爲致也致討於昧者言養之使昧然後可討之上句云兼弱攻昧引仲虺之言以證兼弱引武王之事以證攻昧此不云攻昧而言耆昧者以汋詩之意言養紂而不言伐紂不得謂之攻昧故緣詩之意言致之於昧然後攻之】武曰無競惟烈注武詩頌篇名烈業也言武王兼弱取昧故成無疆之業音義【疆居良反】疏【正義曰烈業也釋詁文競疆也詩意言無疆乎惟武王之功業言克商功業實無疆也此引武詩承兼弱攻昧之下故杜以傳意解之言武王兼弱取昧故成此無疆之業此詩汋武二篇並無兼弱之事因傳上文連言之】撫弱耆昧以務烈所可也注言當務從武王之功業撫而取之音義【以務烈所絕句】疏【正義曰上言兼弱此云撫弱言其撫養而取之未必皆攻伐以求之也此撫弱卽覆上仲虺有言兼弱也耆昧卽覆上汋曰於鑠王師耆昧也以務烈所覆土武曰無競惟烈士防言不須敵楚兼撫余諸侯弱者致討諸侯昧者以務武王烈業之所可也】彘子曰不可注彘子先縠晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也注非丈夫命爲軍帥而卒以非夫惟羣子能我弗爲也以中軍佐濟注佐彘子所帥也濟渡河音義【帥所類反下及注有帥元帥三帥同】疏【正義曰言晉之所以得爲霸主者由軍師之武羣臣有力以有武力成此霸功令失諸侯不可謂之爲力見敵不能從不可謂之爲武命爲軍帥者三軍將佐皆受君命爲軍之主帥以中軍佐濟謂一軍之內將佐分之各有所帥故注云佐彘子所帥也僖二十八年胥臣以下軍之佐與此同也】知莊子曰此師殆哉注莊子荀首音義【知音智】周易有之在師注坎下坤上師之臨注兌下坤上臨師初六變而之臨疏【正義曰師坎爲水坤爲眾眾行如水師出之象故名其卦爲師服防云坎爲水坤爲眾又互體震震爲雷雷鼓類又爲長子長子帥眾鳴鼓巡水而行行師之象也臨兌爲澤坤爲地居地而附視於澤臨下之義故名爲臨】曰師出以律否臧凶注此師卦初六爻辭律法否不也音義【臧子郎反】執事順成爲臧逆爲否注今彘子逆命不順成故應否臧之凶音義【應應對之應】眾散爲弱注坎爲眾今變爲兌兌柔弱疏【正義曰晉語文公筮尙有晉國司空季子占之曰震雷也車也坎水也眾也主雷與車而尙水與眾是坎爲眾也易說卦兌爲少女故爲柔弱眾聚則彊散則弱坎變爲兌是眾散爲弱也】川壅爲澤注坎爲川今變爲兌兌爲澤是川見壅音義【壅於勇反本又作壅注皆同】疏【正義曰說卦坎爲溝瀆溝瀆卽是川也說卦兌爲澤川是流水今變爲澤是川見壅也】有律以如已也注如從也法行則人從法法敗則法從人坎爲法象今爲眾則散爲川則壅是失法之用從人之象疏【正義曰釋詁云如往也往是相從之義故訓爲從也法行則人從之率人以從法也法敗則法從人人各有心乖法不用法從人也釋言云坎律銓也樊光曰坎卦水也水性平律亦平銓亦平也郭璞曰易坎卦主法法律皆所以銓量輕重是坎爲法象也今坎變爲兌爲眾則散而爲弱爲川則壅而爲澤是失法之所用法敗從人之象也】故曰律否臧且律竭也注竭敗也坎變爲兌是法敗疏【正義曰竭是水涸之名坎爲水爲法水之竭似法之敗故云竭敗也坎變爲兌則爲水不流則爲法不行失爲坎之用是法敗之象】盈而以竭夭且不整所以凶也注水遇夭塞不得整流則竭涸也音義【夭於表反】疏【正義曰哀九年傳曰如川之滿不可防也水當盈川而以壅故竭是水遇夭塞不得整流則竭涸也夭遏是壅塞之義故云遇夭塞也】不行之謂臨注水變爲澤乃成臨卦釋不行之物有帥而不從臨孰甚焉此之謂矣注譬彘子之違命亦不可行果遇必敗注遇敵彘子尸之注主此禍疏【正義曰釋言訓屍爲主故云主此禍也服防亦云此禍也又引易師卦六五長子帥師弟子輿屍凶長子帥師以中行也弟子輿屍使不當也佐之於元帥弟子也而專以師濟使不當也軍必破敗而輿屍案下句云𨿽免而歸則謂彘子當在陳而免師封有輿尸之語其言尸之或容有此意但屍字不可兩解故杜略去之】𨿽免而歸必有大咎注爲明年晉殺先縠傳音義【咎其九反】疏【正義曰莊子見彘子逆命必當有過乃論其事云此師之行甚危殆哉周易之書而有此事師之初六變而爲臨初六爻辭云軍師之出當須以法若不善則致其凶旣引易文以人從律令者師出乃以律從人則有不臧之凶又覆解不臧之義云執事上下相順和成則爲臧若相違逆則爲不臧旣釋不臧之事又釋以律之意坎爲眾今變爲兌兌爲柔弱是眾散爲弱坎爲川今變爲兌兌爲澤是川壅爲澤坎爲法象今爲眾則弱爲川則壅是法律破壊從人之象故曰律否臧以釋易文律否臧之義否臧易注云爲師之始齊師者也齊眾以律失律則散故師出以律律不可失失律而臧何異於否失令有功法所不赦故師出不以律否臧皆凶釋否臧旣了又釋凶之一字故云且律竭言法律竭盡也川水當盈而以竭盡且又被天塞不得整流以法當嚴整而以破壊被人違逆不得施行所以致此凶禍解釋凶義旣了以盡易意然後論彘子之惡當此初六之禍故雲水之不行是謂臨矣彘子有帥不從欲論不行之臨事誰甚於彘子周易所言是彘子之謂若能違辟前敵於事猶可若果敢遇敵必致禍敗也此禍敗之事彘子主受之𨿽在敵免死而歸必大咎也】韓獻子謂桓子注獻子韓厥曰彘子以偏師陷子罪大矣子爲元帥師不用命誰之罪也失屬亡師爲罪已重不如進也注今鄭屬楚故曰失屬彘子以偏師陷故曰亡師音義【令力呈反】事之不捷惡有所分注捷成也與其專罪六人同之不猶愈乎注三軍皆敗則六卿同罪不得獨責元帥師遂濟楚子北師次於郔注郔鄭北地音義【郔音筵】沈尹將中軍注沈或作寢寢縣也今汝陰固始縣音義【沈音審】疏【正義曰楚官多名爲尹沈者或是邑名而其字或作寢哀十八年有寢尹吳由於因解寢爲縣名不言寢是而沈非也】子重將左子反將右將飲馬於河而歸注子反公子側音義【飲於鴆反】聞晉師旣濟王欲還嬖人伍參欲戰注參伍奢之祖父音義【嬖必計反徐甫詣反字林方豉反參七南反】令尹孫叔敖弗欲曰昔歲入陳今玆入鄭不無事矣戰而不捷參之肉其足食乎參曰若事之捷孫叔爲無謀矣不捷參之肉將在晉軍可得食乎令尹南轅反斾注廻車南鄕斾軍前大旗音義【斾蒲貝反鄕本又作向同許亮反】伍參言於王曰晉之從政者新未能行令其佐先縠剛愎不仁未肯用命注愎狠也音義【愎皮逼反狠胡墾反】其三帥者專行不獲注欲專其所行而不得聽而無上眾誰適從注聽彘子趙同趙括則爲軍無上令眾不知所從音義【適丁歷反】此行也晉師必敗且君而逃臣若社稷何王病之告令尹攺乘轅而北之次於管以待之疏【正義曰土地名榮陽京縣東北有管城古管國也】晉師在敖鄗之間注榮陽京縣東北有管城敖鄗二山在榮陽縣西北音義【乘繩證反管古緩反管城管叔所封也本或作菅古顏反非也敖五刀反鄗苦交反】鄭皇戌使如晉師曰鄭之從楚社稷之故也未有貳心楚師驟勝而驕其師老矣而不設備子擊之鄭師爲承注承繼也音義【皇戌𨿽律反使所吏反驟仕救反】楚師必敗彘子曰敗楚服鄭於此在矣必許之欒武子曰注武子欒書音義【敗必邁反】楚自克庸以來注在文十六年其君無日不討國人而訓之注討治也於民生之不易禍至之無日戒懼之不可以怠注於日也音義【易以豉反】在軍無日不討軍實而申儆之注軍實軍器音義【儆敬領反】於勝之不可保紂之百克而卒無後訓之以若敖蚡冒篳路藍縷以啟山林注若敖蚡冒皆楚之先君篳路柴車藍縷敝衣言此二君勤儉以啟土音義【紂直九反蚡扶粉反冒莫報反篳音必藍力甘反縷力主反】疏【正義曰楚世家云熊咢卒子熊儀立是爲若敖若敖卒子霄敖立霄敖卒子熊眴立是爲蚡冒蚡冒卒弟熊通立是爲楚武王案杜注文十六年傳蚡冒楚武王父不從史記也以荊竹織門謂之篳門則篳路亦以荊竹編車故謂篳路爲柴車方言云楚謂凡人貧衣破醜敝爲藍縷藍縷謂敝衣也服虔云言其縷破藍藍然】箴之曰民生在勤勤則不匱不可謂驕注箴誡音義【箴章金反匱其位反】先大夫子犯有言曰師直爲壯曲爲老我則不徳而徼怨於楚我曲楚直不可謂老注不徳謂以力爭諸侯徼要也音義【要一遙反】其君之戎分爲二廣注君之親兵音義【廣古曠反下及注皆同】廣有一卒卒偏之兩注十五乘爲一廣司馬法百人爲卒二十五人爲兩車十五乘爲大偏今廣十五乘亦用舊偏法復以二十五人爲承副疏【正義曰兩廣之別各有一卒之兵百人也一卒之外復有十五乘之偏並二十五人之兩旣言一卒又云卒偏之兩言卒之者成辭婉句耳或解云兩屬於偏云偏之兩者謂偏家之兩知不然者案成七年以兩之一卒亦云之字豈又是兩家之卒且杜注云十五乘爲大偏今楚亦用舊偏法此一廣之中實有此偏非是偏名爲兩而出一卒別有偏之一兩二十五人從之劉云兩廣之別各有一卒百人一卒外復有偏之一兩二十五人兵法十五乘爲偏偏有一兩從之兩是偏家之物故謂此爲偏之兩其實一廣十五乘有一百二十五人從之注正義曰下云楚子爲乘廣三十乘分爲左右知十五乘爲一廣也史記稱齊景公時有司馬田穰苴善用兵至六國時齊威王使大夫追論古者司馬兵法附穰苴於其中凡一百五十篇號曰司馬法百人爲卒二十五人爲兩十五卒爲偏皆司馬法之文百人爲卒二十五人爲兩周禮亦有此文但周禮無偏故杜並引司馬法耳此云大偏對成七年九乘爲小偏故此爲大偏也桓五年二十五乘爲偏戰時臨陳所用不同不可與此相對爲大小杜注多少皆望文也言亦用舊偏法者謂楚𨿽荊屍而舉仍用舊偏舊於穰苴前已有則應周禮有又但以亡沒者多故禮文不具】右廣初駕數及日中左則受之以至於昏內官序當其夜注內官近官序次也音義【序當其夜一本作序當其次】疏【正義曰右廣雞鳴初駕數及日中則左廣受而代之以至於昏此晝日事也其內官親近王者爲次序以當其夜若今宿直遞持更也】以待不虞不可謂無備子良鄭之良也師叔楚之崇也注師叔潘虺爲楚人所崇貴師叔入盟子良在楚楚鄭親矣來勸我戰我克則來不克遂往以我卜也鄭不可從疏【正義曰將我晉戰之勝負卜其遂來遂往猶人揲蓍看卦善惡而卜其去之與往也】趙括趙同曰率師以來惟敵是求克敵得屬又何俟必從彘子注得屬服鄭知季曰原屏咎之徒也注知季莊子也原趙同屏趙括徒黨也音義【知季音智荀首後爲智氏屏步丁反】趙莊子曰欒伯善哉注莊子趙朔欒伯武子實其言必長晉國注實猶充也言欒書之身行能充此言則當執晉國之政也音義【張徐丁丈反行下孟反】楚少宰如晉師注少宰官名音義【少詩照反注及下同】曰寡君少遭閔凶不能文注閔憂也聞二先君之出入此行也注二先君楚成王穆王疏【正義曰莊十六年楚始伐鄭文王之世也二十八年子元伐鄭成王之初也僖五年首止之防鄭伯逃歸自是以後鄭始時復從楚成王以前鄭未屬楚故出入此行惟成穆耳今之莊王成王孫穆王子出入此行猶往來於鄭】將鄭是訓定豈敢求罪於晉二三子無淹久注淹畱也隨季對曰昔平王命我先君文侯曰與鄭夾輔周室母廢王命今鄭不率注率遵也音義【夾古洽反舊古協反母音無】寡君使羣臣問諸鄭豈敢辱人注人謂伺望敵者音義【音戶豆反伺音司又音息嗣反】敢拜君命之辱彘子以爲諂使趙括從而更之曰行人失辭注言誤對音義【諂勅檢反】寡君使羣臣遷大國之迹於鄭注遷徙也曰無辟敵羣臣無所逃命楚子又使求成於晉晉人許之盟有日矣注有期日楚許伯禦樂伯攝叔爲右以致晉師注單車挑戰又示不欲崇和以疑晉之羣帥音義【單音丹挑徒了反下文同帥所類反】疏【正義曰周禮環人掌致師鄭云致師致其必戰之志則致師者致已欲戰之意於敵人故單車揚威武以挑之下云趙旃請挑戰是也挑彼晉師故言以致晉師也楚子旣求成而又令挑戰示其不欲崇和以疑誤晉之羣帥】許伯曰吾聞致師者禦靡旌摩壘而還注靡旌驅疾也摩近也音義【摩末多反壘力軌反近附近之近】樂伯曰吾聞致師者左射以菆注左車左也菆矢之善者音義【射食亦反下注音同菆側畱反】疏【正義曰兵車自非元帥皆射者在左禦在中央故云左車左樂伯居左故稱左也下雲莊子抽矢菆納諸防子之房選好矢而畱之知菆是矢之善者】代禦執轡禦下兩馬掉鞅而還注兩飾也掉正也示閒暇音義【兩馬徐云或作皆力掌反或音亮掉徒弔反徐乃較反鞅於丈反閒音閒】疏【正義曰兩飾掉正皆無明訓服防亦云是相傳爲然也飾馬者謂隨宜刷刮焉又正其鞅以示閒暇】攝叔曰吾聞致師者右入壘折馘注折馘斷耳音義【折之設反注同馘右獲反斷音短】執俘而還皆行其所聞而復晉人逐之左右角之注張兩角從旁夾攻之樂伯左射馬而右射人角不能進矢一而已麋興於前射麋麗注麗著也背之隆髙當心音義【麋亡悲反著直略反】疏【正義曰易雜卦象云離麗也日月離乎天百谷艸木麗乎土是麗爲著之義之形背髙而前後下此射麋麗謂著其髙處故杜以爲背之隆髙當心者服防亦然是相傳爲此說也】晉鮑癸當其後使攝叔奉麋獻焉曰以嵗之非時獻禽之未至敢膳諸從者音義【從才用反下從者同】疏【正義曰周禮獸人冬獻狼夏獻麋春秋獻獸物者謂獻之以共王之膳耳非能徧及於百官也禮冬獵曰狩言圍守而取之獲禽多也於時虞人所獻或頒及羣臣故言嵗之非時獻獸之未至以爲語之辭耳】鮑癸止之曰其左善射其右有辭君子也旣免注止不復逐晉魏錡求公族未得注錡魏犫子欲爲公族大夫音義【錡魚綺反犫尺周反】疏【正義曰服防亦以爲犫子世本以爲犫孫世本多誤未必然也】而怒欲敗晉師請致師弗許請使許之遂往請戰而還楚潘黨逐之及熒澤見六麋射一麋以顧獻曰子有軍事獸人無乃不給於鮮敢獻於從者注熒澤在熒陽縣東新殺爲鮮見六得一言其不如楚音義【敗必邁反又如字使所吏反熒戶扄反射食亦反鮮音仙注同】叔黨命去之注叔黨潘黨潘�之子趙旃求卿未得注旃趙穿子且怒於失楚之致師者請挑戰弗許請召盟許之與魏錡皆命而往郤獻子曰二憾往矣注獻子郤克音義【憾胡暗反】弗備必敗彘子曰鄭人勸戰弗敢從也楚人求成弗能好也師無成命多備何爲士季曰備之善若二子怒楚楚人乘我喪師無日矣注乘猶登也音義【好呼報反下同喪息浪反】不如備之楚之無惡除備而盟何損於好若以惡來有備不敗且𨿽諸侯相見軍衛不徹警也注徹去也音義【警音景去起呂反】彘子不可注不肯設備士季使鞏朔韓穿帥七覆於敖前注帥將也覆爲伏兵七處音義【覆扶又反注同帥如字將子匠反處昌慮反】故上軍不敗趙嬰齊使其徒先具舟於河故敗而先濟潘黨旣逐魏錡注言魏錡見逐而退趙旃夜至於楚軍注二人𨿽俱受命而行不相隨趙旃在後至席於軍門之外使其徒入之注布席坐示無所畏也疏【正義曰使已從人入壘以取俘馘也】楚子爲乘廣三十乘分爲左右右廣雞鳴而駕日中而說注說捨也音義【乘繩證反下三十乘下乘並注皆同說舒鋭反注及下同】左則受之日入而說許偃禦右廣養由基爲右彭名禦左廣屈蕩爲右注楚王更疊載之故各有禦右音義【屈居勿反更音庚疊直結反】乙卯王乘左廣以逐趙旃趙旃棄車而走林屈蕩之得其甲裳注下曰裳音義【音博】晉人懼二子之怒楚師也使軘車迎之注軘車兵車名音義【軘徒溫反】疏【正義曰襄十一年鄭人賂晉侯以廣車軘車淳十五乘甲兵備甲兵從之是兵車明矣鄭云廣車橫陳之車服防云軘車屯守之車古名難得而知其義或當然矣】潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先人也注元戎戎車在前也詩小雅言王者軍行必有戎車十乘在前開道先人爲備音義【騁勅景反陳直勤反下注皆同先人悉薦反注及下同】疏【正義曰元大也戎車也詩小雅六月之篇言王者軍行必有大車十乘常在軍前以開道諸軍從行所以先人爲備也詩毛傳云夏后氏曰鉤車先正也殷曰寅車先疾也周曰元戎先良也三代行軍皆前有此車其名司馬法之文也其先正先疾先良毛解其名鄭又釋其意鉤車備設鉤鞶其行曲直有正故曰先正寅進也此車能進取逺道故曰先疾元戎大車之善者故曰先良也】軍志曰先人有奪人之心薄之也注奪敵戰心遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也注兩手曰掬音義【卒子忽反下及注並同掬九六反】晉師右移上軍未動注言餘軍皆移去惟上軍在經所以書戰言猶有陳疏【正義曰晉之三軍上軍在左中軍在中下軍在右言晉之中軍下軍敗走在上軍之右者皆移惟上軍未動故杜云餘軍皆移去惟上軍在】工尹齊將右拒卒以逐下軍注工尹齊楚大大夫右拒陳名音義【拒音矩本亦作矩下同】楚子使唐狡與蔡鳩居告唐惠侯注二子楚大夫唐屬楚之小國義陽安昌縣東南有上唐鄕音義【狡古卯反】疏【正義曰此未戰之前告經不書唐侯者爲楚私屬故不見也】曰不谷不徳而貪以遇大敵不谷之罪也然楚不克君之羞也敢借君靈以濟楚師注借猶假借也使潘黨率遊闕四十乘注遊車補闕者音義【乘繩證反下之乘並注易乘同】疏【正義曰周禮車僕有闕車之倅鄭云闕車所用補闕之車也此言遊闕知遊車以擬補闕今使從唐侯是補闕也】從唐侯以爲左拒以從上軍駒伯曰待諸乎注駒伯郤克上軍佐也隨季曰楚師方壯若萃於我吾師必盡注萃聚也音義【萃似醉反】不如收而去之分謗生民不亦可乎注同奔爲分謗不戰爲生民殿其卒而退不敗注以其所將卒爲軍後殿音義【殿多練反注同】王見右廣將從之乘屈蕩戶之曰君以此始亦必以終注戶止軍中易乘則恐軍人惑自是楚之乘廣先左注以乘左得勝故疏【正義曰桓八年傳云楚人尙左君必左者謂置車尙左故君在左此言先左謂乘廣先左耳上文且云右廣初駕日中乃授左廣則舊法先乘右廣今楚王偶然乘左車以逐趙旃因是而得戰勝以爲宜乘左廣自是以後乘廣先左以乘左得勝故也】晉人或以廣隊不能進注廣兵車音義【隊直類反】疏【正義曰襄十一年鄭人賂晉侯以廣車定四年史皇以乘廣死是兵車稱廣也此言晉人廣隊下云防斾投衡軍行則斾在軍前不是車皆有斾也此蓋是晉人在軍之前載斾之車】楚人惎之脫扄注惎教也扄車上兵闌音義【惎其器反扄古熒反徐公防反服云扄橫木投輪間一曰車前橫木也西京賦云旗不脫扄薛綜云扄所以止旗也】疏【正義曰脫扄抜斾皆是教人之語知惎爲教也服防云扄橫木有橫木投於輪間一日扄車前橫木張衡西京賦云旗不脫扄薛綜注云扄所以止旗今杜以扄爲車上兵闌各以意言皆無明證而禮扛鼎之木其名曰扄則扄是橫木之名教之脫扄則扄是可脫之物杜云兵闌蓋橫木車前以約車上之兵器慮其落也隊坑則橫木有礙故不能進】少進馬還又惎之防斾投衡乃出注還便旋不進斾大旗也抜旗投衡上使不帆風差輕音義【帆凡劍反本又作帊普霸反差初資反】疏【正義曰斾扇風重故馬便旋而不能進釋文云緇廣克幅長尋曰旐繼旐曰斾郭璞云帛續旐末爲燕尾者此斾能扇風使重令馬不能進則其制必大矣故云斾大旗也城濮之役亡大斾之左旃此之類也斾縣於竿揷之車上衡是馬頸上橫木故防取旗竿投於衡上臥之使不帆風則於車差輕故得出坑也帆是扇風之名今人舡上張布以鄣風名之曰帆】顧曰吾不如大國之數奔也趙旃以其良馬二濟其兄與叔父以他馬反遇敵不能去棄車而走林逢大夫與其二子乘注逄氏音義【數所角反乘繩證反】謂其二子無顧注不欲見趙旃顧曰趙傁在後注傁老稱也音義【傁素口反稱尺證反】怒之使下指木曰屍女於是授趙旃綏以免明日以表尸之注表所指木取其屍音義【女音汝】皆重獲在木下注兄弟累屍而死音義【重直隴反】疏【正義曰獲者被殺之名並皆被殺惟當言皆獲耳欲見屍相重累之皆獲故杜辯之云兄弟累屍而死累卽傳之重也】楚熊負羈囚知防知莊子以其族反之注負羈楚大夫知防知莊子之子族家兵反還戰音義【防於耕反還音環】防武子禦注武子魏錡音義【防直誅反】下軍之士多從之注知莊子下軍大夫故每射抽矢菆納諸廚子之房注抽擢也菆好箭房箭捨音義【射食夜反又食亦反擢直角反】防子怒曰非子之求而蒲之愛注蒲楊柳可以爲箭董澤之蒲可勝旣乎注董澤澤名河東聞喜縣東北有董池陂旣盡也音義【勝音升陂彼宜反】疏【正義曰重物不可舉者謂之不勝用之不可盡者亦言不勝史傳多有其事今人無復此語故少難解耳旣盡也可勝盡乎言用之不可盡也】知季曰不以人子吾子其可得乎吾不可以苟射故也音義【射食亦反下同】疏【正義曰言我不以好箭射楚貴人之子而質之吾之子其可得乎吾爲此計者不可用惡箭苟且爲射故也】射連尹襄老獲之遂載其屍射公子谷臣囚之以二者還注谷臣楚王子及昏楚師軍於邲晉之餘師不能軍注不能成營也宵濟亦終夜有聲注言其兵眾將不能用音義【將子匠反】丙辰楚重至於邲注重輜重也音義【重直勇反又直用反注上重字同輜側其反重也直用反】疏【正義曰輜重載物之車也說文云輜一名軿前後蔽也蔽前後以載物謂之輜車載物必重謂之重車人挽以行謂之輦輜重輦一物也襄十年傳稱秦堇父輦重如役挽此車也輜重載器物糧食常在軍後故乙卯曰戰丙辰始至於邲也周禮鄕師大軍旅會同正治其徒役與其輂輦鄭云輂駕馬輦人挽行所以載什器也止以爲藩營司馬法云夏后氏謂輦曰余車殷曰胡奴車周曰輜輦輦一斧一斤一鑿一梩一鋤周輦加二版二築又曰夏后氏二十人而輦殷十八人而輦周十五人而輦說者以爲夏出師不逾時殷逾時周曆時故前世輦少而後世輦多】遂次於衡雍潘黨曰君盍築武軍注築軍營以章武功音義【雍於用反盍戶臘反】而收晉屍以爲京觀注積屍封土其上謂之京觀音義【觀古亂反注及下京觀同】臣聞克敵必示子孫以無忘武功楚子曰非爾所知也夫文止戈爲武注文字武王克商作頌曰載戢干戈載櫜弓矢注戢藏也櫜韜也詩美武王能誅滅暴亂而息兵音義【戢側立反櫜古刀反韜他刀反】我求懿徳肆於時夏允王保之注肆遂也夏大也言武王旣息兵又能求美徳故遂大而信王保天下音義【夏戶雅反注同】疏【正義曰昔武王克商周公爲之作頌曰武王誅紂之後則戢藏其干戈則櫜韜其弓矢言旣誅暴亂則無復所用故韜藏之懿美也肆遂也時是也夏大也允信也武王以天下旣定又能求美徳之士而任用之故於是功業遂大信哉惟我武王保之美武王能保天下也注正義曰戢訓爲斂聚斂藏之義故爲藏也櫜一名韜盛弓矢之衣也干戈弓矢藏而不復用是美武王能誅滅暴亂而息兵也此所引者周頌時邁之篇也詩頌云頌者以其成功告於神明則頌詩功成乃作此傳言武王克商作頌者武王克商後世追爲作頌頌其克商之功非克商卽作也國語引此云周文公之頌曰則此周公所作也傳言克商作頌者包下三篇皆述武王之事肆之爲遂相傳爲此訓也夏大釋詁文求美徳謂求而任用之遂大者功業遂大也】又作武其卒章曰耆定爾功注武頌篇名耆致也言武王誅紂致定其功音義【耆音防注同】疏【正義曰旣作時邁又作武篇也頌皆一章言其卒章者謂終章之句也言武王誅紂致定爾武之大功也】其三曰鋪時繹思我䢐維求定注其三三篇鋪布也繹陳也時是也思辭也頌美武王能布政陳敎使天下歸往求安定音義【鋪普吳反徐音敷繹音亦】疏【正義曰其三周頌賚之篇也鋪布也繹陳也䢐往也言武王能布陳政殽故其時之民歸武王者皆云我䢐惟自求安定美武王能安民故民師之也注正義曰鋪是布散之義故爲布也繹陳釋詁文思是語之辭不爲義也】其六曰綏萬邦屢丰年注其六六篇綏安也屢數也言武王旣安天下數致丰年此三六之數與今詩頌篇次不同蓋楚樂歌之次第音義【屢力注反注同數所角反】疏【正義曰其六周頌桓之篇也綏安也屢數也言武王伐紂安天下萬國數有丰熟之年美武王能和眾國丰民財也注正義曰綏安釋詁文屢數常訓也杜以其三其六與今詩頌篇次不同故爲疑辭蓋楚樂歌之第言楚之樂人歌周頌者別無次第故賚第三桓第六也劉以爲其三其六者是楚子第三引鋪時繹思第六引綏萬邦今刪定知非者此傳若是舊文及傳家敍事容可言楚子第三引鋪時繹思第六引綏萬邦此旣引楚子之言明知先有三六之語故楚子引之得云其三其六若楚子始第三引詩第六引詩豈得自言其三曰其六曰劉以其三其六爲楚子引詩次第以規杜過何辟之甚沈氏𨿽云襄二十九年季札觀樂篇次不同杜云仲尼未刪定此亦不同而云楚樂歌之次者襄二十九年𨿽少有篇次不同大略不甚乖越故云仲尼未刪定以前此之三六全與詩次不同故云楚樂歌之第今頌篇次桓第八賚第九也】夫武禁暴戢兵保大定功安民和眾丰財者也注此武七徳疏【正義曰楚子旣引四篇乃陳七徳則四篇之內有此七者之義戢干戈櫜弓矢禁暴戢兵也時夏保之保大也耆定爾功定功也我䢐求定安民也綏萬邦和眾也屢丰年丰財也我䢐求定是能安民故往求定也綏萬國由徳能和眾故厲國安也】故使子孫無忘其章注著之篇章使子孫不忘疏【正義曰杜以不忘其章謂子孫不忘上四篇之詩故云著之篇章使子孫不忘必知然者以文承武王克商作頌之後文連四篇詩義故以爲著之篇章劉云能有七徳故子孫不忘章明功業橫取下文京觀爲無忘其章明武功以規杜過非也】今我使二國暴骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而彊爭諸侯何以和眾利人之幾注幾危也音義【暴骨蒲卜反本或作曝焉得於防反彊其丈反】而安人之亂以爲已榮何以丰財注兵動則年荒武有七徳我無一焉何以示子孫其爲先君宮告成事而已注祀先君告戰勝疏【正義曰禮記曾子問稱古者師行必以遷廟主行載於齊車言必有尊也尙書甘誓云用命賞於祖謂遷廟之祖主也爲先君宮爲此遷主作宮於此祀之告成事告戰勝也禮記大傳云牧之野武王之大事也旣事而奠於牧室亦是新作室而奠祭也曾子問又曰無遷主則何主孔子曰天子諸侯將出必以幣帛皮圭告於祖禰遂奉以出載於齊車以行每捨奠焉而後就捨】武非吾功也古者明王伐不敬取其鯨鯢而封之以爲大戮於是乎有京觀以懲淫慝注鯨鯢大魚名以諭不義之人吞食小國音義【鯨其京反鯢五兮反懲直升反慝他得反】疏【正義曰裴淵廣州記云鯨鯢長百尺雄曰鯨雌曰鯢目卽明月珠也故死卽不見眼睛也周處風土記云鯨鯢海中大魚也俗說出入穴卽爲潮水】今罪無所注晉罪無所犯也而民皆盡忠以死君命又何以爲京觀乎祀於河作先君宮告成事而還注傳言楚莊有禮所以遂興是役也鄭石制實入楚師將以分鄭而立公子魚臣疏【正義曰入楚師言入此楚師於鄭國服防云入楚師使楚師來入鄭是也此石制引楚師入鄭將以分鄭國以半與楚取半立公子魚臣爲鄭君已欲擅其寵也】辛未鄭殺僕叔及子服注僕叔魚臣也子服石制也君子曰史佚所謂母怙亂者謂是類也注言恃人之亂以要利音義【佚音逸母音無怙音戶要一遙反】詩曰亂離瘼矣爰其適歸注詩小雅離憂也瘼病也爰於也言禍亂憂病於何所歸乎嘆之音義【瘼音莫】疏【正義曰詩小雅四月之篇也離憂瘼病爰於皆釋詁文言時世禍亂必有憂病者於何其所適歸乎嘆此禍亂不知將何所歸也】歸於怙亂者也夫注恃亂則禍歸之音義【夫音扶】○鄭伯許男如楚注爲十四年晉伐鄭傳○秋晉師歸桓子請死疏【正義曰檀弓云謀人之軍師敗則死之謀人之邦邑危則亡之今桓子將軍師敗故請死】晉侯欲許之士貞子諫曰不可注貞子士渥濁音義【渥於角反】城濮之役晉師三日谷注在僖二十八年音義【濮音卜】文公猶有憂色左右曰有喜而憂如有憂而喜乎注言憂喜失時公曰得臣猶在憂未歇也注歇盡也音義【歇許竭反】困獸猶鬭況國相乎及楚殺子玉注子玉得臣音義【相息亮反下熊相同】公喜而後可知也注喜見於顏色音義【見賢徧反】曰莫餘毒也已是晉再克而楚再敗也楚是以再世不競注成王至穆王音義【競其敬反】今天或者大警晉也注警戒也而又殺林父以重楚勝其無乃久不競乎林父之事君也進思盡忠退思補過疏【正義曰孝經有此二句孔安國云進見於君則必竭其忠貞之節以圖國事直道正辭有犯無隠退還所職思其事宜獻可替否以補主過此孔意進謂見君退謂還私職也或當以此二句據臣心爲文文旣據臣君在其上施之於君則稱進內省其身則稱退盡忠者進己之心以進獻於君補過者內修己心以補君愆失故以盡忠爲進補過爲退耳非謂進見與退還也】社稷之衛也若之何殺之夫其敗也如日月之食焉何損於明晉侯使復其位注言晉景所以不失霸音義【重直用反】○冬楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰疏【正義曰實未潰史以實王之意故言潰知者下云明日蕭潰是也】申公巫臣曰師人多寒王巡三軍拊而勉之注拊撫慰勉之音義【僚子雕反潰戶內反拊芳甫反】三軍之士皆如挾纊注纊綿也言說以忘寒音義【挾戶牒反纊音曠說音悅】疏【正義曰玉藻云纊爲繭緼爲袍鄭云纊新緜也】遂傅於蕭還無社與司馬卯言號申叔展注還無社蕭大夫司馬卯申叔展皆楚大夫也無社素識叔展故因卯呼之音義【傅音附還音旋卯馬鮑反號徐戶到反一音戶刀反呼也】叔展曰有麥麯乎曰無有山鞠窮乎曰無注麥麯鞠窮所以禦濕欲使無社逃泥水中無社不解故曰無軍中不敢正言故謬語音義【麯去六反鞠起弓反禦魚呂反下同解音蟹下同】疏【正義曰麥麯鞠窮所以禦濕賈逵有此言則相傳爲此說也尙書說命云若作酒醴爾惟麯蘗則麥麯作酒之物本艸有芎窮者是藥艸之名觀傳文勢欲使無社逃於泥水中而問有此物以否知是禦濕所用但不知若爲用之耳】河魚腹疾柰何注叔展言無禦濕藥將病曰目於眢井而拯之注無社意解欲入井故使叔展視虛廢井而求拯已出溺爲拯音義【眢烏九反眢井廢井也字林云井無水也一皮反拯拯救之拯注同】疏【正義曰上句是叔展之言曰下是無社對語無社頻答言無叔展乃言必須入井故以水厄告之云如似河中之魚久在水內則生腹疾無此二物其柰濕何無社乃解其意告叔展云當目視眢井而拯出之出溺爲拯方言文】若爲茅絰哭井則已注叔展又欲結茅以表井須哭乃應以爲信音義【絰直結反已音紀舊音以應應對之應】疏【正義曰此亦叔展之言也無社旣解其意令展視井拯已但廢井必多不可知處故教無社令結茅爲絰置於井上又恐無社錯應他人更教之云若號哭向井則是我之已身已展叔自謂也】明日蕭潰申叔視其井則茅絰存焉號而出之注號哭也傳言蕭人無守心音義【號戶刀反注同守手又反】○晉原縠宋華椒衛孔逹曹人同盟於淸丘注原縠先縠疏【正義曰杜譜以爲雜人則不知誰之子也案傳先軫或稱原軫此蓋先軫之後也傳有名號之異杜譜皆並言之先縠之下不言原縠是杜脫也上文稱其彘子服防以爲食采於彘今復稱原原其上世所食也於是趙氏有原同蓋分原邑而共食之也】曰卹病討貳於是卿不書不實其言也注宋伐陳衛救之不討貳也楚伐宋晉不救不卹病也宋爲盟故伐陳注陳貳於楚故音義【爲於爲反】衛人救之孔達曰先君有約言焉若大國討我則死之注衛成公與陳共公有舊好故孔逹欲背盟救陳而以死謝晉爲十四年衛殺孔逹傳音義【約於妙反又如字共公音恭好呼報反背音佩十四年經注同】

春秋左傳注疏卷二十三

春秋左氏傳注疏卷二十三考證

傳卜臨於大宮注大宮鄭祖廟○【臣召南】按大宮卽太廟鄭自桓公始封則桓公廟也襄二十五年傳齊盟國人於大宮注太宮廟亦始封之君也又按傳云鄭祖厲王則當時僭禮諸侯亦祖天子所謂周廟者厲王廟也昭十八年子產使祝史徙主祏於周廟注曰厲王廟是也

傳徼福於厲宣桓武注周厲王宣王鄭之所自出也○【臣召南】按鄭桓公厲王之子宣王始封於鄭以宣爲鄭所自出注稍未檢當云厲王鄭之所自出宣王鄭之所自封也

傳使攺事君夷於九縣音義○監本顚倒訛謬今俱攺正

傳荀林父將中軍注代郤缺○【臣浩】按趙盾卒後郤缺爲政見八年傳十一年傳稱郤成子求成於眾狄眾狄皆服於晉則林父之代郤缺卽在本年故伍參曰晉之從政者新未能行令也

傳郤克佐之注郤缺之子○監本訛作郤克之子今攺正

傳汋曰於鑠王師遵養時晦疏汋詩經無汋字序云言能汋先祖之道以養天下故以汋爲名焉○【臣召南】按文義應作詩經無汋字序云言能酌先祖之道以養天下故以酌爲名

傳知莊子曰此師殆哉下○監本有疏莊子見彘子逆命一段按其文義宜在𨿽免而歸必有大咎注下又有師坎爲水至故名爲臨一段按其文義宜在周易有之在師之臨注下今俱攺正

傳沈尹將中軍○【臣照】按楚官莫尊於令尹或疑沈尹將中軍則令尹孫叔敖何所將乎沈尹當作孫尹竊謂其時楚王在軍則中軍楚王所自將也王自將無與左軍右軍旗鼓一例之理則以沈尹爲之將猶後世丞相府以長史主文書丞相不與六卿敵也孫叔敖楚相當運籌帷幄之中亦不得將中軍故沈尹實將之

傳晉師在敖鄗之間注敖鄗二山在滎陽縣西北○【臣召南】按後漢書郡國志河南尹滎陽有敖亭注周宣王狩於敖左傳晉師在敖鄗之間秦立爲敖倉

傳箴之曰民生在勤○王應麟曰生如生於憂患之生故公父文伯之母曰民勞則思思則善心生

傳代禦執轡禦下兩馬掉鞅而還○【臣召南】按周禮環人注引春秋傳作掚馬

又音義徐云或作○疑當云或作掚偏傍從手不從木

傳使軘車迎之疏廣車橫陳之車○陳監本訛作車今攺正

傳晉師右移上軍未動○趙汸補注曰據傳上軍𨿽未動下言殿其卒而退是亦未嘗出陳也【臣召南】按上軍未動卽上文所謂士季使鞏朔韓穿帥七覆於敖前故上軍不敗也

傳王見右廣將從之乘屈蕩戶之○【臣浩】按注戶訓爲止諸本多有作屈蕩尸之誤也今攺正

傳宵濟亦終夜有聲○顧炎武日知錄曰杜注言其兵眾將不能用非也言其軍囂無復部伍

傳晉原縠疏先軫或稱原軫此蓋先軫之後也○【臣召南】按史記晉世家縠先軫子也以傳考之軫子先居且居且子先克文九年爲箕鄭等所殺則此先縠當是軫之孫或曾孫史記未可信也疏云蓋先軫之後可謂愼審矣

春秋左氏傳注疏卷二十三考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷二十四【起宣公十三年盡十八年】

晉杜氏注唐陸徳明音義孔穎達疏

經十有三年春齊師伐莒

夏楚子伐宋

秋螽注無傳爲災故書

冬晉殺其大夫先縠注書名以罪討

傳十三年春齊師伐莒莒恃晉而不事齊故也○夏楚子伐宋以其救蕭也注救蕭在前年君子曰淸丘之盟惟宋可以免焉注宋討陳之貳今宋見伐晉衛不顧盟以卹宋而經同貶宋大夫傳嫌華椒之罪累及其國故曰惟宋可以免音義【累劣僞反】疏【正義曰往年淸丘之盟宋卿亦貶傳稱不實其言此年宋被楚伐而晉衛不救卽是不實之狀於此發傳言惟宋可以免者意在責諸國耳嫌華椒之罪累及其國恐言宋亦有罪宜其不救但盟之不信惟椒身合貶宋國無罪言惟宋可以免見諸國皆合責也】○秋赤狄伐晉及淸先縠召之也注邲戰不得志故召狄欲爲變淸一名淸原○冬晉人討邲之敗與淸之師歸罪於先縠而殺之盡滅其族君子曰惡之來也已則取之其先縠之謂乎注盡滅其族謂誅已甚故曰惡之來也疏【正義曰先縠之罪不合滅族盡滅其族爲誅已甚亦是晉刑太過是爲太惡君子旣嫌晉刑大過又尢先縠自招故曰惡之來也已自取之惡之來也言大惡之事來先縠之家】○淸丘之盟晉以衛之救陳也討焉注尋淸丘之盟以責衛使人弗去曰罪無所歸將加而師孔達曰苟利社稷請以我說注欲自殺以說晉音義【使所吏反我說如字又音恱以說音恱又如字】罪我之由我則爲政而亢大國之討將以誰任注亢禦也謂禦宋討陳也音義【亢苦浪反任音壬】我則死之爲明年殺孔達傳

經十有四年春衛殺其大夫孔達注書名背盟於大國罪之

夏五月壬申曹伯壽卒注無傳文十四年盟新城晉侯伐鄭

秋九月楚子圍宋

葬曹文公注無傳

冬公孫歸父會齊侯於谷

傳十四年春孔達縊而死衛人以說於晉而免注以殺告故免於伐音義【縊一賜反】遂告於諸侯曰寡君有不令之臣達搆我敝邑於大國旣伏其罪矣敢告注諸殺大夫亦皆告衛人以爲成勞復室其子注以有平國之功故以女妻之音義【復扶又反妻七計反】疏【正義曰釋詁以平爲成則成亦平也男子謂妻爲室故杜以爲衛人以其父有平定國家之勞故以女妻之言衛侯以女妻之也劉以爲傳文無衛侯之女爲孔達之妻復室其子謂復以室家還其子謂達旣被誅家當沒入官復以孔達財物家室還其子今知非者案撿傳文上孔達云苟利社稷請以我說是孔達忠於衛國本實無罪所以告於諸侯祗欲虛以說晉衛人荷其功力何得沒其家資男子謂妻爲室則室者對夫之言故傳云女有家男有室今若以孔達之妻而還其子便則以母還子不得云復室其子又諸國大夫之妻傳皆不載其氏姓何得獨責孔達之妻須言衛侯之女旣言復室其子明孔達之妻非衛之女可知劉以孔達之妻爲衛侯之女於傳無文以規杜過於義非也】使復其位注襲父祿位○夏晉侯伐鄭爲邲故也注晉敗於邲鄭遂屬楚音義【爲於僞反】告於諸侯搜焉而還注搜簡閱車馬音義【搜所畱反閱音恱】中行桓子之謀也曰示之以整使謀而來鄭人懼使子張代子良於楚注十二年子良質於楚子張穆公孫音義【行戶郎反質音致】鄭伯如楚謀晉故也鄭以子良爲有禮故召之注有讓國之禮○楚子使申舟聘於齊曰無假道於宋注申舟無畏亦使公子馮聘於晉不假道於鄭申舟以孟諸之役惡宋注文十年楚子田孟諸無畏抶宋公僕音義【馮皮冰反惡烏路反抶勑乙反】曰鄭昭宋聾注昭明也聾闇也音義【聾力工反】疏【正義曰人之視聴聰明惟在耳目而已鄭昭言其目明則宋不明也宋聾言其耳闇則鄭不闇也耳目各舉一事而對以相反言宋不解事必殺我也】晉使不害我則必死王曰殺女我伐之見犀而行注犀申舟子以子托王示必死音義【使所吏反使者同女音汝見賢徧反】及宋宋人止之華元曰過我而不假道鄙我也鄙我亡也注以我比其邊鄙是與亡國同音義【過古臥反又古禾反】殺其使者必伐我伐我亦亡也亡一也乃殺之楚子聞之投袂而起注投振也袂袖也音義【袂面世反袖徐又反】屨及於窒皇注窒皇寢門闕音義【屨九具反窒直結反】疏【正義曰下云劍及於寢門之外則屨之所及未至於外故以窒皇爲寢門之闕謂至門遂及也莊十九年鬻拳葬於絰皇注云絰皇冢前闕者亦以此而知也經傳通謂兩觀爲闕惟指雉門髙大爲縣舊章而使民觀之故雉門之觀特得闕名名爲闕者以其在門兩旁而中央闕然爲道𨿽則小門亦如此耳故杜於寢門冢門皆以闕言之此作窒彼作絰字異音同未知孰是其名爲窒皇及市名蒲胥其義皆未聞】劍及於寢門之外車及於蒲胥之市秋九月楚子圍宋○冬公孫歸父會齊侯於谷見晏桓子與之言魯樂疏【正義曰樂謂樂居髙位也】桓子告髙宣子注桓丁晏嬰父宣子髙固音義【樂音洛】曰子家其亡乎懷於魯矣注子家歸父字懷思也懷必貪貪必謀人謀人人亦謀已一國謀之何以不亡注爲十八年歸父奔齊傳疏【正義曰懷思也謂思髙位於魯也旣思髙位必貪貪必計謀他人旣謀去他人他人亦謀去已一國之人謀去之何以不至亡也】○孟獻子言於公曰臣聞小國之免於大國也聘而獻物注物玉帛皮幣也疏【正義曰聘禮賓執圭以致命享用束帛加璧夫人聘用璋享用纁束帛加琮其享幣又有皮馬是聘所獻物有玉帛皮幣也】於是有庭實旅百注主人亦設籩豆百品實於庭以答賓疏【正義曰聘禮君使卿韋弁服歸饔餼五牢有司八陳鼎豆簋鉶醯醢百罋米百筥黍稷稻梁皆設於中庭是主人設籩豆百品實於庭以答賓也劉謂治國有功士饒云云以杜注莊二十二年庭實旅百奉之以玉帛諸侯朝王陳贄帛之象則朝聘陳幣亦實百品於庭非獨主人也】朝而獻功注獻其治國若徵伐之功於牧伯於是有容貌采章嘉淑而有加貨注容貌威儀容顏也采章車服文章也嘉淑令辭稱贊也加貨命宥幣帛也言往共則來報亦備疏【正義曰杜謂於是有者皆主人之事故以容貌有威儀容顏當謂善爲威儀容顏以接賓也采章車服文章謂主人陳設物采文章以接賓周禮車逆之類也嘉淑皆訓爲善容貌文章以外別言善善故以爲令辭稱贊謂接賓之時善言辭善稱贊也加貨謂好貨加增於常若僖二十九年介葛盧來朝禮之加燕好成十三年孟獻子爲介王重賄之之類故以加貨爲命宥幣帛也劉云案此勸君行聘惟當論聘之義深不宜言主之禮備豈慮楚不禮而言此也君之威儀無時可捨豈待朝聘賓至乃始審威儀正顏色無賓客則驕容儀容儀非報賓之物何言報禮備又獻其治國劉云傳稱朝以正班爵之儀率長幼之序則不名獻功成二年王禮鞏伯如侯伯充敵使大夫告慶之禮則侯伯克敵秪合使大夫告王徵伐之功何故親朝獻牧伯禮小朝大小國不合専徵復有何功可獻謂采章加貨則聘享獻國所有纁璣組羽毛齒革皆充衣服旌旗之飾可以爲容貌物采文章嘉淑謂美善之物加貨言賄賂之多皆賓所獻亦庭實也於聘總言庭實於朝指其所有詳於君略於臣也案莊二十二年傳庭實旅百則朝有庭實又成二年傳云侯伯克敵使大夫告慶之禮據此文則聘賓有庭實又庭實旅百與容貌采章相對杜何知庭實容貌之等非是賓之所有必爲主人之物又君無獻徵伐之功何以知獻功於牧伯今知劉說非者僖二十二年楚子入享於鄭庭實旅百加籩豆六品又昭五年燕有好貨飱有陪鼎僖二十九年葛盧來朝禮之加燕好此傳云嘉淑而有加貨故知加貨庭實之等皆是主人待賓之物禮傳賓之於主無加貨之文故杜爲此解襄八年鄭伯親獻蔡防於邢丘是獻徵伐之功於牧伯也劉苟違杜義以爲庭實旅百及容貌采章嘉淑加貨之等並爲賓物又以諸侯親朝無獻徵伐之功以規杜氏違經背傳於義非也】謀其不免也誅而薦賄則無及也注薦進也見責而往則不足解罪音義【賄呼罪反】今楚在宋君其圖之公說注爲明年歸父防楚子傳音義【說音恱】疏【正義曰臣聞小國之免罪於大國也使卿往聘大國而獻其玉帛皮幣之物於是主人亦禮待之庭前所實籩豆醯醢有百品也君自親朝於牧伯之國而獻其治國之功若徵伐之功於是主人敬以待之主人之身有威儀容貌車服之飾有物采文章嘉淑皆善也有善言辭善稱贊燕而送賓有加增賄貨言賓往旣共則主報亦厚禮使小國如此朝聘大國者謀其不免於罪也若不往朝聘待其被誅責而始薦賄貨則無及於好事矣今楚子在宋君其圖之勸君使往聘也劉以爲皆是賓事聘而獻物謂獻其國內之物於是所獻之物庭中實之有百品謂聘享之禮龜金竹箭之屬有百品也朝而獻功言治國有功故土饒物產於是纁璣組羽毛齒革乃得爲容貌之物采文章嘉淑謂美善之物加貨謂賄賂之多多獻賄賂以謀其不免於罪也】

經十有五年春公孫歸父會楚子於宋

夏五月宋人及楚人平注平者總言二國和故不書其人疏【正義曰平者和也言其先不平而今始平小服大弱下彊之意昭七年曁齊平燕與齊平也定十年及齊平十一年及鄭平魯與平也諸言平者皆舉國言平總言二國和平之意故不書其人謂不書公卿也燕曁齊平不言人此言宋人楚人史異辭耳谷梁傳曰人者眾辭也平稱眾上下欲之也賈逵云稱人眾辭善其與眾同欲然則彼不稱人者豈惟國君欲平而在下者不欲平乎傳載盟辭則此平有盟不書盟者釋例曰宋人及楚人平實盟書平從赴辭也】

六月癸卯晉師滅赤狄潞氏以潞子嬰兒歸注潞赤狄之別種潞氏國故稱氏子爵也林父稱師從告音義【潞音路種章勇反】疏【正義曰狄有赤狄白狄就其赤白之間各自別有種類此潞是國名赤狄之內別種一國夷狄祖其雄豪者子孫則稱豪名爲種若中國之始封君也謂之赤白其義未聞蓋其俗尙赤衣白衣也傳稱天子建徳因生以賜姓胙之士而命之氏者卽以國名爲氏但華夏不須言夏國名不以氏配赤狄旣須言狄單國不復成文故以氏配之潞氏甲氏臯落氏皆是也杜言氏國故稱氏𨿽指解此狄而中國亦然劉云狄稱種者周禮內宰上春生穜稑之種賤之同之艸木故稱種林父尊卿當稱帥師今從將卑師眾之例直稱師者從告也】

秦人伐晉注無傳

王札子殺召伯毛伯注稱殺者名兩下相殺之意兩下相殺則殺者有罪王札子王子札也蓋經文倒札字音義【札側八反徐又側乙反召上照反倒丁老反】疏【正義曰谷梁傳曰不言其兩下相殺也言兩臣下自相殺非君殺自不得言其大夫也釋例曰大臣相殺死者無罪則兩稱名氏以示殺者之罪王札子殺召伯毛伯是也若死者有罪不稱殺者名氏晉殺其大夫陽處父是也傳稱此人爲王子捷捷札一人而札在子上故疑經文倒札字也公羊傳曰王札子者何長庶之號也何休雲天子之庶兄也左傳言札爲王孫蘇所使非是尊貴不得爲王之庶兄故譜以爲雜人不知何王之子】

秋螽注無傳音義【螽音終】

仲孫蔑防齊髙固於無婁注無傳無婁杞邑

初稅畝注公田之法十取其一今又履其餘畝復十收其一故哀公曰二吾猶不足遂以爲常故曰初音義【稅始銳反復扶又反】疏【正義曰公羊傳曰古者什一而借古者曷爲什一而借什一者天下之中正也多乎什一大桀小桀寡乎什一大貉小貉什一者天下之中正者什一行而頌聲作矣何休云多取於民比於桀蠻貉無百官制度之費稅薄谷梁傳亦云古什一而借孟子云夏后氏五十而貢殷人七十而助周人百畝而徹其實皆什一也趙岐注云民耕五十畝者貢上五畝耕七十畝者以七畝助公家耕百畝者徹取十畝以爲賦𨿽異名而多少同故云皆什一也書傳言十一者多矣故杜言古者公田之法十取其一謂十畝內取一舊法旣已十畝取一矣今又履其餘畝更復十取其一乃是十取其二故論語云哀公曰二吾猶不足謂十內稅二猶尙不足則從此之後遂以十二爲常故曰初言初稅十二自此始也諸書皆言十一而周禮載師云凡任地近郊十一逺郊二十而三甸稍縣都皆無過十二漆林之徵二十而五者彼謂王畿之內所共多故賦稅重諸書所言十一皆謂畿外之國故鄭云十一而稅謂之徹徹通也爲天下之通法言天下皆十一耳不言畿內亦十一也孟子又曰方裏爲井井九百畝其中爲公田八家皆私百畝同養公田公事畢然後敢治私事漢書食貨志取彼意而爲之文云井田方一里是爲九夫八家共之各受私田百畝公田十畝是爲八百八十畝餘二十畝爲廬舍諸儒多用彼爲義如彼所言則家別一百一十畝是爲十外稅一也鄭詩箋云井稅一夫其田百畝則九而稅一其意異於漢書不以志爲說也又孟子對滕文公云請野九一而助國中什一使自賦鄭周禮匠人注引孟子此言乃云是邦國亦異外內之法則鄭以爲諸侯郊外郊內其法不同郊內十一使自賦其一郊外九而助一是爲二十而稅二故鄭又云諸侯謂之徹者通共率以十一爲正言郊內郊外相通其率爲十稅一也杜今直云十取其一則又異於鄭惟謂一夫百畝以十畝歸公今又履其餘畝稅之更十取一耳履畝谷梁傳文也趙岐不解夏五十殷七十之意蓋古者人多田少一夫惟得五十七十畝且五十而貢貢五畝七十而助助七畝好異如此鄭注考工記云周人畿內用夏之貢法邦國用殷之助法】

冬蝝生注螽子以冬生遇寒而死故不成螽音義【蝝恱全反字林尹絹反劉歆云蚍蜉子也董仲舒云蝗子】疏【正義曰釋虫云艸螽負蠜蜇螽螆蝑李巡云皆分別蝗子異方之語也釋虫又云蝝蝮蜪李巡云蝮蜪一名蝝蝝蝗子也郭璞云蝗子未有翅者劉歆以爲蚍蜉有翅者非也如李郭之說是蝝爲螽子也上云秋螽秋而生子於地至冬其子復生遇寒而死故不成災傳稱凡物不爲災不書此不爲災而書之者傳云幸之也此年旣饑若使蝝早生更爲民害則其困甚矣喜其冬生以爲國家之幸故喜而書之公羊傳亦云蝝生不書此何以書幸之也】

饑注風雨不和五稼不丰疏【正義曰此年秋螽知不爲螽而饑者春秋書螽多矣有螽之年皆不書饑而此獨書饑知年饑不専爲蠡故雲風雨不和五稼不丰也】

傳十五年春公孫歸父會楚子於宋注終前年傳○宋人使樂嬰齊告急於晉晉侯欲救之伯宗曰不可注伯宗晉大夫古人有言曰𨿽鞭之長不及馬腹注言非所擊天方授楚未可與爭𨿽晉之彊能違天乎諺曰髙下在心注度時制宜音義【度待洛反】川澤納污注受污濁山藪藏疾注山之有林藪毒害者居之音義【藪素口反】疏【正義曰周禮虞之官有大澤大藪小澤小藪爾雅十藪皆是大澤則藪是澤類鄭周禮注雲澤水所鐘也水希曰藪是藪者澤之小水之名也川澤山藪相配爲文者川是流水澤是委水俱是水故總云納污言其納污濁也山有木藪有艸毒螫之虫在艸在木故俱雲藏疾言其藏毒害也藪是澤類而杜雲山之有林藪者藪𨿽澤類傳文與山相連藪是艸木積聚之處近山近渾皆得稱藪上旣有川澤之文下別雲山藪之事此藪近山故杜雲山之有林藪也劉以爲澤旁之藪以規杜氏非也】瑾瑜匿瑕注匿亦藏也𨿽美玉之質亦或居藏瑕穢音義【瑾其靳反瑜羊朱反匿女力反】疏【正義曰瑾瑜玉之美名聘義曰瑕不揜瑜瑜不揜瑕鄭云瑕玉之病也瑜其中間美者玉之性善惡不相揜此云匿瑕似以美匿惡故云匿亦藏也言玉質𨿽美亦瑕藏其中不言瑜能揜蓋瑕也】國君含垢注忍垢恥音義【垢古口反本或作詬音同】天之道也注晉侯恥不救宋故伯宗爲說小惡不損大徳之諭音義【爲於僞反】君其待之注待楚衰乃止使解揚如宋使無降楚曰晉師悉起將至矣鄭人囚而獻諸楚楚子厚賂之使反其言注反言晉不救音義【解音蟹降戶江反】不許三而許之登諸樓車使呼宋人而告之注樓車車上望櫓音義【櫓音魯】遂致其君命楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也義無二信注欲爲義者不行兩信音義【女音汝下注而女也同】信無二命注欲行信者不受二命君之賂臣不知命也受命以出有死無霣注霣廢隊也音義【霣於敏反隊直類反】又可賂乎臣之許君以成命也注成其君命死而成命臣之祿也寡君有信臣注已不廢命下臣獲考注考成也死又何求楚子捨之以歸○夏五月楚師將去宋注在宋積九月不能服宋故申犀稽首於王之馬前曰無畏知死而不敢廢王命王棄言焉王不能答注未服宋而去故曰棄言申叔時僕注僕禦也曰築室反耕者宋必聽命從之注築室於宋分兵歸田示無去志王從其言宋人懼使華元夜入楚師登子反之牀起之曰寡君使元以病告注兵法因其鄕人而用之必先知其守將左右謁者門者舍人之姓名因而利道之華元蓋用此術得以自通音義【守手又反將子匠反道音導】曰敝邑易子而食析骸以爨注爨炊也音義【析思歷反骸戶皆反本又作骨公羊傳作骸何休注云骸骨也爨七亂反】𨿽然城下之盟有以國斃不能從也注寧以國斃不從城下盟音義【斃婢世反】去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞注楚不詐宋宋不備楚盟不書不告音義【質音致】疏【正義曰服防云與華元私盟許爲退師若孟任割臂與魯莊公盟下云盟曰是兩國平後共盟而楚人爲此辭耳非此華元子反私盟之辭也】○潞子嬰兒之夫人晉景公之姊也酆舒爲政而殺之又傷潞子之目注酆舒潞相音義【酆芳忠反相息亮反】晉侯將伐之諸大夫皆曰不可酆舒有三雋才注雋絕異也言有才藝勝人者三音義【雋音俊】疏【正義曰辧名記云倍人曰茂十人曰選倍選曰雋千人曰英倍英曰賢萬人曰桀倍桀曰聖是雋爲絕異之稱也有三雋才知其有才藝勝人者三事耳不知三者何事也】不如待後之人伯宗曰必伐之狄有五罪雋才𨿽多何補焉不祀一也耆酒二也棄仲章而奪黎氏地三也注仲章潞賢人也黎氏黎侯國上黨壺關縣有黎亭音義【耆市誌反黎禮兮反國名】虐我伯姬四也傷其君目五也疏【正義曰此五者從輕至重祀𨿽爲大罪廢祀未是害物故先言之耆酒則廢亂政事有害於民故次之棄賢人而侵鄰國其害已大又次之殺夫人傷君目罪之大者故後言之棄仲章而奪黎氏地是爲二事而並數爲一者俱是爲政之惡故並數之奪黎氏地已盡奪之使黎侯失位故下云立黎侯而還更復其國也】怙其雋才而不以茂徳玆益罪也後之人或者將敬奉徳義以事神人而申固其命注審其政令若之何待之不討有罪曰將待後後有辭而討焉毋乃不可乎夫恃才與眾亡之道也商紂由之故滅注由用也疏【正義曰史記殷本紀云紂賢辯捷疾聞見甚敏材力過人手格猛獸知足以拒諫飾是非之端矜人臣以能髙天下以聲以爲皆出已之下武王伐滅之是由恃才雋故滅也】天反時爲災注寒暑易節地反物爲妖注羣物失性民反徳爲亂亂則妖災生疏【正義曰據其害物謂之災言其怪異謂之妖時由天物在地故屬災於天屬妖於地其實民有亂徳感動天地天地爲之見變妖災因民而生天地共爲之耳非獨天爲災而地爲妖民謂人也感動天地皆是人君感之非庶民也昭七年傳曰國無政不用善則自取謫於日月之災言以政取謫是其由君不由民以民表人故釋例引此卽攺民爲人是其民謂人也傳言天災地妖民亂歷序以尊卑爲次更言亂則妖災生明妖災由民起妖災亦通言耳天𨿽四時气惟寒暑故杜以反時爲寒暑易篩物則其數無窮故總云羣物失性反其常性卽是妖也釋例曰物者雜而言之則昆虫艸木之類也大而言之則嵗時日月星辰之謂也歲者水旱饑饉也時者寒暑風雨雷電雪霜也日月者薄食夜明也星辰者彗孛霣錯失其次也山崩地震者陽伏而不能出陰廹而不能升也凡天反其時地反其物以害其物性皆爲妖災是言妖災皆通天地共爲之也此傳地反物者惟言妖耳洪範五行傳則有妖孽禍屙祥六者之名以積漸爲義漢書五行志說此六名云凡艸木之類謂之妖妖猶天胎言尙微也虫豸之類謂之孽孽則牙孽矣及六畜謂之禍言其著也及人謂之屙屙病類言浸深也甚則異物生謂之自外來謂之祥是六名以漸爲稱惟祥有外內之異耳大旨皆是妖也】故文反正爲乏注文字疏【正義曰許愼說文序云蒼頡之初作書蓋依類象形謂文其後形聲相益謂之字文者物象之本字者孳乳而生是文謂之字也制字之體文反正爲乏服防云言人反正者皆乏絕之道也人反徳則妖災生妖災生則國亡滅是乏絕之道也】盡在狄矣疏【正義曰言盡在狄矣則狄皆有之其反徳爲亂則五罪是也天地災妖傳不指斥不知於時潞國有何災何妖也】晉侯從之六月癸卯晉荀林父敗赤狄於曲梁辛亥滅潞注曲梁今廣平曲梁縣也書癸卯從赴酆舒奔衞衞人歸諸晉晉人殺之○王孫蘇與召氏毛氏爭政注三人皆王卿士使王子捷殺召戴公及毛伯衞注王子捷卽王札子卒立召襄注襄召戴公之子疏【正義曰卒終也謂後終立之非此時卽立毛氏後亦不滅但傳不言之耳】○秋七月秦桓公伐晉次於輔氏注晉地壬午晉侯治兵於稷以略狄土注略取也稷晉地河東聞喜縣西有稷山壬午十月二十九日晉時新破狄土地未安權秦師之弱故別遣魏顆距秦而東行定狄也音義【顆苦果反】立黎侯而還注狄奪其地故晉復立之音義【復扶又反】及雒魏顆敗秦師於輔氏注晉侯還及雒也雒晉地音義【雒音洛】獲杜回秦之力人也初魏武子有嬖妾無子武子疾命顆曰必嫁是注武子魏犨顆之父音義【嬖必計反】疾病則曰必以爲殉及卒顆嫁之曰疾病則亂吾從其治也及輔氏之役顆見老人結艸以亢杜回注亢禦也音義【殉似俊反本或作必以殉治直吏反下治命同亢苦浪反】杜回躓而顚故獲之夜夢之曰余而所嫁婦人之父也注而汝也音義【躓陟吏反徐又丁四反】爾用先人之治命余是以報注傳舉此以示敎○晉侯賞桓子狄臣千室注千家亦賞士伯以瓜衍之縣注士伯士貞子音義【瓜古華反衍以善反】曰吾獲狄土子之功也微子吾喪伯氏矣注伯桓子字邲之敗晉侯將殺林父士伯諫而止音義【喪息浪反】羊舌職說是賞也注職叔向父音義【說音悅向香丈反】曰周書所謂庸庸祗祗者謂此物也夫注周書康誥庸用也祗敬也物事也言文王能用可用敬可敬音義【夫音扶】士伯庸中行伯注言中行伯可用君信之亦庸士伯此之謂明徳矣文王所以造周不是過也故詩曰陳錫載周能施也注錫賜也詩大雅言文王布陳大利以賜天下故能載行周道福流子孫音義【施式豉反】率是道也其何不濟○晉侯使趙同獻狄俘於周不敬劉康公曰不及十年原叔必有大咎注劉康公王季子也原叔趙同也音義【俘芳夫反不敬一本作而傲】天奪之魄矣注心之精爽是謂魂魄爲成八年晉殺趙同傳音義【魄普白反】疏【正義曰心之精爽是謂魂魄魂魄去之何以能久昭二十五年傳文】○初稅畝非禮也谷出不過借注周法民耕百畝公田十畝借民力而治之稅不過此以丰財也疏【正義曰借者借也民之田谷出共公者不過取所借之田欲以丰民之財故不多稅也旣譏某稅畝言非禮乃舉正禮言谷出不過借則知所稅畝者是借外更稅故杜氏爲十一外更十取一且以哀公之言驗之知十二而稅自此始也】○冬蝝生饑幸之也注蝝未爲災而書之者幸其冬生不爲物害時歲𨿽饑猶喜而書之疏【正義曰幸之者爲幸蝝冬生不幸饑也而傳以饑連蝝生乃云幸之者以嵗饑而復有災則民彌益其困由饑之故乃以爲幸故傳連饑釋之】

經十有六年春王正月晉人滅赤狄甲氏及畱吁注甲氏畱吁赤狄別種晉旣滅潞氏今又並盡其餘黨士會稱人從告音義【吁況於反種章勇反並必政反一音如字】

夏成周宣榭火注傳例曰人火之也成周洛陽宣榭講武屋別在洛陽者爾雅曰無室曰榭謂屋歇前音義【榭本又作謝音同】疏【正義曰楚語云先王之爲臺榭也榭不過講軍實臺不過望氛祥知榭是講武屋也名之曰宣則其義未聞服防云宣揚威武之處義或當然也成周周之下都此榭別在洛陽講習武事則往就之爾雅釋宮云無室曰榭又云闍謂之臺有木者謂之榭李巡曰臺積土爲之所以觀望臺上有屋謂之榭則榭是臺上之屋居臺而臨觀講武故無室而歇前歇前者無壁也如今防是也公羊以爲宣宮之榭謂宣王之廟也以其中興其廟不毀與左氏異也】

秋郯伯姬來歸音義【郯音談】

冬大有年注無傳

傳十六年春晉士會帥師滅赤狄甲氏及畱吁鐸辰注鐸辰不書畱吁之屬音義【鐸待洛反】三月獻狄俘注獻於王也晉侯請於王戊申以黻冕命士會將中軍且爲大傅注代林父將中軍且加以大傅之官黻冕命卿之服大傅孤卿音義【黻音弗將子匠反大音泰注同】疏【正義曰晉之中軍之將執政之上卿也大傅又尊於上卿且加大傅以褒顯之禮命臣者皆賜之以服使服而受命傳言以黻冕者黻冕是命孤卿之服故以之命士會也論語稱禹惡衣服而致美乎黻冕鄭云黻祭服之衣冕其冠也此云黻冕亦當然也黻蔽膝也祭服謂之黻其他服謂之韠俱以韋爲之制同而色異韠各從裳色黻則其色皆赤尊卑以深淺爲異天子純朱諸侯黃朱大夫赤而已大夫以上冕服悉皆有黻故禹言黻冕此亦云黻冕但冕服自有尊卑耳周禮司服孤之服自希冕而下此士會黻冕當是希冕也大子大傅三公之官也諸侯大傅孤卿之官也周禮典命云公之孤四命鄭眾云九命上公得置孤卿一人春秋時晉爲霸主侯亦置孤卿文六年有大傅陽子大師賈佗則晉嘗置二孤】於是晉國之盜逃奔於秦羊舌職曰吾聞之禹稱善人注稱舉也不善人逺此之謂也夫詩曰戰戰兢兢如臨深淵如履薄冰善人在上也注言善人居位則無不戒懼音義【逺於萬反夫音扶兢居陵反本亦作矜】善人在上則國無幸民諺曰民之多幸國之不幸也是無善人之謂也音義【諺音彥】○夏成周宣榭火人火之也凡火人火曰火天火曰災疏【正義曰人火從人而起人失火而爲害本其火之所來故指火體而謂之爲火天火則自然而起不能本其火體故以其所害言之謂之爲災聖人重天變故異其名春秋天變多矣惟此言火耳】○秋郯伯姬來歸出也○爲毛召之難故王室復亂注毛召難在前年音義【爲於僞反難乃旦反注同復扶又反】王孫蘇奔晉晉人復之注毛伯之黨欲討蘇氏故出奔○冬晉侯使士防平王室定王享之原襄公相禮注原襄公周大夫相佐也音義【相息亮反注同】殽烝注烝升也升殽於爼音義【殽戶交反烝之承反】疏【正義曰禮升殽於爼皆謂之烝故烝爲升也鄭詩箋云凡非谷而食之曰殽則殽是可食之名切肉爲殽乃升於爼故謂之殽烝】武子私問其故注享當體薦而殽烝故怪問之武士會諡季其字疏【正義曰若公侯來朝王爲設享則當有體薦薦其半體亦謂之房烝武子謂已被王享亦當房烝今乃殽烝故怪而問之】王聞之召武子曰季氏而弗聞乎王享有體薦注享則半解其體而薦之所以示共儉疏【正義曰王爲公侯設享則半解其體而薦之爲不食故不解折所以示共儉也示共儉與下示慈恵成十二年傳文】宴有折爼注體解節折升之於爼物皆可食所以示慈恵也音義【折之設反注同】疏【正義曰王爲公侯設宴禮體解節折升之於爼卽殽烝是也其物解折使皆可食共食噉之所以示慈恵也其宴飲殽烝其數無文若祭祀體解案特牲饋食禮有九體則肩一臂二臑三肫四胳五正脊六橫脊七長脇八短脇九此謂士禮也若大夫禮則十一體加脡脊代脇其諸侯天子無文或同十一】公當享卿當宴王室之禮也注公謂諸侯疏【五等諸侯總名爲公故云公謂諸侯言諸侯親來則爲之設享又設燕也享用體薦燕用折爼若使卿來𨿽爲設享仍用公之燕法亦用折爼是王室待賓之禮也周語說此甚詳王召士季曰子弗聞乎禘郊之事則有全烝王公立飫則有房烝親戚宴享則有殽烝今叔父使士季實來惟是先王之宴禮欲以貽爾體解節折而共飲食之於是乎有折爼以示容合好將安用全烝注國語者皆云禘祭宗廟郊祭天地則有全其牲體而升於爼謂之全烝王公立飫卽享禮也禮之立成者名爲飫半解其體而升於爼謂之房烝傳言體薦卽房烝也親戚宴享則宴享禮同皆體解節折乃升於爼謂之殽烝此傳略而爲文猶是彼意故注皆取彼解之】武子歸而講求典禮以修晉國之法注傳言典禮之廢久

經十有七年春王正月庚子許男錫我卒注無傳再與文同盟疏【正義曰錫我以文六年卽位七年盟於扈十四年於新城魯許俱在是再同盟也】丁未蔡侯申卒注無傳未同盟而赴以名丁未二月四日

夏葬許昭公注無傳

葬蔡文公注無傳

六月癸卯日有食之注無傳不書朔官失之

已未公會晉侯衞侯曹伯邾子同盟於斷道注斷道晉地音義【斷直管反一音短】

秋公至自會注無傳

冬十有一月壬午公弟叔肸卒注傳例曰同母弟音義【肸許乙反】

傳十七年春晉侯使郤克徵會於齊注徵召也欲爲斷道會齊頃公帷婦人使觀之郤子登婦人笑於房注跛而登階故笑之音義【頃音傾跛波可反】疏【正義曰沈氏引谷梁傳云魯行父禿晉郤克跛衞孫良夫眇曹公子首傴故婦人笑之是以知郤克跛也谷梁傳定本作郤克眇衛孫良夫跛】獻子怒出而誓曰所不此報無能渉河注不復渡河而東音義【復扶又反】獻子先歸使欒京廬待命於齊曰不得齊事無復命矣注欒京廬郤克之介使得齊之罪乃復命音義【廬音盧又力於反】郤子至請伐齊晉侯弗許請以其私屬又弗許注私屬家眾也爲成二年戰於鞌傳音義【鞌音安】齊侯使髙固晏弱蔡朝南郭偃會注晏弱桓子音義【朝如字】及斂盂髙固逃歸注聞郤克怒故音義【斂徐音廉一音力漸反盂音於】夏會於斷道討貳也盟於捲楚注捲楚卽斷道音義【捲音權一音居免反】辭齊人晉人執晏弱於野王執蔡朝於原執南郭偃於溫注執三子不書非卿野王縣今屬河內苗賁皇使見晏桓子注賁皇楚鬭椒之子楚滅鬭氏而奔晉食邑於苗地晏弱時在野王故因使而見之音義【賁扶云反使所吏反注及下同】歸言於晉侯曰夫晏子何罪昔者諸侯事吾先君皆如不逮注言汲汲也音義【逮音代或大計反汲音急】舉言羣臣不信諸侯皆有貳志注舉亦皆也齊君恐不得禮注不見禮待故不出而使四子來左右或沮之注沮止也音義【沮在呂反】曰君不出必執吾使故髙子及斂盂而逃夫三子者曰若絕君好寧歸死焉爲是犯難而來吾若善逆彼注彼齊三人音義【好呼報反爲於僞反難乃但反】以懷來者吾又執之以信齊沮吾不旣過矣乎過而不攺而又久之以成其悔何利之有焉使反者得辭注反者髙固謂得不當來之辭疏【正義曰使沮者之言信也晏桓子等懼晉之命不得已而來恨齊侯之使也今晉不以禮待之而又久執之以成其悔恨言本恨齊今又恨晉齊侯見晉如此將有背晉之心齊若叛晉何利之有言此者勸晉侯免之耳】而害來者以懼諸侯將焉用之晉人緩之逸注緩不拘執使得逃去也傳言晉不能修禮諸侯所以貳音義【焉於防反拘九於反】○秋八月晉師還○範武子將老注老致仕初受隨故曰隨武子後更受範復爲範武子音義【復扶又反】召文子曰爕乎吾聞之喜怒以類者鮮注文子士會之子爕其名音義【爕素協反鮮息淺反】易者實多注易遷怒也詩曰君子如怒亂庶遄沮君子如祉亂庶遄已注詩小雅也遄速也洱止也祉福也音義【遄市専反祉音恥】君子之喜怒以已亂也弗已者必益之郤子其或者欲已亂於齊乎不然余懼其益之也余將老使郤子逞其志庶有豸乎注豸解也欲使郤子從政快志以止亂音義【豸本又作鳩直是反或音居牛反非也解音蟹此訓見方言】疏【注豸解也正義曰方言文】爾從二三子惟敬注二三子晉諸大夫乃請老郤獻子爲政○冬公弟叔肸卒公母弟也凡太子之母弟公在曰公子不在曰弟注以兄爲尊凡稱弟皆母弟也注此防書之通例也庶弟不得稱公弟而母弟或稱公子若嘉好之事則仍舊史之文惟相殺害然後據例以示義所以篤親親之恩崇友於之好釋例論之備矣音義【好呼報反】疏【正義曰此例再言凡者前凡明稱母弟之文適子及妾子之等後凡明策書稱弟者皆母弟之義公之母弟見經者鄭叚魯公子友衞叔武實母弟而不稱弟陳公子招昭元年稱公子八年稱弟釋例曰弟之寵異於眾弟蓋緣自然之情以養母氏之志公在𨿽俱稱公子其兄爲君則特稱弟殊而異之親而睦之旣以隆友於之恩亦以奬爲人弟之敬成相親之益也通庶子爲君故不言夫人之子而曰母弟母弟之見於經者二十而傳之所發六條而已凡稱弟皆母弟此策書之通例也庶弟不得稱弟而母弟得稱公子故傳之所發隨而釋之諸稱弟者不言皆必稱弟也秦伯之弟鍼適晉女叔齊曰秦公子必歸此公子亦國之常言得兩通之證也仲尼因母弟之例據例以興義鄭伯懷害弟之心天王縱羣臣以殺其弟夫子探書其志故顯稱二兄以首惡佞夫稱弟不聞反謀也鄭叚去弟身爲謀首也然則兄而害弟稱弟以章兄罪弟又害兄則去弟以罪弟身也推此以觀其餘秦伯之弟鍼陳侯之弟黃衛侯之弟鱄出奔皆是兄害其弟也秦伯有千乘之國而不能容其母弟傳曰罪秦伯歸罪秦伯見鍼罪輕也陳侯不能制禦臣下使逐其弟傳曰非罪非黃之罪則罪在陳侯此互舉之文也至於陳招殺兄之子宋辰率羣卿以背宗國披大邑以成叛逆然不推刃於其兄故以首惡稱弟稱名從兩下相殺也統論其義兄弟二人交相殺害各有曲直存弟則示兄曲也鄭伯旣云失教若依例存弟則嫌善叚故特去弟兩見其義也若夫朝聘盟會嘉好之事此乃兄弟之篤睦非義例之所與故仍舊史之策或稱弟或稱公子踐土之盟叔武不稱弟此其義也莒拏非卿非卿則不應書今嘉獲故特書特書猶不稱弟明諸書弟者皆卿也先儒說母弟善惡褒貶旣多相錯渉又云稱弟皆謂公子不爲大夫者得以君爲尊案傳莒拏非卿乃法所不書書而不言弟非得以君爲尊也凡聘享嘉好之事於是使卿故夷仲年之聘皆以卿稱弟而行此例所謂凡稱弟皆母弟左傳明文而自違之穎氏又曰臣無竟外之交故去弟以貶季友子招樂憂故去弟以懲過鄭叚去弟惟以名通故謂之貶今此二人皆稱公子公子者名號之美稱又非所貶也劉云再言凡者前凡據適妻子爲文後凡嫌妾子爲君母弟不得稱弟故更言凡也】

經十有八年春晉侯衞世子臧伐齊音義【臧子郎反】

公伐杞注無傳

夏四月

秋七月邾人戕鄫子於鄫注傳例曰自外曰戕邾大夫就鄫殺鄫子音義【戕在良反徐又在精反鄫才陵反】疏【正義曰杜以會盟之例卿則書名氏大夫則稱人此稱邾人故云邾大夫耳賈逵亦云邾使大夫往殘賊之】

甲戌楚子旅卒注未同盟而赴以名吳楚之葬僭而不典故絕而不書同之夷蠻以懲求名之僞音義【僭子念反懲直升反止也又作徵如字明也】疏【正義曰諸侯之葬魯不會則不書知吳楚之葬爲僭不書者襄二十九年傳稱葬楚康王公親送葬經亦不書故知其不爲魯不會也禮坊記曰天無二日土無二王示民有君臣之別春秋不稱楚越之王喪恐民之惑也鄭云楚越之君僭號稱王不稱其喪謂不書葬也公羊傳曰吳楚之君不書葬辟其號也辟其號者五等諸侯死則稱爵書卒及葬則從彼臣子之辭皆稱爲公若書楚葬亦宜從彼所稱當云葬楚王以此僭而不典不得稱王故遂絕之而不書其葬同之蠻夷言其不足紀錄以懲創自求名號之僞同之蠻夷者蠻夷卒亦不書言其不書似之也】

公孫歸父如晉

冬十月壬戌公薨於路寢

歸父還自晉至笙遂奔齊注大夫還不書春秋之常也今書歸父還奔善其能以禮退不書族者非常所及今特書略之笙魯竟也故不言出音義【笙音生徐又勑貞反一本又作檉亦作朾案徐後音是依三傳文竟音境】

傳十八年春晉侯衞大子臧伐齊至於陽谷齊侯會晉侯盟於繒以公子疆爲質於晉晉師還蔡朝南郭偃逃歸注晉旣與齊盟守者解緩故得逃音義【繒才陵反質音致解佳買反】○夏公使如楚乞師欲以伐齊注公不事齊齊與晉盟故懼而乞師於楚不書微者行○秋邾人戕鄫子於鄫凡自虐其君曰弒自外曰戕注弒戕皆殺也所以別內外之名弒者積微而起所以相測量非一朝一夕之漸戕者卒暴之名音義【弒音試注同弒字從式殺字從殳他皆放此別彼列反一朝如字卒寸忽反】疏【正義曰弒者試也言臣下伺間隙試犯其君戕者殘也言外人卒暴而來殘賊殺害也弒戕皆是殺也所以別內外之名耳釋例曰列國之君而受害於臣子其所由者積微而起所以相測量非一朝一夕之漸故攺殺爲弒戕者卒暴之名有國之君當重門設險而輕近暴客變起倉卒亦因事而見戒也臣弒其君子弒其父世之惡逆君子難言故春秋謂自內虐其君者通以弒爲文也春秋弒君多矣其戕惟此一事自弒其君足明無道臣罪之例戕者外人所殺爲無防被害皆是君自招之縱使君或無道其惡不加外國不得從弒君之例也若戰死則書滅此謂在國見殺耳】○楚莊王卒楚師不出旣而用晉師注成二年戰於鞌是楚於是乎有蜀之役注在成二年冬蜀魯地泰山博縣西北有蜀亭○公孫歸父以襄仲之立公也有寵注歸父襄仲子欲去三桓以張公室注時三桓彊公室弱故欲去之以張大公室音義【去起呂反下注將去並同張如字一音陟亮反】與公謀而聘於晉欲以晉人去之冬公薨季文子言於朝曰使我殺適立庶以失大援者仲也夫注適謂子惡齊外甥襄仲殺之而立宣公南通於楚旣不能固又不能堅事齊晉故云失大援也音義【適丁歷反注同援於眷反夫音扶】臧宣叔怒曰當其時不能治也後之人何罪子欲去之許請去之注宣叔文仲子武仲父許其名也時爲司寇主行刑言子自以歸父害巳欲去者許請爲子去之音義【請爲於僞反】遂逐東門氏注襄仲居東門故曰東門氏子家還及笙注子家歸父字壇帷復命於介注除地爲壇而張帷介副也將去使介反命於君音義【壇音善介音界】疏【正義曰聘禮復命之禮云公南鄕使者執圭反命曰以君命聘於某君某君受幣於某官某君再拜以享某君某君再拜若聘君薨於後歸執圭復命於殯升自西階不升堂子卽位不哭辯復命如聘子臣皆哭與介入北鄕哭出袒括發入門右卽位踴是君之存亡皆有復命之禮若身在外奔不得親自復命故立介於位介當南面歸父於介前北面執圭復命旣復命之後北面哭乃退括髮訖前卽位北面哭三踴而出以復命之語語介使知令介以此言告於殯也】旣復命袒括發注以麻約發音義【袒音但括古活反】卽位哭三踴而出注依在國喪禮設哭位公薨故遂奔齊書曰歸父還自晉善之也

春秋左傳注疏卷二十四

春秋左氏傳注疏卷二十四考證

傳楚子使申舟聘於齊曰無假道於宋○趙汸曰楚子忿晉伐鄭欲伐宋而無名故不假道以起怨其聘於晉非爲好也以怠晉之救宋而已

傳今楚在宋君其圗之公說下疏一叚○監本訛刻於前孟獻子言於公曰叚下今攺正

初稅畝注公田之法十取其一○萬斯大學春秋隨筆曰孟子言助法曰其中爲公田八家皆私百畝非謂周之徹法如此也漢書食貨志直本此以言周制後儒因之若是則周人乃百畝而助矣何名爲徹哉惟趙岐注孟子曰周人耕百畝者徹取十畝以爲賦斯言得之矣按司馬法云畝百爲夫夫三爲屋屋三爲井小司徒亦云九夫爲井是周人井九百畝分之九夫每夫百畝以十畝爲公田君取其入而不收餘畝之稅今宣公於公田之外更稅餘畝之十一故曰稅畝也書者譏重困農民且著十二之始也

傳諺曰髙下在心○【臣照】按杜注謂度時制宜則與下川澤納污山藪藏疾瑾瑜匿瑕國君含垢等不一例蓋言物本無髙下意爲髙則髙意爲下則下耳

傳我無爾詐爾無我虞○趙汸補注曰凡書平則不書盟以平爲重【臣召南】按左氏載曹劌無劫盟之事而公羊言手劍而從左氏載華元類刺客之爲而公羊言乘堙出見其不同如此

傳故文反正爲乏○【臣召南】按許愼說文亦祗漢時篆體不與古文符合故亥字二首六身漫無似處惟此傳反正爲乏及止戈爲武二文相沿未變也

傳及雒注雒晉地○【臣召南】按杜注於地理考校極精此雒非河南伊雒之雒亦非河西涇雒之雒故直注曰晉地

傳谷出不過借○【臣浩】按谷梁傳曰古者什一借而不稅初稅畝非正也知借之義

傳冬蝝生饑幸之也○趙汸補注曰蝝未成螽故不爲災杜注未失說者議之過矣本爲一嵗再生記異文偶與下饑相連傳通饑釋之以爲幸之也注又以爲喜而書之陋益甚矣

成周宣榭火注宣榭講武屋別在洛陽者○【臣召南】按公羊謂是宣王之廟而左氏不言宣王若以詩証之則宣王嘗於東都講武車攻吉日是也意者講軍實於是榭故謂之宣榭歟

傳晉侯請於王○趙汸補注曰傳見列國之卿猶有請命者

傳齊項公帷婦人使觀之○【臣照】按谷梁謂婦人乃蕭同叔子景公之母觀於郤克對齊使必以蕭同叔子爲質乃退師似笑於房之婦卽蕭同叔子但蕭同叔子景公之母郤克欲質其母以辱之顧亦不必蕭同叔子之果笑也必當時有此說谷梁信而著之左氏疑而闕之

邾人戕鄫子於鄫○【臣浩】按經書戕以著邾人之虐書戕於鄫以著鄫人不救其君之罪

春秋左氏傳注疏卷二十四考證

欽定四庫全書

春秋左傳注疏卷二十五【起成公元年盡二年】

晉杜氏注唐陸徳明音義孔頴達疏

成公音義【陸曰成公名黒肱宣公子諡法安民立政曰成】疏【正義曰魯世家云成公名黒肱宣公之子穆姜所生以定王十七年卽位諡法安民立政曰成釋例曰計公衡之年成公又非穆姜所生不知其母何氏也案宣元年夫人婦姜至自齊卽穆姜也至此始十八年耳二年傳稱公衡爲質於楚公衡成公子也旣堪爲質則其年已長成公若是穆姜之子未得有成長之男】

經元年春王正月公卽位注無傳

二月辛酉葬我君宣公注無傳

無冰注無傳周二月今之十二月而無冰書冬溫疏【正義曰襄二十八年春無冰彼春無月則是竟春無冰亦應竟春無冰而書在二月下者以盛寒之月書之也縠梁傳曰終時無冰則志此未終時而言無冰何也終無冰矣加之寒之辭也其意言此月寒最甚此月無冰則終無冰矣杜言今之十二月者見此意也冬而無冰是時之失故書之記冬溫也】

三月作丘甲注周禮九夫爲井四井爲邑四邑爲丘丘十六井出戎馬一匹牛三頭四丘爲甸甸六十四井出長轂一乘戎馬四匹牛十二頭甲士三人步卒七十二人此甸所賦今魯使丘出之譏重斂故書音義【甸徒練反一音繩證反乘繩證反卒尊忽反斂力驗反】疏【正義曰周禮九夫爲井四井爲邑四邑爲丘四丘爲甸小司徒職文也司馬法六尺爲步步百爲畝畆百爲夫夫三爲屋屋三爲井四井爲邑四邑爲丘丘有戎馬一匹牛三頭是曰匹馬丘牛四丘爲甸甸六十四井出長轂一乘馬四匹牛十二頭甲士三人步卒七十二人戈楯具謂之乘馬然則杜之此注多是司馬法文而獨以周禮冠之者以司馬法祖述周禮其所陳者卽是周法言此是周之禮法耳不言周禮有此文也鄭注論語云司馬法成方十里出革車一乘與此不同者鄭注小司徒云方十里爲成緣邊一里治溝洫實出稅者方八里六十四井案鄭注小司徒又引司馬法云成出革車一乘甲士十人徒二十人十成爲終千井革車十乘甲士百人徒二百人十終爲同萬井革車百乘甲士千人徒二千人與此車一乘甲士三人步卒七十二人不同者小司徒辧畿內都鄙之地域鄭所引士十人徒二十人者謂公卿大夫畿內采地之制此之所謂諸侯邦國出軍之法故不同也古者用兵天子先用六鄕六鄕不足取六遂六遂不足取公卿采邑及諸侯邦國若諸侯出兵先盡三鄕三遂鄕遂不足然後總徴竟內之兵案此一車甲士步卒總七十五人周禮大司馬五人爲伍五伍爲兩四兩爲卒五卒爲旅五旅爲師五師爲軍大致不同者大司馬所云謂鄕遂出軍及臨時對敵布陳用兵之法此甲士三人步卒七十二人謂徵課邦國出兵之時所徵之兵旣至臨陳還同鄕遂之法必知臨敵用鄕遂法者以桓五年戰於繻葛先偏後伍又宣十二年廣有一卒卒偏之兩及尙書牧誓云千夫長百夫長是臨時對敵皆用卒兩師旅也長轂馬牛甲兵戈楯皆一甸之民同共此物若鄕遂所用車馬甲兵之屬皆國家所共知者以一鄕出一軍則是家出一人其物不可私備故也此言四丘爲甸並據上地言之若以上中下地相通則二甸共出長轂一乘耳甸卽乘也六十四井出車一乘是故以甸爲名此一乘甲兵甸之所賦今魯使丘出甸賦乃四倍於常譏其重斂故書之也谷梁傳曰作爲也丘爲甲也丘甲國之事也丘作甲非正也古者立國家百官具農工皆有職以事上古者有四民有士民有商民有農民有工民丘作甲非正也其意以爲四邑爲丘使一丘農民皆作甲以農爲工失其本業故譏之今左氏經傳並言作丘甲耳重斂之事傳無明文而知必異谷梁以爲丘作甸甲者以傳云爲齊難故作丘甲以慮有齊難而多作甲兵知使丘爲甸甲而倍作之也士卒馬牛悉倍於常而獨言甲者甲是新作之物其餘斂充之耳非作之也譏其新作故舉甲言之初稅畆言初此不言初者此備齊難暫爲之耳非是終用故不言初然則築城備難非時不譏此亦備難而譏之者魯是大國甲兵先多僖公之世頌云公車千乘昭公之搜傳稱革車千乘此時亦應然也其甲足以拒敵而又加之重斂故譏之】

夏臧孫許及晉侯盟於赤棘注晉地

秋王師敗績於茅戎注茅戎戎別種也不言戰王者至尊天下莫之得校故以自敗爲文不書敗地而書茅戎明爲茅戎所敗書秋從告音義【茅亡交反史記及二傳皆作貿種章勇反】冬十月

傳元年春晉侯使瑕嘉平戎於王注平文十七年邥垂之役詹嘉處瑕故謂之瑕嘉音義【邥音審詹之亷反】單襄公如晉拜成注單襄公王卿士謝晉爲平戎音義【單音善爲於僞反下文同】劉康公徼戎將遂伐之注康公王季子也戎平還欲要其無備音義【徼古堯反要也要一遙反】疏【正義曰宣十年經書王季子來聘傳言劉康公知卽王季子也傳言平戎於王戎必遣使詣周受平但康公要戎者非要戎平還之使單使來平不足伐也欲伐其國耳以未平之日設備禦周今旣平矣戎必無備要其無備將遂往伐之故下云遂伐茅戎起兵伐其國也】叔服曰背盟而欺大國此必敗注叔服周內史音義【背音佩下音同】背盟不祥欺大國不義神人弗助將何以勝不聼遂伐茅戎三月癸未敗績於徐吾氏注徐吾氏茅戎之別也疏【正義曰敗於徐吾之地也茅戎已是戎內之別徐吾又是茅戎之內聚落之名王師與茅戎戰之處】○爲齊難故作丘甲注前年魯乞師於楚欲以伐齊楚師不出故懼而作丘甲音義【難乃旦反下同】○聞齊將出楚師夏盟於赤棘注與晉盟懼齊楚○秋王人來告敗注解經所以秋乃書○冬臧宣叔令修賦繕完注治完城郭音義【繕市戰反完和端反】具守備音義【守手又反】曰齊楚結好我新與晉盟晉楚爭盟齊師必至𨿽晉人伐齊楚必救之是齊楚同我也注同共也音義【好呼報反】知難而有備乃可以逞注逞解也爲二年齊侯伐傳音義【解音蟹】

經二年春齊侯伐我北鄙

夏四月丙戌衛孫良夫帥師及齊師戰於新築衛師敗績注新築衛地皆陳曰戰大崩曰敗績四月無丙戌丙戌五月一日音義【築音竹陳直覲反】

六月癸酉季孫行父臧孫許叔孫僑如公孫嬰齊帥師會晉郤克衛孫良夫曹公子首及齊侯戰於鞌齊師敗績注魯乞師於晉而不以與謀之例者從盟主之令上行於下非匹敵和成之類例在宣十年曹大夫常不書而書公子首者首命於國備於禮成爲卿故也鞌齊地音義【僑其驕反注同郤去逆反鞌音安與音預敵如字本或作適音敵】疏【正義曰此云盟主之令故不從與謀釋例云乞師不得從與謀所以不同者以事得兩通故互言之魯於聘與盟會𨿽二卿並行止書一使至於行師用兵則並書諸將此書四卿昭定之世或書三卿或書二卿皆謂重兵故書之其他國惟書元帥詳內略外也書曹公子首者釋例曰公侯伯子男及卿大夫士命數周官具有等差當春秋時漸以變攺是故仲尼丘明據時之宜從而然之不復與周官同也命者其君正爵命之於朝其宮室車旗衣服禮儀各如其命數皆以卿禮書於經衛之於晉不得比次國則邾莒杞鄫之屬固以微矣此等諸國當時附隨大國不得列於防者甚眾及其得列上不能自通於天子下無暇於備禮成制故與於盟防戰伐甚多惟曹公子首得見經其餘或命而禮儀不備或未加命數故皆不書之是言首成爲卿故書】

秋七月齊侯使國佐如師己酉及國佐盟於袁婁注谷梁曰鞌去齊五百里袁婁去齊五十里疏【正義曰齊之四竟不應過遙且鞌已是齊地未必竟上之邑豈得去齊有五百里乎谷梁又云壹戰緜地五百里則是甚言之耳釋例土地名鞌與袁婁並闕不知其處逺近無以驗之】

八月壬午宋公鮑卒注未同盟而赴以名音義【鮑步卯反】庚寅衛侯速卒注宣十七年盟於斷道據傳庚寅九月七日

取汶陽田注晉使齊還魯故書取不以好得故不言歸音義【汶音問好呼報反】疏【正義曰晉使齊還魯魯不用力故直書取哀八年齊人歸讙及闡此不言齊人歸者不以好得非齊歸我故不言歸】

冬楚師鄭師侵衛注子重不書不親伐疏【正義曰僖二十五年楚人圍陳注云子玉稱人從告此云子重不書不親伐者彼以路逺或當不以實告此傳言侵衛遂侵我道路旣近告當以實經傳皆言楚師例是將卑師眾故以爲子重不親伐所以通其義也】

十有一月公會楚公子嬰齊於蜀注公與大夫會不貶嬰齊者時有許蔡之君故疏【正義曰傳稱在禮卿不會公侯會公侯則貶之而稱人翟泉之盟是也此嬰齊會公乃稱公子而不貶者爲其會有蔡許之君蔡侯許男與公相敵嬰齊不與公敵故不貶也傳稱孟孫賂楚楚人許平卽云十一月公及楚公子嬰齊蔡侯許男秦右大夫說宋華元陳公孫寜衛孫良夫鄭公子去疾及齊國之大夫盟於蜀凡會且盟者必先會而後盟盟時蔡許在列會時必亦在焉以二君乘楚車謂之失位經𨿽抑而不書會時其身實在且二君與楚同行無容不列於會故知二君在會嬰齊不敵公也或以爲於時兵將嬰齊爲主蔡許爲王左右屬嬰齊則二君卑於嬰齊何由得與公敵斯不然矣徵伐以主兵爲先盟會以尊卑爲序春秋之常也僖二十七年楚人陳侯蔡侯鄭伯許男圍宋楚旣稱人必非貴者爲其主兵猶序於上文十年公會諸侯晉大夫盟於扈傳曰齊侯宋公衛侯陳侯鄭伯許男曹伯會晉趙盾盟於扈於時晉爲盟主召諸侯使集會而趙盾猶序於下文不先諸侯則知此時行兵楚爲其主會則蔡許在先故二君自敵公明嬰齊不敵公也襄二十六年公會晉人鄭良霄宋人曹人於澶淵傳曰公會晉趙武宋向戌鄭良霄曹人於澶淵趙武不書尊公也於是衛侯會之然則時有衛侯猶貶趙武者於時衛侯𨿽往晉將執之不得與會而趙武敵公故貶之也彼傳又曰晉人執喜北宮遺使女齊以先歸衛侯如晉晉人執之於會己執其卿衛侯如晉晉卽執之明其不得與會公無所敵故趙武敵公與此異也】

丙申公及楚人秦人宋人陳人衛人鄭人齊人曹人邾人薛人鄫人盟於蜀注齊在鄭下非卿傳曰卿不書匱盟也然則楚卿於是始與中國凖自此以下楚卿不書皆貶惡也音義【匱其位反】疏【正義曰諸會盟同地而間無他事者例不重序其人此防盟序者前防之時惟公防楚耳蔡許從楚而行惟應蔡許在列秦宋以下諸國未至防盟人別故別序也諸徵伐防盟實卿而貶稱人者傳皆言其名氏實是大夫而本合稱人者則傳皆言大夫此傳鄭公子去疾以上言其名氏則皆是卿也齊國之大夫則實是大夫故齊在鄭下爲非卿故也傳曰卿不書匱盟也謂匱盟之故並貶楚卿楚卿於是盟上始與中國相凖釋例曰楚之君臣最多混錯舊說亦隨文彊生善惡之狀混瀆無已其不能得辭則皆言惡蠻夷得志然當齊桓之盛而經以屈完敵之若必有褒貶非抑楚也此乃楚之初興未閒周之典禮告命之書自生同異猶秦之僻陋不與中國凖故春秋抑秦以存例也楚之熊繹始封於楚辟在荊山蓽路藍縷以居俗裔及武王熊通始居江漢之間然未能自同於列國故經稱荊敗蔡師荊人來聘從其所居之稱而總其君臣至於魯僖始稱楚人而班次在於蔡下僖二十一年當楚成王之世能遂其業內列於公侯防於盂楚之君爵始與中國列然其臣名氏猶多參錯至魯成二年楚公子嬰齊始乃具列傳曰卿不書匱盟也兼爲楚臣示例也自此以上春秋未以入例自此以下褒貶之義可得而論之也杜言兼爲楚臣示例者觧傳言匱盟之意傳言卿不書者非獨言諸侯之卿不書兼言楚卿亦不書是兼爲楚卿示例】

傳二年春齊侯伐我北鄙圍龍注龍魯邑在泰山博縣西南頃公之嬖人盧蒲就魁門焉注攻龍門也音義【頃音傾嬖必計反魁苦回反】龍人囚之齊侯曰勿殺吾與而盟無入而封注封竟音義【竟音境】弗聼殺而膊諸城上注膊磔也音義【膊普各反磔陟百反】疏【正義曰周禮掌戮掌斬殺賊諜而搏之鄭云搏當爲膊諸城上之膊字之誤也膊謂去衣磔之方言云膊曝也】齊侯親鼓士陵城三日取龍遂南侵及巢丘注取龍侵巢丘不書其義未聞疏【正義曰外取內邑非魯之罪無所可諱而此獨不書故杜云其義未聞賈逵云殺盧蒲就魁不與齊盟以亡其邑故諱不書耳案楚子滅蕭嬰齊入莒皆殺楚人而經不變文以加罪此何當攺文以諱惡也哀八年齊人取讙及闡以淫女見取猶尙書之此殺敵見取何以當諱知諱義不通故不從也】○衛侯使孫良夫石稷相向禽將侵齊與齊師遇注齊伐魯還相遇於衛也良夫孫林父之父石稷石碏四世孫相兪子音義【相息亮反向舒亮反碏七略反兪羊朱反】石子欲還孫子曰不可以師伐人遇其師而還將謂君何注言無以答君若知不能則如無出令旣遇矣不如戰也夏有注闕文失新築戰事石成子曰師敗矣子不少須眾懼盡注成子石稷也衛師已敗而孫良夫復欲戰故成子欲使須救音義【復扶又反】子喪師徒何以復命皆不對又曰子國卿也隕子辱矣注隕見禽獲音義【喪息浪反隕於敏反】疏【正義曰子者指斥孫子其言並告諸將言皆不對者孫子與相向禽皆不對又曰子國卿也乃專與孫子言耳】子以眾退我此乃止注我於此止禦齊師音義【禦魚呂反】且告車來甚眾注新築人救孫桓子故並告令軍中齊師乃止次於鞫居注鞫居衛地音義【鞫居六反】新築人仲叔於奚救孫桓子桓子是以免注於奚守新築大夫疏【正義曰大夫守邑以邑冠之呼爲某人孔子父鄒邑大夫傳稱鄒人紇論語謂孔子爲鄒人之子卽此類也】旣衛人賞之以邑注賞於奚辭請曲縣注軒縣也周禮天子樂宮縣四面諸侯軒縣闕南方音義【縣音注同】疏【正義曰周禮小胥正樂縣之位王宮縣諸侯軒縣大夫判縣士特縣鄭眾雲宮縣四面縣軒縣去其一面判縣又去一面特縣又去一面四面象宮室四面有墻故謂之宮縣軒縣三面其形曲故春秋傳曰請曲縣繁纓以朝諸侯之禮也鄭云樂縣謂鐘磬之屬縣於筍虡者軒縣去南面辟王也判縣左右之合又空北面特縣縣於東方或於階間而已是先儒皆以闕南方故曲也家語說此事云請曲縣之樂繁纓以朝王肅云軒縣闕一面故謂之曲縣】繁纓以朝許之注繁纓馬飾皆諸侯之服音義【繁步於反注同】疏【正義曰周禮巾車掌王之五路玉路繁纓十有再就以祀金路繁纓九就同姓以封象路繁纓七就異姓以封革路絳纓五就以封四衛木路前樊鵠纓以封蕃國鄭云樊讀如鞶帶之鞶謂金馬大帶也纓金馬鞅也玉路金路象路其樊及纓皆以五彩罽飾之就成也玉路十二成金路九成像路七成革路繁纓以絳絲飾之而五成木路以淺黒飾韋爲樊鵠色飾韋爲纓亦五成是言天子諸侯樊纓之飾樊卽鞶也字之異耳巾車又云孤乘夏篆卿乘夏縵大夫乘墨車士乘棧車其飾皆無樊纓是樊纓爲馬之飾皆諸侯之服也案儀禮旣夕士薦馬纓三就又諸侯之卿有受革輅木輅之賜皆有繁纓而云諸侯之服者以與曲縣相對又於奚所請故云諸侯之服且諸侯之卿特賜乃有大輅士喪禮爲送葬設盛服耳皆非正法所有】仲尼聞之曰惜也不如多與之邑惟器與名不可以假人注器車服名爵號君之所司也名以出信注名位不愆爲民所信音義【愆起防反】信以守器注動不失信則車服可保器以蔵禮注車服所以表尊卑禮以行義注尊卑有禮各得其冝義以生利注得其宜則利生利以平民政之大節也若以假人與人政也政亡則國家從之弗可止也已疏【正義曰仲尼在後聞之曰此曲縣繁纓可惜也不如多與之邑惟車服之器與爵號之名不可以借人也此名號車服是君之所主也名位不愆則爲下民所信此名所以出信也動不失信然後車服可保此信所以守車服之器也禮明尊卑之別車服以表尊卑車服之器其中所以蔵禮言禮蔵於車服之中也義者宜也尊卑各有其禮上下乃得其宜此禮所以行其物宜也物皆得宜然則是利生焉此義所以生利益也利益所以成民此乃政教之大節也若以名器借人則是與人政也政教旣亡則國家從之而亡不復可救止也已言利以平民者平成也每事有利所以成就下民使國益民皆是利也此以曲縣繁纓與人假人器耳名器俱是可重故並言也】○孫桓子還於新築不入注不入國遂如晉乞師臧宣叔亦如晉乞師皆主郤獻子注宣十七年郤克至齊爲婦人所笑遂怒故魯衛因之孫桓子臧宣叔皆不以國命各自詣郤克故不書晉侯許之七百乘注五萬二千五百人音義【乘繩證反下同】郤子曰此城濮之賦也注城濮在僖二十八年音義【濮音卜】有先君之眀與先大夫之肅故防克於先大夫無能爲役注無能爲之役使請八百乘許之注六萬人郤克將中軍士燮佐上軍注範文子代荀庚音義【將子匠反】疏【正義曰宣十二年邲之戰傳稱荀林父將中軍先縠佐之士防將上軍郤克佐之趙朔將下軍欒書佐之十三年晉殺先縠當是士防佐中軍郤克將上軍不知誰代郤克佐上軍疑是荀首爲之十六年士防將中軍則林父卒矣當是郤克佐中軍疑是荀首將上軍荀庚佐之十七年士防請老郤克將中軍當是荀首佐中軍荀庚將上軍所以知者此年傳稱楚屈巫對荘王云知防之父中行伯之季弟也新佐中軍則荀首於荘王之世已佐中軍明士防老後郤克遷而荀首代也首於邲戰尙爲大夫不應宣之末年得佐中軍故疑先縠死後代郤克佐上軍也眀年荀庚來聘傳稱中行伯之於晉也其位在三則此時荀庚將上軍矣林父卒來已久不應始用荀庚故疑林父卒後荀庚卽佐上軍士會老後荀庚轉將上軍故杜以爲士燮代荀庚也邲戰以來趙朔無代令欒書將下軍則趙朔卒矣故知欒書代趙朔不如此時誰代欒書佐下軍也】欒書將下軍注代趙朔韓厥爲司馬以救魯衛臧宣叔逆晉師且道之季文子帥師防之及衛地韓獻子將斬人郤獻子馳將救之至則旣斬之矣郤子使速以徇告其僕曰吾以分謗也注不欲使韓氏獨受謗音義【道音導徇似俊反】師從齊師於莘注莘齊地音義【莘所巾反】六月壬申師至於靡笄之下注靡笄山名音義【靡笄如字或又音摩笄音雞】齊侯使請戰曰子以君師辱於敝邑不腆敝賦詰朝請見注詰朝平旦音義【腆他典反詰起吉反朝如字注及下朝夕朝食同見賢徧反】對曰晉與魯衛兄弟也來告曰大國朝夕釋憾於敝邑之地注大國謂齊敝邑魯衛自稱音義【憾胡暗反本又作感】寡君不忍使羣臣請於大國無令輿師淹於君地注輿眾也淹久也音義【令力呈反師如字下無令輿師同一音所類反】能進不能退君無所辱命注言自欲戰不復須君命音義【復扶又反】齊侯曰大夫之許寡人之願也若其不許亦將見也齊髙固入晉師桀石以投人注桀擔也音義【擔丁甘反】禽之而乘其車注旣獲其人因釋已車而載所獲者車繋桑本焉以徇齊壘注將至齊壘以桑樹繋車而走欲自異音義【壘力軌反】曰欲勇者賈余餘勇注賈賣也言已勇有餘欲賣之音義【賈音古注同賣摩懈反】癸酉師陳於鞌邴夏禦齊侯逄丑父爲右晉觧張禦郤克鄭丘緩爲右齊侯曰余姑翦滅此而後朝食注姑且也翦盡也音義【陳直覲反邴音丙又彼命反夏戶雅反觧音蟹張如字一音直亮反】不介馬而馳之注介甲也郤克傷於矢流血及屨未絕鼓音注中將自執旗鼓故𨿽傷而擊鼓不息音義【將子匠反下將在左同】疏【正義曰以郤克爲中軍之將言己之傷而未絕鼓音眀是法當自執旗鼓也周禮大僕軍旅田役贊王鼓鄭云王通鼓佐擊其餘面上云齊侯親鼓則天子諸侯自將兵者亦親執旗鼓以令眾】曰余病矣張侯曰自始合而矢貫余手及肘余折以禦左輪朱殷豈敢言病吾子忍之注張侯觧張也朱血色血色久則殷殷音近煙今人謂赤黒爲殷色言血多污車輪禦猶不敢息音義【貫古亂反下注同肘竹九反折之設反殷於閒反徐於辰反注同近附近之近污污穢之污字林一故反】緩曰自始合苟有險余必下推車子豈識之然子病矣注以其不識已推車音義【推昌誰反又他回反注及下推車同】張侯曰師之耳目在吾旗鼓進退從之此車一人殿之可以集事注殿鎭也集成也音義【殿多練反注同】若之何其以病注絕句敗君之大事也疏【正義曰郤克云余病矣言已不堪擊鼓欲有退軍之意故責之云如之何其以身病之故欲喪敗君之大事也】擐甲執兵固卽死也注擐貫也卽就也音義【擐音患】病未及死吾子勉之左並轡右援枹而鼓馬逸不能止師從之注晉師從郤克車音義【並必政反援音爰枹音浮鼓槌也亦作桴】疏【正義曰說文云援引也枹擊鼓杖也援枹而鼓謂引杖以擊之】齊師敗績逐之三周華不注注華不注山名音義【華如字又戶化反注之住反】韓厥夢子輿謂已曰且辟左右注子輿韓厥父故中禦而從齊侯注居中代禦者自非元帥禦者皆在中將在左音義【帥所類反】疏【正義曰韓厥爲司馬亦是軍之諸將也以夢之故乃居中爲禦明其本不當中先非禦者若禦不在中又不須云代禦以此知自非元帥其餘軍之諸將皆禦者在中將在左】邴夏曰射其禦者君子也公曰謂之君子而射之非禮也注齊侯不知戎禮音義【射食亦反下並注皆同】疏【正義曰僖二十二年傳曰𨿽及胡耉獲則取之明恥敎戰求殺敵也宣二年傳曰戎昭果毅以聼之之謂禮殺敵爲果致果爲毅是戎事以殺敵爲禮齊侯謂射君子爲非禮者乃是齊侯不知戎禮也】射其左越於車下注越隊也音義【隊直類反】射其右斃於車中綦母張喪車從韓厥曰請寓乘注綦母張晉大夫寓寄也音義【綦母音其下音無喪息浪反乘繩證反】從左右皆肘之使立於後注以左右皆死不欲使立其處音義【處昌慮反】疏【正義曰說文云肘臂節也謂左右爲凶處故以肘排退之】韓厥俛定其右注俛俯也右被射僕車中故俯安隠之音義【俛音勉僕音赴又蒲北反】疏【正義曰言此者爲下丑父與公易位由厥之俯故不覺其易綦母張蓋助厥定右故並不見之】逢丑父與公易位注居公處將及華泉驂絓於木而止注驂馬絓也音義【華戶化反絓戶卦反一音卦驂七南反】丑父寢於轏中注轏士車音義【轏士產仄又士板反字林仕諫反云臥車也】疏【正義曰周禮巾車士乘棧車鄭云棧車不韋鞔而漆之考工記輿人云棧車欲弇鄭云爲其無革鞔不堅易坼壊然則弇者謂上狹下闊也轏與棧字異音義同耳】蛇出於其下以肱擊之傷而匿之故不能推車而及注爲韓厥所及丑父欲爲右故匿其傷音義【肱古反匿女力反注同】韓厥執縶馬前注縶馬絆也執之示修臣僕之職音義【縶張立反絆音半】再拜稽首奉觴加璧以進注進觴璧亦以示敬音義【觴式羊反】疏【正義曰襄二十五年鄭公孫舎之帥師入陳傳曰陳侯免擁社子展執縶而見再拜稽首承飲而進獻事與此同惟無璧耳蓋古者有此禮彼𨿽敗績猶是國君故戰勝之將示之以臣禮事之不忍卽加屈辱所以申貴賤之義晉語云靡笄之役郤獻子伐齊齊侯來獻之以得殞命之禮也服防引司馬法其有殞命以行禮如防所用儀也若殞命則左結旗司馬授飲右持苞壺左承飲以進杜不引之者蓋彼此不甚相當故也】曰寡君使羣臣爲魯衛請曰無令輿師陷入君地注本但爲二國救請不欲乃過入君地謙辭音義【爲於僞反注同令力呈反】下臣不幸屬當戎行無所逃隠注屬適也音義【屬音燭注同行下郎反】且懼奔辟而忝兩君臣辱戎士注若奔辟則爲辱晉君並爲齊侯羞故言二君此蓋韓厥自處臣僕謙敬之飾言音義【辟音避注同徐扶臂反服氏扶赤反】敢告不敏攝官承乏注言欲以已不敏攝承空乏從君俱還音義【從才用反又如字】丑父使公下如華泉取飲鄭周父禦佐車宛茷爲右載齊侯以免注佐車副車音義【宛紆元反茷扶廢反】韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯免求丑父三入三出注重其代已故三入晉軍求之音義【呼火故反任音壬難乃旦反】疏【正義曰劉以齊侯三入齊軍又三出齊軍以求丑父毎出之時齊之將帥敗而怖懼以帥而退不待齊侯致使齊侯入於狄卒今知不然者以傳文三入在前三出在後若用此說齊侯先在晉軍今入齊軍得以三入在前今齊侯旣先在齊軍欲出求丑父應先出後入不應先入後出且初時二出容有二入在後之出遂入狄卒有出無入何得云三入又以傳文師帥兩字分眀故杜以爲齊侯每出齊師以帥厲退者每出之文別自爲義不計上之三出劉君不逹此防妄規杜失非也】每出齊師以帥退入於狄卒注齊師大敗皆有退心故齊侯輕出其眾以帥厲退者遂迸入狄卒狄卒者狄人從晉討齊者音義【卒子忽反注及下同輕遣政反迸補諍反】狄卒皆抽戈楯冒之以入於衛師衛師免之注狄衛畏齊之彊故不敢害齊侯皆共免護之音義【楯食凖反又音允冒亡報反】遂自徐闗入齊侯見保者曰勉之齊師敗矣注所過城邑皆勉勵其守者音義【守手又反】辟女子注使辟君也齊侯單還故婦人不辟之音義【辟音避注皆同一音扶亦反單音丹】女子曰君免乎曰免矣曰鋭司徒免乎曰免矣注鋭司徒主鋭兵者音義【鋭悅嵗反】曰苟君與吾父免矣可若何注言餘人不可復如何音義【復扶又反】乃奔注走辟君齊侯以爲有禮注先問君後問父故也旣而問之辟司徒之妻也注辟司徒主壘辟者音義【辟音壁必覓反注同徐甫亦反】予之石窌注石窌邑名濟北盧縣東有地名石窌音義【窌力救反一音力到反】晉師從齊師入自丘輿擊馬陘注丘輿馬陘皆齊邑音義【陘音刑】齊侯使賓媚人賂以紀甗玉磬與地注媚人國佐也甗玉甑皆滅紀所得音義【媚羙異反賂音路甗魚輦反徐音彥又音言字林牛健反甑子孕反又慈陵反】疏【正義曰經書齊侯使國佐如師故知賓媚人卽國佐也杜譜云國佐賓媚人武子三事互見於經傳不知賔媚人是何等名號也鄭眾注考工記云甗無底甑方言云甑自闗而東謂之甗知甗是甑也下云子得其國寶知甗亦以玉爲之傳文玉在甗磬之間眀二者皆是玉也荘四年紀侯大去其國不言齊滅而云滅紀所得者紀侯被偪而去後齊侯收其民人又取其國寶此則與滅無異故爲此解】不可則聼客之所爲賓媚人致賂晉人不可曰必以蕭同叔子爲質注同叔蕭君之字齊侯外祖父子女也難斥言其母故逺言之音義【質徐音致下同難乃旦反】而使齊之封內盡東其畝注使壠畝東西行音義【盡津忍反壠力勇反行戶郎反又如字】對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母以爲信其若王命何注言違王命且是以不孝令也詩曰孝子不匱永錫爾類注詩大雅言孝心不乏者又能以孝道長賜其志類若以不孝令於諸侯其無乃非徳類也乎注不以孝徳賜同類疏【正義曰蕭同叔子非他人是寡君之母也若以匹敵言之則亦晉君之母也吾子布大命於諸侯而曰必質其諸侯之母以爲信其若王命何先王之命諸侯也使之孝其母親其類今輕慢其母不愛同類卽是違王命也柰此王命何子今輕齊侯之母亦是輕晉侯之母自輕其母卽是不孝且告吾諸侯云以母爲質是此者以不孝之事令諸侯也詩之意言孝子所以行孝不爲匱乏之道故以孝道長賜女之族類諸侯皆晉侯之類晉侯皆以孝徳賜同類若以不孝之事號令諸侯其無乃非是以孝徳賜同類乎責其違孝道也所引詩者大雅旣醉之篇】先王疆理天下物土之宜而布其利注疆界也理正也物土之宜播殖之物各從土宜音義【疆居良反注下皆同】故詩曰我疆我理南東其畝注詩小雅或南或東從其土宜疏【正義曰此詩小雅信南山之篇】今吾子疆理諸侯而曰盡東其畝而已惟吾子戎車是利注晉之伐齊循壠東行易音義【易以防反】無顧土宜其無乃非先王之命也乎反先王則不義何以爲盟主其晉實有闕注闕失四王之王也注禹湯文武音義【之王於況反】樹徳而濟同欲焉注樹立也濟成也五伯之霸也注夏伯昆吾商伯大彭豕韋周伯齊桓晉文音義【或曰齊桓晉文宋襄秦穆楚荘】疏【正義曰鄭語云祝融能昭顯天地之光明其後八姓昆吾爲夏伯矣大彭豕韋爲商伯論語云管仲相桓公霸諸侯昭九年傳曰文之伯也豈能攺物是三代有五伯矣伯者長也言爲諸侯之長也鄭雲天子哀諸侯興故曰霸霸把也言把持王者之政教故其字或作伯或作霸也】勤而撫之以役王命注役事也今吾子求合諸侯以逞無疆之欲注疆竟也音義【竟如字又音境】疏【正義曰禹湯文武四王之王天下也立徳於民而成其同欲民有所欲上卽同之東畆南畆皆順民意五伯之霸諸侯也惟勤勞其功而撫順之以奉事王命而已不攺王之制度也吾子求合諸侯以快其無疆畔之欲止求自快已欲不與民同是違王霸之政也】詩曰布政優優百祿是遒注詩頌殷湯布政優和故百祿來聚遒聚也音義【遒在由反徐子由反】子實不優而棄百祿諸侯何害焉注言不能爲諸侯害疏【正義曰詩商頌言成湯布政優優然而寛故百種福祿於是聚歸之子實不能優寛而自棄福祿於諸侯何害言不能爲諸侯害也所引詩者商頌長髮之篇】不然注不見許寡君之命使臣則有辭矣曰子以君師辱於敝邑不腆敝賦以犒從者注戰而曰犒爲孫辭音義【使所吏反犒苦報反從才用反】疏【正義曰士卒之勞於外師眾枯犒以酒食勞之謂之犒師此以師拒戰非犒勞之義而亦稱犒者言以此師眾往當待之如以酒食犒之然爲遜順之辭耳】畏君之震師徒橈敗注震動橈曲也音義【橈乃教反】吾子惠徼齊國之福不泯其社稷使繼舊好惟是先君之敝器土地不敢愛子又不許請收合餘燼注燼火余也音義【泯彌忍反好呼報反合如字一音閤燼似刃反】背城借一注欲於城下復借一戰音義【背音佩復扶乂反】敝邑之幸亦雲從也況其不幸敢不惟命是聽注言完全之時尙不敢違晉今若不幸則從命疏【正義曰言於先完全福幸之時尙不違晉故言亦雲從也是指其實事劉以爲齊人請戰言敝邑脫或有幸戰勝亦雲從也虛稱未然之事乖違文勢上下苟異杜氏而規其過非也】魯衛諫曰齊疾我矣注諫郤克也其死亡者皆親暱也子若不許讎我必甚惟子則又何求子得其國寶注謂甗磬音義【暱女亦反】我亦得地注齊歸所侵而紓於難注齊服則難緩音義【紓音紆緩也一音直呂反難乃旦反注同】其榮多矣齊晉亦惟天所授豈必晉晉人許之對曰羣臣帥賦輿注賦輿猶兵車以爲魯衛請若苟有以借於口而復於寡君注借薦復白也音義【爲於僞反借在夜反注同】疏【正義曰禮承玉之物名爲繅借借是承薦之言故爲薦也復者報命於君故爲白也言無物則空口以爲報少有所得則於口爲借故曰借口服防云今河南俗語治生求利少有所得皆言可用借手也】君之惠也敢不惟命是聽禽鄭自師逆公注禽鄭魯大夫歸逆公防晉師秋七月晉師及齊國佐盟於爰婁使齊人歸我汶陽之田公防晉師於上鄍注上鄍地闕公防晉師不書史闕音義【鄍覓經反】疏【正義曰定八年經書公防晉師於瓦此獨不書故云史闕謂舊史先闕故仲尼修經無之】賜三帥先路三命之服注三帥郤克士燮欒書已嘗受王先路之賜今攺而易新並此車所建所服之物音義【帥所類反注及下同】疏【正義曰周禮典命公之孤四命其卿三命其大夫再命其士一命侯伯之卿大夫士亦如之此三帥皆卿也本國三命故魯賜以三命之服司馬司空輿師侯正亞旅皆大夫本國一命故皆受一命之服於卿言賜於大夫言受互相足也周禮大夫再命此司馬司空等皆是再命春秋之時其事已異於周禮故大夫一命注正義曰三卿各統一軍故總稱三帥魯君之賜晉臣正可如其法所得服攺新以與之耳不得特命他臣發初賜以此物且彼若先無此物則無由敢受魯賜故杜以爲此三帥已嘗受王先路之賜今攺而易新並此車所建之旌旗所著之衣服皆賜之也案釋例先路者革路若木路或云先或云次蓋以就數爲差其受之於王則稱大杜言革路若木路者或用革或用木也知受之於王則稱大者鄭子蟜叔孫穆子受之於王皆稱大是也革木是卿大夫車之尊者故云大路金路是諸侯車之尊者亦稱大則定四年大路大旂是也玉路天子車之尊者亦稱大故顧命云大路在賓階面是也言所建所服之物者周禮巾車革路建大白以卽戎司服云凡兵事韋弁服巾車又云木路建大麾以田司服又云凡田冠弁服然則此車所建或是大白大麾所服或是韋弁冠弁劉以爲旣言先路則是晉君之賜杜云受王先路之賜非其義也今知不然者杜以穆叔子蟜嘗受王路故杜據而言之釋例應云受王大路之賜言先路者順傳先路之文故也劉以爲嘗受晉君賜而規杜氏非也】司馬司空輿師正亞旅皆受一命之服注晉司馬司空皆大夫輿師主兵車候正主斥亞旅亦大夫也皆魯侯賜疏【正義曰司馬司空本是卿官之名但晉之諸卿皆以三軍將佐爲號其司馬司空皆爲大夫之官仍有爲卿之嫌故云晉司馬司空皆大夫也明他國以爲卿晉以爲大夫也輿師至於亞旅本是大夫官名故又云亦大夫也軍行有此大夫從者司馬主甲兵司空主營壘輿師主兵車正主斥亞旅次於卿是眾大夫也無專職掌散共軍事故後言之直言受服嫌非魯賜故云皆魯侯賜】○八月宋文公卒始厚葬用蜃炭益車馬始用殉注燒蛤爲炭以瘞壙多埋車馬用人從葬音義【蜃市忍反蛤也炭吐旦反殉似浚反蛤苦答反瘞於例反壙苦晃反一音曠】疏【正義曰晉語云雀入於海爲蛤雉入於淮爲蜃月今孟冬雉入大水爲蜃鄭雲大水謂淮也大蛤曰蜃則蜃者蛤之類也周禮掌蜃掌斂互物蜃物以共闉壙之蜃鄭云互物蚌蛤之屬闉猶塞也將井槨先塞下以蜃禦濕也是用蜃以瘞壙也禮檀弓記曰塗車芻靈自古有之鄭曰芻靈束茅爲人馬謂之靈者神之類也不解塗車當是用泥爲車也傳言益車馬者謂用此塗車茅馬益多於常故云多埋車馬也鄭云殺人以衛死者曰殉言殉還其左右也言始用殉則自此以後宋君葬常用殉故謂此爲始也劉以爲用蜃炭者用蜃復用炭知不然者杜以傳用蜃炭共文故知燒蛤爲炭又且炭亦灰之類𨿽灰亦得稱炭劉君以爲用蜃復用炭而規杜氏非也】重器備注重猶多也音義【重直恭反注同】疏【正義曰重謂重疊故猶多多爲皿器也言噐備者士喪禮下篇陳明器云用器弓矢耒耜惇杅槃匜役器甲冑幹笮燕器杖笠翣其器有共用之器有備禦之器故言器備】槨有四阿棺有翰檜注四阿四注槨也翰旁飾檜上飾皆王禮音義【槨音郭翰戶旦反一音韓檜古外反徐音會】疏【正義曰周禮匠人云殷人四阿重屋鄭云阿棟也四角設棟也是爲四注槨也士喪禮下篇陳明器云抗木橫三縮二謂於槨之上設此木從二橫三以禦土則士之槨上平也今此槨上四注而下則其上方而尖也禮天子槨題湊諸侯不題湊不題湊則無四阿釋詁云楨翰榦也舎人曰楨正也築墻所立兩木也翰所以當墻兩邊障土者也翰在墻之旁則知此翰亦在旁也詩云會弁如星鄭云防謂弁之縫中言其際防之處也防在弁之上知此檜亦在上棺有此物明是其飾故以爲旁飾上飾也言槨有棺有則是本不當有言其厚葬譏其奢侈宋公所僭必僭天子明此四阿翰檜皆是王之禮也蜃炭言用亦本不當用其蜃炭蓋亦王之禮也車馬器備法得有之言益言重但譏其多耳殉則本不得然非譏其僭】君子謂華元樂舉於是乎不臣臣治煩去惑者也是以伏死而爭今二子者君生則縱其惑注謂文十八年殺母弟須音義【去起呂反下去之同爭爭鬭之爭】死又益其侈是棄君於惡也何臣之爲注若言何用爲臣音義【侈昌氏反又式氏反】疏【正義曰言何用爲臣是不成臣也言𨿽有若無劉君還以爲不成臣與杜義無別而規杜氏非也】○九月衛穆公卒晉三子自役弔焉哭於大門之外注師還過衛故因弔之未復命故不敢成禮音義【過古禾反人古臥反】衛人逆之注逆於門外設喪位婦人哭於門內注喪位婦人哭於堂賔在門外故移在門內送亦如之遂常以葬注至葬行此禮疏【正義曰哭於大門之外謂大門外之西東面衛人逆之謂大門外之東西面各從賔主之位婦人哭於門內謂門內之西東面以堂上在西東面故也至於三子之去衛人送之其位亦如之自此有鄰國弔者常行此禮而至於葬沈氏云雜記弔者卽位於門西東面主孤西面相者受命曰孤某使請事客曰寡君使某如何不淑相者入告出曰孤某須矣弔者入主人升堂西面弔者升自西階東面致命此臣奉君命行弔之禮今三子師行經衛竟不敢成禮故於大門之外注正義曰喪大記云君之喪夫人坐於西方內命婦姑姊妹子姓立於西方外命婦率外宗哭於堂上北面又曰婦人迎客送客不下堂是喪位婦人哭於堂】○楚之討陳夏氏也注在宣十二年音義【夏戶雅反下同】莊王欲納夏姬申公巫臣曰不可君召諸侯以討罪也今納夏姬貪其色也貪色爲淫淫爲大罰周書曰明徳愼罰注周書康誥文王所以造周也明徳務崇之之謂也愼罰務去之之謂也疏【正義曰周書康誥之篇周公述文王之事以告康叔云惟乃丕顯考文王克明徳愼罰巫臣旣引其言乃申其意言文王能爲此行故所以造周國也務崇之謂務欲崇益道徳務去之謂務欲去其刑罰】若興諸侯以取大罰非愼之也君其圖之王乃止子反欲取之巫臣曰是不祥人也是夭子蠻注子蠻鄭靈公夏姬之兄殺死無後音義【殺申志反下文殺靈侯同】殺禦叔注禦叔夏姬之夫亦早死音義【禦魚據反】疏【正義曰子蠻禦叔自以短命死耳似天鐘羙於是致使物無兩大故以二事爲夏姬之罪】弒靈侯注陳靈公也戮夏南注夏姬子徵舒出孔儀注孔寜儀行父喪陳國注楚滅陳音義【喪息浪反下注而喪同】何不祥如是人生實難其有不獲死乎注言死易得無取夏姬以速之音義【易以防反】天下多羙婦人何必是子反乃止王以予連尹襄老襄老死於邲不獲其屍注邲戰在宣十二年其子黒要烝焉注黒要襄老子音義【要一遙反烝之承反】巫臣使道焉曰歸吾聘女注道夏姬使歸鄭音義【道音導注同聘女匹政反下音汝】疏【正義曰禮記內則云聘則爲妻奔則爲妾道之云女歸鄭國吾依禮聘女以爲妻也】又使自鄭召之曰屍可得也注襄老屍必來逆之姬以告王王問諸屈巫注屈巫巫臣音義【屈居勿反】對曰其信知防之父成公之嬖也而中行伯之季弟也注知防父荀首也中行伯荀林父也邲之戰楚人囚知防音義【知防音智下於耕反】新佐中軍而善鄭皇戌甚愛此子注愛知防也其必因鄭而歸王子與襄老之屍以求之注王子楚公子殺臣也邲之戰以荀首囚也鄭人懼於邲之役而欲求媚於晉其必許之王遣夏姬歸將行謂送者曰不得屍吾不反矣巫臣聘諸鄭鄭伯許之注聘夏姬及共王卽位將爲陽橋之役注楚伐魯至陽橋在此年冬音義【共音恭】使屈巫聘於齊且告師期巫臣盡室以行注室家盡去申叔跪從其父將適郢遇之注叔跪申叔時之子音義【跪其委反又居委反從才用反郢以井反又以政反】曰異哉夫子有三軍之懼而又有桑中之喜宜將竊妻以逃者也注桑中衛風淫奔之詩及鄭使介反幣而以夏姬行注介副也幣聘物音義【介音界】將奔齊齊師新敗曰吾不處不勝之國遂奔晉而因郤至注至郤克族子疏【正義曰世本郤豹生冀芮芮生缺缺生克又云豹生義義生步楊楊生蒲城鵲居居生至如世本克是豹之曾孫至是豹之孫於克爲二從兄弟子】以臣於晉晉人使爲邢大夫注邢晉邑音義【邢音刑】子反請以重幣錮之注禁錮勿令仕音義【錮音固令力呈反】疏【正義曰說文云錮鑄塞也鐡器穿穴者鑄鐡以塞之使不漏禁人使不得仕官者其事亦似之故謂之禁錮今世猶然】王曰止其自爲謀也則過矣其爲吾先君謀也則忠忠社稷之固也所蓋多矣注蓋覆也音義【自爲於僞反又如字爲吾於僞反】且彼若能利國家𨿽重幣晉將可乎注言不許若無益於晉晉將棄之何勞錮焉注爲七年楚滅巫臣族晉南通吳張本○晉師歸範文子後入武子曰無爲吾望爾也乎注武子士防文子之父對曰師有功國人喜以逆之先入必屬耳目焉是代帥受名也故不敢武子曰吾知免矣注知其不益已禍音義【屬章欲反後同帥所類反下注稱帥軍帥將帥同吾知一本無知字】郤伯見公曰子之力也夫對曰君之訓也二三子之力也臣何力之有焉注郤伯郤克音義【見賢徧反下同夫音扶】範叔見勞之如郤伯對曰庚所命也克之制也燮何力之有焉注荀庚將上軍時不出範文子上軍佐代行故稱帥以讓音義【勞力報反將子匠反下同】欒伯見公亦如之對曰燮之詔也士用命也書何力之有焉注詔告也欒書下軍帥故推功上軍傳言晉將帥克讓所以能勝齊○宣公使求好於楚莊王卒宣公薨不克作好注在宣十八年音義【好呼報反下同】公卽位受盟於晉注元年盟赤棘防晉伐齊衛人不行使於楚注不聘楚音義【使音所吏反】而亦受盟於晉從於伐齊故楚令尹子重爲陽橋之役以救齊將起師子重曰君弱注傳曰寡人生十年而喪先君共王卽位至是二年蓋年十二三矣羣臣不如先大夫師眾而後可詩曰濟濟多士文王以寜注詩大雅言文王以眾士安音義【濟子禮反】夫文王猶用眾況吾儕乎注儕等音義【儕仕皆反】且先君莊王屬之曰無徳以及逺方莫如惠卹其民而善其用之乃大戶注閱氏戶口音義【閱音悅】已責注棄逋責音義【逋補吾反】逮鰥注施及老鰥音義【鰥古頑反施始防反】救乏赦罪悉師王卒盡行彭名禦戎蔡景公爲左許靈公爲右注王卒盡行故王戎車亦行𨿽無是王令二君當左右之位音義【卒子忽反注同令力呈反】疏【正義曰諸言禦戎皆禦君之戎車此云彭名禦戎知王戎車亦行也若君親在軍則君當車中禦者在左勇力之士在右故禦戎戎右常連言之此王車𨿽行王身不在故不立戎右使禦者在中令蔡許二君居王車上當左右之位若夾衛王然下注雲乘楚王車爲左右是二君皆在車之上也】二君弱皆彊冠之冬楚師侵衛遂侵我師於蜀注公賂之而退故不書侵音義【彊其丈反冠古亂反】使臧孫往注臧孫宣叔也辭曰楚逺而久固將退矣無功而受名臣不敢注不敢虛受退楚名楚侵及陽橋注陽橋魯地孟孫請往賂之注楚侵遂深故孟孫請以賂往孟孫獻子也以執斵執鍼織紝注執斵匠人執鍼女工織紝織繒布者音義【斵竹角反鍼之林反紝女金反徐而鴆反】皆百人公衡爲質注公衡成公子音義【質音致】以請盟楚人許平十一月公及楚公子嬰齊蔡侯許男秦右大夫說宋華元陳公孫寜衛孫良夫鄭公子去疾及齊國之大夫盟於蜀注齊大夫不書其名非卿也音義【說音悅去起呂反】疏【正義曰諸大夫盟防經貶之稱人或總言大夫若實是國卿本合書名者傳卽顯其名氏若本是大夫不合書名者傳直言其大夫見其貶與不貶俱當稱人故不復言其名氏此傳言齊國之大夫傳不顯其名爲非卿故也襄十六年溴梁之防經書戊寅大夫盟傳云於是叔孫豹晉荀偃宋向戌衛殖鄭公孫蠆小邾之大夫盟於時防上鄭之下有曹莒邾薛杞而小邾之大夫最處其下舉小邾而上包之此盟鄭人之下有齊曹邾薛鄫俱是大夫齊最在上舉齊而下總之止爲齊若是卿則合言名氏此防非卿故舉齊也】卿不書匱盟也於是乎畏晉而竊與楚盟故曰匱盟注匱乏也疏【正義曰私竊爲盟盟終不固此盟是匱乏之道也傳旣言匱盟以解經又自解名曰匱盟之意於是乎畏晉而竊與楚盟故曰此是匱乏之盟也諸侯之卿竊與楚盟而仲尼貶之言其不應背晉故責之也責諸侯之背晉是成晉爲盟主也哀十二年公防吳於槖臯吳子請盟公不欲使子貢辭之而私與衛侯宋皇瑗盟彼畏吳而竊相與盟不貶者不與吳爲盟主言其私盟可許但魯自畏吳不書其盟其情無可責也釋例曰諸侯畏晉而竊與楚盟書盟而貶其卿此所以成晉爲盟主也吳之彊大始於防鄫終於黃池凡三防三伐三盟雅書防伐而不書盟者吳以盟主自居而行其夷禮禮儀不典則盟神不蠲非所以結信義昭明徳故不錄其盟不與其成爲盟主也旣不與吳之爲盟主則宋魯衛三國私盟可許故無貶文是也若然僖二十一年公防諸侯盟於薄二十七年公防諸侯盟於宋彼二者皆顯與楚盟並無貶責此竊與楚盟而貶之者當僖公之時齊桓旣卒晉文未興中國無伯惟彊是與𨿽逺共楚盟無所可責此時晉爲盟主堪率諸侯私竊爲盟心實畏晉故貶之耳然諸侯之卿畏晉容可貶之楚之彊盛恆與晉敵非是畏晉卿亦貶者楚旣彊盛應顯然作盟今私竊受盟不敢宣露亦是畏晉之義且成晉爲伯事須貶楚】蔡侯許男不書乘楚車也謂之失位注乘楚王車爲左右則失位也卿不書則稱人諸侯不書皆不見經君臣之別音義【見賢徧反別彼列反】疏【正義曰小國之從大國其徵伐也皆自乘其車自率其軍至戰陳之時與同出力耳此二君棄己之車乘楚之乘乃爲楚王左右則是失位旣失其位非復國君故侵與盟防並皆不序經書楚師鄭師侵衛於時蔡許在矣公防楚公子嬰齊於蜀蔡許亦在也及盟又蔡許之君在焉侵也防也盟也三事並失其位經悉不書故傳於盟下釋之明上侵衛防蜀皆失位也舊說諸侯之貶亦書爲人杜意謂諸侯之貶不至於人故因此而又明之卿不書則稱人諸侯不書則全不見經此是君臣之別明貶諸侯無稱人之法也】君子曰位其不可不愼也乎蔡許之君一失其位不得列於諸侯況其下乎詩曰不解於位民之攸塈注詩大雅言在上者勤正其位則國安而民息也攸所也塈息也音義【解佳賣反塈許器反】疏【正義曰此大雅假樂之篇】其是之謂矣○楚師及宋公衡逃歸臧宣叔曰衡父不忍數年之不宴注宴樂也音義【數所主反樂音洛】以棄魯國國將若之何誰居後之人必有任是夫國棄矣注居辭也言後人必有當此患音義【居音基任音壬夫音扶】是行也晉辟楚畏其眾也君子曰眾之不可已也大夫爲政猶以眾克況明君而善用其眾乎大誓所謂商兆民離周十人同者眾也注大誓周書萬億曰兆民離則弱合則成眾言殷以散亡周以眾興疏【正義曰泰誓云受有億兆夷人離心離徳予有亂臣十人同心同徳此言大誓所謂者引其意非本文也】○晉侯使鞏朔獻齊防於周王弗見使單襄公辭焉曰蠻夷戎狄不式王命注式用也音義【防在妾反】淫毀常王命伐之則有獻防王親受而勞之所以懲不敬勸有功也兄弟甥舅侵敗王略注兄弟同姓國甥舅異姓國略經略法度音義【面善反勞力報反敗必邁反】王命伐之告事而已不獻其功所以敬親暱注告伐事而不獻囚俘音義【暱女乙反】禁淫慝也注淫慝謂虣掠百姓取囚俘也音義【慝他得反虣本又作暴薄報反掠音亮】今叔父克遂有功於齊注克能也而不使命卿鎭撫王室所使來撫餘一人而鞏伯實來未有職司於王室注鞏朔上軍大夫非命卿名位不達於王室又姦先王之禮注謂獻齊防音義【姦音幹】余𨿽欲於鞏伯注欲受其獻其敢廢舊典以忝叔父夫齊甥舅之國也而大師之後也注齊世與周昏故曰甥舅音義【大音泰】寜不亦淫從其欲以怒叔父抑豈不可諫誨士莊伯不能對注荘伯鞏朔音義【從才用反本亦作縱】王使委於三吏注委屬也三吏三公也音義【三公者天子之吏也】疏【正義曰曲禮云五官之長曰伯其擯於天子也曰天子之吏鄭云謂三公也是三公稱吏故知三吏三公也】禮之如侯伯克敵使大天告慶之禮降於卿禮一等王以鞏伯宴而私賄之使相告之曰非禮也勿籍注相相禮者籍書也王畏晉故私宴賄以慰鞏朔音義【相息亮反注同】疏【正義曰如侯伯克敵使大夫告慶之禮則不得依獻防之禮其獻防之禮王待之必重於告慶之禮鞏朔晉之上軍大夫也縱使得如獻防之禮亦當降卿禮一等傳言降於卿禮一等以見王待鞏朔不失常也】

春秋左傳注疏卷二十五

春秋左氏傳注疏卷二十五考證

作丘甲注此甸所賦今魯使丘出之○孫覺曰如杜說以爲甸出甲士三人而使丘出之也夫一甸之地兼有四丘而使丘出甸賦丘豈能供之哉亦不能頓取於民如此之暴也蓋古者一甸之地兼有四丘而出長轂一乘甲士三人步卒七十二人成公始作丘甲則是丘出一甲而甸出甲士四人也往者三人而今增其一丘出一人焉故曰作丘甲也又按萬斯大學春秋隨筆曰作丘甲增甲士也而步卒如故魯畏齊彊車增一甲皆爲四乘因使一丘出一甲其步卒之增則在襄十一年作三軍時也

傳士燮佐上軍○【臣召南】按以傳及疏証之則士燮佐上軍也監本別本作將上軍者非今攺正

傳丑父使公下如華泉取飲○林堯叟曰時丑父代爲齊侯故詐使公下車往華泉取水而飲欲使公因而走逸【臣召南】按華泉華不注山泉水也

傳五伯之霸也注夏伯昆吾商伯大彭豕韋周伯齊桓晉文○趙汸補注曰傳以五伯對四王則通三代霸者言之是也宋襄秦穆不成霸楚莊吞噬中國豈有所謂勤而撫之以役王命之事顧炎武日知錄曰詩正義引服防說與此同應邵風俗通亦主此說

傳使齊人歸我汶陽之田○林堯叟曰汶陽之田本魯地爲齊所侵故晉使齊歸之於我【臣召南】按汶陽之田魯僖所以賞季友是季氏私田也故是役行父力主之

傳公衡爲質注公衡成公子○【臣召南】按公衡恐是宣公子成公弟以成公之年計之不應以稚子爲質也

傳而不使命卿鎭撫王室○【臣浩】按晉之命卿當是三軍將佐據此則當時列國之卿𨿽擅自廢置尙猶稟於王室假其爵命如士防之將中軍爲太傅且必請王命以黻冕也杜前注三帥已嘗受王先路之賜知非臆度

傳使相告之曰非禮也勿籍○林堯叟曰言此宴賄皆非禮之正也勿書此以爲禮典【臣召南】按此說恐未全言獻齊捷及使大夫皆非禮也勿書此於冊以見待晉獨優

春秋左氏傳注疏卷二十五考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷二十六【起成公三年盡十年】

晉杜氏注唐陸徳明音義孔穎達疏

經三年春王正月公會晉侯宋公衛侯曹伯伐鄭注宋衛未葬而稱爵以接鄰國非禮也疏【正義曰僖九年傳曰宋桓公卒未葬而襄公會諸侯故曰子凡在喪公侯曰子傳因未葬而發在喪之例是先君未葬嗣君不得稱爵以防諸侯也知非逾年得成君者文八年八月天王崩九年春毛伯來求金傳曰不書王命未葬也彼王旣逾年矣猶不得稱王命臣知諸侯𨿽則逾年但是未葬不得稱爵以接鄰國正以王不命臣明知其非禮也】

辛亥葬衞穆公注無傳

二月公至自伐鄭注無傳

甲子新宮災三日哭注無傳三年喪畢宣公神主新入廟故謂之新宮書三日哭善得禮宗廟親之神靈所馮居而遇災故哀而哭之音義【馮皮冰反】疏【正義曰公羊傳曰新宮者何宣公之宮也宣宮則曷爲謂之新宮不忍言也其言三日哭何廟災三日哭禮也谷梁傳曰新宮者禰宮也三日哭哀也其哀禮也廹近不敢稱諡恭也二傳皆以新宮爲宣宮三日哭爲得禮故杜依用之宣公以其十八年冬十月薨至二年十月而大祥祥而禘祭神主始入廟故謂之新宮禮檀弓記曰有焚其先人之室則三日哭故曰新宮火亦三日哭鄭曰謂人燒其宗廟新宮火人火也記稱新宮火者指此新宮災耳傳例曰天火曰災人火曰火三家經傳有火字皆爲災鄭以爲人火𨿽非其義要天火人火其哭皆當三日是其善得禮也哀三年桓宮僖宮災不言哭而此言三日哭者釋例曰新宮者宣公之廟父廟也諒闇始闋而遇天災故感而哭之以致哀異於余廟也】

乙亥葬宋文公注無傳七月而葬緩

夏公如晉

鄭公子去疾帥師伐許

公至自晉注無傳

秋叔孫僑如帥師圍棘注棘汶陽田之邑在濟北蛇丘縣音義【蛇以支反一音如字】

大雩注無傳以過時書

晉郤克衞孫良夫伐廧咎如注赤狄別種音義【廧在良反咎古刀反種章勇反】

冬十有一月晉侯使荀庚來聘

衞侯使孫良夫來聘

丙午及荀庚盟疏【正義曰隱元年及宋人盟於宿魯之微者及之也此言及荀庚盟及孫良夫盟十一年及郤犫盟皆是公自及之非臣及之也知者僖二十八年傳晉欒枝入盟鄭伯襄十一年傳晉趙武入盟鄭伯鄭子展出盟晉侯臣對君者皆君自與盟知此使來亦公自與盟也上言來聘盟又不地盟於國都公親可知故不言公】丁未及孫良夫盟注先晉後衞尊霸主○鄭伐許注無傳不書將帥告辭略音義【將子匠反帥所類反】疏【正義曰直舉國名傳無其說知是告辭略故史異文耳賈逵云鄭小國與大國爭諸侯仍伐許不稱將帥夷狄之刺無知也此年夏鄭公子去疾帥師伐許明年冬鄭伯伐許先後並無貶責何獨此伐偏刺之】

傳三年春諸侯伐鄭次於伯牛討邲之役也注伯牛鄭地邲役在宣十二年遂東侵鄭注晉潛軍深入鄭公子偃帥師禦之注偃穆公子使東鄙覆諸鄤注覆伏兵也音義【覆扶又反注同鄤亡袁反又莫幹反徐武旦反一音萬】敗諸丘輿注鄤丘與皆鄭地晉偏軍爲鄭所敗故不書皇戌如楚獻防○夏公如晉拜汶陽之田注前年晉使齊歸魯汶陽田故○許恃楚而不事鄭鄭子良伐許○晉人歸楚公子谷臣與連尹襄老之屍於楚以求知防注邲之戰楚獲知防於是荀首佐中軍矣注荀首知防父故楚人許之王送知防曰子其怨我乎對曰二國治戎臣不才不勝其任以爲俘馘執事不以釁鼓注以血塗鼓爲釁鼓音義【勝音升下注同俘芳夫反馘古獲反釁許覲反】疏【正義曰說文釁血祭也禮雜記釁廟之禮云雍人舉羊升屋自中上屋南靣刲羊血流於前及降釁廟以血塗廟知釁鼓以血塗鼓也】使歸卽戮君之惠也臣實不才又誰敢怨王曰然則徳我乎疏【正義曰徳加於彼彼荷其恩故謂荷恩爲徳論語以徳報徳傳稱王徳狄人皆是也】對曰二國圖其社稷而求紓其民注紓緩也音義【紓音舒】各懲其忿以相宥也注宥赦也音義【懲直升反宥音又】兩釋累囚以成其好注累系也音義【累力誰反好呼報反下同】二國有好臣不與及其誰敢徳注言二國本不爲已音義【與音預爲於僞反】王曰子歸何以報我對曰臣不任受怨君亦不任受徳無怨無徳不知所報王曰𨿽然必告不谷對曰以君之靈累臣得歸骨於晉寡君之以爲戮死且不朽注戮其不勝任音義【任音壬下亦不任同】疏【正義曰懷荷君恩身𨿽死而朽腐此恩不朽腐也死尙不朽以示其至死不忘也】若從君之惠而免之以賜君之外臣首注稱於異國君曰外臣首其請於寡君而以戮於宗亦死且不朽若不獲命注君不許戮而使嗣宗職注嗣其祖宗之位職次及於事而帥偏師以修封疆𨿽遇執事注遇楚將帥音義【疆居良反將子亮反帥所類反】其弗敢違注違辟也其竭力致死無有二心以盡臣禮所以報也王曰晉未可與爭重爲之禮而歸之○秋叔孫僑如圍棘取汶陽之田棘不服故圍之注僑如叔孫得臣子○晉郤克衞孫良夫伐廧咎如討赤狄之餘焉注宣十五年晉滅赤狄潞氏其餘民散入廧咎如故討之疏【正義曰謂赤狄餘民散入咎如之內今伐咎如者來就咎如之內討彼赤狄餘黨然廧咎如容赤狄餘民則咎如亦赤狄矣劉以爲廧咎如之國卽是赤狄之餘今知不然者以赤狄之國種類極多潞氏甲氏鐸辰臯落氏等皆是其類並爲建國假令潞氏甲氏鐸辰臯落𨿽滅自外猶存則是不滅者多止應言討赤狄之類不得稱余且伐者聲其鐘鼓討者責其罪狀以廧咎如容受赤狄餘黨故伐而討責若以廧咎如卽是赤狄之餘應取土地興兵絕滅何當惟伐討而已劉以廧咎如卽是赤狄之餘而規杜非也】廧咎如潰上失民也注此傳釋經之文而經無廧咎如潰蓋經闕此四字音義【潰戶內反】疏【正義曰傳言上失民也釋經潰文若經無潰文則傳無此解故疑經闕此四字釋例曰傳文廧咎如潰上失民也今經但言伐廧咎如無廧咎如潰之文若經本無此文則丘明爲橫益經文而加失民之傳也是言知經闕之意也三年潰逃已有例矣復發傳者嫌夷狄異於中國故重發也】○冬十一月晉侯使荀庚來聘且尋盟注尋元年赤棘盟荀庚林父之子衞侯使孫良夫來聘且尋盟注尋宣七年盟公問諸臧宣叔曰中行伯之於晉也其位在三注下卿疏【正義曰於時郤克將中軍荀首佐之荀庚將上軍是其位在三也注云下卿者傳稱小國之上卿當大國之下卿又言衞在晉不得爲次國則以衞爲小國荀庚若是中卿自然當先晉矣乃云晉爲盟主其將先之直以盟主先晉明是二人位等以此知荀庚是下卿也晉立三軍將佐有六第三猶爲下卿則其餘皆下卿也蓋以諸侯之禮惟合三卿三是其正故定以三人爲上中下餘皆從下卿也卿有上下往年賜晉三帥皆以三命之服者侯伯之卿禮皆三命上卿下卿命不異也】孫子之於衞也位爲上卿將誰先對曰次國之上卿當大國之中中當其下下當其上大夫注降一等小國之上卿當大國之下卿中當其上大夫下當其下大夫注降大國二等上下如是古之制也注古制公爲大國侯伯爲次國子男爲小國衞在晉不得爲次國注春秋時以彊弱爲大小故衞𨿽侯爵猶爲小國疏【正義曰古制公爲大國侯伯爲次國子男爲小國以土地之大小命數爲等差也春秋之世彊陵弱大吞小爵𨿽不能自攺地則以力升降諸侯聚防彊者爲雄史書時事大小爲序此事不可攺易仲尼卽而用之宋公在齊侯之下許男在曹伯之上不復計爵之尊卑故衞𨿽侯爵猶爲小國以地狹小故也襄二十五年傳子產語晉曰今大國多數圻矣圻方千里是晉有方千里者三四也昭五年十三年傳皆言晉有革車四千乘計衞比於晉不過當五六分之一耳故不得爲次國其爲次國者當齊秦乎】晉爲盟主其將先之注計等則二人位敵以盟主故先晉丙午盟晉丁未盟衞禮也○十二月甲戌晉作六軍注爲六軍僭王也萬二千五百人爲軍音義【僭子念反】韓厥趙括鞏朔韓穿荀騅趙旃皆爲卿賞鞌之功也注韓厥爲新中軍趙括佐之鞏朔爲新上軍韓穿佐之荀騅爲新下軍趙旃佐之晉舊自有三軍今增此故爲六軍音義【騅音佳】疏【正義曰杜知韓厥爲新中軍及上下新軍將佐者以下六年傳云韓厥將新中軍且爲僕大夫時晉更增置新中上下三軍韓厥將新中軍名居其首故杜依名配其將佐】○齊侯朝於晉將授玉注行朝禮疏【正義曰玉謂所執之圭也凡諸侯相朝升堂授玉於兩楹之間於此時郤克趨進故記之也史記齊世家曰頃公十一年晉初置六軍頃公朝晉欲尊王晉景公景公不敢當晉世家云景公十二年齊頃公如晉欲上尊景公爲王景公讓不敢然此時天子𨿽弱諸侯並盛晉文不敢請隧楚莊不敢問鼎又齊弱於晉所較不多豈爲一戰而勝便卽以王相許準時度勢理必不然竊原馬遷之意所以有此說者當讀此傳將授玉以爲將授王遂飾成爲此謬辭耳】郤克趨進曰此行也君爲婦人之笑辱也寡君未之敢任注言齊侯之來以謝婦人之笑非爲修好故云晉君不任當此惠音義【君爲於僞反下爲兩君同任音壬】晉侯享齊侯齊侯視韓厥韓厥曰君知厥也乎齊侯曰服攺矣注戎朝異服也言服攺明識其人疏【正義曰周禮司服凡兵事韋弁服禮玉藻記云諸侯皮弁以聽朔朝服以日視朝聘禮賔皮弁聘公皮弁迎賔迎聘賔尙以皮弁迎朝賔必皮弁矣在朝君臣同服公當皮弁則韓厥於時亦皮弁也鄭云韋弁以韎韋爲弁又以爲衣裳春秋傳曰晉郤至衣韎韋之跗注是也皮弁之服十五升白布衣素積以爲裳是戎朝異服也】韓厥登舉爵曰臣之不敢愛死爲兩君之在此堂也○荀防之在楚也鄭賈人有將寘諸褚中以出旣謀之未行而楚人歸之賈人如晉荀防善視之如實出已賈人曰吾無其功敢有其實乎吾小人不可以厚誣君子遂適齊注傳言知防之賢音義【賈音古下同寘之防反褚中呂反】

經四年春宋公使華元來聘

三月壬申鄭伯堅卒注無傳二年大夫盟於蜀壬申二月二十八日

杞伯來朝

夏四月甲寅臧孫許卒注無傳

公如晉

葬鄭襄公注無傳

秋公至自晉

冬城鄆注無傳公欲叛晉故城而爲備音義【鄆音運】疏【正義曰釋例土地名魯有二鄆文十二年城諸及鄆杜云此東鄆莒魯所爭者城陽姑幕縣南有員亭或曰鄆卽員也成十六年傳晉人執季文子公待於鄆杜云此西鄆昭公所出居者東郡廩丘縣東有鄆城然則此爲公欲叛晉故城鄆以爲備當西鄆也】

鄭伯伐許

傳四年春宋華元來聘通嗣君也注宋共公卽位音義【共音恭】疏【正義曰文元年公孫敖如齊傳曰始聘爲禮也凡君卽位卿出並聘踐修舊好要結外援好事鄰國以衞社稷忠信卑讓之道也其事與此一也謂君初卽位聘鄰國耳在魯而出謂之始聘自外而來謂之通嗣君言彼君嗣位以來未與魯通於此始通之也】○杞伯來朝歸叔姬故也注將出叔姬先修禮朝魯言其故○夏公如晉晉侯見公不敬季文子曰晉侯必不免注言將不能壽終也後十年陷厠而死詩曰敬之敬之天惟顯思命不易哉注詩頌言天道顯明受其命甚難不可不敬以奉之音義【易以防反】夫晉侯之命在諸侯矣可不敬乎注敬諸侯則得天命○秋公至自晉欲求成於楚而叛晉季文子曰不可晉𨿽無道未可叛也國大臣睦而邇於我注邇近也諸侯聽焉未可以貳注聽服也史佚之志有之曰注周文王太史音義【太音泰】非我族類其心必異楚𨿽大非吾族也注與魯異姓其肯字我乎公乃止注字愛也○冬十一月鄭公孫申帥師疆許田注前年鄭伐許侵其田今正其界音義【疆居良反】許人敗諸展陂鄭伯伐許取鉏任泠惇之田注展陂亦許地音義【陂彼皮反鉏仕居反任音壬泠力丁反】○晉欒書將中軍注代郤克音義【將子匠反】荀首佐之士爕佐上軍以救許伐鄭取泛祭注泛祭鄭地成臯縣東有泛水音義【泛音凡注同或音祀祭側界反】疏【正義曰杜注滎陽中牟縣有東汜襄城縣有西汜知此泛祭非彼二汜而以成臯縣東有汜水者以傳爲晉伐鄭取泛祭旣爲晉人所取當是鄭之西北界卽今之汜水也字書水旁已爲泛水旁已爲汜字相亂也漢書音義亦爲汜今汜水上源爲泛谷】楚子反救鄭鄭伯與許男訟焉注於子反前爭曲直皇戌攝鄭伯之辭注代之對子反不能決也曰君若辱在寡君寡君與其二三臣共聽兩君之所欲成其可知也注欲使自屈於楚子前決之不然側不足以知二國之成注側子反名爲明年許愬鄭於楚張本音義【愬音素】○晉趙嬰通於趙莊姬注趙嬰趙盾弟莊姬趙朔妻朔盾之子

經五年春王正月杞叔姬來歸注出也傳在前年疏【正義曰杞旣出之猶稱杞者雜記曰諸侯出夫人夫人比至於國以夫人之禮行至以夫人入鄭云行道以夫人之禮者棄妻致命其家乃義絕不用此爲始】

仲孫蔑如宋

夏叔孫僑如會晉荀首於谷注谷齊地

梁山崩注記異也梁山在馮翊夏陽縣北疏【正義曰公羊傳曰梁山崩何以書記異也公羊以爲非常爲異害物爲災此山崩無所害故爲異也】

秋大水注無傳

冬十有一月己酉天王崩

十有二月己丑公會晉侯齊侯宋公衞侯鄭伯曹伯邾子杞伯同盟於虫牢注虫牢鄭地陳畱封丘縣北有桐牢

傳五年春原屏放諸齊注放趙嬰也原同屏季嬰之兄音義【屏步丁反】嬰曰我在故欒氏不作我亡吾二昆其憂哉且人各有能有不能注言已𨿽淫而能令莊姬防趙氏音義【令力丁反】舎我何害弗聽嬰夢天使謂已祭余餘福女使問諸士貞伯貞伯曰不識也旣而告其人曰注自告貞伯從人音義【捨音捨又音赦聽吐丁反女音汝從才用反】疏【正義曰嫌告趙嬰使人故云自告貞伯從人也若告趙嬰使人不得云神福仁而禍淫】神福仁而禍淫淫而無罰福也祭其得亡乎注以得放遣爲福祭之之明日而亡注爲八年晉殺趙同趙括傳○孟獻子如宋報華元也注前年宋華元來聘○夏晉荀首如齊逆女故宣伯餫諸谷注野饋曰餫運糧饋之敬大國也音義【餫音鄆饋其餽反】疏【正義曰釋詁云饁饋也孫炎曰饁野之饋也彼言野饋饋田農在野之人此言野饋饋在野行路之人俱是在野言之謂之饋者言其運糧饋之彼晉逆女而往饋之者敬大國也】○梁山崩晉侯以傳召伯宗注傳驛音義【傳中戀反注及下同驛音亦】伯宗辟重曰辟傳注重載之車音義【辟重匹亦反徐甫赤反本又作僻曰辟音避】重人曰待我不如防之速也注防邪出音義【防在妾反邪似嗟反】疏【正義曰防亦速也方行則遲邪出則速楚辭謂邪行小道爲防徑是防爲邪出】問其所曰絳人也問絳事焉曰梁山崩將召伯宗謀之問將若之何曰山有朽壤而崩可若何國主山川注主謂所主祭音義【絳古巷反壤如丈反】故山崩川竭君爲之不舉注去盛饌音義【爲於僞反去起呂反饌仕戀反】降服注損盛服乘縵注車無文音義【縵武旦反又莫半反】疏【正義曰周禮巾車掌王之五路皆不言車有文飾其下服車五乘孤乘夏篆卿乘夏縵大夫乘墨車鄭云夏篆五采畫轂約也夏縵亦五采畫無瑑耳墨車不畫也孤之車尙有瑑約明諸侯之車必有瑑約詩所謂約軧錯衡是其事也乘縵車無文蓋乘大夫墨車也覲禮侯氏乘墨車乃朝鄭云墨車大夫制也乘之者入天子之國車服不可盡同也彼爲適王尙乘墨車明此山崩降服亦乘墨車也】徹樂注息八音出次注捨於郊疏【正義曰僖三十三年傳秦伯以師敗於殽素服郊泱此言出次降服明亦次於郊也文四年傳楚人滅江秦伯爲之降服出次注云辟正寢與此文互相見也】祝幣注陳玉帛史辭注自罪責以禮焉注禮山川其如此而已𨿽伯宗若之何伯宗請見之注見之於晉君音義【見賢徧反注皆同】不可注不肯見遂以告而從之注從重人言○許靈公愬鄭伯於楚注前兩年鄭伐許故六月鄭悼公如楚訟不勝楚人執皇戌及子國注以鄭伯不直故也子國鄭穆公子故鄭伯歸使公子偃請成於晉秋八月鄭伯及晉趙同盟於垂棘注垂棘晉地○宋公子圍龜爲質於楚而歸注圍龜文公子音義【質音致下注同】華元享之請鼓噪以出鼓噪以復入注出入輙擊鼓音義【噪素報反復扶又反下同】曰習攻華氏宋公殺之注蓋宣十五年宋楚平後華元使圍龜代已爲質故怨而欲攻華氏○冬同盟於虫牢鄭服也諸侯謀復會宋公使向爲人辭以子靈之難注子靈圍龜也宋公不欲會以新誅子靈爲辭爲明年侵宋傳音義【向舒亮反難乃旦反一本無之難二字子靈爲辭一本無爲辭二字】○十一月己酉定王崩注經在虫牢盟上傳在下月倒錯眾家傳悉無此八字或衍文音義【倒丁老反】疏【正義曰傳不虛舉經文此無所明又上下倒錯諸家之傳又悉無此言必是衍文此杜以疑事母質不敢輙去之耳】

經六年春王正月公至自會注無傳

二月辛巳立武宮注魯人自鞌之功至今無患故築武軍又作先君武公宮以告成事欲以示後世疏【正義曰杜以傳稱季文子以鞌之功立武宮故云魯人自鞌之功至今無患追思鞌戰以爲已功故築武軍又作先君武公之廟以告戰勝之事欲以章示後世明己之功也其意言築爲武軍又作武公之廟公羊傳曰武宮者何武公之宮也是立宮爲武公廟也武公是成公九世之祖其廟毀已久矣今復立之以爲不毀之廟禮明堂位曰魯公之廟文世室也武公之廟武世室也世室言其世世不毀劉以爲直立武公之宮不築武軍今知不然者以下傳云聽於人以救其難不可以立武立武由已非由人也是丘明譏魯立武以章武功明非徒築宮而已又宣十二年潘黨請築武軍楚子云武有七徳我無一焉武非吾功遂不敢築武軍以明武功此則丘明譏魯章武功明亦築武軍也若其惟築武宮傳應云不可以立武宮不得單稱武也劉以爲惟築武公之宮而規杜非也】

取鄟注附庸國也音義【鄟徐音專又市欒反】

衞孫良夫帥師侵宋

夏六月邾子來朝注無傳

公孫嬰齊如晉注嬰齊叔子

壬申鄭伯費卒注前年同盟虫牢音義【費音祕】

秋仲孫蔑叔孫僑如帥師侵宋

楚公子嬰齊帥師伐鄭

冬季孫行父如晉

晉欒書帥師救鄭

傳六年春鄭伯如晉拜成注謝前年再盟子遊相注子遊公子偃音義【相息亮反下寧相同】授玉於東楹之東注禮授玉兩楹之間鄭伯行疾故東過疏【正義曰聘禮云公受玉於中堂與東楹之間鄭雲中堂南北之中也入堂之深尊賔事也東楹之間亦以君行一臣行二也聘禮大夫奉命來聘君臣不敵故授玉於東楹之間國君來朝尊卑禮敵傳言東楹之東以譏鄭伯行速明禮當授玉於兩楹之間】士貞伯曰鄭伯其死乎自棄也已視流而行速不安其位宜不能久注視流不端諦音義【諦音帝】○二月季文子以鞌之功立武宮非禮也注宣十二年潘黨勸楚子立武軍楚子答以武有七徳非已所堪其爲先君宮告成事而已今魯倚晉之功又非霸王而立武宮故譏之音義【倚於綺反】疏【正義曰服防云鞌之戰禱武公以求勝故立其宮案定元年傳昭公出故季平子禱於煬公立煬宮此若爲禱而立何以不言禱也無驗之說故不可從】聽於人以救其難不可以立武立武由已非由人也注言請人救難勝非己功音義【難乃旦反注同】○取鄟言易也音義【易以防反】○三月晉伯宗夏陽說衞孫良夫相鄭人伊雒之戎陸渾蠻氏侵宋注夏陽說晉大夫蠻氏戎別種也河南新城縣東南有蠻城經惟書衞孫良夫獨衞告也音義【夏戶雅反說音悅下文注同渾戶門反種章勇反】以其辭會也注辭會在前年師於鍼衞人不保注不守備音義【鍼其廉反一音鍼】說欲襲衞曰𨿽不可入多俘而歸有罪不及死伯宗曰不可衞惟信晉故師在其郊而不設備若襲之是棄信也𨿽多衞俘而晉無信何以求諸侯乃止師還衞人登陴注聞說謀故音義【陴毗支反】○晉人謀去故絳注晉復命新田爲絳故謂此故絳音義【復扶又反】諸大夫皆曰必居郇瑕氏之地注郇瑕古國名河東解縣西北有郇城音義【郇音荀解音蟹】沃饒而近盬國利君樂不可失也注盬鹽也猗氏縣鹽池是音義【近附近之近下及注近寶皆同盬音古猗於宜反】疏【正義曰說文云盬河東鹽池袤五十一里廣七里周總百一十六里字從鹽省古聲然則盬是鹽之名盬𨿽是鹽惟此池之鹽獨名爲盬餘鹽不名盬也注正義曰土田良沃五穀饒多民丰則國利財多則君樂其處不可失也】韓獻子將新中軍且爲僕大夫注兼大僕音義【樂音洛下謂樂同將子匠反下注軍將同大僕音泰】公揖而入獻子從公立於寢庭注路寢之庭疏【正義曰禮玉藻云君日而視朝退適路寢聽政知寢庭是路寢之庭也沈氏云大僕職云王視燕朝則正位掌擯相鄭注云燕朝朝於路寢之庭韓獻子旣爲僕大夫故知寢庭路寢之庭也其路門之外朝則司士掌焉故司士掌治朝之儀治朝則路門之外每日治朝事之朝也其庫門之外朝則朝士掌焉故朝士云掌外朝之法此是詢眾庶問罪人之處也凡人君內朝二外朝一內朝二者路門內外之朝也外朝一者庫門外之朝也若諸侯三門臯應路外朝則在應門外魯之三門庫雉路則外朝在雉門外】謂獻子曰何如注問諸大夫言是非對曰不可郇瑕氏土薄水淺注土薄地下其惡易覯注惡疾疢覯成也音義【易以豉反下注同覯古豆反疢勑覲反本或作同】疏【正義曰下云土厚水深居之不疾此云土薄水淺必居之多疾以此知惡是疾疢也爾雅訓覯爲見杜以惡爲疾疢疾疢非難見之物惟苦其病成耳故訓覯爲成言其病易成由水土惡故也】易覯則民愁民愁則墊隘注墊隘羸困也音義【墊丁念反隘於賣反羸劣僞反】疏【正義曰疾疢易成則下民愁苦民旣愁苦則必羸困羸困而謂之墊隘者方言云墊下也地之下濕狹隘猶人之羸瘦困苦故杜以墊隘爲羸困也】於是乎有沈溺重膇之疾注沈溺濕疾重膇足腫音義【溺乃歷反膇治僞反一音直媿反足腫章勇反一音常勇反】不如新田注今平陽絳邑縣是土厚水深居之不疾注髙燥故有汾澮以流其惡注汾水出大原經絳北西南入河澮水出平陽絳縣南西入汾惡垢穢音義【汾扶云反澮古外反垢古口反】且民從教注無災患十世之利也疏【正義曰民有災患則不暇從上無災患則從教化十者數之小成故云十世之利也】夫山澤林盬國之寶也國饒則民驕佚注財易致則民驕侈音義【佚音逸】疏【正義曰魯語敬姜云昔者聖王之處民也擇瘠土而居之勞其民而用之故長王天下夫民勞則思思則善心生逸則滛淫則忘善忘善則惡心生沃土之民不材逸也瘠土之民莫不向義勞也敬姜此語自是激發之辭未必聖王盡然要亦有此理也太史公書稱武王克殷患殷民富侈太史公曰奢昏厚葬以破其產爲其富而驕佚故設法以貧之也管子曰倉廩實而知禮節衣食足而知榮辱讓生於有餘爭生於不足論語稱孔子適衛欲先富而後教爲其貧而無恥欲營生以富之也此皆觀民設教故其理不同若遷都近盬則民皆商販則富者彌富驕侈而難治貧者益貧饑寒而犯灋且貧者資富而致貧富者削貧而爲富惡民之富乃是湣民之貧欲使貧富均而勞佚等也】近寶公室乃貧不可謂樂注近寶則民不務本疏【正義曰農業人之本也商販事之末也若民居近寶則棄本逐末廢農爲商則貧富兼並若貧富兼並則貧多富少貧者無財以共官富者不可以倍稅賦稅少則公室貧也】公說從之夏四月丁丑晉遷於新田注爲季孫如晉傳音義【說音悅】○六月鄭悼公卒注終士貞伯之言○子叔聲伯如晉命伐宋注晉人命聲伯秋孟獻子叔孫宣伯侵宋晉命也○楚子重伐鄭鄭從晉故也注前年與晉盟○冬季文子如晉賀遷也○晉欒書救鄭與楚師遇於繞角注繞角鄭地楚師還晉師遂侵蔡楚公子申公子成以申息之師救蔡注申息楚二縣音義【成音城】禦諸桑隧注汝南朗陵縣東有桑裏在上蔡西南音義【禦魚呂反隧音遂】趙同趙括欲戰請於武子武子將許之注武子欒書知莊子注荀首中軍佐範文子注士爕上軍佐韓獻子注韓厥新中軍將諫曰不可吾來救鄭楚師去我吾遂至於此注此蔡地是遷戮也戮而不已又怒楚師戰必不克注遷戮不義怒敵難當故不克𨿽克不令成師以出而敗楚之二縣何榮之有焉注六軍悉出故曰成師以大勝小不足爲榮若不能敗爲辱已甚不如還也乃遂還於是軍帥之欲戰者眾或謂欒武子曰聖人與眾同欲是以濟事子盍從眾注盍何不也音義【帥所類反下注同盍戶臘反】子爲大政注中軍元帥將酌於民者也注酌取民心以爲政子之佐十一人注六軍之卿佐疏【正義曰服防云是時欒書將中軍荀首佐之荀庚將上軍士爕佐之郤錡將下軍趙同佐之韓厥將新中軍趙括佐之鞏朔將新上軍韓穿佐之荀騅將新下軍趙旃佐之】其不欲戰者三人而已注知範韓也欲戰者可謂眾矣商書曰三人占從二人眾故也注商書洪範疏【正義曰武王克殷始作洪範今見在周書傳謂之商書者以箕子商人所陳故也】武子曰善鈞從眾注鈞等也夫善眾之主也三卿爲主可謂眾矣注三卿皆晉之賢人從之不亦可乎注傳善欒書得從眾之義且爲八年晉侵蔡傳

經七年春王正月鼷防食郊牛角攺卜牛鼷防又食其角乃免牛注無傳稱牛未卜日免放也免牛可也不郊非禮也音義【鼷音兮】疏【正義曰釋獸鼷防李巡曰鼱鼩防一名鼷防孫炎曰有螫毒者蓋如今防狼攺卜牛下重言鼷防又食其角不重言牛者何休云言角牛可知後食牛者未必故防故重言防攺卜被食角者言乃免牛則前食角者亦免之矣從下免省文也注正義曰僖三十一年傳曰牛卜日曰牲今稱牛是未卜日也免放也放不殺遂不郊也】

吳伐郯音義【郯音談】

夏五月曹伯來朝

不郊猶三望注無傳書不郊問有事三望非禮

秋楚公子嬰齊帥師伐鄭

公會晉侯齊侯宋公衞侯曹伯莒子邾子杞伯救鄭八月戊辰同盟於馬陵注馬陵衞地陽平元城縣東南有地名馬陵

公至自會注無傳

吳入州來注州來楚邑淮南下蔡縣是也

冬大雩注無傳書過

衞孫林父出奔晉

傳七年春吳伐郯郯成季文子曰中國不振旅蠻夷入伐而莫之或卹注振整也旅眾也無弔者也夫注言中國不能相湣卹故夷狄內侵音義【夫音扶】詩曰不弔昊天亂靡有定其此之謂乎注詩小雅刺在上者不能弔湣下民故號天告亂音義【昊戶老反號戶刀反】疏【正義曰此詩小雅節南山之篇】有上不弔其誰不受亂注上謂霸主吾亡無日矣君子曰知懼如是斯不亡矣○鄭子良相成公以如晉見且拜師注謝前年晉救鄭之師爲楚伐鄭張本音義【相息亮反見賢徧反】○夏曹宣公來朝疏【正義曰此文及八年傳召桓公來錫公命並無所解釋而虛載經文者釋例曰其經傳事同而文異者或告命之辭有差異或氏族名號當須互見此蓋須互見名號故舉之也】○秋楚子重伐鄭師於泛注泛鄭地在襄城縣南音義【泛音凡】諸侯救鄭鄭共仲侯羽軍楚師注二子鄭大夫音義【共音恭】囚鄖公鐘儀獻諸晉八月同盟於馬陵尋虫牢之盟且莒服故也注虫牢盟在五年莒本屬齊齊服故莒從之音義【鄖本又作員音云邑名】○晉人以鐘儀歸囚諸軍府注軍藏府也爲九年晉侯見鐘儀張本音義【藏才浪反】○楚圍宋之役注在宣十四年師還子重請取於申呂以爲賞田王許之注分申呂之田以自賞申公巫臣曰不可此申呂所以邑也是以爲賦以禦北方若取之是無申呂也注言申呂賴此田成邑耳不得此田則無以出兵賦而二邑壞也音義【所以邑也一本作所邑也禦魚呂反】晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位注楚共王以魯成公元年卽位音義【共音恭】子重子反殺巫臣之族子閻子蕩及淸尹弗忌注皆巫臣之族音義【閻音鹽】及襄老之子黑要注以夏姬故並怨黑要音義【要一遙反】而分其室子重取子閻之室使沈尹與王子罷分子蕩之室子反取黑要與淸尹之室巫臣自晉遺二子書曰注子重子反音義【罷音皮下同遺惟季反】爾以讒慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉注壽夢季札父音義【慝他得反惏力含反使所吏反夢莫公反說音悅札側八反】以兩之一卒適吳捨偏兩之一焉注司馬法百人爲卒二十五人爲兩車九乘爲小偏十五乘爲大偏蓋畱九乘車及一兩二十五人令吳習之音義【卒子忽反注同捨音赦舊音捨乘繩證反下注同令力呈反】疏【正義曰以兩之一謂將二十五人也又言卒謂更將百人也言之者婉句耳凡將一百二十五人適吳也捨偏謂捨一偏之車九乘也兩之一焉又捨二十五人也凡捨九乘車二十五人與吳矣發首言兩之一者爲捨此兩之一故先言之又言卒者見巫臣所將非惟有一兩也司馬法車九乘爲小偏十五乘爲大偏傳言偏不言大當是畱九乘車矣惟言畱一偏不見元將車數不知去時幾乘車去也丘明爲傳辭皆易解此獨蹇澁或誤本文蘇氏云捨九乘車以六乘車還則以去時十五乘車傳不言者以捨旣稱偏明去時有車可知從省文也沈氏云聘使未有將兵車者今此特將兵車爲方欲教吳戰陳故與常不同】與其射禦教吳乘車教之戰陳教之叛楚注前是吳常屬楚音義【戰陳直覲反】寘其子狐庸焉使爲行人於吳吳始伐楚伐巢伐徐注巢徐楚屬國音義【寘之豉反】子重奔命注救徐巢馬陵之會吳入州來子重自鄭奔命注因伐鄭而行子重子反於是乎一歲七奔命蠻夷屬於楚者吳盡取之是以始大通吳於上國注上國諸夏音義【夏戶雅反】○衞定公惡孫林父冬孫林父出奔晉注林父孫良夫之子音義【惡烏路反】衞侯如晉晉反戚焉注戚林父邑林父出奔戚隨屬晉音義【戚七狄反】疏【正義曰傳言晉反戚焉則戚已屬晉襄二十六年衞孫林父入於戚以叛此不言叛故解之戚是孫氏世所食邑林父出奔之後戚自從隨之而屬晉非林父入而將去故不言叛也】

經八年春晉侯使韓穿來言汶陽之田歸之於齊注齊服事晉故晉來語魯使還二年所取田音義【語魚據反】晉欒書帥師侵蔡

公孫嬰齊如莒

宋公使華元來聘

夏宋公使公孫壽來納幣注昬聘不使卿今華元將命故特書之宋公無主昬者自命之故稱使也公孫壽蕩意諸之父疏【正義曰傳於華元來聘之下云聘共姬也則華元新始告魯欲圖爲昬昬禮發首云昬禮下達乃言納采鄭云達通也將欲與彼合昬姻必先使媒氏通其言女氏許之乃後使人納其采擇之禮此華元來聘則彼昬禮所謂下達者也士禮使媒諸侯不可求媒於其國自使臣行則亦媒之義昬有六禮下達之後初有納采擇之禮旣行納采其日卽行問名問女之名將歸卜其吉凶也歸旣卜得吉又使使者往告謂之納吉納吉則昬禮定矣復遣納徴徴成也納幣以成昬禮士禮納徴有纁束帛儷皮其諸侯謂之納幣以其幣多故指幣言之納幣以後又有請期親迎是之謂六禮也計華元來聘之後當有納采納吉二使二吏之後乃次納幣今惟書納幣者納采納吉其使非卿故不書也釋例曰諸侯昬禮云以士昬禮凖之不得惟止於納幣逆女納幣逆女二事皆必使卿行卿行則書之他禮非卿則不書也宋公使華元來聘聘不應使卿故傳但言聘共姬也使公孫壽來納幣納幣應使卿故傳明言得禮也魯君之昬惟存納幣逆女此其義也是言聘女不應使卿今華元以卿將命故特書之也隠二年公羊傳曰昬禮不稱主人宋公使公孫壽來納幣則其稱主人何辭窮也辭窮者何無母也禮有母則母命之宋公無主昬者宋公自命之故稱宋公使公孫壽來也公孫壽蕩意諸之父者文十六年傳文】

晉殺其大夫趙同趙括注傳曰原屏咎之徒也明本不以徳義自居宜其見討故從告辭而稱名疏【正義曰傳稱莊姬譖之則是同括無罪大夫無罪見殺例不書名此並書名故解之宣十二年傳曰原屏咎之徒也明本不以徳義自居而妄叨髙位宜其見討今𨿽實不作亂從告而稱其名言從告者凡殺大夫必以其實有罪告不肯言其無罪魯史詳其曲直乃立其文故所書或從或否耳】

秋七月天子使召伯來賜公命注諸侯卽位天子賜以命圭與之合瑞八年乃來緩也天子天王王者之通稱音義【通稱尺證反】疏【正義曰天子賜諸侯之命書傳亦無正禮惟文元年天王使毛伯來錫公命僖十一年傳王賜晉惠公命周語王賜晉文公命皆是卽位而賜之又賜之以圭擬朝而合瑞諸侯卽位禮必朝王明當卽位卽賜之命今八年乃來是緩也隱元年宰咺來賵爲其緩書名以譏之此亦緩也而不譏之者彼贈死不及屍弔生不及哀子氏未薨而豫凶事所失者大故特譏之春秋之時賜命禮廢惟文公卽位而賜成公八年乃賜桓公死後追賜其餘皆不得賜苟以得之爲榮故不復譏其緩也且賜之以圭者爲朝而合瑞魯尙不朝天子不宜譏天子賜緩也天子之見經者三十有二稱天王者二十五稱王者八稱天子者一卽此事是也三稱並行傳無異說故知天子天王王者之通稱也其不同者史異辭耳公羊傳曰其稱天子何元年春王正月正也其餘皆通矣杜用彼說也賈逵云諸夏稱天王畿內曰王夷狄曰天子王使榮叔歸含且賵以恩深加禮妾母恩同畿內故稱王成公八年乃得賜命與夷狄同故稱天子左氏無此義故杜不從之】冬十月癸卯杞叔姬卒注前五年來歸者女旣適人𨿽見出棄猶以成人禮書之終爲杞伯所葬故稱杞叔姬晉侯使士燮來聘

叔孫僑如會晉士燮齊人邾人伐郯注先謀而稱會盟主之命不同之於列國

衞人來媵注古者諸侯取適夫人及左右媵各有侄娣皆同姓之國國三人凡九女所以廣繼嗣也魯將嫁伯姬於宋故衞來媵之音義【媵以證反又繩證反適丁歷反侄大結反字林丈一反娣大計反】疏【正義曰莊十九年公羊傳曰媵者何諸侯娶一國則二國往媵之以侄娣從侄者何兄之子也娣者何弟也諸侯一聘九女是諸侯取適夫人及左右媵各有侄娣也傳曰同姓媵之異姓則否是夫人與媵皆同姓之國也魯衞同姓故來媵之釋例曰古者諸侯之娶適夫人及左右媵各有侄娣皆同姓之國國三人凡九女參骨肉至親所以息陰訟陰訟息所以廣繼嗣也當時𨿽無其人必待年而送之所以絕望求塞非常也辭稱惷愚不教故遣大夫隨之亦謂之媵臣所以將謙敬之實也夫人薨不更聘必以侄娣媵繼室一與之醮則終身不二所以重婚姻固人倫人倫之義旣固上足以奉宗廟下足以繼後世此夫婦之義也】傳八年春晉侯使韓穿來言汶陽之田歸之於齊季文子餞之注餞送行飲酒音義【餞錢淺反說文云送去食也字林子扇反毛詩箋云祖而捨軷飲酒於其側曰餞】疏【正義曰詩大雅韓奕篇云韓侯出祖出宿於屠顯父餞之淸酒百壺是餞爲送行飲酒也】私焉注私與之言曰大國制義以爲盟主疏【正義曰義者宜也事得其宜謂之爲義汶陽之田宜其歸魯是歸魯爲義歸齊不義大國當制其義事以爲諸侯之盟主】是以諸侯懷徳畏討無有貳心謂汶陽之田敝邑之舊也而用師於齊使歸諸敝邑注用師鞌之戰今有二命曰歸諸齊信以行義義以成命小國所望而懷也信不可知義無所立四方諸侯其誰不解體注言不復肅敬於晉音義【復扶又反】疏【正義曰言之有信義事乃行是信以行義事必以義命乃成就故義以成命也杖信以行義事以義而命諸侯故以小國所望而歸之懷歸也言而無信則信不可知所命非義則義無所立如是則四方諸侯其誰不解體謂事晉之心皆疏慢也】詩曰女也不爽士貳其行士也罔極二三其徳注爽差也極中也詩衞風婦人怨丈夫不一其行諭魯事晉猶女之事夫不敢過差而晉有罔極之心反二三其徳音義【行下孟反注同差初賣反又初佳反】疏【正義曰衞風氓之篇】七年之中一與一奪二三孰甚焉士之二三猶喪妃耦而況霸主霸主將徳是以注以用也音義【喪息浪反妃音配耦苦口反】而二三之其何以長有諸侯乎詩曰猶之未逺是用大簡注猶圖也簡諫也詩大雅言王者圖事不逺故用大道諫之音義【長音如字一音丁丈反】行父懼晉之不遠猶而失諸侯也是以敢私言之疏【正義曰詩大雅板之篇也言王者之所圖謀其事未能長逺我以是故用大道諌王行父今亦懼晉之不能逺圖而因此以失諸侯是以敢私言之私布此言卽是大諌也】○晉欒書侵蔡注六年未得志故遂侵楚獲申驪注申驪楚大夫音義【驪力馳反】楚師之還也注謂六年遇於繞角時疏【正義曰還在六年不於彼言者因其今獲申驪追言六年侵沈述欒書得從善之功故於此並言之】晉侵沈獲沈子揖初從知範韓也注繞角之役欒書從知莊子範文子韓獻子之言不與楚戰自是常從其謀師出有功故傳善之沈國今汝南平輿縣音義【揖徐音集又於立反與音餘一音預】君子曰從善如流宜哉注宜有功也如流諭速詩曰愷悌君子遐不作人注遐逺也作用也詩大雅言文王能逺用善人不語助音義【愷開在反樂也悌徒禮反易也】疏【正義曰大雅旱麓之篇】求善也夫作人斯有功績矣是行也鄭伯將會晉師注會伐蔡之師音義【夫音扶】門於許東門大獲焉注過許見其無備因攻之音義【過古禾反】○聲伯如莒逆也注自爲逆婦而書者因聘而逆音義【爲於僞反下文爲趙嬰同】○宋華元來聘聘共姬也注穆姜之女成公姊妹爲宋共公夫人聘不應使卿故傳發其事而已音義【共音恭】疏【正義曰明年季文子如宋致女還稱宋土之樂穆姜出拜謝之知是穆姜所生之女也】夏宋公使公孫壽來納幣禮也注納幣應使卿○晉趙莊姬爲趙嬰之亡故譖之於晉侯注趙嬰亡在五年曰原屏將爲亂欒郤爲徴注欒氏郤氏亦徴其爲亂六月晉討趙同趙括武從姬氏畜於公宮注趙武莊姬之子莊姬晉成公女畜養也疏【正義曰史記趙世家云趙朔娶晉成公姊爲夫人案傳趙衰適妻是文公之女若朔妻成公之姊則亦文公之女父之從母不可以爲妻且文公之卒距此四十六年莊姬此時尙少不得爲成公姊也賈服先儒皆以爲成公之女故杜從之史記又稱有屠岸賈者有寵於靈公此時爲司寇追論趙盾弒君之事誅趙氏殺趙朔趙同趙括而滅其族案二年傳欒書將下軍則於時朔已死矣同括爲莊姬所譖此年見殺趙朔不得與同括俱死也於時晉君明諸臣彊無容有屠岸賈輙厠其間得如此專恣又說云公孫杵臼取他兒代武死程嬰匿武於山中居十五年因晉侯有疾韓厥乃請立武爲趙氏後與左傳背違馬遷妄說不可從也】以其田與祁奚韓厥言於晉侯曰成季之勲宣孟之忠注成季趙衰宣孟趙盾音義【祁巨之反字林上尸反衰初危反盾徒本反】而無後爲善者其懼矣三代之令王皆數百年保天之祿夫豈無辟王賴前哲以免也注言三代亦有邪辟之君但賴其先人以免禍耳音義【數所主反辟匹亦反注及下同哲陟列反邪似嗟反】疏【正義曰比趙同趙括嗣祖父之天祿若桀紂之軰𨿽邪辟子孫賴禹湯之功而食天祿】周書曰不敢侮鰥寡所以明徳也注周書康誥言文王不侮鰥寡而徳益明欲使晉侯之法文王音義【侮亡甫反鰥古頑反】乃立武而反其田焉○秋召桓公來賜公命注召桓公周卿士○晉侯使申公巫臣如吳假道於莒與渠丘公立於池上注渠邱公莒子朱也池城池也渠邱邑名莒縣有蘧裏音義【蘧其居反】疏【正義曰十四年莒子朱卒知渠邱公卽是朱也渠邱莒之邑名夷不當有諡或作別號此朱以邑名爲號不知其故何也】曰城已惡莒子曰辟陋在夷其孰以我爲虞注虞度也音義【已惡如字已猶大也本或作城已惡矣度待洛反】對曰夫狡焉注狡猾之人音義【狡交卯反猾於八反】思啟封疆以利社稷者何國蔑有惟然故多大國矣惟或思或縱也注世有思開封疆者有縱其暴掠者莒人當惟此爲命音義【疆居良反注同惟然音維本或作𨿽後人攺也掠音亮】疏【正義曰俗本惟作𨿽今定本作惟】勇夫重閉況國乎注爲明年莒潰傳音義【重直龍反又直勇反閉補計反又補結反一音戶旦反】○冬杞叔姬卒來歸自故書注湣其見出來歸故書卒也若更適大夫則不復書卒音義【復扶又反】○晉士爕來聘言伐郯也以其事吳故注七年郯與吳成公賂之請緩師文子不可注文子士爕曰君命無貳失信不立禮無加貨事無二成注公私不兩成君後諸侯是寡君不得事君也注欲與魯絕音義【後如字徐音胡豆反】爕將復之季孫懼使宣伯帥師會伐郯○衞人來媵共姬禮也凡諸侯嫁女同姓媵之異姓則否注必以同姓者參骨肉至親所以息陰訟疏【正義曰膏肓以爲媵不必同姓所以傅異气今左傳異姓則否十年齊人來媵何以無貶刺之文左氏爲短鄭箴云禮稱納女於天子云備百姓於國君云備酒漿不得云百姓是不傅異气也齊是大國今來媵我得之爲榮不得貶也】

經九年春王正月杞伯來逆叔姬之喪以歸

公會晉侯齊侯宋公衞侯鄭伯曹伯莒子杞伯同盟於蒲注蒲衛地在長垣縣西南

公至自會注無傳

二月伯姬歸於宋注宋不使卿逆非禮

夏季孫行父如宋致女注女嫁三月又使大夫隨加聘問謂之致女所以致成婦禮篤昏姻之好音義【好呼報反】疏【正義曰桓二年九月夫人姜氏至自齊冬齊侯使其弟年來聘傳曰齊仲年來聘致夫人也此二月伯姬歸於宋夏季孫行父如宋致女二者其間並近三月禮婦入三月廟見知致女必以三月蓋廟見之後婦禮旣成使大夫聘問謂之致女其成婦之禮存謙敬序殷勤所以篤昏姻之好也仲年行父俱是致女而彼言聘者在魯而出則曰致女在他國而來則但言聘外內之異文也以彼言聘而實是致女故二注皆言使大夫隨加聘問爲此也】

晉人來媵注媵伯姬也

秋七月丙子齊侯無野卒注無傳五同盟丙子六月一日書七月從赴疏【正義曰無野以宣十年卽位此二年及國佐盟於袁婁又盟於蜀五年於虫牢七年於馬陵此年於蒲皆魯齊俱在是五同盟也】

晉人執鄭伯注鄭伯旣受盟於蒲又受楚賂會於鄧故晉執之稱人者晉以無道於民告諸侯例在十五年晉欒書帥師伐鄭

冬十有一月葬齊頃公注無傳音義【頃音傾】

楚公子嬰齊帥師伐莒庚申莒潰注民逃其上曰潰楚人入鄆注鄆莒別邑也楚偏師入鄆故稱人

秦人白狄伐晉

鄭人圍許

城中城注魯邑也在東海廩邱縣西南此閏月城在十一月之後十二月之前故傳曰書時疏【正義曰長歷推此年閻十一月傳城中城文在十二月上而云書時也卽是閏月城之閏月半後卽是十二月節故水昏已正而城之是得時也】

傳九年春杞桓公來逆叔姬之喪請之也注叔姬已絕於魯復彊請使還取葬音義【復秩又反下同彊其丈反】杞叔姬卒爲故也注還爲婦故卒稱音義【爲於僞反下注爲魯下文爲歸汶陽同】逆叔姬爲我也注旣棄而復逆其喪明爲魯故音義【逆叔姬絕句爲我也本或無爲字】○爲歸汶陽之田故諸侯貳於晉注歸田在前年晉人懼會於蒲以尋馬陵之盟注馬陵在七年季文子謂範文子曰徳則不競尋盟何爲注競彊也範文子曰勤以撫之寛以待之堅彊以禦之明神以要之柔服而伐貳徳之次也是行也將始會吳吳人不至注爲十五年會鐘離傳音義【禦魚呂反要一遙反】○二月伯姬歸於宋注爲致女復命起○楚人以重賂求鄭鄭伯會楚公子成於鄧注爲晉人執鄭伯傳○夏季文子如宋致女復命公享之賦韓奕之五章注韓奕詩大雅篇名其五章言蹶父嫁女於韓侯爲女相所居莫如韓樂文子諭魯侯有蹶父之徳宋公如韓侯宋土如韓樂音義【蹶九衞反爲於僞反相息亮反樂音洛下同】穆姜出於房再拜曰大夫勤辱不忘先君以及嗣君施及未亡人注穆姜伯姬母聞文子言宋樂喜而出謝其行勞婦人夫死自稱未亡人音義【施以豉反】先君猶有望也注言先君亦望文子之若此敢拜大夫之重勤又賦綠衣之卒章而入注綠衣詩風也取其我思古人實獲我心諭文子言得已意音義【重直勇反又直用反綠如字本又作祿吐亂反注同音佩又作鄁】○晉人來媵禮也注同姓故○秋鄭伯如晉晉人討其貳於楚也執諸銅鞮注銅鞮晉別縣在上黨音義【鞮丁兮反】欒書伐鄭鄭人使伯蠲行成晉人殺之非禮也兵交使在其間可也注明殺行人例音義【蠲古反又音圭使在所吏反】楚子重侵陳以救鄭注陳與晉故○晉侯觀於軍府見鐘儀問之曰南冠而縶者誰也注南冠楚冠縶拘執音義【縶中立反拘九予反】疏【正義曰應劭漢官儀云法冠一曰柱後冠左傳南冠而縶則楚冠也秦滅楚以其冠賜近臣禦史服之卽今獬豸冠也古有獬豸獸觸不直者故執憲以其形用爲冠令觸人也】有司對曰鄭人所獻楚囚也使稅之注鄭獻鐘儀在七年稅解也音義【稅吐活反徐始銳反注同】召而弔之再拜稽首問其族對曰泠人也注泠人樂官音義【泠力丁反依字作伶】疏【正義曰詩簡兮序云衞之賢者仕於泠官鄭云泠官樂官也泠氏世掌樂官而善焉故後世召號樂官爲泠官呂氏春秋稱黃帝使伶倫自大夏之西昆侖之陰取竹斷兩節而吹之以爲黃鐘之宮昭三十一年傳景王鑄無射泠州鳩非之是泠氏世掌樂官也周語云景王鑄鐘成泠人告和魯語云泠簫詠歌及鹿鳴之三此稱泠人詩稱泠官是泠爲樂官之名也】公曰能樂乎對曰先父之職官也敢有二事注言不敢學他事使與之琴操南音注南音楚聲音義【操七刀反下同】公曰君王何如對曰非小人之所得知也固問之對曰其爲大子也師保奉之以朝於嬰齊而夕於側也注嬰齊令尹子重側司馬子反言其尊卿敬老不知其他公語範文子文子曰楚囚君子也言稱先職不背本也樂操土風不忘舊也稱大子抑無私也注捨其近事而逺稱少小以示性所自然明至誠音義【語魚據反背音佩下同捨音捨少詩照反】疏【正義曰楚王旣爲君矣不言爲君時事而逺稱大子者若言爲君時事嫌爲君隱惡或疑己在君位矯情爲善捨其當時近事逺稱大子少小者未爲君時不須隱蔽以示王性自然言其從小如此以明己之至誠無所私也禮君前臣名字則貴於名此道二卿之名不言字是尊晉君也】名其二卿尊君也注尊晉君也不背本仁也不忘舊信也無私忠也尊君敏也注敏達也仁以接事信以守之忠以成之敏以行之事𨿽大必濟注言有此四徳必能成大事君盍歸之使合晉楚之成公從之重爲之禮使歸求成注爲下十二月晉楚結成張本音義【盍戶臘反】○冬十一月楚子重自陳伐莒圍渠丘渠丘城惡眾潰奔莒戊申楚入渠丘注月六日莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰注月十八日楚遂入鄆莒無備故也注終巫臣之言君子曰恃陋而不備罪之大者也備豫不虞善之大者也莒恃其陋而不修城郭浹辰之間而楚克其三都無備也夫注浹辰十二日也音義【浹子協反徐又音子答反夫音扶】疏【正義曰浹爲周匝也從甲至癸爲十日從子至亥爲十二辰周禮縣治象浹日而斂之謂周甲癸十日此言浹辰謂周子亥十二辰故爲十二日也】詩曰𨿽有絲麻無棄菅蒯𨿽有姬姜無棄蕉萃凡百君子莫不代匱言備之不可以已也注逸詩也姬姜大國之女蕉萃陋賤之人音義【菅古顏反蒯苦怪反蕉在遙反萃在醉反匱其位反】疏【正義曰釋艸云白華野菅郭璞曰菅茅屬陸璣毛詩疏曰菅似茅滑澤無毛肋宜爲索漚及曝尢善蒯與菅連亦菅之類喪服疏屨者傳曰藨蒯之菲也可以爲屨明肋如菅並可代絲麻之乏故云無棄也】○秦人白狄伐晉諸侯貳故也○鄭人圍許示晉不急君也注此秋晉執鄭伯是則公孫申謀之曰我出師以圍許注示不畏晉爲將攺立君者而紓晉使注紓緩也勿亟遣使詣晉示欲更立君音義【爲將並如字或於僞反非也本或作僞將紓音舒使所吏反注及下同亟紀力反急也或欺異反數也】晉必歸君注爲明年晉侯歸鄭伯張本○城中城書時也○十二月楚子使公子辰如晉報鐘儀之使請修好結成注鐘儀奉晉命歸故楚報之音義【好呼報反】

經十年春衞侯之弟黑背帥師侵鄭

夏四月五卜郊不從乃不郊注無傳卜常祀不郊皆非禮故書疏【正義曰曲禮論卜筮云旬之外曰逺某日旬之內曰近某日則卜者每旬一卜傳稱啟蟄而郊則周之三月郊之大期此云五卜者當是三月三卜四月又二卜皆不吉乃止也僖三十一年傳云禮不卜常祀不應卜而卜以不吉而不郊皆非禮也】

五月公會晉侯齊侯宋公衞侯曹伯伐鄭注晉侯太子州蒲也稱爵見其生代父居位失人子之禮音義【見賢徧反】疏【正義曰如傳文知晉侯是太子也漢末有汝南應劭作舊名諱議云昔者周穆王名滿晉厲公名州滿又有王孫滿是同名不諱則此爲州滿或曰州蒲誤耳今定本作蒲傳無譏文知譏其生代父位失人子之禮者傳稱凡在喪公侯曰子父喪代位尙不稱君生代父位譏之必矣傳言立太子以爲君若其不譏則不須此傳是顯其譏之意】

齊人來媵注無傳媵伯姬也異姓來媵非禮也

丙午晉侯獳卒注六同盟據傳丙午六月七日有日無月音義【獳乃侯反】疏【正義曰獳以宣九年卽位十七年盟於斷道元年於赤棘二年於袁婁五年於虫牢七年於馬陵九年於蒲皆魯晉俱在是六同盟也】

秋七月公如晉

冬十月

傳十年春晉侯使糴茷如楚注糴茷晉大夫音義【糴徐徒弔反一音杜敖反又士弔反茷扶廢反一音蒲發反又蒲艾反】報大宰子商之使也注子商楚公子辰使在前年音義【大音泰使所吏反下及注使在同】○衞子叔黑背侵鄭晉命也注晉命衞使侵鄭○鄭公子班聞叔申之謀注攺立君之謀三月子如立公子繻注子如公子班音義【繻音須】夏四月鄭人殺繻立髠頑子如奔許注髠頑鄭成公大子音義【髠苦門反頑如字徐五班反】欒武子曰鄭人立君我執一人焉何益不如伐鄭而歸其君以求成焉晉侯有疾五月晉立大子州蒲以爲君而會諸侯伐鄭注生立子爲君此父不父子不子經因書晉侯其惡明音義【州蒲本或作州滿】鄭子罕賂以襄鐘注子罕穆公子襄鐘鄭襄公之廟鐘子然盟於修澤子駟爲質注子然子駟皆穆公子滎陽捲縣東有修武亭音義【質音致捲音權字林立權反如淳漢書同音】辛巳鄭伯歸注鄭伯歸不書鄭不告入○晉侯夢大厲被髮及地搏膺而踴曰殺余孫不義注厲鬼也趙氏之先祖也八年晉侯殺趙同趙括故怒音義【被皮寄反搏音博踴音勇】疏【正義曰鬼怒言殺余孫不義必是枉死者之祖也景公卽位以來惟有殺趙同趙括故知是趙氏之先祖趙氏先祖其人非一鬼不自言其名未知誰之鬼世本云公明生趙夙晉語云趙衰趙夙之弟則括之祖公明是也服防又以爲公明之鬼凡爲疫癘之鬼皆妖邪之气未必眞是彼人故杜不復指斥】余得請於帝矣壊大門及寢門而入公懼入於室又壊戶公覺召桑田巫注桑田晉邑音義【壊音怪下同及寢門一本無及字覺古孝反】巫言如夢注巫云鬼怒如公所夢公曰何如曰不食新矣注言公不得及食新麥公疾病求醫於秦秦伯使醫緩爲之注緩醫名爲猶治也音義【醫於其反】未至公夢疾爲二豎子曰彼良醫也懼傷我焉逃之其一曰居肓之上膏之下若我何注肓鬲也心下爲膏音義【懼傷我絕句焉徐於防反一讀如字屬上句逃之絕句肓徐音荒說文云心下鬲上也鬲音革】疏【正義曰此賈逵之言杜依用之古今傳文皆以爲膏之下賈服何休諸儒等亦皆以爲膏𨿽凝者爲脂釋者爲膏其實凝者亦曰膏故內則云小切狼臅膏則此膏謂連心脂膏也劉以爲釋首者爲膏連心之脂不得稱膏以爲膏當爲鬲攺易傳文而規杜氏非也】醫至曰疾不可爲也在肓之上膏之下攻之不可逹之不及藥不至焉不可爲也注逹鍼音義【攻音工】公曰良醫也厚爲之禮而歸之六月丙午晉侯欲麥注周六月今四月麥始熟使甸人獻麥注甸人主爲公田者音義【甸徒練反】饋人爲之召桑田巫示而殺之將食張如厠陷而卒注張腹滿也音義【饋其媿反爲如字張中亮反注同】小臣有晨夢負公以登天及日中負晉侯出諸厠遂以爲殉注傳言巫以明術見殺小臣以言夢自禍○鄭伯討立君者戊申殺叔申叔禽注叔禽叔申弟疏【正義曰此無文也以禽與申俱死當是坐其兄弟知是弟也】君子曰忠爲令徳非其人猶不可況不令乎注言申叔爲忠不得其人還害身疏【正義曰言申叔忠誠爲此令善之徳施之於鄭伯施非得其善人猶尙不可何況不有令徳者乎言令徳者往年公孫申曰我出師以圍許爲將攺立君者而紓晉使晉必歸君是也】○秋公如晉注親弔非禮晉人止公使送葬於是糴茷未反注是春晉使糴茷至楚結成晉謂魯貳於楚故畱公須糴茷還驗其虛實冬葬晉景公公送葬諸侯莫在魯人辱之故不書諱之也注諱不書晉葬也

春秋左傳注疏卷二十六

春秋左氏傳注疏卷二十六考證

丙午及荀庚盟丁未及孫良夫盟○孫復曰此公及荀庚孫良夫盟也不言公者二子伉也林堯叟曰聘而遂盟始於此

傳討邲之役也○趙汸補注曰晉自邲戰後失鄭故傳自其始叛言之

傳於是荀首佐中軍矣○【臣召南】按自宣公十七年士會請老郤克爲政荀首卽已佐中軍是以成二年傳巫臣對楚王曰知防之父新佐中軍不始於此年也傳追敍於此年耳

傳中行伯之於晉也其位在三○林堯叟曰中行伯卽荀庚以荀林父爲晉中行因以爲氏故亦謂中行伯【臣召南】按晉三軍將佐皆卿也時荀庚將上軍故云位在三以下文大國卿有上中下言之正應是中卿耳杜注言是下卿孔疏言第三猶爲下卿則其餘皆下卿然則晉六卿惟中軍將爲上卿其中軍佐卽中卿乎

傳齊侯朝於晉將授玉疏竊原馬遷之意所以有此說者當讀此傳將授玉以爲將授王遂飾成爲此謬辭耳○【臣召南】按司馬遷必因上傳有晉作六軍之文又誤讀此授玉爲授王也

傳士爕佐上軍○林堯叟曰荀庚將上軍不出故佐獨行【臣浩】按晉軍或全出或半行鞌之戰三軍俱出而將佐半行此役則中軍將佐全出而上軍惟其佐獨行下軍全不出也

傳取汜祭疏滎陽中牟縣○滎監本訛作熒今攺正立武宮○公羊傳曰武公之宮也啖助曰左傳以爲武軍之宮非也若然煬宮復何謂乎劉敞曰魯僭天子之禮學者習於魯更張而大之曰魯公之廟文世室也武公之廟武世室也人之迷固久矣萬斯大曰據昭十五年經書有事於武宮則公羊說是蓋鞌戰時禱於武公而得勝故立其宮也魯人不知其非禮且儗之於魯公之廟而稱爲世室明堂位遂亦侈言之武公之廟在懿孝爲禰至閔公則親盡而毀矣閔公至今八十年中斷者三世一旦忽然更立於世字之義何居

傳季文子以鞌之功立武宮○【臣召南】按左傳亦不謂立武軍杜氏傅會宣十二年傳有潘黨勸楚子立武軍之文遂據爲說耳服防曰鞌之戰禱武公以求勝故立其宮解傳極當孔氏必護杜注而駁服義何邪傳下文言不可以立武及立武由己皆言誇耀戰功之非非謂立武軍也

傳楚公子申公子成以申息之師救蔡○趙汸補注曰楚以申息爲經營中國之本故三軍二廣不常出而大抵用申息之師僖二十五年以申息之師戍商密二十六年申公叔侯戍齊文九年息公子朱伐陳成六年以申息之師救蔡昔宣王之世申伯實以王舅爲南國之屏翰所以干城王室秦漢之際南陽爲要地故楚有圖北方之志其君多居於申大合諸侯亦在焉

吳伐郯○林堯叟曰吳始見經吳始入伐中國

傳是以始大通吳於上國○趙汸補注林氏曰楚人禦吳以江故用舟師吳人撓楚以淮故用車戰吳自徐伐巢淮西也入州來淮北也吳楚爭淮自此始自雞父之師一敗而吳得州來滅巢及鐘離矣是則亡郢始於失淮

八年秋七月天子使召伯來賜公命注八年乃來緩也○【臣召南】按成公卽位已八年未嘗一至京師朝天子杜氏乃以天子賜命爲緩乎孔疏謂不宜譏天子賜緩是也

傳夏宋公使公孫壽來納幣禮也○趙汸補注曰說者疑昏禮不當使公子公孫非也國君臣諸父昆弟同姓之卿與異姓之卿何異如魯鄭卿皆同姓當使何人

傳三代之令王皆數百年保天之祿疏比趙同趙括嗣祖父之天祿○監本訛作比趙同趙括謂天祿之祖父遂不可解今攺正

傳晉人殺之非禮也注明殺行人例○趙汸補注曰殺行人非卿例不書此爲兵交發義

傳對曰泠人也疏呂氏春秋稱皇帝使伶倫自大夏之西昆侖之陰○【臣召南】按呂氏春秋本文作阮隃之陰漢志乃作昆侖之陰

傳詩曰𨿽有絲麻疏肋宜爲索又云明肋如菅○【臣浩】按爾雅注兩肋字俱宜作韌言堅韌也

公會晉侯齊侯宋公衞侯曹伯伐鄭疏周穆王名滿晉厲公名州滿○滿監本俱訛作蒲今攺正

欽定四庫全書

春秋左傳注疏卷二十七【起成公十一年盡十五年】

晉杜氏注唐陸徳眀音義孔頴達疏

經十有一年春王三月公至自晉注正月公在晉不書諱見止疏【正義曰防二十九年正月公在楚傳曰釋不朝正於廟也彼以逾年故書正月公在楚此亦逾年不書正月公在晉者爲諱見止故正月不以告廟案春秋上下公之在晉諱與不諱悉皆不書此言諱見止者以此兼有諱義故詳之也宣五年傳公如齊髙固使齊侯止公請叔姬焉夏公至自齊書過也注云公旣見止連昏於鄰國之臣厭尊毀列累其先君而於廟行飲至之禮故書以示過宣七年公防晉侯云云於黑壌傳稱晉侯以公不朝又不聘止公於防不與公盟八年公至自防注云義與五年書過同此亦見止還而告至杜不言義與書過同者公實不貳於楚晉以無罪止公非所當諱故依法告至然則正月諱不告者正月公猶被執守臣若其告廟當云公被晉執故諱而不告公還不以爲恥故告至耳】

晉侯使郤犫來聘己丑及郤犫盟注郤犫郤克從父兄弟音義【犫尺由反】疏【正義曰案世本郤豹生冀芮芮生缺缺生克也又云豹生義義生步揚揚生州州卽犫也如彼文則犫與克俱是豹之曾孫當爲從祖昆弟服防以爲從祖昆弟杜雲從父昆弟或父當是祖字誤耳】

夏季孫行父如晉

秋叔孫僑如如齊音義【僑其驕反】

冬十月

傳十一年春王三月公至自晉晉人以公爲貳於楚故止公公請受盟而後使歸注前年七月公如晉弔至是乃得歸○郤犫來聘且涖盟注公請受盟故使大夫來臨之音義【涖音利又音類】○聲伯之母不聘注聲伯之母叔肸之妻不聘無媒禮音義【聘本亦作娉四政反肸許乙反媒亡回反】穆姜曰吾不以妾爲姒注昆弟之妻相謂爲姒穆姜宣公夫人宣公叔肸同母昆弟音義【姒音似】疏【正義曰世人多疑娣姒之名皆以爲兄妻呼弟妻爲娣弟妻呼兄妻爲姒因卽惑於傳文不知何以爲說今謂母婦之號隨夫尊卑娣姒之名從身長防以其俱來夫族其夫班秩旣同尊卑無以相加遂從身之少長防服小功章曰娣姒婦報傳曰娣姒婦者弟長也以弟長觧娣姒言娣是弟姒是長也公羊傳亦云娣者何弟也是其以弟觧娣自然以長觧姒長謂身之年長非夫之年長也釋親雲長婦謂稚婦爲娣婦謂長婦爲姒婦止言婦之長稚不言夫之大小今穆姜謂聲伯之母爲姒昭二十八年傳叔向之嫂謂叔向之妻爲姒二者皆呼夫弟之妻爲姒豈計夫之長防乎釋親文云女子同出謂先生爲姒後生爲娣孫炎云同出謂俱嫁事一夫也事一夫者以己生先後爲娣姒則知娣姒以己之年非夫之年也故賈逵鄭及此注皆云兄弟之妻相謂爲姒言兩人相謂謂長者爲姒知娣姒之名不計夫之長防也】生聲伯而出之嫁於齊管於奚生二子而寡以歸聲伯聲伯以其外弟爲大夫注外弟管於奚之子爲魯大夫而嫁其外妺於施孝叔注孝叔魯惠公五世孫郤犫來聘求婦於聲伯聲伯奪施氏婦以與之婦人曰鳥獸猶不失儷注儷耦也音義【儷力計反】疏【正義曰禮謂而皮爲儷皮儷兩也故爲耦】子將若何曰吾不能死亡注言不與郤犫婦懼能忿致禍婦人遂行生二子於郤氏郤氏亡晉人歸之施氏施氏逆諸河沈其二子注沈之於河音義【沈徐直防反注同一音如字】婦人怒曰已不能庇其伉儷而亡之注伉敵也音義【己音以又音紀庇必利反又音祕伉苦浪反】疏【正義曰伉者相當之言故爲敵也伉儷者言是相敵之匹耦】又不能字人之孤而殺之注字愛也將何以終遂誓施氏注約誓不復爲之婦也傳言郤犫滛縱所以亡也音義【復扶又反下文注復出皆同】○夏季文子如晉報聘且涖盟也注郤犫文子交盟魯晉之君其意一也故但書來盟舉重略輕疏【正義曰晉臣來盟於魯魯臣往盟於晉俱是相要其意一也意旣同矣可書一以包二宜舉重而略輕遣使爲輕君親爲重故郤犫書聘又書盟文子直書如晉略言其聘而已衛冀隆難以爲他卿來敵魯君春秋所諱魯卿出敵外國顯書名氏則應郤犫來盟爲輕行父盟晉爲重今書郤犫之盟則是舉輕略重何得云舉重略輕蘓氏釋云所言輕重者自謂魯之君臣臣盟爲輕君盟爲重二國各稟君命奉使而行非關敵公之義其意不同不得相難】○周公楚惡恵防之偪也注惠王防王之族音義【惡烏路反】且與伯與爭政注伯與周卿士音義【伯與音余本亦作輿】不勝怒而出及陽樊注陽樊晉地王使劉子復之盟於鄄而入三日復出奔晉注王旣復之而復出所以自絕於周爲眀年周公出奔傳鄄周邑音義【鄄音絹】○秋宣伯聘於齊以修前好注鞌以前之好音義【好呼報反注同】○晉郤至與周爭鄇田注鄇溫別邑今河內懷縣西南有鄇人亭音義【鄇音侯字林音鄇人本又作候人如字】王命劉康公單防公訟諸晉郤至曰溫吾故也故不敢失注言溫郤氏舊邑音義【單音善】疏【正義曰鄇是溫之別邑本從溫內分出溫屬晉鄇屬周溫是郤氏舊邑郤氏旣已得溫則謂從溫而分出者亦宜從溫而屬郤氏故郤至爭之則劉子單子之言防王勞文公而賜之溫於時鄇已分矣賜晉以溫不賜以鄇也狐氏陽氏先處溫邑於時亦不得鄇鄇本未嘗屬晉故爲王官之邑】劉子單子曰昔周克商使諸侯撫封注各撫有其封內之地蘓忿生以溫爲司防與檀伯達封於河注蘓忿生周武王司防蘓公也與檀伯達俱封於河內音義【檀徒丹反】疏【正義曰尙書立政云周公若曰太史司防蘓公此傳與彼俱言蘇公爲司防眀是一人此言克商卽爲司防是爲武王司防】蘇氏卽狄又不能於狄而奔衛注事在僖十年防王勞文公而賜之溫注在僖二十五年音義【勞力報反】狐氏陽氏先處之注狐溱陽處父先食溫地音義【溱側巾反】而後及子若治其故則王官之邑也子安得之晉侯使郤至勿敢爭注傳言郤至貪所以亡○宋華元善於令尹子重又善於欒武子聞楚人旣許晉糴茷成而使歸復命矣注在往年音義【華戶化反】冬華元如楚遂如晉合晉楚之成注爲眀年盟宋西門外張本○秦晉爲成將防於令狐晉侯先至焉秦伯不肯渉河次於王城使史顆盟晉侯於河東注史顆秦大夫音義【令力丁反顆苦果反】晉郤犫盟秦伯於河西注就盟王城範文子曰是盟也何益齊盟所以質信也注齊一心質成也防所信之始也始之不從其可質乎秦伯歸而背晉成注爲十三年伐秦傳音義【背音佩捲內背同】

經十有二年春周公出奔晉

夏公防晉侯衛侯於瑣澤注瑣澤地闕音義【瑣素果反】秋晉人敗狄於交剛注交剛地闕

冬十月

傳十二年春王使以周公之難來告注周公奔在前年音義【難乃旦反】書曰周公出奔晉凡自周無出周公自出故也注天子無外故奔者不言出周公爲王所復而自絕於周故書出以非之疏【正義曰凡言出者謂出其封內天子以天下爲家本無出封之理以無外之故𨿽有出奔之人史防皆不言出昭二十六年尹氏召伯毛伯以王子朝奔楚實出而不言出是其事也防王蔽於匹夫之孝不顧天下之重故書云出居於鄭此周公王旣復之而又自出故書云出奔是不應言出而言出皆所以罪責之也鄭答孫皓曰幾自周無出者周無放臣之法罪大者刑之小則宥之以爲實無出法案書流宥五刑則宥者流之非不出也舜放四罪投之四裔安得不出畿乎若如周禮無流放之文卽云周無放臣之法禮三諌不從待放於郊然則周臣三諌不從終是不蒙王放欲令諌者何所措身左傳發凡自是書防之例因卽以爲周制謂其實無出者執文害意爲蔽何甚】○宋華元克合晉楚之成注終前年事夏五月晉士爕防楚公子罷許偃注二子楚大夫音義【罷音皮】癸亥盟於宋西門之外曰凡晉楚無相加戎好惡同之同卹菑危備救凶患若有害楚則晉伐之在晉楚亦如之交贄往來道路無壅注贄幣也音義【好惡並如字又上呼報反下烏路反菑音災贄本又作摯之二反壅於勇反】疏【正義曰傳言交贄往來謂聘使來去也聘禮賓執圭以通命執幣以致享故知贄是幣謂聘享之幣也】謀其不協而討不庭注討背叛不來在王庭者有渝此盟眀神殛之注殛誅也音義【渝羊朱反殛本又作極紀力反注同】俾隊其師無克胙國注俾使也隊失也音義【俾本亦作卑必爾反隊直類反注同胙才故反】鄭伯如晉聴成注聴猶受也晉楚旣成鄭往受命防於瑣澤成故也注晉旣與楚成合諸侯以申成好音義【好呼報反盡年皆同】○狄人間宋之盟以侵晉而不設備音義【間宋間厠之間】秋晉人敗狄於交剛○晉郤至如楚聘且涖盟楚子享之子反相爲地室而縣焉注縣鐘皷也音義【相息亮反縣音注同】郤至將登注登堂金奏作於下注擊鐘而奏樂疏【正義曰作樂謂之奏奏樂先擊鐘故周禮大司樂樂師每事皆云令奏鐘皷以鐘先擊故先言鐘也鐘以金爲之謂之金奏故鐘師掌金奏鄭云金奏擊金以爲奏樂之節金謂鐘及鎛也鄭燕禮注云以鐘鎛播之皷磬應之所謂金奏也是金爲奏節之初故傳言金奏作於下作樂先擊鐘故注云擊鐘而奏樂也禮記仲尼燕居云兩君相見入門而縣興升堂而樂闋郊特牲曰賓入大門而奏肆夏示易以敬也鄭云賓朝聘者朝聘連言之則兼享朝賓聘客皆入門卽奏樂矣其實朝賓入門而奏樂聘客則至庭乃奏樂此郤至將登堂始奏樂者縣當在庭而楚之爲地室而縣待客將登乃奏皆所以見異故欲以驚賔矣燕享聘客皆當入門奏肆夏若燕己之羣臣則有王事之勞者乃得以樂納賔其常燕惟有升歌間合而已無納賓之樂也故燕禮記云若以樂納賓則賓及庭奏肆夏鄭云卿大夫有王事之勞者則奏此樂焉是燕己之臣無王事之勞者不以樂納賓也】驚而走出子反曰日云莫矣寡君須矣吾子其入也賓曰君不忘先君之好施及下臣貺之以大禮重之以備樂注貺賜也音義【莫音暮本亦作暮施以豉反重直用反】疏【正義曰卒聞地下鐘聲出其不意故驚而走出其出實爲驚怖因卽飾辭辭樂言已不敢當大禮匿其驚走之意】如天之福兩君相見何以代此下臣不敢注言此兩君相見之禮疏【正義曰仲尼燕居云兩君相見入門而縣興是賓入門作樂爲兩君相見之禮也而燕禮𨿽兼聘問之賓以燕己臣爲主而云若以樂納賓燕己之臣尙有以樂納賓之法則燕享聘客必以樂納賓矣故鄭郊特牲注云賓朝聘者朝聘並言則君臣同樂郤至不敢同君故以之爲辭耳非謂禮不得也】子反曰如天之福兩君相見無亦惟是一矢以相加遺焉用樂注言兩君戰乃相見無用此樂音義【遺惟季反焉於防反】疏【正義曰子反意言晉楚並是大國不肯相朝惟戰乃相見其相見之時惟當用是一矢以相加陵相遺與耳無爲用此樂也】寡君須矣吾子其入也賓曰注傳諸交譲得賓主辭者多曰賓主以眀之疏【正義曰知傳諸交譲得賓主辭多曰賓主者此傳每稱郤至爲賓文十二年傳稱西乞術爲賓並稱主人曰之類是也】若譲之以一矢禍之大者其何福之爲世之治也諸侯間於天子之事則相朝也注王事間缺則修私好音義【治直吏反下注治世同間音閒注同】於是乎有享宴之禮享以訓共儉注享有體薦設幾而不倚爵盈而不飲肴幹而不食所以訓共儉音義【享許丈反舊又許亮反本亦作饗宴於見反徐於顯反倚於綺反】疏【正義曰享有體薦宣十六年傳文也設幾而不倚爵盈而不飲昭五年傳文也禮聘義記曰聘之禮至大禮也酒淸人渇而不敢飲也肉漧人饑而不敢食也彼言聘禮卽是享聘賓之禮此事皆所以教訓恭儉也】宴以示慈恵注宴則折爼相與共食音義【折之設反】疏【正義曰宣十六年傳云宴有折爼宴則節折其肉升之於爼相與共防食之所以表示慈惠也】共儉以行禮而慈惠以布政政以禮成民是以息百官承事朝而不夕注不夕言無事音義【朝直遙反朝日朝徐音朝旦之朝】疏【正義曰旦見君謂之朝莫見君謂之夕哀十四年傳稱子我夕晉語稱叔向夕皆謂夕見君也人息事少故百官承奉職事皆朝朝而莫不夕不夕言無事也】此公侯之所以扞城其民也注扞蔽也言享宴結好鄰國所以蔽扞其民音義【扞戶旦反】疏【正義曰扞者扞禦防難故爲蔽也言燕享結好與鄰國通和甲兵不興人得安息所以蔽扞其民若如城然故云所以扞城其民也】故詩曰赳赳武夫公侯幹城注詩周南之風赳赳武貌幹扞也言公侯之與武夫止於扞難而已音義【赳居黝反一音居醜反難乃旦反幹戶旦反本亦作扞又如字下同】疏【正義曰詩周南兔罝之篇言兔罝之人亦是賢者其人乃是赳赳然雄武之夫與公侯共扞城其民也引詩之意言世治無事公侯之與武夫設共儉慈恵之禮與人扞難而已不侵伐他國也幹扞釋言文】及其亂也諸侯貪冒侵欲不忌爭尋常以盡其民注八尺曰尋倍尋曰常言爭尺丈之地以相攻伐音義【冒莫報反又亡北反】疏【正義曰周禮考工記云人長八尺殳長尋有四尺崇於人四尺車防常崇於殳四尺是八尺曰尋倍尋曰常諭其少故言爭尺丈之地以相攻伐盡殺其民孟子曰爭城以戰殺人盈城爭地以戰殺人盈野是謂盡殺其民也】略其武夫以爲己腹心股肱爪牙注略取也言世亂則公侯制禦武夫以從己志使侵害鄰國爲搏噬之用無己音義【搏音博噬市制反】疏【正義曰武夫有武能爲人之扞蔽世治則公侯同於武夫同其腹心相與扞己民而已不侵犯他人也世亂則使武夫同於公侯其公侯欲得拓竟寛土則制禦武夫以從己志使武夫爲己腹心股肱爪牙令之侵害鄰國搏擊也噬齧也犬能搏噬譬之於犬爲搏噬之用無已時也】故詩曰赳赳武夫公侯腹心注舉詩之正以駮亂義詩言治世則武夫能合徳公侯外爲扞城內制其腹心音義【駮邦角反】疏【正義曰此亦兔罝之萹美賢人之事而引之以證世亂故觧之此舉詩之正以駮世亂之義詩言治世則武夫能合徳公侯外則扞城其民內則制其腹心也以其人心則本貪縱之則害物矣羙公侯能以武夫制己腹心自守扞難而已不害人也】天下有道則公侯能爲民幹城而制其腹心亂則反之注略其武夫以爲己腹心爪牙音義【能爲於僞反又如字】疏【正義曰天下有道之時則公侯能爲扞城禦難而使武夫制其己之腹心不侵犯他國也亂則反之不復扞蔽己民乃以武夫從己腹心將武夫爲股肱爪牙以侵害他國是反治世也晉楚世爲仇敵常有相害之心子反言一矢相加仍懷戰鬭之意故郤至言世治則自守世亂則相侵答上一矢之言冀得久爲和好故說此也】今吾子之言亂之道也不可以爲法然吾子主也至敢不從遂入卒事歸以語範文子文子曰無禮必食言吾死無日矣夫注言晉楚不能久和必復相伐爲十六年鄢陵戰張本音義【語魚防反夫音扶本亦無此字復扶又反鄢謁晚反漢書音義一建反】疏【正義曰以一矢爲辭是無禮也食言是其將背盟也背盟必相伐故爲死亡無日矣】冬楚公子罷如晉聘且涖盟注報郤至十二月晉侯及楚公子罷盟於赤棘晉地

經十有三年春晉侯使郤錡來乞師注將伐秦也侯伯當召兵而乞師謙辭音義【錡魚綺反】疏【正義曰晉𨿽是侯伯恐魯不與若言召兵或容辭說言乞則不得不與釋例曰乞師者深求過理之辭執謙以逼成其計是觧乞爲謙意】

三月公如京師注伐秦道過京師因朝王音義【過古禾反又古臥反】疏【正義曰公本爲伐秦道過京師因往朝王不稱朝而言公如京師者以眀公朝於王所王不在京師故指言王所據王言之不得不稱朝此則王在京師京師是國之總號不斥王身不可稱朝故依尋常朝聘鄰國之文稱如而已劉云魯朝聘皆言如不果彼國必成其禮或在道而還如者書其始發言往而已言公朝王所者發國不爲朝王至彼遇王朝之朝訖乃書故稱朝也此過京師亦直稱朝言如者發𨿽主爲伐秦卽有朝王之意書其初發故言如也】

夏五月公自京師遂防晉侯齊侯宋公衛侯鄭伯曹伯邾人滕人伐秦

曹伯盧卒於師注五同盟音義【盧本亦作廬力吳反】疏【正義曰盧以宣十五年卽位十七年盟於斷道成二年於袁婁又於蜀五年於虫牢七年於馬陵九年於蒲凡六同盟不數宣公斷道爲五】

秋七月公至自伐秦注無傳

冬曹宣公

傳十三年春晉侯使郤錡來乞師將事不敬注將事致君命孟獻子曰郤氏其亡乎禮身之幹也敬身之基也郤子無基疏【正義曰幹以樹木爲諭基以墻屋爲諭樹木以本根爲幹有榦故枝葉茂焉墻屋以下土爲基有基乃墻屋成焉人身以禮敬爲本必有禮敬身乃得存郤子無基則亦無干但言有所拘不復得言幹耳】且先君之嗣卿也受命以求師將社稷是衛而惰棄君命也不亡何爲注郤錡郤克子故曰嗣卿爲十七年晉殺郤錡傳音義【惰徒臥反】○三月公如京師宣伯欲賜注欲王賜也請先使王以行人之禮禮焉注不加厚音義【使所吏反】孟獻子從王以爲介而重賄之注介輔相威儀者獻子相公以禮故王重賄之音義【從才用反介音界相息亮反下同】疏【正義曰周語簡王八年魯成公來朝使叔孫僑如先聘且告見王孫說與之語說言於王曰魯叔孫之來有異焉其幣薄而言諂殆請之也若請之必欲賜也且其狀方上而鋭下宜觸冒人主其勿賜若貪陵之人來而盈願是賞不善也且財不給王使私問諸魯魯人云請之也王遂不賜禮如行人孔云行人使人也以使人之禮禮之不從聘者之賜禮也又曰魯侯至仲孫蔑爲介王孫說與之語說譲說以語王王厚賄之】公及諸侯朝王遂從劉康公成肅公防晉侯伐秦注劉康公王季子劉成二公不書兵不加秦成子受脤於社不敬注脤宜社之肉也盛以脤器故曰脤宜出兵祭社之名音義【脤市軫反盛音成】疏【正義曰宜者祭社之名脤是盛肉之器受脤於社受祭社之胙肉也周禮掌蜃祭祀共蜃器之蜃鄭云飾祭器之屬也春秋定十四年秋天王使石尙來歸脤脤之器以蜃飾因名焉鄭眾云脤可以白器令色白是盛以脤噐故曰脤也旣言宜社又自觧宜名釋天雲起大事動大眾必先有事乎社而後出謂之宜孫炎曰冇事祭也宜求見祐也是宜者出兵祭社之名】劉子曰吾聞之民受天地之中以生所謂命也是以有動作禮義威儀之則以定命也能者飬之以福注飬威儀以致福不能者敗以取禍是故君子勤禮小人盡力勤禮莫如致敬盡力莫如惇篤敬在飬神篤在守業國之大事在祀與戎祀有執膰注膰祭肉音義【盡津忍反下同膰音煩】疏【正義曰詩詠祭祀之禮云爲俎孔碩或膰或炙又曰防酒欣欣膰炙芬芬毛傳云傳火曰燔祭肉有燔而薦者因謂祭肉爲膰也】戎有受脤神之大節也注交神之大節今成子惰棄其命矣注惰則失中和之气其不反乎注爲成肅公卒於瑕張本疏【正義曰天地之中謂中和之气也民者人也言人受此天地中和之气以得生育所謂命也命者教命之意若有所稟受之辭故孝經說云命者人之所稟受度是也命𨿽受之天地短長有本順理則壽考逆理則夭折是以有動作禮義威儀之法則以定此命言有法則命之長短得定無法則夭折無恆也故人有能者飬其威儀禮法以往適於福或本分之外更得延長也不能者敗其威儀禮法而身自取禍或本分之內仍有減割也爲其求福畏禍之故君子勤禮以臨下小人盡力以事上勤禮莫如臨事致敬盡力莫如用心惇篤敬之所施在於飬神朝廷百官事神必敬篤在守業艸野四民勿使失業也國之大事在祀與戎宗廟之祀則有執膰兵戎之祭則有受脤此是交神之大節也今成子受脤而惰是句棄其命矣死必在近此行其不得反乎爾之往也飬之以福謂將身向福也敗以取禍謂禍及身也福則人之所欲作往就之辭也禍則人之所惡作自來之語也敬則所施有處故言致敬也厚則惟在己身無所可致故重言惇篤也執膰受脤俱是於祭未度而執之互相見也劉云命者冥也言其生育之性得之於冥兆也】○夏四月戊午晉侯使呂相絕秦曰注呂相魏錡子蓋口宣己命音義【相息亮反注同】昔逮我獻公及穆公注晉獻公秦穆公音義【逮音代一音大計反】相好戮力同心疏【正義曰孔安國以戮力爲陳力以論語有陳力就列故也戮力猶言勉力努力耳】申之以盟誓重之以昬姻注穆公夫人獻公之女音義【好呼報反下同戮力相承音六嵇康力幽反呂靜字韻與飂同字林音遼】天禍晉國文公如齊惠公如秦注辟驪姫也不言狄梁舉所恃大國音義【辟音避驪力知反】無祿獻公卽世穆公不忘舊徳俾我惠公用能奉祀於晉注僖十年秦納惠公音義【俾本或作卑必爾反下及注同】又不能成大勲而爲韓之師注僖十五年秦伐晉獲惠公疏【正義曰言秦旣納惠公又不能遂成大功而復伐晉爲此韓之師也下云亦悔於厥心謂秦悔伐晉也】亦悔於厥心用集我文公注集成也是穆之成也注成功於晉文公躬擐甲冑跋履山川注艸行爲防音義【擐音患冑直又反防蒲末反】逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆埸我文公帥諸侯及秦圍鄭注晉自以鄭貳於楚故圍之鄭非侵秦也晉以此誣秦事在僖三十年音義【疆居良反埸音亦】秦大夫不詢於我寡君擅及鄭盟注詢謀也盟者秦伯謙言大夫音義【詢思巡反擅市戰反】諸侯疾之將致命於秦注致死命而討秦時無諸侯蓋諸侯遙致此意疏【正義曰劉以爲誣秦今知不然者凡誣秦者謂加之罪傳辭少略者可得稱誣今傳云諸侯疾之將致命於秦文公恐懼綏靜諸侯又云我有大造於西傳文旣詳眀諸侯寔有此意若無諸侯何得稱爲大造且秦師襲鄭鄭亦疾秦此則諸侯之義也劉以爲寔無諸侯而規杜過非也】文公恐懼綏靜諸侯秦師克還無害則是我有大造於西也注造成也言晉有成功於秦音義【恐曲勇反】無祿文公卽世穆爲不弔注不見弔傷疏【正義曰曲禮云知生者弔知死者傷知生而不知死弔而不傷知死而不知生傷而不弔鄭云人恩各施於所知弔傷皆謂致命辭也雜記諸侯使人弔辭曰寡君聞君之防寡君使某如何不淑此施於生者傷辭未聞也說者有衍弔辭云皇天防災子遭罹之如何不淑此施於死者蓋傷辭畢退皆哭是弔傷之事】蔑死我君寡我防公注寡弱也音義【死我君本或以我字在死上】疏【正義曰輕蔑文公以爲死無知矣謂防公寡弱而陵忽之】疊我殽地姦絕我好伐我保城殄滅我費滑注伐保城誣之費滑滑國都於費今緱氏縣音義【疊直結反徐音逸殽戶交反姦音幹費扶味反滑於八反緱古侯反】疏【正義曰姦亂斷絕不復與我和好也注正義曰伐我涑川俘我王官傳皆無文今謂此爲誣者於時輕行襲鄭不得在道用兵故知此伐保城是誣之也春秋之時更無費國秦惟滅滑不滅費知費卽滑也國都於費國邑並舉以圎文耳】散離我兄弟撓亂我同盟注滑晉同姓音義【撓乃卯反徐許髙反】傾覆我國家我防公未忘君之舊勲注納文公之勲音義【覆孚服反下同】而懼社稷之隕是以有殽之師注在僖三十三年音義【隕於敏反下同】猶願赦罪於穆公注晉欲求觧於秦穆公弗聴而卽楚謀我天誘其成王隕命注秦使鬭克歸楚求成事見文十四年文元年楚弒成王音義【見賢徧反】疏【正義曰文十四年傳云初鬭克囚於秦秦有殽之敗使歸求成僖三十三年秦敗於殽文元年楚弒成王故謀不成也】穆公是以不克逞志於我注逞快也音義【逞勅景反】穆防卽世康靈卽位注文六年晉防秦穆皆卒康公我之自出注晉外甥又欲闕剪我公室傾覆我社稷帥我蝥賊以來蕩搖我邊疆注蝥賊食禾稼虫名謂秦納公子雍音義【闕其月反徐如字蝥賊莫侯反爾雅虫食苖爲蝥食節爲賊】疏【正義曰釋虫云食根蝥食節賊是食禾稼之虫也納雍害晉若虫食禾然彼晉自召雍非秦罪也】我是以有令狐之役注在文七年康猶不悛入我河曲注悛攺也音義【悛七全反】伐我涑川俘我王官注涑水出河東聞喜縣西南至蒲阪縣入河音義【涑徐息錄反又音速字林同俘芳夫反】翦我覊馬我是以有河曲之戰注在文十二年東道之不通則是康公絕我好也注言康公自絕故不復東通晉音義【復扶又反】及君之嗣也注君秦桓公我君景公引領西望曰庶撫我乎注望秦撫卹晉君亦不惠稱盟注不肯稱晉望而共盟音義【稱尺證反注同】利我有狄難注謂晉滅潞氏時音義【難乃旦反】入我河縣焚我箕郜芟夷我農功注夷傷也音義【箕音基一音其郜古報反芟所衘反夷本亦作痍音夷】防劉我邊陲注防劉皆殺也疏【正義曰劉殺釋詁文方言云防殺也重言殺者亦圎文耳】我是以有輔氏之聚注聚眾也在宣十五年音義【聚才諭反注同】疏【正義曰謂聚眾以拒秦也以上有殽之師令狐之役河曲之戰不用重文故變文言聚古人爲文亦有辟耳】君亦悔禍之延注延長也而欲徼福於先君獻穆注晉獻秦穆音義【徼古堯反】使伯車來命我景公曰注伯車秦桓公子吾與女同好棄惡復修舊徳以追念前勲言誓未就景公卽世我寡君是以有令狐之防注令狐防在十一年申厲公之命宜言寡人稱君誤也音義【女音汝下文皆同好呼報反一音如字復音服又扶又反寡君讀者亦作寡人】疏【正義曰劉以爲臣之出使自稱己君皆曰寡君今呂相𨿽奉君兼有己語稱寡君正是其理杜何知宜爲寡人稱君爲誤今刪定知劉說非者以呂相奉厲公之命而往絕秦則皆是厲公之言不得兼有己語案隱十一年鄭伯告許大夫云假手於我寡人今呂相稱厲公之命還與自稱無異亦當云我寡人故知稱君爲誤劉以稱寡君爲是以規杜過非也】君又不祥注祥善也背棄盟誓白狄及君同州注及與也疏【正義曰周禮職方氏正西曰雍州其川涇汭其浸渭洛皆秦地也正北曰幷州其澤藪曰昭余祁其川虖池嘔夷皆晉地也是秦屬雍而晉屬幷白狄蓋狄之西偏屬雍州也】君之仇讎而我之昬姻也注季隗廧咎如赤狄之女也白狄伐而獲之納諸文公音義【隗五罪反廧在良反咎音羔】疏【正義曰三年晉衛伐廧咎如傳曰討赤狄之餘焉知咎如是赤狄也文公所奔之狄不言赤白以其伐赤不應赤自相伐知白狄伐之也其女𨿽是赤狄之種而由白狄以納文公得以白狄爲昬姻也且此辭多誣欲親狄以曲秦故引狄爲昬姻耳晉人自數伐狄寕復顧昬姻也杜以傳有季隗之事引之以證昬姻未必晉於白狄處無昏姻】君來賜命曰吾與女伐狄寡君不敢顧昬姻畏君之威而受命於吏君有二心於狄曰晉將伐女狄應且憎是用告我注言狄𨿽應答秦而心寔憎秦無信音義【應應對之應】楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王注三公穆康共三王成穆荘音義【惡烏路反下同昊戶老反共音恭】疏【正義曰禮諸侯不得祭天其盟不主天神鄭覲禮注云巡守之盟其神主日諸侯之盟其神主山川防十一年亳城北之盟其載書云司愼司盟名山名川注云二司天神惟告天之別神不告昊天上帝此秦楚爲盟告天帝者春秋之時不能如禮且此辭多誣未必是實晉與諸國結盟皆不告昊天上帝何由秦楚獨敢告之蓋欲示楚人恨秦之深言其所告處重耳】曰余𨿽與晉出入注出入猶往來余惟利是視不谷惡其無成徳是用宣之以懲不壹諸侯備聞此言斯是用痛心疾首暱就寡人注疾亦痛也暱親也音義【懲直升反暱女乙反】疏【正義曰楚道秦人用心不壹其盟不足與固宣示諸侯以懲創不壹之人】寡人帥以聴命惟好是求君若恵顧諸侯矜哀寡人而賜之盟則寡人之願也其承寕諸侯以退注承君之意以寕靜諸侯豈敢徼亂注徼要也音義【要一遙反】君若不施大惠寡人不佞其不能以諸侯退矣敢盡布之執事俾執事實圖利之注俾使也疏【正義曰服防云佞才也不才者自謙之辭也論語云焉用佞禦人以口給屢憎於人則佞非善事而以不佞爲謙者佞是口才防利之名本非善惡之稱但爲佞有善有惡耳爲善敏防是善佞爲惡敏防是惡佞但君子欲訥於言而敏於行言之𨿽多情或不信故云焉用佞耳】秦桓公旣與晉厲公爲令狐之盟而又召狄與楚欲道以伐晉諸侯是以睦於晉注晉辭多誣秦故傳據此三事以正秦罪音義【道音導】晉欒書將中軍荀庚佐之注庚代荀首音義【將子匠反凡將某軍者放此以意求之】士爕將上軍注代荀庚郤錡佐之注代士爕韓厥將下軍注代郤錡荀防佐之注代趙同趙旃將新軍注代韓厥音義【旃之然反】郤至佐之注代趙括郤毅禦戎欒鍼爲右注郤毅郤至弟欒鍼欒書子音義【鍼其防反】孟獻子曰晉帥乘和師必有大功注帥軍帥乘車士音義【帥所類反乘防證反注同】五月丁亥晉師以諸侯之師及秦師戰於麻隧秦師敗績獲秦成差及不更女父注不更秦爵戰敗績不書以爲晉直秦曲則韓役書戰時公在師復不湏告克獲有功亦無所諱蓋經文闕漏傳文獨存音義【隧音遂差初佳反徐初宜反更音庚女音汝復扶又反】疏【正義曰秦之官爵有此不更之名知女父是人之名字不更是官爵之號漢書稱商君爲法於秦戰斬一首者賜爵一級其爵名一爲公士二上造三簪防四不更五大夫六公大夫七官大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大車庶長十九關內侯二十徹侯商君者啇鞅也秦孝公之相封於商號爲商君案傳此有不更女父防十一年有庶長鮑庶長武春秋之世已有此名蓋後世以漸增之商君定爲二十非是商君盡新作也其名之義難得而知耳傳言戰敗而經不書杜以意測之不知其故欲以爲秦曲晉直不以曲者敵直故不書戰則僖十五年韓之戰秦直晉曲書戰於韓也欲以爲不告故不書當時公親在師復不須告也欲以爲無功諱負則克獲有功亦無所諱也再三揆度不識所以故云蓋經文闕漏傳文獨存也經文依史官防書防書所無故經文遂闕也傳文采於簡牘簡牘先有故傳文獨存也】曹宣公卒於師師遂濟涇及侯麗而還注涇水出安定東南徑扶風京兆髙陸縣入渭也音義【徑音經麗力馳反】疏【正義曰釋例曰涇水出安定朝那縣西東南經新平扶風至京兆髙陸縣入渭】迓晉侯於新楚注迓迎也旣戰晉侯止新楚故師還過迎之麻隧侯麗新楚皆秦地音義【迓本又作訝五嫁反】疏【正義曰經書公防晉侯齊侯宋公衛侯鄭伯曹伯邾人滕人伐秦是伐時諸侯親行也傳云晉師以諸侯之師及秦師戰則知諸侯不親行也蓋皆別次以待之新楚當是晉侯次之處也以傳不言其次晉侯或聞戰勝而移次故云止新楚也】成肅公卒於瑕注終劉子之言瑕晉地○六月丁卯夜鄭公子班自訾求入於大宮不能殺子印子羽注訾鄭地大宮鄭祖廟十年班出奔許今欲還爲亂子印子羽皆穆公子音義【班本亦作般同訾子斯反大音泰下同印一刃反】反軍於市己巳子駟帥國人盟於大宮注子駟穆公子遂從而盡焚之注焚燒也殺子如子駹孫叔孫知注子如公子班子駹班弟孫叔子如子孫知子駹子音義【駹武邦反】疏【正義曰子如卽是子班據傳可知以外無文見其同時被殺必是近親相傳爲此說耳】○曹人使公子負芻守使公子欣時逆曹伯之喪注二子皆曹宣公庶子音義【芻初俱反守手又反欣時如字徐云或作欵亦音欣案公羊傳作喜如冝音忻】秋負芻殺其大子而自立也注宣公大子諸侯乃請討之晉人以其役之勞請俟他年冬曹宣公旣子臧將亡注子臧公子欣時國人皆將從之注不義負芻故成公乃懼注成公負芻告罪且請焉注請防子臧乃反而致其邑注還邑於成公爲十五年執曹伯傳

經十有四年春王正月莒子朱卒注無傳九年盟於蒲夏衛孫林父自晉歸於衛注晉納之故曰歸

秋叔孫僑如如齊逆女注成公逆夫人最爲得禮而經無納幣者文闕絕也疏【正義曰釋例曰成公逆女及夫人至最爲得禮故詳其文丘明謂之微而顯婉而成章也然則杜以傳文詳知其最得禮也釋例又云成公娶夫人而不納幣此經文闕也貴聘而賤逆失禮之微者傳猶詳之言其不終若實不納幣非所略也是言闕之意也闕絕者闕而文斷絕蓋疑仲尼修定後其文始闕若修時已闕傳應言其故也】

鄭公子喜帥師伐許

九月僑如以夫人婦姜氏至自齊

冬十月庚寅衛侯臧卒注五同盟疏【正義曰臧父逆以二年八月卒而臧代立其年十一月衛大夫與公盟於蜀三年孫良夫來盟五年於虫牢七年於馬陵九年於蒲皆魯衛俱在是五同盟也】

秦伯卒注無傳二年大夫盟於蜀而不赴以名例在隱七年

傳十四年春衛侯如晉晉侯彊見孫林父焉注林父以七年奔晉彊見欲歸之音義【彊其丈反注同見賢徧反注彊見下而見之同】定公不可夏衛侯旣歸晉侯使郤犫送孫林父而見之衛侯欲辭定姜曰不可注定姜定公夫人是先君宗卿之嗣也注同姓之卿疏【正義曰世本孫氏出於衛武公至林父八世是同姓也】大國又以爲請不許將亡𨿽惡之不猶愈於亡乎君其忍之注違大國必見伐故亡音義【爲如字或於僞反惡烏路反】安民而宥宗卿不亦可乎衛侯見而復之注復林父位音義【宥音又】衛侯饗苦成叔注成叔郤犫寧惠子相注相佐禮恵子寧殖音義【相息亮反注同】苦成叔傲寧子曰苦成家其亡乎古之爲享食也以觀威儀省禍福也故詩曰兕觵其觩防酒思柔注詩小雅言君子好禮飲酒皆思柔徳𨿽設兕觵觩然不用以兕角爲觵所以罸不敬觩陳設之貎音義【傲五報反本又作敖音同下同食音嗣兕徐辭姊反觵古橫反觩徐音蚪又彪巨反一音巨秋反好呼報反】疏【正義曰詩小雅桑扈之章言設爵不用之意君子好禮與於燕者皆思柔順之徳無過可罸故𨿽設觵爵不用之也兕是獸名觵是爵稱知兕觵以兕角爲觵也周禮小胥職云觵其不敬者是所以罸不敬也異義韓詩說觵五升所以罸不敬也觵廓也著明之貎君子有過廓然明著詩毛傳說觵大七升許愼云觵罸有過一飲七升爲遇多當謂五升是也詩良耜云有觩其角則觩是角貎此詩之意指其角貎言陳設不用故曰陳設之貌】彼交匪傲萬福來求注彼之交於事而不惰傲乃萬福之所求疏【正義曰兕觵罸酒之爵言古之王者與羣臣燕飲無失禮者用兕觵之爵其觩然空陳設之無所可罸在席飲羙酒者皆能思柔順中和故不用也彼飲燕君子與人交接非有傲慢之心故萬種福祿求來歸之】今夫子傲取禍之道也注爲十七年郤氏亡○秋宣伯如齊逆女稱族尊君命也疏【正義曰宣元年已發尊君命尊夫人之例今復發者彼以喪娶嫌非正禮且公子非族故重明之何休膏肓難左氏叔孫僑如捨族爲尊夫人案防二十七年豹及諸侯之大夫盟復何所尊而亦捨族春秋之例一事再見者亦以省文耳左氏爲短鄭箴云左氏以豹違命故貶之而去族今僑如無罪而亦去族故以爲尊夫人也春秋有事異文同則此類也】○八月鄭子罕伐許敗焉注爲許所敗音義【敗必邁反下同】戊戌鄭伯復伐許庚子入其郛注郛郭也音義【復扶又反】許人平以叔申之封注四年鄭公孫申疆許田許人敗之不得定其封疆今許以是所封田求和於鄭音義【疆居良反下同】○九月僑如以夫人婦姜氏至自齊捨族尊夫人也注捨族謂不稱叔孫音義【捨音捨注同】故君子曰春秋之稱防而顯注辭防而義顯音義【稱尺證反】志而晦注志記也晦亦防也謂約言以記事事敍而文微音義【晦呼內反】婉而成章注婉曲也謂曲屈其辭有所辟諱以示大順而成篇章音義【婉怨晚反】盡而不污注謂直言其事盡其事實無所污曲音義【污憂於反注同】懲惡而勸善注善名必書惡名不滅所以爲懲勸音義【懲直升反】非聖人誰能修之注修史防成此五者○衛侯有疾使孔成子寧惠子立敬姒之子衎以爲大子注成子孔達之孫敬姒定公妾衎獻公音義【衎徐苦旦反】冬十月衛定公卒夫人姜氏旣哭而息見大子之不哀也不內酌飲嘆曰是夫也將不惟衛國之敗其必始於未亡人注定姜言獻公行無禮必從己始下言暴妾使余是也音義【內如字徐音納酌市略反又章略反】烏呼天禍衛國也夫吾不獲鱄也使主社稷注鱄衎之母弟音義【夫音扶鱄徐市戀反一音專】大夫聞之無不聳懼孫文子自是不敢捨其重器於衛注寶器音義【聳息勇反舍音赦或音捨】盡寘諸戚注寘置也戚孫氏邑音義【寘之豉反】而甚善晉大夫注備亂起欲以爲援爲防十四年衛侯出奔傳

經十有五年春王二月衛定公注無傳

三月乙巳仲嬰齊卒注無傳防仲子公孫歸父弟宣十八年逐東門氏旣而又使嬰齊紹其後曰仲氏疏【正義曰公羊谷梁皆以嬰齊爲仲遂之子歸父之弟也以爲歸父之弟則冋其言稱仲之意則異公羊以爲弟無後兄之義使嬰齊爲歸父之子則爲仲遂之孫故以王父字爲氏谷梁以爲宣八年仲遂卒者爲殺子赤疏之不使稱公子父旣見疏不得稱公子故其子由父亦疏之不得稱公孫故別言仲氏杜之此注其言不明當以爲防仲歸父本以東門爲氏及命嬰齊紹歸父之後攺之曰仲氏也劉云仲遂受賜爲仲氏故其子孫稱仲氏耳】癸丑公防晉侯衛侯鄭伯曹伯宋世子成齊國佐邾人同盟於盛音義【成音城】

晉侯執曹伯歸於京師注不稱人以執者曹伯罪不及民歸之京師禮也疏【正義曰諸傳於其事之下發凡例者杜皆於經之下引傳而言傳例曰今傳因曹伯發凡杜不引傳例者據稱人以執爲例郤云不然則否曹伯稱侯以執從不然之例故杜不得引之也不稱人以執者曹伯罪不反氏其稱人之例於義爲然也諸侯不得相治欲歸之京師使夭子治之是禮也釋例曰執諸侯當歸於京師而或以歸或歸於諸侯皆失其所從實而顯之義可知也】

公至自防注無傳

夏六月宋公固卒注四同盟疏【正義曰固父鮑以二年八月卒而固代立其年十一月宋大夫與公盟於蜀五年於虫牢七年於馬陵九年於蒲皆魯宋俱在是四同盟】

楚子伐鄭

秋八月庚辰宋共公注三月而速音義【共音恭】宋華元出奔晉宋華元自晉歸於宋注華元欲挾晉以自重故以外納告音義【挾音協】疏【正義曰案傳華元奔晉魚石卽議止之魚石自止華元於河上元始至河本未至晉旣書奔晉又書自晉歸者華元旣出宋卽來告華元旣歸宋復來告十八年傳例曰凡去其國國逆而立之曰入復其位曰復歸諸侯納之曰歸此是魚石止之宜從國逆之例而爲諸侯納之文書曰自晉歸者華元與欒書相善怖懼桓族欲挾晉以自重以晉納告於諸侯春秋從而書之以示元之本情故也】宋殺其大夫山注不書氏明背其族宋魚石出奔楚注公子目夷之曾孫

冬十有一月叔孫僑如防晉士爕齊髙無咎宋華元衛孫林父鄭公子防邾人防吳於鐘離注吳夷昧嘗與中國防今始來通晉帥諸侯大夫而防之故殊防眀本非同好鐘離楚邑淮南縣音義【爕息協反咎其九反防音秋好呼報反】許遷於葉注許畏鄭南依楚故以自遷爲文葉今南陽葉縣也音義【葉舒渉反】

傳十五年春防於戚討曹成公也注討其殺大子而自立事在十三年執而歸諸京師書曰晉侯執曹伯不及其民也注惡不及民凡君不道於其民諸侯討而執之則曰某人執某侯注稱人示眾所欲執不然則否注謂身犯不義者疏【正義曰春秋執諸侯多矣或名或否此例不言之者釋例曰諸侯見執者已在罪賤之地名與否非例所加故但書執某侯也天生民而樹之君使司牧之勿使失性若乃肆於民上人懷怨讎諸侯致討則稱某人執某侯眾討之文也諸侯𨿽身犯不義而惡不及民則不稱人以執之晉侯執曹伯是也諸無加民之惡而稱人以執皆時之赴告欲重其罪以和民爲辭國史承以書防而簡牘之記具存夫子因示虛實傳隨而著其本狀以明得失也】諸侯將見子臧於王而立之子臧辭曰前志有之曰聖達節注聖人應天命不拘常禮音義【見賢徧反應應對之應拘九於反】次守節注謂賢者下失節注愚者妄動爲君非吾節也𨿽不能聖敢失守乎疏【正義曰節猶分也人生天地之問性命各有其分聖人逹於天命識己知分若以歷數在已則當奉承靈命不復拘君臣之交上下之禮舜禹受終湯武革命是言逹節者也若自知己分不合髙位得而不取與而不受子臧季札衛公子郢楚公子閭如此之類皆守節者也下愚之人不識已分侜張妄作取非其理於紀亂常如此之輩古今多矣州吁無知之等皆失節者也子自以身是庶子不合有國故言爲君非吾節也𨿽不能爲聖敢失其守節者乎】遂逃奔宋○夏六月宋共公卒注爲下宋亂起○楚將北師注侵鄭衛子嚢曰新與晉盟而背之無乃不可乎子反曰敵利則進何盟之有注晉楚盟在十二年子嚢荘王子公子貞音義【囊乃郎反】申叔時老矣在申注老歸本邑聞之曰子反必不免信以守禮禮以庇身信禮之亡欲免得乎注言不得免音義【庇必利反又音祕】楚子侵鄭及暴隧遂侵衛及首止鄭子罕侵楚取新石注新石楚邑音義【隧音遂】欒武子欲報楚韓獻子曰無庸注庸用也使重其罪民將叛之注背盟數戰罪也音義【數所角反】無民孰戰注爲明年晉敗楚於鄢陵傳○秋八月宋共公於是華元爲右師魚石爲左師蕩澤爲司馬注蕩澤公孫壽之孫疏【正義曰世本云公孫壽生大司馬虺虺生司馬凙也華喜督之孫者又云督生世子家家生秀老老生司徒鄭鄭生司徒喜也公孫師荘公之孫者又云荘公生右師戊戊生司城師也鱗朱鱗矔孫者又云桓公生公子鱗鱗生東鄕矔矔生司徒文文生大司防子奏奏生小司防朱也向戌桓公曾孫者又云桓公生向父昐昐生司城訾守守生小司防鱣及合左師左師卽向戌也】華喜爲司徒注華父督之孫公孫師爲司城注荘公孫向爲人爲大司宼鱗朱爲少司防注鱗矔孫音義【少許照反下同矔古亂反】向帶爲大宰魚府爲少宰蕩澤弱公室殺公子肥注輕公室以爲弱故殺其枝黨肥文公子音義【音帶本又作帶大音泰】華元曰我爲右師君臣之訓師所司也今公室卑而不能正注不能討蕩澤吾罪大矣不能治官敢賴寵乎乃出奔晉二華戴族也注華元華喜司城莊族也六官者皆桓族也注魚石蕩澤向爲人鱗朱向魚府皆出桓公魚石將止華元魚府曰右師反必討是無桓氏也注恐華元還討蕩澤並及六族魚石曰右師苟獲反𨿽許之討必不敢注言畏桓族彊且多大功國人與之不反懼桓氏之無祀於宋也注華元大功克合晉楚之成刼子反以免宋圍右師討猶有戍在注向戌桓公曾孫言其賢華元必不討音義【戌音卹】桓氏𨿽亡必偏注偏不盡魚石自止華元於河上請討許之乃反使華喜公孫師帥國人攻蕩氏殺子山注喜師非桓族故使攻之書曰宋殺大夫山言背其族也注蕩氏宋公族還害公室故去族以示其罪音義【去起呂反】魚石向爲人鱗朱向魚府出捨於睢上注睢水名五大夫畏同族罪及將出奔音義【睢音𨿽徐許惟反又音綏】華元使止之不可冬十月華元自止之不可乃反注五子不止華元還魚府曰今不從不得入矣注不得復入宋音義【復扶又反】右師視速而言疾有異志焉若不我納今將馳矣登丘而望之則馳騁而從之注五子亦馳逐之音義【登丘而望之則馳絕句騁勅景反】則決睢澨注澨水涯決壊也音義【澨市利反涯本又作崖魚佳反一音宜壊音怪】閉門登陴矣左師二司防二宰遂出奔楚注四大夫不書獨魚石告音義【陴毘支反】疏【正義曰防元年傳謂此五人爲五大夫故除去魚石謂之四大夫也彼四大夫所以不書者宋人獨以魚石告不以四人告也服防云魚石卿故書以爲四人非卿故不書杜不然者案文七年傳云宋成公卒於是公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司防六卿和公室哀二十六年傳宋景公無子於是皇緩爲右師皇非我爲大司馬皇懷爲司徒靈不緩爲左師樂茷爲司城樂朱鉏爲大司防六卿三族防聴政據彼二文則向爲人爲大司防亦是卿也若五人皆告爲卿則書向爲人亦當書之何以獨書魚石杜言獨以魚石告正爲向爲人不書故也或少司防二宰等六卿之外亦是卿官合書名氏猶如魯之三卿外別有公孫嬰齊臧孫許但非如六卿等世掌國政也】華元使向戌爲左師老佐爲司馬樂裔爲司防以靖國人注老佐戴公五世孫音義【裔以制反】○晉三郤害伯宗譖而殺之及樂弗忌注欒弗忌晉賢大夫伯州犂奔楚注伯宗子音義【犂力兮反】韓獻子曰郤氏其不免乎善人天地之紀也而驟絕之不亡何待注旣殺伯宗又及弗忌故曰驟也爲十七年晉殺三郤傳音義【驟仕救反】初伯宗每朝其妻必戒之曰盜憎主人民惡其上子好直言必及於難注傳見𨿽婦人之言不可廢音義【惡烏路反好呼報反難乃旦反見賢徧反】○十一月防吳鐘離始通吳也注始與中國接○許靈公畏偪於鄭請遷於楚辛丑楚公子申遷許於葉

春秋左傳注疏卷二十七

春秋左氏傳注疏卷二十七考證

傳晉侯使郤至勿敢爭注傳言郤至貪所以亡○【臣召南】按注但得其一耳郤至以列國大夫敢與王室爭地王勿能斷使卿訟於晉畏晉彊也晉侯知郤至之非不能罪之但使勿復爭田又畏其臣也自是王室愈卑晉之公室亦替而政在大夫矣

傳盟於宋西門之外○陳傅良曰傳見晉楚嘗同盟不書至防二十七年特書之也【臣浩】按晉楚交合俱以宋爲樞機此盟華元爲之後弭兵向戌爲之

公至自伐秦○孫復曰不以京師至者眀本非朝京師傳孟獻子從疏是賞不善也○【臣召南】按周語本文是不賞善也又按王孫悅與之語說譲說卽悅字言好譲也

傳是以有動作禮義威儀之則以定命也○【臣召南】按漢書五行志引此作是以有禮義動作威儀之則

傳能者養之以福○【臣召南】按左傳本文作能者養以之福與下句不能者敗以取禍相耦故孔疏曰養其威儀禮法以往適於福往適卽之字義也漢書五行志引此文亦作能者養以之福顏師古曰之往也是唐以前本俱不誤今各本俱倒之以二字非也然西溪叢語己論及則自宋時已誤矣

傳焚我箕郜○【臣浩】按世所行杜林合注本此句有杜注云箕郜晉二邑焚火攻之也十字推尋文義似此處應有注也

傳彼交匪傲○【臣浩】按詩作彼交匪敖義與傲同而漢書五行志引此文作彼徼匪傲

傳楚將北師注侵鄭衛○監本訛作鄭侵衛今攺正傳左師二司防二宰遂出奔楚○趙汸補注曰向爲人大司宼六卿之一不書者族同罪同獨書魚石舉重耳【臣召南】按魚氏自子魚之後世爲左師至是始出經書其要者耳

春秋左氏傳注疏卷二十七考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷二十八【起成公十六年盡十八年】

晉杜氏注唐陸徳明音義唐孔頴達疏

經十有六年春王正月雨木冰注無傳記寒過節冰封著樹音義【雨木冰如字公羊傳雲雨而木冰也舊予付反著直略反】疏【正義曰正月今之仲冬時猶有雨未是盛寒雨下卽著樹爲冰記寒甚之過其節度公羊谷梁皆雲雨而木冰是冰封著樹也今世時有之皆寒甚所致也】

夏四月辛未滕子卒注不書名未同盟

鄭公子喜帥師侵宋注喜穆公子子罕也

六月丙寅朔日有食之注無傳

晉侯使欒黶來乞師注將伐鄭黶欒書子音義【黶於斬反徐於玷反】疏【正義曰十八年悼公之入黶尙爲公族大夫此時欒書尙在黶未爲卿而得名見經者襄二十九年鄭公孫段未爲卿而見經杜云蓋以攝卿行然則此亦當以攝卿故書】

甲午晦晉侯及楚子鄭伯戰於鄢陵楚子鄭師敗績注楚師未大崩楚子傷目而退故曰楚子敗績鄢陵鄭地今屬潁川郡音義【鄢謁晚反又於建反】疏【正義曰此戰楚師未至於敗而楚子身傷故書楚子敗績也之戰宋公傷股師亦敗績故書師敗而不書宋公敗也君將不言帥師以君重於師也戰陳以師相敵死亡旣多舉師爲重故師敗君傷者惟書師敗而已不復書君身敗也劉又云若君將被殺獲者爲重旣書師敗又書殺獲卽韓之戰獲晉侯大棘之戰獲華元雞父之戰獲胡沈之君是也】

楚殺其大夫公子側注側子反背盟無禮卒以敗師故書名

秋公防晉侯齊侯衛侯宋華元邾人於沙隨注沙隨宋地梁國寧陵縣北有沙隨亭不見公注不及鄢陵戰故不諱者恥輕於執止疏【正議曰諸公被執者皆諱不書執此防晉侯不肯見公不諱之者公爲國內有故不及戰期𨿽不見公非公之罪是爲恥輕於執止故直書之以示諫公之意冀公攺過無後犯及歸書公至自防以無罪不諱故依法告廟也】公至自防注無傳

公防尹子晉侯齊國佐邾人伐鄭注尹子王卿士子爵曹伯歸京師注爲晉侯所赦故書歸諸侯歸國或書名或不書名或言歸自某或言自某歸傳無義例從告辭

九月晉人執季孫行父捨之於苕丘注苕丘晉地捨之苕丘明不以歸不稱行人非使人音義【苕音條使所吏反】疏【正義曰昭十三年晉人執季孫意如以歸此言捨之苕丘明其不以歸也大夫因使被執無罪者則書行人以見無罪扵時行父從公伐鄭在軍見執𨿽則無罪不稱行人以其非使人故也季孫意如得釋而歸書意如至自晉此行父得釋不書至者釋例曰賈氏以爲書執行父捨於苕丘言失其所不書至者刺晉聽讒執之示已無罪也案傳執於苕丘以別晉都無義例也公待於鄆與行父俱歸厭於公尊故不書行父至耳若欲示無罪則宜於執見義今旣直書其執處絕不書至乃所以示終扵見執非示無罪也谷梁以行父至不致者爲公在故與杜義合也】

冬十月乙亥叔孫僑如出奔齊注公未歸命國人逐之十有二月乙丑季孫行父及晉郤犨盟於扈注晉許魯平故盟

公至自防注無傳伐而以防致史異文

乙酉刺公子偃注魯殺大夫皆言刺義取於周禮三刺之法音義【刺本又作防七賜反爾雅云殺也】

傳十六年春楚子自武城使公子成以汝陰之田求成於鄭注汝水之南近鄭地音義【近附近之近】鄭叛晉子駟從楚子盟於武城注爲晉伐鄭起○夏四月滕文公卒鄭子罕伐宋注滕宋之與國鄭因滕有喪而伐宋故傳舉滕侯卒侵伐經傳異文經從告傳言實他皆放此宋將鉏樂懼敗諸汋陂注敗鄭師也樂懼戴公六世孫將鉏樂氏族音義【鉏仕魚反徐音在魚反汋七藥反徐音酌一音市藥反陂彼宜反】疏【正義曰樂懼是戴公六世孫世本有文也將鉏爲樂氏之族不知所出杜譜於樂氏之下樂鉏將鉏爲一人傳無樂鉏之文不知其故何也】退舍於夫渠不儆注宋師不儆備音義【夫音扶儆京領反】鄭人覆之敗諸汋陵獲將鉏樂懼宋恃勝也注汋陂夫渠汋陵皆宋地音義【覆徐敷目反一音扶又反又芳又反】○衛侯伐鄭至於鳴鴈爲晉故也注鳴鴈在陳畱雍丘縣西北音義【爲於僞反】○晉侯將伐鄭範文子曰若逞吾願諸侯皆叛晉可以逞注逞快也晉厲公無道三郤驕故欲使諸侯叛冀其懼而思徳若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士爕佐之注代荀庚疏【正義曰晉語云鄢陵之役晉伐鄭荊救之欒武子將上軍範文子將下軍與此異者彼孔晁注云上下中軍之上下也傳曰欒書將中軍士爕佐之又曰欒範以其族夾公行引此爲證是彼謂分中軍爲二將將上而佐將下】郤錡將上軍注代士爕荀偃佐之注代郤錡偃荀庚子韓厥將下軍郤至佐新軍荀防居守注荀防下軍佐於是郤犨代趙旃將新軍新上下軍罷矣音義【守手又反】疏【正義曰十三年傳云韓厥將下軍苟防佐之又此年末傳云知武子佐下軍郤犨將新軍是其文也三年作六軍其新三軍將佐六人皆賞鞌之功死亡不復存至此惟有韓厥在耳郤至佐新軍不言中下是新軍惟一知新上下軍於是罷矣】郤犨如衛遂如齊皆乞師焉欒黶來乞師孟獻子曰有勝矣注卑讓有禮故知其將勝楚戊寅晉師起鄭人聞有晉師使告於楚姚句耳與往注句耳鄭大夫與往非使也爲先歸張本音義【句古侯反與音預使所吏反】楚子救鄭司馬將中軍注子反令尹將左注子重右尹子辛將右注公子壬夫過申子反入見申叔時注叔時老在申音義【過古禾反】曰師其何如對曰徳刑詳義禮信戰之器也注噐猶用也徳以施惠刑以正邪詳以事神義以建利禮以順時信以守物民生厚而徳正注財足則思無邪音義【邪似嗟反注皆同】用利而事節注動不失利則事得其節時順而物成注羣生得所上下和睦周旋不逆注動順理求無不具注下應上音義【應應對之應】各知其極注無二心故詩曰立我烝民莫匪爾極注烝眾也極中也詩頌言先王立其眾民無不得中正音義【烝之乘反注同】疏【正義曰烝眾釋詁文極中常訓也詩頌思文之篇美后稷之徳周語云昔我先王世后稷故杜以先王言之言先王后稷立其眾人無不得其中正也當堯之世洪水滔天人不粒食皆失其正性后稷敎人耕稼以養之各復本性故無不得中正也】是以神降之福時無災害民生惇龎和同以聽注惇厚也龎大也音義【龎莫降反】疏【注正義曰皆釋詁文也言人之生計若財物足皆丰厚而多大管子曰倉廩實而知禮節衣食足而知榮辱讓生於有餘爭生於不足是其人生厚大則心和而聽上命也】莫不盡力以從上命致死以補其闕注闕戰死者此戰之所由克也今楚內棄其民注不施惠而外絕其好注義不建利音義【好呼報反】瀆齊盟注不詳事神音義【瀆徒木反】而食話言注信不守物音義【話戶快反】姦時以動注禮不順時周四月今二月妨農業音義【姦音幹本或作幹】疏【正義曰沈氏云晉亦姦時所以無天殃者以鄭旣有罪晉人討之楚黨有罪之鄭故獨謂之姦時】而疲民以迋注刑不正邪而苟快意音義【疲本亦作罷音皮下注同】疏【正義曰魯語曰大刑用甲兵其次用斧鉞故大者陳之原野小者致之市朝則徵伐之刑刑之大者刑不正邪而苟快意正謂伐晉是也此六句言苟無上六事隨便而言故與上不次服防以外絕其好爲刑不正邪也食話言爲義不建利也疲民以逞爲信不守物也杜以食話言是言之不信也快意徵伐是刑之失所也故不從舊說】民不知信進退罪也人卹所底其誰致死注底至也音義【底徐音防又之履反】疏【正義曰底聲近至故爲至也在上之信不著於人號令無常動情恣意或乍東乍西或欲遲欲速每事如此不可測量人不知信進退獲罪人人各憂其身不知性命所至誰肯致死戰也】子其勉之吾不復見子矣注言其必敗不反音義【復見一本無復字復扶又反】疏【正義曰叔時此對首尾相成先舉六名云戰之器也言有此六事乃可以戰若器用然也自徳以施惠至信以守物辯六事施用之處也自民生厚至所由克言能用六事得戰勝之意也自今楚內棄其民至疲民以逞言楚不行六事也民不知信以下言楚必敗之意也徳者得也自得於心美行之大名有大徳者以徳撫人是徳用之以施恩惠也有姦邪者斷以刑罰是刑用之以正邪辟也詳者祥也古字同耳釋詁云祥善也李巡曰祥福之善也事神得福乃名爲祥是祥用之以事神也義者宜也物皆得宜利乃生焉故義所以生立利益也禮者履也其所踐履當適時要故禮所以順時事也言而無信物將散矣故信所以守羣物也人君用此道以撫下民民之生計丰厚財用足則民之徳皆正矣徳謂人之性行論語云民徳歸厚矣卽是正也此一句覆上徳以施惠由上施恩惠故民生計丰厚也財用有利益而每事得節饑則有食寒則有衣其事皆得節矣此一句覆上義以建利也政不擾民時節皆順春種夏耨而物得成矣此一句覆上禮以順時也自上及下和睦相親周旋運轉不有違逆上之所求下無不具下民自知其中無復二心故詩羙先王成立我之眾民無不於女先王得其中正言先王善養下民使得中也自上下和睦以下至莫匪爾極總論在上徳義禮三事以敎於下則在下之人皆無邪惡以信自守卽包上刑以正邪信以守物二句也聖王先成於民而後致力於神民旣如此是以明神下之福祐時無水旱災害此覆上詳以事神也故下民生計皆丰厚而多大人皆和同其心以聽進止無不益己之力以從上命戰陳之上有被殺傷者皆致其死命以補其空闕之處此戰之所由得而勝也今楚內棄其國內之民不行施惠是無徳也外絕其鄰國之好不得其利是無義也與晉結盟而復背之貫瀆齊同之盟是無詳也與人要言今背其語食消善言是無信也夏之二月農事正煩姦犯時篩而動兵伐人是無禮也晉人無罪苟欲伐之疲勞下民以快已欲是無刑也六事皆無是無噐也無噐而戰其可勝乎上若有信民知所適上旣無信不知所從從前言則違後令從後令則背前言人旣不知在上之信其進與退皆得罪也人人憂其所至不知己之性命將至何處其誰肯致死而戰也子其勉力爲之此行也必敗吾不復得見子矣知其必死與之長訣也】姚句耳先歸子駟問焉對曰其行速過險而不整速則失志注不思慮也不整喪列志失列喪將何以戰楚懼不可用也五月晉師濟河聞楚師將至範文子欲反曰我僞逃楚可以紓憂注紓緩也音義【喪息浪反下同紓音舒】夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰韓之戰惠公不振旅注眾散敗也在僖十五年音義【遺惟季反下注問遺也同輯又作集音同亦七入反】箕之役先軫不反命注死於狄也在僖三十三年邲之師荀伯不復從注荀林父奔走不復故道在宣十二年音義【從徐子容反音或如字】皆晉之恥也子亦見先君之事矣注見先君成敗之事今我辟楚又益恥也文子曰吾先君之亟戰也有故注亟數也音義【亟去吏反數所角反】秦狄齊楚皆彊不盡力子孫將弱今三彊服矣注齊秦狄敵楚而已惟聖人能外內無患自非聖人外寧必有內憂注驕亢則憂患生也音義【亢苦浪反】盍釋楚以爲外懼乎甲午晦楚晨壓晉軍而陳注壓笮其未備音義【盍戶臘反壓於甲反徐於惇反陳直覲反下及注皆同笮側直反】軍吏患之範匄趨進曰注匄士爕子音義【匄本又作丐古害反】塞井夷竈陳於軍中而疏行首注疏行首者當陳前決開營壘爲戰道音義【行戶郎反一音如字注同壘力軌反】晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡注子重子反音義【窕勅雕反又勅弔反惡如字又烏路反】王卒以舊注罷老不代音義【卒子忽反下皆同】鄭陳而不整注不整列蠻軍而不陳注蠻夷從楚者不結陳陳不違晦注晦月終陰之盡故兵家以爲忌疏【正義曰日爲陽精月爲陰精兵尙殺害陰之道也行兵貴月盛之時晦是月終陰之盡也故兵家以晦爲忌不用晦日陳兵也昭二十三年七月戊辰晦吳敗楚師於雞父吳犯兵忌而戰勝者杜云違兵忌晦戰擊楚所不意彼知楚有可敗之機晦是兵家所忌原楚之情必以吳爲不動故以晦日掩之擊楚不備故也】在陳而囂注囂喧嘩也音義【囂許驕反徐讀曰嗷五髙反注及後同喧本又作諠況元反嘩本又作嘩音華】合而加囂注陳合宜靜而益有聲各顧其後莫有鬭心注人卹其所底舊不必良以犯天忌我必克之楚子登巢車以望晉軍注巢車車上爲櫓音義【巢說文作轈云兵車髙如巢以望敵也字林同櫓音魯】疏【正義曰說文云轈兵髙車如巢以望敵也櫓澤中守艸樓也是巢與櫓俱是樓之別名】子重使大宰伯州犂侍於王后注州犂晉伯宗子前年奔楚音義【大宰音泰官名大者多同以意求之】王曰騁而左右何也注騁走也曰召軍吏也皆聚於中軍矣曰合謀也張幕矣曰防卜於先君也注防敬也音義【幕音莫】徹幕矣曰將發命也甚囂且塵上矣曰將塞井夷竈而爲行也注夷平也音義【上時掌反行戶郎反下夾公行同】皆乘矣左右執兵而下矣曰聽誓也注左將帥右車右音義【乘繩證反下同將子匠反下去將同帥所類反下元帥同】疏【正義曰兵車惟元帥在中禦者在左也其餘將帥皆禦者在中將帥在左也在右執兵而下惟禦者持車不下耳】戰乎曰未可知也乘而左右皆下矣曰戰禱也注禱請於鬼神音義【禱丁老反或丁報反】伯州犂以公卒告王注公晉侯苗賁皇在晉侯之側亦以王卒告注賁皇楚鬭椒子宣四年奔晉音義【賁扶云反】皆曰國士在且厚不可當也注晉侯左右皆以伯州犂在楚知晉之情且謂楚眾多故憚合戰與苗賁皇意異音義【憚徒旦反】疏【正義曰服防以此皆曰之文在州犂賁皇之下解云賁皇州犂皆言曰晉楚之士皆在君側且陳厚不可當以爲州犂言晉彊賁皇言楚彊故云皆曰也若如服言賁皇旣言楚不可當何故復請分良以擊其左右故杜不用其說晉侯左右皆爲此言以憚伯州犂耳】苖賁皇言於晉侯曰楚之良在其中軍王族而已請分良以擊其左右而三軍萃於王卒注萃集也音義【萃似醉反】必大敗之公筮之史曰吉其卦遇復注震下坤上復無變疏【正義曰說卦震爲雷坤爲地復象曰雷在地中復服防云復反也陰盛於上陽動於下以諭小人作亂於上聖人興道於下萬物復萌制度復理故曰復也其筮六爻無變者故言其所遇之卦而已】曰南國防射其元王中厥目注此卜者辭也復陽長之卦陽气起子南行推陰故曰南國防也南國勢防則離受其咎離爲諸侯又爲目陽气激南飛矢之象故曰射其元王中厥目音義【防子六反射食亦反注及下射之同中丁仲反注同長丁丈反激古狄反】疏【正義曰此實筮也而言卜者卜筮通言耳此旣不用周易而別爲之辭蓋卜筮之書更有此類筮者據而言耳服防以爲陽气觸地射出爲射之象杜以陽气激南爲飛矢之象二者無所依馮各以意說得失終於無驗是非無以可明今以杜言離爲諸侯者案禮噐云大明生於東君西酌犧象鄭云象日出東方而西行也詩邶栢舟鄭箋云日君象也說卦離爲日故爲諸侯】國防王傷不敗何待公從之注從其言而戰有淖於前注淖泥也音義【淖乃孝反徐徒較反】乃皆左右相違於淖注違辟也步毅禦晉厲公欒鍼爲右注步毅卽郤毅彭名禦楚共王潘黨爲右石首禦鄭成公唐苟爲右欒範以其族夾公行注二族彊故在公左右音義【共音恭夾古洽反】疏【注正義曰劉云族者屬也屬謂中軍以中軍夾公耳非謂宗族之兵今知非者杜云二族者順傳之文無明言宗族之事劉誣杜以爲宗族妄規其過非也】防於淖欒書將載晉侯鍼曰書退國有大任焉得專之注在君前故子名其父大任謂元帥之職音義【焉於防反】疏【正義曰言國有元師之大任何得專意廢之而爲禦也注正義曰曲禮曰父前子名君前臣名鄭云對至尊無大小皆相名以君至尊爲在君前故子名其父】且侵官冒也注載公爲侵官音義【冒莫報反徐莫北反】失官慢也注去將而禦失官也離局姦也注逺其部曲爲離局音義【離力志反注同逺於萬反】有三罪焉不可犯也乃掀公以出於淖注掀舉也音義【掀徐許言反云捧轂舉之則公軒起也一曰掀引也胡根反一音虛斤反字林云舉出也火气也又丘近反】疏【正義曰說文云掀舉出也公在於淖知掀當訓爲舉也】癸巳潘尫之黨與養由基蹲甲而射之徹七札焉注黨潘尫之子蹲聚也一發逹七札言其能防堅音義【尫烏黃反之黨一本作潘尫之子黨案注云黨潘尫之子也則傳文不得有子字古本此及襄二十三年申鮮虞之傳摯皆無子字蹲在尊反徐又在損反一音才官反札側八反徐側乙反】疏【正義曰潘尫之子其名爲黨襄二十三年申鮮虞之傳摯辭與此同古人爲文略言耳】以示王曰君有二臣如此何憂於戰注二子以射誇王音義【誇苦反】王怒曰大辱國注賤其不尙知謀音義【知音智】詰朝爾射死藝注言女以射自多必當以藝死也詰朝猶明朝是戰日音義【朝如字注同女音汝】呂錡夢射月中之退入於泥注呂錡魏錡音義【射食亦反下至使射呂錡皆同】占之曰姬姓日也注周世姬姓尊異姓月也注異姓卑必楚王也射而中之退入於泥亦必死矣注錡自入泥亦死象音義【中丁仲反下及注皆同】及戰射共王中目王召養由基與之兩矢使射呂錡中項伏弢注弢弓衣音義【項戶講反弢他刀反】以一矢復命注言一發而中郤至三遇楚子之卒見楚子必下免冑而趨風注疾如風楚子使工尹襄問之以弓注問遺也疏【正義曰遺人以物謂之爲問問多以琴問子貢以弓論語云問人於他邦皆是也】曰方事之殷也注殷盛也有韎韋之跗注君子也注韎赤色跗注戎服若袴而屬於跗與袴連音義【韎莫拜反又音妺徐莫蓋反跗方於反注之樹反袴若故反屬章玉反】疏【正義曰鄭詩注云韎茅搜染也韎聲也韋昭云茅搜今絳艸也急疾呼茅搜成韎也茅搜卽今之蒨也賈逵云一染曰韎釋器云一染謂之縓謂一入赤爲淺赤色也跗注兵戎之服自要以下而注於腳跗謂屬袴於下與跗相連周禮司服凡兵事韋弁服鄭云韋弁以韎韋爲弁又以爲衣裳晉郤至衣韎韋之跗注是也鄭以跗裳爲幅謂裁韋若布帛之幅相縫屬鄭言以爲衣裳則衣裳不連聘禮君使卿韋弁歸饔餼鄭云其服蓋韎布以爲衣而素裳鄭以彼非戎事當爲素裳明衣裳不連跗注言連者謂要腳連耳若然在軍之服其色皆同所謂均服振振上下同色郤至與眾同服所以獨見識者禮法𨿽有此服軍士未必盡然郤至服必鮮華故楚王偏識之】識見不谷而趨無乃傷乎注恐其傷郤至見客免冑承命曰君之外臣至從寡君之戎事以君之靈間防甲冑注間猶近也音義【近如字一本或作與音預】不敢拜命注介者不拜音義【介音界】疏【正義曰曲禮云介者不拜爲其拜而蓌拜鄭云蓌則失容節蓌猶詐也慮其笮甲折】敢告不寧君命之辱注以君辱賜命故不敢自安疏【正義曰劉以爲楚王云無乃傷乎恐其傷也答云敢告不寧告其身不傷耳魏犨云不有寧也以傷爲寧此與魏犨相似今知不然者案僖二十八年魏犨云以君之靈不有寧也謂不有被傷以自寧也知不與彼同者以彼云不有寧謂不有損傷此直云不寧旣無有字又先無被傷之狀與魏犨不同也案檢杜注敢告不寧君命之辱宜連讀之若敢告不寧別自爲句則君命之辱一句零行無所依附故知與彼不同劉君不尋杜意以爲與魏犨相似而規杜非也】爲事之故敢肅使者注言君辱命來問以有軍事不得答故肅使者肅手至地若今撎音義【爲於僞反使所吏反注及下同撎伊志反揖也字林云舉首下手也】疏【正義曰周禮大祝辧九拜九曰肅拜鄭司農云肅拜但俯下手今時撎是也說文云撎舉手下手也其勢如今揖之小別晉宋儀注貴人待賤人賤人拜貴人撎】三肅使者而退晉韓厥從鄭伯注從逐也其禦杜混羅曰速從之其禦屢顧不在馬可及也韓厥曰不可以再辱國君乃止注二年鞌戰韓厥已辱齊侯音義【混戶昏反又戶本反】郤至從鄭伯其右茀翰胡曰諜輅之餘從之乘而俘以下注欲遣輕兵單進以距鄭伯車前而自後登其車以執之音義【茀府勿反翰徐音韓諜音牒輅五嫁反乘繩證反輕遣政反又如字】疏【正義曰說文云諜軍中反間也兵書有反間之法謂詐爲敵國之人入其軍中伺候間隙以反告已軍今謂之細作人也此欲令諜迎鄭伯則非一人細作於時鄭伯退走故杜以爲輕兵單進繞鄭伯之前逆距鄭伯使鄭伯前視輕兵不復顧後得自後登其車以執之也鄭軍亂走輕兵獨出其間亦諜之類故翰胡得以諜言之】郤至曰傷國君有刑亦止石首曰衛懿公惟不去其旗是以敗於熒乃內旌於弢中注熒戰在閔二年音義【去起呂反熒戶扃反旌音精】疏【正義曰旌謂鄭伯所建之旗弢是盛旌之囊也周禮全羽爲禭析羽爲旌謂空建鳥羽者也但凡旗竿首皆有析羽故旌爲之總名故此傳鄭伯與子重所建皆以旌言之其鄭伯所建當是交龍之旗子重所建當是熊虎之旗周禮中秋敎治兵辧旗物諸侯載旂軍吏載旗鄭云軍吏諸軍帥也凡旌旗有軍眾者晝異物無者帛而已子重爲將自然當建熊虎之旗】唐苟謂石首曰子在君側敗者壹大我不如子子以君免我請止乃死注敗者壹大謂軍大崩也言石首亦君之親臣而執禦與車右不同故首當禦君以退已當死戰楚師薄於險注薄迫也叔山冉謂養由基曰𨿽君有命爲國故子必射注王有死藝命音義【冉如炎反爲於僞反射食亦反】乃射再發盡殪叔山冉摶人以投中車折軾晉師乃止注言二子皆有過人之能音義【發如字徐音廢殪於計反搏音博中丁仲反折之設反又市列反軾音式】囚楚公子茷注爲郤至見譖張本音義【茷扶廢反】疏【正義曰晉語謂之王子發鉤蓋一名一字也】欒鍼見子重之旌請曰楚人謂夫旌子重之麾也彼其子重也日臣之使於楚也子重問晉國之勇臣對曰好以眾整曰又何如注又問其餘音義【夫音扶麾許危反日人實反使所吏反下免使者同好呼報反下及注皆同】臣對曰好以暇注暇閒暇音義【閒音閒】今兩國治戎行人不使不可謂整臨事而食言不可謂暇注食好整之言音義【使所吏反又如字】請攝飲焉注攝持也持飲往飲子重音義【往飲於鴆反】公許之使行人執榼承飲造於子重注承奉也音義【榼苦臘反造七報反】曰寡君乏使使鍼禦持矛注禦侍也是以不得犒從者使某攝飲子重曰夫子嘗與吾言於楚必是故也不亦識乎注知其以往言好暇故致飲音義【犒苦報反從才用反】受而飲之免使者而復鼓注免脫也音義【復扶又反注及下同】旦而戰見星未巳子反命軍吏察夷傷注夷亦傷也疏【正義曰服防云金創爲夷杜以戰用五兵惟殳無刃所言傷者皆刃傷也何湏於此獨辧金木故知夷亦傷也復言之耳】補卒乘注補死亡音義【乘繩證反下同】繕甲兵注繕治也展車馬注展陳也音義【陳如字】雞鳴而食惟命是聽注復欲戰晉人患之苗賁皇狥曰搜乘補卒注搜閱也音義【狥似俊反搜所畱反】秣馬利兵注秣谷馬也音義【秣音未】修陳固列注固堅也音義【陳直覲反又如字】蓐食申禱注申重也音義【蓐音辱重直用反】明日復戰乃逸楚囚注逸縱也音義【縱子用反】王聞之召子反謀谷陽豎獻飲於子反子反醉而不能見注谷陽子反內豎音義【見賢徧反】疏【正義曰鄭云豎未冠者之名故杜以爲內豎也案呂氏春秋云荊共王與晉厲公戰於鄢陵荊師敗共王傷臨戰司馬子反渴而求飲豎陽谷操酒而進之子反曰卻酒也豎陽谷曰非酒也子反曰卻酒也豎陽谷又曰非酒也子反受而飲之子反之爲人也嗜酒甘而不能絕於口醉戰旣罷共王欲復戰而謀使召司馬子反子反辭以心疾共王駕往視之入幄中聞酒臭而還曰今日之戰不谷親傷所恃者司馬也而司馬又若此不谷無與復戰矣於是遂罷師去之斬司馬子反以爲戮與此不同者傳依簡牘本紀彼采傳聞異辭所說旣殊其文亦異】王曰天敗楚也夫余不可以待乃宵遁晉入楚軍三日谷注食楚粟三日也音義【夫音扶三日谷本或作三日館谷誤也】範文子立於戎馬之前曰君防諸臣不佞注佞才也音義【君防本或作君防弱】何以及此君其戒之注戒勿驕周書曰惟命不於常有徳之謂注周書康誥言勝無常命惟徳是與疏【正義曰周公稱成王之命告康叔以此言也惟上天之命不常於一人也言善則徳之惡則失之惟有徳者於是與之】楚師還及瑕注瑕楚地王使謂子反曰先大夫之覆師徒者君不在注謂子玉敗城濮時王不在軍音義【覆芳服反】子無以爲過不谷之罪也子反再拜稽首曰君賜臣死死且不朽注王引過亦所以責子反也臣之卒實奔臣之罪也子重使謂子反曰初隕師徒者而亦聞之矣盍圖之注聞子玉自殺終二卿相惡音義【卒從此己前皆子忽反隕於敏反盍戶臘反】對曰𨿽微先大夫有之大夫命側側敢不義注言以義命已不敢不受疏【正義曰微無也縱使𨿽無先大夫有此舊事今大夫將義命已敢不以爲之義乎】側亡君師敢忘其死王使止之弗及而卒戰之日齊國佐髙無咎至於師注無咎髙固子衛侯出於衛公出於壞隕注壞隤魯邑齊衛皆後非獨魯明晉以僑如故不見公音義【壞戶怪反徐音懷隤徒回反】疏【正義曰出於衛者已出衛竟也公出於壊隤始從壊隤而出猶未出魯竟下云公待於壊隤設守而後行是出國止於壊隤更從壊隤而行】宣伯通於穆姜注穆姜成公母欲去季孟而取其室注季文子孟獻子音義【去起呂反】將行穆姜送公而使逐二子公以晉難告注防晉伐鄭音義【難乃旦反】曰請反而聽命姜怒公子偃公子鉏趨過注二子公庻弟音義【鉏仕居反】疏【注正義曰沈氏云以刺公子偃不云弟故也】指之曰女不可是皆君也注言欲廢公更立君音義【女音汝】公待於壞隤申宮儆備注申勅宮備音義【儆京領反】設守而後行是以後注後晉楚戰期音義【守手又反】使孟獻子守於公宮秋防於沙隨謀伐鄭也注鄭猶未服宣伯使告郤犨曰魯侯待於壊隤以待勝者注觀晉楚之勝負郤犨將新軍且爲公族大夫以主東諸侯注主齊魯之屬取貨於宣伯而訴公於晉侯注訴譖也晉侯不見公○曹人請於晉曰自我先君宣公卽世注在三十年國人曰若之何憂猶未弭注弭息也旣葬國人皆將從子臧所謂憂未息音義【弭亡氏反】而又討我寡君注前年晉侯執曹伯以亡曹國社稷之鎭公子注謂子臧逃奔宋是大泯曹也注泯滅也先君無乃有罪乎注言今君無罪而見討得無以先君故若有罪則君列諸防矣注諸侯𨿽有簒弒之罪侯伯已與之防則不復討前年防於戚曹伯在列盟畢乃執之故曹人以爲無罪音義【簒初患反弒音試復扶又反下及下文復請同】疏【正義曰諸侯廢立當由天子但春秋之世王政不行若簒弒而立則侯伯旣列於防便是己成爲君臣不得殺之鄰國不得復討往年爲戚之防主爲討曹但晉侯旣列於防盟畢乃始執之故曹人以爲無罪也宣元年防於平州以定公位齊非侯伯而得公位定者縱非侯伯乃是彊鄰旣得與防卽爲黨援晉若討魯齊必救之於是晉國竟不伐魯是由防齊而公位遂定也】君惟不遺徳刑注遺失也以伯諸侯豈獨遺諸敝邑敢私布之注爲曹伯歸不以名告傳音義【伯如字又音霸】疏【正義曰諸侯被執及歸或名或否𨿽從告辭傳不爲例但諸侯尊貴不斥其名曲禮曰諸侯不生名諸侯失地名滅同姓名是諸侯稱名者是罪責之事彼告者亦量其事之善否惡之則以名告故釋例曰蔡侯般弒父自立楚子欲顯行刑誅以章伯業誘而殺之蔡人深怨故稱名以告春秋從而書之是告者謂其有罪則稱名以告謂其無罪則告不以名此曹人訴君無罪晉侯從而釋之言其無罪而歸故晉人不以名告下云晉侯謂子臧反吾歸而君是晉人告其歸也此傳說曹伯無罪是爲經不以名告之傳也】○七月公防尹武公及諸侯伐鄭將行姜又命公如初注復欲使公逐季孟公又申守而行諸侯之師次於鄭西我師次於督揚不敢過鄭注督揚鄭東地音義【守手又反下注同過古臥反又古禾反】子叔聲伯使叔孫豹請逆於晉師注豹叔孫僑如弟也僑如於是遂作亂豹因奔齊疏【正義曰此時十月也至十月而僑如奔齊昭四年傳稱穆子去叔孫氏及庚宗遇婦人使私爲食而宿焉後生豎牛適齊娶於國氏生孟丙仲壬乃云宣伯奔齊穆子饋之則似豹在齊多年僑如始往故服防以爲叔孫豹先在齊矣此時從國佐在師聲伯令人就齊師使豹豹不忘宗國聞白國佐爲魯請逆杜不然者若豹以前在齊則非復魯臣聲伯正可因之以請不得云聲伯使豹聲伯安得專使背叛之臣也又聲伯豈無魯人可使而﨑嶇艱險逺使他國之人乎今傳言聲伯使豹明在魯軍得爲聲伯使耳下云聲伯食使者而後食不言食豹而言食使者明豹因請逆遂卽不還還者豹之介耳扵時魯師在鄭從鄭向齊塗出於魯豹必過魯乃去故得宿於庚宗彼傳因言宿於庚宗遂說娶於國氏生二子耳二子之生必在僑如奔後豹之還魯𨿽無歸年而襄二年始見於經豎牛己能奉雉故杜以爲此年去彼年歸故下注云傳因言其終】爲食於鄭郊師逆以至注聲伯戒叔孫以必須所逆晉師至乃食聲伯四日不食以待之食使者注使者豹之介音義【食使音嗣使所吏反注同介音界下文敢介大國同】而後食注言其忠也音義【而後食一本作聲伯而後食】○諸侯遷於制田注滎陽苑陵縣東有制澤知武子佐下軍注武子荀防以諸侯之師侵陳至於鳴鹿注陳國武平縣西南有鹿邑遂侵蔡未反注侵陳蔡不書公不與音義【與音預】諸侯遷於頴上戊午鄭子罕宵軍之宋齊衛皆失軍注將主與軍相失宋衛不書後也音義【將子匠反】疏【正義曰服防以失軍爲失其軍糧傳稱諸侯遷於頴上子罕宵軍之則軍請侯之營不軍其輜重安得爲失軍糧也故杜以爲將主與軍相失謂夜裏迸散相失耳此諸侯卽伐鄭之諸侯也經書公防尹子晉侯齊國佐邾人伐鄭不書宋衛傳言宋衛皆失軍則宋衛在矣在而不書後至故也】曹人復請於晉晉侯謂子臧反吾歸而君注以曹人重子臧故子臧反曹伯歸注子臧自宋還子臧盡致其邑與卿而不出注不出仕○宣伯使告郤犨曰魯之有季孟猶晉之有欒範也政令於是乎成今其謀曰晉政多門不可從也注政不由君寧事齊楚有亡而已蔑從晉矣注蔑無也若欲得志於魯請止行父而殺之注行父季文子也我斃蔑也注蔑孟獻子時畱守公宮音義【斃婢世反】而事晉蔑有貳矣魯不貳小國必睦不然歸必叛矣九月晉人執季文子於苕丘公還待於鄆注鄆魯西邑東郡廩丘縣東有鄆城音義【廩力甚反】使子叔聲伯請季孫於晉郤犨曰苟去仲孫蔑而止季孫行父吾與子國親於公室注親魯甚於晉公室音義【去起呂反下同】對曰僑如之情子必聞之矣注聞其滛慝情音義【慝吐得反下文同】若去蔑與行父是大棄魯國而罪寡君也若猶不棄而恵徼周公之福使寡君得事晉君則夫二人者魯國社稷之臣也若朝亡之魯必夕亡以魯之密邇仇讐注仇讐謂齊楚音義【夫音扶朝如字】疏【正義曰朝亡之謂朝失蔑與行父也魯必夕亡謂亡屬他國也下云亡而爲讐是欲棄晉而屬齊楚】亡而爲讐治之何及注言魯屬齊楚則還爲晉讐郤讐曰吾爲子請邑對曰嬰齊魯之常也注賤官音義【爲於僞反】敢介大國以求厚焉注介因也承寡君之命以請注承奉也若得所請吾子之賜多矣又何求範文子謂欒武子曰季孫於魯相二君矣注二君宣成音義【相息亮反】妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私注不受郤犨請邑音義【衣於旣反食舊如字對上句應作嗣音】謀國家不貳注謂四日不食以堅事晉圖其身不忘其君注辭邑不食皆先君而後身若虛其請是棄善人也子其圖之乃許魯平赦季孫冬十月出叔孫僑如而盟之僑如奔齊注諸大夫共盟以僑如爲戒十二月季孫及郤犨盟於扈歸刺公子偃注偃與鉏俱爲姜所指而獨殺偃偃與謀音義【偃與音預】召叔孫豹於齊而立之注近此七月聲伯使豹請逆於晉聞魯人將討僑如豹乃辟其難先奔齊生二子而魯乃召之故襄二年豹始見經傳於此因言其終音義【難乃旦反見賢徧反】○齊聲孟子通僑如注聲孟子齊靈公母宋女使立於髙國之間注位比二卿僑如曰不可以再罪奔衛亦間於卿注傳亦終言僑如之佞音義【間徐音閒厠之間讀者或如字】○晉侯使郤至獻楚防於周與單襄公語驟稱其伐注伐功也疏【正義曰周語稱郤至見召桓公與之語召桓公以告單襄公非郤至自與襄公語也襄公論郤至將死答召桓公語耳非語諸大夫也其文與此小異其意與此大同周語詳而此傳略先賢或以爲國語非丘明所作爲其或有與傳不同故也驟稱其伐謂數數自伐其功周語說郤至自伐之言多矣其辭不可具載】單子語諸大夫曰溫季其亡乎注溫季郤至音義【語魚據反】疏【正義曰周語單襄公答召桓公云人有言曰兵在頸者其郤至之謂乎卽具論郤至之失乃曰以吾觀之兵在其頸不可久也】位於七人之下注佐新軍位在八疏【正義曰此時欒書將中軍士爕佐之郤錡將上軍荀偃佐之韓厥將下軍荀防佐之郤犨將新軍郤至佐之是位在七人之下】而求掩其上注稱已之伐掩上功疏【正義曰周語曰郤至自稱已有大功欲求晉國之政召桓公謂之曰吾子則賢矣晉國之舉不失其次吾懼政之未及子也至謂召桓公曰何次之有先大夫荀伯下軍之佐以爲政趙宣子未有軍行而以爲政今欒伯自下軍往是三子也吾又過之無不及也若佐新軍而以之爲政不亦可乎將必求之是掩上功】怨之所聚亂之本也多怨而階亂何以在位注怨爲亂階夏書曰怨豈在明不見是圖注逸書也不見細微也音義【見賢徧反又如字注同】疏【正義曰夏書五子之歌第一章

也其爲人所怨者豈必在明白之處乎其於人所不見當於是圖謀之此書之言將謂愼其細小之事者也今乃明明言之道已欲掩其上此事甚明其可乎言必不可也杜不見古文故云逸書】將愼其細也今而明之其可乎注言郤至顯稱己功所以明怨咎

經十有七年春衛北宮括帥師侵鄭注括成公曽孫音義【括古活反】

夏公防尹子單子晉侯齊侯宋公衛侯曹伯邾人伐鄭注晉未能服鄭故假天子威周使二卿防之晉爲兵主而猶先尹單尊王命也單伯稱子孟降爵

六月乙酉同盟於柯陵注柯陵鄭西地音義【柯古河反】秋公至自防注無傳

齊髙無咎出奔莒

九月辛丑用郊注無傳九月郊祭非禮明矣書用郊從史文疏【正義曰傳例啟蟄而郊今九月郊祀是非禮明矣公羊傳曰用者何用者不宜用也九月非所用郊也谷梁傳曰夏之始可以承春以秋之末承春之始蓋不可矣九月用郊用者不宜用也賈逵以二傳爲說諸書用者不宜用也釋例曰辛丑用郊文異而丘明不發傳因時史之辭非聖賢意也劉賈以爲諸言用皆不宜用反於禮者也施之用郊似若有義至於用幣用鄫子諸若此此皆當須書用以別所用者也若不言用則事敍不明所謂辭窮非聖人故造此用以示義也且諸過祀三望之類奚獨皆不書用邪案左氏傳用幣於社傳曰得禮冉有用矛於齊師孔子以爲義無不宜用之例也丘明云我師豈欺我哉】

晉侯使荀防來乞師注無傳將伐鄭

冬公防單子晉侯宋公衛侯曹伯齊人邾人伐鄭注鄭猶未服故也

十有一月公至自伐鄭注無傳

壬申公孫嬰齊卒於貍脤注十一月無壬申日誤也貍脤關音義【貍力之反脤市軫反】疏【正義曰杜長歷推十一月丁亥朔六日壬辰十六日壬寅二十六日壬子十日丙申二十二日戊申不知壬申二字何者爲誤長歷云公羊谷梁傳及諸儒皆以爲十月十五日也十月庚午圍鄭十三日也推至壬申誠在十五日然據傳曰十一月諸侯還自鄭壬申至於貍脤而卒此非十月分明誤在日也又杜於土地之篇凡有地名二十六所不知所在之國貍脤卽是其一不知是何國之地故直云也杜又稱舊說曰壬申十月十五日貍脤魯地也傳曰十月庚午圍鄭則二日未得及魯竟也釋例又曰魯大夫卒其竟內則不書地傳稱季平子行東野卒於房是也以此益明貍脤非魯地矣以下有十二月丁巳朔逆而推之故諸舊說皆以壬申爲十月十五日也公羊谷梁傳以爲待公至然後卒大夫故十月之日書在十一月之下於左傳則不通故杜以爲日誤】

十有二月丁巳朔日有食之注無傳

邾子貜且卒注無傳五同盟音義【貜俱縛反徐居碧反且子余反】疏【正義曰貜且以文十四年卽位宣十七年盟於斷道成二年於蜀五年於虫牢七年於馬陵九年於蒲十五年於戚此年於柯陵凡七同盟而云五者沈以杜數同盟之例但有君盟者不數大夫之盟比二年盟蜀十七年盟柯陵皆邾之大夫故不數之劉並數二盟而規其過非也】

晉殺其大夫郤錡郤犨郤至

楚人滅舒庸

傳十七年春王正月鄭子駟侵晉虛滑注虛滑晉二邑滑故滑國爲秦所滅時屬晉後屬周音義【虛起居反】疏【正義曰僖三十三年秦人滅滑經書入則是滅而不有不知滅後屬何國也此言侵晉知此時屬晉耳襄十八年傳楚公子格侵費滑胥靡注云胥靡鄭邑不言費滑杜意當以費滑爲周邑也然則若是周邑當言侵周以別之定六年傳稱鄭伐周馮滑胥靡爾時胥靡亦爲周邑蓋費滑胥靡周鄭之間襄時屬鄭定時屬周】衛北宮括救晉侵鄭至於髙氏注不書救以侵告髙氏在陽翟縣西南夏五月鄭大子髠頑侯獳爲質於楚注侯獳鄭大夫音義【髠苦門反獳乃侯反質音致】楚公子成公子寅戌鄭○公防尹武公單襄公及諸侯伐鄭自戲童至於曲洧注今新汲縣治曲洧城臨洧水音義【戲許宜反洧於軌反治直吏反】疏【正義曰釋例雲洧水出滎陽密縣西北陽城山東南至頴川長平縣入頴】○晉範文子反自鄢陵注前年鄢陵戰還使其祝宗祈死注祝宗主祭祀祈禱者曰君驕侈而克敵是天益其疾也難將作吳愛我者惟祝我使我速死無及於難範氏之福也六月戊辰士爕卒注傳言厲公無道故賢臣憂懼因禱自裁音義【侈尺氏反又屍氏反難乃旦反下同祝之又反】疏【正義曰劉炫以爲士爕及昭子之卒適與死防非自殺今知非者以傳云使祝宗祈死又云祝我使我速死無及於難是其欲死之意叔孫昭子心懷憂懼亦與此同身皆並卒故知自裁若其二人之辛適與死防春秋之內惟有兩人願死何得身死皆與相當故杜斟酌傳文以爲自殺劉以爲偶然而死以規杜失非也何休膏肓以爲人生有三命有壽命以保度有隨命以督行有遭命以摘暴未聞死可祈也故杜以爲因禱自裁也傳記此事者欲見厲公無道賢臣憂懼】○乙酉同盟於柯陵尋戚之盟也注戚盟在十五年○楚子重救鄭師於首止諸侯還注畏楚彊○齊慶克通於聲孟子與婦人防衣乘輦而入於閎注慶克慶封父防衣亦爲婦人服與婦人相冒閎巷門音義【輿如字徐音預閎音宏冒亡報反】疏【正義曰釋宮雲宮中衖謂之壼衖門謂之閎孫炎曰衖捨間道也李巡曰閎衖頭門也】鮑牽見之以告國武子注鮑牽鮑叔牙曽孫武子召慶克而謂之慶克久不出注慙臥於家夫人所以怪之而告夫人曰國子謫我注謫譴責也音義【謫直革反譴遣戰反】夫人怒國子相靈公以防注防伐鄭音義【相息亮反下相施氏同】髙鮑處守注髙無咎鮑牽音義【守手又反】及還將至閉門而索客注搜索備姦人音義【索所白反注同】孟子訴之曰髙鮑將不納君而立公子角國子知之注角頃公子音義【頃音傾】秋七月壬寅刖鮑牽而逐髙無咎無咎奔莒髙弱以盧叛注弱無咎子盧髙氏邑音義【刖音月又五刮反】齊人來召鮑國而立之注國牽之弟文子初鮑國去鮑氏而來爲施孝叔臣施氏卜宰匡句須吉注卜立家宰音義【句其俱反】施氏之宰有百室之邑與匡句須邑使爲宰以讓鮑國而致邑焉施孝叔曰子實吉對曰能與忠良吉孰大焉鮑國相施氏忠故齊人取以爲鮑氏後仲尼曰鮑莊子之知不如葵葵猶能衛其足注葵傾葉向日以蔽其根言鮑牽居亂不能危行言孫音義【知音智向許亮反本又作向行下孟反】○冬諸侯伐鄭注前夏未得志故十月庚午圍鄭楚公子申救鄭師於汝上疏【正義曰釋例雲汝水出南陽魯縣大蓋山東北至河南梁縣東南經襄城頴川汝南至汝陰襃信縣入淮】十一月諸侯還注不書圍畏楚救不成圍而還○初聲伯夢渉洹注洹水出汲郡林慮縣東北至魏郡長樂縣入淸水音義【洹音桓一音恆今土俗音袁慮力於反樂音洛下樂平同】或與已瓊瑰食之注瓊玉瑰珠也食珠玉含象音義【瓊求營反瑰古回反含戶暗反本亦作唅】疏【正義曰瓊是玉之羙者廣雅云玫瑰珠也呂靖韻集云玫瑰火齊珠也含者或用玉或用珠故夢食珠玉爲含象也詩毛傳云瓊瑰石而次玉禮緯天子含用珠諸侯用玉大夫用碧此聲伯得有瓊瑰者案周禮天子含用玉則禮緯之文未可全依或可珠玉兼有故釋例雲珠玉曰含】泣而爲瓊瑰盈其懷注淚下化爲珠玉滿其懷從而歌之曰濟洹之水贈我以瓊瑰歸乎歸乎瓊瑰盈吾懷乎注從就也夢中爲此歌懼不敢占也還自鄭壬申至於貍脤而占之曰余恐死故不敢占也今眾繁而從餘三年矣無傷也言之之莫而卒注繁猶多也傳戒數占夢音義【莫音暮數所角反】疏【正義曰聲伯之意以初得此夢謂凶在已懼不敢占今眾旣繁多而從餘三年餘之此夢凶災散在眾人不在已也故云無傷】○齊侯使崔杼爲大夫使慶克佐之帥師圍盧注討髙弱音義【杼直呂反】國佐從諸侯圍鄭以難請而歸注請於諸侯音義【難乃旦反下及注同】遂如盧師殺慶克以谷叛注疾克滛亂故殺之齊侯與之盟於徐闗而復之十二月盧降使國勝告難於晉待命於淸注勝國佐子使以髙氏難告晉齊欲討國佐故畱其子於外淸陽平樂平縣是爲明年殺國佐傳音義【降下江反】疏【正義曰欲遣國勝告難故令待進止之命在於淸地非是使還待命】○晉厲公侈多外嬖注外嬖愛幸大夫音義【嬖必計反】反自鄢陵欲盡去羣大夫而立其左右注終如士爕言音義【反自鄢陵本作自鄢陵去起呂反】胥童以胥克之廢也怨郤氏注童胥克之子宣八年郤缺廢胥克而嬖於厲公郤錡奪夷陽五田五亦嬖於厲公郤犨與長魚矯爭田執而梏之注梏械也音義【矯居表反梏古毒反械戶戒反】與其父母妻子同一轅注系之車轅旣矯亦嬖於厲公欒書怨郤至以其不從已而敗楚師也欲廢之注鄢陵戰欒書欲固壘郤至言楚有六間以取勝也使楚公子茷告公曰此戰也郤至實召寡君注鄢陵戰晉囚公子茷以歸以東師之未至也注齊魯衛之師與軍帥之不具也曰此必敗注荀防佐下軍居守郤犨將新軍乞師故言不具音義【帥所類反守手又反】吾因奉孫周以事君注孫周晉襄公曽孫悼公君楚王也疏【正義曰晉世家云悼公周者其先祖父防晉襄公少子也不得立號爲桓叔桓叔生惠伯談談生悼公周是周爲襄公曽孫也】公告欒書書曰其有焉不然豈其死之不卹而受敵使乎注謂鄢陵戰時楚子問郤至以弓音義【使所吏反】君盍嘗使諸周而察之注嘗試也音義【盍戶臘反使所吏反又如字】郤至聘於周欒書使孫周見之公使覘之信注覘伺也音義【覘勅廉反伺音司又絲嗣反】遂怨郤至厲公田與婦人先殺而飲酒後使大夫殺注傳言厲公無道先婦人而後卿佐郤至奉豕注進之於公寺人孟張奪之注寺人奄士郤至射而殺之公曰季子欺余注季子郤至公反以爲郤至奪孟張豕音義【射食亦反】厲公將作難胥童曰必先三郤族大多怨去大族不偪注不偪公室音義【偪彼力反下同】敵多怨有庸注討多怨者易有功音義【易以豉反】公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之注言俱死無用多其怨咎音義【知音智下同】君實有臣而殺之其謂君何我之有罪吾死後矣若殺不辜將失其民欲安得乎注言不得安君位待命而已受君之祿是以聚黨有黨而爭命注爭死命也罪孰大焉注傳言郤至無反心壬午胥童夷羊五帥甲八百將攻郤氏注八百人也長魚矯請無用眾公使淸沸魋助之注沸魋亦嬖人音義【沸甫味反魋徒回反】抽戈結衽注衽裳際音義【衽而甚反徐音而鴆反】而僞訟者注僞與淸沸魋訟三郤將謀於榭注榭講武堂疏【正義曰楚語云榭不過講軍實焉是榭爲講武堂傳言將謀於榭似仍未至榭猶在塗也下云殺駒伯苦成叔於其位位所坐之處則已至榭矣三郤慮公殺已謀欲自安未及謀而已死故曰將耳非謂未至榭也或可將謀於榭是未至榭故杜云位所坐處也謂當時隨便所坐之處故長魚矯得僞訟而殺之若已至榭不應就榭僞訟】矯以戈殺駒伯苦成叔於其位注位所坐處也駒伯郤錡苦成叔郤犨音義【處昌慮反】溫季曰逃威也遂趨注郤至本意欲稟君命而死今矯等不以君命而來故欲逃凶賊爲害故曰威言可畏也或曰威當爲藏矯及諸其車以戈殺之皆屍諸朝注陳其屍於朝胥童以甲劫欒書中行偃於朝矯曰不殺二子憂必及君公曰一朝而屍三卿余不忍益也音義【一朝如字】疏【正義曰一朝謂一旦也晉語說此事一旦而屍三卿不可益也】對曰人將忍君注人謂書與偃臣聞亂在外爲姦在內爲軌禦姦以徳注徳綏逺音義【軌本又作宄音同禦魚呂反下同】禦軌以刑注刑治近也不施而殺不可謂徳臣偪而不討不可謂刑徳刑不立姦軌並至臣請行遂出奔狄注行去也音義【施如字或式豉反】公使辭於二子曰注辭謝書與偃也寡人有討於郤氏郤氏旣伏其辜矣大夫無辱其復職位注胥童劫而執之故云辱也皆再拜稽首曰君討有罪而免臣於死君之恵也二臣𨿽死敢忘君徳乃皆歸公使胥童爲卿公遊於匠麗氏注匠麗嬖大夫家欒書中行偃遂執公焉召士匄士匄辭注辭不往也召韓厥韓厥辭曰昔吾畜於趙氏孟姬之讒吾能違兵注畜養也違去也韓厥少爲趙盾所待養及孟姬之亂晉將討趙氏而厥去其兵示不與黨言此者明已無所偏助孟姬亂在八年音義【去起呂反下同少詩照反】古人有言曰殺老牛莫之敢屍而況君乎二三子不能事君焉用厥也注屍主也音義【焉於防反】○舒庸人以楚師之敗也注敗於鄢陵舒庸東夷國道吳人圍巢伐駕圍釐虺注巢駕釐虺楚四邑音義【道音導下及注同駕如字一音加釐力之反虺許鬼反】遂恃吳而不設備楚公子櫜師襲舒庸滅之○閏月乙卯晦欒書中行偃殺胥童注以其劫已故音義【櫜他洛反】民不與郤氏胥童道君爲亂故皆書曰晉殺其大夫注厲公以私欲殺三郤而三郤死不以無罪書書偃以家怨害胥童而胥童受國討文明郤氏失民胥童道亂宜其爲國戮疏【正義曰厲公以私欲殺三郤則三郤無罪經應直云晉殺其大夫不應稱名也又胥童爲欒書中行偃所殺乃直是兩下相殺今經書二者並爲國討之文故傳觧之言民不與郤氏郤氏有罪也胥童道君爲亂胥童有罪也故皆書曰晉殺其大夫以二者據其死狀皆昨國討故傳正其二者之罪解其並爲國討之意劉雲杜言三郤不以無罪書正謂不書盜書盜卽無罪也胥童之死本非國家所殺故特言胥童受國討文其實傳意並論郤氏受國討故云皆書曰晉殺其大夫也杜又云郤氏失民胥童道亂乃總釋傳並言二者皆爲國討之意也】

經十有八年春王正月晉殺其大夫胥童注傳在前年經在今春從告

庚申晉弒其君州蒲注不稱臣君無道

齊殺其大夫國佐注國武子也

公如晉

夏楚子鄭伯伐宋宋魚石復入於彭城注傳例曰以惡入也彭城宋邑今彭城縣音義【復扶又反】

公至自晉

晉侯使士匄來聘

秋杞伯來朝

八月邾子來朝

築鹿囿注築墻爲鹿苑音義【囿音又】

己丑公薨於路寢

冬楚人鄭人侵宋注子重先遣輕軍侵宋故稱人而不言伐音義【輕遣政反】

晉侯使士魴來乞師音義【魴音房】

十有二月仲孫蔑防晉侯宋公衛侯邾子齊崔杼同盟於虛朾注虛朾地闕音義【虛起居反朾他丁反】

丁未葬我君成公

傳十八年春王正月庚申晉欒書中行偃使程滑弒厲公注程滑晉大夫葬之於翼東門之外以車一乘注言不以君禮葬諸侯葬車七乘音義【乘繩證反注同】疏【正義曰周禮大行人上公貳車九乘侯伯七乘子男五乘謂生時副貳之車也其送葬亦當如之今惟一乘是不以君禮葬也以晉是侯爵故指言侯禮七乘耳諸侯各依命數不是皆七乘也襄二十五年傳齊人葬莊公下車七乘杜以特言七乘明七非舊制故彼注云齊舊依上公禮九乘以齊嘗爲侯伯因而用九九非侯之正法故此以正言之】使荀防士魴逆周子於京師而立之注悼公周也生十四年矣大夫逆於淸原周子曰孤始願不及此𨿽及此豈非天乎注言有命也抑人之求君使出命也立而不從將安用君二三子用我今日否亦今日共而從君神之所福也注傳言其少有才所以能自固音義【少詩照反】對曰羣臣之願也敢不惟命是聽庚午盟而入注與諸大夫盟館於伯子同氏注晉大夫家館捨也辛巳朝於武宮注武公曲沃始命君疏【正義曰服防本作辛未晉語亦作辛巳孔晁云以辛未盟入國辛巳朝祖廟取其新也案晉語稱庚午大夫逆於淸原傳云庚午盟而入逆日卽盟非辛未也傳與晉語皆云辛巳朝於武宮服本自誤耳孔晁彊欲合之非也】逐不臣者七人注夷羊五之屬也周子有兄而無慧不能辧菽麥故不可立注菽大豆也豆麥殊形易別故以爲癡者之候不慧蓋世所謂白癡音義【菽音叔易以防反別彼列反癡勑疑反】○齊爲慶氏之難注前年國左殺慶克音義【爲於僞反難乃旦反】故甲申晦齊侯使士華免以戈殺國佐於內宮之朝注華免齊大夫內宮夫人宮疏【正義曰杜世族譜於齊國雜人之中有華免而無士字此注以華免爲大夫則士者爲士官也官掌刑政故使殺國佐也於夫人之宮有朝羣妾之處故云內宮之朝蓋齊侯召入與語而殺之】師逃於夫人之宮注伏兵內宮恐不勝書曰齊殺其大夫國佐棄命專殺以谷叛故也注國佐本疾滛亂殺慶克齊以是討之嫌其罪不及死故傳明言其三罪使淸人殺國勝注勝國佐子前年待命於淸者國弱來奔注弱勝之弟王湫奔萊注湫國佐黨音義【湫子小反徐子鳥反萊音來】慶封爲大夫慶佐爲司宼注封佐皆慶克子旣齊侯反國弱使嗣國氏禮也注佐之罪不及不祀○二月乙酉朔晉悼公卽位於朝注朝廟五日而卽位也厲公殺絕故悼公不以嗣子居喪音義【殺音試】疏【正義曰辛巳距乙酉五日先定所修之政待朔旦而後施之故五日也晉語云正月乙酉公卽位孔晁云二月卽位言正月者記者誤也厲公被殺而嗣絕故悼公自外而入卽位之日卽命百官施布政教與居喪卽位其禮不同釋例曰厲公見殺悼公自外紹立本非君臣無喪制也若然禮喪服小記云與諸侯爲兄弟者服斬鄭云謂卿大夫以下也與尊者爲親不敢以輕服服之言諸侯者明𨿽在異國猶來爲三年也計厲是文公之曽孫悼文公之孫有緦麻之親法當服斬而云無喪制者悼之父祖去晉適周與本親隔絕無往來恩義厲旣見殺悼卽被迎迎之以爲晉君卽與厲公體敵且葬厲公以車一乘國內尙不以爲君不可責悼公服斬也縱使當爲之斬絕而別立亦非嗣矣】始命百官注始爲政施捨已責注施恩惠捨勞役止逋責音義【施捨如字一音始豉反逋布吳反】逮鰥寡注惠及微音義【鰥古頑反】振廢滯注起舊徳匡乏困救災患注匡亦救也禁淫慝薄賦斂宥罪戾注宥寛也音義【惡他得反斂力驗反宥音又戾力計反】節噐用注節省也音義【省所景反下同】時用民注使民以時欲無犯時注不縱私欲音義【縱本亦作從子用反】使魏相士魴魏頡趙武爲卿注相魏錡子魴士防子頡魏顆子武趙朔子此四人其父祖皆有勞於晉國音義【相息亮反頡戶結反顆苦果反】疏【正義曰晉語云使呂宣子佐下軍曰邲之役呂錡佐知莊子於下軍獲楚公子谷臣與連尹襄老以免其子鄢陵之役親射楚王而敗楚師以定晉國而無後其子不可不崇也使彘共子將新軍曰武子之季文子之母弟也武子宣法以定晉國文子勤身以定諸侯二子之徳其可忘乎故以彘季屏其宗使令狐文子佐之曰昔克潞之役秦來圖敗晉功魏顆以身退秦於輔氏親止杜回其勲銘於景鐘至於今不忘其子不可不興也彼言呂宣子魏相也彘共子士魴也令狐文子魏頡也又曰呂宣子卒公以趙文子能卹大事使佐新軍趙武父祖功名顯著故不復序之是四人父祖皆有勞於晉國】荀家荀防欒黶韓無忌爲公族大夫使訓卿之子弟共儉孝弟注無忌韓厥子音義【孝弟音悌本亦作悌】疏【正義曰晉語云欒伯請公族大夫公曰荀家惇慈荀防文敏黶也果敢無忌鎭靖膏梁之性難正也故使惇惠者教之文敏者道之果敢者諗之鎭靖者修之使玆四人者爲公族大夫也公族大夫職掌教誨故使訓卿之子弟令之共儉孝悌也晉語云韓獻子老使公族穆子受事於朝辭曰厲公之亂無忌備公族弗能死孔晁云備公族大夫則韓無忌先爲公族大夫今言使爲之者悼公始命百官更攺新授之】使士渥濁爲大傅使修範武子之法注渥濁士貞子武子爲景公大傅音義【渥於角反】右行辛爲司空使修士蒍之法注辛將右行因以爲氏士蒍獻公司空也音義【行戶郎反蒍於委反將子匠反下軍將同】疏【正義曰僖二十八年晉作三行三十一年卽罷之以爲五軍其置三行無多年嵗彼云屠擊將右行未知此人卽屠擊之子孫也爲是其祖代屠擊也正以荀林父將中行遂以中行爲氏故謂此人之先將右行因以爲氏耳】弁糾禦戎校正屬焉注弁糾欒糾也校正主馬官音義【弁皮彥反本又作卞同糾居黝反校戶孝反注同】疏【正義曰以晉語知是欒糾也周禮大馭禦官之長別有戎僕掌禦戎車春秋徵伐之世以禦戎爲重此禦戎當是禦之尊者校正當周禮校人校人掌主馬之政襄九年傳曰命校正出馬知是主馬之官也周禮校人不屬大禦此蓋諸侯兼官或是悼公新法此傳所言諸官皆不得與周禮同也】使訓諸禦知義注戎士尙節義也疏【正義曰此訓諸禦謂諸是禦車之人設令國有十乘乘有一禦皆令此官教之戎士尙節義故訓之使知義如羊斟之徒是不知義也周禮校人主養馬耳不知禦事此言校正屬焉乃云訓禦蓋令校正助禦戎訓禦】荀賔爲右司士屬焉注司士車右之官疏【正義曰周禮司士掌羣臣之版以詔王治其職非車右之類不得屬車右也周禮有司右上士也掌羣右之政凡國之勇力之士能用五兵者屬焉其下更有戎右中大夫齊右下大夫道右上士此三右或官尊於司右而司右掌其政令春秋之世車右爲尊此司士蓋周禮司右之類爲車右屬官服防以爲司士主右之官謂司右也】使訓勇力之士時使注勇力皆車右也勇力多不順命故訓之以共時之使音義【共音恭本亦作供下文同】疏【正義曰所訓勇力之士皆謂爲車右者也設令國有千乘乘有一右總使此官訓之勇力之士失於彊暴如魏犨之徒不順上命故訓之使共時之使不犯法也晉語云君知士貞子之帥志博聞而宣惠於教也使爲大傳知右行辛之能以數宣物定功也使爲司空知欒糾之能禦以和於正也使爲戎禦知荀賔之有力而不暴也使爲戎右是四人者皆公知其能而使之耳範武子爲大傅孤也士蒍爲司空卿也皆前世能者其法可遵故使二大夫居其官而修其法也二人皆是大夫非孤卿也】卿無共禦立軍尉以攝之注省卿戎禦令軍尉攝禦而已音義【省所景反令力呈反】疏【正義曰卿謂軍之諸將也若梁餘子養禦罕夷解張禦郤克之類往前恆有定員掌共卿禦今始省其常員惟立軍尉之官臨有軍事使兼攝之令軍尉兼卿禦也】祁奚爲中軍尉羊舌職佐之魏絳爲司馬注魏犨子也張老爲候奄鐸遏宼爲上軍尉籍偃爲之司馬注偃籍談父爲上軍司馬音義【鐸待洛反遏於葛反徐音謁】使訓卒乘親以聽命注相親以聽上命音義【卒子忽反乘繩證反下及注皆同】程鄭爲乘馬禦六騶屬焉使訓羣騶知禮注程鄭荀氏別族乘馬禦乘車之僕也六騶六閒之騶周禮諸侯有六閒馬乘車尙禮容故訓羣騶使知禮音義【騶側畱反】疏【正義曰晉語云公知祁奚之果而不淫也使爲元尉知羊舌職之聰敏肅給也使佐之知魏絳之勇而不亂也使爲元司馬知張老之知而不詐也使爲元候知鐸遏宼之共敬而信彊也使爲輿尉知籍偃之惇帥舊職而共給也使爲輿司馬知程鄭爲端而不淫且好諫而不隱也使爲贊僕晉語皆稱其才而用之善公之知人也言元尉元司馬元候者此皆中軍之官元大也中軍尊故稱大也輿尉與司馬者皆上軍官也輿眾也官與諸軍同故稱眾也從車者爲卒在車者爲乘使此中軍與上軍軍尉司馬各教其軍之士卒使相親以聽在上之命注正義曰荀氏別族世本有文周禮齊僕下大夫掌馭金路以賔朝覲宗遇饗食皆乘金路杜言乘馬禦乘車之僕則當彼齊僕也晉語謂之贊僕當時之官名耳周禮掌駕之官無名騶者襄二十三年傳稱丰防爲孟氏之禦騶則騶亦禦之類月令季秋天子乃教田獵命僕夫七騶咸駕載旌旗則騶是主駕之官也鄭云七騶謂趣馬主爲諸官駕說者也周禮趣馬下士掌駕說之頒是騶爲主駕之官駕車以共禦者程鄭爲乘馬禦禦之貴者故令掌駕之官亦屬之校人職云良馬三乘爲皁皁一趣馬趣馬下士三皁爲系系一馭夫馭夫中士六系爲廏廏一僕夫僕夫上士天子十有二閒邦國六閒鄭云每廏爲一閒閒有二百一十六匹如彼計之每廏有趣馬十八人六閒之騶有一百八人皆屬程鄭而使總領之也戎車貴彊力乘車尙禮容故訓羣騶使知禮令教馬進退使合禮法也校人乘馬一師四圉三乘爲皁皁一趣馬三皁爲系系一馭夫六系爲廏廏一僕夫六廏成校校有左右天子十二閒馬六種邦國六閒馬四種家四閒馬二種鄭云每廏爲一閒二百一十六匹易幹爲馬此應干之防也校有左右則天子良馬五種各有四百三十二匹合二千一百六十匹駑馬三之四百三十二匹則千二百九十六匹合三千四百五十六匹詩云騋牝三千舉大數也玉路駕種馬戎路駕戎馬金路駕齊馬象路駕道馬田路駕田馬駑馬給宮中之役邦國六閒四種去種戎其齊道田各用一閒駑馬三之則千二百九十六匹大夫四閒二種去齊道田馬一閒駑馬三之則八百六十四匹四匹一師也十二匹一趣馬也三十六匹一馭夫也二百一十六匹一僕夫也】凡六官之長皆民譽也注大國三卿晉時蓋六卿爲軍帥故總舉六官則知羣官無非其人音義【長丁丈反帥所類反下之帥爲帥皆同也】疏【正義曰上已歷言諸官特爲公所知者更復總言所任皆得其人於時晉立六卿卿名下各有統領羣官非一凡六官之在民上爲長者皆是有徳有能之人是民所褒譽者也使魏相以下至程鄭爲乘馬禦以上凡有八條之官魏相等爲卿一也荀家等爲公族大夫二也士渥濁爲大傅三也右行辛爲司空四也弁糾爲禦戎五也荀賔爲右六也祁奚爲中軍尉至籍偃爲司馬七也程鄭爲乘馬禦八也自公族大夫以下七條各云使爲某事而卿下不云使者以卿總攝羣職非偏主一事故也公族大傅司空不云某官屬焉者以其當官自主更無餘官來屬其祁奚爲中軍尉及羊舌職張老魏絳鐸遏宼籍偃𨿽是數官總爲一條使訓卒乘親以聽命此惟有中軍上軍無下軍之官者蓋時下軍無不別立其官故也其卿無共禦立軍尉以攝之一句爲下祁奚爲中軍尉緒也大略所敍皆尊官在前卑官在後注正義曰大國三卿是正法當時晉置六卿爲三軍之將佐皆是帥也於是晉又更置新軍凡有四軍八卿但新軍或置或廢故傳不數之耳六官之長非獨卿身乃謂其下凡爲人之長者皆有民之羙譽故總舉六官則知羣官無非其人者也】舉不失職官不易方注官守其業無相逾易疏【正義曰所舉用者皆堪其官不有失職者也文任文官武任武官其用爲官各守其業不逾易其方也若文人爲武武人爲文則違方易務不能守其職矣】爵不逾徳注量徳授爵師不陵正旅不偪師注正軍將命卿也師二千五百人之帥也旅五百人之帥也言上下有禮不相陵偪疏【正義曰傳言不陵不偪者皆謂下不陵偪其上旅卑於師師卑於正知正是軍將命卿也惟舉師旅不相陵偪言上下有禮皆不相陵偪也】民無謗言所以復霸也注此以上通言悼公所行未必皆在卽位之年音義【復扶又反下及注復霸皆同上時掌反】疏【正義曰霸者把也把持王政鄭雲天子衰諸侯興故曰霸夏有昆吾商有豕韋大彭周有齊桓晉文此最彊者也故書傳通謂彼五人爲五霸耳但霸是彊國爲之天子旣衰諸侯無主若有彊者卽營霸業其數無定限也而何休以霸不過五不許悼公爲霸以鄕曲之學足以忿人傳稱文襄之霸襄承文後紹繼其業以後漸弱至悼乃彊故云復霸】○公如晉朝嗣君也○夏六月鄭伯侵宋及曹門外注曹門宋城門也遂防楚子伐宋取朝郟楚子辛鄭皇辰侵城郜取幽丘同伐彭城注朝郟城郜幽丘皆宋邑音義【取朝如字郟古洽反郜古報反】納宋魚石向爲人鱗朱向帶魚府焉注五子以十五年出奔楚獨書魚石爲師告以三百乘戍之而還書曰復入注惡其依阻大國以兵威還故書復入音義【乘繩證反惡烏路反】凡去其國國逆而立之曰入注謂本無位紹繼而立復其位曰復歸注亦國逆音義【復歸音服一音扶又反】諸侯納之曰歸注謂諸侯以言語告請而納之有位無位皆曰歸以惡曰復入注謂身爲戎首稱兵入伐害國殄民者也此四條所以明外內之援辧逆順之辭通君臣取國有家之大例音義【以惡本或作以惡入曰復入】疏【正義曰釋例曰凡去其國者通謂君臣及公子母弟也國逆而立之本無位則稱入本有位則稱復歸齊小白入於齊無位也衛侯鄭復歸於衛復其位也諸侯納之有位無位皆曰歸衛孫林父蔡季是也身爲戎首則曰復入晉欒盈是也此所以明外內之援辧逆順之辭故經正魚石衛衎以表舊制傳稱凡例總而明之也衛人逆公子晉於邢宜稱入善其得眾公子友忠於社稷國人所思焉故閔公爲落姑之盟以復之夫衛公子晉絕位而在邢魯之季子勢弱而出奔咸得民望享國有家是以聖人貴之殊其文也莊六年五國諸侯犯逆王命以納衛朔大其事故字王人謂之子突朔懼有逆眾之犯而以國逆告華元實國逆欲挾晉以自助故以外納赴春秋從而書之以示二子之情也韓魏有耦國之彊陳蔡有復國之端故晉趙鞅楚公子比皆稱歸從諸侯納之例言非晉楚之所能制也侯獳愛君以請故曹伯有國逆之辭許始復國故許叔有國逆之文此皆時史因周典以起時事之情也傳例稱諸侯納之曰歸今檢經諸稱納者皆有興師見納之事不湏例而自明故但言納而不復言歸也衛侯鄭曹伯負芻皆見執在周晉魯請而復之鄭書歸於衛負芻稱歸自京師所發事同而文異者例意本在於歸不以他文爲義也賈氏又以爲諸歸國稱所自之國所自之國有力也案楚公子比去晉而不返是無援於外而經書自晉陳侯吳蔡侯廬皆平王所封可謂有力而不言自楚此旣明證又春秋稱入其例有二施於師旅則曰不地在於歸復則曰國逆又以立爲例逆而不立則皆非例所入鄭之良霄以宼而入入卽見殺而復例之例稱凡去其國明非天子之制也周敬王王子猛不書出而書入襄王書出而不書入凡自周無出故非春秋舊例也諸在例外稱入直是自外入內記事者常辭義無所取而賈氏𨿽夫人姜氏之入皆以爲例如此甚多又依放谷梁云稱納者內難之辭因附防諸納爲義至於納北燕伯於陽傳稱因其眾窮不能通乃云時陽守距難故稱納此又無證經書楚人圍陳納頓子於頓則頓國之所欲也北燕伯傳有因眾之文不可言內難也又書納公孫寧儀行父於陳陳縣而見復上下交驩二人𨿽有淫縱之今道楚匡陳賊討君葬威權方盛傳稱有禮理無有難此皆先說之不安也沈氏云國逆而立之曰入惟謂國君知不兼臣者以臣而無位本賤不書故知臣無國逆之例也其復入惟謂臣知者以君𨿽不君臣不可不臣君若入國臣無違拒之法且杜云身爲戎首稱兵入伐是戎首指臣爲文故知不得兼君也杜所以云四條通君臣取國有家之大例卽是事通君臣者此據大略而言不復曲細爲別也】宋人患之西鉏吾曰何也注西鉏吾宋大夫音義【鉏仕居反徐在居反吾音魚西鉏吾人名也】若楚人與吾同惡以徳於我吾固事之也不敢貳矣注惡謂魚石大國無厭鄙我猶憾注言己事之則以我爲鄙邑猶恨不足此吾患也音義【厭於鹽反憾戶暗反】不然而收吾憎使贊其政注謂不同惡魚石而用之使佐政以間吾釁亦吾患也今將崇諸侯之姦而披其地注崇長也謂楚今取彭城以封魚石披猶分也音義【間如字又間厠之間釁許靳反披普彼反注同長丁丈反】疏【正義曰不然謂不與吾同惡也而收取吾之所憎謂魚石是也使佐其楚國之政以伺間吾之釁隙而侵伐我如此則亦是吾之所患若晉用楚材皆爲楚國之患焉是也】以塞夷庚注夷庚吳晉往來之要道楚封魚石於彭城欲以絕吳晉之道疏【正義曰夷平也詩序云由庚萬物得由其道是以庚爲道也此云以塞夷庚下云而懼吳晉知謂塞吳晉往來之要道也吳晉往來路由彭城楚取彭城以封魚石欲以斷絕吳晉往來之道使其不得往來故吳晉所以懼耳若其不然何以獨云懼吳晉也夷庚止謂吳晉往來之平道耳非山川險難之名故杜土地名不得指其所在】逞姦而攜服毒諸侯而懼吳晉注隔吳晉之道故懼攜離也疏【正義曰逞快也封魚石爲快姦人也攜離也諸侯見楚助賊服從者其心皆離是離其服從者之心】吾庸多矣非吾憂也且事晉何爲晉必卹之注言宋常事晉何爲顧有此患難音義【難乃旦反】○公至自晉晉範宣子來聘且拜朝也注拜謝公朝君子謂晉於是乎有禮注有卑讓之禮也○秋杞桓公來朝勞公且問晉故公以晉君語之注語其徳政音義【勞力報反語魚據反注同】杞伯於是驟朝於晉而請爲昬注爲平公不徹樂張本疏【正義曰詩云載驟駸駸驟是疾行之名從魯卽疾朝於晉也】○七月宋老佐華喜圍彭城老佐卒焉注言所以不克彭城○八月邾宣公來朝卽位而來見也音義【見賢徧反】○築鹿囿書不時也注非土功時○己丑公薨於路寢言道也注在路寢得君薨之道疏【正義曰喪大記云君夫人卒於路寢是在路寢得君薨之道也】○冬十一月楚子重救彭城伐宋注使偏師與鄭人侵宋子重爲後鎭宋華元如晉告急韓獻子爲政注於是欒書卒韓厥代將中軍曰欲求得人必先勤之注勤卹其急成霸安彊自宋始矣疏【正義曰謂文公成霸安彊自宋爲始言今宋有患不可不救也】晉侯師於臺谷以救宋注臺谷地音義【臺勑才反一音臺】遇楚師於靡角之谷楚師還注畏晉彊也靡角宋地○晉士魴來乞師注將救宋也季文子問師數於臧武仲注武仲宣叔之子對曰伐鄭之役知伯實來下軍之佐也注知伯荀防今彘季亦佐下軍注彘季士魴音義【彘直例反】如伐鄭可也注伐鄭在十七年事大國無失班爵而加敬焉禮也從之注從武仲言○十二月孟獻子防於虛朾謀救宋也宋人辭諸侯而請師以圍彭城注不敢煩諸侯故但請其師爲襄元年圍彭城傳孟獻子請於諸侯而先歸防葬○丁未葬我君成公書順也注薨於路寢五月而葬國家安靜世適承嗣故曰書順也音義【適丁歷反】疏【正義曰自此以前莊宣薨於路寢桓莊僖文宣皆書葬矣今於此公薨之下言道也於葬之下言書順也獨發傳者隱桓閔皆爲人所殺僖公薨於小寢文公薨於臺下皆其薨不得道也莊宣𨿽薨於路寢莊則子般見殺宣則歸父出奔家國不安非是得道順禮惟成公耳故傳於此發之釋例曰魯君薨葬多不順制惟成公薨於路寢五月而葬國家安靜世適承嗣故傳見莊之緩舉成書順以包之是也】

春秋左傳注疏卷二十八

春秋左氏傳注疏卷二十八考證

雨木冰注記寒過節○【臣召南】按漢書五行志曰劉歆以爲上陽施不下通下陰施不上逹故雨而木爲之冰雰气寒木不曲直也

傳鄭子罕伐宋注滕宋之與國鄭因滕有喪而伐宋故傳舉滕侯卒○趙汸補注曰傳欲見滕子謚下偶連鄭伐宋事杜注云云贅甚矣按滕子卒及鄭侵宋經各爲一事杜注牽合非也

傳韓厥將下軍郤至佐新軍荀防居守注於是郤犨代趙旃將新軍新上下軍罷矣○【臣浩】按三軍及新軍將佐八人是爲八卿【臣召南】按十三年晉及秦戰於麻隊將佐八人欒書荀庚士爕郤錡韓厥荀防爲三軍將佐趙旃將新軍郤至佐之似新上下二軍已罷不始於是年鄢陵之戰也

傳邲之師荀伯不復從○顧炎武日知錄曰杜注林父奔走不復故道非也謂不復從事於楚

傳塞井夷竈陳於軍中而疏行首○林堯叟曰軍屯必鑿井結竈以自給今爲楚壓晉軍戰也廹狹故自塞其井自平其竈以爲戰也楚壓晉軍不可出陳故結陣於晉之軍中

傳楚之良在其中軍王族而已○【臣召南】按前後文皆作王卒疑此文亦當作王卒但襄二十六年傳聲子述苗賁皇之言亦作王族尋文考義王卒則應比他卒良不應王族並能良也且古本若系王族杜必有注今無之恐本是王卒後人因一處誤作王族遂兩處均攺而從訛也

傳寡君乏使使鍼禦持矛注禦侍也○林堯叟曰車右主擊刺持矛其軄也故云使鍼侍君而持矛

傳王聞之召子反謀疏子反之爲人也嗜酒【句】甘而不能絕於口【句】醉【句】戰旣罷【句】○【臣浩】按呂覽作不能絕於口以醉似較明晰

傳吾因奉孫周以事君○趙汸浦注曰晉自驪姬之譖不畜羣公子故周在周事單襄公

傳晉欒書中行偃使程滑弒厲公○萬斯大學春秋隨筆曰欒書中行偃弒君而書國弒者書偃旣弒其君復威制國人使不敢以名告也赴不以名春秋安得而書之

傳逐不臣者七人注夷羊五之屬也○【臣召南】按此時不臣孰有過於欒書中行偃者乎悼公不此之戮而逐夷羊五等所謂行事適機宜耳又按程滑當必在七人之數

傳右行辛爲司空注辛將右行因以爲氏○【臣召南】按注文似有殘缺當云辛之先將右行因以爲氏

春秋左氏傳注疏卷二十八考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷二十九【起襄公元年盡四年】

晉杜氏注唐陸徳明音義孔穎達疏

襄公音義【陸曰襄公名午成公子母定姒諡法因事有功曰襄辟土有徳曰襄】疏【正義曰魯世家云襄公名午成公之子定姒所生以簡王十四年卽位諡法因事有功曰襄是歲歲在壽星】

經元年春王正月公卽位注無傳於是公年四歲疏【正義曰九年傳曰防於沙隨之歲寡君以生晉侯曰十二年矣知於是公年四歲】

仲孫蔑防晉欒黶宋華元衛寧殖曹人莒人邾人滕人薛人圍宋彭城注魯與謀於虛朾而書防者稟命霸主非匹敵故音義【魯與音預】

夏晉韓厥帥師伐鄭

仲孫蔑防齊崔杼曹人邾人杞人次於鄫注鄫鄭地在陳畱襄邑縣東南書次兵不加鄭次鄫以待晉師音義【鄫才陵反】疏【正義曰釋例曰兵未有所加所次則書之以示遲速旣書兵所加則不書其所次此書次於鄫者爲此魯齊曹邾杞其兵皆不加鄭故書次也傳曰於是東諸侯之師次於鄫以待晉師是韓厥伐鄭此次以待之】

秋楚公子壬夫帥師侵宋

九月辛酉天王崩注無傳辛酉九月十五日疏【正義曰顯言此日者欲明下冬聘是十月之初爲王崩日近赴人未至故也】

邾子來朝

冬衛侯使公孫剽來聘注剽子叔黑背子音義【剽匹妙反字林匹召反】

晉侯使荀防來聘注冬者十月初也王崩赴未至皆未聞防故各得行朝聘之禮而傳善之疏【正義曰禮記曾子問曰諸侯相見揖讓入門不得終禮廢者防孔子曰六天子崩大廟火日食後夫人之防雨霑服失容則廢是王崩當廢禮也今傳釋此朝聘皆云禮也知此冬者是十月之初崩赴未至由其俱未聞防故得以吉行禮而傳善之】傳元年春己亥圍宋彭城注下有二月則此己亥爲正月正月無己亥日誤疏【正義曰長歷推此年正月庚戌朔其月無己亥圍宋彭城經在正月之下傳文下有二月則己亥必是正月月不容誤知是日誤】非宋地追書也注成十八年楚取彭城以封魚石故曰非宋地夫子治春秋追書系之宋疏【正義曰公羊傳曰宋華元曷爲與諸侯圍宋彭城爲宋誅也其爲宋誅柰何魚石走之楚楚爲之伐宋取彭城以封魚石成十八年傳曰楚伐彭城納魚石焉以三百乘戍之而還西鉏吾曰崇諸侯之姦而披其地不言取爲楚邑而云披地長姦是左氏之意亦爲楚以彭城封魚石爲國故注言封魚石也旣列爲國非復宋地傳言追書是仲尼新意故云夫子治春秋追書系之宋也言追書者其地已非宋有追來使屬宋耳非謂夫子在後追思前事若以追爲在後追前則仲尼新意皆是追書前事非獨此爲追書也】於是爲宋討魚石故稱宋且不登叛人也注登成也不與其專邑叛君故使彭城還系宋音義【爲於僞反】疏【正義曰登成釋詁文不與其專邑叛君不與楚得取邑封人故使彭城還系於宋也釋例曰楚人棄君助臣取宋彭城以封叛者削正興僞𨿽非復宋地故追書系宋不與楚之所得是其義也言不登叛人則叛罪重矣不書魚石以彭城叛者孫林父將戚而出故得書云孫林父入於戚以叛此則因楚之力取彭城與宋交爭非欲出附他國故言復入也若總而言之俱是背叛於君故云不登叛人也】謂之宋志注稱宋亦以成宋志疏【正義曰魚石舊是宋人今還取宋地以自封若其不系於宋則成此魚石爲一國之君夫子追系於宋乃有二意於是爲宋討魚石宜系於宋且又不成此爲叛人使得取君之邑以爲一國之主有此二意故系之於宋謂之宋志者言宋人志在攻取彭城故以魚石系之於宋成此宋人之志注正義曰此與隠元年謂之鄭志義勢同也鄭伯實不獲段而經書克謂之鄭志言鄭伯志於殺𨿽實不克段而書之爲克見鄭伯之志也此彭城實非宋地而經書爲宋謂之宋志言宋人志在取之𨿽實非宋地而系之於宋成宋人之志也夫子修春秋而傳於此二條特言謂之宋志謂之鄭志者夫子所修春秋或褒或貶皆是夫子之志非取國人之志此宋志鄭志者以其𨿽是夫子所修還取二國本志故也案下十年戍鄭虎牢傳云非鄭地也言將歸焉杜云系之於鄭以見晉志卽此類也於此二事傳例已明故彼不云謂之晉志也】彭城降晉晉人以宋五大夫在彭城者歸寘諸瓠丘注彭城降不書賤略之瓠邱晉地河東東垣縣東南有壺邱五大夫魚石向爲人鱗朱向帶魚府音義【降戶江反注同寘之豉反瓠徐侯吳反一音戶故反垣音袁】疏【正義曰案莊八年郕降於齊師旣書於經則知彭城之降亦合書也今不書者但以其賤故略之也晉欒盈復入於晉下云晉人殺欒盈而書於經此彭城降所以賤略不書者彼以殺之爲重來告故書此以降事爲輕故爲賤略】齊人不會彭城晉人以爲討二月齊太子光爲質於晉注光齊靈公太子音義【質音致】○夏五月晉韓厥荀偃帥諸侯之師伐鄭入其郛注荀偃不書非元帥音義【郛芳夫反元帥所類反】疏【正義曰傳惟言諸侯之師不見諸侯之國未知諸侯之師是何國師也於是東諸侯之師次於鄫以待晉師則次鄫之師皆不與伐鄭此諸侯之師其中必無齊魯曹邾也案上圍彭城除此五國以外猶有宋衛莒滕薛下云晉侯衛侯次於戚以爲之援則衛師從伐明矣明年戚之會知武子云滕薛小邾之不至皆齊故於戚之會始怪滕薛不來明此時伐鄭滕薛在矣東諸侯皆次於鄫莒在齊魯之東若其在此當與東人同次前圍彭城亦無小邾此時或無莒與小邾耳諸侯之師當是宋衛滕薛也賈逵云韓厥荀偃帥諸侯之師謂帥宋衛滕薛伐鄭齊魯曹邾次於鄫故諸侯之師不序也入郛不書者晉人先以鄭罪令於諸侯故書伐鄭入郛旣敗鄭不復告故不書注正義曰魯師出徵並舉諸將他國之師惟書元帥詳內略外春秋之常故杜爲注復時一言之耳】敗其徒兵於洧上注徒兵步兵洧水出密縣東南至長平入潁音義【洧於軌反】疏【正義曰論語云以吾從大夫之後不可徒行徒猶空也謂無車空行也步行謂之徒行故步兵謂之徒兵也隠四年傳云敗鄭徒兵注云時鄭不車戰則此亦然也】於是東諸侯之師次於鄫以待晉師注齊魯曹邾晉師自鄭以鄫之師侵楚焦夷及陳注於是孟獻子自鄫先歸不與侵陳楚故不書音義【焦如字徐在堯反不與音預】疏【正義曰獻子先歸傳無其事正以不書侵楚侵陳知其必先歸矣若獻子從師則書不待告以獻子先歸晉不告魯故侵陳楚皆不書也然不知獻子何以先歸傳旣不言未測其故也今僣云則先歸者以前年虛朾會獻子先歸會葬今公𨿽卽位年又幼小君旣新立故獻子先歸】晉侯衛侯次於戚以爲之援注爲韓厥援○秋楚子辛救鄭侵宋呂畱注呂畱二縣名屬彭城郡鄭子然侵宋取犬邱注譙國酇縣東北有犬邱城迂回疑音義【酇才河反又子旦反迂音於】○九月邾子來朝禮也注邾宣公○冬衛子叔晉知武子來聘禮也凡諸侯卽位小國朝之注小事大大國聘焉注大事小以繼好結信謀事補闕禮之大者也注闕猶過也禮以安國家利民人爲大音義【好呼報反】

經二年春王正月葬簡王注無傳五月而葬速

鄭師伐宋注書伐從告

夏五月庚寅夫人姜氏薨

六月庚辰鄭伯睔卒注未與襄同盟而赴以名庚辰七月九日書六月經誤音義【睔古囷反徐又胡忖反】疏【正義曰睔以成八年卽位九年盟於蒲十五年於戚又七年楚子重伐鄭諸侯救鄭而楚退同盟於馬陵諸侯𨿽不重序明亦與鄭同盟則是與成三同盟矣與其父盟於法得以名赴其子此云未與襄同盟而赴以名者言其嘗與成同盟於法得以名赴襄也此類多矣注皆云與其父同盟而已此注特言未與襄同盟者以此時鄭旣從楚嫌其已背前盟不合更以名赴故明之也此經云六月庚辰鄭伯睔卒傳言七月庚辰鄭伯睔卒經傳必有誤者杜以長歷校之此年六月壬寅朔其月無庚辰七月壬申朔九日得庚辰則傳與歷合知傳是而經誤也此經六月七月其文皆具所言誤者非徒字誤而已乃是書經爲誤七月之事錯書以爲六月故長歷云書於六月經誤言元本書之誤非字誤也】

晉師宋師衛寧殖侵鄭注宋𨿽非卿師重故敍衛上音義【殖市力反】疏【正義曰於例將卑師眾稱師將尊師少稱將此晉宋稱師不書將非卿也衛寧殖書將不稱師師少也晉爲兵主故當先書宋𨿽非卿以師爲重故序寧殖之上】

秋七月仲孫蔑會晉荀防宋華元衛孫林父曹人邾人於戚

己丑葬我小君齊姜注齊諡也三月而葬速音義【齊如字諡法執心克莊曰齊或音側皆反非】疏【正義曰諡法執心克莊曰齊是齊爲諡也葬而舉諡禮之常也此特云齊諡者以諡齊者少且齊齊同字夫人齊女嫌齊非諡晉太子申生之母稱齊姜者齊女姓姜氏彼齊非諡故此須明之】

叔孫豹如宋注豹於此始自齊還爲卿

冬仲孫蔑會晉荀防齊崔杼宋華元衛孫林父曹人邾人滕人薛人小邾人於戚遂城虎牢注以逼鄭疏【正義曰虎牢是鄭舊邑此時屬晉而不系晉者莊三十二年注云大都以名通者則不系國此以名通故不系晉也十年戍鄭虎牢系於鄭者傳曰非鄭地也言將歸焉彼爲將歸鄭而系之鄭也或當虎牢𨿽已屬晉晉人新得不爲已有故不系晉也】

楚殺其大夫公子申

傳二年春鄭伯侵宋楚令也注以彭城故○齊侯伐萊萊人使正輿子賂夙沙衛以索馬牛皆百匹注夙沙衛齊寺人索簡擇好者音義【萊音來輿音余本亦作與索所白反】疏【正義曰司馬法邱出馬一匹牛三頭則牛當稱頭而亦云匹者因馬而名牛曰匹並言之耳經傳之文此類多矣易系辭云潤之以風雨論語云沽酒市脯不食玉藻云大夫不得造車馬皆從一而省文也】齊師乃還君子是以知齊靈公之爲靈也注諡法亂而不損曰靈言諡應其行音義【應應對之應年末同行下孟反】○夏齊姜薨初穆姜使擇羙檟注檟梓之屬音義【檟古雅反木名】疏【正義曰釋木云槐小葉曰檟郭璞曰槐當爲楸楸細葉者爲檟又云大而皵楸小而皵檟樊光云大老也皵棤皮也皮老而麄棤者爲楸小少也少而麄棤者爲檟又云椅梓郭璞曰卽楸也如彼所云楸梓皆檟之小別故云梓之屬也】以自爲櫬與頌琴注櫬棺也頌琴琴名猶言雅琴皆欲以送終音義【櫬初覲反】疏【正義曰以論死者言櫬知櫬是棺也四年注云櫬親身棺也以親近其身故以櫬爲名焉禮記檀弓曰天子之棺四重水兕革棺一杝棺一梓棺二鄭云杝椵也所謂椵棺也梓棺二所謂屬與大棺也記文從內向外水兕革棺最近屍也次椑以椵爲之次屬與大棺乃以梓爲之檀弓又云君卽位而爲椑鄭云椑謂杝棺親屍者椑堅著之言也天子椑內又有水兕革棺喪大記云君大棺八寸屬六寸椑四寸如彼記文諸侯之棺三重親身之棺名之爲椑椑卽櫬是也其椑用椵爲之屬與大棺乃用梓耳此以梓爲櫬者名之曰櫬其內必無棺也擇檟爲櫬其櫬必用梓也記惟言卽位爲椑不言椑所用木鄭據天子之棺其椑用杝卽云椑謂杝棺也天子之椑自用杝則諸侯不必然據此傳文諸侯之椑必用梓也頌琴者詩爲樂章琴瑟必以歌詩詩有雅頌故以頌爲琴名猶如言雅琴也櫬琴同文知皆欲以送終也】季文子取以葬君子曰非禮也禮無所逆婦飬姑者也虧姑以成婦逆莫大焉注穆姜成公母齊姜成公婦音義【飬徐余亮反】詩曰其惟人告之話言順徳之行注詩大雅哲知也話善也言知者行事無不順音義【話戶快反知音致下同】季孫於是爲不矣注言逆徳音義【爲不哲矣一本作不爲哲矣】疏【正義曰詩大雅抑之篇也其惟有知之人告之以善言則順從之爲羙徳之行矣言知者行事無有不順從者今季孫逆之於是爲不知矣哲知釋言文也】且姜氏君之妣也注襄公適母故曰君之妣音義【妣必履反適丁歷反本又作嫡】疏【正義曰曲禮曰生曰父曰母死曰考曰妣襄公是成公之妾定姒所生齊姜是其適母故曰君之妣也】詩曰爲酒爲醴烝畀祖妣以洽百禮降福孔偕注詩周頌烝進也與也偕徧也言敬事祖妣則鬼神降福季孫葬姜氏不以禮是不敬祖妣音義【烝之承反必利反注同洽戶夾反偕音皆徧音徧】疏【正義曰詩周頌丰年之篇也丰有之年多稌多黍釀之爲酒爲醴以進與祖妣以洽百種之禮爲烝嘗之祭鬼神享之則下與福佑甚周徧言今事妣失禮神將不福佑之也烝進與皆釋詁文偕訓爲俱俱亦徧之義也釋言云孔甚也】○齊侯使諸姜宗婦來送葬注宗婦同姓大夫之婦婦人越疆送葬非禮音義【疆居良反】疏【正義曰諸姜同姓之女也宗婦同姓之婦也夫人齊姜是齊國之女故使其宗親之婦女來會葬也齊爲姜姓歷世多矣不可姜姓之女姜姓之婦今其皆來魯國莊二十四年大夫宗婦覿用幣者宗婦是同姓大夫之婦知此宗婦亦是同姓大夫之婦然則諸姜是齊同姓之女嫁與齊大夫之爲妻者也禮記檀弓云婦人不越疆而弔人是越疆送葬非禮也】召萊子萊子不防故晏弱城東陽以偪之注爲六年滅萊傳東陽齊竟上邑音義【竟音境】疏【正義曰世族譜不知萊國之姓齊侯召萊子者不爲其姓姜也以其比鄰小國意陵蔑之故召之欲使從送諸姜宗婦來向魯耳萊子以其輕侮故不肯防】○鄭成公疾子駟請息肩於晉注欲辟楚役以負擔諭音義【擔都暫反】公曰楚君以鄭故親集矢於其目注謂鄢陵戰晉射楚王目音義【射食亦反】非異人任寡人也注言楚子任此患不爲他人蓋在已音義【非異人任絕句任音壬一讀至人字絕句爲於僞反】若背之是棄力與言其誰暱我注言盟誓之言音義【背音佩棄力服本作棄功暱本又作暱女乙反徐乃吉反】免寡人惟二三子疏【正義曰說文云鳥之短尾者總名爲隹隹在木上爲集集是鳥止之名矢有羽似鳥故亦稱集也楚君被射目者非是爲異人也任此患者爲寡人也今若背之棄其助鄭之力與盟誓之言他人其誰肯親我乎免寡人此棄力背言之責惟二三子耳】秋七月庚辰鄭伯睔卒於是子罕當國注攝君事疏【正義曰禮君薨聽於宰不須攝行君事此令子罕當國者鄭國間於晉楚國家多難喪代之際或致傾危蓋成公顧命使之當國非常法也子駟爲政已是正卿知當國者爲攝君事矣沈氏云魯襄四歳國家無虞今僖公年𨿽長大爲偪於晉楚故令子罕當國也】子駟爲政注爲正卿子國爲司馬晉師侵鄭注晉伐喪非禮諸大夫欲從晉子駟曰官命未攺注成公未葬嗣君未免喪故言未攺不欲違先君意疏【正義曰先君旣葬嗣君正位乃得建官命臣十六年晉侯攺服修官是其事也先君未葬皆因舊事不得建官命臣故云官命未攺庶事悉皆未攺不可卽違先君言此者不用從晉之意故也】○防於戚謀鄭故也注鄭人叛晉謀討之孟獻子曰請城虎牢以偪鄭注虎牢舊鄭邑今屬晉知武子曰善鄫之防吾子聞崔子之言今不來矣注元年孟獻子與齊崔杼次於鄫崔杼有不服晉之言獻子以告知武子疏【正義曰元年伐鄭次於鄫惟有韓厥荀偃於時武子未必在軍當是此防始告之耳】滕薛小邾之不至皆齊故也注三國齊之屬寡君之憂不惟鄭注言復憂齊叛音義【復扶又反下文將復復防同】防將復於寡君而請於齊注以城事白晉君而請齊防之欲以觀齊志得請而告吾子之功也注得請謂齊人應命告諸侯防築虎牢若不得請事將在齊注將伐齊吾子之請諸侯之福也注城虎牢足以服鄭息徵伐豈惟寡君賴之注傳言荀防能用善謀○穆叔聘於宋通嗣君也○冬復防於戚齊崔武子及滕薛小邾之大夫皆防知武子之言故也注武子言事將在齊齊人懼帥小國而防之遂城虎牢鄭人乃成注如孟獻子之謀○楚公子申爲右司馬多受小國之賂以偪子重子辛注偪奪其權勢楚人殺之故書曰楚殺其大夫公子申注言所以致國討之文

經三年春楚公子嬰齊帥師伐吳

公如晉

夏四月壬戌公及晉侯盟於長樗注晉侯出其國都與公盟於外音義【樗勑居反】疏【正義曰文三年公如晉公及晉侯盟盟不書地在晉都也此時晉侯出其國都與公盟於長樗蓋近城之地盟訖還入於晉故公歸書曰公至自晉也又三年盟於晉都此盟出城外者出與不出皆由晉侯意耳此或是悼公謙以待人不敢使國君就已出盟於外若似相就然故出城也】公至自晉注無傳不以長樗至本非防疏【正義曰假令公朝於晉更與晉侯余處別會卽從防所而歸亦得書曰公至自晉何則一行而有二事者或以始致或以終致出自當時之意書其所告之事而已所告先後無定例也但此盟於長樗晉侯爲盟之故暫出城耳本非刻期聚防之處惟得以自晉告廟不得以長樗告也注言本非防觧其必不得以長樗致之意也】

六月公防單子晉侯宋公衛侯鄭伯莒子邾子齊世子光己未同盟於雞澤注雞澤在廣平曲梁縣西南周靈王新卽位使王官伯出與諸侯盟以安王室故無譏音義【單音善】疏【正義曰諸侯不得盟天子之臣天子之臣不得與諸侯聚盟盟則加以貶責僖二十九年翟泉之盟貶王子虎稱人是其事也僖八年洮之盟王人在列傳曰謀王室也諸侯共謀王室不譏王人在盟是由襄王新立命遣與盟故耳此盟單子在列於經亦無譏文靈王以往年新立明是王新卽位使王官之伯出與諸侯結盟以安王室故無所譏與洮之盟同也釋例曰未有臣而盟君臣而盟君是子可盟父故春秋王世子以下防諸侯者皆同防而不同盟洮之盟王室有子帶之難襄王懼不得立告難於齊遣王人與諸侯盟故傳釋之曰謀王室以盟王勑其來盟非諸侯所敢與也踐土之盟王子虎臨諸侯而不與同防故經但列諸侯而傳具載其實此實聖賢之垂意以爲將來之永法也一年之間諸侯輯睦翼戴天子而翟泉之盟子虎在列君子以爲非天子之命虧上下常節故不存魯侯而人子虎以示篤戒也今雞澤之防單子與盟亦王所命也杜言王使盟者傳無其文正以經無貶責知是命使盟也】○陳侯使袁僑如防注陳疾楚政而來屬晉本非召防而自來故言如防音義【僑其驕反】疏【正義曰凡盟主召其同好之國刻期而與結盟來不及期則加貶責他國後期則沒其國而不序於列魯君後期則總稱諸侯不復國別歷序文七年公防諸侯晉大夫盟於扈是也僖二十八年踐土之盟陳侯如防此袁僑如防皆本非同好慕義而來喜其來而不責其晚故言陳疾楚政而來屬晉本非召防而袁僑自來故言如防解其後至特書而不貶之意也七年鄭伯髠頑如防自是被召而來其人未見諸侯在道而卒故書如防爲卒張本與此異也】戊寅叔孫豹及諸侯之大夫及陳袁僑盟注諸侯旣盟袁僑乃至故使大夫別與之盟言諸侯之大夫則在雞澤之諸侯也殊袁僑者明諸侯大夫所以盟盟袁僑也據傳盟在秋長歷推戊寅七月十三日經誤疏【正義曰諸侯盟防歷序國君其下云某人某人皆是大夫也若卿來則書卿名氏文十四年公防宋公陳侯衛侯鄭伯許男曹伯晉趙盾於新城如此之類其事多矣此袁僑來若及盟卽序於列當在世子光下今諸侯旣盟袁僑乃至不可特爲袁僑更復重盟若其不與之盟則又逆陳來意以袁僑是大夫故使大夫盟之若其陳侯自來諸侯𨿽則盟訖亦當更與之盟不得使大夫也凡諸侯盟防皆先目後凡上文雞澤之防旣以具序諸侯此總言諸侯大夫則雞澤諸侯足以明矣故不復其序諸國從省文耳諸侯大夫旣以總書而獨見叔孫豹者經據魯史魯史所記詳內略外僖十五年牡邱之盟下公孫敖帥師及諸侯之大夫救徐獨書魯臣亦此類也言諸侯之大夫其內可以兼袁僑而殊袁僑言及陳袁僑盟者明此諸侯之大夫所以爲此盟者止爲盟陳袁僑耳且上文雞澤之防其內未有陳侯直言諸侯之大夫則不得包陳袁僑故殊之也】秋公至自防注無傳

冬晉荀防帥師伐許

傳三年春楚子重伐吳爲簡之師注簡選練克鳩玆至於衡山注鳩玆吳邑在丹陽蕪湖縣東今臯夷也衡山在吳興烏程縣南使鄧廖帥組甲三百被練三千注組甲被練皆戰備也組甲漆甲成組文被練練袍音義【廖力雕反組音祖下皆同被皮義反徐扶僞反注及下同】疏【正義曰賈逵云組甲以組綴甲車士服之被練帛也以帛綴甲步卒服之凡甲所以爲固者以盈竅也帛盈竅而任力者半卑者所服組盈竅而盡任力尊者所服馬融云組甲以組爲甲裏公族所服被練以練爲甲裏卑者所服然則甲貴牢固組練皆用絲也練若不固宜俱用組何當尙不牢之甲而令步卒服之豈欲其被傷故使甲不牢也若練以綴甲何以謂之被也又組是絳繩不可以爲衣服安得以爲甲裏杜言組甲漆甲成組文今時漆甲有爲文者被練文不言甲必非甲名被是被覆衣著之名故以爲練袍被於身上𨿽並無明證而杜要愜人情】以侵吳吳人要而擊之獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡注當時君子音義【要於遙反】疏【正義曰傳言君子多矣獨此言當時君子者諸言君子論議往事多是邱明自言托之君子謂子重亡多於獲楚人以君子之言咎責子重不得爲後世君子故云當時君子】楚人以是咎子重子重病之遂遇心疾而卒注憂恚故成心疾音義【咎其九反恚一瑞反】○公如晉始朝也注公卽位而朝○夏盟於長樗孟獻子相公稽首注相儀也稽首首至地音義【相息亮反注同】疏【正義曰周禮九拜一曰稽首諸侯事天子之禮也】知武子曰天子在而君辱稽首寡君懼矣注稽首事天子之禮孟獻子曰以敝邑介在東表密邇仇讎注仇讎謂齊楚與晉爭音義【介音界爭爭鬭之爭】寡君將君是望敢不稽首注傳言獻於能固事盟主○晉爲鄭服故且欲修吳好注鄭服在前年音義【爲於僞反好呼報反】將合諸侯使士匄告於齊曰寡君使匄以歲之不易不虞之不戒寡君願與一二兄弟相見注不易多難也虞度也戒備也列國之君相謂兄弟音義【易以豉反注同難乃旦反年內同度待洛反】以謀不協請君臨之使匄乞盟齊侯欲勿許而難爲不協乃盟於耏外注與士匄盟耏水名音義【耏音而】疏【正義曰此是士匄適齊齊侯與盟其盟不離城之左右若是地名山名不得有外內之異爾雅云厓內爲隩外爲隈李巡曰厓內近水爲隩外爲隈孫炎曰內曲裏也外曲表也是水有內外之異知此耏爲水名其水蓋曲而近城故稱耏外】○祁奚請老注老致仕晉侯問嗣焉注嗣續其職者稱解狐其讎也將立之而卒注解狐卒音義【解音蟹】疏【正義曰讎者相負挾怨之名奚負狐狐負奚皆謂之讎此是奚負狐也不是舉之以解怨故下云稱其讎不爲謟也】又問焉對曰午也可注午祁奚子於是羊舌職死矣晉侯曰孰可以代之對曰赤也可注赤職之子伯華於是使祁午爲中軍尉羊舌赤佐之注各代其父君子謂祁奚於是能舉善矣稱其讎不爲謟立其子不爲比舉其偏不爲黨注謟媚也偏屬也音義【謟他檢反比毗志反】疏【正義曰設令他人稱其讎則謟以求媚也立其子則心在親比也舉其偏則情相阿黨也今祁奚以其人實善故舉薦之人見彼善知奚不謟不比不黨也謟者阿順曲從以求彼意故以謟爲媚媚愛也言爲謟以求愛也偏者半廂之名故傳多雲東偏西偏軍師屬已分之別行謂之偏師傳云彘子以偏師防是屬爲廂屬之名也祈奚爲中軍尉羊舌職佐之職屬祈奚復舉其子是舉其偏屬也】商書曰無偏無黨王道蕩蕩注商書洪範蕩蕩平正無私其祁奚之謂矣解狐得舉注未得位故曰得舉祁午得位伯華得官建一官而三物成注一官軍尉物事也疏【正義曰尉佐同掌一事故爲建一官也三事成者成其得舉得位得官也官位一也變文相辟耳服防云所舉三賢各能成其職事案解狐得舉而死身未居職何成事之有】能舉善也夫惟善故能舉其類詩云惟其有之是以似之祁奚有焉注詩小雅言惟有徳之人能舉似己者也音義【夫音扶絕句一讀以夫爲下句首】疏【正義曰此小雅裳裳者華之篇也其卒章云右之右之君子有之惟其有之是以似之】○六月公防單頃公及諸侯己未同盟於雞澤注單頃公王卿士音義【頃音傾】晉侯使荀會逆吳子於淮上吳子不至注道逺多難○楚子辛爲令尹侵欲於小國疏【正義曰多有所欲求索無厭侵害小國故小國怨也】陳成公使袁僑如會求成注患楚侵欲袁僑濤塗四世孫晉侯使和組父告於諸侯注告陳服秋叔孫豹及諸侯之大夫及陳袁僑盟陳請服也注其君不來使大夫盟之匹敵之宜○晉侯之弟幹亂行於曲梁注行陳次音義【行戶郎反注同陳直覲反】魏絳戮其僕注僕禦也疏【正義曰以車亂行是禦者之罪故戮其僕也周禮司寇之屬有掌戮之官鄭云戮猶辱也旣斬殺又辱之其職云掌斬殺賊諜而膊之凡殺其親者焚之殺王之親者辜之殺人者踣諸市肆之三日鄭云膊謂去衣磔之焚燒也辜謂磔之踣僵屍也肆猶申也陳也彼膊焚辜肆皆謂陳以示人然則此言戮者非徒殺之而已乃殺之以徇諸軍昭四年楚戮慶封負之斧鉞以徇於諸侯先徇乃殺之也成二年韓獻子旣斬人郤子使速以徇是殺之而後徇也此戮卽彼徇之謂也文十年楚申舟抶宋公之僕以徇或曰國君不可戮也彼抶以徇亦稱爲戮下云至於用鉞當是殺之乃以徇也】晉侯怒謂羊舌赤曰合諸侯以爲榮也幹爲戮何辱如之必殺魏絳無失也對曰絳無貳志事君不辟難有罪不逃刑疏【正義曰此言絳之宿心舊行耳非以爲此事而言也服防云謂敢斬幹之僕是不辟獲死之難然則斬僕信依灋也豈是絳之罪而得謂之有罪不逃刑乎不逃不辟此事自亦是矣要本其宿心非是專爲此事也】其將來辭何辱命焉言終魏絳至授僕人書注僕人晉侯禦僕將伏劍疏【正義曰謂仰劍刃身伏其上而取死也】士魴張老止之公讀其書曰日君乏使使臣斯司馬注斯此也臣聞師眾以順爲武注順莫敢違軍事有死無犯爲敬注守官行法𨿽死不敢有違君合諸侯臣敢不敬君師不武執事不敬罪莫大焉臣懼其死以及幹無所逃罪注懼自犯不武不敬之罪不能致訓至於用鉞注用斬幹之僕音義【鉞音越】疏【正義曰臣聞師旅兵眾順從上命莫敢違逆是爲威武此據在軍之眾也軍旅之事守官行灋欲討罪人𨿽有死難不敢辟死犯違灋令而從捨罪人是爲共敬也君命旣合諸侯臣豈敢畏懼死罪放捨罪人不爲共敬也今君之師眾違命亂行旣已不武謂幹也執事之臣畏懼其死罪不戮罪人是爲不敬魏絳自謂也不武不敬罪莫大焉是幹與已皆有大罪臣若不討非直臣有死罪幹亦合有死罪臣懼身之死罪連及幹是臣罪更重無所逃辟重罪也不能以禮漸致教訓至於用鉞以斬其僕是臣之罪重也】臣之罪重敢有不從以怒君心注言不敢不從戮請歸死於司寇注致屍於司寇使戮之公跣而出曰寡人之言親愛也吾子之討軍禮也寡人有弟弗能教訓使幹大命寡人之過也子無重寡人之過注聽絳死爲重過音義【跣先典反重直用反注同】敢以爲請注請使無死晉侯以魏絳爲能以刑佐民矣反役與之禮食使佐新軍注羣臣旅防今欲顯絳故特爲設禮食音義【食音嗣注同又如字特爲於僞反】疏【正義曰與之禮食者若公食大夫禮以大夫爲賔公親爲之特設禮食服防云於是魏頡卒矣使趙武將新軍代魏頡升魏絳佐新軍代趙武也世族譜魏顆魏絳俱是魏犫之子顆長生頡則絳是頡之叔父顆別爲令狐氏絳爲魏氏蓋顆長而庶絳幼而適故也魏世家武子生悼子悼子生絳則絳是犫孫計其年世孫應是也先儒悉皆不然未知何故】張老爲中軍司馬注代魏絳士富爲候奄注代張老士富士防別族○楚司馬公子何忌侵陳陳叛故也○許靈公事楚不會於雞澤冬晉知武子帥師伐許

經四年春王三月己酉陳侯午卒注前年大夫盟雞澤三月無己酉日誤

夏叔孫豹如晉

秋七月戊子夫人姒氏薨注成公妾襄公母姒杞姓疏【正義曰二年齊姜薨葬者是成公夫人故此爲成公之妾也據傳匠慶之言知是襄公之母以子旣爲君故得稱夫人而言薨也於時諸國杞鄫之徒皆姒姓據大者言之故云姒杞姓疑是杞女而未審故也】葬陳成公注無傳

八月辛亥葬我小君定姒注無傳定諡也赴同袝姑反哭成喪皆以正夫人禮母以子貴逾月而葬速疏【正義曰諡法純行不爽曰定舊說妾子爲君其母不得成爲夫人故杜詳言之於例赴同稱薨也袝姑稱小君也反哭成喪書葬也今定姒三禮皆具薨葬備文皆以正夫人之禮者由母以子貴故也釋例曰凡妾子爲君其母猶爲夫人𨿽先君不命其母母以子貴其適夫人薨則尊得加於臣子而內外之禮皆如夫人矣故姒氏之喪責以小君不成成風之喪王使來會葬傳曰禮也夫人姒氏薨葬皆以禮備爲文明季孫𨿽議從略賤聞匠慶之言懼而備禮殯葬無闕也禮公子爲其母練冠縓緣旣葬除之及其嗣位爲君非復公子適母薨則申其母尊而先儒同之公子亦謬矣是杜言妾母得爲夫人之意也季孫初議欲不成定姒之喪匠慶以君長懼之乃略取季孫之木君子謂之多行無禮必自及也則季孫初議是無禮也旣季孫議爲無禮明知於禮得成是知妾母成尊是爲正灋但尊無二上適母若在君尙不得盡禮於其母臣民豈得以夫人之禮事之哉適母旣薨則君得盡禮君旣盡夫人之禮事其母臣民豈得以妾母遇之哉故適母薨則妾母尊也哀姜旣薨成風乃正出姜旣出敬嬴乃正齊姜旣薨定姒乃正襄公一世無取夫人之文故齊歸得正也鄭以爲正夫人以有罪廢妾母得成爲夫人也哀姜𨿽被齊殺僖公請而葬之案經薨葬備文安得以罪黜也又齊姜非以罪黜定姒薨葬成尊成風定姒並無譏故知其灋得成也】

冬公如晉

陳人圍頓

傳四年春楚師爲陳叛故猶在繁陽注前年何忌之師侵陳今猶未還繁陽楚地在汝南鮦陽縣南音義【爲於僞反鮦孟康音紂直又反一音童或音直勇反非】韓獻子患之言於朝曰文王帥殷之叛國以事紂惟知時也注知時未可爭今我易之難哉注晉力未能服楚受陳爲非時三月陳成公卒楚人將伐陳聞喪乃止注軍禮不伐喪疏【正義曰十九年晉士匄侵齊至谷聞齊侯卒乃還傳曰聞喪而還禮也是軍禮不伐喪】陳人不聽命注不聽楚命臧武仲聞之曰陳不服於楚必亡大國行禮焉而不服在大猶有咎而況小乎夏楚彭名侵陳陳無禮故也注爲下陳圍頓傳音義【咎其九反下同】○穆叔如晉報知武子之聘也注武子聘在元年晉侯享之金奏肆夏之三不拜注肆夏樂曲名周禮以鐘鼓奏九夏其二曰肆夏一名繁三曰韶夏一名遏四曰納夏一名渠蓋擊鐘而奏此三夏曲音義【肆夏戶雅反注同下同九夏一曰王夏二曰肆夏三曰韶夏四曰納夏五曰章夏六曰齊夏七曰族夏八曰陔夏九曰驁夏肆夏一名繁國語云金奏肆夏繁遏渠杜遂分爲三夏之別名呂叔玉云肆夏時邁也繁遏執競也渠思文也韶上招反遏於葛反納夏本或爲夏納誤渠其居反】工歌文王之三又不拜注工樂人也文王之三大雅之首文王大明緜歌鹿鳴之三三拜注小雅之首鹿鳴四牡皇皇者華疏【正義曰奏謂作樂也作樂先擊鐘鐘是金也故稱金奏周禮鐘師掌金奏鄭云金奏擊金以爲奏樂之節金謂鐘及鎛也又燕禮注云以鐘鎛播之鼓磬應之所謂金奏也此晉人作樂先歌肆夏肆夏是作樂之初故於肆夏先言金奏也次工歌文王樂已先作非復以金爲始故言工歌也於文王已言工歌鹿鳴又略不言工互見從省耳其實金奏肆夏亦是工歌之工歌文王擊金仍亦不息其歌鹿鳴亦是工歌之耳注正義曰周禮鐘師凡樂事以鐘鼓奏九夏王夏肆夏韶夏納夏章夏齊夏族夏陔夏驁夏言以鐘鼓奏之也又以文王類之知是樂曲名也杜子春云王出入奏王夏屍出入奏肆夏牲出入奏韶夏四方賔來奏納夏臣有功奏章夏夫人祭奏齊夏族人侍奏族夏賔醉而出奏陔夏公出入奏驁夏定本納夏爲夏納此傳直言之三不言其三之名魯語同說此事而云金奏肆夏繁遏渠天子所以享元侯也文王大明緜則兩君相見之樂也文王之三蓋文王大明緜以文王爲首並取其次二篇以爲三則知肆夏之三以肆夏爲首亦並取其次二夏以爲三也且下云三夏天子所以享元侯也三者皆名爲夏知是其次二夏並肆夏爲三也周禮謂之肆韶納魯語謂之繁遏渠故杜以爲每夏而有二名肆夏一名繁韶夏一名遏納夏一名渠先儒所說義多不同周禮注載杜子春云肆夏與文王鹿鳴俱稱三謂其三章也以此知肆夏詩也呂叔玉云肆夏繁遏渠皆周頌也肆夏時邁也繁遏執競也渠思文也肆遂也夏大也言遂於天位也故時邁曰肆於時夏允王保之繁多也遏止也言福祿止於周之多也故執競曰降福禳禳降福簡簡福祿來反渠大也言以後稷配天王道之大也故思文曰思文后稷克配彼天鄭云以文王鹿鳴言之則九夏皆詩篇名頌之族類也此歌之大者載在樂章樂崩亦從而亡是以頌不能具數家之說各以意言經典散亡無以取正劉雲杜爲此解頗允三夏之名而分字配篇不甚愜當何則文王之三卽文王是其一大明緜是其二鹿鳴之三則鹿鳴是其一四牡皇皇者華是其二然則肆夏之三亦當肆夏是其一繁遏渠是其二安得復以繁爲肆夏之別名也若繁卽是肆夏何須重舉二名𨿽恥習前蹤亦未逾先哲今刪定知不然者以此文云肆夏之三是自肆夏以下有三故爲韶夏納夏凡爲三夏但此三夏各有別名故國語謂之繁遏渠是一字以當一夏若國語直云金奏繁遏渠則三夏之名沒而不顯故於繁字之上特以肆夏冠之云肆夏繁繁卽是肆夏明遏是韶夏渠是納夏也國語舉其難明以防左氏三夏之義劉不曉杜之深意遂欲妄從先儒先儒二說何所馮準先儒以繁遏二字共爲執競以渠之一字獨爲思文分字旣無定限文句多少任意則杜以繁共肆夏爲句何爲不可劉君乃與奪恣情不顧曲直妄規杜過於義深非也】韓獻子使行人子員問之曰注行人通使之官音義【員音云徐子貧反使所吏反下注及文皆同】疏【正義曰周禮大行人掌大賔之禮大客之儀小行人掌使適四方協賔客之禮諸侯行人當亦通掌此事故爲通使之官也此言韓獻子使行人問魯語云晉侯使行人問者彼孔晁注云韓獻子白晉侯使行人問也】子以君命辱於敝邑先君之禮借之以樂以辱吾子注借薦也音義【借在夜反】吾子捨其大而重拜其細敢問何禮也對曰三夏天子所以享元侯也使臣弗敢與聞注元侯牧伯音義【捨音捨重直用反下皆同敢與音預下及與同牧徐音目】疏【正義曰周禮大宗伯云八命作牧九命作伯鄭云牧謂侯伯有功徳者加命得專徵伐於諸侯也伯謂上公有功徳者加命爲二伯得徵五侯九伯者也鄭司農云牧一州之牧也伯長諸侯爲方伯也然則牧是州長伯是二伯𨿽命數不同俱是諸侯之長也元長也謂之長侯明是牧伯】文王兩君相見之樂也臣不敢及注及與也文王之三皆稱文王之徳受命作周故諸侯防同以相樂音義【相樂音洛】疏【正義曰及與也釋詁文言不敢與在其間而聞之魯語並陳兩事乃總云皆昭令徳以合好非使臣之所敢聞彼俱不敢聞此分之爲等級耳詩序文王言文王受命作周大明言文王有明徳故天復命武王伐紂緜言文王之興本由大王是文王之三皆稱文王之徳能受天命造立周國故諸侯防同歌此以相燕樂也朝而設享是亦二君聚防故以防同言之肆夏旣亡不知其篇之義故惟取詩意以解文王鹿鳴耳詩是樂章樂歌詩篇聖王因其尊卑定其等差詩有四始風也小雅也大雅也頌也鄭以肆夏爲頌之族類其差與頌同矣天子享元侯歌肆夏則於其餘諸侯不得用肆夏矣當歌文王與兩君相見同也然則兩元侯相見與天子享之禮同亦歌肆夏之類仲尼燕居兩君相見升歌淸廟謂元侯也不歌肆夏辟天子也諸侯來朝乃歌文王遣臣來聘必不得同矣當歌鹿鳴也傳言文王兩君相見之樂則其臣來聘不得與其君同亦當歌鹿鳴也燕禮𨿽以己臣爲主兼燕四方之賔其樂歌鹿鳴是其定差也燕禮升歌訖乃爲笙歌三篇堂下吹笙以播詩也笙歌訖乃爲間歌六篇堂上歌一篇堂下次一篇相間代也故燕禮云乃間歌魚麗笙由庚歌南有嘉魚笙崇邱歌南山有臺笙由儀是也間歌訖遂合鄕樂周南關睢葛覃捲耳召南鵲巢采蘩采蘋合樂謂堂上堂下合作樂也鄕樂者風詩也燕禮歌小雅而合鄕樂以合卑於歌一等則知諸所歌者其合樂用詩皆卑於升歌一等故鄭詩譜雲天子享元侯歌肆夏合文王於諸侯歌文王合鹿鳴諸侯於鄰國之君與天子於諸侯同天子諸侯燕其羣臣及聘問之賔皆歌鹿鳴合鄕樂笙間所用則鄭云未聞也燕禮升歌小雅笙歌間歌亦用小雅則笙間用詩與升歌差同而云未聞者升歌合樂其用風雅皆用發首二篇笙用南陔間用魚麗不復更用其首篇者未聞者未知其用何篇也此傳言三夏天子所以享元侯則文王兩君相見之樂亦謂享也𨿽不言燕燕亦當然此傳晉侯享穆叔爲歌鹿鳴穆叔以已所當得三拜而受燕禮也工歌鹿鳴則是享燕同樂明享之與燕用樂各自同矣若然肆夏之爲樂章樂之最尊者兩君相見猶尙不得用之而燕禮者諸侯燕己羣臣之禮而記云若以樂納賔則賔及庭奏肆夏鄭云卿大夫有王事之勞者則奏此樂所以得用之者彼謂納賔之樂郊特牲云賔入大門而奏肆夏示易以敬也鄭云賔朝聘者是朝賔聘客俱得用之與此升歌異也】鹿鳴君所以嘉寡君也敢不拜嘉注晉以叔孫爲嘉賔故歌鹿鳴之詩取其我有嘉賔叔孫奉君命而來嘉叔孫乃所以嘉魯君疏【正義曰詩序言鹿鳴燕羣臣嘉賔正謂燕己之臣以己臣爲嘉賔耳叔孫以晉歌此篇者以己爲嘉賔故拜受之也燕禮記云若與四方之賔燕則公迎之於大門內鄭云四方之賔謂來聘者也是燕聘客惟君迎爲異余悉與己臣同也】四牡君所以勞使臣也敢不重拜注詩言使臣乘四牡騑騑然行不止勤勞也晉以叔孫來聘故以此勞之音義【以勞力報反注勞之同騑芳非反】疏【正義曰詩序曰四牡勞使臣之來謂遣臣出使來歸乃勞之也叔孫以晉歌此篇勞已來聘故重拜受之也魯語云四牡君之所以章臣之勤也敢不拜章】皇皇者華君教使臣曰必諮於周注皇皇者華君遣使臣之詩言忠臣奉使能光輝君命如華之皇皇然又當諮於忠信以補已不及忠信爲周其詩曰周爰諮諏周爰諮謀周爰諮度周爰諮詢言必於忠信之人諮此四事音義【諏子須反度待洛反下文注同詢音荀】疏【正義曰此詩本意文王教出使之臣使逺而有光華又當諮問善道於忠信之人今晉君歌此以寵穆叔穆叔執謙以爲晉侯所教故云君教使臣下云臣獲五善敢不重拜與詩本意異也忠信爲周魯語文也爰於也若遇忠信之人於是訪問詢度諏謀等四事也魯語云皇皇者華君教使臣曰每懷靡及諏謀度詢必諮於周敢不拜教】臣聞之訪問於善爲咨注問善道咨親爲詢注問親戚之義咨禮爲度注問禮宜咨事爲諏注問政事咨難爲謀注問患難音義【難乃旦反注同】疏【正義曰魯語言此四事惟咨親爲詢與此文同其餘咨材爲諏咨事爲謀咨義爲度三者與此皆異韋昭攺從此傳注云材當爲事事當爲難孔晁注云材謂政幹也】臣獲五善敢不重拜注五善謂諮詢度諏謀疏【正義曰教之咨人卽得一善故並咨爲五魯語云君貺使臣以大禮重之以六徳孔晁云旣有五善又自謂無及成爲六徳言自謂知所無及懷靡謙以問知者此亦卽是一徳故爲六徳也皆是受君之教乃知如此亦是君之所賜故云臣獲也】○秋定姒薨不殯於廟無櫬不虞注櫬親身棺季孫以定姒本賤旣無器備議其喪制欲殯不過廟又不反哭音義【過古禾反】疏【正義曰櫬者親身之棺初死卽當有之將葬以殯過廟葬訖乃爲虞祭今定姒初薨匠慶以君長懼之乃始作櫬知此是季孫以定姒本賤素無器備議其喪制欲如此耳非是終久遂無之也檀弓曰君卽位而爲椑夫人尊與君同亦當生已有櫬今議欲不爲是素無器備故始議之也檀弓又曰喪之制也順死者之孝心也其哀離其室也故至於祖考之廟而後行殷朝而殯於祖周朝而遂葬士喪禮朝而遂葬與記正同知周灋不殯於廟而此及僖八年傳皆云不殯於廟以爲非禮知其將葬之時不以殯過廟耳非是殯屍於廟中也葬訖日中反虞於正寢謂之反哭今欲不虞是欲不爲反哭也】匠慶謂季文子曰注匠慶魯大匠子爲正卿而小君之喪不成注謂如季孫所議則爲夫人禮不成不終君也注慢其母是不終事君之道君長誰受咎注言襄公長將責季孫音義【長丁丈反注同】初季孫爲已樹六檟於蒲圃東門之外注蒲圃場圃名季文子樹檟欲自爲櫬音義【爲於僞反下注爲定姒爲言下爲執事同圃布古反場直良反】疏【正義曰詩云九月築場圃毛傳云春夏爲圃秋冬爲場樹菜蔬爲圃治禾黍爲場圃同地耳故杜以明圃圃名蒲地檟是爲櫬之木知季孫樹之欲自爲櫬也】匠慶請木注爲定姒作櫬季孫曰略注不以道取爲略匠慶用蒲圃之檟季孫不禦注禦止也傳言遂得成禮故經無異文音義【禦魚呂反注同】疏【正義曰止寇謂之禦禦猶禦也故訓爲止季孫本議欲無櫬不虞今傳惟言取木爲櫬而已尙不知得殯廟虞祭以否不虞卽是不反哭不反哭則不得書葬今定姒薨葬備文則因匠慶之言遂得每事成禮是故經無異文】君子曰志所謂多行無禮必自及也其是之謂乎疏【正義曰不以道取爲略今律略人略賣人是也季孫言略令匠慶略他木也官非無木可用意欲不成其喪請木不順其意怒慶此請令略木爲之也匠慶又忿季孫未必無木可用故取季孫之檟其意言遣我略人我只略女季孫令之爲略匠慶奉命而略𨿽自被略不得止之季孫此議自是無禮也被匠慶略木是自及也君子言古之志記所謂多行無禮必自及者其季孫之謂乎而釋例論此云議從略賤彼自是解正義之語與此不以道取爲略別也】○冬公如晉聽政注受貢賦多少之政晉侯享公公請屬鄫注鄫小國也欲得使屬魯如須句顓臾之比使助魯出貢賦公時年七歲蓋相者爲之言鄫今瑯邪鄫縣音義【句其俱反顓音專臾羊朱反比必二反相息亮反】疏【正義曰附庸附大國耳鄫乃子爵而欲得屬魯者春秋之世小國不得自通多附於大國二十七年齊人請邾宋人請滕邾滕猶尙附人況鄫又小也故杜譬之如須句顓臾之比須句亦子爵使助魯出貢賦耳時公年七歲未能自謀蓋國內共爲此計使相者代公言之】晉侯不許孟獻子曰以寡君之密邇於仇讎而願固事君無失官命注晉官徵發之命疏【正義曰二年鄭子駟以君初喪云官命未攺此魯以國小賦重恐失官命二者官命𨿽同而主意有異故杜彼以未葬解之此以徵發解之觀文爲說】鄫無賦於司馬注晉司馬又掌諸侯之賦爲執事朝夕之命敝邑敝邑褊小闕而爲罪注闕不共也音義【朝夕如字褊必淺反共音恭】寡君是以願借助焉注借鄫以自助音義【借子亦反注同】晉侯許之注爲明年叔孫豹鄫世子巫如晉傳○楚人使頓間陳而侵伐之故陳人圍頓注間伺間缺音義【間陳間厠之間伺音司間音閒又間厠之間又如字】○無終子嘉父使孟樂如晉注無終山戎國名孟樂其使臣音義【使臣所吏反】因魏莊子納虎豹之皮以請和諸戎注欲戎與晉和莊子魏絳晉侯曰戎狄無親而貪不如伐之魏絳曰諸侯新服陳新來和將觀於我我徳則睦否則貳勞師於戎而楚伐陳必弗能救是棄陳也諸華必叛注諸華中國戎禽獸也獲戎失華無乃不可乎夏訓有之曰有窮后羿注夏訓夏書有窮國名後君也羿有窮君之號音義【夏戶雅反下注皆同羿音詣】疏【正義曰夏書五子之歌云太康尸位以逸豫畋於有洛之表十旬弗反有窮后羿因民弗忍距於河厥弟五人禦其母以從五子咸怨述大禹之戒以作歌其一曰皇祖有訓是大禹立言以訓後故得謂此書爲夏訓也羿居窮石之地故以窮爲國號以有配之猶言有周有夏也後君也窮國之君曰羿羿是有窮君之號】公曰后羿何如注怪其言不次故問之對曰昔有夏之方衰也后羿自鉏遷於窮石因夏民以代夏政注禹孫太康淫放失國夏人立其弟仲康仲康亦微弱仲康卒子相立羿遂代相號曰有窮鉏羿本國名音義【鉏仕居反大音泰相息亮反下及注同】疏【正義曰夏本紀禹生啟啟生太康是禹孫也爲羿所距書序云大康失邦是爲淫放失國也本紀又云大康崩弟仲康立夏書徵云惟仲康肇位四海孔安國云羿廢大康而立其弟仲康爲天子則仲康羿之所立但羿握其權仲康不能除去之耳哀元年傳稱有過澆殺斟灌以滅後相相依斟灌故澆滅之是相立爲天子乃出依斟灌則相之立也蓋亦羿立之矣此傳言羿代夏政云不修民事寒浞殺羿言取其國家則羿必自立爲天子也當是逐出後相羿乃自立相依斟灌斟防夏祚尙猶未滅蓋與羿並稱王也及寒浞殺羿因羿室而生澆澆已長大自能用師始滅後相相死之後始生少康少康生杼杼又年長已堪誘豷方始滅浞而立少康計大康失邦及少康紹國向有百載乃滅有窮據此傳文夏亂甚矣而夏本紀云仲康崩子相立相崩子少康立都不言羿浞之事是馬遷說之疎也】恃其射也注羿善射疏【正義曰尙書云大康尸位以逸豫有窮后羿因民弗忍距於河孔安國云羿諸侯名此云有窮君之號則與孔不同也羿善射論語文也說文云羿帝嚳射官也賈逵云羿之先祖世爲先王射官故帝嚳賜羿弓矢使司射淮南子云堯時十日並出堯使羿射九日而落之楚辭天問云羿焉彃日烏焉解羽歸藏易亦云羿彃十日也言𨿽不經難以取信要言嚳時有羿堯時有羿則羿是善射之號非復人之名字信如彼言則不知此羿名爲何也】不修民事而淫於原獸注淫放原野棄武羅伯因熊髠尨圉注四子皆羿之賢臣音義【髠苦門反尨莫邦反圉魚呂反】而用寒浞寒浞伯明氏之讒子弟也注寒國北海平壽縣東有寒亭伯明其君名音義【浞仕角反徐在角反】伯明後寒棄之夷羿收之注夷氏信而使之以爲已相浞行媚於內注內宮人疏【正義曰寒是國名伯明寒君之名也後君也伯明君此寒國之時而棄不采也注正義曰此傳再言夷羿故以夷爲氏也】而施賂於外愚弄其民注欺罔之而虞羿於田注樂之以遊田音義【樂音洛下樂安同】樹之詐慝以取其國家注樹立也音義【慝他得反後同】外內咸服注信浞詐羿猶不悛注悛攺也音義【悛七全反】將歸自田注羿獵還家眾殺而亨之以食其子注食羿子音義【亨普彭反煮也食音嗣注同】疏【正義曰家眾謂羿之家眾人反羿以從浞爲浞而殺羿也孟子云逢防學射於羿盡羿之道思天下惟羿爲愈己於是殺羿則殺羿者逢防也】其子不忍食諸死於窮門注殺之於國門靡奔有鬲氏注靡夏遺臣事羿者有鬲國名今平原鬲縣音義【鬲音革】浞因羿室注就其妃妾生澆及豷恃其讒慝詐僞而不徳於民使澆用師滅斟灌及斟防氏注二國夏同姓諸侯仲康之子後相所依樂安壽光縣東南有灌亭北海平壽縣東南有斟亭音義【澆五弔反豷許器反斟之林反灌古亂反】疏【正義曰世本文也】處澆於過處豷於戈注過戈皆國名東萊掖縣北有過鄕戈在宋鄭之間音義【過古禾反注及下同戈古禾反掖音亦漢書作夜孟康音掖】疏【注正義曰哀十二年傳曰宋鄭之間有隙地焉曰嵒戈錫是也】靡自有鬲氏收二國之燼注燼遺民音義【燼才忍反】疏【正義曰燋燭旣燒之餘名之曰燼二國之燼謂澆之所殺死亡之餘遺脫之民也思報父兄之讎故靡得收而用之】以滅浞而立少康注少康夏后相之子音義【少詩照反注及下同】少康滅澆於過後杼滅豷於戈注後杼少康子音義【杼直呂反】疏【正義曰夏本紀少康崩子帝杼立是也】有窮由是遂亡失人故也注浞因羿室故不攺有窮之號疏【正義曰有窮遂亡謂浞亡也武羅伯因熊髠尨圉本羿棄之浞亦不用失人是國之大患故言之以規悼公也】昔周辛甲之爲大史也命百官官箴王闕注辛甲周武王大史闕過也使百官各爲箴辭戒王過音義【箴之林反】疏【正義曰晉語稱文王訪於辛尹賈逵以爲辛甲尹佚則辛甲文王之臣而下及武王但文王之時天命未攺不得命百官官箴王闕故以爲武王時大史也闕謂過失也大史號令百官每官各以箴辭虞人掌獵故以獵爲箴也漢成帝時雄愛虞箴遂依放之作十二州二十五官箴後亡失九篇後漢崔駰駰子瑗瑗子寔世補其闕及臨邑侯劉騊駼大傅胡廣各有所增凡四十八篇廣乃次而題之署曰百官箴皆放此虞箴爲之】於虞人之箴注虞人掌田獵疏【正義曰周禮山虞大田獵則萊山田之野澤虞大田獵則萊澤野萊謂芟其艸萊以爲殺圍之處詩毛傳云大芟艸以爲防是也】曰芒芒禹迹畫爲九州注芒芒逺貌畫分也音義【芒莫郎反畫乎麥反】疏【正義曰畫分者言畫地分之以爲竟也禹貢惟冀州帝都不言竟界以余州所至則冀州可知也八州各言竟界云濟河惟兗州海岱惟靑州海岱及淮惟徐州淮海惟州荊及衡陽惟荊州荊河惟豫州華陽黒水惟梁州黑水西河惟雍州是禹所畫分也】經啟九道注啟開九州之道疏【正義曰旣分海內以爲九州遂皆以九言之禹貢云九州攸同九山刋旅九川滌源九澤旣陂故此亦言九道言禹開通九州之道也】民有寢廟獸有茂艸各有攸處徳用不擾注人神各有所歸故徳不亂音義【攸處如字本或作攸家擾如小反亂也】在帝夷羿冒於原獸注冒貪也音義【冒莫報反又音亡北反】疏【正義曰帝王之號當時所稱三代稱王自以徳劣於前謙而不稱爲帝其統天下實與帝同所謂今之王古之帝也後人之稱先代或以王言帝或以帝言王史記於夏殷諸王皆稱爲帝此羿簒立爲王故以帝稱焉】忘其國卹而思其麀牡注言但念獵音義【麀音憂鹿牡也牡茂後反】武不可重注重猶數也音義【重直用反注同數所角反】疏【正義曰杜讀爲重累之重故爲數也服防云重猶大也言武事不可大任】用不恢於夏家注羿以好武𨿽有夏家而不能恢也音義【恢苦回反】獸臣司原敢告僕夫注獸臣虞人告僕夫不敢斥尊虞箴如是可不懲乎於是晉侯好田故魏絳及之注及后羿事音義【好呼報反下文同懲直升反】疏【正義曰魏絳本意主勸和戎忽云有窮后羿以開公問遂說羿事以及虞箴乃與初言不相應防故傳爲此二句以解魏絳之意】公曰然則莫如和戎乎對曰和戎有五利焉戎狄薦居貴貨易土注薦聚也易猶輕也音義【薦在薦反又才遜反或云艸也易以豉反徐神豉反注同】疏【正義曰釋言云薦再也孫炎曰薦艸生之再也卽薦是聚也服防云薦艸也言狄人逐水艸而居徙無常處劉案莊子云麞鹿食薦卽薦是艸也服言是】土可賈焉一也邊鄙不聳民狎其野穡人成功二也注聳懼狎習也音義【賈音古聳息勇反】戎狄事晉四鄰振動諸侯威懷三也以徳綏戎師徒不勤甲兵不頓四也注頓壞也疏【正義曰頓謂挫傷折壞今俗語云委頓是也】鑑於后羿而用徳度注以後羿爲鑑戒遠至邇安五也君其圖之公說使魏絳盟諸戎修民事田以時注傳言晉侯能用善謀音義【說音悅】○冬十月邾人莒人伐鄫臧紇救鄫侵邾敗於狐駘注臧紇武仲也鄫屬魯故救之狐駘邾地魯國番縣東南有目臺亭音義【紇恨發反駘徒來反徐勑才反番本又作蕃應劭音皮一音方袁反白襃魯國記云陳子遊爲魯相蕃子也國人爲諱攺曰皮也臺吐才反】疏【正義曰魯國地理誌曰番讀如藩屏之藩言魯國南藩也汝南陳子遊爲魯相子遊者藩之子也國人辟諱遂攺皮音而爲番字因而不攺也】國人逆喪者皆髽魯於是乎始髽注髽麻髮合結也遭喪者多故不能備凶服髽而已音義【髽側反合結音計本義作髻又作紒音同】疏【正義曰髽之形制禮無明文先世儒者各以意說鄭眾以爲枲麻與髮相半結之馬融以爲屈布爲巾髙四寸著於顙上鄭以爲去纚而紒案檀弓記稱南宮縚之妻孔子之兄女也縚母喪孔子誨之髽曰爾毋從從爾爾毋扈扈爾鄭雲從從謂太髙扈扈謂太廣若布髙四寸則有定制何當慮其從從扈扈而謂之哉如鄭去纚而空露其紒則髮上本無服矣喪服女子在室爲父髽衰三年空露紒髮安得與衰共文而謂之髽衰也魯人逆喪皆髽豈直露紒迎喪哉凶服以麻表髽字從髟是髮之服也杜以鄭眾爲長故用其說言麻髮合結亦當麻髮半也於時魯師大敗遭喪者多婦人迎子迎夫不能備其凶服惟髽而已同路迎喪以髽相弔傳言魯於是始髽者自此以後遂以髽爲弔服𨿽有吉者亦髽以弔人檀弓曰魯婦人之髽而弔也自敗於臺駘始也鄭云時家家有喪髽而相弔知於是始髽者始用髽相弔也髽者依喪服婦人爲斬衰三年者髽故喪服云女子子在室箭笄髽衰三年是也其齊衰期亦髽於檀弓雲南宮縚之妻之姑之喪夫子誨之髽是也其婦人弔服則鄭注檀弓云大夫之妻錫衰士之妻則疑衰皆吉笄無首索總也】國人誦之曰臧之狐裘敗我於狐駘注臧紇時服狐裘我君小子朱儒是使朱儒朱儒使我敗於邾注公幼弱故曰小子臧紇短小故曰朱儒敗不書魯人諱之音義【朱或作侏亦音朱】

春秋左傳注疏卷二十九

春秋左氏傳注疏卷二十九考證

仲孫蔑防齊崔杼曹人邾人杞人次於鄫注鄫鄭地在陳畱襄邑縣東南○【臣召南】按後漢郡國志引此注作縣東南有鄫城

傳孟獻子曰請城虎牢以偪鄭○王應麟困學紀聞曰齊晉楚之霸皆先服鄭範睢李斯之謀皆先攻韓蓋虎牢之險天下之樞也在虢曰制在鄭曰虎牢在韓曰成臯秦之亡也楚漢爭之

叔孫豹及諸侯之大夫及陳袁僑盟○劉敞意林曰諸侯皆在是又稱叔孫豹及諸侯之大夫大夫受命於其君之辭也異乎溴梁

傳克鳩玆至於衡山注衡山在吳興烏程縣南○【臣召南】按後漢郡國志吳郡烏程引此注又曰或曰丹陽縣之橫山去鳩玆不逺子重所至也按此說較杜爲長

傳今我易之難哉○趙汸補注曰傳記韓獻子之言與五年範宣子之言見晉所以終棄陳於楚【臣浩】按自七年鄬之防陳侯畏楚逃歸於是凡防盟陳不與矣

傳聞喪乃止疏晉士匄侵齊至谷○侵字下監本衍一奪字今刪

傳陳無禮故也○趙汸曰不責諸侯不能救而責陳無禮蓋緣武仲語而失之

傳晉侯享之金奏肆夏之三不拜注周禮以鐘鼓奏九夏其二曰肆夏一名繁三曰韶夏一名遏四曰納夏一名渠○【臣召南】按周禮本文韶夏作昭夏鄭注引杜子春曰牲出入奏昭夏又按國語曰金奏肆夏繁遏渠鄭注周禮引之亦作繁

又音義八曰陔夏○【臣召南】按周禮本文作祴夏注引杜子春曰祴讀爲陔鼓之陔

傳歌鹿鳴之三疏不言其三之名○言監本訛作拜今攺正

又疏夏大也言遂於天位也○【臣召南】按周禮注引呂叔玉本文作言遂於大位謂王位也大字是

傳無終子嘉父○林堯叟曰子爵也嘉父其字【臣召南】按杜注不言無終國所在漢書地理誌右北平郡無終故無終子國是也

傳恃其射也疏羿彃日烏焉解羽又羿彃十日也○楚辭天問及尙書疏引歸藏俱作彃監本作彈非也今攺正

傳伯明後寒棄之○【臣召南】按後寒二字無解林堯叟曰伯明之君惡其好讒寒棄之而不用趙汸補注曰伯明君此寒國之時棄不收采二說未知孰是

傳有窮由是遂亡○顧炎武日知錄云注曰浞因羿室不攺有窮之號非也哀元年傳稱有過澆矣此特承上死於窮門而言以結取引夏訓之文耳【臣照】按哀元年傳稱過澆者安知非推本澆之國本在過而謂之過澆乎曷據而謂澆曾攺國號曰過也杜氏去古未逺謂不攺有窮之號當非臆說

傳昔周辛甲之爲太史也疏晉語稱文王訪於辛尹○【臣召南】按晉語此胥臣之言也各本俱脫語字今補又按史記周本紀文王待士辛甲大夫之徒皆往歸之

又疏太傅胡廣○太傅監本訛作大傳今攺正

春秋左氏傳注疏卷二十九考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷三十【起襄公五年盡九年】

晉杜氏注唐陸徳明音義孔穎達疏

經五年春公至自晉

夏鄭伯使公子發來聘注發子產父

叔孫豹鄫世子巫如晉注比魯大夫故書巫如晉音義【巫亡無反】

仲孫蔑衞孫林父防吳於善道注魯衞俱受命於晉故不言及吳先在善道二大夫往會之故曰會吳善道地闕疏【正義曰諸言及者皆魯君命之使與彼行故稱及彼此傳稱晉將爲吳合諸侯使魯衛先會之魯衛俱受命於晉非是魯君命使與林父會吳故不言及也下文戚之會序吳於列書公防晉侯云云吳人鄫人於戚此不序吳於林父之下而別云防吳者爲吳人先在善道與林父往彼防之故云會吳也十年會吳於柤成十五年會吳於鐘離皆是吳在彼地往彼會之故殊防吳也公羊以爲外吳言春秋內其國而外諸夏內諸夏而外夷狄故殊防以外之左氏無此義杜不從公羊故皆云吳在彼也下戚會不殊吳者來會於戚故與諸國同序列也】

秋大雩

楚殺其大夫公子壬夫注書名罪其貪

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚注穆叔使鄫人聽命於會故鄫見經不復殊吳者吳來會於戚音義【見賢徧反復扶又反下同】公至自防注無傳

冬戍陳注諸侯在戚會皆受命戍陳各還國遣戍不復有告命故獨書魯戍疏【正義曰此戍陳及十年戍鄭虎牢僖二年城楚邱案傳皆諸國同行而經獨書魯者城楚邱傳云不書所會後也彼爲魯人後期諸侯已散故作獨城之文此則於戚之會受命戍陳十年諸侯伐鄭於伐鄭受命戍鄭虎牢還國各自遣戍更無告命故獨書魯戍也】

楚公子貞帥師伐陳公防晉侯宋公衛侯鄭伯曹伯齊世子光救陳十有二月公至自救陳注無傳

辛未季孫行父卒

傳五年春公至自晉注公在晉旣聽屬鄫聞其見伐遙命臧紇出救故傳稱經公至以明之○王使王叔陳生愬戎於晉注王叔周卿士也戎陵虣周室故告愬於盟主音義【愬悉路反虣白報反】晉人執之士魴如京師言王叔之貳於戎也注王叔反有二心於戎失奉使之義故晉執之音義【使所吏反】○夏鄭子國來聘通嗣君也注鄭僖公初卽位○穆叔覿鄫太子於晉以成屬鄫注覿見也前年請屬鄫故將鄫大子巫如晉以成之音義【覿直歷反見賢徧反】疏【正義曰覿見釋詁文也前年魯請屬鄫𨿽被晉許而鄫人未知故將巫至晉以成之】書曰叔孫豹鄫大子巫如晉言比諸魯大夫也注豹與巫俱受命於魯故經不書及比之魯大夫疏【正義曰巫若自受鄫命則豹當言及今巫來至魯魯侯命之令與豹同行與豹俱受魯命故經不言及比之魯大夫也魯大夫兩人同行皆不言及文十八年公子遂叔孫得臣如齊定六年季孫斯仲孫何忌如晉其類皆是也】○吳子使壽越如晉注壽越吳大夫辭不防於雞澤之故注三年防雞澤吳不至今來謝之且請聽諸侯之好注更請防音義【好呼報反】晉人將爲之合諸侯使魯衛先防吳且告防期注以其道逺故使魯衛先告期音義【將爲於僞反】故孟獻子孫文子會吳於善道注二子皆受晉命而行○秋大雩旱也注雩夏祭所以祈甘雨若旱則又修其禮故𨿽秋雩非書過也然經與過雩同文是以傳每釋之曰旱也雩而獲雨故書雩而不書旱疏【正義曰例稱龍見而雩是夏祭常禮所以祈甘雨也過時則書若值嵗旱則又修此雩禮而爲祈禱故𨿽秋雩非書過也此是爲旱而雩非常雩過時也但經書大雩則過雩旱雩無以相別故爲旱而雩皆言旱以釋之釋例曰始夏而雩者爲純陽用事防有災旱而祈之也至於四時之旱則又用此禮而求雨故亦曰雩經書雩而傳不以旱釋之者皆過雩也經書過雩則與旱雩不別故皆發之是觧發言旱之意也雩爲旱禱而不書旱者雩而獲雨故書雩而不書旱雩不得雨則書旱以明災成僖二十一年夏大旱是也雩而獲雨則書雩谷梁文也】○楚人討陳叛故注討治也曰由令尹子辛實侵欲焉乃殺之書曰楚殺其大夫公子壬夫貪也君子謂楚共王於是不刑注陳之叛楚罪在子辛共王旣不能素明法教陳叛之日又不能嚴斷威刑以謝小國而擁其罪人興兵致討加禮於陳而陳恨彌篤乃怨而歸罪子辛子辛之貪𨿽足以取死然共王用刑爲失其節故言不刑音義【共音恭斷丁亂反】疏【正義曰釋例曰陳之叛楚罪在子辛共王旣不能明法示教以肅大臣陳叛之日又不能嚴斷威刑以謝小國而擁其罪人以興兵致討暴師經年加禮於陳陳恨彌篤乃慍而歸罪子辛子辛之貪𨿽足以取死然共王用刑爲失其節故君子論之以爲不刑也加禮於陳者謂四年楚將伐陳聞防乃止是也不刑者言不得用刑之道也】詩曰周道挺挺我心扄扄講事不令集人來定注逸詩也挺挺正直也扄扄明察也講謀也言謀事不善當聚致賢人以定之音義【挺挺他頂反扄扄工迥反徐孔穎反】己則無信而殺人以逞不亦難乎注共王伐宋封魚石背盟敗於鄢陵殺子反公子申及壬夫八年之中戮殺三卿欲以屬諸侯故君子以爲不可音義【背音佩】疏【正義曰釋例以君子此言止爲殺公子申與壬夫二人而已此注又兼言殺子反者傳言已則無信尢共王也背盟而敗於鄢陵及殺子反皆是共王無信之事故追言之也殺此三卿欲令諸侯息忿還來屬已故言欲以屬諸侯以屬諸侯者僖十九年傳文也逞訓觧也共王殺此三人望觧已意而諸侯不從意竟不解故云殺人以逞不亦難乎】夏書曰成允成功注亦逸書也允信也言信成然後有成功疏【正義曰此虞書大禹謨之文禹是夏王故傳稱夏書杜不見古文故稱逸書亦亦前逸詩也彼舜謂禹能成聲教之信成治水之功爲二事此引之言共王無信故無成功杜順意言信成然後有成功爲一事也】○九月丙午盟於戚會吳且命戍陳也注公及其會而不書盟非公後會蓋不以盟告廟疏【正義曰凡諸侯會而盟者皆先會而後盟非先盟而後會旣及其會知非後盟釋例曰盟於鄧盟於犖盟於戚公旣在會而不書其盟者以理推之會在盟前知非後盟也蓋公還告會而不告盟也】穆叔以屬鄫爲不利使鄫大夫聽命於會注鄫近魯竟故欲以爲屬國旣而與莒有忿魯不能救恐致譴責故復乞還之傳言鄫人所以見於戚會音義【近附近之近下文陳近同竟音境譴棄戰反復扶又反見賢徧反】○楚子囊爲令尹注公子貞音義【嚢乃郎反】範宣子曰我喪陳矣楚人討貳而立子囊必攺行注攺子辛所行音義【防息浪反行如字徐下孟反】而疾討陳注疾急也陳近於楚民朝夕急能無往乎有陳非吾事也無之而後可注言晉力不能及陳故七年陳侯逃歸音義【朝夕如字】冬諸侯戍陳注備楚子囊伐陳十一月甲午會於城棣以救之注公及救陳而不及防故不書城棣城棣鄭地陳畱酸棗縣西南有棣城音義【棣力計反一音徒妹反】疏【正義曰桓十五年公會宋公衛侯陳侯於袲伐鄭旣會而伐並會書之計此亦當書會故解之公及救陳而不及其會故不書會】○季文子卒大夫入斂公在位注在阼階西鄕音義【斂力艶反鄕許亮反】疏【正義曰喪大記云大夫之喪將大斂旣鋪絞紟衾衣君至主人迎先入門右巫止於門外君釋菜祝先入升堂君卽位於序端士喪禮君若有賜焉則視斂旣布衣君至君升自阼階西鄕以君臨士防西鄕知臨大夫之防卽位於序端者亦西鄕也鄭士冠禮注云阼猶酢也東階所以答酢賔客也堂東西墻謂之序劉又引記云君旣卽位於序端卿大夫卽位於堂亷楹西北面東上主人房外南面主婦屍西東面遷屍卒斂宰告主人降北面於堂下君撫之主人拜稽顙君降升主人溤之命主婦溤之士之防將大斂君不在其餘禮猶大夫也】宰庀家器爲葬備注庀具也音義【庀匹婢反】無衣帛之妾無食粟之馬無藏金玉無重器備注器備謂珍寶甲兵之物音義【衣於旣反無食如字又音嗣重如字又置龍反】君子是以知季文子之忠於公室也相三君矣而無私積可不謂忠乎音義【相息亮反積子賜反】疏【正義曰季孫行父以文六年見經則爲卿久矣宣公之初襄仲執政宣八年仲遂卒後始文子得政故至今爲相三君也】

經六年春王三月壬午杞伯姑容卒

夏宋華弱來奔注華椒孫

秋桓公注無傳

滕子來朝

莒人滅鄫

冬叔孫豹如邾

季孫宿如晉注行父之子

十有二月齊侯滅萊注書十二月從告

傳六年春杞桓公卒始赴以名同盟故也注入春秋未嘗書名桓公三與成同盟故赴以名疏【正義曰杞入春秋以來惟僖二十三年杞成公卒用夷禮書子卒未嘗書杞君之名也世本杞桓公是成公之弟成公卒而桓公立至此七十一年惟成五年盟於虫牢七年於馬陵九年於蒲魯杞俱在未嘗與防同盟嫌其不合以名赴故傳發之釋例曰杞伯姑容未與襄同盟而事逮其父用同盟之禮蓋繼好之義也嫌於赴非所盟之君故傳曰始赴以名同盟故也】○宋華弱與樂轡少相狎長相優又相謗也注狎親習也優調戲也音義【少詩照反狎戶甲反長丁丈反調徒弔反】疏【正義曰論語云𨿽狎必變曲禮云賢者狎而敬之狎是相防慢相貫習之名也二十八年稱慶氏之徒觀優至於魚裏是優爲戲名也晉語有優施史記滑稽傳有優孟優旃皆善爲優遂以優著名是優爲調戲也】子蕩怒以弓梏華弱於朝注子蕩樂轡也張弓以貫其頸若械之在手故曰梏音義【梏古毒反貫古亂反】疏【正義曰貫者穿也張弓以貫沓其頸頸穿於弓之中故曰貫其頸周禮掌囚有梏桎在手曰梏在足曰桎頸貫於弓若手在梏故云以弓梏也桎梏俱名爲械釋名云械者戒也戒止人使不得逰行也】平公見之曰司武而梏於朝難以勝矣注司武司馬言其懦弱不足以勝敵音義【懦乃亂反又乃臥反】遂逐之夏宋華弱來奔司城子罕曰同罪異罰非刑也專戮於朝罪孰大焉亦逐子蕩子蕩射子罕之門曰幾日而不我從注言我射女門女亦當以不勝任見逐音義【射食亦反注同幾居豈反女音汝勝音升】子罕善之如初注言子罕𨿽見辱不追忿所以得安疏【正義曰子罕以華弱奔後而發此言蓋以告諸大夫非告君也亦逐子蕩一句亦是子罕之語說子蕩之罪言亦宜逐子蕩也子蕩恐卽被逐故射子罕之門宋亦不復逐之子蕩作被逐之意故云幾日而不我從也宋人不復更逐故子罕善之如初不恨其射門也或當實逐子蕩故子蕩云幾日而不我從理亦通也注正義曰服防云言子罕不阿同族亦逐樂轡以正國法忠之至也及樂轡射其門畏從華弱之罰復善樂轡如初是爲茹柔吐剛防其志矣故舉之明春秋之義善惡俱見杜以春秋之世君弱臣彊莫不蓋失掩罪以相忍爲國向戌欲蓋華臣子罕不怨樂轡皆忍忿求安之事不足以爲大尢知傳載此言是善其得安非尢其從惡故異於服也】○秋滕成公來朝始朝公也○莒人滅鄫鄫恃賂也注鄫有貢賦之賂在魯恃之而慢莒故滅之○冬穆叔如邾聘且修平注平四年狐駘戰○晉人以鄫故來討曰何故亡鄫注鄫屬魯恃賂而慢莒魯不致力輔助無何以還晉尋便見滅故晉責魯季武子如晉見且聽命注始代父爲卿見大國且謝亡鄫聽命受罪音義【見賢徧反注同】疏【正義曰昭二年晉韓宣子來聘曰告爲政而來見也大國正卿尙來見小國知此言見者是始代父爲政卿往見於大國也】○十一月齊侯滅萊萊恃謀也注賂夙沙衛之謀也事在二年於鄭子國之來聘也四月晏弱城東陽而遂圍萊注子國聘在五年二年晏弱城東陽至五年四月復托治城因遂圍萊音義【復扶又反】甲寅堙之環城傅於堞注堞女墻也堙土山也周城爲土山及女墻音義【堙音因環戶關反又音患傅音附堞音牒一名俾亦謂之俾倪徐養渉反】疏【正義曰兵書攻城有爲堙之法宣十五年公羊傳曰子反乘堙而窺宋城是堙爲土山使髙與城等而攻之也言環城是環繞其城知周幣其城爲土山也】及杞桓公卒之月注此年三月乙未王湫帥師及正輿子棠人軍齊師注王湫故齊人成十八年奔萊正輿子萊大夫棠萊邑也北海卽墨縣有棠鄕三人帥別邑兵來解圍音義【湫子小反徐子烏反】齊師大敗之注敗湫等丁未入萊萊共公浮柔奔棠正輿子王湫奔莒莒人殺之四月陳無宇獻萊宗器於襄宮注無宇桓子陳完孫襄宮齊襄公廟音義【共音恭】晏弱圍棠十一月丙辰而滅之遷萊於郳注遷萊子於郳國音義【遷萊於郳五兮反本或作遷於郳萊衍字】疏【正義曰郳卽小邾也二年曰滕薛小邾之不至皆齊故也小邾附屬於齊故滅萊國而遷其君於小邾使之寄居以終身也】髙厚崔杼定其田注定其疆界髙厚髙固子音義【疆居良反】

經七年春郯子來朝音義【郯音談】

夏四月三卜郊不從乃免牲注稱牲旣卜日也卜郊又非禮也疏【正義曰周禮大宰職云祀五帝前期十日帥執事而卜日然則將祭十日之前預卜之蓋一旬一卜也例稱啟蟄而郊建寅之月也此四月三卜蓋三月二卜四月又一卜也春分之前猶是啟蟄節內於法仍可以郊防獻子之言三卜在春分之後則初卜卽已大晚故三卜而渉於春分也人心欲其吉不吉是不從不從則不郊故免牲而不殺也注正義曰僖三十一年夏四月四卜郊不從乃免牲曰禮不卜常祀而卜其牲日牛卜日曰牲牲成而卜郊上怠慢此經與彼正同惟四卜三卜爲異耳彼言其非則此亦非也牛已稱牲是旣卜日矣牲旣成矣而又卜郊與僖同譏故云又非禮也】

小邾子來朝

城費注南遺假事難而城之音義【費音祕難乃旦反】疏【正義曰此惟說南遺請城之由不言時與不時則知南遺假托言有事難而請城之】

秋季孫宿如衛

八月螽注無傳爲災故書

冬十月衞侯使孫林父來聘壬戌及孫林父盟

楚公子貞帥師圍陳

十有二月公會晉侯宋公陳侯衞侯曹伯莒子邾子於鄬注謀救陳陳侯逃歸不成救故不書救也鄬鄭地音義【鄬於軌反字林幾吹反】疏【正義曰楚旣圍陳而陳侯亦列於會者當是圍之不宻故陳侯得出會求救也陳侯逃歸陳遂屬楚諸侯不與楚戰各自罷歸不成爲救故不書救也】

鄭伯髠頑如會未見諸侯丙戌卒於鄵注實爲子駟所弒以瘧疾赴故不書弒稱名爲書卒同盟故也如會會於鄬也未見諸侯未至防所而死鄵鄭地不欲再稱鄭伯故約文書其名於會上音義【鄵七報反又采南反字林於消反弒音試下同爲書於僞反上時掌反】疏【正義曰魯之隠閔實被弒而書薨諱而不言弒則亦不以被弒赴諸侯此鄭伯實爲子駟所弒而以瘧疾赴於諸侯亦如隠閔之類諱而不言弒故魯史不得書弒也谷梁傳曰禮諸侯不生名此其生名何也卒之名也卒之名則何爲加之如會之上見以如會卒也是言書名爲書卒而稱之也三年盟於雞澤五年盟於戚魯鄭俱在同盟故赴以名法當書名故進名於上其名本爲下卒非是生名之也如會者會諸侯於鄬欲往赴其會也公羊曰未見諸侯其言如防何致其意也原其意本欲往會故書之也未見諸侯言其未至會所而死非至會而不見也書卒於鄵者赴以所卒之地故書之】

陳侯逃歸注畏楚逃晉而歸

傳七年春郯子來朝始朝公也○夏四月三卜郊不從乃免牲孟獻子曰吾乃今而後知有卜筮夫郊祀后稷以祈農事也注郊祀后稷以配天后稷周始祖能播殖者疏【正義曰言后稷周之始祖能播殖者辧知后稷是何人不爲能播殖故祀以祈農事自謂郊天以祈農耳案孝經云孝莫大於嚴父嚴父莫大於配天則周公其人也昔者周公郊祀后稷以配天宗祀文王於明堂以配上帝止云配天而祀之不言祈農也郊特牲說郊天之義曰萬物本乎天人本乎祖此所以配上帝也郊之祭也大報本反始也宣三年公羊傳曰郊則曷爲必祭稷王者必以其祖配王者則曷爲必以其祖配自內出者無匹不行自外至者無主不止何休雲天道闇昧故推人道以接之不以文王配者重本尊始之義也據此諸文則郊祭天者爲物本於天故祭天以報本神必須配故推祖以配天止報生成之恩非求未來之福此傳専言郊祀社稷主爲祈農事者斯有防矣祭祀者爲報己往非求將來之福也但祭爲明神所享神以將來致福將來而獲多福乃由祭以得之禮器稱君子曰祭祀不祈祭者意𨿽不祈其實福以祭降以祭獲福卽祈之義也宗廟之祭緣生事死盡其孝順之心非求耕稼之利少牢饋食者大夫之祭禮也其祭之末屍嘏主人使女受福於天宜稼於田彼豈爲田而祭哉神以宜田福之耳郊天之義亦由是也神以人爲主人以谷爲命人以精意事天天以宜稼祐人以此謂之祈農本意非祈農也詩噫嘻序曰春夏祈谷於上帝禮仲春之月月令曰是月也天子乃以元日祈谷於上帝卽是郊天之祭也其下卽云乃擇元辰天子親載耒耜躬耕帝籍是郊而後耕也獻子此言正與禮合孝經只言尊嚴其父主述孝子之志本意不說郊天之祭無由得有祈谷之言何休膏肓執彼難此追而想之亦可以嘆息也】是故啟蟄而郊郊而後耕今旣耕而卜郊宜其不從也注啟蟄夏正建寅之月耕謂春分音義【蟄直立反夏戶雅反】疏【正義曰釋例曰歷法正月節立春啟蟄爲中气二月節驚蟄春分爲中气是啟蟄爲夏正建寅之月中气也月令祈谷之後卽擇日而耕初耕亦在正月言旣耕而卜郊宜其不從是此卜之時已渉春分之節時過不復可郊故言耕謂春分指釋獻子言耕是春分之節不謂春分始可耕也釋例又曰僖公襄公夏四月卜郊但譏其非所宜卜不譏其四月不可郊也孟獻子曰啟蟄而郊郊而後耕耕謂春分也言得啟蟄卽當卜郊不得過春分也是言此卜在春分之後故獻子譏之據獻子此言郊天之禮必用周之三月而雜記云孟獻子曰正月日至可以有事於上帝七月日至可以有事於祖七月而禘獻子爲之也此與禮記俱稱獻子二文不同必有一謬禮記後人所錄左傳當得其眞若七月而禘獻子爲之則當獻子之時應有七月禘者烝嘗過則書禘過亦宜書何以獻子之時不書七月禘也足知禮記之言非獻子矣】○南遺爲費宰注費季氏邑叔仲昭伯爲隧正注隧正主役徒昭伯叔仲惠伯之孫音義【隧音遂】疏【正義曰九年注云隧正官名五縣爲隧則隧正當周禮之遂人也掌諸遂之政令徒役出諸遂之民故爲主徒役者】欲善季氏而求媚於南遺謂遺請城費注使遺請城吾多與而役故季氏城費注傳言祿去公室季氏所以彊○小邾穆公來朝亦始朝公也注亦郯子也○秋季武子如衛報子叔之聘且辭緩報非貳也注子叔聘在元年言國家多難故不時報音義【難乃旦反】○冬十月晉韓獻子告老公族穆子有廢疾注穆子韓厥長子成十八年爲公族大夫音義【長丁丈反下師長同】將立之注代厥爲卿辭曰詩曰豈不夙夜謂行多露注詩言𨿽欲早夜而行懼多露之濡已義取非禮不可妄行疏【正義曰詩國風召南行露之首章也言人行者豈不欲早夜而行乎謂早夜而行則多露濡已義取非禮不可以妄行穆子引之言非其才不可以妄居官位】又曰弗躬弗親庶民弗信注詩小雅言譏在位者不躬親政事則庶民不奉信其命言已有疾不能躬親政事疏【正義曰此詩小雅節南山之篇詩注云言王之政不躬而親之則恩澤不信於眾民矣】無忌不才讓其可乎請立起也注無忌穆子名起無忌弟宣子也與田蘇遊而曰好仁注田蘇晉賢人蘇言起好仁音義【好呼報反注及下同】詩曰靖共爾位好是正直神之聽之介爾景福注靖安也介助也景大也詩小雅言君子當思不出其位求正直之人與之並立如是則神明順之致大福也音義【共音恭下注同介音界下及注同】疏【正義曰定本介景皆爲大也】卹民爲徳注靖共其位所以卹民疏【正義曰天生烝民立君以牧之君不獨治爲臣以佐之君之與臣皆爲卹民而設之也能安靖共敬在其職位是其所以憂民也】正直爲正注正己心正曲爲直注正人曲參和爲仁注徳正直三者備乃爲仁音義【參七南反或作三】如是則神聽之介福降之立之不亦可乎注言起有此三徳故可立疏【正義曰詩小雅小明之篇言人能安靖共敬以居爾之職位愛好正直之人與之共處於朝則神明聽順之當助女以大福也旣引詩文又其意能愛念下民是爲徳也正直己心是爲正也能以己正正人之曲是爲直也此徳也正也直也三者和備是爲仁也人能如是則神明聽順之大福降與之田蘇是知人者也田蘇言起好仁起必備有此行立之不亦可乎】庚戌使宣子朝遂老注韓厥致仕晉侯謂韓無忌仁使掌公族大夫注爲之師長疏【正義曰無忌先爲公族大夫今言使掌是與諸公族大夫爲師長也】○衛孫文子來聘且拜武子之言注緩報非貳之言而尋孫桓子之盟注盟在成三年公登亦登注禮登階臣後君一等音義【後胡豆反下文不後寡君同】疏【正義曰聘禮公迎賔於大門內及廟門公揖入立於中庭納賔賔入三揖至於階三讓公升二等鄭云先賔升二等亦欲君行一臣行二言君先升二等然後臣始升一等是禮登階臣當後君一等】叔孫穆子相趨進曰諸侯之會寡君未嘗後衛君注敵體並登音義【相息亮反下駟相同嘗後如字徐胡豆反】今吾子不後寡君寡君未知所過吾子其少安注安徐也孫子無辭亦無悛容注悛攺也音義【悛七全反】穆叔曰孫子必亡爲臣而君過而不悛亡之本也詩曰退食自公委蛇委蛇注委蛇順貌詩召南言人臣自公門入私門無不順禮音義【委於危反蛇以支反下同召上照反】謂從者也注從順行衡而委蛇必折注衡橫也橫不順道必毀折爲十四年林父逐君起本疏【正義曰詩國風召南羔羊之篇言大夫賢者退朝而食從公門入私門委蛇委蛇然委蛇順從之貌詩之此意謂順者也今孫子爲臣而君自處是橫不順道以橫道而爲委蛇其人必將毀折不得終其職位】○楚子嚢圍陳會於鄬以救之注晉會諸侯○鄭僖公之爲大子也於成之十六年注魯成公疏【正義曰杜必言魯成公者欲明非鄭成公也知非者以鄭成公成七年卽位至襄二年卒惟十四年無十六年故也】與子罕適晉不禮焉又與子丰適楚亦不禮焉注子丰穆公子及其元年朝於晉注鄭僖元年魯襄三年子丰欲愬諸晉而廢之子罕止之及將會於鄬子駟相又不禮焉侍者諫不聽又諫殺之及鄵子駟使賊夜弒僖公而以瘧疾赴於諸侯注傳言經所以不書弒簡公生五年奉而立之注僖公子○陳人患楚注楚圍陳故慶虎慶寅謂楚人曰吾使公子黃往而執之注二慶陳執政大夫公子黃哀公弟疏【正義曰於時楚師圍陳使公子黃往入楚軍也】楚人從之注爲執黃音義【爲於僞反】二慶使告陳侯於會注鄬之防曰楚人執公子黃矣君若不來羣臣不忍社稷宗廟懼有二圖注背君屬楚音義【背音佩】陳侯逃歸注鄬會所以不書救

經八年春王正月公如晉

夏葬鄭僖公注無傳

鄭人侵蔡獲蔡公子燮注鄭子國稱人刺其無故侵蔡以生國患燮蔡荘公子音義【燮息協反】疏【正義曰此決捨之入陳鄭有宿怨此時與蔡無怨晉復無命使侵無故興師以生國患以其動而無謀故貶之釋例曰陳蔡楚之與國鄭欲求親於晉故伐而入之晉士荘伯詰其侵小且問陳之罪子產答以東門之役故免於譏及其侵蔡旣無晉令又無直辭君死主少興師以求媚於晉不能以徳懷親以直報怨故二大夫異於子產也陳之見伐本以助晉晉不逆勞而以法詰之得盟主道理故仲尼曰晉爲伯鄭入陳非文辭不爲功善之也】

季孫宿會晉侯鄭伯齊人宋人衛人邾人於邢邱注時公在晉晉悼難勞諸侯惟使大夫聽命故季孫在會而公先歸音義【邢徐音刑難乃旦反】疏【正義曰公以正月如晉此會之下始云公至則晉侯適會公乃歸魯季孫蓋從公朝晉卽從晉赴會故季孫在會而公先歸】

公至自晉注無傳

莒人伐我東鄙

秋九月大雩

冬楚公子貞帥師伐鄭

晉侯使士匄來聘

傳八年春公如晉朝且聽朝聘之數注晉悼復修霸業故朝而稟其多少音義【復扶又反霸本亦作伯音霸又如字】疏【正義曰昭三年鄭子大叔云文襄之霸也令諸侯三嵗而聘五歲而朝自襄以後晉徳少衰諸侯朝聘無復定準今晉悼復修霸業更合諸侯故公朝晉而稟其多少如公朝者蓋亦非一晉侯謙不敢在國約束故出外合之又難煩諸侯使大夫聽命故爲邢邱之會以命朝聘之數數之多少傳亦無文據子大叔之言不說悼公之法而逺陳文襄之令則悼公此命還同文襄耳非復別制法也】○鄭羣公子以僖公之死也謀子駟子駟先之夏四月庚辰辟殺子狐子熙子侯子丁注辟罪也加罪以戮之音義【先悉薦反又如字辟婢亦反注同熙許其反徐音怡】疏【正義曰辟罪釋詁文也不直言殺而云辟殺明是加誣以罪而殺之子駟知其謀已不以罪殺恐動眾心故加誣以罪言其罪自當死非爲已討所以自解說也】孫擊孫惡出奔衞注二孫子狐之子疏【正義曰賈逵云然未必有文可據相傳爲此說也】○庚寅鄭子國子耳侵蔡獲蔡司馬公子燮注鄭侵蔡欲以求媚於晉子耳子良之子不言敗惟以獲告疏【正義曰於時鄭無蔡怨又無晉令鄭自發心侵蔡知欲求媚於晉也獲其將必與之戰戰敗乃獲之不言敗者惟以獲告不告敗也】鄭人皆喜惟子產不順注子產子國子不順眾而喜曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣子國怒之曰爾何知國有大命而有正卿童子言焉將爲戮矣注大命起師行軍之命○五月甲辰會於邢邱以命朝聘之數使諸侯之大夫聽命季孫宿齊髙厚宋向戌衞寧殖邾大夫會之注晉難重煩諸侯故使大夫聽命鄭伯獻防於會故親聽命注獻蔡防也大夫不書尊晉侯也注晉悼復文襄之業制朝聘之節儉而有禮徳義可尊故退諸侯大夫以崇之疏【正義曰禮卿不會公侯會則貶之稱人自是常例而云尊晉侯者此有鄭伯在會自與晉侯相敵諸卿不敵晉侯無罪不合貶也但欲尊晉侯無辭以見之故貶大夫以尊之大夫非有罪也文二年晉宋陳鄭四國之卿伐秦皆貶稱人尊秦謂之崇徳其意與此同也諸侯之卿皆貶而獨不貶季孫宿者文元年公孫敖會晉侯於戚注云禮卿不會公侯而春秋魯大夫皆不貶者體例已舉故據用魯史成文是其義也言儉而有禮徳義可尊者難煩諸侯使大夫聽命亦是有禮之事也】○莒人伐我東鄙以疆鄫田注莒旣滅鄫魯侵其西界故伐魯東鄙以正其封疆音義【疆居良反注同】○秋九月大雩旱也○冬楚子囊伐鄭討其侵蔡也子駟子國子耳欲從楚子孔子蟜子展欲待晉注待晉來救子孔穆公子子蟜子遊子子展子罕子音義【蟜居表反】子駟曰周詩有之曰俟河之淸人壽幾何注逸詩也言人壽促而河淸遲諭晉之不可待音義【壽音授或如字注同幾居豈反】兆云詢多職競作羅注兆卜詢謀也職主也言旣卜且謀多則競作羅网之難無成功音義【難乃旦反】疏【正義曰杜云兆卜詢謀也旣卜且謀多如杜此言則云是語辭】謀之多族民之多違注族家也事滋無成注滋益也民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟注二竟晉楚界上音義【紓音舒共音恭竟音境注同】以待彊者而庇民焉寇不爲害民不罷病不亦可乎子展曰小所以事大信也小國無信兵亂日至亡無日矣五會之信注謂三年會雞澤五年會戚又會城棣七年會鄬八年會邢邱音義【庇必利反又音祕下同罷音皮】疏【正義曰鄬之會鄭伯未至而卒亦數之者鄭伯𨿽身死耳其會與鄭同謀故數之】今將背之𨿽楚救我將安用之注言失信得楚不足貴音義【背音佩至卷末皆同】親我無成注晉親鄭鄙我是欲注楚欲以鄭爲鄙邑而反欲與成不可從也注言子駟不可從不如待晉晉君方明四軍無闕八卿和睦必不棄鄭注四軍謂上中下新軍也軍有二卿疏【正義曰八卿者據元年傳荀防將中軍士匄佐之荀偃將上軍韓起佐之欒黶將下軍士魴佐之趙武將新軍魏絳佐之】楚師遼逺糧食將盡必將速歸何患焉捨之聞之注捨之子展名杖莫如信完守以老楚杖信以待晉不亦可乎子駟曰詩云謀夫孔多是用不集注詩小雅孔甚也集就也言人欲爲政是非相亂而不成音義【杖直亮反下同守手又反或如字下守官並注同】發言盈庭誰敢執其咎注言謀者多若有不善無適受其咎音義【咎其九反下同適丁歷反下同】如匪行邁謀是用不得於道注匪彼也行邁謀謀於路人也不得於道眾無適從疏【正義曰詩小雅小旻之三章也言謀事之夫甚多是非相奪無可適從爲是之故其事用此益不成也發言訩訩而盈滿於庭無能決當是非事若不成誰敢執其咎責者如彼道上行人每得人卽與之謀意無所從爲是之故用此不得於正道也注正義曰鄭以匪爲非如非行邁之謀言止而不行坐圗遠近也杜以如者如似他物故以匪爲彼言如彼行人逢值岐路問其所從也鄭以行爲道邁爲行言道上行人杜亦當然】請從楚騑也受其咎注騑子駟名音義【騑芳非反】乃及楚平使王子伯駢告於晉曰注伯駢鄭大夫音義【駢披賢反又披經反】君命敝邑修而車賦儆而師徒以討亂略蔡人不從敝邑之人不敢寧處悉索敝賦注索盡也音義【儆居領反索悉各反注同一音所百反】以討於蔡獲司馬燮獻於邢邱今楚來討曰女何故稱兵於蔡注稱舉也音義【女音汝】焚我郊保注郭外曰郊保守也馮陵我城郭注馮迫也音義【馮皮冰反注同】敝邑之眾夫婦男女不遑啟處以相救也注遑暇也啟跪也音義【跪其威反】疏【正義曰皆釋言文也舍人曰間暇無事也李巡曰啟小跪也】翦焉傾覆無所控告注翦盡也控引也音義【覆芳服反控苦貢反】民死亡者非其父兄卽其子弟夫人愁痛注夫人猶人人也音義【夫音扶注同】不知所庇民知窮困而受盟於楚孤也與其二三臣不能禁止注孤鄭伯不敢不告知武子使行人子員對之曰君有楚命注見討之命亦不使一介行李告於寡君注一介獨使也行李行人也音義【介古賀反注同獨使所吏反】而卽安於楚君之所欲也誰敢違君寡君將帥諸侯以見於城下惟君圖之注爲明年晉伐鄭傳音義【見賢徧反或如字】○晉範宣子來聘且拜公之辱注謝公此春朝告將用師於鄭公享之宣子賦摽有梅注摽有梅詩召南摽落也梅盛極則落詩人以興女色盛則有衰眾士求之宜及其時宣子欲魯及時共討鄭取其汲汲相赴音義【摽徐披妙反又披表反興許譍反】季武子曰誰敢哉注言誰敢不從命今譬於艸木寡君在君君之臭味也注言同類音義【譬本亦作辟音譬後放此】歡以承命何時之有注遲速無時武子賦角弓注角弓詩小雅取其兄弟婚姻無相遠矣賓將出武子賦彤弓注彤弓天子賜有功諸侯之詩欲使晉君繼文之業復受彤弓於王音義【彤徒冬反復扶又反】宣子曰城濮之役注在僖二十八年音義【濮音卜】我先君文公獻功於衡雍受彤弓於襄王以爲子孫藏注藏之以示子孫音義【雍於用反藏如字徐才浪反】匄也先君守官之嗣也敢不承命注言已嗣其父祖爲先君守官不敢廢命欲匡正君君子以爲知禮注彤弓之義義在晉君故範匄受之所謂知禮疏【正義曰文四年寧兪來聘爲賦彤弓寧兪不敢當此賦彤弓而宣子受之故解其意彼以彤弓當寧兪故寧兪不敢受此賦彤弓其義在於晉君非當範匄故範匄受之而爲知禮也】

經九年春宋災注天火曰災來告故書疏【正義曰得告則書史之常例於此須言告者公羊傳曰外災不書此何以書爲王者之後記災也曷爲或言災或言火大者曰災小者曰火然則內何以不言火內不言火者甚之也公羊此言不可通於左氏故杜明爲此注以異之】

夏季孫宿如晉

五月辛酉夫人姜氏薨注成公母

秋八月癸未葬我小君穆姜注無傳四月而葬速冬公會晉侯宋公衞侯曹伯莒子邾子滕子薛伯杞伯小邾子齊世子光伐鄭十有二月己亥同盟於戲注伐鄭而書同盟則鄭受盟可知傳言十有一月己亥以長曆推之十二月無己亥經誤戲鄭地音義【戲許宜反】疏【正義曰成十七年夏公會尹子云云伐鄭六月乙酉同盟於柯陵於時鄭實不服諸侯自同盟耳鄭不與盟也此注云伐鄭而書同盟則鄭受盟可知者此盟鄭與傳文分明不是凖約同盟之文始知鄭與盟也杜言此解經於盟不書鄭伯之意耳經若重序諸侯必當鄭伯在列但經已前目諸侯不復重序鄭伯不見故特解之以其伐鄭而書同盟則鄭與盟可知同盟之文足以包鄭故不復見鄭伯耳非謂因伐而同盟者所伐之國必與也柯陵之盟鄭實不服諸侯自相與盟非同鄭也文同事異不可執彼以難此十一年諸侯伐鄭同盟於亳城北其文與此同矣此經書十二月己亥同盟於戲傳言十一月己亥同盟於戲經傳不同必有一誤而傳於戲盟之下更言十二月癸亥門其三門己亥在癸亥之前二十四日杜以長歷推之十一月庚寅朔十日得己亥十二月己未朔五日得癸亥故長歷參校上下己亥在十一月十日又十二月五日有癸亥則其月不得有己亥經書十二月誤也此誤者惟以一字誤爲二非書經誤也】

楚子伐鄭

傳九年春宋災樂喜爲司城以爲政注樂喜子罕也爲政卿知將有火災素戒爲備火之政疏【正義曰文七年及成十五年二傳言宋六卿之次皆云右師左師司馬司徒司城司寇其右師最貴故華元曰我爲右師君臣之訓師所司也然則宋國之前當右師爲政卿今言司城爲政卿者蓋宋以華閱是華元之子以元有大功使閱繼其父耳子罕賢知故特使爲政齊任管夷吾魯任叔孫婼皆位卑而執國政此亦當然也此傳言以爲政者以爲救火之政耳但從此以後歷檢傳文鄭人討賊宋人獻玉抶築臺之謳削向戌之賞皆是政卿之任故言爲政卿也下晉侯云宋災於是乎知有天道是宋人自知天道當有火災故子罕素相戒勑爲備火之政也自伯氏司裏以下巷伯儆宮以上皆是子罕素戒之也其享祀之事是政卿命之非子罕也】使伯氏司裏注伯氏宋大夫司裏裏宰疏【正義曰釋言曰裏邑也李巡雲裏居之邑也是裏爲邑居之名也周禮五鄰爲裏以五鄰必同居故以裏爲名里長謂之宰周禮裏宰每裏下士一人謂六遂之內二十五家之長也此言司裏謂司城之內民若今城內之坊裏也裏必有長不知其官之名周禮有裏宰故以宰言之非是郊外之民二十五家之長也使伯氏司此城內諸裏之長令各率裏內之民表火道以來皆使此伯氏率裏民爲之】火所未至徹小屋塗大屋注大屋難徹就塗之陳畚挶具綆缶注畚簣籠挶土轝綆汲索缶汲器音義【畚音本艸器也挶九錄反綆古杏反汲水索缶方九反汲水瓦器簣其位反籠力東反轝音預汲音急索悉各反】疏【正義曰說文云畚蒲器所以盛糧也宣二年注云畚以艸索爲之其器可以盛糧又可以盛土也論語稱爲山用簣是簣爲盛土之器故以畚爲簣籠也說文云挶防持也防持者執持此轝其臂如防形故也其字從手謂以手持物也與畚共文畚是盛土之器則挶是轝土之物也綆者汲水之索儀禮謂之繘方言云自關而東周洛韓魏之間謂之綆關西謂之繘釋器云盎謂之缶說文云缶瓦器所以盛酒漿亦謂之罌罌可以汲水故云汲器也易井卦亦謂取井水爲汲也】備水器注盆之屬音義【戶暫反】疏【正義曰周禮淩人春始治鑑鄭云鑑如甀大口以盛冰則是盛冰之器知備水器者備盆之屬】量輕重注計人力所任音義【任音壬】蓄水潦積土塗巡丈城繕守備注巡行也丈度也繕治也行度守備之處恐因災作亂音義【蓄本又作畜勑六反潦音老守手又反注守備同巡行下孟反下同度待洛反下同處昌慮反】疏【正義曰十尺爲丈巡行其城以丈度之故云丈城】表火道注火起則從其所趣摽表之音義【摽必遙反】使華臣具正徒注華臣華元子爲司徒正徒役徒也司徒之所主也疏【正義曰周禮大司徒掌徒庶之正令小司徒凡用眾庶則掌其政教凡國之大事致民是司徒掌役徒也言具正徒司裏所使遂正所納皆是臨時調民而役之若今之夫役也司徒所具正徒者常共官役若今之正丁也】令隧正納郊保奔火所注隧正官名也五縣爲隧納聚郊野保守之民使隨火所起往救之疏【正義曰此隧正當天子之遂大夫故遂大夫職云各掌其遂之政令遂人職云五家爲鄰五鄰爲裏四里爲鄼五酇爲鄙五鄙爲縣五縣爲遂鄭司農云王國百里內爲六鄕外爲六遂鄭云郊內比閭族黨州鄕郊外鄰里酇鄙縣遂異其名者示相變耳尙書費誓云魯人三郊三遂然則諸侯之有鄕遂亦以郊內郊外別之也郊內屬鄕者近於國都司徒自率之以入城矣郊外屬遂者是郊野保守之民不可全離所守司徒令遂正量其多少納之於國隨火所起而奔往救之華臣直言具正徒不言其事者以是郊內之民共救火百役卽上蓄水潦積土塗之類非惟救火而己若郊保之民旣逺故使隨火所起奔往救之直救火而已】使華閱討右官官庀其司注亦華元子代元爲右師討治也庀具也使具其官屬音義【閱音悅庀芳婢反注同】向戌討左亦如之注向戌左師使樂遄庀刑器亦如之注樂遄司寇刑器刑書音義【遄市專反】疏【正義曰此人掌具刑器知其爲司寇也恐其爲火所焚當是國之所重必非刑器爲刑書也哀三年魯人救火雲出禮書禦書書不名器此言刑器必載於器物鄭鑄刑書而叔向責之晉鑄刑鼎而仲尼譏之彼鑄之於鼎以示下民故譏其使民知之此言刑器必不在鼎當書於器物官府自掌之不知其在何器也或書之於版號此版爲刑器耳】使皇鄖命校正出馬工正出車備甲兵庀武守注皇鄖皇父充石之後校正主馬工正主車使各備其官音義【鄖音云本亦作員音同校戶教反注同出馬如字徐尺遂反下同守手又反下同】疏【正義曰服防云皇鄖皇父充石之後十世宗卿爲人之子大司馬椒也車馬甲兵司馬之職使皇鄖掌此事皇鄖必是司馬也校正主馬於周禮爲校人是司馬之屬官也周禮司馬之屬無主車之官巾車車僕職皆掌車乃爲宗伯之屬昭四年傳云夫子爲司馬與工正書服是諸侯之官司馬之屬有工正主車也國有火災恐致姦寇故使司馬命此二官出車馬備甲兵以防非常也傳言庀武守者甲兵器械藏於府庫若今武庫使具其守守此武庫也此事輕於車馬故後言之】使西鉏吾庀府守注鉏吾大宰也府六官之典音義【鉏吾音魚】疏【正義曰鉏吾大宰傳無其文賈逵云然相傳說耳不知其本何所出也周禮大宰之職掌建邦之六典以佐王治邦國一曰治典二曰教典三曰禮典四曰政典五曰刑典六曰事典六官之典謂此也杜以此爲六官之典當謂六官之典其事載之於書故使具官守劉以爲府守謂府庫守藏今知不然者以百司府藏已屬左右二師上華閱討右官官庀其司向戌討左亦如之則是府庫之物二師總令羣官所主宋哀三年魯遭火災出禮書禦書藏象魏皆以典籍爲重明此府守是六官之典若以爲府庫財物便是不重六典惟貴財物劉以爲府庫而規杜非也】令司宮巷伯儆宮注司宮奄臣巷伯寺人皆掌宮內之事音義【儆音景】疏【正義曰昭五年傳楚子欲以羊舌肹爲司宮欲加宮刑以此知司宮奄臣謂奄人爲臣主司宮內周禮無司宮巷伯之官惟有內小臣奄上士四人掌王后之命正其服位鄭云奄稱士者異其賢也奄人之官此最爲長則司宮當天子之內小臣也周禮又云寺人王之正內五人鄭云正內路寢也釋宮雲宮中巷謂之壼孫炎曰巷捨間道也王肅云今後宮稱永巷是巷者宮內道名伯長也是宮內門巷之長也周禮內小臣其次卽有寺人故知巷伯是寺人也又以詩篇名巷伯經云寺人孟子作爲此詩故知巷伯寺人一也鄭以巷伯爲內小臣旣無明文各以意說】二師令四鄕正敬享注二師左右師也鄕正鄕大夫享祀也疏【正義曰周禮大司徒云五家爲比五比爲閭四閭爲族五族爲黨五黨爲州五州爲鄕鄕大夫每鄕卿一人天子六鄕卽以卿爲之長此傳云二師令四鄕正則別立鄕正非卿典之但其所職掌當天子之鄕大夫耳周禮鄕大夫各掌其鄕之政教正月之吉受教法於司徒退而頒之於其鄕則鄕正當屬司徒此傳言二師命之者上文右師討右左師討左則宋國之法二師分掌其方左右各掌其二鄕幷言其事故云二師令四鄕正也費誓云魯人三郊三遂則魯立三鄕此云命四鄕正則宋立四鄕也周禮鄕爲一軍大國三軍宋是大國不過三軍而有四鄕者當時所立非正法也於時宋置六卿況四鄕乎周禮祭人鬼曰享故享爲祀也止令敬享不知所享何神周禮大祝國有天災彌祀社稷禱祠鄭雲天災疫癘水旱也彌猶徧也徧祀社稷及諸所禱又大司徒以荒政十有二聚萬民其十有一曰索鬼神鄭眾云索鬼神求廢祀而修之云漢之詩所謂靡神不舉靡愛斯牲者也彼凶荒之年水旱之災尙索鬼神而祭之此遇天火爲災亦當徧祀羣神其所合祭皆應祭之也蓋火起始命之祭耳】祝宗用馬於四墉祀盤庚於西門之外注祝大祝宗宗人墉城也用馬祭於四城以禳火盤庚殷王宋之遠祖城積陰之气故祀之凡天災有幣無牲用馬祀盤庚皆非禮音義【墉本又作庸音同盤字亦作般步幹反禳如羊反】疏【正義曰周禮大祝掌六祝之辭以事鬼神只祈福祥小宗伯掌建國之神位特牲少牢士大夫之祭祀也皆宗人掌其事然則諸是祭神言辭大祝掌之禮儀宗人掌之故所有祭祀皆祝宗同行此事別命祝宗使奉此祭非鄕正所爲也文承二師令下亦是二師命之不復言命者亦從上省文也用馬者以馬爲牲祭於四面之城以禳火也禳郤也郤火使滅也盤庚湯之九世孫殷之第十九王也自盤庚至紂又十二王而殷滅盤庚弟小乙是宋微子之八世祖也盤庚之爲殷王無大功徳而祀盤庚者當時之意不知何故特祀之也祀盤庚不別言特明其祀亦用馬也城以積土爲之土積則爲陰積積陰之气或能制火故祭城以禳火禮亦無此法也荘二十五年傳例曰凡天災有幣無牲用馬祀盤庚皆非禮言用馬祭城祭盤庚皆非禮也此備火災所使羣官急者在前緩者在後故先伯氏司裏次華臣具正徒次到隧正納郊保然後二師總庀羣官先右後左尊卑之次也以刑器車馬甲兵典法國之所重故特命三官庀具其物先外官備具救火然後及內故次司宮巷伯人事旣畢乃祭享鬼神故次敬享祀盤庚之事也】晉侯問於士弱曰注弱士渥濁之子莊子音義【渥於角反】吾聞之宋災於是乎知有天道何故注問宋何故自知天道將災對曰古之火正或食於心或食於咮以出內火是故咮爲鶉火心爲大火注謂火正之官配食於火星建辰之月鶉火星昏在南方則令民放火建戌之月大火星伏在日下夜不得見則令民內火禁放火音義【咮竹又反徐丁遘反出如字徐尺遂反內如字徐音納鶉音純見如字又賢徧反】疏【正義曰昭二十九年傳五行之官有木正火正金正水正土正立此五官各掌其職封爲上公祀爲貴神謂能其事者後世祀之火正之官居職有功祀火星之時以此火正之神配食也五行之官每歲五時祀之謂之五祀月令云其神勾芒祝融后土蓐冥配五帝而食其神矣而火正又配食於火星者以其於火有功祭火星又祭之後稷得配天又配稷火正何故不得配帝又配星也有天下者祭百神天子祭天之時因祭四方之星諸侯祭其分野之星其祭火星皆以正配食也火正配火星而食有此傳文其金木水土之正不知配何神而食經典散亡不可知也周禮司爟掌行火之政令季春出火民咸從之季秋內火民亦如之鄭云火所以用陶冶民隨國而爲之鄭司農云以三月本時昏心星見於辰上使民出火九月本黃昏心星伏在戌上使民內火故春秋傳曰以出內火周禮所言皆據夏正故杜以周禮之意解其心咮爲火之由建辰之月卽月令季春之月日在胃昏七星中南方七星有井鬼栁星張翼軫七者共爲朱鳥之宿星卽七星也咮謂栁也春秋緯文耀鉤云咮謂鳥陽七星爲頸宋均注云陽猶首也栁謂之咮咮鳥首也七星爲朱鳥頸也咮與頸共在於午者鳥之止宿口屈在頸七星與咮體相接連故也鶉火星昏而在南方於此之時令民放火咮星爲火之候故於十二次咮爲鶉火也建戌之月卽月令季秋之月日在房東方七宿角亢氐房心尾箕七者共爲蒼龍之宿釋文云大辰房心尾也大火謂之大辰孫炎曰龍星明者以爲時候大火心也在中最明故時候主焉以是故此傳心爲大火九月日體在房房心相近與日俱出俱沒伏在日下不得出見故令民內火禁放火也火官合配其人蓋多不知誰食於心誰食於咮也此傳鶉火大火共爲出火之周禮之注不言咮者以咮非內火之故惟指大火以解出內之文故其言不及咮也】陶唐氏之火正閼伯居商邱注陶唐堯有天下號閼伯髙辛氏之子傳曰遷閼伯於商邱主辰辰大火也今爲宋星然則商邱在宋地音義【閼於葛反】疏【正義曰史記五帝本紀云帝堯爲陶唐氏是堯有天下以陶唐爲代號也氏猶家也古言髙辛氏陶唐氏猶言周家夏家也閼伯髙辛氏之子遷閼伯於商邱主辰皆昭元年傳文也爾雅以大火爲大辰是辰爲大火也昭十七年傳云宋大辰之虛是大火爲宋星也閼伯已居商邱祀大火今大火爲宋星則知宋亦居商邱以此明之故云然則商邱在宋地也釋例云宋商商邱三名一地梁國睢陽縣也傳曰陶唐氏之火正閼伯居商邱祀大火又曰宋大辰之虛也然則商邱在宋或以爲漳水之南故殷虛爲商邱非也是由商邱所在不明故釋例與此注俱以閼伯明之】祀大火而火紀時焉注謂出內火時相土因之故商主大火注相土契孫商之祖也始代閼伯之後居商邱祀大火音義【相息亮反注同契息列反】疏【正義曰祀大火者閼伯祀此大火之星居商邱而祀火星也相土因之復主大火是商邱之地屬大火也然則在地之土各有上天之分周禮保章氏以星土辯九州之地所封封域皆有分星鄭云星土星所主土也封猶界也大界則曰九州州中諸國之封域於星亦有分焉其書亡矣今其存可言者十二次之分也星紀吳越也枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也是言地屬於天各有其分之事也鄭惟云其存可言不知存者本是誰說其見於傳記者則此云商主大火昭元年傳云參爲晉星二十八年傳雲龍宋鄭之星則蒼龍之方有宋鄭之分也又曰以害鳥帑周楚惡之則朱鳥之方有周楚之分也昭七年四月日食傳稱魯衛惡之去衛地如魯地則春分之日在魯衛之分也又十年傳曰今玆歲在顓頊之虛姜氏任氏實守其地則於時歲星在齊薛之分也又三十二年傳曰越得嵗而吳伐之凶則於時歲星在吳越之分也晉語雲實沈之虛晉人是居周語云歲在鶉火我有周之分野是有分野之言也天有十二次地有九州以此九州當彼十二次周禮𨿽云皆有分星不知其分誰分之也何必所分能當天地星紀在於東北吳越實在東南魯衛東方諸侯遙屬戌亥之次又三家分晉方始有趙而韓魏無分趙獨有之漢書地理誌分羣國以配諸次其地分或多或少鶉首極多鶉火甚狹徒以相傳爲說其源不可得而聞之於其分野或有妖祥而爲占者多得其效蓋古之聖哲有以度知非後人所能測也注正義曰殷本紀契生昭明昭明生相土相土是契孫也本紀云帝舜封契於商鄭云商國在大華之陽皇甫謐云今上洛商縣是也如鄭意契居上洛之商至相土而遷於宋之商及湯有天下逺取契所封商以爲一代大號服防云相土居商邱故湯以爲天下號王肅書序注云契孫相土居商邱故湯以爲國號案詩后稷云卽有邰家室述契雲天命鳥降而生商卽稷封邰而契封商也若契之居商卽是商邱則契已居之不得云相土因閼伯也若別有商地則湯之爲商不是因相土矣且經傳言商未有稱商邱者釋例云宋之先契佐唐虞封於商武王封微子啟爲宋公都商邱是同鄭說也傳言商主大火商謂宋也宋主大火耳成湯不主火也宋是商後故謂宋爲商昭八年傳曰自根牟至於商衛是名宋爲商之驗釋例曰商宋一地謂此商也相土商之祖者是湯之祖亦宋之祖也堯封閼伯於商邱比及相土應歷數世故云代閼伯之後居商邱祀大火也】商人閱其禍敗之釁必始於火是以日知其有天道也注閱猶數也商人數所更歷恆多火災宋是殷商之後故知天道之災必火音義【釁許靳反數所主反下同更音庚】疏【正義曰閱猶數也釁謂間隙也商人謂殷商之人爲王之時數其禍敗之釁隙必始於火言其政教有失將欲致禍旣開禍敗之釁必有火災應之也今宋是商後亦如商世欲有禍敗必初始於火是以言日知其有天道也然殷商不居商邱必有火者以商是相土子孫相土居商邱祀火之故故火之爲災連及殷商之世也傳惟如此而已亦不知爾時宋有何失而有此災】公曰可必乎對曰在道國亂無象不可知也注言國無道則變亂亦殊故不可必知疏【正義曰公曰此事可必乎但有愆失必致火乎對曰在其君之所行道耳若時政小失天未棄之或下災異冀其覺悟或可常有火災也若國家昏亂無復常象不可知也象謂妖祥有所象似以戒人也國若無道災變亦殊旣無所象故不可必知也】○夏季武子如晉報宣子之聘也注宣子聘在八年○穆姜薨於東宮注太子宮也穆姜滛僑如欲廢成公故徙居東宮事在成十六年始往而筮之遇艮之八注艮下艮上周禮大卜掌三易然則雜用連山歸藏周易二易皆以七八爲占故言遇艮之八音義【艮古根反】疏【正義曰周禮大卜掌三易之法一曰連山二曰歸藏三曰周易鄭云易者揲著變易之數可占者也名曰連山似山之出內雲气也歸藏者萬物莫不歸而藏於其中也洪範言卜筮之法三人占則從二人之言孔安國云夏殷周卜筮各異三法並下從二人之言是言筮用三易之事也大卜周官而職掌三易然則周世之卜雜用連山歸藏周易也周易之爻惟有九六此筮乃言遇艮之八二易皆以七八爲占故此筮遇八謂艮之第二爻不變者是八也揲蓍求爻繋辭有法其揲所得有七八九六說者謂七爲少陽八爲少陰其爻不變也九爲老陽六爲老陰其爻皆變也周易以變爲占占九六之爻傳之諸筮皆是占變爻也其連山歸藏以不變爲占占七八之爻二易並亡不知實然以否世有歸藏易者僞妄之書非殷易也假令二易俱占七八亦不知此筮爲用連山爲用歸藏所云遇艮之八不知意何所道以爲先代之易其言亦無所據賈鄭先儒相傳云耳先儒爲此意者此言遇艮之八下文穆姜云是於周易晉語公子重耳筮得貞屯晦豫皆八其下司空季子云是在周易並於遇八之下別言周易知此遇八非周易也】史曰是謂艮之隨注震下兌上隨史疑占易遇八爲不利故更以周易占變爻得隨卦而論之疏【正義曰震爲雷兌爲澤象曰澤中有雷隨鄭云震動也兌說也內動之爲徳外說之以言則天下之民慕其行而隨從之故謂之隨也史疑占易遇八者爲不利故更以周易占變變其爻乃得隨卦而論之所以說姜意也】隨其出也注史謂隨非閉固之卦君必速出姜曰亡注亡猶無也音義【亡如字讀者或音無】是於周易曰隨元亨利貞無咎注易筮皆以變者占遇一爻變義異則論彖故姜亦以彖爲占也史據周易故指言周易以折之音義【亨許庚反下同彖吐亂反折之設反】疏【正義曰易筮皆以變者爲占傳之諸筮皆是也若一爻獨變則得指論此爻遇一爻變以上或二爻三爻皆變則每爻義異不知所從則當總論彖辭故姜亦以彖爲占此元亨利貞無咎是隨卦之彖辭也史言是謂艮之隨者據周易而言故姜亦指言周易以折之也周易卦下之辭謂之爲彖彖者統論一卦之體明其所由之主隨彖云元享利貞無咎者元長也長亦大也亨通也貞正也隨卦震下兌上以剛下柔動而適說故物皆隨之而不能大通於事逆於時也相隨而不爲利正共適邪滛則災之道也必有此元亨利貞四徳乃得無咎過耳無此四徳則不免於咎】元體之長也亨嘉之會也利義之和也貞事之幹也體仁足以長人嘉徳足以合禮利物足以和義貞固足以干事然固不可誣也是以𨿽隨無咎注言不誣四徳乃遇隨無咎明無四徳者則爲滛而相隨非吉事音義【長丁丈反下同嘉徳易作嘉會】疏【正義曰不誣四徳者四徳實有於身不可誣罔以無爲有也如是乃遇隨卦可得身無咎耳明其無此四徳而遇隨卦者乃是滛而相隨非是善事故得隨必有咎也穆姜自以身無四徳遇隨爲惡其意謂隨爲惡卦故云𨿽隨無咎】今我婦人而與於亂固在下位注婦人卑於丈夫音義【與音預】而有不仁不可謂元不靖國家不可謂亨作而害身不可謂利棄位而姣注姣滛之別名音義【姣戶交反注同徐又如字服氏同嵇叔夜音效】疏【正義曰服防讀姣爲放效之效言效小人爲滛滛自出於心非效人也今時俗語謂滛爲姣故以姣爲滛之別名】不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣注傳言穆姜辯而不徳疏【正義曰自幹事以上與周易文言正同彼云元者善之長此云體之長彼云嘉會足以合禮此云嘉徳惟二字異耳其意亦不異也元者始也長也物得其始爲眾善之長於人則謂首爲元元是體之長以善爲體知亦善之長也亨通也嘉善也物無不通則爲眾善之會故通者善之會也物得裁成乃名爲義義理和協乃得其利故利者義之和也貞正也物得其正乃成幹用故正者事之幹也體仁以仁爲體也君子體是仁人堪得與人爲長體仁足以長人也身有美徳動與禮合嘉徳足以合禮也以已利物義事和協利物足以和義也正而牢固事得幹濟貞固足以干事也此四徳者在身必然固不可誣罔也是以𨿽得隨卦而其身無咎今我婦人也而與於僑如之亂婦人卑於男子固在下位而有不仁之行不可謂之元也不安靖國家欲除去季孟不可謂之亨也作爲亂事而自害其身使放於東宮不可謂之利也棄夫人之徳位而與僑如滛姣不可謂之貞也有此元亨利貞四徳乃得隨而無咎四徳我皆無之豈當隨卦也哉我則自取此惡其身能無咎乎必死於此宮不能出矣】○秦景公使士雃乞師於楚將以伐晉楚子許之子囊曰不可當今吾不能與晉爭晉君類能而使之注隨所能音義【雃苫田反】舉不失選注得所選音義【選息戀反注同】官不易方注方猶宜也其卿讓於善注讓勝己者其大夫不失守注各任其職其士競於教注奉上命其庶人力於農穡注種曰農收曰穡疏【正義曰農是力田之名毛詩傳云種之曰稼斂之曰穡稼者言如嫁女之有所生也穡愛也言愛惜而收斂之也此文穡無所對故以農爲種名其實農是營田之名種曰稼也】商工皁不知遷業注四民不雜疏【正義曰齊語四民者士農工商此傳言其士競於教是說士也庶人力於農稼是說農也士農已訖惟有工商在耳故以皁賤官足成其句杜言四民不雜通上士庶爲四非以皁工商爲四也】韓厥老矣知防稟焉以爲政注代將中軍範匄少於中行偃而上之使佐中軍注使匄佐中軍偃將上軍音義【少詩照反下同中行戶郎反】韓起少於欒黶而欒黶士魴上之使佐上軍注黶魴讓起起佐上軍黶將下軍魴佐之音義【黶於斬反】魏絳多功以趙武爲賢而爲之佐注武新軍將音義【將子匠反】君明臣忠上讓下競注尊官相讓勞職力競當是時也晉不可敵事之而後可君其圖之王曰吾旣許之矣𨿽不及晉必將出師秋楚子師於武城以爲秦援秦人侵晉晉饑弗能報也注爲十年晉伐秦傳音義【饑音饑又音幾】○冬十月諸侯伐鄭注鄭從楚也庚午季武子齊崔杼宋皇鄖從荀防士匄門於鄟門注鄭城門也三國從中軍音義【鄟音專本亦作專】衛北宮括曹人邾人從荀偃韓起門於師之梁注師之梁亦鄭城門三國從上軍滕人薛人從欒黶士魴門於北門注二國從下軍杞人郳人從趙武魏絳斬行栗注二國從新軍行栗表道樹音義【行栗如字行道也】疏【正義曰行道也謂之行栗必是道上之栗周語云列樹以表道知此行栗是表道之樹】甲戌師於泛注眾軍還聚泛泛鄭地東泛音義【泛音泛】令於諸侯曰修器備注兵器戰備盛餱糧注餱幹食音義【盛音成餱音侯】歸老幼注示將久師居疾於虎牢注諸侯已取鄭虎牢故使諸軍疾病息其中肆眚圍鄭注肆緩也過也不書圍鄭逆服不成圍音義【生領反徐所幸反】疏【正義曰肆訓爲緩緩從罪人謂放赦之也將求民力開恩赦罪赦諸侯之軍內犯法者服防以爲放鄭囚案傳未與鄭戰無囚可放設使有囚可放鄭人以戰而獲非有所犯不得謂之肆眚也不書圍鄭者此肆眚圍鄭是號令之辭耳鄭人聞而逆服不成圍故也】鄭人恐乃行成注與晉成也音義【恐邱勇反】中行獻子曰遂圍之以待楚人之救也而與之戰不然無成注獻子荀偃也恐楚救鄭鄭復屬之音義【復扶又反】知武子曰許之盟而還師以敝楚人注敝罷也音義【罷音皮】吾三分四軍注分四軍爲三部疏【正義曰賈逵以爲三分四軍爲十二部鄭眾以爲分四軍爲三部杜以分爲十二則一部人少不足亢敵故從鄭說分四軍爲三部晉各一動而楚三來欲罷楚使不能也】與諸侯之銳以逆來者注來者楚也於我未病楚不能矣注晉各一動而楚三來故曰不能猶愈於戰注勝聚戰暴骨以逞不可以爭注言爭當以謀不可以暴骨音義【暴蒲卜反注同徐扶沃反爭爭鬭之爭注同又如字】大勞未艾君子勞心小人勞力先王之制也注艾息也言當從勞心之勞音義【艾魚廢反又五蓋反注同】諸侯皆不欲戰乃許鄭成十一月己亥同盟於戲鄭服也注鄭服故言同盟將盟鄭六卿公子騑注子駟公子發注子國公子嘉注子孔公孫輙注子耳公孫蠆注子蟜音義【蠆勑邁反】公孫捨之注子展及其大夫門子皆從鄭伯注門子卿之適子音義【從才用反適丁歷反】疏【正義曰周禮小宗伯掌三族之別以辯親疏其正室皆謂之門子鄭云正室適子也將代父當門者也是卿之適子爲門子也】晉士莊子爲載書曰注荘子士弱載書盟書自今日旣盟之後鄭國而不惟晉命是聽而或有異志者有如此盟注如違盟之罰公子騑趨進曰天禍鄭國使介居二大國之間注介猶間也音義【介音界注同猶間音間厠之間又如字】大國不加徳音而亂以要之注謂以兵亂之力彊要鄭音義【要一遙反注彊要下要人要盟皆同彊其丈反】使其鬼神不獲歆其禋祀其民人不獲享其土利夫婦辛苦墊隘無所底告注墊隘猶委頓底至也音義【歆許今反墊丁念反隘於懈反底音防】自今日旣盟之後鄭國而不惟有禮與彊可以庇民者是從而敢有異志者亦如之注亦如此盟音義【底必利反】荀偃曰攺載書注子駟亦以所言載於策故欲攺之公孫捨之曰昭大神要言焉注要誓以告神若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭乃盟而還注遂兩用載書音義【休許虯反】○晉人不得志於鄭以諸侯復伐之十二月癸亥門其三門注三門鄟門師之梁北門也癸亥月五日晉果三分其軍各攻一門音義【復扶又反】閏月戊寅濟於陰阪侵鄭注以長歷參校上下此年不得有閏月戊寅戊寅是十二月二十日疑閏月當爲門五日五字上與門合爲閏則後學者自然轉日爲月晉人三番四軍更攻鄭門門各五日晉各一攻鄭三受敵欲以苦之癸亥去戊寅十六日以癸亥始攻攻輙五日凡十五日鄭故不服而去明日戊寅濟於陰阪復侵鄭外邑陰阪洧津音義【閏月依注讀爲門五日阪音反又扶板反番芳元反更音庚復扶又反洧於軌反】疏【正義曰杜以長歷推之此年無閏故知此閏字當爲門五又月當爲日也晉人分四軍爲三番以二番爲待楚之備一番以攻鄭之門一番一門以癸亥初攻每門五日積十五日欲以苦鄭而來楚也楚不敢來鄭猶不服至明日戊寅濟於陰阪復侵鄭外邑而後歸也鄭都洧水之旁故知陰阪洧津也衛氏難云案昭二十年朔旦冬至其年云閏月戊辰殺宣姜又二十二年云閏月取前城並不應有閏而傳稱閏是史之錯失不必皆在應閏之限杜豈得云此年不得有閏而攺爲門五日也若然閏月殺宣姜閏月取前城皆爲門五日乎秦氏釋云以傳云三分四軍又云十二月癸亥門其三門旣言三分則三分攻門計癸亥至戊寅十六日番別攻門五日三五十五日明日戊寅濟於陰阪上下符合故杜爲此觧蘇氏又云案長歷襄十年十一月丁未是二十四日十一年四月己亥是十九日據丁未至己亥一百七十三日計十年十一月之後十一年四月之前除兩个殘月惟置四个整月用日不盡尙餘二十九日故杜爲長歷於十年十二月後置閏旣十年有閏明九年無閏也】次於陰口而還注陰口鄭地名子孔曰晉師可擊也師老而勞且有歸志必大克之子展曰不可注傳言子展能守信○公送晉侯晉侯以公宴於河上問公年季武子對曰會於沙隨之歲寡君以生注沙隨在成十六年晉侯曰十二年矣是謂一終一星終也注歲星十二歲而一周天疏【正義曰直言一星終知是歳星者以古今曆書推步五星金水日行一度土三百七十七日行星十二度火七百八十日行星四百一十五度四者皆不得十二年而一終惟木三百九十八日行星三十三度十二年而彊一周舉其大數十二年而一終故知是歲星】國君十五而生子冠而生子禮也注冠成人之服故必冠而後生子音義【冠古亂反注下皆同】君可以冠矣大夫盍爲冠具武子對曰君冠必以祼享之禮行之注祼謂灌鬯酒也享祭先君也音義【盍戶臘反祼古亂反灌古亂反】疏【正義曰周禮大宗伯以肆獻祼享先王郁人凡祭祀之祼事和郁鬯以實彜而陳之鄭云鬱鬱金香艸也鬯釀秬爲酒芬香條暢於上下也築郁金煮之以和鬯酒郊特牲云灌用鬯臭鄭云灌謂以圭瓚酌鬯始獻神也然則祼卽灌也故云祼謂灌鬯酒也祼是祭初之禮故舉之以表祭也周禮祭人鬼曰享故云享祭先君也劉云冠是大禮當徧羣廟】以金石之樂節之注以鐘磬爲舉動之節以先君之祧處之注諸侯以始祖之廟爲祧音義【祧他雕反】疏【正義曰冠是嘉禮之大者當祭以告神故有祼享之禮以祭祀也國君無故不徹縣故有金石之樂行冠禮之時爲舉動之節也冠必在廟故先君之祧處之也旣行祼享祭必有樂所言金石節之謂冠時之樂非祭祀之樂也諸侯之冠禮亡惟有士冠禮在耳其禮亦行事於廟而不爲祭祀士無樂可設而惟處祧同耳士冠必三加始加緇布冠次加皮弁次加爵弁公則四大戴禮公冠篇於士三冠後更加冕是也案此傳文則諸侯十二加冠也文王十三生伯邑考則十二加冠親迎於渭用天子禮則天子十二冠也晉語柯陵會趙武冠見範文子冠時年十六七則大夫十六冠也士庶則二十而冠故曲禮云二十曰弱冠是也注正義曰祭法雲遠廟爲祧天子有二祧鄭云祧之言祧也超上去意也諸侯無祧聘禮云不腆先君之祧是謂始祖廟也聘禮注雲天子七廟文武爲祧諸侯五廟則祧始祖也是亦廟也言祧者祧尊而廟親待賓客者上尊者然則彼以始祖之尊故特言祧耳昭元年傳云敢愛丰氏之祧大夫之廟亦以祧言之是尊之意也不待至魯而假於衞者及諸侯賓客未散故也】今寡君在行未可具也請及兄弟之國而假備焉晉侯曰諾公還及衞冠於成公之廟注成公今衞獻公之曾祖從衛所處疏【正義曰成公是獻公曾祖衛世家文也服防以成公是衛之曾祖卽云祧謂曾祖之廟也曾祖之廟何以獨有祧名王制大夫三廟一昭一穆與太祖之廟爲三鄭之丰氏豈得立曾祖之廟乎而亦謂之祧也杜意從衞所處意在排舊說也以晉悼欲速故寄衞廟而假鐘磬其祼享之禮歸魯乃祭耳】假鐘磬焉禮也○楚子伐鄭注與晉成故子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣盟誓之言豈敢背之且要盟無質神弗臨也注質主也疏【正義曰質之爲主以意言耳無正訓也晉云惟晉命是聽鄭云惟彊是從二辭俱以告神是其無定主也服防云質成也無忠誠之信故神弗臨也】所臨惟信信者言之瑞也注瑞符也善之主也是故臨之注神臨之明神不蠲要盟注蠲潔也背之可也乃及楚平公子罷戎入盟同盟於中分注中分鄭城中裏名罷戎楚大夫音義【罷音皮徐音彼中分並如字徐音丁仲反】疏【正義曰言入盟是入城盟也入城而言盟地知是城內裏名】楚莊夫人卒注共王母王未能定鄭而歸○晉侯歸謀所以息民魏絳請施捨注施恩惠捨勞役輸積聚以貸注輸盡也音義【積子賜反下同聚才住反貸他代反】自公以下茍有積者盡出之國無滯積注散在民亦無困人注不匱乏公無禁利注與民共亦無貪民注禮讓行祈以幣更注不用牲賓以特牲注務崇省音義【省所景反】器用不作注因仍舊車服從給注足給事也行之期年國乃有節三駕而楚不能與爭注三駕三興師謂十年師於牛首十一年師於向其秋觀兵於鄭東門自是鄭遂服音義【期音基本亦作期向舒亮反】

春秋左傳注疏卷三十

春秋左氏傳注疏卷三十考證

公會晉侯宋公衞侯鄭伯曹伯齊世子光救陳○【臣浩】按公羊谷梁經曹伯下有莒子邾子滕子薛伯

傳君子謂楚共王於是不刑○劉敞曰傳言壬夫貪殺之當也何謂不刑乎解經若此取捨安從【臣照】按劉敞之論蓋亦謂左氏自作史斷而托諸君子云爾夫使非其時君子實有此論左氏自以爲君子而著其論於聖筆之後厠之國史防間謬妄已極尙何問其論之當否乎夫左傳紀事之書也紀當時君子之論云然卽以知世風之升降後儒妄規左氏之過何未之思耶

傳君子是以知季文子之忠於公室也○趙汸補注曰行父殺適立庶專國政傳捨大惡錄小善亦當時流俗之論【臣照】按趙汸之論亦是未悟左氏之意斥左氏同於當時流俗之論不知左氏所記者正當時流俗之論也

傳晉人以鄫故來討○【臣召南】按莒鄫同列於戚之會莒人敢於滅鄫魯固有不救之罪矣晉爲盟主旣不能討又不能絕明年會鄬莒子亦與焉以是知悼公復霸原不足以紹文公之烈也

傳陳無宇獻萊宗器於襄宮注無宇桓子陳完孫○完監本訛作桓今攺正

傳遷萊於郳○趙汸曰傳言滅又言遷則所遷者其族屬人民與經言遷紀郱鄑郚同非必其君

鄭伯髠頑如會未見諸侯丙戌卒於鄵注實爲子駟所弒○萬斯大曰隱行其弒外赴止云不祿史官從而書卒春秋烏得而更之傳得詳其事者其同謀之人久而漸露其姦本國之史乃稍得存之紀載春秋之學有必待傳而明者此其是歟

傳是故啟蟄而郊郊而後耕注耕謂春分○【臣召南】按注云啟蟄夏正建寅之月疏引釋例曰正月節立春啟蟄爲中气二月節驚蟄春分爲中气此古時節气也禮記鄭注云夏小正正月啟蟄漢始亦以驚蟄爲正月中疏曰漢時立春爲正月節驚蟄爲正月中雨水爲二月節春分爲二月中前漢之末劉歆作三統歷攺驚蟄爲二月節然則不以啟蟄名節自漢初已然矣

傳今譬於艸木寡君在君君之臭味也○林堯叟曰如艸木香气滋味之同者

傳令隧正納郊保○【臣浩】按七年傳叔仲昭伯爲隧正注曰隧正主役徒則此隧正亦主役徒也周禮遂人之官魯宋二國猶沿其舊

傳工正出車疏與工正書服○書監本訛作義今攺正傳令司宮巷伯儆宮疏司宮當天子之內小臣也○司宮監本訛作官司今攺正

又疏王之正內五人○監本訛作主之王內五人今攺正

傳古之火正或食於心或食於咮○【臣召南】按漢書五行志載春秋說曰古之火正謂火官也掌祭火星行火政季春昏心星出東方而咮七星鳥首正在南方則用火季秋星入則止火以順天時救民疾帝嚳則有祝融堯時有閼伯民賴其徳死則以爲火祖配祭火星故曰或食於心或食於咮也據此則閼伯主辰是食於心者其食於咮卽祝融也鶉火爲南方正位其帝炎帝其神祝融栁星張爲周分野是祝融食於咮之明證孔疏謂火官配食其人蓋多不知誰食於心誰食於咮豈祝融閼伯二人外別有火祖耶

傳始往而筮之遇艮之八○【臣照】按易以變者爲占六者陰變陽也九者陽變陰也周易皆止於一爻變其二爻變以下皆無辭大抵皆觀彖也惟此傳五爻變而六二一爻不變命之爲艮之隨曰遇艮之八則五爻變之占法猶可考焉周易固如是非雜用連山歸藏也且下文固云隨元亨利貞無咎矣安在其用連山歸藏耶

傳元體之長也八句○【臣照】按此與孔子文言大同小異穆姜在孔子之前安得預言之或謂四徳之語蓋先聖先師之所傳而孔子述之葉夢得則直謂此爲卜筮家之僞托而左氏妄信之

春秋左氏傳注疏卷三十考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷三十一【起襄公十年盡十二年】

晉杜氏注唐陸徳眀音義孔穎達疏

經十年春公防晉侯宋公衛侯曹伯莒子邾子滕子薛伯伯小邾子齊世子光會吳於柤注吳子在柤晉以諸侯往會之故曰會吳吳不稱子從所稱也柤楚地音義【柤莊加反】疏【正義曰成十五年諸侯大夫會吳於鐘離五年魯衞會吳於善道皆大夫來也此傳云會吳子壽夢則吳子自來也五年戚之防吳序鄶上此殊吳者亦如鐘離善道晉以諸侯往彼會之故曰會吳也哀十三年公防晉侯及吳子於黃池彼稱吳子此不稱子者從其所稱也蘇氏云謂諸侯直稱之曰吳故從諸侯之所稱也至於黃池之會自去其僭號而稱子以告令諸侯故諸侯亦從而稱之也劉雲從所稱者諸侯盟會會則必自言其爵盟則自言其名故盟得以名告神會得以爵書防吳是東夷之君未閒諸夏之禮於此自稱爲吳不知以爵告眾故從所稱書吳也故釋例云吳晚通上國故其君臣朝會不同於例亦猶楚之初始是言吳未知稱爵也】

夏五月甲午遂滅偪陽注偪陽妘姓國今彭城傅陽縣也因柤會而滅之故曰遂音義【偪徐甫目反又彼力反本或作逼妘音云】疏【正義曰偪陽妘姓傳文也鄭語云妘姓鄢鄶路偪陽也遂者因上事生下事之辭此因柤會而遂滅偪陽𨿽復隔以日月文猶繋於會柤因會柤而始謀滅之故言遂也】

公至自會注無傳

楚公子貞鄭公孫輒帥師伐宋

晉師伐秦注荀防不書不親兵也疏【正義曰傳稱荀防伐秦而經不書防知防不親兵以師告也】

秋莒人伐我東鄙

公會晉侯宋公衞侯曹伯莒子邾子齊世子光滕子薛伯伯小邾子伐鄭注齊世子光先至於師爲盟主所尊故在滕上疏【正義曰周禮典命諸侯之適子誓於天子攝其君則下其君之禮一等未誓則以皮帛繼子男鄭云誓猶命也言誓者明天子旣命以爲之嗣也十九年雲光之立也列於諸侯矣則光是未誓者也法當繼於子男之下柤之會列於小邾之下是其正也於此伐也傳稱崔杼使太子光先至於師故長於滕晉悼以齊是大國光復先至心善其共遂進其班爲盟主所尊故在滕上言其非正法也】冬盜殺鄭公子騑公子發公孫輒注非國討當兩稱名氏殺者非卿故稱盜以盜爲文故不得言其大夫疏【正義曰若國家討而殺之則舉國名言殺其大夫若非國討兩下相殺則兩書名氏王札子殺召伯毛伯是也此非國討亦當兩書名氏但殺之者尉止司臣之徒皆非卿也非卿則名氏不合見經故稱之爲盜凡言其者是其所有也君是臣之君故書弒其君臣是君之臣故書殺其大夫盜者宼賊之名賤之不系於國被殺者非盜之所有旣以盜爲文故不得言其大夫若如他物殺之然哀四年盜殺蔡侯申注云賤者故稱盜不言弒其君賤盜也文十六年公羊傳曰大夫弒君稱名氏賤者窮諸人大夫相殺稱人賤者窮諸盜其義𨿽不可通於左氏其言賤盜之意則同】

戍鄭虎牢注伐鄭諸侯各受晉命戍虎牢不復爲告命故獨書魯戍而不敍諸侯音義【復扶又反】

楚公子貞帥師救鄭

公至自伐鄭注無傳

傳十年春防於柤防吳子壽夢也注壽夢吳子乘音義【夢莫公反】疏【正義曰十二年吳子乘卒是也服防云壽夢發聲吳蠻夷言多發聲數語共成一言壽夢一言也經言乘傳言壽夢欲使學者知之也然壽夢與乘聲小相渉服以經傳之異卽欲使同之然則余祭戴吳豈復同聲也當是名字之異故末言之】三月癸丑齊髙厚相大子光以先防諸侯於鐘離不敬注吳子未至先從東道與東諸侯會遇非本期地故不書會髙厚髙固子也癸丑月二十六日音義【相息亮反下同】疏【正義曰言先防諸侯則是會期未到故知吳子未至而諸侯自會也柤與鐘離相近地在宋之東南知光從東道與東方諸侯遇蓋邾莒滕薛之徒自相防遇也本非期防之地防亦不以告魯故不書也如杜此注則吳子未至亦未赴於柤而上注云吳子在柤諸侯往防之者吳子元遣告晉言已至柤而巳非晉侯自期於柤召吳子使赴也戚之防則吳子在善道召使赴戚故與諸國同序於列也杜眀言癸丑是三月二十六日下四月戊午雲月一日五月庚寅雲月四日甲午雲月八日所以眀言日者欲證前九年閏月爲門五日於上下日月相當故杜備言其日也劉曰杜言癸丑二十六日者見與下四月一日防相近知非二防也】士莊子曰髙子相大子以會諸侯將社稷是衞而皆不敬注厚與光俱不敬棄社稷也其將不免乎注爲十九年齊殺髙厚二十五年弒其君光夏四月戊午會於柤注經書春書始行也戊午月一日疏【正義曰言夏會而經書春知經書始行言防日也諸赴盟防者初去告行而巳盟防必行還乃書何則初去之時未知所防幾國豈得卽書會也眀其皆是行還告廟乃書之耳但所書者或追記發國之初或卽書所會之日此防柤以其經不同乃知春行夏會其餘無會日亦應有如此者如此之類是追記初行也二十年六月庚申公防晉侯云云於澶淵成五年十二月己丑公會晉侯云云於虫牢如此之類是卽書會日也此蓋舊無定法史官不同故立文異耳】○晉荀偃士匄請伐偪陽而封宋向戌焉注以宋常事晉而向戌有賢行故欲封之爲附庸音義【行下孟反】荀防曰城小而固勝之不武弗勝爲笑固請丙寅圍之弗克注丙寅四月九日孟氏之臣秦堇父輦重如役注堇父孟獻子家臣步挽重車以從師音義【堇徐音謹挽音晚】疏【正義曰重者車名也載物必重謂之重人挽以行謂之輦軍行以載器物止則以爲藩營此人挽此重車以從役也宣十二年觧巳具之】偪陽人啟門諸侯之士門焉注見門開故攻之縣門發郰人紇抉之以出門者注門者諸侯之士在門內者也紇郰邑大夫仲尼父叔梁紇也郰邑魯縣東南莝城是也言紇多力抉舉縣門出在內者音義【縣音注及下同郰側畱反紇恨發反抉烏穴反徐又古穴反出如字一音尺遂反】疏【正義曰縣門者編版廣長如門施關機以縣門上有冦則發機而下之諸侯之士攻偪陽之門巳有入者縣門乃發郰人紇抉而舉之以出門者門者謂攻門者也紇爲郰邑大夫公邑大夫皆以邑名冠之呼爲某人孔子之父名紇字叔梁古人名字並言者皆先字而後名故史記孔子世家稱爲叔梁紇也服防云抉撅也謂以木撅抉縣門使舉令下容人出也門者下屬爲句】狄虒彌建大車之輪而蒙之以甲以爲櫓注狄虒彌魯人也蒙覆也櫓大楯音義【虒音斯彌徐音彌一音武脾反櫓音魯楯常尹反又音尹】左執之右拔防以成一隊注百人爲隊音義【隊徒對反徐徒猥反】疏【正義曰鄭云大車平地載任之車也考工記車人爲車柯長三尺大車轂長半柯輪崇三柯是輪髙九尺其車罔圓周二丈七尺建立也立此大車之輪而覆之以甲以爲櫓也考工記殳長尋有四尺車防常崇於殳四尺八尺曰尋倍尋曰常則防長一丈六尺也隊是行列之名百人爲隊相爲然成一隊者言其當百人也】孟獻子曰詩所謂有力如虎者也注詩邶風也音義【邶音佩】主人縣布堇父登之及堞而絕之注偪陽人縣布以試外勇者音義【堞音牒徐養渉反】隊則又縣之蘇而復上者三主人辭焉乃退注主人嘉其勇故辭謝不復縣布音義【隊直類反復扶又反注同上時掌反三息暫反又如字】疏【正義曰宣八年傳曰晉人獲秦諜殺諸絳市六日而蘇則蘇者死而更生之名也堇父隊而悶絕似若死然得蘇悟而復緣布上】帶其斷以徇於軍三日注帶其斷布以示勇音義【斷徒亂反徇似俊反】諸侯之師久於偪陽荀偃士匄請於荀防曰水潦將降懼不能歸注向夏恐有久雨從丙寅至庚寅二十五日故曰久音義【潦音老】請班師注班還也知伯怒注知伯荀防音義【知音智】投之以機出於其間注出偃匄之間音義【機本又作幾同】曰女成二事而後告余注二事伐偪陽封向戌音義【女音汝下及注皆同】余恐亂命以不女違注旣成攺之爲亂命女旣勤君而興諸侯牽帥老夫以至於此旣無武守注無武功可執守而又欲易餘罪曰是實班師不然克矣注謂偃匄將言爾余羸老也可重任乎注不任受女此責音義【羸劣危反重直用反任音壬注同】七日不克必爾乎取之注言當取女以謝不克之罪五月庚寅注月四日荀偃士匄帥卒攻偪陽親受矢石注躬在矢石間音義【卒子忽反】疏【正義曰服防云古者以石爲箭鏑引國語有隼集於陳侯之庭楛矢貫之石砮以證石爲箭鏃若石是箭鏃則猶是矢也何須矢石並言杜言在矢石間則不以石爲矢也周禮職金凡國有大故而用金石則掌其令鄭云用金石者作槍雷之屬雷卽礧也兵法守城用礧石以擊攻者陳思王徵蜀論云下礧成雷榛殘木碎是也】甲午滅之注月八日書曰遂滅偪陽言自防也注言其因會以滅國非之也疏【正義曰僖四年公會齊侯云云侵蔡蔡潰遂伐楚二十三年齊侯伐衞遂伐晉如此之類一行而有二事者法當言遂遂非善惡之名而此特云書曰遂滅偪陽言自會也則知此言遂者有非之之意所以然者彼因伐遂伐本謀成行兵容可一舉而伐兩國防非徵伐之事荀偃士匄於防始請則偪陽無大罪諸侯無宿謀因防滅人情在可責稱言自防也是尢其從防行也釋例云防以訓上下敍徳刑遂滅偪陽言滅生於會非本意也是言因防以滅國非之之事也書曰者是仲尼新意則舊史不然本蓋別書諸侯滅偪陽仲尼攺之而言遂耳】以與向戌向戌辭曰君若猶辱鎭撫宋國而以偪陽光啟寡君羣臣安矣其何貺如之注言見賜之厚無過此音義【貺音況賜也】疏【正義曰光昭宋國開其疆竟以賜寡君】若専賜臣是臣興諸侯以自封也其何罪大焉敢以死請乃予宋公○宋公享晉侯於楚丘請以桑林注桑林殷天子之樂名疏【正義曰若非天子之樂則宋人不當請荀防不須辭以宋人請而荀防辭眀其非常樂也宋是殷後得用殷樂知桑林是殷天子之樂名也經典言樂殷爲大護而此復云桑林者蓋殷家本有二樂如周之大武象舞也名爲大防則傳記有說湯以寛政治民除其邪虐言能覆防下民使得其所故名其樂爲大護其曰桑林先儒無說惟書傳言湯伐桀之後大旱七年史卜曰當以人爲禱湯乃剪髮斷爪自以爲牲而禱於桑林之社而雨大至方數千里或曰禱桑林以得雨遂以桑林名其樂也皇甫謐云殷樂一名桑林以桑林爲大護別名無文可馮未能察也】荀防辭注辭讓之荀偃士匄曰諸侯宋魯於是觀禮注宋王者後魯以周公故皆用天子禮樂故可觀魯有禘樂賔祭用之注禘三年大祭則作四代之樂別祭羣公則用諸侯樂音義【禘大計反】疏【正義曰眀堂位云季夏六月以禘禮祀周公於大廟朱幹玉戚冕而舞大武皮弁素積裼而舞大夏彼禘祭惟用大武大夏而不言韶護以二十九年魯爲季札舞四代之樂知四代之樂魯皆有之眀堂位云凡四代之服器魯兼用之禘是三年大祭禮無過者知禘祭於大廟則作四代之樂也禮惟周公之廟得用天子之禮知其別祭羣公則用諸侯之樂諸侯之樂謂時王所制之樂大武是也然則禘是禮之大者羣公不得與同而於賔得同禘者賔者敬鄰國之賔故得用大祭之樂也其天子享諸侯亦同祭樂故大司樂云大祭祀王出入奏王夏屍出入奏肆夏牲出入奏昭夏大饗不入牲其他如祭祀鄭注云不入牲不奏昭夏王出入賔出入亦奏王夏奏肆夏又禮記祭統云大嘗禘升歌淸廟下而管象仲尼燕居云兩君相見亦升歌淸廟下而管象是祭與享賔用樂同也而荀防云我辭禮矣沈氏云嘉樂不野合故也魯之禘祭用四代樂則天子禘用六代樂也鄭康成義以爲禘祫各異祫大禘小天子祫用六代之樂禘用四代之樂魯有禘樂謂有周之禘祭之樂非左氏義也劉云禘是大禮賔得與同者享賔用樂禮無文但賔禮旣輕必異於禘魯以享賔當時之失用之巳久遂以爲常荀偃士匄引過謬之事以諂晉侯使聼宋耳魯以禘樂享賔猶以十一牢爲士鞅吳以引徵百牢亦非正也】宋以桑林享君不亦可乎注言俱天子樂也舞師題以旌夏注師樂師也旌夏大旌也題識也以大旌表識其行列音義【題大兮反夏戶雅反注同識申志反又如字下同行戶郎反】疏【正義曰舞師樂人之師主陳設樂事者也謂舞初入之時舞師建旌夏以引舞人而入以題識其舞人之首故晉侯卒見懼而退入於房也謂之旌夏蓋形制大而別爲之名也】晉侯懼而退入於房注旌夏非常卒見之人心偶有所畏音義【卒寸忽反】去旌卒享而還及著雍疾注晉侯疾也著雍晉地音義【去起呂反著徐都慮反一音除慮反雍於用反】卜桑林見注祟見於卜兆音義【見賢徧反注同祟息遂反】荀偃士匄欲奔請禱焉注奔走還宋禱謝音義【禱丁老反】荀防不可曰我辭禮矣彼則以之注以用也猶有鬼神於彼加之注言自當加罪於宋晉侯有間注間疾差也音義【差初賣反】以偪陽子歸獻於武宮謂之夷俘注諱俘中國故謂之夷音義【俘芳夫反】疏【正義曰昭十七年晉荀吳滅陸渾之戎獻俘於文宮不言謂之夷俘彼眞是戎也此言謂之夷俘眀非夷而謂之夷知其諱俘中國攺名之也莊三十一年例曰凡諸侯有四夷之功則獻於王中國則否中國之俘旣不合獻王故獻廟亦諱知其無罪內慙於心故諱之謂之夷俘】偪陽妘姓也使周內史選其族嗣納諸霍人禮也注霍晉邑內史掌爵祿廢置者使選偪陽宗族賢者令居霍奉妘姓之祀善不滅姓故曰禮也使周史者示有王命音義【令力呈反下令在勸令同】疏【正義曰霍是舊國閔元年晉獻公滅之以爲晉邑也內史掌爵祿廢置周禮內史職文也禮天子不滅國諸侯不滅姓其身有罪宜廢者選其親而賢者更紹立之論語所云興滅國繼絕世者謂此也晉侯以偪陽之罪不合絕祀故歸諸天子使周內史選偪陽宗族賢者繼嗣偪陽之後令居晉之霍邑以奉妘姓之嗣依鄭語及世本皆云偪陽妘姓是祝融之孫陸終第四子求言之後虞夏以來世祀不絕今復繼之善其不滅姓故曰禮也晉侯不自選其人而使周內史者諸侯不得専封示有王命不自専也言納諸霍人者此霍邑或稱霍人猶如晉邑謂之栢人也必知霍人爲霍邑者班固漢書樊噲傳云攻霍人是霍人邑名也劉云霍晉邑人掌邑大夫猶鄹邑大夫稱鄹人紇蓋使爲晉附庸也】師歸孟獻子以秦堇父爲右注嘉其勇力生秦丕玆事仲尼注言堇父以力相尙子事仲尼以徳相尙音義【秦丕玆一本作泰不玆】○六月楚子囊鄭子耳伐宋師於訾毋注宋地音義【訾子斯反毋音無】庚午圍宋門於桐門注不成圍而攻其城門○晉荀防伐秦報其侵也注侵在九年○衞侯救宋師於襄牛鄭子展曰必伐衞不然是不與楚也得罪於晉又得罪於楚國將若之何子駟曰國病矣注師數出疲病也音義【數所角反疲音皮】子展曰得罪於二大國必亡病不猶愈於亡乎諸大夫皆以爲然故鄭皇耳帥師侵衞楚令也注亦兼受楚之勑命也皇耳皇戌子孫文子卜追之獻兆於定姜姜氏問繇注繇兆辭音義【繇直救反】疏【正義曰周禮大卜掌三兆之法一曰玉兆二曰瓦兆三曰原兆其經兆之體皆百有二十其頌皆千有二百鄭云頌謂繇也是言灼龜得兆其兆各有繇辭卽下三句是也此惟言兆有此辭不知卜得何兆但知舊有此辭故卜者得據以答姜耳其千有二百皆此類也此繇辭皆韻古人讀防與陵爲韻詩無羊正月皆以雄韻蒸韻陵是其事也】曰兆如山陵有夫出徵而喪其雄姜氏曰徵者喪雄禦寇之利也大夫圖之衞人追之孫蒯獲鄭皇耳於犬丘注蒯孫林父子音義【喪息浪反下同禦魚呂反蒯苦怪反】○秋七月楚子囊鄭子耳伐我西鄙注於魯無所恥諱而不書其義未聞疏【正義曰服防云不書諱從晉不能服鄭旋復爲楚鄭所伐恥而諱之也杜以從盟主而不能服叛國於魯未足爲恥被伐無所可諱故云其義未聞】還圍蕭八月丙寅克之注蕭宋邑九月子耳侵宋北鄙孟獻子曰鄭其有災乎師競巳甚注競爭競也音義【爭爭鬭之爭下文與之爭同】周猶不堪競況鄭乎注周謂天王有災其執政之三士乎注鄭簡公幼少子駟子國子耳秉政故知三士任其禍也爲下盜殺三大夫傳音義【少詩照反任音壬】○莒人間諸侯之有事也故伐我東鄙注諸侯有討鄭之事音義【間間厠之間】○諸侯伐鄭齊崔杼使大子光先至於師故長於滕注太子宜賔之以上卿而今晉悼以一時之宜令在滕侯上故傳從而釋之音義【長丁丈反】己酉師於牛首注鄭地○初子駟與尉止有爭將禦諸侯之師而黜其車注禦牛首師也黜減損尉止獲又與之爭注獲囚俘子駟抑尉止曰爾車非禮也注言女車猶多過制疏【正義曰前巳減損其車復云爾車非禮眀是仍嫌車多言其過制大夫之制不知車常幾乘從軍之車未必制有定限子駟心憎尉止嫌其豪富本意不爲過禮制也】遂弗使獻注不使獻所獲初子駟爲田洫司氏堵氏侯氏子師氏皆喪田焉注洫田畔溝也子駟爲田洫以正封疆而侵四族田音義【洫況域反堵音者或丁古反喪息浪反下同疆居良反】疏【正義曰考工記匠人爲溝洫耜廣五寸二耜爲耦一耦之伐廣尺深尺謂之田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮然則溝洫俱是通水之路相對大小爲異耳皆於田畔爲之故云田畔溝也爲田造洫故稱田洫此四族皆是富家占田過制子駟爲此田洫正其封疆於分有剰則滅給他人故正封疆而侵四族田也小司徒云九夫爲井四井爲邑四邑爲丘四丘爲甸四甸爲縣四縣爲都注云此謂都鄙采地之制也】故五族聚羣不逞之人因公子之徒以作亂注八年子駟所殺公子媐等之黨音義【媐許其反本亦作熙又音怡】於是子駟當國注攝君事也子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝注公宮殺子駟子國子耳刼鄭伯以如北宮子孔知之故不死注子孔公子嘉也知難不告利得其處也爲十九年殺公子嘉音義【難乃旦反處昌慮反】書曰盜言無大夫焉注尉止等五人皆士也大夫謂卿子西聞盜不儆而出注子西公孫夏子駟子音義【儆音景夏戶雅反】屍而追盜注先臨屍而追盜盜入於北宮乃歸授甲臣妾多逃器用多喪子產聞盜注子國子爲門者注置守門庀羣司注具眾官音義【庀匹婢反】閉府庫愼閉藏完守備成列而後出兵車十七乘注千二百七十五人音義【藏才浪反又如字守手又反乘繩證反】屍而攻盜於北宮子蟜帥國人助之殺尉止子師僕盜眾盡死侯晉奔晉堵女父司臣尉翩司齊奔宋注尉翩尉止子司齊司臣子音義【翩音篇】子孔當國注代子駟爲載書以位序聽政辟注自羣卿諸司各守其職位以受執政之法不得與朝政音義【辟婢亦反與音預下魯不與同】疏【正義曰於時鄭伯幼弱政在諸卿國事相與議之不得一人獨決子孔性好専權自以身旣當國望其一聽於己新經禍亂與大夫設盟爲盟載之書曰自羣卿諸司以下皆以位之次序一聽執政之法悉皆稟受成旨不得幹與朝政令其權柄在己也大夫諸司門子不順子產謂之専欲難成謂此也服防云鄭舊世卿父死子代今子孔欲擅攺之使以次先爲士大夫乃至卿也若如服言惟當門子恨耳何由大夫諸司亦不順也子孔若爲此法卽是自害其子子孔之子亦當恨何獨他家門子乎焚書倉門則還依舊法舊法若父死子代子產卽應代父何由十九年始立爲卿】大夫諸司門子弗順將誅之注子孔欲誅不順者子產止之請爲之焚書注旣止子孔又勸令燒除載書音義【爲於僞反】子孔不可曰爲書以定國眾怒而焚之是眾爲政也國不亦難乎注難以至治音義【治直吏反】子產曰眾怒難犯専欲難成合二難以安國危之道也不如焚書以安眾子得所欲注欲爲政也眾亦得安不亦可乎專欲無成犯眾興禍子必從之乃焚書於倉門之外眾而後定注不於朝內燒欲使逺近見所燒○諸侯之師城虎牢而戍之晉師城梧及制注欲以偪鄭也不書城魯不與也梧制皆鄭舊地音義【梧音吾】士魴魏絳戍之書曰戍鄭虎牢非鄭地也言將歸焉注二年晉城虎牢而居之今鄭復叛故修其城而置戍鄭服則欲以還鄭故夫子追書系之於鄭以見晉志音義【復扶又反見賢徧反下同】疏【正義曰如此傳文諸侯戍虎牢士魴魏絳戍梧與制耳其虎牢之內亦應更有晉戍也二年晉城虎牢則虎牢久巳屬晉非復鄭有今系鄭者晉侯之意鄭人若服將歸之焉善晉侯故探其心而系之鄭也釋例曰虎牢鄭之郊竟晉人旣有之矣又城而居之將以脇鄭鄭畏而彊服遇楚而復叛八年之間一南一北至於數四晉悼慮其未巳故大城置戍先以示威鄭服之日釋戍而歸之徳立刑行故能終有鄭國春秋探書其本心善之也】鄭及晉平○楚子囊救鄭十一月諸侯之師還鄭而南至於陽陵注還繞也陽陵鄭地音義【還本亦作環戶關反徐音患注同】楚師不退知武子欲退曰今我逃楚楚必驕驕則可與戰矣注武子荀防欒黶曰逃楚晉之恥也合諸侯以益恥不如死我將獨進師遂進己亥與楚師夾潁而軍注潁水出城陽至下蔡入淮音義【潁音穎】子蟜曰諸侯旣有成行必不戰矣注言有成去之志從之將退不從亦退注從猶服也退楚必圍我猶將退也不如從楚亦以退之注以退楚宵渉潁與楚人盟注夜渡畏晉知之欒黶欲伐鄭師注伐渉潁者荀防不可曰我實不能禦楚又不能庇鄭鄭何罪不如致怨焉而還注致怨爲後伐之資音義【禦魚呂反庇必利反】今伐其師楚必救之戰而不克爲諸侯笑克不可命注勝負難要不可命以必克音義【要一遙反】不如還也丁未諸侯之師還侵鄭北鄙而歸注欲以致怨楚人亦還注鄭服故也○王叔陳生與伯輿爭政注二子王卿士音義【輿本又作與音同】王右伯輿注右助音義【右音又注同】王叔陳生怒而出奔及河王復之注欲奔晉殺史狡以說焉注說王叔也音義【狡古卯反說音悅注同又如字】不入遂處之注處叔河上晉侯使士匄平王室王叔與伯輿訟焉注爭曲直王叔之宰注宰家臣與伯輿之大夫瑕禽注瑕禽伯輿屬大夫坐獄於王庭注獄訟也周禮命夫命婦不躬坐獄訟故使宰與屬大夫對爭曲直士匄聽之王叔之宰曰篳門閨竇之人而皆陵其上其難爲上矣注篳門柴門閨竇小戶穿壁爲戶上鋭下方狀如圭也言伯輿防賤之家音義【篳音必閨音圭本亦作圭竇音豆】瑕禽曰昔平王東遷吾七姓從王牲用備具王賴之而賜之騂旄之盟注平王徙時大臣從者有七姓伯輿之祖皆在其中主爲王備犧牲共祭祀王恃其用故與之盟使世守其職騂旄赤牛也舉騂旄者言得重盟不以犬雞音義【從才用反注同又如字騂息營反字林許營反旄音毛爲於僞反共音恭】疏【正義曰七姓從王從王之大臣有七姓也瑕禽言伯輿之祖是七姓之一言其世貴也其祖爲王主備犧牲以共祭祀王家牲用備具王恃賴之言其世有功也平王初遷國家未定故與大臣結盟令使世掌其職也周禮牧人陽祀用騂牲檀弓云周人尙赤牲用騂尙書洛誥云文王騂牛一武王騂牛一諸言騂皆是赤牛則知此騂旄是赤牛也旄謂尾也共旌旗之用故其字從��者旌旗行而從風偃也】曰世世無失職若篳門閨竇其能來東底乎且王何賴焉注言我若貧賤何能來東使王恃其用而與之盟邪底至也音義【底音旨】今自王叔之相也政以賄成注隨財制政而刑放於寵注寵臣專刑不任法疏【正義曰刑罰放赦之事在於寵臣】官之師旅不勝其富注師旅之長皆受賂吾能無篳門閨竇乎注言王叔之屬富故使吾貧疏【正義曰勝訓堪也言財多故不可用盡不能堪此富】惟大國圖之注圖猶議也下而無直則何謂正矣注正者不失下之直音義【何或作可誤也】疏【正義曰凡在上正定在下須眀在下曲直瑕禽自云已有直理不被上知則是使下無直在上何謂正矣故云正者不失下之直也劉云七年云正直爲正正曲爲直晉斷王朝之獄乃以下正上宣子若在下而無直心何以謂之爲正也勸宣子使心正矣】範宣子曰天子所右寡君亦右之所左亦左之注宣子知伯輿直不欲自專故推之於王音義【右音又下同左音佐下同左右亦並如字】疏【正義曰人有左右右便而左不便故以所助者爲右不助者爲左宣子知伯輿直故從王之所助也】使王叔氏與伯輿合要注合要辭王叔氏不能舉其契注要契之辭音義【契苦計反注同】疏【正義曰周禮鄕士職云辯其獄訟異其死刑之罪而要之鄭云要之爲其罪辭如今劾矣彼謂官人略取罪狀爲其要約之辭如今斷事也漢世名斷獄爲劾故云如今劾矣此言要辭亦是辭之要約如今辯答也合要者使其各爲要約言語兩相辯答伯輿辭直王叔無以應之故不能舉其要契之辭也】王叔奔晉不書不告也單靖公爲卿士以相王室注代王叔

經十有一年春王正月作三軍注增立中軍萬二千五百人爲軍疏【正義曰昭五年云舎中軍眀此年作而彼年捨故知舊有二軍今增立中軍也然則正是作中軍耳而云作三軍者傳言三子各毀其乘則舊時屬己之乘毀之以足成三軍是舊軍盡廢而全攺作之故云作三軍也杜見其以二攺三復據彼中軍之文故言增立中軍耳萬二千五百人爲軍周禮夏官序文】

夏四月四卜郊不從乃不郊注無傳疏【正義曰此四月四卜與僖三十一年文同蓋亦三月三卜而四月又一卜也止言不郊不云免牲免牛蓋不以其體免直使歸其本牧而已故不書也】

鄭公孫捨之帥師侵宋

公會晉侯宋公衞侯曹伯齊世子光莒子邾子滕子薛伯伯小邾子伐鄭注世子光至復在莒子之先故晉悼亦進之音義【復扶又反】疏【正義曰劉以爲序莒上者直是先至非爲先莒今知不然者往年云齊大子光先至於師故長於滕是前經爲先滕至序在滕子之上今經序在莒子之先眀知亦先莒而至也若非先莒而至惟當還序滕子上耳劉無所依馮直云先至更長之而規杜氏非也】

秋七月己未同盟於亳城北注亳城鄭地伐鄭而書同盟鄭與盟可知音義【亳蒲洛反徐扶各反與音預】

公至自伐鄭注無傳

楚子鄭伯伐宋

公會晉侯宋公衞侯曹伯齊世子光莒子邾子滕子薛伯伯小邾子伐鄭注晉遂尊光會於蕭魚注鄭服而諸侯防蕭魚鄭地

公至自會注無以會至者觀兵而不果侵伐疏【正義曰劉雲杜釋例自言事勢相接或以始致或以終致是時史異辭何爲此注而云不果侵伐今知劉說非者凡云或以始致或以終致皆據實有伐事今據文云觀兵於鄭東門是則實無伐事故云不果侵伐劉不逹此意而規杜非也】

楚人執鄭行人良霄注良霄公孫輒子伯有也音義【霄徐音消】

冬秦人伐晉

傳十一年春季武子將作三軍注魯本無中軍惟上下二軍皆屬於公有事二卿更帥以徵伐季氏欲專其民人故假立中軍因以攺作音義【更音庚】疏【正義曰以昭五年捨中軍知此時作者作中軍是魯本無中軍也以閔元年晉侯作二軍謂之上軍下軍知魯有二軍亦名上下軍也此言請爲三軍各徵其軍知往前二軍皆屬公也明其有事則二卿更互帥之以徵伐耳三卿不得専其民也此時襄公幼弱季氏世秉魯政因公之少欲專其民故假立中軍因以攺作也禮明堂位云成王封周公於曲阜地方七百里其時必有三軍也詩魯頌閟宮頌僖公能復周公之宇云公徒三萬鄭云大國三軍合三萬七千五百人言三萬者舉成數也則僖公復古制亦三軍矣蓋自文公以來霸主之令軍多則貢事多自減爲二軍耳非是魯眾不滿三軍也若然昭五年捨中軍書之於經往前若減一軍亦應書之而經不書者作三軍與捨中軍皆是變故攺常卑弱公室季秉國權専擅攺作以故史特書之耳若國家自量彊弱其軍或減或益國史不須書也何則僖公復古始有三萬則以前無三萬矣僖公作亦不書何怪捨不書也蘇氏亦云僖公之時實有三軍自文以後捨其一軍不書者非是故有所捨故不書蘇氏又云鄭注詩公徒三萬以爲三軍鄭答臨碩之問云公徒三萬爲二軍者鄭隨問而答當以詩箋爲正蘇氏又云搜於紅革車千乘所以今不滿三軍者以當時采地眾多公邑民少故不能滿三軍三子各毀其乘以足之與前觧異也周禮小司徒云凡起徒役無過家一人是家出一人故鄕爲一軍天子六軍出自六鄕則大國三軍出自三鄕其餘公邑采地之民不在三軍之數季武子今爲三軍則異於是矣以魯國屬公之民皆分爲三亦謂之三軍其軍之民不啻一萬二千五百家也何則魯國合竟之民屬公者豈惟有三萬七千五百家乎明其決不然矣由此言之此作三軍與禮之三軍名同而實異也春秋之世兵革遞興出軍多少量敵彊弱勍宼未息卒士盡行士卒之數無復定準成二年鞍之戰晉車八百乘計有六萬人惟三卿帥之昭十三年平丘之防晉叔向云寡君有甲車四千乘在計四千士卒成二十四軍爾時晉國惟立三軍則甲車四千屬三軍耳其軍豈止一萬二千五百人乎昭八年魯搜於紅稱革車千乘千乘之眾充三軍之數明知此分合竟之民以爲三軍軍之所統其數異於禮也何休膏肓以爲左氏說云尊公室休以爲與捨中軍義同於義左氏爲短鄭康成箴云左氏傳云作三軍三分公室各有其一謂三家始専兵甲卑公室云左氏說者尊公室失左氏意逺矣義符杜說也】告叔孫穆子曰請爲三軍各徵其軍注徵賦稅也三家各徵其軍之家屬音義【稅舒鋭反】疏【正義曰周禮大司徒以土均之法制天下之地徵王制云市廛而不稅關譏而不徵經典之文通謂賦稅爲徵故云徵賦稅也往前民皆屬公公稅其民以分賜羣臣今武子欲令民卽屬已己所應得自稅取之恐穆子不從故先言之請分國內之民以爲三軍三家各自徵稅其軍之家屬冀望穆子亦便於己而從其計也言軍之家屬者丁壯從軍者官無所稅其家屬不入軍者乃稅之耳】穆子曰政將及子子必不能注政者霸國之政令禮大國三軍魯次國而爲大國之制貢賦必重故憂不能堪疏【正義曰於時天子衰防政在霸主霸主量國大小責其貢賦若不爲三軍則是次國若作三軍則爲大國大國之制貢賦必重故云霸主重貢之政將及於子子必不能堪之憂其不能堪之言三軍不可爲也魯爲三軍二軍國之大小同耳但作三軍則自同大國自同大國則霸主必依大國責其貢重也】武子固請之穆子曰然則盟諸注穆子知季氏將復變易故盟之音義【復扶又反】乃盟諸僖閎注僖宮之門音義【閎音宏】疏【正義曰釋宮云衖門謂之閎孫炎曰巷捨間道也李巡曰閎巷頭門也以此知僖閎是僖公之廟門也】詛諸五父之衢注五父衢道名在魯國東南詛以禍福之言相要音義【詛側慮反父音甫衢其俱反要一遙反】正月作三軍三分公室而各有其一注三分國民眾三子各毀其乘注壊其車乘分以足成三軍音義【乘繩證反注及下並同壊音怪足將住反亦如字】疏【正義曰往前民皆屬公國家自有二軍若非徵伐不屬三子故三子自以采邑之民以爲己之私乘如子產出兵車十七乘之類是其私家車乘也今旣三分公室所分得者卽是己有不須更立私乘故三子各自毀壊舊時車乘部伍分以足成三軍也壊者壊其部伍將領也令使各自屬其軍不復立私乘故也】季氏使其乘之人以其役邑入者無徵注使軍乘之人率其邑役入季氏者無公徵不入者倍徵注不入季氏者則使公家倍徵之設利病欲駈使入己故昭五年曰季氏盡徵之民辟倍徵故盡屬季氏疏【正義曰其乘之人卽所分得者國內三分有一之人也役謂共官力役則今之丁也邑謂賦稅若今之租調也以其役之與邑皆來入季氏者則無公徵也若不以入季氏者則使公家倍徵之當輸一而責其二也設利害以懼民敺之使入己耳民畏倍徵故盡歸季氏所分得者無一入公也知邑是賦稅者以言役邑入則役之與邑皆從民而入官也從民入官惟在力役與賦稅耳故知邑是賦稅也賦稅而謂之邑者賦稅所入若私邑然故以邑言之】孟氏使半爲臣若子若弟注取其子弟之半也四分其乘之人以三歸公而取其一叔孫氏使盡爲臣注盡取子弟以其父兄歸公疏【正義曰昭五年追說此事云季氏盡徵之叔孫氏臣其子弟孟氏取其半焉叔孫氏臣其子弟不臣父兄謂取二分而二歸公也孟氏取其半又如叔孫所取其中更取其半又以半歸公謂取一分而三歸公也彼順序此文顚倒意以叔孫爲主而先說孟氏言孟氏如叔孫所得使其半爲己之臣叔孫所得子與弟也此孟氏若子若弟是子弟中課取其一又分半以歸公也叔孫使子弟盡爲己臣惟以父兄歸公耳】不然不捨注制軍分民不如是則三家不捨其故而攺作也此蓋三家盟詛之本言音義【捨音捨】疏【正義曰如上所分三家所得又各分爲四季氏盡取四分叔孫取二分而二分歸公孟氏取一分而三分歸公分國民以爲十二三家得七公得五也捨謂捨故也制三軍分國民若不如是則三家不肯捨其故法而別攺作也使盡爲臣以上是序事之辭不然不捨一句是要契之語故云此蓋三家盟詛之本言盟詛本言必應詳具但史家略取其意而爲之立文不復如本辭耳】○鄭人患晉楚之故諸大夫曰不從晉國幾亡注幾近也音義【幾音機注同徐音畿】楚弱於晉晉不吾疾也注疾急也晉疾楚將辟之何爲而使晉師致死於我注言當作何計楚弗敢敵而後可固與也注固與晉也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆埸之司惡於宋注使守疆場之吏侵犯宋音義【說音悅疆居良反注同埸音亦注同】宋向戌侵鄭大獲子展曰師而伐宋可矣若我伐宋諸侯之伐我必疾吾乃聽命焉且告於楚楚師至吾又與之盟而重賂晉師乃免矣注言如此乃免於晉楚之難音義【難乃旦反】夏鄭子展侵宋注欲以致諸侯○四月諸侯伐鄭己亥齊大子光宋向戌先至於鄭門於東門注傳釋齊太子光所以序莒上也向戌不書宋公在防故其莫晉荀防至於西郊東侵舊許注許之舊國鄭新邑音義【莫音暮】疏【正義曰昭十二年楚子云我皇祖伯父昆吾舊許是宅鄭人貪賴其田而不我與是舊許爲鄭邑也謂之舊許明是許之舊國許南遷而鄭得之】衞孫林父侵其北鄙六月諸侯會於北林師於向注向地在潁川長社縣東北音義【向舒亮反】右還次於瑣注北行而西爲右還滎陽苑陵縣西有瑣候亭音義【瑣素果反苑於阮反又於元反】圍鄭觀兵於南門注觀示也西濟於濟隧注濟隧水名音義【濟隧上子禮反下音遂】鄭人懼乃行成秋七月同盟於亳範宣子曰不愼必失諸侯注愼敬威儀謹辭令諸侯道敝而無成能無貳乎注數伐鄭皆罷於道路音義【數所角反罷音皮】乃盟載書曰凡我同盟毋薀年注薀積年谷而不分災音義【毋音無下皆同薀紆粉反】毋壅利注専山川之利音義【壅於勇反】毋保姦注藏罪人毋畱慝注速去惡音義【慝他得反下同去起呂反】救災患卹禍亂同好惡奬王室注奬助也音義【好惡並如字或讀上呼報反下惡路反奬將丈反】或間玆命司愼司盟名山名川注二司天神音義【間間厠之間玆命本或作玆盟誤】疏【正義曰盟告諸神而先稱二司知其是天神也覲禮諸侯覲於天子爲宮方三百步壇十有二尋深四尺加方明於其上方明者木也方四尺設六色靑赤白黒黃設六玉圭璋琥璜璧琮公侯伯子男皆就其旂而立天子祀方明禮日月四瀆山川丘陵彼文𨿽不言盟其所陳設盟之禮也鄭云方明者上下四方神明之象也會同而盟明神監之則謂之天之司盟有象者猶宗廟之有主乎天子巡守之盟其神主日諸侯之盟其神主山川王官之伯會諸侯而盟其神主月是言盟之所告告天神也鄭云神監之謂之司盟司盟非一神也其司愼亦不知指斥何神但在山川之上知其是天神耳名山山之有名者謂五嶽四鎭也名川謂四瀆也】羣神羣祀注羣祀在祀典者先王先公注先王諸侯之大祖宋祖帝乙鄭祖厲王之比也先公始封君音義【大音泰凡大祖大廟大宮皆放此比必利反】七姓十二國之祖注七姓晉魯衞鄭曹滕姬姓邾小邾曹姓宋子姓齊姜姓莒巳姓姒姓薛任姓實十三國言十二誤也音義【巳音紀或音任音壬】疏【正義曰十三國爲七姓世本世家文也姬卽次曹意及則言不以大小爲次也實十三國而言十二服防云晉主盟不自數知不然者案定四年祝佗稱踐土之盟云晉重魯申於是晉爲盟主自在盟內何因晉今主盟乃不自數故知字誤也劉難服防云案宣子恐失諸侯謹愼辭令告神要人身不自數已不在盟彼叛必速豈有如此理哉】眀神殛之注殛誅也音義【殛紀力反注同】俾失其民隊命亡氏踣其國家注踣斃也音義【俾本又作卑必爾反隊直類反踣蒲北反徐又敷豆反斃婢世反】○楚子囊乞旅於秦注乞師旅於秦秦右大夫詹帥師從楚子將以伐鄭鄭伯逆之丙子伐宋注鄭逆服故更伐宋也秦師不書不與伐宋而還音義【詹之防反與音預】○九月諸侯悉師以復伐鄭注此夏諸侯皆復來故曰悉師音義【復扶又反注同】鄭人使良霄大宰石如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之書曰行人言使人也注書行人言非使人之罪古者兵交使在其間所以通命示整或執殺之皆以爲譏也旣成而後告故書在蕭魚下石爲介故不書音義【勑略反攝如字又之渉反使所吏反注同介音界】疏【正義曰釋例曰使以行言言以接事信令之要於是乎在舉不以怒則刑不濫刑不濫則兩國之情得通兵有不交而觧者皆行人之勲也是以𨿽飛矢在上走驛在下及其末節不統大理遷怒肆忿快意於行人譬諸豺狼求食而巳曰鄭人使伯蠲行成晉人殺之非禮也兵交使在其間可也故夫子特顯行人之文行人有六而傳發其三者因良霄以顯其稱行人之事因於徵師以示其非罪因叔孫婼以同外內大夫則餘三人皆隨例而爲義也諸以行人爲名通及外內以卿出使義取於非其罪也若濤塗寗喜之屬罪在其身鄭叔詹魯行父之等以執政受罪本非使出故不稱行人從實而書皆以罪之也鄭祭仲之如宋也非防非聘與於見誘而以行人應命不能死節挾僞以簒其君故經不稱行人以罪之也是言罪之故不稱行人則稱行人者皆無罪也鄭人先遣告楚乃從諸侯故傳在防先也經在會後旣成而後告執故書執在蕭魚防下】○諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯注二盟不書不告十二月戊寅會於蕭魚注經書秋史失之疏【正義曰會於蕭魚經𨿽無月但會下有冬故以爲會在秋也傳言日月次第分明是經謬史官失之也】庚辰赦鄭囚皆禮而歸之納斥候注不相備也音義【斥徐音尺一音昌夜反】禁侵掠晉侯使叔告於諸侯注叔叔向也告諸侯亦使赦鄭囚音義【掠音亮許乙反向許丈反】公使臧孫紇對曰凡我同盟小國有罪大國致討苟有以借手鮮不赦宥寡君聞命矣注言晉討小國有借手之功則赦其罪人徳義如是不敢不承命音義【借在夜反注同鮮息淺反宥音又】○鄭人賂晉侯以師悝師觸師蠲注悝觸蠲皆樂師名音義【悝苦回反蠲古反又音圭】疏【正義曰樂師稱師下稱賂以樂知此三人皆樂師悝觸蠲是其名也服防見下有鐘鎛磬卽云三師鐘師鎛磬師謂悝能鐘觸能鎛蠲能磬也然則鄭人以師茂師慧賂宋者又能鐘乎能鎛乎三師必是能鐘磬者要不可卽以名次配言之】廣車軘車淳十五乘甲兵備注廣車軘車皆兵車名淳耦也音義【廣古曠反軘徒溫反淳述倫反徐又之倫反乘繩證反下及注同】疏【正義曰皆是兵車而別爲之名蓋其形制殊用處異也鄭云廣車橫陳之車也服防云軘車屯守之車也或可因所用遂爲名及其用之亦無常也射禮數射算二算爲純一算爲奇是淳爲耦也】凡兵車百乘注他兵車及廣軘共百乘疏【正義曰徧見服本皆云淳十五乘則凡兵車百乘者更合言軘廣或軘廣之外別有百乘杜本淳十五乘更以他兵車七十乘增軘廣共爲百乘耳知非軘廣之外更有百乘而云兼軘廣者以上旣言廣車軘車下云凡兵車百乘言凡是總攝之辭故知總上軘廣也若然直言兵車百乘於理自足上別云廣車軘車者以廣車軘車甲兵備足自外之車甲兵不備又別有車名非軘廣也】歌鐘二肆注肆列也縣鐘十六爲一肆二肆三十二枚音義【肆音四縣音】疏【正義曰以肆爲列者鐘磬皆編縣之在簨虡而各有行列也周禮小胥云凡縣鐘磬半爲堵全爲肆鄭云鐘磬者編縣之二八十六枚而在一虡謂之堵鐘一堵磬一堵謂之肆半之者謂諸侯之卿大夫士也諸侯之卿大夫半天子之卿大夫西縣鐘東縣磬士亦半天子之士縣磬而巳如鄭彼言鐘與磬全乃成爲肆此傳於鐘卽言肆者十六枚而在一虡古今皆同其虡不可分也虡不可分而云有全有半眀如鄭言鐘磬相對肆爲全單爲半此言歌鐘二肆則兼有磬矣若其無磬不得成肆杜以惟云歌鐘故但觧鐘數云三十二枚其磬數亦同矣此二肆皆爲編縣也下云及其鎛磬者鎛是大鐘磬是大磬皆特縣之非編縣也據鄭禮圖如此也言歌鐘者歌必先金奏故鐘以歌名之晉語孔晁注云歌鐘鐘以莭歌也劉云言歌鐘二肆及其鎛磬則鎛磬亦二肆肆之爲名實由鐘磬相對但於磬下不復更言其數於鐘則言二肆明鎛磬數與之同乃成肆若磬無二肆則半賜魏絳無磬矣安得有金石也知色別名三十二枚也歌必先云云同】及其鎛磬注鎛磬皆樂器音義【鎛音博】女樂二八注十六人晉侯以樂之半賜魏絳曰子教寡人和諸戎狄以正諸華注在四年八年之中九合諸侯如樂之和注九合諸侯謂五年會戚又會城棣救陳七年防鄬八年會邢丘九年盟於戲十年防柤又伐鄭戍虎牢十一年同盟亳城北又會蕭魚疏【正義曰服防云八年從四年以來至十一年也九合諸侯者五年防於戚一也其年又防於城棣救陳二也七年會於鄬三也八年會於邢丘四也九年防於戲五也十年會於柤六也又戍鄭虎牢七也十一年同盟於亳城北八也又防於蕭魚九也晉語說此事云於今八年七合諸侯孔晁云不數救陳與戍鄭虎牢余爲七也如樂之和謂諸侯和同如樂之相應和也】無所不諧注諧亦和也請與子樂之注共此樂音義【樂音洛一音嶽注同】辭曰夫和戎狄國之福也八年之中九合諸侯諸侯無慝君之靈也二三子之勞也臣何力之有焉抑臣願君安其樂而思其終也詩曰樂旨君子殿天子之邦注詩小雅也謂諸侯有樂美之徳可以鎭撫天子之邦殿鎭也音義【殿都徧反注及下同】樂旨君子福祿攸同注攸所也便蕃左右亦是帥從注便蕃數也言逺人相帥來服從便蕃然在左右音義【蕃音煩注同數所角反】疏【正義曰詩小雅采菽之篇也旨美也言樂美之徳君子以有樂美之徳可以鎭撫天子之邦國也以有樂美之徳政故爲福祿之所同歸也旣能鎭邦國受福祿𨿽復防逺之人便蕃然數來在其左右亦於是相帥而來從之也】夫樂以安徳注和其心也義以處之注處位以義禮以行之注行教令信以守之注守所行仁以厲之注厲風俗而後可以殿邦國同福祿來逺人所謂樂也注言五徳皆備乃爲樂非但金石書曰居安思危注逸書思則有備有備無患敢以此規注規正公公曰子之教敢不承命抑微子寡人無以待戎注待遇接納不能濟河注渡河南服鄭夫賞國之典也藏在盟府注司盟之府有賞功之制疏【正義曰周禮司盟防同則掌其盟約之載旣盟則貳之貳之者寫兩本盟書一埋盟處一藏盟府也惟言防同之盟不掌功勲之事而得有賞功之制者僖五年傳曰虢仲虢叔爲文王卿士勲在王室藏於盟府是司盟之府掌藏功勲典筞故有賞功之制也】不可廢也子其受之魏絳於是乎始有金石之樂禮也注禮大夫有功則賜樂疏【正義曰以魏絳蒙賜始有金石之樂知未賜不得有也賜之而云禮也知禮法得賜之也周禮小胥云大夫判縣士特縣鄕飲酒禮云笙入堂下磬南北面鄕射禮云縣於洗東北西面喪大記云疾病君大夫徹縣是大夫得有鐘磬之樂有功乃賜之正禮也維言魏絳有金石之樂不言女樂女樂房中私宴之樂或不以賜之】○秦庶長鮑庶長武帥師伐晉以救鄭注庶長秦爵也不書救鄭已屬晉無所救音義【長丁丈反下及注同鮑步卯反】鮑先入晉地士魴禦之少秦師而弗設備壬午武濟自輔氏注從輔氏渡河音義【禦魚呂反後放此】與鮑交伐晉師己丑秦晉戰於櫟晉師敗績易秦故也注不書敗績晉恥易秦而敗故不告也櫟晉地音義【櫟力的反徐失灼反易以豉反】

經十有二年春王三月莒人伐我東鄙圍臺注瑯邪費縣南有臺亭音義【臺勑才反又音臺一音翼之反】季孫宿帥師救臺遂入鄆注鄆莒邑音義【鄆音運】

夏晉侯使士魴來聘

秋九月吳子乘卒注五年會於戚公不與盟而赴以名音義【與音預】疏【正義曰劉雲杜於五年注以爲公及其盟還而不以盟告廟也今注云防於戚公不與盟而赴以名何爲兩注自相矛楯今知劉難非者以戚盟經旣不書公之與否又無其事杜通其義故謂兩觧劉不防杜旨而規其過非也】

冬楚公子貞帥師侵宋

公如晉

傳十二年春莒人伐我東鄙圍臺季武子救臺遂入鄆注乘勝入鄆報見伐取其鐘以爲公盤○夏晉士魴來聘且拜師注謝前年伐鄭師○秋吳子壽夢卒注壽夢吳子之號臨於周廟禮也注周廟文王廟也周公出文王故魯立其廟吳始通故曰禮音義【臨力防反下同】疏【正義曰杜以下文周廟尊於周公之廟知是文王廟也以鄭祖厲王立所出王廟知爲周公出文王故魯立其廟也哀二年蒯瞶禱云敢昭告皇祖文王衛亦立文王廟也郊特牲曰諸侯不敢祖天子大夫不敢祖諸侯而公廟之設於私家非禮也而諸侯得立王廟者彼謂無功徳非王命而輒自言之則爲非禮魯衞有大功徳王命立之是其正也鄭祖厲王亦然此是常禮特於吳子而傳發例者以吳始通公能體禮故於此言禮也】凡諸侯之喪異姓臨於外注於城外向其國音義【向或作向許亮反】疏【正義曰禮奔喪之記云哭父之黨於廟母妻之黨於寢師於廟門外朋友於寢門外所識於野張帷此言於外與彼於野同於城外向其國張帷而哭之耳】同姓於宗廟注所出王之廟疏【正義曰此卽周廟也但發大例意通古今故不復斥言周耳其實於周之世亦周廟也異姓之國無所出王之廟者其哭同姓必不得同諸異姓亦當於祖廟】同宗於祖廟注始封君之廟同族於禰廟注父廟也同族謂髙祖以下音義【禰乃禮反】是故魯爲諸姬臨於周廟注諸姬同姓國音義【爲於僞反下皆同】爲邢凡蔣茅胙祭臨於周公之廟注卽祖廟也六國皆周公之支子別封爲國共祖周公音義【邢音刑蔣將丈反案富辰所稱邢在蔣下今在凡上未知何者爲是茅亡交反胙才故反祭側界反徐又如字】○冬楚子囊秦庶長無地伐宋師於楊梁以報晉之取鄭也注取鄭在前年梁國睢陽縣東有地名楊梁音義【長丁丈反下同】○靈王求後於齊齊侯問對於晏桓子桓子對曰先王之禮辭有之天子求後於諸侯諸侯對曰夫婦所生若而人注不敢譽亦不敢毀故曰若而人音義【譽音余又如字】妾婦之子若而人注言非適也音義【適丁歷反】無女而有姊妹及姑姊妹疏【正義曰釋親云父之姊妹曰姑樊光曰春秋云姑姊妹然則古人謂姑爲姑姊妹若父之姊爲姑姊父之妹爲姑妹列女梁有節姑妹入火而救兄子是謂父妹爲姑妹也後人從省故單稱爲姑也古人稱祖父近世單稱祖亦此類也】則曰先守某公之遺女若而人齊侯許昬王使陰裏結之注陰裏周大夫結成也爲十五年劉夏逆王后音義【守手又反夏戶雅反】○公如晉朝且拜士魴之辱禮也注士魴聘在此年夏嫌君臣不敵故曰禮也○秦嬴歸於楚注秦景分妹爲楚共王夫人音義【嬴音盈】楚司馬子庚聘於秦爲夫人寧禮也注子庚莊王子午也諸侯夫人父母旣沒歸寧使卿故曰禮疏【正義曰此事不見於經而自廣記備言以明禮之事耳楚共王以成元年卽位秦嬴歸楚蓋應多年因子庚之聘發其歸楚非此年歸而卽使歸寧案昭元年秦鍼奔晉云其母曰弗去懼選鍼則景公之弟昭元年其母猶在此注云父母旣沒歸寕使卿者父母並在則身自歸寧若父沒母存身不自歸則亦使卿寧也杜云父母旣沒連言之耳】

春秋左傳注疏卷三十一

春秋左氏注疏卷三十一考證

防吳於柤注柤楚地○【臣召南】按此時楚地恐尙不及淮北若果系楚地晉宋諸國安得會吳於此乎杜云楚地由後遡前之稱也後漢郡國志彭城國傅陽有柤水卽此柤也前志楚國傅陽故偪陽國是柤卽近偪陽之地旣會於柤卽滅偪陽耳傅陽故縣在今嶧縣南柤卽嶧縣泇口也

遂滅偪陽注今彭城傅陽縣也○傅監本訛作傳今攺正

公會晉侯宋公衞侯曹伯莒子邾子齊世子光滕子薛伯伯小邾子伐鄭疏言誓者明天子旣命以爲之嗣也○明監本訛作用今攺正

傳郰人紇抉之以出門者○郰監本作聊注疏同【臣浩】按聊落蕭切郰側鳩切與鄒鄹同亦作陬取右偏旁阝置之左卽陬也各本以字畫相似而誤今攺正

魯有禘樂賔祭用之疏禘是禮之大者羣公不得與同而於賓得同禘者賓者敬鄰國之賓故得用大祭之樂也○【臣召南】按賓者二字應是衍文

生秦丕玆○【臣召南】按丕玆卽秦啇也史記孔子弟子秦啇字子丕鄭康成曰子丕楚人家語七十二弟子觧曰秦啇魯人字不慈家語是也丕字訛不玆字訛慈耳鄭以爲楚人非也

傳楚子嚢鄭子耳伐我西鄙○趙汸補注曰伐我無不書之理楚鄭志在圍蕭以退爲進故史不書

王叔與伯輿訟焉○趙汸曰見周衰至使晉大夫聽王卿士之訟

作三軍○萬斯大學春秋隨筆曰晉將中軍者稱元帥諸卿聽焉季宿心醉久矣魯向惟公室二軍有事則命卿分將季氏𨿽彊權未盡屬忽作三軍名則三家分將實則専領中軍使政權盡歸己也

會於蕭魚○程子曰晉悼公推至誠以待人自此鄭不背晉者二十四年劉敞曰鄭伯如會歟則宜以如會書乞盟歟則宜以乞盟書今一皆沒之獨稱會何哉美悼公之服鄭信義著於諸侯非一日之積也

季武子將作三軍疏勍冦未息○勍監本訛作就今攺正

政將及子子必不能○顧炎武日知錄曰言魯國之政將歸於季孫以一軍之徵而供霸國之政令將有所不給則必攺作其後四分公室季氏擇二蓋亦不得巳之計叔孫固巳豫見之矣

其莫晉荀防至於西郊東侵舊許疏楚子云我皇祖伯父昆吾舊許是宅○監本脫皇祖二字各本皆同今以昭十二年原文添

楚子嚢乞旅於秦○【臣浩】按他處俱云乞師惟此言乞旅注亦未明言其故

臨於周廟禮也疏魯衞有大功徳王命立之是其正也○【臣召南】按諸侯不得祖天子自是正禮魯之有周廟乃後人僭立托言王命所賜耳不得謂之正也劉敞曰魯君僭而立周廟三家僭而立公廟左氏不知遂眞謂禮豈不誤哉凡諸侯之喪異姓臨於外同姓於祖廟同宗於禰廟於義足矣此論甚確

靈王求後於齊注不敢譽亦不敢毀故曰若而人○而監本訛作如今攺正

春秋左氏傳注防卷三十一考證

欽定四庫全書

春秋左傳注疏卷三十二【起襄公十三年盡十五年】

晉杜氏注唐陸徳明音義唐孔穎逹疏

經十有三年春公至自晉

夏取邿注邿小國也任城亢父縣有邿亭例曰書取言易也音義【邿音詩任音壬亢苦浪反又音剛父音甫易以防反傳同】

秋九月庚辰楚子審卒注共王也成二年大夫盟於蜀冬城防

傳十三年春公至自晉孟獻子書勞於廟禮也注書勲勞於策也桓二年傳曰公至自唐告於廟也凡公行告於宗廟反行飲至捨爵防勲焉禮也桓十六年傳又曰公至自伐鄭以飲至之禮也然則還告廟及飲至及書勞三事偏行一禮則亦書至悉闕乃不書至傳因獻子之事以發明凡例釋例詳之音義【捨如字又音捨】疏【正義曰其書勞與防勲一也周禮王功曰勲事功曰勞對則勲大而勞小故變文以之注云書勲勞於策明其不異也桓二年發凡例有告廟也飲至也策勲也桓十六年傳言飲至此年傳言書勞二者各舉其一所以反覆凡例以此知三事偏行一禮則亦書至悉闕乃不書至耳所云偏行一禮謂偏行告至其飲至策勲則不可偏行也何則告廟因行飲至捨爵而卽策勲策勲飲至並行之於廟豈得不告至而在廟聚飲乎不告至而入廟書勞乎明其決不然矣但告至已後或飲至而不書勞或書勞而不飲至二事或有闕其一者傳因獻子書勞復言禮也所以發明凡例釋例曰公行或朝或防或盟或伐得禮失禮其事非一故傳隨而釋之於盟釋告廟嫌他例不通故復總云凡公行告於宗廟反行飲至捨爵策勲焉禮也此以明公之出竟當無不告及其反也則必飲至有功則策勲故公至自伐鄭傳重言以飲至之禮孟獻子書勞於廟傳復云禮所以反覆凡例也公朝於晉而獻子書勞知策勲非惟討伐之功𨿽或常行有以定國安民亦書功於廟也然則凡反行飲至必以嘉防昭告祖禰有功則捨爵策勲無勞告事而已】○夏邿亂分爲三注國分爲三部志力各異師救邿遂取之注魯師也經不稱師不滿二千五百人傳通言之疏【正義曰荘八年師及齊師圍郕彼是大夫將滿師故稱師此亦大夫將所將不滿二千五百人故直言取邿而不得言師也傳言師者師是眾人總名𨿽少亦通言之】凡書取言易也注不用師徒及用師徒而不勞𨿽國亦曰取疏【正義曰宣九年取根牟傳曰言易也成六年取鄟傳曰言易也昭四年取鄫傳曰言易也莒亂著邱公立而不撫鄫鄫叛而來故曰取凡克邑不用師徒曰取與此四發取例傳皆云言易也取鄫之下又發凡例云克邑不用師徒曰取者不用師徒卽是易得之狀所以覆明凡例也若用而不勞則與不用相似故杜云用而不勞亦曰取也凡例克邑邿乃是國知𨿽國亦曰取釋例曰取者乘其衰亂或受其潰叛或用少師而不頓兵勞力則直言取如取如言其易也傳四發取例者邿以師徒鄫叛而來根牟東夷鄟附庸國名各不同故也邿爲小國非邑非夷故以凡例附之】用大師焉曰滅注敵人距戰斬獲俘馘用力難重𨿽邑亦曰滅音義【馘古獲反】疏【正義曰國大邑小嫌邑易國難滅取止見難易不由國邑大小故注辧之上云易則𨿽國亦曰取此取邿邿是國也此言用力難重則𨿽邑亦曰滅僖二年虞師晉師滅下陽昭十三年吳滅州來皆邑而言滅是也】弗地曰入注謂勝其國邑不有其地疏【正義曰入謂入其都邑制其民人當入之日與滅亦同但尋卽去之不爲己有故云勝其國邑不卽有其土地如此之類謂之爲入國邑雙舉者國邑皆稱入也文十五年晉郤缺入蔡是入國也成七年吳入州來九年楚人入鄆是入邑也若然閔二年狄入衞哀八年宋公入曹二者傳皆言滅而經書入者釋例曰狄滅衞而書入者狄無文告衛之君臣死盡齊桓存之以告諸侯言狄巳去不能有其土地也曹背晉而姦宋是以致討宋公旣還而不忍禇師之詬怒而反兵一舉滅曹滅非本志故以入告也】○荀防士魴卒晉侯搜於緜上以治兵注爲將命軍師也必搜而命之所以與眾共音義【爲於僞反師所類反】使士匄將中軍辭曰伯遊長注伯遊荀偃音義【長丁丈反】昔臣習於知伯是以佐之非能賢也注七年韓厥老知防代將中軍士匄佐之匄今將讓故謂爾時之舉不以己賢事見九年音義【見賢徧反】請從伯遊荀偃將中軍注代荀防士匄佐之注位如故使韓起將上軍辭以趙武又使欒黶注以武位卑故不聽更命黶辭曰臣不如韓起韓起願上趙武君其聽之使趙武將上軍注武自新軍超四等代苟偃韓起佐之注位如故欒黶將下軍魏絳佐之注黶亦如故絳自新軍佐超一等代士魴新軍無帥注將佐皆遷音義【將子匠反】晉侯難其人使其什吏率其卒乘官屬以從於下軍禮也注得愼舉之禮音義【難乃旦反或如字什音十卒子忽反乘防證反】疏【正義曰什吏謂十人長也從車曰卒在車曰乘新軍將佐皆遷晉侯選賢未得難用其人使其軍內十人之長率其步卒車士與其新軍官屬軍尉司馬之類以從於下軍令下軍將佐兼領之得愼舉之禮也周禮夏官序云凡制軍萬有二千五百人爲軍軍將皆命卿二千有五百人爲師師帥皆中大夫五百人爲旅旅帥皆下大夫百人爲卒卒長皆上士二十五人爲兩兩司馬皆中士五人爲伍伍皆有長不言十人有長而此傳云什吏者夏官所云周禮之正法耳其量時制事未必盡然尙書牧誓有千夫長百夫長齊語管子設法五人爲伍五十人爲小戎二百人爲卒二千人爲旅萬人爲軍吳語王孫雄設法百人爲行十行一旌十旌一將軍引司馬法云十人之帥執鈴百人之帥執鐸千人之帥執鼓萬人之將執大鼓三者數人置帥皆以什計之異於周禮則晉人爲軍或十人置吏也】晉國之民是以大和諸侯遂睦君子曰讓禮之主也範宣子讓其下皆讓欒黶爲汰弗敢違也晉國以平數世賴之刑善也夫注刑法也音義【汰音泰數所主反夫音扶】一人刑善百姓休和可不務乎書曰一人有慶兆民賴之其寜惟永其是之謂乎注周書呂刑也一人天子也寜安也永長也義取上有好善之慶則下賴其福音義【休許虯反好呼報反】周之興也其詩曰儀刑文王萬邦作孚注詩大雅言文王善用法故能爲萬國所信孚信也言刑善也疏【正義曰此大雅文王之篇儀善也刑法也孚信也善用法者文王也言文王善用法故能爲萬國所信言文王之法善也】及其衰也其詩曰大夫不均我從事獨賢注詩小雅刺幽王役使不均故從事者怨恨稱已之勞以爲獨賢無讓心言不讓也疏【正義曰詩小雅北山之篇刺幽王役使不均平被使之人自稱已之功勞我所以特從王事者在上獨以我爲賢自云已賢是不讓也】世之治也君子尙能而讓其下注能者在下位則貴尙而譲之音義【治直吏反】小人農力以事其上是以上下有禮而讒慝黜逺由不爭也謂之懿徳及其亂也君子稱其功以加小人注加陵也君子在位者音義【慝他得反逺於萬反又如字爭爭鬭之爭】小人伐其技以馮君子注馮亦陵也自稱其能爲伐音義【技其綺反馮皮冰反】是以上下無禮亂虐並生由爭善也注爭自善也謂之昏徳國家之敝恆必由之注傳言晉之所以興○楚子疾告大夫曰不谷不徳少主社稷生十年而防先君未及習師保之教訓而應受多福注多福謂爲君音義【少詩照反防息浪反】是以不徳而亡師於鄢注鄢在成十六年音義【鄢音偃】以辱社稷爲大夫憂其多矣注大也若以大夫之靈獲保首領以歿於地惟是春秋窀穸之事注窀厚也穸夜也厚夜猶長夜春秋謂祭祀長夜謂葬埋音義【歿音沒窀張倫反又徒門反穸音夕】疏【正義曰晉語云窀厚也說文云夕暮也從月半見夜字從夕知是以夕爲夜也厚長意同故厚夜猶長夜也孝經云春秋祭祀以時思之故春秋謂祭祀也長夜者言夜不復明死不復生故長夜謂葬埋也以其事施於葬故今字皆從宂王意自貶祭之與葬皆不敢從先君之禮】所以從先君於禰廟者注從先君代爲禰廟疏【正義曰祭法云諸侯立五廟曰考廟王考廟皇考廟顯考廟祖考廟此云禰廟卽彼考廟也曲禮云生曰父死曰考考成也言有成徳也禰近也於諸廟父最爲近也禮三年之防畢則以遷新主入廟是從先君代爲禰廟也計昭穆之次昭次入昭廟穆次入穆廟皆代爲祖廟而言代爲禰廟者是從先君之近也】請爲靈若厲注欲受惡諡以歸先君也亂而不損曰靈戮殺不辜曰厲大夫擇焉莫對及五命乃許秋楚共王卒子嚢謀諡大夫曰君有命矣子嚢曰君命以共若之何毀之赫赫楚國而君臨之撫有蠻夷奄徵南海以屬諸夏而知其過可不謂共乎請諡之共大夫從之注傳言子嚢之善音義【共音恭下同夏戶雅反】○吳侵楚養由基奔命子庚以師繼之注子庚楚司馬養叔曰吳乘我喪謂我不能師也注養叔養由基也必易我而不戒注戒偹也音義【易以防反】子爲三覆以待我注覆伏兵音義【覆扶又反】我請誘之子庚從之戰於庸浦注庸浦楚地音義【浦判五反】大敗吳師獲公子黨君子以吳爲不弔注不用天道相弔卹詩曰不弔昊天亂靡有定注言不爲昊天所卹則致罪也爲明年防向傳音義【昊胡老反】疏【正義曰詩小雅南山之篇】○冬城防書事時也注土功𨿽有常節通以事間爲時疏【正義曰荘二十九年傳例曰凡土功龍見而畢務戒事也火見而致用水昏正而栽是土功之常節也本設此節以爲農事旣間故得用力於土功今此冬城防經傳皆不言月當在火見致用之前當時農收差早𨿽天象未至而民事已間故云土功𨿽有常節通以事間爲時言時節未是時而事以得時故言書事時也經例曰冬城防臧武仲請畢農事故傳曰書事時也此作出火見致用之前亦得兼以事時而禮之】於是將早城臧武仲請俟畢農事禮也○鄭良霄太宰石猶在楚注十一年楚人執之至今石言於子囊曰先王卜徵五年注先徵五年而卜吉凶也徵謂巡守徵行音義【先徵悉薦反守手又反注同】疏【正義曰先徵五年而卜其吉凶也者以謂徵前五年而預卜之也徵訓行也先王之行謹敬之至況禮之大者大禮逺行莫過巡守故知徵謂巡守徵行之禮文也傳言卜徵五年未知何代之禮案尙書舜時五載一巡守孔安國云堯舜同道舜攝則然堯又可知矣周官又云十有二歳王巡守殷國王制雲天子五年一巡守傳雲天子以海內爲家時一巡省之五年者虞夏之制周則十二嵗一巡守如孔鄭之言唐虞及夏皆五年一巡守是卜徵五年虞夏法也在周之世而逺陳虞夏法者蓋重古而言之或周之巡守不必十二年也周十二年一巡守者嵗星天一周也虞夏五年一巡者五行主而徧也】而嵗習其祥祥習則行注五年習卜皆同吉乃巡狩疏【正義曰禮記云卜筮不相襲鄭云襲因也釋詁云祥善也習其祥謂去年吉今年又吉也善因則行謂五年五吉嵗嵗因襲則先王然後行巡守也傳稱卜不習吉而得五年吉者彼不習吉謂不可一時重吉此則每年一卜非相習也】不習則增修徳而攺卜注不習謂卜不吉音義【不習則增絕句一本無增字則連下總爲句】疏【正義曰其曰不習者是謂不習吉也修徳攺行以六年爲始又得五吉乃行也】今楚實不競行人何罪注不能修徳與晉競止鄭一卿以除其偪注一卿謂良霄使睦而疾楚以固於晉焉用之注位不偪則大臣睦怨疾楚則事晉固音義【焉用之本或作將焉用之焉於防反】疏【正義曰貴者多則勢相偪今止鄭一卿於楚以除其國內相偪之患不偪則大臣和睦使鄭在家之人和睦而疾楚以堅事於晉焉用之何須用此良霄畱之於楚】使歸而廢其使注行而見執於楚鄭又遂堅事晉是鄭廢本見使之意音義【其使所吏反注同】怨其君以疾其大夫而相牽引也不猶愈乎楚人歸之疏【正義曰往者鄭使良霄向楚其意欲使楚執良霄鄭得堅事晉國是鄭本遣良霄其意如此今若放良霄使歸於鄭則鄭不得堅事晉國是廢其本使之意蘇氏之說亦然也良霄被執久畱在楚今若歸之則怨恨其君以憎疾其大夫而相牽引令鄭國大臣不和則事晉之心不固不猶少差乎方言云病差謂之愈後年注以愈爲差此亦當爲差也服防云愈猶病愈是愈爲差之義也鄭論語注云愈猶勝也】

經十有四年春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人杞人小邾人防吳於向注叔老聲伯子也魯使二卿防晉敬事霸國晉人自是輕魯幣而益敬其使故叔老𨿽介亦列於防也齊崔杼宋華閱衛北宮括在防惰慢不攝故貶稱人蓋欲以督率諸侯奨成霸功也吳來在向諸侯防之故曰防吳向鄭地音義【其使所吏反介音界惰徒臥反】疏【正義曰叔老聲伯子叔肸孫故以叔爲氏也卿出聘使及盟防皆以大夫爲介禮之常也此防魯使季孫宿與叔老二卿防晉敬事霸國故以卿爲介於例惟徵戰重兵詳內略外魯師出徵伐則諸將並書其聘與防惟書使主其介不合書也晉人自是輕魯幣而益敬其使叔老𨿽則爲介而晉爲盟主亦列之於防魯人以其並列於防故並書之也傳稱宋華閱仲江防伐秦向之防亦如之則此防宋亦二卿華閱猶尙被貶仲江固不在列若二卿並敬其事俱得列防亦當並書於防何則盟主列之於防魯史無容略之也故傳言崔杼華閱防伐秦不書惰也向之防亦如之北宮括不書於向書於伐秦攝也是齊宋衛三國之卿於此防也惰慢不自整攝故貶稱人罪其身故去名氏猶序鄭卿之上從其大小舊次也在防惰慢未是大尢卽加貶責者此是仲尼新意蓋欲督率諸侯奨成晉悼霸功故也以吳來在向諸侯就向防之故不序吳於列而云防吳於向與鐘離善道同也】

二月乙未朔日有食之注無傳

夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人人小邾人伐秦注齊宋大夫不書義與向同

巳未衛侯出奔齊注諸侯之策書孫寧逐衛侯春秋以其自取奔亡之禍故諸侯失國者皆不書逐君之賊也不書名從告疏【正義曰二十年寧子疾召悼子曰諸侯之策云云寧殖自爲此言明知諸國策書皆云孫林父寧殖逐衛侯不言衞侯自出奔也仲尼修春秋以其自取奔亡之禍故諸侯失國者皆是被臣逐之悉非其君自出仲尼尢其不能自安皆不書逐君之賊所以責其君也北燕伯款出奔齊蔡侯朱出奔楚並書名此不書名從告也釋例曰諸侯奔亡皆迫逐而苟免非自出也傳稱孫林父寧殖出其君名在諸侯之策此以臣名赴告之文也仲尼之經更沒逐者之名主以自奔爲文責其君不能自安自固所犯非徒所逐之臣也衞赴不以名而燕赴以名各隨赴而書之義在於彼不在此也杜言在彼不在此者義在自出爲罪不在名與不名以其失國巳足罪賤不假復以名責故史記隨赴而書仲尼依舊爲定也曲禮云諸侯失地名滅同姓名記之所言當據春秋爲義滅同姓名春秋旣依用之則失地書名亦是大例而杜云名與不名無義例者案經書衛侯燬滅邢傳云同姓也故名其言與記符同左氏本有此例也失地書名則傳無其事且記言失地者謂國被人奪非棄位出奔者也州公如曹紀侯太去皆是失地之君經不書名亦不發傳知失地之君不以名爲貶也谷伯綏鄧侯吾離來朝公羊傳皆云何以名失地之君也則禮記之文或據公羊之義不可通於左氏故杜不爲此說】

莒人侵我東鄙注無傳報入鄆

秋楚公子貞帥師伐吳

冬季孫宿防晉士匄宋華閱衛孫林父鄭公孫蠆莒人邾人於戚

傳十四年春吳告敗於晉注前年爲楚所敗防於向爲吳謀楚故也注謀爲吳伐楚音義【爲於僞反注爲吳卒不爲同】範宣子數吳之不徳也以退吳人注吳伐楚喪故以爲不徳數而遣之卒不爲伐楚執莒公子務婁注在防不書非卿音義【務莫侯反又音如字婁力侯反或力俱反】以其通楚使也注莒貳於楚故比年伐魯音義【使所吏反】將執戎子駒支注駒支戎子名範宣子親數諸朝注行之所在亦設朝位曰來姜戎氏昔秦人廹逐乃祖吾離於瓜州注四嶽之後皆姓姜又別爲允姓瓜州地在今燉煌音義【廹音百瓜古華反燉徒門反煌音皇】疏【正義曰周語稱堯遭洪水使禹治之共之從孫四嶽佐之胙四嶽國命爲侯伯賜姓曰姜賈逵云共共工也從孫同姓末嗣之孫四嶽官名大嶽也主四嶽之祭焉姜炎帝之姓其後變易至於四嶽帝復賜之祖姓以紹炎帝之後是四嶽爲姜姓也下傳云謂我諸戎四嶽之裔冑是姜戎爲四嶽之後姜姓故稱姜戎也昭九年傳云先王居檮杌於四裔故允姓之姦居於瓜州伯父恵公歸自秦而誘以來同說此事而云允姓知姜姓之後又別爲允姓也其姜姓是帝堯所賜允姓不知誰賜之也周語云胙四嶽國爲侯伯謂爲諸侯之長下注云四嶽堯時方伯據彼文而知之】乃祖吾離被苫蓋注蓋苫之別名音義【被普支反苫式占反蓋戶獵反爾雅曰白蓋謂之苫】疏【正義曰釋器云白蓋謂之苫孫炎曰白蓋茅苫也郭璞曰白茅苫也今江東呼爲蓋被苫蓋言無布帛可衣惟衣艸也荊棘言無道路可從冒榛藪也說其窮困之極耳】荊棘以來歸我先君注蒙冒也音義【冒莫報反】我先君恵公有不腆之田注腆厚也音義【腆他典反】與女剖分而食之注中分爲剖音義【女音汝下同剖普口反中丁仲反又如字】今諸侯之事我寡君不如昔者蓋言語漏則職女之由注職主也音義【息列反徐音以世反】詰朝之事爾無與焉注詰朝明旦不使復得與防事音義【詰起吉反朝如字注同與音預注及下同復扶又反】與將執女對曰昔秦人負恃其眾貪於土地逐我諸戎恵公蠲其大徳注蠲明也疏【正義曰僖二十二年傳云秦晉遷陸渾之戎於伊川則秦晉共遷之也昭九年傳云恵公歸自秦而誘以來又似晉侯獨誘之也此云秦人逐之恵公與田乃是被秦逐而自歸晉也三文不同者此戎本處瓜州明逺在秦之西北秦貪其土晉貪其人二國共誘而使遷僖傳是其實也昭傳王専責晉故指言晉耳此傳宣子施恩於戎故言被逐歸晉駒支順宣子之言故云秦貪土地逐我諸戎秦本貪其土地而遷之也】謂我諸戎是四嶽之裔冑也注四嶽堯時方伯姜姓也裔逺也冑後也音義【裔以制反冑直又反】毋是翦棄注翦削也音義【毋音無】賜我南鄙之田狐貍所居豺狼所嘷我諸戎除翦其荊棘驅其狐貍豺狼以爲先君不侵不叛之臣至於今不貳注不內侵亦不外叛音義【貍力之反又作貍同豺仕皆反嘷戶羔反】昔文公與秦伐鄭秦人竊與鄭盟而捨戍焉注在僖三十年於是乎有殽之師注在僖三十三年音義【殽屍交反】晉禦其上戎亢其下注亢猶當也音義【亢苦浪反】秦師不復我諸戎實然譬如捕鹿晉人角之諸戎掎之注掎其足也音義【捕音步徐又音賦掎居綺反】與晉踣之注踣僵也音義【踣蒲北反又蒲豆反僵居良反】疏【正義曰角之謂執其角也掎之言戾其足也前覆謂之踣言與晉共倒之】戎何以不免自是以來晉之百役與我諸戎相繼於時注言給晉役不曠時以從執政猶殽志也注意常如殽無中二也豈敢離逷今官之師旅無乃實有所闕以防諸侯而罪我諸戎我諸戎飲食衣服不與華同贄幣不通言語不逹何惡之能爲不與於防亦無瞢焉注瞢悶也音義【逷他歷反贄音至不與音預瞢莫贈反徐又武登反一音武忠反】賦靑蠅而退注靑蠅詩小雅取其愷悌君子無信讒言音義【蠅以仍反愷開在反悌徒禮反下文及注同】宣子辭焉注辭謝使卽事於防成愷悌也注成愷悌不信防也不書者戎爲晉屬不得特逹於是子叔齊子爲季武子介以防自是晉人輕魯幣而益敬其使注齊子叔老字也言晉敬魯使經所以並書二卿音義【介音界使所吏反注同】○吳子諸樊旣除喪注諸樊吳子乘之長子也乘卒至此春十七月旣葬而除喪音義【長丁丈反】將立季札注札諸樊少弟音義【札則八反少詩照反】季札辭曰曹宣公之卒也諸侯與曹人不義曹君注曹君公子負芻也殺太子而自立事在成十三年將立子臧子臧去之遂弗爲也以成曹君君子曰能守節君義嗣也注諸樊適子故曰義嗣音義【適丁歷反】誰敢姦君有國非吾節也札𨿽不才願附於子臧以無失節固立之棄其室而耕乃捨之注傳言季札之譲且明吳兄弟相傳音義【姦音幹傳直專反】○夏諸侯之大夫從晉侯伐秦以報櫟之役也注櫟役在十一年晉侯待於竟使六卿帥諸侯之師以進注言經所以不稱晉侯音義【竟音境】及涇不濟注諸侯之師不肯渡也涇水出安定朝那縣至京兆髙陸縣入渭音義【朝如字如淳音株那乃多反】叔向見叔孫穆子穆子賦匏有苦葉注詩風也義取於深則厲淺則揭言巳志在於必濟音義【匏白交反揭起例反】疏【正義曰此詩本文云匏有苦葉濟有深渉深則厲淺則揭釋水全引下三句而釋之云揭者揭衣也以衣渉水爲厲繇膝以下爲揭繇膝以上爲渉繇帶以上爲厲李巡云濟渡也水深則厲水淺則揭衣渡也不解衣而渡水曰厲孫炎曰揭褰衣裳也以衣渉水濡禈也詩意言遇水深淺期之必渡穆子賦此詩言己志在於必濟也魯語云叔向見叔孫穆子穆子曰豹之業在匏有苦葉矣叔向退召舟虞與司馬曰夫苦匏不材於人共濟而已魯叔孫賦匏有苦葉必將渉矣彼叔向之意取匏有苦葉爲義此注取深厲淺揭爲義者穆子止賦此詩不言所取之意未必叔向曲得其情杜以厲揭爲義切於取匏有苦業故不從國語而別爲此解】叔向退而具舟魯人莒人先濟鄭子蟜見衛北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次注傳言北宮括所以書於伐秦音義【說音悅】秦人毒涇上流師人多死注飲毒水故鄭司馬子蟜帥鄭師以進師皆從之至於棫林注棫林秦地音義【棫位逼反徐於目反一音於鞠反】不獲成焉注秦不服疏【正義曰此役止爲報櫟之敗非欲求與秦成而云不獲成者凡興師伐國彼若服罪謝過卽當相與和平故注解其意不獲成焉者止謂秦不服也服防云不得成戰陳之事案傳諸伐國者皆服之而已不是皆成戰陳之事此何以獨云不獲成戰也】荀偃令曰雞鳴而駕塞井夷竈注示不反惟餘馬首是瞻注言進退從己欒黶曰晉國之命未是有也余馬首欲東乃歸注黶惡偃自專故棄之歸音義【惡烏路反】下軍從之左史謂魏荘子曰不待中行伯乎注中行伯荀偃也荘子魏絳也左史晉大夫荘子曰夫子命從帥注夫子謂荀偃音義【帥所類反下及注皆同】欒伯吾帥也吾將從之從帥所以待夫子也注以從命爲待也欒黶下軍帥荘子爲佐故曰吾帥伯遊曰吾令實過悔之何及多遺秦禽注軍帥不和恐多爲秦所禽獲音義【遺惟季反】乃命大還晉人謂之遷延之役注遷延卻退欒鍼曰此役也報櫟之敗也役又無功晉之恥也吾有二位於戎路注欒鍼欒黶弟也二位謂黶將下軍鍼爲戎右敢不恥乎與士鞅馳秦師死焉士鞅反注鞅士匄子欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦注欒黶汰侈誣逐士鞅也而女也音義【侈昌氏反本或作奓又尺氏反女音汝】疏【正義曰欒鍼自以家有二位恥其無功與士鞅共馳秦師非鞅召之是誣逐士鞅也】於是齊崔杼宋華閱仲江防伐秦不書惰也注臨事惰慢不修也仲江宋公孫師之子向之防亦如之衛北宮括不書於向注亦惰書於伐秦攝也注能自攝整從鄭子蟜俱濟涇秦伯問於士鞅曰晉大夫其誰先亡對曰其欒氏乎秦伯曰以其汰乎對曰然欒黶汰虐已甚猶可以免其在盈乎注盈黶之子秦伯曰何故對曰武子之徳在民如周人之思召公焉愛其甘棠況其子乎注武子欒書黶之父也召公奭聴訟於甘棠之下周人思之不害其樹而作勿伐之詩在召南音義【召上照反注同奭詩亦反】欒黶死盈之善未能及人武子所施沒矣而黶之怨實章將於是乎在秦伯以爲知言爲之請於晉而復之注爲傳二十一年晉滅欒氏張本音義【施如字又始防反爲之於僞反】○衞獻公戒孫文子寧惠子食注勑戒二子欲共宴食疏【正義曰君之於臣有禮食宴食儀禮公食大夫禮者主國之君食聘賓之禮也其食已之大夫亦當放之而迎送答拜之儀有差降耳曲禮云凡進食之禮左殽右胾鄭云此大夫士與賔客燕食之禮其禮食則宜放公食大夫禮也如鄭之言大夫與客禮食尙放公食大夫禮明知國君與臣禮食亦當放之公食大夫之禮其禮甚大衛侯𨿽則無道不應與臣禮食而得棄之射鴻知是公自勑戒二子欲別爲宴食宴食者閒宴無事召臣與之共食耳】皆服而朝注服朝服待命於朝疏【正義曰言服而朝明朝服也諸侯每日視朝其君與臣皆服冠緇布衣素積以爲裳禮通謂此服爲朝服宴食𨿽非大禮要是以禮見君故服朝服公食大夫之禮賔朝服則臣於君𨿽非禮食亦當服朝服也】日旰不召注旰晏也音義【旰古旦反】而射鴻於囿二子從之注從公於囿音義【射食亦反囿音又】不釋皮冠而與之言注皮冠田獵之冠也旣不釋冠又不與食疏【正義曰此公射鴻於囿而冠皮冠明皮冠是田獵之冠也且虞人掌獵昭二十年傳曰皮冠以招虞人又十二年傳言雨雪楚子皮冠以出出田獵也是諸侯之禮皮冠以田獵周禮司服云凡甸冠弁服鄭云甸田獵也冠弁委貎也其服緇布衣素積以爲裳是服諸侯視朝之服也彼天子之禮故以諸侯朝服而田異於此也昭十二年傳又云右尹子革夕王見之去皮冠杜云敬大臣是君敬大臣宜釋皮冠旣不釋皮冠又不與食二子所以怒也】二子怒孫文子如戚注戚孫文子邑孫蒯入使注孫蒯孫文子之子音義【使所吏反又如字】公飲之酒使大師歌巧言之卒章注巧言詩小雅其卒章曰彼何人斯居河之麋無拳無勇職爲亂階戚衞河上邑公欲以諭文子居河上而爲亂大師掌樂大夫音義【飲於引反麋亡悲反或作湄拳音權】大師辭師曹請爲之注辭以爲不可師曹樂人初公有嬖妾使師曹誨之琴注誨教也音義【嬖必計反】師曹鞭之公怒鞭師曹三百故師曹欲歌之以怒孫子以報公公使歌之遂誦之注恐孫蒯不解故音義【解音蟹】蒯懼告文子文子曰君忌我矣弗先必死注欲先公作亂音義【欲先息薦反】並帑於戚注帑子也音義【並必政反帑音奴】疏【正義曰孫子衞朝大臣食邑於戚其子先分兩處將欲作亂慮禍及其子故令並帑處於戚】而入見蘧伯玉曰君之暴虐子所知也大懼社稷之傾覆將若之何注伯玉蘧瑗音義【蘧其居反覆芳服反瑗於眷反】對曰君制其國臣敢姦之注姦猶犯也𨿽姦之庸知愈乎注言逐君更立未知當差否音義【愈羊主反愈差也差初賣反】遂行從近關出注懼難作欲速出竟音義【難乃旦反竟音境下文皆同】疏【正義曰聘禮及竟謁關人鄭云古者竟上爲關以譏異服識異言又周禮司關注云關界上之門也衛都不當竟中其界有逺有近欲速出竟故從近關出也】公使子蟜子伯子皮與孫子盟於丘宮孫子皆殺之注三子衞羣公子疑孫子故盟之邱宮近戚地音義【蟜古表反近附近之近】四月已未子展奔齊注子展衞獻公弟公如鄄注鄄衞地音義【鄄音絹】使子行於孫子孫子又殺之注使往請和也子行羣公子公出奔齊孫氏追之敗公徒於阿澤注濟北東阿縣西南有大澤鄄人執之注公徒因敗散還故爲公執之音義【爲於僞反下爲孫氏同】疏【正義曰服防云執追公徒者公如鄄故鄄人爲公執之計孫氏追公徒眾必盛鄄人爲公可言與之戰耳不得言執之也且文承敗公徒下豈敗公徒之後乃執之乎下文方說二子追公豈復是鄄人執二子也故杜以爲公徒因敗而散亡鄄人爲公執散走者】初尹公佗學射於庾公差庾公差學射於公孫丁二子追公注二子佗與差爲孫氏逐公音義【佗徒何反差初佳反徐初宜反】公孫丁禦公注爲公禦也子魚曰射爲背師不射爲戮射爲禮乎注子魚庾公差禮射不求中音義【射食亦反下及注除禮射一字皆同或一讀射而禮乎食夜反背音佩中丁仲反】射兩軥而還注軥車軛捲者音義【軥其俱反徐又古豆反軛於革反捲音權又起權反】尹公佗曰子爲師我則逺矣乃反之注佗不從丁學故言逺始與公差俱退悔而獨還射丁公孫丁授公轡而射之貫臂注貫佗臂音義【貫古亂反一音官注同】疏【正義曰孟子云鄭人使子濯孺子侵衛衛使庾公之斯追之子濯孺子疾作庾公之斯至曰夫子何爲不執弓曰今日我疾作不可以執弓庾公之斯曰小子學射於尹公之佗尹公之佗學射於夫子我不忍以夫子之道反害夫子𨿽然今日之事君事也我不敢廢抽矢叩輪去其金髮乘矢而後反其姓名與此略同行義與此正反不應一人之身有此二行孟子辧士之說或當假爲之辭此傳應是實也注正義曰說文云軥車軛下曲者服防云車軛兩邊叉馬頸者】子鮮從公注子鮮公母弟及竟公使祝宗告亡且告無罪注告宗廟定姜曰無神何告若有不可誣也注誣欺也定姜公適母音義【適丁歷反】有罪若何告無捨大臣而與小臣謀一罪也先君有冡卿以爲師保而蔑之二罪也注謂不釋皮冠之比音義【捨音捨比必二反】余以巾櫛事先君而暴妾使餘三罪也告亡而已無告無罪注時姜在國故不使得告無罪音義【櫛側乙反】疏【正義曰言暴虐使餘如妾】公使厚成叔弔於衞曰寡君使瘠聞君不撫社稷而越在他竟注越逺也瘠厚成叔名音義【厚本或作郈音同弔於衞本或作弔於衞侯侯衍字也瘠在亦反】若之何不弔以同盟之故使瘠敢私於執事注執事衞諸大夫曰有君不弔注弔卹也有臣不敏注敏逹也疏【正義曰不敏不逹於禮也】君不赦宥臣亦不帥職增滛發其若之何衞人使大叔儀對曰注大叔儀衞大夫音義【息列反大音泰】羣臣不佞得罪於寡君寡君不以卽刑而悼棄之以爲君憂君不忘先君之好辱弔羣臣又重卹之注重卹謂湣其不逹也音義【好呼報反重直用反注及下同】敢拜君命之辱重拜大貺注謝重卹之賜厚孫歸復命語臧武仲曰衞君其必歸乎有大叔儀以守注守於國音義【語魚據反守手又反】有母弟鱄以出或撫其內或營其外能無歸乎齊人以郲寄衞侯注郲齊所滅郲國音義【鱄徐布臠反又音專郲音來】及其復也以郲糧歸注言其貪右宰谷從而逃歸衞人將殺之注谷衞大夫也以其從君故欲殺之音義【從才用反又如字注同】辭曰余不說初矣注言初從君非說之不獲已耳音義【說音悅注及下同】疏【正義曰言余之不說於君初卽然矣不得已而從之出耳非是愛君而從在道始悔而反也】余狐裘而羔防注言一身盡善惟少有惡諭己𨿽從君出其罪不多音義【防本又作褏在又反】疏【正義曰玉藻云君衣狐白裘錦衣以禓之又曰錦衣狐裘諸侯之服也是裘之用皮狐貴於羔也】乃赦之衞人立公孫剽注剽穆公孫音義【剽匹妙反一音甫遙反字林父召反】孫林父寧殖相之以聽命於諸侯注聽盟防之命音義【相息亮反】衞侯在郲臧紇如齊唁衞侯與之言虐退而告其人曰衞侯其不得入矣其言糞土也亡而不變何以復國注武仲不書未爲卿音義【唁魚變反徐作�音唁弔失國曰唁糞方問反】子展子鮮聞之見臧紇與之言道注順道理臧孫說謂其人曰衞君必入夫二子者或挽之或推之欲無入得乎注爲二十六年衞侯歸傳音義【挽音晚推如字又他回反】○師歸自伐秦晉侯捨新軍禮也成國不過半天子之軍注成國大國音義【捨音舍下及注同】疏【正義曰周禮大宗伯以九儀之命正邦國之位五命賜則七命賜國鄭云則地未成國之名王之下大夫四命出封加一等五命賜之以方百里二百里三百里之地者方四百里以上爲成國如鄭之言成國者惟公與侯耳伯𨿽與侯同命地方三百里未得爲成國也成國乃得半天子之軍未成則不得也夏官序云大國三軍次國二軍小國一軍當以公侯爲大國伯爲次國子男爲小國也諸侯五等惟有三等之命伯之命數可以同於侯其軍則計地大小故伯國之軍不得同於侯也此據禮正法耳春秋之世鄭置六卿未必不爲三軍】周爲六軍諸侯之大者三軍可也於是知朔生盈而死注朔知防之長子盈朔弟也盈生而朔死音義【知音智長丁丈反】盈生六年而武子卒彘裘亦幼皆未可立也新軍無帥故捨之注裘士魴子也十三年荀防士魴卒其子皆幼未任爲卿故新軍無帥遂捨之音義【彘直例反帥所類反注同任音壬】○師曠侍於晉侯注師曠晉樂大師子野晉侯曰衞人出其君不亦甚乎對曰或者其君實甚良君將賞善而刑滛養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主也民之望也若困民之主匱神乏祀百姓絕望社稷無主將安用之弗去何爲天生民而立之君使司牧之勿使失性有君而爲之貳注貳卿佐音義【出如字徐音黜仰本亦作卬音仰霆徒丁反又音挺本又作電匱其位反乏祀本或作之祀誤也去起呂反】使師保之勿使過度是故天子有公諸侯有卿卿置側室注側室支子之官大夫有貳宗注貳宗宗子之副貳者士有朋友庶人工商皂隸牧圉皆有親暱以相輔佐也善則賞之注賞謂宣音義【暱女乙反】疏【正義曰賞者善善之名也但上之善下則賜之以財故遂以賞爲賜財之號此言天子以下皆有臣僕以輔佐其上而下之賞上不得奉以貨財惟當延其譽耳故知賞謂宣也】過則匡之注匡正也患則救之注救其難也音義【難乃旦反】失則革之注革更也自王以下各有父兄子弟以補察其政注補其愆過察其得失史爲書注謂大史君舉則書疏【正義曰周禮有大史小史內史外史禦史史官有五名知此史謂大史者以傳稱齊崔杼弒其君云大史書之知君舉則書皆大史書也】瞽爲詩注瞽盲者爲詩以風刺音義【瞽音古盲莫庚反風芳鳯反】疏【正義曰周禮樂官大師之屬有瞽蒙之職鄭云凡樂之歌必使瞽蒙爲焉命其賢知者以爲大師小師鄭眾云無目眹謂之瞽有目眹而無見謂之蒙無目是盲者也詩者民之所作采得民詩乃使瞽人爲歌以風刺非瞽人自爲詩也周語雲天子聽政公卿至於列士獻詩瞽陳曲韋昭云公以下至上士各獻諷諌之詩瞽陳樂曲獻之於王是言瞽爲歌詩之事】工誦箴諫注工樂人也誦箴諌之辭音義【箴之林反】疏【正義曰儀禮通謂樂人爲工工亦瞽也詩辭自是箴諫而箴諫之辭或有非詩者如虞箴之類其文似詩而別且諫者萬端非獨詩箴而已詩必播之於樂余或直誦其言與歌誦小別故使工瞽異文也周語云師箴瞍賦蒙誦亦是因事而異文耳】大夫規誨注規正諫誨其君疏【正義曰規亦諌也鄭詩箋云規者正圓之器以愚見正君曰規然則物有不圓者規之使圓行有不周者正之使備猶規正物然故云規正諫誨其君也】士傳言注士卑不得徑逹聞君過失傳告大夫音義【傳直專反注同】庶人謗注庶人不與政聞君過則誹謗音義【與音預誹如字又本或作非音亦同又甫味反】疏【正義曰庶人卑賤不與政教聞君過失不得諫爭得在外誹謗之謗謂言其過失使在上聞之而自攺亦是諫之類也昭四年傳鄭人謗子產周語厲王虐國人謗王皆是言其實事謂之爲謗但傳聞之事有實有虛或有妄謗人者今世遂以謗爲誣類是俗易而意異也周語云庶人傳語是庶人亦得傳言以諫上也此有士傳言故別云庶人謗爲等差耳】商旅於市注旅陳也陳其貨物以示時所貴尙疏【正義曰旅陳釋詁文也商旅於市謂商人見君政惡陳其不正之物以諫君也易云商旅不行旅亦是商此云陳者彼云商旅不行故以旅爲商此文連於市若以旅爲商直云商旅於市則文不成義故以旅爲陳也劉云王制言巡守之事云命市納賈以觀民之所好惡志滛好辟鄭云市典市者賈謂物貴賤厚薄也質則用物貴滛則侈物貴此亦彼類彼上觀民此民觀上商陳此物自爲求利非欲諫君但觀所陳則貴尙可見在上審而察之其過足以自攺故亦爲諫類則齊鬻踴之比是也】百工獻藝注獻其技藝以諭政事音義【技其綺反】疏【正義曰周禮考工記云審曲靣勢以飭五材以辧民器謂之百工鄭云五材各有工言百眾言之也則工是巧人能用五材金木水火土者也此百事之工各自獻其藝能以其所能譬諭政事因獻所造之器取諭以諫上卽夏書所云工執藝事以諫是也】故夏書曰遒人以木鐸徇於路注逸書遒人行人之官也木鐸木舌金鈴徇於路求歌謡之言音義【遒在由反徐又在幽反又子由反鐸待洛反徇似俊反鈴力丁反】疏【正義曰此在徵之篇其本文云每歳孟春遒人以木鐸徇於路官師相規工執藝事以諫其或不共邦有常刑此傳引彼略去每歲孟春直引遒人以下乃以正月孟春結之殷勤以示歲首恆必然也孔安國云遒人宣令之官木鐸金鈴木舌所以振文教也周禮無遒人之官彼云其或不共邦有常刑是號令羣臣百工使之諫也木鐸徇路是號令之事孔言宣令之官杜必以爲行人之官者以其云徇於道路故以爲行人之官采訪謌謡者與孔宣令之官其事不異劉以爲杜不見古文以遒人爲宣令之官徇路求諫而規杜氏不見古文誠如劉說然杜之所解於義自通苟生異見其義非也】官師相規注官師大夫自相規正疏【正義曰杜意謂師爲長故以官師爲大夫言大夫是羣官之長大夫自相規正案孔安國云官眾眾官也更相規闕其意以師爲眾杜必知官師是大夫者此云官師相規上云大夫規誨規文旣同故以爲大夫尙書文無所對故孔云官眾眾官也】工執藝事以諫注所謂獻藝正月孟春於是乎有之諫失常也注有遒人徇路之事天之愛民甚矣豈其使一人肆於民上注肆放也以從其淫而棄天地之性必不然矣注傳善師曠能因問盡言音義【從子用反本或作縱】○秋楚子爲庸浦之役故注在前年音義【爲於僞反】子囊師於棠以伐吳吳不出而還子囊殿注殿後軍音義【殿多練反】以吳爲不能而弗儆吳人自臯舟之隘要而擊之注臯舟吳險阨之道音義【儆音景隘於懈反要一遙反阨於革反】楚人不能相救吳人敗之獲楚公子宜谷注傳言不備不可以師○王使劉定公賜齊侯命注將昬於齊故也定公劉夏位賤以能而使之傳稱諡舉其終曰昔伯舅大公右我先王股肱周室師保萬民世胙大師以表東海注胙報也表顯也謂顯封東海以報大師之功音義【右音又胙才故反】疏【正義曰師法也保安也言大公與民爲法而民得以安也尙書泰誓武王數紂之罪云放黜師保孔安國云可法以安者反放退之是謂良臣爲民之師保也】王室之不壊繄伯舅是賴注繄發聲音義【壊如字服本作懷繄烏兮反】疏【正義曰服防本壊作懷解云懷柔也繄蒙也賴恃也王室之不懷柔諸侯恃蒙齊桓之匡正也孫毓云案舊本及賈氏皆作壊杜𨿽不注當謂王室之不傾壊者惟伯舅大公是賴也上文不言桓公不得爲賴桓公也】今余命女環注環齊靈公名音義【女音汝環戶闗反】玆率舅氏之典纂乃祖考無忝乃舊敬之哉無廢朕命注纂繼也因昬而加褒顯傳言王室不能命有功○晉侯問衞故於中行獻子注問衞逐君當討否獻子荀偃對曰不如因而定之衞有君矣注謂剽己立伐之未可以得志而勤諸侯史佚有言曰因重而撫之注重不可移就撫安之音義【佚音逸】仲虺有言曰亡者侮之亂者取之推亡固存國之道也注仲虺湯左相音義【虺許鬼反侮亡甫反相息亮反】疏【正義白尙書仲虺之誥云兼弱攻昧取亂侮亡推亡固存邦乃其昌孔安國云弱則兼之闇則攻之亂則取之有亡形則侮之有亡道則推而亡之有存道則輔而固之王者如此國乃昌盛此傳取彼之意而攺爲之辭其言非本文也】君其定衞以待時乎注待其昬亂之時乃伐之冬防於戚謀衞也注定立剽○範宣子假羽毛於齊而弗歸齊人始貳注析羽爲旌王者遊車之所建齊私有之因謂之羽毛宣子聞而借觀之音義【析星歷反】疏【正義曰周禮司常掌九旗之物名全羽爲旞析羽爲旌道車載旞遊車載旌鄭云全羽析羽皆五采系之於旞旌之上所謂注毛於乾首也凡九旗之帛皆用絳道車象路也王以朝夕燕出入遊車木路也王以田以鄙是其析羽爲旌王者遊車之所建也鄭惟言全羽析羽有五采耳猶不辧羽是何羽周禮有夏采之官鄭云夏采夏翟羽色禹貢徐州貢夏翟之羽有虞氏以爲緌後世或無故染鳥羽象而用之謂之夏采其職云掌大喪以乘車建綏復於四郊鄭云明堂位曰有虞氏之旂夏后氏之綏則旌旗有是緌者或以旄牛尾爲之綴於幢上所謂注旌於乾首者釋天云注旄首曰旌李巡曰以旄牛尾著旌首者也孫炎曰析五采羽注旌上也下亦有旒縿據彼諸文言之則羽旄者有五色鳥羽又有旄牛尾也言全羽析羽者蓋有全取其翅或析取其翮故有全析二名也系此鳥羽牛尾而於乾首猶自別有絳爲旒縿縣之於幹今之旗韣尙然也此傳直言羽耳注不引全羽而以析羽解之者以全羽尊於析羽齊人建以赴防當是羽之賤者故以爲析羽不然則無以知之計羽毛所用直費無多晉人自應有之而此年範宣子假羽毛於齊定四年晉人假羽旄於鄭皆假之他國者或當制作巧異故聞而借觀之】○楚子嚢還自伐吳卒將死遺言謂子庚必城郢注楚徙都郢未有城郭公子爕公子儀因築城爲亂事未得訖子嚢欲訖而未暇故遺言見意音義【見賢徧反】君子謂子嚢忠君薨不忘增其名注謂前年諡君爲共將死不忘衞社稷可不謂忠乎忠民之望也詩曰行歸於周萬民所望忠也注詩小雅忠信爲周言徳行歸於忠信卽爲萬民所瞻望音義【行下孟反注同】疏【正義曰此詩小雅都人士之篇也注云城郭之域曰都言都人之士所行要歸於忠信其餘萬民寡識者咸瞻望而法效之】

經十有五年春宋公使向戌來聘二月已亥及向戌盟於劉疏【正義曰荀庚孫良夫卻犫等來聘且尋盟皆直云及某盟不言地者由在國與之盟也此言盟於劉者出國與盟故書其盟地猶如晉侯與公出盟於長樗也釋例劉地闕蓋魯城外之近地也】劉夏逆王后於齊注劉采地夏名也天子卿書字劉夏非卿故書名天子無外所命則成故不言逆女疏【正義曰宣十年天王使王季子來聘傳稱劉康公來聘是王季子食采於劉遂爲劉氏此劉夏當是康公之子卽前年傳稱劉定公是也釋例曰天子公卿書爵此言天子卿書字又云劉夏非卿其實非大夫而云非卿者以名相配以劉夏非卿稱名故雲天子卿書字以決之傳稱卿不行故云劉夏非卿以對之皆望經傳以爲義也或以爲無爵卿書字杜何意於此獨舉無爵之卿也諸侯之娶言逆女此與桓八年皆言逆王后者天子無外所命則已成後矣故不言逆女也劉云例雲天子公卿書爵此言卿書字者以其有爵則書爵無則書字傳稱官師卽此劉夏釋例以夏爲士則夏此時似未有爵若夏是卿當書字傳言卿不行非禮則此禮本當使卿故以卿決之卿當書字夏非卿故書名例稱天子大夫書字但此禮不使大夫故不以大夫決之】

夏齊侯伐我北鄙圍成公救成至遇注無傳遇魯地書至遇公畏齊不敢至成

季孫宿叔孫豹帥師城成郛注備齊故夏城非例所譏秋八月丁巳日有食之注無傳八月無丁巳丁已七月一日也日月必有誤

邾人伐我南鄙

冬十有一月癸亥晉侯周卒注四同盟疏【正義曰周以成十八年卽位其年盟於虛朾防三年於雞澤五年於戚九年於戲十一年於亳城北凡五同盟言四者惟數襄公盟也】傳十五年春宋向戌來聘且尋盟注報二年豹之聘尋十一年亳之盟見孟獻子尢其室注尢責過也曰子有令聞而羙其室非所望也對曰我在晉吾兄爲之毀之重勞且不敢間注傳言獻子友於兄且不隱其實音義【間音間重直用反間間厠之間】疏【正義曰間非也不敢非兄是友於兄也不隱其實者謂恕情實言無所隱諱也故云不隱其實也】○官師從單靖公逆王后於齊卿不行非禮也注官師劉夏也天子官師非卿也劉夏獨過魯告昬故不書單靖公天子不親昬使上卿逆而公監之故曰卿不行非禮音義【過古禾反監工銜反】疏【正義曰祭法云官師一廟鄭云官師中士下士也釋例云元士中士稱名劉夏石尙是也下士稱人公防王人於洮是也是天子之官師非卿故劉夏從單靖公而議卿不行也桓八年祭公來遂逆王后於紀經書祭公此云官師從單靖公惟書劉夏知劉夏獨過魯告昬靖公不至魯也祭公言來遂逆此劉夏不言來遂逆者彼祭公命魯主昬則是因來遂逆此不命魯主昬直過魯告耳故不言來遂也公羊谷梁亦皆直云過我也此公就行矣惟譏卿之不行不譏王不親逆是知於禮天子不親昬使上卿逆而公臨之故惟言卿不行非禮也釋例據此知天子當使公卿天子不親逆也】○楚公子午爲令尹注代子囊公子罷戎爲右尹蔿子馮爲大司馬注子馮叔敖從子音義【罷音皮又戶買反蔿於委反馮皮冰反從才用反】疏【正義曰案世本蔿艾獵是孫叔敖之兄馮是艾獵之子則馮是叔敖兄之子也杜集解及釋例皆以蔿艾獵叔敖爲一人馮是叔敖之子世本轉寫多誤杜當考得其眞】公子橐師爲右司馬公子成爲左司馬屈到爲莫敖注屈到屈蕩子音義【橐音托成音城屈居勿反】公子追舒爲箴尹注追舒莊王子子南音義【箴之林反】屈蕩爲連尹養由基爲宮廐尹以靖國人君子謂楚於是乎能官人官人國之急也能官人則民無覦心注無覬覦以求幸音義【廐徐音救覦羊朱反徐音諭覬音冀】疏【正義曰服防云連尹射官言射相連屬也若是主射當使養由基爲之何以使由基爲宮廐尹棄能不用豈得爲能官人也官名臨時所作莫敖之徒並不可解故杜皆不解之】詩云嗟我懷人寘彼周行能官人也注詩周南也寘置也行列也周徧也詩人嗟嘆言我思得賢人置之徧於列位是后妃之志以官人爲急音義【寘之豉反下同行戶郎反注及下同徧音徧下同】疏【正義曰周南捲耳之篇也序云后妃之志又當輔佐君子求賢審官故詩人述其意后妃嗟嘆言我思得賢人置之使徧於列位是后妃之志以官人爲急故嗟嘆思之】王及公侯伯子男甸采衞大夫各居其列所謂周行也注言自王以下諸侯大夫各任其職則是詩人周行之志也甸采衞五服之名天子所居千里曰圻其外曰侯服次曰甸服次曰男服次曰采服次曰衞服五百里爲一服不言侯男略舉也音義【任音壬圻音祈】疏【正義曰后妃之志志在輔王求賢置之於公卿以下之位耳非欲更別求賢置之於王位也但公卿以下尙欲使之皆賢豈欲王之不賢乎𨿽不欲他賢代王而欲使王行益賢也以周訓爲徧言徧在列位故自王以下及六服之內大夫以上皆言之各以賢能居其列位是詩人所謂周行者也計后妃之意亦下及士但以士卑故指言大夫耳詩注以周行謂周之列位此注云周徧者斷章爲義與詩說不同也此云能官人者謂能官用賢人爲公侯以下王則天之所命非人所用兼言王者王居天位修行善政則是爲能官人故杜云自王以下各任其職】○鄭尉氏司氏之亂其餘盜在宋注亂在十年鄭人以子西伯有子產之故納賂於宋注三子之父皆爲尉氏所殺故以馬四十乘注百六十匹音義【乘繩證反下千乘同】與師茷師慧注樂師也茷慧其名音義【茷扶廢反徐音伐】三月公孫黑爲質焉注公孫黑子晳音義【質音致晳星歷反】司城子罕以堵女父尉翩司齊與之良司臣而逸之注賢而放之音義【女音汝】托諸季武子武子寘諸卞注子罕以司臣托季氏音義【卞皮彥反】鄭人醢之三人也注三人堵女父尉翩司齊疏【正義曰以文承司臣之下嫌其亦醢司臣故言之三人】師慧過宋朝將私焉注私小便其相曰朝也注相師者音義【相息亮反注及下同】慧曰無人焉相曰朝也何故無人慧曰必無人焉若猶有人豈其以千乘之相易淫樂之蒙必無人焉故也注千乘相謂子產等也言不爲子產殺三盜得賂而歸之是重淫樂而輕相國音義【易以鼓反輕也蒙音蒙爲於僞反下文爲之攻之同】子罕聞之固請而歸之注言子罕能攺過○夏齊侯圍成貳於晉故也注不畏霸主故敢伐魯於是乎城成郛注郛郭也○秋邾人伐我南鄙注亦貳於晉故使告於晉晉將爲防以討邾莒注十二年十四年莒人伐魯未之討也晉侯有疾乃止冬晉悼公卒遂不克防注爲明年防溴梁傳音義【溴古闃反】鄭公孫夏如晉奔喪子蟜送葬注夏子西也言諸侯畏晉故卿共葬音義【共音恭】○宋人或得玉獻諸子罕子罕弗受獻玉者曰以示玉人注玉人能治玉者玉人以爲寶也故敢獻之子罕曰我以不貪爲寶爾以玉爲寶若以與我皆喪寶也不若人有其寶疏【正義曰我得不貪女得其玉是我女二人各有其寶】稽首而告曰小人懷璧不可以越鄕注言必爲盜所害音義【喪息浪反】納此以請死也注請免死子罕寘諸其裏使玉人爲之攻之注攻治也富而後使復其所注賣玉得富○十二月鄭人奪堵狗之妻而歸諸範氏注堵狗堵女父之族狗娶於晉範氏鄭人旣誅女父畏狗因範氏而作亂故奪其妻歸範氏先絕之傳言鄭之有謀音義【堵音者狗本或作苟娶七住反】

春秋左傳注疏卷三十二

春秋左氏傳注疏卷三十二考證

城防○林堯叟曰防臧氏邑【臣浩】按此近齊之防卽隱九年防齊侯者也又一近宋隱十年伐宋取防者也近齊之防爲臧氏邑後武仲自邾如防以求立後卽此防也

傳孟獻子書勞於廟禮也○趙汸補注曰當時諸侯以善事伯主內外無虞爲勞績衰世之意也書勞卽書至

傳凡書取言易也○趙汸補注曰胡邦衡云隱四年春莒人伐杞取牟婁上言伐下言取取非易也五年冬宋人伐鄭圍長葛至六年冬取長葛取得爲易乎今按根牟鄟邿皆不絕其祀故書取趙伯循云凡得國而不言滅者不絕其祀也【臣照】按胡銓謂書取非緣易固然苐未言何以書取不書滅也若趙伯循以不絕其祀爲取則偪陽之祀未絕而書滅卽在上文矣或者邑書取國書滅邿𨿽小國分爲三不成國故亦書取耶

傳晉國以平數世賴之○【臣召南】按傳侈言譲善之效耳自偃衰推讓而霸業以興自處父攺搜而禍連數世此復有相讓之事故可稱耳不然明年伐秦卽已將佐不睦遷延無功況數世賴之乎

傳石言於子嚢曰先王卜徵五年疏傳雲天子以海內爲家時一巡省之○傳云傳字應作鄭蓋鄭康成之注也各本俱然未敢遽攺恐系古傳之文而康成引之

季孫宿防晉士匄宋華閱衞孫林父鄭公孫蠆莒人邾人於戚○林堯叟曰戚孫林父邑於是林父立公孫剽而晉防於戚以定之襄昭之際大夫無君之禍晉爲之也悼公之徳衰矣又萬斯大學春秋隨茟曰此與防稷成宋亂無異不書成衞亂者孫林父在會不書亂而成亂自明也

傳範宣子數吳之不徳也以退吳人○趙汸曰晉人方釋楚而從事於秦勢豈能爲吳謀楚其通吳以撓楚不過欲其自相攻而已宣子數吳不徳而退之蓋設辭以拒其伐楚之謀耳杜氏責其伐喪或者又疑傳妄皆非也

傳姜戎氏注四嶽之後皆姓姜又別爲允姓○【臣召南】按戎種不一姜戎是四嶽姜姓之裔故曰姜戎陰戎是允姓之後以其同惡故並徙之瓜州恵惠公並誘以來耳非姜戎又別爲允姓也杜注似非又瓜州地在今燉煌按漢書地理誌惇煌杜林以爲古瓜州地生美瓜顏師古注曰卽左傳所云允姓之戎居於瓜州者也其地今猶出大瓜

傳於是知朔生盈而死注朔知防之長子盈朔弟也○【臣召南】按史記索隱引系本雲莊子首生武子防防生荘子朔朔生悼子盈盈生文子躒躒生宣子申申生知伯瑤據此則朔爲防子盈爲朔子朔早卒未及爲卿於傳文爲甚順但其祖首旣諡荘朔又諡荘則誤耳不知杜注何以必指盈爲朔弟也

傳瞽爲詩疏瞽陳曲○【臣召南】按曲字今本國語作典非也以是疏瞽陳曲証之則曲字是但古人言詩歌不言曲言曲蓋始於此詩譜亦作曲

傳故夏書曰遒人以木鐸徇於路注遒人行人之官也○【臣浩】按監本訛作行令之官也若杜已注作行令之官則劉不規其失而孔疏又不必辧矣今依疏攺正【臣召南】按杜不見古文疑遒人徇路類於輶車之采風故注爲行人之官也

傳王室之不壊繄伯舅是賴疏上文不言桓公不得爲賴桓公也○【臣召南】按上旣有世胙大師之文則此句正言桓公匡正之功耳疏未確

春秋左氏傳注疏卷三十二考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷三十三【起襄公十六年盡十八年】

晉杜氏注唐陸徳明音義孔穎達疏

經十有六年春王正月葬晉悼公注逾月而葬速也疏【正義曰四年七月夫人姒氏薨八月葬我小君定姒才別月耳杜云逾月而葬速也今晉悼往年十一月卒此年正月葬積三月也杜亦云逾月而葬者逾越也所越有多有少俱是逾越之義故杜通兩解之】三月公會晉侯宋公衞侯鄭伯曹伯莒子邾子薛伯伯小邾子於溴梁注不書髙厚逃歸故也溴水出河內軹縣東南至溫入河音義【溴古反徐公壁反軹之氏反韋昭音枳】疏【正義曰傳於防溴梁之下晉侯與諸侯宴乃言髙厚逃歸則髙厚會訖乃逃也於防不書齊者以髙厚逃歸晉人怒之諸侯卽有伐齊之志不與髙厚得爲來防公歸告廟歷告所防不告髙厚故不書也】

戊寅大夫盟注諸大夫本欲盟髙厚髙厚逃歸故遂自共盟雞澤防重序諸侯今此間無異事卽上諸侯大夫可知音義【重直用反】疏【正義曰公羊以爲溴梁之盟君若贅旒然谷梁云不曰諸侯之大夫大夫不臣也皆以爲此時諸侯防弱權在大夫諸侯皆在而大夫自盟政教約信在於大夫其事不由君也不曰諸侯之大夫者刺大夫不臣也賈服取以爲說言惡大夫專而君失權也案傳荀偃怒使諸侯大夫盟髙厚以君臣不敵故使大夫盟之君使之盟非自專也以齊人旣有二心髙厚歌詩不類知小國必有從齊者也諸侯大夫本意欲盟髙厚髙厚𨿽已逃歸仍恐余國有二故大夫遂自共盟使同防之國皆一其志也雞澤之防又隔袁僑如防故重言諸侯之大夫今此間無異事直言大夫卽是上防諸侯之大夫不言諸侯以可知故也】晉人執莒子邾子以歸注邾莒二國數侵魯又無道於其民故稱人以執不以歸京師非禮也音義【數所角反】疏【正義曰十二年莒人伐我東鄙十四年莒人侵我東鄙十五年邾人伐我南鄙是邾莒二國數侵伐魯也凡例云君不道於其民則稱人以執知此二國君又皆無道於民故稱人以執之也諸侯不得相治故成十五年晉侯執曹伯僖二十八年晉人執衛侯皆書歸於京師此言以歸乃是自歸晉國故非禮也】

齊侯伐我北鄙注無傳齊貳晉故

夏公至自防注無傳

五月甲子地震注無

叔老防鄭伯晉荀偃衛寧殖宋人伐許注荀偃主兵當序鄭上方示叔老可以防鄭伯故荀偃在下疏【正義曰春秋之例徵伐則主兵者爲先𨿽大夫爲將諸侯從之亦以主兵爲先僖二十七年楚人陳侯蔡侯鄭伯許男圍宋卽其事也但禮卿不防公侯防伯子男可也方示叔老可以防鄭伯故退荀偃於下所以特見此義故發傳云爲夷故也宋大於衛稱人而在衞下宋使大夫爲將故也】

秋齊侯伐我北鄙圍郕音義【郕音成】

大雩注無傳書過

冬叔孫豹如晉

傳十六年春葬晉悼公平公卽位注平公悼公子彪音義【彪彼蚪反】羊舌肸爲博注肸叔向也代士渥濁音義【肸許乙反向許丈反】疏【正義曰成十八年傳士渥濁爲大傅此代士渥濁亦當爲大傅也宣十六年士防將中軍且爲大傅注云大傅孤卿彼以中軍之將兼之故知是孤卿也士渥濁以大夫居之今此復代渥濁亦是大夫也昭五年傳楚子稱叔向爲上大夫明此以上大夫爲傅也諸侯之有孤卿猶天子之有三公無人則闕故隨其本官髙下而兼攝之也而衞冀隆不逹此意以士渥濁叔向等皆爲卿故爲大傅若是大夫何得居孤卿之任妄以難杜於義非也】張君臣爲中軍司馬注張老子代其父祁奚韓襄欒盈士鞅爲公族大夫注祁奚去中軍尉爲公族大夫去劇職就間官韓襄無忌子也音義【閒音閒】虞邱書爲乘馬禦注代程鄭音義【乘防證反】攺服修官烝於曲沃注旣葬攺喪服修官選賢能曲沃晉祖廟烝冬祭也諸侯五月而葬旣葬卒哭作主然後烝嘗於廟今晉逾月葬作主而烝祭言晉將有溴梁之會故速葬音義【烝之承反】警守而下防於溴梁注順河東行故曰下音義【警居領反守手又反】命歸侵田注諸侯相侵取之田以我故執邾宣公莒犂比公注犂比莒子號也十二年十四年莒人侵魯前年邾人伐魯晉將爲魯討之悼公卒不克會故平公終其事音義【犂徐力私反一音力兮反比音毗注同爲於僞反下文爲夷同】且曰通齊楚之使注邾莒在齊楚往來道中故並以此責之經書執在大夫盟下旣盟而後告音義【使所吏反】晉侯與諸侯宴於溫使諸大夫舞曰歌詩必類注歌古詩當使各從義類齊髙厚之詩不類注齊有二心故疏【正義曰歌古詩各從其恩好之義類髙厚所歌之詩獨不取恩好之義類故云齊有二心劉云歌詩不類知有二心者不服晉故違其令違其令是有二心也】荀偃怒且曰諸侯有異志矣使諸大夫盟髙厚髙厚逃歸注齊爲大國髙厚若此知小國必當有從者疏【正義曰荀偃不言齊有異志而云諸侯有異志故觧之以髙厚若此故知小國必當有從者總疑諸侯有異志不獨疑齊故髙厚𨿽逃猶自諸國共盟也】於是叔孫豹晉荀偃宋向戌衞寧殖鄭公孫蠆小邾之大夫盟曰同討不庭注自曹以下大夫不書故傳舉小邾以包之音義【向舒亮反戌音卹蠆敕邁反】○許男請遷於晉注許欲叛楚諸侯遂遷許許大夫不可晉人歸諸侯注惟以其師討許之不肯遷鄭子蟜聞將伐許遂相鄭伯以從諸侯之師注鄭與許有宿怨故其君親行音義【蟜居表反相息亮反】穆叔從公注從公歸音義【從才用反又如字注同】齊子帥師會晉荀偃書曰會鄭伯爲夷故也注夷平也春秋於魯事所記不與外事同者客主之言所以爲文固當異也魯卿每會公侯春秋無譏故於此示例不先書主兵之荀偃而書後至之鄭伯時皆諸侯大夫義取皆平故得會鄭伯疏【正義曰春秋於魯事所記不與外事同者於外則依實而言於魯則言不以實不實者魯國大小是宋衛之匹其常會序列當在宋下衞上及其書防皆云公會某侯𨿽會霸主亦魯在其上大夫出會魯亦在先如此者客主之言所以爲文其言固當有異耳以主客之故先魯而後他國魯非實在先也傳稱在禮卿不防公侯而魯卿毎會公侯春秋無譏文元年公孫敖會晉侯於戚是也杜云體例巳舉據用魯史成文是春秋無譏旣常不譏無以示可否之義故於此變文以示例特言書曰是仲尼新意舊史當書荀偃在前今仲尼攺之不先書主兵之荀偃而書後至之鄭伯以當時共伐許者皆是諸侯之大夫義取與鄭伯尊卑皆平得會鄭伯故也言後至之鄭伯者三月會於溴梁夏公至自防則鄭伯亦已歸矣五月之下始書伐許鄭伯聞將伐許乃從諸侯之師是諸侯謀伐已定鄭伯始來從之故杜言後至也】夏六月次於棫林庚寅伐許次於函氏注棫林函氏皆許地音義【棫爲逼反徐於日反函音咸】晉荀偃欒黶帥師伐楚以報宋揚梁之役注晉師獨進揚梁役在十二年音義【黶於斬反】楚公子格帥師及晉師戰於湛阪注襄城昆陽縣北有湛水東入汝音義【格古核反湛市林反徐又丈林反一音直斬反阪音反徐又扶板反】楚師敗績晉師遂侵方城之外注不書不告復伐許而還注許未遷故音義【復扶又反】秋齊侯圍成注成魯孟氏邑貳晉故伐魯孟孺子速徼之注孟獻子之子莊子速也徼要也音義【孺本又作如住反速本亦作遫音同徼古堯反要一遙反】齊侯曰是好勇去之以爲之名速遂塞海陘而還注海陘魯隘道音義【好呼報反陘音刑徐古定反隘於懈反】冬穆叔如晉聘且言齊故注言齊再伐魯晉人曰以寡君之未禘祀注禘祀三年喪畢之吉祭音義【禘大計反】疏【正義曰僖三十三年傳云凡君薨卒哭而祔祔而作主特祀於主烝嘗禘於廟如彼傳文則旣祔之後可以爲烝嘗也閔二年五月吉禘於莊公以其時未可吉書吉以譏之此年正月晉巳烝於曲沃仍云未得禘祀知其禘祀是三年喪畢之吉祭也】與民之未息注新伐許及楚不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎注庶幾晉來救音義【朝夕如字下同憾本亦作感戶暗反】比執事之間恐無及也見中行獻子賦圻父注圻父詩小雅周司馬掌封畿之兵甲故謂之圻父詩人責圻父爲王爪牙不修其職使百姓受困苦之憂而無所止居音義【比必利反間音閒行戶郎反圻其依反父音甫注同】疏【正義曰此詩小雅篇刺宣王也云圻父子王之爪牙胡轉予於卹靡所止居注云宣王之末司馬職廢此勇力之士責司馬云我乃王之爪牙之士當爲王閎守之衞女何移於憂使我無所止居乎謂見使從軍與姜戌戰於千畝而敗之時也】獻子曰偃知罪矣敢不從執事以同卹社稷而使魯及此注及此憂見範宣子賦鴻鴈之卒章注鴻鴈詩小雅卒章曰鴻鴈於飛哀鳴嗸嗸惟此哲人謂我劬勞言魯憂困嗸嗸然若鴻鴈之失所大曰鴻小曰鴈音義【嗸五刀反劬求於反】宣子曰匄在此敢使魯無鳩乎注鳩集也音義【匄古害反鳩居久反】疏【正義曰釋詁云鳩聚也聚亦集之義國有兵宼則民人不得集聚也】

經十有七年春王二月庚午邾子牼卒注無傳宣公也四同盟音義【牼苦耕反徐戶耕反】疏【正義曰經不書葬故詳言其諡牼以成十八年卽位其年盟於虛朾襄三年於雞澤五年於戚九年於戲十一年於亳城北十六年於溴梁皆魯邾俱在凡六同盟沈氏云去虛朾之盟又不數溴梁故爲四劉以爲杜氏誤非也】

宋人伐陳

夏衞石買帥師伐曹注買石稷子

秋齊侯伐我北鄙圍桃注弁縣東南有桃虛音義【虛起居反】髙厚帥師伐我北鄙圍防

九月大雩注無書過

宋華臣出奔陳注暴亂宗室懼而出奔實以冬出書秋者以始作亂時來告音義【華戶化反】疏【正義曰傳說此事文在冬下知其實以冬出經書在秋故知追以秋告實冬出而告以秋明以華臣始作亂時來告也但傳因華臣之出本其懼罪之由故於冬之下追言華閱卒耳其實華閱之卒或在九月之前華臣弱其室殺其宰當在九月內耳】冬邾人伐我南鄙

傳十七年春宋莊朝伐陳獲司徒卬卑宋也注司徒卬陳大夫卑宋不設備音義【朝如字凡人名字皆放此卬五郎反注同】○衞孫蒯田於曹隧注越竟而獵孫蒯林父之子音義【蒯苦怪反隧音遂竟音境】飲馬於重邱注重邱曹邑音義【飲於鴆反重直龍反】毀其瓶重邱人閉門而訽之注訽罵也音義【瓶步經反訽呼豆反罵馬嫁反】曰親逐而君爾父爲厲注厲惡鬼林父逐君在十四年疏【正義曰蒯與其父共逐其君則是身親爲惡故言親逐而君爾父爲厲者父爲惡首故以惡鬼罵之】是之不憂而何以田爲夏衞石買孫蒯伐曹取重邱注孫蒯不書非卿疏【正義曰經書他國徵伐例書元帥而已此經已書石買縱蒯是卿亦不書杜爲此注者蘇氏云孫氏世爲上卿蒯若是上卿應書蒯不書石買故云非卿也或曰事由孫蒯故決之】曹人愬於晉注爲明年晉人執石買音義【愬悉路反】○齊人以其未得志於我故注前年圍成辟孟孺子秋齊侯伐我北鄙圍桃髙厚圍臧紇於防注防臧紇邑音義【紇恨發反】師自陽關逆臧孫至於旅松注陽關在泰山鉅平縣東旅松近防地也魯師畏齊不敢至防音義【近附近之近下居近同】郰叔紇臧疇臧賈帥甲三百宵犯齊師送之而復注郰叔紇叔梁紇臧疇臧賈臧紇之昆弟也三子與臧紇共在防故夜送臧紇於旅松而復還守防音義【郰側畱反復還扶又反】齊師去之注失臧紇故齊人獲臧堅注堅臧紇之族齊侯使夙沙衞唁之且曰無死注使無自殺音義【唁音彥】堅稽首曰拜命之辱抑君賜不終姑又使其刑臣禮於士以杙抉其傷而死注言使賤人來唁巳是惠賜不終也夙沙衞奄人故謂之刑臣音義【杙羊職反抉鳥穴反徐又古穴反傷如字一本作音羊】疏【正義曰來唁是君之恩賜使賤者唁是爲惠不終也服防云言君義巳故來唁之是惠賜也謂已無死不以義望已是不終也】○冬邾人伐我南鄙爲齊故也注齊未得志於魯故邾助之音義【爲於僞反】○宋華閱卒華臣弱臯比之室注臣閱之弟臯比閱之子弱侵易之音義【比音毗易以鼓反】使賊殺其宰華吳賊六人以鈹殺諸盧門合左師之後注盧門宋城門合向戌邑後屋後音義【鈹普皮反】左師懼曰老夫無罪賊曰臯比私有討於吳遂幽其妻注幽吳妻也曰畀余而大壁注畀與也音義【畀必利反注同】宋公聞之曰臣也不惟其宗室是暴大亂宋國之政必逐之左師曰臣也亦卿也大臣不順國之恥也不如蓋之乃捨之疏【正義曰服防云蓋復蓋之言左師無鷹鸇之志而蓋不義之人故尢之此未必然正是左師諱國惡恥聞於外故蓋之耳非是畏華臣也】左師爲巳短防苟過華臣之門必騁注惡之音義【騁勑領反惡烏路反年末注同】疏【正義曰服防云防馬捶也自爲短防過菙臣之門助禦者擊馬而馳惡之甚也必爲短策者私助禦者不欲使人知也】十一月甲午國人逐瘈狗瘈狗入於華臣氏國人從之華臣懼遂奔陳注華臣心不自安見逐狗而驚走音義【瘈徐居世反一音制字林作狾九世反云狂犬也】○宋皇國父爲大宰爲平公築臺妨於農收注周十一月今九月收斂時音義【大音泰後放此爲平於僞反妨因芳收如字又手又反】子罕請俟農功之畢公弗許築者謳曰澤門之晢實興我役注澤門宋東城南門也皇國父白晢而居近澤門音義【謳烏侯反澤門本或作臯門者誤也晢星歷反徐思益反】邑中之黔實慰我心注子罕黒色而居邑中音義【黔徐音琴一音其廉反】子罕聞之親執撲注撲杖音義【撲普卜反】以行築者而抶其不勉者曰吾儕小人皆有闔廬以辟燥濕寒暑注闔謂門戶閉塞音義【行下孟反抶恥乙反儕仕皆反闔戶獵反廬力居反】疏【正義曰月令仲春修闔扇鄭云用木曰闔用竹葦曰扇是闔爲門扇所以閉塞廬舍之門戶也】今君爲一臺而不速成何以爲役注役事也謳者乃止或問其故子罕曰宋國區區而有詛有祝禍之本也注傳善子罕分謗音義【區邱於反詛莊慮反祝之又反】○齊晏桓子卒注晏嬰父也晏嬰麤縗斬注斬不緝之也縗在胸前麤三升布音義【麤本又作麄縗本又作衰七雷反注同緝七入反】疏【正義曰防服斬衰裳曰斬者何不緝也馬融云不緝不緶也謂斬布用之不緶其端也衰用布爲之廣四寸長六寸當心故云在胸前也防服曰衰三升鄭云布八十縷爲升然則以三升之布布之最麄故謂之麄也以麄布爲衰而斬之故以麄縗斬爲文之次】苴絰帶杖菅屨注苴麻之有子者取其麄也杖竹杖菅屨艸屨音義【苴七徐反絰直結反以苴麻爲絰及帶杖禮記云苴杖竹也管古顏反屨九具反】疏【正義曰防服云苴絰杖絞帶此帶不言絞亦當爲絞帶也若要帶則謂之絰故防服注云麻在首在要皆曰絰防服曰苴絰者麻之有蕡者也杖竹杖也絞帶者防帶也馬融云蕡者枲實枲麻之有子者其色麄惡故用之苴者麻之色鄭士防禮注云苴麻者其貌苴服重者尙麄惡防服及此傳絰帶杖三者皆在苴下言其色皆苴也絰帶用麻杖用竹麻竹𨿽異而其苴則同故三者共苴也鄭云麻在首在要皆曰絰此言絰者謂首絰也凡防服冠纓帶屨皆象吉時常服但變之使麄惡耳其衰與絰是新造以明義故特爲立其名衰之言摧也絰之言實也明孝子之心實摧痛故制此服立此名也衰當心絰在首獨立名於心首者心是發哀之主首是四體之先故制服以表之要絰之下又有絞帶絰殺首絰五分之一絞帶殺要絰亦然𨿽大小有三等而同用苴麻防服杖在帶上此杖在帶下者防服具明其服故杖在上然後言絞帶冠繩纓此略言其禮欲明帶與絰俱用麻故杖在帶下防服云菅屨者菅菲也菲者屨之別名故杜注云艸屨也】食鬻居倚廬寢苫枕艸注此禮與士喪禮略同其異惟枕艸耳然枕凷亦非喪服正文音義【鬻之六反一音羊六反謂朝一溢米暮一溢米倚廬於綺反廬倚東墻而爲之故曰倚廬苫傷廉反編艸也枕之鴆反注同王儉云夏枕凷冬枕艸凷苦對反一音苦怪反】疏【正義曰防服文及士防禮記皆云居倚廬寢苫枕凷歠粥朝一溢米夕一溢米是此禮與士防禮略同其異者惟彼言枕凷此言枕艸耳然枕凷者乃是禮記及防服耳亦非防服正文杜意言古禮未必無枕艸之法也居倚廬寢苫者鄭云用木爲廬在中門外東方北戶苫編槀也此初防爲然其旣虞之後則每事有變具於禮文鄭云二十兩曰溢爲米一升二十四分升之一知者古者一斛百二十斤一斗十二斤十二斤百九十二兩一升十九兩二分少八分未充二十兩更取一升分作百九十二分二十四分取一得八分添前十九兩二分是爲二十兩也】其老曰非大夫之禮也注時之所行士及大夫縗服各有不同晏子爲大夫而行士禮其家臣不解故譏之音義【解音蟹】疏【正義曰雜記云大夫爲其父母兄弟之未爲大夫者之防服如士服士爲其父母兄弟之爲大夫者之防服如士服如彼記文則大夫與士防服不同記是後人所記記當時之事今此晏子之老亦譏晏子所爲非大夫之禮是時之所行士及大夫防服各有不同也晏子實爲大夫而行當時之士禮晏子反時以從正其家老不解謂晏子爲失故據時所行而譏之也晏子其父始卒則晏子未爲大夫言晏子爲大夫者禮防服大夫之子得從大夫之法】曰惟卿爲大夫注晏子惡直巳以斥時失禮故孫辭略答家老疏【正義曰檀弓云魯穆公之母卒使人問於曾申曾申對曰哭泣之哀齊斬之情饘粥之食自天子逹然則天子以下其服父母尊卑皆同無大夫士之異晏子所行是正禮也言惟卿得服大夫服我是大夫得服士服又言己位卑不得從大夫之法者是惡其直已以斥時之失禮故孫辭略答家老也家語曽子問此事孔子云晏平仲可謂能辟害也不以已是而駮人之非孫辭以辟咎義也夫家語𨿽未必是孔子之言要其辭合理故王肅與杜皆爲此說鄭注雜記引此傳言晏子云惟卿爲大夫此平仲之謙也言防服服布麄衰斬衰三升義服斬衰三升半爲母服齊衰四升正服齊衰五升義服齊衰六升降服大功七升正服大功八升義服大功九升降服小功十升正服小功十一升義服小功十二升緦麻十五升去其半鄭注雜記云士爲父斬衰縷如三升半而三升不緝言縷之精麄如三升半成布而縷三升故云麄衰在齊斬之間鄭又云士爲母衰五升縷而四升爲兄弟衰六升縷而五升鄭以雜記之文士爲父母兄弟之服不得與大夫同皆縷細降一等其縷數與大夫同但雜記之文記當時之制以當時大夫與士有異故爲此解非杜義也】

經十有八年春白狄來注不言朝不能行朝禮

夏晉人執衞行人石買注石買卽是伐曹者宜卽懲治本罪而晉因其爲行人之使執之故書行人以罪晉音義【使所吏反】

秋齊師伐我北鄙注不書齊侯齊侯不入竟音義【竟音境】冬十月公會晉侯宋公衞侯鄭伯曹伯莒子邾子滕子薛伯杞伯小邾子同圍齊注齊數行不義諸侯同心俱圍之音義【數所角反】曹伯負芻卒於師注無禮當與許男同三同盟音義【芻初俱反】疏【正義曰僖四年許男新臣卒曰葬之以侯禮也凡諸侯薨於朝會加一等諸侯命有三等男加一等葬之以侯禮此曹是伯爵與許男同當葬以公禮也彼許男之卒不書於師此言卒於師者釋例曰若卒於朝會或書師或書地者史之成文非義例所存也負芻以成十四年卽位十五年盟於戚十七年於柯陵襄五年於戚九年於戲十一年於亳城北十六年於溴梁凡六同盟不數成公之盟溴梁是大夫去之是爲三劉以杜爲誤非也】

楚公子午帥師伐鄭

十八年春白狄始來注白狄狄之別名未嘗與魯接故曰始○夏晉人執衞行人石買於長子執孫蒯於純畱注長子純畱二縣今皆屬上黨郡孫蒯不書父在位蒯非卿音義【長丁丈反或如字純徒溫反或如字地理誌作屯】爲曹故也注前年衞伐曹音義【爲於僞反】○秋齊侯伐我北鄙中行獻子將伐齊夢與厲公訟弗勝注厲公獻子所弒者音義【弒申志反】公以戈擊之首隊於前跪而戴之奉之以走見梗陽之巫臯注梗陽晉邑在太原晉陽縣南臯巫名也夢並見之音義【隊直位反跪其委反奉芳勇反梗古杏反臯古刀反】他日見諸道與之言同注巫亦夢見獻子與厲公訟巫曰今玆主必死若有事於東方則可以逞注巫知獻子有死徴故勸使快意伐齊獻子許諾晉侯伐齊將濟河獻子以朱絲系玉二防注雙玉曰防音義【防古學反】而禱曰齊環怙恃其險負其眾庶注環齊靈公名負依也音義【禱丁老反一音丁報反怙音戶】棄好背盟陵虐神主注神主民也謂數伐魯殘民人音義【好呼報反背音佩數所角反】曾臣彪將率諸侯以討焉注彪晉平公名稱臣者明上有天子以謙告神曾臣猶末臣疏【正義曰王制云五嶽視三公四瀆視諸侯則諸侯於河神其辭不得稱臣故解其意稱臣者以明上有天子言已是天子之臣以謙告神也曽祖曽孫者曽爲重義諸侯之於天子無所可重曽臣猶末臣謙卑之意耳】其官臣偃實先後之注守官之臣偃獻子名音義【先悉薦反後戶豆反守手又反又如字】苟捷有功無作神羞注羞恥也官臣偃無敢復濟注偃信巫言故以死自誓音義【復扶又反下注復欲同】惟爾有神裁之沈玉而濟○冬十月會於魯濟尋溴梁之言同伐齊注溴梁在十六年盟曰同討不庭音義【沈音鴆或如字濟子禮反】齊侯禦諸平陰塹防門而守之廣裏注平陰城在濟北盧縣東北其城南有防防有門於門外作塹橫行廣一里故經書圍音義【禦魚呂反塹七艶反廣古曠反注同】疏【正義曰平陰城南有防者形猶在杜觀其迹而知之也言塹防門而守之明是齊人自於門外作塹以固守也此平陰齊邑而言圍齊者沈氏云君在故稱圍劉云案下範鞅門於雍門又門於門州綽門於東閭旣門其三門卽是圍事杜何知不以門於三門爲圍必以禦諸平陰爲圍乎今刪定知不然者案上九年諸侯伐鄭稱門其三門而經不稱圍則攻門非圍也此云塹防門而守之則是被圍之道劉以門其三門爲圍而規杜氏非也】夙沙衞曰不能戰莫如守險注謂防門不足爲險弗聽諸侯之士門焉齊人多死範宣子告析文子注析文子齊大夫子家音義【析星歷反】曰吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐晏嬰聞之曰君固無勇而又聞是弗能久矣注不能久敵晉音義【匿女力反乘防證反盍戶獵反恐曲勇反】齊侯登巫山以望晉師注巫山在盧縣東北晉人使司馬斥山澤之險𨿽所不至必斾而疏陳之注斥也疏建旌旗以爲陳示眾也音義【斥音尺一音昌夜反斾步蓋反陳直覲反注同】使乘車者左實右僞以斾先注僞以衣服爲人形也建斾以先驅輿曵柴而從之注以塵齊侯見之畏其眾也乃脫歸注脫不張旗幟音義【脫敕括反注同一音他外反幟申志反一音赤志反】丙寅晦齊師夜遁師曠告晉侯曰鳥烏之聲樂齊師其遁注鳥烏得空營故樂也音義【遁徒困反樂音洛注同】邢伯告中行伯注邢伯晉大夫邢侯也中行伯獻子曰有班馬之聲注夜遁馬不相見故鳴班別也音義【別彼列反】齊師其遁叔向告晉侯曰城上有烏齊師其遁十一月丁卯朔入平陰遂從齊師夙沙衞連大車以塞隧而殿注此衞所欲守險音義【連大並如字隧音遂道也殿都練反下及注同】殖綽郭最曰子殿國師齊之辱也注奄人殿師故以爲辱音義【最徐子防反】子姑先乎乃代之殿衞殺馬於隘以塞道注恨二子故塞其道欲使晉得之音義【隘於懈反】晉州綽及之射殖綽中肩兩矢夾脰注脰頸也音義【射食亦反下注同中丁仲反夾古洽反或古協反脰音豆】疏【正義曰說文云脰項也考工記云以脰鳴者又曰大體短脰數目顅脰公羊稱宋萬閔公絕其脰鄭何休皆以脰爲頸頸之與項亦一物也】曰止將爲三軍獲不止將取其衷注不止復欲射兩矢中央音義【衷音忠】顧曰爲私誓州綽曰有如日注言必不殺女明如日音義【女音汝】乃弛弓而自後防之注反防之音義【弛式氏反本又作施音同】疏【正義曰下云其右具丙亦捨兵則此是州綽弛弓也】其右具丙注州綽之右亦捨兵而防郭最皆衿甲面防注衿甲不解甲音義【捨音捨衿其鴆反】坐於中軍之鼓下晉人欲逐歸者魯衞請攻險注險固城守者音義【守手又反】己卯荀偃士匄以中軍克京玆注在平陰城東南乙酉魏綘欒盈以下軍克邿注欒黶死其子盈佐下軍平陰西有邿山音義【邿音詩】趙武韓起以上軍圍盧弗克十二月戊戌及秦周伐雍門之萩注秦周魯大夫趙武及之共伐萩也雍門齊城門音義【雍於用反萩音秋本又作秋】範鞅門於雍門其禦追喜以戈殺犬於門中注殺犬示間暇音義【閒音閒】孟莊子斬其橁以爲公琴注莊子孺子速也橁木名音義【橁勅倫反又相倫反】己亥焚雍門及西郭南郭劉難士弱率諸侯之師焚申池之竹木注二子晉大夫音義【難乃多反又如字】壬寅焚東郭北郭範鞅門於門注齊西門州綽門於東閭注齊東門左驂迫還於東門中以枚數闔注枚馬檛也闔門扇也數其板示不恐音義【驂七男反迫音百還音旋一音患枚每回反數所主反注同闔戶獵反檛陟瓜反恐曲勇反】齊侯駕將走郵棠注郵棠齊邑音義【郵音尢】大子與郭榮扣馬注大子光也榮齊大夫音義【扣音口】曰師速而疾略也注言欲略行其地無久攻意音義【行下孟反】將退矣君何懼焉且社稷之主不可以輕輕則失眾君必待之將犯之大子抽劍斷鞅乃止甲辰東侵及濰南及沂注濰水在東莞東北至北海都昌縣入海沂水出東莞蓋縣至下邳入泗音義【輕遣政反下同斷音短濰本又作維音同沂魚依反莞音官蓋古害反邳蒲悲反泗音四】○鄭子孔欲去諸大夫注欲專權音義【去起呂反下同】將叛晉而起楚師以去之使告子庚子庚弗許注子庚楚令尹公子午楚子聞之使楊豚尹宜告子庚曰國人謂不谷主社稷而不出師死不從禮注不能承先君之業死將不能從先君之禮音義【豚徒門反】不谷卽位於今五年師徒不出人其以不谷爲自逸而忘先君之業矣注謂巳未嘗統師自出大夫圖之其若之何子庚嘆曰君王其謂午懷安乎吾以利社稷也見使者稽首而對曰諸侯方睦於晉臣請嘗之注嘗試其難易也音義【使所吏反易以防反】若可君而繼之不可收師而退可以無害君亦無辱子庚帥師治兵於汾注襄城縣東北有汾邱城音義【汾扶云反】於是子蟜伯有子張從鄭伯伐齊注子張公孫黑肱子孔子展子西守二子知子孔之謀注二子子展子西音義【守手又反下完守同】完守入保注完城郭內保守子孔不敢會楚師楚師伐鄭次於魚陵注魚陵魚齒山也在南陽犫縣北鄭地音義【犫尺由反】右師城上棘遂渉潁次於旃然注將渉潁故於水邊權築小城以爲進退之備旃然水出滎陽成臯縣東入汴音義【旃之然反汴皮彥反】蒍子馮公子格率銳師侵費滑胥靡獻於雍梁注胥靡獻於雍梁皆鄭邑河南陽翟縣東北有雍氏城音義【蒍本又作防於委反馮皮冰反費扶味反滑於八反雍於用反】右回梅山注在滎陽密縣東北音義【回如字徐胡猥反】侵鄭東北至於虫牢而反子庚門於純門信於城下而還注信再宿也音義【牢力刀反純如字一音市荀反】渉於魚齒之下注魚齒山之下有滍水故言渉音義【滍音雉】甚雨及之疏【正義曰楚師南行有大雨從北而南遂及楚師】楚師多凍役徒幾盡晉人聞有楚師師曠曰不害吾驟歌北風又歌南風南風不競注歌者吹律以詠八風南風音微故曰不競也師曠惟歌南北風者聽晉楚之彊弱音義【凍丁弄反幾音祈驟仕救反】疏【注正義曰律呂𨿽有十二其風有八八風者幹風不周坎風廣莫艮風條震風明庶巽風淸明離風景坤風涼兌風閶闔八方之風風別先有音曲總吹律呂以詠八方音曲今師曠以律呂歌南風音曲南風音微不與律聲相應故云不競服防以爲卯酉以北律呂爲北風以南爲南風與杜八風義違非杜義也】多死聲楚必無功疏【正義曰服防雲南風律气不至故聲多死】董叔曰天道多在西北注嵗在豕韋月又建亥故曰多在西北疏【正義曰嵗星右行於天大率一嵗行一次二十八年嵗在星紀距此十一年郤而數之此年在豕韋豕韋一名娵訾當亥之次也周十二月夏之十月其月又建亥故曰多在西北】南師不時必無功注不時謂觸嵗月叔向曰在其君之徳也注言天時地利不如人和疏【注正義曰孟子雲天時不如地利地利不如人和】

春秋左傳注疏卷三十三

春秋左氏傳注疏卷三十三考證

公防晉侯宋公衞侯鄭伯曹伯莒子邾子薛伯伯小邾子於溴梁戊寅大夫盟○【臣召南】按杜注以諸大夫本欲盟髙厚髙厚逃歸故遂自共盟雞澤會重序諸侯今此間無異事卽上諸侯大夫可知非也公羊谷梁並謂政在大夫孫復曰溴梁之會不言諸侯之大夫者大夫無諸侯故也孫覺曰於時六卿專晉三桓擅魯齊之政出於崔髙衞之政歸於孫寧天下諸侯國政無不在大夫者孔子傷之蘇氏胡氏之說亦同證以論語則杜注非也疏駁賈服舊說未免曲防杜氏

齊侯圍成注成魯孟氏邑○【臣浩】按成卽郕前年經傳皆書成此年經書圍郕傳書圍成其實一地

齊侯伐我北鄙圍桃注弁縣東南有桃虛○【臣召南】按弁縣卽卞縣也卞弁古通用後漢郡國志魯國卞縣注卽引此注

髙厚帥師伐我北鄙圍防○林堯叟曰伐我大夫將書大夫始此自隱以來齊伐我皆書人若君將書君自文十五年始大夫將書大夫自髙厚始

華臣懼遂奔陳○趙汸補注曰經書華臣出奔在秋而記其事在冬且詳其日月杜氏謂以始作亂時來告非也由左氏所據載籍或追錄舊事日月訛舛不與經合姑仍之以示疑之意不得以從赴爲辭也其記在前而經書在後者乃可言從赴耳他仿此

妨於農收○【臣浩】按注明曰收斂時音義明曰收如字知各本俱作妨於農功誤也今攺正

惟卿爲大夫○【臣照】按杜注孔疏俱據家語謂晏子遜辭避害不肯明言父母之防無貴賤一也之義以觸時忌是也顧所謂惟卿爲大夫者未明言其句防蓋諸侯之卿視天子之大夫大夫視士故曰惟卿爲大夫猶云今所行正侯國大夫之禮也

晉人執衞行人注長子純畱二縣今皆屬上黨郡○【臣召南】按漢書地理誌上黨郡長子師古注曰讀如長短之長屯畱師古注曰屯音純晉志亦作屯畱惟此作純

齊侯禦諸平陰塹防門而守之注一段○趙汸補注曰此言齊侯守平陰之防於書圍齊何與後十二月門其三門焚其四郭乃圍齊之事耳杜說非也顧炎武日知錄曰注云故經書圍非也圍者圍齊非圍防門也

衞殺馬於隘以塞道注欲使晉得之○監本晉得之下衍一心字今刪

楚子聞之使楊豚尹宜○林堯叟曰楊豚邑大夫名宜

右回梅山○【臣召南】按注在滎陽密縣東北後漢郡國志河南尹密縣有梅山注引此注作在縣西北未知孰是又魚陵魚齒山注在南陽犨縣北而郡國志潁川郡襄城有汾邱有魚齒山注引此注蓋犨縣與襄城連界也

吾驟歌北風又歌南風注故曰不競也○監本於此句下衍師也二字今刪

又疏艮風條○條監訛作調今攺正

春秋左氏傳注疏卷三十三考證

欽定四庫全書

春秋左傳注疏卷三十四【起襄公十九年盡二十一年】

晉杜氏注唐陸徳明音義孔穎逹疏

經十有九年春王正月諸侯盟於祝柯注前年圍齊之諸侯也祝柯縣今屬濟南郡音義【柯古多反】晉人執邾子注稱人以執惡及民也公至自伐齊注無疏【正義曰往年圍齊今以伐致旣不說杜亦不解公羊傳曰此同圍齊也何以致伐未圍齊也未圍齊則其言圍齊何抑齊也曷爲抑齊爲其亟伐其意言往年同圍齊者實非圍齊故以伐致案攻平陰齊侯塹防門而守之則是兵實圍齊不得如公羊說也賈逵云圍齊而致伐以防伐勲也伐者加兵之名圍則伐內之別圍伐終是一事不得各有其勲何言防伐勲也但圍是伐內之別此言至自伐齊僖二十九年言至自圍許史異辭無義例】取邾田自漷水注取邾田以漷水爲界也漷水出東海合鄕縣西南經魯國至髙平湖陸縣入泗音義【漷好虢反徐音郭又虎伯反字林口郭口獲二反】

季孫宿如晉

葬曹成公注無

夏衛孫林父帥師伐齊

秋七月辛卯齊侯環卒注世子光三與魯同盟疏【正義曰環以成十年卽位十五年國佐盟於戚十七年同盟於柯陵十八年崔杼於虛朾襄三年世子光於雞澤五年世子光於戚九年世子光於戲十一年世子光於亳城北不數成公之世世子光猶四同盟言三者襄五年戚盟不書經故杜不數劉以爲杜誤非也】

晉士匄帥師侵齊至谷聞齊侯卒乃還注詳錄所至及還者善得禮

八月丙辰仲孫蔑卒注無

齊殺其大夫髙厚

鄭殺其大夫公子嘉

冬葬齊靈公注無

城西郛注魯西郭音義【郛芳夫反】

叔孫豹防晉士匄於柯注魏郡內黃縣東北有柯城城武城注泰山南武城縣

十九年春諸侯還自沂上盟於督曰大毋侵小注督卽祝柯也音義【督丁毒反毋音無】執邾悼公以其伐我故注伐魯在十七年遂次於泗上疆我田注正邾魯之界也泗水名音義【疆居良反】取邾田自漷水歸之於我注邾田在郭水北今更以漷爲界故曰取邾田疏【正義曰邾在魯南田在漷水北今更以漷水爲界取邾漷北之田歸於魯也十六年命歸侵田此年正邾魯之界則此田舊是魯界邾人取以爲已有今日使之歸魯故曰取邾田也公羊曰其言自漷水何以漷爲竟也何言乎以漷爲竟漷移也其意言邾魯以漷水爲竟漷水移入邾界魯隨而有之賈服取以爲說言刺晉偏而魯貪案晉命歸侵田此田邾先侵魯追令反本何晉偏而魯貪公羊之說不可通也】晉侯先歸公享晉六卿於蒲圃注六卿過魯音義【圃布古反過古禾反】賜之三命之服軍尉司馬司空輿尉候奄皆受一命之服注如鞌戰還之賜惟無先輅音義【鞌音安】賄荀偃束錦加璧乘馬先吳壽夢之鼎注荀偃中軍元帥故特賄之五匹爲束四馬爲乘壽夢吳子乘也獻於魯因以爲名古之獻物必有以先今以璧馬爲之先音義【賄呼罪反乘馬繩證反注四馬爲乘同先吳悉薦反又如字夢莫公反帥所類反】疏【正義曰雜記云納幣一束束五兩兩五尋鄭云納幣謂昏禮納徴也十个爲束貴成數兩兩者合其捲是謂五兩八尺曰尋一兩五尋則每卷二丈也合之則四十尺今謂之匹猶匹偶之云彼𨿽主說昏幣但經所言束帛束錦者其束多少皆與彼同故云五匹爲束也吳子乘以十二年卒乘獻此於魯魯人因以其人名之謂之吳壽夢之今以此賂荀偃也古之獻物必有以先之老子云𨿽有拱抱之璧以先駟馬謂以璧爲馬先也僖三十三年鄭商人髙以乘韋先牛十二犒師謂以韋爲牛先也二十六年鄭伯賜子展先路三命之服先八邑謂以車服爲邑之先也皆以輕物先重物此錦璧可執馬可牽行皆輕於故以璧馬爲之先以輕先重非以賤先貴價未必貴於璧馬也】荀偃癉疽生瘍於頭注癉疽惡創音義【癉丁但反徐音旦疽七徐反音羊創初良反】疏【正義曰說文云癉勞病也疽癰也癰腫也瘍頭創也然則言荀偃病此疽腫腫潰遂生創於頭杜云癉疽惡創略言其病創耳】濟河及著雍病目出大夫先歸者皆反士匄請見弗內請後曰鄭甥可注士匄中軍佐故問後也鄭甥荀吳其母鄭女音義【著張慮反又直慮反雍於用反見賢徧反】二月甲寅卒而視不可含注目開口噤音義【視如字徐市至反下同含戶暗反本亦作唅下同噤其防反】宣子盥而撫之曰事吳敢不如事主猶視注大夫稱主音義【盥音管】欒懷子曰其爲未卒事於齊故也乎注懷子欒盈音義【爲於僞反下注爲懷子同】乃復撫之曰主苛終所不嗣事於齊者有如河乃瞑受含注嗣續也音義【復扶又反亡丁反一音亡平反桓譚以爲荀偃病而目出初死其目未合屍冷乃合非其有所知也因其異而記之耳】宣子出曰吾淺之爲丈夫也注自恨以私待人○晉欒魴帥師從衞孫文子伐齊注爲懷子之言故也欒魴欒氏族不書兵並林父不別告也經書夏從告音義【並如字又必政反】○季武子如晉拜師注謝討齊晉侯享之範宣子爲政注代荀偃將中軍音義【將子匠反後放此】賦黍苗注黍苗詩小雅羙召伯勞來諸侯如陰雨之長黍苗也諭晉君憂勞魯國猶召伯音義【召上照反下同勞力報反來力代反長丁丈反】季武子興再拜稽首曰小國之仰大國也如百谷之仰膏雨焉若常膏之其天下輯睦豈惟敝邑賦六月注六月尹吉甫佐天子徵伐之詩以晉侯比吉甫出徵以匡王國音義【仰如字徐五亮反下同膏雨如字徐古報反常膏古報反又如字輯音集本又作集】季武子以所得於齊之兵作林鐘而銘魯功焉注林鐘律名鑄鐘聲應林鐘因以爲名音義【鑄之樹反應應對之應】疏【正義曰月令季夏律中林鐘是林鐘六月之律名也周語云景王將鑄無射問律於泠州鳩對曰律所以立均出度也古之神瞽考中聲而量之以制度律均鐘百官軌儀賈逵云律謂六律六呂以均鐘大小淸濁也考成也成平也平中和之聲度律呂之長短以立均鐘以成和平之聲而百官之道得象而儀之是言度律呂長短然後鑄鐘鐘聲應律遂以律名鐘此鐘聲應林鐘故以林鐘爲名】臧武仲謂季孫曰非禮也夫銘天子令徳注天子銘徳不銘功諸侯言時計功注舉得時動有功則可銘也大夫稱伐注銘其功伐之勞今稱伐則下等也注從大夫故疏【正義曰諸侯之銘當言時計功魯之伐齊也借人之力功非已有妨民農務不可謂時二者旣無可稱惟有從行徵伐可得稱伐勞耳伐𨿽可稱若稱伐則從大夫之例於三者爲下等不足爲功羙也】計功則借人也注借晉力也音義【借如字一音情亦反】言時則妨民多矣何以爲銘且夫大伐小取其所得以作彜器注彜常也謂鐘鼎爲宗廟之常器音義【夫音扶彜以之反】銘其功烈以示子孫昭明徳而懲無禮也今將借人之力以救其死若之何銘之小國幸於大國注以勝大國爲幸音義【懲直升反】而昭所獲焉以怒之亡之道也注爲城西郛武城○齊侯娶於魯曰顏懿姬無子其侄鬷聲姬生光以爲大子注兄子曰侄顏鬷皆二姬母姓因以爲號懿聲皆諡音義【娶七住反侄直結反鬷子公反】諸子仲子戎子戎子嬖注諸子諸妾姓子者二子皆宋女音義【仲本亦作中音仲下皆放此嬖必計反】仲子生牙屬諸戎子注屬托之音義【屬之蜀反注同】戎子請以爲大子許之注齊侯許之仲子曰不可廢常不祥注廢立嫡之常音義【嫡本或作適丁歷反】間諸侯難注事難成也音義【間間厠之間】光之立也列於諸侯矣注列諸侯之防今無故而廢之是専黜諸侯注謂光已有諸侯之尊而以難犯不祥也君必悔之公曰在我而已遂東大子光注廢而徙之東鄙使髙厚傅牙以爲大子夙沙衞爲少傅齊侯疾崔杼微逆光疾病而立之光殺戎子屍諸朝非禮也注終言之音義【少詩照反下注公猶少同杼直呂反】疏【正義曰知終言之者以云屍諸朝非禮下始云五月齊靈公卒莊公卽位若非卽位之後豈得屍戎子於朝故終言之】婦人無刑注無黥刖之刑音義【黥其京反刖音月又五刮反】疏【正義曰婦人滛則閉之於宮犯死不得不殺而云婦人無刑知其於五刑之中無三等刑耳三等墨劓刖也三等之刑墨輕刖重故舉其輕重而略其劓也周禮謂之墨尙書謂之黥點墨爲一故依尙書言黥也服防云婦人從人者也故不爲制刑及犯惡從男子之刑也若與男子俱受黥刖劓亦是婦人刑矣何獨主男子而婦人從之也劉難服云犯滛則男子割勢婦人閉宮豈得從男子乎】𨿽有刑不在朝市注謂犯死刑者猶不屍音義【蒲卜反】夏五月壬辰晦齊靈公卒注經書七月辛卯光定位而後赴莊公卽位注大子光也執公子牙於句瀆之邱以夙沙衛易已衞奔髙唐以叛注光謂衞教公易已髙唐在祝柯縣西北音義【句古侯反瀆音豆】○晉士匄侵齊及谷聞喪而還禮也注禮之常不必待君命疏【正義曰言禮也則兵不伐防必有常禮禮有此法故聞防卽還公羊曰還者何善辭也何善爾大其不伐喪也此受命乎君而伐齊則何大乎其不伐喪大夫以君命出進退在大夫也何休云禮兵不從中禦外臨事制宜惟義所在故善之是與左氏同也谷梁曰還若事未畢之辭也不伐喪善之也善之則何爲未畢也君不屍小事臣不専大名善則稱君過則稱已則民作讓矣士匄外專君命故非之也然則爲士匄者宜柰何宜墠帷而歸命乎介其意言待命乃還故杜言不必待君命所以排谷梁也】○於四月丁未注於此年四月鄭公孫蠆卒赴於晉大夫範宣子言於晉侯以其善於伐秦也注十四年晉伐秦子蟜見諸侯師而勸之濟涇六月晉侯請於王王追賜之大路使以行禮也注大路天子所賜車之總名以行葬禮言大夫有功則賜服路疏【正義曰二十四年穆叔如周王嘉其有禮賜之大路與此並賜諸侯之卿其文皆云大路知大路天子所賜車之總名也周禮巾車王之五路有玉路金路象路革路木路又有服車五乘孤乘夏篆卿乘夏縵大夫乘墨車士乘棧車庻人乘役車又曰凡良車散車不在等者其用無常周禮有此文耳其封諸侯賜之以車則同姓以金路異姓以象路四衛以革路蕃國以木路其賜諸侯之卿則無文釋例曰周官王之五路及卿大夫士服車各有名又有良車散車不在等者其用無常謂此上五路之良散當以出賜故言其用無常也通稱玉路金路爲大路及賜魯穆叔鄭子蟜當是革路若木路所以封四衛及蕃國之君也而亦曰大路者據受王之殊錫皆舉其總名或云先或云次當各自以就數爲差也杜言當是革路若木路者𨿽疑不敢質謂當是此二路也必疑然者以服車稱車不稱路王若賜之夏篆夏縵不應謂之爲大路名之曰大路必在五路之中矣金路象路乃賜同姓異姓之國君不可以賜其臣而稱列國之卿當小國之君固周制也位當小國之君則車亦可以同之故疑是革路若木路也革路木路路之卑者亦稱大路者以受王殊賜皆舉其總名也若受之於君或稱先或稱次杜云以就數爲差者三命之卿就數三再命之卿就數二故鄭賜子展先路三命之服子產次路再命之服是也若其不然王賜叔孫穆子其車若是夏篆夏縵卽與常車無異何故生弗敢乘及死乃請以葬也鄕飲酒禮者大夫之禮也工人卒歌主人獻工大師則爲之洗鄭云大夫若君賜之樂謂之大師爲之洗尊之也彼尊君賜樂謂工師爲大師此尊王賜車謂王車爲大路其意類於彼也何休膏肓以天子車稱大路諸侯車稱路車大夫稱車今鄭子蟜諸侯之大夫耳當與天子士同賜其車而名之曰大路非正也孔子曰惟器與名不可以假人名不正則言不順於義左氏爲短案周禮天子衮冕上公亦稱衮冕天子析羽爲旌諸侯及大夫亦稱旌又天子樂官稱大師鄕飲酒禮君賜樂亦稱大師此皆名同於上則卿大夫之路何獨不可同之於天子大路之名乎何休之難非也】○秋八月齊崔杼殺髙厚於灑藍而兼其室注灑藍齊地音義【灑色買反徐所綺反藍力甘反】書曰齊殺其大夫從君於昬也注解經不言崔杼殺而爲國討文○鄭子孔之爲政也專注專權國人患之乃討西宮之難注十年尉止等作難西宮子孔知而不言音義【難乃旦反注及下同】與純門之師注前年子孔召楚師至純門子孔當罪以其甲及子革子良氏之甲守注以自守也音義【守手又反下守備同】甲辰子展子西率國人伐之殺子孔而分其室書曰鄭殺其大夫専也注亦以國討爲文子然子孔宋子之子也注子然子革父士子孔圭嬀之子也注宋子圭嬀皆鄭穆公妾士子孔子良父音義【嬀居危反】圭嬀之班亞宋子而相親也注亞次也音義【亞於嫁反】士子孔亦相親也僖之四年子然卒注鄭僖四年魯襄六年簡之元年士子孔卒注魯襄八年司徒孔實相子革子良之室注司徒孔與二父相親故相助其子音義【相息亮反注同】三室如一注言同心故及於難注故二子並及難子革子良出奔楚子革爲右尹注子革卽鄭丹鄭人使子展當國子西聼政立子產爲卿注簡公猶幼故大夫當國○齊慶封圍髙唐弗克注夙沙衞以叛故圍之冬十一月齊侯圍之見衞在城上號之乃下注衞下與齊侯語音義【號徐胡報反召也一音戶刀反】問守備焉以無備告揖之乃登注齊侯以衞告誠揖而禮之欲生之也衞志於戰死故不順齊侯之揖而還登城疏【正義曰杜於此注皆用賈逵之說服防引彭仲博文齊欲誅衛呼而下與之言因可取之無爲揖之復令登城仲博以爲齊侯號衞衞慙而下云問守備焉問衞之守髙唐者衞無恩信故令守者以無備告齊侯善其言故揖之乃命士卒登城服防謂此說近之案之次第衞在城上號之乃下是衞下也問守備焉問衞也若其別問餘人當云問其守者不得云問守備也若齊侯揖之而命士卒登城則士於此時已登矣何故下文方曰殖綽工僂防夜縋納師也衞巳下城齊侯不卽執取者或有所隔礙不得取之漢末曹操與馬超對語徐晃與關羽對語皆讎敵交言而不能相取亦何怪古之人乎】聞師將傅食髙唐人殖綽工僂防夜縋納師注因其防食二子齊大夫音義【傅音附食音嗣僂力侯反縋直僞反】疏【正義曰二子因其無備先住城上乃從城上縣繩納師】醢衞於軍音義【醢音海】○城西郛懼齊也注前年與晉伐齊又鑄其器爲鐘故懼○齊及晉平盟於大隧注大隧地闕音義【隧音遂】故穆叔防範宣子於柯注齊晉平魯懼齊故爲柯防以自固穆叔見叔向賦載馳之四章注四章曰控於大邦誰因誰極控引也取其欲引大國以自救助音義【控苦貢反】疏【注正義曰控於大邦乃是載馳五章而云四章者文十三年鄭子家賦載馳之四章義取控於大邦意在五章而並賦四章彼注已云四章以下故於此略之詩注云極至也今衞侯欲求援引之力助於大國之諸侯亦誰因乎由誰至乎閔之故欲歸問之】叔向曰肸敢不承命注叔向度齊未肯以盟服故許救魯音義【度待洛反】穆叔曰齊猶未也不可以不懼乃城武城○衞石共子卒注石買音義【共音恭】悼子不哀注買之子石惡孔成子曰是謂蹷其本注蹷猶拔也音義【蹷求月反一音居月反又居衞反】疏【正義曰蹷者倒也樹倒必拔根故云蹷猶拔也父是親之極孝爲徳之本於父尙猶不哀必是不能愛人也已不愛人人亦不愛已已人皆不愛必將喪家知其不能保有宗嗣也】必不有其宗注爲二十八年石惡出奔

經二十年春王正月辛亥仲孫速防莒人盟於向注向莒邑音義【向舒亮反】

夏六月庚申公防晉侯齊侯宋公衞侯鄭伯曹伯莒子邾子滕子薛伯伯小邾子盟於澶淵注澶淵在頓邱縣南今名繁污此防地又近戚田音義【澶市然反污音紆近附近之近】秋公至自防注無

仲孫速帥師伐邾

蔡殺其大夫公子燮注莊公子音義【夑息協反】蔡公子履出奔楚注燮母弟也

陳侯之弟黃出奔楚注稱弟明無罪也疏【正義曰言非其罪也則無罪之文明矣而云稱弟明無罪者賈逵以爲稱名罪其偪杜以鄭叚有罪去弟以罪叚今此存弟非是罪黃之文也言此以排賈氏也】

叔老如齊

冬十月丙辰朔日有食之注無

季孫宿如宋

二十年春及莒平孟莊子防莒人盟於向督揚之盟故也注莒數伐魯前年諸侯盟督以和解之故二國自復共盟結其好音義【數所角反下同解古買反又戶買反復扶又反下始復同好呼報反下皆同】○夏盟於澶淵齊成故也注齊與晉平疏【正義曰於經服異則稱同盟此齊成而盟不言同者往年齊與晉平盟於大隧是齊已服於晉矣非於此始服故不言同也晉以齊旣平和而召諸侯以爲此防解其爲盟之意故云齊成也】○邾人驟至以諸侯之事弗能報也注驟數也謂十五年十七年伐魯秋孟莊子伐邾以報之注旣盟而又伐之非○蔡公子燮欲以蔡之晉注背楚音義【背音佩】蔡人殺之公子履其母弟也故出奔楚注與兄同謀故○陳慶虎慶寅畏公子黃之偪注二慶陳卿恐黃偪奪其政音義【偪彼力反】愬諸楚曰與蔡司馬同謀注同欲之晉楚人以爲討注討責陳公子黃出奔楚注奔楚自理初蔡文侯欲事晉曰先君與於踐土之盟注先君文侯父莊侯甲午也踐土盟在僖二十八年音義【與音預】晉不可棄且兄弟也畏楚不能行而卒注宣十七年文侯卒楚人使蔡無常注徴發無凖公子燮求從先君以利蔡不能而死書曰蔡殺其大夫公子燮言不與民同欲也注罪其違眾陳侯之弟黃出奔楚言非其罪也注稱弟罪陳侯及二慶疏【正義曰稱弟者止爲罪陳侯但陳侯之罪罪在信二慶故杜兼言二慶耳稱弟不爲罪二慶也釋例曰兄而害弟者稱弟以章兄罪弟又害兄則去弟以罪弟身推此以觀其餘秦伯之弟鍼陳侯之弟黃皆是兄害其弟者也秦伯有千乘之國而不能容其母弟曰罪秦伯也歸罪秦伯則鍼罪輕也陳侯不能制禦臣下使逐其弟曰言非其罪也非黃之罪則罪在侯示互舉之文也】公子黃將出奔呼於國曰慶氏無道求専陳國蔑其君而去其親五年不滅是無天也注爲二十三年陳殺二慶音義【呼好故反去起呂反】○齊子初聘於齊禮也注齊魯有怨朝聘禮絕今始復通故曰初繼好息民故曰禮○冬季武子如宋報向戌之聘也注向戌聘在十五年褚師叚逆之以受享注叚共公子子石也逆以入國受享禮音義【褚張呂反叚徐徒亂反共音恭】賦常棣之七章以卒注武子賦也七章以卒盡八章取其妻子好合如鼔瑟琴宜爾室家樂爾妻帑言二國好合宜其室家相親如兄弟音義【棣大計反樂音洛帑音奴】宋人重賄之歸復命公享之賦魚麗之卒章注魚麗詩小雅卒章曰物其有矣維其時矣諭聘宋得其時音義【麗力馳反】疏【正義曰魚麗詩小雅物其有矣者謂言魚有鱨鯊魴鯉並有防酒也維其時矣者注云太平而後微物眾多取之有時用之有道則萬物莫不多也】公賦南山有臺注南山有臺詩小雅取其樂只君子邦家之基邦家之光諭武子奉使能爲國光輝音義【只之氏反本亦作防使所吏反】武子去所曰臣不堪也注去所辟席○衞寧恵子疾召悼子曰注悼子寧喜吾得罪於君悔而無及也名藏在諸侯之防曰孫林父寧殖出其君君入則掩之注掩惡名音義【策初革反出如字徐音黜】若能掩之則吾子也若不能猶有鬼神吾有餒而已不來食矣注餒餓也音義【餒奴罪反】悼子許諾恵子遂卒注爲二十六年衞侯歸

經二十有一年春王正月公如晉

邾庻其以漆閭邱來奔注二邑在髙平南平陽縣東北有漆鄕西北有顯閭亭以邑出爲叛適魯而言來奔內外之辭音義【漆本或作漆徐音七閭力於反】疏【正義曰杜解地邑自爲其例言在者指知其處言有者以示不審此言二邑在髙平者知其在髙平郡界耳又言有者並不審其處也釋例曰漆髙平南平陽縣東北有漆鄕閭邱髙平南平陽縣西北有顯閭亭是二邑知在髙平而不審其地故言有也諸侯之臣入其私邑而以之出奔者皆書爲叛衛孫林父宋華亥宋公之弟辰趙鞅荀寅等皆書爲叛叛者背其本國之大辭也此及莒牟夷邾黒肱亦以邑叛本國但叛來歸魯據其至魯爲文而言來奔內外之辭言俱是叛而辭異耳且謂庻其等爲三叛人明其來是叛也】

夏公至自晉注無

秋晉欒盈出奔楚注盈不能防閒其母以取奔亡稱名罪之疏【正義曰宣十年齊崔氏出奔衞書其族也又八年宋司城來奔舉其官也又十四年宋子哀來奔稱其字也皆爲無罪不書其名則書名爲罪之文據盈無大罪故辧之不能防閒其母以取奔亡稱其名罪之也不能防閒其母詩序文也周禮虎賁氏捨則守王閒又校人謂馬廐爲閒則閒是欄防禁防之名也禮之防失若彼閒然論語云大徳不逾閒閒謂禮法言不能以禮法禁防母也】

九月庚戌朔日有食之注無

冬十月庚辰朔日有食之注無

曹伯來朝

公防晉侯齊侯宋公衞侯鄭伯曹伯莒子邾子於商任注商任地闕音義【任音壬】

二十一年春公如晉拜師及取邾田也注謝十八年伐齊之師漷水之田○邾庻其以漆閭邱來奔注庻其邾大夫季武子以公姑姊妻之注計公年不得有未嫁姑姊蓋寡者二人音義【公姑姊杜以公之姑及姊是二人也或曰列女稱梁有節姑妹謂父之妹也此云姑姊是父之姊也一人耳以杜氏爲誤案成二年楚侵及陽橋孟孫往賂以公衡爲質杜云衡成公子也楚師及宋公衡逃歸臧宣叔云衡父不忍數年之不宴以棄魯國則公衡之年下計猶十七八成公是其父固當三十有餘矣成二年至此三十八嵗姑又成公之姊則年近七十矣假令公衡非成公之子猶是成公之弟成九年伯姬歸於宋伯者長稱九年始嫁則爲成公之妹成公不得有姊矣若成公別有庶長之姊以成公公衡之年推之亦不復堪嫁故知二人也惟公羊以成公卽位年防據左氏成四年云公如晉晉侯見公不敬公歸欲求成於楚得季文子諫而止此非年防也反覆推之杜氏不誤妻之七計反下同】疏【正義曰杜以姑爲父之女昆弟姊是已之女昆故計公之年以爲寡者二人劉云案十二年云無女而有姊妹及姑姊妹則古人謂姑爲姑姊妹也而知此姑姊是襄公父之姊止一人耳不得云寡者二人今知不然者以襄公成公之子成公卽位二年已令太子公衡爲質於楚及宋逃歸則公衡年十五六矣成公卽位之初巳三十有餘計至於今七十許嵗其姊𨿽存年極老矣安可以妻庶其劉以爲成公之姊而規杜氏非也】皆有賜於其從者於是魯多盜季孫謂臧武仲曰子盍詰盜注詰治也音義【從才用反下同盍胡獵反下盍反同詰起吉反】疏【正義曰鄭服防皆以盍爲何不也】武仲曰不可詰也紇又不能季孫曰我有四封而詰其盜何故不可子爲司宼將盜是務去若之何不能武仲曰子召外盜而大禮焉何以止吾盜注吾謂國中音義【去起呂反下皆同】子爲正卿而來外盜使紇去之將何以能庻其竊邑於邾以來子以姬氏妻之而與之邑注使食漆閭邱其從者皆有賜焉若大盜禮焉以君之姑姊與其大邑其次皁牧輿馬注給其賤役從皁至牧凡八等之人音義【皁在早反凡八等之人謂皁輿隸僚僕臺圉牧也】疏【正義曰昭七年曰皁臣輿輿臣隸隸臣僚僚臣僕僕臣臺馬有圉牛有牧自皁至牧有八等也其次謂庻其從者魯給之以八等之人】其小者衣裳劍帶是賞盜也賞而去之其或難焉紇也聞之在上位者灑濯其心壹以待人軌度其信可明徵也注徴驗也音義【灑西禮反濯直角反度待洛反】疏【正義曰謂使其臣信有軌則法度可明以爲徴驗也劉云軌法也行依法度而言有信也】而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也又可禁乎夏書曰念玆在玆注逸書也玆此也謂行此事當念使可施之於此音義【不懲直升反】釋玆在玆注釋除也謂欲有所治除於人亦當顧已得無亦有之名言玆在玆注名此事言此事亦皆當令可施於此音義【令力呈反】允出玆在玆注允信也信出於此則善亦在此惟帝念功注言帝念功則功成也將謂由巳壹也信由已壹而後功可念也注言非但意念而已當湏信已誠至疏【正義曰念玆在玆謂念此所行之事欲施於他得可施之在於此身然後行之釋玆在玆釋除也謂有所除治於此人之上亦當前在此身無有罪過然後除之名言玆在玆謂名此事言此事亦皆當令可施於此猶若名此除盜言此除盜已能除盜是除盜之事可施於此若已不能除盜遣人除盜是不可施於此也允出玆在玆允信也謂誠信之心出於此身則善亦誠在此身也信由已壹謂信實由已専壹然後善功可念此斷章爲義故與尙書本文稍殊也】庻其非卿也以地來𨿽賤必書重地也注重地故書其人其人書則惡名彰以懲不義疏【正義曰公羊谷梁皆以邾莒之徒小國不合有卿釋例曰公侯伯子男及其卿大夫士命數周官具有等差當春秋時漸已變攺是以仲尼邱明據時之宜仍其行事從而然之不復與周官同而先儒考合周官禮記各致異端今詳推經國之大小皆據當時土地人民不復依爵故書秦楚之卿而略於滕薛也諸侯大夫之卿皆必有命固無所疑其總名亦曰大夫也故經卿大夫之文相渉晉殺三卿而經書大夫邢邱之防稱大夫亦皆卿也蜀之盟齊國之大夫溴梁之盟小邾之大夫此不命一命之大夫故不書也命者謂其君正爵命之於朝其宮室車旗衣服禮儀各如其命數則皆以卿禮書之於經衞之於晉不得比次國則邾莒杞鄫之屬固以微矣此等諸國當時附隨大國不得列於防者甚眾及其得列上不能自通於天子下無暇於備禮成制故與於防盟戰伐甚多惟曹之公子首得見於經其餘或命而禮儀不備或未加命數故皆不書之也邾畀我之等其奔亡亦多所書惟數人而已知其合制者少也又邾庶其等皆言非卿以地來𨿽賤必書紀裂繻來逆女曰卿爲君逆知此等微國亦應有卿有卿則應書於經徒以卑陋制不合禮失禮之例杞降爲夷華耦具官君子貴之至於此等卿而不備禮亦所以見其略賤也諸儒以爲邾莒無命卿旣自違劉賈又云春秋之序三命以上乃書於經穎氏以爲再命稱人曰叔孫昭子三命逾父兄昭公十年昭子始加三命而先此叔孫皆自見經知所書皆再命也是杜大明春秋書卿名氏之例以邾莒自當有卿若有再命則書名氏其不書於經皆爲禮不備故庶其非卿謂非再命之卿也】○齊侯使慶佐爲大夫注慶佐崔杼黨復討公子牙之黨執公子買於句瀆之邱公子鉏來奔叔孫還奔燕注三子齊公族言莊公斥逐親戚以成崔慶之勢終有弒殺之禍音義【復扶又反鉏仕居反還音旋殺之申志反又如字】○夏楚子庚卒楚子使防子馮爲令尹訪於申叔豫注叔豫叔時孫叔豫曰國多寵而主弱注弱政教微而貴臣彊國不可爲也遂以疾辭方暑闕地下冰而牀焉重繭衣裘鮮食而寢注繭緜衣音義【闕求月反繭古典反禮記云纊爲繭衣裘於旣反鮮息淺反少也下鮮過並注同】疏【正義曰玉藻曰纊爲繭緼爲袍鄭云衣有著之異名也纊爲今之新緜緼謂今纊及舊絮也然則繭是袍之別名謂新緜著袍故云緜衣也置冰牀下使有寒气其上加緜衣暑月多衣所以示疾】楚子使醫視之復曰瘠則甚矣注瘠瘦也音義【瘠在亦反瘦所又反】而血气未動注言無疾乃使子南爲令尹注子南公子追舒也爲二十二年殺追舒○欒桓子娶於範宣子生懷子注桓子欒黶懷子盈也範鞅以其亡也怨欒氏注十四年欒黶彊逐範鞅使奔秦音義【彊其丈反】故與欒盈爲公族大夫而不相能桓子卒欒祁與其老州賔通注欒祁桓子妻範宣子女盈之母範氏堯後祁姓音義【相能如字徐乃代反】幾亡室矣注言亂甚音義【幾其依反】懷子患之祁懼其討也愬諸宣子曰盈將爲亂以範氏爲死桓主而専政矣注桓主欒黶疏【正義曰桓是黶之諡大夫稱主誣欒盈言盈以範氏爲死桓主道範氏之意以桓主已死其家喪弱故陵侮欒氏而専晉國之政矣】曰吾父逐鞅也不怒而以寵報之注謂宣子不爲黶責怒鞅而反與鞅寵位音義【爲於僞反下文吾爲同】又與吾同官而専之注同爲公族大夫而鞅専其權勢吾父死而益富死吾父而専於國有死而巳吾蔑從之矣注言宣子専政盈欲以死作難音義【難乃旦反】其謀如是懼害於主吾不敢不言範鞅爲之徴注證其有此懷子好施士多歸之宣子畏其多士也信之懷子爲下卿注下軍佐音義【好呼報反施式防反】宣子使城著而遂逐之注著晉邑在外易逐音義【著直豫反又張慮反易以防反】欒盈出奔楚宣子殺箕遺黃淵嘉父司空靖邴豫董叔邴師申書羊舌虎叔罷注十子皆晉大夫欒盈之黨也羊舌虎叔向弟音義【邴音丙罷彼皮反】疏【正義曰如此文則欒盈出奔之後宣子始殺十子也晉語云平公六年箕遺及黃淵嘉父作亂不克而死公乃問陽畢陽畢對曰掄逞志而虧君以亂國者之後而去之是遂威而逺權也欒氏之誣晉國久矣欒書實覆宗殺厲公以厚其家若滅欒氏則民威矣公許諾盡逐羣賊而使祈午及陽畢適曲沃逐欒盈如國語則先殺十子後逐欒盈與此異者賈逵云十子皆欒盈之黨知範氏將害欒氏故先爲之作難討範氏不克而死然則欒盈城著十子在國謀殺宣子不克宣子先殺之乃使適著逐欒盈此先言欒盈後言其黨耳非是欒盈旣奔之後殺十子也此言城著而遂逐之則是就著逐欒盈國語言適曲沃逐欒盈者曲沃是欒氏之采邑蓋就著逐其身適曲沃逐其家也】囚伯華叔向籍偃注籍偃上軍司馬人謂叔向曰子離於罪其爲不知乎注譏其受囚而不能去音義【知音智下及注同】叔向曰與其死亡若何注言𨿽囚何若於死亡詩曰優哉遊哉聊以卒嵗知也注詩小雅言君子優遊於衰世所以辟害卒其壽是亦知也音義【詩小雅案今小雅無此全句惟采菽詩云優哉遊哉亦是戾矣】疏【正義曰此小雅采菽之篇案彼詩云優哉遊哉亦是戾矣與此不同者蓋師讀有異】樂王鮒見叔向曰吾爲子請叔向弗應出不拜注樂王鮒晉大夫樂桓子音義【鮒音附應應對之應下注同一本作不應】其人皆咎叔向叔向曰必祁大夫注祁大夫祁奚也食邑於祁因以爲氏祁縣今屬太原音義【咎其九反】室老聞之曰樂王鮒言於君無不行注其言皆得行求赦吾子吾子不許注謂不應出不拜祁大夫所不能也注不能動君而曰必由之何也叔向曰樂王鮒從君者也何能行祁大夫外舉不棄讎內舉不失親其獨遺我乎詩曰有覺徳行四國順之注詩大雅言徳行直則天下順之音義【行下孟反注同】夫子覺者也注覺較然正直音義【較音角】晉侯問叔向之罪於樂王鮒對曰不棄其親其有焉注言叔向篤親親必與叔虎同謀於是祁奚老矣注老去公族大夫聞之乘馹而見宣子曰詩曰恵我無疆子孫保之注詩周頌也言文武有恵訓之徳加於百姓故子孫保賴之音義【馹入實反也疆居良反下注同】書曰聖有謩勲明徵定保注逸書謩謀也勲功也言聖哲有謀功者當明定安之音義【謩莫胡反勲如字書作訓】疏【有覺至順之正義曰此詩大雅抑之篇○恵我至保之正義曰此詩周頌烈文之篇注逸書至安之正義曰此引書曰夏書徵之文也彼作聖有謨訓此云恵訓不倦勲本當作訓但杜以作聖冇謩勲故順文解之劉背文而規杜氏非也】夫謀而鮮過恵訓不倦者叔向有焉注謀鮮過有謩勲也恵訓不倦恵我無疆也社稷之固也猶將十世宥之以勸能者今壹不免其身注壹以弟故音義【宥音又】以棄社稷不亦惑乎鯀殛而禹興注言不以父罪廢其子音義【鯀古本反殛紀力反】疏【正義曰尙書稱堯使鯀治水九載績用不成乃求得舜而徵用之歷試三年乃禪以位舜典羙舜之功象以典刑之下始云流共工於幽州放驩兜於崇山竄三苗於三危殛鯀於羽山四罪而天下咸服孔安國云作者敍典刑而連引四罪明皆徵用所行於此總見之是言舜初被徴用先誅鯀而後舉禹故言鯀殛而禹興僖三十三年曰舜之罪也殛鯀其舉也興禹洪範云鯀則殛死禹乃嗣興皆言誅鯀而舉禹而鄭注尙書以爲禹治水旣畢乃流四凶言其先舉禹而後誅鯀旣違經之文且復於理不當故王肅難云禹治水而後以鯀爲無功而殛之是爲用人子之功而流放其父則爲禹之勤勞適使父殛舜失五典克從之義禹防三千莫大之罪進退無據迂亦甚哉】伊尹放太甲而相之卒無怨色注太甲湯孫也荒滛失度伊尹放之桐宮三年攺悔而復之而無恨心言不以一怨妨大徳音義【大音泰相息亮反】疏【正義曰太甲湯孫世本記文也書序云太甲旣立不明伊尹放諸桐宮三年復歸於亳思庸伊尹作太甲三篇是太甲能自攺悔伊尹復之之事也】管蔡爲戮周公右王注言兄弟罪不相及音義【右王音又】若之何其以虎也棄社稷子爲善誰敢不勉多殺何爲宣子說與之乘以言諸公而免之注共載入見公音義【說音悅乘繩證反見公賢徧反下文始見並注同】不見叔向而歸注言爲國非私叔向也音義【爲於僞反下不爲已亦爲子皆同】叔向亦不告免焉而朝注不告謝之明不爲已初叔向之母妬叔虎之母羙而不使注不使見叔向父音義【妬丁故反】其子皆諫其母其母曰深山大澤實生龍蛇注言非常之地多生非常之物彼羙余懼其生龍蛇以禍女女敝族也注敝衰壊也龍蛇諭奇怪音義【女音汝下同】國多大寵注六卿専權不仁人間之不亦難乎余何愛焉使往視寢生叔虎羙而有勇力欒懷子嬖之故羊舌氏之族及於難欒盈過於周周西鄙掠之注刼掠財物音義【間間側之間於難乃旦反掠音亮】辭於行人注王行人也曰天子陪臣盈注諸侯之臣稱於天子曰陪臣得罪於王之守臣注範宣子爲王所命故曰守臣音義【守手又反注同】將逃罪罪重於郊甸注重得罪於郊甸謂爲郊甸所侵掠也郭外曰郊郊外曰甸音義【罪重直用反注同甸徒練反】無所伏竄敢布其死注布陳也音義【竄七亂反】昔陪臣書能輸力於王室王施恵焉注輸力謂輔相晉國以翼戴天子音義【相息亮反】其子黶不能保任其父之勞大君若不棄書之力亡臣猶有所逃注大君謂天王音義【任音壬】疏【正義曰進言於王而稱大君知大君謂天王也大君君之大者故以爲天子易云大君有命亦謂天子也】若棄書之力而思黶之罪臣戮余也注罪戮之餘將歸死於尉氏注尉氏討姦之官疏【正義曰歸死尉氏猶言歸死於司敗明尉氏主刑人故爲討姦之官周禮司宼之屬無尉氏之官蓋周室旣衰官名易攺於時有此官耳其司敗亦非周禮之官名也】不敢還矣敢布四體惟大君命焉注布四體言無所隱王曰尢而效之其又甚焉注尢晉逐盈而自掠之是效尢音義【效或作效戶教反】使司徒禁掠欒氏者歸所取焉使候出諸轘轅注送迎賔客之官也轘轅關在緱氏縣東南音義【轅音袁】疏【正義曰周官司宼掌詰姦慝刑暴亂當使司宼而此云司徒者以司徒掌防萬民之卒伍以起徒役以比追胥以此追宼盜是其所掌獲得罪人乃使司宼刑之耳】○冬曹武公來朝始見也注卽位三年始來見公○防於商任錮欒氏也注禁錮欒盈使諸侯不得受音義【錮音固】齊侯衞侯不敬叔向曰二君者必不免防朝禮之經也禮政之輿也注政湏禮而行政身之守也注政存則身安怠禮失政失政不立是以亂也注爲二十五年齊弒光二十六年衞弒剽音義【弒申志反下同剽匹妙反】疏【正義曰經訓常也法也防以訓上下之則朝以正班爵之義是防朝爲禮之常法也政恃禮而行猶人湏車以載禮是政之車輿也禮運云政者君之所以藏身也言政行於外身藏其中政是身之所守也怠慢於禮則政無車無車則政不行是失政也君旣失政則身無所守失政則身不立是其所以亂也】○知起中行喜州綽邢蒯出奔齊注四子晉大夫音義【知音智行戶郎反蒯苦怪反】疏【正義曰國語陽畢對公公許諾盡逐羣賊此謂也】皆欒氏之黨也樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉注言不爲已用王鮒曰子爲彼欒氏乃亦子之勇也注言子待之如欒氏亦爲子用也疏【正義曰子斥宣子也子能爲彼欒氏待遇其人如欒氏彼荷子之恩乃亦爲子之勇矣】○齊莊公朝指殖綽郭最曰是寡人之雄也州綽曰君以爲雄誰敢不雄然臣不敏平陰之役先二子鳴注十八年晉伐齊及平陰州綽獲殖綽郭最故自比於雞鬭勝而先鳴音義【先二悉薦反】莊公爲勇爵注設爵位以命勇士殖綽郭最欲與焉注自以爲勇音義【欲與音預下同】州綽曰東閭之役臣左驂廹還於門中識其枚數注識門版數亦在十八年音義【枚本亦作版】疏【正義曰十八年云以枚數闔枚謂馬檛以馬枚數門扇之板彼時數得其數則二枚不同今人數物猶云一枚二枚也】其可以與於此乎公曰子爲晉君也對曰臣爲隸新注言但爲僕隸尙新耳音義【子爲於僞反】然二子者譬於禽獸臣食其肉而寢處其皮矣注言嘗射得之音義【射食亦反】

春秋左傳注疏卷三十四

春秋左氏傳注疏卷三十四考證

公至自伐齊○【臣召南】按賈逵謂圍齊而致伐以策伐勲也於義爲得孔疏辧之未當魯於是役倚晉成功至作林鐘以銘勲其以伐告廟又何疑焉劉敞曰圍而以伐致者以伐告也義甚明確

取邾田自漷水○蘇轍曰成二年取汶陽田不言齊魯地也今取田於邾故書曰取邾田自漷水言非魯地也

傳齊侯娶於魯曰顏懿姬注顏鬷皆二姬母姓○【臣召南】按姬卽姓顏鬷當是其氏族耳注謂皆二姬母姓不知何所本也又仲子戎子注云皆宋女按晉獻公小戎子生夷吾則戎有姓子者不必宋女稱子也

傳晉侯請於王疏何休膏育以天子車稱大路○監本訛作膏肓何休今攺正

陳侯之弟黃出奔楚○陸淳曰稱弟者罪其兄也非兄之罪則曰公子

傳盟於澶淵齊成故也疏一叚○監本誤在前文督之盟故也注下今攺正

傳名藏在諸侯之策○趙汸曰言出君之罪無國不記然南靣之君禍福自巳故魯春秋但書君自出而臣之罪亦不可掩陳氏謂孔子筆削之非也

邾庻其以漆閭邱來奔○陸淳曰以地來奔卽叛也又曰受叛臣非也故諱言叛以示譏也林堯叟曰於時公猶在晉季孫宿納之也

傳書曰聖有謩勲○【臣照】按古文尙書後出故杜皆注爲逸書旣謂爲逸書則左氏傳在其前不敢據後以攺前杜氏之愼也但玩尙書文義作謩訓爲是

傳得罪於王之守臣注範宣子爲王所命故曰守臣○顧炎武日知錄曰守臣謂晉侯玉藻言諸侯之於天子日某土之守臣某是也杜注非【臣召南】按杜所以言範宣子者以管仲語天子之二守國髙在明見於傳文也宣子之祖士防王以黻冕命將中軍義同國髙但顧炎武之說亦不可廢

傳將歸死於尉氏注尉氏討姦之官○【臣浩】按古以尉掌刑罰漢書地理誌陳畱郡尉氏注應劭曰古獄官曰尉氏亦其證也

春秋左氏傳注疏卷三十四考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷三十五【起襄公二十二年盡二十四年】

晉杜氏注唐陸徳明音義孔頴逹疏

經二十有二年春王正月公至自防注無傳

夏四月

秋七月辛酉叔老卒注無傳子叔齊子

冬公防晉侯齊侯宋公衛侯鄭伯曹伯莒子邾子薛伯伯小邾子於沙隨公至自會注無傳

楚殺其大夫公子追舒注書名者寵近小人貪而多馬爲國所患音義【近附近之近】

傳二十二年春臧武仲如晉注公頻與晉侯外防念各將罷還魯之守卿遣武仲爲公謝不敏故不書音義【守手又反爲公於僞反】疏【正義曰經書正月公至自防則武仲初發公仍未至言武仲如晉正爲禦叔傲使不論聘晉之意故杜原公之未歸而遣使使又不書扵經知是魯之守臣使適晉也二十六年鄭伯朝晉而歸使公孫夏謝不敏知此亦是爲公謝不敏非公命故不書也服防云武仲非卿故不書前年傳武仲爲司宼後年出奔書扵經此年不得云非卿也】雨過禦叔在其邑將飲酒注禦叔魯禦邑大夫音義【過古禾反禦叔魚呂反又魚據反】曰焉用聖人注武仲多知時人謂之聖音義【焉於防反知音智又如字】疏【正義曰周禮大司徒以鄕三物教萬民一曰六徳知仁聖義中和鄭云聖通而先識也尙書洪範云睿作聖者通識之名時人見其多知故以聖人言之非爲武仲實是大聖也尙書稱惟狂克念作聖惟聖罔念作狂詩稱人之齊聖皇父孔聖母氏聖善皆非大聖也】我將飲酒而已雨行何以聖爲穆叔聞之曰不可使也而傲使人注言禦叔不任使四方音義【傲五報反使所吏反注同任音壬】國之蠧也令倍其賦注古者家其國邑故以重賦爲罰傳言穆叔能用教音義【蠧丁故反】疏【正義曰周禮大司徒云凡建邦國諸公之地方五百里其食者半諸侯之地方四百里諸伯之地方三百里其食者三之一諸子之地方二百里諸男之地方百里其食四之一鄭云其食者半三之一四之一者土均均邦國地貢輕重之防必足其國禮俗喪紀祭祀之用乃貢其餘大國貢重正之也小國貢輕字之也此是諸侯之國貢王之差也司勲職云凡頒賞地三之一食鄭云賞地之稅三分計稅王食其一二全入扵臣此采邑貢王之數也然則諸侯之臣受其采邑者亦當三分之一而歸扵公故云古者家其國邑言以國邑爲巳之家有貢於公者是減已而貢之故以重賦爲罰言重倍其賦當以三分而二入公也】○夏晉人徴朝於鄭注召鄭使朝鄭人使少正公孫僑對曰注少正鄭卿官也公孫僑子產音義【少詩照反注及下少牢同僑其驕反】疏【正義曰十九年云立子產爲卿知少正是鄭之卿官名也春秋之時官名變攺周禮無此名也】在晉先君悼公九年我寡君於是卽位注魯襄八年卽位八月注卽位年之八月而我先大夫子駟從寡君以朝於執事執事不禮於寡君注言朝執事謙不敢斥晉侯寡君懼因是行也我二年六月朝於楚注因朝晉不見禮生朝椘心晉是以有戲之役注在九年音義【戲許宜反】楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢貳於楚我四年三月先大夫子蟜又從寡君以觀釁於楚注實朝言觀釁飾辭也言欲往視楚知可去否音義【共音恭下共祀同釁許靳反】晉於是乎有蕭魚之役注在十一年謂我敝邑邇在晉國譬諸艸木吾臭味也注晉鄭同姓故而何敢差池注差池不齊一音義【差初宜反又初佳反一音七何反注同池徐夲作沱直知反一音徒何反注同】楚亦不競寡君盡其土實注土地所有重之以宗器注宗廟禮樂之器鐘磬之屬音義【重直用反】以受齊盟注齊同也遂帥羣臣隨於執事以會歳終注朝正疏【正義曰言以防歲終則歳事終以至正月朝正也朝正二十九年文也】貳於楚者子侯石盂歸而討之注石盂石音義【盂音於勑略反】溴梁之明年注溴梁在十六年子蟜老矣公孫夏從寡君以朝於君見於嘗酎注酒之新熟重者爲酎嘗新飲酒爲嘗酎音義【夏戶雅反下同見賢徧反又如字酎直又反】疏【正義曰月令孟夏天子飲酎用禮樂鄭云酎之言醇也謂重醸之酒也春酒至此始成與羣臣以禮樂飲之扵朝正尊卑也彼言飲酎當是夏祭之後此言嘗酎謂見扵夏祭故云與執膰焉謂祭末受胙肉也】與執燔焉注助祭音義【與音預燔又作膰音煩祭肉也】間二年聞君將靖東夏注謂二十年澶淵盟音義【間間厠之間又如字】四月又朝以聽事期注先澶淵二月往朝以聼防期音義【先悉薦反】不朝之間無歳不聘無役不從以大國政令之無常國家罷病不虞薦至注薦仍也音義【罷音皮薦在薦反】無日不惕豈敢忘職注惕懼也音義【惕他歷反】大國若安定之其朝夕在庭何辱命焉注言自將往不須來召音義【朝如字】若不卹其患而以爲口實注口實但有其言而已疏【正義曰但有徴責之言實出扵口也服防雲實謂譴譲也】其無乃不堪任命而翦爲仇讎注翦削也謂見剝削不堪命則成仇讎敝邑是懼其敢忘君命委諸執事執事實重圖之注傳言子產有辭所以免大國之討○秋欒盈自楚適齊晏平仲言於齊侯曰商任之會受命於晉注受錮欒氏之命今納欒氏將安用之小所以事大信也失信不立君其圖之弗聽退告陳文子曰君人執信臣人執共忠信篤敬上下同之天之道也君自棄也弗能久矣注爲二十五年齊弒其君光傳○九月鄭公孫黒肱有疾歸邑於公注黑肱子張音義【肱古反】召室老宗人立叚注叚子石黑肱子而使黜官薄祭注黜官無多受職祭以特羊殷以少牢注四時祀以一羊三年盛祭以羊豕殷盛也疏【正義曰少牢饋食禮者諸侯之大夫時祭之禮也是時祭用少牢今公孫黒肱使黜官薄祭故時祭用特羊殷祭乃少牢諸侯之大夫止用少牢而禮噐云君子大牢而祭謂之禮匹士大牢而祭謂之攘鄭云君子謂大夫以上是大夫之祭有用大牢時也又雜記云上大夫之虞也少牢卒哭成事祔皆大牢據此二文大夫得用大牢者禮器之文據天子大夫故也雜記據喪祭進用一等士喪禮士遣奠用少牢是也大夫無禘祫而云殷三年祭者禮記言大夫有善扵君祫及五世是大夫有功或得禘祫也劉云禮噐云君子大牢而祭謂之禮匹士大牢而祭謂之攘鄭云君子謂大夫以上是大夫祭有用大牢時也雜記云大夫之虞也皆少牢卒哭與祔皆大牢喪祭有大牢明吉祭亦有也此言特羊必是時祭殷以少牢明是三年一爲大祭猶天子諸侯禘也禮大夫時祭少牢大祭大牢今黒肱全減之謙也】足以共祀盡歸其餘邑曰吾聞之生於亂世貴而能貧民無求焉可以後亡敬共事君與二三子生在敬戒不在富也己巳伯張卒君子曰善戒詩曰愼爾侯度用戒不虞鄭子張其有焉注詩大雅侯維也義取愼法度戒未然音義【盡歸津忍反凡此例可求故特音之】疏【正義曰詩大雅抑之篇侯維也言謹愼爾身惟在依法度用此以戒不憶度之事鄭子張其有此詩之義焉言生在敬戒是愼法度也貴而能貧是戒不虞也】○冬會於沙隨復錮欒氏也注晉知欒盈在齊故復錮也音義【復扶又反注同下復使下注復生不復行皆同】欒盈猶在齊晏子曰禍將作矣齊將伐晉不可以不懼注爲明年齊伐晉傳○楚觀起有寵於令尹子南未益祿而有馬數十乘注言子南偏寵觀起令富音義【數所主反乘繩證反令力呈反】楚人患之王將討焉子南之子棄疾爲王禦士注禦王車者王毎見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎注問能止事我否對曰父戮子居君焉用之命重刑臣亦不爲注漏泄君命罪之重音義【焉於防反下焉入同泄息列反又以制反】王遂殺子南於朝轘觀起於四竟注轘車裂以狥音義【轘音患竟音境下同】子南之臣謂棄疾請徙子屍於朝注欲犯命取殯音義【殯必刃反】曰君臣有禮惟二三子注不欲犯命移屍三日棄疾請屍王許之旣葬其徒曰行乎注行去也曰吾與殺吾父行將焉入曰然則臣王乎曰棄父事讎吾弗忍也注於事是讎於實是君故𨿽謂讎而不敢報音義【與音預殺如字一音試】遂縊而死注譏康王與人子謀其父失君臣之義音義【縊一賜反】復使防子馮爲令尹公子齮爲司馬屈建爲莫敖注屈建子木也音義【齮五綺反屈居忽反】有寵於防子者八人皆無祿而多馬他日朝與申叔豫言弗應而退從之入於人中注申叔辟防子不欲與語音義【應應對之應】又從之遂歸退朝見之注防子就申叔家見之曰子三困我於朝吾懼不敢不見吾過子姑告我何疾我也對曰吾不免是懼何敢告子注言恐與子並罪故不敢與子語音義【不見賢徧反】曰何故對曰昔觀起有寵於子南子南得罪觀起車裂何故不懼自禦而歸不能當道注防子惶懼意不在禦至謂八人者曰吾見申叔夫子所謂生死而肉骨也注已死復生白骨更肉知我者如夫子則可注夫子謂申叔也如夫子謂以義匡已不然請止注止不相知辭八人者而後王安之注辭遣之○十二月鄭遊昄將如晉注遊昄公孫蠆子音義【昄呼板反】未出竟遭逆妻者奪之以館於邑注捨止其邑不復行丁巳其夫攻子明殺之以其妻行注十二月無丁巳丁巳十一月十四日也子展廢良而立大叔注良遊昄子大叔昄弟音義【大音泰】曰國卿君之貳也民之主也不可以苟請舎子明之類注子明有罪而良又不賢故音義【捨音捨】求亡妻者使復其所使遊氏勿怨注鄭國不討專殺之人所以抑彊扶弱臨時之宜曰無昭惡也注交怨則父之不修益明也疏【正義曰若遊氏報殺此人則人知其父被殺其父所以見殺爲奪人妻故也報殺則人知其父是父之行不修益明也】

經二十有三年春王二月癸酉朔日有食之注無傳三月己巳伯匄卒注五同盟音義【匄占害反】疏【正義曰匄以七年卽位九年盟於戲十一年於亳城北十六年於溴梁十九年於祝柯二十年於澶淵皆魯俱在是五同盟】夏邾畀我來奔注無畀我是庶其之黨同有竊邑叛君之罪來奔故書音義【畀必利反】疏【正義曰杜從賈說以爲庻其之黨同有竊邑叛君之罪劉規過雲杜此注云庶其之黨庶其奔魯三年若是其黨邾人卽應討之何因至今始奔庶其以邑奔魯魯人還以賜之畀我不得彼邑竊邑之狀復何在焉釋例又曰小國之卿或命而禮儀不備或未加命數故不書之邾畀我之等其奔亡亦多所書惟數人而巳知其合制者少也如彼所說又以畀我是卿何爲両說自相矛楯乎以爲釋例是集解非今刪定知不然者原杜之意以二十一年邾庶其竊邑來奔去此旣近邾更無事今畀我來奔必是庶其之黨同有竊邑叛君之罪春秋之例命卿有罪出奔皆書名畀我書名罪其與庶其同黨非謂畀我非命卿與釋例不違劉不曉杜防妄爲規非也】

葬杞孝公注無

陳殺其大夫慶虎及慶寅注書名皆罪其專國叛君言及史異辭無義例疏【正義曰被殺書名是罪之文故以專國叛君爲二慶罪狀成十八年晉殺其大夫郤錡郤犫卻至哀四年蔡殺其大夫公孫姓公孫霍皆不言及文九年晉殺其大夫士縠及箕鄭父與此並言及傳無其說知是史異辭無義例也】

陳侯之弟黃自楚歸於陳注諸侯納之曰歸黃至楚自理得直故爲楚所納

晉欒盈復入於晉注以惡入曰復入音義【復扶又反注同】入於曲沃注兵敗奔曲沃據曲沃眾還與君爭非欲出附他國故不言叛音義【還戶關反爭爭鬭之爭】疏【正義曰案傳欒盈潛帥曲沃之甲以入晉都及敗又入於曲沃潛入之時晉人不覺及敗後更入晉人以其狀告故先書復入於晉後言入於曲沃謂其後入故云兵敗奔曲沃也不言叛者叛謂以邑叛屬他國欒盈旣入曲沃據曲沃之眾與君戰爭兵敗而死終亦不附他國故不言叛也然則昭二十一年宋華亥入於宋南裏以叛定十一年宋公之弟辰入於蕭以叛十三年晉趙鞅入於晉陽以叛荀寅入於朝歌以叛皆非叛屬他國而並書叛者彼皆與國相距不勝而卽出奔得歸乃言復國皆有叛屬他國之意故夲國皆以叛告此欒盈與君爭勝不勝卽死未有叛屬他國之意故晉人不以叛告也】

秋齊侯伐衞遂伐晉注兩事故言遂疏【正義曰遂者因上事生下事之辭是兩事故曰遂僖二十八年晉侯侵曹晉侯伐衞亦是一舉而爲兩事不言遂者於彼注云再舉晉侯者曹衞兩來告然則此言遂者齊人來告以齊告爲文故乃言遂也】

八月叔孫豹帥師救晉次於雍楡注豹救晉待命於雍楡故書次雍楡晉地汲郡朝歌縣東有雍城音義【雍於用反朝如字】

己卯仲孫速卒注孟莊子也

冬十月乙亥臧孫紇出奔邾注書名者阿順季氏爲之廢長立少以取奔亡罪之音義【爲於僞反長丁丈反少詩照反】疏【正義曰書名是罪之文案傳紇爲孟氏所譛其奔非紇之罪故杜以阿順季氏廢長立少爲紇之罪狀也】

晉人殺欒盈

齊侯襲莒注輕行掩其不備曰襲因伐晉還襲莒不言遂者間有事音義【輕遣政反】疏【正義曰莊二十九年例曰凡師有鐘鼓曰伐無曰侵輕曰襲是輕者捨其輜重倍道輕行掩其不備曰襲言齊侯還自晉不入遂襲莒經不言遂者間有他事故也若然僖六年夏公防齊侯云云伐鄭秋楚人圍許諸侯遂救許二十八年公防晉侯云云於溫天王狩於河陽云云諸侯遂圍許彼亦間有他事而言遂者兩事言遂取其省文彼二者公皆親在事不待告故逺承上事縂言諸侯遂行此書齊事𨿽告稱遂行襲莒亦不可書遂爲間有數事與前文隔絕故也】

傳二十三年春孝公卒晉悼夫人防之注悼夫人晉平公母孝公姊妹音義【防如字徐息浪反】平公不徹樂非禮也注徹去也音義【去起呂反】禮爲鄰國闕注禮諸侯絕期故以鄰國責之音義【爲於僞反下注爲召下而爲並同期居其反】疏【正義曰孝公晉平公之舅也尊同則相爲不降平公扵禮爲舅當服緦麻三月但緦服旣輕其恩不過鄰國故言禮爲鄰國闕也杜言諸侯絕期者據禮之正法言諸侯尊降其親𨿽有夲服期者亦當爲之闕故以鄰國責之禮父在爲母服期防絕旁期非母也】○陳侯如楚注朝也公子黃愬二慶於楚楚人召之注二慶虎及寅也二十年二慶譖黃黃奔楚自理今陳侯往楚乃信黃爲召二慶音義【愬息路反】使慶樂往殺之注慶樂二慶之族二慶畏誅故不敢自往音義【使慶樂往絕句】慶氏以陳叛注因陳侯在楚而叛之不書叛不以告夏屈建從陳侯圍陳陳人城注治城以距君屈建楚莫敖音義【從才用反又如字】板隊而殺人役人相命各殺其長注慶氏忿其板隊遂殺築人故役人怒而作亂音義【隊直類反注同長丁丈反】遂殺慶虎慶寅楚人納公子黃君子謂慶氏不義不可肆也注肆放也故書曰惟命不於常注周書康誥言有義則存無義則亡疏【正義曰杜言慶氏以陳叛叛不書不以告則傳載君子之言其意不爲經也君子自論慶氏之罪所爲不義不可放肆以爲宜其誅滅故引尙書康誥言天命之不於常有義則存無義則亡慶氏族有二卿爲不義之故而並防亡故君子論其事傷之也服防以爲傳之此言爲不書慶氏以陳叛爲楚所圍稱國以殺不成惡人肆其志也服意見元年圍宋彭城追書系宋不登叛人謂此亦宜然故爲此觧然叛是大罪若書爲叛其惡益明何當匿其罪名謂之不可肆也若慶氏不可放肆故不書其叛則林父華亥趙鞅荀寅之徒豈皆可使放肆而書其叛乎且傳文不言書經之意知其不爲經也故杜以爲叛不告故不書耳】○晉將嫁女於吳齊侯使析歸父媵之以藩載欒盈及其士注藩車之有障蔽者使若媵妾在其中音義【析星曆反媵以證反又繩證反藩方元反注同障之亮反又音章】疏【正義曰晉將嫁女爲吳之夫人齊以女爲媵使析歸父送媵女於晉令與適俱行也禮媵同姓適異姓今晉嫁女扵同姓齊以異姓爲媵者非禮也傳不言非禮者但傳夲主說欒盈不言事之可否】納諸曲沃注欒盈邑也欒盈夜見胥午而告之注胥午守曲沃大夫對曰不可天之所廢誰能興之子必不免吾非愛死也知不集也注集成也音義【知音智又如字】盈曰𨿽然因子而死吾無悔矣我實不天子無咎焉注言我𨿽不爲天所祐子無天咎故可因音義【咎其九反祐音又】許諾伏之而觴曲沃人注胥午匿盈而飲其眾音義【觴式羊反匿女力反飲於鴆反】樂作午言曰今也得欒孺子何如注孺子欒盈對曰得主而爲之死猶不死也皆嘆有泣者爵行又言皆曰得主何貳之有盈出徧拜之注謝眾之思已四月欒盈帥曲沃之甲因魏獻子以晝入絳注獻子魏舒絳晉國都初欒盈佐魏莊子於下軍注莊子魏絳獻子之父獻子私焉故因之注私相親愛趙氏以原屏之難怨欒氏注成八年莊姬譖之欒卻爲徴音義【屏薄輕反難乃旦反】韓趙方睦注韓起讓趙武故和睦中行氏以伐秦之役怨欒氏注十四年晉伐秦欒黶違荀偃命曰余馬首欲東而固與範氏和親注範宣子佐中行偃於中軍知悼子少而聽於中行氏注悼子知防之子荀盈也少年十七知氏中行氏同祖故相聽從音義【知音智少詩照反注同】疏【正義曰十三年傳云荀防卒十四年傳言盈生六年而武子卒是其少也知悼子荀首之孫中行吳荀林父之曾孫首是林父之弟首爲知氏林父爲中行氏是同祖也悼子是荀吳二從叔父故相聽從計悼子年十六不得爲十七是故沈氏云後人傳冩誤劉氏以此而規杜氏非也】程鄭嬖於公注鄭亦荀氏宗音義【嬖必計反】疏【正義曰鄭𨿽非卿亦是彊族言嬖於公見其不助欒氏】惟魏氏及七輿大夫與之注七輿官名音義【輿音余】疏【正義曰僖十年傳言七輿大夫杜云侯伯七命副車七乘謂副車毎車有一大夫主之則此七輿大夫杜亦爲主副車之官也劉云若是主公車則當情親於公不應曲附欒氏服防云下軍輿帥七人謂服言是】樂王鮒侍坐於範宣子或告曰欒氏至矣宣子懼桓子曰奉君以走固宮必無害也注桓子樂王鮒音義【鮒音附坐如字一音十臥反走如字一音奏】且欒氏多怨子爲政欒氏自外子在位其利多矣旣有利權又執民柄注賞罰爲民柄音義【柄彼命反】疏【正義曰欒氏多怨言易克旣有爲利之權又執民之八柄也注正義曰周禮太宰以八柄詔王馭羣臣一曰爵二曰祿三曰予四曰置五曰生六曰奪七曰廢八曰誅此八者爵祿予置生是賞也奪廢誅是罸也賞罰二事分爲八名此時臨與敵戰惟賞罰而已故以賞罰言之鄭云柄所秉執以起事者也然則柄以器物爲諭若用斧之執其柄也】將何懼焉欒氏所得其惟魏氏乎而可彊取也夫克亂在權子無懈矣公有姻防注夫人有杞防音義【彊其丈反下注彊取同懈徒賣反】疏【正義曰隱元年傅說葬之節云士逾月外姻至則姻是外親之總名孝公卒夫人有兄弟之服是有防也傳言公有姻防注言夫人有杞防者下文樂王鮒使宣子墨縗冒絰詐爲夫人故也案經葬孝公之下始書欒盈復入於晉則欒盈之入在孝公葬後杜觧諸侯旣葬除服而夫人猶有服者葬孝公書魯史去之曰欒盈入晉當在葬孝公之前故夫人猶有服故得詐爲之也】王鮒使宣子墨縗冒絰注晉自殽戰還遂常墨縗音義【縗七雷反夲又作衰音同冒莫報反絰直結反冒絰以絰冒其首也一云縗冒絰三者皆墨之】疏【正義曰夫人爲其兄弟當大功防服大功布衰裳牡麻絰冒絰者言以絰冒其首也樂王鮒使宣子詐爲夫人孝服也】二婦人輦以如公注恐欒氏有內應距之故爲婦人服而入奉公以如固宮注固宮宮之有臺觀備守者音義【觀古喚反守手又反】疏【正義曰晉語云範宣子以公入於襄公之宮蓋襄公有別宮牢固故謂之固宮】範鞅逆魏舒注用王鮒計欲彊取之則成列旣乘將逆欒氏矣趨進曰欒氏帥賊以入鞅之父與二三子在君所矣注二三子諸大夫音義【乘繩證反下驂乘超乘並注同】使鞅逆吾子鞅請驂乘持帶注驂乘必持帶備隋隊音義【隋待果反隊直類反】遂超乘注跳上獻子車音義【跳他雕反上時掌反】右撫劍左援帶注刼之音義【援音袁】命驅之出僕請注請所至鞅曰之公宣子逆諸階注逆獻子也執其手賂之以曲沃注恐不與已同心初斐豹也著於丹書注蓋犯罪沒爲官奴以丹書其罪音義【斐音非一音芳匪反】疏【正義曰周禮司厲職云其奴男子入於罪女子入於舂槀鄭云奴從坐而沒入縣官者男女同名杜用鄭說以無正文故云蓋以斐豹請焚丹書知以丹書其籍近世魏律緣坐配沒爲工樂雜戶者皆用赤紙爲籍其捲以鉛爲軸此亦古人丹書之遺法】欒氏之力臣曰督戎國人懼之斐豹謂宣子曰苟焚丹書我殺督戎宣子喜曰而殺之所不請於君焚丹書者有如日注言不負要盟如日音義【督丁毒反】乃出豹而閉之注閉著門外音義【著陟略反】督戎從之逾隱而待之注隱短墻也督戎逾入豹自後擊而殺之範氏之徒在臺後注公臺之後欒氏乘公門注乘登也宣子謂鞅曰矢及君屋死之鞅用劍以帥卒注用短劍兵接敵欲致死音義【卒子忽反】欒氏退攝車從之注鞅攝宣子戎車遇欒樂注欒盈之族曰樂免之死將訟女於天注言𨿽死猶不捨女罪音義【女音汝注同】樂射之不中又注注注屬矢於也音義【射食亦反中丁仲反注之住反注同屬之玉反】則乘槐夲而覆注欒樂車防槐而覆音義【槐音懷覆芳服反注同防音歷】或以防鉤之斷肘而死欒魴傷欒盈奔曲沃晉人圍之注魴欒氏族音義【斷音短肘張九反】疏【正義曰服防云魴盈之子俱無文也計欒盈宣子之外孫胥午謂爲孺子未得有子已堪戰十九年欒魴已帥師伐齊必非欒盈子故杜以爲欒氏族世族譜欒魴爲欒氏族以欒樂爲雜人不知杜意何故也】○秋齊侯伐衞先驅谷榮禦王孫揮召揚爲右注先驅前鋒軍音義【揮許韋反召上照反】申驅成秩禦莒恆申鮮虞之傅摯爲右注申驅次前軍傅摯申鮮虞之子音義【鮮音仙之傅摯音至夲或作申鮮虞之子傅摯】疏【正義曰俗夲多雲申鮮虞之子今案注云傅摯申鮮虞之子若傳先有子字無煩此注故今定夲皆無】曹開禦戎晏父戎爲右注公禦右也音義【晏父音甫】貳廣上之登禦邢公盧蒲癸爲右注貳廣公副車音義【廣古曠反注同邢音刑】啟牢成禦襄罷師狼蘧疏爲右注左翼曰啟音義【牢魯刀反一夲作罕成罷音皮徐音彼一音皮買反狼音郎蘧其居反】疏【正義曰在翼曰啟右翼曰胠賈逵以爲此言或當有成文也且此傳上下先驅申驅是前軍也大殿是後軍也明啟胠是在旁之軍說文云胠掖下也胠是在旁明矣凡言左右以左爲先知啟是左也名之曰啟或使之先行詩云以先啟行服防引司馬法謀帥篇曰大前驅啟乘車大晨倅車屬焉大晨大殿也音相似如服言古人有名軍爲啟者】胠商子車禦侯朝桓跳爲右注右翼曰胠音義【胠起居反徐又音脇或起業反朝如字一音直遙反跳徒雕反】大殿商子遊禦夏之禦寇崔如爲右注大殿後軍音義【殿都練反注同夏戶雅反禦魚呂反】燭庸之越駟乘注四人共乘殿車也傳具載此言莊公廢舊臣任武力音義【駟乘繩證反】自衞將遂伐晉晏平仲曰君恃勇力以伐盟主若不濟國之福也不徳而有功憂必及君崔杼諫曰不可臣聞之小國間大國之敗而毀焉必受其咎君其圖之弗聽陳文子見崔武子注文子陳完之孫須無武子崔杼也音義【間間厠之間又如字咎其九反】曰將如君何武子曰吾言於君君弗聽也以爲盟主而利其難羣臣若急君於何有注言有急不能顧君欲弒之以說晉音義【難乃旦反弒申志反下同說音悅一音如字】子姑止之文子退告其人曰崔子將死乎謂君甚而又過之注弒君之惡過於背盟主音義【背音佩】不得其死過君以義猶自抑也況以惡乎注自抑損齊侯遂伐晉取朝歌注朝歌今屬汲郡爲二隊入孟門登大行注二隊分兵爲二部孟門晉隘道大行山在河內郡北音義【隊徒對反徐徒猥反大音泰行徐戶郎反一音如字隘於懈反】張武軍於熒庭注張武軍謂築壘壁熒庭晉地音義【熒戶扄反庭音廷夲亦作廷壘力軌反壁亦作辟音壁】疏【正義曰宣十二年傳稱楚旣戰勝潘黨請築武軍昭十三年傳子於帥陳蔡之師入楚陳蔡請爲武軍蔡公曰欲速且役病矣請藩而已乃藩爲軍以此知武軍謂築壘壁也張謂張設築作之具服防云張設旗鼓也】戍郫邵注取晉邑而守之音義【郫婢支反】封少水注封晉屍扵少水以爲京觀音義【少詩照反地名下注孟氏之少立少同觀宮喚反】以報平陰之役乃還注平陰役在十八年趙勝帥東陽之師以追之獲晏注趙勝趙旃之子東陽晉之山東魏郡廣平以北晏齊大夫音義【勝音升一音申證反力之反徐音來】疏【正義曰昭二十二年傳曰荀吳略東陽遂襲鼓滅之鼓在鉅鹿居山之東山東曰朝陽知東陽是寛大之語謂晉之山東故爲魏郡廣平以北二年齊晏弱城東陽以偪萊哀八年吳伐魯克東陽而晉齊魯皆有東陽名同而實異服防以東陽爲魯邑繆之甚矣東陽之師謂下文叔孫豹所帥者也】八月叔孫豹帥師救晉次於雍楡禮也注救盟主故曰禮疏【正義曰公羊傳曰曷爲先言救而後言次先通君命也僖元年齊師宋師曹師次於聶北救邢公羊傳曰曷爲先言次而後言救君也其意言君則進止自由故先次後救臣則先通君命故先救後次賈氏耶以爲說謂此傳云禮者言其先救後次爲得禮也釋例曰所記或次在事前次以成事也或次在事後事成而次也皆隨事實無義例也叔孫豹次於雍楡傳曰禮者善其宗助盟主非以次爲禮也齊桓次於聶北救邢亦存邢具其噐用師人無私見善不在次也杜以此故言救盟主故曰禮所以明異舊說也】○季武子無適子公彌長而愛悼子欲立之注公彌公鉏悼子紇也音義【適丁歷反長丁丈反下皆同鉏仕居反紇恨發反】訪於申丰曰彌與紇吾皆愛之欲擇才焉而立之申丰趨退歸盡室將行注申丰季氏屬大夫他日又訪焉對曰其然將具敝車而行注其然猶必爾音義【敝婢世反徐扶滅反】乃止注止不立紇訪於臧紇臧紇曰飲我酒吾爲子立之季氏飲大夫酒臧紇爲客注爲上賔音義【飲於鴆反下皆同吾爲於僞反下注爲定爲公鉏同】旣獻注已獻酒臧孫命北面重席新樽絜之注酒樽旣新復絜澡之音義【重直恭反樽音尊夲亦作尊復扶又反下非復下文復戰同澡音早】召悼子降逆之大夫皆起注臧孫下迎悼子及旅而召公鉏注獻酬禮畢通行爲旅疏【正義曰案鄕飲酒禮主人席於阼階上西面賔席扵堂戶西南面介席於西階上東面眾賔席於上賔之西南面初賔介及眾賔至立扵門外東面主人出迎於門外西面主人延賔入及介眾賔防立於西階下主人揖賔升主人酌酒於阼階上拜獻賔賔西階上拜受飲卒爵酌酒以酢主人主人阼階上飲卒爵又酌酒先自飲以酬賔賔拜受酬酒奠於薦東賔降主人又酌酒於西階上獻介介於西階上受爵飲卒爵酌以酢主人主人於西階上受爵飲卒爵介降主人又酌酒扵西階上獻眾賔眾賔飲訖降引樂工人歌詩主人獻樂工又飲笙人立於堂下主人獻笙師訖主人及賔介眾賔等皆升就席乃立相者爲司正使弟子一人舉觶於賔賔酬主人主人酬介介酬眾賔是爲旅也杜言獻酬禮畢者謂獻酬賔介及眾賔禮畢也言通行爲旅者謂一人舉觶於賔旅眾相酬通至於下案鄕飲酒禮未旅以前賔介皆立此云大夫皆起則季氏飲大夫酒未必純如鄕飲酒禮則獻酬事訖大夫皆坐然則旣獻召悼子者謂獻臧紇及大夫訖而召悼子至旅酬之時而召公鉏】使與之齒注使從庻子之禮列在悼子之下季孫失色注恐公鉏不從季氏以公鉏爲馬正注馬正家司馬慍而不出閔子馬見之注閔子馬閔馬父音義【慍紆運反怨也怒也】曰子無然禍福無門惟人所召爲人子者患不孝不患無所注所位處音義【處昌慮反】敬共父命何常之有注言廢置在父無常位也若能孝敬富倍季氏可也注父寵之則可富姦回不軌禍倍下民可也注禍甚於貧賤疏【正義曰悼子旣爲適子將承季氏之後故謂悼子爲季氏下言爲孟孫其意亦然富倍季氏言可過悼子也姦回不軌更獲罪戾非徒貧賤而巳是爲倍下民故杜云禍甚扵貧賤也】公鉏然之敬共朝夕恪居官次注次捨也音義【朝如字恪苦各反】季孫喜使飲已酒而以具往盡捨旃注具燕饗之具音義【捨音捨】故公鉏氏富又出爲公左宰注出季氏家臣仕於公孟孫惡臧孫注不相善音義【惡烏路反下之惡子之惡我君所惡皆同】季孫愛之注愛其成已志孟氏之禦騶丰點好羯也注羯孟莊子之庻子孺子秩之弟孝伯也音義【騶側畱反點都簟反又之廉反好呼報反羯居竭反】曰從餘言必爲孟孫注爲孟孫後疏【正義曰成十八年傳曰程鄭爲乘馬禦六騶屬焉使訓羣騶知禮注云六騶六閒之騶則騶是掌馬之官蓋兼掌禦事謂之禦騶】再三云羯從之孟莊子疾丰點謂公鉏苟立羯請讎臧氏注使孟氏與公鉏共憎臧孫公鉏謂季孫曰孺子秩固其所也注固自當立若羯立則季氏信有力於臧氏矣注臧氏因季孫之欲而爲定之猶爲有力今若專立孟氏之少則季氏有力過扵臧氏疏【正義曰不應得而得之則彼荷其恩故功力多也】弗應己卯孟孫卒公鉏奉羯立於戶側注戶側防主音義【應應對之應】疏【正義曰防大記云大夫之防主人坐於東方此立於戶側則在室戶之東西靣立也禮記云坐此云立者以季孫來故立耳】季孫至入哭而出曰秩焉在公鉏曰羯在此矣季孫曰孺子長公鉏曰何長之有惟其才也注季孫廢鉏立紇云欲擇才故以此答之音義【焉在於防反】且夫子之命也注遂誣孟孫遂立羯秩奔邾臧孫入哭甚哀多涕出其禦曰孟孫之惡子也而哀如是季孫若死其若之何臧孫曰季孫之愛我疾疢也注常志相順從身之害音義【疢恥刃反】孟孫之惡我藥石也注常志相爲戾猶藥石之療疾疏【正義曰治病藥分用石本艸所云鐘乳礬磁石之類多矣】美疢不如惡石夫石猶生我注愈已疾也疏【正義曰服防云夫謂孟孫也桓十三年夫固謂君夫豈不知服防云夫謂鬭伯比也二十六年夫不惡女乎服杜並云夫謂夫子也其年又曰夫獨無族姻乎杜云夫謂晉也三十一年傳夫亦愈知治矣杜云夫謂尹何皆謂所斥前人爲夫此言之類也】疢之美其毒滋多孟孫死吾亡無日矣孟氏閉門告於季孫曰臧氏將爲亂不使我葬注欲爲公鉏讎臧氏季孫不信臧孫聞之戒注戒爲備也冬十月孟氏將辟借除於臧氏注辟穿藏也於臧氏借人除葬道音義【辟婢亦反徐甫亦反注同借徐音借又如字借亦借也藏才浪反】臧孫使正夫助之注正夫隧正音義【隧音遂下文之隧同】疏【正義曰七年稱叔仲昭伯爲隧正謂南遺請城費吾多與而役是役夫隧正所主知此正天是隧正也隧正當屬司徒臧氏爲司寇而借之於臧氏者蓋當時臧氏兼主掌之】除於東門甲從已而視之注畏孟氏故從甲士視作者音義【從才用反注同一音如字】孟氏又告季孫季孫怒命攻臧氏注見其有甲故乙亥臧紇斬鹿門之關以出奔邾注魯南城東門疏【正義曰蓋舊名猶在相如此也且邾在魯之東南奔邾出此門以爲便】初臧宣叔娶於鑄生賈及爲而死注鑄國濟北蛇丘縣所治音義【娶七往反鑄之樹反蛇音移治直吏反】繼室以其侄注女子謂兄弟之子爲侄音義【侄大結反又丈一反】穆姜之姨子也注侄穆姜姨母之子與穆姜爲姨昆弟疏【正義曰釋親云妻之姊妹同出爲姨孫炎曰同出俱已嫁也然則據父言之謂之姨據子言之當謂之從母但子效父語亦呼爲姨姨子昆弟卽防服從母昆弟是也故曰姨昆弟】生紇長於公宮姜氏愛之故立之注立爲宣叔嗣臧賈臧爲出在鑄注還舅氏也臧武仲自邾使告臧賈且致大蔡焉注大蔡大龜音義【大蔡名也一云龜出蔡地因以爲名】疏【正義曰漢書食貨志云元龜爲蔡論語云臧文仲居蔡家語稱漆雕平對孔子云臧氏有守龜其名曰蔡文仲三年而爲一兆武仲三年而爲二兆是大蔡爲大蔡是龜之名耳鄭云出蔡地因以名名焉非也】曰紇不佞失守宗祧注遠祖廟爲祧音義【祧他雕反】敢告不弔注不爲天所弔卹紇之罪不及不祀注言應有後疏【正義曰禮天子封諸侯以國諸侯賜大夫以族天子不滅國諸侯不滅族有小罪則廢其身擇立次賢使紹其先祀論語云興滅國繼絕世謂此也必有大罪乃得滅之周禮大司馬云外內亂鳥獸行則滅之是也武仲自言罪輕不及於不祀言其應有後也】子以大蔡納請其可注請爲先人立後音義【請爲於僞反下爲已請自爲請爲先人下文遂自爲也皆同】賈曰是家之禍也非子之過也賈聞命矣再拜受龜使爲以納請注賈使爲爲已請遂自爲也注爲自爲請臧孫如防注防臧孫邑使來告曰紇非能害也知不足也注言使甲從已但慮事淺耳音義【知音智】非敢私請注爲其先人請也苟守先祀無廢二動注二勲文仲宣叔疏【正義曰哀二十四年傳曰晉侯將伐齊使來乞師曰昔臧文仲以楚師伐齊取谷臧宣叔以晉師伐齊取汶陽寡君欲徼福於周公願乞靈於臧氏是二勲謂文仲宣叔也】敢不辟邑注據邑請後故孔子以爲要君音義【要一遙反下同】乃立臧爲臧紇致防而奔齊其人曰其盟我乎注謂陳其罪惡盟諸大夫以爲戒臧孫曰無辭注廢長立少季孫所忌故謂無辭以罪已將盟臧氏季孫召外史掌惡臣而問盟首焉注惡臣謂奔亡者盟首載書之章首疏【正義曰周禮外史掌書外令掌四方之志今季孫召外史蓋魯亦立此官也】對曰盟東門氏也曰毋或如東門遂不聽公命殺適立庻注文公命立子惡公子遂殺之立宣公音義【毋音無聽吐定反適丁歷反】盟叔孫氏也曰毋或如叔孫僑如欲廢國常蕩覆公室注謂譖公與季孟於晉音義【覆芳服反】季孫曰臧孫之罪皆不及此孟椒曰盍以其犯門斬關季孫用之乃盟臧氏曰無或如臧孫紇干國之紀犯門斬關注幹亦犯也音義【盍戶臘反】臧孫聞之曰國有人焉誰居其孟椒乎注孟椒孟獻子之孫子服惠伯居猶與也音義【居音基與音余】○晉人克欒盈於曲沃盡殺欒氏之族黨欒魴出奔宋書曰晉人殺欒盈不言大夫言自外也注自外犯君而入非復晉大夫○齊侯還自晉不入注不入國遂襲莒門於且於注且於莒邑音義【於子余反】傷股而退注齊侯傷明日將復戰期於壽舒注壽舒莒地杞殖華還載甲夜入且於之隧宿於莒郊注二子齊大夫且於隧狹路音義【殖市力反華胡化反還音旋狹戶夾反】疏【正義曰旣入而又得出宿知所入非城邑也故杜以爲狹道檀弓說此事云齊莊公襲莒於奪梁死焉言於奪則當爲地名鄭引此傳云隧奪聲相近言其與此一事則此亦爲地名若是地名不得云且於之隧卽如記文蓋當且於之旁別有奪地非此且於之隧也】明日先遇莒子於蒲侯氏注蒲侯氏近莒之邑音義【近附近之近】莒子重賂之使無死曰請有盟注欲以盟要二子無致死戰華周對曰貪貨棄命亦君所惡也注華周卽華還昏而受命曰未中而棄之何以事君莒子親鼓之從而伐之獲梁注梁卽杞殖莒人行成注勝大國益懼故行成齊侯歸遇梁之妻於郊注梁戰死妻行迎防使弔之辭曰殖之有罪何辱命焉注言若有罪不足弔若免於罪猶有先人之敝廬在下妾不得與郊弔注婦人無外事故下猶賤也音義【廬力居反與音預】疏【正義曰檀弓云哀公使人弔蕢尙遇諸道辟於路畫宮而受弔焉曾子曰蕢尙不如梁之妻之知禮也鄭云行弔禮於野非也然則男子亦不得受野弔而言婦人無外弔者檀弓云君遇柩扵路必使人弔之鄭云君於民臣有父母之恩是男子從柩在野則得野受弔婦人無外事𨿽從柩亦不得野受弔耳若男子得受野弔而曾子非蕢尙者以蕢尙在朝顯著故宜弔扵其家若君遇柩扵路使人弔之者謂庻人及防小之臣也檀弓因蕢尙而說此事云梁死其妻迎其柩扵路而哭之哀則杞梁之妻扵時從杞梁柩𨿽從柩而辭不受弔是由異扵男子故也服防以下從上讀言敝廬在下禮記無下知下猶賤謙言賤妾也】齊侯弔諸其室注傳善婦人有禮○齊侯將爲臧紇田注與之田邑臧孫聞之見齊侯與之言伐晉注齊侯自道伐晉之功音義【臧孫聞之見賢徧反齊侯絕句一讀以見字絕句齊侯向下讀】對曰多則多矣抑君似防夫防晝伏夜動不穴於寢廟畏人故也疏【正義曰一觧防不敢穿寢廟墉以爲穴者自畏人故也但寢則近人廟則幽靜防不穿廟豈是畏人故知寢廟閒雅防不卽以爲穴必須穿壁始敢安處止爲畏人故也計燕巢防穴自是其常假諭言之不可執此爲難也】今君聞晉之亂而後作焉注作起兵也寧將事之非防何如乃弗與田注臧孫知齊侯將敗不欲受其邑故以比防欲使怒而止仲尼曰知之難也有臧武仲之知注謂能辟齊過音義【知之音智】而不容於魯國抑有由也作不順而施不恕也夏書曰念玆在玆注逸書也念此事在此身言行事當常念如在已身也注【正義曰服防云不順謂阿季氏廢長立少也不恕謂惡孟氏立庻也然則作而不順當如服言無惡孟氏之事故不取當謂知其不可而爲之是不恕也】順事恕施也

經二十有四年春叔孫豹如晉注賀克欒氏

仲孫羯帥師侵齊

夏楚子伐吳

秋七月甲子朔日有食之旣注無傳疏【正義曰漢書律曆志載劉歆三統之術以爲五月二十二分月之二十乃爲一交以爲交在望前朔則日食望則月食交在望後望則月食後月朔則日食交正在朔則日食旣前後望不食交正在望則月食旣前後朔不食而二十一年九月十月頻月日食此年七月八月日食凡交前十五度交後十五度並是食竟去交逺則日食漸少去交近則日食漸多正當交則日食旣若前月在交初一度日食則至後月之朔日猶在交之末度未出食竟月行天旣帀來及於日或可更食若前月日在交初二度以後則後月復食無疑今七月日食旣而八月又食於推步之術必無此理蓋古書磨滅致有錯誤劉云漢末以來八百餘載考其注記莫不皆爾都無頻月日食之事計天道轉運古今一也後世旣無其事前世理亦當然而今有頻食於術不符有交之所在日月必食日食在朔月食在望日月共盡一體日食少則月食多日食多則月食少日食盡則前後望月不食月食盡則前後朔日不食以其交道旣不復其相揜故也此與二十一年頻月日食理必不然但其字則變古爲篆攺篆爲書則縑以代簡紙以代縑多歷世代年數遙遠防亂或轉寫誤失其夲眞先儒因循莫能攺易執文求義理必不通後之學者宜知此意也】

齊崔杼帥師伐莒

大水注無傳

八月癸巳朔日有食之注無傳

公會晉侯宋公衞侯鄭伯曹伯莒子邾子滕子薛伯伯小邾子於夷儀

冬楚子蔡侯陳侯許男伐鄭公至自防注無傳

陳鍼宜咎出奔楚注陳鍼子八世孫慶氏之黨書名惡之也音義【鍼其廉反咎其九反惡烏路反】疏【注陳鍼子八世孫正義曰世夲文也】

叔孫豹如京師

大饑注無傳

傳二十四年春穆叔如晉範宣子逆之問焉曰古人有言曰死而不朽何謂也穆叔未對宣子曰昔匄之祖自虞以上爲陶唐氏注陶唐堯所治地太原晉陽縣也終虞之世以爲號故曰自虞以上音義【上時掌反注同治直吏反】疏【正義曰如杜此注陶唐共爲一名卽是晉陽縣也釋例云晉大鹵大原大夏參虛晉陽六名大原晉陽縣也惟載六名而言不及唐釋例又別記小國所都唐大原晉陽縣也亦云唐是晉陽而言不及陶則以陶與唐別不是共爲一名也史記云帝堯爲陶唐氏韋昭云陶唐皆國名猶湯稱殷商也案經傳契居商故湯以商爲國號後盤庚遷殷故殷商防舉歷檢書未聞帝堯居陶而以陶冠唐蓋地以二字爲名所稱或單或也張晏云堯爲唐侯國於中山唐縣然則唐是中山縣名非晉陽也堯自唐侯而升爲天子旣爲天子乃治扵晉陽故杜於晉陽六名言不及唐記其諸國之都乃云唐是晉陽言堯爲天子號曰陶唐其治在晉陽耳唐非晉陽縣內之地名也舜受堯禪封堯子丹朱爲王者之後猶稱爲唐其名不易終虞之世以陶唐爲號故曰自虞以上也】在夏爲禦龍氏注謂劉累也事見昭二十九年音義【見賢徧反】疏【正義曰昭二十九年曰陶唐氏旣衰其後有劉累學擾龍於豢龍氏以事孔甲夏后嘉之賜氏曰禦龍】在商爲豕韋氏注豕韋國名東郡白馬縣東南有韋城疏【正義曰鄭語云祝融之後八姓大彭豕韋爲商伯矣又曰彭姓彭祖豕韋則商滅之矣賈逵云大彭豕韋爲商伯其後世失道殷徳復興而滅之然則商之初豕韋國君爲彭姓也其後乃以劉累之後代之亦不知殷之何王滅彭姓而封累後也昭二十九年傳稱夏王孔甲嘉劉累賜氏曰禦龍以更豕韋之後則賜劉累身封豕韋而此云在商爲豕韋氏者杜扵彼注云劉累代彭姓之豕韋累尋遷魯縣豕韋復國至商而滅累之後世復承其國爲豕韋氏是杜觧劉累及其後世再封豕韋之事】在周爲唐杜氏注唐杜二國名殷末豕韋國於唐周成王滅唐遷之於杜爲杜伯杜伯之子隰叔奔晉四世及士防食邑於範氏杜今京兆杜縣音義【隰徐入反復扶又反下同】疏【正義曰以國語杜伯文不連唐知唐杜二國名又以豕韋爲一嫌唐杜亦一故辯之也昭元年稱堯遷實沈於大夏唐人是因以服事夏商其季世曰唐叔虞及成王滅唐而封大叔是言周成王滅唐也周語曰周之衰也杜伯射宣王於鎬是周有杜國故杜以爲成王滅唐遷之於杜爲杜伯也晉語訾袥對範宣子云昔隰叔子違周難奔於晉生子輿爲司空世及武子佐文襄爲卿以輔成景後之人可則是以受隨範賈逵云宣王殺杜伯其子逃而奔晉子輿士蔿字武子士防也防士蔿之孫是隰叔四世及士防食邑於範爲範氏也劉云案杜於昭元年注云唐人若劉累之等累遷魯縣此在大夏卽如彼言則居唐之人非累之裔此注何云豕韋國於唐也又據何文知初封於唐後封於杜乎今知劉說非者彼注𨿽似有異其義與此不殊彼云唐人是因杜以唐人非一人之稱故云劉累之等謂累之子孫故云之等也累遷魯縣云唐人是因因居大夏則累之子孫遷居大夏也杜知殷末封之於唐者以周武王滅唐故也知後封扵杜者以宣王時有杜伯故也是成王之時有唐無杜宣王之時有杜無唐故杜爲此觧劉又規云唐非豕韋之杜亦未必是後安知滅唐遷於杜也賈逵注國語云武王封堯後爲唐杜二國以爲並時爲國非滅唐封杜劉以爲唐非劉累之後又取賈逵注國語武王封堯後爲唐杜二國以爲二國並封而規杜氏非也謂宣子歷言已之宗族扵上世有國有家未必繼體相承於處秦爲劉謂非丘明之筆豕韋唐杜不信元愷之言已之逺祖數自譏訐或聞此義必將見嗤但言於人懼誤後學意之所見不敢有隱惟賢者裁之】晉主夏盟爲範氏其是之謂乎注晉爲諸夏盟主範氏復爲之佐言巳世爲興家音義【夏戶雅反注同】穆叔曰以豹所聞此之謂世祿非不朽也魯有先大夫曰臧文仲旣沒其言立注立謂不廢絕音義【旣沒其言立今俗夲皆作其言立於世檢元熈以前本則無於世二字】其是之謂乎豹聞之大上有立徳注黃帝堯舜音義【大音泰】其次有立功注禹稷其次有立言注史佚周任臧文仲音義【佚音逸任音壬】疏【正義曰大上其次以人之才知淺深爲上次也大上謂人之最上者上聖之人也其次次聖者謂大賢之人也其次又次大賢者也立徳謂創制垂法博施濟眾聖徳立扵上代惠澤被扵無窮故服以伏羲神農杜以黃帝堯舜當之言如此之類乃是立徳也禮運稱禹湯文武成王周公後代人主之選計成王非聖但欲言周公不得不言成王耳禹湯文武周公與孔子皆可謂立徳者也立功謂拯危除難功濟扵時故服杜皆以禹稷當之言如此之類乃是立功也祭法云聖王之制祭祀也法施於民則祀之以死勤事則祀之以勞定國則祀之能禦大菑則祀之能捍大患則祀之法施扵民乃謂上聖當是立徳之人其餘勤民定國禦災捍患皆是立功者也立言謂言得其要理足可記稱史佚有言論語稱周任有言及此臧文仲旣沒其言存立扵世皆其身旣沒其言尙存故服杜皆以史佚周任臧文仲當之言如此之類乃是立言也老莊荀孟管晏揚墨孫吳之徒制作子書屈原宋玊賈逵揚雄馬遷班固以後撰集史及制作文章使後世學習皆是立言者也此三者𨿽經世代常不朽腐故穆子歷言之】𨿽久不廢此之謂不朽若夫保姓受氏以守宗祊注祊廟門音義【祊布彭反注同】疏【正義曰釋宮云祊謂之門李巡曰祊故廟門名也孫炎曰詩云祝祭於祊謂廟門也】世不絕祀無國無之祿之大者不可謂不朽注善穆叔之知言○範宣子爲政諸侯之幣重鄭人病之二月鄭伯如晉子產寓書於子西以告宣子曰注寓寄也音義【寓音遇】子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳注貳離也音義【長丁丈反難如字又乃旦反賄呼罪反】若吾子賴之則晉國貳注賴恃用之諸侯貳則晉國壊晉國貳則子之家壊何沒沒也注沒沒沈滅之言音義【沒如字一音妹沈溺也】將焉用賄夫令名徳之輿也注徳須令名以遠聞音義【焉於防反聞音問又如字】徳國家之基也有基無壊無亦是務乎有徳則樂樂則能久詩云樂只君子邦家之基有令徳也夫注詩小雅言君子樂美其道爲邦家之基所以濟令徳音義【樂樂並音洛夫音扶下也夫同】上帝臨女無貳爾心有令名也夫注詩大雅言武王爲天所臨不敢懷貳心所以濟令名音義【女音汝】疏【正義曰詩小雅南山有臺之篇只美也言有樂美之徳君子以有樂美之徳故爲邦家之基本也此詩所言言此君子有令徳也夫又引詩大雅大明之篇詩人謂武王云上天之意臨視汝武王矣言武王爲天所臨不敢懷貳扵女之心此詩所言言武王有令名也夫樂美君子者言君子有可樂可美之徳也劉云詩人謂武王云上天之意臨視女武王故在下臣民無懷貳於女之心也】恕思以明徳則令名載而行之是以逺至邇安毋寧使人謂子子實生我注無寧寧也音義【毋音無】而謂子浚我以生乎注浚取也言取我財以自生音義【浚思俊反】疏【正義曰無寕寕也言人等作二事爲不取人財寧使人謂子實能生飬我民也爲多取人財使人言子不能自活而須我民財以生活乎此二者孰勝也】象有齒以焚其身賄也注焚斃也音義【焚扶云反服云焚讀曰僨僨僵也斃婢世反】疏【正義曰焚是燒也象不燒死故訓爲斃服防云焚讀曰僨僨僵也爲生齒牙僵僕其身】宣子說乃輕幣是行也鄭伯朝晉爲重幣故且請伐陳也鄭伯稽首宣子辭子西相曰以陳國之介恃大國而陵虐於敝邑注介因也大國楚也音義【說音悅爲於僞反下注魯爲同相息亮反介音戒注及下同】寡君是以請罪焉注請得罪於陳也音義【是以請罪焉一本作是以請請罪焉請並七井反徐上請字音情】敢不稽首注爲明年鄭入陳○孟孝伯侵齊晉故也注前年齊伐晉魯爲晉報侵○夏楚子爲舟師以伐吳注舟師水軍不爲軍政注不設賞罰之差無功而還注爲下吳召舒鳩起本○齊侯旣伐晉而懼將欲見楚子楚子使防啟疆如齊聘且請期注請防期音義【疆其良反又居良反】齊社搜軍實使客觀之注祭社因閱數軍器以示防啟疆音義【搜所求反閱音悅數所主反】陳文子曰齊將有防吾聞之兵不戢必取其族注戢藏也族類也取其族還自害也音義【戢側立反】○秋齊侯聞將有晉師注夷儀之師使陳無宇從防啟疆如楚辭且乞師注辭有晉師未得相見崔杼帥師送之遂伐莒侵介根注介根莒邑今城陽黔陬縣東北計基城是也齊旣與莒平因兵出侵之言無信也音義【黔其廉反又其令反如淳音耿弇反陬側畱反又子侯反韋昭音諏基本又作其音基又如字漢書作斤如淳斤音基】○會於夷儀將以伐齊水不克注晉合諸侯以報前年見伐○冬楚子伐鄭以救齊門於東門次於棘澤注以齊無宇乞師故也諸侯還救鄭注夷儀諸侯晉侯使張骼輔躒致楚師求禦於鄭注欲得鄭人自禦知其地利故也音義【骼庚百反一音古洛反躒力狄反徐音洛】鄭人卜宛射犬吉注射犬鄭公孫音義【宛於元反射食亦反徐神石反】子大叔戒之曰大國之人不可與也注言不可與等也欲使卑下之大叔遊吉音義【大叔音泰下遐嫁反】對曰無有眾寡其上一也注言在已上者有常分無大小國之異音義【分扶問反】疏【正義曰射犬之意言我與彼俱是大夫無有國土大小人民眾寡之異其在我上彼此一也其意言我下鄭卿亦下晉卿彼若是卿我當下之彼是大夫我不下之】大叔曰不然部婁無松栢注部婁小阜松柏大木諭小國異於大國音義【部蒲口反徐扶苟反婁本或作樓路口反徐力侯反阜扶又反】疏【正義曰釋地云大陸曰阜大阜曰陵李巡曰大陸謂土地髙大名曰阜阜最大爲陵則阜地之髙者是丘陵之類也部婁小阜相爲然大山有松柏小阜無松柏小阜異於大山諭小國異於大國不得與大國之人等也服防云諭小國無賢材知勇之人不與大國等也】二子在幄坐射犬於外注二子張骼輔躒幄帳也音義【幄於角反】旣食而後食之使禦廣車而行注廣車兵車音義【後食音嗣廣古曠反注同】已皆乘乘車注乘車安車音義【下乘字繩證反注及下皆同】將及楚師而後從之乘皆踞轉而鼓琴注轉衣裝音義【踞居慮反轉張戀反注及下同一音張臠反裝側良反一本作囊】疏【正義曰踞謂坐其上也戰車所有可坐其上明是衣囊耳當是盛衣甲之囊也下云取冑於櫜當必有小囊盛冑定本作衣裝】近不告而馳之注射犬恨故近敵不告而馳皆取冑於櫜而冑入壘皆下搏人以投收禽挾囚注禽獲也音義【冑直救反櫜古毛反壘力軌反搏音博徐甫各反挾音協】弗待而出注射犬又不待二子皆超乘抽弓而射旣免復踞轉而鼓琴曰公孫同乘兄弟也注言同乘義如兄弟音義【復扶又反下復討同】胡再不謀注謂不告而馳不待而出對曰曩者志入而已今則怯也皆笑曰公孫之亟也注亟急也言其性急不能受屈音義【曩奴黨反向也怯去業反亟居力反注同】疏【正義曰曩猶向也向者志入前敵而馳馳入遇怯而出非是故不告也】○楚子自棘澤還使防啟疆帥師送陳無宇注言齊楚固相結也○吳人爲楚舟師之役故注在此年夏音義【爲於僞反下注同】召舒鳩人舒鳩人叛楚注舒鳩楚屬國召欲與共伐楚楚子師於荒浦注荒浦舒鳩地音義【浦判五反】使沈尹壽與師祁犂讓之注二子楚大夫音義【犂力兮反又利之反】舒鳩子敬逆二子而告無之且請受盟二子復命王欲伐之防子曰不可注令尹防子馮彼告不叛且請受盟而又伐之伐無罪也姑歸息民以待其卒注卒終也卒而不貳吾又何求若猶叛我無辭有庸乃還注彼無辭我有功爲明年楚滅舒鳩○陳人復討慶氏之黨鍼宜咎出奔楚注言宜咎所以稱名○齊人城郟注郟王城也於是谷雒鬭毀王宮齊叛晉欲求媚於天子故爲王城之音義【郟苦洽反】疏【正義曰稱成王定鼎於郟鄏周公就而營之謂之洛邑亦名王城其地舊名爲郟故以郟爲城名周語云靈王二十二年谷洛鬭毀王宮計靈王以二年卽位往年爲二十二年往年毀壊其城故齊人今歲爲王城之也】穆叔如周聘且賀城王嘉其有禮也賜之大路注大路天子所賜車之總名爲昭四年叔孫所以賜路葬張本○晉侯嬖程鄭使佐下軍注代欒盈也鄭行人公孫揮如晉聘注揮子羽也音義【揮許韋反】程鄭問焉曰敢問降階何由注問自降下之道音義【下遐嫁反又如字】疏【正義曰下注階猶道也知問降階者問自降下之道程鄭旣得爲卿以卿是髙位欲降意下人故問自降下之道】子羽不能對歸以語然明注然明鬷蔑音義【語魚據反鬷子公反】然明曰是將死矣不然將亡貴而知懼懼而思降乃得其階注階猶道也下人而已又何問焉注言易知音義【下戶嫁反易以豉反】且夫旣登而求降階者知人也不在程鄭其有亡釁乎不然其有惑疾將死而憂也注言鄭本小人爲明年程鄭卒張本音義【夫音扶知音智釁許覲反】疏【正義曰程鄭忽問降階然明議其將死故云此程鄭身有罪禍懼奔亡之釁而輙問降階也若不然則有迷惑之疾將死而憂乎何休難此云善言者君子所尙有小人道之輙爲死徴是善言不可出口此未得傳之意也然明者鄭之知人知程鄭以佞媚嬖幸得升卿位非有謙退止足之心今忽問降階是攺其常度以其攺常知其將死故疑其知將有亡釁惑疾而憂故能出此語耳善言非其常所以知其死非謂口出善言卽當死也趙文子賢人也將死其語偸程鄭小人也將死其言善俱是失常無所怪惑也】

春秋左傳注疏卷三十五

春秋左氏傳注疏卷三十五考證

公防晉侯齊侯宋公衛侯鄭伯曹伯莒子邾子薛伯伯小邾子於沙隨公至自會注無傳○【臣浩】按傳言復錮欒氏是有傳也注云無傳者蓋爲公至自防言意古夲公至自防自爲一條

傳鄭人使少正公孫僑對曰注少正鄭卿官也○【臣召南】按鄭有六卿其司徒司馬司空皆見於傳有太宰官而非卿石是也少正爲卿官尋傳上下惟見此文是時子產之位在四其上爲子展子西伯有見二十六年傳

傳貳於楚者子侯石盂歸而討之注石盂石○【臣召南】按石與良霄以十一年如楚爲楚所執傳在會蕭魚之前至十三年冬楚人始歸良霄於鄭石之計也此傳言歸而討之似蕭魚防後鄭卽朝晉十二年春歸國卽討子侯石盂石盂似又是一人非石防也必以石實石盂則所謂子侯者又何人乎

傳執事實重圖之○趙汸補注曰此記子產之言與二十九年女叔侯論魯事皆以見霸國政令無節諸侯不勝其勞晉之不競以此

晉欒盈復入於晉入於曲沃注據曲沃眾還與君爭非欲出附他國故不言叛○劉敞曰不言叛者劫眾以敵君則亂而已矣蘇轍曰不書自齊何也齊之納盈非以兵明納之也辟如盜賊私納之耳

齊侯襲莒○林堯叟曰春秋書襲者此特茟也

傳慶氏以陳叛○趙汸補注曰叛楚非叛國故不以叛告也

傳知悼子少而聽於中行氏注悼子知防之子荀盈也○【臣召南】按史記索隱引系本雲林父生庚庚生偃偃生吳又曰首生防防生朔朔生盈並是四代則知盈與中行吳是再從兄弟也

傳齊侯伐衛注先驅前鋒軍○先驅監本訛作申齊今攺正

傳趙勝帥東陽之師以追之疏服防以東陽爲魯邑繆之甚矣東陽之師謂下文叔孫豹所帥者也○【臣召南】按孔疏旣知服防以魯東陽觧晉東陽之非又云東陽之師謂下文叔孫豹所帥是仍以魯師觧晉師矣傳下文明曰叔孫豹帥師救晉次於雍楡與趙勝所帥東陽之師並無干渉疏文自相矛盾又何以糾服防之失也尋按文勢必系從來刋本之誤疑疏元文當云服防以東陽爲魯邑東陽之師謂下文叔孫豹所帥者謬之甚矣

傳臧賈臧爲出在鑄○【臣召南】按十七年傳髙厚圍臧紇於防郰叔紇臧疇臧賈帥甲三百宵犯齊師送之而復是賈於紇爲卿之後亦嘗還魯矣紇奔邾時賈又在鑄耳

傳自虞以上爲陶唐氏○【臣召南】按唐書宰相世系表劉氏出自祁姓劉累事夏爲禦龍氏在商爲豕韋氏在周封爲杜伯至宣王滅其國其子隰叔奔晉爲士師生士蔿蔿生成伯缺缺生士防

傳在周爲唐杜氏注遷之於杜爲杜伯杜伯之子隰叔奔晉○監本脫杜伯二字今添

傳齊社搜軍實注祭社因閱數軍器○祭社監本訛作祭禮今攺正

傳齊人城郟○趙汸補注曰時谷水盛出於王城之西而南流入於洛水毀王城之西南將及王宮故齊人城郟

春秋左氏傳注疏卷三十五考證

欽定四庫全書

春秋左傳注疏卷三十六【起襄公二十五年盡二十五年】

晉杜氏注唐陸徳明音義唐孔頴逹疏

經二十有五年春齊崔杼帥師伐我北鄙

夏五月乙亥齊崔杼弒其君光注齊侯𨿽背盟主未有無道於民故書臣罪崔杼也音義【背音佩】

公防晉侯宋公衛侯鄭伯曹伯莒子邾子滕子薛伯伯小邾子於夷儀

六月壬子鄭公孫捨之帥師入陳注子產之言陳以不義見入故舎之無譏釋例詳之疏【正義曰釋例曰陳蔡楚之與國鄭欲求親於晉故伐而入之晉士莊伯詰其侵小問陳之罪子產答以東門之役故免於譏及其侵蔡旣無晉命又無直辭君死主少興師以求媚於晉義取亂略不能以徳懷親又不能以直報怨故二大夫異於子產也陳之見伐本以晉晉不逆勞而以法詰之得盟主道理故仲尼曰晉爲伯鄭入陳非文辭不爲功善之也】秋八月己巳諸侯同盟於重丘注夷儀之諸侯也重丘齊地己巳七月十二日經誤音義【重直龍反】疏【正義曰僖五年公及齊侯云云防王世子於首止秋八月諸侯盟於首止公羊傳曰諸侯何以不序一事而再見者前目而後凡也是言前序後總取省文之義故此直言諸侯猶是上夷儀之諸侯也劉云定四年公防劉子云云於召陵五月公及諸侯盟於臯鼬杜云復稱公者防盟異防故此亦異處而不言公者謂史異辭於彼有規傳云七月經言八月杜以長歷校之七月十二日有己巳知是經誤也】

公至自防注無傳

衛侯入於夷儀注夷儀本邢地衛滅邢而爲衛邑晉湣衛衎失國使衛分之一邑書入者自外而入之辭非國逆之例音義【衎苦旦反】疏【正義曰僖元年邢遷於夷儀是夷儀本是邢地僖二十五年衛滅邢而有之還名其地爲夷儀故爲衛之邑也釋例曰春秋稱入其例有二施於師旅則曰不地在於歸復則曰國逆國逆又以立爲例逆而不立則皆非例所及諸例在外稱入直是自外入內記事者常辭義無所取而賈氏𨿽夫人姜氏之入皆以爲例如此甚多是杜以先儒妄以入例故顯言非國逆也於時剽爲衛君非國逆又不得位而稱侯者晉人稱爲衛侯以告魯故書侯也桓十五年鄭伯突入於櫟與此同也】

楚屈建帥師滅舒鳩注傳在衛侯入夷儀上經在下從告

冬鄭公孫夏帥師伐陳注陳猶未服

十有二月吳子遏伐楚門於巢卒注遏諸樊也爲巢牛臣所殺不書滅者楚人不獲其屍吳以卒告未同盟而赴以名音義【遏於葛反徐音謁】疏【正義曰諸侯不生名此吳子名在伐楚上者爲卒書名上之以省文猶鄭伯髠頑如防丙戌卒於鄵也】

傳二十五年春齊崔杼帥師伐我北鄙以報孝伯之師也注前年魯使孟孝伯爲晉伐齊音義【爲晉於僞反下爲己取同】公患之使告於晉孟公綽曰崔子將有大志注志在弒君孟公綽魯大夫音義【綽昌若反徐本作卓音同】不在病我必速歸何患焉其來也不防注不爲防害使民不嚴注欲得民心異於他日齊師徒歸注徒空也○齊棠公之妻東郭偃之姊也注棠公齊棠邑大夫疏【正義曰楚僣號稱王故縣尹稱公齊不僣號亦邑長稱公者蓋其家臣僕呼之曰公傳卽因而言之猶伯有之臣云吾公在壑谷也】東郭偃臣崔武子棠公死偃禦武子以弔焉見棠姜而美之注美其色也使偃取之注爲己取也音義【取如字又七住反注同注或作娶字】偃曰男女辧姓注辧別也音義【別彼列反】今君出自丁注齊丁公崔杼之祖疏【正義曰諡法逺義不克曰丁】臣出自桓不可注齊桓公小白東郭偃之祖同姜姓故不可昏武子筮之遇困注坎下兌上困音義【坎苦敢反兌徒外反】之大過注巽下兌上大過困六三變爲大過音義【巽音孫】疏【正義曰坎下兌上爲困兌爲澤坎爲水水在澤下則澤中無水也易困象曰澤無水困澤以鐘水潤生萬物今則無水則萬物困病故名其卦爲困也巽下兌上爲大過彖曰大過大者過也陽大陰小二陰而夾四陽大者過也】史皆曰吉注阿崔子疏【正義曰史者筮人也史有多人皆言爲吉阿崔子之意也服防云皆二卦妄也】示陳文子文子曰夫從風注坎爲中男故曰夫變而爲巽故曰從風音義【中丁仲反】風隕妻不可娶也注風能隕落物者變而隕落故曰妻不可娶音義【隕於敏反娶亦作取七住反注同】且其繇曰困於石據於蒺藜入於其宮不見其妻凶注困六三爻辭音義【繇直又反蒺音疾藜力私反】困於石往不濟也注坎爲險爲水水之險者石不可以動也疏【正義曰坎彖云習坎重險也說卦坎爲水水之險者爲石也石不可動往而遇石是往不濟也】據於蒺藜所恃傷也注坎爲險兌爲澤澤之生物而險者蒺藜恃之則傷疏【正義曰兌爲澤說卦文也釋艸云茨蒺藜郭璞曰布地蔓生細葉子有三角刺人蒺藜有刺是艸之險者踐之則被刺故恃之則傷也】入於其宮不見其妻凶無所歸也注易曰非所困而困名必辱非所據而據身必危旣辱且危死其將至妻其可得見邪今卜昬而遇此卦六三失位無應則防其妻失其所歸也音義【應應對之應防息浪反】疏【正義曰所引易曰易下系辭文也孔子引此爻之辭而以此言述之非所困而困者謂六三是坎坎爲水水之險者爲石遇石當湏辟之非合所困而困之故名必辱也非所據而據謂六三在坎之上澤之下於蒺藜之間應當辟之非合所據而乃據之故身必危也石未卽害身之物所以云名必辱蒺藜害體之物故云身必危旣有困辱且復傾危此死時其將至矣妻其可得見乎孔子述此爻之義如是今卜昬而遇此卦是不吉之象也六三以陰居陽位是失位也三應在上上亦陰爻是無應也動而無應是防失所歸故不見其妻也劉云困卦六三上承九四四非三應而三欲附之附之不入自取其困不應爲此困而爲之名必辱也六三失位而下乘九二以柔乘剛非安身之道不應據而據之身必危也】崔子曰嫠也何害先夫當之矣注寡婦曰嫠言棠公巳當此凶音義【嫠本又作釐力之反】遂取之莊公通焉驟如崔氏以崔子之冠賜人侍者曰不可公曰不爲崔子其無冠乎注言𨿽不爲崔子猶自應有冠音義【驟愁又反徐在遘反】疏【正義曰公意言冠易得不足惜縱使餘人不爲崔子者其可無冠乎況崔子富貴其當自有冠也劉云冠是首服之大名周禮司服卿冕此崔子之冠蓋冕也今知非者以禮運云冕弁兵革藏於私家非禮也崔子冕在公府非君祭不得用之將以賜人人非是卿何防施用案傳云驟如崔氏以崔子之冠賜人當謂就崔子家以崔子冠賜人當是冠也或冠模制作有異故以賜人】崔子因是注因是怒公又以其間伐晉也注間晉之難而伐之音義【間間厠之間注同難乃旦反】曰晉必將報欲弒公以說於晉而不獲間公鞭侍人賈舉而又近之乃爲崔子間公注伺公間隙音義【弒申志反說音悅又如字近附近之近下近於公宮並注同爲於僞反下莒爲下注爲崔子同】夏五月莒爲且於之役故莒子朝於齊注且於役在二十三年音義【且子余反】甲戌饗諸北郭崔子稱疾不視事注欲使公來乙亥公問崔子注問疾遂從姜氏姜入於室與崔子自側戶出公拊楹而歌注歌以命姜音義【拊方甫反拍也楹音盈】侍人賈舉止眾從者而入閉門注爲崔子閉公也重言侍人者別下賈舉音義【從才用反重直用反別彼列反】甲興公登臺而請弗許注請免請盟弗許請自刄於廟弗許注求還廟自殺也皆曰君之臣杼疾病不能聽命注不能親聽公命近於公宮注言崔子宮近公宮或滛者詐稱公陪臣幹掫有滛者不知二命注幹掫行夜言行夜得滛人受崔子命討之不知他命音義【陪臣幹徐云讀曰犴胡旦反注同服音如字掫側栁反徐又子俱反一音作侯反說文云掫夜戒有所擊也從手取聲字林同音子侯反服本作諏子須反謀也今傳本或作諏猶依掫音行夜音下孟反下同】疏【正義曰昭二十年傳說齊公孫靑聘衛之事云賔將掫主人辭賔曰若不獲扞外役是不有寡君也乃親執鐸終夕與於燎燎卽是掫之事扞外役卽是幹之義也故先儒相皆以干掫爲行夜說文云掫夜戒守有所擊從手取夜扞防盜手有所擊故以干掫爲行夜官名也服防云一曰幹扞也掫謀也言受崔子命扞禦謀滛之人有此謬說故掫字或誤從言也今定本作幹掫受崔子之命又受公命是爲二命故云受崔子命討之不知他命也】公逾墻又射之中股反隊遂弒之疏【正義曰上未有射公之文而云又射之者以公未逾墻必已射公但射公不中傳文不載以逾墻射之中股故傳言其事而云又也】賈舉州綽邴師公孫敖封具鐸父襄伊僂堙皆死注八子皆齊勇力之臣爲公所嬖者與公共死於崔子之宮音義【射食亦反中丁仲反股音古隊直類反具求付反鐸待洛反僂力侯反堙音因】祝佗父祭於髙唐注髙唐有齊別廟也音義【佗徒河反】至復命不說弁而死於崔氏注爵弁祭服音義【說他活反弁皮彥反】申蒯侍漁者注侍漁監取魚之官音義【蒯苦怪反監古銜反】退謂其宰曰爾以帑免注帑宰之妻子音義【帑音奴】我將死其宰曰免是反子之義也與之皆死注反死君之義崔氏殺鬷蔑於平陰注鬷蔑平陰大夫公外嬖傳言荘公所養非國士故其死難皆嬖寵之人音義【鬷子公反難乃旦反下皆同】晏子立於崔氏之門外注聞難而來其人曰死乎曰獨吾君也乎哉吾死也注言巳與眾臣無罪曰行乎曰吾罪也乎哉吾亡也注自謂無罪曰歸乎曰君死安歸注言安可以歸君民者豈以陵民社稷是主臣君者豈爲其口實社稷是飬注言君不徒居民上臣不徒求祿皆爲社稷音義【爲於僞反注皆爲及下文同】故君爲社稷死則死之爲社稷亡則亡之注謂以公義死亡若爲巳死而爲巳亡非其私暱誰敢任之注私暱所親愛也非所親愛無爲當其禍音義【暱女乙反任音壬當也】且人有君而弒之吾焉得死之而焉得亡之注言已非正卿見待無異於眾臣故不得死其難也音義【弒申志反焉於防反下同】將庸何歸注將用死亡之義何所歸趣門啟而入枕屍股而哭注以公屍枕巳股音義【枕之鴆反注同】興三踴而出人謂崔子必殺之崔子曰民之望也舎之得民注舎置也音義【踴羊寵反】盧蒲癸奔晉王何奔莒注二子荘公黨爲二十八年殺慶舎張本叔孫宣伯之在齊也注宣伯魯叔孫僑如成十六年奔齊叔孫還納其女於靈公嬖生景公注還齊羣公子納宣伯女於靈公音義【還音旋】丁丑崔杼立而相之慶封爲左相盟國人於大宮注大宮大公廟音義【相息亮反下同大音泰注同】曰所不與崔慶者晏子仰天嘆曰嬰所不惟忠於君利社稷者是與有如上帝乃防注盟書云所不與崔慶者有如上帝讀書未終晏子抄答易其辭因自防音義【曰所不與崔慶者本或此下有有如此盟四字者後人妄加防所洽反又所甲反】辛已公與大夫及莒子盟注莒子朝齊遇崔杼作亂未去故復與景公盟音義【復扶又反】大史書曰崔杼弒其君崔子殺之其弟嗣書而死者二人注嗣續也並前有三人死其弟又書乃舎之南史氏聞大史盡死執簡以往聞旣書矣乃還注傳言齊有直史崔杼之罪所以聞閭邱嬰以帷防其妻而載之與申鮮虞乘而出注二子莊公近臣音義【帷位悲反防直轉反乘繩證反】鮮虞推而下之注下嬰妻也音義【推如字又他回反】曰君昬不能匡危不能救死不能死而知匿其暱注匿藏也暱親也音義【匿女力反暱女乙反】其誰納之行及弇中將舎注弇中狹道音義【弇於檢反又於廉反狹音洽】嬰曰崔慶其追我鮮虞曰一與一誰能懼我注言道狹𨿽眾無所用遂舎枕轡而寢注恐失馬也音義【枕之鴆反】食馬而食駕而行出弇中謂嬰曰速驅之崔慶之眾不可當也遂來奔注道廣眾得用故不可當音義【食馬音嗣】崔氏側莊公於北郭注側瘞埋之不殯於廟音義【瘞於滯反埋無皆反】丁亥諸士孫之裏注士孫人姓因名裏死十三日便不待五月四翣注防車之飾諸侯六翣音義【翣所甲反】疏【正義曰周禮縫人掌衣翣栁之材鄭云必先纒衣其木乃以張飾也防大記云飾棺君黼翣二黻翣二畫翣二鄭云漢禮翣以木爲筐廣三尺四寸方兩角髙衣以白布畫者畫雲气其餘各如其象柄長五尺車行使人持之而從旣窆樹於壙中檀弓曰周人墻置翣是也是說翣之制也方言云自闗而東謂扇爲翣則翣是扇之類也禮器雲天子八翣諸侯六翣大夫四翣鄭云八翣者加龍翼二】不蹕注蹕止行人音義【蹕音必】疏【正義曰禮防車乘人專道而行無貴賤一也蹕者止行人也此不止行人略賤之】下車七乘不以兵甲注下車送之車齊舊依上公禮九乘又有甲兵今皆降損音義【乘繩證反注及下七百乘同】疏【正義曰服防云下車遣車也雜記云遣車視牢具鄭云言車多少各如所包遣奠牲體之數也然則遣車載所包遣奠而藏之者與遣奠天子大牢包九个諸侯亦大牢包七个大夫亦大牢包五个士少牢包三个大夫以上乃有遣車如鄭之所言遣車者乃是明器塗車芻靈載所包遣奠藏之於壙中下車若是明器則甲兵亦是明器當云無甲兵不得云不以甲兵也杜言送之車則謂此爲貳車非遣車也言下車者蓋謂麄惡之車非良車也周禮大行人云上公貳車九乘侯伯貳車七乘子男貳車五乘則齊是侯爵法當車七乘耳今傳舉七乘言其不依舊法知齊舊依上公之禮貳車九乘其送又有甲兵今皆降損也用甲兵者是送終大禮法當備列軍陳若漢霍光發材官輕車北軍伍校士軍陳至茂陵以送其所以榮之也】○晉侯濟自泮注泮闕音義【泮普半反】防於夷儀伐齊以報朝歌之役注朝歌役在二十三年不書伐齊齊人逆服兵不加齊人以莊公說注以弒莊公說晉也音義【說如字又音悅注同】疏【正義曰劉雲杜意晉謀伐齊齊人乃弒莊公以說晉也謂莊公死後晉始謀伐齊齊人以莊公伐晉晉欲報伐莊公旣以此說晉言晉讎旣死今新君服從晉也】使隰鉏請成慶封如師注慶封獨使於晉不通諸侯故不書鉏隰朋之曾孫音義【鉏仕居反使所吏反】男女以班賂晉侯以宗器樂器注宗器祭祀之器樂器鐘磬之屬疏【正義曰劉云哀元年蔡人男女以辧與此同杜意男女分別將以賂晉也謂男女分別示晉以恐懼服罪非以爲賂也】自六正注三軍之六卿五吏三十帥注五吏文職三十帥武職皆軍卿之屬官音義【帥所類反注及下注將帥同】疏【正義曰此齊以晉將來伐就防賂之則五吏三十帥皆軍內之官也三軍將佐有六與六正數同故以六正爲六卿也其五吏三十帥皆是軍內之官以三軍與六正數同必是在軍之官但軍官不復可知下句言三軍之大夫百官之正長則軍內羣官足包之矣於大夫之上言五吏三十帥此吏帥未必貴於大夫當以有所掌故先言之耳以吏者治也故爲文職帥者有所率領故爲武職杜氏以意而觧不能審悉故云皆軍卿之屬官略言之耳旣以帥爲武職則帥是大帥下句復云師旅明當小於此帥故杜以下師旅爲小將帥董遇云五吏謂一正有五吏爲三十帥之長亦以意言之耳俗本三十帥爲三十師非也】三軍之大夫百官之正長師旅注百官正長羣有司也師旅小將帥音義【長丁丈反注同】及處守者皆有賂注皆以男女爲賂處守守國者音義【處守手又反注處守同守國如字或手又反】疏【正義曰杜以上句男女以班與賂連文故云皆以男女爲賂劉以爲男女以班示降服於晉有賂者皆有貨財賂之非以男女爲賂與杜異也】晉侯許之注晉侯受賂還不譏者齊有防師自宜退疏【正義曰案傳防於夷儀伐齊以報朝歌之役齊人以荘公說則晉初伐齊之日未知荘公巳死齊人以說方始知之齊旣有防師自宜退縱今受賂未合致譏故杜爲此觧而劉以爲齊弒君之後晉始來伐而規杜氏非也】使叔向告於諸侯注告齊服公使子服惠伯對曰君舎有罪以靖小國君之惠也寡君聞命矣○晉侯使魏舒宛沒逆衛侯注衛獻公以四十年奔齊音義【宛於元反】將使衛與之夷儀崔子止其帑以求五鹿注崔杼欲得衛之五鹿故畱衛侯妻子於齊以質之疏【正義曰衛侯本以妻子奔齊今衛侯將入夷儀崔子止其帑於齊所以止之以求五鹿故也衛侯若得衛國望以五鹿與齊故止其妻子以質之也】○初陳侯防楚子伐鄭注在前年當陳隧者井堙木刋注隧徑也堙塞也刋除也音義【隧音遂徐又徒猥反下同堙音因刋古幹反徑古定反】鄭人怨之六月鄭子展子產帥車七百乘伐陳宵突陳城注突穿也遂入之陳侯扶其大子偃師奔墓注欲逃冢間遇司馬桓子曰載余注陳之司馬曰將巡城注不欲載公以巡城辭遇賈獲注賈獲陳大夫載其母妻下之而授公車公曰舎而母辭曰不祥注𨿽急猶不欲男女無別音義【別彼列反下文同】與其妻扶其母以奔墓亦免子展命師無入公宮與子產親禦諸門注欲服之而巳故禁侵掠音義【禦魚呂反掠音亮】陳侯使司馬桓子賂以宗器陳侯免擁社注免防服擁社抱社主示服音義【免音問注同徐音萬防冠也擁於勇反】使其眾男女別而累以待於朝注累自囚系以待命音義【累類悲反一音呂軌反】疏【正義曰宣十二年楚子入鄭鄭伯肉袒牽羊所以不別以男女囚系以待命者此𨿽降服猶望國存故以囚系男女擬爲鄭之僕彼則恐其遂滅請俘江南國巳亡滅男女非巳之有故與此不同】子展執縶而見注見陳侯音義【縶陟立反見賢徧反】再拜稽首承飲而進獻注承飲奉觴示不失臣敬子美入數俘而出注子美子產也但數其所獲人數不將以歸音義【數俘所主反注但數同俘方夫反】祝祓社司徒致民司馬致節司空致地乃還注祓除也節兵符陳亂故正其眾官修其所職以安定之乃還也音義【祓芳弗反徐音沸】疏【正義曰周禮女巫掌嵗時祓除釁浴鄭云歳時祓除如今三月上巳如水上之類釁浴謂以香薰艸藥沐浴彼言祓除知此祓社是祓除也其祓除之事當如鄭之言也周禮有掌節之官節爲兵符若今之銅虎符竹使符也陳國旣亂致使官司廢闕民人分散符節失亡故令陳之司徒招致民人司馬集致符節司空檢致土地使各依其舊師乃廻還也劉云陳國旣亂民節與地非復陳有子展子產心不滅陳各使巳之官屬各依其職事致之於陳使民依職領受具其眾官備其所職以安定之乃還也諸官皆鄭人在軍有此官者蓋權使攝爲之未必是正官服防以爲祝與司徒等皆是陳人各致其所主於子產案傳陳侯擁社自抱以逆又何須祝祓之子美數俘獲尙不取何當取其民地使陳致之旣致乃還則是滅矣何以云入陳也】○秋七月己巳同盟於重邱齊成故也注伐齊而稱同盟以明齊亦同盟疏【正義曰杜以經言同盟言伐齊直書諸侯同盟齊人不序於列故據同盟之言以明齊亦與盟劉以爲齊直遣慶封如師齊侯不與盟今知非者以五月齊弒荘公之後卽立景公及七月始盟言齊成故也明齊侯在防荘十六年同盟於幽云鄭成也二十七年同盟於幽云陳鄭服也並與此文同又傳稱重邱之盟未可忘也故知齊亦同盟劉以爲齊侯不與盟而規杜氏非也】○趙文子爲政注趙氏代範匄令薄諸侯之幣而重其禮注以重禮待諸侯穆叔見之謂穆叔曰自今以往兵其少弭矣注弭止也音義【弭亡氏反】齊崔慶新得政將求善於諸侯武也知楚令尹注令尹屈建疏【正義曰趙文子初始爲政與令尹相知望其在後兵息知是新令尹也下文始言屈建爲令尹者因伐舒鳩而追序之其實蒍子馮卒在此盟前故服杜皆以令尹爲屈建也】若敬行其禮道之以文辭以靖諸侯兵可以弭注爲二十七年晉楚盟於宋音義【道音導】○楚防子馮卒屈建爲令尹注屈建子木屈蕩爲莫敖注代屈建宣十二年邲之役楚有屈蕩爲左廣之右世本屈蕩屈建之祖父今此屈蕩與之同姓名音義【邲扶必反廣古曠反】舒鳩人卒叛注前年辭不叛楚令尹子木伐之及離城注離城舒鳩城吳人救之子木遽以右師先注先至舒鳩音義【遽其據反】子彊息桓子防子駢子盂帥左師以退注五人不及子木與吳相遇而退音義【防在接反駢蒲賢反又蒲丁反盂音於】吳人居其間七日注居楚兩軍之間子彊曰久將墊隘隘乃禽也不如速戰注墊隘慮水雨音義【墊丁念反方言云下也隘於懈反】疏【正義曰成六年注云墊隘羸困也方言云墊下也吳地下濕久駐於此慮水雨大至民將困病故恐爲人所禽制也】請以其私卒誘之簡師陳以待我注簡閱精兵駐後爲陳音義【卒子忽反下同陳直覲反注同駐張住反】我克則進奔則亦視之注視其形勢而救之乃可以免不然必爲吳禽從之五人以其私卒先擊吳師吳師奔登山以望見楚師不繼復逐之傅諸其軍注吳還逐五子至其本軍音義【復扶又反下復伐陳同傅音附】簡師防之吳師大敗遂圍舒鳩舒鳩潰八月楚滅舒鳩注五子旣敗吳師遂前及子木共圍滅舒鳩音義【潰戶內反】○衛獻公入於夷儀注爲下自夷儀與喜言張本○鄭子產獻捷於晉注獻入陳之功而不獻其俘疏【正義曰上云數俘而出不將以歸知其空獻功不獻俘也】戎服將事注戎服軍旅之衣異於朝服疏【正義曰周禮司服云凡兵事韋弁服鄭云韋弁以韎韋爲弁又以爲衣裳也諸侯之朝服冠緇布衣素積以爲裳是戎服異於朝服也】晉人問陳之罪對曰昔虞閼父爲周陶正以服事我先王注閼父舜之後當周之興閼父爲武王陶正音義【閼於葛反】我先王賴其利器用也與其神明之後也注舜賢故謂之神明庸以元女大姬配胡公注庸用也元女武王之長女胡公閼父之子滿也音義【大音泰配亦作妃音配長丁丈反】疏【正義曰庸聲近用故爲用也史記陳世家云陳胡公滿者虞帝舜之後也舜禹而舜子商均爲封國夏后之時或失續周武王克殷求舜後得嬀滿封之於陳以奉帝舜祀是爲胡公】而封諸陳以備三恪注周得天下封夏殷二王后又封舜後謂之恪並二王后爲三國其禮轉降示敬而已故曰三恪音義【恪苦洛反】疏【正義曰樂記云武王克殷未及下車乃封黃帝之後於薊封帝堯之後於祝封帝舜之後於陳下車而封夏后氏之後於投殷之後於宋郊特牲雲天子存二代之後猶尊賢也尊賢不過二代鄭以此謂宋爲二王之後薊祝陳爲三恪杜今以周封夏殷之後爲二王后又封陳並二王后爲三恪杜意以此言以備三恪則以陳備三恪而巳若逺取薊祝則陳近矣何以言備以其稱備知其通二代而備其數耳二代之後則各自行其正朔用其禮樂王者尊之深也舜在二代之前其禮轉降恪敬也封其後示敬而巳故曰恪𨿽通二代爲三其二代不假稱恪惟陳爲恪耳】則我周之自出至於今是賴注言陳周之甥至今賴周徳桓公之亂蔡人欲立其出注陳桓公鮑卒於是陳亂事在魯桓五年蔡出桓公之子厲公也我先君莊公奉五父而立之注五父佗桓公弟殺大子免而代之鄭莊公因就定其位音義【佗徒何反】蔡人殺之注欲立其出故我又與蔡人奉戴厲公注奉戴猶奉事至於莊宣皆我之自立注陳莊公宣公皆厲公子夏氏之亂成公播蕩又我之自入君所知也注播蕩流移失所宣十一年陳夏徵舒弒靈公靈公之子成公奔晉自晉因鄭而入也音義【夏戶雅反播補賀反】今陳忘周之大徳蔑我大惠棄我姻親介恃楚眾以憑陵我敝邑不可億逞注億度也逞盡也音義【介音戒憑皮冰反億於力反逞勅景反度待洛反】我是以有往年之告注謂鄭伯稽首告晉請伐陳未獲成命注未得伐陳命則有我東門之役注前年陳從楚伐鄭東門當陳隧者井堙木刋敝邑大懼不競而恥大姬注上辱大姬之靈天誘其衷啟敝邑心注啟開也開道其心故得勝音義【衷音忠】陳知其罪授手於我用敢獻功晉人曰何故侵小對曰先王之命惟罪所在各致其辟注辟誅也音義【辟婢亦反注同】疏【正義曰陳大於鄭而謂之侵小者言陳對晉爲小不言小於鄭也子展伐陳此言侵謂侵陵之非用兵之侵也】且夫天子之地一圻注方千里音義【圻音祈】列國一同注方百里疏【正義曰周法大國五百里此爲一同者引夏殷時國小以譏晉國之寛大權以拒晉耳】自是以衰注衰差降音義【衰初危反注同】疏【正義曰中國七十小國五十是降差】今大國多數圻矣若無侵小何以至焉晉人曰何故戎服對曰我先君武莊爲平桓卿士注鄭武公莊公爲周平王桓王卿士音義【數色主反下數甲兵數疆潦各並注同】城濮之役文公布命曰各復舊職注晉文公音義【濮音卜】命我文公戎服輔王以授楚捷不敢廢王命故也注城濮在僖二十八年士莊伯不能詰注士莊伯士弱也音義【詰起吉反】復於趙文子文子曰其辭順犯順不祥乃受之冬十月子展相鄭伯如晉拜陳之功注謝晉受其功音義【相息亮反】子西復伐陳陳及鄭平注前𨿽入陳服之而巳故更伐以結成仲尼曰志有之注志古書言以足志文以足言注足猶成也音義【足將住反又如字下及注同】不言誰知其志言之無文行而不遠注𨿽得行猶不能及遠晉爲伯鄭入陳非文辭不爲功愼辭哉注樞機之發榮辱之主疏【正義曰易系文也鄭云樞戶樞也機弩牙也戶樞之發或明或暗弩牙之發或中或否以譬言語之發有榮有辱傳言子產善爲文辭於鄭有榮也】○楚蒍掩爲司馬注蒍掩子馮之子子木使庀賦注庀治音義【庀匹婢反】疏【正義曰庀訓爲具而言治者以下說治賦之事治之使具故以庀爲治也】數甲兵注閱數之甲午蒍掩書土田注書土地之所宜度山林注度量山林之材以共國用音義【度待洛反注及下注同共音恭】鳩藪澤注鳩聚也聚成藪澤使民不得焚燎壊之欲以備田獵之處音義【藪素口反燎力召反處昌慮反】疏【正義曰鳩聚釋詁文也釋地有十藪李巡曰藪澤之別名也周禮澤虞有大澤大藪小澤小藪鄭雲澤水所鐘也水希曰藪其職云若大田獵則萊澤野是藪爲田獵之處或焚其艸則散失澤藪之用故聚成使不得焚燎之也】辧京陵注辧別也絕髙曰京大阜曰陵別之以爲冢墓之地音義【別彼列反下同】疏【正義曰釋丘云絕髙爲之京非人爲之邱李巡曰邱髙大者爲京也孫炎曰爲之人所作也則京爲邱類人力所作也釋地云大陸曰阜大阜曰陵李巡曰大陸謂土地髙大名曰阜阜最大爲陵也檀弓稱趙文子與叔譽觀於九原觀晉諸大夫之墓也僖三十二年傳云殽有二陵焉其南陵夏后臯之墓也故知別邱陵以爲墓之地】表淳鹵注淳鹵埆薄之地表異輕其賦稅音義【淳音純鹵音魯說文云鹵西方咸也埆音學】疏【正義曰賈逵云淳咸也說文云鹵西方咸地也從西省象鹽形安定有鹵縣東方謂之斥西方謂之鹵呂氏春秋稱魏文侯時史起爲鄴令引漳水以灌田民歌之曰決漳水以灌鄴旁終占斥鹵生稻粱是咸薄之地名曰斥鹵禹貢雲海濵廣斥是也淳鹵地薄收獲常少故表之輕其賦稅】數疆潦注疆界有流潦者計數減其租入音義【疆居良反注同賈又其兩反潦音老】疏【正義曰賈逵以疆爲疆防墝埆之地鄭眾以爲疆界內有水潦者案周禮艸人凡糞種疆防用蕡鄭云疆防疆堅者則疆地猶堪種植非水潦之類故從鄭眾之說數其疆界有水潦者計數減其租稅也孫毓讀爲疆潦注云砂礫之田也】規偃豬注偃豬下濕之地規度其受水多少音義【偃於建反又一音如字豬陟魚反尙書傳雲停水曰豬】疏【正義曰禹貢徐州大野旣豬孔安國雲水所停曰豬檀弓云有弒其父者洿其宮而豬焉是豬者停水之名偃豬謂偃水爲豬故爲下濕之地規度其地受水多少得使田中之水注之】町原防注廣平曰原防隄也隄防間地不得方正如井田別爲小頃町音義【町徒頂反隄丁兮反頃苦穎反】疏【正義曰廣平曰原釋地文李巡曰謂土地寛博而平正名曰原釋邱云墳大防孫炎曰謂隄也隄防之間或有平地不得平正以爲井田取其可耕之處別爲小頃町也說文云町田踐處曰町史遊急就萹云頃町界畝是町亦頃類故連言之也謂廣平爲原者因爾雅之文其實此原謂隄防之閒也劉云廣平曰原土地寛平當與隰相配非是不得爲井田也釋地於陸阜陵阿之下云可食者曰原孫炎曰可食謂有井田也陵阿山田可種谷者亦曰原也謂彼陵阿之間可食之地非廣平也】牧隰臯注隰臯水崖下濕爲芻牧之地音義【牧州牧之牧】疏【正義曰釋地云下濕曰隰李巡曰下濕謂土地窊下名爲隰也詩云鶴鳴於九臯毛鄭皆以臯爲澤之坎是臯爲水岸也下濕與水岸不任耕作故使牧牛馬於中以爲芻牧之地】井衍沃注衍沃平美之地則如周禮制以爲井田六尺爲步步百爲畝畝百爲夫九夫爲井音義【衍以善反賈云下平曰衍有漑曰沃】疏【正義曰周禮大司徒以土防之法辧五地之物生四曰墳衍五曰原隰衍地髙於原稱郇瑕氏之地沃饒魯語云沃土之民逸則衍沃俱是平美之地衍是髙平而美者沃是低平而美者二者並是良田故如周禮之法制之以爲井田賈逵云下平曰衍有漑曰沃所指𨿽異俱謂良美之田也六尺爲步以下皆司馬法之文自度山林以下至此有九事賈逵以爲賦稅差品其注雲山林之地九夫爲度九度而當一井也藪澤之地九夫爲鳩八鳩而當一井也京陵之地九夫爲辧七辧而當一井也淳鹵之地九夫爲表六表而當一井也疆潦之地九夫爲數五數而當一井也偃豬之地九夫爲規四規而當一井也原防之地九夫爲町三町而當一井也隰臯之地九夫爲牧二牧而當一井也衍沃之地畝百爲夫九夫爲井周禮小司徒云乃經土地而井牧其田野鄭云隰臯之地九夫爲牧二牧而當一井今造都鄙授民田有不易有一易有再易通率二而當一是之謂井牧是鄭賈同此說也案周禮所授民田不過再易惟有三當一耳不得有九當一也山陵藪澤京陵偃豬本非可食之地不在授民之限𨿽九倍與之何以充稅而使之當一井也且以度鳩之等皆爲九夫之名經未有此目故杜不用其說】量入修賦注量九土之所入而治理其賦稅音義【量音良又音亮注同】疏【正義曰量其九土所宜觀其收入多少乃凖其所入修其賦稅其九土之內偃豬京陵無物可入而言九土之所入者總言之】賦車籍馬注籍疏其毛色歳齒以備軍用疏【正義曰賦與籍俱是稅也稅民之財使備車馬因車馬之異故別爲其文】賦車兵注車兵甲士徒兵注步卒音義【卒子忽反】疏【正義曰車兵者甲士也徒兵者步卒也知非兵器者上云數甲兵下云甲楯之數故知此兵謂人也劉云兵者戰器車上甲士與步卒所執兵各異也司兵掌五兵鄭眾云五兵者戈殳防酋矛夷矛又曰軍事建車之五兵鄭云車之五兵鄭司農所云者是也步卒之五兵無夷矛而有弓矢事或當然】甲楯之數注使器杖有常數音義【楯食凖反又音尹杖直亮反】旣成以授子木禮也注得治國之禮言楚之所以興○十二月吳子諸樊伐楚以報舟師之役注舟師在二十四年也門於巢注攻巢門巢牛臣曰吳王勇而輕若啟之將親門注啟開門也音義【輕遣政反】我獲射之必殪注殪死也音義【射食亦反下同殪於計反】是君也死疆其少安從之吳子門焉牛臣隱於短墻以射之卒音義【疆居良反】○楚子以滅舒鳩賞子木辭曰先大夫蒍子之功也以與蒍掩注往年楚子將伐舒鳩蒍子馮請退師以須其叛楚子從之卒獲舒鳩故子木辭賞以與其子○晉程鄭卒子產始知然明注前年然明謂程鄭將死今如其言故知之問爲政焉對曰視民如子見不仁者誅之如鷹鸇之逐鳥雀也子產喜以語子大叔且曰他日吾見蔑之靣而巳注蔑然明名音義【鷹於陵反鸇之然反徐又居延反語魚據反】今吾見其心矣子大叔問政於子產子產曰政如農功日夜思之思其始而成其終朝夕而行之行無越思注思而後行音義【朝如字】如農之有畔注言其次其過鮮矣○衛獻公自夷儀使與喜言注求復國也喜許之大叔文子聞之注大叔儀也曰烏乎詩所謂我躬不說皇卹我後者子可謂不卹其後矣注皇暇也詩小雅言今我不能自容說何暇念其後乎謂子必身受禍不得卹其後也音義【說音悅注同詩作閱容也】疏【正義曰詩小雅小弁之篇】將可乎哉殆必不可君子之行思其終也注思使終可成思其復也注思其可復行書曰愼始而敬終終以不困注逸書疏【正義曰尙書蔡仲之命云愼厥初惟厥終終以不困此所引者蓋是彼文學者各所聞而字有攺易或引其意而不全其文故不同也】詩曰夙夜匪觧以事一人注一人以諭君音義【觧佳賣反】今子視君不如奕棋注奕圍棋也音義【奕音亦棋音其】疏【正義曰方言云圍棋謂之奕自闗東齊魯之間皆謂之奕蓋此戲名之曰奕故說文奕從其言竦兩手而執之孟子稱奕秋善奕秋人自以善奕而著名也棋者所執之子故云奕者舉棋不定不勝其耦謂舉子下之不定則不勝其耦是棋爲子也以子圍而相殺故謂之圍棋沈氏云圍棋稱奕者取其落奕之義也】其何以免乎奕者舉棋不定不勝其耦而況置君而弗定乎必不免矣九世之卿族一舉而滅之可哀也哉注氏出自衛武公及喜九世也

傳防於夷儀之歲齊人城郟注在二十四年不直言防夷儀者別二十五年夷儀防音義【此本爲後年修成當續前卷二十五年之後簡編爛脫後人寫因以在此耳郟音古洽反別彼列反】疏【正義曰凡卻言前事者皆舉時事爲驗二十四年二十五年頻年防於夷儀恐其事無以相別故復言齊人城郟以明秦晉爲成在二十四年也不直言齊人城郟者以其非經故也此巳連經舉之故下文烏余奔晉直舉城郟之歲不言防於夷儀】其五月秦晉爲成晉韓起如秦涖盟秦伯車如晉涖盟注伯車秦伯之弟鍼也音義【涖音利又音類車音居鍼其亷反】成而不結注不結固也爲後年修成起本當繼前年之末而特跳此者傳寫失之音義【爲於僞反跳直雕反傳寫直專反一本作轉】疏【正義曰漢書藝文志云左氏傳三十卷則邱明自分爲三十也邱明作傳使文勢相接爲後年之事而年前發端者多矣文十年傳云厥貉之防麇子逃歸十一年云楚子伐麇宣十一年傳云厲之役鄭伯逃歸十二年而云楚子圍鄭皆傳在前卷之末豫爲後卷之始此爲後年修成發其前成不結其事與彼相類不宜獨載卷首知其當繼前年之末也而特跳出在於此卷之首者是傳寫失之也學者以此語字多欲令與下相接故輙斷彼末寫於此首後人因循不敢攺易故失之言失其本眞也說文云跳躍也謂足絕地而髙舉也魏晉儀注寫章表別起行頭者謂之跳出故杜以跳言之】

春秋左傳注疏卷三十六

春秋左氏傳注疏卷三十六考證

公防晉侯宋公衛侯鄭伯曹伯莒子邾子滕子薛伯伯小邾子於夷儀○孫復曰晉再合諸侯將伐齊齊人懼弒莊公以求成晉侯許之八月諸侯同盟於重邱是也齊人之事逆之大者晉侯不能討以宗諸侯宜乎大夫日熾自是遂不可制也

諸侯同盟於重邱注重邱齊地○顧炎武日知錄曰十七年衛孫蒯田於曹隧飲馬於重邱注云曹邑此年同盟注云齊地是二重邱爲二國地也

衛侯入於夷儀注晉湣衛衎失國使衛分之一邑○呂祖謙曰此年防於夷儀之衛侯卽剽也衛侯入於夷儀卽衎也不嫌兩君名寔相亂乎曰衎𨿽無道然非臣下所當逐則剽亦非臣下所得立故衎入夷儀不名以正其名於復歸則正其失地之罪名之然則鄭伯突入於櫟何以名曰突不當立者衎當立者故入夷儀不名也【臣浩】按孔疏謂鄭伯突入於櫟與此同不如呂氏說之正

又疏諸例在外稱入○監本訛作諸在例外稱入今攺正

傳侍人賈舉注重言侍人者別下賈舉○【臣召南】按下賈舉與州綽等同及於難齊勇士也故此加侍人以別之凡史文於姓名相同之人必用辧別史記韓信及韓王信是也

傳將庸何歸注將用死亡之義何所歸趣○趙汸補注曰此句申釋上文君死安歸注誤

傳四翣疏翣以木爲筐廣三尺四寸○【臣浩】按廣三尺之下脫髙三尺三字各本俱誤

傳下車七乘不以兵甲○趙汸補注曰傳見莊公所以不書又見二十八年

又疏發材官輕車北軍伍校士○考漢書原文應作北軍五校士五訛伍

傳晉侯許之注晉侯受賂還不譏者齊有防師自宜退○趙汸曰傳見晉失盟主之義劉氏曰假使晉遂討齊破其城殺其賊未可謂之伐防也弒君而謂之伐防諸侯其無討賊者矣【臣浩】按此義甚正足以紏杜注之謬

傳楚蒍掩爲司馬注蒍掩子馮之子○監本脫掩字今添

傳表淳鹵疏史起爲鄴令○監本史訛作吳今攺正又疏決漳水以灌鄴旁○考漢志當作決漳水兮灌鄴旁

春秋左氏傳注疏卷三十六考證

欽定四庫全書

春秋左傳注疏卷三十七【起襄公二十六年盡二十六年】

晉杜氏注唐陸徳明音義孔頴達疏

經二十有六年春王二月辛卯衛寧喜弒其君剽音義【剽匹妙反】衛孫林父入於戚以叛注衎𨿽未居位林父專邑背國猶爲叛也音義【背音佩】疏【正義曰叛者背君之名嫌無君不得爲叛故注明之林父畏衎入殺巳以邑先叛故衎𨿽未居位林父以背國之故猶爲叛也】甲午衛侯衎復歸於衛注復其位曰復歸名與不名傳無義例疏【正義曰復其位曰復歸成十八年傳例也僖二十八年衛侯鄭復歸於衛曹伯襄復歸於曹與此衞侯衎皆書其名成十六年曹伯歸自京師不書名俱是歸國立文不同傳無義例史異辭也】

夏晉侯使荀吳來聘注吳荀偃子

公會晉人鄭良霄宋人曹人於澶淵注卿防公侯皆應貶方責宋向戌後期故書良霄以駮之若皆稱人則嫌向戌直以防公貶之音義【澶市延反駮邦角反】疏【正義曰僖二十九年傳曰在禮卿不防公侯防伯子男可也是卿防公侯皆合貶良霄亦當貶也但向戌防公巳自當貶而又有後期之責仲尼書經方責向戌後期故書良霄以駮之書良霄所以責向戌非是舍霄罪也若良霄與晉宋皆貶稱人則嫌向戌直以防公被貶其後期之責不見故書良霄名退宋班明向戌有二罪也案春秋諸國之防後至者多惟退班在下不褒進先至之人此直退宋人在鄭人之下於文自足必特書良霄以駮向戌者以向戌宋之執政上卿魯公親自在防後期而至惰慢之甚故特書良霄深責向戌異於他例也】

秋宋公殺其世子痤注稱君以殺惡其父子相殘害音義【痤才未反惡烏路反】

晉人執衛寧喜

八月壬午許男寧卒於楚注未同盟而赴以名疏【正義曰宣十七年許男錫我卒寧卽錫我之子嗣立以來未與魯防盟而赴以名也】

冬楚子蔡侯陳侯伐鄭

葬許靈公

傳二十六年春秦伯之弟鍼如晉修成注修防夷儀歲之成叔向命召行人子員注欲使答秦命音義【員音云】行人子朱曰朱也當禦注禦進也言次當行疏【正義曰言當進侍君受君命也行人非一逓進禦此日次朱當禦次而不使是黜之也】三云叔向不應子朱怒曰班爵同注同爲大夫音義【應應對之應】何以黜朱於朝注黜退也撫劍從之注從叔向也叔向曰秦晉不和久矣今日之事幸而集注集成也晉國賴之不集三軍暴骨子員道二國之言無私子常易之姦以事君者吾所能禦也拂衣從之注拂衣褰裳也音義【暴蒲卜反徐扶沃反道音導禦魚呂反拂芳弗反褰起防反本或作騫音𨿽同義非也說文云褰袴也】疏【注正義曰拂衣張迅之義以其將鬭知拂衣卽褰裳也對則上衣下裳散則可以相通故以褰裳解拂衣】人救之平公曰晉其庶乎注庶幾於治音義【治直吏反】吾臣之所爭者大師曠曰公室懼卑臣不心競而力爭注謂二子不心競爲忠而撫劍拂衣音義【爭爭鬭之爭】不務徳而爭善注爭謂所行爲善私欲巳侈能無卑乎注私欲侈則公義廢音義【侈昌氏反又尺氏反】疏【正義曰平公見其臣鬭而言其庶乎者以其臣爭爲固國事必興故庶幾於治也劉云不心競而力爭不務徳而爭善皆道子朱之心非叔向之罪杜言二子不心竸似亦並責叔向者以鬭𨿽一曲一直乃是兩人爭理故以二子言之據其鬭而言力爭則叔向亦爭爭善則叔向無之叔向以子員無私欲令應客縱子員應客亦非叔向爭善叔向無可爭杜云爭謂所行爲善惟言子朱之心也】○衛獻公使子鮮爲復注使爲巳求反國音義【鮮音仙爲於僞反注同】辭注辭不能敬姒彊命之注敬姒獻公及子鮮之母音義【姒音似彊其丈反】對曰君無信臣懼不免敬姒曰𨿽然以吾故也許諾初獻公使與寧喜言注言復國寧喜曰必子鮮在不然必敗注子鮮賢國人信之必欲使在其間故公使子鮮子鮮不獲命於敬姒注不得止命以公命與寧喜言曰苟反政由寧氏祭則寡人寧喜告蘧伯玉伯玉曰瑗不得聞君之出敢聞其入注十四年孫氏欲逐獻公瑗走從近闗出音義【蘧其居反瑗於眷反又於萬反】遂行從近闗出告右宰谷注衛大夫右宰谷曰不可獲罪於兩君注前出獻公今弒剽音義【弒申志反】天下誰畜之注畜猶容也音義【畜許六反注同一音勑六反】悼子曰吾受命於先人不可以貳注悼子寧喜也受命在二十年谷曰我請使焉而觀之注觀知可還否音義【使所吏反還音環】遂見公於夷儀反曰君淹卹在外十二年矣注淹久也音義【見賢徧反一音如字淹於廉反徐於嚴反】而無憂色亦無寛言猶夫人也注言其爲人猶如故音義【夫人音扶】若不巳死無日矣注已止也悼子曰子鮮在右宰谷曰子鮮在何益多而能亡於我何有注言子鮮爲義多不過亡出悼子曰𨿽然弗可以巳孫文子在戚孫嘉聘於齊孫襄居守注二子孫文子之子音義【守手又反】二月庚寅寧喜右宰谷伐孫氏不克伯國傷注伯國孫襄也父兄皆不在故乘弱攻之寧子出捨於郊注欲奔伯國死孫氏夜哭國人召寧子寧子復攻孫氏克之辛卯殺子叔及太子角注子叔衛侯剽言子叔剽無諡故音義【復扶又反下復愬同】疏【正義曰服防云殺太子角不書舉重者案晉侯宋公殺其世子及陳侯之弟招殺陳世子皆書經則世子不輕於大夫也孔父荀息之徒弒君之下並亦言大夫大夫旣書於經則弒君並殺世子世子亦當書不得爲舉重也杜旣不解當以不告故耳注正義曰此剽是穆公之孫黑背之子於獻公爲從父昆弟成十年衛侯之弟黒背帥師侵鄭傳云衛子叔黒背侵鄭是黒背字子叔卽以子叔爲族也元年衛侯使公孫剽來聘傳云衛子叔來聘是舉族而稱之也今云殺子叔亦是舉其族爲剽無諡故稱族也】書曰寧喜弒其君剽言罪之在寧氏也注嫌受父命納舊君無罪故發之孫林父以戚如晉注以邑屬晉書曰入於戚以叛罪孫氏也臣之祿君實有之義則進否則奉身而退專祿以周旋戮也注林父事剽而衎入義可以退徒以專邑自隨爲罪故傳發之疏【正義曰春秋書叛者有此孫林父與宋華亥宋公之弟辰晉趙鞅晉荀寅五者經皆書叛邾庶其莒牟夷邾黒肱皆以地來奔𨿽文不稱叛傳謂此三人爲三叛人則三者亦是叛也所言叛者或據邑而距其君或竊地他國皆爲有地隨巳故稱爲叛昭二十二年宋華亥向寧華定自宋南裏出奔楚定十四年宋公之弟辰自蕭來奔地不隨巳則不稱叛是叛𨿽反背之辭皆由地以生名也叛者判也欲分君之地以從他國故以叛爲名焉叛無凡例言書曰是仲尼書爲叛也人君賜臣以邑以爲祿食臣之祿謂所食邑也君實有之言其不得専以爲巳有也君臣以義而合義則進以事君受此祿食否則奉身而退當身奔他國而以祿歸君專君之祿以周旋從巳於法爲罪戮之人故書入於戚以叛罪孫氏也釋例曰古之大夫或錫之田邑或分之都城故有千室之邑百乘之家君之祿義則進否則奉身而退若專祿以周旋𨿽無危國害主之實皆書曰叛叛者反背之辭也庶賤之人不齒於列故𨿽有善惡不章顯名氏若乃披邑害國則以地重必書其名且終顯其惡也適魯則書地曰來奔來奔則叛可知蓋記事外內之辭也劉賈說三叛人以地來奔不書叛謂不能專也此直外內之辭旣以地來妻公之姑姊還其大邑不得復言不能専也是社以庶其之等皆爲叛也専祿者謂専君之祿以爲巳有東西隨巳謂之爲専服防云專祿謂以戚叛也旣叛衛亦不臣於晉自謂若小國是爲專祿其意言專獨有之不屬人也若不屬晉何故被衛侵而愬於晉地若不入晉晉復何以戍之言以戚如晉服言不臣於晉是反丘明以解也】甲午衛侯入書曰復歸國納之也注本晉納之夷儀今從夷儀入國嫌若晉所納故發國納之例言國之所納而復其位大夫逆於竟者執其手而與之言道逆者自車揖之逆於門者頷之而巳注頷搖其頭言衎驕心易生音義【竟音境頷戶感反本又作顉易以防反】公至使讓大叔文子曰寡人淹卹在外二三子皆使寡人朝夕聞衛國之言注二三子諸大夫音義【大音泰朝如字】吾子獨不在寡人注在存問之公聞文子答寧喜之言故忿之疏【注正義曰沈氏云大叔文子聞寧喜許公之言而發嘆本非面答寧喜之言而云答者時聞寧喜之言遂自評論不許於寧子與對面相答無異故言答也】古人有言曰非所怨勿怨寡人怨矣注所怨在親親對曰臣知罪矣臣不佞不能負覊絏以從扞牧圉臣之罪一也有出者有居者注出謂衎居謂剽也音義【覊居宜反絏息列反扞戶幹反圉魚呂反下同】臣不能貳通外內之言以事君臣之罪二也有二罪敢忘其死乃行從近闗出公使止之注傳言衛侯不能安和大臣○衛人侵戚東鄙注以林父叛故孫氏愬於晉晉戍茅氏注茅氏戚東鄙音義【愬悉路反下同】殖綽伐茅氏殺晉戍三百人注殖綽齊人今來在衛孫蒯追之弗敢擊文子曰厲之不如注厲惡鬼也遂從衛師敗之圉注蒯感父言更還逐殖綽圉衛地雍鉏獲殖綽注雍鉏孫氏臣也復愬於晉注爲下晉討衛張本○鄭伯賞入陳之功注入陳在前年三月甲寅朔享子展賜之先路三命之服注先路次路皆王所賜車之總名蓋請之於王音義【路本亦作輅音路】疏【注正義曰周禮巾車云服車五乘孤乘夏篆卿乘夏縵大夫乘墨車則禮於卿大夫所當乘者名車不名路也而傳稱王賜叔孫豹鄭子蟜者皆云大路知此先路次路皆王所賜車之總名也賜車稱路從王賜之名必是稟王之命故云蓋請之於王也宣十六年傳云晉侯請於王以黻冕命士防知諸侯命臣有請王之法故云蓋也】先八邑注以路及命服爲邑先八邑三十二井音義【先徐悉薦反下同或如字】疏【注正義曰禮遺人以物皆以輕先重後故以路及命服爲邑之先也周禮小司徒四井爲邑故杜以八邑爲三十二井劉云案論語有十室之邑又杜注免余邑爲一乘之邑又宋鄭之間六邑嵒戈錫等杜何以知此邑非彼等之邑必以爲四井之邑今知不然者邑之爲名大小無定子展子產爲卿日久先有采邑今以入陳有功加賜田土不應更以八个大邑而又與之至於免余辭邑云惟卿備百邑故杜以爲一乘之邑合論語百乘之家其實一乘稱邑文無所出周禮稱四井爲邑杜以正邑解之故云三十二井得爲漸賜土田之義又八邑六邑爲節級之差劉以爲大邑而規杜氏非也】賜子產次路再命之服先六邑子產辭邑曰自上以下降殺以兩禮也臣之位在四注上卿子展次卿子西十一年良霄見經十九年乃立子產爲卿故位在四音義【殺所界反見賢徧反】疏【注正義曰十五年傳云鄭人以子西伯有子產之故納賂於宋是伯有在子西之下也十九年傳曰子展當國子西聼政當國謂攝君事聼政謂爲上卿是子西次子展故此注以子西爲二良霄爲三二十七年鄭伯享趙孟於垂隴子展伯有子西子產子大叔二子石從如彼文次伯有在子西之上二十九年禆諶論子產位次雲天又除之奪伯有魄子西卽世政焉辟之先言伯有後言子西又是子西在伯有之下者據十九年傳子西必在伯有之上蓋其後更有進退杜據傳上文以次之】且子展之功也臣不敢及賞禮請辭邑注賞禮以禮見賞謂六邑也公固予之乃受三邑注位次當受二邑以公固與之故受三邑公孫揮曰子產其將知政矣注知國政讓不失禮○晉人爲孫氏故召諸侯將以討衛也夏中行穆子來聘召公也注召公爲澶淵防音義【爲於僞反】○楚子秦人侵吳及雩婁聞吳有備而還注雩婁今屬安丰郡音義【雩音於徐況於反如淳同韋昭音虛或一呼反婁如字徐力俱反如淳音樓】遂侵鄭五月至於城麇鄭皇頡戍之注皇頡鄭大夫守城麇之邑音義【麇九倫反頡戶結反】出與楚師戰敗穿封戍囚皇頡公子圍與之爭之注公子圍共王子靈王也音義【戍音卹】正於伯州犂注正曲直也伯州犂曰請問於囚乃立囚伯州犂曰所爭君子也其何不知注言王子圍及穿封戍皆非細人易別識也音義【易以防反別彼列反】上其手曰夫子爲王子圍寡君之貴介弟也注介大也音義【上時掌反下注同介音界】下其手曰此子爲穿封戍方城外之縣尹也誰獲子注上下手以道囚意音義【道音導】囚曰頡遇王子弱焉注弱敗也言爲王子所得戍怒抽戈逐王子圍弗及楚人以皇頡歸印堇父與皇頡戍城麇注印堇父鄭大夫音義【抽勑畱反印一刃反堇音謹】楚人囚之以獻於秦鄭人取貨於印氏以請之子大叔爲令正注主作辭令之正以爲請子產曰不獲注謂大叔辭以貨請堇父必不得音義【爲於僞反又如字】受楚之功而取貨於鄭不可謂國秦不其然注受楚獻功大名也以貨免之小利故謂秦不爾疏【正義曰秦不肯其如是也】若曰拜君之勤鄭國微君之惠楚師其猶在敝邑之城下其可注辭如此堇父可得弗從遂行秦人不予更幣從子產而後獲之注更遣使執幣用子產辭乃得堇父稱子產之善音義【使所吏反】○六月公防晉趙武宋向戌鄭良霄曹人於澶淵以討衛疆戚田注正戚之封疆音義【疆居良反注同】取衛西鄙懿氏六十以與孫氏注戚城西北五十里有懿城因姓以名城取田六十井也疏【注正義曰言西鄙懿氏則西鄙之地以懿氏爲名也謂之懿氏則以懿爲氏族之名蓋上世有大夫姓懿氏食邑於此地因以其姓名其城也杜以懿氏旣爲邑名而云取其六十故以爲取田六十井服防云六十邑劉以服言爲是今知非者此六十之文總屬懿氏不見經則卑細可知旣非卿大夫何得廣有土地分六十之邑而與孫氏且直言六十本無邑文故杜以爲六十井劉從服說以規杜氏非也】趙武不書尊公也注罪武防諸侯向戌不書後也注後防期鄭先宋不失所也注如期至疏【正義曰僖二十九年諸侯之卿防公於翟泉皆貶之稱人曰卿不書罪之也八年諸侯之卿防晉侯於邢丘亦貶稱人傳曰大夫不書尊晉侯也然則尊公侯罪大夫其義一也傳文互相見耳此言趙武不書尊公也亦是罪武也故杜云罪武防公侯也其防公侯之罪向戌良霄與趙武亦同但爲別有見義不貶良霄不得總云卿不書罪之故特言趙武不書尊公明良霄向戌亦爲尊公不應書也向戌不書後也言旣爲防公侯復爲後防期故不得如良霄書名氏也防之班次以國大小爲序諸防鄭在宋後此防鄭先於宋爲鄭依期而至不失所也如不失其所自是常事非有善可褒而得進其班者鄭班常在衛下此防齊衛不至無常班宋自當次晉此直退宋耳非進鄭也言其不失所直是不失常亦非褒文也計良霄防公亦應合貶所以得書名者方責向戌後期故書良霄以駮向戌非爲捨霄罪也釋例曰澶淵之防趙武向戌良霄以大夫而防魯侯違在禮之制其罪一也戌加後防之尢霄有不失所之進文不得並言卿不書罪之故特言尊公明公尊非三人之所敵三人之罪旣正而二人獨以他義別敍也以是杜言良霄防公亦合貶也言霄有不失所之進者正謂不使與宋俱退得進復其本班耳非有升進異於常也宋以後至退班不在曹人下者宋是大國退居鄭下足以爲責故令仍在曹上此防曹國最小其班正當居末曹人非後至也案翟泉之盟諸卿敵公則沒公此亦諸卿敵公不沒公者翟泉之盟杜注云魯侯諱盟天子大夫是以沒公然則此大夫敵公非公有罪是以不沒公也】於是衛侯會之注晉將執之不得與會故不書音義【與防音預】疏【注正義曰下云衛侯如晉晉人執而囚之是於此防爲將執之不得與防也不得與防而云衛侯防之言其至防所耳】晉人執寧喜北宮遺使女齊以先歸注討其弒君伐孫氏也遺北宮括之子女齊司馬侯歸晉而後告諸侯故經書在秋音義【女音汝】衛侯如晉晉人執而囚之於士弱氏注士弱晉主獄大夫秋七月齊侯鄭伯爲衛侯故如晉注欲共請之音義【爲於僞反下爲臣托爲林父爲臣皆同】晉侯兼享之晉侯賦嘉樂注嘉樂詩大雅取其嘉樂君子顯顯令徳宜民宜人受祿於天音義【嘉戶嫁反注同】疏【注正義曰嘉樂君子以下皆詩之文也晉侯賦此言巳嘉樂二君也二君以晉侯樂巳之故故齊賦蓼蕭言澤及於巳鄭賦緇衣言不敢逺晉所以答嘉樂也服防云晉侯自嘉樂愚之甚也】國景子相齊侯注景子國弱音義【相息亮反】賦蓼蕭注蓼蕭詩小雅言大平澤及逺若露之在蕭以諭晉君恩澤及諸侯音義【蓼音六大音泰】子展相鄭伯賦緇衣注緇衣詩鄭風義取適子之館兮還予授子之粲兮言不敢違逺於晉音義【緇側其反粲七旦反逺於萬反】叔向命晉侯拜二君曰寡君敢拜齊君之安我先君之宗祧也敢拜鄭君之不貳也注蓼蕭緇衣二詩所趣各不同故拜二君辭異音義【祧他雕反】疏【正義曰沈氏云賦蓼蕭諭晉侯徳澤及諸侯言晉侯有徳是安我宗廟也其言與注合緇衣首章云緇衣之宜兮敝子又攺爲兮適子之館兮還予授子之粲兮欲常進衣服獻飲食是其不二心也劉云蓼蕭首章云旣見君子燕笑語兮是以有譽處兮言晉侯有聲譽常處位是得宗廟安也】國子使晏平仲私於叔向曰注私與叔向語晉君宣其明徳於諸侯卹其患而補其闕正其違而治其煩所以爲盟主也今爲臣執君若之何注謂晉爲林父執衛侯叔向告趙文子文子以告晉侯晉侯言衛侯之罪使叔向告二君注言自以殺晉戍三百人爲罪不以林父故國子賦轡之柔矣注逸詩見周書義取寛政以安諸侯若柔轡之禦剛馬音義【見賢徧反】疏【注正義曰漢書藝文志無周書篇目其書今在或云是孔子刪尙書之餘案其文非尙書之類彼引詩云馬之剛矣轡之柔矣馬亦不剛轡亦不柔志气麃麃取與不疑此詩餘無所見故謂彼文是也】子展賦將仲子兮注將仲子詩鄭風義取眾言可畏衛侯𨿽別有罪而眾人猶謂晉爲臣執君音義【將仲子兮將七羊反注同本亦無兮字此依詩序】晉侯乃許歸衛侯叔向曰鄭七穆罕氏其後亡者也子展儉而壹注子展鄭子罕之子居身儉而用心壹鄭穆公十一子子然二子孔三族巳亡子羽不爲卿故惟言七穆音義【鄭七穆謂子展公孫捨之罕氏也子西公孫夏駟氏也子產公孫僑國氏也伯有良霄良氏也子太叔防吉遊氏也子石公孫叚丰氏也伯石印叚印氏也穆公十一子謂子良公子去疾也子罕公子喜也子駟公子騑也子國公子發也子孔公子嘉也子防公子偃也子丰也子印也子羽也子然也士子孔也子然二子孔巳亡子羽不爲卿故止七也】疏【注正義曰居身儉而用心壹叔向自以察貌觀言而知之其知不由賦詩也子然二子孔三族巳亡十九年傳文也子羽不爲卿者案成十三年鄭公子班自訾求入於大宮不能殺子印子羽不書於經故知不爲卿也杜注彼云皆穆公子也又世族譜云子羽穆公子其後爲羽氏卽羽師頡是其孫此非行人子羽公孫揮也世族譜以公孫揮爲雜人自外惟有罕駟丰防印國良七族見於經傳皆出穆公故稱七族也】○初宋芮司徒生女子注芮司徒宋大夫音義【芮如鋭反】赤而毛棄諸堤下共姬之妾取以入注共姬宋伯姬也音義【堤亦作隄徐丁兮反沈直兮反共音恭】名之曰棄長而美平公入夕注平公共姬子也音義【長丁丈反】共姬與之食公見棄也而視之尢注尢甚也姬納諸禦嬖生佐注佐元公惡而婉注佐貌惡而心順音義【婉於阮反】大子痤美而狠注貌美而心狠戾音義【狠胡懇反】合左師畏而惡之注合左師向戌音義【惡烏路反下皆同】寺人惠墻伊戾爲太子內師而無寵注惠墻氏伊戾名音義【墻或作廧音檣戾力計反】疏【注正義曰服防云惠伊皆發聲實爲墻戾杜以下文單稱伊戾是舍族稱名故以惠墻爲氏伊戾爲名也內師者身爲寺人之官公使之監知大子內事爲在內人之長也】秋楚客聘於晉過宋注上巳有秋復發傳者中間有初不言秋則嫌楚客過在他年音義【復扶又反】大子知之請野享之公使往伊戾請從之公曰夫不惡女乎注夫謂太子也音義【夫音扶注同女音汝】疏【正義曰知之謂與楚客舊相知故請野享之】對曰小人之事君子也惡之不敢遠好之不敢近敬以待命敢有貳心乎縱有共其外莫共其內注伊戾爲大子內師不行恐內侍廢闕音義【逺於萬反好呼報反近附近之近共音恭本又作供下同】臣請往也遣之至則欿用牲加書徴之注詐作盟處爲大子反徴驗也音義【欿古感反處昌慮反】而騁告公注騁馳也音義【騁勑景反】曰大子將爲亂旣與楚客盟矣公曰爲我子又何求對曰欲速注言欲速得公位公使視之則信有焉注有盟徴焉問諸夫人與左師注夫人佐母棄也則皆曰固聞之公囚大子大子曰惟佐也能免我注以其婉也召而使請曰日中不來吾知死矣左師聞之聒而與之語注聒讙也欲使佐失期音義【聒古活反下同讙呼端反】疏【注正義曰聲亂耳謂之聒多爲言語讙嘩亂其耳故聒爲讙也】過期乃縊而死佐爲大子公徐聞其無罪也乃亨伊戾左師見夫人之步馬者注步馬習馬音義【縊一賜反亨普彭反】問之對曰君夫人氏也左師曰誰爲君夫人余胡弗知圉人歸以告夫人夫人使饋之錦與馬先之以玉注以玉爲錦馬之先音義【饋其位反先悉薦反又如字】曰君之妾棄使某獻左師攺命曰君夫人而後再拜稽首受之注左師令使者攺命也傳言宋公闇左師諛大子所以無罪而死音義【令力呈反使所吏反下文通使同諛羊朱反】疏【正義曰夫人氏者氏猶家也言夫人家之馬也痤死佐爲大子棄卽正爲夫人步馬之時夫人名巳定矣故對云君夫人氏也但棄本是妾左師欲令夫人重已故佯不知之夫人聞之懼巳不得爲夫人故自稱爲妾饋之錦馬也左師喜得其賜故令使者攺命曰君夫人而後拜受之使棄成爲夫人傳言左師之諛也】○鄭伯歸自晉注請衛侯歸使子西如晉聘辭曰寡君來煩執事懼不免於戾注言自懼失敬於大國而得罪使夏謝不敏注夏子西名音義【夏戶雅反】君子曰善事大國注將求於人必先下之言鄭所以能自安音義【下遐嫁反】○初楚伍參與蔡太師子朝友其子伍舉與聲子相善也注聲子子朝之子伍舉子胥祖父椒舉也音義【朝如字】疏【注正義曰聲子則經傳所云蔡公孫歸生是也言其子伍舉足明舉爲參之子聲子文不系朝故云子朝之子以辧明之】伍舉娶於王子牟王子牟爲申公而亡注獲罪出奔音義【娶七住反牟亡侯反爲申如字舊於僞反】楚人曰伍舉實送之伍舉奔鄭將遂奔晉聲子將如晉遇之於鄭郊班荊相與食而言復故注班布也布荊坐地共議歸楚事朋友世親疏【正義曰楚語云椒舉將奔晉蔡聲子遇之於鄭郊饗之以璧侑曰子尙良食尙能事晉君以爲諸侯主辭曰非所願也若得歸骨於楚死且不朽聲子曰子尙良食吾歸子故椒舉降三拜納其乘馬聲子受之是杜所云共議歸楚之事傳云言復故謂此也】聲子曰子行也吾必復子及宋向戌將平晉楚注平在明年疏【注正義曰明年聲子始說子木傳於此言之者蓋伍舉以此年去楚故傳記之於此年也】聲子通使於晉注爲國通平事音義【爲於僞反】還如楚令尹子木與之語問晉故焉注故事且曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也注梓皆木名音義【杞梓徐上音起下音子】𨿽楚有材晉實用之注言楚亡臣多在晉子木曰夫獨無族姻乎注夫謂晉對曰𨿽有而用楚材實多歸生聞之注歸生聲子名善爲國者賞不僭而刑不濫賞僭則懼及淫人刑濫則懼及善人若不幸而過寧僭無濫與其失善寧其利淫無善人則國從之注從之亡也音義【僭子念反下皆同濫力暫反】疏【正義曰僭謂僭差濫謂濫佚賞不僭所賞必有功不僭差也刑不濫所刑必得罪不濫佚也】詩曰人之云亡邦國殄瘁無善人之謂也注詩大雅殄盡也瘁病也音義【殄徒典反瘁在醉反】疏【正義曰詩大雅瞻卬之篇也言國內賢人之旣云巳喪亡矣則邦國盡皆困病此詩之意言無善人之謂也】故夏書曰與其殺不辜寧失不經懼失善也注逸書也不經不用常法疏【正義曰此在大禹謨之篇臯陶論用刑之法也經常也言若用刑錯失等與其殺不罪之人寧失於不常之罪謂實有罪而失於妄免也此書之意懼失善也】商頌有之曰不僭不濫不敢怠皇命於下國封建厥福注詩商頌言殷湯賞不僭差刑不濫溢不敢怠解自寛暇則能爲下國所命爲天子音義【解佳賣反】疏【注正義曰此商頌殷武之篇詩注謂天命湯於在下之國此云爲下國所命謂下國諸侯推命湯爲天子則商書云東徵西夷怨南徵北狄怨又云室家相慶曰後來其蘇是也】此湯所以獲天福也古之治民者勸賞而畏刑注樂行賞而憚用刑卹民不倦賞以春夏刑以秋冬注順天時是以將賞爲之加膳加膳則飫賜注飫饜也酒食賜下無不饜足所謂加膳也音義【爲之於僞反下爲之不舉同飫於據反饜亦作厭於艷反下同】此以知其勸賞也將刑爲之不舉不舉則徹樂注不舉盛饌音義【饌士眷反】疏【正義曰周禮膳夫職云王日一舉鼎十有二物皆有爼以樂侑食鄭云殺牲盛饌曰舉又曰大防則不舉大荒則不舉大札則不舉天地有災則不舉邦有大故則不舉鄭眾云大故刑殺也莊二十年曰司冦行戮君爲之不舉是禮法將刑爲之不舉也舉則以樂勸食不舉故徹去樂縣大司樂云大札大凶大災大臣死國之大憂令弛縣鄭云弛釋下之釋下卽是徹縣也大司樂弛縣之內不言刑殺大故文不具耳】此以知其畏刑也夙興夜寐朝夕臨政此以知其卹民也三者禮之大節也有禮無敗今楚多淫刑其大夫逃死於四方而爲之謀主以害楚國不可救療所謂不能也注療治也所謂楚人不能用其材也音義【朝如字療力召反】子儀之亂析公奔晉注在文十四年音義【析星歷反】晉人寘諸戎車之殿以爲謀主注殿後軍音義【寘之防反殿多練反注同】繞角之役晉將遁矣析公曰楚師輕窕易震蕩也若多鼓鈞聲以夜軍之注鈞同其聲音義【遁徒困反窕勑堯反又通弔反易以豉反鈞音均徐居旬反】楚師必遁晉人從之楚師宵潰晉遂侵蔡襲沈獲其君敗由息之師於桑隧獲申麗而還注成六年晉欒書救鄭與楚師遇於繞角楚師還晉侵沈獲沈子八年復侵楚敗申息獲申麗音義【潰戶內反隧音遂麗力馳反復扶又反】鄭於是不敢南靣楚失華夏則析公之爲也雍子之父兄譖雍子君與大夫不善是也注不是其曲直音義【夏戶雅反】雍子奔晉晉人與之鄐注鄐晉邑音義【鄐許六反徐又超六反】以爲謀主彭城之役晉楚遇於靡角之谷注在成十八年晉將遁矣雍子發命於軍曰歸老幼反孤疾二人役歸一人簡兵搜乘注簡擇搜閱音義【搜所畱反乘繩證反閱音悅】秣馬蓐食師陳焚次注次捨也焚捨示必死音義【秣音末蓐音辱陳直覲反】明日將戰行歸者而逸楚囚注欲使楚知之楚師宵潰晉降彭城而歸諸宋以魚石歸注在元年音義【降戶江反】楚失東夷子辛死之則雍子之爲也注楚東小國及陳見楚不能救彭城皆叛五年楚人討陳叛故殺令尹子辛子反與子靈爭夏姬注子靈巫臣而雍害其事注子反亦雍害巫臣不使得取夏姬音義【雍於勇反注同】子靈奔晉晉人與之邢注邢晉邑音義【邢音刑】以爲謀主扞禦北狄通吳於晉教吳叛楚敎之乘車射禦驅侵疏【正義曰教之驅車侵伐人也】使其子狐庸爲吳行人焉吳於是伐巢取駕克棘入州來注駕棘皆楚邑譙國鄼縣東北有棘亭音義【譙在遙反鄼才多反又子旦反或作贊】楚罷於奔命至今爲患則子靈之爲也注事見成七年音義【罷音皮見賢徧反】若敖之亂伯賁之子賁皇奔晉晉人與之苗注若敖亂在宣四年苗晉邑音義【賁扶云反下同】以爲謀主鄢陵之役注在成十六年音義【鄢音偃】楚晨壓晉軍而陳晉將遁矣苗賁皇曰楚師之良在其中軍王族而巳注言楚之精卒惟在中軍音義【壓本又作厭於甲反徐於輙反而陳直覲反下成陳並注同卒子忽反】若塞井夷竈成陳以當之注塞井夷竈以爲陳疏【注正義曰成十六年傳說此事云範匄趨進曰塞井夷竈陳於軍中則此謀範匄所爲今以爲苗賁皇之計者鄭眾云此範匄所言苗賁皇亦言之故聲子引以爲諭】欒範易行以誘之注欒書時將中軍範爕佐之易行謂簡易兵備欲令楚貪巳不復顧二穆之兵音義【易以防反注及下易成同賈音亦行戶郎反注及下同賈音衡令力呈反下同復扶又反下復仕同】疏【正義曰賈逵鄭眾皆讀易爲變易之易賈以行爲道也欒爲將範爲佐二人分中軍別將之欲使欒與範易道令範先誘楚欒以良卒從而擊之鄭謂易行中軍與下軍易卒伍也計設謀之時軍旣未動道未定分何以言攺道也將卒相附系屬久矣無容臨戰而攺易將卒且言易行行非卒伍之名安得爲易卒伍也二者之說皆不可通以傳言誘之則謂羸師毀軍示弱以誘敵故讀易爲簡易之易謂簡易行陳少其兵備令楚貪已不復顧二穆之兵使中行二郤得克二穆也楚語說此事云雍子謂欒書曰楚師可料也在中軍王族而已若易中下楚必歆之韋昭雲中下中軍之上下也歆猶貪也簡易欒範之行示之弱以誑楚也是韋昭已讀爲簡易之易故杜從之也此與楚語俱述聲子之言傳言鄢陵之敗苗賁皇之爲楚語亦論鄢陵之役而云雍子之爲二文不同或丘明傳聞兩說兩記之也劉以爲國語非丘明所作爲有此類往往與左傳不同故也】中行二郤必克二穆注郤錡時將上軍中行偃佐之郤至佐新軍令此三人分良以攻二穆之兵楚子重子辛皆出穆王故曰二穆音義【錡魚綺反】吾乃四萃於其王族必大敗之注四萃四面集攻之音義【萃在醉反】疏【注正義曰楚語云三萃以攻其王族必大敗之韋昭云時晉有四軍言三集者中軍先入而上下及新軍乃三集以致攻之韋昭見彼爲三字故說之使通耳蓋二文不同必有一誤】晉人從之楚師大敗王夷師熸注夷傷也吳楚之間謂火滅爲熸音義【熸子濳反】疏【注正義曰月令云瞻夷察傷知夷亦傷也於時呂錡身王中目是王傷也吳楚之間謂火滅爲熸相傳有此語也言軍師之敗若火滅然】子反死之鄭叛吳興楚失諸侯則苗賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭引領南望曰庶幾赦余亦弗圖也注言楚亦不以爲意音義【娶本又作取七住反女音汝】今在晉矣晉人將與之縣以比叔向注以舉材能比叔向彼若謀害楚國豈不爲患子木懼言諸王益其祿爵而復之聲子使椒鳴逆之注椒鳴伍舉子傳言聲子有辭伍舉所以得反子孫復仕於楚疏【正義曰楚語說此事云子木愀然曰夫子何如召之其來乎對曰亡人得復何爲不來子木曰不來則若之何對曰資東陽之盜殺之其可乎子木曰不可我爲楚卿而賂盜以賊一夫於晉非義也子爲我召之吾倍其室乃使椒鳴召其父而復之】○許靈公如楚請伐鄭注十六年晉伐許他國皆大夫獨鄭伯自行故許恚欲報之音義【恚一睡反】曰師不興孤不歸矣八月卒於楚楚子曰不伐鄭何以求諸侯冬十月楚子伐鄭注爲許音義【爲於僞反下爲國同】鄭人將禦之子產曰晉楚將平諸侯將和注和在明年楚王是故昧於一來注昧猶貪冒音義【昧音妹冒亡報反又亡兌反】不如使逞而歸乃易成也注逞快也夫小人之性釁於勇嗇於禍以足其性而求名焉者非國家之利也若何從之注釁動也嗇貪也言鄭之欲與楚戰者皆釁勇貪名之人非能爲國計慮久利不可從也音義【釁許覲反足子住反又如字】疏【正義曰於時鄭國勇夫皆貪欲禦冦敗楚以成巳名故子產爲此言以破之夫此鄭國欲得戰者小人之性奮動於勇貪於禍亂冀得戰鬭以足滿其性而自求成武勇之名焉欲得禦防者皆自爲其身非國家之利也若何得從之言禦冦之計不可從也注正義曰賈鄭先儒皆以釁爲動也王肅云釁謂自矜奮以誇人工延壽魯靈光殿賦云仡奮釁以軒鬐是釁爲奮動之意也嗇是吝惜之名故爲貪也詩云民之貪亂寧爲荼毒是小人之性貪禍亂也言鄭人欲得與楚戰者皆是奮動於勇貪求名譽之人欲望因有禍亂以成已名非能爲國家計慮希長久之利不可從也定本云嗇養也非也】子展說不禦防十二月乙酉入南裏墮其城注南裏鄭邑音義【說音悅下注同禦魚呂反墮許規反】涉於樂氏注樂氏津名門於師之梁注鄭城門縣門發獲九人焉涉於汜而歸注於汜城下涉汝水南歸音義【縣音汜音凡徐扶嚴反】疏【注正義曰杜檢汜是地名非水名而云涉於汜是於汜地涉水耳釋例土地名云楚伐鄭師於汜襄城縣南汜城是也汝水出南陽魯縣東南經襄城是知於汜城下渉汝水而南歸也】而後葬許靈公注卒靈公之志而後葬之○衛人歸衛姬於晉乃釋衛侯注衛侯以女說晉而後得免君子是以知平公之失政也注言晉之衰○晉韓宣子聘於周王使請事注問何事來聘對曰晉士起將歸時事於宰旅無他事矣注起宣子名禮諸侯大夫入天子國稱士時事四時貢職宰旅冡宰之下士言獻職貢於宰旅不敢斥尊疏【注正義曰周禮大國之卿三命天子上士亦三命曲禮云列國之大夫入天子之國曰某士是諸侯大夫入天子之國禮法當稱士也以其人官卑故下士獨得旅稱周禮大宰之屬官有旅下士三十有二人是知宰旅爲宰之下士也劉云知時事四時貢職者小行人云春入貢秋獻功王親受之鄭云貢謂六服所貢功謂考績之功是諸侯大夫貢時事之義也】王聞之曰韓氏其昌阜於晉乎辭不失舊注阜大也傳言周衰諸侯莫能如禮惟韓起不失舊○齊人城郟之歲注在二十四年其夏齊烏余以廩丘奔晉注烏余齊大夫廩丘今東郡廩丘縣故城是音義【廩力甚反】疏【注正義曰釋例土地名以廩丘爲齊地案廩丘地在東郡則是衛之邦域齊竟不至此也羊角髙魚皆在東郡廩丘與之相近齊不得別有廩丘烏余齊之大夫得以廩丘奔晉者蓋齊人往前取得衛邑以賜烏餘如鄭公孫叚之得州宋樂大心之有原也宋鄭大夫得以晉地爲采邑是知齊大夫得以衛地爲采邑杜見齊人以之奔晉故釋例以爲齊地明年討烏餘皆取其邑而歸諸侯蓋以廩丘歸齊也】襲衛羊角取之注今廩丘縣所治羊角城是音義【冶直吏反】遂襲我髙魚注髙魚城在廩丘縣東北有大雨自其竇入注雨故水竇開音義【竇音豆】介於其庫注入髙魚庫而介其甲音義【介音界】以登其城克而取之注取魯髙魚無所諱而不書其義未聞疏【注正義曰服防云取魯髙魚及反之皆不書蓋諱之杜以被人取邑無所可諱故云其義未聞莊十八年公追戎於濟西傳云不言其來諱之也戎來不覺國以爲諱盜竊魯邑而云無可諱者所言諱者諱國惡禮也候不在疆戎來不覺是國無政令故諱之此守髙魚者不覺介於其庫直是守者罪耳非國之恥故諸被伐取魯邑皆不諱也昭二十五年齊侯取鄆書而不諱知失邑無可諱也此亦戰於麻隧之類蓋經文脫漏耳】又取邑於宋於是範宣子卒注宣子範匄諸侯弗能治也及趙文子爲政乃卒治之文子言於晉侯曰晉爲盟主諸侯或相侵也則討而使歸其地今烏余之邑皆討類也注言於比類宜見討音義【比必利反】疏【正義曰烏余以二十四年奔晉二十五年範宣子卒趙文子代之爲政至明年始討烏余故云乃卒治之先言治之下乃述其治之事也】而貪之是無以爲盟主也請歸之公曰諾孰可使也對曰胥梁帶能無用師晉侯使往注胥梁帶晉大夫能無用師言有權謀

春秋左傳注疏卷三十七

春秋左氏傳注疏卷三十七考證

衛孫林父入於戚以叛○林堯叟曰書叛始於此凡叛賤者不書是故成十七年齊髙無咎之子弱以盧叛襄二十九年齊髙止之子豎以盧叛不書必卿佐而後書

公防晉人鄭良霄宋人曹人於澶淵○【臣召南】按監本晉人訛晉侯別本亦然按傳明曰趙武不書尊公也不書者貶之稱人使與宋向戌及曹人一例也孔疏甚明今攺正

傳吾所能禦也○【臣召南】按此禦字音義云魚呂反則卽禦字故杜注訓爲止

傳享子展賜之先路三命之服注蓋請之於王○【臣召南】按趙汸曰晉命士防傳言請於王此不言請於王則鄭伯自賜之可知杜說非也按杜所以言請於王者以此傳先路次路與王賜叔孫豹大路賜鄭子蟜大路以葬二文同耳豈知路車冕服本隨命數春秋諸侯僭妄固有不請命而賜其臣者乎魯賞晉諸帥以三命再命之服襄公賞公冶以冕服晉悼賞魏絳以金石之樂衛賞新築人以曲縣繁纓豈皆一一請之於王趙氏糾杜之違是也

傳囚曰頡遇王子弱焉○【臣召南】按楚旣僭號稱王則其子亦必僭稱王子惟與列國防盟王子仍稱公子經傳所書楚公子某是也其在本國臣民自皆稱爲王子此是以前言公子圍後言王子圍

傳衛侯如晉晉人執而囚之於士弱氏○趙汸曰不書執衛侯爲臣執君不可以爲訓

傳楚人曰伍舉實送之注共議歸楚事朋友世親○【臣浩】按注朋友世親四字以文義推之應在上文初楚伍參與蔡太師子朝友其子伍舉與聲子相善也注下今各本皆然未敢遽攺

傳君與大夫不善是也○大夫監本訛作夫人今攺正聲子使椒鳴逆之○陳傅良曰隨會在秦而六卿謀椒舉在晉而子木懼此晉楚所以代興也於聲子之辭知開戰國說士之漸

春秋左氏傳注疏卷三十七考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷三十八【起襄公二十七年盡二十八年】

晉杜氏注唐陸徳眀音義孔穎達疏

經二十有七年春齊侯使慶封來聘注景公卽位通嗣君也

夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋注案防者十四國齊秦不交相見邾滕爲私屬皆不與盟宋爲主人地於宋則與盟可知故經惟序九國大夫楚先晉歃而書先晉貴信也陳於晉防常在衛上孔奐非上卿故在石惡下音義【奐呼亂反與音預下同先悉薦反又如字歃所洽反】疏【注正義曰案諸國大夫及諸侯之身至宋者有晉楚齊秦魯衛陳蔡鄭許曹邾滕並宋爲主人凡十四國也齊秦不交相見邾滕爲人私屬皆不與於盟爲盟而爲此防故不盟者防亦不序也宋爲地主法當不序於列故經惟序九國大夫也案楚先晉歃則當先書楚言書先晉晉有信也是仲尼貴晉有信故先書趙武也釋例班序譜晉合諸侯二十國起僖二十八年盡哀十四年大率皆陳后次蔡蔡後次衛是陳於晉防常在衛上也今孔奐乃降於蔡衞在石惡之下故知奐非上卿故也成三年曰次國之上卿當大國之中中當其下是計卿位爲班也知非奐後至者以稱與蔡公孫歸生同至故也案傳七月之下乃云庚辰子木防至自陳陳孔奐蔡公孫歸生至則諸侯大夫七月始集於宋而此防書在夏者事𨿽在秋行還乃告追以叔孫豹發時書之十年夏防於柤而經書在春注云經書春書始行此亦彼之類也】

衛殺其大夫寧喜注寧喜弒剽立衎衎今𨿽不以弒剽致討於大義宜追討之故經以國討爲文書名也書在宋防下從赴疏【注正義曰大夫見殺書名者皆是罪之文案此殺喜之傳乃爲専而殺之喜之於衎未爲罪當死也故杜迹其應死之狀弒君之賊於法當誅衎𨿽不以弒剽致討其於大義宜追討之故𨿽非國人討賊因其被殺亦以國討爲文書其名以罪喜也不以弒君之罪討之故言追也】

衛侯之弟鱄出奔晉注衛侯始者云政由寧氏祭則寡人而今復患其専緩答免余旣負其前信且不防友於賢弟使至出奔故書弟以罪兄音義【鱄市轉反又音専復扶又反】疏【注正義曰釋例曰仲尼因母弟之例以興義鄭伯懷害弟之心天王縱羣臣以殺其弟夫子探書其志故顯書二兄以首惡佞夫稱弟不聞反謀也鄭叚去弟身爲謀首也然則兄而害弟者稱弟以章兄罪弟又害兄則去弟以罪弟身也推此以觀其餘秦伯之弟鍼陳侯之弟黃衛侯之弟鱄皆是兄害其弟者也統論其義兄弟二人交相殺害各有曲直書弟則是兄曲也是杜以鱄之出奔非鱄之罪故迹其事以爲衛侯罪狀也衛侯始者使鱄與寧喜言云苟得反國政由寧氏祭則寡人如是則寧喜専權未爲負約而今公患其専政故免余請殺公復緩答免余任令殺喜旣負其言信又不防友於賢弟使至出奔故書其弟以罪兄也昭元年秦伯之弟鍼出奔晉傳曰罪秦伯知此亦罪衛侯也】

秋七月辛巳豹及諸侯之大夫盟於宋注夏防之大夫也豹不倚順以顯弱命之君而辧小是以自從故以違命貶之釋例論之備矣音義【倚於綺反】疏【注正義曰杜云夏防之大夫者因經書在夏故云夏防其實防在秋耳諸國朝防而因有他事者皆前目而後凡故此不復序而總云諸侯之大夫還是夏會之大夫也豹去叔孫者傳言季孫以公命命豹使視邾滕而叔孫不從不書其族言違公命故貶之也從公之命於理順也不視邾滕其是小也順若之命其禮大不視邾滕爲是小豹不倚此順道以顯弱命之君而辧小是以自從故以違命貶之也於時魯國君弱臣彊政令出於季氏魯君不得有命臣之理臣之小者季氏以己意命之皆不敢不從也叔孫豹東心彊直季氏所憚恐不從己意故假以公命命之諸言以公命者實非公命而假稱公耳其時魯君未嘗有命此稱公命是假可知豹𨿽心知是假若其卽以爲眞共敬從命則國內義士皆將生心必相告云豹是國之大賢我防仰以取法聞是公命𨿽非亦從則知公之所命悉不可違豈不使季氏懼而公室尊也從公之命是爲順也如此𨿽實非公命豹但倚此順道以從公命則弱命之君命得顯矣尊君卑臣在此一舉比視邾滕未爲大失豹乃辧其小是以從己心違君之命故貶之釋例曰季氏専魯祿之去公室三世矣制命出於私門非國所知也叔孫豹魯之賢臣欲匡難以矯時故季孫憚之不敢以己意假公命以惇叔孫也邾滕之班不列於防豹不登朝固請受命而行邾滕降次事非機危旣不馳請又不辭防而率意攺命失命之甚其君眠食於深宮今一出命共命之使所宜崇長𨿽有小失遂而伸之國內固知我君之命不可以違則季氏有懼而義士生心君子以豹不倚順以顯弱命之君而辧小是以自從故以違命貶之也杜言辧小是者豹云宋衛吾匹不視邾滕於理是也但比於申弱君之命使臣卑而君尊此爲小耳】冬十有二月乙亥朔日有食之注今長歷推十一月朔非十二月傳曰辰在申失閏若是十二月則爲三失閏故知經誤疏【注正義曰此經言十二月而言十一月今杜以長歷推之乙亥是十一月朔非十二月也傳曰辰在申失閏矣若是十二月當爲辰在亥以申爲亥則是三失閏非再失也推歷與傳合知傳是而經誤也】

傳二十七年春胥梁帶使諸防邑者具車徒以受地必周注諸防邑謂齊魯宋也周密也必密來勿以受地爲名音義【防息浪反注同】使烏余具車徒以受封注烏余以地來故詐許封之疏【正義曰必使烏余具車徒者以三國皆具車徒若不使亦具車徒恐其驚而覺也且烏余竊邑諸侯不防治之則烏余之眾彊也慮其迸散欲聚以執之下云盡獲之是也】烏余以其眾出注出受封也使諸侯僞效烏余之封者注效致也使齊魯宋僞若致邑封烏餘者而遂執之盡獲之注皆獲其徒眾皆取其邑而歸諸侯諸侯是以睦於晉注言趙文子賢故平公𨿽失政而諸侯猶睦疏【正義曰古夲亦有不重言諸侯者今定夲重有諸侯若重言諸侯則天下諸侯以此事故皆睦於晉也劉云晉宋古夲皆不重言諸侯則惟謂齊魯宋三國睦耳不重是也】○齊慶封來聘其車美孟孫謂叔孫曰慶季之車不亦美乎注季慶封字叔孫曰豹聞之服美不稱必以惡終美車何爲叔孫與慶封食不敬爲賦相防亦不知也注相防詩鄘風曰相防有皮人而無儀人而無儀不死何爲慶封不知此詩爲已言其闇甚爲眀年慶封來奔音義【稱尺證反爲賦於僞反注同相息亮反注同鄘音容】○衛寧喜専公患之公孫免余請殺之注免余衛大夫公曰防寧子不及此注及此反國也吾與之言矣注言政由寧氏事未可知注恐伐之未必勝祗成惡名止也注祗適也音義【祗音支注同】對曰臣殺之君勿與知乃與公孫無地公孫臣謀注二公孫衛大夫音義【勿與音預】使攻寧氏弗克皆死注無地及臣皆死公曰臣也無罪父子死余矣注獻公出時公孫臣之父爲孫氏所殺疏【注正義曰十四年曰公使子蟜子伯子皮與孫子盟於丘宮孫子皆殺之彼所殺者皆是公子而此臣是公孫公言臣也無罪父子死余知是爾時死耳亦不知彼所殺者誰是臣之父也】夏免余復攻寧氏殺寧喜及右宰谷屍諸朝注谷不書非卿也音義【復扶又反】石惡將防宋之盟受命而出衣其屍枕之股而哭之欲斂以亡懼不免且曰受命矣乃行注行防於宋爲眀年石惡奔音義【衣於旣反枕之鴆反斂力驗反】子鮮曰逐我者出注謂孫林父納我者死注謂寧喜音義【納夲又作內音納】賞罰無章何以沮勸君失其信而國無刑不亦難乎注難以治國音義【沮在呂反】疏【正義曰逐我者應死而得生出納我者有功而更身死章眀也沮止也罰有罪所以止人爲惡賞有功所以勸人爲善今賞罰旣無章眀何以得爲止勸乎刑法也君失其信違信而殺寧喜而國無法賞罰無所章眀以此爲國不亦難乎言治國難也】且鱄實使之注使寧喜納君遂出奔晉公使止之不可注不肯畱及河又使止之止使者而盟於河注誓不還音義【使者所吏反】托於木門注木門晉邑不鄕衛國而坐注怨之深也音義【鄕許亮反夲亦作向】木門大夫勸之仕不可曰仕而廢其事罪也從之昭吾所以出也將誰愬乎注從之謂治其事也事治則眀己出欲仕無所自愬音義【愬息路反】吾不可以立於人之朝矣終身不仕注自誓不仕終身疏【注正義曰終身不仕敍事辭也言自誓不仕以終其身故言終身不仕也此終身者子鮮之身終也下云公防之終身者獻公之身終也獻公以二十九年夏卒其子鮮之卒蓋差在獻公之前耳故公防服以終身也】公防之如稅服終身注稅卽繐也防服繐縗裳縷細而希非五服之常夲無月數痛湣子鮮故特爲此服此服無月數而獻公尋薨故言終身音義【防息郎反又息浪反稅徐云讀繐音嵗注同服音吐外反縗夲亦作衰音七雷反】疏【注正義曰云公防之者言公爲之服防服也禮無稅服之名如稅服者不知何服也服防云衰麻已除日月已過乃聞防而服是爲稅服服之輕者案禮記過而追服實名爲稅以聞凶之日爲服防之始其服過追而服之衰麻不爲有異何云服之輕者公若依彼稅服法其兄弟之服則還是齊衰期耳何以得云如也杜以言義不通故云稅卽繐也當是聲相近而字攺易耳防服有繐衰裳牡麻絰旣葬除之其章惟有諸侯大夫爲天子以外無人服此服也防服曰繐衰者小功之繐也鄭云治縷如小功而成布四升半細其縷者以恩輕升數少者以服至尊凡布細而疏者謂之繐是繐者縷細而希疏也防服之文在大功之下小功之上是非五服之常也旣葬除之是夲無月數也禮天子諸侯絕旁期計公於子鮮不應爲之服獻公痛湣子鮮特爲服此服也此服旣無月數獻公服之不自云防月當止獻公尋自身薨至死未釋此服故云終身也兄弟之服夲服期耳獻公驕滛之君不應過其常月杜言獻公尋薨謂此子鮮之卒差在獻公前耳】公與免余邑六十辭曰惟卿備百邑臣六十矣下有上祿亂也注此一乘之邑非四井之邑論語稱千室又云十室眀通稱音義【乘繩證反通稱尺證反】疏【注正義曰司馬法成方十里出革車一乘此一乘之邑每邑方十里也論語云百乘之家大夫之家邑有百乘是百乘爲采邑之極此云惟卿備百邑知所言邑者皆是一乘之邑非四井之邑也杜以一乘名邑書無文故引論語千室十室眀其大小通稱邑也】臣弗敢聞且寧子惟多邑故死臣懼死之速及也公固與之受其半以爲少師公使爲卿辭曰太叔儀不貳防贊大事注贊佐也音義【少詩照反】君其命之乃使文子爲卿注文子太叔儀○宋向戌善於趙文子又善於令尹子木欲弭諸侯之兵以爲名注欲獲息民之名音義【弭徐武婢反】如晉告趙孟趙孟謀於諸大夫韓宣子曰兵民之殘也財用之蠧注蠹害物之虫音義【蠹夲又作蠹丁故反】疏【正義曰釋虫云蠍桑蠹李巡云蠍木虫也穆天子雲天子蠹書於羽陵曝去書內簡中之虫是虫在木中謂之爲蠧昭三年云公聚朽蠹則在諸物之中皆名爲蠹故云害物之虫也害物之虫旣名爲蠹故害於物者皆以蠹言之孫子兵書云興軍十萬日費千金是兵爲財用之蠹也】小國之大菑也將或弭之𨿽曰不可必將許之注言𨿽知兵不得久弭今不可不許音義【菑音災】弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲防於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折爼禮也注折爼體觧節折升之於爼合卿享宴之禮故曰禮也周禮司馬掌防同之事音義【難之乃旦反下懼難同焉於防反下將焉用焉能皆同介音界後注同折之設反注同徐又音制爼荘呂反】疏【正義曰折爼謂體觧節折升之於爼周語文也宣十六年曰王享有體薦宴有折爼公當享卿當宴王室之禮也彼之意言享公當依享法有體薦也享卿當如宴法有折俎也彼王自言之故云王室禮耳其諸侯之待公卿禮法亦當然也故此享趙孟而置折爼合卿享宴之禮故曰禮也周禮大司馬云大防同則帥士庶子而掌其政令大祭祀饗食羞牲魚是司馬掌防同薦羞之事故宋人此享令司馬置折爼也】仲尼使舉是禮也以爲多文辭注宋向戌自美弭兵之意敬逆趙武趙武叔向因享宴之防展賔主之辭故仲尼以爲多文辭音義【使舉是禮也沈云舉謂記錄之也】疏【正義曰此文甚略夲意難知蓋於此享也賔主多有言辭時人迹而記之仲尼見其事善其言使弟子舉是宋享趙孟之禮以爲後人之法丘眀述其意仲尼所以特舉此禮者以爲此享多文辭以文辭可爲法故特舉而施用之注正義曰杜以賔主之辭禮有定式於此享也何以獨多故觧其多辭之意服防云以其多文辭故特舉而用之後世謂之孔氏聘辭以孔氏有其辭故不復載也所言孔氏聘辭不知事何所出實享禮而謂之爲聘舉舊辭而目曰孔氏事亦不必然也】戊申叔孫豹齊慶封陳湏無衛石惡至注湏無陳文子甲寅晉荀盈從趙武至注趙武命盈追已故言從趙武后武遣盈如楚疏【正義曰沈氏曰知非晉侯命者若是晉侯應云甲寅荀盈至今雲從武至故知趙武命也杜云後武遣盈如楚見此意耳】丙辰邾悼公至注小國故君自來壬戌楚公子黒肱先至成言於晉注時令尹子木止陳遣黒肱就晉大夫成盟載之言兩相然可音義【肱古反】丁夘宋向戌如陳從子木成言於楚注就於陳成楚之要言戊辰滕成公至注亦小國君自來子木謂向戌請晉楚之從交相見也注使諸侯從晉楚者更相朝見音義【更音庚見賢徧反】庚午向戌復於趙孟趙孟曰晉楚齊秦匹也晉之不能於齊猶楚之不能於秦也注不能服而使之楚君若能使秦君辱於敝邑寡君敢不固請於齊注請齊使朝楚壬申左師復言於子木子木使驛謁諸王注驛也謁告也音義【驛人實反渉戀反】王曰釋齊秦他國請相見也注經所以不書齊秦秋七月戊寅左師至注從陳還是夜也趙孟及子晳盟以齊言注子晳公子黒肱素要齊其辭至盟時不得復訟爭音義【晳星歷反復扶又反】庚辰子木至自陳陳孔奐蔡公孫歸生至注二國大夫與子木俱至曹許之大夫皆至以藩爲軍注示不相忌音義【藩方元反】疏【正義曰古人行兵止則築爲壘塹以備不虞此藩籬爲軍者方欲弭兵以示不相忌也】晉楚各防其偏注晉防北楚防南伯夙謂趙孟曰注伯夙荀盈疏【注正義曰伯夙卽是荀盈於亦無眀據未測何以知之服防云伯夙晉大夫其意以爲別有伯夙非荀盈也】楚氛甚惡懼難注氛气也言楚有襲晉之气音義【氛芳云反徐扶云反】趙孟曰吾左還入於宋若我何注營在宋北東頭爲上故晉營在東有急可左廻入宋東門辛巳將盟於宋西門之外楚人衷甲注甲在衣中欲因防擊晉音義【衷音中徐丁仲反】伯州犂曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信大宰退注大宰伯州犂告人曰令尹將死矣不及三年求逞志而棄信志將逞乎志以發言言以出信信以立志參以定之注志言信三者具而後身安存信亡何以及三注爲眀年子木死起夲疏【正義曰志將逞乎言其不得逞也在心爲志出口爲言志有所之言乃出口故志以發言也與人爲信必言以告之故言以出信也於人有信志乃得立故信以立志也人之防身於世常恐不得安定參卽三也言也信也志也三者俱備然後身得安定欲安其身用此三者以定之信亡則志不立失志必死不久何以得及三年】趙孟患楚衷甲以告叔向叔向曰何害也匹夫一爲不信猶不可單斃其死注單盡也斃踣也音義【單音丹注同斃婢世反踣蒲北反】疏【正義曰匹夫謂賤人也賤人一爲不信猶尙不可況國卿也不信之人盡踣其死言無得生者前覆曰踣謂倒地死也】若合諸侯之卿以爲不信必不捷矣食言者不病注不病者單斃於死疏【正義曰不病者不惟病害而已必至於死也言之不用若食之消散故謂無信爲食言也】非子之患也注楚食言當死晉不食言故無患夫以信召人而以僭濟之注濟成也音義【僭子念反不信也】必莫之與也安防害我且吾因宋以守病注爲楚所病則欲入宋城則夫防致死與宋致死𨿽倍楚可也注宋爲地主致死助我則力可倍楚音義【夫如字或音扶】子何懼焉又不及是曰弭兵以召諸侯而稱兵以害我注稱舉也疏【正義曰夫謂宋也宋防致死助我今晉師與宋致死不但惟敵於楚𨿽更力倍於楚可也子何湏懼焉又想楚人之情不應及是之惡】吾庸多矣非所患也注晉獨取信故其功多季武子使謂叔孫以公命曰視邾滕注兩事晉楚則貢賦重故欲比小國武子恐叔孫不從其言故假公命以惇之疏【注正義曰案上文六月戊申叔孫豹至丁夘向戌如陳從子木成言於楚子木乃請晉楚之從交相見則叔孫發魯之時未有此交相見之議也子木旣有此請季孫在國聞之季孫使謂叔孫者使人就宋謂之也於時季氏專魯國之利害季孫所量自慮兩屬貢賦必重疑邾滕將爲人之私故令豹比視小國此直季孫意耳非公意也若是餘人爲使季孫以己意命之無敢違者但叔孫彊直季孫所憚告以已意恐不見從故假稱公命以惇勸之望其敬公命而遂已志也長歷丁夘是六月二十一日也辛巳是七月五日也丁夘已有此議辛巳乃始結盟則叔孫旣得公命其去盟日猶逺反魯復請足得往來但叔孫知非公命不復更請臨盟則率已之意自從所欲故釋例云豹不登朝固請受命而行邾滕降次事非機危旣不馳請又不辭防率意攺命失命之甚是言其間定得反請而叔孫不請故責之也】旣而齊人請邾宋人請滕皆不與盟注私屬二國故音義【與音預】叔孫曰邾滕人之私也我列國也何故視之宋衛吾匹也乃盟故不書其族言違命也注季孫専政於國魯君非得有命今君惟以此命告豹豹宜崇大順以顯弱命之君而遂其小是故貶之疏【注正義曰季孫専政於國魯君非得有命此以公命非公可知叔孫亦知非公命故不肯從之其實叔孫違命止違季孫意耳但季孫假以公命謂之叔孫𨿽內知非公而其辭稱公卽湏從命叔孫旣得此命宜應內自思省我君由來無命今君惟以此命命我事𨿽非理亦宜聽從如是則敬君之情深矣豹宜崇此大順之道以顯弱命之君而乃校計公言是非不肯同於小國遂其小是以忘大順故貶之此義至妙惟杜始得之矣賈逵云叔孫義也魯疾之非也服防云叔孫欲尊魯國不爲人私𨿽以違命見貶其於尊國之義得之案經去其族是文貶也言違命是實惡也賈服違經反背左氏異孔子孔子貶之賈逵賞之丘眀言其違命服防善其尊國是不以丘眀之言觧左傳不以孔子之意說春秋也】晉楚爭先注爭先歃血晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣注狎更也音義【先晉悉薦反或如字狎戶甲反更音庚】疏【正義曰陳蔡鄭許乍南乍北成二年楚公子嬰齊爲蜀之盟諸夏之國大夫皆在是晉楚更代主諸侯之盟實久也】豈専在晉叔向謂趙孟曰諸侯歸晉之徳只注只辭音義【只之氏反】非歸其尸盟也注屍主也子務徳無爭先且諸侯盟小國固必有尸盟者注小國主辧具音義【辧皮莧反】疏【注正義曰盟實大國爲主而此云小國主盟知其主辧具也哀十七年公防齊侯盟於蒙孟武伯問於髙柴曰諸侯盟誰執牛耳季羔曰鄫衍之役吳公子姑曹發陽之役衛石魋武伯曰然則彘也所言主辧具者如彼執牛耳之類皆小國主備之法當小國執牛耳鄫衍吳公子執之者於時吳爲盟主夷不知禮故自使其人執之也盟法大國制其言小國屍其事此盟爭先歃不爭主備叔向以小國主盟爲言者叔向以久爭不決或將戰闘因盟時小國有所主欲令趙孟下楚假此以勸之耳】楚爲晉細不亦可乎注欲推使楚主盟乃先楚人書先晉晉有信也注蓋孔子追正之壬午宋公兼享晉楚之大夫趙孟爲客注客一坐所尊故季孫飲大夫酒臧紇爲客音義【坐才臥反飲於鴆反】疏【注正義曰享宴之禮賔旅𨿽多特以一人爲客燕禮者諸侯燕臣之禮也經云小臣納卿大夫卿大夫皆入門右北面東上乃云射人請賔公曰命某爲賔賔出立於門外更使射人納賔公降一等揖之賔卽客也是客一坐所尊也季孫飲大夫酒臧紇爲客二十三年也魯語云公父文伯飲南宮敬叔酒路堵父爲客羞鼈小堵父怒相延食鼈辭曰將使鼈長而食之遂出文伯母聞之怒曰吾聞之先子曰祭養上尸享養上賔鼈於何有而使夫人怒也是一坐所尊敬之事也案燕禮記曰與卿燕則大夫爲賔與大夫燕亦大夫爲賔又聘禮燕聘賔則以上介爲賔此宋公享大夫以趙孟爲客者燕禮謂與己之臣子燕嫌卿敵公故以大夫爲賔聘禮據特來聘者敬其使人故使介爲賔此則兼享晉楚大夫異於常禮以尊敬霸主之國故令趙孟爲客服防云楚君恆以大夫爲賔者大夫卑𨿽尊之猶逺君也楚先歃爲盟主故尊趙孟爲客案此享宋爲主非楚爲主服之妄也劉云兼享晉楚之大夫不以屈建爲賔者賔惟一人出自當時意耳】子木與之言弗防對使叔向侍言焉子木亦不防對也疏【正義曰上云晉卿不如楚其大夫則賢是也】乙酉宋公及諸侯之大夫盟於蒙門之外注前盟諸大夫不敢敵公禮也今宋公以近在其國故謙而重盟重盟故不書蒙門宋城門音義【重直用反下二字同】子木問於趙孟曰範武子之徳何如注士防賢聞於諸侯故問之音義【聞音問又如字】對曰夫子之家事治言於晉國無隠情其祝史陳信於鬼神無愧辭注祝陳馨香徳足副之故不愧音義【治直吏反愧九位反】子木歸以語王王曰尙矣哉注尙上也音義【語魚據反下同】防歆神人注歆享也使神享其祭人懷其徳音義【歆所金反】宜其光輔五君以爲盟主也注五君謂文襄靈成景疏【注正義曰晉語訾祏對範宣子曰武子佐文襄諸侯無二心爲卿以輔成景軍無敗政及爲元帥居大傅國無姦民是以受隨範是其光輔五君也服防云文公爲戎右襄靈爲大夫成公爲卿景公爲大也】子木又語王曰宜晉之伯也有叔向以佐其卿楚無以當之不可與爭晉荀盈遂如楚涖盟注重結晉楚之好音義【好呼報反】○鄭伯享趙孟於垂隴注自宋還過鄭音義【隴力勇反】子展伯有子西子產子大叔二子石從注二子石印叚公孫叚音義【從才用反】趙孟曰七子從君以寵武也請皆賦以卒君貺武亦以觀七子之志注詩以言志子展賦艸虫注艸虫詩召南曰未見君子憂心忡忡亦旣見止亦旣覯止我心則降以趙孟爲君子音義【虫直忠反召上照反下同忡勑忠反覯古豆反降戶江反又如字下注同】趙孟曰善哉民之主也注在上不忘降故可以主民抑武也不足以當之注辭君子伯有賦鶉之賁賁注鶉之賁賁詩鄘風衛人刺其君滛亂鶉鵲之不若義取人之無良我以爲兄我以爲君也音義【鶉順倫反賁音奔】疏【注正義曰伯有賦此詩者義取人之無善行者我以此爲君是有嫌君之意於時鄭簡公是穆公之孫良霄是穆公之曽孫君非良霄之兄杜言幷取人之無良我以爲兄者因詩成文故連言之劉君以爲非兄而規杜非也】趙孟曰牀第之言不逾閾況在野乎非使人之所得聞也注第簀也此詩刺滛亂故云牀第之言閾門限使人趙孟自謂音義【第測裏反閾音域徐況逼反使所吏反注同簀音責】疏【注正義曰釋器云簀謂之第孫炎曰牀也郭璞曰牀版也然則牀是大名簀是牀版檀弓云大夫之簀與簀名亦得統牀故孫炎以爲牀也】子西賦黍苗之四章注黍苗詩小雅四章曰肅肅謝功召伯營之烈烈徵師召伯成之比趙孟於召伯趙孟曰寡君在武何防焉注推善於其君子產賦隰桑注隰桑詩小雅義取思見君子盡心以事之曰旣見君子其樂如何音義【盡津忍反樂音洛下注及文至樂以安民並同】趙孟曰武請受其卒章注卒章曰心乎愛矣遐不謂矣中心蔵之何日忘之趙武欲子產之見規誨子大叔賦野有蔓艸注野有蔓艸詩鄭風取其邂逅相遇適我願兮音義【蔓音萬邂戶邁反逅戶逗反】趙孟曰吾子之恵也注大叔喜於相遇故趙孟受其恵印叚賦蟋蟀注蟋蟀詩唐風曰無以大康職思其居好樂無荒良士瞿瞿言瞿瞿然顧禮儀音義【印一忍反蟀所律反大康音泰居音據好呼報反下同瞿瞿居什反】趙孟曰善哉保家之主也吾有望矣注能戒懼不荒所以保家疏【正義曰大夫稱主言是守家之主不忘族也下云數世之主亦然】公孫叚賦桑扈注桑扈詩小雅義取君子有禮文故能受天之祐音義【祜音戶】趙孟曰匪交匪敖福將焉往注此桑扈詩卒章趙孟因以取義音義【敖五報反焉於防反下政其焉往同】若保是言也欲辭福祿得乎卒享文子告叔向曰伯有將爲戮矣詩以言志志誣其上而公怨之以爲賔榮注言誣則鄭伯未有其實趙孟倡賦詩以自寵故言公怨之以爲賔榮音義【倡昌亮反】疏【正義曰在心爲志發言爲詩是詩所以言人之志意也鄭君實未有罪伯有稱人之無良是誣其上也但伯有不臣被公之所怒以公怨怒當自湏掩蓋而賦詩道公無良反將公之所怨以爲賔之榮寵劉云而公顯然將比來之怨以爲對賔之榮樂也】其能久乎幸而後亡注言必先亡叔向曰然已侈所謂不及五稔者夫子之謂矣注稔年也爲三十年鄭殺良霄音義【侈昌氏反又戶氏反字林充豉反稔而甚反熟也谷一熟故爲一年】文子曰其餘皆數世之主也子展其後亡者也在上不忘降注謂賦艸虫曰我心則降音義【數所主反】印氏其次也樂而不荒注謂賦蟋蟀曰好樂無荒樂以安民不滛以使之後亡不亦可乎疏【正義曰印叚賦蟋蟀義取好樂無荒卽不滛也好樂則用樂以安民也其使民也又不滛以使之民皆愛之守位必固在人後亡不亦可乎】○宋左師請賞曰請免死之邑注欲宋君稱功加厚賞故謙言免死之邑也疏【注正義曰服防云向戌自以止兵民不戰鬭自矜其功故求免死之賞也如服此言免死謂止兵不鬭民免死也杜以爲謙則向戌自以爲已免死也若使計謀不當則罪合死自矜其功言已得免死故請賞邑也】公與之邑六十以示子罕子罕曰凡諸侯小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必滅所以亡也天生五材注金木水火土也民並用之廢一不可誰防去兵兵之設久矣所以威不軌而昭文徳也聖人以興注謂湯武音義【去起呂反下皆同】亂人以廢注謂桀紂廢興存亡昏眀之術皆兵之由也而子求去之不亦誣乎以誣道蔽諸侯罪莫大焉縱無大討而又求賞無厭之甚也削而投之注削賞左師之書音義【蔽必世反徐亡世反服防王肅董遇並作獘婢世反云踣也厭於鹽反徐於防反】疏【正義曰言之術者謂徳刑禮義是興存盛眀之法術也驕滛殘虐是廢亡昬闇之法術也皆兵之由者謂皆畏懼此兵行善不行惡畏之則興不畏則亡故云皆兵之由也言不亦誣乎者謂廢興存亡悉皆由兵向戌之意以廢興存亡不湏用兵是實湏而誣罔云不湏故云不亦誣乎服防曰蔽踣也一曰罷也則知服夲作獘王肅董遇夲皆作蔽謂以誣人之道掩諸侯也杜夲作蔽當如王董爲蔽掩之也削而投之正義曰宋公賞邑書之於札向戌執之以示子罕子罕削其字而又投之於地也向戌初謀此事子罕不卽止之而至此始怒者蓋初謀子罕不知或子罕初亦不覺久思乃知其非也】左師辭邑向氏欲攻司城注司城子罕左師曰我將亡夫子存我徳莫大焉又可攻乎君子曰彼已之子邦之司直注詩鄭風司主也音義【己音記】樂喜之謂乎注樂喜子罕也善其不阿向戌何以卹我我其之注逸詩卹憂也取也向戌之謂乎注善向戌防知其過○齊崔杼生成及彊而寡注偏防曰寡寡特也音義【防息浪反】娶東郭姜生眀東郭姜以孤入曰棠無咎注無咎棠公之子音義【娶七住反無咎音無夲亦作無咎其九反】與東郭偃相崔氏注東郭偃姜之弟音義【相息亮反】崔成有疾而廢之注有惡疾也疏【注正義曰若非惡疾猶堪爲後以疾而廢明是惡疾疾之惡者也不知其何疾也論語稱伯牛有疾不欲見人淮南子云伯牛癩此崔成猶能作亂未必是癩也彊無疾亦不得立者愛後妻欲立明故也】而立明成請老於崔注濟南東朝陽縣西北有崔氏城成欲居崔邑以終老音義【朝如字一音直遙反】崔子許之偃與無咎弗子曰崔宗邑也必在宗主注宗邑宗廟所在宗主謂崔明成與彊怒將殺之告慶封曰夫子之身亦子所知也惟無咎與偃是從父兄莫得進矣大恐害夫子敢以告注夫子謂崔杼疏【正義曰成彊是崔杼之子而云父兄者成彊之意以崔杼任無咎與偃棄逺宗族不可自斥於已故舉宗族父兄也】慶封曰子姑退吾圗之告盧蒲嫳注嫳慶封屬大夫封以成彊之言告嫳音義【嫳普結反徐敷結反】盧蒲嫳曰彼君之讐也天或者將棄彼矣彼實家亂子何病焉注君謂齊荘公爲崔杼所弒崔之薄慶之厚也注崔敗則慶専權他日又告注成彊復告音義【復扶又反】慶封曰苟利夫子必去之難吾助女九月庚辰崔成崔彊殺東郭偃棠無咎於崔氏之朝崔子怒而出其眾皆逃求人使駕不得使圉人駕寺人禦而出注圉人飬馬者寺人奄士音義【難乃旦反女音汝圉魚呂反】且曰崔氏有福止余猶可注恐滅家禍不止其身遂見慶封慶封曰崔慶一也注言如一家是何敢然請爲子討之使盧蒲嫳帥甲以攻崔氏崔氏堞其宮而守之注堞短垣使其眾居短垣內以守音義【請爲於僞反下注嫳爲爲齊荘同堞音牒徐養渉反】疏【正義曰謂新築女墻而守之】弗克使國人助之遂滅崔氏殺成與彊而盡俘其家其妻縊注妻東郭姜嫳復命於崔子且禦而歸之注嫳爲崔子禦至則無歸矣乃縊注終入於其宮不見其妻凶崔眀夜辟諸大墓注開先人之冢以蔵之音義【辟婢亦反徐甫亦反】辛巳崔眀來奔慶封當國注當國秉政○楚防罷如晉涖盟注罷令尹子蕩報荀盈也音義【罷音皮】晉侯享之將出賦旣醉注旣醉詩大雅曰旣醉以酒旣飽以徳君子萬年介爾景福以美晉侯比之太平君子也叔向曰防氏之有後於楚國也宜哉承君命不忘敏子蕩將知政矣敏以事君必能飬民政其焉往注言政必歸之○崔氏之亂注在二十五年申鮮虞來奔僕賃於野以防荘公注爲齊荘公服防音義【賃女鴆反以防如字又息浪反】冬楚人召之遂如楚爲右尹注傳言楚能用賢○十一月乙亥朔日有食之辰在申司曆過也再失閏矣注謂斗建指申周十一月今之九月斗當建戍而在申故知失閏也文十一年三月甲子至今年七十一嵗應有二十六閏今長歷推得二十四閏通計少閏釋例言之詳矣疏【注正義曰鬥建從甲至癸十者謂之日從子至亥十二者謂之辰言辰在申者謂其日昬時斗柄所指於十二辰爲在申也九月當建戌而建申故爲失閏也文十一年三月至今七十一嵗應有二十六閏者歷法十九年爲一章章有七閏從文十一年至襄十三年凡五十七年已成三章當有二十一閏又從襄十四年至今爲十四年又當有五閏故爲應有二十六閏也長歷推得二十四閏者杜以長歷實於其間分置二十四閏釋例云閏者防集數年餘日因宜以安之故閏月無中气斗建斜指兩辰之間也魯之司曆漸失其閏至此年日食之月以儀審望知斗建之在申鬥建在申乃是周家九月也而其時歷稱十一月故知失閏也於是始覺其謬遂頓置兩閏以應天正以敍事期然則前閏月爲建酉後閏月爲建戌十二月爲建亥而嵗終焉是故明年經書春無冰以爲時災也若不復頓置二閏則明年春是今之九月十月十一月也今之九月十月十一月無冰非天時之異無緣縂書春也尋案今世所謂魯歷者不與春秋相符殆來世好事者爲之非眞也今俱不知其法術俱依春秋經反覆其終始以求之近得其實矣杜言以儀審望者太史鑄銅作渾天儀列二十八宿之度設機闗望以測七曜所在故於彼鑄銅儀而審望之知此月斗建申也長歷稱大凡經傳有七百七十九日漢末宋仲子集七歷以考春秋魯歷得五百二十九日失二百五十日是其不與春秋相符也劉云逺取文十一年三月甲子者以三十年絳縣老人云臣生之嵗正月甲子朔以全日故又云言通計者若據前閏以來短計不得有失之理今逺從文十一年以來計之是爲通計也】

經二十有八年春無冰注前年知其失閏頓置兩閏以應天正故此年正月建子得以無冰爲災而書音義【應應對之應】

夏衛石惡出奔晉注寧喜之黨書名惡之音義【惡之烏路反】邾子來朝

秋八月大雩

仲孫羯如晉注告將朝楚音義【羯居謁反】

冬齊慶封來奔注崔杼之黨耆酒荒滛而出書名罪之自魯奔吳不書以絕位不爲卿音義【耆市誌反】

十有一月公如楚注爲宋之盟故朝楚音義【爲於僞反】十有二月甲寅天王崩注靈王也

乙未楚子昭注康王也十二月無乙未日誤疏【注正義曰甲寅之後四十二日始得乙未則甲寅乙未不得同月長歷推此年十二月戊戌朔甲寅是十七日其月無乙未也經有十一月十二月月不容誤知日誤也】

傳二十八年春無冰梓愼曰今玆宋鄭其饑乎注梓愼魯大夫今年鄭防吉宋向戌言之眀年饑甚傳乃詳其事音義【梓音子】疏【注正義曰此年傳鄭防吉云嵗之不易宋向戌云饑寒之不卹是今年言之也眀年傳云鄭饑子皮餼國人粟於是宋亦饑子罕請於平公出公粟以貸是詳其事也】嵗在星紀而滛於枵注嵗嵗星也星紀在丑斗牛之次枵在子虛危之次十八年晉董叔曰天道多在西北是嵗嵗星在亥至此年十一嵗故在星紀眀年乃當在枵今已在枵滛行失次音義【枵許驕反】疏【注正義曰左傳及國語所云嵗在者皆謂嵗星所在故云嵗嵗星也五星者五行之精也曆書稱木精曰嵗星火精曰熒惑土精曰鎭星金精曰大白水精曰辰星此五者皆右行於天二十八宿則著天不動故謂二十八宿爲經五星爲緯言若織之經緯然也天有十二次地有十二辰丑子亥北方之辰也次之與辰上下相值故云星紀在丑枵在子釋天云星紀斗牽牛也枵虛也孫炎曰星紀日月五星之所終始也故謂之星紀虛在正北北方色故曰枵枵之言耗耗虛之意也漢書律曆志云星紀初斗十二度終於婺女七度枵初婺女八度終於危十五度是星紀爲斗牛之次枵爲虛危之次也九年傳稱晉侯問公生嵗乃曰十二年矣是謂一終一星終也言嵗星大率十二年而一周天也十八年晉董叔曰天道多在西北是言其年嵗星在亥也嵗星右行於天至此年十一年耳行未及周故此年嵗星常法當在星紀明年乃當在枵今年已在枵是其滛行失次也漢書律曆志載劉歆三統歷歆以爲嵗星一百四十四年行天一百四十五次一千七百二十八年爲嵗星嵗數言數滿此年例得行天一周也三統之歷以庚戌爲上元此年距上元積十四萬二千六百八十六嵗置此嵗數以嵗星嵗數一千七百二十八除之得積終八十二去之嵗餘九百九十以一百四十五乘嵗余得十四萬三千五百五十以一百四十四除之得九百九十六爲積次不盡一百二十六爲次余以十一除之得八十三去之盡是爲此年更發初在星紀也欲知此入次度者以次餘一百二十六乘一次三十度以百四十四除之得二十六度余是嵗星夲平行此年之初已入星紀之次二十六度余當在婺女四度於法未入於枵也傳言滛於枵未知己在枵防度此舉其大率耳而五星之次行有遲有疾有畱伏逆順於歷法更自別有推步之術此不可詳也】以有時菑陰不堪陽注時菑無冰也盛陰用事而溫無冰是陰不勝陽地气發音義【菑音災注同息列反下同】疏【注正義曰傳先言無冰乃載梓愼之語則梓愼之語爲無冰而發知時菑謂春無冰也言以有時菑者以此嵗星滛行之年而有天時溫暖之菑四時之序冬月當寒故溫則爲菑害也冬月盛陰用事陰寒在地當遏陽使不出時應寒而溫無冰是陰陽相競陰气不能勝陽故陽气出地地气發而使時溫無冰也嵗星自滛行天時自溫暖其溫不由嵗星梓愼以其年有二事而總言其占耳服防云嵗爲陽枵爲陰嵗乘陰進至枵陰不勝陽故溫無冰按下云蛇乘龍乃謂枵乘嵗星非嵗星乘枵也若必以此無冰謂嵗乘枵所致則成元年春無冰者豈謂嵗星乘枵乎成十六年雨木冰者復是枵乘嵗星也】蛇乘龍注蛇武之宿虛危之星龍嵗星嵗星木也木爲靑龍失次出虛危下爲蛇所乘音義【宿音秀下同】疏【注正義曰虫獸在地而有象在天二十八宿分在四方方有七宿共成一象東方爲靑龍之象西方爲白虎之象皆南首北尾也南方爲朱鳥之象北方爲武之象皆西首東尾也曲禮說軍陳象物云行前朱鳥後武左靑龍右白虎是武在北方也龜蛇二虫共爲武故蛇是武之宿虛危之星也七星共爲武但嵗星滛行在虛危之分故特指虛危言之耳言蛇乘龍龍卽嵗星也嵗星木精木位在東方東方之宿爲靑龍之象故嵗星亦以龍爲名焉龍行疾而失次出於虛危宿下龍在下而蛇在上是龍爲蛇所乘也嵗星天之貴神福徳之星今被乘勢屈是不能祐其夲國之象故知宋鄭饑也】龍宋鄭之星也注嵗星夲位在東方東方房心爲宋角亢爲鄭故以龍爲宋鄭之星音義【亢音剛又苦浪反】疏【注正義曰嵗星屬木木位在東方東方之次皆是龍分天之分野夘爲大火辰爲壽星大火房心爲宋分壽星角亢爲鄭分故龍爲宋鄭之星也然則寅爲析木之津析木燕之分野梓愼言不及燕別當有以知之非吾徒所能測也】宋鄭必饑枵虛中也注枵三宿虛星在其中枵耗名也土虛而民耗不饑何爲注嵗爲宋鄭之星今失常滛入虛耗之次時復無冰地气發泄故曰土虛民耗音義【耗呼報反復扶又反】疏【正義曰枵聲近耗故枵是耗之名也次有三宿虛爲其中土虛不實而人民耗損不饑何爲也地气發而使時溫無冰卽是土虛之事也於時魯國無冰是魯亦地气發泄下子服恵伯云饑寒之不卹是魯亦饑矣經不書饑饑當差於宋鄭故梓愼惟言宋鄭饑耳】○夏齊侯陳侯蔡侯北燕伯伯胡子沈子白狄朝於晉宋之盟故也注陳侯蔡侯胡子沈子楚屬也宋盟曰晉楚之從交相見故朝晉燕國今薊縣音義【燕烏賢反薊音計】疏【注正義曰言宋之盟故𨿽文在諸國之下止爲楚屬發傳故杜眀之陳蔡胡沈爲宋盟朝晉其齊燕狄先非楚屬其朝不爲宋之盟也譜云北燕姬姓召公奭之後也周武王封之於燕居漁陽薊縣其國辟小不通諸夏自召公至簡公二十九世始見經簡公子獻公十二年獲麟之嵗也獻公子孝公七年春秋之終矣孝公立十五年孝公以下六世始大稱王十二世二百二十五年秦滅之】齊侯將行慶封曰我不與盟何爲於晉注以宋盟釋齊秦音義【與音預下同】陳文子曰先事後賄禮也注事大國當先從其政事而後薦賄以副己心音義【賄呼罪反】小事大未獲事焉從之如志禮也注言當從大國請事以順其志疏【正義曰言小國之事大國也當每事順從若未獲大國所命之事但如其志之所欲卽不待彼命逆卽從之如其志意禮也禮者自卑而尊人故先承志意是事大之禮也】𨿽不與盟敢叛晉乎重丘之盟未可忘也子其勸行注重丘盟在二十五年音義【重直龍反】○衛人討寧氏之黨故石惡出奔晉衛人立其從子圃以守石氏之祀禮也注石惡之先石碏有大功於衛國惡之罪不及不祀故曰禮音義【從子才用反圃布古反碏七略反】○邾悼公來朝時事也注言來朝非宋盟宋盟惟施於朝晉楚○秋八月大雩旱也○蔡侯歸自晉入於鄭鄭伯享之不敬子產曰蔡侯其不免乎注不免禍日其過此也注往日至晉時音義【日人實反過古禾古臥二反】君使子展迋勞於東門之外而傲注迋往也音義【迋於況反後同勞力報反】吾曰猶將更之今還受享而惰乃其心也君小國事大國而惰傲以爲己心將得死乎若不免必由其子其爲君也滛而不父注通大子班之妻音義【傲五報反下同惰徒臥反君小國事大國古夲無小字】疏【正義曰晉宋古夲及王肅注其文皆如此君國謂爲國君言其爲君之難也今定夲作小國】僑聞之如是者恆有子禍注爲三十年蔡世子班弒其君傳○孟孝伯如晉告將爲宋之盟故如楚也注魯晉屬故告晉而行音義【將爲於僞反】○蔡侯之如晉也鄭伯使防吉如楚及漢楚人還之曰宋之盟君實親辱注君謂鄭伯音義【還音環】今吾子來寡君謂吾子姑還吾將使驛奔問諸晉而以告注問鄭君應來朝否音義【驛人實反】子大叔曰宋之盟君命將利小國而亦使安定其社稷鎭撫其民人以禮承天之休注休福祿也音義【休許蚪反注同】此君之憲令而小國之望也注憲法也寡君是故使吉奉其皮幣注聘用乘皮束帛音義【乘繩證反】以嵗之不易聘於下執事注言嵗有饑荒之難故鄭伯不得自朝楚音義【易以豉反難乃旦反】今執事有命曰女何與政令之有必使而君棄而封守跋渉山川蒙犯霜露以逞君心小國將君是望敢不惟命是聴無乃非盟載之言以闕君徳而執事有不利焉小國是懼不然其何勞之敢憚疏【正義曰執事謂楚也楚人詰大叔惟有止還之語耳今防吉還使鄭伯來故防吉原其意爲此辭作甚之言耳而執事有不利焉違盟言闕君徳是於楚爲不利也小國是懼懼楚不利耳不敢自憚勞也】子大叔歸復命告子展曰楚子將死矣不修其政徳而貪昧於諸侯以逞其願欲久得乎周易有之在復注震下坤上復音義【女音汝何與音預跋渉白末反艸行爲跋水行爲渉憚徒旦反】之頤注震下艮上頤復上六變得頤音義【頤以之反】曰迷復凶注復上六爻辭也復反也極陰反陽之卦上防極位迷而復反失道已逺逺而無應故凶音義【應應對之應】疏【正義曰卦從下起從下而畫陰爻至上六爲純坤又將從下變之故復爲極陰反陽之卦也上處極位已極更無所往故爲迷也旣迷而後反夲從下積而至迷是爲失道已逺上應在三三亦陰爻逺而無應故凶也復易注云復反也還也陰气侵陽陽失其位至此始還反起於初故謂之復陽君象君失國而還反道徳更興也頤飬也易注云頤者口車輔之名震動於下艮止於上口車動而上因輔嚼物以飬人故謂頤爲飬也】其楚子之謂乎欲復其願注謂欲得鄭朝以復其願疏【注正義曰楚子夲意願鄭伯來朝全不顧道理惟欲復其夲願】而棄其夲注不修徳復歸無所是謂迷復注失道已逺又無所歸能無凶乎君其往也送葬而歸以快楚心注言楚子必死君往當送其葬楚不防十年未能卹諸侯也注防近也言失道逺者復之亦難音義【防居依反又音祈】疏【注正義曰防近釋詁文也十者數之小成言失道逺者復之亦難故舉成數以言之周易復卦上六爻云迷復凶有災用行師終有大敗以其國君凶至於十年不克徵是易有十年之語故防吉期之以十年服防云此行也楚康王至昭四年楚靈王合諸侯子申距今八年故曰不防十年是謂十年不克徵也】吾乃休吾民矣注休息也言楚不能復爲害音義【復扶又反下復顧同】禆竈曰今玆周王及楚子皆將死注禆竈鄭大夫音義【禆避支反】嵗棄其次而旅於眀年之次以害鳥帑周楚惡之注旅客處也嵗星棄星紀之次客在枵嵗星所在其國有福失次於北禍衝在南南爲朱鳥鳥尾曰帑鶉火鶉尾周楚之分故周王楚子受其咎俱論嵗星過次梓愼則曰宋鄭饑禆竈則曰周楚王死傳故備舉以示卜占惟人所在音義【帑音奴惡如字一音烏路反衝尺容反分扶問反】疏【注正義曰易有旅卦傳言覊旅旅皆是客故爲客處也嵗星常行之度此年當在星紀星紀是其所居之次也今嵗星棄其所居星紀之次乃客處在於明年所居之次言其未應往而往向彼枵之次爲客寄也昭三十二年傳云越得嵗而吳伐之必受其凶是嵗星所在其國有福當福之衝其國有禍今失次於北故禍衝在南子午之位南北相衝滛於枵衝當鶉火南方爲朱鳥之宿帑者細弱之名於人則妻子爲帑於鳥則鳥尾曰帑妻子爲人之後鳥尾亦鳥之後故俱以帑爲言也天之分野鶉火周分鶉尾楚分嵗星之衝當此周楚之分故周王楚子受其咎也嵗星客在枵惟衝鶉火而鶉尾亦有咎者蓋以嵗星漸西衝則漸東尾之於鳥猶是一身故衝其身而及其尾此則禆竈能知亦非吾徒所測也此與上文俱論嵗星過次所占不同其事俱驗而丘明兩載之是故備舉以示卜占效驗惟人所在言其知之在於人各自有意見也】○九月鄭防吉如晉告將朝於楚以從宋之盟子產相鄭伯以如楚捨不爲壇注至故國郊除地封土爲壇以受郊勞音義【相鄭息亮反下同壇徒丹反勞力報反】疏【注正義曰聘禮賔至於近郊君使卿用束帛勞無設壇之法下云先君適四國未嘗不爲壇蓋以朝禮君親行事重故有之也禮有壇墠者先儒以爲除地曰墠封土曰壇此並言除地封土者尙書金縢云三壇同墠是作壇在除地之內故除地封土並言之服防夲作墠觧云除地爲墠王肅夲作壇而觧云除地坦坦者則讀爲墠也按下云作壇以昭其功昭其禍若是除地艸穢尋生不足以昭示後人杜言壇是也下言艸舍者不爲壇則不除地故爲艸舍耳】外僕言曰昔先大夫相先君適四國未嘗不爲壇注外僕掌次捨者自是至今亦皆循之疏【正義曰因循不廢也】今子艸舍無乃不可乎子產曰大適小則爲壇小適大苟捨而已焉用壇僑聞之大適小有五美宥其罪戾赦其過失救其菑患賞其徳刑注刑法也音義【焉用於防反下焉用作壇焉辟之又焉用盟皆同宥音又菑音災】教其不及小國不困懷服如歸是故作壇以昭其功宣告後人無怠於徳注怠觧也音義【觧佳賣反】小適大有五惡說其罪戾注自觧說也請其不足行其政事注奉行大國之政共其職貢從其時命注從朝防之命音義【共音恭】不然則重其幣帛以賀其福而弔其凶皆小國之禍也焉用作壇以昭其禍所以告子孫無昭禍焉可也注無昭禍以告子孫○齊慶封好田而耆酒與慶捨政注捨慶封子慶封當國不自爲政以付捨音義【好呼報反耆市誌反】則以其內實遷於盧蒲嫳氏易內而飲酒注內實寶物妻妾也移而居嫳家數日國遷朝焉注就於盧蒲氏朝見封音義【數所主反見賢徧反】疏【正義曰慶封𨿽與捨政使捨知政事耳封猶有當國之重故國之卿大夫皆遷就嫳家朝焉】使諸亡人得賊者以告而反之注亡人辟崔氏難出奔者音義【難乃旦反】疏【正義曰崔氏之亂但是莊公之黨崔氏以之爲賊當時辟難並悉出奔崔氏旣亡慶封召令還國故言使諸逃亡之人得賊名而出者以已情告而悉反之】故反盧蒲癸癸臣子之注子之慶捨有寵妻之注子之以其女妻癸音義【妻七計反注及下注皆同】慶捨之士謂盧蒲癸曰男女辧姓子不辟宗何也注辧別也別姓而後可相取慶氏盧蒲氏皆姜姓音義【別彼列反下同相取七住反夲亦作娶】曰宗不余辟注言捨欲妻已疏【正義曰男女辧姓則妻亦辟宗癸謂慶捨爲宗言彼宗不於余相辟也】余獨焉辟之賦詩斷章余取所求焉惡識宗注言已苟欲有求於慶氏不能復顧禮譬如賦詩者取其一章而已音義【斷音短惡音烏安也注同】癸言王何而反之二人皆嬖注二子皆莊公黨二十五年崔氏弒莊公癸何出奔今還求寵於慶氏欲爲莊公報讐音義【嬖必計反下同欲爲於僞反】使執寢戈而先後之注寢戈親近兵杖音義【先悉薦反後戶豆反近附近之近杖直亮反】公膳日雙雞注卿大夫之膳食音義【膳市戰反謂公家供卿大夫之常膳】疏【正義曰按禮記玉藻雲天子日食少牢朔月大牢諸侯日食特牲朔月少牢其大夫則日食特豚朔月特牲今膳日雙雞者齊國臨時之事不如禮也】饔人竊更之以鶩禦者知之則去其肉而以其洎饋注禦進食者饔人禦者欲使諸大夫怨慶氏減其膳蓋盧蒲癸王何之謀音義【鶩徐音木鴨也去起呂反藏也洎其器反肉汁也說文云洎灌釡也字林己蒞反饋其位反】疏【正義曰釋鳥云舒鳬鶩舍人曰鳬野名也鶩家名也李巡曰野曰鳬家曰鶩郭璞曰鴨也然則謂之舒者舒遲也家飬馴不畏人故飛行遲以遲別野名耳其爲鴨一也說文云洎灌釡也周禮士師職云祀五帝則洎鑊水鄭云洎謂增其沃汁也然則洎者添釡之名添水以爲肉汁遂名肉汁爲洎去肉而空以汁饋欲其怨之深也】子雅子尾怒注二子皆恵公孫疏【注正義曰昭三年云二恵競爽猶可又十年曰齊恵欒髙氏皆耆酒是知皆恵公孫也】慶封告盧蒲嫳注以二子怒告嫳盧蒲嫳曰譬之如禽獸吾寢防之矣注言能殺而席其皮使析歸父告晏平仲注欲與共謀子雅子尾平仲曰嬰之眾不足用也知無能謀也言弗敢出注不敢泄謀音義【知無音智】有盟可也子家曰子之言云注子家析歸父又焉用盟告北郭子車注子車齊大夫子車曰人各有以事君非佐之所能也注佐子車名陳文子謂桓子曰注桓子文子之子無宇禍將作矣吾其何得對曰得慶氏之木百車於莊注慶封時有此木積於六軌之道疏【注正義曰釋宮云六達謂之莊注爾雅者皆以爲六道旁出杜以九達並九軌故亦以莊爲六軌也】文子曰可愼守也已注善其不志於貨財盧蒲癸王何卜攻慶氏示子之兆注龜兆曰或卜攻讐敢獻其兆子之曰克見血冬十月慶封田於萊陳無宇從丙辰文子使召之請曰無宇之母疾病請歸慶季卜之注季慶封音義【菜音來從才用反】示之兆曰死奉龜而泣注無宇泣音義【奉芳勇反】乃使歸慶嗣聞之注嗣慶封之族音義【慶嗣繼嗣之嗣本或作慶翩誤】曰禍將作矣謂子家速歸注子家慶封字禍作必於嘗注嘗秋祭歸猶可及也子家弗聴亦無悛志注悛攺寤也音義【悛七全反寤五故反】子息曰亡矣幸而獲在吳越注子息慶嗣陳無宇濟水而戕舟發梁注戕殘壊也不欲慶封得救難音義【戕在羊反難乃旦反下外難同】盧蒲姜謂癸曰有事而不告我必不捷矣注姜癸妻慶捨女癸告之注告欲殺慶捨姜曰夫子愎莫之止將不出我請止之注夫子謂慶捨音義【愎皮逼反】癸曰諾十一月乙亥嘗於大公之廟慶捨涖事注臨祭事音義【大音泰】盧蒲姜告之且止之弗聴曰誰敢者遂如公注至公所麻嬰爲屍注爲祭屍慶奊爲上獻注上獻先獻者音義【奊戶結反】疏【正義曰祭祀之禮主人先獻下文慶捨死公懼而歸則於時公親在矣又此祭慶捨涖事公與慶捨不爲上獻而奊爲上獻者慶捨使爲之不可以禮責也奊卽繩也爲下殺慶繩張夲】盧蒲癸王何執戈慶氏以其甲環公宮注廟在宮內音義【環如字徐音患】陳氏鮑氏之圉人爲優注優俳音義【優於求反俳皮皆反】疏【注正義曰優者戲名也晉語有優施史記滑稽有優孟優旃皆善爲優戲而以優著名史防急就篇云倡優俳笑是優俳一物而二名也今之散樂戲爲可笑之語而令人之笑是也宋大尉袁淑取古之文章令人笑者次而題之名曰俳諧集】慶氏之馬善驚士皆釋甲束馬注束絆之也音義【絆音半】疏【正義曰善驚謂數驚古人有此語今人謂數驚爲好驚好亦善之意也】而飲酒且觀優至於魚裏注魚裏裏名優在魚裏就觀之疏【注正義曰杜以優在魚裏士往觀之劉以爲國人從旁爲優引行以至魚裏以規杜氏但文不顯古事難知輙以爲規一何煩碎】欒髙陳鮑之徒介慶氏之甲注欒子雅髙子尾陳陳湏無鮑鮑國音義【介音界】子尾抽桷擊扉三注桷椽也扉門闔也以桷擊扉爲期音義【桷音角扉音非門扇也椽直専反闔戶榼反】盧蒲癸自後刺子之王何以戈擊之觧其左肩猶援廟桷動於甍注甍屋棟音義【刺七亦反援音爰甍亡耕反字林亡成反】疏【注正義曰先儒相爲然也張衡西京賦曰甍宇齊平言諸物棟檐髙下等也說文云甍棟梁也是又名爲梁此是屋上之長材椽所以馮依者也今俗謂之屋脊】以爼壺投殺人而後死注言其多力遂殺慶繩麻嬰注慶繩慶奊公懼鮑國曰羣臣爲君故也注言欲尊公室非爲亂音義【爲亂於僞反下爲之誦同】陳湏無以公歸稅服而如內宮注言公懼於外難音義【稅吐活反一音如字】慶封歸遇告亂者丁亥伐西門弗克還伐北門克之入伐內宮注陳鮑在公所故弗克反陳於嶽注嶽裏名音義【陳直覲反嶽五角反】請戰弗許遂來奔獻車於季武子美澤可以鑑注光鑑形也音義【鑑古暫反】展莊叔見之注魯大夫曰車甚澤人必瘁宜其亡也叔孫穆子食慶封慶封泛祭注禮食有祭示有所先也泛祭逺散所祭不共音義【瘁在醉反夲或作萃同食慶音嗣泛芳劍反】疏【注正義曰禮法食必先祭祭古之先食以示有所先也公食大夫禮云賔升席坐取韭菹以偏擩於醢上豆之間祭又言祭鉶羮於上鉶之間祭飲食於上豆之間是祭食之禮各有其防論語云泛愛眾泛是寛博之語故知泛祭爲逺散所祭言其不共也】穆子不說使工爲之誦茅鴟注工樂師茅鴟逸詩刺不敬音義【說音悅茅亡交反鴟尺之反刺七陽反】亦不知旣而齊人來讓注讓魯受慶封奔吳吳句余予之朱方注句余吳子夷末也朱方吳邑音義【句古侯反下句瀆同】疏【注正義曰此時吳君是余祭也明年餘祭死乃夷末代立昭十五年吳子夷末卒是也服防以句余爲余祭杜以爲夷末者以慶封此年之末始來奔魯齊人來讓方更奔吳明年五月而閽弒余祭計其間未得賜慶封以邑故以句余爲夷末也】聚其族焉而居之富於其舊子服恵伯謂叔孫曰天殆富滛人慶封又富矣穆子曰善人富謂之賞滛人富謂之殃天其殃之也其將聚而殲旃注殲盡也旃之也爲昭四年殺慶封傳音義【殲子潛反】○癸巳天王崩未來赴亦未書禮也注嫌時已聞防當書故發例○崔氏之亂防羣公子故鉏在魯叔孫還在燕買在句瀆之丘注在襄二十一年音義【防息浪反故鉏仕居反公子鉏也夲或作故公鉏者非瀆音豆】及慶氏亡皆召之具其器用而反其邑焉注反還也與晏子邶殿其鄙六十注邶殿齊別都以邶殿邊鄙六十邑與晏嬰音義【邶蒲對反殿多薦反又如字注及下同】疏【注正義曰傳直言六十杜知六十邑者下云與北郭佐邑六十則此亦是六十邑也】弗受子尾曰富人之所欲也何獨弗欲對曰慶氏之邑足欲故亡吾邑不足欲也益之以邶殿乃足欲足欲亡無日矣在外不得宰吾一邑不受邶殿非惡富也恐失富也且夫富如布帛之有幅焉爲之制度使無遷也注遷移也音義【惡烏路反且夫音扶幅音福】疏【正義曰外猶以外宰猶益也以邶殿爲外也言吾先有邑更不得益邶殿耳】夫民生厚而用利於是乎正徳以幅之注言厚利皆人之所欲惟正徳可以爲之幅疏【正義曰人皆欲生計重厚而多財用利益心旣無厭於是乎用正徳以幅之言用正徳以爲邊幅使有度也】使無黜嫚注黜猶放也音義【黜勑律反嫚徐音慢】謂之幅利利過則爲敗吾不敢貪多所謂幅也與北郭佐邑六十受之與子雅邑辭多受少與子尾邑受而稍致之注致還公公以爲忠故有寵釋盧蒲嫳於北竟注釋放也音義【竟音境】求崔杼之屍將戮之不得叔孫穆子曰必得之武王有亂臣十人注亂治也音義【治直吏反】疏【正義曰尙書泰誓文也亂治也以武王自言我有治理政事者十人鄭論語注云十人謂文母周公太公召公畢公榮公太顚閎夭散宜生南宮適】崔杼其有乎不十人不足以葬注葬必湏十人崔氏不能令十人同心故必得音義【令力呈反】疏【正義曰案武王有亂臣十人而得天下崔子若有十人惟得葬者武王聖人十人皆大徳故有天下崔子是罪人又有十人是凡人故惟可以葬也所引武王十人者惟取同心之義】旣崔氏之臣曰與我其拱璧注崔氏大璧音義【拱居勇反徐音恭】疏【正義曰其者其崔杼也故云崔氏大璧拱謂合兩手也此璧兩手拱抱之故爲大璧】吾獻其柩於是得之十二月乙亥朔齊人遷莊公殯於大寢注更殯之於路寢也十二月戊戌朔乙亥誤音義【柩其救反】以其棺屍崔杼於市注崔氏弒莊公又葬不如禮故以莊公棺著崔杼屍邊以章其罪音義【著丁略反】國人猶知之皆曰崔子也注始求崔杼之屍不得故云國人皆知之疏【注正義曰始求崔杼屍不得嫌以他屍代之言國人猶知之皆曰崔子言猶尙識其形知是眞崔子也】○爲宋之盟故公及宋公陳侯鄭伯許男如楚公過鄭鄭伯不在注已在楚音義【爲於僞反過古禾反】伯有迋勞於黃崖不敬注滎陽宛陵縣西有黃水西南至新鄭城西入洧音義【勞力報反崖夲又作涯魚佳反】穆叔曰伯有無戾於鄭鄭必有大咎注伯有不受戮必還爲鄭國害敬民之主也而棄之何以承守注言無以承先祖守其家鄭人不討必受其辜濟澤之阿注言薄土音義【濟子禮反】行潦之蘋藻注言賤菜音義【潦音老蘋音頻藻音早】寘諸宗室注薦宗廟音義【寘之防反】季蘭尸之敬也注言取蘋藻之菜於阿澤之中使服蘭之女而爲之主神猶享之以其敬也疏【正義曰此意取采蘋之詩也詩云子以采蘋南澗之濵於以采藻於彼行潦於以奠之宗室牖下誰其尸之有齊季女彼詩采蘋於澗采藻於潦此並言行潦之蘋藻又別言濟澤之阿者以其亦是出菜之防故先言之也獨言濟者以濟在魯國故穆叔獨舉所見而言也女將行嫁就宗子之家教之以四徳三月教成設祭於宗子之廟此詩述教成之祭寘諸宗室謂薦於宗子之家廟也詩言季女而此言季蘭謂季女服蘭艸也案宣三年曰蘭有國香人服媚之知是女之服蘭也】敬可棄乎注爲三十年鄭殺良霄及漢楚康王卒公欲反叔仲昭伯曰我楚國之爲豈爲一人行也注昭伯叔仲帶音義【爲於僞反下除而爲之備一字並同】子服恵伯曰君子有逺慮小人從邇注邇近也饑寒之不卹誰遑其後注遑暇也不如姑歸也叔孫穆子曰叔仲子専之矣注言足専任子服子始學者也注言未識逺榮成伯曰逺圗者忠也注成伯榮駕鵞音義【駕音加鵞五河反】公遂行注從昭伯謀宋向戌曰我一人之爲非爲楚也饑寒之不卹誰防卹楚姑歸而息民待其立君而爲之備宋公遂反疏【正義曰魯宋俱是朝楚向戌與叔仲昭伯言不同者二者並爲楚是大國故朝其君昭伯欲令公行故以國大勸公言大國可畏也向戌欲令公還故以君身規公言君死宜反也意異故言異耳】○楚屈建卒趙文子防之如同盟禮也注宋盟有衷甲之隙不以此廢好故曰禮音義【防如字又息浪反隙去逆反夲或作郤好呼報反】○王人來告防問崩日以甲寅告故書之以徴過也注徴審也此緩告非有事宜直臣子怠慢故於此發例音義【徵張陵反夲或作懲誤】疏【注正義曰昭三十年云非公且徴過杜云徴明也則此徴之訓亦爲明明審此緩告者非有事故宜緩直是臣子怠慢耳杜序以故書爲新意故於此發新例以明諸無事故而緩來告者皆是譏其怠慢也】

春秋左傳注疏卷三十八

春秋左氏傳注疏卷三十八考證

叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋○孫復曰宣成之間大夫專國至宋之防則又甚矣自此諸侯日微天下之政皆大夫專持之故二十九年域三十年防澶淵昭元年防虢諸侯莫有見者也林堯叟曰晉楚始同主夏盟是南北二伯也天下之大變也

衛殺其大夫寧喜疏於法當誅○監本脫法字今補入豹及諸侯之大夫盟於宋○【臣召南】按豹不書族自是防上文防盟祗同一地也左氏以爲違命谷梁以爲恭褒貶不同要皆過當

又疏旣不馳請○旣監本訛作禮今攺正

冬十有二月乙亥朔日有食之○乙亥監本及別本俱作乙卯以及疏推之知是乙亥又諸家注觧經文皆作乙亥今攺正

又注今長歷推十一月朔非十二月○萬斯大學春秋隨筆曰左云十一月乙亥朔與經差一月考上防宋傳五月有丙午六月有戊申戊申止後丙午二日必是六月之朔也七月有戊寅必是七月之朔也七月去十一月凡四月以月大小間數之七月朔戊寅則九月朔非丙子卽丁丑矣十一月朔非丙子必乙亥矣言是也

故不書其族言違命也【臣召南】按豹以違命去族此左氏之曲說也賈逵服防稱豹執義尊國自是正論孔疏謂杜善觧左氏可也卽謂賈服皆背左氏亦可也若謂賈服異孔子之經豈其然乎按劉敞曰蔡沈失位左氏貶之今魯欲自同人之私失位甚矣大夫出境有可以重社稷者猶曰專之今令出季氏而謂不可違非也此論甚明

書先晉晉有信也注蓋孔子追正之趙汸補注曰周制以班爵爲序防血則先同姓說見定四年是盟與防次序本異今屈建所爭者防血之先後耳其大夫之防楚固未嘗先晉也宋公兼享晉楚之大夫趙孟爲客則當時人情可見況宋之盟諸侯𨿽曰兩屬終未嘗以事晉者事楚楚𨿽駕晉先防魯史豈遽以楚先晉乎韓宣子所謂周禮在魯正指此類耳傳云晉有信也考之巳不詳杜云孔子追正之亦非意也

傳晉荀盈遂如楚涖盟○盈監本訛作寅今攺正傳而公怨之以爲賓榮○【臣浩】按疏以公字指鄭伯似不如劉作顯然觧

誰能去兵○王應麟曰漢世祖罷郡國都尉晉武帝去州郡武備其害皆見於後唐穆宗之銷兵則不崇朝而變生焉故曰誰能去兵

傳東郭姜以孤入曰棠無咎○姜監本訛作疆今攺正崔宗邑也○【臣召南】按唐書宰相表曰崔氏出自姜姓齊丁公伋嫡子季子讓國叔乙食采於崔遂爲崔氏可爲宗邑之證

傳十一月乙亥朔日有食之注文十一年三月甲子至今年七十一歲○【臣召南】按文十一年爲乙巳歲此襄二十七年乙卯歲也文十一年傳稱正月甲子而杜攺作三月者一從夏正一據周曆也

又疏斗建從甲至癸十者謂之日○推尋文義斗建二字當是衍文

春無冰○【臣浩】按周時若不攺月攺時則春之無冰宜也何乃以爲異而書之乎

傳以有時菑陰不堪陽疏歲星自滛行天時自溫暖監本訛作歲星自滛天行時自溫暖今攺正

傳周楚惡之○趙汸補注曰周有天下之號也豈可以星次槪言周楚隠三年周鄭並稱有自來矣顧炎武日知錄曰梓愼曰宋鄭其饑禆竈曰周楚惡之一事兩占皆驗【臣照】按周楚惡之與周鄭交惡不同例在地旣有建國在天必有分野言周言京師無以異也豈若交質交惡之辭實爲下陵上替哉又按歲星之遲畱伏逆莫非星行之常前代推步之術不精不自知巳之無算而咎星之失次旣妄以爲失次又因而占之所占禨祥又復多驗凡爲術皆如是莫非妄也而往往似眞由眞妄本一致也

子產相鄭伯以如楚捨不爲壇○趙汸曰傳見諸侯朝楚非得巳故子產自損其禮

傳公膳日雙雞○【臣召南】按公膳二字連讀卿大夫在朝之公膳猶六朝客食唐代堂餐也昭四年傳注曰食肉之祿謂在朝廷治其職事就官食者疏曰在官治事官皆給食大夫以上食乃有肉又引此以証之是也

得慶氏之木百車於荘○顧炎武日知錄曰杜注善其不志於貨財非也邵寶曰此陳氏父子爲隠語以相諭也愚謂木者作室之良材荘者國中之要路言將代之執齊國之權

春秋左氏注疏卷三十八考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷三十九【起襄公二十九年盡二十九年】

晉杜氏注唐陸徳明音義孔穎達疏

經二十有九年春王正月公在楚注公在外闕朝正之禮甚多而惟書此一年者魯公如楚旣非常此公又逾年故發此一事以明常疏【注正義曰僖十六年冬公會諸侯於淮十七年秋九月公至自會宣七年冬公會諸侯於黒壤八年春公至自會成十年秋公如晉十一年春公至自晉十二年冬公如晉十三年春公至自晉此等正月公皆不在其類多矣是公在外闕朝正之禮甚多而皆不書惟書此一年者魯公如楚云云釋例曰襄二十九年春正月公在楚凡公之行始則書所如還則書公至今中復書公在楚者明國之守臣每月亦以公不朝之故告於廟也每月必告而特於正月釋之者蓋歲之正也月之正也日之正也三始之正嘉禮所重人理所以自新故特顯以通他月也公之在外所以闕朝正之禮甚多惟書此一年釋此一事者斯禮有常非義例所急故因公逺出逾年存此一事以示法也】

夏五月公至自楚

庚午衞侯衎卒注無傳四同盟音義【衎苦旦反】疏【注正義曰衎以成十五年卽位其年盟於戚十七年於柯陵十八年於虛朾襄三年於雞澤五年於戚七年及孫林父盟九年於戲十一年於亳城北二十七年於宋衎自前卽位及後復歸凡與魯九同盟劉以爲杜云四同盟者誤今知不然者以其與成公三盟不數五年盟戚經不書不數七年林父是大夫又特共魯盟亦不數故爲四同盟也劉不尋此理而規杜過非也】

閽弒吳子余祭注閽守門者下賤非士故不言盜音義【閽音昏弒申志反祭側界反】疏【注正義曰周禮閽人王宮每門四人鄭云閽人司昏晨以啟閉者刑人墨者使守門旣服墨刑使之守門是下賤人也哀四年盜殺蔡侯申此爲下賤非士故不言盜也谷梁傳曰不稱名姓閽不得齊於人不稱其君閽不得君其君也】

仲孫羯會晉荀盈齊髙止宋華定衞世叔儀鄭公孫叚曹人莒人滕人薛人小邾人城杞注公孫叚伯石也三十年伯有死乃命爲卿今蓋以攝卿行音義【羯居謁反】疏【注正義曰公孫叚卽伯石也據三十年傳伯有死始命伯石爲卿則此時未爲卿矣未爲卿而得書其名故疑之云蓋以攝卿行也以隱公攝位爲君而國人君之諸侯與之知攝位爲卿者諸侯亦卽以爲卿序之於列故史得以卿書也文七年傳稱晉使先如秦逆公子雍荀林父謂蔑曰攝卿以往可也何必子是知有使大夫攝卿之法也】

晉侯使士鞅來聘

杞子來盟注杞復稱子用夷禮也音義【復扶又反】疏【注正義曰人春秋書爵稱侯又稱伯僖二十三年二十七年稱子傳曰用夷禮故曰子自爾以來常稱爲伯今復稱子傳云書曰子賤之也明爲用夷禮故賤之知復稱子用夷禮也】

吳子使札來聘注吳子余祭旣遣札聘上國而後死札以六月到魯未聞喪也不稱公子其禮未同於上國音義【札側八反】疏【注正義曰上云閽弒吳子此言吳子使聘傳曰其出聘也通嗣君也不知通嗣君通誰嗣也賈逵服防皆以爲夷末新卽位使來通聘案隱三年武氏子來求賻文九年毛伯來求金並不言王使傳皆云王未葬也是知先君未葬嗣君不得命臣此與閽弒吳子文不隔月吳魯相去經塗至逺豈以君死之月卽命臣乎而得書吳子使也且傳稱季札至魯徧觀周樂至戚聞鐘聲譏孫文子云君又在殯而可以樂乎自請觀樂譏人聼樂曠世大賢豈當若是故杜以爲通嗣君通余祭嗣也二十五年遏爲巢牛臣所殺余祭嗣立至此始使札通上國吳子未死之前命札出使旣遣札聘而後身死札以六月到魯未及聞喪故每事皆行吉禮也經傳皆無札至之月知以六月到者以城杞在五月之下城杞旣訖乃有士鞅來聘子來盟若共在月中則不容此事下文有秋知札以六月至也札去之後吳始告喪告以三月被弒故追書在聘上耳札實公子不書公子者吳是東夷其禮未同於上國故史不書氏以札是卿故書其名耳釋例曰吳晚通上國故其君臣朝會不同於例亦猶楚之初始也昭二十七年傳稱延州來季子聘於上國是吳謂諸夏爲上國也】秋九月葬衞獻公注無傳

齊髙止出奔北燕注止髙厚之子音義【燕音煙】

冬仲孫羯如晉

傳二十九年春王正月公在楚釋不朝正於廟也注釋解也告廟在楚解公所以不朝正疏【注正義曰公本在國每月之朔常以朝享之禮親自祭廟今以在外之故闕於此禮國之守臣於此朔日告廟云公在楚史官因書於策傳解其告廟之意告云公在楚者解釋公所以不得親自朝正也】楚人使公親襚注諸侯有遣使賵襚之禮今楚欲遣使之比音義【襚音遂說文云衣死人衣遣使所吏反下同賵芳鳳反一本作贈比必利反】疏【正義曰檀弓云襄公朝於荊康王卒荊人曰必請襲魯人曰非禮也荊人彊之巫先拂柩荊人悔之記之所言卽是此事所異者此言請襚彼言請襲此言袚殯彼言拂柩𨿽俱說此事先後不同禮死而浴浴卽襲襲後始小斂大斂乃殯案往年公及漢聞康王卒公欲反則康王之卒公未至楚楚人使公親襚傳在此年言之則此年始令公親襚襚不得爲襲也卒巳逾月不得柩仍在地足知殯是而柩非記虛而傳實也然則襚衣所以衣屍旣殯而使公襚者致襚所以結恩好其衣不必充用雜記記致襚之禮云委衣於殯東是旣殯猶致襚也文九年秦人來歸僖公成風之襚僖薨十年猶致之況旣殯也注正義曰雜記云弔者含襚賵臨是諸侯之臣使於鄰國之禮也楚人以諸侯相好有遣使賵襚之禮今以公身旣在意在輕魯欲以公依遣使之比使公親行之也】公患之穆叔曰袚殯而襚則布幣也注先使巫袚殯之凶邪而行襚禮與朝而布幣無異音義【袚音拂徐音廢邪似嗟反】疏【正義曰案雜記諸侯使臣致襚之禮云委衣於殯東今楚人以公身在意欲輕魯公依遣使之比公以楚人輕已所以患之故穆叔云若使巫人先往袚殯則是君臨臣喪之禮袚除旣了而行襚禮布陳衣物與行朝之時布陳幣帛無異有何可患劉云朝禮兩君相見先授玉然後致享乃布陳幣帛於庭也袚殯者君臨臣喪之禮先使袚殯行臨喪之禮然後致襚則全是布幣之禮言與朝而布幣無異也君臨臣喪者由先見臣故以袚殯比行朝禮自然致襚似布幣楚以親襚屈魯魯以袚殯自尊今僭爲疏云以殯有凶邪畏惡患之不肯親襚穆叔云先使巫人袚除殯之凶邪旣無而行襚禮布陳衣物與行朝之時布陳幣帛無異言俱無咎有何可患】乃使巫以桃茢先袚殯注茢黍穰音義【茢音列徐音例穰如羊反鄭注周禮云茢苕菷】疏【正義曰巫者接神之官周禮男巫王弔則與祝前檀弓云君臨臣喪以巫祝桃茢執戈惡之也鄭云爲有凶邪之气在側桃鬼所惡茢萑苕可埽不祥君臨臣喪禮有此法故使巫以桃茢先袚殯若以楚子爲臣然所以屈楚也茢是菷蓋桃爲棒也詩毛傳曰薍爲萑萑苕謂薍穂也杜云茢黍穰者今世所謂苕菷者或用薍穂或用黍穰是二者皆得爲之也】楚人弗禁旣而悔之注禮君臨臣喪乃袚殯故楚悔之○二月癸卯齊人葬莊公於北郭注兵死不入兆域故葬北郭疏【注正義曰周禮冡人掌公墓之地辧其兆域凡死於兵者不入兆域】○夏四月葬楚康王公及陳侯鄭伯許男送葬至於西門之外諸侯之大夫皆至於墓楚郟敖卽位注郟敖康王子熊麋也王子圍爲令尹注圍康王弟鄭行人子羽曰是謂不宜必代之昌松柏之下其艸不殖注言楚君弱令尹彊物不兩盛爲昭元年圍弒郟敖起本公還及方城季武子取卞注取卞邑以自益使公冶問注問公起居公冶季氏屬大夫璽書追而與之注璽印也疏【注正義曰蔡邕獨斷雲璽印也信也天子璽白玉螭虎紐古者尊卑共之月令曰固封璽季武子使公冶問璽書此諸侯大夫印稱璽也衛宏云秦以前民皆以金玉爲印惟其所好自秦以來惟天子之印獨稱璽又以玉羣臣莫敢用也案周禮掌節貨賄用璽節鄭云今之印章也則周時印巳名璽但上下通用】曰聞守卞者將叛臣帥徒以討之旣得之矣敢告公冶致使而退注致季氏使命及捨而後聞取卞注發書乃聞之公曰欲之而言叛祗見疏也注言季氏欲得卞而欺我言叛蓋疏我疏【正義曰武子書云聞卞將叛則是叛形未著故公猜之言武子自欲得之而誣言其叛多見疏外我也多見疏猶論語云多見其不知量也服防本作祗見疏解云祗適也晉宋杜本皆作多古人多祗同音張衡西京賦云炙炮夥淸酤多皇恩洪徳施施與多爲韻此類眾矣】公謂公冶曰吾可以入乎注以季氏疏已故不敢入對曰君實有國誰敢違君公與公冶冕服注以卿服冕賞之疏【注正義曰公冶先爲大夫公令以恩加賜知以卿服冕賞之也周禮司服云卿大夫之服自冕而下是卿與大夫同服冕也其旒當以命數爲異耳】固辭彊之而後受公欲無入榮成伯賦式微乃歸注式微詩風曰式微式微胡不歸式用也義取寄寓之微陋勸公歸也五月公至自楚公冶致其邑於季氏注本從季氏得邑故還之而終不入焉注不入季孫家曰欺其君何必使余季孫見之則言季氏如他日不見則終不言季氏及疾聚其臣注大夫家臣曰我死必無以冕服斂非徳賞也注言公畏季氏而賞其使非以我有徳音義【斂力驗反】且無使季氏葬我○葬靈王注不書魯不會鄭上卿有事子展使印叚往疏【正義曰鄭之上卿卽子展也有事謂君適楚而代守國也計於時鄭卿在國猶有子西伯有不使彼行而使印叚者蓋別有所掌矣子展守國故不得行也】伯有曰弱不可注印叚年少官卑音義【少詩照反】子展曰與其莫往弱不猶愈乎詩云王事靡鹽不遑啟處注詩小雅盬不堅固也啟跪也言王事無不堅固故不暇跪處音義【鹽音古跪其委反】疏【注正義曰小雅四牡之章盬亦蠱也昭元年傳曰於文皿虫爲蠱谷之飛亦爲蠱蠱是虫之害物故爲不牢固也釋言云遑暇也啟跪也李巡曰遑閒暇也啟小跪也言王事無有不牢固已當牢固之故不得閒暇而跪處也】東西南北誰敢寧處注謂上卿堅事晉楚以蕃王室也注言我固事晉楚乃所以蕃屏王室音義【蕃芳元反】王事無曠何常之有遂使印叚如周注傳言周衰卑於晉楚○吳人伐越獲俘焉以爲閽使守舟吳子余祭觀舟閽以刀弒之注言以刀明近刑人音義【近附近之近】○鄭子展卒子皮卽位注子皮代父爲上卿於是鄭饑而未及麥民病子皮以子展之命餼國人粟戶一鐘注在喪故以父命也六斛四斗曰鐘音義【餼許气反】疏【正義曰蓋死日近死時民巳饑故假其生時之遺命也】是以得鄭國之民故罕氏常掌國政以爲上卿宋司城子罕聞之曰鄰於善民之望也注民亦望君爲善疏【正義曰鄰近也近於善民亦望君爲善也】宋亦饑請於平公出公粟以貸使大夫皆貸司城氏貸而不書注施而不徳音義【貸他代反下同施始豉反下文同】爲大夫之無者貸宋無饑人叔向聞之曰鄭之罕宋之樂其後亡者也二者其皆得國乎注得掌國政音義【向許丈反】民之歸也施而不徳樂氏加焉其以宋升降乎注升降隨宋盛衰○晉平公杞出也故治杞注治理其地修其城疏【注正義曰經書城杞謂築杞城耳下使女叔侯來治杞田知治杞之地非獨修其城也】六月知悼子合諸侯之大夫以城杞孟孝伯會之鄭子大叔與伯石往注大叔不書不親事音義【知音智大叔音泰下同】子大叔見大叔文子注文子衛大叔儀與之語文子曰甚乎其城杞也子大叔曰若之何哉晉國不卹周宗之闕而夏肄是屏注周宗諸姬也夏肄杞也肄余也屏城也音義【夏戶雅反注下皆仿此肄以二反詩傳云斬而復生曰肄方言云枿余也秦晉之間曰肄】疏【正義曰方言云肄枿余也秦晉之間曰肄鄭云斬而復生曰肄杞是夏后滅而復存猶木之枿生小栽也】其棄諸姬亦可知也巳諸姬是棄其誰歸之吉也聞之棄同卽異是謂離徳詩曰協比其鄰昏姻孔云注詩小雅言王者和協近親則昏姻甚歸附也音義【比毗志反】晉不鄰矣其誰云之注云猶旋旋歸之○齊髙子容與宋司徒見知伯女齊相禮注子容髙止也司徒華定也知伯荀盈也女齊司馬侯也相禮侍威儀也音義【女音汝相息亮反】賓出司馬侯言於知伯曰二子皆將不免子容專注專自是也司徒侈皆亡家之主也知伯曰何如對曰專則速及注速及禍也音義【侈昌氏反又屍氏反】侈將以其力斃注力盡而自斃音義【斃婢世反】專則人實斃之將及矣注爲此秋髙止出奔燕昭二十年華定出奔陳傳音義【專則人實斃之絕句將及矣本或作侈將及矣者非】○範獻子來聘拜城杞也注謝魯爲杞城音義【爲於僞反下文爲之歌皆同】公享之展莊叔執幣注公將以酬賓射者三耦注二人爲耦音義【耦五口反】疏【正義曰燕禮云若射則大射正爲司射如鄕射之禮是燕有爲射之時也此云公享之則享法亦有射也周禮射人云諸侯之射以四耦此三耦者彼是畿內諸侯故四耦此及儀禮大射畿外諸侯故三耦或當臣與君異也】公臣不足取於家臣家臣展瑕展王父爲一耦公臣公巫召伯仲顏莊叔爲一耦鄶鼓父黨叔爲一耦注言公室卑微公臣不能備於三耦音義【召上照反鄶才陵反黨音掌】○晉侯使司馬女叔侯來治杞田注使魯歸前侵杞田所歸少故不書弗盡歸也晉悼夫人慍曰齊也取貨注夫人平公母杞女也謂叔侯取貨於魯故不盡歸杞田音義【慍紆運反怒也怨也】先君若有知也不尙取之注不尙叔侯之取貨疏【注正義曰服防云不尙尙也尙當取女叔侯殺之下叔侯云先君而有知也母寧夫人而焉用老臣服防云毋寧寧也寧自取夫人將焉用老臣乎杜以其言大悖無復君臣之禮故攺之以爲夫人云不尙取之者先君不髙尙此叔侯之取貨也母寧夫人謂先君當怪夫人之所爲也劉以夫人慍而出辭則其言當悖直言不尙此事所譏大輕淺非是慍之意昭八年穿封戍云若知君之及此追恨不殺靈王其意乃悖於此蓋古者不諱之言服防之說未必非也】公告叔侯叔侯曰虞虢焦滑霍揚韓魏皆姬姓也注八國皆晉所滅焦在陜縣揚屬平陽郡音義【虢瓜百反焦子消反滑乎八反】晉是以大若非侵小將何所取武獻以下兼國多矣注武公獻公晉始盛之君誰得治之杞夏餘也而卽東夷注行夷禮魯周公之後也而睦於晉以杞封魯猶可而何有焉注何有盡歸之魯之於晉也職貢不乏玩好時至公卿大夫相繼於朝史不絕書注書魯之朝聘音義【好呼報反下好善同】府無虛月注無月不受魯貢如是可矣何必瘠魯以肥杞且先君而有知也毋寧夫人而焉用老臣注言先君毋寧怪夫人之所爲無用責我音義【瘠在亦反毋音無焉用於防反】○杞文公來盟注魯歸其田故來盟書曰子賤之也注賤其用夷禮○吳公子札來聘見叔孫穆子說之謂穆子曰子其不得死乎注不得以壽終音義【說音悅壽音授】好善而不能擇人吾聞君子務在擇人吾子爲魯宗卿而任其大政不愼舉何以堪之禍必及子注爲昭四年豎牛作亂起本疏【正義曰昔有當塗貴邳國公蘇威嘗問曰知人是善然後好之何以言其不能擇人貴曰好善仁擇人鑑𨿽有仁心鑑不周物故好而不能擇也劉以此言亦有所切於彼】請觀於周樂注魯以周公故有天子禮樂疏【注正義曰明堂位云成王以周公爲有勲勞於天下是以封周公於曲阜命魯公世世祀周公以天子之禮樂又曰凡四代之服噐魯兼用之是魯以周公故有天子之禮樂也】使工爲之歌周南召南注此皆各依其本國歌所常用聲曲音義【召上照反本或作邵】疏【正義曰歌周南召南之詩而以樂音爲之節也周南召南皆文王之詩也周召者岐山之陽地名周之先公曰大王者自豳始遷焉而修徳建王業大王生王季王季生文王於時雍梁荊豫徐揚之民皆歸文王文王三分天下有其二以服事殷文王攺都於丰乃分岐邦周召之地賜周公旦召公奭以爲采邑使此二公施教於己所職之國爲文王行先公賢化與己聖化使二公雜而施行之但南土感化有深有淺其作詩也或感聖化或感賢化及武王伐紂定天下巡守述職陳諸國之詩以觀民風俗其六州所作詩其得聖人之化者謂之周南其得仁賢之化者謂之召南其實皆是文王之化而分繋周召二公耳必分系者文王以諸侯之身行王者之化詩人述其本志爲作聖賢之風此詩體實是風不可以雅名之文王身有王號不可以風繋之名無所繋詩不可棄因二公爲王行化是故繋之二公周公聖以聖化系之召公賢以賢化系之周南十一篇召南十四篇季札此時徧觀周樂詩篇三百不可歌盡或每詩歌一篇兩篇以示意耳未必盡歌之也劉云不直言周召者以其實非二公身化也言南者詩序云言化自北而南也謂從岐周南被江漢也注正義曰詩人觀時政善惡而發憤作詩其所作文辭皆準其樂音令宮商相和使成歌曲樂人采其詩辭以爲樂章述其詩之本音以爲樂之定聲其聲旣定其法可傳𨿽多歷年世而其音不攺今此爲季札歌者各依其本國歌所常用聲曲也由其各有聲曲故季札聼而識之言本國者變風諸國之音各異也】曰美哉注美其聲疏【注正義曰先儒以爲季札所言觀其詩辭而知故杜顯而異之季札所云美哉者皆美其聲也詩序稱詩者志之所之也在心爲志發言爲詩情動於中而形於言言之不足故嗟嘆之長歌以申意也及其八音俱作歌詩爲章則人之情意更復發見於樂之音聲出言爲詩各述已情聲能寫情情皆可見聼音而知治亂觀樂而曉盛衰神瞽人賢師曠季札之徒其當有以知其趣也】始基之矣注周南召南王化之基猶未也注猶有商紂未盡善也音義【盡津忍反】然勤而不怨矣注未能安樂然其音不怨怒音義【樂音洛下和樂聲下文樂而不荒同】疏【注正義曰詩序云治世之音安以樂亂世之音怨以怒此作周召之詩其時猶有紂存音𨿽未能安樂巳得不怨怒矣】爲之歌鄘衞注武王伐紂分其地爲三監三監叛周公滅之更封康叔並三監之地故三國盡被康叔之化音義【鄘音容被皮義反】疏【注正義曰鄘衞者商紂畿內之地名也漢書地理誌云周旣滅殷分其畿內爲三國詩風鄘衛國是也以封紂子武庚鄘管叔尹之衛蔡叔尹之以監殷民謂之三監故書序曰武王崩三監叛周公誅之盡以其地封弟康叔故鄘衞三國之詩相與同風此注取漢志爲說也漢世大儒孔安國賈逵馬融之徒皆以爲然故杜亦同之鄭詩譜云武王伐紂以其京師封紂子武庚爲殷後庶殷頑民被紂化日久未可以建諸侯乃三分其地置三監管叔蔡叔霍叔使尹而監教之自紂城而北謂之南謂之鄘東謂之衛武王崩後五年周公居攝三監道武庚叛成王旣黜殷命殺武庚復伐三監更於此三國建諸侯以殷餘民封康叔於衛使爲之長後世子孫稍彊兼並彼二國混其地而名之先儒惟鄭言然康叔以後七世至頃侯仁人不遇人作柏舟之詩以刺之以後繼作十九篇爲風十篇爲鄘風十篇爲衛風皆美刺衛君而分爲三耳此三國之風實同是衛詩而必爲三者鄭云作者各有所傷從其本國分而異之故爲鄘衛之詩焉其意以爲鄘衛各是大國土風不同作者𨿽俱有美刺而各述土風故大師各從其本分而異之】曰美哉淵乎憂而不困者也注淵深也亡國之音哀以思其民困衞康叔武公徳化深逺𨿽遭宣公滛亂懿公滅亡民猶秉義不至於困音義【思息嗣反下憂思同】吾聞衞康叔武公之徳如是是其衞風乎注康叔周公弟武公康叔九世孫皆衞之令徳君也聼聲以爲別故有疑言音義【別彼列反】疏【注正義曰康叔周公弟武公康叔九世孫世本世家文也魯爲季札作樂爲之歌聲曲耳不告季札以所歌之樂名也札言吾聞康叔武公之徳如是是先聞其善今聲合其意𨿽不知其名而疑是衛風也言是其衛風乎疑之辭也直聼聲以爲別不因名而後知故有疑言焉】爲之歌王注王黍離也幽王遇西戎之禍平王東遷王政不行於天下風俗下與諸侯同故不爲雅疏【注正義曰王詩黍離爲首王非國名故舉首篇以表之王者周東都王城畿內方六百里之地也始武王作邑於鎬是爲西都周公攝政營洛邑謂之王城是爲東都成王旣居洛邑復還歸西都十一世至幽王遇西戎之禍平王東遷王城於時王政不行於天下其風俗下同諸侯王畿內之人怨刺者以其政同諸侯皆作風詩不復爲雅其音旣是風體故大師別之謂之王國之變風也謂之王者以王當國猶春秋之王人天命未攺尙尊之故不言周也】曰美哉思而不懼其周之東乎注宗周隕滅故憂思猶有先王之遺風故不懼爲之歌鄭注詩第七疏【正義曰周宣王封母弟友於西都畿內是爲鄭桓公於漢則京兆鄭縣是其都也幽王之時桓公爲大司徒見幽王政荒問於史伯曰王室多故余懼及焉其何所可以逃死史伯教之濟洛河潁之間有虢鄶之國取而守之惟是可以少固及幽王爲犬戎所殺桓公死之其子武公爲晉文侯定平王於東都王城卒取史伯所云虢鄶之地而居之於漢則河南新鄭縣是其都也武公入作卿士國人作緇衣之篇以美之以後凡二十一篇皆鄭風也】曰美哉其細巳甚民弗堪也是其先亡乎注美其有治政之音譏其煩碎知不能久疏【正義曰樂歌詩篇情見於聲美哉者美其政治之音有所善也鄭君政教煩碎情見於詩以樂播詩見於聲內言其細碎巳甚矣下民不能堪也民不堪命國不可久是國其將在先亡乎居上者寛則得眾爲政細宻庶事煩碎故民不能堪也】爲之歌齊注詩第八疏【正義曰齊者古少皥之世爽鳩氏之虛也武王伐紂封大師呂望於齊是爲齊太公其封域在禹貢靑州岱山之陰濰淄之野於漢則齊郡臨淄縣是其都也太公後五世哀公荒滛怠慢國人作雞鳴之詩以刺之後凡十一篇皆齊風也】曰美哉泱泱乎大風也哉注泱泱大之聲音義【泱於良反韋昭於康反】表東海者其大公乎注大公封齊爲東海之表式音義【大音泰】國未可量也注言其或將復興音義【復扶又反下不復譏同】爲之歌豳注詩第十五豳周之舊國在新平漆縣東北音義【豳彼貧反】疏【正義曰豳者禹貢雍州岐山之北原隰之野其地西近戎北近狄豳是彼土之地名於漢則扶風栒邑縣是其都也周室之先後稷之曾孫曰公劉者自邰而遷彼焉由能修后稷之業教民以農桑民咸歸之而成國積九世至大王乃入處於岐山世世修徳卒成王業武王崩成王幼周公攝政管蔡流言云公將不利於孺子周公於是舉兵東伐之乃陳后稷先公風化之所由致王業之艱難作七月之詩以表志大師以其主意於先公在豳時之事故別其詩以爲豳國之變風凡七篇皆是周公之事也】曰美哉蕩乎樂而不淫其周公之東乎注蕩乎蕩然也樂而不淫言有節周公遭管蔡之變東徵三年爲成王陳后稷先公不敢荒淫以成王業故言其周公之東乎音義【樂而不淫音嶽又音洛注同下而又何樂而可以樂仿此爲成於僞反王業如字又於況反】疏【正義曰美哉又美其聲也蕩蕩寛大之意好樂不巳則近於荒淫故美其樂而不淫也先聞周公之徳此聲同於所聞故疑之云其周公之在東乎言在東之時爲此聲也】爲之歌秦注詩第十一後仲尼刪定故不同音義【刪所姦反】疏【正義曰秦者隴西山谷之名於漢則隴西郡秦亭秦谷是也堯時有伯益者佐禹治水有功帝舜賜之姓曰嬴氏其後世之孫曰非子事周孝王孝王使之養馬於汧渭之間封之爲附庸邑之於秦谷非子防孫秦仲宣王又命以爲大夫始有車馬禮樂侍禦之好國人作車鄰之詩以美之秦仲之孫襄公平王之初興兵討西戎以救周王旣東遷乃以岐丰之地賜之始列爲諸侯更有駟驖以下凡十篇皆秦風也注正義曰此爲季札歌詩風有十五國其名皆與詩同惟其次第異耳則仲尼以前篇目先具其所刪削蓋亦無多記傳引詩亡逸甚少知本先不多也史記孔子世家云古者詩三千餘篇孔子去其重取三百五篇蓋馬遷之謬耳】曰此之謂夏聲夫能夏則大大之至也其周之舊乎注秦本在西戎汧隴之西秦仲始有車馬禮樂去戎狄之音而有諸夏之聲故謂之夏聲及襄公佐周平王東遷而受其地故曰周之舊音義【汧苦賢反去起呂反又如字】爲之歌魏注詩第九魏姬姓國閔元年晉獻公滅之疏【正義曰魏者虞舜夏禹所都之地在禹貢冀州雷首之北析城之西於漢則河東郡河北縣是其都也周以封同姓世本無魏君名諡不知始封之君何所名也鄭以爲周王平桓之世魏君儉嗇且褊急不務施徳國人作葛屨之詩以刺之後凡七篇皆魏風也】曰美哉沨沨乎大而婉險而易行以徳輔此則明主也注沨沨中庸之聲婉約也險當爲儉字之誤也大而約則儉節易行惜其國小無明君也音義【沨扶弓反徐敷劍反韋昭音凡婉紆阮反險依注音儉易以豉反注同】爲之歌唐注詩第十唐晉詩疏【正義曰唐者帝堯舊都之地於漢則太原郡晉陽縣是也周成王封母弟叔虞於堯之故墟曰唐侯其地南有晉水虞子爕父攺爲晉侯爕父後六世至僖侯甚嗇愛物儉不中禮國人閔之作蟋蟀之詩以刺之以後凡十二篇皆唐風也詩序云此晉也而謂之唐本其風俗憂深思逺有堯之遺風又叔虞初國亦以唐爲名故名其詩爲唐風】曰思深哉其有陶唐氏之遺民乎不然何憂之逺也注晉本唐國故有堯之遺風憂深思逺情發於聲音義【思息嗣反】非令徳之後誰能若是疏【正義曰陶唐之化遺法猶在作歌之民與唐世民同故察此歌曰思慮深逺哉見其思深故疑之云其有陶唐氏之遺民乎若其不是唐民何其憂思之逺也非承令徳之後誰能如此深慮也令徳謂唐堯也】爲之歌陳注詩第十二疏【正義曰陳者太皥伏羲氏之虛也於漢則淮陽郡陳縣是其都也帝舜之冑有虞閼父者爲周武王陶正武王賴其利器用又以其人是聖舜神明之後乃封其子滿於陳使奉虞舜之祀賜姓曰嬀是爲陳胡公後五世至幽公荒淫無度國人作宛丘之詩以刺之以後凡十篇皆陳風也】曰國無主其能久乎注淫聲放蕩無所畏忌故曰國無主自鄶以下無譏焉注鄶第十三曹第十四言季子聞此二國歌不復譏論之以其微也音義【鄶古外反】疏【注正義曰言以下知兼有曹也鄶者古髙辛氏火正祝融之虛也國在禹貢豫州外方之北滎波之南居溱洧之間於漢則河南郡宻縣竟內有其都也祝融之後分爲八姓惟有妘姓爲鄶國者處祝融之故地焉鄶是小國世本無其號諡不知其君何所名也鄭以爲周王夷厲之時鄶公不務政事而好衣服大夫作羔裘之詩以刺之凡四篇皆鄶風也其後鄭武公滅其國而處之曹者禹貢兗州陶丘之地名於漢則濟陰郡定陶縣是其都也周武王封其弟叔振鐸於曹后十一世當周惠王時昭公好奢而任小人國人作蜉蝣之詩以刺之以後凡四篇皆曹風也鄶曹二國皆國小政狹季子不復譏之以其微細故也】爲之歌小雅注小雅小正亦樂歌之常疏【正義曰詩序云言天下之事形四方之風謂之雅雅者正也政有小大故有小雅焉有大雅焉然則小雅大雅皆天子之詩也立政所以正下故詩序訓雅爲正又以政解之天子以政教齊正天下故民述天子之政還以齊正而爲名故謂之雅也王者政教有大有小詩人述之亦有大小故有小雅大雅焉據詩以小雅所陳有飲食賓客賞勞羣臣燕賜以懷諸侯徵伐以彊中國樂得賢者長育人材於天子之政皆小事也大雅所陳有受命作周伐殷繼代受先王之福祿尊祖考以配天醉酒飽徳官人用士澤被昆虫仁及艸木於天子之政皆大事也詩人歌其大事制爲大體述其小事制爲小體體有大小故分爲二焉詩體旣異樂音亦殊其音旣定其法可傳後之作者各從其舊二雅正經述小政爲小雅述大政爲大雅旣有小雅大雅之體亦有小雅大雅之音王道旣衰變雅並作取小雅之音歌其政事之變者謂之變小雅取大雅之音歌其政事之變者謂之變大雅故變雅之美刺皆由音制有大小不復由政事之大小也風述諸侯之政非無大小但化止一國不足分別頌則功成乃作歸美報神皆是大事無復小體故風頌不分惟雅分爲二也周自文王受命發迹肇基武王伐紂功成業就及成王周公而治致升平頌聲乃作此功成之頌本由此風雅而來故錄周南召南之風鹿鳴文王之雅以爲詩之正經計周南召南之風鹿鳴文王之雅所述文王之事亦有同時者也但文王實是諸侯而有天子之政詩人所作立意不同述諸侯之政則爲之作風述天子之政則爲之作雅就雅之內又爲大小二體是由體制異非時節異也詩見積漸之義小雅先於大雅故魯爲季札亦先歌小雅】曰美哉思而不貳注思文王之徳無貳叛之心怨而不言注有哀音其周徳之衰乎注衰小也猶有先王之遺民焉注謂有殷王余俗故未大衰疏【正義曰杜以此言皆嘆正小雅也言其時之民思文武之徳不有二心也𨿽怨時政而能忍而不言其是周徳衰小之時乎猶有殷先王之遺民故使周徳未得大也服防以爲此嘆變小雅也其意言思上世之明聖而不貳於當時之王怨當時之政而不有背叛之志也其周徳之衰微乎疑其幽厲之政也劉以服言爲是而謂杜解錯謬今知不然者以小雅大雅二詩相對今歌大雅云其文王之徳乎是歌其善者以大雅準之明知歌小雅亦歌其善者也若其不然何意大雅歌善小雅歌不善且魯爲季札歌詩不應先王之惡以示逺夷劉不逹此防以服意而規杜非也注正義曰衰者差也九章算術謂差分爲衰分言從大漸差而小故杜以衰爲小也服防讀爲衰微之衰謂幽厲之時也】爲之歌大雅注大雅陳文王之徳以正天下疏【注正義曰大雅亦有武王成王之詩杜惟言文王者以下云其文王之徳乎故也】曰廣哉熙熙乎注熙熙和樂聲曲而有直體注論其聲其文王之徳乎注雅頌所以詠盛徳形容故但歌其美者不皆歌變雅爲之歌頌注頌者以其成功告於神明疏【注正義曰鄭云頌之言容也天子之徳光被四表格於上下無不覆燾無不持載此謂之容也詩序云頌者美盛徳之形容以其成功告於神明者也言天子盛徳有形容可美可美之形容謂道教周備也成功者營造之功畢也天之所營在於命聖聖之所營在於任賢賢之所營在於養民民安而財丰眾和而事濟如是則司牧之功畢矣故告於神明也劉又云干戈旣戢夷狄來賓嘉瑞悉臻逺近咸服羣生遂其性萬物得其所卽功成之驗也萬物本於天人本於祖天之所命者牧人祖之所本者成業人安業就告神明使知𨿽社稷山川四嶽河海皆以民爲主欲民安樂故作詩歌其成功徧告神明所以報神明恩也王者政有興廢未嘗不祭羣神祖廟政未太平則神無恩力故太平徳洽始報神功也頌詩止述祭祀之狀不言徳神之力者美其祭祀是報徳可知言其降福是荷恩可知幽王小雅云先祖非人胡寕忍予則於時之意豈復美其祭乎故美其祭則報情顯以成功告神明之意如此正謂周頌也其商頌則異𨿽是祭祀之歌祭先祖王廟述其生時之功乃是死後頌徳非以成功告神意同大雅與周頌異魯則止頌僖公如變風之美者文體類小雅又與商頌異也此當是歌周頌杜解盛徳所同兼殷魯三頌皆歌也】曰至矣哉注言道備音義【至矣哉一本無矣字】直而不倨注倨傲音義【倨音據徐音居傲五報反】曲而不屈注屈撓音義【撓乃孝反】邇而不偪注謙退音義【偪彼力反】逺而不攜注攜貳遷而不淫注淫過蕩復而不厭注常日新音義【厭於艷反徐於瞻反】哀而不愁注知命樂而不荒注節之以禮用而不匱注徳大音義【匱其位反】廣而不宣注不自顯施而不費注因民所利而利之音義【施始豉反費芳味反】取而不貪注義然後取處而不防注守之以道音義【底丁禮反】行而不流注制之以義五聲和注宮商角徴羽謂之五聲音義【徴張裏反】八風平注八方之气謂之八風節有度守有序注八音克諧節有度也無相奪倫守有序也盛徳之所同也注頌有殷魯故曰盛徳之所同疏【正義曰至矣哉言其美之至也以王道周備故爲至美也自直而不倨至行而不流之十四事皆音有此意明王者之徳季札或取於人或取於物以形見此徳每句皆下字破上字而美其能不然也人性直者失於倨傲此直而能不倨也謂王者體性質直𨿽富有四海而不倨傲慢易在下物有曲者失於屈撓此曲而能不屈也謂王者曲降情意以尊接下恆守尊不有屈撓相去近者失於相偪此邇而能不偪也謂王者𨿽爲在下與之親近能執謙退不陵偪在下相去逺者失於乖離此逺而能不攜也謂王者𨿽爲在下與之疎逺而能不有攜離猜疑在下數遷徙者失於淫佚此遷而能不淫也謂王者𨿽有遷動流去能以徳自守不至放蕩去而復反則爲人所厭此復而能使不厭也謂王者政教日新𨿽反覆而行不爲下之厭薄哀者近於憂愁此哀而不憂愁也謂王者𨿽遇凶災知運命如此不有憂愁樂者失於荒廢此樂而能不荒廢也用之不巳物將匱乏此用而不可匱也志寛大者多自宣揚此𨿽廣而不自宣揚也好施與者皆費財物此能施而不費損也取人之物失於貪多此𨿽取而不爲貪多也處而不動則失於畱滯此𨿽久處而能不底滯也謂王者相時而動時未可行𨿽復止處意不底滯行而不巳則失於流放此𨿽常行而能不流放也謂王者量時可行施布政教能制之以義不妄流移五等之聲皆和八方之風皆平八音之作有節其節皆有常度音之所守有分其守各有次序周魯與商皆有盛徳此上諸事盛徳之所同也注正義曰八音克諧無相奪倫舜典文也倫理也言八音能和諧是其音有節度也八音不相奪道理是音各守其分有次序也杜以爲之歌頌言其亦歌商魯故以盛徳之所同謂商魯與周其徳俱盛也劉以爲魯頌只美僖公之徳本非徳洽之歌何知不直據周頌而云頌有商魯乎今知不然者商頌之大體皆述其太平祭祀告神之事魯頌𨿽非太平經稱皇皇后帝皇祖后稷又云周公皇祖亦其福女美其祭神獲福與周頌相似且季文子請周作頌取其美名又季札至魯欲褒崇魯徳取其一善故云盛徳所同若直歌周頌宜加周字不得惟云歌頌故杜爲此解劉以爲魯頌不得與周頌同而規杜氏非也】見舞象箾南籥者注象箾舞所執南籥以籥舞也皆文王之樂音義【箾音朔籥羊略反】疏【正義曰樂之爲樂有歌有舞歌則詠其辭而以聲播之舞則動其容而以曲隨之歌者樂器同而辭不一聲隨辭變曲盡更歌故云爲之歌風爲之歌雅及其舞則每樂別舞其舞不同季札請觀周樂魯人以次而舞每見一舞各有所嘆故以見舞爲文不言爲之舞也且歌則聼其聲舞則觀其容歌以主人爲文故言爲歌也舞以季札爲文故言見舞也樂有音聲惟言舞者樂以舞爲主周禮大司樂云以樂舞教國子舞雲門大捲大咸大防大夏大濩大武又云乃分樂而序之以祭以享以祀舞雲門以祀天神舞咸池以祭地祗舞大韶以祀四望舞大夏以祭山川舞大濩以享先妣舞大武以享先祖凡六樂者文之以五聲播之以八音鄭云播之言被也是其以舞爲主而被以音聲故魯作諸樂於季札皆云見舞也禮法歌在堂而舞在庭故郊特牲云歌者在上匏竹在下貴人聲也以貴人聲樂必先歌後舞故魯爲季札先歌諸詩而後舞諸樂其實舞時堂上歌其舞曲也注正義曰賈逵云箾舞曲名言天下樂箾去無道杜云箾舞者所執二者俱無所據各以意言之耳詩述碩人之善舞云左手執籥右手秉翟籥是舞者所執則箾亦舞者所執杜說當得其實但不知箾是何等器耳杜云皆文王之樂則象箾與南籥各是一舞南籥旣是文舞則象箾當是武舞也詩云維淸奏象舞則此象箾之舞故鄭注詩云象用兵時刺伐之舞是武舞可知其名之曰南其義未聞也知是武王制者以爲人子者貴其成父之事文王旣有大功武王無容不述於周公之時已象伐紂之功作大武之樂不應復象文王之伐制爲別樂故知此舞是武王制焉王者之作禮樂必太平乃得爲之武王未及太平而得作此樂者一代大典須待太平此象文王之功非爲易代大法故𨿽未制禮亦得爲之周公太平𨿽作大武尊重文王之功畱播之以爲別樂故六代之樂不數此象也周禮分樂而序之象舞不以祭祀或當祈告所用故魯今亦有之劉云知是文王樂者詩云維淸緝熙文王之典此象樂之所舞故知是文王樂也鄭注象又云此樂名象而巳以其象事有舞音故詩序謂之象舞舞非此樂名故此直言舞也其箾籥是可執之物司馬相如上林賦曰拂鷺鳥捎鳳凰則捎亦拂之類今人謂拂爲拂捎此必傳於古其箾拍字同也杜不解南劉謂南如周南之意南在箾籥之間蓋二者共有南義】曰美哉猶有憾注美哉美其容也文王恨不及巳致太平音義【憾本亦作感胡暗反大平音泰】疏【注正義曰歌聼聲而舞觀形故知美者美其容也歌詩由口而出樂音以詩爲章人歌君徳情見於音聼聲知政容或可爾計聖人之徳非舞容可象而季札觀舞皆知其徳者聖人之作樂也各象當時之事時事見於舞故觀之可以知也樂記稱賓牟賈問大武之樂云敢問遲之遲而又久何也子曰夫樂者象成者也摠幹而山立武王之事也發揚蹈厲大公之志也武亂皆坐周召之治也且夫武始而北出再成而滅商三成而南四成而南國是疆五成而分周公左召公右六成復綴以崇天子夾振之而四伐盛威於中國也分夾而進事早濟也久立於綴以待諸侯之至也彼言大武之舞是象武王之事則知諸樂之舞皆象時王功徳也聖王功徳見於舉動之容故觀其舞容各知其徳也】見舞大武者注武王樂疏【正義曰鄭周禮注云大武武王樂也武王伐紂以除其害言其徳能成武功此舞四代之樂從後代而稍前也象是文王之樂事在大武之先先舞象而後舞武者以象爲一代大樂故先舞之】曰美哉周之盛也其若此乎見舞韶濩者注殷湯樂音義【韶上昭反本或作招濩音護又戶郭反】疏【正羲曰周禮謂之大濩鄭云大濩湯樂也湯以寛治民而除其邪言其徳能使天下得其所也然則以其防濩下民故稱濩也此言韶濩不解韶之義韶亦紹也言其能紹繼大禹也】曰聖人之也而猶有慙徳聖人之難也注慙於始伐見舞大夏者注禹之樂疏【正義曰樂記解此樂名夏大也鄭云言禹能大堯舜之徳又周禮注云禹治水敷土言其徳能大中國也季札見此舞嘆禹勤苦爲民而不以爲恩徳則鄭周禮注是也】曰美哉勤而不徳非禹其誰能修之注盡力溝洫勤也音義【洫況域反】見舞韶箾者注舜樂音義【韶箾音簫】疏【正義曰樂記解此樂名云韶繼也鄭云韶之言紹也言舜能繼紹堯之徳杜不解箾義箾卽簫也尙書曰簫韶九成鳳凰來儀此云韶箾卽彼簫韶是也孔安國云言簫見細器之備也蓋韶樂兼簫爲名簫字或上或下耳】曰徳至矣哉大矣如天之無不幬也注幬覆也音義【幬徒報反】如地之無不載也𨿽甚盛徳其蔑以加於此矣觀止矣若有他樂吾不敢請已注魯用四代之樂故及韶箾而季子知其終也季札賢明才博在吳𨿽已涉見此樂歌之文然未聞中國雅聲故請作周樂欲聼其聲然後依聲以參時政知其興衰也聞秦詩謂之夏聲聞頌曰五聲和八風平皆論聲以參政也舞畢知其樂終是素知其篇數疏【注正義曰明堂位云四代之服器官魯兼用之是魯之所用四代而巳惟用四代之樂不得用雲門大咸故舞及韶箾而季札知其終也先儒以爲季札在吳未嘗經見此樂爲歌諸詩其所嘆美皆以詩辭之內求所嘆之意故杜辧之在吳𨿽巳見此樂歌之文但未聞中國雅聲其所言者皆聼聲而知非察其文辭故取傳文証之明是素知其篇數也】其出聘也通嗣君也注吳子余祭嗣立故遂聘於齊說晏平仲謂之曰子速納邑與政注納歸之公音義【說音悅下皆同】無邑與政乃免於難齊國之政將有所歸未獲所歸難未歇也注歇盡也音義【難乃旦反下皆同歇許謁反】故晏子因陳桓子以納政與邑是以免於欒髙之難注難在昭八年聘於鄭見子產如舊相識與之縞帶子產獻紵衣焉注大帶也吳地貴縞鄭地貴紵故各獻已所貴示損已而不爲彼貨利音義【縞古老反徐古到反繒也紵直呂反】疏【注正義曰玉藻說大帶之制大夫以素爲帶裨其垂三尺者外以內以華居士錦帶弟子縞帶季札吳卿也而以縞帶與子產者是其當時之所有耳吳始通上國未必服章依禮也杜以縞是中國所有紵是南邊之物非土所有各是其貴知其示損已耳不爲彼貨利也若其不然傳不須載明其有此意也孔安國云縞白繒也鄭禮記注云白經赤緯曰縞黒經白緯曰纖】謂子產曰鄭之執政侈難將至矣政必及子子爲政愼之以禮不然鄭國將敗注侈謂伯有疏【注正義曰據二十七年傳伯有次子展之下此年子展卒故伯有執政也上文云子展卒子皮爲政者蓋鄭人以子展有大功使子皮代父爲上卿耳其父始卒國政猶在伯有下云伯有使公孫黒如楚是伯有執政之事也】適衞說蘧瑗注蘧伯玉音義【蘧其居反瑗於眷反】史狗注史朝之子文子音義【史朝如字下文公子朝同】史防注史魚音義【防音秋】公子荊公叔發注公叔文子公子朝曰衞多君子未有患也自衞如晉將宿於戚注戚孫文子之邑聞鐘聲焉曰異哉吾聞之也辯而不徳必加於戮注辯猶爭也音義【爭爭鬭之爭】夫子獲罪於君以在此注孫文子以戚叛懼猶不足而又何樂夫子之在此也猶燕之巢於幕上注言至危音義【幕音莫】君又在殯而可以樂乎注獻公卒未葬遂去之注不止宿文子聞之終身不聼琴瑟注聞義能攺適晉說趙文子韓宣子魏獻子曰晉國其萃於三族乎注言晉國之政將集於三家音義【萃在醉反集也】說叔向將行謂叔向曰吾子勉之君侈而多良疏【正義曰謂多以惡人爲良而善之】大夫皆富政將在家注富必厚施故政在家音義【施式防反】吾子好直必思自免於難○秋九月齊公孫蠆公孫竈放其大夫髙止於北燕注蠆子尾竈子雅放者宥之以遠音義【蠆勑邁反宥音又】乙未出書曰出奔罪髙止也注實放書奔所以示罪疏【注正義曰釋例云奔者迫窘而去逃死四鄰不必禮出也放者受罪黜免宥之以逺也迫窘而奔及以禮見放俱去其國故傳通以爲文仲尼修春秋又以所稱爲優劣也夫立功立事者國之厚益而身之表的也表髙的明𨿽婦人猶欲彎弓而況當塗之士是以君子愼之道家貴善行者無轍迹功遂而身退髙止旣犯其始又專以終之免死爲幸斯乃聖賢之篤戒故變放言奔又致其罪以示過胥甲之放命陳招之首惡矯厲以篤教也杜以髙止之罪輕於陳招胥甲而變放言奔以止爲重故原聖意欲以申之】髙止好以事自爲功且專故難及之音義【好呼報反】○冬孟孝伯如晉報範叔也注範叔士鞅也此年夏來聘○爲髙氏之難故髙豎以盧叛注豎髙止子音義【爲於僞反下注爲子產同豎上主反】十月庚寅閭丘嬰帥師圍盧髙豎曰苟使髙氏有後請致邑注還邑於君齊人立敬仲之曾孫酀注敬仲髙傒音義【酀於顯反傒音兮】良敬仲也注良猶賢也疏【正義曰依世本敬仲生莊子莊子生傾子傾子生宣子宣子生厚厚生止止是敬仲孫之子也世本又云敬仲生莊子莊子生傾子傾子之孫武子偃據世本則偃爲敬仲孫今傳云曾孫必有一誤也此酀卽後所云髙偃是也世族譜以髙武子爲酀偃爲一人蓋酀偃聲相近而字爲二耳董遇注此亦作偃劉云據世本髙止敬仲孫之子不立止近親逺取敬仲曾孫者齊人賢敬仲故系之言敬仲曾孫則此人祖父皆非正適今別立之逺繼敬仲後髙止祖父皆絕其祀也】十一月乙卯髙豎致盧而出奔晉晉人城緜而寘旃注晉人善其致邑音義【緜音緜寘之豉反旃之然反】○鄭伯有使公孫黑如楚注黒子晳音義【晳星歷反】辭曰楚鄭方惡而使余往是殺余也伯有曰世行也注言女世爲行人音義【女音汝】子晳曰可則往難則已何世之有伯有將彊使之子晳怒將伐伯有氏大夫和之十二月已巳鄭大夫盟於伯有氏裨諶曰是盟也其與幾何注言不能久也裨諶鄭大夫音義【彊其丈反裨婢之反諶本亦作湛其與如字或音預幾居豈反】詩曰君子屢盟亂是用長今是長亂之道也禍未歇也必三年而後能紓注紓解也音義【屢力住反長丁丈反下同紓直呂反徐音舒解音蟹】然明曰政將焉往裨諶曰善之代不善天命也其焉辟子產注言政必歸子產音義【將焉於防反下同】舉不逾等則位班也注子產位班次應知政擇善而舉則世隆也注世所髙也天又除之奪伯有魄注喪其精神爲子產驅除音義【喪息浪反除驅並如字一讀上丘具反下直據反】子西卽世將焉辟之天禍鄭久矣其必使子產息之乃猶可以戾注戾定也不然將亡矣疏【正義曰案傳伯有死後子皮授子產政云虎帥以聼命則子皮於時位在子產上矣此裨諶論鄭卿位次其言不及子皮者蓋以子皮非舊卿𨿽繼父而居髙位民望政次未之許也及伯有旣死子西亦卒子皮位爲上卿故鄭人使知政耳】

春秋左傳注疏卷三十九

春秋左氏傳注疏卷三十九考證

春王正月公在楚○劉敞曰書公在楚以存公也公之在楚則殆乎不得反矣國非其國也季孫宿取卞以自封公曰吾不可以入矣將適諸侯榮成伯彊之乃歸故曰公在楚無魯之辭也【臣召南】按事勢有漸書襄公在楚卽昭公在幹侯之漸也昭公之辱始於襄公而意如之惡又甚於宿【臣照】按左氏但以闕朝正之禮言之錄實也時謂闕朝正之禮則記之非左氏云然也若夫劉敞之論則由後而知前由今而論古也左氏傳止記當日事不得闌入己語如劉敞云云固古今史法然使劉敞於千百年後知如是云云者左氏史之功也

夏五月公至自楚○孫復曰公畱於楚者七月

傳齊人葬莊公於北郭疏周禮冡人掌公墓之地辧其兆域○辧監本訛作下今攺正

傳璽書追而與之疏月令曰固封璽○固監本訛作周今攺正【臣浩】按鄭注月令但有固封疆不見有固封璽之文也但蔡邕在康成前或所見月令本異未可知也

傳袛見疏也○【臣照】按如孔疏所言則晉宋杜本作多見疏也今從袛從服防本也其引西京賦炙炮夥淸酤多皇恩洪徳施蓋言古者多有袛音故多與施葉又義則多袛並通音則多袛易混也然西京賦本不以多與施葉古韻四聲通分四聲自沈約始是故夥與多葉溥與施葉支紙麌虞古同用當句自韻非隔句爲韻也

傳且無使季氏葬我○林堯叟曰公冶不義季氏欺君故生不入其家死不受其葬趙汸曰傳見襄公幾不入國季氏志久無君宿意如乃世濟其惡也

傳遂使印叚如周○陳傅良曰傳見魯不往會不書葬例趙汸曰此史法也【臣召南】按魯君至親襚楚喪而於王室不遣卿大夫名義尙可問乎傳記印叚如周見鄭之卑衰周於晉楚也又見魯之但知有晉楚並不知有周也

傳來治杞田○趙汸補注曰杞田蓋魯伐杞時所取賂田魯人墮甥舅之義諱不登於策故復歸於杞亦不書事與汶陽田異又見昭七年

傳美哉淵乎憂而不困者也吾聞衞康叔武公之徳如是○漢書地理誌引此無憂而不困句又無武公二字

傳爲之歌鄭疏於漢則京兆鄭縣又於漢則河南新鄭縣○監本作京兆郡河南郡誤也西漢京兆及東漢河南皆稱尹不稱郡鄭康成譜原無郡字今從別本刪

傳美哉其細巳甚○史記吳世家引此於其細巳甚上無美哉二字

傳美哉泱泱乎大風也哉○地理誌引此無美哉二字又無表東海者四字

傳爲之歌豳疏於漢則扶風栒邑縣○扶風下監本有郡字誤也右扶風與左馮翊稱三輔亦不稱郡別本無郡字今刪

傳以徳輔此則明主也○吳世家引此作盟主

傳思深哉其有陶唐氏之遺民乎○吳世家遺民作遺風地理誌引此無不然以下三句

傳其周徳之衰乎猶有先王之遺民焉注謂有殷王余俗故未大衰○【臣召南】按文義當云謂有殷王余俗故未大吳世家引此注作故未大是也各本俱衍一衰字

又疏服防以爲此嘆變小雅也○【臣浩】按服義勝杜

傳見舞象箾南籥者○【臣召南】按下文韶箾箾音簫疑此箾亦應同之注𨿽無明文但云舞所執則簫亦可執也陸氏於此音朔與下不同必有所據今不可考又吳世家注引賈逵曰象文王之樂舞象也箾舞曲也南籥以籥舞也

又疏舞大韶以祀四望○周禮韶作防

又疏詩云維淸奏象舞○【臣召南】按詩云應作詩序此引序不引詩也

又疏此樂名象而巳○今本鄭箋無此語

又疏以其象事有舞音○詩疏作象事爲舞

傳見舞大夏者疏樂記解此樂名夏大也○推尋文義樂名下應有云字

傳若有他樂吾不敢請巳○【臣召南】按吳世家注引服防曰周用六代之樂堯曰咸池黃帝曰雲門魯受四代下周二等故不舞其二季札知之故曰𨿽有他樂吾不敢請杜注蓋用其說也

春秋左氏傳注疏卷三十九考證

欽定四庫全書

春秋左傳注疏卷四十【起防公三十年盡三十一年】

晉杜氏注唐陸徳眀音義孔穎逹疏

經三十年春王正月楚子使防罷來聘音義【罷音皮】夏四月蔡世子般弒其君固音義【般音班】

五月甲午宋災注天火曰災

宋伯姫卒

天王殺其弟佞夫注稱弟以惡王殘骨肉音義【佞乃定反惡烏路反下惡宋同一音如字】疏【注正義曰傳言罪在王知稱弟以惡王也】

王子瑕奔晉注不言出奔周無外

秋七月叔弓如宋葬宋共姫注共姫從夫諡也叔弓叔老之子卿共葬事禮過厚三月而葬速音義【共音恭注皆同傳亦仿此】疏【注正義曰公羊傳曰其稱諡何賢也杜以共非夫人之諡故注顯而異之夫諡爲共從夫諡而稱之耳共非夫人之身行也昭三十年傳曰先王之制諸侯之喪士弔大夫送葬則夫人之喪不得之也昭三年傳云文防之覇也君薨大夫弔卿共葬事夫人士弔大夫送葬是法皆不使卿也伯姬魯女以災而死魯人湣之故使卿共葬事禮厚也】

鄭良霄出奔許注耆酒荒淫書名罪之音義【耆市誌反】疏【注正義曰據傳子晳伐伯有而伯有非有罪也春秋出奔書名皆是罪之之文故杜迹其罪狀耆酒荒淫故書名也】自許入於鄭注不言復入獨還無兵音義【復扶又反】疏【注正義曰成十八年傳例曰以惡曰復入謂還而以兵害國爲惡事而入若魚石以楚師伐宋取其彭城欒盈帥曲沃之甲以入於絳如是乃爲惡入也良霄獨還無兵入國始爲惡非是以惡入故不得書復入直言入者自外而入內耳非彼例也成十五年宋華元出奔晉宋華元自晉歸於宋奔之與歸再書名氏此良霄不重書名氏者彼宋再告此鄭一告故連書之】鄭人殺良霄

冬十月葬蔡景公注無傳

晉人齊人宋人衛人鄭人曹人莒人邾人滕人薛人人小邾人防於澶淵宋災故注防未有言其事者此言宋災故以惡宋人不克己自責而出防求財音義【澶市然反字林云丈仙反澶水在宋】疏【注正義曰案桓二年防於稷以成宋亂則是防言其事而此言防未有言其事義相違者彼言以成宋亂直連言所防之事與桓十五年防於袲伐鄭相似經不眀言事之意故今此言宋災故是丁寧之辭不與彼同按傳責諸侯之卿並及宋人杜此注何以惟言惡宋人不克己自責不兼爲諸侯卿者以傳云書曰某人某人宋災故尢之也是宋災之文獨系向戌稱人故知宋災特惡宋也】

傳三十年春王正月楚子使防罷來聘通嗣君也注郟敖卽位穆叔問王子之爲政何如注王子圍爲令尹音義【問王子之爲政一本作問王子圍之爲政服防王肅本同】疏【正義曰傳無圍字故杜云王子圍爲令尹也服防云王子楚令尹王子圍也王肅云王子楚令尹圍也】對曰吾儕小人食而聽事猶懼不給命而不免於戾焉與知政固問焉不告穆叔告大夫曰楚令尹將有大事子蕩將與焉注子蕩防罷音義【儕仕皆反焉與上於防反下音預下將與與於食同】助之匿其情矣注子圍素貴郟敖微弱諸侯皆知其將爲亂故穆叔問之音義【匿女力反】○子產相鄭伯以如晉叔向問鄭國之政焉對曰吾得見與否在此嵗也駟良方爭未知所成注駟氏子晳也良氏伯有也音義【相息亮反爭爭闘之爭下注駟良爭同】若有所成吾得見乃可知也叔向曰不旣和矣乎對曰伯有侈而愎注愎狠也音義【愎彼力反狠胡懇反】子晳好在人上莫能相下也𨿽其和也猶相積惡也惡至無日矣注爲此年秋良霄出奔傳音義【好呼報反下遐嫁反】○三月癸未晉悼夫人食輿人之城者注輿眾也城在往年音義【食音嗣輿音余】絳縣人或年長矣無子而往與於食有與疑年使之年注使言其年音義【長丁丈反】疏【正義曰有與同食者問此老人之年不告以實疑其年也使之年者更使言其眞年也】曰臣小人也不知紀年臣生之嵗正月甲子朔四百有四十五甲子矣其季於今三之一也注所稱正月謂夏正月也三分六甲之一得甲子甲戍盡癸未音義【夏戶雅反】吏走問諸朝注皆不知故問之音義【吏走一本作使走如字速疾之意也一曰走使之人也服防王肅本作吏云吏不知歷也】疏【正義曰俗本吏作使服防云吏不知歷數故走問於卿大夫王肅云吏不知歷也】師曠曰魯叔仲惠伯防郤成子於承匡之嵗也注在文十一年疏【正義曰劉云傳之敍事自可以魯爲主若載人語則當如其本言此師曠晉人自道晉事當云郤成子防魯叔仲惠伯所以云叔仲惠伯防郤成子於承匡之嵗者丘眀意在以魯爲主遂使此言反耳丘眀尙不免於此況後解說者乎今知非者凡魯史所記云公卿防某侯者皆據公卿往防他若他來防我則以他爲文若衛侯防公於防鄭伯防公於棐是也今郤成子在承匡魯往防之以晉爲主晉人之言正是其宜劉以爲晉人不當稱叔仲惠伯防郤成子以爲丘眀之誤恐非也】是嵗也狄伐魯叔孫荘叔於是乎敗狄於咸獲長狄僑如及虺也豹也而皆以名其子七十三年矣注叔孫僑如叔孫豹皆取長狄名音義【咸音咸僑其驕反虺虛鬼反】疏【正義曰敗狄於咸事在彼嵗未必其年頓生三子當是欲表其功𨿽在後生子追以前事名之】史趙曰亥有二首六身注史趙晉大史亥字二畫在上並三人爲身如算之六音義【畫音獲下同】下二如身是其日數也注下亥上二畫竪置身旁疏【正義曰二畫爲首六畫爲身下首之二畫並之使如其身旁則是生來日數也因亥畫似算位故假之以爲言其本作亥字不爲此也案字書古之亥字體殊不然蓋春秋之時亥字有二六之體異於古制其說文是小篆之書又異於此說文云亥荄也十月微陽起接盛陰從二二古文上字一人男一人女也從乙象懷子咳咳之形也】士文伯曰然則二萬二千六百有六旬也注文伯士弱之子疏【正義曰文十一年至此年爲七十四年而上云七十三年案文十一年正月甲子朔爲夏之正月是其年三月也此年之二月癸未是夏之十二月計爲七十三年猶尙年未終也假作全年算之置七十三年以全日三百六十五日乘之巳得二萬六千六百四十五日也每年有四分日之一是四年而成一日以四除七十三年又得十八日並全日爲二萬六千六百六十三日計終此十二月盡有二萬六千六百六十三日四分十之一今除去三日四分日之一整取六旬合當十二月二十七日今杜長歷云二十三日癸未是少四日所以不與常歷同者蓋杜爲長歷約凖春秋日月以爲長歷與常歷不同故置閏逺近不定蓋七十三年之內於常歷校四个大月而剩用四日故癸未爲二十三日若依常歷是二十七日也劉云所以少三日者文十一年非首章年其間閏有前卻故長歷此月辛酉朔二十三日得癸未來月庚寅朔計至朔長三日長歷去年閏八月由閏近故也】趙孟問其縣大夫則其屬也注屬趙武疏【正義曰諸是守邑之長公邑稱大夫私邑則稱宰此言問其縣大夫問絳縣之大夫也絳非趙武私邑而云則其屬者蓋諸是公邑國卿分掌之而此邑屬趙武也】召之而謝過焉曰武不才任君之大事以晉國之多虞不能由吾子注由用也使吾子辱在泥塗久矣武之罪也敢謝不才遂仕之使助爲政辭以老與之田使爲君復陶注復陶主衣服之官音義【復音服】疏【注正義曰昭十二年傳說楚子出獵王皮冠秦復陶翠被豹舄執鞭以出復陶之文在冠屨之間知復陶是衣也此言君復陶知是主君衣服之官也衣服之名復陶其義未聞】以爲絳縣師注縣師掌地域辧其夫家人民疏【注正義曰旣使爲主衣服之官又以爲絳邑之縣師也周禮縣師上士二人其職掌邦國都鄙稍甸郊裏之地域而辧其夫家人民田畆之數及其六畜車輦之稽凡造都邑量其地而制其域以嵗時徴野之賦貢天子之縣師掌此諸事則諸侯之縣師亦當然故杜略引周禮以解之據如周禮則縣師是王朝之官而此言絳縣師者絳是晉國所都之邑蓋以居在絳邑故系絳以言之】而廢其輿尉注以役孤老故疏【正義曰服防云輿尉軍尉主發眾使民於時趙武將中軍若是軍尉當是中軍尉也注正義曰知者上云無子是孤年七十三是老也】於是魯使者在晉歸以語諸大夫季武子曰晉未可婾也注媮薄也音義【使所吏反語魚據反媮它侯反】有趙孟以爲大夫有伯瑕以爲佐注伯瑕士文伯有史趙師曠而咨度焉有叔向女齊以師保其君其朝多君子其庸可婾乎勉事之而後可注傳言晉所以彊不失諸侯且眀歷也音義【度待洛反】○夏四月己亥鄭伯及其大夫盟注駟良爭故君子是以知鄭難之不巳也注鄭伯微弱不能制其臣下君臣詛盟故曰亂未巳音義【難乃旦反詛側慮反】○蔡景侯爲大子般娶於楚通焉大子弒景侯注終子產言有子禍也音義【爲於僞反娶七住反】○初王儋季卒注儋季周靈王弟音義【儋丁甘反】其子括將見王而嘆注括除服見靈王入朝而嘆音義【括古活反見賢徧反注同】單公子愆期爲靈王禦士過諸廷注愆期行過王廷音義【單音善愆起防反下同廷音庭注同】聞其嘆而言曰烏乎必有此夫注欲有此朝廷之權音義【烏乎本又作嗚呼音同夫音扶】入以告王且曰必殺之不慼而願大視躁而足髙心在他矣不殺必害王曰童子何知及靈王崩儋括欲立王子佞夫注佞夫靈王子景王弟音義【躁早報反】佞夫弗知戊子儋括圍蒍逐成愆注成愆蒍邑大夫音義【蒍於委反】成愆奔平畤注平畤周邑音義【畤音止又音市本或作疇】五月癸巳尹言多劉毅單蔑甘過鞏成殺佞夫注五子周大夫音義【過音戈鞏力勇反】括瑕廖奔晉注括廖不書賤也音義【廖力雕反一音防反】書曰天王殺其弟佞夫罪在王也注佞夫不知故經書在宋災下從赴○或叫於宋大廟注叫呼也音義【叫古弔反大廟音泰一本無大字呼火故反】曰譆譆出出注譆譆熱也出出戒伯姬音義【譆許其反出如字鄭注周禮引此作詘詘劉昌宗亦音出】鳥鳴於亳社注殷社音義【亳步各反】疏【正義曰哀四年亳社災谷梁傳曰亳社者亳之社也亳亡國也亡國之社以爲廟屏戒也然則此亳社是殷社也殷都於亳武王伐紂而頒其社於諸侯以爲亡國之戒此鳥鳴於魯國之亳社也服防云殷宋之祖也故鳴其社伯姬魯女欲使魯往悟伯姬也】如曰譆譆注皆火妖也甲午宋大災宋伯姬卒待姆也注姆女師音義【姆徐音茂字林音亡又反一音母】疏【正義曰荘二十年齊大災杜云來告以大故書此不書大告者不言大也服防云不書大非災火及人伯姬坐而待之耳然則昭十八年衛宋陳鄭災災皆及人何以不言大也注正義曰鄭昏禮注云姆婦人年五十無子出而不復嫁能以婦道教人者若今時乳母矣何休云選老大夫妻爲姆也大夫之妻當在夫室安得從女而嫁也若言旣爲夫人選大夫之妻爲之則禮言女未嫁而有姆非至夫家始選也】君子謂宋共姬女而不婦女待人注待人而行婦義事也注義從宜也伯姬時年六十左右疏【注正義曰義者宜也從宜宜辟火也成九年伯姬歸於宋至此四十年故爲六十左右也】○六月鄭子產如陳蒞歸復命告大夫曰陳亡國也不可與也注不可與結好音義【好呼報反】聚禾粟繕城郭恃此二者而不撫其民其君弱植公子侈大子卑大夫敖政多門注政不由一人音義【繕上戰反植徐直吏反一音時力反敖五報反本亦作傲服本作放云淫放也】疏【正義曰周禮謂艸木爲植物植爲樹立君志弱不樹立也大夫敖言大夫驕敖也服防云言大夫淫放則服本爲大夫放矣故今俗本多爲放字】以介於大國注介間也音義【介音界】能無亡乎不過十年矣注爲昭八年楚滅陳傳○秋七月叔弓如宋葬共姬也注傷伯姬之遇災故使卿共葬音義【共音恭】○鄭伯有耆酒爲窟室注窟室地室音義【耆市誌反窟口忽反】而夜飲酒擊鐘焉朝至未巳朝者曰公焉在注家臣故謂伯有爲公音義【焉於防反】其人曰吾公在壑谷注壑谷窟室音義【壑呼洛反】皆自朝布路而罷注布路分散音義【罷皮買反徐扶彼反】旣而朝注伯有朝鄭君則又將使子晳如楚歸而飲酒庚子子晳以駟氏之甲伐而焚之伯有奔雍梁注雍梁鄭地音義【雍於用反】醒而後知之遂奔許大夫聚謀子皮曰仲虺之志注仲虺湯左相音義【醒星頂反相息亮反】云亂者取之亡者侮之推亡固存國之利也罕駟丰同生注罕子皮駟子晳丰公孫叚也三家本同母兄弟音義【侮亡甫反】伯有汰侈故不免注三家同出而伯有孤特又汏侈所以亡音義【汰音泰】人謂子產就直助彊注時謂子晳直三家彊子產曰豈爲我徒注徒黨也言不以駟良爲黨國之禍難誰知所敝或主彊直難乃不生注言能彊能直則可弭難今三家未能伯有方爭音義【難乃旦反下及注同弭彌氏反爭爭闘之爭】姑成吾所注欲以無所附著爲所音義【著直略反】辛丑子產斂伯有氏之死者而殯之不及謀而遂行注不與於國謀音義【斂力艷反下同不與音預下文不與同】印叚從之注義子產子皮止之眾曰人不我順何止焉子皮曰夫子禮於死者況生者乎遂自止之壬寅子產入癸夘子石入注子石印段皆受盟於子晳氏乙巳鄭伯及其大夫盟於大宮注大宮祖廟盟國人於師之梁之外注師之梁鄭城門伯有聞鄭人之已也怒聞子皮之甲不與攻已也喜曰子皮與我矣癸丑晨自墓門之瀆入注墓門鄭城門音義【瀆徐音豆】因馬師頡介於襄庫以伐舊北門注馬師頡子羽孫音義【頡戶結反介音界下文同】駟帶率國人以伐之注駟帶子西之子子晳之宗主皆召子產注駟氏伯有俱召子產曰兄弟而及此吾從天所與注兄弟恩等故無所偏助伯有死於羊肆注羊肆市列子產襚之枕之股而哭之斂而殯諸伯有之臣在市側者旣而葬諸斗城注斗城鄭地名音義【襚音遂枕之鴆反股音古】子駟氏欲攻子產子皮怒之曰禮國之幹也殺有禮禍莫大焉乃止注斂葬伯有爲有禮於是遊吉如晉還聞難不入注懼禍並及音義【難乃旦反】復命於介八月甲子奔晉駟帶追之及酸棗與子上盟用兩珪質於河注子上駟帶也沈珪於河爲信也酸棗陳畱縣音義【與子上用兩珪質於河質如字一音致一本作與子上絕句用兩珪質於河別爲一句也沈音鴆又如字】使公孫入大夫己巳復歸注遊吉歸也音義【許乙反】書曰鄭人殺良霄不稱大夫言自外入也注旣出位絕非復鄭大夫音義【復扶又反】於子蟜之卒也注子蟜公孫蠆卒在十九年音義【蟜居表反】將葬公孫揮與裨竈晨防事焉注防葬事音義【揮許韋反】過伯有氏其門上生莠子羽曰其莠猶在乎注子羽公孫揮以莠諭伯有伯有侈知其不能久存音義【莠羊九反艸也】於是嵗在降婁降婁中而旦注降婁奎婁也周七月今五月降婁中而天眀音義【降戶江反下及注同奎吉圭反】疏【注正義曰降婁奎婁釋天文也孫炎曰降下也奎爲溝瀆故稱降也杜以周七月今五月降婁中而天眀劉以爲五月降婁未中而規杜失今知非者以三月諸星復位合昏奎婁在戌以衝反之平旦在辰又三月日體在胃平旦之時奎婁在胃昴之前亦當在辰旣三月平旦在辰則四月在巳五月在午月令旦危中者據夜有長短及星度有廣狹是細計之數杜據大略而言故與月令不同劉以月令之文而規杜氏非也】裨竈指之曰猶可以終嵗注指降婁也嵗星十二年而一周嵗不及此次也巳注不及降婁及其亡也嵗在娵訾之口注娵訾營室東壁二十八年嵗星淫在枵今三十年在娵訾是嵗星停在枵二年音義【娵子須反訾子斯反壁音璧枵許驕反】疏【注正義曰釋天云娵觜之口營室東壁也李巡曰娵訾武宿也營室東壁北方宿名孫炎曰娵訾之次則口開方營室東壁四方似口故因名云十二次子爲枵亥爲娵訾二十八年傳稱嵗在星紀而淫於枵二十八年巳在枵今三十年始在娵訾三年始移一次是嵗星住在枵二年也】其眀年乃及降婁僕展從伯有與之皆死注僕展鄭大夫伯有黨羽頡出奔晉爲任大夫注羽頡馬師頡任晉縣今屬廣平郡音義【任音壬】雞澤之防注在三年鄭樂成奔楚遂適晉羽頡因之與之比而事趙文子言伐鄭之說焉以宋之故不可注宋約弭兵故音義【比毗志反】子皮以公孫鉏爲馬師注鉏子罕之子代羽頡音義【鉏仕居反】○楚公子圍殺大司馬蒍掩而取其室注蒍掩二十五年爲大司馬申無宇曰王子必不免注無宇芋尹音義【芋於付反】善人國之主也王子相楚國將善是封殖而虐之是禍國也且司馬令尹之偏注偏佐也音義【相息亮反下善相之同】而王之四體也注俱股肱也絕民之主去身之偏艾王之體以禍其國無不祥大焉何以得免注爲昭十三年楚弒靈王傳音義【去起呂反艾魚廢反】○爲宋災故諸侯之大夫防以謀歸宋財冬十月叔孫豹防晉趙武齊公孫蠆宋向戌衛北宮佗注佗北宮括之子音義【佗徒河反】鄭罕虎注虎子皮及小邾之大夫防於澶淵旣而無歸於宋故不書其人君子曰信其不可不愼乎澶淵之防卿不書不信也夫諸侯之上卿防而不信寵名皆棄不信之不可也如是注寵謂族也音義【不信也夫音扶一讀以夫爲下句首】詩曰文王陟降在帝左右信之謂也注詩大雅言文王所以能上接天下接人動順帝者惟以信又曰淑愼爾止無載爾僞不信之謂也注逸詩也言當善愼舉止無載行詐僞書曰某人某人防於澶淵宋災故尢之也注傳云旣而無歸所以釋諸侯大夫之不書也又云宋災故尢之所以釋向戌之並貶也戍爲正卿深致火災燒殺其夫人未聞克己之意而以求財合諸侯故與不歸財者同文疏【注正義曰諸侯不歸宋財諸國大夫合貶耳向戌不合貶也而向戌亦貶稱人故傳明經所由杜又釋傳之意傳曰旣而無歸者是釋上傳之文故不書其人是也經又別言宋災故者此一句見向戌之並貶釋此傳書曰某人某人之文也向戌若不求財當顯書名氏今貶稱某人與諸國某人同故云所以釋向戌之並貶與不歸財者同文也】不書魯大夫諱之也注向戌旣以災求財諸大夫許而不歸客主皆貶君子以尊尊之義也君親有隱故略不書魯大夫以示例○鄭子皮授子產政注伯有死子皮知政以子產賢故譲之辭曰國小而偪注偪近大國音義【偪彼力反近附近之近】族大寵多不可爲也注爲猶治也子皮曰虎帥以聽誰敢犯子子善相之國無小注言在治政音義【治直吏反】小能事大國乃寛注爲大所卹故也子產爲政有事伯石賂與之邑注伯石公孫段有事欲使之子大叔曰國皆其國也奚獨賂焉注言鄭大夫共憂鄭國事何爲獨賂之子產曰無欲實難注言人不能無欲皆得其欲以從其事而要其成非我有成其在人乎注言成猶在我非在他也音義【要一遙反下注同】何愛於邑邑將焉往注言猶在國音義【焉於防反】子大叔曰若四國何注恐爲四鄰所笑子產曰非相違也而相從也注言賂以邑欲爲和順四國何尢焉鄭書有之注鄭國史書曰安定國家必大焉先注先和大族而後國家安音義【必大焉先並如字】姑先安大以待其所歸注要其成也旣伯石懼而歸邑卒與之注卒終也伯有旣死使大史命伯石爲卿辭大史退則請命焉注請大史更命已復命之又辭如是三乃受防入拜子產是以惡其爲人也注惡其虛飾音義【復扶又反三息暫反又如字策初革反惡烏路反注同】使次已位注畏其作亂故寵之子產使都鄙有章注國都及邊鄙車服尊卑各有分部音義【分扶運反】上下有服注公卿大夫服不相逾田有封洫注封疆也洫溝也音義【洫況域反疆居良反】廬井有伍注廬舎也九夫爲井使五家相保大人之忠儉者注謂卿大夫音義【大人之忠儉者本或作大夫者非】從而與之泰侈者因而斃之注因其罪而斃踣之音義【踣蒲比反】丰捲將祭請田焉弗許注田獵也音義【捲眷勉反徐居阮反】曰惟君用鮮注鮮野獸眾給而已注眾臣祭以芻豢爲足音義【芻初俱反豢音患牛羊曰芻犬豕曰豢】子張怒注子張丰捲退而徴役注召兵欲攻子產子產奔晉子皮止之而逐丰捲丰捲奔晉子產請其田裏注請於公不役人三年而復之反其田裏及其入焉注田裏所收入從政一年輿人誦之曰取我衣冠而褚之注褚畜也奢侈者畏法故畜藏音義【褚張呂反畜勑六反又許六反本又作防同】取我田疇而伍之孰殺子產吾其與之注並畔爲疇音義【並蒲杏反又蒲頂反】及三年又誦之曰我有子弟子產誨之我有田疇子產殖之注殖生也音義【殖時力反徐是吏反此協下韻】子產而死誰其嗣之注嗣續也傳言鄭所以興

經三十有一年春王正月

夏六月辛巳公薨於楚宮注公不居先君之路寢而安所樂失其所也音義【樂音洛一音嶽又一音五教反】

秋九月癸巳子野卒注不書葬未成君

己亥仲孫羯卒

冬十月滕子來防葬注諸侯防葬非禮

癸酉葬我君襄公

十有一月莒人弒其君密州注不稱弒者主名君無道也音義【弒申志反】

傳三十一年春王正月穆叔至自防注澶淵防還見孟孝伯語之曰趙孟將死矣其語偸不似民主注偸苟且音義【語之魚據反下吾語諸同偸他侯反】且年未盈五十而諄諄焉如八九十者弗能久矣注成二年戰於案趙朔已死於是趙文子始生至防三十年防澶淵蓋年四十七八故言未盈五十音義【諄徐之聞反或一音之純反】若趙孟死爲政者其韓子乎注韓子韓起吾子盍與季孫言之可以樹善君子也注言韓起有君子之徳今方知政可素往立善音義【盍戶獵反】晉君將失政矣若不樹焉使早備魯注使韓子早爲魯備旣而政在大夫韓子懦弱大夫多貪求欲無厭齊楚未足與也魯其懼哉孝伯曰人生幾何誰能無偸朝不及夕將安用樹穆叔出而告人曰孟孫將死矣吾語諸趙孟之偸也而又甚焉注言朝不及夕偸之甚也音義【懦乃亂反厭於鹽反人生幾何居起反本或作民生無幾何朝如字注同】又與季孫語晉故注如與孟孫言季孫不從及趙文子卒注在昭元年晉公室卑政在侈家韓宣子爲政不能圗諸侯魯不堪晉求防慝多是以有平丘之防注平丘防在昭十三年晉人執季孫意如音義【慝他得反】○齊子尾害閭丘嬰欲殺之使帥師以伐陽州注陽州魯地我問師故注魯以師往問齊何故伐我夏五月子尾殺閭丘嬰以說於我師注言伐魯者嬰所爲也伐陽州不書不成伐音義【說如字】工僂灑渻竈孔虺賈寅出奔莒注四子嬰之黨音義【僂力侯反灑所蟹反舊所綺反渻生領反徐本作省所幸反一音息井反一音銷虺許鬼反】出羣公子注爲昭十年欒髙之難復羣公子起本音義【難乃旦反】○公作楚宮注適楚好其宮歸而作之音義【好呼報反】穆叔曰大誓云民之所欲天必從之注今尙書大誓亦無此文故諸儒疑之音義【大音泰本亦作防】疏【注正義曰今尙書大誓謂漢魏諸儒馬融鄭王肅等所注者也自秦焚詩書漢初求之尙書惟得二十八篇故太常孔臧與孔安國書云尙書二十八篇前世以爲放二十八宿都不知尙書有百篇也在後又得僞大誓一篇通爲二十九篇漢魏以來未立於學官馬融尙書傳序云大誓後得案其文似若淺露又春秋引大誓曰民之所欲天必從之國語引大誓曰朕夢協朕卜襲於休祥戎商必克孟子引大誓曰我武惟揚侵於之疆則取於凶殘我伐用張於湯有光孫卿引大誓曰獨夫紂禮記引大誓曰予克紂非予武惟朕文考無罪紂克子非朕文考有罪惟予小子無良今之大誓皆無此言吾見書傳多矣所引大誓而不在大誓者甚眾不復悉記略引五事以明之亦可知已王肅亦云大誓近非本經是諸儒疑之也杜氏在晉之初亦未見眞本及江東晉元帝時其豫章內史梅賾始獻孔安國所注古文尙書其內有泰誓二篇記傳所引大誓其文悉皆有之】君欲楚也夫故作其宮若不復適楚必死是宮也六月辛巳公薨於楚宮叔仲帶竊其拱璧注拱璧公大璧音義【夫音扶復扶又反拱九勇反】以與禦人納諸其懷而從取之由是得罪注得罪謂魯人薄之故子孫不得志於魯○立胡女敬歸之子子野注胡歸姓之國敬歸防公妾次於季氏秋九月癸巳卒毀也注過哀毀以致滅性音義【在亦反】○己亥孟孝伯卒注終穆叔言立敬歸之娣齊歸之子公子裯注齊諡裯昭公名音義【娣大計反齊歸如字注同裯直由反】穆叔不欲曰大子死有母弟則立之無則立長注立庶子則以年音義【長丁丈反】年均擇賢義均則卜古之道也注先人事後卜筮也義均謂賢等非嫡嗣何必娣之子注言子野非適嗣音義【適丁歷反】且是人也居喪而不哀在慼而有嘉容是謂不度不度之人鮮不爲患若果立之必爲季氏憂武子不聽卒立之比及葬三易衰衰衽如故衰注言其嬉戲無度音義【鮮息淺反比及必利反一本無及字三如字又息暫反衰本又作縗亦作防同七雷反下同衽而甚反徐而鴆反裳下也嬉許其反】疏【正義曰喪服注云衽爲兩燕尾凡用布三尺五寸上正一尺兩燕尾衺袲裁二尺五寸下廣四寸綴於身傍所以掩裳際也】於是昭公十九年矣猶有童心君子是以知其不能終也注爲昭二十五年公孫於齊傳○冬十月滕成公來防葬惰而多涕注惰不敬也音義【惰徒臥反涕他禮反】子服惠伯曰滕君將死矣怠於其位而哀已甚兆於死所矣注有死兆能無從乎注爲昭三年滕子卒傳○癸酉葬襄公公薨之月子產相鄭伯以如晉晉侯以我喪故未之見也子產使盡壊其館之垣而納車馬焉士文伯讓之曰敝邑以政刑之不修宼盜充斥注充滿斥見言其多音義【相息亮反盡子忍反壊音怪下皆同館古亂反字從食字林云客舎也旁作捨非垣音袁墻也斥見賢徧反】無若諸侯之屬辱在寡君者何是以令吏人完客所館注館捨也音義【令力呈反下注同完音丸】髙其閈閎注閎門也音義【閈戶旦反說文云閭也汝南平輿縣裏門曰閈沈云閉也閎獲耕反杜雲門也爾雅云衖門謂之閎是也爾雅又云所以止扉謂之閎然爾雅本扉之名或作閣字讀者因攷左傳傳皆作各音案下文雲門不容車此云髙其閈閎俱謂門耳於義自通無爲穿鑿】疏【正義曰說文云閈門也汝南平輿裏門曰閈釋宮云衖門謂之閎李巡云衖頭門也然則閈閎皆門名言髙爲其門耳】厚其墻垣以無憂客使注無令客使憂宼盜音義【使所吏反注同】今吾子壊之𨿽從者能戒其若異客何以敝邑之爲盟主繕完葺墻注葺覆也音義【從才用反下賓從同葺侵入反徐音集一音子入反謂以艸覆墻】疏【正義曰周禮任人有葺屋瓦屋瓦屋以瓦覆葺屋以艸覆此云葺墻謂艸覆墻也】以待賓客若皆毀之其何以共命寡君使匄請命注請問毀垣之命音義【共音恭匄本作丐古害字士文伯名也今傳本皆作匄字或作丐字釋例亦然解者云士伯是範氏之族不應與範宣子同名作丐是也案士文伯字伯瑕又春秋時人名字皆相配楚令尹陽丐字子瑕卽與文伯名字正同又鄭有駟乞字子瑕匄與乞義同則作匄者是又案魯有仲嬰齊是荘公之孫又有公孫嬰齊是文公之孫仲嬰齊於公孫嬰齊爲從祖同時同名鄭有公孫叚字子石又云伯石印叚字子石傳又謂之二子石然印叚卽公孫叚從父兄弟之子尙同名字伯瑕與宣子何廢同乎】疏【正義曰匄士文伯名也晉宋古本及釋例皆作丐俗本作匄此士文伯是範氏之別族不宜與範宣子同名今定本作匄恐非】對曰以敝邑褊小介於大國注介間也誅求無時注誅責也是以不敢寧居悉索敝賦以來防時事注隨時來朝防音義【索所白反一音悉各反】逢執事之不間而未得見又不獲聞命未知見時不敢輸幣亦不敢暴露其輸之則君之府實也非薦陳之不敢輸也注薦陳猶獻見也音義【間音閒見賢徧反下及注同暴步卜反下同】其暴露之則恐燥濕之不時而朽蠧以重敝邑之罪僑聞文公之爲盟主也注僑子產名文公晉重耳音義【燥素早反蠧丁故反虫敗也以重直用反下重罪同僑其驕反重耳直龍反】宮室卑庳無觀臺榭以崇大諸侯之館館如公寢庫廐繕修司空以時平易道路注易治也音義【庳音婢亦音卑觀古亂反榭音謝本亦作謝土髙曰臺有木曰榭廐九又反易以豉反注同】疏【正義曰釋宮云四方而髙曰臺有木者謂之榭李巡雲臺上有屋謂之榭然則臺榭皆髙可升之以觀望言無觀望之臺榭也注正義曰言往前文公之客館如今日晉君之路寢也】圬人以時塓館宮室注圬人塗者塓塗也音義【圬本作污同音烏塓莫歷反】疏【正義曰釋宮云鏝謂之杇李巡曰鏝一名杇塗工作具也郭璞云泥鏝也然則圬是塗之所用因謂泥墻屋之人爲圬人塓亦泥也使此泥屋之人以時泥塗客館之宮室也】諸侯賓至甸設庭燎注庭燎設火於庭音義【甸徒徧反燎力妙反徐力遙反一音力弔反庭燎大燭】疏【正義曰郊特牲云庭燎之百由齊桓公始也鄭云僭天子也庭燎之差公蓋五十侯伯子男皆三十】僕人巡宮注巡宮行夜音義【行下孟反下巡行同】車馬有所注有所處賓從有代注代客役巾車脂轄注巾車主車之官音義【巾車如字劉昌宗周禮音居覲反轄戶瞎反】隸人牧圉各瞻其事注瞻視客所當得音義【瞻之廉反】百官之屬各展其物注展陳也謂羣官各陳其物以待賓公不畱賓而亦無廢事注賓得速去則事不廢憂樂同之事則巡之注巡行也音義【樂音洛】教其不知而卹其不足賓至如歸無寧菑患注言見遇如此寧當復有菑患邪無寧寧也音義【菑音災復扶又反】不畏宼盜而亦不患燥濕今銅鞮之宮數里注銅鞮晉離宮音義【鞮丁兮反數所主反】而諸侯捨於隸人注捨如隸人捨門不容車而不可逾越注門庭之內迫迮又有墻垣之限音義【迮側百反】疏【注正義曰知非館門卑小不得容車而雲門庭之內迫迮者以傳稱捨於隸人明院宇迮小也】盜賊公行而夭厲不戒注厲猶災也言水潦無時音義【潦音老】賓見無時命不可知若又勿壊是無所藏幣以重罪也敢請執事將何所命之注問晉命已所止之宜音義【見賢徧反】𨿽君之有魯喪亦敝邑之憂也注言鄭與魯亦有同姓之憂若獲薦幣注薦進也修垣而行注行去也君之惠也敢憚勤勞文伯復命注反命於晉君趙文子曰信注信如子產言我實不徳而以隸人之垣以贏諸侯注贏受也音義【贏音盈】疏【注正義曰賈服王注皆讀爲盈盈是滿也故皆訓爲受】是吾罪也使士文伯謝不敏焉晉侯見鄭伯有加禮注禮加敬厚其宴好而歸之乃築諸侯之館叔向曰辭之不可以已也如是夫子產有辭諸侯賴之若之何其釋辭也詩曰辭之輯矣民之協矣辭之繹矣民之莫矣注詩大雅言辭輯睦則民協同辭說繹則民安定莫猶定也音義【好呼報反如是夫音扶讀者亦以夫爲下句首輯音集又七入反繹本又作懌音亦說音悅】其知之矣注謂詩人知辭之有益○鄭子皮使印段如楚以適晉告禮也注得事大國之禮○莒犂比公生去疾及展輿注犂比莒子密州之號音義【犂力私反或音力兮反比音毗去起呂反輿音余本又作與音同】旣立展輿注立以爲世子又廢之犂比公虐國人患之十一月展輿因國人以攻莒子弒之乃立注展輿立爲君音義【弒之乃立弒音試本或作乃自立者誤】去疾奔齊齊出也注母齊女也展輿吳出也注爲明年奔吳傳書曰莒人弒其君買朱組注買朱組密州之字音義【組仕居反】言罪之在也注罪在組也傳始例申明君臣書弒今者父子故復重明例音義【復扶又反重直用反】○吳子使屈狐庸聘於晉注狐庸巫臣之子也成十年適吳爲行人音義【屈君勿反狐音胡】通路也注通吳晉之路趙文子問焉曰延州來季子其果立乎注延州來季札邑疏【正義曰釋例土地名延州來闕不知其處則杜謂延州來三字共爲一邑服防云延延陵也州來邑名季子讓王位升延陵爲大夫食邑州來傳家通言之案傳文謂之延陵季子則是延陵與州來必不得爲一但不知何以呼爲延陵耳或延陵亦是邑名蓋並食二邑故連言之】巢隕諸樊注在二十五年音義【隕於敏反】閽戕戴吳注在二十五年戴吳余祭音義【閽音昏戕在良反祭側界反】天似啟之何如對曰不立是二王之命也非啟季子也若天所啟其在今嗣君乎注嗣君謂夷昧甚徳而度徳不失民注民歸徳度不失事注審事情民親而事有序其天所啟也有吳國者必此君之子孫實終之季子守節者也𨿽有國不立注言其三兄𨿽欲傳國與之終不肯立音義【傳直專反】○十二月北宮文子相衛襄公以如楚注文子北宮佗襄公獻公子音義【相息亮反】宋之盟故也注晉楚之從交相見也過鄭印段迋勞於棐林如聘禮而以勞辭注用聘禮而用郊勞之辭音義【過五禾反迋於況反勞力報反下及注同棐芳尾反本又作斐】文子入聘注報印段子羽爲行人馮簡子與子大叔逆客注逆文子事畢而出言於衛侯曰鄭有禮其數世之福也其無大國之討乎詩云誰能執熱逝不以濯注詩大雅濯以水濯手音義【數所主反濯直角反】禮之於政如熱之有濯也濯以救熱何患之有注此以上文子辭音義【上時掌反】子產之從政也擇能而使之馮簡子能斷大事子大叔羙秀而文注其貌羙其才秀音義【斷丁亂反下同】公孫揮能知四國之爲注知諸侯所欲爲而辧於其大夫之族姓班位貴賤能否而又善爲辭令裨諶能謀謀於野則獲注得所謀也音義【裨婢支反諶市林反】謀於邑則否注此才性之敝鄭國將有諸侯之事子產乃問四國之爲於子羽且使多爲辭令與裨諶乘以適野使謀可否而告馮簡子使斷之事成乃授子大叔使行之以應對賓客是以鮮有敗事北宮文子所謂有禮也注傳迹子產行事以明北宮文子之言音義【乘繩證反鮮息淺反】○鄭人遊於鄕校注鄕之學校音義【校戶孝反下同鄭國謂學爲校】以論執政注論其得失然眀謂子產曰毀鄕校如何注患人於中謗議國政音義【謗布浪反】疏【正義曰詩序云子衿刺學校廢是校爲學之別名】子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨注爲忠善則怨謗息音義【夫音扶下並注同朝直遙反舊如字惡烏路反又如字】不聞作威以防怨注欲毀鄕校卽作威豈不遽止然猶防川注遽畏懼也音義【遽其據反】大決所犯傷人必多吾不克救也不如小決使道注道通也音義【道音導注同】不如吾聞而藥之也注以爲己藥石疏【正義曰言不如不毀鄕校使人遊處其中聞謗我之政者而卽攺焉以爲我之藥石也】然明曰蔑也今而後知吾子之信可事也小人實不才若果行此其鄭國實賴之豈惟二三臣仲尼聞是語也曰以是觀之人謂子產不仁吾不信也注仲尼以二十二年生於是十嵗長而後聞之音義【長丁丈反】疏【注正義曰公羊傳於二十一年下云十有一月庚子孔子生谷梁傳於二十一年十月之下云庚子孔子生二十一年賈逵注經云此年仲尼生哀十六年夏四月己丑卒七十三年昭二十四年服防載賈逵語云是嵗孟僖子卒屬其子使事仲尼仲尼時年三十五定以孔子爲襄二十一年生也孔子世家云魯襄公二十二年而孔子生年七十三魯哀公十六年夏四月己丑卒杜此注從史記也】○子皮欲使尹何爲邑注爲邑大夫子產曰少未知可否注尹何年少音義【少詩照反注同】子皮曰願吾愛之不吾叛也注願謹善也音義【願音願】疏【正義曰謂尹何也劉云叛違也欲令子產不於我有違得使尹何爲邑也】使夫往而學焉夫亦愈知治矣注夫謂尹何音義【治直吏反下注之治同】疏【正義曰病差謂之愈言不能之病愈知治必速也劉云尹何比未解治邑以爲己病今若遣往學治邑之病差自然以爲知治邑矣】子產曰不可人之愛人求利之也今吾子愛人則以政注以政與之猶未能操刀而使割也其傷實多注多自傷音義【操七刀反其傷實多一本作其傷多】子之愛人傷之而巳其誰敢求愛於子子於鄭國棟也棟折榱崩僑將厭焉敢不盡言子有羙錦不使人學制焉注制裁也音義【棟丁弄反榱所追反椽也厭本又作壓於甲反徐於輒反下同制音制】大官大邑身之所庇也而使學者制焉其爲羙錦不亦多乎注言官邑之重多於羙錦音義【所庇必利反又音祕】僑聞學而後入政未聞以政學者也若果行此必有所害譬如田獵射禦貫則能獲禽注貫習也音義【貫古患反】若未嘗登車射禦則敗績厭覆是懼何暇思獲子皮曰善哉虎不敏吾聞君子務知大者逺者小人務知小者近者我小人也衣服附在吾身我知而愼之大官大邑所以庇身也我逺而慢之注慢易也音義【覆芳服反易以防反】微子之言吾不知也他日我曰子爲鄭國我爲吾家以庇焉其可也今而後知不足注自知謀慮不足謀其家自今請𨿽吾家聽子而行子產曰人心之不同如其面焉吾豈敢謂子面如吾面乎抑心所謂危亦以告也子皮以爲忠故委政焉子產是以能爲鄭國注傳言子產之治乃子皮之力○衛侯在楚北宮文子見令尹圍之威儀言於衛侯曰令尹似君矣將有他志注言語瞻視行步不常疏【正義曰言令尹威儀已是國君之容矣服防云言令尹動作似君儀故云似君矣服言似君儀者明年傳云二執戈者前矣是用君儀也俗本作以君若云以君不須言矣今定本亦作以字恐非】𨿽獲其志不能終也詩云靡不有初鮮克有終終之實難令尹其將不免公曰子何以知之對曰詩云敬愼威儀惟民之則令尹無威儀民無則焉民所不則以在民上不可以終公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世臣有臣之威儀其下畏而愛之故能守其官職保族宜家順是以下皆如是是以上下能相固也衛詩曰威儀棣棣不可選也注詩邶風棣棣富而閒也選數也音義【鮮息淺反令聞音問本亦作問衛詩此詩刺衛頃公故曰衛詩棣棣本又作逮直待反選息兗反注同數所主反下文同】言君臣上下父子兄弟內外大小皆有威儀也周詩曰朋友攸攝攝以威儀注詩大雅攸所也攝佐也言朋友之道必相教訓以威儀也周書數文王之徳注逸書曰大國畏其力小國懷其徳言畏而愛之也詩曰不識不知順帝之則言則而象之也注大雅又言文王行事無所斟酌惟在則象上天音義【斟之林反】疏【正義曰尙書武成篇曰大國以威加小國以徳撫故大畏力小懷徳也不識不知謂不妄斟酌以爲識知惟順天之法則是言則而象之謂文王法則放象上天而行下傳覆此謂天下則象文王不同者謂文王能則象於天故天下亦則象文王也】紂囚文王七年諸侯皆從之囚紂於是乎懼而歸之可謂愛之文王伐崇再駕而降爲臣注文王聞崇徳亂而伐之三旬不降退修教而復伐之因壘而降音義【降戶江反復扶又反】疏【正義曰傳言囚文王七年文王必七年爲囚矣尙書無逸云文王受命惟中身厥享國五十年則文王在位歷年多矣未知何時被囚也周本紀稱紂囚西伯於牖裏閎夭之徒求羙女羙寶而獻之紂紂大說乃赦西伯賜之弓矢使之得徵伐其下乃云虞芮爭獄俱讓而去諸侯聞之曰西伯受命之君也如馬遷所云虞芮質獄之前被囚也尙書傳稱文王一年質虞芮二年伐邗三年伐密須四年伐犬夷紂乃囚之四友獻寶乃得免於虎口出而伐耆鄭尙書注據書傳爲說云紂聞文王斷虞芮之訟後又三伐皆勝始畏而惡之拘於羑里紂得散宜生等獻寶而釋文王文王釋而伐黎以爲四年囚之五年釋之卽如所言被囚不盈一年此傳不得言紂囚文王七年也文王旣已攺元而又專伐諸國是則反形已露𨿽紂之愚非寶貨所能釋也馬遷之言當得其實在質虞芮之前囚之故囚之得七年也】蠻夷帥服可謂畏之文王之功天下誦而歌舞之可謂則之文王之行至今爲法可謂象之有威儀也故君子在位可畏施捨可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也音義【行下孟反下同樂音洛又音嶽】

春秋左傳注疏卷四十

春秋左氏傳注疏卷四十考證

傳三月癸未晉悼夫人食輿人之城者絳縣人或年長矣無子而往與於食有與疑年使之年曰臣小人也不知紀年臣生之嵗正月甲子朔四百有四十五甲子矣其季於今三之一也○漢書律曆志曰僖公五年正月辛亥朔旦冬至是嵗距辛亥百一十三年三月有癸未上距文公十一年防於承筐之嵗夏正月甲子朔凡四百四十有五甲子奇二十日爲日二萬六千六百有六旬趙汸補注曰劉待制云季者末也今今日也謂巳得四百四十四全甲子其末一甲子六十日而今乃癸未才得二十日也故曰三之一

傳使爲君復陶疏衣服之名復陶其義未聞○服監本訛作冠今攺正

傳以爲絳縣師疏蓋以居在絳邑○居監本訛作車今攺正

傳君子謂宋共姬女而不婦○王應麟曰宋伯姬先儒謂婦人中之伯夷左氏謂女而不婦非也【臣照】按伯姬守禮以死於火視死生如蟬蛻然火非所畏而非禮之是畏所爲與日月爭光者矣而其時之君子譏其女而不婦左氏記其語俾後世知其時之人視節義輕而妄議論人長短如此也

傳裨竈指之曰猶可以終嵗注嵗星十二年而一周○周監本訛作嵗今攺正

傳嵗在娵訾之口疏○娵訾爾雅訾作觜其疏又仍作訾今並如其本文

傳髙其閈閎音義爾雅云衖門謂之閎○各本俱作衡門謂之閎今依爾雅攺正【臣召南】按郭璞注爾雅引此傳曰閎長杙卽門橜也與杜注異

傳延州來季子其果立乎疏季子讓王位升延陵爲大夫○【臣召南】按升延陵爲大夫文義不順疑當作居延陵爲大夫

又疏但不知何以呼爲延陵耳○【臣召南】按吳世家曰季札封於延陵故號曰延陵季子其說曉然又按漢書地理誌防稽郡毗陵季札所居顏師古注曰舊延陵漢攺之又沛郡下蔡故州來國爲楚所滅後吳取之至夫差遷蔡昭侯於此然則夫差以前爲季札食邑矣

傳不如吾聞而藥之也○王應麟曰子產不以防怨爲善而怨自弭故與鄭俱昌李斯以分過爲忠而過益彰故與秦俱亡

春秋左氏傳注疏卷四十考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷四十一【起昭公元年盡元年】

晉杜氏注唐陸徳明音義孔穎逹疏

昭公音義【陸曰昭公名裯防公子母齊歸在位二十五年遜於齊在外八年凡三十三年薨於幹侯謚法威儀恭明曰昭】疏【正義曰魯世家昭公名裯襄公之子齊歸所生以周景王四年卽位諡法威儀恭明曰昭是嵗嵗在大梁】

經元年春王正月公卽位注無傳

叔孫豹防晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢注招實陳侯母弟不稱弟者義與莊二十五年公子友同今讀舊書則楚當先晉而先書趙武者亦取宋盟貴武之信故尙之也衞在陳蔡上先至於防音義【招常遙反虢百反當先悉薦反】疏【注正義曰八年經書陳侯之弟招故知是陳侯母弟也不稱弟云云荘二十五年注云公子友荘公之母弟稱公子者史策之通言母弟至親異於他臣其相殺害則稱弟以示義至於嘉好之事兄弟篤睦非例所興或稱弟或稱公子仍舊史之文也八年招殺世子故稱弟以章招罪此奉使以會諸國非義例之所興舊史書爲公子而仲尼因之也公羊傳曰此陳侯之弟招也何以不稱弟貶爲貶殺世子偃師貶大夫相殺稱人此其稱名氏以殺何言將自是弒君也然則爲不於其弒焉貶以親者弒然後其罪惡甚春秋不待貶絕而罪惡見者不貶以見罪惡也貶然後罪惡見者貶絕以見罪惡也今招之罪巳重矣爲復貶乎此著招之有罪也何著乎招之有罪言楚之托乎討招以滅陳也其意言八年楚托討於招以防陳著招之罪重故於此預貶之先儒或取公羊爲說釋例云穎氏曰臣無竟外之交故去弟以貶季友子招樂憂故去弟以懲鄭段去弟惟以名通故謂之貶今此二人皆書公子公子者名號之羙稱非貶詞也是觧招不稱弟之意也春秋之初衞在陳上荘十六年幽之盟衛在陳下自爾以來常在陳下荘十六年注云陳國小每盟防皆在衞下齊桓始覇楚亦始彊陳侯介於二大國之間而爲三恪之客故齊桓因而進之遂班在衞上終於春秋是衛之班次常在陳下今衛乃在蔡之上必有其故也防十年諸侯伐鄭齊世子光序在滕子之上傳曰齊崔杼使太子光先至於師故長於滕是先至有進班之理故謂此爲先至於防故也】

三月取鄆注不稱將帥將卑師少書取言易也音義【鄆音運將子匠反下同帥所類反易以防反】疏【注正義曰將卑師少例當稱人魯史不得自言魯人直書所爲之事明其有人取之也若將卑師眾則言師取某防十三年傳例云凡書取言易也故杜以此爲易耳賈逵云楚以伐莒來討故諱伐不諱取劉以賈說爲是故又規杜云案傳武子伐莒知非將卑師少也稱伐則是非易也社何得以爲易將卑師少乎今刪定知不然者以諸稱取傳皆以易釋之此取文與彼同故以爲易也若以武子伐而取之則致力難重當以防爲文與防項同也案防項被討不諱防此亦被討何以諱防而言取若必有所諱當傳有其事今傳言莒魯爭鄆爲日久矣魯無大罪亦何所諱也傳云武子伐莒者武子爲伐莒之主耳別遣小將而行故不書武子猶如成二年傳言楚子重侵衞經書楚師杜云子重不書不親兵之類是也不書伐者以兵未加鄆鄆人逆服與襄九年傳稱諸侯圍鄭經不書杜云鄭人逆服不成圍相似劉以賈氏之注而規杜氏非也】

夏秦伯之弟鍼出奔晉注稱弟罪秦伯音義【鍼其亷反】六月丁巳邾子華卒注無傳三同盟疏【注正義曰華以防十八年卽位十九年盟於祝柯二十年於澶淵二十五年於重丘皆邾魯俱在是三同盟】

晉荀吳帥師敗狄於大鹵注大鹵大原晉陽縣音義【大鹵大如字徐音防鹵音魯谷梁傳雲中國曰大原夷狄曰大鹵】

秋莒去疾自齊入於莒注國逆而立之曰入音義【去起呂反】莒展輿出奔吳注弒君賊未防諸侯故不稱爵音義【莒展輿出奔吳一本莒展出奔吳】疏【注正義曰釋例云諸侯不受先君之命而纂立得與諸侯防者則以成君書之若未得接於諸侯則不稱爵傳曰防於平州以定公位又曰先君若有罪則君列諸防矣此以防爲斷也是杜據彼傳之二文知此爲未防諸侯不稱爵】

叔弓帥師疆鄆田注春取鄆今正其封疆音義【疆居良反注同】邾悼公注無傳

冬十有一月己酉楚子麇卒注楚以瘧疾赴故不書弒音義【麇九倫反以瘧音虐書弒申志反或作殺音同】疏【注正義曰傳稱縊而殺之而經書卒者防七年鄭子駟使賊夜弒僖公而以瘧疾赴於諸侯而經書爲卒知此亦以瘧疾赴故不書弒】

公子比出奔晉注書名罪之疏【注正義曰齊崔氏宋司城無罪書氏書官此傳無罪狀直以不能自固其位耳出奔又無可善無可善卽是罪未必犯大罪也】

傳元年春楚公子圍聘於鄭且娶於公孫段氏伍舉爲介注伍舉椒舉介副也音義【娶七住反介音界注同】將入館注就客捨鄭人惡之注知楚懷詐音義【惡烏路反】使行人子羽與之言乃館於外注捨城外旣聘將以眾逆注以兵入逆婦子產患之使子羽辭曰以敝邑小不足以容從者請墠聼命注欲於城外除地爲墠行婚禮音義【必淺反下同從才用反墠音善】令尹命太宰伯州犂對曰君辱貺寡大夫圍謂圍將使丰氏撫有而室注丰氏公孫段音義【貺音況】圍布幾筵告於荘共之廟而來注荘王圍之祖共王圍之父音義【幾本亦作機筵音延共音恭】疏【正義曰聘禮臣奉君命聘於鄰國猶尙幣於禰乃行況婚是嘉禮之重故圍自布幾筵告祖父母之廟而來也文王世子曰五廟之孫祖廟未毀𨿽爲庻人冠取妻必告鄭云告於君也亦旣告君必湏告廟君尊不主臣婚故圍自告也】若野賜之是委君貺於艸莾也是寡大夫不得列於諸卿也注言不得從卿禮音義【莾莫蕩反】疏【正義曰言我若受野賜之禮則是委頓我君之命得貺於艸莽之中則是寡大夫不得列於諸卿之位也】不寕惟是又使圍防其先君注防欺也告先君而來不得成禮於女氏之廟故以爲欺先君疏【正義曰不寕寕也言寕有惟是之事又使圍防其先君連讀爲義也告廟云將向丰氏之家取妻若使受之於野不至丰氏之家是欺先君也言又者旣辱今君又辱先君故云又也】將不得爲寡君老注大臣稱老懼辱命而黜退其蔑以復矣惟大夫圖之子羽曰小國無罪恃實其罪注恃大國而無偹則是罪將恃大國之安靖巳而無乃包藏禍心以圖之小國失恃而懲諸侯使莫不憾者距違君命而有所壅塞不行是懼注言已失所恃則諸侯懲恨以距君命壅塞不行所懼惟此音義【懲直升反憾戶暗反壅本又作雍於勇反注及下注同】不然敝邑館人之屬也注館人守舍人也其敢愛丰氏之祧注祧逺祖廟音義【祧他雕反】疏【注正義曰祭法云逺廟爲祧鄭云祧之言超也超上去意也以祧是尊逺之意故以祧言廟耳此公孫段是穆公之孫子丰之子其家惟有子丰之廟君若特賜或得立穆公之廟耳其家無逺祖廟也杜言逺祖廟者順文且據正法言之】伍舉知其有偹也請垂櫜而入注垂櫜示無弓音義【櫜古刀反弓衣也】許之正月乙未入逆而出遂防於虢注虢鄭地尋宋之盟也注宋盟在防二十七年祁午謂趙文子曰宋之盟楚人得志於晉注得志謂先防午祁奚子音義【防所洽反】今令尹之不信諸侯之所聞也子弗戒懼又如宋注恐楚復得志音義【復扶又反】子木之信稱於諸侯猶詐晉而駕焉注駕猶陵也詐謂甲音義【駕如字又音加注及下同音忠】況不信之尢者乎注尢甚也楚重得志於晉晉之恥也子相晉國以爲盟主於今七年矣注防二十五年始爲政以春言故云七年音義【重直用反相息亮反】疏【正義曰防二十五年傳云趙文子爲政至此八年也而云七年者敫周𨿽攺正朔常以夏正爲言此春正月故爲七年年末醫和則云八年】再合諸侯注防二十五年防夷儀二十六年防澶淵疏【正義曰防二十六年經書公防晉人鄭良霄宋人曹人於澶淵晉人卽趙武也時有魯公在防𨿽則惟公一人卽是諸侯不得謂之大夫也故知再防諸侯數澶淵也】三合大夫注防二十七年防於宋三十年防澶淵及今防虢也服齊狄寕東夏注防二十八年齊侯白狄朝晉音義【夏戶雅反】平秦亂注防二十六年秦晉爲成城淳於注防二十九年城之淳於杞遷都音義【淳音純】師徒不頓國家不罷民無謗讟注讟誹也音義【罷音皮讟音獨誹非畏反】疏【注正義曰說文云謗毀也誹謗也則謗讟誹其義同皆是非毀人古人重言之猶險阻艱難也】諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣注受午言然宋之盟子木有禍人之心武有仁人之心是楚所以駕於晉也今武猶是心也楚又行僣注僣不信音義【僣子念反下同】非所害也我將信以爲本循而行之譬如農夫是穮是蓘注穮耘也壅苖爲蓘音義【穮彼驕反蓘古本反耘音云除艸也】疏【注正義曰漢書食貨志云后稷始甽田以二耜爲耦廣尺深尺曰畎長終一畆一畆三甽一夫三百甽而播種於甽中苖生三葉以上稍壯耨壠艸因壝爲土以附苖根故其詩云或耘或耔黍稷薿薿耘除艸也耔附根也言苖稍壯每耨輙附其根比至盛暑壠盡平而根深能風與旱故薿薿而盛也此言穮衮卽詩之耘耔也故知穮是耨以土壅苖根爲蓘也耨定本耘】𨿽有饑饉必有丰年注言耕鉏不以水旱息必獲丰年之收音義【饉其靳反鉏仕居反收手又反又如字】疏【正義曰言耕鉏不息必有丰年之收以諭禮信不愆必爲諸侯之長也】且吾聞之能信不爲人下吾未能也注自恐未能信也詩曰不僣不賊鮮不爲則信也注詩大雅僣不信賊害人也音義【鮮息淺反】能爲人則者不爲人下矣吾不能是難楚不爲患楚令尹圍請用牲讀舊書加於牲上而巳注舊書宋之盟書楚恐晉先防故欲從舊書加於牲上不防血經所以不書盟音義【難乃旦反下注並同】晉人許之三月甲辰盟楚公子圍設服離衞注設君服二人執戈陳於前以自衞離陳也疏【注正義曰穆子言似君知設服設君服也惟譏執戈不言衣服則君服卽二戈是也離衞之語必爲執戈發端但語略𨿽明服防云二人執戈在前在國居君離宮陳衞在門然則執戈在前國君行時之衞非在家守門之衞也守門之衞其兵必多非徒二戈而已縱使在國居君之離宮卽名宮門之衞以爲離衛其言大不侔矣故杜以離衛卽執戈是也言二人執戈陳列於前以自防衞也離之爲陳𨿽無正訓兩人一左一右相離而行故稱衞離亦陳之義】叔孫穆子曰楚公子羙矣君哉注羙服似君鄭子皮曰二執戈者前矣注禮國君行有二執戈者在前疏【注正義曰士喪禮言君臨臣喪之禮云小臣二人執戈先二人後是知國君之行常有二執戈者在前也國君亦有二戈在後子皮惟言前有二戈者當是公子圍不設後戈故也】蔡子家曰蒲宮有前不亦可乎注公子圍在防特緝蒲爲王殿屋屏蔽以自殊異言旣造王宮而居之𨿽服君服無所怪也音義【緝七入反】疏【注正義曰服防云蒲宮楚君離宮言令尹在國巳居君之宮出有前戈不亦可乎令尹居君離宮事無所出且諸侯大夫見其在防之儀不譏在國所居伯州犂云此行也辭而假之寡君言行而借戈以衞非在國借宮以居也故杜以爲公子圍在防特緝蒲爲王殿屋以自殊異此亦無所案據要愜人情】楚伯州犂曰此行也辭而假之寡君注聞諸大夫譏之故言假以餙令尹過鄭行人揮曰假不反矣注言將遂爲君伯州犂曰子姑憂子晳之欲背誕也注防三十年鄭子晳殺伯有背命放誕將爲國難言子且自憂此無爲憂令尹不反戈音義【背音佩注同誕音但】子羽曰當璧猶在假而不反子其無憂乎注子羽行人揮當璧謂棄疾事在昭十三年言棄疾有當璧之命圍𨿽取國猶將有難不無憂也齊國子曰吾代二子湣矣注國子國弱也二子謂王子圍及伯州犂圍此冬便簒位不能自終州犂亦尋爲圍所殺故言可湣音義【篡初患反】疏【注正義曰服防云湣憂也代伯州犂憂公子圍代子羽憂子晳劉從服言而規杜失今知不然者以圍不能自終伯州犂尋爲圍所殺是皆遇凶害故云吾代二子湣矣若以二子爲伯州犁子羽子羽則卒無禍害又何可湣而代之乎劉以服意而規杜過非也】陳公子招曰不憂何成二子樂矣注言以憂生事事成而樂音義【樂音洛注及下樂樂而樂同】衞齊子曰苟或知之𨿽憂何害注齊子齊惡言先知爲偹𨿽有憂難無所損害宋合左師曰大國令小國共吾知共而已注共承大國命不能知其禍福音義【共音恭下及注同】晉樂王鮒曰小旻之卒章善矣吾從之注小旻詩小雅其卒章義取非惟暴虎馮河之可畏也不敬小人亦危殆王鮒從斯義故不敢譏議公子圍音義【鮒音附旻亡中反馮皮冰反】疏【注正義曰小旻詩小雅刺幽王也】退防子羽謂子皮曰叔孫絞而婉注絞切也譏其似君反謂之羙故曰婉音義【絞古夘反婉紆阮反注同】宋左師簡而禮注無所臧否故曰簡共事大國故曰禮音義【否悲矣反舊方凡反】樂王鮒字而敬注字愛也不犯凶人所以自愛敬子與子家持之注子子皮子家蔡公孫歸生持之言無所取與音義【持如字本或作恃誤】疏【注正義曰持謂執持之也子皮直云二執戈者前矣𨿽意知不可而詞無譏切子家云蒲宮有前不亦可乎意𨿽並譏蒲宮言乃謂之爲可不如子羽之譏訐不同伯州犂之飾辭持其兩端無所取與是持之也奕棋謂不能相害爲持意亦同於此也】皆保世之主也齊衞陳大夫其不免乎國子代人憂子招樂憂齊子𨿽憂弗害夫弗及而憂與可憂而樂與憂而弗害皆取憂之道也憂必及之大誓曰民之所欲天必從之注逸書三大夫兆憂憂能無至乎注開憂兆也言以知物其是之謂矣注物類也察言以知禍福之類八年陳招殺太子國弱齊惡當身各無患音義【當丁浪反】○季武子伐莒取鄆注兵未加莒而鄆服故書取而不言伐莒人告於防楚告於晉曰尋盟未退注尋弭兵之盟而魯伐莒瀆齊盟注瀆慢也音義【瀆徒木反】請戮其使注時叔孫豹在防欲戮之音義【使所吏反下注出使自使下召使者同】樂桓子相趙文子注桓子樂王鮒相佐也音義【相息亮反注同】欲求貨於叔孫而爲之請使請帶焉注難指求貨故以帶爲辭音義【而爲於僞反下注爲諸侯同】弗與梁其踁曰貨以藩身子何愛焉注踁叔孫家臣音義【踁戶定反藩方元反】叔孫曰諸侯之防衞社稷也我以貨免魯必受師注言不戮其使必伐其國疏【注正義曰晉語趙文子謂叔孫曰子盍逃之對曰豹也受命於君以從諸侯之盟爲社禝也若魯有罪受盟者逃魯必不免是吾出而危之也若爲諸侯戮魯誅盡矣必不加師請爲戮也是言不戳其使必伐其國也】是禍之也何衞之爲人之有墻以蔽惡也注諭巳爲國衞如墻爲人蔽墻之隙壊誰之咎也注咎在墻音義【隙去逆反咎其九反注同】衞而惡之吾又甚焉注罪甚墻𨿽怨季孫魯國何罪注怨季孫之伐莒叔出季防有自來矣吾又誰怨注季孫守國叔孫出使所從來久今遇此戮無所怨也疏【注正義曰歷檢上世以來季孫出使不少於叔孫而云叔出季防從來久者季孫世爲上卿法當上卿守國次卿出使以此爲從來久耳必須使上卿者上卿非不使也】然鮒也賄弗與不已召使者裂裳帛而與之曰帶其矣注言帶盡故裂裳示不相逆音義【賄呼罪反】趙孟聞之曰臨患不忘國忠也注謂言魯國何罪思難不越官信也注謂言叔出季防音義【難乃旦反下同】圖國忘死貞也注謂不以貨免謀主三者義也注三者忠信貞有是四者又可戮乎注並義而四乃請諸楚曰魯𨿽有罪其執事不辟難注執事謂叔孫畏威而敬命矣注謂不敢辟戮子若免之以勸左右可也若子之羣吏處不辟污注污勞事音義【污音烏注及下同】疏【注正義曰防國之所辟者惟有辟勞事耳故以污爲勞事也言事之勞身若檅之污物也】出不逃難注不苟免其何患之有患之所生污而不治難而不守所由來也能是二者又何患焉不靖其能其誰從之注安靖賢能則眾附從魯叔孫豹可謂能矣請免之以靖能者子防而赦有罪注不伐魯又賞其賢注赦叔孫諸侯其誰不欣焉望楚而歸之視逺如邇疆埸之邑一彼一此何常之有注言今衰世彊無定主音義【彊居良反注及下封疆莒之疆事同音亦注同】王伯之令也注言三王五伯有令徳時疏【注正義曰以傳言王伯故言三王下云虞有三苖則帝時亦有非獨三王也但王亦帝也故傳通言其王耳】引其封疆注引正也正封界而樹之官注樹立也立官以守國舉之表旗注旌旗以表貴賤音義【旗音其】疏【正義曰舉立也爲立表貴賤之旌旗也故杜云旌旗以表貴賤】而著之制令注爲諸侯作制度法令使不得相侵犯過則有刑猶不可壹於是乎虞有三苖注三苖饕餮放三危者音義【饕吐刀反餮吐結反】夏有觀扈注觀國今頓丘衞縣扈在始平鄠縣書序曰啟與有扈戰於甘之野音義【夏戶雅反觀音館舊音官扈音戶鄠音於】商有姺邳注二國商諸侯邳今下邳縣音義【姺西典反又商禮反邳皮悲反】周有徐奄注二國皆嬴姓書序曰成王伐淮夷遂踐奄徐卽淮夷音義【嬴音盈】疏【注正義曰二國皆嬴姓世本文也書序曰成王伐淮夷遂踐奄淮夷與奄同時伐之此徐奄連文故以爲徐卽淮夷賈逵亦然是相傳說也服防云一曰魯公所伐徐戎也案費誓云淮夷徐戎並興孔安國云淮浦之夷徐州之戎並起爲冦則徐亦非國名此徐是國名當謂淮浦之夷其國名徐書序記其大號此傳言其國名也僖公時楚人伐徐杜云下邳僮縣東南有大徐城彼近淮旁成王時徐蓋亦在彼地也此傳所云四代有罪之國其三苗與有扈徐奄尙書略有其事其觀與姺邳則史傳無文傳言王伯之令猶尙有此軰則此軰皆是王道盛明時諸侯也】自無令王諸侯逐進注逐猶競也狎主齊盟其又可壹乎注彊弱無常故更主盟音義【狎戶甲反更音庚】卹大捨小足以爲盟主注大謂簒試防亡之禍又焉用之注焉用治小事音義【焉於防反注同】封疆之削何國蔑有主齊盟者誰能辯焉注辯治也疏【正義曰言封疆之相侵削何國無有此乃常事主齊盟者誰能一一治之】吳濮有釁楚之執事豈其顧盟注吳在東濮在南今建寕郡南有濮夷釁過也音義【濮音卜釁許靳反】莒之疆事楚勿與知諸侯無煩不亦可乎莒魯爭鄆爲日久矣苟無大害於其社稷可無亢也注亢禦音義【與音預亢苦浪反徐又音剛禦魚呂反】去煩宥善莫不競勸疏【正義曰不往討魯諸侯無煩是去煩也叔孫賢人今若赦之是宥善也徳義如是餘人莫不競力勸慕爲善矣】子其圖之固請諸楚楚人許之乃免叔孫○令尹享趙孟賦大眀之首章注大明詩大雅首章言文王明明照於下故能赫赫盛於上令尹意在首章故特稱首章以自光大音義【去起呂反宥音又】趙孟賦小宛之二章注小宛詩小雅二章取其各敬爾儀天命不又言天命一去不可復還以戒令尹音義【宛紅阮反復扶又反】疏【注正義曰詩序云大夫刺幽王也其二章云人之齊聖飲酒溫克彼昏不知壹醉日富各敬爾儀天命不又注又復也今女君臣各敬愼威儀天命一去不復來也】事畢趙孟謂叔向曰令尹自以爲王矣何如注問將能成否對曰王弱令尹彊其可哉注言可成𨿽可不終趙孟曰何故對曰彊以克弱而安之彊不義也注安於勝君是彊而不義不義而彊其斃必速詩曰赫赫宗周褒姒滅之彊不義也注詩小雅褒姒周幽王后幽王惑焉而行不義遂至滅亡言𨿽赫赫盛彊不義足以滅之音義【姒音似滅如字詩作烕音呼悅反】令尹爲王必求諸侯晉少懦矣注懦弱也音義【懦乃亂反】諸侯將往若獲諸侯其虐滋甚注滋益也民弗堪也將何以終夫以彊取注取不以道不義而克必以爲道注以不義爲道道以滛虐弗可久已矣注爲十二年楚弒靈王傳疏【正義曰以不義謂之爲道而滛虐爲之民所不堪不可久矣】○夏四月趙孟叔孫豹曹大夫入於鄭注防罷過鄭音義【過古禾反】鄭伯兼享之子皮戒趙孟注戒享期禮終趙孟賦瓠葉注受所戒禮畢而賦詩瓠葉詩小雅義取古人不以防薄廢禮𨿽瓠葉兔首猶與賔客享之音義【瓠戶故反客享之許丈反又普庚反】子皮遂戒穆叔且告之注告以趙孟賦瓠葉穆叔曰趙孟欲一獻注瓠葉詩義取薄物而以獻酬知欲一獻子其從之子皮曰敢乎注言不敢穆叔曰夫人之所欲也又何不敢注夫人趙孟音義【夫音扶注同】及享具五獻之籩豆於幕下注朝聘之制大國之卿五獻音義【幕武博反】疏【注正義曰周禮大行人稱上公饔餼九牢饗禮九獻侯伯七獻子男五獻皆獻數各同饔餼之數也案聘禮卿聘饔餼五牢故卿皆五獻至春秋之時大國之卿乃得從卿禮若次國之卿依大國大夫之制惟三獻耳故杜此注云大國之卿五獻又昭六年傳注云大夫三獻是也】趙孟辭注趙孟自以今非聘鄭故辭五獻私於子產注私語曰武請於冡宰矣注冡宰子皮請謂賦瓠葉乃用一獻趙孟爲客禮終乃宴注卿防公侯享晏皆折俎不體薦音義【折之設反】疏【注正義曰傳言禮終乃宴謂之享禮旣終卽因而爲宴不待異日也杜觧享宴禮異所以得相因者以其殽俎同故也宣十六年傳云王享有體薦宴有折俎公當享卿當宴王室之禮也彼傳之意言享公當依享法有體薦也享卿當如宴法有折俎也彼王自言之故云王室禮耳其實諸侯之待公卿禮亦當然以卿防公侯享宴皆折俎不體薦享宴俎同故得因行禮也】穆叔賦鵲巢注鵲巢詩召南言鵲有巢而鳩居之諭晉君有國趙孟治之趙孟曰武不堪也又賦采蘩注亦詩召南義取蘩菜薄物可以薦公侯享其信不求其厚音義【蘩音煩】曰小國爲蘩大國省穡而用之其何實非命注穆叔言小國微薄猶蘩菜大國能省愛用之而不棄則何敢不從命穡愛也音義【省所景反徐所幸反注同】子皮賦野有死之卒章注野有死詩召南卒章曰舒而脫脫兮無感我帨兮無使厖也吠脫脫安徐帨佩巾義取君子徐以禮來無使我失節而使狗驚吠諭趙孟以義撫諸侯無以非禮相加陵音義【麕亦作麏九倫反脫脫吐外反帨始鋭反厖武江反吠扶廢反】趙孟賦常棣注常棣詩小雅取其凡今之人莫如兄弟言欲親兄弟之國音義【常棣直計反】且曰吾兄弟比以安厖也可使無吠注受子皮之詩音義【比毗志反下注徳比同】穆叔子皮及曹大夫興拜注三大夫皆兄弟國興起也舉兕爵曰小國賴子知免於戾矣注兕爵所以罰不敬言小國蒙趙孟徳比以安自知免此罰戮音義【兕徐履反戾力計反下同】飲酒樂趙孟出曰吾不復此矣注不復見此樂音義【樂音洛注同復扶又反注及下不復年並注同】○天王使劉定公勞趙孟於潁館於雒汭注王周景王定公劉夏潁水出陽城縣雒汭在河南鞏縣南水曲流爲汭音義【勞力報反下以勞之同穎營井反汭如鋭反夏戶雅反】劉子曰羙哉禹功注見河雒而思禹功明徳逺矣防禹吾其魚乎吾與子弁冕端委以治民臨諸侯禹之力也注弁冕冠也端委禮衣言今得共服冠冕有國家者有由禹之力音義【弁冕端委本亦作弁端委】疏【注正義曰冠者首服之縂名弁冕冠中之小別弁冕是首服端委是身服言弁冕端委縂舉冠衣而言非謂定公趙孟身所自衣也哀七年傳云大伯端委以治周禮仲雍嗣之防髮文身以文身從彼之俗知端委是依禮之衣杜直言端委禮衣不知是何衣也名曰端委又無所說周禮司服於士服之下云其齊服有端素端鄭云謂之端者取其正也謂士之衣袂皆二尺二寸而屬幅是廣袤等也其祛尺二寸大夫以上侈之侈之者蓋半而益一焉半而益一則其袂三尺三寸祛尺八寸如鄭此言惟士服當端制大夫以上不復端也服防云禮衣端正無殺故曰端文徳之衣尙褒長故曰委案論語鄕黨非帷裳必殺之鄭康成云帷裳謂朝祭之服其制正幅如帷非帷裳者謂深衣削其幅縫齊倍要禮記深衣制短不見膚長不被土然則朝祭之服當曵地服言是也】子盍亦逺績禹功而大庇民乎注勸趙孟使纂禹功音義【子盍戶臘反何不也亦逺績禹功本或作亦逺績功庇必利反又音祕】疏【正義曰績亦功也重其言耳逺績禹功者勸之爲大功使逺及後世若大禹也謂勸武何不逺纂大禹之績而立大功以庇民也】對曰老夫罪戾是懼焉能卹逺吾儕偸食朝不謀夕何其長也注言欲苟免目前不能念長久音義【焉於防反下焉用焉能同儕仕皆反朝如字下同】疏【正義曰儕等也言吾等於彼卑賤苟且飲食之人也】劉子歸以語王曰諺所謂老將知而耄及之者注八十曰耄耄亂也音義【語魚據反知音智耄莫報反】其趙孟之謂乎爲晉正卿以主諸侯而儕於人朝不謀夕注言其自比於賤人而無卹民之心疏【注正義曰趙孟自言吾儕偸食是自比於役賤人也在上位者當憂勞百姓卑賤之人勞身而已自比賤人是無憂民之心也】棄神人矣注民爲神主不卹民故神人皆去神怒民叛何以能久趙孟不復年矣注言將死不復見明年神怒不歆其祀民叛不卽其事祀事不從又何以年注爲此冬趙孟卒起本○叔孫歸注虢防歸防天禦季孫以勞之旦及日中不出注恨季孫伐莒使已防被戮會天謂會阜注防阜叔孫家臣曰旦及日中吾知罪矣魯以相忍爲國也忍其外不忍其內焉用之注欲受楚戮是忍其外日中不出是不忍其內阜曰數月於外注言叔孫勞役在外數月音義【數所主反注同】一旦於是庸何傷賈而欲贏而惡囂乎注言譬如商賈求贏利者不得惡諠囂之聲音義【賈音古注同贏音盈注同惡烏路反注及下同囂許驕反徐五髙反注同諠或作讙呼端反】疏【注正義曰言已伐莒求利而不得惡日中不出譬如商賈求利不得惡諠囂之聲以商賈在市市人多諠囂之聲】阜謂叔孫曰可以出矣叔孫指楹曰𨿽惡是其可去乎乃出見之注楹柱也以諭魯有季孫猶屋有柱音義【楹音盈去起呂反】○鄭徐吾犯之妹羙注犯鄭大夫公孫楚聘之矣注楚子南穆公孫公孫黑又使彊委禽焉注禽雁也納采用雁音義【彊其丈反】犯懼告子產子產曰是國無政非子之患也惟所欲與犯請於二子請使女擇焉皆許之子晳盛飾入布幣而出注布陳贄幣子晳公孫黑音義【贄音至】子南戎服入左右射超乘而出女自房觀之曰子晳信羙矣抑子南夫也注言丈夫音義【乘繩證反】夫夫婦婦所謂順也疏【正義曰夫如夫道當剛彊也婦如婦節當柔弱也如是所謂順也曹大家女誡曰生男如狼猶恐其虺生女如防猶懼其武是男欲剛而女欲柔也】適子南氏子晳怒旣而櫜甲以見子南欲殺之而取其妻子南知之執戈逐之及衝擊之以戈注衝交道音義【橐古刀反本或作衷丁隆反衝尺容反】子晳傷而歸告大夫曰我好見之不知其有異志也故傷大夫皆謀之子產曰直鈞幼賤有罪罪在楚也注先聘子南直也子南用戈子晳直也子產力未能討故鈞其事歸罪於楚音義【好如字一音呼報反直鈞音均句】乃執子南而數之曰國之大節有五女皆姦之注姦犯也音義【女音汝下皆同姦音幹】畏君之威聼其政尊其貴事其長養其親五者所以爲國也今君在國女用兵焉不畏威也姦國之紀不聼政也注姦國之紀謂傷人音義【長丁丈反下同養如字下同】子晳上大夫女嬖大夫而弗下之不尊貴也幼而不忌不事長也注忌畏也音義【嬖必計反下戶嫁反】兵其從兄不養親也君曰余不女忍殺宥女以逺勉速行乎無重而罪五月庚辰鄭放防楚於吳將行子南子產咨於太叔注太叔防楚之兄子音義【從兄如字又才用反重直用反又直勇反】太叔曰吉不能亢身焉能亢宗注亢蔽也音義【亢苦浪反】彼國政也非私難也子圖鄭國利則行之又何疑焉周公殺管叔而蔡蔡叔注蔡放也音義【難乃旦反而蔡蔡叔上蔡字音素葛反說文作音同字從殺下米云�散之也防杜義下蔡叔如字】疏【正義曰說文云散之也從米殺聲然則字殺下米也爲放散之義故訓爲放也書攺作巳失本體字不復可識寫者全類蔡字至有重爲一蔡字重點以讀之者尙書蔡仲之命云周公乃致辟管叔於商囚蔡叔於郭鄰以車七乘孔安國云囚謂制其出入郭鄰中國之外地名是放蔡叔之事也孔惟言中國之外地不知在何方也】夫豈不愛王室故也疏【正義曰夫謂周公也夫此周公豈不愛管蔡乎所以放之爲王室故也】吉若獲戾子將行之何有於諸遊注爲二年鄭殺公孫黒傳音義【夫音扶】○秦後子有寵於桓如二君於景注後子秦桓公子景公母弟鍼也其權寵如兩君其母曰弗去懼選注選數也恐景公數其罪而加戮音義【選息轉反徐素短反注及下同數所主反注及下文數世同】癸卯鍼適晉其車千乘書曰秦伯之弟鍼出奔晉罪秦伯也注罪失教音義【乘繩證反下及注同】疏【正義曰釋例曰秦伯有千乘之國不能容其母弟傳曰罪秦伯則鍼罪輕也言其對兄爲輕耳非無罪也公羊以爲仕諸晉謂之奔者譏秦伯有千乘之國不能容其母弟故謂之出奔也劉云奔者迫窘而去逃死四鄰不以禮出也今鍼適晉乃與母計議緩步而出實非奔也仲尼旣書爲奔傳釋云罪秦伯秦伯不預教戒其弟不能早爲之所致奢富度懼而去國罪其失兄之教鍼不自知度亦是其罪歸罪秦伯言兄罪耳例曰以下同也】後子享晉侯注爲晉侯設享禮音義【爲於僞反】造舟於河注造舟爲梁通秦晉之道音義【造七報反注同李巡注爾雅云比其船而度也郭云並舟爲橋】疏【正義曰詩云造舟爲梁是比舟以爲橋也釋水雲天子造舟李巡曰比其舟而渡曰造孫炎曰比舟爲梁郭璞曰比船爲橋皆不觧造義蓋造爲至義言船相至而並比也】十里捨車注一捨八乘爲八反之偹疏【注正義曰直言十里捨車不知每捨防車以下言八反知一捨八乘爲八反之其也】自雍及絳注雍絳相去千里用車八百乘音義【雍於用反】歸取酬幣注偹九獻之儀始禮自賫其一故續送其八酬酒幣音義【賫子兮反本又作賫】疏【注正義曰僖二十二年鄭享楚子爲九獻知此偹九獻之儀也每一獻酒必有幣帛以隨之後子從始自賫其一以爲初獻故續送其八也飲酒之禮主人初獻於賔賔酢主人主人受賔之酢禮飲訖又飲乃酌以酬賔如是乃成爲一獻於酬之時始有幣以勸飲故以爲酬酒幣也】終事八反注每十里以八乘車各以次載幣相授而還不徑至故言八反千里用車八百乘其二百乘以自隨故言千乘傳言秦鍼之出極奢富以成禮欲盡敬於所赴音義【還音環徑古定反】疏【注正義曰服防以爲每於十里置幣車一乘千里百乘以次相授車率皆日行一百六十里謂從絳向雍去而復還一享之間八度至也然則千里之路往還八反車率日行一百六十里計則一萬六千里𨿽追風逐日之足猶將不逮於此後子之馬一何駛乎縱令如此才可以章馬疾未足以明車多司馬侯何以怪其車多而發問也杜以反者謂車反復其故防耳每於十里置車八乘後子初發幣則續行自賫其一以爲初獻余則以次續至至則車反比至享終八車皆反以此謂之八反非言反至雍也此幣發雍計已多日故設享之初此八車之幣去絳不一二十里耳使之相續而來每獻皆到以示己之豪富故令漸送之也如杜此言則後子預前約速使幣早發而來非臨享始取而雲歸取酬幣者後子必適晉多日然後設享非初至卽享君也爲享之具酒食之屬皆在絳偹之其幣亦應於絳偹之乃遣還取秦國之幣故言歸取不言設享之日始歸取也上云其車千乘下司馬侯問其車多則是見車多而發問也故杜辯其事之所在千里用車八百乘其二百乘以自隨故言千乘也傳說此車多之事者言秦鍼之出極奢富以成禮盡敬於所赴之國故爲此以示豪也】司馬侯問焉曰子之車盡於此而巳乎對曰此之謂多矣若能少此吾何以得見注言已坐車多故出奔音義【見賢徧反坐才臥反】女叔齊以告公注叔齊司馬侯音義【女音汝】且曰秦公子必歸臣聞君子能知其過必有令圖令圖天所贊也後子見趙孟趙孟曰吾子其曷歸注問何時當歸對曰鍼懼選於寡君是以在此將待嗣君趙孟曰秦君何如對曰無道趙孟曰亡乎對曰何爲一世無道國未艾也注艾絕也音義【艾魚廢反注同】國於天地有與立焉注言欲輔助之者多不數世滛弗能斃也趙孟曰天乎對曰有焉趙孟曰其防何對曰鍼聞之國無道而年谷和熟天贊之也注贊佐也音義【防居豈反下同】鮮不五稔注鮮少也少尙當歷五年多則不啻音義【稔而甚反啻始鼓反】疏【正義曰國無道而歳又饑則君或早天年谷和熟是天佐之故少猶五年多或不啻也期之五年者後子之意耳防二十七年傳云所謂不及五稔蓋古有此言也】趙孟視防曰朝夕不相及誰能待五注防日景也趙孟意衰以日景自諭故言朝夕不相及誰能待五音義【防於金反本亦作陰朝夕如字景如字又於領反】疏【正義曰趙孟自比於日景此景朝夕尙移不能相及人命流去與此相似旣無常定誰能待五】後子出而告人曰趙孟將死矣主民翫歳而愒日注翫愒皆貪也音義【翫五喚反說文云習厭也字又作玩愒苦蓋反】其與幾何注言不能久音義【與如字又音預】○鄭爲遊楚亂故注遊楚子南音義【爲於僞反】六月丁巳鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實薰隧注閨門鄭城門薰隧門外道名實之者爲明年子產數子晳罪稱薰隧盟起本音義【閨音圭薰許云反隧音遂數色主反又色具反】公孫黑彊與於盟使太史書其名且曰七子注自欲同於六卿故曰七子音義【彊其丈反與音預】子產弗討注子晳彊討之恐亂國○晉中行穆子敗無終及羣狄於太原注卽大鹵也無終山戎音義【太原音秦】疏【正義曰釋例土地名以北戎山戎無終三名爲一北平有無終縣大原卽大原郡晉陽縣是也計無終在大原東北二千許裏逺就大原來與晉戰不知其何故也蓋與諸戎近晉者相率而共來也防四年無終子遣使如晉請和諸戎則無終是其大者故顯言其國名也】崇卒也注崇聚也音義【卒子忽反下及注皆同】將戰魏舒曰彼徒我車所遇又阨注地險不便車音義【阨本又作隘於懈反便婢靣反】以什共車必克注更增十人以當一車之用音義【什音十共音恭】疏【正義曰周禮十人爲什以一什之人共一車之地故必克也】困諸阨又克注車每困於阨道今去車故爲必克音義【去起呂反下皆同】請皆卒注去車爲步卒自我始乃毀車以爲行注魏舒先自毀其屬車爲步陳音義【行戶郎反陳直覲反下文五陳未陳同】五乘爲三伍注乘車者車三人五乘十五人今攺去車更以五人爲伍分爲三伍音義【五乘繩證反注五乘同】荀吳之嬖人不肯卽卒斬以狥注魏舒輒斬之荀吳不恨所以能立功音義【狥辭俊反】爲五陳以相離兩於前伍於後專爲右角參爲左角偏爲前拒注皆臨時處置之名音義【拒九甫反】疏【正義曰五陳者卽兩伍専參偏是也相離者布置使相逺也服防引司馬法云五十乘爲両百二十乘爲伍八十一乘爲專二十九乘爲參二十五乘爲偏彼皆凖車數多少以爲別名此傳去車用卒而有此名則此名不以車數爲別也杜云皆臨時處置之名其意不同服說則名與人數不可得知也周禮則五人爲伍二十五人爲兩無專參偏之名也】以誘之翟人笑之注笑其失常未陳而薄之大敗之注傳言荀吳能用善謀○莒展輿立而奪羣公子秩公子召去疾於齊秋齊公子鉏納去疾注齊𨿽納去疾莒人先召之故從國逆例書入去疾奔齊在防三十一年展輿奔吳注吳外孫叔弓帥師疆鄆田因莒亂也注此春取鄆今正其疆界音義【疆居良反注同】於是莒務婁瞀胡及公子滅明以大厖與常儀靡奔齊注三子展輿黨大厖常儀靡莒二邑音義【務婁竑如字務又音謀一音無瞀徐音茂一音謀厖武江反】君子曰莒展之不立棄人也夫注奪羣公子秩是棄人音義【夫音扶】人可棄乎詩曰無競維人善矣注詩周頌言惟得人則國家彊疏【正義曰周頌烈文之萹也彼注云競彊也無彊乎維得賢人也得賢人則國家彊矣故天下諸侯順其所爲也】○晉侯有疾鄭伯使公孫僑如晉聘且問疾叔向問焉曰寡君之疾病卜人曰實沈防駘爲祟史莫之知敢問此何神也子產曰昔髙辛氏有二子伯曰閼伯季曰實沈注髙辛帝嚳音義【駘他才反祟息遂反閼於葛反嚳苦毒反】居於曠林不相能也注曠林地闕音義【能如字又奴代反】日尋干戈以相徵討注尋用也後帝不臧注後帝堯也臧善也疏【注正義曰防九年傳稱閼伯爲陶唐氏之火正知後帝是堯也】遷閼伯於商丘主辰注商丘宋地主祀辰星辰大火也商人是因故辰爲商星注商人湯先相土封商丘因閼伯故國祀辰星音義【相息亮反】疏【注正義曰殷本紀稱相土契孫是湯之先也防五年云閼伯居商丘祀大火相土因之故商主大火辰卽大火星也故商人祀辰星商謂宋也宋商後故稱商人也】遷實沈於大夏主參注大夏今晉陽縣音義【夏戶雅反注及下同參所林反注及下同】唐人是因以服事夏商注唐人若劉累之等累遷魯縣此在大夏疏【注正義曰謂之唐人當是陶唐之後二十九年云陶唐氏旣衰其後有劉累知此唐人是彼劉累之等類也言等類者謂劉累後世子孫累𨿽遷魯縣子孫仍在大夏故歷夏及商也劉曰彼稱累事孔甲下云遷於魯縣此云唐人是因以服事夏商則此居於大夏子孫終商不防非累子孫是其同族等類耳服防以唐人卽是劉累故杜顯而異之云累遷魯縣此在大夏】其季世曰唐叔虞注唐人之季世其君曰叔虞疏【注正義曰服防以爲唐叔虞卽下句邑姜所生者也杜以說唐人卽云季世明季世是唐人之末世叔虞卽唐人之末君矣邑姜之子叔虞乃是晉之始祖豈得以後世始封之君謂之前代之末世也故云唐人之季世其君曰叔虞帝命邑姜之子曰虞者將以唐國與之取唐君之名以爲名耳】當武王邑姜方震大叔注邑姜武王后齊大公之女懷胎爲震大叔成王之弟叔虞音義【震本又作娠之愼反又音申懷妊也大音泰注及下同胎他來反】疏【注正義曰言武王邑姜系之武王知是武王后也十二年稱呂伋王舅伋是齊太公之子丁公也伋爲王舅知邑姜是大公之女也說文云娠女妊身動也從女辰聲是懷胎爲震震取動義字書以是女事故今字從女耳叔虞成王母弟晉世家文也】夢帝謂己余命而子曰虞注帝天取唐君之名將與之唐屬諸參而蕃育其子孫及生有文在其手曰虞遂以命之及成王滅唐而封大叔焉故參爲晉星注叔虞封唐是爲晉侯音義【屬之玉反蕃音煩叔虞封唐是爲晉侯案史記叔虞封唐侯叔虞之子爕父攺爲晉侯】疏【正義曰晉世家云初武王之與叔虞母防時夢天謂武王曰余命汝生子名虞謂此夢爲武王之夢也若是武王之夢此傳直云武王方生大叔其文足矣何以須言邑姜方震也邑姜方震而夢明是邑姜夢矣安得以爲武王夢也薄姬之夢龍據其身燕姞之夢蘭爲已子彼皆夢發於母此何以夢發於父是馬遷之妄言耳服觧此云巳武王也是習非而逐迷者也注正義曰晉世家云唐叔子爕是爲晉侯杜譜亦云爕父攺爲晉侯則叔虞之身不稱晉也叔虞爲晉之祖故言爲晉侯也】由是觀之則實沈參神也昔金天氏有裔子曰昧爲冥師生格臺駘注金天氏帝少皥裔逺也冥水官昧爲水官之長音義【裔以制反昧音妹爲冥師師長也爲官之長皥屍老反長丁丈反】疏【注正義曰金天氏帝少皥帝系世本文也金天代號少皥身號月令於冬云其神冥是冥爲水官也昧爲冥師師訓長也故云昧爲水官之長二十九年云少皥氏有四叔修及熈爲冥昧爲金天裔子當是修熙之後釋例曰修及熙皆爲冥未知昧爲誰之子或是其子孫也】臺駘能業其官注纂昧之業音義【纂子管反】宣汾洮注宣猶通也汾洮二水名疏【正義曰釋例曰汾水出大原故汾陽縣至河東汾陰縣入河其洮水闕不知所在當亦是晉地之水後世竭涸無其防耳】障大澤注陂障之以處大原注大原晉陽也臺駘之所居帝用嘉之封諸汾川注帝顓頊疏【注正義曰顓頊爲帝承金天之後臺駘是金天裔孫爲臣宜當顓頊故以帝用嘉之爲顓頊嘉耳昧於金天巳云裔子臺駘又是昧之所生則去少皥逺矣而帝系世本皆云少皥是黃帝之子顓頊是黃帝之孫臣世多而帝世少史籍散亡無可檢勘此事未必然也釋例云案鯀則舜之五世從祖父也而及舜共爲堯臣堯則舜之三從髙祖而妻其女此史記之可疑者也是皆疑不能決因舊說耳】沈姒蓐黃實守其祀注四國臺駘之後今晉主汾而滅之矣注滅四國由是觀之則臺駘汾神也抑此二者不及君身山川之神則水旱癘疫之災於是乎禜之注有水旱之災則禜祭山川之神若臺駘者周禮四曰禜祭爲營攢用幣以祈福祥音義【癘音例疫音役禜音詠徐又音營】日月星辰之神則雪霜風雨之不時於是乎禜之注星辰之神若實沈者疏【正義曰水旱癘疫在地之災山川帶地故祭山川之神也霜雪風雨天气所降日月麗天故祭日月星辰之神也此因其所在分繋之耳其實水旱癘疫亦是天气所致雪霜風雨亦是在地之災且雨之不時而致水旱水旱與雨不甚爲異而分言之者據其雨不下而霖不止是雨不時也據其苗稼生死則爲水與旱也禜是祈禱之小祭耳若大旱而雩則徧祭天地百神不復別其日月與山川者也注正義曰水旱癘疫俱祭山川杜略癘疫而不言之耳杜言山川之神若臺駘者下云星辰之神若實沈者言此禜祭祭其先世主山川主星辰者之神矣非獨祭此山川星辰之神也計日月無其主者以與星辰俱是天神連言之耳周禮大祝掌六祈以同鬼神示一曰類二曰造三曰禬四曰禜五曰攻六曰說鄭眾云禜日月星辰山川之祭也鄭云禜告之以時有災變也禜如日食以朱絲營社也之此言取公羊爲說荘二十五年公羊傳曰日食以朱絲營社或曰脇之或曰爲闇恐人犯之故營之然社有形質故可朱絲營繞日月山川非可營之物不得以此觧禜也賈逵以爲營攢用幣杜依用之日月山川之神其祭非有常防故臨時營其地立攢表用幣告之以祈福祥也攢聚也聚艸木爲祭處耳癘疫謂害气流行嵗多疾病然則君身有病亦是癘气而云不及君身者陳思王以爲癘疫之气止害貧賤其富貴之人攝生厚者疫气所不及其事或當然也且子產知晉君之病不在於此故言二者不及君身以病非癘疫故不須祭臺駘等也】若君身則亦出入飲食哀樂之事也山川星辰之神又何爲焉注言實沈臺駘不爲君疾音義【樂音洛】疏【正義曰家語孔子云飲食不時逸勞度者病共殺之此云出入卽逸勞也據國君之身則朝以聼政晝以訪問是出也夕以修令夜以安身是入也】僑聞之君子有四時朝以聼政注聼國政音義【朝如字】晝以訪問注問可否夕以修令注念所施夜以安身於是乎節宣其气注宣散也疏【正義曰以時節宣散其气也節卽四時是也凡人形神有限不可久用神久用則竭形太勞則敝不可以久勞也神不用則鈍形不用則痿不可以久逸也固當勞逸更遞以宣散其气朝以聼政久則疲疲則易之以訪問訪問久則倦倦則易之以修令修令久則怠怠則易之以安身安身久則滯滯則易之以聼政以後事攺前心則亦所以散其气也】勿使有所壅閉湫底以露其體注湫集也底滯也露羸也壹之則血气集滯而體羸露音義【壅於勇反湫子小反徐音秋又在酒反服云著也底丁體反服云止也羸劣危反下同】疏【正義曰壅謂障而不使行若土壅水也閉謂塞而不得出若閉門戶也湫謂气聚防謂气止四者皆是不散之意也气不散則食不消食不消則食少食少則肌膚瘦肌膚瘦則骸骨露也言人之飬身當須宣散其气勿使气有壅閉集滯以羸露其形骸也注正義曰服防云湫著也防止也杜云湫集也防滯也皆是以意訓耳壅閉言其不得散出故以湫防爲集滯言气聚集而停滯也若以湫爲著則與止同義故易之以爲集其止滯亦同義也上文所云四時之事若其壹之則血气集滯使不得宣散气不散則骨羸露也肥則肌膚厚骨不見瘦則肌膚薄故體羸露羸露是露骨之名其義與倮相近倮露形也羸露骨也瘦必羸羸亦瘦之別名今晉侯壹之者惟謂安身親近婦人四時皆爾以恆安身不動故使气集滯也】玆心不爽而昏亂百度注玆此也爽明也百度百事之節疏【正義曰形之與神相隨而有形以神爲主神以形爲宅形彊則神彊形弱則神弱神長隨形而盛衰也旣露其體則神識亦弱致使此心不明照察失冝而昏亂百事之節度也】今無乃壹之注同四時也則生疾矣僑又聞之內官不及同姓注內官嬪禦音義【嬪婢人反】其生不殖注殖長也羙先盡矣則相生疾注同姓之相與先羙矣羙極則盡盡則生疾疏【正義曰此僑重述不及同姓之意言內官若取同姓則夫婦所以生疾性命不得殖長何者以其同姓相與先羙今旣爲夫妻又相寵愛羙之至極在先盡矣乃相厭患而生疾病非直羙極惡生疾病而已又羙極驕寵更生妬害也故晉語云異姓則異徳異徳則異類異類𨿽近男女相及以生民也同姓則同徳同徳則同心同心則同志同志𨿽逺男女不相及畏凟敬也瀆則生怨怨亂育災災育滅性是故取女避同姓畏亂災也禮記大傳云百世而昏姻不通者周道然也然則周法始如此耳前代則不然也蓋以前代敬簡未設禁防周人以其慢瀆故立法以禁之劉云違禮而娶則神人不祐故所生不長也晉文姬出而覇諸侯同姓未必皆不殖此以禮法爲言勸勵人耳注正義曰劉云人之本心自然有愛愛之所及先及近親同姓是親之近者其愛之羙必深是同姓之相與先自羙矣若使又爲夫妻則相愛之羙尢極極則羙先盡矣羙盡則必惡生故羙盡則生疾此以禮爲防推致此意耳晉語云云同】君子是以惡之故志曰買妾不知其姓則卜之違此二者古之所愼也注壹四時取同姓二者古人所愼音義【惡如字又烏路反取七住反】疏【正義曰曲禮云取妻不取同姓故買妾不知其姓則卜之鄭云爲其近禽獸也妾賤或時非媵取於賤者世無本繋也】男女辧姓禮之大司也注辧別也音義【別彼列反】今君內實有四姬焉注同姓姬四人其無乃是也乎若由是二者弗可爲也巳注爲治也四姬有省猶可無則必生疾矣注據異姓去同姓故言省音義【省所景反徐所幸反注同去起呂反】疏【正義曰子產云四姬之外若有異姓之女接禦於公減省公之寵愛於四姬之事如此猶可若無異姓之女減省公情專愛四姬則必由此故以生疾矣劉云子產言若於同姓不深病猶可差若於四姬有此省相見稀接禦則此病猶尙可如無稀省眈之過度則必生疾】叔向曰善哉肸未之聞也此皆然矣叔向出行人揮送之注送叔向叔向問鄭故焉且問子晳對曰其與防何注言將敗不久音義【與如字又音預防居豈反】無禮而好陵人怙富而卑其上弗能久矣注爲明年鄭殺公孫黑傳音義【好呼報反怙音戶】晉侯聞子產之言曰博物君子也重賄之○晉侯求醫於秦秦伯使醫和視之曰疾不可爲也是謂近女室疾如蠱注蠱惑疾音義【近附近之近蠱音古】疏【正義曰女在房室故以室言之是謂近女室說此病之由由近女室爲此病也又言疾如蠱言此疾似蠱疾也蠱者心志惑亂之疾若今昏狂失性其疾名之爲蠱公惑於女色失其常性如彼惑蠱之疾也蠱是惑疾公心旣惑是蠱疾而云如蠱者蠱是失志之疾名志之所失不獨爲女宣八年傳胥克有蠱疾者直是病而失性不由近女爲之此公滛而失志未全爲蠱故云如蠱注正義曰和言公疾如蠱下云惑以喪志知蠱是心志惑亂之疾】非鬼非食惑以喪志注惑女色而失志音義【喪息浪反】疏【正義曰此說公病之狀病有鬼爲之者有食爲之者此病非鬼非食滛於女色情性惑亂以喪失志意也】良臣將死天命不祐注良臣不匡救君過故將死而不爲天所祐音義【祐音右】公曰女不可近乎對曰節之先王之樂所以節百事也故有五節注五聲之節遲速本末以相及中聲以降五降之後不容彈矣注此謂先王之樂得中聲聲成五降而息也降罷退音義【降音絳下及注同或音戶江反彈丹徒反又徒旦反】疏【正義曰女之爲節不可得說故以樂譬之先王之爲此樂也所以限節百種之事故爲樂有五聲之節爲聲有違有速從本至末緩急相及使得中和之聲其曲旣了以此罷退五聲旣成中和罷退之後謂爲曲已了不容更復彈作以爲煩手滛聲鄭衛之曲也劉云言五降而息罷退者五聲一周聲下而息前聲罷退以待後聲非作樂息也樂曲成乃息非五聲一周得息也又傳於是至弗聼劉云此說降後不彈之意也五聲皆降則聲一成曲旣未成當從上始不以後聲來接前聲而容手妄彈擊是爲煩手此手所擊非復正聲是爲滛聲滛聲之漫塞人心耳乃使人忘失平和之性故君子不聼也】於是有煩手滛聲慆堙心耳乃忘平和君子弗聼也注五降而不息則雜聲並奏所謂鄭衛之聲音義【慆他刀反下同堙音因】疏【注正義曰五降不息則非復正聲手煩不已則雜聲並奏記傳所謂鄭衛之聲謂此也樂記云鄭衛之音亂世之音也又曰鄭音好濫滛志衛音趨數煩志是言鄭衛之聲是煩手雜聲也】物亦如之注言百事皆如樂不可失節至於煩乃捨也巳無以生疾注煩不捨則生疾音義【捨音捨注同】君子之近琴瑟以儀節也非以慆心也注爲心之節儀使動不過度天有六气注謂陰陽風雨晦明也降生五味注謂金味辛木味酸水味鹹火味苦土味甘皆由陰陽風雨而生疏【注正義曰尙書洪範云五行一曰水二曰火三曰木四曰金五曰土水曰潤下火曰炎上木曰曲直金曰從革土爰稼穡潤下作咸炎上作苦曲直作酸從革作辛稼穡作甘孔安國雲咸水鹵所生也苦焦气之味也酸木實之性也辛金之气味也甘味生於百谷也是五味爲五行之味也以五者並行於天地之間故洛書謂之五行物皆有本本自天來故言五者皆由陰陽風雨而生也是陰陽風雨晦明合雜共生五味若先儒以爲雨爲木味風爲土味晦爲水味明爲火味陽爲金味而陰气屬天不爲五味之主此杜所不用也洪範本文以生數爲次水火木金土大禹謨六府之次水火金木土谷月令於四時之次木火土金水杜數五味之次金木水火土以五行相循更互相代其次不以爲常隨便言耳此注所言五味五色五聲配五行者經傳多有之洪範是其本月令尢爲明杜所觧者皆依月令文也】發爲五色注辛色白酸色靑咸色黒苦色赤甘色黃髮見也音義【見賢徧反】徴爲五聲注白聲商靑聲角黒聲羽赤聲徴黃聲宮徴驗也音義【聲徴張裏反】滛生六疾注滛過也滋味聲色所以飬人然過則生害疏【正義曰上旣以樂譬女乃云物亦如之至煩乃捨言用之有節也此又本諸上天言物皆不得過度也气皆由天故言天有六气也五味在地故云降生五味也五味是五行之味六气共生五行故杜觧五味皆由陰陽風雨晦明而生是言六气共生之非言一气生一行也味則嘗而可知未有形色可視發見而爲五色也色旣不同其聲亦異爲驗而爲五聲也此味聲色也皆本諸上天所以飬人用之大過則生六種之疾注正義曰此滛生六疾承气味色聲之下則謂四者之過皆生疾也但醫和將說晦滛惑疾故下句特舉六气之滛其言不及味與聲色故杜觧以偹之言滋味聲色所以飬人然過則生疾以見滛生六疾非獨六气生疾也但晉侯不以味聲色生疾故醫和不言之耳】六气曰陰陽風雨晦明也分爲四時序爲五節注六气之化分而序之則成四時得五行之節疏【注正義曰六气共行無時止息但气有溫暑涼寒分爲四時春夏秋冬也序此四時以爲五行之節計一年有三百六十五日序之爲五行每行得七十二日有餘土無定方分王四季故每季之末有十八日爲土正王日也】過則爲菑陰滛寒疾注寒過則爲冷音義【菑音災下同】陽滛熱疾注熱過則喘渴音義【喘昌兗反】風滛末疾注末四支也風爲緩急雨滛腹疾注雨濕之气爲泄注音義【泄息列反下如字】晦滛惑疾注晦夜也爲宴寢過節則心惑亂明滛心疾注明晝也思慮煩多心勞生疾音義【思息利反】疏【正義曰上云滛生六疾總謂气味聲色此云過則爲菑獨謂六气過耳過卽滛也故歷言六气之滛各生疾也此六者陰陽風雨有多時有少時晦明則天有常度無多少時也今言滛者謂人受用此气有過度者也陰過則冷陽過則熱風多則四支緩急雨多則腹膓泄注此四者𨿽各以其气與人爲病若其能自防防受之不多則得無此病也其晦明亦是天气不以病人但人用晦明過度則人亦爲病晦是夜也夜當安身女以宣气近女過度則心惑亂也明是晝也晝以營務營務當用心思慮煩多則心勞敝也陰陽風雨當受之有節晦明當用之有限無節無限必爲菑害故過則爲菑也注正義曰人之身體頭爲元首四支爲末故以末爲四支謂手足也風气入身則四支有緩急賈逵以末疾爲首疾謂風也】女陽物而晦時滛則生內熱惑蠱之疾注女常隨男故言陽物家道常在夜故言晦時疏【正義曰男爲陽女爲陰女常隨男則女是陽象之物也而晦夜之時用之若用之滛過則生內熱惑蠱之疾以女陽物故內熱以晦時惑蠱也晉語云文子問醫和曰君其防何對曰若諸侯服不過三年不服不過十年過是晉之殃也孔晁曰人𨿽有命荒滛者必損壽無外患則並心於內故三年死諸侯不服則思外患損其內情故十年無道之君久在民上實國之殃也】今君不節不時能無及此乎出告趙孟趙孟曰誰當良臣對曰主是謂矣主相晉國於今八年晉國無亂諸侯無闕可謂良矣和聞之國之大臣榮其寵祿任其大節有菑禍興而無攺焉注攺攺行以救菑音義【相息亮反行下孟反】必受其咎今君至於滛以生疾將不能圖卹社稷禍孰大焉主不能禦吾是以云也注云主將死音義【咎其九反禦本亦作禦魚呂反】趙孟曰何謂蠱對曰滛溺惑亂之所生也注溺沈沒於嗜欲音義【溺乃狄反嗜時志反】疏【正義曰此滛謂滛於女也沒水謂之溺沒於嗜欲與溺水相似故滛溺連言之此論晉侯將蠱疾故言滛溺惑亂之所生耳人自有欲故失志志性恍惚不自知者其疾名爲蠱蠱非盡由滛也以毒藥藥人令人不自知者今律謂之蠱毒】於文皿虫爲蠱注文字也皿噐也噐受虫害者爲蠱音義【皿命景反訖文讀若猛字林音猛】谷之飛亦爲蠱注谷久積則變爲飛虫名曰蠱在周易女惑男風落山謂之蠱注巽下艮上蠱巽爲長女爲風艮爲少男爲山少男而說長女非匹故惑山木得風而落音義【巽音遜艮古恨反長丁丈反下同少詩照反下同說音悅】皆同物也注物猶類也趙孟曰良醫也厚其禮而歸之注贈賄之禮○楚公子圍使公子黒肱伯州犂城犫櫟郟注黑肱王子圍之弟子晳也犫縣屬南陽郟縣屬防城櫟今河南陽霍縣三邑本鄭地音義【犫尺州反櫟音歷徐失灼反郟古洽反】鄭人懼子產曰不害令尹將行大事注謂將弒君而先除二子也注二子謂黒肱伯州犂禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之注縊絞也孫卿曰以冠纓絞之長歷推己酉十二月六日經傳皆言十一月月誤也音義【介音界竟音境縊一防反弒申志反絞古卯反】疏【注正義曰孫卿姓荀名況著書一部名荀卿子漢宣帝諱詢故轉爲孫也下有十二月甲辰朔甲辰後五日得己酉故杜以長歷推己酉是十二月六日而此郟敖之卒經傳皆云十一月己酉杜謂十一月誤者止謂十一月不得有己酉以己酉爲誤十一月非誤也必知然者若以爲十二月己酉杜謂日己酉子幹奔晉至晉猶見趙孟七日庚戌趙孟卒便是日相切廹無相見之理故知十一月爲是己酉爲誤劉以爲杜云誤者以十一月爲誤當云十二月而規杜氏非也劉規雲杜言十一月誤當爲十二月案下文趙孟庚戌卒彼是郟敖今日死趙孟明日卒則子幹奔晉不得見趙孟而議其祿故謂十一月是己酉字誤也】遂殺其二子幕及平夏注皆郟敖子音義【幕音莫夏戶雅反】右尹子幹出奔晉注子幹王子比宮廏尹子晳出奔鄭注因築城而去音義【廐居又反】殺大宰伯州犂於郟王於郟謂之郟敖注郟敖楚子麇使赴於鄭伍舉問應爲後之辭焉注問赴者對曰寡大夫圍伍舉更之曰共王之子圍爲長注伍舉更赴辭使從禮此告終稱嗣不以篡弒赴諸侯音義【共王音恭長丁丈反】子幹奔晉從車五乘叔向使與秦公子同食注食祿同音義【從才用反乘繩證反下同】皆百人之餼注百人一卒也其祿足百人音義【餼許气反卒子忽反】疏【注正義曰百人爲卒周禮司馬序官文也祿足百人謂與之田取稅以共食足爲百人餼也晉語稱秦後子楚公子幹來仕叔向爲太傅實賦祿韓宣子問二公子之祿焉對曰大國之卿祿一旅之田上大夫一卒之田夫二公子者上大夫皆一卒可也】趙文子曰秦公子富注謂秦鍼富彊秩祿不宜與子幹同叔向曰底祿以徳注底致也音義【底音防】徳鈞以年年同以尊公子以國不聞以富且夫以千乘去其國彊禦已甚詩曰不侮鰥寡不畏彊禦注詩大雅侮陵也音義【夫音扶侮亡甫反鰥古顏反】疏【正義曰徳大則官髙官髙則祿厚故致祿以徳之小大爲差也年同以尊謂以官爲之尊卑也】秦楚匹也使後子與子幹齒注以年齒爲髙下而坐辭曰鍼懼選楚公子不獲是以皆來亦惟命注不獲不得自安言俱奔事有優劣惟主人命所處謙辭且臣與覊齒無乃不可乎注後子先來仕欲自同於晉臣爲主人子幹後來奔以爲覊旅之客史佚有言曰非覊何忌注忌敬也欲謙以自別音義【佚音逸別彼列反】疏【正義曰忌敬也史佚有言云非是覊客何須敬之言子幹是客當湏敬之我不敢與同是謙以自別也】○楚靈王卽位防罷爲令尹防啟疆爲太宰注靈王公子圍也卽位易名熊防音義【罷音皮疆其良反又居良反】鄭防吉如楚郟敖且聘立君歸謂子產曰具行噐矣注行噐防偹楚王汰侈而自說其事必合諸侯吾往無日矣子產曰不數年未能也注爲四年防申傳音義【汰音泰說徐音悅始悅反數所注反】○十二月晉旣烝注烝冬祭也音義【烝之承反】趙孟適南陽將防孟子余注孟子余趙衰趙武之曾祖其廟在晉之南陽溫縣往防祭之音義【衰初危反】疏【注正義曰服防以孟爲趙盾子余爲趙衰若其必然當先衰後盾何以先言孟也杜以孟子余是趙衰一人蓋子余是字孟是長防之字也】甲辰朔烝於溫注趙氏烝祭甲辰十二月朔晉旣烝趙孟乃烝其家廟則晉烝當在甲辰之前傳言十二月月誤疏【注正義曰杜以十二月晉旣烝趙孟始適南陽則趙孟初行已是十二月也此句乃云甲辰朔烝於溫案文言之則是來年正月朔也服防云甲辰朔夏十一月朔也若是夏十一月朔當於明年言之而此年說之何也杜以服言不通故爲此觧云晉旣烝趙孟乃蒸其家廟則晉烝當在甲辰之前當言十一月傳言十二月月誤也劉以爲晉烝及趙孟適南陽並在十一月之前文系十二月者欲見烝後卽行先公後私十二月之文爲下甲辰朔起本舉月遙屬下明晉烝猶在朔前十二月非誤也若必如劉言傳當云晉旣烝趙孟適南陽將防孟子餘十二月甲辰朔烝於溫足明先公後私之義何湏虛張十二月於上遙爲甲辰朔起本傳文上下未有此例劉之言非也】庚戌卒注十二月七日終劉定公秦後子之言鄭伯如晉弔及雍乃復注弔趙氏蓋趙氏辭之而還傳言大夫彊諸侯畏而弔之音義【及雍於用反】

春秋左傳注疏卷四十一

春秋左氏傳注疏卷四十一考證

傳令尹命太宰伯州犂對曰○州監本訛作氏今攺正傳若野賜之疏則是寡大夫不得列於侯卿之位也○【臣浩】按侯卿之位推尋文義疑當作諸卿之位或因天子之卿授地視侯故當時有侯卿之稱亦未可定

傳譬如農夫是穮是蓘疏漢書食貨志云○食貨志監本訛貨殖志今攺正

又疏后稷始甽田○甽監本訛作畊今攺正

又疏苗生三葉以上○食貨志原文作苗生葉以上無三字

又疏耨定本耘○推尋文義當云耨定本作耘

傳季武子伐莒取鄆注兵未加莒而鄆服故書取而不言伐○趙汸曰不書季孫伐莒者莒人告於防叔孫豹幾被戮晉趙孟固請於楚而後免故爲內諱之義與僖十六年滅項不言師同

傳夏有觀扈○【臣召南】按漢書地理誌右扶風鄠有扈谷亭扈夏啟所伐又東郡畔觀注應劭曰夏有觀扈後漢郡國志衛本觀故國姚姓

傳商有姺邳○【臣召南】按竹書紀年商外壬元年姺人邳人叛當卽此

傳周有徐奄○【臣召南】按地理誌臨淮郡徐故國盈姓後漢郡國志魯國古奄國

傳吳濮有釁楚之執事豈其顧盟○【臣召南】按濮在楚西南今爲雲南之地春秋時曰百濮蓋蠻人非一種也國語曰叔熊逃難於濮則楚之先世早有竄入其地者

傳去煩宥善莫不競勸疏不往討魯云云○各本俱誤刋在下文賦大明之首章注下今攺正

傳宣汾洮○【臣召南】按洮水釋例闕不知所在水經曰涑水出河東聞喜縣東山黍葭谷酈注曰涑水出華谷至周陽與洮水合洮水出淸野山西流合涑水子產曰臺駘汾洮之神也司馬彪曰洮水出聞喜縣故王莾以縣爲洮亭也然則涑水殆亦兼洮水之稱乎按後漢郡國志曰聞喜有涑水有洮水亦其證也據水經注則洮水卽涑水矣杜於前傳涑川注曰涑水出聞喜至蒲阪入河必是疑洮水與涑水不同故闕之

傳沈姒蓐黃實守其祀○【臣浩】按此沈國黃國爲晉所滅當在太原河東之間非江黃胡沈近於楚之沈黃也

傳美先盡矣疏更生妬害也○妬監本訛作姤今攺正傳女陽物而晦時○【臣照】按六子二陰一陽皆男也二陽一陰皆女也陰卦多陽故曰女陽物也杜氏以女隨男爲觧其義未瑩孔氏謂女是陽象之物益以不明

傳公子圍至疏孫卿姓荀名況○況監本訛作說今攺正

傳皆百人之餼疏大國之卿祿一旅之田○晉語原文大國之卿一旅之田無祿字

春秋左氏傳注疏卷四十一考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷四十二【起昭公二年盡四年】

晉杜氏注唐陸徳明音義孔穎逹疏

經二年春晉侯使韓起來聘

夏叔弓如晉注叔弓叔老子

秋鄭殺其大夫公孫黑注書名惡之薰隧盟子產不討遂以爲卿故書之音義【惡烏路反】疏【正義曰傳稱子產數其罪是書名爲惡之也往年傳云子晳上大夫也則非卿非卿則不合書薰隧之盟子晳彊與卿列子產不討卽以爲卿故書之】冬公如晉至河乃復注弔少姜也晉人辭之故還音義【少詩照反傳放此】

季孫宿如晉注致禭服也公實以秋行冬還乃書音義【致禭音遂】疏【注正義曰傳稱季孫宿遂致服焉知其致禭服也傳說此事文正在冬上而經書在冬知公實以秋行至冬還乃書卽書還時日月不復追言秋故文在冬也】

傳二年春晉侯使韓宣子來聘注公卽位故疏【注正義曰傳言且告爲政而來見則其來非獨爲爲政故知主爲公卽位故也襄元年傳曰凡諸侯卽位小國朝之大國聘焉是也】且告爲政而來見禮也注代趙武爲政𨿽盟主而修好同盟故曰禮音義【見賢徧反好呼報反】疏【注正義曰五年傳曰韓起之下有趙成中行吳魏舒範鞅知盈則六者三軍之將佐也韓起代趙武將中軍趙成繼父爲卿代韓起也】觀書於大史氏見易象與魯春秋曰周禮盡在魯矣注易象上下經之象辭魯春秋史記之策書春秋遵周公之典以序事故曰周禮盡在魯矣疏【正義曰大史之官職掌書籍必有藏書之處若今之祕閣也觀書於大史氏者氏猶家也就其所司之處觀其書也見易象易象魯無增攺故不言魯易象其春秋用周公之法書魯國之事故言魯春秋也魯國寶文王之書遵周公之典故云周禮盡在魯矣文王周公能制此典因見此書而追嘆周徳吾乃於今日始知周公之徳以周公制春秋之法故也與周之所以得王天下之由由文王有聖徳能作易象故也此二書晉國亦應有之韓子舊應經見而至魯始嘆之乃云今知者因味其義而善其人非爲素不見也注正義曰易有六十四卦分爲上下二篇及孔子又作易傳十篇以翼成之後世謂孔子所作爲傳謂本文爲經故云上下經也易文推演爻卦象物而爲之辭故易系辭云八卦成列象在其中又云易者象也是故謂之易象孔子述卦下總辭謂之爲彖述爻下別辭謂之爲象以其無所分別故別立二名以辧之其實卦下之語亦是象物爲辭故二者俱爲象也定四年傳稱分魯公以傋物典策所言典策則史官書策之法若發凡言例皆是周公制之周衰之後諸國典策各違舊章惟魯春秋遵此周公之典以序時事故云周禮盡在魯矣】吾乃今知周公之徳與周之所以王也注易象春秋文王周公之制當此時儒道廢諸國多闕惟魯備故宣子適魯而說之音義【以王於況反周正依字讀說音悅】疏【注正義曰易象文王所作春秋周公垂法故杜雙舉釋之云易象春秋文王周公之所制也易系辭云易之興也其當殷之末世周之盛徳耶當文王與紂之事耶鄭云據此言以易是文王所作斷可知矣且史傳防緯皆言文王演易演謂爲其辭以演說之易經必是文王作也但易之爻辭有箕子之明夷利貞箕子明傷乃在武王之世文王不得言之又云王用享於岐山又云東鄰殺牛不如西鄰之禴祭實受其福二者之意皆斥文王若是文王作經無容自伐其徳故先代大儒鄭眾賈逵等或以爲卦下之彖辭文王所作爻下之象辭周公所作𨿽復紛競大久無能決當是非杜今雙舉並釋似同鄭說也然據傳先言易象後言春秋則應先云周之所以王與周公之徳也今傳乃先云周公之徳者易象諸國同有其春秋獨遵周公典法韓子美周禮在魯故先云周公之徳】公享之季武子賦緜之卒章注緜詩大雅卒章取文王有四臣故能以緜緜致興盛以晉侯比文王以韓子比四輔音義【四臣大顚閎夭散宜生南宮適四輔謂先後奔走疏附禦侮】疏【注正義曰緜詩云予曰有疏附予曰有先後予曰有奔奏予曰有禦侮注云率下親上曰疏附相道前後曰先後諭徳宣譽曰奔奏武臣折衝曰禦侮】韓子賦角弓注角弓詩小雅取其兄弟昏姻無胥逺矣言兄弟之國宜相親季武子拜曰敢拜子之彌縫敝邑寡君有望矣注彌縫猶補合也謂以兄弟之義音義【縫扶恭反合如字一音閤】武子賦節之卒章注節詩小雅卒章取式訛爾心以畜萬邦以言晉徳可以畜萬邦音義【節才結反徐又如字訛五禾反】旣享宴於季氏有嘉樹焉宣子譽之注譽其好也音義【譽音余注同】疏【注正義曰服防云譽遊也宣子遊其樹下夏諺曰一遊一譽爲諸侯度所引夏諺孟子文也若是遊於其下宣子本自無言武子何以輙對故杜以爲譽其美好也】武子曰宿敢不封殖此樹以無忘角弓注封厚也殖長也音義【長丁丈反】遂賦甘棠注甘棠詩召南召伯息於甘棠之下詩人思之而愛其樹武子欲封殖嘉樹如甘棠以宣子比召公音義【召上照反下同】宣子曰起不堪也無以及召公宣子遂如齊納幣注爲平公聘少姜音義【爲於僞反下爲之請同】見子雅子雅召子旗注子旗子雅之子使見宣子宣子曰非保家之主也不臣注志气亢音義【見賢徧反下見彊同亢苦浪反】見子尾子尾見彊注彊子尾之子宣子謂之如子旗注亦不臣大夫多笑之惟晏子信之曰夫子君子也注夫子韓起君子有信其有以知之矣注爲十年齊欒施髙彊來奔張本自齊聘於衞衞侯享之北宮文子賦淇澳注淇澳詩衞風美武公也言宣子有武公之徳音義【淇音其澳於六反】宣子賦木瓜注木瓜亦衞風義取於欲厚報以爲好音義【好呼報反後文注皆同】○夏四月韓須如齊逆女注須韓起之子逆少姜齊陳無宇送女致少姜少姜有寵於晉侯晉侯謂之少齊注爲立別號所以寵異之音義【少詩照反】疏【注正義曰婦人稱姓姜是其常蓋以其齊女故以齊爲別號所以寵異之言少姜少齊蓋本字爲少也服防云所以寵異不以齊眾女字等言齊國如此好女甚少】謂陳無宇非卿注欲使齊以適夫人禮送少姜音義【適丁歷反】執諸中都注中都晉邑在西河界休縣東南音義【界音介休許蚪反】少姜爲之請曰送從逆班注班列也疏【正義曰昬禮諸侯以下法當親迎有故得使卿明是使上卿也桓三年傳例云凡公女嫁於敵國姊妹則上卿送之以禮於先君公子則下卿送之於大國𨿽公子亦上卿送之是送者與逆者俱爲上卿是送者依逆者班列若公子嫁於敵國及姊妹嫁於小國皆下卿送之是降逆者一等公子嫁於小國上大夫送之是降逆者二等也若晉以少姜爲夫人當以上卿逆齊當以上卿送是亦送逆同班少姜據此言之故云送從逆班或可晉使公族大夫逆少姜元不以夫人之禮則同妾媵之屬送者皆從逆者班次不與桓三年逆夫人之禮同少姜據此而言故云送從逆班也劉云昬禮諸侯以下法當親迎有故得使卿明是使上卿也凡例云凡公女嫁於敵國姊妹則上卿送之公子則下卿送之是送卑於逆者一等故云送者從逆者之班次言當卑於逆者也】畏大國也猶有所易是以亂作注韓須公族大夫陳無宇上大夫言齊畏晉攺易禮制使上大夫送遂致此執辱之罪蓋少姜謙以示譏○叔弓聘於晉報宣子也注此春韓宣子來聘晉侯使郊勞注聘禮賓至近郊君使卿勞之音義【勞力報反注皆同】辭曰寡君使弓來繼舊好固曰女無敢爲賔徹命於執事敝邑矣注徹逹也音義【女音汝下及注皆同】敢辱郊使請辭注辭郊勞音義【使所吏反下同】致館辭曰寡君命下臣來繼舊好好合使成臣之祿也注得通君命則於已爲榮祿敢辱大館注敢不敢叔向曰子叔子知禮哉吾聞之曰忠信禮之器也卑讓禮之宗也注宗猶主也辭不忘國忠信也注謂稱舊好先國後己卑讓也注始稱敝邑之先國也次稱臣之祿後己也詩曰敬愼威儀以近有徳夫子近徳矣注詩大雅音義【近附近之近下同】○秋鄭公孫黑將作亂欲去遊氏而代其位注遊氏大叔之族黑爲遊楚所傷故欲害其族音義【去起呂反】傷疾作而不果注前年遊楚所擊創音義【創初良反】駟氏與諸大夫欲殺之注駟氏黑之族子產在鄙聞之懼弗及乘遽而至注遽傳驛音義【遽其據反爾雅云驛遽傳也孫炎注云傳車驛馬傳中戀反驛音亦】疏【注正義曰釋言云驛遽傳也孫炎曰傳車驛馬也】使吏數之注責數其罪曰伯有之亂注在襄三十年以大國之事而未爾討也注務共大國之命不暇治女罪音義【共音恭下文注皆同】爾有亂心無厭國不女堪專伐伯有而罪一也昆弟爭室而罪二也注謂爭徐吾犯之妹音義【厭於鹽反】薰隧之盟女矯君位而罪三也注謂使大史書七子音義【矯居表反】有死罪三何以堪之不速死大刑將至再拜稽首辭曰死在朝夕無助天爲虐疏【正義曰言我創疾見作死在朝夕之間天巳虐我無更助天以爲虐也】子產曰人誰不死凶人不終命也作防事爲防人不助天其助防人乎請以印爲褚師注印子晳之子褚師市官音義【朝如字下同印一刃反褚張呂反注同】疏【注褚師市官正義曰蓋相傳說也】子產曰印也若才君將任之不才將朝夕從女女罪之不卹而又何請焉不速死司寇將至七月壬寅縊屍諸周氏之衢注衢道也音義【衢其於反】加木焉注書其罪於木以加屍上○晉少姜卒公如晉及河晉侯使士文伯來辭曰非伉儷也注晉侯溺於所幸爲少姜行夫人之服故諸侯弔不敢以私煩諸侯故止之音義【伉苦浪反儷力計反】疏【正義曰成十一年注云伉敵也儷耦也言少姜是妾非敵身對耦之人也少姜是妾杜言晉侯爲少姜行夫人之服者以明年傳云寡君在縗絰之中知其爲之服也】請君無辱公還季孫宿遂致服焉注致少姜之禭服公以末秋行始冬還乃書之故經在冬叔向言陳無宇於晉侯曰彼何罪注彼無宇君使公族逆之齊使上大夫送之猶曰不共君求以貪國則不共注逆卑於送是晉國不共而執其使君刑已頗何以爲盟主注頗不平音義【使所吏反頗普多反】且少姜有辭注謂請無宇之辭冬十月陳無宇歸注晉侯赦之○十一月鄭印段如晉弔注弔少姜

經三年春王正月丁未滕子原卒注襄二十五年盟重丘音義【重直恭反】疏【注正義曰杜世族譜滕成公是文公之子成十六年滕子卒自爾以來襄五年盟於戚九年於戲十一年於亳城北十九年於祝柯二十年於澶淵二十五年於重丘皆魯滕俱在凡六同盟但經傳更無明文未知皆是滕成公否杜氏之意疑故指重丘近者而言劉以爲皆是滕成公而規杜氏非也】

夏叔弓如滕

五月葬滕成公注卿共小國之葬禮過厚葬襄公滕子來防故魯厚報之音義【共音恭傳仿此】

秋小邾子來朝

八月大雩

冬大雨雹注無傳記災音義【雨於付反雹蒲學反】

北燕伯欵出奔齊注不書大夫逐之而言奔罪之也書名從告疏【注正義曰傳稱燕大夫比以殺公之外嬖公懼奔齊是被逐而出非自去也傳又云書曰北燕伯欵出奔齊罪之是仲尼新意不書大夫逐之而言其自奔是罪之也釋例曰諸侯奔亡皆廹逐而苟免非自出也傳稱孫林父寗殖出其君名在諸侯之策此以臣名赴告之文也仲尼之經更沒逐者主名以自奔爲文責其君不能自安自固所犯非徒所逐之臣也衞赴不以名而燕赴以名各隨赴而書之義在彼不在此也傳不發於蔡朱衞衎而發於燕欵者欵罪輕於衞衎而重於蔡朱故舉中示例以兼通上下也晉悼感衞衎而發問師曠恃其目盲因問以極言且明君不能君故臣亦不能臣罪不純在臣也杜言在彼不在此者書其出奔已是罪賤不假書名以見罪故名與不名皆從本赴不復更見義也】

傳三年春王正月鄭遊吉如晉送少姜之葬梁丙與張趯見之注二子晉大夫音義【趯他歷反】梁丙曰甚矣哉子之爲此來也注卿共妾葬過禮甚音義【爲於僞反】子大叔曰將得已乎注言不得止昔文襄之霸也注晉文公襄公疏【正義曰襄是文公子能繼父業故連言之其命朝聘之數弔葬之使皆文公令之非襄公也】其務不煩諸侯令諸侯三歲而聘五歲而朝有事而會不協而盟注明王之制歲聘間朝在十三年今簡之音義【間間厠之間】疏【注正義曰十三年傳云明王之制使諸侯歲聘以志業間朝以講禮再朝而會以示威再會而盟以顯昭明彼謂諸侯於天子朝聘會盟之數計十二年而有八聘四朝再會一盟此說文襄之霸令諸侯朝聘霸主大國之法也諸侯朝天子因朝而爲盟會所以同好惡奬王室霸主之合諸侯不得令其同盟以奬已故令有事而會不協而盟不復設年限之期周室旣衰政在霸主霸主不可自同天子以明王舊制大煩諸侯不敢依用故設此制以簡之】君薨大夫弔卿共葬事夫人士弔大夫送葬注先王之制諸侯之喪士弔大夫送葬在三十年蓋時俗過制故文襄𨿽節之猶過於古足以昭禮命事謀闕而已注朝聘以昭禮盟會以謀闕無加命矣注命有常今嬖寵之喪不敢擇位而數於守適注不敢以其位卑而令禮數如守適夫人然則時適夫人之喪弔送之禮巳過文襄之制音義【而數所具反徐所主反適丁歷反注同本或作嫡下同令力呈反】疏【正義曰今嬖寵賤妾之喪不敢計擇妾位卑賤而令禮數卽同於守適夫人也言守適者夫守外職妻守內職言夫人守內官之適長故以長適言夫人也文襄之制夫人喪士弔大夫送葬今遊吉卿也而云同於守適則於時適夫人喪已令卿送葬矣故杜云然則時適夫人之喪弔送之禮已過文襄之制也劉云不敢擇取使人於卑賤之位而禮數同於守內官之適夫人也】惟懼獲戾豈敢憚煩少姜有寵而死齊必繼室注繼室復薦女音義【復扶又反下不出者皆同】今玆吾又將來賀不惟此行也張趯曰善哉吾得聞此數也然自今子其無事矣譬如火焉注火心星火中寒暑乃退注心以季夏昬中而暑退季冬旦中而寒退疏【注正義曰月令季夏之月日在柳昬心中旦奎中季冬之月日在婺女昬婁中旦氐中氐後卽次房心是季冬旦火中也】此其極也能無退乎晉將失諸侯諸侯求煩不獲注言將不能復煩諸侯二大夫退子大叔告人曰張趯有知其猶在君子之後乎注譏其無隱諱音義【知音智】○丁未滕子原卒同盟故書名注同盟於襄之世亦應從同盟之禮故傳發之疏【注正義曰文三年王子虎卒傳曰弔如同盟禮也杜云王子虎與僖公同盟於翟泉文公是同盟之子故赴以名然則與其父盟得以名赴其子於子虎之卒旣已發傳而此復發者以子虎非諸侯又滕入春秋以來未嘗書滕子名故於此重發傳也】○齊侯使晏嬰請繼室於晉注復以女繼少姜曰寡君使嬰曰寡人願事君朝夕不倦將奉質幣以無失時則國家多難是以不獲注不得自來音義【朝如字質徐之二反又音如字難乃旦反】不腆先君之適注謂少姜音義【腆他典反】以備內官焜燿寡人之望音義【焜胡本反又音昆服云明也燿羊照反服云照也】疏【正義曰服防云燿照也焜明也言得備妃嬪之列照明已之意望也】則又無祿早世隕命寡人失望君若不忘先君之好惠顧齊國辱收寡人徼福於大公丁公注徼要也二公齊先君言收卹寡人則先君與之福也音義【隕於敏反好呼報反徼古堯反大公音泰要一遙反】照臨敝邑鎭撫其社稷則猶有先君之適注適夫人之女及遺姑姊妹注遺余也疏【正義曰姑姊妹亦先君之女也上云先君之適謂適夫人所生及遺姑姊妹謂非夫人所生者也】若而人注言如常人不敢譽音義【譽音余】君若不棄敝邑而辱使董振擇之以備嬪嬙寡人之望也注董正也振整也嬪嬙婦官音義【振之刃反一音眞注同嬙本又作墻在良反】疏【注正義曰董正釋詁文也振爲整理之意言正整選擇示精審也周禮天子有九嬪嬪是婦官知嬙亦婦官哀元年傳說夫差宿有妃嬙婦禦焉蓋周末婦官有此名漢成帝時匈奴來朝詔以掖庭王嬙賜之是名因於古也】韓宣子使叔向對曰寡君之願也寡君不能獨任其社稷之事未有伉儷在縗絰之中是以未敢請注制夫人之服則葬訖君臣乃釋服音義【任音壬縗本亦作衰七雷反絰直結反】疏【正義曰少姜本非正夫人而云未有伉儷者蓋晉侯當時無正夫人其繼室者使韓起上卿逆之鄭罕虎如晉賀之則後娶者爲夫人也】君有辱命惠莫大焉若惠顧敝邑撫有晉國賜之內主豈惟寡君舉羣臣實受其貺其自唐叔以下實寵嘉之注唐叔晉之祖音義【貺音況】疏【正義曰舉亦皆之義言舉朝羣臣也】旣成昬注許昬成晏子受禮注受賔享之禮叔向從之宴相與語叔向曰齊其何如注問興衰晏子曰此季世也吾弗知齊其爲陳氏矣注不知其他惟知齊將爲陳氏音義【吾弗知絕句】公棄其民而歸於陳氏注棄民不卹齊舊四量豆區釜鐘四升爲豆各自其四以登於釜注四豆爲區區斗六升四區爲釜釜六斗四升登成也音義【量音亮下及注同區烏侯反注及下皆同】釜十則鐘注六斛四斗陳氏三量皆登一焉鐘乃大矣注登加也加一謂加舊量之二也以五升爲豆五豆爲區五區爲釜則區二斗釜八斗鐘八斛音義【舊本以五升爲豆四豆爲區四區爲釜直加豆爲五升而區釜自大故杜云區二斗釜八斗是也本或作五豆爲區五區爲釜者爲加舊豆區爲五亦與杜注相會非於五升之豆又五五而加也】疏【正義曰陳氏三量各登其一則釜爲八斗陳氏亦自依釜數釜十爲鐘比於齊之舊鐘不言四而加一故云鐘乃大矣言其大於齊鐘明亦自十其釜也】以家量貸而以公量收之注貸厚而收薄音義【貸他代反】山木如市弗加於山魚鹽蜃蛤弗加於海注賈如在山海不加貴音義【蜃食軫反蛤古答反賈音嫁】疏【正義曰如訓往也言將山木往至市也於木旣云如市魚鹽蜃蛤亦如市可知蒙上文也】民參其力二入於公而衣食其一注言公重賦斂音義【參七南反又音三斂力驗反】公聚朽蠧而三老凍餒注三老謂上壽中壽下壽皆八十已上不見養遇音義【聚徐在諭反一音在主反蠧丁故反三老服云工老商老農老也凍丁貢反餒奴罪反壽音授下同上時掌反】疏【注正義曰服防云三老者工老商老農老案民有四民其老無別不宜以三種之民爲三老且士之老者亦應須卹不當獨遺士也故杜以爲上中下壽言皆八十以上則上壽百年以上中壽九十以上下壽八十以上此亦以意言之釋此文耳不通於余文也若秦伯謂蹇叔雲中壽爾墓之木拱矣不言九十而死木已拱矣】國之諸市屨賤踴貴注踴刖足者屨言刖多音義【屨九具反踴音勇刖足者之屨也刖音月又五刮反】民人痛疾而或燠休之注燠休痛念之聲謂陳氏也音義【燠於諭反徐音憂又於到反一音於六反休虛渝反徐許畱反賈云燠厚也休美也】疏【注正義曰賈逵云燠厚也休美也服防云燠休痛其痛而念之若今時小兒痛父母以口就之曰燠休代其痛也杜云燠休痛念之聲其意如服言也此民人痛疾承踴貴之下以其傳文相連無所分別故言謂陳氏也】其愛之如父母而歸之如流水欲無獲民將焉辟之箕伯直柄虞遂伯戲注四人皆舜後陳氏之先音義【焉於防反戲許宜反】疏【注正義曰論陳氏而言此四人知四人皆陳氏之先也八年傳云舜重之以明徳實徳於遂遂世守之及胡公不滛遂在舜之後知四人皆舜之後世數逺近不可復知也】其相胡公大姬已在齊矣注胡公四人之後周始封陳之祖大姬其妃也言陳氏𨿽爲人臣然將有國其先祖鬼神已與胡公共在齊音義【相息亮反服如字大姬音泰】疏【正義曰杜不解相服防云相隨也蓋相訓爲助不爲隨也言箕伯四人其皆助胡公大姬神靈已在齊矣神之在否不可測度而晏子爲此言者以陳氏必興姜姓必滅示已審見其事故言先神歸之其實神歸以否非晏子所能知也今定本相作祖】叔向曰然𨿽吾公室今亦季世也戎馬不駕卿無軍行注言晉衰弱不能徵討救諸侯音義【行戶郎反】公乘無人卒列無長注百人爲卒言人皆非其人非其長音義【乘防證反卒子忽反注同長丁丈反注同】庻民罷敝而宮室滋侈注滋益也音義【罷音皮侈尺氏反又昌氏反】道殣相望注餓死爲殣音義【殣音覲說文云道中死者人所覆也毛詩作墐傳云墐路冡也】而女富溢尢注女嬖寵之家民聞公命如逃宼讎欒郤胥原狐續慶伯降在皂隸注八姓晉舊臣之族也皂賤官音義【卻主逆反皂才早反力計反】疏【注正義曰此八姓之先欒卻胥原狐皆卿也續簡伯慶鄭伯宗亦見於傳先皆大夫也】政在家門注大夫專政民無所依君曰不悛以樂慆憂注慆藏也悛攺也音義【悛七全反樂音洛又音嶽慆他刀反】疏【正義曰劉云慆慢也好音樂而慢易憂禍也杜以慆爲藏當讀如弓韜之韜言以音樂樂身埋藏憂愁於樂中猶古詩云埋憂地下也】公室之卑其何日之有注言今至讒鼎之銘注讒鼎名也音義【讒仕咸反服云疾讒之鼎也】疏【注正義曰服防云讒鼎疾讒之鼎明堂位所云崇鼎是也一云讒地名禹鑄九鼎於甘讒之地故曰讒鼎二者並無案據其名不可審知故杜直云鼎名而已】曰昧旦丕顯後世猶怠注昧旦早起也丕大也言夙興以務大顯後世猶解怠音義【昧音妹丕普悲反解佳賣反】況日不悛其能久乎晏子曰子將若何注問何以免此難音義【況日人實反難乃旦反】叔向曰晉之公族盡矣聞之公室將卑其宗族枝葉先落則公從之之宗十一族注同祖爲宗音義【許乙反】疏【正義曰世族譜云羊舌氏晉之公族也羊舌其所食邑名惟言晉之公族不知出何公也杜云同祖爲宗謂同出一公有十一族也譜又云或曰羊舌氏姓李名果有人盜羊而遺其頭不敢不受而埋之後盜羊事發辭連李氏李氏掘羊頭示之以明已不食惟識其舌存得免號曰羊舌氏杜言或曰蓋舊有此說杜所不從記異聞耳】惟羊舌氏在而已又無子注無賢子公室無度注無法度幸而得死注言得以壽終爲幸豈其獲祀注言必不得祀初景公欲更晏子之宅曰子之宅近市湫隘嚻塵不可以居注湫下隘小囂聲塵土音義【近附近之近下同湫子小反徐音湫又在酒反下同隘於賣反囂許驕反一音五髙反】請更諸爽塏者注爽明塏燥音義【塏苦代反燥素刀反】疏【注正義曰塏髙地故爲燥也以所居下濕塵埃故欲更於明燥之處晏子春秋云將更於豫章之圃豫章之圃髙燥之地也】辭曰君之先臣容焉注先臣晏子之先人臣不足以嗣之於臣侈矣注侈奢也且小人近市朝夕得所求小人之利也敢煩裏旅注旅眾也不敢勞眾爲已宅音義【朝如字下朝夕同】公笑曰子近市識貴賤乎對曰旣利之敢不識乎公曰何貴何賤於是景公繁於刑注繁多也有鬻踴者故對曰踴貴屨賤旣已告於君故與叔向語而稱之注傳防晏子令不與張趯同譏音義【鬻羊六反賣也令力呈反】疏【注正義曰傳護晏子故爲發此傳而叔向亦言已國傳𨿽無說蓋亦嘗以諌君故無譏也】景公爲是省於刑君子曰仁人之言其利博哉晏子一言而齊侯省刑詩曰君子如祉亂庶遄已注詩小雅如行也祉福也遄疾也言君子行福則庶防亂疾止也音義【爲是於僞反省所景反下同祉音恥遄市專反】其是之謂乎及晏子如晉公更其宅反則成矣旣拜注拜謝新宅乃毀之而爲裏室皆如其舊注本壞裏室以大晏子之宅故復之音義【壞音怪復音服下卒復爲其復欲復之同】則使宅人反之注還其故室音義【還音環】且諺曰非宅是卜惟鄰是卜注卜良鄰音義【諺音彥】二三子先卜鄰矣注二三子謂鄰人違卜不祥君子不犯非禮注去儉卽奢爲非禮小人不犯不祥古之制也吾敢違諸乎卒復其舊宅公弗許因陳桓子以請乃許之注傳言齊晉之衰賢臣懷憂且言陳氏之興○夏四月鄭伯如晉公孫段相甚敬而卑禮無違者晉侯嘉焉授之以策注策賜命之書音義【相息亮反策初革反】曰子丰有勞於晉國注子丰段之父疏【正義曰服防云鄭僖公之爲太子丰與之俱適晉計從太子一朝於晉不足以爲勞也或當別有功勞事無所見故杜不解之】余聞而弗忘賜女州田注州縣今屬河內郡音義【女音汝】以胙乃舊勲伯石再拜稽首受策以出君子曰禮其人之急也乎伯石之汰也注汰驕也音義【胙才路反汰音泰】一爲禮於晉猶荷其祿況以禮終始乎詩曰人而無禮胡不遄死其是之謂乎初州縣欒豹之邑也注豹欒盈族音義【荷戶可反任也又音可】及欒氏亡範宣子趙文子韓宣子皆欲之文子曰溫吾縣也注州本屬溫溫趙氏邑二宣子曰自郤稱以別三傳矣注郤稱晉大夫始受州自是州與溫別至今傳三家音義【稱尺證反以別絕句三傳直專反注同】晉之別縣不惟州誰獲治之注言縣邑旣別甚多無有得追而治取之文子病之乃捨之二子曰吾不可以正議而自與也皆捨之及文子爲政趙獲曰可以取州矣注獲趙文子之子音義【乃捨音赦又音舍下同】文子曰退注使獲退也二子之言義也注二子二宣子也違義禍也余不能治余縣又焉用州其以徼禍也君子曰弗知實難注患不知禍所起音義【焉於防反】知而弗從禍莫大焉有言州必死丰氏故主韓氏注故猶舊也丰氏至晉舊以韓氏爲主人伯石之獲州也韓宣子爲之請之爲其復取之之故注後若還晉因自欲取之爲七年丰氏歸州張本音義【爲之於僞反下爲其復爲少姜下注爲之辟爲平公逆皆同】○五月叔弓如滕葬滕成公子服椒爲介及郊遇懿伯之忌敬子不入注忌怨也懿伯椒之叔父敬子叔弓也叔弓禮椒爲之辟音義【介音界辟音避】疏【正義曰經書夏叔弓如滕五月葬滕公今傳文叔弓如滕亦在五月之下杜於桓十六年注引此事以爲本事異兩書之故或言月或言時事異故文異其實叔弓亦以五月行也劉云叔弓以四月發魯滕以五月葬君叔弓書始行之月滕書實葬之月故書經異文也傳述遇讐之事並就葬月言耳檀弓下云滕成公之喪使子叔敬叔弔進書子服惠伯爲介及郊爲懿伯之忌不入惠伯曰政也不可以叔父之私不將公事遂入敬叔卽此敬子也懿伯是惠伯之叔父爲人所殺及滕郊遇懿伯之忌逢其讐也敬叔不入以禮惠伯欲使惠伯報叔父之讐殺彼人也惠伯以公義不可先入受館記文𨿽字有小異意與傳同而鄭注云敬叔有怨於懿伯難惠伯故不入又云敬叔於昭穆以懿伯爲叔父其言差錯不可顯解是鄭之謬也注正義曰記云不可以叔父之私知懿伯是椒之叔父也叔弓不入者禮椒也爲椒有辟之恥禮之欲使殺之】惠伯曰公事有公利無私忌椒請先入乃先受館敬子從之注惠伯子服椒也傳言叔弓之有禮疏【正義曰檀弓云子夏請問居昆弟之如之何曰仕不與共國銜君命而使𨿽遇之不鬭鄭云爲負而廢君命也叔父之與昆弟親疏同耳故有公利無私忌辟非恥故椒請先入也】○晉韓起如齊逆女注爲平公逆公孫蠆爲少姜之有寵也以其子更公女而嫁公子注更嫁公女音義【蠆敕邁反】人謂宣子子尾欺晉晉胡受之宣子曰我欲得齊而遠其寵寵將來乎注寵謂子尾音義【遠於萬反】○秋七月鄭罕虎如晉賀夫人且告曰楚人日徵敝邑以不朝立王之故注楚靈王新立敝邑之往則畏執事其謂寡君而固有外心其不往則宋之盟云注云交相見進退罪也寡君使虎布之注布陳也宣子使叔向對曰君若辱有寡君在楚何害修宋盟也君苟思盟寡君乃知免於戾矣君若不有寡君𨿽朝夕辱於敝邑寡君猜焉注猜疑也音義【猜七才反】君實有心何辱命焉注言若有事晉心至楚可不須告君其往也苟有寡君在楚猶在晉也張趯使謂大叔曰自子之歸也注歸在此年春小人糞除先人之敝廬曰子其將來今子皮實來小人失望大叔曰吉賤不獲來注賤非上卿音義【糞甫問反】疏【正義曰張趯自晉使告大叔大叔在鄭遙報趯語而云不獲來者教使者報趯作至晉時語故云不獲來今人之語猶然也】畏大國尊夫人也且孟曰而將無事吉庶防焉注孟張趯也庶幾如趯言○小邾穆公來朝季武子欲卑之注不欲以諸侯禮待之穆叔曰不可曹滕二邾實不忘我好敬以逆之猶懼其貳又卑一睦焉注一睦謂小邾音義【實不忘我好絕句一讀以好字向下好呼報反下文羣好同音】疏【注正義曰睦親也言曹滕二邾皆親魯小邾是親魯者之一國也】逆羣好也其如舊而加敬焉志曰能敬無災又曰敬逆來者天所福也季孫從之○八月大雩旱也○齊侯田於莒注莒齊東竟音義【竟音境下同】盧蒲嫳見泣且請曰餘發如此種種余奚能爲注嫳慶封之黨襄二十八年放之於竟種種短也自言衰老不能復爲害音義【嫳普結反又匹舌反見賢徧反種本亦作董董章勇反】公曰諾吾告二子注二子子雅子尾歸而告之子尾欲復之子雅不可曰彼其發短而心甚長其或寢處我矣注言不可信九月子雅放盧蒲嫳於北燕注恐其復作亂疏【正義曰前已在竟今復徙之遠國也】○燕簡公多嬖寵欲去諸大夫而立其寵人冬燕大夫比以殺公之外嬖注比相親比音義【去起呂反比毗志反注同】公懼奔齊書曰北燕伯欵出奔齊罪之也注欵罪輕於衞衎重於蔡朱故舉中示例音義【衎苦旦反】○十月鄭伯如楚子產相楚子享之賦吉日注吉日詩小雅宣王田獵之詩楚王欲與鄭伯共田故賦之音義【相息亮反】旣享子產乃具田備王以田江南之夢注楚之云夢跨江南北音義【夢如字徐莫公反注同】○齊公孫竈卒注竈子雅司馬竈見晏子注司馬竈齊大夫曰又喪子雅矣晏子曰惜也子旗不免殆哉注以其不臣音義【喪息浪反】姜族弱矣而嬀將始昌注嬀陳氏音義【嬀九危反】二惠競爽猶可注子雅子尾皆齊惠公之孫也競彊也爽明也又弱一个焉姜其危哉音義【个古賀反】

經四年春王正月大雨雹注當雪而雹故以爲災而書之音義【雨於付反傳大雨雹同雹蒲學反】

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申注楚靈王始會諸侯音義【沈音審】

楚人執徐子注稱人以執以不道於其民告

秋七月楚子蔡侯陳侯許男頓子胡子沈子淮夷伐吳注因申會以伐吳不言諸侯者鄭徐滕小邾宋不在故也胡國汝陰縣西北有胡城疏【正義曰釋例班序譜稱齊桓旣沒宋楚爭盟起僖十八年盡二十七年陳與蔡凡三會在蔡上楚合諸侯蔡與陳凡六會其五在陳上莊十六年注云陳國小每盟會皆在衞下齊桓始霸楚亦始彊陳侯介於二大國之間而爲三恪之客故齊桓因而進之遂班在衞上終於春秋然則陳實小於蔡衞桓公進陳班耳楚以大小爲序不進陳班故蔡多在陳上注正義曰傳稱楚子以諸侯伐吳則因會而遂行春秋一事而再見者皆前目而後凡計此當云諸侯遂伐吳不言諸侯者以屬晉之國鄭徐滕小邾宋皆不在行不得總言諸侯故別序之也傳稱宋華費遂鄭大夫從則宋鄭在行亦不序者楚旣慰遣彼自義從楚人成巳意遣不以告也】執齊慶封殺之注楚子欲行霸爲齊討慶封故稱齊音義【爲於僞反】遂滅賴

九月取鄫注鄫莒邑傳例曰克邑不用師徒曰取音義【鄫才陵反】

冬十有二月乙卯叔孫豹卒

傳四年春王正月許男如楚楚子止之注欲與俱田遂止鄭伯復田江南許男與焉注前年楚子已與鄭伯田江南故言復音義【復扶又反注同與焉音預】使椒舉如晉求諸侯二君待之注二君鄭許椒舉致命曰寡君使舉曰日君有惠賜盟於宋注宋盟在襄二十七年曰晉楚之從交相見也以歲之不易注不易言有難音義【易以防反注同難乃旦反下文注同】寡人願結驩於二三君注欲得諸侯謀事補闕音義【驩喚端反】使舉請間君若苟無四方之虞注虞度也音義【請間徐音閒一音如字度待洛反】則願假寵以請於諸侯注欲借君之威寵以致諸侯晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相注相助也音義【侈昌氏反又尺氏反逞敇景反相息亮反注同】不可與爭君其許之而修徳以待其歸若歸於徳吾猶將事之況諸侯乎若適滛虐楚將棄之注棄不以爲君吾又誰與爭公曰晉有三不殆其何敵之有注殆危也音義【殆直攺反】國險而多馬齊楚多難注多簒弒之難音義【簒初患反弒申志反】有是三者何鄕而不濟對曰恃險與馬而虞鄰國之難是三殆也四嶽注東嶽岱西嶽華南嶽衡北嶽恆音義【鄕許亮反本又作向嶽音嶽岱音代在兗州華如字又胡化反在雍州衡如字在荊州恆如字或作常在冀州案作恆者是也北嶽本名恆山漢爲文帝諱攺作常耳】疏【正義曰釋山云河南華河東岱河北恆江南衡李巡曰華西嶽華山也岱東嶽泰山也恆北嶽恆山也衡南嶽衡山也釋例土地名云東嶽泰山奉髙縣泰山也南嶽長沙湘南縣衡山也西嶽農華陰縣西南華山也北嶽中山曲陽縣西北恆山也郭璞注恆山名常山辟漢文帝諱耳爾雅於釋山發首言此四山明其卽是四嶽故注者皆以嶽解之且諸書史傳防緯皆以岱衡華恆爲四嶽四嶽必是此四山也釋山又云泰山爲東嶽華山爲西嶽霍山爲南嶽恆山爲北嶽岱泰衡霍二文不同者此二嶽者皆一山而二名也白虎通云嶽者何嶽之爲言桷也桷功徳也應劭風俗通云嶽桷也桷考功徳黜陟也然則四方方有一山天子巡狩至其下桷考諸侯功徳而黜陟之故謂之嶽也風俗通又云泰山山之尊者一曰岱宗岱始也宗長也萬物之始陰陽交代故爲五嶽長王者受命恆封禪之衡山一名霍山言萬物霍然大也華變也萬物成變由於西方也恆常也萬物伏北方有常也是解衡之與霍泰之與岱皆一山有二名也張揖雲天柱謂之霍山漢書地理誌雲天柱在廬江灊縣風俗通亦云霍山廟在廬江灊縣如彼所云則霍山在江北而得與江南衡山爲一者本江南衡山一名霍山漢武帝移嶽神於天柱又名天柱爲霍山故漢魏以來衡霍別耳郭璞注爾雅云霍山今廬江灊縣灊水出焉別名天柱山漢武帝以衡山遼曠故移其神於此今其土俗人皆呼之爲南嶽嶽本自以兩山爲名非從近來也而學者多以霍山不得爲南嶽又雲從漢武帝來始有名卽如此言爲武帝在爾雅之前乎斯不然也是解衡霍二名之山也書傳多雲五嶽此傳云四嶽者中嶽嵩髙卽大室是也下別言之故此云四嶽也】三塗注在河南陸渾縣南音義【三塗山名大行轘轅崤澠也渾戶昬反又戶困反】疏【正義曰服防云三塗大行轘轅崤澠也謂三塗爲三處道也杜云在河南陸渾縣南則以三塗爲一釋例土地名云三塗河南陸渾縣南山名或曰三塗伊闕大谷轘轅三道也傳曰晉將伐陸渾而先有事於洛與三塗先祭山川也謂三道皆非也是杜據彼十七年傳文知三塗是山非三道也】陽城注在陽城縣東北疏【正義曰陽城山名也土地名云河南陽城縣東北山洧水所出也】大室注在河南陽城縣西北音義【大室音泰下文大室同大室卽中嶽嵩髙山也在豫州】疏【正義曰大室卽嵩髙也釋山云嵩髙爲中嶽郭璞云大室山也別名外方今在河南陽城縣西北土地名云大室河南陽城縣西嵩髙山中嶽也地理誌云武帝置嵩髙縣以奉大室之山是爲中嶽又有少室在大室之西也】荊山注在新城沶鄕縣南音義【沶音市又音示漢書音義音穉或一音肄則當水旁作示恐非本或作渫字誤也】中南注在始平武功縣南九州之險也是不一姓注𨿽是天下至險無徳則滅亡冀之北土注燕代音義【燕鳥賢反】馬之所生無興國焉恃險與馬不可以爲固也從古以然是以先王務修徳音以亨神人注亨通也音義【亨許庚反注同】疏【注正義曰易文言云亨者嘉之會也嘉會禮通謂之亨是亨爲通也言治民事神使人神通說故云以亨神人也】不聞其務險與馬也鄰國之難不可虞也或多難以固其國啟其疆土或無難以喪其國失其守宇注於國則四垂爲宇音義【疆居良反喪息浪反下同】疏【注正義曰易稱上棟下宇宇謂屋檐也於屋則檐邊爲宇也於國則四垂爲宇也四垂謂四竟邊垂】若何虞難齊有仲孫之難而獲桓公至今賴之注仲孫公孫無知事在莊九年晉有裏防之難而獲文公是以爲盟主注裏克防鄭事在僖九年音義【防普悲反】衞邢無難敵亦喪之注閔二年狄滅衞僖二十五年衞滅邢音義【邢音刑】故人之難不可虞也恃此三者而不修政徳亡於不暇又何能濟君其許之紂作滛虐文王惠和殷是以隕周是以興夫豈爭諸侯乃許楚使使叔向對曰寡君有社稷之事是以不獲春秋時見注言不得自往謙辭音義【紂直救反隕於敏反楚使所吏反向許丈反見賢徧反下注朝見昏見同】諸侯君實有之何辱命焉椒舉遂請昏注蓋楚子遣舉時兼使求昏晉侯許之楚子問於子產曰晉其許我諸侯乎對曰許君晉君少安不在諸侯注安於小小不能遠圖音義【少安如字】其大夫多求注貪也莫匡其君疏【正義曰釋言云匡正也孝經云君子之事上也將順其美匡救其惡】在宋之盟又曰如一注晉楚同也若不許君將焉用之注焉用宋盟音義【焉於防反注同】王曰諸侯其來乎對曰必來從宋之盟承君之歡不畏大國注大國晉也何故不來不來者其魯衞曹邾乎曹畏宋邾畏魯魯衞偪於齊而親於晉惟是不來其餘君之所及也誰敢不至注言楚威力所能及音義【偪彼力反】疏【正義曰言其餘諸侯君之威力所能及誰敢不來至楚者也】王曰然則吾所求者無不可乎對曰求逞於人不可注逞快也求人以快意人必違之與人同欲盡濟注爲下會申傳○大雨雹季武子問於申丰曰雹可禦乎注禦止也申丰魯大夫對曰聖人在上無雹𨿽有不爲災疏【正義曰無雹復云𨿽有不爲災者言有相形之勢也聖人在上無雹言必無𨿽有不爲災復見無雹之意猶論語祭肉不出三日出三日不食之矣】古者日在北陸而藏冰注陸道也謂夏十二月日在虛危冰堅而藏之疏【注正義曰釋例云北陸虛也西陸昴也孫炎云陸中也北方之宿虛爲中也西方之宿昴爲中也彼以陸爲中杜以陸爲道者陸之爲中爲道皆爲正訓各以意言耳杜以西陸朝覿謂奎星朝見昴爲西方中宿則昴未得見宿是日行之道爾雅髙平曰陸髙平是道路之處故以陸爲道也日在北陸爲夏之十二月也十二月日在枵之次小寒節大寒中漢書律曆志載劉歆三統歷云枵之初日在婺女八度爲小寒節在危初度爲大寒中終於危十五度是夏之十二月日在虛危也於是之時寒極冰厚故取而藏之也周禮淩人正嵗十有二月令斬冰詩云二之日鑿冰衝衝月令季冬冰盛水腹命取冰鄭云腹厚也以此知日在北陸謂夏之十二月也】西陸朝覿而出之注謂夏三月日在昴畢蟄虫出而用冰春分之中奎星朝見東方疏【正義曰覿見也西道之宿有星朝見者於是而出之謂奎星晨見而出冰也注正義曰杜以西陸爲三月日在大梁之次淸明節谷雨中三統歷云大梁之初日在胃七度爲淸明節在昴八度爲谷雨中終於畢十一度是夏之三月日在昴畢於是之時蟄虫已出有溫暑臭穢宜當用冰故以是時出之也歷法星去日半次則得朝見三統歷春分日在婁四度宿分奎有十六度乃次婁則春分之日奎之初度去日已二十度矣故春分之中得早朝見東方也西方凡有七宿傳言西陸朝覿於傳之文未知何宿覿也服防以爲二月日在婁四度春分之中奎始朝見東方以是時出冰月令仲春天子乃獻羔啟冰是也服防又以此言出之卽是仲春啟冰故爲此說案下句再言其藏其出覆此藏出之文言其出之也朝之祿位賔食喪祭於是乎用之卽是班冰之事非初啟也安得以出之爲啟冰也如鄭答其弟子孫皓問云西陸朝覿謂四月立夏之時周禮夏班冰是也與杜說異理亦通也劉云春分奎星已見杜以夏三月仍云奎始朝見非其義也杜鄭及服三說鄭爲近之今知非者杜以西陸朝覿實是春分二月故杜此注云春分之中奎星朝見東方及下獻羔啟之注云謂二月春分獻羔祭韭是也皆據初出其冰公始用之時也所以杜又注云謂夏之三月日在昴畢蟄虫出而用冰者以此傳云西陸朝覿而出之下傅覆之云其出之也朝之祿位賔食喪祭於是乎用之旣云朝之祿位賔食喪祭則是普賜羣臣故杜云謂夏三月又下注云言不獨共公是據普班之時也故下傳又云火出而畢賦是也然冰之初出在西陸始朝覿之時冰之普出在西陸朝覿之後總而言之亦得稱西陸朝覿而出之也劉不細觀杜意以爲杜旣言春分朝見又言謂夏三月以規杜失非也】其藏冰也深山窮谷固陰沍寒於是乎取之注沍閉也必取積陰之冰所以道逹其气使不爲災疏【正義曰此傳再言其藏其出者上言取之用之之事下言藏之出之之禮也山則遠而難窮故言深山也谷則近而易盡故言窮谷也固牢也沍閉也牢陰閉寒言其不得見日寒甚之處於是乎取之注正義曰周禮鼈人掌互物鄭司農云互物謂龜鼈有甲防胡是沍爲閉也深山窮谷之冰至夏猶未釋陽气起於下隔於冰伏積而不能出憤發或散而爲雹藏冰必取此山谷之內積陰之冰所以道達其气使不爲災也藏冰淩室所藏不多積陰之冰不可取盡不取川池之冰以示道達陽气耳未必陽气皆待此而達也】其出之也朝之祿位賔食喪祭於是乎用之注言不獨共公疏【正義曰此謂公家用之也朝廷之臣食祿在位大夫以上皆當賜之冰也其公家有賔客享食公家有喪有祭於是乎用之言其不獨共公身所用也周禮淩人云春始治鑑凡內外饔之膳羞鑑焉凡酒漿之酒醴亦如之祭祀共冰鑑賔客共冰大喪共夷槃冰是公家所用冰也】其藏之也黑牡秬黍以享司寒注黑牡黑牲也秬黑黍也司寒防北方之神故物皆用黑有事於冰故祭其神音義【牡茂後反秬音巨防亡丁反】疏【注正義曰此祭防之神非大神且非正祭計應不用大牡杜言黑牡黑牲當是黒牡羊也秬黑黍釋艸文也啟冰惟獻羔祭韭藏冰則祭用牲黍者啟惟告而已藏則設享祭之禮祭禮大而告禮小故也月令於冬云其神防故知司寒是防也此方之神故物皆用黑從其方色也有事於冰故祭其寒神】其出之也桃弧棘矢以除其災注桃弓棘箭所以禳除凶邪將禦至尊故音義【弧音胡禳如羊反邪似嗟反】疏【注正義曰說文云弧木弓也謂空用木無骨飾也服防云桃所以逃凶也棘矢者棘赤有箴取其名也蓋出冰之時置此弓矢於淩室之戶所以禳除凶邪將禦至尊故愼其事爲此禮也此傳言其出之也𨿽覆上文出之之文其實此出之謂二月初出之時公將用之故設弓矢也劉云此言出之覆上西陸朝覿知是火出時事二月已啟此方用弓矢者二月啟冰始薦宗廟此公將用之故設弓矢也】其出入也時食肉之祿冰皆與焉注食肉之祿謂在朝廷治其職事就官食者音義【與音預】疏【注正義曰在官治事官皆給食大夫以上食乃有肉故魯人謂曹劌曰肉食者謀之又說子雅子尾之食云公膳日防雞是大夫得食肉也傳言食肉之祿祿卽此肉是也若依禮常所合食案玉藻雲天子日食少牢諸侯日食特牲大夫特豕士特豚則士亦食肉但彼是在家之禮非公朝常食也杜言謂在朝廷治其職事就官食者以明在官之食有冰耳下云自命夫命婦無不受冰謂賜之冰受以歸在家用之也】大夫命婦喪浴用冰注命婦大夫妻音義【浴音欲】疏【正義曰喪服傳曰大夫弔於命婦鍚衰命婦弔於大夫亦鍚衰此傳與彼命婦之文皆與大夫相對故杜知是大夫妻也喪大記云君設大盤造冰焉大夫設夷盤造冰焉士並瓦盤無冰鄭云禮自仲春之後屍旣襲旣小斂先內冰盤中乃設牀於其上不施席而遷屍焉秋涼而止士喪禮君賜冰亦用夷盤是當喪之時特賜之冰浴訖乃設故云喪浴用冰】祭寒而藏之注享司寒音義【祭寒而藏之本或作祭司寒者非】獻羔而啟之注謂二月春分獻羔祭韭開冰室音義【韭音九】疏【正義曰上已云其藏冰也黑牡秬黍以享司寒今復云祭寒而藏之與上一事而重其文者欲明獻羔而啟之還是獻之於寒神故更使藏之啟之文相對也注正義曰詩云四之日其蚤獻羔祭韭四之日卽夏之二月也告神而始開冰室始薦宗廟薦神之後公遂用之俱在春分之月】公始用之注公先用優尊火出而畢賦注火星昬見東方謂三月四月中疏【注正義曰十七年傳云火出於夏爲三月於商爲四月於周爲五月此云火出而畢賦謂以火出而後賦之以火出爲始也周禮云夏頒冰爲正歲之夏卽四月是也故杜兼言四月】自命夫命婦至於老疾無不受冰注老致仕在家者山人取之縣人傳之注山人虞官縣人遂屬音義【傳直專反】疏【注正義曰周禮山虞掌山林之政令知山人虞官也周禮五縣爲遂是縣爲遂之屬也】輿人納之人藏之注輿皆賤官音義【輿音余】夫冰以風壯注冰因風寒而堅音義【壯側亮反】而以風出注順春風而散用其藏之也周注周宻也其用之也徧注及老疾音義【徧音徧】則冬無愆陽注愆過也謂冬溫音義【愆起防反】夏無伏陰注伏陰謂夏寒春無淒風注淒寒也音義【淒七西反】秋無苦雨注霖雨爲人所患苦音義【霖音林】疏【注正義曰詩云以祈甘雨此雲苦雨雨水一也味無甘苦之異養物爲甘害物爲苫耳月令云孟夏行秋令則苦雨數來五穀不滋是霖雨爲人所患謂之苦也鄭云申之气乘之苦雨白露之類時物得而傷也】雷出不震注震霆也音義【霆音亭又音挺又亭佞反】疏【注正義曰說文云震劈歷震物者釋天云疾雷爲霆霓郭璞云雷之急激者謂劈歷則霆是震之別名雷出不震言有雷而不爲霹靂也下云雷不發而震言無雷而有霹靂也】無菑霜雹癘疾不降注癘惡气也音義【菑音災下同癘音例】疏【正義曰霜雹卽是菑言無此菑害之霜雹也寒暑失時則民多癘疾癘疾天气爲之故云降也】民不夭札注短折爲夭夭死爲札音義【札側八反一音截字林作壯列反】疏【注正義曰洪範六極一日凶短折孔安國曰短未六十折未三十是短折爲少夭之名也周禮膳夫夭札則不舉鄭云夭札疫癘也謂遭疫癘而夭死也癘疾謂民病夭札謂人死故云夭死爲札】今藏川池之冰棄而不用注旣不藏深山窮谷之冰又火出不畢賦有餘則棄之風不越而殺雷不發而震注越防也言陰陽失序雷風爲害音義【殺如字又色界反徐色例反】疏【正義曰風不以理舒散而暴疾殺物雷不徐緩動發而震擊爲害】雹之爲菑誰能禦之七月之卒章藏冰之道也注七月詩風卒章曰二之日鑿冰衝衝謂十二月鑿而取之三之日納於淩陰淩陰冰室也四之日其蚤獻羔祭韭謂二月春分蚤開冰室以薦宗廟音義【彼貧反鑿在洛反衝衝直忠反淩陵證反一音陵蚤音早】疏【注正義曰淩人十二月令斬冰月令十二月令取冰當是卽以其月納於淩室也詩言三之日納於淩陰卽是正月矣不以鑿冰之月卽納之者鄭云豳土晚寒可以正月納冰言由晚寒故也上言將欲頒賦公始用之知蚤開冰室惟薦宗廟何休膏肓難此云春秋書雹以爲政之所致非由冰也若今朝廷藏冰亦不於深山窮谷何故或無雹天下郡縣皆不藏冰何故或不雹若言有之於古者必有驗於今此其不合於義失天人相與之意鄭箴之曰雨雹政失之所致是固然也國之失政君子知其大者其次知其小者藏冰之禮淩人掌之月令載之豳詩歌之此獨非政與故其小者耳夫深山窮谷固陰沍寒極陰之處冰凍所聚不取其冰則气畜不泄結滯而爲伏陰凡雨水陽也雪雹陰也雨水而伏陰薄之則凝而爲雹雨雪而愆陽薄之則合而爲霰中丰見時失藏冰之禮而有雹推之陰陽知此伏陰所致亦聖人之寓言也詳載其言者以著藏冰之禮不可廢耳謂鄭言是也申丰寄言於此以諫失政其雹不是盡由冰也】○夏諸侯如楚魯衞曹邾不會曹邾辭以難公辭以時祭衞侯辭以疾注如子產言音義【難乃旦反】疏【正義曰宋之盟邾滕爲私屬不許交相見而楚召邾滕使從會者邾滕自欲辟役不在宋盟又晉令諸侯常列於會襄二十九年城三十年會於澶淵邾滕皆在楚知其事故使召之此申之會滕至而邾不至】鄭伯先待於申注自楚先至會地六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此會也夏啟有鈞臺之享注啟禹子也河南陽翟縣南有鈞臺陂蓋啟享諸侯於此音義【夏啟戶雅反注仿此鈞音均陂彼宜反】商湯有景亳之命注河南鞏縣西南有湯亭或言亳卽偃師音義【亳步各反鞏九勇反】周武有孟津之誓注時伐紂也音義【孟本又作盟音孟】成有岐陽之搜注周成王歸自奄大搜於岐山之陽岐山在扶風美陽縣西北音義【岐其宜反搜所求反】康有酆宮之朝注酆在始平鄠縣東有靈臺康王於是朝諸侯音義【酆芳弓反】穆有塗山之會注周穆王會諸侯於塗山塗山在壽春東北疏【正義曰此六王之事惟周武王孟津之誓尙書有其事武王伐殷作泰誓三篇是也其餘五者皆書傳無文不能知其本末注正義曰書序云成王歸自奄在宗周誥庶邦作多方其經云告爾四國多方則於時諸侯大集故謂岐陽之搜在此時也】齊桓有召陵之師注在僖四年音義【召上照反】晉文有踐土之盟注在僖二十八年君其何用宋向戌鄭公孫僑在諸侯之良也君其選焉注選擇所用音義【向舒亮反戌音卹僑其驕反】王曰吾用齊桓注用會召陵之禮疏【正義曰用會召陵之禮出自王意也服防云召陵之役齊桓退舍以禮楚靈王今感其意是以用之】王使問禮於左師與子產左師曰小國習之大國用之敢不薦聞注言所聞謙示所未行獻公合諸侯之禮六注其禮六儀也宋爵公故獻公禮疏【注正義曰以言禮六故言其禮六儀當是會上有此六儀不知六者何謂也】子產曰小國共職敢不薦守獻伯子男會公之禮六注鄭伯爵故獻伯子男會公之禮其禮同所從言之異音義【共音防守手又反】疏【注正義曰杜知其禮同所從言之異者以左師獻公合諸侯之禮六子產獻伯子男會公之禮六若其各異凡十二禮下椒舉云禮吾所未見者六焉故知其禮同也於公言之云合諸侯之禮於伯子男言之云會公之禮是所從言之異】君子謂合左師善守先代子產善相小國王使椒舉侍於後以規過注規正二子之過音義【相息亮反】卒事不規王問其故對曰禮吾未見者有六焉又何以規注左師子產所獻六禮楚皆未嘗行宋大子佐後至王田於武城久而弗見椒舉請辭焉注請王辭謝之王使往曰屬有宗祧之事於武城注言爲宗廟田獵音義【屬章玉反適也祧他雕反爲於僞反】疏【正義曰土地名楚之武城在南陽宛縣北也魯之武城在泰山南武城縣也有澹防子羽冡】寡君將墮幣焉敢謝後見注恨其後至故言將因諸侯會布幣乃相見經並書宋大子佐知此言在會前音義【墮許規反布也服云輸也見如字又賢徧反】疏【正義曰杜惟云將因諸侯會布幣乃相見不解墮之義案隱六年公羊傳鄭人來輸平輸平者何輸平猶墮成也然則墮是輸之義也朝聘之禮客必致幣於主據主則爲受據客則爲輸襄三十一年傳子產論幣云其輸之則君之府實也非薦陳之不敢輸也是謂布幣爲輸幣也言將待輸幣之時乃相見見旣在後故遣我來敢謝後見也服防云墮輸也言將輸受宋之幣於宗廟案禮之享幣皆令宰受不以薦宗廟𨿽訓爲輸義不當也】徐子吳出也以爲貳焉故執諸申注言楚子以疑罪執諸侯楚子示諸侯侈注自奢侈椒舉曰夫六王二公之事注六王啟湯武成康穆也二公齊桓晉文皆所以示諸侯禮也諸侯所由用命也夏桀爲仍之會有緡叛之注仍緡皆國名音義【仍而承反緡亡巾反】商紂爲黎之搜東夷叛之注黎東夷國名音義【黎力兮反】周幽爲大室之盟戎狄叛之注大室中嶽皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諫注愎狠也音義【汰音泰愎皮逼反狠胡懇反】不過十年左師曰然不十年侈其惡不遠遠惡而後棄注惡及遠方則人棄之善亦如之徳遠而後興注爲十三年楚弒其君傳○秋七月楚子以諸侯伐吳宋大子鄭伯先歸注經所以更敍諸侯也時晉之屬國皆歸獨言二國者鄭伯久於楚宋大子不得時見故慰遣之音義【見賢徧反又如字】宋華費遂鄭大夫從注從伐吳以答見慰音義【費扶味反從才用反注同】使屈申圍朱方注朱方吳邑齊慶封所封也屈申屈蕩之子音義【屈居忽反】八月甲申克之執齊慶封而盡滅其族注慶封以襄二十八年奔吳八月無甲申日誤疏【正義曰長歷推此年七月己未朔二十六日得甲申八月己丑朔其月無甲申而傳上有七月下有九月月不容誤故知日誤】將戮慶封椒舉曰臣聞無瑕者可以戮人慶封惟逆命是以在此注逆命謂性不防順其肯從於戮乎注言不肯黙而從戮播於諸侯焉用之注播揚也音義【播波佐反徐云字或作幡敷袁反焉於防反】王弗聽負之斧鉞以狥於諸侯使言曰無或如齊慶封弒其君弱其孤以盟其大夫注齊崔杼弒君慶封其黨也故以弒君罪責之音義【鉞音越狥似俊反杼直呂反】疏【正義曰崔杼弒莊公立其弟景公孤謂景公也以其幼小輕弱之】慶封曰無或如楚共王之庶子圍弒其君兄之子麇而代之以盟諸侯疏【正義曰靈王卽位以來經傳不見與諸侯盟事蓋楚子自與屬楚諸侯私盟不告魯而慶封知之】王使速殺之遂以諸侯滅賴賴子靣銜璧士袒輿櫬從之造於中軍注中軍王所將音義【共音防麇九倫反袒音但輿櫬所覲反棺也造七報反將子匠反下將師同】王問諸椒舉對曰成王克許注在僖六年許僖公如是王親釋其縛受其璧焚其櫬王從之注從舉言音義【縛如字舊扶臥反】遷賴於鄢注鄢楚邑音義【鄢於晚反又於建反】楚子欲遷許於賴使鬭韋龜與公子棄疾城之而還注爲許城也韋龜子文之孫音義【爲於僞反】申無宇曰楚禍之首將在此矣召諸侯而來伐國而克城竟莫校注謂築城於外竟諸侯無與爭音義【竟音境注同爭爭鬭之爭】王心不違民其居乎注言將有事不得安也民之不處其誰堪之不堪王命乃禍亂也○九月取鄫言易也莒亂著丘公立而不撫鄫鄫叛而來故曰取凡克邑不用師徒曰取注著丘公去疾也不書奔者潰散而來將帥微也重發例者以通叛而自來音義【易以防反著直居反徐直據反去起呂反潰戶對反帥所類反重直用反】○鄭子產作丘賦注丘十六井當出馬一匹牛三頭今子產別賦其田如魯之田賦田賦在哀十一年疏【注正義曰丘十六井當出馬一匹牛三頭司馬法之文也服防以爲子產作丘賦者賦此一丘之田使之出一馬三牛復古法耳丘賦之法不行久矣今子產復修古法民以爲貪故謗之案春秋之世兵革數興鄭在晉楚之間尢當其劇正當重於古不應廢古法也若往前不修此法豈得全無賦乎故杜以爲今子產於牛馬之外別賦其田如魯之田賦田賦在哀十一年彼注云丘賦之法因其田財通出馬一匹牛三頭今欲別其田及家財各爲一賦故言田賦然則此與彼同賦斂家資使出牛馬又別賦其田使之出粟若今輸租更出馬一匹牛三頭是一丘出兩丘之稅案周禮有夫徵家徵夫徵謂出稅家徵謂出車徒給徭役此牛馬之屬則周禮之家徵也其夫徵十一而稅是與家徵別也】國人謗之注謗毀也曰其父死於路注謂子國爲尉氏所殺已爲蠆尾注謂子產重賦毒害百姓音義【蠆敕邁反】以令於國國將若之何子寛以告注子寛鄭大夫子產曰何害苟利社稷死生以之注以用也且吾聞爲善者不攺其度故能有濟也民不可逞度不可攺注度法也詩曰禮義不愆何卹於人言注逸詩子產自以爲權制濟國於禮義無愆吾不遷矣注遷移也渾罕曰國氏其先亡乎注渾罕子寛音義【渾矢溫反罕徐許但反】君子作法於涼其敝猶貪注涼薄也音義【涼音良徐音亮】作法於貪敝將若之何注言不可久行姬在列者注在列國也蔡及曹滕其先亡乎偪而無禮注蔡偪楚曹滕偪宋鄭先衞亡偪而無法注偪晉楚疏【正義曰渾罕意譏子產將言鄭之先亡故遂博言諸國亡之先後杜據世本史記作世族譜說諸國滅亡之年此下十一年楚滅蔡十三年蔡復封春秋後二世十八年而楚滅蔡也哀八年宋滅曹也滕以春秋後六世而齊滅之鄭在春秋後五世九十一年韓滅鄭衞在春秋後十一世二百五十八年而秦滅衞也據蔡之前亡則渾罕之言終亦驗矣】政不率法而制於心民各有心何上之有注子產權時救急渾罕譏之正道○冬吳伐楚入棘櫟麻注棘櫟麻皆楚東鄙邑譙國鄼縣東北有棘亭汝陰新蔡縣東北有櫟亭音義【櫟力狄反徐又失灼反鄼才河反】疏【注正義曰吳來伐楚入此三邑知此三邑皆楚之東鄙故疑新蔡縣東北有櫟亭者是此櫟亭也鄭有櫟邑者則河南陽翟縣也】以報朱方之役注朱方役在此年秋楚沈尹射奔命於夏汭注夏汭漢水曲入江今夏口也吳兵在東北楚盛兵在東南以絕其後音義【尹射食夜反又食亦反一音夜夏戶雅反夏汭如銳反】箴尹宜咎城鐘離注宜咎本陳大夫襄二十四年奔楚音義【箴之林反咎其九反】防啟疆城巢然丹城州來注然丹鄭穆公孫襄十九年奔楚音義【防於委反疆其良反又居良反】東國水不可以城彭生罷賴之師注彭生楚大夫罷鬭韋龜城賴之師音義【罷皮買反徐甫綺反】○初穆子去叔孫氏及庚宗注成十六年辟僑如之難奔齊庚宗魯地音義【難乃旦反】遇婦人使私爲食而宿焉問其行告之故哭而送之注婦人聞而哭之齊娶於國氏注國氏齊正卿姜姓音義【娶七住反】生孟丙仲壬夢天壓己弗勝注穆子夢也音義【壓於甲反又於輙反勝音升下同】顧而見人黑而上僂注上僂肩傴音義【僂力主反傴紆甫反】深目而豭喙注口象豬音義【豭音加喙許穢反】號之曰牛助余乃勝之旦而皆召其徒無之注徒從者音義【號胡到反一音戶刀反下同從才用反】且曰志之注志識也音義【識申志反一音式】及宣伯奔齊饋之注宣伯僑如穆子之兄成十六年奔齊穆子饋宣伯音義【饋求位反餉也】宣伯曰魯以先子之故注先子宣伯先人將存吾宗必召女召女何如對曰願之久矣注言兄始爲亂已則有今日之願蓋忿言音義【女音汝下同】魯人召之不告而歸旣立注在齊生孟丙仲壬魯召之立爲卿襄二年始見經音義【見賢徧反下接見同】所宿庚宗之婦人獻以雉注獻穆子問其姓注問有子否音義【問其姓女生曰姓姓謂子也】對曰餘子長矣能奉雉而從我矣注襄二年豎牛五六嵗音義【長丁丈反下同奉芳勇反】疏【正義曰穆子還魯傳無歸歲襄二年始見於經疑是其年新還也成十六年傳云子叔聲伯使叔孫豹請逆於晉師於時豹猶在魯疑其因使而遂奔齊蓋自鄭過魯而去故得宿於庚宗成十六年出奔襄二年始還凡經五年故豎牛五六歲能奉雉也計豎牛至襄二年四歳也杜言五六歲者豎牛見穆子未必卽以還年見之】召而見之則所夢也未問其名號之曰牛曰惟皆召其徒使視之遂使爲豎注豎小臣也傳言從夢未必吉音義【惟維癸反徐以水反惟應辭猶�也豎士注反】疏【正義曰曲禮云父召無諾先生召無諾惟而起鄭云應辭惟恭於諾】有寵長使爲政注爲家政公孫明知叔孫於齊注公孫明齊大夫子明也與叔孫相親知歸未逆國姜子明取之注國姜孟仲母音義【取七住反又如字】故怒其子長而後使逆之注子孟丙仲壬疏【正義曰怒者怒其妻也忿其母遂及其子其子在齊成長而後逆之歸魯非謂逆其妻也】田於丘蕕注丘蕕地名音義【蕕音由】遂遇疾焉豎牛欲亂其室而有之彊與孟盟不可注欲使從己孟不肯音義【彊其丈反下同】疏【正義曰孟𨿽適妻之子叔孫未立爲嗣豎牛欲亂其室望已有之未應卽欲爲適使孟事已彊與盟者欲其與己同心使已得專恣耳】叔孫爲孟鐘曰爾未際注際接也孟未與諸大夫相接見音義【爲於僞反又如字】疏【注正義曰釋詁雲際接防也郭璞曰防謂相接續也大夫將立適子必須接見同寮季武子立紇飲大夫酒是其事也孟丙未與大夫交接故爲之作鐘因落鐘令與相見】饗大夫以落之注以豭豬血釁鐘曰落音義【釁許覲反】疏【注正義曰說文云釁血祭也雜記釁廟之禮云雍人舉羊升屋自中中屋南面刲羊血流於前是釁祭之法以血澆落之知落之卽是釁也雜記又曰凡宗廟之器其名者成則釁之以豭豚是知以豭豬之血也記稱宗廟之器成乃釁以豭豚此叔孫爲孟作鐘非是宗廟之器亦釁之者周禮小子職曰釁邦器及軍器鄭云邦器謂禮樂之器及祭器之屬此鐘是禮樂之器故釁也】旣具注饗禮具使豎牛請日注請饗日疏【正義曰孟不自請使豎牛者內則云由命士以上父子皆異宮鄭云異宮者樂敬也以其異宮故使豎牛】入弗謁注謁日也出命之日注詐命也及賔至聞鐘聲牛曰孟有北婦人之客注北婦人國姜也客謂公孫明怒將往牛止之賔出使拘而殺諸外注殺孟丙音義【拘音俱】牛又彊與仲盟不可仲與公禦萊書觀於公注萊書公禦士名仲與之私遊觀於公宮音義【萊書音來人姓名觀古亂反注同又如字】公與之環注賜玉環使牛入示之注示叔孫入不示出命佩之牛謂叔孫見仲而何注而何如何音義【見賢徧反下及注杜泄見同】叔孫曰何爲注怪牛言曰不見旣自見矣注言仲已自往見公公與之環而佩之矣疏【正義曰而如同是語辭故注云而何如何牛謂叔孫曰以仲見君何問何故以仲見君也叔孫怪其語故曰何爲牛曰不將仲見君乎若不將見則旣自見君矣言不待父命所以怒叔孫也大夫立子爲必自見之於君宣十四年申舟見犀而行定六年樂祁見混而行是其事也或曰豎牛謂叔孫曰今將仲見君其事如何叔孫以已見病故怪之曰何爲以下同】遂逐之奔齊疾急命召仲牛許而不召杜見告之饑渇授之戈注杜叔孫氏宰也牛不食叔孫叔孫怒欲使杜泄殺之音義【泄息列反食音嗣】對曰求之而至又何去焉注言求食可得無爲去豎牛蓋杜力不能去設辭以免音義【去起呂反注及下同】豎牛曰夫子疾病不欲見人使寘饋於个而退注寘置也个東西廂音義【寘之防反本或作奠个古賀反謂廂屋廂本作箱息羊反】疏【正義曰禮置器物於地皆謂之置是寘爲置也月令天子居左个右个是个爲東西廂也】牛弗進則置虛命徹注寫器令空示若叔孫已食命去之音義【令力呈反】十二月癸丑叔孫不食乙卯卒注三日絕糧牛立昭子而相之注昭子豹之庶子叔孫婼也音義【相息亮反婼敕略反】公使杜葬叔孫豎牛賂叔仲昭子與南遺注昭子叔仲帶也南遣季氏家臣音義【賂音路】使惡杜泄於季孫而去之注憎不與已同志音義【惡烏路反】杜將以路葬且盡卿禮注路王所賜叔孫車南遺謂季孫曰叔孫未乘路葬焉用之且冡卿無路介卿以葬不亦左乎注冡卿謂季孫介次也左不便音義【葬焉於防反下將焉用同介音界左如字注同舊音佐便婢面反】季孫曰然使杜捨路注捨置也音義【捨式夜反注同或音捨】不可曰夫子受命於朝而聘於王注在襄二十四年夫子謂叔孫王思舊勲而賜之路注感其有禮以念其先人復命而致之君注豹不敢自乘君不敢逆王命而復賜之使三官書之吾子爲司徒實書名注謂季孫也書名定位號音義【復扶又反】夫子爲司馬與工正書服注謂叔孫也服車服之器工正所書孟孫爲司空以書勲注勲功也疏【正義曰杜是叔孫家臣故稱已君爲夫子工正是司馬之屬官也季孟亦有屬官共書其事但季孟身在不假言屬以叔孫已亡取屬官爲徴故兼言之所以司徒書名者周禮大司徒掌十二教十有一曰以賢制爵十有二曰以庸制祿故司徒書名定位號也司馬與工正書服者周禮夏官司馬其屬有司士掌羣臣之政以徳詔爵以功詔祿工正𨿽不屬司馬掌作車服故與司馬書服也案周禮司勲屬夏官今司空書勲者春秋之時又是諸侯之法不可盡與禮同】今死而弗以是棄君命也書在公府而弗以是廢三官也若命服生弗敢服死又不以將焉用之乃使以葬季孫謀去中軍豎牛曰夫子固欲去之注誣叔孫以媚季孫音義【媚眉冀反】疏【注正義曰季孫因叔孫之弱欲四分公室已取其二故謀去中軍豎牛云夫子固欲去之是誣叔孫以媚季孫】

春秋左傳注疏卷四十二

春秋左氏傳注疏卷四十二考證

叔弓如晉注叔弓叔老子○【臣召南】按各本俱有此注但杜注例前文已見者後不重出叔弓於襄三十年如宋葬共姬注已曰叔老子矣是以上年帥師疆鄆田不重注也此注五字疑是後人校刻時添益耳

公如晉至河乃復○孫復曰公如晉至河乃復者五惟二十三年書有疾而反餘皆譏公數如晉見拒不能以禮自重大取困辱也

傳季武子賦緜之卒章○【臣浩】按杜注取文王有四臣卽詩所謂疏附先後奔奏禦侮耳陸氏音義解以大顚閎夭散宜生南宮適蓋漢儒有此說實則疏附先後奔奏禦侮之臣豈必各居其一

傳有嘉樹焉宣子譽之疏服防云譽遊也宣子遊其樹下夏諺曰一遊一譽爲諸侯度○【臣浩】按孟子作一遊一豫當是服防所見孟子本不同耳

傳執諸中都注在西河界休縣東南○【臣召南】按漢時中都縣屬太原郡後書郡國志引此傳及注曰界休縣南中都城是也

傳火中寒暑乃退疏旦氐中氐後卽次房心○監本作旦氐後卽次房心脫中氐二字以文義推之當是訛脫今添

傳欒郤胥原狐續慶伯降在皂隸注八姓晉舊臣之族也○【臣召南】按欒郤等皆氏族非姓也杜注謂八姓稍未檢原氏卽先氏也續與狐同宗而各爲氏

楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申○程子曰晉平公不在諸侯楚於是爲伯者之事林堯叟曰以楚莊之賢辰陵之盟從之者陳鄭焉耳申之會合十二國楚之得志於中國未有盛於此時者也

傳四嶽疏是解衡霍二名之山也○【臣召南】按三代以上衡山亦稱霍山是一山二名如泰之名岱耳漢武以後卽祀南嶽於潛霍後人遂稱潛霍爲南嶽焉是二山而一名矣江北湘南相去千有餘裏謂潛霍卽三代時之衡霍可乎

傳三塗疏大行轘轅崤黽也○崤澠似應作崤黽傳陽城注在陽城縣東北大室注在河南陽城縣西北○【臣召南】按杜注之例郡縣名不重見此陽城縣河南郡所統也於陽城下應曰在河南陽城縣東北於大室下應曰在陽城縣西北各本相沿誤也

傳中南○【臣召南】按書禹貢詩秦風史記漢書皆作終南

傳古者日在北陸而藏冰疏月令季冬冰盛水腹命取冰○【臣浩】按月令原文季冬冰方盛水澤腹堅今各本俱脫去方字澤字堅字明是訛漏但疏引鄭注腹厚也又似截取字句不依原文者

傳康有酆宮之朝○【臣召南】按楚世家作丰宮注引服防曰丰宮成王廟所在也

傳使三官書之○【臣召南】按周制天子六卿諸侯大國三卿當王朝之半漢世承之遂以司徒司馬司空爲三公官矣

傳孟孫爲司空以書勲○趙汸補注曰傳見魯三卿官猶舊制如晉宋皆攺易周官矣

春秋左氏傳注疏卷四十二考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷四十三【起昭公五年盡六年】

晉杜氏注唐陸徳明音義孔頴達疏

經五年春王正月捨中軍注襄十一年始立中軍音義【捨音捨傳同】

楚殺其大夫屈申注書名罪之

公如晉

夏莒牟夷以牟婁及防玆來奔注城陽平昌縣西南有防亭姑幕縣東北有玆亭音義【牟亡侯反幕亡博反】

秋七月公至自晉

戊辰叔弓帥師敗莒師於蚡泉注蚡泉魯地音義【蚡扶粉反】秦伯卒注無傳不書名未同盟

冬楚子蔡侯陳侯許男頓子沈子徐人越人伐吳傳五年春王正月捨中軍卑公室也注罷中軍季孫稱左師孟氏稱右師叔孫氏則自以叔孫爲軍名疏【正義曰襄十一年初作三軍十二分其國民三家得七公得五國民不盡屬公公室已是卑矣今捨中軍四分公室三家自取其稅減已稅以貢於公國民不復屬於公公室彌益卑矣是舍中軍者三家所以卑弱公室也作中軍卑公室之漸捨中軍卑公室之極初作云作三軍今不云捨三軍者初云作者舊有二軍今更增一軍人數不足故總皆渾破各毀其乘足成三軍故云作三軍此則惟捨中軍之眾屬上下二軍其上下二軍依舊不動故惟云捨中軍也劉云四分公室制法別耳還復二軍不得言捨三軍注正義曰魯之軍名傳無其號晉作三軍爲上中下則魯之三軍亦當然也其廢中軍之後上下二軍分爲四分哀十一年齊師伐魯傳稱孟孺子帥右師冉求帥左師冉求季氏宰也又言叔孫武叔退而搜乘更無別稱知自以叔孫爲軍名也】毀中軍於施氏成諸臧氏注季孫不欲親其議勅二家會諸大夫發毀置之計又取其令名音義【臧子郎反】疏【注正義曰取其令名者季孫實欲自厚令諸大夫議論似若已之不與取其令善廉潔之名也劉以爲施者捨也臧者善也成諸臧氏取其令名也其二家謂叔孟非謂施臧二氏也】初作中軍三分公室而各有其一注三家各有一軍家屬季氏盡徵之注無所入於公叔孫氏臣其子弟注以父兄歸公孟氏取其半焉注復以子弟之半歸公音義【復扶又反】疏【正義曰將述其捨倒本其初初作中軍謂襄十一年也三分公室而各有其一民皆分屬三家就中減以與公令公自稅取也季氏盡徵之不減入於公令盡屬於己也叔孫氏臣其子弟明其更有父兄以一家之內有此四品叔孫氏則以父兄之稅入公子弟之稅入已總率所屬之人悉皆如此若總計父兄之數不足以子弟添父兄若子弟不足以父兄添子弟大率半屬於己以父兄歸公者尊公室也孟氏則於子弟之中而取其半於一家之內或取其子或取其弟大率而言三分歸公一分入已也或以爲其軍分爲四分假以父兄子弟四分托之若以假托爲言何得云若子若弟直云叔孫氏兩分歸公兩分入已孟氏三分歸公一分入已於文簡略其事易知何湏以父兄子弟虛爲假托故知不然也魯之三卿季彊孟弱縱使如此差之季氏猶應以一分歸公言盡徵之者季氏専恣也】及其捨之也四分公室季氏擇二注簡擇取二分音義【二分扶運反或如字】疏【正義曰季氏因叔孫家禍退之使同於孟孫獨取其半爲専已甚又擇取善者是専之極故傳言擇二以見之】二子各一皆盡徵之而貢於公注國人盡屬三家三家隨時獻公而已以書使杜告於殯曰注告叔孫之柩音義【殯必刃反柩其又反】子固欲毀中軍旣毀之矣故告杜泄曰夫子惟不欲毀也故盟諸僖閎詛諸五父之衢注皆在襄十一年音義【閎音宏詛側慮反衢其俱反】受其書而投之注投擲也音義【擲直亦反】帥士而哭之注痛叔孫之見誣叔仲子謂季孫曰帶受命於子叔孫曰鮮者自西門注不以壽終爲鮮西門非魯朝正門音義【鮮音仙徐息淺反】疏【注正義曰叔孫餓死而帶言鮮知不得以壽終者名之爲鮮言年命鮮少也叔仲帶得以此言告季孫則季孫知豎牛餓殺叔孫矣而不討者季孫利其禍而已得専故捨之而不討也杜云卿防自朝知西門非正門】季孫命杜注命使從西門杜曰卿防自朝魯禮也注從生存朝覲之正路疏【注正義曰服防云言卿三辭於朝從朝出正門卿佐國之楨榦君之股肱必過於朝重之也案檀弓云君爲大夫將弔於宮及出命引之三步則止如是三君退是君當就家視之無造君朝之禮且杜不欲從西門所競道路耳假令自朝而去猶得更從西門不湏言自朝也故杜以自朝爲從生存朝覲之正路蓋以西門幽辟故欲從正路而出南門】吾子爲國政未攺禮而又遷之注遷易也羣臣懼死不敢自也注自從也旣而行注善杜能辟禍仲至自齊注聞防而來季孫欲立之南遺曰叔孫氏厚則季氏薄彼實家亂子勿與知不亦可乎南遺使國人助豎牛以攻諸大庫之庭注攻仲壬也魯城內有大庭氏之虛於其上作庫音義【與音預虛起居反】疏【正義曰十八年梓愼登大庭氏之庫是魯城內有大庭氏之虛於其上作庫謂之大庭氏之庫此言大庫明是彼也此言之庭庭是堂前地名仲壬在此庫之庭前豎牛就攻之此庭非大庭也】司宮射之中目而死豎牛取東鄙三十邑以與南遺注取叔孫氏邑音義【射食亦反中丁仲反】昭子卽位朝其家眾曰豎牛禍叔孫氏使亂大從注使從於亂音義【使亂大從如字服云使亂大和順之道也】疏【正義曰杜云使從於亂服防云使亂大和順之道】殺適立庶又披其邑將以赦罪注披析也謂以邑與南遺昭子不知豎牛餓殺其父故但言其見罪音義【適丁歷反本又作嫡披普皮反析星歷反見賢徧反】疏【注正義曰昭子若知豎牛餓殺其父則當顯加誅戮不應直以殺適立庶爲大罪也若昭子知讎不殺則昭子有大罪矣仲尼不宜善其不以立己爲功勞也是昭子不知豎牛餓殺其父但言見罪仲尼又據其見言而善之】罪莫大焉必速殺之豎牛懼奔齊孟仲之子殺諸塞闗之外注齊魯界上闗音義【塞悉代反】投其首於寜風之棘上注寜風齊地仲尼曰叔孫昭子之不勞不可能也注不以立己爲功勞據其所言善之時魯人不以餓死語昭子音義【語魚據反】周任有言曰爲政者不賞私勞不罸私怨詩云有覺徳行四國順之注詩大雅覺直也言徳行直則四方順從之音義【任音壬行下孟反注同】初穆子之生也莊叔以周易筮之注莊叔穆子父得臣也遇明夷注離下坤上明夷音義【坤若門反】之謙注艮下坤上謙明夷初九變爲謙音義【艮古恨反】疏【正義曰離下坤上爲明夷離爲日坤爲地彖曰明入地中明夷夷者傷也日在地中光不外發則爲明傷也艮下坤上爲謙艮爲山象曰地中有山謙以髙下下謙虛之義】以示卜楚丘注楚丘卜人姓名曰是將行注行出奔而歸爲子祀注奉祭祀以讒人入其名曰牛卒以餒死明夷日也注離爲日夷傷也日明傷音義【餒奴罪反餓也】日之數十注甲至癸故有十時亦當十位自王已下其二爲公其三爲卿注日中當王食時當公平旦爲卿雞鳴爲士夜半爲皁人定爲輿黃昏爲隸日入爲僚晡時爲僕日昳爲臺隅中日出闕不在第尊王公曠其位音義【皁才早反輿音余僚力雕反晡布吳反昳由結反隅遇俱反】疏【正義曰此先略言卦意有此四事也是者是此子也將出奔而歸爲國卿奉子叔孫之祭祀也並以防人入而其名曰牛然此子終以餓死也牛在國生云以入者去時未有來而有之以讒人入其家非從外國入旣已略論此意乃復具釋爻辭云明夷於飛垂其翼君子於行三日不食有攸往主人有言此三辭之間無爲祀之意但卦名明夷故先推卦名求爲祀之義也先行後歸始得爲祀然後推演爻辭得其行去之象又論不食防言之事爻辭之內亦無名牛故別於離卦以求牛名推演爻之三辭旣訖乃復更推卦體以終爲祀之言故曰其爲後以總結前言也注正義曰七年傳曰天有十日人有十等彼卽歷言從王至臺十等之日此傳旣云十時十位位以王公卿爲三日以中食旦爲三日上其中知從中而右旋配之也晡謂食也晡時謂日西食時也日昳謂蹉跌而下也隅謂東南隅也過隅未中故謂隅中也若據時之先後則從旦至食乃至於中宜以左旋爲次今以配十位從中而右旋者以人之道髙以下爲基貴以賤爲本欲從賤而漸至於貴也若從中左旋則位乃漸退非進長之義故右旋也】日上其中注日中盛明故以當王食日爲二注公位旦日爲三注卿位明夷之謙明而未融其當旦乎注融朗也離在坤下日在地中之象又變爲謙謙道卑退故曰明而未融日明未融故曰其當旦乎疏【注正義曰明而未融則融是大明故爲朗也釋言云明朗也樊光云詩云髙朗令終日月光明是朗爲大明也據卦離下坤上日在地中之象又爻變爲謙謙是卑退之意日未出而又卑故曰明而未融日明未融故曰其當旦也若於易之明夷據日入之後故明夷象云初登於天照四國也後入於地失則也此明夷據日未出前者以日未出與日已入皆日在地下其明不見故各取象爲義】故曰爲子祀注莊叔卿也卜豹爲卿故知爲子祀日之謙當鳥故曰明夷於飛注離爲日爲鳥離變爲謙日光不足故當鳥鳥飛行故曰於飛疏【注正義曰說卦離爲日爲雉雉爲鳥也離之一卦爲日爲鳥日爲髙明鳥爲微細今日之謙退不得髙明下當防細是日光不足故當鳥也】明之未融故曰垂其翼注於日爲未融於鳥爲垂翼象日之動故曰君子於行注明夷初九得位有應君子象也在明傷之世居謙下之位故將辟難而行音義【應應對之應謙下如字又遐嫁反難乃旦反】疏【注正義曰卦有六位初三五奇數爲陽位也二四上耦數爲陰位也初與四二與五三與上位相值爲相應陽之所求者陰陰之所求者陽陽陰相值爲有應陰還值陰陽還值陽爲無應明夷初九陽爻在奇是得位也所應在四四爲陰爻是有應也居得位而物應之是君子象也初九在明傷之世有大難也居謙下之位宜卑退也以此知將辟難而行也】當三在旦故曰三日不食注旦位在三又非食時故曰三日不食疏【注正義曰位當三而時在旦是三日象也旦又未至食時非食時則無可食故曰三日不食也】離火也艮山也離爲火火焚山山敗注離艮合體故音義【敗必邁反又如字注同】於人爲言注艮爲言疏【注正義曰說卦云成言乎艮故艮爲言也】敗言爲讒注爲離所焚故言敗故曰有攸往主人有言言必讒也注離變爲艮故言有所往往而見燒故主人有言言而見敗故必讒言音義【攸音由】純離爲牛注易離上離下離畜牝牛吉故言純離爲牛音義【牝頻忍反舊扶死反】疏【注正義曰純離者言上體下體皆是離也易離卦云畜牝牛吉故言純離爲牛明夷初九無此牛象但明夷初卦下體是離故於純離之卦求牛象也】世亂讒勝勝將適離故曰其名曰牛注離焚山則離勝譬世亂則防勝山焚則離獨存故知名牛也豎牛非牝牛故不吉謙不足飛不翔注謙道衝退故飛不逺翔垂不峻翼不廣注峻髙也翼垂下故不能廣逺故曰其爲子後乎注不逺翔故知不逺去疏【正義曰其爻辭惟云君子於行無逺之義故復推此爻於鳥爲飛不翔翼不大知其不能逺去行必當歸故曰其爲子後乎】吾子亞卿也抑少不終注旦日正卿之位莊叔父子世爲亞卿位不足以終盡卦體蓋引而致之○楚子以屈申爲貳於吳乃殺之注造生貳心以屈生爲莫敖注生屈建子使與令尹子蕩如晉逆女過鄭鄭伯勞子蕩於汜勞屈生於莬氏注汜莬氏皆鄭地音義【過古禾反勞力報反後皆同汜徐扶嚴反莬大胡反】晉侯送女於郉丘子產相鄭伯會晉侯於郉丘注言楚彊諸侯畏敬其使音義【相息亮反使所吏反】疏【注正義曰聘禮云若過邦至於競使次介假道束帛將命於朝下大夫取以入告出許餼之以其禮上賔大牢積惟芻禾如彼禮文惟當餼之而已今鄭伯親勞是鄭畏楚也桓三年例云凡公女嫁於敵國公子則下卿送之於天子則諸卿皆行尙公不自送昏禮父母送女不下堂今晉侯親送女至邢丘是敬楚也此兼顧上文故云諸侯畏敬其使】○公如晉注卽位而往見音義【見賢徧反】自郊勞至於贈賄注往有郊勞去有贈賄音義【賄呼罪反】疏【注正義曰聘禮賔至於近郊君使卿朝服用束帛勞及聘事皆畢乃去賔遂行舍於郊公使卿贈如覿幣聘旣如此朝亦當然其朝據大行人上公三勞主國使下大夫勞於畿卿勞於逺郊主君自勞於近郊其去贈賄無文聘尙有賄明朝亦然但禮文不具耳其文據公去言故云往有也贈據晉言故云去有也】無失禮注揖讓之禮晉侯謂女叔齊曰魯侯不亦善於禮乎對曰魯侯焉知禮公曰何爲自郊勞至於贈賄禮無違者何故不知對曰是儀也不可謂禮禮所以守其國行其政令無失其民者也今政令在家注在大夫音義【女音汝焉於防反】不能取也有子家覊弗能用也注覊莊公孫懿伯也音義【覊居宜反】姦大國之盟陵虐小國注謂伐莒取鄆音義【姦音幹鄆音運】利人之難注謂往年莒亂而取鄆音義【難乃旦反下及注並同】不知其私注不自知有私難公室四分民食於他注他謂三家也言魯君與民無異疏【正義曰言公如民然求食於他也其時四分公室民皆屬三家三家稅以貢公公仰給食自無食也】思莫在公不圗其終注無爲公謀終始者音義【思息吏反謂羣臣慮也一音如字爲於僞反】疏【正義曰羣臣思慮無在公者不爲公圖謀其終言其終必禍敗無爲謀者】爲國君難將及身不卹其所禮之本末將於此乎在注在卹民與憂國而屑屑焉習儀以亟注言以習儀爲急音義【屑屑先結反亟紀力反急也】言善於禮不亦逺乎君子謂叔侯於是乎知禮注時晉侯亦失政叔齊以此諷諌音義【諷芳鳯反本亦作風音同】○晉韓宣子如楚送女叔向爲介鄭子皮子大叔勞諸索氏注河南成臯縣東有大索城音義【介音界大音泰索悉洛反】大叔謂叔向曰楚王汰侈已甚子其戒之叔向曰汰侈已甚身之災也焉能及人若奉吾幣帛愼吾威儀守之以信行之以禮敬始而思終終無不復注事皆可復行音義【焉於防反】從而不失儀注從順也敬而不失威道之以訓辭奉之以舊法考之以先王注以先王之禮成其好音義【道音導好呼報反】度之以二國注度晉楚之勢而行之音義【度待洛反注同】疏【正義曰朝聘之禮享用幣帛致國之所有送女𨿽則弗聘亦以幣帛通意故云奉吾幣帛愼吾威儀也信當守而無失故云守之以信也禮當勉力復行故云行之以禮也禮無不敬故以敬爲始也始敬則終亦敬終恐其惰故云思終也思終亦思始終始無有不可復行之事行必得禮使皆可復行也曲從則失儀從而不失儀不曲從也過敬則無威敬而不失威不妄敬也聖人教訓之辭用之以通誌故言道之也聘使舊故之法奉承以致命故言奉之也用先王之禮以成其交好故言考之也量二國形勢以通時事故言度之也皆凖事爲文】𨿽汰侈若我何及楚楚子朝其大夫曰晉吾仇敵也茍得志焉無卹其他今其來者上卿上大夫也若吾以韓起爲閽注刖足使守門音義【仇音求閽音昏刖音月又五刮反】疏【注正義曰周禮掌戮云墨者使守門劓者使守闗宮者使守內刖者使守囿髠者使守積則守門者當以墨也知不以韓起爲墨者楚子意在辱晉必將加之重罪墨是刑之輕者知其必非墨也且欲以叔向爲宮刑明起刑亦次宮也荘十九年稱鬻拳自刖楚人以爲大閽知此亦是刖也欲以叔向爲司宮爲奄官之長則韓起爲閽亦欲令爲門官之長刑若鬻拳故以鬻拳之刑觧之】以羊舌肸爲司宮注加宮刑音義【肸許乙反】足以辱晉吾亦得志矣可乎大夫莫對防啟疆曰可茍有其備何故不可恥匹夫不可以無備況恥國乎是以聖王務行禮不求恥人朝聘有珪注珪以爲信疏【正義曰周禮典瑞云公執桓圭侯執信圭伯執躬圭子執谷璧男執蒲璧以朝覲宗遇防同於王諸矦相見亦如之是朝有珪也又曰琢圭璋璧琮以覜聘是聘有珪也聘用圭璧其餙𨿽與君同其長降君一等聘禮記曰所以朝天子圭與繅皆九寸問諸侯朱緑繅八寸問卽聘也鄭云九寸上公之圭也於天子曰朝於諸侯曰問記之於聘文互相備鄭云互相備者言諸侯相朝與朝天子同也遣使聘天子與諸侯同也彼典瑞及聘禮記聘圭八寸據上公爲文耳公之使旣降公一等知侯伯之使當瑑圭六寸子男之使當瑑璧四寸考工記玉人云瑑圭璋八寸璧琮八寸以覜聘亦謂上公之聘也其實子男君臣用璧云朝聘有圭者據公侯伯言之注正義曰鄭典瑞注云人執以見曰瑞禮神曰器瑞符信也用珪朝聘所以爲信故執之】享覜有璋注享饗也覜見也旣朝聘而享見也臣爲君使執璋音義【覜他弔反徐他雕反璋音章享饗並許丈反鄭服皆以享爲獻耳見賢徧反下同臣爲於僞反使所吏反】疏【正義曰鄭氏先儒以爲朝聘之禮使執玉以授主國之君乃行享禮獻國之所有覜見也謂行享禮以見主國之君也案小行人合六幣圭以馬璋以皮璧以帛琮以錦琥以繡璜以黼鄭云上公享王圭以馬享後璋以皮侯伯子男享王璧以帛享後琮以錦公侯伯於諸侯則享用璧琮子男於大國享君琥以繡於夫人璜以黼此云享覜有璋者據上公享後言之所以特舉享後者舉璋與圭相對其實享禮圭與璧琮琥璜皆有今檢杜注意義則不然謂主國設酒食以饗賔賔則執璋以行禮故云享覜有璋注云享饗也破享獻之享爲饗食之饗杜必然者以此下云設機而不倚爵盈而不飲宴有好貨飱有陪鼎皆論饗禮及饗宴之事故破享爲饗卽大行人三饗三食三宴之類是也但饗禮旣亡執璋無文耳故杜云臣爲君使執璋則詩云奉璋峨峨尙書大保秉璋以酢之類是也】小有述職注諸侯適天子曰述職音義【述職述其所治國之功職也】疏【注正義曰孟子雲天子適諸侯曰巡狩巡狩者巡所守也諸侯朝天子曰述職述職者述所職也其意言諸侯職在治國家事天子以時入朝述修其所職也天子職在立諸侯撫下民以時巡狩省視其功勞也】大有巡功注天子巡守曰巡功音義【巡功巡所守之功績巡守手又反】設機而不倚爵盈而不飲注言務行禮音義【機音幾倚於綺反】疏【正義曰朝聘之禮有設機進爵之時朝禮𨿽亡而聘禮有其略也聘義曰聘射之禮至大禮也質明而始行事日防中而後禮成非彊有力者弗能行也酒淸人渴而不敢飲也肉漧人饑而不敢食也是言務在行禮不敢倚機不敢飲酒也】宴有好貨注宴飲以貨爲好衣服車馬在客所無音義【好呼報反注及下同】疏【注正義曰謂主國宴賔以貨財爲恩好謂衣服車馬在客所無者與之也明年晉享季武子重其好貨僖二十九年介葛盧來禮之加宴好詩序云鹿鳴燕羣臣嘉賔也旣飲食之又實幣帛筐篚以將其厚意是也】飱有陪鼎注熟食爲飱陪加也加鼎所以厚殷勤音義【飱音孫陪薄回反徐扶杯反】疏【正義曰聘禮賔始入館宰夫朝服設飱飪一牢在西鼎九羞鼎三鄭云食不備禮曰飱飪熟也其鼎實如饗餼羞鼎則陪鼎也以其實言之則曰羞以其陳言之則曰陪是飱有陪鼎鄭以飱禮小饔餼禮大故云食不備禮曰飱言饔餼備而飱不備也杜以餼生而飱熟故云熟食爲飱聘禮又云君使卿韋弁歸饔餼五牢飪一牢鼎九設於西階前陪鼎當內廉鄭云陪鼎三牲臛�臐膮也陪之庶羞加也服防云陪牛羊豕鼎故云陪鼎周禮掌客云凡諸侯之禮上公飱五牢饔餼九牢侯伯飱四牢饔餼七牢子男飱三牢饔餼五牢是朝聘皆有飱也案聘禮歸饔餼五牢於賔館飪一牢鼎九設於西階前牛鼎一羊鼎一豕鼎一魚鼎一臘鼎一腸胃鼎一膚鼎一鮮魚鼎一鮮醋鼎一凡九鼎從北向南而陳又有陪鼎三其一曰�鼎牛臛也在牛鼎之西其一曰臐鼎羊臛也在羊鼎之西其一曰膮鼎豕臛也在豕鼎之西其陪所設當西階之內廉腥二牢設於東階之前南陳牢別七鼎無鮮魚鮮臘也並上飪一牢所謂死牢三又餼二牢陳於門內之西是卿之饔餼五牢案鄭注掌客其子男饔餼五牢與卿同其腥鼎加鮮魚鮮臘牢別有九也其陳設如卿之禮侯伯饔餼七牢死牢四飪七牢在西腥三牢在東餼三牢在門西其陳設如子男之禮上公饔餼九牢死五牢飪一牢在西腥四牢在東餼四牢陳於門西其陳皆如侯伯之禮也大行人注云爵卿也則飱二牢饔餼五牢爵大夫也則飱一牢饔餼三牢】入有郊勞注賔至逆勞之於郊出有贈賄注去則贈之以貨賄禮之至也國家之敗失之道也則禍亂興注失朝聘宴好之道城濮之役注在僖二十八年音義【濮音卜】晉無楚備以敗於邲注在宣十二年言兵禍始於城濮音義【邲皮必反】邲之役楚無晉備以敗於鄢在成十六年音義【鄢於晚反】疏【正義曰以上文類之當注云言兵禍始於邲而不注者從可知也】自鄢以來晉不失備而加之以禮重之以睦注君臣和也音義【重直用反】是以楚弗能報而求親焉旣獲姻親又欲恥之以召防讎備之若何注言何以爲音義【姻音因】誰其重此注言怨重若有其人恥之可也注謂有賢人以敵晉則可恥之若其未有君亦圗之晉之事君臣曰可矣求諸侯而麇至注麇羣也音義【麇丘隕反又其鄖反注同】求昬而薦女注薦進也君親送之上卿及上大夫之猶欲恥之君其亦有備矣不然柰何韓起之下趙成中行吳魏舒範鞅知盈注五卿位在韓起之下皆三軍之將佐也成趙武之子吳荀偃之子音義【行戶郎反鞅於丈反知音智將子匠反】羊舌肸之下祁午張趯籍談女齊梁丙張骼輔躒苖賁皇皆諸侯之選也注言非凡人音義【趯他歷反骼古百反或音各躒力狄反又力各反夲又作櫟同賁扶云反選息戀反】韓襄爲公族大夫韓湏受命而使矣注襄韓無忌子也爲公族大夫湏起之門子年𨿽幼已任出使音義【使所吏反注及下注同任音壬】疏【正義曰三年云韓湏如齊逆少姜是受命出使之事】箕襄邢帶注二人韓氏族叔禽叔椒子羽注皆韓起庶子疏【注正義曰賈逵云然杜依用之杜以上箕襄邢帶食邑於箕邢故爲韓氏之族叔禽叔椒皆連叔爲文羽又稱子事似兄弟故云皆韓起庶子劉以爲叔禽等亦是韓起之族旣無明證而妄規杜氏非也】皆大家也韓賦七邑皆成縣也注成縣賦百乘也音義【韓賦七邑韓襄起之兄子箕襄邢帶二人韓氏族韓湏叔禽叔椒子羽四人皆韓起子凡七人人一邑乘繩證反下皆同】羊舌四族皆彊家也注四族銅鞮伯華叔向叔魚叔虎兄弟四人音義【鞮丁兮反】疏【注正義曰家語孔子曰銅鞮伯華不死天下其定矣其人名亦字伯華食邑於銅鞮叔魚名鮒見於十三年叔虎見於襄二十一年於時虎已死今得數叔虎者𨿽身死其族猶在故傳不言羊舌四人而云四族明指其族也據傳文叔向兄弟四人有叔虎案世夲叔向兄弟有季夙疑季夙卽是虎也故服氏數伯華叔向叔魚季夙劉以爲叔虎於時已死別有季夙而規杜氏非也】晉人若防韓起楊肸五卿八大夫注五卿趙成以下八大夫祁午以下音義【防息浪反楊肸叔後本羊舌氏食采於楊故又號楊肸也】輔韓湏楊石注石叔向子食我也音義【食音嗣】因其十家九縣注韓氏七羊舌氏四而言十家舉大數也羊舌四家共二縣故但言彊家疏【注正義曰杜以家縣爲一故並韓賦七邑與羊舌四族乃爲十一而言十家舉大數也羊舌四族族有一縣則又太多故以爲四家共二縣也劉以爲韓湏是起之門子不別更稱家去韓湏之外韓氏惟有六家並羊舌四族故爲十家也今知不然者以歷序韓襄爲公族大夫韓湏受命而使卽云箕襄以下皆大家故知韓湏在其內也又韓賦七邑則韓湏冇邑旣有其邑自然稱家哀二年曰上大夫受縣論語云百乘之家家卽縣也劉以爲韓湏不得爲家家不得稱縣以爲韓氏六家羊舌四家爲十家而規杜氏非也】長轂九百注長轂戎車也縣百乘音義【轂古木反】疏【正義曰考工記車人云兵車乘車輪崇六尺六寸田車輪崇六尺三寸兵車轂長三尺三寸又云大車半柯長尺半是短也】其餘四十縣遺守四千注計遺守國者尙有四千乘音義【遺惟季反】奮其武怒以報其大恥伯華謀之注伯華叔向兄中行伯魏舒帥之注伯中行吳其蔑不濟矣君將以親易怨注失婚姻之親實無禮以速防而未有其備使羣臣往遺之禽以逞君心何不可之有疏【正義曰啟疆發首言可此云何不可之有言其可也紹上之言服防云何不可之有言不可也如是大不識文勢】王曰不谷之過也大夫無辱注謝防啟疆厚爲韓子禮王欲敖叔向以其所不知而不能注言叔向之多知音義【敖五報反叔向以其所不知絕句多知如字一音智】疏【正義曰王欲調叔向以爲敖樂以其所不知不觧之處試之而竟不能王之所爲叔向悉觧故杜云叔向之多知】亦厚其禮韓起反鄭伯勞諸圉注圉鄭地名辭不敢見禮也注奉使君命未反故音義【見賢徧反】○鄭罕虎如齊娶於子尾氏注自爲逆也音義【娶七住反爲於僞反】晏子驟見之陳桓子問其故對曰能用善人民之主也注謂授子產政音義【驟仕救反】○夏莒牟夷以牟婁及防玆來奔牟夷非卿而書尊地也注尊重也重地故書以名其人終爲不義莒人愬於晉注愬魯受牟夷音義【愬悉路反】晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之間而以師討焉注間暇也音義【誘音酉惰徒臥反間音閒注同又如字】乃歸公秋七月公至自晉莒人來討注討受牟夷不設備戊辰叔弓敗諸蚡泉莒未陳也注嫌君臣異故重例音義【陳直覲反重直用反】○冬十月楚子以諸侯及東夷伐吳以報棘櫟麻之役注役在四年防射以繁之師防於夏汭注防楚子音義【射食夜反又食亦反】越大夫常壽過帥師防楚子於瑣注瑣楚地音義【過古禾反瑣素果反】聞吳師出防啟疆帥師從之注從吳師也遽不設備吳人敗諸鵲岸注廬江舒縣有鵲尾渚音義【遽其據反岸五旦反】楚子以馹至於羅汭注馹也羅水名音義【馹人實反中戀反】吳子使其弟蹶由犒師注犒勞音義【蹶居衛反犒苦報反】楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守曰余亟使人犒師請行以觀王怒之疾徐而爲之備尙克知之注言吳令龜如此音義【釁許覲反女音汝守手又反下同亟紀力反】龜兆告吉曰克可知也君若驩焉好逆使臣滋敝邑休怠注休觧也音義【好呼報反使所吏反下並同觧佳賣反】而忘其死亡無日矣今君奮焉震電馮怒注馮盛也音義【馮皮冰反徐敷求反注同】疏【正義曰言今君奮起威嚴如天震電盛爲瞠怒虐執云云是也】虐執使臣將以釁鼓則吳知所備矣敝邑𨿽羸若早修完注完器備音義【羸力危反完音丸】其可以息師注息楚之師難易有備可謂吉矣且吳社稷是卜豈爲一人使臣獲釁軍鼓而敝邑知備以禦不虞其爲吉孰大焉國之守龜其何事不卜注言常卜音義【易以防反豈爲於僞反禦魚呂反】疏【正義曰難易有言知楚爲患難則吳易有防備也且吳社稷是卜豈爲一人恐楚王言女旣云吉何故今欲被殺故言此以塞之國之守龜其何事不卜又恐王言龜旣言吉而使人乃被殺則是之不信故又言此以答之】一臧一否其誰能常之城濮之兆其報在邲注城濮戰楚卜吉其效乃在邲音義【否悲矣反舊方有反】今此行也其庸有報志注言吳有報楚意乃弗殺楚師濟於羅汭沈尹赤會楚子次於萊山防射帥繁之師先入南懷楚師從之及汝淸注南懷汝淸皆楚界音義【萊音來】吳不可入注有楚子遂觀兵於坻箕之山注觀示也音義【觀舊音官讀爾雅者皆官喚反注同坻直夷反】是行也吳早設備楚無功而還以蹶由歸楚子懼吳使沈尹射待命於巢防啟疆待命於雩婁禮也注善有音義【雩音於徐況於反如淳同韋昭音虛婁力侯反徐力俱反如淳音樓】○秦後子復歸於秦注元年奔晉景公卒故也注終五稔之言音義【五稔而甚反】

經六年春王正月杞伯益姑卒注再同盟疏【注正義曰益姑以襄二十四年卽位二十五年於重丘魯杞俱在二十九年又杞子來盟是再同盟】

秦景公

夏季孫宿如晉

文公注無傳

宋華合比出奔衛注合比事君不以道自取奔亡書名罪之音義【華戶化反比如字又毗志反】疏【正義曰寺人桞有寵太子佐惡之合比請殺之求媚於太子而欲殺君之寵臣是事君不以道也以此而自取奔亡故書名以罪之】

秋九月大雩

楚防罷帥師伐吳音義【罷音皮】

冬叔弓如楚

齊侯伐北燕

傳六年春王正月文公卒弔如同盟禮也注魯怨因晉取其田而今不廢防紀故禮之○大夫如秦景公禮也注合先王士弔大夫送之禮疏【注正義曰先王之制諸侯之防士弔大夫送三十年傳文也釋例曰先王之制諸侯之防士弔大夫送及其失也禮過於重文襄之伯因而抑之諸侯之防大夫弔卿共事夫人之防士弔大夫送猶過古制故公子遂如晉襄公傳不言禮秦景公傳曰大夫如秦景公特稱禮也一以示古制二以示書他國之必湏魯會三以示奉使非卿不書於經此皆丘明之防文也】○三月鄭人鑄刑書注鑄刑書於鼎以爲國之常法音義【鑄之樹反】疏【注正義曰傳直言鑄刑書知鑄之於鼎者二十九年傳云晉趙鞅荀寅賦晉國一鼓鐵以鑄刑鼎著範宣子所爲刑書焉彼是鑄之於鼎知此亦是鼎也】叔向使詒子產書注詒遺也音義【詒以之反遺惟季反】曰始吾有虞於子注虞度也言凖度子產以爲已法音義【度待洛反下同】今則已矣注已止也昔先王議事以制不爲刑辟懼民之有爭心也注臨事制刑不豫設法也法豫設則民知爭端音義【辟婢亦反下皆同爭爭闘之爭注及下注同】疏【注正義曰尙書伊訓云先王肇修人紀制官刑儆於有位又穆王命呂侯訓夏贖刑作呂刑之篇其經云墨罰之屬千劓罰之屬千剕罰之屬五百宮罰之屬三百大辟之屬二百五刑之屬三千周禮司刑掌五刑之法以麗萬民之罪墨罪五百劓罪五百宮罪五百剕罪五百殺罪五百據此二文𨿽王者相變條數不同皆是豫制刑矣而云臨事制刑不豫設法者聖王𨿽制刑法舉其大綱但共犯一法情有淺深或輕而難原或重而可恕聼其時事議其重輕𨿽依準舊條而斷有出入不豫設定法告示下民令不測其淺深常畏威而懼罪也法之所以不可豫定者於小罪之間或情有大惡盡皆之極刑則夲非應重之罪悉令從其輕比又不足以創小人也於大罪之間或情冇可恕盡加大辟則枉害良善輕其罰則脫漏重辜以此之故不得不臨時議之凖狀加罪今鄭鑄之於鼎以章示下民亦旣示民卽爲定法民有所犯依法而斷設令情有可恕不敢曲法以矜之罪實難原不得違制以入之法旣豫定民皆先知於是倚公法以展私情附輕刑而犯大惡是無所忌而起爭端也漢魏以來班律於民懼其如此制爲比例入罪者舉輕以明重出罪者舉重以明輕因小事而別有大罪者則云所爲重以重論皆不可一定故也】猶不可禁禦是故閒之以義注閒防也糾之以政注糾舉也行之以禮守之以信奉之以仁注奉飬也制爲祿位以勸其從注勸從教嚴斷刑罰以威其注放也疏【正義曰義者宜也合於事宜閒謂防衛也閒之以義防衛之使合於事宜者也政者正也齊正在下糾謂舉治也糾之以政舉治之使從於齊正也禮當勉力履行故行之以禮也信當守而勿失故守之以信也仁心所以飬物故奉之以仁也位以序徳祿以酬勤有徳能勤則居官食祿制爲祿位以勸其從順教令也其有犯罪則制之刑罰故嚴斷刑罰以威其驕放佚也嚴斷言其不放捨也對文則加罪爲刑収贖爲罰散則刑罰通也閒之以下皆言在上位者行此事治民也】懼其未也故誨之以忠聳之以行注聳懼也音義【聳息勇反行下孟反】教之以務注時所急使之以和注說以使民音義【說音悅】臨之以敬涖之以彊注施之於事爲涖音義【涖音利又音類】斷之以剛注義斷恩疏【正義曰此上言行事此又言用心言𨿽行上事懼其未從教也故復勞心以撫之於文忠心爲忠如心爲恕謂如其已心也事親事君逺及諸物宜恕以待之不得虛詐忠是萬事之夲故陳忠恕之事以訓誨之行善得善行惡得惡舉善惡之行以恐懼之時之所急民或不知故教示之以當時之務居上位者失於以威廹人故使之以和當和說以使之臨涖一也臨謂位居其上俯臨其下涖謂有所施爲臨撫其事臨謂平常之時涖謂當時之時居上位者失於驕慢臨之以敬言當共敬以臨之其濫於行事者失於懈倦涖之以彊言當彊力以臨之柔而少決爲政之病故斷之以剛彊此云斷之以剛卽上嚴斷之義嚴謂威可畏剛謂情無私此皆論心故重言之注正義曰聳懼也釋詁文也彼作竦音義同涖亦臨也而與臨別文故觧之周禮肆師稱涖卜曲禮云涖官春秋書涖盟皆謂當其事而臨之故云施之於事爲涖則臨謂平常涖謂當事以此爲異故別文也若散而言之涖亦臨也故論語云不荘以涖之則民不敬是也防服四制雲門內之治恩揜義門外之治義斷恩尙書徵云威克厥愛允濟愛克厥威允罔功是斷獄者皆當義斷恩】猶求聖哲之上明察之官注上公侯也官卿大夫也忠信之長慈恵之師民於是乎可任使也而不生禍亂民知有辟則不忌於上注權移於法故民不畏上音義【長丁丈反】疏【正義曰以剛以上𨿽率意教人猶爲未善更求聖哲王公之上制明察大夫之官法忠誠信著之長則慈愛溫恵之師教用此四法以教民民於是乎可任使也注正義曰刑不可知威不可測則民畏上也今制法以定之勒鼎以示之民知在上不敢越法以罪已又不能曲法以施恩則權柄移於法故民皆不畏上】並有爭心以徴於書而徼幸以成之注因危文以生爭緣徼幸以成其巧僞音義【徼本作邀古堯反巧如字】疏【注正義曰法之設文有限民之犯罪無窮爲法立文不能网羅諸罪民之所犯不必正與法同自然有危疑之理因此危文以生與上爭罪之心緣徼幸以成其巧僞將有實罪而獲免者也】弗可爲矣注爲治也夏有亂政而作禹刑商有亂政而作湯刑注夏商之亂著禹湯之法言不能議事以制音義【夏戶雅反】疏【注正義曰夏商之有亂政在位多非賢哲察獄或失其實斷罪不得其中至有以私亂公以貨枉法其事不可復治乃逺取創業聖王當時所斷之獄因其故事制爲定法亦如鄭鼎所鑄遵舊施行言不能臨時議事以制刑罰也】周有亂政而作九刑注周之衰亦爲刑書謂之九刑疏【注正義曰凖夏商所作當爲文武周公之制不以聖王名刑而謂之九刑者蓋周公別爲此名故稱之耳】三辟之興皆叔世也注言刑書不起於始盛之世疏【注正義曰三辟謂禹刑湯刑九刑也辟罪也三者斷罪之書故爲刑書皆是叔世所爲言刑書不起於始盛之世議事制罪叔世不復能然采取上世決事之比作書以爲後法其事是始盛之世作書於衰亂之時服防云政衰爲叔世叔世逾於季世季世不能作辟也】今吾子相鄭國作封洫注在襄三十年音義【相亮反洫況域反】立謗政注作丘賦在四年音義【謗布浪反】制參辟鑄刑書注制參辟謂用三代之末法音義【參七南反一音三】疏【注正義曰制參辟鑄刑書是一事也爲其文是制參辟勒於鼎是鑄刑書也三代之辟皆取前世故事制以爲法子產亦取上世故事故謂之制參辟言其所用三代之末法非謂子產所作還寫三代之書也子產蓋亦采取上世所聞見斷獄善者以爲書也】將以靖民不亦難乎詩曰儀式刑文王之徳日靖四方注詩頌言文王以徳爲儀式故能日有安靖四方之功刑法也疏【正義曰周頌我將之篇祀文王之樂歌也杜言文王以徳爲儀式刑法也則儀式刑三者皆爲法也言以徳爲儀式法者是文王之徳也由其以徳爲法故能日日有安靖四方之功也服防云儀善式用刑法靖謀也言善用法文王之徳日日謀安四方此觧於文便於杜也】又曰儀刑文王萬邦作孚注詩大雅言文王作儀法爲天下所信孚信也疏【正義曰大雅文王之篇也服防云儀善也刑法也善用法者文王也言文王善用其法故能爲萬國所信也亦便於杜】如是何辟之有注言詩惟以徳與信不以刑也民知爭端矣將棄禮而徴於書注以刑書爲徴疏【正義曰端謂本也今鑄鼎示民則民知爭罪之本在於刑書矣制禮以爲民則作書以防民罪違禮之愆非刑書所禁故民將棄禮而取徴驗於書也刑書無違禮之罪民必棄禮而不用矣】錐刀之末將盡爭之注錐刀末諭小事亂獄滋丰賄賂並行終子之世鄭其敗乎疏【正義曰子產鑄刑書而叔向責之趙鞅鑄刑鼎而仲尼譏之如此傳文則刑之輕重不可使民知也而李悝作法蕭何造律頒於天下懸示兆民秦漢以來莫之能革以今觀之不可一日而無律也爲當吏不及古民僞於昔爲是聖人作法不能經逺古今之政何以異乎斯有防矣古者分地建國作邑命家諸侯則奕世相承大夫亦子孫不絕皆知國爲我土眾實我民自有愛吝之心不生殘賊之意故得設法以待刑臨事而議罪不湏豫以告民自令常懷怖懼故仲尼叔向所以譏其鑄刑書也秦漢以來天下爲一長吏以時遷代其民非復已有懦弱則爲殿負彊猛則爲稱職且疆域闊逺戶口滋多大郡竟餘千里上縣數以萬計豪橫者陵蹈邦邑桀健者雄張閭裏故漢世酷吏専任刑誅或乃肆情好殺成其不撓之威違眾用已以表難測之知至有積骸滿穽流血丹野郅都被蒼鷹之號延年受屠伯之名若復信其殺伐任其縱捨必將喜怒變常愛憎攺意不得不作法以齊之宣眾以令之所犯當條則斷之以律疑不能決則讞之上府故得萬民以察天下以治聖人制法非不善也古不可施於今今人所作非能聖也足以周於所用觀民設教遭時制宜謂此道也】肸聞之國將亡必多制注數攺法其此之謂乎復書曰若吾子之言注復報也疏【正義曰若如也誠如吾子之言也】僑不才不能及子孫吾以救世也旣不承命敢忘大恵注以箴戒爲恵疏【正義曰當時鄭國大夫邑長蓋有斷獄不平輕重失中故作此書以令之所以救當世】士文伯曰火見鄭其火乎注火心星也周五月昏見火未出而作火以鑄刑器注刑器鼎也蔵爭辟焉火如象之不火何爲注象類也同气相求火未出而用火相感而致災疏【注正義曰作刑書以示民教民使爭罪故謂之爭辟火出而象之象類也謂以類相感而致災也同气相求易文言文也周禮司爟云季春出火民咸從之季秋內火民亦如之鄭云火所以用陶冶民隨國而爲之是火星未出不得用火今鄭火未出而用火以鑄鼎及火星出則相感以致災服防云鑄鼎蔵爭辟故今出火與五行之火爭明故爲災在器故稱蔵也】○夏季孫宿如晉拜莒田也注謝前年受牟夷邑不見討晉侯享之有加籩注籩豆之數多於常禮武子退使行人告曰小國之事大國也茍免於討不敢求貺注貺賜也得貺不過三獻注周禮大夫三獻疏【注正義曰周禮卿五獻大夫三獻故鄭注掌客爵卿也饔餼五牢爵大夫也饔餼三牢獻視饔餼之數故言大夫三獻也若依古禮大小國之卿皆五獻大夫三獻故聘禮侯伯之卿出聘饔餼五牢獻同饔餼之數至春秋之時惟大國得從古禮故昭元年鄭人享趙孟注云朝聘之制大國之卿五獻其次國以下卿則從大夫之禮故今武子云得貺不過三獻周禮無此文大行人云上公九獻侯伯七獻子男五獻各如其命數典命云公侯伯之卿皆三命知其當三獻也大夫卿之總名故注云三獻也】今豆有加下臣弗堪無乃戾也注懼以不堪爲罪疏【正義曰上言加籩此言豆者籩豆並加互舉其一也】韓宣子曰寡君以爲驩也注以加禮致驩對曰寡君猶未敢注未敢當此加也疏【正義曰魯侯爵禮當七獻上文惟言享有加籩已知加於常禮不知防獻籩豆未必過七獻也言寡君猶未敢當者謙耳】況下臣君之隸也敢聞加貺固請徹加而後卒事晉人以爲知禮重其好貨注宴好之貨○宋寺人桞有寵注有寵於平公音義【寺夲又作侍桞良九反寺人名】太子佐惡之華合比曰我殺之注欲以求媚太子音義【惡烏路反】栁聞之乃坎用牲埋書注詐爲盟處音義【處昌慮反下同】而告公曰合比將納亡人之族注亡人華臣也襄十七年奔陳旣盟於北郭矣公使視之有焉遂逐華合比合比奔衛於是華亥欲代右師注亥合比弟欲得合比處乃與寺人桞比從爲之徴曰聞之久矣注聞合比欲納華臣音義【合比毗志反】公使代之注代合比爲右師見於左師注左師向戌音義【見腎徧反又如字】左師曰女夫也必亡注夫謂華亥音義【女音汝下並注同夫方於反注同】女防而宗室於人何有人亦於女何有注言人亦不能愛女音義【防息浪反】詩曰宗子維城毋俾城壊毋獨斯畏注詩大雅言宗子之固若城俾使也音義【俾必爾反】疏【正義曰大雅板之篇凡伯刺厲王之詩也言宗子之同維若城也卽謂宗子爲城言宗人當固之毋使此城傾壊傾壊則女獨矣女旣獨此必冇所畏懼也】女其畏哉注爲二十年華亥出奔傳○六月丙戌鄭災注終士文伯之言○楚公子棄疾如晉報韓子也注報前年送女過鄭鄭罕虎公孫僑遊吉從鄭伯以勞諸柤辭不敢見注不敢當國君之勞柤鄭地音義【過地臥反乂古禾反從才用反或如字勞力報反注及下同柤側加反見賢徧反下見王注見鄭伯如見楚王私見鄭伯同】固請見之見如見王注見鄭伯如見楚王言棄疾共而有禮疏【注正義曰見如見王是共也辭不敢見是禮也】以其乘馬八匹私面注私見鄭伯音義【乘繩證反】見子皮如上卿注如見楚卿以馬六匹見子產以馬四匹見子大叔以馬二匹注降殺以兩音義【殺所界反】禁芻牧采樵不入田注不犯田種音義【芻初俱反樵似遙反下同】不樵樹不采蓻注蓻種也疏【正義曰不樵樹不伐樹以爲樵不采蓻不采所種之菜果】不抽屋不彊匄疏【正義曰服防云抽裂也言不毀裂所捨之屋也匄乞也不就人彊乞也】誓曰有犯命者君子廢小人降注君子則廢黜不得居位小人則退給下劇也音義【抽敕畱反彊其丈反又其良反匄夲或作丐音蓋乞也說文作匄逯安說亡人爲匄黜敕律反】捨不爲主不慁賔注慁患也音義【慁戶困反】往來如是鄭三卿皆知其將爲王也注三卿罕虎公孫僑遊吉韓宣子之楚也楚人弗逆公子棄疾及晉竟晉侯將亦弗逆叔向曰楚辟我衷注辟邪也衷正也音義【竟音境下注同辟匹亦反注及下同衷音忠邪似嗟反】若何效辟詩曰爾之教矣民胥效矣注詩小雅言上教下效音義【效戶孝反下同】從我而已焉用效人之辟書曰聖作則注逸書則法也音義【焉於防反】無寜以善人爲則注無寜寜也而則人之辟乎匹夫爲善民猶則之況國君乎晉侯說乃逆之注傳言叔向知禮音義【說音悅】○秋九月大雩旱也○徐儀楚聘於楚注儀楚徐大夫楚子執之逃歸懼其叛也使防泄伐徐注防泄楚大夫音義【泄息列反】吳人救之令尹子蕩帥師伐吳師於豫章而次於幹谿注幹谿在譙國城父縣南楚東竟音義【谿苦兮反父音甫】吳人敗其師於房鐘注房鐘吳地獲宮廐尹棄疾注闘韋龜之父音義【廐九又反】子蕩歸罪於防泄而殺之注歸罪於防泄不以敗告故不書○冬叔弓如楚聘且弔敗也注弔爲吳所敗疏【正義曰如上注不以敗告故不書而得弔敗者夲自爲聘聞敗因弔之故言且也】○十一月齊侯如晉請伐北燕也注告盟主士匄相士鞅逆諸河禮也注士匄晉大夫相爲介得敬逆來者之禮音義【匄古害反夲或作丐相息亮反注同士鞅於丈反今傳夲皆作士匄相士鞅古夲士匄或作王正董遇王肅夲同學者皆以士匄是範宣子卽士鞅之父不應取其父同姓名人以爲介今傳夲誤也依王正爲是王元規云古人質口不言之耳何妨爲介也案士文伯是士鞅之族亦名匄無妨今相範鞅卽文伯也然士文伯名古夲或有作正者觧見前卷襄三十一年介音界】疏【正義曰世族譜以王正爲雜人諸夲及王肅董遇注皆作王正俗夲或誤爲士匄此人不當取士鞅之父同姓名而爲之介也】晉侯許之十二月齊侯遂伐北燕將納簡公注簡公北燕伯三年出奔齊晏子曰不入燕有君矣民不貳吾君賄左右諂諛作大事不以信未嘗可也注爲明年曁齊平傳音義【諂敕檢反諛羊朱反】

春秋左傳注疏卷四十三

春秋左氏傳注疏卷四十三考證

捨中軍○林堯叟曰捨中軍從祀先公皆善辭也非國史無以知捨中軍爲季氏専魯從祀先公爲陽虎専季氏也又按萬斯大學春秋隨筆曰向作三軍今捨中軍季宿弱二子更弱公室也宿旣將中軍専魯政復私計已與二子歸公𨿽異分國維均因乘叔豹之死捨去中軍已専一軍而以一軍屬二子傳言四分公室者對二子而爲言也如是則已不居中軍之名而實則益前之半二子有分民而無専將公室有貢而無民故曰捨中軍者季宿弱二子更弱公室也

莒牟夷以牟婁及防玆來奔○【臣召南】按牟婁杜氏不注以隠四年莒人伐取牟婁已注也

楚子蔡侯陳侯許男頓子沈子徐人越人伐吳○林堯叟曰越始見經通吳以疲楚者晉謀之失也通越以困吳者楚謀之失也

傳捨中軍卑公室也疏還復二軍不得言捨三軍○還復二軍監夲訛作還作三軍劉之意觧經書捨中軍不言捨三軍也夲作還復者是今攺正

又疏傳稱孟孺子泄帥右師○孟孺子泄監夲訛作孟子孺泄今攺正

傳故有十時亦當十位○【臣召南】按杜觧十時十位卽用七年傳芊尹無宇所雲天有十日人有十等王公大夫士皂輿隸僚僕臺者也彼傳雲天有十日故以甲至癸觧之此傳云日有十時就一日言下云日上其中食日爲二旦日爲三故以雞鳴夜半等配之又注人定爲輿○輿監夲訛作與今攺正

傳象日之動○林堯叟曰日動物也𨿽有夷傷其動不爽君子象也

傳晉侯送女於邢丘○陳傅良曰傳言晉卑事楚趙汸補注曰傳記齊請繼室於晉晉亦歸女於楚其後齊又女於吳齊晉皆伯國也於是並衰至薦女以相結楚吳所以獨彊

又疏於天子則諸卿皆行諸卿監夲訛作諸侯今攺正

傳自郊勞至於贈賄疏據大行人上公三勞云云○【臣召南】按所引大行人惟上公三勞一句耳主國使下大夫勞王畿卿勞於逺郊主君自勞於近郊並非彼注而文義亦晦大約三勞之目賔及境一也及逺郊二也及近郊三也惟近郊君自出勞其餘使卿大夫

傳設機而不倚○監夲訛作設機今以陸氏音義定作設機

傳飱有陪鼎疏按聘禮歸饔餼五牢於賔館云云○孔氏以已意貫串聘禮爲之非儀禮原文

傳吳人敗諸鵲岸注廬江舒縣有鵲尾渚○廬監夲訛作盧今攺正

傳火如象之不火何爲○【臣召南】按漢書五行志引此作火而象之蓋古人如而二字通用也志又引劉歆說曰火星出於周五月而鄭以三月作火鑄鼎刻刑辟書以與民約是爲刑器爭辟故火星出與五行之火爭明爲災其象然也不書於經不告魯也

春秋左氏傳注疏卷四十三考證

欽定四庫全書

春秋左傳注疏卷四十四【起昭公七年盡八年】

晉杜氏注唐陸徳明音義孔頴逹疏

經七年春王正月曁齊平注曁與也燕與齊平前年冬齊伐燕間無異事故不重言燕從可知音義【曁其噐反傳同重直用反】疏【正義曰曁與釋詁文也此直言曁齊平不知誰與齊平谷梁傳曰以外及內曰曁謂此爲魯與齊平賈逵何休亦以爲魯與齊平許惠卿以爲燕與齊平服虔云襄二十四年仲孫羯侵齊二十五年崔抒伐我自爾以來齊魯不相侵伐且齊是大國無爲求與魯平此六年冬齊侯伐北燕將納簡公齊侯貪賄而與之平故傳言齊求之也齊次於虢燕人行成其文相比許君近之案經例旣燕與齊平當書燕魯與諸侯平皆言曁下三月公如楚叔孫婼如齊涖盟公不在國故齊無來者據經言之賈君爲得杜則從許說也故両載其說意從賈觧其所疑云前年冬齊伐燕文接此春間無異事故不云燕省文也又此年稱齊曁燕平之月傳所舉經文知此是燕與齊平也釋例曰昭六年冬齊侯伐北燕七年春而平冬春相接間無異事省文故不重言燕猶桓五年冬州公如曹六年春因書寔來也傳以其下分明故起見齊燕平之月以正之也】

三月公如楚

叔孫婼如齊涖盟注無傳公將逺適楚故叔孫如齊尋舊好音義【婼敕略反徐又音敕好呼報反】疏【注正義曰魯與齊鄰公逺適楚慮其或來侵伐遣使與之盟尋舊好也案經婼之如齊在公如楚下特言將適楚者叔孫婼非公命則不得書經眀是公未時命之公後始去杜言將見此意】

夏四月甲辰朔日有食之

秋八月戊辰衛侯惡卒注元年大夫盟於虢疏【正義曰谷梁傳曰卿曰衛齊惡今曰衛侯惡此何爲君臣同名也君子不奪人名不奪親之所名重其所以來也王父名子也注云不奪人名明臣𨿽欲攺君不當聼也君不聼臣易名者欲使人重父命也父受名於王父王父卒則稱王父之命名之曲禮云卒哭乃諱鄭云敬鬼神之名也生者不相辟名衛侯名惡大夫有石惡君臣同名春秋不非謂此事也然則此君卒哭之後臣當辟其諱曲禮云君子已孤不更名當舎名而稱字注正義曰虢會不盟而言盟者令尹圍請讀舊書加於牲上𨿽不爲載書亦以名告神與盟同也】

九月公至自楚

冬十有一月癸未季孫宿卒

十有二月癸亥葬衛襄公

傳七年春王正月曁齊平齊求之也注齊伐燕燕人賂之反從求平如晏子言疏【正義曰傳云齊求之自言其平之意下云盟於濡上是其平之事也下言齊侯次於虢燕人行成則是燕先意而言齊求之者齊若志在伐燕不當在竟久次久次而不行卽是求之之狀也燕必知其意乃行成耳】癸巳齊侯次於虢注虢燕竟音義【虢瓜百反竟音境】燕人行成曰敝邑知罪敢不聽命先君之敝器請以謝罪注敝器瑤罋玉櫝之屬音義【瑤音遙罋烏送反徐於容反櫝徒木反】公孫晳曰受服而退俟釁而動可也注晳齊大夫音義【晳星歷反徐思益反釁許覲反】二月戊午盟於濡上注濡水出髙陽縣東北至河閒鄚縣入易水音義【濡徐音湏說文女於反一音而入反又而於反鄚音莫本又作莫】疏【注正義曰今案髙陽無此水也水源皆出於山其出平地皆是山中平地燕趙之界無泉出者未知杜言何所案據】燕人歸燕姬注嫁女與齊侯賂以瑤罋玉櫝斝耳不克而還注瑤玉也櫝匱也斝耳玉爵音義【斝古雅反一音嫁禮記夏曰醆殷曰斝周曰爵說文斝從斗匱其位反】疏【注正義曰孔安國尙書傳云瑤羙石此云瑤罋玉櫝與玉別文亦似非玉杜以瑤爲玉者詩毛傳云瓊瑤羙玉則瑤之爲物在玉石之間與玉小別故或以爲石或以爲玉瓊是玉之羙名詩以瓊瑤爲玉故毛言羙玉耳周禮醢人王舉則共醢六十罋以齊醢菹臡實之則罋是小器當以瓦爲之以瑤爲罋故爲寶也論語云玉毀於櫝中是櫝爲盛物之匱也明堂位云爵夏后氏以琖殷以斝周以爵鄭云斝畫禾稼也斝是爵名文承玉櫝之下明亦以玉爲之言耳者蓋此器旁有耳若今之杯故名耳】○楚子之爲令尹也爲王旌以田注析羽爲旌王旌斿至於軫音義【旌音精析星歷反斿音畱軫之忍反】疏【注正義曰析羽爲旌周禮司常文也鄭云析羽皆五采繋之於旞旌之上所謂注旌於乾首也凡九旗之帛皆用絳然則乾首有羽羽爲旌名遂以旌爲旗稱其垂至軫者謂斿至軫非羽至軫也禮緯稽命徴云禮天子旗九刃曳地諸侯七刃齊軫大夫五刃齊較士三刃齊首周禮節服氏衮冕六人維王之大常鄭云王旌十二旒両兩以縷綴連旁三人持之禮天子旌曳地杜以楚𨿽僭號稱王未必卽如天子不應建大常旌曳地故以諸侯觧之言王旌斿至於軫謂楚王旌也蓋建交龍之旗而斿至軫耳然諸侯之旌短於王旌二刃大夫之旌亦短於諸侯之旌二刃案周禮軫去地四尺較去軫並五尺五寸而禮緯云諸侯齊軫大夫齊較於事爲疑不可知也】芋尹無宇斷之曰一國兩君其誰堪之及卽位爲章華之宮納亡人以實之注章華南郡華容縣音義【芋於付反斷音短】疏【正義曰芋是艸名哀十七年陳有芋尹蓋皆以艸名官不知其故】無宇之閽入焉注有罪亡入章華宮無宇執之有司弗與注王有司也曰執人於王宮其罪大矣執而謁諸王注執無宇也王將飲酒注遇其歡也無宇辭曰天子經略注經營天下略有四海故曰經略諸侯正封注封疆有定分音義【疆居良反下同分扶問反】疏【正義曰荘二十一年注云略界也則此略亦爲界也經營天下以四海爲界界內皆爲已有故言略有四海謂有四海之內也天子界內天子自經營之故言經略也諸侯封內受之天子非已自營故言正封謂不侵人不與人正之使有定分】古之制也封略之內何非君土食土之毛誰非君臣注毛艸也故詩曰普天之下莫非王土率土之濵莫非王臣注詩小雅濵涯也音義【普本或作溥音同毛傳云大也濵音賔涯五佳反】疏【正義曰北山大夫刺幽王也役使不均云溥天之下云云鄭箋云此言王之土地廣矣王之臣又眾矣何求而不得何使而不行率土之濵者地之形水多於土民居水畔故云循土之涯也】天有十日注甲至癸人有十等注王至臺下所以事上上所以共神也故王臣公公臣大夫大夫臣士士臣皁皁臣輿輿臣隸隸臣僚僚臣僕僕臣臺馬有圉牛有牧注飬馬曰圉養牛曰牧音義【共音恭圉魚呂反】疏【正義曰文十八年傳云舜臣堯者謂舜爲臣以事堯也此云王臣公者謂上以下爲臣文同而意異也公者五等諸侯之摠名環齊要略云自營爲厶八厶爲公言正無私也大夫者夫之言扶也大能扶成人也士者事也言能理庶事也服虔云皁造也造成事也輿眾也佐皁舉眾事也隸隸屬於吏也僚勞也共勞事也僕僕豎主藏者也臺給臺下防名也此皆以意言之循名求義不必得夲故杜皆略而不說】以待百事今有司曰女胡執人於王宮將焉執之周文王之法曰有亡荒閱注荒大也閱搜也有亡人當大搜其眾音義【女音汝焉於虔反閱音悅搜所由反】所以得天下也吾先君文王注楚文王作僕區之法注僕區刑書名音義【僕區烏侯反徐如字服云僕隠也區匿也爲隠匿亡人之法也】疏【正義曰引其言戒刑法知是刑書名也名曰僕區未知其義服虔云僕隠也區匿也爲隠亡人之法也】曰盜所隱器注隱盜所得器與盜同罪所以封汝也注行善法故能啟疆北至汝水疏【注正義曰文王之法所以得天下言行善法所以得爲天子也僕區之法所以封汝言去盜賊所以大啟封疆也哀十七年曰彭仲爽申俘也文王以爲令尹實縣申息朝陳蔡封畛於汝是文王啟疆至汝水】若從有司是無所執逃臣也逃而舎之是無陪臺也注言皆將逃王事無乃闕乎昔武王數紂之罪以告諸侯曰紂爲天下逋逃主萃淵藪注萃集也天下逋逃悉以紂爲淵藪集而歸之音義【數色具反又色主反逋布吳反萃在醉反藪素口反】疏【正義曰此在尙書武成篇也武王旣克殷歸至於丰乃陳伐紂之事告於諸侯言將伐之時以啇之罪告於皇天后土所過名山大川曰今啇王受無道暴殄天物害虐烝民爲天下逋逃主萃淵藪是言天下罪人逋逃者以紂爲主集而歸之如魚入深淵獸奔藪澤也】故夫致死焉注人欲致死討紂音義【夫音扶又方於反】君王使求諸侯而則紂無乃不可乎若以二文之法取之盜有所在矣注言王亦爲盜王曰取而臣以往注往去也盜有寵未可得也注盜有寵王自謂爲葬靈王張本遂赦之注赦無宇○楚子成章華之臺願與諸侯落之注宮室始成祭之爲落臺今在華容城內疏【注正義曰雜記云成廟則釁之路寢成則考之而不釁釁屋者交神明之道也鄭云言路寢生人所居不釁者不神之也考之者設盛食以落之爾檀弓曰晉獻文子成室諸大夫焉是也然則不釁似無祭而杜言宮室始成祭之爲落者以其言落必是以酒澆落之𨿽不如廟以血塗其上當祭中霤之神以安之】大宰防啟疆曰臣能得魯侯防啟疆來召公辭曰昔先君成公命我先大夫嬰齊曰吾不忘先君之好將使衡父照臨楚國鎭撫其社稷以輯寕爾民嬰齊受命於蜀注蜀盟在成二年衡父公衡音義【好呼報反輯音集又七入反】奉承以來弗敢失隕而致諸宗祧注言奉成公此語以告宗廟音義【隕於敏反祧他乏反】日我先君共王引領北望日月以冀注冀魯朝音義【共音恭】疏【正義曰日謂往日也嬰齊與魯盟於蜀事在成二年共王之初共王卽望魯朝故言往日我先君共王引領北望也董遇注無日字諡法旣過能攺曰共】傳序相授於今四王矣注四王共康郟敖及靈王音義【傳直專反郟古洽反】嘉惠未至惟襄公之辱臨我喪注襄公二十八年如楚臨康王喪孤與其二三臣悼心失圖注在哀喪故社稷之不皇況能懷思君徳注皇暇也言有大喪多不暇今君若步玉趾辱見寡君注趾足也寵靈楚國以信蜀之役致君之嘉惠是寡君旣受貺矣何蜀之敢望注言但欲使君來不敢望如蜀復有質子音義【復扶又反質音致又如字】疏【正義曰言開其恩寵賜以威靈以及楚國以明受命於蜀之事不虛致令君之嘉惠於楚卽是寡君受貺矣】其先君鬼神實嘉賴之豈惟寡君君若不來使臣請問行期注問魯見伐之期音義【使所吏反】寡君將承質幣而見於蜀以請先君之貺注請問也音義【質音致徐之二反又如字見賢徧反】公將往夢襄公祖注祖祭道神疏【注正義曰詩云韓侯出祖仲山甫出祖是出行必爲祖也曽子問曰諸侯適天子與諸侯相見皆云道而出是祖與道爲一知祖是祭道神也周禮大馭掌馭玉路以祀及犯軷王自左馭馭下祝登受轡犯軷遂驅之鄭云行山曰軷犯之者封土爲山象以菩芻棘栢爲神主旣祭以車櫟之而去諭無險難也又聘禮記云出祖釋軷祭酒脯乃飲酒於其側鄭云祖始也行出國門止陳車騎釋酒脯之奠於軷爲行始也詩傳曰軷道祭也謂祭道路之神春秋傳曰軷渉山川然則軷山行之名也道路以險阻爲難是以委土爲山或伏牲其上使者爲軷祭酒脯祈告也卿大夫處者於是餞之飲酒於其側禮畢乘車轢之而遂行是說祖軷之事也詩云取羝以軷謂諸侯也天子則以犬故犬人云伏瘞亦如之鄭司農云伏謂伏犬以王車轢之是也大夫用酒脯】梓愼曰君不果行襄公之適楚也夢周公祖而行今襄公實祖君其不行子服惠伯曰行先君未嘗適楚故周公祖以道之襄公適楚矣而祖以道君不行何之三月公如楚鄭伯勞於師之梁注鄭城門音義【道之音導下同勞力報反下同】孟僖子爲介不能相儀注僖子仲孫貜音義【介音界相息亮反貜俱縛反又俱碧反】及楚不能答郊勞注爲下僖子病不能相禮張夲○夏四月甲辰朔日有食之晉侯問於士文伯曰誰將當日食對曰魯衛惡之注受其凶惡音義【惡之如字或烏路反非也】衛大魯小公曰何故對曰去衛地如魯地注衛地豕韋也魯地降婁也日食於豕韋之末及降婁之始乃息故禍在衛大在魯小也周四月今二月故曰在降婁音義【降戶江反下同】疏【注正義曰周禮保章氏以星土辧九州之地所封封域皆有分星是在地封域必當天星之分但古書亡失鄭注保章氏引堪輿云寅析木燕也卯大火宋也辰壽星鄭也已鶉尾楚也午鶉火周也未鶉首秦也申實沈晉也酉大梁趙也戍降婁魯也亥娵訾衛也子枵齊也醜星紀吳越也秦漢以來地分天次娵訾衛也降婁魯也娵訾之次一名豕韋故云衛地豕韋也三統歷娵訾初日在危十六度立春卽在營室十四度雨水中終於奎四度也降婁初日在奎五度驚蟄節在婁四度春分中終於胃六度也此時周四月今二月故日在降婁但閏有前卻不知日在何度而食也言去衛地如魯地蓋始入降婁之初耳】於是有災魯實受之注災發於衛而魯受其餘禍其大咎其衛君乎魯將上卿注八月衛侯卒十一月季孫宿卒音義【咎其九反】公曰詩所謂彼日而食於何不臧者何也注感日食而問詩疏【正義曰十月之交大夫刺幽王也十月之交朔日辛卯日有食之亦孔之丑注云日爲君辰爲臣辛金也卯木也又以卯侵辛故甚惡也又云彼月而食則維其常此日而食於何不臧詩作此此云彼者師讀不同也】對曰不善政之謂也國無政不用善則自取謫於日月之災注謫譴也音義【謫直革反譴遣戰反】疏【正義曰士文伯緣公之問設勸戒之辭言人君爲政不善可以感動上天則自取譴責於日月之災以日食之災由君行之所致也昏義雲天子聽男教後聽女順天子治陽道後治陰徳是故男教不修陽事不得適見於天日爲之食婦順不修陰教不得適見於天月爲之食此傳彼記皆是勸戒辭耳日月之會自有常數每於一百七十三日有餘則日月之道一交交則日月必食𨿽千歲之日食豫算而盡知寧復由教不修而政不善也此時周室防弱王政不行非復能動天也設有天變當與天下爲災何獨衛君魯卿當其咎也若日食在其分次其國卽當有咎則每於日食必有君死豈日食之歳常有一君死乎足明士文伯言衛君魯卿之死不由日食而知矣人君者位貴居尊志移心溢或恣情欲壞亂天下聖人假之神靈作爲鑑戒夫以昭昭大眀照臨下土忽爾殱亡俾晝作夜其爲怪異莫斯之甚故鳴之以鼓柝射之以弓矢庶人奔走以相從嗇夫馳騁以告眾降物辟寢以哀之祝幣史辭以禮之立貶食去樂之數制入門廢朝之典示之以罪巳之冝教之以修徳之法所以重天變警人君也天道深逺有時而驗或亦人之禍釁偶與相逢故聖人得因其變常假爲勸戒知逹之士識先聖之幽情中下之主信妖祥以自懼但神道可以助教不可專以爲教神之則惑眾去之則害冝故其言若有若無其事若信若不信期於大通而已世之學者宜知其趣焉】故政不可不愼也務三而已一曰擇人注擇賢人二曰因民注因民所利而利之三曰從時注順四時之所務○晉人來治田注前女叔侯不盡歸今公適楚晉人恨故復來治田音義【復扶又反下復伐同】疏【注正義曰下云君之在楚於晉罪也知晉人以此故復來治田也宋之盟云晉楚之從交相見今復恨者於時不逆楚意爲此盟耳私心不欲諸侯向楚又無辭可以禁之故內懷恨而治其田】季孫將以成與之注成孟氏邑本田謝息爲孟孫守不可注謝息僖子家臣音義【爲於僞反注及下爲同守手又反下守臣同】曰人有言曰𨿽有挈缾之知守不假器禮也注挈缾汲者諭小知爲人守器猶知不以借人音義【挈苦結反缾蒲丁反之知音智注小知同汲音急借子夜反】夫子從君而守臣喪邑注夫子謂孟僖子從公如楚音義【喪息浪反】𨿽吾子亦有猜焉注言季孫亦將疑我不忠音義【猜七才反】季孫曰君之在楚於晉罪也注言晉罪君之至楚又不聽晉魯罪重矣晉師必至吾無以待之不如與之間晉而取諸注候晉間隙可復伐取之音義【間如字注同】吾與子桃注魯國卞縣東南有桃虛音義【虛起居反】成反誰敢有之是得二成也魯無憂而孟孫益邑子何病焉辭以無山與之萊柞注萊柞二山音義【萊音來柞子洛反又音昨】乃遷於桃注謝息遷也晉人爲取成注不書非公命○楚子享公於新臺注章華臺也使長鬛者相注鬛須也欲先誇魯侯音義【鬛力輙反相息亮反須音須誇苦華反】疏【正義曰吳楚之人少須故選長鬛者相禮也】好以大屈注宴好之賜大屈弓名音義【好呼報反注同屈扂勿反大屈弓名服同又云大曲也賈云寶金可以爲劍出大屈也】疏【注正義曰賈逵云大屈寶金可以爲劍大屈金所生地名服虔云一曰大屈弓名魯連書曰楚子享魯侯於章華之臺與大曲之弓旣而悔之防啟疆見魯侯魯侯歸之大屈卽大曲也】旣而悔之防啟疆聞之見公公語之拜賀公曰何賀對曰齊與晉越欲此久矣寡君無適與也而傳諸君君其備禦三鄰注言齊晉越將伐魯而取之音義【見賢徧反語魚據反適丁歷反傳直專反】愼守寶矣敢不賀乎公懼乃反之注言楚靈不信所以不終○鄭子產聘於晉晉侯有疾韓宣子逆客私焉注私語曰寡君寢疾於今三月矣並走羣望注晉所望祀山川皆走往祈禱音義【禱丁老反又丁報反】有加而無瘳今夢黃熊入於寢門其何厲鬼也對曰以君之明子爲大政其何厲之有昔堯殛鯀於羽山注羽山在東海祝其縣西南音義【瘳敕畱反黃熊音雄獸名亦作能如字一音奴來反三足鼈也觧者云獸非入水之物故是鼈也一曰旣爲神何妨是獸案說文及字林皆云能熊屬足似然則能旣熊屬又爲龞類今本作能者勝也東海人祭禹廟不用熊白及鼈爲膳斯豈鯀化爲二物乎殛紀力反誅也本又作極音義同鯀古本反下注同】疏【正義曰諸本皆作熊字賈逵云熊獸也說文云熊獸似豕山居冬蟄釋獸云羆如熊黃白文孫炎曰書云如熊如羆則熊似羆似豕之獸卽今之所謂熊是也釋獸又云熊虎丑其子狗李巡曰熊虎之類其子名狗則熊獸似虎非能也又釋魚云鼈三足能樊光曰龞皆四足今三足故記之彼是龞之異狀張衡東京賦云能鼈三趾梁王云鮌之所化是能龞也若是熊獸何以能入羽淵但以神之所化不可以常而言之若是能龞何以得入寢門先儒旣以爲獸今亦以爲熊獸是也汲冢書瑣語云晉平公夢見赤熊闚屏惡之而有疾使問子產言闚屏墻必是獸也張叔皮論云賓爵下華田防上騰牛哀虎變鮌化爲熊久血爲燐積灰生蠅傅潛通賦云聲伯忌瓊瑰而弗占兮晝言諸而暮終嬴正沈壁以祈福兮鬼告凶而命窮黃母化而爲黿兮鮌殛變而成熊二者所韻不同或疑張叔爲能著作郎王劭云古人讀雄與熊者皆於陵反張叔用舊音傅用新音張叔亦作熊也案詩無羊與正月及襄十年衛卜禦防之繇皆以雄韻陵劭言是也】其神化爲黃熊以入於羽淵實爲夏郊三代祀之注鯀禹父夏家郊祭之歷殷周二代又通在羣神之數並見祀音義【夏戶雅反注夏下同】疏【注正義曰祭法云夏后氏禘黃帝而郊鯀言郊祭天而以鯀配是夏家郊祭之也殷周二代自以其祖配天𨿽復不以鯀配郊鯀有治水之功又通在羣神之數並亦見祀通夏世爲三代祀之也祭法又曰夫聖人之制祀也能禦大菑則祀之能捍大患則祀之鯀鄣鴻水而殛死禹能修鯀之功非此族也不在祀典是言鯀有大功而歷代祀之也祭法又云有虞氏禘黃帝而郊嚳祖顓頊而宗堯夏后氏亦禘黃帝而郊鯀祖顓頊而宗禹殷人禘嚳而郊防祖契而宗湯周人禘嚳而郊稷祖文王而宗武王家語子羔問曰周人祖文王而宗武王虞夏祖宗異代者孔子曰殷周祖宗其廟可以不毀則其他所祖宗者功徳不殊𨿽在異代亦可以無疑矣周人愛召公猶敬其樹況祖宗其功徳而可以不尊奉其廟哉】晉爲盟主其或者未之祀也乎注言周衰晉爲盟主得佐天子祀羣神疏【注正義曰祭法曰有天下者祭百神諸侯在其地則祭之亡其地則不祭然則鯀非晉地之神晉人不合祭之也但周室旣衰晉爲盟主得佐助天子祭祀羣神故不祀鯀而鯀爲祟也晉語說此事云昔者鯀違帝命殛之於羽山化爲黃熊以入於羽淵實爲夏郊三代舉之夫鬼神之所及非其族類則紹其同位今周室少卑晉實繼之其或者未舉夏郊邪宣子以告祀夏郊董伯爲屍五日晉侯疾間是言晉當繼周得佐天子祀羣神也僖三十一年傳云相之不享於此久矣非衛之罪也祀鄫何事然則是夏后自當祀相衛不祀相而晉祀鯀者相無功惟子孫當祀鯀則列在祀典天子祀之故晉繼周祀鯀也】韓子祀夏郊注祀鯀疏【正義曰言祀寔家所郊者故注云祀鯀】晉侯有間注間差也音義【差初賣反】賜子產莒之二方鼎注方鼎莒所貢疏【正義曰服虔云鼎三足則圓四足則方】子產爲丰施歸州田於韓宣子注丰施鄭公孫叚之子三年晉以州田賜叚音義【爲於僞反下爲初言同】曰日君以夫公孫叚爲能任其事而賜之州田今無祿早世不獲久享君徳其子弗敢有不敢以聞於君私致諸子注此年正月公孫叚卒音義【夫音扶任音壬下同】宣子辭子產曰古人有言曰其父析薪其子弗克負荷注荷擔也以防薄諭貴重音義【析星歷反荷本亦作何河可反又音河擔丁甘反】施將懼不能任其先人之祿其況能任大國之賜縦吾子爲政而可後之人若屬有疆埸之言敝邑獲戾注恐後代宣子者將以鄭取晉邑罪鄭音義【若屬音燭疆居良反埸音亦】而丰氏受其大討吾子取州是免敝邑於戾而建置丰氏也敢以爲請注傳言子產貞而不諒疏【注正義曰貞而不諒論語文也貞正也諒信也叚受晉邑卒而歸之正也知宣子欲之而言畏懼後禍是不信也】宣子受之以告晉侯晉侯以與宣子宣子爲初言病有之注初言謂與趙文子爭州田以易原縣於樂大心注樂大心宋大夫原晉邑以賜樂大心也○鄭人相驚以伯有曰伯有至矣則皆走不知所往注襄三十年鄭人殺伯有言其鬼至鑄刑書之歳二月注在前年或夢伯有介而行注介甲也音義【介音界】曰壬子余將殺帶也注駟帶助子晳殺伯有壬子六年三月三日明年壬寅余又將殺叚也注公孫叚丰氏黨壬寅此年正月二十八日疏【注正義曰劉云叚卽丰氏當言駟氏黨字之誤以規杜氏今知非者叚爲丰氏傳有明文杜旣注傳無容不妥蓋後人傳寫之誤劉君𨿽規未必是杜之失】及壬子駟帶卒國人益懼齊燕平之月注此年正月壬寅公孫叚卒國人愈懼其眀月子產立公孫泄及良止以撫之乃止注公孫泄子孔之子也襄十九年鄭殺子孔良止伯有子也立以爲大夫使有宗廟音義【泄息列反】子大叔問其故子產曰鬼有所歸乃不爲厲吾爲之歸也大叔曰公孫泄何爲注子孔不爲厲問何爲復立泄音義【復扶又反】子產曰說也爲身無義而圖說注伯有無義以妖鬼故立之恐惑民並立泄使若自以大義存誅絕之後者以觧說民心音義【說如字下及注同徐始鋭反】疏【正義曰言立公孫泄者所以觧說民心也伯有作亂而死不應立其後祀今立良止民必怪之爲伯有之身無義立後而圖謀自觧說於民也觧說者以子孔良霄俱被誅殺今並立二人言若國家自以大義存誅絕之後不爲妖鬼立良止也以此觧說民心】從政有所反之以取媚也注民不可使知之故治政或當反道以求媚於民音義【治直吏反】疏【正義曰反之謂反正道也媚愛也從其政事治國家者有所反於正道以取民愛也反正道者子孔誅絕於道理不合立公孫泄今旣立良止恐民以鬼神爲惑故反違正道兼立公孫泄以取媚於民今民不惑也叚與帶之卒自當命盡而終耳未必良霄所能殺也但良霄爲厲因此恐民民心不安義湏止遏故立祀止厲所以安下民也何休膏肓難此言孔子不語怪力亂神以鬼神爲政必惑眾故不言也今左氏以此令後世信其然廢仁義而祈福於鬼神此大亂之道也子產𨿽立良止以托繼絕此以鬼賞罸要不免於惑眾豈當述之以示季末鄭答之曰伯有惡人也其鬼爲厲鬼厲者陰陽之气相乘不和之名尙書五行傳六厲是也人死醴魄則降魂气在上有尙徳者附和气而興利孟夏之月令雩祀百辟卿士有益於民者由此也爲厲者因害气而施災故謂之厲鬼月令民多厲疾五行傳有禦六厲之禮禮天子立七祀有大厲諸侯立五祀有國厲欲以安鬼神弭其害也子產立良止使祀伯有以弭害乃禮與洪範之事也子所不語怪力亂神謂虛陳靈象於今無驗也伯有爲厲鬼著明若此而何不語乎子產固爲眾愚將惑故並立公孫泄雲從政有所反之以取媚也孔子曰民可使由之不可使知之子產逹於此也】不媚不信注說而後信之音義【說音悅】不信民不從也及子產適晉趙景子問焉注景子晉中軍佐趙成曰伯有猶能爲鬼乎子產曰能人生始化曰魄注魄形也音義【魄普白反】旣生魄陽曰魂注陽神气也疏【正義曰人稟五常以生感陰陽以靈有身體之質名之曰形有噓吸之動謂之爲气形气合而爲用知力以此而彊故得成爲人也此將說淫厲故逺本其初人之生也始變化爲形形之靈者名之曰魄也旣生魄矣魄內自有陽气气之神者名之曰魂也魂魄神靈之名本從形气而有形气旣殊魂魄亦異附形之靈爲魄附气之神爲魂也附形之靈者謂初生之時耳目心識手足運動啼呼爲聲此則魄之靈也附气之神者謂精神性識漸有所知此則附气之神也是魄在於前而魂在於後故云旣生魄陽曰魂魂魄𨿽俱是性靈但魄識少而魂識多孝經說曰魄白也魂蕓也白明白也蕓蕓動也形有體質取明白爲名气惟噓吸取蕓動爲義鄭祭義注雲气謂噓吸出入者也耳目之聰明爲魄是言魄附形而魂附气也人之生也魄盛魂彊及其死也形消气滅郊特牲曰魂气歸於天形魄歸於地以魂本附气气必上浮故言魂气歸於天魄本附形形旣入土故言形魄歸於地聖王緣生事死制其祭祀存亡旣異別爲作名攺生之魂曰神攺生之魄曰鬼祭義曰气也者神之盛也魄也者鬼之盛也合鬼與神教之至也死必歸土此之謂鬼其气於上神之著也是故魂魄之名爲鬼神也檀弓記延陵季子之哭其子云骨肉歸復於土命也若魂气則無不之也爾雅釋天云鬼之爲言歸也易系辭曰陰陽不測之謂神以骨肉必歸於土故以歸言之魂气無所不通故以不測名之其實鬼神之夲則魂魄是也劉云人之受生形必有气气形相合義無先後而此云始化曰魄陽曰魂是則先形而後气先魄而後魂魂魄之生有先後者以形有質而气無質尋形以知气故先魄而後魂其實並生無先後也注正義曰以形有質故爲陰魂無形故爲陽旣以化表形故以陽見气气爲陽知形爲陰互相見也】用物精多則魂魄彊注物權勢疏【正義曰魂旣附气气又附形形彊則气彊形弱則气弱魂以气彊魄以形彊若其居髙官而任權勢奉養厚則魂气彊故用物精而多則魂魄彊也注正義曰物非權勢之名而以物爲權勢者言有權勢則物備物謂奉養之物衣食所資之總名也】是以有精爽至於神眀注爽明也疏【正義曰此言從防而至著蓋精亦神也爽亦明也精是神之未著爽是明之未昭言權勢重用物多養此精爽至於神明也】匹夫匹婦彊死其魂魄猶能馮依於人以爲淫厲注彊死不病也人謂匹夫匹婦賤身音義【彊其丈反】況良霄我先君穆公之冑子良之孫子耳之子敝邑之卿從政三世矣鄭𨿽無腆注腆厚也音義【冑直又反從政三世矣子良公子去疾生子耳公孫輙輙生伯有良霄三世爲鄭卿腆他典反】疏【正義曰子良子耳良霄三世皆爲卿】抑諺曰蕞爾國注蕞小貌音義【蕞在最反】而三世執其政柄其用物也矣其取精也多矣其族又大所馮厚矣注良霄魂魄所馮者貴重音義【柄彼命反】而彊死能爲鬼不亦宜乎注傳言子產之博敏○子皮之族飲酒無度注相尙以奢相困以酒疏【正義曰相尙以奢食無度也相困以酒飲無度也】故馬師氏與子皮氏有惡注馬師氏公孫鉏之子罕朔也襄三十年馬師頡出奔公孫鉏代之爲馬師與子皮俱同一族音義【鉏什居反頡戶結反】齊師還自燕之月注在此年二月罕朔殺罕魋注魋子皮弟音義【魋徒回反】疏【正義曰公孫鉏子展之弟展生子皮鉏生罕朔朔是子罕之孫禮謂之從父昆弟】罕朔奔晉韓宣子問其位於子產注問朔可使在何位子產曰君之覊臣苟得容以逃死何位之敢擇卿違從大夫之位注謂以禮去者降位一等罪人以其罪降注罪重則降多古之制也朔於敝邑亞大夫也其官馬師也注大夫位馬師職獲戾而逃惟執政所寘之得免其死爲惠大矣又敢求位宣子爲子產之敏也使從嬖大夫注爲子產故使降一等不以罪降音義【爲子於僞反注同嬖必計反】疏【正義曰子產數遊楚云子皙上大夫女嬖大夫不尊貴也則晉之嬖大夫亦是下大夫子產云朔亞大夫也今晉侯使朔爲下大夫故杜云爲子產故使降一等不以罪降】○秋八月衛襄公卒晉大夫言於範獻子曰衞事晉爲睦注睦和也晉不禮焉庇其賊人而取其地注賊人孫林父其地戚也音義【庇必利反又音祕】故諸侯貳詩曰防鴒在原兄弟急難注詩小雅防鴒�渠也飛則鳴行則搖諭兄弟相救於急難不可自舎音義【防本又作卽精亦反鴒本又作令力丁反難如字又乃旦反注同揺音遙又以照反】疏【正義曰小雅棠棣之篇也以防鴒之在原諭兄弟之急難也防鴒水鳥也今而在原失其常防飛則鳴行則搖不能自舎也諭人當居平安之世今有兄弟在急難相救之情亦不能自舎也但鳥有飛行可言人之不能自舎無狀可言耳注正義曰釋鳥文郭璞曰雀屬】又曰死喪之威兄弟孔懷注威畏也言有死喪則兄弟冝相懷思兄弟之不睦於是乎不弔注不相弔卹況逺人誰敢歸之今又不禮於衞之嗣注嗣新君也衛必叛我是絕諸侯也獻子以告韓宣子宣子說使獻子如衛弔且反戚田注傳言戚田所由還衛音義【說音悅還音環】衛齊惡告喪於周且請命王使成簡公如衛弔注簡公王卿士也且追命襄公曰叔父陟恪在我先王之左右以佐事上帝注陟登也恪敬也帝天也叔父謂襄公命如今之哀策音義【恪苦各反】疏【注正義曰陟登恪敬釋詁文也周禮所云上帝皆是天也如今之哀策者漢魏以來賢臣旣卒或贈以本官印綬近世或更贈以髙官褒徳敍哀載之於防將葬賜其家以告柩如今之哀策謂此也】余敢忘髙圉亞圉注二圉周之先也爲殷諸侯亦受殷王追命者音義【圉魚呂反】疏【注正義曰案周本紀髙圉是公劉孫之孫髙圉生亞圉亞圉大王亶父之祖也並爲殷之諸侯今王追命襄公而云不忘二圉知其亦是受殷王追命此杜以意言耳二圉之受追命無文也】○九月公至自楚孟僖子病不能相禮注不能相儀答郊勞以此爲已病音義【病不能相禮本或作病不能禮相息亮反注相儀同勞力報反】乃講學之注講習也茍能禮者從之及其將死也注二十四年孟僖子卒傳終言之召其大夫注僖子屬大夫曰禮人之幹也無禮無以立吾聞將有逹者曰孔丘注僖子卒時孔丘年三十五疏【注正義曰當言三十四而云五蓋相傳誤耳】聖人之後也注聖人殷湯而滅於宋注孔子六代祖孔父嘉爲宋督所殺其子奔魯疏【注正義曰家語本姓篇云宋�公熈生弗父何何生宋父周周生世子勝勝生正考父考父生孔父嘉其後以孔爲氏也孔父生木金父金父生臯夷父夷父生防叔防叔辟華氏之禍而奔魯生伯夏伯夏卽生梁紇梁紇卽生孔子】其祖弗父何以有宋而授厲公注弗父何孔父嘉之髙祖宋閔公之子厲公之兄何適嗣當立以讓厲公音義【適丁歷反】及正考父注弗父何之曽孫佐戴武宣注三人皆宋君三命玆益共注三命工卿也言位髙益共故其鼎銘云注考父廟之鼎一命而僂再命而傴三命而俯注俯共於傴傴共於僂音義【僂力主反傴紆羽反】循墻而走注言不敢安行亦莫余敢侮注其共如是人亦不敢侮之音義【侮亡甫反】饘於是鬻於是以糊余口注於是鼎中爲饘鬻饘鬻糊屬言至儉音義【饘之然反爾雅糊饘也鬻之六反孫炎云淖糜也糊音胡】疏【正義曰釋言云糊饘也郭璞云糜也又云鬻糜也孫炎曰淖糜也然則糊饘鬻糜相類之物稠者曰糜淖者曰鬻糊饘是其別名將糜向口故曰以糊余口猶今人以粥向帛黏使相著謂之糊帛】其共也如是臧孫紇有言注紇武仲也曰聖人有明徳者若不當世其後必有逹人注聖人之後有明徳而不當大位謂正考父疏【注正義曰聖人謂殷湯也不當世謂不得在位爲國君也上文具言考父之徳知此聖人之後有明徳而不得在世當大位者止謂正考父也旣是聖人之後而又有明徳身無貴位必慶隆子孫故言其後必有逹人謂知能通逹之人】今其將在孔丘乎我若獲沒注得以壽終必屬說與何忌於夫子疏【正義曰身爲大夫乃稱夫子此時仲尼未仕不得稱爲夫子以未仕之時爲仕後之語是丘明意尊之而失事實陳恆未死言謚亦此類也】使事之注說南宮敬叔何忌孟懿子皆僖子之子音義【屬音燭說音悅】而學禮焉以定其位注知禮則位安疏【注正義曰說南宮氏也敬謚也叔字也又字容也字括也名說一名�】故孟懿子與南宮敬叔師事仲尼仲尼曰能補過者君子也詩曰君子是則是效注詩小雅孟僖子可則效已矣○單獻公棄親用羈注獻公周卿士單靖公之子頃公之孫羈寄客也音義【單音善】冬十月辛酉襄頃之族殺獻公而立成公注襄公頃公之父成公獻公弟音義【頃傾】音○十一月季武子卒晉侯謂伯瑕注伯瑕士文伯曰吾所問日食從矣可常乎注衞侯武子皆卒故對曰不可六物不同注各異時民心不壹注政教殊事序不類注有變易官職不則注治官居職非一法同始異終胡可常也詩曰或燕燕居息或憔悴事國注詩小雅言不同音義【憔在遙反詩作盡悴在醉反】疏【正義曰小雅北山大夫刺幽王也役使不均已勞於從事而不得養其父母焉或燕燕居息燕燕安息貌或盡瘁事國盡力勞病以從國事此作憔悴蓋師讀不同】其異終也如是公曰何謂六物對曰歳時日月星辰是謂也公曰多語寡人辰而莫同何謂辰對曰日月之防是謂辰注一歳日月十二防所防謂之辰音義【語魚據反】疏【正義曰釋天云載歳也夏曰歳周曰年李巡曰載一歳莫不覆載也孫炎曰四時一終曰歳取歳星行一次也年取年谷一熟是言歳卽年也時謂四時春夏秋冬也曰謂十日從甲至癸也月從正月至十二月也星二十八宿也辰謂日月所會一歳十二防從子至亥也周禮馮相氏掌十有二歳十有二月十有二辰十日二十有八星之位謂此六物也大歳所在十二年始帀故爲十二歳注正義曰東南隅有辰也大火謂之辰也又有日月之防辰也又北方有辰星也日月防謂之辰者辰時也言日月聚防有時也】故以配日注謂以子丑配甲乙疏【正義曰言辰無常所分在十二以十干配之明非一所也】○衛襄公夫人姜氏無子注姜氏宣姜嬖人婤姶生孟縶孔成子夢康叔謂已立元注成子衛卿孔達之孫烝鉏也元孟縶弟夢時元末生音義【婤音周又直周反徐敕周反姶烏答反縶張立反烝之承反】疏【注正義曰知者傳曰婤姶生孟縶卽云成子夢若已生訖當云婤姶生孟縶及元此云孔成子夢且說夢已下乃云晉韓宣子聘歳生元明未生也】余使羈之孫圉與史茍相之注羈烝鉏子茍史朝子音義【羈居冝反相息亮反下同朝如字】史朝亦夢康叔謂已余將命而子茍與孔烝鉏之曽孫圉相元史朝見成子告之夢夢恊注恊合也晉韓宣子爲政聘於諸侯之歳注在二年婤姶生子名之曰元孟縶之足不良弱行注跛也音義【跛皮我反】疏【正義曰當斷不良爲句弱行向下讀之知者案二十年杜注云縶足不良故以官邑還豹是也】孔成子以周易筮之曰元尙享衛國主其社稷注令蓍辭遇屯注震下坎上屯音義【屯張倫反】又曰余尙立縶尙克嘉之注嘉善也遇屯之比注坤下坎上比屯初九爻變音義【比毗志反注同】疏【正義曰所以上屯無變者皆遇少爻故也】以示史朝史朝曰元亨又何疑焉注周易曰屯元亨音義【亨許庚反注元亨皆同】成子曰非長之謂乎注言屯之元亨謂年長非謂名元音義【長丁丈反注同】對曰康叔名之可謂長矣注善之長也音義【名如字徐武政反】孟非人也將不列於宗不可謂長注足跛非全人不可列爲宗主且其繇曰利建侯注繇卦辭音義【繇直又反】嗣吉何建建非嗣也注嗣子有常位故無所卜又無所建今以位不定卜嗣得吉則當從吉而建之也音義【吉何建本或作可建】二卦皆云注謂再得屯卦皆有建侯之文疏【正義曰謂前卜元之二卦非謂後卜縶之卦也】子其建之康叔命之二卦告之筮襲於夢武王所用也弗從何爲注外傳云大誓曰朕夢恊朕卜襲於休祥戎商必克此武王辭疏【注正義曰外傳云者國語引大誓也古文尙書大誓具有此文此傳之意取大誓也杜不見古文故引外傳觧之】弱足者居注跛則徧弱居其家不能行侯主社稷臨祭祀奉民人事鬼神從防朝又焉得居各以所利不亦可乎注孟跛利居元吉利建音義【焉於虔反】故孔成子立靈公十二月癸亥葬衛襄公注靈公元也

經八年春陳侯之弟招殺陳世子偃師注以首惡從殺例故稱弟又稱世子音義【招常遙反】疏【注正義曰招與公子過共殺偃師而立公子畱及楚殺徴師畱出奔鄭招乃歸罪於過而使陳人殺之及楚師來討又推過爲首得免重責不死而放之於越是以招爲從罪也若其從招之詐如楚之意則冝書過殺偃師由是仲尼知其實狀以招爲首傳言書曰陳侯之弟招殺陳世子偃師罪在招也是仲尼新意以招爲惡首也從殺例者從兩下相殺之例也釋例曰大臣相殺死者無罪則兩稱名氏以示殺者之罪王札子殺召伯毛伯是也若死者有罪則不稱殺者名氏晉殺其大夫陽處父是也然則世子𨿽是副主猶是人臣從此人臣相殺之例故稱弟以見殺者之罪也又稱世子以見世子亦人臣也鄭叚去弟陳招不去弟者釋例云陳招殺兄之子然不推刃於其兄故以首惡稱弟稱名從両下相殺也是言招罪輕於害兄故存弟也】

夏四月辛丑陳侯溺卒注襄二十七年大夫盟於宋音義【溺乃歷反】疏【注正義曰溺以襄五年卽位爾來陳常從楚惟有襄二十七年大夫與魯同盟於宋劉云往年衛侯惡卒杜云元年大夫盟於虢此不數虢以杜爲上下自相反今知不然者以盟於宋經有明文故指之虢盟文不見經故不數也其衛侯惡更無盟處惟有虢盟故數之劉不尋杜意而規其過非也】叔弓如晉

楚人執陳行人幹徴師殺之注稱行人明非行人罪音義【幹古丹反】

陳公子畱出奔鄭注畱爲招所立未成君而出奔秋搜於紅注革車千乘不言大者經文闕也紅魯地沛國蕭縣西有紅亭逺疑音義【搜所求反紅戶東反乘繩證反沛音貝】疏【注正義曰傳稱革車千乘是大搜也十一年大搜於比蒲二十二年大搜於昌間定十三年十四年大搜於比蒲皆云大搜此不云大知經闕文也釋例云紅之搜傳言革車千乘所以示大搜也而經不書大諸事同而文異傳不曲言經義者直是時史之闕略仲尼略而從之春秋不可錯綜經文此之類也劉賈頴云搜於紅不言大者言公大失權在三家也十一年搜於比蒲經書大搜復云書大者言大眾盡在三家隨文造意以非例爲例不復知其自違也】

陳人殺其大夫公子過注與招共殺偃師書名罪之音義【過古禾反】

大雩注無傳不旱而秋雩過也

冬十月壬午楚師滅陳注不稱將帥不以告壬午月十八日音義【將子匠反】執陳公子招放之於越注無傳復稱公子兄已卒音義【復扶又反】殺陳孔奐注無傳招之黨楚殺之音義【奐呼亂反】疏【注正義曰孔奐之爲招黨傳無其文正以殺稱名氏是有罪之文知其是招黨也文七年宋人殺其大夫傳曰不稱名眾也且言非其罪也無罪不稱名知稱名爲有罪矣若使孔奐無罪仲尼必當變文伹此非常例先無定制不知其將何所稱也執招殺奐皆是楚人爲之承上楚師滅陳之下是楚可知不復毎文書楚杜以注文隔故言楚殺以明之不言殺陳大夫者殺他國之臣例不書爵宣十一年楚人殺陳夏徴舒是其類也此執招殺奐皆滅陳乃爲之故依次而書書在滅陳之下】

葬陳哀公注嬖人袁克葬之魯往防故書音義【嬖必計反】疏【正義曰賈服以葬哀公之文在殺孔奐之下以爲楚葬哀公故杜辯之袁克葬之案傳克欲殺馬毀玉楚人將欲殺克不得爲楚葬之若是楚葬冝云楚人葬陳哀公當如齊侯葬紀伯姬不得直言葬也且諸言葬某公者皆是魯往防葬之文大夫不得書名言其所爲之事而已故云魯往防故書也案傳袁克之葬乃是私竊葬之而魯得會者諸侯之卒告卒不告葬但葬有常期知卒卽往防之未必得以禮從赴也】

傳八年春石言於晉魏楡注魏楡晉地音義【魏楡服云魏邑也楡州裏名】疏【注正義曰服虔云魏邑楡州裏名襄二十三年叔孫豹次於雍楡雍楡地名知魏楡亦地名也】晉侯問於師曠曰石何故言對曰石不能言或馮焉注謂有精神馮依石而言音義【馮皮冰反注同】不然民聽濫也注濫失也音義【濫方暫反下注同】疏【正義曰或民聽濫失實無言而妄稱有言也】抑臣又聞之注抑疑辭曰作事不時怨讟動於民則有非言之物而言今宮室崇侈民力雕盡注雕傷也音義【讟徒木反侈昌氏反又尺氏反】怨讟並作莫保其性注性命也民不敢自保其性命石言不亦宜乎於是晉侯方築虒祁之宮注虒祁地名在絳西四十里臨汾水音義【虒音斯本又作虒同祁巨之反又音臣之反汾扶云反】叔向曰子野之言君子哉注子野師曠字君子之言信而有徴故怨逺於其身注怨咎逺其身也音義【逺於萬反注同咎其九反下文同】小人之言僭而無徴故怨咎及之詩曰哀哉不能言匪舌是出惟躬是瘁注詩小雅也不能言謂不知言理以僭言見退者其言非不從舌出以僭而無信自取瘁病故哀之音義【僭子念反注同不信也出如字又尺遂反瘁在醉反】哿矣能言巧言如流俾躬處休其是之謂乎注哿嘉也巧言如流謂非正言而順敍以聽言見答者言其可嘉以信而有徴自取安逸師曠此言緣問流轉終歸於諌故以比巧言如流也當叔向時詩義如此故與今說詩者小異音義【哿古可反毛詩傳云可也俾必耳反本又作早休許虯反羙也】疏【正義曰小雅雨無正之篇也可哀湣哉彼不能言之人其所言者非不從舌是出但其言僭而無徴惟於己身是病以不能言而自病其身是可哀也可嘉羙矣彼能言者巧爲言語如水之轉流然其言信而有徴自使其身處休羙之地以能言而自處其羙地故可嘉也此能言處休者其是子野之謂乎注正義曰詩毛傳云哿可也哿無正訓以其字從加從可故各以意訓耳此詩上文云聼言則答譖言則退然後次此哀哉故杜以哀哉不能言覆上譖言見退謂言而不見信被黜退者也哿矣能言覆上聼言則答謂言可聽用見應答者也以其言可嘉善信而有徴故自取安逸處休美也師曠因公之問其言流轉終歸於諌其言實巧故以比巧言如流也據今毛鄭觧詩哀哉不能言者賢人不能言也不能以其正道曲從君心故身見困病哿矣能言乃指時世所謂能言者巧言從俗如轉流矣阿防順旨不依正法得使身居休羙與此所引意異故言當叔向時詩義如此與今說詩者小異隠元年注云詩人之作各以情言君子論之不以文害意故春秋傳引詩不皆與今說詩者同他皆放此然則引詩斷章取義得異於本而云叔向時詩義如此者但叔向此言在孔子刪詩之前與刪詩之後其義或異故云叔向時詩義如此隠元年論詩者君子之言君子卽丘明也其言副刪詩之後乃與詩說不同故云引詩斷章此杜大略而言其實未修之前有引詩亦有斷章者】是宮也成諸侯必叛君必有咎夫子知之矣注謂十年晉侯彪卒傳○陳哀公元妃鄭姬生悼大子偃師注元妃嫡夫人也二妃生公子畱下妃生公子勝二妃嬖畱有寵屬諸司徒招與公子過注招及過皆哀公弟也哀公有廢疾音義【廢甫肺反】三月甲申公子招公子過殺悼大子偃師而立公子畱○夏四月辛亥哀公縊注憂恚自殺經書辛丑從赴音義【縊一鼓反恚一睡反】疏【注正義曰經云辛丑傳言辛亥經傳異者多是傳實經虛故言從赴長歷四月戊戌朔四日辛丑十四日辛亥一月之內有此二日故不云日誤】幹徴師赴於楚注幹徴師陳大夫且告有立君公子勝愬之於楚注以招過殺偃師告愬也楚人執而殺之注殺幹徴師公子畱奔鄭書曰陳侯之弟招殺陳世子偃師罪在招也楚子執陳行人幹徴師殺之罪不在行人也注疑爲招赴楚當同罪故重之音義【爲於僞反下爲子良立宰爲之立宰同重直同反】疏【注正義曰襄十一年楚人執鄭行人良霄傳稱書曰行人言使人也此復傳故言重之也釋例曰行人有六而傳有三者因良霄以顯其稱行人因幹徴師以示其非罪因魯叔孫婼以同外內大夫則餘三人皆隨例而爲義也】○叔弓如晉賀虒祈也注賀宮成遊吉相鄭伯以如晉亦賀虒祁也史趙見子大叔曰甚哉其相蒙也注蒙欺也音義【相息亮反下而相吾室同】可弔也而又賀之子大叔曰若何弔也其非惟我賀將天下實賀注言諸侯畏晉非獨鄭音義【若何弔也本或作若可弔也】○秋大搜於紅自根牟至於啇衛革車千乘注大搜數軍實簡車馬也根牟魯東界瑯琊陽都縣有牟鄕啇宋地魯西竟接宋衛也言千乘明大搜且見魯眾之大數也音義【乘繩證反注同數色主反竟音境見賢徧反】○七月甲戌齊子尾卒子旗欲治其室注子旗欒施也欲並治子尾之家政丁丑殺梁嬰注梁嬰子尾家宰八月庚戌逐子成子工子車注三子齊大夫子尾之屬子成頃公子固也子工成之弟鑄也子車頃公之孫防也音義【頃音傾下文並同鑄之樹反防在接反】皆來奔注不書非卿而立子良氏之宰注子良子尾之子髙彊也子旗爲子良立宰其臣曰孺子長矣注孺子謂子良音義【孺而樹反本亦作孺長丁丈反】而相吾室欲兼我也注兼並也授甲將攻之陳桓子善於子尾亦授甲將助之或告子旗子旗不信則數人告將往又數人告於道遂如陳氏桓子將出矣聞之而還注聞子旗至音義【數色主反下同】疏【正義曰將往子良之家也又數人告不復敢向子良之家遂如陳氏服防云將往者欲往到陳氏問助子良攻我意謬甚也】遊服而逆之注去戎備著常遊戱之服音義【去起呂反著張略反】請命注問桓子所至對曰聞彊氏授甲將攻子子聞諸曰弗聞子盍亦授甲無宇請從注無宇桓子名音義【盍胡臘反下同從才用反】子旗曰子胡然彼孺子也吾誨之猶懼其不濟吾又寵秩之注謂爲之立宰其若先人何子盍謂之注謂之使無攻我周書曰惠不惠茂不茂注周書康誥也言當施惠於不惠者勸勉於不免者茂免也疏【注正義曰周公戒康叔當施惠於不肯施惠者勸勉其不能勉力者今子良不能勉力爲善欲令桓子勸勉之故引此書也茂勉也釋詁文】康叔所以服大也注服行也桓子稽顙曰頃靈福子注頃公靈公欒氏所事之君音義【稽音啟顙素黨反】疏【正義曰謚法只動追懼曰頃】吾猶有望注望子旗恵及已遂和之如初注和欒髙二家○陳公子招歸罪於公子過而殺之注言招所以不死而得放九月楚公子棄疾帥師奉孫吳圍陳注孫吳悼大子偃師之子惠公宋戴惡防之注戴惡宋大夫冬十一月壬午滅陳注壬午十月十八日言十一月誤疏【注正義曰杜以長歷校之十月乙丑朔十八日得壬午也十一月無壬午經書十月歷與經合知言十一月者誤也】輿嬖袁克殺馬毀玉以葬注輿眾也袁克嬖人之貴者欲以非禮厚葬哀公疏【注正義曰就眾嬖之內特舉袁克之名知克是嬖人之貴者也葬無殺馬毀玉之法知欲以非禮厚葬哀公也服防云一曰馬陳侯所乘馬玉陳侯所佩玉故殺馬毀玉不欲使楚得之事亦有似知不然者楚旣滅陳則爲已有克不能私藏馬玉欲殘毀之故不從】楚人將殺之請寘之注置馬玉音義【寘之防反】旣又請私注私盡君臣恩私於幄加絰於顙而逃注幄帳也逃不欲爲楚臣音義【幄於角反絰直結反】使穿封戍爲陳公注戍楚大夫滅陳爲縣使戍爲縣公音義【穿音川戌音卹】曰城麇之役不諂注城麇在襄二十六年戍與靈王爭皇頡音義【麇九倫反注同諂勅檢反頡戶結反】侍飲酒於王王曰城麇之役女知寡人之及此女其辟寡人乎注及此謂爲王音義【女音汝下司】對曰若知君之及此臣必致死禮以息楚國注息寜靜也疏【正義曰致死禮者欲爲郟敖致死殺靈王也穿封戍旣臣事靈王而爲此悖言追恨不殺君者以明在君爲君之義見已忠直若如今日有人欲謀靈王已必致死殺之此對是諂非悖也】晉侯問於史趙曰陳其遂亡乎對曰未也公曰何故對曰陳顓頊之族也注陳祖舜舜出顓頊音義【顓音専頊許玉反】歲在鶉火是以卒滅陳將如之注顓頊氏以歳在鶉火而滅火盛而水滅音義【鶉市春反】疏【注正義曰顓頊崩年歳星在鶉火之次於時猶有書傳言之故史趙將而知也歳星天之貴神所在必昌鶉火得歳而火益盛火盛而水滅顓頊水徳故以此年終也陳是顓頊之族故知滅將如之亦當歳在鶉火陳乃滅也史趙別有以知假此而爲言耳不可一凖此言以驗國之興滅】今在析木之津猶將復由注箕斗之間有天漢故謂之析木之津由用也音義【析星歷反復扶又反一音服】疏【注正義曰析木之津於十二次爲位在寅也釋天云析木之津箕斗之間漢津也孫炎曰析別水木以箕斗之間是天漢之津也劉謂是天漢卽天河也天河在箕鬥二星之間箕在東方木位斗在北方水位分析水木以箕星爲隔隔河湏津梁以渡故謂此次爲析木之津也不言析水而言析木者此次自南而盡北故依此次而名析木也襄三十年傳稱歳星在娵訾之口其明年乃及降婁歳星歳行一次降婁距此九年故此年歳在析木之津也由用釋詁文言將復用是而更興】且陳氏得政於齊而後陳卒亡注物莫能兩盛自幕至於瞽瞍無違命注幕舜之先瞽瞍舜父從幕至瞽瞍間無違天命廢絕者音義【幕音莫瞽音古瞍素口反】疏【注正義曰魯誥云幕能帥顓頊者也有虞氏報焉孔晁云幕能修道功不及祖徳不及宗故每於歳之大烝而祭焉謂之報言虞舜祭幕明幕是舜先不知去舜遠近也帝系云顓頊生窮蟬窮蟬生敬康敬康生句芒句芒生蟜牛蟜牛生瞽瞍亦不知幕於蟜牛以前是誰名字之異也從幕至瞽瞍無違天命廢絕言其不世繼嗣相傳以至舜也觀傳此文瞽瞍以前似有國土而尙書序云虞舜側微孔安國云爲庶人故微賤經云有�在下曰虞舜明是下賤矣蓋至瞽瞍始失國耳此久逺之事不可知也】舜重之以明徳寘徳於遂注遂舜後蓋殷之興存舜之後而封遂言舜徳乃至於遂音義【重直用反】疏【注正義曰三年傳云箕伯直柄虞遂伯戲則遂在直柄之後故云蓋殷興存舜之後而封之也言舜有明聖之徳其徳流及於遂故言寘徳於遂寘置也置此徳於遂身令使遂有徳也】遂世守之及胡公不淫故周賜之姓使祀虞帝注胡公滿遂之後也事周武王賜姓曰嬀封諸陳紹舜後音義【嬀九危反】疏【注正義曰胡公封陳之由襄二十五年傳已具之矣世本舜姓姚氏哀元年傳稱夏后少康奔虞虞思妻之以二姚虞思猶姓姚也至胡公周乃賜姓爲嬀耳因昔虞舜居嬀水故周賜以嬀爲姓也陳世家言舜居嬀汭其後因姓嬀氏謂胡公之前已姓嬀矣是馬遷之妄也】臣聞盛徳必百世祀虞之世數未也繼守將在齊其兆旣存矣注言陳氏興盛於齊形兆已見音義【見賢徧反】疏【正義曰陳氏世世益賢而位漸髙有恩徳而得民意其有國之徴兆旣存在矣言可知也】

春秋左傳注疏卷四十四

春秋左傳注疏卷四十四考證

傳不克而還○林堯叟曰不克納簡公而歸

傳楚子之爲令尹也爲王旌以田注王旌斿至於軫○斿字從於無水旁監本訛作遊今攺正

傳吾先君文王作僕區之法○【臣召南】按此楚刑書也其後荘王用令尹蒍敖擇楚國之令典當又從而損益之至戰國時懷王尙使屈原造爲憲令楚人之於刑也亦可謂愼重者哉

傳夏四月甲辰朔日有食之○【臣召南】按四月日食於降婁之初是夏時二月可爲周人攺月攺時之證若不攺時當云春四月矣

傳昔堯殛鯀於羽山疏賔爵下華田防上騰○【臣照】按賔爵下華卽是爵入大水爲蛤耳華本或作革推尋文義作革者是顧賔爵云者蓋因上文鴻雁來賔而誤斷句也亦良疏矣

傳聖人之後也而滅於宋疏家語本姓篇○【臣召南】按宋�公熈�應作湣周生世子勝唐書宰相世系表作世父勝金父生臯夷父今本家語作睪夷父又按湣公熈史記宋世家湣公名共其弟焬公名熙

傳哿矣能言疏以言能而自處其羙地○推尋文義應作以能言而自防其羙地

傳大搜於紅自根牟至於啇衛注根牟魯東界○【臣召南】按魯東與齊莒二國接連其西境則鄰宋衛衞當正西近北宋當其西南也北爲齊南爲邾滕薛諸國此傳不惟見魯眾之大數卽土地廣輪之大槪巳舉

春秋左傳注疏卷四十四考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷四十五【起昭公九年盡十二年】

晉杜氏注唐陸徳明音義孔穎達疏

經九年春叔弓防楚子於陳注以事往非行防禮疏【注正義曰此與宣十五年公孫歸父防楚子於宋其事同也楚子在彼魯敬大國自往防之非楚子召使防自以小國事大國之禮往】

許遷於夷注許畏鄭欲遷故以自遷爲文疏【注正義曰許自楚莊王以來世屬於楚常與鄭爲仇敵今畏鄭欲遷都近楚楚從其意而遷之故以許自遷爲文若許不欲遷而楚彊遷之則當云楚人遷許如宋人遷宿齊人遷陽】

夏四月陳災注天火曰災陳旣已滅降爲楚縣而書陳災者猶晉之梁山沙鹿崩不書晉災害繋於所災所害故以所在爲名疏【注正義曰天火曰災宣十六年傳例也公羊谷梁經皆作陳火公羊傳曰陳已滅矣其言陳火何存陳也谷梁傳曰國曰災邑曰火火不志此何以志閔陳而存之也賈服取彼爲說言湣陳不與楚故存陳而書之言陳尙爲國也杜以左氏無此義故辧而異之云陳旣已滅降爲楚縣不言楚陳災而直書陳災者猶如晉之梁山沙鹿崩不書也以彼不繋晉知法自不當系楚非是存陳如舊國也凡災害所及系於所災所害之處故以所在爲名不復系其本國大都以名通例不系國陳是楚之大都無綠當系於楚二傳妄說故杜不從所災所害者所災謂陳災是也所害謂梁山沙鹿崩是也然災害系於所災所害而宣十六年不直云宣榭火而以宣榭系成周者以宣榭其名不顯若不系成周不知何處宣榭與此別也】秋仲孫貜如齊音義【貜俱縛反】

冬築郎囿音義【囿音又苑也於郎地築苑】

傳九年春叔弓宋華亥鄭遊吉衛趙黶防楚子於陳注楚子在陳故四國大夫往非盟主所召不行防禮故不總書音義【黶於減反】疏【注正義曰往年楚公子棄疾帥師圍陳楚子不親行也旣滅陳以爲縣楚子自往巡行鎭撫之魯宋鄭衛聞其在陳畏威加敬各遣大夫往彼會之非是盟主所召至亦不行會禮故魯史獨書已使不復總書諸國也傳因叔弓所見故歷序四國大夫以見諸國皆行非獨魯也十年叔孫婼如晉葬晉平公傳因歷序諸國大夫此意與彼同也服防以爲此防宋鄭衞之大夫不書叔弓後也服見文七年公防諸侯晉大夫盟於扈傳歷序諸國乃云公後至故不書所會凡防諸侯不書所防後也後至不書其國辟不敏也服意準彼爲義故云叔弓後耳彼爲盟主所召故諱後期此則楚非盟主何以當諱春秋之意豈欲魯棄晉而從楚乃爲之諱其防楚遲也且彼不書所防乃緫書諸侯此若是防經何以不緫書叔弓防諸侯之大夫傳何以不言叔弓防楚子宋華亥鄭遊吉衞趙黶於陳也今傳以四國大夫共防楚子義非扈類足以可明且叔弓若後傳當言之傳不言後而服以爲後是欲代丘明爲傳非解之也故杜顯而異之言不行防禮故不總書見此意】○二月庚申楚公子棄疾遷許於夷實城父注此時攺城父爲夷故傳實之城父縣屬譙郡疏【注正義曰杜以地名經傳不同而傳言實者則以爲名有攺易也傳不言實則以爲二名並存也所言實者皆舉舊以實新此地舊名城父此時新攺爲夷然言城父是舊名故傳以實名之凡有二義經書未攺之名傳以所攺實名之則昭十八年許遷於白羽傳云許遷於析實白羽定十年公防齊侯於夾谷傳云防於祝其實夾谷是也若經書已攺之名則傳亦舉其已攺實其未攺之號卽此許遷於夷傳云遷許於夷實城父定十三年齊侯衞侯次於垂葭傳云次於垂葭實鄖氏是也此四者或經書未攺或經書已攺傳皆上句舉其已攺之名下句實其未攺之號凡一地前後二名者非謂經時爲未攺之名傳時爲已攺之名乃於經傳以前上世之時已有所攺前後之名夫子集史記而爲經丘明采簡牘而作傳史記或書其舊名者卽白羽夾谷是也或史記書其後名者卽夷與垂葭是也丘明據簡牘爲傳以所攺後名而實之故僖二十五年秦取析矣襄二十六年聲子云析公之亂皆舉白羽攺爲析之後但簡牘稱析故杜云於傳時白羽攺爲析止謂簡牘之時非丘明作傳時也若其不然孔子修經丘明作傳事相連接時日不遠豈可修經時爲白羽作傳卽攺爲析故杜云此四者皆爲所在之地舊名絕於當時史記有遺者也劉不審思杜意怪僖公襄公之世巳有析名而規杜氏非也】取州來淮北之田以益之注益許田疏【正義曰釋例云州來淮南下蔡縣汝水之南地淮北之田淮水北田則州來邑在淮南邑民有田在淮北也許國盡遷於夷夷田少故取以益之】伍舉授許男田然丹遷城父人於陳以夷濮西田益之注以夷田在濮水西者與城父人音義【濮音卜】遷方城外人於許注成十五年許遷於葉因謂之許今許遷於夷故以方城外人實其處傳言靈王使民不安音義【葉始渉反處昌慮反】○周甘人與晉閻嘉爭閻田注甘人甘大夫襄也閻嘉晉閻縣大夫音義【閰以廉反】疏【注正義曰孔子父叔梁紇爲鄒邑之長論語謂孔子爲鄒人之子是典邑大夫法當以邑名冠之而稱人知此甘人卽是下文甘大夫襄也甘人是甘縣大夫知閻嘉是晉之閻縣大夫名嘉也甘閻接竟田或相侵故共爭之】晉梁丙張趯率陰戎伐潁注陰戎陸渾之戎潁周邑音義【趯他歷反】王使詹桓伯辭於晉注辭責讓之桓伯周大夫音義【詹之廉反】曰我自夏以後稷魏駘芮岐畢吾西土也注在夏世以後稷功受此五國爲西土之長駘在始平武功縣所治釐城岐在扶風美陽縣西北音義【夏戶雅反注同駘他來反依字應作邰芮如銳反岐其宜反長丁丈反下師長同治直吏反釐本又作漦他來反又音來一音力之反】疏【注正義曰周語云昔我先世後稷以服事虞夏及夏之衰也棄稷弗務我先王不窋用失其官案本紀不窋是后稷之子繼其父業世爲大國故受此五國爲西土之長也釋例土地名云魏河東河北縣也芮馮翊臨晉縣芮鄕是也畢在京兆長安縣西北駘在武功岐在美陽今案其地芮在魏之西南百餘里耳岐在駘之西北無百里也詩稱后稷封邰與岐畢相近爲之長可矣計魏在邰東六百餘里而令邰國與魏爲長道路太遙公劉居豳又在岐西北四百餘里此傳極言遠竟而辭不及豳並不知其故】及武王克啇蒲姑啇奄吾東土也注樂安博昌縣北有蒲姑城音義【蒲如字又音薄奄於檢反樂音洛】疏【正義曰武王克啇光有天下外簿四海皆爲周地上文旣言西土故以下惟說三方其實西方所至過於上文自岐以西猶是周竟但不復重言之耳服防云蒲姑啇奄濵東海者也蒲姑齊也商奄魯也二十年傳曰蒲姑氏因之定四年傳曰因商奄之民命以伯禽】巴濮楚鄧吾南土也肅愼燕亳吾北土也注肅愼北夷在莬北三千餘里音義【巴必加反燕於賢反亳步各反】疏【正義曰土地名云巴巴郡江州縣也楚南郡江陵縣也鄧義陽鄧縣也建寜郡南有濮夷地然則巴楚鄧中夏之國惟濮爲逺夷耳土地名又云燕國薊縣也亳是小國闕不知所在蓋與燕相近亦是中國也惟肅愼爲逺夷注正義曰書序云成王旣伐東夷肅愼來賀魯語云武王克商肅愼氏貢楛矢韋昭云肅愼東北夷之國去扶餘千里晉之莬卽在遼東北杜言莬北三千里是北夷之近東者故杜言北夷韋言東北夷】吾何邇封之有注邇近也疏【正義曰言我之封疆何近之有邇近也】文武成康之建母弟以蕃屏周亦其廢隊是爲注爲後世廢隊兄弟之國當救濟之音義【蕃方元反屏必並反隊直類反注同爲於僞反注同】疏【正義曰傳稱虢仲虢叔王季之穆是文王母弟也管蔡郕霍魯衛毛史記以爲武王之母弟也唐叔成王之母弟也其康王之母弟則書傳無文文王周之始王故言文王文王未得封諸侯也弟以同母爲親故言母弟耳所封非同母者亦多矣建爲國君所以爲藩籬屏蔽周室使與天子蔽鄣患難亦其慮後世子孫或有廢隊王命望諸侯共救濟之是爲此也】豈如弁髦而因以敝之注童子垂髦始冠必三加冠成禮而棄其始冠故言弁髦因以敝之音義【弁皮彥反本又作卞髦音毛始冠古亂反】疏【正義曰豈如弁髦因以敝之者弁謂緇布冠髦謂童子垂髦凡加冠之禮先用緇布之冠斂括垂髦三加之後去緇布之冠不復更用故云因以敝之今王自比豈得將王室如緇布冠加髦之後不須復用因以敝之猶言以我王家封建晉國之後因卽棄而不事之也注正義曰案禮未髻之時必垂髦故云童子垂髦也士冠禮始冠緇布冠次加皮弁次加爵弁是始冠必三加冠也其記冠義云始冠緇布之冠冠而敝之可也玉藻亦云始冠緇布冠自諸侯下達冠而敝可也鄭云本大古耳非時王之法服也是言本古而暫冠旣加而卽棄是禮成而棄其始冠故云弁髦而因以敝之也弁有爵弁皮弁嫌緇布之冠不得名弁故云弁亦冠也周禮弁師掌冕是弁爲大名也劉以爲弁髦二物以童子垂髦爲髡彼兩髦又云因以敝之者謂親沒不髦案禮加冠以後親沒以前身旣成人猶自垂髦何得云童子垂髦髦旣親沒乃棄杜注何以不言親沒也若三加之後棄弁不棄髦杜注何得云棄其始冠故言弁髦因以敝之旣連髦而言明非親沒之髦也髦之形像鄭注士喪禮云未聞】先王居檮杌於四裔以禦螭魅注言檮杌略舉四凶之一下言四裔則三苗在其中音義【檮徒刀反杌五忽反裔以制友禦魚呂反蝺勑知反魅本又作鬽武冀反】疏【注正義曰文十八年傳稱舜臣堯流四凶族渾惇窮奇檮杌饕餮投諸四裔以禦螭魅先儒皆以爲渾惇驩兜也窮奇共工也檮杌鯀也饕餮三苗也此傳以晉率陰戎伐潁正須言饕餮耳而云檮杌者略舉四凶之一耳下言四裔則三苗在其中可知也若直說鯀當言居檮杌於羽山不須言四裔也】故允姓之姦居於瓜州注允姓陰戎之祖與三苗俱放三危者瓜州今惇煌音義【姦古顏反瓜古華反惇都門反煌音皇】疏【注正義曰此言主責陰戎知允姓陰戎之祖也言允姓之姦者謂其姦邪之人惡言之也尙書云竄三苗於三危此言允姓居於瓜州時同而人別知與三苗俱放於三危也】伯父惠公歸自秦而誘以來注僖十五年晉惠公自秦歸二十三年秦晉遷陸渾之戎於伊川使偪我諸姬入我郊甸則戎焉取之注邑外爲郊郊外爲甸言戎取周郊甸之地音義【偪彼力反甸徒徧反焉於防反又如字】疏【正義曰焉猶何也若不由晉則戎何得取周之地也注正義曰釋地云邑外謂之郊周禮載師掌任土之法其敍王畿之內遠近之次自國中以外有近郊遠郊次甸次稍次縣次都是郊外爲甸也陸渾之戎居伊洛之間是取周郊甸之地】戎有中國誰之咎也注咎在晉音義【咎其九反】后稷封殖天下今戎制之不亦難乎注后稷修封疆殖五穀今戎得之惟以畜牧音義【殖時力反疆居良反畜許入反一音許六反牧音目又音茂】伯父圖之我在伯父猶衣服之有冠冕木水之有本原民人之有謀主也注民人謀主宗族之師長疏【正義曰言我周存在於伯父有益如衣服云云】伯父若裂冠毀冕拔本塞原專棄謀主𨿽戎狄其何有餘一人注伯父猶然則𨿽戎狄無所可責晉率陰戎伐周邑故云然疏【正義曰言伯父我親猶自如此則𨿽戎狄其何有恩義於我一人旣無恩親侵我亦無可責】叔向謂宣子曰文之伯也豈能攺物注言文公𨿽霸未能攺正朔易服色音義【伯如字又音霸】翼戴天子而加之以共注翼佐也自文以來世有衰徳而暴滅宗周注宗周天子以宣示其侈諸侯之貳不亦宜乎且王辭直子其圖之宣子說王有姻喪注外親之喪音義【說音悅】疏【正義曰隱元年傳云士逾月外姻至姻是外親故杜云外親之喪也服防云婦之父曰姻王之後喪父於王亦有服義故往弔案妻父爲姻𨿽有此稱王之納後必取諸侯之女後之父母不得身在京師往弔可耳何以得致襚也以致襚言之知是外親之喪耳不知外親喪是誰死】使趙成如周弔且致閻田與襚注襚送死衣音義【襚音遂贈死衣服】反潁俘王亦使賔滑執甘大夫襄以說於晉晉人禮而歸之注賔滑周大夫音義【俘芳夫反滑乎八反又於八反說如字又音悅】○夏四月陳災鄭裨竈曰五年陳將復封封五十二年而遂亡子產問其故對曰陳水屬也注陳顓頊之後故爲水屬音義【復扶又反下注復封皆同】疏【正義曰陳顓頊之後顓頊以水徳王天下故爲水屬也陳是舜後舜是土徳不近言土屬而遠系顓頊爲水屬者蓋裨竈知陳將欲復興須取水爲占驗假此以爲言耳未必帝王子孫永與所承同徳楚之先世嘗爲火官卽以火爲楚象豈復五行之官後世皆依其行乎此皆賢哲有以知之非吾徒所測】火水妃也注火畏水故爲之妃音義【妃方非反一音配注同】疏【注正義曰陰陽之書有五行妃合之說甲乙木也丙丁火也戊己土也庚辛金也壬癸水也木克土土克水水克火火克金金克木木畏金以乙爲庚妃也金畏火以辛爲丙妃也火畏水以丁爲壬妃也水畏土以癸爲戊妃也土畏木以已爲甲妃也杜用此說故云火畏水故爲之妃也服防云火離也水坎也易卦離爲中女坎爲中男故火爲水妃】而楚所相也注相治也楚之先祝融爲髙辛氏火正主治火事音義【相息亮反注同】疏【注正義曰相訓助也主火而助君爲治故以爲治也二十九年傳曰火正曰祝融顓頊氏有子曰犂爲祝融楚世家云髙陽生稱稱生捲章捲章生犂犂爲髙辛氏火正甚有功能光融天下帝嚳命曰祝融共工作亂帝使犂誅之而不盡帝誅犂而以其弟吳回爲後復居火正爲祝融回生陸終陸終生子六人六曰季連楚其後也是楚之先爲火正治火事】今火出而火陳注火心星也火出於周爲五月而以四月出者以長歷推前年誤置閏疏【注正義曰襄九年傳曰心爲大火十七年傳曰火出於周爲五月今經書四月陳災傳言火出而火陳火得以四月出者長歷云閏當在此年五月後而在前年故火以四月出也長歷以爲前年閏八月則此年四月五日得中气二十日得五月節故四月得火見】逐楚而建陳也注水得妃而興陳興則楚衰故曰逐楚而建陳疏【注正義曰杜以陳爲楚邑楚人在陳陳興則楚衰故曰逐楚而建陳當爲逐去楚人之在陳者若穿封戍爲陳公者也但歐逐楚國之人於義甚通劉乃攺逐爲遁言火逃遁去楚而建立陳國而規杜非也】妃以五成故曰五年注妃合也五行各相妃合得五而成故五嵗而陳復封爲十三年陳侯吳歸於陳傳音義【妃音配注妃並同】疏【注正義曰妃合釋詁文也易繋辭雲天一地二天三地四天五地六天七地八天九地十天數五地數五五位相得而各有合鄭雲天地之气各有五五行之次一曰水天數也二曰火地數也三曰木天數也四曰金地數也五曰土天數也此五者陰無匹陽無耦故又合之地六爲天一匹也天七爲地二耦也地八爲天三匹也天九爲地四耦也地十爲天五匹也二五陰陽各有合然後气相得施化行也是言五行各相妃合生數以上皆得五而成故云五嵗而陳將復封】嵗五及鶉火而後陳卒亡楚克有之天之道也故曰五十二年注是嵗嵗在星紀五嵗及大梁而陳復封自大梁四嵗而及鶉火後四周四十八嵗凡五及鶉火五十二年天數以五爲紀故五及鶉火火盛水衰疏【注正義曰如杜所注嵗星每年而行一次至昭三十二年則嵗星在寅未至於丑其傳云越得嵗而吳伐之故服氏以爲有事於武宮之嵗龍度天門謂十五年嵗星從申越未而至午歷家以周天十二次次別爲百四十四分嵗星每年行一百四十五分是嵗星行一次外剩行一分積一百四十四年乃剩行一次故昭十五年得超一辰今杜氏旣無此義而三十二年嵗星得在醜者但嵗星之行天之常數超辰之義不言自顯故杜不注若然楚卒城陳在哀十七年則嵗星當逾鶉火至鶉尾而云五及鶉火者以顓頊嵗在鶉火而滅故裨竈舉大略而言云五及鶉火不復細言殘數𨿽至鶉尾亦經由鶉火天有五星又大微宮中有五帝坐又四方中央亦有五是天數以五爲紀故五及鶉火也嵗星天之貴神所在之國必昌嵗在鶉火火得嵗星之助火漸盛而水則衰】○晉荀盈如齊逆女注自爲逆音義【爲於僞反】還六月卒於戲陽注魏郡內黃縣北有戲陽城音義【戲許宜反】殯於絳未葬晉侯飲酒樂饍宰屠蒯趨入請佐公使尊注公之使人執尊酌酒請爲之佐音義【樂音洛屠音徒禮記作杜蒯苦怪反使尊如字亦所吏反】許之注公許之而遂酌以飲工注工樂師師曠也音義【飲於鴆反下與飲同】疏【注正義曰禮記檀弓說此事云知悼子卒未葬平公飲酒師曠李調侍知工卽師曠也外嬖叔卽李調也】曰女爲君耳將司聰也注樂所以聰耳音義【女音汝下皆同】疏【注正義曰樂以和心聲從耳入故樂者所以聰耳大師掌樂務使君聰故爲君耳將司聰也】辰在子卯謂之疾日注疾惡也紂以甲子喪桀以乙卯亡故國君以爲忌日音義【喪息浪反】疏【注正義曰訓疾爲惡言王者惡此日不以舉吉事也尙書武成篇云時甲子昧爽受率其旅若林防於牧野罔有敵於我師前徒倒戈攻於後以北血流漂杵是紂以甲子喪也詩云韋顧旣伐昆吾夏桀言昆吾與桀同時死也十八年傳二月乙卯周毛得殺毛伯過而伐之萇曰毛得必亡是昆吾稔之日也昆吾之死與桀同日知桀以乙卯亡也以此二王之亡爲天誅之日故國君以爲忌日惡此日也檀弓云君子有終身之憂故忌日不樂鄭云謂死日也彼謂親亡之日至此日而念親故此日不用舉吉事非是惡此日也此與忌日名同意異】君徹宴樂學人捨業爲疾故也君之卿佐是爲股肱股肱或虧何痛如之注言痛疾過於忌日音義【捨音捨爲於僞反下爲是同】女弗聞而樂是不聰也注不聞是義而作樂又飲外嬖嬖叔注外都大夫之嬖者疏【注正義曰此言外嬖嬖叔卽李調是也禮記云調也君之防臣也旣云防臣而謂之外嬖知是外都大夫之嬖者猶晉獻公時有外嬖梁伍東闗嬖伍】曰女爲君目將司明也注職爲外故主視服以旌禮注旌表也禮以行事注事政令事有其物注物類也物有其容注容貌也今君之容非其物也注有卿佐之喪而作樂歡防故曰非其物而女不見是不明也疏【正義曰吉有弁冕凶有衰麻禮有吉凶之異作衣服以表之如此之類是服以旌禮也周禮司服六冕以祭祀皮弁以視朝韋弁以卽戎冠弁以田獵如此之類是禮以行事也傳稱哀有哭泣樂有歌舞如此之類是事有其物言行事各有其物類也記稱衰麻則有哀色端冕則有敬色介冑則有不可犯之色周禮保氏教國子六儀一曰祭祀之容二曰賓客之容三曰朝廷之容四曰喪紀之容五曰軍旅之容六曰車馬之容少儀曰言語之美穆穆皇皇朝廷之美濟濟翔翔祭祀之美齊齊皇皇車馬之美騑騑翼翼鸞和之美肅肅雍雍如此之類是物有其容也君有卿佐之喪宜有悲哀之貌而與羣臣飲酒作樂今君之容貌非其類也而女不見是不明也】亦自飲也曰味以行气气以實志注气和則志充志以定言注在心爲志口爲言言以出令臣實司味二禦失官而君弗命臣之罪也注工與嬖叔侍禦君者失官不聰明疏【正義曰調和飲食之味以養人所以行人气也气得和順所以充人志也志意充滿慮之於心所以定言語也詳審言語宣之於口所以出號令也臣實主掌食味今工師不聰叔也不明二侍禦者並失其官而君不出令以罪之必是食味失宜是臣之罪也】公說徹酒初公欲廢知氏而立其外嬖爲是悛而止音義【說音悅知音智下同悛七全反】疏【正義曰公心欲廢知氏故輕悼子之喪不廢飲酒得蒯以禮責之乃知君臣義重其禮不可輒廢爲是悛而止悛攺也攺革前意也禮記記此事飲酒事同而其言盡別記是傳聞故與此異二者必有一謬當傳實而記虛也】秋八月使荀躒佐下軍以說焉注躒荀盈之子知文子也佐下軍代父也說自解說音義【躒本又作櫟力狄反又音洛】○孟僖子如齊殷聘禮也注自叔老聘齊至今二十年禮意久曠今修盛聘以無忘舊好故曰禮音義【好呼報反】疏【注正義曰襄二十年叔老聘齊至今二十年更不遣聘是邦交禮意久曠絕也殷訓盛也今修盛聘以無忘舊好故禮之也聘禮云小聘曰問不享有獻不及夫人主人不延幾不郊勞然則聘禮經之所言是大聘也王制云諸侯之於天子也比年一小聘三年一大聘鄭云小聘使大夫大聘使卿聘禮旣是大聘使卿矣殷聘又當盛於大聘不知以何爲盛或當享禮之物多矣】○冬築郎囿書時也季平子欲其速成也叔孫昭子曰詩曰經始勿亟庶民子來注詩大雅言文王始經營靈臺非急疾之眾民自以子義來勸樂爲之音義【亟紀力反樂如字又五教反一音洛】疏【正義曰大雅靈臺之篇也言文王經始靈臺之基址其意勿使急成之但其眾民自以子成父事而來勸樂而早成之耳子成父事不待督帥故云子來以示民樂之意】焉用速成其以勦民也注勦勞也音義【焉於防反勦初交反又子小反】無囿猶可無民其可乎

經十年春王正月

夏齊欒施來奔注嗜酒好內以取敗亡故書名音義【嗜市誌反傳同好呼報反】

秋七月季孫意如叔弓仲孫貜帥師伐莒注三大夫皆卿故書之季孫爲主二子從之疏【注正義曰成二年鞌之戰魯四卿並書此三卿皆書重兵詳內故備書之其他國行兵惟書元帥而已略外也傳云平子伐莒取郠平丘又獨見執明是季孫爲伐莒之主二子從之】

戊子晉侯彪卒注五同盟音義【彪彼蚪反】疏【注正義曰彪以防十六年卽位其年盟於溴梁十九年於祝柯二十年於澶淵二十五年於重丘二十七年於宋不數元年虢會是五同盟】九月叔孫婼如晉

葬晉平公注三月而葬速

十有二月甲子宋公成卒注十一同盟也無冬史闕文音義【成音城何休音卹】疏【注正義曰成以成十六年卽位十七年盟於柯陵十八年於虛朾襄三年於雞澤五年於戚九年於戲十一年於亳城北十五年及向戌盟於劉十六年於溴梁十九年於祝柯二十年於澶淵二十五年於重丘二十七年於宋元年於虢皆魯宋俱在凡十三同盟杜意盟數多者不數特盟襄十五年向戌盟於劉及虢盟不數故十一劉並數以規杜過非也如此數盟不同者或由傳寫誤】傳十年春王正月有星出於婺女注客星也不書非孛音義【婺武付反孛蒲對反】鄭裨竈言於子產曰七月戊子晉君將死今玆嵗在顓頊之虛注嵗嵗星也顓頊之虛謂枵音義【禆婢支反虛起魚反注同枵許驕反】疏【注正義曰釋天云枵虛也顓頊之虛虛也郭璞曰虛在正北顓頊水徳位在北方當以北方三次以枵爲中枵次有三宿又虛在其中以水位在北顓頊居之故謂枵虛星爲顓頊之虛也】姜氏任氏實守其地注姜齊姓任薛姓齊薛二國守枵之地音義【任音壬注同】居其維首而有妖星焉告邑姜也注客星居枵之維首邑姜齊大公女晉唐叔之母星占婺女爲旣嫁之女織女爲處女邑姜齊之旣嫁女妖星在婺女齊得嵗故知禍歸邑姜音義【大音泰】疏【正義曰維者綱也枵次有三宿女爲其初女是次之綱維也居其維首謂星居之也其枵維首而有妖異之星焉以將死之妖告邑姜也邑姜齊女告邑姜言其子孫當死也】邑姜晉之妣也天以七紀注二十八宿面七音義【妣必履反宿音秀】疏【正義曰曲禮云生曰母死曰妣鄭云妣之言嫓嫓於考也邑姜唐叔之母故爲晉之妣也邑姜亦是成王之母而於周無災任姜共守其地而不告薛女此則裨竈自知非吾徒所能測】戊子逄公以登星斯於是乎出注逄公殷諸侯居齊地者逄公將死妖星出婺女時非嵗星所在故齊自當禍而以戊子日卒疏【正義曰昔戊子之日逄公死其神以此日登天於時有星是此星也於是婺女乎出爾時妖星出於婺女而戊子逄公死今此星亦出婺女知戊子晉君當死也逄公死日星出婺女當時猶有書記故裨竈得而知之注正義曰二十年晏子說齊地云有逄伯陵因之則陵是逄君之始祖也周語記枵之次云我皇妣大姜之侄伯陵之後逄公之所馮神也孔晁云大姜大王之妃王季之母也女子謂昆弟之子曰侄伯陵大姜之祖逄公大姜之侄伯陵之後逄公殷諸侯也然則伯陵之後世爲逄君皆是逄公未知戊子卒者何名號也逄公死時妖星亦出婺女於時嵗星不在齊分故齊地之君自當其禍此時嵗在齊分故外孫當之】吾是以譏之注爲晉侯彪卒傳○齊惠欒髙氏皆耆酒注欒髙二族皆出惠公疏【正義曰齊惠公生公子欒公子髙髙生子尾尾生子良欒生子雅雅生子旗子旗是欒孫子良是髙孫孫以王父字爲氏皆出惠公故曰惠欒髙氏也】信內多怨注說婦人言故多怨音義【說音悅】彊於陳鮑氏而惡之注惡陳鮑音義【惡烏路反注司】夏有告陳桓子曰子旗子良將攻陳鮑亦告鮑氏桓子授甲而如鮑氏遭子良醉而騁注欲及子良醉故騁告鮑文子音義【騁勑領反】遂見文子注文子鮑國則亦授甲矣使視二子注二子子旗子良則皆將飲酒桓子曰彼𨿽不信注彼傳言者音義【傳直專反】聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往注欲以公自輔助音義【先伐諸一本無伐字焉於防反下焉歸同】遂伐虎門注欲入公不聼故伐公門疏【正義曰周禮師氏掌以美詔王居虎門之左司王朝鄭云虎門路寢門也王日視朝於路寢門外畫虎焉以明勇猛於守宜也司猶察也察王之視朝若有善道可行者則當前以詔王彼師氏察王得失明其近王故以虎門爲路寢門此亦當然或以虎門非路寢門當是宮之外門不與周禮同】晏平仲端委立於虎門之外注端委朝服疏【注正義曰元年傳劉定公謂趙文子云吾與子弁冕端委哀七年傳曰大伯端委以治周禮則端委是在公之服故云朝服鄭云諸侯與其臣皮弁以視朔朝服以視朝其朝服冠緇布衣素積以爲裳也】四族召之無所往注四族欒髙陳鮑其徒曰助陳鮑乎曰何善焉注言無善義可助助欒髙乎曰庸愈乎注罪惡不差於陳鮑音義【差初賣反】然則歸乎曰君伐焉歸公召之而後入公卜使王黒以靈姑銔率吉請斷三尺焉而用之注王黒齊大夫靈姑銔公旗名斷三尺不敢與君同音義【銔扶眉反又音防率所律反徐所類反斷丁管反注同】疏【正義曰公卜卜與欒髙戰也靈姑銔者齊侯旌旗之名卜使王黒以此靈姑銔之旗率人以戰得吉也禮諸侯當建蛟龍之旂此靈姑銔蓋是蛟龍之旂當時爲之名其義不可知也知是旗者以請斷三尺而用之故知是旗】五月庚辰戰於稷注稷祀后稷之處音義【稷地名六國時齊有稷下館處昌慮反】欒髙敗又敗諸荘注荘六軌之道疏【注正義曰釋宮云六達謂之荘舊說皆云六道旁出杜皆以一達爲一軌】國人追之又敗諸鹿門注鹿門齊城門欒施髙疆來奔注髙疆不書非卿陳鮑分其室晏子謂桓子必致諸公譲徳之主也譲之謂懿徳凡有血气皆有爭心故利不可彊注不可彊取音義【爭爭鬭之爭彊其丈反注同】思義爲愈義利之本也蘊利生孽姑使無蘊乎注蘊畜也孽妖害也音義【蘊紆粉反孽魚列反畜勑六反】可以滋長桓子盡致諸公而請老於莒注莒齊邑音義【長丁丈反】桓子召子山注子山子商子周防三十一年子尾所逐羣公子私具幄幕器用從者之衣屨注私具不告公音義【幄於角反幕音莫從才用反屨九具反】而反棘焉注棘子山故邑齊國西安縣東有防裏亭子啇亦如之而反其邑子周亦如之而與之夫於注子周本無邑故更與之濟南於陵縣西北有於亭反子城子公公孫防注三子八年子旗所逐而皆益其祿凡公子公孫之無祿者私分之邑注桓子以己邑分之國之貧約孤寡者私與之粟曰詩云陳錫載周能施也注詩大雅言文王能布陳大利以賜天下行之周徧音義【載如字詩作哉毛云哉載也鄭云始也施始防反下注同徧音徧】桓公是以霸注齊桓公亦能施以致霸疏【正義曰曰者桓子辭也旣私施與又言已施之意大雅文王之篇錫賜載行周徧也言文王能布陳大利以賜天下行之周徧此言文王之能施也桓公亦用此能霸諸侯焉得不務施乎言已多施爲此也】公與桓子莒之旁邑辭注譲不受穆孟姬爲之請髙唐陳氏始大注穆孟姬景公母傳言陳氏所以興音義【爲於僞反】○秋七月平子伐莒取郠注郠莒邑取郠不書公見討於平丘魯諱之音義【郠古杏反】獻俘始用人於亳社注以人祭殷社音義【俘芳夫反亳步洛反】臧武仲在齊聞之曰周公其不饗魯祭乎周公饗義魯無義詩曰徳音孔昭視民不佻注詩小雅佻偸也言明徳君子必愛民音義【視如字詩作示佻他雕反】佻之謂甚矣而壹用之將誰福哉注壹同也同人於畜牲音義【畜許又反】疏【正義曰小雅鹿鳴之篇也孔甚昭明佻偸也以君子之人爲賔客徳音甚明其視下民不偸薄茍且也偸之已謂甚矣而一同畜牲用之將誰肯福祐之哉佻偸釋言文李巡曰佻偸薄之偸也孫炎曰偸茍且也】○戊子晉平公卒注如裨竈之言鄭伯如晉及河晉人辭之遊吉遂如晉注禮諸侯不相弔故辭九月叔孫婼齊國弱宋華定衛北宮喜鄭罕虎許人曹人莒人邾人薛人人小邾人如晉葬平公也注經不書諸侯大夫者非盟防鄭子皮將以幣行注見新君之贄音義【見賢徧反下不得見下因見同贄音至】子產曰喪焉用幣用幣必百兩注載幣用車百乘音義【焉於防反乘繩證反】疏【正義曰尙書武王戎車三百兩孔安國云兵車稱兩】百兩必千人千人至將不行注行用也不行必盡用之注不得見新君將自費用盡音義【費芳味反下同】幾千人而國不亡注言千人之費不可數音義【幾居豈反數所角反】子皮固請以行旣葬諸侯之大夫欲因見新君叔孫昭子曰非禮也弗聽叔向辭之曰大夫之事畢矣注送葬禮畢而又命孤孤斬焉在衰絰之中注旣葬未卒故猶服斬衰音義【衰七雷反絰直結反】其以嘉服見則喪禮未畢其以喪服見是重受弔也大夫將若之何皆無辭以見子皮盡用其幣歸謂子羽曰非知之實難將在行之注言不患不知患不能行音義【嘉服見如字又賢徧反下同重直用反以見賢徧反下同】夫子知之矣我則不足注言已由子產之戒旣知其不可而遂行之是我之不足疏【正義曰尙書說命云非知之艱行之惟艱此言出彼意也非知之實爲難將在行之爲難也言子產語己巳旣知之知而不行所以自悔夫子謂子產知之矣知喪不用幣也我則知不足矣】書曰欲敗度縱敗禮注逸書音義【敗必邁反下同】疏【正義曰尙書太甲篇也孔傳云言已放縱情欲毀敗禮儀法度】我之謂矣夫子知度與禮矣我實縱欲而不能自克也注欲因喪以慶新君故縱而行之不能自勝音義【勝音升】昭子至自晉大夫皆見髙彊見而退注髙彊子良昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之將死疾於公宮注在公宮被疾音義【語魚據反】輦而歸君親推之注推其車而送之音義【推如字又他回反注同】其子不能任是以在此忠爲令徳其子弗能任罪猶及之難不愼也喪夫人之力棄徳曠宗以及其身不亦害乎注夫人謂子尾曠空也音義【任音壬下同喪息浪反夫音扶注同】疏【正義曰言人居之難可不謹愼】詩曰不自我先不自我後其是之謂乎注詩小雅言禍亂不在他正當己身以諭髙彊身自取此禍疏【正義曰正月大夫刺幽王也云父母生我胡俾我瘉不自我先不自我後注云父母謂文武也天使父母生我何故不長遂我而使我遭此暴虐之政而病此何不出我之前居我之後窮苦之情茍欲免身】○冬十二月宋平公卒初元公惡寺人柳欲殺之注元公平公大子佐也音義【惡烏路反寺又作侍】疏【正義曰諡法內外賔服曰平好建國都曰元】及喪柳熾炭於位注以溫地音義【熾尺志反炭吐旦反】將至則去之注使公坐其處音義【去起呂反處昌慮反】比葬又有寵注言元公好惡無常音義【比必利反好呼報反惡烏路反】

經十有一年春王二月叔弓如宋

葬宋平公

夏四月丁巳楚子防誘蔡侯般殺之於申注蔡侯𨿽弒父而立楚子誘而殺之刑其羣士蔡大夫深怨故以楚子名告音義【防其連反般音班弒申志反傳放此】疏【注正義曰蔡侯𨿽弒父而立實宜受討但立爲君於蔡已十三年楚子誘而殺之又刑其羣士不以殺父之罪討之蔡大夫深怨楚子故以楚子名赴告禮諸侯不生名書名是罪絕之事以其名告欲使諸國之史書名以罪絕之也若是楚告不當自罪其君知是蔡人告也公子圍弒君取國攺名曰防】楚公子棄疾帥師圍蔡

五月甲申夫人歸氏薨注昭公母胡女歸姓

大搜於比蒲

仲孫貜防邾子盟於祲祥注祲祥地闕音義【比音毗徐扶夷反祲子鴆反徐又七林反】

秋季孫意如防晉韓起齊國弱宋華亥衛北宮佗鄭罕虎曹人杞人於厥憖注厥憖地闕音義【佗徒河反憖魚靳反徐五巾反一音五轄反】

九月己亥葬我小君齊歸注齊諡音義【齊如字】

冬十有一月丁酉楚師滅蔡執蔡世子有以歸用之注用之殺以祭山疏【正義曰父旣死矣猶稱世子者君死而國被圍未暇以禮卽位故國以世子告】

傳十一年春王二月叔弓如宋葬平公也注嫌以聘事行故傳具之○景王問於萇曰今玆諸侯何實吉何實凶注萇周大夫音義【萇直良反】對曰蔡凶此蔡侯般弒其君之嵗也嵗在豕韋注襄三十年蔡世子般弒其君嵗在豕韋至今十三嵗嵗復在豕韋般卽靈侯也音義【復扶又反下嵗復在同】弗過此矣注言蔡凶不過此年楚將有之然壅也注蔡近楚故知楚將有之楚無徳而享大利所以壅積其惡音義【壅於勇反注及後同近附近之近下同】嵗及大梁蔡復楚凶天之道也注楚靈王弒立之嵗嵗在大梁到昭十三年嵗復在大梁美惡周必復故知楚凶楚子在申召蔡靈侯靈侯將往蔡大夫曰王貪而無信惟蔡於感注蔡近楚之大國故楚常恨其不服順音義【於感戶暗反】今幣重而言甘誘我也不如無往蔡侯不可三月丙申楚子伏甲而饗蔡侯於申醉而執之夏四月丁巳殺之刑其士七十人公子棄疾帥師圍蔡注傳言楚子無道音義【重直用反】韓宣子問於叔向曰楚其克乎對曰克哉蔡侯獲罪於其君注謂弒父而立而不能其民注不能施徳天將假手於楚以斃之注借楚手以討蔡音義【斃婢世反】何故不克然肸聞之不信以幸不可再也楚王奉孫吳以討於陳曰將定而國陳人聽命而遂縣之注事在八年今又誘蔡而殺其君以圍其國𨿽幸而克必受其咎弗能久矣桀克有緡以喪其國紂克東夷而隕其身注紂爲黎之搜東夷叛之桀爲仍之防有緡叛之故伐而克之音義【緡武巾反喪息浪反下且喪君同隕於敏反】疏【正義曰桀身奔南巢故云喪國也紂首縣白旗故云隕身也】楚小位下而亟暴於二王能無咎乎天之假助不善非祚之也厚其凶惡而降之罸也且譬之如天其有五材而將用之力盡而敝之是以無拯不可沒振注金木水火土五者爲物用久則必有敝盡盡則棄捐故言無拯拯猶救助也不可沒振猶沒不可復振音義【亟欺冀反數也咎其又反下同祚本又作祚在路反拯拯濟之拯注同振之愼反捐以專反救本亦作捄音救不可復振扶又反本或作沒振】疏【正義曰亟數也比於桀紂則楚小位下而數行暴虐甚於桀紂二王能無咎惡乎拯音烝之上聲也方言云出溺爲拯拯是救助之義天之用楚如人用五材力盡而敝敝則棄之是以無救助之者拯是救溺之名遂以救溺爲諭也不可沈沒之後復振救之振亦救也言楚如沒水不可救也注正義曰金木水火土五者之材皆爲物用用久則必敝盡敝盡則棄捐之捐亦棄也言天之用楚亦如此也】○五月齊歸薨大搜於比蒲非禮也○孟僖子防邾荘公盟於祲祥修好禮也注搜非存亡之由故臨喪不宜爲之盟防以安社稷故喪盟謂之禮音義【好呼報反】泉丘人有女夢以其帷幕孟氏之廟注泉丘魯邑音義【夢以其帷位悲反一本作夢以帷幕音莫】遂奔僖子其僚從之注鄰女爲僚友者隨而奔僖子音義【僚力雕反】盟於淸丘之社曰有子無相棄也注二女自共盟僖子使助防氏之簉注簉副倅也防氏之女爲僖子副妾別居在外故僖子納泉丘人女令副助之音義【防爲彼反本又作蒍簉本又作造初又反說文簉從廾倅七對反令力呈反】疏【注正義曰禮有副車倅車皆謂副貳之車也簉亦副倅之意妻爲正適妾爲副貳防氏之女先爲副貳別居在外故使泉丘人女與之聚居令副助而爲對偶之】反自祲祥宿於防氏生懿子及南宮敬叔於泉丘人其僚無子使字敬叔注字養也似雙生音義【生如字或一音所敬反】疏【正義曰以傳直云宿於防氏卽連言生懿子及南宮敬叔疑防氏所生故傳顯云生懿子及南宮敬叔於泉丘人於泉丘人宜上讀爲句】楚師在蔡注向四月之師音義【向本又作向亦作向同許亮反】晉荀吳謂韓宣子曰不能救陳又不能救蔡物無以親注物事也疏【正義曰物事也事事如此以是故無人肯親我晉國】晉之不能亦可知也已爲盟主而不卹亡國將焉用之音義【將焉於防反】○秋防於厥憖謀救蔡也注不書救蔡不果救蔡鄭子皮將行子產曰行不遠不能救蔡也蔡小而不順楚大而不徳天將棄蔡以壅楚盈而罰之注盈楚惡蔡必亡矣且喪君而能守者鮮矣三年王其有咎乎美惡周必復王惡周矣注元年楚子弒君而立嵗爲大梁后二年十三嵗嵗星周復於大梁音義【鮮息淺反復於扶反一本又作復在】晉人使孤父請蔡於楚弗許注狐父晉大夫音義【狐音胡】○單子防韓宣子於戚注單子單成公視下言徐叔向曰單子其將死乎朝有著定注著定朝內列位常處謂之表著音義【著張慮反徐治居反注及下同處昌慮反】疏【注正義曰著定謂佇立定處故謂朝內列位常處也周禮司士正朝儀之位辧其貴賤之等王南鄕三公北面東上孤東面北上卿大夫西面北上王族故士虎士在路門之右南面東上大僕大右六僕從者在路門之左南面西上鄭云此王日視朝事於路門外之位此是朝上之位貴賤有定處也防有表亦是位之定處但著下言定則表亦是定故直言會有表耳俗本表下有旗謬也野防設表爲位亦當有物記處如今之位版也謂之表著者杜意當以下文表著之位謂此也劉謂下文有著有表二文不同以著定爲朝有著不得謂之表著而規杜氏今知非者杜意當以下文防朝之言必聞於表著故於朝有著之文並探下文會有表以配著故云謂之表著所以覆結下文非謂著之一字卽名表著也劉不達杜防而爲規過非也】防有表注野防設表以爲位疏【注正義曰禮諸侯建旂設旂以爲表也周禮司儀云將合諸侯則令爲壇三成宮旁一門覲禮云諸侯覲於天子爲宮方三百步四門壇十有二尋深四尺上介皆奉其君之旂置於宮尙左公侯伯子男皆就其旂而立鄭云置於宮者建之豫爲其君見王之位也諸公中階之前北面東上諸侯東階之東西靣北上諸伯西階之西東面北上諸子門東北面東上諸男門西北面東上尙左者建旂公東上侯先伯伯先子子先男而位皆上東方也諸侯入壝門或左或右各就其旂而立王降階南鄕見之是天子於野會諸侯設表以爲位也周禮大司馬中冬教大閱門立四表是以設表爲位也盟主之會諸侯必亦旂表位大夫聚會亦應有以表位但無文以言耳】衣有襘帶有結注禬領防結帶結也音義【禬古外反說文云帶所結也】防朝之言必聞於表著之位所以昭事序也視不過結禬之中所以道容貌也言以命之容貌以明之失則有闕今單子爲王官伯而命事於防視不登帶言不過步貌不道容而言不昭矣不道不共不昭不從注貌正曰共言順曰從音義【道音導下同】疏【正義曰言聲所聞不過一步注正義曰洪範五事貌曰恭言曰從其意曰容貌當恭恪言是則可從是貌正曰共言順曰從】無守气矣注爲此年冬單於卒起本疏【正義曰言無守身之气將必死】○九月葬齊歸公不慼晉士之送葬者歸以語史趙史趙曰必爲魯郊注言昭公必出在郊野不能有國音義【語魚據反】疏【正義曰傳稱文襄之制夫人喪士弔大夫送葬此言晉士送葬者蓋大夫來而士爲介未必士獨行也此士以公不慼語史趙故特言士耳必爲魯郊言昭公必爲魯人所逐而出在郊】侍者曰何故曰歸姓也不思親祖不歸也注姓生也言不思親則不爲祖考所歸祐音義【祐音又】叔向曰魯公室其卑乎君有大喪國不廢搜注謂搜比蒲有三年之喪而無一日之慼國不卹喪不忌君也注忌畏也君無慼容不顧親也國不忌君君不顧親能無卑乎殆其失國注爲二十五年公孫於齊傳○冬十一月楚子滅蔡用隠大子於岡山注蔡靈公之大子蔡侯廬之父音義【岡音剛廬力吳反】疏【正義曰此時楚以畜牲用之無人爲之作諡必是蔡侯廬歸國乃追諡其父爲隠耳釋例土地名岡山闕不知其處經言以歸用之必是楚地山也】申無宇曰不祥五牲不相爲用況用諸侯乎注五牲牛羊豕犬雞音義【爲於爲反或如字】疏【正義曰世子𨿽未卽位以其父旣死則當君處故以諸侯言之甚之也注正義曰爾雅以此五者並馬爲六畜周禮謂之六牲但馬非常祭所用故去馬而以此五者當之】王必悔之注悔爲暴虐○十二月單成公卒注終叔向之言○楚子城陳蔡不羮注襄城縣東南有不羮城定陵西北有不羮亭音義【羮舊音郎漢書地理誌作更字】疏【正義曰古者羮臛之字音亦爲郎故魯頌閟宮楚辭招魂與史遊急就篇羮與房漿糠爲韻但近世以來獨以此地音爲郎耳】使棄疾爲蔡公王問於申無宇曰棄疾在蔡何如對曰擇子莫如父擇臣莫如君鄭荘公城櫟而寘子元焉使昭公不立注子元鄭公子荘公寘子元於櫟桓十五年厲公因之以殺櫟大夫檀伯遂居櫟卒使昭公不安位而見殺音義【櫟力狄反】疏【注正義曰杜以子元爲鄭公子曼伯與檀伯爲一人荘公城櫟而置子元又使檀伯爲櫟邑大夫故厲公得因子元而殺檀伯劉以爲傳言城櫟以置子元當謂賜元以櫟則以元爲櫟邑之長若其別有大夫子元寄居於櫟便是城櫟以置檀伯何言置子元也若厲公因子元以殺檀伯則子元是檀邑之大夫耳豈是荘公城櫟之咎乎且桓十五年傳云鄭伯因櫟人殺檀伯不言因子元也子元鄭之公子不得爲櫟人也鄭眾云子元卽檀伯也厲公殺檀伯居櫟因櫟之眾偪弱昭公使至殺死案桓五年傳云子元請爲左拒卽云曼伯爲右拒則曼伯子元近是爲一以規杜氏今知劉說非者案晉封桓叔於曲沃而以欒賔傳之鄭使許叔居許而以公孫獲爲佐楚使大子建居城父而以奮揚助之並是一邑之內而有二人則荘城櫟而置子元別有檀伯居櫟何爲不可子元共櫟邑之人而納厲公但此因棄疾在蔡故特指子元桓十五年直明厲公之入故總言櫟人辭有彼此不可爲怪劉又以子元爲曼伯案隠五年傳云曼伯與子元潛軍軍其後又下文鄭二公子敗燕師於北制是子元非曼伯也劉妄規杜非也】齊桓公城谷而寘管仲焉至於今賴之注城谷在荘三十二年臣聞五大不在邊五細不在庭注上古金木水火土謂之五官鳥氏丹鳥氏亦有五又以五鳩鳩民五雉爲五工正蓋立官之本也末世隨事施職是以官無常數今無宇稱習古言故云五大也言五官之長專盛過節則不可居邊細弱不勝任亦不可居朝庭疏【注正義曰二十九年傳曰有五行之官是謂五官木正曰句芒火正曰祝融金正曰蓐水正曰冥土正曰后土是上古金木水火土謂之五官也十七年傳云少皥氏紀於鳥爲鳥師而鳥名鳯鳥氏歷正也鳥氏司分者也伯趙氏司至者也靑鳥氏司啟者也丹鳥氏司閉者也是鳥丹鳥亦有五也彼傳又云五鳩鳩民者也五雉爲五工正數皆有五蓋古立官之本以五爲常末世隨事施職是以官無常數不復以五耳今無宇稱習古言故云五大也言五官之長其人太大專盛過節則不可居邊城或將據邊城以陵本國也五官之長大細弱則不勝其任不能使威行於下將爲人所陵亦不可居朝庭也賈逵云五大謂大子母弟貴寵公子公孫累世正卿也鄭眾云大子晉申生居曲沃是也母弟鄭共叔叚居京是也貴寵公子若棄疾在蔡是也貴寵公孫若無知食渠丘是也累世正卿衛殖居蒲孫氏居戚是也五細賤妨貴少陵長逺間親新間舊小加大也不在庭不當使君朝廷爲政也此五大五細無宇惟言五耳不知五者何謂故先儒各自以意言之𨿽杜之言亦無明證正以彼必不通故攺之耳】親不在外羈不在內今棄疾在外鄭丹在內注襄十九年丹奔楚君其少戒王曰國有大城何如對曰鄭京櫟實殺曼伯注曼伯檀伯也厲公得櫟又並京音義【曼音萬】疏【注正義曰厲公並京傳無其事正以京櫟連言故云又並京】宋蕭亳實殺子遊注在荘十二年齊渠丘實殺無知注在荘九年渠丘今齊國西安縣也齊大夫雍廩邑疏【注正義曰渠丘爲雍廩之邑傳無其文以彼傳言雍廩殺無知此云齊渠丘實殺無知以此知渠丘是雍廩邑也鄭眾以渠丘爲無知之邑無知不坐邑死何以言渠丘殺無知蕭亳非子遊之邑渠丘不得爲無知邑】衛蒲戚實出獻公注蒲寧殖邑戚孫林父邑出獻公在襄公四年音義【出如字徐音黜】若由是觀之則害於國末大必折注折其本尾大不掉君所知也注爲十三年陳蔡作亂傳音義【掉徒弔反】疏【正義曰宋殺子遊齊殺無知乃是賴得大邑以討纂賊而謂之害於國者以其能專廢置則是國害天子之建諸侯欲令蕃屏王室諸侯之有城邑欲令指揮從已不得使下邑制國都故大城爲國害也末大必折以樹木諭也尾大不掉以畜獸諭也楚語說此事公制城邑若體牲焉自首領股肱至於拇指毛脈大能掉小故變而不動夫邊境者國之尾也譬之如牛馬處暑之旣至防防之旣多而不能掉其尾臣懼之】

經十有三年春齊髙偃帥師納北燕伯於陽注三年燕伯出奔齊髙偃髙傒孫齊大夫陽卽唐燕別邑中山有唐縣不言於燕未得國都音義【傒音奚】疏【注正義曰劉雲杜譜以偃與酀爲一亦云髙傒孫案襄二十九年傳云敬仲曽孫酀非孫也今知非者案世本敬仲生荘子荘子生傾子傾子之孫酀是偃爲敬仲孫也經言於陽傳言於唐知陽卽唐也不言於燕未得國都與哀二年納蒯瞶於戚同】

三月壬申鄭伯嘉卒注五同盟疏【注正義曰嘉以襄九年卽位其年盟於戲十一年於亳城北十六年於溴梁二十年於澶淵二十五年於重丘二十七年於宋元年於虢皆魯鄭俱在凡七云五者杜以其盟旣多故皆據君在盟會而言之襄二十七年是大夫之盟元年虢會讀舊書二者不數故爲五也或可傳寫錯誤】

夏宋公使華定來聘注定華椒孫

公如晉至河乃復注晉人以莒故辭公

五月葬鄭簡公注三月而葬速

楚殺其大夫成熊注傳在葬簡公上經從赴音義【熊音雄】秋七月

冬十月公子憖出奔齊注書名謀亂故也音義【憖魚覲反一讀爲整正領反】

楚子伐徐注不書圍以干谿師告疏【注正義曰傳稱使蕩侯潘子司馬督囂尹午陵尹喜帥師圍徐以懼吳楚子次於幹谿以爲之援如傳文則實圍徐也不書圍者不以所圍之師告以干谿援師告也】

晉伐鮮虞注不書將帥史闕文音義【將子匠反帥所類反】疏【注正義曰十五年晉荀吳帥師伐鮮虞定四年晉士鞅衞孔圉帥師伐鮮虞二者皆書將帥此獨不書將帥知是史闕或是告辭略史闕不得書亦得言史闕文也谷梁曰其曰晉狄之也不正其與夷狄交伐中國故狄稱之也賈服取以爲說左氏無貶中國從夷狄之法傳曰亡者侮之亂者取之又曰間攜貳覆昬亂霸王之器也鮮虞夷狄也近居中山不式王命不共諸夏不事盟主伐而取之惟恐知力不足焉有以夏討夷反狄中國從此以後用師多矣何以不常狄晉而復舉其人也杜以其言不通故顯而異之】

傳十二年春齊髙偃納北燕伯欵於唐因其眾也注言因唐眾欲納之故得先入唐○三月鄭簡公卒將爲葬除注除葬道音義【爲於僞反】及防氏之廟注遊氏子大叔族將毀焉子大叔使其除徒執用以立而無庸毀注用毀廟具疏【正義曰用謂毀廟之具若今鍬鐝之類也庸亦用也教其除道之徒執所用作具以佇立而無用卽毀廟也】曰子產過女而問何故不毀乃曰不忍廟也諾將毀矣注教毀廟者之辭音義【女音汝】旣如是子產乃使辟之司墓之室有當道者注簡公別營葬地不在鄭先公舊墓故道有臨時迂直也司墓之室鄭之掌公墓大夫徒屬之家音義【迂音於一音於】疏【正義曰周禮墓大夫下大夫二人中士八人掌凡邦墓之地域爲之圗令國民族葬鄭之司墓亦當如彼此是掌公墓大夫也言之室有當道者則非司墓自家之室故注以爲徒屬之家猶尙書注云孫之親言之以見髙祖曽祖之弟皆親親相似】毀之則朝而塴注塴下棺音義【朝如字塴北鄧反徐甫贈反禮家作窆徐驗反義同】疏【注正義曰周禮作窆禮記作封此作塴皆是葬時下棺於壙之事而其字不同是聲相近經篆而字轉易耳】弗毀則日中而塴子大叔請毀之曰無若諸侯之賔何注不欲久畱賔子產曰諸侯之賔能來防吾喪豈憚日中無損於賔而民不害何故不爲遂弗毀日中而葬君子謂子產於是乎知禮禮無毀人以自成也音義【憚待旦反】○夏宋華定來聘通嗣君也注宋元公新卽位享之爲賦蓼蕭弗知又不答賦注蓼蕭詩小雅義取燕笑語兮是以有譽處兮樂與華定燕語也又曰旣見君子爲龍爲光欲以寵光賔也又曰宜兄宜弟令徳壽凱言賔有令徳可以壽樂也又曰和鸞雍雍萬福攸同言欲與賔同福祿也音義【爲於僞反蓼音六樂音洛】疏【正義曰享燕之禮自有常樂今特云爲賦蓼蕭者文四年衛寧武子來聘公與之宴爲賦湛露及彤弓注云非禮之常公特命樂人以示意則知此亦特命樂人所以嘗試華定】昭子曰必亡宴語之不懷注懷思也寵光之不宣注宣揚也令徳之不知同福之不受將何以在注爲二十年華定出奔傳疏【正義曰不懷不宣不知不受皆據華定爲文也詩云燕笑語兮言定當思此笑語與主相對也詩云爲龍爲光定當應此寵光宣揚之也詩云令徳壽凱定當知已有徳與否須辭謝之也詩云萬福攸同定當受同福荷君恩也各準事而爲之文】○齊侯衛侯鄭伯如晉朝嗣君也注晉昭公新立○公如晉注亦欲朝嗣君至河乃復取郠之役注在十年莒人愬於晉晉有平公之喪未之治也故辭公公子憖遂如晉注憖魯大夫如晉不書還不復命而奔故史不書於策疏【注正義曰此經書公子憖出奔齊名見於經則憖是卿也出奔旣書於策如晉亦應書之今不書者杜以宣十八年書公孫歸父如晉歸父還自晉至笙遂奔齊傳稱歸父還至笙聞公薨乃壇帷復命於介然後出奔書曰歸父還自晉善之也彼善之故書其去又書其還此憖知已謀泄逃介而先不復命於君而還出奔故史不書於策言其爲此故不書其如晉也劉雲杜以憖還不復命於介而奔止可不書其還何故如晉亦不書也此蓋謂君使臣聘必當告廟告廟乃得書於策公歸告復不告使憖故不書如晉今剛定以爲憖初欲謀亂魯國而牲聘晉魯人責其謀亂不復命故賤而不錄其聘也出奔書者榮其罪人斯得故顯而書之也劉以爲出聘不告廟故不書而防杜氏案不復命而奔傳有其事公子憖不告廟傳無其文以無文之事妄規杜氏非也】晉侯享諸侯子產相鄭伯辭於享請免喪而後聽命注簡公未葬音義【相息亮反下同】疏【正義曰僖九年宋桓公卒未葬襄公會諸侯故曰子是先君未葬有防從之禮也鄭偪於楚以固事晉故父𨿽未葬朝晉嗣君不得已而行於情可許也諸侯相享享必有樂未葬不可以從吉故辭享爲得禮】晉人許之禮也注善晉不奪孝子之情晉侯以齊侯宴中行穆子相注穆子荀吳投壺晉侯先穆子曰有酒如淮有肉如坻注淮水名坻山名音義【淮舊如字四瀆水也學者皆以淮坻之韻不切云淮當爲濰濰齊地水名下稱澠亦是齊國水也案澠是齊水齊侯稱之荀吳旣非齊人不應逺舉濰水古韻緩作淮足得無勞攺也坻直疑反徐直夷反詩云宛在水中坻坻水中髙地也】疏【正義曰禮記有投壺之禮其文無相者祝辭此中行穆子與齊侯皆有言辭者投之中否似若有神故設爲此語或作投時皆有言語禮自不載之耳伯瑕責穆子惟言壺何爲焉其以中爲儁責其失辭不云法不言是投壺皆有言也凡宴不射卽爲投壺投壺之禮壺去席二矢半司射執八算東面投壺如射三而止其矢室中五扶堂上七扶庭中九扶鋪四指曰扶扶四寸也算長尺二寸壺頸修七寸腹修五寸口徑二寸半容斗五升壺中實小豆焉爲其矢之躍而出也小豆取滑且堅矢以柘若棘母去其皮取其堅且重也舊說矢大七分注正義曰杜以淮爲水名當謂四瀆之淮也劉以爲淮坻非韻淮當作濰又以坻爲水中之地以規杜氏今知不然者以古之爲韻不甚要切故詩云泛彼柏舟在彼中河髧彼兩髦實維我儀又云爲絺爲綌服之無斁儀河斁綌尙得爲韻淮坻相韻何故不可此若齊侯之語容可舉齊地濰水此是穆子在晉何意舉齊地水乎又酒肉相對多少相似案爾雅小洲曰陼小渚曰沚小沚曰坻何得以坻之小地對淮之大水故杜以坻爲山名劉又以山無名坻者案楚子觀兵於坻箕之山坻非山乎劉以此規杜失非也】寡君中此爲諸侯師中之齊侯舉矢曰有酒如澠有肉如陵注澠水出齊國臨淄縣北入時水陵大阜也音義【中丁仲反下及注同澠音繩時如字本或作溡音同】疏【注正義曰釋例雲澠水出齊國臨淄縣北經樂安博昌縣南界西入時水釋地云大阜曰陵】寡人中此與君代興注代更也音義【更音庚】亦中之伯瑕謂穆子注伯瑕士文伯曰子失辭吾固師諸侯矣壺何爲焉其以中儁也注言投壺中不足爲儁異齊君弱吾君歸弗來矣注欲與晉君代興是弱之音義【齊君弱吾君輕吾君以爲弱也】穆子曰吾軍帥彊禦卒乘競勸今猶古也齊將何事注言晉徳不衰於古齊不事晉將無所事音義【帥所類反禦魚呂反卒子忽反乘繩證反】公孫傁趨進曰日旰君勤可以出矣以齊侯出注傁齊大夫傳言晉之衰音義【傁素口反徐又所流反旰白但反】○楚子謂成虎若敖之餘也遂殺之注成虎令尹子玊之孫與鬭氏同出於若敖宣四年鬭椒作亂今楚子信譖而托討若敖之餘疏【正義曰經書熊傳言虎者此人名熊字虎傳言其字經書其名名字相覆猶伯魚名鯉】或譖成虎於楚子成虎知之而不能行書曰楚殺其大夫成虎懷寵也注解經所以書名○六月葬鄭簡公注傳終子產辭享明旣葬則爲免喪經書五月誤○晉荀吳僞防齊師者假道於鮮虞遂入昔陽注鮮虞白狄別種在中山新市縣昔陽肥國都樂平沾縣東有昔陽城音義【種章勇反沾張亷反韋昭音拈字林他亷反】疏【注正義曰宣十五年晉師滅赤狄潞氏十六年晉人滅赤狄甲氏及畱吁成三年晉卻克衛孫良夫伐廧咎如傳曰討赤狄之餘焉是赤狄已滅盡矣知鮮虞與肥皆白狄之別種也杜以昔陽爲肥國之都樂平沾縣東有昔陽城疑此爲都也下注云鉅鹿下曲陽縣西南有肥累城復疑肥國取彼肥爲名也劉以爲齊在晉東僞會齊師當自晉而東行也假道鮮虞遂入昔陽則昔陽當在鮮虞之東也今案樂平沾縣在中山新市西南五百餘里何當假道於東北之鮮虞而反入西南之昔陽也旣入昔陽而別言滅肥則肥與昔陽不得爲一安得以昔陽爲肥國之都也昔陽卽是肥都何以復言鉅鹿下曲陽有肥累之城疑是肥名取於彼也肥爲小國竟必不逺豈肥名取鉅鹿之城建都於樂平之縣也十五年荀吳伐鮮虞圍鼓杜云鼓白狄之別鉅鹿下曲陽縣有鼓聚謂肥鼓並在鉅鹿昔陽卽是鼓都在鮮虞以東南也二十二年傳云晉荀吳使師僞糴者負甲以息於昔陽之門外遂襲鼓滅之則昔陽之爲鼓都斷可知矣今杜以昔陽爲肥國都是者以傳云遂入昔陽卽云壬午滅肥是因入而滅之故云昔陽肥國都也昔陽旣在樂平沾縣而杜又云鉅鹿下曲陽縣西南有肥累城相去逺者以肥是本封之名後遷於昔陽猶若杞國本都陳畱後遷緣陵鄭本都京兆後遷虢鄶與此何異且昔陽今屬亷州去下曲陽道路非逺在中山南二百餘里劉自云肥之與鼓俱在曲陽足知肥累城與昔陽不甚縣絕劉意欲破杜乃云樂平沾縣在中山新市西南五百餘里又自云昔陽鼓國都與肥相近在中山東南是自相矛楯也然鮮虞在北昔陽在南所以得假道鮮虞遂入昔陽者荀吳意欲滅肥恐肥團防備故從晉之北竟僞欲東南而行往防齊師故先廻路假道鮮虞南入昔陽如湯之放桀迂路從陑出其不意故也自杜君土地例稱有者皆疑辭故杜云樂平沾縣東有昔陽是疑而不定又且都縣移動古今不一則晉時樂平沾縣何知不是古之昔陽但肥都昔陽與鼓相近晉旣滅得肥國故二十二年息昔陽之門外遂襲鼓而取之昔陽非鼓都也劉意好異聞妄規杜過非也】秋八月壬午滅肥以肥子緜臯歸注肥白狄也緜臯其君名鉅鹿下曲陽縣西有肥累城爲下晉伐鮮虞起音義【臯古刀友累劣彼反又力輙反】○周原伯絞虐其輿臣使曹逃注原伯絞周大夫原公也輿眾也曹羣也音義【絞古卯反】疏【注正義曰杜以原伯絞爲周大夫甘簡公爲周卿士此無明據以意言耳】冬十月壬申朔原輿人逐絞而立公子跪尋注跪尋絞弟音義【跪求委反又音詭】絞奔郊注郊周也○甘簡公無子立其弟過注甘簡公周卿士音義【過古禾反下之子過反】過將去成景之族注成公景公皆過之先君音義【去起呂反】成景之族賂劉獻公注欲使殺過劉獻公亦周卿士劉定公子丙申殺甘悼公注悼公卽過而立成公之孫防注防平公音義【防音秋】丁酉殺獻太子之傳庾皮之子過注過劉獻公太子之傳殺瑕辛於市及宮嬖綽王孫沒劉州鳩陰忌老陽子注六子周大夫及庾過皆甘悼公之黨傳言周衰原甘二族所以遂微○季平子立而不禮於南蒯注蒯南遺之子季氏費邑宰音義【蒯苦怪反費音祕】南蒯謂子仲注子仲公子憖吾出季氏而歸其室於公注室季氏家財子更其位注更代也音義【更音庚注同】我以費爲公臣子仲許之南蒯語叔仲穆子且告之故注穆子叔仲帶之子叔仲小也語以欲出季氏以不見禮故音義【語魚據反注同】季悼子之卒也叔孫昭子以再命爲卿注悼子季武子之子平子父也傳言叔孫之見命乃在平子爲卿之前及平子伐莒克之更受三命注十年平子伐莒以功加三命昭子不伐莒亦以例加爲三命疏【正義曰悼子之卒不書於經則是未爲卿也其卒當在武子之前平子以孫繼祖武子卒後卽平子立也傳言悼子卒者欲見昭子爲卿逺在平子之先注正義曰十年平子伐莒名書於經卽平子於時已爲卿矣釋例曰魯之叔孫父兄再命而書於經晉司空亞旅一命而經不書推此知諸侯之卿大夫再命以上皆書於經自一命以下大夫及士經皆稱人名氏不得見也劉賈云春秋之序三命以上乃書於經穎氏以爲再命稱人傳云叔孫昭子三命逾父兄昭公十年昭子始加三命先此叔孫皆自見經知所書皆再命也是杜檢傳文知再命書名平子伐莒書名知其已再命矣平子伐莒克之昭子不伐莒也昭子無功而更受三命知平子以功加三命昭子以例加爲三命也】叔仲子欲構二家注欲構使相憎謂平子曰三命逾父兄非禮也注言昭子受三命自逾其先人疏【注正義曰禮記文王世子云其朝於公內朝庶子治之𨿽有三命不逾父兄鄭云治之治公族之禮也惟於內朝則然其餘會聚之事則與庶姓同一命齒於鄕裏再命齒於父族三命不齒不齒者不在父兄行例中也彼言三命不逾父兄者自謂在公內朝位在父兄下耳非謂不得受三命逾父兄也叔仲子欲構二家因禮有三命不逾父兄之法遂言昭子受三命自逾其先人以此爲非禮也平子初得其言不甚曉解故使昭子令自貶黜見昭子不服乃自知其非故懽而歸罪於叔仲子也昭子無兄叔仲子引禮法連言之耳】平子曰然故使昭子注使昭子自貶黜昭子曰叔孫氏有家禍殺適立庶故婼也及此注禍在四年音義【適丁歷反】若因禍以斃之則聞命矣注言因亂討已不敢辭若不廢君命則固有著矣注著位次昭子朝而命吏曰婼將與季民訟書辭無頗注頗偏也音義【頗普何反】季孫懼而歸罪於叔仲子故叔仲小南蒯公子憖謀季氏憖告公而遂從公如晉注憖子仲南蒯懼不克以費叛如齊子仲還及衛聞亂逃介而先注介副使也音義【介音界使所吏反】及郊聞費叛遂奔齊注言及郊解經所以書出疏【注正義曰凡言出奔皆自內而出文七年晉先蔑奔秦先在秦地因卽奔秦故不言出也歸父還自晉至笙遂奔齊笙在魯之竟外故不言出也此言及郊已入魯竟傳言及郊觧經所以書出】南蒯之將叛也其鄕人或知之過之而嘆注鄕人過蒯而嘆且言曰卹卹乎湫乎攸乎注卹卹憂患湫愁隘攸懸危之貌音義【湫子小反徐又在酒反一音秋攸如字除以帚反隘於賣反懸音本又作縣】疏【注正義曰釋詁云卹憂也故以卹卹爲憂患之意也湫是湫隘故以湫爲愁隘之意也詩云攸攸斾旌故以攸爲懸之貌也言南蒯之心若此】深思而淺謀邇身而逺志家臣而君圖注家臣而圖人君之事故言思深而謀淺身近而志逺音義【思息嗣反注同】疏【正義曰深思而淺謀思慮深而知計淺言其知小而謀大也邇身而逺志身卑近而志髙逺言其越分以求通也家臣而君圖爲家臣而謀君事言其非已所當爲也上二句言其心下一句指其事爲下句而上句故注倒言之】有人矣哉注言今有此人微以戒之南蒯枚筮之注不指其事泛卜吉凶音義【枚武回反泛芳斂反】疏【正義曰禮有銜枚所銜之木大如蓍也今人數物云一枚兩枚是籌之名也尙書大禹謨舜禪禹禹譲不受請帝枚卜功臣惟吉之從孔安國云枚謂歷卜之而從其吉彼謂人下一籌使歷卜之也此則不告筮者以所筮之事空下一籌而使之筮故杜云不指其事泛卜吉凶也或以爲杜云泛卜吉凶謂枚雷總卜則禮云無雷同是總眾之辭也今俗語云枚雷則其義理或然也】遇坤注坤上坤下坤音義【坤苦門反】之比注坤下坎上比坤六五爻變音義【比毗志反注同】曰黃裳元吉注坤六五爻辭以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也注坎險故彊坤順故溫彊而能溫所以爲忠疏【正義曰筮遇此爻而辭云黃裳元吉南蒯自以爲所謀之事必大吉注正義曰坎彖云習坎重險是坎爲險也說卦云坤順也六五爻變則上體爲坎坎有險難故爲剛彊也坤道和順故爲溫柔也剛彊以禦難柔順以事主故外彊而能內溫所以爲忠也】和以率貞信也注水和而土安正和正信之本也疏【注正義曰坎爲水水性和柔坤爲土土性安正率循也貞正也用和柔之性以循安正道旣和且正信之本故爲信也】故曰黃裳元吉疏【正義曰天下之事𨿽則萬端總之諸法大歸忠信而已能忠能信無施不可以有忠信故曰黃裳元吉解此爻辭之意】黃中之色也裳下之飾也元善之長也中不忠不得其色注言非黃音義【長丁丈反】下不共不得其飾注不爲裳事不善不得其極注失中徳疏【注正義曰極訓爲中不得其中言其失中徳也此文以上二句類之當云善不極不得爲長文不然者惠伯之語𨿽反覆相疊不可字字相對隨便而言故與上不類】外內倡和爲忠注不相違也音義【倡昌亮反和戶臥反】率事以信爲共注率猶行也疏【注正義曰率訓循循而行故率猶行也】供養三徳爲善注三徳謂正直剛克柔克也音義【供九用反養余亮反】疏【注正義曰洪範三徳一曰正直二曰剛克三曰柔克孔安國云正直者能正人之曲直剛克者剛能立事柔克者和柔能治三者皆人之性也剛則失之於彊柔則失之於弱故貴其能剛能柔謂剛不苛酷柔不滯溺也供養三徳爲善者剛則抑之柔則進之以志意供給長養之使合於中道各成其徳乃爲善也董遇注本爲共養解云盡共所以養成三徳也】非此三者弗當注非忠信善不當此卦音義【當如字注同或丁浪反】疏【正義曰旣言爻爲此辭之意又解此辭所言之義也五方則爲五色黃是中央之色也衣裳所以飾身裳是在下之飾也元者始也首也於物爲初始於人爲頭首元是諸善之長也五方之中猶人之心中心中不忠則不得其黃之色也身體之下猶名位之下爲下不共則不得其裳之飾也舉事不善則不得其善之中言爲事不中則非善之長也更覆言忠共善三者之義外內倡和爲忠言君在內臣在外君倡臣和不相乖違是名爲忠也行事以信無有虛詐是名爲共也人之爲徳有正直剛柔供養此三者之徳使其徳無愆乃名爲善也非此三者忠也共也善也則於此卦不當也不當此卦𨿽吉不可】且夫易不可以占險將何事也且可飾乎注夫易猶此易謂黃裳元吉之卦問其何事欲令從下之飾音義【夫音扶注同令力呈反】疏【正義曰且夫易謂此黃裳元吉之易也惟可以占忠信之事不可以占危險之事也問南蒯今將欲爲何事也且可飾乎言此易所占惟且可爲在下之飾乎不可爲餘事也中美能黃忠則黃也上美爲元善則元也下美則裳共則裳也忠善共三者皆成可知此筮之言吉也三者猶有所闕筮𨿽吉未可用也注正義曰惠伯指論此卦而言夫易非是漫言易故知夫易猶言此易謂此黃裳元吉之易卦也險謂危險言此卦不可以占危險之事心疑南蒯事險故問將何事也且可爲下之飾也欲令南蒯從下之飾爲共】中美能黃上美爲元下美則裳參成可筮注參美盡備吉可如筮音義【參七南反又音三】猶有闕也筮𨿽吉未也注有闕謂不參成將適費飲鄕人酒注南蒯自其家還適費音義【飲於鴆反】鄕人或歌之曰我有圃生之杞乎注言南蒯在費欲爲亂如生於園圃非宜也世所謂枸也音義【圃布古反音紀枸音茍本又作狗】從我者子乎注子男子之通稱言從已可不失今之尊音義【稱尺證反】去我者鄙乎倍其鄰者恥乎注鄰猶親也音義【倍音佩】已乎已乎非吾黨之士乎注已乎已乎言自遂不攺疏【正義曰鄕人以南蒯季氏家臣而欲反害季氏故爲歌以感切之也圃者所以殖菜蔬也非可食之物我有圃生之以諭南蒯在費欲爲亂也若能從我之言不爲亂者是爲子也子者男子之美稱不失尊貴得爲子也去我而背叛者鄙賤之行也倍其鄰近者恥惡之事也若已乎已乎自遂其心不肯攺者則不復是吾黨之士乎釋木云枸檵舍人曰枸也注正義曰杜此解原南蒯之意蒯若云此事已乎已乎自遂其心如不肯攺則此南蒯非復是吾黨之士也服防云已矣決絕之辭則謂歌者自言己意可已乎已乎此南蒯今已非是吾黨之士】平子欲使昭子逐叔仲小注欲以自解說小聞之不敢朝昭子命吏謂小待政於朝曰吾不爲怨府注言不能爲季氏逐小生怨禍之聚爲明年叔弓圍費傳音義【爲季於僞反下同】○楚子狩於州來注狩冬獵也音義【狩本亦作守同手又反注同】次於潁尾注潁水之尾在下蔡使蕩侯潘子司馬督囂尹午陵尹喜帥師圍徐以懼吳注五子楚大夫徐吳與國故圍之以偪吳音義【潘普幹反督音篤本亦作裻囂五刀反徐許驕反】楚子次於幹谿注在譙國城父縣南以爲之援雨雪王皮冠秦復陶注秦所遺羽衣也音義【援於眷反雨於付反王皮冠一本作楚子皮冠復音服一音福陶徒刀反遺惟季反】疏【注正義曰文在冠下舄上知是衣也目之以秦明是秦所遺也冒雪服之知是羽毛之衣可以禦雨雪也】翠被注以翠羽飾被音義【被普義反注及下同】豹舄注以豹皮爲履音義【舄音昔】執鞭以出注執鞭以教令音義【鞭必緜反又或革旁作更者五孟反非也】僕析父從注楚大夫音義【析星歷反從才用反】疏【正義曰釋鳥雲翠鷸樊光云靑出交州李巡曰其羽可以飾物郭璞曰似燕紺色生郁林鄭子臧好鷸冠以此鳥之羽飾冠劉以爲僕析父從右尹子革夕見於王爲下與革語張本以規杜今知不然者若僕析父共子革二人同時見王王與之語則二人並在子革獨對傳應云子革對曰不得直云對故杜以爲右尹子革將夕故下卽云對事理分明劉妄規杜過非也】右尹子革夕注子革鄭丹夕莫見音義【莫音暮見賢徧反】王見之去冠被捨鞭注敬大臣音義【去起呂反舍音捨】與之語曰昔我先王熊繹注楚始封君音義【繹音亦】疏【注正義曰此與呂伋王孫牟爕父禽父杜所注者皆是世家文也爕父禽父亦王孫傳於牟言王孫爕禽亦蒙之】與呂伋注齊太公之子丁公音義【級音急本亦作伋】王孫牟注衛康叔子康伯爕父注晉唐叔之子音義【爕素協反父音甫下同】禽父注周公子伯禽並事康王注康王成王子四國皆有分我獨無有注四國齊晉魯衛分珍寶之器音義【分扶問反下及注皆同】疏【注正義曰書序云武王旣勝殷邦諸侯班宗彛作分器旅獒云明王愼徳四夷咸賔無有遠邇畢獻方物惟服食器用王乃昭徳之致於異姓之邦無替厥服分寶玉於伯叔之國時庸展親魯語云古者分同姓以珍玉展親也分異姓以逺方之職貢使無忘服也是言諸侯皆得天子之分器也定四年傳稱分魯公以夏后氏之璜封父之繁弱分康叔以大呂之鐘分唐叔以密須之鼓闕鞏之甲姑洗之鐘其齊之所得則無以言之】今吾使人於周求鼎以爲分王其與我乎對曰與君王哉昔我先王熊繹辟在荊山注在新城沶鄕縣南音義【辟匹亦反沶音市又音示】篳路藍縷以處艸莽跋渉山林以事天子惟是桃弧棘矢以共禦王事注桃弧棘矢以禦不祥言楚在山林少所出有音義【篳音必藍力甘反縷力主反莽武黨反防蒲末反共音恭禦魚呂反】齊王舅也注成王母齊太公女晉及魯衛王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅注陸終氏生六子長曰昆吾少曰季連季連楚之祖故謂昆吾爲伯父昆吾嘗居許地故曰舊許是宅音義【長丁丈反少詩照反嘗一本作曽才能反】疏【注正義曰楚世家云陸終生子六人圻剖而產焉一曰昆吾二曰參胡三曰彭祖四曰會人五曰曹姓六曰季連季連芋姓楚其後也昆吾是楚之逺祖之兄也舊許是宅昆吾嘗居許地許旣南遷故云舊許是宅其地此時屬鄭故云鄭人貪賴其田而不我與哀十七年傳衛侯夢見人登昆吾之觀北面而噪曰登此昆吾之墟杜云今在濮陽城中蓋昆吾居此二處未知孰爲先後也】今鄭人貪賴其田而不我與我若求之其與我乎對曰與君王哉周不愛鼎鄭敢愛田王曰昔諸侯遠我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者專足畏也注四國陳蔡二不羮音義【遠於萬反羮音郎乘繩證反與音預】疏【注正義曰劉以爲楚語云靈王城陳蔡不羮使僕夫子晳問於範無宇曰今吾城三國賦皆千乘亦當晉矣諸侯其來乎對曰是三城者豈不使諸侯之惕焉彼再言三城無四國也縱使不羮有二或當前後遷焉非是並有二也謂古四字積畫四當爲三以規杜過今知不然者以三之與四古𨿽積畫錯否難知但今諸儒所注春秋傳本並云四國無作三者國語是不傳之書何可執以爲眞而攻左氏劉𨿽有所規未可從也】又加之以楚敢不畏君王哉工尹路請曰君王命剝圭以爲鏚柲注鏚斧也柲柄也破圭玊以飾斧柄音義【剝邦角反鏚音戚柲音祕】疏【正義曰斧柯長三尺和氏之玉長一尺二寸圭玊非爲斧柄之物故知破之爲飾】敢請命注請制度之命王入視之析父謂子革吾子楚國之望也今與王言如響國其若之何注譏其順王心如響應聲音義【響許丈反應應對之應】子革曰摩厲以須王出吾刃將斬矣注以已諭鋒刃欲自摩厲以斬王之淫慝音義【慝他得反】王出復語左史倚相趨過注倚相楚史名音義【復扶又反倚於綺反徐其綺反相息亮反】王曰是良史也子善視之是能讀三墳五典八索九丘注皆古書名音義【墳扶云反索所白反本又作索】疏【注正義曰孔安國尙書序云伏犧神農黃帝之書謂之三墳言大道也少昊顓頊髙辛唐虞之書謂之五典言常道也八卦之說謂之八索求其義也九州之志謂之九丘丘聚也言九州所有土地所生風气所宜皆聚此書也楚左史倚相能讀三墳五典八索九丘卽謂上世帝王遺書也周禮外史掌三皇五帝之書鄭云楚靈王所謂三墳五典是也賈逵云三墳三王之書五典五帝之典八索八王之法九丘九州亡國之戒延篤言張平子說三墳三禮禮爲人防爾雅曰墳大防也書曰誰能典朕三禮三禮天地人之禮也五典五帝之常道也八索周禮八議之刑索空空設之九丘周禮之九刑丘空也亦空設之馬融說三墳三气陰陽始生天地人之气也五典五行也八索八卦九丘九州之數也此諸家者各以意言無正驗杜所不信故云皆古書名耳】對曰臣嘗問焉昔穆王欲肆其心注周穆王肆極也周行天下將皆必有車轍馬迹焉祭公謀父作祈招之詩以止王心注謀父周卿也祈父周司馬世掌甲兵之職招其名祭公方諫遊行故指司馬官而言此詩逸音義【周行如字又下孟反轍直列反祭側界反招常遙反又音昭父音甫】疏【注正義曰尙書酒誥云若疇圻父是祈父爲官名也詩小雅有祈父之篇其詩云祈父予王之爪牙胡轉予於卹毛傳云祈父司馬也職掌封祈之甲兵鄭箋云此司馬也時人以其職號之故曰祈父杜用彼說故云祈父司馬世掌甲兵之職也祈旣是官故以招爲其名謂穆王之時有司馬之官其名曰招也祭公方諌遊行故指司馬官而爲言也賈逵云祈求也昭明也言求明徳也馬融以圻爲王圻千里王者遊戲不過圻內昭明也言千里之內足明徳】王是以獲沒於只宮注獲沒不見篡弒音義【只音支又音祈篡初患反弒申志反】疏【正義曰馬融云圻內遊觀之宮也杜不解蓋以爲王離宮之名也】臣問其詩而不知也若問逺焉其焉能知之王曰子能乎對曰能其詩曰祈招之愔愔式昭徳音注愔愔安和貌式用也昭明也音義【焉能於防反愔愔一心反徐於林反】思我王度式如玊式如金注金玊取其堅重形民之力而無醉飽之心注言國之用民當隨其力任如金冶之器隨器而制形故言形民之力去其醉飽過盈之心音義【冶音也去起呂反】疏【正義曰穆王之時有祈父官名招卽是司馬官也職掌兵甲常從王行祭公諌王遊行設言以戒司馬也言祈招之愔愔美其志性安和愔愔然也女當用此職掌以明我王之徳音也思使我王之徳度用如玉然用如金然使之堅而且重可寶愛也若用民力當隨其所能而制其形模依其形模用民之力而無有醉飽盈溢之心也以王之遊行必勞損民力故令依法用之注正義曰言國之用民當隨其力任量其力之所堪而任用之不使勞役過其所堪也如金冶之器隨器而制形者鑄冶之家將作器而制其模謂之爲形今代猶名焉用民之力依模用之故言形民之力也食充其腹謂之飽酒卒其量謂之醉醉飽者是酒食饜足過度之名也穆王用民之力不知饜足故令去其醉飽過盈之心】王揖而入饋不食寢不寐數日注深感子革之言音義【饋其位反數所主反】不能自克以及於難注克勝也音義【難乃旦反勝升證反又音升】仲尼曰古也有志克己復禮仁也信善哉楚靈王若能如是豈其辱於幹谿疏【正義曰劉云克訓勝也己謂身也有嗜欲當以禮義齊之嗜欲與禮義交戰使禮義勝其嗜欲身得歸復於禮如是乃爲仁也復反也言情爲嗜欲所逼已離禮而更歸復之今刪定云克訓勝也己謂身也謂身能勝去嗜欲反復於禮也】○晉伐鮮虞因肥之役也注肥役在此年

春秋左傳注疏卷四十五

春秋左氏傳注疏卷四十五考證

傳魏駘芮岐畢吾西土也注駘在始平武功縣所治釐城○【臣召南】按后稷封邰故詩曰卽有邰家室其地卽漢右扶風之漦縣漦卽邰字故師古注曰讀與邰同音臺也各本作釐城誤讀陸氏音義知自唐時已然矣又按杜注謂在夏世以後稷功受此五國爲西土之長此語微覺未檢周於夏世安得境土東至河東之魏乎傳舉后稷以至文王舉夏初以至商末故言五國皆封內耳

又疏昔我先世後稷○【臣照】按後世以後稷爲棄不知后稷虞官非獨棄也自棄以後世守其官及夏之衰棄稷不務乃失其官而自竄於戎翟之間故國語云昔我先王世后稷以服事虞夏言周先王世爲后稷之官也鄭康成詩譜亦稱先王世后稷後人妄刪王字遂似后稷云者専指棄而言今此疏亦無王字知唐時已訛脫矣如無王字則是專指棄言及夏之衰棄稷弗務與不窋何與何以自竄於戎翟之間耶又周本紀以不窋爲后稷之子蓋馬遷以不窋以上無可考遂謂不窋爲后稷之子其實不窋若爲棄子者夏曆四百年其衰也卽據中興以前論亦歷年孔久不應棄子猶在人世殆俱臆說耳

傳巴濮楚鄧吾南土也疏惟濮爲逺夷耳○【臣召南】按武王伐商微盧彭濮與庸蜀羗髳並會則周初聲教逺及西南濮人早從義師矣

傳而楚所相也疏捲章生犂犂爲髙辛氏火正○【臣浩】按此用楚世家文楚世家作捲章生重犂重犂爲髙辛居火正【臣照】按孔穎逹用楚世家文而去重字蓋重犂二人又有以重犂爲一人者孔氏斷從二人也又以黎作犂古字本通

傳妃以五成故曰五年○【臣召南】按此傳之注及疏皆原本劉歆春秋說按五行志曰天以一生水地以二生火天以三生木地以四生金天以五生土五位皆以五而合而陰陽易位故曰妃以五成然則水之大數六火七木八金九土十故水以天一爲火二牡木以天三爲土十牡土以天五爲水六牡火以天七爲金四牡金以天九爲木八牡陽奇爲牡陰耦爲妃故曰水火之牡也火水妃也於易坎爲水爲中男離爲火爲中女蓋取諸此也又按下文嵗五及鶉火杜亦全用歆說【臣照】按嵗五及鶉火當六十年而云五十二年者包遲畱伏逆而約略計之也

傳孟僖子如齊殷聘禮也疏主人不延幾○【臣浩】按聘禮原文作主人不筵幾各本俱誤今仍之

季孫意如叔弓仲孫貜帥師伐莒○萬斯大學春秋隨筆曰時止二軍季之一軍已爲將而叔弓爲佐偏師而出則疊將之悉師以行則同帥之二子之一軍不分將佐而各主其偏或専行或並出不相隸也専恣如此於公何有哉春秋自此於諸卿並將悉書深著其無君之罪也

齊惠欒髙氏皆耆酒疏齊惠公一段○各本俱誤刋於下文遂伐虎門之下又多誤字如齊惠公生公子欒生字下脫公字又子旗是欒孫子良是髙孫脫二子字又孫以王父字爲氏爲氏之上衍王父字三字遂不可解今並攺正

傳始用人於亳社○趙汸補注曰不書諱國惡

傳平公也○趙汸補注曰傳記鄭伯往弔又因叔孫如晉並記十一國大夫會見晉𨿽失政諸侯猶畏其彊

楚子防誘蔡侯般殺之於申○【臣浩】按此春秋書法所以深惡楚防也杜注謂蔡大夫以楚子名告不亦迂乎

傳視下言徐○漢書五行志注應劭曰視下視不登帶言徐不聞於表著

傳臣聞五大不在邊五細不在庭○【臣召南】按杜解五大引古五官與傳上文所引子元管仲不類疏中引賈逵鄭眾之說與相合勝於杜注

及防氏之廟○顧炎武日知錄曰此與十八年簡兵大搜將爲搜除子太叔之廟在道南其寢在道北其庭小過期二日使除徒陳於道南廟北曰子產過女而命速除乃過於南鄕子產朝過而怒之除者南毀子產及衝使從者止之曰毀於北方此亦一事而記者或以爲或以爲搜兩存之而失刪其一耳【臣召南】按宋儒劉敞已謂此兩實一事說者不同丘明兩記之

遂入昔陽疏昔陽今屬亷州○【臣召南】按唐志亷州武徳元年置貞觀元年省屬鎭州或疑亷州字誤非也

已乎已乎疏釋木云杞枸檵舍人曰向杞也○推尋文義應作枸也

翠被豹舄○王應麟困學記聞曰楚之興也篳路藍縷其衰也翠被豹舄國家之興衰視其儉侈而已

傳對曰與君王哉○【臣召南】按此子革語也楚世家作析父對曰讀左傳而誤者也

傳古也有志克己復禮仁也○王應麟困學紀聞曰或謂二語古人所傳非出於仲尼胡致堂云夫子以克己復禮爲仁非指克己復禮卽仁也國語胥臣曰出門如賔承事如祭仁之則也蓋左氏粗聞闕裏諸言毎每引用而輙有更易穆姜於隨舉文言亦此類【臣照】按國語曰教之語語者先聖先師之嘉語也魯論顏子曰請事斯語冉子曰請事斯語知此皆非孔子自言皆述古語也故曰請事斯語王應麟不本左氏以解魯論轉因魯論以疑左氏非也

春秋左氏傳注疏卷四十五考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷四十六【起昭公十三年盡十六年】

晉杜氏注唐陸徳明音義孔頴達疏

經十有三年春叔弓帥師圍費注不書南蒯以費叛不以告廟音義【費音祕】疏【注正義曰定八年傳云陽虎入於讙陽闗以叛注云叛不書略家臣則此亦爲略家臣故不告廟也以不告廟故史不得書二注互相備】

夏四月楚公子比自晉歸於楚弒其君防於幹谿注比去晉而不送書歸者依陳蔡以入言陳蔡猶列國也比歸而靈王死故書弒其君靈王無道而弒稱臣比非首謀而反書弒比𨿽脇立猶以罪加也靈王死在五月又不在幹谿楚人生失靈王故本其始禍以赴之音義【谿苦兮反】疏【注正義曰傳稱依陳蔡人以國許復其國而借其力故書爲歸言是陳蔡納之釋例曰韓魏有耦國之彊陳蔡有復國之端故晉趙鞅楚公子比皆稱歸從諸侯納之例言非晉楚之所能制是其義也討靈王無道於國其弒不應稱臣又比爲觀從所誑迫脇而立非是弒君首謀而反書比弒君者比歸而王死故書比弒其君比𨿽被脇而立靈王爲比而死𨿽非比弒猶以弒君之罪加比哀六年注云楚比劫立陳乞流涕子家憚老皆疑於免罪故春秋明而書之以爲弒主釋例曰若鄭之歸生齊之陳乞楚公子比𨿽本無其心春秋之義亦同大罪是以君子愼所以立也其意以爲弒君之惡惡之大者𨿽則本無其心君實由之而死若捨而不責則下無所忌故書其名成其罪所以示來世勵後人爲教之逺防也靈王見弒實由無道但欲見比罪故稱臣名非言靈王爲有道猶宣二年晉趙盾弒其君夷臯釋例曰傳言靈公不君又以明於例此弒宜稱君也弒非趙盾而經不變文者以示良史之意深責執政之臣彼爲章盾之罪稱臣名此亦爲章比之罪稱臣名非言靈王不合弒稱君也又傳稱五月王縊於芋尹申亥氏他年申亥以王柩告則靈王死在五月其死又不在幹谿而經書四月比弒其君防於幹谿者楚人生失靈王告時未知死否但以干谿之地失王以爲王必死矣本其始禍故以四月弒君赴也劉云比以四月歸旣歸而王死故以云云同】

楚公子棄疾殺公子比注比𨿽爲君而未列於諸侯故不稱爵殺不稱人罪棄疾疏【注正義曰釋例曰諸侯不受先君之命而纂立得與諸侯會者則以成君書之齊商人蔡侯般之屬是也若未得接於諸侯則不稱爵楚公子棄疾殺公子比蔡人殺陳佗齊人殺無知衛人殺州吁公子瑕之屬是也諸侯篡立𨿽以會諸侯爲正此列國之制也至於國內策名委質卽君臣之分已定故諸殺不稱君亦與成君同義也傳曰會平州以定公位又云若有罪則君列諸防矣此以會爲斷也衛州吁齊無知皆弒君自立其死稱人以殺此比亦弒君而立不稱人以殺而云棄疾殺者棄疾利比之位而殺之其意不得爲討賊不稱人所以罪棄疾也釋例云比旣得國國人驚亂棄疾從而扇之比懼自殺皆棄疾之由故書公子棄疾殺公子比是言不稱弒其君又說罪棄疾之意也】

秋公防劉子晉侯齊侯宋公衛侯鄭伯伯莒子邾子滕子薛伯伯小邾子於平丘注平丘在陳畱長垣縣西南音義【垣音袁】八月甲戌同盟於平丘注書同齊服故公不與盟注魯不堪晉求讒慝多公不與盟非國惡故不諱音義【與音預注同慝他得反】疏【注正義曰宣七年公會晉侯云云於黑壤傳曰晉侯之立也公不朝焉又不使大夫聘晉人止公於防盟於黃父公不與盟以賂免故黒壤之盟不書諱之也彼公不與盟諱而不書此書之者彼不相朝聘公實有罪諱國之惡故不書其盟此時公實無罪非是國惡故書而不諱襄三十一年傳曰晉公室卑政在侈家韓宣子爲政不能圖諸侯魯不堪晉求讒慝多是以有平丘之防此年傳云邾人莒人愬於晉曰魯朝夕伐我防亡矣注云自昭公卽位邾魯同好又不朝夕伐莒無故怨愬晉人信之所謂讒慝多是言晉受讒言公無罪非國惡故不諱也】晉人執季孫意如以歸公至自防注無傳

蔡侯廬歸於蔡音義【廬音盧又力居反】陳侯吳歸於陳注陳蔡皆受封於楚故稱爵諸侯納之曰歸疏【注正義曰公羊傳曰此皆滅國也其言歸何不與諸侯専封也其意言諸侯不得專封不與楚封陳蔡使若陳蔡之君自有國而歸之然以是故稱爵言歸若言各自有爵非由楚也杜以傳言平王封陳蔡又二君之歸再言禮也則興滅繼絕是爲得禮無有不與楚封之事也二者皆是舊國立君紹其先祀襲其封爵爵是先世之爵非楚今始立之故言陳蔡皆受封於楚已立爲侯故稱爵以歸國非入國始爲君也禮諸侯不生名二君皆書名者稱爵以其受封於楚書名以其未成爲君稱名稱爵兩見之也諸侯納之曰歸成十八年傳例】

冬十月葬蔡靈公注蔡復而後以君禮葬之

公如晉至河乃復注晉人辭公

吳滅州來注州來楚邑用大師焉曰滅疏【注正義曰州來楚邑不系楚者大都以名通者例皆不系國用大師焉曰滅襄十三年傳例】

傳十三年春叔弓圍費弗克敗焉注爲費人所敗不書諱之平子怒令見費人執之以爲囚俘冶區夫曰非也注區夫魯大夫音義【俘芳夫反冶音也區烏侯反一音丘於反】疏【正義曰非三代服叛之道也】若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也疏【正義曰季氏旣執費人人皆憎疾季氏而叛之爲南氏之積聚也】若諸侯皆然費人無歸不親南氏將焉入矣平子從之費人叛南氏注費叛南氏在明年傳善區夫之謀終言其效音義【衣於旣反食音嗣共音恭憚待旦反爲之聚也於僞反焉於防反效戶孝反】○楚子之爲令尹也殺大司馬防掩而取其室注在襄三十年音義【防於委反掩於檢反】及卽位奪防居田注居掩之族言防氏所以怨遷許而質許圍注遷許在九年圍許大夫音義【質音致】蔡洧有寵於王王之滅蔡也其父死焉注楚滅蔡在十一年洧仕楚其父在國故死音義【洧於軌反】王使與於守而行注使洧守國王行至幹谿音義【與音預守手又反】申之防越大夫戮焉注申防在四年疏【正義曰王肅云越大夫常壽過也申之防經書淮夷而不書越者以常壽過有罪不得列會故不書越也戮者陳其罪惡以狥諸軍言將殺之終亦不殺過至今在楚故怨而作亂】王奪鬭韋龜中犫注韋龜令尹子文孫中犫邑名音義【犫尺州反】又奪成然邑而使爲郊尹注成然韋龜子郊尹治郊竟大夫音義【竟音境】蔓成然故事蔡公注蔡公棄疾也故猶舊也韋龜以棄疾有當璧之命故使成然事之音義【蔓音萬】故防氏之族及防居許圍蔡洧蔓成然皆王所不禮也因羣喪職之族啟越大夫常壽過作亂注常壽過申會所戮者音義【喪息泿反過古禾反】疏【正義曰言族者以掩旣被殺惟有族存故言族也韋龜成然皆被奪邑所以不數韋龜而獨數成然者以是時韋龜已死故不言之上言奪邑者積王之惡見成然怨恨之深由父子被奪故也易稱善不積不足以成名惡不積不足以滅身小人以小善爲無益而弗爲以小惡爲無傷而弗去也故惡積而不可揜罪大而不可觧至於滅身也】圍固城克息舟城而居之注息舟楚邑城之堅固者疏【正義曰圍固城城之固者克息舟息舟卽是其邑也以圍時有所毀故更城而居之】觀起之死也其子從在蔡事朝吳注觀起死在襄二十二年朝吳故蔡大夫聲子之子音義【從如字朝如字】疏【注正義曰言故蔡大夫者此時蔡滅見爲楚縣吳今在蔡其父先爲蔡國大夫故云故蔡大夫聲子之子也】曰今不封蔡蔡不封矣我請試之注觀從以父死怨楚故欲試作亂以蔡公之命召子幹子晳注二子皆靈王弟元年子幹奔晉子晳奔鄭音義【晳星曆反】及郊而告之情注告以蔡公不知謀彊與之盟入襲蔡蔡公將食見之而逃注不知其故驚起辟之音義【彊其丈反】疏【正義曰二子聞非蔡公之命欲還故觀從彊與之盟遂入襲蔡】觀從使子乾食坎用牲加書而速行注使子乾居蔡公之牀食蔡公之食並僞與蔡公盟之徵驗以示眾已狥於蔡注已觀從也音義【已音紀狥似俊反】曰蔡公召二子將納之與之盟而遣之矣將師而從之注詐言蔡公將以師助二子蔡人聚將執之注執觀從辭曰失賊成軍而殺余何益乃釋之注賊謂子幹子晳也言蔡公已成軍殺已不觧罪朝吳曰二三子若能死亡則如違之以待所濟注言若能爲靈王死亡則可違蔡公之命以待成敗如何音義【爲於僞反】若求安定則如與之以濟所欲注言與蔡公則可得安定且違上何適而可注言不可違上也上謂蔡公眾曰與之乃奉蔡公召二子而盟於鄧注潁州召陵縣西南有鄧城二子子幹子晳依陳蔡人以國注國陳蔡而依之疏【正義曰二子更無兵眾惟依倚陳蔡人耳以國者許爲復其國以此招慰之】楚公子比注子幹公子黑肱注子晳音義【肱古反】公子棄疾注蔡公蔓成然蔡朝吳帥陳蔡不羹許葉之師因四族之徒注四族防氏許圍蔡洧蔓成然音義【羮音郎葉始渉反】以入楚及郊陳蔡欲爲名故請爲武軍注欲築壘壁以示後人爲復讐之名音義【壘力軌反壁本亦作辟音璧】蔡公知之曰欲速且役病矣請藩而已乃藩爲軍注藩籬也音義【藩方元反注同離也依字應作籬今作離假借也力知反】疏【正義曰蔡公知之知陳蔡人之情也蔡公楚之公子猶尙吝惜本國恥有報讐之名築壘以示後世故請藩而已】蔡公使湏務牟與史猈先入因正僕人殺大子祿及公子罷敵注湏務牟史狎楚大夫蔡公之黨也正僕大子之近官音義【牟亡侯反猈皮佳反徐扶蟹反又扶移反或扶瞻反本或作�音同罷音皮徐甫綺反一音蒲買反】疏【正義曰正僕人卽太僕也周禮下大夫二人】公子比爲王公子黑肱爲令尹次於魚陂注竟陵縣城西北有甘魚陂音義【陂彼宜反】公子棄疾爲司馬先除王宮使觀從從師於幹谿而遂告之注從幹谿之師告使叛靈王且曰先歸復所後者劓注劓截鼻音義【劓魚器反截鼻之刑】師及訾梁而潰注靈王還至訾梁而眾散音義【訾子斯反注同潰戶內反】王聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣注擠隊也音義【擠子細反說文云排也一音子禮反壑許各反隊直類反】王曰余殺人子多矣能無及此乎右尹子革曰請待於郊以聽國人注聽國人之所與王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圗君也王曰大福不再祗取辱焉然丹乃歸於楚注然丹子革棄王而歸楚音義【祗音支】王防夏將欲入鄢注夏漢別名順流爲防順漢水南至鄢音義【防以全反夏戶雅反漢水也鄢徐於建反一音於晚反入本又作至】芋尹無宇之子申亥曰吾父再姦王命注謂斷王旌執人於章華宮音義【芋於付反徐又音羽姦音幹斷丁管反】王弗誅惠孰大焉君不可忍惠不可棄吾其從王乃求王遇諸棘闈以歸注棘裏名闈門也音義【棘闈音韋孔晁云棘楚邑闈巷門】疏【注正義曰吳語云昔楚靈王不君其臣箴諫不入其民不忍饑勞之殃三軍叛王於幹谿王獨行屏營彷徨於山林之中三日乃見其涓人疇王呼之曰余不食三日矣疇趨而進王枕其股以寢於地王寐疇枕王以塊而去之王覺而無見也乃匍匐將入於棘闈棘闈不納乃入芋尹申亥氏焉孔晁曰棘楚邑闈門也案襄二十六年傳言吳伐楚克棘四年傳言吳伐楚入棘以棘爲邑或是也】夏五月癸亥王縊於芋尹申亥氏注癸亥五月二十六日皆在乙卯丙辰後傳終言之經書四月誤音義【縊之防反】疏【注正義曰此癸亥之日實在乙夘丙辰之後傳先言之者因申亥求王遂言王縊是傳終言之也旣以五月統癸亥之日而乙卯丙辰亦是五月之日𨿽則言有顚倒卽令蒙此五月之文也劉雲杜此注經書四月誤案上經注云靈王實以五月死楚人生失靈王本其始禍以赴兩注不同以爲杜非今知不然者以其生失靈王不知死在五月遂以四月始禍言靈王之死是其錯誤之事於文似異義實一也劉以爲二文異而規杜氏非也】申亥以其二女殉而葬之觀從謂子幹曰音義【殉似俊反謂子幹本或作謂子幹曰】不殺棄疾𨿽得國猶受禍也子幹曰余不忍也子玉曰人將忍子注子玉觀從吾不忍俟也乃行國每夜駭曰王入矣注相恐以靈王也音義【駭戶楷反恐丘勇反下同】乙卯夜棄疾使周走而呼曰王至矣注周徧也乙卯十八日音義【呼好故反下同徧音徧】國人大驚使蔓成然走告子幹子晳曰王至矣國人殺君司馬將來矣注司馬謂棄疾也言司馬見殺以恐子幹君若早自圗也可以無辱眾怒如水火焉不可爲謀又有呼而走至者曰眾至矣二子皆自殺注不書弒君位未定也音義【弒申志反】丙辰棄疾卽位名曰熊居葬子幹於訾實訾敖注不成君無號諡者楚皆謂之敖音義【熊音雄】疏【注正義曰郟敖與此訾敖皆不成君無號諡也元年傳云葬王於郟謂之郟敖此云葬子幹於訾實訾敖並以地名冠敖未知其故又世家楚之先君有若敖霄敖皆在位多年亦稱爲敖不知敖是何義】殺囚衣之王服而流諸漢乃取而葬之以靖國人使子旗爲令尹注子旗蔓成然音義【衣於旣反旗音其】楚師還自徐注前年圍徐之師疏【正義曰上云師及訾梁而潰此又云楚師還自徐者上所云者是幹谿援師此謂蕩侯等五子伐徐師故杜云前年圍徐之師】吳人敗諸豫章獲其五帥注定二年楚人伐吳師於豫章吳人見舟於豫章而濳師於巢以軍楚師於豫章又栢舉之役吳人舎舟於淮汭而自豫章與楚夾漢此皆當在江北淮水南蓋後徙在江南豫章音義【五帥所類反謂蕩侯潘子司馬裻囂尹午陵尹喜五人見賢徧反汭如說反】平王封陳蔡復遷邑注復九年所遷邑疏【注正義曰成十五年許遷於葉九年傳云遷城父人於陳遷方城外人於許今復還邑則許還復葉方城外與城父人各復其本】致羣賂注始舉事時所貨賂音義【賂音路】施捨寛民宥罪舉職注舉職修廢官音義【宥音又】召觀從王曰惟爾所欲注觀從教子幹殺棄疾今召用之明在君爲君之義音義【爲於僞反】對曰臣之先佐開卜乃使爲卜尹注佐卜人開龜兆使枝如子躬聘於鄭且致犫櫟之田注犫櫟本鄭邑楚中取之平王新立故還以賂鄭音義【櫟力直反】事畢弗致注知鄭自說服不復須賂故音義【說音悅復扶又反下將復使同】鄭人請曰聞諸道路將命寡君以犫櫟敢請命對曰臣未聞命旣復王問犫櫟降服而對注降服如今觧冠也謝違命曰臣過失命未之致也疏【正義曰言臣罪過漏失君命遺忘之未之致與也】王執其手曰子毋勤姑歸不谷有事其告子也注王善其有權有事將復使之音義【毋音無】疏【正義曰言子毋以見使爲勤勞】他年芋尹申亥以王柩告乃攺葬之初靈王卜曰余尙得天下注尙庻幾音義【柩其久反】疏【正義曰謂得爲天子也】不吉投龜詬天而呼曰是區區者而不余畀注區區小天下音義【詬本又作訽呼豆反徐許後反呼火故反畀必利反徐甫至反與也】余必自取之民患王之無厭也故從亂如歸初共王無冢適注冢大也音義【厭於鹽反共音恭適丁歷反下無適音同】有寵子五人無適立焉乃大有事於羣望注羣望星辰山川疏【注正義曰楚語雲天子徧祀羣神諸侯祀天地三辰及其土之山川孔晁云三辰日月星也祀天地謂二王后也非二王后祭分野山川而已又元年傳云辰爲商星參爲晉星是諸侯得分野之星知此羣望是星辰山川也於十二次鶉尾爲楚當祀翼軫之星及其國內山川哀六年傳曰江漢睢漳楚之望也其山蓋荊山衡山之類】而祈曰請神擇於五人者使主社稷乃徧以璧見於羣望曰當璧而拜者神所立也誰敢違之旣乃與巴姬密埋璧於大室之庭注巴姬共王妾大室祖廟音義【徧音徧見賢徧反下注防見同巴必加反埋亡皆反大室音防】疏【正義曰謂以一璧徧見諸神若神各一璧乃多明無不當其上注正義曰知者襄十二年傳云楚司馬子庚聘於秦爲夫人寧禮也秦女是夫人明巴姬是妾】使五人齊而長入拜注從長幼以次拜音義【齊側皆反本又作齊長丁丈反注及下同】康王跨之注過其上也音義【跨古化反】靈王肘加焉子幹子晳皆逺之平王弱抱而入再拜皆厭紐注防見璧紐以爲審識音義【肘中九反逺於萬反厭於甲反徐又於輒反紐女九反識甲志反又如字】鬭韋龜屬成然焉注知其將立故托其子音義【屬音燭】且曰棄禮違命楚其危哉注棄立長之禮違當璧之命終致靈王之亂子幹歸韓宣子問於叔向曰子幹其濟乎對曰難宣子曰同惡相求如市賈焉何難注宣子謂棄疾親恃子幹共同好惡故言如市賈同利以相求音義【賈音古好惡並如字又上呼報反下烏路反下皆仿此】對曰無與同好誰與同惡注言棄疾本不與子幹同好則亦不得同惡取國有五難有寵而無人一也注寵須賢人而固有人而無主二也注𨿽有賢人當須內主爲應音義【應應對之應】有主而無謀三也注謀策謀也有謀而無民四也注民眾有民而無徳五也注四者旣備當以徳成子幹在晉十三年矣晉楚之從不聞達者可謂無人注晉楚之士從子幹遊皆非達人族盡親叛可謂無主注無親族在楚無釁而動可謂無謀注召子幹時楚未有大釁音義【釁許靳反】爲覉終世可謂無民注終身覉客在晉是無民亡無愛徴可謂無徳注楚人無愛念之者疏【正義曰子幹之亡楚人無愛念之徴驗也】王虐而不忌注靈王暴虐無所畏忌將自亡楚君子幹渉五難以弒舊君誰能濟之注言楚借君子幹以弒靈王終無能成有楚國者其棄疾乎君陳蔡城外屬焉注城方城也時穿封戍旣死棄疾並領陳事苛慝不作盜賊伏隱私欲不違注不以私欲違民事音義【苛音何本或作荷音同下同慝他得反】民無怨心先神命之注先神謂羣望疏【正義曰楚國旣封卽有三望三望起於先代故曰先神】國民信之芉姓有亂必季實立楚之常也獲神一也注當璧拜音義【芋彌爾反】有民二也注民信之令徳三也注無苛慝寵貴四也注貴妃子居常五也注棄疾季有五利以去五難誰能害之子幹之官則右尹也數其貴寵則庶子也以神所命則又逺之其貴亡矣注位不尊音義【去起呂反數所主反逺於萬反亡矣音無又如字】其寵棄矣注父旣沒故疏【正義曰亡無也其貴位則無矣其寵愛之者又棄矣然則父死棄疾寵亦棄獨言子幹者以子幹母賤惟恃父寵寵又棄矣則無恃托故専屬子幹】民無懷焉注非令徳國無與焉注無內主將何以立宣子曰齊桓晉文不亦是乎注皆庻賤對曰齊桓衛姬之子也有寵於僖注衛姬齊僖公妾有鮑叔牙賔須無隰朋以爲輔佐有莒衛以爲外主注齊桓出奔莒衛有舅氏之助有國髙以爲內主注國氏髙氏齊上卿疏【注正義曰僖十二年傳管仲云有天子之二守國髙在是也】從善如流注言其疾也下善齊肅注齊嚴也肅敬也音義【下遐嫁反齊側皆反注同】不藏賄注淸也音義【賄乎罪反】不從欲注儉也音義【從子用反】施舎不倦注施舎猶言布恩徳求善不厭是以有國不亦宜乎我先君文公狐季姬之子也有寵於獻好學而不貳注言篤志音義【厭於艷反好呼報反】生十七年有士五人注狐偃趙衰顚頡魏武子司空季子五士從出音義【衰初危反頡戶結反從才用反】有先大夫子餘子犯以爲腹心注子余趙衰子犯狐偃有魏犫賈佗以爲股肱注魏犫魏武子也稱五人而說四士賈佗又不在本數蓋叔向所賢音義【佗徒何反】疏【注正義曰上言五人直舉其數下說四士獨據有賢也五人內不數賈佗者佗以公族從文公不在五人之數也蓋叔向言之意所將爲賢卽言之】有齊宋秦楚以爲外主注齊妻以女宋贈以馬楚王享之秦伯納之音義【妻七計反】有欒郤狐先以爲內主注謂欒枝郤縠狐突先軫也音義【欒魯官皮郤火逆反縠戶木反】亡十九年守志彌篤惠懷棄民注恵公懷公不卹民也民從而與之獻無異親民無異望注獻公之子九人惟文公在天方相晉將何以代文此二君者異於子幹共有寵子國有奧主注謂棄疾也音義【相息亮反下同共音恭奧烏報反】疏【正義曰室內西南隅謂之奧奧是內之義奧主國內之主故謂棄疾也】無施於民無援於外去晉而不送歸楚而不逆何以冀國注傳言子幹所以蒙弒君之名棄疾所以得國音義【施式防反】○晉成虒祈注在八年音義【虒音斯】諸侯朝而歸者皆有貳心注賤其奢也爲取郠故注取郠在十年音義【爲於僞反郠亡杏反】晉將以諸侯來討叔向曰諸侯不可以不示威注知晉徳薄欲以威服之乃並徴會告於吳秋晉侯會吳子於良注下邳有良城縣音義【邳皮悲反】水道不可吳子辭乃還注辭不會疏【正義曰吳地水行故謂水道不可謂水路不通吳子旣辭晉侯乃還向平丘之會】七月丙寅治兵於邾南甲車四千乘注三十萬人音義【乘繩證反下及注皆同】羊舌鮒攝司馬注鮒叔向弟也攝兼官也音義【鮒音附】遂合諸侯於平丘子產子大叔相鄭伯以會子產以幄幕九張行注幄幕軍旅之帳音義【幄於角反幕音莫四合象宮室曰幄在上曰幕】疏【正義曰周禮幕人掌帷幕幄帟綬之事鄭云王出宮則有是事在旁曰帷在上曰幕皆以布爲之四合象宮室曰幄王所居之帳也帟王在幕若幄中坐上承塵幄帟皆以繒爲之凡四物者以綬連系焉然則幕與幄異幕大而幄小幄在幕下張之幄幕九張蓋九幄九幕也】子大叔以四十旣而悔之毎舎損焉及防亦如之注亦九張也傳言子產之適宜大叔之從善次於衛地叔鮒求貨於衛淫芻蕘者注欲使衛患之而致貨音義【芻初俱反說文云割艸也蕘如遙反飼牲曰芻艸薪曰蕘】疏【正義曰周禮人掌系祭祀之牲牷祀五帝則系於牢芻之三月說文云蕘薪也從艸然則芻者飼牛馬之艸也蕘者共燃火之艸也】衛人使屠伯饋叔向羮與一篋錦注屠伯衛大夫音義【屠音徒饋其位反篋若協反】曰諸侯事晉未敢攜貳況衛在君之宇下注屋宇之下諭近也而敢有異志芻蕘者異於他日敢請之注請止之叔向受羮反錦注受羮示不逆其意且非貨曰晉有羊舌鮒者瀆貨無厭注瀆數也音義【瀆徒木反厭於鹽反數音朔】亦將及矣注將及禍爲此役也注役事也音義【爲如字或於僞反】疏【正義曰言叔鮒爲此淫芻蕘之事也】子若以君命賜之其已客從之未退而禁之注禁芻蕘者晉人將尋盟齊人不可注有貳心故晉侯使叔向告劉獻公注獻公王卿士劉子曰抑齊人不盟若之何對曰盟以底信注底致也音義【底音防】君茍有信諸侯不貳何患焉告之以文辭董之以武師𨿽齊不許君庸多矣注董督也庸功也討之有辭故功多也疏【注正義曰釋詁云董督正也是董爲督也又云庸勞勞亦功也討之有辭則前敵易克故功多也】天子之老請帥王賦元戎十乘以先啟行注天子大夫稱老元戎戎車在前者啟開也行道也疏【正義曰上注云獻公王卿士此注雲天子大夫稱老老者是大夫之總名詩云方叔元老毛傳云方叔卿士命而爲將是卿士稱老也曲禮云五官之長曰伯自稱於諸侯曰天子之老彼謂三公也如彼文則三公乃得稱天子之老卿亦得稱老者彼說三公之事言三公之自稱耳不言卿之自稱不得同三公也曲禮又云諸侯使人於諸侯使者曰寡君之老諸侯之使尙得稱老明知天子之卿得稱天子之老也詩小雅六月之篇也元大也大戎戎車之大在軍前者也啟開行道常訓耳】遲速惟君注欲佐晉討齊叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋注托用命以拒晉叔向曰國家之敗有事而無業事則不經注業貢賦之業有業而無禮經則不序注須禮而有次序有禮而無威序則不共注禮須威嚴而後共有威而不昭共則不明注威須昭告神明而後信義著不明棄共百事不終所由傾覆也注信義不明則棄威不威棄禮無禮無經無經無業故百事不成音義【覆芳服反】是故明王之制使諸侯嵗聘以志業注志識也嵗聘以修其職業間朝以講禮注三年而一朝正班爵之義率長幼之序音義【間間厠之間長丁丈反】再朝而會以示威注六年而一會以訓上下之則制財用之節再會而盟以顯昭明注十二年而一盟所以昭信義也凡八聘四朝再會王一巡守盟於方嶽之下音義【守手又反嶽音嶽】志業於好注聘也音義【好呼報反下注同好同】講禮於等注朝也示威於眾注會也昭明於神注盟也自古以來未之或失也存亡之道恆由是興晉禮主盟注依先王先公舊禮主諸侯盟懼有不治奉承齊犧注齊盟之犧牲音義【治直吏反舊如字犧許宜反】而布諸君求終事也注終竟也君曰余必廢之何齊之有惟君圗之寡君聞命矣疏【正義曰叔向此言論聘朝會盟四事意在言盟並說防朝聘爲次序耳國家之所以敗也有交好之事而無貢賦之業交好之事不得常矣有貢賦之常而無上下之禮事𨿽有常則不次序矣有上下之禮而無可畏之威𨿽有次序則不共敬矣有可畏之威而不昭告神明𨿽爲共敬則不明著矣信義不明棄共敬也承事不共敬棄次序也班位不序棄常度也徴命不常棄事宜也事旣棄矣則百事不終國家所由傾覆只爲此也聖人知其不可是故明王之制使諸侯每嵗令大夫一聘天子以志識貢賦之業間一嵗諸侯親自入朝以講習上下之禮天子於諸侯再朝而一大會以示可畏之威再會而一爲盟誓以顯諸侯之昭明者也志識貢賦之業在於交好故使聘也講習上下之禮在於等差故使朝也示可畏之威在於眾聚故爲會也昭明徳之信在於告神故爲盟也自古以來遵行此法未之有失也國家存亡之道恆由是興爲之則存廢之則亡存亡起於此也今晉以先王之禮主諸侯之盟懼諸侯之事有不治禮者奉承齊盟所用之犧牲以來至此而布諸齊君求終竟盟約之事也君言曰今余必廢之何齊盟之有必如此語惟君自圖謀之寡君聞君之命矣言晉知齊必背盟卽欲與之戰注正義曰下句覆述此事云嵗聘以志業每年聘者所以共貢賦耳知此業者是貢賦之業也下又云志業於好說聘事而謂之好則好謂交好諸侯天子𨿽尊卑不同亦是交好然則有事者謂有交好之事也不經者經訓常也謂交好不常也或聘不以時或貢賦不是不常也昭亦明也昭爲昭告神祗明謂信義明著言防𨿽示威威猶未著必湏昭告神明以要束其心而後天子信義始得明著於天下矣杜以信義不明威無可畏則是棄威也不畏威則禮不行是棄禮也無禮則無經無經則無業故百事所以不成劉以此傳四文皆緣上事而致下事其上則事業禮威所致則經序共明傳旣言不明棄共自然當云不共棄序不序棄經不經棄事今杜云不明則棄威不威棄禮無禮無經無經無業以杜違背文而規杜失今知劉義非者杜以不明棄共不共棄序不序棄經不經棄事自是傳文分明但傳云百事不終明知非徒棄共棄序其威禮亦棄也杜與傳共爲表裏非是違傳劉不觧杜意妄爲規過謬矣志是記識故爲識也嵗嵗使於天子所以獻其貢賦令諸國各自記其職貢是修其職業也間朝者據聘爲言也旣云嵗聘因從聘嵗爲始更間一年乃朝故知間朝是三年而一朝也朝以正班爵之義率長幼之序與下注會以訓上下之則制財用之節皆莊二十三年傳文也顯昭明三字皆爲明也十二年而爲一盟者大明黜陟之法諸侯之有明徳者表顯升進之於此盟以光顯諸侯有昭明之徳者告誓神明所以昭明王之信義以示黜陟必有信也計此十二年間凡八聘四朝再會一盟方嶽之下也尙書周官曰六年五服一朝又六年王乃時巡考制度於四嶽諸侯各朝於方嶽大明黜陟如彼文六年五服諸侯一時朝王卽此再朝而會是也此傳之文與尙書正合杜言巡守盟於方嶽闇與彼義符同明此是周典之舊法也而周禮之文不載此法大行人云侯服嵗壹見其貢祀物甸服二嵗壹見其貢嬪物男服三嵗壹見其貢器物采服四嵗壹見其貢服物衛服五嵗壹見其貢材物要服六嵗壹見其貢貨物先儒說周禮者皆以彼爲六服諸侯各以服數來朝與此傳文無由得合先達通儒未有觧者古書亡滅不可備知然則尙書周官是成王號令之辭尙書之言定是正法左氏復與彼合言必不虛周禮又是明文不得不信蓋周公成王之時卽自有此二法也又周禮每嵗壹見惟言貢物何必見者卽是親朝各計道路長短或當遣使貢耳先儒謂彼爲朝未有明據大行人又云十有二嵗王巡守殷國巡守之嵗周禮同於尙書六年一朝尙書何以違禮又大宗伯云時見曰會殷見曰同鄭以爲時見無常期也諸侯有不順服者王將有徵討之事合諸侯而命事焉十二嵗王如不巡守則六服盡朝謂之殷見鄭以時見無常期者出自鄭之意耳非有明文可據也殷見是此再會而盟時見當此再朝而會未必卽如鄭說時見爲無常期也蓋此及尙書是正禮也大行人嵗一見者是遣使貢物非親朝也今此上聘朝會𨿽以爲諸侯於天子之禮然諸侯相朝亦當然也故云志業於好講禮於等示威於眾其昭明於神𨿽天子於諸侯之禮然王官之伯及覇主亦得與諸侯爲盟故晉爲盟主以此告齊令齊受盟也必知此朝聘文兼諸侯者以釋例引明王之制八聘四朝云文襄之制因而簡之三嵗而聘五嵗而朝以諸侯爲文明嵗聘間朝兼諸侯相朝也知盟年朝會俱行者以傳云再朝而會云云故知盟年朝會不廢也又云嵗聘以志業不言再聘以行朝故知朝年不行聘禮但以朝聘君臣不等盟會敵禮相當故朝年不行聘盟年得有朝會知有盟者傳云同盟至故也】齊人懼對曰小國言之大國制之敢不聽從旣聞命矣敬共以往遲速惟君叔向曰諸侯有間矣注間隙也疏【正義曰申上不用尋盟之意也其意是小國言之可不可則大國制之也大國謂其須盟言已不敢違也】不可以不示眾八月辛未治兵注習戰建而不斾注建立旌旗不曳其斾斾遊也音義【斾步貝反】疏【注正義曰釋天云緇廣幅長尋曰旐繼旐曰斾郭璞曰帛續旐末爲燕尾者然則旐謂旂身斾謂旂尾斾綴於旐本是相連之物非別體也而不曳其斾當纒繼於幹頭蓋如禮記所云徳車結旌也釋天又云練旒九周禮所謂九遊七遊遊卽是斾故云斾遊也然郭氏旣云斾繼於旐今之燕尾卽斾是旐末然天子十有二遊並屬於一幅之廣於理不可蓋遊數多者旁綴於縿如今之旗是也其軍前之斾如郭璞之說】壬申復斾之諸侯畏之注軍將戰則斾故曳斾以恐之音義【復扶又反恐丘勇反下並同】疏【注正義曰本作斾者爲舒而曳之以爲容師結之爲非常曳之爲得常復斾之者曳之爲復常也軍法戰則舒斾晉人舒斾似其將戰故曵斾以恐之諸侯見其曳斾而皆畏之】邾人莒人愬於晉曰魯朝夕伐我防亡矣注自昭公卽位邾魯同好又不朝夕伐莒無故怨愬晉人信之所謂讒慝多音義【愬音素朝夕如字注同幾音祈】疏【注正義曰三年傳穆子云曹滕二邾實不忘我好又無相伐之事是昭公卽位邾魯同好也不朝夕伐莒者案元年十年再伐莒耳是不朝夕伐也】我之不共魯故之以注不共晉貢以魯故也音義【共音恭注及下注同】晉侯不見公使叔向來辭曰諸侯將以甲戌盟寡君知不得事君矣請君無勤注托謙辭以絕魯子服恵伯對曰君信蠻夷之訴注蠻夷謂邾莒以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死注僨僕也音義【瘠在亦反僨方問反僕音付一音蒲卜反】疏【注正義曰前覆曰僕言牛倒豚上豚必死也言牛𨿽瘠者謂魯以晉爲無徳輕之故以瘦牛自諭】南蒯子仲之憂其庸可棄乎注棄猶忘也若奉晉之眾用諸侯之師因邾莒杞鄫之怒注四國近魯數以小事相忿鄫已滅其民猶存故並以恐魯音義【鄫才陵反近附近之近數音朔】以討魯罪間其二憂注因南蒯子仲二憂爲間隙何求而弗克魯人懼聽命注不敢與盟音義【與音預下文不與同】甲戌同盟於平丘齊服也注經所以稱同令諸侯日中造於除注除地爲壇盟會處音義【造七報反壇本或作墠音善處昌慮反】癸酉退朝注先盟朝晉音義【先悉薦反】子產命外僕速張於除注張幄幕子大叔止之使待明日及夕子產聞其未張也使速往乃無所張矣注地已滿也傳言子產每事敏於大叔及盟子產爭承注承貢賦之次疏【注正義曰承者奉上之語後承前下承上故以承爲次爭貢賦之次言所出貢賦多少之次當承何國之下故言爭承也鄭眾云爭所當承貢賦之輕重】曰昔天子班貢輕重以列注列位也列尊貢重周之制也注公侯地廣故所貢者多疏【注正義曰周禮大司徒云公地方五百里其食者半侯地方四百里伯地方三百里其食者叄之一子地方二百里男地方百里其食者四之一鄭康成注云食者必足其國禮俗喪紀祭祀之用乃貢其餘上公之地以一易侯伯之地以再易子男之地以三易是上公優饒其半以爲荒萊之地侯伯優饒其三分之二子男優饒其四分之三是大國優饒少而出貢多小國優饒多而出貢少假令大國小國其地美惡一種則地多者貢多地少者貢少故杜云公侯地廣所貢者多是也】卑而貢重者甸服也注甸服謂天子畿內共職貢者疏【注正義曰禹貢云五百里甸服孔安國云規方千里之內謂之甸服爲天子服治田去王城靣五百里王制云千里之內曰甸鄭云服治田出谷稅是甸服謂天子畿內也畿內於京師路近令其共王職貢故貢重也言卑而貢重者畿內有公卿大夫之采邑公八命卿六命大夫四命其列位卑於畿外公侯伯子男也周禮小司徒鄭注云井田之法備於一同今止於都者采地食者皆四之一其制三等百里之國凡四都一都之田稅入於王五十里之國凡四縣一縣之田稅入於王二十五里之國凡四甸一甸之田稅入於王食采者卑與尊同故云卑而貢重也畿外之國則卑者貢輕尊者貢重】鄭伯男也而使從公侯之貢注言鄭國在甸服外爵列伯子男不應出公侯之貢疏【注正義曰鄭伯男也舊自多說鄭眾服防云鄭伯爵在男服也周禮男服在三距王城千五百里鄭去京師不容此數賈逵云男當作南謂南靣之君也子產爭國小貢重輒言鄭伯爲南靣之君復何所益南靣君者豈貢得輕乎鄭云男謂子男也周之舊俗𨿽爲侯伯皆食子男之地鄭之此言不知所出鄭食子男之地不知復在何時武公旣遷東鄭並十邑爲國不得食子男之地若西鄭之時食子男之地則今爲大國自當貢重子產不得逺言上世國小以距今之貢重晉之朝士焉有受屈而自日中以爭至於昏乎原此諸說悉皆不通周語云鄭伯男也王而卑之是不尊貴也王肅注此與彼皆云鄭伯爵而連男言之猶言曰公侯足句辭也杜用王說言鄭國在甸服之外其爵列於伯子男言己爵卑國小不應出公侯之貢也今使從公侯之貢懼弗給也諸侯地有五等命有三等伯居五等之中與侯同受七命據地小大分爲二等則侯同於公伯同子男僖九年在喪之例云公侯曰子言不及伯是不得同於侯也僖二十九年大夫會國君之例云在禮卿不防公侯防伯子男可也是伯國下同子男也子產自言其君爵卑下引子男爲例故云鄭伯男也】懼弗給也敢以爲請諸侯靖兵好以爲事注靖息也音義【好呼報反】行理之命注行理使人通聘問者音義【使所吏反】無月不至疏【正義曰言晉國使人來責貢賦之命無月不至於鄭每月皆來也】貢之無藝注藝法制疏【注正義曰服防云藝極也一曰常也二者並非正訓杜以藝爲經藝故爲法制也貢有法制定數徴求無限則不可共也】小國有闕所以得罪也諸侯修盟存小國也貢獻無極亡可待也存亡之制將在今矣疏【正義曰極謂限極無極謂無己時】自日中以爭至於昏晉人許之旣盟子大叔咎之曰諸侯若討其可瀆乎注瀆易也音義【咎其九反易以防反】疏【正義曰言諸侯若來討鄭其可不由子輕易晉乎】子產曰晉政多門注政不出一家貳偸之不暇何暇討注貳不壹偸茍且疏【正義曰政出多門則其情不一情旣不一則各懷茍且各自茍且免於目前無人爲國逺慮也爲此二心爲此茍且不有間暇何暇來討鄭乎】國不競亦陵何國之爲注不競爭則爲人所侵陵不成爲國音義【爭爭鬭之爭下爭競同】公不與盟注信邾莒之訴欲討魯故晉人執季孫意如以幕蒙之注蒙裹也音義【裹音果】使狄人守之疏【正義曰有北狄之人從晉師來會故使狄人守之猶如長岸之戰楚使隨人守舟】司鐸射注魯大夫音義【鐸待洛反射食亦反又食夜反】懷錦奉壺飲冰以蒲伏焉守者禦之乃與之錦而入注蒲伏竊往飲季孫冰箭筩蓋可以取飲音義【奉芳勇反蒲夲又作匍同步都反又音扶本亦作扶伏本又作匐同蒲北反又音服守手又反又如字禦魚呂反飲於鴆反筩音童又音勇】疏【注正義曰蒲伏卽匍匐也說文匍手行也匐伏地也詩陳后稷之初生云誕實匍匐今司鐸射竊往飲季孫之所似小兒伏地而手行冰是箭筩之蓋相傳爲然夲作此器以蓋箭筩脫而用之可以取飲此以壺盛飲用此冰以飲之】晉人以平子歸子服湫從注湫子服惠伯從至晉音義【湫子小反徐音椒又子烏反案子服湫又作子服椒止一人耳從才用反注同】子產歸未至聞子皮卒哭且曰吾已注已猶決竟無爲爲善矣惟夫子知我注言子皮知己之善疏【正義曰子產言我此日行善惟子皮知之今子皮旣卒無人知我之善故云無爲更須爲善矣】仲尼謂子產於是行也足以爲國基矣詩曰樂只君子邦家之基注詩小雅言樂只君子爲治乃國家之基本音義【治直吏反】子產君子之求樂者也且曰合諸侯藝貢事禮也注嫌爭競不順故以禮明之疏【正義曰此詩小雅南山有臺之篇詩云樂只君子以其能爲邦家之基也今子產是君子之人所求樂者也仲尼且復言曰盟主會合諸侯限藝貢賦之事使貢賦有常是爲禮也盟主制定貢賦是爲得禮則子產爭之不爲有失嫌爭競無禮故以禮明之】○鮮虞人聞晉師之悉起也注五年傳曰遺守四千今甲車四千乘故爲悉起而不警邊且不修備注言夷狄無謀音義【警音景】晉荀吳自著雍以上軍侵鮮虞及中人驅衝競注中山望都縣西北有中人城驅衝車與狄爭逐疏【正義曰上云悉起得有上軍在者晉侯從平丘會還行至著雍聞鮮虞不警遂使荀吳侵之非從本國而去故云自著雍以上軍侵鮮虞也】大獲而歸注爲十五年晉伐鮮虞起○楚之滅蔡也靈王遷許胡沈道房申於荊焉平王卽位旣封陳蔡而皆復之禮也注滅蔡在十一年許胡沈小國也道房申皆故諸侯楚滅以爲邑荊荊山也傳言平王得安民之禮汝南有吳防縣卽防國疏【注正義曰此乃遷動而云安者以狐死首丘人生戀舊往彼靈王偪徙元情悉眷故居平王今復從其所欲民心獲安故云得安民之禮也】隱大子之子廬歸於蔡禮也注隠大子大子有也廬蔡平侯悼大子之子吳歸於陳禮也注悼大子偃師也吳陳惠公○冬十月葬蔡靈公禮也注國復成禮以葬也此陳蔡事傳皆言禮嫌楚所封不得比諸侯故明之○公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河注景伯士文伯之子彌牟也音義【舊好呼報反】○吳滅州來令尹子期請伐吳王弗許曰吾未撫民人未事鬼神未修守備未定國家而用民力敗不可悔州來在吳猶在楚也子姑待之注傳言平王所以能有國音義【守手又反】○季孫猶在晉子服惠伯私於中行穆子注私與之語曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉注瘳差也音義【爲於僞反下爲夷將爲同瘳勅畱反差初賣反】親親與大賞共罰否所以爲盟主也子其圖之諺曰臣一主二注言一臣必有二主道不合得去事他國音義【諺音彥】吾豈無大國注言非獨晉可事穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其罪合諸侯而執其老注老尊卿稱音義【焉於防反稱尺證反】若猶有罪死命可也注死晉命也若曰無罪而惠免之諸侯不聞是逃命也何免之爲請從君惠於會注欲得盟會見遣不欲私去宣子患之謂叔向曰子能歸季孫乎對曰不能鮒也能注鮒叔魚乃使叔魚叔魚見季孫曰昔鮒也得罪於晉君自歸於魯君注蓋襄二十一年坐叔虎與欒氏黨並得罪音義【坐才臥反】微武子之賜不至於今注武子季平子祖父𨿽獲歸骨於晉猶子則肉之敢不盡情歸子而不歸鮒也聞諸吏將爲子除館於西河注西使近河音義【近附近之近】其若之何且泣注泣以信其言平子懼先歸惠伯待禮注待見遣之禮

春秋左傳注疏卷四十六

春秋左氏傳注疏卷四十六考證

叔弓帥師圍費○陸淳曰凡家臣以邑叛悉不書叛人之名何也曰家臣微賤名不合登於史冊也但書大夫圍之則邑叛可知矣克之不書本非他國之邑也【臣召南】按此說較杜注不以告廟爲長經書盜竊寶玉大弓寜告廟乎

同盟於平丘○孫復曰自宋之防諸侯不出大夫專盟防者十年至申之會楚子專盟防者又十年今晉昭乘楚亂與劉子合諸侯此固不足道也自是迄防召陵諸侯復不出者二十四年

蔡侯廬歸於蔡陳侯吳歸於陳注陳蔡皆受封於楚故稱爵○林堯叟曰書陳侯蔡侯不與楚專封也歸辭有三突歸於鄭簒公子之辭也衛侯鄭歸於衞甞失國之君之辭也蔡季自陳歸於蔡宜得國公子之辭也此未甞有國也使之如失國辭然者不與楚專封也【臣浩】按杜注未協林氏說本二傳得之

傳若入於大都而乞師於諸侯○林堯叟曰大都如陳蔡不羮許葉之屬【臣召南】按楚世家作入於大縣

傳平王封陳蔡疏成十五年許遷於葉九年傳云遷城父人於陳一○【臣召南】按各夲皆同但推尋文勢脫許遷城父一節則下所云遷邑復還者無根矣或疑九年之下脫去許遷於夷四字傳云之下脫去實城父三字

傳再防而盟以顯昭明○趙汸補注曰叔向言朝聘之節大數與周禮不合蓋東遷後典籍防失士大夫亦無所折【臣照】按周禮固成周遺制所存顧其書亦是漢儒編輯舊聞所成王莾劉歆更竄入己意托之周公以便其私其與左傳不符處不得據以疑傳也

傳建而不斾注斾遊也○【臣浩】按遊也應作斿也字形相似而誤

傳行理之命注行理使人通聘問者○【臣召南】按古字理李通用行理之命卽行李之命也

傳鮮虞人聞晉師之悉起也注一○【臣召南】按五年傳曰遺守四千是言以十縣之千乘攻戰也今甲車四千乘則晉人遺守者尙一千乘

傳晉荀吳自著雍以上軍侵鮮虞○【臣召南】按平丘之會不敍三軍以將佐無所攺而知躒之佐下軍又見於前傳也此傳荀吳以上軍則佐上軍之魏舒亦在矣

傳楚之滅蔡也靈王遷許胡沈道房申於荊焉注汝南有吳防縣卽防國○【臣召南】按防國應作房國且吳防縣在漢志亦作吳房縣注孟康曰夲房子國楚靈王遷房於楚是也

春秋左氏傳注疏卷四十六考證

欽定四庫全書

春秋左傳注疏卷四十七【起昭公十四年盡十六年】

晉杜氏注唐陸徳明音義孔穎達疏

經十有四年春意如至自晉注書至者喜得免

三月曹伯滕卒注無傳四同盟疏【注正義曰曹伯負芻以襄十八年冬十月卒則武公立十九年盟於祝柯二十年於澶淵二十五年於重丘二十七年於宋皆魯曹俱在是四同盟也】夏四月注無傳

秋葬曹武公注無傳

八月莒子去疾卒注未同盟音義【去起呂反】

冬莒殺其公子意恢注以禍亂告不必系於爲卿故𨿽公子亦書意恢與亂君爲黨故書名惡之音義【恢苦回反惡烏路反】疏【注正義曰莒是小國其卿多不備禮惟莊僖之世有莒慶見經爾來惟牟夷以竊地故書以外更無見者今意恢非卿亦書故解其意云云釋例曰福莫大於享國有家禍莫甚於骨肉相殘故公子取國及爲亂見殺者亦皆書之不必系於爲卿故公子糾意恢以公子見書於經是解非卿而書之意也諸公子大夫被殺而書名皆是惡之文意恢與亂君爲黨故書名惡之】

傳十四年春意如至自晉尊晉罪己也注以捨族爲尊晉罪己音義【捨音捨】疏【注正義曰一命大夫經書爲人以卿之貴得備名氏若有罪過宜貶黜者他國之卿則稱某人魯卿不得自稱魯人有罪則貶去其族族去則非卿此捨意如之族是爲罪己也季孫本實伐莒晉人討而執之放令歸魯荷晉恩徳罪己亦以尊晉故云尊晉罪己也文二年晉人宋人陳人鄭人伐秦稱晉先且居宋公子成陳轅選鄭公子歸生伐秦卿不書爲穆公故尊秦也謂之崇徳注云秦穆悔過終用孟明故貶四國大夫以尊秦也此貶意如以尊晉其事與彼同也此意如至自晉傳言尊晉罪己二十四年婼至自晉傳直云尊晉不言罪己俱是去族傳文不同者釋例曰意如至自晉傳言尊晉罪己婼至自晉傳復重發但言尊晉者意如以罪見執宜在罪己婼本使人不應見執故尊晉而已內大夫行還皆不書至異於公也今此二人執而見釋更以書至見義也若然季孫見執爲魯有罪矣而往年公不與盟注云非國惡故不諱者魯實伐莒取郠若以伐莒責魯魯則無辭而兼受邾人之訴妄稱朝夕伐我爲此不與公盟故言非國之惡其執季孫不是無罪也子服惠伯云寡君未知其罪而執其老者拒晉之怨辭耳】尊晉罪己禮也注禮修已而不責人○南蒯之將叛也盟費人司徒老祁慮癸注二人南蒯家臣音義【祁巨夷反字林音上尺反】疏【注正義曰世族譜司徒老祁爲一人慮癸爲一人服防云司徒姓也老祁字也慮癸亦姓字也二子季氏家臣也杜以下句請於南蒯曰臣願受知是南蒯家臣】僞廢疾使請於南蒯曰臣願受而疾興若以君靈不死請待間而盟注間差也音義【差音初資反】許之二子因民之欲叛也請朝眾而盟注欲因合眾以作亂遂刧南蒯曰羣臣不忘其君注君謂季氏音義【刧居業反】疏【注正義曰費是季氏之邑南蒯已是季氏家臣此南蒯之下羣臣還欲歸邑季氏知君謂季氏】畏子以及今三年聼命矣子若不圖費人不其君將不能畏子矣注不能復畏子音義【畏子以及今絕句復扶又反】子何所不逞欲請送子注送使出奔請期五日注南蒯請期冀有變遂奔齊侍飲酒於景公公曰叛夫注戲之對曰臣欲張公室也注張彊也子韓晳曰注齊大夫音義【晳音星歷反】家臣而欲張公室罪莫大焉注言越職司徒老祁慮癸來歸費注歸魯齊侯使鮑文子致之注南蒯𨿽叛費人不從未專屬齊二子逐蒯而復其舊故經不書歸費齊使文子致邑欲以假好非事實也音義【好呼報反】疏【注正義曰經書叔弓圍費則歸費亦應書經經不書歸故解其意也南蒯𨿽以費叛降齊費人不從未專屬齊叔弓圍費齊人不救是費未專屬齊也二子逐蒯而費復其舊便是本未去魯故經不書歸費是二子自以費歸非齊人來歸也齊人因其自歸而使文子致邑施恩於魯欲以假好非事實也】○夏楚子使然丹簡上國之兵於宗丘且撫其民注上國在國都之西西方居上流故謂之上國宗丘楚地分貧振窮注分與也振救也音義【分如字徐甫問反】長孤防養老疾收介特注介特單身民也收聚不使流散音義【長丁丈反收介音界又古賀反注同單音丹】救災患宥孤寡注寛其賦稅音義【宥音又稅始鋭反】赦罪戾詰姦慝注詰責問也音義【戾力計反詰起吉反慝他得反】舉淹滯注淹滯有才徳而未敍者禮新敍舊注新覊旅也祿勲合親注勲功也親九族任良物官注物事也疏【正義曰周禮司兵掌五兵鄭眾云五兵者戈殳防酋矛夷矛鄭云步卒之五兵則無夷矛而有弓矢然則兵者戰器之名戰必令人執兵因卽名人爲兵也此簡上國之兵謂料簡人丁之彊弱於宗丘之地集而簡之且卽慰撫其民也大體貧窮相類細言窮困於貧貧者家少貨財窮謂全無生業分財貨以與貧者授生業以救窮者孤弱防少無父母有賜與以長成之老疾乏於藥膳有饋餼以養育之孤介特獨者收斂之不使流散有水火之災冦盜之患者救助之孤子寡妻寛其賦稅𨿽有罪戾原情可恕者赦放之姦邪慝惡爲民害者詰治之賢才淹滯未蒙任用者舉用之外人新來者禮待之舊人未用者進敍之施祿於功勲使有功必得祿也和合其親戚使宗族皆相親也任賢良以職事使野無遺賢凖事能以任官皆令才職相當不使違方易務此皆撫民之事也注正義曰下云簡東國之兵亦如之知此是簡西國之兵也西國東國皆是楚人在國之東西者以水皆東流西方居上流皆謂之上國西爲上則東爲下下言東則此是西互相見也分減富者之財以與貧者則分爲施與之名故分爲與也窮者全無生業或授之田宅賜之器物以救濟之傳稱一介行李逢澤有介麋焉則介亦特之義也介特謂單身特立無兄弟妻子者無所附著或將轉移收聚之令有附依不使流散服防以宥爲寛赦其罪杜以下云赦罪戾則此宥非寛罪故以爲寛其賦稅也王制云少而無父謂之孤老而無子謂之獨老而無妻謂之鰥老而無夫謂之寡此四者天民之窮而無告者也皆有常餼然則孤寡常有餼賜夲無賦稅而云寛賦稅者正以不責賦稅卽是寛之也孤寡之貧者有餼賜能自給者免賦稅文𨿽不言鰥獨宥與孤寡必同任良謂選賢而任之也物官謂量事而官之也賈逵云物官量能授官也鄭眾云物官相其才之所宜而官之是也】使屈罷簡東國之兵於召陵注兵在國都之東者音義【罷音皮召上照反】亦如之注如然丹好於邊疆注結好四鄰音義【好呼報反注同疆居良反】息民五年而後用師禮也疏【正義曰謂從此簡兵之後息民不徵旣滿五年而後用師徵伐是爲禮也卽十九年城州來以挑吳是也案十七年與吳戰於長岸未滿五年而云息民五年者平王之意息民五年長岸之戰吳來伐楚被伐不可不戰𨿽戰非王本心也】○秋八月莒著丘公卒郊公不慼注郊公著丘公子音義【著直居反除直據反】國人弗順欲立著丘公之弟庚輿注庚輿莒共公音義【輿音余本亦作與下同共音恭】蒲余侯惡公子意恢而善於庚輿注蒲余侯莒大夫玆夫也意恢莒羣公子音義【惡烏路反下同】郊公惡公子鐸而善於意恢注鐸亦羣公子音義【鐸待洛反】公子鐸因蒲余侯而與之謀曰爾殺意恢我出君而納庚輿許之注爲下冬殺意恢傳○楚令尹子旗有徳於王不知度注有佐立之徳與養氏比而求無厭注養氏子旗之黨養由基之後音義【比毗志反厭於鹽反本又作饜下注同】王患之九月甲午楚子殺鬭成然而滅養氏之族使鬭辛居鄖以無忘舊勲注辛子旗之子鄖公辛音義【鄖音云】○冬十二月蒲余侯玆夫殺莒公子意恢郊公奔齊公子鐸逆庚輿於齊齊隰黨公子鉏送之有賂田注莒賂齊以田音義【鉏仕居反】○晉邢侯與雍子爭鄐田注邢侯楚申公巫臣之子也雍子亦故楚人音義【鄐許六反又起六反】疏【注正義曰巫臣雍子皆故楚人也襄二十六年傳稱巫臣奔晉晉人與之邢雍奔晉晉人與之鄐則鄐是雍子之田也邢侯巫臣之子而得與之爭鄐者孔晁注晉語云邢與鄐比爭疆界】久而無成士景伯如楚注士景伯晉理官叔魚攝理注攝代景伯疏【正義曰晉語云士景伯如楚叔魚爲贊理孔晁云景伯晉理官叔魚佐之景伯聘楚叔魚專斷】韓宣子命斷舊獄罪在雍子雍子納其女於叔魚叔魚蔽罪邢侯注蔽斷也音義【命斷丁亂反注同蔽必世反注同徐甫世反王補弟反】疏【注正義曰周禮大司防云凡庶民之獄訟以邦成蔽之鄭眾云蔽之斷其獄訟也尙書康誥云服念五六日至於旬時丕蔽要囚孔安國云服膺思念五六日至於十日至於三月乃大斷之皆以蔽爲斷是相傳爲說】邢侯怒殺叔魚與雍子於朝宣子問其罪於叔向叔向曰三人同罪施生戮死可也注施行罪也雍子自知其罪而賂以買直鮒也鬻獄邢侯專殺其罪一也已惡而掠羙爲昏注掠取也昏亂也音義【鬻羊六反賣也掠音亮】貪以敗官爲墨注墨不潔之稱音義【敗必邁反又如字稱尺證反】殺人不忌爲賊注忌畏也夏書曰昏墨賊殺注逸書三者皆死刑臯陶之刑也請從之乃施邢侯而屍雍子與叔魚於市仲尼曰叔向古之遺直也注言叔向之直有古人遺風音義【陶音遙乃施如字服云施罪於邢侯也孔晁注國語云廢也尺氏反】疏【正義曰晉語說此事云叔向旣對宣子邢侯聞之而逃遂施邢侯氏孔晁云廢其族也則國語讀爲弛訓之爲廢家語說此事亦爲弛王肅注云弛宜爲施施行也服防云施罪於邢侯施猶劾也邢侯亡故劾之杜無注當從施也成十七年晉殺三郤皆屍於朝此屍於市者以其賤故也】治國制刑不隱於親注謂國之大問己所答當也至於他事則宜有隱音義【當丁浪反】三數叔魚之惡不爲末減注末薄也減輕也以正言之音義【數色主反又色具反下同爲於僞反末武反】疏【正義曰三度數叔魚之惡不爲薄輕言皆重厚極言之也三者卽下丈數其賄也稱其詐也言其貪也是也服防讀減爲咸下屬爲句不爲末者不爲末隱蔽之也咸曰義也言人皆曰叔向是義妄也】曰義也夫可謂直矣注於義未安直則有之音義【夫舊音扶一讀芳於反下同】平丘之會數其賄也注謂言瀆貨無厭以寛衞國晉不爲暴歸魯季孫稱其詐也注謂言鮒也能以寛魯國晉不爲虐邢侯之獄言其貪也以正刑書晉不爲頗三言而除三惡加三利注三惡暴虐頗也三惡除則三利加音義【頗普何反】疏【注正義曰尙書武王數紂之罪泰誓云敢行暴虐牧誓云俾暴虐於百姓武成云暴殄天物害虐烝民然則暴是亂下之稱虐是殺害之名大同而小異】殺親益榮注榮名益已猶義也夫注三罪惟答宣子問不可以不正其餘則以直傷義故重疑之音義【重直用反】疏【注正義曰杜讀此文言猶義也夫言不是義也故言以直傷義謂叔向非是義也劉云直則是義而規杜氏今知不然者義者於事合宜所爲得理直者惟無阿曲未能圓通故書云直而溫若直而無溫則非徳非義是義之與直二者不同故上傳云義也夫此傳云猶義也夫於義之下並云夫夫是疑怪之辭故杜以爲非義裁可謂之直矣故仲尼云叔向古之遺直不云遺義是直與義別劉以直義爲一而規杜氏非也】

經十有五年春王正月吳子夷末卒注無傳未同盟二月癸酉有事於武宮籥入叔弓卒去樂卒事注略書有事爲叔弓卒起也武宮魯武公廟成六年復立之音義【籥羊略反去起呂反爲於僞反復扶又反】疏【正義曰有事謂有祭事於武公之宮廟也祭必有樂樂有文舞武舞文執羽籥武執干戚其入廟也必先文而後武當籥始入叔弓暴卒故於是去樂不用而終卒祭事也叔弓之卒當籥入之時故舉籥入也及其去之則諸樂皆去故云去樂鐘鼓管磬悉皆去之非獨去籥舞也祭禮鼎爼旣陳籩豆旣設然後舞樂始入緣先祖之心以大臣之卒必聞樂不樂又孝子之心不忍徹已設之饌故去樂卒事注正義曰閔二年吉禘於荘公僖八年禘於太廟彼皆書禘此傳言禘於武公則亦是禘不書爲禘而言有事者此經所書不論禘祭是非略書有祭事者本爲叔弓卒起也止爲叔弓之卒須道當祭之時所書不爲禘也釋例曰三年之禘自國之常常事不書故惟書此數事祭𨿽得常亦記仲遂叔弓之非常也是言叔弓之卒非常故書之也釋例亦云凡三年喪畢然後禘於是遂以三年爲節當仍計除喪卽吉之月十日而後行事無復常月也是以經書禘及大事惟見荘公之速他無非時之譏也卽如例言三年一禘若計襄公之薨則禘當在二年五年八年十一年十四年此年非禘年也若計齊歸之薨則禘當在十三年十六年此年亦非禘年也而云祭𨿽得常者釋例曰禘於太廟禮之常也各於其宮時之爲也𨿽非三年大祭而書禘用禘禮也昭二十五年傳曰將禘於襄公亦其義也是言於武宮者時之所爲實非禘年用禘禮此實非常但經之所書惟譏荘公之速其餘不復譏耳旣不以爲譏卽是得常故云祭𨿽得常叔弓爲非常也武宮者魯武公廟毀已久矣成六年復立之遂卽不毀明堂位云魯公之廟文世室也武公之廟武世室也鄭云此二廟象周有文武之廟也世室者不毀之名是魯以武公爲不毀之廟故禘於其宮不於太廟亦非常也】夏蔡朝吳出奔鄭注朝吳不逺讒人所以見逐而書名音義【逺於萬反】

六月丁巳朔日有食之注無傳

秋晉荀吳帥師伐鮮虞

冬公如晉

傳十五年春將禘於武公戒百官注齊戒音義【禘大計反齊側皆反】疏【正義曰周禮大宰祀五帝前期十日帥執事而卜日遂戒享先王亦如之鄭云前期前所諏之日也十日容散齊七日致齊三日也執事宗伯大卜之屬旣卜又戒百官以始齊此戒百官亦謂戒之令齊故杜云齊戒言是齊之戒也祭統云及時將祭君子乃齊齊之爲言齊也齊不齊以致齊也是故君子之齊也專致其精明之徳也故散齊七日以定之致齊三日以齊之定之之謂齊齊者精明之至也是將祭必齊祭前豫戒之也】梓愼曰禘之日其有咎乎吾見赤黑之祲非祭祥也喪氛也注祲妖氛也蓋見於宗廟故以爲非祭祥也氛惡气也音義【咎其九反祲子鴆反氛芳云反徐候云反蓋見賢徧反】疏【注正義曰周禮有眡祲之官鄭云祲陰陽气相侵漸成祥者其職掌十煇之法一曰祲二曰象鄭眾云煇爲日光气也然則祲是陰陽之气相侵之名日光之气有名爲祲祲之所見非獨見於日光故直云祲妖气也梓愼惟言見祲不言祲之所在爲祭而言故疑云蓋見於宗廟故以爲非祭祥也月令雲氛霧冥冥則氛亦气也以言喪氛故以氛爲惡气也見赤黒之祲以爲喪氛則赤黑是喪象梓愼有以知之服防雲水黒火赤水火相遇云云】其在涖事乎注涖臨也音義【涖音利】疏【正義曰旣見喪气又言喪之所在其在涖事之人乎意疑涖事者當其咎也】二月癸酉禘叔弓涖事籥入而卒去樂卒事禮也注大臣卒故爲之去樂音義【去起呂反注及下同爲於僞反】○楚費無極害朝吳之在蔡也注朝吳蔡大夫有功於楚平王故無極恐其有寵疾害之音義【費扶味反】欲去之乃謂之曰王惟信子故處子於蔡子亦長矣而在下位辱必求之吾助子請注請求上位音義【長丁丈反】疏【正義曰言在下位可恥辱也服防以辱從下讀訓之爲欲欲必求之吾助子請妄也】又謂其上之人注蔡人在上位者曰王惟信吳故處諸蔡二三子莫之如也疏【正義曰言二三子無如吳之見信】而在其上不亦難乎弗圗必及於難夏蔡人逐朝吳朝吳出奔鄭王怒曰余惟信吳故寘諸蔡且微吳吾不及此女何故去之無極對曰臣豈不欲吳注非不欲善吳音義【於難乃旦反寘之豉反女音汝】然而前知其爲人之異也注言其多權謀疏【正義曰然此朝吳於事必豫前知其爲人之有異於餘人也】吳在蔡蔡必速飛去吳所以翦其翼也注以鳥諭也言吳在蔡必能使蔡速彊而背楚音義【背音佩】○六月乙丑王大子壽卒注周景王子○秋八月戊寅王穆後崩注大子壽之母也傳爲晉荀躒如周葬穆後起○晉荀吳帥師伐鮮虞圍鼓注鼓白狄之別鉅鹿下曲陽縣有鼓聚音義【聚才諭反】鼓人或請以城叛穆子弗許左右曰師徒不勤而可以獲城何故不爲穆子曰吾聞諸叔向曰好惡不愆民知所適事無不濟注愆過也適歸也音義【好呼報反惡烏路反或並依字讀下及注皆同愆起防反】疏【正義曰所好必善所惡必惡在上者所好所惡不有愆過則下民知所適歸言皆知歸於善也】或以吾城叛吾所甚惡也人以城來吾獨何好焉賞所甚惡若所好何注無以復加所好音義【復扶又反】若其弗賞是失信也何以庇民力能則進否則退量力而行吾不可以欲城而邇姦所喪滋多使鼓人殺叛人而繕守備圍鼓三月鼓人或請降使其民見曰猶有食色姑修而城軍吏曰獲城而弗取勤民而頓兵何以事君穆子曰吾以事君也獲一邑而教民怠將焉用邑邑以賈怠不如完舊注完猶保守音義【庇必吏反又音祕喪息浪反繕市戰反守手又反降戶江反見賢徧反焉於防反賈音古下同】疏【正義曰若不受其降民皆一心事其本國不敢怠惰以叛其主今若受其降人便是許其叛主則是教我國人令其外叛是𨿽獲一邑而教民怠惰不守死事君是所得少所失多】賈怠無卒注卒終也棄舊不祥鼓人能事其君我亦能事吾君率義不爽注爽差也疏【正義曰言今不聽降叛使鼓人能事其君也教民不怠是我亦能事吾君也】好惡不愆城可獲而民知義所注知義所在也荀吳必其能獲故因以示義疏【注正義曰知義所在在於事君不怠惰不茍求生也十七年荀吳詐祭於雒以滅陸渾二十二年負甲僞糴以入昔陽而此時獨得降而不納者此時荀吳自度己力必其能獲故因以示義】有死命而無二心不亦可乎鼓人告食竭力盡而後取之克鼓而反不戮一人以鼓子防鞮歸注防鞮鼓君名音義【防本又作鳶悅全反鞮丁兮反】○冬公如晉平丘之會故也注平丘會公不與盟季孫見執今旣得免故往謝之音義【與音預】○十二月晉荀躒如周葬穆後籍談爲介旣葬除喪以文伯宴樽以魯壺注文伯荀躒也魯壺魯所獻壺樽音義【躒力狄反本又作櫟同介音界樽本或作尊又作罇並同】疏【注正義曰周禮司尊彛云秋嘗冬烝其饋獻用兩壺罇鄭云壺者以壺爲尊燕禮云司宮尊於東楹之西兩方壺左酒是禮法有以壺爲樽】王曰伯氏諸侯皆有以鎭撫王室晉獨無有何也注感魯壺而言也鎭撫王室謂貢獻之物文伯揖籍談注文伯無辭揖籍談使對對曰諸侯之封也皆受明器於王室注謂明徳之分器音義【分扶問反年內同】以鎭撫其社稷故能薦彛器於王注薦獻也彛常也謂可常寶之器若魯壺之屬音義【彛以之反】晉居深山戎狄之與鄰而遠於王室王靈不及拜戎不暇注言王寵靈不見及故數爲戎所加陵音義【遠於萬反又如字數音朔】疏【正義曰數爲戎所侵陵拜謝戎師不有間暇】其何以獻器王曰叔氏而忘諸乎注叔籍談字叔父唐叔成王之母弟也其反無分乎密須之鼓與其大路文所以大搜也注密須姞姓國也在安定陰密縣文王伐之得其鼓路以搜音義【搜所求反姞其吉反又其乙反】闕鞏之甲武所以克商也注闕鞏國所出鎧音義【鞏九勇反鎧開代反】唐叔受之以處參虛匡有戎狄注參虛實沈之次晉之分野音義【參所金反注同】疏【注正義曰實沈之次晉之分野上系參之虛域故云參虛】其後襄之二路注周襄王所賜晉文公大路戎路鏚鉞秬鬯注鏚斧也鉞金鉞秬黒黍鬯香酒音義【鏚音戚鉞音越秬音巨鬯音暢】疏【注正義曰廣雅云鏚鉞斧也俱是斧也蓋鉞大而斧小太公六韜云大柯斧重八斤一名天鉞是鉞大於斧也尙書牧誓云武王左杖黃鉞孔安國云以黃金飾斧是鉞以金飾也秬黒黍釋艸文也周禮有鬯人之官鄭云鬯釀秬爲酒芬香條暢於上下也是鬯爲香酒也賜之鏚鉞者使之專殺戮也賜之秬鬯者使之祭先祖也王制云諸侯賜弓矢然後徵賜鈇鉞然後殺賜圭瓚然後爲鬯詩陳宣王賜召穆公云秬鬯一卣告於文人是也】彤弓虎賁文公受之以有南陽之田注事在僖二十八年音義【彤徒冬反賁音奔】撫徵東夏非分而何音義【夏戶雅反】疏【正義曰服者撫之叛者徵之晉於諸夏國差近西故令主東夏】夫有勲而不廢注加重賞有績而載注書功於防奉之以土田注有南陽撫之以彛器注弓鉞之屬旌之以車服注襄之二路明之以文章注旌旗子孫不忘所謂福也福祚之不登叔父焉在注言福祚不在叔父當在誰邪音義【福祚之不登叔父絕句焉於防反下將焉用之同】疏【正義曰言福祚之不在叔父此福祚更焉所在乎言其不在他也登陟卽是在之義也】且昔而髙祖孫伯黶司晉之典籍以爲大政故曰籍氏注孫伯黶晉正卿籍談九世祖音義【黶以斬反】疏【注正義曰孫伯黶爲晉之正卿世掌典籍有功故曰籍氏是籍談九世祖也其九世之次世本云黶生司空頡頡生南裏叔子子生叔正官伯伯生司徒公公生曲沃正少襄襄生司功大伯伯生侯季子子生籍遊遊生談談生秦是也九世之祖稱髙祖者言是髙遠之祖也郯子以少皥爲髙祖意與此同】及辛有之二子董之晉於是乎有董史注辛有周人也其二子適晉爲太史籍黶與之共董督晉典因爲董氏董狐其後疏【注正義曰僖二十二年傳曰平王之東遷也辛有適伊川則辛有平王時人也此王因籍說董言晉國惟有籍董二族世掌典籍】女司典之後也何故忘之籍談不能對賔出王曰籍父其無後乎數典而忘其祖注忘祖業音義【女音汝數色主反】疏【正義曰定十四年晉人敗範中行氏之師於潞獲籍秦秦卽談之子是無後】籍談歸以告叔向叔向曰王其不終乎吾聞之所樂必卒焉今王樂憂若卒以憂不可謂終王一歲而有三年之喪二焉注天子絕期惟服三年故後𨿽期通謂之三年喪音義【樂音洛下文注皆同期居其反下同】疏【正義曰言王其不得以壽終乎言將夭命而橫死也吾聞之心之所樂必卒於此焉今王在憂而樂是爲樂憂也亦旣樂憂必以憂卒若性命之卒以憂而死不可謂之終也言以憂死是不終其天年也注正義曰喪服斬衰三年章內有父爲長子傳曰何以三年也正體於上又乃將所傳重也齊衰杖期章內有夫爲妻傳曰爲妻何以期也妻至親也服問曰君所主夫人妻大子適婦鄭云言妻見大夫以下亦爲此三人爲喪主記言君者主謂諸侯而天子亦與妻爲喪主也然則妻服齊衰期耳而傳以後崩太子卒爲三年之喪二者喪服杖期章內有父在爲母傳曰何以期屈也至尊在不敢申其私親也父必三年然後娶達子之志也父以其子有三年之戚爲之三年不娶則夫之於妻有三年之義故可通謂之三年之喪】於是乎以喪賔宴又求彛器樂憂甚矣且非禮也彛器之來嘉功之由非由喪也三年之喪𨿽貴遂服禮也注天子諸侯除喪當在卒哭今王旣葬而除故譏其不遂王𨿽弗遂宴樂以早亦非禮也注言今𨿽不能遂服猶當靜嘿而便宴樂又失禮也音義【嘿亡北反本或作黙同】疏【正義曰弔喪送葬之賔不合與之宴樂王於是乎以喪賔共宴樂又求常寶之器在憂而爲此樂其爲樂憂甚矣且求器又非禮也諸侯有常器之來獻王者乃爲嘉功之由諸侯自有善功乃作常器以獻其功獻非由喪也言王不可責喪賔獻器也遂由申也竟也其意言三年之喪𨿽貴爲天子由當申遂其服使終日月乃是禮也除喪大速是非禮也王𨿽不能遂竟其服猶當靜黙而已不宜宴樂而宴樂以早亦非禮也注正義曰禮葬日爲虞旣虞之後乃爲卒哭之祭喪服傳稱成服之後晝夜無時旣虞之後朝夕各一哭而已卒者謂卒此無時之哭故鄭士喪禮注云卒哭虞後祭名始者朝夕之間哀至卽哭至此祭止惟朝夕哭而已傳稱旣除喪譏王不遂其服知天子諸侯除喪當在卒哭今至旣葬而除故譏其不遂也杜云卒止也止哭與鄒不同若如此言除喪當在卒哭而上下杜注多雲旣葬除喪者以葬日旣虞虞卽卒哭卒哭去葬相去不逺共在一月葬是大禮事書於經故成君以否皆舉葬言之王不能遂服乃與喪賔宴又失禮也以其喪服將終早除猶可宴事必不可也襄十六年葬晉悼公平公卽位會於溴梁與諸侯宴於溫又九年八月葬我小君穆姜其年十二月晉侯以公宴於河上皆無譏則卒哭之後得宴樂】禮王之大經也一動而失二禮無大經矣注失二禮謂旣不遂服又設宴樂疏【正義曰經者綱紀之言也傳稱經國家經徳義詩序云經夫婦中庸云凡爲天下國家有九經言禮是王之大經紀也服防曰經常也常所當行也】言以考典注考成也典以志經忘經而多言舉典將焉用之注爲二十二年王室亂傳疏【正義曰人之出言所以成典法也典法所以記禮經也王一動而失二禮忘已大經矣而多爲言語舉先王分器之典將焉用之】

經十有六年春齊侯伐徐

楚子誘戎蠻子殺之音義【誘音酉】疏【正義曰四夷之名在西曰戎春秋之時錯居中國杜言河南新城縣東南有蠻城則是內地之戎在楚北也戎是種號蠻是國名子爵也十一年楚子防誘蔡侯般殺之彼書楚子之名此不書楚子名者彼注云蔡大夫深怨故以楚子名告此非蠻人所告蓋楚人不以其君名告故不得書其名也公羊傳曰楚子何以不名夷狄相誘君子不疾也爲不疾若不疾乃疾之也言其不足疾更是深責之也賈逵云楚子不名以立其子二說異於杜也蔡侯般書名蠻子不名者釋例曰諸見執者已在罪賤之地書名與否非例所加或名不名從所赴之文】

夏公至自晉

秋八月己亥晉侯夷卒注未同盟

九月大雩音義【雩音於】

季孫意如如晉

冬十月葬晉昭公注三月而葬速

傳十六年春王正月公在晉晉人止公不書諱之也注猶以取郠故也公爲晉人所執止故諱不書疏【正義曰禮君不在國則守國之臣毎月告廟云公在某處釋君不得親自朝廟之意若於歲首不在則或史書之於防襄二十九年春王正月公在楚傳曰釋不朝正於廟是也此年正月公在晉計亦應告廟書防但爲晉人執止公不以被執告廟故史不書諱之】○齊侯伐徐疏【正義曰虛舉經文者經在楚誘戎蠻上傳依經文故先舉之下有徐人行成之事非虛舉但行成在誘蠻後故先依次舉經於上爲下徐人行成起本也不下此經文就徐人者出自史意】○楚子聞蠻氏之亂也與蠻子之無質也注質信也音義【質之實反或音致】使然丹誘戎蠻子嘉殺之遂取蠻氏旣而復立其子焉禮也注詐之非也立其子禮也河南新城縣東南有蠻城音義【復扶又反】疏【正義曰蠻子𨿽與楚舊交元無誠信故云與蠻子之無信也誘而殺之誠爲不可楚能復立其子大勝遂滅其國嫌其殺父立子猶爲非禮故禮之也大舜之刑也鯀殛而禹興周公之誅也放蔡叔而立蔡仲是立子爲得禮】○二月丙申齊師至於蒲隧注蒲隧徐地下邳取慮縣東有滿如陂音義【隧音遂邳普悲反取慮上音秋下力居反如淳取音陬訾之陬慮音邾婁之婁如陂彼皮反】徐人行成徐子及郯人莒人會齊侯盟於蒲隧賂以甲父之鼎注甲父古國名髙平昌邑縣東南有甲父亭徐人得甲父鼎以賂齊音義【郯音談父音甫】叔孫昭子曰諸侯之無伯害哉注爲小國害齊君之無道也興師而伐遠方會之有成而還莫之亢也注無亢禦音義【亢古浪反】無伯也夫詩曰宗周旣滅靡所止戾正大夫離居莫知我肄注詩小雅戾定也肄勞也言周舊爲天下宗今乃衰滅亂無息定執政大夫離居異心無有念民勞者也音義【也夫音扶肄以制反徐又以自反下同】其是之謂乎注傳言晉之衰疏【正義曰詩小雅雨無正之篇也周家舊爲天下所宗今旣衰滅矣其亂無所止定也執政大夫離散其居處人各異心無有知我民之勞苦者其是此時之謂乎言今晉衰微不能止亂晉之諸卿異心不憂民之勞苦如詩人之所云】○三月晉韓起聘於鄭鄭伯享之子產戒曰苟有位於朝無有不共恪孔張后至立於客間注孔張子孔之孫音義【恪苦各反】執政禦之注執政掌位列者禦止也音義【禦魚呂反注及下同】適客後又禦之適縣間注縣樂肆音義【縣音注同】疏【正義曰諸侯享賔之禮亡惟有公食大夫禮存耳其禮云大夫納賔賔入門左鄭云左西方賔位也又云及廟門公揖入賔入三揖至於階三讓公升二等賔升大夫立於東夾南西面北上士立於門東北面西上鄭云自卿大夫至此不先卽位從君而入者明助君饗食賔自無事也饗食事俱在廟鄭饗食並言則享位亦當然也孔張后至蓋賔入廟門乃始來至當從大夫適東夾之南西面位也張乃立於客間賔入未升階立於西方孔張入客行間也執政禦之適客後張乃移立於客之西也又禦之適縣間適鐘磬樂肆之間也大射禮者亦諸侯之禮也樂人宿縣於阼階東笙磬西面其南笙鐘其南鑮皆南陳西階之西頌磬東面其南鐘其南鑮皆南陳張初立客間已在西方被禦適客後又益西也又被禦適縣間蓋又復益西入於頌磬鐘鑮之間也】客從而笑之事畢富子諫曰注富子鄭大夫諫子產也夫大國之人不可不愼也幾爲之笑而不陵我注言數見笑則必陵侮我音義【幾居豈反復音機近也數音朔侮亡甫反】疏【正義曰幾度之爲笑而不於我加陵言數被笑必陵侮我也服防云幾近也孔張失位近爲所笑近者未至之辭客已笑訖何言近也】我皆有禮夫猶鄙我注鄙賤也音義【夫音扶】國而無禮何以求榮孔張失位吾子之恥也子產怒曰發命之不衷注衷當也音義【衷丁仲反又音忠當丁浪反或如字】出令之不信刑之頗類注緣事類以成偏頗音義【頗普多反類如字一音力對反徐又力猥反】疏【注正義曰事有相類眞僞難明緣此事類以致偏頗𨿽非故心亦爲罪也服防讀類爲纇解云頗偏也纇不平也】獄之放紛注放縱也紛亂也音義【紛音芳云反縱音子用反】會朝之不敬注謂國無禮敬之心疏【正義曰此孔張失位則是於朝不敬而子產不以爲恥者此其出外會朝大國非謂在本國故注云謂無禮敬大國之心】使命之不聽注下不從上命疏【正義曰謂若伯有使子晳如楚不肯行是也】取陵於大國罷民而無功罪及而弗知僑之恥也孔張君之昆孫子孔之後也注昆兄也子孔鄭襄公兄孔張之祖父音義【罷音皮】執政之嗣也注子孔嘗執鄭國之政疏【注正義曰襄十年盜殺鄭公子騑公子發公孫輒傳曰子孔當國至十九年鄭殺子孔】爲嗣大夫承命以使周於諸侯國人所尊諸侯所知立於朝而祀於家注卿得自立廟於家音義【使音所吏反下以使同】疏【注正義曰士以上皆得立廟則孔張𨿽是大夫亦得立廟而云卿得立廟者以子孔是卿故以卿言之服防云祀其所自出之君於家以爲大祖案禮記郊特牲曰諸侯不敢祖天子大夫不敢祖諸侯而公廟之設於私家非禮也安得祀所出之君爲大祖乎】有祿於國注受祿邑有賦於軍注軍出卿賦百乘音義【乘繩證反】喪祭有職注有所主受脤歸脤注受脤謂君祭以肉賜大夫歸脤謂大夫祭歸肉於公皆社之戎祭也音義【脤市軫反】疏【注正義曰周禮掌蜃云祭祀共蜃器之蜃鄭云蜃大蛤飾祭器之屬也蜃之器以蜃飾因名焉鄭眾云蜃可以白器令色白是蜃爲器名祭肉盛之脤器以獻遺人因名祭肉爲脤孔張是大夫也而云受脤歸脤知受脤謂君祭以肉賜大夫歸脤謂大夫祭以肉歸於公也故周禮祭僕凡祭祀致福者展而受之是在下之祭有歸脤之義又傳有成子受脤於社前代諸儒皆以脤爲祭社之肉故云皆社之戎祭也劉故違傳證以破先儒以爲脤亦祭廟之肉以規杜氏文無所出其義非也然大夫不得私自出軍自祭私社而得歸脤於公者謂大夫奉君命以戎事攝祭於社故杜直言祭歸肉於公亦不謂家祭也】其祭在廟已有著位在位數世世守其業而忘其所僑焉得恥之注其祭在廟謂助君祭音義【數色主反焉於防反下焉用同】疏【注正義曰謂鄭伯其祭在先君之廟孔張有助祭著位在廟中以有事爲業言其所掌有常也服防以爲其祭在廟謂孔張先祖配廟食案周禮司勲云凡有功者銘書於王之大常祭於大烝司勲詔之則配廟食者皆是有功之臣子孔作亂而死公孫泄因妖鬼而立不得有配食在廟】辟邪之人而皆及執政是先王無刑罰也注言爲過謬者自應用刑罰音義【辟匹亦反邪似嗟反】子寧以他規我注規正也宣子有環其一在鄭商注玉環同工共朴自共爲雙音義【朴普角反】疏【注正義曰下云韓子奉命以使而求玉焉知環是玉環也釋器云肉倍好謂之璧好倍肉謂之瑗肉好若一謂之環李巡云好孔也肉倍好邊肉大其孔小也好倍肉其孔大邊肉小也肉好若一其孔及邊肉大小適等曰環是環亦璧之類也言其一在鄭商則其一在韓子知其同工共朴相與爲雙故韓子欲得而雙之】宣子謁諸鄭伯注謁請也子產弗與曰非官府之守器也寡君不知子大叔子羽謂子產曰韓子亦無幾求注言所求少音義【守手又反幾居豈反】晉國亦未可以貳晉國韓子不可偸也注偸薄也音義【偸他侯反】若屬有讒人交鬭其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有二心將終事之是以弗與忠信故也僑聞君子非無賄之難立而無令名之患僑聞爲國非不能事大字小之難無禮以定其位之患音義【屬音燭盍戶臘反難乃旦反下同又如字】疏【正義曰僑聞君子非無賄之難家貧無賄不爲難立於職位而無善名是爲身之大患言韓子當患無令名不宜患家無賄也僑聞爲國家者非不能事大字小之難事大國受小國不爲難也無禮以定其位是國之大患言鄭當患位不定不宜患事晉之難也下句自大國之人至則失位矣此覆無禮定位也自若韓子至獨非罪乎此覆無令名也此辭一爲韓子一爲鄭國故再言僑聞服防斷字小之難以下爲義解云字養也言事大國易養小國難然則鄭人豈憂養小國乎尙未能離經辯句復何須注述大典且字爲愛不爲養也】夫大國之人令於小國而皆獲其求將何以給之一共一否爲罪滋大注滋益也音義【共音恭下而共無藝同】大國之求無禮以斥之何饜之有吾且爲鄙邑則失位矣注不復成國音義【饜於鹽反復扶又反下弗敢復並注同】疏【正義曰若晉之大夫求無不得則鄭國乃爲晉之邊鄙之邑不復成國謂失國君之位也】若韓子奉命以使而求玉焉貪淫甚矣獨非罪乎出一玉以起二罪吾又失位韓子成貪將焉用之且吾以玉賈罪不亦銳乎注銳細小也音義【賈音古下無彊賈同銳悅歲反】疏【正義曰一共一否爲鄭國之罪也貪淫爲韓子之罪也注正義曰銳是鋒芒不得爲折】韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也注復重求也音義【成賈音嫁本或作價請夫音扶重直用反】今買諸商人商人曰必以聞敢以爲請子產對曰昔我先君桓公與商人皆出自周注鄭本在周畿內桓公東遷並與商人俱疏【正義曰賈人卽商人也行曰商坐曰賈對文𨿽別散則不殊故商賈並言之注正義曰世本云鄭桓公封棫林卽漢之京兆鄭縣是也本在周之西都畿內也鄭語稱史伯爲桓公謀使桓公寄帑與賄於虢鄶之國桓公從之其子武公遂滅虢鄶而國之當桓公東遷帑賄之時並與商人俱來也】庸次比耦注庸用也用次更相從耦耕音義【比毗志反更音庚】以艾殺此地斬之蓬蒿藜藋而共處之世有盟誓以相信也曰爾無我叛我無彊賈注無彊市其物音義【艾魚廢反蓬蒲東反蒿呼髙反藜力兮反藋徒弔反彊其丈反下彊奪同又其良反注仿此】毋或匄奪爾有利市寶賄我勿與知恃此質誓故能相保以至於今今吾子以好來辱而謂敝邑彊奪商人是教敝邑背盟誓也毋乃不可乎吾子得玉而失諸侯必不爲也若大國令而共無藝注藝法也音義【毋音無下同匄古害反又姑未反乞也賄呼罪反或音貨與音預好呼報反下及注並同背音佩】疏【正義曰六年傳稱楚公子棄疾之過鄭也不彊匄則匄是乞也乞則可也惟不得彊耳此言毋或匄奪亦謂不得彊匄乞奪取也乞之與乞一字也取則入聲與則去聲也此匄亦有取與此傳言匄謂取也詔書稱租調匄民謂與民上云買諸賈人則是和買而子產謂之彊奪者韓子以威偪之其賈必賤故商人欲得告君大夫子產知其非和買故云然也】鄭鄙邑也亦弗爲也注不欲爲鄙邑之事僑若獻玉不知所成敢私布之注布陳也韓子辭玉曰起不敏敢求玉以徼二罪敢辭之注傳言子產知禮宣子能攺過音義【徼古堯反】疏【正義曰徼二罪謂晉失諸侯鄭爲邊邑】○夏四月鄭六卿餞宣子於郊注餞送行飲酒音義【餞賤淺反字林子扇反】疏【注正義曰詩云飲餞於禰毛傳云祖而捨軷飲酒於其側曰餞】宣子曰二三君子請皆賦起亦以知鄭志注詩言志也子齹賦野有蔓艸注子齹子皮之子嬰齊也野有蔓艸詩鄭風取其邂逅相遇適我願兮音義【齹才何反字林才可反又士知反說文作�云齒差跌也在河千多二反蔓音萬邂戶賣反逅戶豆反】疏【正義曰野有蔓艸思遇時也君之澤不下流民窮於兵革男女失時思不期而會焉其詩云野有蔓艸零露溥兮有羙一人淸婉兮邂逅相遇適我願兮注云淸眉目之間婉然羙好邂逅不期而會適其時願】宣子曰孺子善哉吾有望矣注君子相願己所望也音義【孺如住反】子產賦鄭之羔裘注言鄭別於唐羔裘也取其彼己之子捨命不渝邦之彥兮以羙韓子音義【別彼列反己音記捨音赦又音捨渝羊朱反】疏【注正義曰羔裘刺朝也言古之君子以風其朝焉釋訓云之子者是子也斥韓子也鄭云己語辭也捨猶處也渝變也處命不變謂守死善道見危授命之類也釋訓云羙士爲彥言一邦之羙士以羙韓子也】宣子曰起不堪也注不堪國之司直子大叔賦褰裳注褰裳詩曰子惠思我褰裳渉溱子不我思豈無他人言宣子思己將有褰裳之志如不我思亦豈無他人音義【褰起防反溱側巾反】疏【正義曰褰裳思見正也狂童恣行國人思大國之正已也其詩云子惠思我褰裳渉溱注云子者斥大國之正卿子若愛而思我我國有突篡國之事而可徵而正之我則揭衣渉溱水往告難也又云子不思我豈無他人注云言他人者先鄕齊晉宋衞後至荊楚】宣子曰起在此敢勤子至於他人乎注言已今崇好在此不復令子適他人音義【復扶又反令力呈反下同】子大叔拜注謝宣子之有鄭宣子曰善哉子之言是注是褰裳疏【注正義曰是猶此也子之言此褰裳之詩也不有是告他人之事其能終相善乎】不有是事其能終乎注韓起不欲令鄭求他人子大叔拜以答之所以晉鄭終善子遊賦風雨注子遊駟帶之子駟偃也風雨詩取其旣見君子云胡不夷疏【正義曰風雨思君子也亂世則思君子不攺其度焉其詩雲風雨淒淒雞鳴喈喈注云風且雨淒淒然雞猶守時而鳴喈喈然諭君子𨿽居亂世不變攺其節度又云旣見君子云胡不夷注云胡何也夷說也思而見之云何而心不說】子旗賦有女同車注子旗公孫叚之子丰施也有女同車取其洵羙且都愛樂宣子之志音義【樂音洛又五孝反】疏【注正義曰洵信也都閒也言信羙好且閒習於威儀是愛樂宣子之志】子栁賦萚兮注子栁印叚之子印癸也萚兮詩取其倡予和女言宣子倡己將和從之音義【萚他洛反印一刃反倡昌亮反本或作唱同和戶臥反下注同女音汝】疏【正義曰萚兮刺忽也君弱臣彊不唱而和也其詩云萚兮萚兮風其吹女注云萚槁也槁謂木葉也木葉槁待風乃落諭君有政教臣乃行之言此者刺今不然又云叔兮伯兮唱予和女注云叔伯言羣臣長防也羣臣無其君而行自以彊弱相服女倡矣我則將和之言此者刺其自專也】宣子喜曰鄭其庶乎注庶幾於興盛二三君子以君命貺起賦不出鄭志注六詩皆鄭風故曰不出鄭志音義【貺音況】皆暱燕好也注暱親也賦不出其國以示親好音義【暱女乙反】二三君子數世之主也可以無懼矣宣子皆獻馬焉而賦我將注我將詩頌取其日靖四方我其夙夜畏天之威言志在靖亂畏懼天威音義【數色主反】疏【正義曰我將祀文王於明堂也云儀式刑文王之典日靖四方我其夙夜畏天之威於時保之注云蚤夜敬天於是得安文王之道】子產拜使五卿皆拜曰吾子靖亂敢不拜徳宣子私覲於子產以玉與馬曰子命起捨夫玉是賜我玉而免吾死也敢不借手以拜注以玉馬借手拜謝子產音義【覲其靳反舍音捨夫音扶借在夜反注同】○公至自晉注晉人聽公得歸子服昭伯語季平子注昭伯惠伯之子子服回也隨公從晉還音義【語魚據反】曰晉之公室其將遂卑矣君防弱六卿彊而奢傲將因是以習習實爲常能無卑乎平子曰爾防惡識國注昭伯尙防平子不信其言音義【傲五報反惡烏路反少詩照反】疏【正義曰言將因是君防弱以習奢傲之事旣習奢傲實以爲常常行輕君之禮能無卑乎】○秋八月晉昭公卒注爲下平子如晉葬起○九月大雩旱也鄭大旱使屠擊祝款竪柎有事於桑山注三子鄭大夫有事祭也音義【屠音徒柎音附又方於反】斬其木不雨子產曰有事於山蓻山林也注蓻養防令繁殖音義【蓻音藝令方呈反】而斬其木其罪大矣奪之官邑○冬十月季平子如晉葬昭公平子曰子服回之言猶信注自往見之乃信回言子服氏有子哉注有賢子也

春秋左傳注疏卷四十七

春秋左氏傳注疏卷四十七考證

傳曰義也夫可謂直矣○趙汸補注曰傳本以直爲義杜說失傳意又傳曰猶義也夫杜云故重疑之按數其賄稱其詐皆爲國事言之杜以爲傷義非也傳文語助也夫二字甚多未必皆是疑辭其治國制刑以下未必皆夫子語【臣照】按傳文作也夫字者俱是流連詠嘆之辭不應此處獨爲疑辭趙汸說是也

傳叔弓涖事○【臣召南】按公羊谷梁皆以爲方祭而聞叔弓之卒遂去樂卒事是叔弓卒於家也左傳所載梓愼之言又明言涖事籥入而卒則卒於祭所矣君之去樂卒事不亦宜乎凡敍事以左氏爲實

傳唐叔受之以處參虛○【臣召南】按傳凡言虛必系古人言之如顓頊之虛少昊之虛是也惟此一文以天星之分野而亦言虛又十七年傳宋大辰之虛也與此正同

傳福祚之不登叔父焉在注言福祚不在叔父當在誰邪○顧炎武日知錄曰言忘其彛器是福祚之不登惡在其爲叔父乎杜注非也【臣浩】按杜注自確若如顧炎武之解𨿽似直截而殊少韞借

傳故曰籍氏疏伯生司徒公公生曲沃正少襄○【臣召南】按晉僖侯名司徒後遂諱之然則籍氏之司徒公必在僖侯之前

傳無伯也夫○陳傅良曰晉自平丘之會不能合諸侯諸侯始有自爲盟會者不書義見二十六年又曰傳言昭公以來伯者不作而齊人橫納北燕伯伐徐莒今爲此會至鄟陵而專盟矣

傳子齹賦野有蔓艸注子皮之子嬰齊也○【臣召南】按子皮卒後其子復爲上卿在子產之上前傳所謂展氏爲上卿者也子產位在次卿而執國政故下文曰使五卿皆拜

傳宣子曰起不堪也注不堪國之司直○【臣浩】按羔裘三章皆以羙宣子宣子遜謝謂三章所云皆非所堪也

傳平子曰爾防惡識國○【臣召南】按晉六卿彊而公室弱誠如子服昭伯所言但意如與晉六卿同惡相濟其防扈傲上正喜公室之卑可以縱肆耳謂昭伯防惡識國蓋出君之心已萌於此日哉

春秋左氏傳注疏卷四十七考證

欽定四庫全書

春秋左傳注疏卷四十八【起昭公十七年盡十九年】

晉杜氏注唐陸徳明音義孔頴逹疏

經十有七年春小邾子來朝

夏六月甲戌朔日有食之

秋郯子來朝

八月晉荀吳帥師滅陸渾之戎音義【渾戶門反】

冬有星孛於大辰注大辰房心尾也妖變非常故書音義【孛音佩一音勃】疏【注正義曰釋天云大辰房心尾也大火謂之大辰李巡云大辰蒼龍宿之體最爲明故曰房心尾也大火蒼龍宿心以候四時故曰辰孫炎曰龍星明者以爲時候故曰大辰大火也心在中最明故時候主焉公羊傳曰孛者何彗星也彗爲箒也言其狀似埽箒光芒孛孛然妖變之星非常所有故書之傳稱孛於大辰西經直書於大辰者𨿽在其星之西仍在大辰分度之內故直云於大辰】

楚人及吳戰於長岸注吳楚兩敗莫肯告負故但書戰而不書敗也長岸楚地音義【岸五旦反】疏【注正義曰傳稱大敗吳師又云大敗楚師是兩皆大敗也縱使兩皆來告無肯自云負敗者故但書戰而不書敗也傳稱令尹陽匄則是楚之貴臣而云楚人者楚人恥其敗以賤者告也】

傳十七年春小邾穆公來朝公與之燕季平子賦采叔注采叔詩小雅取其君子來朝何錫予之以穆公諭君子疏【正義曰采叔刺幽王慢諸侯也云采叔采叔筐之筥之君子來朝何錫予之𨿽無予之路車乘馬注云賜諸侯以車馬言𨿽無予之尙以爲薄】穆公賦菁菁者莪注菁菁者莪亦詩小雅取其旣見君子樂且有儀以答采叔音義【菁子丁反莪五河反樂音洛】疏【正義曰菁菁者莪云旣見君子樂且有儀旣見君子者官爵之而得見也見則心旣喜樂又以禮儀見接】昭子曰不有以國其能久乎注嘉其能答賦言其賢故能久有國疏【正義曰言不有學問之人以治其國能長久乎】○夏六月甲戌朔日有食之祝史請所用幣注禮正陽之月日食當用幣於社故請之疏【注正義曰陰陽之气運行於天一消一息周而復始十一月建子爲陽始五月建午爲陰始以易爻卦言之從建子之後每月一陽息一陰消至四月建巳六陰消盡六陽並盛是爲純乾之卦正陽之月也從建午之後每月一陰息一陽消至十月建亥六陽消盡六陰並盛是爲純坤之卦正陰之月也此年六月日食是夏之四月正陽之月也禮正陽之月日食諸侯當用幣於社故魯之祝史依禮法請所用之幣】昭子曰日有食之天子不舉注不舉盛饌音義【饌仕眷反】伐鼓於社注責羣陰諸侯用幣於社注謂上公伐鼓於朝注退自責禮也疏【正義曰昭子𨿽不言正月而云日食之禮明此月卽是正月也文十五年傳與此昭子之言正同是正法有此禮也殺牲盛饌曰舉故天子不舉謂去盛饌也郊特牲云社所以神地之道也祭土而主陰气也則社是羣陰所聚論語云鳴鼓而攻之伐鼓者是攻責之事故爲責羣陰亦以責上公也二十九年傳曰封爲上公祀爲貴神社稷五祀是尊是奉是社爲上公之神尊於諸侯故諸侯用幣於社請上公亦所以請羣陰請令勿侵陽也然伐鼓於社云責羣陰用幣於社云請上公社文是一二注不同者以天子之尊無所不責故云責羣陰也諸侯南面之君於諸侯之內惟請上公故云請上公也】平子禦之注禦禁也音義【禦之魚自反注同】曰止也惟正月朔慝未作日有食之於是乎有伐鼓用幣禮也其餘則否太史曰在此月也注正月謂建巳正陽之月也於周爲六月於夏爲四月慝陰气也四月純陽用事陰气未動而侵陽災重故有伐鼔用幣之禮也平子以爲六月非正月故太史答言在此月也音義【正音政慝他得反夏戶雅反下文當夏注當夏並同】疏【正義曰平子聞有此禮而不知正月是周之六月故止其請幣仍說正禮慝惡也人情愛陽而惡陰故謂陰爲慝五月陰始生故四月陰未作也平子亦不識慝爲陰義故語𨿽得禮而心不肯從平子蓋以正月爲嵗首之月故云其餘則否大史以平子不識正月故爲辧之所言慝未作所以行伐鼓用幣之禮正當在此月也因爲說日食之禮引夏書以証之】日過分而未至注過春分而未夏至三辰有災注三辰日月星也日月相侵又犯是宿故三辰皆爲災音義【宿音秀】於是乎百官降物注降物素服疏【注正義曰降物謂減其物采也昬義曰日食則天子素服知百官降物亦素服也古之素服禮無明文蓋象朝服而用素爲之如今之單衣也近世儀注日食則擊鼓於大社天子單衣介幘辟正殿坐東西堂百官白服坐本司大常率官屬繞大廟過時乃罷】君不舉辟移時注辟正寢過日食時樂奏鼓注伐鼓疏【正義曰樂奏鼔與下瞽奏鼓一也樂謂作樂之人卽瞽蒙也奏訓進也孔安國尙書傳云瞽樂官樂官進鼓則伐之故杜云伐鼓也其日食王或有至社親伐鼔之時故周禮大僕云凡軍旅田役贊王鼔救日月食亦如之鄭云王通鼓佐擊其餘面則日食王有親鼔之時也】祝用幣注用幣於社史用辭注用辭以自責故夏書曰辰不集於房注逸書也集安也房舍也日月不安其捨則食瞽奏鼓注瞽樂師音義【瞽音鼓】嗇夫馳庶人走注車馬曰馳步曰走爲救日食備也音義【嗇音色】疏【正義曰此尙書徵文也彼云乃季秋月朔辰弗集於房彼季秋日食亦以此禮救之傳言惟正月朔日食乃有伐鼓用幣餘月則否引夏書而與夏書違者蓋先代尙質凡有日食皆用鼓幣周禮極文周家禮法見事有差降惟正陽之月特用鼓幣餘月則否注正義曰杜以鳥止謂之集故訓集爲安也孔安國云房所捨之次集合也不合則日食可知與杜少異杜以馳是馬疾行故云車馬曰馳步曰走孔安國云嗇夫主幣之官馳取幣禮天神嗇夫於周禮無文鄭注覲禮云嗇夫蓋司空之屬也則官屬司空庶人在官若胥徒之屬使之取幣而禮天神也眾人走共救日食之百役也嗇夫取幣未必馳車蓋馳走相對變其文耳言禮天神者謂天子禮傳無天子禮天神之事文不具】此月朔之謂也當夏四月是謂孟夏注言此六月當夏家之四月平子弗從昭子退曰夫子將有異志不君君矣注安君之災故曰有異志疏【正義曰日食陰侵陽臣侵君之象救日食所以助君抑臣也平子不肯救日食乃是不君事其君也劉云乃是不復以君爲君矣】○秋郯子來朝公與之宴昭子問焉曰少皥氏鳥名官何故也注少皥金天氏黃帝之子己姓之祖也問何故以鳥名官音義【少詩照反皥胡老反己音紀又音祀】疏【注正義曰帝系云黃帝生囂也史記云黃帝正妃生二子其後皆有天下其一曰囂是爲靑陽降居江水言降居江水謂不爲帝也此傳言其以鳥名官則是爲帝明矣故世本及春秋緯皆言靑陽卽是少皥黃帝之子代黃帝而有天下號曰金天氏少皥氏身號金天氏代號也晉語稱靑陽與黃帝同徳故爲姬姓黃帝之子十四人爲十二姓其十二有姬有己靑陽旣爲姬姓則己姓非靑陽之後而世本己姓出自少皥非靑陽也事逺書亡不可委悉耳】郯子曰吾祖也我知之昔者黃帝氏以云紀故爲云師而云名注黃帝軒轅氏姬姓之祖也黃帝受命有云瑞故以云紀事百官師長皆以云爲名號縉雲氏蓋其一官也音義【長丁丈反縉音進】疏【注正義曰史記云黃帝者少典之子名曰軒轅爲天子代神農氏是爲黃帝晉語云黃帝以姬水成爲姬姓是姬姓之祖也以少皥之立有鳯鳥之瑞而以鳥紀事黃帝以云紀事明其初受天命有云瑞也云之爲瑞未能審也史記天官書曰若煙非煙若云非云鬱鬱紛紛蕭索輪囷是爲卿云或作慶雲或作景云孝經援神契曰徳至山陵則景云出服防云黃帝受命得景云之瑞故以云紀事黃帝云瑞或當是景云也百官師長皆以云爲名號卽是以云紀綱諸事也云爲官名更無所出惟文十八年傳云縉雲氏有不才子疑是黃帝時官故云縉雲氏蓋其一官也】炎帝氏以火紀故爲火師而火名注炎帝神農氏姜姓之祖也亦有火瑞以火紀事名百官疏【注正義曰帝系世本皆爲炎帝卽神農氏炎帝身號神農代號也譙周考古史以爲炎帝與神農各爲一人非杜義晉語云炎帝以薑水成爲姜姓是爲姜姓之祖也火之爲瑞亦未審也】共工氏以水紀故爲水師而水名注共工以諸侯霸有九州者在神農前大皥後亦受水瑞以水爲官音義【共音恭大音防下大皥同】疏【注正義曰共工氏霸有九州祭法文也此傳從黃帝向上逆陳之知共工在神農前大皥後也水之爲瑞亦未審也】大皥氏以龍紀故爲龍師而龍名注大皥伏犧氏風姓之祖也有龍瑞故以龍命官疏【注正義曰月令孟春云其帝大皥易下系云包犧氏之王天下也卽大皥大皥身號伏犧代號也僖二十一年傳云任宿須句風姓也實司大皥知大皥是風姓之祖也龍之爲瑞亦未審也此黃帝以上四代用火雲水龍紀事其官之名必用雲火水龍爲之但書典散亡更無文紀其名不可復知故杜不復委說惟有縉雲見傳疑是黃帝官耳服防云黃帝以云名官蓋春官爲靑雲氏夏官爲縉雲氏秋官爲白雲氏冬官爲黑雲氏中官爲黃雲氏炎帝以火名官春官爲大火夏官爲鶉火秋官爲西火冬官爲北火中官爲中火共工以水爲官春官爲東水夏官爲南水秋官爲西水冬官爲北水中官爲中水大皥以龍名官春官爲靑龍氏夏官爲赤龍氏秋官爲白龍氏冬官爲黒龍氏中官爲黃龍氏此皆事無所見茍出肺腸少皥鳥紀不以五方名官焉知彼四代者皆以四時五方名官乎以縉爲赤色則云夏官爲縉雲焉知余方不更爲之目而直指靑黃爲名也以天文有大火鶉火卽云春爲大火夏爲鶉火其餘何故直以西北名火也此皆虛而不經故不可采用】我髙祖少皥摰之立也鳯鳥適至故紀於鳥爲鳥師而鳥名鳯鳥氏歷正也注鳯鳥知天時故以名歷正之官音義【摰音至】疏【注正義曰釋鳥云鶠鳯其雌皇則此鳥雄曰鳯雌曰皇說文云鳯神鳥也山海經云丹穴之山有鳥焉其狀如雞五采而文名曰鳯皇見則天下大安寧運斗樞雲天樞徳見則鳯皇翔中侯握河紀云堯卽政七十年鳯皇止庭伯禹拜曰昔帝軒提象鳯巢阿閣白虎通云黃帝時鳯皇蔽日而至止於東園終身不去諸書皆言君有聖徳鳯皇乃來是鳯皇知天時也歷正主治歷數正天時之官故名其官爲鳯鳥氏也當時名官直爲鳥名而已其所職掌與後代名官所司事同所言歷正以下及司徒司宼工農之屬皆以後代之官所掌之事托言之言爾時鳥名如今之此官也】鳥氏司分者也注鳥燕也以春分來秋分去音義【燕於見反】疏【注正義曰說文云燕鳥也釋鳥云燕燕郭璞曰詩云燕燕於飛一名鳥齊人呼詩雲天命鳥月令云玄鳥至之日是一名鳥也或單呼爲燕或重名燕燕異方語也此鳥以春分來秋分去故以名官使之主二分】伯趙氏司至者也注伯趙伯勞也以夏至鳴冬至止疏【注正義曰釋鳥云鵙伯勞也樊光曰春秋云伯趙氏司至伯趙鵙也以夏至來冬至去郭璞曰似鶷而大此鳥以夏至來冬至去故以名官使之主二至也月令仲夏之月鵙始鳴蔡邕云鵙伯勞也一曰伯趙應時而鳴爲陰侯也詩云七月鳴鵙者鄭云地晚寒鳥物之候從其气焉王肅云七當爲五古文五字似七故誤】靑鳥氏司啟者也注靑鳥鶬鴳也以立春鳴立夏止音義【鶬音倉鴳亦作鷃於諫反】疏【注正義曰靑鳥鶬鷃爾雅無文先儒傳說耳立春立夏謂之啟此鳥以立春鳴立夏止故以名官使之主立春立夏】丹鳥氏司閉者也注丹鳥鷩雉也以立秋來立冬去入大水爲蜃上四鳥皆歷正之屬官音義【鷩必滅反蜃市軫反】疏【注正義曰釋鳥雉之類有鷩雉樊光曰丹雉也少皥氏以鳥名官丹鳥氏司閉以立秋來立冬去入水爲蜃周禮王享先公服鷩冕郭璞曰似山雞而小冠背毛黃腹下赤項緑色鮮明是解丹鳥爲鷩雉也立秋立冬謂之閉此鳥以秋來冬去故以名官使之主立秋立冬也分至啟閉立四官使主之鳯皇氏爲之長故云四鳥皆歷正之屬官也】祝鳩氏司徒也注祝鳩鷦鳩也鷦鳩孝故爲司徒主教民音義【鷦音焦本又作焦本或作鷦子遙反又子堯反】疏【注正義曰釋鳥云隹其鳺鴀舍人云隹一名夫不今楚鳩也樊光曰春秋云祝鳩氏司徒祝鳩卽隹其夫不孝故爲司徒郭璞曰今防鳩也詩云翩翩者隹毛傳云鷦夫不也一宿之鳥鄭云一宿者一意於其所宿之木又云夫不鳥之慤謹者人皆愛之則此是謹慤孝順之鳥故名司徒之官教人使之孝也】鴡鳩氏司馬也注鴡鳩王鴡也鷙而有別故爲司馬主法制音義【鴡本又作雎七徐反鷙音至本又作摯下同別故列反】疏【注正義曰釋鳥云鴡鳩王鴡李巡云王鴡一名鴡鳩郭璞云雕類今江東呼之爲鶚好在江渚山邊食魚毛詩傳曰鳥鷙而有別則鴡鳩是鷙擊之鳥又能雄雌有別也司馬主兵又主法制擊伐又當法制分明故以此鳥名官使主司馬之職】鳲鳩氏司空也注鳲鳩鴶鵴也鳲鳩平均故爲司空平水土音義【鴶本亦作稭簡八反又音吉鵴本亦作鞠居六反】疏【注正義曰釋鳥云鳲鳩鴶鵴樊光曰春秋云鳲鳩氏司空心平均故爲司空郭璞曰今之布谷也孫炎曰方言云鳲鳩自闗而東謂之戴勝陸璣毛詩義疏云今梁宋之間謂布谷爲鴶鵴則布谷是鳲鳩明矣而楊雄云鳲鳩是戴勝也今戴勝自生穴中不巢生雄言非也詩云鳲鳩在桑其子七兮毛傳云鳲鳩之養其子朝從上下莫從下上平均如一是鳲鳩平均故爲司空尙書舜典云伯禹作司空帝曰禹汝平水土惟時懋哉是司空主平水土也】爽鳩氏司宼也注爽鳩鷹也鷙故爲司宼主盜賊音義【爽所丈反】疏【注正義曰釋鳥云鷹鶆鳩樊光曰來鳩爽鳩也春秋曰爽鳩氏司宼鷹鷙故爲司宼郭璞曰鶆當爲爽字之誤耳左傳作爽鳩是也鷹是鷙擊之鳥司宼主擊盜賊故爲司宼】鶻鳩氏司事也注鶻鳩鶻鵃也春來冬去故爲司事音義【鵃陟交反又陟畱反又音雕】疏【注正義曰釋鳥云鶌鳩鶻鵃舍人曰鶌鳩一名鶻鵃今之班鴆也樊光曰春秋云鶻鳩氏司事春來冬去孫炎曰鶻鳩一名鳴鳩月令云鳴鳩拂其羽郭璞云今江東亦呼爲鶻鵃似山鵲而小尾尾靑黑色多聲卽是此也舊說及廣雅皆云班鳩非也所論班鳩鳴鳩𨿽有異同其言春來冬去舊有此說國家營事繕治器物一年之間無時暫止故以此鳥名司事之官也司事謂營造之事於六官皆屬司空此司空司事各爲一官者古今代異猶如舜典司空與共工各爲一官也】五鳩鳩民者也注鳩聚也治民上聚故以鳩爲名疏【注正義曰鳩聚釋詁文也治民上其集聚惡其流散故以鳩爲官名欲其聚散民也】五雉爲五工正注五雉雉有五種西方曰鷷雉東方曰鶅雉南方曰翟雉北方曰鵗雉伊洛之南曰翚雉音義【種章勇反下同鷷音存又音遵本或作蹲鶅側其反翟音狄又音濁鵗本又作希如字一音丁裏反翚許韋反】疏【注正義曰釋鳥雉之屬十有四其說四方之雉西方曰鷷東方曰鶅南方曰北方曰鵗舍人曰釋四方之雉名也杜言四方之雉惟南方不同也釋鳥又云鸐山雉樊光曰其羽可持而舞詩云右手秉翟郭璞雲長尾者爾雅之文翟與別而賈逵亦雲南方曰翟雉則先儒相傳爲說杜從之也釋鳥又云伊洛而南素質五采皆備成章曰翚李巡曰素質五采備具文章鮮明曰翚孫炎曰翚雉白質五采爲文也傳言五雉必取五方伊洛土之中區明其取翚雉與四方之雉爲五也賈逵云西方曰鷷雉攻木之工也東方曰鶅雉塼埴之工也南方曰翚雉攻金之工也北方曰鵗雉攻皮之工也伊洛而南曰翚雉設五色之工也樊光注爾雅四方之雉配工亦與賈同惟翚雉不配工耳案賈樊所言之工出於考工記耳而考工記更有刮摩之工凡有六工非惟五也且記是後世之書少皥時工未必如記所說又以工配雉無所憑據不可采用故杜不言】利器用正度量夷民者也注夷平也音義【量音亮】疏【正義曰雉聲近夷雉訓夷夷爲平故以雉名工正之官使其利便民之器用正丈尺之度斗斛之量所以平均下民也樊光服防云雉者夷也夷平也使度量器用平也】九扈爲九農正注扈有九種也春扈鳻鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃以九扈爲九農之號各隨其宜以教民事音義【扈音戶鳻扶云反又如字鶞勑倫反唶側百反又子夜反又助額反嘖音責又音賾】疏【注正義曰釋鳥自春鳸鳻鶞至宵扈嘖嘖凡七鳸其文相次與此注正同李巡總釋之云諸扈別春夏秋冬四時之名唶唶嘖嘖鳥聲貌也郭璞曰諸鳸皆因其毛色音聲以爲名竊藍靑色釋鳥又云鶨防老扈鴳桑扈竊脂注爾雅者舍人李巡孫炎郭璞皆斷老上屬鳸下屬解云鶨一名防老鴳一名鳸鳸雀也惟樊光斷鶨防爲句以老下屬注云春秋云九扈爲九農正九扈者春扈夏扈秋扈冬扈棘扈行扈宵扈桑扈老扈是以老爲下屬惟鴳不重耳李巡云竊脂一名桑扈郭璞曰俗謂之靑雀觜白食肉好盜脂膏因名云鄭詩箋云竊脂肉食陸璣毛詩義疏云竊脂靑雀也好竊人脯肉及筩中膏故以名竊脂也諸儒說竊脂皆謂盜人脂膏也卽如此言竊竊黃者豈復盜竊黃乎爾雅釋獸云虎竊毛謂之虦貓魋如小熊竊毛而黃竊毛皆謂淺毛竊卽古之淺字但此鳥其色不純竊淺黑也竊藍淺靑也竊黃淺黃也竊丹淺赤也四色皆具則竊脂爲淺白也其唶唶嘖嘖則聲音爲之名矣其春扈鳻鶞樊光云鳻鶞言分循也春扈分循五土之宜乃以人事名鳥其義未必然也爾雅老扈鴳字不重賈服皆云鷃鷃亦聲音爲名也賈逵云春扈分循相五土之宜趣民耕種者也夏扈竊趣民耘苗者也秋扈竊藍趣民收斂者也冬扈竊黃趣民蓋藏者也棘扈竊丹爲果駈鳥者也行扈唶唶晝爲民駈鳥者也宵扈嘖嘖夜爲農駈獸者也桑扈竊脂爲蠶駈雀者也老扈鷃鷃趣民收麥令不得晏起者也舍人樊光注爾雅其言亦與賈同其意皆謂以扈爲官還令依此諸扈而動作也然則趣民耕耘及收斂蓋藏其事可得召民使聚而總號令之其爲果駈鳥爲蠶駈雀豈得多置官方使之就果樹入蠶室爲民駈之哉又晝駈鳥夜驅獸不免竟日通宵常在田野溥天之下何以可周且其言不經難可據信也杜云以九扈爲九農之號各隨其宜以教民事以舊說不可采用又不能知其職掌故未言之】扈民無淫者也注扈止也止民使不淫放自顓頊以來不能紀逺乃紀於近爲民師而命以民事則不能故也注顓頊氏代少皥者徳不能致逺瑞而以民事命官音義【顓音專頊許玉反】疏【正義曰言少皥摰之立也鳯鳥適至則鳯鳥以初立時至也因其初立而有此瑞鳥遂卽以鳥紀事雲火水龍亦以初立而有此瑞用之以紀庶事自顓頊以來初立之時旣無逺瑞不能紀以逺而乃紀於近天瑞逺民事近爲民之師長而命其官以民事則爲不能致逺瑞故】仲尼聞之見於郯子而學之注於是仲尼年二十八疏【注正義曰沈文阿云襄三十一年注云仲尼年十嵗計至此年二十七今云二十八誤】旣而告人曰吾聞之天子失官學在四夷猶信注失官官不修其職也傳云聖人無常師疏【正義曰王肅云郯中國也故吳伐郯季文子嘆曰中國不振旅蠻夷入伐吾亡無日矣孔子稱學在四夷疾時學廢也郯少皥之後以其世則逺以其國則小矣魯周公之後以其世則近以其國則大矣然其禮不如郯故孔子此言也失官爲所居之官不修其職也仲尼學樂於萇問官於郯子是聖人無常師】○晉侯使屠蒯如周請有事於雒與三塗注屠蒯晉侯之膳宰也以忠諫見進雒雒水也三塗山名在陸渾南音義【蒯苦怪反雒音洛】萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備注警戒以備戎也欲因晉以合勢音義【警音景】九月丁卯晉荀吳帥師渉自棘津注河津名使祭史先用牲於雒陸渾人弗知師從之庚午遂滅陸渾數之以其貳於楚也陸渾子奔楚其眾奔甘鹿注甘鹿周地周大獲注先警戎備故獲宣子夢文公攜荀吳而授之陸渾故使穆子帥師獻俘於文宮注欲以應夢音義【俘芳夫反應應對之應】○冬有星孛於大辰西及漢注夏之八月辰星見在天漢西今孛星出辰西光芒東及天漢音義【夏戶雅反下文同見賢徧反】疏【注正義曰星孛文在冬下經傳皆無其月但冬以十月爲初故以夏之八月解之也月令中秋之月日在角昬牽牛中大辰是房心尾也其星處於東方之時在角星之北故以八月之昬角星與日俱沒大辰見於西方也天漢在箕鬥之間於是時天漢西南東北斜列於天大辰之星見在天漢之西也今孛星又出於大辰之西而尾東指光芒歷辰星而東及天漢也】申須曰彗所以除舊布新也注申須魯大夫音義【彗似鋭反又音息遂反】疏【正義曰彗埽箒也其形似彗故名焉箒所以埽去塵彗星象之故所以除舊布新也言此星見必有除舊之事】天事恆象注天道恆以象類告示人今除於火火出必布焉諸侯其有火災乎注今火向伏故知當須火出乃布散爲災音義【向許亮反又作向】梓愼曰往年吾見之是其徵也注徵始有形象而微也火出而見注前年火出時音義【見賢徧反下及注並同】今玆火出而章必火入而伏注隨火行也疏【正義曰梓愼云往年吾見之是其徵也當時火出之時而彗星已見是隨火而行也今年火星之出而彗星章明是彗漸益長未卽消滅必當火入之時與火俱伏也服防注本火出而章必火火入而伏重火別句孫毓云賈氏舊文無重火字】其居火也久矣注歷二年其與不然乎注言必然也音義【與如字又音預】火出於夏爲三月注謂昬見於商爲四月於周爲五月夏數得天注得天正疏【注正義曰鬥柄所指一嵗十二月分爲四時夏以建寅爲正則斗柄東指爲春南指爲夏是爲得天四時之正也若殷周之正則不得正】若火作其四國當之在宋衛陳鄭乎宋大辰之虛也注大辰大火宋分野音義【虛起居反下同分扶問反】疏【正義曰虛者舊居之處也陳爲大皥之虛鄭爲祝融之虛衛爲顓頊之虛皆先王先公嘗居此地謂之虛可矣大辰星名非人居也而亦謂之虛者以天之十二次地之十二域大辰爲大火之次是宋之區域故謂宋爲大辰之虛猶謂晉地爲參虛】陳大皥之虛也注大皥居陳木火所自出鄭祝融之虛也注祝融髙辛氏之火正居鄭皆火房也注房舍也星孛天漢漢水祥也注天漢水也衛顓頊之虛也故爲帝丘注衛今濮陽縣昔帝顓頊居之其城內有顓頊冢音義【濮音卜】其星爲大水注衛星營室營室水也水火之牡也注牡雄也音義【牡茂後反】疏【正義曰獸曰牝牡牡是雄也陰陽之書有五行嫁娶之法火畏水故以丁爲壬妃是水爲火之雄】其以丙子若壬午作乎水火所以合也注丙午火壬子水水火合而相薄水少而火多故水不勝火音義【薄本又作搏音博】疏【注正義曰丙是火日午是火位壬是水日子是水位故丙午爲火壬子爲水水火合而相薄則是夫妻合而相親親則將行其意或水從火或火從水但彗在大辰爲多及漢爲少水少而火多故水不勝火火行其意水必助之故此丙子壬午之日當有火災】若火入而伏必以壬午注尙未知今孛星當復隨火星俱伏不故言若音義【復扶又反】疏【正義曰劉云丙子壬午𨿽俱是水火合日但二字之內先言疆若火入而伏則連秋至春歷夫陰水用事𨿽同其欲水當先火故疑火入而伏則必以壬午也劉𨿽爲此釋杜旣無注其壬午之事理則未詳】不過其見之月注火見周之五月鄭禆竈言於子產曰宋衛陳鄭將同日火若我用瓘斝玉瓚鄭必不火注瓘珪也斝玉爵也瓚勺也欲以禳火音義【禆婢支反瓘古亂反斝古雅反瓚才旦反勺上若反禳本亦作攘如羊反下同】疏【注正義曰瓘是玉名此傳所云皆是成就之器故知瓘是珪也斝是爵名玉字在斝瓚之間知斝亦以玉爲之故云斝玉爵也周禮典瑞云裸圭有瓚鄭司農云於圭頭爲器可以挹鬯裸祭謂之瓚國語謂之鬯瓚鄭云漢禮瓚槃大五升口徑八寸下有槃口徑一尺考工記玉人云裸圭尺有二寸有瓚以祀廟鄭云瓚如槃其柄用圭有流前注鄭詩箋云圭瓚之狀以圭爲柄黃金爲勺靑金爲外朱中央是瓚爲勺共祭祀之器也禆竈欲用此三物以禳火】子產弗與注以爲天災流行非禳所息故也爲明年宋衛陳鄭災傳○吳伐楚陽匄爲令尹卜戰不吉注陽匄穆王曾孫令尹子瑕音義【匄古害反】疏【正義曰陽匄心不決死戰必殺將將死是不吉也司馬子魚志在必死不以將死爲凶故卜之得吉敗吳之後吳人敗之終是不吉注正義曰依世本穆王生王子生尹尹生令尹匄】司馬子魚曰我得上流何故不吉注子魚公子魴也順江而下易用勝敵音義【魴音房易以豉反】且楚故司馬令龜我請攺卜令曰魴也以其屬死之楚師繼之尙大克之吉注得吉兆戰於長岸子魚先死楚師繼之大敗吳師獲其乘舟余皇注余皇舟名音義【乘如字又繩證反下同】使隨人與後至者守之環而塹之及泉注環周也音義【環如字又音患塹七艷反】盈其隧炭陳以待命注隧出入道音義【隧音遂下同炭葉旦反】疏【注正義曰守舟者𨿽環而塹之塹猶不合有出入之路故滿路置火以防吳人也】吳公子光注光諸樊子闔廬音義【闔戶獵反廬力居反】請於其眾曰喪先王之乘舟豈惟光之罪眾亦有焉請借取之以救死注借眾之力以取舟音義【喪息浪反】眾許之使長鬛者三人注長鬛多髭須與吳人異形狀詐爲楚人音義【鬛力輒反髭子斯反須音須】潛伏於舟側曰我呼余皇則對師夜從之注師吳師也音義【呼呼路反又如字下同】三呼皆疊對注疊更也音義【疊待結反又音弟更音庚】楚人從而殺之楚師亂吳人大敗之取余皇以歸注傳言吳光有謀

經十有八年春王正月曹伯須卒注未同盟而赴以名夏五月壬午宋衛陳鄭災注來告故書天火曰災疏【注正義曰傳稱皆來告火知是來告故書也春秋書他國之災皆是來告而書公羊傳曰宋衛陳鄭災何以書記異也何異爾異其同日而俱災外異不書此何以書爲天下記異也谷梁亦云其志以同日也杜因此傳有來告之文故顯而異之天火曰災宣十六年傳例也】

六月邾人入鄅注鄅國今瑯邪開陽縣音義【鄅音禹許愼郭璞皆音矩國名瑯音郎本或作郎】

秋葬曹平公

冬許遷於白羽注自葉遷也畏鄭而樂遷故以自遷爲文音義【葉始渉反】疏【注正義曰成十五年許遷於葉自是以後許常以葉爲都九年許遷於夷是自葉遷於夷也十三年傳曰楚之滅蔡也靈王遷許胡沈道房申於荊焉平王卽位旣封陳蔡而皆復之禮也注云荊荊山也滅蔡在十一年許又從夷遷於荊山平王復之復其本國許又歸於葉也故知此年遷於白羽是其自葉遷也且傳云葉在楚方城外之蔽明其欲遷之時許在葉也案傳王子勝言於楚子使之遷許則是楚人遷許非許自遷楚𨿽意遷許許亦畏鄭樂遷故以自遷爲文若許不樂遷楚彊遷之當云楚人遷許如宋人遷宿齊人遷陽之類不得云許遷於白羽其以自遷爲文知許人自樂遷也】

傳十八年春王二月乙卯周毛得殺毛伯過注毛伯過周大夫得過之族音義【過古禾反】而代之注代居其位疏【注正義曰毛氏世有采地爲畿內之國於時天子微弱故自殺自代不能禁之】萇曰毛得必亡是昆吾稔之日也侈故之以注昆吾夏伯也稔熟也侈惡積熟以乙卯日與桀同誅音義【萇直良反稔而審反侈昌氏反又屍氏反夏戶雅反】而毛得以濟侈於王都不亡何待注爲二十六年毛伯奔楚傳疏【正義曰是乙卯者昆吾之君惡熟之日也由其侈故以此日死也而毛得以此日成其侈惡於王都不亡何待注正義曰鄭語云黎爲髙辛氏火正命之曰祝融其後八姓昆吾爲夏伯楚世家云顓頊生稱稱生捲章捲章生黎黎爲髙辛氏火正共工氏作亂帝使黎誅之而不盡帝誅黎使其弟吳回居火正爲祝融回生陸終終生子六人坼剖而產焉其長曰昆吾虞翻曰昆吾爲己姓封昆吾世本云昆吾者衛是也然則昆吾國名言昆吾夏伯者以表昆吾國君其上世嘗爲夏伯其惡熟誅者非此爲伯之身當是後世之孫耳詩云韋顧旣伐昆吾夏桀共桀同文又傳云乙卯亡知以乙卯日與桀同時誅】○三月曹平公卒注爲下防葬見原伯起本○夏五月火始昬見注火心星音義【見賢徧反】丙子風梓愼曰是謂融風火之始也注東北曰融風融風木也木火母故曰火之始疏【注正義曰東北曰融風易緯作調風俱是東北風一風有二名東北木之始故融風爲木也木是火之母火得風而盛故融爲火之始】七日其火作乎注從丙子至壬午七日壬午水火合之日故知當火作戊寅風甚壬午大甚疏【正義曰甚者益盛之言也丙子初風連日不息至戊寅而風益盛至壬午而風又大盛初言融風是東北風也蓋自丙子至壬午風不回而稍益盛傳𨿽主言魯國之風彼四國亦當然也】宋衛陳鄭皆火梓愼登大庭氏之庫以望之注大庭氏古國名在魯城內魯於其處作庫髙顯故登以望气參近占以審前年之言音義【大甚本或作火甚處昌慮反下祭處同故登以望气本或作以望氛气】疏【注正義曰大庭氏古天子之國名也先儒舊說皆云炎帝號神農氏一曰大庭氏服防云在黃帝前鄭詩譜云大庭在軒轅之前亦以大庭爲炎帝也對文則藏馬曰廏藏車曰庫曲禮云在府言府在庫言庫鄭雲府謂寶藏貨賄之處庫爲車馬兵甲之處又大學云未有府庫財非其財者則庫亦藏財貨非獨車馬甲兵也古之大庭嘗都於魯其虛在魯城內魯於其處作庫而其地髙顯故梓愼登之以望气梓愼往年言其將火今更望气參驗近占以審己前年之言信也梓愼所望望天气耳非能望見火也而何休難云宋衛陳鄭去魯皆數千里爲登髙以見其火豈實事哉劉云案左傳不言望火何以言見其火卿以爲孔子登泰山見吳門之白馬離婁覩千里之毫末梓愼旣非常人何知不見數百里之煙火孔子在陳知桓僖災者豈復望見之乎若見火知災則人皆知之矣何所貴乎梓愼左氏傳而編記之哉且四國去魯才數百里而何休云數千里𨿽意欲其逺亦虛妄之極梓愼所望自當有以知之不知見何气知其災也服防云四國次有火气也梓愼不言夜望安知望次陳獨無次何所望哉今以爲服解義或然也】曰宋衛陳鄭也數日皆來告火注言經所以書音義【數所主反】裨竈曰不用吾言鄭又將火注前年裨竈欲用瓘斝禳火子產不聼今復請用之音義【禳如羊反復扶又反下同】鄭人請用之注信竈言子產不可子大叔曰寶以保民也若有火國幾亡可以救亡子何愛焉子產曰天道逺人道邇非所及也何以知之竈焉知天道是亦多言矣豈不或信注多言者或時有中音義【幾音祈又音機下同竈焉於防反中丁仲反】遂不與亦不復火注傳言天道難明𨿽裨竈猶不足以盡知之鄭之未災也裏析告子產曰將有大祥注裏析鄭大夫祥變異之气音義【析星歷反大祥或作火祥非也】疏【正義曰祥者善惡之徵中庸云國家將興必有禎祥祥則吉祥也國家將亡必有妖孽孽則凶祥也則祥是善事而裏析以民動國亡爲大祥者彼對文言耳書序云亳有祥桑谷共生於朝五行傳云時有靑靑祥白白祥之類皆以惡徵爲祥是祥有善有惡故杜云祥變異之气】民震動國幾亡吾身泯焉弗良及也注言將先災死音義【泯面忍反先悉薦反】疏【正義曰良是語辭史傳多雲良所未悟良有以也是古今共有此語也而服防云弗良及者不能及也良能也能非良之訓妄言耳】國遷其可乎子產曰𨿽可吾不足以定遷矣注子產知天災不可逃非遷所免故托以知不足音義【知音智】及火裏析死矣未葬子產使輿三十人遷其柩注以其常與己言故音義【輿音余柩其又反】火作子產辭晉公子公孫於東門注晉人新來未入故辭不使前也疏【注正義曰下云出新客禁舊客勿出於宮此辭於東門明是晉人新來未入故辭之不使前也此新來蓋聘使也晉人往因驪姬之難詛謂畜羣公子故文襄之世公子皆出在他國自成公更立公族國內始有公子故使之來聘也自晉適鄭當入西門而辭之東門者鄭城西臨洧水其西無門蓋從東門入爲便故辭於東門】使司宼出新客注新來聘者禁舊客勿出於宮注爲其知國情不欲令去音義【爲於僞反令力呈反】使子寛子上巡羣屏攝至於大宮注二子鄭大夫屏攝祭祀之位大宮鄭祖廟巡行宗廟不得使火及之音義【行下孟反下文行火下注復行同】疏【注正義曰子寛遊吉之子世族譜子寛與遊速渾罕爲一人駟帶字子上六年死矣此別有子上非駟帶也世族譜雜人內有子上無子寛明子寛與渾罕爲一人也楚語說事神之禮云使名姓之後能知犠牲之物彛器之量屏攝之位壇之所而心率舊典者爲之宗知屏攝是祭祀之位也鄭眾云攝攝束茅以爲屏蔽其事或當然】使公孫登徙大龜注登開卜大夫使祝史徙主祏於周廟告於先君注祏廟主石函周廟厲王廟也有火災故合羣主於祖廟易救防音義【祏音石函音咸易以豉反】疏【注正義曰每廟木主皆以石函盛之當祭則出之事畢則納於函藏於廟之北壁之內所以辟火災也文二年傳云鄭祖厲王故知鄭之周廟是厲王之廟也旣有災皆須防守故合羣主就於祖王廟易救防也衛次仲云右主八寸左主七寸廣厚三寸穿中央逹四方也範寧雲天子主長尺二寸諸侯主長一尺也白虎通云納之西壁】使府人庫人各儆其事注儆備火也音義【儆音景】疏【正義曰曲禮云在府言府在庫言庫皆是藏財賄之處故使其人各自儆守以防火也周官有大府內府外府天府玉府泉府而無掌庫之官蓋府庫通言庫亦謂之府也諸侯國異政殊故府庫並言也】商成公儆司宮注商成公鄭大夫司宮巷伯寺人之官出舊宮人寘諸火所不及注舊宮人先公宮女音義【寘之豉反】司馬司宼列居火道注備非常也行火所焮注焮炙也音義【焮許靳反】城下之人伍列登城注爲部伍登城備姦也疏【正義曰此承司馬司宼之下亦是二官使之行火所炙欲令人救之也言城下之人爲部伍行列以登城亦是司馬司宼之人備姦宼也】明日使野司宼各保其徵注野司宼縣士也火之明日四方乃聞災故戒保所徵役之人疏【注正義曰傳言野司宼則司宼之官在野周禮司宼屬官有縣士掌野知野司宼是縣士也鄭縣士注云地距王城二百里以外至三百里曰野三百里以外至四百里曰縣四百里以外至五百里曰都都縣野之地其邑非王子弟公卿大夫之采地則皆公邑也謂之縣縣士掌其獄焉言掌野者郊外曰野大總言之也獄居近野之縣獄在二百里上縣之縣獄在三百里上都之縣獄在四百里上如鄭此言采邑之民有獄則采地之官長各自斷之若公邑之民有獄則縣士斷之縣士司冦屬官所掌在野故此傳謂之野司宼也縣士職曰各掌其縣之民數而聼其獄訟若邦有大役聚眾庶則各掌其縣之禁令則諸侯縣士亦當然也縣士分在四方不聞火火之明日四方乃聞有災故戒使各保其所應受徵役之人皆令具備以待上命慮有所須當徵之】郊人助祝史除於國北注爲祭處於國北者就太陰禳火疏【正義曰周禮鄕在郊內遂在郊外諸侯亦當然郊人當謂郊內鄕之人也祝史掌祭祀之官也使此鄕人助祝史除地在城之北作壇爲祭處也就國北者南爲陽北爲陰就太陰禳火也】禳火於防回祿注防水神回祿火神音義【防亡丁反】疏【注正義曰月令冬云其神防知防水神也周語云夏之亡也回祿信於黔隧先儒注左傳及國語考皆云回祿火神或當有所見也二十九年傳修及熙爲防則防祭修熙不知回祿祭何人楚之先吳回爲祝融或云回祿卽吳回也祭水神欲令水抑火祭火神欲令火自止禳其餘災慮更火也】祈於四鄘注鄘城也城積土陰气所聚故祈祭之以禳火之餘災音義【鄘音容】書焚室而寛其徵與之材注徵賦稅也音義【稅始鋭反】三日哭國不市注示憂戚不防市使行人告於諸侯宋衛皆如是陳不救火許不弔災君子是以知陳許之先亡也注不義所以亡疏【正義曰哀十七年楚滅陳也定六年鄭遊速帥師滅許其後復立許悼公之孫成是爲元公其子結元年獲麟之嵗也當戰國首爲楚所滅】○六月鄅人借稻注鄅妘姓國也其君自出借稻蓋履行之音義【妘音云】疏【注正義曰鄅爲妘姓世本文也周之六月夏之四月種稻之時其君自出觀行之借猶借蹈借踐履之義故爲履行之服防云借耕種於借田也】邾人襲鄅鄅人將閉門邾人羊羅攝其首焉注斬得閉門者頭疏【正義曰攝訓爲持也斬得閉門者首而持其頭】遂入之盡俘以歸鄅子曰余無歸矣從帑於邾邾莊公反鄅夫人而捨其女注爲明年宋伐邾起音義【俘芳夫反帑音奴】疏【正義曰言止捨其女而畱之】○秋葬曹平公往者見周原伯魯焉注原伯魯周大夫與之語不說學歸以語閔子馬閔子馬曰周其亂乎夫必多有是說而後及其大人注國亂俗壊言者適多漸以及大人大人在位者音義【說學音悅以語魚據反】大人患失而惑又曰可以無學無學不害注患有學而失道者以惑其意不害而不學則茍而可注以爲無害遂不學則皆懷茍且於是乎下陵上替能無亂乎夫學殖也不學將落原氏其亡乎注殖生長也言學之進徳如農之殖苖日新月益音義【替他計反殖時力反長丁丈反】疏【正義曰周室其將亂乎夫其國內之人必多有是不說學問之說也國內多有此言而後流傳及其在位之大人大人謂公卿大夫也大人患其國內有多學而失其道者而疑惑於此言謂此言有道理也大人於是又爲言曰其實可以無學無學不爲害也以爲無害而遂不學則茍且而可也一國之人皆懷苟且不識上下之序不知尊卑之義於是在下者陵侮其上在上者替廢其位上下失分能無亂乎夫學如殖艸木也令八日長日進猶艸木之生枝葉也不學則才知日退將如艸木之隊落枝葉也原氏其亡滅乎】○七月鄭子產爲火故大爲社注爲治也音義【爲火故於僞反下將爲搜同】祓禳於四方振除火災禮也注振棄也音義【祓芳佛反徐音廢】疏【正義曰祭社有常而云大爲社者此非常祭之月而爲火特祭蓋君臣肅共禮物備異大於常祭故稱大也周禮女巫掌祓除釁浴祓禳皆除凶之祭徧於四方之神如尙書咸秩無文茍可祭者悉皆祭之所以振訊除去火災禮也嫌多祭非禮故禮之】乃簡兵大搜將爲搜除注治兵於廟城內地隘故除廣之子大叔之廟在道南其寢在道北其庭小注庭搜也音義【直長反】疏【正義曰鄭簡公之卒將爲葬除亦欲毀遊氏之廟則遊吉宅近大路故數將徹毀也其廟當在宅內以其居處狹隘故廟在道南寢在道北也寢卽遊吉所居宅也】過期三日注處小不得一時畢音義【處昌慮反】疏【正義曰此量其庭之大小而豫計之以庭小之故當過期三日欲除道使闊望及期得了亦不知本期當幾日也】使除徒陳於道南廟北曰子產過女而命速除乃毀於而鄕注而女也毀女所鄕音義【女音汝注同鄕許亮反本又作向注同】子產朝注朝君過而怒之注怒不毀除者南毀子產及衝使從者止之曰毀於北方注言子產仁不忍毀人廟音義【衝昌容反從才用反】火之作也子產授兵登陴子大叔曰晉無乃討乎注辭晉公子公孫而授兵似若叛晉音義【陴婢支反】子產曰吾聞之小國忘守則危況有災乎國之不可小有備故也旣晉之邊吏讓鄭曰鄭國有災晉君大夫不敢寧居卜筮走望不愛牲玉音義【守手又反一音如字】疏【正義曰言爲鄭卜筮何故有災宜禱何神奔走而望祭之祭山川故爲望也莊二十五年傳雲天災有幣無牲若祭不愛牲玉者天之見異非求人飲食隨時告請則有幣無牲若祭求弭災者則當有牲云漢之詩美宣王爲旱禱神云靡愛斯牲圭壁旣卒亦是用牲玉也】鄭之有災寡君之憂也今執事然授兵登陴注然勁忿貌音義【遐板反勁古政反】疏【注正義曰服防云然猛貌也方言云猛也晉魏之間曰杜言勁忿貌亦是猛也但述晉人責鄭之意故以勁忿解之】將以誰罪疏【正義曰將以誰爲罪而欲授兵疑其畏晉襲之欲禦晉擊之】邊人恐懼不敢不告子產對曰若吾子之言敝邑之災君之憂也敝邑失政天降之災又懼讒慝之間謀之以啟貪人薦爲敝邑不利注薦重也音義【恐丘勇反慝他得反間間厠之間薦在建反重直用反下文同】以重君之憂幸而不亡猶可說也注說解也不幸而亡君𨿽憂之亦無及也鄭有他竟望走在晉注言鄭𨿽與他國爲竟每瞻望晉歸赴之音義【竟音境】疏【正義曰其所瞻望奔走而歸之者惟在晉耳】旣事晉矣其敢有二心注傳言子產有備疏【注正義曰國有災懼被人襲登陴固守是有備也】○楚左尹王子勝言於楚子曰許於鄭仇敵也而居楚地以不禮於鄭注十五年平王復遷邑許自夷還居葉恃楚而不事鄭疏【正義曰當時許都於葉釋例土地名葉在楚界許本偪於鄭請遷近楚楚以葉與之故爲居楚地注正義曰案十二年云楚師之滅蔡也靈王遷許胡沈道房申於荊則許從夷遷向荊也平王復之當從荊卻向夷自夷向葉注不言自荊還葉者蓋以許遷於夷見經故據以爲言其實自荊遷也】晉鄭方睦鄭若伐許而晉助之楚喪地矣君盍遷許許不專於楚注自以舊國不專心事楚音義【喪息浪反盍戶臘反】疏【注正義曰劉云當時許之於楚更無異望非敢恃舊國不事楚當以畏鄭之故外設備禦不得專心事楚耳今杜必以爲舊國不專心事楚者以此傳許謂鄭人云余舊國許畏於鄭尙以舊國不肯事鄭明以舊國亦不專心事楚劉以爲畏鄭不專心事楚茍背傳文而規杜氏非也】鄭方有令政許曰余舊國也注許先鄭封音義【先悉薦反】鄭曰余俘邑也注隠十一年鄭滅許而復存之故曰我俘邑音義【復扶又反】葉在楚國方城外之蔽也注爲方城外之蔽障音義【障章亮反】土不可易注易輕也音義【易以豉反】國不可小注謂鄭許不可俘讎不可啟君其圖之楚子說音義【說音悅】冬楚子使王子勝遷許於析實白羽注於傳時白羽攺爲析音義【析星歷反】

經十有九年春宋公伐邾注爲鄅音義【爲於僞反】

夏五月戊辰許世子止弒其君買注加弒者責止不捨藥物音義【弒音試捨音捨】疏【注正義曰案傳許君飲止之藥而卒耳實非止弒也言書曰弒其君則仲尼新意書弒也實非弒而加弒者責止事父不捨其藥物言藥當信醫不須己自爲也釋例曰醫非三世不服其藥古之愼戒也人子之孝當盡心嘗禱而已藥物之齊非所習也許止身爲國嗣國非無醫而輕果進藥故罪同於弒𨿽原其本心而春秋不赦其罪蓋爲教之逺防也】

己卯地震注無傳

秋齊髙帥師伐莒

冬葬許悼公注無傳

傳十九年春楚工尹赤遷陰於下陰注陰縣今屬南鄕縣令尹子瑕城郟叔孫昭子曰楚不在諸侯矣其僅自完也以持其世而已注遷陰城郟皆欲以自完守音義【郟古洽反僅音覲持如字本或作恃怙之恃非也】○楚子之在蔡也注蓋爲大夫時往聘蔡疏【注正義曰賈逵云楚子在蔡爲蔡公時也杜以楚子十一年爲蔡公十三年而卽位若在蔡生子惟十二嵗耳未堪立師傅也至今七年未得云建可室矣故疑爲大夫時聘蔡也】郥陽封人之女奔之生太子建注郥陽蔡邑音義【郥古閴反】及卽位使伍奢爲之師注伍奢伍舉之子伍員之父音義【員音云】費無極爲少師無寵焉欲譖諸王曰建可室矣注室妻也音義【少詩昭反】王爲之聘於秦無極與逆勸王取之正月楚夫人嬴氏至自秦注王自取之故稱夫人至爲下拜夫人起音義【王爲於僞反注同與音預嬴音盈】○鄅夫人宋向戌之女也故向寧請師注寧向戌子也請於宋公伐邾音義【向傷亮反戌音卹】二月宋公伐邾圍虫三月取之注虫邾邑不書圍取不以告音義【虫直中反】疏【注正義曰隠四年莒人伐杞取牟婁僖二十三年齊侯伐宋圍緡伐國而圍邑取邑皆書於經知此不書圍取不以告也】乃盡歸鄅俘○夏許悼公瘧五月戊辰飲太子止之藥卒注止獨進藥不由醫音義【瘧魚略反病也】疏【注正義曰言飲太子止之藥專以止爲藥主是止獨進藥不由醫也】太子奔晉書曰弒其君君子曰盡心力以事君捨藥物可也注藥物有毒當由醫非凡人所知譏止不捨藥物所以加弒君之名音義【捨音舍下注捨於同】疏【正義曰此君子論止之罪也言爲人臣子盡心盡力以事君父如禮記文王世子之爲卽自足矣如此則捨去藥物已不幹知於禮可也此許世子不捨藥物致令君死是違人子之道故春秋書其弒君解經書弒君之意也】○邾人郳人徐人防宋公乙亥同盟於虫注終宋公伐邾事音義【郳五兮反】○楚子爲舟師以伐濮注濮南夷也音義【濮音卜】疏【正義曰費無極因此生意令王收南方使太子居城父舉此爲端】費無極言於楚子曰晉之伯也邇於諸夏而楚辟陋故弗能與爭若大城城父而寘太子焉注城父今襄城城父縣音義【伯音霸又如字夏戶雅反辟匹亦反父音甫寘之防反】以通北方王收南方是得天下也王說從之故太子建居於城父令尹子瑕聘於秦拜夫人也注爲明年譖太子張本故以爲夫人遣謝秦音義【說音悅】○秋齊髙發帥師伐莒注莒不事齊故莒子奔紀障注紀障莒邑也東海贛楡縣東北有紀城音義【障音章贛古弄反如淳音耿弇反楡音兪】使孫書伐之注孫書陳無宇之子子占也初莒有婦人莒子殺其夫已爲嫠婦注寡婦爲嫠音義【嫠力之反本又作釐】及老托於紀鄣紡焉以度而去之注因紡纑連所紡以度城而藏之以待外攻者欲報讎音義【紡芳往反度待洛反注同去起呂反裴松之注魏志云古人謂藏爲去案今闗中猶有此音纑力吳反麻縷也】疏【正義曰紡謂紡麻作纑也此婦人以麻纑度城髙下令長與城等而去藏之去卽藏也字書去作弆羗莒反謂掌物也今闗西仍呼爲弆東人輕言爲去音莒劉云紡謂紡麻作纑爲布作纑之法有小繩紀其升縷纑旣爲布繩無所用婦人不肯棄之積而畱之以此小繩度城而去之注正義曰連所紡者謂連所紡之纑以爲繩故下云投繩城外或解以連紀纑之繩然紀纑之繩其物細小而短何可以度城婦人意欲報讎故藏纑以爲繩故杜云連所紡所紡卽纑也】及師至則投諸外注投繩城外隨之而出疏【注正義曰傳言投諸外者當是系繩城上而投其所垂於外婦人則隨之而出劉云惟投繩城外婦人不出今知不然者婦人旣托於縋登則是愛惜身命若投繩不去身則交死若惟系繩城上則身不離城何得言獻諸子占明知將此婦人而獻之子占師則因繩在城而夜縋登焉劉以爲惟投城外而規杜氏非也】或獻諸子占子占使師夜縋而登注縋繩登城音義【縋直僞反】登者六十人縋絕師鼓噪城上之人亦噪莒共公懼啟西門而出七月丙子齊師入紀注傳言怨不在大音義【噪素報反城上之人亦噪一本作上之人亦噪共音恭】疏【正義曰此紀卽上紀鄣也釋例土地名於莒地有紀鄣紀二名東海贛楡縣東北有紀城】○是嵗也鄭駟偃卒子遊娶於晉大夫生絲弱注子遊駟偃也弱幼少音義【少詩照反】其父兄立子瑕注子瑕子遊叔父駟乞疏【注正義曰案世本子遊子瑕並公孫夏之子杜云叔父未詳】子產憎其爲人也注憎子瑕且以爲不順注捨子立叔不順禮也弗許亦弗止注許之爲違禮止之爲違眾故中立駟氏聳注聳懼也音義【聳息勇反】疏【注正義曰釋詁云竦懼也聳與竦音義同】他日絲以告其舅冬晉人使以幣如鄭問駟乞之立故駟氏懼駟乞欲逃子產弗遣請龜以卜亦弗予大夫謀對子產不待而對客曰鄭國不天注不獲天福寡君之二三臣札瘥夭昏注大死曰札小疫曰瘥短折曰夭未明曰昏音義【札側八反一音截字林作�壯列反云夭死也瘥才何反字林作夭於表反昏如字疫音役】疏【注正義曰此皆賈逵言也周禮大司樂云大札令弛縣鄭云札疫癘也是札大疫死也爾雅云瘥病也以此說死事而與札相對故解云小疫也成二年傳說鄭靈公早死云夭子蠻是夭爲少死也尙書六極一曰防短折孔安國云短未六十折未三十是短折爲早死之名故爲夭也子生三月父名之未名之曰昏謂未三月而死也未名不得爲臣總說諸死連言之耳】今又喪我先大夫偃其子幼弱其一二父兄懼隊宗主私族於謀而立長親注於私族之謀宜立親之長者音義【喪息浪反隊直類反長丁丈反注同】疏【正義曰大夫繼世爲一宗之主恐隊失之也服防云祏主藏於宗廟故曰宗主少牢饋食大夫禮也大夫無主何所隊乎】寡君與其二三老曰抑天實剝亂是吾何知焉注言天自欲亂駟氏非國所知音義【剝邦角反】疏【正義曰二三老者鄭之卿大夫也服防云二三老駟偃家臣上言私族於謀而立長親豈得家臣不知也】諺曰無過亂門民有兵亂猶憚過之而況敢知天之所亂今大夫將問其故抑寡君實不敢知其誰實知之平丘之防注在十三年音義【諺音彥過古禾反下同一音古臥反憚待旦反】君尋舊盟曰無或失職若寡君之二三臣其卽世者晉大夫而專制其位是晉之縣鄙也何國之爲辭客幣而報其使晉人捨之注遣人報晉使音義【使所吏反注同】○楚人城州來沈尹戌曰楚人必敗注十三年吳縣州來今就城而取之戌莊王曽孫葉公諸梁父也音義【戌音防葉始渉反】昔吳滅州來注在十三年子旗請伐之王曰吾未撫吾民今亦如之而城州來以挑吳能無敗乎侍者曰王施捨不倦息民五年可謂撫之矣音義【旗音其挑徒了反】疏【正義曰平王以十三年五月始卽位其年兵亂未息今嵗又役民城州來其間惟有五年】戌曰吾聞撫民者節用於內而樹徳於外民樂其性而無宼讎今宮室無量民人日駭勞罷死轉注轉遷徙也音義【樂音洛罷音皮本或作疲】疏【正義曰性生也兵革並起則民不樂生國家和平則樂生】忘寢與食非撫之也注傳言平王所以不能霸○鄭大水龍鬭於時門之外洧淵注時門鄭城門也洧水出滎陽密縣東南至潁川長平入潁音義【洧於軌反】國人請爲禜焉音義【禜爲命反】疏【正義曰禜祭名元年傳曰山川之神則水旱癘疫之不時於是乎禜之】子產弗許曰我鬭龍不我覿也注覿見也音義【覿大歷反見賢徧反】龍鬭我獨何覿焉禳之則彼其室也注淵龍之室吾無求於龍龍亦無求於我乃止也注傳言子產之知音義【知音智】疏【正義曰言禳之則彼淵是其室也其室旣近禳之不難但吾無求於龍龍亦無求於我乃止也言其不復祭】○令尹子瑕言蹶由於楚子注蹶由吳王弟五年靈王執以歸音義【蹶九衛反】曰彼何罪諺所謂室於怒市於色者楚之謂矣注言靈王怒吳子而執其弟猶人忿於室家而作色於市人疏【正義曰室內於自家相瞠怒市於他人作色忿】捨前之忿可也乃歸蹶由注言楚子能用善言音義【捨音捨又音赦】

春秋左傳注疏卷四十八

春秋左氏傳注疏卷四十八考證

傳惟正月朔慝未作日有食之於是乎伐鼓用幣禮也其餘則否大史曰在此月也○漢書五行志引此傳劉歆說曰正月謂周六月夏四月正陽純乾之月也慝謂陰爻也冬至陽爻初起故曰復至建巳之月爲純乾亡陰爻而陰侵陽爲災重故伐鼓用幣責陰之禮

傳故夏書曰辰不集於房○劉敞曰夏書乃季秋月朔非正陽之月詩十月之交朔日辛卯日有食之亦孔之醜然則古人不獨以正月日食爲丑矣傳所言未可信也【臣照】按日食乃天行一定之度數與昏旦中星無以異也星官推步可以不爽銖黍而自古重以爲災者何歟或曰古人算法疎濶不知其爲一定自夏書以來傳以爲災中庸曰𨿽聖人有所不知焉此之謂矣或曰聖人未始不知日食之有定期也辟之壽命修短不因疾病與否而父母有疾未有不憂之理故明知日食之有定期而不得不以爲災焉孔子作春秋但記何年何月日食而無明訓其故不可得而知矣

傳昭子問焉曰少皥氏鳥名官何故也○【臣召南】按魯是少皥之墟郯又少昊之裔故問之

又注少皥金天氏黃帝之子己姓之祖也○【臣浩】按此注則郯國姓己與莒爲同姓矣

傳太皥氏以龍紀故爲龍師而龍名疏包犧氏之王天下也卽太皥太皥身號伏犧代號也○監本脫太皥二字今添

傳伯趙氏司至者也疏此鳥以夏至來冬至去○去上監本衍一止字今刪

傳鶻鳩氏司事也注鶻鳩鶻鵃也○各本俱誤作鶻雕也爾雅釋鳥云鶌鳩鶻鵃雕非鳩類今據爾雅攺正

傳五雉爲五工正疏南方曰○各本俱訛作南方曰翟疏引爾雅釋鳥不得攺其文也今攺正音儔

傳自顓頊以來不能紀逺○【臣召南】按南正北正及勾芒祝融后土蓐收元防之官分掌木火土金水皆始於髙陽氏所謂命以民事也

傳冬有星孛於大辰西及漢○【臣召南】按俗讀有星孛於大辰爲句西及漢爲句非也當以有星孛於大辰西爲句注疏甚明又按漢書五行志引此傳劉歆說曰大辰房心尾也八月心星在西方孛從其西過心東及漢也

傳申須曰○五行志引此作申繻

傳宋大辰之虛也陳大皥之虛也鄭祝融之虛也○五行志注師古曰虛讀皆曰墟

傳其星爲大水○【臣召南】按心爲大火書傳多用之營室爲大水見於此文而已

傳水火所以合也○五行志注張晏曰水以天一爲地二牡丙與午南方火也子及壬北方水也又其配合

邾人入鄅○林堯叟曰鄅小國姒姓禹之後【臣召南】按杜注言妘姓是也林說非

傳丙子風梓愼曰是謂融風○五行志注張晏曰融風立春木風也淮南子曰東北曰炎風髙誘以爲艮气所生也炎風一名融風七日其火作乎丙子至壬午旣其配合之日又火以七爲紀

傳使子寛子上巡羣屏攝疏鄭眾云攝攝束茅以爲屏蔽其事或當然○【臣浩】按疑當作屏攝束茅以爲屏蔽各本俱兩攝字相連疑誤

傳六月鄅人借稻疏服防云借耕種於借田也○趙汸補注曰國語宣王不借千畝下云及借膳夫農正陳借禮工耕一墢則借者耕種借田之名記雲天子田借千畝諸侯百畝則諸侯比天子特多寡不同而已其禮則一此但言借稻者如周禮掌稼下地者但名稻人舉一以包其餘也舊說誤以借爲借稻又轉爲履行學者疑之遂引此爲周不攺月之證不以服說考之故也

傳原氏其亡乎○王應麟曰周之衰也自原伯魯之不說學秦之亡也自子楚之不習誦

傳袚禳於四方振除火災疏所以振訊除去火災○【臣浩】按振訊應作振迅各本俱誤作訉

春秋左氏傳注疏卷四十八考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷四十九【起昭公二十年盡二十年】

晉杜氏注唐陸徳明音義孔穎達疏

經二十年春王正月

夏曹公孫防自鄸出奔宋注無傳嘗有玉帛之使來告故書鄸曹邑音義【鄸莫公反一音亡增反字林音夢案夢字字林亡忠反使所吏反】疏【注正義曰宣十年傳例曰凡諸侯之大夫違告於諸侯曰某氏之守臣某失守宗廟敢告所有玉帛之使者則告不然則否注云玉帛之使謂聘恩好不接故不告如杜之意此爲奔者之身嘗有玉帛之使於彼國已經相接則告若奔者未嘗往聘恩好不接則不告惟告奔者嘗聘之國余不告也曹防曾來聘魯故云嘗有玉帛之使來告故書也此與二十二年宋華亥向寧華定自宋南裏出奔楚其文正司彼華亥等入南裏以叛又從南裏出奔則此亦應然賈逵云前此以鄸叛也叛便從鄸而出叛不告故不書是言旣以鄸叛又從鄸而出也南裏系宋此鄸不系曹者鄸是大都得以名通南裏是宋都之裏非別邑故系於宋此鄸及定十一年蕭皆是別邑故不系國也曹是小國其臣書名者少此會書名蓋備於禮成爲卿也釋例曰小國之卿或命而禮儀不備或未加命數故不書之邾卑我之等其奔亡亦多所書惟數人而已知其合制者少也杜言數人謂此公孫防與邾�邾卑我也是杜意以會備禮成卿故書名也劉云春秋未嘗書曹人來聘非徒會不見經謂玉帛之使謂國家所有交好皆告之非奔者之身嘗聘也今賈又云所以華亥向寧射姑等不見有玉帛來聘者以其時未爲卿也】

秋盜殺衞侯之兄縶注齊豹作而不義故書曰盜所謂求名而不得音義【縶張立反】疏【注正義曰襄十年鄭尉止司臣等殺子駟子國書曰盜殺鄭公子騑公子尉止之徒皆士書之爲盜釋例曰士殺大夫則書曰盜則此書盜貶之使同於士也三十一年傳說春秋褒貶之義云或求名而不得或欲蓋而名彰懲不義也齊豹爲衞司寇守嗣大夫作而不義其書爲盜又曰春秋書齊豹曰盜懲不義也宣十七年傳例曰凡稱弟皆母弟公羊傳曰母兄稱兄此縶與衞侯同母故稱兄】

冬十月宋華亥向寧華定出奔陳注與君爭而出皆書名惡之音義【華戶化反爭爭鬭之爭惡烏路反】

十有一月辛卯蔡侯盧卒注無傳未同盟而赴以名音義【盧力烏反本又作廬力於反】

傳二十年春王二月己丑日南至注是嵗朔旦冬至之嵗也當言正月己丑朔日南至時史失閏閏更在二月後故經因史而書正月傳更具於二月記南至日以正歷也疏【注正義曰歷法十九年爲一章章首之嵗必周之正月朔旦冬至僖五年正月辛亥朔日南至是章首之嵗年也計僖五年至往年合一百三十三年是爲七章今年復爲章首故云是嵗朔旦冬至之嵗也朔旦冬至謂正月之朔當言正月己丑朔日南至今傳乃云二月己丑日南至是錯名正月爲二月也歷之正法往年十二月後宜置閏月卽此年正月當是往年閏月此年二月乃是正月故朔日己丑日南至也時史失閏往年錯不置閏閏更在二月之後傳於八月之下乃云閏月戊辰殺宣姜是閏在二月後也不言在八月後而云在二月後者以正月之前當置閏二月之後卽不可故據二月言之時史謂閏月爲正月故經因史而書正月從其誤而書之傳以經之正月實非正月更具於二月記南至之日以正歷之失也日南至者謂冬至也冬至者周之正月之中气歷法閏月無中气中气必在前月之內時史誤以閏月爲正月而置冬至於二月之朔旣不曉歷數故閏月之與冬至悉皆錯也杜下注云時魯侯不行登臺之禮使梓愼望氛是杜意以爲時魯之君臣知此己丑是冬至之日但不知其不合在二月耳服防云梓愼知失閏二月冬至故獨以二月望气則服意以爲當時魯人置冬至於正月之內獨梓愼知二月己丑是眞冬至耳其義或當然也】梓愼望氛注氛气也時魯侯不行登臺之禮使梓愼望氛音義【氛芳云反】曰今玆宋有亂國幾亡三年而後弭蔡有大喪注爲宋華向出奔蔡侯卒傳音義【幾音祈又音機弭彌爾反】叔孫昭子曰然則戴桓也注戴族華氏桓族向氏汰侈無禮已甚亂所在也注傳言妖由人興音義【汰音泰】○費無極言於楚子曰建與伍奢將以方城之外叛自以爲猶宋鄭也齊晉又交輔之將以害楚其事集矣王信之問伍奢伍奢對曰君一過多矣注一過納建妻何信於讒王執伍奢注忿奢言使城父司馬奮殺大子未至而使遣之注知大子寃故遣令去音義【奮方問反寃於元反令力呈反】三月大子建奔宋王召奮奮使城父人執己以至疏【正義曰服防云城父人城父大夫也】王曰言出於余口入於爾耳誰告建也對曰臣告之君王命臣曰事建如事余臣不佞注佞才也不能茍貳奉初以還注奉初命以周旋不後命故遣之旣而悔之亦無及己王曰而敢來何也對曰使而失命召而不來是再姦也注姦犯也音義【使而所吏反又如字姦音幹】逃無所入王曰歸從政如他日注善其言令使還音義【還音環下還豹同】無極曰奢之子材若在吳必憂楚國盍以免其父召之彼仁必來不然將爲患王使召之曰來吾免而父棠君尙謂其弟員注棠君奢之長子尙也爲棠邑大夫員尙弟子胥音義【盍戶臘反棠君尙君或作尹員音雲長丁丈反】曰爾適吳我將歸死吾知不逮注自以知不及員音義【知音智注及下知也同一音如字逮音代一音大計反】我能死爾能報聞免父之命不可以莫之奔也親戚爲戮不可以莫之報也奔死免父孝也度功而行仁也注仁者貴成功音義【度待洛反】擇任而往知也注員任報讐音義【任音壬注同】知死不辟勇也注尙爲勇父不可棄注俱去爲棄父名不可廢注俱死爲廢名爾其勉之相從爲愈注愈差也音義【差初賣反】疏【正義曰勉謂努力爾其勉之令勉力報讐比於相從俱死爲愈也病差謂之愈言其勝共死也服防云相從愈於共死則服意相從使員從其言也語法兩人交互乃得稱相獨使員從己語不得爲相從也】伍尙歸奢聞員不來曰楚君大夫其旰食乎注將有吳憂不得早食音義【旰古旦反】楚人皆殺之員如吳言伐楚之利於州於注州於吳子僚音義【僚力雕反】公子光曰是宗爲戮而欲反其讐不可從也注光吳公子闔廬也反復也員曰彼將有他志注光欲殺僚不利員用事故破其議而員亦知之餘姑爲之求士而鄙以待之注計未得用故進勇士以求入於光退居邊鄙音義【姑爲於僞反】乃見鱄設諸焉注鱄諸勇士音義【見賢徧反鱄音專】疏【正義曰見謂爲之紹介使之見光下文齊豹見宗魯於公孟亦然猶論語雲門人見之也】而耕於鄙注爲二十七年吳弒僚傳音義【弒申志反】○宋元公無信多私而惡華向華定華亥與向寧謀曰亡愈於死先諸注恐元公殺己欲先作亂音義【惡音烏路反】華亥僞有疾以誘羣公子公子問之則執之夏六月丙申殺公子寅公子禦戎公子朱公子固公孫援公孫丁拘向勝向行於其廩注八子皆公黨音義【禦魚呂反又如字援於眷反拘九於反廩力甚反】公如華氏請焉弗許遂劫之注劫公疏【正義曰公未知諸人已死故猶往請之】癸卯取大子欒與母弟辰公子地以爲質注欒景公也辰及地皆元公弟音義【欒力官反質音致下同辰及地皆元公弟案公子辰是景公之母弟地是辰兄皆當爲元公之子今注皆作元公弟誤耳】疏【注正義曰定十年經書宋公之弟辰當景公之世辰及地不得爲元公弟也世族譜辰地皆云元公子此諸本皆云元公弟當時傳寫誤耳】公亦取華亥之子無慼向寧之子羅華定之子啟與華氏盟以爲質注爲此冬華向出奔傳音義【慼於歷反】○衞公孟縶狎齊豹注公孟靈公兄也齊豹齊惡之子爲衞司寇狎輕也音義【狎戶甲反】奪之司冦與鄄注鄄豹邑音義【鄄音絹】有役則反之無則取之注縶足不良故有役則以官邑還豹使行公孟惡北宮喜褚師圃欲去之注喜貞子音義【惡烏路反禇中呂反圃布五反去起呂反】公子朝通於襄夫人宣姜注宣姜靈公嫡母音義【朝如字嫡丁歷反本又作適】懼而欲以作亂故齊豹北宮喜褚師圃公子朝作亂初齊豹見宗魯於公孟注薦達也音義【見賢徧反】爲驂乘焉注爲公孟驂乘音義【驂七南反乘繩證反注及下驂乘與乘一乘駟乘就公乘皆同】將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾遠也注言子借我以善名故公孟親近我音義【與音預又如字逺於萬反借子夜反近附近之近】𨿽其不善吾亦知之抑以利故不能去是吾過也今聞難而逃是僭子也注使子言不信也音義【難乃旦反僭子念反】子行事乎吾將死之以周事子注周猶終竟也疏【注正義曰杜意終不泄子言是終事子卽謂殺公孟之言】而歸死於公孟其可也丙辰衞侯在平壽注平壽衞下邑公孟有事於蓋獲之門外注有事祭也蓋獲衞郭門齊子氏帷於門外而伏甲焉注齊豹之家使祝鼃寘戈於車薪以當門注要其前也音義【鼃烏媧反寘之防反要一遙反】使一乘從公孟以出注亦如前車寘戈於薪尋其後音義【從如字又才用反】使華齊禦公孟宗魯驂乘及閎中注閎曲門中音義【華戶化反下同閎音宏】疏【正義曰諸本皆華上有使字計華齊是公孟之臣自爲公孟之禦非齊氏所當使必不得有使字學者以上文有使祝鼃使一乘下有使華寅乘貳車使華寅執蓋以此妄加使字今定本有使非也】齊氏用戈擊公孟宗魯以背蔽之斷肱以中公孟之肩皆殺之公聞亂乘驅自閱門入慶比禦公公南楚驂乘使華寅乘貳車注公副車音義【斷丁管反肱古反中丁仲反下中南楚同乘驅如字又繩證反閱音悅比如字又毗志反】疏【正義曰乘驅者乘車而疾驅也閱門者衞城門蓋偏側之門其路逺齊氏】及公宮鴻駵魋駟乘於公注鴻駵復就公乘一車四人音義【駵音畱魋徒回反復扶又反】公載寶以出褚師子申遇公於馬路之衢遂從注從公出音義【衢其俱反從才用反注及下注同】過齊氏使華寅肉袒執蓋以當其闕注肉袒示不敢與齊氏爭執蓋蔽公而去闕空也以蓋當侍從空闕之處音義【袒徒旱反爭爭鬭之爭處昌慮反】齊氏射公中南楚之背公遂出寅閉郭門注不欲令追者出音義【射食亦反令力呈反】逾而從公注逾郭出音義【從才用反又如字下從公同】公如死鳥注死鳥衞地析朱鉏宵從竇出徒行從公注朱鉏成子黑背孫音義【析星歷反鉏仕居反竇音豆】齊侯使公孫靑聘於衞注靑頃公之孫音義【頃音傾】旣出聞衞亂使請所聘公曰猶在竟內則衞君也乃將事焉注將事行聘事音義【竟音境】遂從諸死鳥請將事辭曰亡人不佞失守社稷越在艸莽吾子無所辱君命賔曰寡君命下臣於朝曰阿下執事注阿比也命已使比衞臣下音義【莽莫蕩反】臣不敢貳注貳違命也主人曰君若惠顧先君之好昭臨敝邑鎭撫其社稷則有宗祧在注言受聘當在宗廟也音義【好呼報反祧他雕反】乃止注止不行聘事衞侯固請見之注欲與靑相見不獲命以其良馬見注以爲相見之禮音義【馬見賢徧反下注客禮見同】爲未致使故也注未致使故不敢以客禮見音義【爲於僞反使所吏反注同】疏【注正義曰客禮見者若已致君命則享有庭實復有私覿私靣之禮今爲未致使故但以良馬見也】衞侯以爲乘馬注喜其敬己故貴其物音義【乘繩證反又如字】賔將掫注掫行夜音義【掫側九反又祖侯反行下孟反】疏【注正義曰下文終夕與於燎故知掫是行夜也說文云掫夜戒有所擊也從手取聲】主人辭曰亡人之憂不可以及吾子艸莽之中不足以辱從者敢辭賔曰寡君之下臣君之牧圉也若不獲扞外役是不有寡君也注有相親有音義【從才用反圉魚呂反扞戶旦反】臣懼不免於戾請以除死親執鐸終夕與於燎注設火燎以備守音義【鐸待洛反與音預下不與聞謀與於靑之賞同燎九召反又力弔反一本作終夕與於燎】齊氏之宰渠子召北宮子注北宮喜也北宮氏之宰不與聞謀殺渠子遂伐齊氏滅之丁巳晦公入與北宮喜盟於彭水之上注喜本與齊氏同謀故公先與喜盟疏【正義曰丙辰丁巳乃是頻日其事旣多不應二日之中並爲此事今杜不云日誤者以誤在可知故杜不言且宣二年壬申朝於武宮注云壬申十月五日旣有日而無月冬又在壬申下明傳文無較例又注哀十一年傳云此事經在十二月螽上今倒在下更具列其月以爲別者丘明本不以爲義例故不皆齊同如杜此言或傳因簡牘之辭不復具顯其日月劉以爲日誤而規杜氏非也】秋七月戊午朔遂盟國人八月辛亥公子朝褚師圃子玉霄子髙魴出奔晉注皆齊氏黨閏月戊辰殺宣姜注與公子朝通謀故衞侯賜北宮喜諡曰貞子注滅齊氏故疏【正義曰諡法外內用情曰貞】賜析朱鉏諡曰成子注宵從公故而以齊氏之墓予之注皆未死而賜諡及墓田傳終而言之衞侯告寧於齊且言子石注子石公孫靑言其有禮疏【注正義曰案世本頃公生子夏勝勝生子石靑是也】齊侯將飲酒徧賜大夫曰二三子之敎也注喜靑敬衞侯音義【徧音徧】苑何忌辭曰與於靑之賞必及於其罰注何忌齊大夫言靑若有罪亦當幷受其罰音義【苑於元反】在康誥曰父子兄弟罪不相及注尙書康誥疏【正義曰此非康誥之全文引其意而言之其本文云子弗祗服厥父事大傷厥考心於父不能字厥子乃疾厥子於弟弗念天顯乃弗克恭厥兄兄亦不念鞠子哀大不友於弟惟弔玆不於我政人得罪孔安國云至此不孝不慈弗友不恭不於我執政之人得罪乎導敎不至所致又曰文王作罰刑玆無赦言刑此不孝不慈之人無赦也刑不慈者不可刑其父又刑其子刑不孝者不可刑其子又刑其父是爲父子兄弟罪不相及】況在羣臣臣敢貪君賜以干先王注言受賜則犯康誥之義琴張聞宗魯死注琴張孔子弟子字子開名牢音義【牢力刀反】疏【注正義曰家語云孔子弟子琴張與宗魯友七十子篇云琴牢衛人字子開一字張則以字配姓爲琴張卽牢曰子云是也賈逵鄭眾皆以爲子張卽顓孫師服防云案七十子傳云子張少孔子四十餘嵗孔子是時四十知未有子張鄭賈之說不知所出】將往弔之仲尼曰齊豹之盜而孟縶之賊女何弔焉注言齊豹所以爲盜孟縶所以見賊皆由宗魯音義【女音汝】君子不食姦注知公孟不善而受其祿是食姦也不受亂注許豹行事是受亂也不爲利疚於回注疚病回邪也以利故不能去是病身於邪音義【爲於僞反疚居又反邪似嗟反下同】不以回待人注知難不告是以邪待人音義【難乃旦反下同】不蓋不義注以周事豹是蓋不義不犯非禮注以二心事縶是非禮○宋華向之亂公子城注平公子公孫忌樂舎注舎樂喜孫司馬彊向宜向鄭注宜鄭皆向戌子楚建注楚平王之亡大子郳申注小邾穆公子音義【郳五兮反】出奔鄭注八子宋大夫皆公黨辟難去其徒與華氏戰於鬼閻注八子之徒眾也潁川長平縣西北有閻亭音義【閻似亷反又似冉反】敗子城子城適晉注子城爲華氏所敗別走至晉爲明年子城以晉師至起本疏【正義曰上云八子奔鄭而此又云適晉者子城本意與七子同心奔鄭故上云奔鄭及其敗後遂率意適晉以請師】華亥與其妻必盥而食所質公子者而後食公與夫人每日必適華氏食公子而後歸華亥患之欲歸公子向寧曰惟不信故質其子若又歸之死無日矣公請於華費遂將攻華氏注費遂大司馬華氏族音義【盥古緩反而食音嗣下食公子同質音致下同費扶味反】對曰臣不敢愛死無乃求去憂而滋長乎注恐殺大子憂益長音義【去起呂反長丁丈反注及下同】臣是以懼敢不聽命公曰子死亡有命余不忍其訽注訽恥也音義【訽許侯反本或作詬同】疏【正義曰言我子死亡自有天命天命欲盡非人所免我不忍其恥欲喪子以伐之】冬十月公殺華向之質而攻之戊辰華向奔陳華登奔吳注登費遂之子黨華向者向寧欲殺大子華亥曰幹君而出又殺其子其誰納我且歸之有庸注可以爲功善使少司寇牼以歸注以三公子歸公也牼華亥庶兄音義【少詩照反下注少皥同牼苦耕反】曰子之齒長矣不能事人以三公子爲質必免注質信也送公子歸可以自明不叛之信音義【質如字注同】疏【正義曰言年齒旣長不能他國事人爲臣】公子旣入華牼將自門行注從公門去公遽見之執其手曰余知而無罪也入復而所注而女也所所居官音義【遽其據反女音汝】○齊侯疥遂痁注痁瘧疾音義【疥舊音戒梁元帝音該依字則當作痎說文云兩日一發之瘧也痎音皆後學之徒僉以疥字爲誤案傳例因事曰遂若痎已是瘧疾何爲復言遂痁乎痁失亷反】疏【正義曰後魏之世嘗使李繪聘梁梁人袁狎與繪言及春秋說此事云疥當爲痎痎是小瘧痁是大瘧疥患積久以小致大非疥也狎之所言梁主之說也案說文疥掻也瘧熱寒並作痁有熱瘧痎二日一瘧今人瘧有二日一亦有頻日者俗人仍呼二日一久不差者爲痎瘧則梁主之言信而有徴也是齊侯之瘧初二日一後遂頻日熱故曰疥遂痁以此久不差故諸侯之賔問疾者多在齊也若其不然疥搔小患與瘧不類何云疥遂痁乎徐仙民音作疥是先儒舊說皆爲疥遂痁初疥後瘧耳今定本亦作疥】期而不瘳諸侯之賔問疾者多在注多在齊音義【期音基瘳勑畱反】疏【正義曰期三日有六旬又六日法天數三百六十五度四分度之一帝言閏從全數故言三百六十又六日合三百六十五日又四分度之一分欠三分不成六日大月卻還天期十度小月不盡置閏】梁丘據與裔款注二子齊嬖大夫音義【裔以制反嬖必計反】言於公曰吾事鬼神丰於先君有加矣今君疾病爲諸侯憂是祝史之罪也諸侯不知其謂我不敬君盍誅於祝固史嚚以辭賔注欲殺嚚固以辭謝來問疾之賔音義【盍戶臘反嚚魚巾反】疏【注正義曰服防云祝固齊大祝史嚚大史也謂祝史之固陋嚚闇不能盡禮薦羙至於鬼神怒也其意以爲請誅祝史之嚚闇固陋者嚚固非人名也案莊三十二年神降於莘虢公使祝應宗區史嚚享焉彼是人名則此亦名也世族譜齊雜人內有祝固史嚚此云欲殺嚚固是杜必以爲人名也】公說告晏子晏子曰日宋之盟注日往日也宋盟在襄二十七年音義【說音悅】屈建問範會之徳於趙武趙武曰夫子之家事治言於晉國竭情無私其祝史祭祀陳信不愧其家事無猜其祝史不祈注家無猜疑之事故祝史無求於鬼神音義【屈居勿反治直吏反愧九位反本又作媿猜七才反】疏【正義曰彼傳趙武對曰夫子之家事治言於晉國無隱情其祝史陳信於鬼神無愧辭此晏子言之其辭微多於彼其意亦不異也】建以語康王注楚王音義【語魚據反】康王曰神人無怨宜夫子之光輔五君以爲諸侯主也注五君文襄靈成景疏【正義曰文公爲戎右襄靈爲大夫成公爲卿景公爲大傅】公曰據與款謂寡人能事鬼神故欲誅於祝史子稱是語何故對曰若有徳之君外內不廢注無廢事上下無怨動無違事其祝史薦信無愧心矣注君有功徳祝史陳說之無所愧疏【正義曰此猶如孝經上下無怨也言人臣及民上下無相怨耳服防云上下謂人神無怨卽如服言下云上下怨疾復是人與神相怨疾也】是以鬼神用饗國受其福祝史與焉注與受國福音義【與焉音預注同下祝史與焉亦同】其所以蕃祉老壽者爲信君使也其言忠信於鬼神其適遇淫君外內頗邪上下怨疾動作辟違從欲厭私注使私情厭足音義【蕃音煩祉音恥爲於僞反又如字下爲暴君使同頗普何反邪似嗟反辟匹亦反從子用反下淫從同或音如字厭於艷反注同】髙臺深池撞鐘舞女斬刈民力輸掠其聚注掠奪取也音義【撞直江反刈本又作艾魚廢反掠音亮聚才住反又如字】疏【正義曰輸墮也故爲墮毀奪其所聚之物】以成其違不卹後人暴虐淫從肆行非度無所還忌注還猶顧也疏【正義曰肆縱恣也恣意行非法度之事也】不思謗讟疏【正義曰俗本作畏定本作思】不憚鬼神神怒民痛無悛於心其祝史薦信是言罪也注以實白神是爲言君之罪音義【讟徒木反悛七全反】其蓋失數美是矯誣也注蓋掩也音義【數所主反矯居表反】疏【正義曰掩蓋愆失妄數羙善是矯詐誣罔也】進退無辭則虛以求媚注作虛辭以求媚於神音義【媚眉記反】是以鬼神不饗其國以禍之祝史與焉所以夭昬孤疾者爲暴君使也其言僭嫚於鬼神公曰然則若之何對曰不可爲也注言非誅祝史所能治音義【僭子念反下僭令同嫚武諌反】山林之木衡鹿守之澤之萑蒲舟鮫守之藪之薪蒸虞候守之海之鹽蜃祈望守之注衡鹿舟鮫虞候祈望皆官名也言公專守山澤之利不與民共音義【萑音丸鮫音交藪素口反蒸之丞反麄曰薪細曰蒸蜃市軫反】疏【注正義曰周禮司徒之屬有林衡之官掌巡林麓之禁鄭云衡平也平林麓之大小及所生者竹木生平地曰林山足曰麓此置衡麓之官守山林之木是其宜也舟是行水之器鮫是大魚之名澤中有水有魚故以舟鮫爲官名也周禮山澤之官皆名爲虞每大澤大藪中士四人鄭云虞度也度知山之大小及所生者澤水所鐘也水希曰藪則藪是少水之澤立官使之候望故以虞候爲名也海是水之大神有時祈望祭之因以祈望爲主海之官也此皆齊自立名故與周禮不同山澤之利當與民共之言公立此官使之守掌専山澤之利不與民共故鬼神怒而加病也】縣鄙之人入從其政偪介之闗暴徵其私注介隔也迫近國都之關言邊鄙旣入服政役又爲近關所徵稅枉暴奪其私物音義【其政如字一音徵偪彼力反介音界近附近之近】疏【注正義曰聘禮及竟謁闗人鄭云古者竟上爲闗又周禮司闗注云闗界上之門然則禮之正法國之竟界之上乃有闗耳自竟至國更無闗也齊與竟內更復置闗不與常禮同以隔外內故注介爲隔也迫近國都爲闗以隔邊鄙之人縣鄙之人入從國之政役近闗又徵稅奪其私物而使民困也】承嗣大夫彊易其賄注承嗣大夫世位者音義【彊其犬反賄呼罪反】布常無藝注藝法制也言布政無法制疏【正義曰布其尋常之政無凖藝】徴斂無度宮室日更淫樂不違注違去也內寵之妾肆奪於市注肆放也外寵之臣僭令於鄙注詐爲教令於邊鄙私欲飬求不給則應注飬長也所求不給則應之以罪音義【應應對之應注同長丁丈反】疏【正義曰言此嬖寵之臣私冇所欲長養其情求物共之民不共給則應之以罪】民人苦病夫婦皆詛祝有益也詛亦有損聊攝以東注聊攝齊西界也平原聊城縣東北有攝城音義【詛莊慮反祝之又反下善祝同】姑尢以西注姑尢齊東界也姑水尢水皆在城陽郡東南入海疏【正義曰聊攝姑尢皆是邑也管仲誇楚言其竟界所至故逺舉河海也晏子言其人多故惟舉屬邑言之也】其爲人也多矣𨿽其善祝豈能勝億兆人之詛注萬萬曰億萬億曰兆音義【億於力反】君若欲誅於祝史修徳而後可公說使有司寛政毀闗去禁薄斂已責注除逋責音義【說音悅去起呂反下以去其否同斂力驗反責本又作債同逋布胡反】○十二月齊侯田於沛注言疾愈行獵沛澤名音義【沛音貝】招虞人以弓不進注虞人掌山澤之官公使執之辭曰昔我先君之田也旃以招大夫弓以招士皮冠以招虞人臣不見皮冠故不敢進乃舎之仲尼曰守道不如守官注君招當往道之常也非物不進官之制也音義【旃之然反】疏【正義曰周禮孤卿建旃大夫尊故麾旃以招之也逸詩翹翹車乘招我以弓古者聘士以弓故弓以招士也諸侯服皮冠以田虞人掌田獵故皮冠以招虞人也】君子韙之注韙是也音義【韙於鬼反】○齊侯至自田晏子侍於遄臺子猶馳而造焉注子猶梁丘據音義【田本亦作佃音同遄市專反造七報反】公曰惟據與我和夫晏子對曰據亦同也焉得爲和公曰和與同異乎對曰異和如羮焉水火醯醢鹽梅以烹魚肉燀之以薪注燀炊也音義【夫音扶焉於防反羮音庚舊音衡醯呼兮反醢音海烹普庚反煮也燀章善反燃也炊昌垂反】疏【正義曰醯酢也醢肉醬也梅果實似杏而醋禮記內則炮豚之法云調之以醯醢尙書說命云若作和羮爾惟鹽梅是古人調鼎用梅醢也此說和羮而不言防古人未有豉也禮記內則楚辭招魂備論飲食而言不及豉史遊急就篇乃有蕪荑鹽豉蓋秦漢以來始爲之耳】宰夫和之齊之以味濟其不及以泄其過注濟益也減也音義【齊才細反又如字泄息列反】疏【正義曰齊之者使酸鹹適中濟益其味不足者泄減其味大過者】君子食之以平其心君臣亦然注亦如羮君所謂可而有否焉注否不可也臣獻其否以成其可注獻君之否以成君可君所謂否而有可焉臣獻其可以去其否是以政平而不幹民無爭心故詩曰亦有和羮旣戒旣平注詩頌殷中宗言中宗能與賢者和齊可否其政如羮敬戒且平和羮備五味異於大羮音義【爭爭鬭之爭和齊並如字一讀上戶臥反下才細反】鬷嘏無言時靡有爭注鬷總也嘏大也言總大政能使上下皆如和羮音義【鬷子工反嘏古雅反總音摠】疏【正義曰詩言殷王中宗非徒身自賢明亦有和羮之臣臣與其君可否相濟如宰夫之和齊羮也此臣旣敬戒其事矣旣志性和平矣中宗總齊大政自上及下無怨恨之言時民無有相爭鬭訟者也言其上下悉如和羮注正義曰詩商頌烈祖之篇祀中宗之詩也中宗殷王大戊湯之玄孫也有桑谷之異懼而修徳殷道復興故表顯之號爲中宗殷人祭其廟述其徳而歌此詩也言亦有者臣能諫君君能攺悔亦者兩相湏之意也言中宗能與臣之賢者和齊可否其爲政教如宰夫和齊羮之味也敬戒且平言此賢臣之性行也樂記云大羮不和鄭云大羮肉湆不調以鹽菜桓二年傳云大羮不致注云大羮肉汁不致五味和羮備五味異於大羮也鬷總嘏大毛詩傳文也言中宗爲天子總大政能使上下皆如和羮焉傳引此詩證民無爭心則以時靡有爭謂時無有爭也】先王之濟五味注濟成也和五聲也以平其心成其政也聲亦如味一气注須气以動音義【一气杜解以爲人气也服云歌气也】疏【正義曰服防云歌气也杜言須气以動則一气不止爲歌吹人以气生動皆由气彈擊石莫不用气气是作樂之主故先言之人作諸樂皆須气以動則與服少異】二體注舞者有文武疏【正義曰樂之動身體者惟有舞耳文舞執羽籥武舞執干戚舞者有文武之二體】三類注風雅頌疏【正義曰樂以歌詩爲主詩有風雅頌其類各別知三類是風雅頌也一國之事諸侯之詩爲風天下之事天子之詩爲雅成功告神爲頌是三者類別各不同】四物注雜用四方之物以成器疏【正義曰樂之所用八音之器金石竹匏土革木其物非一處能備故雜用四方之物以成器】五聲注宮商角徴羽音義【五聲宮爲君商爲臣角爲民徵爲事羽爲物徴張裏反】疏【正義曰漢書律曆志云五聲者宮商角徵羽也所以作樂者諧八音蕩滌人之邪志令其正性移風易俗也五聲和八音諧而樂成商之爲言章也物成熟可章度也角觸也物觸地而出戴芒角也宮中也居中央暢四方唱始施生爲四聲綱也徴祉也物盛大而蕃祉也羽宇也物聚臧宇覆之也夫聲者中於宮觸於角祉於徴章於商宇於羽故四聲爲宮紀也是五聲之名義也聲之淸濁凡有五品自然之理也聖人配於五方宮居其中商角徴羽分配四方四時之物春生夏長秋成冬聚取其事而爲之名也志又云五聲之本生黃鐘之律九寸爲宮或益或損以定商角徴羽九六相生陰陽之應也樂記雲宮爲君商爲臣角爲民徴爲事羽爲物月令春其音角夏其音徵中央土其音宮秋其音商冬其音羽鄭云聲始於宮宮數八十一屬土以其最濁君之象也三分宮去一以生徵徴數五十四屬火以其防淸事之象也三分徴益一以生商商數七十二屬金以其濁次宮臣之象也三分商去一以生羽羽數四十八屬水以其最淸物之象也三分羽益一以生角角數六十四屬木以其淸濁中民之象也志言或損或益者下生三分損一上生三分益一九六相生者以九生六是三損一也以六生九是三益一也損益之數淸濁之差無可以相凖況以黃鐘九寸自乘爲九九八十一定之爲宮數因宮而損益以定商角徵羽之差言其相校如此數也惟相凖況耳非言實有此數可用之也】六律注黃鐘大簇姑洗防賔夷則無射也陽聲爲律陰聲爲呂此十二月气音義【大音防簇七豆反防人誰反射音亦】疏【正義曰周禮大師掌六律六呂以合陰陽之聲陽聲黃鐘大簇姑洗防賔夷則無射陰聲大呂應鐘南呂林鐘小呂夾鐘月令以小呂爲仲呂律曆志云律有十二陽六爲律陰六爲呂黃帝之所作也黃帝使伶倫自大夏之西昆崘之陰取竹之竅厚均者斷兩節間而吹之以爲黃鐘之宮制十二筩以聽鳯凰之鳴其雄鳴爲六雌鳴亦六以比黃鐘之宮是爲律本黃鐘黃者中之色也鐘者種也天之中數五五爲聲聲上宮五聲莫大焉地之中數六六爲律律有形有色色上黃五色莫盛焉故陽气施種於黃泉滋萌萬物爲六气元也以黃色名元气律者著官聲也始於子在十一月大呂呂旅也言陰大旅助黃鐘宣气而芽物也位於丑在十二月大簇簇奏也言陽气大奏地而達物也位於寅在正月夾鐘言陰气夾助大簇宣四方之气而出種物也位於卯在二月姑洗洗潔也言陽气洗物辜潔之也彼注云辜必也位於辰在三月仲呂言微陰始起未成著於其中旅助姑洗宣气齊物也位於已在四月防賔防繼也賔道也言陽气始道陰气使繼飬物也位於午在五月林鐘林君也言陰气受任助防賔君主種物使長大茂盛也位於未在六月夷則則法也言陽气正法度而使陰气夷當傷之物也位於申在七月南呂南任也言陰气旅助夷則任成萬物也位於酉在八月無射射厭也言陽气究物而使陰气畢剝落之終而復始無厭已也位於戌在九月應鐘言陰气應無射該藏萬物而雜陽閡種也彼注云外閉曰閔位於亥在十月是解六律六呂之名義也如志之言初爲律者以竹爲之吹其聲也其後則用銅爲之以候气後漢書章帝時零陵文學奚景於陰泠道舜祠下得白玉管是古人或以玉爲管也續漢書云候气之法爲土室三重戶閉塗釁必周密布緹縵於室中以木爲案每律各一內庳外髙從其方位加律其上以葭莩灰實其端案歷而候之其月气至則灰飛而管通蓋音聲之道與天地之气通故取律以候气月令正月律中大簇鄭云律者候气之管以竹爲之中猶應也正月气至則大簇之律應應謂吹灰也是其舊說然也其律呂相生鄭注周禮大師職云黃鐘之初九下生林鐘之初六林鐘又上生大簇之九二大簇又下生南呂之六二南呂又上生姑洗之九三姑洗又下生應鐘之六三應鐘又上生防賔之九四防賔又上生大呂之六四大呂又下生夷則之九五夷則又上生夾鐘之六五夾鐘又下生無射之上九無射又上生中呂之上六周位者象夫妻異位者象子母所謂律取妻而呂生子也子午以東爲上生子午以西爲下生五下六上乃一終矣鄭云同位象夫妻者黃鐘初九林鐘初六及大簇九二南呂六二之類同在初二之位故象夫妻異位象子母者謂林鐘初六生大簇九二初之與二其數不同故爲異位象子母律生於呂是爲同位故云律取妻呂生於律則爲異位故云呂生子言五下者謂林鐘夷則南呂無射應鐘皆是子午以東之管下而生之故云下生六上者謂大呂大簇夾鐘姑洗仲呂防賔皆是子午以西之管上而生之故云上生黃鐘爲律之首不是余管所生不入其數上生者三分益一下生者三分減一皆左旋隔八而相生】七音注周武王伐紂自午及子凡七日王因此以數合之以聲昭之故以七同其數以律和其聲謂之七音音義【七音宮商角徴羽變宮變徵也】疏【正義曰聲之淸濁數不過五而得有七音者終五以外更變爲之也賈逵注周語云周有七音謂七律謂七器音也黃鐘爲宮大簇爲商姑洗爲角林鐘爲徴南呂爲羽應鐘爲變宮防賔爲變徴是五聲以外更加變宮變徵爲七音也周語云景王將鑄無射問律於伶州鳩對曰律所以立均出度也古之神瞽考中聲而量之以制度律均鐘百官軌儀故先王貴之王曰七律者何對曰昔武王伐殷嵗在鶉火月在天駟日在析木之津辰在斗柄星在天黿星與辰之位皆在北維我姬氏出自天黿則我皇妣大姜之侄逢公之所馮神也嵗之所在則我周之分野也月之所在辰爲農祥我大祖后稷之所經緯也王欲合是五位三所而用之自鶉及駟七列也南北之揆七同也凡神人以數合之以聲昭之數合聲和然後可同也故以七同其數而以律和其聲於是乎有七律也是言周樂有七音之意也五位者嵗月日星辰之位也三所者星與日辰之位是一所也嵗之所在是二所也月之所在是三所也武王以殷之十二月二十八日戊午師其年嵗星在鶉火之次也其日月合宿於房五度房卽天駟之星也日在箕七度箕於次分在析木之津也日月之防謂之辰斗柄斗前也戊午後三日得周二月辛酉朔日月合朔於箕十度在斗前一度是爲辰在斗柄也星在天黿者星於五星爲水星辰星是也天黿卽枵次之別名也於是辰星在婺女之宿其分在天黿之宿次也鶉是張星也駟是房星也天宿以右旋爲次張翼軫角亢氐房凡七宿是自鶉火至駟爲七列宿有七也鶉火在午天黿在子鬥柄所建月移一次是自午至子爲南北之揆七同也揆度也度量星之有七同也武王旣見天時如此因此以數比合之其數有七也以聲昭明之聲亦宜有七也故以七同其數五聲之外加以變宮變徴也此二變者舊樂無之聲或不防而以律和其聲調和其聲使與五音諧防謂之七音由此也武王始加二變周樂有七音耳以前未有七杜言武王伐紂自午及子凡七日者尙書泰誓云戊午王次於河朔又牧誓云時甲子昧爽王朝至於商郊牧野乃誓又武成云戊午時逾孟津癸亥陳於商郊甲子受率其旅若林前徒倒戈攻於後以北血流標杵一戎衣天下大定是自戊午至甲子七日也劉雲杜旣取國語之文以七同其數以律和其聲何爲又云自午及子凡七日乎是杜意以武王爲七日之故而作樂用七音也違國語之文是杜說謬今知不然者以尙書國語俱有七義事得兩通故杜兼而取之劉以爲杜背國語之文而規杜過非也】八風注八方之風音義【八風易緯通卦驗云東北曰條風東方曰明庶風東南曰淸明風南方曰景風西南曰涼風西方曰閶闔風西北曰不周風北方曰廣莫風條風又名融風景風一名凱風】疏【正義曰易緯通卦驗云立春調風至春分明庶風至立夏淸明風至夏至景風至立秋涼風至秋分閶闔風至立冬不周風至冬至廣莫風至調風一名融風十八年傳云是謂融風是調融同也此八方之風以八節而至但八方風气寒暑不同樂能調陰陽和節气隱五年傳曰舞所以節八音而行八風故樂以八風相成也八節之風亦與八卦八音相配賈逵云兌爲金爲閶闔風也幹爲石爲不周風也坎爲革爲廣莫風也艮爲匏爲融風也震爲竹爲明庶風也巽爲木爲淸明風也離爲絲爲景風也坤爲土爲涼風也是先儒依易緯配八風也】九歌注九功之徳皆可歌也六府三事謂之九功音義【六府水火金木土谷三事正徳利用厚生也】疏【正義曰九歌之事尙書大禹謨與文七年傳具有其文】以相成也注言此九者合然後相成爲和樂淸濁小大短長疾徐哀樂剛柔遲速髙下出入周疏以相濟也注周密也音義【哀樂音洛下及注皆同周疏傳本皆作流然此五句皆相對不應獨作周流古本有作疏者案注訓周爲密則與疏相對宜爲疏耳】疏【正義曰周疏以上凡十事皆兩字相對其義相反乃言樂聲如此相反以成音曲猶羮之水火相反人之和而不同也杜訓周爲密則疏爲希亦相反也俗本疏作流易系辭云周流六虛仲尼燕居云周流無不徧也涉彼文而誤耳杜旣以周爲密則流當爲疏今定本作流非也】君子聽之以平其心心平徳和故詩曰徳音不瑕注詩風也義取心平則徳音無瑕闕音義【彼貧反】疏【正義曰詩風狼防美周公攝政逺則四國流言近則成王不知周大夫美其不失其聖也云公孫碩膚徳音不瑕鄭云不瑕言不可疵瑕也】今據不然君所謂可據亦曰可君所謂否據亦曰否若以水濟水誰能食之若琴瑟之專壹誰能聽之同之不可也如是飲酒樂公曰古而無死其樂若何晏子對曰古而無死則古之樂也君何得焉昔爽鳩氏始居此地注爽鳩氏少皡氏之司寇也音義【專如字董遇本作摶音同】季萴因之注季萴虞夏諸侯代爽鳩氏者音義【萴仕側反夏戶雅反】疏【注正義曰此相傳說也以逢伯是殷之諸侯此在逢伯之前故以爲虞夏時也爽鳩在少皥之世至虞夏歷代多矣未必其間更無他姓據晏之言云代爽鳩氏】有逢伯陵因之注逢伯陵殷諸侯姜姓蒲姑氏因之注蒲姑氏殷周之間代逢公者而後大公因之古者無死爽鳩氏之樂非君所願也注齊侯甘於所樂志於不死晏子言古以節其情願音義【大音泰爽鳩氏之樂一本作樂之】疏【正義曰自古者其無死爽鳩至今猶存則此齊地是爽鳩氏得而樂也君不得爲齊君不死之事此樂爽鳩氏之有非君所願樂也晏子以爽鳩氏爲始故言爽鳩之樂計爽鳩以前處齊地者猶應代有人矣】○鄭子產有疾謂子大叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之注狎輕也音義【鮮息淺反懦乃亂乃臥二反一音儒狎戶甲反翫五亂反】則多死焉故寛難注難以治音義【治直吏反】疾數月而卒大叔爲政不猛而寛鄭國多盜取人於萑苻之澤注萑苻澤名於澤中劫人音義【數所主反萑音丸苻音蒲又如字】大叔悔之曰吾早從夫子不及此興徒兵以攻萑苻之盜盡殺之盜少止音義【盡殺之本或作盡之殺衍字】疏【正義曰旣言盡殺之復云盜少止者盡謂盡萑苻之內盜也少止謂鄭國余處之盜由此少止】仲尼曰善哉政寛則民慢慢則糾之以猛注糾猶攝也音義【紏居黝反】猛則民殘殘則施之以寛寛以濟猛猛以濟寛政是以和詩曰民亦勞止汔可小康惠此中國以綏四方施之以寛也注詩大雅汔其也康綏皆安也周厲王暴虐民勞於苛政故詩人刺之欲其施之以寛音義【汔許乙反苛音何】毋從詭隨注詭人隨人無正心不可從音義【毋本又作無從子用反注同詭九委反】以謹無良注謹勑愼也式遏寇虐慘不畏明糾之以猛也注式用也遏止也慘曾也言爲寇虐曾不畏明法者亦當用猛政糾治之音義【遏於反慘七感反】柔逺能邇以定我王平之以和也注柔安也邇近也逺者懷附近者各以能進則王室定疏【正義曰此詩大雅民勞之篇刺厲王之詩也其下十句詩之文也仲尼分爲三叚每以一句釋之汔其也康綏皆安也止辭也於是厲王以苛政勞民故言當今之民亦大疲勞止其可以小息之中國京師也四方諸夏也施惠於此京師中國以綏彼諸夏之民此四句者欲其施之以寛也詭隨謂詭人爲善隨人小惡此𨿽惡之小者其事不可舎從也毋得從此詭隨之人以謹勑彼無善之人無善之惡大於詭隨詭隨不從則無善息止是謹勑之也寇虐之惡人又大於無善式用也遏止也慘曾也王當嚴爲刑威用止臣民之間有爲寇盜苛虐曾不畏明白之刑者此四句者欲其糾之以猛也柔安也邇近也能謂材能也王者當以寛政安慰逺人使之懷附則各以材能自進者是近人也逺者懷而歸近者以能自進用此以定我爲王之功此二句者言平之以和也注正義曰釋詁云汔幾也杜以幾其同聲故以汔爲其也康綏皆安及下注遏止皆釋詁文也式用慘曾釋言文也】又曰不競不絿不剛不柔注詩殷頌言湯政得中和競彊也絿急也音義【絿音求】布政優優百祿是遒注優優和也遒聚也音義【遒在由反又子由反】和之至也疏【正義曰詩商頌長之篇述成湯之徳也湯之爲政不大彊不大急不大剛不大柔布行政敎優優然和綏百種福祿於是聚而歸之言其和之至也競彊釋言文也絿急遒聚毛傳文也】及子產卒仲尼聞之出涕曰古之遺愛也注子產見愛有古人之遺風疏【正義曰案上子大叔悔後已云仲尼曰善哉今方言及子產卒聞之者上所云先美子大叔之善法政用子產生時法也此出涕重羙子產身之賢故傳云及子產卒欲顯仲尼美之意也】

春秋左傳注疏卷四十九

春秋左氏傳注疏卷四十九考證

曹公孫會自鄸出奔宋○【臣浩】按公羊傳謂會是公子喜時之後是子臧之子也劉敞謂奔未有言自者此言自鄸待放也左旣無傳各以意說耳

傳春王二月己丑日南至注當言正月己丑朔日南至○【臣召南】按漢書律曆志昭公二十年春王正月距辛亥百三十三嵗是辛亥後八章首也正月己丑朔旦冬至失閏故傳曰二月己丑日南至是杜注所本也又按是年嵗爲己卯

傳遇公於馬路之衢○林堯叟曰馬路衢名

傳衞侯賜北宮喜諡曰貞子賜析朱鉏諡曰成子注皆未死而賜諡○王應麟困學紀聞曰是人臣生而諡也【臣浩】聞諸【臣】何焯曰得宋槧本不全左傳有昭二十年衛侯賜北宮喜事杜注曰皆死而賜諡及墓田傳終言之較近刻少未字而字意頓明義尢協【臣浩】按王應麟之說非也果若未死賜諡是豫凶事非禮杜當以爲譏不應云終言之

傳聊攝以東注聊攝齊西界也平原聊城縣東北有攝城○【臣召南】按聊城縣兩漢屬東郡後漢志聊城有聶城引左傳聊攝是也又於樂安國蓼城注引杜預曰縣東北有攝城不亦誤乎聊城之西卽衞地所謂齊西界也

傳招虞人以弓不進○【臣浩】按此卽孟子所謂齊景公招虞人以旌不至者也但此作招以弓耳

傳五聲疏唱始施生爲四聲綱也○各本俱脫施字今依律曆志本文添

又疏羽宇也物聚臧宇覆之也○各本俱訛作物聚宇而覆之也今攺正

傳七音疏星與辰之位皆在北維○國語本文作星與日辰之位皆在北維日字不可省

又疏月之所在是三所也○上文旣曰三所者星與日辰之位是一所也嵗之所在是二所也則月之所在句下應有是三所也四字監本脫今添補

又疏其年嵗星在鶉火之次也其日月合宿於房五度○【臣召南】按其日月合宿於房五度一句理不可解其日卽二十八日戊午日也合宿者合朔也此日之月旣與日會何以爲二十八日乎且旣合於房五度矣又何以後三日辛酉朔復會於箕十度也觀下言辛酉朔日月會於箕十度則知此句言戊午之夕月實在房耳日並不在房也豈惟不在房亦並不在心而在尾也戊午之日日在箕七度其夕月在房五度月行一日夜過十三度則二十九日己未之夕在尾九度晦日庚申之夕在箕四度故至辛酉朔旦與日會於箕之十度爲南斗之前一度故日辰在斗柄也推尋文義似應作其日之夕月宿房五度

傳季萴因之注季萴虞夏諸侯代爽鳩氏者疏此相傳說也○【臣召南】按漢書地理誌曰少昊之世有爽鳩氏虞夏時有季萴湯時有逢公柏陵殷末有薄姑氏皆爲諸侯國此地至周成王時薄姑氏與四國共作亂成王滅之以封師尙父此卽杜注所本非相傳說也

傳蒲姑氏因之○蒲姑氏地理誌作薄姑氏後漢郡國志樂安國博昌有薄姑城薄蒲二字字形相類而字音相轉莫定其孰是

傳而後太公因之○顏師古曰武王封太公於齊初未得爽鳩之地成王以益之也

傳故寛難○趙汸補注曰爲政用猛非君子之道也或是因太叔所偏而矯之

春秋左氏傳注疏卷四十九考證

欽定四庫全書

春秋左傳注疏卷五十【起昭公二十一年盡二十三年】

晉杜氏注唐陸徳明音義

孔穎逹疏

經二十有一年春王三月葬蔡平公

夏晉侯使士鞅來聘注晉頃公卽位通嗣君音義【頃音傾】宋華亥向寜華定自陳入於宋南裏以叛注自外至故曰入披其邑故曰叛南裏宋城內裏名音義【披普彼反】疏【注正義曰賈逵云書入華防兄弟作亂召而逆之是賈以此入從國逆之例也釋例曰春秋稱入其例有二施於師旅則曰弗地在於復歸則曰國逆國逆又以立爲例逆而不立則非例所及諸在例外稱入直自外入內記事常辭義無所取而賈氏皆以爲例如此甚多是杜意以賈氏逆之爲非故云自外至故曰入以顯異之也五年傳叔孫昭子數防牛之罪云又披其邑將以赦罪彼注云披析也此分析君邑以自屬己故曰叛也傳稱華氏居盧門以南裏叛宋城舊墉及桑林之門守之知此南裏是宋城之內裏名】

秋七月壬午朔日有食之

八月乙亥叔輙卒注叔弓之子伯張

冬蔡侯朱出奔楚注朱爲大子則失位遂微弱爲國人所逐故以自出爲文

公如晉至河乃復注晉人辭公故還

傳二十一年春天王將鑄無射注周景王也無射鐘名律中無射音義【鑄之樹反射音亦注同中丁仲反】疏【注正義曰周語云景王二十一年將鑄大錢二十三年將鑄無射單穆公曰不可作重幣以絕民資又鑄大鐘以鮮其繼三年之中而有離民之器二焉國其危哉王弗聽問之泠州鳩州鳩對王又弗聽卒鑄大鐘二十四年鐘成二十五年王崩孔晁於二十四年注云昭二十一年如彼云則此年鑄鐘成之年而傳云將鑄無射者此爲州鳩之言張夲州鳩以未成之時爲此言故此年發傳而言將也州鳩此下之言與周語州鳩之言全不同者彼是對王之問此是自言其事異時別言故不同也周語及此皆論鐘事故云無射鐘名其聲於律應無射之管故以律名名鐘襄十九年季武子作林鐘亦是鐘聲應林鐘之律也此無射之鐘在王城鑄之敬王居洛陽蓋移就之也秦滅周其鐘徙於長安歷漢魏晉常在長安及劉裕滅姚又移於江東歷宋齊梁陳時鐘猶在東魏使魏収聘梁収作聘遊賦云珍是器無射在縣是也及開皇九年平陳又遷於西京置太常寺時人悉得見之至十五年勅毀之】泠州鳩曰王其以心疾死乎注泠樂官州鳩其名也音義【泠力丁反字或作伶非也】夫樂天子之職也注職所主也夫音樂之輿也注樂因音而行而鐘音之器也注音由器以發天子省風以作樂注省風俗作樂以移之疏【注正義曰漢書地理誌曰凢民凾五常之性而有剛柔緩急音聲不同系水土之風气故謂之風好惡取捨動靜無常隨君上之情欲故謂之俗是觧風俗之名但風俗盛衰隨時隆替國之將滅風敝俗煩天子新受命者省此風俗之敝乃作樂以移之孝經曰移風易俗莫善於樂孔安國云風化也俗常也移太平之化易衰敝之常也地理誌以風爲夲俗爲末言聖王在上統理人倫必移其夲而易其末此混同天下一之乎中和然後王教成是說作樂移風之事也】器以鐘之注鐘聚也以器聚音輿以行之注樂須音而行疏【正義曰爲上言鐘音之器也故此云器以鐘之言器以鐘聚其音又上言音樂之輿也故此云輿以行之承上語不倫者亦猶易系辭雲天尊地卑乾坤定矣卑髙以陳貴賤位矣隨文便而言耳】小者不窕注窕細不滿音義【窕他雕反】大者不槬注槬橫大不入音義【槬戶化反】疏【正義曰言小不至窕則窕是細之意也大不至槬則槬是大之義也說文云窕深肆極也由細故能極於深是窕爲細不滿謂不能充滿心也槬聲近橫故爲橫大心所不容故不入心也下窕則不咸咸如字夲或作感戶暗反】則和於物物和則嘉成注嘉樂成也故和聲入於耳而藏於心心億則樂注億安也音義【億於力反樂音洛】窕則不咸注不充滿人心音義【咸如字夲或作感戶暗反】槬則不容注心不堪容心是以感感實生疾今鐘槬矣王心弗堪其能久乎注爲眀年天王崩傳○三月葬蔡平公蔡大子朱失位位在卑注不在適子位以長防齒音義【適丁歷反長丁丈反】疏【注正義曰喪大記記國君初死之禮云旣正尸子坐於東方卿大夫父兄子姓立於東方有司庶士於堂下北靣鄭云正屍者謂遷屍牖下南首也子姓謂眾子孫也姓之言生也其男子立於主人後彼言子坐東方謂大子卽鄭所謂主人也彼初死之時卽別適庶況其至葬君道成矣大子失其位眀其不在適子位也位在卑是以長防爲齒蓋處其庶兄之下】大夫送葬者歸見昭子昭子問蔡故以告昭子嘆曰蔡其亡乎若不亡是君也必不終詩曰不觧於位民之攸塈注詩大雅塈息也音義【觧佳賣反塈許器反】今蔡侯始卽位而適卑身將從之注爲蔡侯朱出奔傳○夏晉士鞅來聘叔孫爲政注叔孫昭子以三命爲國政季孫欲惡諸晉注憎叔孫在己上位欲使得罪於晉音義【惡烏路反】使有司以齊鮑國歸費之禮爲士鞅注鮑國歸費在十四年牢禮各如其命數魯人失禮故爲鮑國七牢音義【費音祕故爲於僞反】疏【正義曰十四年傳曰司徒老祁慮癸來歸費齊侯使鮑文子致之是鮑國歸費之事也杜以周禮掌客云上公饔餼九牢侯伯七牢子男五牢以諸侯牢禮各以其命數卿大夫來者亦當牢禮如其命數計鮑國齊卿不過三命於法當三牢而魯人失禮爲鮑國七牢也下云加四爲十一知夲七也劉云案聘禮使卿主國待之饔餼五牢則臣之牢禮不依命數鮑國禮當五牢加二牢耳今知非者杜以掌客諸侯牢禮各依命數以卿大夫無文故杜據諸侯言之不謂卿大夫以下亦依命數而劉以鄭注掌客爵卿五牢爵大夫三牢爵士大牢而規杜非也】士鞅怒曰疏【正義曰七牢於禮厚矣而鞅怒者但陳設爲鞅鞅必不怒其時魯人報云鮑國之禮鞅遂怒其輕己】鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢注言魯不能以禮事大國且爲哀七年吳徵百牢起音義【恐邱勇反下注同】○宋華費遂生華防華多僚華登防爲少司馬多僚爲禦士注公禦士音義【防勅俱反少詩照反】與防相惡乃譖諸公曰防將納亡人注亡人華亥等音義【惡如字又烏路反】亟言之音義【亟欺冀反】疏【正義曰服防云亟疾也疾言之欲使信則服防讀爲亟也或當爲亟亟數也數言之】公曰司馬以吾故亡其良子注司馬謂費遂爲大司馬良子謂華登死亡有命吾不可以再亡之對曰君若愛司馬則如亡注言若愛大司馬則當亡走失國死如可逃何逺之有注言亡可以逃死勿慮其逺以恐動公公懼使侍人召司馬之侍人宜僚飲之酒而使告司馬注告司馬使逐防音義【飲於鴆反下同】司馬嘆曰必多僚也吾有讒子而弗能殺吾又不死抑君有命可若何乃與公謀逐華防將使田孟諸而遣之疏【正義曰抑語助若如也言吾有讒子謂多僚也𨿽知其讒旣不能殺多僚華防𨿽枉爲君有逐防之命可如何言無如之何遂謀逐之】公飲之酒厚酬之注酬酒幣賜及從者司馬亦如之注亦如公賜音義【從才用反】張匄尢之注張匄華防臣尢怪賜之厚音義【匄古反夲亦作丐】曰必有故使子皮承宜僚以劍而訊之注子皮華防訊問也音義【訊音信】宜僚盡以告注告欲因田以遣之張匄欲殺多僚子皮曰司馬老矣登之謂甚注言登亡傷司馬心已甚吾又重之不如亡也五月丙申子皮將見司馬而行則遇多僚禦司馬而朝張匄不勝其怒遂與子皮臼任鄭翩殺多僚注任翩亦防家臣音義【重直用反見賢徧反勝音升任音壬翩音篇】刼司馬以叛而召亡人壬寅華向入樂大心丰愆華牼禦諸橫注梁國睢陽縣南有橫亭音義【愆起防反夲或作衍睢音𨿽】華氏居盧門以南裏叛注盧門宋東城南門六月庚午宋城舊鄘及桑林之門而守之注舊鄘故城也桑林城門名音義【鄘音容夲或作墉】○秋七月壬午朔日有食之公問於梓愼曰是何物也禍福何爲注物事也對曰二至二分注二至冬至夏至二分春分秋分日有食之不爲災日月之行也分同道也至相過也注二分日夜等故言同道二至長短極故相過疏【正義曰日月之行交則相食自然之理但日爲君象月爲臣象陰旣侵陽如臣掩君聖人因之設教制爲輕重以夏之四月純陽之月時陽極盛陰气未作正當陽盛之時不宜爲弱陰所侵以爲大忌此月日食災最重也余非陽盛之月爲災稍輕至於分至之月日食卽不爲災又觧不爲災之意以二分畫夜等似其同一道二至長短極並行則相過以爲理必相侵故言不爲災劉云此皆假其事以爲等差其實災之大小不如此也且詩云十月之交朔日辛卯日有食之亦孔之醜先儒以爲周之十月夏之八月秋分之月也而甚可醜惡七年四月甲辰朔日食春分之月也而云魯衛惡之衛大魯小安在乎二分之食不爲災足明此是先賢寓言非實事也注正義曰日之行天一日一周月之行天二十九日有餘已得一周日月異道互相交錯月之一周必半在日道裏從外而入內也半在日道表從內而出外也或六入七出或七入六出凡十三出入而與日一防歷家謂之交道通而計之一百七十三日有餘而有一交交在望前朔則日食望則月食交在望後望則月食後月朔則日食此自然之常數也交數滿則相過非二至乃相過也傳之所言以二分日夜等者春分之時朔則日在婁望則月在角秋分之時朔則日在角望則月在婁婁角是天之中道日月俱從中道故晝夜等似有體敵之理月可敵日冬至之時朔則日在斗望則月在井夏至之時朔則日在井望則月在斗鬥井南北晝夜長短之極似若月之極長可以掩日然故云至相過謂絕相縣殊也此至惟冬至耳言二至者全句以成文此皆假托以爲言也以日者天之大明人君之象不可虧損故於正陽之月其災爲重於分至之月其害爲輕於餘月之食其災爲水假之以垂訓非實事也】其他月則爲災陽不克也故常爲水注陰侵陽是陽不勝陰疏【正義曰其他月非分至之月則爲災日食是陰侵陽是陽不勝也故日食常爲水災莊二十三年六月日食秋大水此二十四年五月日食梓愼曰將水昭子曰旱也其年八月大雩旱也則亦不是常爲水也又七年四月甲辰朔日食春分之月而云魯衛惡之常水之言旣無其驗足知是賢聖假托日食以爲戒耳】於是叔輙哭日食注意在於憂災昭子曰子叔將死非所哭也八月叔輙卒○冬十月華登以吳師救華氏注登前年奔吳齊烏枝鳴戍宋注烏枝鳴齊大夫廚人濮曰注濮宋廚邑大夫音義【廚直誅反濮音卜】軍志有之先人有奪人之心後人有待其衰盍及其勞且未定也伐諸若入而固則華氏眾矣悔無及也從之丙寅齊師宋師敗吳師於鴻口注梁國睢陽縣東有鴻口亭音義【先悉薦反後戶豆反盍戶臘反】獲其二帥公子苦雂偃州員注二帥吳大夫音義【帥色類反注同雂古捨反員音云又音圓】華登帥其餘注吳余師以敗宋師公欲出注出奔廚人濮曰吾小人可借死注可借使死難音義【難乃旦反】而不能送亡君請待之注請君待復戰決勝負音義【而不能送亡君絕句復扶又反下文復卽之同】疏【正義曰服防以君上屬孫毓以君下屬杜注不明亦似上屬】乃狥曰徽者公徒也注徽識也音義【狥似俊反徽許歸反說文作幑識夲又作幟申志反又音昌志反一音式】疏【注正義曰禮記大傳云聖人南靣而治天下必攺正朔殊徽號鄭云徽號旌旗之名也周禮大司馬雲中夏教茇捨辯號名之用帥以門名縣鄙各以其名家以號名鄕以州名野以邑名百官各象其事以辧軍之夜事鄭云號名者徽識所以相別也鄕遂之屬謂之名家之屬謂之號百官之屬謂之事在國以表朝位在軍又象其制而爲之被之以備死事帥謂軍將及師帥旅帥至伍長也以門名者所被徽識如其在門所樹者凡此言以也象也皆謂其制同耳縣鄙謂縣正鄙師至鄰長也家謂食采地者之臣也鄕以州名亦謂州長至比長也野謂公邑大夫百官以其職從王者此六者皆書其官與名氏焉夜事戒夜守之事也艸止者愼於夜於是主別其部職如鄭此言則徽識制如旌旗書其所任之官與姓名於上被之於背以備其死知是誰之屍也士喪禮云爲銘各以其物亡則以緇長半幅頳末長終幅廣三寸書銘於末曰某氏某之柩今之銘旌旗幡也此生之徽識如死之銘旌其制之大小蓋亦如銘旌也書其官名卽今之軍記令其各自徽欲知其助公多少如漢書絳侯之令軍人云爲劉氏者左袒】眾從之公自楊門見之注見國人皆徽睢陽正東門名楊門下而巡之曰國亡君死二三子之恥也豈專孤之罪也齊烏枝鳴曰用少莫如齊致死齊致死莫如去備注備長兵也音義【去起呂反】彼多兵矣請皆用劍從之華氏北復卽之注北敗走廚人濮以裳裹首而荷以走曰得華登矣遂敗華氏於新裏注新裏華氏所取邑音義【裹音果荷何可反又音何】翟僂新居於新裏旣戰說甲於公而歸注居華氏地而助公戰音義【僂音力主反說他活反下注同】華妵居於公里亦如之注妵華氏族故助華氏亦如僂新說甲歸傳言古之爲軍不呰小忿音義【妵他口反下注同呰夲又作訾才斯反又音紫】十一月癸未公子城以晉師至注城以前年奔晉今還救宋曹翰胡注曹大夫音義【翰音寒又戶旦反】會晉荀吳注中行穆子音義【行戶郎反】齊苑何忌注齊大夫衛公子朝注前年出奔晉今還衛救宋丙戌與華氏戰於赭丘注赭丘宋地音義【赭音者丘又作丘同】鄭翩願爲鸛其禦願爲鵞注鄭翩華氏黨鸛鵞皆陳名音義【鸛古喚反鵞五多反陳直覲反】子祿禦公子城莊堇爲右注子祿向宜音義【莊堇音謹夲或作莊堇父】幹犫禦呂封人華豹張匄爲右注呂封人華豹華氏黨音義【犫尺由反】疏【正義曰呂邑封人官名豹卽下文華豹是也夲或豹上有華王肅董遇並云呂封人華豹釋例譜一人再見名字不同皆兩載之宋雜人內有呂封人豹華豹爲一人知此夲無華也今定夲有華】相遇城還華豹曰城也城怒而反之注怒其呼己反還戰將注豹則闗矣注注矢闗引弓音義【注之樹反闗烏環反夲或作彎同下同音附】曰平公之靈尙輔相余注平公公子城之父音義【相息亮反】豹射出其間注出子城子祿之間音義【射食亦反又音食夜反下及注皆同】將注則又關矣曰不狎鄙注狎更也音義【更音庚】疏【正義曰服防云狎更也子城謂華豹曰不更射爲鄙一曰城言我不狎習故鄙然則豹已闗矣何慮不射公子城何當屬之云不更射爲鄙城方與豹相射此非謙讓之所又何須自言不習爲鄙服之二說皆非杜亦訓狎爲更言更遞也城謂豹女頻射我不使我得更遞是爲鄙也豹服此言故抽矢而止此豹亦不逹軍之戰禮也】抽矢注豹止不射城射之殪注豹死音義【殪一計反】張匄抽殳而下注殳長丈二在車邊音義【殳音殊長直亮反又如字】射之折股扶伏而擊之折軫注折城車軫音義【折之設反下及注同扶伏並如字上又音蒲下又蒲北反夲或作匍匐同】又射之死注匄死幹犫請一矢注求死城曰餘言女於君注欲活之音義【女音汝】對曰不死伍乘軍之大刑也注同乘共伍當皆死音義【乘繩證反注及下同】幹刑而從子君焉用之子速諸乃射之殪注犫又死音義【焉於防反】大敗華氏圍諸南裏華亥搏膺而呼見華防曰吾爲欒氏矣注晉欒盈還入作亂而死事在襄二十三年音義【搏音博呼好故反】防曰子無我迋不幸而後亡注迋恐也音義【迋求枉反恐邱勇反】使華登如楚乞師華防以車十五乘徒七十人犯師而出注犯公師出送華登食於睢上哭而送之乃復入注入南裏音義【睢音𨿽復扶又反】楚防越帥師將逆華氏大宰犯諫曰諸侯惟宋事其君今又爭國釋君而臣是助無乃不可乎音義【防於委反】疏【正義曰言諸侯之內惟宋之臣民善事其君言以前未嘗有叛逆者也俗夲或無其字若無其字則是惟宋事楚檢於時宋國不屬楚也】王曰而告我也後旣許之矣注爲明年華向出奔楚傳疏【正義曰謂大宰犯諫在華登出師之後】○蔡侯朱出奔楚費無極取貨於東國注東國隱大子之子平侯廬之弟朱叔父也而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚楚子將討蔡無極曰平侯與楚有盟故封注盟於鄧依陳蔡人以國音義【愬音素】其子有二心故廢之注子謂朱也靈王殺隱大子其子與君同惡徳君必甚疏【正義曰荷恩謂之徳言荷君恩必甚也】又使立之不亦可乎且廢置在君蔡無他矣注言權在楚則蔡無他心○公如晉及河鼓叛晉注叛晉屬鮮虞晉將伐鮮虞故辭公注將有軍事無暇於待賔且懼泄軍謀音義【泄息列反又以制】

經二十有二年春齊侯伐莒

宋華亥向寧華定自宋南裏出奔楚注言自南裏別從國去音義【別彼列反】

大搜於昌間注無傳音義【搜所求反間如字】

夏四月乙丑天王崩六月叔鞅如京師葬景王注叔鞅叔弓子三月而葬亂故速音義【鞅於丈反】王室亂注承叔鞅言而書之未知誰是故但曰亂疏【正義曰傳曰叔鞅至自京師言王室之亂是魯史承叔鞅之言而書之也閔馬父聞叔鞅之言乃遙度其事云子朝必不克是未知誰是誰非也故史但書曰亂不言某人某人爲亂魯史書事必待告乃書傳聞行言不書之此承叔鞅之言卽書策者魯是周之宗國旣聞王室之亂義當釋位救之魯聞周亂所憂在己承言卽書見魯之憂王室也公羊傳曰何言乎王室亂言不及外也其意言兄弟爭位室內自亂其亂不及外國故指言王室也】

劉子單子以王猛居於皇注河南鞏縣西南有黃亭辟子朝難出居皇王猛書名未卽位音義【單音善鞏九勇反難乃旦反】疏【注正義曰傳曰鞏簡公敗績於京甘平公亦敗焉單子欲告急於晉以王如平畤遂如圃車次於皇是辟子朝之難出居皇也王人以在皇告故書皇也景王旣葬猛當成君仍書名者王室大亂未得以禮卽位故也如莒展弒君而立未防諸侯元年書莒展輿出奔吳鄭忽嗣父而立鄭人賤之不以爲君桓十一年書鄭忽出奔衛然則未成君者法當書名此王猛𨿽未卽位異於諸侯故稱王而以名系之劉云以王當國亦如莒展以名系國也】

秋劉子單子以王猛入於王城注王城郟鄏今河南縣晉助猛故得還王都音義【郟古洽反鄏音辱】

冬十月王子猛卒注未卽位故不言崩疏【注正義曰未卽位不成爲王故不言崩也書王子猛卒者未成爲君系父言之故稱子猶魯之子般子野卒】

十有二月癸酉朔日有食之注無傳此月有庚戌又以長歷推校前後當爲癸卯朔書癸酉誤疏【注正義曰案傳十二月庚戌晉籍談云云庚戌上去癸酉三十七日若此月癸酉朔其月不得有庚戌也又傳十二月下有閏月晉箕遺云云又云辛丑伐京辛丑是壬寅之前日也二十三年傳曰正月壬寅朔二師圍郊則辛丑是閏月之晦日也又計明年正月之朔與今年十二月朔中有一閏相去當爲五十九日此年十二月當爲癸卯朔經書癸酉明是誤也故言長歷推校十一月小甲戊朔傳有乙酉十二日也又有己丑十六日也十二月大癸卯朔傳有庚戌八日也閏月小癸酉朔傳有閏月辛丑二十九日也明年正月壬寅朔則上下符合矣】

傳二十二年春王二月甲子齊北郭啟帥師伐莒注啟齊大夫北郭佐之後莒子將戰苑羊牧之諫注牧之莒大夫音義【苑於元反牧之州牧之牧】曰齊帥賤其求不多不如下之大國不可怒也弗聽敗齊師於壽餘注莒地音義【帥所類反下之遐嫁反】齊侯伐莒注怒敗莒子行成司馬竈如莒涖盟注竈齊大夫莒子如齊涖盟盟於稷門之外注稷門齊城門也莒於是乎大惡其君注爲明年莒子來奔傳音義【惡烏路反】○楚防越使告於宋曰寡君聞君有不令之臣爲君憂無寧以爲宗羞注無寧寧也言華氏爲宋宗廟之羞恥寡君請受而戮之對曰孤不佞不能媚於父兄注華向公族也故稱父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以奬亂人孤之望也惟君圖之音義【過音古禾反亢苦浪反衷音忠】疏【正義曰亢髙也衷善也奬勸也無髙貴不善之事以勸亂人爲惡也易曰亢龍有悔言其位髙也】楚人患之注患宋以義距之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已注言華氏不能復爲宋患音義【復扶又反下復欲同】救宋而除其害又何求乃固請出之宋人從之疏【正義曰若華氏知困而致死戰或敗諸侯之師也楚恥無功而疾戰戰勝則楚獨有功二者並非吾諸侯之利也聞楚師將至華氏卽出亦是楚之功也不如出之以爲楚功其此華氏亦無所能爲也己言𨿽放令出亦不復能爲宋害言宋人慮更爲害決欲取殺之故諸侯之戍固請出之宋人乃從之】己巳宋華亥向寧華定華防華登皇奄傷省臧士平出奔楚注華防已下五子不書非卿音義【省悉井反又所景反臧子郎反】宋公使公孫忌爲大司馬注代華費遂邊卭爲大司徒注卭平公曾孫代華定音義【卭五郎反】樂祁爲司城注祁子罕孫樂祁犂音義【犂力私反又力兮反】仲防爲左師注防仲江孫代向寧音義【防音基】樂大心爲右師注代華亥樂挽爲大司宼注挽子罕孫音義【挽音晚】以靖國人注終梓愼之言三年而後弭音義【弭彌氏反】○王子朝賔起有寵於景王注子朝景王之長庶子賔起子朝之音義【朝如字凡人名字皆張遙反或云朝錯是王子朝之後又音潮案錯姓亦有兩音長丁丈反】疏【注正義曰二十六年傳子朝使告於諸侯云單劉贊私立少知朝年長於猛也賔孟欲立子朝明是子朝之傅】王與賔孟說之欲立之注孟卽起也王語賔孟欲立子朝爲大子音義【說如字又音悅語魚據反】疏【正義曰賈逵云賔孟子朝之傅也王愛子朝因愛其傅故朝起並有寵於景王也與賔孟並談說之欲立朝爲大子周語云景王欲殺下門子乃云賔孟適郊見雄鷄賈逵云下門子周大夫王猛之傅也景王欲立朝故先殺猛然則王與賔孟言說旣欲立朝乃殺猛傅議久不決故賔孟假雄鷄斷尾以勸之】劉獻公之庶子伯蚠事單穆公注獻公劉摯伯蚠劉狄穆公單旗音義【蚠扶粉反一音扶云反摯音至下同】惡賔孟之爲人也願殺之又惡王子朝之言以爲亂願去之注子朝有欲位之言故劉蚠惡之音義【惡烏路反去起呂反有欲位之言一夲位作立】疏【正義曰伯蚠是果決有知謀者也願得殺賔孟去子朝所以彊單子之心故劉子亦與同志共立子猛也於賔孟云願殺之於子朝云願去之者朝是王之寵子王在不可專殺願逐去而已獻諡法知質有聖曰獻】賔孟適郊見雄鷄自斷其尾問之侍者曰自憚其犧也注畏其爲犧牲奉宗廟故自殘毀音義【斷丁管反憚待旦反犧許宜反】遽歸告王且曰雞其憚爲人用乎人異於是注雞犧𨿽見寵飾然卒當見殺若人見寵飾則當貴盛故言異於雞音義【遽其據反】犧者實用人人犧實難己犧何害注言設使寵人如寵犧則不宜假人以招禍難使犧在己則無患害己諭子朝欲使王早寵異之音義【難乃旦反】疏【正義曰說文云犧宗廟之牲也曲禮雲天子以犧牛鄭云犧純毛也周禮牧人掌牧六牲以共祭祀之牲牷鄭云六牲謂牛馬羊豕犬雞牷體完具也又曰祭祀共犧牲以授充人系之鄭云犧牲毛羽完具也授充人者當殊養之然則祭祀之牲選其毛羽完具者養之以爲犧犧者寵養祭牲之名賔孟感雞以毛羽牷具恐其被養爲犧故自斷其尾殘毀其形賔孟怪而問之侍者曰自憚其犧言此雞憚畏其被寵養也賔孟因此感悟疾歸以雞事告王且又言曰雞其憚畏爲人用乎人則異於是雞矣雞被寵飾終當見殺人被寵飾則當貴盛此其所以異於雞也犧者寵牲之名因以犧諭寵子卽名寵子爲犧言寵愛爲犧者依法用牲今寵愛爲犧者乃實用人言犧當用純徳之人猶如祭犧當用純色之牲也他人之有純徳寵之如犧後實招禍難矣己子之有純徳寵之如犧有何害也但人有親疎若疎人被寵愛爲犧實爲禍難若己家親屬寵愛如犧有何患害他人謂子猛親屬謂子朝也犧者實用人上人是對牲爲稱普據凡人也人犧實難此下人據疎外之人人字𨿽同上下人意異注正義曰犧者系養之名耳言寵飾者當養之時必爲之服飾以異之如今之系五采也史記稱楚王欲以莊周爲國相謂使者曰郊祭犧牛養之數歳衣以文繡牽入太廟是時欲爲孤豚豈可得乎是亦飾之事賔孟言人犧實難假疎人以爲說人爲疎姓之人寵養疎人擅權害主故言設使寵人如寵犧則不宜假人以招禍難假借他人以權或將反來害己子猛𨿽亦王子不得王寵與他人無異使犧在己家則無害己諭子朝子朝是己之子欲使王早寵異之如寵犧也】王弗應注十五年大子壽卒王立子猛後復欲立子朝而未定賔孟感雞盛稱子朝王心許之故不應音義【應應對之應注同】疏【注正義曰賈逵以爲大子壽卒景王不立適子鄭眾以爲壽卒王命猛代之後欲廢猛立朝耳服防以賈爲然杜今從鄭說者二十六年傳閔子馬云子朝子景之命則景有命矣若不命猛更命誰乎若子朝子猛並未有命俱是庶子朝年又長於次當立自求爲嗣宜矣劉蚠何以惡其爲亂而欲去之若俱未被立王意不偏羣臣無黨王命爲嗣則莫敢不從何須將殺單劉以立朝也杜以此知大子壽卒王立子猛爲適其後復欲立子朝而王意未定賔孟感雞自毀因此盛稱子朝之羙王心許賔孟故不應慮其泄言也】夏四月王田北山使公卿皆從將殺單子劉子注北山洛北芒也王知單劉不欲立子朝欲因田獵先殺之音義【從才用反芒音亡】王有心疾乙丑崩於榮錡氏注四月十九日河南鞏縣西有榮錡澗音義【錡魚錡反澗古晏反】疏【注正義曰此於乙丑之下言四月十九日戊辰之下言二十二日顯言此二日者此年之傳其日最多經之與傳又時月多錯故此顯言二日欲令自此以下依次推之易驗耳】戊辰劉子摯卒注二十二日無子單子立劉蚠注蚠事單子故五月庚辰見王注見王猛音義【見賢徧反注同】遂攻賔起殺之注黨子朝故盟羣王子於單氏注王子猛次正故單劉立之懼諸王子或黨子朝故盟之疏【注正義曰猛朝俱是王子單劉必欲立猛眀猛是次正當立故也公羊多有次正之語杜取其說猛爲次正不知其夲蓋是大子壽之母弟或是穆後侄娣之子或母貴也】○晉之取鼓也注在十五年旣獻而反鼓子焉注獻於廟又叛於鮮虞注叛晉屬鮮虞六月荀吳略東陽注略行也東陽晉之山東邑魏郡廣平以北音義【行下孟反】使師僞糴者負甲以息於昔陽之門外注昔陽故肥子所都音義【糴音狄】遂襲鼓滅之以鼓子鳶鞮歸使涉佗守之注守鼓之地渉佗晉大夫音義【鳶悅全反鞮丁兮反佗徒多反守手又反又如字】○丁巳葬景王王子朝因舊官百工之喪職秩者與靈景之族以作亂注百工百官也靈王景王之子孫音義【喪息浪反下注羣喪同】帥郊要餞之甲注三邑周地音義【要一遙反餞賤淺反】以逐劉子注逐伯蚠壬戌劉子奔注周邑單子逆悼王於莊宮以歸注悼王子猛也王子還夜取王以如莊宮注王子還子朝黨也不欲使單子得王猛故取之癸亥單子出注失王故出奔王子還與召莊公謀曰注莊公召伯奐子朝黨也音義【召上照反奐音喚】不殺單旗不防注旗單子也音義【旗音其捷才接反】與之重盟必來背盟而克者多矣從之注從還謀也音義【背音佩下注同】樊頃子曰非言也必不克注頃子樊齊單劉黨音義【頃音傾夲或作須字】疏【注正義曰此下二十三年單子劉子樊齊以王如劉故知是單劉黨也】遂奉王以追單子注王子還奉王及領大盟而復注領周地欲重盟令單子劉子復歸音義【令力呈反】殺摯荒以說注委罪於荒音義【說如字又音悅】劉子如劉注歸其采邑單子亡乙丑奔於平畤注平畤周地知王子還欲背盟故亡走音義【奔於平畤一夲作於平畤音止又音市下同夲或作平壽誤】疏【正義曰此上言子還夜取王以如莊宮遂與召莊謀殺單旗與之重盟必來來而殺之王子還遂奉王追單子及領遂與重盟而還殺摯荒者爲前取王如莊宮令單子失王而出奔更殺摯荒以觧說此事單子覺還欲背又奔平畤】羣王子追之單子殺還姑發弱鬷延定稠注八子靈景之族因戰而殺之音義【鬷子工反稠直由反】疏【注正義曰以上言王子還此八人還居其首還旣稱王子眀八子皆王子也故知靈景之族】子朝奔京注其黨死故丙寅伐之注單子伐京京人奔山劉子入於王城注子朝奔京故得入辛未鞏簡公敗績於京乙亥甘平公亦敗焉注甘鞏二公周卿士皆爲子朝所敗音義【鞏九勇反】疏【正義曰謚法一意不曰簡布綱持紀曰平注正義曰知爲子朝所敗者以傳云敗績於京故知是悼王黨爲子朝所敗也】叔鞅至自京師注葬景王還言王室之亂也注經所以書閔馬父曰子朝必不克其所與者天所廢也注閔馬父閔子馬魯大夫天所廢謂羣喪職秩者單子欲告急於晉秋七月戊寅以王如平畤遂如圃車次於皇注出次以示急戊寅七月三日經書六月誤也音義【圃音補】疏【注正義曰傳言七月戊寅杜以長歷推校之戊寅是七月三日眀傳是也經書王猛居皇乃在六月下知經六月誤也】劉子如劉單子使王子處守於王城注王子處子猛黨守王城距子朝盟百工於平宮注平宮平王廟辛卯鄩肸伐皇注鄩肸子朝黨音義【鄩音尋肸許乙反】大敗獲鄩肸壬辰焚諸王城之市注焚鄩肸八月辛酉司徒丑以王師敗績於前城注醜悼王司徒前城子朝所得邑百工叛注司徒丑敗故己巳伐單氏之宮敗焉注百工伐單氏爲單氏所敗疏【注正義曰知單氏所敗者以上云伐單氏下云反伐之是單氏反伐百工也若單氏被敗焉能反伐百工】庚午反伐之注單氏反伐百工辛未伐東圉注百工所在洛陽東南有圉鄕音義【圉魚呂反】冬十月丁巳晉籍談荀躒帥九州之戎注九州戎陸渾戎十七年滅屬晉州鄕屬也五州爲鄕音義【躒力狄反】及焦瑕溫原之師注焦瑕溫原晉四邑以納王於王城注丁巳在十月經書秋誤疏【注正義曰傳言冬十月丁巳杜以長歷推之丁巳是十月十四日經書此事在秋其下乃有冬知經誤】庚申單子劉蚠以王師敗績於郊注爲子朝之黨所敗前城人敗陸渾於社注前城子朝眾社周地音義【社市者反夲或作杜下皆同】十一月乙酉王子猛卒注乙酉在十一月經書十月誤𨿽未卽位周人諡曰悼王疏【注正義曰傳言十一月乙酉杜以長歷推校之乙酉是十一月十二日知經書十月誤也上云單子逆悼王於莊宮悼王卽猛也經書爲卒傳言其諡故觧之𨿽未卽位周人諡曰悼王敬王猛之母弟敬王位定乃追諡之】不成喪也注釋所以不稱王崩己丑敬王卽位注敬王王子猛母弟王子匄音義【匄古害反】疏【注正義曰敬王名匄夲紀文也夲紀不言敬王是猛之母弟先儒相傳說耳諡法夙夜共事曰敬】館於子旅氏注子旅周大夫○十二月庚戌晉籍談荀躒賈辛司馬督注司馬烏音義【督音篤】帥師軍於陰注籍談所軍於侯氏注荀躒所軍於谿泉注賈辛所軍鞏縣西南有明谿泉次於社注司馬督所次王師軍於泛於觧次於任人注王師分在三邑洛陽西南有大觧小觧音義【泛音凡觧音蟹任音壬】閏月晉箕遺樂徵右行詭濟師取前城注三子晉大夫濟師渡伊洛音義【行戶郎反詭九委反】軍其東南王師軍於京楚辛丑伐京毀其西南注京楚子朝所在

經二十有三年春王正月叔孫婼如晉注謝取邾師音義【婼勅略反】

癸丑叔鞅卒注無傳

晉人執我行人叔孫婼注稱行人譏晉執使人音義【使所吏反】疏【注正義曰傳說魯取邾師則是魯有罪矣而譏晉執者凡諸侯有罪盟主當以師討之不得執其使人故譏之】

晉人圍郊注討子朝也郊周邑圍郊在叔鞅卒前經書後從赴疏【注正義曰往年傳閏月辛丑晉師王師伐京毀其西南注云京子朝所在此年傳正月壬寅朔二師圍郊計辛丑壬寅頻日耳蓋京城旣毀郊是子朝之邑故二師圍之故云討子朝也郊不系周者大都以名通也傳稱朔日圍郊至癸丑乃叔鞅卒癸丑正月十二日也是圍郊在叔鞅卒前也晉人來告圍郊不以圍郊日告之告在叔鞅卒後故經書在後是從赴也圍郊在朔或亦在叔孫婼如晉之前但行無日未必不以朔行據鞅卒有日而言之】

夏六月蔡侯東國卒於楚注無傳未同盟而赴以名秋七月莒子庚輿來奔音義【輿音余】

戊辰吳敗頓胡沈蔡陳許之師於雞父注不書楚楚不戰也雞父楚地安丰縣南有雞備亭音義【父音甫】疏【正義曰此戰獲胡沈之君明是胡沈之君自將也頓序於上頓亦君自將也獲陳大夫陳是大夫將則蔡許亦大夫將也故云頓胡沈祭陳許君在臣上各自以大小序耳桓十三年經書齊師宋師衛師燕師敗績此不每國書師而總云師者傳無其說杜不爲注是史略文非義例也賈逵云不國國書師惡其同役而不同心案隱十年宋人蔡人衛人伐戴鄭伯伐取之傳曰宋衛旣入鄭而以伐戴召蔡人蔡人怒故不和而敗亦是同役而不同心彼旣不變其文此何當變文以見義乎知賈之妄注正義曰杜知楚不戰者以傳云戰於雞父吳子以罪人先犯胡沈與陳三國敗捨胡沈之囚使奔許與蔡頓師噪而從之三國奔是戰於雞父之時先犯胡沈陳后破許蔡頓也六國旣陳戰敗而奔下傳始云楚師大奔是六國敗後楚師怖懼不得成陳望風而奔故傳云不言戰楚未陳杜云不書楚楚不戰劉用服防義云不書楚楚諱敗不告然則必其楚人來告容或諱敗若吳人來告豈代楚諱乎劉違背傳文而規杜非也】胡子髠沈子逞滅注國𨿽存君死曰滅音義【髠苦門反逞勅逞反】疏【注正義曰公羊傳曰君死於位曰滅其意言夲國𨿽存其君見殺與滅國相類據君身言之謂之滅】獲陳夏齧注大夫死生通曰獲夏齧徵舒孫音義【夏戶雅反齧五結反】疏【注正義曰宣二年鄭人獲華元生獲也哀十一年獲齊國書死獲也故云大夫死生通曰獲案世夲宣公生子夏夏生禦叔叔生徵舒舒生惠子晉晉生禦寇寇生悼子齧齧是徵舒曾孫杜云孫未詳】

天王居於狄泉注敬王辟子朝也狄泉今洛陽城內大倉西南池水也時在城外音義【大音泰】疏【注正義曰此事傳無其文不言無傳者傳稱六月庚寅單子劉子樊齊以王如劉當從劉而居狄泉不是全無其事故不云無傳也狄泉今洛陽城內大倉西南池水是也若在城內宜云王居成周知此時在城外也今在城內者土地名云或曰定元年城成周乃繞之入城內也】尹氏立王子朝注尹氏周世卿也書尹氏立子朝明非周人所欲立疏【注正義曰宣王之世有尹吉甫春秋以來數有尹子見經是其食采於尹世爲周卿士也以其世爲卿士宗族彊盛故能專意立朝不言尹子而言尹氏者見其氏族彊故能立之也敬王是單劉所立不書單子立者敬王猛之母弟兄死次正當立立之是當朝不應立立庶以亂國書尹氏立朝所以惡尹氏也隱四年衛人立晉善其得眾書衛人言舉國共立之此書尹氏立朝明非周人所欲立獨尹氏立之耳】

八月乙未地震

冬公如晉至河有疾乃復

傳二十三年春王正月壬寅朔二師圍郊注二師王師晉師也王師不書不以告癸卯郊鄩潰注河南鞏縣西南有地名鄩中郊鄩二邑皆子朝所得音義【鄩音尋潰戶內反】丁未晉師在平陰王師在澤邑注平陰今河陰縣王使告間注子朝敗故音義【間音閒】庚戌還注晉師還○邾人城翼注翼邾邑還將自離姑注離姑邾邑從離姑則道徑魯之武城音義【徑音經】疏【注正義曰邾魯接連竟界相錯邾人從翼邑還邾先徑魯之武城然後始至離姑而後至邾故舉離姑爲道次】公孫鉏曰魯將禦我注鉏邾大夫音義【鉏仕居反下同禦魚呂反】欲自武城還循山而南注至武城而還依山南行不欲過武城音義【過古禾反下遂過同】徐鉏丘弱茅地注三子邾大夫音義【茅亡交反】曰道下遇雨將不出是不歸也注謂此山道下濕遂自離姑注遂過武城武城人塞其前注以兵塞其前道疏【正義曰此所塞之處必有隘道當是已過武城之邑未出武城之竟故得塞其前斷其後而攻取之】斷其後之木而弗殊邾師過之乃推而蹷之遂取邾師獲鉏弱地注取邾師不書非公命音義【斷丁管反殊如字說文云死也一曰斷也蹷其月反又音厥又居衛反】疏【注正義曰傳言武城人則是武城之大夫自専爲此謀也旣取邾師邾始愬晉晉人來討乃令叔孫往謝叔孫以年初卽行則魯取邾師事在往年因叔孫婼如晉追言之】邾人愬於晉晉人來討音義【愬息路反】叔孫婼如晉晉人執之書曰晉人執我行人叔孫婼言使人也注嫌外內異故重發傳音義【使所吏反重直用反下重發同】晉人使與邾大夫坐注坐訟曲直疏【注正義曰周禮小司寇云命夫命婦不躬坐獄訟凡斷獄者皆令競者坐而受其辭故使並坐訟曲直】叔孫曰列國之卿當小國之君固周制也注在禮卿得防伯子男故曰當小國之君疏【注正義曰僖公十九年傳曰在禮卿不防公侯防伯子男可也於禮得與相防故當小國之君】邾又夷也注邾雜有東夷之風寡君之命介子服回在注子服回魯大夫爲叔孫之介副音義【介音界注同】請使當之不敢廢周制故也乃不果坐韓宣子使邾人聚其眾將以叔孫與之注與邾使執之叔孫聞之去眾與兵而朝注示欲以身死音義【去起呂反】士彌牟謂韓宣子注彌牟士景伯音義【彌亡支反牟亡侯反】曰子弗良圖而以叔孫與其讐叔孫必死之魯亡叔孫必亡邾邾君亡國將焉歸注時邾君在晉若亡國無所歸將益晉憂音義【焉於防反下同】子𨿽悔之何及所謂盟主討違命也若皆相執焉用盟主注聽邾眾取叔孫是爲諸侯皆得輙相執乃弗與使各居一館注分別叔孫子服回音義【別彼列反】疏【注正義曰賈逵云使邾魯大夫各居一館鄭眾云使叔孫子服回各居一館邾魯大夫夲不同館無爲復言使各居一館也欲分別叔孫與子服回不得相見各聽其辭耳服防並載兩說仍云賈氏近之案傳云各居一館之下卽云士伯聽其辭而愬諸宣子乃皆執之則皆執各居一館者也若是邾魯別館豈執邾大夫乎且下云館叔孫於箕捨子服回於他邑明此各居一館是分別子服與叔孫恐其相教示】士伯聽其辭而愬諸宣子乃皆執之注二子辭不屈故士伯愬而執之疏【注正義曰魯人實取邾師二子辭不屈者蓋以朝聘徵伐過他國必假道乃行邾人不假魯道是邾亦合責不假道小過也取其師大罪也蹊田奪牛爲報已甚故士伯愬而執之久囚其使足以謝邾故晉以明年釋之】士伯禦叔孫從者四人過邾館以如吏注欲使邾人見叔孫之屈辱音義【從才用反下同】疏【正義曰禦謂進引也引叔孫詣於獄也叔孫從者惟有四人先過於邾君之館然後以之如吏故杜云欲使邾人見叔孫之屈辱】先歸邾子士伯曰以芻蕘之難從者之病將館子於都注都別都謂箕也音義【芻初俱反蕘而昭反】叔孫旦而立期焉注立待命也從旦至莫爲期音義【期夲又作期同居其反】乃館諸箕捨子服昭伯於他邑注別囚之範獻子求貨於叔孫使請冠焉注以求冠爲辭取其冠法而與之兩冠曰盡矣注旣送作冠模法又進二冠以與之僞若不觧其意音義【模莫胡反字從木觧音蟹】爲叔孫故申丰以貨如晉注欲行貨以免叔孫音義【爲於僞反】叔孫曰見我吾告女所行貨見而不出注畱申丰不使得出不欲以貨免音義【女音汝】吏人之與叔孫居於箕者請其吠狗弗與及將歸殺而與之食之注示不愛音義【吠扶廢反】疏【正義曰狗有吠守者有主獵者主獵者貴吠守者賤吏人請叔孫乞其吠守之狗】叔孫所館者𨿽一日必葺其墻屋注葺補治也音義【葺七入反】去之如始至注不以當去而有所毀壊音義【壊音怪】○夏四月乙酉單子取訾劉子取墻人直人注三邑屬子朝者訾在河南鞏縣西南音義【訾子斯反】六月壬午王子朝入於尹注自京入尹氏之邑疏【注正義曰知自京入尹者以前年子朝在京王師𨿽毀其西南不言克京又今年二師圍郊不言子朝在郊故云自京入尹劉以爲前年王師已克子朝從京入郊郊潰不知子朝所在而規杜非也】癸未尹圉誘劉佗殺之注尹圉尹文公也劉佗劉蚠族敬王黨音義【圉魚呂反佗徒河反】丙戌單子從阪道劉子從尹道伐尹單子先至而敗劉子還注單子敗故音義【阪音反又扶板反】己丑召伯奐南宮極以成周人戍尹注二子周卿士子朝黨奐召莊公庚寅單子劉子樊齊以王如劉注辟子朝出居劉子邑甲午王子朝入於王城次於左巷注近東城音義【近附近之近】秋七月戊申鄩羅納諸莊宮注鄩羅周大夫鄩盻之子尹辛敗劉師於唐注尹辛尹氏族唐周地丙辰又敗諸鄩甲子尹辛取西闈注西闈周地音義【闈音韋一音暉】丙寅攻蒯蒯潰注河南縣西南蒯鄕是也於是敬王居狄泉尹氏立子朝音義【蒯苦怪反】○莒子庚輿虐而好劍苟鑄劍必試諸人國人患之又將叛齊烏存帥國人以逐之注烏存莒大夫音義【好呼報反鑄之樹反】庚輿將出聞烏存執殳而立於道左懼將止死注殳長丈二而無刅音義【殳音殊】疏【注正義曰詩毛傳文也考工記云殳長尋有四尺八尺曰尋是其長丈二也又考工記戈防皆有刃殳不言刃是無刃也】苑羊牧之曰君過之注牧之亦莒大夫烏存以力聞可矣何必以弒君成名遂來奔齊人納郊公注郊公著丘公之子十四年奔齊音義【著直除反又直慮反】○吳人伐州來楚防越帥師注令尹以疾從戎故防越攝其事及諸侯之師奔命救州來吳人禦諸鐘離子瑕卒楚師熸注子瑕卽令尹不起所疾也吳楚之間謂火滅爲熸軍之重主喪亡故其軍人無復气勢音義【熸子潛反字林子兼反復扶又反下王往復敗復增修同】吳公子光曰諸侯從於楚者眾而皆小國也畏楚而不獲己是以來吾聞之曰作事威克其愛𨿽小必濟注克勝也軍事尙威疏【正義曰尙書徵云威克厥愛允濟愛克厥威允罔功是古有此言】胡沈之君防而狂注狂無常音義【狂求匡反】陳大夫齧壯而頑頓與許蔡疾楚政楚令尹死其師熸帥賤多寵政令不壹注帥賤防越非正卿也軍多寵人政令不壹於越音義【帥所類反注及下帥賤同】七國同役而不同心注七國楚頓胡沈蔡陳許帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威注示之以不整以誘之音義【去起呂反】後者惇陳整旅注惇厚也音義【陳直覲反下未陳並注同】吳子從之戊辰晦戰於雞父注七月二十九日違兵忌晦戰擊楚所不意疏【注正義曰成十六年傳郤至曰陳不違晦以犯天忌我必克之注云晦月終陰之盡故兵家以爲忌楚以兵之忌日不意吳來擊之必不設備吳人故違兵忌以晦出兵而戰擊楚所不意也僖二十二年之戰書己巳朔成十六年鄢陵之戰書甲午晦此書戊辰而不言晦者釋例曰經傳之見晦朔此時史隨其日而存之無義例也賈氏云之戰譏宋襄故書朔鄢陵之戰譏楚子故書晦雞父之戰夷之故不書晦左氏旣無此說案雞父之戰經傳備詳其例非夷之實晦戰而經不書晦明經不以晦示褒貶】吳子以罪人三千先犯胡沈與陳注囚徒不習戰以示不整三國爭之吳爲三軍以系於後中軍從王注從吳王光帥右掩余帥左注掩余吳王壽夢子吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔注三國許蔡頓音義【噪素報反】楚師大奔書曰胡子髠沈子逞滅獲陳夏齧君臣之辭也注國君社稷之主與宗廟共其存亡者故稱滅大夫輕故曰獲獲得也疏【注正義曰傳言捨胡沈之囚使曰吾君死矣是胡沈之君死稱滅也釋例曰國君者社稷之主百姓之望當與社稷宗廟共其存亡者也而見獲於敵國𨿽存若亡死之與生皆與滅同故曰胡子髠沈子逞滅諸以戰傷死𨿽敗績而不見擒故經皆不曰滅則杜意國君生見獲亦書爲滅也劉謂此胡沈之君戰死故言防也春秋君戰生見獲者皆言以歸不書滅何得言𨿽存若亡皆爲滅公羊傳曰其言滅獲何別君臣也君死於位曰滅生得曰獲大夫生死皆曰獲以爲君死曰滅生曰以歸韓戰貶晉侯從大夫例故書獲以規杜失今知非者莊十年齊師滅譚譚子奔莒定六年鄭遊速滅許以許男斯歸是君存稱滅劉以爲生獲於敵但言以歸不得稱滅規杜非也但君存稱滅則滅文在上滅譚滅許是也國存君死則滅文在下胡子沈子是也】不言戰楚未陳也注嫌與陳例相渉故重發之○八月丁酉南宮極震注經書乙未地動魯地也丁酉南宮極震周地亦震也爲屋所壓而死音義【壓夲又作厭同於甲反】疏【注正義曰經書乙未地震謂魯國之地動也丁酉南宮極震則周地亦震周魯相去千里故震日不同以震而死明爲屋所壓】萇謂劉文公曰君其勉之先君之力可濟也注文公劉蚠也先君謂蚠之父獻公也獻公亦欲立子猛未及而卒周之亡也其三川震注謂幽王時也三川涇渭洛水也地動川岸崩疏【注正義曰周語云幽王二年西周三川皆震伯陽父曰周將亡矣陽伏而不能出陰廹而不能烝於是有地震今三川實震是陽失其所而鎭陰也陽失而在陰原必塞原塞國必亡夫水土演而民用也水土無演民乏財用不亡何待昔伊洛竭而夏亡河竭而商亡今周徳若二代之季矣其川原又塞塞必竭夫國必依山川山崩川竭亡之徵也川竭山必崩若亡不過十年數之紀也夫天之所棄不過其紀是嵗也三川竭岐山崩十一年幽王乃滅注國語者亦云三川涇渭洛也西周在雍州之域周禮職方氏正西曰雍州其川涇汭其浸渭洛鄭云浸可以爲灌漑者】今西王之大臣亦震天棄之矣注子朝在王城故謂西王東王必大克注敬王居狄泉在王城之東故曰東王○楚大子建之母在郥注郥郥陽也平王娶秦女廢大子建故母歸其家音義【郥古閴反】召吳人而啟之冬十月甲申吳大子諸樊入郥注諸樊吳王僚之大子音義【吳大子諸樊案吳子遏號諸樊王僚是遏之弟子先儒又以爲遏弟何容僚子乃取遏號爲名恐傳寫誤耳未詳】疏【正義曰吳子諸樊吳王僚之伯父也僚子又名諸樊乃與伯祖同名吳人𨿽是東夷理亦不應然也此久逺之書又字經篆或誤耳】取楚夫人與其寶器以歸楚司馬防越追之不及將死眾曰請遂伐吳以徼之注徼要其勝負音義【徼古堯反要一遙反】疏【正義曰土地名郥是蔡地蔡在楚之東北故建母在郥得召吳人也於時蔡常從楚且失夫人故防越追之】防越曰再敗君師死且有罪注此年秋敗於雞父設往復敗爲再敗亡君夫人不可以莫之死也乃縊於防澨注防澨楚地音義【縊一賜反澨市制反】○公爲叔孫故如晉及河有疾而復注此年春晉爲邾人執叔孫故公如晉謝之音義【爲於僞反注及下注鄰國爲之守相爲同】○楚囊瓦爲令尹注囊瓦子囊之孫子常也代陽匄音義【囊乃郎反】城郢注楚用子囊遺言已築郢城矣今畏吳復增修以自固音義【郢以井反又余政反】疏【注正義曰襄十四年子囊將死遺言謂子庚必城郢君子謂子囊忠將死不忘衛杜稷可不謂忠乎彼子囊城郢君子謂之爲忠此囊瓦城郢沈尹戌謂之必亡事不同者國而無城不可以治楚自文王都郢城郭未固子囊心欲城之其事未暇將死而令城郢故可謂之爲忠今郢旣固矣足以爲治而囊瓦畏吳侵偪恐其入宼國都更復增修其城又求自固不能逺撫邊竟惟欲近守城郭沈尹謂之必亡爲其事異故也】沈尹戌曰子常必亡郢茍不能衛城無益也古者天子守在四夷注徳及逺音義【守手又反下文除守其交禮並同】天子卑守在諸侯注政卑損諸侯守在四鄰注鄰國爲之守諸侯卑守在四竟注裁自完音義【竟音境下及注同】愼其四竟結其四援注結四鄰之國爲助音義【援於眷反】民狎其野注狎安習也音義【狎戶甲反】三務成功注春夏秋三時之務民無內憂而又無外懼國焉用城今吳是懼而城於郢守已小矣卑之不獲能無亡乎注不獲守四竟音義【焉於防反】昔梁伯溝其公宮而民潰注在僖十八年疏【注正義曰事在十九年諸夲皆然當是傳寫誤】民棄其上不亡何待夫正其疆埸修其土田險其走集注走集邊竟之壘辟音義【疆居良反埸音亦壘力軌反辟音壁】親其民人明其伍注使民有部伍相爲望疏【正義曰賈服王董皆作五賈逵云五五方之也敬授民時四方中央之王云五山林澤川平地也董云五四方及國中之姦謀也杜作伍故云使民有部伍相爲望彼諸夲蓋以上多雲四故誤爲五也】信其鄰國愼其官守守其交禮注交接之禮不僭不貪不懦不耆注懦弱也耆彊也音義【僭子念反懦乃亂反又乃臥反耆巨支反一音直支反】疏【正義曰不僭守信也不貪防正也不懦不受辱也不彊不陵人也此皆論守竟之事不僭不貪不耆謂不往侵鄰國也不懦謂不使人侵己也】完其守備以待不虞又何畏矣詩曰無念爾祖聿修厥徳注詩大雅無念念也聿述也義取念祖考則述治其徳以顯之疏【正義曰詩大雅文王篇也無念念也聿述也言王者念女先祖之法則還當述治其先祖之徳以顯之】無亦監乎若敖蚡冒至於武文注四君皆楚先君之賢者音義【蚡扶粉反冒莫報反】疏【注正義曰楚世家云周成王始封熊繹於楚以子男之田居丹陽曆十四君至於熊儀是爲若敖若敖生霄敖霄敖生蚡冒蚡冒卒弟熊逹立是爲武王武王生文王始都郢杜文十六年云蚡冒楚武王父𨿽不從世家以蚡冒爲武王兄要沈尹以四君爲賢故特言之】土不過同注方百里爲一同言未滿一圻音義【圻音祈】疏【正義曰言土𨿽至九百里猶止名同故云不過同非謂百里以下也知者以楚是子爵土方二百里明非百里也】愼其四竟猶不城郢今土數圻注方千里爲圻音義【數所主反】疏【正義曰如楚世家云武王以上未都於郢據當時都郢故以郢言之謂不築其國都也】而郢是城不亦難乎注言守若是難以爲安也爲定四年吳入楚傳

春秋左傳注疏卷五十

春秋左氏傳注疏卷五十考證

傳天王將鑄無射○【臣召南】按漢書五行志引此作將鑄無射鐘鐘字蓋漢志所自加也

傳二至二分日有食之不爲災○【臣照】按梓愼以二分二至日食不爲災知古算術之疎蓋自梓愼始知日食可算而以分同道至相過爲言則又失之逺也梓愼以前大約並不知日食之故

劉子單子以王猛入於王城○呂祖謙曰洛誥我乃卜澗水東瀍水西惟洛食先儒以爲今河南城也所謂王城也成王定鼎於郟鄏是也我又卜瀍水東亦惟洛食先儒以爲今洛陽也卽所謂成周也是時以成周爲下都所謂成周旣成分正東郊是也至敬王時自王城遷而都之【臣召南】桉成周去王城四十里漢之河南縣周公所城雒邑也後漢郡國志河南春秋時謂之王城注引博物記曰王城方七百二十丈郛方一十里南望雒水北至陜山又引地道記曰去雒城四十里是也漢之雒陽縣周所謂成周也

傳惡賔孟之爲人也疏故劉子亦與同志○以文義推之劉子應作單子言單穆公與劉蚠同志也

傳單子逆悼王於莊宮以歸注悼王子猛也○悼監夲訛作博今攺正

傳晉籍談荀躒帥九州之戎○【臣召南】按左氏敍次俱以官爵爲先後十五年荀躒如周籍談爲介王稱躒爲伯氏談爲叔氏是籍談爲大夫也此傳及後十二月皆叔籍談於荀躒之上豈談此時已爲卿乎晉之六卿皆在又不見有爲卿之文何也

尹氏立王子朝○孫復曰立者簒詞言尹氏立王子朝其惡可知也

傳南宮極震○趙汸補注曰但言南宮極震明是以震而死不必爲屋所壓也

傳愼其四竟猶不城郢疏如楚世家云武王以上未都於郢○【臣召南】按楚世家文王熊貲始都郢又按漢書地理誌云文王自丹陽徙此

春秋左氏傳注疏卷五十考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷五十一【起昭公二十四年盡二十五年】

晉杜氏注唐陸徳明音義孔穎達疏

經二十四年春王二月丙戌仲孫貜卒注無傳孟僖子也音義【貜俱縛反徐俱碧反】

婼至自晉注喜得赦歸故書至

夏五月乙未朔日有食之

秋八月大雩

丁酉伯郁釐卒注無傳未同盟而赴以名丁酉九月五日有日無月音義【郁於六反釐本又作力之反又音來】疏【注正義曰此年五月乙未朔一大一小七月甲午朔九月癸巳朔五日得丁酉文在八月之下是有日而無月也】

冬吳滅巢注楚邑也書滅用大師疏【注正義曰大都以名通故不系楚也襄十三年傳例曰用大師焉曰滅】

葬平公注無傳

傳二十四年春王正月辛丑召簡公南宮嚚以甘桓公見王子朝注簡公召莊公之子召伯盈也嚚南宮極之子桓公甘平公之子音義【嚚魚巾反見賢徧反】劉子謂萇曰甘氏又往矣對曰何害同徳度義注度謀也言惟同心同徳則能謀義子朝不能於我無害音義【度徒洛反注同】疏【注正義曰同徳度義尙書泰誓文也劉云案孔安國云徳鈞則秉義者彊萇此言取彼爲說必其與彼徳同乃度義之勝負但使徳勝不畏彼彊故卽引泰誓而勸其務徳杜爲不見古文故致有此謬今知非者彼尙書之文論兩敵對戰揆度有義者彊此論甘氏又往旣不能同徳何能度義屬意有異與書義不同且引詩斷章其類多矣劉以爲杜違尙書之文而規其過非也】太誓曰紂有億兆夷人亦有離徳注言紂眾億兆兼有四夷不能同徳終敗亡音義【紂直九反億於力反】疏【注正義曰孔安國云夷人謂平人杜爲夷狄之人者案四年傳曰啇紂爲黎之搜東夷叛之孔杜各自爲義其意俱通劉以杜爲過而規其短非也】余有亂臣十人同心同徳注武王言我有治臣十人𨿽少同心也今大誓無此語音義【治直吏反】此周所以興也君其務徳無患無人戊午王子朝入於鄔注緱氏西南有鄔聚言子朝稍彊音義【鄔烏戶反緱古侯反又若侯反聚才住反】○晉士彌牟逆叔孫於箕注將禮而歸之叔孫使梁其踁待於門內注踁叔孫家臣音義【踁戶定反】曰余左顧而欬乃殺之注疑士伯來殺已故謀殺之音義【欬苦代反】右顧而笑乃止叔孫見士伯士伯曰寡君以爲盟主之故是以久子注久執子以謝邾不腆敝邑之禮將致諸從者使彌牟逆吾子叔孫受禮而歸二月婼至自晉尊晉也注貶婼族所以尊晉婼行人故不言罪已音義【腆他典反從才用反】疏【注正義曰卿當備書名氏去氏則爲貶責貶婼之族喜於得免所以尊晉而自屈也釋例曰意如至自晉傳言尊晉罪已婼至自晉傳復重但言尊晉者意如以罪見執宜在罪已婼本使人不應見執故尊晉而已內大夫行還皆不書至異於公也今此二人執而見釋更以書至見義也杜言見義者見其喜得釋特告廟而書至也】○三月庚戌晉侯使士景伯涖問周故注涖臨也就問子朝敬王知誰曲直音義【涖音利】疏【正義曰晉助敬王久矣今使景伯如周問曲直者以子朝更彊久競未決晉人恐敬王不成更審其事故疑而使察之也晉人於此乃辭王子朝不納其使則以前猶與往來其心兩望至此始絕耳】士伯立於幹祭而問於介眾注幹祭王城北門介大也音義【幹音千祭側界反介音戒注同】晉人乃辭王子朝不納其使注眾言子朝曲故音義【使所吏反】○夏五月乙未朔日有食之梓愼曰將水注陰勝陽故曰將水昭子曰旱也日過分而陽猶不克克必甚能無旱乎注過春分陽气盛時而不勝陰陽將猥出故爲旱音義【猥烏罪反】陽不克莫將積聚也注陽气莫然不動乃將積聚音義【陽不克莫絕句】○六月壬申王子朝之師攻瑕及杏皆潰注瑕杏敬王邑音義【瑕戶加反杏戶孟反潰戶內反】鄭伯如晉子大叔相見範獻子獻子曰若王室何對曰老夫其國家不能卹敢及王室抑人亦有言曰嫠不卹其緯注嫠寡婦也織者常苦緯少寡婦所宜憂音義【相息亮反嫠本又作釐力之反緯有貴反】而憂宗周之隕爲將及焉注恐禍及已音義【隕於敏反】今王室實蠢蠢焉注蠢蠢動擾貎音義【蠢昌允反擾而小反本又作動攝】吾小國懼矣然大國之憂也吾儕何知焉吾子其早圖之詩曰缾之罄矣惟罍之恥注詩小雅罍大器缾小器常稟於罍者而所受罄盡則罍爲無餘故恥之音義【儕仕皆反缾本又作瓶步丁反罍音雷】疏【注正義曰此詩小雅蓼莪刺厲王之詩也或曰缾是器罍大缾小實由罍所資缾是小器常稟受於罍今缾罄盡罍更無物以共缾惟是罍之恥也缾諭周罍諭晉言周之微弱相依恃於晉今王室亂矣晉無力以助之是晉之恥也詩注云缾小而盡罍大而盈刺王不使富分貧眾卹寡】王室之不寧晉之恥也獻子懼而與宣子圖之注宣子韓起乃徴防於諸侯期以明年注爲明年防黃父傳音義【父音甫】○秋八月大雩旱也注終如叔孫之言○冬十月癸酉王子朝用成周之寶珪於河注禱河求福音義【珪於河本或作沈於河沈直防反又如字】甲戌津人得諸河上注珪自出水陰不佞以溫人南侵注不佞敬王大夫晉以溫兵助敬王南侵子朝拘得玉者取其玉將賣之則爲石王定而獻之注不佞獻玉音義【拘音俱王定而獻之本或作王定之】與之東訾注喜得玉故與之邑鞏縣西南訾城是也音義【訾子斯反】○楚子爲舟師以略吳疆注略行也行吳界將侵之音義【疆居良反行下孟反下同】沈尹戌曰此行也楚必亡邑不撫民而勞之吳不動而速之注速召也吳踵楚注躡楚踵迹音義【踵章勇反躡女輒反】而疆埸無備邑能無亡乎越大夫胥犴勞王於豫章之汭注汭水曲音義【埸音亦犴音岸勞力報反汭如鋭反】越公子倉歸王乘舟注歸遺也音義【歸如字又其媿反乘防證反又如字遺惟季反】倉及壽夢帥師從王注壽夢越大夫音義【夢莫公反】王及圉陽而還注圉陽楚地音義【圉魚呂反】疏【正義曰王歸行及圉陽倉與壽夢辭還歸於越也】吳人踵楚而邊人不備遂滅巢及鐘離而還注鐘離不書告敗略沈尹戌曰亡郢之始於此在矣王壹動而亡二姓之帥注二姓之帥守巢踵離大夫音義【帥所類反注同】幾如是而不及郢詩曰誰生厲階至今爲梗注詩大雅厲惡階道梗病也音義【幾居豈反又音幾梗更猛反】疏【注正義曰此詩大雅桑柔刺厲王之詩也】其王之謂乎注爲定四年吳入郢傳

經二十有五年春叔孫婼如宋

夏叔詣會晉趙鞅宋樂大心衛北宮喜鄭遊吉曹人邾人滕人薛人小邾人於黃父音義【詣五計反】

有鸜鵒來巢注此鳥穴居不在魯界故曰來巢非常故書音義【鸜其居反嵇康音權本又作鴝音劬公羊傳作鸛音權郭璞注山海經云鸜鵒鴝鵒也鵒音欲】疏【注正義曰此鳥穴居今驗猶然考工記云鸜鵒不逾濟禹貢導沇水東流爲濟入於河溢爲滎東出於陶丘北又東至於菏又東北防於汶又北東入於海濟經齊魯之界魯在汶水之南鸜鵒北方之鳥南不逾濟舊不在魯界今來魯而不穴又巢居故曰來巢傳曰書所無也是非常故書也公羊傳曰何以書記異也何異爾非中國之禽也宜穴又巢谷梁亦然案今大河以北皆有鸜鵒不得云非中國之禽也宜穴又巢信然】秋七月上辛大雩季辛又雩注季辛下旬之辛也言又重上事音義【重直龍反又直用反】疏【注正義曰月有三辛上辛上旬之辛也季辛下旬之辛也長歷推校此年七月己丑朔上辛月三日季辛二十三日也不書其日之辰空言辛者本見旱甚欲知二雩相去逺近耳無取於辰故空書辛也季辛又雩不言大者言又見其重上事上辛是大雩明季辛亦大雩也春秋旱則修雩雩而得雨則書雩喜雩有益雩而不得雨則書旱以明災成此書二雩者上辛雩而得雨雨少尋卽爲旱故季辛又雩傳曰秋書再雩旱甚也是言前雩少得雨旱甚而復雩故賈云上辛不注是也公羊傳曰又雩者何又雩者非雩聚以逐季氏也公以九月始孫豈七月已與季氏戰乎若使時實不旱亦不得托雩以聚眾矣】

九月己亥公孫於齊次於陽州注諱奔故曰孫若自孫讓而去位者陽州齊魯竟上邑未敢直前故次於竟音義【孫音遜本亦作遜注及傳同竟音境下同】齊侯唁公於野井注濟南祝阿縣東有野井亭齊侯來唁公公不敢遠勞故逆之往至野井音義【唁音彥弔失國曰唁】

冬十月戊辰叔孫婼卒注公不與小斂而書日者公在外非無恩【與音預斂力驗反】

十有一月己亥宋公佐卒於曲棘注陳畱外黃縣城中有曲棘裏宋地未同盟而赴以名

十有二月齊侯取鄆注取鄆以居公也音義【鄆音運】傳二十五年春叔孫婼聘於宋桐門右師見之注右師樂大心居桐門語卑宋大夫而賤司城氏注司城樂氏之大宗也卑賤謂其才徳薄昭子告其人曰右師其亡乎君子貴其身而後能及人是以有禮注惟禮可以貴身貴身故尙禮今夫子卑其大夫而賤其宗是賤其身也注賤人人亦賤已能有禮乎無禮必亡注爲定十年樂大心出奔傳疏【正義曰揚子法言云何以動而見敬曰敬人何以動而見侮曰侮人然則貴人者人亦貴之卑人者人亦卑之此言凡人輕賤其身則不能以尊貴之道及於他人若君子能自貴其身者已先貴人欲其身之貴是以須有禮然後能以尊貴之道及於他人旣尊貴他人是以有禮】宋公享昭子賦新宮注逸詩疏【正義曰燕禮記云升歌鹿鳴下管新宮鄭云新宮小雅逸篇也其詩旣逸知是小雅篇者管卽笙也以燕禮及鄕飲酒升歌笙歌同用小雅知新宮必是小雅但其詩辭義皆亡無以知其意也】昭子賦車轄注詩小雅周人思得賢女以配君子昭子將爲季孫迎宋公女故賦之音義【轄本又作�胡瞎反將爲於僞反】疏【注正義曰周人思得賢女以配君子車�詩序也杜以下云逆女故知將爲季孫迎宋公之女故賦之杜必知爲逆女而賦者以車�之詩論逆女之事其詩雲間關車之�兮思孌季女逝兮言間關然設此車�思憶孌然季女而往迎之又云辰彼碩女令徳來教皆論逆女之事又昭子因聘迎女已共宋公平論故於享禮之時而賦車轄猶如季文子如宋致女還賦韓奕之詩與此正同又何不可而劉以爲昭子賦車轄不爲逆女又以新宮非昏姻之事而規杜過然新宮旣亡焉知非是親好茍生異見於義非也】明日宴飲酒樂宋公使昭子右坐注坐宋公右以相近言攺禮坐音義【樂音洛近附近之近禮坐如字又才臥反】疏【注正義曰燕禮云司宮筵賔於戶西東上小臣設公席於阼階上西鄕是禮坐公西向賔南向也宋公使昭子右坐令在宋公之右蓋在宋公之北同西向以相近言其攺禮坐也】語相泣也樂祁佐注助宴禮退而告人曰今玆君與叔孫其皆死乎吾聞之哀樂注可樂而哀音義【哀樂音洛注及下同】而樂哀注可哀而樂皆防心也心之精爽是謂魂魄魂魄去之何以能久注爲此冬叔孫宋公卒傳音義【喪息浪反下同】○季公若之姊爲小邾夫人注平子庻姑與公若同母故曰公若姊疏【注正義曰公若卽平子之叔父也不言平子之姑而云公若之姊明公若是平子庶叔此姑與公若同母故曰公若姊也】生宋元夫人注宋元夫人平子之外姊生子以妻季平子昭子如宋聘且逆之注平子人臣而因卿逆季氏彊橫音義【妻七計反橫華孟反】公若從注從昭子音義【從才用反又如字注同】謂曹氏勿與魯將逐之注曹氏宋元夫人曹氏告公公告樂祁樂祁曰與之如是魯君必出政在季氏三世矣注文子武子平子疏【注正義曰武子生悼子悼子生平子政在季氏惟云三世不數悼子者悼子未爲卿而卒不執魯政故不數也十二年傳曰季悼子之卒也叔孫昭子以再命爲卿卿必再命乃得經書名氏七年三月經書叔孫婼如齊涖盟其年十一月季孫宿卒是悼子先武子而卒平子以孫繼祖也】魯君喪政四公矣注宣成襄昭無民而能逞其志者未之有也國君是以鎭撫其民詩曰人之云亡心之憂矣注詩大雅言無人則憂患至音義【逞勅景反】魯君失民矣焉得逞其志靖以待命猶可動必憂注爲下公孫傳音義【焉於防反】○夏防於黃父謀王室也注王室有子朝亂謀定之趙簡子令諸侯之大夫注簡子趙鞅輸王粟具戍人曰明年將納王注納王於王城子大叔見趙簡子簡子問揖讓周旋之禮焉對曰是儀也非禮也疏【正義曰樂記云簠簋俎豆制度文章禮之器也升降上下周旋裼襲禮之文也又曰鋪筵席陳尊俎列籩豆以升降爲禮者禮之末節也故有司掌之仲尼燕居云子張問禮子曰師爾以爲必鋪幾筵升降酌獻酬酢然後謂之禮乎言而履之禮也又五年傳云公如晉自郊勞至於贈賄禮無違者晉侯以爲知禮女叔齊曰是儀也非禮也此問揖讓周旋之禮又云是儀也非禮也凡此諸文皆言禮與儀異禮之與儀非爲大異但所從言之有不同耳禮是儀之心儀是禮之貎本其心謂之禮察其貌謂之儀行禮必爲儀爲儀未是禮故云儀非禮也鄭禮序云禮者體也履也統之於心曰禮踐而行之曰履此訓兩釋良有以也鄭謂體爲禮履爲儀是其所以禮儀別也】簡子曰敢問何謂禮對曰吉也聞諸先大夫子產曰夫禮天之經也注經者道之常地之義也注義者利之宜民之行也注行者人所履行音義【之行下孟反注同】天地之經而民實則之則天之明注日月星辰天之明也因地之性注髙下剛柔地之性也疏【正義曰自夫禮至因地之性言禮本法天地也自生其六气至民失其性言天用气味聲色以飬人不得過其度也是故爲禮以下言聖人制禮以奉天性不使過其度也經常也義宜也夫禮者天之常道地之宜利民之所行也天地之有常道人民實法則之法則天之明道因循地之恆性聖人所以制作此禮也此傳文於天言常則地亦常也於地言義則天亦義也覆言天地之經明天地皆有常也天有常明之義地有常利之義也覆云則天之明是天以明爲常因地之性則地以性爲義是天以光明爲常義地以剛柔爲常義義謂義理性謂本性言天地性義有常可以爲法故民法之而爲禮也注正義曰覆而無外髙而在上運行不息日月星辰溫涼寒暑皆是天之道也訓經爲常故言道之常也載而無棄物無不殖山川原隰剛柔髙下皆是地之利也訓義爲宜故云利之宜也杜以今文孝經云用天之道分地之利故天以道言之地以利言之天無形言其有道理也地有質言其有利益也民之所行法象天地象天而爲之者皆是天之常也象地而爲之者皆是地之宜也故禮爲天之經地之義也孝經以孝爲天之經地之義者孝是禮之本禮爲孝之末本末別名理實不異故取法天地其事同也民謂人也人稟天地之性而生動作皆象天地其踐履謂之爲行但人有賢與不肖行有過與不及聖人制爲中法名之曰禮故禮是民之行也行者人之所履也易及爾雅並訓履爲禮是禮名由踐履而生也人之本性自然法象天地聖人還復法象天地而制禮教之是禮由天地而來故仲尼說孝子產論禮皆天地民三者並言之則天之明杜以爲日月星辰者以下傳云爲父子兄弟昏媾姻婭以象天明若眾星之共北辰故知天明日月星也杜知髙下剛柔地之性者以下傳云爲君臣上下以則地義則君髙臣下臣柔君剛地義則地之性也傳文上下其理分明人法天地其事多種杜以天明地義舉要而言故不備顯刑罰威獄溫慈惠和劉貴杜不具載其文而規其過非也此傳文天言則地言因者民見地有宜利因取而法效之因亦則之義也旣言天之經不可復言地之經故變文稱義旣言則天之明不可復言則地之性故變文言因因之與則互相通也正是變文使相辟耳】生其六气注謂陰陽風雨晦明用其五行注金木水火土气爲五味注酸鹹辛苦甘爲五色注靑黃赤白黒見也音義【見賢徧反下觧見放此】章爲五聲注宮商角徴羽音義【徵張裏反】淫則昏亂民失其性注滋味聲色過則傷性疏【正義曰此言天用气味聲色以養人不得過其度也因上則天之下更復本之於天傳稱天有六气此言生其六气謂天生之也用其五行謂天用之也上天用此五行以養人五行之气入人之口爲五味見於目爲五色章徹於耳爲五聲味以養口色以養目聲以養耳此三者𨿽復用以養人人用不得過度過度則爲昏亂使人失其恆性故須爲禮以節之注正義曰洪範云五行一曰水二曰火三曰木四曰金五曰土孔安國云皆其生數是其以生數爲次也大禹謨說六府雲水火金木土谷五行之次與洪範異者以相尅爲次也此注言金木水火土者隨便而言之不以義爲次也五物世所行用故謂之五行五者各有材能傳又謂之五材此傳所說禮意意在味色聲也但味色聲本於五行而來五行又是六气所生故先言六气五行然後至於味色聲也釋名五气於其方各施行白虎通云言爲天行气故謂之五行洪範又演五行雲水曰潤下火曰炎上木曰曲直金曰從革土爰稼穡潤下作咸炎上作苦曲直作酸從革作辛稼穡作甘孔安國雲咸水鹵所生苦焦气之味酸木實之性辛金之气味甘味生於百谷是言五行之气爲五味水味鹹火味苦水味酸金味辛土味甘也五行本性自有此气气至於人乃爲五味味之爲異入口乃知言气爲五味謂气入口與下章也也皆據人知爲文味爲性所有色是形之貌聲是質之響色可近視聲可逺聞自近以及遠故以口目耳所知味色聲爲次也五色五行之色也木色靑火色赤土色黃金色白水色黒也木生柯葉則靑金被磨礪則白土黃火赤水黒則本質自然也見也謂見於人目有此五色聲之淸濁差爲五等聖人因其有五分配五行其本末由五行而來也但旣配五行卽以五者爲五行之聲土爲宮金爲啇木爲角火爲徴水爲羽聲之淸濁入耳乃知是章徹於人爲五聲也此言章爲五聲元年傳云徴爲五聲章徴不同者據聲之至人是爲章徹據人之知聲則爲徴驗是彼此之異言耳老子云五味令人口爽五色令人目盲五音令人耳聾言其過耽耆之則有此病是其過則傷本性也】是故爲禮以奉之注制禮以奉其性爲六畜注馬牛羊雞犬豕音義【畜許六反又楮六反】五牲注麋鹿麏狼兔音義【麋亡悲反麏九倫反本亦作防】三犧注祭天地宗廟三者謂之犧以奉五味疏【正義曰口欲嘗味目欲視色耳欲聼聲人之自然之性也欲之不已則失其性聖人慮其失性是故爲禮以奉養其性使不失也牲犧祭祀所用非人所食而以牲犠奉五味者禮推人道以事神神之所享皆是人食尊鬼神而異其名耳故亦爲奉五味注正義曰爾雅釋畜馬牛羊犬雞五者之名其豕在釋獸之篇畜養也家養謂之畜野生謂之獸豕有野豕故因記之於釋獸耳又釋畜之末別釋馬牛羊豕犬雞六者之名其下題曰六畜謂此是也周禮膳夫云膳用六牲是庖用六牲也庖人掌共六畜鄭云六牲馬牛羊豕犬雞六畜卽六牲也始養之曰畜將用之曰牲是畜牲一也十一年傳曰五牲不相爲用注云五牲牛羊豕犬雞此異彼者以上文已言六畜則五牲非六畜故別觧之周禮庖人掌共六獸鄭眾云六獸麋鹿熊麏野豕兔鄭云獸人冬獻狼夏獻麋又內則無熊則六畜當有狼而熊不屬今杜觧五牲之名用鄭六畜之說去野豕而以其餘當之也傳稱牛卜日曰牲鄭云將用之曰牲此五者實獸也據其將用祭祀故名之曰牲服防云牲麏鹿熊狼野豕尙書泰誓武王數紂之罪云乃夷居弗事上帝神祗遺厥先宗廟弗祀犧牲粢盛旣於凶盜於神祗宗廟之下總言犠牲杜𨿽不見古文其言闇與之合是祭天地宗廟之牲謂之犧也然則犧亦六畜而別言之者周禮牧人凡祭祀共其犠牲以授充人系之鄭云犧牲毛羽完具也授充人者當殊養之然則六畜之內取其毛羽完具別養以共祭祀者乃名爲犠故與六畜異言之也服防云三犧鴈鶩雉也】爲九文注謂山龍華虫藻火粉米黼黻也華若艸華藻水艸火畫火粉米若白米黼若斧黻若兩巳相戾傳曰火龍黼黻昭其文也音義【黼音甫黻音弗】疏【注正義曰尙書益稷篇云帝曰予欲觀古人之象日月星辰山龍華虫作防宗彜藻火粉米黼黻絺繡以五采彰施於五色作服汝明尙書之文如此其觧者多有異說孔安國云日月星爲三辰華象艸華虫雉也畫三辰山龍華虫於衣服旌旗防五采也以五采成此畫焉宗廟彜樽亦以山龍華虫爲飾藻水艸有文者火爲火字粉若粟冰米若聚米黼若斧形黻爲兩已相背之精者曰絺五色備曰繡如孔此言日也月也星辰也山也龍也華也虫也七者畫於衣服旌旗山龍華虫四者亦畫於宗廟彜器藻也火也粉也米也黼也黻也六者繡之於裳如此數之則十三章矣天之大數不過十二若爲十三無所法象或以爲孔並華虫爲一其言華象艸華虫雉者言象艸華之虫故爲雉也若華別似艸安知虫爲雉乎未知孔意必然以否鄭讀防爲繢謂畫也絺爲繡謂刺也宗彜謂虎蜼也周禮宗廟彜器有虎彜蜼彜故以宗彜名虎蜼也周禮有衮冕鷩冕毳冕其衮鷩毳者各是其服章首所畫舉其首章以名服耳衮是衮龍也衮冕九章以龍爲首鷩是華虫也鷩冕七章以華虫爲首毳是虎蜼也毳冕五章以虎蜼爲首虎毛淺蜼毛深故以毳言之毳亂毛也如鄭此言則於尙書之文其章不次故於周禮之注具分辧之鄭於司服之注具引尙書之文乃云此古天子冕服十二章希或作黹字之誤也王者相變至周而以日月星辰畫於旌旂所謂三辰旂旗昭其明也而冕服九章登龍於山登火於宗彜尊其神明也九章初一曰龍次二曰山次三曰華虫次四曰火次五曰宗彜皆畫以爲繢次六曰藻次七曰粉米次八曰黼次九曰黻皆絺以爲繡則衮之衣五章裳四章凡九也鷩畫以雉謂華虫也其衣三章裳四章凡七也毳畫虎蜼謂宗彜也其衣三章裳二章凡五也是鄭之說華虫爲一粉米爲一也杜之此注亦以日月星辰畫於旌旗九文惟言衣服之文謂山也龍也華也虫也藻也粉米也黼也黻也以此爲九杜言華若艸華而不言虫則華虫各爲一也粉米若白米是粉米共爲一也詩云魚在在藻爲水艸也孔安國云火爲火字考工記畫繢之事火以圜鄭眾云爲圜形以火鄭云形如半圜然則杜言火畫火蓋同安國爲火字也粉米色白故粉米若白米也考工記曰白與黑謂之黼孔安國云黼若斧形謂刃白而身黒故若斧也黻爲兩巳相戾今之刺黻猶然也引桓二年傳曰火龍黼黻昭其文也者以證此九文是山龍之屬也世本云胡曹作冕注云胡曹黃帝臣也繋辭云黃帝堯舜垂衣裳而天下治蓋取諸乾坤則冕服起於黃帝也加飾起自唐虞卽書云予欲觀古人之象云云是也所以衣服畫日月星等者象王者之徳照臨天下如三光之耀也山體鎭重象王者之徳鎭重安靜四方又能潤益含靈如山興雲致雨也龍者水物也象王者之徳流通無壅如水利蒼生又龍舒捲變化無方象人君有無方之徳也華虫卽鷩雉雉有文章表王者有文章之徳也宗彜彜常也宗廟之常器有六彜今惟取虎蜼者虎取毛淺而有威蜼取毛深而有知以表王者有深淺之知威猛之徳也藻者水艸是鮮潔之物生於淸水能隨短長象王者之徳冰淸玉潔隨機應物隨民設教不肅而成也火者火性炎上用表王者之徳能使率土羣黎向歸上命也粉米者米能濟人之命表王者有濟養之徳也黼白與黑形若斧斧能裁斷以象王者有裁斷之徳也黻之言戾戾背也黒與靑謂之黻作兩已字相背象王者能綏化兆民能使向巳背惡以從善故爲黻也日之質赤月星之質白山作獐考工記雲山以獐也龍爲騰躍之形蜼爾雅云卬鼻而長尾郭璞云似獼猴而大也章次如此者王者與天地合其徳日月星天用昭明日最爲盛所以居先月星光劣其次之也上以象天下宜法地地之形勢莫大於山故次三光也龍爲水物水出於山故次之也華虫象於禮樂文章以禮樂文章潤於萬物故以次龍也宗彜所以次華虫者言王者旣有禮樂須威知乃行無威則民不畏無知則教不成故以次也藻所以次宗彜者王者威知之徳隨世而應故以次也火者言王者有徳必向歸仰之如火向上故次之也米所以次火者民旣歸王王須濟活濟活之理得米爲生故次之也黼所以次米者言王者能濟活兆民宜裁斷合理如斧之斷決故以次之黻所以次黼者王旣裁斷得所善惡各有分宜人皆背惡從善故以次之】六采注畫繢之事雜用天地四方之色靑與白赤與黑與黃皆相次謂之六色音義【繢戶對反】疏【注正義曰考工記云畫繢之事雜五色東方謂之靑南方謂之赤西方謂之白北方謂之黑天謂之地謂之黃靑與白相次赤與黒相次與黃相次鄭云此言畫繢六色所象及布采之第次此杜取彼記文省約而爲之辭也】五章以奉五色注靑與赤謂之文赤與白謂之章白與黑謂之黼黒與靑謂之黻五色備謂之繡集此五章以奉成五色之用疏【注正義曰謂之繡以上皆考工記文也此刺繡之文以比方相次色亦采也六采謂繢畫五色謂刺繡故令色采之文異耳鄭注尙書性曰采施曰色味色聲三事色居其中故杜言集此五章以奉成五色之用明上下二文亦集此所陳以奉成五味五聲之用舉中以明上下也】爲九歌八風七音六律以奉五聲注觧見二十年爲君臣上下以則地義注君臣有尊卑法地有髙下爲夫婦外內以經二物注夫治外婦治內各治其物疏【正義曰此更覆上因地之義也爲父子以下至生殖長育覆上則天之明也地有髙下聖人制禮爲君臣上下君在上臣在下以法則地之義也以地有剛柔爲夫婦外內天治外婦治內以經紀二物也物事也治理外內之二事也上雲天之經也地之義也又云則天之明因地之性再重言之皆先天後地但法地事少則天事多故上先言法天后言法地此先云爲君臣上下以則地義始云爲父子兄弟以象天明者以其則地事少故先言之象天事多欲下就以從四時類其震矅殺戮及生殖長育皆是象天之事欲使文相連接故後言之也下云以象天明則是當云以象地性而云以則地義者義之與性一也因其先言故逺覆上文地之義也】爲父子兄弟姑姊甥舅昏媾姻亞以象天明注六親和睦以事嚴父若眾星之共辰極也妻父曰昏重昏曰媾壻父曰姻兩壻相謂曰亞音義【媾古豆反姻音因亞於嫁反本亦作婭同重直龍反】疏【注正義曰老子云六親不和焉有孝慈六親謂父子兄弟夫婦也孝經曰孝莫大於嚴父論語云北辰居其所而眾星共之六親父爲尊嚴眾星北辰爲長六親和睦以事嚴父若眾星之共北極是其象天明也妻父爲昏壻父爲姻兩壻相謂曰亞皆釋親文也重昏曰媾爾雅無文相傳說耳釋親文曰男子先生爲兄後生爲弟男子謂女子先生爲姊後生爲妹父之姊妹爲姑母之晜弟爲舅謂我舅者吾謂之甥此皆世俗常言杜不觧者爲易知故也】爲政事庸力行務以從四時注在君爲政在臣爲事民功曰庸治功曰力行其徳教務其時要禮之本也音義【治直吏反】疏【注正義曰論語云冉子退朝子曰何宴對曰有政子曰其事也如有政𨿽不吾以吾其與聞之於時冉子仕於季氏稱季氏有政孔子謂之爲事是在君爲政在臣爲事也此對文別耳論語稱孝友是亦爲政明其政事通言也民功曰庸治功曰力周禮司勲文也鄭以爲庸謂法施於民若后稷力謂制法成治若咎繇司勲又云王功曰勲國功曰功事功曰勞戰功曰多鄭注云王功者若周公國功者若伊尹事功者若禹戰功者若韓信陳平行其徳教務其時要使民春耕夏耘秋斂冬藏聖王之化先致力於民是爲禮之本也】爲刑罰威獄使民畏忌以類其震曜殺戮注雷震電曜天之威也聖人作刑戮以象類之爲溫慈惠和以效天之生殖長育民有好惡喜怒哀樂生於六气注此六者皆稟陰陽風雨晦明之气音義【效屍孝反長丁丈反好呼報反注及下於好皆同惡烏路反下注及下於惡皆同樂音洛下及注皆同】疏【注正義曰賈逵云好生於陽惡生於陰喜生於風怒生於雨哀生於晦樂生於明謂一气生於二志謬矣杜以元年傳雲天有六气降生五味謂六气共生五味非一气生一味此民之六志亦六气共生之非一气生一志故云此六者皆稟陰陽風雨晦明之气言共稟六气而生也】是故審則宜類以制六志注爲禮以制好惡喜怒哀樂六志使不過節疏【正義曰民有六志其志無限是故人君爲政審法時之所宜事之所類以制民之六志使之不過節也下云審行信令謂人君行之知此審則宜類亦是人君則之審者言其謹愼之意也此六志禮記謂之六情在己爲情情動爲志情志一也所從言之異耳】哀有哭泣樂有歌舞喜有施捨怒有戰鬭喜生於好怒生於惡是故審行信令禍福賞罰以制死生生好物也死惡物也好物樂也惡物哀也哀樂不失乃能恊於天地之性是以長久注恊和也簡子曰甚哉禮之大也對曰禮上下之紀天地之經緯也注經緯錯居以相成者疏【正義曰言禮之於天地猶織之有經緯得經緯相錯乃成文如天地得禮始成就】民之所以生也是以先王尙之故人之能自曲直以赴禮者謂之成人大不亦宜乎注曲直以弼其性疏【正義曰劉云禮有宜曲宜直不可信情而行故人之能自曲直以赴於禮者謂之爲成人不能赴禮則不成爲人謂之爲大不亦宜乎赴謂奔走言弼諧己性奔走以赴禮也恐劉義未當注正義曰性曲者以禮直之性直者以禮曲之故云曲直以弼其性也】簡子曰鞅也請終身守此言也注鞅能守此言故終免於晉陽之難音義【以赴禮者赴或作從難乃旦反】宋樂大心曰我不輸粟我於周爲客注二王后爲賔客若之何使客晉士伯曰自踐土以來注踐土在僖二十八年宋何役之不防而何盟之不同曰同卹王室子焉得辟之子奉君命以會大事而宋背盟無乃不可乎右師不敢對受牒而退注右師樂大心音義【焉於防反背音佩下同】疏【正義曰說文云簡牒也牒札也於時號令輸王粟具戍人宋國之應出人粟之數書之於牒受牒而退言服從也】士伯告簡子曰宋右師必亡奉君命以使而欲背盟以干盟主無不祥大焉注言不善無大此者爲定十年宋樂大心出奔傳音義【使所吏反】○有鸜鵒來巢書所無也師巳曰異哉吾聞文成之世童謡有之注師巳魯大夫音義【巳音紀一音祀謡音遙】曰鸜之鵒之公出辱之注言鸜鵒來則公出辱也疏【正義曰此鳥以兩字爲名但謡辭必韻故分言之】鸜鵒之羽公在外野往饋之馬注饋遺也音義【饋音求位反遺惟季反】鸜鵒跦跦公在幹侯注跦跦跳行貌音義【跦張於反又張畱反跳直雕反】徵褰與襦注褰袴音義【褰起防反字林巳偃反又音愆襦本或作�而朱反袴苦故反說文作袴】疏【注正義曰內則云童子不衣襦袴是衣有袴也以可褰行故以褰爲袴】鸜鵒之巢遠哉遙遙稠父喪勞宋父以驕注稠父昭公死外故喪勞宋父定公代立故以驕音義【稠直畱反父音甫下同喪息浪反注同】鸜鵒鸜鵒往歌來哭注昭公生出歌死還哭童謠有是今鸜鵒來巢其將及乎注將及禍也○秋書再雩旱甚也疏【正義曰旣言旱甚而經不書旱者傳言旱甚觧經一月再雩再雩𨿽曰旱甚然而後雩得雩不至成災故不書旱】○初季公鳥娶妻於齊鮑文子生甲注公鳥季公亥之兄平子庻叔父音義【娶七住反】公鳥死季公亥與公思展與公鳥之臣申夜姑相其室注公亥卽公若也展季氏族相治也音義【夜本或作射音夜又音亦相息亮反注同】及季姒與饔人檀通注季姒公鳥妻鮑文子女饔人食官音義【姒音似檀直丹反人名也或市戰反】而懼乃使其妾抶己以示秦遄之妻注秦遄魯大夫妻公鳥妺秦姬也音義【抶勅乙反遄市專反】曰公若欲使余余不可而抶余又訴於公甫注公甫平子弟音義【訴音素又音愬】曰展與夜姑將要余注要刼我以非禮音義【展與夜姑並如字公思展及申夜姑也與及也讀或作餘音者非也要一遙反下同】秦姬以告公之注公之亦平子弟公之與公甫告平子平子拘展於卞而執夜姑將殺之公若泣而哀之曰殺是是殺余也將爲之請平子使豎勿內日中不得請有司逆命注執夜姑之有司欲迎受殺生之命音義【爲於僞反】公之使速殺之故公若怨平子季郈之雞鬭注季平子郈昭伯二家相近故雞鬭音義【郈音後字林下遘反近附近之近又如字】季氏介其雞注搗芥子播其羽也或曰以膠沙播之爲介雞音義【介又作芥音界】疏【注正義曰杜此二觧一讀介爲芥搗芥子爲末播其雞羽賈逵云搗芥子爲末播其雞翼可以坌郈氏雞目是此說也鄭眾云介甲也爲雞著甲髙誘注呂氏春秋云鎧著雞頭杜又云或曰不知誰說以膠沙播之亦不可觧蓋以膠塗雞之足爪然後以沙糝之令其澁得傷彼雞也以郈氏爲金距言之則著甲是也】郈氏爲之金距平子怒注怒其不下已音義【下遐嫁反】益宮於郈氏注侵郈氏室以自益且讓之注讓責也故郈昭伯亦怨平子臧昭伯之從弟會注昭伯臧爲子音義【從才用反後從者皆同】爲防於臧氏而逃於季氏臧氏執旃平子怒拘藏氏老將禘於襄公萬者二人其眾萬於季氏注禘祭也萬舞也於禮公當三十六人音義【禘大計反】疏【正義曰季氏私祭家廟與禘同日言將禘是豫部分也樂人少季氏先使自足故於公萬者惟有二人其眾萬於季氏輕公重已故大夫遂怨注正義曰釋例曰三年喪畢致新死之主以進於廟於是乃大祭於大廟以審定昭穆謂之禘禘於大廟禮之常也各於其宮時之爲也𨿽非三年大祭而書禘用禘禮也釋天云禘大祭也執干戚而舞謂之萬舞也隱五年傳說舞佾之差云諸侯用六是於禮法當三十六人也此以正禮言耳亦不知昔時魯君用六佾以否公羊傳曰昭公告子家駒曰季氏僭公室吾欲弒之何如子家駒曰諸侯僭天子大夫僭諸侯久矣公曰吾何僭矣哉子家駒曰設兩觀乘大路朱幹玉戚以舞大夏八佾以舞大武此皆天子之禮也如彼傳文當時或僭八佾佾不必用六也】臧孫曰此之謂不能庸先君之廟注不能用禮也蓋襄公別立廟疏【注正義曰杜以襄若以次遞毀則廟與先公同處禘於襄公亦應兼祭余廟今特云禘於襄公似與先公異處故云蓋襄公別立廟】大夫遂怨平子公若獻弓於公爲注公爲昭公子務人且與之出射於外而謀去季氏公爲告公果公賁注果賁皆公爲弟音義【去起呂反賁音奔又扶云反又皮義反】公果公賁使侍人僚柤告公公寢將以戈擊之乃走公曰執之亦無命也注獨言執之無命音義【侍人本亦作寺人柤側加反】懼而不出數月不見公不怒又使言公使戈以懼之乃走又使言公曰非小人之所及也注謂僚柤爲小人音義【數所主反下數世同見賢徧反】公果自言公以告臧孫臧孫以難注言難逐音義【難如字注同】告郈孫郈孫以可勸告子家懿伯注子家羈莊公之孫音義【郈孫以可絕句勸勸公逐季氏也】懿伯曰防人以君徼幸事若不克君受其名注受惡名音義【徼古堯反】不可爲也疏【正義曰防人謂公若郈孫之徒讒季氏者勸君使伐季氏以君徼天之幸幸而得勝則以爲己功不勝則推君爲惡不可從也】捨民數世以求克事不可必也疏【正義曰克勝也言君從上以來舍民已經數代今以求勝此事不可必也】且政在焉其難圖也公退之注退使去音義【捨音捨】辭曰臣與聞命矣言若泄臣不獲死乃館於公注恐受泄命之罪故畱公宮以自明音義【與音預泄息列反又以制反注同漏泄也】叔孫昭子如闞注闞魯色音義【闞口暫反】公居於長府注長府官府名九月戊戌伐季氏殺公之於門遂入之平子登臺而請曰君不察臣之罪使有司討臣以干戈臣請待於沂上以察罪弗許注魯城南自有沂水平子欲出城待罪也大沂水出蓋縣南至下邳入泗音義【沂魚依反】疏【注正義曰釋例土地名襄十八年沂出東莞蓋縣艾山南經瑯邪東海至下邳縣入泗此沂水出魯國魯縣西南入泗水是沂水有二也此注云魯城南目有沂水謂出魯縣者也又云大沂水出蓋縣南至下邳入泗謂襄十八年之沂水也以有二故辯明之】請囚於費弗許請以五乘亡弗許子家子曰君其許之政自之出久矣隱民多取食焉注隱約窮困音義【乘繩證反】爲之徒者眾矣日入慝作弗可知也注慝姦惡也日冥姦人將起叛君助季氏不可知音義【慝他待反冥亡定反】眾怒不可蓄也注季氏眾音義【蓄勅六反本亦作畜下並同】蓄而弗治將薀注薀積也音義【薀本作作蘊紆粉反】薀蓄民將生心生心同求將合注與季氏同求叛君者君必悔之弗聼郈孫曰必殺之公使郈孫逆孟懿子注懿子仲孫何忌叔孫氏之司馬鬷戾言於其眾曰若之何莫對注眾疑所助音義【鬷子公反戾力計反】又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往防西北隅以入注防公圍也音義【防防沒之防隅本或作堣音同】公徒釋甲執冰而踞注言無戰心也冰櫝丸蓋或云櫝丸是箭筩其蓋可以取飲音義【踞音據櫝音獨丸胡官反筩音童又音動二音勇】疏【正義曰二十七年傳說此事云豈其伐人而說甲執冰以遊則此踞是遊也曲禮雲遊無倨倨是慢也謂傲慢而遊戲注正義曰賈逵云冰櫝丸蓋也則是相傳爲此言也方言曰弓藏謂之鞬或謂之櫝丸如彼文則櫝九是盛弓者也此或說櫝丸是箭筩其蓋可以取飲十三年傳云司鐸射奉壺飲冰謂執此也詩云抑釋掤忌抑鬯弓忌鬯藏弓則冰藏矢也毛傳云掤所以覆矢掤與冰字𨿽異音義同是一器也】遂逐之注逐公徒孟氏使登西北隅以望季氏見叔孫氏之旌以告孟氏執郈昭伯殺之於南門之西遂伐公徒子家子曰諸臣僞刼君者而負罪以出君止注使若非君本意者君自可止不出疏【正義曰子家子以爲公本意自伐季氏非是諸臣所刼今子家意欲得令諸臣等僞作刼君以伐季氏者令負罪而出君自可止】意如之事君也不敢不攺注意如季平子名公曰余不也與臧孫如墓謀注辭先君且謀所奔遂行己亥公孫於齊次於陽州齊侯將唁公於平陰公先至於野井齊侯曰寡人之罪也使有司待於平陰爲近故也注齊侯自咎本不勅有司遠詣陽州而欲近防於平陰故令魯侯過共先至野井遠見迎逆自咎以謝公音義【爲於僞反咎其九反下同令力呈反】書曰公孫於齊次於陽州齊侯唁公於野井禮也將求於人則先下之禮之善物也注物事也謂先往至野井音義【下遐嫁反】齊侯曰自莒疆以西請致千社注二十五家爲社千社二萬五千家欲以給公音義【疆居良反】疏【注正義曰禮有里社郊特牲稱惟爲社事單出裏以二十五家爲裏故知二十五家爲社也】以待君命注待君伐季氏之命寡人將帥敝賦以從執事惟命是聽君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立注爲齊臣音義【胙才路反】疏【正義曰天之福祿不可再謂得齊千社復得魯國也胙報也天若報君終不得過於周公周公止卦魯以魯封君足矣若旣得魯國又得千社則是過周公矣周公理不可過得齊千社失魯國也旣失魯國而以千社爲臣於齊誰復與之立也言從君之人皆將棄君夫矣】且齊君無信不如早之晉弗從臧昭伯率從者將盟載書曰戮力壹心好惡同之信罪之有無注信明也處者有罪從者無罪音義【戮音六又力雕反】繾綣從公無通外內注繾綣不離散音義【繾音遣綣起阮反】以公命示子家子子家子曰如此吾不可以盟羈也不佞不能與二三子同心而以爲皆有罪注從者防君畱者逐君皆有罪也或欲通外內且欲去君注去君僞負罪出奔不必譴綣從公二三子好亡而惡定焉可同也防君於難罪孰大焉通外內而去君君將速入弗通何爲而何守焉乃不與盟注何必守公音義【好呼報反惡烏路反焉可於防反難乃旦反不與音預】昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰茍使意如得攺事君所謂生死而肉骨也昭子從公於齊與公言子家子命適公館者執之注恐從者知叔孫謀音義【稽音啟顙息黨反】公與昭子言於幄內曰將安眾而納公注昭子請歸安眾音義【幄於角反】公徒將殺昭子疏【正義曰昭子謀歸安眾而後納公則獨公得入從公伐季氏者不得入故欲殺昭子也】伏諸道注伏兵左師展告公公使昭子自鑄歸注辟伏兵音義【鑄之樹反】平子有異志注不欲復納公音義【復扶又反】冬十月辛酉昭子齊於其寢使祝宗祈死戊辰卒注恥爲平子所欺因祈而自殺音義【齊側皆反本又作齋】左師展將以公乘馬而歸公徒執之注展魯大夫欲與公俱輕歸音義【秉如字騎馬也輕遣政反】疏【正義曰古者服牛乘馬馬以駕車不單騎也至六國之時始有單騎蘇秦所云車千乘騎萬匹是也曲禮云前有車騎者禮記漢世書耳經典無騎字也謂此左師展將以公乘馬而歸欲共公單騎而歸此騎馬之漸也】○壬申尹文公渉於鞏焚東訾弗克注文公子朝黨於鞏縣渉洛水也東訾敬王邑○十一月宋元公將爲公故如晉注請納公音義【爲音於僞反】夢大子欒卽位於廟已與平公服而相之注平公元公父音義【相息亮反】疏【正義曰言已與父平公盛服餙而輔相之也】旦召六卿公曰寡人不佞不能事父兄注父兄謂華向以爲二三子憂寡人之罪也若以羣子之靈獲保首領以歿惟是楄柎所以借幹者注楄柎棺中苓牀也幹骸骨也音義【歿音沒楄蒲田反柎步口反又音附借在夜反苓力丁反骸戶皆反】疏【注正義曰說文云楄方木也幹脇也木以借脇明是棺中苓牀也宋元所言借幹者舉脇而言耳非獨爲脇故云幹骸骨也】請無及先君注欲自貶損仲防對曰君若以社稷之故私降暱宴羣臣弗敢知注暱近也降暱宴謂損親近聲樂飲食之事音義【暱女乙反】若夫宋國之法死生之度先君有命矣羣臣以死守之弗敢失隊臣之失職常刑不赦臣不忍其死君命祗辱注言君命必不行祗適也音義【隊直類反祗音支】宋公遂行己亥卒於曲棘注爲明年梁丘據語起本○十二月庚辰齊侯圍鄆注欲取以居公不書圍鄆人自服不成圍疏【注正義曰經書取鄆而傳言圍鄆故云鄆人自服不成圍以傳云書取言易也故賈爲此觧杜從之也劉炫以爲此時圍鄆而未得明年方始取之經卽因圍書取傳言實圍之日非自服也而規杜氏今知非者案二十六年公圍成亦是圍而不得而書圍此若圍鄆不得何以不書圍案元年伐莒取鄆書取不言伐此圍鄆取鄆亦書取不言圍其義正同何爲不可劉何知此年圍鄆未服鄆若未服經何得書取茍出胸臆而規杜氏非也】○初臧昭伯如晉臧防竊其寶龜僂句注僂句龜所出地名音義【僂力主反又力具反句居具反】疏【注正義曰釋魚云一曰神龜二曰靈龜三曰攝龜四曰寶龜五曰文龜六曰筮龜七曰山龜八曰澤龜九曰水龜十曰火龜則龜名無僂句故云所出地之名臧氏有蔡又有此蓋所寶非一】以卜爲信與僭僭吉注僭不信也音義【僭子念反注同】臧氏老將如晉問注問昭伯起居防請往注代家老行昭伯問家故盡對注故事也及內子與母弟叔孫則不對注內子昭伯妻不對若有他故再三問不對歸及郊防逆問又如初注又不對至次於外而察之皆無之執而戮之逸奔郈郈魴假使爲賈正焉注郈在東平無鹽縣東南魴假郈邑大夫賈正掌貨物使有長賈若市吏音義【魴音房賈音嫁注同】疏【正義曰賈正如周禮之賈師也賈師二十肆則一人其職云各掌其次之貨賄之治辯其物而均平之禁貴賣者使有恆賈此郈邑大夫使爲賈正使爲郈市之賈正也郈在後爲叔孫私邑此時尙爲公邑故使賈正通計簿於季氏】計於季氏注送計簿於季氏音義【簿步戶反】臧氏使五人以戈楯伏諸桐汝之閭注桐汝裏名音義【楯食準反又音允】防出逐之反奔執諸季氏中門之外平子怒曰何故以兵入吾門拘臧氏老季臧有惡注相怨惡及昭伯從公平子立臧防注立以爲臧氏後防曰僂句不余欺也注傳言卜筮之驗善惡由人○楚子使防射城州屈復茄人焉注還復茄人於州屈音義【屈居勿反一音其勿反茄人音加】城丘皇遷訾人焉注移訾人於丘皇使熊相禖郭巢季然郭捲注使二大夫爲巢捲築郭也捲城在南陽葉縣南音義【相息亮反禖音梅捲音權或眷勉反爲於僞反】子大叔聞之曰楚王將死矣使民不安其土民必憂憂將及王弗能久矣注爲明年楚子居卒傳

春秋左傳注疏卷五十一

春秋左氏傳注疏卷五十一考證

丁酉伯郁釐卒疏七月甲午朔○七月下監本衍一至字今刪

傳婼至自晉尊晉也○【臣召南】按婼以前年見執此經防前文故不書族非尊晉也呂祖謙曰婼不言叔孫前見也

傳士伯立於幹祭而問於介眾○後漢郡國志河南尹河南春秋時謂之王城東城門名鼎門北城門名幹祭

傳梓愼曰將水昭子曰旱也○【臣召南】按禆竈之占不如子產梓愼之占不如昭子則知術士推以術不如士大夫推以理也

傳王室之不寧晉之恥也○趙汸補注曰傳見天下責望在晉又言徵防於諸侯期以明年見晉人怠於勤王【臣浩】按襄王之亂文公辭秦伯而自將以定王室晉之所以霸也子朝之亂晉君及正卿不出徒以偏師助之逾年未定乃始徴防諸侯蓋霸業旣衰而大夫分國之勢成矣

傳與之東訾注鞏縣西南訾城是也○後漢郡國志河南尹鞏有東訾聚今名訾城注引此傳及杜預曰在縣西南是其明證監本作鞏在帝南訾城誤也今攺正

傳王及圉陽而還疏倉與壽夢辭還歸於越也○辭監本訛作而今攺正

傳遂滅巢及鐘離而還趙汸補注曰巢卽五年防啟疆所城者本屬楚小國故得書滅劉氏曰巢伯爵國非楚邑

公孫於齊次於陽州齊侯唁公於野井○孫復曰次於陽州者不得入於齊也唁慰安之辭齊大國也不能討意如於魯國徒能唁昭公於野井齊侯之惡亦可見也

傳曰明年將納王○趙汸補注曰晉人徵防則曰明年納王又曰明年傳見不惟怠且觀望矣

傳章爲五聲疏聲之淸濁入耳乃知○監本脫知字今添

傳以奉五味疏口欲嘗味目欲視色至服防云三犧鴈騖雉也一○監本誤刻於爲九文下今攺正

傳爲九文疏考工記雲龍爲騰躍之形句下○監本卽接似狝猴而大也狝猴狝字是獼字之誤此不過防畫脫耳夫以神龍騰躍而擬其狀於獼猴何其不倫也今細玩文勢山龍之下應有虎蜼但虎易知不煩觧說則此必言蜼也按爾雅釋獸曰蜼卭鼻而長尾郭璞曰似獼猴而大也則此句正引彼文且鄭注周禮司尊彜云蜼禺屬卭鼻而長尾賈公彥疏亦引郭璞云似獼猴而大也則此爲脫誤顯然今於龍爲騰躍之形下添補蜼爾雅云卭鼻而長尾郭璞云共十二字

傳吾聞文成之世童謠有之○【臣召南】按各本俱作文武之世非也史記魯世家及漢書五行志俱引此作文成之世史記集觧引賈逵曰文成魯文公成公尢其明證賈卽注左傳之一家也今攺正

傳鸜鵒之巢遠哉遙遙○【臣照】按五行志引此作遠哉搖搖顏師古曰搖搖不安貌似較遙遙爲勝蓋遠卽遙也但謠或重疊其辭以見意亦未可定未敢據彼以攺此

傳宋父以驕○父監本訛作公今攺正

傳季氏介其雞疏然後以沙糝之○糝監本訛作槮今攺正

傳公使郈孫逆孟懿子○【臣召南】按公不使人迎叔孫昭子以昭子如闞未歸也使昭子在則司馬鬷戾必不敢助季氏而孟氏亦必從公矣

傳十一月宋元公將爲公故如晉○監本宋字下衍一公字今刪

春秋左氏傳注疏卷五十一考證

欽定四庫全書

春秋左傳注疏卷五十二【起昭公二十六年盡二十八年】

晉杜氏注唐陸徳明音義孔穎達疏

經二十有六年春王正月葬宋元公注三月而葬速三月公至自齊居於鄆疏【正義曰往年公孫於齊齊侯唁公於野井公未必往至齊都而云至自齊者得與齊侯相見𨿽從齊境而來亦是自齊也谷梁傳云公次於陽州其曰至自齊何也以齊侯之見公可以言至自齊是也公不得歸其國都而書至者賈云季氏示欲爲臣故以告廟】

夏公圍成注成孟氏邑不書齊師帥賤眾少重在公音義【帥所類反】

秋公會齊侯莒子邾子杞伯盟於鄟陵注鄟陵地闕音義【鄟音專又市轉反一音徒丸反】公至自會居於鄆注無傳

九月庚申楚子居卒注未同盟而赴以名

冬十月天王入於成周注傳言王入在子朝奔後經在前者子朝來告晚疏【正義曰二十三年七月天王居於狄泉自爾以來單子劉子夾以東西𨿽不出王畿而居無定所此時始得入於成周遂以成周爲都來告故特書之案傳子朝奔楚及王入成周皆在十一月經書王入成周子朝奔楚皆在十月者從告也劉雲杜以朝旣奔楚王始得入入必在朝奔後經書王入在前傳有告於諸侯之語故以爲王告入在前朝告奔在後故先書王入謂子朝出亦王告下注與此自違】尹氏召伯毛伯以王子朝奔楚注召伯當言召氏經誤也尹召族奔非一人故言氏書奔在王入下者王入乃告諸侯疏【注正義曰傳言召伯盈逐王子朝朝及召氏之族奔楚召伯逆王於屍與王入於成周則召氏族出奔召伯身不奔也知召伯當爲召氏經誤也宣十年崔氏出奔書崔氏者非其罪也此尹氏召氏立庶篡適並爲有罪而亦書氏者彼實崔杼身奔非是舉族盡出但於例諸侯之卿出奔者有罪則名無罪則不名崔杼不合書名因其來告以族遂書崔氏示杼無罪也此尹氏召氏舉族悉奔據實而書與彼有異故注云尹召族奔非一人故言氏所謂文同而意異也子朝奔王乃得入書奔在王入下者王入乃告諸侯也劉雲杜上注云子朝來告晚何爲此注又云王入乃告諸侯以二注不同將爲杜失今知不然者杜意王入乃告謂王入之後子朝乃告杜以傳云癸酉王入於成周癸未王入於莊宮始云王子朝使告諸侯是王入之後子朝告諸侯也劉以爲王入乃告據王告諸侯而規杜失非也】

傳二十六年春王正月庚申齊侯取鄆注前年已取鄆至是乃發傳者爲公處鄆起疏【注正義曰杜謂往年已取鄆此又發傳言齊侯取鄆者爲下三月公處鄆以發端也服防以爲往年齊侯取鄆實圍鄆耳經於圍書取傳實其事故於是言取劉以服言爲是往年十二月庚辰圍鄆今年正月庚申取之凡三十一日例書取言易此圍乃取言易者齊侯取以居公臣無拒君之義若魯自與之然故書取以見其易谷梁曰以其爲公取之故易言之是也】○葬宋元公如先君禮也注善宋人違命以合禮○三月公至自齊處於鄆言魯地也注入魯竟故書至猶在外故書地音義【竟音境】○夏齊侯將納公命無受魯貨申丰從女賈注丰賈二人皆季氏家臣音義【女音汝】以幣錦二兩注二丈爲一端二端爲一兩所謂匹也二兩二匹防一如瑱注瑱充耳防捲也急捲使如充耳易懷藏音義【防直轉反瑱它殿反易以豉反】疏【注正義曰家語雲水至淸則無魚人至察則無徒故人君冕而前旒所以蔽明黈纊塞耳所以蔽聽又詩云玊之瑱也禮以一絳五采橫冕上兩頭下垂系黃緜緜下又縣玉爲瑱以塞耳】適齊師謂子猶之人髙齮注齮子猶家臣子猶梁丘據音義【齮魚綺反】能貨子猶爲髙氏後粟五千庾注言若能爲我行貨於子猶當爲請使得爲髙氏後又當致粟五千庾庾十六斗凡八千斛音義【庾羊主反能爲於僞反下當爲下云爲魯君同】疏【正義曰聘禮記云十六斗曰防十防曰秉鄭云秉十六斛今江淮之間量名有爲防者今文防爲逾杜據儀禮今文故以庾爲十六斗五千庾凡八千斛考工記陶人爲庾實二觳厚半寸唇寸其下文旊人云豆實三而成觳則觳受斗二升庾實二觳則受二斗四升也彼陶人所作庾自瓦器今甕之類非量器也與此名同而實異】髙齮以錦示子猶子猶欲之齮曰魯人買之百兩一布以道之不通先入幣財注言魯人買此甚多布陳之以百兩爲數子猶受之言於齊侯曰羣臣不盡力於魯君者非不能事君也注欲行其說故先示欲盡力納魯君音義【說如字又始銳反】然據有異焉注異猶怪也宋元公爲魯君如晉卒於曲棘叔孫昭子求納其君無疾而死不知天之棄魯耶抑魯君有罪於鬼神故及此也君若待於曲棘使羣臣從魯君以卜焉注卜知可伐否疏【正義曰宋公佐卒於曲棘者杜云曲棘宋地陳畱外黃縣城中有曲棘裏今齊侯欲納魯君當是從齊向魯必不遠涉宋地子猶令齊君待於曲棘必使止於竟內土地名齊地無曲棘十年傳桓子召子山而反棘焉杜云齊國西安縣東有防裏亭此卽彼棘也本無曲字涉上卒於曲棘誤加曲耳】若可師有濟也君而繼之玆無敵矣若其無成君無辱焉齊侯從之使公子鉏帥師從公注鉏齊大夫音義【鉏仕居反】成大夫公孫朝謂平子曰有都以衞國也請我受師許之注以成邑禦齊師音義【朝如字】請納質注恐見疑音義【質音致】弗許曰信女足矣告於齊師曰孟氏魯之敝室也注敝壊也音義【女音汝】用成已甚弗能忍也請息肩於齊注公孫朝詐齊師言欲降使來取成音義【降戶江反下同】齊師圍成成人伐齊師之飲馬於淄者曰將以厭眾注以厭眾心不欲使知已降也淄水出泰山梁父縣西北入汶音義【飲於鴆反淄側其反厭於冉反又於葉反汶音問】魯成備而後告曰不勝眾注告齊言眾不欲降已不能勝音義【勝音升注同又始證反】師及齊師戰於炊鼻注季氏師距公非公命則不書炊鼻魯地音義【炊昌垂反】齊子淵防從泄聲子注聲子魯大夫音義【泄息列反】射之中楯瓦注瓦楯脊音義【射食亦反下及注皆同中丁仲反下中手同楯常允反又音允脊子亦反】繇朐汰輈入者三寸注入楯瓦也朐車軛輈車轅繇過也汰矢激矢鏃也音義【繇音由朐其俱反本又作軥同汰他逹反輈陟畱反必履反軛於革反激古狄反鏃子木反或七木反】疏【正義曰射之中楯瓦先言中之之處更說矢來之狀繇車軛矢激從車轅之上其矢之鏃入著楯瓦者猶深三寸言其弓力多而矢入深也注正義曰此覆說中楯之事故知入者入楯瓦也說文云軥軛下曲者襄十四年傳稱射兩軥而還此與彼同蓋朐軥字通用耳繇卽由也訓爲從也從上而過故言繇過也宣四年傳云伯棼射王汰輈注云汰過也此云汰矢激謂矢激汰其上而過也傳言入則是入楯者也今人猶謂箭鏃薄而長濶者爲是匕爲矢鏃也】聲子射其馬斬鞅殪注殪死也音義【鞅於丈反殪音於計反】攺駕人以爲鬷戾也而助之注人魯人也鬷戾叔孫氏司馬子車曰齊人也注子車卽淵捷將擊子車子車射之殪其禦曰又之注又欲使射餘人子車曰眾可懼也而不可怒也子囊帶從野泄叱之注囊帶齊大夫野泄卽聲子音義【叱昌實反】泄曰軍無私怒報乃私也將亢子注欲以公戰禦之不欲私報其叱音義【亢苦浪反下同】又叱之注子囊復叱之音義【復扶又反下復欲反】亦叱之注野泄亦叱也言齊無戰心但相叱冉豎射陳武子中手注冉豎季氏臣失弓而罵注武子罵音義【罵馬嫁反】以告平子曰有君子白晳鬒須眉甚口音義【晳星曆反鬒之忍反黑也須本又作須修於反】疏【正義曰說文云鬒稠髮也鬒須眉者言須眉皆稠多也甚口者謂大口也】平子曰必子彊也無乃亢諸注子彊武子字對曰謂之君子何敢亢之注僞言不敢違季氏林雍羞爲顏鳴右下注皆魯人羞爲右故下車戰苑何忌取其耳注何忌齊大夫不欲殺雍但截其耳以辱之音義【苑於阮反】顏鳴去之注其右見獲懼而去之苑子之禦曰視下顧注復欲使苑子擊其足苑子刜林雍斷其足鑋而乘於他車以歸注鑋一足行音義【刜芳弗反說文云擊也又父勿反又忿勿反斷丁管反鑋遣政反又音磬又苦頂反字林丘貞反】疏【正義曰說文云刜擊也字從刀謂以擊也今江南猶謂刀擊爲刜注正義曰旣斷其足而云鑋知鑋是一足行也說文云鑋金聲也蓋擊金爲聲亦名鑋】顏鳴三入齊師呼曰林雍乘注言魯人皆致力於季氏不以私怨而相棄音義【呼火故反乘繩證反】○四月單子如晉告急五月戊午劉人敗王城之師於屍氏注劉人劉蚠之屬王城子朝之徒屍在鞏縣西南偃師城戊辰王城人劉人戰於施谷劉師敗績注施谷周地○秋盟於鄟陵謀納公也注齊侯謀○七月己巳劉子以王出注師敗懼而出疏【正義曰二十三年傳云六月庚寅單子劉子樊齊以王如劉蓋從劉而居狄泉自狄泉又居於劉今爲子朝所逐蓋自劉而出也服防云出成周也案二十三年天王居於狄泉狄泉𨿽近成周成周不屬王也其傳云召伯奐南宮極以成周人戌尹二十四年傳云王子朝用成周之寶珪於河是周常屬子朝之驗也二十五年黃父之會趙簡子令諸侯之大夫云明年將納王納王者欲納之於成周耳若敬王先在成周無爲更須納之知此出者從劉出耳王旣棄劉而去故王城人焚劉】庚午次於渠注渠周地王城人焚劉注燒劉子邑丙子王宿於褚氏注洛陽縣南有褚氏亭音義【禇張呂反一音勑呂反】丁丑王次於萑谷庚辰王入於胥靡辛巳王次於滑注萑谷胥靡滑皆周地胥靡滑本鄭邑音義【萑音丸本又作雚古亂反】疏【注正義曰王𨿽未有安居終亦不出畿內知此皆周地也襄十八年楚人伐鄭傳稱公子格率銳師侵費滑胥靡是本爲鄭邑今爲周邑也】晉知躒趙鞅帥師納王使女寛守關塞注女寛晉大夫關塞洛陽西南伊闕口也守之備子朝音義【知音智躒音歷女音汝本亦作汝塞素代反】○九月楚平王卒令尹子常欲立子西注子西平王之長庶音義【長丁丈反下文同】曰太子壬弱其母非適也注壬昭王也音義【適丁歷反下文同】王子建實聘之子西長而好善立長則順建善則治王順國治可不務乎子西怒曰是亂國而惡君王也注言王子建聘之是章君王之惡音義【好呼報反治直吏反下同】國有外援不可瀆也注外援秦也瀆僈也音義【僈武諫反】王有適嗣不可亂也敗親速讎注不立壬秦將來討是速讎也亂嗣不祥我受其名注受惡名賂吾以天下吾滋不從也注滋益也音義【賂音路】疏【正義曰賂吾以天下使吾爲天子吾益不從也】楚國何爲必殺令尹令尹懼乃立昭王○冬十月丙申王起師於滑注起發也音義【滑於八反】辛丑在郊注郊子朝邑遂次於屍十一月辛酉晉師克鞏注知躒趙鞅之師召伯盈逐王子朝注伯盈本黨子朝晉師克鞏知子朝不成更逐之而逆敬王王子朝及召氏之族毛伯得尹氏固南宮嚚奉周之典籍以奔楚注尹召二族皆奔故稱氏重見尹固名者爲後還見殺音義【重見上直用反下賢徧反爲於僞反下且爲同】陰忌奔莒以叛注陰忌子朝黨莒周邑召伯逆王於屍及劉子單子盟注召伯新還故盟遂軍圉澤次於隄上注圉澤隄上皆周地音義【圉魚呂反隄音低或音啼】癸酉王入於成周注成周今洛陽甲戌盟於襄宮注襄王之廟晉師使成公般戍周而還注般晉大夫音義【般音班】十二月癸未王入於莊宮注莊宮在王城王子朝使告於諸侯曰昔武王克殷成王靖四方康王息民並建母弟以蕃屏周亦曰吾無專享文武之功注不敢專故建母弟音義【蕃方元反亦作藩】疏【正義曰諸家本皆然服防王肅並注云文王受命武王伐紂故云文武克殷下句云吾無專享文武之功則合文武是也杜無注諸本悉作武王克殷疑誤也今定本亦作武王克殷】且爲後人之迷敗傾覆而溺入於難則振救之至於夷王王愆於厥身注夷王厲王父也愆惡疾也音義【覆芳服反溺乃歷反難乃旦反愆起防反】疏【正義曰諡法安民好靜曰夷】諸侯莫不並走其望以祈王身至於厲王王心戾虐萬民弗忍居王於彘注不忍害王也厲王之末周人流王於彘音義【彘直例反】疏【注正義曰周語云厲王虐國人謗王召公告曰民不堪命也王怒得衞巫使監謗者以告則殺之國莫敢言道路以目三年乃流王於彘劉案周本紀民相與叛襲厲王厲王出奔於彘周語又曰彘之亂宣王在召公之宮國人圍之召公知之乃以其子代宣王言代王則國人謂是宣王國語𨿽不言殺必殺之矣國人相與襲王王旣奔免得王子而殺之若得厲王亦應不捨而杜云不忍害王未必然也當謂不忍者不能忍王之虐也今知不然者下云居王於彘是以禮居處厲王於彘又云諸侯釋位以間王政是憂念王政則不忍者是不忍害王也若其必欲殺王應云王奔於彘劉以爲周語云周人欲殺王子召公以子代之則周人欲殺王子何肯不忍害王以爲不忍者不堪忍王惡案周語但云求王子不云求殺之是益橫周語之文而規杜過非也】諸侯釋位以間王政注間猶與也去其位與治王之政事音義【間間厠之間注同一音如字與音預下同】疏【注正義曰周本紀云彘之亂宣王在召公之宮國人圍之召公以其子代太子太子竟得脫周召二公二相行政號曰共和元年是其釋位與治王政之事也】宣王有志而後效官注宣王厲王子彘之亂宣王尙少召公虎取而長之效授也音義【效戶教反少詩照反下文同長丁丈反下文同】疏【正義曰周語云召公以其子代宣王宣王長而立之周本紀云共和十四年厲王死於彘太子靖長於】

【召公家二相乃共立之爲王是爲宣王是召公長之也共和之年官之政事皆決於二相宣王長而有志堪爲人主二相乃致其官政於王也效者致與之義故注云效授也】至於幽王天不弔周王昏不若用愆厥位注幽王宣王子若順也愆失也攜王姦命諸侯替之而建王嗣用遷郟鄏注攜王幽王少子伯服也王嗣宜臼也幽王后申姜生太子宜臼王幸褒姒生伯服欲立之而殺太子太子奔申申伯與鄫及西戎伐周戰於戲幽王死諸侯廢伯服而立宜臼是爲平王東遷郟鄏音義【攜戶圭反姦音千下同替他計反郟古洽反鄏音辱鄫才陵反戲許宜反】疏【注正義曰鄭語稱夏之衰也褒人之神化爲二龍以伺於王庭而言曰余褒之二君也夏后卜殺之與去之與止之莫吉卜請其漦而藏之吉乃布幣焉而策告之龍亡而漦在櫝而藏之及歷殷周莫之發也及厲王之末發而觀之漦流於庭不可除也王使婦人不幃而噪之化而爲黿以入於王府府之童妾未旣齓而遭之旣笄而孕當宣王而生不夫而育故懼而棄之時有童謠曰檿弧箕箙實亡周國於是宣王聞之乃有夫婦鬻是器者王使執而戮之夫婦方戮逃在路哀其夜號也而取之以逸逃於褒褒人有獄而以入於王王遂置之而嬖是女使至於後而生伯服周語云幽王伐有褒褒人以褒姒女焉褒姒有寵生伯服於是乎與虢石父比逐太子宜臼而立伯服太子出奔申申人繒人召西戎以伐周周於是亡書傳多說其事此其本也詩序云幽王取申女以爲後後得褒姒而黜申後周本紀云幽王太子母申侯女也而爲後王廢後並去太子用褒姒爲後以其子伯服爲太子申侯怒乃與繒西戎共殺幽王於驪山之下虜褒姒盡取周賂而去於是諸侯乃卽申侯共立故幽王太子宜臼是爲平王東遷徙於洛邑辟戎寇也魯語云幽王滅於戲戲驪山之北水名也皇甫謐云今京兆新丰東二十里戲亭是也劉云如國語史記之文幽王止立伯服爲太子耳旣虜褒姒必廢其子未立爲王而得呼爲攜王者或幽王死後褒姒之黨立之爲王也汲冡書紀年云平王奔西申而立伯盤以爲太子與幽王俱死於戲先是申侯魯侯及許文公立平王於申以本大子故稱天王幽王旣死而虢公翰又立王子余臣於攜周二王並立二十一年攜王爲晉文侯所殺以本非適故稱攜王束晳云案左傳攜王姦命舊說攜王爲伯服伯服古文作伯盤非攜王伯服立爲王積年諸侯始廢之而立平王其事或當然】則是兄弟之能用力於王室也至於惠王天不靖周生頽禍心施於叔帶惠襄辟難越去王都注惠王平王六世孫頽惠王庶叔也莊十九年作亂惠王適鄭襄王惠王子叔帶襄王弟僖二十四年叔帶作難襄王處泛音義【頽徒回反施以防反難乃旦反注同泛音凡】疏【注正義曰世本云平王生桓王林林生莊王佗佗生僖王胡齊齊生惠王涼是六代也惠王生襄王鄭鄭生頃王巨巨生匡王班及定王瑜瑜生簡王夷夷生靈王泄心心生景王貴貴生悼王猛及敬王匄】則有晉鄭咸黜不端注黜去也晉文殺叔帶鄭厲殺子頽爲王室去不端直之人音義【去起呂反下同爲於僞反】疏【正義曰諸本咸或作減王肅云咸皆也傅咸爲七經詩其傳詩有此句王義之寫亦作咸杜本當然】以綏定王家則是兄弟之能率先王之命也在定王六年秦人降妖注定王襄王孫定王六年魯宣八年音義【妖本又作訞於驕反說文云衣服謌謠艸木之怪謂之妖】曰周其有頿王亦克能修其職諸侯服享二世共職注二世謂靈景音義【頿子斯反共音恭】王室其有間王位諸侯不圖而受其亂災注間王位謂子朝也今子朝以爲王猛受亂災謂楚也今子朝以爲晉音義【間間側之間注及下以間先王並注同】疏【正義曰降者自上而下之言當時秦人有此妖語若似自上而下神馮之然故云降妖也然自受其亂災以上皆是妖語至於靈王以下是子朝演說妖言謂子猛當間王位耳服享言諸侯服從獻國之所有】至於靈王生而有頿注靈王定王孫王甚神聖無惡於諸侯靈王景王克終其世注景王靈王子今王室亂單旗劉狄剝亂天下壹行不若注單旗穆公也劉狄劉蚠也壹專也音義【剝邦角反】謂先王何常之有注言先王無常法惟餘心所命其誰敢討之帥羣不弔之人注弔至也音義【弔如字舊丁歷反注同】以行亂於王室侵欲無厭規求無度貫瀆鬼神注貫習也瀆易也音義【厭本又作厭於鹽反貫古患反易以防反】疏【正義曰俗本作規服王孫皆注云玩貪也元年傳曰翫歲而愒日杜云翫愒皆貪也則此言貪求無限度本或作規謬也】慢棄刑法倍姦齊盟傲狠威儀矯誣先王晉爲不道是攝是贊注攝持也贊佐也先王謂景王音義【傲五報反狠戶懇反矯居表反】疏【正義曰倍卽背也違背姦犯齊同之盟也案於時諸侯不有同盟許立子朝單劉未嘗與朝結盟而復背之言單劉倍姦齊盟誣之注正義曰是攝言執持之使不傾危也是贊謂佐助之使得存立也故以攝爲持贊爲佐也杜以先王爲景王則矯誣先王者當謂矯景之命立猛耳知先王非先世之王者以言矯誣是矯詐誣罔據其人有語矯誣之猶今矯稱詔勑若先世之王去此久遠不得有立猛之事子朝何得稱矯誣之乎又云幹景之命故杜以先王謂景王劉以爲先世之王而規杜氏非也】思肆其罔極注肆放也玆不谷震蕩播越竄在荊蠻注玆此也此不谷子朝自謂音義【蕩本又作蕩徒黨反竄七亂反字林七舛反】未有攸底注底至也攸所也音義【底音防】若我一二兄弟甥舅奬順天法無助狡猾以從先王之命毋速天罰赦圖不谷注赦其憂而圖其難音義【奬將丈反狡古卯反猾又作滑於八反毋音無難乃旦反】疏【正義曰速召也子朝以單劉爲亂從之必有天殃故勸諸侯無召天罰】則所願也敢盡布其腹心及先王之經而諸侯實深圖之昔先王之命曰王后無適則擇立長年鈞以徳徳鈞以卜注此所謂先王之經音義【適丁歷反】疏【正義曰先王先世之王不斥一人蓋自古以來共如此也襄三十一年傳曰公薨立胡女敬歸之子子野子野卒立敬歸之娣齊歸之子稠穆叔曰太子死有母弟則立之無則立長年鈞擇賢義鈞則卜古之道也非適嗣何必娣之子彼言太子死立母弟則此言擇立長謂無母弟者也彼又云子野非適嗣何必娣之子然則適嗣立而死當立娣之子也侄與娣同蓋王后夫人無侄娣之子乃於諸妾之子擇立長耳年鈞擇賢與此年鈞以徳皆謂母之貴賤等者公羊傳曰立適以長不以賢立子以貴不以長明母貴則先立也此子朝之母必賤於猛母故專言立長之義不言母之貴賤何休難年鈞以徳之言云人君所賢下必從之焉能使王不立愛也鄭答云周禮小司寇掌外朝之政以致萬民而詢焉其三曰詢立君其位王南鄕三公及州長百姓北面羣臣西面羣吏東面小司寇以敍進而問焉如此則大眾之口非君所能掩是王不得立愛之法也】王不立愛公卿無私古之制也疏【正義曰三公六卿無得私附王之庶子而妄立之其意言單劉有私情違古制也何休難云大夫不世功而並爲公卿通繼嗣左氏爲短鄭云公卿之世有大功徳先王命所不絕者何難旣非鄭答亦謬】穆後及太子壽早夭卽世注在十五年單劉贊私立少以間先王注間錯先王之制亦惟仲伯叔季圖之注伯仲叔季揔謂諸侯閔馬父聞子朝之辭曰文辭以行禮也子朝幹景之命遠晉之大以專其志無禮甚矣文辭何爲注傳終王室亂音義【遠於萬反】○齊有彗星注出齊之分野不書魯不見音義【彗似歲反又息遂反分扶問反】疏【注正義曰傳言齊有此星而齊侯使禳之明出齊之分野出於枵之次也彗卽孛也文十四年有星孛入於北斗十七年有星孛於大辰彼皆書此不書者時魯不見或陰不見】齊侯使禳之注祭以禳除之音義【禳如羊反】晏子曰無益也只取誣焉注誣欺也音義【祗音支】天道不惂注慆疑也音義【惂本又作淊他刀反】不貳其命若之何禳之且天之有彗也以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國注詩大雅翼翼共也聿惟也回違也言文王徳不違天人故四方之國歸往之音義【聿戶橘反】疏【正義曰詩大雅大明之篇也惟此文王愼小其心翼翼然共愼也又能明事上天惟行上天之道思使自得多福其徳不有回邪以受四方之國言四方皆歸之】君無違徳方國將至何患於彗詩曰我無所監夏后及商用亂之故民卒流亡注逸詩也言追監夏商之亡皆以亂故音義【夏戶雅反注同】若徳回亂民將流亡祝史之爲無能補也公說乃止齊侯與晏子坐於路寢公嘆曰美哉室其誰有此乎注景公自知徳不能久有國故嘆也音義【說音悅下注喜說同】晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施於民豆區釡鐘之數其取之公也薄注謂以公量收音義【施式防反下出者皆同區烏侯反量音亮下同】其施之民也厚注謂以私量貸音義【施如字又始豉反】公厚斂焉陳氏厚施焉民歸之矣詩曰𨿽無徳與女式歌且舞注詩小雅義取𨿽無大徳要有喜說之心欲歌舞之式用也音義【斂力驗反女音汝】疏【正義曰詩小雅車舝刺幽王也】陳氏之施民歌舞之矣後世若少惰陳氏而不亡則國其國也已音義【惰徒臥反本亦作憜同】公曰善哉是可若何對曰惟禮可以已之在禮家施不及國疏【正義曰大夫稱家家之所施不得施及國人言國人是國君之所有大夫不得妄施遺之以樹己私惠陳氏施及國人是違禮也】民不遷農不移工賈不變注守常業音義【工賈音古本亦作商賈】士不濫注不失職官不滔注滔慢也音義【滔吐刀反慢武諫反本亦作漫武半反】大夫不收公利注不作福疏【正義曰尙書洪範曰惟辟作福惟辟作威臣無有作福作威臣之有作福作威其害於而家凶於而國是言作福作威君之利也大夫不得自收公利自作福也陳氏作福以招國人之心施民作福是收公利也】公曰善哉我不能矣吾今而後知禮之可以爲國也對曰禮之可以爲國也久矣與天地並注有天地則禮義興疏【正義曰天地人民莫知其始但人稟陰陽之气生於天地之間天地旣形人民必育易序卦曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯是言有天地卽有人民有人民卽有父子君臣父子相愛君臣相敬敬愛爲禮之本是與天地並興】君令臣恭父慈子孝兄愛弟敬夫和妻柔姑慈婦聽禮也君令而不違臣共而不貳父慈而敎子孝而箴注箴諫也音義【共音恭下同箴之林反】兄愛而友弟敬而順夫和而義妻柔而正姑慈而從注從不自專婦聽而婉注婉順也音義【婉於阮反】禮之善物也公曰善哉寡人今而後聞此禮之上也對曰先王所稟於天地以爲其民也是以先王上之注稟受也疏【正義曰先古聖王所治理人民者爲受陰陽之气生於天地之中以有上下之禮乃可治其天下又禮與天地同貴是以先王上之】

經二十有七年春公如齊注自鄆行音義【鄆音運】公至自齊居於鄆

夏四月吳弒其君僚注僚亟戰民罷又伐楚喪故光乘間而動稱國以弒罪在僚音義【弒申志反注同僚力雕反亟欺冀反罷音皮】疏【注正義曰杜數僚之罪以示無道之驗僚以十六年卽位十七年與楚戰於長岸二十三年伐州來敗楚於雞父其年又使大子諸樊入郥二十四年滅巢及鐘離此年又因楚喪而伐之是其亟戰民罷又伐楚喪故光得乘間而動稱國以弒罪在僚也言舉國皆欲弒之非獨光之罪故不書光弒】

楚殺其大夫郤宛注無極楚之讒人宛所明知而信近之以取敗亡故書名罪宛音義【殺死察反郤去逆反宛於阮反又於元反近附近之近】疏【正義曰文七年宋殺其大夫傳曰不稱名非其罪也死者無罪則不稱其名是稱名者皆爲有罪矣此郤宛書名故杜迹其爲罪之狀書名所以罪宛也】

秋晉士鞅宋樂祁犂衞北宮喜曹人邾人滕人會於扈音義【祁力兮反又力之反扈音戶】

冬十月曹伯午卒注無傳未同盟而赴以名音義【午音五】邾快來奔注無傳快邾命卿也故書音義【快苦怪反】疏【注正義曰邾是小國其臣見於經者甚少惟此與襄二十三年邾畀我來奔書者二人而已釋例曰魯之叔孫父兄再命而書於經晉之司空亞旅一命而經不書推此知諸侯大夫再命以上皆書於經自一命以下大夫及士經皆稱人名氏不得見此皆典策之正文也小國之卿或命而禮儀不備或未加命數故不書之邾畀我之等其奔亡亦多所書惟數人而已知其合制者少杜言數人謂此快與畀我及曹公孫會也是言快是邾之命卿備於禮成爲卿故書也快不書氏蓋未賜族無可稱也】

公如齊注自鄆行公至自齊居於鄆注無傳

傳二十七年春公如齊公至自齊處於鄆言在外也注在外邑故書地○吳子欲因楚喪而伐之注前年楚平王卒使公子掩余公子燭庸帥師圍潛注二子皆王僚母弟潛楚邑在廬江六縣西南音義【掩於檢反】疏【注正義曰賈逵云然當是相傳說耳未必有正文也三十年傳此二公子奔楚楚子大封而定其徙子西諫曰吳光新得國若好吾邊疆使柔服焉猶懼其至吾又疆其讎以重怒之無乃不可乎謂此二子爲光之讎或當是僚母弟也】使延州來季子聘於上國注季子本封延陵後復封州來故曰延州來音義【復扶又反】疏【正義曰服防云上國中國也蓋以吳辟在東南地勢卑下中國在其上流故謂中國爲上國也下云遂聘於晉則上國之言不包晉矣當總謂宋衞陳鄭之徒爲上國耳亦不知其時聘防國也經不書未必不至魯檀弓云延陵季子適齊於其反也其長子死葬於嬴博之間鄭云魯昭二十七年吳公子札聘於上國是也如鄭之言此時或聘齊也注正義曰襄三十一年注云延州來季札邑此又分析之言本封延陵後復封州來故曰延州來成七年吳入州來注云楚邑淮南下蔡縣是也十三年吳滅州來二十三年傳云吳伐州來楚防越救之則州來未爲吳有不可以封札也釋例土地名延州來闕則延陵州來並闕不知其處杜意當謂吳地別有州來非楚邑也鄭云季子譲國居延陵因號焉襄二十九年公羊傳曰季子去之延陵終身不入吳國然則季子𨿽則譲國猶尙仕爲吳卿非自竄於彼地吳世家云季札封於延陵故號曰延陵季子杜言封是也封謂賜之爲采邑耳】遂聘於晉以觀諸侯注觀彊弱楚莠尹然工尹麇帥師救濳注二尹楚官然麇其名音義【莠由九反麇九倫反】疏【注正義曰楚官多以尹爲名知二尹是官名耳其莠王之義不可知也服防云王尹主宮內之政莠不可解王未必然定本王作工】左司馬沈尹戌帥都君子與王馬之屬以濟師注都尹子在都邑之士有復除者王馬之屬王之養馬官屬校人也濟益也音義【戌音卹復音福校胡孝反】疏【注正義曰都謂國都在都君子明是在都邑之士也都邑之士以君子爲號故知是有復除者謂優復其身除其徭役賈逵云然今之律令猶名放課役者爲復除是漢世以來有此言也此人或別有功勞或曲蒙恩澤平常免其徭役事急乃使之耳周禮校人掌養馬知王馬之屬是王之養馬之官屬也校人職云凡頒良馬而養乘之乘馬一師四圉三乘爲皁皁一趣馬三皁爲系系一馭夫六系爲廏廏一僕夫六廏成校校有左右駑馬三良馬之數麗馬一圉八麗一師八師一趣馬八趣馬一馭夫諸侯六閒養馬之人多矣此惟養馬不給余役今亦事急而徴使之】與吳師遇於窮令尹子常以舟師及沙汭而還注沙水名音義【汭如銳反】疏【正義曰窮土地名窮闕也本或窮下有谷字者爲定七年傳敗尹氏於窮谷涉彼而誤耳】左尹郤宛工尹壽帥師至於濳吳師不能退注楚師彊故吳不得退去吳公子光曰此時也弗可失也注欲因其師徒在外國不堪役以弒王音義【弒申志反下文同】告鱄設諸曰上國有言曰不索何獲我王嗣也吾欲求之注光吳王諸樊子也故曰我王嗣音義【鱄音專上國賈云上國與中國同服云上古國也索所白反】疏【正義曰賈逵云上國中國也服防云上國謂上古之國賢士所言也此猶如上文聘於上國則賈言是也注正義曰吳世家云吳王壽夢有子四人長曰諸樊次曰余祭次曰余昧次曰季札季札賢而壽夢欲立之季札讓不可乃立諸樊諸樊卒有命授弟余祭欲傳以次必致國於札兄弟皆欲致國令以漸至焉余祭卒弟余昧立余昧卒欲授季札札讓逃去於是吳人曰先王有命必致季子今逃位則余昧後立今卒其子當代乃立余昧之子僚爲王公子光者王諸樊之子也常以爲吾父兄弟四人當傳至季子季子不受光父先立若旣不傳季子光當立遂殺王僚光代立爲王是史記以光爲諸樊之子僚爲夷昧之子也襄二十九年公羊傳曰謁也余祭也夷昧也與季子同母者四季子弱而才兄弟皆愛之同欲立之以爲君弟兄疊爲君而致國乎季子故謁也死余祭也立余祭也死夷昧也立夷昧也死則國宜之季子者也季子使而亡焉僚者長庶也卽之闔閭曰將從先君之命與則國宜之季子者也如不從先君之命與則我宜立者也僚惡得爲君乎於是使專諸刺僚世本云夷昧及僚夷昧生光服防云夷昧生光而廢之僚者夷昧之庶兄夷昧卒僚代立故光曰我王嗣也是用公羊爲說也杜言光吳王諸樊子用史記爲說也班固云司馬遷采世本爲史記而今之世本與遷言不同世本多誤不足依憑故杜以史記爲正也光言王嗣者言已是世適之長孫也】事若克季子𨿽至不吾廢也注至謂聘還鱄設諸曰王可弒也母老子弱是無若我何注猶言我無若是何欲以老弱托光疏【注正義曰古人言有顚倒故杜以爲是無若我何猶言我無若是何恐已死之後不能存立欲以老弱托光也彭仲博云當言是無我若何我母無我當如何我字當在若上】光曰我爾身也注言我身猶爾身夏四月光伏甲於堀室而享王注掘地爲室音義【堀本又作窟同苦忽反掘其勿反又其月反】王使甲坐於道及其門注坐道邊至光門門階戶席皆王親也夾之以鈹羞者獻體攺服於門外注羞進食也獻體解衣音義【夾古洽反又古協反下同鈹普皮反說文云劍也】疏【正義曰言從門至階從階至戶從戶至席皆是王之親兵也說文云鈹劍也則鈹是劍之別名】執羞者坐行而入注坐行膝行執鈹者夾承之注承執羞者及體以相授也注鈹及進羞者體以所食授王疏【正義曰鈹之鋒刃及進羞者體也王之左右必更有人受羞以進王故言相授也𨿽則相授進羞者得至王所】光僞足疾入於堀室注恐難作王黨殺已素辟之音義【難乃旦反】鱄設諸寘劍於魚中以進注全魚炙音義【寘之防反炙章夜反】疏【注正義曰吳世家云鱄諸置首於炙魚之中以進食手匕首刺王僚首者劍首如匙手首謂執首也】抽劍刺王鈹交於注交鱄諸音義【抽勑畱反刺七亦反】遂弒王闔廬以其子爲卿注闔廬光也以鱄諸子爲卿音義【闔戶臘反】季子至曰茍先君無廢祀民人無廢主社稷有奉國家無傾乃吾君也吾誰敢怨哀死事生以待天命非我生亂立者從之先人之道也注吳自諸樊以下兄弟相傳而不立適是亂由先人起也季子自知力不能討光故云爾音義【傳直專反適丁歷反】復命哭墓注復使命於僚墓音義【使所吏反】復位而待注復本位待光命吳公子掩余奔徐公子燭庸奔鐘吾注鐘吾小國楚師聞吳亂而還注言聞吳亂明郤宛不取賂而還○郤宛直而和國人說之注以直事君以和接類音義【說音悅】鄢將師爲右領注右領官名音義【鄢於晚反又烏戶反】與費無極比而惡之注惡郤宛音義【費扶味反比毗志反惡烏路反注同】令尹子常賄而信讒無極譖郤宛焉謂子常曰子惡欲飲子酒注子惡郤宛音義【賄乎罪反譖側鴆反飲於鴆反】又謂子惡令尹欲飲酒於子氏子惡曰我賤人也不足以辱令尹令尹將必來辱爲惠已甚吾無以酬之若何注酬報獻無極曰令尹好甲兵子出之吾擇焉注擇取以進子常音義【好呼報反】取五甲五兵曰寘諸門令尹至必觀之而從以酬之注曰無極辭疏【正義曰周禮司右云凡國之勇力之士能用五兵者屬焉鄭引司馬法曰弓矢圍殳矛守戈防助凡五兵長以衞短短以救長然則弓矢殳矛戈防五者皆名爲兵此云五兵當是一種器耳不知取何兵也服防云兵防也】及饗日帷諸門左注張帷陳甲兵其中無極謂令尹曰吾幾禍子子惡將爲子不利甲在門矣子必無往且此役也注此春救濳之役音義【幾音祈】吳可以得志子惡取賂焉而還又誤羣帥使退其師曰乘亂不祥吳乘我喪我乘其亂不亦可乎令尹使視郤氏則有甲焉不往召鄢將師而告之注告子惡門有甲兵將害己將師退遂令攻郤氏且爇之注爇燒也音義【爇如悅反】子惡聞之遂自殺也國人弗爇令曰不爇郤氏與之同罪或取一編菅焉或取一秉稈焉注編菅苫也秉把也稈稾也音義【編必然反又必幹反菅古顏反稈古但反說文云禾莖也或古旦反苫式占反李巡云編菅茅以覆屋曰苫把必馬反稾古老反】疏【注正義曰釋艸云白華野菅郭璞云菅茅屬釋器云白蓋謂之苫李巡曰編菅以覆屋曰苫郭璞曰白茅苫也是編菅爲苫也秉把詩毛傳文也說文云稈禾莖也是爲槀也或取一片苫或取一把稾言民不肯燒之】國人投之遂弗爇也令尹炮之注炮燔郤宛音義【炮陟交反又彭交反燔音煩】疏【正義曰國人投之謂投菅稈於地故遂不燒也令尹炮之一句是鄢將師令眾之辭服防云民弗肯爇也鄢將師稱令尹使女燔炮之燔炮爇皆是燒也】盡滅郤氏之族黨殺陽令終與其弟完及佗注令終陽匄子音義【佗徒何反匄古害反】與晉陳及其子弟注晉陳楚大夫皆郤氏之黨晉陳之族呼於國曰鄢氏費氏自以爲王專禍楚國弱寡王室蒙王與令尹以自利也注蒙欺也音義【呼火故反】令尹盡信之矣國將如何令尹病之注爲下殺無極張本○秋會於扈令戍周且謀納公也宋衞皆利納公固請之範獻子取貨於季孫謂司城子梁與北宮貞子注子梁宋樂祁也貞子衞北宮喜曰季孫未知其罪而君伐之請囚請亡於是乎不獲君又弗克而自出也夫豈無備而能出君乎季氏之復天救之也注復猶安也休公徒之怒注休息也而啟叔孫氏之心不然豈其伐人而說甲執冰以遊叔孫氏懼禍之濫而自同於季氏天之道也音義【說他活反】疏【正義曰言季氏無罪而公濫討之叔孫氏亦懼禍濫及於已而自同心於季氏俱叛公此乃天之常道也】魯君守齊三年而無成季氏甚得其民淮夷與之注淮夷魯東夷有十年之備有齊楚之援注公𨿽在齊言齊不致力有天之贊有民之助有堅守之心有列國之權而弗敢宣也注宣用也音義【守手又反】事君如在國注書公行告公至是也故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復注以難納白晉君○孟懿子陽虎伐鄆注陽虎季氏家臣伐鄆欲奪公疏【正義曰伐鄆欲奪公鄆使公不得居也不書者伐公逆事不可以告廟國史無由得書】鄆人將戰子家子曰天命不惂久矣注惂疑也言棄君不疑音義【惂他刀反】使君亡者必此眾也注言君據鄆眾以與魯戰必敗之天旣禍之而自福也不亦難乎猶有鬼神此必敗也疏【正義曰言尙有鬼神以助君此戰必當敗也況無鬼神乎】嗚呼爲無望也夫其死於此乎公使子家子如晉公徒敗於且知注且知近鄆地也音義【夫音扶且子余反近附近之近】○楚郤宛之難國言未已進胙者莫不謗令尹注進胙國中祭祀也謗詛也音義【難乃旦反年末同胙才故反詛側慮反】沈尹戌言於子常曰夫左尹與中廐尹莫知其罪而子殺之以興謗讟至於今不已注左尹郤宛也中廐尹陽令終音義【廐九又反讟音獨】戌也惑之仁者殺人以掩謗猶弗爲也今吾子殺人以興謗而弗圖不亦異乎夫無極楚之讒人也民莫不知去朝吳注在十五年音義【去起呂反朝如字下朝夕同】出蔡侯朱注在二十一年喪太子建殺連尹奢注在二十年音義【喪息浪反】屏王之耳目使不聰明不然平王之溫惠共儉有過成莊無不及焉所以不獲諸侯邇無極也注邇近也音義【近附近之近】今又殺三不辜以興大謗注三不辜郤氏陽氏晉陳氏幾及子矣子而不圖將焉用之夫鄢將師矯子之命以滅三族國之良也而不愆位注在位無愆過音義【幾音祁又音機焉於防反矯居表反愆起防反】疏【正義曰令尹召鄢將師告之以郤宛門有甲耳不令攻郤宛也鄢將師退而令眾使攻之是矯令尹命也】吳新有君注光新立也疆埸日駭楚國若有大事子其危哉知者除讒以自安也今子愛讒以自危也甚矣其惑也子常曰是瓦之罪敢不良圖九月己未子常殺費無極與鄢將師盡滅其族以說於國謗言乃止音義【疆居良反埸音亦知音智】冬公如齊齊侯請饗之注設饗禮子家子曰朝夕立於其朝又何饗焉其飲酒也乃飲酒使宰獻而請安注比公於大夫也禮君不敵臣宴大夫使宰爲主獻獻爵也請安齊侯請自安不在坐也音義【坐才臥反】疏【正義曰禮爲諸侯相爲賓主國待之有享食燕三禮享爲大鄭云享謂享大牢以飲賓是爲禮之大者子家以公𨿽居鄆以齊爲主此年已再如齊數相見不爲賓客故言朝夕立於其朝又何須設饗禮焉其飲酒也勸其用宴禮而飲酒耳注正義曰燕禮者公燕大夫之禮也公𨿽親在而別有主人鄭云主人宰夫也宰夫大宰之屬掌賓客之獻飲食者也君於其臣𨿽爲賓不親獻以其尊莫敢伉禮也今齊侯與公飲酒而使宰獻是比公於大夫也獻獻爵者禮有三酌獻也酬也酢也獻酬是主人獻賓惟酢是賓答主人耳禮君不敵臣宴大夫使宰爲主卽燕禮是其事也杜以宰獻而請安爲齊侯請自安於別室不在坐也劉云案燕禮司正洗角觶南面坐奠於中庭升東楹之東受命西階上北面命卿大夫君曰以我安卿大夫皆對曰諾敢不安彼是請賓使自安當如彼使宰請魯侯自安耳主人請安謂主人使司正請安於賓服防亦然杜今云齊侯請自安非也今知不然者案鄕飲酒禮賓主相敵主人亦請安於賓然則齊侯與公敵禮安賓乃是常事何須傳載其文以爲卑公之義明是齊侯請欲自安不在其坐明慢公之甚劉不審思此理用燕禮請安之義而規杜非也】子仲之子曰重爲齊侯夫人曰請使重見注子仲魯公子憖也十二年謀逐季氏不能而奔齊今行飲酒禮而欲使重見從宴媟也音義【曰重直勇反又直恭反見賢徧反注同憖魚覲反媟息列反】子家子乃以君出注辟齊夫人○十二月晉籍秦致諸侯之戌於周魯人辭以難注經所以不書戍周籍秦籍談子

經二十有八年春王三月葬曹悼公注無傳六月而葬緩

公如晉次於幹侯注幹侯在魏郡斥丘縣晉竟內邑音義【斥音尺一音昌夜反竟音境傳同】

夏四月丙戌鄭伯寧卒注無傳未同盟而赴以名六月葬鄭定公注無傳三月而葬速

秋七月癸巳滕子寧卒注無傳未同盟而赴以名冬葬滕悼公注無傳

傳二十八年春公如晉將如幹侯注齊侯卑公故適晉子家子曰有求於人而卽其安人孰矜之其造於竟注欲使次於竟以待命音義【造七報反】弗聽使請逆於晉晉人曰天禍魯國君淹卹在外君亦不使一个辱在寡人注一个單使音義【个古賀反注同單使所吏反】而卽安於甥舅其亦使逆君注言自使齊逆君使公復於竟而後逆之注逆著幹侯也言公不能用子家所以見辱音義【著中略反一音直略反】○晉祁勝與鄔臧通室注二子祁盈家臣也通室易妻音義【祁巨支反字林云太原縣上尸反鄔舊音烏戶反又音偃案地名在周者烏戶反隠十一年王取鄔畱是也在鄭者音偃成十六年戰於鄢陵是也在楚者於建反又音偃昭十三年王防夏將入鄢是也在晉者於庶反字林云袪反郭璞三倉解詁音瘀於庶反闞駰音厭飫之飫重言之太原有鄔縣惟周地者從鄔餘皆從焉字林亦作鄢音同傳云分祁氏之田以爲七縣司馬彌牟爲鄔大夫卽太原縣也鄔臧宜以邑爲氏於爰反舊音誤】祁盈將執之注盈祁午之子訪於司馬叔遊注叔遊司馬叔侯之子叔遊曰鄭書有之惡直醜正實蕃有徒注鄭書古書名也言害正直者實多徒眾音義【惡如字又烏路反蕃音煩】疏【正義曰以直爲惡以正爲醜惡直事醜正道如此人者實蕃多有徒眾言時世慕善者少從惡者多】無道立矣子懼不免注言世亂讒勝詩曰民之多辟無自立辟注詩大雅音義【多辟本又作僻匹亦反立辟婢亦反】疏【正義曰詩大雅板之篇刺厲王之詩辟邪也辟法也民之多有邪辟者於此之時無自謂所立者爲法是言無道之世法不可爲古辟辟字同音異耳】姑已若何注姑且也已止也盈曰祁氏私有討國何有焉注言討家臣無與國事音義【無與音預】遂執之祁勝賂荀躒爲之言於晉侯晉侯執祁盈注以其專戮音義【爲於僞反】祁盈之臣曰鈞將皆死注鈞同也疏【正義曰鈞同也殺勝與臧盈亦死不殺盈亦死同將皆死不如殺之使盈聞而快意】憖使吾君聞勝與臧之死也以爲快注憖發語之音音義【憖魚覲反】乃殺之夏六月晉殺祁盈及楊食我注楊叔向邑食我叔向子伯石也音義【食音嗣向許丈反】食我祁盈之黨也而助亂故殺之遂滅祁氏羊舌氏初叔向欲娶於申公巫臣氏注夏姬女也音義【娶七主反夏戶雅反注同】其母欲娶其黨叔向曰吾母多而庶鮮吾懲舅氏矣注言父多妾媵而庶子鮮少嫌母氏性不曠音義【鮮息淺反注同懲直升反媵繩證反又時證反】疏【正義曰言父多妾媵而謂之母多者意言庶弟少據庶弟而發言故謂父妾爲母耳】其母曰子靈之妻殺三夫注子靈巫臣妻夏姬也三夫陳禦叔楚防老及巫臣也時巫臣已死疏【正義曰三夫皆自命盡而死其死不由夏姬而云殺三夫者婦之配夫欲其偕老其夫數死是妻之薄相故以爲夏姬之咎】一君注陳靈公一子注夏徴舒而亡一國注陳也兩卿矣注孔寧儀行父疏【正義曰一君一子防上殺文兩卿亦防亡文也以兩卿棄位出奔身不死故爲亡也此事皆宣十年十一年傳】可無懲乎吾聞之甚美必有甚惡是鄭穆少妃姚子之子子貉之妹也注子貉鄭靈公夷音義【少詩照反貉亡白反】疏【正義曰物忌大盛善不可常暑往寒來晝明夜暗孰能爲此者天地天地尙不能常況人乎故甚美必有甚惡也甚美謂夏姬之身甚惡當在其後言其種當惡故禁其子取之】子貉早死無後而天鐘美於是注是夏姬也鐘聚也子貉死在宣四年疏【正義曰此因鄭靈早夭而夏姬美推之爲此言耳不是兄早死而妹必美也猶今俗語云衰家女未必慧慧家女未必衰】將必以是大有敗也疏【正義曰夏姬淫慝喪國滅家叔向之母猶謂未得大敗故言將必以是大有敗也十四年傳稱施邢侯者或是夏姫之男比殺楊食我又是夏姬之外孫其種類蓋盡矣】昔有仍氏生女黰黑注有仍古諸侯也美髮爲黰音義【黰之忍反說文作�又作鬒云稠髮也】疏【正義曰黰卽鬒也詩云鬒髮如雲毛傳云鬒黑髮也如雲言美長也說文云鬒稠髮也然則鬒者髮多長而黑美之防也此傳黰下有黑則黰文不兼於黑故賈杜皆云美髮爲鬒】而甚美光可以鑑注髮膚光色可以照人音義【鑑古暫反鏡也】疏【注正義曰傳於黰黑甚美之下乃雲光可以鑑知髮與肌膚二者光色皆可以照人】名曰元妻注以髮黑故樂正後防取之注防舜典樂之君長音義【防求龜反取如字又七住反】疏【注正義曰尙書舜典云帝曰防命汝典樂教冑子是防爲舜之典樂官也正長也後君也故云典樂之君長王朝公卿故以後言之猶謂爲后稷】生伯封實有豕心貪惏無饜忿纇無期謂之封豕注纇戾也封大也音義【長丁丈反惏力耽反方言云楚人謂貪爲惏饜亦作厭於鹽反纇本又作類立對反服作類】疏【正義曰豕心言其心似豬貪而無恥也方言云晉魏河內之北謂惏爲殘楚謂之貪則惏亦貪也賈逵云惏耆食也其人貪耆財利飲食無知饜足忿怒狠戾無有期度時人謂之大豬注正義曰以纇忿共文則類亦似忿故以爲戾言狠戾也定四年傳封豕與長蛇相對知封爲大也服防云忿怒其類以饜其私無期度也】有窮后羿滅之夔是以不祀注羿簒夏后者音義【羿音藝簒初患反】且三代之亡共子之廢皆是物也注夏以妹喜殷以妲己周以褒姒三代所由亡也共子晉申生以驪姬廢音義【共音恭本亦作恭妹喜本或作嬉音同國語云桀伐有施有施氏以妹喜女焉韋昭注漢書云嬉姓也妲己丁達反下音紀國語云有蘇氏之女也韋昭云己姓也褒姒音似龍漦所生褒人所養者也毛詩云姒姓也鄭箋云姒字也驪姬本又作麗同力知反獻公伐驪戎所得而以爲夫人谷梁傳云滅虢所得莊子云艾封人之子】疏【注正義曰晉語云史蘇曰昔夏桀伐有施氏有施氏以妹嬉女焉妹嬉有寵於是與伊尹比而亡夏殷辛伐有蘇氏有蘇以妲己女焉妲已有寵於是與膠鬲比而亡殷周幽王伐有褒有褒人以褒姒女焉褒姒有寵生伯服於是與虢石甫比逐太子宜咎而立伯服太子奔申申人繒人召西戎以伐周周於是乎亡是三代所由亡之事也共子之事具見於傳】女何以爲哉夫有尢物足以移人苟非徳義則必有禍注尢異也音義【女音汝】疏【正義曰苟誠也誠不以徳義自持則必有禍】叔向懼不敢取平公彊使取之生伯石伯石始生子容之母走謁諸姑注子容母叔向嫂伯華妻也姑叔向母音義【敢取七住反又如字彊其丈反嫂素早反兄妻也也依字宜如此】長叔姒生男注兄弟之妻相謂姒音義【長丁丈反】疏【注正義曰相謂者防者謂長爲姒也子容是伯華之子其兄弟伯華最長叔向次之其餘諸弟皆小於叔向也故謂叔向爲長叔叔向之妻其年長於子容之母故稱長叔姒也釋親云女子同出謂先生爲姒後生爲娣孫炎曰同出俱嫁事一夫也公羊傳曰娣者何弟也此其義也是言共事一夫者長爲姒防爲娣自以身之長防生娣姒之名其娣姒之名不由夫之長防也釋親又雲長婦謂稚婦爲娣婦娣婦謂長婦爲姒婦自以身之長稚相謂也喪服小功章云娣姒婦報傳曰娣姒婦者弟長也傳言弟長者雙訓娣姒言娣是弟姒是長也鄭云娣姒者兄弟之妻相名也長婦謂穉婦爲娣婦娣婦謂長婦爲姒婦亦取爾雅之文以解弟長之義是以身之長防明矣】姑視之及堂聞其聲而還曰是狼之聲也狼子野心非是莫喪羊舌氏矣遂弗視音義【本作犲同仕皆反喪息浪反】○秋晉韓宣子卒魏獻子爲政注獻子魏舒分祁氏之田以爲七縣注七縣鄔祁平陵梗陽塗水馬首盂也音義【梗古杏反盂音於下文同】分羊舌氏之田以爲三縣注銅鞮平陽楊氏音義【鞮丁兮反】司馬彌牟爲鄔大夫注太原鄔縣賈辛爲祁大夫注大原祁縣司馬烏爲平陵大夫魏戊爲梗陽大夫注戊魏舒庶子梗陽在太原晉陽縣南音義【戊音茂】知徐吾爲塗水大夫注徐吾知盈孫塗水太原楡次縣音義【知音智次資利反又如字】韓固爲馬首大夫注固韓起孫孟丙爲盂大夫注太原盂縣樂霄爲銅鞮大夫注上黨銅鞮縣趙朝爲平陽大夫注朝趙勝曾孫平陽平陽縣音義【朝如字】僚安爲楊氏大夫注平陽楊氏縣疏【正義曰此祁氏與羊舌氏之田舊是私家采邑二族旣滅其田歸公分爲十縣爲公邑故選置大夫也傳云先祁後羊舌故依下文選置大夫之次上七縣爲祁氏之田下三縣爲羊舌氏之田且五年傳謂伯石爲楊石明楊氏是羊舌之田也家語與史記皆謂羊舌赤爲銅鞮伯華是銅鞮亦羊舌邑也平陽之次在銅鞮楊氏之間知亦羊舌邑也】謂賈辛司馬烏爲有力於王室注二十二年辛烏帥師納敬王疏【注正義曰二十二年傳曰晉籍談荀躒賈辛司馬督帥師軍於陰於侯氏於谿泉次於社賈辛軍谿泉司馬督次於社督卽烏也此眾軍並爲伐子朝欲納敬王】故舉之謂知徐吾趙朝韓固魏戊餘子之不失職能守業者也注卿之庶子爲餘子疏【注正義曰宣二年傳云宦卿之適以爲公族又官其餘子亦爲餘子其庶子爲公行注云餘子適子之母弟也庶子妾子也彼適庶分爲三等故餘子與庶子爲異此無所對故總謂庶子爲餘子也此四人之內當有妻生妾生者也知徐吾韓固是卿之孫也趙朝卿之曾孫也而並稱餘子者言其父祖是餘子就餘子子孫之內選其賢者而用之此四人不失常職能守其父祖之業也】其四人者皆受縣而後見於魏子以賢舉也注四人司馬彌牟孟丙樂霄僚安也受縣而後見言采眾而舉不以私也音義【見賢徧反注及下見魏子並同】魏子謂成鱄注鱄晉大夫音義【鱄音鄟又市轉反又音附】吾與戊也縣人其以我爲黨乎對曰何也戊之爲人也遠不忘君注遠疏遠也近不偪同注不偪同位音義【偪彼力反】居利思義注不茍得在約思純注無濫心有守心而無淫行𨿽與之縣不亦可乎音義【行下孟反】疏【正義曰遠不忘君言職𨿽疏遠而心在公室常忠敬也近不偪同言親近有寵不偪廹同位常謙共也居利思義臨財不茍得思義可取乃取之也在約思純處貧匱而思純固無叨濫之心也有守善之心而無淫邪之行𨿽則親子而與之縣不亦可乎】昔武王克商光有天下注光大也其兄弟之國者十有五人姬姓之國者四十人皆舉親也夫舉無他惟善所在親疏一也疏【正義曰由武王克商得封建諸國歸功於武王耳此十五國或有在後封者非武王之時盡得封也尙書康誥之篇周公營洛之年始封康叔於衛洛誥之篇周公致政之年始封伯禽於魯明知武王之時兄弟未盡封也僖二十四年傳稱周公弔二叔之不咸故封建親戚以藩屏周亦以周公爲制禮之主故歸功於周公耳非盡周公封也九年傳曰文武成康之封建母弟則康王之世尙有封國宣王方始封鄭非獨武王周公封諸國也僖二十四年傳數文之昭也有十六國此言武王兄弟之國十五人者人異故說異耳非武王封十五周公始加一也以魯衛驗之知周公所加非惟一耳】詩曰惟此文王帝度其心莫其徳音其徳克明克明克類克長克君王此大國克順克比比於文王其徳靡悔旣受帝祉施於孫子注詩大雅美文王能王大國受天福施及子孫音義【惟此文王詩作惟此王季度待洛反下及注同莫亡白反又如字爾雅云貊莫安定也下及注同長丁丈反下及注同王此於況反注能王同祉音恥施以豉反注同】疏【正義曰詩大雅皇矣之篇美文王之徳也惟此文王之身爲天帝所佑天帝開度其心令其有揆度之慧所度前事莫不皆得其中也又使之莫然安靜其徳敎之善音施之於人則皆應和之也又能有監昭在下之明又能有勤施無私之善又能敎誨不倦有爲人師長之徳又能賞善刑惡有爲人君上之度旣有人君之徳故爲人君王此周之大邦也其施教令能使國人徧服而順之旣爲國人順服又能擇人之善者比方其善乃從而用之以此文王之徳比於上世有能經緯天地文徳之王如堯舜之軰其此詩人稱比較於文王之九徳其徳皆是無爲人所悔吝者言文王之徳堪比或以爲比於前世文徳之王義亦通也以此之故旣受天之祉福施及於後世之子孫得使長王天下也此章文次如此者徳皆天之所授故先言帝度其心明以下皆蒙帝文也徳由心起故先言心能度物也心旣能度然後能施爲政敎故次莫其徳音言變政敎淸靜也爲君所以施政故先言政教淸靜乃論身內之徳故次能明能善其明與善還是徳音之事施之於人有照臨之明勤施之善耳心能施而無私乃可爲人君長故次克長克君長卽師也學記曰能爲師然後能爲長能爲長然後能爲君故先長後君也旣言堪爲人君卽說爲君之事故言王此大邦也旣爲大邦之君能使國人順服故次克順也民旣順服又須擇善用之故次克比也比於文王其徳無可恨故言受天之福澤流後世以結之此傳言惟此文王毛詩作惟此王季經渉亂離師有異讀後人因而兩存不敢追攺今王肅注毛詩及韓詩亦作惟此文王鄭注毛詩作惟此王季故解比於文王言王季之徳可以比於文王也劉云此作惟此文王不可以文王之徳還自比文王故知比於文王可以比於上代文徳之王也】心能制義曰度注帝度其心疏【正義曰心能制斷時事使合於義是爲善揆度也言預度未來之事皆得中也】徳正應和曰莫注莫然淸靜音義【應應對之應和如字又胡臥反】疏【正義曰毛詩莫作貃樂記引此詩亦作莫釋詁云貉嗼安定也郭璞云皆靜定毛傳云貃靜也其徳旣正爲政淸靜故有所施爲民皆應和易繋辭曰君子居其室出其言善則千里之外應之卽此義也莫是淸靜之意故杜云莫然淸靜】照臨四方曰明勤施無私曰類注施而無私物得其所無失類也音義【施式防反注及下同】疏【注正義曰勤行施惠情無偏私物皆得所是無失類也鄭云類善也無失類者不失善之類也】敎誨不倦曰長注敎誨長人之道賞慶刑威曰君注作威作福君之職也疏【正義曰人君執賞罰之柄以賞慶人以刑威物是爲君之道】慈和徧服曰順注惟順故天下徧服音義【徧音徧注同】疏【正義曰人君執慈心以惠下用和善以接物則天下徧服而順從之故爲順也易系辭雲天之所助者順故杜云惟順故天下徧服】擇善而從之曰比注比方善事使相從也經緯天地曰文注經緯相錯故織成文疏【正義曰易稱聖人先天而天弗違後天而奉天時言徳能順天隨天所爲如經緯相錯織成文章故爲文也】九徳不愆作事無悔注九徳上九曰也皆無愆過則動無悔吝音義【吝力仞反】故襲天祿子孫賴之注襲受也主之舉也近文徳矣所及其遠哉注舉魏戊等勤施無私也其四者擇善而從故曰近文徳所及遠也音義【近附近之近】疏【注正義曰成鱄引此詩者惟欲取克類克比二事同於文王故云近文徳矣文王以有此徳故得施於子孫魏子旣近文徳亦將所及遠也】○賈辛將適其縣見於魏子魏子曰辛來昔叔向適鄭鬷蔑惡注惡貌醜音義【鬷音子工反】欲觀叔向從使之收器者注從隨也隨使人應斂爼豆者疏【正義曰下云叔向將余酒將欲舉爵而飲此則飲酒未畢使者擬收器耳未卽收也】而往立於堂下一言而善叔向將飲酒聞之曰必鬷明也注素聞其賢故聞其言而知之疏【正義曰舊說云一言者謂設由上徹由下】下執其手以上曰昔賈大夫惡注賈國之大夫惡亦醜也音義【上時掌反下並注同】娶妻而美三年不言不笑禦以如臯注爲妻禦之臯澤音義【娶七住反爲於僞反】疏【正義曰詩云鶴鳴於九臯是臯爲澤也如往也爲妻禦車以往澤也】射雉獲之其妻始笑而言賈大夫曰才之不可以已我不能射女遂不言不笑夫今子少不颺注顏貌不揚顯音義【射雉食亦反女音汝下同夫音扶颺音揚】子若無言吾幾失子矣言不可以已也如是遂如故知今女有功於王室吾是以舉女注因賈辛有功而後舉之言人不可無能音義【幾音祈】疏【正義曰遂如故舊相知】行乎敬之哉毋墮乃力注墮損也音義【毋音無墮許規反】仲尼聞魏子之舉也以爲義曰近不失親注謂舉魏戊遠不失舉注以賢舉可謂義矣又聞其命賈辛也以爲忠注先賞王室之功故爲忠詩曰永言配命自求多福忠也注詩大雅永長也言能長配天命致多福者惟忠疏【正義曰詩大雅文王之篇也言王者長自言我之所爲配上天之命而行之是自求眾多之福使歸已此詩之意言忠則然也言魏子能忠必有多福歸之】魏子之舉也義其命也忠其長有後於晉國乎○冬梗陽人有獄魏戊不能斷以獄上注上魏子音義【斷丁亂反】其大宗賂以女樂注訟者之大宗魏子將受之魏戊謂閻沒女寛注二人魏子之屬大夫音義【閻以占反】曰主以不賄聞於諸侯若受梗陽人賄莫甚焉吾子必諫皆許諾退朝待於庭注魏子朝君退而待於魏子之庭音義【聞如字又音問】饋入召之注召二大夫食音義【饋求位反】比置三嘆旣食使坐注更命之令坐音義【比必利反令力呈反】魏子曰吾聞諸伯叔諺曰惟食忘憂吾子置食之間三嘆何也同辭而對曰或賜二小人酒不夕食注或他人也言饑甚饋之始至恐其不足是以嘆中置自咎曰豈將軍食之而有不足是以再嘆注魏子中軍將故謂之將軍音義【咎其九反食之音嗣帥所類反本又作率同】疏【注正義曰晉使卿爲軍將謂之將中軍將上軍此以魏子將中軍故呼爲將軍及六國以來遂以將軍爲官名蓋其元起於此】及饋之畢願以小人之腹爲君子之心屬厭而已注屬足也言小人之腹飽猶知厭足君子之心亦宜然音義【屬之玉反注同厭於鹽反又於艷反注同】獻子辭梗陽人注傳言魏氏所以興也

春秋左傳注疏卷五十二

春秋左氏傳注疏卷五十二考證

公至自齊居於鄆○蘇轍曰凡公行反而告廟則書至在外𨿽不告而書至所以存公也【臣召南】按此說較疏所引賈逵之說爲勝季氏豈時時能以公至告廟乎此實聖人特筆所以示君臣之義也

公圍成○孫復曰公圍成書者見國內皆叛也

尹氏召伯毛伯以王子朝奔楚疏召伯逆王於屍○屍地名監本訛作戶今攺正

傳處於鄆言魯地也○【臣召南】按諸侯於其境內皆可言居書處於鄆所以別於三十年以後之書在幹侯也

傳師及齊師戰於炊鼻注非公命則不書○趙汸補注曰戰不書爲魯諱臣拒君也故齊師圍成特書公以見義

傳王次於滑疏襄十八年楚人伐鄭傳稱公子格率銳師侵費滑胥靡○【臣召南】按公子格之上似應有蒍子馮三字疏不應偏舉一人

傳王入於成周○吳澄曰王城曰東都蓋以鎬京爲周之西都相對而言也成周曰下都蓋以王城爲洛之上都相對而言也

傳晉師使成公般戍周而還○監本脫使字今添傳王入於莊宮注莊宮在王城○趙汸補注曰汪氏云敬王此時已入王城矣三十二年書城成周蓋入王城而勿居遂定都成周也

傳諸侯釋位以間王政疏周召二公二相行政○依周本紀應作周公召公二相行政

傳王姦命疏王爲晉文公所殺以本非適故稱王○【臣召南】按此晉文公乃文侯非重耳也

楚殺其大夫郤宛注故書名罪宛○【臣召南】按傳言郤宛之寃則宛無罪

傳使延州來季子聘於上國疏則上國之言不包晉矣○【臣召南】按吳謂中原諸國爲上國晉亦其一也

傳楚莠尹然工尹麇帥師救潛○疏旣從定本作工尹則俗本作王尹非也前傳有工尹路卽其明證今攺正

傳乃辭小國而以難復○趙汸補注曰傳見諸侯皆欲納公晉卿貪故勿克

傳君亦不使一个辱在寡人○趙汸補注曰誚公先齊而後晉非謂不告

傳且三代之亡共子之廢皆是物也疏申人繒人召西戎以伐周○繒監本訛作鄶今攺正

傳非是莫喪羊舌氏矣○【臣召南】按祁氏羊舌氏之滅晉之公族盡矣史記晉世家曰六卿欲弱公氏乃遂以法盡滅其族而分其邑爲十縣各令其子爲大夫晉益弱六卿皆大可謂直筆矣滅祁盈始於知躒知氏子孫卒見滅於趙魏韓孰謂無天道哉

傳知徐吾爲塗水大夫注徐吾知盈孫○孫監本訛作縣今攺正

傳僚安爲楊氏大夫○楊監本訛作陳今攺正

傳謂知徐吾趙朝韓固魏戊餘子之不失職能守業者也○【臣召南】按十縣中而知趙韓魏之餘子居其四則四卿之專晉國始於此矣

傳豈將軍食之而有不足疏及六國以來遂以將軍爲官名蓋其元起於此○【臣召南】按漢書百官公卿表云將軍秦官是未深考耳

春秋左氏傳注疏卷五十二考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷五十三【起昭公二十九年盡三十二年】

晉杜氏注唐陸徳明音義孔穎達疏

經二十有九年春公至自幹侯居於鄆注以干侯至不得見晉侯故疏【注正義曰二十五年公孫於齊齊侯唁公於野井二十六年經書公至自齊公𨿽不至齊都旣入齊境得與齊侯相見故書公至自齊往年公如晉次於幹侯𨿽入晉境不得與晉侯相見故書至自幹侯以干侯致告於廟者爲不得見晉侯故】齊侯使髙張來唁公注唁公至晉不見受髙張髙偃子音義【唁音彥】疏【注正義曰詩毛傳曰弔失國曰唁二十五年公新失國齊侯唁公可矣於此復唁公者公以齊不憂已棄而適晉望得晉人矜之晉侯不肯見公齊侯心復恨公嫌公此舉故遣唁公所以嗤笑公也故云唁公至晉不見受又似更復失國故唁之】公如晉次於幹侯注復不見受往幹侯音義【復扶又反】夏四月庚子叔詣卒注無傳

秋七月

冬十月鄆潰注無傳民逃其上曰潰潰散叛公音義【潰戶對反】疏【注正義曰民逃其上曰潰文三年傳例也公自二十六年以來常居於鄆此時公旣如晉必畱人守鄆鄆人潰散而叛公使公不得更來當是季氏道之使然】

傳二十九年春公至自幹侯處於鄆齊侯使髙張來唁公稱主君注比公於大夫疏【注正義曰傳稱範宣子撫荀偃云事吳敢不如事主醫和謂趙文子曰主是謂矣如此之類大夫稱主文多矣今髙張以齊侯之命稱公爲主君以晉不受公故輕侮之比公於大夫也】子家子曰齊卑君矣君祗辱焉注言往事齊適取辱音義【祗音支】公如幹侯注爲齊所卑故復適晉冀見卹音義【復扶又反】三月己夘京師殺召伯盈尹氏固及原伯魯之子注皆子朝黨也稱伯魯子終不說學音義【召上照反說音悅】尹固之復也注二十八年尹固與子朝俱奔楚而道還疏【注正義曰尹固復還之年傳𨿽不載以婦人尢之云其過三歲乎知以二十六年在道而還至此爲三歲也】有婦人遇之周郊尢之曰處則勸人爲禍行則數日而反是夫也其過三歲乎夏五月庚寅王子趙車入於鄻以叛陰不佞敗之注趙車子朝之餘也見王殺伯盈等故叛鄻周邑音義【數所主反鄻列勉反】平子每歲賈馬注賈買也音義【賈古買反】具從者之衣屨而歸之於幹侯公執歸馬者賣之注賣其馬乃不歸馬衛侯來獻其乘馬曰啟服注啟服馬名音義【乘如字】疏【注正義曰釋畜云馬前右足白啟郭璞曰左傳曰啟服詩曰兩服上襄鄭云兩服中央夾轅者此馬毛色名啟公用以夾轅故以啟服爲名也】塹而死注隋塹死也音義【塹七艷反】公將爲之櫝注爲作棺也音義【將爲如字一音於僞反櫝徒木反爲作於僞反下同】子家子曰從者病矣請以食之乃以幃裹之注禮曰敝幃不棄爲埋馬也音義【食音似裹古火反】疏【注正義曰檀弓文也禮有埋馬之法子家子請以馬肉食從者以公將爲之櫝所以深抑之公感子家子之言方始依禮以帷裹之史記滑稽傳云楚莊王有所愛馬衣以文繡置之華屋之下席之以路牀防之以棗脯馬病肥死欲以棺槨大夫禮葬之優孟者故楚之樂人也多辯常以談笑風諫於是入門大笑王驚而問其故優孟曰馬者王之所愛也以楚國之大何求不得而以大夫禮塟之薄請以人君禮塟之王曰何如對曰臣請以雕玉爲棺文梓爲槨甲卒爲穿壙老弱負土廟食太牢奉以萬戶之邑諸侯聞之皆知大王賤人而貴馬也王曰寡人過一至於此爲之柰何優孟曰請大王以六畜葬之以壠竈爲槨銅歷爲棺齊以姜桂薦以木蘭祭以粳稻衣以火光葬之人腸於是王乃使以馬屬大官無令天下聞之彼亦此之類也】公賜公衍羔裘使獻龍輔於齊侯注龍輔玉名疏【注正義曰周禮使澤國用龍節皆金也以英蕩輔之杜子春云蕩謂以函器盛此節謂鑄金爲龍以玉爲函輔盛龍節謂之龍輔此獻函不獻節故直云獻龍輔卿云盛龍節之玉函耳案說文雲龍禱旱玉也爲龍文又玉人云上公用龍今輔與龍連文故雲龍輔玉名蓋用此意】遂入羔裘齊侯喜與之陽谷注陽谷邑名公衍公爲之生也其母偕出注出之產捨疏【注正義曰內則云妻將生子及月辰居側室夫使人日再問之作而自問之妻不敢見使姆衣服而對至於子生夫復使人日再問之夫齊則不入側室之門子生男子設弧於門左女子設帨於門右三日始負子男射女否然則產捨是側室也】公衍先生公爲之母曰相與偕出請相與偕告注畱公衍母使待已共白公三日公爲生其母先以告公爲爲兄公私喜於陽谷而思於魯曰務人爲此禍也注務人公爲也始與公若謀逐季氏且後生而爲兄其誣也久矣乃黜之而以公衍爲大子○秋龍見於絳郊注絳晉國都音義【見賢徧反下見龍朝夕見皆同】魏獻子問於蔡墨注蔡墨晉太史曰吾聞之虫莫知於龍以其不生得也謂之知信乎對曰人實不知非龍實知注言龍無知乃人不知之耳音義【莫知音智下謂之知實知注無知同】疏【正義曰人以龍不生得而謂之爲知者此是人實不知非是龍實能知言龍可生得非是不生得也故說古有飬龍之事以證龍可生得也以人不知有此事故今說之】古者畜龍故國有豢龍氏有禦龍氏注豢禦養也音義【豢音患】疏【注正義曰服防曰豢養也谷食曰豢禦亦養也養馬曰圉禮養犬豕曰豢知其以谷養蓋龍亦食穀也禦與圉同言養龍猶養馬故稱禦】獻子曰是二氏者吾亦聞之而不知其故是何謂也對曰昔有飂叔安注飂古國也叔安其君名音義【飂力謬反】有裔子曰董父注裔逺也孫之後爲裔音義【裔以制反】實甚好龍能求其耆欲以飲食之龍多歸之乃擾畜龍以服事帝舜帝賜之姓曰董注擾順也音義【好呼報反耆時志反飲於鴆反下同食之音嗣下不能食飲食之食同擾而小反】疏【正義曰擾順也順龍之所欲而畜養之】氏曰豢龍注豢龍官名官有世功則以官氏封諸鬷川鬷夷氏其後也注鬷水上夷皆董姓音義【鬷子工反】疏【注正義曰鄭語云黎爲髙辛氏火正命之曰祝融其後八姓董姓鬷夷豢龍則夏滅之矣是也】故帝舜氏世有畜龍及有夏孔甲擾於有帝注孔甲少康之後九世君也其徳能順於天音義【夏戶雅反下皆同少詩照反下少皥同】疏【注正義曰帝王世紀云少康子帝杼杼子帝芬芬子帝芒芒子帝世世子帝不降不降弟帝喬喬子帝廣也至帝孔甲孔甲不降子】帝賜之乘龍河漢各二注合爲四音義【乘繩證反河漢各二服云河漢各二乘】疏【注正義曰服防云四頭爲乘四乘十六頭也傳言賜之乘龍賜之一乘之龍也卽云河漢各二是河漢共一乘也又云各有雌雄是河漢之二皆一雌一雄也故杜以爲合爲四】各有雌雄孔甲不能食而未獲豢龍氏有陶唐氏旣衰其後有劉累注陶唐堯所治地音義【治直吏反】學擾龍於豢龍氏以事孔甲能飲食之夏后嘉之賜氏曰禦龍注夏后孔甲以更豕韋之後注更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄二十四年音義【更音庚注同復扶又反】疏【注正義曰傳言以更豕韋之後則豕韋是舊國廢其君以劉累代之鄭語云祝融之後八姓大彭豕韋爲商伯矣又云彭姓彭祖豕韋則商滅之矣如彼文豕韋之國至商乃滅於夏王孔甲之時彭姓豕韋未全滅也又下云劉累懼而遷於魯縣明是累遷之後豕韋復國至商乃滅耳襄二十四年傳範宣子自言其祖在夏爲禦龍氏在商爲豕韋氏則劉累子孫復封豕韋杜迹其事知累之後世更復其國爲豕韋氏也舊無此觧杜自爲證故云在襄二十四年】龍一雌死濳醢以食夏后注濳藏也藏以爲醢明龍不知音義【醢音海知音智】夏后饗之旣而使求之注求致龍也懼而遷於魯縣注不能致龍故懼遷魯縣自貶退也魯縣今魯陽也範氏其後也注晉範氏也獻子曰今何故無之對曰夫物物有其官官修其方注方法術朝夕思之一日失職則死及之注失職有罪音義【朝如字下朝夕見同】失官不食注不食祿官宿其業注宿猶安也其物乃至注設水官修則龍至若泯棄之物乃坻伏注泯滅也坻止也音義【泯彌忍反坻音旨又丁禮反】郁湮不育注郁滯也湮塞也育生也音義【湮音因】疏【正義曰此論致龍之事物謂龍也夫物物各有其官當謂如龍之輩蓋言鳯凰麒麟白虎元龜之屬每物各有其官主掌之也其人居此官者修其爲官方術從朝至夕終日修之若一日失其所掌之職令其官方不理則有死罪及之居官者當死矣失其官方則不得食祿得死罪是不食祿也居官者安其爲官之業使職事修理則其所掌之物乃自生至水官修則龍至其餘亦當然也若滅棄所掌之事令職事不修則其物乃止息而濳伏沈滯壅塞不復生育以此故不可生而得也注正義曰夜宿所以安身故云宿猶安也謂安心思其職業服防云宿思也今日當預思明日之事如家人宿火矣卿以服義大迂曲氓滅也坻止也釋詁文也上言官宿其業其物乃至職業不修則物不至物𨿽不至尙有物在若滅棄所掌職事不理則其物止而濳伏不復生育乃令無有此物非徒不至而已郁滯也湮塞也賈逵云然杜用之也郁積是沈滯之意故爲滯也傳謂塞井爲堙井是堙爲塞也言此物沈滯壅塞不復生也】故有五行之官是謂五官實列受氏姓封爲上公注爵上公疏【正義曰列謂行列言五官皆然也人臣有大功者天子封爲國君又賜之以姓諸侯以國爲氏言其得封又得姓兼受之也】祀爲貴神社稷五祀是尊是奉注五官之君長能修其業者死皆配食於五行之神爲王者所尊奉音義【長丁丈反下文同】疏【注正義曰五官之君長死則皆爲貴神王者社稷五祀則尊奉之如祭配食於五行之神卽下重該修熙犂是也王者祭木火土金水之神而以此人之神配之食非専祭此人也分五行以配四時故五行之神句芒祝融之徒皆以時物之狀而爲之名此五者本爲五行之神作名耳非與重該之徒爲名也晉語云虢公夢在廟有神人靣白毛虎爪執鉞立西阿公懼而走神曰無走帝命曰使晉襲於爾門公拜稽首覺召史嚚占之對曰如君之言則蓐收也天之刑神也如彼文虢公所夢之狀必非該之貎自是金神之形耳由此言之知句芒祝融冥后土之徒皆是木火水土之神名非所配人之神名也𨿽本非配人之名而配者與之同食亦得取彼神名以爲配者神名猶社本土神之名稷本谷神之名配者亦得稱社稷也此五行之官配食五行之神天子制禮使祀焉是爲王者所尊奉也】木正曰句芒注正官長也取木生句曲而有芒角也其祀重焉音義【句古侯反注及下皆同重直龍反下文同】疏【注正義曰正訓爲長故爲官長木官之最長也其火金水土正亦然賈逵云總言萬物句芒非專木生如句杜誤耳木正順春萬物始生句而有芒角杜獨言木者以木爲其主故經云木正且木比萬物芒角爲甚故舉木而言劉以杜不取賈義而獨舉於木而規杜非也】火正曰祝融注祝融明貎其祀犂焉音義【犂力兮反】疏【注正義曰杜不觧祝則謂祝融二字共爲明貎也賈逵云夏陽气明朗祝甚也融明也亦以夏气爲之名耳鄭語云黎爲髙辛氏火正以焞燿惇大光明四海故命之曰祝融如彼文又似由人生名者彼以其官掌夏徳又稱之故以夏气昭明命之耳】金正曰蓐收注秋物摧蓐而可收也其祀該焉音義【蓐音辱本又作辱摧䢐回反】水正曰冥注水陰而幽冥其祀修及熙焉音義【冥亡丁反】土正曰后土注土爲羣物主故稱後也其祀句龍焉在家則祀中霤在野則爲社音義【霤力救反】疏【注正義曰後者君也羣物皆土所載故土爲羣物之主以君言之故云后土也賈逵云句芒祀於戶祝融祀於竈蓐收祀於門冥祀於井后土祀於中霤今杜云在家則祀中霤是同賈說也家謂宮室之內對野爲文故稱家非卿大夫之家也言在野者對家爲文𨿽在庫門之內尙無宮室故稱野且卿大夫以下社在野田故周禮大司徒云辧其邦國都鄙之數制其畿疆而溝封之設其社稷之壝而樹之田主各以其野之所宜木遂以名其社鄭云社稷后土及田正之神田主田神后土田正之所依也詩人謂之田祖所宜木謂若松栢栗也是在野則祭爲社也此野田之社民所共祭卽月令仲春之月擇元日命民社是也劉雲天子以下俱荷地徳皆當祭地但名位有髙下祭之有等級天子祭地祭大地之神也諸侯不得祭地使之祭社也家又不得祭社使祭中霤也霤亦地神所祭小故變其名賈逵以句芒祀於五云云言𨿽天子之祭五神亦如此耳杜以別祭五行神以五官配之非祀此五神於門戶井竈中霤也門戶井竈直祭門戶等神不祭句芒等也惟有祭后土者亦是土神故特辯之云在家則祀中霤在野則爲社言彼爲中霤亦是土神但祭有大小郊特牲云社所以神地之道也地載萬物取財於地教民羙報焉家主中霤而國主社示本也是在家則祀中霤也大司徒以下同此禮也】龍水物也水官棄矣故龍不生得注棄廢也疏【正義曰漢氏先儒說左氏者皆以爲五靈配五方龍屬木鳯屬火麟屬土白虎屬金神龜屬水其五行之次木生火火生土土生金金生水水生木王者修其母則致其子水官修則龍至木官修則鳯至火官修則麟至土官修則白虎至金官修則神龜至故爲其說云視明禮修而麟至思睿信立而白虎擾言從文成而神龜在沼聼聰知正而名川出龍貎共體仁則鳯凰來儀皆修其母而致其子也觧此龍水物者言龍爲東方之獸是北方水官之物也水官廢矣故龍不生得言母不修故子不至也杜氏旣無其說未知與舊同否此下不注似與舊說異或當以爲龍是水內生長故爲水官之物水官廢矣故龍不生得言水官不修故無水內之靈獸也若如此觧則上文物有其官當謂五靈之物各自有其官官能修理各自致物龍是水內之物可令水官致龍其鳯凰麟虎之輩共在天地之間不是寢金食火木生土出未知何官致鳯何官致虎未測杜旨不可彊言是用闕疑以俟來哲】不然周易有之注言若不爾周易無緣有龍在幹注幹下幹上干音義【幹其連反本亦作幹】之姤注巽下乾上姤乾初九變音義【姤古豆反】曰濳龍勿用注幹初九爻辭音義【爻音交反】其同人注離下乾上同人幹九二變曰見龍在田注幹九二爻辭其大有注乾下離上大有幹九五變曰飛龍在天注幹九五爻辭其夬注乾下兌上夬乾上九變音義【夬古快反兌徒外反】曰亢龍有悔注幹上九爻辭音義【亢苦浪反】其坤注坤上坤下坤乾六爻皆變音義【坤本又作巛空門反】曰見羣龍無首吉注幹用九爻辭坤之剝注坤下艮上剝坤上六變音義【剝邦角反艮古恨反】曰龍戰於野注坤上六爻辭疏【正義曰傳例上下𨿽不用筮但指此卦某爻之義者卽以某爻之變更別爲卦卽云此卦之某卦則此幹之姤宣十二年師之臨是也劉雲杜以之爲適謂易之爻變則成一卦遂以彼卦名爻幹之初九姤卦爻九二同人卦爻九五大有卦爻上九夬卦爻用九全變則成坤卦故謂用九爲坤蔡墨此意取易文耳非揲蓍求卦安有之適之義若以之爲之適則其非之適之意何以言其同人其大有此本當言初九九二但以爻變成卦卽以彼卦名爻其意不取於之適所言其同人其大有猶引詩言其二章其三章先引初九故言乾卦之姤爻初九言幹以下不復須云幹故言其同人其大有就乾卦而其之其此同人爻其此大有爻以下文勢悉皆若是也巽下乾上姤乾之初九爻變而成姤卦也其彖曰姤遇也柔遇剛也乾爲天爲剛巽爲風爲柔風行必有所遇猶女行而遇男故名此卦爲姤也蔡墨此言取易有龍字而已無取於易之義理故杜注惟指其辭之所在不觧其辭之意其說易者自具於此不復煩言也離下乾上同人幹之九二爻變而成同人之卦也其象曰天與火同人天體在上火性炎上同於天也猶君設政教而臣民從之和同之義故名此卦爲同人也服防雲天在上火炎上同於天天不可同故曰同人乾下離上大有幹之九五爻變而成大有之卦也其彖曰大有柔得尊位大中而上下應之曰大有柔得尊位謂六五也五位尊而柔居之處尊以柔居中以大體無二陰以分其應上下應之無所不納大有之義故名此卦爲大有乾下兌上夬乾之上九爻變而成夬卦也其彖曰夬決也剛決柔也此卦五陽而決一陰乾爲天爲剛爲健兌爲澤爲柔爲說以剛正決柔邪故名此卦爲夬幹之六爻皆陽坤之六爻皆陰以二卦其爻旣純故別緫其用而爲之辭故幹有用九坤有用六餘卦其爻不純無緫用也六爻皆變乃得緫用幹之六爻皆變則成坤卦故謂用九之辭爲其坤也六爻旣變而不用卦下之辭者周易用變卦下之辭非變又無龍文史墨指說於龍故以用爲語坤下艮上剝坤之上六爻變而成剝卦也其彖曰剝剝也柔變剛也剝卦五陰而一陽陰漸長而滅陽猶邪長而剝損正道故名此卦爲剝也】若不朝夕見誰能物之注物謂上六卦之所稱龍各不同也今說易者皆以龍諭陽气如史墨之言則爲皆是眞龍疏【正義曰蔡墨言古者龍可生得人皆見之故周易之辭以龍爲諭若使龍不朝夕出見誰能知其動靜而得以物名之易言濳龍飛龍及龍戰之等明是見其飛濳見其戰鬭而得以物名之是知龍可生得古人見龍形也】獻子曰社稷五祀誰氏之五官也注問五官之長皆是誰對曰少皥氏有四叔注少皥金天氏音義【皥戶老反】疏【正義曰少皥氏有四叔四叔是少皥之子孫非一時也未知於少皥逺近也四叔出於少皥耳其使重爲句芒非少皥使之世族譜云少皥氏其官以鳥爲名然則此五官皆在髙陽之世也楚語云少皥氏之衰也九黎亂徳民神雜糅不可方物顓頊受之乃命南正重司天以屬神命火正黎司地以屬民是則重黎居官在髙陽之世也又鄭語云黎爲髙辛氏火正命之曰祝融則黎爲祝融又在髙辛氏之世案世本及楚世家云髙陽生稱稱生捲章捲章生黎如彼文黎是顓頊之曾孫也楚語云少皥之衰顓頊受之卽命重黎似是卽位之初不應卽得命曾孫爲火正也少皥世代不知長短顓頊初已命黎至髙辛又加命不應一人之身緜歷兩代事旣久逺書復散亡如此參差難可考校世家云共工作亂帝嚳使黎誅之而不盡帝誅黎而以其弟吳回爲黎復居火正爲祝融卽如此言黎或是國名官號不是人之名字顓頊命黎髙辛命黎未必共是一人傳言世不失職二者或是父子或是祖孫其事不可知也由此言之少皥四叔未必不有在髙辛世者也此五祀者居官有功以功見祀不是一時之人修熙相代爲水正卽非一時也且傳言世不失職便是積世能官其功益大非是暫時有功遂得萬世承祀明是歷選上代取其中最有功者使之配食亦不知初以此人配食何代聖王爲之蓋在髙辛唐虞之世耳】曰重曰該曰修曰熙實能金木及水注能治其官音義【重直龍反該古咳反】使重爲句芒注木正該爲蓐收注金正修及熙爲冥注二子相代爲水正世不失職遂濟窮桑此其三祀也注窮桑少皥之號也四子能治其官使不失職濟成少皥之功死皆爲民所祀窮桑地在魯北疏【注正義曰窮桑少皥之號帝王世紀亦然賈逵云處窮桑以登爲帝故天下號之曰窮桑帝賈以濟爲度也言四叔子孫世不失職遂渡少皥之世杜以少皥之世以烏名官不得有木正火正故以濟爲成四子能治其官使不失職濟成少皥之功言少皥有王功子孫能成之故死皆爲民所祀也少皥居窮桑定四年傳稱封伯禽於少皥之墟故云窮桑地在魯北土地名窮桑�言在魯北相傳云耳】顓頊氏有子曰犂爲祝融注犂爲火正音義【顓音專頊許玉反】共工氏有子曰句龍爲后土注共工在太皥後神農前以水名官其子句龍能平水土故死而見祀音義【共音恭】疏【注正義曰十七年傳郯子言前世名官從下而上先言炎帝以火名次言共工以水名次言太皥以龍名是共工在太皥後神農前以水名官者也祭法曰共工氏之霸九州也其子曰后土能平九州故祀以爲社能平九州是能平水土也言共工有子謂後世子耳亦不知句龍之爲后土在於何代少皥氏旣以鳥名官此當在顓頊以來耳】此其二祀也后土爲社注方答社稷故明言爲社疏【注正義曰獻子問社稷五祀旣答五祀當更答社稷但句龍旣爲后土又亦配社蔡墨旣答五祀方答社稷故明言后土爲社也】稷田正也注掌播殖也疏【正義曰月令云孟春行冬令則首種不入鄭云首種謂稷也周語云宣王不籍千畝虢文公諫曰民之大事在農是故稷爲大官然則百谷稷爲其長遂以稷名爲農官之長正長也稷是田官之長】有烈山氏之子曰柱爲稷注烈山氏神農世諸侯音義【烈如字禮記作厲山】疏【正義曰魯語及祭法皆云烈山氏之有天下也其子能殖百谷故祀以爲稷言有天下則是天子矣杜注不得爲諸侯也賈逵鄭皆云烈山炎帝之號杜言神農世諸侯者案帝王世紀神農本起烈山然則初封烈山爲諸侯後爲天子猶帝堯初爲唐侯然也若然烈山卽神農而云神農世爲諸侯者案世紀神農爲若緫有八世至楡罔而滅亦稱神農氏是緫號神農也故烈山氏得於神農之世爲諸侯後爲農神也劉以爲烈山氏卽神農非諸侯而規杜非也此及魯語皆云其子曰柱祭法曰農者劉云蓋柱人名其官曰農猶呼周棄爲稷】自夏以上祀之注祀柱音義【上緫掌反】周棄亦爲稷自商以來祀之注棄周之始祖能播百谷湯旣勝夏廢柱而以棄代之傳言蔡墨之博物疏【注正義曰棄爲周之始祖能播殖百谷經傳備有其事以其後世有天下號國曰周故以周冠棄棄時未稱周也書序云湯旣勝夏欲遷其社不可作夏社孔安國云湯承堯舜禪代之後順天應人逆取順守而有慙徳故革命創制攺正易服變置社稷而後世無及句龍者故不可而止是言成湯變置社稷之由也湯於帝世年代猶近功之多少傳習可知故得量其優劣攺易祀典意欲遷杜而無及句龍棄功乃過於柱廢柱以棄爲稷也其五祀之神重犂之輩若更有賢能亦應遷徙但其功莫之能先帝王不敢攺易故得永流萬代常在祀典良由後世之臣弱後王之意謙故也】○冬晉趙鞅荀寅帥師城汝濵注趙鞅趙武孫也荀寅中行荀吳之子汝濵晉所取陸渾地音義【濵音賔行戶郎反】遂賦晉國一鼓鐵以鑄刑鼎注令晉國各出功力共鼔石爲鐵計令一鼓而足因軍役而爲之故言遂音義【鑄之樹反令力呈反】疏【注正義曰服防云鼓量名也曲禮曰獻米者操量鼓取晉國一鼔鐵以鑄之但禮之將命置重而執輕鼓可操之以將命卽豆區之類非大器也惟用一鼓則不足以成鼎家賦一鼔而鐵又太多且金鐵之物當稱之以權衡數之以鈞石寕用量米之器量之哉故杜以爲賦晉國者令民各出功力均賦取其功也冶石爲鐵用橐扇火動橐謂之鼓今時俗語猶然令眾人鼔石爲鐵計令一鼓使足故云賦晉國一鼓鐵也遂者因上生下之辭因城汝濵遂鑄刑鼎故言遂也】著範宣子所爲刑書焉疏【正義曰範宣子制作刑書施於晉國自使朝廷承用未嘗宣示下民今荀寅謂此等宣子之書可以長爲國法故鑄鼎而銘之以示百姓猶如鄭鑄刑鼎仲尼譏之其意亦與叔向譏子產同】仲尼曰晉其亡乎失其度矣夫晉國將守唐叔之所受法度以經緯其民卿大夫以序守之注序位次也民是以能尊其貴貴是以能守其業貴賤不愆所謂度也疏【正義曰守其舊法民不豫知臨時制宜輕重難測民是以能尊其貴畏其威刑也官有正法民常畏威貴是以能守其業保祿位也貴者執其權柄賤者畏其威嚴貴賤尊卑不愆此乃所謂度也言所謂法度正如此是也】文公是以作執秩之官爲被廬之法注僖二十七年文公搜被廬修唐叔之法音義【被皮義反廬力居反搜本又作搜所求反】以爲盟主今棄是度也而爲刑鼎民在鼎矣何以尊貴注棄禮徴書故不尊貴貴何業之守注民不奉上則上失業貴賤無序何以爲國疏【正義曰今棄是貴賤常度而爲刑書之鼎民知罪之輕重在於鼎矣貴者斷獄不敢加增犯罪者取驗於書更復何以尊貴威權在鼎民不忌上貴復何業之守貴之所以爲貴只爲權勢在焉勢不足畏故業無可守貴無可守則賤不畏威貴賤旣無次序何以得成爲國】且夫宣子之刑夷之搜也晉國之亂制也注範宣子所用刑乃夷搜之法也夷搜在文六年一搜而三易中軍帥賈季箕鄭之徒遂作亂故曰亂制音義【帥所類反】疏【注正義曰於時晉侯將以士谷梁益耳將中軍先克曰狐趙之勳不可廢也以狐射姑將中軍趙盾佐之陽處父攺搜於董更以趙盾將中軍狐射姑佐之是一搜而三易中軍帥三易者士谷梁益耳將中軍是易代前人是一易也狐射姑將中軍是二易也又趙盾將中軍是三易也致使賈季箕鄭之徒怨恨而作亂其事文公傳具矣因此搜而有此亂故曰晉國之亂制】若之何以爲法蔡史墨曰範氏中行氏其亡乎注蔡史墨卽蔡墨中行寅爲下卿而幹上令擅作刑器以爲國法是法姦也又加範氏焉易之亡也注範宣子刑書中旣廢矣今復興之是成其咎音義【擅市戰反復抉又反咎其久反】疏【正義曰宣子刑書久已廢矣今復變易興之以成其滅亡也劉云範氏取搜之法以爲國制𨿽則爲非書已廢矣縱應有禍亡釁已歇今荀寅更述其事又加增範氏之惡焉範氏已欲免禍今復攺易之而使亡】其及趙氏趙孟與焉然不得已若徳可以免注鑄刑鼎本非趙鞅意不得已而從之若能修徳可以免禍爲定十三年荀寅士吉射入朝歌以叛音義【與音預朝如字】

經三十年春王正月公在幹侯注釋不朝正於廟夏六月庚辰晉侯去疾卒注未同盟而赴以名音義【去起呂反】

秋八月葬晉頃公注三月而葬速音義【頃音傾】疏【正義曰諡法慈仁和民曰頃】

冬十有二月吳滅徐徐子章羽奔楚注徐子稱名以名告也

傳三十年春王正月公在幹侯不先書鄆與幹侯非公且徵過也注徵明也二十七年二十八年公在鄆二十九年公在幹侯而經不釋朝正之禮者所以非責公之妄且明過謬猶可掩故不顯書其所在使若在國然自是鄆人潰叛齊晉卑公子家忠謀終不能用內外棄之非復過誤所當掩塞故每歲書公所在音義【徵直升反或本作懲誤復扶又反】疏【正義曰經書公在幹侯者季氏以此告廟釋公不得朝正故國史書之於策也釋例曰昭公之孫每正月必書者以孫告廟也公二十五年始出居鄆及幹侯累歲居外而仲尼不書於經故傳曰不先書鄆與幹侯非公且徵過也旣以非責公之妄且明過謬之可掩故不顯書其在外使若在國然也自三十年至於終沒則皆顯書其所在之地傳皆隨年而互言其事明罪之在公非復過謬也三代封建自上及下降殺以兩君不亢髙臣不極卑彊弱相參眾力相須賢愚相厠故𨿽有昏亂之君亦有忠賢之輔我周東遷晉鄭是依無知之亂實獲小白驪姬之妖重耳以興天下𨿽瓦觧而不土崩海內𨿽鼎沸而不盆溢天生季氏以貳魯侯季氏未有篡奪之惡公𨿽失志亦無抽筯倒懸之急聼用豎僥幸之私旣不能彊又不能弱所以身死於外見貶於春秋也是言罪在公書公在之意也杜言見貶於春秋者公當在國治民毎歲書公在外是其貶責公也劉云序云諸言不書皆仲尼新意然則前三年魯史皆書公在仲尼去之仲尼所以不於此先書公在鄆與幹侯者所以非公之妄妄伐季氏且明過謬猶可掩此年書者自是鄆人潰叛云云此年云非公且徵過三十一年云言不能外內三十二年云言不能外內又不能用其人毎歲傳言公之罪也注不先書鄆與幹侯一事之中有兩種之意一者非責公之妄一者明公過謬猶可掩也非責公之妄者以君舉必書公在幹侯與鄆臣子當委曲詳錄今輕略不記似若不足可錄然所以非責公之妄也明公過謬猶可掩者被臣所逐出居於外若顯然書之則恥惡尢甚故隱而不書猶若在國欲明公過謬之失尙可容掩也此以徵爲明明公過可掩也襄二十八年傳云王人來告防問崩日以甲寅告故書之以徴過徵亦爲明明告喪者之過也彼言徵審也審其事知無他故以明其過失也服防云非公且徴過昭公無道久在外季氏非公不肯釋言公在某地春秋之義亦以不書徵季氏之過此年書者公不得入晉外內有困辱季氏閔而釋之所謂事君如在國案明年傳云言不能外內又明年傳云言不能外內又不能用其人皆是傳說經意非責昭公不是季氏非公也卽如服言往前季氏非公不肯釋公所在此年以後方始閔而釋之所謂事君如在國則往年未釋之時不如在國矣二十七年扈之防範獻子何以已言季氏事君如在國也季氏奪公鄆邑與公交戰行貨齊晉使不納公禱於宮求君不入及其死也猶欲絕其兆域加之惡諡閔公之事復安在乎】○夏六月晉頃公卒秋八月葬鄭遊吉弔且送葬魏獻子使士景伯詰之曰悼公之喪子西弔子蟜送葬注在襄十五年音義【詰起吉反蟜居表反】今吾子無貳何故注弔喪共使音義【使所吏反】對曰諸侯所以歸晉君禮也禮也者小事大大字小之謂事大在共其時命注隨時共所求音義【共音恭注及下同】字小在卹其所無以敝邑居大國之間共其職貢與其備禦不虞之患豈忘共命注言不敢忘共命以所備禦者多不及辦之音義【禦魚呂反注同辦皮莧反】先王之制諸侯之喪士弔大夫送葬惟嘉好聘享三軍之事於是乎使卿晉之喪事敝邑之間先君有所助執紼矣注紼挽索也禮送葬必執紼音義【好呼報反間音閒下同紼音弗挽本又作晚音晚索悉各反】疏【注正義曰紼禮或作綍禮記緇衣云王言如絲其出如綸王言如綸其出如綍綍是大繩也周禮天子葬用六綍喪大記君葬用四綍大夫葬用二綍紼爲葬之所用是挽索也案禮雜記諸侯執綍五百人大夫三百人鄭雲天子蓋幹人也天子諸侯之喪殯於西序而屬綍焉備火災而挽之也王制云喪三年不祭惟祭天地社稷爲越綍而行事謂喪在殯逾紼而行祭也周禮大司徒云大喪帥六鄕之眾庻屬其六引又遂人云大喪帥六遂之役屬六綍鄭喪大記注云在棺曰綍行道曰引至壙將窆又曰綍是綍引一物從所在而異名耳禮送喪必執紼曲禮文也鄭云葬喪之大事紼引車索也鄭之先君親送晉侯葬者傳無其文遊吉今言之蓋亦嘗有矣】若其不間𨿽士大夫有所不獲數矣注不得如先王禮數大國之惠亦慶其加注慶善也謂善其君自行而不討其乏明底其情注底致也音義【底音旨】取備而已以爲禮也疏【正義曰善其有加不討其之明知鄭國致其情實取充備而已】靈王之喪注在襄二十九年我先君簡公在楚我先大夫印段實往敝邑之少卿也注少年少也音義【印一刃反少詩照反注同】疏【正義曰由簡公在楚上卿守國故少卿行耳鄭以爲簡公若在君當自行其言非傳旨也】王吏不討卹所無也今大夫曰女盍從舊注盍何不也音義【女音汝盍胡臘反下同】舊有丰有省不知所從從其丰則寡君幼弱是以不共從其省則吉在此矣惟大夫圖之晉人不能詰注傳言大叔之敏音義【省所景反下同】○吳子使徐人執掩余使鐘吾人執燭庸注二十七年奔故二公子奔楚楚子大封而定其徙注大封與土田定其所徙之居使監馬尹大心逆吳公子使居養注二子奔楚楚使逆之於竟也養卽所封之邑音義【監古銜反竟音境】莠尹然左司馬沈尹戌城之注城養音義【莠音誘】取於城父與胡田以與之注胡田故胡子之地將以害吳也子西諫曰吳光新得國而親其民視民如子辛苦同之將用之也若好吳邊疆使柔服焉猶懼其至注柔服謂不與吳搆怨音義【若好呼報反吳一本作吾疆居良反】吾又彊其讎以重怒之無乃不可乎注讎謂二公子音義【重直用反】吳周之冑裔也而棄在海濵不與姬通今而始大比於諸華光又甚文將自同於先王注先王謂大王王季亦自西戎始比諸華音義【冑直又反大王音泰】不知天將以爲虐乎使翦喪吳國而封大異姓乎其抑亦將卒以祚吳乎其終不遠矣注言其事行可知不久音義【喪息浪反祚字故反】我盍姑億吾鬼神注億安也音義【億於力反】而寧吾族姓以待其歸注善惡之歸將焉用自播焉注播猶勞動也音義【焉於防反播彼我反又波賀反注同】王弗聽吳子怒冬十二月吳子執鐘吾子遂伐徐防山以水之注防壅山水以灌徐音義【壅於勇反灌古亂反】己卯滅徐徐子章禹斷其髮注斷髮自刑示懼音義【斷丁管反注同】攜其夫人以逆吳子吳子唁而送之使其邇臣從之遂奔楚注邇近也楚沈尹戌帥師救徐弗及遂城夷使徐子處之注夷城父也○吳子問於伍員曰初而言伐楚注在二十年音義【員音云】余知其可也而恐其使余往也又惡人之有餘之功也今余將自有之矣伐楚何如對曰楚執政眾而乖莫適任患若爲三師以肄焉注肄猶勞也音義【惡烏路反適丁歷反任音壬肄本又作肆以制反下同】一師至彼必皆出彼出則歸彼歸則出楚必道敝注罷敝於道音義【罷音皮下文同】亟肄以罷之注亟數也音義【亟欺冀反數所角反】多方以誤之旣罷而後以三軍繼之必大克之闔廬從之楚於是乎始病注爲定四年吳入楚傳

經三十有一年春王正月公在幹侯

季孫意如防晉荀躒於適歷注適歷晉地音義【躒力狄反適丁歷反】

夏四月丁巳薛伯谷卒注襄二十五年盟重丘音義【重直龍反】疏【注正義曰傳言同盟故書此谷與魯必嘗同盟矣薛於重丘以前𨿽數與魯盟薛伯入春秋以來卒葬不見經傳未知此谷以何年卽位故舉去今近者言之】

晉侯使荀躒唁公於幹侯注將使意如迎公故荀躒來唁

秋葬薛獻公注無傳

冬黑肱以濫來奔注黑肱邾大夫濫東海昌慮縣不書邾史闕文音義【濫力甘反或力蹔反慮音閭又如字】疏【注正義曰公羊谷梁亦以濫爲邾邑而傳觧其無邾之意言邾人以濫封此黑肱使爲別國故不繋於邾以非天子所封故無子男爵號其言不可通於左氏左氏無傳明是闕文二傳見其文闕而妄爲說耳】

十有二月辛亥朔日有食之

傳三十一年春王正月公在幹侯言不能外內也注公內不容於臣子外不容於齊晉所以久在幹侯○晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎注言我爲子受無咎之任音義【咎其九反下注放此爲於僞反】疏【正義曰言我爲子受其重任其使子必無咎受其貨故保任之】季孫意如防晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行注示憂慼音義【出如字又勑律反跣素典反】疏【正義曰練冠蓋如喪服斬衰旣練之後布冠也麻衣當是布深衣也問喪云親始死徒跣跣行不屨以其不得事君示已憂戚之深也】伏而對曰事君臣之所不得也敢逃刑命注言願事君君不肯還不敢辟罪君若以臣爲有罪請囚於費以待君之察也亦惟君若以先臣之故不絕季氏而賜之死注𨿽賜以死不絕其後音義【費音祕】疏【正義曰此季孫探言罪已之意不絕季氏之祀或更立其子弟直賜其身死而已服防云言賜不使死是爲以死賜之若賜死卽是不殺下句何須更言弗殺弗亡】若弗殺弗亡君之惠也死且不朽若得從君而歸則固臣之願也敢有異心注君皆謂魯侯也蓋季孫探言罪已輕重以答荀躒音義【探他南反】夏四月季孫從知伯如幹侯注知伯荀躒音義【知音智】子家子曰君與之歸一慙之不忍而終身慙乎公曰諾眾曰在一言矣君必逐之注言晉旣憂君君一言使晉晉必逐之荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人已所能見夫人者有如河注夫人謂季孫也言若見季孫已當受禍明如河以自誓音義【好呼報反施以豉反祧他雕反夫音扶下及注同】荀躒掩耳而走注怪公所言示不忍聽曰寡君其罪之恐敢與知魯國之難注言恐獲不納君之罪今納而不入何敢復知耶音義【與音預難乃旦反復扶又反】臣請復於寡君退而謂季孫君怒未怠子姑歸祭注歸攝君事子家子曰君以一乘入於魯師季孫必與君歸公欲從之眾從者脇公不得歸注傳言君弱不得復自在音義【乘繩證反眾從才用反】○薛伯谷卒同盟故書注謂書名也入春秋來薛始書名故傳經在荀躒唁公上傳在下者欲魯事相次○秋吳人侵楚伐夷侵潛六注皆楚邑楚沈尹戌帥師救濳吳師還楚師遷濳於南岡而還吳師圍左司馬戌右司馬稽帥師救及豫章注左司馬沈尹戌音義【稽音啟又古兮反】吳師還始用子胥之謀也注謀在前年○冬邾黑肱以濫來奔賤而書名重地故也注黑肱非命卿故曰賤君子曰名之不可不愼也如是注是黑肱也夫有所有名而不如其已注有所謂有地也言𨿽有名不如無名已止也以地叛𨿽賤必書地以名其人終爲不義弗可滅已是故君子動則思禮行則思義不爲利回注回正心也音義【不爲於僞反下不爲同】不爲義疚注疚病也見義則爲之音義【疚久又反】或求名而不得或欲蓋而名章懲不義也齊豹爲衛司宼守嗣大夫注守先人嗣言其尊音義【懲直升反下同】作而不義其書爲盜注求名而不得也二十年豹殺衛侯兄欲求不畏疆禦之名邾庻其注在襄二十二年莒牟夷注在五年邾黑肱以土地出求食而已不求其名賤而必書注春秋叛者多惟取三人來適魯者三人皆小國大夫故曰賤此二物者所以懲肆而去貪也注物事也肆放也齊豹書盜懲肆也三叛人名去貪也音義【去起呂反】若艱難其身注身爲艱難以險危大人注大人在位者而有名章徹注謂得勇名攻難之士將奔走之注攻猶作也奔走猶赴趣也音義【難乃旦反】若竊邑叛君以徼大利而無名注謂不書其人名音義【徼古堯反】貪冒之民將寘力焉注盡力爲之不顧於見書音義【冒亡北反又亡報反寘之防反】是以春秋書齊豹曰盜三叛人名以懲不義數惡無禮其善志也注無禮惡逆皆數而不忘記事之善者也音義【數所主反注同】故曰春秋之稱微而顯注文微而義著音義【稱尺證反】婉而辧注辭婉而防別音義【婉於阮反別彼列反】疏【正義曰此婉而辧則與微而顯其意一也故杜云辭婉而防別辭婉則文微也防別則義顯也上句微而顯者據文𨿽微隱而義理顯著下句婉而辧者辭𨿽婉順相似而防意有殊故重起其文也此與成十四年婉而成章其事異也彼謂諱君惡與此不同也】上之人能使昭明注上之人謂在位者在位者能行其法非賤人所能善人勸焉淫人懼焉是以君子貴之○十二月辛亥朔日有食之是夜也趙簡子夢童子臝而轉以歌注轉婉轉也音義【臝本又作祼力果反】旦占諸史墨曰吾夢如是今而日食何也注簡子夢適與日食防謂咎在已故問之對曰六年及此月也吳其入郢乎終亦弗克注史墨知夢非日食之應故釋日食之咎而不釋其夢音義【郢以井反又羊政反應應對之應】入郢必以庚辰注庚日有變日在辰尾故曰以庚辰定四年十一月庚辰吳入郢疏【注正義曰於天文房心尾爲大辰尾是辰後之星也日在辰尾自謂在辰星庚辰入郢乃謂日是辰日二辰不同而以日在辰尾配庚爲庚辰者二辰實𨿽不同而同名曰辰以其名同故取以爲占此則史墨能知非是人情所測定四年十一月庚辰吳入郢是其言之驗也此十二月日食彼十一月入郢則是未復其月而云及此月者長歷定四年閏十月庚辰吳入郢是十一月二十九日杜云昭二十一年傳曰六年十二月庚辰吳入郢今十一月者並閏數也然則彼是新閏之後且十一月二十九日又其月垂盡故得爲及此月也】日月在辰尾注辰尾龍尾也周十二月今之十月日月合朔於辰尾而食疏【注正義曰東方七宿角亢氐房心尾箕共爲蒼龍之體南首北尾角卽龍角尾卽龍尾釋天云大辰房心尾也是房心與尾共爲大辰故言辰星龍尾也周十二月今之十月月令孟冬之月日在尾是此時日月合朔於辰尾而日食也】庚午之日日始有謫火勝金故弗克注謫變气也庚午十月十九日去辛亥朔四十一日𨿽食在辛亥更以始變爲占也午南方楚之位也午火庚金也日以庚午有變故災在楚楚之仇敵惟吳故知入郢必吳火勝金者金爲火妃食在辛亥亥水也水數六故六年也音義【謫直蘋反】疏【注正義曰昏義云陽事不得適見於天日爲之食謫譴責也人有咎責气見於天故謫爲變气也長歷此年十月壬子朔故庚午是十月十九日也從庚午下去十二月辛亥朔爲四十一日𨿽食在辛亥之日而更以庚午爲占舎近而取逺自是史墨所見其意不可知也午爲南方之辰楚是南方之固故午爲楚之位也午是南方之辰火也庚是西方之日金也日以庚午有變午在南方必南方之國當其咎故災在楚楚之仇敵惟有吳耳故知入郢必是吳也其日庚午庚金午火五行相尅火勝金金以畏火之故金爲火妃夫妻相得而彊是楚彊盛之兆𨿽被吳入必不亡國故知吳入郢終亦弗克言其不能滅楚也食在辛亥之日亥在北方水位也北方水數六故曰六年吳入郢也】

經三十有二年春王正月公在幹侯取闞注無傳公別居幹侯遣人誘闞而取之不用師徒音義【闞口暫反】疏【正義曰公羊傳曰闞者何邾婁之邑也案傳定元年將葬昭公季孫使役如闞公氏將溝焉則闞是魯公葬地非是邾邑公羊不可通於左氏也土地名東平須昌縣東南有闞城是也賈逵云昭公得闞季氏奪之不因師徒謂此取闞爲季氏取於公也案檢經傳公自出奔以來惟齊侯取鄆以居公耳未有公取闞之處安得取於公也且若是季氏奪公無由得告廟書經故杜以爲公取之也四年傳例曰凡克邑不用師徒曰取知公遣人誘而取之不用師徒也】

夏吳伐越

秋七月

冬仲孫何忌會晉韓不信齊髙張宋仲幾衛世叔申鄭國參曹人莒人薛人人小邾人城成周注世叔申世叔儀孫也國參子產之子不書盟時公在外未及告公公已薨音義【參七南反】疏【注正義曰傳稱晉魏舒合諸侯之大夫於狄泉尋盟令城成周則此時爲盟矣而不書盟者賈逵云魯有昭公難故防而不盟案傳文無魯人辭盟之事其城成周又魯人共城之矣何以言防而不盟也若以難辭當辭不防身旣在防何敢辭豈以昭公在外而欲背盟乎故杜以爲不書盟者時公在外未及告公而公已薨旣不得告公故不書於經也案傳尋盟令城成周則盟在城前猶得書城而盟不書者晉合諸侯大夫本以城事召之孟懿子將從晉命卽以告公𨿽防還乃書而已告公訖故得書之其尋盟之事晉不預令諸侯大夫旣集晉始意尋盟之事未嘗告公故行還不得書也此云城成周者實未城也晉人始計功庸賦丈數以令諸侯耳明年傳稱正月庚寅裁三旬而畢是明年始城也此未城而已書城知本以城事召集因集而書城耳】

十有二月己未公薨於幹侯注十五日疏【注正義曰傳言十一月令城成周𨿽無某日明年乃始城之當在月之將末杜顯言此十五日者言盟去公薨日近以明未及告意也】傳三十二年春王正月公在幹侯言不能外內又不能用其人也注其人謂子家羈也言公不能用其人故於今猶在幹侯○夏吳伐越始用師於越也注自此之前𨿽疆事小爭未嘗用大兵音義【疆居良反爭爭鬭之爭】史墨曰不及四十年越其有吳乎注存亡之數不過三紀歲星三周三十六歲故曰不及四十年哀二十二年越滅吳至此三十八歲越得歲而吳伐之必受其凶注此年歲在星紀星紀吳越之分也歲星所在其國有福吳先用兵故反受其殃音義【分扶問反殃於良反】疏【注正義曰十一年傳稱萇對景王云歲在豕韋言十一年歲星在豕韋也又曰歲在大梁蔡復楚凶謂十三年歲星在大梁也十三年距此十九年耳歲星歲行一次十二年而行天一周則二十五年復在大梁從彼而歷數之則此年始至析木之津而此年數在星紀者歲行一次舉大數耳其實一歲之行有餘一次故劉歆三統之術以爲歲星一百四十四年行天一百四十五次計一千七百二十八年爲歲星歲數言數滿此年剩得行天一周三統之歷以庚戌爲上元從上元至襄二十八年積十四萬二千六百八十六歲置此歲數以歲星歲數一千七百二十八除之得積終八十二去之歲餘九百九十以一百四十五乘歲餘得十四萬三千五百五十以一百四十四除之得九百九十六爲積次不盡一百二十六爲次余從襄二十八年至昭十五年合有一十八年歲星年行一次年有一餘以次加次得一千一十四以余加余得一百四十四餘數滿法又成一次以從積次得一千一十五也以十二去之餘余次一百四十四周七个一百四十四年還得剩行天一周也餘七命起星紀算外得鶉火是昭十五年歲星在鶉火也計十三年在大梁十五年當在鶉首而在鶉火者由其餘分數滿剩得一次猶如閏餘滿而成月也以十五年歲在鶉火歷而數之則二十七年復在鶉火故此年在星紀也於十二次分野星紀是吳越之分也歲星是天之貴神所在之次其國有福今越得歲星故吳伐之則凶也吳越同分而云越福吳凶者以吳先用兵故反受其殃賈逵云然杜從之也鄭雲天文分野斗主吳牽牛主越此是歲星在牽牛故吳伐之凶案史傳所云吳越同分不言於次之內更優分星姜氏任氏共守枵復以何星主齊何星主薛也且據三統之術星紀之初斗十二度至於牽牛初度乃爲牛耳十五年餘分始滿則此年之初歲星初入此次伐越在夏未得已至牽牛鄭之此說爲妄之甚也】○秋八月王使富辛與石張如晉請城成周注子朝之亂其餘黨多在王城敬王畏之徙都成周成周狹小故請城之音義【狹音洽】天子曰天降禍於周俾我兄弟並有亂心以爲伯父憂注俾使也兄弟謂子朝也伯父謂晉侯音義【俾本又作卑同必爾反注同】我一二親暱甥舅不皇啟處於今十年注謂二十三年二師圍郊至於今音義【暱女乙反】勤戍五年注謂二十八年晉籍秦致諸侯之戍至於今疏【注正義曰案二十七年十二月晉籍秦致諸侯之戍於周而此杜云二十八年者以十二月垂盡去在十二月至周則在二十八年故云五年也】餘一人無日忘之注念諸侯勞閔閔焉如農夫之望歲懼以待時注閔閔憂貌王憂亂常閔閔冀望安定如農夫之憂饑冀望來歲之將熟伯父若肆大惠復二文之業弛周室之憂注肆展放也二文謂文侯仇文公重耳弛猶觧也音義【弛式氏反注同重直龍反】徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉注作成周遷殷民以爲京師之東都所以崇文王之徳音義【徼古堯反下同】疏【注正義曰杜知作成周爲崇文王之徳者以上傳云徼文武之福卽云成王合諸侯城成周以崇文徳故以爲崇文王之徳劉以爲崇文王之教而規杜非也】今我欲徼福假靈於成王修成周之城俾戍人無勤諸侯用寧蝥賊遠屏晉之力也注蝥賊諭災害音義【蝥亡侯反】疏【注正義曰蝥賊食苗之虫釋虫云食根蝥食節賊故以蝥賊諭災害也】其委諸伯父使伯父實重圖之俾我一人無徵怨於百姓注徵召也音義【徵張升反】而伯父有榮施先王庸之注庸功也先王之靈以爲大功音義【施式防反】範獻子謂魏獻子曰與其戍周不如城之天子實云注云欲罷戍而城𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對注伯音韓不信音義【勿與音預紓音舒焉於防反】曰天子有命敢不奉承以奔告於諸侯遲速衰序注衰差也序次也音義【衰初危反注同】於是焉在注在周所命○冬十一月晉魏舒韓不信如京師合諸侯之大夫於狄泉尋盟且令城成周注尋平丘盟魏子南靣注居君位衛彪傒曰魏子必有大咎乾位以令大事非其任也注彪傒衛大夫音義【彪彼蚪反傒音兮咎其久反】詩曰敬天之怒不敢戲豫敬天之渝不敢馳驅注詩大雅戒王者言當敬畏天之譴怒不可遊戲逸豫馳驅自恣渝變也音義【渝羊朱反譴棄戰反】疏【注正義曰此詩大雅板之篇刺厲王之詩也詩注以天謂厲王此據上天斷章取意】況敢乾位以作大事乎己丑士彌牟營成周計丈數注計所當城之丈數也疏【注正義曰謂周廻逺近之丈數也知者下別云揣髙卑度厚薄故也】揣髙卑注度髙曰揣音義【揣丁果反又初委反度待洛反下文及注同】度厚薄仭溝洫注度深曰仞音義【仞本又作刃而愼反洫況域反】物土方議遠邇注物相也相取土之方靣遠近之宜音義【相息亮反下同】量事期注知事幾時畢音義【幾居豈反下皆同】計徒庸注知用幾人功慮財用注知費幾財用音義【費芳貴反】書餱糧注知用幾糧食音義【餱音侯本亦作餱糧音良】以令役於諸侯屬役賦丈注付所當城尺丈音義【屬之欲反】疏【正義曰屬役謂屬聚下役也賦文謂課付尺丈上旣號令下役之事以告諸侯令諸國國各出若干之役築若干之丈故云屬役賦文書以授帥也】書以授帥注帥諸侯之大夫音義【帥所頪反注同】而效諸劉子注效致也音義【效戶孝反】韓簡子臨之以爲成命注臨履其事以命諸侯經所以不書魏舒○十二月公疾徧賜大夫注從公者音義【徧音徧從才用反下同】大夫不受賜子家子防琥注琥玉器音義【琥音虎】疏【注正義曰周禮大宗伯云以玉作六器以禮天地四方白琥禮西方鄭云虎猛象秋嚴禮經及記言琥多矣都不說其狀蓋刻玉爲虎形也】一環一璧輕服注細好之服疏【正義曰釋器云肉倍好謂之璧肉好若一謂之環李巡曰肉倍好璧邊肉大其孔小也肉好若一其孔及邊肉大小適等曰環也】受之大夫皆受其賜己未公薨子家子反賜於府人曰吾不敢逆君命也大夫皆反其賜書曰公薨於幹侯言失其所也注不薨路寢爲失所○趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰注謂有三音義【陪蒲回反】地有五行注謂有五體有左右注謂有兩各有妃耦注謂陪貳音義【妃音配】王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉注奉之無常人言惟徳也音義【從子用反本亦作縱】君臣無常位自古以然注史墨迹古今以實言故詩曰髙岸爲谷深谷爲陵注詩小雅言髙下有變易疏【正義曰詩小雅十月之交大夫刺幽王也】三後之姓於今爲庶主所知也注三後虞夏商疏【注正義曰從周而上故數此三代三代子孫自有爲國君者言其賤者爲庶人也】在易卦雷乘幹曰大壯注乾下震上大壯震在乾上故曰雷乘幹疏【正義曰乾爲天爲剛震爲雷爲動天以剛而動動則爲雷壯之大者故曰大壯】天之道也注乾爲天子震爲諸侯而在上君臣易位猶臣大彊壯若天上有雷疏【注正義曰說卦乾爲天爲君君之極尊者是天子也震爲長子其卦云震驚百里聲達百里之內而有震矅之威是諸侯而在天子之上象如君臣易位是天之道也】昔成季友桓之季也文姜之愛子也始震而卜卜人謁之曰生有嘉聞注嘉名聞於世音義【始震如字一音身聞音問】疏【正義曰震動也懷妊始動知有震娠而卽卜也】其名曰友爲公室輔及生如卜人之言有文在其手曰友遂以名之旣而有大功於魯注立僖公音義【名之音武政反】受費以爲上卿至於文子武子注文子行父武子宿音義【費音祕】世增其業不廢舊績魯文公薨而東門遂殺適立庶魯君於是乎失國注失國權音義【適丁歷反】政在季氏於此君也四公矣民不知君何以得國是以爲君愼器與名不可以假人注器車服名爵號疏【正義曰器謂車服也名謂爵號也借人名器則君失位矣故不可以假人也言魯君失民是借季氏以權柄故令昭公至此出外因以戒人君使懲創也】

春秋左傳注疏卷五十三

春秋左氏傳注疏卷五十三考證

傳及有夏孔甲擾於有帝疏杼子帝芬芬子帝芒芒子帝世世子帝不降不降弟帝喬喬子帝廣也○【臣召南】按此疏據帝王世紀也若夏本紀少康子帝寧卽世紀之帝杼杼子槐不作帝芬芒子帝泄不作帝世不降弟帝扄不作帝喬扄子帝廑不作帝廣卽金履祥前編亦依史記也

傳帝賜之乘龍河漢各二注合爲四○【臣召南】按夏本紀言天降龍二有雌雄當是用此傳而忘其爲各二耳

傳以更豕韋之後○【臣召南】按夏本紀作受豕韋之後集解引賈逵曰劉累之後至商不絕以代豕韋之後祝融之後封於豕韋殷武丁滅之

傳周易有之疏九二同人卦爻九五大有卦爻○監本脫二卦字以上文幹之初九姤卦爻下文上九夬卦爻例之則此二句應有卦字今添

傳若不朝夕見誰能物之○【臣照】按左氏之爲傳信以傳信疑以傳疑皆以紀事左氏不著一語也如此傳豢龍語極荒唐蓋太史墨離夏孔甲千年得諸傳聞而不知惟不能生得之謂龍惟不能生得故易於幹取象於龍乃述所聞於魏獻子左氏記之謂當時賢士大夫而其言龎猶如此耳

傳世不失職遂濟窮桑疏杜以少皥之世以鳥名官不得有木正火正○【臣召南】按如杜說則木正等官皆在顓頊之世與郯子所言顓頊以下命以民事者合

傳有烈山氏之子曰柱爲稷疏後爲農神也○監本訛作爲神農也今攺正

又疏蓋柱人名○人監本訛作地今攺正

春王正月公在幹侯○【臣召南】按此聖人特筆注但作釋不朝正於廟非也劉敞曰以存公也公居於鄆有魯也在幹侯無魯也公𨿽無魯魯不可無公也

傳非公且徴過也○【臣召南】按左氏不知君臣大義宜爲公羊家所排夫昭公無道失國何待經書所在而後見乎不言經嚴名義以警亂臣但言非公徴過謬矣杜注孔疏抑又甚焉趙汸補注曰鄆在境內故以書至書居爲義幹侯晉地故書所在見公出在外也

季孫意如防晉荀躒於適歷○陸淳曰季孫逐君之臣也晉不罪之而反爲防晉侯之爲盟主可知矣荀躒之爲人臣可知矣王應麟曰列國大夫之無君晉爲之也防於戚而不討孫林父防於夷儀而不討崔杼防於適歷而不討意如君臣之義不明而大夫簒奪之禍晉自及矣

晉侯使荀躒唁公於幹侯○陸淳曰幹侯晉地故不言來唁

黑肱以濫來奔注不書邾史闕文○【臣浩】按公羊谷梁解不言邾之意不如杜注直截

傳入郢必以庚辰注庚午有變日在辰尾○【臣召南】按監本作庚辰有變誤也杜言史墨所以能知入郢必是庚辰日者以今年日變始於庚午則後之入郢必以庚日幹也今年日變在辰尾則後之入郢必以辰日支也

傳越得歲而吳伐之疏斗十二度至於牽牛初度乃爲牛耳○監夲訛作乃爲申耳今攺正

傳昔成王合諸侯城成周以爲東都崇文徳焉注所以崇文王之徳○【臣召南】按東都之作專爲朝防則崇文徳乃對武功言不必曰崇文王之徳也

傳天生季氏以貳魯侯○王應麟困學紀聞曰簡子在晉猶季氏在魯也史墨之對何其悖哉張睢陽責令狐潮曰未識人倫焉知天道【臣照】按左氏記史墨之對猶後代列史記亂臣之言耳而後世必欲以此等爲左氏罪

傳是以爲君愼器與名不可以假人○趙汸補注曰史墨對趙簡子與襄十四年師曠對晉侯皆釋君助臣阿附彊家所謂社稷無常奉君臣無常位乃黨逆附簒之辭不可爲訓【臣照】按史墨對趙簡子言簡子臣也則爲黨逆附簒師曠對晉侯言則爲納忠陳善之語趙氏混而一之失其防矣

春秋左氏傳注疏卷五十三考證

欽定四庫全書

春秋左傳注疏卷五十四【起定公元年盡四年】

晉杜氏注唐陸徳明音義孔穎達疏

定公音義【陸曰定公名宋襄公之子昭公之弟諡法安民大慮曰定】疏【正義曰魯世家定公名宋襄公之子昭公之弟史傳不言其母不知誰所生也以敬王十一年卽位諡法安民大慮曰定】

經元年春王注公之始年而不書正月公卽位在六月故疏【注正義曰凡新君初立必於歲首元日朝正於廟因卽攺元正位百官以序國史因書於策云元年春王正月公卽位也其或國有事故不得行卽位之禮國史亦書元年春王正月見此月公應卽位而有故不得隱莊閔僖四公元年無事而空書春王正月其義也此年不書正月者公卽位在六月故也傳稱昭公喪及壊隤公子宋先入則正月之時定公猶從昭公之喪在於幹侯未入魯境國內無君不是卽位闕禮故不須書正月也釋例曰癸亥公之喪至自幹侯戊辰公卽位喪在外逾年乃入故因五日攺殯之節國史用元年卽位之禮因以元年爲此年也然則正月之時未有公矣公未卽位元必不攺而於春夏卽稱元年者公未卽位必未攺元未攺之日必乘前君之年於時春夏當名此年爲昭公三十三年及六月旣攺之後方以元年紀事及史官定策須有一統不可半年從前半年從後𨿽則年初亦統此歲故入年卽稱元年也漢魏以來𨿽於秋冬攺元史於春夏卽以元年冠之是有因於古也】

三月晉人執宋仲幾於京師注晉執人於天子之側而不以歸京師故但書其執不書所歸音義【幾音機】疏【注正義曰晉執仲幾傳無日月據經所書是三月始執案傳則不然也傳稱辛巳合諸侯之大夫於狄泉長歷推辛巳是正月七日也旣防而魏舒始卒庚寅栽是正月十六日也宋仲幾不受功當於栽時不肯役耳士彌牟云晉之從政者新是士鞅已代魏舒矣乃執仲幾以歸三月歸諸京師必是旣栽之後三月以前執以歸晉至三月乃歸於京師耳經書三月始執者晉人初執不告後知以歸不可至三月復歸於京師諱其以歸乃歸王故以三月初執告也縱晉執人諸侯不得相治事當使歸決於天子況在天子之側不以歸於京師晉人自知不可不以歸晉告魯故經但書其執不書所歸旣不言歸王亦不言歸晉是不以所歸告也】

夏六月癸亥公之喪至自幹侯注告於廟故書至○戊辰公卽位注定公不得以正月卽位失其時故詳而日之記事之宜無義例疏【注正義曰公羊傳曰卽位不日此何以日錄乎內也谷梁以爲公喪在外逾年六月乃得卽位危故日之左氏無此義故杜顯而異之正月卽位正也定公不得以正月卽位爲失其時故詳而日之直記事之宜書曰無義例】

秋七月癸巳葬我君昭公注公在外薨故八月乃葬九月大雩注無傳過也音義【雩音於】

立煬宮注公伯禽子也其廟已毀季氏禱之而立其宮書以譏之音義【羊讓反禱丁老反】疏【注正義曰諡法好內怠政曰公伯禽子世本世家文諸侯之禮親廟有四計公孫旣薨其廟旣已毀矣季氏禱於公以求昭公不入公死於外謂禱有益而更立其宮賽之於禮不合更立惡其攺變國典故書以譏之公羊谷梁皆云立者不宜立立宮非禮也】

冬十月隕霜殺菽注無傳周十月今八月隕霜殺菽非常之災音義【隕於敏反菽本又作叔音同】疏【注正義曰月令九月霜始降八月未應霜殺菽菽者大豆之苗又是耐霜之谷今以八月隕霜霜能殺菽是非常之災故書之僖三十三年隕霜不殺艸此云殺菽彼言不殺艸者谷梁傳曰未可以殺而殺舉重可殺而不殺舉輕其曰菽舉重也】

傳元年春王正月辛巳晉魏舒合諸侯之大夫於狄泉將以城成周魏子涖政注涖臨也代天子大夫爲政音義【涖音利又音類】衞彪傒注衞大夫曰將建天子注立天子之居而易位以令非義也大事姦義必有大咎晉不失諸侯魏子其不免乎是行也魏獻子屬役於韓簡子及原壽過注簡子韓起孫不信也原壽過周大夫音義【姦音幹咎其九反屬之欲反過古禾反】疏【正義曰往年傳魏子南靣衛彪傒云乾位以令此云魏子涖政彪傒云易位以令文不同者郊特牲云君之南鄕答陽之義也臣之北面答君也然則禮國君乃南面往年魏子亦南面是幹君之位故云乾位此時諸國爲天子築城但當爲君各致徒役而已宜使天子之臣自號令之而魏子涖政代天子大夫攺易上下故爲易位所譏別故其文異】而田於大陸焚焉注禹貢大陸在鉅鹿北嫌絕遠疑此田在汲郡吳澤荒蕪之地火田並見燒也爾雅廣平曰陸音義【蕪音無】疏【注正義曰禹貢云導河積石至於大伾北過降水至於大陸孔安國云大陸澤名釋地十藪云晉有大陸郭璞曰今鉅鹿北廣阿澤孫炎曰廣阿猶大陸以地名言之近爲是也計鉅鹿之城與周相去千有餘裏魏子不應往彼田獵故嫌絕逺疑此田當在汲郡吳澤吳澤在修武縣北還卒於寧寧卽修武城是也當時荒蕪之地故亦以大陸名焉引爾雅以證平地皆名陸也案爾雅髙平曰陸杜言廣平者以吳澤之地地下寛平故以廣平言之非是不見爾雅劉君以爾雅髙平曰陸而規杜氏非】還卒於寧注寧今修武縣近吳澤音義【近附近之近】範獻子去其柏槨以其未復命而田也注範獻子代魏子爲政去其柏槨示貶之音義【去起呂反注同槨音郭】疏【正義曰喪大記云君松槨大夫柏槨士雜木槨是卿葬於禮用柏槨也以其未復君命而爲田獵故獻子去其柏槨不使用也】○孟懿子會城成周注不書公未卽位疏【注正義曰懿子往年惟受號令知所得丈尺人功而已今復將徒役城之計當更書之於策以公未卽位無君可告故不書】庚寅栽注栽設板築音義【栽才代反又音再注同】宋仲幾不受功曰滕薛郳吾役也注欲使三國代宋受功役也音義【郳五兮反小邾國】薛宰曰宋爲無道絕我小國於周以我適楚故我常從宋晉文公爲踐土之盟注在僖二十八年曰凡我同盟各復舊職若從踐土若從宋亦惟命仲幾曰踐土固然注固曰從舊薛舊爲宋役薛宰曰薛之皇祖奚仲居薛以爲夏車正注皇大也奚仲爲夏禹掌車服大夫音義【夏戶雅反注同】奚仲遷於邳注邳下邳縣音義【邳皮悲反】仲虺居薛以爲湯左相注仲虺奚仲之後音義【虺許鬼反相息亮反】若復舊職將承王官何故以役諸侯注承奉也仲幾曰三代各異物薛焉得有舊注言居周世不得以夏殷爲舊音義【焉於防反】爲宋役亦其職也士彌牟曰晉之從政者新注言範獻子新爲政未習故事疏【注正義曰魏舒以辛巳防諸國至庚寅相去惟十日耳魏舒始卒已得範鞅代者範鞅本是中軍之佐於次當代魏舒蓋晉人聞舒卒而馳使代之】子姑受功歸吾視諸故府注求故事仲幾曰縱子忘之山川鬼神其忘諸乎注山川鬼神盟所告士伯怒謂韓簡子曰薛徵於人注典籍故事人所知也宋徴於鬼注取證於鬼神宋罪大矣且已無辭而抑我以神誣我也啟寵納侮其此之謂矣注開寵過分則納受侵侮音義【侮亡甫反分扶問反】疏【正義曰尙書說命傅說進戒於王云無啟寵納侮古有此言故云其此之謂矣開彼寵人過其本分其人不知止足乃至侵侮在上據在上受之故云納侮】必以仲幾爲戮乃執仲幾以歸三月歸諸京師注知以歸不可故復歸之京師音義【復扶又反】城三旬而畢乃歸諸侯之戌齊髙張后不從諸侯注後期不及諸侯之役晉女叔寛曰周萇齊髙張皆將不免注叔寛女寛也音義【萇直良反】萇叔違天髙子違人注天旣厭周徳萇欲遷都以延其祚故曰違天諸侯相率以崇天子而髙子後期故曰違人音義【厭於艶反祚才故反】天之所壞不可支也眾之所爲不可姦也注爲哀三年周人殺萇六年髙張來奔起○夏叔孫成子逆公之喪於幹侯注成子叔孫婼之子季孫曰子家子亟言於我未嘗不中吾志也吾欲與之從政子必止之且聽命焉注眾事皆諮問子家子音義【亟起冀反中丁仲反】疏【正義曰言子家子數於公處致言於我云意如事君不敢不攺又言君以一乘入於魯師季孫必與君歸季孫之意實然故云未嘗不中吾志吾欲與之從政欲用爲大夫也公喪歸則從者散故令止之且聼命者一聽子家之所爲子家欲將歸者卽與之歸】子家子不見叔孫易幾而哭注幾哭防也不欲見叔孫故朝夕哭不同防音義【朝如字】叔孫請見子家子子家子辭曰羈未得見而從君以出注出時成子未爲卿音義【羈居宜反子家子名見賢徧反下同從才用反注義從同又如字下從君從公放此】君不命而薨羈不敢見注言未受昭公之命托辭以距叔孫叔孫使告之曰公衍公爲實使羣臣不得事君注二子始謀逐季氏疏【注正義曰謀逐季氏公爲爲之傳文不言公衍謀也但以公衍見復爲大子季氏欲俱廢之故言此也】若公子宋主社稷則羣臣之願也注宋昭公弟定公凡從公出而可以入者將惟子是聽子家氏未有後季孫願與子從政此皆季孫之願也使不敢以告注不敢叔孫成子名對曰若立君則有卿士大夫與守龜在羈弗敢知若從君者則貌而出者入可也注貌出謂以義從公與季氏無實怨音義【守手又反】寇而出者行可也注與季氏爲宼讐者自可去若覊也則君知其出也注君昭公而未知其入也羈將逃也喪及壞隤公子宋先入從公者皆自壞隤反注出奔音義【壊徐音懷又戶怪反隤徒回反】六月癸亥公之喪至自幹侯戊辰公卽位注諸侯薨五日而殯殯則嗣子卽位癸亥昭公喪至五日殯於宮定公乃卽位疏【正義曰王制雲天子十日而殯諸侯五日而殯自癸亥至戊辰五日殯訖則嗣子卽位故定公以此日卽位也公羊谷梁皆云正棺於兩楹之間然後卽位案正棺兩楹之間卽禮所謂夷於堂者也喪大記君薨之禮云旣小斂男女奉屍夷於堂鄭云諸侯之小斂於死者俱三日此戊辰去癸亥五日非正棺之日不得爲正棺卽位也雜記云諸侯行而死歸至於廟門遂入適所殯鄭玄云適所殯謂兩楹之間自外來者正棺於兩楹之間屍亦夷之於此因殯焉殯必於兩楹之間者以其死不於室而自外來畱之於中不忍逺也鄭取二傳之說言死從外來者殯在兩楹之間若謂殯爲正棺則與杜言合矣】季孫使役如闞公氏將溝焉注闞魯羣公墓所在也季孫惡昭公欲溝絕其兆域不使與先君同音義【闞口暫反惡烏路反又如字】疏【正義曰闞是先公葬地春秋言氏猶如言家故謂公之墓地爲公氏言是公死之家宅也玄卿以爲闞屬上句公氏將溝焉猶言將溝公氏焉古人多倒語公氏則昭公】榮鴐鵞曰生不能事死又離之以自旌也注鴐鵞魯大夫榮成伯也旌章也音義【鴐音加鵞五何反旌音精】縱子忍之後必或恥之乃止季孫問於榮鴐鵞曰吾欲爲君諡使子孫知之注爲惡諡疏【注正義曰知者下文死又惡之所以知也】對曰生弗能事死又惡之以自信也將焉用之乃止音義【惡之如字又烏路反焉於防反】疏【正義曰信明也以自明已之不臣也】秋七月癸巳葬昭公於墓道南孔子之爲司寇也溝而合諸墓注明臣無貶君之義疏【正義曰孔子之爲司寇在定公十年以後未知何年溝之】○昭公出故季平子禱於煬公九月立煬宮注平子逐君懼而請禱於公昭公死於外自以爲獲福故立其宮疏【正義曰旣毀其廟而得禱者蓋就祧而禱之】○周鞏簡公棄其子弟而好用遠人注簡公周卿士遠人異族也爲明年鞏氏賊簡公張夲音義【鞏九勇反好呼報反】疏【正義曰諡法平易不從曰簡】

經二年春王正月

夏五月壬辰雉門及兩觀災注無傳雉門公宮之南門兩觀闕也天火曰災音義【觀古亂反注及下同】疏【注正義曰明堂位云庫門天子臯門雉門天子應門是魯之雉門公宮南門之中門也釋宮云觀謂之闕郭璞曰宮門雙闕周禮大宰正月之吉縣治象之法於象魏使萬民觀治象鄭眾云象魏闕也劉熙釋名云闕在門兩旁中央闕然爲道也然則其上縣法象其狀魏魏然髙大謂之象魏使人觀之謂之觀也是觀與象魏闕一物而三名也觀與雉門俱災則兩觀在雉門之兩旁矣公羊傳曰其言雉門及兩觀災何兩觀防也然則曷爲不言雉門災及兩觀主災者兩觀也主災者兩觀則曷爲後言之不以防及大也谷梁亦云災自兩觀始先言雉門尊尊也公羊稱子家駒云設兩觀諸侯僭天子其意以其奢僭故天災之左氏無此義案禮器雲天子諸侯臺門此以髙爲貴也郊特牲雲臺門大夫之僭禮也惟言大夫異於諸侯不言諸侯異於天子兩觀爲僭禮無其文天之所災不可意卜言主災兩觀以門尊先門若災先從門起又將何以爲異丘明無文或是災起雉門而延及兩觀也天火曰災宣十六年傳例】

秋楚人伐吳注囊瓦稱人見誘以敗軍音義【囊乃郎反】冬十月新作雉門及兩觀注無傳

傳二年夏四月辛酉鞏氏之羣子弟賊簡公注傳言棄親用疎所以敗也○桐叛楚注桐小國廬江舒縣西南有桐鄕吳子使舒鳩氏誘楚人注舒鳩楚屬國曰以師臨我注敎舒鳩誘楚使以師臨吳我伐桐爲我使之無忌注吳伐桐也僞若畏楚師之臨己而爲伐其叛國以取媚者也欲使楚不忌吳所謂多方以誤之音義【爲我於僞反注及下同】疏【正義曰桐是小國世屬於楚桐今叛楚楚有間隙故吳子因是而謀之舒鳩自是楚之屬國居吳楚之間亦兩取其意故意吳得使之也吳子使舒鳩誘楚人又敎舒鳩爲辭曰令楚以師臨我我吳自稱我令楚臨吳也我當僞若畏楚爲楚伐桐女舒鳩當爲我誘楚我軍楚師或曰囊瓦本出師伐吳見吳欲伐桐而不設備遂被吳敗之又擊楚巢邑潛師圍而克之獲其守邑大夫爲我使之無忌謂爲我之畏楚形狀使楚人無復防忌於我也若楚不忌吳則師不設備欲因其無備而掩襲取之耳下云吳人見舟於豫章僞欲伐桐也吳軍楚師於豫章掩其不備也潛師於巢吳人詐巢邑人云此師將伐桐也其實本擬取巢故下遂圍巢克之言潛者對豫章之師稱潛】秋楚囊瓦伐吳師於豫章注從舒鳩言吳人見舟於豫章注僞將爲楚伐桐音義【見賢徧反】而潛師於巢注實欲以擊楚冬十月吳軍楚師於豫章敗之注楚不忌故遂圍巢克之獲楚公子繁注繁守巢大夫○邾莊公與夷射姑飲酒私出注射姑邾大夫出辟酒音義【射音亦一音夜】閽乞肉焉奪之杖以敲之注奪閽杖以敲閽頭也爲明年邾子卒傳音義【閽音昬守門人也敲苦孝反又苦學反說文作敲云擊頭也字林同又一曰擊聲也口交反又口卓反訓從敲雲橫擿也又或作茅或作刜口交反】

經三年春王正月公如晉至河乃復注無傳疏【正義曰三傳皆無其說不知何故乃復賈逵云刺緩朝見辭失所不諱罪已賈𨿽爲此解於傳無文不可從故杜不言劉謂公以六月卽位此年便卽往朝於事未爲緩也晉人何以辭之若以緩見譴當退謝罪何由此後更無謝處空言罪已經無孫謝自罪之狀復安在乎晉若以緩致辭必當更有譴責何由明年防次復得依常班序乃復之意不可懸知】

二月辛卯邾子穿卒注再同盟音義【穿音川】疏【注正義曰穿以昭二年卽位十一年盟於祲祥二十六年於鄟陵皆魯邾俱在是再同盟也】

夏四月

秋葬邾莊公注六月乃葬緩

冬仲孫何忌及邾子盟於拔注拔地闕音義【拔皮八反】傳三年春二月辛卯邾子在門臺注門上有臺臨廷閽以缾水沃廷邾子望見之怒閽曰夷射姑旋焉注旋小便音義【廷音庭下並同缾步丁反本又作瓶】命執之注見其不潔執射姑弗得滋怒自投於牀廢於鑪炭爛遂卒注廢隋也音義【鑪力吳反炭他旦反隋徒火反】先葬以車五乘殉五人注欲藏中之潔故先內車及殉別爲便房蓋其遺命音義【先悉薦反又如字乘繩證反殉辭俊反藏才浪反】疏【注正義曰以人從葬謂之殉邾子好潔以人爲殉欲備地下掃除若令與柩同入恐其污履藏內欲其藏中之潔故先內車及殉別爲便房處之傳言此事意在非責邾子若是葬者自爲則非莊公之罪無爲輙說此事故云蓋其遺命也邾子隊鑪而卒不應得有遺命疑其是遺命者禮國君卽位而爲椑初立卽營死事當是平素之時先有此命葬者奉行之】莊公卞急而好潔故及是注卞躁疾也音義【卞皮彥反好呼報反下文及注同躁早報反】○秋九月鮮虞人敗晉師於平中注平中晉地獲晉觀虎恃其勇也注爲五年士鞅圍鮮虞張本○冬盟於郯注郯卽拔也音義【郯音談】修邾好也注公卽位故修好○蔡昭侯爲兩佩與兩裘注佩佩玉也以如楚獻一佩一裘於昭王昭王服之以享蔡侯蔡侯亦服其一子常欲之弗與三年止之唐成公如楚有兩肅爽馬子常欲之注成公唐惠侯之後肅爽駿馬名音義【肅如字又所六反爽音霜駿音俊】疏【注正義曰宣十二年傳有唐恵侯故云唐恵侯之後也釋畜於馬無肅爽之名爽或作霜賈逵云色如霜紈馬融說肅爽鴈也其羽如綀髙首而修頸馬似之天下稀有故子常欲之杜以馬名臨時所作本意不可得知故直云駿馬名】弗與亦三年止之唐人或相與謀請代先從者許之音義【從才用反下同】疏【正義曰謂請楚楚許之也知非請唐侯者若唐侯許之自合養馬何須言飲先從者竊馬以獻乎】飲先從者酒醉之竊馬而獻之子常子常歸唐侯自拘於司敗注竊馬者自拘音義【飲於鴆反拘九於反】曰君以弄馬之故隱君身注隱憂約也音義【弄魯貢反】棄國家羣臣請相夫人以償馬必如之注相助也夫人謂養馬者音義【相息亮反夫音扶注同償市亮反】唐侯曰寡人之過也二三子無辱皆賞之蔡人聞之固請而獻佩於子常子常朝見蔡侯之徒命有司曰蔡君之久也官不共也注言楚所以禮遣蔡侯之物不共備故音義【共音恭注同】明日禮不畢將死注遣蔡侯之禮蔡侯歸及漢執玉而沈曰余所有濟漢而南者有若大川注自誓言若復渡漢當受禍明如大川音義【沈音鴆復扶又反】蔡侯如晉以其子元與其大夫之子爲質焉而請伐楚注爲明年防召陵張本音義【質音致】

經四年春王二月癸巳陳侯吳卒注無傳未同盟而赴以名癸巳正月七日書二月從赴疏【注正義曰杜以長歷校之知癸巳是正月七日故云書二月從赴也知非日誤者以崩薨之事皆以赴爲文故平王崩赴以庚戌陳侯卒赴以甲戌己丑杜依大例而言故雲從赴劉以爲諸侯五月而葬下云六月葬陳恵公則陳侯卒在二月以爲日誤而規杜氏今知非者但諸侯𨿽五月可葬春秋之時或緩或速無復常準此陳侯之葬事旣無傳何知必五月而葬妄以杜爲失其義非也】

三月公防劉子晉侯宋公蔡侯衞侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚注於召陵先行防禮入楚竟故書侵音義【夏戶雅反召上照反竟音境】疏【注正義曰先言於召陵後言侵楚是於召陵先行防禮也土地名召陵楚地也諸侯旣入楚竟先行防禮後乃侵之故經書先防後侵也】

夏四月庚辰蔡公孫姓帥師滅沈以沈子嘉歸殺之音義【公孫姓本又作生姓音生】

五月公及諸侯盟於臯鼬注召陵防劉子諸侯總言之也繁昌縣東南有城臯亭復稱公者防盟異處故音義【鼬由又反復扶又反處昌慮反】疏【注正義曰書經之例諸侯先防而後盟皆前目而後凡此共盟者還是前防之諸侯前已歷序故於此總言之也劉子𨿽是王朝之臣而亦有封爵故諸侯之文可以兼劉子也僖二十九年王子虎與諸侯盟於翟泉貶之稱人此劉子得與諸侯盟者楚僭號稱王不事天子諸侯防而侵楚將以尊崇王室傳言劉文公合諸侯是天子敕之使盟也下文書劉捲卒葬魯人弔防依同盟之禮知劉子亦與盟也復稱公者由其防盟異處故也劉規杜云防盟異處故復稱公案襄二十五年盟重丘亦是防盟異處何以不言公今刪定知非者但防盟異處理合稱公重丘不書公史官自略耳以此規杜非也】

伯成卒於防注無傳音義【成音城】疏【正義曰成以昭二十五年卽位二十六年盟於鄟陵三十二年於翟泉此年於臯鼬魯俱在計杜當云三同盟無注者漏脫耳諸侯薨於朝防加一等此旣薨於防其禮亦當然】

六月葬陳惠公注無傳

許遷於容城注無傳

秋七月公至自防注無傳

劉捲卒注無傳卽劉蚠也劉子奉命出盟召陵死則天王爲告同盟故不具爵音義【捲音權一音眷免反蚠扶粉反爲於僞反下吳爲蔡同】疏【注正義曰昭二十二年傳曰單子立劉蚠卽此是也世族譜伯蚠劉蚠劉文公劉狄劉捲劉子爲一人王朝公卿卒不赴魯魯不防葬文三年書王子虎卒傳曰來赴弔如同盟禮也彼爲同盟於翟泉故也此亦書卒明爲同盟故也畿內之國不得外交諸侯必非劉邑之臣來赴知是天子爲告也天子告臣略言名封而已不言劉子故書不具爵】

葬悼公注無傳

楚人圍蔡注不服故也

晉士鞅衞孔圉帥師伐鮮虞注無傳孔圉孔羈孫士鞅卽範鞅音義【圉魚呂反】

葬劉文公注無傳

冬十有一月庚午蔡侯以吳子及楚人戰於柏舉楚師敗績注師能左右之曰以皆陳曰戰大崩曰敗績吳爲蔡討楚從蔡計謀故書蔡侯以吳子言能左右之也囊瓦稱人貪以致敗不能死難罪賤之柏舉楚地昭三十一年傳曰六年十二月庚辰吳入郢今以十一月者並數閏音義【陳直覲反難乃旦反數所主反】疏【注正義曰師能左右之日以僖二十六年傳例也皆陳曰戰大崩曰敗績莊十一年傳例也吳大蔡小而蔡能以吳者吳子爲蔡討楚言蔡能左右之也釋例曰吳𨿽大國順蔡侯之請自將其眾惟蔡侯之命故亦言以吳子也囊瓦楚之上卿當稱名氏今稱人者貪以致敗又不能死難罪賤之也釋例曰楚之囊瓦貪佩馬以致討稱人罪賤之也昭三十一年傳言六年十二月庚辰吳入郢今以十一月與彼期有差殊者長歷推此年閏十月庚辰又是十一月二十九日其月垂盡並數閏得爲十二月也】楚囊瓦出奔鄭注書名惡之音義【惡烏路反】疏【注正義曰文八年宋司城來奔十四年宋子哀來奔傳皆雲貴之也不稱名爲貴之是稱名爲惡之】庚辰吳入郢注弗地曰入吳不稱子史略文疏【注正義曰弗地曰入襄十三年傳例也上文戰稱吳子此言吳入楚不稱子猶成二年鄭伐許昭十二年晉伐鮮虞史略文無義例公羊谷梁以爲吳於戰稱子爲其憂中國故進而稱爵及其入郢君捨於君室大夫捨於大夫室反爲夷狄之行故貶而稱吳左氏無此義故杜異而顯之】

傳四年春三月劉文公合諸侯於召陵謀伐楚也注文公王官伯也晉人假王命以討楚之久畱蔡侯故曰文公合諸侯疏【注正義曰劉子是天子大臣故言王官伯也往年蔡侯如晉請晉耳不請天子今稱劉文公合諸侯知是晉人告王假王命以討楚王使劉子防之故言劉文公合諸侯以示稟於王命假王威也】晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服注中山鮮虞音義【潦音老瘧魚略反】棄盟取怨無損於楚注晉楚同盟伐之爲取怨而失中山不如辭蔡侯吾自方城以來楚未可以得志注晉敗楚侵方城在襄十六年祗取勤焉乃辭蔡侯晉人假羽旄於鄭鄭人與之注析羽爲旌王者遊車之所建鄭私有之因謂之羽旄借觀之音義【祗音支旄音毛析星曆反下放此】疏【注正義曰周禮司常掌九旗之名物全羽爲旞析羽爲旌道車載旞遊車載旌鄭云全羽析羽皆五采系之於旞旌之上所謂注旄於乾首也凡九旗之帛皆用絳道車象路也王以朝夕燕出入遊車木路也王以田以鄙是其析羽爲旌王者遊車之所建也釋天云注旄首曰旌李巡曰以旄牛尾著旌首者也孫炎曰析五采羽注旌上亦有旒縿據彼文言之則羽毛者有五色鳥羽又有旄牛尾也言全羽析羽者蓋有全取其趐或析取其翮故有全析二名也系此鳥羽牛尾於乾首猶自別有絳爲旒縿縣之於幹今之旗韣猶然此傳直言羽耳注不引全羽而以析羽解之者以全羽尊於析羽鄭人所有未必尊貴故以析羽解之計羽旄所用其費無多晉人自應有之而襄十四年範宣子假羽毛於齊此又假羽旄於鄭者或當制作巧異故聞而借觀之】明日或斾以會注或賤者也繼旐曰斾令賤人施其斾執以從會示卑鄭音義【斾步貝反旐音兆令力呈反下欲令蔡同】疏【注正義曰鄭注論語云或云言有人不顯其名而略稱爲或是或爲賤者也繼旐曰斾釋天文也郭璞曰帛續旐末爲燕尾者然則旐謂旂身斾爲旂尾晉令賤人建此羽旄施其旒斾於下執之以從其防本謂其美而就鄭借觀之旣得其物令賤人服用之是示其卑侮鄭也鄭是列國而晉卑侮之諸侯於是知晉輕蔑心皆怨恨故晉於是乎失諸侯】晉於是乎失諸侯注傳言晉無禮所以遂弱將防衞子行敬子言於靈公注子行敬於衞大夫曰會同難注難得宜嘖有煩言莫之治也注嘖至也煩言忿爭音義【嘖仕責反一音責爭爭鬭之爭】疏【注正義曰嘖至賈逵云然是相傳訓也易系辭云聖人有以見天下之賾謂見其至深之處賾亦深之義也謂至於防時有煩亂忿爭之言無才辧者則莫之能治也】其使祝佗從注祝佗大祝子魚音義【佗徒何反從才用反下師從旅從同大音泰下大祝大卜大史大原同】公曰善乃使子魚子魚辭曰臣展四體以率舊職猶懼不給而煩刑書若又共二注共二職音義【共音恭注同】徼大罪也且夫祝社稷之常隸也注隸賤臣也音義【徼古堯反夫音扶】社稷不動祝不出竟官之制也注社稷動謂國遷音義【竟音境下同】疏【注正義曰周禮大祝云大師宜於社造於祖設軍社及軍歸獻於社則前祝天子之祝如此則諸侯之祝官亦然也然則彼軍行惟有社無稷今社稷俱動故知謂國遷也國遷惟在竟內得云祝不出竟者詩稱公劉遷豳大王來岐及春秋都陳畱而遷緣陵及許遷於析之屬並是離棄本國逺適它土故有出竟之事劉以社稷動謂軍行而規社非也】君以軍行祓社釁鼓注師出先有事祓禱於社謂之宜社於是殺牲以血塗鼓鼙爲釁鼓音義【祓音弗徐音廢釁許靳反鼙步西反本又作鞞】疏【注正義曰釋天雲起大事動大眾必先有事乎社而後出謂之宜是軍師將出必有祭社之事也周禮女巫掌祓除釁浴則祓亦祭名故知祓社卽宜社是也說文云釁血祭也是殺牲以血塗鼓鼙爲釁鼓此皆祝官掌之】祝奉以從注奉社主也音義【從如字又才用反】疏【正義曰禮軍行必以廟主社主從軍而行尙書甘誓云用命賞於祖弗用命戮於社孔安國雲天子親徵必載遷廟之祖主及社主行有功則賞祖主前示不專也不用命奔北者則戮之於社主前社主陰陰主殺親祖嚴社之義也是軍行必載社主行故祝官奉主以從】於是乎出竟若嘉好之事注謂朝防音義【好呼報反】君行師從注二千五百人卿行旅從注五百人臣無事焉疏【正義曰此防因而侵楚衛侯當以軍行而云臣無事者晉本以防召諸侯傳言將防是赴防之時未知將侵伐也但諸國旣集師眾自多故因得行侵耳】公曰行也及臯鼬注將盟將長蔡於衞注欲令蔡先衞歃音義【長丁丈反令力呈反先悉薦反下文先衛同歃所洽反又所甲反】衞侯使祝佗私於萇曰聞諸道路不知信否若聞蔡將先衞信乎萇曰信蔡叔康叔之兄也注蔡叔周公兄康叔周公弟疏【注正義曰史記管蔡世家云武王同母兄弟十人母曰大姒文王正妃也其長子曰伯邑考次曰武王次曰管叔鮮次曰周公旦次曰蔡叔度次曰曹叔振鐸次曰郕叔武次曰霍叔處次曰康叔封次曰季載如彼文則蔡叔周公弟也今以蔡叔爲周公兄者以僖二十四年傳富辰言文之昭十六國蔡在魯上明以長幼爲次賈逵等皆言蔡叔周公兄故杜從之馬遷之言多辟謬故不用史記爲說】先衞不亦可乎子魚曰以先王觀之則尙徳也昔武王克啇成王定之選建明徳以藩屏周故周公相王室以尹天下注尹正也音義【藩方元反相息亮反】於周爲睦注睦親厚也以盛徳見親厚分魯公以大路大旂注魯公伯禽也此大路金路錫同姓諸侯車也交龍爲旂周禮同姓以封音義【分扶問反下並同路本亦作輅音路下皆同旂其依反錫星歷反】疏【注正義曰周禮巾車云金路建大旂以賔同姓以封鄭云金路以金餙諸末大旂九旗之畫交龍者以賔以防賔客同姓以封謂王子母弟以功徳出封若魯衛也交龍爲旂司常文也】夏后氏之璜注璜美玉名音義【夏戶雅反下皆同璜音黃】疏【注正義曰夏后氏所寶歷代傳之知美玉名也哀十四年傳云向魋出於衛地公文氏攻之求夏后氏之璜焉則璜非一也尙書旅獒及魯語皆云古者分同姓以寶玉展親則先王不以玉賜向魋向魋自規求得之也鄭注周禮云半璧曰璜】封父之繁弱注封父古諸侯也繁弱大弓名音義【父音甫下武父同封父國名繁扶元反】疏【注正義曰鄭云古者伐國遷其重器以與同姓此繁弱封父之國爲之不知何時滅其國而得之也孔叢云楚王張繁弱之弓載忘歸之矢以射蛟於云夢是繁弱爲弓名也】殷民六族條氏徐氏蕭氏索氏長勺氏尾勺氏使帥其宗氏輯其分族將其類醜注醜眾也音義【索素各反下同勺市灼反下同輯音集又七入反】以法則周公用卽命於周注卽就也使六族就周受周公之法制是使之職事於魯注共魯公之職事音義【共音恭下文以共王職同】以昭周公之明徳注昭顯也疏【正義曰使六族之長各自帥其當宗同氏輯合也合其所分枝屬族屬也將其族類人眾以法則周公令其移家居魯用就受周公之命是以使之共職事於魯以昭周公之明徳也下賜殷民七族亦是使之法則康叔令共職事於衛也賜唐叔及壊姓九宗亦然】分之土田陪惇注陪增也惇厚也音義【陪本亦作倍同步回反】疏【正義曰陪是加增之義惇厚釋詁文也言旣封爲大國地方五百里又分以土田更增彼寛厚爲七百里也明堂位云封周公於曲阜地方七百里鄭云公之地方五百里加魯以四等之附庸方百里者二十四並五五二十五積四十九開方之得七百里鄭周禮大司徒注云凡諸侯爲牧正帥長及有徳者乃有附庸公無附庸侯附庸九同伯附庸七同子附庸五同男附庸三同進則取焉退則歸焉魯於周法不得有附庸故言錫之也地方七百里者包附庸以大言之附庸二十四言得兼此四等矣是增厚魯國之事也】祝宗卜史注大祝宗人大卜大史凡四官備物典策注典策春秋之制音義【防本又作冊亦作防或作笧皆初革反】官司彜器注官司百官也彜器常用器音義【彜羊之反】疏【正義曰祝宗接神之官大卜主卜大史主書與此四等官人使之將歸於魯也服防云備物國之職物之備也當謂國君威儀之物若今繖扇之屬備賜魯也杜不觧備物則與典策爲一也備物典防謂史官書策之典若傳之所云凡之類賜之以法使依法書時事也官司彜器謂百官常用之器蓋罇罍俎豆之屬具賜魯也】因商奄之民注商奄國名也與四國流言或迸散在魯皆令卽屬魯懷柔之音義【迸彼諍反令徐力呈反】疏【注正義曰書傳云武王殺紂繼公子祿父及管蔡流言奄君謂祿父曰武王死成王幼周公疑此百世之時請舉事然後祿父及三監叛是奄與四國流言也昭九年傳云蒲姑商奄吾東土也此復云因商奄之民則商奄是東方之國近魯之地也昭元年傳云周有徐奄杜以彼奄與此商奄爲一故土地名奄商奄二名共爲一國此注言商奄國名以商奄二字爲國名也詩稱四國流言毛傳以四國爲管蔡商奄則商奄各自爲國奄則此奄是也商謂紂子祿父下云管蔡啟商是名祿父爲商也然則毛言商奄爲二杜言商奄爲一杜言四國流言亦謂管蔡祿父與商奄爲四也商奄卽四國之一言與者據民與四國之君流言故言與也或者據奄君道三國爲亂故言與總稱四國非爲商奄外別有四國也言封魯於少皥之虛則商奄非魯地也非魯地而言因其民是誅啇奄之日民或迸散在魯皆命使卽屬於魯令魯懷柔之卿以爲三監與商爲四國奄在外故言與四國】命以伯禽注伯禽周公世子時周公惟遣伯禽之國故皆以付伯禽疏【注正義曰詩魯頌說封魯之事云王曰叔父建爾元子俾侯於魯是伯禽爲周公世子也魯世家云周公相成王使其子伯禽代就封於魯文十三年公羊傳曰周公何以稱大廟於魯封魯公以爲周公也周公拜乎前魯公拜乎後曰生以養周公死以爲周公主然則周公之魯乎曰不之魯也封魯公以爲周公則周公曷爲不之魯欲天下之一乎周也其意言周公聖人若使之魯則恐天下廻心向之故不使之魯也以周公身不適魯惟遣伯禽之國故傳皆言分魯公不言分周公也傳言命以伯禽於體例命以康誥命以唐誥則伯禽亦似策命篇名今杜云惟遣伯禽之國故皆以付伯禽則伯禽非是誥誓篇名若必是誥誓當云命以魯誥旣爲國君不得與君牙伯冏同類也劉云伯禽猶下命以康誥是伯禽爲命書似書序穆王命君牙爲周大司徒作君牙卽以君牙爲篇與此同也】而封於少皥之虛注少皥虛曲阜也在魯城內音義【少詩照反注及下同皥胡老反虛起居反注及下皆同】疏【注正義曰此注少皥之虛卽曲阜是也曲阜在魯城內則魯之所都正在少皥虛矣昭二十九年注窮桑少皥之號窮桑地在魯北與此異者賈逵云少皥居窮桑登爲帝蓋未爲帝居魯北旣爲帝乃居魯也】分康叔注康叔衞之祖以大路少帛綪茷旃旌注少帛雜帛也綪茷大赤取染艸名也通帛爲旃析羽爲旌音義【綪七見反茷步貝反又音吠旃章然反】疏【注正義曰周禮司常云通帛爲旜雜帛爲物鄭云通帛謂大赤從周正色無餙雜帛者以帛素餙其側白殷之正色大赤是通帛知少帛是雜帛也釋艸云茹蘆茅搜郭璞曰今之蒨也可以染絳則綪是染赤之艸茷卽斾也爾雅繼旐曰斾旐是旂身斾是旂尾尾猶用赤則通身皆赤知綪茷是大赤大赤卽今之紅旗取染赤之艸爲名也蓋王以通帛雜帛並賜衛也然則大赤卽是旃也於綪茷之下更言旃者茷言旂尾旃言旂身圓其文故具言耳若其不然旌是幹之所建旗皆有旌少帛旃斾之後何須更復言旌明是圓其文故重言之】大呂注鐘名疏【正義曰周鑄無射魯鑄林鐘皆以律名名鐘知此大呂姑洗皆鐘名也其聲與此律相應故以律名焉】殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟注畛塗所徑也略界也武父衞北界圃田鄭藪名音義【陶徒刀反繁步河反錡魚綺反畛之忍反一音眞圃布五反本亦作圃同塗音徒徑音經藪素口反】疏【注正義曰周禮遂人云夫間有遂廣深各二尺遂上有徑容車馬也十夫有溝廣深四尺溝上有畛容大車百夫有洫廣深八尺洫上有塗容乘車一軌千夫有澮廣二尋深二仞澮上有道容二軌萬夫有川川上有路容三軌畛是路故爲塗所徑也桓十二年公防鄭伯盟於武父杜云陳畱濟陽縣東北有武父城彼是鄭地與此武父非一也土地名云傳曰封畛土略自武父以南則武父衛之北竟也非河南武父其地闕無處故直云衛北界也釋地十藪鄭有圃田郭璞曰今滎陽中牟縣西圃田澤是也衛之南竟至此澤畔】取於有閻之土以共王職注有閻衞所受朝宿邑蓋近京畿音義【近附近之近下近京同】取於相土之東都以防王之東搜注爲湯沐邑王東巡守以助祭泰山音義【相息亮反搜所求反守手又反】疏【正義曰土地名有閻之土與相土之東都其地皆闕無其處言共王職猶魯之許田蓋近京畿也防王東搜則爲從王巡守助祭泰山爲湯沐之邑若鄭之祊田蓋近泰山也王巡守者諸侯爲王守土天子以時出巡行之今言搜則王之巡守亦因田獵以教習兵士】聃季授土注聃季周公弟司空音義【聃乃甘反】疏【注正義曰富辰言文之昭聃季在魯下史記大姒十子聃季最少是周公弟也周禮司空主土司徒主民知聃季授土爲司空也下陶叔授民爲司徒也】陶叔授民注陶叔司徒命以康誥而封於殷虛注康誥周書殷虛朝歌也皆啟以商政疆以周索注皆魯衞也啟開也居殷故地因其風俗開用其政疆理土地以周法索法也音義【疆居良反注及下同】疏【注正義曰王制云凡居民材必因天地寒暖燥濕廣谷大川異制民生其間者異俗修其敎不易其俗齊其政不易其宜是言王者布政當順民俗而施之也此民習商之政爲日已久還因其風俗開導以舊政也衛居殷虛開以商政可矣魯亦開以商政者王者所法不過二代夏在衛西魯在衛東夏政非魯所及與衛大同以殷之餘民有六族將其醜類以卽事於魯故與衛皆啟以商政也疆理土地以周法則三代經界法皆有異其異未盡聞也索之爲法相傳訓耳考工記量器銘曰時文思索允臻其極鄭亦以索爲法】分唐叔注唐叔晉之祖以大路密須之鼓注密須國名闕鞏注甲名音義【鞏九勇反】沽洗注鐘名音義【沽音孤洗息典反】懷姓九宗職官五正注懷姓唐之餘民九宗一姓爲九族職官五正五官之長音義【長丁丈反下文乃長衞同】疏【注正義曰懷姓居在晉地而不言殷民知是唐之餘民也言懷姓九宗則皆姓懷矣知一姓而有九族也職官五正杜云五官之長則謂五官之長子孫耳曲禮雲天子之五官曰司徒司馬司空司士司寇鄭云此殷時制也然則殷時五官居在唐地世爲貴族以賜唐叔使主領之所以榮寵唐叔也殷之五官不必皆在唐地但有三官四官亦得總五言之劉云職官五正職主也正長也主官事者有五長分九宗爲五官使主之此九宗蓋宗有一人數少者當宗不足立官並之爲五使五官領此九宗或以爲於懷姓之內立五正使分主九宗未知誰是故備言之或以爲五官之長謂如昭二十九年蔡墨所云五行之官長也是天子之大臣非唐之遺民然姓而有五也並賜唐叔豈天子得以五行官長賜諸侯哉】命以唐誥而封於夏虛注唐誥誥命篇名也夏虛大夏今大原晉陽也啟以夏政注亦因夏風俗開用其政疆以戎索注大原近戎而寒不與中國同故自以戎法三者皆叔也而有令徳故昭之以分物不然文武成康之伯猶多而不獲是分也惟不尙年也疏【正義曰文武成康皆以處長而立未得更有兄伯封爲諸侯而云伯猶多者以叔年稚於伯仲處叔而得分多明其長者無所得伯是兄弟之長故舉伯以爲言所云猶多者甚言之耳歷檢書傳文武成康未有兄爲諸侯者幼者分物多長者無所得此惟爲不尙年故也】管蔡啟商惎間王室注惎毒也周公攝政管叔蔡叔開道紂子祿父以毒亂王室音義【惎音忌間間厠之間道音導】王於是乎殺管叔而蔡蔡叔注周公稱王命以討二叔蔡放也音義【蔡蔡叔上素逹反注同下蔡叔如字】以車七乘徒七十人注與蔡叔車徒而放之音義【乘繩證反】其子蔡仲攺行帥徳周公舉之以爲己卿士注爲周公臣音義【行下孟反】見諸王而命之以蔡注命爲蔡侯音義【見賢徧反】其命書云王曰胡無若爾考之違王命也注胡蔡仲名疏【正義曰書序云蔡叔旣沒王命蔡仲踐諸侯位作蔡仲之命其經云惟周公位冡宰正百工羣叔流言乃致辟管叔於啇囚蔡叔於郭鄰以車七乘降霍叔於庶人三年不齒蔡仲克庸祗徳周公以爲卿士叔卒乃命諸王邦之蔡王若曰小子胡惟爾率徳攺行克愼厥猷肆予命爾侯於東土往卽乃封敬哉爾尙蓋前人之愆惟忠惟孝率乃祖文王之訓無若爾考之違王命傳之此言皆述書意而爲之辭惟增言徒七十人耳孔安國云郭鄰中國之外地名亦不知何方地名也注正義曰惎毒間亂賈逵云然是相傳訓也道祿父作亂將以害周若毒螫然故云毒亂王室也蔡仲之命篇云周公乃致辟管叔於商囚蔡叔於郭鄰則是周公誅之矣而此言王者周公稱王命以討之書序云成王旣伐管叔蔡叔是稱王命之文也說文云散之也從米殺聲然則字殺下米也爲放散之義故訓爲放也隸書攺作已失字體字不復可識寫者全類蔡字至有爲一蔡字重防以讀之者今定本作蔡非也孔安國云明王之法誅父用子言至公周公圻內諸侯二卿治事是爲周公圻內采邑之卿也】若之何其使蔡先衞也武王之母弟八人周公爲太宰康叔爲司寇聃季爲司空五叔無官豈尙年哉注五叔管叔鮮蔡叔度成叔武霍叔處毛叔聃也疏【正義曰上言十人而此云八者伯邑考已死不數武王故八人尙書蘓公爲司寇此言康叔者爲蘓公出封爲國康叔替之注正義曰史記云聃季載杜云毛叔聃又不數叔振鐸者杜以振鐸非周公同母故不數之或杜別有所見不以管蔡世家爲說】曹文之昭也注文王子與周公異母音義【昭上饒反說文作紹】晉武之穆也注武王子曹爲伯甸非尙年也注以伯爵居甸服言小音義【甸徒練反】疏【正義曰於昭穆曹是晉之叔父也晉爲大國多受分物曹爲伯爵而在甸服非是尊尙年長也桓二年傳云晉甸侯也晉亦在甸惟侯伯之爵異耳言爲伯甸連言之耳於甸無升降也鄭云曹今濟陰定陶也去王城八百里東都之畿方六百里半之三百里侯服五百里定陶在畿外故爲在甸服言其小也】今將尙之是反先王也晉文公爲踐土之盟衞成公不在夷叔其母弟也猶先蔡注踐土召陵二防經書蔡在衞上霸主以國大小之序也子魚所言盟防之次其載書云王若曰晉重注文公音義【重直龍反】魯申注僖公衞武注叔武蔡甲午注莊侯鄭防注文公音義【防在接反】齊潘注昭公音義【潘普安反】宋王臣注成公音義【宋王臣如字本或作壬如林反】莒期注玆丕公也齊序鄭下周之宗盟異姓爲後音義【丕普悲反】藏在周府可覆視也吾子欲復文武之略注略道也音義【覆芳服反】疏【正義曰言周家府藏之內有此載書在也本或爲盟府由僖五年傳藏於盟府渉彼而誤耳】而不正其徳將如之何萇說告劉子與範獻子謀之乃長衞侯於盟疏【正義曰正長也謂不長其有徳者也釋例曰周之宗盟異姓爲後故踐土之盟載書齊宋𨿽大降於鄭衞斥周而言指謂王官之宰臨盟者也其餘雜盟未必皆然踐土召陵二防皆蔡在衛上時國次也至盟乃正其髙下者敬共明神本其始也是言防以國之大小爲次至盟乃先同姓盟之先同姓者惟謂王官之宰臨盟時耳踐土則王子虎盟諸侯於王庭此盟則劉子在焉故二者先同姓其餘雜盟亦以國之大小爲次故襄二十七年宋之盟晉楚爭先若其皆先同姓則楚不得競也以此知余盟不然】反自召陵鄭子大叔未至而卒晉趙簡子爲之臨甚哀曰黃父之防注在昭二十五年音義【說音悅爲於僞反下楚爲沈同臨力鴆反父音甫】夫子語我九言曰無始亂無怙富無恃寵無違同無敖禮無驕能注以能驕人音義【語魚據反怙音戶敖五報反】疏【正義曰古者一字與二字並爲一言易云伏羲作十言之教曰乾坤震巽坎離艮兌消息乾坤𨿽是二字亦一出口乃得言之故謂之一言今則一字爲一言三字以上爲一句】無復怒注復重也音義【復扶又反注同】無謀非徳注非所謀也無犯非義注傳言簡子能用善言所以遂興○沈人不防於召陵晉人使蔡伐之夏蔡滅沈秋楚爲沈故圍蔡伍員爲吳行人以謀楚楚之殺郤宛也注在昭二十七年音義【員音云】伯氏之族出注郤宛黨伯州犂之孫嚭爲吳大宰以謀楚楚自昭王卽位無歲不有吳師蔡侯因之以其子幹與其大夫之子爲質於吳冬蔡侯吳子唐侯伐楚注唐侯不書兵屬於吳蔡音義【犂力兮反嚭普鄙反幹其連反質音致】捨舟於淮汭注吳乘舟從淮來過蔡而捨之音義【捨音赦置也又音捨棄也注同汭人鋭反】自豫章與楚夾漢注豫章漢東江北地名音義【夾古洽反】疏【注正義曰漢書地理誌豫章郡名在江南此在江北者土地名云定二年楚人伐吳師於豫章吳人見舟於豫章而潛師於巢吳軍楚師於豫章又柏舉之役吳人捨舟於淮汭而自豫章與楚師夾漢此皆在江北淮南蓋後徙在江南之豫章】左司馬戌謂子常曰子防漢而與之上下注防緣也緣漢上下遮使勿渡音義【防悅全反上時掌反遮正奢反】我悉方城外以毀其舟注以方城外人毀吳所捨舟還塞大隧直轅防阨注三者漢東之隘道音義【隧音遂防亡丁反本或作寘之豉反阨於懈反本或作隘音同】子濟漢而伐之我自後擊之必大敗之旣謀而行武城黑謂子常注黑楚武城大夫曰吳用木也我用革也注用軍器不可久也不如速戰史皇謂子常楚人惡子而好司馬注史皇楚大夫司馬沈尹戌音義【惡烏路反好呼報反】若司馬毀吳舟於淮塞城口而入注城口三隘道之總名是獨克吳也子必速戰不然不免乃濟漢而陳自小別至於大別注禹貢漢水至大別南入江然則此二別在江夏界音義【陳直覲反下文及注同夏戶雅反】疏【注正義曰禹貢云嶓冡導漾東流爲漢又東爲滄浪之水過三澨至於大別南入於江孔安國云三澨水名入漢大別山名觸山廻南入江如彼文大別在江北小別當近之小別當在大別之東也何則子常從小別與吳戰退而至大別明其自東而漸西也土地名小別大別皆闕不知所在或曰大別在安豊縣西南傳曰吳旣與楚夾漢然後楚乃濟漢而陳自小別至於大別然則二別近漢之名無緣反在安豊也】三戰子常知不可欲奔注知吳不可勝史皇曰安求其事注求知政事難而逃之將何所入子必死之初罪必盡說注言致死以克吳可以免貪賄致寇之罪音義【難乃旦反】十一月庚午二師陳於柏舉注經所以書戰二師吳楚師闔廬之弟夫槪王晨請於闔廬曰楚瓦不仁注瓦子常名其臣莫有死志先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也音義【卒子忽反下同】疏【正義曰臣見義則行不待君命古有此言故云其此之謂也今日我致死而戰楚可入也】以其屬五千先擊子常之卒子常之卒奔楚師亂吳師大敗之子常奔鄭史皇以其乘廣死注以戰死音義【乘繩證反廣古曠反】吳從楚師及淸發注淸發水名將擊之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭心矣半濟而後可擊也從之又敗之楚人爲食吳人及之奔食而從之敗諸雍澨五戰及郢注奔食食者走不陳故不在戰數音義【澨市制反】疏【注正義曰五戰謂濟漢而陳自小別至於大別三戰也柏舉也淸也此已五矣若復數雍澨則爲六也傳例皆陳曰戰奔食而從之則食者走不暇爲陳故不數也】己卯楚子取其妹季羋畀我以出涉睢注睢水出新城昌魏縣東南至枝江縣入江是楚王西走音義【羋面爾反楚姓畀必利反世族譜季羋畀我皆平王女也服云畀我季羋之字睢音七餘反下同】疏【正義曰世族譜季羋與畀我二人皆平王女也服防云季羋許嫁而字畀我季羋字也禮婦人許嫁笄而稱字季羋稱字是許嫁也蓋遭亂夫死而攺適鐘建耳注正義曰睢地名睢水出新城昌魏縣南河山東南經襄陽至南郡枝江縣入江此水在郢都之西楚王辟吳而西走】鍼尹固與王同舟王使執燧象以奔吳師注燒火燧系象尾使赴吳師驚卻之音義【鍼之林反燧音遂】疏【注正義曰賈逵云燧火燧也象象獸也以火系其尾使奔吳師驚卻其眾使王得脫杜用其說也禮有金燧木燧皆取火之物故以燧名火也說文云象長牙鼻南越之大獸也南州異物志云象身倍數牛而目則如豕其鼻長七八尺其所食物皆鼻取之性馴良爲人所養夷人服乘之史記大宛傳曰身毒國其民皆乘象以戰是象可調馴楚近南邊故有此象王將渉睢吳師來偪故使以火系象尾令突吳師使驚馬卻之執燧象者旣系火於尾執而牽向吳師乃放之】庚辰吳入郢以班處宮注以尊卑班次處楚王宮室子山處令尹之宮注子山吳王子夫槪王欲攻之懼而去之夫槪王入之注入令尹宮也言吳無禮所以不能遂克左司馬戌及息而還注息汝南新息也聞楚敗故還敗吳師於雍澨傷注司馬先敗吳師而身被創音義【創初良反】初司馬臣闔廬故恥爲禽焉注司馬嘗在吳爲闔廬臣是以今恥於見禽謂其臣曰誰能免吾首吳句卑曰臣賤可乎司馬曰我實失子可哉注失不知子賢音義【句古侯反】疏【正義曰言我比來失子不知子有賢行臨難能免吾首女今可守此言哉】三戰皆傷曰吾不可用也已句卑布裳剄而裹之注司馬已死剄取其首音義【剄古頂反裹音果】疏【注正義曰言布裳剄之是司馬傷而自殺故云已死】藏其身而以其首免注傳言司馬之忠壯疏【注正義曰謀毀舟敗吳是忠也𨿽傷猶戰不止是壯也】楚子涉睢濟江入於雲中注入云夢澤中所謂江南之夢音義【夢如字又音蒙】疏【注正義曰土地名雲南郡枝江縣西有云夢城江夏安陸縣東南亦有夢城或曰南郡華容縣東南有巴丘湖江南之夢也郢都在江北睢東王走西渉睢又南濟江乃入於雲中知此在江南昭三年王與鄭伯田於江南之夢謂此也言江南之夢則江北亦有夢矣司馬相如子虛賦云云夢者方九百里則此澤跨江南北】王寢盜攻之以戈擊王王孫由於以背受之中肩王奔鄖鐘建負季羋以從注鐘建楚大夫音義【中丁仲反鄖音雲從才用反下同一音如字】由於徐蘇而從注以背受戈故當時悶絕鄖公辛之弟懷將弒王曰平王殺吾父我殺其子不亦可乎注辛蔓成然之子鬭辛也昭十四年楚平王殺成然音義【殺如字又申志反下我殺同蔓音萬】辛曰君討臣誰敢讐之君命天也若死天命將誰讐詩曰柔亦不茹剛亦不吐不侮矜寡不畏彊禦惟仁者能之注詩大雅言仲山甫不辟疆陵弱音義【茹音汝矜古頂反】疏【正義曰詩大雅烝民美宣王之詩其章內言仲山甫不茹柔不吐剛也釋言云啜茹也舍人曰啜茹食也檀弓云啜菽飲水啜菽謂食藜藿也然則茹者噉食之名】違彊陵弱非勇也乘人之約非仁也滅宗廢祀非孝也注弒君罪應滅宗動無令名非知也必犯是余將殺女鬭辛與其弟巢以王奔隨音義【知音智女音汝】疏【正義曰桓六年傳曰漢東之國隨爲大土地名隨義陽隨縣其國在楚之東也土地名鄖江夏雲杜縣則是楚之西南吳師猶尙在楚更東來奔隨國者蓋爲楚與隨有恩謂可保守故也】吳人從之謂隨人曰周之子孫在漢川者楚實盡之天誘其衷致罰於楚而君又之注匿也音義【衷音忠七亂反匿女力反】周室何罪君若顧報周室施及寡人以奬天衷注奬成也音義【施以防反】君之惠也漢陽之田君實有之楚子在公宮之北注隨公宮也吳人在其南子期似王注子期昭王兄公子結也逃王而已爲王曰以我與之王必免隨人卜與之不吉乃辭吳曰以隨之辟小而密邇於楚楚實存之世有盟誓至於今未攺若難而棄之何以事君執事之患不惟一人注一人楚王音義【辟匹亦反難乃旦反】若鳩楚竟敢不聽命吳人乃退注鳩安集也音義【竟音境】鑪金初官於子期氏實與隨人要言注要言無以楚王與吳並欲脫子期音義【鑪本又作鑢金名音慮是也】王使見注王喜其意欲引見之以比王臣且欲使盟隨人音義【見賢徧反下注敢見皆同】辭曰不敢以約爲利注此約謂要言也此一時之事非爲徳舉故辭不敢見亦不肯爲盟主音義【約如字又於妙反】王割子期之心以與隨人盟注當心前割取血以盟示其至心初伍員與申包胥友注包胥楚大夫音義【包必交反】其亡也謂申包胥曰我必復楚國注復報也申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國注薦數也言吳貪害如蛇豕音義【薦在薦反數所角反】疏【注正義曰釋言云薦再也再亦數之義也】虐始於楚寡君失守社稷越在艸莽使下臣告急曰夷徳無厭若鄰於君疆埸之患也注吳有楚則與秦鄰音義【艸莽舊作茅亡交反今本多作莽莫蕩反下同厭於鹽反疆居良反埸音亦】逮吳之未定君其取分焉注與吳共分楚地音義【逮音代分扶問反】若楚之遂亡君之土也若以君靈撫之世以事君注撫存卹也秦伯使辭焉曰寡人聞命矣子姑就館將圖而告對曰寡君越在艸莽未獲所伏注伏猶處也下臣何敢卽安立依於庭墻而哭日夜不絕聲勺飲不入口七日秦哀公爲之賦無衣注詩秦風取其王於興師修我戈矛與子同仇與子偕作與子偕行音義【勺市灼反又音灼爲於僞反仇音求】疏【正義曰無衣刺用兵也秦人刺其君好攻戰亟用兵而不與民同欲焉其詩云豈曰無衣與子同袍王於興師修我戈矛與子同仇鄭注云此責康公之言也君豈嘗曰女無衣我與女同袍乎言不與民同欲也下注云君不與我同欲而於王興師則云修我戈矛與子同仇往伐之刺其好攻戰又云豈曰無衣與子同澤王於興師修我矛防與子偕作又云豈曰無衣與子同裳王於興師修我甲兵與子偕行】九頓首而坐注無衣三章章三頓首秦師乃出注爲明年包胥以秦師至張夲

春秋左傳注疏卷五十四

春秋左氏傳注疏卷五十四考證

元年春王○【臣召南】按定無正月則此春王連下文三月爲句也注家解所以無正月之故截此二字疏亦從之其實當連下讀

晉人執宋仲幾於京師疏長歷推辛巳是正月七日也○監本脫推字

傳將以城成周魏子涖政衞彪傒曰一叚○顧炎武日知錄曰此傳與昭三十二年傳共一事左氏兩收而失刪其一耳周之正月晉之十一月也前傳曰己丑士彌牟營成周云云此傳曰庚寅栽宋仲幾不受功庚寅卽己丑之明日而傳分爲兩年豈有遲之兩月而始栽宋仲幾乃不受功者乎且此役又不過三旬而畢矣

傳魏獻子屬役於韓簡子注簡子韓起孫不信也○【臣浩】按不信當是韓須之子須未及爲卿先卒不信代立者也史記韓世家宣子生貞子貞子生簡子然則須卽貞子歟

傳孟懿子防城成周注不書公未卽位○趙汸補注曰前年冬防而令役新年乃赴功無再書之法

傳晉女叔寛曰周萇齊髙張皆將不免萇叔違天髙子違人天之所壊不可支也眾之所爲不可姦也○趙汸補注曰女寛之言不明君臣之義非知天者也晉伯字亦曰天方授楚皆周末士大夫偸慢之言至範鞅謂季孫有天之贊則又托以文其姦皆邪說也【臣召南】按趙氏此論最正信如女叔寛言將自古忠臣義士皆違天乎哉

傳子家子不見叔孫易防而哭○趙汸補注曰季孫逐君君臣之義絕故子家子亦與季孫絕其不見叔孫卽所以絕季孫也

傳吳人見舟於豫章而潛師於巢○【臣召南】按釋例土地名謂豫章爲淮南江北地甚確且與巢當亦不逺也

公如晉至河乃復○程子曰意如上不請天子下不請方伯而立定公故晉怒而公往朝焉晉辭公而復明年因防而請盟於臯鼬

蔡侯以吳子及楚人戰於柏舉○孫復曰以者乞師而用之也吳稱子者大救蔡也晉合十八國之君不能救蔡伐楚吳子救之伐之吳晉彊弱之勢較然故自是諸侯大小皆宗於吳

傳晉荀寅求貨於蔡侯○【臣召南】按晉自平公以後其卿大夫皆貪求賄賂致失諸侯與楚囊瓦何異哉範鞅荀寅穢迹尢著宜乎先四族而亡也

傳嘖有煩言○煩監本訛作頓今攺正

傳祝奉以從疏尙書甘誓云用命賞於祖○甘誓監本訛作其音今攺正

傳夏后氏之璜疏古者分同姓以寶玉展親○寶監本訛作珍今攺正

傳五叔無官豈尙年哉注毛叔聃也○【臣召南】按傳旣曰聃季爲司空矣謂之無官可乎不數曹叔振鐸而數毛叔聃此不可解孔氏揣杜氏之意謂叔鐸非周公同母故不數之亦未可信

傳夫子語我九言曰○王應麟曰古以一句爲一言子大叔九言論語一言以蔽之曰思無邪是也秦漢以來乃有句稱今以一字爲一言如五言六言七言詩之類非也

又疏古者一字與二字並爲一言易曰伏羲作十言之敎曰乾坤震巽坎離艮兌消息乾坤𨿽是二字亦一出口乃得言之故謂之一言今則一字爲一言三字以上爲一句○【臣照】按此疏語必有舛訛乾坤震巽坎離艮兌消息爲十字曰十言孔氏乃以乾坤二字爲一言則九言矣又以此爲十言之教何也

傳奔食而從之○【臣召南】按杜注以奔食爲句林堯叟以奔字爲句食而從之爲句言吳人卽食楚軍之食而從之戰也

傳九頓首而坐秦師乃出○【臣召南】按申包胥戰國策謂之棼冒勃蘓莫敖子華曰昔吳與楚戰於柏舉三戰入郢棼冒勃蘓贏糧潛行上崢山逾深溪蹠穿膝暴七日而薄秦朝雀立不轉晝吟宵哭七日不得告水漿無入口秦遂出革車千乘卒萬人屬之子滿與子虎下塞以東與吳人戰於濁水大敗之卽此事也【臣照】按管子申麃醫郢申麃當亦卽是申包胥蓋吳楚之間人名非告於上國而史得書於策者大抵皆有音無字隨紀載者所聞而書之申麃申包胥棼冒勃蘓音皆似也

春秋左氏傳注疏卷五十四考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷五十五【起定公五年盡九年】

晉杜氏注唐陸徳明音義孔頴達疏

經五年春王三月辛亥朔日有食之注無傳

夏歸粟於蔡注蔡爲楚所圍饑乏故魯歸之粟疏【注正義曰公羊傳曰孰歸之諸侯歸之曷爲不言諸侯歸之離至不可得而序故言我也谷梁傳亦然賈逵取彼爲說云不書所防後也杜以傳文惟言周亟矜無資自觧魯歸粟之意不言諸侯歸之諸侯或亦歸之要此經所書其意不及諸侯故顯而異之言魯歸之粟】

於越入吳注於聲也疏【注正義曰公羊傳云於越者何越者何於越者未能以其名通也越者能以其名通也其意言越與於越立文不同事有褒貶左氏無此義越是南夷夷言有此聲史官或正其名或從其俗越與於越史異辭無義例】

六月丙申季孫意如卒

秋七月壬子叔孫不敢卒注無傳

冬晉士鞅帥師圍鮮虞

傳五年春王人殺子朝於楚注因楚亂也終閔馬父之言○夏歸粟於蔡以周亟矜無資注亟急也音義【亟紀力反】○越入吳吳在楚也○六月季平子行東野注東野季氏邑音義【行下孟反下桓子行同】還未至丙申卒於房陽虎將以璵璠斂注璵璠羙玉君所佩音義【璵夲又作與音余璠音煩又方煩反斂力驗反】疏【注正義曰案說文云璵璠魯之寶玉璵璠是一玉名說文又云瑜羙玉與璵璠異也昭公出奔之後平子攝行君事入宗廟佩此玉陽虎以平子嘗佩此玉故將以斂之仲梁懷不與明此玉是君所佩也君之所佩故爲羙玉也玉藻云公侯佩山玉此當時所佩未必是山也玉藻又云古之君子必佩玉右徴角左宮羽鄭云徴角在右事也民也可以勞宮羽在左君也物也宜逸】仲梁懷弗與注懷亦季氏家臣曰攺步攺玉注昭公之出季孫行君事佩璵璠祭宗廟今定公立復臣位攺君步則亦當去璵璠音義【去起呂反】疏【正義曰步謂行也玉藻云君與屍行接武大夫繼武士中武鄭云尊者尙徐接武蹈半迹繼武迹相及也中武迹間容迹是君臣步不同也玉藻又云公侯佩山玉大夫佩水蒼玉是君臣玉不同也昭公之出季氏行君事爲君行佩君玉及定公立季氏復臣位故步玉皆攺矣】陽虎欲逐之告公山不狃不狃曰彼爲君也子何怨焉注不狃季氏臣費宰子泄也爲君不欲使僣音義【狃女九反爲於僞反注同泄息列反僣子念反】疏【正義曰家臣謂季氏爲君故注云不欲使僣】旣葬桓子行東野注桓子意如子季孫斯及費子泄爲費宰逆勞於郊桓子敬之勞仲梁懷仲梁懷弗敬注懷時從桓子行輕慢子泄音義【勞力報反下同從才用反下從父昆弟皆從王並同】子泄怒謂陽虎子行之乎注行逐懷也爲下陽虎囚桓子起○申包胥以秦師至秦子蒲子虎帥車五百乘以救楚注五百乘三萬七千五百人音義【乘繩證反注同】子蒲曰吾未知吳道注道由法術使楚人先與吳人戰而自稷防之大敗夫槪王於沂注稷沂皆楚地音義【沂魚依反】吳人獲防射於栢舉注防射楚大夫音義【射食亦反又食夜反】其子帥奔徒注奔徒楚散卒音義【卒子忽反】以從子西敗吳師於軍祥注楚地秋七月子期子蒲滅唐注從吳伐楚故九月夫槪王歸自立也以與王戰而敗注自立爲吳王號夫槪奔楚爲堂谿氏注傳終言之音義【谿芳兮反】吳師敗楚師於雍澨秦師又敗吳師吳師居麇注麇地名音義【麇九倫反】子期將焚之子西曰父兄親暴骨焉不能收又焚之不可注前年楚人與吳戰多死麇中言不可並焚音義【暴步卜反】子期曰國亡矣死者若有知也可以歆舊祀注言焚吳復楚則祭祀不廢音義【歆許金反】豈憚焚之焚之而又戰吳師敗又戰於公壻之谿注楚地名吳師大敗吳子乃歸囚闉輿罷闉輿罷請先遂逃歸注輿罷楚大夫請先至吳而逃歸言吳惟得楚一大夫復失之所以不克音義【闉音因輿音余又作與羊汝反罷音皮復扶又反】葉公諸梁之弟後臧從其母於吳不待而歸注諸梁司馬沈尹戌之子葉公子髙也吳入楚獲後臧之母楚定臧棄母而歸音義【葉舒渉反從如字又才用反】葉公終不正視注不義之○乙亥陽虎囚季桓子及公父文伯注文伯季桓子從父昆弟也陽虎欲爲亂恐二子不從故囚之音義【公父音甫】而逐仲梁懷冬十月丁亥殺公何藐注藐季氏族音義【藐亡角反一音彌小反】己丑盟桓子於稷門之內注魯南城門庚寅大詛逐公父歜及秦遄皆奔齊注歜卽文伯也秦遄平子姑壻也傳言季氏之亂音義【詛莊慮反歜昌欲反遄市專反】○楚子入於郢注吳師已歸初鬭辛聞吳人之爭宮也曰吾聞之不讓則不和不和不可以逺徵吳爭於楚必有亂有亂則必歸焉能定楚王之奔隨也將渉於成臼注江夏竟陵縣有臼水出聊屈山西南入漢音義【焉於防反臼其九反屈其勿反】藍尹亹渉其帑注亹楚大夫音義【藍力甘反亹亡匪反帑音奴】不與王舟及寜王欲殺之注寜安定也子西曰子常惟思舊怨以敗君何效焉王曰善使復其所吾以志前惡注惡過也王賞鬭辛王孫由於王孫圉鐘建鬭巢申包胥王孫賈宋木鬭懷注九子皆從王有大功者子西曰請捨懷也注以初謀弒王也音義【捨音捨又音赦弒申志反】王曰大徳滅小怨道也注終從其兄免王大難是大徳音義【難乃旦反】申包胥曰吾爲君也非爲身也君旣定矣又何求且吾尢子旗其又爲諸注子旗蔓成然也以有徳於平王求欲無厭平王殺之在昭十四年音義【爲君於僞反下爲身同厭於塩反】遂逃賞王將嫁季羋季羋辭曰所以爲女子逺丈夫也鐘建負我矣以妻鐘建以爲樂尹注司樂大夫音義【逺於萬反妻七計反】王之在隨也子西爲王輿服以保路國於脾泄注脾泄楚邑也失王恐國人潰散故僞爲王車服立國脾泄以保安道路人音義【脾婢支反泄息列反】疏【正義曰王之在隨也國內無王子西以民無所依恐其潰散故僞爲王之車服以安道路之人國於脾泄之地於時子西蓋假稱王矣】聞王所在而後從王王使由於城麇注於麇築城復命子西問髙厚焉弗知疏【正義曰子西問由於所築麇城之髙厚防何由於不知董遇云問城髙厚丈尺也夲或有大小者渉下文而誤耳】子西曰不能如辭注言自知不能當辭勿行疏【正義曰敢爲不敢如爲不如古人之語然也僖二十二年傳云若愛重傷則如勿傷愛其二毛則如服焉經傳之文此類多矣】城不知髙厚小大何知疏【正義曰王肅防小大何知爲句注云如是小大何所知也張奐古今人論云子西問城之髙厚小大而弗知也子西怒曰不能則如辭城之而不知又何知乎張奐引傳爲文小大上屬杜𨿽無注蓋與張同】對曰固辭不能子使余也人各有能有不能王遇盜於雲中余受其戈其所猶在而示之背曰此余所能也脾泄之事余亦弗能也注傳言昭王所以復國有賢臣也音義【音但】○晉士鞅圍鮮虞報觀虎之役也注三年鮮虞獲晉觀虎

經六年春王正月癸亥鄭遊速帥師滅許以許男斯歸注防速大叔子

二月公侵鄭公至自侵鄭注無傳

夏季孫斯仲孫何忌如晉

秋晉人執宋行人樂祁犂注稱行人言非其罪音義【犂力兮反又力之反】

冬城中城注無傳公爲晉侵鄭故懼而城之音義【爲於僞反】季孫斯仲孫忌帥師圍鄆注無傳何忌不言何文鄆貳於齊故圍之音義【鄆音運】疏【正義曰鄆是魯邑輒曰圍之必是鄆邑叛也三傳並無其事不知何爲而叛明年齊人歸鄆是叛屬齊也】

傳六年春鄭滅許因楚敗也○二月公侵鄭取匡爲晉討鄭之伐胥靡也注胥靡周地也周儋翩因鄭人以作亂鄭爲之伐胥靡故晉使魯討之匡鄭地取匡不書歸之晉音義【爲於僞反注同儋丁甘反翩音篇】疏【正義曰下注云鄭伐周六邑在魯伐鄭取匡前而此獨云胥靡者此時湏顯侵鄭之意故言討鄭之伐胥靡略言之也但鄭伐周事須從下文戍周之故傳文乃逆指下事爲次也】往不假道於衛及還陽虎使季孟自南門入出自東門注陽虎將逐三桓欲使得罪於鄰國捨於豚澤衛侯怒使彌子瑕追之注彌子瑕衛嬖大夫音義【豚杜孫反嬖必計反】公叔文子老矣注文子公叔輦而如公曰尢人而效之非禮也疏【正義曰入其國門非也追伐其師亦非也尢其非而復效之爲非禮也下云效小人以棄之卽雲天將多陽虎之罪則公叔文子知此出入衛門是陽虎之計非魯公使然尢人謂尢陽虎也】昭公之難君將以文之舒鼎注衛文公之鼎成之昭兆注寶龜疏【正義曰賈逵云舒鼎鼎名昭兆寶龜杜依用之蓋衛文公鑄此鼎也其名曰舒不知其故成之昭兆成公新得此龜蓋以灼之出兆兆文分明故名爲昭兆】定之鞶鑑注鞶帶而以鏡爲餙也今西方胡猶然古之遺服音義【鞶又作盤步丹反又蒲官反鑑古暫反】茍可以納之擇用一焉公子與二三臣之子諸侯茍憂之將以爲之質注爲質求納魯昭公音義【質音致注同】此羣臣之所聞也今將以小忿防舊徳注防覆也無乃不可乎大姒之子注大姒文王妃音義【大音泰姒音似】惟周公康叔爲相睦也而效小人以棄之不亦誣乎天將多陽虎之罪以斃之君姑待之若何乃止注止不伐魯師○夏季桓子如晉獻鄭俘也注獻此春取匡之俘音義【俘芳夫反】陽虎彊使孟懿子往報夫人之幣注虎欲困辱三桓並求媚於晉故彊使正卿報晉夫人之聘音義【彊其丈反注同下皆放此】疏【正義曰聘禮者諸侯使卿聘鄰國之禮也執圭以致君命執璧以致享幣其於夫人則聘用璋享用琮聘君與夫人一使兼致之夫人不別使也傳言報夫人之幣則晉之夫人嘗有聘魯者矣禮法夫人不別遣使則晉之夫人聘者亦爲晉君來聘也經無其事蓋遣大夫來聘名氏不合見經故略之也不言報晉君惟言報夫人者桓子如晉獻鄭俘卽亦報聘晉也桓子報聘卽亦得報夫人也但陽虎欲困辱三桓又欲求媚扵晉旣使桓子報聘晉君又別遣正卿報晉夫人所以困辱三桓而重晉禮也】晉人兼享之注賤魯故不復兩設禮明經所以不備書音義【復扶又反】疏【注正義曰若桓子特爲獻俘懿子專爲報聘則經當兩書如晉不合共文晉人亦當兩設享禮各待一客今乃桓子聘晉君懿子報夫人聘則似共爲一使若賔與介然故晉人兼享之賤魯故不復兩爲設禮傳言此者明經所以不偹書也不備書謂不各自立文兩書如晉也若然文十八年公子遂叔孫得臣如齊亦是經不偹書而怪此不備者彼傳言惠公立故且拜也則是魯並命二卿令行兩事𨿽各有所主而受命俱行故宜共文書之此則桓子獻俘並亦報聘一卿足以兼之懿子不湏行矣陽虎彊使之行乃是從後而去去時不同受命宜當別書如晉止爲晉人所賤故經不復備書正以言彊使懿子報夫人之幣知桓子報晉君矣言兼享之知其不應兼矣以此明二人不同受命宜應別書略而不備書耳】孟孫立於房外謂範獻子曰陽虎若不能居魯而息肩於晉所不以爲中軍司馬者有如先君注稱先君以徴其言若欲使晉必厚待之疏【正義曰懿子之意不爲陽虎求官欲使晉人知陽虎專權爲國所患言若不得居魯而息肩於晉示已知陽虎必將作亂而出奔也中軍司馬晉國大夫之最貴者爲求此官似若欲使晉厚待之然令晉知其情耳諸言有如皆是誓辭稱先君以徴其言似若欲晉必從之】獻子曰寡君有官將使其人注擇得其人鞅何知焉獻子謂簡子曰魯人患陽虎矣孟孫知其釁以爲必適晉故彊爲之請以取入焉注欲令晉人聞虎當逃走故彊設請托之辭因此言以入晉令晉素知之音義【釁許靳反爲之於僞反令力呈反】疏【注正義曰夲意不爲陽虎請官欲令晉人知陽虎終必逃走彊設托請之辭因此言辭以取入晉之意欲令晉人素知陽虎之必逃】○四月己丑吳大子終累敗楚舟師注終累闔廬子夫差兄舟師水戰音義【累力追反又力軌反夫音扶差初佳反】獲潘子臣小惟子注二子楚舟師之帥音義【惟位悲反本又作帷亦如字帥所類反】及大夫七人楚國大惕懼亡子期又以陵師敗於繁注陵師陸軍音義【惕他歷反】疏【注正義曰上云舟師水戰此言陵師陸軍南人謂陸爲陵此時猶然釋地云髙平曰陸大陸曰阜大阜曰陵是陵陸小大之異名耳】令尹子西喜曰乃今可爲矣注言知懼而後可治於是乎遷郢於鄀而攺紀其政以定楚國注言楚賴子西以安音義【鄀音若】○周儋翩率王子朝之徒因鄭人將以作亂於周注儋翩子朝餘黨鄭於是乎伐馮滑胥靡負黍狐人闕外鄭伐周六邑在魯伐鄭取匡前扵此見者爲戍周起也陽城縣西南有負黍亭音義【見賢徧反下文見混並注同爲於僞反下同】六月晉閻沒戍周且城胥靡注爲下天王出居姑蕕起○秋八月宋樂祁言於景公曰諸侯惟我事晉今使不往晉其憾矣樂祁告其宰陳寅注以與公言告之音義【使所吏反憾戶暗反】陳寅曰必使子往他日公謂樂祁曰惟寡人說子之言子必往陳寅曰子立後而行吾室亦不亡注寅知晉政多門往必有難故使樂祁立後而行音義【說音悅難乃旦反下文同】惟君亦以我爲知難而行也見混而行注混樂祁子也見於君立以爲後音義【混侯溫反又侯困反】趙簡子逆而飲之酒於緜上獻楊楯六十於簡子注楊木名音義【飲於鴆反楯食允反又音允】陳寅曰昔吾主範氏今子主趙氏又有納焉以楊楯賈禍弗可爲也已注知範氏必怨將得禍音義【賈音古】然子死晉國子孫必得志於宋注以其爲國死音義【爲於僞反下同】範獻子言於晉侯曰以君命越疆而使未致使而私飲酒不敬二君不可不討也乃執樂祁注獻子怒祁比趙氏經所以稱行人音義【疆居良反使所吏反下同比毗志反】○陽虎又盟公及三桓於周社盟國人於亳社詛於五父之衢注言三桓防陪臣專政爲八年陽虎作亂起音義【亳步各反詛側慮反父音甫衢其俱反】○冬十二月天王處於姑蕕注姑蕕周地音義【蕕音由一音由舊反】辟儋翩之亂也注爲明年單劉逆王起音義【單音善】

經七年春王正月

夏四月

秋齊侯鄭伯盟於咸注衛地音義【咸音咸】

齊人執衛行人北宮結以侵衛注稱行人非使人之罪音義【使所吏反】齊侯衛侯盟於沙注結叛晉也陽平元城縣東南有沙亭音義【沙如字又星和反】

大雩汪無過也

齊國夏帥師伐我西鄙注夏國佐孫

九月大雩注無傳過也疏【注正義曰案賈逵云旱也杜言過者杜以春秋旱雩皆之言旱以此無旱文故謂之過如賈之所言前旣有雩後又有雩旱可知不湏傳若然昭二十五年上辛大雩季辛又雩一月兩雩旱亦可知何湏言旱甚也劉以賈言規杜非也蓋時有小旱故不言旱未應合雩故杜云過也】

七年春二月周儋翩入於儀栗以叛注儀栗周邑○齊人歸鄆陽闗陽虎居之以爲政注鄆陽闗皆魯邑中貳於齊齊今歸之不書虎専之音義【中丁仲反】○夏四月單武公注穆公子劉桓公注文公子敗尹氏於窮谷注尹氏復黨儋翩共爲亂也音義【復扶又反】○秋齊侯鄭伯盟於咸徴防於衛注徴召也衛侯欲叛晉注屬齊鄭也諸大夫不可使北宮結如齊而私於齊侯曰執結以侵我注欲以齊師懼諸大夫齊侯從之乃盟於瑣注瑣卽沙也爲明年渉佗捘衛侯手起音義【瑣素果反佗徒何反捘子對反】齊國夏伐我注齊叛晉故陽虎禦季桓子公斂處父禦孟懿子注防父孟氏家臣成宰公斂陽音義【斂力檢反又音亷或音慮防反】將宵軍齊師齊師聞之墮伏而待之注墮毀其軍以誘敵而設伏兵音義【墮許規反】處父曰虎不圖禍而必死注而女也音義【女音汝下文同】疏【正義曰齊人設伏待魯若入其伏內是爲禍也虎不謀此禍而欲夜掩齊師女必死處父欲自殺之】苫夷曰虎防二子於難注苫夷季氏家臣二子季孟音義【苫始占反難乃旦反】不待有司余必殺女虎懼乃還不敗注言陪臣彊能自相制季孟不敢有心疏【正義曰言不待掌刑戮之有司余必自殺女也虎見二子以此言懼之乃還不敗】○冬十一月戊午單子劉子逆王於慶氏注慶氏守姑蕕大夫晉籍秦送王己巳王入於王城注己巳十二月五日有日無月疏【注正義曰此年經日少上下無可考驗杜自以長歷校之己巳爲十二月五日】館於公族黨氏注黨氏周大夫音義【黨音掌】而後朝於莊宮注莊王廟也

經八年春王正月公侵齊注報前年伐我西鄙公至自侵齊注無

二月公侵齊注未得志故三月公至自侵齊注無曹伯露卒注無四年盟臯鼬音義【鼬由又反】疏【注正義曰露以昭二十八年卽位三十二年諸侯之大夫盟於狄泉魯曹俱在時以未告公而公薨故不書於經杜蓋以此故不數之四年盟臯鼬四年二月陳侯吳卒其年盟於臯鼬自爾以來惟有此盟耳】

夏齊國夏帥師伐我西鄙音義【國夏戶雅反年末注同】

公防晉師於瓦注瓦衛地將來救魯公逆防之東郡燕縣東北有瓦亭音義【瓦顏寡反燕音煙】公至自瓦注無秋七月戊辰陳侯栁卒注無四年盟臯鼬音義【栁力久反本或作抑】

晉士鞅帥師侵鄭遂侵衛注兩事故曰遂

曹靖公注無疏【正義曰謚法共以觧信曰靖】

九月陳懷公注無三月而速疏【正義曰謚法慈仁短折曰懷】季孫斯仲孫何忌帥師侵衛

冬衛侯鄭伯盟於曲濮注無傳結叛晉曲濮衛地音義【濮音卜】

從祀先公注從順也先公閔公僖公也將正二公之位次所順非一親盡故通言先公疏【注正義曰傳言順祀是從爲順也文二年大事於太廟躋僖公升僖於閔上閔先爲君退在僖下是逆也今升閔在僖上依其先後是順也廟主失次惟此二公故知從祀先公惟閔僖耳躋僖公指僖言之此不指言升閔者彼所升者止升僖公之一神不得不指言僖公也今從祀之時閔僖俱得正位且以親盡故通言先公此言從祀躋僖公不言逆祀者此從祀因躋僖公之文故得略言從祀至於躋僖公文無所系不知逆祀何公且見是親廟不可言先公故指僖言之而言躋也然則此以親盡故通言先公下桓宮僖宮災彼亦親盡言桓僖者彼據災之所在須指言其處與此體例不同】

盜竊寶玉大弓注盜謂陽虎也家臣賤名氏不見故曰盜寶玉夏后氏之璜大弓封父之繁弱音義【見賢徧反璜音黃父音甫】疏【注正義曰傳言陽虎取寶玉大弓以出是盜謂陽虎也公羊傳曰盜者孰謂謂陽虎也陽虎者曷爲者也季氏之宰也季氏之宰則微者也惡乎得國寶而竊之陽虎專季氏季氏専魯國其說將殺季氏亦與左傳大同春秋之例再命之卿始得名氏書經陽虎季氏家臣以賤名氏不見故書曰盜盜者賤人之稱也此寶玉大弓必是國之重寶歷世掌之故自劉歆以來說左氏者皆以爲夏后氏之璜封父之繁弱成王所以分魯公也公羊曰寶者何璋判白弓繡質龜靑純彼不知魯有先王分噐繆爲言耳且所盜無龜知其並是妄也】傳八年春王正月公侵齊門於陽州注攻其門士皆坐列注言無鬭志曰顏髙之弓六鈞注顏髙魯人三十斤爲一鈞鈞百八十斤古稱重故以爲異彊音義【鈞音均稱尺證反彊其丈反】疏【注正義曰漢書律曆志云量者龠合升斗斛也本起黃鐘之龠以子穀秬黍中者千有二百實其龠合龠爲合十合爲升十升爲斗十斗爲斛而五量嘉矣權者銖兩斤鈞石也本起黃鐘之重一龠容千二百黍重十二銖兩之爲兩十六兩爲斤三十斤爲鈞四鈞爲石而五權謹矣由此而言龠之所容重十二銖合龠爲合兩之爲兩則合重一兩升重十兩斗重百兩斛重千兩計六鈞有一百八十斤合爲二千八百八十兩於量爲重兩斛八斗八升計今人用弓此亦未爲彊矣而魯人而觀之故杜以爲古稱重故以爲異彊計古稱亦凖黃鐘之重爲之而得重於今者權量之起本自黃鐘而世俗不同每有攺易稱齊舊四量陳氏皆加一焉是其不必常依古也近世以來或輕或重魏齊鬥稱於古二而爲一周隋斗稱於古三而爲一則古時亦當然杜言古者謂此顏髙之時爲古耳非言自古稱皆重也】皆取而傳觀之陽州人出顏髙奪人弱弓籍丘子鉏擊之與一人俱斃注子鉏齊人斃僕也音義【傳直專反鉏仕居反與一人俱斃婢世反顏髙與一人俱爲子鉏所擊而僕僕音赴又蒲北反孫炎云前覆曰僕】偃且射子鉏中頰殪注子鉏死音義【且如字射食亦反下同中丁仲反下同頬古協反殪扵計反死也言顏髙𨿽爲子鉏所擊偃僕且射子鉏中頬而死言其善射也一讀且音子余反云偃且人姓名也檢世族譜無此人一讀者非也】疏【正義曰釋言云斃僕也孫炎曰前覆曰僕吳越春秋稱要離謂吳王夫差曰臣迎風則偃背風則僕是前覆是郤倒此顏髙被擊而僕乃轉而仰且射子鉏猶死言其善射之功然也】顏息射人中眉注顏息魯人退曰我無勇吾志其目也注以自矜師退冉猛僞傷足而先注猛魯人欲先歸其兄會乃呼曰猛也殿注防見師退而猛不在列乃大呼詐言猛在後爲殿言魯無軍政音義【呼火故反殿丁電反注同】○二月己丑單子伐谷城劉子伐儀栗注討儋翩之黨谷城在河南縣西音義【單音善儋丁甘反翩音篇】辛夘單子伐簡城劉子伐盂以定王室注終王室之亂音義【盂音於】○趙鞅言於晉侯曰諸侯惟宋事晉好逆其使猶懼不至今又執之是絕諸侯也將歸樂祁士鞅曰三年止之無故而歸之宋必叛晉注執樂祁在六年音義【好呼報反使所吏反】獻子私謂子梁注獻子範鞅子梁樂祁曰寡君懼不得事宋君是以止子子姑使混代子注混樂祁子音義【混侯溫反又侯困反】子梁以告陳寅陳寅曰宋將叛晉是棄混也不如待之注防代勿以子自代樂祁歸卒於大行注大行晉東南山音義【大音泰行戶郎反一音衡】士鞅曰宋必叛不如止其屍以求成焉乃止諸州注州晉地爲明年宋公使樂大心如晉張夲○公侵齊攻廩丘之郛注郛郭也音義【廩力甚反郛芳夫反】主人焚衝注衝戰車音義【衝昌容反說文作防云防陣車也】或濡馬褐以救之注馬褐馬衣音義【濡人於反褐戶葛反】遂毀之注毀郛主人出師奔注攻郛人少故遣後師走往助之疏【正義曰賈逵以爲主人出魯師奔走而郤退言魯無戰備也劉雲杜亦不勝舊今杜必異扵賈以爲後師奔走往助之者若以賈言魯師奔走則是被敗而還下陽虎何得云猛在此必敗明其於時不敗故猛得逐廩丘之人是賈言非也】陽虎僞不見冉猛者曰猛在此必敗注陽州之役猛先歸言若在此必復敗音義【復扶又反】猛逐之顧而無繼僞顚注逐廩丘人虎曰盡客气也注言皆客气非勇音義【客苦百反】○苫越生子將待事而名之注苫越苫夷音義【苫戎占反】陽州之役獲焉名之曰陽州注欲自比僑如音義【僑其驕反】○夏齊國夏髙張伐我西鄙注報上二侵晉士鞅趙鞅荀寅救我注救不書齊師已去未入竟音義【竟音境】疏【注正義曰春秋諸侯相救皆書扵經此救亦當書之不書者齊師聞晉來救已去魯地晉師未入魯竟不成爲救故不書也公防晉師於瓦瓦是衛地公往衛地防晉師是其未入竟也】公防晉師於瓦範獻子執羔趙簡子中行文子皆執雁魯於是始尙羔注獻子士鞅也簡子趙鞅也中行文子荀寅也禮卿執羔大夫執雁魯則同之今始知執羔之尊也卿不書禮不敵公史略之音義【行戶反】疏【注正義曰禮卿執羔大夫執雁周禮大宗伯文也魯則同之蓋命卿與大夫俱執雁今見士鞅執羔始知執羔之尊扵是方始尙羔令卿執之記禮廢之久也言扵是始尙羔必往前不執羔矣但往前所執難知先儒各以意說賈逵云周禮公之孤四命執皮帛卿三命執羔大夫再命執雁魯廢其禮三命之卿皆執皮帛至是乃始復禮尙羔案周禮禮記皆言卿執羔大夫執雁並以爵斷不依命數賈何以計命髙下妄稱禮乎言始尙羔者當謂舊賤羔而今尊之耳若夲僣孤禮皆執皮帛當云始復用羔不得云尙也若攺僣從禮得名爲尙則初獻六羽何以不言始尙六佾也以尙言之足知魯卿舊執非皮帛矣鄭眾雲天子之卿執羔大夫執雁諸侯之卿當天子之大夫故曰惟卿爲大夫當執雁而執羔僣天子之卿也魯人效之而始尙羔記禮所從壊案禮傳及記天子之臣與諸侯之臣所執無異文也周禮掌客見諸侯之禮上公及侯伯之下皆云卿相見以羔是諸侯之卿執羔不執雁又士相見者諸侯之臣相見之禮也經曰下大夫相見以鴈上大夫相見以羔是諸侯之卿必執羔矣安在扵諸侯之卿當天子之大夫乎是則背眀文而用肺腸也天子諸侯之臣所異者士相見之禮羔雁皆云餙之以布而曲禮云餙羔雁者以繢鄭云此爲諸侯之臣與天子之臣異也然則天子之臣衣之以布而又畫之諸侯之臣則用布不畫所異惟此而已其執不爲異也文之乖扵禮者爵是卿也皆當執羔趙鞅荀寅不應執雁此是當時之失失於偪下以晉卿失於偪下魯卿不應僣上益明賈言魯卿舊執皮帛非其義矣魯人扵是始知執羔爲尊或亦效晉惟上卿一人獨執羔耳未必卽能如禮諸卿皆執羔也此經言公防晉師不言公防士鞅僖二十九年曰在禮卿不防公侯防伯子男可也故杜云卿不書禮不敵公史略之劉云案宣元年防晉師於棐林伐鄭杜云趙盾稱師取於師會故稱師何知此非亦以師防故稱師而云禮不敵公略稱師乎今知不然者以宣元年諸侯俱在又文連伐鄭故言師防此則公之獨防晉師又無徵伐之事故以爲卿不書禮不敵公史略之劉以此與宣元年並取於師防以規杜氏非也】○晉師將盟衛侯於鄟澤注自瓦還就衛地盟音義【鄟音専又市轉反夲亦作防同】趙簡子曰羣臣誰敢盟衛君者注前年衛叛晉屬齊簡子意欲摧辱之渉佗成何曰我能盟之注二子晉大夫音義【佗徒何反】衛人請執牛耳注盟禮尊者涖牛耳主次盟者衛侯與晉大夫盟自以當涖牛耳故請疏【注正義曰盟用牛耳卑者執之尊者涖之請執牛耳請使晉大夫執牛耳周禮戎右云盟則贊牛耳鄭云謂尸盟者割牛耳取血助爲之襄二十七年曰諸侯盟小國固必有尸盟者是小國主偹辧盟具宜執牛耳哀十七年曰公防齊侯盟於防孟武伯問於髙柴曰諸侯盟誰執牛耳季羔曰鄫衍之役吳公子姑曹陽之役衛石魋武伯曰然則彘也鄫衍吳爲盟主不知盟禮當令小國執牛耳而自使其臣執之陽宋魯衛三國衛爲小防則齊魯二國魯爲小皆是以小國執牛耳而尊者涖之以主次同盟者今衛侯與晉大夫盟自以當爲盟主宜涖牛耳故請晉大夫使執之】成何曰衛吾溫原也焉得視諸侯注言衛小可比晉縣不得從諸侯禮音義【焉於防反】將防渉佗捘衛侯之手及捥注捘擠也血至捥音義【防所洽反捘子對反捥烏喚反擠子計反一音子禮反說文云排也】疏【注正義曰說文云推排也排擠也捘是推排之意故爲擠也昭十三年言擠於溝壑謂被推入坑也】衛侯怒王孫賈趨進注賈衛大夫曰盟以信禮也注信猶眀也有如衛君其敢不惟禮是事而受此盟也注言晉無禮不欲受其盟衛侯欲叛晉而患諸大夫王孫賈使次於郊大夫問故注問不入故公以晉詬語之注詬恥也音義【詬呼豆反語魚據反】且曰寡人辱社稷其攺卜嗣寡人從焉注使攺卜他公子以嗣先君我從大夫所立大夫曰是衛之禍豈君之過也公曰又有患焉謂寡人必以而子與大夫之子爲質注爲質於晉音義【質音致注及下同】大夫曰茍有益也公子則往羣臣之子敢不皆負覊絏以從將行王孫賈曰茍衛國有難工商未嘗不爲患使皆行而後可注欲以激怒國人音義【絏息列反從才用反下說從弟下從者同難乃旦反激古狄反】公以告大夫乃皆將行之行有日注有期日公朝國人使賈問焉曰若衛叛晉晉五伐我病何如矣皆曰五伐我猶可以能戰賈曰然則如叛之病而後質焉何遲之有乃叛晉晉人請攺盟弗許○秋晉士鞅防成桓公侵鄭圍虫牢報伊闕也注桓公周卿士不書監帥不親侵也六年鄭伐周外晉爲周報之音義【監古銜反爲於僞反下同】遂侵衛注討叛○九月師侵衛晉故也注魯爲晉討衛○季寤注季桓子之弟音義【寤五故反】公鉏極注公彌曾孫桓子族子公山不狃注費宰音義【狃女九反】皆不得志於季氏叔孫輙無寵於叔孫氏注輙叔孫氏之庶子叔仲志不得志於魯注志叔孫帶之孫皆爲國人所薄故五人因陽虎陽虎欲去三桓以季寤更季氏注代桓子音義【去起呂反更音庚舊古孟反下皆同】以叔孫輙更叔孫氏注代武叔已更孟氏注陽虎自代懿子冬十月順祀先公而祈焉注將作大事欲以順祀取媚辛夘禘於僖公注辛夘十月二日不於太廟者順祀之義當退僖公懼於僖神故於僖廟行順祀音義【禘大計反】疏【正義曰釋例曰大祭於太廟以審定昭穆謂之禘禘於太廟禮之常也各以其宮時之爲也𨿽非三年大祭而書禘用禘禮也然則禘者審定昭穆之祭也今爲順祀而禘於僖公則是並取先公之主盡入僖廟而以昭穆祭之是爲用禘禮也計禘禮當於太廟今就僖廟爲禘者順祀之義退僖升閔懼扵僖公之神故扵僖廟行禘禮使先公之神徧知之禮祭尊可以及卑後世之主宜上徙太廟而食今徙上世之主下入僖廟祀之當時所爲非正禮也昭三十五年禘於襄公義亦然也】壬辰將享季氏於蒲圃而殺之戒都車曰癸巳至注都邑之兵車也陽虎欲以壬辰夜殺季孫明日癸巳以都車攻三家音義【圃布五反】成宰公斂處父告孟孫曰季氏戒都車何故孟孫曰吾弗聞處父曰然則亂也必及於子先備諸與孟孫以壬辰爲期注處父期以兵救孟氏壬辰先癸巳一日音義【先癸悉薦反】陽虎前驅林楚禦桓子虞人以鈹盾夾之陽越殿注越陽虎從弟音義【鈹普皮反盾食允反又音允夾古洽反殿丁見反】將如蒲圃桓子咋謂林楚注咋暫也音義【咋仕詐反】曰而先皆季氏之良也爾以是繼之注欲使林楚免己於難以繼其先人之良音義【難乃旦反下同】疏【正義曰而女也言女先祖以來皆爲季氏忠良之臣女今不良反以是殺我之事繼續之】對曰臣聞命後注後猶晚陽虎爲政魯國服焉違之徴死死無益於主桓子曰何后之有而能以我適孟氏乎對曰不敢愛死懼不免主桓子曰往也注言必往孟氏選圉人之壯者三百人以爲公期築室於門外注實欲以備難不欲使人知故僞築室於門外因得聚眾公期孟氏支子音義【圉魚呂反爲於僞反】林楚怒馬及衢而騁注騁馳也音義【騁勅領反】陽越射之不中築者闔門注季孫旣得入乃閉門音義【射食亦反下同中丁仲反闔戶臘反】有自門間射陽越殺之陽虎劫公與武叔注武叔叔孫不敢之子州仇也音義【劫居業反仇音求】以伐孟氏公斂處父帥成人自上東門入注魯東城之北門與陽氏戰於南門之內弗勝又戰於棘下注城內地名陽氏敗陽虎說甲如公宮取寶玉大弓以出捨於五父之衢寢而爲食其徒曰追其將至虎曰魯人聞余出喜於徴死何暇追余注徴召也陽虎召季氏於蒲圃將殺之今得脫必喜故言喜於召死音義【說夲又作稅同他活反得脫徒活反又他活反】疏【注正義曰徵召也釋言文陽虎召季孫欲殺之今旣得脫魯人歡喜季孫免於召死之事何暇追我劉云虎召季孫欲殺之則召季孫爲召死季孫得脫必大喜魯人聞我出去喜扵召死言人人皆喜於季孫】從者曰嘻速駕公斂陽在注嘻懼聲音義【嘻許其反】公斂陽請追之孟孫弗許注畏陽虎陽欲殺桓子注欲因亂討季氏以彊孟氏孟孫懼而歸之注不敢殺子言辧捨爵於季氏之廟而出注子言季寤辧猶周徧也徧告廟飲酒示無懼音義【言辧音徧注徧同捨如字】陽虎入於讙陽闗以叛注叛不書略家臣音義【讙音歡】○鄭駟歂嗣子大叔爲政注歂駟乞子子然也爲眀年殺鄧析張本音義【歂市専反析星曆反】

經九年春王正月

夏四月戊申鄭伯蠆卒注無傳四年盟臯鼬音義【蠆邁反】疏【注正義曰蠆以昭二十九年卽位三十二年大夫盟於狄泉以未告公而公薨故不數】

得寶玉大弓注弓玉國之分噐得之足以爲榮失之足以爲辱故重而書之音義【分扶問反】

六月鄭獻公注無三月而速疏【正義曰諡法博聞多能曰獻】秋齊侯衛侯次於五氏注五氏晉地不書伐者諱伐盟主以次告疏【注正義曰言齊侯伐晉夷儀乃與衛侯次於五氏次旣告則伐亦應告故杜以爲諱伐盟主直以次告知非不告伐故不書者若全不告魯容可不以伐告今旣以次告魯何意告次不告伐眀以衛新叛晉又魯與晉親故恥以伐告惟告次耳劉以爲不告伐故不書而規杜氏非也】

秦伯卒注無不書名未同盟

冬秦哀公注無

九年春宋公使樂大心盟於晉且逆樂祁之屍辭僞有疾乃使向巢如晉盟且逆子梁之屍注巢向戍曾孫音義【向舒亮反】子明謂桐門右師出注子眀樂祁之子混也右師樂大心子明族父也右師往到子眀捨子明逐使出門去曰吾猶衰絰而子擊鐘何也注忿其不逆父喪因責其無同族之防音義【衰七雷反絰田結反下同】右師曰喪不在此故也旣而告人曰己衰絰而生子余何故捨鐘己子眀也音義【捨音捨】子眀聞之怒言於公曰右師將不利戴氏注樂氏戴公族不肯適晉將作亂也不然無疾乃逐桐門右師注逐之在眀年終叔孫昭子之言○鄭駟歂殺鄧析而用其竹刑注鄧析鄭大夫欲攺鄭所鑄舊制不受君命而私造刑法書之於竹簡故云竹刑疏【注正義曰昭六年子產鑄刑書於鼎今鄧析別造竹刑明是攺鄭所鑄舊制若用君命遣造則是國家法制鄧析不得獨専其名知其不受君命而私造刑書書之於竹謂之竹刑駟歂用其刑書則其法可取殺之不爲作此書也下云棄其邪可也則鄧析不爲私作刑書而殺蓋別有當死之罪駟歂不矜免之耳】君子謂子然於是不忠茍有可以加於國家者棄其邪可也注加猶益也棄不責其邪惡也音義【邪似嗟反注同】疏【正義曰周禮大司防以八辟麗邦法附刑罰三曰議賢之辟四曰議能之法鄭云賢謂有徳行者能謂有道藝者春秋傳曰夫謀而鮮過惠訓不倦者叔向有焉社稷之固也猶將十世宥之以勸能者今壹不免其身以棄社稷不亦惑乎是賢能之人當明罪狀可赦則赦之今鄧析制刑有益於國卽是有能者殺有能之人是不忠之臣君子謂子然於是爲不忠也國之臣民誠有可以加益於國家者取其善處棄其邪惡可也𨿽知其邪當棄而不責所以勸勉人使學爲善能也】靜女之三章取彤管焉注詩邶風也言靜女三章之詩𨿽說羙女義在彤管彤管赤管筆女史記事規誨之所執音義【彤徒冬反邶音佩說音悅】疏【正義曰邶風靜女之篇也於時衛君無道夫人無徳國人欲得貞靜之女以配國君易去無徳之夫人也詩有三章其一章云靜女其姝俟我於城隅其二章云靜女其孌貽我彤管彤管者筆赤管也必用赤者示其以赤心正人也古者後夫人必有女史執赤管之筆記妃妾善惡進禦之法所以規誨人君也靜女三章之詩𨿽說羙女之事事之常耳無可特善彤管記事乃是婦人之大法本錄靜女云者特爲彤管之言可取故全篇取之不棄上下之二章也其女史所書之事毛傳有其略也毛傳云古者後夫人必有女史彤管之法史不記過其罪殺之後妃羣妾以禮禦於君所女史書其日月授之以環以進退之生子月辰則以金環退之當禦者以銀環進之著於左右旣禦著於右手事無大小記以成法】竿旄何以告之取其忠也注詩鄘風也錄竿旄詩者取其中心願告人以善道也言此二詩皆以一善見采而鄧析不以一善存身音義【竿旄音幹下音毛鄘音容】疏【注正義曰詩鄘風漧旄之篇也於是衛文公之臣子多好善賢者樂告以善道也其詩言大夫之好善者乘駟馬建幹旄就賢者諮國事焉云孑孑幹旄在浚之郊素紕之良馬四之彼姝者子何以畀之孑孑幹旟在浚之都素組之良馬五之彼姝者子何以予之孑孑幹旌在浚之城素祝之良馬六之其末句云彼姝者子何以告之姝順貎也賢者見其好善羙其共順言己寡知復何以告之自恨無可告之明其無所吝惜夲錄幹旄之詩者取其中心願告人以善道彼二詩皆以一善見采而鄧析不以一善存身故君子引二詩以譏子然也】故用其道不棄其人詩云蔽芾甘棠勿翦勿伐召伯所茇注詩召南也召伯決訟於蔽芾小棠之下詩人思之不伐其樹茇艸舍也音義【芾芳味反召音邵注同茇畔末反】疏【正義曰詩召南甘棠之篇也蔽芾小貎甘棠杜也茇艸舍也召伯之聴獄訟不重煩勞百姓止捨小棠之下而聴斷焉國人被其徳說其化故愛其樹彼蔽芾然小者甘棠之樹也勿得翦削之勿得斫伐之此乃是召伯捨息之處】思其人猶愛其樹況用其道而不卹其人乎子然無以勸能矣注言子然嗣大叔爲政鄭所以衰弱○夏陽虎歸寶玉大弓注無益近用而祗爲名故歸之音義【祗音支】書曰得噐用也凡獲噐用曰得注噐用者謂物之成噐可爲人用者也得用焉曰獲注謂用噐物以有獲若麟爲田獲俘爲戰獲音義【麟夲又作驎呂辛反俘芳夫反】疏【正義曰噐用者謂噐物可爲人用凡獲此噐物之用者謂之爲得也得用者謂將此噐用以得於物焉謂之爲獲劉以爲得用焉曰獲謂得此可用爲噐之物謂之爲獲若麟之皮角之屬以杜觧爲非今知不然者案春秋書獲惟有囚俘囚俘不可以爲噐物除囚俘之外惟有獲麟麟爲靈獸帝王所重不可以鳯羽麟皮以餙噐物劉以麟皮亦堪爲噐而規杜氏非也】六月伐陽闗注討陽虎也陽虎使焚萊門注陽闗邑門音義【萊音來】師驚犯之而出奔齊請師以伐魯曰三加必取之注三加兵於魯齊侯將許之鮑文子諫曰臣嘗爲於施氏矣注施氏魯大夫文子鮑國也成十七年齊人召而立之至今七十四嵗於是文子蓋九十餘矣魯未可取也上下猶和眾庶猶睦能事大國注大國晉也而無天菑若之何取之陽虎欲勤齊師也齊師罷大臣必多死亡已於是乎其詐謀夫陽虎有寵於季氏而將殺季孫以不利魯國而求容焉注求自容音義【菑音災罷音皮】親富不親仁君焉用之君富於季氏而大於魯國玆陽虎所欲傾覆也魯免其疾而君又收之無乃害乎齊侯執陽虎將東之陽虎願東注陽虎欲西奔晉知齊必反已故詐以東爲願音義【焉於防反傾又作頃音傾覆芳服反】乃囚諸西鄙盡借邑人之車鍥其軸麻約而歸之注鍥刻也欲絕追者音義【鍥苦結反軸音逐】載蔥靈寢於其中而逃注蔥靈輜車名音義【蔥初江反或音怱輜側其反說文云衣車也】疏【注正義曰說文云輜軿衣車也前後有蔽賈逵云蔥靈衣車也有蔥有靈然則此車前後有蔽兩旁開蔥可以觀望蔥中豎木謂之靈今人猶名蔥木爲靈子其內容人臥故得寢於其中而逃】追而得之囚於齊又以蔥靈逃奔宋遂奔晉適趙氏仲尼曰趙氏其世有亂乎注受亂人故疏【正義曰言其當世將有亂也】○秋齊侯伐晉夷儀注爲衛討也音義【爲於僞反下同】疏【注正義曰往年衛侯叛晉叛晉必當事齊下文衛侯防之知是爲衛討也】敝無存之父將室之辭以與其弟注無存齊人也室之爲取婦曰此役也不死反必娶於髙國注髙氏國氏齊貴族也無存欲必有功還取卿相之女音義【娶七住反相息亮反】先登求自門出死於霤下注旣入城夷儀人不服故鬭死於門屋霤下也音義【霤力又反】東郭書讓登注登城非人所樂故讓眾使後而已先登音義【樂如字又五反】犂彌從之曰子讓而左我讓而右使登者絕而後下注恐書先下故又譎以譲之下入城也音義【犂力兮反譎古穴反】疏【正義曰言使登城人絕皆上訖然後與書下遂自下亦譲書而先下】書左彌先下注書從彌言左行彌遂自先下亦譲也書與王猛息注戰訖共止息猛曰我先登書斂甲曰曩者之難今又難焉注斂甲起欲擊猛音義【曩乃黨反向也難乃旦反】猛笑曰吾從子如驂之靳注靳車中馬也猛不敢與書爭言己從書如驂馬之隨靳也言齊師和所以能克音義【驂七南反騑馬也靳居覲反夲或作如驂之有靳非也爭爭闘之爭又如字】疏【正義曰詩云兩服齊首兩驂雁行鄭云兩服中央夾轅者然則古人車用四馬夾轅二馬謂之服兩首齊其外二馬謂之驂首差退說文云靳當膺也則靳是當胸之皮也驂馬之首當服馬之胸胸上有靳故云我之從子如驂馬當服馬之靳杜言靳車中馬也言靳是中馬之駕具故以靳表中馬詩云騏驑是中騧驪是驂是名服馬爲中馬也】晉車千乘在中牟注救夷儀也今滎陽有中牟縣廻逺疑非也音義【乘防證反】疏【注正義曰此中牟在晉竟內也趙世家云獻侯卽位治中牟漢書地理誌云河南郡有中牟縣趙獻侯自耿徙此又云三家分晉河南之中牟魏分也杜言今滎陽有中牟縣謂此河南之中牟也晉世分河南爲滎陽郡中牟屬焉此地乃在河南計非晉竟所及故云廻逺疑非也又三家分晉中牟屬魏則非趙得都之趙獻侯治中牟亦非河南之中牟也此言晉車在中牟哀五年趙鞅伐衛圍中牟論語佛肸爲中牟宰與趙獻侯所都中牟或當是一必非河南中牟當扵河北別有中牟但不復知其處耳有臣瓉者不知其姓或雲姓傅作漢書音義云臣瓉案河南中牟春秋之時在鄭之疆內及三卿分晉則爲魏之邦土趙界自漳水以北不及此也春秋衛侯如晉過中牟案此之中牟非衛適晉之次也汲郡古文曰齊師伐趙東鄙圍中牟此中牟不在趙之東也案中牟當在溫水之上瓉言河南中牟非此中牟誠如其語謂此中牟當在溫水之上不知其所案據也】衛侯將如五氏注齊侯在五氏將往助之卜過之龜焦注衛至五氏道過中牟畏晉故卜龜焦兆不成不可以行事也衛侯曰可也衛車當其半寡人當其半敵矣注衛侯怒晉甚不復顧卜欲以身當五百乘音義【復扶又反】乃過中牟中牟人欲伐之衛褚師圃亡在中牟曰衛𨿽小其君在焉未可勝也齊師克城而驕其帥又賤注城謂夷儀也帥謂東郭書音義【禇中呂反帥所類反注同】疏【注正義曰杜見言帥賤則云是東郭書劉云案上伐夷儀乃齊侯親兵所陳東郭書之事非是將帥杜何知帥謂東郭書若東郭書爲帥則人無不識何故云晳幘而衣貍制齊侯使視之乃知夫子也且書若爲帥被晉之敗何故君以爲功而更受賞乎今知劉難非者以此云克城而驕其帥又賤文旣相連止是一事克城謂克夷儀其帥則克城之帥上克城之事郭書先登故知郭書爲帥身先士卒也僖二十三年晉侯親自敗狄而郤缺爲將成十六年楚子親戰鄢陵而子反爲主今齊侯𨿽伐夷儀郭書何妨別爲元帥戎事上下同服故逢丑父得與齊侯易位郭書𨿽爲元帥軍眾之內齊侯容或不辧齊侯賞其先登之功不責其後敗之罪故以爲帥謂東郭書劉據此諸事以爲更有別帥而規杜非也】遇必敗之不如從齊乃伐齊師敗之注獲齊車五百乘事見哀十五年音義【見賢徧反】齊侯致禚媚杏於衛注三邑皆齊西界以答謝衛意音義【禚諸若反媚武冀反杏戶猛反】齊侯賞犂彌犂彌辭曰有先登者臣從之晳幘而衣貍制注晳白也幘齒上下相值制裘也音義【晳星歷反幘音策又音責說文作防音義同衣於旣反貍力之反制音制】疏【注正義曰詩君子偕老之篇說夫人之羙云且之晳晳是靣白之名故爲白也說文云防齒相值也言齒長而白上下之齒相當也說文云制裁也衣貍制謂著貍皮也裁皮著之明是裘矣故以制爲裘也月令孟冬天子始裘言秋齊侯伐夷儀周之秋未寒而衣裘者哀二十七年言陳成子衣制杖戈文在秋上制亦裘也然則在軍之服或臨時所湏不可以寒暑常節約之】公使視東郭書曰乃夫子也吾貺子注貺賜也音義【貺音況】公賞東郭書辭曰彼賔旅也注言彼與我若賔主相讓旅俱進退乃賞犂彌齊師之在夷儀也齊侯謂夷儀人曰得敝無存者以五家免注給其五家令常不共役事音義【令力呈反共音恭】疏【注正義曰一人得之則以五家給所得者令常不共國家役事服防云是時齊克夷儀而有之旣爲齊有故齊得優其爲役也然夷儀故邢都也邢滅入衛后乃屬晉自齊而伐夷儀其入晉竟深矣不必永爲齊有當時暫得之耳】乃得其屍公三禭之注禭衣也比殯三加禭深禮厚之音義【禭音遂比必利反】疏【注正義曰送死之禮衣服曰禭故以禭爲衣也公三禭之則明三時與衣自死至殯有襲與小斂大斂比殯三加衣也無存舊是賤人蓋初以士服次大夫服次卿服也下與之犀軒犀軒是卿車明三禭終以卿服】與之犀軒與直蓋注犀軒卿車直蓋髙蓋疏【注正義曰說文云軒曲旃也謂軒車有蕃蔽也下云齊侯斂諸大夫之軒邴意玆乘軒意玆非卿也稱曹乘軒者三百人詩毛云大夫以上赤芾乘軒大夫亦乘軒矣指言卿車者言以貴者賞之也魚軒以魚皮爲餙犀軒當以犀皮爲餙也考工記車人爲蓋不言有曲此云直蓋或時有曲直故云直蓋髙蓋亦謂車蓋也】而先歸之坐引者以師哭之注停喪車以盡哀也君方爲位而哭故挽喪者不敢立音義【挽音晚】親推之三注齊侯自推喪車輪三轉音義【推如字又也回反】

春秋左傳注疏卷五十五

春秋左氏注疏卷五十五考證

子浦曰吾未知吳道注道猶法術○【臣浩】按杜所以觧爲法術者以時吳已據楚不得言吳之道路也法術謂吳人攻戰之術

奔楚爲堂谿氏○【臣召南】按後漢郡國志汝南郡吳房有棠谿亭

公侵鄭○林堯叟曰自宣之季年凡伐不言公魯無君將之事八十年矣自是書公侵鄭則以公山不狃侯犯陽虎之専也故曰政逮於大夫四世矣故夫三桓之子孫防矣

季孫斯仲孫忌帥師圍鄆注何忌不言何闕文○呂祖謙曰仲孫忌之爲脫文無疑矣公羊以爲譏二名非是

公侵鄭取匡注取匡不書歸之晉○趙汸補注曰杜氏知匡歸晉者以非鄰國不能有其地

子期又以陵師敗於繁○林堯叟曰以上文有舟師故以陵師敗之

於是乎遷郢於鄀○【臣召南】按郢卽漢時南郡之江陵鄀卽若縣後漢以爲鄀縣者也漢志若楚昭王畏吳自郢徙此後復還郢顏師古注曰春秋作鄀其音同是也

齊侯鄭伯盟於咸○林堯叟曰此特相盟也特相盟自齊桓以來未之有也於是再見諸侯無主盟矣是故書石門以志諸侯之合書咸以志諸侯之散此春秋之始終也

九月大雩疏劉以賈言規杜○監本脫劉以二字今添晉士鞅帥師侵鄭遂侵衛○林堯叟曰晉始伐與國也於襄之二十三年齊始叛晉取朝歌去年鄭始叛晉盟齊於咸衛始叛晉盟齊於沙於是侵鄭衛又眀年及齊平𨿽魯亦叛晉矣故悉書之也

曹靖公疏諡法共以觧信曰靖○推尋文義似應作共已鮮言曰靖

魯於是始尙羔○【臣召南】按晉範鞅將中軍是上卿趙鞅荀寅蓋上下軍將下卿也惟上卿執羔余俱執雁以晉例魯則惟季孫可執羔叔孫孟孫皆宜執雁耳

將防渉佗捘衛侯之手及捥注血至捥○趙汸補注曰不言見血杜注甚矣言及捥者以大夫辱國君詳其事也【臣照】按捘衛侯之手及捥杜云血至捥非以刀傷其手也蓋防血之時擠血以濺其手流至捥耳故杜云血至捥趙汸謂不言見血杜注甚矣似以血爲衛侯傷手流血而不知其爲所防之牛血也

靜女之三章取彤管焉疏生子月辰則以金環退之○退監本訛作進今攺正

乃過中牟疏戎事上下同服○下監本訛作衣今攺正

春秋左氏注疏卷五十五考證

欽定四庫全書

春秋左傳注疏卷五十六【起定公十年盡十五年】

晉杜氏注唐陸徳明音義孔穎達疏

經十年春王三月及齊平注平前八年再侵齊之怨夏公會齊侯於夾谷注平故音義【夾古洽反又古協反二傳作頰谷古木反】公至自夾谷注無傳

晉趙鞅帥師圍衛

齊人來歸鄆讙龜陰田注三邑皆汶陽田也泰山博縣北有龜山陰田在其北也防夾谷孔子相齊人服義而歸魯田音義【鄆音運讙火官反汶音問相息亮反】疏【注正義曰傳言孔丘使玆無還揖對齊要令反汶陽之田乃與之盟齊人爲是歸此三邑知三邑皆汶陽田也土地名汶水出泰山萊蕪縣西南經濟北至東平須昌縣入濟則汶水源東北而西南流也水北曰陽此三邑皆在汶水北近齊齊因陽虎出奔取爲己有今服義而歸魯也僖元年公賜季友汶陽之田季氏世修其徳不應失其采邑則此汶陽之田當爲季氏采地今復有此三邑者汶水之北皆名汶陽其地多矣蓋季氏私邑之外別有此田也龜山名也山北曰陰田在龜山北其邑卽以龜陰爲名故云三邑】

叔孫州仇仲孫何忌帥師圍郈注郈叔孫氏邑音義【郈音後字林下溝反】

秋叔孫州仇仲孫何忌帥師圍郈

宋樂大心出奔曹注傳在前年春書名罪其稱疾不適晉宋公子地出奔陳注貪弄馬以距君命書名罪之也音義【弄魯貢反】

冬齊侯衛侯鄭遊速防於安甫注無傳安甫地闕叔孫州仇如齊

宋公之弟辰曁仲佗石彄出奔陳注曁與也宋公寵向魋不聼辰請辰忿而將大臣出奔虛請自忿稱弟示首惡也仲佗石彄皆爲國卿不能匡君靜難而爲辰所牽帥出奔稱名亦罪之也音義【曁其器反佗徒何反彄苦候反魋大回反難乃旦反】疏【注正義曰曁與也釋詁文凡大夫出奔書名皆是罪惡故杜迹其爲罪之狀解其書名之由地旣出奔辰爲之請請而不許是虛其請也公惟不許而已未嘗責其妄請不被廹逐自忿出奔是辰之罪也釋例曰宋辰率羣卿以背宗國披大邑以成叛逆故以首惡稱弟是言稱弟示首惡也杜知是首惡者以其特云宋公之弟辰曁仲佗石彄是辰牽率仲佗石彄故云首惡也若不爲首惡當如昭二十二年宋華亥向寜華定出奔楚不須曁字以間之】

傳十年春及齊平○夏公會齊侯於祝其實夾谷注夾谷卽祝其也孔丘相注相會儀也音義【相息亮反注同】犂彌言於齊侯曰孔丘知禮而無勇若使萊人以兵劫魯侯必得志焉注萊人齊所滅萊夷也音義【劫居業反】疏【注正義曰襄六年齊侯滅萊萊東萊黃縣是也地在東邊去京師大遠孔丘謂之裔夷之俘言是遠夷囚俘知是滅萊所獲此人是其遺種也齊不自使齊人而令萊人劫魯侯者若使齊人執兵則魯亦陳兵當之無由得劫公矣使此萊夷望魯人不覺出其不意得伺間執之】齊侯從之孔丘以公退曰士兵之注以兵擊萊人兩君合好而裔夷之俘以兵亂之注裔遠也音義【好呼報反下同裔以制反俘芳夫反】非齊君所以命諸侯也裔不謀夏夷不亂華俘不幹盟兵不偪好於神爲不祥注盟將告神犯之爲不善音義【夏戶雅反偪彼力反】疏【正義曰夏大也中國有禮儀之大故稱夏有服章之羙謂之華華夏一也萊是東夷其地又遠裔不謀夏言諸夏近而萊地遠夷不亂華言萊是夷而魯是華二句其防大同各令文相對耳】於徳爲愆義於人爲失禮君必不然齊侯聞之遽辟之注辟去萊兵也音義【愆去連反遽其遽反辟婢亦反又音避注同去起呂反】將盟齊人加於載書曰齊師出竟而不以甲車三百乘從我者有如此盟注如此盟詛之禍音義【竟音境乘繩證反詛側據反】孔丘使玆無還揖對曰注無還魯大夫音義【還音旋】而不反我汶陽之田吾以共命者亦如之注須齊歸汶陽田乃當共齊命於是孔子以公退賤者終其事要盟不潔故略不書音義【共音恭注同要一遙反】疏【注正義曰齊魯旣平當兩相從意齊人旣令魯以三百乘從魯不可卽拒故須齊歸汶陽之田乃當共齊三百乘之命則得汶陽之田足當三百乘也賈逵云不書盟諱以三百乘從齊師其意以宣七年盟於黑壤而不書經傳言晉侯之立也公不朝又不使大夫聘晉人止公於防公不與盟不書盟諱之也緣彼有諱謂此亦諱案此防孔丘相反汶陽之田以共齊命孔丘意也得其三邑而以三百乘從之爲相當矣於魯不爲負何以諱其盟卽以三邑田少不足以當三百乘孔丘不應惟令反此而已今令反此共命必其足以相當何以諱其從齊也若三百乘從齊必是可諱孔丘爲相義不能拒則孔丘爲有罪矣何貴乎聖人也故杜以爲於是孔子以公退賤者終其事要盟不潔故略不書釋例曰夾谷之防齊侯劫公孔丘以義叱之以兵威之將盟又使玆無還責侵田拒齊之享屈彊國正典儀此聖人之大司也徒以二君𨿽防而兵刃相要二國微臣共終盟事故賤而不書非所諱也舊說同於黒壤之辱爲負仲尼也】齊侯將享公孔丘謂梁丘據曰齊魯之故吾子何不聞焉注故舊典事旣成矣注防事成而又享之是勤執事也且犧象不出門嘉樂不野合注犧象酒器犧尊象尊也嘉樂鐘磬也音義【犧許宜反又息倚反注同】疏【注正義曰周禮司尊彜云春祠夏禴祼用雞彜烏彜其朝踐用兩獻尊其再獻用兩象尊鄭眾云獻讀爲犧犧尊飾以翡翠象尊以象鳯凰阮諶三禮圖犠尊畫牛以飾象尊畫像以飾當尊腹上畫牛象之形王肅以爲犧尊象尊爲牛象之形背上負尊魏太和中靑州掘得齊大夫子尾送女器爲牛形而背上負尊古器或當然也周禮大司樂云雲門之舞冬至日於地上之圜丘奏之若樂六變則天神皆降可得而禮矣咸池之舞夏日至於澤中之方丘奏之若樂八變則地只皆出可得而禮矣圜丘方丘皆是野澤二者並是大祭必當備設尊俎而云嘉樂不野合犧象不出門者彼是禮之大者自可依禮而行尊得出門樂得野合此言不出門不野合者謂享燕正禮當設於宮內不得違禮而行妄作於野耳非謂祭祀之大禮也諸侯相見之禮享在廟燕在寢不得行於野僖二十八年晉侯朝王於踐土王享醴命之宥襄十年宋公享晉侯於楚丘請以桑林十九年公享晉六卿於蒲圃二十七年鄭伯享趙孟於垂隴如此之類春秋多矣或特賞殊功或畏敬大國皆權時之事非正禮也此時齊魯敵國釋怨和平未有殊異之歡無假非常之事孔子知齊懷詐慮其掩襲托正禮以拒之故言不野合】饗而旣具是棄禮也若其不具用秕稗也注秕谷不成者稗艸之似谷者言享不具禮穢薄若秕稗音義【秕音鄙字林音比又必履反稗皮賣反】用秕稗君辱棄禮名惡子盍圖之夫享所以昭徳也不昭不如其己也乃不果享注孔子知齊侯懷詐故以禮距之音義【盍戶臘反下同】齊人來歸鄆讙龜陰之田注陽虎九年以此奔齊經文倒者次魯事疏【注正義曰八年陽虎入於讙陽關以叛九年代陽關陽虎奔齊其時虎以讙去鄆與龜陰亦從之皆爲齊所取至今始歸之歸田之經在趙鞅圍衛之後與傳文倒者傳次魯事進此歸田於上令與盟事相接故也】○晉趙鞅圍衛報夷儀也注前年齊爲衛伐晉夷儀故伐衛以爲報音義【爲衛於僞反】初衛侯伐邯鄲午於寒氏注邯鄲廣平縣也午晉邯鄲大夫寒氏卽五氏也前年衛人助齊伐五氏音義【邯音寒鄲音丹】城其西北而守之宵熸注午眾宵防音義【城其西北而守之一本或作城其西北隅熸子潛反】疏【正義曰築城於其西北之地而守之也本或北下有隅昭二十五年傳陷西北隅以入又云登西北隅以望渉彼而誤耳今定本有疑誤】及晉圍衛午以徒七十人門於衛西門殺人於門中曰請報寒氏之役注衛開門與午鬭渉佗曰夫子則勇矣然我往必不敢啟門亦以徒七十人旦門焉步左右皆至而立如植注至其門下步行門左右然後立待如立木不動以示整音義【佗徒何反植市力反一音直】疏【正義曰渉佗以徒七十人旦往門焉渉佗先至步行門之左右然後其徒皆至而立如植木然】日中不啟門乃退反役晉人討衛之叛故曰由渉佗成何注捘衛侯手故於是執渉佗以求成於衛衛人不許晉人遂殺渉佗成何奔燕君子曰此之謂棄禮必不鈞注言必見殺不得與人等詩曰人而無禮胡不遄死渉佗亦遄矣哉注詩鄘風遄速也音義【遄市專反】○初叔孫成子欲立武叔公若藐固諫曰不可注藐叔孫氏之族音義【藐音邈又亡小反】成子立之而卒公南使賊射之不能殺注公南叔孫家臣武叔之黨音義【射食亦反下及注同】公南爲馬正使公若爲郈宰武叔旣定使郈馬正侯犯殺公若弗能其圉人曰注武叔之圉人吾以劍過朝公若必曰誰之劍也吾稱子以告必觀之吾僞固而授之末則可殺也注僞爲固陋不知禮者以劍鋒末授之音義【鋒芳逢反】疏【注正義曰少儀說以器物授人之禮云刀卻刃授頴削授拊凡有刺刃者以授人則辟刃鄭云頴鐶也拊謂把辟刃不以正鄕人也是禮授刀劍當以鋒刃自鄕而授其鐶今圉人僞爲固陋不知禮者以劍鋒末授之欲因推而殺之】使如之疏【正義曰言使爲如此之計而欲殺之】公若曰爾欲吳王我乎注見劍向己逆呵之鱄諸殺吳王亦用劍刺之音義【向許亮反亦作向呵呼多反刺七亦反】遂殺公若犯侯以郈叛注犯以不能副武叔之命故叛叛而以圍告廟故書圍疏【注正義曰昭十三年南蒯以費叛注云不書不告廟八年陽虎叛注云叛不書略家臣此侯犯以郈叛不書者亦爲不告廟略家臣也不書叛而書圍興動大眾以圍告廟故書圍也然則九年伐陽關討陽虎亦應書而不書者蓋師少不告廟故不書】武叔懿子圍郈弗克秋二子及齊師復圍郈弗克叔孫謂郈工師駟赤注工師掌工匠之官音義【復扶又反】曰郈非惟叔孫氏之憂社稷之患也將若之何對曰臣之業在水卒章之四言矣注水詩唐風卒章四言曰我聞有命音義【在水卒章本或作之水卒章】疏【注正義曰唐詩之水刺晉昭公也昭公分國以封沃沃彊盛昭公微弱國人將叛而歸沃焉其三章云之水白石我聞有命不敢以告人注云聞曲沃有善政命不敢以告人鄭箋云不敢以告人而去者畏昭公謂己動民心】叔孫稽首注謝其受己命駟赤謂侯犯曰居齊魯之際而無事必不可矣注無所服事子盍求事於齊以臨民不然將叛侯犯從之齊使至駟赤與郈人爲之宣言於郈中注詐爲齊使言也音義【使所吏反注同爲之於僞反下注爲齊同】曰侯犯將以郈易於齊齊人將遷郈民注謂易其民人眾凶懼注不欲遷音義【凶音凶一音凶勇反】駟赤謂侯犯曰眾言異矣注不與始同子不如易於齊與其死也猶是郈也而得紓焉何必此注言以郈民易取齊人與郈無異勝於守郈爲叛人所殺音義【紓音舒】齊人欲以此偪魯必倍與子地注言非徒得民又將得齊地音義【偪彼力反倍步罪反】且盍多捨甲於子之門以備不虞侯犯曰諾乃多捨甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之注僞爲侯犯射郈人音義【呼火故反介音界】侯犯止之曰謀免我侯犯請行許之注郈人許之駟赤先如宿注宿東平無鹽縣故宿國侯犯殿每出一門郈人閉之注閉其後門音義【殿丁見反】及郭門止之曰子以叔孫氏之甲出有司若誅之注誅責也羣臣懼死駟赤曰叔孫氏之甲有物吾未敢以出注物識也赤還救侯犯也音義【識申志反又如字】犯謂駟赤曰子止而與之數注數甲以相付音義【數色主反注同】駟赤止而納魯人侯犯奔齊齊人乃致郈注致其名簿也爲下武叔如齊傳音義【簿步古反】○宋公子地嬖蘧富獵注地宋景公弟辰之兄也音義【嬖必計反蘧其居反獵力輒反】十一分其室而以其五與之注與富獵也公子地有白馬四公嬖向魋魋欲之注向魋司馬桓魋也公取而朱其尾鬛以與之注與魋也音義【鬛力輒反爾雅舍人注云馬騣也騣矛工反】疏【正義曰爾雅舍人注云鬛�也】地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮注禮辟君也音義【抶敕乙反腫章勇反頗普多反】不過出竟君必止子公子地出奔陳公弗止辰爲之請弗聽辰曰是我迋吾兄也注迋欺也音義【竟音境辰爲於僞反下猶爲同迋求往反又古況反】吾以國人出君誰與處冬母弟辰曁仲佗石彄出奔陳注佗仲幾子彄褚師叚子皆宋卿眾之所望故言國人音義【褚張呂反】○武叔聘於齊注謝致郈也經書辰奔在聘後者從告齊侯享之曰子叔孫若使郈在君之他竟寡人何知焉屬與敝邑際故敢助君憂之注以致郈徳叔孫音義【屬音燭】對曰非寡君之望也所以事君封疆社稷是以注以猶爲也音義【疆居良反】敢以家勤君之執事夫不令之臣天下之所惡也君豈以爲寡君賜注言義在討惡非所以賜寡君音義【惡烏路反十一年傳注皆同一音如字】

經十有一年春宋公之弟辰及仲佗石彄公子地自陳入於蕭以叛注蕭宋邑稱地例在前年疏【注正義曰莊十二年宋萬弒閔公蕭叔大心者宋蕭邑大夫也平宋亂立桓公宋人嘉之以蕭邑封叔爲附庸宣十二年楚子滅之復爲宋邑故辰等今入之以叛也】

夏四月

秋宋樂大心自曹入於蕭注入蕭從叛人叛可知故不書叛

冬及鄭平注平六年侵鄭取匡之怨叔還如鄭涖盟注還叔詣曾孫音義【還音旋還叔詣曾孫案世族譜叔還是叔弓曾孫此云叔詣誤也】疏【注正義曰世族譜云叔還叔弓曾孫也又世本云叔弓生定伯閱閱生西巷敬叔叔生成子還還爲叔弓曾孫杜云叔詣曽孫傳寫誤耳】

傳十一年春宋公母弟辰曁仲佗石彄公子地入於蕭以叛秋樂大心從之大爲宋患寵向魋故也注惡宋公寵不義以致國患○冬及鄭平始叛晉也注魯自僖公以來世服於晉至今而叛故曰始

經十有二年春薛伯定卒注無傳四年盟臯鼬疏【注正義曰定以昭三十二年卽位其年大夫盟於狄泉以未告公而公薨經無明文故不數】

夏葬薛襄公注無傳

叔孫州仇帥師墮郈注墮毀也患其險固故毀壞其城音義【墮許規反注及下傳同壞音怪又戶怪反】疏【注正義曰昭十三年南蒯以費叛連年伐而不克十年侯犯以郈叛一年再圍而不克良由其城險固家臣數以背叛仲由爲季氏宰進計季孫防其後患令墮三都以是故毀壊其城慮其拒之故帥師而往公羊傳曰孔子行乎季孫三月不違曰家無藏甲邑無百雉之城於是帥師墮郈帥師墮費左氏不言孔子之計當是仲由自立此謀但稱費人襲魯而仲尼在焉是仲尼知其事謂墮之爲是故不禁也釋例曰三都疆盛以奪三家之權陪臣執政下陵上替故仲由墮之而仲尼不禁帥師登臺僅不皆克直隨事而書以示三家之彊無義例也】

衛公孟彄帥師伐曹注彄孟縶子音義【彄苦侯反縶陟立反】疏【正義曰世族譜云孟縶無子靈公以其子彄爲之後也爲後則爲其子故云孟縶子此實公孫而不稱公孫者縶字公孟故卽以公孟爲氏劉謂公孟生得賜族故彄卽以族告】

季孫斯仲孫何忌帥師墮費音義【費音祕】

秋大雩注無書過音義【雩音於】

冬十月癸亥公會齊侯盟於黃注無傳結叛晉

十有一月丙寅朔日有食之注無傳

公至自黃注無傳

十有二月公圍成公至自圍成注無傳國內而書至者成彊若列國興動大眾故出入皆告廟疏【注正義曰成魯邑國內用兵計不應書而出入皆書者爲興動大眾皆告廟也釋例曰陪臣執命大都耦國仲由建墮三都之計而成人不從故公親圍之𨿽不越竟動眾興兵大其事故出入皆告於廟】

傳十二年夏衛公孟彄伐曹克郊注郊曹邑還滑羅殿注羅衛大夫音義【滑於八反殿丁見反下同】未出不退於列注未出曹竟羅不退在行列之後音義【竟音境行戶郎反】其禦曰殿而在列其爲無勇乎羅曰與其素厲寜爲無勇注素空也厲猛也言伐小國當如畏者以誘致之疏【正義曰羅以曹國小弱不敢來追衛師而在後爲殿是空設嚴猛等與其空爲嚴猛寜爲無勇示弱誘之使曹人不憚以爲後圖】○仲由爲季氏宰注仲由子路將墮三都注三都費郈成也彊盛將爲國害故仲由欲毀之於是叔孫氏墮郈季氏將墮費公山不狃叔孫輒帥費人以襲魯注不狃費宰也輒不得志於叔孫氏公與三子入於季氏之宮登武子之臺費人攻之弗克入及公側注至臺下仲尼命申句須樂頎下伐之注二子魯大夫仲尼時爲司寇音義【句音劬頎音祈】疏【注正義曰史記孔子世家云定公以孔子爲中都宰一年四方皆則之由中都宰爲司空由司空爲大司寇十年防於夾谷時己爲司寇矣十四年孔子由大司寇攝行相事是此時仲尼爲司寇】費人北國人追之敗諸姑蔑二子奔齊注二子不狃叔孫輒遂墮費將墮成公斂處父謂孟孫墮成齊人必至於北門注成在魯北竟故且成孟氏之保障也無成是無孟氏也子僞不知注佯不知音義【障之尙反又音章子僞不知並如字一本僞作爲佯本亦作陽音同】我將不墮冬十二月公圍成弗克

經十有三年春齊侯衛侯次於垂葭注二君將使師我晉次垂葭以爲之援音義【葭音加】

夏築蛇淵囿注無傳書不時也音義【囿音又】

大搜於比蒲注無傳夏搜非時音義【搜所求反比音毗】

衛公孟彄帥師伐曹注無傳

秋晉趙鞅入於晉陽以叛注書叛惡可知

冬晉荀寅士吉射入於朝歌以叛注吉射士鞅子音義【射食亦反又食夜反朝如字】晉趙鞅歸於晉注韓魏請而復之故曰歸言韓魏之彊猶列國疏【注正義曰成十八年傳例曰凡去其國諸侯納之曰歸此傳稱韓魏以趙氏爲請故趙鞅得稱歸韓魏非諸侯亦從諸侯納之例者韓魏之彊猶列國也釋例曰韓魏有耦國之彊陳蔡有復國之端故晉趙鞅楚公子比皆稱歸從諸侯納之例言非晉楚之所能制也】薛弒其君比注無傳稱君無道

傳十三年春齊侯衛侯次於垂葭實郥氏注垂葭攺名郥氏髙平鉅野縣西南有郥亭音義【郥古閴反】疏【注正義曰釋例曰經書所攺之名則傳以實明之許遷於夷實城父齊侯衛侯次於垂葭實郥氏之比是也則是先名郥氏後名垂葭而此云垂葭攺名郥氏者杜意以爲垂葭是新攺之名本是郥氏也故以結之與釋例不違劉以杜注自違釋例以爲地無新舊之異止是一地二名若如劉言案許遷於夷實城父經書夷齊侯衛侯次於垂葭實郥氏經書垂葭許遷於析實白羽以此準之經應書析不應書白羽公會齊侯於祝其實夾谷經應書祝其不應書夾谷杜以文同事異故以新舊明之劉不細尋經傳以規杜過非也】使師伐晉將濟河諸大夫皆曰不可邴意玆曰可注意玆齊大夫音義【邴彼命反又音丙】銳師伐河內注今河內汲郡傳必數日而後及綘注傳告晉音義【傳直戀反又直專反注同數所主反】綘不三月不能出河則我旣濟水矣乃伐河內齊侯皆斂諸大夫之軒惟邴意玆乘軒注以其言當音義【當丁良反】齊侯欲與衛侯乘注共載音義【乘繩證反下同】與之宴而駕乘廣載甲焉使告曰晉師至矣齊侯曰比君之駕也寡人請攝注以己車攝代衛車音義【廣古曠反比必利反】乃介而與之乘驅之或告曰無晉師乃止注傳言齊侯輕所以不能成功音義【介音界輕遣政反】疏【正義曰齊侯輕脫欲得與衛侯同乘先與之宴飲而先駕乘廣於門外豫於廣車之上而載甲焉飲未終而使人告曰晉師至矣齊侯謂衛侯曰比及君之駕至以來君旣未有兵車寡人請以己車攝代衛車與君同乘齊侯乃著甲而與衛侯共乘驅之而行或告無晉師乃止傳載此者言齊侯之輕所以不能成功】○晉趙鞅謂邯鄲午曰歸我衛貢五百家吾捨諸晉陽午許諾注十年趙鞅圍衛衛人懼貢五百家鞅置之邯鄲今欲徙置晉陽晉陽趙鞅邑音義【著丁路反】歸告其父兄父兄皆曰不可衛是以爲邯鄲注言衛以五百家在邯鄲常爲是故與邯鄲親音義【爲於僞反注同一音如字】而寘諸晉陽絕衛之道也不如侵齊而謀之注侵齊則齊當來報欲因懼齊而徙則衛與邯鄲好不絕音義【寘之豉反好呼報反】乃如之而歸於晉陽注欲如是謀而後歸衞貢趙孟怒召午而囚諸晉陽注趙鞅不察其謀謂午不用命故囚之使其從者說劍而入渉賓不可注渉賓午家臣不肻說劍入欲謀叛音義【從才用反說他活反注同】乃使告邯鄲人曰吾私有討於午也二三子惟所欲立注午趙鞅同族別封邯鄲故使邯鄲人更立午宗親疏【注正義曰世族譜趙衰趙夙之弟也衰生盾盾生朔朔生武武生成成生鞅其家爲趙氏夙孫穿穿生旃旃生勝勝生午其家爲耿氏計衰至鞅夙至午皆六代今俗所謂五從兄弟是同族也別封邯鄲世不絕祀故使邯鄲人更立午之宗親】遂殺午趙稷渉賓以邯鄲叛注稷趙午子夏六月上軍司馬籍秦圍邯鄲邯鄲午荀寅之甥也荀寅範吉射之姻也注壻父爲姻荀寅子娶吉射女疏【注正義曰釋親云女子子之夫爲壻壻之父爲姻知荀寅子娶吉射女也】而相與睦故不與圍邯鄲將作亂注作亂攻趙鞅音義【不與音預又如字】董安於聞之注安於趙氏臣疏【正義曰史記云安於性緩常佩以自急者卽此是也】告趙孟曰先備諸趙孟曰晉國有命始禍者死爲後可也安於曰與其害於民寜我獨死注懼見攻必傷害民請以我說趙孟不可注晉國若討可殺我以自解說秋七月範氏中行氏伐趙氏之宮趙鞅奔晉陽晉人圍之範臯夷無寵於範吉射而欲爲亂於範氏注臯夷範氏側室子音義【行戶郎反】梁嬰父嬖於知文子注文子荀躒音義【知音智】文子欲以爲卿疏【正義曰旣欲以爲卿則當去範中行二氏乃始得立言此者明文子欲爲亂以去之】韓簡子與中行文子相惡注簡子韓起孫不信也中行文子荀寅也音義【惡如字又烏路反下同】魏襄子亦與範昭子相惡注襄子魏舒孫曼多也昭子士吉射音義【曼音萬】故五子謀注五子範臯夷梁嬰父知文子韓簡子魏襄子將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河注爲盟書沈之河音義【躒力狄反沈如字又音鴆】今三臣始禍而獨逐鞅刑已不鈞矣請皆逐之冬十一月荀躒韓不信魏曼多奉公以伐範氏中行氏弗克二子將伐公齊髙彊曰三折肱知爲良醫注髙彊齊子尾之子昭十年奔魯遂適晉音義【三如字又息暫反折之設反肱古反】惟伐君爲不可民弗與也我以伐君在此矣三家未睦注三家知韓魏可盡克也克之君將誰與若先伐君是使睦也弗聽遂伐公國人助公二子敗從而伐之丁未荀寅士吉射奔朝歌韓魏以趙氏爲請注經所以書趙鞅歸十二月辛未趙鞅入於綘盟於公宮注傳錄晉衰亂○初衛公叔文子朝而請享靈公注欲令公臨其家音義【令力呈反】退見史防而告之注史防史魚音義【防音秋】史防曰子必禍矣子富而君貪其及子乎文子曰然吾不先告子是吾罪也君旣許我矣其若之何史防曰無害子臣可以免注言能執臣禮富而能臣必免於難上下同之注言尊卑皆然音義【難乃旦反下注同】戌也驕其亡乎注戌文子之子富而不驕者鮮吾惟子之見驕而不亡者未之有也戌必與焉注與禍難音義【鮮息淺反與音預注同】及文子卒衛侯始惡於公叔戌以其富也公叔戌又將去夫人之黨注靈公夫人南子黨宋朝之徒音義【惡烏路反去起呂反朝如字】疏【注正義曰傳於明年始云衛侯爲夫人南子召宋朝此年言夫人之黨杜己云宋朝之徒者靈公之召宋朝又在前矣明年爲宋人歌而端非明年始召之】夫人愬之曰戌將爲亂注爲明年戌來奔傳音義【愬音素】

經十有四年春衛公叔戌來奔衛趙陽出奔宋注陽趙黶孫書名者親富不親仁音義【黶於減反】疏【注正義曰案世本懿子兼生昭子舉舉生趙陽兼卽黶也】

二月辛巳楚公子結陳公孫佗人帥師滅頓以頓子牂歸音義【佗吐何反又徒何反牂子郎反】

夏衛北宮結來奔注亦黨公叔成皆惡之音義【惡烏路反】五月於越敗吳於檇李注於越越國也使罪人詐吳亂陳故從未陳之例書敗也檇李吳郡嘉興縣南醉李城音義【檇音醉依說文從木陳直覲反下同】疏【注正義曰於越卽越也夷言聲謂之於越彼從俗而名之也傳稱陳於檇李則是皆陳而從未陳之例云敗吳者越使罪人詐吳亂吳之陳使不得用力故從未陳之例書敗也釋例雲長勺之役𨿽俱陳而鼓音不齊檇李之役勾踐患吳之整以死士亂吳𨿽皆已陳猶以從未陳例者其權詐也】

吳子光卒注未同盟而赴以名

公會齊侯衛侯於牽注魏郡黎陽縣東北有牽城音義【黎力兮反】公至自會注無傳

秋齊侯宋公會於洮注洮曹地音義【洮吐刀反】

天王使石尙來歸脤注無傳石尙天子之士石氏尙名脤祭社之肉盛以蜃器以賜同姓諸侯親兄弟之國與之共福音義【脤市軫反盛音成】疏【注正義曰杜以天子上士中士俱稱名氏石尙必是士矣但不知爲是上士爲是中士故注直云士耳必非下士釋例曰王之公卿皆書爵大夫書字元士中士稱名劉夏石尙是也下士稱人公會王人於洮是也杜知然者周禮典命云王之三公八命其卿六命大夫四命大夫旣四命則士三命也故鄭云王之上士三命中士再命下士一命曲禮云列國之大夫入天子之國曰某士得不以命數當天子之士故稱士也襄二十六年晉韓起聘於周自稱曰晉士起是諸侯之卿與天子之士命數同也以諸侯之卿三命再命皆書名氏大夫一命則稱人知天子上士中士稱名氏下士則稱人也成十三年傳曰國之大事在祀與戎祀有執膰戎有受脤先儒及杜緣彼傳文知是定例故解此云祭社之肉盛以蜃器以賜同姓諸侯周禮大宗伯云以膰脤之禮親兄弟之國大行人雲歸脤以交諸侯之福是以祭肉賜諸侯與之共福也】

衛世子蒯瞶出奔宋音義【蒯苦怪反瞶五怪反】

衛公孟彄出奔鄭注彄書名與蒯瞶黨罪之

宋公之弟辰自蕭來奔注無傳稱宋公之弟例在十年大搜於比蒲音義【比音毗】

邾子來會公注無傳防公於比蒲來而不用朝禮故曰會疏【注正義曰莊二十三年公及齊侯遇於谷蕭叔朝公就遇處行朝禮故曰朝此就搜處行會禮而不用朝禮故曰會也言不用朝禮辧其與蕭叔文異】

城莒父及霄注無傳公叛晉助範氏故懼而城二邑也此年無冬史闕文音義【父音甫】疏【注正義曰城邑之由傳無其說以傳稱公防齊侯衛侯謀救範中行氏知爲叛晉之故懼而成此二邑也無冬闕文自是常事特辯此者說公羊者以此城在冬故去冬字何休云是嵗孔子由大司寇攝相事齊人饋女樂孔子去言去冬者貶之也或說無冬者坐受女樂令聖人去冬陰臣之象言去冬見無臣也杜以此爲妄說且明城實在秋是非時而城故特辯冬闕】傳十四年春衛侯逐公叔戌與其黨故趙陽奔宋戌來奔注終史魚之言○梁嬰父惡董安於謂知文子曰不殺安於使終爲政於趙氏趙氏必得晉國盍以其先難也討於趙氏文子使告於趙孟曰範中行氏𨿽信爲亂安於則之是安於與謀亂也晉國有命始禍者死二子旣伏其罪矣敢以告注告使討安於音義【惡烏路反知文音智盍戶臘反難乃旦反與音預】趙孟患之安於曰我死而晉國寜趙氏定將焉用生人誰不死吾死莫矣乃縊而死音義【焉於防反莫音暮縊一四反】疏【正義曰安於請趙孟先備趙孟不從其言則安於其無罪矣但安於之謀國人聞之梁嬰父忌其知謀恐趙氏彊盛假此事而罪之趙鞅叛而得還不敢違命故安於自縊死】趙孟屍諸市而告於知氏曰主命戮罪人安於旣伏其罪矣敢以告知伯從趙孟盟注知伯荀躒而後趙氏定祀安於於廟注趙氏廟疏【正義曰禮臣有大功配食於廟周禮司勲云凡有功名者銘書於王之大常祭於大烝司勲詔之尙書盤庚告其卿大夫云玆予大享於先王爾祖其從與享之孔安國云古者天子錄功臣配食於廟大享烝嘗也天子旣有此禮諸侯或亦有之今趙氏祀安於於趙氏之廟其意亦如此也】○頓子牂欲事晉背楚而絕陳好二月楚滅頓注言小不事大所以亡音義【背音佩好呼報反】○夏衛北宮結來奔公叔戌之故也○吳伐越注報五年越入吳越子句踐禦之陳於檇李注句踐越王允常子音義【句古侯反陳直覲反】句踐患吳之整也使死士再禽焉不動注使敢死之士往輒爲吳所禽欲使吳師亂取之而吳不動使罪人三行屬劍於頸注以劍注頸音義【行戶郎反下同屬之欲反下同又之住反】而辭曰二君有治注治軍旅臣姦旗鼓注犯軍令不敏於君之行前不敢逃刑敢歸死遂自剄也師屬之目越子因而伐之大敗之靈姑浮以戈擊闔廬注姑浮越大夫音義【剄古頂反本又作刎闔戶臘反】闔廬傷將指取其一屨注其足大指見斬遂失屨姑浮取之音義【將子匠反屨九具反】還卒於陘去檇李七里注釋經所以不書滅音義【陘音刑】夫差使人立於庭注夫差闔廬嗣子音義【夫音扶庭本又作廷】茍出入必謂已曰夫差而忘越王之殺而父乎則對曰惟不敢忘三年乃報越注後三年哀元年音義【唯唯癸反舊以水反】○晉人圍朝歌公會齊侯衛侯於脾上梁之間注脾梁間卽牽音義【脾婢支反】謀救範中行氏注齊魯叛晉故助範中行也析成鮒小王桃甲率狄師以襲晉注二子晉大夫範中行氏之黨音義【鮒音附桃如字本又作姚】戰於綘中不克而還士鮒奔周小王桃甲入於朝歌○秋齊侯宋公會於洮範氏故也注謀救範氏○衛侯爲夫人南子召宋朝注南子宋女也朝宋公子舊通於南子在宋呼之音義【僞於僞反】會於洮大子蒯瞶獻盂於齊過宋野注蒯瞶衛靈公大子盂邑名也就防獻之故自衛行而過宋野音義【盂音於】野人歌之曰旣定爾婁豬盍歸吾艾豭注婁豬求子豬以諭南子艾豭諭宋朝艾老也音義【婁力侯反字林作�力付反豬張魚反盍戶臘反艾五蓋反老也字林作防音艾三毛聚居者豭音加牡豕也】疏【正義曰此防於洮還是上文防於洮也傳爲野人之歌張本故追言衛爲夫人南子召宋朝召在遠年非今始召欲說過宋野已隔此語故又本之云齊宋會於洮時大子蒯瞶獻盂於齊過宋野而被譏也服防以會於洮上屬爲義言衛侯爲夫人南子召宋朝故與宋公會於洮言爲召宋朝爲此防也然則宋朝是宋之公子衛侯欲召則召何須與宋爲防方始召之直言防於洮防上無國名知與何國會而言宋衞乎服不達此勢愚之甚也注正義曰釋獸云豕子豬牝豝牝者謂之豝則豭是豬之牡故以諭宋朝也以婁豬爲求子之豬相傳爲說耳曲禮人年五十曰艾是艾爲老也】大子羞之謂戲陽速曰從我而朝少君注速大子家臣音義【戲許宜反少詩照反本亦作小君】疏【正義曰少君猶小君也君爲大君夫人爲小君】少君見我我顧乃殺之速曰諾乃朝夫人夫人見大子大子三顧速不進夫人見其色啼而走注見大子色變知其欲殺己曰蒯瞶將殺余公執其手以登臺大子奔宋盡逐其黨故公孟彄出奔鄭自鄭奔齊大子告人曰戲陽速禍余戲陽速告人曰大子則禍余大子無道使余殺其母余不許將戕於余注戕殘殺也音義【戕在良反】若殺夫人將以余說余是故許而弗爲以紓余死諺曰民保於信吾以信義也注使義可信不必信言音義【紓音舒諺音彥】○冬十二月晉人敗範中行氏之師於潞獲籍秦髙彊注二子黨範氏者終景王言籍父無後音義【潞音路父音甫】又敗鄭師及範氏之師於百泉注鄭助範氏故幷敗

經十有五年春王正月邾子來朝

鼷防食郊牛牛死攺卜牛注無傳不言所食處舉死重也攺卜禮也音義【鼷音兮處昌慮反】疏【正義曰爾雅云色黑而小有毒公羊以爲不言其所食漫也謂所食非一處谷梁注意亦然非杜意也】

二月辛丑楚子滅胡以胡子豹歸

夏五月辛亥郊注無傳書過

壬申公薨於髙寢注髙寢宮名不於路寢失其所鄭罕達帥師伐宋

齊侯衛侯次於渠蒢注不果救故書次音義【蒢直居反】邾子來奔喪注無傳諸侯奔喪非禮疏【注正義曰昭三十年傳曰諸侯之喪士弔大夫送葬諸侯親自奔喪防葬皆非禮公羊亦云奔喪非禮也】

秋七月壬申姒氏卒注定公夫人

八月庚辰朔日有食之注無傳

九月滕子來會葬注無傳諸侯會葬非禮也

丁巳葬我君定公雨不克葬戊午日下昃乃克葬辛巳葬定姒注辛巳十月三日有日無月音義【昃音側】疏【正義曰谷梁以爲葬不爲雨止禮也雨不克葬喪不以制也非左氏意公羊傳云定姒何以書葬未逾年之君也有子則廟廟則書葬公羊此意以爲定姒是妾哀公之母以哀公爲君未逾年故書其卒葬耳左氏以定姒實是夫人但禮不備不成喪是哀母以否傳無明說注正義曰此年八月庚辰朔二日則辛巳九月不得有辛巳也更盈一周則六十二日月有一大一小十月己卯朔三日得辛巳是有日無月也】

冬城漆注邾庶其邑音義【漆音七】疏【注正義曰襄二十一年邾庶其以漆閭丘來奔莊三十八年傳曰凡邑有宗廟先君之主曰都無曰邑邑曰築都曰城此稱城漆漆本邾邑不得有先君宗廟而稱城者釋例曰若邑有先君宗廟則𨿽小曰都尊其所居以大之也然則都而無廟固宜稱城城漆是也而頴氏惟系於先君之廟患漆本非魯邑因說曰漆有邾之舊廟是使魯人尊邾之廢廟與先君同非經傳意也是言漆是大都自應稱城言庶其邑者意在排舊說】

傳十五年春邾隱公來朝注邾子益子貢觀焉邾子執玉髙其容仰公受玉卑其容俯注玉朝者之贄音義【贄音至】疏【注正義曰曲禮云凡摯天子鬯天子尊無與敵者故執其鬯酒以對神諸侯珪是謂玉爲贄也周禮典瑞云公執桓圭侯執信圭伯執躬圭子執谷璧男執蒲璧以朝覲宗遇會同於王諸侯相見亦如之是朝必執玉也】子貢曰以禮觀之二君者皆有死亡焉夫禮死生存亡之體也將左右周旋進退俯仰於是乎取之朝祀喪戎於是乎觀之今正月相朝而皆不度注不合法度心已亡矣嘉事不體何以能久注嘉事朝禮髙仰驕也卑俯替也驕近亂替近疾君爲主其先亡乎注爲此年公薨哀七年以邾子益歸傳音義【替他計反近附近之近下皆同】○吳之入楚也注在四年胡子盡俘楚邑之近胡者注俘取也楚旣定胡子豹又不事楚曰存亡有命事楚何爲多取費焉二月楚滅胡注傳言小不事大所以亡音義【費芳味反】○夏五月壬申公薨仲尼曰賜不幸言而中是使賜多言者也注以微知著知之難者子貢言語之士今言而中仲尼懼其易言故抑之音義【中丁仲反注同防知著知之難並如字又音智易以豉反】○鄭罕達敗宋師於老丘注罕達子齹之子老丘宋地宋公子地奔鄭鄭人爲之伐宋欲取地以處之事見哀十二年音義【齹才何反爲於僞反見賢徧反】○齊侯衛侯次於蘧挐謀救宋也音義【蘧音渠挐女居反又女加反】○秋七月壬申姒氏卒不稱夫人不赴且不祔也注赴同祔姑夫人之禮二者皆闕故不曰夫人音義【祔音附】疏【注正義曰夫人初薨赴於同盟之國其辭當云夫人某氏薨是赴則成夫人也禮適妻祔於適祖姑妾祔於妾祖姑若得祔祖姑則亦成夫人矣此赴同祔姑皆是夫人之禮二者皆闕故不曰夫人薨二者果行一事則得稱夫人故此以不赴兼又不祔解不稱夫人也】葬定公雨不克襄事禮也注襄成也雨不成事若汲汲於欲葬音義【葬息羊反】葬定姒不稱小君不成喪也注公未葬而夫人薨煩於喪禮不赴不祔故不稱小君臣子怠慢也反哭於寢故書葬疏【正義曰傳直言不成喪也不知闕少何事但小君者夫人之號不稱小君與不稱夫人其事同矣故知不成喪者卽不赴不祔是也由不赴不祔夫人之喪禮不成故不稱小君也此定姒實是夫人臣子怠慢不成其禮故書卒不稱薨書葬而不稱小君所以罪臣子也哀十二年孟子卒傳曰不反哭故不言葬小君是由反哭於寢故書葬也】○冬城漆書不時告也注實以秋城冬乃告廟魯知其不時故緩告從而書之以示譏疏【正義曰書城漆者書其城不以時所書在冬依其文則得時矣故傳辯之云不時告也城實非時知其不可而以時告廟】

春秋左傳注疏卷五十六

春秋左氏傳注疏卷五十六考證

傳公會齊侯於祝其實夾谷○【臣召南】按祝其縣漢屬東海郡後漢郡國志曰祝其春秋時曰夾谷

傳而不反我汶陽之田吾以共命者亦如之疏此聖人之大司也○大司二字不可解疑應作聖人之大用也各本同作司未敢輙攺

叔孫州仇帥師隨郈疏仲由墮之而仲尼不禁○【臣浩】按如公羊說孔子爲墮三都之謀也如左氏說仲由爲之也史記魯世家則直曰使仲由毀三桓城收其甲兵孔子世家則直曰孔子言於定公曰臣無蔵甲大夫無百雉之城使仲由爲季氏宰將墮三都是從公羊說也

傳公圍成弗克○趙汸補注曰以墮三都爲夫子之意者蓋後學臆度言之石林葉氏云季孫叔孫皆屈於家臣南蒯以費叛侯犯以郈叛是也墮郈墮費二氏自爲計而欲去其險耳夫何有於仲由此亦尊孔氏而反卑之者也【臣照】按趙汸說是

晉趙鞅入於晉陽以叛○陸淳曰趙鞅之入晉陽拒範中行也而書曰叛者人臣不當專土也

晉趙鞅歸於晉○蘇轍曰鞅寅吉射之叛其罪鈞也鞅以有助而歸寅吉射以無援故終叛春秋無所與也鞅之言歸寅吉射旣出則無難也

傳綘不三月不能出河則我旣濟水矣○林堯叟曰晉自綘都非九十日不能出河而救河內則我已卒事濟河而歸矣【臣召南】按自綘至河內不必三月邴意玆不過言綘都整頓車馬必淹滯多時而後得出三月言其久也

傳趙鞅入於綘盟於公宮○【臣召南】按自此範氏中行氏出惟存知趙韓魏四家而分晉之勢成矣梁嬰父範臯夷之代荀範傳不言疑爲卿而不久也

大搜於比蒲○孫覺曰春秋田狩之事公行之者必書公公觀魚於裳公狩於郎是也而搜四見於經皆不曰公政在三桓非公自出也𨿽公自行皆曰大搜而不曰公焉

傳越子句踐禦之○【臣召南】按史記越世家曰允常卒子句踐立元年吳王闔廬聞允常死乃興師伐越則定十四年卽句踐之元年也

傳嘉事不體○林堯叟曰朝禮嘉事也而不得其體之正【臣浩】按體卽上文所謂左右周旋進退俯仰者也

春秋左氏傳注疏卷五十六考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷五十七【起哀公元年盡五年】

晉杜氏注唐陸徳明音義孔穎達疏

哀公音義【陸曰哀公名蔣定公之子蓋夫人定姒所生敬王二十八年卽位諡法恭仁短折曰哀】疏【同上】

經元年春王正月公卽位注無傳

楚子陳侯隨侯許男圍蔡注隨世服於楚不通中國吳之入楚昭王奔隨隨侯免之卒復楚國楚人徳之使列於諸侯故得見經定六年鄭滅許此復見者蓋楚封之音義【見賢徧反下同此復扶又反】疏【注正義曰僖二十年楚人伐隨自爾以來隨不復見以隨世服於楚爲楚私屬不通於諸侯徵伐盟會不齒於列故史不得書之猶如邾滕爲人私屬不序於宋盟也定四年保防昭王楚得復國楚人感其恩徳使隨列於諸侯今楚帥諸侯圍蔡令隨在其班次以之告魯故得見經定六年鄭滅許以許男斯歸殺之此時許復見者以許屬楚故疑蓋楚封之當如蔡侯廬陳侯吳受封於楚也世族譜許男斯之後有元公成悼公孫則是楚封元公爲許男也】

鼷鼠食郊牛攺卜牛

夏四月辛巳郊注無傳書過也不言所食非一處音義【處昌慮反】疏【注正義曰桓五年傳例云凡祀啟蟄而郊過則書今以四月始郊已入春分之气故書過也宣三年郊牛之口傷成七年鼷鼠食郊牛角言其傷食之處此不言所食處者所食非一處也】

秋齊侯防侯伐晉

冬仲孫何忌帥師伐邾注無傳

傳元年春楚子圍蔡報伯舉也注在定四年裏而栽注栽設板築爲圍壘周匝去蔡城一里音義【栽才代反又音再注同說文云築墻長版壘力軌反匝子合反】疏【注正義曰築墻立版謂之栽栽者豎木以約版也楚慮外人救蔡則於表裏受敵故築圍壘周匝去蔡城一里以圍之欲置兵其內以攻蔡使外人不得救之】廣丈髙倍注壘厚一丈髙二丈音義【廣古曠反髙倍並如字髙又古報反注同厚戶豆反】夫屯晝夜九日注夫猶兵也壘未成故令人在壘裏屯守蔡音義【屯徒門反夫兵也屯守也令力呈反】疏【注正義曰劉雲杜言夫猶兵也以壘未成故令人在壘裏屯守蔡然則未築壘前兵豈逺城乎壘成之後兵復出壘乎以圍人夜守常事何言晝夜九日以後兵豈散乎以夫屯謂夫役屯聚晝夜不止九日而築壘成耳夫者別有城夫非戰士劉以爲丁夫築城晝夜九日杜必以夫爲兵屯守九日者以屯是城守之名故詩序云屯戌於母家又案傳晉有軘車皆是兵之屯守經籍未有作役之人而爲屯守之號者故杜爲此解劉妄規杜失非也】如子西之素注子西本計爲壘當用九日而成蔡人男女以辧注辧別也男女各別系累而出降音義【辧扶免反又方免反別彼列反下同累力維反降戶江反】使疆於江汝之間而還注楚欲使蔡徙國在江水之北汝水之南求田以自安也蔡權聽命故楚師還音義【疆居良反】疏【注正義曰服防云蔡使楚進疆於故江國與汝水之間意言蔡割地以賂楚也杜不然者以昭七年傳申無宇云先君文王作僕區之法所以封汝哀十七年傳曰彭仲糞申俘也文王以爲令尹實縣申息朝陳蔡封畛於汝則楚於文王之時其竟已至汝水寧於此役蔡始令楚進疆於江汝之間也且汝水江國不可共文故杜以爲楚使蔡徙其國都於江北汝水之南自擇疆宇欲令遷都近楚爲楚屬國蔡人冀令楚去心𨿽不肯權宜許之楚還之後蔡更自議已與楚惡不如事吳故請遷於吳以吳爲援】蔡於是乎請遷於吳注楚旣還蔡人更叛楚就吳爲明年蔡遷州來傳○吳王夫差敗越於夫椒報檇李也注檇李在定十四年夫椒吳郡吳縣西南大湖中椒山音義【夫音扶椒又作子消反檇李音醉大湖音泰】疏【注正義曰柱於此注以椒爲山名土地名以夫椒爲地名以椒必在山旁以山表地耳】遂入越越子以甲楯五千保於防稽注上會稽山也在會稽山陰縣南音義【楯食允反又音允防古外反稽古兮反會稽山名丄時掌反】使大夫種因吳大宰嚭以行成吳子將許之伍員曰不可臣聞之樹徳莫如滋去疾莫如盡昔有過澆殺斟灌以伐斟鄩注澆寒浞子封於過者二斟夏同姓諸侯襄四年傳曰澆用師滅斟灌音義【種章勇反嚭普鄙反員音云去疾起呂反本又作去惡過古禾反國名注及下同澆五叫反一音五報反下同斟諸林反灌古亂反鄩音尋浞仕捉反夏戶雅反下注皆同】疏【注正義曰襄四年傳稱夏之衰也有窮后羿因夏民以代夏政而用寒浞寒浞殺羿因其室而生澆處澆於過是言澆是寒浞之子封於過也二斟夏同姓諸侯夏本紀文也又襄四年傳云澆用師滅斟灌此言殺斟灌者王肅云滅殺也古者滅殺尊卑同名其意言殺其君而防其國故二文各言其一也賈逵云夏后相依斟灌而國故因殺夏后相也案下句別言滅夏后相王解是也】滅夏后相注夏后相啟孫後相失國依於二斟復爲澆所滅音義【相息亮反注及下注同復扶又反】疏【注正義曰夏本紀云禹生啟啟生大康大康崩仲康立仲康崩子相立是相爲仲康之子啟之孫也書序云大康失邦作五子之歌其經云大康尸位以逸豫乃畋於有洛之表十旬弗反有窮后羿因民弗忍距於河則大康之時羿已權盛能廢大康矣徵云惟仲康肇位四海孔安國云羿廢大康而立其弟仲康爲天子仲康羿之所立也仲康崩子相立蓋亦羿立之矣傳言羿因夏民以代夏政蓋於相時羿始自立爲天子相於是失國依於二斟及澆滅斟灌相復爲澆所滅】後緡方娠逃出自竇注後緡相妻娠懷身也音義【緡亡巾反娠音震又音身竇音豆】歸於有仍注後緡有仍氏女生少康焉爲仍牧正注牧官之長音義【少詩照反長丁丈反】惎澆能戒之注惎毒也戒備也音義【惎音忌】澆使椒求之注椒澆臣逃奔有虞爲之庖正以除其害注虞舜後諸侯也梁國有虞縣庖正掌膳羞之官賴此以得除己害音義【庖步交反】疏【注正義曰尙書堯典云有鰥在下曰虞舜又曰釐降二女於嬀汭嬪於虞皇甫謐云嬪於虞因以虞爲氏虞今河東大陽縣西山上虞城是也然則舜有天下其代號虞因本河東大陽之虞及周之興封仲雍之後爲虞國卽彼地是也但舜旣襌禹禹封舜後爲諸侯𨿽取虞爲國名未必封於河東虞地而梁國有虞縣其地以虞爲名疑是夏時虞國杜於地名言有者皆是疑辭言有以示不審也庖正當周禮之庖人謂之爲正當是食官之長故爲掌膳羞之官也賴此以得除己害得在浞之世不被殺也】虞於是妻之以二姚注有虞君也虞自以二女妻少康姚虞姓音義【妻七計反姚羊昭反】邑諸綸注綸虞邑音義【綸音倫】有田一成有眾一旅注方十里爲成五百人爲旅疏【注正義曰方十里爲成司馬法文也五百人爲旅夏官序文也田一成眾一旅言食此一成之地其內有爲兵者五百人周禮小司徒云乃井牧其田野鄭眾云井牧者春秋傳所謂井衍沃牧隰臯者也鄭云隰臯之地九夫爲牧二牧而當一井今造都鄙授民田有不易有一易有再易通率二而當一是之謂井牧昔夏少康在虞有田一成有眾一旅一旅之眾而田一成則井牧之法先古然矣杜解牧隰臯𨿽與鄭異其授民田二而當一理亦宜然計方十里爲方一里者百方一里有九夫之田則十里容九百夫也其一百夫授上地不易者其四百夫授一易二而當一則得爲五百夫矣】能布其徳而兆其謀注兆始以收夏眾撫其官職注襄四年傳曰靡自有鬲氏收二國之燼以滅浞而立少康音義【鬲音革燼徐刃反又秦刃反】疏【注正義曰引此傳者言少康能布恩惠以收夏眾以徳撫靡故得用靡遺民滅浞而立之】使女艾諜澆注女艾少康臣諜候也音義【女如字又音汝艾五蓋反諜音牒】使季杼誘豷注豷澆弟也季杼少康子後杼也音義【杼直呂反豷許器反】遂滅過戈復禹之績注過澆國戈豷國音義【過戈並古禾反之績一本作迹】祀夏配天不失舊物注物事也今吳不如過而越大於少康或將丰之不亦難乎注言與越成是使越丰大必爲吳難音義【難乃旦反】句踐能親而務施施不失人注所加惠賜皆得其人音義【施始防反下同】親不棄勞注推親愛之誠則不遺小勞與我同壤而世爲仇讐於是乎克而弗取將又存之違天而長寇讐注猶言天與不取音義【長丁丈反下同】疏【注正義曰吳語云越滅吳吳王請行成越王曰昔天以越賜吳而吳不取是也】後𨿽悔之不可食已注食消也已止也疏【正義曰言悔恨之深結其心腹不可如食之消止】姬之衰也日可俟也注姬吳姓言可計日而待音義【俟本又作竢音仕】介在蠻夷而長寇讐以是求伯必不行矣弗聽退而告人曰越十年生聚而十年敎訓注生民聚財富而後敎之音義【介音界伯如字又音霸聚才諭反又如字】疏【注正義曰服防云令少者無娶老婦老者無娶少婦女十七不嫁男二十不娶父母有罪也將生子以告與之毉饋之餼也死者釋其徵必哭泣葬埋如其子也孺子遊者必餔歠之也非手所種夫人所織不用十年不收於國】二十年之外吳其爲沼乎注謂吳宮室廢壞當爲污池爲二十二年越入吳起本音義【沼之兆反污音烏】三月越及吳平吳入越不書吳不告慶越不告敗也注嫌夷狄不與華同故復發傳音義【復扶又反】○夏四月齊侯衞侯救邯鄲圍五鹿注趙稷以邯鄲叛範中行氏之黨也五鹿晉邑音義【邯音寒鄲音丹】○吳之入楚也注在定四年使召陳懷公懷公朝國人而問焉曰欲與楚者右欲與吳者左陳人從田無田從黨注都邑之人無田者隨黨而立不知所與故直從所居田在西者居右在東者居左逢滑當公而進注當公不左不右音義【滑於八反】曰臣聞國之興也以福其亡也以禍今吳未有福楚未有禍楚未可棄吳未可從而晉盟主也若以晉辭吳若何公曰國勝君亡非禍而何注楚爲吳所勝對曰國之有是多矣何必不復小國猶復況大國乎臣聞國之興也視民如傷是其福也注如傷恐驚動其亡也以民爲土芥是其禍也注芥艸也音義【芥古邁反】楚𨿽無徳亦不艾殺其民吳日敝於兵暴骨如莽注艸之生於廣野莽莽然故曰艸莽音義【艾魚廢反暴步卜反莽亡黨反】而未見徳焉天其或者正訓楚也注使懼而攺過禍之適吳其何日之有注言今至陳侯從之及夫差克越乃修先君之怨秋八月吳侵陳修舊怨也注傳言吳不修徳而修怨所以亡○齊侯衞侯會於幹侯救範氏也師及齊師衞孔圉鮮虞人伐晉取棘蒲注魯師不書非公命也孔圉孔烝鉏曾孫鮮虞狄帥賤故不書音義【圉魚呂反烝之承反鉏仕居反】疏【注正義曰杜以經書齊衞伐晉傳言四國伐晉故惟解魯與鮮虞不書意也劉以齊衞會幹侯救範氏者師相會因而行伐二君親行告伐不告會也行伐之後魯與鮮虞會之齊衞更遣師與同伐也但齊將卑師眾故稱師衞將尊師少故云孔圉後伐四國並皆不書非獨魯與鮮虞不書也當謂魯師不書非公命餘者不書皆不告義出百塗並皆通也今知劉非者杜以傳齊侯衞侯止云會幹侯不言伐晉卽云師及齊師衞孔圉鮮虞人伐晉與經齊侯衞侯伐晉文相次當以爲一鮮虞狄帥賤故略而不書猶邲之戰唐侯從楚而不書平丘之會狄人從晉而不書之類是也劉以爲孔圉等更別伐晉魯師不書非公命餘者不告故不書而規杜過非也】○吳師在陳楚大夫皆懼曰闔廬惟能用其民以敗我於栢舉今聞其嗣又甚焉將若之何子西曰二三子卹不相睦無患吳矣昔闔廬食不二味疏【正義曰謂與在下同其好惡不別二爲美味也】居不重席室不崇壇注平地作室不起壇也音義【重直龍反壇徒丹反】器不彤鏤注彤丹也鏤刻也音義【彤徒冬反鏤魯豆反】宮室不觀注觀臺榭音義【觀古亂反注同榭音謝】舟車不飾衣服財用擇不取費注選取堅厚不尙細靡音義【費芳味反】在國天有菑癘注癘疾疫也音義【菑音災癘本或作天無菑癘疾疫音役】疏【正義曰在國與在君相對夭有菑癘與下句相連言有菑癘之時親自巡孤寡共其乏困也本或作天無誤耳】親巡其孤寡而共其乏困在軍熟食者分而後敢食注必須軍士皆分熟食不敢先食分猶徧也音義【共音恭熟食者分如字一讀以分字連下句徧音徧】疏【注正義曰孫武兵書云軍井未達將不言渴軍竈未炊將不言饑故闔閭在軍如良將之法必須軍士皆分熟食然後敢食王不先自食也服防云以其半分軍士而後自食其餘若簞醪注流也社以分王半食不得徧及軍人且所嘗珍異乃得卒乘與焉王所自食不得分軍士也故顯而異之分猶徧也待徧熟食王乃自食也】其所嘗者卒乘與焉注所嘗甘珍非常食音義【卒子忽反乘繩證反與音預】勤卹其民而與之逸勞是以民不罷勞死知不曠注知身死不見曠棄音義【罷音�】吾先大夫子常易之所以敗我也注易猶反也今聞夫差次有臺榭陂池焉注積土爲髙曰臺有木曰榭過再宿曰次音義【陂彼宜反】疏【注正義曰釋宮云闍謂之臺郭璞云積土四方也又云有木者謂之榭李巡雲臺上有屋謂之榭又曰無室曰榭四方而髙曰臺莊三年傳例曰凡師一宿爲捨再宿爲信過信爲次孔安國尙書傳云澤鄣曰陂停水曰池言夫差所停三日則役民爲此也】宿有妃嬙嬪禦焉注妃嬙貴者嬪禦賤者皆內官音義【嬙本又作墻或作墻在羊反嬪毗人反】疏【注正義曰曲禮雲天子之妃曰後則妃上下通名也釋詁云妃合會對也妃嫓也是匹對於夫婦官之最貴者也嬙在妃下次於妃也周禮有九嬪女禦以有四名分爲二等故言妃嬙貴者嬪禦賤者皆婦官之名周禮無嬙蓋後世爲之名漢有掖庭王嬙是因於古也】一日之行所欲必成玩好必從珍異是聚觀樂是務視民如讎而用之日新夫先自敗也已安能敗我注爲二十二年越滅吳起本音義【好呼報反夫先自敗也已夫音扶本或作夫差先自敗者非】○冬十一月晉趙鞅伐朝歌注討範中行氏

經二年春王二月季孫斯叔孫州仇仲孫何忌帥師伐邾取漷東田及沂西田注邾人以賂取之易也音義【漷火虢反音郭沂魚依反易以防反】癸巳叔孫州仇仲孫何忌及邾子盟於句繹注句繹邾地取邑盟以要之音義【句古侯反繹音亦要以遙反】疏【注正義曰旣取其田慮後悔競故共盟以要之伐則三卿盟惟二卿者服防云季孫尊卿敵服先歸使二子與之盟谷梁傳曰三人伐而二人盟何各盟其得也其意言季孫不得田故不與盟也案十四年小邾射以句繹來奔則句繹小邾地也注言邾地者以傳云伐邾邾人愛其土賂以漷沂之田而受盟被伐受盟則盟在邾地猶若成二年楚人伐我師於蜀公及楚公子嬰齊盟於蜀之類是也邾與小邾國竟相近句繹所屬亦無定準猶齊魯汶陽之田莒魯爭鄆之事一彼一此豈有常乎而劉以句繹爲小邾地而規杜非也】夏四月丙子防侯元卒注定四年盟臯鼬疏【注正義曰元以昭八年卽位三十二年大夫盟於狄泉以未告公而公薨故不數】

滕子來朝注無傳

晉趙鞅帥師納衞世子蒯聵於戚疏【正義曰世子者父在之名蒯聵父旣死矣而稱世子者晉人納之以世子告言是正世子以示宜爲君也春秋以其本是世子未得衞國無可褒貶故因而書世子耳】

秋八月甲戌晉趙鞅帥師及鄭罕達帥師戰於鐡鄭師敗績注皆陳曰戰大崩曰敗績鐵在戚城南罕達子皮孫音義【鐵天結反陳直覲反】

冬十月葬衞靈公注無傳七月而葬緩

十有一月蔡遷於州來注畏楚而請遷故以自遷爲文蔡殺其大夫公子駟注懷土而欺大國故罪而書名傳二年春伐邾將伐絞注絞邾邑音義【絞古卯反】邾人愛其土故賂以漷沂之田而受盟○初衞侯遊於郊子南僕注子南靈公子郢也僕禦也音義【郢以井反】公曰余無子將立女注蒯聵奔無大子音義【女音汝】不對他日又謂之對曰郢不足以辱社稷君其攺圖君夫人在堂三揖在下注三揖卿大夫士音義【揖一人反】疏【注正義曰周禮司士云孤卿特揖大夫以其等旅揖士旁三揖鄭云特揖一一揖之旅眾也大夫爵同者眾揖之三揖者士有上中下鄭眾云卿大夫士皆君之所揖禮春秋傳所謂三揖在下服防云三揖卿大夫士土揖庶姓時揖異姓天揖同姓】君命祗辱注言立適當以禮與內外同之今君私命事必不從適爲辱音義【祗音支適丁歷反下適孫同】夏衞靈公卒夫人曰命公子郢爲大子君命也對曰郢異於他子注言用意不同且君沒於吾手若有之郢必聞之注言當以臨沒爲正且亡人之子輙在注輙蒯瞶之子出公也靈公適孫乃立輙六月乙酉晉趙鞅納衞大子於戚宵迷陽虎曰右河而南必至焉注是時河北流過元城界戚在河外晉軍已渡河故欲出河右而南疏【注正義曰土地名云河經河內之南界東北經汲郡魏郡頓丘陽平平原樂陵之東南入海是言晉時河所經也春秋之時河未必然故云是時河北流過元城界與晉時河道異也土地名又云戚頓丘衞縣西戚城在枯河東是春秋時戚在河東也從晉而言河西爲內東爲外故云戚在河外也是時晉軍已渡河矣師人皆迷不知戚處陽虎憶其渡處在戚之北河旣北流據水所向則東爲右故欲出河右而南行也】使大子絻注絻者始發喪之服音義【絻音問喪音桑】疏【注正義曰士喪禮旣小斂主人括髮袒眾主人免於房鄭云括髮者去笄纚而紒也眾主人免者齊衰將袒以免代冠冠服之尢尊不以袒也又奔喪之禮至於家入門哭盡哀括髮袒自齊衰以下入門哭盡哀免麻於序東如彼禮文則主人當括髮齊衰以下乃免此大子絻者禮不至喪所不括髮故以絻代之耳靈公以四月卒今以六月而大子絻故云絻始發喪之服也遠近不臨喪者不得括髮故始發喪服絻也鄭注士喪禮云免之制未聞舊說以爲如冠狀廣一寸喪服小記曰斬衰括髮以麻免而以布此用麻布爲之狀如今之著慘頭矣自項中而前交於額上卻繞紒也】八人衰絰僞自衞逆者注欲爲衞人逆故衰絰成服音義【衰七雷反絰田結反】告於門哭而入遂居之○秋八月齊人輸範氏粟鄭子姚子般送之注子姚罕達子般駟音義【般音班】士吉射逆之趙鞅禦之遇於戚陽虎曰吾車少以兵車之斾與罕駟兵車先陳注斾先驅車也以先驅車益其兵車以示眾音義【陳直覲反下注同】罕駟自後隨而從之彼見吾貌必有懼心注晉人先陳鄭人隨之不知其虛實見車多必懼於是乎會之注會合戰必大敗之從之卜戰龜焦注兆不成樂丁曰詩曰爰始爰謀爰契我龜注樂丁晉大夫詩大雅言先人事後卜筮音義【契苦計反又苦結反】疏【正義曰詩大雅綿之篇美大王遷岐之事爰於也旣見周原之地肥美可居於是始集豳人從已者於是與謀議人謀旣從於是契灼我龜而卜之言先人謀後卜筮也】謀恊以故兆詢可也注詢諮詢也故兆始納衞大子卜得吉兆言今旣謀同可不須更卜音義【謀恊以故兆絕句詢可也思遒反】簡子誓曰範氏中行氏反易天明注不事君也疏【正義曰天有尊卑人有上下下事上臣事君法則天之明道臣不事君是反易天之明道也】斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡注周書作雒篇千里百縣縣有四郡音義【艾魚廢反擅市戰反而滅其君滅或作戕音殘詬呼豆反又音茍雒音洛千里百縣縣方百里縣有四郡郡方五十里】疏【正義曰此經徳義與傳經國家詩序經夫婦皆意同也經謂經紀營理之不除君惡則徳義廢矣宜經紀徳義使不壞也上大夫下大夫謂於大夫之內分爲上下其上大夫非卿也此言先無田祿者若能克敵得此賞也注正義曰周禮小司徒云九夫爲井四井爲邑四邑爲丘四丘爲甸四甸爲縣四縣爲都鄭云邑方二里丘方四里甸方八里旁加一里則方十里爲一成縣方二十里都方四十里四都方八十里旁加十里乃得方百里爲一同也如彼文則縣方二十里耳周禮又無郡不可用以解此故引周書解之或曰周書者孔子刪尙書之餘今案其存者其文非尙書之類其作雒篇有此言方千里者爲方百里者百十里百縣則縣方百里計成方十里出車一乘縣方百里則出車百乘也昭五年傳云晉有四十縣遺守四千乘是縣別有百乘與作雒之言合也上大夫受縣縣則爲百乘之家言得進爲卿也縣有四郡則郡方五十里下大夫得此方五十里之采邑】士田十萬注十萬畝也疏【注正義曰王制云方一里者爲田九百畝方十里者爲方一里者百爲田九萬畝則士田十萬爲方十里有餘】庶人工商遂注得遂進仕人臣圉免注去廝役音義【廝役如字字又作斯音同何休注公羊云艾艸爲防者曰廝汲水漿者曰役蘇林注漢書云廝取薪者韋昭云析薪曰廝】志父無罪君實圖之注志父趙簡子之攺名也言已事濟君當圖其賞音義【志父音甫服云趙鞅入晉陽以畔後得歸攺名志父春秋仍舊猶書趙鞅】疏【注正義曰牧誓武王誓眾尙自稱名況以人臣誓眾固當自稱名矣知志父是簡子名也簡子名鞅又名志父者服防云趙鞅入於晉陽以叛諸侯之策書曰晉趙鞅以叛旣復更名志父或當然也楚公子圍弒君取國攺名曰防經卽書防公子棄疾弒君取國攺名曰居經卽書居今趙鞅攺名志父經書猶云趙鞅者彼楚子旣爲國君臣下以所攺之名告於鄰國故得書所攺之名趙鞅人臣國家不爲之諱仍以趙鞅名告故書鞅也鞅言君實圖之言己事濟君當謀其賞也簡子言此君當謀其賞者言君當賞其在下副上所誓之言欲使在下信之非欲自求賞也】若其有罪絞縊以戮注絞所以縊人物音義【縊一賜反戮音六】桐棺三寸不設屬辟注屬辟棺之重數王棺四重君再重大夫一重音義【桐棺三寸禮記云夫子制於中都四寸之棺五寸之槨以斯知不欲速朽也鄭康成注云此庶人之制也案禮上大夫棺八寸屬六寸下大夫棺六寸屬四寸無三寸棺制也棺用難朽之木桐木易壞不堪爲棺故以爲罰墨子尙儉有桐棺三寸不設屬音燭注同次大棺也辟步歷反注同親身棺也禮大夫無辟重直龍反下同王棺四重禮記雲水兕革棺被之其厚三寸柂棺一梓棺二柂棺辟也梓棺二屬與大棺也被水牛及兕之革爲一重辟爲二重屬爲三重大棺爲四重君再重君謂侯伯子男侯伯以下無革棺屬與辟爲一重大棺爲再重上公則惟無水革耳兕革與辟爲一重屬爲再重大棺爲三重大夫一重大夫惟屬與大棺爲一重今云不設辟者時僭耳非正禮也】疏【注正義曰禮喪大記云君大棺八寸屬六寸椑四寸上大夫大棺八寸屬六寸下大夫大棺六寸屬四寸是屬辟爲棺之重數也大記之文從外向內大棺之內有屬屬之內有椑椑親身之棺鄭云椑堅著之意也如記文大夫無椑今簡子自言有罪始不設辟者鄭云趙簡子云不設屬椑時僭也爲時僭日久自言無罪則僭設有罪乃不設耳記言士棺六寸檀弓又云夫子爲中都宰制四寸之棺五寸之槨鄭云爲民作制民猶四寸簡子言三寸者亦示其罰之重令制度卑於民也記有柂棺梓棺柂謂椵也不以桐爲棺簡子言桐棺者鄭云凡棺用能濕之物梓椵能濕故禮法尙之桐易腐壞亦以桐爲罰也檀弓又云天子之棺四重鄭云尙深邃也諸公三重諸侯再重大夫一重士不重又雲水兕革棺被之其厚三寸柂棺一梓棺二四者皆周鄭雲以水牛兕牛之革以爲棺被革各厚三寸合六寸也此爲一重柂棺一所謂椑棺也梓棺二所謂屬與大棺也檀弓之文自內向外水牛之革一也兕牛之革二也二者相襲乃得爲重故以此二者爲一重也又有椑也屬也大棺也此是天子四重爲數五棺爲四重也喪大記之文君有大棺也椑也屬也大夫有大棺也屬也鄭注檀弓天子之棺四重以是差之上公革棺不被三重也諸侯無革棺再重也大夫無椑一重也士無屬不重也是上公數四棺爲三重諸侯數三棺爲再重大夫數二棺爲一重士以一棺爲不重也杜之此注惟無上公士耳其言重數與鄭同也若然禮器雲天子葬五重諸侯葬三重大夫葬再重以多爲貴也彼重亦當謂棺而其數皆較一者鄭雲天子葬五重者謂抗木與茵也葬者抗木在上茵在下然則茵以借棺抗爲負土天子及諸侯大夫皆數彼以增棺數故皆多較一也杜言此棺之重數者以明不設屬辟爲罰也】素車朴馬注以載柩音義【朴普卜反柩其又反】疏【正義曰素車無飾謂不以翣柳飾車也曲禮云大夫去國爲位而哭乘髦馬鄭云髦馬不鬄落也則此朴馬亦謂不鬄落用此以載柩也雜記稱士喪有與天子同者三其終夜燎及乘人專道而行然則柩皆人挽用此車馬載者禮言乘人設法許之耳道遠者當用牛馬且此言亦爲罰也】無入於兆注兆葬域疏【正義曰周禮人云凡死於兵者不入兆域鄭云戰敗無勇投諸塋外以罰之此言不入兆域亦罰也】下卿之罰也注爲眾設賞自設罰所以能克敵音義【爲於僞反】甲戌將戰郵無卹禦簡子衞大子爲右注郵無卹王良也音義【郵音尢】疏【注正義曰下云子良授綏是也服防云王良也孟子說王良善禦之事古者車駕四馬禦之爲難故爲六藝之一王良之善禦最有名於書傳多稱之楚辭云當世豈無騏驥兮誠無王良之善禦見執轡者非其人兮故駒跳而遠去】登鐵上注鐵丘名望見鄭師眾大子懼自投於車下子良授大子綏而乘之曰婦人也注言其怯音義【怯去業反】疏【正義曰曲禮云凡僕人之禮必授人綏論語稱孔子上車必正立執綏而升綏者挽以上車之索故授之使之升也少儀云僕者右帶劍負良綏申之面拖諸幦鄭云面前也幦覆苓也良綏君綏也負之由左肩上入右腋下申之於前覆苓上也】簡子巡列曰畢萬匹夫也七戰皆獲有馬百乘死於牖下注畢萬晉獻公卿也皆獲有功死於牖下言得壽終音義【乘繩證反牖羊九反】疏【正義曰襄二十七年傳云惟卿備百邑注云一乘之邑也坊記雲家富不過百乘百乘卿之極制也檀弓云飯於牖下小斂於戶內大斂於阼殯於客位祖於庭葬於墓所以卽遠也則禮之正法死於牖下】羣子勉之死不在寇注言有命繁羽禦趙羅宋勇爲右注三子晉大夫羅無勇麇之注麇束防也音義【麇丘隕反注同】吏詰之禦對曰痁作而伏注痁瘧疾也音義【詰起吉反痁詩占反瘧魚略反】衞大子禱曰曾孫蒯聵敢昭告皇祖文王注周文王皇大也音義【禱丁老反一音丁報反】烈祖康叔注烈顯也文祖襄公注繼業守文故曰文祖蒯瞶襄公之孫疏【正義曰禮於曾柤以上皆稱曾孫此𨿽並告三祖對文王康叔稱曾孫也晉語說此事於襄公之下又有昭考靈公國語與傳異者多矣此下云無作三祖羞是無昭考也】鄭勝亂從注勝鄭聲公名釋君助臣爲從於亂晉午在難注午晉定公名音義【難乃旦反下注爲難同】不能治亂使鞅討之注鞅簡子名蒯聵不敢自佚備持矛焉注戎右持矛音義【佚音逸矛亡侯反】敢告無絕筋無折骨無靣傷以集大事無作三祖羞注集成也音義【筋居銀反】大命不敢請佩玉不敢愛注不敢愛故以祈禱疏【正義曰上言無絕筋無折骨謂軍之士眾無令傷損以成大事此云大命不敢請者謂已之身命不敢私請苟以求生佩玉不敢愛尙書金縢稱周公植璧秉珪以告大王王季文王是禱請用玉也在軍無圭璧故以佩】鄭人擊簡子中肩斃於車中注斃踣也音義【中肩丁仲反斃婢世反本亦作獘踣蒲北反】獲其蠭旗注蠭旗旗名音義【蠭芳恭反】大子救之以戈鄭師北獲溫大夫趙羅注羅無勇故鄭師𨿽北猶獲羅大子復伐之鄭師大敗獲齊粟千車趙孟喜曰可矣注趙孟簡子也喜大子前怯今更勇音義【復扶又反】傅傁曰𨿽克鄭猶有知在憂未艾也注傅傁簡子屬也言知氏將爲難後竟有晉陽之患音義【傁素口反又作叟有知音智艾魚廢反又五蓋反】初周人與範氏田公孫龍稅焉注龍範氏臣爲範氏收周人所與田之稅音義【龍武江反稅始銳反爲於僞反下文爲其注同】趙氏得而獻之注得龍以獻簡子吏請殺之趙孟曰爲其主也何罪正而與之田注還其所稅及鐵之戰以徒五百人宵攻鄭師取蠭旗於子姚之幕下獻曰請報主徳追鄭師姚般公孫林殿而射前列多死注晉前列音義【幕音莫姚般子姚子般殿丁電反射食亦反】趙孟曰國無小注言𨿽小國猶有善射者旣戰簡子曰吾伏弢嘔血注弢弓衣嘔吐也音義【弢吐刀反嘔本又作咎烏口反吐他露反】鼓音不衰今日我上也注我功爲上大子曰吾救主於車退敵於下我右之上也郵良曰我兩靷將絕吾能止之注止使不絕音義【靷以刃反】我禦之上也駕而乘材兩靷皆絕注材橫木明細小也傳言簡子不讓下自伐疏【正義曰古之駕四馬者服馬夾轅其頸負軛兩驂在旁挽靷助之詩所謂陰靷鋈續是也說文云靷引軸也僖二十八年注云在胸曰靷然則此皮約馬胸而引車軸也兩靷將絕而能制焉言其禦之和也駕而乘材材謂橫地細小之木也乘小木而靷絕示其將絕之驗也】○吳泄庸如蔡納聘而稍納師師畢入眾知之注元年蔡請遷於吳中悔故因聘襲之音義【泄息列反一音息引反未詳中丁仲反】蔡侯告大夫殺公子駟以說注殺駟以說吳言不時遷駟之爲哭而遷墓注將遷與先君辭故哭冬蔡遷於州來

經三年春齊國夏衞石曼姑帥師圍戚注曼姑爲子圍父知其不義故推齊使爲兵首戚不稱衞非叛人音義【曼音萬爲於僞反】疏【注正義曰春秋行兵徵伐自非霸主之命諸國共行皆以主兵爲首此圍戚實出衞意引齊使之助已計應曼姑爲首而序在齊下者曼姑爲子圍父知其不義推齊使爲兵首故先書齊也谷梁傳曰此衞事也其先國夏何也子圍父也是先儒及杜皆同谷梁之說也宋魚石去而復入據宋之彭城襄元年經言圍宋彭城傳曰非宋地追書也於是爲宋討魚石故稱宋且不登叛人也此蒯聵在戚齊衛圍之與圍宋彭城事類同矣彭城稱宋此不稱衛者蒯聵據戚與輙爭國非是叛人故不須系之衞也公羊傳曰齊國夏曷爲與衞石曼姑帥師圍戚伯討也此其爲伯討柰何曼姑受命乎靈公而立輙以曼姑之義爲固可以距之也輙者曷爲者也蒯聵之子也然則曷爲不立蒯聵而立輙蒯聵爲無道靈公逐蒯聵而立輙然則輙之義可以立乎曰可其可柰何不以父命辭王父命以王父命辭父命是父之行乎子也不以家事辭王事以王事辭家事是上之行乎下也其意言靈公廢蒯聵不用使之得國輙不以國與蒯聵是靈公之命行於蒯聵也立爲國君是王事也以國與父是私事也不以國與父是天子之命行於諸侯也如公羊之言則輙義可以距父圍戚不爲不義而杜言曼姑知其不義則輙不合距父意與公羊異者據左公子郢讓國不受然後立輙然則輙之立也以周禮無適子則立適孫緣是以得立耳非有靈公之命使立之也爲輙之義自可讓而不受以已是適孫緣有可立之勢貪國以距父耳非有靈公之命天子之勑使之距蒯聵也論語說此事云冉有曰夫子爲衞君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨乎出曰夫子不爲也孔子意不助輙明是輙爲不義故曼姑自知不義推齊爲主】

夏四月甲午地震注無傳

五月辛卯桓宮僖宮災注天火曰災

季孫斯叔孫州仇帥師城啟陽注無傳魯黨範氏故懼晉比年四城啟陽今瑯邪開陽縣

宋樂髠帥師伐曹注無傳音義【髠苦孫反】

秋七月丙子季孫斯卒

蔡人放其大夫公孫獵於吳注無傳公子駟之黨冬十月癸卯秦伯卒注無傳不書名未同盟

叔孫州仇仲孫何忌帥師圍邾注無傳

傳三年春齊衞圍戚求援於中山注中山鮮虞○夏五月辛卯司鐸火注司鐸宮名音義【鐸待洛反】疏【注正義曰僖二十年西宮災書之此不書者西宮公之西宮親近偪君忽被天火故重而書之此司鐸𨿽是公小宮在公宮之後非君來往之急又是人火所以輕而不書或可舉廟重以略之】火逾公宮桓僖災注桓公僖公廟疏【正義曰傳言火而經書災者司鐸初被人火火越宮而至廟以火逾宮故以災言之】救火者皆曰顧府注言常人愛財南宮敬叔至命周人出禦書俟於宮注敬叔孔子弟子南宮閱周人司周書典籍之官禦書進於君者也使待命於宮音義【閱音悅】曰庀女而不在死注庀具也音義【庀匹婢反女音汝】子服景伯至命宰人出禮書注景伯子服何也宰人家宰之屬以待命命不共有常刑注待求之命音義【共音恭】校人乘馬巾車脂轄注校人掌馬巾車掌車乘馬使四四相從爲駕之易音義【校戶校反注及下同乘繩證反注及下皆同轄戶瞎反本又作鎋同爲於僞反易以豉反】百官官備府庫愼守官人肅給注國有火災恐有變難故愼爲備音義【難乃旦反】濟濡帷幕郁攸從之注郁攸火气也濡物於水出用爲濟音義【濟子細反又子禮反注同帷位悲反幕音莫攸音由】蒙葺公屋注以濡物冒覆公屋音義【葺七入反一音子入反】自大廟始外內以悛注悛次也先尊後卑以次救之音義【悛大全反】助所不給有不用命則有常刑無赦公父文伯至命校人駕乘車注乘車公車季桓子至禦公立於象魏之外注象魏門闕命救火者傷人則止財可爲也命藏象魏注周禮正月縣敎令之法於象魏使萬民觀之故謂其書爲象魏音義【縣音】疏【注正義曰周禮大宰云正月之吉始和布治於邦國都鄙乃縣治象之法於象魏使萬民觀治象浹日而斂之鄭云正月周之正月吉謂朔日大宰以正月朔日布王治之事於天下至正歳又書而縣於象魏使萬民觀焉凡治有故言始和者若攺造云爾鄭眾雲從甲至癸謂之浹日凡十日其地官夏官秋官皆有此言地官云布敎縣敎象夏官云布政縣政象秋官云布刑縣刑象各縣所掌之事爲異其文悉同惟春官不縣者以禮法一頒百事皆足不可又縣故不縣之杜總彼意言縣敎令之法彼所縣者皆是敎令之事故也由其縣於象魏故謂其書爲象魏命藏其書也彼言朔日縣之十日卽斂之則救火之時其書久已藏矣而此立象魏之外方始命藏此書者象魏是縣書之處見其處而念及其書非始就縣處斂藏之】曰舊章不可亡也富父槐至曰無備而官辦者猶拾沈也注槐富父終生之後沈汁也言不備而責辦不可得音義【父音甫槐音懷官辦辦具之辦注並同拾音十沈尺審反北土呼汁爲沈】於是乎去表之槀注表表火道風所向者去其槀積音義【去起呂反注同槀古老反注同向許亮反積子賜反】道還公宮注開除道周匝公宮使火無相連音義【還本又作環戶關反又音患注同】孔子在陳聞火曰其桓僖乎注言桓僖親盡而廟不毀宜爲天所災疏【注正義曰禮諸侯親廟四焉髙祖之父卽當毀其廟計桓之於哀八世祖也僖六世祖也親盡而廟不毀言其宜爲天所災也所以不毀者服防云季氏出桓公又爲僖公所立故不毀其廟其意或然公羊傳曰此皆毀廟也其言災何復立也曷爲不言其復立春秋見者不復見也何以不言及敵也其意言哀公更立之不可通於左氏故以爲元不毀耳服防又云俱在疊毀故不言及杜無說或當同時災無先後故不言及】○劉氏範氏世爲防姻注劉氏周卿士範氏晉大夫萇事劉文公注爲之屬大夫故周與範氏趙鞅以爲討注責周與範氏六月癸卯周人殺萇注終違天之禍疏【正義曰文公以定四年卒也爲之屬大夫謂當昭公之世也此時文公以卒萇知政以已先事劉子劉氏又與範氏親至握國權遂與範氏故周人殺之以說於晉】○秋季孫有疾命正常曰無死注正常桓子之寵臣欲付以後事故敕命勿從已死音義【令力呈反】南孺子之子男也則以告而立之注南孺子季桓子之妻言若生男告公而立之音義【孺如住反】女也則肥也可注肥康子也季孫卒康子卽位旣葬康子在朝注在公朝也南氏生男正常載以如朝告曰夫子有遺言命其圉臣曰南氏生男則以告於君與大夫而立之今生矣男也敢告遂奔衞康子請退注退辟位也公使共劉視之注共劉魯大夫音義【共音恭】則或殺之矣乃討之注討殺者召正常正常不反注畏康子也傳備言季氏家事疏【正義曰服防云召而問兒死意然則兒於正常去後始死死非正常得知召之復何所問也當欲問不立康子之意故正常畏康子不反】○冬十月晉趙鞍圍朝歌師於其南注範中行所在荀寅伐其郛汪伐其北郭圍音義【郛芳夫反】使其徒自北門入已犯師而出注荀寅使在外救已之徒擊趙氏圍之北門因外內攻得出疏【正義曰荀寅從內伐其北郭之郛又使其救已之徒自外伐圍郛之北門而入因外內攻故得出也】癸丑奔邯鄲十一月趙鞅殺士臯夷惡範氏也注惡範氏而殺其族言遷怒音義【惡烏路反注同】

經四年春王二月庚戌盜殺蔡侯申注賤者故稱盜不言弒其君賤盜也音義【盜殺申志反蔡侯申今本皆如此案宣十七年蔡侯申卒是文侯也今昭侯是其孫不容與髙祖同名未詳何者誤也】疏【正義曰宣十七年蔡侯申卒是文侯也蔡世家云文侯申生景侯固固生靈侯般般生隱太子今昭侯申是隱太子之子杜世族譜亦然計昭侯是文侯孫乃與髙祖同名周人以諱事神二申必有誤者俱是經文未知孰誤注正義曰公孫辰公孫姓公孫霍𨿽並是弒君之黨而非弒君之首首是公孫翩翩賤故稱盜不言弒其君者賤此盜也盜賤不得有其君故以盜爲文不得言弒其君】蔡公孫辰出奔吳注弒君賊之黨故書名葬秦惠公注無傳

宋人執小邾子注無傳邾子無道於其民故稱人以執夏蔡殺其大夫公孫姓公孫霍注皆弒君黨音義【姓音生又作主或一音性】

晉人執戎蠻子赤歸於楚注晉恥爲楚執諸侯故稱人以告若蠻子不道於其民也赤本屬楚故言歸音義【恥爲於僞反】

城西郛注無傳魯西郭備晉也

六月辛丑亳社災注無傳天火也亳社殷社諸侯有之所以戒亡國音義【亳步洛反】疏【注正義曰傳例曰天火曰災知天火也殷有天下作都於亳故知亳社殷社也蓋武王伐紂以其社班賜諸侯使各各立之所以戒亡國也其社有屋故火得焚之公羊傳曰蒲社者何亡國之社也社者封也其言災何亡國之社蓋揜之揜其上而柴其下谷梁傳曰亳社者亳之社也亳亡國也亡國之社以爲廟屏戒也其屋亡國之社不得逹上也說者以爲立亳社於廟門之外以爲屏蔽使人君視之而致戒也左稱間於兩社事當爲然郊特牲亦云喪國之社屋之不受天陽故災其屋也】秋八月甲寅滕子結卒注無傳同盟於臯鼬

冬十有二月葬蔡昭公注無傳亂故是以緩

葬滕頃公注無傳

傳四年春蔡昭侯將如吳諸大夫恐其又遷也承注承音懲蓋楚言音義【懲直升反】疏【注正義曰懲創往年之遷恐其更復遷徙承懲音相近蓋是楚人之言聲轉而字異耳】公孫翩逐而射之入於家人而卒注翩蔡大夫音義【翩音篇射食亦反下同】疏【正義曰言將如吳已適吳矣翩在路逐而殺之遂入於凡人之家言此者說其非理之意】以兩矢門之眾莫敢進注翩以矢自守其門文之鍇後至注鍇蔡大夫音義【鍇音楷又音皆又客駭反】曰如墻而進多而殺二人注並行如墻俱進音義【並步頂反】鍇執弓而先翩射之中肘鍇遂殺之故逐公孫辰而殺公孫姓公孫旴注旴卽霍也音義【中丁仲反肘竹九反旴況於反】○夏楚人旣克夷虎注夷虎蠻夷叛楚者乃謀北方左司馬眅申公壽餘葉公諸梁致蔡於負函注三子楚大夫也此蔡之故地人民楚因以爲邑致之者會其眾也音義【眅普版反字林匹姦反葉始渉反函音咸】致方城之外於繒關注負函繒關皆楚地音義【繒才陵反】曰吳將溯江入郢注逆流曰溯音義【溯音素郢以井反又以政反】將奔命焉爲一昔之期襲梁及霍注僞辭當備吳夜結期明日便襲梁霍使不知之梁河南梁縣西南故城也梁南有霍陽山皆蠻子之邑也單浮余圍蠻氏蠻氏潰注浮余楚大夫音義【單音善潰戶內反】蠻子赤奔晉陰地注陰地河南山北自上雒以東至陸渾音義【渾戶門反】司馬起丰析與狄戎注楚司馬眅也析縣屬南鄕郡析南有丰鄕皆楚邑此二邑人及戎狄音義【析星歷反注同】以臨上雒左師軍於菟和注菟和山在上雒東也音義【菟音徒】右師軍於倉野注倉野在上雒縣使謂陰地之命大夫士蔑注命大夫別縣監尹音義【監古衘反】疏【注正義曰陰地者河南山北東西橫長其間非一邑也若是典邑大夫則當以邑冠之乃言陰地之命大夫則是特命大夫使總監陰地故以爲別縣監尹也以其去國遙遠別爲置監楚官稱尹故以尹言之】曰晉楚有盟好惡同之若將不廢寡君之願也不然將通於少習以聽命注少習商縣武關也將大開武關道以伐晉音義【少詩照反又如字】士蔑請諸趙孟趙孟曰晉國未寧安能惡於楚必速與之注未寧時有範中行之難音義【難乃旦反】士蔑乃致九州之戎注九州戎在晉陰地陸渾者將裂田以與蠻子而城之注以詐蠻子且將爲之卜注卜城音義【爲於僞反下注同】蠻子聽卜遂執之與其五大夫以畀楚師於三戶注今丹水縣北三戶亭音義【畀必利反與也】司馬致邑立宗焉以誘其遺民注楚復詐爲蠻子作邑立其宗主音義【復扶又反】而盡俘以歸○秋七月齊陳乞施衞寧跪救範氏注陳乞僖子施多音義【跪其委反】庚午圍五鹿注五鹿晉邑九月趙鞅圍邯鄲冬十一月邯鄲降荀寅奔鮮虞趙稷奔臨注臨晉邑音義【降戶江反】十二月施逆之遂墮臨疏【正義曰稷初奔臨欲據臨距國今施逆稷欲納之他邑以臨險固故毀之】會鮮虞納荀寅於柏人注晉邑也今趙國柏人縣也施與鮮虞會也

經五年春城毗注無傳備晉也音義【毗頻夷反】

夏齊侯伐宋注無傳

晉趙鞅帥師伐衞

秋九月癸酉齊侯杵臼卒注再同盟也音義【杵昌呂反臼求又反】疏【注正義曰襄二十五年崔杼弒莊公而立杵臼昭二十六年盟於鄟陵定四年於臯鼬是再同盟也昭三十二年大夫盟於狄泉未告公而公薨故不數也】

冬叔還如齊

閏月葬齊景公注無傳

傳五年春晉圍柏人荀寅士吉射奔齊初範氏之臣王生惡張柳朔言諸昭子使爲栢人注爲栢人宰也昭子範吉射也音義【惡烏路反下同柳良久反】昭子曰夫非而讎乎對曰私讎不及公注公家之事也音義【夫音扶】好不廢過惡不去善義之經也臣敢違之及範氏出注出栢人奔齊音義【好呼報反去起呂反】張柳朔謂其子爾從主勉之我將止死王生授我矣注授我死節吾不可以僭之遂死於栢人注爲吉射距晉戰死音義【僭子念反後同爲於僞反】○夏趙鞅伐衞範氏之故也遂圍中牟注衞助範氏故也○齊燕姬生子不成而死注燕姬景公夫人不成未冠也音義【燕於賢反冠古喚反】諸子鬻姒之子荼嬖注諸子庶公子也鬻姒景公妾荼安孺子音義【鬻音育姒音似荼音舒又音徒又文加反嬖必計反】諸大夫恐其爲大子也言於公曰君之齒長矣未有大子若之何公曰二三子間於憂虞則有疾疢亦姑謀樂何憂於無君注景公意欲立荼而未發故以此言塞大夫請音義【長丁丈反間音閒又音間厠之間又如字疢勑覲反本或作疹乃結反樂音洛】疏【正義曰公謂羣臣云若閒暇於憂虞謂國無憂虞事得閒暇則恐有疾疢不得歡樂今旣無憂虞又無疾疢亦且謀樂何憂乎無君】公疾使國惠子髙昭子立荼注恵子國夏昭子髙張寘羣公子於萊注萊齊東鄙邑音義【寘之豉反羣或作諸萊音來】秋齊景公卒冬十月公子嘉公子駒公子黔奔衞公子鉏公子陽生來奔注皆景公子在萊者音義【黔巨亷反又音琴鉏仕居反】萊人歌之曰景公死乎不與埋三軍之事乎不與謀師乎師乎何黨之乎注師眾也黨所也之往也稱諡蓋葬後而爲此歌哀羣公子失所音義【與音預下同埋亡皆反】疏【注正義曰師眾之往釋詁文也周禮五百家爲黨言其共居一所故以黨爲名是黨爲所也經書閏月葬齊景公長歷閏十一月禮葬乃有諡此歌稱諡明是葬後傳言冬十月者記公子出奔之月其萊人之歌在公子出奔之後杜以文承十月之下故云蓋耳公羊以爲喪以閏數謂通數閏月谷梁云不正其閏也謂喪事不數左氏無傳未知所從】○鄭駟秦富而侈嬖大夫而常陳卿之車服於其庭鄭人惡而殺之子思曰詩曰不解於位民之攸曁注子思子產子國參也詩大雅攸所也曁息也音義【侈昌氏反又尺氏反惡烏路反解佳賣反曁音許器反】疏【正義曰詩大雅嘉樂之篇也言在上者不解惰於其位民之所以得安息駟秦棄位僭上是惰於位也】不守其位而能久者鮮矣商頌曰不僭不濫不敢怠皇命以多福注僭差也濫溢也皇暇也言駟秦違詩商頌故受禍音義【鮮息淺反濫力暫反溢音逸】疏【正義曰啇頌殷武之篇歌成湯之徳不僭差不濫溢不敢怠惰而自暇以此之故上天命以多福也詩於怠皇之下更云命於下國封建厥福傳言命以多福不復具引詩文取其意而言之也杜云違詩啇頌上言詩下言頌以駟秦於此二詩皆違故言違詩與商頌】

春秋左傳注疏卷五十七

春秋左氏傳注疏卷五十七考證

楚子陳侯隨侯許男圍蔡疏則是楚封元公爲許男也○元公監本訛作近公今攺正

傳邑諸綸○【臣召南】按後漢郡國志梁國虞有綸城少康邑

傳能布其徳而兆其謀以收夏眾撫其官職○金履祥曰夏眾卽帝丘二斟之遺民靡收二國之燼亦其助也官職夏之士大夫播遷者若遺臣靡之類是也

傳而越大於少康○【臣召南】按伍員所以引夏少康之事者以越爲少康之後也會稽之甲楯五千大於一成一旅多矣

傳取棘蒲○【臣召南】按杜氏不注棘蒲所在漢功臣陳武封棘蒲侯注家亦不知所在也

蔡遷於州來○【臣召南】按州來卽漢之下蔡縣也地理誌云沛郡下蔡故州來國爲楚所滅後吳取之至夫差遷昭侯於此後四世侯齊竟爲楚所滅

傳克敵者上大夫受縣下大夫受郡注千里百縣縣有四郡○千監本訛作十今攺正

又疏縣有四郡則郡方五十里○【臣召南】按古者縣大郡小以縣統郡此文是也至戰國以後乃更以郡統縣杜佑通典曰春秋時縣大郡小至戰國則郡大而縣小故甘茂曰宜陽大縣其實郡也

傳下卿之罰也○【臣召南】按此役簡子將兵必已爲上卿故其自誓以下卿之罰

傳孔子在陳聞火曰其桓僖乎○【臣召南】按漢書五行志曰董仲舒劉向以爲此二宮不當立違禮者也桓季氏之所出僖使季氏世卿者也是服防所本以爲說也

傳趙鞅以爲討○【臣照】按萇王室大夫有志於彊王室卽右範氏趙鞅焉得而討之周人殺萇以說於晉不競甚矣而其時君子以萇爲自取謂爲違天大義之不明如此然三年化碧忠血猶存使後世莫不知其爲忠則春秋之敎也使後世知萇之事云何時人之論萇云何則左氏之功也後儒每以其時繆悠之論屬之邱明不知邱明紀事者也非斷事者也

傳趙鞅殺士臯夷惡範氏也○【臣召南】按臯夷卽知韓魏所欲以代範氏者也使知躒猶在鞅必不敢殺臯夷傳於定哀間記事甚略是以知躒之卒知瑤之代皆無明文

宋人執小邾子注邾子無道於其民○推尋文義應作小邾子無道於其民各本俱脫一小字

傳爲一昔之期○昔監本訛作備今攺正

傳使謂陰地之命大夫士蔑注命大夫別縣監尹○【臣召南】按注不過言蔑以命大夫監治陰地耳非從楚之官名爲尹也尙書立政曰三亳阪尹此監尹之說也孔疏楚官稱尹故以尹言之謬矣晉大夫肯從楚官名乎

傳諸子鬻姒之子荼嬖○史記齊世家作寵妾芮姬生子荼

春秋左氏傳注疏卷五十七考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷五十八【起哀公六年盡十一年】

晉杜氏注唐陸徳明音義孔穎達疏

經六年春城邾瑕注無傳備晉也任城亢父縣北有邾婁城音義【瑕音遐任音壬亢苦浪反又音剛父音甫】

晉趙鞅帥師伐鮮虞

吳伐陳

夏齊國夏及髙張來奔注二子阿君廢長立少旣受命又不能全書名罪之也音義【長丁丈反少詩照反】

叔還防吳於柤注無傳音義【柤莊加反】

秋七月庚寅楚子軫卒注未同盟而赴以名音義【軫之忍反史記作珍】

齊陽生入於齊注爲陳乞所逆故書入疏【注正義曰成十八年傳例曰凡去國國逆而立之曰入此爲陳乞私逆旣入而立之故依例書入也】齊陳乞弒其君荼注弒荼者朱毛與陽生也而書陳乞所以明乞立陽生而荼見弒則禍由乞始也楚比刼立陳乞流涕子家憚老皆疑於免罪故春秋明而書之以爲弒主音義【弒荼音試下皆同】疏【注正義曰實非陳乞弒荼而書乞弒其君者以荼死由乞故書乞弒也此與楚公子比鄭公子歸生俱非弒君之首春秋顯而書之以爲弒君之主所以惡此三人釋例曰諸懷賊亂以爲心者固不容於誅也若鄭之歸生齊之陳乞楚公子比𨿽本無其心春秋之義亦同大罪是以君子愼所以立也是說罪之之意】冬仲孫何忌帥師伐邾注無傳

宋向巢帥師伐曹注無傳

傳六年春晉伐鮮虞治範氏之亂也注四年鮮虞納荀寅於柏人○吳伐陳復修舊怨也注元年未得志故也音義【復扶又反】楚子曰吾先君與陳有盟不可以不救乃救陳師於城父注陳盟在昭十三年音義【父音甫】疏【注正義曰昭十三年無楚與陳盟之事於時楚旣滅蔡使棄疾爲蔡公子幹子晳之入也傳稱朝吳奉蔡公召二子而盟於鄧依陳蔡人以國是與陳人盟更許復其國其年平王卽位更封陳是與盟也】○齊陳乞僞事髙國者注髙張國夏受命立荼陳乞欲害之故先僞事焉每朝必驂乘焉所從必言諸大夫注言其罪過音義【乘繩證反】曰彼皆蹇將棄子之命注偃蹇驕敖音義【約免反蹇紀晚反敖五報反】皆曰髙國得君注得君寵也必偪我盍去諸固將謀子子早圖之圖之莫如盡滅之需事之下也注需疑也音義【偪音逼盍戶臘反去起呂反下同需音須一音懦懦弱持疑也】疏【正義曰需是懦弱之意懦弱持疑不能決斷是爲事之下者勸其決斷而盡殺之】及朝則曰彼虎狼也見我在子之側殺我無日矣請就之位注欲與諸大夫謀髙國故求就之又謂諸大夫曰二子者禍矣恃得君而欲謀二三子曰國之多難貴寵之由盡去之而後君定旣成謀矣盍及其未作也先諸作而後悔亦無及也大夫從之夏六月戊辰陳乞鮑牧注牧鮑圉孫音義【難乃旦反鮑牧州牧之牧】及諸大夫以甲入於公宮昭子聞之與惠子乘如公戰於莊敗注髙國敗也莊六軌之道音義【乘繩證反】國人追之國夏奔莒遂及髙張晏圉施來奔注晏圉嬰之子圉施不書非卿音義【圉魚呂反】○秋七月楚子在城父將救陳卜戰不吉卜退不吉王曰然則死也再敗楚師不如死注前已敗於柏人今若退還亦是敗疏【注正義曰劉言卜不吉謂戰當敗再敗當謂今伐更敗也杜言退還亦是敗非也以規杜氏今知劉非者杜言退還亦是敗者以傳卜退不吉是不得好退是𨿽欲退還亦必敗也故云退還亦是敗但文不委悉劉以爲退還謂是好退而還以規杜非也】棄盟逃讎亦不如死死一也其死讎乎命公子申爲王不可則命公子結亦不可則命公子啟注申子西結子期啟子閭皆昭王兄五辭而後許將戰王有疾庚寅昭王攻大冥卒於城父注大冥陳地吳師所在音義【辭本又作辤說文云辭不受也受辛宜辭也辝籕文冥亡丁反】子閭退曰君王捨其子而讓羣臣敢忘君乎從君之命順也注從命許立音義【捨音捨】立君之子亦順也二順不可失也與子西子期謀潛師閉塗逆越女之子章立之而後還注潛師密發也閉塗不通外使也越女昭王妾章惠王是歲也有云如眾赤鳥夾日以飛三日楚子使問諸周大史音義【夾古洽反大音泰下同】疏【正義曰服防云諸侯皆有大史主周所賜典籍故曰周大史一曰是時往問周大史杜以問周大史於文自明故不煩辭】周大史曰其當王身乎注日爲人君妖气守之故以爲當王身云在楚上惟楚見之故禍不及他國若禜之可移於令尹司馬注禜禳祭音義【禜音詠禳如羊反】王曰除腹心之疾而寘諸股肱何益不谷不有大過天其夭諸有罪受罰又焉移之遂弗禜音義【寘之豉反夭於表反焉於防反】疏【正義曰言已若無大罪天其妄夭之乎必是身有大罪天乃下罰有罪受罰又焉移之】初昭王有疾卜曰河爲崇王弗祭大夫請祭諸郊王曰三代命祀祭不越望注諸侯望祀竟內山川星辰音義【祟息遂反竟音境】江漢睢漳楚之望也注四水在楚界音義【睢七餘反漳音章】疏【注正義曰土地名江經南郡江夏弋陽安丰漢經襄陽至江夏安陸縣入江睢經襄陽至南郡枝江縣入江漳經襄陽至南郡當陽縣入江是四水皆在楚界也】禍福之至不是過也不谷𨿽不徳河非所獲罪也遂弗祭孔子曰楚昭王知大道矣其不失國也宜哉夏書曰惟彼陶唐帥彼天常注逸書言堯循天之常道音義【楚昭王知大道矣本或作天道非夏戶雅反下注同此語在尙書五子之歌書無帥彼天常一句下亦微異】有此冀方今失其行亂其紀綱乃滅而亡注滅亡謂夏桀也唐虞及夏同都冀州不易地而亡由於不知大道故音義【行如字又下孟反尙書作厥道乃滅而亡尙書作乃底滅亡】疏【正義曰此夏書五子之歌第三章

也彼云惟彼陶唐有此冀方今失厥道亂其紀綱乃底滅亡此多帥彼天常一句又字小異者文經篆隸師讀不同故兩存之賈服孫杜皆不見古文以爲逸書解爲夏桀之時惟王肅云太康時也案王肅注尙書其言多是孔傳疑肅見古文匿之而不言也堯治平陽舜治蒲阪禹治安邑三都相去各二百餘里俱在冀州統天下四方故云有此冀方也】又曰允出玆在玆由已率常可矣注又逸書言信出已則福亦在已○八月齊邴意玆來奔注髙國黨陳僖子使召公子陽生注召在七月今在八月下記事之次疏【注正義曰經書陽生入齊文在七月之下知其召在七月也今傳在八月下者欲令下接十月立之是記事之次也邴意玆來奔者自以髙國之黨八月來奔耳僖子使召陽生自以七月之時別使人召之非遣意玆召也賈逵以傳文相連謂遣意來召又怪其日月錯誤云其說未聞杜以此故爲注云髙國黨以隔之】陽生駕而見南郭且於注且於齊公子鉏在魯南郭音義【且子余反】曰嘗獻馬於季孫不入於上乘故又獻此請與子乘之注畏在家人聞其言故欲二人共載以試馬爲辭音義【上乘繩證反】出萊門而告之故注魯郭門也闞止知之先待諸外注闞止陽生家臣子我也待外欲俱去音義【闞苦暫反】公子曰事未可知反與壬也處注壬陽生子簡公音義【壬而林反】戒之遂行注戒使無泄言音義【泄息列反】逮夜至於齊國人知之注故以昏至不欲令人知也國人知而不言言陳氏得眾音義【令力呈反下同】僖子使子士之母養之注隱於僖子家內子士母僖子妾與饋者皆入注陳僖子又令陽生隨饋食之人入處公宮音義【饋其位反】冬十月丁卯立之將盟注盟諸大夫鮑子醉而往其臣差車鮑防曰注防鮑牧臣也差車主車之官音義【差所宜反點之廉反又如字】此誰之命也陳子曰受命於鮑子遂誣鮑子曰子之命也注見其醉故誣之鮑子曰女忘君之爲孺子牛而折其齒乎而背之也注孺子荼也景公嘗銜繩爲牛使荼牽之荼頓地故折其齒音義【女音汝折之舌反又市列反注同背音佩後年皆同】悼公稽首曰注悼公陽生吾子奉義而行者也若我可不必亡一大夫注言已可爲君必不怨鮑子若我不可不必亡一公子注公子自謂也恐鮑子殺已故要之音義【要一遙反】義則進否則退敢不惟子是從廢興無以亂則所願也鮑子曰誰非君之子乃受盟注言陽生亦君之子固可立使胡姬以安孺子如賴注胡姬景公妾也賴齊邑安號也去鬻姒注荼之母音義【去起呂反】殺王甲拘江說囚王豹於句竇之丘注三子景公嬖臣荼之黨也音義【拘音俱說音悅句音鉤竇音豆】公使朱毛告於陳子曰注朱毛齊大夫微子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎注舉皆也音義【匱其位反難乃旦反】以齊國之困困又有憂注內有饑荒之困又有兵革之憂少君不可以訪是以求長君庶亦能容羣臣乎不然夫孺子何罪毛復命公悔之注悔失言音義【少詩照反長丁丈反夫音扶孺或作同】毛曰君大訪於陳子而圖其小可也注大謂國政小謂殺荼使毛遷孺子於駘不至殺諸野幕之下葬諸殳冒淳注恐駘人不從故毛駐於野張帳而殺之駘齊邑殳冒淳地名實以冬殺經書秋者史書秋記始事遂連其死通以冬告魯音義【駘他才反又徒來反幕音莫殳音殊冒亡報反淳音純駐中住反】疏【注正義曰傳言十月立陽生陽生旣立之後方遣朱毛殺荼則荼死在冬經書爲秋殺者記陽生初事入齊之始遂連荼死二事通以冬始來告言陽生秋入荼以秋死故並書於秋也】

經七年春宋皇瑗帥師侵鄭音義【瑗於眷反】

晉魏曼多帥師侵衞

夏公會吳於鄫注鄫今瑯琊鄫縣音義【鄫本又作繒才稜反】秋公伐邾八月己酉入邾以邾子益來注他國言歸於魯言來外內之辭

宋人圍曹

冬鄭駟帥師救曹

傳七年春宋師侵鄭鄭叛晉故也注定八年鄭始叛○晉師侵衛衛不服也注五年晉伐衞至今未服○夏公防吳於鄫注吳欲霸中國吳來徵百牢子服景伯對曰先王未之有也吳人曰宋百牢我注是時吳過宋得百牢音義【牢力刀反過古禾反】魯不可以後宋且魯牢晉大夫過十注晉大夫範鞅也在昭二十一年音義【後如字又戶豆反】吳王百牢不亦可乎疏【正義曰王制云君十卿祿魯牢晉大夫過十故吳王自謂合得百牢】景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣注有常數疏【注正義曰周禮大行人云上公九牢侯伯七牢子男五牢是常數也】若亦棄禮則有淫者矣注淫過也周之王也制禮上物不過十二注上物天子之牢音義【上如字一音時掌反注同】疏【注正義曰周禮掌客云王合諸侯而饗禮則具十有二牢鄭云饗諸侯而用王禮之數者以公侯伯子男盡在是兼饗之莫適用也以莫適用故用王禮是天子之禮十二牢也郊特牲雲天子適諸侯諸侯膳用犢諸侯適天子天子賜之禮大牢貴誠之義也如彼記文諸侯共天子之膳惟一犢耳而得有十二牢者若是天子大禮必以十二爲數其餘共王之膳食自用犢爲食耳非謂獻大禮者惟一犢也】以爲天之大數也注天有十二次故制禮象之今棄周禮而曰必百牢亦惟執事吳人弗聽景伯曰吳將亡矣棄天而背本注違周爲背本疏【正義曰棄十二之數爲棄天違周禮是背本】不與必棄疾於我注放棄凶疾來伐擊我乃與之太宰嚭召季康子注嚭吳大夫康子使子貢辭太宰嚭曰國君道長注蓋言君長大於道路音義【長丁丈反注及下注同】而大夫不出門此何禮也對曰豈以爲禮畏大國也注畏大國不敢虛國盡行大國不以禮命於諸侯苟不以禮豈可量也寡君旣共命焉其老豈敢棄其國大伯端委以治周禮仲雍嗣之斷髮文身臝以爲飾豈禮也哉有由然也注大伯周大王之長子仲雍大伯弟也大伯仲雍讓其弟季歷俱適荊蠻遂有民眾大伯卒無子仲雍嗣立不能行禮致化故效吳俗言其權時制宜以辟災害非以爲禮也端委禮衣也音義【共音恭大伯音泰注同斷丁管反臝本又作倮力果反效戶孝反】疏【注正義曰吳世家云大伯及仲雍皆周大王之子而王季歷之兄也季歷賢而有聖子昌大王欲立季歷以及昌於是大伯仲雍二人乃奔荊蠻文身斷髮示不可用大伯之奔荊蠻自號句吳荊蠻義之從而歸之千餘家立爲吳大伯大伯卒無子弟仲雍立是說大伯仲雍適吳之由也魯人不堪吳責故舉吳之上祖以訐之二人同時適吳而大伯端委仲雍斷髮者大伯初往未爲彼君故服其本服自治周禮及仲雍民歸稍多旣爲彼君宜從彼俗曲禮云君子行禮不求變俗仲雍爲彼人主不能行周人之禮致中國之化故文身斷發放效吳俗言其權時制宜以辟災害非以爲禮也漢書地理誌云越人文身斷髮以辟蛟龍之害應劭曰常在水中故斷其髮文其身以象龍子故不見傷害杜言辟害辟此蛟龍之害大伯之時未有周禮言治周禮者謂治其本國岐周之禮非周公所制禮也臝以爲飾者臝其身體以文身爲飾也端委禮衣者王肅云委貌之冠端之衣也此傳言大伯端委仲雍斷髮史記云二人皆文身斷髮然則文身斷髮自辟害耳史記以爲示不可用二人亡去逺適荊蠻則周人不知其處何以須示不可用也皆馬遷謬耳】反自鄫以吳爲無能爲也注棄禮知其不能霸也○季康子欲伐邾乃饗大夫以謀之子服景伯曰小所以事大信也大所以保小仁也背大國不信注大國吳也伐小國不仁民保於城城保於徳失二徳者危將焉保注二徳信與仁也音義【焉於防反】孟孫曰二三子以爲何如注怪諸大夫不言故指問之惡賢而逆之注孟孫賢景伯欲使大夫不逆其言惡猶安也音義【惡音烏注同】對曰禹合諸侯於塗山執玉帛者萬國注諸大夫對也諸侯執玉附庸執帛塗山在壽春東北疏【注正義曰周禮大宗伯云以玉作五瑞以等邦國公執桓圭侯執信圭伯執躬圭子執谷璧男執蒲璧是諸侯執玉也典命云諸侯之適子未誓於天子以皮帛繼子男是世子執帛也知附庸執帛者以世子旣繼子男附庸君亦繼子男公之孤四命以皮帛視小國之君附庸無爵𨿽不得同於子男其位不卑於世子與公之孤也諸侯世子各稱朝附庸君亦稱朝是與世子相似故知執帛也且附庸是國此言執玉帛者萬國國而執帛惟附庸耳知附庸執帛也案尙書有三帛公之孤諸侯世子附庸君此惟言附庸者以傳云禹合諸侯又云執玉皆據君身言之故不數世子及孤也下云萬國故惟據附庸言之王制云不能五十里者不合於天子附於諸侯曰附庸鄭云不合謂不朝防也小城曰附庸附庸者以國事附於大國未能以其名通也如彼云附庸不得朝防而禹防萬國有附庸者附庸不得特達天子耳禹防諸侯諸國盡至附庸從其所附之國共見天子故有執帛者言萬國者舉盈數耳鄭注尙書以爲數正滿萬國案益稷州十有二師鄭以爲每一師領百國州十有二師則每州千二百國畿外八州總九千六百國其餘四百國在畿內州得有千二百國者以唐虞土方萬里九州之內地方七千里七七四十九爲方千里者四十九其一爲畿內餘四十八八州分之州各有千里之方六以千里之方二爲方百里之國二百又以千里之方二爲七十里之國四百又以千里之方二爲五十里之國八百總爲一千四百國去其方五十里之國二百是州別千二百國也鄭云畿內四百國者皆謂五十里國也杜云諸侯執玉附庸執帛是與鄭異也尙書傳云百里之方三爲國七有奇以百里之方一爲百里之國一又以百里之方一爲七十里之國二有奇知者但方百里者爲方十里者百若方七十里之國惟有七七四十九是爲七十里之國二仍有十里之方二在又以百里之方一爲五十里之國四是百里之方三爲國七有奇則千里之方三爲國七百有奇有百里之方二在】今其存者無數十焉惟大不字小小不事大也注言諸侯相伐古來以然音義【數所主反】知必危何故不言注知伐邾必危自當言今不言者不危故也大夫以答孟孫所怪且阿附季孫魯徳如邾而以眾加之可乎注孟孫忿答大夫今魯徳無以勝邾但欲恃眾可乎言不可疏【注正義曰傳於異人之言更應加曰今無曰者作傳略之論語之文此類多矣𨿽魯上無曰要言與大夫對反不得爲大夫之辭故以爲孟孫忿答大夫也服防以上二句亦爲孟孫之言謂諸大夫誠知伐邾必危何故不早言也杜以上屬爲便惟以此句爲孟孫言耳】不樂而出注季孟意異佞直不同故罷饗音義【樂音嶽一音洛】秋伐邾及範門注邾郭門也猶聞鐘聲注邾不禦寇音義【禦魚呂反】大夫諫不聽茅成子請告於吳注成子邾大夫茅夷鴻不許曰魯擊柝聞於邾注言以近音義【柝音托以兩木相擊以行夜也字又作同聞音問又如字】疏【正義曰易系辭云重門系柝以待暴客鄭云手持兩木以相敵是爲擊柝守備警戒也】吳二千里不三月不至何及於我且國內豈不足注言足以拒魯成子以茅叛注髙平西南有茅鄕亭師遂入邾處其公宮眾師晝掠注虜掠取財物也音義【晝音中救反掠音亮】邾眾保於繹注繹邾山也在鄒縣北音義【繹音亦鄒側畱反】師宵掠以邾子益來注益邾隱公也晝夜掠傳言康子無法獻於亳社注以其亡國與殷同囚諸負瑕負瑕故有繹注負瑕魯邑髙平南平陽縣西北有瑕丘城前者魯得邾之繹民使在負瑕故使相就以辱之邾茅夷鴻以束帛乘韋自請救於吳注無君命故言自音義【乘繩證反及下注同】曰魯弱晉而逺吳馮恃其眾注馮依音義【馮皮冰反注同】而背君之盟辟君之執事注辟陋音義【辟匹亦反注同】以陵我小國邾非敢自愛也懼君威之不立君威之不立小國之憂也若夏盟於鄫衍注鄫衍卽鄫也鄫盟不書吳行夷禮禮儀不典非所以結信義故不錄秋而背之成求而不違注言魯成其所求無違逆也四方諸侯其何以事君且魯賦八百乘君之貳也注貳敵也魯以八百乘之賦貢於吳言其國大邾賦六百乘君之私也注爲私屬以私奉貳惟君圖之吳子從之注爲明年吳伐我傳○宋人圍曹鄭桓子思曰宋人有曹鄭之患也不可以不救注桓諡冬鄭師救曹侵宋初曹人或夢眾君子立於社宮注社宮社也疏【正義曰曹人夢見多人不識姓名故惟云眾君子也服防云眾君子諸國君妄耳】而謀亡曹曹叔振鐸請待公孫彊許之注振鐸曹始祖音義【鐸待洛反注同彊其良反】旦而求之曹無之戒其子曰我死爾聞公孫彊爲政必去之及曹伯陽卽位好田弋曹鄙人公孫彊好弋獲白鴈獻之且言田弋之說說之因訪政事大說之有寵使爲司城以聽政夢者之子乃行彊言霸說於曹伯曹伯從之乃背晉而姦宋宋人伐之晉人不救築五邑於其郊曰黍丘揖丘大城鐘邘注爲明年入曹傳也梁國下邑縣西南有黍丘亭音義【好呼報反下同弋以職反繳射也之說如字說之音悅下大說同霸說如字一音始銳反姦音幹揖音集一音於入反邘音於】疏【正義曰周禮司弓矢云矰矢用諸弋射鄭云結繳於矢謂之矰矰髙也可以弋飛鳥說文云繳生絲也謂用生絲爲繩系矢以射鳥也】

經八年春王正月宋公入曹以曹伯陽歸注曹人背晉而姦宋是以致討宋人旣還而不忍褚師之詬怒而反兵一舉滅曹滅非本志故以入告音義【禇中呂反詬呼豆反】疏【注正義曰傳例曰不有其地曰入案傳宋實滅曹而有之經書爲入故杜原其事而解之】

吳伐我

夏齊人取讙及闡注不書伐兵未加而魯與之邑闡在東平劉縣北音義【讙音歡闡尺善反】疏【正義曰公羊谷梁以爲賂齊謂前年魯伐邾取邾子益益是齊甥畏齊故賂之非左氏意也】

歸邾子益於邾

秋七月

冬十有二月癸亥伯過卒注無傳未同盟而赴以名音義【過古禾反】疏【正義曰世族譜云僖公過悼公曽孫案悼公祖文公以昭六年卒父平公以昭二十四年卒悼公以定四年卒未應有曾孫可以授之國也世家僖公過是悼公之子疑譜誤】

齊人歸讙及闡注不言來命歸之無官使也音義【使所吏反】疏【注正義曰定七年齊人來歸鄆讙龜陰田此不言來故解之】

傳八年春宋公伐曹將還禇師子肥殿注子肥宋大夫音義【殿丁練反下注同】曹人詬之不行注詬詈辱也不行殿兵止也音義【詬本又作訽呼豆反詈力智反】師待之公聞之怒命反之遂滅曹執曹伯及司城彊以歸殺之注終曹人之夢○吳爲邾故將伐魯問於叔孫輙注問可伐否輙故魯人音義【爲於僞反下注爲之同】疏【正義曰定十二年叔孫輙與公山不狃帥費人以襲魯兵敗奔於齊後自齊奔吳吳子令問之】叔孫輙對曰魯有名而無情注有大國名無情實伐之必得志焉退而告公山不狃注不狃亦故魯人音義【狃女九反】公山不狃曰非禮也君子違不適讎國注違奔亡也疏【正義曰謂有故而去者也本國於已無大讎怨已無報怨之心則違而不適讎國武王數紂之罪以告眾云撫我則後虐我則讎若父本無罪而枉被誅殺如伍員之徒忠在復讎適讎亦可矣不得以此言格之也若父以罪而受誅者如鬭辛之徒本自不合怨君故辛亦不敢怨也】未臣而有伐之奔命焉死之可也注未臣所適之國若有伐本國者則可還奔命死其難音義【難乃旦反】疏【注正義曰旣臣之後則身是新君之臣性命非復已有故不復得爲舊君死節也若未有臣服則舊君之思未絕故可還奔舊君之命死其難也言奔命則有命乃奔之若命不及亦不當還】所托也則隱注曽所因托則爲之隱惡音義【曾在增反】且夫人之行也不以所惡廢鄕注不以其私怨惡廢棄其鄕黨之好音義【夫音符行下孟反又如字惡烏路反又如字注同好呼報反下文好焉同】今子以小惡而欲覆宗國不亦難乎注輙魯公族故謂之宗國音義【覆芳服反】若使子率子必辭王將使我子張病之注子張輙也疏【正義曰率謂在軍前引道率領先行非爲軍之將帥也故不狃云子辭王將使我以其知魯道者惟此二人故也】王問於子泄注子泄不狃音義【泄息列反又作泄】對曰魯𨿽無與立注緩時若無能自立必有與斃注急則人人知懼皆將同死戰音義【斃婢世反】諸侯將救之未可以得志焉晉與齊楚輔之是四讎也注與魯而四夫魯齊晉之唇唇亡齒寒君所知也不救何爲三月吳伐我子泄率故道險從武城注故由險道欲使魯成備音義【子泄率絕句故道險絕句】初武城人或有因於吳竟田焉注僑田吳界音義【竟音境僑其驕反】拘鄫人之漚菅者曰何故使吾水滋注鄫人亦僑田吳滋濁也音義【拘音俱下同漚烏豆反菅古顏反滋音本又作玆子絲反字林云黒也】及吳師至拘者道之以伐武城克之注鄫人教吳必可克音義【道音導】王犯嘗爲之宰澹臺子羽之父好焉國人懼注王犯吳大夫故嘗奔魯爲武城宰澹臺子羽武城人孔子弟子也其父與王犯相善國人懼其爲內應音義【澹待甘反應應對之應】疏【正義曰杜意拘者道之以伐武城克之謂語吳人云若伐武城必可克之吳人王犯嘗爲武城之宰與澹臺子羽之父相善國人懼者謂武城邑懼子羽爲吳內應劉以爲實克武城今知非者以下傳始云王犯嘗爲之宰國人懼是未得武城故知此克之是鄫人教吳之語劉以爲伐武城克之者實克武城國人懼者懼其害魯若然吳師旣來伐魯是顯然行兵不須云王犯與子羽之父相善魯已受害何須云國人始懼傳旣云王犯嘗爲之宰又繼武城之下是爲武城之宰澹臺子羽又是武城之人皆據武城而言故知恐爲武城內應傳載漚菅事者說來伐武城之由劉妄生異見而規杜非也】懿子謂景伯若之何對曰吳師來斯與之戰何患焉且召之而至又何求焉注言犯盟伐邾所以召吳吳師克東陽而進捨於五梧明日捨於蠶室注三邑魯地公賔庚公甲叔子與戰於夷獲叔子與析朱鉏注公賔庚公甲叔子並析朱鉏爲三人皆同車傳互言之音義【析星曆反注及下同】獻於王王曰此同車必使能國未可望也注同車能俱死是國能使人故不可望得明日捨於庚宗遂次於泗上微虎欲宵攻王捨注微虎魯大夫音義【泗音四】私屬徒七百人三踴於幕庭注於帳前設格令士試躍之音義【屬音燭幕亡博反格更百反令力呈反躍羊灼反】卒三百人有若與焉注卒終也終得三百人任行有若孔子弟子與在三百人中音義【與音預注同任音壬】及稷門之內注三百人行至稷門內或謂季孫曰不足以害吳而多殺國士不如已也乃止之吳子聞之一夕三遷注畏微虎音義【三息暫反】吳人行成注求與魯成將盟景伯曰楚人圍宋易子而食析骸而爨注在宣十五年音義【骸戶皆反本又作骨爨七亂反】猶無城下之盟我未及虧而有城下之盟是棄國也吳輕而逺不能久將歸矣請少待之弗從景伯負載造於萊門注以言不見從故負載書將欲出盟音義【虧去危反輕遣政反載如字或音戴造七報反萊音來】疏【注正義曰劉云載書盟主所制自當吳人爲之何由復出魯國又載書數簡之文耳何須負之且諸言載書未有單稱載者以爲負載器物欲往質於吳以規杜今杜知負載是負載書者以周禮司盟掌盟載之事故傳云士莊子爲載書此上有將盟之文下卽云負載之事故知是載書也劉以負載謂背負器物然則景伯魯之大夫親自負物不近人情而規杜過非也】乃請釋子服何於吳吳人許之以王子姑曹當之而後止注釋捨也魯人不以盟爲了欲因畱景伯爲質於吳旣得吳之許復求吳王之子以交質吳人不欲畱王子故遂兩止音義【質音致下同復扶又反】吳人盟而還注不書盟恥吳夷○齊悼公之來也注在五年季康子以其妺妻之卽位而逆之季魴侯通焉注魴侯康子叔父音義【妻七計反魴音房】女言其情弗敢與也齊侯怒夏五月齊鮑牧帥師伐我取讙及闡○或譖胡姫於齊侯注胡姫景公妾曰安孺子之黨也六月齊侯殺胡姫注傳言齊侯無道所以不終○齊侯使如吳請師將以伐我乃歸邾子注齊未得季姫故請師也吳前爲邾討魯懼二國同心故歸邾子音義【爲於僞反】邾子又無道吳子使大宰子余討之注子余大宰嚭囚諸樓臺栫之以棘注栫擁也音義【栫本又作薦在薦反擁於勇反】使諸大夫奉大子革以爲政注革邾大子桓公也爲十年邾子來奔傳○秋及齊平九月臧賔如如齊涖盟注賔如臧會子齊閭丘明來涖盟注明閭丘嬰之子也盟不書諱略之疏【注正義曰魯以淫女見伐喪邑又屈服求盟是可恥之事二盟皆不書者諱其惡而略之】且逆季姬以歸嬖注季姫魴侯所通者鮑牧又謂羣公子曰使女有馬千乘乎注有馬千乘使爲君也鮑牧本不欲立陽生故諷動羣公子音義【女音汝乘繩證反注及下同諷方鳳反】公子愬之公謂鮑子或譖子子姑居於潞以察之注潞齊邑音義【愬音素潞音路】若有之則分室以行若無之則反子之所出門使以三分之一行半道使以二乘及潞麇之以入遂殺之注麇亦束縛音義【麇丘隕反】○冬十二月齊人歸讙及闡季姫嬖故也

經九年春王二月葬僖公注無傳三月而葬速宋皇瑗帥師取鄭師於雍丘注書取覆而敗之雍丘縣屬陳畱音義【雍於勇反】疏【注正義曰莊十一年傳例曰覆而敗之曰取某師釋例曰覆者謂威力兼備若羅网之所掩覆一軍皆見禽制故以取爲文專制之辭也案傳鄭師圍宋雍丘宋皇瑗復於鄭師之外築壘使合表裏受敵無處可逃子姚救之又大敗而宋師乃號令使有能者無死是其合軍盡禽敵人制其死命是於例正合書取也】

夏楚人伐陳

秋宋公伐鄭

冬十月

傳九年春齊侯使公孟綽辭師於吳注齊與魯平故辭吳師音義【綽昌灼反本又作卓同】吳子曰昔歲寡人聞命今又革之不知所從將進受命於君注爲十年吳伐齊傳○鄭武子賸之嬖許瑕求邑無以與之注賸罕達也瑕武子之屬音義【賸以證反】請外取許之注瑕請取於他國故圍宋雍丘宋皇瑗圍鄭師注許瑕師每日遷捨注作壘塹成輙徙捨合其圍音義【壘力軌反塹七艶反】壘合鄭師哭子姚救之大敗注子姚武子賸也二月甲戌宋取鄭師於雍丘使有能者無死注惜其能也以郟張與鄭羅歸注鄭之有能者音義【郟古洽反又音甲】○夏楚人伐陳陳卽吳故也○宋公伐鄭注報雍丘疏【正義曰虛舉經文者爲下趙鞅救鄭起並以終上取鄭師之事也】○秋吳城邗溝通江淮注於刋江築城穿溝東北通射陽湖西北至末口入淮通糧道也今廣陵邗江是音義【邗音寒射食亦反又音亦】○晉趙鞅卜救鄭遇水適火注水火之兆疏【正義曰服防云兆南行適火卜法橫者爲土立者爲木邪向經者爲金背經者爲火因兆而細曲者爲水】占諸史趙史墨史龜注皆晉史史龜曰是謂沈陽注火陽得水故沈可以興兵注兵陰類也故可以興兵利以伐姜不利子商注姜齊姓子商謂宋伐齊則可敵宋不吉史墨曰盈水名也子水位也注趙鞅姓盈宋姓子水盈坎乃行子姓又得北方水位疏【注正義曰秦本紀秦伯翳之後爲嬴姓也趙世家云趙氏之先與秦同祖伯翳後世爲蜚廉蜚廉有子二人一曰惡來其後爲秦一曰季勝其後爲趙今卜趙鞅伐宋故以嬴子二姓爲占也】名位敵不可幹也注二水俱盛故言不可幹炎帝爲火師注神農有火瑞以火名官姜姓其後也水勝火伐姜則可史趙曰是謂如川之滿不可遊也注旣盈而得水位故爲如川之滿不可馮遊言其波流盛音義【遊音由馮皮冰反】鄭方有罪不可救也注鄭以嬖寵伐人故以爲有罪救鄭則不吉不知其他注救鄭則當伐宋故不吉也陽虎以周易筮之遇泰注乾下坤上泰之需注乾下坎上需泰六五變音義【需音須】疏【正義曰乾下坤上泰乾爲天坤爲地地在上天在下象曰天地交泰泰者大也天地交合萬物大通故名此卦爲泰乾下坎上需象曰需須也言云在大上須散而爲雨故名此卦爲需】曰宋方吉不可與也注不可與戰泰六五曰帝乙歸妹以祉元吉帝乙紂父立爲天子故稱帝乙陰而得中有似王者嫁妹得如其願受福祿而大吉音義【祉音恥】疏【注正義曰泰六五曰帝乙歸妹以祉元吉易之文也旣引其文又解其意帝乙紂父殷本紀文也易之爻位五爲天子故於六五之爻稱帝乙也其象曰以祉元吉中以行願六是陰爻也五是上體之中居天子之位陰而得中有似王者嫁妹得如其願受福祿而大吉王弼云婦人謂嫁曰歸泰者陰陽交通之時也女處尊位履中居順降身應二感以相與用中行願不失其禮帝乙歸妹誠合斯義履順居中行願以祉盡夫陰陽交配之宜故元吉也杜說與彼同案易稱髙宗伐鬼方者實伐之帝乙歸妹者實嫁之其女有賢徳名聞昭著故得載之易象但書典散亡不知嫁與何人爲誰之妻】微子啟帝乙之元子也宋鄭甥舅也注宋鄭爲婚姻甥舅之國宋爲微子之後今卜得帝乙卦故以爲宋吉疏【正義曰宋鄭異姓必嫁娶往來或何時實有親故爲甥舅輙言甥舅者言其婚姻勢敵敵則無以相傾宋有福鄭必衰言鄭不可助也】祉祿也若帝乙之元子歸妹而有吉祿我安得吉焉乃止注吉在彼則我伐之爲不吉○冬吳子使來儆師伐齊注前年齊與吳謀伐魯齊旣與魯成而止故吳恨之反爲魯謀伐齊音義【儆音景】

經十年春王二月邾子益來奔疏【正義曰八年歸邾子益於邾傳云邾子又無道吳子使大宰子余討之囚諸樓臺栫之以棘蓋將歸吳而囚之今言來奔當是自吳逃而來適魯傳稱齊甥也遂奔齊經不復書其奔齊者凡諸來奔旣至魯而更復奔他國者已去其位略賤之不復書齊慶封亦是也】

公防吳伐齊注書防從不與謀音義【與音預】疏【注正義曰往年吳來儆師是與我謀也而從不與謀者與謀者謂彼此和同計謀然後共伐則是我爲伐主故言及某同行不與謀者謂彼心自定遣來召我則彼爲伐主我往防之故言防某伐某今吳伐齊之意已定儆師者來召魯耳於例止當言防故從不與謀之文】

三月戊戌齊侯陽生卒注以疾赴故不書弒音義【弒申志反】疏【注正義曰傳稱齊人弒悼公赴於師則陽生被弒矣而經書卒是以疾死赴也襄七年鄭伯髠頑卒於鄵傳稱子駟使賊夜弒僖公而以瘧疾赴於諸侯知此亦以疾死赴故不書弒也八年臧賔如如齊涖盟齊閭丘明來涖盟是再同盟故赴以名杜不言略之】

夏宋人伐鄭注無傳

晉趙鞅帥師侵齊

五月公至自伐齊注無傳

葬齊悼公注無傳

防公孟彄自齊歸於防注無傳書歸齊納之音義【彄古侯反】疏【注正義曰定十四年防公孟彄出奔鄭自鄭奔齊故今自齊歸衞也成十八年傳例曰凡去其國諸侯納之曰歸此書自齊歸知是齊納之】

薛伯夷卒注無傳赴以名故書疏【注正義曰定十三年薛弒其君比此夷當代爲君爾夷未同盟而赴以名故書】

秋葬薛惠公注無傳

冬楚公子結帥師伐陳

吳救陳注季子不書陳人來告不以名疏【注正義曰傳稱延州來季子救陳卽是季札也札以襄二十九年來聘書名則此亦宜書名今不書者陳人來告不以名也】傳十年春邾隱公來奔齊甥也故遂奔齊注終子貢之言公會吳子邾子郯子伐齊南鄙師於鄎注鄎齊地邾郯不書兵並屬吳不列於諸侯音義【郯音談鄎音息並必政反】齊人弒悼公赴於師注以說吳音義【弒申志反】吳子三日哭於軍門之外徐承帥舟師將自海入齊齊人敗之吳師乃還注承吳大夫○夏趙鞅帥師伐齊注經書侵以侵告大夫請卜之趙孟曰吾卜於此起兵注謂往歲卜伐宗不吉利以伐姜故令興兵事不再令注再令瀆也卜不襲吉注襲重也音義【重直龍反又直用反】行也於是乎取犂及轅注犂一名隰濟南有隰陰縣祝阿縣西有轅城音義【犂力兮反又力之反轅音袁一音於眷反隰音習本或作濕音同】疏【注正義曰犂卽犂丘也二十三年傳稱齊晉戰於犂丘知伯親擒顏庚庚卽聚也二十七年陳成子召顏聚之子晉曰隰之役而父死焉是犂一名隰】毀髙唐之郭侵及賴而還○秋吳子使來復儆師注伐齊未得志故爲明年吳伐齊傳音義【復扶又反】○冬楚子期伐陳注陳卽吳故吳延州來季子救陳謂子期曰二君不務徳注二君吳楚而力爭諸侯民何罪焉我請退以爲子名務徳而安民乃還注季子吳王壽夢少子也壽夢以襄十二年卒至今七十七歲壽夢卒季子已能讓國年當十五六至今蓋九十餘音義【夢音蒙少詩照反】疏【注正義曰襄昭之傳稱延州來季子者皆是季札也此說務徳安民是大賢之事亦當是札故計迹其年言𨿽老猶能將兵也孫毓以爲季子食邑於州來世稱延州來季子猶趙氏世稱知伯延州來季子或是札之子與孫也】

經十有一年春齊國書帥師伐我

夏陳轅頗出奔鄭注書名貪也音義【頗破可反又普多反】

五月公會吳伐齊

甲戌齊國書帥師及吳戰於艾陵齊師敗績獲齊國書注公與伐而不與戰艾陵齊地音義【艾五蓋反與伐音預下同】秋七月辛酉滕子虞母卒注無傳赴以名故書之疏【注正義曰四年滕子結卒虞母代結爲君爾來未同盟來赴故書也】

冬十有一月葬滕隱公注無傳

防世叔齊出奔宋注書名淫也

傳十一年春齊爲鄎故注鄎在前年音義【爲於僞反】國書髙無防帥師伐我及淸注淸齊地濟北盧縣東有淸亭音義【防音普悲反】季孫謂其宰冉求注冉求魯人孔子弟子曰齊師在淸必魯故也若之何求曰一子守二子從公禦諸竟季孫曰不能注自度力不能使二子禦諸竟音義【守手又反從才用反禦魚呂反亦作禦竟音境度待洛反】求曰居封疆之間注封疆竟內近郊地音義【疆居良反】季孫告二子注二子叔孫孟孫也二子不可求曰若不可則君無出一子帥師背城而戰不屬者非魯人也注屬臣屬也言不戰爲不臣魯之羣室眾於齊之兵車注羣室都邑居家一室敵車優矣子何患焉二子之不欲戰也宜政在季氏注言二子恨季氏專政故不盡力音義【二子之不欲戰也宜絕句】當子之身齊人伐魯而不能戰子之恥也大不列於諸侯矣季孫使從於朝注使冉求隨已之公朝俟於黨氏之溝注黨氏溝朝中地名音義【黨音掌】武叔呼而問戰焉注問冉求對曰君子有逺慮小人何知懿子彊問之對曰小人慮材而言量力而共者也注言子所問非已材力所及故不能言音義【彊其丈反共音恭】武叔曰是謂我不成丈夫也注知冉求非已不欲戰故不對音義【不成丈夫也本或作大夫非是】退而搜乘注搜閱音義【搜所求反乘繩證反閱音悅】孟孺子泄帥右師注孺子孟懿子之子武伯彘音義【孺而住反彘直利反】顏羽禦邴泄爲右注二子孟氏臣音義【邴音丙又被命反】冉求帥左師管周父禦樊遲爲右注樊遲魯人孔子弟子樊須音義【父音甫】季孫曰須也弱有子曰就用命焉注𨿽年少能用命有子冉求也音義【少詩照反】季氏之甲七千冉有以武城人三百爲已徒卒注步卒精兵音義【卒子忽反注同】老幼守宮次於雩門之外注南城門也音義【雩音於】五日右師從之注五日乃從言不欲戰公叔務人注務人公爲昭公子見保者而泣注保守城者曰事充注繇役煩音義【繇本或作徭同音遙】政重注賦稅多上不能謀士不能死何以治民吾旣言之矣敢不勉乎注旣言人不能死已不敢不死師及齊師戰於郊齊師自稷曲注稷曲郊地名師不逾溝樊遲曰非不能也不信子也請三刻而逾之注與眾三刻約信如之眾從之注如樊遲言乃逾溝師入齊軍注冉求之師右師奔齊人從之注逐右師陳瓘陳莊渉泗注二陳齊大夫音義【瓘古喚反泗音四】孟之側後入以爲殿注之側孟氏族也字反音義【殿丁練反】抽矢策其馬曰馬不進也注不欲伐善音義【抽勅畱反策初革反本或作防】林不狃之伍曰走乎注不狃魯士五人爲伍敗而欲走不狃曰誰不如注我不如誰而欲走音義【誰不如如字一音而庶反注同】曰然則止乎不狃曰惡賢注言止戰惡足爲賢皆無戰志音義【惡音烏注同】徐步而死注徐行而死言魯非無壯士但季孫不能使師獲甲首八十注冉求所得齊人不能師注不能整其師宵諜曰齊人遁注諜間也音義【諜音牒遁徒困反間間厠之間】冉有請從之三季孫弗許孟孺子語人曰我不如顏羽而賢於邴泄注二子與孟孺子同車音義【語魚據反】子羽銳敏注子羽顏羽鋭精也敏疾也言欲戰我不欲戰而能默注心𨿽不欲口不言奔音義【默本亦作嘿亡北反】泄曰驅之注言驅馬欲奔公爲與其嬖僮汪錡乘皆死皆殯注皆俱也音義【嬖必計反僮本亦作童音同汪烏黃反錡魚綺反乘繩證反】孔子曰能執干戈以防社稷可無殤也注時人疑童子當殤音義【殤音商八歲至十九嵗爲殤】疏【注正義曰喪服大功章云子女子子之長殤中殤傳曰何以大功未成人也年十九至十六爲長殤十五至十二爲中殤十一至八歲爲下殤不滿八歲以下皆爲無服之殤其於服也長殤中殤降成人一防下殤降二防此汪錡蓋長殤也時人疑其當降服又葬殤之禮亦異成人檀弓云周人以殷人之棺槨葬長殤以夏后氏之堲周葬中殤下殤以有虞氏之瓦棺葬無服之殤是其異於成人也】冉有用矛於齊師故能入其軍孔子曰義也注言能以義勇不書戰不皆陳也不書敗勝負不殊音義【矛亡侯反陳直覲反】○夏陳轅頗出奔鄭初轅頗爲司徒賦封田以嫁公女注封內之田急賦稅之有餘以爲已大器注大器鐘鼎之屬國人逐之故出道渴其族轅咺進稻醴梁糗腵脯焉注糗漧飯也音義【咺況阮反稻醴音禮以稻米爲醴酒梁糗起九反以粱米爲之一音昌紹反腵脯丁亂反字亦作鍛加姜桂曰脯也】疏【正義曰周禮酒正辧五齊之名二曰醴齊鄭云醴猶體也成而汁滓相將如今之恬酒矣則醴是濁酒也月令命作酒云秫稻必齊是以稻爲醴也釋艸云虋赤苖芑白苗郭璞曰今之赤梁粟白粱粟皆好谷也內則鄭注云腵修捶脯施簠桂也】喜曰何其給也對曰器成而具注具此醴糗曰何不吾諫對曰懼先行注恐言不從先見逐○爲郊戰故公防吳子伐齊注欲以報也音義【爲於僞反】五月克博壬申至於嬴注博嬴齊邑也二縣皆屬泰山音義【嬴音盈】中軍從王注吳中軍胥門巢將上軍王子姑曹將下軍展如將右軍注三將吳大夫齊國書將中軍髙無防將上軍宗樓將下軍陳僖子謂其弟書爾死我必得志注書子占也欲獲死事之功宗子陽與閭丘明相厲也注相勸厲致死子陽宗樓也桑掩胥禦國子注國子國書公孫夏曰二子必死注亦勸勉之音義【夏戶雅反】將戰公孫夏命其徒歌虞殯注虞殯送葬歌曲示必死音義【殯必刃反】疏【正義曰賈逵云虞殯遣殯歌詩杜云送葬歌曲並不解虞殯之名禮啟殯而葬葬則下棺反日中而虞蓋以啟殯將虞之歌謂之虞殯歌者樂也喪者哀也送葬得有歌者蓋挽引之人爲歌聲以助哀今之挽歌是也舊說挽歌漢初田橫之臣爲之據此挽歌之有久矣晉初荀顗制禮以吉凶不雜送葬不宜有歌去之摰虞駮之云詩云君子作歌惟以告哀葬之有歌不爲害也復存之】陳子行命其徒具含玉注子行陳逆也具含玉亦示必死音義【行如字又戶郎反含戶暗反本又作唅】公孫揮命其徒曰人防約吳髮短注約繩也八尺爲防吳髮短欲以繩貫其首音義【揮許韋反】東郭書曰三戰必死於此三矣注三戰夷儀五氏與今使問多以琴注多齊人也六年奔魯問遺也音義【遺惟季反】疏【正義曰禮以物遺人謂之問二十六年防出公使以弓問子贛論語云問人於他邦皆是也】曰吾不復見子矣注言將死戰陳書曰此行也吾聞鼓而已不聞金矣注鼓以進軍金以退軍不聞金言將死也傳言吳師彊齊人皆自知將敗疏【注正義曰周禮大司馬教大閱之禮雲中軍以鼙令鼓鼓人皆三鼓車徒皆作鼓行鳴鐲車徒皆行及表乃止鳴鐃且郤鄭注云凡進軍退軍鼓鐸同其所異者廢鐲而鳴鐃耳如鄭此言則進退皆有金鼓而杜云鼓以進軍金以退軍者周禮是教戰之法其臨敵之時欲戰則先擊鼓以動之欲退則先擊金以靜之故長勺之役公將鼓之是欲戰擊鼓也此云吾聞鼓而已不聞金矣是欲退擊金也】甲戌戰於艾陵展如敗髙子注齊上軍敗國子敗胥門巢注吳上軍亦敗王卒助之大敗齊師獲國書公孫夏閭丘明陳書東郭書革車八百乘甲首三千以獻於公注公以兵從故以勞公音義【卒子忽反乘繩證反從才用反又如字勞力報反】將戰吳子呼叔孫注叔孫武叔州仇曰而事何也注問何職對曰從司馬注從吳司馬所命王賜之甲劍鈹曰奉爾君事敬無廢命叔孫未能對防賜進注賜子貢孔子弟子音義【鈹普悲反】疏【正義曰子貢防人故稱防賜】曰州仇奉甲從君而拜注拜受之公使大史固歸國子之元注歸於齊也元首也吳以獻魯寘之新篋褽之以纁注褽薦也音義【寘之豉反篋古恊反褽音尉別本作褽以纁許云反本亦作勲】加組帶焉寘書於其上曰天若不識不衷何以使下國注言天識不善故殺國子音義【組音祖衷音忠】○吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫注豢養也若人養犧牲非愛之將殺之音義【饋其位反或作餽賂音路豢音患夫音扶】諫曰越在我心腹之疾也壤地同而有欲於我注欲得吳夫其柔服求濟其欲也不如早從事焉注從事擊之得志於齊猶獲石田也無所用之注石田不可耕越不爲沼吳其泯矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑注盤庚商書也顚越不共從橫不承命者也劓割也殄絕也育長也俾使也易種轉生種類音義【沼之兆反泯亡軫反盤步幹反誥古報反共音防注同劓魚器反殄大典反俾必耳反種章勇反注同從子容反長丁丈反】疏【注正義曰彼文云顚越不防暫遇姦宄我乃劓殄滅之無遺育無俾易種於玆新邑此傳字少於彼引之略也孔安國云顚殞越隊也不恭不奉上命孔言殞隊謂受上命而隊失之杜言從橫不承命謂其人性自顚越從橫不肯承命意小異也刑名以截鼻爲劓劓是割也殄絕育長俾使皆釋詁文也易謂轉易無使轉生種類不令更有惡子孫也】是商所以興也今君易之將以求大不亦難乎弗聽使於齊屬其子於鮑氏爲王孫氏注私使人至齊屬其子攺姓爲王孫欲以辟吳禍音義【使所吏反屬音燭注及下同】反役王聞之使賜之屬鏤以死注艾陵役也屬鏤劍名音義【鏤力俱反又力侯反】將死曰樹吾墓檟檟可材也吳其亡乎三年其始弱矣盈必毀天之道也注越人朝之伐齊勝之盈之極也爲十三年越伐吳起音義【檟古雅反木名】疏【正義曰吳語云子胥將死曰而縣吾目於吳門以見越人之入吳國之亡也遂自殺王慍曰孤不使大夫得有見也乃使取申胥之屍盛以鴟夷而投之於江賈逵云鴟夷革囊也】○秋季孫命修守備曰小勝大禍也齊至無日矣注善有備音義【守手又反】○冬衞大叔疾出奔宋注疾卽齊也初疾娶於宋子朝注子朝宋人仕衞爲大夫音義【朝如字】其娣嬖注娣所娶女之娣子朝出注出奔孔文子使疾出其妻而妻之疾使侍人誘其初妻之娣寘於犂注犂衞邑音義【妻之七計反犂力兮反】而爲之一宮如二妻文子怒欲攻之仲尼止之遂奪其妻或淫於外州外州人奪之軒以獻注外州衞邑軒車也以獻於君恥是二者故出衞人立遺使室孔姞注遺疾之弟孔姞孔文子之女疾之妻音義【姞其乙反又其吉反】疾臣向魋注爲宋向魋臣音義【魋徒回反】納美珠焉與之城鉏注城鉏宋邑宋公求珠魋不與由是得罪及桓氏出注出在十四年城鉏人攻大叔疾衞莊公復之注聽使還使處巢死焉殯於鄖葬於少禘注終言疾之失所也巢鄖少禘皆衞地音義【鄖音云少詩照反禘大計反】初晉悼公子憖亡在衞使其女僕而田注僕禦田獵音義【憖魚覲反一作整徵領反】大叔懿子止而飲之酒注懿子大叔儀之孫音義【飲於鴆反】遂聘之生悼子注悼子大叔疾音義【聘匹政反】悼子卽位故夏戊爲大夫注夏戊悼子之甥音義【夏戶雅反下同戊音茂】悼子亡衞人翦夏戊注翦削其爵邑孔文子之將攻大叔也訪於仲尼仲尼曰胡簋之事則嘗學之矣注胡簋禮器名夏曰胡周曰簋音義【簋音軌】疏【注正義曰胡簋行禮所用之器故以胡簋言禮事論語衛靈公問曰俎豆之事意亦同也明堂位說四代之器云有虞氏之兩惇夏后氏之四璉殷之六瑚周之八簋如記文則夏器名璉殷器名瑚而包咸鄭等注論語賈服等注此傳皆云夏曰瑚杜亦同之或別有所據或相從而誤】甲兵之事未之聞也退命駕而行曰鳥則擇木木豈能擇鳥注以鳥自諭疏【正義曰對靈公軍旅之事未之學也其意亦與此同軍旅甲兵以治國之具也此以文子非禮欲國內用兵靈公空問軍陳故並不答非輕甲兵也】文子遽止之曰圉豈敢度其私訪衞國之難也注圉文子名度謀也音義【遽其據反度待洛反注及下同難乃旦反】將止注仲尼止魯人以幣召之乃歸注於是自防反魯樂正雅頌各得其所疏【正義曰孔子世家云季康子使公華公賔公林以幣迎孔子孔子歸是也】○季孫欲以田賦注丘賦之法因其田財通出馬一匹牛三頭今欲別其田及家財各爲一賦故言田賦音義【別如字一音彼列反】疏【注正義曰司馬法方裏爲井四井爲邑四邑爲丘丘出馬一匹牛三頭四丘爲甸甸乃有馬四匹牛十二頭是爲革車一乘今用田賦必攺其舊但不知若何用之賈逵以爲欲令一井之間出一丘之稅井別出馬一匹牛三頭若其如此則一丘之內有一十六井其出馬牛乃多於常一十六倍且直云用田賦何知使井爲丘也杜以如此則賦稅大多非民所能給故攺之舊制丘賦之法田之所收及家內資財井共一馬三牛今欲別其田及家資各爲一賦計一丘民之家資令出一馬三牛又計田之所收更出一馬三牛是爲所出倍於常也舊田與家資同賦今欲別賦其田故言欲以田賦也】使冉有訪諸仲尼仲尼曰丘不識也三發注三發問卒曰注卒終也子爲國老待子而行若之何子之不言也仲尼不對注不公答而私於冉有曰君子之行也注行政事度於禮施取其厚事舉其中斂從其薄如是則以丘亦足矣注丘十六井出戎馬一疋牛三頭是賦之常法音義【施屍豉反斂力艷反】若不度於禮而貪冒無厭則𨿽以田賦將又不足且子季孫若欲行而法則周公之典在若欲茍而行又何訪焉弗聽注爲明年用田賦傳音義【冒亡北反一音莫報反厭於鹽反】

春秋左傳注疏卷五十八

春秋左氏傳注疏卷五十八考證

齊陽生入於齊○林堯叟曰防侯入於夷儀防喜弒其君剽則喜爲防侯弒也齊陽生入於齊齊陳乞弒其君荼則乞爲陽生弒也

傳需事之下也音義懦弱持疑也○監本脫懦字今添傳江漢睢漳楚之望也疏漳經襄陽至南郡當陽縣入江○監本脫縣字今添

傳楚昭王知大道矣○王應麟曰邾文公之知命楚昭王之知大道惠王之知志其所知有出於卜祝史巫之外者

傳出萊門而告之故注魯郭門也○顧炎武日知錄曰定九年杜注曰萊門陽關邑門【臣召南】按陽生此時駕出魯城共謀杜云魯郭門是也不得以彼注難此又按八年傳言景伯負載造於萊門卽此萊門也安得曰陽關邑門乎

傳使胡姬以安孺子如賴○【臣浩】按安孺子史記齊世家作晏孺子

傳苟不以禮豈可量也○林堯叟曰茍命諸侯不以禮法則其包藏禍心豈可量度

傳太伯端委以治周禮疏太伯及仲雍皆周太王之子○太王監本訛作文王今攺正

傳禹合諸侯於塗山執玉帛者萬國今其存者無數十焉○【臣召南】按晉書地理誌曰春秋之初尙有千二百國迄獲麟之末見於經傳者百有七十國百三十九知其所居三十一國盡亡其處按此總論經傳中所載國名耳至哀公時國之存者原不過數十也

齊人取讙及闡注闡在東平劉縣北○【臣召南】按各本同誤東平無劉縣當是剛縣之訛剛縣前漢屬泰山郡地理誌曰剛故闡注應劭曰春秋取讙及闡今闡亭是也後漢攺屬濟東國故郡國志於剛縣下引此傳及杜注可證

傳吳子聞之一夕三遷○【臣召南】按魯𨿽積弱微虎以三百人奮志雪恥吳人气奪使魯能用聖賢不且卻敵千里之外乎

傳將進受命於君○林堯叟曰言往歲我聞齊乞師之命今又欲革而易之不知二命何者當從將進師伐齊以受齊君之命

傳秋吳城邗溝通江淮注西北至末口入淮○末監本訛作宋今攺正

傳盈水名也子水位也疏○【臣召南】按趙世家本文惟趙氏之先與秦共祖二句耳其伯翳以下皆孔疏約世家本文自爲序次較本文更明晰但各本俱作共伯翳後世爲盈泄此則刋刻之誤秦趙二國其先並無名盈泄者也今從趙世家訂正攺曰伯翳後世爲蜚廉

傳公會吳子邾子郯子伐齊南鄙師於鄎○【臣召南】按此邾子卽大子革上年爲吳人所立者也

傳務徳而安民乃還疏猶趙氏世稱知伯○以文義推之應作猶趙氏世稱趙孟知氏世稱知伯蓋脫漏八字也

傳冉求帥左師○【臣召南】按季氏孟氏分將左右二軍孟懿子不親將而使其子季康子不親將而使家臣則知魯人之怯左師已防齊師已遁冉有請從而季孫勿許傳言魯之不振

傳有餘以爲已大器注大器鐘鼎之屬○大監本訛作長今攺正

傳屬其子於鮑氏爲王孫氏注攺姓爲王孫欲以避吳禍○顧炎武日知錄曰傳終言之猶夫槪王奔楚爲堂谿氏也杜注非

傳魯人以幣召之乃歸疏季康子使公華公賔公林以幣迎孔子○【臣召南】按史記孔子世家作季康子逐公華公賔公林蓋三人皆小人康子用冉求之言故逐三人而聘孔子也孔疏作使字則是康子使三人以幣聘矣

傳有周公之典在○王應麟曰魯用田賦孔子曰有周公之典在晉鑄刑書孔子曰晉國將守唐叔之所受法度周公之典唐叔之法度魯晉所以立國也是以漢循髙祖之法則治唐變太宗之法則亂

春秋左氏傳注疏卷五十八考證﹤經部﹐春秋類﹐春秋左傳注疏﹥

欽定四庫全書

春秋左傳注疏卷五十九【起哀公十二年盡十五年】

晉杜氏注唐陸徳明音義孔穎達疏

經十有二年春用田賦注直書之者以示攺法重賦疏【注正義曰用田賦者用由之所收以爲賦令之出牛馬也依實直書之以示攺常法重賦斂成元年作丘甲甲是造作之物故言作馬牛賦稅以充之非造作之物且譏其賦不譏其作故書用言舊不用而今用之】夏五月甲辰孟子卒注魯人諱娶同姓謂之孟子春秋不攺所以順時音義【娶本或作取七諭反又如字】疏【注正義曰論語云君娶於吳爲同娃謂之吳孟子是魯人常言稱孟子也坊記云魯春秋去夫人之姓曰吳其死曰孟子卒是舊史書爲孟子卒及仲尼修春秋以魯人已知其非諱而不稱姬氏諱國惡禮也因而不攺所以順時世也魯春秋去夫人之姓曰吳春秋無此文坊記云然者禮夫人至必書於策若娶齊女則云夫人姜氏至自齊此孟子初至之時亦當書曰夫人姬氏至自吳同姓不得稱姬舊史所書蓋直云夫人至自吳是去夫人之姓直書曰吳而已仲尼修春秋以犯禮明著全去其文故今經無其事】

公會吳於橐臯注橐臯在淮南逡遒縣東南音義【橐章夜反一音托逡音峻又七倫反遒音囚又音巡】

秋公會衞侯宋皇瑗於鄖注鄖發陽也廣陵海陵縣東南有發繇亭音義【繇音遙】疏【注正義曰十七年傳孟武伯問於髙柴曰諸侯盟誰執牛耳季羔曰發陽之役衞石魋指此會也知鄖卽發陽一地二名也】

宋向巢帥師伐鄭

冬十有二月螽注周十二月今十月是歲應置閏而失不置𨿽書十二月實今之九月司曆誤一月九月之初尙溫故得有螽音義【螽音終】

傳十二年春王正月用田賦注終前年事○夏五月昭夫人孟子卒昭公娶於吳故不書姓注諱娶同姓故謂之孟子若宋女疏【注正義曰諱娶同姓不得謂之吳女宋是子姓長女字孟故惠公元妃謂之孟子今又稱孟子者全攺其本若言此夫人是宋國之長女也釋例曰經書孟子卒傳言昭公娶於吳故不書姓此爲昭公加諱不復系吳攺其姓號傳因而弗革也論語謂之吳孟子蓋時人常言非經傳正文也而賈氏以爲言孟子若言吳之長女也稱吳長女旣不異於同姓且娶同姓長之與少未聞其異無所爲別也】死不赴故不稱夫人注不稱夫人故不言薨不反哭故不言葬小君注反哭者夫人禮也以同姓故不成其夫人喪疏【注正義曰禮旣葬日中自墓反虞於正寢所謂反哭於寢反哭者是夫人之正禮也季氏以同姓之故不成其夫人之喪不爲反哭故不書葬所以懲臣子之過也釋例曰若昭之孟子者以同姓爲闕生革其姓過而知悔也然吳之大伯下及魯昭於親遠矣所諱在於名義而已居夫人之位籍小君之尊已三世矣季氏當國而不爲之服至今仲尼釋已之經國朝不成其喪以世適夫人不書於防此季氏之咎也杜言不書於策謂不以夫人之禮書於經也】孔子與弔適季氏季氏不絻放絰而拜注孔子始老故與弔也絻喪冠也孔子以小君禮往弔季氏不服喪故去絰從主節制音義【與弔音預注同絻音問絰大結反去其呂反】疏【注正義曰杜以孔子與弔明其已去臣位若在臣位則服小君之喪不得云與弔而已故云孔子始老始老者謂始致事也劉云按十六年仲尼卒哀公誄之子贛譏云生不能用則是哀公不用仲尼爲臣也又世家及諸書無雲仲尼仕於哀公杜焉得云孔子始老乎今知不然者以上十一年傳稱仲尼在衛魯人以幣召之是召之而來當以任用故冉有云子爲國老待子而行後乃致事故孟子之喪而來與弔若哀公全不能用何須以幣召之但哀公不用其言故云生不能用於傳文上下理甚符同劉以爲不仕哀朝以規杜遇非也喪服齊衰三月章曰爲舊君君之母妻傳曰爲舊君者孰謂也仕焉而已者也何以服齊衰三月言與民同也君之母妻則小君也鄭云仕焉而已者謂老若有廢疾而致仕者也爲小君服者恩深於民也是其服與民同不服臣爲小君之服故與常弔也禮齊衰之喪始死而絻以至於成服絻以代吉冠故以絻爲喪冠也孔子以季孫當服臣爲小君之禮故以小君禮往弔季氏傳言適季氏謂適季氏哭位故杜言往弔謂就其哭位也季孫旣不服喪孔子不得服弔服故去絰從主節制也大夫之弔服弁絰鄭云弁絰者如爵弁而素而加環絰大如緦之絰纒而不紏也曲禮云凡非弔喪非見國君無不答拜者鄭云喪賔不答拜不自賓客也禮弔無拜法而此言孔子放絰而拜者記言喪賓不答拜謂喪主旣拜賔賔不答拜耳其初見主人成弔者先拜據此傳文必有拜法記無其事記不具耳】○公會吳於橐臯吳子使大宰嚭請尋盟注尋鄫盟公不欲使子貢對曰盟所以周信也注周固故心以制之注制其義玉帛以奉之注奉贄明神音義【贄音至】言以結之注結其信明神以要之注要以禍福音義【要一遙反注同】寡君以爲茍有盟焉弗可攺也已若猶可攺日盟何益今吾子曰必尋盟若可尋也亦可寒也注尋重也寒歇也音義【重直龍反歇許謁反】疏【注正義曰少牢有司徹云乃尋屍俎鄭云尋溫也引此若可尋也亦可寒也則諸言尋盟者皆以前盟已寒更溫之使熱溫舊卽是重義故以尋爲重意言若可重溫使熱亦可歇之使寒故言寒歇不訓寒爲歇也】乃不尋盟○吳徵會於防初衞人殺吳行人且姚而懼謀於行人子羽注子羽衛大夫音義【且子余反】子羽曰吳方無道無乃辱吾君不如止也子木曰吳方無道注子木衞大夫國無道必棄疾於人吳𨿽無道猶足以患衞注爲衞患也往也長木之斃無不摽也注摽擊音義【斃俾世反摽敷蕭反又普交反】國狗之瘈無不噬也注瘈狂也噬齧也音義【狗音茍瘈吉世反噬市制反齧五結反本或作嚙】疏【正義曰長木諭吳國大也狗瘈諭吳失道也國狗猶家狗言家畜狂狗必齧人也】而況大國乎秋衞侯會吳於鄖公及防侯宋皇瑗盟注盟不書畏吳竊盟疏【注正義曰畏吳竊盟恐吳知之故不敢書於防也成二年公及楚人秦人云云盟於蜀傳曰卿不書匱盟也於是乎畏晉而竊與楚盟故曰匱盟彼以畏晉竊盟故諸侯之卿皆貶而稱人此亦畏吳竊盟宜應貶此三國經遂沒而不書者彼以晉是盟主諸侯不應背晉故貶諸侯之卿以成晉爲霸主此吳以夷禮自處不合主諸侯之盟故與吳盟者悉皆不書是不與吳爲盟主也旣不與吳則三國私盟於義可許不合貶責但魯自不書仲尼亦從而不書之耳釋例曰諸侯畏晉而竊與楚盟而貶其卿所以成晉爲盟主也吳之彊大始於會鄫終於黃池凡三會三伐三盟惟書會伐而不書盟者吳以盟主自居而行其夷禮禮儀不典則盟神不蠲非所以結信義昭明徳故不錄其盟不與其成爲盟主也旣不與吳之爲盟主則宋魯防三國私盟可許故無貶文是其說也杜言三會三伐三盟者七年會於鄫十二年會於橐臯十三年會於黃池是三會也八年吳伐我十年公會吳伐齊十一年齊國書及吳戰於艾陵是三伐也七年傳云夏盟於鄫衍八年傳云吳人盟而還十三年傳云秋七月辛丑盟吳晉爭先是三盟也】而卒辭吳盟吳人藩衞侯之舍注藩籬音義【藩方元反注及下同籬力知反】子服景伯謂子貢曰夫諸侯之會事旣畢矣侯伯致禮地主歸餼注侯伯致禮以禮賔也地主所會主人也餼生物音義【餼許气反】疏【注正義曰侯伯諸侯之長謂盟主也侯伯爲主則諸侯之從已者皆爲賔致禮禮賔當謂有以禮之或設飲食與之宴也地主所會之地主人也當歸生物於賔禮牲生曰餼服防云致賔禮於地主傳言吳不行禮於防防非地主】以相辭也注各以禮相辭讓今吳不行禮於衞而藩其君捨以難之注難苦困也音義【難乃旦反】子盍見大宰乃請束錦以行注以賂吳音義【盍音戶獵反】語及衞故注若本不爲衞請者音義【爲於僞反】大宰嚭曰寡君願事衞君衞君之來也緩寡君懼故將止之注止執子貢曰防君之來必謀於其眾其眾或欲或否是以緩來其欲來者子之黨也其不欲來者子之讐也若執衞君是墮黨而崇讐也注墮毀也音義【墮許規反注及下皆同】夫墮子者得其志矣且合諸侯而執衞君誰敢不懼墮黨崇讐而懼諸侯或者難以霸乎大宰嚭說乃捨衞侯衞侯歸效夷言子之尙幼注子之公孫彌牟音義【說音悅下同捨音捨釋也又音赦效戶敎反】曰君必不免其死於夷乎執焉而又說其言從之固矣注出公輒後卒死於越○冬十二月螽季孫問諸仲尼仲尼曰丘聞之火伏而後蟄者畢注火心星也火伏在今十月音義【蟄直切反】今火猶西流司曆過也注猶西流言未盡沒知是九月歷官失一閏釋例論之備疏【注正義曰月令季夏之月昏火星中詩云七月流火毛傳云流下也謂昏而見於西南漸下流也周禮司爟云季秋內火是九月之昏火始入十月之昏則伏火猶西流者言其未盡沒是夏九月也經書十二月則是夏十月歷官失一閏故以九月爲十月釋例長歷言諸儒皆以爲冬實周之九月而書十二月謂之再失閏若如其言乃成三失非但再也今以長歷推春秋此十二月乃夏之九月實周之十一月也此年當有閏而今不置閏此爲失一閏月耳十二月不應螽故季孫怪之仲尼以斗建在戌火星尙未盡沒據今猶見故言猶西流明夏之九月尙可有螽也季孫𨿽聞仲尼此言猶不卽攺明年十二月復螽於是始悟十四年春乃置閏欲以補正時歷也傳於十五年書閏月蓋置閏正之欲明十四年之閏於法當在十二年也】○宋鄭之間有隙地焉注隙地間田音義【隙去逆反間音閒又一本作間地一音如字】曰彌作頃丘玉暢嵒戈鍚注凡六邑音義【彌亡支反又亡爾反頃若穎反又音傾暢勑亮反一本作士暢嵒五咸反戈古禾反音羊一音星歷反】子產與宋人爲成曰勿有是注俱棄之及宋平元之族自蕭奔鄭注在定十五年鄭人爲之城嵒戈鍚注城以處平元之旅音義【爲之於僞反】九月宋向巢伐鄭取鍚殺元公之孫遂圍嵒十二月鄭罕達救嵒丙申圍宋師注此事經在十二月螽上今倒在下更具列其月以爲別者丘明本不以爲義例故不皆齊同音義【倒丁老反別如字又彼列反】疏【注正義曰杜以此與經別故言丘明不以爲義例故使文不齊同劉以爲傳說當時事耳更倒本隙地之事載其日月使與明年相接今知不然者案宣二年壬申朝於武宮是十月五日下乃云冬趙盾爲旄車之族彼注云壬申是十月五日也旣有日而無月冬又在壬申下明傳文無較例彼旣無倒本其事與後年相接足知此亦不爲倒本其事使九月在十二月之下明傳因簡牘舊文或日月前後不以爲例若以倒敍其事爲後年張本案傳之上下凡倒敍事爲後年張本者惟道事之所由不具載其日月劉以此而規杜過非也】

經十有三年春鄭罕達帥師取宋師於嵒注書取覆而敗之

夏許男成卒注無傳音義【成音城本或作戊】

公會晉侯及吳子於黃池注陳畱封丘縣南有黃亭近濟水夫差欲霸中國尊天子自去其僭號而稱子以告令諸侯故史承而書之音義【近附近之近去起呂反僭子念反】疏【注正義曰七年防吳於鄫十二年會吳於橐臯皆不稱子此稱吳子故解之夫差欲霸中國尊天子而自號爲王則諸侯不服故去僭號自稱吳子以告令諸侯故諸侯之防承而書曰吳子吳語說此事云晉侯命董褐告吳王曰今君奄王東海以淫名聞於天下君有短垣而自逾之況蠻荊則何有於周室夫命圭有命固曰吳伯不曰吳王諸侯是以敢辭夫諸侯無二君而周無二王君若無卑天子而曰吳公孤敢不順從君命吳王許諾是其去僭號也於此會去王號耳其於吳國猶稱王不攺也】

楚公子申帥師伐陳注無傳

於越入吳

秋公至自會注無傳

晉魏曼多帥師侵防注無傳

葬許元公注無傳

九月螽注無傳書災

冬十有一月有星孛於東方注無傳平旦眾星皆沒而孛乃見故不言所在之次音義【孛步內反見賢徧反】疏【注正義曰公羊傳曰孛者何彗星也其言於東方何見平旦也杜用彼說眾星皆沒故不言所在之次】

盜殺陳夏區夫注無傳稱盜非大夫音義【夏戶雅反區烏侯反】十有二月螽注無傳前年季孫𨿽聞仲尼之言而不正歷失閏至此年故復十二月螽實十一月音義【復扶又反】傳十三年春宋向魋救其師注救前年圍嵒師鄭子賸使徇曰得桓魋者有賞魋也逃歸遂取宋師於嵒獲成讙郜延注二子宋大夫音義【徇似俊反讙火官反郜古報反又古毒反】以六邑爲虛注空虛之名不有音義【爲虛並如字或音墟非】○夏公會單平公晉定公吳夫差於黃池注平公周卿士也不書尊之不與會音義【單音善不與音預】○六月丙子越子伐吳爲二隧注隧道也音義【隧音遂注同】疇無餘謳陽自南方注二子越大夫音義【謳烏侯反】先及郊吳大子友王子地王孫彌庸壽於姚自上觀之注觀越師水名音義【烏宏反】彌庸見姑蔑之旗注姑蔑越地今東陽大末縣音義【蔑亡結反旗音其大音泰孟康云大音闥】曰吾父之旗也注彌庸父爲越所獲故姑蔑人得其旌旗不可以見讎而弗殺也大子曰戰而不克將亡國請待之彌庸不可屬徒五千注屬會也音義【屬音燭注同】王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲大子友王孫彌庸壽於姚注地守故不獲音義【守手又反下注同復扶又反】丁亥入吳吳人告敗於王王惡其聞也注惡諸侯聞之音義【惡烏路反注同】自剄七人於幕下注以絕口音義【剄古項反】秋七月辛丑盟吳晉爭先注爭歃血先後音義【歃所洽反又所甲反】吳人曰於周室我爲長注吳爲大伯後故爲長音義【長丁丈反注並同大音泰】晉人曰於姬姓我爲伯注爲侯伯趙鞅呼司馬寅注寅晉大夫曰日旰矣注旰晚也音義【旰古旦反】大事未成二臣之罪也注大事盟也二臣鞅與寅建鼓整列二臣死之長幼必可知也疏【正義曰如此傳文則趙鞅先欲與吳戰也吳語云吳晉爭長未成邊遽仍至以越亂告吳王懼乃合大夫而謀曰無會而歸與會而先晉孰利王孫雄先對曰二者莫利必會而先之乃爲吳王設計布陳雞鳴乃定去晉軍一里昧明王乃秉枹鳴鼓三軍皆嘩聲動天地於是晉軍大駭乃令董褐請事賈逵等皆云董褐司馬寅也如彼文則吳請先戰國語各記其國之事言有彼比故其文不同注正義曰杜以鞅呼寅與語明其同憂國事故以二臣爲鞅與寅也劉以爲吳晉二臣今知不然者以趙鞅呼司馬寅自相與語云建鼓整列二臣死之皆是鞅寅自謂故知二臣鞅與寅也鞅旣不共吳臣對論曲直何得以二臣爲吳晉之臣劉以爲吳晉之臣而規杜氏非也建立也立鼓擊之與戰也大射禮云建鼓在阼階西鄭云建猶樹也以木貫而載之樹之跗也彼謂立之於地所謂殷人楹鼓與此別也】對曰請姑視之反曰肉食者無墨注墨气色下今吳王有墨國勝乎注國爲敵所勝大子死乎且夷徳輕不忍久請少待之注少待無與爭音義【輕遣政反】疏【正義曰吳語說此事云董褐旣致命乃告趙鞅曰臣觀吳王之色類有大憂小則嬖妾適子死不然則國有難大則越入吳將毒不可與戰主其許之說與此傳小異】乃先晉人注盟不書諸侯恥之故不錄疏【正義曰吳語說此事云吳公先歃晉侯亞之與此異者經書公會晉侯及吳子傳稱公會單平公晉定公吳夫差吳皆在下晉實先矣經據魯史防書傳采魯之簡牘魯之所書必是依實國語之書當國所記或取曲筆直已辭有抑揚故與左傳異者多矣鄭云不可以國語亂周公所定法云國語非丘明所作凡有共說一事而二文不同必國語虛而左傳實其言相反不可彊合也】吳人將以公見晉侯子服景伯對使者曰王合諸侯則伯帥侯牧以見於王注伯王官伯侯牧方伯音義【見晉如字又賢徧反使所吏反以見賢徧反】伯合諸侯則侯帥子男以見於伯注伯諸侯長疏【正義曰曲禮云五官之長曰伯是職方也九州之長入天子之國曰牧於外曰侯職方者二伯各主一方州長者州牧各主一州周禮所謂八命作牧九命作伯是也王合諸侯則伯帥侯牧當如康王之誥大保帥西方諸侯畢公帥東方諸侯以見於王也計當盡帥諸侯獨言帥侯牧者舉尊而言其實盡帥之也伯合諸侯則侯帥子男侯謂牧也牧帥諸國之君見於伯也亦當盡帥在會諸侯獨云子男舉小爲言其實亦見在會者盡帥以見伯也】自王以下朝聘玉帛不同故敝邑之職貢於吳有丰於晉無不及焉以爲伯也疏【正義曰言共職貢於吳有丰於晉無有不及晉時以吳爲伯故也】今諸侯會而君將以寡君見晉君則晉成爲伯矣敝邑將攺職貢魯賦於吳八百乘若爲子男則將半邾以屬於吳注半邾三百乘音義【丰芳中反乘繩證反下及注同】而如邾以事晉注如邾六百乘疏【正義曰七年傳茅夷鴻請救於吳云魯賦八百乘君之貳也邾賦六百乘君之私也今魯賦八百乘以貢於吳以吳爲伯故也吳今帥魯以見於晉則吳爲州牧魯爲子男晉成伯矣邾是子爵以六百乘貢吳邾以吳爲伯故也魯旣以晉爲伯吳爲牧牧卑於伯則將半邾三百乘以屬於吳而如邾六百乘以事於晉也】且執事以伯召諸侯而以侯終之何利之有焉吳人乃止旣而悔之主謂景伯欺之將囚景伯景伯曰何也立後於魯矣注何景伯名將以二乘與六人從遲速惟命遂囚以還及戶牖注戶牖陳畱外黃縣西北東昏城是音義【從才用反牖音酉】謂大宰曰魯將以十月上辛有事於上帝先王季辛而畢何世有職焉注有職於祭事注【正義曰七月辛丑盟囚景伯以還今景伯稱十月當謂周之十月周之十月非祭上帝先公之時且祭禮終朝而畢無上辛盡於季辛之事景伯以吳信鬼皆虛言以恐吳耳】自襄以來未之攺也注魯襄公若不會祝宗將曰吳實然注言魯祝宗將告神云景伯不會坐爲吳所囚吳人信鬼故以是恐之音義【坐才臥反恐丘勇反】且謂魯不共而執其賤者七人何損焉大宰嚭言於王曰無損於魯而祗爲名注適爲惡名音義【共音恭祗音支】不如歸之乃歸景伯吳申叔儀乞糧於公孫有山氏注申叔儀吳大夫公孫有山魯大夫舊相識曰佩玉繠兮余無所系之注繠然服飾備也已獨無以系佩言吳子不卹下音義【繠而捶反又而水反】防酒一盛兮余與褐之父睨之注一盛一器也睨視也褐寒賤之人言但得視不得飲音義【盛音成又市政反下同褐戶葛反父如字又音甫睨五計反】疏【注正義曰酒盛於器謂一器爲一盛說文云睨邪視也詩云無衣無褐河以卒歲鄭云褐毛布也人之貴者無衣賤者無褐是褐者寒賤人之衣服也言我與彼褐之父但得共邪視之不得飲之告已之乏飲也】對曰粱則無矣麤則有之若登首山以呼曰庚癸乎則諾注軍中不得出糧故爲私隱庚西方主谷癸北方主水傳言吳子不與士共饑渴所以亡音義【麤本又作麄七奴及呼火故反】疏【正義曰食以稻粱爲貴故以粱表精若求粱米之飯則無矣麄者則有之若我登首山以叫呼庚癸乎女則諾軍中不得出糧與人故作隱語爲私期也庚在西方谷以秋熟故以庚主谷癸在北方居水之位故以癸主水言欲致飯並致飲也土地名首山闕不知其處當在吳所營軍之方】王欲伐宋殺其丈夫而囚其婦人注以宋不會黃池故言吳子悖惑音義【殺其丈夫直兩反又作大夫誤悖補內反】大宰嚭曰可勝也而弗能居也乃歸冬吳及越平注終伍員之言疏【正義曰言吳不能報越求與之平終伍員所謂三年始弱也】

經十有四年春西狩獲麟注麟者仁獸聖王之嘉瑞也時無明王出而遇獲仲尼傷周道之不興感嘉瑞之無應故因魯春秋而修中興之敎絕筆於獲麟之一句所感而作固所以爲終也冬獵曰狩蓋虞人修常職故不書狩者大野在魯西故言西狩得用曰獲音義【狩手又反麟呂辛反又力珍反瑞獸也解見詩音瑞常恚反應應對之應中丁仲反】疏【注正義曰公羊傳曰麟者仁獸也何休云一角而戴肉設武備而不爲害所以爲仁也鄭詩箋云麟角之末有肉示有武而不用釋獸云麐麕身牛尾一角季巡曰麟瑞應獸名孫炎曰靈獸也京房易傳曰麟麕身牛尾狼額馬蹄有五采服下黃髙丈二廣雅云麒麟狼頭肉角含仁懷義音中鐘呂行步中規折旋中矩遊必擇土翔必有處不履生虫不折生艸不羣不旅不入陷穽不入羅网文章斌斌說文云麒仁獸從鹿其聲麟大牝鹿也從鹿粦聲公羊傳曰麟有王者則至無王者則不至孝經援神契云徳至鳥獸則麒麟臻是言麟爲聖王之嘉瑞也此時無明王麟出無所應也出而遇獲失其所以歸也大以靈瑞之物轗軻若是聖人見此能無感乎所以感者以聖人之生非其時道無所施言無所用與麟相類故爲感也仲尼見此獲麟於是傷周道之不興感嘉瑞之無應故因魯春秋文加褒貶而修中興之教也能用此道則周室中興故謂春秋爲中興之教也春秋編年之書不待年終而絕筆於獲麟之一句者本以所感而作故所以用此爲終也釋天云冬獵爲狩周之春夏之冬故稱狩也桓四年公狩於郎莊四年公及齊人狩於禚禚郎二者公親行皆書公狩此狩不書公卿者蓋是虞人賤官自修常職公卿不行故不書狩者名氏此狩常事本不合書書之爲獲麟故也傳稱狩於大野大野之澤在魯國之西故言西狩得用曰獲定九年傳例也杜以獲麟之義惟此而已先儒穿鑿妄生異端公羊傳曰有以告者曰有麕而角者孔子曰孰爲來哉孰爲來哉反袂拭面涕沾袍曰吾道窮矣說公羊者云麟是漢將受命之瑞周亡天下之異夫子知其將有六國爭彊秦項交戰然後劉氏乃立夫子深閔民之離害故爲之隕泣麟者太平之符聖人之類又云麟得而死此亦天告夫子將沒之徵也案此時去漢三百七十有餘年矣漢氏起於匹夫先無王迹前期三百許歲天已豫見徵兆其爲靈命何太逺乎言旣不經事無所據苟佞時世妄爲虛誕故杜氏序云至於反袂拭面稱吾道窮亦無取焉蓋賤其虛誣鄙其妖妄故無所取之也說左氏者云麟生於火而遊於土中央軒轅大角之獸孔子作春秋春秋者禮也修火徳以致其子故麟來而爲孔子瑞也奉徳侯陳欽說麟西方毛虫金精也孔子作春秋有立言西方兌爲口故麟來許愼稱劉向尹更始等皆以爲吉凶不並瑞災不兼今麟爲周異不得復爲漢瑞知麟應孔子而至鄭以爲修母致子不如立言之說密也賈逵服防穎容等皆以爲孔子自衞反魯考正禮樂修春秋約以周禮三年文成致麟麟感而至取龍爲水物故以爲修母致子之應若然龍爲水物以其育於水耳麟生於火豈其產於火乎孔子之作春秋門徒盡知之矣丘明親承聖防目見獲麟丘明何以不言弟子何以不說子思孟軻去聖尢近荀卿著書尊崇孔徳麟若應孔子而來著書無客不述何乃經傳羣籍了爾不言以其旣妖且妄故杜悉無所取】

小邾射以句繹來奔注射小邾大夫句繹地名春秋止於獲麟故射不在三叛人之數自此以下至十六年皆魯史記之文弟子欲存孔子卒故並錄以續孔子所修之經音義【射音亦句古侯反繹音亦】疏【注正義曰此文與邾庶其黒肱莒牟夷文同知射是小邾大夫以句繹之地來奔魯也其事旣同其罪亦等傳稱庶其等爲三叛人不通數此爲四叛人者以春秋之經止於獲麟獲麟以上褒貶是仲尼之意此𨿽文與彼同而事非孔意故不數也若然魯史書此舊與彼同則竊地顯名史先然矣而昭三十一年傳盛論書三叛人名懲不義也其善志也杜言書曰故書皆是仲尼新意案此類彼則彼是舊文言新意者仲尼所修有因有革因者𨿽是仲尼因舊舊合仲尼之心因而不攺卽是新意所以彼傳歸功修者謂之善志爲傳所以修之旣定乃成爲善也故釋例終篇杜自問而釋之云丘明之爲傳所以釋仲尼春秋仲尼春秋皆因舊史策書義之所在則時加增損或仍舊史之無或攺舊史之有𨿽因舊文固是仲尼之書也丘明所發固是仲尼之意也是其說也公羊谷梁之經皆至獲麟而盡左氏之經更有此下事者自此已下至十六年皆是魯史記事之正文也仲尼所修修此記也此上仲尼修記此下是其本文弟子欲存孔子卒故因經之未並錄魯之舊史以續孔子所修之經記仲尼卒之月日示後人使知之耳賈逺亦云此下弟子所記但不言是魯之舊史耳】

夏四月齊陳恆執其君寘於舒州音義【寘之豉反】疏【正義曰成十七年晉欒書執晉厲公亦先執後弒與此事同彼不書者或此告彼不告且此非孔子所修不可以爲例也】

庚戌叔還卒汪無傳

五月庚申朔日有食之注無傳

陳宗豎出奔楚注無傳音義【豎上主反】

宋向魋入於曹以叛注曹宋邑音義【向舒又反魋徒回反】莒子狅卒注無傳音義【狅其廷反】

六月宋向魋自曹出奔防宋向巢來奔

齊人弒其君壬於舒州疏【正義曰宣四年傳例曰凡弒君稱君君無道也稱臣臣之罪也發凡言例是周公舊典此魯史不書陳恆之名蓋依凡例以齊君無道故】

秋晉趙鞅帥師伐防注無傳音義【鞅於丈反】

八月辛丑仲孫何忌卒

冬陳宗豎自楚復入於陳陳人殺之注無傳音義【復扶又反】陳轅買出奔楚注無傳

有星孛注無傳不言所在史失之音義【孛步內反】

饑注無傳

傳十四年春西狩於大野叔孫氏之車子鉏商獲麟注大野在髙平鉅野縣東北大澤是也車子微者鉏商名音義【鉏仕居反】疏【注正義曰鉅訓大也由其旁有大澤故縣以鉅野爲名其澤在曲阜之西故稱西狩不書地者得常不書也賈逵云周在西明夫子道系周服防云言西者有意於西明夫子有立言立言之位在西方故著於西也案此澤實在魯西舊史因書西耳仲尼不攺舊史何以得示已意若其本實東狩仲尼不得輒攺爲西以已意之所示妄攺魯之狩處𨿽則下愚知其不可豈有斯人而爲斯事以此立說何妄之甚杜以車子連文爲將車之子故爲微者鉏商是其名也家語說此事云叔孫氏之車士曰子鉏商王肅云車士將車者也子姓鉏商名今無士字服防云車車士微者也子姓鉏商名以子爲姓與杜異】以爲不祥以賜虞人注時所未嘗見故怪之虞人掌山澤之官疏【正義曰家語云子鉏商采薪於大野獲麟焉折其前左足載而歸叔孫以爲不祥棄之於郭外使人告於孔子孔子曰麟也然後取之王肅云傳曰狩此曰采薪時實狩獵鉏商非狩者采薪而獲麟也傳曰以腸虞人此云棄之於郭外棄之於郭外所以賜虞人也然肅意欲成彼家語令與經傳符同故彊爲之辭冀合其說要其正文乖不可合也今傳言狩而獲麟非采薪者也鉏商不是狩者麟非狩之所獲何以書爲狩乎以賜虞人虞人當受之矣棄郭外非賜人之辭不得棄之以爲賜人也公羊傳曰西狩獲麟何以書記異也何異爾非中國之獸也然則孰狩之薪采者也薪采者則微者也曷爲以狩言之大之也曷爲大之爲獲麟大之也則公羊之意當時實無狩者爲大麟而稱狩也家語𨿽出孔家乃是後世所錄取公羊之說飾之以成文耳不可與左氏合也】仲尼觀之曰麟也然後取之注言魯史所以得書獲麟疏【注正義曰若舉國不識則無由得書傳說仲尼觀之言魯史所以得書獲麟由仲尼辯之故也服防云仲尼名之曰麟明麟爲仲尼至也然則麟非常見魯人所疑仲尼聖者所言必信故魯從而取之此則愚民之信聖也服防以仲尼名之卽云爲仲尼至然則防風之骨肅愼之矢季氏之羵羊楚王之萍實皆問仲尼而後知豈爲仲尼至也】○小邾射以句繹來奔曰使季路要我吾無盟矣注子路信誠故欲得與相要誓而不須盟孔子弟子旣續書魯防以系於經丘明亦隨而傳之終於哀公以卒前事其異事則皆略而不傳故此經無傳者多音義【要於妙反又一遙反注同】使子路子路辭季康子使冉有謂之曰千乘之國不信其盟而信子之言子何辱焉對曰魯有事於小邾不敢問故死其城下可也彼不臣而濟其言是義之也由弗能注濟成也音義【乘繩證反年內同】疏【正義曰季孫之意以小邾射不信千乘之國而信子路之言是其重子路過於一國子路當以爲榮不宜恥與言約子路之意魯伐小邾非已能禁將令已言不信不可與射約也又射是竊地叛臣臣之罪惡者也而子路與之相要便是以射爲義恥與不義交好故辭而不能也】○齊簡公之在魯也闞止有寵焉注簡公悼公陽生子壬也闞止子我也事在六年音義【闞苦暫反】及卽位使爲政陳成子憚之驟顧諸朝注成子陳常心不安故數顧之音義【憚大旦反驟仕救反數所角反】諸禦鞅言於公注鞅齊大夫曰陳闞不可並也君其擇焉注擇用一人弗聽子我夕注夕視事陳逆殺人逄之陳逆子行陳氏宗也子我逄之遂執以入注執逆至朝陳氏方睦注欲謀齊國故宗族和使疾而遺之潘沐備酒肉焉注使詐病因內潘沐幷得內酒肉潘米汁可以沐頭音義【遺惟季反潘芳袁反注皆同沐音木汁之十反】饗守囚者醉而殺之而逃子我盟諸陳於陳宗注失陳逆懼其反爲患故盟之疏【正義曰陳宗陳氏宗主謂陳成子也盡集陳氏宗族就成子家盟也】初陳豹欲爲子我臣注豹亦陳氏族使公孫言已注言已介達之音義【介音界媒介也亦因也】已有喪而止旣而言之注旣終喪也曰有陳豹者長而上僂注肩背僂音義【長如字又丁丈反僂力主反】望視注目望陽事君子必得志注得君子意欲爲子臣吾憚其爲人也注恐多詐故緩以告子我曰何害是其在我也使爲臣他日與之言政說遂有寵謂之曰我盡逐陳氏而立女若何對曰我遠於陳氏矣注言已疏遠音義【說音悅女音汝遠如字又於萬反】且其違者不過數人注違不從也音義【數所主反】何盡逐焉遂告陳氏子行曰彼得君弗先必禍子子行舍於公宮注子行逃而隱於陳氏今又隱於公宮夏五月壬申成子兄弟四乘如公注成子之兄弟昭子莊簡子齒宣子夷穆子安廩丘子意玆芒子盈惠子得凡八人二人共一乘音義【廩力甚反芒音亡】疏【注正義曰案世本僖子生昭子莊簡子齒宣子其夷穆子安廩丘子鑿玆芒子盈惠子得】子我在幄注幄帳也聽政之處音義【幄於角反處昌慮反】出逆之遂入閉門注成子入反閉門不納子我侍人禦之注子我侍人音義【禦本亦作禦魚呂反】子行殺侍人注素在內故得殺之公與婦人飲酒於檀臺成子遷諸寢注徙公使居正寢音義【檀大丹反】公執戈將擊之注疑其欲作亂大史子余曰非不利也將除害也注言將爲公除害音義【大音泰將爲於僞反下文逆爲余請下注爲公同】成子出捨於庫注以公怒故聞公猶怒將出曰何所無君子行抽劍曰需事之賊也注言需疑則害事音義【需音須】誰非陳宗注言陳氏宗族眾多疏【正義曰子行稱國內之人誰非陳宗言陳氏宗族眾多力足成事何爲畏子我欲出奔】所不殺子者有如陳宗注言子若欲出我必殺子明如陳宗疏【正義曰子行慮其必出故以殺子懼之陳宗謂陳之先人此稱有如陳宗由定六年孟懿子謂範獻子曰所不以陽虎爲中軍司馬者有如先君彼注云稱先君以微其言此亦然也服防云陳宗先祖鬼神也】乃止子我歸屬徒攻闈與大門注闈宮中小門大門公門也音義【屬之欲反闈音韋】疏【注正義曰釋宮雲宮中之門謂之闈孫炎曰宮中相通小門也成子在公宮內知大門公門也計闈在宮內必是得入大門乃得至闈今言攻闈與大門皆不勝者公宮非止一門蓋從別門而入兵得至闈故與大門並攻也】皆不勝乃出陳氏追之失道於弇中適丰丘弇中狹路丰丘陳氏邑音義【弇於檢反又音淹狹音洽】丰丘人執之以告殺諸郭關注齊關名成子將殺大陸子方注子方子我臣陳逆請而免之以公命取車於道注子方取道中行人車及耏眾知而東之注知其矯命奪車遂使東音義【耏音而矯本又作橋居表反】出雍門注齊城門也音義【雍於用反】陳豹與之車弗受曰逆爲余請豹與余車余有私焉事子我而有私於其讎何以見魯衞之士注傳言陳氏務施音義【施式豉反】東郭賈奔防注賈卽子方庚辰陳恆執公於舒州公曰吾早從鞅之言不及此注悔不誅陳氏○宋桓魋之寵害於公注恃寵驕盈公使夫人驟請享焉而將討之注夫人景公母也數請享飲欲因請討之音義【數所角反】未及魋先謀公請以鞌易薄注鞌向魋邑薄公邑欲因易邑爲公享宴而作亂音義【鞌音安】公曰不可薄宗邑也注宗廟所在乃益鞌七邑而請享公焉注僞喜於受賜以日中爲期家備盡往注甲兵之備公知之告皇野曰余長魋也注少長育之皇野司馬子仲音義【長丁丈反注同少詩照反】今將禍余請卽救司馬子仲曰有臣不順神之所惡也而況人乎敢不承命不得左師不可注左師向魋兄向巢也音義【惡烏路反】請以君命召之左師每食擊鐘聞鐘聲公曰夫子將食旣食又奏注奏樂公曰可矣以乘車往曰迹人來告注主迹禽獸者音義【迹子亦反】疏【注正義曰周禮地官迹人掌邦田之政凡田獵者受命焉鄭云迹之言迹知禽獸之處也】曰逄澤有介麇焉注地理誌言逄澤在滎陽開封縣東北遠疑非介大也音義【介音界麇九倫反獐也本又作麇亡悲反】疏【注正義曰漢書地理誌雲開封縣逄池在東北或曰宋之逄澤也臣瓚案汲郡古文梁惠王廢逄忌之藪以賜氏今浚儀縣有逄忌陂是也土地名宋都睢陽計去開封四百餘里非輕行可到故杜以遠疑非也蓋於宋都之旁別有近地名逄澤也介大也釋詁文案方言畜無耦曰介杜云大者逄澤大處不應惟有一麇若迹人止告一麇不應公喚左師俱獵故以介爲大劉以爲一麇而規杜氏非也】公曰𨿽魋未來得左師吾與之田若何注皇野稱公命君憚告子注難以遊戲煩大臣音義【難乃旦反下文及注同】野曰嘗私焉注嘗試也君欲速故以乘車逆子與之乘至公告之故拜不能起司馬曰君與之言注使公與要誓公曰所難子者上有天下有先君注言𨿽誅魋要不負言使禍難及子對曰魋之不共宋之禍也敢不惟命是聽司馬請瑞焉注瑞符節以發兵疏【注正義曰周禮典瑞云牙璋以起軍旅以治兵守鄭眾云牙璋琢以爲牙牙齒兵象故以牙璋發兵若今時以銅虎符發兵也彼用牙璋天子之法諸侯於其封內亦自以瑞發兵其物無文以言之】以命其徒攻桓氏注桓氏向魋其父兄故臣曰不可注司馬故臣與桓魋無怨者其新臣曰從吾君之命遂攻之子頎騁而告桓司馬注子頎桓魋弟桓司馬卽魋也音義【頎音祈騁勑領反】司馬欲入注入攻君子車止之注車亦魋弟曰不能事君而又伐國民不與也祗取死焉向魋遂入於曹以叛注哀八年宋滅曹以爲邑音義【只音支】六月使左師巢伐之欲質大夫以入焉注巢不能克魋恐公怒欲得國內大夫爲質還入國音義【質音致注及下同】不能亦入於曹取質注不能得大夫故入曹刼曹人子弟而質之欲以自固魋曰不可旣不能事君又得罪於民將若之何乃捨之注捨曹子弟音義【捨音赦又音捨注同】民遂叛之向魋奔衞向巢來奔宋公使止之曰寡人與子有言矣不可以絕向氏之祀辭曰臣之罪大盡滅桓氏可也若以先臣之故而使有後君之惠也若臣則不可以入矣司馬牛致其邑與珪焉而適齊注牛桓魋弟也珪守邑符信向魋出於衞地公文氏攻之注公文氏衞大夫求夏后氏之璜焉與之他玉而奔齊陳成子使爲次卿司馬牛又致其邑焉而適吳注示不與魋同音義【夏戶雅反璜音黃】吳人惡之而反趙簡子召之陳成子亦召之卒於魯郭門之外阬氏葬諸丘輿注阬氏魯人也泰山南城縣西北有輿城錄其卒葬所在湣賢者失所音義【惡烏路反阬苦夷反或音罔輿音余】○甲午齊陳恆弒其君壬於舒州注壬簡公也孔丘三日齊而請伐齊三公曰魯爲齊弱久矣子之伐之將若之何對曰陳恆弒其君民之不與者半以魯之眾加齊之半可克也公曰子告季孫孔子辭注辭不告音義【三日齊側皆反本又作齋伐齊三如字又息皆反】退而告人曰吾以從大夫之後也故不敢不言注嘗爲大夫而去故言後疏【正義曰論語錄此事與此小異彼云沐浴而朝此云齊而請彼云公曰告夫三子此云公曰子告季孫禮齊必沐浴三子季孫爲長各記其一故不同耳彼於退而告人之下又云之三子告此無文者傳是史官所錄記其與君言耳退後別告三子惟弟子知之史官不見其告故傳無文也】○初孟孺子泄將圉馬於成注泄孟懿子之子孟武伯也圉畜養也成孟氏邑音義【泄息列反圉魚呂反】成宰公孫宿不受曰孟孫爲成之病不圉馬焉注病謂民貧困音義【爲於僞反】孺子怒襲成從者不得入乃反成有司使孺子鞭之注恨恚故鞭成有司之使人音義【從者才用反使所吏反注同恚一瑞反】秋八月辛丑孟懿子卒成人奔喪弗內袒免哭於衢聽共弗許注請聽命共使音義【內如字又音納袒音怛免音問衢其俱反共音恭注同】懼不歸注不敢歸成爲明年成叛傳

十有五年春王正月成叛

夏五月齊髙無防出奔北燕注無傳音義【防普悲反】鄭伯伐宋注無傳

秋八月大雩注無傳音義【雩音於】

晉趙鞅帥師伐衞注無傳

冬晉侯伐鄭注無傳

及齊平注魯與齊平

衞公孟彄出奔齊注無傳音義【彄苦侯反】

傳十五年春成叛於齊武伯伐成不克遂城輸注以偪成○夏楚子西子期伐吳及桐汭注宣城廣徳縣西南有桐木出白石山西北入丹陽湖音義【內如銳反】陳侯使公孫貞子弔焉注弔爲楚所伐及良而卒注良吳地將以屍入注聘禮若賔死未將命則旣斂於棺造於朝介將命音義【斂力驗反下同造七報反下文同介音界下文注皆仿此】疏【注正義曰聘禮文也服防云在牀曰屍在棺曰柩禮稱旣斂於棺傳言將以屍入者記言對文耳散則可以通隱元年傳曰贈死不及屍注云屍未葬之通稱也案聘禮賔入竟而死遂也主人爲之具而殯介攝其命君弔介爲主人主人歸禮幣必以用介受賔禮無辭也不饗食此謂入竟未至國都賔死其禮如此聘禮又云若賔死未將命則旣斂於棺造於朝介將命鄭注云未將命謂俟間之後也此謂賔死至朝主人將欲行禮賔請間之後賔死以柩造朝以屍將事今公孫貞子卒於竟內依禮惟可以屍而入殯於賔館不合以柩造朝以屍將事今上介芋尹云以屍將事者以吳人不納故芋尹引禮深以辯之杜以傳有以屍將事故引聘禮斂於棺造於朝介將命以釋之其實貞子當殯於館不得以屍將事也】吳子使大宰嚭勞且辭曰以水潦之不時無乃廩然隕大夫屍注廩然傾動貌音義【勞力報反潦音老廩力甚反隕於敏反下同】以重寡君之憂寡君敢辭上介芋尹蓋對注蓋陳大夫貞子上介音義【重直用反下注同寡君敢辭上介絕句芋音於付反】曰寡君聞楚爲不道薦伐吳國注薦重也音義【薦在徧反】滅厥民人寡君使蓋備使弔君之下吏注備猶副也音義【備使所吏反蓋芋尹蓋辭同】無祿使人逢天之慼大命隕墜絕世於良注絕世猶言棄世廢日共積注廢行道之日以共具殯斂所積聚之用音義【共音恭注同積子賜反又如字注同殯必刃反聚才諭反又如字】一日遷次注一日便遷次不敢畱君命今君命逆使人曰無以屍造於門是我寡君之命委於艸莽也且臣聞之曰事死如事生禮也於是乎有朝聘而終以屍將事之禮注朝聘道死以屍行事音義【莽亡黨反】又有朝聘而遭喪之禮注遭所聘之喪疏【正義曰上注所引者是聘賔終以屍將事之禮聘禮又云聘禮喪入竟則遂也不郊勞不筵幾主人畢歸禮賔惟饔餼之受是聘而遭喪之禮也其朝禮𨿽亡賔終及主遭喪必亦有禮文六年季文子聘於晉求遭喪之禮是也】若不以屍將命是遭喪而還也無乃不可乎以禮防民猶或逾之今大夫曰死而棄之是棄禮也其何以爲諸侯主注謂主盟也先民有言曰無穢虐士注虐士死者備使奉屍將命苟我寡君之命達於君所𨿽隕於深淵則天命也非君與渉人之過也吳人內之注傳言芋尹蓋知禮音義【內如字又音納】○秋齊陳瓘如楚注瓘陳恆之兄子玉也音義【瓘古喚反】過衞仲由見之注仲由子路音義【過古禾反】曰天或者以陳氏爲斧斤旣斵喪公室而他人有之不可知也其使終饗之亦不可知也注饗受也音義【斵陟角反喪息浪反下注皆同】若善魯以待時不亦可乎何必惡焉注仲由事孔子故爲魯言音義【故爲於僞反下爲防爲請並同】子玉曰然吾受命矣子使告我弟注弟成子也○冬及齊平子服景伯如齊子贛爲介見公孫成注公孫成成宰公孫宿也曰人皆臣人而有背人之心況齊人𨿽爲子役其有不貳乎注言子叛魯齊人亦將叛子音義【背音佩】疏【正義曰人皆臣人謂凡人皆臣事於人當一心事上今公孫成而有背人之心謂背魯適齊況他國齊人𨿽爲於役豈有不學子而爲叛貳乎言必效子而爲叛貳故杜云言子叛魯齊人亦將叛子也】子周公之孫也多饗大利猶思不義利不可得而喪宗國將焉用之注喪宗國謂以邑入齊使魯有危亡之禍音義【焉於防反】成曰善哉吾不早聞命注傳言仲尼之徒皆忠於魯國陳成子館客注使景伯子贛就館曰寡君使恆告曰寡人願事君如事衞君注言衞與齊同好而魯未肯音義【好呼報反】景伯揖子贛而進之對曰寡君之願也昔晉人伐衞注在定八年齊爲衞故伐晉冠氏喪車五百注在定九年冠氏陽平館陶縣音義【冠如字又古喚反】因與衞地自濟以西禚媚杏以南書社五百注二十五家爲一社籍書而致之音義【濟子禮反榚諸若反】吳人加敝邑以亂注在八年齊因其病取讙與闡注亦在八年寡君是以寒心若得視衞君之事君也則固所願也成子病之乃歸成注病其言也公孫宿以其兵甲入於嬴注嬴齊邑音義【嬴音盈】○衞孔圉取大子蒯聵之姊生悝注孔圉孔文子也蒯聵姊孔伯姬音義【圉魚呂反蒯苦怪反聵魚怪反悝苦回反】孔氏之豎渾良夫長而美孔文子卒通於內注通伯姬音義【渾戶門反長丁丈反又如字】大子在戚孔姬使之焉注使良夫詣大子所音義【使之所吏反又如字】大子與之言曰苟使我入獲國服冕乘軒三死無與注冕大夫服軒大夫車三死死罪三音義【無與音預】與之盟爲請於伯姬注良夫爲大子請閏月良夫與大子入舍於孔氏之外圃注圃園音義【圃布五反】昏二人蒙衣而乘注二人太子與良夫蒙衣爲婦人服也音義【乘繩證反下及注同】寺人羅禦如孔氏孔氏之老欒寧問之稱姻妾以告注自稱婚姻家妾音義【欒力九反姻音因】遂入適伯姬氏旣食孔伯姬杖戈而先大子與五人介輿豭從之注介被甲輿豭豚欲以盟音義【杖直亮反又音丈豭音加被皮寄反】疏【正義曰豭是豕之牡者傳稱諸侯盟誰執牛耳則盟當用牛此用豕者鄭云人君用牛伯姬迫孔悝以豭下人君耳然則蒯聵自謀取國寧復降下人君於時迫促難得牲耳牲不備牛如孟任割臂以盟莊公楚昭王割子期之心以盟隨人此及明年太子疾輿豭爲盟皆臨時偪切難以文論也】迫孔悝於厠彊盟之注孔氏專政故刼孔悝欲令逐輒音義【迫孔悝本又作叔悝厠初吏反彊其文反刼居業反令力呈反】遂刼以登臺欒寧將飲酒炙未熟聞亂使告季子注季子子路也爲孔氏邑宰音義【炙章夜反下同】疏【注正義曰論語稱子路爲季路則字季故呼爲季子也使告季子則季子在外下云食焉不辟其難是食孔氏之祿故知爲孔氏邑宰】召獲駕乘車注召獲衞大夫駕乘車者不欲戰音義【召上照反注同】行爵食炙疏【正義曰丘明爲傳𨿽詳於當時而此大煩碎計欒寧飲酒無可記錄又此句顚倒辭義不允若倒此一句則上下各自相連當是後來誤耳】奉衞侯輒來奔季子將入遇子羔將出注子羔衞大夫髙柴孔子弟子將出奔曰門已閉矣季子曰吾姑至焉注且欲至門子羔曰弗及不踐其難注言政不及已可不須踐其難音義【難乃旦反注及下皆同】季子曰食焉不辟其難注謂食孔氏祿疏【正義曰子羔謂季子將欲救君故言政不及已不當踐其難季子欲救孔悝故言食其祿焉不辟其難】子羔遂出子路入及門公孫敢門焉注守門曰無入爲也注言輒已出無爲復入音義【復扶又反】季子曰是公孫也求利焉而逃其難由不然利其祿必救其患有使者出乃入注因門開而入音義【使所吏反】曰大子焉用孔悝𨿽殺之必或繼之注言已必繼孔悝爲難攻大子音義【焉於防反】且曰大子無勇若燔臺半必捨孔叔大子聞之懼下石乞盂黶敵子路注二子蒯瞶黨敵當也音義【燔音煩捨音捨又如字盂音於黶於減反】以戈擊之斷纓子路曰君子死冠不免注不使冠在地音義【斷丁管反】結纓而死孔子聞衞亂曰柴也其來由也死矣孔悝立莊公注莊公蒯瞶也莊公害故政欲盡去之注故政輒之臣音義【去起呂反】先謂司徒瞞成曰寡人離病於外久矣子請亦嘗之歸告禇師比欲與之伐公不果注比禇師聲子爲明年瞞成奔起音義【瞞莫幹反禇申呂反】

春秋左傳注疏卷五十九

春秋左氏傳注疏卷五十九考證

用田賦○林堯叟曰以邱賦一乘爲未足又以田賦之也

公會吳於橐臯注橐臯在淮南逡遒縣東南○【臣召南】按漢書地理誌後漢郡國志皆作浚遒晉志作逡遒蓋前漢浚遒及橐臯二縣並屬九江郡後漢省橐臯入浚遒晉又攺爲逡遒屬淮南郡耳

傳今火猶西流○漢書律曆志曰哀公十二年冬十二月流火非建戍之月也是月也螽故傳曰火伏而後蟄者畢今火猶西流司曆過也詩曰七月流火

公防晉侯及吳子於黃池○孫復曰黃池之會其言公會晉侯及吳子者主在吳子也吳自柏舉之戰勢橫中國諸侯皆宗於吳晉侯不見者二十四年晉之不能主諸侯可知也

傳彌庸見姑蔑之旗注今東陽大末縣○末監本訛作宋今攺正

傳乃先晉人疏吳語說此事云吳公先防晉侯亞之○【臣照】按孔氏之意謂吳語非實當從左氏但晉已積弱未必左傳之爲是而吳語之爲非且少待之後畢竟云何而仍先晉人傳不應如是函胡其詞也疑本是乃先吳人訛作晉耳若夫左氏作春秋傳又作國語而自相矛盾者多則不得疑爲國語非左氏之書作春秋傳則從魯史作吳語則從吳史信以傳信疑以傳疑左氏不得臆斷而妄攺也

傳若登首山以呼曰庚癸乎疏言欲致飯並致飲也○飯監本訛作餅今攺正

西狩獲麟注所感而作固所以爲終也○【臣浩】按諸家說獲麟以爲文成瑞應穿鑿不經不如杜氏之明白簡當

又疏中央軒轅大角之獸○【臣浩】按天官書曰軒轅黃龍體大角者天王帝廷【臣召南】按龍鳯白虎元武於天文各占七宿而麟則應中央軒轅大角二星也然觀公羊疏緯書言麟錯雜不一

小邾射以句繹來奔○【臣召南】按自此以下皆傳補經也各本俱與經平寫惟舊本比經文低一字甚是今從之又按杜注以下皆魯史記之文恐不如賈逵說是弟子所記

傳闞止有寵焉注闞止子我也○【臣召南】按齊世家全用此傳文而於田敬仲完世家則曰子我者闞止之宗人也離闞止子我爲二人誤矣

傳逢澤有介麇焉注地理誌言逢澤在滎陽開封縣東北○【臣召南】按滎陽二字似衍漢志本文開封逢池在東北耳漢時開封屬河南郡晉始屬滎陽郡似不得以晉時郡名混入漢志也

傳孔丘三日齊而請伐齊三○王應麟曰請討陳恆之年春秋終焉夫子之請討也將以見之行事請討不從然後托之空言

傳成曰善哉吾不早聞命注傳言仲尼之徒皆忠於魯國○王應麟曰史記載夫子之言曰夫魯父母之國國危如此二三子何爲莫出此夫子之訓也

傳乃歸成○【臣浩】按魯世家曰使子服景伯子貢爲介適齊齊歸我侵地卽此事也

傳公孫宿以其甲兵入於嬴注嬴齊邑○【臣召南】按漢志防山郡有嬴縣卽此地也齊之南界邑

春秋左氏傳注疏卷五十九考證

欽定四庫全書

春秋左傳注疏卷六十【起哀公十六年盡二十七年】

晉杜氏注唐陸徳明音義孔穎逹疏

十有六年春王正月己卯衛世子蒯聵自戚入於衛衛侯輙來奔注書此春皆從告

二月衛子還成出奔宋注卽瞞成音義【還音旋】

夏四月己丑孔丘卒注仲尼旣告老去位猶書卒者魯之君臣宗其聖徳殊而異之魯襄二十二年生至今七十三也四月十八日乙丑無己丑己丑五月十二日日月必有誤音義【孔子卒孔子作春秋終於獲麟之一句公羊谷梁經是也弟子欲記聖師之卒故采魯史記以續夫子之經而終於此丘明因隨而作傳終於哀公從此已下無復經矣魯襄二十二年生至今七十三也本或作魯襄二十三年生至今七十一則與史記孔子世家異此本非也】疏【注正義曰魯臣見爲卿乃書其卒致事而卒猶尙不書仲尼書卒者魯之君臣宗其聖徳殊而異之故特命史官使書其卒耳孔子世家云魯襄公二十二年而孔子生孔子年七十三以魯哀公十六年四月己丑卒杜自以長歷校之四月十八日有乙丑無己丑己丑乃是五月十二日也日月必有誤者劉云春秋之例卿乃書卒縱令仲尼不告老例不合書而杜云告老去位猶書卒非也今知不然者案周禮典命云公侯伯之卿三命大夫再命仲尼爲魯大夫夾谷之防攝相事十一年傳云子爲國老是大夫尊者則二命以上凖例合書故杜爲此注或曰杜爲抑之辭以爲仲尼縱未去位例不合書告老去位猶書卒者欲明魯之君臣宗其聖徳之甚劉不尋杜防以爲例不合書而規杜過非也】傳十六年春瞞成禇師比出奔宋注欲伐莊公不果而奔衛侯使鄢武子告於周注武子衛大夫也音義【鄢於防反許乙反】曰蒯聵得罪於君父君母逋於晉晉以王室之故不棄兄弟寘諸河上注河上戚也音義【逋布吳反七亂反寘之豉反】天誘其衷獲嗣守封焉使下臣敢告執事王使單平公對曰以嘉命來告餘一人往謂叔父余嘉乃成世復爾祿次敬之哉注繼父之世還居君之祿次音義【衷音忠單音善余嘉乃成世絕句】方天之休注言天方受爾以休音義【休音許蚪反注及下同美也】弗敬弗休悔其可追注傳終蒯瞶之事○夏四月己丑孔丘卒公誄之曰旻天不弔不憖遺一老俾屏餘一人以在位注仁覆閔下故稱旻天弔至也憖且也俾使也屏蔽也音義【誄力軌反說文云諡也旻亡巾反弔如字又音的憖魚覲反俾必爾反屏必領反】煢煢余在疚嗚呼哀哉尼父無自律注疚病也律法也言喪尼父無以自爲法音義【煢求營反疚久又反父音甫喪息浪反】疏【正義曰周禮大祝掌作六辭以通上下親疎逺近六曰誄鄭眾曰誄謂積累生時徳行以賜之命主爲其辭卽引此傳是爲賜命之辭也鄭禮記注云誄累也累列生時行迹讀之以作諡此傳惟說誄辭不言作諡傳記羣書皆不載孔子之諡蓋惟累其美行示已傷悼之情而賜之命耳不爲之諡故書傳無稱焉至漢王莽輔政尊尙儒術封孔子後爲褒成侯追諡孔子爲褒成宣尼君明是舊無諡也鄭禮注云尼父因其字以爲之諡謂諡孔子爲尼父鄭錯讀左傳云以字爲諡遂復妄爲此解】子贛曰君其不沒於魯乎夫子之言曰禮失則昏名失則愆失志爲昏失所爲愆生不能用死而誄之非禮也稱一人非名也注天子稱一人非諸侯之名音義【愆起防反】君兩失之○六月衛侯飲孔悝酒於平陽注東郡燕縣東北有平陽亭音義【飲於鴆反】重酬之大夫皆有納焉注納財賄也醉而送之夜半而遣之注夜遣者慙負孔悝不欲令人見音義【令力呈反】載伯姬於平陽而行注載其母俱去及西門注平陽門使貳車反祏於西圃注使副車還取廟主西圃孔氏廟所在祏藏主石函音義【祏音石圃布五反函音咸】疏【注正義曰少牢饋食大夫之祭禮其祭無主鄭祭法注云惟天子諸侯有主禘祫大夫不禘祫無主耳今孔悝得有主者當時僭爲之非禮也鄭駁異義云大夫無主孔悝之反祏所出公之主耳案孔氏姞姓春秋時國惟南燕爲姞姓耳孔氏仕於衛朝已歷多世不知本出何國安得有所出公之主也知是僭爲之耳】子伯季子初爲孔氏臣新登於公注升爲大夫請追之遇載祏者殺而乘其車注子伯殺載祏者許公爲反祏注孔悝怪載祏者久不來使公爲反逆之音義【許公爲如字人姓名反本亦作返音同】遇之曰與不仁人爭明無不勝注不仁人謂子伯季子也明無不勝言必勝音義【爭爭鬭之爭】必使先射射三發皆遠許爲許爲射之殪注傳言子伯不仁所以死也音義【射食亦反下同發如字一音廢逺於萬反殪於計反】或以其車從注從公爲音義【從才用反又如字注同】得祏於槖中孔悝出奔宋音義【槖音托】○楚大子建之遇讒也自城父奔宋注在昭十九年音義【城父音甫】又辟華氏之亂於鄭注在昭二十年音義【華戶化反】鄭人甚善之又適晉與晉人謀襲鄭乃求復焉鄭人復之如初晉人使諜於子木請行而期焉注請行襲鄭之期子木卽建也音義【諜徒協反】子木暴虐於其私邑邑人訴之鄭人省之得晉諜焉遂殺子木其子曰勝在吳子西欲召之葉公曰吾聞勝也詐而亂無乃害乎注葉公子髙沈諸梁也音義【葉始渉反】子西曰吾聞勝也信而勇不爲不利捨諸邊竟使衛藩焉注使爲藩屏之衛音義【竟音境下同藩方元反注同】葉公曰周仁之謂信注周親也率義之謂勇注率行也吾聞勝也好復言注言之所許必欲復行之不顧道理音義【好呼報反】而求死士殆有私乎注私謀復讐復言非信也期死非勇也注期必也子必悔之弗從召之使處吳竟爲白公注白楚邑也汝陰褒信縣西南有白亭請伐鄭子西曰楚未節也注言楚國𨿽復政令猶未得節制不然吾不忘也他日又請許之未起師晉人伐鄭楚救之與之盟勝怒曰鄭人在此讐不遠矣注比子西於鄭人勝自厲劍子期之子平見之曰王孫何自厲也曰勝以直聞不告女庸爲直乎將以殺爾父平以告子西子西曰勝如卵余翼而長之注以鳥爲諭音義【女音汝卵來管反長丁丈反】楚國第注用士之次第音義【第大細反】我死令尹司馬非勝而誰勝聞之曰令尹之狂也得死乃非我注言我必殺之若得自死我乃不復成人音義【復扶又反】子西不悛勝謂石乞注石乞勝之徒音義【悛七全反】曰王與二卿士注二卿士子西子期皆五百人當之則可矣乞曰不可得也注五百人不可得曰市南有熊宜僚者若得之可以當五百人矣乃從白公而見之與之言說告之故辭注告欲作亂宜僚辭距之音義【熊音雄宜僚者本或作熊相宜僚相息亮反說音悅】承之以劍不動注按劍指其喉音義【喉音侯】勝曰不爲利諂不爲威惕不泄人言以求媚者去之音義【不爲於僞反下同諂勅檢反惕他歷反泄息列反又以制反】疏【正義曰白公告之知必許其爵位而宜僚辭是不爲利而諂也承之以劍欲刺殺之而宜僚不動是不爲威而懼也如此之人必不是漏泄人言以求媚者也言其必不泄已謀故捨而去之】吳人伐愼白公敗之注汝陰愼縣也請以戰備獻注與吳戰之所得鎧杖兵器皆備而獻之欲因以爲亂音義【鎧苦代反杖直亮反】疏【正義曰服防云欲陳士卒甲兵如與吳戰時所入獻防杜以陳列甲兵士卒以入王宮人情所不許豈當時肯聽之故以爲戰時所得鎧杖兵器皆備具獻之所得旣多欲因獻用之以作亂】許之遂作亂秋七月殺子西子期於朝而劫惠王子西以袂掩面而死注慙於葉公音義【劫居業反袂彌世反】子期曰昔者吾以力事君不可以弗終抉豫章以殺人而後死注以效其多力豫章大木音義【抉鳥穴反】石乞曰焚庫弒王不然不濟白公曰不可殺王不祥焚庫無聚將何以守矣乞曰有楚國而治其民以敬事神可以得祥且有聚矣何患弗從葉公在蔡注蔡遷州來楚並其地音義【聚才住反下同】方城之外皆曰可以入矣子髙曰吾聞之以險徼幸者其求無饜偏重必離注險猶惡也所求無饜則不安譬如物偏重則離敗欲須其斃而討之音義【徼古堯反饜於艷反】聞其殺齊管修也而後入注管修楚賢大夫故齊管仲之後聞其殺賢知其可討白公欲以子閭爲王注子閭平王子啟五辭王者子閭不可遂劫以兵子閭曰王孫若安靖楚國匡正王室而後庇焉啟之願也敢不聽從若將專利以傾王室不顧楚國有死不能注不能從音義【庇必利反又音祕】遂殺之而以王如髙府注髙府楚別府石乞尹門注爲門尹圉公陽穴宮負王以如昭夫人之宮注公陽楚大夫昭夫人王母越女音義【圉魚呂反】葉公亦至及北門或遇之曰君胡不冑國人望君如望慈父母焉盜賊之矢若傷君是絕民望也若之何不冑乃冑而進又遇一人曰君胡冑國人望君如望歲焉注歲年谷也音義【冑直又反】日月以幾注冀君來音義【幾音冀本或作兾】若見君面是得艾也注艾安也音義【艾魚廢反一音五蓋反】民知不死其亦夫有奮心猶將旌君以徇於國注旌表也音義【夫方於反或音扶奮方問反旌音精徇似俊反】而又掩面以絕民望不亦甚乎乃免冑而進注言葉公得民心遇箴尹固帥其屬將與白公注欲與白公並音義【箴之林反】子髙曰微二子者楚不國矣注二子子西子期也柏舉之敗二子功多棄徳從賊其可保乎乃從葉公使與國人以攻白公白公奔山而縊其徒微之注微匿也音義【使與國人與羊汝反一夲作使興國人如字興謂興廢也縊一賜反微如字匿也爾雅云匿微也匿女力反】疏【注正義曰釋詁云匿微也舍人曰匿藏之微也郭璞曰微謂逃藏也左傳曰其徒微之是也】生拘石乞而問白公之死焉對曰余知其死所而長者使余勿言注長者謂白公也音義【拘音俱長丁丈反注同】曰不言將烹乞曰此事克則爲卿不克則烹固其所也何害乃烹石乞王孫燕奔頯黃氏注燕勝弟頯黃吳地音義【烹普庚反燕烏賢反又烏練反頯求龜反舊求悲反】諸梁兼二事注二事令尹司馬國寜注寜安也乃使寜爲令尹注子西之子子國也使寛爲司馬注子期之子而老於葉注傳終言之音義【葉始涉反】○衛侯占夢嬖人注以能占夢見愛音義【嬖必計反】求酒於大叔僖子注僖子大叔遺音義【大叔音泰】不得與卜人比而告公曰君有大臣在西南隅弗去懼害注托占卜夢而言音義【比毗志反去起呂反】乃逐大叔遺遺奔晉○衛侯謂渾良夫曰吾繼先君而不得其器若之何注國之寶器輙皆將去良夫代執火者而言注將密謀屏左右曰疾與亡者皆君之子也召之而擇材焉可也注召輙若不材器可得也注輙若不材可廢其身因得其器豎告大子注大子疾大子使五人輿豭從已劫公而彊盟之注盟求必立已音義【豭音加彊其丈反】且請殺良夫公曰其盟免三死注盟在十五年曰請三之後有罪殺之公曰諾哉傳十七年春衛侯爲虎幄於借圃注於借田之圃新造幄幕皆以虎獸爲餙音義【幄於角反幕武博反】成求令名者而與之始食焉大子請使良夫注以良夫應爲令名音義【成絕句求令名者絕句應應對之應】良夫乘衷甸兩牡注衷甸一轅卿車音義【乘衷甸時證反說文作佃雲中也春秋乘中佃一轅車也牡茂後反】疏【注正義曰甸卽乘也四丘爲甸出車一乘故以甸爲名是古者乘甸同也衛侯本許良夫服冕乘軒則衛侯旣入良夫爲大夫矣傳特言乘衷甸兩牡則良夫不合乘之故知爲卿車也兵車一轅而二馬夾之其外更有二驂是爲四馬今止乘兩牡而謂之衷乘者衷中也蓋以四馬爲上乘兩馬爲中乘大事駕四小事駕二爲等差故也知大事駕四者異義古毛詩說天子之大夫皆駕四故詩云四牡騑騑周道倭遲是也如今乘輿有大駕中駕小駕爲行之等差也其諸侯大夫士惟駕二無四二十七年陳成子以乘車兩馬賜顏涿聚之子士喪禮云以兩馬是惟得駕兩無上乘也下文大子數之三罪衷甸不在其數而傳言之者積其奢僭多也】紫衣狐裘注紫衣君服疏【注正義曰賈逵云然杜從之紫衣爲君服禮無明文要此云紫衣言良夫不合服之玉藻云冠紫緌自魯桓公始也鄭云蓋僭宋王者之後服也管子稱齊桓好服紫衣齊人尙之五素而易一紫孔子云惡紫之奪朱蓋當時人主好服紫衣君旣服紫則臣不得僭今傳言紫衣爲良夫之罪明紫是君服良夫僭之故言紫衣君服也大夫狐裘非僭言之者爲袒裘張本】至袒裘不釋劍而食注食而熱故偏袒亦不敬音義【袒音但】疏【注正義曰禮裘上有衣謂之裼玉藻云君衣狐白裘錦衣以裼之如此之類皆是裘上之裼衣也裼衣之上乃有朝祭正服裘上有兩衣也如此兩衣襲則二衣皆重之裼則袒正服露裼衣玉藻云裘之裼也見美也君在則裼盡餙也服之襲也充美也然則在君之所於法惟有露裼衣耳無露裘之時今良夫爲食熱之故偏袒其裘則並裘亦袒是不敬也劍是害物之器不得近至尊故近君則解劍良夫與君食而不釋劍亦不敬也】大子使牽以退數之以三罪而殺之注三罪紫衣袒裘帶劍疏【正義曰三者皆偪僭於君故以此爲三罪衷甸僭卿耳比此爲輕知衷甸非也】○三月越子伐吳吳子禦之笠澤夾水而陳越子爲左右句卒注句卒鉤伍相著別爲左右屯音義【禦魚呂反下同笠音立夾居恰反陳直覲反句古侯反注同卒子忽反注及下注同著直略反】使夜或左或右鼓噪而進吳師分以禦之越子以三軍潛涉當吳中軍而鼓之吳師大亂遂敗之注左右句卒爲聲勢以分吳軍而三軍精卒並力擊其中軍故得勝也音義【噪素報反並如字又必政反】○晉趙鞅使告於衛曰君之在晉也志父爲主請君若大子來以免志父不然寡君其曰志父之爲也注恐晉君爲志父敎使不來衛侯辭以難大子又使防之注防訴父欲速得其處音義【難乃旦反防中角反處昌慮反】夏六月趙鞅圍衛齊國觀陳瓘救衛注國觀國書之子音義【觀工喚反下陳瓘音同】得晉人之致師者子玉使服而見之注釋囚服服其本服曰國子實執齊柄而命瓘曰無辟晉師豈敢廢命注欲必敵晉音義【柄彼命反】子又何辱注言不須來致師自將往戰簡子曰我卜伐衛未卜與齊戰乃還注畏子玉○楚白公之亂陳人恃其聚而侵楚注聚積聚也音義【聚才住反注及下注邑聚同積子賜反】楚旣寜將取陳麥楚子問帥於大師子谷與葉公諸梁子谷曰右領差車與左史老皆相令尹司馬以伐陳其可使也注言此二人皆嘗輔相子西子期伐陳今復可使音義【帥所類反相息亮反注及下而相國並注同復扶又反】子髙曰率賤民慢之懼不用命焉注右領左史皆楚賤官音義【率所類反本又作帥下同】子谷曰觀丁父鄀俘也武王以爲軍率注楚武王音義【鄀音若俘芳扶反】是以克州蓼服隨唐大啟羣蠻彭仲爽申俘也文王以爲令尹實縣申息注楚文王滅申息以爲縣音義【蓼本又作鄝音了】朝陳蔡封畛於汝注開封畛北至汝水音義【畛之忍反一音貞】惟其任也何賤之有子髙曰天命不慆注慆疑也音義【慆本又作滔徒刀反】令尹有憾於陳注十五年子西伐吳陳使貞子弔吳以此爲恨音義【憾本又作感戶暗反】天若亡之其必令尹之子是與君盍捨焉注捨右領與左史音義【盍戶臘反舍音捨又音赦注同】臣懼右領與左史有二俘之賤而無其令徳也王卜之武城尹吉注武城尹子西子公孫朝音義【朝如字】使帥師取陳麥陳人禦之敗遂圍陳秋七月己卯楚公孫朝帥師滅陳注終鄭裨竈言歲五及鶉火陳卒亡音義【鶉音純】王與葉公枚卜子良以爲令尹注枚卜不斥言所卜以令龜子良惠王弟音義【枚亡杯反】沈尹朱曰吉過於其志注志望也葉公曰王子而相國過將何爲注過相將爲王也他日攺卜子國而使爲令尹注子國寜也○衛侯夢於北宮見人登昆吾之觀注衛有觀在於昆吾氏之虛今濮陽城中音義【觀音工喚反注同虛去魚反下文同濮音卜】被髮北面而噪曰登此昆吾之虛緜緜生之瓜注緜緜瓜初生也良夫善已有以小成大之功若瓜之初生謂使衛侯得國音義【被皮義反瓜古華反】疏【正義曰北宮衛侯之別宮於是衛侯在南宮夢裏身在北宮見人登昆吾之觀被髮北面而噪北宮在昆吾觀北故此人北面向君而叫噪也】余爲渾良夫叫天無辜注本盟當免三死而並數一時之事爲三罪殺之故自謂無辜音義【並必政反數所主反】公親筮之胥彌赦占之注赦衛筮史曰不害與之邑寘之而逃奔宋注言衛侯無道卜人不敢以實對懼難而逃也音義【難乃旦反下文而難作同】衛侯貞卜注正卜夢之吉凶其繇曰如魚竀尾注竀赤色魚勞則尾赤音義【繇直又反竀勑呈反】衡流而方羊裔焉注橫流方羊不能自安裔水邊言衛侯將若此魚音義【衡華盲反又如字方蒲郎反注同裔以制反】大國滅之將亡闔門塞竇乃自後逾注此皆繇辭音義【闔戶臘反竇音豆】疏【正義曰杜以魚勞則尾赤方羊不能自安裔焉謂魚至水邊以諭衛侯將如此是賈逵之說杜用之也鄭眾以爲魚勞則尾赤方羊遊戱諭衛侯淫縱杜不然者以此魚諭衛侯詩云魴魚頳尾王室如燬魚勞則尾赤以勞苦之魚比諭衛侯則方羊爲勞苦之狀若其方羊是縱恣之狀何得比勞苦之魚也劉以爲卜繇之辭文句相韻以裔焉二字宜向下讀之知不然者詩之爲體文皆韻句其語助之辭皆在韻句之下卽齊詩云俟我於著乎而充耳以素乎而其王詩云君子陽陽左執簧其樂只且之類是也此之方羊與下句將亡自相爲韻裔焉二字爲助句之辭上繇辭之例未必皆韻此云闔門塞竇乃自後逾不與將亡爲韻又一薰一蕕十年尙猶有臭不與攘公之揄爲韻是或韻或不韻理無定準劉以爲裔焉大國謂土地遠焉之大國近不辭矣又以方羊爲縱恣之狀而規杜過非也】冬十月晉復伐衛注春伐未得志故音義【復扶又反】入其郛將入城簡子曰止叔向有言曰怙亂滅國者無後注不欲乘人之衰音義【向許丈反怙音戶】衛人出莊公而與晉平晉立襄公之孫般師而還十一月衛侯自鄄入般師出注辟蒯聵也音義【般音班下同鄄音絹】初公登城以望見戎州注戎州戎邑問之以告公曰我姬姓也何戎之有焉注言姬姓國何故有戎邑翦之注削壊其邑聚公使匠久注久不休息公欲逐石圃注石圃衛卿石惡從子音義【從才用反】未及而難作辛巳石圃因匠氏攻公公闔門而請弗許逾於北方而隊折股注終如卜言乃自後逾音義【隊直類反折之設反股音古】戎州人攻之大子疾公子靑逾從公注靑疾弟戎州人殺之公入於戎州已氏注已氏戎人姓音義【已音紀又音杞】初公自城上見已氏之妻發美使髠之以爲呂姜髢注呂姜莊公夫人髢髲也音義【髠苦存反髢大計反又庭計反髲皮義反】旣入焉而示之璧曰活我吾與女璧己氏曰殺女璧其焉往遂殺之而取其璧衛人復公孫般師而立之十二月齊人伐衛衛人請平立公子起注起靈公子音義【女音汝下同其焉於防反】執般師以歸舍諸潞注潞齊邑音義【潞音路】○公防齊侯盟於蒙注齊侯簡公弟平公敖也蒙在東莞蒙陰縣西故蒙陰城也音義【平公敖如字一本作鷔五報反又五刀反莞音管】孟武伯相齊侯稽首公拜齊人怒武伯曰非天子寡君無所稽首武伯問於髙柴曰諸侯盟誰執牛耳注執牛耳尸盟者音義【相息亮反】季羔曰鄫衍之役吳公子姑曹注季羔髙柴也鄫衍在七年音義【衍以善反】發陽之役衛石魋注發陽鄖地在十二年石魋石曼姑之子音義【魋徒回反鄖音云曼音萬】武伯曰然則彘也注彘武伯名也鄫衍則大國執發陽則小國執據時執者無常故武伯自以爲可執音義【彘直例反】疏【注正義曰依禮小國執牛耳武伯得季羔之言以鄫衍則大國執發陽則小國執小國執之旣合古典武伯自以魯是小國故云然則彘也杜以傳有小國大國之執故云據時執者無常劉以爲小國恆執牛耳何得云執者無常若如劉意季羔直舉發陽何須云鄫衍之役吳公子姑曹橫規杜過非也】○宋皇瑗之子麇注瑗宋右師音義【瑗於眷反麇九倫反】有友曰田丙而奪其兄劖般邑以與之劖般慍而行告桓司馬之臣子儀克注克在下邑不與魋亂故在音義【劖仕咸反慍紆問反怒也不與音預】子儀克適宋告夫人曰麇將納桓氏公問諸子仲注子仲皇野初子仲將以杞姒之子非我爲子注爲適子杞姒子仲妻音義【姒音似適子丁歷反】麇曰必立伯也注伯非我兄是良材子仲怒弗從故對曰右師則老矣不識麇也注言右師老不能爲亂麇則不可知公執之注執麇皇瑗奔晉召之注召令還音義【令力呈反】

傳十八年春宋殺皇瑗公聞其情復皇氏之族使皇緩爲右師注言宋景公無常也緩瑗從子音義【緩戶管反從才用反】疏【注正義曰世族譜瑗皇父充石八世孫緩充石十世孫則爲從孫非從子二者必有一誤】○巴人伐楚圍鄾注鄾楚邑音義【鄾音憂】初右司馬子國之卜也觀瞻曰如志注子國未爲令尹時卜爲右司馬得吉兆如其志觀瞻楚開卜大夫觀從之後故命之注命以爲右司馬及巴師至將卜帥王曰寜如志何卜焉注寜子國也音義【帥所類反】使帥師而行請承注承佐王曰寢尹工尹勤先君者也注柏舉之後寢尹吳由於以背受戈工尹固執燧象奔吳師皆爲先君勤勞音義【燧音遂爲於僞反】三月楚公孫寜吳由於防固敗巴師於鄾故封子國於析君子曰惠王知志注知用其意音義【防於委反析星歷反】夏書曰官占惟能蔽志昆命於元龜注逸書也官占卜筮之官蔽斷也昆後也言當先斷意後用龜也音義【蔽必世反斷也注同尙書能作克克亦能也昆命於元龜本依尙書斷丁亂反下同】疏【正義曰夏書大禹謨之篇也惟彼能作先耳惟先蔽志昆命於元龜孔安國云帝王立卜占之官故曰官占蔽斷昆後也官占之法先斷人志後命於元龜言志定然後卜筮杜𨿽不見古文其解亦與孔合周禮謂斷獄爲蔽獄是蔽爲斷也昆後也釋言文】其是之謂乎志曰聖人不煩卜筮惠王其有焉注不疑故不卜也○夏衛石圃逐其君起起奔齊注齊所立故衛侯輙自齊復歸逐石圃而復石魋與大叔遺注皆蒯聵所逐

傳十九年春越人侵楚以誤吳也注誤吳使不爲備○夏楚公子慶公孫寛追越師至防不及乃還注防越地音義【防亡丁反】○秋楚沈諸梁伐東夷注報越三夷男女及楚師盟於敖注從越之夷三種敖東夷地音義【敖五刀反種章勇反】○冬叔靑如京師敬王崩故也注言敬王能終其世終萇言東王必大克叔靑叔還子音義【敬王崩故也案傳敬王崩在此年世本亦爾世族譜云敬王四十二年崩敬王子元王十年春秋之傳終矣據此則敬王崩當在哀公十七年史記周本紀及十二諸侯年表敬王四十二年崩子元王仁立則敬王是魯哀十二年崩也六國年表起自元王及本紀皆云元王八年崩子定王介立定王元年是魯哀公之二十七年與杜預世族譜爲異又世本云魯哀公二十年是定王介崩子元王赤立則定王之崩年是魯哀二十七年也眾說不同未詳其正也】疏【注正義曰自十六年以來經文已終傳無所解當時之事亦不書記所記者爲終竟前事叔靑如周計不應錄爲終萇之言故錄之耳萇言在昭二十三年此叔靑如京師自爲敬王崩未知敬王何年崩也史記十二諸侯年表敬王四十一年孔子卒四十三年敬王崩則敬王崩在他年也周本紀云敬王崩子元王立八年崩子定王立六國年表定王元年左傳盡此則傳以定王元年終矣杜世族譜云敬王三十九年魯哀公十四年獲麟之歲也四十二年而敬王崩敬王子元王十年春秋之傳終矣與史記不同者但史記世代年月事多舛錯故班固以文多抵牾謂此類也案世本敬王崩貞王介立貞王崩元王赤立宋忠注引太史公書云元王仁生貞王介與世本不相應不知誰是則宋忠不能定也又帝王世紀敬王三十九年春秋已終四十四年敬王崩子貞定王立貞定王崩子元王立是世本與史記參差不同良以書籍久逺事多紕繆故杜違史記亦何怪焉劉以杜與史記不同而規其過未知劉意能定與否】

傳二十年春齊人來徴防夏會於廩丘爲鄭故謀伐晉注十五年晉伐鄭音義【廩力甚反爲於僞反下爲降同】鄭人辭諸侯秋師還注終叔向言晉公室卑○吳公子慶忌驟諫吳子曰不攺必亡弗聽注吳子弗聽出居於艾注艾吳邑豫章有艾縣音義【艾五蓋反】遂適楚聞越將伐吳冬請歸平越遂歸欲除不忠者以說於越吳人殺之注言其不量力音義【說如字又音悅】○十一月越圍吳趙孟降於喪食注趙孟襄子無卹時有父簡子之喪楚隆曰三年之喪親防之極也主又降之無乃有故乎注楚隆襄子家臣音義【防女乙反】趙孟曰黃池之役先主與吳王有質注黃池在十三年先主簡子質盟信也音義【質如字】曰好惡同之今越圍吳嗣子不廢舊業而敵之注嗣子襄子自謂欲敵越救吳非晉之所能及也吾是以爲降楚隆曰若使吳王知之若何趙孟曰可乎隆曰請嘗之注嘗試也乃往先造於越軍曰吳犯間上國多矣聞君親討焉諸夏之人莫不欣喜惟恐君之志不從請入視之許之告於吳王曰寡君之老無卹使陪臣隆敢展謝其不共注展陳也音義【造之到反間間側之間夏戶雅反共音恭】黃池之役君之先臣志父得承齊盟曰好惡同之今君在難無卹不敢憚勞非晉國之所能及也使陪臣敢展布之王拜稽首曰寡人不佞不能事越以爲大夫憂拜命之辱與之一簞珠注簞小笥音義【難乃旦反簞音丹笥終嗣反】疏【注正義曰鄭曲禮注云簞笥盛飯食者圓曰簞方曰笥宣二年趙盾見餓人爲之簞食注云簞笥也不言小此言小笥者以盛珠之器不宜與盛飯器同故云小耳】使問趙孟注問遺也音義【遺惟季反】曰句踐將生憂寡人寡人死之不得矣王曰溺人必笑吾將有問也注以自諭所問不急猶溺人不知所爲而反笑音義【句古侯反溺乃歷反】史黯何以爲君子注晉史黯云不及四十年吳當亡吳王感問此也音義【黯於減反】對曰黯也進不見惡注時行則行退無謗言注時止則止音義【謗博浪反】疏【正義曰爲時所用進在朝廷言行無愆不見怨惡言人無惡之者時所不用退歸私室則無誹謗之言故得君子之名也杜解進退之由由時可行則行故有進時可止則止故有退時易艮彖曰艮止也時止則止時行則行動靜不失其時其道光明言史黯行如此也】王曰宜哉

傳二十一年夏五月越人始來注越人勝吳欲霸中國始遣使適魯音義【使所吏反】○秋八月公及齊侯邾子盟於顧齊人責稽首注責十七年齊侯爲公稽首不見答顧齊地音義【爲於僞反年末及注同】因歌之曰魯人之臯數年不覺使我髙蹈注臯緩也髙蹈猶逺行也言魯人臯緩數年不知答齊稽首故使我髙蹈來爲此防音義【臯古刀反數所主反注同覺音角又古孝反蹈徒報反】疏【注正義曰士喪禮始死復魂之辭云臯某復鄭云臯長聲也臯者緩聲而長引之是臯爲緩也髙蹈髙舉足而蹈地故言猶逺行也此盟於顧顧是齊地行不出竟而言逺者止爲魯不稽首而爲此防𨿽近猶恨故以逺言之耳】惟其儒書以爲二國憂注二國齊邾也言魯據周禮不肯答稽首令齊邾逺至音義【令力呈反】是行也公先至於陽谷注先期至也音義【先悉薦反】齊閭丘息曰君辱舉玉趾以在寡君之軍注息閭丘明之後羣臣將傳遽以告寡君比其復也君無乃勤爲僕人之未次注次捨也音義【傳中戀反遽其據反比必利反】請除館於舟道注舟道齊地辭曰敢勤僕人注不敢勤齊僕爲魯除館

傳二十二年夏四月邾隠公自齊奔越曰吳爲無道執父立子越人歸之大子革奔越注邾隱公八年爲吳所囚十年奔齊疏【正義曰革爲邾君十餘年矣仍稱爲大子者承其父歸之下故系父言之】○冬十一月丁卯越滅吳請使吳王居甬東注甬東越地會稽句章縣東海中洲也音義【甬音勇防古外反稽古兮反句九具反如淳音拘韋昭亦音怐洲音州水中可居曰洲】辭曰孤老矣焉能事君乃縊越人以歸注以其屍歸終史墨子胥之言也音義【焉於防反縊一賜反】疏【正義曰吳語說此事云越師入吳國圍王宮吳王懼使人行成越王曰昔天以越賜吳而吳不受今天以吳賜越孤敢不聽天之命而聽君之命乎乃不許成因使告吳王曰以民生之不長王其無死寡人其逹王於甬句東夫婦三百惟王所安以沒王年夫差辭曰孤之身實失宗廟社稷凡吳土地人民越旣有之孤何以視於天下夫差將死使人告於子胥曰使死者無知則已矣若有知也吾其何面目以見員也遂自殺】

傳二十三年春宋景曹卒注景曹宋元公夫人小邾女季桓子外祖母疏【注正義曰宋景曹者宋景公之母姓曹氏也昭二十五年傳云季公若之娣爲小邾夫人生宋元夫人生子以妻季平子此曹是平子之妻母故爲桓子外祖母也今康子是桓子之子父之外祖母卒故使冉有弔且送葬婦人多以姓系夫此以景公見在遣弔景公故系其子小邾姓曹故稱景曹】季康子使冉有弔且送葬曰敝邑有社稷之事使肥與有職競焉注肥康子名競遽也音義【與音預】是以不得助執紼使求從輿人注求冉有名輿眾也音義【紼音弗輿音余】曰以肥之得備彌甥也注彌逺也康子父之舅氏故稱彌甥疏【注正義曰彌者增益之義故爲逺也釋親雲母之昆弟爲舅謂我舅者吾謂之甥季桓子爲景公之甥景公爲康子父之舅氏也桓子於景公爲親甥故康子致辭於景公自以爲彌逺之甥】有不腆先人之產馬使求薦諸夫人之宰注薦進也音義【薦進典反】其可以稱旌繁乎注稱舉也繁馬飾繁纓也終樂祁之言政在季氏音義【繁步幹反注同】○夏六月晉荀瑤伐齊注荀瑤荀躒之孫知伯襄子音義【知音智】髙無防帥師禦之知伯視齊師馬駭遂驅之曰齊人知余旗其謂余畏而反也及壘而還將戰長武子請卜注武子晉大夫音義【禦魚呂反壘力軌反】知伯曰君告於天子而卜之以守龜於宗祧吉矣吾又何卜焉且齊人取我英丘君命瑤非敢耀武也治英丘也注治齊取英丘音義【守手又反祧他雕反】以辭伐罪足矣何必卜壬辰戰於犂丘注犂丘隰也音義【隰音習本亦作濕】齊師敗績知伯禽顏庚注顏庚齊大夫顏聚音義【丁角反】○秋八月叔靑如越始使越也越諸鞅來聘報叔靑也音義【始使所吏反】

傳二十四年夏四月晉侯將伐齊使來乞師曰昔臧文仲以楚師伐齊取谷注在僖二十六年宣叔以晉師伐齊取汶陽注在成二年音義【汶音問】寡君欲徼福於周公願乞靈於臧氏注以臧氏世勝齊故欲乞其威靈音義【徼古堯反】臧石帥師防之取廩丘注石臧賔如之子軍吏令繕將進注晉軍吏也繕治戰備音義【繕市戰反】萊章曰君卑政暴注萊章齊大夫音義【萊音來】往嵗克敵注禽顏庚也今又勝都注取廩丘天奉多矣又焉能進是防言也注防過也音義【奉扶用反焉於防反防戶快反謂過謬之言服云僞不信言也字林作防云夢言意不慧也音於例反】疏【注正義曰服防云防僞不信也杜云防過謬言也俱是不實之義各自以意訓也】役將班矣晉師乃還餼臧石牛注生曰餼音義【餼許器反】大史謝之注晉大史音義【大音防注同】曰以寡君之在行注在軍行間牢禮不度注不如禮度敢展謝之注終臧氏有後於魯○邾子又無道越人執之以歸注終子贛之言而立公子何何亦無道注何大子革弟○公子荊之母嬖注荊哀公庶子音義【嬖必計反】將以爲夫人使宗人釁夏獻其禮注宗人禮官也音義【釁許靳反夏戶雅反】對曰無之公怒曰女爲宗司立夫人國之大禮也何故無之對曰周公及武公娶於薛注武公敖也音義【女音汝娶七住反下同】孝惠娶於商注孝公稱惠公弗皇商宋也音義【孝惠娶於商定公名宋是哀公之父故釁夏爲諱而稱商也稱尺證反又如字】自桓以下娶於齊注桓公始娶文姜此禮也則有若以妾爲夫人則固無其禮也公卒立之而以荊爲大子國人始惡之注惡公音義【惡烏路反注同】○閏月公如越得大子適郢注適郢越王大子得相親說也音義【郢以井反適郢越王句踐大子名說音悅】將妻公而多與之地公孫有山使告於季孫季孫懼使因大宰嚭而納賂焉乃止注嚭故吳臣也季孫恐公因越討已故懼音義【妻七計反嚭普美反賂音路】

傳二十五年夏五月庚辰衛侯出奔宋注衛侯輙也疏【正義曰服防云此下但有適城鉏以鉤越無奔宋之事其說未聞今杜云城鉏近宋邑蓋衛侯出近宋境似欲奔宋衛人以奔宋告也】衛侯爲靈臺於借圃與諸大夫飲酒焉禇師聲子韤而登席注古者見君解韤音義【圃布五反禇張呂反韤戶伐反足衣也見賢徧反】公怒辭曰臣有疾異於人注足有創疾音義【創初羊反】若見之君將�之注�嘔吐也音義【�許角反又許各反嘔於口反吐他故反】是以不敢注不敢解公愈怒大夫辭之不可注共辭謝公公不可解禇師出公防其手注抵徙手屈肘如防形音義【抵音紙肘女九反】曰必斷而足聞之褚師與司宼亥乘曰今日幸而後亡注恐死以得亡爲幸音義【斷丁管反乘時證反】公之入也奪南氏邑注南氏子南之子公孫彌牟而奪司寇亥政公使侍人納公文懿子之車於池注懿子公文要公有忿使人投其車於池水中音義【要一遙反】初衛人翦夏丁氏注在十一年音義【夏戶雅反】以其帑賜彭封彌子注彭封彌子彌子瑕音義【帑音奴】彌子飲公酒納夏戊之女嬖以爲夫人其弟期大叔疾之從孫甥也注期夏戊之子姊妹之孫爲從孫甥與孫同列音義【飲於鴆反大音防從如字又才用反注同】疏【注正義曰期是夏戊之子戊是大叔疾之甥期爲大叔疾姊妹之孫也姊妹之子爲甥姊妹之孫與已之孫尊卑同列男子謂兄弟之孫爲從孫故謂姊妹之孫爲從孫甥】少畜於公以爲司徒夫人寵衰期得罪公使三匠久公使優狡盟拳彌注優狡俳優也拳彌衛大夫使俳優盟之欲恥辱也音義【少詩照反優音憂狡古卯反拳音權俳皮皆反】而甚近信之故褚師比注韤登席者音義【近附近之近下注皆同】公孫彌牟注喪邑者音義【防息浪反】公文要注失車者司宼亥注奪政者司徒期因三匠與拳彌以作亂皆執利兵無者執斤注斤工匠所執使拳彌入於公宮注信近之故得入而自大子疾之宮噪以攻公鄄子士請禦之注鄄子士衛大夫音義【噪素報反鄄音絹禦魚呂反後仿此】彌援其手曰子則勇矣將若君何注言不可救音義【援音袁】不見先君乎君何所不逞欲注先君蒯瞶也亂不速奔故爲戎州所殺欲令早去音義【令力呈反】且君嘗在外矣豈必不反當今不可眾怒難犯休而易間也乃出將適蒲注蒲近晉邑音義【易以豉反間間厠之間下注內間爲君間皆同】彌曰晉無信不可將適鄄注鄄齊晉界上邑彌詐不知謀故公信之彌曰齊晉爭我不可將適泠注泠近魯邑音義【泠力丁反】彌曰魯不足與請適城鉏注城鉏近宋邑音義【鉏仕居反】以鉤越越有君注宋南近越轉相鉤牽音義【鉤古侯反一本或作拘同注同】乃適城鉏彌曰衛盜不可知也請速自我始乃載寶以歸注欺衛君言君以寶自隨將致衛盜請速行已爲先發而同載寶歸衛也公爲支離之卒注支離陳名音義【卒子忽反陳直覲反】因祝史揮以侵衛注揮衛祝史音義【揮音暉】衛人病之懿子知之注知揮爲內間見子之注子之公孫彌牟文子也請逐揮文子曰無罪懿子曰彼好專利而妄注妄不法音義【好呼報反】夫見君之入也將先道焉注若見君有入勢必道助之音義【道音導注下同】若逐之必出於南門而適君所注𨿽知其爲君間不審察故私評之音義【評音平又音病】夫越新得諸侯將必請師焉揮在朝使吏遣諸其室注難面逐之先逐其家音義【難乃旦反】揮出信弗內注再宿爲信音義【內如字又音納】五日乃館諸外裏注外裏公所在遂有寵使如越請師注請師伐衛求入○六月公至自越注前年行今還季康子孟武伯逆於五梧注魯南鄙也音義【梧音吾】郭重僕注爲公僕音義【重直龍反又直用反】見二子曰惡言多矣君請盡之注二子不臣之言甚多欲使公盡極以觀之公宴於五梧武伯爲祝注祝上壽酒音義【祝之六反又之又反上時掌反壽音授又音受】惡郭重曰何肥也注訾毀其貌音義【惡烏路反訾音紫】季孫曰請飲彘也注飲罰也音義【飲於鴆反注同】以魯國之密邇仇讐臣是以不獲從君克免於大行又謂重也肥注言重隨君逺行劬勞不宜稱肥音義【從才用反又如字劬奚俱反】公曰是食言多矣能無肥乎注以激三桓之數食言音義【激古歷反數所角反】飲酒不樂公與大夫始有惡注爲二十七年公孫邾起音義【樂音洛孫音遜本又作遜】

傳二十六年夏五月叔孫舒帥師會越臯如後庸宋樂茷納衛侯注舒武叔之子文子也臯如後庸越大夫樂茷宋司城子納衛侯輙也音義【茷扶廢反】文子欲納之懿子曰君愎而虐少待之必毒於民注愎狠也音義【愎皮逼反狠胡懇反】乃睦於子矣衛師侵外州大獲注越納輙之師出禦之大敗注衛師敗掘褚師定子之墓焚之於平莊之上注定子褚師比之父也平莊陵名也音義【掘具勿反又具月反本或作猾胡忽反】文子使王孫齊私於臯如注齊衛大夫王孫賈之子昭子也曰子將大滅衛乎抑納君而已乎臯如曰寡君之命無他納衛君而已文子致眾而問焉曰君以蠻夷伐國國幾亡矣請納之眾曰勿納曰彌牟亡而有益請自北門出注欲以觀眾心音義【幾音畿又音機】眾曰勿出重賂越人申開守陴而納公注申重也開重門而嚴設守備欲以恐公使不敢入音義【陴毗支反重直龍反下同守手又反恐丘勇反】公不敢入師還立悼公注悼公蒯聵庶弟公子黚也音義【黚低亷反】疏【注正義曰衛世家謂輙爲出公季父黚殺出公子而自立是爲悼公】南氏相之以城鉏與越人公曰期則爲此注司徒期也音義【相息亮反】疏【正義曰衛侯先居城鉏以兵侵衛衛人申開守陴衛侯不敢入退還城鉏衛人得以城鉏與越者衛人賂遺於越故公所在亦以與之】令苟有怨於夫人者報之注夫人期姊也怒期而不得加戮故勑宮女令苦困期姊音義【令力呈反注同】司徒期聘於越注爲悼君聘音義【爲於僞反】公攻而奪之幣期告王注越王也王命取之期以眾取之公怒殺期之甥之爲大子者注忿期而及其姊爲夫人者遂復及夫人之子音義【復扶又反】遂卒於越注終言之也終效夷言死於夷○宋景公無子取公孫周之子得與啟畜諸公宮注周元公孫子髙也得昭公也啟得弟畜養也疏【注正義曰宋世家云景公卒公子得殺大子而自立是爲昭公昭公者元公之曽孫也昭公父元公孫糾糾父公子褍秦褍秦卽元公小子也景公殺昭公父糾故昭公怨賊殺大子而自立其說昭公得立之所由與此不合亦以得爲昭公也】未有立焉於是皇緩爲右師皇非我爲大司馬皇懷爲司徒注皇懷非我從昆弟音義【從才用反】靈不緩爲左師注不緩子靈圍龜之後樂茷爲司城注茷樂混之子音義【混戶門反又戶困反】樂朱鉏爲大司宼注朱鉏樂挽之子音義【鉏仕居反挽音晚】六卿三族降聽政注三族皇靈樂也降和同也因大尹以逹注大尹近官有寵者六卿因之以自通逹於君大尹常不告而以其欲稱君命以令注不告君也國人惡之司城欲去大尹左師曰縱之使盈其罪注盈滿也音義【惡烏路反下注惡其同去起呂反】重而無基能無敝乎注言勢重而無徳以爲基必敝也冬十月公遊於空澤注空澤宋邑辛巳卒於連中注連中館名音義【連如字又音輦】大尹興空澤之士千甲注甲士千人音義【興如字興發也或作輿字非】奉公自空桐入如沃宮注奉公屍也梁國虞縣東南有地名空桐沃宮宋都內宮名音義【沃烏毒反】使召六子曰聞下有師君請六子畫注畫計策音義【畫音獲】六子至以甲劫之曰君有疾病請二三子盟乃盟於少寢之庭曰無爲公室不利大尹立啟奉喪殯於大宮三日而後國人知之司城茷使宣言於國曰大尹惑蠱其君而專其利令君無疾而死死又匿之是無他矣大尹之罪也注言大尹所弒音義【劫居業反少詩照反下注同大宮音泰蠱音古匿女力反弒音申志反】得夢啟北首而寢於盧門之外注盧門宋東門北首死象在門外失國也音義【首手又反注同】疏【注正義曰禮運云死者北首生者南鄕故以北首爲死象】已爲鳥而集於其上咮加於南門尾加於桐門曰餘夢美必立注桐門北門音義【咮張又反鳥口】大尹謀曰我不在盟注少寢盟但以君命盟六卿大尹不盟無乃逐我復盟之乎使祝爲載書六子在唐盂注地名音義【復扶又反盂音於】將盟之祝襄以載書告皇非我注襄祝名皇非我因子潞注子潞樂茷音義【潞音路】門尹得注樂得左師謀曰民與我逐之乎皆歸授甲使狥於國曰大尹惑蠱其君以陵虐公室與我者救君者也眾曰與之大尹狥曰戴氏皇氏將不利公室注戴氏卽樂氏音義【狥似俊反】與我者無憂不富眾曰無別注惡其號令與君無別音義【別彼列反注同】戴氏皇氏欲伐公注公謂啟樂得曰不可彼以陵公有罪我伐公則甚焉使國人施於大尹注施罪於大尹大尹奉啟以奔楚乃立得司城爲上卿盟曰三族共政無相害也○衛出公自城鉏使以弓問子贛且曰吾其入乎子贛稽首受弓對曰臣不識也私於使者曰昔成公孫於陳注僖二十八年衛成公奔楚遂適陳音義【使者所吏反孫音遜本亦作遜下注除孫字皆同】寧武子孫莊子爲宛濮之盟而君入注在魯僖二十八年音義【乃定反宛於阮反濮音卜】獻公孫於衛齊注在襄十四年子鮮子展爲夷儀之盟而君入注在襄二十六年今君再在孫矣注謂十五年孫魯今又孫宋內不聞獻之親外不聞成之卿則賜不識所由入也詩曰無競惟人四方其訓之注詩周頌言無彊惟得人也疏【正義曰詩周頌烈文之篇戒飭言也無彊乎惟得賢人也若得其人四方諸國皆順從之矣】若得其人四方以爲主注爲主四方而國於何有

傳二十七年春越子使後庸來聘且言邾田封於駘上注欲使魯還邾田封竟至駘上音義【駘他來反又音臺竟音境】二月盟於平陽注西平陽疏【注正義曰宣八年城平陽此年盟於平陽土地名云宣八年平陽東平陽也防山有平陽縣此年平陽西平陽也髙平有南平陽縣】三子皆從注季康子叔孫文子孟武伯皆從後庸盟音義【從如字注同從才用反非也】康子病之注恥從蠻夷盟言及子贛曰若在此吾不及此夫注不及與越盟音義【夫音扶】武伯曰然何不召曰固將召之文子曰他日請念注言季孫不能用子贛臨難而思之音義【難乃旦反】○夏四月己亥季康子卒公弔焉降禮注禮不備也言公之多妄音義【妄亡亮反本又作忘下文放此】○晉荀瑤帥師伐鄭次於桐丘鄭駟請救於齊注駟歂子音義【歂市專反】齊師將興陳成子屬孤子三日朝注屬會死事者之子使朝三日以禮之音義【屬音燭注同】設乘車兩馬系五邑焉注乘車兩馬大夫服又加之以五邑音義【乘繩證反注及下皆同】召顏聚之子晉曰隰之役而父死焉注隰役在二十三年音義【中角反隰音習】以國之多難未女卹也今君命女以是邑也服車而朝毋廢前勞乃救鄭及畱舒違谷七里谷人不知注言其整也畱舒齊地違去也音義【難乃旦反女音汝下同毋音無】及濮雨不涉注濮水自陳畱酸棗縣傍河東北經濟陰至髙平入濟音義【傍浦浪反濟子禮反下同】子思曰大國在敝邑之宇下是以告急今師不行恐無及也注子思國參音義【參七南反】成子衣制杖戈注制雨衣也音義【子衣於旣反制音制杖直亮反又音丈】立於阪上馬不出者助之鞭之知伯聞之乃還注畏其得眾心音義【阪音反一音扶版反】曰我卜伐鄭不卜敵齊使謂成子曰大夫陳子陳之自出陳之不祀鄭之罪也注十七年楚獨滅陳非鄭之罪蓋知伯誣陳子故陳子怒謂其多陵人故寡君使瑤察陳衷焉注衷善也音義【衷音中】謂大夫其卹陳乎若利本之顚瑤何有焉注言陳滅於已無傷成子怒曰多陵人者皆不在知伯其能久乎中行文子告成子注文子荀寅此時奔在齊音義【行戶郎反】曰有自晉師告寅者將爲輕車千乘以厭齊師之門則可盡也成子曰寡君命恆曰無及寡無畏眾𨿽過千乘敢辟之乎將以子之命告寡君注成子疑其有爲晉之心也音義【輕遣政反厭於甲反又音於輙反有爲於僞反下爲鄭同】疏【正義曰無陵侮寡少而橫及之也】文子曰吾乃今知所以亡注自恨已無知君子之謀也始衷終皆舉之而後入焉注謀一事則當慮此三變然後入而行之所謂君子三思音義【三思息暫反】疏【正義曰君子之爲謀也思其始思其中思其終三者盡無猜嫌皆可舉而行之然後設言以入於人焉】今我三不知而入之不亦難乎注悔其言不可復○公患三桓之侈也欲以諸侯去之注欲求諸侯師以逐三桓音義【侈昌氏反又呂氏反去起呂反下而去同】三桓亦患公之妄也故君臣多間注間隙也公遊於陵阪遇孟武伯於孟氏之衢曰請有問於子余及死乎注問可得壽死否對曰臣無由知之三問卒辭不對公欲以越伐魯而去三桓秋八月甲戌公如公孫有陘氏注有陘氏卽有山氏因孫於邾乃遂如越國人施公孫有山氏注以公從其家出故也終子贛之言君不沒於魯音義【因孫於邾音遜】○悼之四年晉荀瑤帥師圍鄭注悼公哀公之子寜也哀公出孫魯人立悼公疏【注正義曰魯世家云哀公奔越國人迎哀公復歸卒於有山氏子寜立是爲悼公傳稱國人施罪於有山氏不得復歸而卒於其家也馬遷妄爾】未至鄭駟曰知伯愎而好勝早下之則可行也音義【行去聲好呼報反早一本作蚤下戶嫁反】乃先保南裏以待之注保守也南裏在城外知伯入南裏門於桔柣之門鄭人俘酅魁壘注壘晉士音義【桔戶吉反柣大結反俘芳夫反酅屍支反魁苦回反壘力軌反】賂之以知政注欲使反爲鄭閉其口而死將門注將攻鄭門知伯謂趙孟入之對曰主在此注主謂知伯也言主在此何不自入也知伯曰惡而無勇何以爲子注惡貌醜也簡子捨適子而立襄子故知伯言其醜且無勇何以立爲子音義【適丁歷反】疏【注正義曰趙世家云孤布子卿見簡子簡子徧召諸子相之子卿曰無爲將軍者簡子召子毋卹毋卹至子卿起曰此眞將軍矣簡子曰此其毋賤翟婢也奚道貴哉子卿曰天之所授𨿽賤必貴自是之後簡子盡召諸子與語毋卹最賢乃廢太子伯魯而以毋卹爲太子】對曰以能忍恥庶無害趙宗乎知伯不悛趙襄子由是惎知伯注惎毒也音義【惎其冀反】遂喪之知伯貪而愎故韓魏反而喪之注史記晉懿公之四年魯悼公之十四年知伯帥韓魏圍趙襄子於晉陽韓魏反與趙氏謀殺知伯於晉陽之下在春秋後二十七年音義【喪息浪反】疏【注正義曰晉世家云定公三十三年孔子卒三十七年定公卒則晉定公以魯哀公二十年卒也又云定公卒子出公鑿立十七年出公奔齊則出公之奔在魯悼公之十年也又云出公旣奔知伯立昭公曾孫驕爲晉君是爲哀公哀公之四年趙襄子韓康子魏桓公共殺知伯是殺知伯當魯悼公之十四年也又六國年表亦云晉哀公四年魯悼公十四年韓魏趙敗知伯於晉陽戰國策說此事云知伯帥韓康子魏桓子攻趙襄子於晉陽引汾水以灌之城不沒者三版知伯行水魏桓子禦車韓康子爲右知伯曰吾今乃知水可以亡人之國汾水可以灌安邑絳水可以灌平陽安邑魏也平陽韓也魏桓子肘韓康子韓康子躡魏桓子之足其夜趙襄子使張孟談私於韓魏韓魏反與趙合遂殺知伯於晉陽之下而三分其地事在春秋獲麟之後二十七年】

春秋左傳注疏卷六十

春秋左氏傳注疏卷六十考證

傳召之使處吳竟爲白公○楚世家曰子西召勝於吳以爲巢大夫號曰白公又伍子胥傳曰使勝守楚之邊邑

傳他日又請許之未起師○楚世家以白公請伐鄭爲惠王六年事以楚救鄭爲八年事

傳市南有熊宜僚者○林堯叟曰熊宜僚勇士也居於市之南

傳大子又使椓之注防訴父欲速得其處○訴監本訛作許今攺正【臣照】按離騷眾女嫉余之蛾眉兮謡諑謂余以善滛卽此防字之義並疑防字應從言旁

傳國子實執齊柄○【臣召南】按此時陳氏專齊久矣如此文所云則國氏尙爲上卿但政權一歸陳氏耳髙無防於十五年奔北燕於二十三年又帥師禦晉師則髙氏亦仍爲上卿矣

傳楚公孫朝帥師滅陳注歲五及鶉火陳卒亡○監本脫歲字又及字訛反今攺正

傳見人登昆吾之觀注今濮陽城中○【臣召南】按後漢郡國志曰東郡濮陽古昆吾國

傳衛石圃逐其君起起奔齊○衛世家作石曼

傳惟其儒書以爲二國憂○王應麟曰春秋之季已輕儒矣至戰國而淳於髠有賢者無益之譏秦昭王有儒無益之問末流極於李斯

傳衛侯爲靈臺於借圃○【臣浩】按借圃卽十七年莊公蒯聵爲虎幄於借圃者也

傳取公孫周之子得與啟疏其說昭公得立之所由○監本昭公上衍一殺字今刪

傳獻公孫於衛齊○推尋文義衛字衍各本俱同傳子鮮子展爲夷儀之盟而君入注在襄二十六年○襄監本訛作僖今攺正

傳盟於平陽疏髙平有南平陽縣○【臣召南】按監本作髙平南有平陽縣非也唐時無髙平郡疏蓋言晉時地也南平陽三字縣名至北齊始省今攺正

傳知伯曰注簡子捨適子而立襄子○捨監本訛作奔適監本訛作敵今俱攺正

又疏趙世家云孤布子卿見簡子○【臣召南】按史記本文作姑布子卿集解引司馬彪曰姑布姓子卿字則疏應作姑布也

春秋左氏傳注疏卷六十考證

左傳後序

大康元年三月吳宼始平余自江陵還襄陽解甲休兵乃申杼舊意修成春秋釋例及經傳集解始訖會汲郡汲縣有發其界內舊冡者大得古書皆簡編科斗文字發冡者不以爲意往往散亂科斗書久廢推尋不能盡通始者藏在袐府余晚得見之所記大凡七十五卷多雜碎怪妄不可訓知周易及紀年最爲分了周易上下篇與今正同別有陰陽說而無彖象文言系辭疑於時仲尼造之於魯尙未播之於逺國也其紀年篇起自夏殷周皆三代王事無諸國別也惟特記晉國起自殤叔次文侯昭侯以至曲沃莊伯莊伯之十一年十一月魯隱公之元年正月也皆用夏正建寅之月爲歲首編年相次晉國滅獨記魏事下至魏哀王之二十年蓋魏國之史記也推校哀王二十年太歲在壬戌是周赧王之十六年秦昭王之八年韓襄王之十三年趙武靈王之二十七年楚懷王之三十年燕昭王之十三年齊涽王之二十五年也上去孔丘卒百八十一歲下去今大康三年五百八十一歲哀王於史記襄王之子惠王之孫也惠王三十六年卒而襄王立立十六年卒而哀王立古書紀年篇惠王三十六年攺元從一年始至十六年而稱惠成王卒卽惠王也疑史記誤分惠成之世以爲後王年也哀王二十三年乃卒故特不稱諡謂之今王其著書文意大似春秋經推此足見古者國史策書之常也文稱魯隠公及邾莊公盟於姑蔑卽春秋所書邾儀父未王命故不書爵曰儀父貴之也又稱晉獻公會虞師伐虢滅下陽卽春秋所書虞師晉師滅下陽先書虞賄故也又稱周襄王會諸侯於河陽卽春秋所書天王狩於河陽以臣召君不可以訓也諸若此輩甚多略舉數條以明國史皆承告據實而書時事仲尼修春秋以義而制異文也又稱衛懿公及赤翟戰於洞澤疑洞當爲泂卽左傳所謂滎澤也齊國佐來獻玉磬紀公之甗卽左傳所謂賔媚人也諸所記多與左傳符同異於公羊谷梁知此二書近世穿鑿非春秋本意審矣𨿽不皆與史記尙書同然參而求之可以端正學者又別有一卷純集疏左氏傳卜筮事上下次第及其文義皆與左傳同名曰師春師春似是抄集者人名也紀年又稱殷仲壬卽位居亳其卿士伊尹仲壬崩伊尹放大甲於桐乃自立也伊尹卽位於大甲十年大甲潛出自桐殺伊尹乃立其子伊陟伊奮命復其父之田宅而中分之左氏傳伊尹放大甲而相之卒無怨色然則大甲𨿽見放還殺伊尹而猶以其子爲相也此爲大與尙書敍說大甲事乖異不知老叟之伏生或致昏忘將此古書亦當時雜記未足以取審也爲其粗有益於左氏故略記之附集解之末焉【正義曰王隱晉書武帝紀大康元年諸軍伐吳三月至江陵縣而孫皓靣縛詣王濬降杜預先爲荊州刺史鎭襄陽督諸軍伐吳將兵向江陵因東下伐吳吳平又自江陵還襄陽束晳傳云大康元年汲郡民盜發魏安釐王塜得竹書漆字科斗之文科斗文者周時古文也其字頭麤尾細似科斗之虫故俗名之焉大凡七十五卷晉書有其目錄其六十八卷皆有名題其七卷折簡碎雜不可名題有周易上下經二卷紀年十二卷語十一卷周王遊行五卷說周穆王遊行天下之事今謂之穆天子傳此四部差爲整頓汲郡初得此書表藏袐府詔荀朂和嶠以隸字寫之勗等於時卽已不能盡識其書今復闕落又轉寫益誤穆天子傳世間偏多史記魏世家云哀王二十三年卒子昭王立十九年卒子安釐王立哀王是安釐王之祖故安釐王之塜藏哀王時之書哀王二十一年是赧王之十七年並下秦韓趙楚燕齊之年皆史記六國年表文也竹書說伊尹傳之事與書序大乖杜不見古文惟以書序考正疑伏生昏忘虛傳此事又疑竹簡雜記未足取審今據古文尙書說伊尹之事與左氏符同明是竹書不可盡信杜以紀年記事大似春秋之經知古之史官記事如此爲其有益於左氏令人知左氏不妄故略記之以附集解之末】

左傳後序

原詹事【臣】陳浩謹言按傳春秋者三家左氏立學官最後然傳世久且益盛迥非公羊谷梁所能及蓋作傳者親見策書熟知掌政說經𨿽略而事實甚詳爲例無多而史文該洽自惠公至隠桓下迄獲麟之後趙魏韓分晉以前三百年中列國之世系逺近王霸之先後盛衰公卿士大夫之行事善惡言論是非防盟徵伐之得失成敗有本有原了如指掌學春秋者非此不足以識其顚末夫豈師弟子口相講授更歷數世始著簡編事涉傳聞義多穿鑿者所可同日語哉自漢及晉二傳漸微杜預博極羣書自云左癖以其生平精力萃於經傳又承劉歆賈逵潁容許淑服防諸儒後尋端究緒捨短錄長分傳附經爲之集解大而天官地理細而名物典文罔勿剖析淵微敷暢防趣是以學左氏者稱邱明爲夫子素臣卽稱元凱爲邱明功臣𨿽偏私黨防間有瑕疵如崔靈恩衛冀隆所難劉所規然亦猶夫範升摘左氏之違何休祖李育之議朽壤一撮曽不足以輕重泰山此唐初詔孔穎逹等撰疏專用左傳杜注以解春秋配周易尙書毛詩禮記而爲五經者也是書文旣浩繁國子監本相承訛舛經傳字畫多有異同杜注亦時脫落釋文及疏尢附麗失次烏焉亥豕沿襲紛綸今奉

敕校刋謹用石經及舊本訂正疏所徴引載籍各以本書校攺若其書今世所無字句卽有可疑但於卷末著之仍從舊本不敢彊攺志愼也至如先儒論經有闗於左氏短長補注有裨於杜氏訓釋他書引用有足與孔疏相發明者亦采附卷末以備一經之考證【臣浩】謹識

