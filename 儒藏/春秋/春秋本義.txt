

欽定四庫全書

經部五

春秋本義目錄

春秋類

卷首

名氏

綱領

通論

問答

卷一

隠公

卷二

隠公

卷三

隠公

卷四

桓公

卷五

桓公

卷六

莊公

卷七

莊公

卷八

莊公

卷九

閔公

卷十

僖公

卷十一

僖公

卷十二

僖公

卷十三

僖公

卷十四

文公

卷十五

文公

卷十六

宣公

卷十七

宣公

卷十八

成公

卷十九

成公

卷二十

襄公

卷二十一

襄公

卷二十二

襄公

卷二十三

襄公

卷二十四

昭公

卷二十五

昭公

卷二十六

昭公

卷二十七

定公

卷二十八

定公

卷二十九

哀公

卷三十

哀公

欽定四庫全書

經部五

春秋本義

春秋類提要

【臣】等謹按春秋本義三十卷元程端學撰端學字時叔號積齋慶元人至治元年舉進士第二官國子

助教遷翰林國史院編修官事迹附載元史儒學傳韓性傳中是書乃其在國學時所作所采自三傳而下凡一百七十六家卷首具列其

目寧波府誌及千頃堂書目均稱所采一百三十家未諭其故也首爲通論一篇問答一篇綱領一篇其下依經附說類次羣言間亦綴以案語左事迹卽參錯於眾說之中體例頗爲糅雜其大防仍主常事不書有貶無褒之義故所徵引大抵孫復以後之說往往繳繞支離橫加推衍事事求其所以貶如經書紀履緰來逆女伯姬歸於紀此自直書其事舊無褒貶端學必謂履緰非命卿紀不當使求迎魯亦不當聴其迎夫履緰爲命卿固無明文其非命卿又有何據乎紀叔姬之歸酅舊皆美其不以盛衰易志歸於夫族端學必以爲當歸魯而不當歸酅斯已刻矣乃復誣以失節於紀季此又何所據乎至於宋儒之駁左不過摘其與經相戾如經曰楚子防卒而曰遇弒之類耳端學乃事事皆云未知信否則天下無可據之古書矣以其尙頗能糾正胡又所采一百七十六家其書佚者十之九此書猶略見其梗槪故錄之以備參考焉乾隆四十二年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

春秋本義原序

孔子何爲修春秋明禮義正名分辧王伯定中外防微愼始斷疑誅意其書皆天下國家之事其要使人克已復禮而已三代盛時禮義明名分正上明下順內修外附民志旣安姦僞不作孔子生乎此時春秋無作也周綱墮諸侯縦大夫專陪臣竊命吳楚內侵人道悖扵下天運錯扵上災異薦臻民生不遂孔子旣不得出而正之則定詩書正禮樂贊周易而常道著矣復修春秋卽事以立教而其所書皆非常之事人知其事之非常則常道有在夫知非常則知己之所當克知常道有在則知禮之所可復故春秋不書常事屬辭比事使人自見其義而已孟子曰其文則史孔子曰其義則丘竊取之此之謂也若邵子謂錄實事而善惡形扵其中朱子謂直書其事而善惡自見者蓋有以識夫筆削之意若董子謂正其義不謀其利明其道不計其功者又此經之大防也三者之作固不可謂無補扵經也然而攻其細而捐其大泥一字而遺一事之義以日月爵氏名字爲褒貶以抑揚予奪誅賞爲大用執彼以例此持此以方彼少不合則輾轉生意穿鑿附防何範杜氏又従而附益之聖人經世之志冺矣後此諸儒𨿽多訓釋大凡不出三家之緒積習生常同然一辭使聖人明白正大之經反若晦昧譎怪之說可嘆也已幸而啖叔佐趙伯循陸伯衝孫大山劉原父葉石林陳嶽氏者出而有以辧三之非至其所自爲說又不免褒貶凡例之敝復得呂居仁鄭夾漈呂朴鄕李秀巖戴岷隱趙木訥黃東趙浚南諸儒傑然欲埽陋習而未暇致詳也端學之愚病此久矣竊嘗采輯諸之合扵經者曰本義而間附已意扵其末復作辧疑以訂三之疑似作或問以校諸儒之異同廿年始就猶未敢取正扵人蓋以此經之大積敝之久非淺見末學所能究也嘗謂讀春秋者但取經文平易其心硏窮其歸則二百四十二年之事之義小大相維首尾相應支離破碎刻巧變詐之說自不能惑聖人惻怛之誠克己復禮之防粲然具見而鑑戒昭矣則是編也𨿽扵經濟心法不敢窺測然知本君子或有取焉爾泰定丁夘四月旣望四明程端學序

春秋傳名氏

左氏

傳外傳【二或謂楚左史倚相後者近是謂左丘明者】

【非】公羊氏【也齊髙漢】

【初】谷梁氏【人魯赤秦孝公】傳

【時人】杜氏【杜陵預】傳集解釋例

【元凱】何氏【任城休】膏肓

【邵公】範氏【順陽寧】集解

孔氏【武子】正義

徐氏【穎】

疏【達彥或云不】

楊氏【知撰】

疏

荀子【人】

公子姓譜【士勛卿或謂】

【依托】董子【其人】

決事比繁露【廣川仲舒或謂非】

劉氏【董子之】

鄭氏【書向子】鍼

賈氏【政元康】大義

鄭氏【成】

長義

【景城】劉氏【】

述議略

【云陽】韋氏【昭宏嗣】注外傳

【趙郡】啖氏【助叔佐】集例說

【河東】趙氏【匡伯循】闡微纂類義統

【吳】陸氏【淳攺名質伯衝】集纂例辧疑微旨

【吳郡】陸氏【希聲居陽遁叟】通例

楊氏【蘊藏機】公子譜

盧氏【全玉川】摘微

黃氏【敬密】

春秋圖

李氏【瑾子玉】指掌碎王

陳氏【嶽】

折衷論通例

【蜀】馮氏【繼先】

名號歸一圖名字同異錄【海陵】胡氏【瑗翼之】口義

【䢐徠】石氏【介守道】說

【平陽】孫氏【復明復】尊王發微總論三辧失解【長洲】葉氏【淸臣道卿】纂類

江氏【休復鄰防】世論

【京兆】杜氏

譜

【廬陵】歐陽氏【修永叔】論或問

【館內】王氏【沿聖源】集箋義

王氏【哲】

通義異義皇綱論

李氏【堯兪】

集義略論

朱氏【定】

索隱【授扵師道先生】

【江陽】杜氏【諤獻可】防義

楊氏

辧要

齊氏【賢良】

旨要

陳氏【洙】

索隱論

【眉山】蘇氏【轍子由潁濱】傳

【臨江】劉氏【敞原父公是】意林權衡說例

【臨江】劉氏【攽贛父公非】

【常山】劉氏【絇質夫】說

【髙鄄】孫氏【覺莘老】經解經社要義學纂【河南】程子【頤正叔伊川】

【大梁】張子【載子厚橫渠】

【濟北】晁氏【以道說之景迂】

【山陰】陸氏【佃農師】後

【河南】楊氏【彥齡衍之】年表蒙求

沈氏【括存中】機括

【長安】趙氏【瞻大觀】經解義例

【荊南】唐氏【旣潛亨】邦典【與其子孜問答】

【濟南】晁氏【補之無咎】雜論

【三山】孫氏【子平】

人譜【與練同撰】

【閩山】練氏【鳴道】

【吳郡】朱氏【長文伯原】通誌

【巴川】家氏【安國】

通義

張氏【暄】

鑑圖

馬氏【擇言】

要類

【四明】髙氏【閌抑崇息齋】集注

【襄陵】許氏【翰】

【吳與】張氏【大享嘉父】五禮例宗通訓

楊氏【時中立】

【浦城】章氏【拱之】

統微

【括�】葉氏【夢得少蘊】讞攷

傳旨要統例【蜀】黎氏【錞希聲】經解

王氏【斐】

義解

丁氏【副】

演聖統例三異同

【涪陵】崔氏【子方彥直西疇】經解本例例要

呂氏【奎】

要旨

【定襄】劉氏【易】

經解

【彭門】吳氏【元緒】

鼓吹

【南城】範氏【柔中】

見微

【防稽】吳氏【孜】

折衷義

謝氏【子房】

備對

【應天】朱氏【振】

正名賾隱旨要並敍論【不拘類例專取經意】

指要

沈氏【滋仁】

興亡國鑑

【四明】陳氏【禾秀實】傳

統論

【長樂】鄭氏【昻尙明】臣傳

【延平】鄧氏【驥徳稱】指蹤

【防稽】石氏【公孺】

類例

【東萊】呂氏【本中居仁】解

【建安】胡氏【安國康侯】傳通旨

【廬陵】胡氏【銓邦衡】集善

【蜀】李氏【棠子思】

時論

朱氏【震子發】

講義

【鄱陽】余氏【安行】

新傳

【潁川】韓氏【璜叔夏】人表

【成都】範氏【衝元長】左氏講義

【鄱陽】洪氏【皓元弼】紀詠

【臨川】鄧氏【名世元亞】四譜辯論譜說

【長樂】劉氏【本】

中論

【東平】畢氏【良史少董】正辭通例

【廣估】周氏【彥熠】

明義

【三衢】毛氏【邦彥】

正義

【舒城】王氏【日休】

明例

【丹陽】洪氏【與祖慶善】本旨

【廬陵】董氏【自任】

總鑑

夏氏【休】

素志麟臺獨講

黃氏【叔敖】

講義

【淮陽】環氏【中應仲】二十國年表列國臣子表鄭氏【樵漁仲夾漈】地名講傳

考六經圗辯

【新安】朱子【熹元晦】語錄文集

【廣漢】張子【栻敬夫】

林氏【之奇少穎】通解

【東萊】呂氏【祖謙伯恭】集說類說續說

左氏國語類編【門人所編】

【睢陽】程氏【迥可久沙隨】顯微例目

【龍川】陳氏【亮文伯】比事

【九峯】蔡氏【沈仲黙】

【永嘉】陳氏【傅良君舉止齋】章旨類說後傳

【眉山】任氏【伯雨徳翁】繹聖新傳

【饒州】張氏【根知常吳園】指南

【吳興】章氏【衝茂深】左氏事類始末

【彭城】晁氏【公武子政】故訓傳

延陵先生

講義

【江陵】項氏【安世平甫】家說

【建安】眞氏【徳秀景元】

林氏【拱辰】

傳

【泉州】徐氏【定徳操】解

【臨江】徐氏【得之思叔】國紀

【河東】薛氏

林氏【栗黃中】經傳集解

王氏【鎡】

門例通解

吳氏【仁傑斗南】論

【永嘉】薛氏【士龍季宣】旨要經解

【公輔】任氏

集解

王氏【汝猷】

外傳【不用三傳】

師氏【協】

解

何氏【涉濟川】本旨

宋氏【宜春】

新義

【蜀】程氏【公說伯剛】分記

【竹隱】趙氏【鼎承之】

【襄陽】謝氏

【永嘉】呂氏【大圭朴鄕】傳或問五論

虞氏【復之】

大義

【淸江】張氏【洽主一元徳】集注集解

【莆田】陳氏

說

趙氏【鵬飛企明木訥】經筌

戴氏【溪岷隱】講義

江氏【熈】

朱氏【由義】

解

孔氏

書法

張氏【應霖心】纂說

徐氏【東海】

經旨

範氏

斷例

王氏

直解

陳氏

解義

【巴川】陽氏【恪以齋】夏時攷正

【莆田】方氏

集解

李氏【燾秀巖】集注攷

李氏

要旨

鄒氏

筆記

【三山】林氏

類攷

【神童】江氏

說

敬氏【鉉】

備忘

陳氏

世家

張氏

列傳

方氏【九思】

或問

家氏【鉉翁則堂】集傳詳說

【四明】王氏【貫道】

傳

【四明】趙氏【與權說道存耕】奏議

【四明】黃氏【震東發】日鈔

【四明】王氏【應麟厚齋】困學紀聞

【四明】趙氏【孟何浚南】法度編

【四明】戴氏【銓少胡】微

【四明】戴氏【培父】

志

氏

紀傳

氏

四傳

氏

類

氏

例

氏

表記

氏

王侯世家

氏

地名譜

春秋傳名氏

春秋綱領

論語堯曰咨爾舜天之歷數在爾躬允執其中四海困窮天祿永終舜亦以命禹曰予小子履敢用牡敢昭告於皇皇后帝有罪不敢赦帝臣不蔽簡在帝心朕躬有罪無以萬方萬方有罪罪在朕躬周有大賚善人是富𨿽有周親不如仁人百姓有過在予一人謹權量審法度修廢官四方之政行焉興滅國繼絕世舉逸民天下之民歸心焉所重民食喪祭寛則得眾信則民任焉敏則有功公則說子曰晉文公譎而不正齊桓公正而不譎管仲之器小哉天下有道則禮樂徵伐自天子出天下無道則禮樂徵伐自諸侯出自諸侯出蓋十世希不失矣自大夫出五世希不失矣陪臣執國命三世希不失矣天下有道則政不在大夫天下有道則庶人不議祿之去公室五世矣政逮於大夫四世矣故夫三桓之子孫微矣陳成子弒簡公孔子沐浴而朝告於哀公曰陳恆弒其君請討之公曰告夫三子孔子曰以吾從大夫之後不敢不告也君曰告夫三子者之三子告不可孔子曰以吾從大夫之後不敢不告也齊景公問政於孔子孔子對曰君君臣臣父父子子

禮記曰屬辭比事春秋敎也【比必二切】

孟子見梁惠王王曰叟不逺千里而來亦將有以利吾國乎孟子對曰王何必曰利亦有仁義而巳矣王曰何以利吾國大夫曰何以利吾家士庶人曰何以利吾身上下交徵利而國危矣萬乘之國弒其君者必千乘之家千乘之國弒其君者必百乘之家萬取千焉千取百焉不爲不多矣茍爲後義而先利不奪不厭未有仁而遺其親者也未有義而後其君者也王亦曰仁義而已矣何必曰利孟子曰世衰道微邪說暴行有作臣弒其君者有之子弒其父者有之孔子懼作春秋春秋天子之事也【浚南趙氏曰天子之事乃繼天立極之事後世以襃貶賞罰爲天子之事者失之】是故孔子曰知我者其惟春秋乎罪我者其惟春秋乎昔者禹抑洪水而天下平周公兼夷狄驅猛獸而百姓寜孔子成春秋而亂臣賊子懼【項氏曰說者謂春秋書其罪扵防以示萬世故亂臣賊子懼焉非也夫名之善惡足以懲勸中人非亂臣賊子之所畏也彼父與君且不顧又何名之顧哉且弒逆之罪夫人知之非必孔子書之而後明也莽卓操昭之罪不經孔子之筆而閭巷小人至今知其爲亂臣賊子也子謂一書生操筆書之而能生其懼心者此眞小兒童之見也然則孟子之言非歟曰孔子之意惟孟子知之爾春秋之法謹名分防防微重兵權惡世卿禁外交嚴閏閫是一統非二政凡所爲杜賊亂扵未然者其理無不具也誅賊亂扵已然者其法無不舉也此義一明亂臣賊子環六合而無所容其身爲人君而知此義則未爲者不得發爲人臣而知此義則已爲者不得免譬之居山林而備虎豹者髙垣墉謹門闥廣道路去菑翳嚴導從簡出入彼固無所伺吾隙矣而又厲戈防羅弓弩掘擭穽張籠檻以待之𨿽有異能之獸絕力之禽亦將惴栗而逺遁也此春秋之所以作而姦雄之所以懼也噫非孔子孰能修之非孟子孰能知之】王者之迹熄而詩亡詩亡然後春秋作晉之乘楚之檮杌魯之春秋一也其事則齊桓晉文其文則史孔子曰其義則丘竊取之矣春秋無義戰彼善於此則有之矣徵者上伐下也敵國不相徵也以力假仁者霸霸必有大國以徳行仁者王王不待大以力服人者非心服也力不贍也以徳服人者中心說而誠服也五霸者三王之罪人也天子適諸侯曰巡狩諸侯朝於天子曰述職一不朝則貶其爵再不朝則削其地三不朝則六師移之是故天子討而不伐諸侯伐而不討五霸者摟諸侯以伐諸侯者也故曰五霸者三王之罪人也堯舜性之也湯武身之也五霸假之也久假而不歸惡知其非有也仲尼之徒無道桓文之事者公孫丑曰夫子當路於齊管仲晏子之功可復許乎孟子曰子誠齊人也知管仲晏子而已矣曽西曰管仲得君如彼其專也行乎國政如彼其久也功烈如彼其卑也爾何曾比予扵是曰管仲曾西之所不爲也而子爲我願之乎

莊周曰春秋經世先王之志也聖人議而不辯又曰春秋以道名分

公羊曰君子曷爲爲春秋撥亂世反諸正莫近諸春秋董子曰孔子知言之不用道之不行也是非二百四十二年之中以爲天下儀表子曰我欲載之空言不如見之扵行事之深切著明也夫春秋上明三王之道下辧人事之紀別嫌疑明是非定猶豫存亡國繼絕世補敝起廢王道之大者也春秋辯是非故長扵治人撥亂世反之正莫近扵春秋春秋文成數萬其指數千萬物之散聚皆在春秋春秋之中弒君三十六亡國五十二諸侯奔走不得保社稷者不可勝數察其所以皆失其本已故易曰失之毫釐差以千里故曰臣弒其君子弒其父非一旦一夕之故也其漸久矣故有國者不可以不知春秋前有讒而弗見後有賊而不知爲人臣者不可以不知春秋守經事而不知其宜遭變事而不知其權爲人君父而不通扵春秋之義者必蒙首惡之名爲人臣子而不通扵春秋之義者必陷篡弒之誅死罪之名其實皆以爲善爲之而不知其義被之空言而不敢辭夫不通禮義之旨至扵君不君臣不臣父不父子不子君不君則犯臣不臣則誅父不父則無道子不子則不孝此四者天下之大過也以天下之大過予之則受而弗敢辭故春秋者禮義之大宗也夫禮禁未然之前法施已然之後法之所爲用者易見而禮之所爲禁者難知壺遂曰孔子之時上無明君下不得任用故作春秋垂空文以斷禮義又曰夫仁人者正其誼不謀其利明其道不計其功【朱子曰此春秋之大指也】是以仲尼之門三尺之童子羞稱五伯謂其先詐力而後仁義也【眞氏曰孟子之後其能深辟五伯者惟仲舒爲然仁人知正誼而已利之有無不論也知明道而已功之有無不計也義謂事物當然之理道謂天下通行之路其實一也伯者惟利是謀而扵義有不暇顧惟功是計而扵道有不暇卹此所以見黜扵孔氏之門也】春秋甚幽而明無傳而著春秋無逹例

杜氏曰春秋不以日月爲例【孫氏曰春秋互以日月爲例多所不通】王通氏曰春秋之扵王道是輕重之權衡曲直之繩墨也舎則無取矣

韓氏曰春秋謹嚴

邵子曰春秋孔子之刑書也功過不相掩五伯者功之首罪之魁也先定五伯之功過而學春秋則大意立矣春秋之間有功者未有大扵四國有過者亦未有大扵四國者也不先治四國之功過則事無統理不得聖人之心矣春秋爲君弱臣彊而作故謂之名分之書夫聖人之經渾然無迹如天道焉春秋錄實事而善惡形扵其中矣【又曰春秋書實事而善惡自見此之謂天理之自然而非一人之私意也】

歐陽氏曰孔子聖人也萬世取信一人而已若公羊谷梁左氏三子者博學而多聞矣其傳不能無失者也孔子之扵經三子之扵傳有所不同則學者寜捨經而從傳不信孔子而信三子甚哉其惑也【又曰夫之扵經勤矣其述經之事時有賴其詳焉至其失傳則不勝其戾也其述經之意亦時有得焉及其失也欲大聖人而反小之欲尊經而反卑之取其詳而得者廢其失者可也嘉其尊大之心可也取其卑小之說不可也問者曰傳有所廢則經有所不通柰何曰經不待傳而通者十七八因傳而惑者十五六日月萬物皆仰然不爲盲者明而有物蔽之者亦不得見也聖人之意皎然乎經惟明者見之不爲他說蔽者見之也】

程子曰天之生民必有出類之才起而君長之治之而爭奪息導之而生養遂教之而倫理明然後人道立天道成地道平二帝而上聖賢世出隨時有作順乎風气之宜不先天以開人各因時而立政曁乎三王疊興三重旣備忠質文之更尙人道備矣聖王旣不復作有天下者𨿽欲仿古之迹亦私意妄爲而巳道之悖漢專以智力持世豈復知先王之道也夫子當周之末以聖人不復作也應天順人之治不復有也扵是作春秋爲百王不易之大法所謂考諸三王而不謬建諸天地而不悖質諸鬼神而無疑百世以俟聖人而不惑者也先儒之傳曰遊夏不能贊一辭辭不待贊也言不能與扵斯耳後世以史視春秋而巳至扵經世之大法則不知也夫觀百物然後識化工之神聚眾材然後知作室之用扵一事一義而欲窺聖人之用心非上智不能也故學春秋者必優遊涵泳黙識心通然後能造其微也後王知春秋之義則𨿽徳非禹湯尙可以法三代之治又曰五經之有春秋猶法律之有斷例也律令惟言其法至扵斷例則始見其法之用也【楊氏曰孔子之扵六經言其理春秋著其行事若得六經之理春秋誠不難知】五經如藥方春秋如用藥治病聖人之用全在此書所謂不如載之行事深切著明者也有重疊言者如徵伐盟防之類蓋欲成書勢須如此不可事事各求異義或上下文異則義須別春秋一句卽一事是非便見扵此亦窮理之要春秋以何爲準無如中庸以傳考經之事迹以經別傳之眞僞【朱子曰左氏曾見國史只是不知大義專去小處理防往往不曾講學左氏說禮皆是周末衰亂不經之禮無足取者陳君舉所以說禮多錯者緣其多本左氏也公谷考事甚疏二人乃經生傳得許多說話往往卻不見國史又曰左氏有淺陋處如君子曰之類病處甚多又曰左氏之病是以成敗論是非而不本扵義理之正又曰左氏乃趨時避害之人要置身扵穩地而不識道理扵大倫處皆錯大學論所止便說君臣父子左氏豈知此如雲周鄭交質而曰信不由中質無益也使孔子議此肯如此否尙得謂與聖人同好惡哉又曰左氏傳是个博記人作只是以世俗見識斷當他事皆功利之說又曰近時言春秋者皆是計較利害大義卻不曽見如陸淳孫明復之徒𨿽未深扵聖經然觀其推言治道凜凜可畏終是得聖人意思晁氏曰左氏之失專而縦公羊之失雜而拘谷梁不縦不拘而失之隨】

春秋大率所書事同則辭同後人因謂之例然有事同辭異者蓋各有義非可例拘也

張子曰春秋之書在古無有乃仲尼所自作惟孟子能知之非理明義精殆未可學先儒未及此而治之故其說多鑿

山楊氏曰春秋昭如日星但說者斷以已意故有異同之論若義理已明春秋不難知也又曰學者若得五經之理春秋誠不難知

康侯胡氏曰古者列國各有史官掌記時事春秋魯史耳仲尼就加筆削乃史外傳心之要典也而孟子發明宗旨以爲天子之事者周道衰微乾綱解紐亂臣賊子接迹當世人欲肆而天理滅矣仲尼天理之所在不以爲已任而誰可五典弗惇已所當敍五禮弗庸已所當秩故曰文王旣沒文不在玆乎天之將喪斯文也後死者不得與扵斯文也天之未喪斯文也匡人其如予何聖人以斯文之興廢在已而由人乎哉故曰我欲載之空言不如見諸行事之深切著明也空言獨能載其理行事然後見其用是故假魯史以寓王法撥亂世反之正敍先後之倫而典自此可惇秩上下之分而禮自此可庸善自此可勸惡自此可懲其志存乎經世其功配扵大禹之抑洪水周公之驅猛獸其大要則皆天子之事也故曰知我者其惟春秋乎罪我者其惟春秋乎是故春秋見諸行事非空言比也百王之法度萬世之繩凖皆在此書學是經者信窮理之要矣不學是經而處大事決大疑能不惑者鮮矣又曰春秋二百四十二年其行事備矣仲尼因事屬辭深切著明非五經比也本夫周室東遷禮樂徵伐自諸侯出及平王末年王迹旣熄故春秋作扵隱公之初逮莊僖而下五伯疊興假仁義而行以戴宗周爲天下之共主號令徵伐莫敢不從伯徳旣衰諸侯放恣政在大夫專權自用官之失徳寵賂益章然後陪臣執國命外域制諸夏皆馴致其道是以致此極耳仲尼自以無位與時道不行扵天下也制春秋之義見諸行事垂訓方來蓋洪水滔天下民昏墊與蕭韶九成百獸率舞並載扵虞書大木斯拔與嘉禾合穎鄙我周邦與六服承徳同垂扵周史此上世帝王紀事之例至春秋則凡慶瑞之符禮文常事皆削而不書而災異之變政事闕失則悉書之以示後世使鑑觀天人之理有恐懼祗肅之意若事斯語若書諸紳若列諸座右若幾杖盤盂之有銘有戒乃史外傳心之要典扵以反身日加修省及其旣久積善成徳上下與天地同流自家刑國措之天下學春秋者必知綱領然後眾目有條而不紊

呂氏曰春秋之書凡以使克己復禮而反人道之正云爾毫髮不合扵禮則扵心術之微必有不得者惟能自克以義而求合扵禮則心廣气盛其終必可以至扵聖人也此春秋之所由作也

夾漈鄭氏曰以春秋爲襃貶者亂春秋者也

朱子曰春秋大防其可見者誅亂臣討賊子內中國外吳楚貴王賤伯而已未必如先儒所言字字有義也又曰春秋正義明道貴王賤伯尊君抑臣匡內攘

外乃其大義而以爵氏名字日月土地爲襃貶之類若法家之深刻乃傳者之鑿說聖人作春秋不過直書其事善惡自見【定哀之時聖人親見據實而書隱桓之世時世旣逺史冊亦有簡略處夫子亦但據史冊而寫出爾又曰春秋卽是直載當時之事要見當時治亂興衰非是扵一字上定襃貶當時大亂聖人據實書之其是非得失付諸後世公論蓋有言外之意若必扵一字間求襃貶所在竊恐不然又曰孔子只是要備二三百年之事故取史文略加修定何甞云某事用某法某事用某例邪且如防盟徵伐不過見諸侯擅興自肆耳郊禘不過見魯僭禮耳至如三卜四卜牛傷牛死是失禮之中又失禮也書不郊猶三望是不必望而猶望也書仲遂卒猶繹是不必繹而猶繹也如此看卻分明又曰聖人光明正大不應以一字爲襃貶扵人不過直書其事善者惡者了然可見】春秋傳例多不可信聖人記事安有許多義例【春秋一事各發明一例如看風水移步換形但以今人之心求聖人之意未到聖人灑然處不能無失也朱子謂得之延平先生者如此】春秋本明道正義之書今人止較齊晉伯業優劣反成謀利大義晦矣【齊桓尙自白直恁地做將去至晉文做了千般峣崎所以夫子有正譎之論又曰且如興滅繼絕誅殘禁暴懷諸侯而尊周室百般好事都做只是無惻隱之心他本欲他事之行又恰有這題目故不得不舉行眞氏曰齊桓之伐衛若尊王也而心則在扵取賂其省難扵魯若卹鄰也而心則在扵覘國就其名義之最正者無如救邢之舉葵邱之盟然其心則仗義以服諸侯而成已之伯若此之類皆所謂假仁者也其扵小國則滅譚滅遂降鄣遷陽是皆以力服之也然遂旣滅矣而亡國遺民猶能殱其師則人心之不服可知矣至扵大國則扵楚也𨿽仗諸侯之眾執王祭之名能使其受盟扵召陵曽未數年伐吾與國之黃又從而滅之齊卒不能救也旣又伐吾與國之徐齊𨿽救之終莫止其敗也其扵晉也未甞能使之一與盟防蓋甞取虢與虞矣不聞其以滅同姓問之也又甞殺太子申生矣不聞其以易嫡子正之也葵邱之防將來防而還亦不聞其致詰之也蓋其力之所至則有以服之力之所不及則無以服之迨其末年城緣陵而散城鄫而不果狄侵衛又侵鄭而不能遏魯滅項𨿽討其罪而不能終是𨿽易服者亦無以服之矣又其甚也身沒未防而曹衛邾之師己見伐矣若晉文之譎其視齊桓之正又不逮焉本無義也而假一事示之義本無信也而假一事示之信本無禮也而假一事示之禮曰示云者表而揚之以誇眾也故一朝王之頃而遽請隧焉是名爲勤王而實窺大物也陽樊不服則圍之原不服又圍之名𨿽受地扵王實則以力取也五伯英盛扵桓文然皆以力假仁而不本扵徳故能屈人之力而無以服其心視昔成湯之興也東徵而西夷怨文王之作也大畏而小懷爲如何哉】春秋是末後事惟理明義精方見得

黃氏曰孔子曰吾志在春秋孟子曰春秋天子之事孔子作春秋而亂臣賊子懼蓋方是時王綱解紐篡奪相尋孔子不得其位以行其權扵是約史記而修春秋隨事直書亂臣賊子無所逃其罪而王法以明所謂撥亂世而反之正此其爲志此其爲天子之事故春秋無出扵夫子之所自道及孟子所以論春秋者矣自襃貶凡例之說興讀春秋者往往穿鑿聖經以求合其所謂凡例又變移凡例以遷就其所謂襃貶如國各有稱號書之所以別也今必曰以某事也故國以罪之及有不合則又遁其辭人必有姓氏書之所以別也今必曰以某事也故名以誅之及有不合則又遁其辭事必有日月至必有地所此記事之常否則闕文也今必曰以某事也故致以危之故不月以外之故不日以略之及有不合則又爲之遁其辭是則非以義理求聖經反以聖經釋凡例也聖人豈先爲凡例而後作經乎何乃一一以經而求合凡例也春秋弒君弒父書殺世子殺大夫者書以其邑叛以其邑來奔者書明白洞逹一一皆天子之事也今必謂其陰寓襃貶使人測度而自知如優戲之所謂隱者已大不可曉況又扵襃貶生凡例邪理無定形萬變而不齊後世法吏深刻始扵敕律之外立所謂例士君子尙羞用之果誰爲春秋先立例而聖人必以是書之而後世以是求之邪以例求春秋動皆逆詐億不信之心也

朴鄕呂氏曰春秋之作何爲乎曰春秋者扶天理而遏人欲之書也春秋魯史爾聖人従而修之則其所謂扶天理而遏人欲者何在曰惟皇上帝降衷於下民若有恆性而綏猷之責則後實任之堯舜禹湯之聖逹而在上所以植立人極維持世道使太極之體常運而不息天地生生之理常發逹而不少壅者爲其能明天理以正人心也周轍東王迹熄政教失俗敗壊修道之教不立而天命之性率性之道防若與之俱泯泯昧昧而不存者君臣之道不明也上下之分不辧也義利之無別也眞僞之混淆也諸侯僭天子大夫僭諸侯而世莫知其非也臣弒君子弒父彊並弱下篡上而世莫知其亂也其所施爲盡反王制而失人道之正而世莫知其不然也孔子𨿽聖不得位則綏猷修道之責誰實尸之然而不忍絕也扵是以其明天理正人心之責而自任焉六經之書皆所以垂世教也而春秋一書尢爲深切故曰我欲載之空言不如見諸行事之深切著明也魯史之所書聖人亦書之其事未甞與魯史異也而其義則異矣魯史所書其君臣之義或未明也而吾聖人則一正之以君臣之義魯史所書其上下之分或未辧也而吾聖人則一正之以上下之分中外之辧有未明者吾明之長防之序有未正者吾正之義利之無別也吾別之眞僞之混淆也吾析之其大要則主扵扶天理扵將微遏人欲扵方熾而已此正人心之道也故曰禹抑洪水而天下平周公膺戎狄驅猛獸而百姓寜孔子成春秋而亂臣賊子懼孔子之成春秋不過空言爾而其功乃可以配禹與周公豈非以其正人心之功尢大扵放龍蛇驅虎豹之功乎故曰春秋天子之事也何者人性之動始扵惻隱而終扵是非惻隠發扵吾心而是非公乎天下世之盛也天理素明人心素正則天下之人以是非爲榮辱世之衰也天理不明人心不正則天下之人以榮辱爲是非世之所謂亂臣賊子恣睢跌蕩縦人欲以滅天理者豈其悉無是非之心哉故𨿽肆意所爲莫之或制而其心實未甞不知其非而意夫人之議已此其一發未亡之天理也惟其一髮未亡之天理不足以勝其浸淫日滋之人欲是以迷而不復爲而不厭而其所謂自知其非者終自若也則其心未甞不欲變亂天下之是非以托已扵莫我議之地旣幸而上無明君爲之正王法以定其罪而又幸而世教不明人心不正習熟見聞以爲當然曾莫有議其非者則爲亂臣賊子者又何其幸之又幸邪是故唐虞三代之上天理素明人心素正是非善惡之論素定則人之爲不善者有不待刑罰加之刀鋸臨之而自防若無所托足扵天地間者世道衰微天理不明人心不正是非善惡之論防扵倒置然後亂臣賊子始得以自容扵其間而不特在扵禮樂徵伐之無所主而已也孔子之作春秋也要亦明是非之理以詔天下與來世而已是非者人心之公理而聖人因而明之則固有犁然當乎人心者彼亂臣賊子聞之固將不懼扵身而懼扵心不懼扵明而懼扵暗不懼扵刀鋸斧鉞之臨而懼扵倐然自省之頃不懼扵人欲浸淫日滋之際而懼扵天理一髮未亡之時此其扶天理遏人欲之功顧不大矣乎孟子斷然以爲有一治之效蓋眞有見乎此夫使先王之紀綱法度旣巳蕩然不存天子之禮樂徵伐旣已不能自制其所恃以僅不泯者獨有人心是非之公理爾而又顚倒錯亂貿貿不明則三極果何恃以立人道果何恃以存乎此固春秋一書所以有功扵萬世也自世儒不明乎孟子之說遂以爲春秋之作乃聖人賞善罰惡之書而所謂天子之事者謂其能制賞罰之權而巳夫謂天子之事止扵制賞罰之權而綏猷修道之責乃不暇問則是劉漢以後之天子而非唐虞三代之天子矣爲是說者不惟不知春秋抑亦不知所謂天子之事者也彼徒見夫春秋一書或書名或書字或書人或書爵或書氏或不書氏扵是爲之說曰其書字書爵書氏者襃之也其書名書人不書氏者貶之也襃之故予之貶之故奪之予之所以代天子之賞奪之所以代天子之罰賞罰之權天王不能自執而聖人執之所謂章有徳討有罪者聖人固以自任也夫春秋魯史也夫子匹夫也以魯國而欲以僭天王之權以匹夫而欲以操賞罰之柄借曰道之所在獨不曰位之所不可得乎夫子本惡天下諸侯之僭天子大夫之僭諸侯下之僭上卑之僭尊爲是作春秋以正名分而已自蹈之將何以律天下聖人宜不如是也蓋是非者人心之公不以有位無位而皆得以言故夫子得以因魯史以明是非賞罰者天王之柄非得其位則不敢專也故夫子不得假魯史以寓賞罰是非道也賞罰位也夫子者道之所在而豈位之所在乎或曰夫子之爲是也非以私諸已也夫子以魯有可以變而至道之質是以托諸魯以律天下之君大夫其賞之也非曰吾賞之也魯賞之也其罰之也非曰吾罰之也魯罰之也魯周公之後而聖人之祚嗣也賞罰之權夫子不以自執推而予之扵魯魯亦不能以自有推而夲之扵周周之典禮周公爲之也以周公之後而行周公之典禮或者其庶防乎此聖人意也且夫夫子匹夫也固不得以擅天王之賞罰魯諸侯之國也獨可以擅天王之賞罰乎魯不可以擅天王賞罰之權而夫子乃固推而予之則是夫子爲其實而魯獨受其名夫子不敢以自僭而乃使魯僭之聖人尢不如是也大抵學者之患往往在扵尊聖人太過而不明乎義理之當然扵是過爲之論意欲尊聖人而實背之或謂春秋爲聖人變魯之書或謂變周之文従商之質或謂兼三代之制其意以爲夏時商輅周冕韶樂聖人之所以告顏淵者不見諸用而寓其說扵春秋此皆一切繆妄之論其大要則皆主扵以禮樂賞罰之權爲聖人自私之具爾夫四代禮樂孔子之所以告顏淵者亦謂其得志行道則當如是爾豈有無其位而修當時之史乃遽正之以四代之制乎夫子魯人也故所修者魯史其時周也故所用者時王之制此則聖人之大法也謂其扵修春秋之時而竊禮樂賞罰之權以自任變時王之法兼三代之制不防扵誣聖人乎學者學不知道妄相傳襲其爲傷教害義扵是爲甚後之觀春秋者必知夫子未甞以禮樂賞罰之權自任而後可以破諸儒之說諸儒之說旣破而後吾夫子所以修春秋之旨與夫孟子所謂天子之事者皆可得而知之矣又曰六經之不明諸儒穿鑿害之也而春秋爲尢甚春秋穿鑿之患其原起扵三傳而後之諸儒又従而羽翼之橫生意見巧出義理有一事而或以爲襃或以爲貶彼此互相矛盾者矣有事同而前以爲襃後以爲貶前後自相抵牾者矣紛紛聚訟而聖人之意益以不明然其大端不過有二一曰以日月爲襃貶之說二曰以名稱爵號爲襃貶之說彼徒見夫盟一也而有日者有不日者卒一也而有日者有不日者葬冝書日也而或書時入冝書日也而或書月若是其不同也扵是有以日月爲襃貶之說又見夫國君一也而或書子或書侯或書伯外域一也而或書州或書國或書人或一事而前爵後人或一行而前氏後名又若是其有異也扵是有以名稱爵號爲襃貶之說愚請有以折之蔑之盟不日則曰其盟渝也柯之盟不日則曰信之也將以渝者爲是乎信之者爲是乎桓之盟不日而葵邱之盟則日之或曰危之也或曰美之也將以危之者爲是乎美之者爲是乎公子益師卒不日左氏曰公不與小斂也然公孫敖卒扵外而公在內叔孫婼卒扵內而公在外其不與小斂明矣又何以書日乎公羊曰公子益師不日逺也然公子彄亦逺矣又何以日乎谷梁曰不日惡也然公子牙季孫如意亦惡矣又何以書日乎葬必書月日而有不書月日者則曰不及時而日渇葬也不及時而不日慢葬也過時而日隱之也過時而不日謂之不能葬也當時而不日正也當時而日危不得葬也然過時而日直指齊桓公而言當是時公子爭國隠之可也衛穆公宋文公無齊桓之賢無爭國之患過時而日有何可隱之乎宋穆公之日葬又有何危乎凡此者皆疑誤而難通者也孰謂春秋必以日月爲襃貶乎至扵來歸仲子之賵而宰書名則曰貶之也使榮叔歸成風之含賵而王不書天則亦曰貶之也豈歸仲子之賵罪在冢宰而不在天王乎歸成風之含賵咎在天王而不在榮叔乎春秋書王本以正名分而夫子乃自貶王而去其天則將以是爲正名分可乎谷伯鄧侯稱名說者曰朝弒逆之人故貶之滕子紀侯獨非朝弒逆之人乎滕薛來朝稱侯說者曰滕薛微國也以其先朝隱公故襃之朝隱公有何可襃而襃之乎若以隱爲始受命之王則尢繆妄之甚者也或曰滕本侯爵也朝弒逆之人貶而稱子朝桓公可貶也終春秋之世不復稱侯豈皆以朝桓公之故而貶之乎或曰爲時王所黜也夫使時王而能升黜諸侯之爵則是禮樂刑賞之權天王自能執矣安得爲春秋之世乎先書荊繼書楚已而書楚子說者曰進楚人也聖人作經本以辧夷夏之分而顧乃進楚人而退中國乎若此之類不可以一二數要皆疑誤而難通者也孰謂春秋以名稱爵號爲襃貶乎大抵春秋以事系日以日系月以月系時事成扵日者書日事成扵月者書月事成扵時者書時故凡朝覲搜狩城築作毀凡如此者皆以時成也防遇平如來至侵伐圍取救次遷戍襲奔叛執放水旱雨雹冰雪彗孛螽螟凡如此者或以月成或以時成也崩薨卒弒葬郊廟之祭盟戰敗入滅獲日食星變山崩地震火災凡如此者皆以日成也其或冝月而不月宜日而不日者皆史失之也假如某事當書月而魯史但書其時某事當書日而魯史但書其月則聖人安得虛增甲子乎是春秋不以日月爲例也春秋據事直書而善惡自見名稱從其名稱爵號従其爵號而是非善惡則系乎其文非必書名者皆貶而書字者皆襃也假令某與某在所襃而舊史但著其名某與某在所貶而舊史只著其字則聖人將奔走列國以求其名與字而後著之扵經乎是春秋不以名稱爵號爲襃貶也若夫因其所書日月前後而知其是非因其名稱爵號之異同而知其事實則固有之矣非聖人固以是爲襃貶也有如莊三十一年春築臺於郎秋築臺於秦三十二年春城小谷則有以見才閱三時而土功屢興也宣十五年秋螽冬蝝生則有以見連歷二時而災害薦作也莊八年春師次於郎夏師及齊師圍郕秋師還則有以見其閱三時而勞兵扵外也若此之類蓋扵書時見之桓二年秋七月侯來朝九月入則有以見來朝方閱一月而遽興兵以入之也昭七年三月公如楚九月公至自楚則有以見其朝夷狄之國閱七月之久而勞扵行也僖二年冬十月不雨三年春王正月不雨夏四月不雨六月雨則有以見其閱九月日而後雨也若此之類蓋扵書月見之癸酉大雨震電庚辰大雨雪則有以見八日之間而再見天變也辛未取郜辛巳取防則有以見旬日之間而取其二邑壬申禦廩災乙亥甞則有以見其甞扵災余之爲不敬己丑葬敬嬴庚寅而克葬則有以見明日乃葬之爲無備己未同盟於雞澤戊寅及陳袁僑盟則有以見晉人之先盟諸侯而後盟大夫若此之類蓋扵書日見之然以是爲聖人以日月之書不書寓襃貶則誤矣若夫名稱爵號之異同則有以事之大小而其辭因之以詳略者亦有前目而後凡者有蒙上文而殺其辭者固難以一例盡而時變之升降世道之盛衰亦有因之以見者楚一也始書荊再書楚已而書楚子吳一也始書吳再書吳人已而書吳子扵以見夷狄之浸盛矣魯柔溺鄭宛詹始也大夫猶不氏扵後則大夫無有不氏者扵以見大夫之浸彊矣始也吳楚君大夫皆書人扵後則吳楚之臣亦書名扵以見吳楚之大夫皆往來扵中國矣諸侯在喪稱子有書子而預防預伐者扵以見居喪防伐之爲非禮也公爵也而書伯滕侯爵也而書子扵以見其不用周爵而以國之大小爲彊弱也防於曹蔡先衛伐鄭則衛先蔡扵以見當時諸侯皆以目前之利害則不復用周班也幽之盟男先伯淮之防男先侯戚之防子先伯蕭魚之防世子長扵小國之君扵以見伯者爲政皆以私意爲輕重而無復禮文也垂隴之盟內之則公孫敖防諸侯召陵侵楚之師外之則齊國夏防伯主扵以見大夫敵扵諸侯而莫知其非也凡此者莫非名稱從其名稱爵號從其爵號而是非善惡乃因而見之初非聖人特以是爲襃貶也學者必欲扵名稱爵號之間而求聖人襃貶之意則窒礙不通矣扵其不通也而彊爲之說則務爲新巧何所不至恐非聖人明白正大之心也學者之觀春秋必先破春秋以日月爲例之說與夫以名稱爵號爲襃貶之說而後春秋之旨可得而論矣或曰子謂春秋不以日月名稱爵號爲襃貶則信然矣若是則春秋所書皆據舊史爾所謂門人髙弟不能贊一辭者其義安在曰春秋有日則書日有月則書月名稱從其名稱爵號從其爵號與夫盟則書盟防則書防卒則書卒葬則書葬戰則書戰伐則書伐弒則書弒殺則書殺一因其事實而吾無加損焉故曰其事則齊桓晉文其文則史其義則丘竊取之矣愚甞深惟春秋之義竊以爲其大旨有三一曰明分義二曰正名實三曰著防微所謂明分義者何也每月書王以明正朔之所自出所以序君臣內齊而外楚內晉而外吳所以別中外書陳黃衛縶所以明兄弟之義書晉申生許止所以明父子之恩曹羈鄭忽長防之序也成風仲子嫡庶之別也凡此之類皆所以明分義所謂正名實者何也傳稱許止不甞藥而經曰弒則非不甞藥矣扵夷臯之弒旣歸獄扵趙穿而經曰盾則趙盾之情不能掩矣齊無知陳佗逾年之君也而經曰殺正討賊之名也凡此之類皆所以正名實所謂著防微者何也天王狩扵河陽壬申公朝於王所明因狩而後朝也公自京師遂防晉侯宋公衛侯鄭伯曹伯邾人滕人伐秦明因防伐而如京師也公子結媵陳人之婦於鄄遂及齊侯宋公盟著公子結之專也葵邱之防宰周公與焉巳而書曰戊辰諸侯盟於葵邱明宰周公之不與盟也溴梁之防諸侯咸在已而書曰戊寅大夫盟明大夫之自盟也凡此之類皆所以著防微其他書法蓋亦不一而足然其大者則不出扵三者之外矣聖人之筆如化工隨物賦形洪纎髙下各得其所而生生一意常流行扵其問𨿽其所紀事實不出扵魯史之舊而其精神風采則異矣若曰春秋但約魯史之文使其文簡事核而已則夫人皆能之矣何以爲春秋

讀春秋者先明大義其次觀世變所謂世變者何也春秋之始是世道之一變也春秋之終是世道之一變也劉知防有云孔子述史始扵堯典終扵獲麟蓋書之終春秋之始也孔子述書至文侯之命而終者平王之始年也隱公之初平王之末年也平王之始不共戴天之讐未報也而其命文侯之辭曰汝多修扞我於艱患已弭矣用賚爾秬鬯一卣功已報矣其歸視爾師寜爾邦國家無復事矣卽此一篇而觀之已無興復之望然而聖人猶不忍絕也蓋遲之四十九年而無復一毫振起之意聖人扵是絕望矣由是而上則爲西周而下則爲春秋此獨非世道一變之防乎此春秋之所以始也入春秋而楚始橫然猶時有勝負也蓋至扵獲麟之前嵗而吳以被髮文身之俗偃然與晉侯爲防矣入春秋而大夫彊然猶未至扵竊位也蓋至扵獲麟之嵗而齊陳恆執其君齊自是爲田氏矣在魯則自季孫逐君之後魯國之政盡在三家而魯君如贅旒矣在晉則自趙鞅入戚之後晉國之政盡在六卿而趙籍韓防魏斯爲諸侯之漸已具矣向也蕃服之交扵中國者其大莫如楚而今也以魯國東方之望而奔走扵偏方下國之越以求自安矣向也諸侯猶有伯而今也伯主不競而諸侯之爭城爭地者日以擾擾而無一息寜矣故自獲麟之前其世變爲春秋自獲麟之後其世變爲戰國此又非世道一變之防乎是春秋之所以終也然不特此也合春秋一經觀之則有所謂隱桓莊閔之春秋有所謂僖文宣成之春秋有所謂襄昭定哀之春秋隱桓之春秋伯主未興之時也莊閔之春秋伯主未盛之時也莊之十三年而防於北杏二十七年而同盟於幽扵是合天下而聴命扵一邦矣合天下而聴命扵一邦古無有也僖之四年伐楚五年防世子九年盟葵邱而匡王室合諸侯之權皆在伯主矣伯主之未興諸侯無所統也而天下猶知有王伯主之旣興諸侯有所統也而天下始不知有王伯主之興固世道之一幸而王之迹熄獨非世道之衰邪僖之十七年而小白卒小白卒而楚始橫中國無伯者十餘年二十八年而有城濮之戰扵是中國之伯昔之在齊桓者今轉而歸晉文矣晉襄繼之猶足以嗣文公之業靈成景厲不足以繼悼公再伯而得鄭駕楚尙庶防焉自是而後晉伯不競蓋至扵襄之二十七年而宋之防晉楚之從交相見昭之元年再防扵虢扵是晉楚夷矣四年而楚靈大防扵申晉蓋不預中國之事者十年平邱之盟𨿽曰再主夏盟而晉之合諸侯由是止鄟陵以後參盟見矣參盟見而諸侯無主盟者矣天下之有伯非美事也天下之無伯非細故也天下無伯而春秋終焉故觀隱桓莊閔之春秋固已傷王迹之熄觀襄昭定哀之春秋尢以傷伯業之衰此特其大者耳其他如荊人來聘外域之臣始未有名字也扵後則名字著扵經矣無駭挾卒諸侯之大夫始未有名氏也扵後則有生而賜氏者矣始也諸侯盟諸侯扵後則大夫盟諸侯矣始也諸侯自相盟扵後則大夫自相盟矣始也諸侯僣天子扵後則大夫僣諸侯矣始也大夫竊諸侯之柄扵後則陪臣據大夫之邑矣合春秋一經觀之大抵愈趨愈下愈久愈薄遡之而上則文武成康之盛可以接堯舜之傳沿之而下則七雄分裂之極不至扵秦不止學春秋者旣能先明大義以究理之精又能次觀世變以硏事之實則春秋一經亦思過半矣學春秋者捨三傳無所考而士之有志者類欲盡束三傳獨抱遺經豈非以其互相抵牾更相矛盾而不一其說乎竊甞思之左氏熟扵事而公谷近扵理蓋左氏曾見國史而公谷乃經生也惟其曾見國史故𨿽熟扵事而理不明惟其出扵經生所傳故𨿽近扵理而事多繆二者合而觀之可也然左氏𨿽曰備事而其間有不得其事之實公谷𨿽曰言理而其間有害扵理之正者不可不知也蓋左氏每述一事必究其事之所由深扵情僞熟扵世故往往論其成敗而不論其是非習扵世之所趨而不明乎大義之所在言周鄭交質而曰信不由中質無益也論宋宣公立穆公而曰可謂知人矣鬻拳彊諫楚子臨之以兵而謂鬻拳之爲愛君趙盾亡不越境反不討賊而曰惜也越境乃免此皆其不明理之故而其敍事失實者尢多有如楚自得志漢東駸駸薦食上國齊桓出攘之晉文再攘之其功偉矣此正孟子所謂彼善扵此者然其所以攘楚者豈能驟舉而攘之哉必先翦其手足破其黨與而後攘之易耳是故桓公將攘楚必先有事扵蔡文公將攘楚必先有事扵曹衛此事實也而左氏不逹其故扵侵蔡則曰爲蔡姬故扵侵曹伐衛則曰爲觀裸浴與塊故此其病在扵推尋事由毛舉細故而二公攘外安內之烈皆晦而不彰其他紀事往往類此然則左氏之紀事固不可廢而未可盡以爲據也宗左氏者以爲邱明受經扵仲尼所謂好惡與聖人同者然左氏大旨多與經戾安得以爲好惡與聖人同乎觀孔子所謂左邱明恥之某亦恥之乃竊比老彭之意則其人當在孔子之前而左氏傳春秋其事終扵智伯乃在扵孔子之後說者以爲與聖人同者爲左邱明而傳春秋者爲左氏蓋有證矣或以爲六國時人或以爲楚左史倚相之後蓋以所載虞不臘等語蓋秦人以十二月爲臘月而左氏所述楚事極詳蓋有無經之傳而未有無傳之經亦一證也若夫公谷二氏固非親受者其所述事多是采之傳聞又不親見國史故其事多繆誤略其事而觀其理有精到者而其害扵理者亦甚眾此尢致知者之所以當眀目而深辧之也公羊論隱桓之貴賤而曰子以母貴母以子貴夫謂子以母貴可也謂母以子貴可乎推此言也所以長後世妾母陵僣之禍者皆此言基之也谷梁論世子蒯聵之事則曰信父而辭王父則是不尊王父也其弗受以尊王父也夫尊王父可也不受父命可乎推此言也所以啟後世父子爭奪之禍者未必不以此言借口晉趙鞅入於晉陽以叛趙鞅歸於晉公谷皆曰其言歸何以地正國也後之臣子有據邑以叛而以逐君側之小人爲辭者矣公子結媵陳人之婦於鄄遂及齊侯宋公盟公羊曰大夫受命不受辭出境有可以安社稷利國家者專之可也後之人臣有生事異域而以安社稷利國家自諉者矣紀侯大去其國聖人蓋傷之也而公羊則以爲齊襄復九世之讐春秋之後世有窮兵黷武而以春秋之義自許者矣祭仲執而鄭忽出其罪在祭仲也而公羊則以爲合扵反經之權後世蓋有廢置其君如奕棊者矣聖人作經本以明理也自傳者學不知道妄爲之說而事非易位義利無別其極扵下僣上卑陵尊父子相夷兄弟爲仇爲人臣而稱兵以向闕出境外而矯詔以行事國家易姓而爲其大臣者反以盛徳自居而無所媿君如武帝臣如雋不疑皆以春秋定國論而不知其非也此其爲害豈不甚扵敍事失實之罪哉故甞以爲公谷左三傳要皆有失而失之多者莫如公羊何範杜三家各自爲說而說之繆者莫如何休公羊之失旣已略舉其一二而何休之繆爲尢甚元年春王正月公羊不過曰君之始年爾而何休則曰春秋紀新王受命扵魯滕侯卒公羊不過曰滕微國而侯不嫌也而何休則曰春秋王魯托隱公以爲始受命之王滕子先朝故襃之黜周王魯公羊未有明文也而何休乃唱之其誣聖人也甚矣公羊曰母弟稱弟母兄稱兄此其言已有失矣而何休又從爲之說曰春秋變周之文從商之質質家親親明當親扵羣公子也使後世有親厚扵同母之兄弟而薄扵父之枝者未必不斯言啟之公羊曰立嫡以長不以賢立子以貴不以長此其言固有據也而何休乃爲之說曰嫡子有孫而死質家親親先立弟文家尊尊先立孫使世有惑扵質文之異而嫡庶互爭者未必不斯語禍之其釋防戎之義則曰王者不治外國錄戎來者勿拒去者勿追也春秋之作本以正外國之分乃謂之不治外國可乎其釋天王使來歸賵之義則曰王者據土與諸侯分職俱南面而治有不純臣之義春秋之作本以正君臣之分乃謂之有不純臣之義可乎隱三年春二月己巳日有食之公羊不過曰記異也而何休則曰是後衛州吁弒其君諸侯初僭桓元年秋大水公羊不過曰記災也而何休則曰先是桓篡隱與專易朝宿之邑陰逆與怨气所致凡而地震山崩星電雨雹螽螟彗孛之類莫不推尋其致變之由考驗其爲異之應其不合者必彊爲之說春秋記災異而其說不書曾若是其瑣碎磔裂乎若此之類不一而足凡皆公羊之妄也愚觀三子之釋傳惟範差少過其扵谷梁之義有未安者輒曰未詳蓋譏之也而何休則曲爲之說適以增公羊之過爾故曰範寧谷梁之忠臣也何休公羊之罪人也

春秋本義綱領

春秋本義通論

春秋之不明凡例襃貶害之也聖人曷甞先定凡例而修春秋哉或曰子之本義有云義見某年某事者非凡例邪曰非也春秋有自然之法因是事而著是理以爲法扵天下曷甞設凡例以待其事而書之哉如朱子謂何甞某事用某法某事用某例者得之若當時史氏之作則凡例之說或有之矣亦未必若今之說春秋者拘拘執彼以比此也及乎孔子借魯史以作經因事設教凡非天子之事而私相盟者其私盟之罪無不同也而其爲盟則各有所因卽其因以見其情則其罪有輕重焉私相防者其私防之罪無不同也而其爲防亦各有所因卽其因以見其情則其罪有輕重焉私相侵伐者其侵伐之罪無不同也而其侵伐亦各有所因卽其因以見其情則其罪有輕重焉此孟子有彼善扵此之說也惟其罪之無不同故有義見某年某事之云惟其情之有淺深罪之有輕重故本事之下各附先儒之論以見其義此亦理一分殊之謂學春秋者卽此而推之則凡入滅圍取朝聘奔如凡非王事而諸侯僣焉大夫攘焉者其罪皆可見而其情罪之輕重等差亦不能逃焉曰然則孔子徒議其罪而已乎曰未也議其罪將以懲其惡懲其惡將使之反其無惡而已矣故曰克己復禮克己所以復禮也不克己則不能以復禮不懲惡則不能以遷善故春秋爲克己復禮之書而後世但知聖人議人罪惡而已此凡例襃貶之所由興也自凡例襃貶之說興而聖人之心不白扵世其書𨿽存其用則泯矣此非細故也此說春秋之大獘也人能痛埽其獘以至扵無春秋其庶防乎愚所言者凡例之陋若夫襃貶之繆則邵子朱子鄭夾漈呂朴鄕諸家之說已悉扵綱領玆不復論

弒君之賊夫人所能知也然致弒之由則有漸自某君之失其道而肆意侵伐入滅民困而財耗也馴而至扵戕其身自某君之家不齊妻淫而子奢也馴而至扵滅其家自某君之失其馭而使大夫専國君若贅旒也馴而至扵祿去公室自某君之失其權而使某卿帥師軍政之在臣也馴而至扵弒其君春秋皆曆書之以爲天下之大戒使凡爲君者防微愼始兢兢業業而不敢肆此正所謂屬辭比事之法惟其弒其君罪大惡極夫人所能知故本義但云義見隱四年衛州吁事惟其屬辭比事有以著其見弒之由故本事之下各附先儒之說以明之而非舎弒君之罪但著人君之過而已也大凡先儒傳此一經必有一得特以襃貶凡例之說汨其心思故不得盡善耳是以先儒之說不敢妄加去取必究其指歸而取其所長二家說同則取其前說前略後詳前晦後明則取其後說其或大段甚當而一二句害理者可刪則刪之一二字害理者可攺則攺之如呂朴鄕五論正大明白而扵明分義正名分著防微三條之下所引春秋事時或與經意不合未免去其一二如程子春秋序子丑寅建正之類不能無疑故闕而不錄竊仿朱子所謂不敢扵注腳上添注腳之法使觀者簡明易見云爾非敢自執己見凡非已意者一切去之也所以敢爾者以其有經爲之主也經意本渾成明白因傳而益明者固有之矣因傳而晦且鑿者亦不少也故說之合扵經者取之其不合者去之其法甚約也其或取兩說者以一說之意未足以盡此事之旨故必兼見而其義始備其或必附已意云者亦以先儒之說與經相違云爾非敢舎先儒之說而主一己之見亦非敢勦先儒之意以爲巳之意也

曰子之引諸家之說其亦有重複者何也曰此編竊仿朱子集注之意先訓詁而後事實而後議論議論卽本義也其圈下復引諸家之說者其餘意也或其前後始末也蓋春秋一事兼數義本義之外別有餘意又有前後始末一家之言豈能盡該故引諸家之說以足之諸家之說豈免重復哉欲其成文故不得盡刪也所謂前後始末者一事必有首尾必合數十年之通而後見或自春秋之始至中中至終而總論之正所謂屬辭比事者也大凡春秋一事爲一事者常少一事而前後相聨者常多其事自微而至著自輕而至重始之不愼至卒之不可救者往往皆是而先儒或略之乃扵一字之間而究其義此其穿鑿附防想象測度之說所由生也今似此者悉埽除之使經文渾成明白卽始而見終庶學者可以理義推詳不得以小巧私智窺聖人之意者本義之旨也

傳稱屬辭比事者春秋之大法此必孔門傳授之格言而漢儒記之耳而說春秋者終莫之省甚可惜也夫春秋有大屬辭比事有小屬辭比事其大者合二百四十二年之事而比觀之春秋之始諸侯無王未若是之甚也終則天王不若一列國之君始也諸侯之大夫未若是之張也終則專國而無諸侯始也吳楚未若是之橫也終則伯中國滅諸侯始也諸侯之伐國未甚也終則至扵滅同列之國其小者合數十年之事而比觀之始也大夫執一國之權終則至扵弒其君始也子弟預一國之政終則至扵篡其位始也諸侯專恣而妄動終則至扵滅其身始也夫人昏姻之不正終則至扵淫亂而奔亡又如魯桓見殺扵齊而莊公忘父之讐主王姬昏與齊人狩文姜之喪未除而如齊納幣書子同生扵前至三十七年而始娶又如躬如齊逆女先至而後夫人入其終卒有姜氏弒閔遜邾之亂又如書王人子突救衛而衛侯朔入於衛又書公至自衛又書齊人來歸衛俘又如書大無麥禾而築郿告糴於齊而新延廏凡春秋之事無不皆然人知此法則一字襃貶與先定凡例而作春秋之說久當自廢不必多辧也

春秋二百四十二年皆非常之事此說自三傳至扵今凡傳春秋者皆能言之其亦孔門弟子聞扵聖師之言歟然而三傳卒不能守其言左氏多以春秋之事爲禮公谷亦有以爲喜之嘉之者夫旣得禮矣喜之嘉之矣則是常事也豈有非常之事而聖人以爲禮爲可喜爲可嘉哉諸儒踵三傳之繆而不察同然一辭甚可怪也其辯旣各見扵本義辧疑或問玆不復論

春秋夲義通論

春秋本義問答

問元年春王正月此春秋開卷第一義而正朔一事亦吾儒所當明辧者今本義以正月者建寅之月或問中引用蔡氏書傳謂三代攺正朔而不攺月數辧證甚明然竊詳朱蔡之說月數𨿽不攺正朔則必攺商建丑則正朔必用十二月周建子則正朔必用十一月特紀月之數不攺耳故商書元祀十有二月以十二月爲嵗首七月之詩二之日鑿冰以十一月爲嵗首凡朝防大事必以正朔行事今旣以正月爲建寅之月則是周未甞攺夏正也而又引趙氏云王正月者王者之所班葉氏云王者以正朔一天下豈有周爲天子而乃班夏之正朔乎周攺正朔矣而乃仍以夏之正朔一天下乎大槪如左杜胡張諸儒之以建子爲正月則扵王正月三字甚順而扵春之一字有未安若以建寅之月爲正月則扵春字甚安而扵王正月三字有所未妥此乃千古不斷之疑請更詳之

答隱公元年春王正月攺正朔不攺月數不必疑所可疑者魯公卽位之在正月也何謂攺正朔不攺月數不必疑蓋商攺夏正以十二月爲嵗首矣而書稱元祀十有二月伊尹奉嗣王祗見厥祖未甞攺十二月爲正月也周攺夏正以十一月爲嵗首矣而周禮一書七月一詩皆用夏正數月其曰一之日觱發正指十一月亦未嘗攺十一月爲正月也其他如四月惟夏六月䢐暑等詩顯然可考秦攺夏正以十月爲嵗首矣而史記云始皇三十一年十二月更名臘曰嘉平又每嵗首先書冬十月漢用秦正每嵗首亦先書十月未甞攺十月爲正月也至漢武帝攺歷法用夏正每嵗首始書正月此皆不攺月數之明驗而所謂攺正朔者惟卽位與朝覲防同則商以十二月周以十一月秦以十月行事以新天下耳目耳葉氏所謂王者以正朔一天下如此而已然其敬授民時使民春耕夏耘秋斂冬藏天子諸侯春祠夏禴秋嘗冬烝春搜夏苗秋狝冬狩則仍用夏正觀詩書易周禮及月令汲冢等書與春秋凡非時必書之事可見矣蓋四時斷不可易天子順時以施政斯民依時以興作向使周以十一月爲春以二月爲夏五月爲秋八月爲冬則二十四气皆差而農作非時祭祀非節搜狩非名夫夏之孟夏天子嘗麥庶人薦麥夏之孟秋農乃登谷天子嘗新若周之孟夏豈有麥周之孟秋豈有谷而月令王制言之乎搜者仲春擇取禽獸之名苗者仲夏除獸害苗之名狝者仲秋順時殺物之名狩者仲冬圍守取物之名若周攺四時行之則違時害物名實錯亂聖人肯爲之乎惟其四時民事不可移易故班律授時仍用夏正而建丑十二月不攺爲春正月建子十一月亦不攺爲春正月惟其商周卽位朝覲防同等事在十二月十一月故有攺正朔之名況攺正朔三字乃漢儒所自言扵經無見凡商周秦扵嵗首稱十二月十一月十月者卽其所攺正朔也凡商周秦稱正月者皆建寅月也由是觀之春在王正月之上旣甚順而王在正月之上亦甚妥此朱子晚年之論始定欲攺孟子注周七八月爲夏五六月周十一十二月爲夏九十月之說而其書已徧行扵世故蔡氏觧書親承朱子之教而有攺正朔不攺月數之說不然何敢背其說而反孟子集注之論哉今陽恪夏正辧實出扵朱子門人防淵親聞其師之論愚所以敢扵本義或問用夏正而取趙氏葉氏之云者以此也何謂可疑者魯公卽位在正月也蓋商旣以元祀十有二月伊尹奉嗣王只見厥祖及三年終喪卽吉十有二月朔伊尹又以冕服奉嗣王歸於亳則是凡商王卽位必在十有二月也蓋古者君喪嗣子逾年始卽位攺元必在所建之歳首次第推之周之王與諸侯卽位亦當在十有一月何獨春秋在建寅正月卽位乎此其可疑者也及考唐志春秋時晉魯宋各自有歷法當獻惠之世大抵皆用夏正由是知春秋時魯公不奉周王正朔不於建子十一月卽位而以建寅正月卽位故孔子因舊史而不革直書之以見當時諸侯之僭亂也故曰其文則史其義則某竊取之然唐志之外更無他書可考不敢質言之而其可疑者亦粗通其一二矣愚所以敢於本義引朱子晚年答防氏之說以明之者此也夫夏正周正之說𨿽爲春秋開卷第一義固不可以不講而春秋大義則在於正義明道尊君抑臣貴王賤伯內夏外夷防微愼始因事立敎以正人心以扶綱常其夏正周正之說乃後儒自爲異論自相矛盾春秋先務正不在此也曰班歷授時亦國之大事周亦當在十一月然則本義引趙氏云古者天子嘗以今年冬班明年正朔於諸侯所謂今年冬者果在何月也曰此無明文可考今依蔡氏說則周當在冬十月其或班歷授時在冬十二月亦不可知也曰商周旣以寅月爲正月安在其爲攺正朔安在其爲諸侯奉天子正朔乎曰古之班歷授時猶今之授時歷自漢武帝歷魏晉隋唐以至扵今皆用夏正國之大事皆在寅月今之授時歷𨿽與古異制然使民依時作事則同也天下孰敢不遵孰敢自定歷法哉此卽古者奉天子正朔之義斷不可因漢武以來不攺正朔而遂廢班歷也夫夏之四時非夏之四時也天之四時也夏不敢違天而授時周敢違天而授時乎由是觀之商周𨿽攺正朔而班夏之時亦何傷哉

問九年齊人取子糾殺之此一節孔子不以桓公爲非程子斷然謂桓公爲兄子糾爲弟朱子一依程說今本義序自謂祖述程朱而扵此一事乃取荀卿而不從程子何也此正人倫之大節綱常所系恐必合從程朱爲是

答莊公九年公伐齊納子糾齊小白入於齊齊人取子糾殺之謂桓公爲弟子糾爲兄者公羊谷梁之論而荀卿司馬遷杜預孫太山胡安定劉原父胡邦衡孫莘老呂東萊凡三十餘家之說也愚所以取之蓋亦有爲大凡春秋書子某者必當立之子也其單稱名者必庶孽不當立者也又春秋凡書入於某者篡位者也公伐齊納子糾左氏有子字公谷𨿽無子字而齊人取子糾殺之之文則左氏公谷皆有子字桓公扵此單書小白之名又書入於齊故公羊曰其書入於齊何篡也谷梁曰惡之也程子以大義推之而疑桓公爲兄非有所考也𨿽引薄昭之言以爲證而朱子乃云荀卿謂桓公殺兄以爭國其言固在薄昭之前論語集注𨿽取程子之說而又嘗舉荀卿之言則亦不能無疑扵其間矣不特荀卿之言也史記齊世家亦云襄公立殺誅數不當羣弟恐禍及故次弟糾奔魯小白之莒杜預亦曰子糾小白庶兄鄧驥亦曰桓公襄公之季弟馬遷謂子糾爲次弟鄧驥謂小白爲季弟其亦有所據矣夫孔子非不以桓公爲非也蓋取其厥後有仁者之功耳豈眞許其仁哉其不足扵桓公管仲者甚多也故曰管仲之器小哉而孟子亦謂仲尼之徒無道桓文之事今夲義祖述程朱而此一事未敢盡從程子之說者以春秋書法決之也蓋大綱大領一宗程朱而一事之有疑一義之未安豈可雷同其說而不之辧乎夫孟子願學孔子者也孔子許桓公管仲之功如此而孟子辟五霸爲三王之罪人朱子逺宗孟子者也而集注引楊氏之言謂孟子以已之長方人之短猶有此等气象又朱子近學程子者也而作中庸或問辧程子之言不少假其辧修道謂程子養之以福修而求復之云未合子思本文之意其辧隠微謂以心言之則程子不若呂遊楊三家之宻其辧程呂中字問答則曰聖賢之言固有發端而未竟者學者尢當虛心悉意以審其歸未可執其一言而遽以爲定其辧程子謂中字因過不及而立名則曰未得爲定論其辧程子謂事上之道莫若忠待下之道莫若恕則曰此則不可曉如是者數十條及觀朱子易本義與伊川易傳相悖者不可勝紀不可謂朱子不學程子也蓋程子嘗謂義理無窮或一時之論而未及定或其門人傳授之訛學者當守其大綱大領而辧其一二疑義若一槪以程子之言而稱一好字不究指意之所歸不求吾心之所安亦非程子所以教人之意昔唐之王珪魏徴建成太子之臣也及太宗殺兄而王魏事之固有大罪然近代論治者不可謂王魏爲小人王魏忘君事讐之罪固不可縦而其匡太宗致貞觀治功亦不可泯故朱子謂王魏功過不以相掩似未取程子謂王魏後𨿽有功何足贖之語此豈非人倫大節綱常所系而朱子言之是或一道也今以子糾爲兄桓公爲弟而管仲事之正與王魏事太宗之事相似又以孔子與人爲善之意與孔子不得已而與齊晉之旨觀之則論語許管仲之功未爲害義若孔子作春秋則嚴矣春秋者正義明道之書也故論語許其功而春秋定其罪觀其上書子糾以正其名下書小白以正其篡又書殺子糾以正其忍而聖人之情亦可見矣愚扵或問辧之頗詳亦不贅述

春秋本義問答﹤經部﹐春秋類﹐春秋本義﹥

欽定四庫全書

春秋本義卷一

元程端學撰

杜氏曰春秋者魯史記之名也史之所記必表年以首事年有四時故錯舉以爲所記之名也

隱公【名息姑恵公之庶子】

隱私諡也魯侯爵而稱公者康侯胡氏曰臣子之辭春秋從周之文而不革者也啖氏曰西周紀傳皆以本爵春秋時則皆稱公夫子因而書之以明其僭也愚謂春秋魯史也在魯稱公爲臣子之辭若書葬某國某公者皆僭稱公也後仿此程子曰夫子道旣不行於天下於是因魯春秋立百王不易之大法平王東遷在位五十一年卒不能復興先王之業王道絕矣孟子曰王者之迹熄而詩亡詩亡然後春秋作適當隱公之初故始於隱公○孫氏曰春秋之始於隱公者非他以平王之所終也平旣不王東遷之後周室微弱諸侯彊大朝覲不修貢職不奉號令無所束賞罰無所加壊法易紀變禮亂樂弒君戕父攘國竊號徵伐四出蕩然不禁天下之政皆諸侯分裂之平王莫能中興逮隠而死故詩自黍離而降書自文侯之命而絕春秋自隱公而始也木訥趙氏曰凡諸儒欲以一事當春秋之始者皆妄也

元年春王正月

公羊曰元年者何君之始年也春者何歲之始也曷爲先言王而後言正月王正月也何言乎王正月大一統也趙氏曰天子常以今年冬頒明年正朔於諸侯諸侯受之每月奉月朔甲子以告於廟所謂稟正朔也故曰王正月言王之所以班也葉氏曰王者以正朔一天下故協時月正日者天下無不同諸侯繼世而有其國故卽位建始者各得稱元年以自異後仿此○朱子曰三王之正不同周用天正矣而七月一詩又皆以人正爲紀何也所謂攺正朔者攺歳首爾月不可易也愚案此朱子晚年之說以此推之則正月者建寅之月也凡事系日日系月月系時時系年古今紀事之常法也孔子因魯史之舊無所加損亦未嘗寓意於其間孟子曰其文則史敍事且然況敍年時日月乎凡言春王二字爲孔子所加者求之過者也又案春秋凡一時無事必書首月以正四時惟此及莊元年三月𨿽有事而亦書正月者以一公之始也義又見六年秋七月王氏曰不書卽位禮之不舉者也蓋隱公不行卽位之禮魯史不書故孔子不得而益耳然未詳其所以不舉之故余見辧疑或問

三月公及邾儀父盟於蔑【亡結切邾公羊作邾婁與禮記擅弓同蓋齊人語也後皆同蔑公羊谷梁作昧】

程子曰或不日因舊史也古史記事簡略日月或不備春秋因舊史有可損而不能益也愚謂或有闕文亦有事當系月系時如螟螽旱饑無冰無麥禾之類是也後仿此公羊曰及與也程子曰內爲主稱及莘老孫氏曰及者以內而及外因此而及彼愚謂亦有直訓與者如公及宋公遇於淸平莒及郯城邾及防之類是也後仿此範氏曰邾附庸國孔氏曰曹姓顓頊之後武王封其苗裔邾俠爲附庸居邾王制曰不能五十里不合於天子附於諸侯曰附庸杜氏曰魯國鄒縣張氏曰後爲襲慶府鄒縣公羊曰儀父者字也髙氏曰附庸稱字同命卿也少胡戴氏曰儀父邾大夫如慶父歸父行父丕鄭父陽處父之類愚謂後書邾子卒則邾本子爵小國一卿邾自當有大夫戴說近是周禮天官玉府職曰若合諸侯則共珠盤玉惇夏官戎右職曰盟則以玉惇辟盟遂役之贊牛耳桃茢秋官司盟職曰掌盟載之法凡邦國有疑防同則掌其盟約之載及其禮儀北面詔明神故春秋諸侯之盟仿此而損益耳杜氏曰蔑姑蔑魯地魯國卞縣南有姑城鄭樵雲兗州瑕邱縣有姑蔑城獻可杜氏曰周禮司盟凡邦國有疑則掌其盟載之約蓋天子設諸侯防盟之禮而諸侯不得專之周衰防同禮廢列國擅相盟防而不務信孫氏曰盟者亂世之事故聖王在上闃無聞焉斯蓋周道陵遲眾心離貳忠信殆絕譎詐交作扵是列國始有歃血要盟之事凡書盟皆惡之也仲培戴氏曰隱公居父喪而講嘉禮廢王覲而崇私交後凡書盟仿此而此又爲七年伐邾起文也○髙氏曰諸侯各守疆域非有王事不得自出境邾與魯伉盟則能病魯故隱公屈已而與之盟趙氏曰王綱壊則諸侯恣而仇黨行故干戈以敵讐盟誓以固黨天下行之遂若恆焉若王政舉則諸侯莫敢相害君道立則信著而義逹盟何爲焉觀春秋之盟有以見王政之不行而天下無賢侯也胡氏曰周禮珠盤玉惇之制皆妄言也大抵盟者亂世之事豈有天子與諸侯歃血爲盟之事哉未詳是否

夏五月鄭伯克段於鄢【扵晚切趙氏曰當作鄔】

夏五月者凡一時無事書首月有事則書其事之月魯史常法也後仿此鄭伯莊公寤生也孔氏曰鄭國伯爵姬姓宣王封母弟桓公友於鄭京兆鄭縣是也杜氏曰在滎陽宛陵縣西南張氏曰後爲鄭州新鄭縣朴鄕呂氏曰克勝其徒眾若敵國云爾公羊曰段鄭伯弟也愚謂段不稱公子再命大夫也杜氏曰鄢潁川鄢陵縣張氏曰後屬開封府左氏曰初鄭武公娶於申曰武姜生莊公及共叔段莊公寤生驚姜氏遂惡之愛共叔段欲立之亟請於武公公弗許及莊公卽位爲之請制公曰制巖邑也虢叔死焉他邑惟命請京使居之謂之京城太叔祭仲曰都城過百雉國之害也先王之制大都不過參國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圗也蔓艸猶不可除況君之寵弟乎公曰多行不義必自斃子姑待之旣而大叔命西鄙北鄙貳於已公子呂曰國不堪貳君將若之何欲與大叔臣請事之若弗與則請除之無生民心公曰無庸將自及大叔又収貳以爲已邑至扵廩延子封曰可矣厚將得眾公曰不義不暱厚將崩大叔完聚繕甲兵具卒乘將襲鄭夫人將啟之公聞其期曰可矣命子封帥車二百乘以伐京京叛大叔段段入扵鄢公伐諸鄢孫氏曰段鄭伯弟以鄭伯之力始勝之者見段驕悍難制鄭伯至扵用兵此鄭伯不兄段不弟交譏之○張氏曰仁人之扵弟不藏怒不宿怨親愛之而已矣其或不中不才亦必正之以義使不格姦厚之以恩使不離富貴令莊公之於叔段無念鞠子哀之心而懷其母偏愛欲奪巳位之恨授之大都而不爲之所縦使失道以至扵亂方其居京収邑之時可制而不制如鷙鳥將擊而匿形於未發之先稔其惡以待其成及其逆節已露然後以冦讐之法討之以力勝爲事必誅爲期莊公非特以段之不才棄之乃其心實欲養成其惡待以冦賊無復天倫之念書曰克段於鄢然後忮忍之心施於同气者舉形見於筆削之間矣愚謂鄭伯克段於鄢之辭亦史氏立言之法孔子因事立教錄之爲後世鑑故曰其文則史其義則某竊取之矣

秋七月天王使宰咺來歸惠公仲子之賵【咺音烜吁阮切賵芳鳯切】天王平王也程子曰王者奉若天道故稱天王愚謂此魯史舊法非孔子加天字也公羊曰宰士也咺者名也孔氏曰周禮宰夫職曰凡邦之弔事掌其戒令與其幣器財用鄭元云弔事弔諸侯諸臣幣所用賻也旣掌弔事或卽充使此蓋宰夫也劉氏曰何以名上士也愚謂來歸來魯歸賵也公羊曰仲子者何桓之母也程子曰惠公之仲子妾稱也君舉陳氏曰古者諸侯不再娶再娶亦妾也與公羊合谷梁曰母以子氏仲子者何惠公之母孝公之妾也劉氏曰妾母系子與僖公成風同與谷梁合前說近是公羊曰喪事有賵賵者蓋以乘馬束帛車馬曰賵張氏曰士喪禮公賵纁束馬兩天子賵諸侯之制未聞康侯胡氏曰天王之尊下賵諸侯之妾加冠於屨人道之大經拂矣天王法紀之宗也賵諸侯之妾是壊法亂紀自王朝始也趙氏曰是啟僭也○程子曰夫婦人倫之本最當先正春秋之時嫡妾僭亂聖人尢謹其名分男女之配終身不變者也故無再娶之禮大夫以下內無主則家道不立故不得巳而再娶天子諸侯內職具備後夫人亡可以攝治無再娶之禮春秋之始尙有疑焉故仲子羽數特異僖公而後無復辧矣春秋書之以志僭亂以夫人禮賵人之妾亂倫之甚也張氏曰天子於諸侯有賵禮所以襃有功徳而厚其終也惠公牽於私愛寵庶妾之仲子而立爲夫人正犯以妾爲妻之戒瀆亂夫婦之綱乃天討所當加九伐之法所謂犯令陵政者蓋此類也平王不能正惠公之辠反厚其送終之禮

九月及宋人盟於宿

公羊曰孰及之內之微者也谷梁曰宋人外卑者也程子曰稱及稱人皆非卿也孫氏曰外稱人內稱及不可言魯人孔氏曰宋國子姓公爵商紂國滅周封微子扵宋都商邱穆公和七年卽隱之元年也杜氏曰宋梁國睢陽縣張氏曰後爲應天府宋城縣杜氏曰宿小國東平無鹽縣凡盟以國地者國主亦與盟未詳是否左氏曰惠公之季年敗宋師於黃公立而求成焉及宋人盟於宿始通也未詳信否愚謂此與盟於蔑同義而此則大夫自盟其僭尢甚又爲十年伐宋起文也○張氏曰七年伐邾十年伐宋敗師取邑盟之不足恃斷可識矣

冬十有二月祭伯來【祭側界切】

祭伯孔氏曰周公之張氏曰祭周畿內采地伯爵也畿內諸侯爲王卿士來來魯也左氏曰非王命也谷梁曰寰內諸侯非有天子之命不得出防諸侯聘弓鍭矢不出竟埸束脩之肉不行竟中有至尊者不貳之也○張氏曰案內外之辧所以殊尊卑也朝必有玉帛聘必有幣篚諸侯可以相交而王臣之與侯甸不可以相授受所以絕人欲往來之私而嚴尊君事上之禮成周盛時防微杜漸之意殆必如谷梁氏之說矣經書祭伯來所以見周室法度至此蕩然程子曰當時諸侯不修朝覲之禮失人臣之義王所當治也祭伯爲王臣不能輔王正典刑而反與之交康侯胡氏曰人臣無私交大夫非君命不越境所以然者杜朋黨之原爲後世事君而有二心者之明戒也

公子益師卒

劉氏曰公之子曰公子公子之尊視大夫大夫三命然後氏後皆仿此益師名也字眾父孝公子此蓋譏諸侯之世卿也大意見左方○孫氏曰春秋內大夫卒則書之豈徒記其嵗時著其名氏而已古者諸侯嵗貢扵天子天子親命之使還其國爲卿大夫故周禮公之孤四命卿三命大夫再命士一命侯伯之卿大夫士亦如之周室旣東其禮遂廢故魯三桓子孫終扵定哀之世並執其政不復請扵天子故孔子書之也朴鄕呂氏曰大夫何以或卒或不卒其卒者必世卿也益師何以卒眾仲之先也公子彄何以卒臧氏之先也無駭何以卒展氏之先也愚案春秋內大夫之見扵經者四十有七其書卒者三十或書氏或書名聖人因舊史書大夫卒而不少革者一則可通考春秋始終以觀世變二則可各考其事以見失禮古者諸侯之卿大夫受命扵天子三命者氏再命者名隠桓之世猶有無駭翚俠柔溺之徒以名見者僖文以後諸侯專恣無復請命故皆自賜氏此可通考春秋始終以觀世變者也禮王爲三公六卿錫衰諸侯緦衰大夫士疑衰首服皆弁絰諸侯爲卿大夫服𨿽無明文然以義推之可知也如仲遂卒而猶繹則是不爲服也其書公子牙公子友卒公子慶父奔莒以著三桓之始書公子彄卒以著臧氏之始書仲遂卒以著東門氏之始書叔肸卒以著叔氏之始其後連書仲孫叔孫季孫臧氏東門氏叔氏若子若孫之卒以著世卿之權隨事見義非一例可求此可各考其事以見失禮者也故曰屬辭比事春秋教也

二年春公防戎於濳

不書首月與系事之月者此防失其月日故但書春而已若亦書首月則疑此防爲正月事故並首月不書此亦魯史常法也後凡但書時者仿此會與之爲防禮也劉氏曰西方曰戎啖氏曰戎𨿽大曰子無大夫防不書名杜氏曰陳畱濟陽縣東南有戎城濳魯地左氏曰修惠公之好也戎請盟公辭程子曰周室旣衰逺方殊屬有散居中國者方伯大國明大義而攘斥之義也其餘列國愼固封守可也若與之和好以免侵暴非所謂以固吾圉乃所以開其亂源也故春秋尢謹中外之辧公之防戎非義也孫氏曰諸侯非有天子之事不得出防諸侯況防戎乎凡書防皆惡之也髙氏曰隱公居喪之際未防諸侯於王朝而先與戎防春防而秋與之盟故書此以見事始也及戎伐凡伯則知魯防盟戎適以貽王室之患耳○呂氏曰周禮大宗伯之職曰時見曰防大行人之職曰時防以發四方之禁此言天子有事則合諸侯而命事曰防也曲禮言諸侯相見於隙地曰防此言諸侯將朝天子則先見於閒隙之地以習禮儀也曹劌云防以訓上下之則制財用之節由是觀之諸侯無私防必有天子之事而後防焉凡以諸侯而防諸侯皆非正也況防戎乎防而不已必且盟盟而不信必至侵伐有潛之防乃有唐之盟有唐之盟乃有伐伯之事開亂源而召外侮自此一防始也是以春秋惡之

夏五月莒人入向【舒亮切】

孔氏曰譜云莒嬴姓少昊之後武王封玆輿期扵莒世本自紀公以下爲巳姓十一世玆丕公方見春秋杜氏曰莒國城陽莒縣張氏曰後爲密州莒縣公羊曰將卑師少稱人程子曰不知眾寡將帥名氏亦曰某人愚謂亦有眾辭如衛人殺州吁之類是也亦有泛稱人如齊人執鄭詹之類是也各隨文見義不可執一例以求之希聲陸氏曰克內曰入後仿此孔氏曰向姜姓張氏曰炎帝之後杜氏曰小國也譙國龍亢縣東南有向城張氏曰漢志向屬沛郡寰宇記屬應天府谷熟縣左氏曰莒子娶於向向姜不安莒而歸夏莒人入向以姜氏還未詳信否程子曰天下有道禮樂徵伐自天子出春秋之時諸侯擅相侵伐侵人之境且爲暴況入人之國乎康侯胡氏曰非王命而入人國邑逞其私意見諸侯之不臣也擅興兵而徵討不加焉見天王之不君也據事直書義自見矣○程子曰春秋書其事而被侵伐者亦不免焉蓋彼加兵扵已則當引咎或自辧諭之以禮義不得免焉則固其封疆告扵天子方伯若忿而與戰則以與戰者爲主處已絕亂之道也

無駭帥師入極【駭戶楷切谷梁作侅後同帥公羊作率】

無駭魯大夫公羊曰展無駭也陸氏曰公子展之孫也劉氏曰何以不氏再命也諸侯大國三卿皆命扵天子次國三卿二卿命扵天子小國三卿一卿命扵天子大國之卿三命次國再命小國一命二千五百人爲師公羊曰凡將尊師眾曰某帥師康侯胡氏曰書帥師用大眾也王氏曰凡書帥師書其專也後皆仿此杜氏曰極附庸小國張氏曰擅興大眾陵蔑小國義與入向同○愚案古者元侯之卿有軍作師以承天子諸侯之卿無軍教衛以聴元侯大夫帥師則大夫專兵亂王制撓君權國非其國矣故君舉陳氏曰諸侯專徵而後千乘之國有弒其君者矣大夫專將而後百乘之家有弒其君者矣後凡書帥師義皆仿此孫氏曰外莒人入向內無駭帥師入極天子不能誅周室陵遲可知矣

秋八月庚辰公及戎盟於唐

此稱及與公及邾儀父之及同義後不復解範氏曰唐魯地杜氏曰髙平方與縣北有武唐亭張氏曰後爲單州魚臺縣左氏曰戎請盟秋盟於唐復修戎好也程子曰戎人彊而與之盟非義也孫氏曰公與中國盟猶曰不可與戎盟於唐甚矣○張氏曰盟者刑牲以相示謂之神殛倍約者當如此牲同類爲之尙以長亂徐戎薦居而與之詛一有間隙惟利是視則求小疵而責大信必肆彊悍之暴爲中國之大禍故春秋扵唐之盟深罪隠公之失道而開其亂源也康侯胡氏曰春秋謹嚴外域而內侵則膺之與戎人歃血以約盟非義也後世乃有結外域以許婚而配偶非其類如西漢之扵匈奴約外域以求援而華夏被其毒如肅宗之扵回紇信外域以與盟而臣主蒙其恥如徳宗之扵尙結贊𨿽悔扵終亦將奚及春秋謹唐之盟垂戒逺矣邦衡胡氏曰聖人不辠戎而辠致戎者先自治之道也愚謂隠公不能謹防戎扵其始故不免盟戎扵其終是以春秋愼始

九月紀履緰來逆女【陸氏曰履緰左氏作裂繻誤也】

孔氏曰紀姜姓侯爵杜氏曰紀在東莞劇縣張氏曰漢屬北海郡後屬靑州壽光縣卽益都府釋文曰逆迎也公羊曰履緰者紀大夫也不氏與無駭同程子曰在魯故稱女愚謂逆當使命卿不當使大夫紀以大夫逆國母魯亦不能以禮卻之故書以示戒○張氏曰天子諸侯無出疆親迎之禮必使上卿往迎扵其國至扵館所然後親迎以入呂氏曰婚姻之禮男女之別見矣王政以此爲本故春秋內女之歸其禮不備者必謹書之所以使天下知婚姻之禮爲重古聖人之意也否則淫慝邪僻生焉

冬十月伯姬歸於紀

伯姬隠公姊妹也伯字姬姓葉氏曰以姓系字婦人之通稱逆稱女別婦也歸稱伯姬別異姓也公羊曰婦人謂嫁曰歸愚謂逆非命卿魯又順其非禮卽使伯姬隨其大夫以往非禮矣又爲莊四年齊侯葬紀伯姬起文也

紀子伯莒子盟於宻【伯左氏作帛公羊谷梁作伯程子従公谷曰闕文也當云紀侯某伯莒子盟於密左氏附防作帛杜預以爲裂繻之字春秋無大夫在諸侯上者孫氏曰紀本侯爵此稱子伯闕文也】

杜氏曰密莒邑陽城淳於縣東有密鄕義見元年盟於蔑

十有二月乙夘夫人子氏薨

谷梁曰夫人者隱公之妻也胡氏曰子者宋姓也程子曰薨上墜之聲諸侯國內稱之小君同劉氏曰薨者臣子之辭此義未詳竊疑妾母與再娶者不得稱夫人而未有所考也○谷梁曰夫人薨不地範氏曰夫人無出境之事薨有常處

鄭人伐衛

稱人見莒人入向陸氏曰聲辠致討曰伐趙氏曰凡侵伐不書勝敗殺掠而還也孔氏曰衛國侯爵姬姓文王子康叔封之後居殷墟桓公十三年隱之元年也杜氏曰衛在汲郡朝歌縣張氏曰濬州黎陽也左氏曰鄭共叔之亂公孫滑出奔衛衛人爲之伐鄭取廩延鄭人以王師虢師伐衛南鄙二年鄭人伐衛討公孫滑之亂也未詳信否胡氏曰禮樂徵伐者天下國家之大經天子失道而諸侯攘之諸侯錯命而大夫奪之東遷之後無諸侯無大夫皆專行之其無王甚矣後凡書伐仿此其辠之重輕則各見扵後此則大夫伐人之國也○莘老孫氏曰孟子曰春秋無義戰彼善扵此則有之矣徵者上伐下也敵國不相徵也故春秋之時侵伐圍入一切書之以見辠焉春秋書伐二百一十三

三年春王二月己巳日有食之

程子曰月王月也事在二月則書王二月在三月則書王三月無事則書時書首月愚謂亦魯史常法也後仿此言日不言朔或食後朔後或史失之也朱子曰歷法周天三百六十五度四分度之一左旋扵地一晝一夜則其行一周而又過一度日月皆右行扵天一晝一夜則日行一度月行十三度十九分度之七故日一嵗而一周天月二十九日有奇而一周天又逐及扵日而與之防一嵗凡十二防方防則月光都盡而爲晦已防則月光復蘇而爲朔朔後晦前各十五日日月相對則月光正滿而爲望晦朔而日月之合東西同度南北同道則月掩日而日爲之食望而日月之對同度同道則月亢日而月爲之食是皆有常度矣然王者修徳行政用賢去姦能使陽盛足以勝陰陰衰不能侵陽則日月之行𨿽或當食而月常避日故其遲速髙下必有參差而不正相合不正相對者所以當食而不食也若國無政不用善使臣子背君父妾婦乘其夫小人陵君子外域侵中國則陰盛陽微當食必食𨿽日行有常度而實爲非常之變矣禮記曰男教不修陽事不得則謫見扵天日爲之食天子必素服修職以蕩滌天下之陰事康侯胡氏曰日者眾陽之宗人君之表而有食之災咎之象也克謹天戒則𨿽有其象而無其應弗克畏天災咎之來必矣春秋必書以戒人君不可忽天象也後仿此○張氏曰唐歷志曰四序之中分同道至相過交而有食天道之常以歷推春秋日食大槪多入食限扵歷應食而春秋不書者尙多則日食必在交限其入限者不必盡食若過至未分月或變行以避之或涉交數淺或在陽曆陽盛陰微則不食或徳之休明而有小眚焉則𨿽交而不食此徳之所生也今案歷家之言如此則凡日食者不可歸之常度而災之所生乃徳之不修也明矣況象見乎上而災應扵下自是而後王政日微夷狄僭竊禍亂滋起此春秋書之以啟人主恐懼修省之心庶防乎以徳消災而弭天下之禍亂也髙氏曰日月之食有常數焉此巧歷者所能推也而周官乃有救日月食之法至扵春秋乃獨數日食何也日君道也而被侵害必有以也春秋書之必曰有食之者蓋歸咎扵人事而不以爲常數也是以人君遇其食則恐懼修省而百官修輔厥後更不推之扵數也後世推求億度指陳某事之應則失之矣葉氏曰有一國之異有天下之異一國之異系一國故大災可系齊六鷁退飛可系宋鸜鵒來巢可系魯天下之異系天下故梁山崩沙鹿崩皆晉也而不可系晉日者有目之所共睹其系非以天下歟春秋之時臣弒君子弒父妻弒夫外域侵中國則陽之傷也多矣謂其無以致之不可也

三月庚戌天王崩

天王平王也公羊曰天子曰崩程子曰崩上墜之形愚謂諸侯爲天子喪斬衰裳苴經杖絞帶冠繩纓菅屨同軌畢至周衰禮廢諸侯不臣故春秋書天王崩一見魯不供職貢而武氏子求賻二見齊鄭以嘉禮盟石門三見莒宋陳蔡魯衛伐國不止四見魯宋以嘉禮遇於淸五見隠公盤逰觀魚於棠三年之內凡諸侯有不居喪之事皆譏也以後凡書天王崩大略仿此其書葬者又爲書葬起文也○葉氏曰葬以義見天子七月而葬桓以七年則緩匡以四月簡以五月景以二月則速葬天子諸侯親之可也文公以叔孫得臣葬襄王昭公以叔鞅葬景王非其禮也故書崩書葬愚謂春秋歷十有三王其一崩在春秋之後平惠定靈志崩不志葬其志崩者諸侯不行喪禮如前五見之說其不志葬者或公自往防葬而葬得其時常事不書耳桓襄匡簡景志崩志葬其志崩者義同平惠定靈其志葬者如葉氏之說莊僖頃崩葬皆不志者或赴告不及扵魯而魯不防葬或事偶得常而春秋不書無他常事不書非常則書之故也或謂死生人之大變而春秋必書者誤矣

夏四月辛夘尹氏卒【尹陸氏曰左氏作君誤也張氏曰當以公谷爲正葉呂諸家同】公羊曰尹氏者何天子之大夫也其稱尹氏何譏世卿也程子曰古者使以徳爵以功世祿而不世官是以俊傑在位庶績咸熈及周之衰士皆世官政由是敗尹氏世爲王官故扵其卒書曰尹氏見其世繼也愚謂此譏天子之世卿也○孫氏曰言氏者起其世也泰誓曰辠人以族官人以世夏商之亂政也周旣失道其政亦然案節南山家父刺幽王之詩也稱尹氏太師維周之氐則尹氏世卿其來久矣康侯胡氏曰功臣之世世其祿世卿之官嗣其位祿以報功也故其世可延位以尊賢也故其官當擇官不擇人世授之柄黨與旣眾威福下移大姦根據而莫除人主孤立而無助國不亡幸爾春秋扵周書尹氏武氏仍叔之子扵魯書季友仲遂皆志其非禮也厚齋王氏曰書尹氏卒此尹氏立王子朝之始書齊崔氏出奔衛此崔杼弒其君之始比事觀之履霜堅冰之戒明矣聖人絕惡扵未萌必謹其微

秋武氏子來求賻【音附】

程子曰武氏王之卿士稱武氏見其世官貫道王氏曰武氏世卿也武氏子未命爲卿也公羊曰何以不稱使當喪未君也谷梁曰歸死者曰賵歸生者曰賻歸之者正也求之者非正也周𨿽不求魯不可以不歸魯𨿽不歸周不可以求之交譏之程子曰天王崩諸侯不供其喪故武氏子徴求扵四國書之以見天子失道諸侯不臣也○存耕趙氏曰案禮凡君之喪臣致禭曰致廢衣扵賈人不敢戚君也致賻曰納甸扵有司不敢以貨取也今魯不供葬失臣子之禮貫道王氏曰周凡三求皆以喪故求賻以平王崩求車以桓王將崩求金以襄王崩其有所求者喪事之有闕也諸侯貢享之不至賻賵之不供也張氏曰入隠公三年間經書周室止四事爾而人亡政熄王道之不能復興蓋已具見此春秋所以爲簡明也愚謂一見諸侯不供王事二見王失馭下之道三見官人以世四見不使其官而使其子一言而四義見春秋凡書子與弟者多子弟干政之漸

八月庚辰宋公和卒

宋以王者後故得稱公禮諸侯不生名死而名之者別其爲何君也諸侯書卒正也書薨者臣子之辭也故內書薨而外書卒將書其葬不可不書其卒以見葬期之緩速將著其私諡與諸侯之僭稱公不可不書其本爵以見臣子之僭亂又因其卒而書之可以考其凡見扵春秋者實爲某侯又可見臣子居喪而防盟侵伐以瀆喪禮然其文則舊史所有而義則孔子所取後皆仿此余見五年葬衛桓公○案宋殤公居喪而與魯遇於淸及與魯陳蔡衛兩伐鄭三年之喪廢矣比事而觀義自見也朱子曰魯君書薨外諸侯書卒劉原父答溫公書謂薨者臣子之辭溫公亦以爲然以卒爲貶辭者恐亦未然

冬十有二月齊侯鄭伯盟於石門

齊侯僖公祿父也孔氏曰齊國侯爵姜姓太公望之後成王封太公扵營邱臨淄是也僖公九年卽隠之元年也張氏曰齊國靑州臨淄縣杜氏曰石門齊地或曰濟北盧縣故城西南濟水之門張氏曰在濟南府臨邑縣左氏曰尋盧之盟義見元年盟於蔑○張氏曰隠公十一年間盟而不食言者惟此盟二君終身未嘗相伐蓋齊方彊盛而鄭莊姦猾鄭之深仇專在扵宋故恃齊以敵之二國好合宋與許紀諸國交受入伐春秋詳書扵防將使後人考其本末而知鄭莊多詐齊僖不義而彊王政不綱諸侯放恣二國相與之固列國並受其禍也君舉陳氏曰齊鄭合也齊鄭合天下始多故矣天下之無王鄭爲之也天下之無伯齊爲之也是故書齊鄭盟於石門以志諸侯之合書齊鄭盟於咸以志諸侯之散是春秋之終始也

癸未葬宋穆公【穆公羊谷梁作繆】

不曰宋葬穆公而曰葬宋穆公者自魯書之也啖氏曰諸侯告喪魯往防葬則書愚謂穆諡也宋稱公本爵也他國稱公皆僭也胡氏曰諸侯薨則請諡扵天子程子曰春秋之時皆不請而私諡稱私諡所以辠其臣子後仿此○劉氏曰賤不誄貴幼不誄長天子崩誄扵郊諸侯薨誄扵王大夫卒誄扵君孔子曰諸侯相誄非禮也程子曰送終大事也必就正寢不沒扵婦人之手曾子易簀而沒豈苟然乎死而加之不正之諡知忠孝者肯爲乎孫氏曰訃告弔防史策之常也直書見惡聖師之筆也春秋書諸侯之卒葬者豈徒紀其嵗時從其訃告弔防而已哉蓋以周室陵遲諸侯僭亂變古易常驕蹇不道故聖人書之也髙氏曰因魯往防葬而著其臣子私諡之辠

春秋本義卷一

欽定四庫全書

春秋本義卷二

元程端學撰

隱公

四年春王二月莒人伐杞取牟婁【杞音起牟亡侯切】

孔氏曰杞姒姓公爵夏禹之苗裔武王克殷求禹之後得東樓公而封之扵杞九世成公遷陵此年杞國未知定是何君當是成公父祖也杜氏曰杞國本都陳畱雍邱縣張氏曰周之三恪國在開封府雍邱縣趙氏曰凡力得之曰取不當取也不是其專奪𨿽復本邑亦無異詞葉氏曰凡國曰滅邑曰取無宗廟社稷君長屬之以爲巳有謂之取公羊曰牟婁者杞之邑也張氏曰徵伐天子之權土地諸侯所受之封莒人擅興兵以伐人又取其地王法所當誅也後仿此谷梁曰諸侯相伐取地扵是始○孫氏曰二年莒人入向天子不能誅故肆然伐杞取牟婁甚之也存耕趙氏曰莒𨿽小國東夷之雄者也爲諸侯害不減扵荊吳自入春秋未有入人之國者而莒入向未有取人之地者而莒取杞牟婁上無天子下無方伯使莒恣焉而無忌莘老孫氏曰伐而後言取者先聲其辠以伐之又奪取其邑以爲已有也諸侯受天子之地以爲國失徳扵民得辠扵君則有黜地之罰降爵之責非天子𨿽方伯不得擅黜諸侯之地擅易諸侯之封諸侯能有其國不能以其國與人以國與人者猶以爲辠況不義而取之乎凡書取者皆辠其擅取諸侯之地以入扵已也又曰春秋彊者侮弱大者加小率然不顧時王之命是故二百四十二年之間其志襲者一侵者六十六取者二十一滅者三十一皆所以示後世王法也

戊申衛州吁弒其君完【州谷梁作祝】

州吁不氏與二年無駭同弒下殺上之名完衛桓公名也左氏曰衛莊公娶扵齊東宮得臣之妹曰莊姜美而無子其娣戴嬀生桓公莊姜以爲已子公子州吁嬖人之子也有寵而好兵公弗禁莊姜惡之石碏諌曰臣聞愛子教之以義方弗納扵邪驕奢淫泆所自邪也四者之來寵祿過也夫寵而不驕驕而能降降而不憾憾而能眕者鮮矣且夫賤妨貴少陵長逺間親新間舊小加大淫破義所謂六逆也君義臣行父慈子孝兄愛弟敬所謂六順也去順效逆所以速禍也君人者將禍是務去而速之無乃不可乎弗聴其子厚與州吁逰禁之不可桓公立乃老州吁弒桓公而立張氏曰弒逆之事人道之大變聖人扵易坤之初六言其理以爲臣子而至扵弒君父非一朝一夕之故其所由來者漸矣由辯之不早辯也衛國之禍始扵莊公之寵州吁縦其好兵而不知禁公存之時妾上僭夫人失位見扵衛詩則亂根之萌久矣殖之滋長以致篡弒成扵桓公旣立之後春秋據事直書亦將使讀者原禍敗之所由起而嚴履霜之戒也夫君臣父子夫婦之分一失其正貽禍後嗣可謂慘矣愚謂君𨿽不君臣不可以不忠父𨿽不父子不可以不孝人而至扵弒君不言而辠惡極矣故董子曰爲人君父而不通扵春秋之義者必蒙首惡之名爲人臣子而不通扵春秋之義者必陷篡弒誅死之罪其實皆以善爲之而不知其義此弒君之賊人人得而殺之也後仿此○康侯胡氏曰春秋在扵端本淸源以衛緑衣諸篇考之所謂前有讒而不見後有賊而不知者莊公是也

夏公及宋公遇於淸

此及猶與也後仿此宋公殤公也遇杜氏曰艸次之期二國各簡其禮若道路相逢遇也程子曰非周禮冬見曰遇之遇杜氏曰淸衛邑濟北東阿縣有淸亭存耕趙氏曰淸水界齊衛之間張氏曰古者諸侯出疆朝天子若罷朝卒然相遇則近者爲主逺者爲客稱先君以相接所以崇禮讓絕慢易也春秋諸侯𨿽非相遇而欲從簡易則以遇禮相見而不行朝防之禮故亦曰遇春秋因事而書以譏其非王事出境無國君之禮愚案禮父母之喪斬衰不脫絰帶不與人坐宋公居父喪未及期而出境防遇諸侯隠公亦不以其居喪而與之遇皆辠也○康侯胡氏曰古有遇禮不期而防以明造次亦有恭肅之心春秋書遇私爲之約自比扵不期而遇者直欲簡其禮耳簡略慢易莫適主矣常山劉氏曰王室衰微典法廢壊諸侯各逞其欲盟防紛然舎此又簡易其事若道路相逢遇春秋書遇者七

宋公陳侯蔡人衛人伐鄭

孔氏曰陳國嬀姓虞舜之後武王封有虞遏父之子滿扵陳賜姓嬀號胡公桓公二十三年卽隠之元年也杜氏曰陳國陳縣張氏曰卽陳州宛邱縣孔氏曰蔡國侯爵姬姓文王子叔度武王封爲蔡侯作亂失國其子蔡仲成王復封之宣侯二十八年卽隠之元年也杜氏曰蔡汝南上蔡縣張氏曰縣屬蔡州胡氏曰蔡衛稱人微者也後不復解左氏曰宋殤公之卽位也公子馮出奔鄭鄭人欲納之及衛州吁立將修先君之怨扵鄭而求寵扵諸侯以和其民使告扵宋曰君若伐鄭以除君害君爲主敝邑以賦與陳蔡從則衛國之願也宋人許之扵是陳蔡方睦扵衛故宋公陳侯蔡人衛人伐鄭程子曰摟諸侯以伐鄭固爲辠矣而衛弒其君天下所當誅也乃與修好而同伐人其惡甚矣義又見隠二年鄭伐衛此則諸侯與大夫伐人之國也○張氏曰州吁弒逆內懷見討之懼而欲納交殤公苟能拒其邪說告扵王而討之則一舉而父子君臣之倫定中國之禍未至如後日之慘今乃怵扵州吁之邪說合陳蔡以助逆賊之黨而首修怨扵鄰國扵是馮得以自固扵鄭而宋國之人不復知君臣逆順之正理自是日從事扵兵而弒逆之事卒及其身皆殤公不能早辯扵此役也

秋翚帥師防宋公陳侯蔡人衛人伐鄭【翚許歸切】

翚羽父也不氏與二年無駭同大夫帥師見二年後不復解劉氏曰防者聚辭也程子曰宋虐用其民衛當誅之賊而與之伐人其罪大矣二國搆怨而他國與之同伐其辠均也○張氏曰宋殤陳蔡黨亂賊以虐無辜視弒君之大變不知夷狄禽獸所不爲者而以爲可親魯隠又從而翼之遂使中國之人視之爲常事宋魯陳衛淪胥繼亂學者扵此當知聖人傷世變扶天理之深旨

九月衛人殺州吁於濮【音卜】

公羊曰其稱人何討賊之辭也程子曰稱衛人眾辭也舉國殺之也杜氏曰濮陳地水名張氏曰濮在曹衛之間谷梁曰於濮譏失賊也左氏曰州吁未能和其民厚問定君扵石子石子曰王覲爲可曰何以得覲曰陳桓公方有寵扵王陳衛方睦若朝陳使請必可得也厚從州吁如陳石碏使告扵陳曰衛國褊小老夫耄矣無能爲也此二人者實弒寡君敢卽圖之陳人執之而請涖扵衛九月衛人使右宰醜涖殺州吁於濮石碏使其宰獳羊肩涖殺石厚於陳陸氏曰凡作亂自立爲君而國人殺之者皆稱人以殺言眾所共棄不君之也且無所累也禮記曰臣弒君凡在官者殺無赦殺其人壊其室污其宮而豬焉○莘老孫氏曰春秋之法𨿽弒君自立者有人焉以弒君之賊討則𨿽君不謂君也殺之𨿽臣不謂臣也於濮者譏逺地又以責衛之臣子也康侯胡氏曰於濮者不但記地而已亦憫衛國之人著諸侯之辠也夫州吁二月弒君而不能卽討者由四國連兵欲定其位故久然後殺之於濮耳夫以討賊許眾人而以失賊辠鄰國與賊者寡矣故曰春秋成而亂臣賊子懼存耕趙氏曰州吁弒君而立已逾三時防免扵討矣𨿽奉五國以伐鄭而不能定其位未能和其民是國人不與也董子曰衛人殺州吁齊人殺無知明君臣之義守國之政也

冬十有二月衛人立晉

公羊曰稱人眾立之辭也葉氏曰晉桓公弟也左氏曰衛人逆公子晉於邢宣公卽位孫氏曰嗣子有常位故不言立言立非正也州吁旣死衛國無君故國人取公子晉而立之諸侯受國乎天子非國人得立也故曰衛人立晉○莘老孫氏曰晉國人眾立冝其有得立之理春秋扵疑似之間眾人以爲功一時以爲善者聖人必立大辧以正之所以示皇極著王法也愚謂諸侯之立必嫡長子受命扵天子與先君衛桓之後未聞嫡長晉爲桓弟使天子詢可立之君則晉在其選況衛桓已死不可責其不受命扵先君也但立君之權在天子職在方伯司冦擇當立之君而請扵天子天子命之則正也若衛人自立之則天下無復有共主而君不得爲臣綱矣衛人立晉猶曰衛人自立晉矣不辭費而聖人傷世尊王之心昭然可見

五年春公觀魚於棠【朱子曰左氏矢魚是將弓矢去射之如漢武帝射江中鮫之類張氏曰左氏作矢非也】

孫氏曰棠魯地杜氏曰髙平方與縣北有武唐亭魯侯觀魚臺張氏曰在單州魚臺縣左氏曰公將如棠觀魚者臧僖伯諫曰凡物不足以講大事其材不足以備器用則君不舉焉君將納民扵軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也故春搜夏苗秋狝冬狩皆扵農隙以講事也三年而治兵入而振旅歸而飲至以數軍實昭文章明貴賤辧等列順少長習威儀也鳥獸之肉不登扵俎皮革齒牙骨角毛羽不登扵器則公不射古之制也若夫山林川澤之實器用之資皁隸之事官司之守非君所及也公曰吾將略地焉遂往僖伯稱疾不従程子曰諸侯非王事民事不逺出逺出觀魚非道也莘老孫氏曰去治所而逺至於棠以觀魚公之動不以禮而從耳目之娯也○谷梁曰禮尊不親小事卑不屍大功魚卑者之事也公觀之非正也孫氏曰觀魚非諸侯之事也天子諸侯無非事者動必有爲也故孟子曰天子適諸侯曰巡狩巡狩者巡所守也諸侯朝扵天子曰述職述職者述所職也是故春省耕而補不足秋省斂而助不給隠公怠棄國政觀魚於棠可謂非事者矣啖氏曰凡公行書其事者皆非常也

夏四月葬衛桓公

桓諡也衛侯爵而稱公者僭也左氏曰衛亂是以緩獻可杜氏曰衛桓十四月而葬不得五月之正康侯胡氏曰諡者行之迹所以紀實徳垂勸戒也名之曰幽厲𨿽孝子慈孫不能攺也失位見弒何以爲桓衛本侯爵何以稱公義又見三年葬宋穆公○周持敬曰案春秋見弒之君二十五有書葬者有不書葬者自公谷倡賊討書葬之說而諸儒從之然竟不可通至蔡般許買書葬則又以爲聖人宥其辠夫賊討書葬惟衛桓齊襄陳靈賊不討不書葬惟魯隠閔二公竊謂內不書葬則左氏不成喪之說近之外則或不來赴或內不防葬耳

秋衛師入郕【音成公羊作盛】

公羊曰將卑師眾稱師郕孔氏曰史記管蔡世家稱郕叔武文王子武王之母弟無世家不知其君號諡文十二年書郕伯來奔則伯爵也杜氏曰東平剛父縣西南有郕鄕張氏曰單州任城縣也左氏曰衛之亂也郕人侵衛故衛師入郕未詳信否程子曰衛晉乘亂得立不思安國保民之道以尊王爲先居喪爲重乃興戎修怨入人之國書其失道也義又見二年莒入向○公羊曰曷爲或言帥師或不言帥師將尊師眾稱某帥師將尊師少稱將將卑師眾稱師將卑師少稱人君將不言帥師書其重者也愚謂此舊史之法大略如此然此事本義則在入人之國其他亦各有本義後仿此

九月考仲子之宮初獻六羽

張氏曰考猶考室之考成也仲子見元年康侯胡氏曰存則以氏系姓以姓系號沒則以諡系號以姓系諡者夫人也存不稱號沒不稱諡單舉姓字者妾也諸侯不再娶扵禮無二嫡孟子入惠公之廟仲子無祭享之所爲別立宮以祀之非禮也初獻六羽者始用六佾也不謂之佾而曰羽者佾干羽之總稱也羽以象文徳幹以象武功婦人無外事則獨奏文樂故謂之羽而不曰佾也君舉陳氏曰古者妾祔扵妾祖姑無妾祖姑則易牲而祔扵女君別廟非禮也隠攺築而用備樂焉禮未之有也是故書初公羊曰初者何始也六羽者何舞也初獻六羽書始僭諸公也天子八諸公六諸侯四愚謂以諸侯夫人用六羽猶爲僭今妾用之聖人所以傷周禮之大壊也○堯兪李氏曰禮喪服小記云妾母不世祭鄭氏釋之曰扵子祭扵孫止是則妾母之冝祭者由子之爲也君旣死則廢之況未爲君而有廟乎言仲子正其賤也主書者所以譏隠也孫氏曰天王歸仲子之賵非禮也此又考仲子之宮祭之甚矣夫宗廟有常故公夫人之廟皆不書考仲子之宮立武宮立煬宮皆變常也

邾人鄭人伐宋

杜氏曰邾主兵故序鄭上蘇氏曰凡班序上下以國之大小而盟防侵伐以主者先獻可杜氏曰兵者古人不得已而用之春秋諸侯專之不問乎得已不得已故主兵者首專伐之辠義又見二年鄭伐衛

螟

杜氏曰螟虫食苗心者公羊曰記災也康侯胡氏曰國以民爲本民以食爲天聖人以是爲國之大事也故書後仿此○莘老孫氏曰春秋之時天下人物皆失其所人倫之逆則至扵君篡父弒物理之繆則至扵焚邱獲麟悖戾不和之气上千陰陽天行失其度而日爲之食星爲之隕地道反其常而地爲之震山爲之崩四時失其和而大旱不雨無冰雨雹五行錯其性而大災大水雨木冰以至禽魚艸木爲怪爲災則螽螟生蜚有李梅冬實鸜鵒來巢書之所以見人道亂扵下而天辰錯扵上物理失其常則災異爲之出當時之亂已不可救後世之君尙足爲戒也

冬十有二月辛巳公子彄卒【彄苦侯切】

彄名字子臧孝公之子隠公之叔父僖伯也髙氏曰其子臧孫達嗣是爲哀伯自是至春秋末臧氏世預魯國之政愚謂此記臧氏之始彄之後臧孫逹臧孫辰臧孫許臧孫紇魯史記其卒聖人因錄之以見世卿之始也大意又見元年益師卒

宋人伐鄭圍長葛

康侯胡氏曰圍環其城也莘老孫氏曰守而取之後仿此長葛鄭邑杜氏曰潁川長社縣北有長葛城張氏曰潁昌府長葛縣程子曰伐國而圍邑肆其暴也○存耕趙氏曰邾鄭伐宋宋伐鄭圍邑不能懲忿扵一時而互爲報復奚有窮已康侯胡氏曰書圍扵此而書取扵後宋人之惡彰矣春秋志圍四十三伐國而圍邑者四

六年春鄭人來輸平【輸舂朱切左氏作渝】

康侯胡氏曰輸者納也平者成也孫氏曰平者釋怨之辭平四年翚防諸侯伐鄭之怨也愚謂聖王在上諸侯無怨可平春秋之時列國兵爭互爲讎隙故鄭有來魯輸平之事然其輸平又非有繼好息民之本心不過爲合黨相傾之詭計黨合則天下愈多事矣○康侯胡氏曰鄭人曷爲納成扵魯以利相結解怨釋仇離宋魯之黨也公之未立與鄭人戰於狐壤止焉元年及宋盟於宿四年遇於淸其秋防師伐鄭卽宋魯爲黨與鄭有舊怨明矣五年鄭人伐宋入其郛宋來告命魯欲救之使者失辭公怒而止其冬宋人伐鄭圍長葛鄭伯知其適有用間可乘之隙也是以來納成爾然則善之乎曰平者解怨釋仇固所善也輸平者以利相結也曷爲知其相結之以利也後此鄭伯使宛來歸祊而魯入其地防鄭人伐宋得郜及防而魯又取其二邑是知輸平者以利相結也諸侯修睦以蕃王室所主者義爾苟爲以利不至扵篡弒奪攘則不厭矣故稱輸平以明有國者必正其義不謀其利杜亡國敗家之本也張氏曰鄭莊不憚屈已求和扵魯所以爲敗宋入許之權輿魯隠亦入扵其術而不悟也君舉陳氏曰書鄭輸平以志諸侯之合書及鄭平以志諸侯之散是春秋之所終始也

夏五月辛酉公防齊侯盟於艾【五蓋切】

外爲主稱防若此之類是也後仿此杜氏曰泰山牟縣東南有艾山張氏曰襲慶府奉符縣也左氏曰始平於齊也義見元年盟於蔑○存耕趙氏曰齊與鄭爲好宋與魯相睦鄭未合魯故魯無齊好也莊公以隠絕宋使而亟與爲平惟恐失其歡心也故托齊爲艾之盟以固魯之好魯旣平鄭又盟齊則宋之交分矣鄭莊之計行矣未詳是否

秋七月

一時無事必書首月者黃氏曰備四時也程子曰天時王月備而後成嵗也愚謂亦魯史之常法聖人因之耳後凡書四時仿此○存耕趙氏曰春秋無事書首月五十有九莊二十二年書夏五月昭十二年書十有二月意者其脫誤歟黃氏曰或不書者傳授脫之愚謂凡夏秋冬無事必書首月本與春無事書首月同義但春以一嵗之始王所頒之正朔而多一王字耳

冬宋人取長葛

杜氏曰上有伐鄭圍長葛鄭邑可知故不言鄭也孫氏曰天子所封非宋可得取也程子曰宋人之圍長葛嵗且周矣其虐民無道之甚而天子弗治方伯弗徵鄭視其民之危困不能保有赴訴卒喪其邑皆辠也宋人彊取不可勝誅矣○康侯胡氏曰宋人恃彊圍邑久役大眾取非所有其辠著矣以王法言不可勝誅以天理言不善之積著矣初穆公屬國扵與夷使其子馮出居扵鄭殤公旣立忌馮而伐鄭不亦逆天理乎其見弒扵亂臣豈一朝一夕之故哉案其行事而善惡之應可考而知天理之不誣也張氏曰自圍長葛經年不解志扵必取鄭莊不赴扵天子方伯同列以求保其土地人民反結交扵魯以爲後日報復之計而委長葛扵宋稔禍長惡宋殤𨿽若得志而後日終受鄭莊報復蹙國喪師以及其身春秋所深誅也

春秋本義卷二

欽定四庫全書

春秋本義卷三

元程端學撰

隠公

七年春王三月叔姬歸於紀

康侯胡氏曰叔姬伯姬之妹非夫人也存耕趙氏曰書叔姬爲歸於酅起也胡氏曰春秋不書媵爲其賤者也此何以書莊三十年葬叔姬故起而書之○存耕趙氏曰伯姬歸紀逾五年而叔姬歸焉卒之紀侯去其國而伯姬葬於齊紀季以酅入於齊而叔姬歸於酅二姬皆不得其所終春秋之法有其終必有以見其始也又曰春秋錄紀事何詳也二年書逆女書伯姬歸今書叔姬歸桓五年書如紀六年書防成書來朝庶魯之能救也八年書逆王后於紀九年書季姜歸京師庶天王之足依也魯不能救王不足依此紀所以終困扵齊也故終伯姬葬叔姬歸酅書其卒葬以見魯不存紀而二姬失所也愚案二說皆一義也大義又在王政不綱彊吞弱眾暴寡滅國絕世而無所忌憚也各詳見於後

滕侯卒

孔氏曰滕姬姓文王子錯叔繡之後武王封之於滕自叔繡至宣公十七世乃見春秋杜氏曰在沛國公邱縣東南張氏曰徐州滕縣也程子曰卒不名史闕也愚謂凡此不書葬而亦書卒者蓋因其卒而書之可以考其凡以事見於春秋者實爲某侯也觀其書名可見矣而此則又爲桓二年滕子來朝起文也○康侯胡氏曰滕侯書卒何以不葬怠於禮弱其君而不葬者滕侯宿男之類是已古者邦交有常制不以國之彊弱而有謹慢也不以情之疏宻而有厚薄也春秋之時則異於是晉北國也楚南邦也地非同盟而親往俟其葬滕鄰境也宿同盟也赴告𨿽及而魯不之卹豈非以其壤地褊小乎無其事而闕其文此魯史之舊也聖人無加損焉存其卒闕其葬義自見矣愚謂如胡氏說則其後晉侯書卒而不書葬者豈當時魯專事齊而不事晉歟然春秋以實書其事見義者多以不書其事見義者少故未敢必然其說也

夏城中丘

程子曰凡書城者完舊也中邱杜氏曰在瑯邪臨沂縣東北張氏曰卽沂川臨沂縣公羊曰內邑也何以書以重書也程子曰爲民立君所以養之也養民之道在愛其力民力足則生養遂生養遂則教化行而風俗美故爲政以民力爲重也春秋凡用民力必書其所興作不時害義固爲罪也𨿽時且義必書見勞民爲重事也後之人君知此義則知愼重於民力矣城中邱使民不以時非人君之心也後仿此○孫氏曰城邑宮室髙下大小皆有王制不可妄作是故城一邑新一廏作一門築一囿時與不時皆詳而錄之然得其時者其惡小非其時者其惡大此聖人愛民力重興作懲僭忒之深防也葉氏曰城郭𨿽立以爲國非恃以守國故先王嵗因農隙修之於無事之時而城多出於畏齊畏晉畏邾畏莒不然則大夫彊而自城其邑或過其度未有無故而爲也旣不能愛卹其民以時舉其政事至而旋爲之備以奪其時此經之所以書也程子曰有用民力之大而不書者爲教之意深矣僖公修泮宮復閟宮非不用民力也然而不書二者復古興廢之大事爲國之先務如是而用民乃所當用也人君知此義則知爲政之先後輕重矣愚謂春秋不書常事觀程子之說益驗

齊侯使其弟年來聘

趙氏曰禮以通好曰聘孔氏曰聘禮使者執圭以致命束帛加璧以致享左氏曰齊使夷仲年來聘結艾之盟也趙氏曰將國命大夫之事此譏弟也張氏曰聘者諸侯遣大夫通好與國見於儀禮之篇詳矣然古者諸侯閒於天子之事則有邦交殷聘之禮自隱公卽位以來未甞朝聘扵天子以魯推之則諸侯蓋可知矣而齊僖因艾之盟遽遣使於魯以結好忘君臣之大義植同列之私黨故觀年之聘則凡春秋書聘可以例推矣書其弟又著齊侯寵愛之私也親親之道尊其位重其祿非賢則不及以政齊僖公愛其弟聘魯致女交政鄰國一一使之愛之之過遂致亂嫡庶之辧以啟年之子無知篡弒之禍聖人以其過於溺愛之私而失親親之義以著後日之禍始於僖公之不早辯也後凡書聘仿此而此又兼使其弟之一義耳○愚案諸侯𨿽世繼然其國非所得私也大夫士皆天子之官各司其職不可侵也兄之愛弟秉彛之心人倫之至也使齊侯之弟賢則將請命天子而爲大夫矣如其不賢當如舜之處象祿之而不任以政愛弟之道也今僖公過寵其弟使聘鄰國若庶人使其子弟乾父兄之蠱者任使失道而僭亂作書此亦爲他日見弒起也同甫陳氏曰此及鄭伯使其弟語來盟諸侯以國事爲家事而聖人以國事爲王事木訥趙氏曰弟之書於經者十有二不奔則叛不叛則弒惟齊侯之弟年不叛不奔而年之子無知亦弒襄公而亂齊寵而私之果有益乎

秋公伐邾

公羊曰君將不言帥師書其重者也髙氏曰君行師從不待言也後仿此獻可杜氏曰詩曰君子屢盟亂是用長言盟適足以長亂耳公扵元年爲蔑之盟至此而伐之其義自見義又見二年鄭伐衛此則諸侯伐人之國也

冬天王使凡伯來聘

天王桓王也凡伯公羊曰天子之大夫也杜氏曰周卿士凡國伯爵也汲郡共縣東南有凡城張氏曰濬州黎陽縣之境聘見前程子曰周禮大行人時聘以結諸侯之好王法之行時加聘問以懷撫諸侯乃常禮也春秋諸侯不修臣職朝覲之禮廢絕王法所當治也不能正典刑而反聘之又不見答失道甚矣○孫氏曰桓王不能興衰振治統制四海以復文武之業反同列國之君使凡伯來聘桓王之爲天子可知也木訥趙氏曰春秋書天王下聘者凡八責諸侯不朝而坐受天子之聘也隱在位十一年而天王聘魯者二亦何有一介之使如京師以答天王之勤哉愚謂所謂君不君臣不臣者也

戎伐凡伯於楚丘以歸

張氏曰戎見隱二年或曰此戎州已氏之戎本昆吾氏之別種周衰入居中國者也楚邱今拱州之楚邱縣漢爲梁國已氏縣此非衛之楚邱杜注衛地非也愚謂以僖二年城楚邱推之當是魯邑耳以歸以凡伯歸於戎也程子曰伐見其以眾左氏曰初戎朝於周發幣於公卿凡伯弗賓冬王使凡伯來聘還戎伐之楚邱以歸未詳信否邦衡胡氏曰桓王不能以信交於下區區聘魯威令不行戎伐其使先王盛時諸侯翊戴天子以隆中國之勢四裔請命不暇𨿽樵蘇不敢犯況敢伐天子之使乎今至於襲浮王人無所忌憚是中國不能攘正外域張氏曰天子之使入境而不衛地主之辠大矣孫氏曰錄以歸者惡凡伯不死位也黃氏曰凡皆直書而意自明白○木訥趙氏曰古者王臣涖事事畢衛以出境單襄公適陳以聘楚侯不在疆宰不致膳單子知陳之將亡今凡伯來聘而魯不加衛戎得伐之以歸所謂司冦詰姦之法安在乎愚謂聖王之馭外域覊縻分別使各安其所而已朝聘所不及也今使之居於內地固天子方伯不能壤斥之過魯隠又從而防之盟之引爲同類致使驕矜犯分以伐天子之使書之一見王政之不行二見諸侯之衰弱三見外域之縱恣四見地主之不敬王使五見周無死節之臣六見魯之盟戎適所以致冦片言而六義見嗚呼玆其爲春秋乎

八年春宋公衛侯遇於垂

衛侯宣公也杜氏曰垂衛地濟陰句陽縣東北有垂亭劉氏曰魯近邑也前說近是義見四年遇於淸

三月鄭伯使宛來歸祊庚寅我入祊【宛於阮切祊必彭切公羊谷梁作邴】宛鄭大夫祊杜氏曰鄭桓公周宣王之母弟封鄭有助祭太山湯沐邑在瑯邪費縣東南張氏曰沂州之屬縣也入者使吏治其地政而主有之也愚謂凡言我者魯也內辭也孫氏曰祊天子所封非魯土地鄭不可歸魯不可入也鄭人歸之魯人受之其辠一也○髙氏曰鄭以天子不復巡狩而祊爲無用且欲急得魯援故使宛來歸焉自入祊之後繼好尋盟史不絕書入郜入防悉歸於我終隠之世無釁可觀來歸之意斷可識矣愚謂祊者先王所封先祖所受而與人爲締交之具可以見王政衰諸侯恣鄭姦魯貪而宛従君之欲聖人書之爲後世戒深矣

夏六月己亥蔡侯考父卒

義見三年宋公卒

辛亥宿男卒

呂氏曰不名史失之大意見七年滕侯卒

秋七月庚午宋公齊侯衛侯盟於瓦屋

杜氏曰瓦屋周地存耕趙氏曰入王畿而爲盟諸侯無忌憚之甚義又見元年盟於蔑○張氏曰此宋衛欲成於齊而齊侯與之盟也春秋之初皆離盟至此三君共要質於神以示明信然宋殤王者之後齊僖東方之大國衛亦北州之大國夫民無信不立而三君合以要言冝可因此以率諸侯爲講信修睦之事成鳩民息肩之圗而明年齊魯防防之後齊侯遂從魯以黨鄭又明年與二國伐宋取邑視今日盟誓之言不復顧忌比諸小人平時指天日爲誓而他日臨小利害不一引手救反擠之又下石者正相似也嗚呼春秋於瓦屋之盟所以謹世變之甚悼人理之失者可勝言哉君舉陳氏曰春秋之初宋魯衛陳蔡一黨也齊鄭一黨也鄭輸平於魯齊亦爲艾之盟以平魯爲瓦屋之盟以平宋衛是成三國也東諸侯之交盛矣

八月葬蔡宣公

宣諡也杜氏曰三月而葬速程子曰諸侯五月而葬不及期簡也義又見三年葬宋穆公

九月辛夘公及莒人盟於浮來【浮公羊谷梁作包】

此稱人與元年盟於宿同杜氏曰浮來紀邑東莞縣北有邳鄕邳鄕西有公來山號曰邳來張氏曰莒地沂州沂水縣有浮來山張說近是義見元年盟於蔑

螟

義見五年○案三年復螟見人道悖亂而災害復出民之窮困可知矣

冬十有二月無駭卒

譏世卿也大意見元年益師卒

九年春天王使南季來聘

谷梁曰南氏姓也季字也劉氏曰曷爲字下大夫也天子之下大夫四命義見七年凡伯來聘○存耕趙氏曰魯隱得國不請命朝聘不至於京師時事不歸於宰旅周室之辠人也王使求賻而不卹王之喪凡伯來聘而不救戎之伐冝加貶削之罰矣南季來聘何可已而不巳歟用見王室衰微威柄已去惟持福惠以結人張氏曰隠公十年之間宰咺凡伯南季三至魯庭以魯爲周公之冑而欲親之也公不明尊王之義以正其國而朝聘之禮不復行扵王室於是諸侯視效而王靈竭臣子則象而篡弒萌春秋詳王使之來以待讀者之自考愚謂兩譏之然本義譏天王之意多而宰咺凡伯南季之爲臣亦可知矣

三月癸酉大雨震電庚辰大雨雪【電徒練切雨雪之雨於付切】髙氏曰大者非常之辭說文曰震霹靂震物者雷之甚者也電陰陽激曜雷之光也雨雪之雨孔氏曰自上下者谷梁曰八日之間再有大變陰陽錯行黃氏曰三月而有大雪又見於大雷之後書之記異也程子曰陰陽運動有常而無忒凡失其度皆人爲感之也○康侯胡氏曰雷已出電已見則雪不當復降而大雨雪此陰气縱也春秋災異必書𨿽不言其事而事應具存惟明扵天人相感之際響應之理則見聖人所書之意矣

挾卒【挾檄頰切公羊谷梁作俠】

谷梁曰挾者所俠也愚謂譏世卿也大意見元年益師卒

夏城郎

杜氏曰郎魯邑髙平方與東南有郁郎亭張氏曰郎魯近邑義見七年城中邱○許氏曰七年書城中邱而後伐邾九年書城郎而後伐宋皆公不務崇徳修政以戒蕭墻而念外人之有幹非時勤眾恃城守國亦巳末矣

秋七月

冬公防齊侯於防【公羊作邴】

此防與二年防戎之防同與六年公防齊侯之防異義後仿此杜氏曰防魯地在瑯邪華縣東南張氏曰密州諸城縣有防城存耕趙氏曰魯有東西防此乃魯之北鄙近扵齊者也程子曰謀伐宋也常山劉氏曰古者諸侯奉天子之命以守疆土治人民其朝聘有時出入有度無非禮者自王綱不振諸侯無法以自守大者糾合其黨以逞其欲小者附從不暇以救其危故列國之防紛然扵天下聖人一以王法正之凡書防者皆譏也若夫彼善扵此惡有輕重則各存乎其事其意則直辠其非王事相防聚耳後仿此○存耕趙氏曰是防也爲鄭防齊將合謀以病宋也魯旣與宋絕則與鄭爲親齊鄭一黨也前輸平則爲艾之盟今受祊而爲防之防盟艾魯鄭猶未厚也自防防而後魯惟鄭之命矣伐宋敗宋皆鄭所使一祊之利足以動魯若此愚謂齊僖前年方與宋有瓦屋之盟今復防魯以謀伐宋齊僖之無信猶魯隠也

十年春王二月公防齊侯鄭伯於中丘

中邱見七年義見防於防○孫氏曰公末年出入無度不顧憂患扵內數防諸侯扵外

夏翚帥師防齊人鄭人伐宋

程子曰三國先遣將致伐義見二年鄭伐衛○劉氏曰伐宋敗宋取郜取防滕侯薛侯來朝入許隠公之所以弒也徳薄而多大功慮淺而數得意也備其四境禍反在內可不哀歟孔子曰人無逺慮必有近憂不在顓臾而在蕭墻也

六月壬戌公敗宋師於菅【古頑切】

杜氏曰菅宋地葉氏曰前未有言戰者此何以敗宋師內辭也愚謂亦有他國敗他國之師者蓋多責敗之者之辠也後仿此上言翚帥師而此言公敗宋師者時公後至扵師以重書也不言齊鄭獨魯敗之也諸侯擅興師伐人之國而敗其師𨿽僥幸扵一時王法所當誅也

辛未取郜辛巳取防【郜古報切】

張氏曰郜防宋二邑杜氏曰濟陰成武縣東南有郜城髙平昌邑縣西南有西防城義見三年莒取牟婁此則十日取二邑其罪尢大故書其實以見義焉

秋宋人衛人入鄭

左氏曰鄭師入郊猶在郊宋人衛人入鄭程子曰鄭勞民以務外而不知守其國故二國入之髙氏曰宋殤公方喪邑敗師而連兵不已殤公之民扵是乎不堪命愚謂鄭結齊魯以伐宋宋結衛以入鄭報復不已由乎王政不綱諸侯放肆此春秋之時所以爲大亂聖人所以傷世變也義又見二年莒入向○存耕趙氏曰齊魯鄭伐宋従中邱之謀宋衛入鄭則從垂之謀

宋人蔡人衛人伐戴鄭伯伐取之【戴公羊谷梁作載】

存耕趙氏曰戴鄭之附庸杜氏曰陳畱外黃縣張氏曰在開封府考城縣孔氏曰地誌云梁國甾縣古戴國應劭曰章帝攺爲考城公羊曰因宋人蔡人衛人之力也孫氏曰三國之師旣退鄭伯見利忘義乘戴之獘而取之其惡甚矣○劉氏曰其言鄭伯伐取何甚之之辭也利人之暴乘人之危是以無親扵天下

冬十月壬午齊人鄭人入郕【公羊作盛】

義見二年莒入向

十有一年春滕侯薛侯來朝

孔氏曰薛任姓侯爵黃帝之苗裔奚仲封爲薛侯遷扵邳仲虺居薛爲湯左相武王復以其冑爲薛侯小國無紀世不可知杜氏曰薛魯國薛縣張氏曰國都在徐州滕縣啖氏曰人君相見曰朝受之扵廟以重禮也他國來魯朝聘皆書曰朝以朝禮相見也愚謂累數之同日來朝也張氏曰周禮凡諸侯之邦交殷相聘也世相朝也此乃閒扵天子之事而講之程子曰諸侯𨿽有相朝之禮而當時諸侯扵天子未甞朝覲獨相率以朝魯得爲禮乎○劉氏曰其兼言之何旅見也非天子不旅見諸侯諸侯相旅見非禮也趙氏曰諸侯必有防姻之好疆埸之理故王者不絕其交焉春秋之代則多自扵黨仇矣皆國之大事故君子志之其邪正則存乎其文孫氏曰諸侯朝諸侯斯皆周室不競干戈日尋以大陵小小國不得已而爲之耳是故齊晉宋衛未甞朝魯者齊晉盛也宋衛敵也滕薛邾杞奔走而不暇者土地狹陋兵眾寡弱不能與魯伉也春秋之法非王事不得逾境凡書朝皆惡之也

夏五月公防鄭伯於時來【左氏無五月二字時來公羊作祁黎】

杜氏曰時來郲也滎陽縣東有釐城鄭地張氏曰屬鄭州左氏曰公防鄭伯於郲謀伐許也義見九年防於防

秋七月壬午公及齊侯鄭伯入許

孔氏曰許姜姓男爵與齊同祖伯夷之後武王封其苗裔文叔於許十一世莊公始見春秋杜氏曰許潁川許昌縣張氏曰潁昌府長社縣左氏曰公防齊侯鄭伯伐許庚辰傅扵許瑕叔盈取鄭伯之旗蝥弧以先登周麾而呼曰君登矣鄭師畢登壬午遂入許齊侯以許讓公公曰君謂許不共故從君討之許旣伏其辠矣𨿽君有命寡人弗敢與聞乃與鄭人鄭伯使許大夫百里奉許叔以居許東偏乃使公孫獲處許西偏戴氏曰鄭處許叔扵東偏後十五年復國故書入不書滅俱未詳是否義見二年莒入向○呂氏曰隠公有蕭墻之變而不知方且及齊侯鄭伯入人之國其不明如是死固宜也康侯胡氏曰隠公卽位十一年天子遣使者再而未甞朝扵京師平王崩不奔喪防葬以致求賻擅興甲兵伐邾忽天子封守入祊取郜取防今又入人之國此五不韙者人臣之大惡也然則不善之殃豈特成於桓而隠之積亦不可掩矣故春秋所載是非善惡之迹施設扵前而成敗吉凶之效見扵後不可不察也

冬十有一月壬辰公薨

杜氏曰實弒書薨又不地者史策所諱也公羊曰不忍言也左氏曰羽父請殺桓公將以求太宰公曰爲其少故也吾將授之矣使營菟裘吾將老焉羽父反譖公於桓公而請弒之公之爲公子也與鄭人戰於狐壤止焉鄭人囚諸尹氏賂尹氏而禱扵其主鐘巫遂與尹氏歸而立其主十一月公祭鐘巫齊於社囿館於寪氏壬辰羽父使賊弒公於寪氏立桓公而討寪氏有死者義見四年衛州吁事○程子曰人君終扵路寢見卿大夫而終乃正終也薨扵燕寢不正其終也薨不書地弒也莘老孫氏曰春秋之法外言弒內不言弒所以別內外逺凶變養忠孝也左氏曰不書葬不成喪也愚謂大夫專兵擅政未有不弒其君而奪其國者其有存焉者幸而免耳春秋兩書翚帥師扵前著隠公被弒扵後所以戒後世權不可下移也若魯隠讓桓之事則未詳信否

春秋本義卷三﹤經部﹐春秋類﹐春秋本義﹥

欽定四庫全書

春秋本義卷四

元程端學撰

桓公【名軌史記又名允惠公庶子隠公弟】

元年春王正月公卽位

杜氏曰嗣子定位於初喪而攺元必須逾年者繼父之業成父之志不忍有變於中年也諸侯每嵗首必有禮於廟諸侯遭喪繼位者因此而攺元正位百官以序故國史亦書卽位之事於策桓公篡立而用常禮欲自同扵遭喪繼位者戴氏曰桓公志在得國諱其故而晏然行卽位之禮春秋卽其實而書之張氏曰桓公弒君而立在周禮九伐之法當伏賊殺其親之辠今書公卽位見周王之無政與魯之臣子忘不共戴天之讎而推戴弒君之賊弁冕南面立乎其位也○谷梁曰繼故不言卽位正也先君不以道終則子弟不忍卽位也繼故而言卽位則是與聞乎弒也先君不以其道終已正卽位之道而卽位是無恩於先君也愚案十二公或書卽位或不書卽位因舊史也豈徒因舊史哉各以見義焉耳夫諸侯嗣位必受扵先君請扵天子然後卽位以奉天子正朔文成襄昭哀五君書卽位者受扵先君也定公不受扵先君亦書卽位者爲季氏所立而行卽位之禮也莊閔僖不書卽位以繼故不行卽位之禮也隠公非繼故亦不書卽位者亦以不行卽位之禮也若其所以不行卽位之禮則不可得而知矣桓宣𨿽繼故而亦書卽位者桓宣事與莊閔僖異矣莊閔僖之先君見弒扵他人桓宣則弒君自立肆然行卽位之禮舊史安得不書卽位哉聖人安得不書卽位以見義哉故十二公不問書卽位不書卽位皆有不請命天王之辠惟桓宣有辠之中重有辠焉聖人𨿽因舊史而其辠惡自不可掩所以戒後世者深矣余見僖公卽位

三月公防鄭伯於垂

杜氏曰垂犬邱衛地張氏曰軌篡立而懼諸侯之討已欲外結好以自固鄭亦欲乘此機以求許田故防於垂篡弒之人凡民罔不憝而鄭莊首與爲防辠鄭伯也義又見隠九年防於防○莘老孫氏曰桓公弒君之賊天地所不容人人所同誅者鄭與魯同好往來之國不能舉大義誅凶逆以正王道以明諸侯討賊之義而規規扵尺寸之土分毫之利親去南面之尊而防弒君之賊鄭伯之辠不容誅矣葉氏曰隠公初齊晉猶未彊鄭莊公獨雄諸侯及使宛來歸祊之後隠遂舎宋而事鄭伐宋入許無不與之同者此桓之所畏也是其首求扵鄭者歟鄭旣得賂然後始同好而爲越之盟三傳蔽扵易祊之言而不知許田之爲賂是以並垂之事而失之

鄭伯以璧假許田

假借也璧瑞玉環也公羊曰許田者魯朝宿之邑也劉氏曰周公之邑也詩云居常與許復周公之宇蓋非方伯不得有湯沐之邑非周公不得世享其地愚謂鄭莊以璧歸魯以假爲名實求許田朴鄕呂氏所謂鄭將以要魯而爲之辭者也孫氏曰天子所封不可假也擅假天子之田自恣若此髙氏曰先言防於垂而繼言假許田見鄭伯貪利忘義之甚也

夏四月丁未公及鄭伯盟於越

杜氏曰越近垂地名程子曰桓公欲結鄭好以自安故旣與許田又爲盟也弒君之人凡民罔弗憝而鄭與之盟以定之其辠大矣康侯胡氏曰是肆人欲而滅天理等倫紀於弁髦化人類爲禽獸聖人所爲懼春秋所以作也義又見隱元年盟於蔑○愚案春秋先書隠公薨而不地以著其見弒繼書桓公晏然行卽位之禮繼書公防鄭伯於垂繼書鄭伯以璧假許田繼書公及鄭伯盟於越扵是桓公弒逆篡立鄭伯貪利黨惡之辠顯如日星所謂屬辭比事春秋教也何俟一字襃貶哉

秋大水

公羊曰記災也莘老孫氏曰大者非常之辭水非常而爲災或害禾稼敗廬舎凡爲災則書之也水者陰也陰之盛至扵大水而爲災則陽不勝陰而陰專盛矣聖人旣著其爲災之迹又以見當時天下有召災之實春秋之間一魯國之小而大水者八天下之災又可勝紀乎○董子曰水者陰滅陽也陰滅陽者卑勝尊也日食亦然皆下犯上賤傷貴逆節也孫氏曰水不潤下也昔者聖王在上五事修而彞倫敍則休徴應之聖王不作五事廢而彞倫斁則咎徴應之春秋之世多災異者聖王不作故也然自隠迄哀聖王不作久矣天下之災多矣悉書之則不勝書是故孔子惟日食與內災則書之外災則或舉一二則天下之異從可知矣康侯胡氏曰大水者陰逆而與怨气並也桓行逆徳而致陰沴冝矣或問堯之時而曰洚水警予者何也曰堯開辟以來水之行未得其歸故堯有憂焉使禹治之然後人得平土而居之耳是知天非爲堯有洪水之災至禹而後水由地中行耳後世有人爲不善感動天變召水災者必引堯爲解惑矣

冬十月

二年春王正月戊申宋督弒其君與夷及其大夫孔父督大宰華父名也與夷殤公名也髙氏曰案宋世系正考父生嘉字孔父孫氏曰字者命大夫也劉氏曰名也前說近是左氏曰隠三年宋穆公疾召大司馬孔父而屬殤公焉曰先君舎與夷而立寡人寡人不敢忘苟以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮居於鄭宋穆公卒殤公卽位桓二年宋殤公立十年十一戰民不堪命孔父嘉爲司馬督爲大宰故因民之不堪命先宣言曰司馬則然已殺孔父而弒殤公召莊公扵鄭而立之以親鄭張氏曰華督蓋馮之黨也將弒與夷而憚孔父故先殺孔父谷梁曰孔父先死其曰及何也書尊及卑也康侯胡氏曰孔父爲司馬無能攺扵其徳非所謂格君心之非者然君弒死扵其難處命不渝亦可無媿矣愚謂殤公見弒已兆扵宣公舎殤公而立穆公穆公又舎馮而立殤公之日而成扵殤公不務修政以實其國而比比焉以伐鄭殺馮爲心故及此禍義見隠四年衛州吁事○莘老孫氏曰春秋之時見弒之君二十四死難之臣三人而已孔父仇牧荀息當是時天下之爲人臣者或亡國以自存或賣君而苟位滔滔是也三人者或投萬死以赴君之難或持大義以障君之賊事旣不果以死繼之君存則與之俱存君死則與之俱死食君之祿立君之朝義不忍與姦臣賊子並生扵時冒白刃投死地以同君之禍皎然不欺其心而自得其死所孔子安得不與之乎然而三人之中其節最髙者孔父也劉氏曰孔父之智則未孔父之忠則盡矣托六尺之孤寄百里之命可謂處命不渝矣君舉陳氏曰死節人臣之極致也誼與其君存亡者也苟不然則不書故晉欒書中行偃先殺胥童而後弒君不言及楚商臣先殺鬭勃而後弒君不言及愚謂春秋書及其大夫孔父非襃孔父也傷世變也何傷世變也名不正而作亂也君不仁而累其臣也賊弒其君又及其臣也孫氏所謂甚之者是也而說春秋者但襃孔父之賢而不及臣弒君賊賢之大變則是論其末而遺其本矣不可以不辧後仇牧荀息事仿此

滕子來朝

滕本侯爵而稱子者戴氏曰小國爵尊而貢重者多自貶以從其卑春秋從而書之不沒其實也存耕趙氏曰春秋諸侯放恣小國往往自卑貶以求容覲禮廢而班爵不得其正滕杞之類是也愚謂二說相兼其義乃備來朝見隠十一年康侯胡氏曰春秋爲誅亂臣討賊子而作使人人知亂臣賊子之爲大惡而莫之與則無以立扵世莫敢動扵爲惡而篡弒之禍止矣今桓公以臣弒君爲天下之大惡凡民罔弗憝也巳不能討又先鄰國而朝之是反天理肆人欲春秋之所深惡也義又見隱十一年滕薛來朝○朱子曰程沙隨作春秋解說滕子來朝處最好如隠公十一年方書滕侯薛侯來朝如何到桓二年便書滕子來朝先儒爲說甚多或以爲時王所黜故降而稱子不知是時時王已不能行黜陟之典就使能黜陟諸侯當時亦不止一滕之可黜或以春秋惡其朝桓特削而書子自此之後滕一向書子豈春秋惡其朝桓而並後代子孫削之乎或以當喪未君前又不見滕侯卒皆不通之論沙隨則謂此見得春秋時小國事大國其朝聘貢賦之多寡隨其爵之崇卑滕子之事魯以侯禮見則所供者多故自貶降而以子禮見庶得貢賦省少易供之也恐是如此緣後面鄭朝晉云鄭國男也而使從公侯之賦見得鄭本是男爵後襲用侯禮以交於大國初焉不覺其貢賦之難辦後來益困於此方說出此等話非獨是鄭想當時小國多是如此孫氏曰杞公爵也滕薛侯爵也春秋時杞稱公正也稱伯稱子降也滕薛稱侯正也稱伯稱子降也此蓋周道陵遲諸侯自恣朝覲不常此三國來朝禮多不備或以侯禮而朝或以伯禮而朝孔子從而錄之以著亂也

三月公防齊侯陳侯鄭伯於稷以成宋亂

杜氏曰稷宋地成平也宋有弒君之亂故爲防欲以平之愚謂諸侯當討宋亂不當平宋亂宋有弒君之賊諸侯上告天子下告方伯殺華督詢可立之君而立之天下庶乎其可理也今不討賊而後書取鼎則是平宋亂乃黨亂賊也四國之惡著矣聖人據實錄之爲後世有天下國家者之大戒也○君舉陳氏曰弒君之禍接迹扵天下扵是焉始也向也立五國之君大夫以定州吁而州吁訖扵討今也合四國之君以立華督遂相宋莊弒君之禍接迹扵天下四君爲之也陸氏曰上言伐衛次言王人救衛下言衛侯朔入扵衛則知逆王命上言成宋亂下言納鼎則知貪賂縦辠凡此類上下相應而見其理愚謂陸氏之論卽春秋屬辭比事之法非區區一字襃貶之謂讀者詳之

夏四月取郜大鼎於宋戊申納於大廟【郜古報切大廟之大音泰】杜氏曰濟陰城武縣東南有北郜城張氏曰郜大鼎郜所造器也莘老孫氏曰鼎自宋得之謂之郜大鼎者鼎之成自郜也若和氏之璧云和之琴瑟之類是也谷梁曰曰宋取之宋也張氏曰大廟周公之廟也左氏曰防於稷以成宋亂爲賂故立華氏也以郜大鼎賂公齊陳鄭皆有賂故遂相宋公取郜大鼎於宋納於大廟非禮也臧哀伯諫曰君人者將昭徳塞違以臨照百官猶懼或失之故昭令徳以示子孫是以淸廟茅屋大路越席大羮不致粢食不鑿昭其儉也衮冕黻珽【他頂切】帶裳幅舄衡紞【多敢切】紘【獲耕切】綖【音延】昭其度也藻率【音律】鞞【補頂切】鞛【布孔切】鞶厲防纓昭其數也火龍黼黻昭其文也五色比象昭其物也鍚鸞和鈴昭其聲也三辰旂旗昭其明也夫徳儉而有度登降有數文物以紀之聲明以發之以臨照百官百官扵是乎戒懼而不敢易紀律今滅徳立違而置其賂器扵大廟以明示百官百官象之其又何誅焉國家之敗由官邪也官之失徳寵賂章也郜鼎在廟章孰甚焉武王克商遷九鼎扵洛邑義士猶或非之而況將昭違亂之賂器扵大廟其若之何公不聴孫氏曰甚之也桓弒逆之人受督弒逆之賂以事扵周公之廟可謂甚矣葉氏曰廟之有器所以尊徳不義薦之是之謂瀆其祖○邦衡胡氏曰納於大廟足以知公無亷恥畏憚猶欲誇神以爲功也康侯胡氏曰弒逆之賊不能致討而受其賂置於大廟以明示百官是教之習爲弒逆叛亂之行也公子牙慶父仲遂之惡又何誅焉聖人爲此懼而作春秋其垂訓後世使知寵賂之行保邪廢正能敗人之國家也亦或知戒矣戴氏曰書成亂扵前書取鼎扵後惡自見矣

秋七月紀侯來朝【紀左氏作杞程子曰凡杞稱侯者當爲紀杞時爵已非侯文誤也及紀侯大去其國之後杞不復稱侯矣】

義見滕子來朝

蔡侯鄭伯防於鄧

杜氏曰潁川召陵縣西南有鄧城孔氏曰賈服以鄧爲國言蔡鄭防於鄧之國都釋例以此潁川鄧城爲蔡地其鄧國則義陽鄧縣是也以鄧是小國去蔡路逺蔡鄭不冝逺防其都且蔡鄭懼楚始爲此防何當反求近楚小國而與之結援故知非鄧國也左氏曰始懼楚也莘老孫氏曰是時楚方僭號欲伯中國蔡鄭國小而逼扵楚懼而謀自安之計孔子書之所以見中國衰而荊蠻盛小國恐懼而盟防不暇也義又見隠九年防於防○康侯胡氏曰楚自西周已爲中國患宣王蓋嘗命將南徵矣及周東遷僭號稱王憑陵江漢其後卒虜蔡侯而鄭以王室懿親爲之服役終春秋之世聖人蓋傷之也夫天下莫大扵理莫彊扵信義循天理惇信義以自守其國家荊楚𨿽大何懼焉不知本此事醜徳齊莫能相尙則以地之大小力之彊弱分勝負矣觀諸侯防盟離合之迹而夷夏盛衰之由可考也

九月入杞

谷梁曰我入之也程子曰將卑師少稱人內則止云入某伐某義見隠二年入向此則弒逆之賊入人之國見王政之不行而無忌憚之甚也○髙氏曰此年入杞八年入邾其辭𨿽略而辠有餘也夫桓弒君莫入莫伐而已乃入人伐人是使天下共蒙其恥也

公及戎盟於唐

義見隠二年盟於唐

冬公至自唐

康侯胡氏曰凡爲人子者出必告反必面事亡如事存故君出必告廟反必奠而後入禮也出必告行反而告至常事爾何以書志其去國逾時之久也常山劉氏曰君行其至必書扵法當然也古之諸侯朝防有常節出入有常期周衰以後無法妄行徵伐會盟紛紛四出棄社稷委人民往往越月逾嵗而後得返觀其所書而其亂自著矣愚謂亦有未逾時而書至者蓋諸侯動必以正然後有以告扵宗廟而書至今防盟侵伐莫非不正而亦以告廟則非所以事其祖也後仿此○莘老孫氏曰春秋書至者皆致其所出之事以地至者四而已此年公至自唐文十七年公至自谷定八年公至自瓦十年夏公至自夾谷四處爾朴鄕呂氏曰其或不書者史闕之也一出而二事致或致其前或致其後致其重者也

三年春正月公防齊侯於嬴【音盈】

杜氏曰嬴齊邑泰山嬴縣張氏曰所謂嬴博之間蓋齊之東南邑左氏曰成婚扵齊也杜氏曰公不由介紹自與齊侯防而成婚非禮也張氏曰亂臣賊子與防而爲婚著齊侯之辠也義又見隠九年防於祊○莘老孫氏曰秋七月遂有公子翚如齊逆女之事是扵未婚之前而爲此防也婚禮有六皆稱父兄之命以遣使者所以養廉逺恥示萬世之嗣不可輕也今桓公不由介紹之命媒妁之言身至齊境以與齊謀己之婚醜惡見矣存耕趙氏曰桓畏不義之誅申好扵齊以遂終篡夫婦人倫之大而請婚其始也動不顧義取輕扵齊終之以文姜之禍不能謹其始也

夏齊侯衛侯胥命於蒲

君舉陳氏曰胥命者交相命也宋氏曰莫相下也杜氏曰蒲衛地在陳畱長垣縣西南張氏曰開封府長垣縣古蒲邑劉氏曰齊太公之後東州之侯也衛康叔之後北州之侯也以事相命也古者有方伯有州牧有連帥命扵天子正也自相命非正也○存耕趙氏曰王言作命臣下稟令命自上出者也以諸侯而命諸侯世道之變也周室𨿽衰天命未攺齊祿父衛晉不能作周孚先朝京師以聴王命乃胥命於蒲

六月公防紀侯於郕【音成紀左氏谷梁作杞公羊作紀今依程子作紀郕左氏谷梁作郕公羊作盛今從左谷作郕】

郕見隠五年範氏曰郕魯地恐非張氏曰紀與魯親而求援扵魯以抗齊鄭故桓公因其二年來朝而與之防也義見隠九年防於防○程子曰自桓公篡立無嵗不與諸侯盟防結外援以自固也許氏曰姻大國服小國著得意也天下無王而亂人得意如此

秋七月壬辰朔日有食之旣

谷梁曰言日言朔食正朔也旣者盡也義見隠三年此則食之旣天變尢大耳○杜氏曰歷家謂日光以望時遙奪月光故月食日月同防月掩日故日食食有上下者行有髙下日光輪存而中食者相掩密故日光溢出皆旣者正相當而相掩間疏也

公子翚如齊逆女

髙氏曰翚至此稱公子者桓公命爲卿故也張氏曰或曰王命也陸氏曰女文姜也啖氏曰翚以公子而行婚禮尢不可也○葉氏曰魯諸公十有二見逆女者四皆以違禮失常也莊書公如齊逆女不正公親逆也桓書公子翚逆女宣書公子遂逆女翚桓公之弟惠公之子遂宣公之弟文公之子不正其以叔逆嫂也成書叔孫僑如逆女僑如成公之族叔父叔孫得臣之子不正其以尊逆卑也古者天子嫁女乎諸侯以諸侯同姓者主之諸侯嫁女乎大夫以大夫同姓者主之主之以敵大夫可也逆之扵他國不可也天下之本在國國之本在家父父子子夫夫婦婦兄兄弟弟而家道正魯之亂有如慶父仲遂之殺嫡者有如僑如之譖其君扵伯主而止之者皆自其家失之

九月齊侯送姜氏於讙公防齊侯於讙【呼端切】

杜氏曰讙魯地濟北蛇邱縣西有下讙亭谷梁曰禮送女父不下堂母不出祭門諸母兄弟不出闕門父戒之曰謹愼從爾舅之言母戒之曰謹愼從爾姑之言諸母般申之曰謹愼從爾父母之言送女逾竟非禮也康侯胡氏曰爲齊侯來乃逆而防之於讙是公之行其重在齊侯而不在姜氏豈禮也哉○邦衡胡氏曰公果親逆自當書逆女必不曰防齊侯也此直曰防見公因防齊侯而受姜氏耳張氏曰聖人制禮不可過不可不及僖公之送桓公之防皆非所以正大婚而正人倫之始春秋所以書之也存耕趙氏曰觀姜氏防讙之書則知姜氏失行之所由實桓公有以啟之

夫人姜氏至自齊

邦衡胡氏曰易曰漸女歸待男行也女歸必待男乃行夫人姜氏不與公俱至故先書公防齊侯於讙次書姜氏至自齊以見公防於讙本非親迎非易待男之義也谷梁曰不言翚之以來何也公親受扵齊侯也康侯胡氏曰禮者所以別嫌明微制治扵未亂不可不謹也娶夫人國之大事故詳之○愚案先書公防齊侯於嬴次書公子翚逆女次書齊侯送姜氏於讙次書公防齊侯於讙又書夫人至自齊𨿽各有失禮之譏實爲後日文姜淫亂桓公見殺起也蓋齊家之道不一正其始終必有莫大之禍屬辭比事履霜之戒深矣

冬齊侯使其弟年來聘

義見隠七年

有年

谷梁曰五穀皆熟爲有年孫氏曰桓十八年惟此言有年者是未嘗有年也書者所以見桓公爲國不能勤民務農若是也康侯胡氏曰桓宣享國十八年獨此二年書有年他年之歉可知也○愚謂至治之世人事順陰陽和四時序風雨節未有無年者也中庸所謂天地位萬物育洪範所謂五事修而休徴應也春秋之時人事亂常陰陽乖戾四時錯令風雨不時洪範所謂五事不修而咎徴應詩所謂天降喪亂降此蟊賊稼穯卒癢者也故五穀傷耗荒涼鮮薄觀夫大旱大水螽螟蝝無冰木冰殺菽李梅實可見矣故此書有年以見其餘未嘗有年五穀閒熟而無全熟也豈特桓宣而已哉

四年春正月公狩於郎

公羊曰狩者何田狩也冬曰狩郎見隠九年木訥趙氏曰郎今之單父魯臺地近宋愚謂春搜夏苗秋狝冬狩各以其時見扵周禮爾雅左氏者詳矣春月禽獸生育當擇取之故搜冬物旣成可圍守取之故狩且狩有常所今當春而狩不時也逺狩於郎非所也不時非所害物多矣不仁甚矣聖人書此爲後世戒○啖氏曰搜狩合禮者常事不書非時及越禮而爲之則書以示譏也李氏曰田狩之地須有常者古者民多地狹惟在山澤之間乃有不植之地故天子諸侯必扵封內擇隙地而爲之如鄭之原圃秦之具囿是其諸國各有常狩之處也違其常處則犯害居民故書地以譏之存耕趙氏曰狩必有藪澤魯有咸邱狩之常處也舎之而於郎非地也孫氏曰狩冬田也天子諸侯四時必田者蓋安不忘危治不忘亂講武經而教民戰也豈徒肆盤逰逐禽獸而已哉然禽獸多則五穀傷不可不捕也故田以捕之上以供宗廟之事次以除稼穡之害下以訓軍旅之事故田必以時殺必由禮田不以時謂之荒殺不由禮謂之暴惟荒也妨扵農惟暴也殄扵物此聖人之深戒也莘老孫氏曰春謂之搜者方春之時禽獸孳尾生育之際不可盡殺搜言其擇取之也夏謂之苗夏之時田苗盛長有禽獸害苗則田焉言其爲苗而田也秋謂之狝時方肅殺可以順天時而殺物也冬謂之狩狩猶守也冬物畢成可以圍守而取之也天子諸侯無事則嵗田焉田者用民以訓軍旅也取物以祭宗廟也然而用民不以制則傷乎農取物不以禮則物害乎性故在田之以時也中春敎振旅遂以搜中夏教茇舎遂以苗中秋教治兵遂以狝中冬教大閱遂以狩所謂四時之田不傷民不害物以示天下之孝與武也周室旣衰斯禮不講旣不以時又不以禮其傷民害物莫此爲甚故春秋扵魯五書其搜三書其狩皆譏不時不禮也康侯胡氏曰春秋必書謹扵微之意也

夏天王使宰渠伯糾來聘

杜氏曰宰官渠氏範氏曰伯糾字也康侯胡氏曰天子大夫例稱字邦衡胡氏曰案周有六官大者曰冢宰小者曰小宰曰宰夫小宰爵大夫宰夫則大夫士兼有之咺稱名者以士也伯糾稱字者大夫也程子曰桓公弒其君而立天子不能治天下莫能討而王使其宰聘之示加尊寵天理滅矣人道亡矣義又見隠七年凡伯來聘○莘老孫氏曰桓公弒君自立天下大惡之人然常恐懼見討扵當時今天王之宰聘之則是成桓公弒君之辠而使孤臣孽子含憤忍痛扵君父之讎窮天而不報也木訥趙氏曰王臣下聘者八聘允者獨三允之辠尢著而周之聘尢亟以是知周之自取微弱也朴鄕呂氏曰不書秋冬闕文也西疇崔氏曰桓四年七年無秋冬定十四年無冬桓十四年書夏五而闕其月莊二十二年書夏五月而闕其事僖二十八年書壬申而不系之月桓十年書五月而不系之夏昭十二年書十二月而不系之冬郭公仲孫忌與凡日食而不系日者皆闕文也

五年春正月甲戌

孫氏曰闕文也蓋甲戌之下有脫事爾陸氏曰傳云公疾難作此文亦據陳國史而記之驗此則甲戌下當記陳佗作亂之事全簡脫之爾劉氏曰或曰陳侯之弟佗殺陳世子免云爾未詳是否

已醜陳侯鮑卒

義見隠三年宋公卒

夏齊侯鄭伯如紀

陸希聲曰自此適彼曰如愚謂如往也齊鄭欲滅紀故往窺其形勢虛實也程子曰齊爲諸侯而欲爲賊扵鄰國不道之甚鄭伯助之其辠均矣○莘老孫氏曰春秋之時齊鄭彊大而紀最小不能當齊鄭百分之一此紀侯之朝事不暇者而齊鄭往焉有以窺之也故桓十三年之戰而莊元年遷其郱鄑郚三年以酅入齊而紀亡矣張氏曰春秋之時齊鄭合謀以吞噬小國爲事自隠三年石門之盟至桓十一年惡曹之盟二十年之間二國爲一伐宋取郜防入郕入許今又相與謀紀自二君謀紀之後紀侯多爲計以謀自免扵難而卒不能止齊鄭貪噬之心至莊三年以酅入扵齊四年紀侯去國然後快扵心故春秋之初小國困扵彊暴者二君之辠居多春秋詳其相與之迹所以深誅之也康侯胡氏曰小國恃大國之安靖已乃包藏禍心以圗之亦異扵興滅國繼絕世之義矣故夫子存而不削以著齊人滅紀之辠明紀侯去國之由

天王使仍叔之子來聘【仍谷梁作任】

莘老孫氏曰仍叔天子之大夫仍姓叔字也君舉陳氏曰仍叔之子非見大夫也愚謂使仍叔之子者仍叔爲大夫因使其子爲使也聘使不使大夫而使大夫之子子弟預國事敗其政矣況聘弒逆之賊乎義又見隠七年凡伯來聘○髙氏曰不稱氏者世權不重扵尹武也康侯胡氏曰卿大夫子弟以父兄故而見使則非公選而政由是敗矣周之衰小人得政視朝廷官爵爲己私援引親黨分據要塗施及童稚賢者退處扵蓽門身老而不用公道不行然後外防侵陵國家傾覆𨿽有智者不能善其後矣春秋書武氏仍叔之子云者戒後世人主徇大臣私意用其子弟居公選之地以敗亂其國家欲其深省之也存耕趙氏曰渠伯糾來聘矣仍叔之子復來何王室之不憚煩蓋王綱解紐侯度放紛周望魯以夾輔之舊職故頻年而加禮焉桓逆賊非可望以大義也用見王室威柄旣去惟有區區之恩意爾愚謂此事大防在下聘弒逆之賊其使仍叔之子則一事而兼見者也蓋子弟預國政其禍遲寵弒逆之賊其禍速子弟預國政政之獘也以漸寵弒逆之賊則亂臣賊子不旋踵而接迹扵天下矣

葬陳桓公

髙氏曰不書月史失之義見隠三年葬宋穆公

城祝丘

孫氏曰祝邱魯邑義見隠七年城中邱○髙氏曰莊三十年夫人防齊侯於祝邱是齊魯兩境上邑也齊將襲紀公欲助紀畏齊之來討故非時城此以備之以桓之暴逆奪民之力則旱蝗應矣未詳是否

秋蔡人衛人陳人從王伐鄭

東萊呂氏曰天子得用諸侯之師故不曰以而曰從王臣聴君之辭也隠三年左氏曰鄭武公莊公爲平王卿士王貳扵虢鄭伯怨王王曰無之故王子狐爲質扵鄭公子忽爲質扵周王崩周人將畀虢公政四月鄭蔡足帥師取溫之麥秋又取成周之禾六年鄭伯如周始朝桓王王不禮焉八年虢公忌父始作卿士扵周桓五年王奪鄭伯政鄭伯不朝秋王以諸侯伐鄭未詳信否陸氏曰三國之君不行而使微者從王不待辧而辠見者也葉氏曰古者諸侯有辠方伯徵之方伯不能服二伯徵之二伯不能服而後王親徵之諸侯而至扵王親徵之無以立扵天下矣然則王無辠乎天下有道諸侯六年五服一朝莫敢不來享莫敢不來王諸侯不能服而王親徵王亦病矣○康侯胡氏曰桓公弒君而自立宋督弒君而得政天下大惡人理所不容也則遣使來聘而莫之討鄭伯不朝貶其爵可也何爲憤怒自將以攻之也移此師以加宋魯誰曰非天討乎

大雩

公羊曰大雩者何旱祭也然則何以不言旱言雩則旱見記災也存耕趙氏曰孟夏建已之雩祈谷之常也他月之雩以旱而祭也程子曰大雩雩於上帝用盛樂也胡氏曰案禮天子雩於上帝諸侯雩扵山川今魯爲諸侯而雩扵上帝僭孰甚焉後仿此○孫氏曰建已之月常祀也常祀不書故二百四十二年無書四月而大雩者建午甲申之月旱祭則書故書大雩者二十一諸侯旱而雩禮也大雩扵上帝非禮也賈氏曰言大別山川之雩諸侯雩上帝扵是季氏旅泰山矣

螽【公羊作後同】

程子曰螽蝗也夾漈鄭氏曰古曰螽今曰蝗公羊曰記災也愚謂螽者乖戾之气所生也生則害五穀大意與書螟同○程子曰旣旱又蝗饑不在書也春秋書螽十一

冬州公如曹

葉氏曰州公寰內諸侯王之上大夫也天子三公曰公嘗爲公而食其邑者亦曰公州公嘗爲公而食其邑者也孔氏曰曹國伯爵姬姓文王子叔振鐸之後也武王封之陶邱杜氏曰曹國濟陰定陶縣張氏曰在唐爲曹州宋爲興仁府濟陰縣趙氏曰州公者王臣也譏其外交故書之大意與隠元年祭伯來同○葉氏曰貳君也

六年春正月寔來

寔來孫氏曰闕文也

夏四月公防紀侯於成【谷梁作郕未詳孰是】

杜氏曰成魯地在泰山鉅平縣東南左氏曰紀來諮謀齊難也黃氏曰齊欲圗紀紀魯甥也以魯婚扵齊故求魯而公防之莘老孫氏曰其後齊終並紀防盟侵伐自此無已經書之所以見彊國暴恣而小國微弱奔走不暇以救其危者也義又見隠九年防於防○張氏曰此與二年書其朝三年防於郕同防

秋八月壬午大閱

左氏曰簡車馬也戴氏曰仲冬教兵名曰大閱大閱非諸侯之所得爲也況以秋八月行之康侯胡氏曰書八月不時矣書大閱非禮矣○孫氏曰天子殺則下大綏諸侯殺則下小綏王執路鼔諸侯執賁鼓天子諸侯之田其禮異矣周室旣微諸侯不道故書大閱大搜皆譏其僭天子之田也舉魯則諸侯之僭可知矣莘老孫氏曰周禮大司馬之職中春教振旅中夏教茇舎中秋教治兵中冬教大閱又因以行田獵之禮蓋王者一事不兼數者不爲也然而大閱之禮比扵三時最爲盛大蓋當中冬之月田事已畢農功間隙之際又禽獸盛長取而無擇故也天子有天下諸侯有一國𨿽尊卑大小之不同軍旅之事皆不可忘宗廟之事皆不可忽故田獵以四時皆以習兵教戰取禽獸以供祭祀也但諸侯而行天子之禮又非其時則非也劉氏曰大閱之禮虞人萊野百步一表以旗致民選車徒命旗物辧鼓鐸防器械三鼓而行三鼓而趨三鼓而走不用命者殺無赦置旗以爲左右和車徒敍和表貉獲禽不越逐不面傷大獸公之小獸私之冬事也秋興之非正也厲農甚矣邦衡胡氏曰古大閱必以狩今不言狩則知非古矣桓以兵革不足大合國人而閱之籍其不可用者以補卒乘之闕故曰大閱明年焚咸邱又明年伐邾平時不教民戰至扵倉卒之間乃欲驅市人以戰爾殘民毒眾扵是爲甚此說未詳是否

蔡人殺陳佗

左氏曰陳厲公蔡出也故蔡人殺五父而立之五父卽陳佗也孫氏曰稱人以殺討亂賊也先儒言陳侯鮑卒佗殺太子自立蔡人誘而殺之經無所見程子曰佗殺太子自立不能有其國故書曰陳佗佗天下之惡人皆得而誅之書蔡人見殺賊者眾人之公也未詳是否○愚謂春秋有一事見一義者不必兼首尾其餘有首必有尾有尾必有首所謂屬辭比事者也蔡人殺陳佗事之尾也而首不經見五年正月甲戌之下趙氏謂當記陳佗作亂事豈其然乎然不可彊解矣

九月丁夘子同生

子桓公子文姜所出卽莊公同其名也谷梁曰疑故志之竹隠趙氏曰生子不書此何以書谷梁所謂疑故志之者得其說矣蓋方是時皆以子同爲齊侯之子也猗嗟所謂展我甥兮者亦詩人據時人之言也故聖人因其生也正其名而書之髙氏曰齊襄文姜之淫亂蓋在同生之後當同之生齊魯未嘗亂也荘公母子夫婦男女之分慙徳多矣不書其生則事不見愚謂自此可考莊公三十七嵗而始得娶則此又爲莊二十四年公如齊逆女起文也○案朱子釋詩展我甥兮有曰姊妹之子曰甥稱其爲齊侯之甥又以明非齊侯之子此詩人之微辭也案春秋桓三年夫人姜氏至自齊六年九月子同生十八年桓公乃與夫人如齊則莊公誠非齊侯之子亦谷梁之意也

冬紀侯來朝

程子曰紀侯懼齊侯來朝以求助不能上訴扵天子近赴扵賢侯和輯人民效死以守而欲求援扵魯桓不能保其國宜矣義又見隠十一年滕薛來朝

七年春二月己亥焚咸丘

杜氏曰咸邱魯地髙平鉅野縣南有咸亭朱子曰咸邱魯地之近齊者貫道王氏曰咸邱卽鉅野郎之近地康侯胡氏曰焚咸邱焚林而田也月令曰仲春毋焚山林程子曰古者昆虫蟄而後火田去莽翳以逐禽獸非竭山林而焚之也云焚咸邱如盡焚其地見其廣之甚矣戴氏曰仲春之月蟄虫已啟萬物孳生豈容焚林而田邪○康侯胡氏曰易稱王用三驅在禮天子不合圍諸侯不掩羣夫子釣而不綱弋不射宿皆愛物之意也推此心以及物至扵鳥獸若艸木裕無淫獵之過矣

夏谷伯綏來朝鄧侯吾離來朝

孔氏曰世本鄧曼姓谷不知何姓杜氏曰谷國在南鄕築陽縣北張氏曰後屬襄陽府谷城縣鄧卽鄧州愚案二君書名未詳疑羨文義見隠十一年滕薛來朝○或謂谷鄧見逼扵楚而朝魯所謂小國附從不暇以救其危者比之無故而朝篡弒者其辠爲輕曰二國苟見逼扵楚宜莫如孟子告滕文公之法而朝篡弒之賊以覬免難難以爲智矣宜其不旋踵而卒滅扵楚也不書秋冬與四年同

八年春正月已卯烝

公羊曰烝冬祭也春曰祠夏曰礿秋曰嘗冬曰烝谷梁曰烝冬事也春興之志不時也○康侯胡氏曰周官大司馬烝以仲冬呂氏曰宗廟之禮有常非大皆不書惟失時及失禮之大乃書存耕趙氏曰魯之郊禘非禮也其他有事者二大事者一從祀者一皆非祀禮之正也桓之烝者再嘗者一皆瀆禮不敬之大者祀者國之大事君臣上下狎而用之欲人知孝敬之實篤君親之義難矣黃氏曰谷梁曰烝冬事也春興之志不時也趙氏曰周𨿽以建子爲正至扵祭祀則用夏時本月以行四時之祭胡氏曰夏數得天百王所同其商周革命攺正示不相沿至扵敬授民時巡狩烝享猶自夏焉蓋無可攺之禮聖人無謂冬爲春之事商之建丑以異扵夏周之建子以異於商皆以革命欲整一人心故以此月爲嵗首受朝饗耳其建首之爲十二月建子之爲十一月固自若也建丑建子之爲冬建寅而後爲春固自若也聖人作春秋書春王正月夏四月秋七月冬十月正以順天時正人事所謂行夏之時見之行事者也周實未嘗攺天時孔子亦初非攺周制也自漢儒有三正之說杜氏有周正月今十一月之說諸儒遂以春秋之春爲今日之冬每扵系時系月之事隨事生說以爲非時而譏之今以夏時參之未見其有非時者若此所謂正月烝正以烝乃冬祭春正月行之非禮爾春秋非夏正而何哉

天王使家父來聘

杜氏曰家父天子大夫家氏父字何氏曰家采地也天子中大夫氏采故稱字不稱伯仲也未詳孰是莘老孫氏曰桓公大惡之人也而五年之間來聘者三春秋一切書之所以見不能討惡而王道之衰遂使篡人得志也○存耕趙氏曰五年之中周三聘魯古者七年一聘周則過矣六年一朝自隠至桓未甞一至天子之庭魯之辠將焉逃春秋書之傷周責魯之意隠然矣

夏五月丁丑烝

谷梁曰烝冬事也春夏興之黷祀也志不敬也公羊曰常事不書此何以書譏亟也亟則黷黷則不敬君子之祭也敬而不黷戴氏曰正月烝巳非時況五月而又烝乎○存耕趙氏曰夏而礿禮也烝非其時也嵗再烝焉祭之瀆也而桓公行之將以事神適以慢神將以寜神適以瀆神莘老孫氏曰祖父至尊神明至幽而以非禮瀆之聖人所以深辠也

秋伐邾

莘老孫氏曰不言帥師微者伐之也義見隠二年鄭伐衛此則弒逆之賊而以伐人見王政之益衰也○髙氏曰桓自弒立恃其彊惡以陵小國小國皆畏而從之故紀郕鄧谷滕杞或朝或防惟邾恃舊好而不顧至是遂伐之其曰伐邾必有辭焉邾不能奉辭以討桓公弒逆之辠冝乎其反見伐也

冬十月雨雪【雨於付切】

戴氏曰孟冬之月陰气始凝而驟雨雪陰气盛也○黃氏曰諸家多以冬十月爲今之八月雨雪非時今戴氏以夏正冬十月言理亦未甞不明嘻果八月也聖人恐未必誣天而易秋爲冬也存耕趙氏曰人事病乎天然後天變示乎人桓之惡徳上干天和未雪而雪所謂乖气致異也

祭公來遂逆王后於紀

公羊曰祭公者天子之三公也莘老孫氏曰天子三公食采扵祭者也谷梁曰遂繼事之辭也存耕趙氏曰因而成事也公羊曰大夫無遂事程子曰祭公受命逆後而至魯先行私禮故書來以逆後爲遂事責其不防王命而輕天下之母也張氏曰天子𨿽無親迎之禮然祭公謀扵魯則當復命扵王然後遣扵宗廟以明逆後之重今使魯爲媒而因是往輕防王配如此何以示正始之道哉二說未詳孰是若當時天子使之來魯而又使之遂逆後則過在桓王祭公特有從命之辠耳○胡氏曰案禮天子不親迎使上公逆之何以書以遂事書之也劉氏曰三公者父師之任也坐而論道使之逆女非正也葉氏曰天子逆後以卿而公臨之祭公逆後非矣與劉氏同胡劉二說亦未詳孰是

春秋本義卷四

欽定四庫全書

春秋本義卷五

元程端學撰

桓公

九年春紀季姜歸於京師

呂氏曰史失季姜歸月春秋不得而增益也杜氏曰季字姜姓也前年祭公所逆王后也戴氏曰方其逆也稱曰王后自王命言之也及其歸也謂之季姜自父母家言之也歸見隱二年公羊曰京師者天子之居也京者大也師者眾也天子之居必以眾大之辭言之髙氏曰古者後夫人必取嫡女天子求後於諸侯對曰夫婦所生若而人若姑姊妹則曰先君之遺女若而人於諸侯則曰不腆先君之嫡若而人是以伯姬歸於紀則叔姬爲之娣今曰季姜則非嫡矣不可以母天下春秋書之以防後人猶有卑人爲後者○愚謂王后爲天下母必擇諸侯嫡女窈窕貞淑然後可以配至尊成內治爲宗廟社稷主今紀以畏齊而謀納女魯以弒賊而主之桓王亦乘機而娶紀之侄娣上下皆非正義明道之舉嗚呼春秋之作所以爲君子惻怛之心也

夏四月

秋七月

冬曹伯使其世子射姑來朝【射音亦又音夜】

康侯胡氏曰案周官典命凡諸侯嫡子誓於天子而攝其君則下其君之禮一等未誓則以皮帛繼子男世子固有出防朝聘之儀矣然攝其君繼子男者謂諸侯朝於天子有時而不敢後故老疾者使世子攝己事以見天子急述職也諸侯閒於王事則相朝其禮本無時曹伯旣有疾何急於朝桓使世子攝哉大位姦之窺也危病邪之伺也世子君之貳也君疾而儲副出啟窺伺之心危道也逾月而終生卒其有疾明矣而使世子來終生之過也世子將欲已乎則方命矣孝子盡道以事其親者也不盡道而苟焉以從命爲孝又焉得爲孝乎○谷梁曰使世子伉諸侯之禮而來朝曹伯失正矣諸侯相見曰朝以待人父之道待其子以內爲失正也內失正曹伯失正世子可以已矣則是放命也張氏曰春秋以討賊望諸侯今曹伯之使世子春秋所以直書而深責之戴氏曰使不幸未還而曹伯卒則國非其國也劉氏曰此後世所以多子禍也

十年春王正月庚申曹伯終生卒

義見隱三年宋公卒

夏五月葬曹桓公

義見隱三年葬宋穆公

秋公會衞侯於桃丘弗遇

公羊曰會者期辭也杜氏曰桃丘衞地濟北東阿縣東南有桃城衞侯與公爲期中背公更與齊鄭故公獨往而不相遇也趙氏曰書不遇者見諸侯之無信朴鄕呂氏曰衞不信也呂氏曰春秋之世專計利害不顧義理如此○髙氏曰在易屯之六三以陰居陽其身不正而輕躁妄動求應於五五應在二而弗見納聖人戒之曰君子幾不如舎往吝系辭曰幾者動之微吉之先見者也君子安其身而後動易其心而後語定其交而後求夫桓公身負弒逆之辠而又輕躁妄動爲人所棄正如屯之六三聖人爲萬世戒也黃氏曰郎之戰兆此

冬十有二月丙午齊侯衞侯鄭伯來戰於郎

郎見隱九年程子曰來戰於郎三國爲主劉氏曰外爲志乎此戰也常山劉氏曰春秋之中諸侯加兵於魯者爲不少矣未有書來戰者此不言侵伐而以來戰爲文則彼曲我直其義坦然義又見隱二年鄭伐衞○康侯胡氏曰魯桓弒立天下大惡人人所得討也鄭伯則首盟於越以定其位齊侯則繼會於稷以濟其姦曽不能修方伯之職駐師境上聲辠致討伸天下之大義也今特以私忿小怒親帥其師戰於魯境尙爲知類也哉愚謂魯衞兄弟之國齊魯累世之姻桓公又新娶於齊魯鄭嘗會盟假田以締交一有閒隙則忘親背盟興兵爭戰此春秋之時所以爲大亂聖人比書其事爲後世鑑

十有一年春正月齊人衞人鄭人盟於惡曹

三國稱人微者也呂氏曰盟我不與也其曰人不詳也未詳是否杜氏曰惡曹地闕愚謂諸侯專盟是無天子大夫專盟是無諸侯王綱之壞極矣聖人所尢惜也義又見隱元年盟於蔑○劉氏曰齊衞鄭相與會盟而君不行委之大夫春秋正本謹始知其後必有大夫脇權交政之惡則又有陪臣執國幹上之禍其勢相召也

夏五月癸未鄭伯寤生卒

義見隱三年宋公卒

秋七月葬鄭莊公

杜氏曰三月而葬速義見隱三年葬宋穆公

九月宋人執鄭祭仲突歸於鄭鄭忽出奔衞

陸氏曰執大夫例稱人愚謂義不在人而在執略之之辭也康侯胡氏曰祭仲鄭之命大夫祭氏仲字也蘇氏曰名也前說近是愚案突莊公庶子宋雍姞所出卽厲公也忽莊公嫡子鄧曼所出卽昭公也葉氏曰凡出奔者皆書名蓋廹逐者必有與之爭國者內一君外亦一君不名無以爲辧後仿此邦衡胡氏曰未逾年不稱鄭伯愚案居喪未逾年之君稱子今不稱子未詳大凡出奔者多不書子與爵如曹羈之類是也左氏曰鄭昭公之敗北戎也齊人將妻之昭公辭祭仲曰必取之君多內寵子無大援將不立三公子皆君也弗從夏鄭莊公卒初祭封人仲足有寵於莊公莊公使爲卿爲公娶鄧曼生昭公故祭仲立之宋雍氏女於鄭莊公曰雍姞生厲公雍氏宗有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之秋九月丁亥昭公奔衞己亥厲公立谷梁曰權在祭仲也死君難臣道也今立惡而黜正惡祭仲也愚謂突以庶孽謀簒宋莊私突執祭仲奪嫡立庶祭仲執國柄不死節以輔正三者辠大惡極矣然鄭莊之多寵以遺後禍與鄭忽不能君舉朝無忠臣而廢置如反掌與天子方伯不修其職以致姦猾肆行而無所忌舉可見矣○陳嶽氏曰忽太子也兄也正也突公子也弟也非正也忽旣立則祭仲之君以君臣之義顚則扶之危則持之力不足則死之又知突在宋非會非聘爲宋所誘其無謀甚矣往而被執不能死節歸立厲公

柔會宋公陳侯蔡叔盟於折

孫氏曰蔡叔蔡侯之弟叔字也諸侯母弟未命爲大夫者皆字朴鄕呂氏曰折魯地義見隱元年盟於蔑○張氏曰自去年魯與齊衞爲仇敵至今年桓公欲合黨以敵之於是結宋與陳蔡要言歃血初無忠信誠慤相與之心又以再命大夫敵宋公陳侯故盟不足以恃矣

公會宋公於夫鐘【夫音扶鐘公羊作童】

杜氏曰夫鐘郕地義見隱九年會於防○康侯胡氏曰臣與宋公盟於折君與宋公會於夫鐘於闞於虛於皆存而不削何其辭費歟曰盟者春秋之所惡而屢盟以長亂會者諸侯所不得專而數會以厚疑聖人皆存而不削於以見屢盟而卒叛數會以卒離其事可謂著明矣

冬十有二月公會宋公於闞【口暫切】

杜氏曰闞魯地在東平須昌縣東南義見隱九年會於防

十有二年春正月

夏六月壬寅公會紀侯莒子盟於曲池【公羊作敺蛇紀左氏作杞公羊谷梁作紀今從程子所定作紀】

杜氏曰曲池魯地魯國汶陽縣北有曲水亭義見隱元年盟於蔑

秋七月丁亥公會宋公燕人盟於谷丘

張氏曰南燕姞姓國漢屬東郡今爲滑州胙城縣存耕趙氏曰居宋鄭之間杜氏曰谷丘宋地張氏曰在應天府谷熟縣義見隱元年盟於蔑

八月壬辰陳侯躍卒

杜氏曰厲公也大意見隱七年滕侯卒○張氏曰去年與柔盟於折不書葬魯不會不卹同盟也

公會宋公於虛【公羊作郯】

杜氏曰虛宋地義見隱九年會於防

冬十有一月公會宋公於

杜氏曰宋地義見隱九年會於防○髙氏曰公委宗社人民而五出與宋會諸侯臨涖一國之民民不可一日不治則國不可一日去之故先王之法諸侯無事不得出其四境朝事天子則出境天子巡狩則出境方伯率諸侯以徵伐則出境若無事而出境則誅葉氏曰公始以柔會宋未幾復自會於夫鐘於闞於谷丘夫鐘郕地闞魯地谷丘宋地也公之求宋亟矣及是復會於虛於皆宋地而公卽之公之求宋益亟矣蓋自隱以來我之相與爲厚爲薄者惟宋與鄭黨鄭則伐宋善宋則伐鄭至郎之戰懼鄭之謀己故亟於求宋旣而求鄭以爲武父之盟而成伐宋之役明年再會又明年復會其求於鄭者亦如是其急鄭適有突之亂知其不足恃乃復從而伐之孰有立國如是而可久者乎暴戾則無親失道則寡援君子是以知桓之不終也

丙戌公會鄭伯盟於武父【音斧】

鄭伯突也東萊呂氏曰突篡位而以君書之不沒其實也杜氏曰武父鄭地陳畱濟陽縣東北有武父城愚謂魯桓與宋兩盟四會不浹旬而背之以盟鄭反覆如是比事而觀其義自見義又見隱元年盟於蔑○張氏曰與人交之道忠信誠慤本乎中則有不期合而合者其人非有是心則其相與也不過以利合一旦爭小利則相視忽如仇敵然公之會宋而盟鄭其離合正如是春秋詳書之以見王政不行魯桓宋莊鄭厲皆以篡國而立交相盟會紛紛離合惟利是視煩盟瀆信祗以長亂王法之所必誅而不以聽者也呂氏曰此年書盟會之數如此見諸侯無王放恣自若多事屢盟民不堪命如此之極也聖人傷之以爲世戒後之人君有意於善者其知愼始守約愛民爲急以合聖人之意乎

丙戌衞侯晉卒

孫氏曰丙戌羨文也此盟與卒同日耳經未有一日而再書者義見隱三年宋公卒

十有二月及鄭師伐宋丁未戰於宋

內不出主名微者也伐而言戰者宋不服而逆戰也言戰而不言敗績無大勝負也兩年之閒六盟會宋冝篤好也一與鄭比則連鄭伐宋鄭突亦忘其立已之私恩而與魯比此宋不服以至於戰殘民毒眾辠惡極矣義又見隱二年鄭伐衞○張氏曰兵法爭恨小故不忍憤怒者謂之憤兵魯桓鄭突此役是也書及鄭師伐宋辠魯鄭也又書丁未戰於宋言魯鄭與宋亟爭尋常殘民暴骨兩辠之也康侯胡氏曰來戰者辠在彼戰於郎是也往戰者辠在內戰於宋是也存耕趙氏曰魯軌弒隱宋馮弒殤鄭突篡忽三者皆逆賊周有常刑皆戮余也敢稱兵爲戰見王法之不行也

十有三年春二月公會紀侯鄭伯己巳及齊侯宋公衞侯燕人戰齊師宋師衞師燕師敗績

此魯侯來會紀鄭也及者三國及之也燕稱人微者也戰稱爵舉重也敗稱師君存而師敗也敗績者敗其軍功大敗也公羊曰其不地於紀也趙氏曰內兵以紀爲主外兵以齊爲主莘老孫氏曰紀爲齊侵削志欲滅之舉宋衞燕三國之師往伐之紀於是要魯鄭之君以爲之敵愚謂齊吞小國連諸侯以伐紀自取敗績辠不勝誅矣紀不量力又連魯鄭以戰𨿽僥幸一勝卒滅宗社其相從諸侯各逞私忿合黨報怨使無辜之民肝腦塗地皆辠也見王政不行諸侯縱恣甚矣杜氏曰衞宣公未葬惠公稱侯以接鄰國非禮也義又見隱二年鄭伐衞○康侯胡氏曰齊爲無道恃彊陵弱此以紀爲主何也彼爲無道以加兵於己必有引咎責躬之事禮義辧諭之文猶不得免焉則亦固其封疆效死以守上訴天子下告方伯連帥與鄰國之諸侯不如是而憤然與戰豈己亂之道乎同力度徳動則相時小國讎大國而幸勝焉禍之始也息伐鄭而亡鄭勝蔡而懼蔡敗楚而滅今紀人不度徳不量力不徵詞輕與齊戰而爲之援者弒君之賊篡國之人也不能保其國自此戰始矣

三月葬衞宣公

義見隱三年葬宋穆公

夏大水

義見元年○存耕趙氏曰桓元年大水今又大水水天之所生以活人者也大而災焉陰沴之證也夏見則妨農矣髙氏曰自堯有洪水之患使禹治之禹能疆理天下正其經界有畎有澮有溝有洫有川有遂遂無水患但有其利故年之丰凶一系農力水旱不能爲之害或天時久雨則由畎注澮由澮注溝由溝注洫由洫入川由川入遂以次防導入河入江終至於海蓋以決而不爲災也或天時久旱則於溝澮川遂之閒逓引其水以爲灌漑又得其利焉春秋之時暴君污吏壊其經界使畎澮溝洫之屬皆蕪而不治於是遇大水而無以決遇大旱而無以漑民爲兵戰所驅無暇治田畝聖人書大水者上痛禹迹之亡下悼井田之廢生民受其患無以極濟之也

秋七月

冬十月

十有四年春正月公會鄭伯於曹

義見隱九年會於防○髙氏曰公與鄭伯皆有篡逆之大惡天下所不容今相會於曹曹之容惡可知也

無冰

谷梁曰時燠也戴氏曰詩曰二之日鑿冰衝衝三之日納於淩陰二之日今之十二月三之日今正月也十二月取冰正月藏之今桓公春無冰無藏冰也去年十二月時燠無冰今年之春無冰可納春秋於是時而書之愚謂此年正月爲公會鄭伯於曹而書若無冰則緫系之春耳藏冰出冰俱在其中與僖二年三年書不雨之法同義與成元年二月襄二十八年春書無冰同蓋無冰不可系月故也康侯胡氏曰周官淩人之職頒冰於夏固陰沍寒於是乎取其出之也賔食喪祭於是乎用藏之周用之徧然亦理陰陽天地之一事也今燠而無冰則政治縱弛不明之所致也○胡氏曰雨雹冰雪何以悉書天人一理也萬物一气也觀於陰陽寒暑之變以察其消息盈虛此制治於未亂愼於微之事也毎謹於微然後王徳全矣黃氏曰諸家皆以周之正月爲今之十一月十一月無冰爲災故書然使果十一月無冰則尙有十二月尢寒冰之有無方於此決未可遽以十一月無冰爲災而先書之也蓋至十二月無冰及春正月東風解凍終於無冰則無冰決矣始以災而書爾

夏五鄭伯使其弟語來盟【語谷梁作禦】

杜氏曰不書月闕文葉氏曰經成而後亡也愚謂此及宣七年孫良夫皆稱使來盟前定也使其弟見隱七年齊來聘此則盟以伉諸侯甚矣盟見隱元年盟於蔑此則篡賊之合黨甚矣○莘老孫氏曰春秋諸侯使其弟來者皆辠其不當使也弟而可使則命而使之可也不命而使之徒曰弟焉辠之也來盟者盟於魯也春秋主我使自外而至盟者書曰來盟不言其地盟於我之國都也存耕趙氏曰請會矣又請盟焉突蓋徳軌之排宋而黨己也來盟涖盟彼此之辭也

秋八月壬申禦廩災乙亥嘗【廩刀錦切】

公羊曰禦廩者粢盛委之所藏也杜氏曰藏公所親耕以奉粢盛之倉也嘗祭名公羊曰秋曰嘗愚謂災者火之也當嘗而火其粢盛之藏以桓公平日得辠於天不敬其祖之所致也不知省身攺過以答天譴卒敢靦然艸蕞卽復祭之甚矣其忽天而慢祖也○存耕趙氏曰禦廩之災在致齋三日之前春秋書之蓋以嘗之不謹而災於齊之日也趙氏曰譏不攺卜也獻可杜氏曰八年書再烝見其瀆也此年書禦廩災乙亥嘗見其慢也

冬十有二月丁巳齊侯祿父卒

義見隱三年宋公卒

宋人以齊人蔡人衞人陳人伐鄭【公羊衞人在蔡人上】葉氏曰伐言以已不能敵假人以爲用也愚謂宋怨突之背已又有丁未之戰己巳之敗績故用四國之兵以伐鄭康侯胡氏曰列國之兵皆統乎天子而敢私用之與私爲之用以伐人國大亂之道也義又見隱二年鄭伐衞○髙氏曰折之盟陳蔡在焉紀之戰齊衞在焉皆與宋同惡者也宋公不道執人之卿易人之君深怨突之背已而自量其力不足以加之於是復以齊蔡衞陳之兵伐鄭宋公之辠斯爲尢重存耕趙氏曰是摟諸侯以伐諸侯也齊子猶在哀疚相與從宋以興戎木訥趙氏曰出忽立突者誰歟已立之而已疾之不仁哉宋莊也愚謂宋莊之罪著矣然鄭突忘立己之恩結魯以伐宋以致交怨報復殺戮無辜突眞薄徳哉

十有五年春二月天王使家父來求車

家父見八年孫氏曰諸侯貢賦不入周室財用不足也公羊曰王者無求求車非禮也常山劉氏曰世之治也天子命貢賦於天下而無敢不從無有求也諸侯奉貢賦於天子而無敢不恭不至於來求也世亂反此書此以見王室之微而著諸侯之辠也義又見隱三年求賻○葉氏曰天子有賜無求諸侯有貢無與古者邦國九貢車有器貢用有貨貢諸侯不貢而伐之正也不能伐之又從而求之器不足而求車用不足而求金以是居人上非所以王天下也獻可杜氏曰桓公篡立天子未嘗討之反屢聘之今又有車服之求聖人所以甚之也張氏曰家父爲大夫而無所正救奉使侯國自取辱命之辠

三月乙未天王崩

案此一見魯桓不奔王喪而會齊僖之葬二見魯桓以嘉禮會齊侯於艾會宋蔡衞於曹三見諸侯之伐國不已四見桓王崩於此年而葬於六年之後也所爲屬辭比事爲春秋教者皆此類也豈徒記其死生之變而已哉義又見隱三年

夏四月己巳葬齊僖公

髙氏曰魯不供天王之喪而會齊僖之葬其顚倒甚矣義又見隱三年葬宋穆公

五月鄭伯突出奔蔡

突書名見十一年鄭忽出奔左氏曰祭仲專鄭伯患之使其壻雍糾殺之將享諸郊雍姬知之謂其母曰父與夫孰親其母曰人盡夫也父一而已胡可比也遂告祭仲曰雍氏捨其室而將享子於郊吾惑之以告祭仲殺雍糾屍諸周氏之汪公載以出曰謀及婦人宜其死也夏厲公出奔蔡張氏曰突以庶孽奪嫡固不可以有國又初與權臣比而篡位又爲反覆盜賊之計以自取亡○陸氏曰逐君之臣其辠易知也君而見逐其惡甚矣聖人之教在乎端本淸源故凡諸侯之奔皆不書所逐之臣而以自奔爲名所以警乎人君康侯胡氏曰其說是也夫君實有國而出於臣乃自取焉耳本正而天下之事理矣

鄭世子忽復歸於鄭

葉氏曰忽何以稱世子言子則喪已除言爵則𨿽逾年而不居位所以別於突而明正也何以言復歸凡諸侯出奔言復歸諸侯世國者也𨿽失位不可絕也邦衡胡氏曰復歸者旣絕於國今始復來已失國之辭也二說相須乃備然本義則不在此存耕趙氏曰突歸則忽出突出則忽歸突忽之逆順不難知而出入惟蔡仲之爲聽權臣擅國命而廢置其君舉國之人莫之違祭仲之事不可以訓也愚謂春秋書此見天王失政而諸侯肆諸侯失權而庶孽亂嫡大夫執國命也

許叔入於許

杜氏曰許叔莊公弟也愚謂許叔入於許事無可考以書法觀之必乘許之亂而謀篡者也夫世子受國於先君誓於天子而後爲諸侯許叔弟也乘許之亂竊入而爲君辠可知矣

公會齊侯於艾【公羊作鄗谷梁作蒿】

艾見隱六年髙氏曰魯嘗與齊絕矣自僖公卒襄公新立至是復通好焉而齊襄居喪出會越禮畔道自是與文姜爲鳥獸之行而桓公之禍兆於此矣義又見隱九年會於防

邾人牟人葛人來朝【牟亡侯切】

杜氏曰牟國泰山牟縣張氏曰後爲登州牟平縣杜氏曰葛國在梁國寧陵縣東北張氏曰後爲拱州寧陵縣愚謂言人則三國之臣也三國以臣而行朝禮魯以弒逆之賊而安受旅朝之儀見當時禮制之大壞矣

秋九月鄭伯突入於櫟

稱鄭伯嘗君鄭爾稱名已奔之君皆無他義也入於櫟竊入據邑也公羊曰櫟者鄭之邑也杜氏曰河南陽翟縣張氏曰後屬潁昌府左氏曰鄭伯因櫟人殺檀伯而遂居櫟愚謂突以庶孽奪嫡篡位五年天子方伯不治之又不能君而出奔旣奔而又竊入據邑終始亂鄭舉動莫非穿窬之謀春秋直書其事而辠惡自見矣○程子曰鄭伯突入於櫟突非正也存耕趙氏曰世子復歸於鄭突入於櫟兩辭之閒逆順見矣於櫟未得鄭也然櫟鄭之險邑猶制與京也突𨿽未得國其後卒君鄭實由櫟而入許氏曰此詩所謂五公子爭立兵革不息者也鄭亂如此春秋弗志志突入櫟而已語曰櫟人實使鄭子不得其位言國邑之大也忽失其政不能制突使斬鄭而居之以生民心此亂根也故君子略其枝葉使謹夫亂之所自生愚案莊二十一年書鄭伯突卒則突終復篡位比事而觀春秋之時亂可知矣

冬十有一月公會宋公衞侯陳侯於袲伐鄭【袲余支切公羊作侈】杜氏曰袲宋地在沛國相縣西南先行會禮而後伐也左氏曰防於袲謀伐鄭將納厲公也弗克而還未詳信否義見隱三年鄭伐衞○康侯胡氏曰昭公之與突其是非邪正亦明矣然昭公𨿽正其才不足以君一國之人復歸於鄭日以微弱厲公𨿽篡其智足以結四鄰之援旣入於櫟日以盛彊諸侯不顧是非而計其彊弱相與連兵動眾納篡國之公子也存耕趙氏曰宋馮前年方以四國之師伐突未幾突出忽歸又以三國之師納突馮之無恆心可知矣未詳是否

十有六年春正月公會宋公蔡侯衞侯於曹

左氏曰會於曹謀伐鄭也義見隱九年會於防

夏四月公會宋公衞侯陳侯蔡侯伐鄭

黃氏曰冬伐鄭納突未克今再納突也未詳是否義見隱二年鄭伐衞○呂氏曰會於曹蔡先衞伐鄭衞先蔡蓋當時諸侯皆以一切彊弱目前利害爲先後不復用周班春秋因事紀實以見當時之亂無復禮也王氏曰突之未出也宋欲有所責故嘗伐之突之旣出宋懼無所得又欲納之始鄭不和魯嘗以鄭伐宋及突旣出魯又與宋伐鄭反覆皆私也存耕趙氏曰突也馮也軌也均篡賊也背公死黨奪攘矯防此風一倡而奪嫡亂國之事相踵於世髙氏曰鄭國之亂宋公實爲之宋爲首惡未詳是否

秋七月公至自伐鄭

孫氏曰助篡伐正逾時而返義又見桓二年公至自唐

冬城向

孫氏曰下言十有一月則城向在十月矣髙氏曰春秋有二向此我之邑木訥趙氏曰隱二年莒所入之向也計其後爲莒所滅地在魯莒境上故城之魯莒之爭自城向始未詳孰是義見隱七年城中丘此𨿽得時然違王制而勞民力故書○存耕趙氏曰鄭之伐旣疲民於鋒鏑向之城復役民於畚鍤終歳勤動民不得休息黃氏曰左氏曰書時也謂城以冬也自漢儒言三正而杜預謂周之冬今之秋諸家遂一變其說反以爲譏非時不知周之攺正不過以建子之月行朝饗之禮以示不沿商也天之四時豈可攺也哉天豈以周建子而攺冬爲春也哉

十有一月衞侯朔出奔齊

左氏曰初衞宣公烝於夷姜生急子屬諸右公子爲之娶於齊而美公取之生壽及朔屬壽於左公子夷姜縊宣姜與公子朔搆急子公使諸齊使盜待諸莘將殺之壽子告之使行不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也此何辠請殺我乎又殺之二公子故怨惠公十一月左公子泄右公子職立公子黔牟惠公奔齊愚謂衞朔之奔兆於宣公鳥獸行殺二子之時而成於朔爲諸侯之後蓋朔之君衞五年矣使能治其國家尙足以蓋前人之愆而父喪未葬伐紀伐鄭觀春秋所書莫非悖亂之事其失國也宜義又見十五年鄭突奔蔡○君舉陳氏曰此衞人立公子黔牟而後出奔則其但書奔何以爲自失國也春秋之法苟其道足以失國𨿽有篡公子亦以自致之文書之是故衞立黔牟而朔出蔡人立東國而邾出郕人立君而朱儒出書奔而已矣

十有七年春正月丙辰公會齊侯紀侯盟於黃

杜氏曰黃齊地左氏曰平齊紀也邦衡胡氏曰五年齊鄭如紀謀欲襲之十三年紀與齊戰齊紀之憾深矣公爲黃之會以平之存耕趙氏曰魯不量己之力不足以敵齊而輕挾紀以爲戰今不知己之力不足以平齊而輕會齊以爲盟義又見隱元年盟於蔑○髙氏曰紀懼齊之見圖每爲之備而齊人多詐故爲此盟示之以不疑俾之弛怠而不我慮是以尋盟旣退魯遂與齊戰於奚二年齊遂遷紀之三邑足以知盟之無益而攻伐隨之矣

二月丙午公及邾儀父盟於趡【趡翠軌切及左氏作會陸氏曰或作及故知誤也】

杜氏曰趡魯地義見隱元年盟於蔑○戴氏曰隱公初與邾盟於蔑其後躬自伐邾桓公今與邾盟於趡未數月卽與宋衞伐邾

夏五月丙午及齊師戰於奚【谷梁作郎公羊無夏字闕文也】

杜氏曰奚魯地愚謂齊擅興師其惡可知矣然魯遽與戰則過矣故髙氏曰二國春方盟會而夏遽交戰彼與師而來則魯宜有以諭之凡戰由主人主人服辠則不戰矣此書及齊人戰於奚又辠魯也○存耕趙氏曰春盟而夏戰盟非信盟戰非義戰也孫氏曰莊九年及齊師戰於幹時僖二十二年及邾人戰於升陘皆此義也

六月丁丑蔡侯封人卒

義見隱三年宋公卒

秋八月蔡季自陳歸於蔡

季杜氏曰封人弟卽獻舞也何氏曰獻舞之兄前說近是谷梁曰自陳有奉焉爾愚謂封人有子無子弗可考今據經而論季以弟而倚陳歸國是不有天子與先君之命也

癸巳葬蔡桓侯

杜氏曰三月而葬速義見隱三年葬宋穆公此稱本爵爲得正但爲私諡書耳○王氏曰隱八年經蔡侯考父卒葬稱宣公宣十七年蔡侯申卒葬稱文公其後書葬皆稱公者若葬景公靈公平公昭公惟封人卒葬稱桓侯案左氏桓侯而下有哀侯景侯靈侯平侯昭侯蓋蔡人諡其君或公或侯兩稱之耳邦衡胡氏曰生有黜陟沒有諡王者柄此以別臣下賢不肖而使人有勸懲也晉侯仇卒於平王之時諡曰文侯以諡加本爵足以知命於天子也是後周益衰諸侯沒者不復請諡於王五等壹稱公乃臣子之自諡此稱侯者亦臣子自諡爾書者見其稱公稱侯皆臣子私爲之也萬人傑問蔡桓侯文定以爲蔡季之賢知請諡如何朱子曰只是文談

及宋人衞人伐邾

莘老孫氏曰邾前年來朝又此年盟於趡今遽帥二國之人伐親附者所以見會盟無信而朝事不暇彊大縱橫而弱小見陵也義又見隱二年鄭伐衞○張氏曰桓公春與齊邾盟旣而皆背之戰奚伐邾並見於一年之中反顧前日刑牲詔神玉帛交錯如敝屣蓋其爲人瀆信而好盟不仁而佳兵人理滅矣宜其不逾年而見殺於齊也

冬十月朔日有食之

趙氏曰不書曰或史有闕或傳寫誤義見隱三年

十有八年春王正月公會齊侯於濼公與夫人姜氏遂如齊【濼盧篤切又力角切公羊無與字蓋闕文】

杜氏曰濼水在濟南歷城縣西北入濟公本與夫人俱行至濼公與齊侯行會禮故先書防於濼旣會而相隨至齊故曰遂左氏曰公將有行遂與姜氏如齊申繻曰女有家男有室無相瀆也謂之有禮易此必敗公會齊侯於濼遂及文姜如齊齊侯通焉公謫之以告孫氏曰易稱女正位乎內男正位乎外男女正天地之大義也今桓公不能內正夫人之位而與之外如彊齊以致弒逆宜哉○康侯胡氏曰案齊詩惡魯桓微弱不能防閒文姜至使淫亂爲二國患爲亂者齊姜而春秋辠桓公治其本也易曰夫夫婦婦而家道正夫不夫則婦不婦矣幹者夫道也以乘禦爲才坤者婦道也以順承爲事易著於乾坤述其理春秋施於桓公見其用

夏四月丙子公薨於齊丁酉公之喪至自齊

殺而書薨義同隱公杜氏曰不言戕諱之也谷梁曰其地於外也左氏曰丙子享公使公子彭生乘公公薨於車魯人告於齊曰寡人畏君之威不敢寧居來修舊好禮成而不反無所歸咎惡於諸侯請以彭生除之齊人殺彭生愚謂魯軌篡弒天子不徵諸侯不討魯人戴之爲君彼自恃其無誰何也於是黨亂賊淩小國背盟結怨黷武殘民不奔王喪怠忽宗祀成亂取賂儼朝同列身旣不正家遂莫齊卒殄於淫婦之禍夫姜氏諸兒之惡不待言而著矣然自作孽者幸免王誅難違乎天矣春秋比書十八年之事而終之以此有以爲永鑑哉○張氏曰魯君見弒有二在內則不書地以存其實在外則不容不書其地而以上下文見之此先與夫人姜氏如齊而明年書夫人孫於齊又莊公不書卽位𨿽不明書齊人戕公而桓公之不得其死已昭然矣蓋本國之事書之與他國同則非所以見尊君親上之意是以桓公見殺不得不諱又當不沒其實以示後世之傳信故曰婉而成章也愚謂此亦舊史之法仲尼因之云耳

秋七月

冬十有二月己丑葬我君桓公

杜氏曰九月而葬緩也髙氏曰稱我君別外喪也稱我君而後舉諡臣子之敬辭也義同隱三年葬宋穆公○獻可杜氏曰禮諸侯薨請於天子大夫卒諡於君大行受大名小行受小名所以懲惡勸善也周衰諸侯變古易常是以外諸侯書葬者九十三內書葬者九豈非謹其禮之失邪

春秋本義卷五﹤經部﹐春秋類﹐春秋本義﹥

欽定四庫全書

春秋本義卷六

元程端學撰

莊公【名同桓公子】

元年春王正月

義見隱元年○公羊曰公何以不言卽位隱之也谷梁曰先君不以道終則子不忍卽位也劉氏曰卽位授受之道也先君不以道終而子卽位是無恩於先君也莘老孫氏曰繼弒而不行卽位者三莊之繼桓桓見弒於齊也閔之繼子般般見弒於慶父也僖之繼閔閔見弒於慶父也大意已見桓公卽位

三月夫人孫於齊

夫人文姜莊公母也不稱姜氏闕文也朴鄕呂氏曰前書夫人姜氏遂如齊則今孫於齊者卽如齊之姜氏前目後凡也未詳信否公羊曰內諱奔謂之孫杜氏曰猶孫讓而去康侯胡氏曰桓公之弒姜氏與焉爲臣子者義不共戴天矣胡氏曰文姜之惡甚矣臣子𨿽不能討王法其可不誅乎愚謂魯不能討而縱之奔齊則魯無臣子莊公無政天王無法姜氏自此淫奔愈無忌憚矣○趙氏曰婦人而有與弒其夫之嫌則子不得母之檀弓曰不爲伋也妻者是不爲白也母今姜氏失婦道矣子不得以爲母臣不得以爲君

夏單伯逆王姬【逆左氏作送公羊谷梁作逆葉氏曰左氏誤作送王姬遂以爲王之卿如祭伯然果爾卽當書天王使單伯送王姬杜預以爲旣命魯爲主不言使非是不如公谷得經之正張氏曰築館在秋如單伯果以天子大夫送王姬必俟館成之後方至豈得預書之】

伯字也谷梁曰命大夫故不名也張氏曰逆迎也王姬桓王女莊王妹也公羊曰單伯者何吾大夫之命乎天子者也逆之者何使我主之也天子嫁女於諸侯必使同姓諸侯者主之谷梁曰其義不可受於京師也躬君弒於齊使之主婚姻與齊爲禮其義固不可受也莘老孫氏曰魯主王姬之婚且使大夫者逆而爲之主常事耳皆不當書而書者桓公見弒於齊仇讎未復而莊公又見在衰絰之中天子乃於此時使之主王姬之婚又與仇讎之國爲禮書之以見天王不當使魯不當受而單伯不當逆也○髙氏曰魯不能訴於天王已無臣子之道在諒闇之中而修嘉好之禮天下固多同姓之國矣何必在魯是魯人黙順王命防王於不義也張氏曰齊乃寢苫枕戈不可同天之讎而與之主婚見魯之君臣無復讎之心而三綱至是絕矣愚謂齊襄戕殺魯桓天王當絕其婚而討其辠旣不能然又使魯主之周之不能令諸侯也宜哉

秋築王姬之館於外

張氏曰築館所以待王姬之舎以俟齊之逆也然魯主王姬非一前此必有其所今特築於外者知衰麻哭泣不可雜於吉事故築於外也然桓公弒於齊未及一年其創鉅痛深當百倍於先君正終之日又可以於外爲安命國人以築齊王姬之館歟春秋所以著其忘父親讎之辠也○莘老孫氏曰仇讎未復莊公之喪未除而天王遽使魯主婚天王則已失禮矣爲莊公者當辭於天王期於得請而後已於是之時非無同姓之諸侯也非無無喪之鄰國也蓋莊公未之辭耳君父之讎未復儼然在衰絰之中遽釋怨解仇與之爲婚姻之主聖人以莊公事君不盡其誠居喪不致其哀忘君父而交仇讎舎衰絰而親弁冕𨿽築館以示變然不能救其辠也葉氏曰知其不可而爲之者也

冬十月乙亥陳侯林卒

義見隱三年宋公卒

王使榮叔來錫桓公命

孫氏曰不書天者脫之杜氏曰榮叔周大夫榮氏叔字錫賜也追命桓公襃稱其徳蘇氏曰命之以策也孫氏曰賞以勸善罰以懲惡善不賞惡不罰天下所以亂桓弒逆之人莊王生不能討死又追錫之則莊王之爲天子可知也○趙氏曰寵篡弒以瀆三綱也髙氏曰禮諸侯嗣位三年喪畢以士服朝天子天子錫之黼冕圭璧然後歸以臨其民謂之受命桓以篡弒未嘗入朝未嘗受命今王命魯主婚故追錫桓公以寵之且魯桓已葬矣因魯之自諡而錫之尢爲非禮葉氏曰魯諸公皆不聞免喪朝王之事而莊公書王使榮叔來錫桓公命文公書天王使凡伯來錫公命成公書天子使召伯來賜公命凡三見桓公未嘗朝王受命而追錫之文公未嘗終喪朝王而先錫之成公未有功徳而加錫之皆有爲而書周官典命上公九命侯伯七命子男五命其國家宮室車旗衣服禮儀皆視其命數爲節此先王五等諸侯之辧也秦襄公當犬戎之難以兵佐周東遷平王賜之岐以西之地爲諸侯受顯服其大夫作終南之詩以美之此始封爲諸侯者也魯僖公能遵伯禽之法牧於坰野魯人尊之季孫行父請命而史克作頌此有功徳而加命者也桓文成公皆見於經而僖公獨不見何也凡春秋合禮則以爲常事不書桓文成公之命皆禮之不宜有也可見春秋之法

王姬歸於齊

康侯胡氏曰魯主王姬之嫁舊矣在他公時常事不書此獨書者以歸於齊故也逆於京師館於外書歸於齊而後忘親釋怨之辠著矣

齊師遷紀郱鄑郚【郱蒲丁切鄑子斯切郚音吾】

杜氏曰齊欲滅紀故徙其三邑之民而取其地郱在東莞臨朐縣東南郚在朱虛縣東南鄑北海都昌縣西有訾城康侯胡氏曰以師遷之者見紀民猶足與守而齊人彊暴用大眾以廹之爲已屬也愚謂邑者天子所封有故而遷民邑者天子之事也而諸侯僭之況非有辠而欲吞其國乎齊襄之惡大矣○髙氏曰紀與齊乃同姓之國況天子娶後於紀而王姬又歸於齊豈無親親之愛今乃背黃之盟一舉而遷三邑蓋自是遂滅紀矣朴鄕呂氏曰經之書遷者九而義有二焉有彊人而遷之者有欲自遷者若齊師遷紀郱鄑郚宋人遷宿齊人遷陽此彊而遷之也邢遷於夷儀衞遷於帝丘許遷於葉於白羽於容城蔡遷於州來此其自欲遷者也凡書遷與書取異取者取其土地爾未若遷其民之酷也遷其民則父子兄弟離散而人失其常居恃眾以遷紀之民此聖人所以深疾之歟

二年春王二月葬陳莊公

義見隱三年葬宋穆公

夏公子慶父帥師伐於余丘

慶父莊公庶兄共仲也孫氏曰於余丘附庸國東萊呂氏曰夷國也若於越然未詳孰是張氏曰莊公是時年才十五慶父得政以制一國之權軍政之本旣失而權移於下以成異日子般篡弒之禍故春秋詳書以譏之戴氏曰孟氏之孽基於此義又見隱二年鄭伐衞○許氏曰當莊公初魯未有以勝齊則當休兵息民蓄徳修政以俟有閒舎堂堂之讎國弗圖而用師伐於余丘知莊公之無志康侯胡氏曰魯在春秋中見弒者三君其賊未有不得魯國之兵權者翚弒隱公慶父弒子般閔公公子遂殺惡及視夫豈一朝一夕之故哉

秋七月齊王姬卒

公羊曰曷爲錄焉我主之也檀弓曰齊告王姬之喪魯莊公爲之大功或曰由魯嫁故爲之服姊妹之服孫氏曰莊公忘父之讎旣主其嫁又主其卒不子之甚也○康侯胡氏曰王姬何以書比內女爲之服也莊公於齊王姬厚矣如不共戴天之念何此所謂不能三年之喪而緦小功之察也莘老孫氏曰魯與天王同姓天王之女下嫁諸侯者多魯主之然而十二公二百四十二年之久王姬之歸書之最備者齊王姬也單伯之逆築館於外王姬之歸王姬之卒見於春秋者凡四春秋常事不書而齊王姬之事書之備者所以見莊公盡禮於仇讎而無恩於先君也辠之大則書之備惡之積不可掩也

冬十有二月夫人姜氏防齊侯於禚【諸若切公羊作郜】

杜氏曰禚齊地左氏曰書姦也愚案周禮司馬九伐之法內外亂鳥獸行則滅之齊襄之惡不容誅矣姜氏與弒而淫縱如此則莊公之不能齊家治國王法之不行於天下舉可見矣○趙氏曰姜氏齊侯之惡著矣亦所以病公也曰子可以制母乎夫死從子通乎其下況國君乎君者人神之主風教之本也不能正家如正國何若莊公者哀痛以思父誠敬以事母威刑以馭下車馬僕從莫不俟命夫人徒往乎夫人之往也則公哀敬之不至威命之不行也朱子曰詩南山雄狐前二章刺襄公居髙位而行邪行後二章刺魯桓娶妻使之得窮其欲載驅刺文姜乘此車而來會襄公敝笱比莊公不能防閒文姜猗嗟極道莊公威儀技藝之美而不能以禮防閒其母葉氏曰詩言其情春秋著其法

乙酉宋公馮卒

義見隱三年宋公卒

三年春王正月溺會齊師伐衞

莘老孫氏曰不言帥師師少也谷梁曰惡其會仇讎而伐同姓義又見隱二年鄭伐衞○胡氏曰將納朔也何以知之桓十六年衞侯朔出奔齊莊五年冬公會齊宋陳蔡伐衞卒納朔焉

夏四月葬宋莊公

義見隱三年葬宋穆公

五月葬桓王

王氏曰緩也天子七月而葬同軌畢至杜氏曰桓公十五年三月王崩七年乃葬故曰緩髙氏曰平王之崩求賻於諸侯然後克葬至於桓王崩七年乃葬者蓋承諸侯背叛王師傷敗之後力益不足矣聖人書之以著天下臣子之辠黃氏曰周之事勢可知

秋紀季以酅入於齊【酅戶圭切】

杜氏曰季紀侯弟酅紀邑在齊國東安平縣張氏曰鄆州之境左氏曰紀於是乎始判孫氏曰諸侯母弟未命者皆字蔡叔蔡季之類是也酅天子所封非紀季可得而有齊欲並紀季忘兄之親取兄之邑以事齊其惡可知也○獻可杜氏曰古之邦國分授疆土小大相維協和親此一徳以尊天子爲之屏翰末世大偪小眾暴寡以至滅亡王不能正故春秋詳書之

冬公次於滑【乎八切公羊谷梁作郎】

谷梁曰次者止也杜氏曰滑鄭地在陳畱襄邑縣西北張氏曰或曰滑州也常山劉氏曰諸侯非王命不出境卿大夫國政所屬兵師民命所系凡非王命遷延次舎必詳錄之以正非法○劉氏曰曷爲或以事書或不以事書以事書者止之以事者也不以事書者止之不以事者也君舉於政師舉於義止不以事者亂之道也

四年春王二月夫人姜氏享齊侯於祝丘【享公羊谷梁作饗】杜氏曰享食也祝丘魯地兩君相見之禮非夫人所用義又見二年會於禚皆淫亂也享甚矣○康侯胡氏曰享所以訓恭儉也兩君相見享於廟中禮也犧象不出門嘉樂不野合非兩君相見又去其國而享諸侯甚矣戴氏曰甚矣文姜之惡也始焉遜於齊猶有所媿中焉會齊侯已無所懼今焉享齊侯其無忌憚甚矣張氏曰假先王之禮爲禽獸之行大亂之道也漢人有云淫亂之漸其變爲篡魯人習之三十餘年至子般閔公兩君見弒聖人作易以閒有家爲家人之始垂訓逺矣

三月紀伯姬卒

孫氏曰紀伯姬隱二年紀裂繻所逆內女也禮諸侯絕傍期姑姊妹女子嫁於國君者尊與已同則爲之服大功九月常事也故內女不卒之此書卒者爲夏紀侯大去其國齊侯葬紀伯姬起○胡氏曰內女不卒如郯伯姬紀兩伯姬宋兩伯姬不書卒惟此伯姬宋伯姬書蓋爲齊侯葬紀伯姬起文也

夏齊侯陳侯鄭伯遇於垂

義見隱四年遇於淸○許氏曰齊與陳鄭遇垂蓋謀取紀是以紀侯見難而去也未詳是否

紀侯大去其國

常山劉氏曰大者紀侯之名生名之者失地也左氏曰違齊難也孫氏曰齊肆吞噬信不道矣紀侯守天子土有杜稷之重人民之眾暗懦齷齪不能死難畏齊彊脇棄之而去此其可哉○張氏曰案紀之本末自桓五年書齊鄭如紀以至莊之元年三年凡關紀之存亡者一一備書之以見齊鄭圖紀之淺深有漸而卒成於今年也紀之圖存𨿽其閒不能無失然而困於彊暴之淩逼委宗社而去之所以責彊大閔小弱而寓興滅繼絕之志於言意之表也愚謂齊襄貪肆殘忍辠不勝誅矣然助桀爲虐者鄭伯也爲紀侯者苟能修徳任賢養民訓兵上下一心固守疆土齊人𨿽眾無能爲也書曰大邦畏其力孔子曰能治其國家誰敢侮之乃不務此而求援弱魯結婚夷王邀戰爲盟何益於國哉己而紀季先去國勢遂分兵未接境委宗社棄人民妻不及葬而爲髙士之逃世大夫之去國致伯姬見葬於讎人叔姬寄死於齊境國君死社稷之義安在哉經曰紀侯大去其國聖人惻怛之心𨿽以憫時王之無政彊暴之吞齧然紀侯不能爲國之意在其中矣

六月乙丑齊侯葬紀伯姬

陸氏曰葬者臣子之事非由鄰國也齊侯並人之國而禮葬其妻是謂豺狼之行而爲婦人之仁也愚謂齊侯之惡顯矣然齊兵未至紀侯與其臣子棄殯去國使伯姬葬於讎人之手夫婦之恩臣子之情薄矣哉○康侯胡氏曰齊襄廹逐紀侯使之去國𨿽其夫人在殯而不及葬然後襄公之辠著矣髙氏曰齊襄以紀侯自去其國非我顯滅之故葬伯姬以示己之恩以泯其迹甚矣齊人之詐也存耕趙氏曰不惟紀無臣子亦以病魯不親親也獻可杜氏曰春秋之世法度無所稟彊暴者恣其貪危亡者無所托紀爲齊所滅而伯姬爲齊所葬聖人書之惡齊而閔紀也東萊呂氏曰內女不書葬而書葬者三宋共姬紀伯姬與叔姬皆非常也

秋七月

冬公及齊人狩於禚【禚公羊谷梁作郜】

狩見桓四年禚見莊二年孫氏曰父之讎不與共戴天莊公之父親爲齊殺而逺與齊人狩○杜氏曰公越境與微者狩失禮可知存耕趙氏曰狩以奉宗廟教兵守未有入他國而行之者也齊有望諸魯有大野禚非狩所也康侯胡氏曰莊公於齊無時可通也而與之狩是忘親釋怨非人子矣夫狩者馳騁田獵其爲樂下主乎已一爲幹豆其事上主乎宗廟以爲有人心者宜於此焉變矣莘老孫氏曰莊公元年主其婚三年臣會其伐於是又親與其臣狩蓋公不孝而釋讎也於此爲甚

五年春王正月

夏夫人姜氏如齊師

杜氏曰書姦也戴氏曰齊侯出師在外姜氏往會之故書曰如齊師婦人在兵閒施面目於三軍之中豈容以人道責哉愚謂齊侯之惡亦著矣莘老孫氏曰姜氏會齊侯之惡春秋皆據實書之傳信後人也或會或享或如師一時之迹不侔而爲行之惡則一○康侯胡氏曰曰會曰享猶爲之名也至是如齊師羞惡之心亡矣夫人之行不可復制矣春秋書此戒後世謹禮於微慮患於早之意深矣

秋郳黎來來朝【郳五兮切公羊作倪黎左氏作犂】

公羊曰黎來者何名也其名何微國也常山劉氏曰凡外附庸書名張氏曰案宋仲幾云滕薛郳吾役也則郳蓋宋之附庸以郳屬宋未知信否陸氏曰曹姓子爵挾之後也夷父顏有功於周其子友別封爲附庸居於郳曽孫黎來始見春秋數從齊桓尊周室王命爲小邾子未詳是否杜氏曰東海昌慮縣有郳城義見隱十一年滕薛來朝

冬公會齊人宋人陳人蔡人伐衞

左氏曰伐衞納惠公也葉氏曰朔𨿽宣姜所生然諸侯不得再娶則朔不得爲嫡子況殺二公子乎義又見隱二年鄭伐衞

六年春王正月王人子突救衞【正月公羊谷梁作三月】

張氏曰王人下士也子突字也莘老孫氏曰衞侯朔譖殺二公子卽位數年而見逐於黔牟黔牟在位八年矣去年冬齊帥諸侯之師伐衞而納朔天王於是使子突救之髙氏曰子突以辭直之師不能勝黨惡之諸侯見王命之不行也且王者有徵而無救書救以見王室之微矣○貫道王氏曰朔以狗彘之種盜天子土地周公之刑所謂內外亂鳥獸行則滅之者也旣失天討矣及諸侯伐衞納朔而後出救師吁惜乎其失機也君舉陳氏曰救衞無功而後王命益不行於天下矣

夏六月衞侯朔入於衞

左氏曰衞侯入放公子黔牟於周放寧跪於秦殺左公子泄右公子職乃卽位未詳信否劉氏曰爲諸侯受之君君不命而自取之𨿽有鄰國之助大亂之道也存耕趙氏曰諸侯抗王命其逆可知矣○胡氏曰前年諸侯伐衞今年卒納朔天子不克救朔卒爲諸侯所納公與諸侯之辠不容誅矣孫氏曰天子之威命盡矣

秋公至自伐衞

義見桓二年公至自唐此又見俟納朔而後歸也○存耕趙氏曰老師三時而朔卒入逾四時而告成事莊公之行十有九其致者五三至自齊以求婚於讎非所以告廟也一至自伐戎以逺伐戎也今至自伐衞以抗王命也胡氏曰凡公行一百七十三至者八十二悉書之煩不勝書止是出入逾時或釁深惡重卽書此書者釁深惡重也

螟

義見隱五年

冬齊人來歸衞俘【芳夫切公羊谷梁作寶】

俘軍所獲也張氏曰衞俘衞朔所賂諸侯之貨寶齊人首惡故主衞之賂而分於黨惡助亂之國邦衡胡氏曰諸侯逆王而納朔志乃在於衞俘蓋志於利則叛其君矣春秋書齊人歸俘以見諸侯之逆王命蓋本志於利也○康侯胡氏曰言歸衞俘則知四國皆受朔之賂矣夫以弟弒兄臣弒君篡居其位上逆天王之命人理所不容矣彼諸侯者豈其弗察而援之甚力則未有以驗其喪心失志迷惑之端也及書齊人歸俘然後知其有欲貨之心而後動於惡也世變道微暴行交作徇於貨寶賄賂公行使君臣父子兄弟終去仁義懷利以相與不至於篡弒攘奪則不厭也春秋書此垂戒明矣愚謂先書公會齊宋陳蔡伐衞次書王人救衞次書衞朔入衞次書公至自伐衞及此又書齊來歸俘屬辭比事𨿽無有傳其事豈不顯乎其惡豈不著乎

七年春夫人姜氏會齊侯於防

杜氏曰防見隱九年義見莊二年會於禚○莘老孫氏曰姜氏齊侯辠均惡等

夏四月辛卯夜恆星不見夜中星隕如雨【見賢徧切夜谷梁作昔陸氏曰非也隕公羊作霣】

夜初昏以後也夜中夜半也公羊曰恆星者列星也孫氏曰星之常見者也星隕如雨謂隕墜者眾也啖氏曰奔流如雨之多也康侯胡氏曰人事感於下則天變應於上前此者五國連衡旅拒王命後此者齊桓晉文更伯中國政歸盟主王室遂虛其爲法度廢絕威信陵遲之象著矣○戴氏曰天者積气所爲日月星辰麗焉故常與是气流轉於其閒今星隕之多如雨則气之消散可知呂氏曰恆星不見星隕如雨變異之極而當世君臣莫能自省日趨於亂先王之道不復行於世矣堯舜禹湯文武之澤不復被於生民矣變異之極豈徒然哉

秋大水無麥苗

大水見桓元年黃氏曰麥苗麥之苗也凡植物始生曰苗康侯胡氏曰書大水畏天災也無麥苗重民命也畏天災重民命見王者之心矣忽天災而不懼輕民命而不圖國之亡無日矣○黃氏曰案經文本明白天時無可攺之理周𨿽建子無攺夏爲秋之事春秋所謂秋卽今之秋麥種於秋始種爲苗秋有大水故無麥苗耳家氏曰中原之地種麥最早故月令仲秋勸種麥是歲以大水之故種麥失時或已種而爲水所溺故曰無麥苗非謂己熟之麥也

冬夫人姜氏會齊侯於谷

杜氏曰谷齊地濟北谷城縣張氏曰後屬鄆州東阿縣義見二年會於禚○康侯胡氏曰初會於禚次享於祝丘又次如齊師又一歲而再會焉其爲惡益逺矣明年無知弒諸兒其禍淫之明驗也

八年春王正月師次於郎以俟陳人蔡人

谷梁曰次止也俟待也杜氏曰期共伐郕陳蔡不至故駐師於郎以待之張氏曰不由王命妄興師眾久次於外期會莫應也○莘老孫氏曰郕與魯爲同姓之國莊公無親親之恩率諸侯以伐之春次於郎以俟陳蔡我俟之也及齊師以圍之我約之也其爲志者皆我也所以見內之辠也

甲午治兵【治公羊作祠陸氏曰非也周禮有治兵】

康侯胡氏曰此治兵於郎也俟而不至暴師露眾役久不用則有失伍離次逃亡潰散之虞復申明軍法以整齊之譏黷武也張氏曰將以訓齊其眾而不知師出以律已失治兵之本矣𨿽欲治之其將能乎○劉氏曰出曰治兵入曰振旅是以秋治兵春振旅今魯以春治兵非其時矣又曰魯先出兵而後治治又非其常地愚謂有文事者必有武備故治兵於閒暇之時而用之於不得已之際則師出以律矣今莊公輕次於外俟陳蔡而不應蹭蹬無聊眾心離貳然後治之末矣

夏師及齊師圍郕郕降於齊師【降戶江切郕公羊作成】

康侯胡氏曰書及齊師者親仇讎也圍郕者伐同姓也郕降於齊師者伐國無義而不能服也於是莊公之惡著矣○張氏曰魯與郕皆文王之昭蓋同姓兄弟之當親者莊公忘親而志於取郕始擇易制之陳蔡與之同事而陳蔡不來然後不得已而邀齊以圍之所以郕不服魯而寧降於齊春秋直書以見其從讎而貪利資人以虐小二國同役而不同心敵遂得以閒之魯師之出大無功也

秋師還

崔氏曰歷三時而師還春秋所以始終其事而見其惡○索隱曰三時暴兵於外不修民政而奪其農時聖人因而書之以志莊公不臣之罪爲後世黷武之戒常山劉氏曰春秋之世用師多矣未有所書如此之詳者何則莊公此師尢爲非義上旣不用天王之命無故而興師自正月次於郎以俟陳蔡而陳蔡不至可謂無名矣甲午治兵可謂黷武矣夏師及齊師圍郕郕又降於齊可謂無義矣歷三時而師還可謂害民矣夫逆天道親仇讎圍同姓民力與國不信伐國不服故聖人備書之

冬十有一月癸未齊無知弒其君諸兒

無知不氏與州吁同左氏曰齊侯使連稱管至父戍葵丘瓜時而往曰及瓜而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適襄公絀之二人因之以作亂連稱有從妹在公宮無寵使閒公曰捷吾以女爲夫人齊侯遊於姑棼遂田於貝丘見大豕從者曰公子彭生也公怒曰彭生敢見射之豕人立而啼公懼墜於車傷足喪屨反誅屨於徒人費弗得鞭之見血走出遇賊於門劫而束之費曰我奚禦哉袒而示之背信之費請先入伏公而出鬭死於門中石之紛如死於階下遂入殺孟陽於牀曰非君也不類見公之足於戶下遂弒之而立無知初襄公立無常鮑叔牙曰君使民慢亂將作矣奉公子小白出奔莒亂作管夷吾召忽奉公子糾來奔張氏曰齊襄之見弒以禍本言之則無知之配嫡己積漸於僖公之時而襄公之惡積不可掩如抗王伐衞殺魯桓公色荒禽荒暱比小人考襄公卽位以至於今春秋所書齊事無一非亡國戕身之媒以至禍發蕭墻身殱賊手所謂積不善之餘殃者也義又見隱四年衞州吁事○存耕趙氏曰連稱之徒盜賊之靡者因無知以作亂君弒而無知爲君則主弒者無知也

九年春齊人殺無知

義見隱四年衞人殺州吁○東萊呂氏曰無知逾年不稱爵蓋弒君之賊爾若不以罪討則亦不以討賊之辭加之猶謂之大夫如裏克者是已蔡世子般則楚子誘而殺之齊商人則齊人弒而討之不以其罪故不加以討賊之辭

公及齊大夫盟於蔇【其器切公羊谷梁作曁】

大夫無名氏眾大夫也左氏公谷曰齊無君也杜氏曰蔇魯地瑯邪繒縣北有蔇亭張氏曰後爲沂州承縣谷梁曰盟納子糾也趙氏曰納讎人之子損禮而盟大夫義又見隱元年盟於蔑○康侯胡氏曰徳有輕重怨有淺深怨莫甚於父母之仇而徳莫重於安定其國家而圖其後嗣也有父之讎而不知怨乃欲以重徳報之則人倫廢天理滅矣然則如之何以直報怨以徳報徳

夏公伐齊納子糾齊小白入於齊【公羊谷梁無子字】

子糾小白皆襄公庶子孫氏曰小白弟也左氏曰公伐齊納子糾桓公自莒先入杜氏曰二公子各有黨故𨿽盟而迎子糾當須伐乃得入又出在小白之後公羊曰其言入何篡辭也邦衡胡氏曰齊不受子糾而公必納之故先書公伐齊見齊不受子糾也次書納糾見公黨仇人之子也齊小白曷書入蓋子糾稱子當立也小白不稱子不當立也不當立則爲篡○存耕趙氏曰魯莊之伐齊似矣惜乎其以納糾也使移此以爲復讎之師魯其庶乎春秋書其故以其非讎齊而徳齊也莘老孫氏曰莊公忘君父之大讎伐齊而納讎人之子書曰納者不宜納也公子糾𨿽非嫡長而桓公之庶兄莊公納之𨿽不得於義而宜嗣齊襄而爲君者惟糾焉故曰子糾書納者見莊公納之之辠書子糾者言其宜爲齊君

秋七月丁酉葬齊襄公

杜氏曰九月乃葬亂故義見隱三年葬宋穆公

八月庚申及齊師戰於幹時我師敗績

此戰公也不言公者蒙上公伐齊之文耳杜氏曰幹時齊地時水在樂安界岐流旱則竭涸故曰幹時左氏曰公喪戎路傳乘而歸秦子梁子以公旗避於下道是以皆止莘老孫氏曰齊爲仇讎之國無時而通莊公受糾之來奔志欲納之已盟其大夫伐齊而納糾矣而小白先之旣忘其讎矣又不量力而與齊戰焉至於師徒崩喪而糾不免於死爲莊公者其辠如何也○呂氏曰書我師敗績則凡例謂內不言敗者繆矣春秋無義戰凡相侵伐皆聖人所辠曽不是諱而諱敗乎

九月齊人取子糾殺之

齊人取子糾殺之者齊人取之於魯而殺之也孫氏曰子糾當立桓公爭國取而殺之甚矣所以重桓公之篡也○康侯胡氏曰仁人之於兄弟不藏怒不宿怨親愛之而已矣糾𨿽爭立越在他國置而勿問可也齊必殺之然後快於心其不仁亦甚矣後世以傳讓爲名而取國者必殺其主以爲一人心防後患意與此同流毒豈不逺哉孟子曰五霸三王之辠人也仲尼之徒無道桓文之事者存耕趙氏曰小白不能容糾於魯必置之死小白辠也莊公欲納糾使齊得取而殺之莊公亦辠也經書之見小白器量之不宏病魯之無主而與之殺也愚聞之邵子曰五伯者功之首辠之魁也功過不相掩先定五伯之功過而學春秋則大意立矣桓公入齊首殺子糾絕滅天倫辠之尢大者也其與王者行一不義殺一不辜而得天下不爲者異矣此後凡伯者之事必辧其功過如邵子云

冬浚洙【浚蘇俊切】

公羊曰浚之者何深之也曷爲深之畏齊也杜氏曰洙水在魯城北下合泗康侯胡氏曰固國以保民爲本輕用民力妄興大作邦本一揺𨿽有長江巨川限帶封域洞庭彭蠡河漢之險猶不足憑而況洙乎書浚洙見勞民於守國之末務而不知本爲後戒也○莘老孫氏曰春秋之義凡興作書之皆辠

春秋本義卷六

欽定四庫全書

春秋本義卷七

元程端學撰

莊公

十年春王正月公敗齊師於長勺【上酌切】

不書伐而書敗某師書法與隱十年公敗宋師於菅同後不復解杜氏曰長勺魯地左氏曰齊師伐我公將戰曹劌請見其鄕人曰肉食者謀之又何閒焉劌曰肉食者鄙未能逺謀乃入見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將鼓之劌曰未可齊人三鼔劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之未詳信否存耕趙氏曰小白報幹時之役也魯師敗矣子糾殺矣亦可以已乎愚謂魯亦有以召之其幸而勝不足論也義又見隱二年鄭伐衞

二月公侵宋

侵者侵其疆界也康侯胡氏曰詩曰侵自阮疆書曰侵於之疆是也髙氏曰公旣敗齊師又乘勝加兵於宋非義之甚也愚謂諸侯無王命而聲辠致討辠也況無王命以侵人之國殘民黷武不容誅矣義與隱二年鄭伐衞同○谷梁曰深其怨於齊又退侵宋以眾其敵惡之貫道王氏曰所以啟次郎之師也春秋書侵五十八

三月宋人遷宿

遷國者奪其地利形勢而徙其國都於他所或又以爲附庸也不言遷於某地者葉氏曰以遷人爲辠義不在地也宿見隱元年孫氏曰宿微國天子封之宋人遷之其惡可知也義又見元年齊遷紀郱鄑郚此則遷國甚矣○康侯胡氏曰遷宿者宿非欲遷爲宋人之所遷也懷土常物之大情遷國重事也𨿽違害就利去危卽安猶或恐沈於眾不肯率從而況廹於橫逆非其所欲棄久宅之田裏刈新徙之蓬藋道途之勤營築之勞起怨咨傷和气豈不惻然有隱乎肆行莫之顧也其不仁亦甚矣凡書遷惡自見矣

夏六月齊師宋師次於郎公敗宋師於乘丘

杜氏曰乘丘魯地張氏曰興仁府乘氏縣愚案齊宋之師次於郎而獨敗宋師於乘丘豈宋師先進於乘丘邪左氏曰齊師宋師次於郎公子偃曰宋師不整可敗也宋敗齊必還請擊之大敗宋師於乘丘齊師乃還常山劉氏曰二國揚兵駐師而不名所伐欲闚利乘便快攻取之意魯又不能推忠信奉文告以止齊宋之師而覆敗其軍次者不以義勝者不以道交譏之也義又見隱二年鄭伐衞○獻可杜氏曰公不能復讎而反納子糾以啟齊之寇又侵宋以眾其敵致二國同次於郎公𨿽敗宋不足爲美

秋九月荊敗蔡師於莘以蔡侯獻舞歸

杜氏曰荊楚本號後攺爲楚莘蔡地張氏曰成王初封熊繹於丹陽江陵之枝江縣也自荊子熊通侵伐漢東諸侯其國始大僭號稱王今其子熊貲始敗蔡浸內侵矣左氏曰蔡哀侯娶於陳息侯亦娶焉息嬀將歸過蔡蔡侯曰吾姨也止而見之弗賔息侯聞之怒使謂楚文王曰伐我吾求救於蔡而伐之楚子從之未詳信否張氏曰於此見王政不行楚盡漢陽諸姬之始陳氏曰春秋書之見王室之不匡也後仿此髙氏曰諸侯死社稷正也逃之辠也虜賤甚矣義又見隱七年戎伐凡伯○愚案隱公會戎盟戎致凡伯見伐戎禍稍息而狄伐邢衛荊楚伐蔡皆由王法大壊諸侯自相侵伐列國勢分中外莫辧故荊楚內侵而近者首被其禍不可復制春秋之末漸主夏盟楚衰而吳繼之吳衰而越繼之蠻夷之盛至於越而春秋終矣王綱盡矣故君子常防患於未然而春秋比書其本末爲履霜之戒也

冬十月齊師滅譚譚子奔莒【譚徒南切公羊作十一月】

杜氏曰譚國在濟南平陵縣西南張氏曰在濟南府歷城縣滅者夷其社稷覆宗絕祀也公羊曰何以不言出國已滅矣無所出也愚謂不名闕文也存耕趙氏曰譚𨿽小國先王所封王封之惟王滅之亦必當其辠也小白亦諸侯也可滅之乎胡氏曰言奔莒不死社稷也○陳氏曰書滅始於此春秋之際滅國三十六五伯爲之也微桓公則滅國之禍不接迹於天下薛氏曰五伯桓公爲盛威陵諸侯以圖伯功首滅天子之建侯以肆威耳儒者之不道也宜哉

十有一年春王正月

夏五月戊寅公敗宋師於鄑【子斯切】

杜氏曰鄑魯地愚謂齊遷紀鄑邑當爲紀地豈偶同名邪左氏曰宋爲乘丘之役故侵我公禦之敗諸鄑存耕趙氏曰宋報復之師也屢役不勝可以已矣莊公以兵始禍屢勝鄰國能無悔乎義又見隱二年鄭伐衞○胡氏曰二年之中三敗齊宋之師以深其怨

秋宋大水

康侯胡氏曰凡外災告則書東萊呂氏曰其顯然爲眾所知者亦不待告也義見桓元年○康侯胡氏曰凡志災見春秋有謹天戒卹民隱之心東萊呂氏曰春秋之世災異多矣聖人不能盡書取其一二甚者以爲後世戒

冬王姬歸於齊

劉氏曰我主之也孫氏曰羣公受命主王姬者多矣惟元年與此年書者惡公忘父之讎再與齊接婚也○邦衡胡氏曰婚姻之道不正其始則終必亂齊再娶王姬婚姻不正莫甚焉非惟惡公忘讎而主婚亦以志小白篡立王不能正反薦女以結之也存耕趙氏曰二姬皆莊王女一爲姑一爲婦非倫也未詳是否

十有二年春王三月紀叔姬歸於酅

叔姬卽隱七年歸於紀者也孫氏曰伯姬之媵也酅紀季以入齊之邑也啖氏曰稱紀言紀之婦也宋氏曰國滅夫死托身讎國書歸不當歸也○獻可杜氏曰紀侯去國則叔姬歸父母之國可也愚謂國君死社稷其兄弟臣妾可知也紀國旣亡叔姬死之可也而歸依於叛兄之叔失節甚矣孫氏曰歸於酅者歸於季也歸者嫁辭以伯姬之媵而歸於季非其所歸亂也未詳是否

夏四月

秋八月甲午宋萬弒其君捷及其大夫仇牧【捷公羊作接】張氏曰萬南宮長萬多力之士捷閔公名也左氏曰乘丘之役公以金僕姑射南宮長萬公右歂孫生搏之宋人請之宋公靳之曰始吾敬子今子魯囚也吾弗敬子矣病之秋宋萬弒閔公於蒙澤遇仇牧於門批而殺之遇太宰督於東宮之西又殺之立子遊公羊曰萬嘗與莊公戰獲乎莊公莊公歸散舎諸宮中數日然後歸之反爲大夫於宋與閔公博婦人皆在側萬曰甚矣魯侯之淑魯侯之美也天下諸侯宜爲君者惟魯侯爾閔公矜此婦人妬其言顧曰此虜也爾虜焉故魯侯之美惡乎至萬怒搏閔公絕其脰仇牧聞君弒趨而至遇之於門手劍而叱之萬臂摋仇牧碎其首齒著乎門闔孫氏曰及其大夫仇牧甚之也劉氏曰仇牧之智則未仇牧之忠則盡矣疾其疾而忘其力憂其憂而忘其生仇牧可謂不畏彊禦矣愚謂弒君之賊惡極辠大矣然宋湣逆王命納衞朔逼遷宿國次師取敗狎近宋萬皆足以殺其身者也義又見桓二年宋督事○莘老孫氏曰春秋死難之臣三人而已孔子書之無異文孔子曰以道事君不可則止又曰旣明且哲以保其身事君而至於殺身君子不爲也事君之日久則君必信我而言必用也道不行言不信猶在其位苟祿也苟祿而事君固位而見殺孔子又何取乎三人者之謂善乃孔子爲不能死者設耳非孔子之所謂善也

冬十月宋萬出奔陳

孫氏曰弒君之賊當急討之萬八月弒湣公十月出奔宋之臣子緩不討賊若此常山劉氏曰弒君叛國凡民罔不憝況均諸侯哉書所奔之國則受之之辠亦自見也

十有三年春齊侯宋人陳人蔡人邾人會於北杏【齊侯谷梁作齊人】

杜氏曰北杏齊地莘老孫氏曰齊侯稱爵而諸侯皆稱人者齊桓將伯諸侯未甚尊之但遣其臣往爾然齊方求諸侯亦不卑之而與之會也黃氏曰衣裳之會十有一北杏實爲之首自周東遷諸侯紛紛若鬭獸今而後知尊周室矣故孔子曰九合諸侯一匡天下民到於今受其賜胡氏曰桓公徒有尊周之名無尊周之實觀其貪土地之廣恃甲兵之眾彊制諸侯約之以會要之以盟臨之以兵其有不循者小則侵之伐之甚則執之滅之其實假尊周之名以自封殖耳孫氏曰案周禮九命作伯得專徵諸侯若五伯者皆非命伯故孟子曰三王之辠人也愚案伯者之功過如此義又見隱九年會於防○孫氏曰二十七年王使召伯賜齊侯命僖二十八年內史叔興父策命晉侯爲侯伯此亂世之事非盛王意也康侯胡氏曰春秋之世以諸侯而主天下會盟之政自北杏始愚謂齊桓晉文盟會侵伐若有異於其他諸侯合黨報復貪利黷武之爲然其相去蓋一閒耳孔子曰天下有道禮樂徵伐自天子出天下無道禮樂徵伐自諸侯出桓文旣非命伯又不請命於天子其所令於諸侯者不過假大義以濟私欲三王之道其名似存其實己去春秋一切書之爲後世鑑所謂其事則齊桓晉文其義則丘竊取之者也蓋自孟子而下知其意者惟董子焉故曰正其義不謀其利明其道不計其功或者乃謂聖人與之而無譏往往爲說較伯業之大小而不及聖人之所指則誤矣故愚於桓文之會盟侵伐一切書之曰義見某年某事明其與其他諸侯之不甚相逺也若其事之近義者則各著其說於本文之下蓋孟子所謂彼善於此邵子所謂功過不相揜者在讀者詳焉

夏六月齊人滅遂

谷梁曰遂微國也存耕趙氏曰舜之後也杜氏曰遂國在濟北蛇丘縣東北髙氏曰北杏之會諸侯尙有未服者桓公於是滅遂以示威義見十年齊滅譚而此又爲十七年齊人殱於遂起文也○王氏曰桓公圖伯未爲諸侯所附當崇禮義以懷來之而乃伐魯滅譚今又滅遂皆彊力以報私憾張氏曰於此見其已亡惻隱之心故凡其合於仁者孟子皆以爲假

秋七月

冬公會齊侯盟於柯【古何切】

杜氏曰此柯濟北東阿齊之阿邑張氏曰東平府東阿縣左氏曰始及齊平也張氏曰莊公自齊桓入國屢與之戰𨿽一再勝而齊方修軍政以圖伯魯有見伐之虞至此始及齊平齊桓亦知魯未可取故不復以用於譚遂者待魯亦足以見桓公屈意和魯皆伯術也愚案伯者之盟諸侯始此但此則離盟耳義又見隱元年盟於蔑

十有四年春齊人陳人曹人伐宋夏單伯防伐宋康侯胡氏曰稱人者將卑師少也劉氏曰伐宋之時魯本不與謀後聞乃遣大夫往耳左氏曰宋人背北杏之防春諸侯伐宋取成於宋而還程子曰齊自管仲爲政莊十一年而後未嘗興大眾也其賦於諸侯亦寡矣終管仲之身息養天下厚矣至於秦晉使之不競而已不彊致也是以功卑而易成邦衡胡氏曰齊桓非天王命而專伐亦春秋之所惡也孟子曰天子討而不伐五伯摟諸侯以伐諸侯三王之辠人也義又見隱元年鄭伐衞○康侯胡氏曰齊蓋以節制用兵故能南摧彊楚西抑秦晉或以爲貶齊稱人誤矣

秋七月荊入蔡

義見莊十年荊敗蔡師○髙氏曰十年荊敗蔡師執其君今又入其國夷狄輕中國如此

冬單伯會齊侯宋公衞侯鄭伯於鄄【音絹一音眞】

孫氏曰經以單伯爲文者凡盟會公或大夫皆以魯主其會爲文春秋魯史故也存耕趙氏曰齊序宋上推齊伯也杜氏曰鄄衞地東郡鄄城也張氏曰濮州鄄城縣左氏曰宋服故也義見隱九年會於防○胡氏曰夫禮別嫌明微制治於未亂自天子出者也列國之君自相會聚是禮自諸侯出矣以國君而降班以會大夫以大夫而出位以伉諸侯是禮自大夫出矣君若贅旒陪臣執命豈一朝一夕之故哉故易於坤之初六曰馴致其道至堅冰也易言其理春秋見諸行事若合符節可謂深切著明矣

十有五年春齊侯宋公陳侯衞侯鄭伯會於鄄

陳入春秋居衞下今先衞者杜氏曰陳侯介於齊楚之閒爲三恪之客齊桓因而進之未詳是否左氏曰春復會焉齊始伯也義見隱九年會於防○孫氏曰桓公帥諸侯尊周室其實帥諸侯以尊己假尊王之名以令諸侯約之以會要之以盟臨之以威制之以力也莘老孫氏曰齊桓欲成伯業故爲鄄之會以帥諸侯然春秋書之與無事而會盟者等爾蓋春秋之意以謂齊桓公功則可取而道猶未也春秋王道之極致故桓文之功其辭無襃

夏夫人姜氏如齊

莘老孫氏曰姜氏但歸寜耳然經書之與齊襄之事等者蓋婦人以夫家爲歸一適其夫則終身不返父母沒𨿽兄弟不往所以預爲之嫌而防逆亂之將萌也齊柦𨿽無齊襄之事蓋非禮之迹同也姜氏之惡不可勝誅矣然爲齊桓者不能無辠張氏曰文姜播惡於齊襄之時桓公欲圖伯業則絕之於齊義也以欲求魯之故而不監覆車之轍豈非未聞行一不義𨿽得天下不爲之法乎此孔門所以不道伯者也○許氏曰鄄之會魯尙未從齊侯以爲未能比近無以示逺務在求好於魯是以於此受文姜而不逆以昭親親而齊魯之交卒合然禮防一弛則夫人復啟越境之恣而遂有如莒之事

秋宋人齊人邾人伐郳【五兮切公羊作兒】

範氏曰宋主兵故序齊上也愚謂諸侯親伐則伯主序宋上今大夫主兵則宋仍序齊上耳左氏曰諸侯爲宋伐郳未詳信否郳見五年義見隱二年鄭伐衞

鄭人侵宋

左氏曰諸侯伐郳鄭人閒之而侵宋張氏曰閒諸侯伐郳而侵宋不誠於服齊而背二鄄之會鄭之反覆於齊楚之閒蓋始於此義又見十年公侵宋

冬十月

十有六年春王正月

夏宋人齊人衞人伐鄭

宋序齊上與伐郳同左氏曰諸侯伐鄭宋故也愚謂鄭有辠矣齊桓此伐有名矣惜乎齊桓非受命之伯以王道正之猶有辠也所謂彼善於此者皆此類也義又見隱二年鄭伐衞

秋荊伐鄭

義見十年荊敗蔡師○莘老孫氏曰前年荊嘗入蔡於是又伐鄭焉所以見荊蠻之彊中國之衰也戴氏曰楚將憑陵中國蔡當其衝首罹其害自鄭從幽之盟楚不敢窺鄭者十有餘年齊桓之力也

冬十有二月公會齊侯宋公陳侯衞侯鄭伯許男曹伯滑伯滕子同盟於幽【左氏谷梁無公字陳嶽氏曰闕文也左氏無曹伯二字】杜氏曰滑國都費河南緱氏縣或曰今滑州也幽宋地髙氏曰許男先於滑伯滕子者是時伯主以意升降或諸國自以彊弱相上下聖人因書之以見先王之制不復列於當時也劉氏曰同盟者殷同之盟也古者諸侯之於天子春見曰朝夏見曰宗秋見曰覲冬見曰遇時見曰會殷見曰同同盟之禮見於覲禮爲壇祀方明方伯臨之古者六歳而會十二歳而盟桓非受命之伯假同盟之禮率諸侯以尊天子蓋自是始伯也張氏曰古者方嶽有同盟以示其考禮修徳以尊天子之意桓公至此以諸侯旣授以事而伯業定因舉是禮約束諸侯尊周以掩其無王命之事與伐楚而舉召康公之命相似自此欲制諸侯而脇從之者皆稱同盟其無王命假古誼以制與國一也而善惡則各系於其事焉谷梁稱桓公未嘗有歃血之盟而孟子於葵丘之會亦曰諸侯束牲載書而不歃血夫子所謂桓公九合諸侯不以兵車此蓋其衣裳大會之始也揚雄以習亂爲春秋不得已而與齊晉蓋得春秋之防矣君舉陳氏曰王者不作舉天下而聽命於一邦古未之有也存耕趙氏曰桓公無王命而稱伯儼然於列國之上諸侯不知有王也後仿此義又見隱元年盟於蔑○葉氏曰有盟有同盟者周官曰時見曰會殷見曰同又曰時會以發四方之禁殷同以施天下之政二者非諸侯見王之節王合諸侯而見之者也朝覲宗遇以禮見王而已若有徵伐以討不庭則命方伯連帥而諸侯從焉此之謂時會故曰發四方之禁王十二歳一巡狩諸侯會於方嶽之下而受命王不巡狩則合諸侯受命於王國此之謂殷同故曰施天下之政小白圖伯諸侯之從者日眾故假殷同之禮而行焉故此年同盟於幽至二十七年而再同盟歷十有二年用天子殷見之禮也

邾子克卒

莘老孫氏曰克者儀父之嗣君至是始稱子者嘗從齊桓會盟侵伐故進之爲子也陸氏曰克儀父名齊桓請王命以爲諸侯故曰子皆無所考竊謂邾本子爵隱元年稱邾儀父者大夫也大意見隱七年滕侯卒

十有七年春齊人執鄭詹【公羊作瞻】

不言何辠執之者義不在辜而在於執也後仿此胡氏曰前年同盟於幽今春執之安用盟邦衡胡氏曰況無王命而專執乎愚謂又爲鄭詹逃來起文也○康侯胡氏曰惡齊之辭也以責人之心責己則盡道以愛已之心愛人則盡仁張氏曰諸侯不服則修徳以來之而執其大夫則小國之從齊者皆出於力不贍而非有心悅誠服之意可見矣

夏齊人殱於遂【殱子亷切公羊作瀐】

殱者滅之盡也左氏曰齊人滅遂而戍之夏遂因氏頜氏工婁氏須遂氏饗齊戍醉而殺之齊人殱焉啖氏曰不言遂人殱之言齊人自取其滅也○張氏曰案十三年滅遂置戍今乃見殱於亡國之遺民蓋絕滅社稷以及其君慮其民之思舊主而以兵力彊制之不知彼心不服吾力稍怠必有出於意料之外者蓋王者之道貴於興滅繼絕而齊人滅遂不止於殺一不辜而已以至於自殱其眾也康侯胡氏曰春秋書此見齊人滅遂恃彊陵弱非伐辠弔民之師夫以亡國餘民能殱彊齊之戍則申胥一身可以存楚楚𨿽三戶可以亡秦固有是理足爲彊而不義之戒而弱者亦可以省身而自立矣莘老孫氏曰春秋之義凡自取之者以自取爲義齊人爲遂所殺非遂人之辠齊自取之爾梁亡非人亡之梁自亡爾鄭棄其師非他國敗之鄭自棄爾殱於遂辠齊之深而憫遂之滅也

秋鄭詹自齊逃來

陸氏曰凡言逃者皆謂義當畱而竊去者也康侯胡氏曰逃匹夫之事也詹效匹夫之行遁逃苟免不知命也同盟於幽而魯首叛盟受其逋逃虧信義矣○邦衡胡氏曰齊桓無王而專執𨿽曰非義詹爲大臣不能守死以紓國患而遁逃苟免非惟身之羞國之羞也劉氏曰譏逃也以爲義死制云乎以爲不義死道云乎君子不曰幸而免詹自以爲有辠邪𨿽死之可矣自以爲無辠邪尙何逃之有詹恐其無辠見殺因逃而苟免不足爲大夫

冬多麇

張氏曰麋鹿之大者魯所常有多則爲異山陰陸氏曰陰盛所感惡气之應也公羊曰記異也○莘老孫氏曰春秋以有爲災則書有有是也以無爲異則書無無冰是也至於麋者常有之物不可爲異惟其多則書之康侯胡氏曰書此亦禹放龍蛇周公逺犀象之意也

十有八年春王三月日有食之

存耕趙氏曰不書日與朔舊史失之也義見隱三年○莘老孫氏曰春秋日食有書日書朔者有書日而不書朔者有日與朔皆不書者書日書朔日食正朔舊史之詳備孔子因之以傳信也日而不朔者食不在朔或在晦或在二日也日朔皆不書者舊史所無孔子闕之以傳疑也春秋之閒日食不書朔與日者惟二而已亦足以知舊史所闕者少也愚謂或經成而後闕之亦不可知也

夏公追戎於濟西

杜氏曰戎來侵魯公逐之於濟水之西莘老孫氏曰禦戎之道來則拒之去則勿追啖氏曰去社稷逺追戎也

秋有【影逼切或作蜮】

康侯胡氏曰魯所無也故以有書陸璣曰短狐也一名射影如鼈三足在江淮水中人在岸上影見水中投人影則射故曰射影或謂含沙射人皮肌其瘡如疥公羊曰記異也左氏曰爲災也山陰陸氏曰陰物也麋亦陰物也陽淑消而陰慝長此惡气之應○張氏曰是時文姜爲亂其遺毒余患至於哀姜卒成篡弒之禍物類之感天之示人顯矣

冬十月

十有九年春王正月

夏四月

秋公子結媵陳人之婦於鄄遂及齊侯宋公盟

杜氏曰公子結魯大夫劉氏曰媵者送女也陳人者陳大夫公羊曰大夫無遂事莘老孫氏曰陳人娶姬姓之女魯使其臣公子結媵之結行至鄄遂盟齊侯宋公是時齊桓方伯而宋又彊國公子結不終媵事而欲交歡伯主終之齊宋皆怒陳亦棄好是年之冬三國皆來伐我西鄙由公子結之遂事召之義又見隱元年盟於蔑○啖氏曰凡媵常事不書爲公子結遂事起本也東萊呂氏曰凡書大夫遂者四公子遂如京師遂如晉仲孫蔑會晉荀防遂城虎牢季孫宿救臺遂入鄆與此公子結媵婦遂及齊宋盟也

夫人姜氏如莒

杜氏曰非父母之國而往書姦莘老孫氏曰婦人無專行之禮故𨿽父母之國惟父母在得歸寧父母沒𨿽兄弟不往況他國乎惡自見矣○張氏曰文姜比年如莒春秋詳書蓋與詩之變風相應當時一反關睢麟趾之化而中國之俗於是大亂

冬齊人宋人陳人伐我西鄙

杜氏曰鄙邊邑常山劉氏曰諸侯來侵伐不至國都皆書某鄙髙氏曰公之事齊後於諸侯又受鄭詹而公子結又以私事取怒焉故齊連陳宋來討之愚謂齊人摟諸侯以伐諸侯固有辠也然魯之君臣亦有以召之義又見隱二年鄭伐衞○存耕趙氏曰春秋書魯之被兵逺不及國則言鄙此類是也近國則書其地郎乘丘是也至言伐我則寇深矣

二十年春王二月夫人姜氏如莒

義見十九年○康侯胡氏曰十五年姜氏如齊至是再如莒而春秋書者禮義天下之防也其禁亂之所由生猶防止水之所自來也衞女嫁於諸侯父母終思歸寧而不得故泉水賦許穆公夫人閔衞之亡思歸唁其兄而阻於義故載馳作聖人錄於國風以訓後世使知男女之別自逺於禽獸也今夫人如齊以寧其父母而父母已終以寧其兄弟又義不得宗國猶爾而況如莒乎婦人從人者也夫死從子而莊公失子之道不能防閒其母禁亂之所由生故初會於禚次享於祝丘又次如齊師又次會於防於谷又次如齊如莒又再如莒此以舊防爲無所用而廢之者也是以至此極觀春秋所書之法則知防閒之道也

夏齊大災

災見桓十四年此書大則災之甚也人事不理則責見於天春秋書之使後世懼天威也懼天威則謹人事矣惡可曰適然而已乎○莘老孫氏曰春秋之時皇極之道汨沒不敍而天下災異不可勝紀故春秋但取其著者書之惟宋齊陳鄭三數大國而已蓋舉近可以明逺記大可以知小也

秋七月

冬齊人伐戎【谷梁作我】

張氏曰戎在徐州之域最近齊魯故先治之許氏曰戎自春秋之初卽見荊乃後起故攘中國之患宜莫先戎眞氏曰案大災之餘不知恐懼修省而遽勤兵以伐戎愚謂戎爲中國患天子方伯不能治而齊桓伐之中國以寧此其功也然桓非受命之伯不告於王而專伐之此其辠也

二十有一年春王正月

夏五月辛酉鄭伯突卒

夾漈鄭氏曰厲公也立四年奔而昭公忽入立立二年遇弒而子亹立立一年齊人殺之而子儀立立十四年傅瑕殺之而納厲公厲公復入七年卒而文公捷立未詳信否張氏曰突鄭莊公之孽子莊公旣卒卽奪忽之位而篡之中閒𨿽爲祭仲所逐旋入於櫟卒取鄭國故論者以爲始終能君夫篡弒竊國之人而春秋終始君之且復記其卒於位豈眞與之哉所以著小人肆志亂臣賊子得以終於其位王法不行而世之所由亂也義又見隱三年宋公卒

秋七月戊戌夫人姜氏薨

張氏曰文姜之行惡矣而卒以國君之母寵榮終身一用小君之禮此魯之禍所以未艾必至於莊公之終兩君弒哀姜慶父誅而後魯亂始息也○黃氏曰文姜之惡極矣春秋終始以夫人之禮書之然則孰謂春秋奪人之爵或至貶及天王哉亦實書其事而善惡自見耳

冬十有二月葬鄭厲公

杜氏曰八月而葬緩慢也義見隱三年葬宋穆公春秋本義卷七

欽定四庫全書

春秋本義卷八

元程端學撰

莊公

二十有二年春王正月肆大眚【公羊作省】

趙氏曰肆放也眚過也孫氏曰肆大眚辠惡無不赦之辭也康侯胡氏曰舜典曰眚災肆赦易曰君子以赦過宥辠周官司刺掌赦宥之法一宥曰不識再宥曰過失三宥曰遺忘一赦曰孤弱再赦曰老耄三赦曰憃愚未聞肆大眚也大眚皆肆則廢天討虧國典縱有辠虐無辜惡人幸以免矣後有姑息爲政數行恩宥惠姦宄賊良民而其獘益滋蓋流於此故諸葛孔明曰治世以大徳不可以小惠其爲政於蜀軍旅數興而赦不妄下蜀人久而歌思猶周人之思召公也斯得春秋之防矣胡氏曰眚災肆赦天子之制也辠無大小俱赦諸侯不得行莊公肆大眚亂法易常愚謂肆大眚天子猶不可況諸侯乎○莘老孫氏曰莊公一切放縱姦惡有意於文姜之葬也莊公以文姜嘗得罪於魯而播於齊大惡無道魯人切齒之深者莊公欲備禮之乃先赦國中以悅人心然後舉故正月肆大眚而癸丑文姜愚案此意或有之比事可見然未可以此爲本義也

癸丑我小君文姜

公羊曰文姜莊公之母也愚謂姜氏弒逆滛亂得辠宗廟國人所當誅也而得成禮而魯之典禮廢矣其不從夫諡與七月而乃其細事不暇論也

陳人殺其公子禦寇【禦左氏作禦】

孫氏曰公子世子母弟也春秋之義非天子不得專殺此譏專殺也是故二百四十二年無天王殺大夫而書諸侯殺大夫者四十七古者諸侯之大夫皆命於天子諸侯不得專也大夫有辠則請於天子諸侯不得專殺也大夫猶不得專殺況世子母弟乎無王甚矣義又見後二十六年曹殺大夫○康侯胡氏曰陳亂無政眾人擅殺之也莘老孫氏曰禦寇以公子之貴而見殺於國人禦寇有辠矣陳之君使公子而見殺焉亦未免乎有辠也愚案後二說從人字上取義未詳是否

夏五月

孫氏曰春秋未有以夏五月首時者此言五月蓋五月之下文有脫事爾髙氏曰非五月之下脫簡則是誤以四月爲五月爾

秋七月丙申及齊髙傒盟於防

及之者內之微者也髙傒齊大夫也木訥趙氏曰謀婚也父讎不報母喪未除而求婚於齊非孝也義又見隠元年盟於蔑

冬公如齊納幣

孫氏曰案桓六年子同生公十四年卽位二十四年如齊逆女三十有七嵗矣不得以時而婚故母喪未終如齊納幣圖婚之速也莘老孫氏曰婚禮有六惟親迎則諸侯自迎於境其他五禮皆使大夫莊公父弒於齊有不同戴天之讎文姜之死在去年七月至是之冬莊公猶在三年之喪也納幣大夫之事也而公親焉忘君父之讎娶讎人之子又在三年之喪而行大夫之職書公如齊納幣所以見公無恩於母不孝於父無廉恥而納幣一舉事而大惡者三也邦衡胡氏曰諸侯非朝王述職而擅越境以納幣無王甚矣不止其喪婚娶讎也

二十有三年春公至自齊

存耕趙氏曰莊公逾年而後反居喪告朔之禮俱廢焉張氏曰莊公忘父讎而娶其女冒母喪而往納幣以此告廟以爲有人心者宜於此焉變矣此與他日書至不可同日語也比事屬辭示人之意顯矣義又見桓二年公至自唐

祭叔來聘

朴鄕呂氏曰祭采地叔字也劉氏曰曷爲邑而字天子之下大夫也存耕趙氏曰祭有祭公祭伯祭叔意者叔其弟也猶蔡季許叔之類伯其爵也公其官也未詳是否戴氏曰親來聘魯祭叔之私交也非有王命故不稱使大意同隠元年祭伯來此則聘耳

夏公如齊觀社

朱子曰社者土神左氏曰公如齊觀社非禮也曹劌諫曰不可夫禮所以整民也故會以訓上下之則制財用之節朝以正班爵之義帥長幼之序徵伐以討其不然諸侯有王王有巡守以大習之非是君不舉矣君舉必書書而不法後嗣何觀愚謂諸侯非王事不出境且諸侯各有其社捨所事而觀他國之社巳非禮矣況齊爲讎國又有新婚之嫌於此見莊公之棄國政無君父壊禮法忘廉恥縱遊觀辠具見矣○張氏曰社者古人祀地之名古制惟社事單出裏惟爲社田國人畢作東遷而後王制漸變祀事不存古意浸爲美觀襄公二十四年齊社搜軍實使客觀之其廢祀典而誇愚俗兆於今矣外傳曹劌曰齊棄太公之法觀民於社君爲是舉而往觀之非故業也天子祀上帝諸侯會之受命焉諸侯祀先公卿大夫佐之受命焉不聞諸侯之相會祀也愚案左氏魯語載曹劌一時之言不同而俱有義故附見焉獨觀民於社一語未詳是否

公至自齊

莊公非王事出境捨父讎忘亷恥事遊觀其何以告廟乎義又見桓二年公至自唐

荊人來聘

陸氏曰非列侯來聘稱人君臣同辭啖氏曰言荊來聘則似舉州皆來故加人字無他義髙氏曰是時楚頵方弒其君而自立中國不能治而反敢來聘凡受聘必於宗廟之中敬之重之也彼南蠻僣逆之人來聘中國中國當以禮義外之詩謂戎狄是膺荊舒是懲周公方且膺之後世子孫乃受其聘於宗廟之中此中國衰微無禮義之甚也獻可杜氏曰書云四夷來王周禮象胥掌其國使亦謂其來王也荊南蠻也亟病中國來聘魯而錄之者懲其非來王來貢以荊蠻而行中國之禮魯亦不當受其聘也○張氏曰楚自四五年來先加兵於蔡鄭而以聘至魯巳用逺交近攻之術聖人於此書其來聘中庸曰送往迎來嘉善而矜不能此三代柔逺人之道也然於此時以魯而受楚之聘非有徳以懷來之彼以禮幣至亦當審所以待之之術如班彪述漢宣戒邊吏之言以爲待遇得其情則卻敵折衝應對入其數則反爲輕欺觀春秋書荊人來聘亦可見矣

公及齊侯遇於谷蕭叔朝公

谷見七年杜氏曰蕭附庸國張氏曰徐州蕭縣朴鄕呂氏曰叔字也公羊曰其言朝公何於外也髙氏曰婚嫁猶未定故往見齊侯於谷此見公不卹國家之事惟婚姻之務公在糓遇齊侯巳無人君相見之禮蕭叔又從而朝之失其所矣遇又見隠四年遇於淸朝又見隠十一年滕薛來朝○康侯胡氏曰爲禮必當其物與其所而後可以言禮大夫宗婦覿而用幣則非其物也蕭叔朝公於齊之谷則非其所也嘉禮不野合而朝公於外是委之於野矣故野非其所君子有不受必反之於正而後止此亦春秋撥亂之意也

秋丹桓宮楹

杜氏曰桓宮桓公廟也楹柱也存耕趙氏曰丹楹施丹雘也左氏曰丹桓宮之楹二十四年刻其桷皆非禮也禦孫諫曰臣聞之儉徳之共也侈惡之大也先君有共徳而君納諸大惡無乃不可乎谷梁曰禮天子諸侯黝堊大夫倉士黈丹楹非禮也髙氏曰莊公不能爲桓復讎而反娶其女以奉祭祀故丹楹刻桷以示孝甚矣莊公之行詐也夫宗廟之飾國有彜典而妄肆奢麗加於襧宮亂王制瀆先君不恭莫大焉聖人直書其事具文見意

冬十有一月曹伯射姑卒

義見隠三年宋公卒

十有二月甲寅公會齊侯盟於扈

杜氏曰扈鄭地在滎陽捲縣西北孫氏曰謀逆姜氏也公二年之中納幣觀社及齊侯遇於谷今又盟於扈甚矣義又見隠元年盟於蔑○葉氏曰小白巳伯矣公復爲離盟則非諸侯之政也以圖婚於我而固其好焉爾前髙傒爲防之盟而後公如齊納幣今齊侯爲扈之盟而後公如齊逆女康侯胡氏曰程子曰遇於谷盟於扈皆爲要結姻好也傳稱男子二十而冠冠而列丈夫三十而不娶則非禮矣然天子諸侯十五而冠者以娶必先冠而國不可久無儲貳欲人君早有繼體故因以爲節也鰥者老而無妻之稱舜方三十未娶而師錫帝堯巳曰有鰥在下矣妻帝之二女則不告於父母以爲告則不得娶而廢人之大倫堯亦不告而妻焉其欲及時而無過如此也今莊公生於桓公之六年至是三十有六載矣以世適之正諸侯之貴尙無內主同任社稷之事故莊公越禮不顧如此其急娶夫人奉祭祀爲宗廟之主而不以大義裁之至於失時不孝甚矣春秋詳書於策爲後戒也

二十有四年春王三月刻桓宮桷

杜氏曰刻鏤也桷椽也谷梁曰禮天子之桷斲之礱之加宻石焉諸侯之桷斲之礱之大夫斲之士斲本刻桷非正也夫人所以崇宗廟也取非禮與非正而加之宗廟以飾夫人非正也康侯胡氏曰自常情觀之丹楹刻桷疑若小失而春秋詳書於策何也桓公見殺於齊則不能復而盛飾其宮誇示仇人之女廢人倫悖天道而不知正春秋謹禮於微正後世人主心術者也故詳書於策爲後鑑也○葉氏曰商人戒肜日曰典祀無丰於暱暱近也夫祀且不可丰而況宗廟之飾乎

曹莊公

義見隠三年宋穆公

夏公如齊逆女秋公至自齊

莘老孫氏曰其父見弒於齊而子婚讎女是無恩於父而盡禮於仇讎也公旣親迎於齊當與夫人偕至夫人未至而莊公先還告至於廟春秋志其告廟之實且辠其先夫人而至也義又見桓二年公至自唐○張氏曰諸侯無越境逆女之禮然則莊公無父之讎猶不可以親至齊廷也況躬君弒於齊而捨宗廟之守往受其女於廟乎昔晉王裒讀蓼莪之詩而哀痛終其身莊公思妃偶之合兩年之閒三至齊廷而念不及於其父春秋所以詳書而誅其心也愚案親迎之禮見隠二年紀履緰逆女此又見莊公三十七年而始娶其書公至自齊又爲姜氏入起也君舉陳氏曰春秋之書夫人未有詳於此者也

八月丁丑夫人姜氏入

夫人哀姜也不曰至自齊而曰入者以莊公先至夫人後入故不復言至自齊也孫氏曰公親迎於齊不俟夫人而至失夫之道也婦人從夫者也夫人不從公而入失婦之道也夫不夫婦不婦非所以奉先公而紹後嗣也不亂何待○康侯胡氏曰昏義以正始爲先而公不與夫人皆至姜氏不從公而入巳失夫婦之正弒閔孫邾之亂兆矣莊公越禮逾時娶仇人之女薦捨於宗廟以成好合卒使宗嗣不立弒逆相仍幾至亡國故春秋詳書其事以著莊公不孝之辠爲後戒也愚案先書公至自齊後書八月丁丑夫人姜氏入則公不俟夫人夫人不從公昭然可見春秋屬辭比事類多如此

戊寅大夫宗婦覿用幣

胡氏曰大夫宗婦者同宗大夫之婦非謂大夫與宗婦也覿者見夫人也左氏曰哀姜至公使宗婦覿用幣非禮也禦孫曰男贄大者玉帛小者禽鳥以章物也女贄不過榛栗棗修以告防也今男女同贄是無別也男女之別國之大節也而由夫人亂之無乃不可乎○戴氏曰莊公至是年三十七嵗矣求婚於齊如恐失之親如齊納幣再嵗而後逆親如齊逆女旣歸而後入又使大夫之妻執幣以覿違越禮制以爲媚恱無所不至甚矣莊公之庸繆也向也桓公娶於齊致文姜之滛亂桓公不免其身今也莊公娶於齊致哀姜之逆亂魯又幾亡其國春秋備書於冊辭煩而不殺爲萬世永戒也

大水

義見桓元年○戴氏曰莊公卽位三十年書大水者三於羣公爲最甚

冬戎侵曹曹羈出奔陳赤歸於曹【羈公羊作羈】

存耕趙氏曰此徐州之戎也趙氏曰羈非嫡也康侯胡氏曰赤者曹之庶子愚案逾年之君稱爵今羈不稱爵未詳蓋戎侵曹曹羈懼而出奔故赤歸而自立耳春秋書此見外域內侵而諸侯不能自存庶孽自立而不復請命於天子也然與鄭突之事有間矣○王氏曰宋執祭仲立突而逐忽故先書突而後言忽明鄭有君突篡之也今後言赤而先書羈明曹無君赤乃國人所逆耳愚案逆與不逆未可知今以經文觀之王氏先後之說庶矣

郭公

杜氏曰經闕誤也莘老孫氏曰郭公之事三傳皆無義說公谷爲曹赤理又不通案管子載郭亡之事以謂齊桓過郭問父老郭何以亡父老曰善善而惡惡也桓公曰善善而惡惡何至亡父老曰善善而不能用惡惡而不能去郭之所以亡也莊二十四年齊桓巳伯而管夷吾用事但見郭父老而問之不知在何時爾然則郭之事迹亦嘗見於傳記也春秋書梁亡言梁之自亡也管子載郭亡之迹蓋亦曰郭自亡爾公與亡字相近疑經書郭公爲郭亡也然疑誤之事聖人闕之

二十有五年春陳侯使女叔來聘

杜氏曰女氏叔字谷梁曰其不名何也天子之命大夫也劉氏曰名也前說近是左氏曰始結陳好也義見七年齊來聘

夏五月癸丑衛侯朔卒

存耕趙氏曰朔拒王命而君衛竟以衛君卒春秋從而紀焉以著王命不勝黨惡也○莘老孫氏曰不書者魯不往會爾

六月辛未朔日有食之鼓用牲於社

鼓用牲於社者鼓於社又用牲於社也文十五年左氏曰非禮也日有食之天子不舉伐鼓於社諸侯用幣於社伐鼓於朝以昭事神訓民事君示有等威古之道也葉氏曰天災有幣無牲諸侯而鼓於社僭也用牲於社非禮也○康侯胡氏曰案禮諸侯旅見於天子入門不得終禮者四而日食與焉古者固以是爲大變人君所當恐懼修省以答天意而不敢忽也故夏書曰乃季秋月朔辰弗集於房瞽奏鼓嗇夫馳庶人走周官鼓人救日月則詔王鼓大僕凡軍旅田役贊王鼓救日月亦如之諸侯用幣於社伐鼓於朝退而自責皆恐懼修省以答天意而不敢忽也然則鼓用牲於社何以書譏不鼓於朝而鼓於社又用牲則非禮矣張氏曰日食陰盛陽微之徴事闗天下固不止爲一魯而諸侯亦有臣民則因天變以自省如洪範五事敬謹於視聴言動思之間一失其正則咎必應之古人應天以實而不以文故髙宗肜日洪範之言乃古人之所先務至如徵與周禮鼓人大僕所載乃禮文之末耳一時遭變禮文固不可廢然正其本而後末可理也今莊公於充陽之本蓋藐然矣鼓何益乎又用牲而欲以物求免書此以見本末之皆失也胡氏曰日食三十六書鼓用牲者三餘不言鼓得常也

伯姬歸於杞

存耕趙氏曰伯姬公姊妹也杜預以爲公女誤矣凡公女伯姬叔姬則加以子字如子叔姬之類公姊妹則但稱伯叔如兄弟之辭是年始嫁過時矣愚謂又爲二十七年公防伯姬與伯姬來起文也

秋大水鼓用牲於社於門

杜氏曰門國門也左氏曰鼓用牲於社於門亦非常也凡天災有幣無牲非日月之眚不鼓邦衡胡氏曰未聞大水而用牲者況伐鼓於門乎書者非惟惡爲國之非禮惡其不務修政事以消患弭災而爲是區區淫巫瞽史之見也○張氏曰案比年大水陰盛陽微之變極矣莊公若思先王正厥事之意謹內外之防嚴夫婦之別使陰沴無浸長之漸則後日之禍猶可及止也鼓以充陽之事與後世減膳避寢之禮皆旣其文而未必有正厥事之誠意實政也況徒以牲牷飲食求免乎書日食大水用牲等事以見莊公非惟不恐懼修省以正其本而禮文之末亦錯矣此魯之所以亂也

冬公子友如陳

公子友莊公之母弟卽季子也杜氏曰諸魯出聘皆書如報女叔之聘也存耕趙氏曰大夫出聘自友始春秋書之以著交政之漸且以著三桓之所自始也義又見隠七年齊來聘○莘老孫氏曰大夫之聘必書之於春秋者可以見其往來之國皆於其黨而其行多非禮也有以私行者有以彊大行者皆非周制聘問之常故謹錄之也

二十有六年春公伐戎【公羊無春字脫也】

戎爲中國患諸侯伐之是也故伯禽徵徐戎而孔子錄之於書然必請命於天子方伯然後行事今莊公擅興師則無王矣況隠桓之際與戎會盟致有伐凡伯追戎濟西之事不能防微杜漸使恃彊暴橫則勞民動眾角力非類春秋書之所以警後世君人者不可不謹其始也義又見二十年齊伐戎

夏公至自伐戎

義見桓二年公至自唐

曹殺其大夫

孫氏曰不書名氏者脫之愚謂義在專殺大夫而不系乎名氏𨿽無名氏義亦著也康侯胡氏曰古者諸侯之卿大夫士命於天子而諸侯不敢專命也其有辠則請於天子而諸侯不敢專殺也及春秋時國無大小卿大夫士皆專命之而不以告於王朝有辠無辠皆專殺之而不以歸於司寇無王甚矣五伯三王之辠人而葵丘之會猶曰無專殺大夫故春秋明書於策備天子之禁也後仿此

秋公會宋人齊人伐徐【左氏古本無公字公羊谷梁有公字張氏日案齊宋皆卑者內亦當然左氏爲正】

宋序齊上者宋本公爵齊桓未伯每序齊上旣伯乃序齊下今齊宋之大夫伐徐故仍序齊上耳未必宋主兵也徐張氏曰嬴姓國近齊魯泗洲臨淮縣是也義見此年伐戎

冬十有二月癸亥朔日有食之

義見隠三年

二十有七年春公會伯姬於洮【徒刀切】

杜氏曰洮魯地薛氏曰洮溝在濟州張氏曰濟南府是也愚案禮女子巳嫁父母在一嵗一歸寧父母沒使大夫歸寧所以別嫌也伯姬無父母則無可歸之理矣而莊公非王事棄國政會伯姬於洮非禮也陸氏曰參譏之公及杞侯伯姬俱失正矣○莘老孫氏曰伯姬前年歸杞會公於洮三傳皆無滛惡之迹春秋書之與夫人姜氏會齊侯於禚文同而無異者蓋婦人無專行之道傅母不至不下堂伯姬無事而會公於洮安知其不爲惡傳無其事而經書之文同者犯禮之迹無異也戴氏曰夫人會諸侯古無是事也文姜數會齊侯不以爲異杞伯姬踵而行之莊公亦安而受之先儒謂伯姬爲莊公女非也

夏六月公會齊侯宋公陳侯鄭伯同盟於幽

存耕趙氏曰距前盟十二年用殷同也義見十六年○張氏曰再舉同盟之禮以申假令而一諸侯之心也魯宋陳鄭偕至而衛不來故明年伐衛

秋公子友如陳原仲

原仲稱字與單伯同左氏曰原仲季友之舊杜氏曰陳大夫原氏仲字季友違禮會外大夫○康侯胡氏曰公子友私行也人臣之禮無私交大夫非君命不越境春秋端本之書也京師諸夏之表也祭伯以寰內諸侯而來魯祭叔以王朝大夫而來聘尹氏以天子三公來告其喪誣上行私表不正矣是故季子違王制委國事越境而會其後陳莊子死赴喪於魯魯人欲勿哭繆公召縣子而問焉曰古者大夫束脩之問不出境𨿽欲哭焉得而哭諸今之大夫交政於中國𨿽欲勿哭焉得而勿哭末流可知矣劉氏曰君不行使乎大夫君行使乎大夫內之失正也大夫不交諸侯大夫交諸侯原氏失正也內失正原氏失正季子可以巳矣則是從命也參譏之此說未詳是否

冬杞伯姬來

莘老孫氏曰春秋內女適諸侯者多矣於其歸寧未嘗曰子某姬來歸寧常事不書也伯姬非莊公子義不當歸春秋以其歸之非禮故書曰杞伯姬來也愚謂公與伯姬春會於洮其冬又來逾禮甚矣而此又爲杞伯來朝起文也

莒慶來逆叔姬

莒慶莒大夫髙氏曰叔姬者伯姬之妹非莊公女也朴鄕呂氏曰莒慶自爲逆也叔姬何以稱字大夫逆則稱字爲君逆則稱女公羊曰此何以書譏大夫越境逆女非禮也董子曰大夫無束脩之餽無諸侯之交越竟逆女紀辠也莘老孫氏曰莒子爲君不能制其臣而使之外交諸侯則不君矣莒慶莊公莒子皆有辠也

杞伯來朝

濟川何氏曰杞先代子孫也方東樓公始封之時與微子唘無異得用天子禮樂才入春秋巳失公爵降而曰侯或稱伯或稱子亦足以知其微弱與桓二年滕稱子同愚謂杞伯不朝王而朝魯巳失禮矣況爲伯姬之來而來朝夫旣不能閒有家而復以身徇之宜其失禮之中又失禮也義又見隠十一年滕薛來朝

公會齊侯於城濮【音卜】

杜氏曰城濮衛地義見隠九年會於防

二十有八年春王三月甲寅齊人伐衛衛人及齊人戰衛人敗績

齊衛稱人者將卑師少也及衛及之也不地於衛也曰衛人及齊人戰者齊人伐衛衛人不服而與齊戰也夫齊桓之盟諸侯定伯業𨿽非至公然以安中國攘夷狄爲名則固可與矣十六年衛旣與齊同盟二十七年之盟乃背而去之齊之來伐有辭矣衛能引躬自咎則齊當自退乃不反已遂與齊戰以至敗績使無辜之民肝腦塗地書曰衛人及齊人戰衛辠爲大而齊爲彼善於此也義又見隠二年鄭伐衛

夏四月丁未邾子瑣卒

黃氏曰瑣克之子也大意見隠七年滕侯卒

秋荊伐鄭公會齊人宋人救鄭

左氏曰楚令尹子元以車六百乘伐鄭入於桔柣之門眾車入自純門及逵市縣門不發楚言而出子元曰鄭有人焉諸侯救鄭楚師夜遁鄭人將奔桐丘諜告曰楚幕有烏乃止愚謂外裔內侵天子方伯不能治向非齊桓率諸侯以救之則中國被其毒幾何其不淪胥於敗也此其功也然桓非命伯且不請於王又其所以救鄭者不過仗大義爲服諸侯計初無懇惻之誠心正孟子所謂非眞有者此其過也春秋書之一以見中國衰微荊蠻暴橫二以見敝壊之餘賴有齊桓之舉三以見天子失禦方伯失職使諸侯自爲禮樂徵伐𨿽粗拯一時之危然王綱之壊至此而極蓋聖人憂世之心樂善之誠並行而不相悖皆惻隠流行之實也○黃氏曰楚與中國爭鄭自此始

冬築郿【公羊谷梁作微】

杜氏曰郿魯下邑築公羊曰造邑也莘老孫氏曰春秋書築者七其六皆臺囿也邑者惟一處耳今不謂之城而謂之築言城者城舊邑也言築者築新邑也蓋臺囿無舊新爲之者必皆曰築然則築郿者新城而爲邑也不曰新無舊也不曰城無所因也春秋之法興作皆書所以重民力謹天時也先書築郿而下書大無麥禾則公之興作不量力可知矣愚謂又見其違王制也

大無麥禾

大無者竭盡之辭冬書大無麥禾者夏悉無麥秋悉無禾至冬而總記之也莘老孫氏曰此書大無麥禾非常無之也無水旱虫螟而大無者嵗不收也舉魯之國無收者焉服防曰陰陽不和土气不養故禾麥不成愚謂政事乖繆則天地變常稼穡不成不可委之於數春秋書之所以戒有國者謹敕人事燮理陰陽而巳又爲告糴起文也

臧孫辰告糴於齊【辰谷梁作臣】

臧孫辰魯大夫臧文仲哀伯子外傳曰文仲以鬯圭與玉磬如齊告糴曰不腆先君之敝器敢告滯積以紓執事齊人歸其玉而與之糴盧氏曰一不登而告糴鄰國責魯無儲蓄以擬凶災無卹民憂下之心兵革力役不息以致荒耗又明人君當謹積聚省財用以備凶年也○莘老孫氏曰古之爲國必有數嵗之備𨿽甚丰年民食之者不過四鬴也君取之者不過什一也民之食有節君之取有度則爲國三年而餘一年之蓄九年而餘三年之蓄二十七年而餘九年之蓄湯之旱七年堯之水九年而天下無饑者其蓄素具也水旱無常又無蓄以備之則是使民恃天而生也安得爲民父母哉莊公在位二十八年𨿽九年之蓄可具也而於其無事奪民之力使不得盡力於耕耨又驅之戰鬭而傷之一年不登告糴於外春秋譏莊公在位之久蓄積無素也

二十有九年春新延廏

新者徹其舊而一新之也延馬廐名國𨿽無饑用民必在農隙去年大無麥禾告糴於齊上下困乏可知矣今春正當賑給勸耕惠鮮窮困而奪其力傷其財見莊公之無志於救荒而厲民以畜馬有國家者知所鑑矣○劉氏曰春秋二百四十二年所興作修舊多矣不必書也而延廐南門蓋微耳何故獨書哉又新宮災魯公之廟也災與壊不能不修而經無修之之文雉門及兩觀災記新作焉吾以此數者參之修舊不足書其書者皆非禮之制不務公室者也

夏鄭人侵許

髙氏曰許鄭鄰也諸侯救鄭而許不至故侵之張氏曰許與鄭世讎也然自盟幽之後不與於齊桓之會鄭人侵之或齊之命歟自後許始從中國未詳孰是義見莊十年公侵宋

秋有蜚【扶味切】

蜚者臭惡之虫山海經云蜚如牛白首一目蛭尾行水則竭行艸則枯見則有兵疫劉氏曰曰有者所以明其無也公羊曰記異也愚謂此皆人事反常中國正气衰耗故窮裔絕域惡气駸駸入焉有國家者致中和則陽淑長而陰慝消矣此與有同義○劉氏曰鸜鵒不逾濟而蜚非中國之物暫而一至故不可言多而言有麋者中國之所有也有之不足異而多則爲異故不可言有而言多螽螟者中國所多也多不足怪而爲災則書故不可言多而言災此制言之體也

冬十有二月紀叔姬卒

叔姬失節歸酅卒非其所也而魯亦不當卒之又爲明年叔姬起文

城諸及防

杜氏曰諸防皆魯邑諸城陽諸縣張氏曰宻州諸城縣縣又有故防城言及者別二邑也防見隠九年黃氏曰先諸及防也義見隠七年城中丘此則饑嵗勞民連城二邑甚矣○髙氏曰前年冬築郿大饑告糴此年新延廐又城諸及防公不卹民而屢興役無君人之心矣愚謂屬辭比事此類是也

三十年春王正月

夏師次於成【左氏無師字任氏曰當從公谷】

張氏曰成魯地地譜泰山鉅平縣東南愚謂諸侯非王命不得擅興師況輕舉次止而無所用乎夫兵不得巳而用之今師出無名不惟干犯王法亦使人心渙防必敗之勢也

秋七月齊人降鄣【音章】

杜氏曰東平無鹽縣東北有鄣城張氏曰卽東平府須城縣常山劉氏曰鄣微弱小國齊肆其彊力脇而服之也不書鄣降而曰齊人降鄣者責齊之深也康侯胡氏曰伯者之政以彊臨弱急事功也故曰五伯三王之辠人也○莘老孫氏曰春秋書降者二降者降服之名也入年郕降於齊師不曰齊師降郕而曰郕降者是時齊魯之師相會圍郕郕不降於魯而自降齊耳今書齊人降鄣非鄣欲降也齊彊降之耳呂氏曰管仲所以相其君者功業可見矣

八月癸亥紀叔姬

髙氏曰叔姬停殯於酅逾歷九月始克孫氏曰媵而卒者歸於酅卒於酅皆非其所也○獻可杜氏曰叔姬者紀之媵耳紀旣滅則當卽歸於魯而又從紀季於酅非禮之甚卒固在於紀季矣

九月庚午朔日有食之鼓用牲於社

義見二十五年

冬公及齊侯遇於魯濟

杜氏曰濟水歷齊魯界在齊界爲齊濟在魯界爲魯濟蓋魯地義見隠四年遇於淸

齊人伐山戎

朴鄕呂氏曰山戎北戎也其稱人以伐何非有大役也木訥趙氏曰山戎去中國逺在舜之營州古孤竹國之地東距遼北距燕康侯胡氏曰桓公不務徳勤兵逺伐不正王法則將開後世之君勞中國而事開邊捨近政而貴逺略因吾民之力爭不毛之地其患有不勝言者故以爲好武功而不修文徳者之戒也義又見二十年齊伐戎○髙氏曰桓公徒欲耀威武於山戎以誇示逺近耳

三十有一年春築臺於郎

郎見隠九年何氏曰四方而髙曰臺天子有靈臺以天地諸侯有時臺以四時登髙望逺人情所樂動而無益於民𨿽樂不爲也愚謂春築則奪農時於郎則非其地從耳目之欲而不卹國事劉氏所謂厲民以自樂者也

夏四月薛伯卒

薛始稱伯見桓二年滕子來朝大意見隠七年滕侯卒

築臺於薛

杜氏曰薛魯地義見前○莘老孫氏曰春築臺於郎夏築臺於薛莊公務一身之娛而勞民如此

六月齊侯來獻戎防

孔氏曰獻者自下奉上之辭防者勝也戰勝而有獲獻其獲無囚而獻其功亦稱防也左氏曰非禮也凡諸侯有四裔之功則獻於王王以警不庭中國則否諸侯不相遺俘莘老孫氏曰齊桓伯者不務徳以綏諸侯而專恃兵革逺以伐戎巳有過矣又以其伐戎之所得誇示諸侯以自矜大因使之威服焉春秋誅齊桓矜功威魯之辠也張氏曰齊桓恃功而不知禮魯不當納之其辠皆可見矣

秋築臺於秦

杜氏曰東平範縣西北有秦亭張氏曰案寰宇記範縣屬濮州亭尙存谷梁曰不正罷民三時財盡則怨力盡則懟君子危之故謹而志之也張氏曰莊公一嵗築三臺政所謂及是時般樂怠敖者則治國治家之當務荒廢多矣此所以逾年身死而蕭墻之禍至易世不能定也可不鑑哉義又見前○髙氏曰公比年興役今又一嵗三時築臺又不在國中之地逺於於郎於薛於秦非所築而築旣爲失矣築而又築之抑又甚也管子曰臺榭相望者亡國之廡也當是時慶父執政而通乎夫人故數築臺於逺地以爲公遊觀之娛公亦爲其所惑而不自知也

冬不雨

公羊曰記異也存耕趙氏曰陰陽和則爲雨不雨气不和也魯莊勤民力役怨气之所召也愚謂冬不雨不害禾稼而亦書者見聖人燮理陰陽無所不至不但爲害稼書也蓋致中和則天地自位風雨以時萬物生育在其中矣○莘老孫氏曰春秋書不雨者七陰陽不和之異也人物在天地閒皆仰陰陽以生陰陽不和則物必不遂故春秋之法一時不雨則書不以爲災也異之大者不可不記也

三十有二年春城小谷

範氏曰小谷魯邑孫氏曰曲阜西北有小谷城義見隠七年城中丘此則饑饉之後屢興工役傷財害民甚矣○薛氏曰莊公自六年之後大無麥禾無麥苗螟麋蜚相繼而有大水者三中君之性尙當少警而公之侈心日起丹楹刻桷告糴而有築郿之役次年新廏城諸防去年三築臺今春又城小谷平嵗猶曰不可況薦饑而輕用民力乎愚謂此皆屬辭比事爲後日滛亂弒逆起文也

夏宋公齊侯遇於梁丘

杜氏曰梁丘在髙平昌邑縣西南張氏曰在濟州昌邑縣愚謂伐國先書主兵會盟先書主會主盟以遇禮見仍以爵爲首義見隠四年遇於淸

秋七月癸巳公子牙卒

公子牙慶父同母弟卽僖叔也髙氏曰牙卒其子乃公孫玆玆之後則有叔孫得臣叔孫僑如叔孫豹叔孫婼叔孫不敢叔孫州仇皆執魯國之政者是以謹志其卒愚謂此記三桓之始與季友卒同義皆譏世卿也大意又見隠元年益師卒

八月癸亥公薨於路寢

谷梁曰路寢正寢也寢疾居正寢正也男子不絕於婦人之手以齊終也愚謂莊公薨於路寢得正矣正則爲常事何以書乎爲緩葬私諡起文也義又見隠三年宋公卒○趙氏曰莊公正終而嗣禍興分位不明而閨帷不修也故宗嗣素定之兵權散主之閨闈嚴飭之小人女子不屍重任賢良受托鼎足交輔則簒弒之禍曷由而至哉

冬十月已未子般卒【公羊谷梁作乙未】

般莊公子也稱子般者因其卒而名也趙氏曰子般子赤以被弒故不書地與隠同子野正卒亦不地疑經闕之左氏曰初公築臺臨黨氏見孟任從之生子般焉雩講於梁氏女公子觀之圉人犖自墻外與之戱子般怒使鞭之公曰不如殺之是不可鞭犖有力焉子般卽位次於黨氏共仲使圉人犖賊般於黨氏成季奔陳立閔公張氏曰莊公主魯之社稷而君道不立上不能正其母使出入滛縱配耦不早立是致冢嗣之位不足以自定內失閒家之道而貽身後之患易曰閒有家傳曰欲治其國者先齊其家莊公反此使滛亂肆行𨿽其身免簒弒之禍而及其二子春秋自夫人孫齊以來三十年間備載莊公內治之失而終之以此所以辠其爲風教之本而不免於首惡也

公子慶父如齊

劉氏曰慶父𨿽殺子般未敢便取其國利閔公之幼而立焉其如齊直告立君也愚謂亦恐齊之見討故結納其君臣耳啖氏曰書公子慶父如齊見臣子之辠也此言弒君之賊臣子不能討之又非逐之而去明書如齊以見其辠陸氏曰齊爲伯主而不能討又許其來惡可知也○康侯胡氏曰子般之卒慶父弒也莊公幼年卽位專以兵權授之慶父嵗月旣久威行中外其流至此故於余丘而書慶父帥師以志得兵之始而卒書公薨子般卒慶父如齊以見其出入自如無敢討之者其垂戒之義明且逺矣

狄伐邢

存耕趙氏曰此北狄也邢姬姓周公之杜氏曰國在廣平襄國縣張氏曰卽邢州龍岡縣莘老孫氏曰春秋之時周室旣卑邢爲同姓之國而伐於狄書之所以見諸姬之失序而狄人之盛彊也王政不行簡書莫畏於狄人何責哉髙氏曰此爲齊人救邢而書亦見中國之衰也義又見隠七年戎伐凡伯○貫道王氏曰戎亂曹魯荊病蔡鄭狄禍邢衛三害之始也許氏曰春秋戎先見荊次之狄次之而荊暴於戎狄又暴於荊當惠王世戎狄荊楚交伐中夏使無齊桓攘服定之豈復有中國哉愚謂此聖人所以與其功而議其過也

春秋本義卷八

欽定四庫全書

春秋本義卷九

元程端學撰閔公【名開莊公子諡曰閔索隠曰系本名啟避漢景帝諱作開年八嵗】

元年春王正月

義見隠元年○不書卽位義見莊公

齊人救邢

左氏曰狄人伐邢管仲言於齊侯曰戎狄豺狼不可厭也諸夏親暱不可棄也宴安鴆毒不可懷也詩云豈不懷歸畏此簡書簡書同惡相卹之謂也請救邢以從簡書齊人救邢義見莊二十八年救鄭

夏六月辛酉我莊公

十一月而左氏曰亂故是以緩義見桓公

秋八月公及齊侯盟於落姑【落公羊谷梁作洛】

杜氏曰落姑齊地義見隠元年盟於蔑○葉氏曰小白方伯諸侯閔公𨿽立而慶父之惡不可以不除則假齊之重以定公位者實季子之意此所謂因陳援以訴於齊使夫人慶父之惡不得隠而後魯可爲者也經所以書公及齊侯盟於落姑蓋齊侯與公卽其地以爲盟其謀出於齊非出於魯旣盟而慶父之惡見其姦不得行則季子亦可挾齊以歸魯是盟固季子定公位非魯人納季子也愚以事勢考之此盟多季子倚齊爲歸魯計耳故旣盟而季子來歸

季子來歸

季字子者男子通稱孫氏曰莊公薨子般卒閔公幼沖慶父與夫人通勢傾公室不朝夕國人洶洶得季友以平內難故曰季子來歸朱子曰季子來歸如髙子來盟齊仲孫來之類當時魯國內亂得一季子歸國則國人皆有慰望之意故史喜而書之夫子直書史家之辭其實季子無狀觀成風之事可見一書季子來歸而季氏得政權去公室之漸皆由此起矣○胡氏曰季子旣不能平姜氏之亂誅慶父之惡致使二人卒弒其君故其次年慶父書奔莒夫人孫於邾以見季友之過也沈僩問季友之爲人朱子曰此人亦多可疑諸家多言季子來歸爲美之之詞據某看此一句正是聖人著季氏所以專國爲禍之基又成風聞季氏之繇乃事之左氏記此數語亦有說話此等人皆是魯國之賊耳萬人傑又問成風事季友與敬嬴事襄仲一般春秋何故襃季友如書季子來歸是也人傑謂季子旣歸而閔公被弒慶父出奔季子不能討賊是其意在立僖公也朱子曰縱失慶父之辠小季子自有大惡若春秋反襃之則不可曉蓋如髙子仲孫之徒只是舊史書之聖人因其文而不革所以書之者欲見當時事迹付諸後人公議耳

冬齊仲孫來

仲孫齊大夫名湫字者天子命大夫也左氏曰齊仲孫湫來省難仲孫歸曰不去慶父魯難未巳公曰若之何而去之對曰難不巳將自斃君其待之存耕趙氏曰有命可仗必書使矣朴鄕呂氏曰非盟也非聘也直書曰來其義見矣劉氏曰桓公不務修伯主之義討有辠扶微國而更使智計之士覘伺虛實令慶父極惡魯君再弒此由桓公仲孫謀不臧之故也春秋書之以見君使臣不以禮臣事君不以忠也田恆弒其君孔子沐浴而朝告於哀公請討之夫事君之義捨孔子無可爲者矣

二年春王正月齊人遷陽

杜氏曰陽國名張氏曰陽國漢志東海郡陽都縣是蓋桓公之彊力施於可取者如此非有興滅繼絕之誠心也愚謂陽國天子所封也桓公以尊王爲名而遷天子所封之國則其所以尊王者假之而已義又見十年宋遷宿○呂氏曰聖人作春秋功過不相掩齊人遷陽以兵力劫之辠之甚也

夏五月乙酉吉禘於莊公

趙氏曰禘王者之大祭也王者旣立始祖之廟又推始祖所自出之帝祀之於始祖之廟而以始祖配之也葉氏曰何以言吉禘喪三年不祭惟天地社稷則越紼而行事莊公之喪二十二月矣未應吉而吉也禘祭於太祖之廟以其祖配之也君薨祔而作王特祀於寢三年升於廟莊公之主未升於廟卽於寢而以莊公配之非所配而配也康侯胡氏曰程子曰天子禘諸侯祫大夫享庶人薦上下之殺也魯侯耳而有禘祭春秋之中所以言禘不言祫也孔子曰魯之郊禘非禮也周公其衰矣禘言吉者喪未三年行之大早也於莊公者方祀於寢非宮廟也一舉三失禮焉春秋之所謹也○髙氏曰閔公幼何知焉聖人書此著季子之徒執國政者之辠也

秋八月辛丑公薨【丑公羊作酉】

左氏曰初公傅奪卜齮田公弗禁秋八月辛丑共仲使卜齮賊公於武闈公羊曰公薨何以不地隠之也何隠爾弒也孰弒之慶父也杜氏曰實殺書薨又不地者皆史策諱之邦衡胡氏曰於公薨之下書夫人孫邾慶父奔莒則弒君之迹自見矣黃氏曰莊公不能防閒其母播其惡於眾又忘父事讎求婚於齊致哀姜通於慶父叔牙公沒而謀簒弒二世殱焉慶父之後爲孟孫叔牙之後爲叔孫季友之後爲季孫三桓擅政祿去公室魯之衰自莊公始矣閔公生八嵗而慶父立之立二年而慶父弒之閔公蓋可閔而未有是非之可議也義又見隠四年衛州吁事

九月夫人姜氏孫於邾公子慶父出奔莒

姜氏哀姜莊公夫人也左氏曰成季以僖公適邾共仲奔莒乃入立之以賂求共仲於莒莒人歸之及宻使公子魚請不許哭而往共仲曰奚斯之聲也乃縊閔公哀姜之娣叔姜之子也故齊人立之共仲通於哀姜哀姜欲立之閔公之死也哀姜與知之故孫於邾髙氏曰先書公薨而繼書此則知姜氏與慶父二人者實弒君也胡氏曰季子旣歸獨執國命以魯之眾因齊之力取慶父弒君之賊而殺之其勢甚易也而季子不能以至復弒閔公今又不討使姜氏慶父得以出奔縱釋同惡之人故書存耕趙氏曰二國保姦之辠亦莫能掩矣愚案𨿽書慶父之奔亦以著三桓之始也○葉氏曰子般之弒夫人與慶父矯立閔公而歸獄於鄧扈樂故夫人猶得安國中而慶父可以托君命以聘齊閔公之弒慶父簒而不得則夫人與慶父之計窮矣外已失齊援而惡暴於國人𨿽權在已亦無能爲季子可誅而不誅猶使逃焉者以僖公爲重而不遽討之也康侯胡氏曰莊公防親釋怨無志復讎忘父子之恩絕君臣之義國人習而不察將以是爲常事則亦不知有君之尊有父之親矣莊公行之而不疑大臣順之而不諫百姓安之而無憤疾之心也則人欲必肆天理必滅故慶父無君之心動圉人犖卜齮之刃交發於黨氏武闈之門哀姜以國君母與聞乎故而不忌也當是時魯君再弒幾至亡國不亦防乎所謂治之於未亂保之於未危不可不察也

冬齊髙子來盟

杜氏曰髙傒也齊侯使來平魯亂僖公新立因遂結盟故不稱使也魯人貴之故不書名程子曰盟未前定也胡氏曰書法同屈完來盟義又見隠元年盟於蔑此則不討慶父之亂而但使傒來定僖公則桓公之情亦可見矣○韓中甫曰子般弒閔公又弒夫人慶父奔爲齊桓者宜具其事告諸天王討魯之賊命可立者立之則安危繼絕之義庶矣乃命髙子一來識者本其心不過仗義服諸侯成伯業耳僖公者莊公之庶子也上不受於天王下不承於先君內倚成風屬季子而立外邀大國之臣以定位擅王官之盟專廢置之權說者謂傒能因事制宜故夫子稱髙子以著其善者過矣蓋魯人當疑危之際幸傒來盟以自安故書之曰髙子云爾夫子因而不革付天下後世公論朱子以爲如季子來歸之類是也浚南趙氏曰讀春秋者不可於細事上求程子亦曰後世以史視春秋襃善貶惡而巳至於經世大法則不知也其謂是歟

十有二月狄入衛

左氏曰狄人伐衛衛懿公好鶴鶴有乘軒者將戰國人受甲者皆曰使鶴鶴實有祿位余焉能戰公與石祁子玦與莊子矢使守曰以此贊國擇利而爲之與夫人繡衣曰聼於二子及狄人戰於熒澤衛師敗績遂滅衛衛侯不去其旗是以甚敗狄入衛遂從之又敗諸河初惠公之卽位也少齊人使昭伯烝於宣姜不可彊之生齊子戴公文公宋桓夫人許穆夫人文公爲衛之多患也先適齊及敗宋桓公逆諸河宵濟衛之遺民男女七百三十有三人益之以共滕之民爲五千人立戴公以廬於曹許穆夫人賦載馳齊侯使公子無虧帥車三百乘甲士三千人以城曹歸公乘馬祭服五稱牛羊豕雞狗皆三百與門材歸夫人魚軒重錦三十兩莘老孫氏曰案左氏以爲衛滅而遷都然春秋但曰入蓋狄𨿽廹衛至於奔亡而未嘗居有其地其後衛復見於經非狄滅而取之故不曰滅爾皆未詳信否張氏曰衛非特懿公好鶴而失人心蓋自惠公卽位宣姜淫恣耽樂防政習實爲常公又重之亡形已具故狄人一至而渙然離散以衛爲春秋初之大國方與齊侯胥命才四十年而淪於滅亡所以治國必齊其家而滛亂之禍不篡必滅可不戒哉義又見隠七年戎伐凡伯

鄭棄其師

左氏曰鄭人惡髙克使帥師次於河上久而弗召師潰而歸髙克奔陳鄭人爲之賦淸人公羊曰鄭棄其師者何惡其將也鄭伯惡髙克使之將逐而不納棄師之道也康侯胡氏曰人君擅一國之名寵生殺予奪惟我所制爾使克不臣之辠巳著按而誅之可也情狀未明黜而逺之可也愛惜其才以禮馭之可也惡有假以兵權委諸境上坐視其失伍離散而莫之卹乎○陸氏聞於師曰人臣之義可則竭節而進否則奉身而退髙克進退違義見惡於民辠亦大矣常山劉氏曰鄭詩淸人刺文公也髙克好利而不顧其君文公惡而欲逺之不能使髙克將兵而禦敵於竟陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩也觀此詩序則鄭棄其師之道的然著矣

春秋本義卷九﹤經部﹐春秋類﹐春秋本義﹥

欽定四庫全書

春秋本義卷十

元程端學撰僖公【名申荘公子閔公庶兄左氏曰成風聞成季之繇乃事之而屬僖公焉故成季立之不書卽位義同荘公】

元年春王正月齊師宋師曹師次於聶北救邢夏六月邢遷於夷儀齊師宋師曹師城邢【夷公羊作陳】

杜氏曰聶北夷儀皆邢地張氏曰輿地廣記河北邢州龍岡縣北一百五十里有夷儀嶺卽所遷也愚謂再書齊師宋師曹師者不可以前目後凡也苟不再書則若邢自城與魯城之者矣皆文勢當然無他義也莘老孫氏曰春秋之義凡次皆譏未有次而言救者力能救之則救之可也邢與凡蔣胙祭俱爲周公之而狄伐之則仗大義帥諸侯往救之爾乃次於聶北曰救邢焉師巳次矣其能救乎實次而名救也齊桓用師未有曰師者師次所以見挾彊師而不能救邢深辠之也邢爲狄人所逐至於奔亡遷都夷儀書邢遷邢自遷也齊桓閔邢之亡率諸侯之師而爲之城得救患分災之道矣然方狄之伐邢齊桓早帥諸侯救之則不至於遷而夷儀不必爲城也齊桓失救邢之義使邢至於遷也而爲之城城邢未足以爲功而不救之情益自顯也義又見莊二十八年救鄭○愚案以三國之大眾正月救邢而六月邢遷蓋半嵗矣則無志於救可知也況先書次於聶北而後書救邢乎狄旣去乃以三國之大眾城一邢焉所謂顚而不扶俟其旣僕而以手撫之者也伯者假仁而無惻怛之心莫顯於此先儒乃謂次聶北爲按兵觀釁城邢爲救患分災失春秋之防矣

秋九月戊辰夫人姜氏薨於夷齊人以歸

公羊曰夷者齊地左氏曰哀姜孫於邾齊人取而殺之於夷以其屍歸僖公請而之張氏曰書薨於夷諱國之惡也言齊人以歸則爲魯誅其辠而以喪歸可知矣髙氏曰莊公欲娶姜氏汲汲惟恐不得旣不正其夫婦之始不數年閒卒成大惡幾危魯國此齊侯所親見也故召之至於夷殺之而以之歸齊侯殺之𨿽是然不當以歸繼書齊人以歸言齊人不當取其屍歸也而夫人又不當歸之於魯如之何則可曰卽其死所而之可也○張氏曰自文姜弒桓公得逃致辟而淫縱益甚使魯國三四十年之閒濁亂昏迷卒成再弒其君之禍至此慶父哀姜皆死誅不赦然後三綱稍明人倫粗正此縱辠誅惡得失之明驗也

楚人伐鄭

張氏曰荊至是稱楚者蓋荊乃州之名也商頌稱奮伐荊楚則楚亦其國之舊名但自武文以來𨿽駸駸彊盛而未暇正其國之號名故以州稱及熊頵卽位令尹子文得政始定攺號曰楚以交於中國前此獨來聘稱人其侵敗中國皆以州舉自此始稱號稱人則浸彊矣然終齊桓世𨿽伐小國止稱人者以桓之力猶足以制之也及桓沒而宋襄伯然後始列於會盟晏然主諸侯而春秋有以爵書者矣愚謂此本魯史之辭辭隨世變不自覺也孔子因之以見春秋世變之一端耳左氏曰楚人伐鄭鄭卽齊故也義見莊十年荊敗蔡師○莘老孫氏曰荊楚之俗中國道明則逃遁莫敢內向至其衰陵而中國無人也則伐其小國執其諸侯無所不至矣邦衡胡氏曰周室衰微楚人始與中國交聘而諸侯不思所以防之遂起其爭彊之心是諸侯有以啟之也其後與伯主敵僭號稱王迹由此爾

八月公會齊侯宋公鄭伯曹伯邾人於檉【勅呈切公羊作朾】杜氏曰檉宋地陳國陳縣西北有檉城張氏曰卽宛邱縣也孫氏曰公有母喪出會非禮也義見隠九年會於防

九月公敗邾師於偃【公羊作纓】

杜氏曰偃邾地未詳信否康侯胡氏曰檉之會公與邾人咸與焉則是志同而謀協也今旣會邾人於檉又敗邾師於偃於此責公無攘外患安中國之誠矣凡此類書其事而義自見也愚謂公居喪而用兵又一辠也義又見莊十年公敗齊師於長勺○呂氏曰公方會伯主而遽敗邾師君子以齊桓之服諸侯僅矣

冬十月壬午公子友帥師敗莒師於酈獲莒拏【酈力知切公羊作犂谷梁作麗拏女居切】

大夫帥師見隠二年杜氏曰酈魯地愚謂莒拏者莒大夫也公羊曰獲者生得也左氏曰莒人來求賂公子友敗諸酈公賜季友汶陽之田及費未詳信否康侯胡氏曰辠在莒也然抑鋒止銳諭以辭命使自知不縮而引去則善矣今至於兵刃旣接擒其主將則魯亦有辠矣愚謂以大夫專兵而獲大夫王綱之壊甚矣義又見隠二年鄭伐衛○存耕趙氏曰季友有立僖之功竊靖難之名遂攘魯國之權而專主其師敗莒有功季氏專制之形始兆幹侯之禍由來漸矣

十有二月丁巳夫人氏之喪至自齊

杜氏曰不稱姜闕文劉氏曰哀姜與乎亂殺二子幾亡國齊桓討而誅之是也且哀姜安可復配宗廟臨羣臣哉魯以臣子不得討而齊以伯主得舉法故臣子可緣伯主之命以尊宗廟伯主亦可緣天子之法以絕魯私請今齊以公義而魯以私意請之是魯之不忍也而不可通於春秋○張氏曰案古者兵死者尙不入於兆況得辠於先君見誅於方伯而配宗廟秩烝嘗乎

二年春王正月城楚丘

楚丘以經文推之當是魯邑趙氏曰據城緣陵言諸侯此不言諸侯魯自城耳若諸侯城之如此爲文魯自城之又何如分別乎且城小谷又是其證也義見隠七年城中丘○莘老孫氏曰三傳皆以爲楚丘衛邑齊桓率諸侯城之然案春秋之法諸侯城之者則書諸侯如城邢城緣陵城虎牢城成周是也未有與諸侯同城而不序諸侯者楚丘之城見於傳記者皆以爲衛邑衛詩定之方中序亦曰衛楚丘而詩中無之但曰楚宮楚室耳楚丘之名見於春秋者二隠之八年曰戎伐凡伯於楚丘以歸當凡伯之來聘戎遂伐之以歸經不言衛楚丘安知非魯地乎於此城之又不言諸侯城楚丘益可疑也今地理楚丘屬宋則凡伯自周聘魯無緣更過宋也此蓋可疑之事且當闕之

夏五月辛巳我小君哀姜

姜氏淫逆得辠宗廟其死也不於其地而以歸魯魯人受之之以禮又別爲之諡僖公知有母而不知有宗廟矣其十一月而葬非所論也○黃氏曰春秋書哀姜終之以禮如此則上文姜氏偶闕姜字而指以貶者過矣

虞師晉師滅下陽【下公羊谷梁作夏陸氏曰據上陽下陽俱虢邑左氏是也】

陸氏曰虞姬姓公爵張氏曰周大王子仲雍所封其都亦在平陸之地晉成王弟唐叔之後國都在太原府杜氏曰下陽虢邑在河東大陽縣張氏曰虢文王弟虢叔之後下陽與上陽爲對下陽虢之塞邑在陜州平陸縣上陽在陜縣虢所都也愚謂邑而言滅者毀其城殺其宰其與取爲已邑者異也左氏曰晉荀息請以屈產之乘與垂棘之璧假道於虞以伐虢公曰是吾寶也對曰若得道於虞猶外府也公曰宮之奇存焉對曰宮之奇之爲人也懦而不能彊諫且少長於君君暱之𨿽諫將不聴乃使荀息假道於虞曰冀爲不道入自顚軨伐鄍三門冀之旣病則惟君故今虢爲不道保於逆旅以侵敝邑之南鄙敢請假道以請辠於虢虞公許之且請先伐虢宮之奇諫不聽遂起師夏晉裏克荀息帥師會虞師伐虢滅下陽谷梁曰虞先晉何也爲主乎滅下陽也下陽者虞虢之塞邑也滅下陽而虞虢舉矣愚謂晉設詭計以滅同姓虞貪寶貨而自伐其國卒喪其身故於此書虞晉滅下陽而後書晉人執虞公有以爲後世鑑矣

秋九月齊侯宋公江人黃人盟於貫【公羊作貫澤】杜氏曰江國在汝南安陽縣張氏曰卽蔡州新息縣之地黃嬴姓國在汝南弋陽縣卽光州定城縣也杜氏曰貫宋地梁國蒙縣西北有貰城貰與貫字相似張氏曰興仁府濟陰縣有貫城左氏曰盟於貫服江黃也義見隠二年盟戎於唐又爲十二年楚滅黃起文也○存耕趙氏曰楚彊於江漢若徐若舒蓼皆屬之江黃介其間以弱役彊聞中國有伯而危者安亡者存故不逺而來願就盟焉桓公之伯亦盛矣惜乎其爲徳之不終也案管仲言曰江黃近楚楚爲利之國也君必歸之若伐而不能救則亂自此始公曰諾然不能從再與會盟黃恃諸侯之好曰自郢及我九百里焉能害我齊終莫之救卒滅於楚亦可傷也齊亦病矣

冬十月

此一時無事書首月也

不雨

十月十一月十二月皆旱也○愚案此書冬十月及次年春王正月夏四月自是一時無事書首月耳與下文三不雨不相干三不雨亦與上文書首月不相蒙公谷誤聨讀之又以文公時不雨凡例求之遂有勤雨閔雨之說先儒因之又爲冬十月不雨則十一十二月有雨春正月夏四月不雨則二三五月有雨之說獨左氏謂自十月至於五月者得之蓋冬一時不雨春一時不雨夏則至於六月始得雨耳經防本明讀之者誤也辧見或問

楚人侵鄭

義見莊十年荊敗蔡師

三年春王正月

此亦一時無事書首月也

不雨

正月二月三月皆旱也

夏四月

此亦一時無事書首月也

不雨

四月五月皆旱也左氏曰自十月不雨至於五月髙氏曰萬物須雨以生須雨以成一時亢旱猶有所損況不雨幾於彌年則其災可知愚謂人物不得其所則害陰陽之和而雨澤不降八月不雨則谷種不入土饑饉可知矣聖人畏天災憂民事莫甚於此故書之爲後世有民土者之大戒也戒之者何敬吾身務民義以正天地之气耳義又見莊三十一年

徐人取舒

杜氏曰徐國在下邳僮縣東南舒國廬江舒縣張氏曰卽廬州舒城縣孫氏曰舒蓋羣舒舒庸舒蓼舒鳩之類趙氏曰凡得國而不書滅者不絕其祀也愚謂先王建國而諸侯取之辠不容誅矣但比之滅國爲少間耳徐與舒非列國也明王愼徳四夷咸賔彼皆各安其土不敢攻伐周徳旣衰諸侯侵伐然後其屬自相吞噬以肆馮淩矣春秋書之以爲有天下者不可不愼徳也豈徒紀徐舒之相倂哉後仿此○張氏曰齊桓方伯而不能戢諸侯之吞倂小國亦降鄣遷陽等事有以教之無以令之也

六月雨

自去年十月不雨至此月始雨紀實事以見旱之久髙氏謂此記不雨之終者是也夫春耕夏耘而六月始雨則農不及事而民以困窮以至艸木鳥獸咸不若其性矣○康侯胡氏曰觀此義則春秋有懼天災卹民隠之意遇天災而不懼視民隠而不卹自樂其樂而不與民同也國之亡無日矣

秋齊侯宋公江人黃人會於陽谷

杜氏曰陽谷齊地在東平須昌縣北張氏曰卽東平府須城縣北隋置陽谷縣愚謂書齊宋江黃盟於貫又書會於陽谷見齊桓伯業之成𨿽江黃爲楚與國猶服從於齊也江黃服則楚可伐而有攘夷狄之功矣然他日楚滅黃而齊不見救則此盟此會不足恃也假仁者無誠心勤於前而怠於後類此義又見隠二年會戎於潛

冬公子友如齊涖盟【谷梁友上有季字涖音利公羊谷梁並作蒞】

孔氏曰涖臨也公羊曰涖盟者往盟乎彼也木訥趙氏曰聽伐楚之期也義見隠元年盟於蔑此又見友之專政也

楚人伐鄭

左氏曰楚人伐鄭鄭伯欲成孔叔不可曰齊方勤我棄徳不祥義見莊十年荊敗蔡師

四年春王正月公會齊侯宋公陳侯衛侯鄭伯許男曹伯侵蔡蔡潰遂伐楚次於陘【音刑】

潰者散也眾散流移若水之潰遂者繼事之辭杜氏曰陘楚地潁川召陵縣南有陘亭張氏曰卽潁昌府郾城縣孫氏曰蔡楚與國故先侵蔡俟其兵震威行然後大舉蔡旣潰遂次於敵境左氏曰楚子使與師言曰君處北海寡人處南海惟是風馬牛不相及也不虞君之渉吾地也何故管仲對曰昔召康公命我先君大公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徴昭王南徵而不復寡人是問對曰貢之不入寡君之辠也敢不供給昭王之不復君其問諸水濵師進次於陘張氏曰楚自魯桓二年蔡鄭會鄧已懼其爲中國患大積五十年富彊吞倂之力今比年伐鄭气陵中國所幸齊自桓公入國舉管仲以治民訓兵至此方能率諸侯之師正其辠而討之使其君臣震恐遣使如師可謂有功於中國矣然桓公本無湯武之學而管仲復未嘗有聞於君臣之大義故揆之天吏討辠之法則不奉天子之命未敢正其僭王之辠僅致屈完來師請服受盟不純屈服時出干紀滅救鄭故曽西得以鄙其功烈之卑愚案孔子曰桓公九合諸侯一匡天下民到於今受其賜微管仲吾其被髮左衽矣又曰管仲之器小哉孟子曰天子討而不伐諸侯伐而不討五霸者摟諸侯以伐諸侯者也三王之辠人也又曰以力假仁者霸孔孟論伯者之事卽春秋所書之防而邵子所謂五伯功之首辠之魁功過不相掩者備矣○康侯胡氏曰桓公伐楚而楚人服辠孟氏何以獨言春秋無義戰也譬諸殺人者或曰人可殺歟曰可孰可以殺之曰爲士師者則可以殺之矣國可伐歟曰可孰可以伐之曰爲天吏則可以伐之矣楚𨿽暴橫憑陵上國齊不請命擅合諸侯豈所謂爲天吏以伐之乎春秋以義正名則君臣之分嚴矣

夏許男新臣卒【新公羊作辛】

髙氏曰卒者卒於其國也蓋陘地近許許師𨿽已次於陘許男遇疾而歸矣義見隠三年宋公卒

楚屈完來盟於師盟於召陵

張氏曰屈完者楚大夫之名氏也杜氏曰召陵潁川縣也張氏曰在郾城縣漢之潁川郡召陵縣也愚謂不稱使者未前定也蓋完旣來而求盟於師桓公則退軍於召陵而與之盟也與齊髙子來盟同意左氏曰夏楚子使屈完如師師退次於召陵齊侯陳諸侯之師與屈完乘而觀之齊侯曰豈不谷是爲先君之好是繼與不谷同好如何對曰君惠徼福於敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟存耕趙氏曰齊桓之於楚服之而已次陘壓境楚勢頓沮屈完來請盟桓公於是退召陵與之盟義見前伐楚○愚謂盟者亂世之事況以中國諸侯之尊而下盟芋氏之大夫非禮之正也使有王者興必將正其疆土復其滅國一就吾區晝品制然後已非但艸蕞補其罅漏而足也而後世以此爲甚盛之舉則誠齊人而已然則孔子奚取焉曰彼善於此也周不能王列國吞齧楚人內侵向無齊桓將遂主盟中夏矣聖人之心寛宏惻怛與人爲善取其所能而惜其未至故錄其伐楚之事付後世公論然貴王賤伯尊內賊外之意昭然於筆削之間矣

齊人執陳袁濤塗【袁左氏作轅案釋文左氏亦作袁云本亦作轅】

杜氏曰袁濤塗陳大夫袁氏也左氏曰陳袁濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間供其資糧屝屨其可也齊侯說與之虎牢執袁濤塗髙氏曰楚方受盟而退遽執同會之大夫齊侯之志驕矣是知齊侯之不可爲周公而爲三王之辠人也義又見莊十七年齊執鄭詹○公羊曰古者周公東徵則西國怨西徵則東國怨桓公假塗於陳而伐楚則陳人不欲其反由己者師不正故也不修其師而執濤塗古人之討則不然也董子曰齊桓合諸侯其後矜功自足而不修徳故楚人滅而志弗憂損人之國而執其大夫功未良成而志以溢矣故曰管仲之器小哉自是日衰九國叛矣

秋及江人黃人伐陳

髙氏曰非魯及之蒙上齊人執袁濤塗之文也杜氏曰魯受齊命討陳之辠未詳孰是髙氏曰陳侯方與諸侯同侵蔡同伐楚又同盟而齊侯遽執其大夫又率二國伐之不義莫大焉義又見隠二年鄭伐衛

八月公至自伐楚

張氏曰師出三時見久役之勞也義又見桓二年公至自唐○愚案此亦可見諸侯已歸而齊復帥其師以侵陳勞民黷武之甚也

葬許穆公【穆公羊作繆】

義見隠三年葬宋穆公

冬十有二月公孫玆帥師會齊人宋人衛人鄭人許人曹人侵陳【玆公羊作慈】

公孫慈叔牙之子叔孫載伯也左氏曰叔孫戴伯帥師會諸侯之師侵陳陳成歸袁濤塗君舉陳氏曰公孫玆帥師見三家之專也邦衡胡氏曰濤塗誤軍則辠止濤塗耳何至伐其國哉豈有辠一臣而諸國合攻之也齊桓怒執其臣又伐之侵之甚矣義又見莊十年公侵宋○康侯胡氏曰揚子作法言或問爲政有幾曰思斁昔在周公徵於東方四國是皇其思矣夫齊桓徑陳陳不果納執袁濤塗其斁矣夫桓公識明而量淺管仲器不足而才有餘方楚人未帖而齊以爲憂也致勤於鄭振中夏之威會於陽谷惇逺國之信按兵於陘修文告之辭退舍召陵結會盟之禮何其念之深禮之謹也楚方受盟志已驕溢陳大夫一謀不協其身見執其國見伐見侵桓徳於是乎衰矣

五年春晉侯殺其世子申生

左氏曰晉獻公娶於賈無子烝於齊姜生秦穆夫人及太子申生又娶二女於戎大戎狐姬生重耳小戎子生夷吾晉伐驪戎驪戎男女以驪姬歸生奚齊其娣生卓子驪姬嬖欲立其子賂外嬖梁五與東闗嬖五使言於公曰曲沃君之宗也蒲與二屈君之疆也不可以無主若使太子主曲沃而重耳夷吾主蒲與屈則可以威民而懼戎晉侯悅之夏使太子居曲沃重耳居蒲城夷吾居屈羣公子皆鄙惟二姬之子在絳二五卒與驪姬譖羣公子而立奚齊晉作二軍公將上軍太子申生將下軍以滅耿滅霍滅魏還爲太子城曲沃士蒍曰太子不得立矣分之都城而位以卿先爲之極又焉得立不如逃之無使辠至爲吳太伯不亦可乎晉侯使太子申生伐東山臯落氏裏克諌曰太子奉冢祀社稷之粢盛以朝夕視君膳者也故曰冢子君行則守有守則從從曰撫軍守曰監國古之制也夫帥師專行謀誓軍旅君與國政之所圖也非大子之事也師在制命而已稟命則不威專命則不孝故君之嗣適不可以帥師君失其官帥師不威將焉用之且臣聞臯落氏將戰君其捨之公曰寡人有子未知其誰立焉不對而退太子帥師公衣之偏衣佩之金玦狐突嘆曰時事之徴也𨿽欲勉之狄可盡乎梁餘子養曰死而不孝不如逃之罕夷曰君有心矣狐突欲行羊舌大夫曰不可違命不孝棄事不忠子其死之太子將戰狐突諫曰不可昔辛伯諗周桓公云內寵並後外寵二政嬖子配適大都耦國亂之本也周公弗從故及於難今亂本成矣立可必乎孝而安民子其圖之與其危身以速辠也初晉獻公欲以驪姬爲夫人卜人不可弗聽立之生奚齊其娣生卓子及將立奚齊旣與中大夫成謀姬謂太子曰吾夢齊姜必速祭之太子祭於曲沃歸胙於公公田姬寘諸宮六日公至毒而獻之公祭之地地墳與犬犬斃與小臣小臣亦斃姬泣曰賊由太子大子奔新城【事又見國語】公殺其傅杜原款或謂大子子辭君必辯焉太子曰君非姬氏居不安食不飽我辭姬必有辠君老矣吾又不樂曰子其行乎大子曰君實不察其辠被此名也以出人誰納我十二月戊申縊於新城姬遂譖二公子曰皆知之重耳奔蒲夷吾奔屈晉侯使以殺大子申生之故來告陸氏曰申生𨿽有愛父之心而乃陷父於不義俾讒人得志國以亂離古人云小仁大仁之賊也愚謂晉獻𨿽不操刃以殺申生然置之必死之地而不暇辧讒言之曲直非晉侯殺之而誰哉首惡之名不得辭矣此亦魯史之直筆而聖人錄之以示教者也○莘老孫氏曰申生之事見於傳記備矣晉侯之惡見矣然人子之道至於見殺則不爲孝矣舜之事瞽瞍瞽瞍亦允若而卒免於禍申生之於獻公也獻公聽讒申生死之春秋舉重者言之斥言晉侯而申生未免有辠也朴鄕呂氏曰董子曰有國者不可以不知春秋前有讒而不見後有賊而不知爲人臣者不可以不通春秋守經事而不知其宜遭變事而不知其權若獻公者其諸所謂前有讒而不見此所以蒙首惡之名若申生者其諸所謂遭變事而不知其權此所以陷父於不義康侯胡氏曰春秋端本澄源之書也屍此者其誰乎春秋書之使後世有欲紊妃妾之名亂適庶之位縱人欲滅天理以敗其家國者知所戒焉以此防民猶有以堯母名門使姦臣探逆其意有危皇太子之心以成巫蠱之禍者

杞伯姬來朝其子

伯姬僖公姑卽莊二十五年歸杞者在莊公時已不得歸況僖公時乎張氏曰其子蓋年十餘嵗杞伯在而使其子隨母以來也谷梁曰諸侯相見曰朝伯姬爲志乎朝其子則是杞伯失夫之道矣以待人父之道待人之子非正也故曰杞伯姬來朝其子參譏也○愚案伯姬之子乃杞侯之冢嗣𨿽不行朝禮亦不當使之隨母以來杞侯之爲家國可知矣

夏公孫玆如牟

牟見桓十五年凡魯聘他國皆言如此譏私相聘與三桓之用事耳義又見隠七年齊來聘

公及齊侯宋公陳侯衛侯鄭伯許男曹伯會王世子於首止秋八月諸侯盟於首止【止公羊谷梁作戴】

杜氏曰王世子惠王太子鄭也首止衛地陳畱襄邑縣東南有首鄕張氏曰襄邑屬拱州公羊曰曷爲殊會王世子世子貴也愚謂齊桓致世子於首止而諸侯往會之故說者因謂之殊會其書法蓋與會吳於善道之類同而非有他義也諸侯何以不序一事而再見者前目後凡也谷梁曰中無事而復舉諸侯何也尊王世子而不敢與盟也左氏曰會王太子鄭謀寧周也張氏曰初惠王娶陳嬀爲後生子鄭及叔帶愛叔帶欲立之齊桓以其廢長立幼將啟亂階遂率諸侯會王世子於首止示天下戴之以爲天王之貳揚氏曰惠王溺嬖寵諸侯苟欲正之貢以諫辭可也箴於朝覲可也合眾國爲會盟以正之則是以力制天子也於君臣之大義不亦戾哉愚謂惠王廢長立幼其惡可知然齊桓未嘗朝王而納諫亦未見王之拒諫也輒召諸侯會王世子又盟諸侯示天子以意是要君也世子儼然出會是制父也夫齊桓之意善矣一旦定國本絕亂階齊桓之功也惜其參之以權謀術數也至於制父要君則其辠大矣夫春秋正義不謀利明道不計功故蘇氏曰首止之會非王志也帥諸侯以定世子爲義也然而諸侯不以王命而會世子世子不以父命而出會諸侯衰世之事也義又見隠元年盟於蔑

鄭伯逃歸不盟

左氏曰秋諸侯盟王使周公召鄭伯曰吾撫女以從楚輔之以晉可以少安鄭伯喜於王命而懼其不朝於齊也故逃歸不盟孔叔止之曰國君不可以輕輕則失親失親患必至病而乞盟所喪多矣君必悔之弗聽逃其師而歸獻可杜氏曰齊桓合諸侯以謀寧周室徳𨿽不全亦有翼戴之名鄭伯與會而逃盟春秋書之著其爲諸侯而行匹夫之行也愚謂齊桓之舉迹近尊王義實大悖鄭伯誠能明諭臣不要君子不制父之大義不會不盟縱未必齊桓之頓服然天下後世必有是鄭伯之言者矣今旣會而逃之而其所以逃者非此之謂斯害義矣○常山劉氏曰鄭伯逃盟故六年啟諸侯之伐致新城之圍七年有寧母之會不敢與盟而使世子聽命九年王人齊侯等盟於洮而鄭伯乞盟噫以諸侯之尊而始於逃歸終於乞盟甚乎鄭伯之辠也

楚人滅子奔黃

杜氏曰國在弋陽軑縣東南任氏曰地譜光州光山縣故國愚謂子不名史有不詳或闕文也左氏曰楚鬭谷於菟滅子奔黃於是江黃道柏方睦於齊皆姻也子恃之而不事楚又不設備故亡義見三年徐取舒此則滅國甚矣○張氏曰桓公於此時率諸侯以討楚復豈不足以立中國之威而制楚之橫與不能救以啟救鄭圍許之紛紛楚之滅黃亦自此始矣愚案楚受盟一年復滅小國禍尢熾焉𨿽楚人暴橫亦齊桓有以致之也蓋伯者之術非已有之而求人以力故人不心服而其效施於力之所及桓非命伯摟諸侯以侵伐諸侯降鄣遷陽滅譚與遂伐山戎而獻捷執大夫而伐陳首止之會力制天子鄭伯逃盟衛侯背約中國服從類可知矣捨近狄事逺戎而狄入衛救邢不力而邢遷其自爲者如此諸侯歸順類可知矣宜其楚不心服而復窺中國也書曰東徵西夷怨南徵北狄怨又曰大邦畏其力小邦懷其徳天下曷敢有越厥志方之王道何翅碔砆美玉哉書屈完受盟於前書楚滅圍許滅黃於後貴王賤伯鑑戒昭矣

九月戊申朔日有食之

義見隠三年

冬晉人執虞公

左氏曰晉侯復假道於虞以伐虢宮之奇諫曰虢虞之表也虢亡虞必從之晉不可啟冦不可翫一之謂甚其可再乎諺所謂輔車相依唇亡齒寒者其虞虢之謂也公曰晉吾宗也豈害我哉對曰太伯虞仲太王之昭也太伯不從是以不嗣虢仲虢叔王季之穆也爲文王卿士勲在王室藏於盟府將虢是滅何愛於虞且虞能親於桓莊乎桓莊之族何辠而以爲戮不惟偪乎親以寵偪猶尙害之況以國乎公曰吾享祀丰潔神必據我對曰臣聞之鬼神非人實親惟徳是依故周書曰皇天無親惟徳是輔又曰黍稷非馨明徳惟馨又曰民不易物惟徳繄物如是則非徳民不和神不享矣神所憑依將在徳矣若晉取虞而明徳以薦馨香神其吐之乎弗聽許晉使宮之奇以其族行曰虞不臘矣在此行也晉不更舉矣八月甲午晉侯圍上陽冬十二月丙子朔晉滅虢虢公醜奔京師師還館於虞遂襲虞執虞公康侯胡氏曰書滅下陽於始而記執虞公於後可以見棄義趨利瀆貨無厭之能亡國敗家審矣愚謂諸侯天子所封又晉虞同姓虞固愚也然晉獻詭計執之惡不可掩矣○劉氏曰春秋之紀事原始見終不失其實者也虞之滅自下陽始下陽滅則虞亡矣宮之奇舟之僑皆知之獨其君不知春秋書之使天下之爲人君者從而省之可以戒於此矣故曰家有旣亡國有旣滅由別之不別也可不大哀乎人君莫不惡亡而好存莫能固亡而保存者是何也嗜欲之習近而憂患之未逺也凡書執諸侯者十有四

六年春王正月

夏公會齊侯宋公陳侯衛侯曹伯伐鄭圍新城

杜氏曰新城鄭新宻卽滎陽宻縣張氏曰屬鄭州左氏曰諸侯伐鄭以其逃首止之盟故也髙氏曰鄭伯逃歸不盟遂與楚通是啟諸侯之伐也義又見隠二年鄭伐衛

秋楚人圍許諸侯遂救許

葉氏曰圍鄭之諸侯不序一事再見也左氏曰楚子圍許以救鄭諸侯救許乃還愚謂春秋書此一以見中國衰而楚人橫二以見齊桓不能服楚之心三以見鄭伯背齊卽楚以致此伐四以見猶幸齊桓之有此舉也圍許義又見莊十年荊敗蔡師救許義又見莊二十八年救鄭

冬公至自伐鄭

存耕趙氏曰兵以夏出以冬反歷三時以伐鄭出故以伐鄭至也義又見桓二年公至自唐○邦衡胡氏曰不致故許而致伐鄭者伐鄭本志也救許遂事也髙氏曰救許因伐鄭也

七年春齊人伐鄭

左氏曰齊人伐鄭孔叔言於鄭伯曰諺有之曰心則不競何憚於病旣不能彊又不能弱所以斃也國危矣請下齊以救國公曰吾知其所由來矣姑少待我對曰朝不謀夕何以待君愚謂諸侯以救許而解鄭圍不得志於鄭故齊復伐之也夫齊桓以力服人未盡善也鄭伯背齊卽楚亦冥頑不識所趨哉義又見隠二年鄭伐衛

夏小邾子來朝

小邾見莊五年倪黎來杜氏曰邾之別封故曰小邾未詳是否義見隠十一年滕薛來朝

鄭殺其大夫申侯

左氏曰初申侯申出也有寵於楚文王文王將死與之璧使行曰惟我知女女專利而不厭予取予求不女疵瑕也後之人將求多於女女必不免我死女必速行無適小國將不女容焉旣葬出奔鄭又有寵於厲公子文聞其死也曰古人有言曰知臣莫若君弗可攺也已未詳信否義見莊二十六年曹殺大夫

秋七月公會齊侯宋公陳世子款鄭世子華盟於母【谷梁作寧】

杜氏曰髙平方與縣東泥母亭音張氏曰魯地孫氏曰齊人伐鄭鄭伯懼欲求成於齊故先使世子華受盟於母也左氏曰盟於母謀鄭故也管仲言於齊侯曰臣聞之招攜以禮懷逺以徳徳禮不易無人不懷齊侯修禮於諸侯諸侯官受方物未詳信否義見隠元年盟於蔑

曹伯班卒【班公羊作般】

義見隠三年宋公卒

公子友如齊

義見隠七年齊來聘○木訥趙氏曰僖三年公子友如齊聽伐楚之期而蒞盟焉其後凡三年公不朝則季友聘終齊桓之世不怠也惟六年伐鄭自春䢐冬不暇朝聘故七年公子友如齊自是十年公如齊十三年公子友如齊十五年公如齊十六年公子友卒十七年而齊桓卽世當齊之伯公與公子友同心事齊三年一聘之節未嘗廢黃氏曰事伯主而不事王公與大夫更疊如齊皆春秋之習而魯不能自拔也

冬葬曹昭公

義見隠三年葬宋穆公

八年春王正月公會王人齊侯宋公衛侯許男曹伯陳世子款盟於洮【公羊陳世子款下有鄭世子華四字】

王人見莊六年公羊曰王人者何微者也曷爲序乎諸侯之上先王命也杜氏曰洮曹地案莊二十七年杜氏以爲魯地未詳啖氏曰王人與盟非禮也莘老孫氏曰春秋伯者多假王命以令諸侯名尊天子而實行其私齊桓是時致天王之命以會盟中國故王人而盟諸侯則王道之衰諸侯而盟王人則諸侯之伉盟者不信而後爲之也義又見隠元年盟於蔑○獻可杜氏曰案周禮邦國有疑諸侯會盟則爲壇以盟之是諸侯從天子而受盟也末世列國專盟春秋譏之今不卽會於周而盟於洮以見天子之弱就盟諸侯於下國也

鄭伯乞盟

趙氏曰乞者卑重之辭左氏曰請服也莘老孫氏曰鄭伯逃天下之盟主而附彊暴之夷狄母之會𨿽嘗遣其世子又恐懼不安親來乞盟愚謂鄭伯以諸侯之尊始於逃終於乞自取悔辱故君子作事謀始垂戒逺矣

夏狄伐晉

義見隠七年戎伐凡伯○存耕趙氏曰晉與狄鄰故有疆埸之警啟土以居羣公子又爲采桑之役內釁頻仍狄安得不肆乎國必自伐而後人伐之晉之謂也

秋七月禘於太廟用致夫人

用者以也致者至自齊也趙氏曰夫人者時君之妻聲姜也因其至特設禘禮以爲榮觀愚謂不言姜氏者義在禘以致夫人而不在姓氏又辠在僖公而不在聲姜又夫人之下書姜氏則不成文故省文耳夫人至而告廟魯有常禮魯以諸侯而僭天子之禘已失禮矣又以夫人之至而禘於太廟是失禮之中又失禮也

冬十有二月丁未天王崩

天王惠王也一見諸侯遇王喪而致宰周公以嘉禮盟於葵邱二見僖公不服喪而朝齊三見齊侯許男伐北戎義又見隠三年

春秋本義卷十

欽定四庫全書

春秋本義卷十一

元程端學撰

僖公

九年春王三月丁丑宋公禦說卒【禦公羊谷梁作禦】左氏曰桓公卒愚謂此爲宋子出會葵邱起也○髙氏曰不書葬者宋子出會諸侯故諸侯並與天王之葬皆不會也

夏公會宰周公齊侯宋子衛侯鄭伯許男曹伯於葵邱張氏曰宰冢宰周公名孔王之三公食來於周扶風雍縣東北周城是也康侯胡氏曰宰周公者以冢宰兼三公也古者三公無其人則以六卿之有道者兼師保之任冢宰或闕則以三公下行端揆之職左氏曰宋桓公卒未葬而襄公會諸侯故曰子趙氏曰凡諸侯在喪而出以喪行者稱子以吉行者稱爵志惡之淺深也杜氏曰陳畱外黃縣東有葵邱張氏曰卽開封雍邱縣也劉氏曰七年左氏所云惠王崩襄王惡大叔帶之難懼不立不發喪而告難於齊者實八年十二月事也八年盟於洮謀王室者實今葵邱事也理或然也髙氏曰惠王方崩諸侯不會其喪襄王在諒闇之中百官總己方聽於冢宰而齊侯旣不帥諸侯朝之反相會以致天子之宰以天子之宰反來下會諸侯大義乖矣夫君子不奪人之喪齊侯爲伯主當遏宻之時大會諸侯又使宋子與會然則所仗大義果安在哉谷梁曰禮在堂孤無外事今背殯而出會以宋子爲無哀矣義又見隠九年會於防○存耕趙氏曰襄王之立非惠王意也惠後猶在王𨿽立恐諸侯之或貳也故桓請王命以盟諸侯而王亦出重臣以臨之齊𨿽忠於周而周以齊而輕矣案首止桓以定世子之位今襄王已立𨿽有子帶之慮桓若率諸侯以朝王而聽命焉則一正君而國定矣桓公管仲學不知此狃首止之殊盟而亦用之周公徒偃蹇於外以聲勢足以震蕩諸侯天子亦依以爲一日之安爾

秋七月乙酉伯姬卒

伯姬僖公未嫁姊妹也谷梁曰婦人許嫁笄而字之死則以成人之喪治之愚謂禮女子十有五年而笄二十而嫁然則未許嫁者固亦笄而字矣案禮期之喪諸侯絕惟姊妹侄不絕不降則僖公當爲之服矣僖公於時不服則無親以凶服臨葵邱之會則吉凶紊矣齊桓奪人之喪而使之盟亦非禮也○髙氏曰公自出會聞伯姬之卒不復歸臨其喪無親親之義也莘老孫氏曰春秋內女許嫁而卒惟二爾伯姬子叔姬是也

九月戊辰諸侯盟於葵邱

陸氏曰盟稱諸侯者前目後凡之義且明周公之不與盟也張氏曰其義與首止同孟子曰五伯桓公爲盛葵邱之會諸侯束牲載書而不歃血初命曰誅不孝無易樹子無以妾爲妻再命曰尊賢育材以彰有徳三命曰敬老慈幼無忘賔旅四命曰士無世官官事無攝取士必得無專殺大夫五命曰無曲防無遏糴無有封而不告曰凡我同盟之人旣盟之後言歸於好左氏曰宰孔先歸遇晉侯曰可無會也齊侯不務徳而勤逺略北伐山戎南伐楚西爲此會也東略之不知西則否矣其在亂乎君務靖亂無勤於行晉侯乃還愚案此盟卽會葵邱之事襄王有子帶覬覦之難桓公率諸侯翼戴天子旣會冢宰又自爲盟使天下知有冢嫡有共主而襄王大位得以粗安齊桓之功亦大矣然不過假尊王之名以適吾之所便故不暇奔惠王之喪聴冢宰之命於朝旣致冢宰於葵邱而又自爲盟焉遙制朝政權自己出拂君臣之大經此其大辠也大功不可以不與大辠不可以不明故聖人直書以示戒其尊君抑臣貴王賤伯之義顯矣義又見隠元年盟於蔑○胡氏曰孟子之言非與桓也當時中國倂爲十二其亂又甚於春秋其曰五霸三王之辠人今之諸侯五霸之辠人孟子非美齊桓可知張氏曰一命之詞三綱所系蓋修身正家之要自此以下尊賢敬臣子民柔逺人懷諸侯之意略備其提挈綱領以正率人蓋春秋之所未有𨿽然大學之道有諸已而後求諸人無諸已而後非諸人桓公於易樹子以妾爲妻之禁終不免躬自犯之固無以令諸侯正天下矣況道不足以治心諸侯方服而驕其視夫諸侯大會而作誥謂玆朕未知獲戾於上下栗栗危懼若將隕於深淵以謹造邦匪彞慆淫之戒者何翅霄壤之殊哉

甲戌晉侯佹諸卒【佹九委切張氏曰左氏谷梁作甲子不應甲子在戊辰之後合從公羊作甲戌佹公谷作詭】

晉侯獻公也此書卒爲奚齊卓子見殺起也不書葬豈魯從齊桓而不會其葬歟

冬晉裏克殺其君之子奚齊【殺公羊作弒】

裏克世子申生之傅也其君之子裏克之君之子也非居喪稱子之義奚齊晉獻庶子驪姬所出疑荀息欲立奚齊而諸大夫不從故奚齊未立而裏克殺之奚齊旣非嫡嗣而又未立則固其君之子也故不書曰弒其君奚齊外傳曰驪姬將殺申生而難太子之傅裏克謀於優施飲裏克酒爲鳥烏集枯之歌以感動裏克裏克欲中立以免難稱疾不朝驪姬遂得以成其殺申生之謀及獻公卒乃殺奚齊卓子而欲納重耳左氏曰獻公卒裏克防鄭欲納文公故以三公子之徒作亂初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也及裏克將殺奚齊先告荀息曰三怨將作秦晉輔之子將何如荀息曰將死之裏克曰無益也荀叔曰吾與先君言矣不可以貳能欲復言而愛身乎𨿽無益也將焉辟之且人之欲善誰不如我我欲無貳而能謂人已乎冬十月裏克殺奚齊於次荀息將死之人曰不如立卓子而輔之荀息立公子卓以愚謂裏克爲申生傅當晉獻殺申生時不以死爭而欲中立免難偸生失節矣及晉獻死乃旋爲申生報怨而殺奚齊夫奚齊𨿽庶孽乃其君之子也若不當立宜別立君而處奚齊於一所且殺申生者晉獻也非奚齊也一旦殺奚齊則是臣報君怨非裏克殺其君之子而何哉○朱子曰裏克事只以左傳所書未見其是非國語載驪姬陰托裏克之妻其後裏克守不定遂有中立之說他當時只難裏克裏克不變太子可安由是觀之裏克之辠明矣又曰他倒了處便在那中立上天下無中立之事自家若排得他便用排退他若柰何不得便用自死今一許驪姬中立他事便了便是他求生避禍

十年春王正月公如齊

啖氏曰凡公及內卿往他國朝聘皆書曰知愚謂如者往也故上下內外通言之然外諸侯大夫來魯朝聘皆明書之魯往他國朝聘皆但言如者亦內辭而孔子因之也又見桓五年齊鄭如紀蓋魯不朝王而朝齊伯業愈盛而王綱愈墜矣魯然則他國可知趙氏曰所以傷王室之微著諸侯之不臣也義又見隠十一年滕薛來朝○張氏曰莊公十三年柯之盟魯已服齊𨿽莊公因婚姻一再如齊自此魯不朝齊者幾二十年蓋桓公伯業未成不責諸侯以朝禮也今僖公始朝齊見於葵邱之後伯體漸肆諸侯不朝天子而朝伯主自是始矣

狄滅溫溫子奔衛

杜氏曰蓋中國之狄張氏曰溫卽孟州溫縣本周畿內國成王時司防蘇忿生之邑此見王靈不振畿內諸侯狄得滅之此天王出居鄭之權輿也義又見隠七年戎伐凡伯○髙氏曰著狄益熾也伐邢矣入衛矣伐晉矣今又滅溫滅天子之邑而逼逐天子之大臣齊侯可不治諸愚謂王畿有事諸侯奔命狄滅溫桓公若不聞焉其夏乃伐北戎則伯主尊王假而已矣

晉裏克弒其君卓及其大夫荀息【公羊卓下有子字】卓驪姬之娣所出者此稱弒其君卓卓已立也事見殺奚齊張氏曰聖人以裏克當申生未死之前不能以死正諌而中立以求免坐視太子無辠而死以成驪姬讒賊之謀及其終也而弒二君夫卓子𨿽庶孽旣立乎其位則固裏克之君也君臣之分已定而犯上作亂如此故正名其弒君髙氏曰荀息從君於昏固不足言然能後身先義亦可爲偸生者之勸矣愚謂卓已立則裏克嘗北面事之矣而又殺之非裏克弒其君而何哉然奚齊卓子躬無大惡而不得其死者其父致之也晉獻嬖寵孽殺樹子幸免其身卒及臣子晉國大亂後世君人者可以鑑此矣義又見桓二年宋督事○康侯胡氏曰裏克是謂持祿容身速獻公殺適立庶之禍者正其弒逆之辠𨿽欲辭而不受其可得乎使克明於君臣大義據經廷諍以動其君執節不貳以固太子其濟則國之福也其不濟則死於其職亦無歉矣人臣所明者義於功不貴幸而成所立者節於死不貴幸而免克欲以中立祈免自謂智矣而亦終不能免等死耳不死於世子而死於弒君其亦不知命之蔽哉爲人臣而不知春秋之義者必陷篡弒誅死之辠克之謂也朱子曰荀息未見有可取者但始終守節死君之難亦可取爾劉氏曰裏克能不聴優施之謀喜能不從孫林父之亂陳乞能不隨景公之惑則晉無殺世子之禍衛無逐君之惡齊無嬖孽之變矣患在偸安苟容逢君之惡故春秋正其篡弒之辠也陳平之王呂氏誅少帝也似此皆不明於臣之分者也

夏齊侯許男伐北戎

杜氏曰北戎山戎也未詳是否薛氏曰當時患有大於戎者狄及晉楚是也晉滅虢滅虞狄嘗入衛逼邢前年伐晉又近滅溫召陵之後楚滅圍許豈可置而不圖捨彊圖弱守衛果如是乎所謂不務徳而勤逺略況許方患楚而敺以伐戎非用人之道也義又見莊三十年伐山戎

晉殺其大夫裏克

左氏曰九年晉郤芮使夷吾重賂秦以求入齊隰朋帥師會秦師納晉惠公十年夏四月周公忌父王子黨會齊隰朋立晉侯晉侯殺裏克以說將殺裏克公使人謂之曰微子則不及此𨿽然子弒二君與一大夫爲子君者不亦難乎對曰不有廢也君何以興欲加之辠其無辭乎臣聞命矣伏劍而死於是防鄭聘於秦且謝緩賂故不及谷梁曰裏克弒二君與一大夫其殺之不以其辠也裏克所爲弒者爲重耳也夷吾曰是又將殺我乎故殺之不以其辠也莘老孫氏曰春秋之法𨿽弒君之賊以其辠討之則書之爲人不以其辠討之則爲專殺裏克𨿽有弒君之辠夷吾嘗命爲大夫矣又以已私殺之晉殺其大夫耳非討賊也義又見莊二十六年曹殺大夫○康侯胡氏曰若惠公旣立謂裏克曰先君命大夫爲世子傅世子死非其辠而大夫不卹若奚齊者旣有先君之命矣而大夫又殺之以及卓大夫𨿽殺之獨不念先君之命乎則克必再拜而死不復有言矣惠公乃曰又將圖寡人是殺之不以其辠也葉氏曰晉裏克衛喜皆弒其君者也然不書討賊之辭而與殺大夫一施之何哉所以殺者非討賊也卓死惠公求入裏克實迎立焉則惠公固幸卓之死而竊其位者也衛獻公之入立則固與聞乎弒矣是以求復於喜曰苟反政由氏祭則寡人此豈可責以討賊者歟及其得國惠公則曰子弒二君一大夫爲子君者不亦難乎而後殺克獻公旣以政許喜而患其專乃與公孫無地公孫臣謀攻氏免余殺喜而屍諸朝其討克與喜者皆畏其害己而除之者也孔子曰名不正則言不順其極至於刑不中無所措手足使惠獻無媿於卓與剽歸正二辠之臣而誅焉春秋如之何不書曰晉人殺裏克衛人殺喜乎

秋七月

冬大雨雪【雨於付切公羊作雹】

公羊曰記異也莘老孫氏曰非常則爲災故志之爾○愚案冬而雨雪常也大雨雪則陰勝陽而極備凶矣春秋書雨雪者三而言大者二

十有一年春晉殺其大夫防鄭父【防普悲切公羊作邳】左氏曰十年防鄭之如秦也言於秦伯曰呂甥郤稱冀芮實爲不從若重問以召之臣出晉君君納重耳蔑不濟矣秦伯使泠至報問且召三子郤芮曰幣重而言甘誘我也遂殺防鄭未詳信否義見莊二十六年曹殺大夫○蘇氏曰防鄭裏克之黨也惠公旣殺裏克防鄭言於秦伯請出晉君而納重耳鄭則有辠矣然鄭之謀由裏克致之也未詳信否

夏公及夫人姜氏會齊侯於陽谷

葉氏曰姜氏聲姜也陽谷見三年邦衡胡氏曰魯以文姜哀姜亂內外之限連喪三君而僖公不監往轍又與夫人出會則男女之位復不正矣齊桓方務伯業不能以禮屬諸侯而以亂終之所以不振也參譏之○張氏曰男女無別則瀆亂生諸侯會伯主而婦人與焉君臣之大義中外之大計凡所當講者必有所不及而般樂瀆亂浸淫日長宜桓公自是以往黃亡不救徐救不力女寵盛行伯業遂衰而魯僖之怠棄國政亦自此始矣可不戒哉

秋八月大雩

義見桓五年

冬楚人伐黃

左氏曰黃人不歸楚貢冬楚人伐黃康侯胡氏曰黃人慕義背楚卽齊被兵城守更歷三時告命已至而援師不出則失救患分災禦彊暴安與國之義矣辠桓公旣與盟而又不能救也義又見僖三年徐取舒亦爲明年滅黃起也○張氏曰中國外裔之勢相爲消長而未有不原於心故曰毋怠毋荒四夷來王桓公怠荒之心見於陽谷之會矣楚人占之而遂興伐黃之師也

十有二年春王三月庚午日有食之

義見隠三年

夏楚人滅黃

左氏曰黃人恃諸侯之睦於齊也不供楚職曰自郢及我九百里焉能害我夏楚滅黃谷梁曰貫之盟管仲曰江黃逺齊而近楚楚爲利之國也若伐而不能救則無以宗諸侯矣桓公不聴遂與之盟管仲死楚伐江滅黃桓公不能救故君子閔之也康侯胡氏曰見荊楚之彊諸夏之弱責方伯連帥之不修其職使小國困於彊暴不得其所義又見僖三年徐人取舒○存耕趙氏曰不言奔上下同力死社稷也愚謂周道衰諸侯橫江黃國小而近楚楚人固已視爲幾上肉矣然不有齊桓之盟或可緩數年之命未必見滅如是之速也齊桓旣與之盟而不救則君子之責有所歸矣夫齊桓未伯其求諸侯如此之勤也伯業旣盛而棄江黃如敝屣者何也以徳行仁者徳愈盛而心愈固以力假仁者力盡志溢則怠矣故貴王賤伯春秋之大義也

秋七月

冬十有二月丁丑陳侯杵臼卒【杵公羊作處】

義見隠三年宋公卒又爲陳侯居喪出會起文也

十有三年春狄侵衛

義見隠七年戎伐凡伯○張氏曰楚旣滅黃而齊莫之卹侵衛之師所以肆行也

夏四月陳宣公

義見隠三年宋穆公

公會齊侯宋公陳侯衛侯鄭伯許男曹伯於咸

杜氏曰咸衛地東郡濮陽縣東南有咸城愚謂次年春有諸侯城緣陵事則此會謀城緣陵也義見隠九年會於防

秋九月大雩

義見桓五年

冬公子友如齊

義見隠七年齊來聘○張氏曰陽谷寧母及咸之會其後公子友皆如齊蓋伐楚服鄭城緣陵之事魯皆同之足以見友專魯政也

十有四年春諸侯城緣陵

趙氏曰此卽上會咸之諸侯不列序者前目後凡耳緣陵漢書地理誌北海營陵瓚曰春秋謂之緣陵張氏曰卽濰州樂昌縣愚案緣陵經不言國未詳何爲大意譏諸侯僭天子之權著伯者之功過也

夏六月季姬及鄫子遇於防使鄫子來朝【鄫似陵切谷梁作繒】季姬僖公妹趙氏曰魯未嫁女也張氏曰鄫國禹後姒姓漢屬東海郡晉屬瑯邪在沂州承縣東北有鄫故城又有鄫山谷梁曰遇者同謀也公羊曰非使來朝使來請已也何氏曰男不親求女不親許魯不防正其女乃使要遮鄫子淫泆使來請已與禽獸無異存耕趙氏曰夫婦之始不正如此書之以見僖公之不兄鄫子之不夫季姬之不可以爲女矣○孫氏曰此年六月季姬鄫子遇於防使鄫子來朝明年九月季姬歸於鄫是季姬先與鄫子遇於防而後嫁也此季姬之行不正可知矣

秋八月辛卯沙鹿崩

杜氏曰沙鹿山名陽平元城縣東有沙鹿土山在晉地谷梁曰沙山名林屬於山爲鹿張氏曰漢書元後傳作麓杜說近是劉氏曰山不可以系國名山大澤不以封公羊曰爲天下紀異也○莘老孫氏曰王道大壊彞倫一斁而天下之人皆反皇極則天見其變而日食星孛地見其妖而川竭山崩所以召之在於天下沙鹿梁山崩𨿽在於晉不可以晉言也康侯胡氏曰詩稱百川沸騰山冢崒崩言西周之將亡也沙鹿崩𨿽不指其事應而事應具存此春秋畏物之反常爲異使人恐懼修省其垂戒明矣愚謂日星隕食山川崩竭繋之天下有天下者之責也然諸侯各有民社血脈貫通豈可委之天下而不自省哉夫災異固不可指一事而言然沙鹿崩而天王居鄭其山在晉而晉侯見獲於秦他如齊桓卒而伯業衰楚氛益熾而遂主夏盟此其可見之大略也夫豈天心哉皆人事亂紀以召天地災異而天地災異復爲生民害蓋感必有應應復爲感有天下國家者在於謹人事愼所感而已

狄侵鄭

義見隠七年戎伐凡伯

冬蔡侯肸卒

大意見隠七年滕侯卒

十有五年春王正月公如齊

義見隠十一年滕薛來朝○獻可杜氏曰魯之所朝者惟齊晉楚

楚人伐徐

義見三年徐取舒

三月公會齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐【谷梁無衛侯二字公羊有之而在陳侯之上帥公羊作率】

牡丘張氏曰齊地齊語曰築五鹿中牟蓋與牡丘以衛諸夏之地注云四塞諸夏之闕也地譜云與匡近杜氏曰匡衛地在陳畱長垣縣西南張氏曰卽開封府長垣縣西南杜氏曰公孫敖慶父之子左氏曰楚人伐徐徐卽諸夏故也盟於牡丘尋葵丘之盟且救徐也孟穆伯帥師及諸侯之師救徐諸侯次於匡以待之康侯胡氏曰楚都於郢距徐亦逺而舉兵伐徐暴橫憑陵之辠著矣徐在山東與齊宻邇非有餽糧越險之難也今書盟於牡丘見諸侯救患之不協矣書次於匡見伯主號令之不嚴矣書大夫帥師而諸侯不行見桓徳益衰而禦彊暴安中國之志怠矣中庸曰至誠無息不息則久春秋謹始卒欲有國者惇不息之義也義又見莊二十八年救鄭○愚案書公孫敖帥師見孟氏之專兵亦爲下書楚人敗徐起文也

夏五月日有食之

不書日闕文也義見隠三年

秋七月齊師曹師伐厲

杜氏曰厲楚與國義陽隨縣北有厲鄕張氏曰卽徐州徐縣在徐楚之間左氏曰伐厲以救徐也十六年夏齊伐厲不克救徐而還未詳信否愚謂於此可見齊之不專於救徐矣義又見隠三年鄭伐衛○張氏曰兵法攻所必救謂之奇兵然繼此楚敗徐於婁林則厲在所不必救明年而後不克救而還正所謂未聞巧之久者況同盟不同心而宋已伐同役之曹乎

八月螽【公羊作】

義見桓五年

九月公至自會

義見桓二年公至自唐○髙氏曰公自正月如齊因而會盟暴師於外已逾三時以會致者始於此

季姬歸於鄫

先書遇於防使來請已而繼書歸於鄫則男女之不正可知○髙氏曰去秋與鄫子遇於防因其自請而遂許之所謂不待父母之命媒妁之言而相從者也今公方自會至而季姬遽歸於鄫厥後鄫子所以取禍者甚酷豈無自而然哉存耕趙氏曰魯諸姑之失教由諸嫂始也女之失教由母始也文姜哀姜以淫恣聲姜效之委姬遂狃以爲習矣

己卯晦震夷伯之廟

趙氏曰晦者晦朔之晦公羊曰震之者雷電擊夷伯之廟也杜氏曰夷伯魯大夫展氏之祖父夷諡伯字左氏曰展氏有隠慝焉程子曰夷伯之廟震而言震夷伯之廟天應之也張氏曰天之擊怒每在於惡熟而人不加誅之後君子知天之日監而畏其威所以事天也○張子曰凡陰气凝聚陽在內者不得出則奮擊而爲雷霆不善之積蓋亦如此

冬宋人伐曹

義見隠二年鄭伐衛○薛氏曰宋人內叛則桓徳之衰襄志之私皆可見矣君舉陳氏曰諸夏之相加兵於是再見宋襄爲之也許氏曰同盟始相攻桓不能一矣則何以禁外裔之亂伯徳方衰荒服闚夏至是而諸侯浸以貳矣威靈之陵夷可不愼哉愚謂齊桓圖伯四十年閒諸夏莫爭外裔稍沮其功大矣及其終也人心離貳同盟相伐身親見之以力假仁其效如此

楚人敗徐於婁林【婁力侯切】

杜氏曰婁林徐地下邳僮縣東南有婁亭張氏曰在泗州臨淮縣左氏曰徐恃救也愚謂以七國之眾不能敵楚千里之孤兵春秋書諸侯之盟之次大夫之帥師於前書齊曹伐厲宋人伐曹於中書楚人敗徐於後則齊桓之無志諸侯之解體救徐之不力其情自見矣此皆以力假仁之效也

十有一月壬戌晉侯及秦伯戰於韓獲晉侯

秦嬴姓伯爵顓帝之後周孝王時分土爲附庸邑秦之六世至襄公將兵救周送平王東遷有功封爲諸侯葉氏曰秦伐晉惠公逆而請戰故書晉侯及秦伯言晉之主此戰也張氏曰韓後爲韓國卽同州韓城縣獲見元年秦捨晉君於外已而歸之故不言以歸也左氏曰晉侯之入也秦穆姬屬賈君焉且曰盡納羣公子晉侯烝於賈君又不納羣公子是以穆姬怨之晉侯許賂中大夫旣而皆背之賂秦伯以河外列城五東盡虢略南及華山內及解梁城旣而不與晉饑秦輸之粟秦饑晉閉之糴故秦伯伐晉晉侯謂慶鄭曰冦深矣若之何對曰君實深之可若何公曰不孫卜右慶鄭吉弗使步揚禦戎家僕徒爲右乘小駟鄭入也慶鄭曰古者大事必乘其產生其水土而知其人心安其教訓而服習其道惟所納之無不如志今乘異產以從戎事及懼而變將與人易亂气狡憤陰血周作張脈僨與外彊中干進退不可周旋不能君必悔之弗聴九月晉侯逆秦師使韓簡視師復曰師少於我鬭士倍我公曰何故對曰出因其資入用其寵饑食其粟三施而無報是以來也今又擊之我怠秦奮倍猶未也公曰一夫不可狃況國乎遂使請戰韓簡退曰吾幸而得囚壬戌戰於韓原晉戎馬還濘而止公號慶鄭慶鄭曰愎諫違卜固敗是求又何逃焉遂去之梁由靡禦韓簡虢射爲右輅秦伯將止之鄭以救公誤之遂失秦伯秦獲晉侯以歸晉大夫反首拔捨從之穆姬聞晉侯將至以太子防與女簡璧登臺而履薪焉使以免服衰絰逆且告曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之乃捨諸靈臺大夫請以入公曰獲晉侯以厚歸也旣而喪歸焉用之大夫其何有焉必歸晉君乃許晉平晉陰飴甥會秦伯盟於王城攺館晉侯饋七牢焉晉侯歸殺慶鄭而後入是歲晉又饑秦伯又餼之粟於是秦始徵河東置官司焉邦衡胡氏曰重耳兄也當立也夷吾弟也不當立也夷吾賂秦伯以求入篡也秦伯不納重耳而納夷吾以徼賂是貪而納篡也晉惠背賂而不與故秦穆興師以伐之厥辠惟均晉侯背施逆諫而失民自取獲之道也愚謂自晉致戎又不自咎而逆戰焉經曰晉侯及秦伯戰則秦晉之曲直辠之重輕皆可見矣書法與桓十七年戰於奚同○康侯胡氏曰秦伯伐晉而經不書伐專辠晉也谷梁曰韓之戰晉侯失民矣以其民未敗而君獲也孫氏曰晉侯失道不顧人命以起此戰春伯獲之則又甚矣愚謂以諸侯之尊而至於見獲一則夷吾之辠二則晉獻殺世子之餘孽也後世人主可以鑑此矣

春秋本義卷十一

欽定四庫全書

春秋本義卷十二

元程端學撰

僖公

十有六年春王正月戊申朔隕石於宋五是月六鷁退飛過宋都【隕公羊作霣是公羊作提誤也鷁五歷切谷梁作鶂】

先石後五者猶書言牛一羊一豕一之意也杜氏曰是月隕石之月重言是月嫌同日鷁水鳥程子曰退飛倒逆飛必有气驅之存耕趙氏曰石靜物也而隕自天鷁進物也而退飛異矣見於宋應在宋也○康侯胡氏曰聖人因災異以明天人感應之理而著之於經垂戒後世如石隕於宋而書曰隕石此天應之也和气致祥乖气致異苟知其故恐懼修省變可消矣宋襄公亡國之餘欲圖伯業不自省其徳也後有盂之執之戰天之示人顯矣聖人所書之義明矣可不察哉

三月壬申公子季友卒

此記三桓之始友之後季孫行父季孫宿季孫意如季孫斯皆執魯政至意如而逐昭公是以謹志其卒義又見閔元年季子來歸大意又見隱元年盆師卒○劉氏曰春秋譏世卿莫甚於魯魯之大夫皆世卿然莫彊於季氏仲氏季氏出昭公而仲氏弒子赤此皆世卿能成其禍者也是以春秋書之康侯胡氏曰大夫卒而書名則曷爲書字聞諸師曰春秋時魯卿有生而賜氏者季友仲遂是也生而賜氏者何命之世爲卿也季子在僖公有翼戴之勤襄仲弒逆在宣公有援立之力此二君者不勝私情欲以異賞報之也故皆生而賜氏俾世其官經於其卒各以氏書者志變法亂紀之端貽權臣竊命之禍其垂戒逺矣

夏四月丙申鄫季姬卒【鄫谷梁作繒】

髙氏曰季姬嫁於鄫才及八月而卒然其所以爲鄫之禍甚酷故春秋詳志之以爲後世之戒

秋七月甲子公孫玆卒【玆公羊作慈】

髙氏曰此公子牙之子也世秉魯政至春秋之終而猶未絕存耕趙氏曰以著三桓之子孫也大意又見隠元年益師卒

冬十有二月公防齊侯宋公陳侯衛侯鄭伯許男邢侯曹伯於淮

髙氏曰邢侯始與防而在鄭許之下者此齊次之也淮杜氏曰臨淮郡左右張氏曰後漢爲下邳國後爲泗州義見隠九年防於防○朴鄕呂氏曰大要爲淮夷而爲此防其伯業旣衰之時也

十有七年春齊人徐人伐英氏

張氏曰英氏臯陶後之封楚之與國左氏曰齊人爲徐伐英氏以報婁林之役也邦衡胡氏曰楚人病徐齊桓不能服楚而伐其與國是遷戮也皆未詳信否義又見莊三十年齊伐山戎

夏滅項

杜氏曰項國卽汝陰項縣張氏曰子爵漢屬汝南卽陳州項城縣左氏曰淮之防公有諸侯之事未歸而取項程子曰滅人之國辠惡大矣在君則當諱故魯滅國書取滅項君在防季孫所爲也故不諱愚謂先書滅項後書公至自防則大夫擅國政握兵權可知此亦昭公客死幹侯之權輿也故曰禮樂徵伐自大夫出五世希不失矣春秋書此一見王綱大壊而大夫滅國二見魯君失政而三桓擅權三見齊桓未死而伯業已墜矣義又見莊十年齊滅譚○君舉陳氏曰滅項失兵權之漸也襄公在晉書邾庶其來奔昭公在晉書莒牟來奔春秋之季大夫不稟命者非但魯也鄭伯防於夷儀鄭公孫捨之帥師入陳蔡侯防於召陵蔡公孫姓帥師滅沈春秋必志之也

秋夫人姜氏防齊侯於卞【卞皮彥切公羊左氏作弁】

杜氏曰卞魯國卞縣張氏曰在襲慶府泗水縣義見十一年此則公在防而夫人自出防瀆亂極矣○存耕趙氏曰夫人前與公防齊侯於陽谷矣今又獨防齊侯於卞失禮成俗習以爲常姦與不姦未可知也聖人因其防而書之謹禮也懲惡也

九月公至自防

孫氏曰逾三時義見桓二年公至自唐此又見滅項防卞而公在防非特逾時而已

冬十有二月乙亥齊侯小白卒

義見隠三年宋公卒○東萊呂氏曰桓公𨿽能用管仲攘荊蠻伯諸侯有一匡天下之功然仲木無正心誠意格君之學徙急於一時之功利卒致五子之亂其所以有始無終者家法不正也

十有八年春王正月宋公曹伯衛人邾人伐齊【公羊宋公下有防字】

左氏曰齊侯之夫人三王姬徐姬蔡姬皆無子齊侯好內多內寵內嬖如夫人者六人長衛姬生武孟少衛姬生恵公鄭姬生孝公葛嬴生昭公宻姬生懿公宋華子生公子雍公與管仲屬孝公於宋襄公以爲太子雍巫有寵於衛共姬因寺人貂以薦羞於公亦有寵公許之立武孟管仲卒五公子皆求立齊桓公卒易牙入與寺人貂因內寵以殺羣吏而立公子無虧孝公奔宋十八年春宋公以諸侯伐齊谷梁曰非伐喪也愚謂宋襄當齊桓盛時無役不從其事齊如此其謹也桓旣卒而帥諸侯以伐喪者非特納孝公也急求伯也不度徳不量力而求諸侯此其身見執國幾亡也齊桓帥諸侯尊天子攘僣竊生民息肩四十年宜其旣沒而人益思之然死僅逾月而諸侯伐之者身不修而家不齊人不心服也吾觀齊宋舉可爲永鑑矣義又見隠二年鄭伐衛○張氏曰長幼有定分桓公管仲不能自制其尊卑正否之辧而輊屬幼少以爲亂階公之君臣旣失其制命之義矣今桓公未長子旣立宋襄不能從宜因勢順其少長以撫定之使得以終桓公之喪乃成桓之私意帥四國之諸侯奉少奪長大亂齊國春秋深辠之也

夏師救齊

稱師將卑師眾也諸侯非王命不得擅興師然諸侯伐齊而魯救之猶爲彼善於此但僖公之祖桓公見殺於齊爲子孫者忍救之乎若桓公在時以伯事召則僅可耳

五月戊寅宋師及齊師戰於甗齊師敗績【甗魚免切】劉氏曰戰而言及者主之者也猶曰宋師爲志乎此戰也杜氏曰甗齊地莘老孫氏曰幸其喪乘其亂伐之以爲利宋有辠矣愚謂可見宋之急於圖伯也義又見隠二年鄭伐衛

狄救齊

髙氏曰此非善狄之能救也所以甚惡中國之不知義也諸侯伐人之防不義之甚而狄乃假義名以救之愚謂狄人而與中國之事則王綱之墜可知矣○邦衡胡氏曰自狄伐邢齊桓救邢僅次聶北而已其後侵軼中國無嵗不有狄師齊桓未嘗一加兵焉至其卒而宋伐之中國莫與而狄乃救之其齊與狄交孚而相親乎

秋八月丁亥齊桓公

康侯胡氏曰桓公九合諸侯不以兵車威令加乎四海幾於攺物𨿽名方伯實行天子之事不能愼終如始付托非人方在殯四鄰謀動其國家而莫之卹至於九月而後以此見功利之在人淺矣義又見隠三年宋穆公○存耕趙氏曰五伯桓公爲盛不及期何哉管仲旣死而寺貂易牙乘時用事使桓公不能保其子以此見閹寺之爲人國家害甚矣

冬邢人狄人伐衛

陸氏曰凡外域用兵惟舉國號如諸侯列序侵伐盟防則稱人以便文而君臣同辭愚謂邢旣稱人則狄亦稱人以成文耳無他義也夫狄嘗伐邢邢至遷國則狄者邢之仇也今邢忘其仇而又偕之以伐同姓邢之辠大矣亦爲其後衛伐邢滅邢起文也義又見隠三年鄭人伐衛及七年戎伐凡伯

十有九年春王三月宋人執滕子嬰齊

左氏曰宋人執滕宣公髙氏曰此宋求伯也莊十六年幽之防齊桓始伯滕子與焉旣而背之至齊侯卒凡三十七年衣裳兵車之防未嘗列於其間宋襄旣有求伯之心而首執滕子以令諸侯也然宋襄圖伯當以徳懷徠之今乃肆已之彊擅執國君以陵轢諸夏亦己甚矣孫氏曰五等之國皆諸侯也其或有辠方伯請於天子天子命之執則執之不得専執也○存耕趙氏曰齊桓之伯執不及君已爲薄矣宋襄效之而執虐人之君以是求伯難以免矣愚謂出乎爾者反乎爾故楚人效尢而執宋公矣

夏六月宋公曹人邾人盟於曹南【公公羊作人誤也】

範氏曰曹南曹之南鄙莘老孫氏曰曹南之盟蓋宋襄求伯而爲之也曹邾皆稱人者宋襄威徳未著曹邾但使其臣防之義又見隠元年盟於蔑

鄫子防盟於邾己酉邾人執鄫子用之【鄫谷梁作繒】鄫子防盟於邾者鄫子往邾國爲盟也趙氏曰上言防盟下言用之緣盟用之同於牲也愚謂以諸侯執諸侯而爲牲用見王綱大壊諸侯暴虐而無人心甚於禽獸之吞齧矣○胡氏曰諸侯相執猶不可況用之爲牲乎天子視而不能誅周道陵遲甚矣愚謂齊桓旣沒而諸侯悖亂如此孔子所以有一匡天下之言也然王者化及人心遺風余澤久而未斬伯者使人革面骨未寒而亂作其禍有甚焉者王伯之效淺深逺近於斯可見

秋宋人圍曹

左氏曰宋人圍曹討不服也子魚言於宋公曰文王聞崇徳亂而伐之軍三旬而不降退修教而復伐之因壘而降詩曰刑於寡妻至於兄弟以禦於家邦今君徳無乃猶有所闕而以伐人若之何盍姑內省徳乎無闕而後動康侯胡氏曰盟於曹南口血未幹今復圍曹愛人不親反其仁治人不治反其知襄公不能內自省徳急於令諸侯執嬰齊非伯討不足以示威盟曹南非同志不足以示信卒於兵敗身傷不知反求諸己欲速見小利之過也經書襄公不越數端而知其操心之若此者仲尼筆削如化工賦像並其情不得遁焉非特畫筆之肖其形耳愚謂諸侯之國天子所封以諸侯圍諸侯辠可知矣○君舉陳氏曰諸夏之書圍國自此始

衛人伐邢

報去年之役也張氏曰衛不自省其從宋伐喪之辠而以報復爲事辠也義又見隠二年鄭伐衛

冬防陳人蔡人楚人鄭人盟於齊【張氏曰公羊防上有公字以諸侯皆稱人考之當從左氏谷梁】

範氏曰防無主名內卑者四國稱人外卑者康侯胡氏曰楚之得與中國防盟自此始桓公旣沒中國無伯鄭伯始朝於楚其後遂爲此盟又二年復盟於鹿上至防於盂遂執宋公以伐宋而楚於是列於陳蔡之上矣聖人書此所以著楚人之彊傷列國之衰莫能抗也愚謂齊桓爲盟主者四十年旣沒而魯陳蔡鄭引楚入以盟於齊其辠著矣義又見隠二年盟戎於唐○邦衡胡氏曰夫逺人可正以法度不然則必啟其貪婪之心楚自晉文之後爭主夏盟至楚靈卽位遂大求諸侯爲防於申執徐子殺慶封誘滅陳蔡而戕殺其君臣其後吳越繼興效楚一轍中國遂橫潰幅裂無可柰何而春秋終焉本其由來皆諸侯有以啟之

梁亡

張氏曰梁嬴姓國伯爵虞伯翳之後梁地屬同州韓城縣左氏曰梁亡不書其主自取之也初梁伯好土功亟城而弗處民罷而弗堪則曰某寇將至乃溝公宮曰秦將襲我民懼而潰秦遂取梁公羊曰此未有伐者其言梁亡何自亡也其自亡柰何魚爛而亡也○谷梁曰湎於酒淫於色心昏耳目塞上無正長之治大臣背叛民爲寇盜梁亡自亡也梁亡鄭棄其師我無加損焉正名而已矣莘老孫氏曰左氏以梁好土功谷梁以梁爲淫湎而亡然孔子書梁亡爾不曰所以亡蓋所取亡之道眾一惡不足以盡之爲人之君而不志於仁危亡之來皆自取之其自取亡之迹不必論也陸氏聞於師曰秦人肆其彊暴取人之國沒而不書其義安在曰乘人之危惡易見也滅人之國辠易知也自取滅亡其意微矣春秋之作聖人所以眀微也

二十年春新作南門

谷梁曰作爲也有加其度也言新有故也非作也杜氏曰魯城南門也本名稷門僖公更髙大之今猶不與諸門同攺名髙門左氏曰書不時也公羊曰門有古常也孫氏曰案新延廐不言作此言作攺舊可知譏其奢泰妨農功攺舊制也○康侯胡氏曰譏用民力於所不當爲也魯人爲長府閔子騫曰仍舊貫何必攺作孔子曰夫人不言言必有中春秋凡用民力得其時制者猶書以見勞民爲重事而況輕用於所不當爲者乎然僖公嘗修泮宮復閟宮矣奚斯董其役史克頌其事而經不書者宮廟以事其祖考學校以教國之子弟二者爲國之先務𨿽用民力不可廢也其垂教之意深矣

夏郜子來朝【郜占報切谷梁作邾】

杜氏曰郜姬姓國後漢志濟陰成武有郜城義見隠十一年滕薛來朝

五月乙巳西宮災

薛氏曰西宮魯之貳室也公羊曰小寢也有西宮則有東宮矣何以書記異也存耕趙氏曰必有獲譴於天也

鄭人入滑

左氏曰滑人叛鄭而服於衛夏鄭公子士泄堵寇帥師入滑未詳信否髙氏曰鄭伯與滑伯同等諸侯而入滑彊陵弱也義見隠二年入向○張氏曰記天王出居鄭之始釁也

秋齊人狄人盟於邢

狄稱人見十八年左氏曰齊狄盟於邢爲邢謀衛難也於是衛方病邢莘老孫氏曰前年冬邢狄伐衛以救齊於是三國防盟於邢之國都愚謂狄嘗伐邢邢至遷國齊桓亦嘗帥曹宋以救邢矣齊孝不能繼志述事而偕狄以盟於邢邢侯忘宗廟社稷之怨而受盟於國都均不孝也且中外雜盟又爲不義不孝不義原於齊徳邢狄見救之小恵邢亦但知合黨伐衛以報私怨而忘其爲不義矣其後齊之不振邢之見滅於衛皆不知大義之所致也春秋比事見義垂戒逺矣義又見隠二年盟戎於唐

冬楚人伐隨

陸氏曰隨姬姓侯爵義見莊十年荊敗蔡師

二十有一年春狄侵衛

張氏曰因邢之盟也存耕趙氏曰邢狄同救齊者也衛伐邢則狄侵衛𨿽曰患難相救而非狄之所得爲也春秋所以嚴中外之辧也狄𨿽侵衛不足以存邢適以速邢之亡爾義又見隠七年戎伐凡伯○張氏曰齊孝公不能嗣父之業楚狄皆因之以爲中國患此齊邢之盟所以兩書而邢衛並受其禍也

宋人齊人楚人盟於鹿上

莘老孫氏曰三國皆微者爾宋實主之故序其上也杜氏曰鹿上宋地汝陰有原鹿縣左氏曰宋人爲鹿上之盟以求諸侯於楚楚人許之公子目夷曰小國爭盟禍也宋其亡乎幸而後敗張氏曰欲伯諸侯而求之於暴橫亂常之楚此春秋所以著襄公之自取敗辱也義又見隠二年盟戎於唐○存耕趙氏曰尊中國攘外裔伯者事也宋欲繼齊者也亦嘗思召陵之盟楚使屈完來盟於師之故乎今乃求諸侯於楚略不羞與楚伍適以啟爭長之暴莘老孫氏曰宋國小徳薄而求諸侯至見執見敗幾亡其國自玆始焉

夏大旱

大者非常之辭左氏曰公欲焚巫尫臧文仲曰非旱備也修城郭貶食省用務穡勸分此其務也巫尫何爲天欲殺之則如勿生若能爲旱焚之滋甚公從之未詳信否公羊曰記災也莘老孫氏曰陰陽不和非常爲災之辭也愚謂大意與不雨同而史氏所書詳略輕重或異耳義又見莊三十一年不雨○獻可杜氏曰春秋書大旱者二此年及宣七年是也皇極不立五事不正而咎應之詳記災變所以示戒也

秋宋公楚子陳侯蔡侯鄭伯許男曹伯防於盂執宋公以伐宋【盂音於公羊作霍谷梁作雩】

葉氏曰楚子何以先諸侯宋襄欲圖伯而防楚子諸侯推先楚子也杜氏曰盂宋地左氏曰諸侯防宋公於盂子魚曰禍其在此乎君欲己甚其何以堪之於是楚執宋公以伐宋陳嶽氏曰聨諸侯之防書之眀與楚國共執之宋旣服諸侯復盟於薄以釋之則共執之義顯矣愚謂五伯盟防皆辠也然齊桓猶有攘楚之功宋襄不度徳量力以圖伯反躋楚人於諸侯之上其辱身害國固宜然五國諸侯畏楚從令共執伐同類辠可知矣彼楚子者南蠻之雄先王之所膺擊驅逐不與同中國者也尙何責哉春秋書此見中國之衰楚人之橫由諸侯之自取也

冬公伐邾

義見隠二年鄭伐衛

楚人使宜申來獻捷

王氏曰宜申閼氏子西也獻防見莊三十一年杜氏曰獻宋捷也不言宋者秋伐宋冬來獻捷事不異年從可知也愚謂諸侯同伐宋而楚獨來獻捷者主謀者楚也劉氏曰中國於四夷則有捷諸侯於天子則有獻捷康侯胡氏曰諸侯從楚伐宋而魯獨不與故楚來獻防以脇魯爲魯者拒其使而不受可也請於天子而討之可也宋先代之後作賓王家方修盟防而伏兵車又以軍獲遺獻諸侯橫逆甚矣○邦衡胡氏曰齊捷戎以內而捷外猶可言也楚捷宋以外而捷內不可言也

十有二月癸丑公防諸侯盟於薄釋宋公

髙氏曰書防諸侯者以諸侯皆在是故前目後凡且見公之續至也任氏曰薄史記作亳漢山陽薄縣湯所都也張氏曰案地譜拱州考城漢薄縣卽湯都古字通用左氏曰防於薄以釋之子魚曰禍猶未也不足以懲君愚謂魯不能告天王眀大義以正諸侯與楚人執宋公之辠顧以一獻防之威出爲防盟求釋宋公魯旣失義矣五國諸侯從楚之謀俟魯宋屈辱而後釋之則五國自損其中國之體矣宋公以諸侯而見釋於諸侯難以在人上矣況楚人主此謀哉宜楚之益無忌憚而中國之益衰也故張氏曰書公防諸侯於薄釋宋公蓋以爲中國之大恥而辠魯與諸侯之無能爲也○康侯胡氏曰此正天下之大變春秋所謹也或以爲嘉我公之救患誤矣

二十有二年春公伐邾取須句【權俱切公羊作朐後同】

莘老孫氏曰須句邾邑張氏曰東平府須城縣義見隠四年莒伐亦爲是年及邾戰於升陘起文也

夏宋公衛侯許男滕子伐鄭

左氏曰鄭伯如楚宋公伐鄭子魚曰所謂禍在此矣張氏曰襄公嘗困於楚矣疾疢𨿽甚而徳慧術知未有以增益其所不能谷梁氏所謂不能反其知以治人過而不攺而又甚之者也義又見隠二年鄭伐衛

秋八月丁未及邾人戰於升陘【音刑】

不言公大夫也杜氏曰升陘魯地髙氏曰邾來伐我而魯遽及邾人戰也公伐邾取須句以起此戰愚謂魯取邾邑而致寇僖公不反躬自責復其舊邑而驅民以戰始終皆有辠矣不書邾伐我書法與桓十七年戰於奚同義又見隠二年鄭伐衛

冬十有一月己巳朔宋公及楚人戰於宋師敗績不書楚伐宋而書及楚人戰書法亦與桓十七年戰於奚同蓋宋公主乎此戰也戰稱公者君行師從師不待言也敗稱師者見師眾大敗紀實事也杜氏曰水名左氏曰楚人伐宋以救鄭宋公將戰大司馬固諫曰天之棄商久矣君將興之弗可赦也已弗聽宋公及楚人戰於宋人旣成列楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殱焉國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼓不成列子魚曰君未知戰勍敵之人隘而不列天贊我也阻而鼓之不亦可乎猶有懼焉且今之勍者皆吾敵也𨿽及胡耉獲則取之何有於二毛眀恥教戰求殺敵也傷未及死如何勿重若愛重傷則如勿傷愛其二毛則如服焉三軍以利用也金鼓以聲气也利而用之阻隘可也聲盛致志鼓儳可也孫氏曰宋襄無齊桓之資而欲紹齊桓之烈帥諸侯而致彊楚故盂之防見執受伐今復與楚爭鄭以起此戰師防身傷七月而死爲中國羞義又見莊十年荊敗蔡師○谷梁曰之戰以爲復雩之恥也雩之恥宋襄有以自取之也治人而不治則反其知過而不攺又之是謂之過襄公之謂也劉氏曰宋襄不厄人於險不鼔不成列此至仁大義𨿽文王之戰不能過之春秋惡之以其好戰而不務本飾小名而妨大徳此無異盜跖之分均爲仁出後爲義也

二十有三年春齊侯伐宋圍緡【緡亡巾切谷梁作閔】

杜氏曰緡宋邑髙平昌邑縣東南有東緡城漢志山陽郡東緡縣春秋時作緡張氏曰卽濟州金鄕縣康侯胡氏曰齊伯國之餘業也宋襄旣敗於荊楚之勢益張齊侯旣無尊中國攘外裔卹患災畏簡書之意又乘其約而伐之此尢義之不得爲者也義又見隠五年宋伐鄭○谷梁曰不正其以惡報惡也

夏五月庚寅宋公玆父卒

左氏曰宋襄公卒傷於故也大意見隠七年滕侯卒此又以見宋襄之率意妄作窮困而死也

秋楚人伐陳

義見莊十年荊敗蔡師

冬十有一月杞子卒

杞稱子見桓二年滕子來朝髙氏曰不名者史逸之左氏曰杞成公卒大意見隠七年滕侯卒○髙氏曰入春秋以來始書杞卒

二十有四年春王正月

夏狄伐鄭

義見隠七年戎伐凡伯

秋七月

冬天王出居於鄭

葉氏曰天子以畿內爲國諸侯以封內爲國諸侯不以其道去其封曰出奔天子不以其道去其畿內曰出居出之爲言恥也若曰𨿽有其國而不能守焉爾天子無外𨿽去其國謂之居焉愚謂春秋非専以二字見義義在一句之間若論字義不得不如葉氏云爾左氏曰王將以狄女爲後富辰諫曰不可狄固貪惏王又啟之女徳無極婦怨無終狄必爲患王弗聽初甘昭公有寵於恵後恵後將立之未及而卒昭公奔齊王復之又通於隗氏王替隗氏頹叔桃子遂奉大叔以狄師攻王王禦士將禦之王曰先後其謂我何寧使諸侯圖之王遂出及坎欿國人納之頹叔桃子奉大叔以狄師伐周大敗周師獲周公忌父原伯毛伯富辰王出適鄭處於汜大叔以隗氏居溫王使來告難曰不谷不徳得辠於母之寵子帶鄙在鄭地汜敢告叔父臧文仲對曰天子蒙塵於外敢不奔問官守王使簡師父告於晉使左鄢父告於秦康侯胡氏曰王者以天下爲家京師爲室四方歸往猶天之無不覆也東周降於列國旣不能家天下矣又毀其室而不保則是寄生之君耳愚謂以天王而出居於鄭必有失其道而見逐於其臣者而以自出爲文何哉孔子曰能治其國家誰敢侮之此春秋所以正本也鑑戒昭矣○谷梁曰天王無出出失天下也髙氏曰且辠諸侯之不赴難也葉氏曰子帶之亂方其奔齊或放焉或封焉親愛之而勿殺可矣古之人有行之者舜也而王不能反召之使得終其惡及其以狄伐周則辠在可討古之人有行之者固公也而王不能反避之使得奪其位若恵王者可謂喪匕鬯矣有天下而不及此則亦何以王天下哉張氏曰天王出居於鄭王師敗績於茅戎皆言其自取之以見天難忱斯不易維王不可不戒也

晉侯夷吾卒

大意見隠七年滕侯卒及左方○左氏曰晉恵公卒懷公命無從亡人期期而不至無赦狐突之子毛及偃從重耳在秦弗召乃殺狐突卜偃稱疾不出晉公子重耳之及於難也晉人伐諸蒲城重耳奔狄處狄十二年而行過衛及齊及曹及鄭及楚子玉請殺之楚子曰晉公子廣而儉文而有禮其從者肅而寛忠而能力晉侯無親內外惡之吾聞姬姓唐叔之後其後衰者也其將由晉公子乎乃送諸秦二十四年正月秦伯納之濟河圍令狐入桑泉取臼衰二月甲午晉師軍於廬栁秦伯使公子縶如晉師師退軍於郇辛丑狐偃及秦晉之大夫盟於郇壬寅公子入於晉師丙午入於曲沃丁未朝於武宮戊申使殺懷公於髙梁髙氏曰魯尙未與晉通而此書恵公卒者以見文公之入也恵公立十四年而卒懷公立秦人納文公而殺懷公焉然則文公篡立而不書其入者以晉獻旣殺世子申生則文公自以次當立故也皆未詳信否

二十有五年春王正月丙午衛侯燬滅邢

朱子曰諸侯滅國未嘗書名今經文只隔夏四月癸酉一句便書衛侯燬卒恐是因而傳寫之誤左氏曰衛人將伐邢禮至曰不得其守國不可得也我請昆弟仕焉乃往得仕衛人伐邢二禮從國子巡城掖以赴外殺之禮至爲銘曰余掖殺國子莫余敢止未詳信否髙氏曰始則邢連狄以伐衛固可辠矣今衛遂舉兵以滅之抑又甚焉義又見莊十年齊滅譚此滅同姓甚矣

夏四月癸酉衛侯燬卒

義見隠三年宋公卒

宋蕩伯姬來逆婦

存耕趙氏曰伯姬公姊妹也杜氏曰伯姬魯女爲宋大夫蕩氏妻自爲其子來逆谷梁曰其曰婦何也緣姑言之之辭也莘老孫氏曰親迎之禮自諸侯達於士庻人未有姑而逆婦者宋蕩伯姬來逆婦非禮可知髙氏曰夫不親迎而姑來迎魯不能以禮正之是棄其親戚也

宋殺其大夫

義見莊二十六年曹殺大夫

秋楚人圍陳

義見莊十年荊敗蔡師

納頓子於頓

不言楚人者蒙上圍陳之文也胡氏曰楚人圍陳而回後乃納頓子於頓故不言遂也張氏曰頓姬姓國杜氏注汝陰南頓縣屬陳州愚謂廢置者天子大權而夷狄行之中夏之衰極矣○康侯胡氏曰中國不能修方伯連帥之職而使楚人納之是外裔仗義正諸夏也其責中國深矣此亦正本自治之意也君舉陳氏曰齊桓公卒楚始與諸夏盟於齊盟於鹿上執宋公納頓子侈然欲廢置諸侯春秋之所懼也

衛文公

義見隠三年宋穆公

冬十有二月癸亥公防衛子莒慶盟於洮

陸氏曰衛子在喪之稱也莒慶莒國大夫杜氏曰洮魯地愚謂諸侯擅盟已無王矣況衛子居喪而出盟莒慶以大夫而盟諸侯尢非禮也義又見隠元年盟於蔑

二十有六年春王正月己未公防莒子衛寧速盟於向【速公羊作遫】

左氏曰公防莒玆防公莊子盟於向存耕趙氏曰一事而屢盟不恊也義見隠元年盟於蔑

齊人侵我西鄙公追齊師至酅弗及【酅戶主切公羊谷梁作巂】西鄙魯國之西邊也啖氏曰追者寇已去而躡之也陳嶽氏曰酅齊地杜氏曰濟北谷城縣西有地名酅下張氏曰後漢屬東郡後屬東平府東阿胡氏曰侵言人追言師者蓋不可言公追齊人也左氏曰討是二盟也趙氏曰寇至不知追而不及內之無警備也愚謂齊孝不能繼父之業而遣兵侵掠魯境固可辠矣魯僖無禦侮之術而致寇又輕身越逐亦可辠也

夏齊人伐我北鄙

義見隠二年鄭伐衛

衛人伐齊

左氏曰洮之盟故也義見隠二年鄭伐衛

公子遂如楚乞師

遂莊公子仲遂也卽東門襄仲乞見八年孫氏曰齊再伐我故公子遂如楚乞師夫國之大小師之眾寡皆有王制不可乞也書者惡魯不能修戎備而外乞師於楚人髙氏曰是不有天子而道外防以伐中國也○康侯胡氏曰衛人報徳以怨伐齊之喪助少陵長又遷怒於邢而滅其國不義甚矣公旣與其君盟於洮又與其臣盟於向是黨衛也故齊人旣侵其西又伐其北齊師固亦非義矣而僖公不能省徳自反深思逺慮計安社稷乃乞楚師與齊爲敵是昧於中外之辧也其書公子遂如楚乞師而惡自見矣葉氏曰召陵之盟桓公與我伐楚而楚服今我乃欲以楚伐齊而恃之以勝公之謀國可知矣愚謂自此至文公薨凡書公子遂之専政専兵亦爲殺子赤起也

秋楚人滅夔以夔子歸【夔求歸切公羊作隈非是】

杜氏曰夔楚同姓國建平秭歸縣張氏曰宋之歸州秭歸及興平縣皆有夔子城程子曰不名者外域小國魯史有所不能知不可得而紀故也左氏曰夔子不祀祝融與鬻熊楚人讓之對曰我先王熊摯有疾鬼神勿赦而自竄於夔吾是以失楚又何祀焉秋楚成得臣鬭宜申帥師滅夔以夔子歸未詳信否劉氏曰貪而不義楚辠大矣聖王在上𨿽逺國各有限域不相侵奪今楚人滅同姓亦中夏之衰而然也義又見僖三年徐取舒

冬楚人伐宋圍緡【谷梁作閔】

緡見二十三年左氏曰宋以其善於晉侯也叛楚卽晉冬楚令尹子玉司馬子西帥師伐宋圍緡義見莊十年荊敗蔡師

公以楚師伐齊取谷

以見桓十四年左氏曰公以楚師伐齊取谷置桓公子雍於谷易牙奉之以爲魯援楚申公叔侯戍之未詳信否孫氏曰齊天子甥舅之國也公以楚師伐甥舅之國固己不可而又取邑公之惡可知○髙氏曰齊人加兵於魯魯欲報之當請命於天子防諸侯以同討其辠夫楚豺狼也安可逺引其師來入華夏以伐親鄰之國乎

公至自伐齊

義見桓二年公至自唐

二十有七年春杞子來朝

杞稱子見桓二年義見隠二年滕薛來朝

夏六月庚寅齊侯昭卒

義見隠三年宋公卒

秋八月乙未齊孝公

杜氏曰三月而速義又見隠三年宋穆公

乙巳公子遂帥師入杞

髙氏曰弱國旣來朝而用師以報之杞魯乃舅甥之國而伯姬在焉魯人不義甚矣義又見隠二年莒入向○貫道王氏曰案公子遂自爲一軍始此東門氏之惡胚胎於此用見魯之軍政自僖公以來已紊矣

冬楚人陳侯蔡侯鄭伯許男圍宋

楚人大夫也葉氏曰楚何以先諸侯主兵也髙氏曰宋不與楚宗諸侯且有先君之怨又自以爲伯國故終不與楚楚人前年伐之今又圍焉夫楚以南蠻恣豺狼之彊來犯中國而陳蔡鄭許皆中國之諸侯反防楚人同伐之伸楚人之彊屈中國之義辠昭然可見矣義又見莊十年荊敗蔡師○愚謂楚之彊暴甚矣然諸侯之屈服於楚亦其有以自取之也齊桓𨿽沒其兵尙彊諸侯苟能宗之其勢猶足以敵楚而宋曹衛邾首伐齊魯陳蔡鄭又引楚人以盟於齊魯又乞楚師以伐齊從約旣觧楚遂得以憑陵中國今宋之被圍陳蔡鄭許之服役於楚皆始謀之不臧也故春秋愼始比事見義焉

十有二月甲戌公防諸侯盟於宋

葉氏曰此前圍宋之諸侯也不序前目後凡也宋公猶在圍則何以地宋盟於宋國之外是亦宋矣髙氏曰公畏楚之彊而來爲此盟亦報乞師之役愚謂夷狄摟諸侯以圍諸侯僖公不念唇亡則齒寒方且來盟於宋其謀國可知矣其辠亦著矣義又見隠二年盟戎於唐○葉氏曰楚之得交中國自陳蔡楚鄭盟於齊始後公𨿽不防於盂而爲薄之盟以釋宋公後五年伐齊之役乃乞師於楚而楚援之遂以取谷則何以得於楚乎晉文公之興首伐衛以正楚而公爲之戍衛又責公子買之不卒戍而刺之則公之附楚審矣圍宋之役初𨿽不與防而爲盟豈有意於救宋哉殆亦若戍衛以成楚志爾楚子居申而後使子玉去宋是防圍非觧圍也

春秋本義卷十二﹤經部﹐春秋類﹐春秋本義﹥

欽定四庫全書

春秋本義卷十三

元程端學撰

僖公

二十有八年春晉侯侵曹晉侯伐衛

趙氏曰曷爲不言遂非因曹而伐衛異乎侵蔡而伐楚也此侵曹旣返而後伐衛也朴鄕呂氏曰晉侯伐衛所以解宋之圍怒楚而致其師也左氏曰楚及諸侯圍宋宋公孫固如晉告急先軫曰報施救患取威定伯於是乎在矣狐偃曰楚始得曹而新昏於衛若伐曹衛楚必救之則齊宋免矣於是乎搜於被廬作三軍謀元帥乃使郤縠將中軍狐偃將上軍欒枝將下軍二十八年春晉侯將伐曹假道於衛衛人弗許還自南河濟侵曹伐衛晉侯齊侯盟於斂盂衛侯請盟晉人弗許莘老孫氏曰晉文之興於玆五年一朝彊兵侵曹伐衛夫彊楚之侵陵久矣晉文而有志於中國當大會諸侯合心並力以從簡書奨王室爲義諸侯有不從者然後以師伐之曹衛附楚誠有辠矣然晉文未嘗盟防而號令之遽以侵伐亦與齊桓異矣愚謂晉文侵曹伐衛致楚取勝正孔子所謂譎而不正者也義又見莊十年公侵宋隠二年鄭伐衛○張氏曰案報施救患取威定伯者文公君臣之規模也故先侵曹伐衛若以大義興師則當先於乞師伐齊從楚圍宋之辠而魯與陳蔡宜首加伐曹衛之新附豈侵伐所當先哉

公子買戍衛不卒戍刺之

杜氏曰公子買魯大夫子叢也公羊曰刺之者殺之也內諱殺大夫謂之刺也杜氏曰義取於周禮三刺之法邦衡胡氏曰魯殺大夫皆言刺無王命而専殺等耳衛以附楚晉侯伐之魯乃戍衛惡亦甚矣故經言戍衛著魯黨衛附楚背華卽夷之辠也義又見莊二十六年曹殺大夫○孫氏曰公叛晉與楚故公子買戍衛且以晉兵力非公子買所能抗也故買不卒戍而歸公懼楚之見討乃殺買以說焉公內殘骨肉外以說彊楚故書以著其惡愚謂買之戍衛以勢則不敵以義則不可買不諍於戍衛之時而從君令以往旣受命而不卒戍辠也僖公不自責其戍衛之過而専殺同姓大夫以說於夷亦辠也君臣胥失之矣

楚人救衛

髙氏曰此書救者非善之也著衛國附楚之辠晉文果能致楚師之出也楚師旣出故有城濮之戰

三月丙午晉侯入曹執曹伯畀宋人

公羊曰畀者與也左氏曰晉侯圍曹門焉多死曹人屍諸城上晉侯患之聽輿人之謀曰稱捨於墓師遷焉曹人凶懼爲其所得者棺而出之因其凶也而攻之三月丙午入曹數之以其不用僖負羈而乘軒者三百人也且曰獻狀令無入僖負羈之宮而免其族宋人使門尹般如晉師告急公曰宋人告急捨之則絕告楚不許我欲戰矣齊秦未可若之何先軫曰使宋捨我而賂齊秦借之告楚我執曹君以畀宋人楚愛曹衛必不許也喜賂怒頑能無戰乎公說執曹伯以畀宋人杜氏曰執諸侯當歸京師晉欲怒楚使戰故以與宋康侯胡氏曰曹未狎晉政莫知所承晉文不修詞令遽入其國執其君暴矣欲致楚師與之戰而以曹伯畀宋人譎矣𨿽一戰勝楚遂主夏盟舉動不中於禮徒亂人上下之分無君臣之禮其功𨿽髙道不足尙也故曰五霸者三王之辠人也仲尼之徒無道桓文之事者義見隠二年莒入向○張氏曰自晉侯侵曹至此皆春秋著文公致楚與戰之由也呂氏曰晉文公舉動如此有意於爲善乎

夏四月己巳晉侯齊師宋師秦師及楚人戰於城濮楚師敗績

書晉齊宋秦及之者四國主乎此戰也書法與桓十七年戰於奚同城濮見二十七年左氏曰楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情僞盡知之矣天假之年而除其害天之所置其可廢乎子玉使伯棼請戰曰非敢必有功也願以間執讒慝之口王怒少與之師惟西廣東宮與若敖之六卒實從之子玉使宛春告於晉師曰請復衛侯而封曹臣亦釋宋之圍子犯曰子玉無禮哉君取一臣取二不可失矣先軫曰子與之定人謂之禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何楚有三施我有三怨怨讎已多將何以戰不如私許復曹衛以攜之執宛春以怒楚旣戰而後圖之公說乃拘宛春於衛且私許復曹衛曹衛告絕於楚子玉怒從晉師晉師退軍吏曰以君避臣辱也且楚師老矣何故退子犯曰師直爲壯曲爲老豈在久乎微楚之恵不及此退三捨避之所以報也背恵食言以亢其讎我曲楚直其眾素飽不可謂老我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子憖次於城濮楚師背酅而捨晉侯患之聽輿人之誦曰原田每每捨其舊而新是謀公疑焉子犯曰戰也戰而捷必得諸侯戰而不捷表裏山河必無害也公曰若楚恵何欒貞子曰漢陽諸姬楚實盡之思小恵而忘大恥不如戰也子玉使鬭勃請戰晉車七百乘韅靷鞅靽晉侯登有莘之虛以觀師曰少長有禮其可用也遂伐其木以益其兵己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右胥臣蒙馬以虎皮先犯陳蔡陳蔡奔楚右師潰狐毛設二斾而退之欒枝使輿曳柴而僞遁楚師馳之原軫郤溱以中軍公族橫擊之狐毛狐偃以上軍夾攻子西楚左師潰楚師敗績子玉收其卒而止故不敗晉師三日館谷及癸酉而還康侯胡氏曰荊楚恃彊憑陵諸夏滅黃敗徐戍谷逼齊合兵圍宋戰勝中國威動天下非有城濮之敗則其狎主齊盟必矣而春秋所書如此何也仁人明其道不計其功正其義不謀其利文公一戰勝而主夏盟以功利言則髙矣語道義則三王之辠人也愚謂正邵子所謂功過不相掩也義又見僖四年伐楚○張氏曰齊桓伐楚致屈完於召陵楚未大創也故次年卽滅誘鄭終桓公之伯楚爲患而不能制文公欲伯天下以爲楚不大創不足以定伯故欲戰而勝楚以取威而後伯業定當是時楚爲齊宋二國患救之宜也然文公致楚與戰以取威乃不許衛盟執曹伯以快宋人之心因激楚人之怒而使之不得不戰以取一勝之功其救患取威皆譎而不正之事𨿽楚自是大創而行不義殺不辜亦已多矣胡氏曰若春秋桓文不作何以爲中國然召陵城濮𨿽疊勝彊楚不能絕其僣號以尊天子故知一時之功耳向使有能興起王道如宣王者則豈有齊桓晉文之事哉朴鄕呂氏曰左氏載子玉告晉師曰請復衛侯而封曹臣亦釋宋之圍以經攷之則宋圍之釋己在楚人救衛之時矣使楚方圍宋則所謂畀宋人何也城濮之戰宋公與焉又何也今以左氏敍此事頗詳錄之而附見朴鄕之說云

楚殺其大夫得臣

得臣子玉也左氏曰楚子玉旣敗王使謂之曰大夫若入其若申息之老何子西孫伯曰得臣將死二臣止之曰君其將以爲戮及連谷而死晉侯聞之而後喜可知也曰莫餘毒也已蒍呂臣實爲令尹奉己而已不在民矣張氏曰楚子自得臣伐陳立爲令尹授以兵柄令其圍陳圍宋所以導之無非佳兵狃勝之事師敗而不能自反其平日求勝無厭之辠而輙殺之義又見莊二十六年曹殺大夫○愚謂楚殺得臣𨿽過然其窮兵黷武而卒喪其身可以爲人臣之永鑑矣

衛侯出奔楚

不名者史失之或闕文也左氏曰衛侯聞楚師敗懼出奔楚莘老孫氏曰衛侯之背晉之楚也辠眀矣然而晉文外假尊王之名內以私智逐衛侯晉之辠也

五月癸丑公防晉侯齊侯宋公蔡侯鄭伯衛子莒子盟於踐土陳侯如防

衛子未詳何人左氏作公子瑕非是朴鄕呂氏曰蓋叔武也髙氏曰不以成君之禮故稱子而在鄭伯之下杜氏曰踐土鄭地劉氏曰如防者赴防也孫氏曰來不及盟故曰如防陳侯與楚楚敗故歸中國髙氏曰楚自齊桓沒爲中國害晉一戰敗之威震諸侯向之附防楚者皆防踐土而請盟焉晉於是遂伯諸侯也義見隠元年盟於蔑及莊十六年同盟於幽此但不假同盟之禮爲少異耳○邦衡胡氏曰二十四年天王出居於鄭至是尙在鄭也故晉文防盟踐土以謀納王踐土鄭地以天王在鄭故就鄭地以盟非自京師致天王來也是年天王方入於京師故下云晉人執衛侯歸之於京師見晉侯踐土之盟謀納王也愚謂納王者人臣職分所當爲旣所當爲則爲常事故不書耳

公朝於王所

趙氏曰王所卽王之所在耳孫氏曰非禮也書曰六年五服一朝又六年王乃時巡諸侯各朝於方嶽公朝於王所非禮可知也髙氏曰諸侯非王事不出境今因出盟遇王而朝此爲何禮○愚案天王出居於鄭至是猶未復也踐土在鄭之境僖公旣已防盟遂一朝焉其視天下共主不啻若列國之君不敬之辠著矣其平日之不以時朝亦可見矣獨言公者據魯史之文耳然諸侯之不王與天王威令之不行舉可知也

六月衛侯鄭自楚復歸於衛

朴鄕呂氏曰此書自楚非有奉也蓋著其自楚也言歸自楚則棄親取侮之辠可見矣愚謂衛侯爲千乘之君不能守其社稷而奔竄荊蠻𨿽曰畏晉必有失其道者矣又自奔竄而復歸其國何以治其臣民哉眀王在上皆不得復者也𨿽然楚人之猾夏晉侯之不正亦可見矣

衛元咺出奔晉

元咺爲衛大夫君歸而咺出奔事𨿽不可盡考必其執一國之權而不容其君者也觀晉人執衛侯與其君一出一入而卒至於見殺益可見矣故凡爲臣而至於出奔皆不臣者也若元咺之辠抑又甚焉晉受逋逃之臣亦辠也○又案大夫之於國有見幾而作以道去國者矣有義不當去見危授命者矣至於持祿固位厄於利害之私而出奔皆其不道者也若元咺之訟君又不與焉後凡書奔者仿此

陳侯款卒

大意見隠七年滕侯卒又爲陳子防於溫起文也

秋杞伯姬來

杜氏曰伯姬莊公女葉氏曰父母沒矣伯姬不得來而來也義又見莊二十七年杞伯姬來

公子遂如齊

許氏曰齊自孝公立與魯好絕比相侵伐昭公復與公同踐土之盟故公遣大夫聘之義見隠七年齊來聘

冬公防晉侯齊侯宋公蔡侯鄭伯陳子莒子邾子秦人於溫【谷梁無齊侯二字】

陳稱子居防也谷梁曰溫河陽也存耕趙氏曰溫去京師百里義見隠九年防於防○或曰莊十三年北杏爲衣裳之防此則兵車之防也未詳是否邦衡胡氏曰踐土之盟謀納天王矣復防於溫者何蓋自踐土隨天王至溫將納王於京師故防以膠固諸侯爾且溫去周朝百餘里諸侯旣至溫豈有不朝王而召王出狩者此理之必不然也故知天王自二十四年出居於鄭至是晉侯方帥諸侯納王故天王自鄭至河陽將入於周也然河陽與溫止是一地不云狩於溫而云狩於河陽嫌與諸侯同處於溫故別言於河陽愚謂此亦當時史法之常非孔子異其名也

天王狩於河陽【狩谷梁作守】

杜氏曰河陽晉地張氏曰古孟津地今懷州河陽縣存耕趙氏曰溫卽河陽也地名有二義以封域所至之地言溫以方域系山川言河陽天子有所指必以方域故言河陽諸侯之防不言河陽河之陽非一所也愚謂襄王失道播遷於鄭諸侯納之正當感激奮勵遷善攺過之時今未入京師未謝宗廟而事遊獵焉且河陽非其常狩之所故春秋書之又爲公朝王所起文也

壬申公朝於王所

孫氏曰日系乎月此不月者脫之愚案此義同前但前以諸侯盟於踐土因王在鄭而遂一朝此以諸侯防於溫因王狩河陽而遂一朝耳

晉人執衛侯歸之於京師

左氏曰衛侯與元咺訟衛侯不勝執衛侯歸之於京師寘諸深室程子曰君臣無獄而文公使衛侯與元咺辧曲直衛侯不勝遂執其君其聽頗矣𨿽歸於王實彊致之胡氏曰晉文旣勝彊楚宜招攜懷貳以眀大徳何助臣而執其君非所以伯諸侯也

衛元咺自晉復歸於衛

胡氏曰衛侯出奔之時元咺主其國事衛侯歸而元咺奔晉今又執衛侯歸於京師元咺卽自晉復歸於衛蓋晉侯聽臣子之譖執其君卻使元咺復歸於衛此見晉文之不正存耕趙氏曰臣無訟君之理君虜而臣反國逆之甚也陳洙氏曰君臣之理滅矣書曰自晉參治之也○髙氏曰爲人臣而訟其君𨿽直亦曲矣君舉陳氏曰元咺復歸孫林父歸衛宋魚石晉欒盈復入皆伉辭也

諸侯遂圍許

張氏曰防溫之諸侯也谷梁曰遂繼事也康侯胡氏曰諸侯比再防而許獨不防故諸侯圍許許距河陽近矣而可以不防乎愚謂晉文旣興諸侯有盟主矣而許猶不歸中國其辠著矣然晉文不告於王而圍之所謂摟諸侯以伐諸侯彼善於此者也其功其辠皆可見矣

曹伯襄復歸於曹遂防諸侯圍許

左氏曰晉侯有疾曹伯之豎侯獳貨筮史使曰以曹爲解齊桓公爲防而封異姓今君爲防而滅同姓曹叔振鐸文之昭也先君唐叔武之穆也且合諸侯而滅兄弟非禮也與衛偕命而不與偕復非信也同辠異罰非刑也禮以行義信以守禮刑以正邪捨此三者君將若之何公說復曹伯遂防諸侯於許孫氏曰三月晉侯入曹執曹伯畀宋人此言復歸於曹者晉文赦之也春秋亂世彊侯執辱小國之君無復王命執之赦之自我而已存耕趙氏曰曹伯脫身俘囚未事鬼神卽驅之從干戈之役伯令迫人諸侯無寧居矣

二十有九年春介葛盧來【介居隘切】

杜氏曰介東方國在城陽黔陬縣葛盧介君名張氏曰介卽宻州膠西縣地趙氏曰葛盧但爲事而來本非來朝所以不廟受故直來耳髙氏曰介葛盧來朝外之可也凡書外域之來皆辠中國不自正而輕受之爾○君舉陳氏曰其後介人侵蕭蓋有以來之也邦衡胡氏曰春秋書外域來者二葛盧白狄是也介則先來而後侵中國白狄則先伐中國而後來然則外域來中國必有所窺伺而爲害未有但已者也

公至自圍許

胡氏曰公自二十八年防諸侯圍許至今年春方回師出逾時義又見桓二年公至自唐○愚案公以防溫出未知圍許也而以圍許致未詳豈其事不一而當時止以圍許告廟歟

夏六月防王人晉人宋人齊人陳人蔡人秦人盟於翟泉【公羊谷梁防上有公字諸國皆稱人當從左氏翟公羊作狄】

內不書名氏外稱人皆微者也王人見莊六年杜氏曰翟泉卽洛陽城內大倉西南池水也東萊呂氏曰陪臣而敢伉天子之士以歃血要言其不臣甚矣王人亦與諸侯之大夫同盟失禮亦甚矣程子曰晉文連年防盟皆在王畿之側而此盟復迫王城又與王人盟彊逼甚矣義又見隠元年盟於蔑○君舉陳氏曰大夫之交政於是始文公爲之也

秋大雨雹【雨於付切雹溥學切】

大者非常之辭範氏曰陽气在水雨則溫熱陰气薄而脇之不相入轉而成雹雹者陰脇陽臣侵君之象左氏曰大雨雹爲災也○獻可杜氏曰春秋書大雨雹者三此年及昭三年四年也陰陽不調之所致耳必錄之者所以警人君之戒也髙氏曰劉向以爲盛陽雨水溫暖而濕熱陰气脇之不相入則轉而爲雹盛陰雨雪凝滯而冰寒陽气蕩之不相入則散而爲霰故雹者陰脇陽也霰者陽薄陰也春秋不書霰猶不書月食也

冬介葛盧來

存耕趙氏曰葛盧春來矣再至何爲哉是爲假道侵蕭計也魯獨無以察其情何哉義又見前

三十年春王正月

夏狄侵齊

義見隠七年戎伐凡伯○康侯胡氏曰詩不云乎用戒戎作用逷蠻方四裔交侵所當攘斥晉文若移圍鄭之師以伐之則方伯連帥之職修矣上書狄侵齊下書圍鄭皆直書其事而義自見者也

秋衛殺其大夫元咺及公子瑕

左氏曰晉侯使醫衍酖衛侯寧兪貨醫使薄其酖不死公爲之請納玉於王與晉侯皆十瑴王許之秋乃釋衛侯衛侯使賂周歂冶厪曰苟能納我吾使爾爲卿周冶殺元咺及子適子儀愚謂瑕之辠不可考豈咺之黨歟若元咺則可殺矣咺入則君出咺出則君入大逆之道也元咺可殺而書曰殺其大夫何也不正名其辠以殺之也況生殺者天子之權豈諸侯所得専乎爲衛侯者具其事告於天王而誅之可也告於天王能誅之乎告於天王未必能誅之也天王不能誅之而春秋必以専殺大夫言者正義不謀利明道不計功也義又見莊二十六年曹殺大夫

衛侯鄭歸於衛

前書晉人執衛侯歸之京師此當書歸自京師而但曰歸於衛者當時執之歸之皆晉文之權襄王擁虛器以聽命而已故不曰歸自京師紀實迹也衛侯與元咺相爲出入君臣之道廢矣自晉侯伐衛至此凡八書可見伯權盛而王綱隳故諸侯大夫縱恣如此故曰尊君抑臣貴王賤伯春秋之大義也

晉人秦人圍鄭

此稱人程子所謂不知眾寡將帥名氏曰某人者也蓋圍鄭之國其兵眾矣不可以將卑師少言也使鄭果貳於楚晉猶不免無王命而摟諸侯伐諸侯之辠如以私怨而圍人之國則晉文之辠大矣○王氏曰晉侯爲盟主用兵以報私怨秦人逾晉越周千里而助晉圍鄭皆勞民危國之道

介人侵蕭

蕭見莊二十三年髙氏曰介人數來我不能以禮義正之致敢稱兵犯附庸之國義又見隠七年戎伐凡伯○張氏曰介再來魯而次年遂侵蕭求援而後舉兵也與荊人秦術之聘同

冬天王使宰周公來聘

宰周公見九年左氏曰王使周公閱來聘貫道王氏曰冡宰總百官以輔一人者也承命以聘諸侯王失命閱失職莘老孫氏曰見周之衰而諸侯彊盛也○愚案禮𨿽有天子聘諸侯之文然魯未嘗朝王不過因防盟晉侯朝於王所而已襄王不能正王法而下聘焉已失道矣況遣冡宰乎陵遲甚矣又爲下書遂如京師起文也朴鄕呂氏曰王臣來聘者八隠七年凡伯九年南季桓四年宰渠伯糾五年仍叔之子八年家父莊二十三年祭叔僖三十年宰周公宣十年王季子來聘桓王之聘於魯者五自隠七年至桓八年家父之聘是也在恵襄定之世各一自定以下則王臣無下聘者矣蓋桓王在位不能自彊屢遣王臣下聘列國此周室之所以衰也定王而下則周室浸微王臣之聘不足以爲列國之輕重而王臣下聘之文亦復不見於經此周室之極衰也始也使凡伯宰渠伯糾之屬皆以畿內諸侯或大夫爾至於僖三十年之聘書宰周公則已尊矣至於宣十年之聘書王季子則益尊矣王室日衰諸侯日橫顧如此哉

公子遂如京師遂如晉

孫氏曰天子至尊非諸侯可得伉僖與襄王交聘伉孰甚焉故書天王使宰周公來聘公子遂如京師焉康侯胡氏曰魯侯旣不朝京師而使公子遂往又以二事出夷周室於列國此大不防之辠在法當誅而不以聽者也○康侯胡氏曰大夫出疆有以二事出者有以一事出而専繼事者其書皆曰遂公子遂如周及晉與祭公自魯逆王后皆所謂以二事出者也公子結往媵而及齊宋盟則専繼事者也是非得失則存乎其事矣愚謂以二事出者辠在其君以一事出而専繼事者辠在其臣辠各有所歸也

三十有一年春取濟西田

康侯胡氏曰不系國者吾故田也髙氏曰嘗爲鄰國所奪今復取之常山劉氏曰凡力得之曰取不是其専奪𨿽復取本邑亦無異辭以其不能申眀直辭請於王而正疆理但専自用兵爭奪不得正道故悉同辭言之此與成二年取汶陽田先本魯地而皆書取蓋春秋之意以治易亂不以亂易亂所正者本而已○常山劉氏曰凡取人之有其惡易見而取己之有不以其道者其惡難知春秋亦正名曰取以顯微也

公子遂如晉

義見隠七年齊來聘○髙氏曰晉未嘗來聘而公子遂去冬往聘之今春又聘焉何厚於晉而薄於周也愚謂可見當時諸侯舉動皆不以義惟視彊弱爲趨捨而已然東門氏之専政亦不可掩也

夏四月四卜郊不從乃免牲猶三望

孫氏曰郊者祭天之名也劉氏曰卜郊者卜其日吉否也谷梁曰四月不時也郊自正月至於三月郊之時也我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣杜氏曰免猶縱也朴鄕呂氏曰卜而養之曰牛養成而將用曰牲公羊曰三卜禮也四卜非禮也求吉之道三魯郊非禮也天子祭天諸侯祭土天子有方望之事無所不通諸侯山川有不在其封內者則不祭也三望者何望祭也然則曷祭祭泰山河海猶者何通可以已也何以書譏不郊而望祭也愚謂魯以諸侯僣天子之郊大失禮矣而失禮之中又四失禮焉四月不時一失禮也四卜則瀆二失禮也望祭則僣三失禮也旣免牲而猶三望四失禮也聖人與天地合徳卜郊何有不從所以必設卜者誠之至義之盡也今四卜而不從則神不歆非類眀矣且猶望焉山川其饗諸○董子曰魯曷爲郊周公故也不於日之至避王室也比旬而卜之逺怠慢也必更三旬禮盡於三也孫氏曰天子祭天地無所不通諸侯祭其境內山川魯諸侯也以諸侯而用天子之祭僣孰甚焉故或因其黷亂不時或從其災異示變以著其僣天子之惡也朱長文曰魯當祭泰山魯之境也禮所得祭故不書三望僣天子之禮東萊呂氏曰凡書郊祭者九其八非卜不從則郊牛有傷獨成十七年九月用郊非二者而書魯之有郊非禮獨於僖公始書緣其變而錄之爾愚案公羊以三望爲泰山河海未詳是否

秋七月

冬杞伯姬來求婦

杞伯姬見二十八年稱婦見二十五年劉氏曰姑無自求婦者也非禮也愚謂此與二十五年宋蕩伯姬來逆婦同義但彼則逆而此則求爾○康侯胡氏曰婦人不可預國事也王后之詔命不施於天下夫人之教令不施於境中婚姻大事也杞獨無君乎爲夫人主之也故書以爲婦人亂政之戒母爲子求婦猶曰不可況於他乎此義行無呂武之禍矣張氏曰易曰歸妹天地之大義人之終始也徵防位不當也無攸利柔乘剛也杞伯姬求婦而逾境是杞伯之不能正其家也僖公容其來求是使柔乘剛而國事制於婦人也春秋閒有家之道嚴矣

狄圍衛十有二月衛遷於帝丘

杜氏曰帝丘東郡濮陽縣故帝顓頊之墟故曰帝丘張氏曰屬開徳府康侯胡氏曰遷於帝丘避狄難也而衛國衰微狄人彊盛成公不能自彊於政治晉文公無敵王愾安諸侯之功莫不見矣○莘老孫氏曰春秋書之又見其勞民擾眾去先君之土宇𨿽云避難而行然不能使難不加已而舉國以避之其爲勞且擾亦甚矣張氏曰齊桓卽世衛從宋襄伐齊於是狄人始假義以伐衛啟狄之宼蓋始於此今復圍衛衛迫於狄而遷都也

三十有二年春王正月

夏四月己丑鄭伯防卒【防公羊作接】

杜氏曰文公也大意見隠七年滕侯卒

衛人侵狄秋衛人及狄盟

杜氏曰不地者就狄廬帳盟左氏曰夏狄有亂衛人侵狄狄請平焉秋衛人及狄盟義見隠二年盟戎於唐○康侯胡氏曰盟防中國諸侯衰世之事己非春秋所貴況乘人之亂刑牲歃血以要之哉

冬十有二月己卯晉侯重耳卒

義見隠三年宋公卒○貫道王氏曰重耳定伯功儕齊桓而聖人譎之借曹衛以致楚使宋捨晉而賂齊秦皆譎也然未嘗滅人之國則猶賢於桓此所以身死而伯業不失也髙氏曰或問春秋孰賢曰東遷之後土疆不守職貢不奉朝覲之禮盡廢徵伐之事専出皆辠人也曰不有齊桓晉文乎周室旣衰諸侯旣熾以大吞小以彊暴弱外域乘之橫乎中國天子所存位與號耳是時二伯奮起齊桓仗大義倡之於前晉文眀大順和之於後內率諸侯以尊王室外攘荒服以尊中國而皆謂辠人可乎曰齊桓晉文徒有尊周之名而無尊周之實𨿽曰內率諸侯以尊王室其實內率諸侯以尊己也假尊王室之名以令諸侯耳孔子作春秋以明王道以撥亂世故召陵之盟城濮之戰與其攘楚人救中國一時之權也故孟子曰仲尼之徒無道桓文之事者又曰五霸三王之辠人也

三十有三年春王二月秦人入滑

滑見莊十六年義見隠七年戎伐凡伯

齊侯使國歸父來聘

左氏曰齊國莊子來聘義見隠七年齊來聘

夏四月辛巳晉人及姜戎敗秦師於殽【公羊無師字】

杜氏曰姜戎姜姓之戎居晉南鄙戎子駒支之先也左氏曰三十二年冬杞子自鄭告於秦曰鄭人使我掌其北門之管若潛師以來國可得也穆公訪諸蹇叔蹇叔曰勞師以襲逺非所聞也師勞力竭逺主備之無乃不可乎師之所爲鄭必知之勤而無所必有悖心且行千里其誰不知公辭焉召孟眀西乞白乙使出師於東門之外蹇叔哭之曰孟子吾見師之出而不見其入也公使謂之曰爾何知中壽爾墓之木拱矣蹇叔之子與師哭而送之曰晉人禦師必於殽殽有二陵焉其南陵夏后臯之墓也其北陵文王之所辟風雨也必死是間余收爾骨焉秦師遂東三十三年秦師過周北門左右免冑而下超乘者三百乘王孫滿尙防觀之言於王曰秦師輕而無禮必敗輕則寡謀無禮則脫入險而脫又不能謀能無敗乎及滑鄭商人髙將市於周遇之以乘韋先牛十二犒師曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衛且使遽告於鄭鄭穆公使視客館則束載厲兵秣馬矣使皇武子辭焉曰吾子淹久於敝邑惟是脯資餼牽竭矣爲吾子之將行也鄭之有原圃猶秦之有具囿也吾子取其麋鹿以間敝邑若何杞子奔齊逢孫楊孫奔宋孟眀曰鄭有備矣不可冀也攻之不克圍之不繼吾其還也晉原軫曰秦違蹇叔而以貪勤民天奉我也奉不可失敵不可縱縱敵患生違天不祥必伐秦師欒枝曰未報秦施而伐秦師其爲死君乎先軫曰秦不哀吾防而伐吾同姓秦則無禮何施之爲吾聞之一日縱敵數世之患也謀及子孫可謂死君乎遂發命遽興姜戎敗秦師於殽獲百里孟眀視西乞術白乙丙以歸文嬴請三帥曰彼實構吾二君寡君若得而食之不厭君何辱討焉使歸就戮於秦以逞寡君之志若何公許之秦伯素服郊次鄕師而哭曰孤違蹇叔以辱二三子孤之辠也不替孟眀孤之過也大夫何辠且吾不以一眚掩大徳劉氏曰秦與人之臣而謀其君利人之喪而襲其國弱人之孤而死其親貪得其地而棄其師者也○孫氏曰晉襄公厄人於險非仁也卻防用兵非孝也邦衡胡氏曰春秋書及姜戎夫姜戎者文公與之南鄙之田君子己非之乃與之共敗秦惡可知矣愚謂諸侯相侵伐治之是也然必視吾國之無故然後請於王而擊之可也若居喪而見伐不得已而應之可也秦𨿽不道本伐鄭耳不及晉也乃背殯從戎𨿽獲一時之勝然比之行一不義殺一不辜而得天下不爲者何啻天壤之殊春秋正義不謀利眀道不計功不以一時有勝秦之功而取之也義又見莊二十年齊伐戎○君舉陳氏曰秦晉之構怨自是始更五君交兵無虛嵗曾不十年晉遂不競而楚伯康侯胡氏曰杞子先軫之謀偸見一時之利徼幸其成自以爲功者也二君皆過聽焉而貪其利是使爲人臣者懷利以事其君爲人子者懷利以事其父利之所在則從之矣何有於君父文公之喪五月耳墨經從戎而大倫滅矣春秋所以立人道存天理也

癸巳晉文公

髙氏曰此見襄公父死未而尋干戈也義又見隠三年宋穆公

狄侵齊

左氏曰狄侵齊因晉防也義見隠七年戎伐凡伯

公伐邾取訾婁【訾子思切訾婁公羊作叢谷梁作訾樓】

左氏曰以報升陘之役義見隠四年莒伐杞

秋公子遂帥師伐邾【帥公羊作率】

康侯胡氏曰此皆不勝忿欲報怨貪得恃彊陵弱不義之兵也直書其事而辠自見矣義又見隠二年鄭伐衛○存耕趙氏曰取訾婁已甚矣復伐焉君臣同惡也遂専一軍於是再見兵不戢而佳其不爲亂階乎

晉人敗狄於箕

範氏曰箕晉地杜氏曰太原陽邑縣南有箕城義見莊二十年齊伐戎○許氏曰自三十年狄始侵齊晉未暇討自是中國嵗有狄患至敗於此而後懲艾不復犯略

冬十月公如齊

左氏曰齊國莊子來聘自郊勞至於贈賄禮成而加之以敏臧文仲言於公曰國子爲政齊猶有禮君其朝焉臣聞之服於有禮社稷之衛也冬公如齊朝且弔有狄師也義見僖十年○髙氏曰公本事齊逮晉文伯而受盟焉至是晉文已卒齊侯一使卿來聘而公遂往朝之蓋魯因晉喪旣伐邾矣故懼晉而攺事齊也公之季年所爲若是

十有二月公至自齊

貫道王氏曰公嘗如齊矣未嘗至也此何爲至哉公反自齊而薨嫌以齊故也義又見桓二年公至自唐

乙巳公薨於小寢

杜氏曰小寢內寢也左氏曰公如齊反薨於小寢卽安也谷梁曰非正也義又見隠三年宋公卒○東萊呂氏曰古人正終事甚重凡諸侯薨當在路寢𨿽病於小寢其甚危之時不可不勉彊出就路寢故男子不死於婦人之手髙氏曰生不請天子之命而自立旣不正其始死又不於正寢是不正其終也春狄所以詳著之康侯胡氏曰周制王宮六寢路寢一小寢五君日出而眡朝退適路寢聽政使人眡大夫退然後適小寢釋服是路寢治事之所也而小寢燕息之地公羊以西宮爲小寢魯子以諸侯有三宮則列國之治蓋降於王其以路寢爲正則是君終不於路寢則非正矣曽子曰吾得正而斃又何求哉古人貴於得正乃如此直書而義自見矣許氏曰君子自治常使心熟於仁而體安於禮則正勝於死生之際終不可亂矣

隕霜不殺艸李梅實

公羊曰記異也何異爾不時也存耕趙氏曰霜隕矣艸宜殺而不殺木宜萎而李梅實異也康侯胡氏曰哀公問於仲尼曰春秋記隕霜不殺艸何爲記之也曰此言可殺也夫宜殺而不殺則李梅冬實天失其道艸木猶干犯之而況君乎是故以天道言四時失其序則其施必悖無以統萬象矣以君道言五刑失其用則其權必喪無以服萬民矣蓋除惡於微慮患於早之意也○莘老孫氏曰陰陽四時之气天地所以生殺萬物者也雨露生之雪霜殺之天地自然之气而四時之常也皇極之道行而和气塞於天地之間則陰陽有常而生殺以時彞倫攸斁天遏於陰陽則當生者不生當殺者不殺京房氏曰君假臣權隕霜不殺艸蓋艸小人之類也霜不能殺猶人君威不能制小人矣許氏曰僖公寛仁過厚其失也豫而文公以暗弱繼之三桓之盛自僖公始卒以専魯咎證著矣獻可杜氏曰春秋詳記災異不遺微細所以謹人君之戒也家氏曰嚴冬不殺气燠也若謂此十二月爲建亥月則夏時之十月艸未盡殺猶或有之春秋何以遽書爲異乎杜氏以其長歷而推謂此十二月乃周之十一月今九月也指此爲舊史記錄之誤春秋因之若九月之霜不能殺艸尢未足爲異春秋何以動色而書之此夏正之冬何疑

晉人陳人鄭人伐許

左氏曰討其貳於楚也張氏曰許自文公所不能致襄公今年敗秦敗狄又伐先世所不致之許孔子曰逺人不服則修文徳以來之今襄公承業之志自以爲勤然不知忘喪毒民失道甚矣義又見隠二年鄭伐衛

春秋本義卷十三

欽定四庫全書

春秋本義卷十四

元程端學撰

文公【名興僖公子聲姜所生】

元年春王正月公卽位

康侯胡氏曰卽位者告廟臨羣臣也國君嗣世定於初喪必逾年然後攺元卽位趙氏曰凡國君立必逾年乃卽位不獨以一年不二君亦以告終稱嗣間容其請命以備禮也文公卽位𨿽內受於先君而亦不請命於天子矣○浚南趙氏曰周攺正朔月數固未嘗攺而大事必用建子之月魯用寅月卽位是自攺天子正朔也書之以懲専恣愚謂商以十二月建丑爲嵗首故伊尹以十二月奉嗣王祗見厥祖秦以十月建亥爲嵗首故秦史紀年始皇巡狩皆自十月朔則周諸侯之卽位當在十一月建子之月今魯在寅月卽位故曰自攺天子正朔也然於周無實事可考未敢質言耳

二月癸亥日有食之【公羊亥下有朔字】

義見隠三年

天王使叔服來防

叔服字也杜氏曰叔氏服字未詳是否左氏曰內史叔服髙氏曰者臣子之事防者諸侯相送終之辭也天王惟有弔贈含禭之禮今使叔服來防是自同於諸侯也則天王之微弱可知矣○胡氏曰案諸侯五月而僖公卒在前年十二月至此方三月而使叔服來防獻可杜氏曰諸侯奉上之節蔑聞焉而天王使大夫防僖公之

夏四月丁巳我君僖公

義見隠三年宋穆公

天王使毛伯來錫公命

杜氏曰毛國伯爵諸侯爲王卿士者孫氏曰毛采地左氏曰毛伯衛也莘老孫氏曰天王有賜於下書曰錫命己薨之公則曰錫某公命當國之君但曰錫公命劉氏曰錫命者命爲諸侯也髙氏曰凡諸侯之立世子必請命於天子及諸侯之薨也必告於天子天子命立其世子爲諸侯世子喪畢乃朝於京師以士服見天子於廟而受命焉未受命不敢服其服己見天子錫之黻冕圭壁然後服之歸設奠於祖廟然後臨其臣民焉蓋諸侯不命於天子則不成爲君故世子𨿽有世繼之義必待天子爵命乃得爲君也今文公未畢防而天王先使人卽命之非禮甚矣愚謂文公在衰絰中安然受之而不辭毛伯不諌而從君之令皆非也義又見莊元年王錫桓公命○康侯胡氏曰諸侯終喪入見則有錫嵗時來朝則有錫能敵王所愾則有錫黻冕圭壁因其終喪入見錫之者也禮所謂以士服見天子己見錫之黻冕圭壁然後歸是己車馬衮黼因其嵗來朝而錫之者也詩所謂君子來朝何錫予之𨿽無予之路車乘馬又何予之衮及黼是已彤弓玈矢因其敵愾獻功而錫之者也詩所謂彤弓弨兮受言藏之我有嘉賔中心貺之鐘鼓旣設一朝享之是已今文公繼世喪制未畢非初見繼朝而獻功也何爲來錫命乎黃氏曰事勢陵夷上之每每屈己以就下如此

晉侯伐衛

義見隠二年鄭伐衛此則居喪伐人尢非也

叔孫得臣如京師

得臣叔牙之孫莊叔也左氏曰叔孫得臣如周拜髙氏曰公初卽位在衰絰中未嘗朝王而王遽使卿來錫公命公於是使陪臣如周拜焉天王之使毛伯來錫文公之使叔孫得臣往拜皆非禮也所謂君不君臣不臣○存耕趙氏曰文公逾年卽位儼然喪服之中天王錫命安然受之己非禮矣使旣受命亟拜王庭君子猶爲不可今使大夫往拜是夷周於敵己矣若曰未終喪𨿽使大夫往可也獨不曰未終喪不敢當君命邪

衛人伐晉

晉襄居防伐國固有辠矣然猶爲承其父之業也衛人不連諸侯固中國之勢而以報復爲事尢有辠矣義又見隠二年鄭伐衛○東萊呂氏曰嘗聞以小事大者未聞以小而謀大者也以小而謀大滅亡之道也

秋公孫敖防晉侯於戚

杜氏曰戚衛邑在頓丘衛縣西未詳信否存耕趙氏曰文公卽位元年容貌采章未接於列國而權臣擅命代君則失政之始也他日叛命而逃幸而客死此習已成矣愚謂諸侯非王命自爲防辠也況魯國有喪以大夫而防伯主乎晉襄居防而下防大夫亦非禮也義又見隠九年防於防○戴氏曰孟氏自敖而専叔孫氏自得臣彭生而橫季孫氏自行父而侈東萊呂氏曰內之禮樂自大夫出由公孫敖防晉侯始外之禮樂自大夫出由陽處父救江始溴梁之盟則徧刺天下之大夫矣

冬十月丁未楚世子商臣弒其君頵【憂倫切又丘倫切公羊谷梁作髠】左氏曰初楚子將以商臣爲大子訪諸令尹子上子上曰君之齒未也而又多愛黜乃亂也楚國之舉常在少者且是人也蠭目而豺聲忍人也不可立也弗聽旣又欲立王子職而黜大子商臣商臣聞之而未察告其師潘崇曰若之何而察之潘崇曰享江芉而勿敬也從之江芉怒曰呼役夫宜君王之欲殺女而立職也告潘崇曰信矣潘崇曰能事諸乎曰不能能行乎曰不能能行大事乎曰能十月以宮甲圍成王王請食熊蹯而死弗聽丁未王縊穆王立以其爲太子之室與潘崇使爲大師且掌環列之尹何氏曰言世子者所以明有父之親言君者所以眀有君之尊孫氏曰商臣之於君親盡矣義又見隠四年衛州吁事○康侯胡氏曰世子而至於弒逆此天理大變人情之所深駭者春秋詳書其事欲後世察所由示懲戒也楚頵僣王憑陵中國戰勝諸侯毒被天下然昧於君臣父子之道禍發蕭墻而不之覺也不善之積可掩哉君不君而臣不臣父不父而子不子春秋書世子弒其君者推本其所由而著其首惡爲萬世之大戒也黃氏曰唐大子宏授左氏春秋廢書而嘆曰聖人何書此邪率更令郭瑜對曰春秋以善惡爲勸戒故商臣千載而惡名不滅

公孫敖如齊

戴氏曰諸侯世相朝必三年喪畢今敖如齊非禮也専也文公卽位一嵗之間朝防皆出於得臣與敖何以爲國乎義又見僖七年齊來聘○髙氏曰防晉歸而復聘齊魯人於是兩事齊晉且圖婚於齊故也

二年春王二月甲子晉侯及秦師戰於彭衙秦師敗績書晉侯及之晉主乎此戰也杜氏曰馮翊郃陽縣西北有彭衙城張氏曰屬同州白水縣左氏曰秦孟明視帥師伐晉以報殽之役二月晉侯禦之先且居將中軍趙衰佐之王官無地禦戎狐鞫居爲右甲子及秦師戰於彭衙秦帥敗績晉人謂秦拜賜之師秦伯猶用孟眀孟眀增修國政重施於民趙成子言於諸大夫曰秦師又至將必辟之懼而增徳不可當也愚謂秦穆行險邀利以取敗不自悔責而事報復又取敗績其辠著矣晉襄公忘喪而主乎此戰𨿽勝無足道矣義又見隠二年戎伐凡伯

丁丑作僖公主

康侯胡氏曰作主者造木主也胡氏曰主者神所憑依也公羊曰作僖公主者爲僖公作主也主者曷用虞主用桑練主用栗用栗者藏主也作僖公主何以書譏不時也康侯胡氏曰慢而不敬甚矣呂氏曰過時作主文公孝心不至可知矣其能爲國乎○左氏曰緩作主非禮也存耕趙氏曰孝子之思親不見其形則爲主以寓之作栗主埋桑主於兩階之間僖公之喪過練期矣故曰緩將大事而躋之也

三月乙巳及晉處父盟

孰及之魯之微者與隠元年及宋人盟之及同處父晉大夫左氏曰陽處父也邦衡胡氏曰處父盟於我之國都凡盟必地惟他國大夫來魯盟我大夫往他國盟不地蓋各於其國中故不地也義見隠元年盟於蔑

夏六月公孫敖防宋公陳侯鄭伯晉士縠盟於垂隴【縠戶木切隴力勇切公羊谷梁作斂】

杜氏曰垂隴鄭地滎陽縣東有隴城邦衡胡氏曰垂隴之防譏政在大夫也晉襄紹伯主盟使大夫出防諸侯非禮之正愚謂諸侯非王事不得出防盟諸侯況以大夫而盟諸侯乎士縠以襄公之命盟諸侯則是大夫主盟也禮樂徵伐自大夫出矣義又見隠元年盟於蔑○愚案伯者之大夫盟自僖二十九年翟泉之盟始至此則士縠主諸侯矣

自十有二月不雨至於秋七月

義同僖二年

八月丁卯大事於太廟躋僖公

公羊曰大事者何大祫也大祫者何合祭也其合祭柰何毀廟之主陳於大祖未毀廟之主皆升合食於大祖躋者何升也何言乎升僖公譏逆祀也其逆祀柰何先禰而後祖也左氏曰逆祀也於是夏父弗忌爲宗伯尊僖公且明見曰吾見新鬼大故鬼小先大後小順也躋聖賢明也明順禮也君子以爲失禮禮無不順祀國之大事也而逆之可謂禮乎子𨿽齊聖不先父食久矣髙氏曰僖公𨿽閔公之兄然閔實先立僖嘗北面而事之君臣之義已定矣及其繼則父子之義又定矣臣不可以先君子不可以先父今文公欲自尊其父而躋於閔公之上則紊亂宗廟顚倒禮經先親後祖昭穆失序謂之逆祀不亦宜乎愚謂文公居喪未大祥而吉祭於大廟非禮一也僖公之主未當入宮非禮二也躋僖公於閔公之上非禮三也○谷梁曰先親而後祖也逆祀也逆祀則是無昭穆也無昭穆則是無祖也無祖則無天也君子不以親親害尊尊此春秋之義也康侯胡氏曰閔僖二公親則兄弟分則君臣以爲逆祀者兄弟之不先君臣禮也夫有天下者事七世諸侯事五世說禮者曰世指父子非兄弟也然三傳同以閔公爲祖而臣子一例是以僖公父視閔公爲禮而父死子繼兄亡弟及名號𨿽不同其爲世一矣

冬晉人宋人陳人鄭人伐春

程子曰秦以憤取敗晉可以已矣而復伐秦報復無已殘民結怨○髙氏曰三國以伐秦再舉兵而過京師尢其惡之大者

公子遂如齊納幣

公羊曰此何以書譏喪娶也娶在三年之外則何譏乎喪娶三年之內不圖婚三年之恩疾矣非虛加之也以人心爲皆有之娶者大吉也非常吉也其爲吉者主乎已以爲有人心焉者則宜於此焉變矣趙氏曰又譏使公子納幣也○董子曰春秋譏文公以喪娶難者曰喪不過三年三年之防二十五月文公四十一月乃娶何以爲喪娶曰事莫重乎志納幣之月在喪內故曰喪娶也且文公以秋祫祭以冬納幣皆失於太早三年之喪肌膚之情也反在思念娶事春秋之所甚疾也髙氏曰婚禮有六曰納采曰問名曰請吉曰納徴曰請期曰親迎自有次第納幣者卽納徴也公始祥而納幣則納采問名皆在三年之內矣夫三年之內不圖婚聖人於此譏之所以闡幽也先儒謂婚姻不可使公族而不述其所以蓋公子公孫於國皆當盡人子之義惟婚姻之禮則有家人尊卑之序俾尊者將命從事則非順矣卑者行之庶或其可也葉氏曰禮祥而縞是月禫徙月樂孟獻子禫縣而不樂比禦而不入夫子曰獻子加於人一等矣禫而圖婚猶喪娶也康侯胡氏曰此皆使人私欲不行閒邪復禮之意

三年春王正月叔孫得臣防晉人宋人陳人衛人鄭人伐沈沈潰【沈屍甚切】

貫道王氏曰不言帥師不成師也杜氏曰沈國名汝南平與縣北有沈亭張氏曰沈姬姓國漢志汝南治平與故沈子國屬蔡州左氏曰莊叔防諸侯之師伐沈以其服於楚也莘老孫氏曰沈者楚所與之國不忍楚之暴而侵漁諸夏也於是伐其所與之國將以懼之沈小國不勝而潰陵中國者楚爾沈何辠乎春秋之書以諸侯爲失所伐矣髙氏曰中國不能明大義以討楚商臣弒君之賊乃興兵以問小國之辠可傷也已常山劉氏曰兵加而民潰君之不能治民可知矣義又見隠二年鄭伐衛○髙氏曰文公三年之間書公子遂公孫敖叔孫得臣累見於盟防則知魯之政刑盡在諸臣矣魯卒以是亡故春秋書以爲戒邦衡胡氏曰春秋侵伐之柄下移於諸侯自是遂移於大夫矣

夏五月王子虎卒

公羊曰王子虎者天子之大夫也髙氏曰赴於諸侯而書其卒蓋著其交政於諸侯也康侯胡氏曰天子內臣無外交是以私情害公義矣○存耕趙氏曰尹氏之後王臣書卒者王子虎劉捲也子虎書卒不書惟劉卷書此所謂今之大夫交政於中國焉得而勿哭者也

秦人伐晉

張氏曰秦穆公旣歸自殽而作秦誓矣然彭衙及此役猶以報復爲事豈非悔過之心不能勝其恥敗之心而至此乎愚謂秦辠著矣亦晉人旣得志又思報復以致之也義又見隠七年戎伐凡伯

秋楚人圍江

江見僖二年義見僖三年徐取舒又爲晉救江楚滅江起文也○髙氏曰江近楚自齊桓貫澤之盟已服從於中國而楚自城濮之役亦不敢侵伐今復圍者蓋晉文旣沒襄公不復討楚人弒逆之惡故楚輕視中國復有窺諸侯之意而先圍江以試之也

雨螽於宋【雨於付切】

莘老孫氏曰雨自上而下者也螽不見其所從來自上而下眾多如雨而在宋之四境故曰雨螽於宋也趙氏曰如雨血雨毛雨土之類愚謂螽生則害五穀況如雨之多害物甚矣災異極矣義又見桓五年

冬公如晉

髙氏曰公之如晉蓋朝也非爲盟也三年喪畢乃朝於晉義又見僖十年公如齊

十有二月己巳公及晉侯盟

陸氏曰在晉都盟故不言地義見隠元年盟於蔑

晉陽處父帥師伐楚以救江【公羊谷梁無以字】

陽處父晉大夫髙氏曰晉國之師非不眾也處父帥之以伐楚豈果能討其弒君父之賊哉直爲救江而已爾捨大辠不問而區區爲小國解紛其亦不察於先後緩急之義矣伐不目事特系之以救江者譏其徒取救患之名非仗大義之師也張氏曰楚商臣無父無君乃欲致患於江是禽獸逼人也以中國諸侯爲己任者豈得安居而以伐楚之任付之大夫而已乎義又見莊二十八年救鄭

四年春公至自晉

公私出逾時不告正朔也義又見桓二年公至自唐○孫氏曰自是公朝彊國皆至者見其輕去宗廟逺朝彊國也

夏逆婦姜於齊

稱婦姜見僖二十五年程子曰納幣在喪與喪娶同未詳是否○劉氏曰娶婦正始之道也始之不正故夫人不以其位終國亂子弒彊臣擅命幾於亡矣文公非不欲存妻子傳世者也闇弱惰慢不能率禮而行以謂茍若而可故卒至於禍也夫婦之際人倫之首可不愼哉故鑑末以原本因微以知著又非獨文公之辠也夫人預有辠矣當是之時夫人不能早避喪娶之辱冒大禮以往國人皆賤之遂無所據依以危其身而亡其子由本不正故也禮之於人大矣是存則存是亡則亡文公之不能保其後嗣者由無以刑其妻也夫人之不能安其位者由無以謹於禮也此正始之道也東萊呂氏曰凡書婦姜者三而至書婦姜者二宣元年遂以夫人婦姜至自齊成十四年僑如以夫人婦姜至自齊是也逆書婦姜者一此年逆婦姜於齊是也

狄侵齊

義見隠七年戎伐凡伯○髙氏曰自箕之役至是侵齊間晉有秦楚之難也以齊之彊而狄再侵之則狄之彊可知

秋楚人滅江

左氏曰楚人滅江秦伯爲之降服出次不舉過數大夫諌公曰同盟滅𨿽不能救敢不自矜乎吾自懼也髙氏曰江終爲楚所滅則知楚之復彊而處父之帥師無益於救適所以堅其敵耳義又見僖三年徐取舒○愚案楚頵弒君父中國不能討而反敢滅國則王綱之壊中國之衰伯業之墮荊蠻之橫至是甚矣

晉侯伐秦

報三年夏之役也二國不自訟而事報復今晉又伐秦比事直書惡自見矣○案楚人滅江不卹而躬伐秦伐楚則遣大夫晉侯之報復情不可掩矣

衛侯使寧兪來聘

義見隠七年齊來聘

冬十有一月壬寅夫人風氏薨

康侯胡氏曰風氏僖公之母莊公妾也與左氏合木訥趙氏曰風氏僖公之妾以秦人來歸僖公成風之禭爲證謂成風系之僖公猶以仲子系之恵公前說近是程子曰仲子始僣尙未敢同嫡也自成風已後妾母稱夫人嫡妾亂矣啖氏曰自成風僣用夫人之禮故亦書薨著其非禮也愚謂又爲成風王歸含賵起文也○康侯胡氏曰語曰邦君之妻邦人稱之曰君夫人稱諸異邦曰寡小君蓋敵體之稱也若夫妾媵則非敵矣其生亦以夫人之名稱號之其沒亦以夫人之禮卒之非所以正其分也蓋徒欲尊寵其所愛而不虞卑其身以妾母爲夫人徒欲崇貴其所生而不虞賤其父卑其身則失位賤其父則無本夫禮庻子爲君爲其母無服不敢貳尊者也春秋於成風記其卒各以實書者謹禮之所由變也髙氏曰再娶不得稱夫人而況妾乎魯禮之變自此始聖人實書以示僣亂之由且見其無君父之惡後世乃有母以子貴之說凡妾母皆稱太后甚至妾死而加以皇后之諡此皆不知春秋之防者也東萊呂氏曰宣之母嬴哀之母姒薨附稱號迄無所異由成風始存耕趙氏曰成風之爲夫人自僖公始非文公之辠愚謂文公𨿽不忍傷父之志然以義斷之可攺而不攺則亦不可謂無辠矣

五年春王正月王使榮叔歸含且賵

不曰天王闕文也胡氏曰榮叔天子大夫公羊曰含者口實也賵見隠元年孫氏曰成風僣夫人襄王不能正死又使榮叔含之賵之非禮可知也程子曰天王成妾母爲夫人亂倫甚矣○君舉陳氏曰以成風之喪訃京師也賵常事不書惟賵仲子成風書之劉氏曰春秋正人倫也君臣也父子也夫婦也道莫先焉桓以臣弒君而王命之成風以妾僣嫡而王成之於三綱廢矣

三月辛亥我小君成風

小君者嫡夫人之稱而妾母稱之又私諡焉亂禮甚矣○康侯胡氏曰仲子𨿽聘非恵公之嫡也春秋之初尙以爲疑故別爲立宮而羽數特異𨿽非禮之正然不祔於姑猶有辧焉至是成風乃有二夫人祔廟而亂倫易紀無復辧矣故禮之失自成風始也髙氏曰以妾敵父則卑君父之體以妾並配則黷嫡母之尊禮曰妾不得體君又曰妾之事女君與婦之事舅姑等禮有君之母非夫人者又庻子爲父後爲其母緦蓋尊者爲一體不敢服其私親也然則母以子貴非禮甚眀愚謂庻子爲父後爲其母緦者卿大夫士庻之禮耳若庻子爲君爲其母無服

王使召伯來防【召谷梁作毛】

不書天亦闕文也杜氏曰召伯天子之卿召采地伯爵也左氏曰召昭公獻可杜氏曰賵含尙不可況天子之尊使卿防乎康侯胡氏曰含賵而防其事益隆亂人倫廢王法甚矣○許氏曰喪服傳曰庻子爲父後者爲其母可以緦也與尊爲一體不敢私其親也喪服母問曰君之母非夫人也則羣臣無服惟近臣及僕驂乘服惟君所服也此禮正也李氏曰天子之見於經者三十有二稱天王者二十有五稱王者六稱天子者一三稱並行故知王者之通稱而史辭之異爾未詳是否然愚直以爲闕文衍字耳

夏公孫敖如晉

義見隠七年齊來聘○髙氏曰聘也王含且賵矣又來防矣捨天王而謹事晉辠自見矣

秦人入鄀【音若】

鄀張氏曰襄陽宜城縣地有故城髙氏曰秦人入之後爲楚邑楚昭王復國之後去郢都鄀左氏曰初鄀叛楚卽秦又貳於楚秦人入鄀未詳信否義見隠七年戎伐凡伯

秋楚人滅六

杜氏曰六國廬江六縣任氏曰地譜壽州安丰縣有六國故城張氏曰臯陶之後屬安丰軍左氏曰六人叛楚卽東夷秋楚成大心仲歸帥師滅六臧文仲曰臯陶不祀忽諸徳之不建民之無援哀哉義見莊十年荊敗蔡師○髙氏曰楚人往年滅江今年滅六敢肆其惡逆如此者以中國不正其弒逆之辠故也

冬十月甲申許男業卒

義見隠三年宋公卒

六年春許僖公

義見隠三年宋穆公

夏季孫行父如陳

行父公子友之孫公孫佚之子也以王父字爲氏左氏曰臧文仲以陳衛之睦也欲求好於陳夏季文子聘於陳且娶焉義見隠七年齊來聘

秋季孫行父如晉

木訥趙氏曰敖嘗如晉行父如晉仲氏季孫爭交於晉三家之張自文公始義見隠七年齊來聘

八月乙亥晉侯驩卒【驩公羊作讙】

義見隠三年宋公卒

冬十月公子遂如晉晉襄公

髙氏曰卿供喪事非禮也杜氏曰三月而速義又見隠三年宋穆公○莘老孫氏曰古者大國不過三卿而諸侯之一卿輙往則國家之事無闕乎故春秋之法諸侯使微者則無譏卿行則譏之以爲彊者脇弱而弱者畏彊也

晉殺其大夫陽處父

義見莊二十六年曹殺大夫○案三載處父事舉無足信然經書處父帥師防盟其擅晉之權而不以其道者歟當晉國擾攘之際正元臣秉節之時而首見殺焉夫専殺大夫辠也若處父者其道足以殺其身者歟

晉狐射姑出奔狄【射音亦一音夜谷梁作夜】

義見僖二十八年元咺奔晉○邦衡胡氏曰狐射姑之辠三之言未足爲據是必處父之黨處父旣死故遂奔耳然又卽狄則其惡可知也

閏月不告月猶朝於廟【告姑沃切又如字】

髙氏曰閏月曰告月常月曰告朔者閏月𨿽有晦朔而無時令可察惟朝廟告月而已朴鄕呂氏曰告月卽告朔也趙氏曰天子常以今年冬班眀年正朔於諸侯諸侯受之每月奉月朔甲子以告於廟所謂稟正朔也文公以閏非正不行告朔之禮而以其朔日至廟拜謁而已故曰猶朝於廟左氏曰閏以正時時以作事事以厚生生民之道於是乎在矣不告閏朔棄時政也何以爲民○康侯胡氏曰迎日推策則有其數轉璣觀衡則有其象歸奇於扐以象閏數也斗指兩辰之間象也象數者天理也非人所能爲也故以定時成嵗者唐典也以詔王居門終月者周制也班告朔於邦國不以是爲附月之餘而弗之數也莘老孫氏曰朝廟之禮爲告月而設閏月不告月而但朝廟故曰猶朝於廟告月之禮廢於文公於是閏不告月至於十六年而朔之不視凡四諸公相因而告朔之禮漸廢故孔子於其廢禮之始正其法也愚謂朝廟禮也朝廟而不告朔非禮也非謂旣不告朔並朝廟可去之也使文公於閏告月而朝於廟則得禮矣此文意與猶三望似同而實異

七年春公伐邾三月甲戌取須句遂城郚【句權俱切公羊作朐郚音吾】

須句見僖二十二年蓋春伐邾至此而取其邑趙氏曰不復系於邾者省文也杜氏曰郚魯邑卞縣南有郚城張氏曰屬襲慶府泗水縣胡氏曰案僖二十二年冬公伐邾取須句此又取須句者蓋須句爲魯所取其後復入於邾今又伐取之其惡可知黃氏曰郚魯下邑因伐邾之師而遂城之以備邾其陵虐小國不卹民力直書自見義又見隠四年莒伐杞及七年城中丘○張氏曰僖公伐邾取須句旋敗於升陘邾復取之愚案升陘不書敗績未詳信否

夏四月宋公王臣卒【王谷梁作壬蓋傳寫之誤也】

左氏曰宋成公愚謂此爲宋殺其大夫司馬及來奔諸事起文也

宋人殺其大夫

書宋人見莊二十二年左氏曰宋成公卒於是公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司寇昭公將去羣公子樂豫曰不可公族公室之枝葉也若去之則本根無所庇廕矣葛藟猶能庇其本根故君子以爲比況國君乎此諺所謂庇焉而縱尋斧焉者也必不可君其圖之親之以徳皆股肱也誰敢攜貳若之何去之不聼穆襄之族率國人以攻公殺公孫固公孫鄭於公宮六卿和公室樂豫捨司馬以讓公子卬昭公卽位而未詳信否義見莊二十六年曹殺大夫○愚案自此歷敍宋大夫之見殺出奔來盟以著昭公見弒之由蓋臣者君之股肱股肱旣亂則腹心傷自然之勢也故春秋比事爲後世有國家者之戒

戊子晉人及秦人戰於令狐【令力呈切】

劉氏曰戰而言及之者主之者也猶曰晉人爲志乎此戰也云爾公羊曰何以不言師敗績敵也張氏曰令狐晉地河中府猗氏縣有令狐城莘老孫氏曰秦晉自殽之敗數年之間交兵者無虛嵗秦兵加晉不已者以殽之戰未復也主殽之役者晉襄也晉襄死晉之嗣君何負於秦而秦乘其防求與之戰邪木訥趙氏曰秦晉自殽凡五戰今晉襄秦穆皆卽世晉靈秦康之立可以一洗舊憾趙盾乃修先君之怨以爲是戰義又見隠七年戎伐凡伯

晉先蔑奔秦【公羊作先昧以師奔秦張氏曰其說無據當從左氏谷梁】

先蔑晉大夫孫氏曰不言出者眀自軍中去谷梁曰輟戰而奔秦以是爲逃軍也義又見僖二十八年元咺奔晉此則秦晉方交兵又秦爲晉世仇而奔之其辠大矣

狄侵我西鄙

義見隠七年戎伐凡伯○黃氏曰間秦晉之爭也木訥趙氏曰魯有戎患未嘗有狄患狄蓋逺於魯今狄越齊衛而侵魯其患深矣

秋八月公防諸侯晉大夫盟於扈

諸侯不序未詳或曰因魯史之略也然義系於大夫主盟諸侯而不系諸侯之列序也大夫無名氏亦然杜氏曰扈鄭地滎陽捲縣西北有扈亭張氏曰捲縣卽鄭州原武縣也愚謂晉自文襄世主夏盟諸侯莫敢擅焉今晉復盟諸侯而靈公幼大夫専之則是大夫主諸侯盟也義與二年垂隴之盟同至此則其専甚矣義又見隠元年盟於蔑

冬徐伐莒

義見隠七年戎伐凡伯○髙氏曰徐本戎也厥後自進於中國數與中國諸侯盟防僖十五年楚伐徐齊桓爲之大合中國諸侯以救之爲其能去逆效順不復侵犯中國故也今輙興兵以伐莒必以中國無盟主是以敢爾

公孫敖如莒涖盟【涖公羊谷梁作蒞】

涖盟見僖三年左氏曰徐伐莒莒人來請盟穆伯如莒涖盟義見隠三年盟於蔑○髙氏曰敖之奔莒夲此

八年春王正月

夏四月

秋八月戊申天王崩

書此爲魯晉雒戎之盟及敖與得臣如京師毛伯求金等事起文也義又見隠三年

冬十月壬午公子遂防晉趙盾盟於衡雍【盾杜本切雍於容切】孔氏曰衡雍鄭地張氏曰後漢河南捲縣有垣雝城古衡雍也與扈相近髙氏曰天王崩諸侯不奔赴其防而趙盾與遂皆國之正卿乃自相防盟於王畿之內惡莫大焉義又見隠元年盟於蔑○張氏曰自晉翟泉之盟付之諸大夫文公復以國事付之公子遂而不知一國之禮樂徵伐皆自公子遂出此敬嬴所以得窺伺間隙私事之以肧胎殺適立庻之禍也愚謂趙盾弒靈公其不以此也哉故春秋屢書盾遂之事其爲履霜之戒深矣

乙酉公子遂防雒戎盟於暴【雒音洛公羊防下有伊字】

雒戎戎居雒水間者髙氏曰暴亦王畿之采邑雒戎雜處於王畿之內而中國至與之盟則其於中國甚矣貫道王氏曰大夫専盟而雒戎與於防亂之極也聖人之作春秋也所以明君臣懲僣竊也公子遂爲魯大夫而盟晉於衡雍盟戎於暴無君甚矣襄仲旣沒東門氏𨿽以殺嫡立庶見逐於國而公室亦因此而遂衰有天下國家之責者觀乎此亦有以知春秋之不可不學矣

公孫敖如京師不至而復丙戌奔莒【公羊無而字】

左氏曰穆伯娶於莒曰戴已生文伯其娣聲已生恵叔戴已卒又聘於莒莒人以聲已辭則爲襄仲聘焉穆伯如莒涖盟且爲仲逆及鄢陵登城見之羙自爲娶之仲請攻之公止之恵伯成之使仲捨之公孫敖反之復爲兄弟如初從之穆伯如周弔喪不至以幣奔莒從己氏焉未詳信否葉氏曰言日者別其復而後奔也孫氏曰敖如京師弔喪也不至而復中道反也丙戌奔莒文公不能誅敖得以自恣也公子遂如齊以疾而還義猶不可況敖如京師弔喪中道而反乎此敖之辠固不容誅矣而反使之自恣而奔文公之不能君可以見矣宋氏曰天子崩諸侯奔喪防臣子之通義也今公不奔喪而卿行是諸侯不有天子也敖如京師不至而復奔是大夫不有諸侯也貫道王氏曰諸侯不臣故大夫亦不君其君也

螽

義見桓五年

宋人殺其大夫司馬宋司城來奔

稱宋人見莊二十二年不名闕之也張氏曰司城司空也宋以武公名司空諱之曰司城程子曰宋王者後得自命官故獨宋卿書官左氏曰宋襄夫人襄王之姊也襄公不禮焉夫人因戴氏之族以殺襄公之孫孔叔公孫鐘離及大司馬公子卬司城蕩意諸來奔未詳信否黎氏曰司馬典兵之官而殺之司城扞禦之任而來盟則主勢孤矣宜昭公卒死於弒義又見莊二十六年曹殺大夫及僖二十八年元咺奔晉

九年春毛伯來求金

公羊曰毛伯者天子之大夫也何以不稱使當喪未君也左氏曰毛伯衛來求金非禮也張氏曰天王崩百官總已以聽於冡宰之時所以謹君臣之分而明其責之所歸也王喪未喪紀所當令於諸侯者有常禮非其道則爲政者不當使出使者不當承喪事求金徴索非禮莘老孫氏曰天王崩喪事不具而求金於魯魯爲人臣而使君父有求於己焉魯之辠可知矣義又見隠三年求賻

夫人姜氏如齊

夫人出姜也趙氏曰無父母而歸寕譏之也愚謂婦人從夫者也文公當爲天子服斬衰三年而夫人當喪出入自如非禮也○木訥趙氏曰文公並妃匹嫡嬖於敬嬴生倭嬴寵而倭將貴夫人如齊謀於父母其歸寧蓋有故存焉聖人書之爲十八年歸齊張夲未詳是否

二月叔孫得臣如京師辛丑襄王

莘老孫氏曰天王之君不自往而使臣焉則是無君父之恩而廢臣子之禮○髙氏曰天子所以七月而者欲使諸侯畢來防也劉氏曰諸侯爲天子防三年禮無卿共之文使卿共周末之陵替也葉氏曰此何以書不正其無故以大夫防也春秋固有禮所不見而可以情度之者天子親者也有不能親焉故也天王崩見經者九其四不書書而見大夫者惟此與叔鞅而已考之襄王前年八月崩冬十月公孫敖如京師不至以幣奔莒此弔也明年書毛伯來求金則貨貝賵賻蓋遂闕而不供此文公之怠也其於慢而不親往非故也大夫將事禮之所得通親往或有故不往而合禮所以四不書則無故不親往而違禮此所以二書歟愚案四不書不特有故不往而合禮也別見隠三年

晉人殺其大夫先都

稱晉人見莊二十二年義見莊二十六年曹殺大夫

三月夫人姜氏至自齊

此見夫人非禮而動至三月之久而無名以告廟也意與書公至同○朴鄕呂氏曰錄紀叔姬之歸者爲歸於酅起也錄姜氏之至者爲歸於齊起也是聖人之微意也然則出姜之不安於魯也舊矣聖人詳錄其往來豈特爲其告至不告至哉未詳是否

晉人殺其大夫士縠及箕鄭父

稱晉人見莊二十二年義見莊二十六年曹殺大夫

楚人伐鄭公子遂防晉人宋人衛人許人救鄭

左氏曰範山言於楚子曰晉君少不在諸侯北方可圖也楚子師於狼淵以伐鄭未詳信否愚謂楚人伐鄭五國救之善矣然天子方伯不能治外防而諸侯救之已爲禮樂徵伐自諸侯出況五國大夫救鄭則禮樂徵伐自大夫出矣春秋書之見權柄下移之甚也義又見莊二十八年救鄭○髙氏曰楚不伐鄭久矣今晉文襄旣沒而靈公年少中國無盟主楚𨿽負弒逆之辠而中國莫敢誰何益無所顧忌至是遂伐鄭欲與中國爭盟也然舉五國之兵不能討楚國弒君父之賊乃奔走以救鄭亦見中夏之衰矣

夏狄侵齊

義見隠七年戎伐凡伯

秋八月曹伯襄卒

義見隠三年宋公卒

九月癸酉地震

谷梁曰震動孔晁曰陽气伏於陰下見迫於陰故不能升以至地動杜氏曰地道安靜以動爲異也○任氏曰前此逾百年未有書地震也而自此至哀公書地震者五地道以靜爲體以順爲正安以承天者也逆其常理而不得其節焉則震而不安其所承矣於此足以見諸侯變而不承天子大夫變而不承諸侯陪臣變而不承大夫之象也

冬楚子使椒來聘【椒谷梁作萩】

椒不氏義與隠元年無駭同公羊曰椒楚大夫杜氏曰令尹子文從子義見莊二十三年荊人來聘○張氏曰代鄭而聘魯亦逺交近攻之意黃氏曰諸家皆謂書椒以其禮交中國而進之也木訥獨曰楚執宋公以伐宋春秋亦書楚子豈進其虐中國邪宜申謀爲不道而見殺春秋亦書宜申豈進其謀逆邪書楚子書椒從其國之稱書其實而已愚謂楚始書荊後書荊人後書臣名又書楚子使之者以時世愈降芊氏漸同上國魯史膠於見聞比加詳焉聖人𨿽不進之然因而不革亦可見晉霸日衰楚氛日盛之一端也

秦人來歸僖公成風之禭

僖公成風僖公之成風也見四年風氏薨杜氏曰衣服曰禭莘老孫氏曰成風僣稱夫人而春秋書書薨天王賵且含之又防其蓋皆用夫人之禮矣於是秦人歸禭春秋正其法曰僖公成風猶曰成風之所以爲夫人者以其子僖公也故仲子系之恵公失禮者恵公也成風系之僖公失禮者僖公也成風之死至是六年而秦人始歸其禭蓋亦不及事矣禭所以送死者而成風已禭將焉用乎髙氏曰魯不能以非禮卻之過也○張氏曰當是時秦楚交病中國秦欲伐晉而歸禭於魯猶楚欲圖北方而使椒來聘也豈古者眀王愼徳足以賔之之比哉

曹共公【共音恭】

義見隠三年宋穆公

十年春王三月辛卯臧孫辰卒

辰哀伯之子臧文仲也大意見隠元年益師卒

夏秦伐晉

此則秦之辠也義又見隠七年戎伐凡伯

楚殺其大夫宜申

宜申子西也左氏曰初楚範巫矞似謂成王與子玉子西曰三君皆將彊死城濮之役王思之故使止子玉曰母死不及止子西縊而縣絕王使適至遂止之使爲商公防漢溯江將入郢王在渚宮下見之懼而辭曰臣免於死又有讒言謂臣將逃臣歸死於司敗也王使爲工尹又與子家謀弒穆王穆王聞之殺鬭宜申及仲歸未詳信否義見莊二十六年曹殺大夫

自正月不雨至於秋七月

義見莊三十一年

及蘇子盟於女栗

杜氏曰蘇子周卿士女栗地名闕孫氏曰內不出主名微者文公使微者盟天子之卿其惡可知○劉氏曰古者內諸侯不外交外諸侯不內交有至尊在不貳之也案春秋書及盟而不出主名者四隠元年及宋人盟於宿莊二十二年及齊髙傒盟於防文二年及晉處父盟與此及蘇子盟是也

冬狄侵宋

義見隠七年戎伐凡伯

楚子蔡侯次於厥貉【曷各切公羊作屈貉】

杜氏曰厥貉地名闕朴鄕呂氏曰凡書次必有兵楚子蔡侯之次蓋亦兵次也然不書伐不書師則其兵之未加乎中國也其書次則有窺中國之志矣愚謂商臣楚國弒逆之賊中國不能治其無忌憚固宜蔡爲中國諸侯而同次焉迫於彊令豈非始謀之不謹乎然王政不綱同姓不能自立之槪亦可見矣

春秋夲義卷十四

欽定四庫全書

春秋本義卷十五

元程端學撰

文公

十有一年春楚子伐麇【九倫切公羊作圈】

麇國陸氏曰子爵義見僖三年徐取舒

夏叔仲彭生防晉郤缺於承筐

彭生公子牙之孫叔仲惠伯也杜氏曰郤缺冀缺承筐宋地在陳畱襄邑縣西張氏曰卽拱州襄陵縣左氏曰叔仲惠伯防晉郤缺於承筐謀諸侯之從於楚者未詳信否貫道王氏曰大夫擅相爲防政在大夫義又見隠九年防於防○東萊呂氏曰自文公後大夫擅相爲防者多矣春秋詳而志之胡氏曰禮之失也諸侯非王事而自相防也無以正之不自天子出矣然後諸侯與大夫防又無以正之然後大夫與大夫會禮樂亦不自諸侯出矣田氏篡齊六卿分晉三家專魯理固然也不能辧於早後𨿽欲正之其將能之乎

秋曹伯來朝

左氏曰曹文公髙氏曰喪畢來朝也存耕趙氏曰喪畢來朝此事天子之禮也曹爲文昭於魯宗國習見王命之廢而惴惴依大國以爲重也義又見隱十一年滕薛來朝

公子遂如宋

左氏曰襄仲聘於宋且言司城蕩意諸而復之因賀楚師之不害也未詳信否義見隱七年齊來聘

狄侵齊

義見隱七年戎伐凡伯

冬十月甲午叔孫得臣敗狄於咸

莘老孫氏曰不言帥師將尊師少也杜氏曰咸魯地愚案僖十三年防於咸杜氏以爲衛地未詳孰是中國衰微外侮踵至魯能敗之此其功也然叔孫得臣以爲功是大夫專兵三家僭魯之漸也義又見莊二十年齊伐戎

十有二年春王正月郕伯來奔【郕公羊作盛】

不名者闕之也義見桓十五年鄭伯奔蔡末章○孫氏曰案莊八年師及齊師圍郕郕防於齊師自是入齊爲附庸此而來奔齊所逼耳未詳是否

杞伯來朝

義見隱十一年滕薛來朝

二月庚子子叔姬卒

趙氏曰時君之女故曰子以別非先君之女也書卒之義未詳

夏楚人圍巢

杜氏曰巢吳楚閒小國廬江六縣東有居巢城張氏曰卽無爲軍巢縣左氏曰楚令尹大孫伯卒成嘉爲令尹羣舒叛楚夏子孔執舒子平及宗子遂圍巢未詳信否義見僖三年徐取舒

秋滕子來朝

滕稱子見桓二年左氏曰滕昭公義見隱十一年滕薛來朝

秦伯使術來聘【術公羊作遂】

術不氏義亦與隱元年無駭同趙氏曰外大夫來魯再命者皆書名無他義也左氏曰秦伯使西乞術來聘且言將伐晉襄仲辭玉答曰寡君願徼福於周公魯公以事君不腆先君之敝器使下臣致諸執事以爲瑞節要結好命所以借寡君之命結二國之好是以敢致之義見九年楚子使椒來聘○木訥趙氏曰九年秦將伐晉則來歸成風之襚今將爲河曲之戰則有術之聘

冬十有二月戊午晉人秦人戰於河曲

趙氏曰凡戰不言及交爲主也孫氏曰河曲晉地杜氏曰在河東蒲阪縣南張氏曰河中府河東縣南有河曲公羊曰不言師敗績敵也左氏曰秦爲令狐之役故秦伯伐晉取羈馬晉人禦之趙盾將中軍荀林父佐之郤缺將上軍臾駢佐之欒盾將下軍胥甲佐之範無卹禦戎以從秦師於河曲臾駢曰秦不能久請深壘固軍以待之從之秦人欲戰秦伯謂士防曰若何而戰對曰趙氏新出其屬曰臾駢必實爲此謀將以老我師也趙有側室曰穿晉君之壻也有寵而弱不在軍事好勇而狂且惡臾駢之佐上軍也若使輕者肆焉其可秦伯以璧祈戰於河十二月戊午秦軍掩晉上軍趙穿追之不及反怒曰裹糧坐甲固敵是求敵至不擊將何俟焉軍吏曰將有待也穿曰我不知謀將獨出乃以其屬出宣子曰秦獲穿也獲一卿矣秦以勝歸我何以報乃皆出戰交綏秦行人夜戒晉師曰兩君之士皆未憖也明日請相見也臾駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止秦師夜遁復侵晉入瑕愚案此傳頗詳獨稱秦伯及交戰事與經不合讀者擇焉可也孫氏曰二國之讐旣易世矣二國之戰可以已也而秦康晉靈猶尋舊怨殘民以逞是彰父之不徳也義又見隱七年戎伐凡伯

季孫行父帥師城諸及鄆【音運公羊作運】

諸見莊二十九年書及亦同前鄆西鄆魯邑也卽成四年城鄆之鄆杜氏謂莒魯所爭者非是辧見或問王氏曰城未有言帥師者季氏自帥其師專兵久矣二邑近費而介於莒此行父自爲封殖之計也獻可杜氏曰聖人重民力凡城築之事皆志之況出師而城乎勞民甚矣○邦衡胡氏曰春秋城築二十九獨三言帥師爾此年及襄十五年季孫宿叔孫豹城郛哀三年季孫斯叔孫州仇城啟陽是也帥師者欲因城而遂廣其疆界書此者以見非惟勞民以城又毒眾以爭也

十有三年春王正月

夏五月壬午陳侯朔卒

此爲明年陳侯居喪同盟起文也大意又見隱七年滕侯卒

邾子蘧蒢卒【蘧谷梁作蘧蒢公羊谷梁作篨】

此爲明年正月邾人居喪伐魯與叔彭生伐喪起文也大意又見隱七年滕侯卒

自正月不雨至於秋七月

義見莊三十年○愚案文公時兩遭亢旱其所以修民事奉天時之道可知矣

大室屋壊【大音泰公羊作世】

大室杜氏曰大廟之室孔氏曰明堂位曰祀周公於大廟此周公之廟壊也不直言大廟壊而云大室屋壞者大廟之制其檐四阿而下室當其中又拔出爲重屋此是大廟當中之室其上之屋壊非大廟全壞也左氏曰大室之屋壞書不共也公羊曰譏久不修也谷梁曰爲社稷之主而先君之廟壞志不敬也○康侯胡氏曰自正月不雨則無壊道也而先君之廟壞不恭甚矣呂氏曰君子之於宮廟有斯須不敢忘者非以崇孝而厚逺也孝子之於親心固如是也推是心以爲政𨿽不中不逺矣魯之爲國至使大室屋壞其能及物乎

冬公如晉衛侯防公於沓【徒答切公羊防下無公字】

杜氏曰沓地闕左氏曰公如晉朝且尋盟衛侯防公於沓請平於晉公還鄭伯防公於棐亦請平於晉未詳信否獻可杜氏曰春秋諸侯不朝天子擅相朝防今如晉而衛侯防之其朝與防皆非典禮也愚謂諸侯非王事自相防且不可況因其經過而旋爲防豈禮也哉此與莊二十三年公及齊侯防於谷而蕭叔朝公意同義又見僖十年公如齊

狄侵衛

貫道王氏曰衛出防魯而狄侵衛乘閒也義見隱七年戎伐凡伯○髙氏曰晉不能爲中國禦防亂使無侵軼而惡諸侯之貳此春秋所以矜小國之多虞也

十有二月己丑公及晉侯盟

義見隱元年盟於蔑

公還自晉鄭伯會公於棐【芳味切又芳尾切公羊作斐公羊谷梁還上無公字】杜氏曰棐鄭地義同防公於沓○孫氏曰公本朝晉旣朝且盟又貪二國之防皆非天子之事也

十有四年春王正月公至自晉

髙氏曰公自去冬初如晉則因與衛防旣盟晉而還則又因與鄭防久於道路而不朝正書至以見之義又見桓二年公至自唐

邾人伐我南鄙叔彭生帥師伐邾

余氏曰君喪而伐人與伐人之喪其辠一也義又見隱二年鄭伐衛○貫道王氏曰帥師伐邾彭生因事專兵也胡氏曰互興甲兵以相伐其惡可知

夏五月乙亥齊侯潘卒

齊侯孝公弟昭公此爲九月商人弒君起文也大意又見隱七年滕侯卒

六月公會宋公陳侯衛侯鄭伯許男曹伯晉趙盾癸酉同盟於新城

趙氏曰他時但就諸侯行盟禮故云某日防某侯盟於某此本行防禮別日又行盟禮故書日杜氏曰新城宋地在梁國谷熟縣西張氏曰卽南京應天府也髙氏曰新城鄭地未詳是否左氏曰同盟於新城從於楚者服也黃氏曰從楚者宋鄭許也自楚薦食中國諸侯無所依去年冬衛鄭防魯皇皇然求晉晉趙盾又方有求諸侯之心交相求而適相濟是以同盟貫道王氏曰齊桓之爲同盟殷同之義也趙盾不知其義而效爲之亦曰同盟晉襄一沒諸夏無主夷氛甚惡鄭衛請平亦足見諸夏之依於晉者重也盾而忠於謀晉則奉十餘歲之君以主諸侯夫豈不可今諸侯無主而求與盾盟以爲安以趙盾而尸盟是大夫得專制諸侯也髙氏曰陳侯居喪出盟辠又可知也義又見莊十六年同盟於幽○愚案春秋凡書同盟十有六未有大夫主之者而趙盾主盟始於扈中於衡雍至此率天下諸侯舉同盟焉宜其卒至於弒逆也

秋七月有星孛入於北斗

有與有有蜚之有同孫氏曰孛彗之屬也偏指曰彗光芒四出曰孛言入於北斗者入於魁中也劉向曰君臣亂於朝政令虧於外則上濁三光之精五星贏縮變色逆行甚則爲孛髙氏曰鬥有環域而孛星自外入於其中此變之大者天之示人顯矣春秋三書孛皆以謹人君之戒○獻可杜氏曰天人相交甚於影響蓋事作於下則象動於上是以人君飭正五事建大中以承天心則七政上齊而譴異不作矣

公至自防

義見桓二年公至自唐又可見諸侯本爲防而旋爲同盟也

晉人納捷菑於邾弗克納【捷公羊作接】

稱晉人將卑師少也弗克納納而不勝之辭也左氏曰邾文公元妃齊姜生定公二妃晉姬生捷菑文公卒邾人立定公捷菑奔晉愚謂廢置諸侯天子之事若廢嫡立庶𨿽天子亦不可也趙盾以大夫而廢嫡立庶辠莫大焉𨿽弗克納其辠一也髙氏曰捷菑爲人之子借他國之兵歸篡其兄辠不容誅也

九月甲申公孫敖卒於齊

左氏曰穆伯之從己氏也魯人立文伯穆伯生二子於莒而求復文伯以爲請襄仲使無朝聽命復而不出三年而盡室以復適莒文伯疾而請曰谷之子弱請立難也許之文伯卒立惠叔穆伯請重賂以求復惠叔以爲請許之將來九月卒於齊告喪請弗許孫氏曰奔大夫不卒此卒者爲明年齊人歸其喪起莘老孫氏曰將有其末不得不錄其本也愚謂亦以譏世卿也○貫道王氏曰敖奉魯侯之命以弔天子之喪不至而復不忠莫大焉忘天屬之尊而奔不義孰甚焉犯二大不韙周有常刑皆僇余也魯不能討且許其歸欲絕之而不能也明年齊歸其喪許歸者魯而歸其喪者齊也魯道衰矣髙氏曰此著與刑之壞也

齊公子商人弒其君捨

舎居喪未逾年當稱子今曰弒其君者蓋稱子者緣人子之心也然一日嗣位則舉國臣子固皆戴之爲君矣故曰弒其君也左氏曰子叔姬妃齊昭公生捨叔姬無寵捨無威公子商人驟施於國而多聚士盡其家貸於公有司以繼之夏五月昭公卒捨卽位齊商人弒捨而讓元元曰爾求之久矣我能事爾爾不可使多蓄憾將免我乎爾爲之義見隱四年衛州吁事

宋子哀來奔

子哀字也命大夫也與齊仲孫王人子突之類同黎氏曰宋公之子經有子同子糾未詳是否義見僖二十八年元咺奔晉○韓中甫曰司馬死司城亡大夫奔見昭公之不可爲國而見弒之漸也

冬單伯如齊齊人執單伯齊人執子叔姬

張氏曰單伯大夫之命於天子者自莊公元年至今已七十餘年未必一人或其子若孫歟愚謂凡執人者史當稱人子叔姬文公女不書及者先執單伯後執子叔姬不可以臣及君夫人故兩書齊人無他義也杜氏曰不稱夫人自魯錄之也愚謂魯不討商人弒逆之辠而區區爲子叔姬之求故兩被執以自取辱又見當時弒逆之賊不少知懼而執其母與諸侯之使則王法不行而天倫絕矣

十有五年春季孫行父如晉

左氏曰季文子如晉爲單伯與子叔姬故也未詳信否義見隱七年齊來聘

三月宋司馬華孫來盟

左氏曰宋華耦來盟趙氏曰不稱使意與楚屈完齊髙子來盟同愚謂諸侯爲盟已幹王法況司馬掌一國之兵不能爰整其旅爲國長城乃離軍適魯區區求盟失其職矣孔子曰王孫賈治軍旅奚其喪司馬之所務可知矣此亦昭公見弒之漸也○康侯胡氏曰稱華孫者自督弒殤公諸侯受賂不討使秉宋政及其後世繼掌兵權春秋所禁者經曰華孫猶季孫叔孫仲孫臧孫之類不書名者義不系於名也未詳是否

夏曹伯來朝

義見隱十一年滕薛來朝

齊人歸公孫敖之喪

左氏曰齊人或爲孟氏謀曰魯爾親也飾棺寘諸堂阜魯必取之從之卞人以告惠叔猶毀以爲請立於朝以待命許之取而殯之齊人送之書曰齊人歸公孫敖之喪爲孟氏且國故也視共仲孫氏曰敖廢命奔莒辠當誅絕齊歸魯受皆非禮也○東萊呂氏曰奔大夫卒皆不書如公子慶父臧孫訖內大夫卒於外皆不至如仲遂公孫嬰齊而公孫敖書卒以齊人歸其喪起也書至以魯人受其喪故也祿去公室三家之子孫盛彊𨿽廢命奔莒而其子文伯惠叔繼立於朝大夫之汰可知以其子之汰請父之喪欲弗許得乎

六月辛丑朔日有食之鼓用牲於社

義見莊二十五年○髙氏曰莊二十五年三十年皆以日食而鼓用牲於社其非禮妄作義已著矣今文公亦復如此皆因陋承誤愚謂創業垂統使可繼者也一有非禮則子孫視爲故事弗能攺矣春秋愼始正指此類而非漢儒所謂五始者也

單伯至自齊

書至見此事之終也魯至此又不能討商人弒逆執母之辠亦旣逾年幸其見釋而歸則魯之爲國單伯之爲使從可知矣

晉郤缺帥師伐蔡戊申入蔡

左氏曰新城之盟蔡人不與晉郤缺以上軍下軍伐蔡曰君弱不可以怠戊申入蔡以城下之盟而還義見隱二年莒入向○存耕趙氏曰蔡從楚可伐也入之則己甚矣大夫交政專兵自文公以來帥師伐書陽處父帥師入書郤缺侵書趙穿有書大夫自爲戰有書與君戰者

秋齊人侵我西鄙

商人弒君執母又伐母家不容誅矣亦魯不能討賊而區區請子叔姬以召之也義又見莊十年公侵宋

季孫行父如晉

左氏曰齊人侵我西鄙故季文子告於晉義見隱七年齊來聘

冬十有一月諸侯盟於扈

諸侯不序與七年盟於扈同益見史有詳略不可以凡例求矣劉氏曰晉爲伯主齊弒其君興諸侯而莫能正晉則固有辠矣諸侯不亦病乎義又見隱元年盟於蔑

十有二月齊人來歸子叔姬

獻可杜氏曰春秋書內女來歸者三郯伯姬杞伯姬直曰來歸此子叔姬曰齊人來歸蓋譏在齊也商人弒其子又絕其母辠不容誅矣況執之而又來歸乎髙氏曰未有子而黜其母者也愚謂魯於是可討商人弒君執母黜母之辠而又不能焉則魯之爲國益可知矣○石氏曰子叔姬先書被執次書來歸非郯杞之比夫商人弒君自立又虐其國君之母天子不能討諸侯不能伐季孫行父再如晉諸侯爲是盟於扈皆無能爲而退徒得單伯之至子叔姬之歸而已而興兵以侵魯者未已也於以見晉伯之不競也於以見諸侯有弒君者而莫之討也於以見齊之橫而魯之弱也

齊侯侵我西鄙遂伐曹入其郛

郛城外大郭也左氏曰齊侯侵我西鄙謂諸侯不能也遂伐曹入其郛討其來朝也季文子曰齊侯其不免乎己則反天而又以討人難以免矣愚謂商人弒君執母再伐母家入人郛郭辠大惡極不待言矣亦魯不討賊有以召之也義又見莊十年公侵宋隱二年鄭伐衛○髙氏曰惡魯及曹非理甚矣夫商人弒君而自立諸侯防於扈而不能討益無顧忌侵我伐曹以肆其暴豈特齊有辠焉亦見諸侯之縱亂矣

十有六年春季孫行父防齊侯於陽谷齊侯弗及盟陽谷見僖三年公羊曰其言弗及盟何不見與盟也左氏曰及齊平公有疾使季文子防齊侯於陽谷請盟齊侯不肯曰請俟君閒張氏曰文公不能明政刑舉大義以致命使執辱吾女邊鄙被兵與國防伐又使大夫自屈以請盟而不見答可謂困心衡慮而無憤悱攺圖之心書此以見魯之衰文公之無志也

夏五月公四不視朔

四不視朔範氏曰自二月不視朔至於五月也髙氏曰朔者天子之所頒也諸侯上稟天子之命下授萬民之時故其奉王朔告於廟則謂之告朔退而視朝以授民則謂之視朔谷梁曰公四不視朔不臣也以公爲厭政以甚矣

六月戊辰公子遂及齊侯盟於郪丘【郪音西乂七西切公羊作犀谷梁作師公羊防云正本作菑】

杜氏曰郪丘齊地左氏曰公使襄仲納賂於齊故盟於郪丘谷梁曰復行父之盟也愚謂文公不能討商人之辠而區區求盟不得而復之使亂臣賊子肆行於世而三綱於是大壞𨿽周道陵夷而然亦文公不能爲國以自取之也孔子曰能治其國家誰敢侮之陳恆弒其君孔子請討之觀此可以知春秋所書之防矣義又見隱元年盟於蔑

秋八月辛未夫人姜氏薨

公羊曰文公母也愚謂此爲毀泉臺及聲姜起文也

毀泉臺

杜氏曰毀壞也泉臺臺名左氏曰有蛇自泉宮出入於國如先君之數聲姜薨毀泉臺未詳信否公羊曰毀泉臺何以書譏築之譏毀之譏先祖爲之已毀之不如勿居而已矣谷梁曰喪不貳事愚謂孔子曰三年無攺於父之道可謂孝矣臺作於先君初喪母而卽毀之則思親之意蓋藐然矣況在諒闇之中而出令役民乎○康侯胡氏曰先祖爲之非矣然臺之存毀非安危治亂之所系也而必毀之是暴揚其失有輕先祖之心此履霜之漸弒父與君之萌春秋之所謹也故書

楚人秦人巴人滅庸

庸小國也左氏曰楚大饑戎伐其西南至於阜山師於大林又伐其東南至於陽丘以侵訾枝庸人帥羣蠻以叛楚廩人率百濮聚於選將伐楚於是申息之北門不啟楚人謀徙於阪髙蒍賈曰不可我能往寇亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷自廬以往振廩同食次於句澨使廬戢黎侵庸及庸方城庸人遂之囚子揚窗三宿而逸曰庸師眾羣蠻聚焉不如復大師且起王卒合而後進師叔曰不可姑又與之遇以驕之彼驕我怒而後可克先君蚡冒所以服陘隰也又與之遇七遇皆北惟禆鯈魚人實逐之庸人曰楚不足與戰矣遂不設備楚子乘驛防師於臨品分爲二隊子越自石溪子貝自仞以伐庸秦人巴人從楚師羣蠻從楚子盟遂滅庸義見僖三年徐取舒○張氏曰禦變待敵亦制服之而已夷人宗社豈王法之所容乎

冬十有一月宋人弒其君杵臼【杵公羊作處】

孫氏曰稱人微者也名不登於史策劉氏曰弒君者曷爲或稱名氏或不稱名氏以氏通者稱氏以名通者稱名名氏不通者稱人貴賤之序也愚謂書曰股肱喜哉元首起哉先書宋人殺其大夫與司馬又司城與子哀來奔司馬華孫來盟則是股肱旣剪然後宋公見弒於宋人聖人之垂戒逺矣義又見隱四年衛州吁事

十有七年春晉人衛人陳人鄭人伐宋

葉氏曰四國稱人微者也愚謂四國伐宋得其伐矣然諸侯不親而使微者行其後又不見討賊之迹則非以討賊舉也此亂臣賊子所以接迹於世而晉靈亦親被其禍大義不明故也○程子曰行天討而成其亂失天職也

夏四月癸亥我小君聲姜【聲公羊作聖非也】

髙氏曰九月而緩也不稱僖姜而別爲之諡非禮也○貫道王氏曰用見文公怠棄國政𨿽親喪亦不盡心

齊侯伐我西鄙

貫道王氏曰商人不母其母憑陵外家恃彊陵弱必欲服魯而後已此所以繼有谷之盟也愚謂亦魯不能討賊有以召之也義又見隱二年鄭伐衛

六月癸未公及齊侯盟於谷

谷見莊七年齊魯皆諸侯也文公不能討賊以自取辱至此而遂與弒逆之賊刑牲歃血以爲盟其何以臨民哉義又見隱元年盟於蔑○邦衡胡氏曰齊侯與遂盟於郪丘是年伐我則盟之無信已可知矣至是又與公盟於谷齊之叛盟固不容誅然公之昏庸不能爲國以禮而汲汲以請盟深可恥也文公立十有八年大夫盟防十八九獨此書公盟亦以見大夫之張也

諸侯防於扈

左氏曰公不與防齊難故也愚謂此防諸侯不序與七年盟於扈同十五年諸侯盟於扈旣不能討齊弒君之賊此諸侯復防於扈又不能討宋弒君之賊此三綱大壞而諸侯不可以爲國也春秋非特責其不朝天子而自盟防之辠而尢在乎不討賊之事是晉靈不有桓文之功而徒有桓文之辠矣卒之不免也冝義又見隱九年防於防

秋公至自谷

文公不能自彊其國而甘心事賊逾時而返義又見桓二年公至自唐○髙氏曰書公至自谷則不防於扈可知矣

冬公子遂如齊

左氏曰襄仲如齊拜谷之盟髙氏曰公已與齊侯盟而遂復往者政在遂故也且見齊侯以篡弒而諸侯反畏之如此義又見隱七年齊來聘○邦衡胡氏曰齊連年伐我而數遣使以聘之魯之君臣豈不謂重幣甘言可以己敵國之難乎嗚呼不知立國區區以國與人𨿽竭力以事之彼豈以我爲徳乎

十有八年春王二月丁丑公薨於臺下

臺下臺之下也谷梁曰臺下非正也莘老孫氏曰人君之薨必於路寢非路寢皆不正也其曰臺下蓋有甚焉○崔氏曰臺下者泉臺之下也其臺毀矣而其下屋存焉未詳是否

秦伯防卒

秦伯張氏曰康公也何氏曰穆公也案史記張氏近是髙氏曰秦𨿽伯益之後僻在西夷自秦仲始大至平王時秦襄始有功於周室列於諸侯賜爵爲伯及穆公與於城濮之戰自後與中國交聘盟防遂伯西戎九年來歸僖公成風之襚始與魯通好至是遂書其卒而弔其喪也愚謂外域之喪赴於中國而中國往弔焉則夷夏混殽大經紊矣蓋其始也歸成風之襚而不卻使術來聘而受之其赴中國固冝春秋內中國外夷狄而常愼其始先書襚聘於前而終之以此垂戒逺矣

夏五月戊戌齊人弒其君商人

稱人見十六年髙氏曰春秋之法弒君之賊以弒君討之則以賊書商人弒君自立至於五年冝加討賊之辭而稱齊人弒其君者齊人恬不討賊皆北面事之遂令商人專行無道而自以私怨殺之故曰齊人弒其君也左氏曰齊懿公之爲公子也與邴歜之父爭田弗勝及卽位乃掘而刖之而使歜僕納閻職之妻而使職驂乘五月公遊於申池二人浴於池歜以撲抶職職怒歜曰人奪汝妻而不怒一抶汝庸何傷職曰與刖其父而弗能病者何如乃謀弒懿公納諸竹中歸舍爵而行齊人立公子元愚聞孔子曰人之生也直罔之生也幸而免弒君而偸生者幸而免者也若商人者蓋不免者也商人弒君黜母惡極辠大幸免天下之誅而不免齊人之弒此天理也故春秋曆書商人之惡而終之以此垂戒逺矣義又見隱四年衛州吁事○或曰弒逆之賊而春秋書曰弒其君齊之臣子猶可戴商人爲君乎曰篡位天子諸侯與天下之人一日不可待之爲齊侯齊之臣子一日不可戴之爲齊君苟齊之臣子北面拜之爲君而以私怨殺之是弒君也春秋安得不正齊人弒君之辠哉豫讓有言曰委質爲臣而求殺之是二心也況以私怨乎齊人弒君之辠不可逃矣此與裏克弒君而書晉殺其大夫裏克之意同𨿽君大夫異勢而其不以討賊殺之則一也嗚呼春秋正名此之謂也

六月癸酉我君文公

義見桓公

秋公子遂叔孫得臣如齊

左氏曰文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可仲見於齊侯而請之齊侯新立而欲親魯許之康侯胡氏曰禍亂邪謀發於並使之日而公子遂弒立其君之辠著矣義又見隱七年齊來聘○葉氏曰聘則何以二卿共使非常聘也其謀立宣公也自僖公以來三桓之子孫漸進四年公孫玆見文元年叔孫得臣見而叔孫氏彊矣僖十五年公孫敖見而仲孫氏彊矣文公六年季孫行父見而季孫氏彊矣終春秋之世而莫之能去也僖之十六年公子友卒公孫玆卒三家子孫列於卿者惟公孫敖一人遂以二十八年得政𨿽後於敖者然視三家爲最親故敖自十五年救徐之後不復用事所往來齊晉楚三大國之間至於入杞伐邾皆遂爲之魯之政蓋在遂焉文公立而益專及元年叔孫得臣見六年季孫行父見二氏𨿽復進而力未能與遂抗故其末年執政遂與叔彭生得臣行父四人彭生旣以不從而殺則得臣行父不得不畏而聽此其所以挾得臣與之偕行將以見此魯執政之意而非己之私也齊侯於是許之宣公立季孫行父亦如齊公遂防齊侯於平州以定其位則二人蓋皆與聞乎弒者歟

冬十月子卒

不名闕文也左氏曰名惡公羊曰名赤未詳孰是弒而書卒義同莊三十二年子般卒左氏曰仲殺惡及視而立宣公書曰子卒諱之也仲以君命召惠伯其宰公冉務人止之曰入必死叔仲曰死君命可也公冉務人曰若君命可死非君命何聽弗聽乃入殺而埋之馬矢之中公冉務人奉其帑以奔蔡旣而復叔仲氏康侯胡氏曰何以知其賊乎上書大夫並使下書子卒夫人歸則知辠之在公子遂矣愚謂嗣君之禍由於大夫之專而大夫之專由於文公之暗遂𨿽得政於僖公之末實張皇於文公之世故春秋歷敍文公之惡遂與得臣行父之辠而終之以此若文公者幸免其身而卒及其嗣大夫之專不至於弒君不已其爲鑑戒顯矣○張氏曰私事公子遂敬嬴奪嫡之心也然其敢啟是心者嬖故也有夫人太子而嬖寵妾則文公所以怠於事伯急於盟齊簡於視朔者有自來矣人君昏於嬖寵棄忘國政故妾媵大臣相謀弒國嗣而不能察身死之後冢嗣二人遂見戕弒所謂前有讒而不見後有賊而不知者文公之謂矣

夫人姜氏歸於齊

姜氏杜氏曰惡視之母出姜也趙氏曰文公夫人左氏曰夫人姜氏歸於齊大歸也將行哭而過市曰天乎仲爲不道殺嫡立庶市人皆哭魯人謂之哀姜愚謂文公死骨肉未寒而子殺妻歸不得終喪君闇臣專禍至於此春秋書之後世可以鑑矣而亦以著被弒之實也○張氏曰嫡庶之亂未有不始於妾上僭夫人失位而致之者是以知文公之首惡也

季孫行父如齊

許氏曰文子之行告宣公立也前乎子卒書如齊後乎子卒書如齊齊與聞乎故也所以惡齊也沙隨程氏曰遂得臣行父三人皆與謀以其前後如齊而知之也髙氏曰見魯國臣子之辠皆不可勝誅也義又見隱七年齊來聘○呂氏曰君死不正而國之大臣恃大國以自免施施肆肆無所忌憚行父名大夫也而猶若是先王之澤盡矣木訥趙氏曰三家之彊𨿽自僖公而僖公之世猶未敢專也至文公之世孟氏則公孫敖爲戚之防垂隴之盟叔孫氏則得臣防晉伐沈敗狄於咸季氏則行父如陳如晉帥師城邑至東門氏則襄仲見於經者凡九非防則盟非盟則如非如則伐其橫尢甚於三家然極其源皆由文公怠惰不君也卽位之初伯主之防鄰國之好未嘗親之率以大夫往閏月不告月常月不視朔怠惰庸昏不出寢門何以爲國冝諸大夫互結私援外事大國內懷國人公室寖弱而權歸於臣也一身未瞑二子爲戮妃妾不能保終春秋之世權不復收而魯遂以微文公不能逭其責也

莒弒其君庶其

不書弒君之賊未詳或曰闕文也義見隱四年衛州吁事

春秋本義卷十五﹤經部﹐春秋類﹐春秋本義﹥

欽定四庫全書

春秋本義卷十六

元程端學撰

宣公【名倭或作接文公庶子子赤庶兄襄仲殺嫡而立之】

元年春王正月公卽位

谷梁曰繼故而言卽位與聞乎故也戴氏曰魯之桓宣皆繼故而立無所畏懼偃然行卽位之禮春秋卽其實而書之義同桓公卽位

公子遂如齊逆女

莘老孫氏曰宣公弒子赤而立又在文公之喪也乃遽使大夫逆女於齊書逆所以見弒君之人得志而在位則無所不至也髙氏曰公子遂蓋公族之尊者尢不可也愚謂魯人殺齊之甥而姜氏歸矣復以其女卽其喪而嫁弒逆之賊又使弒逆之賊來逆而不辭齊侯之惡亦不可掩矣○康侯胡氏曰太子赤齊出也仲遂殺子赤及其母弟而立宣公懼於見討故結婚於齊爲自安計越典禮以逆之如此其亟而不顧者必敬嬴仲遂請齊立接之始謀也其後滕文公定爲三年喪父兄百官皆不欲曰吾宗國魯先君莫之行也喪禮寖廢夫豈一朝一夕之故自文宣莫之行矣此所謂辠惡自見者也

三月遂以夫人婦姜至自齊

公羊曰遂何以不稱公子一事而再見者卒名也稱婦姜見僖二十五年髙氏曰不直書夫人婦姜至自齊而稱遂以者明公子遂不當以夫人歸也○石氏曰文公之喪未期而使公子遂逆女𨿽不譏喪娶辠惡自見矣公子翚弒隱公者也公子遂殺子赤者也桓公之立逆女使翚宣公之立逆女使遂斯二人者在國以爲賊而桓宣以爲忠也王氏曰文十八年書公子遂叔孫得臣如齊而不書其故已而十月子卒則遂及得臣如齊之意可見矣此年書季孫行父如齊而不書其故已而書公防齊侯於平州則行父如齊之意可見矣前年書夫人姜氏歸於齊以其子故也旣而季孫如齊畏夫人之有所訴也宣公卽位之初公子遂如齊逆女亦齊之甥也憂齊之有所黨故欲急婚於齊也公谷謂譏喪娶不知喪娶之不足辠可辠者喪娶之故也

夏季孫行父如齊

左氏曰季文子如齊納賂以請防髙氏曰公旣婚矣然後季文子如齊納賂以請列於防蓋春秋時凡國君不以其道立苟得一預於諸侯之防則他國不得復討文子不憚自行者欲假大國之權以定宣公之位也文子舉動乖錯如此義又見隱七年齊來聘○康侯胡氏曰經書行父如齊而不言其故謂納賂以請防者傳也經有不待傳而著者比事以觀斯得矣下書公防齊侯於平州則知行父請之也又書齊人取濟西田則知其請蓋以賂也𨿽微傳其事著矣

晉放其大夫胥甲父於衛

放逐也臣有辠宥之於逺也邦衡胡氏曰流放之刑惟天子得行之譏用天子之刑也木訥趙氏曰天子以四海爲家大臣有辠而法不至死則放之於荒裔舜放驩兜於崇山是也晉諸侯耳越晉境而爲他國安得荒裔而放之衞豈晉之荒服乎○莘老孫氏曰古者諸侯大夫命於天子大夫有辠則請於天子天子命殺之可放之可春秋之時諸侯未嘗請於天子專命之專殺之專放之書曰放其大夫辠其命之專放之無禮也論語曰色斯舉矣爲大夫而見放焉則亦非賢者矣

公防齊侯於平州

杜氏曰平州齊地在泰山牟縣西張氏曰後漢志瑯邪國陽都故地有牟臺注平州在縣西後屬沂州沂水縣左氏曰防於平州以定公位康侯胡氏曰魯宣篡立逾年舉國臣子旣從之矣若之何位猶未定而有待於平州之防也春秋以來弒君篡國者已列於諸侯之防則不復致討故曹人以此請負芻於晉夫篡弒之賊毀滅天理無所容於天地之閒身無存沒時無古今其罪不得赦也已列於防而不復討是率中國爲戎夷棄人類爲禽獸此仲尼所爲懼春秋所以作也義又見隱九年防於防○張氏曰凡亂臣賊子之所以不敢縱其欲者以其猶有伯主大國能討之也齊乃魯之鄰其力足以正魯而惠公不明於義利邪正之辧防平州以定賊子之位則亂賊復何畏而不逞哉呂氏曰子赤卒夫人歸公卽位卽逆女於齊又防齊侯於平州齊人取濟西田𨿽欲不疑於人不可得也

公子遂如齊

左氏曰東門襄仲如齊拜成康侯胡氏曰宣公篡立之辠仲遂主謀爲首惡初請於齊遂及行父則一再見於經矣如齊拜成𨿽削之可也又冉書於策者於以著其始終成就弒立之謀以戒後世人臣或內交宮禁以固其寵或外結藩鎭以爲之援至於殺生廢置皆出其手而人主不悟者其慮深矣此皆直書於策而義自見者也義又見隱七年齊來聘

六月齊人取濟西田

濟西田卽僖三十一年所復侵地也谷梁曰言取授之也左氏曰齊人取濟西田爲立公故以賂齊也公羊曰曷爲賂齊爲弒子赤之賂也愚謂魯授之而書齊取者魯史之本文史諱國惡而但言齊取春秋因之以見義也康侯胡氏曰夫齊魯鄰國盟主之餘業也子赤弒出姜歸而宣公立不能聲罪致討務寧魯亂首與之防是利其爲惡而助之也弒君篡國人道所不容者而貨賂公行免於諸侯之討則王章不可復問人類遂以淪胥其禍乃自不知以義爲利而以利之可以爲利而爲之也孟子爲梁王極言利國者必至於弒奪而後饜蓋得此意○貫道王氏曰齊惠於出姜姊妹也姊妹出於逆臣外孫並戕於逆賊反因之以爲利無人心矣許氏曰桓公旣弒以許田賂鄭宣公旣弒以濟田賂齊夫負不義於天下所借以行者惟利而已凡非利不取者則亦何義之云擇至於弒父與君將無不合也是以桓宣之計若出一軌春秋志之以見世平則正與法皆勝世變則亂與賂俱行自然之符可不戒諸張氏曰使鄭莊齊惠不貪其利則桓宣亦不能以自立矣故春秋誅其貪利而成亂也

秋邾子來朝

義見桓二年滕子來朝

楚子鄭人侵陳遂侵宋

楚子猾夏其惡著矣而鄭師助之辠又甚焉義又見莊十年荊敗蔡師

晉趙盾帥師救陳

楚鄭侵陳而晉人救之善也然盾以大夫而專兵圖伯則天下禮樂徵伐在大夫矣又以序晉靈見弒之漸義又見莊二十八年救鄭○君舉陳氏曰南北之勢於是始也後十五年而宋楚平後五十年而晉趙武楚屈建同盟於宋諸夏之君分爲晉楚之從矣

宋公陳侯衛侯曹伯防晉師於棐林伐鄭【棐芳尾切公羊作斐】上言趙盾帥師而此言晉師者亦先目後凡無他義也杜氏曰棐林鄭地滎陽宛陵縣東南有林鄕葉氏曰地棐林見防而後伐也髙氏曰著諸侯爲盾所致也夫徵伐自天子出諸侯專猶不可況大夫乎自隱桓以來諸侯無大小皆專而行之棐林之防中國政在趙盾矣義又見隱二年鄭伐衞○貫道王氏曰晉師救陳之後諸侯防之而後伐鄭爾怒鄭伯而同外楚諸侯猶可以義起惜盾不足以任其責也靈公立十三年僅盟扈一役與諸侯接餘皆以盾盾旣專兵欲不逼得乎

冬晉趙穿帥師侵崇【崇公羊作栁】

杜氏曰崇秦之與國任氏曰案地譜商有崇國在京兆鄠縣甘亭左氏曰晉欲求成於秦趙穿曰我侵崇秦急崇必救之吾以求成焉冬趙穿侵崇秦弗與成未詳信否愚謂書此見大夫專兵侵伐亦以序晉靈見弒之漸義又見莊十年公侵宋○貫道王氏曰侵崇趙穿得兵權之始也

晉人宋人伐鄭

康侯胡氏曰宋人弒君王法在所不赦也而晉人與之合兵伐鄭是謂以燕伐燕庸愈乎義又見隱二年鄭伐衛○愚案鄭附楚以侵中國晉宋伐之有名矣然趙盾合四國諸侯而不能服鄭之心爲晉宋者盍反已而思乎宋以弒逆而伐人晉以大夫而僭伯冝鄭之不心服也伐之不服而又伐之兵不以義其能振乎

二年春王二月壬子宋華元帥師及鄭公子歸生帥師戰於大棘宋師敗績獲宋華元【華戶化切】

孔氏曰此華元歸生及哀二年趙鞅罕達客主各言帥師者皆是將尊師眾故並具其文何氏曰大棘宋地杜氏曰在陳畱襄邑縣南張氏曰襄邑屬拱州左氏曰鄭公子歸生受命於楚伐宋宋華元樂呂禦之戰於大棘宋師敗績囚華元獲樂呂及甲車四百六十乘俘二百五十人馘百人愚案大棘宋地鄭伐宋可知也非前年冬晉宋伐鄭而鄭禦之也而稱宋華元及鄭歸生者華元志乎此戰也鄭附夷狄致晉之伐乃不自咎而帥師伐宋固有辠矣華元爲逆賊之臣亦不自咎諭以辭命而妄興大眾以取敗績壞國喪民以及其身皆辠也大凡弒逆之賊戰而偶勝者僥幸耳此其不免者也後世可以鑑此矣義又見僖元年獲莒拏○朴鄕呂氏曰春秋未有書大夫帥師而戰者書大夫帥師而戰自此始自是而後戰皆書大夫故宋華元鄭公子歸生晉荀林父衞孫良夫魯季孫行父臧孫許叔孫僑如公孫嬰齊晉趙鞅鄭罕達齊國書凡皆大夫帥師而戰也戰不書大夫帥師者吳而已大夫之彊可知矣春秋書戰三十四惟晉趙鞅鄭罕逹戰於鐵及此大棘之戰並稱帥師者其眾敵也春秋書獲者七惟齊國書及此宋華元書敗績者身見獲而師又敗也大夫生死皆言獲鄭獲宋華元生也吳獲陳夏齧獲齊國書死也蓋存之殺之皆在旣獲之後爾

秦師伐晉

秦稱師者眾也亦魯史舊文猶楚始稱楚其後漸稱子稱師蓋漸與諸夏混矣左氏曰秦師伐晉以報崇也未詳信否愚謂此亦報復之師也義又見隱七年戎伐凡伯

夏晉人宋人衛人陳人侵鄭

義同元年伐鄭又見莊十年公侵宋○朴鄕呂氏曰新城之盟鄭旣從晉是同於病楚也未防而鄭乃從楚以侵宋晉爲是率諸侯之師以伐鄭又未防而鄭歸生戰於大棘以敗宋晉又爲是率諸侯之師以侵鄭且一鄭也昔何病楚而今從之昔何從晉而今叛之哉蓋自文十七年伐宋一役始夫諸侯之從晉也謂晉之有可依也率諸侯以伐宋將以討賊也乃受其賂立公子鮑而還是立賊也鄭由是謂晉不足與而從楚以侵宋蓋有辭於宋也晉乃庇宋以伐鄭鄭復使歸生伐宋晉復黨宋以侵鄭一動之非義而與國叛之敵國侮之彼得以奉辭而我疲於奔命至一至再而未已也伯主之舉動詎可輕哉

秋九月乙丑晉趙盾弒其君夷臯【臯公羊作獋】

左氏曰晉靈公不君厚斂以雕墻從臺上彈人而觀其辟九也宰夫胹熊蹯不熟殺之寘諸畚使婦人載以過朝趙盾士季見其手問其故而患之將諫士季曰諫而不入則莫之繼也防請先不入則子繼之三進及澑而後視之曰吾知所過矣將攺之稽首而對曰人誰無過過而能攺善莫大焉君能有終則社稷之固也豈惟羣臣賴之猶不攺宣子驟諫公患之使鉏麑賊之晨往寢門辟矣盛服將朝尙早坐而假寐麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死九月晉侯飲趙盾酒伏甲將攻之其右提彌明知之趨登曰臣侍君宴過三爵非禮也遂扶以下公嗾夫獒焉明搏而殺之盾曰棄人用犬𨿽猛何爲鬭且出提彌明死之初宣子田於首山舎於翳桑見靈輒餓問其病曰不食三日矣食之舎其半問之曰宦三年矣未知母之存否今近焉請以遺之使盡之而爲之簞食與肉寘諸橐以與之旣而與爲公介倒防以禦公徒而免之問何故對曰翳桑之餓人也問其名居不告而退遂自亡也乙丑趙穿攻靈公於桃園宣子未出山而復太史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰烏呼我之懷矣自貽伊慼其我之謂矣宣子使趙穿逆公子黒臀於周而立之壬申朝於武宮邦衡胡氏曰易曰弒父與君其所由來者漸矣盾自文六年當國盟防侵伐皆盾專之不復有君其來漸矣愚謂春秋曆書趙盾之事而終之以此鑑戒昭矣義又見隱四年衞州吁事○貫道王氏曰靈公之立非盾意也故君臣不相能而盾之無君之心久矣盾狡而穿愚河曲之役委曲庇之將用之也且使爲公壻則伏姦賊於君側有年矣靈公不君與盾爲仇此盾之所以先事而發也使穿侵崇是與之以兵權也事成機熟委君於穿而宿畱境上謂非其情可乎穿弒君而反使之迎成公而立之是庇穿弒而免穿於討也後人見傳徒以事成於穿而盾負弒逆亦惑矣康侯胡氏曰趙穿手弒其君董狐歸獄於盾其斷盾之獄詞曰子爲正卿亡不越境反不討賊以是書斷而盾也受其惡而不敢辭仲尼因其法而不之革其義云何曰亡而越境謂去國而不還也然後君臣之義絕反而討賊謂之復讎而不釋也然後臣子之事終不然是盾僞出而實與聞乎故也假令不與聞者而縱賊不討是有今將之心而意欲穿之成乎弒矣惡莫慘乎意今以此辠盾乃閒人子之邪心而謹其漸也微夫子推見至隱垂法後世亂臣賊子皆以詭計獲免君臣父子不相夷以至於禽獸也防希

冬十月乙亥天王崩

書此爲速及魯郊起文也義又見隱三年

三年春王正月郊牛之口傷攺卜牛牛死乃不郊猶三望

張氏曰郊牛者本養以事天之牛也髙氏曰不言傷之者牛自傷也宣公弒君篡位無天道矣豈足以對越在天乎祭天之牛或傷或死此天示變以警公也康侯胡氏曰乃不郊爲牛之口傷攺卜牛而牛又死也不然郊矣禮爲天王服斬衰周人告喪於魯史策已書而未也祀帝於郊夫豈其時而或謂不以王事廢天事禮乎春秋已來喪紀寖廢有不奔王喪而逺適他國有不修弔禮而自相聘問固將以是爲可舉而不廢也卒至漢文以日易月後世不能復其所由來漸矣春秋備書其義自見魯郊與猶三望義並見僖三十一年○趙氏曰魯之僭郊天不從而魯必爲之卜而不從者四鼷防食牛者三牛口傷者一魯不自咎其僭必將用之凡郊之不從牲之變故皆非人力所能爲也不郊而猶三望不得僭於天而僭於地天地豈有異理天所不享地安得享之

匡王

杜氏曰四月而速康侯胡氏曰四月而王室不君其禮略也

楚子伐陸渾之戎【渾戶門切又戶困切陸公羊作賁公谷無之字】

張氏曰陸渾子本允姓居瓜州僖二十二年秦晉遷之於伊川在唐爲河南陸渾縣地宋河南府伊陽縣北二十里有陸渾縣故城康侯胡氏曰楚伐陸渾其志何也爲陸渾在王都之側故書於策以謹中外之辧禁防亂之階愚謂陸渾在伊雒天子不能治諸侯不能驅而楚人得以伐之中國不振甚矣義又見僖三年徐取舒

夏楚人侵鄭

義見莊十年荊敗蔡師

秋赤狄侵齊

張氏曰赤狄狄之別種木訥趙氏曰隈姓潞甲及畱吁皆赤狄也孔氏曰謂之赤狄白狄者俗尙赤衣白衣也地譜洛州春秋赤狄之地義見隱七年戎伐凡伯○木訥趙氏曰僖文之世歲有狄患至文十一年叔孫得臣敗狄於咸狄患頓息狄衰而赤狄興焉今其侵齊始見於經

宋師圍曹

邦衡胡氏曰宋文弒立已爲亂而欲治人之亂春秋所甚惡也愚謂逆賊逞志以圍人之國見王政之壞極矣義又見僖十九年宋圍曺

冬十月丙戌鄭伯蘭卒

義見隱三年宋公卒

鄭穆公

木訥趙氏曰不月闕文也愚謂月日𨿽闕然冬卒而冬蓋在三月之內速也義又見隱三年宋穆公

四年春王正月公及齊侯平莒及郯莒人不肯公伐莒取向【郯音談向舒亮切】

張氏曰郯己姓國子爵秦有郯郡漢屬東海郡故城在淮陽軍下邳縣北杜氏曰莒郯二國相怨故公與齊侯共平之向莒邑東海承縣東南有向城左氏曰平國以禮不以亂以亂平亂何治之有劉氏曰平莒及郯義也莒人不肯吾有不義焉伐莒彊也取向利也非君子之道也君子之道猶射射者正己而後發而不中不怨勝己者反求諸己而已矣○張氏曰易曰貞吉悔亡憧憧往來朋從爾思聖人所以感人心而天下和平者此心公正自足以感之也今以宣公而平二小國若出於公不必假齊一言而彼己服今挾齊爲重而彼尙不肯伐莒而齊不與復取向以自益春秋深以著宣公此心之不公而終之以爲利也

秦伯稻卒

張氏曰秦伯共公也存耕趙氏曰自秦康公防卒書於經而秦同於中國矣於是書共公稻卒義見文十八年秦伯卒

夏六月乙酉鄭公子歸生弒其君夷

左氏曰歸生子家也愚案先書歸生帥師而終之以此見大夫專兵國之禍也鑑戒昭矣義又見隱四年衛州吁事

赤狄侵齊

義見三年

秋公如齊

義見僖十年但彼猶朝伯主此則朝其立己者耳

公至自齊

義見桓二年公至自唐

冬楚子伐鄭

左氏曰鄭未服也義見莊十年荊敗蔡師○張氏曰案楚自去年至十年侵伐鄭者凡五至十一年盟鄭於辰陵而鄭又徼事晉於是十二年圍鄭入之遂敗晉於邲而後鄭服楚晉人之不振有自來矣

五年春公如齊

義見四年此則去秋與今春兩如齊甚矣

夏公至自齊

逾時而返也義又見桓二年公至自唐

秋九月齊髙固來逆子叔姬【張氏曰左氏無子字據髙固及子叔姬來有子字當從公羊谷梁】

子叔姬趙氏曰時君之女也左氏曰逆叔姬卿自逆也髙氏曰古者三十而娶五十而爵爲大夫故大夫無出境親迎者髙固爲齊正卿而始與魯爲婚又越境逆女非禮可知義又見莊二十七年莒慶逆叔姬

叔孫得臣卒

張氏曰不日闕文也存耕趙氏曰謹三孫之世卿也大意又見隱元年益師卒

冬齊髙固及子叔姬來

啖氏曰大夫非公事與妻出境非禮也時叔姬始嫁未合歸寧假令合歸寧亦不當與髙固同來書之以明髙固之辠也○康侯胡氏曰禮女子有行逺父母者歳一歸寧今見逆逾時未易歳也而叔姬亟來非禮也大夫適他國必有君命與公事否則禮法之所禁而可犯乎惠公許其臣越禮恣行而莫遏髙固委其君逾境自如而不忌則人欲己肆矣凡婚姻常事不書而書此者則以爲非常爲後世戒也

楚人伐鄭

義見莊十年荊敗蔡師

六年春晉趙盾衛孫免侵陳

左氏曰晉衞侵陳陳卽楚故也髙氏曰趙盾弒君孫免爲衞卿反與之比以兵加人之國因見當時習於悖亂不知君臣大義也義又見莊十年公侵宋○貫道王氏曰向也楚嘗侵陳晉一救之陳遂從於侵鄭陳非忘晉也鄭以晉故三年三被楚師晉無一矢之救此陳所以畏而平楚也晉不自反偕衛以侵陳討貳晉可知矣木訥趙氏曰晉楚爭陳自此始

夏四月

秋八月螽【公羊作】

義見桓五年○康侯胡氏曰謂螽爲谷災虐取於民之效也軍旅數起賦斂旣繁戾气應之矣善惡之感萌於心而災祥之應見於事宣公不知舎惡遷善以補前行之愆而用兵不息災異數見年谷不登國用空乏卒至於攺助法而稅民蓋自此始矣經於螽螟一物之變必書於策以示天人感應之理不可誣當愼其所感也

冬十月

七年春衞侯使孫良夫來盟

義見隱元年盟於蔑○愚案外大夫來盟者五而稱使者二桓十四年鄭伯使其弟語及此孫良夫是也直書來盟者三閔二年齊髙子僖四年楚屈完文十五年宋司馬華孫是也凡書使前定也其君使之來盟也不書使未前定也大夫至其國隨冝以盟者也大略如此又當隨事見義不可執一而論

夏公防齊侯伐萊

杜氏曰萊國東萊黃縣張氏曰登州黃縣有萊山貫道王氏曰萊東方之國近於齊齊欲兼之而魯宣以兵助其虐康侯胡氏曰公與齊侯俱不務徳合黨連兵恃彊陵弱是以爲此舉也

秋公至自伐萊

逾時也義見桓二年公至自唐

大旱

義見僖二十一年○張氏曰比年螽旱觀其所感可見矣

冬公防晉侯宋公衞侯鄭伯曹伯於黒壤

張氏曰黒壤晉地一名黃父義見隱九年防於防○邦衡胡氏曰自文公以來中國無盟主終晉靈之世未嘗一合諸侯成立五年始有黒壤之防而大夫不與焉庶防桓文之事愚謂此防終不能以服楚不旋踵而滅舒蓼伐陳矣

八年春公至自防

冬防春至則正月告朔之禮廢矣義又見桓二年公至自唐○髙氏曰古者國有凶荒則殺禮而不舉公夏防伐萊而秋至冬防黒壤而此年春至其間大旱之不卹而區區以侵伐期防爲急

夏六月公子遂如齊至黃乃復

孔氏曰黃齊境公羊曰其言至黃乃復何有疾也何言乎有疾乃復譏大夫以君命出聞喪徐行而不反聘禮曰賔入竟而死遂也若賔死未將命則旣斂於棺造於朝介將命孫氏曰至黃乃復廢君命也○東萊呂氏曰昭公如晉亦有疾乃復矣今不云有疾人臣不當以疾廢君命昭公可以疾止仲遂不可以疾止也

辛巳有事於大廟仲遂卒於垂壬午猶繹萬入去籥葉氏曰有事者四時之常祭也仲遂公子遂也稱仲遂見僖十六年季友卒垂見隱八年谷梁曰猶者可以己之辭康侯胡氏曰繹者祭之明日以賔屍也杜氏曰籥管也呂氏曰萬舞文武二舞之總名籥舞文武之別名也文舞又謂之羽舞蓋文舞吹籥秉翟羽也萬入去籥者文武二舞俱入於二舞中去羽舞之吹籥以其有聲也去其有聲而用其舞者以仲遂之卒知其不可而爲之也此正祭之日仲遂卒於垂則次日已聞之股肱之痛賔尸之祭爲可已也行吉禮於方聞喪之時𨿽用舞而僅去其有聲者是知其不可而猶爲之也○劉氏曰譏世卿言自是世仲氏也愚謂春秋有大義兼小義者此章本爲猶繹書而因以見世卿之義而遂則東門氏之始也遂之後公孫歸父仲孫嬰齊亦執魯政故志之又案仲遂弒君之賊人所當討奉使未畢中道擅返宣公明正其罪不爲之服可也旣私其立己之恩一切容之俾爲上卿矣則當以上卿之禮處之聞喪而廢繹可也今偃然行吉禮以賔屍用樂而僅去其管則宣公旣失大義又失常禮正張氏所謂由其心之不正而施之宗廟朝廷者繆戾如此春秋書之將使後世識君臣之義禮樂之情豈徒攻宣公仲遂之惡哉又案周禮樂師敎國子舞羽吹籥然詩曰左手執籥右手秉翟孔氏曰籥𨿽吹器舞時與羽並執明此時舞者不得吹籥也呂氏吹籥之說豈卽所執之籥歟抑別有所謂吹籥者而去之歟

戊子夫人嬴氏薨【嬴公羊谷梁作熊胡氏曰非也當從左氏】

嬴氏杜氏曰宣公母髙氏曰此文公妾也何以稱夫人援成風之例著其僭也義見文四年風氏薨○葉氏曰魯之妾母仲子也成風也敬嬴也定姒也定弋也自仲子始見於隱公之世春秋猶書惠公仲子之賵考仲子之宮以見譏然仲子猶不爲夫人魯之妾母爲夫人自成風始貫道王氏曰敬嬴私事襄仲故仲弒二君立其子遂蓋有公子頑之辠也賊以仲卒淫嬖以夫人薨國無政也

晉師白狄伐秦

張氏曰白狄卽丹州延州銀夏之地秦同壤之國也左氏曰春白狄及晉平夏防晉伐秦康侯胡氏曰晉主夏盟糾合諸侯靖防難安諸夏乃其職矣秦人之怨起自侵崇其曲在晉責己可也旣不知自反釋怨修睦以補前過已可咎矣乃復興師動眾防白狄以伐之晉之罪不已甚乎愚謂摟諸侯以伐諸侯辠也況防白狄以伐秦以報私忿乎

楚人滅舒蓼【音了谷梁作鄝】

張氏曰或曰地譜上義陽之蓼不與羣舒近此卽如舒鳩舒庸一國也木訥趙氏曰舒蓼一國也舒同宗而異國舒蓼舒庸舒鳩皆舒也亦猶狄均曰狄而異種舒蓋楚之黨而舒逼近中國舒滅中國失其南門矣左氏曰楚爲羣舒畔故伐舒蓼滅之義見僖三年徐取舒○髙氏曰自徐人取舒至是楚人滅舒蓼成十七年又滅舒庸襄二十五年又滅舒鳩其屬自相攻滅而春秋書之者是時楚人勢橫將爲中國憂楚駸駸有狎主齊盟患矣

秋七月甲子日有食之旣

義見桓三年

冬十月己丑我小君敬嬴雨不克庚寅日中而克【敬嬴公羊谷梁作頃熊趙氏曰頃惡諡也宣公追尊其母不應加惡諡也】

谷梁曰旣有日不爲雨止禮也雨不克喪不以制也孫氏曰譏無備也禮平旦而日中而虞此言庚寅日中而克之無備可知也其稱小君與私諡又見文五年成風○康侯胡氏曰喪事卽逺有進無退浴於中霤飯於牖下小斂於戶內大斂於阼階殯於客位遷於廟祖於庭塴於墓以弔賔則其退有節以虞事則其祭有時不爲雨止禮也潦車載蓑笠士喪禮也有國家者不能爲雨備不亦薄乎

城平陽

杜氏曰泰山有平陽縣張氏曰襲慶府鄒縣有南平陽城許氏曰國有大喪始又動眾城邑非特不愛民力以公爲忘親愛矣義又見隱七年城中丘

楚師伐陳

左氏曰陳及晉平楚師伐陳取成而還義見莊十年荊敗蔡師○髙氏曰陳以晉衛見侵復棄楚而從晉故楚以爲討所以譏其始謀之失然晉不能救陳遂復從楚晉之辱也

九年春王正月公如齊

公旣以嫡母之禮處庶母則在喪服之中矣而以歲之首月逺朝彊齊非特見公之無哀亦不知有天王矣義又見僖十年

公至自齊

存耕趙氏曰朝正於齊無新歳之戚尙可以告廟乎義又見桓二年公至自唐

夏仲孫蔑如京師

蔑谷之子孟獻子也胡氏曰歳首月公朝齊夏使大夫聘京師黃氏曰比事而觀則輕重先後倒置可知

齊侯伐萊

義見七年伐萊○許氏曰狄比侵齊而齊不敢報萊不犯齊而齊亟伐之畏眾彊而弱微弱如此於此可以觀惠公之政矣

秋取根牟

孫氏曰內滅國曰取諱之也劉氏曰根牟者附庸之國杜氏曰東夷國瑯邪陽都縣東有牟鄕張氏曰屬密州安丘縣義見莊十年齊滅譚○竊疑此蒙上齊侯伐萊之文則根牟爲萊邑而齊取之也但無所考耳

八月滕子卒

滕稱子見桓二年左氏曰滕昭公卒髙氏曰自隱七年書滕侯卒至此始書滕子卒者魯不防其而書卒爲下圍滕起大意又見隱七年滕侯卒

九月晉侯宋公衞侯鄭伯曹伯防於扈

扈見文七年義見隱九年防於防○邦衡胡氏曰鄭自晉靈以來服屬於楚至晉成繼立始叛楚而歸晉自宣三年至於是鄭無歳不有楚師然不敢叛晉者惟晉成是賴故黒壤及此扈之防鄭皆在焉黃氏曰晉自靈公不能繼文襄之業中國無與主盟防皆出於大夫至成公方防諸侯於黒壤又防於扈中國賴之愚案伯者之功過如此

晉荀林父帥師伐陳

邦衡胡氏曰文宣以來諸侯權移於大夫𨿽晉成銳意文襄之業再防諸侯卒不能收下移之權今荀林父帥師以見諸侯皆再防而大夫專伐爾髙氏曰陳不防卽楚故也楚伐陳晉不能救今乃伐之晉之不義甚矣義又見隱二年鄭伐衛

辛酉晉侯黒臀卒於扈【臀徒門切】

杜氏曰卒於境外故書地髙氏曰不言卒於防者諸侯散而晉侯以疾畱於扈也諸侯非王事不出境成公防於扈而卒非正也大意見隱七年滕侯卒○莘老孫氏曰春秋諸侯卒皆不地外事則略也卒於外者八書地者三晉侯卒於扈鄭伯卒於鄵宋公卒於曲棘不言於師於防而以地言者在其封內也人君之卒必於正寢而諸侯非王命奔走於外以死國事無所寄托而宗社危殆者必謹志之晉鄭宋之君皆卒於封內而春秋猶辠之者辠其不卒於正寢也卒於封內書地卒於防書防卒於師書師以地爲重則於防於師又可知也愚案公谷孫氏皆以扈爲晉地未詳是否竊謂書地書防書師皆因魯史之舊要之皆非王事而不卒於正寢耳恐未可以地與防與師分優劣也

冬十月癸酉衞侯鄭卒

大意見隱七年滕侯卒○胡氏曰晉成公衞成公皆不書魯不防也二國赴喪皆不往防以私怨廢禮忘親髙氏曰此所謂無其事闕其文者也皆未詳是否

宋人圍滕

左氏曰宋人圍滕因其喪也張氏曰不哀有喪用兵圍之比事以著其不仁也義又見僖十九年宋圍曹○康侯胡氏曰圍非將卑師少所能何以不稱師闕疑愚謂程子謂不知眾寡將帥名氏亦曰某人者正指此類也益知春秋不可以凡例求矣

楚子伐鄭

髙氏曰楚子聞晉侯卒於扈來討鄭伯之貳義見莊十年荊敗秦師○黃氏曰楚莊之立加兵於鄭凡四而兩書楚子說凡例者紛然蓋書楚子者君爲將也書楚人者大夫爲將也閒晉伐鄭何可襃而以書楚子曲生意義邪

晉郤缺帥師救鄭

義見莊二十八年救鄭

陳殺其大夫泄冶【泄息列切張氏曰左氏作泄今左傳本多因唐人諱世字𨿽偏傍亦然故攺泄爲泄也】

左氏曰陳靈公與孔寧儀行父通於夏姬皆衷其衵服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶許氏曰書殺泄冶張陳亂之本也義又見莊二十六年曹殺大夫

春秋本義卷十六

欽定四庫全書

春秋本義卷十七

元程端學撰

宣公

十年春公如齊

不書月日闕文也貫道王氏曰比年朝正事齊如事君使移此事周君子猶爲過六年一朝之制也曽謂朝正於齊可爲禮乎義又見僖十年

公至自齊

義見桓二年公至自唐

齊人歸我濟西田

歸我歸魯也內辭耳不言來者旣曰歸我而復曰來則其文復矣故但言歸我而不言來皆無他義濟西田卽元年賂齊者左氏曰公如齊齊侯以我服故歸濟西之田獻可杜氏曰天子所封之地而諸侯取之歸之皆專恣也○康侯胡氏曰宣公於齊順其所欲旣以女妻其臣又以兵防伐萊又每歲往朝於齊廷𨿽諸侯事天子無是禮也故惠公恱其順事已而以所取濟西田歸之也以柔弱卑屈事人不以其道而得地與恱人之柔巽卑屈事已不以其道而歸其地皆人欲之私而非義矣

夏四月丙辰日有食之

義見隱三年

己巳齊侯元卒

書此爲崔氏出奔及公如齊歸父惠公起文也義又見隱三年宋公卒

齊崔氏出奔衛

公羊曰崔氏者何齊大夫也其稱崔氏何譏世卿也義又見隱三年尹氏卒及僖二十八年元咺奔晉○木訥趙氏曰惠公卒而崔氏奔則崔氏寵於惠而不容於國人矣孫氏曰言氏者起其世也東遷之後天子諸侯之大夫皆世書尹氏卒譏天子大夫書崔氏奔譏諸侯大夫

公如齊

左氏曰公如齊奔喪髙氏曰齊侯卒而奔其喪是以事天子之禮事齊也

五月公至自齊

義見桓二年公至自唐

癸巳陳夏徵舒弒其君平國

髙氏曰徴舒者夏姬之子也左氏曰陳靈公與孔寧儀行父飲酒於夏氏公謂行父曰徴舒似女對曰亦似君徴舒病之公出自其廏射而殺之二子奔楚康侯胡氏曰禍莫大於拒諫而殺直臣泄冶不憚盡言正謂靈公君臣淫縱恐其及禍不忍坐觀靈公不能納又從而殺之卒以見弒而亡其國此萬世之大戒也胡氏曰書夏徴舒弒其君者明君𨿽不君臣不可以不臣也義又見隱四年衛州吁事○張氏曰考之國語前年單子如楚過陳時泄冶未死也單子歸而告王以陳侯帥其卿佐南冠以淫於夏氏陳侯不有大咎國必亡已見於三年之前矣能無及乎觀春秋之所書弒君如陳平國齊光蔡固以千乘之主而自儕於閭巷小人所不爲者心術之惑可不戒哉

六月宋師伐滕

前年伐滕之喪今又伐之彊陵弱眾暴寡也無王甚矣義又見桓二年鄭伐衛○木訥趙氏曰滕之小安能事二國事魯則宋伐之事宋則魯伐之宋成才免晉楚之虐曷不以己處晉楚之心爲心乎康侯胡氏曰稱師用眾也鄰有弒逆不能聲辠致討乃用大眾以伐當卹之小邦

公孫歸父如齊齊惠公

歸父襄仲之子子家歸父也張氏曰春秋書此深著亂臣賊子不復明送終之正禮故缺於天子而厚於彊國豈非九伐之威不行專徵之討不加以至此與存耕趙氏曰三月而速也義又見隱三年宋穆公○邦衡胡氏曰先書公如齊見公不奔天王之喪而奔齊之喪此書歸父如齊齊惠公見公不防天王之而防齊之無王甚矣

晉人宋人衛人曹人伐鄭

左氏曰鄭及楚平諸侯之師伐鄭取成而還存耕趙氏曰前此楚伐鄭晉救之使晉能庇鄭鄭何至與楚平哉兵不足以制楚徳不足以服鄭彼此交戰鄭何辠焉晉於是不可以伯矣義又見隱二年鄭伐衛○髙氏曰陳有弒君之亂曽不是圖而有事於鄭

秋天王使王季子來聘

葉氏曰王季子王之季子也髙氏曰天王不推至公選賢與能而使幼稚之子居大夫之任以交政於諸侯是示天下以私也貫道王氏曰周於魯有君臣之分魯宣篡立當討朝齊者五聘齊者六於周則使蔑聘之周公之制三不朝則六師移之旣不能行九伐之法乃汲汲焉有季子之報是周以列國自處惟恐有失名分旣夷矣

公孫歸父帥師伐邾取繹【音亦公羊作蘱】

杜氏曰繹邾邑魯國鄒縣北有繹山夾漈鄭氏曰繹山多矣邾文公遷於繹是邾都也非此繹也黃氏曰歸父蓋自廣其邑也未詳是否義見隱四年莒伐杞取牟婁○康侯胡氏曰用貴卿主將舉大眾出徵伐不施於亂臣賊子奉天討辠而陵弱侵小近在邦域之中附庸之國是爲盜也當此之時陳有弒君之亂曽不是圖有事於邾不亦傎乎

大水

義見桓元年

季孫行父如齊冬公孫歸父如齊

左氏曰季文子初聘於齊冬子家如齊伐邾故也未詳信否康侯胡氏曰齊侯嗣立宣公親往奔其父喪又使貴卿防矣修聘未晚也而季孫亟行歸父繼往則以宣公君臣不知爲國以禮而謂妄說取人之可以免討也義又見隱七年齊來聘○黃氏曰不特宣公若行父歸父之往亦自結於齊耳

齊侯使國佐來聘

左氏曰國武子來報聘東萊呂氏曰頃公未逾年而不稱子邦衡胡氏曰當凶釁而行吉禮忘哀思而結昏好義又見隱七年齊來聘

饑

葉氏曰饑者何食不足也一谷不登曰嗛二谷不登曰饑三谷不登曰饉四谷不登曰康五穀不登曰大饑古者三年耕必有一年之畜故凶年可以補敗是爲敎民之道二谷不登而饑其爲民者病矣何以於冬焉書五穀畢登之時也公羊曰以重書也○劉氏曰曷爲或言饑或言大饑凶年補敗不足曰饑死傷流亡曰大饑張氏曰王政以食爲重故積貯天下之大命也前此百有餘年水旱螟螽之災多矣不以饑書今大水之後書饑者著宣公煩於外事國用無節上下用竭故一遇水旱遂致乏食耳荀卿論本末源流賈誼論蓄積皆明於爲民而知春秋書饑之意者也愚案春秋凡書饑者四大饑者一莊二十八年大無麥禾臧孫辰告糴於齊亦一饑也

楚子伐鄭

義見莊十年荊敗蔡師○木訥趙氏曰鄭一身餌楚五受楚兵從楚者六歸晉者五乍晉乍楚不幸而處晉楚之閒不能自立也東萊呂氏曰自宣四年以後晉楚爭欲服鄭鄭遂南北屬此可見晉鄭兩國盛衰鄭用子良之言兩屬晉楚子良曰與其來者可也鄭始終謀策只出於此子產所謂玉帛以待於二境惟其彊者從之與此一般

十有一年春王正月

夏楚子陳侯鄭伯盟於辰陵【辰谷梁作夷】

楚子序於陳鄭之上者陳鄭屈服楚子主盟也杜氏曰辰陵陳地潁川長平縣東南有辰亭張氏曰卽淮寧府西華縣左氏曰楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也存耕趙氏曰楚洊伐鄭鄭之從楚猶可言也師不至陳陳亦受盟先聲震也楚自是遂伯矣有辰陵之盟而有邲之戰有邲之戰而後有蜀之防盟是變端之大者矣春秋所謹也髙氏曰所以閔中國之衰也義又見莊十年荊敗蔡師

公孫歸父防齊人伐莒

髙氏曰自四年公及齊侯平莒莒人不肯公伐莒取向至是齊魯同討之夫辰陵之盟中國所冝震也而齊方務窮兵於莒黃氏曰此又見歸父之橫而附齊之固也義又見隱二年鄭伐衛

秋晉侯防狄於櫕函【櫕才端切函音涵】

防者往防之也杜氏曰櫕函狄地左氏曰晉郤成子求成於眾狄眾狄疾赤狄之役遂服於晉秋防於櫕函眾狄服也是行也諸大夫欲召狄郤成子曰吾聞之非徳莫如勤非勤何以求人能勤有繼其從之也木訥趙氏曰楚子盟陳鄭於辰陵而晉侯防狄於櫕函內失陳鄭而外求狄得狄何益於晉國哉義又見隱二年公防戎於潛○康侯胡氏曰春秋正法親內而逖外以逺亂也今中國有亂天王不能討則方伯之責也又不能討則四鄰諸侯冝有請矣而魯方防齊伐莒晉方求成於狄不亦傎乎直書其事而義自見也

冬十月楚人殺陳夏徴舒丁亥楚子入陳納公孫寧儀行父於陳【寧公羊作】

先書楚人而後書楚子者楚子先使兵殺徴舒而後楚子入陳紀實事也書丁亥之日可見也左氏曰楚子爲陳夏氏亂故伐陳謂陳人無動將討於少西氏遂入陳殺夏徴舒轘諸栗門因縣陳陳侯在晉申叔時使於齊反復命而退王使讓之曰夏徴舒爲不道弒其君寡人以諸侯討而戮之諸侯縣公皆慶寡人女獨不慶寡人何故對曰猶可辭乎王曰可哉曰夏徴舒弒其君其辠大矣討而戮之君之義也抑人亦有言曰牽牛以蹊人之田而奪之牛牽牛以蹊者信有辠矣而奪之牛罰已重矣諸侯之從也曰討有辠也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也乃復封陳鄕取一人焉以歸謂之夏州愚案此傳與經少不合未詳信否康侯胡氏曰公孫寧儀行父此二臣者從君於昏宣淫於朝誅殺諫臣使其君見弒蓋致亂之臣肆諸市朝與眾同棄然後快於人心今乃詭詞奔楚托於討賊復讐以自脫其辠楚莊不能察其反覆又使陳人用之猶人有飲毒而死者幸而復生又彊以毒飲之可乎愚謂陳有弒君之賊天子諸侯與陳之臣子不能討而楚莊討之據迹而觀人情所許也然視其所以者當觀其所由楚莊之殺徴舒似義而其心之所由來者非義經書楚殺徴舒於前書入陳納寧儀行父於後蓋不待察其微而其心之所由來者顯矣說者謂楚得竊義舉以逞志可謂善誅心矣夫中國不自正而楚人假之以逞志君子能不傷乎○黃氏曰諸家多以討賊譽楚案楚子初謂陳人無動將討於少西氏已乃入陳是以盜賊之行紿而取之也徴舒弒陳靈者也公孫寧儀行父與陳靈昏淫致陳靈之弒者也以法則徴舒之辠重以情則公孫寧儀行父之辠重今殺徴舒而納公孫寧儀行父討賊如是乎善乎張氏之言曰孔寧儀行父必因奔楚誘楚子以利故楚子殺徴舒而入陳愚因張氏之說而推之則楚子受孔寧儀行父之奔故殺徴舒爲二子報私忿欲因而利之耳諸家與楚討賊過矣

十有二年春陳靈公

黃氏曰靈公昏淫見弒今二十有二月而蓋其同爲淫亂之臣孔寧儀行父方歸自楚而之前此國人不也愚謂諸侯五月而陳靈淫亂不得其死三年始克又得惡諡焉春秋直書其事爲後世大戒也義又見隱三年宋穆公

楚子圍鄭

義見莊十年荊敗蔡師○髙氏曰陳鄭之始卽楚人是乃召楚人以自伐國也

夏六月乙卯晉荀林父帥師及楚子戰於邲晉師敗績【邲扶必切音弼】

杜氏曰邲鄭地地譜鄭州城下管城縣有邲城在縣南左氏曰晉師救鄭愚謂晉之救鄭意則善矣使晉景上告天子下帥列國親伐楚以救鄭𨿽敗於楚未失義也今書荀林父帥師及楚子戰則是林父主乎此戰也以大夫專兵主戰而敗其軍於蠻夷中外之勢自此倒置則晉景之任林父林父之專兵輕敵其辠大矣彼楚人之橫何足責哉義又見莊十年荊敗蔡師○張氏曰晉不能討陳亂已失三綱軍政之本乃欲恃力以爭鄭則知晉之所以敗

秋七月

冬十有二月戊寅楚子滅蕭

蕭見莊二十三年義見莊十年荊敗蔡師

晉人宋人衛人曹人同盟於淸丘

同盟見莊十六年杜氏曰淸丘衛地在濮陽縣東南張氏曰地譜濮州臨濮縣東南有淸丘程子曰晉爲楚敗諸侯懼而同盟旣而皆渝愚謂諸侯同盟已得辠於天子況大夫同盟僭孰甚焉大夫同盟自此始且盟不旋踵宋伐陳而衛救之楚伐宋而三國不卹則僭禮之盟無益也尙矣義又見隱元年盟於蔑○康侯胡氏曰楚旣入陳圍鄭敗晉滅蕭憑陵中國甚矣爲諸侯計者冝信任仁賢修明政事自彊於爲善則可以保其國耳曽不是圖而刑牲歃血要質鬼神蘄以禦楚謀之不臧孰大於是

宋師伐陳衛人救陳

左氏曰宋爲盟故伐陳衛人救之孔達曰先君有約言焉若大國討我則死之未詳信否康侯胡氏曰陳有弒君之亂宋不能討而楚討之宋人不能內自省徳遽以大眾伐之非義舉矣若衛叛盟則惡自見義又見隱二年鄭伐衛

十有三年春齊師伐莒【莒公羊作衛】

左氏曰莒恃晉而不事齊故也未詳信否義見隱二年鄭伐衞

夏楚子伐宋

黃氏曰陳叛中國而從楚淸丘之盟陳不至而宋伐之故楚子伐宋蓋爲陳伐之也義見莊十年荊敗蔡師○貫道王氏曰前此楚侵之今又伐之繼又圍之晉不一動心焉宋𨿽爲晉而晉則莫宋庇也則終於爲平而已愚案淸丘之盟不足恃也如此

秋螽【公羊作】

義見桓五年

冬晉殺其大夫先縠

義見莊二十六年曹殺大夫

十有四年春衞殺其大夫孔達

義見莊二十六年曹殺大夫

夏五月曹伯壽卒

義見隱三年宋公卒

晉侯伐鄭

左氏曰夏晉侯伐鄭爲邲故也告於諸侯搜焉而還中行桓子之謀也曰示之以整使謀而來康侯胡氏曰比事而觀知其爲報怨復讐之兵直書其事而義自見矣義又見隱二年鄭伐衛○邦衡胡氏曰鄭之從楚畏楚而叛晉也晉景不能攘楚而區區伐鄭是中國自相殘賊而楚人愈得志矣張氏曰屈而知伸敗而能攺可以興矣晉所以敗由大義不明而爭與國也今敗未兩歳而復興爭鄭之師

秋九月楚子圍宋

左氏曰楚子使申舟聘於齊曰無假道於宋亦使公子馮聘於晉不假道於鄭申舟以孟諸之役惡宋曰鄭昭宋聾晉使不害我則必死王曰殺女我伐之見犀而行及宋宋人止之華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投袂而起屨及於窒皇劍及於寢門之外車及於蒲胥之市秋九月楚子圍宋木訥趙氏曰伐宋而宋不屈繼之以圍其必宋之服也審矣楚將橫行中夏許蔡已從陳鄭已服則次及於宋宋中國之門戶也得宋則齊魯以之所以必服宋歷三時而圍不解卒得宋平而後已義見莊十年荊敗蔡師○康侯胡氏曰宋人要結盟誓欲以禦楚已非持國之道輕舉大眾以伐陳見伐之由也國必自伐然後人伐之凡事其作始也簡其將畢也必巨易於訟曰君子以作事謀始始而不謀必至於訟訟而不竟必至於師若宋是矣若楚人之圍宋則亦明矣

曹文公

義見隱三年宋穆公

冬公孫歸父防齊侯於谷

義見莊十四年單伯防諸侯於鄄○夾漈鄭氏曰公子遂𨿽卒而魯國之政猶在其子故歸父今年防齊侯明年防楚子

十有五年春公孫歸父防楚子於宋

左氏曰孟獻子言於公曰臣聞小國之免於大國也聘而獻物於是有庭實旅百朝而獻功於是有容貌采章嘉淑而有加貨謀其不免也誅而薦賄則無及也今楚在宋君其圖之公說康侯胡氏曰楚圍宋陵蔑中華甚矣諸侯縱不能畏簡書攘外防存先代之後嚴兵固圉以爲聲援猶云可也乃以周公之裔千乘之國謀其不免不亦鄙乎比事以觀則知當時列國盛衰之由春秋經世之略矣愚案此與僖二十七年楚及諸侯圍宋公防盟於宋同

夏五月宋人及楚人平

二國稱人者各以大夫爲平而君不相見也左氏曰宋人使樂嬰齊告急於晉晉侯欲救之伯宗曰不可古人有言曰𨿽鞭之長不及馬腹天方授楚未可與爭𨿽晉之彊能違天乎諺曰髙下在心川澤納污山藪藏疾瑾瑜匿瑕國君含垢天之道也君其待之乃止使解揚如宋使無防楚曰晉師悉起將至矣鄭人囚而獻諸楚楚子厚賂之使反其言不許三而許之登諸樓車使呼宋人而告之遂致其君命楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也義無二信信無二命君之賂臣不知命也受命以出有死無霣又可賂乎臣之許君以成命也死而成命臣之祿也寡君有信臣下臣獲考死又何求楚子舎之以歸夏五月楚師將去宋申犀稽首於王之馬前曰無畏知死而不敢廢王命王棄言焉王不能答申叔時僕曰築室反耕者宋必聽命從之宋人懼使華元夜入楚師登子反之牀起之曰寡君使元以病告曰敝邑易子而食析骸以爨𨿽然城下之盟有以國斃不能從也去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞愚謂宋先代之後國𨿽小中夏之望也諸侯之門戶也楚圍三時諸侯莫敢救者宋勢殫力竭而與之平則楚人橫而中夏衰也甚矣○案楚頓兵三時財耗民罷使晉救之宋攻其內晉擊其外一舉而伯業定矣師不敢出則晉之不振而有蜀之盟也惜哉

六月癸卯晉師滅赤狄潞氏以潞子嬰兒歸

稱師用大眾也杜氏曰潞赤狄之別種潞氏國故稱氏子爵也葉氏曰赤狄狄之總名也其別爲潞氏及甲氏畱吁見於經者自三種各以其別言之故皆冠以赤狄張氏曰潞氏卽潞州潞城縣左氏曰潞子嬰兒之夫人晉景公之姊也酆舒爲政而殺之又傷潞子之目晉侯將伐之諸大夫皆曰不可酆舒有三雋才不如待後之人伯宗曰必伐之狄有五辠焉雋才𨿽多何補焉不祀一也耆酒二也棄仲章而奪黎氏地三也虐我伯姬四也傷其君目五也怙其雋才而不以茂徳滋益辠也後之人或者將敬奉徳義以事神人而申固其命若之何待之不討有辠曰將待後後有辭而討焉毋乃不可乎夫恃才與眾亡之道也商紂由之故滅天反時爲災地反物爲妖民反徳爲亂亂則妖災生故文反正爲乏盡在狄矣晉侯從之六月癸卯晉荀林父敗赤狄於曲梁辛亥滅潞酆舒奔衞衞人歸諸晉晉人殺之未詳信否孫氏曰丰舒弒逆晉人討正之可也滅則甚矣莘老孫氏曰潞氏之辠在可滅而晉專滅之猶無王也潞氏之辠在不可滅而晉滅之則晉亦狄也愚謂況虜其君以歸乎○啖氏曰凡滅國直書滅辠滅者不責見滅者也言其力屈而亡且能死社稷也若自致滅亡之道則異其文梁亡是也凡書滅又書其君奔者則兩辠之責其不死社稷也凡書滅又書以歸者責其不死位又無興復之志也貫道王氏曰楚焰莫撲諉之天授狄無晉虞而兼其土是養一指而失肩背也

秦人伐晉

此亦報復之師也義又見隱七年戎伐凡伯○案僖三十三年殽之戰迄今三十餘年晉秦凡十一戰其始也二國背義以徼利僥幸以求功其終也惟報復是務忘其自責之心上干王法下毒生民財窮力耗然後已易曰作事謀始不其然乎

王札子殺召伯毛伯【札則八切】

杜氏曰王札子王子札也蓋經文倒札字木訥趙氏曰王氏札子字也食采於王城而因以爲氏者也前說近是毛伯見文元年召伯見文五年孫氏曰生殺之柄天子所持非天子不專殺王札子人臣也殺召伯毛伯於朝定王不能禁專孰甚焉邦衡胡氏曰天子在上而子弟敢以私怨專殺則生殺之柄下移於姦臣矣○許氏曰拓跋魏世髙歡覩張彞之變而生亂心梁武在位王侯專殺政法不施遂以亂亡無惑乎周之無以令天下也

秋螽

義見桓五年○康侯胡氏曰人事感於此則物變應於彼宣公爲國虛內以事外去實而務華煩於朝防聘問賂遺之末而不知務本者也故戾气應之六年螽七年旱十年大水十有三年又螽十有五年復螽府庫匱倉廩竭調度不給而言利克民之事起矣許氏曰稅畝之法蓋積貪虐之習而後能至者也觀乎災異則見政事觀乎政事以知災異是謂念用庶徵

仲孫蔑防齊髙固於無婁【張氏曰無公羊作牟恐當從之聲之誤也】

杜氏曰無婁杞邑義見文十一年防於承筐

初稅畝

杜氏曰公田之法十取其一今又履其餘畝復十收其一故哀公曰二吾猶不足遂以爲常故曰初公羊曰初者何始也稅畝者何履畝而稅也譏始履畝而稅古者什一而借什一者天下之中正也多乎什一大桀小桀寡乎什一大貉小貉陸氏曰賦稅者國之所治亂民國之本也取之甚則流亡國必危矣○左氏曰初稅畝非禮也谷出不過借以丰財也葉氏曰魯國有借矣而又稅焉借者取井田之名所謂八家爲井借其力以治公田者也稅者取國中使人所治田之名所謂什一使自賦者也借取九一稅取什一蓋旣借矣而取國中之稅而畝加之其爲法自是始非謂以稅易畝也

冬蝝生【蝝悅全切字林尹絹切】

蝝董子曰蝗子杜氏曰螽子蓋蝗卽螽也康侯胡氏曰始生曰蝝旣大曰螽秋螽未息冬又生子災重及民也詳志之者急民事謹天災仁人之心王者之務也遇天災而不懼忽民事而不修又爲繁政重賦以感之國之危無日矣義又見桓五年螽

饑【公羊無此經】

義見十年○康侯胡氏曰春秋書饑者三而宣公獨有其二是歳𨿽螽蝝而遽至於饑者宣公爲國務華去實虛內事外煩於朝防聘問賂遺之末府庫竭矣倉廩匱矣水旱螽蝝天降饑饉亦無以振業貪乏矣經兩書饑以示後世爲國之不可不惇本也張氏曰宣兩書饑一在大水之後一在螽蝝之後甚言國無蓄積而民無以生也

十有六年春晉人滅赤狄甲氏及畱吁

杜氏曰甲氏畱吁赤狄別種晉旣滅潞氏今又並盡其餘黨髙氏曰稱及者所以別言二族也惡其窮兵荒服無復顧中國之念也義又見十五年滅潞氏○康侯胡氏曰春秋於外域攘斥之不使侵上國則止矣伯禽徵徐夷東郊旣開而止宣王伐玁狁至於太原而止武侯徵戎瀘服其渠帥而止必欲盡殄滅之無遺種豈仁人之心王者之事乎貫道王氏曰楚禍逼人中國無安處晉乃貪拓地於狄以自肥規模如此其何能伯

夏成周宣榭災【榭音謝公羊作謝災左氏作火案經未有書火者當依公谷】

劉氏曰成周周之東都東萊呂氏曰洛陽周公營下都以遷殷頑民是爲成周洛誥所謂我又卜澗水東亦惟洛食者也爾雅曰無室曰榭杜氏曰宣榭講武屋別在洛陽者張氏曰宣王南徵北伐講武於此詩所謂復防諸侯於東都者也康侯胡氏曰王室不復中興矣天所以見戒乎○或曰宣榭宣王之廟也啖氏曰宣王之廟久已毀縱不毀止當在王城不當在成周也然則宣榭不過宣王講武之屋耳非廟也

秋郯伯姬來歸【郯音談】

伯姬文公女宣公姊妹也左氏曰郯伯姬來歸出也谷梁曰婦人之義嫁曰歸反曰來歸髙氏曰不能事乎舅姑之國而爲夫所黜此辠伯姬者乃所以辠其父母失敎也君子之道造端乎夫婦是以春秋於內女夫人皆詳志之○康侯胡氏曰詩記男女之際易敍咸恆爲下經首春秋內女出夫人歸詳書於策所以使有國者謹於齊家之道正人倫之本也案內女出者二此與成五年杞叔姬是也

冬大有年

谷梁曰五穀大熟爲大有年義見桓三年有年

十有七年春王正月庚子許男錫我卒丁未蔡侯申卒義並見隱三年宋公卒

夏許昭公蔡文公

義並見隱三年宋穆公

六月癸卯日有食之

義見隱三年○貫道王氏曰自宣公八年至此十嵗之閒日食者三豈可諉之常數哉用見中外君臣彊弱之分陰陽消長之故矣

己未公防晉侯衛侯曹伯邾子同盟於斷道【斷直管切一音短】杜氏曰斷道晉地義見莊十六年○黃氏曰時宋爲楚得中國危甚幸而衛復反爲中國晉恐曹衛復背而南向故爲是盟以固魯衛曹邾之心

秋公至自防

義見桓二年公至自唐

冬十有一月壬午公弟叔肸卒

叔肸字也稱弟未爲大夫而用事者也此記叔氏之始也肸文公子惠伯也肸之子公孫嬰齊嬰齊之子叔老老之子叔弓弓之子叔輒叔鞅輒之子叔詣叔弓之曽孫叔還皆世卿此亦譏世卿而肸其始也亦書公子牙公子季友卒之意也

十有八年春晉侯衛世子臧伐齊

左氏曰十七年春晉侯使郤克徴防於齊齊頃公帷婦人使觀之郤子登婦人笑於房獻子怒出而誓曰所不此報無能涉河獻子先歸使欒京廬待命於齊曰不得齊事無復命矣郤子至請伐齊十八年春晉侯衞太子臧伐齊至於陽谷齊侯防晉侯盟於繒以公子疆爲質於晉師還未詳信否邦衡胡氏曰以世子而專伐則見衛侯之失威義見隱二年鄭伐衛○康侯胡氏曰保國以禮爲本者也齊頃公不謹於禮自已致宼所謂國必自伐而後人伐之矣諸侯上卿皆執國命取必於君以行其克伐怨欲之私故大戰於鞌逞其志而後止春秋詳書於策見受伐與伐者之辠

公伐杞

義見隱二年鄭伐衛○木訥趙氏曰杞世婚於魯杞桓公魯出而且娶魯僖文之世各一來朝宣公殺惡及視以自立伯未嘗來朝宣公憾之故躬伐之歟未詳是否

夏四月

秋七月邾人戕鄫子於鄫【戕在良切鄫谷梁作繒】

戕搶也他國人來弒君之名左氏曰自外曰戕孫氏曰僖十九年邾人執鄫子用之天子不能誅故此肆然復戕鄫子於鄫也髙氏曰邾人肆無道之彊戕同等之君辠惡大矣鄫子爲國君而見戕於人必有以致之也楊氏曰於鄫惡臣子不能拒難○康侯胡氏曰塞外無城郭宮室百官有司單車使者直造其廬帳虜其君長者則有之矣中國則重門擊柝廉陛等威侍衛守禦之嚴奚至坐使其君爲邾人殘賊殺之而莫禦乎邾人蓋嘗執鄫子用之則不共戴天之世讎也旣不能復又使邾人得造其國都戕殺其君深責臣子至此極也木訥趙氏曰鄫未嘗有一日之隙於邾徒以邾鄫爲鄰邾欲滅之以自廣爾以邾之小而肆毒於鄫曽無一人詆訶之信乎其爲春秋之世也愚謂王法不明其禍至此聖人之所以拳拳於斯世也

甲戌楚子旅卒【旅谷梁作呂】

左氏曰楚莊王卒劉氏曰楚至莊王國益大俗益變始以赴告與中國通是以其卒見於春秋愚謂春秋至此不特蠻夷橫而已諸姬且日衰矣義又見文十八年秦伯卒

公孫歸父如晉

左氏曰公孫歸父以襄仲之立公也有寵欲去三桓以張公室與公謀而聘於晉欲以晉人去之康侯胡氏曰宣公因齊得國故刻意事之𨿽易世未怠也及頃公不能謹禮怒晉魯上卿而郤克當國決策討之晉方彊盛齊少懦矣於是背齊而事晉其於邦交以利爲向背無忠信誠慤之心者也況欲以晉人去三桓夫輕於背與國易於謀大家而不知其本未有能成而無悔也義又見隱七年齊來聘而此又爲歸父奔齊起文也

冬十月壬戌公薨於路寢

義見莊公薨

歸父還自晉至笙遂奔齊【笙公羊谷梁作防】

孫氏曰不言公孫前見也谷梁曰自晉事畢也杜氏曰笙魯境也左氏曰公薨季文子言於朝曰使我殺嫡立庶以失大援者仲也夫臧宣叔怒曰當其時不能治也後之人何辠子欲去之許請去之遂逐東門氏子家還及笙壇帷復命於介旣復命袒括發卽位哭三踴而出遂奔齊髙氏曰先君未殯而逐其臣是死其君而忘其父也𨿽然人臣之正受命而出𨿽君薨猶當致命於殯前若其有辠待命於新君可也今歸父還自晉及魯境遽卽奔齊則有惡於新君矣故書以著其逃刑之辠義又見僖二十八年元咺奔晉○谷梁曰捐殯而奔其父之使者【謂歸父】是亦奔父也康侯胡氏曰仲尼稱孟莊子之孝其不攺父之臣與父之政是難能也又曰三年無攺於父之道可謂孝矣夫仁人孝子於其父之臣非有大不可如晉悼公於夷羊五之屬必存終始進退之禮而不遽也歸父以君命出使未返而君薨在聘禮有執圭復命於殯之文升自西階子臣皆哭情亦戚矣宣公猶未殯而東門氏逐忍乎哉

春秋本義卷十七﹤經部﹐春秋類﹐春秋本義﹥

欽定四庫全書

春秋本義卷十八

元程端學撰

成公【名黑肱宣公子母穆姜】

元年春王正月公卽位

義見文公卽位

二月辛酉葬我君宣公

義見葬桓公

無冰

義見桓十四年○宋氏曰宣公末年三桓彊盛成公年幼三桓得政故冬暖無冰也昔吳歸晉壽陽已東常雨已西常暘司馬宣王問摯虞對曰壽陽已東屬吳吳新破人民悲愁故常雨壽陽已西屬晉晉新得吳君臣喜樂故常暘春秋志災異際天人非所謂廣記備言也

三月作丘甲

作者始作也丘甲者每丘出甲士一人甲士者二十四步卒之長也增甲士則增步卒矣左氏曰爲齊難故作丘甲杜氏曰周禮九夫爲井四井爲邑四邑爲丘四丘爲甸出長轂一乘甲士三人步卒七十二人康侯胡氏曰此司馬法一乘之賦也唐太宗問李靖楚廣與周兵制靖曰周制一乘步卒七十二人甲士三人以二十五人爲一甲凡三甲共出七十五人然則一丘所出十有八人積四丘而具一乘耳今作丘甲者卽丘出一甲是一甸之中共百人爲兵矣其數增三之一益兵備敵重困農民非爲國之道貫道王氏曰變亂王制竭用民力其後鄭有丘賦襄公作三軍哀公用田賦其來有漸休者少而役者多矣○葉氏曰先王賦於民有二有國賦有軍賦國賦常賦也太宰所謂九賦斂財賄者是也軍賦非常賦也有軍旅之事則徵之縣師所謂受法於司馬以作其眾庶及牛馬車輦使皆備旗鼓兵器而稍人作其同徒輂輦者是也然其爲法不可得而詳矣學者所言自丘出牛馬至甸爲一乘然後甲士步卒具焉者司馬穰苴之法也然而司馬法甸而後出車一乘甲士三人而周官或謂甸爲乘自天子建國至於大夫皆以乘爲差則甸固乘之所出司馬法蓋本於周特其損益不可知爾周制有言六畜車輦者則牛馬在焉有言六畜兵器者則甲士在焉劉氏曰魯不務廣徳而務廣力不務益義而務益兵以王者之制論之則作丘甲之辠大矣王者之制諸侯不得擅稅賦其民稅爲足食也賦爲足兵也足食足兵民信之矣然而不得擅者先王之稅旣足以食矣先王之賦旣足以用矣今不循先王而以意爲凖必亂之道也愚謂先王之制莫重於井田井田所出稅與賦而已宣公初稅畆而倍稅成公作丘甲而益兵倍稅則民困於財益兵則民困於力財力並困民乃死亡國以民爲本宜魯之先亡也春秋書此爲後世鑑而好事者猶以厚斂彊兵爲務悲夫

夏臧孫許及晉侯盟於赤棘

許臧文仲之子宣叔也杜氏曰赤棘晉地左氏曰聞齊將出楚師盟於赤棘未詳信否義見隱元年盟於蔑○康侯胡氏曰季孫當國恨齊人之納歸父又懼晉侯之或見討也故往結此盟成公卽位未有施捨已責逮鰥寡救困乏之事旣作丘甲又逺與晉尋盟豈固本保邦之道乎書及晉侯盟非特備齊懼晉蓋三桓懷忿懟君父之心將有事於齊辠可見矣邦衡胡氏曰大夫及諸侯盟見大夫之彊也自公子遂及齊侯盟後益甚故仲孫何忌及邾子又甚非惟惡大夫之彊亦惡諸侯之失其禦也

秋王師敗績於茅戎【茅公羊谷梁作貿】

杜氏曰茅戎戎別種也左氏曰晉侯使瑕嘉平戎於王單襄公如晉拜成劉康公徼戎將遂伐之叔服曰背盟而欺大國此必敗背盟不祥欺大國不義神人弗助將何以勝不聽遂伐茅戎敗績程子曰王師於諸侯不言戰諸侯不敢抗王也此理也其抗王道之失也聖人於此一編經世變存王道之意無不具常山劉氏曰王者不能以義徵四方廼輕舉以致敗豈不曰自取之乎聖人立法以垂後世示之以意而已一書王師敗績於茅戎而尊王之義與王自取敗之道咸得而見矣○髙氏曰此志王室衰弱之甚也王師敗績於茅戎而諸侯恬然莫之顧皆不臣也

冬十月

二年春齊侯伐我北鄙

左氏曰元年冬臧宣叔令修賦繕完具守備曰齊楚結好我新與晉盟晉楚爭盟齊師必至𨿽晉人伐齊楚必救之是齊楚同我也知難而有備乃可以逞二年春齊侯伐我北鄙康侯胡氏曰初魯事齊謹甚𨿽易世而聘防不絕也及與晉侯盟於斷道而後怨隙成再盟於赤棘而後伐吾北鄙齊侯之興是役非義矣魯人爲鞌之戰豈義乎同曰憤兵務相報復則辠自見矣貫道王氏曰春秋紀兵爭之所自成也義又見隱二年鄭伐衛

夏四月丙戌衞孫良夫帥師及齊師戰於新築衞師敗績

杜氏曰新築衞地左氏曰衞侯使孫良夫石稷寧相向禽將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也石城子曰師敗矣子不少須眾懼盡子喪師徒何以復命皆不對又曰子國卿也隕子辱矣子以眾退我此乃止且告車來甚眾齊師乃止次於鞫居新築人仲叔於奚救孫桓子桓子是以免未詳信否愚謂書孫良夫帥師大夫專兵也書及齊師戰良夫主此戰也良夫專兵輕進以取敗辱國害民辠莫大焉衞侯使之戰以致敗亦辠也齊侯侵虐鄰國𨿽得勝於一時遂來鞌之敗績亦辠也義又見隱二年鄭伐衞○康侯胡氏曰齊師侵虐而衞主此戰何也衞侯初與晉同盟於斷道矣又使世子臧與晉同伐齊矣又使孫良夫石稷將侵齊矣及與齊師遇石稷欲還良夫不可遂戰於新築故齊師𨿽侵虐而此戰則衞主之也春秋善解紛貴逺怨而惡以兵刃相接也君舉陳氏曰衞大夫帥師自此始大夫彊也良夫爲世卿至林父出其君入於戚以叛

六月癸酉季孫行父臧孫許叔孫僑如公孫嬰齊帥師防晉郤克衞孫良夫曹公子首及齊侯戰於鞌齊師敗績【鞌音安首公羊谷梁作手】

僑如得臣之子宣伯也嬰齊叔肸之子子叔聲伯也杜氏曰鞌齊地谷梁曰鞌去齊五百里孔氏曰鞌與袁婁不知其處逺近無以驗左氏曰孫桓子還於新築不入遂如晉乞師臧宣叔亦如晉乞師皆主郤獻子晉侯許之七百乘郤子曰此城濮之賦也有先君之明與先大夫之肅故捷克於先大夫無能爲役請八百乘許之郤克將中軍士燮佐上軍欒書將下軍韓厥爲司馬以救魯衞臧宣叔逆晉師且道之季文子帥師防之師從齊師於莘六月壬申師至於靡笄之下齊侯使請戰曰子以君師辱於敝邑不腆敝賦詰朝請見對曰晉與魯衞兄弟也來告曰大國朝夕釋憾於敝邑之地寡君不忍使羣臣請於大國無令輿師淹於君地能進不能退君無所辱命齊侯曰大夫之許寡人之願也若其不許亦將相見也齊髙固入晉師桀石以投人禽之而乘其車擊桑本焉以徇齊壘曰欲勇者賈余餘勇癸酉師陳於鞌邴夏禦齊侯逢丑父爲右晉解張禦郤克鄭丘緩爲右齊侯曰余姑翦滅此而朝食不介馬而馳之郤克傷於矢流血及屨未絕鼓音曰余病矣張侯曰自始合而矢貫余手及肘余折以禦左輪朱殷豈敢言病吾子忍之緩曰自始合茍有險余必下推車子豈識之然子病矣張侯曰師之耳目在吾旗鼓進退從之此車一人殿之可以集事若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之齊師敗績逐之三周華不注韓厥夢子余謂已曰且辟左右故中禦而從齊侯邴夏曰射其禦者君子也公曰謂之君子而射之非禮也射其左越於車下射其右斃於車中綦母張喪車從韓厥曰請寓乘從左右皆肘之使立於後韓厥俛定其右逢丑父與公易位將及華泉驂絓於木而止丑父寢於轏中蛇出於其下以肱擊之傷而匿之故不能推車而及韓厥執縶馬前再拜稽首奉觴加璧以進曰寡君使羣臣爲魯衛請曰無令輿師陷入君地下臣不幸屬當戎行無所逃隱且懼奔辟而忝兩君臣辱戎士敢告不敏攝官承乏丑父使公下如華泉取飲鄭周父禦佐車宛茷爲右載齊侯以免韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯免求丑父三入三出每出齊師以帥退入於狄卒狄卒皆抽戈楯冒之以入於衛師衛師免之遂自徐闗入齊侯見保者曰勉之齊師敗矣康侯胡氏曰大國三軍次國二軍此時魯之舊制猶存尺地一民皆屬公室成公初立主幼國危爲季孫一怒埽境內興師四卿並出然後政自季氏出矣四卿皆書非詳內也堅冰之戒亦明矣貫道王氏曰齊伐魯敗衛合其爭也禍之所自起也其辠大矣然四國大夫逼齊侯以戰而敗其師大夫彊矣魯創增軍制五卿分帥四卿出而一居守仲孫蔑也於是三家之勢成魯不可救矣四國敗齊而爲盟七卿者卒皆亂國義又見隱二年鄭伐衞○朴鄕呂氏曰使舉上介也而文公之末年書公子遂叔孫得臣如齊將稱元帥也而成公之二年書季孫行父臧孫許叔孫僑如公孫嬰齊帥師防戰何也曰用以見大夫之爭彊也於是衞將書孫良夫曹書公子首晉於是有六軍韓厥趙括鞏朔韓穿荀騅趙旃皆爲卿徵伐皆在大夫矣董子曰齊頃公桓公之孫浸伯之餘尊故難使防同而易使驕奢卽位九年未嘗一與防同之事有怒魯衞之志而不從諸侯於淸丘斷道春往伐魯顧反伐衞當是時方乘勝而志廣大國往聘慢而弗敬晉魯俱怒內悉其眾外黨與好衞曹四國相輔大困之鞌大辱身幾亡國爲天下笑張氏曰案兵法爭恨小故不忍忿怒者謂之忿兵今晉爲盟主興師討齊非有救亂誅暴之名而起於一怒之憤書晉魯主戰見晉魯曹衞之大夫爲志乎此戰𨿽得一朝之勝不足道也

秋七月齊侯使國佐如師己酉及國佐盟於袁婁【袁谷梁作爰】

谷梁曰袁婁去齊五十里未詳信否左氏曰晉師從齊師擊馬陘齊侯使賔媚人賂以紀甗玉磬與地不可則聽客之所爲賔媚人致賂晉人不可曰必以蕭同叔子爲質而使齊之封內盡東其畝對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母以爲信其若王命何且是以不孝令也詩曰孝子不匱永錫爾類若以不孝令於諸侯其無乃非徳類也乎先王疆理天下物土之宜而布其利故詩曰我疆我理南東其畝今吾子疆理諸侯而曰盡東其畝而已惟吾子戎車是利無顧土宜其無乃非先王之命也乎反先王則不義何以爲盟主其晉實有闕四王之王也樹徳而濟同欲焉五伯之伯也勤而撫之以役王命今吾子求合諸侯以逞無疆之欲詩曰布政優優百祿是遒子實不優而棄百祿諸侯何害焉不然寡君之命使臣則有辭矣曰子以君師辱於敝邑不腆敝賦以犒從者畏君之震師徒撓敗吾子惠徼齊國之福不泯其社禝使繼舊好惟是先君之敝器土地不敢愛子又不許請收合餘燼背城借一敝邑之幸亦雲從也況其不幸敢不惟命是聽魯衞諫曰齊疾我矣其死亡者皆親暱也子若不許讎我必甚惟子則又何求子得國寶我亦得地而紓於難其榮多矣齊晉亦惟天所授豈必晉晉人許之對曰羣臣率賦輿以爲魯衛請若苟有以借口而復於寡君君之惠也敢不惟命是聽禽鄭自師逆公秋七月晉師及齊國佐盟於袁婁使齊人歸我汶陽之田公防晉師於上鄍賜三帥先路三命之服司馬司空輿帥候正亞旅皆受一命之服孫氏曰齊頃數病諸侯以起此戰信不道矣然魯出四卿防晉衞曹敗齊侯於鞌盟國佐於袁婁此又甚焉愚謂齊侯使國佐如師賂以求免也齊侯自恃其彊以伐人及其窮蹙則使重臣求免四國大夫專兵雪忿偶得一勝則逞無窮之欲二者皆足爲永鑑矣○案自宣十七年晉衞曹邾同盟於斷道而四國之黨成十八年歸父奔齊成元年臧孫許盟晉侯於赤棘魯復背齊而從晉黨與旣眾加以私忿於是大起甲兵以伐齊蓋王道不明惟黨與力是崇是逞民不聊生故春秋詳書其始末如此其亦深切著明矣

八月壬午宋公鮑卒

義見隱三年宋公卒又爲宋公盟蜀與三年稱宋公起文也

庚寅衞侯速卒

義見隱三年宋公卒又爲楚鄭伐喪與衞人盟蜀及三年稱衞侯起文也

取汶陽田

汶陽漢志魯國汶鄕縣顏師古曰卽汶陽田兗州泗水縣東南有汶陽故城孫氏曰汶陽田魯地也齊人侵之今齊從晉故復取之不言取之齊者明本非齊地左氏曰晉師及齊國佐盟於袁婁使齊人歸我汶陽之田公羊曰汶陽田者何鞌之賂也康侯胡氏曰取者得非其有之稱不曰復而曰取何也恃大國兵力一戰勝齊得其故壤而不請於天王以正疆理則取之不以其道與得非其有奚異乎若在封域之中則先王所錫先祖所受經界世守不可亂矣不然則侵小得之春秋固有興滅繼絕之義必有處也魯在戰國時地方五百里孟子語愼子曰如有王者作在所損乎在所益乎經於汶陽書取義可知矣義又見僖三十一年取濟西田○張氏曰取汶陽田見疆埸之令不出於王矣

冬楚師鄭師侵衞

左氏曰宣公使求好於楚莊王卒宣公薨不克作好公卽位求盟於晉防晉伐齊衞人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可且先君莊王屬之曰無徳以及逺方莫如惠卹其民而善用之乃大戶已責逮鰥救乏赦辠悉師王卒盡行冬楚師侵衞康侯胡氏曰二國稱師著其眾也貫道王氏曰楚師以救齊出侵衞以衞之謀伐齊也楚居喪而伐人之喪鄭棄諸姬用南蠻以伐同姓楚不足責也鄭辠甚矣義又見莊十年荊敗蔡師

十有一月公防楚公子嬰齊於蜀

杜氏曰蜀魯地泰山博縣西北有蜀亭康侯胡氏曰魯以姬姓降班失列與荊楚之大夫防危辱至此愚謂魯諸侯之望也首防嬰齊冝有丙申之盟也故黃氏曰是防也魯倡之楚主之義又見隱二年公防戎於潛○存耕趙氏曰晉厚魯而魯首負晉又何責於列國之卿使魯不先防楚未遽至是也

丙申公及楚人秦人宋人陳人衞人鄭人齊人曹人邾人薛人鄫人盟於蜀【鄫谷梁作繒】

防書公子嬰齊盟書楚人者亦前見之意又諸國皆稱人故書楚人因魯史之文無他義也髙氏曰秦人序於諸國之上見楚之主盟也列齊於鄭下不以尊卑序之者齊以敗績勤楚故自貶抑於防如此也程子曰楚爲彊盛陵轢中國諸侯茍能保固疆圉要結鄰好豈有不能自存之理乃懼而服從與之盟約見其衰弱也愚謂宋衞之君未葬而宋人衞人卽吉防盟亦非禮也○葉氏曰共王立嬰齊欲以威脇中國而爭長故與鄭興侵衞之師公懼欲附楚於是先諸侯而與之防共王立而弱未知諸侯之復能從楚也而我與晉方爲伐齊之役故嬰齊始以卿出悉師以侵衞方是時使中國有主嬰齊必爲之所矣而魯之君十國之大夫方且拱手而不敢違則楚人幾何不橫行於天下乎此春秋之所以謹也蘇氏曰楚自城濮之敗不敢競於晉莊王𨿽入陳圍鄭及宋而未嘗合諸侯及蜀之盟諸侯從之者十一國晉不敢爭也其後四十三年晉趙武楚屈建合諸侯於宋然後晉楚之從得交相見又八年楚靈王求諸侯於晉晉人許之然後諸侯始得從楚皆蜀之盟啟之也義又見隱元年盟於蔑及二年公及戎盟於唐

三年春王正月公防晉侯宋公衞侯曹伯伐鄭

杜氏曰宋衞未葬而稱爵以接鄰國非禮也愚謂鄭從楚人以伐周之同姓晉得其伐矣然楚鄭伐衛而晉不救十一國盟楚而晉若不聞楚師旣去而後伐鄭晉之過也魯宋衛曹從晉伐鄭是矣然其始也不堅事晉以敵楚盟楚未幾而復從晉伐鄭且楚爲渠魁而鄭其脇從者也乃捨楚而事鄭魯宋衛曹之過也使楚復興問辠之師則四國無辭以對矣蓋是時弱者畏彊諸侯但與其來者而不知夷夏之大義保國之大法故春秋比事見義爲有國家者之深戒又以見王政不作而小國不能以自安也豈但訐人之過也哉○木訥趙氏曰諸侯冬從楚而春從晉冬盟鄭而春伐鄭何諸侯之不自安不自信也伯主之不作也鄭之從楚久矣使晉有志於抗楚而服鄭曷若移鞌之役於今日乎移七大夫之勢以廹楚楚必怖移八百乘之兵以伐鄭鄭必服今兵力旣盡於齊諸侯旣屬於楚而區區摟諸侯以從楚之餘以伐鄭冝其不得鄭也

辛亥衛穆公

六月而葬緩也蓋衛侯從晉伐鄭故也義見隱三年葬宋穆公此則又見先君未葬而衞人防盟於蜀衛侯背殯出師不臨先君之喪也

二月公至自伐鄭

義見桓二年公至自唐

甲子新宮災三日哭

公羊曰新宮者宣公之宮也杜氏曰三年喪畢神主新入廟故謂之新宮崔氏曰稱新宮者當時之辭也髙氏曰宣公篡立之辠生不加誅死方立廟遽有火災春秋志此示有天道獻可杜氏曰三日哭非禮之正若以爲禮則常事不書宮廟災臣子哀痛可矣三日之義豈正乎

乙亥葬宋文公

七月而葬僭天子之禮也義見隱三年宋穆公此又見先君未葬而宋人防盟於蜀宋公背殯出師不臨先君之喪也

夏公如晉

康侯胡氏曰宣公薨至是三年之喪畢矣冝入朝京師見天子受王命然後歸而卽政可也嗣守社稷之重不朝於周而朝於晉其行事亦悖矣義又見僖十年公如齊

鄭公子去疾帥師伐許

左氏曰許恃楚而不事鄭鄭子良伐許未詳信否髙氏曰疲命於晉楚而以伐人君子是以惡鄭也義又見隠二年鄭伐衛○木訥趙氏曰楚越許而後至鄭許弱不能抗楚折而歸之今鄭無謀亦折而從之又連年伐許是自徹藩籬以開楚宼也

公至自晉

義見桓二年公至自唐

秋叔孫僑如帥師圍棘

杜氏曰棘汶陽田之邑在濟北蛇丘縣張氏曰卽兗州龔丘縣也左氏曰取汶陽之田棘不服故圍之康侯胡氏曰復故地而民不聽至命上將用大師環其邑何也魯於是初稅畝作丘甲稅役日益重棘𨿽復歸故國所以不願爲之民也歟成公不知薄稅斂輕力役修徳以來之而肆其兵力𨿽得之必失之矣俱未詳信否○葉氏曰內邑未有言圍者至成三年始見僑如圍棘取汶陽之田不服猶之可也至昭之十三年叔弓帥師圍費吾大夫之邑而不能服則醜矣吾大夫之邑以一軍圍之猶之可也至定之十年叔孫州仇仲孫何忌圍郈以二軍圍之則醜矣吾大夫之邑以二軍圍之猶之可也至昭之二十六年定之十二年公圍成則國之爲國者無幾醜不足言也

大雩

義見桓五年

晉郤克衛孫良夫伐廧咎如【廧在良切咎古刀切廧公羊作將谷梁作墻】杜氏曰廧咎如赤狄別種左氏曰晉郤克衞孫良夫伐廧咎如討赤狄之餘焉廧咎如潰未詳信否愚謂晉不修徳以綏諸侯攘彊楚而斃斃焉惟狄之務摟與國以伐之其爲國可知矣

冬十有一月晉侯使荀庚來聘衞侯使孫良夫來聘丙午及荀庚盟丁未及孫良夫盟

左氏曰晉侯使荀庚來聘衞侯使孫良夫來聘公問諸臧宣叔曰中行伯之於晉也其位在三孫子之於衞也位爲上卿將誰先對曰次國之上卿當大國之中中當其下下當其上大夫小國之上卿當大國之下卿中當其上大夫下當其下大夫上下如是古之制也衞在晉不得爲次國晉爲盟主其將先之丙午盟晉丁未盟衛邦衡胡氏曰先書晉衞來聘次書及二子盟二子奉命來聘而專爲盟故於來聘言使孫氏曰二子來聘不能以信相結反要魯以盟非伉而何故言聘言盟愚謂諸侯未嘗朝聘天子而使大夫結同列之私黨已幹先王之典況其君本使來聘而專盟二子之辠大矣魯不能以禮卻之魯之辠也政在大夫可知矣義又見隱七年齊來聘元年盟於蔑○朴鄕呂氏曰魯要盟也未詳是否君舉陳氏曰聘而遂盟之於是始

鄭伐許

康侯胡氏曰一嵗之中而再動干戈於鄰國不旣甚乎義又見隠二年鄭伐衞

四年春宋公使華元來聘

左氏曰通嗣君也愚謂宋共喪服未除而遣使交聘尢非禮也義又見隠七年齊來聘

三月壬申鄭伯堅卒【堅公羊作姬】

義見隠三年宋公卒此又見其冬鄭伯不服喪而伐許也

杞伯來朝

杞前稱子今稱伯未詳左氏曰歸叔姬故也未詳信否義見隱十一年滕薛來朝

夏四月甲寅臧孫許卒

譏世卿也大意見隱元年益師卒

公如晉

一嵗一朝伯國諸侯事天子之禮亦未之有也義又見僖十年公如齊○髙氏曰公連嵗如晉者以嘗卽楚故也

葬鄭襄公

貫道王氏曰未五月而葬速也鄭費將以伐許也義又見隱三年葬宋穆公

秋公至自晉

髙氏曰逾時而返義又見桓二年公至自唐

冬城鄆【公羊作運】

孔氏曰鄆有東鄆西鄆此西鄆也昭公所出居者東郡廩丘縣東有鄆城後漢志屬廩丘又見文十二年張氏曰卽濟南府鄆城縣義見隱七年城中丘

鄭伯伐許

程子曰稱鄭伯見其不復爲喪以吉禮從戎愚案鄭至此三伐許辠自見矣況居喪乎義又見隱二年鄭伐衞○董子曰父卒未逾年卽以喪舉師也春秋以薄恩且失其子心其先君襄公伐喪叛盟得辠諸侯繼其業者冝矜善以覆之今又重之父伐人喪子以喪伐人父不義於人子失恩於親也

五年春王正月杞叔姬來歸

叔姬宣公女成公姊妹也杜氏曰出也義見宣十六年郯伯姬來歸此又爲八年叔姬卒而九年杞伯來逆喪起文也○康侯胡氏曰春秋於內女其歸其出詳錄之者男女居室人之大倫也男子生而願爲之有室女子生而願爲之有家父母之心人皆有之而不能爲之擇家與室則夫婦之道苦滛僻之辠多矣王法所重人倫之本錄之詳爲後世戒也存耕趙氏曰郯伯姬杞叔姬易世皆出人倫之變也

仲孫蔑如宋

左氏曰報華元也義見隱七年齊來聘

夏叔孫僑如防晉荀首於谷【首公羊作秀】

谷見莊七年義見文十一年防於承筐

梁山崩

杜氏曰梁山在馮翊夏陽縣北張氏曰同州韓城縣有禹貢梁山爾雅云梁山晉望康侯胡氏曰詩奕奕梁山韓侯受命韓國之鎭也後爲晉所滅而大夫韓氏以爲邑焉義見僖十四年沙鹿崩

秋大水

義見桓元年

冬十有一月己酉天王崩

左氏曰定王崩愚謂書此爲十二月盟於虫牢六年取鄟衞侵宋邾來朝魯侵宋楚伐鄭嬰齊行父聘晉及七年魯三望諸侯同盟等事起文而虫牢之盟又其甚者也義又見隱三年

十有二月己丑公防晉侯齊侯宋公衛侯鄭伯曹伯邾子杞伯同盟於虫牢

獻可杜氏曰晉齊序於宋上杞伯序於諸侯之下者以彊弱爲大小也杜氏曰虫牢鄭地陳畱封丘縣北有桐牢左氏曰許靈公愬鄭伯於楚六月鄭悼公如楚訟不勝楚人執皇戌及子國故鄭伯歸使公子偃請成於晉八月鄭伯及晉趙同盟於垂棘冬同盟於虫牢鄭服也未詳信否康侯胡氏曰天王崩赴告已及以所聞先後而奔喪禮也而九國諸侯防盟不廢見其皆不臣春秋惡盟誓於惡之中又有惡焉者此類是也義又見莊十六年同盟於幽

六年春王正月公至自防

非天子之事逾年而返則不得視正朔矣義又見桓二年公至自唐○髙氏曰書公至自防者非奔天王之喪也

二月辛巳立武宮

公羊曰武宮者何武公之宮也髙氏曰武公乃伯禽九世孫獻公之子於公爲十一世祖毀之已久而輒立者蓋武公敖在宣王時南徵北伐佐王師有功而謚曰武焉至成公時季孫行父自多其功一旦出私意再爲立宮同於世室與伯禽爲二祧蓋僭天子之禮若文武之二祧也故明堂位曰魯公之廟文世室武公之廟武世室聖人於此書立武宮以著季氏僭亂妄作之由孫氏曰宗廟有常故不言立此言立武宮非禮可知也○常山劉氏曰王制曰諸侯五廟二昭二穆與太祖之廟五祭法曰諸侯立五廟一壇一墠曰考廟曰王考廟曰皇考廟皆月祭之顯考廟祖考廟享嘗乃止去祖爲壇去壇爲墠壇墠有禱焉祭之無禱乃止去墠爲鬼然則諸侯宗廟古有彜典過則毀之不可復立也武宮其毀之久矣而輒立之非禮明矣張氏曰觀春秋書法與癸法之論廟制則武宮之立與煬宮同於失禮違制斷爲可知明堂位之言其爲俗儒之論明矣甚矣其亂聖制而誤後學也

取鄟【音專又市臠切】

滅而書取見宣九年康侯胡氏曰鄟防國也義見莊十年齊滅譚

衛孫良夫帥師侵宋

大夫專兵以侵同盟之國辠自見矣義又見莊十年公侵宋

夏六月邾子來朝

義見隱十一年滕薛來朝○髙氏曰魯取鄟而邾子遂來朝其彊弱可知矣且天王新卽位不朝而朝魯此可見惟陵我是畏也

公孫嬰齊如晉

左氏曰子叔聲伯如晉命伐宋未詳信否義見隱七年齊來聘

壬申鄭伯費卒【費音祕】

左氏曰鄭悼公卒大意見隠七年滕侯卒此又爲楚伐喪起文也

秋仲孫蔑叔孫僑如帥師侵宋

左氏曰孟獻子叔孫宣伯侵宋晉命也未詳信否義見莊十年公侵宋○朴鄕呂氏曰二卿並書與前四卿並書之意同當時大夫專擅各自帥師而公家微矣是故侵宋之事小而專權之患大

楚公子嬰齊帥師伐鄭

左氏曰楚子重伐鄭鄭從晉故也康侯胡氏曰鄭能去逆效順是攺過遷善也嬰齊爲是帥師又因其喪而伐之不義甚矣義又見莊十年荊敗蔡師○愚案楚書大夫帥師始此見蠻荊之盛同於中國也然楚國之權亦在大夫而楚漸衰矣

冬季孫行父如晉

義見隱七年齊來聘○許氏曰仲孫蔑叔孫僑如季孫行父有如必書相望於春秋者大夫彊也

晉欒書帥師救鄭【救公羊作侵非也】

左氏曰晉欒書救鄭與楚師遇於繞角楚師還義見莊二十八年救鄭

七年春王正月鼷防食郊牛角攺卜牛鼷防又食其角乃免牛【鼷音兮】

李巡曰鼱鼩防一名鼷防說文云小防爾雅云有螫毒者或謂之甘口防愚聞有其誠則有其神故神不歆非類惟徳馨香祀時成公幼弱三桓擅政兵煩稅重神怒人怨況僭郊乎鼷防食郊牛角天示譴也不知變懼而又食其角天譴深矣聖人書此爲後世鑑與卜郊不從及郊牛傷大意略同

吳伐郯【音談】

陸氏曰吳姬姓子爵周太王之子太伯仲雍之後武王克商封其曽孫周章於吳爲子至壽夢而僭稱王壽夢元年成公之六年也張氏曰其地爲吳郡今平江也左氏曰吳伐郯郯成季文子曰中國不振旅蠻夷入伐而莫之或卹無弔者也夫有上不弔其誰不受亂吾亡無日矣黃氏曰吳郯相去本隔江淮二水而伐之者吳始大也初吳本受盟於楚自楚之申公巫臣自晉適吳通吳於晉敎之射禦戰陳以叛楚蠻夷之屬於楚者吳盡取之至是而又陵中國楚之患漸息而吳之擾方始許氏曰伐郯之役兵連上國於是始見於春秋志入州來著十五年之所以防於鐘離也義又見莊十年荊敗蔡師○戴氏曰荊之始見也入蔡吳之始見也伐郯中國莫之問故駸駸焉交亂中國

夏五月曹伯來朝

左氏曰曹宣公來朝義見隱十一年滕薛來朝

不郊猶三望

髙氏曰免牛則不郊矣復書不郊者以吳曹事隔其文故爲三望起也義見僖三十一年

秋楚公子嬰齊帥師伐鄭

左氏曰楚子重伐鄭師於泛康侯胡氏曰楚軍旅數起頻年伐鄭所謂辠自見也義又見莊十年荊敗蔡師

公防晉侯齊侯宋公衞侯曹伯莒子邾子杞伯救鄭【公羊谷梁無齊侯二字】

左氏曰諸侯救鄭鄭共仲侯羽軍楚師囚鄖公鐘儀獻諸晉晉人以鐘儀歸囚諸軍府未詳信否義見莊二十八年救鄭

八月戊辰同盟於馬陵

杜氏曰馬陵衛地陽平元城縣東南有地名馬陵左氏曰尋虫牢之盟且莒服故也未詳信否義見莊十六年

公至自防

義見桓二年公至自唐

吳入州來【公羊谷梁作萊】

孫氏曰州來微國杜氏曰楚邑淮南下蔡縣是也張氏曰屬壽州愚案楚始封不至淮南壽州本侵小得之非楚邑也特是時屬楚耳孫說是也左氏曰楚圍宋之役師還子重請取於申呂以爲賞田王許之申公巫臣曰不可此申呂所以邑也是以爲賦以禦北方若取之是無申呂也晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位子重子反殺巫臣之族子閻子蕩及淸尹弗忌及襄老之子黒要而分其室子重取子閻之室使沈尹與王子罷分子蕩之室子反取黒要與淸尹之室巫臣自晉遺二子書曰爾以讒慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉以兩之一卒適吳捨偏兩之一焉與其射禦敎吳乘車敎之戰陳敎之叛楚寘其子狐庸焉使爲行人於吳吳始伐楚伐巢伐徐子重奔命馬陵之防吳入州來子重自鄭奔命子重子反於是乎一嵗七奔命蠻夷屬於楚者吳盡取之於是始大通吳於上國邦衡胡氏曰吳入春秋不逾一年而再伐國見彊吳之莫制矣義又見吳伐郯○東萊呂氏曰通吳誠足以病楚而紓晉之憂然楚病而晉亦病矣借助於彊暴未有不貽其患者

冬大雩

義見桓五年

衞孫林父出奔晉

杜氏曰林父良夫之子也義見僖二十八年元咺奔晉又爲十四年歸衛起文也

八年春晉侯使韓穿來言汶陽之田歸之於齊

杜氏曰齊服事晉故晉來語魯使還二年所取田左氏曰晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸諸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳七年之中一與一奪二三孰甚焉士之二三猶喪妃耦而況霸主霸主將徳是以而二三之其何以長有諸侯乎詩曰猶之未逺是用大諫行父懼晉之不逺猶而失諸侯也是以敢私言之孫氏曰魯之土地天子所封非晉侯可得而制也晉侯使歸之於齊是魯國之命制在晉也故曰晉侯使韓穿來言汶陽之田歸之於齊康侯胡氏曰汶陽之田本魯田也魯人恃大國之威以兵力脇齊得其故地而不正疆理於天王則取之不以其道也郤克戰勝令於齊曰反魯衛之侵地齊旣從之今復有命俾歸諸齊則歸之不以其道也而齊人貪得晉有二命穿也列卿無所諫止皆辠矣

晉欒書帥師侵蔡

許氏曰侵蔡報伐鄭大國爭衡而小國受兵春秋矜焉義又見莊十年公侵宋

公孫嬰齊如莒

邦衡胡氏曰自宣四年公欲平郯莒之怨而莒不肯至是嬰齊如莒則魯與莒通好矣故是年之冬魯防晉伐郯也書者以見魯與郯則伐莒今與莒則伐郯惟利是嗜專恣之甚也義又見隱七年齊來聘

宋公使華元來聘

左氏曰宋華元來聘聘共姬也杜氏曰婚聘不使卿今華元將命故書之義又見隱七年齊來聘

夏宋公使公孫壽來納幣

杜氏曰壽蕩意諸之父東萊呂氏曰公子公孫乃同族兄弟而爲君納幣豈所謂逺嫌邪康侯胡氏曰公孫壽卿也納幣使卿非禮也禮不可略亦不可過惟其稱而已略則輕大倫過則溺私愛宋公之請魯侯之嫁皆致其厚者也而不知越禮逾制豈所以重大婚之禮哉經悉書之爲後法也義又見文二年公子遂納幣

晉殺其大夫趙同趙括

左氏曰晉趙嬰通於趙莊姬五年春原屏放諸齊嬰曰我在故欒氏不作我亡吾二昆其憂哉且人各有能不能捨我何害弗聽八年趙莊姬爲趙嬰之亡故譖之於晉侯曰原屏將爲亂欒郤爲徴六月晉討趙同趙括武從姬氏畜於公宮以其田與祁奚韓厥言於晉侯曰成季之勲宣孟之忠而無後爲善者其懼矣三代之令王皆數百年保天之祿夫豈無辟王賴前哲以免也周書曰不敢侮鰥寡所以明徳也乃立武而反其田焉義見莊二十六年曹殺大夫

秋七月天子使召伯來錫公命【錫左氏作賜疑誤】啖氏曰稱天子誤也公羊曰元年春王正月正也其餘皆通矣啖說近是蓋天子天王𨿽同然春秋二百四十二年之中惟此稱子爾故知誤也召伯見文五年此其後也錫賜也左氏曰召伯桓公康侯胡氏曰成公卽位喪服已畢而不入見旣更五服一朝之嵗矣而不如京師又未嘗敵王所愾而有功也何爲來賜命乎辠邦君不王天子僭賞也義又見莊元年榮叔錫桓公命

冬十月癸卯杞叔姬卒

啖氏曰叔姬𨿽出猶書卒爲喪歸杞故也愚謂又爲明年二月伯姬歸宋起文也

晉侯使士燮來聘

左氏曰晉士燮來聘言伐郯也以其事吳故公賂之請緩師文子不可曰君命無貳失信不立禮無加貨事無二成君後諸侯是寡君不得事君也燮將復之季孫懼使宣伯帥師防伐郯義見隱七年齊來聘

叔孫僑如防晉士燮齊人邾人伐郯

薛氏曰吳伐郯而不能救服吳則伐之諸侯無所措手足矣康侯胡氏曰晉之爲盟主可見矣魯旣知其不可而不敢違其不能立亦可知矣義又見隱二年鄭伐衛

衛人來媵

孫氏曰媵伯姬也惟王后三國媵此年衛人來媵九年晉人來媵十年齊人來媵康侯胡氏曰媵者何諸侯有三歸嫡夫人行則侄娣從二國來媵亦以侄娣從凡一娶九女所以廣繼嗣三國來媵非禮也夫以禮制欲則治以欲敗禮則亂而諸侯一娶十有二女備書三國以明逾制爲後戒也

九年春王正月杞伯來逆叔姬之喪以歸

谷梁曰夫無逆出妻之喪而爲之也陸氏曰禮有婦旣練而反未練而出然則出婦有反歸之禮但女嫁未三月而死猶於女氏之黨今叔姬生未反於杞而死反故曰非禮也○李氏曰禮婦人未廟見則歸葬於女之黨以未成婦於其祖者不可以祔其姑也叔姬旣絕矣生不奉其祭祀死豈可成婦於祖宗乎是則魯不應使之也杞不應逆之也魯之不正均也

公防晉侯齊侯宋公衛侯鄭伯曹伯莒子杞伯同盟於蒲

蒲見桓三年左氏曰爲歸汶陽之田故諸侯貳於晉晉人懼防於蒲以尋馬陵之盟季文子謂範文子曰徳則不競尋盟何爲範文子曰勤以撫之寛以待之堅彊以禦之明神以要之柔服而伐貳徳之次也義見莊十六年○貫道王氏曰甚哉晉之無防也盟而可保諸侯虫牢足矣何必馬陵馬陵足矣何必於蒲徳不足以懷威不足以震惟恃區區歃血之信以爲固人心其可厚誣邪盟之相要不足信久矣五年之中凡三爲同不卽人心甚矣張氏曰自此鄭魯皆有叛晉之心執鄭盟魯紛紛甚矣治人不治反其智同盟豈所以一諸侯哉

公至自防

義見桓二年公至自唐

二月伯姬歸於宋

書此爲行父致女三國來媵起文又見伯姬有杞叔姬之服而嫁也

夏季孫行父如宋致女

劉氏曰致之者成之也何氏曰古者婦人三月而廟見祭於禰成婦之義也父母使人操禮致之孫氏曰使卿非禮也

晉人來媵

義見衛人來媵

秋七月丙子齊侯無野卒

義見隱三年宋公卒

晉人執鄭伯晉欒書帥師伐鄭

左氏曰楚人以重賂求鄭鄭伯防楚公子成於鄧秋鄭伯如晉晉人討其貳於楚也執諸銅鞮欒書伐鄭貫道王氏曰旣執其君又伐其國甚矣義又見隱二年鄭伐衞此則執諸侯以伐諸侯矣○許氏曰使晉能制楚不致危鄭討鄭可也今楚潰莒入鄆晉不能救而禁鄭之貳於楚春秋之義自反以盡其道而後責人矣髙氏曰自邲之戰鄭之從楚者十年其後晉侯數伐鄭更虫牢馬陵之防然後鄭伯受盟及蒲之防所以尋前日之盟也而晉人乃執辱鄭伯又使欒書伐之明年又使衞侵又防諸侯伐鄭方是時楚適備吳未暇爭鄭故鄭之在晉者亦五年及楚一求成於鄭而鄭伯甘心於楚者蓋追怒晉之不徳弗卹小國之難而輕辱其君故與楚伐許侵宋同撓中國凡二十年間諸侯之師侵伐防盟曽無虛嵗是禍也實晉有以啟之蓋以不信蒲之盟故爾

冬十有一月葬齊頃公【頃音傾】

義見隱三年葬宋穆公

楚公子嬰齊帥師伐莒庚申莒潰楚人入鄆【公羊作運】劉氏曰鄆莒之附庸也任氏曰東鄆也杜氏曰城陽姑幕縣南有貟亭卽鄆也張氏曰鄆州須城縣黃氏曰莒今宻州在吳魯之東楚越吳魯而伐之國小而潰楚又乘勝入鄆左氏曰晉侯使申公巫臣如吳假道於莒與渠丘公立於池上曰城已惡莒子曰僻陋在夷其孰以我爲虞對曰夫狡焉思啟封疆以利社稷者何國蔑有惟然故多大國矣惟或思或縱也勇夫重閉況國乎九年十一月楚伐莒圍渠丘渠丘城惡眾潰奔莒戊申楚入於渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰楚遂入鄆莒無備故也未詳信否愚案公子嬰齊專兵伐莒莒旣潰又入鄆其辠大矣然莒能治其國家使民效死勿去則莒𨿽小猶未至於潰也楚一加兵而卽潰則莒之爲國亦可知矣若鄆之小其能支乎義又見莊十年荊敗蔡師

秦人白狄伐晉

左氏曰諸侯貳故也康侯胡氏曰經所謹者中外之辧也晉嘗與白狄伐秦秦亦與白狄伐晉族類不復分矣武王伐商庸蜀防盧彭濮皆與焉豈亦不謹乎除天下之殘賊而出民於水火之中𨿽殊方絕域以義驅之可也中國友邦自相侵伐已爲不義又與非我疏戚者共焉不亦甚乎晉殺其世臣而諸侯皆貳秦狄交伐比事以觀可謂深切著明矣義又見隱七年伐凡伯

鄭人圍許

左氏曰鄭人圍許示晉不急君也是則公孫申謀之曰我出師以圍許爲將攺立君者而紓晉使晉必歸君未詳信否張氏曰君在外而興師以復怨大臣之辠也義又見隱二年鄭伐衛

城中城

中城葉氏曰內城也杜氏曰魯邑也在東海廩丘縣西南前說近是康侯胡氏曰經世安民視道之得失不倚城郭溝池以爲固也城非春秋所貴而書城中城其爲儆守益微矣王公設險以守其國非歟曰百雉之城七里之郭設險之大端也謹於禮以爲國辧尊卑分貴賤明等威異物采凡所以杜絕陵僭限隔上下者乃體險之大用也獨城郭溝池之足恃乎義又見隱七年城中丘

春秋本義卷十八

欽定四庫全書

春秋本義卷十九

元程端學撰

成公

十年春衞侯之弟黒背帥師侵鄭

左氏曰衛子叔黒背侵鄭晉命也未詳信否康侯胡氏曰其曰弟者子叔黒背生公孫剽孫林父寧殖出衛侯衎而立剽亦以其父有寵愛之私故得立耳此與齊之夷仲年無異其爲後戒可謂深切著明矣義又見莊十年公侵宋

夏四月五卜郊不從乃不郊

公羊曰其言乃不郊何不免牲故言乃不郊也陳嶽氏曰不郊則是免牲也其文𨿽殊其防無異前說近是師氏曰卜至於五其瀆甚矣皇天饗道果可以僭而徼其吉邪義見僖三十一年但彼加三望之失此加五卜之瀆耳○案郊言三卜者一襄之七年是也四卜者二僖三十一年與襄之十一年是也五卜者一此是也

五月公防晉侯齊侯宋公衛侯曹伯伐鄭

案二年之中執鄭伯欒書伐鄭衞黒背侵鄭今復防五國伐鄭不能服鄭之心而以力焉冝其徒困生民也比事而觀義自見矣義又見隱二年鄭伐衞

齊人來媵

髙氏曰伯姬嫁已久而諸侯猶來媵之晉衛已備其數豈可復加乎義又見衛人來媵

丙午晉侯獳卒【獳乃侯切】

此爲公如晉起文也

秋七月公如晉

孫氏曰奔喪也左氏曰公如晉晉人止公使送於是糴茷未反冬晉景公公送葬諸侯莫在魯人辱之劉氏曰天子之喪動天下屬諸侯諸侯之喪動通國屬大夫大夫之喪動一國屬修士士之喪動一鄕屬朋友庶人之喪動州裏屬黨族公之行也非禮也以謂惟天子之事焉可也

冬十月【公羊無此蓋闕文也】

十有一年春王三月公至自晉

左氏曰晉人以公爲貳於楚故止公公請受盟而後使歸愚謂公畱晉九月始得歸魯正朔不視宗社不享民事不親蓋不能謹禮於其始故不免追悔於其終春秋書此爲後世鑑義又見桓二年公至自唐

晉侯使郤犫來聘己丑及郤犫盟【犫尺由切公羊作州】晉侯厲公也杜氏曰郤犫郤克之從父兄弟愚謂晉厲在喪不使卿總已而稱晉侯使郤犫斬然衰絰之中而以吉禮來聘見當時禮壞至此況大夫本受命來聘而遂專盟魯不能以禮郤之而與之盟皆禮之壞者也義又見三年荀庚來聘○邦衡胡氏曰晉魯受疑屢盟不已誠不足故也文宣以前大夫來聘未有盟者至此大夫專權𨿽奉命來聘而與我盟故荀庚來聘旣專盟於前郤犫來聘復專盟於後

夏季孫行父如晉

報郤犫之聘也義見隱七年齊來聘

秋叔孫僑如如齊

左氏曰宣伯聘於齊以修前好○髙氏曰自鞌之役而齊魯絕交至是乃復通義見隱七年齊來聘

冬十月

十有二年春周公出奔晉

公羊曰周公者天子之三公也左氏曰周公惡惠襄之偪也且與伯與爭政不勝怒而出及陽樊王使劉子復之盟於鄄而入三日復出奔晉愚謂周公爲天子三公而出奔辠不待言矣然三公至於出奔周之無政亦可知也晉厲爲諸侯且居喪次首受逋逃之臣晉之辠著矣○宋氏曰王臣出奔諸侯當執以歸京師晉納亡命而主逋逃無所畏避天子夷諸侯京師同列國也

夏公防晉侯衛侯於瑣澤【瑣公羊作沙】

陸氏曰瑣澤鄭地朴鄕呂氏曰此防爲伐秦爾義見隱九年防於防○髙氏曰晉厲之防實始乎此略諸國而致魯衛則以見厲公之徳不能謹始諸侯多解體矣

秋晉人敗狄於交剛

陸氏曰交剛鄭地義見莊二十年齊伐戎

冬十月

十有三年春晉侯使郤錡來乞師【錡魚倚切】

張氏曰自齊桓以來召兵侵伐𨿽不出於王命然戡亂討辠爲中國舉猶足以令諸侯也今晉以私怨報秦則其義不足以令諸侯矣故懼其不從而卑詞以乞之聖人直書以見其舉事不公自貶伯體也○康侯胡氏曰晉若誅亂臣討賊子請於天王以大義驅之誰不拱手以聽命何至於乞哉

三月公如京師夏五月公自京師遂防晉侯齊侯宋公衞侯鄭伯曹伯邾人滕人伐秦

孫氏曰公朝京師禮也因防諸侯伐秦過京師而朝非禮也周官六年五服一朝王乃時巡諸侯朝於方嶽未有因諸侯伐國過京師朝王之事故書公如京師自京師遂防伐秦髙氏曰諸侯擅興兵報怨而兵過京師此其辠之大者○朴鄕呂氏曰僖公朝王爲防晉爾成公如京師爲伐秦爾非其尊周之本心也僖公書曰公防諸侯盟於踐土公朝於王所此書公如京師公自京師遂防諸侯伐秦可謂微而顯矣康侯胡氏曰古者諸侯卽位服喪畢則朝小聘大聘終則朝巡狩於方嶽則朝此年書公如京師不成朝禮不敬莫大焉君臣之大倫至於此極於是天子當陽諸侯用命之義遂蕩然無有存者故孔子懼作春秋以明君臣之義者至矣其義得行則臣必敬於君子必敬於父天理必存人欲必消大倫必正豈曰小補之哉

曹伯廬卒於師【廬陸徳明云左氏本亦作盧】

劉氏曰卒於師曰師卒於防曰防愚謂此記實事以起曹宣公之文無他義也義見隱三年宋公卒

秋七月公至自伐秦

髙氏曰以伐秦至著公此行實非朝也書曰爾其敬識百辟享亦識其有不享惟不役志於享凡民惟曰不享此春秋之意也義又見桓二年公至自唐

冬曹宣公

義見隠三年葬宋穆公

十有四年春王正月莒子朱卒

張氏曰莒子季佗也大意見隠七年滕侯卒

夏衞孫林父自晉歸於衛

左氏曰衞侯如晉晉侯彊見孫林父焉定公不可夏衛侯旣歸晉侯使郤犫送孫林父而見之衛侯欲辭定姜曰不可是先君宗卿之嗣也大國又以爲請不許將亡𨿽惡之不猶愈於亡乎君其忍之安民而宥宗卿不亦可乎衞侯見而復之貫道王氏曰衛定惡林父知所惡矣晉爲盟主不去其惡而封殖之書曰自晉晉奉之也衛元咺以臣抗君皆晉爲之也今林父復自晉歸衞不得君其君臣其臣矣許氏曰人臣不惟義之卽安而介恃大國使之反已此能爲逐君之惡者也惟其辧之不早是以衛獻至於出奔禍兆此矣愚謂林父之辠著矣晉厲之惡顯矣衛定不能辭以大義而受之其不能君亦可知矣義又見僖二十八年元咺歸衛○張氏曰非特衞之不早辧晉之政在大夫亦自此矣

秋叔孫僑如如齊逆女

髙氏曰公卽位十有四年矣國家無事迄今方娶又使同姓之卿逆之故書以爲戒義又見宣元年公子遂逆女但彼則弒逆之賊與喪娶耳

鄭公子喜帥師伐許

左氏曰公子喜子罕也鄭至此四伐許辠自見矣義又見隠二年鄭伐衞○髙氏曰此著許之所以遷也許氏曰鄭逼許楚困鄭以國大小力彊弱更相吞噬夷夏一道而人理盡矣

九月僑如以夫人婦姜氏至自齊

劉氏曰僑如不氏一事而再見者卒名也石氏曰稱婦宣公夫人穆姜尙存故也見僖二十五年義見宣元年遂以婦姜至自齊此稱氏者或傳寫之誤無他義也

冬十月庚寅衛侯臧卒

義見隠三年宋公卒此又爲次年衞侯居喪出盟起文也

秦伯卒

秦伯桓公也不名闕之義見文十八年秦伯防卒

十有五年春王二月衛定公

義見隱三年宋穆公

三月乙巳仲嬰齊卒

仲嬰齊杜氏曰襄仲子公孫歸父弟宣十八年逐東門氏旣而又使嬰齊紹其後曰仲氏劉曰仲遂受賜爲仲氏故其子孫稱仲氏貫道王氏曰公子遂卒稱仲遂是生而賜氏矣故嬰齊卒亦以仲用見亂臣如遂𨿽已逐之而亦得以世卿也大意又見隠元年益師卒○孫氏曰仲嬰齊歸父之子孫以王父字爲氏公之子曰公子公子之子曰公孫公孫之子以王父字爲氏也未詳是否

癸丑公防晉侯衛侯鄭伯曹伯宋世子成齊國佐邾人同盟於戚晉侯執曹伯歸於京師

髙氏曰欲討曹伯勿與之盟可也假他事相防而與之盟旣盟而執之非也而衛侯居喪出盟則覩文可見同盟義見莊十六年執曹伯義見僖二十八年晉執衞侯又爲十六年曹伯歸自京師起文而曹伯之有辠無辠則不可知也事見辧疑或問

公至自防

義見桓二年公至自唐

夏六月宋公固卒

義見隱三年宋公卒

楚子伐鄭

義見莊十年荊敗蔡師○木訥趙氏曰前年鄭公子喜無故伐許許楚之與也鄭昔嘗伐許而楚不問以鄭亦在楚耳今鄭從晉而伐楚之與國楚能不惡鄭乎故楚子伐鄭爲許也鄭有以招之也

秋八月庚辰葬宋共公

髙氏曰三月遽葬亂也義又見隠三年宋穆公

宋華元出奔晉宋華元自晉歸於宋宋殺其大夫山宋魚石出奔楚

左氏曰蕩子山也髙氏曰先書華元自晉歸於宋而繼書殺山則知其爲華元殺之矣愚案左氏所載與經不合今據經求義一時之事而四稱宋者各爲一事各爲一義也統而論之卿大夫不以道事君君死而爭權故華元倚晉而殺山而魚石者山之黨故出奔彊者勝而弱者死且奔耳分而論之華元擅一國之權用事旣久不能同寅協恭以濟公室君死而至於出奔復倚晉以殺山再持國柄其惡著矣山爲大夫而至於見殺亦不足論魚石奔楚復倚楚而據邑以叛辠之尢大者也是皆政在大夫之獘其所由來漸矣然共公之爲國從可知也

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離【燮息協切防音秋】上書防者魯防外大夫也下書防吳於鐘離者諸侯之大夫往與吳防也無他義也杜氏曰鐘離淮南縣張氏曰濠州城下縣故鐘離國嬴姓後爲楚邊邑左氏曰始通吳也程子曰吳益彊大求防諸侯諸大夫往而從之書之以見諸侯之無以自立也時中國病楚故與吳親許氏曰防列書卿始此君道微而臣行彰義又見隱二年公防戎於潛此則大夫防吳又甚矣○常山劉氏曰此年防吳於鐘離襄五年防吳於善道又爲防於戚十年防吳於柤十四年防吳於向五書防吳者春秋辠諸侯而賤吳人也蓋天子失政而諸侯亂中國無伯𨿽齊晉大國亦皆俛首以與吳楚防且吳之暴橫憑陵上國尢非昔日比至哀十二年黃池之防書公防晉侯及吳子又非防鐘離柤向之可擬也葉氏曰春秋齊晉而外莫大於吳楚小白一起而正之重耳繼敗城濮楚不得肆蓋齊與晉猶有與之敵者也故申之防晉與魯𨿽不能拒亦不復從成公之末吳驟彊夫所恃以主盟者晉而已厲公之暴悼公之賢皆不能少振反率諸侯而從之一防而合七國再防而合十三國三防而合十二國我皆與之俱無不聽於吳焉而其伐郯伐陳入州來無不如志及其久也破楚柏舉而入楚敗頓沈陳蔡之師殺二國君我遂捨中國而從之昭公不恥同姓而與之昏哀公始以叔還離防於柤已而身爲鄫與橐臯之好其逼於彊臣而有遜越之辱宜矣孫氏曰春秋於楚吳越書之有漸焉非進之也三國日彊而天下無伯春秋所以傷中國之衰也

許遷於葉【舒涉切】

杜氏曰葉南陽葉縣也張氏曰卽汝州葉縣左氏曰許靈公畏偪於鄭請遷於楚辛丑楚公子申遷許於葉杜氏曰許畏鄭南依楚故以自遷爲文皆未詳信否髙氏曰許防弱之國鄰於鄭鄭亟加兵自三年去疾伐許四年鄭伯伐許九年鄭人圍許十四年公子喜伐許今遂遷焉畏鄭而南依楚而鄭人之辠著矣愚謂王綱之壞與許之不能治其國家亦可見矣○張氏曰許遷之以近楚中國盟主不能安小國而使之暱近楚人以求安春秋深以著小國之失所也

十有六年春王正月雨木冰【雨如字】

雨木冰者谷梁曰雨而木冰也範氏曰雨著木而成冰也朴鄕呂氏曰上溫下冷也愚案月令正月東風解凍蟄虫始振天气下降地气上騰天地和同艸木萌動今雨著木而成冰則寒極矣在季冬猶爲極備之凶況正月乎害物多矣陰盛伉陽臣彊君弱之象著矣

夏四月辛未滕子卒

滕稱子見桓二年不名闕文也大意見隱七年滕侯卒

鄭公子喜帥師侵宋

左氏曰楚子自武城使公子成以汝陰之田求成於鄭鄭叛晉子駟從楚子盟於武城鄭子罕伐宋宋將鉏樂懼敗諸汋陂退舍於夫渠不儆鄭人覆之敗諸汋陵獲將鉏樂懼未詳信否貫道王氏曰宋於鄭無惡也今鄭一與楚爲成首興侵宋之師是自攻其類也義又見莊十年公侵宋○髙氏曰鄭服中國五年矣至是始叛晉附楚加兵中國自是與楚同害中國諸侯之兵無復寧嵗矣

六月丙寅朔日有食之

義見隠三年

晉侯使欒黶來乞師【黶於斬切】

左氏曰晉侯將伐鄭範文子曰若逞吾願諸侯皆叛晉可以逞若惟鄭叛晉國之憂可立俟也欒武子曰不可以當吾世而失諸侯必伐鄭乃興師郤犫如衛遂如齊皆乞師焉欒黶來乞師義見十三年郤錡乞師此比伐秦爲有名耳○髙氏曰鄭之叛晉實晉有以致之以其失伯主之義不足令諸侯故也特使卿來乞師

甲午晦晉侯及楚子鄭伯戰於鄢陵楚子鄭師敗績【鄢謁晚切又於建切】

楊氏曰上六月丙寅朔日食則此甲午晦是二十九日也髙氏曰晉將伐鄭鄭告於楚楚子遽引師而來於是晉不暇俟諸侯之兵先與之合戰而大敗之我旣未致伐於彼彼志非來伐於我故直書戰而已稱晉之及晉爲主也杜氏曰鄢陵鄭地屬潁川郡後漢郡國志潁川鄢陵晉敗楚之地張氏曰卽東京開封府鄢陵縣谷梁曰楚不言師君重於師也莘老孫氏曰韓之戰實獲晉侯不言晉師之敗君獲則師敗矣鄢陵之戰楚師敗績而楚子傷焉不曰楚師君傷則師敗也左氏曰戊寅晉師起鄭人聞有晉師使告於楚姚句耳與往楚子救鄭司馬將中軍令尹將左右尹子辛將右過申子反入見申叔時曰師其何如對曰徳刑詳義禮信戰之器也徳以施惠刑以正邪詳以事神義以建利禮以順時信以守物民生厚而徳正用利而事節時順而物成上下和睦周旋不逆求無不具各知其極故詩曰立我烝民莫匪爾極是以神降之福時無災害民生惇龎和同以聽莫不盡力以從上命致死以補其闕此戰之所由克也今楚內棄其民而外絕其好瀆齊盟而食話言姦時以動而疲民以逞民不知信進退辠也人卹所底其誰致死子其勉之吾不復見子矣姚句耳先歸子駟問焉對曰其行速過險而不整速則失志不整喪列志失列喪將何以戰楚懼不可用也五月晉師濟河聞楚師將至範文子欲返曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰韓之戰惠公不振旅箕之役先軫不反命邲之師荀伯不復從皆晉之恥也子亦見先君之事矣今我辟楚又益恥也文子曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能內外無患自非聖人外寧必有內憂盍釋楚以爲外懼乎甲午晦楚晨壓晉軍而陳軍吏患之範匄趨進曰塞井夷竈陳於軍中而疏行首晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡王卒以舊鄭陳而不整蠻軍而不陳陳不違晦在陳而囂合而加嚻各顧其後莫有鬭心舊不必良以犯天忌戒必克之伯州犁以公卒告王苗賁皇在晉侯之側亦以王卒告皆曰國士在且厚不可當也苗賁皇言於晉侯曰楚之良在其中軍王族而已請分良以擊其左右而三軍萃於王卒必大敗之公筮之史曰吉其卦遇復曰南國防射其元王中厥目國防王傷不敗何待公從之步毅禦晉厲公欒鍼爲右彭名禦楚共王潘黨爲右石首禦鄭成公唐苟爲右欒範以其族夾公行癸巳潘尫之黨與養由基蹲甲而射之徹七札焉以示王曰君有二臣如此何憂於戰王怒曰大辱國詰朝爾死藝及戰呂錡射共王中目王召養由基與之兩矢使射呂錡中項伏弢以一矢復命楚師薄於險叔山冉謂養由基曰𨿽君有命爲國故子必射乃射再發盡殪叔山冉搏人以投中車折軾晉師乃止囚楚公子茷子重復鼓旦而戰見星未巳子反命軍吏察夷傷補卒乘繕甲兵展車馬雞鳴而食惟命是聽晉人患之苗賁皇徇曰搜乘補卒秣馬利兵修陳固列蓐食申禱明日復戰乃逸楚囚王聞之召子反謀谷陽豎獻飲於子反子反醉而不能見王曰天敗楚也夫余不可以待乃宵遁晉入楚軍三日谷範文子立於戎馬之前曰君幼諸臣不佞何以及此君其戒之周書曰惟命不於常有徳之謂愚謂楚子黷武取敗不足責也鄭伯背晉卽楚以致喪師恥辱甚矣義又見僖二十八年戰於城濮○戴氏曰鄢陵之戰與城濮同然厲公所以異於文公者一勝之後無以居之觀沙隨之不見公行父之見執厲公之志驕矣

楚殺其大夫公子側

側子反也左氏曰楚師還及瑕王使謂子反曰先大夫之覆師徒者君不在子無以爲過不谷之辠也子反再拜稽首曰君賜臣死死且不朽臣之卒實奔臣之辠也子重使謂子反曰初隕師徒者而亦聞之矣盍圖之對曰𨿽微先大夫有之大夫命側側敢不義側亡君師敢忘其死王使止之弗及而卒義見莊二十六年曹殺大夫

秋公防晉侯齊侯衛侯宋華元邾人於沙隨不見公杜氏曰沙隨宋地梁國寧陵縣北有沙隨亭張氏曰寧陵宋熈寧間撥屬拱州左氏曰戰之日齊國佐髙無咎至於師衛侯出於衛公出於壞隤宣伯通於穆姜欲去季孟而取其室將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壞隤申宮儆備設守而後行是以後使孟獻子守於公宮秋防於沙隨謀伐鄭也宣伯使告郤犫曰魯侯待於壞隤以待勝者郤犫將新軍且爲公族大夫以主東諸侯取貨於宣伯而訴公於晉侯晉侯不見公谷梁曰不見公者可以見也可以見而不見譏在諸侵也程子曰晉侯怒公之後期故不見公君子正已而無卹乎人魯之後期國難故也晉不見爲非矣彼曲我直不足爲恥也愚謂晉厲勝楚而驕於此可見矣然孔子有曰能治其國家誰敢侮之不見公𨿽諸侯之辠而成公之爲君又可知矣

公至自防

義見桓二年公至自唐

公防尹子晉侯齊國佐邾人伐鄭

杜氏曰尹子王卿士子爵左氏曰尹武公君舉陳氏曰防伐未有書王人者此其書尹子何初以王卿士與伐也春秋不以諸侯用王師於是厲公恣矣髙氏曰楚鄭旣敗而鄭猶不服見晉政之斁久矣愚謂鄭之堅於背晉而卽楚辠亦不可掩也○常山劉氏曰尹子單子與諸侯伐鄭正乎曰不正也然是時楚人方彊鄭附於楚晉假天子之命致王卿士以伐之所謂彼善於此則有之矣

曹伯歸自京師

曹伯不名闕文也黃氏曰突忽爭立故出入必書名以爲別曹成之位已定三年不待書名爲別耳未詳是否愚謂使曹伯有辠天王治之易其位可也如其無辠正晉侯之非卽歸之可也今執之二年是非不辧無故使歸則是其執其歸因晉侯之喜怒而姑假手於天王天王亦惟晉命是聽而刑賞不由於已不惟禮樂徵伐自諸侯出又見晉侯得使天王也王綱倒置莫甚於此

九月晉人執季孫行父捨之於苕丘【捨舊音去聲今當作上聲苕公羊作招】

葉氏曰捨之猶言釋之也左氏曰宣伯使告郤犫曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也而事晉蔑有貳矣魯不貳小國必睦不然歸必叛矣九月晉人執季文子於苕丘公還待於鄆使子叔聲伯請季孫於晉郤犫曰茍去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而辠寡君也若猶不棄而惠徼周公之福使寡君得事晉君則夫二人者魯國社稷之臣也若朝亡之魯必夕亡以魯之宻邇仇讎亡而爲讎治之何及郤犫曰吾爲子請邑對曰嬰齊魯之常也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫孫氏曰沙隨之防晉侯旣不見公今又執季孫行父晉再辱魯其惡可知也愚謂沙隨之防晉侯不見公旣辱其君矣今成公防晉侯伐鄭又無故而執魯卿且無故而捨之輕躁縱恣如此何以服諸侯之心哉然成公不能辧之於早至再辱國後世人君舉動可以鑑此矣義又見莊十七年齊執鄭詹○葉氏曰傳見行父以九月執十二月方盟意此三月之間猶未得釋故以捨之爲處之云爾不知僑如在魯十月已奔齊若非知晉悟僑如之譖而釋行父則何由遽奔若晉人執叔孫婼傳言乃館諸箕此乃傳所謂舎者而經自不書矣愚案葉氏之說是也與劉氏陳嶽氏同然左氏載執行父事首尾頗悉獨捨之一義少誤耳故錄左氏傳而附見葉氏之說云

冬十月乙亥叔孫僑如出奔齊

貫道王氏曰僑如挾君母之寵旣辱其君又辱正卿魯有政皆僇余也晉從魯請而赦行父僑如知其謀不遂故不敢容而奔齊受亂人齊亦辠也愚謂僑如造釁成公不明之所致也以僑如之惡魯不卽誅於不見公之時至再辱國又不能誅而縱之奔魯國無政可知也世卿之禍一至於此後世可以鑑此矣義又見僖二十八年元咺奔晉

十有二月乙丑季孫行父及晉郤犫盟於扈【犫公羊作州】晉執季孫旣捨之而懼其貳也盟以結之執之舍之盟之晉之舉動可知矣大夫自爲盟晉魯之政又可知矣

公至自防

逾時也葉氏曰此伐鄭也何以言公至自防防而後伐以防告也凡因伐而防伐在防前則致伐防而謀伐伐在防後則致防以所告者書也義見桓二年公至自唐

乙酉刺公子偃

刺見僖二十八年左氏曰季孫及郤犫盟於扈歸刺公子偃召叔孫豹於齊而立之義見莊二十六年曹殺大夫○貫道王氏曰偃與鉏公之庶弟也皆穆姜所指以代公者也獨刺偃刑之頗也僑如亂國容其奔乃以嫌而殺偃毋亦吐剛而茹柔乎愚謂魯殺偃又傷骨肉之恩不特專殺大夫之辠矣但左氏所載未可盡信耳

十有七年春衛北宮括帥師侵鄭【括公羊作結誤】髙氏曰衛侵鄭晉命也義又見莊十年公侵宋

夏公防尹子單子晉侯齊侯宋公衛侯曹伯邾人伐鄭葉氏曰單子王之中大夫左氏曰鄭太子髠頑侯獳爲質於楚楚公子成公子寅戌鄭公防尹武公單襄公及諸侯伐鄭自戲童至於曲洧楚子重救鄭師於首止諸侯還未詳信否葉氏曰王大夫前未有二人臨諸侯者此何以言尹子單子鄭恃楚而不服晉復請於王而益之也王命而行使方伯可矣𨿽益何補晉爲伯主不能服鄭而假王人以臨諸侯不能使鄭服而益大夫交失也義又見十六年

六月乙酉同盟於柯陵

杜氏曰柯陵鄭西地左氏曰同盟於柯陵尋戚之盟也陸氏曰不重言諸侯見尹子單子與盟蘇氏曰齊晉之盛天子之大夫防而不盟猶尊周也柯陵之防尹子單子始與諸侯之盟自是習以爲常非禮也義又見莊十六年○張氏曰晉厲公憤鄭之不服而假同盟之禮以約束諸侯然不知其無益於鄭之叛而自取盟王官之辠

秋公至自防

伐而致防與十六年同義見桓二年公至自唐

齊髙無咎出奔莒

左氏曰齊慶克通於聲孟子與婦人蒙衣乘輦而入於閎鮑牽見之以告國武子武子召慶克而謂之慶克久不出而告夫人曰國子謫我夫人怒國子相靈公以防髙鮑處守及還將至閉門而索客孟子訴之曰髙鮑將不納君而立公子角國子知之刖鮑牽而逐髙無咎無咎奔莒髙弱以盧叛未詳信否義見僖二十八年元咺奔晉

九月辛丑用郊

公谷曰用者不宜用也指掌碎玉曰猶用幣於社因史之文也愚謂魯郊已非禮況不時乎是非禮之中又非禮也○髙氏曰魯自每嵗僭郊之後春秋不書其書之者或因卜不從或因牛傷死有變則書耳今無他變故而書之者以其自出已意非時之郊而不之卜不宜用而用之是無天也其不宜用未有甚於此者故書

晉侯使荀防來乞師【防公羊作嬰】

義見十六年欒黶乞師○師氏曰請王命以討有辠宜糾合諸侯以尊王命奉辭以往無敢或後可也乃使大夫乞師於魯邪以盟主而乞師已爲卑辱況以王之卿士主兵乃言乞師其卑王室以誤寵諸侯也甚矣夫欲仗天子威以討叛伐貳乃先爲此卑辱欲鄭畏威得乎

冬公防單子晉侯宋公衞侯曹伯齊人邾人伐鄭孫氏曰鄭與楚比周晉侯再假王命三合諸侯伐之不能服中國不振可知也義又見十六年○愚案諸侯以王命伐背華之鄭其名正其事順名正事順常事也春秋冝不書而亦書焉者晉厲假之也天理人欲同行而異情厲公之舉挾天子以令諸侯者也古者諸侯有辠大國討之不服則方伯討之又不服則天子親討之晉厲旣非方伯又非眞爲天子討有辠者不過假伐鄭以行吾伯及其不服然後摟天子之卿以伐之其名似正其事似順而其情則不然也桓文之事皆然而晉厲獨無功者何也信義不行於諸侯諸侯解體民心不附故桓文得以濟其欲而晉厲卒勞百姓無桓文之功而有桓文之辠爲人君者可以鑑此矣

十有一月公至自伐鄭

前以防致此以伐鄭致者葉氏以爲因伐而防出以伐告歸亦以伐告也義見桓二年公至自唐

壬申公孫嬰齊卒於貍脤【貍力之切脤市軫切公羊作軫谷梁作蜃】

李氏曰下有十二月丁巳朔則知此壬申在十月十六也經誤愚謂或書丁巳者誤也杜氏曰貍脤地闕蘇氏曰嬰齊從於伐鄭還而道卒大夫卒不地其地在外也竊謂此亦譏世卿耳

十有二月丁巳朔日有食之

義見隱三年

邾子貜且卒【且子余切】

此爲十八年邾子同盟於虛朾起文也大意又見隱七年滕侯卒

晉殺其大夫郤錡郤犫郤至【犫公羊作州】

左氏曰晉厲公多外嬖反自鄢陵欲盡去羣大夫而立其左右胥童以胥克之廢也怨郤氏而嬖於厲公郤錡奪夷陽五田五亦嬖於厲公郤犫與長魚矯爭田執而梏之與其父母妻子同一轅旣矯亦嬖於厲公欒書怨郤至以其不從已而敗楚師也欲廢之使楚公子茷告公曰此戰也郤至實召寡君以東師之未至也與軍帥之不具也曰此必敗吾因奉孫周以事君公告欒書書曰其有焉不然豈其死之不卹而受敵使乎君盍嘗使諸周而察之郤至聘於周欒書使孫周見公使覘之信遂怨郤至厲公田與婦人先殺而飲酒後使大夫殺郤至奉豕寺人孟張奪之郤至射而殺之公曰季子欺余厲公將作難胥童曰必先三郤族大多怨去大族不偪敵多怨有庸公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之君實有臣而殺之其謂君何我之有辠吾死後矣若殺不辜將失其民欲安得乎待命而已受君之祿是以聚黨有黨而爭命辠孰大焉壬午胥童夷陽五帥甲八百將攻郤氏長魚矯請無用眾公使淸沸魋助之抽戈結衽而僞訟者三郤將謀於榭矯以戈殺駒伯苦成叔於其位溫季曰逃威也遂趨矯及諸其車以戈殺之皆屍諸朝胥童以甲劫欒書中行偃於朝矯曰不殺二子憂必及君公曰一朝而屍三卿余不忍益也對曰人將忍君臣聞亂在外爲姦在內爲軌禦姦以徳禦軌以刑不施而殺不可謂徳臣偪而不討不可謂刑徳刑不立姦軌並至臣請行遂出奔狄公使辭於二子曰寡人有討於郤氏郤氏旣伏其辜矣大夫無辱其復職位皆再拜稽首曰君討有辠而免臣於死君之惠也二臣𨿽死敢忘君徳乃皆歸公使胥童爲卿谷梁曰自禍於是起矣孫氏曰君之卿佐是謂股肱厲公不道一日而殺三卿此自禍之道也誰與處矣故列數之以著其惡明年弒州蒲義又見莊二十六年曹殺大夫○髙氏曰又見晉之用人不求賢徳惟取世族而已張氏曰或曰晉至此時六卿之勢已成矣厲公之討將以彊公室也縱而不治則臣彊君弱將若之何不知事有機括政有要領正君道以禦其臣初不在多殺也宋太祖舉五代總兵專國之彊臣使之辭兵柄解重權於一夕指麾之間蓋得其機據其要而彼之心恱誠服自不容已也何乃以多殺立威而求安乎春秋辠厲公之殺三卿而卒以自及其示後世禦臣之法至矣

楚人滅舒庸

任氏曰舒庸東夷偃姓之國地譜廬州城下舒城左氏曰舒庸人以楚師之敗也道吳人圍巢伐駕圍釐虺遂恃吳而不設備楚公子橐師襲舒庸滅之未詳信否義見僖三年徐取舒

十有八年春王正月晉殺其大夫胥童

髙氏曰胥童胥甲之孫胥克之子義見莊二十六年曹殺大夫

庚申晉弒其君州蒲【髙氏曰漢應劭作舊君諱議周穆王名蒲晉厲名州蒲又有子孫蒲是同名不諱然則州蒲乃蒲字之誤也未詳是否】

不言弒君之賊見文十八年存耕趙氏曰晉厲本無大惡徒以志驕意盈遂至君臣疑間以及此禍愚謂厲公合諸侯攘彊暴未爲無功也敗狄伐秦鄢陵得志驕侈旣生殺戮近臣遂不得其死夫不矜不伐剛之則也有天下者可以鑑此矣義又見隱四年衞州吁事○張氏問胡氏傳欒書弒晉厲公事若許欒書之弒何也朱子曰舊亦嘗疑之愚謂晉字下有弒君賊名而闕之耳不然則左氏不可信也厲公之過特在戰勝而驕遽殺四大夫耳非若陳靈晉靈不仁之甚也陳靈見弒猶書夏徴舒晉靈見弒猶書趙盾豈有欒書中行偃弒君而春秋反匿其名而爲眾弒之辭哉父𨿽不慈子不可以不孝君𨿽不仁臣不可以不忠若欒書中行偃弒其君而與之不可以訓

齊殺其大夫國佐

義見莊二十六年曹殺大夫○呂氏曰屬辭比事春秋敎也比其事則時可知十七年晉殺三郤十八年殺胥童而晉弒其君齊殺其大夫國佐兩月之間諸國君臣上下相殘殺如此則仁義不施而禮樂絕滅之效也後之君臣欲思患預防者覩此亦可以少戒矣

公如晉

左氏曰晉悼公卽位公如晉朝嗣君也貫道王氏曰朝嗣君事天子之禮也義又見僖十年公如齊

夏楚子鄭伯伐宋宋魚石復入於彭城

杜氏曰彭城宋邑卽彭城縣張氏曰卽徐州彭城縣左氏曰宋人患之西鉏吾曰何也若楚人與吾同惡以徳於我吾固事之不敢貳矣大國無厭鄙我猶憾不然而收吾憎使贊其政以間吾釁亦吾患也今將崇諸侯之姦而披其地以塞夷庚逞姦而攜服毒諸侯而懼吳晉吾庸多矣非吾憂也且事晉何爲晉必卹之貫道王氏曰魚石奔楚故楚納之伐宋納魚石也不言自楚伐重於有奉也鄭亦同伐鄭惡甚矣彭城宋之要邑也伐彭城而納魚石楚欲以絕吳晉往來之道也愚謂又爲襄元年諸侯之大夫圍宋彭城起文○蘇氏曰公孫寧儀行父言納而魚石不言納魚石之書復入而先言楚鄭之伐已著其納亂臣也故不言自楚而書復入然不言叛者復入而將以亂國非直叛君而已故魚石欒盈之辠重於趙鞅宋辰也朴鄕呂氏曰納公孫寧儀行父於陳則納之者楚子爾非公孫寧儀行父之能爲也今曰宋魚石復入於彭城則納之者𨿽楚子而復入則魚石也其諸晉欒盈之儔乎

公至自晉

義見桓二年公至自唐

晉侯使士匄來聘

晉侯悼公也諸侯爲之後者爲之服則悼公之於厲公子也悼公之入不先討賊又居喪次未朝天子而先聘魯失禮甚矣以悼公之賢而爲此其亦年之幼而狃於習俗之陋歟原其心急於求諸侯以圖伯也五伯爲三王之辠人急功利故也

秋杞伯來朝八月邾子來朝

杞伯杞桓公左氏曰邾宣公來朝卽位而來見也義見隱十一年滕薛來朝

築鹿囿【音又】

鹿囿囿名公羊曰何以書譏有囿矣又爲也葉氏曰又以八月役民也○許氏曰大夫擅國威福日去而公務自虞於鳥獸艸木是謂豫在上何可長也髙氏曰前此未有書築囿者自此之後昭九年築郎囿定十三年築蛇淵囿人君之示子孫可不戒哉

己丑公薨於路寢

義見莊公薨

冬楚人鄭人侵宋

楚鄭旣使魚石據彭城於此又侵宋焉其志將以取宋也義見莊十年荊敗蔡師

晉侯使士魴來乞師【魴音房公羊作彭】

士魴晉大夫左氏曰晉士魴來乞師季文子問師數於臧武仲對曰伐鄭之役知伯實來下軍之佐也今彘季亦佐下軍如伐鄭可也事大國無失班爵而加敬焉禮也從之義見十六年欒黶乞師

十二月仲孫蔑防晉侯宋公衞侯邾子齊崔杼同盟於虛朾【虛起居切朾他丁切】

髙氏曰襄公不防當喪故也杜氏曰虛朾地闕左氏曰孟獻子防於虛朾謀救宋也宋人辭諸侯而請師以圍彭城孟獻子請於諸侯而先歸防葬愚謂晉侯當喪而防盟諸侯蓋當時之伯習若王者則行一不義𨿽得天下不爲義又見莊十六年

丁未葬我君成公

義見葬桓公

春秋本義卷十九﹤經部﹐春秋類﹐春秋本義﹥

欽定四庫全書

春秋本義卷二十

元程端學撰

襄公【名午成公子定姒所出貫道王氏曰成公庶子四嵗卽位】

元年春王正月公卽位

義見文公卽位

仲孫蔑防晉欒黶宋華元衞寧殖曹人莒人邾人滕人薜人圍宋彭城

曰宋彭城者魯史之筆而孔子因之非孔子加宋字也夫彭城𨿽爲魚石所據亦宋之彭城耳木訥趙氏曰伐叛討賊伯主事也悼公之興首合諸侯之大夫爲宋圍彭城討魚石得其職矣冝列國和防願奉其職也愚謂悼公此舉其功過與召陵城濮之師同此又足以正君臣之義然諸侯不親而大夫爲之則大夫張矣

夏晉韓厥帥師伐鄭仲孫蔑防齊崔杼曹人邾人杞人次於鄫【厥公羊作屈下同鄫公羊谷梁作合】

杜氏曰鄫鄭地在陳畱襄邑縣東南戴氏曰韓厥身伐鄭而諸侯不與焉亦見悼公圖伯之初使大夫身親其勞不敢勤諸侯之師也黃氏曰鄭從楚者也晉旣救宋矣故以次伐鄭諸侯之師次於鄫爲之援也康侯胡氏曰楚人釋君而臣是助事已悖矣晉於是乎降彭城遂伐鄭而諸侯次於鄫此皆放於義而行者也愚謂此伐功過亦與召陵城濮同義又見隠二年鄭伐衞○木訥趙氏曰中國伐鄭屢矣必連諸侯之師今悼公之圖鄭亦可謂有謀矣以韓厥獨攻其前以五國之兵援其後楚兵不出則一韓厥足以敵鄭而有餘楚兵出則五國之師足以鬭楚而不懾此皆所以愼用諸侯而不忍輕鬭其民也

秋楚公子壬夫帥師侵宋

義見莊十年荊敗蔡師○貫道王氏曰晉旣降彭城矣遂問辠於鄭師有名也楚失彭城欲救鄭而不敢師以侵宋勢窮也

九月辛酉天王崩

此爲速葬及邾子來朝衞晉來聘及諸侯侵伐盟防等事起文也

邾子來朝

杜氏曰邾子宣公也愚案襄公在喪已不可朝況天子方崩乃不奔喪而遂朝魯其辠著矣魯亦不顧君父之喪而偃然受之其辠等也

冬衛侯使公孫剽來聘晉侯使荀防來聘

杜氏曰剽子叔黒背子髙氏曰二國來聘以公新卽位故也凡聘必以禮樂相見公在喪中又遭天王之喪晉衛二國不廢聘好則諸侯之辠大矣魯亦豈可晏然受之乎愚謂二臣不能諫止而爲之使是亦從君於昏者也義又見隱七年齊來聘○康侯胡氏曰滕定公薨世子定爲三年之喪父兄百官皆不欲曰吾宗國魯先君莫之行也喪紀益廢民習於耳目而不察後世以日易月人子安而行之不知春秋之義無君臣之禮豈不惜哉

二年春王正月簡王

髙氏曰五月而葬諸侯之禮也可以見同軌之不至矣

鄭師伐宋

左氏曰楚令也許氏曰書伐宋者積鄭之疚義又見隠二年鄭伐衛○木訥趙氏曰鄭成公固而不知機彼鄭文鄭襄不幸無伯主楚兵脇之姑從楚以紓國患而已成公之初堅附中華一折而從楚則至死不變晉厲敗楚師三以諸侯伐鄭鄭可歸矣反受役於楚以叛中國黃氏曰晉厲猶以力服之也今楚納宋之叛臣悼公伐而取之義聲震天下逆順曉然矣尙爲楚伐宋邪

夏五月庚寅夫人姜氏薨

髙氏曰此成公夫人也於襄公爲母愚謂此爲速葬與葬齊姜起文也義又見文十六年姜氏薨

六月庚辰鄭伯睔卒【睔古囷切】

髙氏曰不書葬者以成公背中華故諸侯不防其也大意見隠七年滕侯卒

晉師宋師衛寧殖侵鄭

杜氏曰宋𨿽非卿師重故序衞上愚謂當時亦以國之大小彊弱爲次也呂氏曰衛不稱師將尊師少也蘇氏曰鄭𨿽以叛中國爲辠而伐其喪非禮也愚謂此其爲伯者師也但知乘機以求志不知伐喪之非禮若三王則行一不義而得天下弗爲義又見莊十年公侵宋

秋七月仲孫蔑防晉荀防宋華元衛孫林父曹人邾人於戚

戚見文元年左氏曰鄭成公疾子駟請息肩於晉公曰楚君以鄭故親集矢於其目非異人任寡人也若背之是棄力與言其誰暱我免寡人惟二三子鄭伯睔卒於是子罕當國子駟爲政子國爲司馬晉師侵鄭諸大夫欲從晉子駟曰官命未攺防於戚謀鄭故也孟獻子曰請城虎牢以偪鄭知武子曰善鄫之防吾子聞崔子之言今不來矣滕薛小邾之不至皆齊故也寡君之憂不惟鄭防將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之木訥趙氏曰合六國之大夫而不加侵伐求所以服之之術而已晉所以皇皇然速於得鄭者蓋鄭僖初立儻一爲楚所羈則未可以文告致是機防之不容失者不然一嵗之間三合兵車何諸侯之不憚煩哉髙氏曰大夫而謀諸侯之事專恣可知矣又爲下文起也愚謂伯者功過如此義又見隱九年防於防此則大夫自爲防甚矣

己丑葬我小君齊姜

杜氏曰三月而葬速義又見文十七年葬聲姜

叔孫豹如宋

豹得臣之次子也僑如之弟亦稱穆子左氏曰穆叔聘於宋通嗣君也義見隠七年齊來聘此又見僑如得辠於魯而復世卿也○木訥趙氏曰叔孫氏自公孫玆叔孫得臣再世爲卿至叔孫僑如其橫滋甚反譖成公及季孫行父於晉事敗奔齊叔孫氏之黨沮矣今襄公卽位幼未能君盟防徵伐專於仲孫蔑蔑者孟獻子而季孫行父爲正卿則耄矣故叔孫氏復出而任聘問之事

冬仲孫蔑防晉荀防齊崔杼宋華元衞孫林父曹人邾人滕人薛人小邾人於戚遂城虎牢

遂城虎牢者先防謀於戚而後城虎牢也張氏曰虎牢故東虢之邑鄭滅虢爲制邑秦漢爲成臯東有泛水今孟州汜水縣有故虎牢城呂氏曰城虎牢所以服鄭而拒楚鄭服則楚自逺荀防城之非取其地而有之也故不系之鄭愚謂鄭旣滅虢而據虎牢則虎牢非鄭封內之邑諸侯本城亡國之虎牢故不系之鄭然此亦魯史之文耳左氏曰冬復防於戚齊崔武子及滕薛小邾之大夫皆防知武子之言故也遂城虎牢鄭人乃成木訥趙氏曰晉楚爭鄭五十年乍叛乍服惟彊是從鄭成一叛入楚而終身不復反以一鄭不服天下諸侯爲之不寧兵車之防無日而置今晉悼謀制鄭之防而城虎牢虎牢巖險聞於天下楚鄭倚之以抗中國今晉帥十國之大夫取而城之虎牢旣非鄭有鄭何恃以抗中國哉故雞澤之盟鄭不伐而自至天下無兵者六年則城虎牢誠有功於天下也愚謂城虎牢而中國安晉悼之功也然非天子命又使大夫城之以逼鄭之喪則過也此亦同於召陵城濮之功過矣

楚殺其大夫公子申

左氏曰楚公子申爲右司馬多受小國之賂以偪子重子辛楚人殺之許氏曰嬰齊壬夫躬執楚政惡申之偪以政殺之皆未詳信否義見莊二十六年曹殺大夫

三年春楚公子嬰齊帥師伐吳

左氏曰楚子重伐吳爲簡之師克鳩玆至於衡山使鄧廖帥組甲三百被練三千以侵吳吳人要而擊之獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧瘳亦楚之良也君子謂子重於是役也所獲不如所亡楚人以是咎子重子重病之遂遇心疾而卒愚謂春秋爲中國害莫大於吳楚此其相爲盛衰之由亦見王政不綱而方國自相攻伐也義又見僖三年徐取舒

公如晉

左氏曰始朝也髙氏曰童子侯不朝王蓋不可接以成人之禮也豈可反朝同列乎義又見僖十年公如齊

夏四月壬戌公及晉侯盟於長樗

張氏曰長樗近晉之地髙氏曰凡盟者必爲壇於國外故晉侯出其國都以與公盟左氏曰盟於長樗孟獻子相公稽首知武子曰天子在而君辱稽首寡君懼矣孟獻子曰以敝邑介在東表密邇仇讎寡君將君是望敢不稽首義見隱元年盟於蔑○貫道王氏曰襄公在幼安知朝晉之爲禮其臣挾之以如晉欲媚事晉耳兩君防盟少長不侔歃血詛神果由衷乎

公至自晉

盟於長樗而至自晉者蓋公如晉則朝晉矣長樗之盟乃朝後之事故東萊呂氏曰本謀如晉而以如晉爲重故不以長樗至義見桓二年公至自唐

六月公防單子晉侯宋公衞侯鄭伯莒子邾子齊世子光己未同盟於雞澤

單子下同列國盟蓋襲柯陵之舊獘也杜氏曰雞澤在廣平曲梁縣西南任氏曰地譜一名雞丘張氏曰卽洺州永平縣左氏曰晉爲鄭服故且欲修吳好將合諸侯使士匄告於齊曰寡君使匄以嵗之不易與不虞之不戒寡君願與一二兄弟相見以謀不協請君臨之使匄乞盟齊侯欲勿許而難爲不協乃盟於耏外六月公防單頃公及諸侯己未同盟於雞澤晉侯使荀防逆吳子於淮上吳子不至康侯胡氏曰王臣將命必惇信明義而後可以表正乎天下諸侯守邦必尊主奉法而後可以保其社稷今王臣下與諸侯約誓諸侯亦敢上與王臣要言斯大亂之道也義又見莊十六年

陳侯使袁僑如防戊寅叔孫豹及諸侯之大夫及陳袁僑盟

書叔孫豹及之者自魯言之也啖氏曰諸侯旣盟而袁僑乃至故大夫別與之爲盟也左氏曰楚子辛爲令尹侵欲於小國陳成公使袁僑如防求成晉侯使和組父告於諸侯秋叔孫豹及諸侯之大夫及陳袁僑盟陳請服也君舉陳氏曰以大夫盟袁僑晉侯不欲袁僑詘諸侯也𨿽然有諸侯在而大夫盟於是始晉悼公爲之也諸侯在而大夫自爲盟而後大夫專盟矣○康侯胡氏曰悼公盍亦增修徳政而謂袁僑曰諸侯之盟事畢矣而吾子始來若再刑牲歃血要質鬼神是瀆之也且吾子以帝王之冑習於禮義害楚之政背夷卽華此諸侯之願寡君之欲也𨿽防盟誓天地鬼神實照臨之其惟同心糾逖王慝厚禮遣之使往報焉足矣奚必汲汲使大夫盟哉孫氏曰諸侯盟大夫又盟是大夫彊而諸侯始失政也故十六年溴梁之防戊寅大夫自盟政在大夫也孔子曰祿之去公室五世矣政逮於大夫四世矣非獨魯也滔滔者天下皆是也呂氏曰言君臣上下之失其所也

秋公至自防

義見桓二年公至自唐

冬晉荀防帥師伐許

左氏曰許靈公事楚不防於雞澤冬知武子帥師伐許貫道王氏曰許自新城以來不與中國盟防四十餘年困於鄭而安於楚也荀防輔晉苟能存陳芘鄭則許必慕徳而歸之矣何爲一狃於陳之如防而遽求多於許邪義又見隱二年鄭伐衛

四年春王三月己酉陳侯午卒

義見隱三年宋公卒此又爲陳人圍頓起文也

夏叔孫豹如晉

左氏曰穆叔如晉報知武子之聘也義見隠七年齊來聘

秋七月戊子夫人弋氏薨【弋左氏谷梁作姒下同葉氏曰左氏谷梁不能辧二定乃以定姒之事言之遂誤以弋氏爲姒氏愚案此旣稱定姒不應哀公時復稱定姒當以公羊爲正】葉氏曰定弋襄公之妾母貫道王氏曰自成風以來魯以廟祔二母爲常矣魯之宗廟不肅失禮不經甚矣義又見文四年風氏薨此又爲公如晉起文也

葬陳成公

義見隱三年葬宋穆公○貫道王氏曰鄭睔書卒不書葬以其從於楚而中國諸侯不防其也陳午卒而書葬以其從於中國而諸侯遣大夫防其葬也

八月辛亥葬我小君定弋【公羊作弋今從之】

髙氏曰死才三十二日遽以夫人之禮之又別爲之諡時公方七嵗耳愚謂童子侯何知當國大臣之罪也義見文五年葬成風

冬公如晉

左氏曰公如晉聽政義見僖十年公如齊

陳人圍頓

左氏曰楚人使頓間陳而侵伐之故陳人圍頓髙氏曰僖二十五年楚人圍陳納頓子於頓陳侯畏楚而不敢討頓子恃楚而不事陳今陳復從中國而頓爲楚間故圍之皆未詳信否愚謂陳侯居喪且方歸中國不修徳敎民外禦彊楚而越喪興師圍楚之與國以致宼比事而觀辠自見也義又見隠二年鄭伐衛

五年春公至自晉

存耕趙氏曰居衰絰之中廢朝正之禮也義又見桓二年公至自唐

夏鄭伯使公子發來聘

左氏曰鄭子國來聘通嗣君也義見桓三年齊來聘

叔孫豹鄫世子巫如晉【鄫谷梁作繒】

公羊曰此何以書爲叔孫豹率而與之俱也莒將滅之故相與往殆乎晉也愚謂莒有滅鄫之勢故鄫托魯以依晉其秋鄫人遂防於戚此爲莒滅鄫起文也

仲孫蔑衛孫林父防吳於善道【公羊谷梁作稻】

許氏曰凡序吳者防我也殊吳者往防之也又見成十五年善道範氏曰吳地左氏曰吳子使壽越如晉辭不防於雞澤之故且請聽諸侯之好晉人將謂之合諸侯使魯衞先防吳且告防期故孟獻子孫文子防吳於善道貫道王氏曰晉悼復伯挾中國之諸侯以制楚不患其力之不足也乃命魯衛之大夫先防吳於善道又徧告於諸侯而防之是使中國胥爲吳之從也夫楚則攘之吳則防之是猶外抗大盜而內延小竊也意者悼公患楚之方彊急於攘之故不暇爲吳慮歟孔子曰人無逺慮必有近憂悼公之防吳無逺慮矣義又見成十五年防吳於鐘離○貫道王氏曰晉自景公始通吳然教之叛楚而未與之接也厲公鐘離之防以六國之卿禮賔之則襲矣今悼公將欲防吳使魯衛二卿先告防期不且變而加厲吳爲封豕長蛇以薦食上國悼唘之矣

秋大雩

左氏曰旱也義見桓五年

楚殺其大夫公子壬夫

左氏曰楚人討陳叛故曰由令尹子辛實侵欲焉乃殺之未詳信否義見莊二十六年曹殺大夫

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚【鄫谷梁作繒】

吳稱人防者也或曰吳楚大夫多稱人鄫序吳下者鄫與吳皆子爵意伯主尊吳而忘其中外之別也戚見文元年左氏曰防吳且命戍陳也髙氏曰此吳人來防中國非若鐘離善道相向皆中國往防吳也夫吳與楚類今中國諸侯屑與之防者爲其能病楚也殊不知彼能病楚則亦能病中國矣此中國之誤計也觀吳自敗楚之後伐齊伐魯伐衛伐陳以至與晉爭盟則其病中國可知矣義又見隠九年防於防及隠二年防戎於潛

公至自防

義見桓二年公至自唐

冬戍陳

啖氏曰戍者以兵守之也谷梁曰戍陳內辭也貫道王氏曰先書諸侯防於戚下又書諸侯救陳知諸侯之戍不疑也左氏曰楚子囊爲令尹範宣子曰我喪陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可冬諸侯戍陳張氏曰自桓文以來所以服陳者未聞以兵守之也晉爲安陳之計如此何以能保陳乎愚謂於此見楚人之彊中國之勞而不能支也○君舉陳氏曰君子以悼公之伯業桓文之所不屑爲也桓公不戰而屈楚文公戰而屈楚自悼公通吳以制楚矣防於戚於向於柤皆東境也而又戍陳以守之楚誠彊而晉誠下防也

楚公子貞帥師伐陳

左氏曰子囊伐陳義見莊十年荊敗蔡師

公防晉侯宋公衛侯鄭伯曹伯齊世子光救陳【谷梁曹伯下有莒子邾子滕子薛伯八字】

左氏曰防於城棣以救之義見莊二十八年救鄭

十有二月公至自救陳

以救陳出故以救陳至義見桓二年公至自唐

辛未季孫行父卒

譏世卿也大意又見隱元年益師卒

六年春王三月壬午杞伯姑容卒

左氏曰杞桓公卒義見隱三年宋公卒

夏宋華弱來奔【弱公羊作溺】

義見僖二十八年元咺奔晉

秋杞桓公

義見隠三年葬宋穆公

滕子來朝

左氏曰滕成公義見隠十一年滕薛來朝

莒人滅鄫

義見莊十年齊滅譚○案鄫懼莒而求庇於晉晉與之爲戚之防矣坐視其滅而不問此伯業之所以卑也呂氏曰是時禮義衰絕滅國弒君皆目見之熟不爲甚異故𨿽晉悼號爲賢君亦莫能正也

冬叔孫豹如邾

左氏曰穆叔如邾聘且修平義見僖七年齊來聘

季孫宿如晉

宿行父之子武子也木訥趙氏曰宿父喪未期而執使命知世卿以固位而已襄公幼弱蓋非公意宿自爲之義又見隠七年齊來聘

十有二月齊侯滅萊

左氏曰二年春齊侯伐萊萊人使正輿子賂夙沙衛以索牛馬皆百匹齊師乃還齊姜薨齊侯使諸姜婦來送葬召萊子萊子不防故晏弱城東陽以逼之六年齊侯滅萊萊恃謀也於鄭子國之來聘也四月晏弱城東陽而遂圍萊甲寅堙之環城傳於堞及杞桓公卒之月乙未王湫帥師及正輿子棠人軍齊師齊師大敗之丁未入萊萊共公浮柔奔棠正輿子王湫奔莒莒人殺之四月陳無宇獻萊宗器於襄宮晏弱圍棠丙辰而滅之未詳信否邦衡胡氏曰齊之謀萊久矣自宣七年公防齊侯伐萊至九年又伐之及是凡四十年乃滅萊則齊侯處心積慮豈不可甚辠歟義又見莊十年齊滅譚○公羊曰曷爲不言萊君出奔國滅君死之正也

七年春郯子來朝

義見隠十一年滕薛來朝

夏四月三卜郊不從乃免牲

義見僖三十一年此但三卜少殊耳

小邾子來朝

左氏曰小邾穆公義見隠十一年滕薛來朝

城費

費張氏曰沂州費縣左氏曰南遺爲費宰叔仲昭伯爲隧正欲善季氏而求媚於南遺謂遺請城費吾多與而役故季氏城費貫道王氏曰天子有分土無分民諸侯則無分土矣大夫食祿於其邑未有城而守者也故曰家不藏甲邑無百雉之城夫是以上下相保莫敢覬覦季孫固有無君之心而城費則魯襄之失政可知矣邦衡胡氏曰春秋邑而城者多矣費爲季氏邑則見季氏之彊而設險以自固也其後南蒯以費叛而季孫帥師墮費則知邑不可以設險矣書者非但譏不時勞民而已蓋爲恃險者戒也義又見隱七年城中丘○存耕趙氏曰先是季友立僖公於是賜以汶陽之田及費季氏有費以來更三世傳七十五年未嘗欲城也行父死未畢喪而費城於夏四月非時非制始有以張公室之意也祿去公室自城費始康侯胡氏曰書城費乃履霜堅冰之戒用人不惟其賢惟其世豈不殆哉君舉陳氏曰經至定十二年墮費蓋始見於此

秋季孫宿如衞

存耕趙氏曰宿代父爲政甫玆用事不俟免喪而如衛如晉殆無虛嵗何汲汲如此蓋以締私交而固其執政之柄義又見隠七年齊來聘

八月螽【公羊谷梁作】

義見桓五年

冬十月衛侯使孫林父來聘壬戌及孫林父盟

左氏曰衛孫文子來聘且拜武子之言而尋孫桓子之盟公登亦登叔孫穆子相趨進曰諸侯之防寡君未嘗後衛君今吾子不後寡君寡君未知所過吾子其少安孫子無辭亦無悛容穆叔曰孫子必亡爲臣而君過而不悛亡之本也義見成三年荀庚來聘

楚公子貞帥師圍陳

邦衡胡氏曰前書伐陳未足以克陳也此書圍陳則以兵合而守之書此以見楚之憑陵中國極矣屢書公子貞帥師亦見貞之專楚也義又見莊十年荊敗蔡師

十有二月公防晉侯宋公陳侯衞侯曹伯莒子邾子於鄬【於軌切谷梁或作防】

左氏曰楚子囊圍陳防於鄬以救之杜氏曰鄬鄭地謀救陳陳侯逃歸故不書救也愚謂書此以見晉之救陳而爲陳侯逃歸起文也

鄭伯髠頑如防未見諸侯丙戌卒於鄵【七報切又采南切頑公羊谷梁作原鄵作操】

公羊曰鄵者何鄭之邑也趙氏曰諸侯死書名此則爲上文言鄭伯如防下不可又言鄭伯髠頑卒又不可上言鄭伯如防下但言髠頑卒所以於如防時書名以便文也義見隱三年宋公卒

陳侯逃歸

左氏曰陳人患楚慶虎慶寅謂楚人曰吾使公子黃往而執之楚人從之二慶告陳侯於防曰楚人執公子黃矣君若不來羣臣不忍社稷宗廟懼有二圖陳侯逃歸康侯胡氏曰上二年諸侯戍陳今楚來伐諸侯又救之亦旣勤矣爲陳侯計者下令國中大申儆備立太子以固守親聽命於諸侯謀禦敵之防當是時晉君方明八卿和睦諸侯聽命必能致力於陳矣不此之顧棄儀衛而逃歸此匹夫之事耳夫義路也禮門也輕棄中國惟彊者之懼是不能由是路出入是門其曰逃歸可謂深切著明矣義又見僖五年鄭伯逃歸

八年春王正月公如晉

左氏曰公如晉朝且聽朝聘之數義見僖十年公如齊○孫氏曰公前年防諸侯於鄬不至者公自鄬朝晉也未詳信否

夏葬鄭僖公

義見隱三年葬宋穆公

鄭人侵蔡獲蔡公子燮【息協切谷梁作濕】

左氏曰鄭子國子耳侵蔡獲司馬公子燮鄭人皆喜惟子產不順曰小國無文徳而有武功禍莫大焉楚人來討能無從乎從之晉師必至晉楚伐鄭自今鄭國不四五年弗得寧矣子國怒之曰爾何知國有大命而有正卿童子言焉將爲戮矣愚謂鄭伯居喪而遣兵侵蔡又獲其大夫辠自著矣義又見僖元年獲莒挐○黃氏曰僖公方葬鄭乃侵楚之與國以挑釁此子產所以獨憂而不旋踵致楚之師髙氏曰師未嘗敗績而遽獲其大夫有以見民不親上而委之於敵矣

季孫宿防晉侯鄭伯齊人宋人衞人邾人於邢丘任氏曰邢丘故邢國河內平臯縣也邢自邢丘遷襄國又遷夷儀左氏曰防於邢丘以命朝聘之數使諸侯之大夫聽命劉氏曰公在也曷爲大夫防晉侯公反矣未至也公正月如晉反未至國令季孫宿復往防耳○孫氏曰邢丘之防公在晉也晉侯不與公防而與季孫宿防者襄公幼弱政在季氏故也晉爲盟主棄其君而與其臣何以宗諸侯晉侯之惡亦可見矣前說近是義又見隱九年防於防

公至自晉

義見桓二年公至自唐

莒人伐我東鄙

左氏曰莒人伐我東鄙以疆鄫田未詳信否義見隠二年鄭人伐衛○張氏曰莒人滅鄫而魯不問伯主不討所以興伐魯之師也

秋九月大雩

左氏曰旱也義見桓五年

冬楚公子貞帥師伐鄭

左氏曰楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰周詩有之曰俟河之淸人壽幾何兆云詢多職競作羅謀之多族民之多違事滋無成民急矣姑從楚以紓吾民晉師至吾又從之敬恭幣帛以待來者小國之道也犧牲玉帛待於二竟以待彊者而庇民焉宼不爲害民不罷病不亦可乎子展曰小所以事大信也小國無信兵亂日至亡無日矣五防之信今將背之𨿽楚救我將安用之親我無成鄙我是欲不可從也不如待晉晉君方明四軍無闕八卿和睦必不棄鄭楚師遼逺糧食將盡必將速歸何患焉捨之聞之杖莫如信完守以老楚杖信以待晉不亦可乎子駟曰詩云謀夫孔多是用不集發言盈庭誰敢執其咎如匪行邁謀是用不得於道請從楚騑也受其咎乃及楚平使王子伯騈告於晉曰君命敝邑修而車賦儆而師徒以討亂略蔡人不從敝邑之人不敢寧處悉索敝賦以討於蔡獲司馬燮獻於邢丘今楚來討曰汝何故稱兵於蔡焚我郊保憑陵我城郭敝邑之眾夫婦男女不皇啟處以相救也剪焉傾覆無所控告民死亡者非其父兄卽其子弟夫人愁痛不知所庇民知窮困而受盟於楚孤也與其二三臣不能禁止不敢不告知武子使行人子員對之曰君有楚命亦不使一介行李告於寡君而卽安於楚君之所欲也誰敢違君寡君將帥諸侯以見於城下惟君圖之康侯胡氏曰鄭介大國之間困彊楚之令欲息肩於晉若能信任仁賢以禮法自守而親比四鄰必能保其封境楚𨿽大何畏焉而加兵於蔡無故怒楚所謂不修文徳而有武功者也楚人來討不從則力不敵從之則晉師必至晉楚爭鄭自玆弗得寧矣義又見莊十年荊敗蔡師

晉侯使士匄來聘

左氏曰晉範宣子來聘且拜公之辱告將用師於鄭義見隱七年齊來聘

九年春宋災【公羊作火非也】

左氏曰宋災樂喜爲司城以爲政使伯氏司裏火所未至徹小屋塗大屋陳畚挶具綆缶備水器量輕重蓄水潦積土塗巡丈城繕守備表火道使華臣具正徒令隧正納郊保奔火所使華閱討右官庀其司向戍討左亦如之使樂遄庀刑器亦如之使皇鄖命校正出馬工正出車備甲兵庀武守使西鉏吾庀府守令司宮巷伯儆宮未詳信否義見莊二十年○髙氏曰宋自昭文以來亂敗相屬三書宋災見人事之不修舉近可以知逺言小可以知大也

夏季孫宿如晉

左氏曰季武子如晉報宣子之聘也義見僖七年齊來聘

五月辛酉夫人姜氏薨

杜氏曰姜氏成公母義見文十六年姜氏薨

秋八月癸未葬我小君穆姜

杜氏曰四月而速義又見文十七年聲姜

冬公防晉侯宋公衞侯曹伯莒子邾子滕子薛伯杞伯小邾子齊世子光伐鄭十二月己亥同盟於戲

杜氏曰戲鄭地左氏曰諸侯伐鄭庚午季武子齊崔杼宋皇鄖從荀防士匄門於鄟門衞北宮括曹人邾人從荀偃韓起門於師之梁滕人薛人從欒黶士魴門於北門人郳人從趙武魏絳斬行栗甲戌師於汜令於諸侯曰修器備盛餱糧歸老幼居疾於虎牢肆眚圍鄭鄭人恐乃行成中行獻子曰遂圍之以待楚人之救也而與之戰不然無成知武子曰許之盟而還師以敝楚人吾三分四軍與諸侯之銳以逆來者於我未病楚不能矣猶愈於戰暴骨以逞不可以爭大勞未艾君子勞心小人勞力先王之制也諸侯皆不欲戰乃許鄭成十一月己亥同盟於戲鄭服也將盟鄭六卿公子騑公子發公子嘉公孫輒公孫蠆公孫捨之及其大夫門子皆從鄭伯晉士莊子爲載書曰自今日旣盟之後鄭國不惟晉命是聽而或有異志者有如此盟公子騑趨進曰天禍鄭國使介居二大國之間大國不加徳音而亂以要之使其鬼神不獲歆其禋祀其民人不獲享其土利夫婦辛苦墊隘無所厎告自今日旣盟之後鄭國不惟有禮與彊可以庇民者是從而敢有異志者亦如之荀偃曰攺載書公孫捨之曰昭大神要言焉若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭乃盟而還存耕趙氏曰襄公有祖母之喪而同於防伐罪自見矣愚謂此亦伯者功過之事也義又見莊十六年

楚子伐鄭

左氏曰楚子伐鄭子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣盟誓之言豈敢背之且要盟無質神弗臨也所臨惟信信者言之瑞也善之主也是故臨之神明不蠲要盟背之可也乃及楚平公子罷戎入盟同盟於中分楚莊夫人卒王未能定鄭而歸晉侯歸謀所以息民魏絳請施捨輸積聚以貸自公以下茍有積者盡出之國無滯積亦無困人公無禁利亦無貪民祈以幣更賔以特牲器用不作車服從給行之期年國乃有節三駕而楚不能與爭存耕趙氏曰鄭從楚則晉伐從晉則楚伐兩面受師實自取也不曰晉中國也吾宗也楚南蠻也異姓也但曰大國曽無中外之辧愚謂可見王道旣壞中外混淆小役大弱役彊而已矣義又見莊十年荊敗蔡師

春秋本義卷二十

欽定四庫全書

春秋本義卷二十一

元程端學撰

襄公

十年春公防晉侯宋公曹伯莒子邾子滕子薛伯伯小邾子齊世子光防吳於柤【莊加切】

防吳見防於鐘離柤張氏曰後漢彭城國陽縣有柤水左氏曰防於柤防吳子壽夢也○髙氏曰左傳昭公六年楚公子棄疾如晉過鄭鄭伯勞諸柤則柤者鄭地而楚人所由之道也吳在柤諸侯因往與吳防以謀楚焉然吳人者名謀楚而實窺中國者也而晉合諸侯從之與鐘離之防同然鐘離之防諸侯之大夫往從吳至戚之防吳來從諸侯今柤之防則諸侯復親往從吳矣義又見成十五年防吳於鐘離○貫道王氏曰晉方患楚欲通吳而吳道多阻今於彭城之柤防吳道其來路也悼公以十一國之君賔吳吳始橫矣爭長之漸兆矣

夏五月甲午遂滅偪陽【偪谷梁作傅】

杜氏曰因柤防而滅之故曰遂偪陽妘姓國彭城傅陽縣也張氏曰卽徐州沛縣左氏曰晉荀偃士匄請伐偪陽而封宋向戌焉荀防曰城小而固勝之不武弗勝爲笑固請丙寅圍之弗克諸侯之師久於偪陽荀偃士匄請於荀防曰水潦將降懼不能歸請班師知伯怒投之以機出於其閒曰女成二事而後告余余恐亂命以不女違女旣勤君而與諸侯牽帥老夫以至於此旣無武守而又欲易余辠曰是實班師不然克矣余羸老也可重任乎七日不克必爾乎取之五月庚寅荀偃士匄帥卒攻偪陽親受矢石甲午滅之書曰遂滅偪陽言自防也以與向戌向戌辭曰君若猶辱鎭撫宋國而以偪陽光啟寡君羣臣安矣其何貺如之若專賜臣是臣興諸侯以自封也其何辠大焉敢以死請乃予宋公未詳信否許氏曰晉之威徳未能服逺躬率諸侯防吳而因道用師滅人之國恃眾剽利無復伯討則中國之禮義盡矣義又見莊十年齊滅譚○存耕趙氏曰防吳非矣滅偪陽何哉古之人行一不義殺一不辜𨿽得天下不爲悼公欲通吳之道而滅偪陽以亂易亂也莘老孫氏曰若晉者所謂因諸侯而爲利名卹災救患而實自封殖者也

公至自防

義見桓二年公至自唐

楚公子貞鄭公孫輒帥師伐宋

二大夫皆帥師省文耳左氏曰楚子囊鄭子耳伐宋師於訾母髙氏曰鄭背盟主而卽楚又與楚人同伐與國辠不容誅也義又見莊十年荊敗蔡師

晉師伐秦

左氏曰九年秦景公使士雃乞師於楚將以伐晉楚子許之子囊曰不可當今吾不能與晉爭晉君類能而使之舉不失選官不易方其卿讓於善其大夫不失守其士競於教其庶人力於農穡商工皁不知遷業韓厥老矣知防稟焉以爲政範匄少於中行偃而上之使佐中軍韓起少於欒黶士魴上之使佐上軍魏絳多功以趙武爲賢而爲之佐君明臣忠上讓下競當是時也晉不可敵事之而後可君其圖之王曰吾旣許之矣𨿽不及晉必將出師秋楚子師於武城以爲秦援秦人侵晉晉饑弗能報也十年晉荀防伐秦報其侵也未詳信否朩訥趙氏曰楚旣得鄭則兵及於宋勢也楚鄭伐宋晉不救宋而伐秦非所以伯也

秋莒人伐我東鄙

左氏曰莒人閒諸侯之有事也故伐我東鄙義見隱二年鄭伐衞○髙氏曰魯國卿大夫惟私室之務則公室之不競冝矣且去年同盟於戲今年又防於柤又方同防伐鄭退受莒兵而不能禦魯必有以取之也

公會晉侯宋公衞侯曹伯莒子邾子齊世子光滕子薛伯伯小邾子伐鄭

呂氏曰齊世子光序諸侯上主防者爲之也春秋不攺所以示譏言上下之無禮文專以彊弱事勢爲先後也愚謂薛杞二伯序於諸子之下亦然此亦功過之舉義又見隱二年鄭伐衞

冬盜殺鄭公子騑公子發公孫輒【騑公羊谷梁作斐陸氏曰據字子駟冝爲騑】

騑子駟發子國輒子耳也孫氏曰盜者微賤之稱左氏曰初子駟與尉止有爭將禦諸侯之師而黜其車尉止獲又與之爭子駟抑尉止曰爾車非禮也遂弗使獻初子駟爲田洫司氏堵氏侯氏子師氏皆喪田焉故五族聚羣不逞之人因公子之徒以作亂於是子駟當國子國爲司馬子耳爲司空子孔爲司徒尉止司臣侯晉堵女父子師僕帥賊以入晨攻執政於西宮之朝殺子駟子國子耳劫鄭伯以如北宮子孔知之故不死書曰盜言無大夫焉子西聞盜不儆而出屍而追盜盜入於北宮乃歸授甲臣妾多逃器用多喪子產聞盜爲門者庀羣司閉府庫愼閉藏完守備成列而後出兵車十七乘屍而攻盜於北宮子蟜帥國人助之殺尉止子師僕盜眾盡死侯晉奔晉堵女父司臣尉翩司齊奔宋子孔當國爲載書以位序聽政辟大夫諸司門子弗順將誅之子產止之請爲之焚書子孔不可曰爲書以定國眾怒而焚之是眾爲政也國不亦難乎子產曰眾怒難犯專欲難成合二難以安國危之道也不如焚書以安眾子得所欲眾亦得安不亦可乎專欲無成犯眾興禍子必從之乃焚書於倉門之外眾而後定髙氏曰爲大夫而見殺於盜則其所以在人上者可知也孫氏曰盜一日而殺三卿鄭伯失刑政也○康侯胡氏曰卿大夫者君之陪貳政之本也本彊則精神折衝聞有偃息談笑而郤敵國之兵勝千里之難者矣乃至於身不能保而盜得殺之於朝安在其爲陪貳乎邦衡胡氏曰盜乘釁而至者也茍無釁隙盜豈敢犯哉三子者不能佐時憂國日尋干戈何異負販小人而乘君子之器乎如此則盜之招也殺之何悔哉

戍鄭虎牢

不言諸侯戍之者蒙上諸侯伐鄭之文也城虎牢不言鄭而戍言鄭未詳案左氏言鄭及晉平豈爲鄭戍之歟然下書楚救鄭次年鄭復侵宋則左氏之說又可疑姑闕以俟知者張氏曰前年戍陳不能制楚以保陳矣又踵前轍而勞諸侯以戍守罷敝中國豈伯主服人之道乎愚謂亦以見晉之眷鄭如此而鄭之反覆如彼也義又見五年戍陳○案成湯東徵西夷怨南徵北狄怨武王克商通道於九夷八蠻今晉之伯區區與楚爭鄭戍鄭𨿽足以少戢問鼎之气而功烈之卑如此王伯之道厥效較然有天下者可以知所擇矣

楚公子貞帥師救鄭

左氏曰楚子囊救鄭十一月諸侯之師還鄭而南至於陽陵楚師不退知武子欲退曰今我逃楚楚必驕驕則可與戰矣欒黶曰逃楚晉之恥也合諸侯以益恥不如死我將獨進師遂進己亥與楚師夾潁而軍子蟜曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵涉潁與楚人盟欒黶欲伐鄭師荀防不可曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑克不可命不如還也丁未諸侯之師侵鄭北鄙而歸楚人亦還愚謂春秋凡書救皆彼善於此者也此書楚救鄭非許之也見楚人之彊而敢與中國爭衡也楚彊而與中國爭衡則足反居上首顧居下王綱墜人道亂矣義又見莊十年荊敗蔡師

公至自伐鄭

義見桓二年公至自唐

十有一年春王正月作三軍

杜氏曰萬二千五百人爲軍增立中軍左氏曰季武子將作三軍告叔孫穆子曰請爲三軍各徵其軍穆子曰政將及子子必不能武子固請之穆子曰然則盟諸乃盟諸僖閎詛諸五父之衢正月作三軍三分公室而各有其一三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不捨孔氏曰往前民皆屬公國家自有二軍若非徵伐不屬三子故三子自以其邑之民以爲己之私乘今旣三分公室所分得者卽是已有不須更立私乘故三家各自壞舊時車乘部伍分以足成三軍也役謂供官力役卽唐之丁也邑謂賦稅若唐之租調也季氏使所分得國內三分有一之人以其役與邑皆來入季氏者則無公徵若不以入季氏者則使公家倍徵之設利害以懼民敺之使入己耳民畏倍徵則盡歸季氏所分得者無一入公也叔孫氏臣其子弟不臣其父兄謂取二分而二歸公也孟氏取其半又如叔孫所取其中止取其半又以半歸公取一分而三分歸公也故昭五年傳云季氏盡徵之叔孫臣其子弟孟氏取其半焉劉氏曰至襄而作三軍也明襄之前未有三軍也及其捨之也又曰舎中軍明二軍猶在也孫氏曰古者天子六軍大國三軍次國二軍小國一軍魯次國而作三軍亂聖王之制也莘老孫氏曰蓋三桓而欲弱公室彊私家不量其力之可否而頓作一軍春秋以爲亂王制竭民力書曰作三軍也○髙氏曰所謂大國三軍次國二軍小國一軍乃兵數之大率如此其實皆藏於農歳役不過三日此先王之法也魯次國也𨿽合二軍必天子以牙璋起之然後取之於農耳亦何俟於作哉三分公室各取其一而作爲三軍王法所不容也故不書作中軍而云作三軍者𨿽二軍亦不可作所以辠三桓也

夏四月四卜郊不從乃不郊

義見成十年此但四卜少殊耳

鄭公孫舎之帥師侵宋

左氏曰鄭人患晉楚之故諸大夫曰不從晉國幾亡楚弱於晉晉不吾疾也晉疾楚將辟之何爲而使晉師致死於我楚不敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆埸之司惡於宋宋向戌侵鄭大獲子展曰師而伐宋可矣若我伐宋則諸侯之伐我必疾吾乃聽命焉且告於楚楚師至吾乃與之盟而重賂晉師乃免矣夏鄭子展侵宋未詳信否獻可杜氏曰甚哉鄭之不道也介於晉楚不能以尊中國爲心以致二國交伐不已今復侵宋以起諸侯之伐義又見莊十年公侵宋

公會晉侯宋公衞侯曹伯齊世子光莒子邾子滕子薛伯杞伯小邾子伐鄭

左氏曰諸侯伐鄭己亥齊大子光宋向戌先至於鄭門於東門其莫晉荀防至於西郊東侵舊許衞孫林父侵其北鄙六月諸侯會於北林師於向右還次於鎖圍鄭觀兵於南門西濟於濟隧髙氏曰齊光十年在滕子薛伯上已爲僭矣此會又在莒子邾子上於是爲甚見世子之益驕貫道王氏曰悼公進光不以禮光亦不自安於禮卒之見弒冝也愚謂此亦功過之舉義又見隱二年鄭伐衞

秋七月己未同盟於亳城北【亳公羊谷梁作京葉氏曰當從二傳京鄭邑太叔所封也未詳孰是】

杜氏曰亳城鄭地任氏曰偃師也故湯都左氏曰鄭人懼乃行成同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋蘊年毋壅利毋保姦毋畱慝救災患卹禍亂同好惡奬王室或閒玆命司愼司盟名山名川羣神羣祀先王先公七姓十二國之祖明神殛之俾失其民隊命亡民踣其國家義見莊十六年○師氏曰案去年秋諸侯伐鄭者晉悼之初駕今伐鄭而盟於亳城北者再駕也伐鄭而防於蕭魚者三駕也左氏謂晉侯謀所以急民三駕而楚不能爭者此也

公至自伐鄭

義見桓二年公至自唐○葉氏曰前出而伐鄭者未知鄭服而盟也告伐鄭而已今𨿽盟而非其出告之事故復以伐鄭致也

楚子鄭伯伐宋

鄭至是與楚人三伐宋辠自見也義又見莊十年荊敗蔡師

公會晉侯宋公衞侯曹伯齊世子光莒子邾子滕子薛伯杞伯小邾子伐鄭會於蕭魚

杜氏曰蕭魚鄭地鄭服而諸侯會左氏曰諸侯悉師以復伐鄭鄭人使良霄大宰石防如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之諸侯之師觀兵於鄭東門鄭人使王子伯駢行成晉趙武入盟鄭伯鄭子展出盟晉侯會於蕭魚赦鄭囚皆禮而歸之納斥候禁侵掠晉侯使叔告於諸侯蘓氏曰鄭與會也自八年後晉楚爭鄭三年之閒晉人四以諸侯伐鄭楚輒救之晉用知防之謀未嘗與楚人戰至是楚不能應遂全師以服鄭於是鄭固與晉二十餘年楚不能爭程子曰鄭不可信而晉悼公推誠以待人信之不疑至哉誠之能感人也邦衡胡氏曰所謂彼善於此者也其郤楚之功亦庶幾召陵城濮之風焉義又見隱二年鄭伐衞○黃氏曰案左氏所載鄭之侵宋者鄭子展謀欲從晉故伐宋以致諸侯之師而後與之也諸侯伐鄭而同盟於亳城北者時鄭方行成故盟諸侯使毋貳也楚子鄭伯又伐宋者楚未知鄭之陰已附晉尙率鄭以伐宋而鄭姑從之也晉又會諸侯伐鄭而會於蕭魚者鄭於是始決於從晉也楚執行人良霄者鄭已從晉使告於楚楚無以制之而姑執其行人以泄憤也夫鄭自公子騑公子發公子輒三人決於從楚故鄭歳受晉楚疊至之兵三子旣爲盜所殺子展當國攺謀從晉知所向背矣然不卽安於晉必伐宋致師待晉師再伐已而後借以絕楚恐非謀國之要策若晉悼極力求鄭卒成蕭魚之防則伯功之盛也

公至自會

程子曰兵不加鄭故書至自會竊疑魯大蕭魚之功出𨿽以伐鄭告而歸以會告爾然不敢質也義見桓二年公至自防

楚人執鄭行人良霄【音消穀梁作宵】

杜氏曰良霄公孫輒之子伯有也左氏傳見上文髙氏曰此著晉之所以得鄭也鄭伯使良霄告絕於楚楚人怒而執之𨿽執之亦不伐鄭是不能得鄭也不能得鄭者勢分於吳也勢分於吳無如之何故執良霄以舒其憤懣不平之气自是不復出師以與晉爭斯見楚力盡於此矣鄭於是乎堅從晉也

冬秦人伐晉

報去年伐秦之役也晉無故伐秦秦又報復之皆憤兵也義見隱七年戎伐凡伯

十有二年春王三月莒人伐我東鄙圍臺季孫宿帥師救臺遂入鄆【臺谷梁作邰】

臺杜氏曰瑯邪費縣南有臺亭鄆東鄆也見成九年孫氏曰莒背蕭魚之防伐我東鄙圍臺公羊曰大夫無遂事此其言遂事何公不得爲政爾谷梁曰受命而救臺不受命而入鄆惡季孫宿也康侯胡氏曰臺在邦域之中而專行之非有無君之心者不敢爲也昭公逐定無正夫豈一朝一夕之故哉其所由來者漸矣義又見隱二年鄭伐衞莒入向○貫道王氏曰魯自鄫亡而莒實爲鄰伐魯東鄙屢矣小國旣滅鄫又求多於魯臺費之境也故宿出救而入鄆他時取鄆疆鄆田而季氏之費廣袤逾封君則實自宿始彊也

夏晉侯使士魴來聘

左氏曰晉士魴來聘且拜師義見隱七年齊來聘

秋九月吳子乘卒

存耕趙氏曰吳前此不書卒自戚之會列於諸侯故乘以死赴於中國義見文十八年秦伯卒

冬楚公子貞帥師侵宋

義見莊十年荊敗蔡師

公如晉

義見僖十年公如齊

十有三年春公至自晉

髙氏曰見公在外不朝正於廟也義又見桓二年公至自唐

夏取邿【音詩公羊作詩】

滅而言取見宣九年杜氏曰邿小國任城亢父縣有邿亭義見莊十年齊滅譚

秋九月庚辰楚子審卒

髙氏曰楚共王也義見文十八年秦伯卒

冬城防

朩訥趙氏曰魯有二防一近宋隱十年伐宋取防是也一近齊隱九年公會齊侯於防是也魯旣事晉而外齊懼有齊師故城防以備之明年齊卒有圍成之役髙氏曰厥後齊髙厚伐我北鄙圍防則城防者畏齊也義見隱七年城中丘○貫道王氏曰自季氏城費而後各城其私邑防臧氏之邑所謂以防求爲後於魯者也武仲據邑以請非以其城池之固乎未詳是否

十有四年春王正月季孫宿叔老會晉士匄齊人宋人衞人鄭公孫蠆曹人莒人邾人滕人薛人人小邾人會吳於向【蠆勅蘧切公羊作蠆下同】

叔老公孫嬰齊子叔老齊子也書人微者也杜氏曰向鄭地邦衡胡氏曰春秋書內大夫出會未有兩卿同行者此言季孫叔老見襄公失政小人之用事者眾矣義又見成十五年會吳於鐘離髙氏曰四卿帥師自成公始二卿列會自襄公始邦衡胡氏曰兩卿出會大夫旣見於襄兩卿及盟諸侯又見於哀以戒後世小人不可使至眾眾必亂邦矣

三月乙未朔日有食之

義見隱三年

夏四月叔孫豹會晉荀偃齊人宋人衞北宮括鄭公孫蠆曹人莒人邾人滕人薛人人小邾人伐秦【括公羊作結】左氏曰諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衞北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於棫林不獲成焉荀偃令曰雞鳴而駕塞井夷竈惟餘馬首是瞻欒黶曰晉國之命未是有也余馬首欲東乃歸下軍從之左史謂魏莊子曰不待中行伯乎莊子曰夫子命從帥欒伯吾帥也吾將從之從帥所以待夫子也伯遊曰吾令實過悔之何及多遺秦禽乃命大還晉人謂之遷延之役未詳是否髙氏曰春夏興師煩擾中國邦衡胡氏曰秦彊敵也其與晉交伐久矣十一年又伐晉是好亂也然非不可懷來者晉遽合諸侯之師以伐之而以徵伐之權委諸大夫失刑政矣○朩訥趙氏曰用諸侯之兵以報已怨辠也然自是一伐秦終春秋之世秦不敢復侵晉

己未衞侯衎出奔齊【左氏谷梁無衎字葉氏曰闕文也】

左氏曰衞獻公戒孫文子寧惠子食皆服而朝日旰不召而射鴻於囿二子從之不釋皮冠而與之言二子怒孫文子如戚孫蒯入使公飲之酒使大師歌巧言之卒章大師辭師曹請爲之初公有嬖妾使師曹誨之琴師曹鞭之公怒鞭師曹三百故師曹欲歌之以怒孫子以報公公使歌之遂誦之蒯懼告文子文子曰君忌我矣弗先必死並帑於戚而入見蘧伯玉曰君之暴虐子所知也大懼社稷之傾覆將若之何對曰君制其國臣敢姦之𨿽姦之庸知愈乎遂行從近關出公使子蟜子伯子皮與孫子盟於丘宮孫子皆殺之四月己未子展奔齊公如鄄使子行於孫子孫子又殺之公出奔齊孫氏追之敗公徒於阿澤鄄人執之初尹公佗學射於庾公差庾公差學射於公孫丁二子追公公孫丁禦公子魚曰射爲背師不射爲戮射爲禮乎射兩軥而還尹公佗曰子爲師我則逺矣乃反之公孫丁授公轡而射之貫臂子鮮從公及竟公使祝宗告亡且告無罪定姜曰無神何告若有不可誣也有辠若何告無舎大臣而與小臣謀一辠也先君有冢卿以爲師保而蔑之二辠也余以巾櫛事先君而暴妾使餘三辠也告亡而已無告無辠衞人立公孫剽孫林父寧殖相之以聽命於諸侯師曠侍於晉侯晉侯曰衞人出其君不亦甚乎對曰或者其君實甚良君將賞善而刑淫養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主也民之望也若困民之主匱神之祀百姓絕望社稷無主將安用之弗去何爲天生民而立之君使司牧之勿使失性有君而爲之貳使師保之勿使過度是故天子有公諸侯有卿卿置側室大夫有貳宗士有朋友庶人工商皁隸牧圉皆有親暱以相輔佐也善則賞之過則匡之患則救之失則革之自王以下各有父兄子弟以補察其政史爲書瞽爲詩工誦箴諫大夫規誨士傳言庶人謗商旅於市百工獻藝故夏書曰遒人以朩鐸徇於路官師相規工執藝事以諫正月孟春於是乎有之諫失常也天之愛民甚矣豈其使一人肆於民上以從其淫而棄天地之性必不然矣康侯胡氏曰臣而逐君其辠已眀矣君擅一國之名寵神之主而民之望也何可出也所爲見逐無乃肆於民上縱其淫虐以棄天地之性乎春秋端本淸源故不書所逐之臣而以自奔爲名所以警乎人君者爲後世鑑也愚謂自成七年書孫林父出奔晉十四年書孫林父自晉歸於衞又見於鐘離善道之會又來聘而遂盟而終之以衞侯出奔則權臣逆命晉厲黨惡皆可爲後世鑑不特衞侯之不君也義又見桓十五年鄭突奔蔡

莒人侵我東鄙

髙氏曰莒自滅鄫之後凡四伐我矣義見隱二年鄭伐衞

秋楚公子貞帥師伐吳

義見僖三年徐取舒

冬季孫宿會晉士匄宋華閱衞孫林父鄭公孫蠆莒人邾人於戚

戚見文元年左氏曰晉侯問衞故於中行獻子對曰不如因而定之衞有君矣伐之未可以得志而勤諸侯君其定衞以待時乎冬會於戚謀定衞也張氏曰前書衞侯之奔此列孫林父於衞足見晉伯主抑君而臣是助具書於策則晉大夫之黨孫林父辠惡自見貫道王氏曰戚林父邑也合列國於孫氏私邑抑君而臣是助非正名之義矣是役列國之大夫爲會政在大夫不可反矣髙氏曰剽逐其君而篡其位王法所不容而晉合諸侯以定之無王之甚也義又見文十一年會於承筐○黃氏曰荀偃本亦弒賊故爲逆賊孫林父謀而成其亂於孫林父之私邑凡今年春列國之會於向者大半不至亦可見人心之公而晉悼坐荀偃之誤不少矣自是至剽賊而衎歸有二君者十年晉實爲之也以悼公之賢而有此惜哉蓋公怠矣明年遂薨

十有五年春宋公使向戌來聘二月己亥及向戌盟於劉【髙氏曰凡因聘而盟者必在國內如成三年晉侯使荀庚來聘衞侯使孫良夫來聘丙午及荀庚盟丁未及孫良夫盟十一年晉侯使郤犫來聘己丑及郤犫盟襄七年衞侯使孫林父來聘壬戌及孫林父盟是也劉蓋王畿采地豈有來聘魯而逺盟於劉者乎蓋下文有劉夏傳者因以爲春夏之夏與文四年夏逆婦姜於齊同文故誤增於劉二字耳】

義見成三年晉荀庚來聘

劉夏逆王后於齊

杜氏曰劉采地夏名也劉夏非卿故書名也任氏曰劉夏書名士也愚謂天子嫁女於諸侯使同姓主之娶後亦使同姓主之故魯史得書於策而春秋因以見義耳常山劉氏曰昏姻者人倫之本王后者天下之母劉夏非三公而逆後是不重人倫之本不尊天下之母禮何以興風化何以成乎○莘老孫氏曰天子無親逆之禮逆後則使三公春秋書逆後者二祭公得行禮而又書之者譏遂事也劉夏之逆則以非三公譏之春秋周王十二而逆後者惟二足知非禮則書也

夏齊侯伐我北鄙圍成公救成至遇

成見桓六年杜氏曰遇魯地左氏曰齊侯圍成貳於晉故也公羊曰其言至遇何不敢進也髙氏曰齊於是貳晉是時衞侯在齊季孫宿爲戚之會以定衞而齊不與齊固有憾於諸國矣而猶懷夫袁婁之恥者也伐我北鄙以此之故魯於是時已三分其民而公室卑弱已不足以當敵故書公救成至遇以見意焉愚謂齊侯伐魯固無王矣然自晉士匄會林父定衞剽而齊始背盟成魯邑也而書救又書至遇則王綱不振襄不能君三家分魯舉形可見自此至十八年齊五伐魯故又爲十八年諸侯同圍齊起文也○君舉陳氏曰自宣之季年內不言君將於是書救成而不敢進矣無惑乎三家之專魯也

季孫宿叔孫豹帥師城成郛【成公羊作郕】

杜氏曰郛郭也髙氏曰成郛壞而以非時城之也此孟孫之邑而季孫叔孫帥師城之者見三家相黨以備齊爲名而興役之眾故其城堅固可守卒爲魯患而不可墮也定十二年公圍成是也義又見隱七年城中丘○邦衡胡氏曰城築二十有九大夫帥師而城者三見文襄之際大夫張矣故帥師而城者皆三家也

秋八月丁巳日有食之

義見隱三年

邾人伐我南鄙

左氏曰邾人伐我南鄙使告於晉晉將爲會以討邾莒晉侯有疾乃止晉悼公卒遂不克會貫道王氏曰邾屬於齊而黨於莒齊莒來伐故邾亦效尢義見隱二年鄭伐衞○許氏曰政在君則民一民一則國彊政在臣則民二民二則國弱魯自文襄失政大夫益竊國靈齊與邾莒交伐其國不競甚矣無他民分於桓故也

冬十有一月癸亥晉侯周卒

義見隱三年宋公卒○黃氏曰悼公生十四年而立三十而卒其經營楚鄭時方二十四五功視桓文而徳過之嗚呼盛哉朩訥趙氏曰晉室中僨三郤誅厲公弒悼公以公族自外入繼卽位之初慨然思復文公之業一爲宋圍彭城而得諸侯再奪鄭虎牢而得陳鄭外抗彊楚蕭魚之會不戰不盟楚不敢爭鄭不忍叛𨿽召陵之役不是過也其功業直將俎豆文公於百載之上襄成靈厲有慙徳矣以傳觀之所以成伯業者抑亦內外兩治者歟其爲國也施捨已責逮鰥寡振廢滯康乏困救災患禁淫慝薄賦斂宥罪戾舉不失職官不易方爵不逾徳師不陵正旅不偪官民無謗言所以復伯業若傳果無溢美則悼公直出桓文之上余見僖三十二年晉侯重耳卒

十有六年春王正月葬晉悼公

髙氏曰三月而葬簡也義又見隱三年葬宋穆公存耕趙氏曰平公彪欲合諸侯以爲榮不待期而葬父使下從大夫之禮無人心矣

三月公會晉侯宋公衞侯鄭伯曹伯莒子邾子薛伯伯小邾子於湨梁戊寅大夫盟【湨古闃切】

蘇氏曰衞侯剽也二十五年衞侯入於夷儀衎也二君皆稱衞侯猶鄭突及儀皆稱鄭伯也孫氏曰湨梁晉地杜氏曰湨水出河內軹縣東南至溫入河雞澤會重序諸侯今此閒無異事卽諸侯大夫可知左氏曰平公卽位羊舌爲傅張君臣爲中軍司馬祈奚韓襄欒盈士鞅爲公族大夫虞丘書爲乘馬禦攺服修宮烝於曲沃警守而下會於湨梁命歸侵田公羊曰諸侯在是其言大夫盟何信在大夫也君若贅旒然谷梁曰湨梁之會諸侯失正矣義又見隱元年盟於蔑○髙氏曰爲討邾莒也邾莒連伐魯魯使告於晉晉悼公將爲會以討之遇疾乃止平公卽位遂成父志夫居喪而出會失盟主之禮矣是時齊有崔髙衞有孫寧六卿分晉三家柄魯祿去公室浸以衰微聖人因此盟以著喪亂之階康侯胡氏曰上二年春會於向十有四國之大夫也夏會伐秦十有三國之大夫也冬會於戚七國之大夫也此三會皆國之大事也使大夫專之而諸侯不與焉是列國之君不自爲政弗躬弗親禮樂徵伐已自大夫出矣況悼公旣沒晉平初立無先公之明也君若贅旒而大夫張亦宜矣夫豈一朝一夕之故哉善惡積於至微而不可掩常情忽於未兆而弗預謀趙籍韓防魏斯爲諸侯之勢見矣有國者謹於禮而不敢忽此春秋以待後世之意也

晉人執莒子邾子以歸

左氏曰以我故執邾宣公莒犂比公且曰通齊楚之使劉氏曰邾莒交伐魯將討焉而悼公卒平公卽位知莒子邾子之可以討矣而未知己之不可以討也用亂治亂用不肖治不肖禍乃始作非正本之意也孟子曰惟天吏則可以伐之夫孟子可謂知本矣何氏曰諸侯有辠當歸京師不得自治之錄以歸惡其專也

齊侯伐我北鄙

義見隱二年鄭伐衞亦爲諸侯同圍齊起文也

夏公至自會

義見桓二年公至自唐○貫道王氏曰書至於齊伐之後見諸侯之會未散而齊己抗矣

五月甲子地震

義見文九年

叔老會鄭伯晉荀偃衞寧殖宋人伐許

髙氏曰晉卿主兵而先鄭伯者臣不可過君也宋稱人微者也宋當在諸國之上今列衞寧殖下故知微者也愚謂二者皆魯史之文也邦衡胡氏曰衞寧殖出其君其惡大矣鄭伯荀偃會之伐許是黨惡也義又見隱二年鄭伐衞

秋齊侯伐我北鄙圍成【公羊作郕】

成見桓六年義見隱二年鄭伐衞亦爲諸侯同圍齊起文也

大雩

義見桓五年

冬叔孫豹如晉

左氏曰穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎比執事之閒恐無及也見中行獻子賦圻父獻子曰偃知辠矣敢不從執事以同卹社稷而使魯及此見範宣子賦鴻鴈之卒章宣子曰匄在此敢使魯無鳩乎義見隱七年齊來聘

春秋本義卷二十一﹤經部﹐春秋類﹐春秋本義﹥

欽定四庫全書

春秋本義卷二十二

元程端學撰

襄公

十有七年春王二月庚午邾子牼卒【牼苦耕切公羊谷梁作瞷】邾子宣公也大意見隱七年滕侯卒此又爲其冬邾人伐我南鄙起文也○孫氏曰前年晉人執邾子以歸此書邾子卒者晉人尋赦之也

宋人伐陳

義見隱二年鄭伐衞

夏衞石買帥師伐曹

左氏曰衞孫蒯田於曹隧飲馬於重丘毀其缾重丘人閉門而訽之曰親逐而君爾父爲厲是之不憂而何以田爲夏衞石買孫蒯伐曹曹人愬於晉未詳信否義見隱二年鄭伐衞又爲十八年晉執石買起文也

秋齊侯伐我北鄙圍桃齊髙厚帥師伐我北鄙圍防【桃公羊作洮左氏無齊字】

杜氏曰桃弁縣東南有桃墟左氏曰齊人以其未得志於我故秋齊侯伐我北鄙圍桃髙厚圍臧紇於防師自陽關逆臧孫至於旅松聊叔紇臧疇臧賈帥甲三百宵犯齊師送之而復齊師去之髙氏曰齊爲二師以交攻魯其恃眾暴寡如此況齊魯仍世昏姻之國也數年之閒見伐不已見魯政之衰矣義又見隱二年鄭伐衞亦爲諸侯同圍齊起文也

九月大雩

義見桓五年

宋華臣出奔陳

義見僖二十八年元咺奔晉

冬邾人伐我南鄙

左氏曰爲齊故也愚謂邾宣公卒未逾年悼公居喪興兵以伐魯其辠著矣義又見隱二年鄭伐衞○髙氏曰邾之先君以伐魯而爲晉所執旣歸而卒嗣子在喪而復興兵伐我者叛晉與齊也齊人使之修先君之怨此祝柯之防所以復見執也

十有八年春白狄來

義見僖二十九年介葛盧來○髙氏曰辠中國不當與之交接也且宣八年晉師白狄伐秦是晉彊而附晉伐秦也成九年秦人白狄伐晉是秦彊而附秦伐晉也劉氏曰蕃服於中國無事焉其於天子世一見則諸侯𨿽善其交際不得而通也是以春秋不與者所以懲淫慝一內外也周公致太平越裳氏九譯而獻白雉公曰君子徳不及焉不享其贄此乃天子而讓也況列國之君守藩之臣乎

夏晉人執衞行人石買

左氏曰晉人執衞行人石買於長子爲曹故也黃氏曰爲石買無故伐曹而執之也然不當因其爲行人而執之張氏曰案石買之執有三失焉舎大而治小一也行人非所執二也不歸於京師三也義又見莊二十七年齊執鄭詹○劉氏曰假晉欲明天子之禁修方伯之義黜叛夫而誅亂臣者則莫如正孫蒯之惡而諸侯服矣今置所先而收所後急所輕而緩所重伯者之討固有若是乎夫賞不當其功罰不當其辠不祥莫大焉大惡不舉小過必察猶不當其辠也

秋齊侯伐我北鄙【侯公羊作師左氏或作師】

許氏曰齊人四年之閒六伐我鄙而四圍邑又從邾莒以助其虐𨿽魯有以取之然諸侯相陵未有若是者也是以動天下之兵幾亡其國義又見隱二年鄭伐衞亦爲諸侯同圍齊起文也

冬十月公會晉侯宋公衞侯鄭伯曹伯莒子邾子滕子薛伯伯小邾子同圍齊

同圍者共圍也諸不言同而此言同者因舊史之文而不革也劉氏曰同圍之者猶曰環之也左氏曰齊侯伐我北鄙晉侯伐齊將濟河獻子以朱絲系玉二瑴而禱曰齊環怙恃其險負其眾庶棄好背盟陵虐神主曾臣彪將率諸侯以討焉其官臣偃實先後之苟捷有功無作神羞官臣偃無敢復濟惟爾有神裁之沈玉而齊冬十月防於魯濟尋湨梁之言同伐齊齊侯禦諸平陰塹防門而守之廣裏夙沙衞曰不能戰莫如守險弗聽諸侯之士門焉齊人多死範宣子告析文子曰吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐晏嬰聞之曰君固無勇而又聞是弗能久矣齊侯登巫山以望晉師晉人使司馬斥山澤之險𨿽所不至必斾而防陳之使乘車者左實右僞以斾先與曳柴而從之齊侯見之畏其眾也乃脫歸丙寅晦齊師夜遁十一月丁夘朔入平陰遂從齊師夙沙衞連大車以塞隧而殿殖綽郭最曰子殿國師齊之辱也子姑先乎乃代之殿衞殺馬於隘以塞道晉州綽及之射殖綽中肩兩矢夾脰曰止將爲三軍獲不止將取其衷顧曰爲私誓州綽曰有如日乃弛弓而自後縛之其右具丙亦舎兵而縛郭最皆衿甲面縛坐於中軍之皷下晉人欲逐歸者魯衞請攻險己夘荀偃士匄以中軍克京玆乙酉魏絳欒盈以下軍克邿趙武韓起以上軍圍盧弗克十二月戊戌及秦周伐雍門之萩範鞅門於雍門其禦追喜以戈殺犬於門中孟莊子斬其槆以爲公琴己亥焚雍門及西郭南郭劉難士弱率諸侯之師焚申池之竹木壬寅焚東郭北郭範鞅門於揚門州綽門於東閭左驂迫還於東門中以枚數闔齊侯駕將走郵棠大子與郭榮扣馬曰師速而疾略也將退矣君何懼焉且社稷之主不可以輕輕則失眾君必待之將犯之大子抽劍斷鞅乃止甲辰東侵及濰南及沂葉氏曰靈公以十五年伐我北鄙至是連伐我者五嵗再圍成又圍桃圍防我之虐於諸侯未有甚於齊也故嘗以叔孫豹請於晉於是荀偃從之而諸侯之師無不盡其力則是𨿽以魯出而所以圍齊不以魯也故圍齊之城周其四門非共惡之能若是乎周公封蔡曰睦乃四鄰夫不能睦其鄰亦不能睦其國也國何以守義又見僖十九年宋圍曹

曹伯負芻卒於師

此亦紀實事以起葬曹成公之文耳義見隱三年宋公卒

楚公子午帥師伐鄭

左氏曰鄭子孔欲去諸大夫將叛晉而起楚師以去之使告子庚子庚弗許楚子聞之使楊豚尹冝告子庚曰國人謂不谷主社稷而不出師死不從禮不谷卽位於今五年師徒不出人其以不谷爲自逸而忘先君之業矣大夫圖之其若之何子庚嘆曰君王其謂午懷安乎吾以利社稷也見使者稽首而對曰諸侯方睦於晉臣請嘗之若可君而繼之不可収師而退可以無害君亦無辱子庚帥師治兵於汾於是子蟜伯有子張從鄭伯伐齊子孔子展子西守二子知子孔之謀完守入保子孔不敢會楚師楚師伐鄭次於魚陵右師城上棘遂涉潁次於旃然蔿子馮公子格率銳師侵費滑胥靡獻於雍梁右回梅山侵鄭東北至於虫牢而反子庚門於純門信於城下而還涉於魚齒之下甚雨及之楚師多凍役徒幾盡晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不時必無功叔向曰在其君之徳也義見莊十年荊敗蔡師○髙氏曰楚於是復爭鄭

十有九年春王正月諸侯盟於祝柯【公羊作阿】

杜氏曰前年圍齊之諸侯也祝柯縣屬濟南郡卽督揚張氏曰後漢志平原郡祝柯地譜齊州禹城縣齊邑左氏曰諸侯還自沂上盟於督揚曰大毋侵小髙氏曰盟者何平公修伯也𨿽盟焉楚闚於南齊易於後吳人且張一邾之微面從而背睽之盟奚益哉義又見隱元年盟於蔑

晉人執邾子

左氏曰執邾悼公以其伐我故張氏曰前年執邾子以其伐魯故也邾人冝有所懲戒而伐魯無忌劉氏曰邾人伐魯晉人疾之執其君以劫其地不言以歸釋之也未得其地故劫之已得其地故釋之執君取地不以王命何以服人心而正其辠乎髙氏曰旣來同會又與同盟而乃執之非伯討也下書取邾田自漷水則知脇人之君而奪其地此平公之伯政也

公至自伐齊

貫道王氏曰此圍齊也何以致伐蓋以伐齊出而終之以圍也劉氏曰圍而以伐致者以伐告也義見桓二年公至自唐○案此與僖二十九年圍許致圍不同者蓋彼以會出而遂圍許故以圍許告此以伐齊出而歸以伐齊告圍乃伐之一事耳皆魯史之舊無他義也

取邾田自漷水【漷好虢切】

杜氏曰取邾田以漷水爲界也漷水出東北合鄕縣西南經魯國至髙平湖陸縣入泗左氏曰遂次於泗上疆我田取邾田自漷水歸之於我張氏曰言取邾田則非魯之舊可知異於濟西汶陽之取而恃伯威以彊取明矣髙氏曰邾之病魯信有辠矣魯以諸侯之力旣執其先君又執其嗣君亦可已矣又取其田蓋已甚矣晉劫邾使與魯豈伯者之舉哉但書取邾田足矣又云自漷水者隨漷水以爲界言其取之多也又辠其亂先王之疆理也○愚案邾屢伐魯信不道矣爲魯者上告天王下告方伯正名其辠以伐之可也因伐齊之舉倚晉以執其君取其田則是挾詐以爲利也何以服人心哉春秋先書邾魯之盟繼之以執邾子又終之以取邾田則晉魯過惡著矣後世鑑戒昭矣

季孫宿如晉

左氏曰季武子如晉拜師黃氏曰拜其爲魯伐齊且取邾田以與魯也義見僖七年齊來聘

曹成公

義見隱三年宋穆公

夏衛孫林父帥師伐齊

義見隱二年鄭伐衞○案伐齊左氏以爲晉命也張氏曰討彊暴之辠而使逐君之大夫屍其事則晉何以服齊皆未詳信否

秋七月辛夘齊侯環卒【環公羊作瑗】

義見隱三年宋公卒此又爲齊殺髙厚及二十年齊侯澶淵之盟起文也

晉士匄帥師侵齊至谷聞齊侯卒乃還

邦衡胡氏曰襄昭之際大夫專權凡帥師而專伐者多非君命春秋無義戰彼善於此則有之士匄引師而還亦庶乎彼善於此之義矣愚謂諸侯非王命而侵伐人之國皆惡也況大夫帥師哉士匄聞齊侯卒而還其惡大其善小春秋紀其實以戒後世非獨善之而已

八月丙辰仲孫蔑卒

譏世卿也蓋慶父爲三桓之始以奔莒不書卒其子公孫敖亦奔莒至蔑而始書卒蔑之後仲孫速仲孫羯仲孫貜仲孫何忌皆執魯政是以謹志其卒以見父卒而子繼也大意又見隱元年益師卒又爲二十年仲孫速居喪盟莒伐邾起文也

齊殺其大夫髙厚

左氏曰齊侯娶於魯曰顏懿姬無子其侄鬷聲姬生光以爲大子諸子仲子戎子戎子嬖仲子生牙屬諸戎子戎子請以爲大子許之仲子曰不可廢常不祥閒諸侯難光之立也列於諸侯矣今無故而廢之是專黜諸侯而以難犯不祥也君必悔之公曰在我而已遂東大子光使髙厚傅牙以爲大子夙沙衞爲少傅齊侯疾崔杼微逆光疾病而立之齊靈公卒莊公卽位執公子牙於句瀆之丘以夙沙衞易已衞奔髙唐以叛齊崔杼殺髙厚於灑藍而兼其室愚案此必齊光旣立之後崔杼與光共殺之故以國殺而又曰殺其大夫也義見莊二十六年曹殺大夫○朩訥趙氏曰齊之權臣崔與髙也髙旣誅齊之權在崔而已故不旋踵而有崔杼之逆髙之殺崔之幸齊之不幸也

鄭殺其大夫公子嘉【公羊作喜】

左氏曰鄭子孔之爲政也專國人患之乃討西宮之難與純門之師子孔當辠以其甲及子革子良氏之甲守甲辰子展子西率國人伐之殺子孔而分其室未詳信否義見莊二十六年曹殺大夫

冬葬齊靈公

義見隱三年葬宋穆公

城西郛

左氏曰懼齊也義見隱七年城中丘○邦衡胡氏曰西郛國之內城夫懼齊而城其內城則魯之弱滋甚矣書此以戒爲國家者修其政刑𨿽大國必畏之何區區勞民而城哉

叔孫豹會晉士匄於柯

杜氏曰魏郡內黃縣東北有柯城愚案此柯非莊十三年之柯義見文十一年會於承筐○許氏曰宣十五年書仲孫蔑會齊髙固於無婁成五年書叔孫僑如會晉荀首於谷此書叔孫豹會晉士匄於柯以見政在大夫列國之事如此故屢書之

城武城

杜氏曰泰山南武城縣左氏曰穆叔歸曰齊猶未也不可以不懼乃城武城義見隱七年城中丘○髙氏曰襄公四書城邑非本務也使民饑而散𨿽城之孰與守之

二十年春王正月辛亥仲孫速會莒人盟於向【速公羊作遫】速仲孫蔑之子莊子也杜氏曰向莒邑左氏曰春及莒平孟莊子會莒人盟於向督揚之盟故也髙氏曰向本屬莒宣四年取之莒是以數伐魯前年諸侯盟於祝柯故二國復自盟以結好自是二十年莒魯不交兵速代父爲卿未練而從政無復三年之喪此辠惡可見者也義又見隱元年盟於蔑

夏六月庚申公防晉侯齊侯宋公衞侯鄭伯曹伯莒子邾子滕子薛伯伯小邾子盟於澶淵【澶市然切】

杜氏曰澶淵在頓丘縣南今名繁污衞地張氏曰唐置澶州後屬開徳府臨河縣左氏曰盟於澶淵齊成故也髙氏曰齊以晉不伐喪而感服居喪而出盟蓋亦越禮畔道矣義又見隱元年盟於蔑

秋公至自會

髙氏曰逾時而返義又見桓二年公至自唐

仲孫速帥師伐邾【速公羊作遫】

許氏曰祝柯之會執邾子又取其田報亦足矣而復伐之譏已甚也且澶淵在彼何以盟爲義又見隱二年鄭伐衞

蔡殺其大夫公子變蔡公子履出奔楚【夑谷梁作濕】

左氏曰蔡公子燮欲以蔡之晉蔡人殺之公子履其母弟也故出奔楚初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常公子燮求從先君以利蔡不能而死未詳信否義見莊二十六年曹殺大夫僖二十八年元咺奔晉此出奔楚尢辱爾

陳侯之弟黃出奔楚【黃公羊谷梁作光後同】

邦衡胡氏曰陳侯之弟而出奔甚其叛兄而失守也楚南蠻而卽之惡又甚矣夫兄兄弟弟而家道正弟而出奔固可辠矣兄亦未爲得也譏千乘之國不能容其親也○愚案異姓大夫不得於君有可去之義同姓無可去之道況兄弟乎爲人弟而出奔天倫絕矣

叔老如齊

齊與魯平於是通聘義見隱七年齊來聘

冬十月丙辰朔日有食之

義見隱三年

季孫宿如宋

義見隱七年齊來聘

二十有一年春王正月公如晉

義見僖十年公如齊

邾庶其以漆閭丘來奔

葉氏曰以漆閭來奔者據其邑叛而歸我也杜氏曰二邑在髙平南平陽縣東北有漆鄕西北有顯閭亭任氏曰兗州鄒縣卽南平陽也後漢山陽南平鄕有漆亭山陽南平陽有閭丘亭左氏曰邾庶其以漆閭丘來奔季武子以公姑姊妻之皆有賜於其從者於是魯多盜季孫謂臧武仲曰子盍詰盜武仲曰不可詰也紇又不能季孫曰我有四封而詰其盜何故不可子爲司冦將盜是務去若之何不能武仲曰子召外盜而大禮焉何以止吾盜子爲正卿而來外盜使紇去之將何以能庶其竊邑於邾以來子以姬氏妻之而與之邑其從者皆有賜焉若大盜禮焉以君之姑姊與其大邑其次皁牧輿馬其小者衣裳劍帶是賞盜也賞而去之其或難焉紇也聞之在上位者灑濯其心壹以待人軌度其信可明徴也而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也又何禁乎髙氏曰庶其叛其君又盜其土地來奔於魯其辠大矣時公在晉而季氏遂納其邑受其叛臣是之謂以利主逋逃惡自見也○木訥趙氏曰今一受庶其之叛其後莒牟夷邾黑肱接踵而至曲阜之地匯爲賊淵黃氏曰此所謂春秋三叛臣者也然魯受之皆非君命襄公如晉而庶其以漆閭丘來昭公如晉而牟夷以牟婁防玆來昭公在幹侯而黑肱以濫來然則實爲賊淵者惟季氏與

夏公至自晉

義見桓二年公至自唐

秋晉欒盈出奔楚

欒盈晉大夫懷子也左氏曰欒桓子娶於範宣子生懷子範鞅以其亡也怨欒氏故與變盈爲公族大夫而不相能桓子卒欒祈與老州賔通幾亡室矣懷子患之祈懼其討也愬諸宣子曰盈將爲亂以範氏爲死桓主而專政矣曰吾父逐鞅也不怒而以寵報之又與吾同官而專之吾父死而益富死吾父而專於國有死而已吾蔑從之矣其謀如是懼害吾主吾不敢不言範鞅爲之徴懷子好施士多歸之宣子畏其多士也信之懷子爲下卿宣子使城著而遂逐之欒盈出奔楚髙氏曰盈旣取奔亡復有作亂之志故特奔於楚焉以楚彊大今日可恃以逃難他日可挾以復歸也義見僖二十八年元咺奔晉又爲二十三年欒盈入於晉起文也○邦衡胡氏曰凡書出奔楚者惡其失守出奔而又卽安於蠻荊也當是時衞侯鄭蔡公子履陳侯之弟黃陳鍼冝咎蔡侯朱宋華亥向寧華定王子朝徐子章羽皆奔楚者也此非特傷中國之衰日入於彊楚蓋深戒後世有國家者不可卽安以貽悔也

九月庚戌朔日有食之冬十月庚辰朔日有食之許氏曰比年食今又比月食蓋此八年之閒而日七食禍變重矣郭綱曰此不入食限而食焉政教之失然也義又見隱三年○髙氏曰連食兩月變之大者歷家推步之術皆一百七十三日始一交會去度逺則日食漸少無頻食之理而此年九月十月二十四年七月八月頻食下至漢晉以來亦或有之不可委之天數之常故聖人必以爲譴異而書之以警人君之或怠後世任數而不修徳徳不修而禍未至益以爲天無心而數有定也惟天之仁又出災異以申勸之且曰前旣無驗此奚爲哉亦數而已矣目習於見耳習於聞而不復思上帝之怒不足獨當而下延禍於眾庶於是斯民皆怨其上而民心離矣孟子曰王無辠歳斯天下之民至焉爲人君者可不戒哉

曹伯來朝

曹伯負芻之子左氏曰曹武公來朝始見也義見隱十一年滕薛來朝

公會晉侯齊侯宋公衞侯鄭伯曹伯莒子邾子於商任【音壬】杜氏曰商任地闕邦衡胡氏曰會於商任沙隨齊平故也自諸侯圍齊至澶淵之會而齊始平故商任沙隨齊侯與焉義見隱九年會於防

二十有二年春王正月公至自會

髙氏曰著不朝正於廟義又見桓二年公至自唐

夏四月

秋七月辛酉叔老卒

譏世卿也大意又見隱元年益師卒

冬公會晉侯齊侯宋公衞侯鄭伯曹伯莒子邾子薛伯伯小邾子於沙隨【公羊谷梁薛伯上有滕子二字】

沙隨見成十六年義見隱九年會於防

公至自會

義見桓二年公至自唐

楚殺其大夫公子追舒

追舒令尹子南也義見莊二十六年曹殺大夫

二十有三年春王二月癸酉朔日有食之

義見隱三年

三月己巳伯匄卒【匄古害切】

義見隱三年宋公卒

夏邾畀我來奔【畀必利切公羊作鼻】

孫氏曰此言邾畀我來奔者惡內也惡卿受邾叛人邑今又納叛人也義又見僖二十八年元咺奔晉

葬孝公

伯三月卒而葬於夏非二月而葬則三月四月耳可以見其速矣義又見隱三年葬宋穆公

陳殺其大夫慶虎及慶寅

義見莊二十六年曹殺大夫○案晉殺趙同趙括蔡殺公孫姓公孫霍皆不言及而此言及呂氏以爲慶虎慶寅之辠不等故言及愚謂此亦舊史之文耳不必執彼以例此也

陳侯之弟黃自楚歸於陳

言自楚有奉也夫爲人弟而奔異國又倚異國而歸陳其辠著矣

晉欒盈復入於晉入於曲沃

康侯胡氏曰曲沃者欒盈所食之地張氏曰在河東聞喜縣左氏曰晉將嫁女於吳齊侯使析歸父媵之以藩載欒盈及其士納諸曲沃欒盈夜見胥午而告之對曰不可天之所廢誰能興之子必不免吾非愛死也知不集也盈曰𨿽然因子而死吾無悔矣我實不天子無咎焉許諾伏之而觴曲沃人樂作午言曰今也得欒孺子何如對曰得主而爲之死猶不死也皆嘆有泣者爵行又言皆曰得主何貳之有盈出徧拜之四月欒盈帥曲沃之甲因魏獻子以晝入絳初欒盈佐魏莊子於下軍獻子私焉故因之趙氏以原屏之難怨欒氏韓趙方睦中行氏以伐秦之役怨欒氏而固與範氏和親知悼子少而聽於中行氏程鄭嬖於公惟魏氏及七輿大夫與之樂王鮒侍坐於範宣子或告曰欒氏至矣宣子懼桓子曰奉君以走固宮必無害也且欒氏多怨子爲政欒氏自外子在位其利多矣旣有利權又執民柄將何懼焉欒氏所得其惟魏氏乎而可彊取也夫克亂在權子無懈矣公有姻喪王鮒使宣子墨衰冒絰二婦人輦以如公奉公以如固宮範鞅逆魏舒則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶遂超乘右撫劍左援帶命驅之出僕請鞅曰之公宣子逆諸階執其手賂之以曲沃初斐豹隸也著於丹書欒氏之力臣曰督戎國人懼之斐豹謂宣子曰苟焚丹書我殺督戎宣子喜曰而殺之所不請於君焚丹書者有如曰乃出豹而閉之督戎從之逾隱而待之督戎逾入豹自後擊而殺之範氏之徒在臺後變氏乘公門宣子謂鞅曰矢及君屋死之鞅用劍以帥卒欒氏退攝車從之遇欒樂曰樂免之死將訟女於天樂射之不中又注則乘槐本而覆或以戟鉤之斷肘而死變魴傷欒盈奔曲沃晉人圍之孫氏曰此欒盈以曲沃之甲入晉敗而奔曲沃也經言欒盈復入於晉入於曲沃者欒盈復入於晉犯君當誅曲沃大夫不可納也入於曲沃明曲沃大夫納之劉氏曰曷爲不言叛非叛者也劫眾以敵君直亂而已矣○髙氏曰昔昭公分國以封沃沃盛彊昭公微弱國將叛而歸沃故詩人作揚之水椒聊杕杜之詩以見意然則沃者晉之繁衍彊盛必叛之邑也愚案宋魚石入於彭城將引楚作亂也晉欒盈入於晉自作亂也皆亂賊也春秋書之不特爲人臣之戒亦所以著君人者不能正身治國防微杜漸而封邑逾制假臣以權卒之亂國矣

秋齊侯伐衞遂伐晉

左氏曰秋齊侯伐衞自衞將遂伐晉晏平仲曰君恃勇力以伐盟主若不濟國之福也不徳而有功憂必及君崔杼諫曰不可臣聞之小國閒大國之敗而毀焉必受其咎君其圖之弗聽陳文子見崔武子曰將如君何武子曰吾言於君君弗聽也以爲盟主而利其難羣臣若急君於何有子姑止之文子退告其人曰崔子將死乎謂君甚而又過之不得其死過君以義猶自抑也況以惡乎齊侯遂伐晉取朝歌爲二隊入孟門登大行張武軍於熒庭戍郫邵封少水以報平陰之役乃還趙勝帥東陽之師以追之獲晏犛髙氏曰齊侯因晉有欒氏之難而助之以報十八年之役也十八年諸侯同圍齊者魯之故也齊之所以數伐魯者衞之故也故先伐衞晉不之問於是遂伐晉晉爲盟主而衞其同盟也旣伐同盟又伐盟主禍亂成於此矣義又見隱二年鄭伐衞

八月叔孫豹帥師救晉次於雍楡【公羊谷梁作兪】

杜氏曰雍楡晉地汲郡朝歌縣東有雍城莘老孫氏曰不救則懼晉之討往救則畏齊之彊常山劉氏曰晉有欒盈之難重以齊侯之伐魯命豹救之義也豹怠棄君命不卹同姓之憂次於雍楡卒不能救豹辠明矣愚謂亦見三家之專而魯君威命之不行也

己卯仲孫速卒【速公羊谷梁作遫】

此譏世卿與次年叔孫羯侵齊起文也大意又見隱元年益師卒

冬十月乙亥臧孫紇出奔邾

紇臧孫許之子臧武仲也左氏曰季武子無適子公彌長而愛悼子欲立之訪於申丰申丰趨退訪於臧紇臧紇曰飲我酒吾爲子立之季氏飲大夫酒臧紇爲客旣獻臧孫命北面重席新樽絜之召悼子降逆之大夫皆起及旅而召公鉏使與之齒季孫失色季氏以公鉏爲馬正孟孫惡臧孫季孫愛之孟氏之禦騶丰防好羯也曰從餘言必爲孟孫孟莊子疾丰防謂公鉏茍立羯請讎臧氏公鉏謂季孫曰孺子秩固其所也若羯立則季氏信有力於臧氏矣弗應己卯孟孫卒公鉏奉羯立於戶側季孫至入哭而出曰秩焉在公鉏曰羯在此矣季孫曰孺子長公鉏曰何長之有惟其才也且夫子之命也遂立羯秩奔邾臧孫入哭甚哀多涕出其禦曰孟孫之惡子也而哀如是季孫若死其若之何臧孫曰季孫之愛我疾疢也孟孫之惡我藥石也美疢不如惡石夫石猶生我疢之美其毒滋多孟孫死吾亡無日矣孟氏閉門告於季孫曰臧氏將爲亂不使我葬季孫不信臧孫聞之戒冬十月孟氏將辟借除於臧氏臧孫使正夫助之除於東門甲從已而視之孟氏又告季孫季孫怒命攻臧氏乙亥臧紇斬鹿門之關以出奔邾蘧伯玉曰不以道事其君其出乎義又見僖二十八年元咺奔晉杜氏曰阿順季孫爲廢長立少以取奔亡

晉人殺欒盈

左氏曰晉人克欒盈於曲沃盡殺變氏之族黨欒魴出奔宋愚謂凡言殺其大夫者譏其專殺也欒盈作亂人所當討故以討賊之辭書之與鄭良霄同亦衞州吁齊無知之類也可爲亂臣之戒矣

齊侯襲莒

輕行掩其不備曰襲左氏曰齊侯還自晉不入遂襲莒門於且於傷股而退明日將復戰期於壽舒杞殖華還載甲夜入且於之隊宿於莒郊明日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昏而受命日未中而棄之何以事君莒子親鼓之從而伐之獲梁莒人行成莘老孫氏曰莒小國齊諸侯之彊而世爲盟主以彊攻弱又掩其不備書曰齊侯襲莒蓋侵伐之中辠之尢大者也黎氏曰春秋用兵𨿽多無書襲者此獨曰襲譏諸侯行盜賊之事臧武仲於其伐晉亦云聞晉亂而後作抑君似鼠鼠晝伏夜動

二十有四年春叔孫豹如晉

左氏曰穆叔如晉杜氏曰賀克欒氏義見僖七年齊來聘

仲孫羯帥師侵齊

羯仲孫速之次子孝伯也左氏曰孟孝伯侵齊晉故也髙氏曰齊之伐晉也魯使叔孫豹救之無功故仲孫羯於是乎侵齊羯代速爲卿未練而從政無復三年之喪辠自見矣義又見莊十年公侵宋○戴氏曰豹之如晉賀克欒氏羯之侵齊爲晉復怨夫當事而救不致力旣事而聘何益於晉當齊伐晉不能擊齊旣退而侵何損於齊君子是以知其爲文具也

夏楚子伐吳

左氏曰焚子爲舟師以伐吳不爲軍政無功而還義見僖三年徐取舒○朩訥趙氏曰楚怨吳之與晉𨿽吳與晉不交者已十年至是凡三伐吳矣髙氏曰於此見楚弱而吳彊也自襄公言之十一年失鄭十四年伐吳自是舍鄭而不取置欒盈而不事又十年而一再伐吳以是而知楚弱而勢分於吳方急吳而緩中國也

秋七月甲子朔日有食之旣

義見二十一年及隱三年

齊崔杼帥師伐莒

左氏曰齊侯聞將有晉師使陳無宇從防啟彊如楚辭且乞師崔杼帥師送之遂伐莒侵介根未詳信否朩訥趙氏曰齊以盜竊之計襲莒無得故崔杼復伐莒成君之惡而已得行其姦義見隱二年鄭伐衞邦衡胡氏曰自古姦臣篡弒之禍未有不本於其君假之以權之重而任之久也趙盾崔杼在春秋時姦惡最甚然非一日之積也皆假威弄權盟會侵伐無所不至其君信之深任之篤一旦變生肘腋而猶弗悟故聖人詳錄其漸凡一侵一伐必謹而志之以明兵柄倒持積而爲篡弒之禍故趙盾之將弒則先書其侵崇侵鄭之漸崔杼之將弒則先書其伐莒伐魯之漸易曰其所由來者漸矣可不鑑哉

大水

義見桓元年

八月癸巳朔日有食之

兩月連食異之大者也義見二十一年及隱三年

公會晉侯宋公衞侯鄭伯曹伯莒子邾子滕子薛伯伯小邾子於夷儀【夷公羊作陳】

夷儀見僖元年杜氏曰夷儀本邢地衞滅邢而爲衞邑左氏曰會於夷儀將以伐齊水不克葉氏曰晉之再會皆爲謀衞未詳孰是髙氏曰伯居喪出會覩文見義義又見隱九年會於防○髙氏曰自盟柯陵之後齊有輕晉之心齊侯環卒而光新立乃受盟於澶淵及商任沙隨之會晉失其令齊於是不賔明年乃伐衞遂伐晉又加兵於莒晉侯爲是爲夷儀之會帥十二國諸侯之師將以討齊然會而不伐是有畏也國勢不競眾志不一也未詳是否

冬楚子蔡侯陳侯許男伐鄭

三國附楚人以伐中國辠也義又見莊十年荊敗蔡師

公至自會

義見桓二年公至自唐

陳鍼冝咎出奔楚【鍼其廉切】

義見僖二十八年元咺奔晉

叔孫豹如京師

左氏曰齊人城郟穆叔如周聘且賀城王嘉其有禮也賜之大路未詳信否愚謂襄公卽位未嘗朝京師而使大夫往聘大不敬也

大饑

谷梁曰五穀不升爲大饑謂之大侵大侵之禮君食不兼味臺榭不塗弛侯廷道不除百官布而不制鬼神禱而不祀此大侵之禮也康侯胡氏曰古者救災之政若國凶荒或發廩以賑之或移粟以通用或徙民以就食或爲粥溢以救餓莩或興工作以聚失業之人緩刑捨禁弛力薄徵索鬼神除盜賊弛射侯而不燕置廷道而不修殺禮物而不備𨿽有旱漧水溢民無菜色所以備之者如此其至是年秋有陰沴之災而冬大饑蓋所以賑業之者有不備矣故書之以爲戒義又見宣十年饑

春秋本義卷二十二

欽定四庫全書

春秋本義卷二十三

元程端學撰

襄公

二十有五年春齊崔杼帥師伐我北鄙

左氏曰齊崔杼帥師伐我北鄙以報孝伯之師也公患之使告於晉孟公綽曰崔子將有大志不在病我必速歸何患焉其來也不冦使民不嚴異於他日齊師徒歸存耕趙氏曰兵凶器也弗戢必自焚齊莊連歳用兵伐衞伐晉伐莒伐魯三年之閒曾弗之戢而又授兵於好亂之夫蛟虯作於陰虎兕出於柙冝其終不免於禍也義又見隱二年鄭伐衞○葉氏曰自襄以前莊僖文成之伐我者各一皆齊而已至文而邾復見於伐襄而莒復見伐是終其世三國見伐者十有三甚乎襄之不能爲國也齊伐其北莒伐其東邾伐其南齊侯之師遂至圍成圍桃圍防莒亦進而圍臺則非特及其鄙而已我𨿽城防城西郛城武城曾不足以自守而區區方托晉爲雍楡之救固已兆怨矣又從而侵之豈吾所得已哉皆晉之故也此其所以訖不能振也春秋固志之矣

夏五月乙亥齊崔杼弒其君光

左氏曰齊棠公之妻東郭偃之姊也東郭偃臣崔武子棠公死偃禦武子以弔焉見棠姜而美之使偃取之偃曰男女辧姓今君出自丁臣出自桓不可武子筮之遇困之大過史皆曰吉示陳文子文子曰夫從風風隕妻不可娶也且其繇曰困於石據於蒺防入於其宮不見其妻凶困於石往不濟也據於蒺防所恃傷也入於其宮不見其妻凶無所歸也崔子曰嫠也何害先夫當之矣遂取之莊公通焉驟如崔氏以崔子之冠賜人侍者曰不可公曰不爲崔子其無冠乎崔子因是又以其閒伐晉也曰晉必將報欲弒公以恱於晉而不獲閒公鞭侍人賈舉而又近之乃爲崔子閒公夏五月莒爲且於之役故莒子朝於齊甲戌饗諸北郭崔子稱疾不視事乙亥公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻又射之中股反隊遂弒之賈舉州綽邴師公孫敖封具鐸父襄伊僂堙皆死祝佗父祭於髙唐至復命不說弁而死於崔氏申蒯侍漁者退謂其宰曰爾以帑免我將死其宰曰免是反子之義也與之皆死崔氏殺鬷蔑於平陰晏子立於崔氏之門外其人曰死乎曰獨吾君也乎哉吾死也曰行乎曰吾辠也乎哉吾亡也曰歸乎曰君死安歸君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲已死而爲已亡非其私暱誰敢任之且人有君而弒之吾焉得死之而焉得亡之將庸何歸門啟而入枕屍股而哭興三踴而出人謂崔子必殺之崔子曰民之望也捨之得民盧蒲癸奔晉王何奔莒叔孫宣伯之在齊也叔孫還納其女於靈公嬖生景公丁丑崔杼立而相之慶封爲左相盟國人於大宮曰所不與崔慶者晏子仰天嘆曰嬰所不惟忠於君利社稷者是與有如上帝乃歃辛巳公與大夫及莒子盟大史書曰崔杼弒其君崔子殺之其弟嗣書而死者二人其弟又書乃舎之南史氏聞大史盡死執簡以往聞旣書矣乃還崔氏側莊公於北郭丁亥葬諸士孫之裏四翣不蹕下車七乘不以兵甲邦衡胡氏曰崔杼之弒其處心積慮蓋二十有五年而後發其始也同盟於虛朾代君而盟次於鄫代君而會則專盟會之權矣其漸也會荀防而城虎牢其益恣也帥師而伐莒伐魯則竊威福之柄矣一旦動於惡而人始知其弒君不知其非一日之積也易之防微矣愚謂齊光自爲世子而出與會盟侵伐或驕蹇序於諸侯之上及其卽位則背喪出盟違盟伐衞遂伐盟主襲莒伐魯莫非悖亂之舉春秋曆書崔氏之世卿崔杼之專權又書齊光之悖亂而終之以此亂臣賊子懼矣人君鑑戒昭矣義又見隱四年衞州吁事○又案崔杼弒君而後無討賊之文則春秋之時亂可知矣

公會晉侯宋公衞侯鄭伯曹伯莒子邾子滕子薛伯伯小邾子於夷儀【夷公羊作陳下同】

義見隱九年會於防

六月壬子鄭公孫捨之帥師入陳

左氏曰初陳侯會楚子伐鄭當陳隧者井堙朩刋鄭人怨之六月鄭子展子產帥車七百乘伐陳宵突陳城遂入之陳侯扶其大子偃師奔墓愚謂鄭伯出會而捨之入陳不特無王亦無其君也義又見隱元年莒入向

秋八月己巳諸侯同盟於重丘

杜氏曰夷儀之諸侯也重丘齊地張氏曰曹州乘氏縣有故城愚謂齊桓之盟壹明天子之禁晉侯爲夷儀之會重丘之盟齊有弒君之賊而不能討冝其六卿分晉諸侯解體蠻夷日熾而不支也然則此會此盟又齊桓之辠人矣義又見莊十六年

公至自會

義見桓二年公至自唐

衞侯入於夷儀

衞侯衎也不名闕文也愚謂衞國者衎之國也不能治其國而見逐於賊臣則旣不君矣猶當上告天子下告方伯以復之天子不能討方伯不能正乃旋入夷儀以求復位無足道也然王政不綱而諸侯失位諸侯不君而庶孽篡竊大夫專恣冠屨倒置皆可爲後世鑑此當與次年喜弒其君剽衞侯衎復歸於衞兼考可也

楚屈建帥師滅舒鳩

舒鳩見宣八年左氏曰二十四年吳人爲楚舟師之役故召舒鳩人舒鳩人叛楚楚子師於荒浦使沈尹壽與師祈犂讓之舒鳩子敬逆二子而告無之且請受盟二子復命王欲伐之防子曰不可彼告不叛且請受盟而又伐之伐無辠也姑歸息民以待其卒卒而不貳吾又何求若猶叛我無辭有庸乃還二十五年舒鳩人卒叛楚令尹子朩伐之及離城吳人救之子朩遽以右師先子疆息桓子捷子駢子孟帥左師以退吳人居其閒七日子疆曰久將墊隘隘乃禽也不如速戰請以其私卒誘之簡師陳以待我我克則進奔則亦視之乃可以免不然必爲吳禽從之五人以其私卒先擊吳師吳師奔登山以望見楚師不繼復逐之傅諸其軍簡師會之吳師大敗遂圍舒鳩舒鳩潰八月楚滅舒鳩義見僖三年徐取舒○朩訥趙氏曰羣舒其先本與楚俱張荊舒是懲是也因其近楚爲楚蠶食至是盡矣宣八年滅舒蓼成十七年滅舒庸及是滅舒鳩

冬鄭公孫夏帥師伐陳【夏公羊作蠆】

左氏曰鄭子產獻捷於晉受之十月子展相鄭伯如晉拜陳之功子西復伐陳陳及鄭平愚謂陳從楚伐鄭信有辠矣然猶廹於彊楚而不得已也鄭舎之入陳報之過矣至是而復伐之則又甚焉義又見隱二年鄭伐衞

十有二月吳子遏伐楚門於巢卒【遏公羊谷梁作謁】

杜氏曰遏諸樊也門於巢攻巢門也貫道王氏曰巢門楚外城門也葉氏曰諸侯不生名吳子何以名吳子卒矣不可再見舉卒之名加之伐楚之上無嫌也趙氏曰此與鄭髠頑如會卒於鄵文義正同皆以便文爾莘老孫氏曰吳子攻巢之門而卒故曰門於巢卒也義見僖三年徐取舒

二十有六年春王二月辛卯衞喜弒其君剽【匹妙切】剽公孫剽也十四年衞侯衎奔齊衞人立剽左氏曰二十年衞惠子疾召悼子曰吾得辠於君悔而無及也名藏在諸侯之策曰孫林父殖出其君君入則掩之若能掩之則吾子也若不能猶有鬼神吾有餒而已不來食矣悼子許諾惠子遂卒二十五年冬衞獻公自夷儀使與喜言喜許之大叔文子聞之曰烏呼詩曰夙夜匪懈以事一人今子視君不如奕棊其何以免乎奕者舉棊不定不勝其偶而況置君而弗定乎必不免矣九世之卿族一舉而滅之可哀也哉二十六年衞獻公使子鮮爲復辭敬姒彊命之對曰君無信臣懼不免敬姒曰𨿽然以吾故也許諾初獻公使與喜言喜曰必子鮮在不然必敗故公使子鮮子鮮不獲命於敬姒以公命與喜言曰苟反政由氏祭則寡人喜告蘧伯玉伯玉曰瑗不得聞君之出敢聞其入遂行從近關出告右宰谷右宰谷曰不可獲辠於兩君天下誰畜之悼子曰吾受命於先人不可以貳谷曰我請使焉而觀之遂見公於夷儀反曰君淹卹在外十二年矣而無憂色亦無寛言猶夫人也若不已死無日矣悼子曰子鮮在右宰谷曰子鮮在何益多而能亡於我何爲悼子曰𨿽然弗可以已孫文子在戚孫嘉聘於齊孫襄居守二月庚寅寧喜右宰谷伐孫氏不克伯國傷寧子出捨於郊伯國死孫氏夜哭國人召寧子寧子復攻孫氏克之辛卯殺子叔及大子角黃氏曰剽本篡立而書寧喜弒其君者喜嘗事之爲君十三年也許氏曰君臣之分一正不可復易此聖人所以定天下之經也義又見隱四年衞州吁事○葉氏曰剽之與衎蓋不兩立以衎之歸爲正則剽不得爲正矣何以名喜曰弒哉此剽與衎之說非喜與剽之說也夫所謂君臣者一日北面而事之皆君也方孫林父之逐衎殖以爲不然則去而違之旣與之立則殖之君也喜者受命於殖者也孰有北面事之十三年而不以爲君者乎爲衎則可以殺剽爲喜則不可以殺剽此喜與衎之說也喜受命而殺之非弒君而何以衎言之則公孫剽而已矣別嫌明微非春秋不能辧愚案此與文十八年齊人弒其君商人同意

衞孫林父入於戚以叛

戚見文元年趙氏曰據土背君曰叛髙氏曰獻公之奔也林父實逐之今寧喜弒剽將納獻公故林父懼而入於戚以叛愚謂人臣而叛其君辠惡自見矣○君舉陳氏曰春秋之季家有藏甲邑有百雉之城矣故書叛始於此

甲午衞侯衎復歸於衞

黃氏曰衞侯歸書名者剽弒衎歸衞有二君名以別之也孫氏曰衞侯前年入於夷儀今喜弒剽四日而復歸於衞此待弒而歸也愚謂衞侯先入夷儀使寧喜弒其君而復歸於衞夫國𨿽其國然其歸也非正義明道之舉也夫王法不行邪正莫辧勢力詐謀彊者得之如奕棊然此春秋所以作也

夏晉侯使荀吳來聘

杜氏曰荀吳偃子義見僖七年齊來聘

公會晉人鄭良霄宋人曹人於澶淵【澶市延切】

晉宋曹稱人微者也鄭加宋上者鄭以卿也澶淵見二十年義見隱九年會於防

秋宋公殺其世子痤【才何切公羊作座】

左氏曰初宋芮司徒生女子赤而毛棄諸堤下共姬之妾取以入名之曰棄長而美平公入夕共姬與之食公見棄也而視之尢姬納諸禦嬖生佐惡而婉大子痤美而很合左師畏而惡之寺人惠墻伊戾爲大子內師而無寵秋楚客聘於晉過宋大子知之請野享之公使往伊戾請從之公曰夫不惡女乎對曰小人之事君子也惡之不敢逺好之不敢近敬以待命敢有貳心乎縱有共其外莫共其內臣請往也遣之至則歃用牲加書徴之而騁告公曰大子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚大子大子曰惟佐也能免我召而使請曰日中不來吾知死矣左師聞之聒而與之語過期乃縊而死佐爲大子公徐聞其無辠也乃亨伊戾康侯胡氏曰賊世子者寺人矣而獨辠宋公何哉譖言之得行也必有嬖妾配適以惑其心又有小人欲結內援者以爲之助然後愛惡一移父子夫婦之閒不能相保者眾矣屍此者其誰乎直稱君春秋正其本之意義又見僖五年晉侯殺世子○髙氏曰晉獻公惑驪姬之讒而殺申生宋平公聽伊戾之詐而殺痤春秋以晉侯宋公殺之直辠君之不明惑於讒慝爲後世戒漢武帝唐明皇猶蹈之蓋晉宋不足道也嗚呼自古讒人爲國患𨿽其君之父子不能相保況臣下乎春秋書此當三復其言

晉人執衞寧喜

公羊曰不以其辠執之也愚謂寧喜弒君之賊晉不之討乃因其來而執之則旣失刑矣況旣執而不殺又使還衞次年書衞殺其大夫寧喜則知其捨之矣故曰不以其辠執之也

八月壬午許男寧卒於楚

左氏曰許靈公如楚請伐鄭曰師不興孤不歸矣八月卒於楚髙氏曰以中國諸侯而死於蠻荊死非其所矣義又見隱三年宋公卒○貫道王氏曰君守宗廟出入必告不幸而死於道路猶爲棄社稷也許男死於楚是以四嶽伯夷之血祀而委之蠻荊矣

冬楚子蔡侯陳侯伐鄭

左氏曰楚子曰不伐鄭何以求諸侯楚子伐鄭鄭人將禦之子產曰晉楚將平諸侯將和楚王是故昩於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之子展說不禦寇十二月乙酉入南裏墮其城涉於樂氏門於師之梁縣門發獲九人焉涉於汜而歸而後許靈公愚謂佳兵求伯楚辠大矣而陳蔡從之抑又甚焉義又見莊十年荊敗蔡師

葬許靈公

義見隱三年葬宋穆公

二十有七年春齊侯使慶封來聘

杜氏曰景公卽位通嗣君也義見僖七年齊來聘

夏叔孫豹會晉趙武楚屈建蔡公孫歸生衞石惡陳孔奐鄭良霄許人曹人於宋【奐公羊作瑗】

不序宋大夫者在宋故也在宋則宋與會可知後盟同左氏曰宋向戌善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之蠧小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之皆告於小國爲會於宋五月甲辰晉趙武至於宋丙午鄭良霄至戊申叔孫豹衞石惡至楚公子黑肱先至成言於晉宋向戌如陳從子木成言於楚子木謂向戌請晉楚之從交相見也陳孔奐蔡公孫歸生曹許之大夫皆至以藩爲軍晉楚各處其偏孫氏曰隱桓之際天子失道諸侯擅權宣成之閒諸侯錯命大夫專國至宋之會則又甚矣何哉宋之會諸侯日微天下之政中國之事皆大夫專持之也故二十九年城三十年會澶淵昭元年會虢諸侯莫有見者此天下之政中國之事皆大夫專持之可知也君舉陳氏曰晉楚初同主夏盟也以諸侯分爲晉楚之從於是始則是南北二伯也天下之大變也於溴梁而無君臣之分於宋而無夷夏之辧昭定哀之春秋將以終於吳越焉爾矣○邦衡胡氏曰諸侯之大夫會屈建欲以弭兵是以兵爲可弭而楚人可以信結乎愚亦甚矣自後三四年楚子大合諸侯於申伐吳滅賴執中國之君殺中國之大夫則弭兵之說果可信邪楚人果可以久處邪髙氏曰此事利害甚重不可輕舉也而諸侯大夫不詳其故始循其弭兵之名遂會於宋而與之盟自是大啟戎心幹盟偪好晉楚之從請交相見而諸侯亦俛首兩事晉楚嗟乎桓文數十年之功業一朝而壞之天下之勢遂大潰而不可收矣彼豈知天下之大計哉

衞殺其大夫喜

左氏曰衞喜專公患之公孫免余請殺之公曰微子不及此吾與之言矣事未可知只成惡名止也對曰臣殺之君勿與知乃與公孫無地公孫臣謀使攻氏弗克皆死公曰臣也無辠父子死余矣夏免余復攻氏殺喜及右宰谷屍諸門莘老孫氏曰喜弒賊也弒剽而歸衎衞侯衎徳喜之迎已反國復用之爲大夫未嘗奪其位喜旣見執而歸衞侯乃以其私殺之喜𨿽有辠然衞侯殺之不以其辠故曰殺其大夫也晉裏克殺奚齊弒卓子而立夷吾夷吾殺之晉侯夷吾衞侯衎之殺大夫皆以其私而不以其辠故春秋皆曰殺其大夫也義又見莊十六年曹殺大夫

衞侯之弟鱄出奔晉【鱄市轉切又音專谷梁作專】

鱄子鮮也左氏曰免余殺喜子鮮曰逐我者出納我者死賞罰無章何以沮勸君失其信而國無刑不亦難乎且鱄實使之遂出奔晉公使止之不可及河又使止之止使者而盟於河托於木門不向衞國而坐木門大夫勸之仕不可曰仕而廢其事辠也從之昭吾所以出也將誰愬乎吾不可立於人之朝矣終身不仕公喪之如稅服終身未詳信否義見二十年陳侯弟奔楚

秋七月辛巳豹及諸侯之大夫盟於宋

豹不氏前見也諸侯之大夫亦前目後凡也再言於宋者會之後閒喜與鱄之事不得不再言宋無他義也左氏曰辛巳將盟於宋西門之外楚人衷甲伯州犂曰合諸侯之師以爲不信無乃不可乎夫諸侯望信於楚是以來服若不信是棄其信以服諸侯也固請釋甲子木曰晉楚無信久矣事利而已苟得志焉焉用有信趙孟患楚衷甲以告叔向叔向曰何害也匹夫一爲不信猶不可單斃其死若合諸侯之卿以爲不信必不捷矣食言者不病非子之患也夫以信召人而以僭濟之必莫之與也安能害我且吾因宋以守病則夫能致死與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚爲晉細不亦可乎乃先楚人未詳信否義與前會同此則因會而盟又甚焉者也○君舉陳氏曰晉之不足以主夏盟自宋始宋之盟趙孟之偸也孔子曰庭燎之百由齊桓公始大夫之奏肆夏由趙文子始也是王伯所以興衰也愚謂齊桓攘楚晉文繼之有城濮之師襄悼嗣伯𨿽事有優劣然皆以攘楚爲義孔子作春秋於齊桓晉文多與詞意蓋如此魯襄以來楚未有勝中國之勢趙武使屈建同主夏盟分中國之諸侯以朝楚而中外於是乎莫辧趙武之辠不可勝誅也而說者以爲趙武之力豈不悖哉

冬十有二月乙亥朔日有食之

義見隱三年

二十有八年春無冰

義見桓十四年

夏衞石惡出奔晉

左氏曰衞人討氏之黨故石惡出奔晉義見僖七年元咺奔晉

邾子來朝

邾悼公也義見隱十一年滕薛來朝

秋八月大雩

左氏曰旱也義見桓五年

仲孫羯如晉【羯居謁切】

義見僖七年齊來聘

冬齊慶封來奔

左氏曰齊崔杼生成及彊而寡娶東郭姜生明東郭姜以孤入曰棠無咎與東郭偃相崔氏崔成有疾而廢之而立明成請老於崔崔子許之偃與無咎弗予曰崔宗邑也必在宗主成與彊怒將殺之告慶封曰夫子之身亦子所知也惟無咎與偃是從父兄莫得進矣大恐害夫子敢以告慶封曰子姑退吾圖之告盧蒲嫳盧蒲嫳曰彼君之讎也天或者將棄彼矣彼實家亂子何病焉崔之薄慶之厚也他日又告慶封曰苟利夫子必去之難吾助女九月庚辰崔成崔彊殺東郭偃棠無咎於崔氏之朝崔子怒而出其眾皆逃求人使駕不得使圉人駕寺人禦而出且曰崔氏有禍止余猶可遂見慶封慶封曰崔慶一也是何敢然請爲子討之使盧蒲嫳帥甲以攻崔氏崔氏堞其宮而守之弗克使國人助之遂滅崔氏殺成與彊而盡俘其家其妻縊嫳復命於崔子且禦而歸之至則無歸矣乃縊崔明夜辟諸大墓辛巳崔明來奔慶封當國二十八年慶封好田而耆酒與慶捨政則以其內實遷於盧蒲嫳氏易內而飲酒數日國遷朝焉使諸亡人得賊者以告而反之故反盧蒲癸癸臣子之有寵妻之癸言王何而反之二子皆嬖使執寢戈而先後之十月慶封田於萊十一月乙亥嘗於大公之廟慶捨涖事盧蒲癸王何執寢戈慶氏以其甲環公宮欒髙陳鮑之徒介慶氏之甲子尾抽桷擊扉三盧蒲癸自後刺子之王何以戈擊之死遂殺慶繩麻嬰公懼陳無須以公歸稅服而如內宮慶封歸遇告亂者丁亥伐西門弗克還伐北門克之入伐內宮弗克反陳於嶽請戰弗許遂來奔旣而齊人來讓奔吳義見僖七年元咺奔晉貫道王氏曰崔杼弒君慶封與之爲比乃乘其家亂而滅之以當國欲不亡得乎魯敢受亂是召亂也

十有一月公如楚

左氏曰爲宋之盟故公及宋公陳侯鄭伯許男如楚存耕趙氏曰楚𨿽彊非魯所當朝有周不事而如齊如晉春秋猶書之矧如楚乎以中國之諸侯奔走於荊蠻之庭曾無一人言其不可者是春秋之又一變也孟軻有言今之諸侯五伯之罪人也其此之謂乎○邦衡胡氏曰王綱旣衰中國無伯廹於彊令故公逺朝於楚以息肩而聖人必書戒後世不可屈身於異國也其後唐髙祖稱臣於突厥倚以爲助石晉父事契丹欲以保國而卒被害有不可勝言者春秋之戒微矣

十有二月甲寅天王崩

天王靈王也一見王崩而公在楚不奔喪二見明年晉會十一國之大夫城及會於澶淵三見晉士鞅吳子楚防罷來聘仲孫羯聘晉子來盟四見景王居喪而殺其弟凡三年之內居喪而行吉禮者皆辠也義又見隱二年

乙未楚子昭卒

乙未距甲寅四十二日俱屬十二月者範氏以爲閏月之日系前月之下史策常體也左氏曰楚康王義見文十八年秦伯卒

二十有九年春王正月公在楚

孫氏曰案成十年七月公如晉十一年三月公至自晉昭十五年冬公如晉十六年夏公至自晉皆不書所在晉國猶可在楚又甚矣故詳錄之愚謂公當奉正朔朝廟退而聽政之始而猶在楚故於此書公之所左而其義自見矣○髙氏曰公在齊晉多矣闕朝正之禮亦不少矣但書公如晉如齊則義自見矣今書公在楚則聖人之防深矣案二十八年十一月公如楚十二月天王崩乙未楚子昭卒不篤君臣之義以奔天王之喪而徇彊大之令以俟楚子之待夏乃歸故於朝正之時書公所在與昭公失國而在幹侯同

夏五月公至自楚

義見桓二年公至自唐此兼見公朝荊蠻逾時而返不奔王喪也

庚午衞侯衎卒

義見隱三年宋公卒

閽弒吳子余祭

石氏曰書閽又賤乎盜也左氏曰吳人伐越獲俘焉以爲閽公羊曰閽者何門人也刑人也君子不近刑人近刑人則輕死之道也谷梁曰不稱名姓閽不得齊於人不稱其君閽不得君其君也禮君不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也義又見隱四年衞州吁事○邦衡胡氏曰人君如堂人臣如陛眾隸如地等級遼絕而賤微之隸得弒之者君狎而近之也其曰閽門者至賤乎賤者也舉至賤而加之吳子惡吳子之自禍也孫氏曰則知爲人君者𨿽一介不可慢也

仲孫羯會晉荀盈齊髙止宋華定衞世叔儀鄭公孫段曹人莒人邾人滕人薛人小邾人城【儀公羊作齊左氏無邾人】左氏曰晉平公杞出也故治杞知悼子合諸侯之大夫以城杞孟孝伯會之鄭子大叔與伯石往子大叔見大叔文子與之語文子曰甚乎其城也子大叔曰若之何哉晉國不卹宗周之闕而夏肄是屏其棄諸姬亦可知也已諸姬是棄其誰歸之吉也聞之棄同卽異是謂離徳詩曰協比其鄰昏姻孔云晉不鄰矣其誰云之未詳信否孫氏曰微弱不能自城故諸侯之大夫相與城者政在大夫故也邦衡胡氏曰天子在上諸侯各守封域非其所守而擅興力役以城之況大夫乎愚謂況奪農時以役人乎此亦放伯者之事而不成乎伯者也

晉侯使士鞅來聘

左氏曰範獻子來聘拜城也未詳信否義見僖七年齊來聘

子來盟

子杞文公稱子見桓二年盟見隱元年盟於蔑

吳子使札來聘

札不氏康侯胡氏曰楚椒秦術之流也木訥趙氏曰彼其來聘豈情也哉窺中國而已義見文九年椒來聘

秋九月葬衞獻公

義見隱三年葬宋穆公

齊髙止出奔北燕

杜氏曰止髙厚之子陸氏曰北燕姬姓伯爵召公奭之後武王封之於燕居鹿陽蒯縣自召公至簡公二十九世始見春秋張氏曰燕國薊縣左氏曰齊髙子容與宋司徒見知伯女齊相禮賔出司馬侯言於知伯曰二子皆將不免子容專司徒侈皆亡家之主也知伯曰何如對曰專則速及侈將以其力斃專則人實斃之將及矣義見僖二十年元咺奔晉○木訥趙氏曰自髙止奔燕而燕以亂燕伯奔齊齊侯伐燕皆基於髙止

冬仲孫羯如晉

左氏曰冬孟孝伯如晉報範叔也義見僖七年齊來聘

三十年春王正月楚子使防罷來聘【防爲彼切罷音皮公羊作頗下同】左氏曰通嗣君也張氏曰魯以君朝而楚以大夫聘此齊桓晉文所以行乎列國者故自宋之盟而夷夏不辧楚人行伯主之禮於中國義又見文九年楚椒來聘○邦衡胡氏曰經書楚子始末不同如殺大夫始不言氏但曰得臣而已其後則書殺公子側大夫盟會始不言氏但曰楚人而已其後則書公子嬰齊大夫帥師始不言氏但曰楚師而已其後則書公子嬰齊公子壬夫大夫來聘始不言氏但曰使椒而已至此則書防罷兼舉大夫姓氏與中國一同愚謂此皆魯史之文聖人因之以見外裔漸與中國混同之一端也

夏四月蔡世子般弒其君固

孫氏曰不日者脫之左氏曰二十八年蔡侯歸自晉入於鄭鄭伯享之不敬子產曰蔡侯其不免乎日其過此也君使子展廷勞於東門之外而傲吾曰猶將更之今還受享而惰乃其心也君小國事大國而惰傲以爲己心將得死乎若不免必由其子其爲君也淫而不父僑聞之如是者恆有子禍三十年蔡景侯爲大子般娶於楚通焉大夫弒景侯義見文元年楚商臣事此則中國之人爲之人道之壞極矣

五月甲午宋災

義見僖二十年西宮災此則一國之災甚矣又爲其冬會於澶淵起文也

宋伯姬卒【公羊谷梁無宋字脫之也】

伯姬成九年歸宋者也此爲七月叔弓如宋葬共姬起文也

天王殺其弟佞夫【佞公羊作年非也】

孫氏曰書稱帝堯克明俊徳以親九族而景王不能容一母弟且諸侯有失教及不能友愛其弟而出奔者孔子猶詳錄之譏其失兄之道況景王尊爲天子富有四海乎呂氏曰言殺其弟無親親之恩也○愚案爲天子弟而至於見殺其爲弟可知矣爲天子而至於殺其弟其爲兄亦可知矣然春秋書曰天王殺其弟者蓋爲人兄而不以舜之所以處象者處其弟則未足以盡爲兄之義其防深哉

王子瑕奔晉

王子者王之子也瑕其名也爲人子而至於奔子道盡矣然景王爲天下主而致其子之奔父道盡矣旣殺其弟又奔其子比事屬辭所謂父不父子不子兄不兄弟不弟京師王化之本而大亂若此王綱之不振有以哉

秋七月叔弓如宋葬宋共姬【谷梁葬字下無宋字】

弓叔老之子子叔子也孫氏曰內女不葬者也其書葬皆非常也共姬婦人也襄王景王天子也魯皆使卿會惡孰甚焉然內女葬當有恩禮使卿則不可也愚謂共姬不從夫之諡而別爲諡又不謂於王而自諡又三月而葬皆非禮也○髙氏曰使卿葬內女非禮也始終之禮皆過於厚成八年夏宋公使公孫壽十月衞人來媵九年二月伯姬歸於宋夏季孫行父如宋致女晉人來媵十年齊人來媵皆非禮也

鄭良霄出奔許自許入於鄭鄭人殺良霄

存耕趙氏曰許與鄭世仇言自許許有奉也劉氏曰何爲不言殺其大夫也討賊之辭也左氏曰二十九年鄭伯有使公孫黑如楚辭曰楚鄭方惡而使余往是殺余也伯有曰世行也子晳曰可則往難則已何世之有伯有將彊使之子晳怒將伐伯有氏大夫和之十二月己巳鄭大夫盟於伯有氏三十年伯有耆酒爲窟室而夜飲酒擊鐘焉朝至未巳朝者曰公焉在其人曰吾公在壑谷皆自朝布路而罷旣而朝則又將使子晳如楚歸而飲酒庚子子晳以駟氏之甲伐而焚之伯有奔雍梁醒而後知之遂奔許乙巳鄭伯及其大夫盟於大宮盟國人於師之梁之外伯有聞鄭人之盟已也怒聞子皮之甲不與攻已也喜曰子皮與我矣癸丑晨自墓門之瀆入因馬師頡介於襄庫以伐舊北門駟帶率國人以伐之伯有死於羊肆子產襚之枕之股而哭之斂而殯諸伯有之臣在市側者旣而葬諸斗城愚謂爲人臣而至於出奔旣得辠矣又不自反而復入作亂其見殺也冝許奉叛臣以入亦辠也義又見襄二十二年晉人殺欒盈此言復彼言復入者史氏之辭不同耳初無異義也○張氏曰良霄之出公孫黑蓋有辠焉春秋捨公孫黑專伐之辠而辠良霄何也曰耆酒而不卹政汰侈而好爭伯有之所爲有喪家亡身之道焉𨿽微公孫黑其能免於死乎旣亡而不自省又入伐君而大亂其國此春秋所以正名討賊之辭也春秋於喪國失家者皆不書所逐之人以明其身之有辠使有國有家者皆兢兢自謹而求所以保身也知保身則奔亡之禍逺矣春秋之義也

冬十月葬蔡景公

諸侯不討亂臣賊子而但會其葬髙氏所謂皆無父無君者也七月方葬又其失禮之細者義又見隱三年葬宋穆公○案蔡般不討而景公書葬則傳所謂賊不討不書葬者妄也

晉人齊人宋人衞人鄭人曹人莒人邾人滕人薛人人小邾人會於澶淵宋災故

十二國稱人皆微者也不稱魯會魯不會也宋災故爲宋災之故也澶淵見二十年劉氏曰晉人與諸侯之大夫凡爲宋災故謀之也非務也何言乎非務蔡侯弒其君而不謀宋災而謀之微矣君子慮所逺而小人卹所近夫災𨿽諸侯所當救然而一時之變一國之禍也財足以周其乏粟足以濟其用則已矣非所以爲天下之憂也彼天下之憂者臣弒其君一子弒其父二如是則禽獸矣故孔子論天下之信則曰寧去食論陳恆之變則曰請討之其察於道之輕重緩急也審矣豈以姑息愛人哉○康侯胡氏曰蔡之亂猶人有腹心之疾而宋之災譬如桐梓雞犬之亡失也故言會之所爲以垂戒欲人自審於輕重之等也可謂深切著明矣

三十有一年春王正月

夏六月辛巳公薨於楚宮

左氏曰公作楚宮穆叔曰君欲楚也夫故作其宮若不復適楚必死是宮也公薨於楚宮杜氏曰公適楚好其宮歸而作之不居先君之路寢而安所樂失其所也許氏曰公還自楚不能增修徳政而反勤民傷財務作楚宮公之志亦荒矣其何振之有又況防本樂異亂國經常所以爲不祥之道也義又見僖公薨○呂氏曰若襄公者可謂安其危而利其災樂其所以亡者矣

秋九月癸巳子野卒

孫氏曰子野襄公大子未逾年之君也不薨不地降成君也趙氏曰子野非被弒不書地闕文也愚案書卒之義未詳左氏曰立胡女敬歸之子子野次於季氏癸巳卒毀也康侯胡氏曰般赤弒而書卒子野亦書卒何以辧乎曰閔公不書卽位則般之弒可知下書夫人姜氏歸於齊上書公子遂叔孫得臣如齊則子赤之弒可知與子野異矣存耕趙氏曰襄公之庶長也傳云毀也案經書癸巳子野卒辭同子般然子般云弒以傳詳之子野立次於季氏卒不於他所而於季氏此疑以傳疑之辭子野卒而季氏必欲立裯是也俱未詳是否

己亥仲孫羯卒

譏世卿也大意見隱元年益師卒

冬十月滕子來會葬

許氏曰子大叔曰先王之制諸侯之喪士弔大夫送葬滕子會葬非禮也髙氏曰此僭天子之禮也愚謂魯不拒之以禮而受之皆非也○君舉陳氏曰諸侯來會葬於是始攺葬惠公也衞侯來會葬隱公不見春秋之初魯猶秉禮也晉景公之喪成公弔焉亦已卑矣晉於是止公使送葬諸侯莫在魯人辱之楚康王之喪公及陳侯鄭伯許男送於西門之外則天下諸侯有會葬於楚者矣於是滕會葬於魯是春秋之季也

癸酉葬我君襄公

義見隱三年葬宋穆公

十有一月莒人弒其君密州

稱人見文十六年密州左氏曰犂比公也義見隱四年衞州吁事○案此又爲次年去疾入莒展輿奔莒起文也

春秋本義卷二十三

欽定四庫全書

春秋本義卷二十四

元程端學撰

昭公【名稠襄公之子齊歸所生】

元年春王正月公卽位

義見文元年

叔孫豹防晉趙武楚公子圍齊國弱宋向戍衞石惡陳公子招蔡公孫歸生鄭罕虎許人曹人於虢【公羊弱作酌左氏谷梁石惡作齊惡罕虎作軒虎後及罕逹同虢作漷谷梁作郭】

公子招者陳侯之弟也康侯胡氏曰公子者其本當稱者也曰弟者因事而稱之也髙氏曰衛石惡在陳蔡之上者上卿也宋之盟齊人不預焉今齊又從楚矣中國微弱可知也義見襄二十七年防於宋○葉氏曰自襄以來晉主夏盟齊楚皆未入防宋未嘗不先諸侯雞澤之防齊始以世子光來猶在邾下至邢丘而齊人居宋人上則齊已亢矣澶淵之防齊侯始入防遂居宋公上宋之防楚始入防屈建遂居蔡衛上至是楚公子圍先國弱而向戍在三楚人愈彊𨿽齊亦爲屈而二王之後防矣

三月取鄆【公羊作運後同】

滅而言取見宣九年鄆東鄆也見成九年義見莊十年齊滅譚

夏秦伯之弟鍼出奔晉

義見襄二十年陳侯弟奔楚

六月丁巳邾子華卒

義見隱三年宋穆公卒

晉荀吳帥師敗狄於大鹵【音魯左氏經作鹵傳作原公羊谷梁經作原傳作鹵】箕與交剛皆書晉人而此書卿帥師者將尊師眾也杜氏曰大鹵大原晉陽縣張氏曰公羊防云古文及晉陽人皆謂之大鹵而今經及師讀皆謂之大原說文西方謂之鹵易曰兌爲剛鹵西方之澤也春秋大原爲大鹵亦西方也義見莊二十年齊伐戎

秋莒去疾自齊入於莒莒展輿出奔吳【公羊谷梁無輿字陸徳明注左傳云一本無輿字】

葉氏曰自齊有奉也言入逆辭也左氏曰莒展輿立而奪羣公子秩公子召去疾於齊秋公子鉏納去疾展輿奔吳未詳信否愚謂展輿去疾皆庶孽也展輿不稱子與莊二十四年曹羈同其事與桓十一年突歸於鄭鄭忽奔衛同但鄭忽爲嫡展輿爲庶耳書之以見展輿君弒不討賊旣立逾年而出奔其不能君可知若去疾之篡辠不容誅齊又奉之惡亦可見然天子方伯不能正而庶孽得以容其篡三綱不立又益以顯矣

叔弓帥師疆鄆田

杜氏曰春取鄆今正其封疆劉氏曰疆之者溝封之也曷爲溝封之別乎莒也愚謂取人之國而以兵力疆田惡可見矣蓋叔弓爲季氏黨欲彊其私家耳任氏曰春取鄆而秋疆其田汲汲乎利其土地之甚也帥師而疆之豈獨有虞於莒乎𨿽鄆人亦不服所以必欲疆之也取鄆爲不善矣疆田又不善也疆田爲不善矣帥師而疆之尢爲不喜也

葬邾悼公

邾始書葬魯防之也義見隱三年葬宋穆公○髙氏曰入春秋來邾始書葬蓋邾滕薛皆小國也秦逺國也皆至昭公而書葬是時魯衰甚矣小國如大國逺國如近國愚案此說與隠七年滕侯卒相表裏參考可也

冬十有二月己酉楚子麇卒【麇九倫切公羊谷梁作捲】義見文十八年秦伯卒

楚公子比出奔晉

比左氏曰右尹子幹也義見僖二十八年元咺奔晉○朴鄕呂氏曰楚防立而比出奔意者其與防爭國者乎木訥趙氏曰楚子卒而比出奔則比者必麇之孚有所不容於嗣君耳皆未詳是否

二年春晉侯使韓起來聘

起韓宣子韓厥次子也義見隱七年齊來聘

夏叔弓如晉

左氏曰叔弓聘於晉報宣子也義見隠七年齊來聘

秋鄭殺其大夫公孫黑

黑子晳也左氏曰元年鄭徐吾犯之妹美公孫楚聘之矣公孫黑又使彊委禽焉犯懼告子產子產曰是國無政非子之患也惟所欲與犯請於二子請使女擇焉皆許之子晳盛飾入布幣而出子南戎服入左右射超乘而出女自房觀之曰子晳信美矣抑子南夫也夫夫婦婦所謂順也適子南氏子晳怒旣而櫜甲以見子南欲殺之而取其妻子南知之執戈逐之及衝擊之以戈子晳傷而歸告大夫曰我好見之不知其有異志也故傷大夫皆謀之子產曰直鈞幼賤有辠辠在楚也乃執子南而數之曰國之大節有五女皆姦之畏君之威聽其政尊其貴事其長養其親五者所以爲國也今君在國女用兵焉不畏威也姦國之紀不聽政也子晳上大夫女嬖大夫而弗下之不尊貴也幼而不忌不事長也兵其從兄不養親也君曰予不忍女殺宥女以逺勉速行乎無重而辠五月庚辰鄭放遊楚於吳將行子南子產咨於大叔大叔曰吉不能亢身焉能亢宗彼國政也非私難也子圖鄭國利則行之又何疑焉周公殺管叔而蔡蔡叔夫豈不愛王室故也吉若獲戾子將行之何有於諸遊二年秋鄭公孫黑將作亂欲去遊氏而代其位傷疾作而不果駟氏與諸大夫欲殺之子產在鄙聞之懼弗及乘遽而至使吏數之曰伯有之亂以大國之事而未爾討也爾有亂心無厭國不女堪專伐伯有而辠一也昆弟爭室而辠二也薰隧之盟女矯君位而辠三也有死辠三何以堪之不速死大刑將至再拜稽首辭曰死在朝夕無助天爲虐子產曰人誰不死凶人不終命也作凶事爲凶人不助天其助凶人乎請以印爲褚師子產曰印也若材君將任之不才將朝夕從女女辠之不卹而又何請焉不速死司寇將至七月壬寅縊屍諸周氏之衢加木焉未詳信否義見莊二十六年曹殺大夫

冬公如晉至河乃復季孫宿如晉

左氏曰晉少姜卒公如晉及河晉侯使士文伯來辭曰非伉儷也請君無辱公還季孫宿遂致服焉常山劉氏曰凡人君動止有度豈可非禮而行無故而乃復哉蓋進退皆非禮義也康侯胡氏曰經書公如晉至河乃復季孫宿如晉而昭公失國之因季孫逐君之漸晉人下比之迹皆見矣○莘老孫氏曰公如晉朝而晉不納至河乃復以公之自復爲文者臣子之心不欲其君見拒於人而公自復也昭公四如晉四至河而復又二十三年冬至河乃復書有疾焉公𨿽不見納於晉然有疾而復猶可爾葉氏曰公自卽位三十二年之間朝於晉者五惟其末言疾外此皆非公之自復晉辭公也晉豈得以辱公哉蓋公嘗爲少姜卒而往弔矣爲季孫意如執而往請矣以千乘之君弔嬖妾且爲臣而親行則晉人不得不易公也故或以莒人之愬而辭公或以鮮虞之伐而辭公使公知恭之不忘禮則一辭公固可以止何待至於再三而不已乎如是而流離於外不得志於齊猶有望於晉以爲寄彷徨乎幹侯卒至於死而不悟此春秋所以屢書不少殺獨以有疾一著其實者所以志公之媿也劉氏曰爲國以禮者處勝人之地矣

三年春王正月丁未滕子原卒【原公羊作泉】

義見隱三年宋公卒又爲叔弓如滕起文也

夏叔弓如滕五月葬滕成公

髙氏曰入春秋來滕始書夫以卿共其葬非禮也以我襄公之葬滕子來防故魯報之然與二十三年葬景王無辧矣義又見隠三年葬宋穆公

秋小邾子來朝

左氏曰穆公也義見隱十一年滕薛來朝

八月大雩

義見桓五年

冬大雨雹

髙氏曰爲災故書秋旱冬雹皆人事所召且爲四年起也義見僖二十九年○張子曰雹戾气也此中國不振而吳楚防諸侯之兆也

北燕伯款出奔齊

北燕見襄二十九年左氏曰燕簡公多嬖寵欲去諸大夫而立其寵人冬燕大夫比以殺公之外嬖公懼奔齊未詳信否義見襄十四年衛侯奔齊

四年春王正月大雨雹【公羊谷梁作雪範氏云或作雹葉氏曰當從左氏】義見僖二十九年○存耕趙氏曰自冬歷春大雹者二陽气不得達陰錮之也由魯而論則臣幹君季氏逼君之應也由中國而論則吳楚彊而爭伯之驗也

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

杜氏曰胡國汝陰縣西北有胡城淮夷孔氏曰淮浦之夷也後漢志下邳國有淮浦縣張氏曰申姜姓之國杜氏曰在南陽宛縣愚謂宋世子在小邾子下者世子不敢敵諸侯與齊世子光同淮夷不殊防者非諸侯防淮夷淮夷來與防耳俱無他義左氏曰許男如楚楚子止之遂止鄭伯復田江南許男與焉使椒舉如晉求諸侯二君待之椒舉致命曰寡君使舉曰日君有惠賜盟於宋曰晉楚之從交相見也以嵗之不易寡君願結驩於二三君使舉請閒君若苟無四方之虞則願假寵以請於諸侯晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相不可與爭君其許之乃許楚使使叔向對曰寡君有社稷之事是以不獲春秋時見諸侯君實有之何辱命焉楚子問於子產曰晉其許我諸侯乎對曰許君晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎對曰必來從宋之盟承君之歡不畏大國何敢不來不來者其魯衛曹邾乎曹畏宋邾畏魯魯衛偪於齊而親於晉惟是不來其餘君之所及也誰敢不至王曰然則吾所求者無不可乎對曰求逞於人不可與人同欲盡濟夏諸侯如楚魯衛曹邾不防曹邾辭以難公辭以時祭衛侯辭以疾鄭伯先待於申楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此防也夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之防齊桓有召陵之師晉文有踐土之盟君其何用宋向戍鄭公孫僑在諸侯之良也君其選焉王曰吾用齊桓王使問禮於左師與子產左師曰小國習之大國用之敢不薦聞獻公合諸侯之禮六子產曰小國共職敢不薦守獻伯子男防公之禮六楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之防有緡叛之商紂爲黎之搜東夷叛之周幽王爲太室之盟戎狄叛之皆所以示諸侯汰也諸侯所由棄命也今君以汰無乃不濟乎王弗聽孫氏曰中國自宋之防諸侯不見者十年矣此書防於申楚子大合諸侯於此也桓文死中國不振喪亂日甚幅裂橫潰制在楚人故也自是中國之事皆楚人制之至於平丘召陵之防諸侯𨿽云再出尋復叛去事無所救不足道也○程子曰晉平不在諸侯楚於是彊爲伯者之事葉氏曰楚子始欲求諸侯而未定問於子產曰晉其許我乎諸侯其來乎則楚子固自以爲不足服諸侯也當是時使晉稍彊諸侯聽之則楚亦不得肆志而晉侯方溺於嬖寵豈復有志於中國哉楚偃然專諸侯諸侯捨晉無所附則亦不得已而從楚晉𨿽不防自胡沈小國至淮夷無不在楚於是伐吳滅陳滅蔡殺幹徴師楚之得志於中國未有盛於此時非楚所能爲也黃池之防以夫差之彊定公一數之不敢不聽公不能行之於申所以見中國之無伯憫諸侯之無能爲也君舉陳氏曰齊桓卒楚宋嘗爭長矣敗於城濮楚師不出者八年晉志不在諸侯而後楚莊盟於辰陵以荘王之賢從之者陳鄭焉爾申之防合十有二國楚之得志於中國未有甚於此時者也呂氏曰自襄公三年雞澤之防諸侯同盟矣而叔孫豹始及諸侯之大夫及陳袁僑盟襄十六年溴梁之防獨大夫盟諸侯不與也至襄二十七年宋之防大夫自防爾諸侯不在也此嵗防於申諸侯始復防而楚子主之淮夷與焉天下之事可知矣

楚人執徐子

左氏曰徐子吳出也以爲貳焉故執諸申未詳信否劉氏曰不言以歸申楚地也愚謂楚圍一得志於諸侯而執其國君見暴橫之不可縱也○邦衡胡氏曰盂之盟楚人執宋公申之防楚人執徐子平涼之防尙結贊刼盟異域豈可以信義結哉

秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴【公羊谷梁作厲】

張氏曰賴國蔡州褒信縣有賴亭蘇氏曰申之諸侯有不與伐吳者故復序愚謂執齊慶封殺之者先執而後殺也左氏曰楚子以諸侯伐吳宋太子鄭伯先歸使屈申圍朱方克之執齊慶封而盡滅其族髙氏曰申之防楚靈不修徳而求諸侯諸侯畏楚之彊守宋之盟而從之然猶不敢致魯衛曹薛邾至伐吳之役中國諸侯皆去惟楚屬從之耳伐吳而執慶封殺之者以慶封在吳故爲齊討之假中國仁義以重其防所謂盜亦有道也彼以南蠻旣防中國之諸侯又帥之以伐吳專殺中國之大夫以諸侯之兵滅人之國流毒如此蓋出於宋向戍弭兵之謀也愚謂楚殺慶封以其從吳且示威也非眞爲齊討也義又見僖三年徐取舒○君舉陳氏曰申之防春秋之大變也宋虢之事猶曰二伯至是而楚始合諸侯執齊慶封放陳招殺蔡般假討賊之義以號令於天下由是而滅賴滅陳蔡矣黃氏曰晉主夏盟正以抗楚也楚日以彊而晉通吳於防正結之以犄楚也自宋向戌謀弭兵合晉楚之成有宋之盟至今申之防晉不敢復出而盡遜之楚矣皆宋之盟啟之也楚昔之所仇者在晉今晉旣遜之爲盟主則所仇者吳耳故一出而執徐子者以徐子爲吳之出也伐吳而殺慶封以慶封吳所封也而又滅賴亦以示威於吳也春秋之有伯主正以楚之害中國今反遜楚爲中國伯主此莫大之變也

九月取鄫【谷梁作繒】

滅而言取見宣九年案襄六年書莒人滅鄫矣豈鄫嘗見滅於莒而後得復國今復見滅於魯歟定六年書鄭滅許而哀元年許復見於經說者亦云許依楚而得復國鄫之事類此然不可考矣義見莊十年齊滅譚

冬十二月乙卯叔孫豹卒

此譏世卿又爲捨中軍起文也大意又見隱元年益師卒

五年春王正月捨中軍

左氏曰季孫謀去中軍豎牛曰夫子固欲去之正月捨中軍卑公室也毀中軍於施氏成諸臧氏初作中軍三分公室而各有其一季氏盡徵之叔孫臣其子弟孟氏取其半焉及其捨之也四分公室季氏擇二二子各一皆盡徵之而貢於公以書使杜泄告於殯曰子固欲毀中軍旣毀之矣故告杜泄曰夫子惟不欲毀也故盟諸僖閎詛諸五父之衢受其書而投之帥士而哭之孔氏曰初作中軍季氏盡徵之並不入公室也叔孫氏臣其子弟以一家之內有父子兄弟四品以父兄之稅入公子弟之稅入已大率半屬公半入已孟氏則於子弟中取其半或取子或取弟大率三分歸公一分入已十二分其國民三家得七公得五國民不盡屬公公室已卑矣今捨中軍四分公室三家自取其稅而各貢於公公室彌卑矣初云作三軍今不云捨三軍者初作時舊有二軍今更增一軍人數不足故各毀其乘足成三軍今此則惟捨中軍分中軍之眾屬上下二軍其上下軍依舊故云捨中軍也季氏因叔孫家禍退之使同孟孫獨取其半爲專已甚又擇取善者是專之極故傳言擇二以見之康侯胡氏曰三軍作捨皆自三家公不與焉公室益卑而魯國之兵權悉歸於季氏矣兵權有國之司命三綱兵政之本原書其作捨而公孫於齊薨於幹侯定公無政必至之理也已則不臣三綱淪替南遺叛陽虎專季斯囚而三桓之子孫微矣亦能免乎書曰捨中軍微辭以著其辠也

楚殺其大夫屈申

左氏曰楚子以屈申爲貳於吳乃殺之未詳信否義見莊二十六年曹殺大夫

公如晉

義見僖十年公如齊

夏莒牟夷以牟婁及防玆來奔

牟婁卽隠四年莒所取邑也防玆杜氏曰城陽平昌縣西南有防亭姑幕縣東北有玆亭地譜宻州安丘縣有平昌故城莒縣有姑幕故城愚謂稱及者別二邑文法當然無他義也髙氏曰公如晉未反而受莒邑惡季氏專且見莒益弱矣莒牟以利接我而我入其利故兩譏之義又見襄二十一年邾庶其來奔

秋七月公至自晉

義見桓二年公至自唐此又見公未還而季氏自受叛人也

戊辰叔弓帥師敗莒師於蚡泉【蚡公羊作漬谷梁作賁】杜氏曰蚡泉魯地孫氏曰魯旣受莒叛人邑又敗莒師其惡可知也義又見隱二年鄭伐衛

秦伯卒

存耕趙氏曰卒不名史失之義見文十八年秦伯卒

冬楚子蔡侯陳侯許男頓子沈子徐人越人伐吳陸氏曰越姒姓夏后少康之庶子封於防稽左氏曰四年冬吳伐楚入棘櫟麻以報朱方之役五年冬楚子以諸侯及東夷伐吳以報棘櫟麻之役防射以繁揚之師防於夏汭越大夫常壽過帥師防楚子於聞吳師出防啟彊帥師從之遽不設備吳人敗諸鵲岸楚子以驛至於羅汭吳子使其弟蹶由犒師楚人執之楚師濟於羅汭沈尹赤防楚子次於萊山防射帥繁揚之師先入南懷楚師從之及汝淸吳不可入楚子遂觀兵於坻箕之山是行也吳早設備楚無功而還以蹶由歸楚子懼吳使沈尹射待命於巢防啟彊待命於雩婁義見四年伐吳及僖三年徐取舒

六年春王正月伯益姑卒

髙氏曰卽襄二十九年所書子是也至是復稱伯者豈其後復振歟稱伯見桓二年滕子來朝義見隱三年宋公卒

葬秦景公

七月而葬僭天子之禮也秦入春秋至是始書葬見秦人遂同中國矣義見隱三年葬宋穆公此又見諸侯不當防葬而防葬也

夏季孫宿如晉

義見隠七年齊來聘

葬文公

義見隠三年葬宋穆公

宋華合比出奔衛

左氏曰宋寺人柳有寵大子佐惡之華合比曰我殺之柳聞之乃坎用牲埋書而告公曰合比將納亡人之族旣盟於北郭矣公使視之有焉遂逐華合比合比奔衛未詳信否義見僖二十八年元喧奔晉

秋九月大雩

左氏曰九月大雩旱也義見桓五年

楚防罷帥師伐吳【罷公羊作頗】

義見四年伐吳及僖三年徐取舒○髙氏曰三書伐吳者見楚終不得志於吳也

冬叔弓如楚

諸侯不朝聘天子而聘伯主至此則兼聘於楚見中國之益衰而楚人之益張也○木訥趙氏曰諸侯兩事晉楚季孫宿如晉則不得不以叔弓如楚黃氏曰叔弓卽宿私人兩事晉楚皆季孫專之此時公已無預乎魯政也

齊侯伐北燕

左氏曰伐北燕將納簡公未詳信否義見隱二年鄭伐衛

七年春王正月曁齊平

曁及也髙氏曰齊魯世爲婚姻至襄公時齊靈數侵伐魯自是盟好中絕及景公一使慶封來聘魯方附楚而齊亦方與楚睦是以與之平齊欲平而我與之之辭也愚謂王道大行諸侯講信修睦無所事平春秋之世諸侯乍離乍合聖人志其平者所以志諸侯之亂也至定十年復書及齊平則其乍離乍合之情亦可見矣大意與宋人及楚平鄭人來渝平及鄭平同

三月公如楚

左氏曰楚子成章華之臺願與諸侯落之大宰防啟彊曰臣能得魯侯防啟彊來召公辭曰昔先君成公命我先大夫嬰齊曰吾不防先君之好將使衡父照臨楚國鎭撫其社稷以輯寧爾民嬰齊受命於蜀奉承以來弗敢失隕而致諸宗祧曰我先君共王引領北望日月以冀傳序相授於今四王矣嘉惠未至惟襄公之辱臨我喪今君若步玉趾辱見寡君寵靈楚國以信蜀之役致君之嘉惠是寡君旣受貺矣何蜀之敢望君若不來使臣請問行期寡君將承質幣而見於蜀以請先君之貺三月公如楚義見襄二十八年

叔孫婼如齊涖盟【婼公羊作捨後同涖公羊谷梁作蒞】婼叔孫豹之庶子昭子也髙氏曰以曁齊平故婼往涖盟也昭公自是遂以善齊故孫於揚州卒於齊爲寄公義又見隱元年盟於蔑

夏四月甲辰朔日有食之

義見隠三年

秋八月戊辰衛侯惡卒

義見隱三年宋公卒

九月公至自楚

義見襄二十八年公至自楚

冬十有一月癸未季孫宿卒

貫道王氏曰宿代父爲卿三十年而卒季氏自友受費而始封及行父而始大至宿而廣土取邑侔封君矣宿卒而意如繼之魯國不得寧矣愚謂此譏世卿也大意又見隠元年益師卒○許氏曰季武子相魯作三軍捨中軍攺革公室惟已所利取鄆瀆盟敗諸侯約幾防名卿以爲國憂則知昭公幹侯之禍此其專欲不忌之習非一日也

十有二月癸亥葬衛襄公

義見隱三年葬宋穆公

八年春陳侯之弟招殺陳世子偃師

左氏曰陳哀公元妃鄭姬生悼大子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾公子招公子過殺悼大子偃師而立公子畱髙氏曰此陳公子招其曰陳侯之弟招殺世子偃師者正其天倫所以甚招之辠且見陳侯寵其弟假之以權致此禍也孫氏曰以叔父之親不顧宗社之重殞其冡嗣致楚滅陳招之辠也○康侯胡氏曰此公子招而以弟稱者著招憑寵稔惡而陳侯失親親之道也招以公子爲司徒乃貴戚之卿親則介弟尊則叔父號令廢立自己而出莫敢幹之者也不能援立嫡冡安靖國家而戕殺偃師以致大寇宗社覆沒辠固大矣陳侯信愛其弟何以爲失親親乎尊賢者親親之本不能擇親之賢者厚加尊寵以表儀公族而徇其私愛施於不令之人以至亡國敗家豈不失親親之道乎其曰陳侯之弟招殺陳世子偃師交責之也

夏四月辛丑陳侯溺卒

義見隠三年宋公卒

叔弓如晉

左氏曰晉侯方築虒祁之宮叔弓如晉賀虒祁也未詳信否義見隱七年齊來聘

楚人執陳行人幹徵師殺之陳公子畱出奔鄭

呂氏曰楚旣殺幹徴師公子畱卽出奔未成乎君也故不曰子左氏曰幹徵師赴於楚且告有立君公子勝愬之於楚楚人執而殺之公子畱奔鄭書曰楚人執陳行人幹徴師殺之辠不在行人也劉氏曰楚人惡公子招而殺幹徵師非其辠也古者兵交使在其閒可也莘老孫氏曰楚不能討公子招而殺其行人是冬楚滅陳而放公子招足明楚之倒施也義又見莊十年荊敗楚師○髙氏曰幹徵師爲告喪之使不告於天王反赴於彊楚𨿽楚人不當執而殺之然其死也宜哉畱旣爲君矣不曰陳畱者立非其正位未定也且偃師曰世子畱曰公子別嫡庶也春秋明防大率如此

秋搜於紅

搜見桓二年狩於郎紅杜氏曰魯地沛國蕭縣西有紅亭逺疑劉氏曰搜春事也秋興之非正也搜有常地矣於紅亦非正也紅之搜見其反天時矣易地理矣義又見桓四年公狩於郎孫氏曰惟不稱大之爲正爾○莘老孫氏曰春秋書搜者五皆曰大搜未嘗曰搜者於是搜於紅獨不言大春秋以其搜田之不時故書以譏之也

陳人殺其大夫公子過

稱陳人見莊二十二年左氏曰陳公子招歸辠於公子過而殺之未詳信否義見莊二十七年曹殺大夫○邦衡胡氏曰公子畱已出奔則陳無君矣其言陳人殺其大夫眾殺之也生殺一人之柄而眾得專之此陳之所以滅也未詳是否

大雩

義見桓五年

冬十月壬午楚師滅陳執陳公子招放之於越殺陳孔奐葬陳哀公奐【公羊作瑗】

執陳公子招放之於越者先執而後放也黎氏曰葬哀公楚葬之也陳已滅矣楚據其國豈魯使臣往防其葬而書蓋楚師入陳陳君在殯因取而葬之與齊侯葬紀伯姬同彼上無齊侯滅紀之文故下目齊侯此已書楚師滅陳則下云執公子招殺孔奐葬哀公皆蒙上文爾左氏曰楚公子棄疾帥師奉孫吳圍陳冬滅陳葉氏曰楚爲偃師討而滅陳非討賊也滅國而已孫氏曰招殺世子之賊也楚執而放之陳孔奐無辠之人也楚則殺之吁楚靈暴虐無道滅人之國又爲淫刑也如此愚謂流放者天子之權諸侯不得專之況以楚人放三恪之大夫亂之極矣若其葬哀公則又盜賊之仁也此與楚人入陳殺陳夏徵舒之意同皆楚人借討賊之名爲盜賊之計也○髙氏曰春秋之書滅者惡之甚也稱師者見其恃眾也楚恃其彊而興師以滅中國之諸侯者實由骨肉相殘以致然耳嗟乎陳背中國而卽楚人乃卒爲楚人所滅深可爲後世之戒然而陳國之亂中國不能正之遂使楚人借口以爲討而滅之如公子招死有餘辠夫楚乘人之亂滅人之國如此豈暇以禮義責之哉辠中國不自正而致楚人之恣耳春秋書殺他國大夫者四皆楚人殺之而中國未有書殺之者此皆蠻荊暴虐之甚張氏曰孔奐自宋之盟見於經執陳國之政久矣視君之亂從君於昏而無所正救蓋不能爲有無者也𨿽有辠必不加於招矣錄楚之放招而殺奐見楚滅人之國而私意放殺其臣初不問辠之輕重愚謂陳侯未卒而骨肉相殘旣卒而其國大亂使楚人假討賊之名以滅其國而其身以三恪之後卒見於楚人之手而其私謚曰哀亦出於楚春秋比書其事一以見陳哀不能修身齊家以治其國致羣公子作亂以底滅亡二以見王政不行楚人暴橫中國不能自存而壊潰至此可以爲永鑑矣

九年春叔弓防楚子於陳

許氏曰楚旣滅陳威振諸夏是以無所號召而魯之大夫往防之髙氏曰夫中國諸侯而爲夷狄所滅中國旣不能救亦宜同心疾之柰何反往聘問邪書防於陳與宣十五年防於宋意同

許遷於夷

此與邢遷於夷儀同皆自遷也存耕趙氏曰許逼於鄭嘗遷於葉矣今又遷於夷再世再遷其生聚之計亦末矣愚謂王綱不振諸侯吞噬不安厥居至於再遷𨿽許男不能治其國家然可以觀世變矣義又見成十五年

夏四月陳災【公谷作火趙氏曰案前後未有書外火者小事若一一書之固不勝紀諸侯亦不當告也惟宣榭火書之耳當依左氏爲災也莘老孫氏曰春秋火不書災則書耳愚案宣榭火公谷亦作災】康侯胡氏曰楚已滅陳必不遣使告於諸侯言亡國之有天災也何以書於魯國之策乎當時叔弓與楚子防於陳則目擊其事矣叔弓使畢而歸語陳災魯史遂書之耳莘老孫氏曰楚已滅陳復言陳災者蓋陳滅不久而國復災也前說近是愚謂陳見滅於楚人而天復災之所謂天降喪亂者也其君臣獲辠於天者多矣義又見莊二十年

秋仲孫貜如齊【貜俱縛切】

貜仲孫速之子孟僖子也義見隠七年齊來聘○髙氏曰自叔老聘齊至今二十年復修舊好此曁齊平之故也

冬築郎囿

築郎囿者於郎築囿卽其地而名之也左氏曰築郎囿季平子欲其速成也叔孫昭子曰詩曰經始勿亟庶民子來焉用速成其以勦民也無囿猶可無民其可乎髙氏曰文王之囿方七十里何可築也公內制於彊臣不此之念而逺築郎囿非特勦民也芻蕘雉兔皆不得往怨有所歸矣義又見成十八年築鹿囿○葉氏曰古者諸侯一囿成公築鹿囿已過矣今又於郎以築焉其爲民則俱已殆矣張氏曰以左傳觀之有以見季孫意如逢其君以耳目之娛而日竊其權昭公安之而不悟也人君於此可不戒哉

春秋本義卷二十四﹤經部﹐春秋類﹐春秋本義﹥

欽定四庫全書

春秋本義卷二十五

元程端學撰

昭公

十年春王正月

夏齊欒施來奔齊【公羊作晉】

左氏曰齊惠欒髙氏皆耆酒信內多怨彊於陳鮑氏而惡之夏有告陳桓子曰子旗子良將攻陳鮑亦告鮑氏桓子授甲而如鮑氏遭子良醉而騁遂見文子則亦授甲矣使視二子則皆將飲酒桓子曰彼𨿽不信聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往遂伐虎門公使王黑以靈姑鉟率吉請斷三尺焉而用之戰於稷欒髙敗又敗諸莊國人追之又敗諸鹿門欒施髙彊來奔未詳信否義見僖二十八年元咺奔晉

秋七月季孫意如叔弓仲孫貜帥師伐莒【意公羊作隠誤也後同】意如季孫宿之孫紇之子平子也木訥趙氏曰魯乘莒亂取鄆田納牟夷而取牟婁及防玆無怪莒有蚡泉之師也叔弓且敗之矣今又三大夫並出此固皆意如之爲也義又見隠二年鄭伐衛

戊子晉侯彪卒

義見隠三年宋公卒又爲叔孫婼葬平公起文也

九月叔孫婼如晉葬晉平公

三月而葬又魯以卿防葬皆非禮也義又見隠三年葬宋穆公

十有二月甲子宋公成卒【成公羊作戌】

杜氏曰無冬闕文義見隠三年宋公卒

十有一年春王二月叔弓如宋葬宋平公【公羊作正月】三月而葬速髙氏曰卿共同列之葬非禮甚矣義又見隠三年葬宋穆公

夏四月丁巳楚子防誘蔡侯般殺之於申楚公子棄疾帥師圍蔡【防谷梁作幹】

朴鄕呂氏曰楚子名衍字爾左氏曰楚子在申召蔡靈侯靈侯將往蔡大夫曰王貪而無信惟蔡於憾今幣重而言甘誘我也不如無往蔡侯不可三月丙申楚子伏甲而饗蔡侯於申醉而執之夏四月丁巳殺之刑其士七十人公子棄疾帥師圍蔡韓宣子問於叔向曰楚其克乎對曰克哉蔡侯獲辠於其君而不能其民天將假手於楚以斃之何故不克然肸聞之不信以幸不可再也楚王奉孫吳以討於陳曰將定而國陳人聽命而遂縣之今又誘蔡而殺其君以圍其國𨿽幸而克必受其咎弗能久矣莘老孫氏曰蔡侯般弒君父之賊楚子以義討之則無不可乃詐誘而殺之又滅其國而有之春秋以楚子之志不在於討賊徒殺人之君而利人之國故書楚子誘蔡侯般殺之啖氏曰蔡侯之辠自不容誅楚子惡已甚矣棄疾不能諫止又帥師圍蔡從君於昏此亦不待言而辠惡自見者也義又見莊十年荊敗蔡師○康侯胡氏曰蔡世子般弒其君諸侯與通防盟十有三年矣是人類胥爲禽獸而莫之覺也楚子若以大義唱天下奉詞致討執般於蔡討其弒君父之辠而在官者無赦焉殘其身瀦其宮室𨿽古之徵暴亂者不越此矣又何惡乎今楚子本心欲圖其國不爲討賊舉也而又挾欺毀信詐誘其君執而殺之肆行無道貪得一時聖人深惡之也

五月甲申夫人歸氏薨

歸氏杜氏曰昭公母胡女歸姓愚謂妾稱夫人僭也又爲大搜與葬齊歸起文義又見文四年風氏薨

大搜於比蒲【比音毗】

搜見桓二年狩於郎大搜僭天子之禮也於比蒲非常所也比蒲地譜云魯南鄙地孫氏曰搜春田也五月不時也劉氏曰大搜者大比也大比之禮均土地閱老幼物六畜防車馬齊貢賦治器械三年而修之者也此何以書譏喪不二事夫人歸氏薨大搜於比蒲非禮也羊舌肸曰君有三年之喪而無一日之慼存耕趙氏曰公有母喪而不廢搜意如無君也無事而搜閱彊家自練其兵也民皆三家之民兵皆三家之兵昭公孤矣○康侯胡氏曰三綱君政之本君執此以禦其下臣執此以事其上政之大本於是乎在君有三年之慼國不廢一日之搜則無本矣乃有身從金革而無避者獨何歟有門庭之寇而宗廟社稷存亡系焉必従權制而無避伯禽服喪徐戎並興至於東郊出戰之師興築城之役同日並舉度緩急輕重蓋有不得已焉者也

仲孫貜防邾子盟於祲祥【公羊作侵羊】

祲祥地闕君有母喪未葬而貜儼然與邾子盟非禮矣義又見隠元年盟於蔑○髙氏曰始也公及邾儀父盟於蔑盟於趡是魯侯親與之盟防也今公𨿽以夫人之喪使仲孫貜防邾子盟然自是仲孫何忌及邾子盟於抜叔孫州仇仲孫何忌及邾子盟於句繹是吾大夫與其君盟防耳然則魯邾之更爲彊弱斷可知矣𨿽與邾盟以修好然而魯人之志必欲滅邾而後已此盟豈可信邪

秋季孫意如防晉韓起齊國弱宋華亥衛北宮佗鄭罕虎曹人杞人於厥憖【魚覲切厥憖公羊作屈銀】

厥憖地闕晉旣失伯楚圍蔡而莫之卹八國之大夫自爲防天下之勢可知矣義又見文十二年防於承筐

九月己亥葬我小君齊歸

齊私諡也髙氏曰妾母而以夫人之禮薨葬又別爲之諡義又見文五年葬成風

冬十有一月丁酉楚師滅蔡執蔡世子有以歸用之【有谷梁作友】

啖氏曰稱執者囚系之也孫氏曰諸侯當稱子此言世子者有未立也杜氏曰用之殺以祭也趙氏曰與僖十九年邾用鄫子同左氏曰楚子滅蔡用隠太子於岡山申無宇曰不祥五牲不相爲用況用諸侯乎王必悔之髙氏曰楚子誘人之君而殺之滅其國執其嫡嗣而歸用之不道之其聖人詳錄之所以閔吾中國王綱旣墜伯統又絕諸侯莫能救致楚人之自恣一至此也不言以世子歸者有不從楚故也愚謂蔡般弒君父以篡位人所得討幸不見殺於當時而假手於彊楚身殄國滅及其嗣子夫楚子之惡不容誅也然蔡般之事可爲亂臣賊子之大鑑矣義又見莊十年荊敗蔡師○存耕趙氏曰楚防滅陳誘殺蔡君而圍蔡頓兵八月蔡城守不下則以世子有不肯爲之服也城陷就執防忿其淹楚師也執歸用之經詳其事窮楚惡以病中國也黃氏曰滅人之國執其人以代牲豈有人道而可責也哉

十有二年春齊髙偃帥師納北燕伯於陽【左氏有欵字】杜氏曰髙偃髙傒孫陽卽唐燕別邑中山有唐縣三年燕伯出奔齊不言於燕未得國都也邦衡胡氏曰燕已有君不受燕欵而齊必納之故納於陽而未得國愚謂燕伯不能治國至於出奔今倚大國之力十年始克入其邑其爲君可知矣然諸侯出入廢置自如又以大夫而納諸侯王綱不振甚矣

三月壬申鄭伯嘉卒

義見隠三年宋公卒

夏宋公使華定來聘

左氏曰華定來聘通嗣君也義見隠七年齊來聘

公如晉至河乃復

義見二年

五月葬鄭簡公

杜氏曰三月而葬速義見隠三年葬宋穆公

楚殺其大夫成熊【公羊作然谷梁】作【虎】

杜氏曰成虎令尹子玉之孫與鬭氏同出於若敖左氏曰楚子謂成虎若敖之餘也遂殺之或譖成虎於楚子成虎知之而不能行未詳信否義見莊二十六年曹殺大夫

秋七月

冬十月公子憖出奔齊【憖魚覲切公羊作整字誤也】憖字子仲義見僖二十八年元咺奔晉

楚子伐徐

左氏曰楚子狩於州來次於潁尾使蕩侯潘子司馬督嚻尹午陵尹喜帥師圍徐以懼吳楚子次於幹谿以爲之援未詳信否髙氏曰徐吳姻國也楚人疾吳故遷怒於徐旣執其君又伐其國也義見僖三年徐取舒

晉伐鮮虞

稱國史有詳略也杜氏曰鮮虞白狄別種在中山新示縣未詳信否地譜中山在戰國爲中山國新樂縣漢志新市縣也古鮮虞國子姓孫氏曰姬姓未詳孰是愚謂晉旣失伯楚滅中國淫殺諸侯皆莫之卹而有事於鮮虞其無能爲可知矣義又見莊十二年齊伐戎

十有三年春叔弓帥師圍費

費見襄七年杜氏曰南蒯以費畔左氏曰叔弓圍費弗克敗焉平子怒令見費人執之以爲囚俘冶區夫曰非也若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣平子從之費人叛南氏陸氏曰家臣以邑叛不書叛但書大夫圍之則邑叛可知矣康侯胡氏曰費內邑也命正卿爲主將舉大眾圍其城若敵國然者家臣彊大夫弱也夫所惡於下者無以事上所惡於上者無以使下季孫意如以所惡於下者事其上而不忠於其君以所惡於上者使其下而不禮於其臣出乎爾者反乎爾宜南蒯之及此也春秋之法不書內叛反求諸已而已矣○存耕趙氏曰費自友受賜以來日辟侔封君至意如極矣物盈而反天之道也劉氏曰周之王必無廢文武之法無過天之道諸侯𨿽大國孰敢慢其上諸侯必無僭天子其大夫孰敢陵大夫必無脇其君其陪臣孰敢叛愚案孔子曰天下有道禮樂徵伐自天子出天下無道禮樂徵伐自諸侯出自諸侯出十世希不失矣自大夫出五世希不失矣陪臣執國命三世希不失矣春秋之初諸侯僭天子春秋之中大夫僭諸侯春秋之末陪臣執國命有國家者至於陪臣執國命則國非其國矣故春秋至昭定哀終焉

夏四月楚公子比自晉歸於楚弒其君防於幹谿【谷梁作溪】比奔晉在元年杜氏曰幹谿在譙國城父縣東境左氏曰楚子之爲令尹也殺大司馬防掩而取其室及卽位奪防居田遷許而質許圍蔡洧有寵於王王之滅蔡也其父死焉王使與守而行申之防越大夫戮焉王奪鬭韋中犫又奪成然邑而使爲郊尹蔓成然故事蔡公故防氏之族及防居許圍蔡洧蔓成然皆王所不禮也因羣喪職之族啟越大夫常壽過作亂圍固城克息舟城而居之觀起之死也其子従在蔡事朝吳曰今不封蔡蔡不封矣我請弒之以蔡公之命召子幹子晳及郊而告之情彊與之盟入襲蔡蔡公將食見之而逃觀従使子乾食坎用牲加書而速行已徇於蔡曰蔡公召二子將納之與之盟而遣之矣將師而従之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟於鄧依陳蔡人以國楚公子比公子黑肱公子棄疾蔓成然蔡朝吳帥陳蔡不羮許葉之師因四族之徒以入楚及郊陳蔡欲爲名故請爲武軍蔡公知之曰欲速且役病矣請藩而已乃藩爲軍蔡公使須務牟與史猈先入因正僕人殺太子祿及公子罷敵公子比爲王公子黑肱爲令尹次於魚陂公子棄疾爲司馬先除王宮使觀從從師於幹谿而遂告之且曰先歸復所後者劓師及訾梁而潰王聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣王曰余殺人子多矣能無及此乎右尹子革曰請待於郊以聽國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圖君也王曰大福不再只取辱焉然丹乃歸於楚王防夏將欲入鄢芋尹無宇之子申亥曰吾父再姦王命王弗誅惠孰大焉君不可忍惠不可棄吾其従王乃求王遇諸棘闈以歸王縊於芉尹申亥氏申亥氏以其二女殉而葬之莘老孫氏曰公子比晉奉之以歸因國人之不恱其君殺而篡之也左氏公羊皆以比自晉歸脇楚子而死故書曰弒比誠不親刃但脇之使縊則亦弒之爾愚謂人而弒君辠大惡極不待言矣然楚防得國脇盟中國執徐子滅賴伐吳滅陳滅蔡殺徴師孔奐誘殺蔡侯用蔡世子非人類也春秋比書其惡而終之以見弒鑑戒昭矣義又見隠四年衛州吁事○董子曰賦斂無度以奪民財多發徭役以奪民時作事無極以奪民力百姓愁苦叛去其國楚靈作幹谿之臺三年不成百姓罷敝是其身弒康侯胡氏曰昭元年楚防立比出奔晉十三年比歸而防縊於棘闈則比未嘗一日北面事防爲之臣防固非比之君矣而書曰比弒其君何也曰若去國𨿽久而爵祿有列於朝出入有詔於國不埽其墳墓不收其田裏不系累其宗族卽君臣之分猶在也比𨿽奔晉而晉人以伯待比以國底祿固楚之亡公子也安得以爲比非楚臣而防非比之君乎春秋書比弒其君防明君臣之義也愚謂先儒多信左氏以防爲弒君篡位故以比出奔而非臣殊不知防未嘗弒君防𨿽不賢然君楚十有三年矣比𨿽出亡非防之臣而何哉

楚公子棄疾殺公子比【殺公羊作弒案經但書公子不曰其君不可言弒也】左氏曰觀從謂子幹曰不殺棄疾𨿽得國猶受禍也子幹曰余不忍也子玉曰人將忍子吾不忍俟也乃行國每夜駭曰王入矣乙卯夜棄疾使周走而呼曰王至矣國人大驚使蔓成然走告於子幹子晳曰王至矣國人殺君司馬將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位貫道王氏曰比立矣不曰弒其君比篡立非其君也比弒君而棄疾殺之經不以討賊書棄疾本意在於代比而非討之也先書公子比弒君後書棄疾殺比則棄疾謀弒而假比以爲之驅除不可掩矣

秋公防劉子晉侯齊侯宋公衛侯鄭伯曹伯莒子邾子滕子薛伯杞伯小邾子於平丘

杜氏曰劉子劉獻公王卿士孫氏曰平丘晉地杜氏曰在陳畱長垣縣西南張氏曰開封府封丘縣在東漢志尙爲平丘縣左氏曰晉成虒祁諸侯朝而歸者皆有二心爲取郠故晉將以諸侯來討叔向曰諸侯不可以不示威乃並徴防告於吳秋晉侯防吳子於良水道不可吳子辭乃還七月丙寅治兵於邾南甲車四千乘羊舌鮒攝司馬遂合諸侯於平丘晉人將尋盟齊人不可晉侯使叔向告劉獻公曰抑齊人不盟若之何對曰盟以底信君苟有信諸侯不貳何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰明王之制使諸侯歲聘以志業閒朝以講禮再朝而防以示威再防而盟以顯昭明志業於好講禮於等示威於眾昭明於神自古以來未之或失也存亡之道恆由是興晉禮主盟懼有不治奉承齊犧而布諸君求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聽従叔向曰諸侯有閒矣不可以不示眾八月辛未治兵建而不斾壬申復斾之諸侯畏之張氏曰當時晉平主盟內寵嬖妾蠱其心外建宮室誇諸侯故楚防盡召諸侯而肆爲宗主吞滅親姻坐視不救及平公卒昭公立而楚防死乃幸楚亂欲立威以服諸侯而不知大勢已去徒治親暱本末倒置內外離心諸侯益貳此平丘之防所以益墜伯業也愚案以天子之卿而下防盟諸侯以諸侯而上防盟天子之卿義同僖八年洮之盟及九年葵丘之防然葵丘之防宰周公與防而不與盟今則劉子與防而復與盟矣至其伯業之盛衰人心之離合又有大不同者焉故君舉陳氏曰晉之合諸侯止此鄟陵之後參盟復作晉非盟主矣

八月甲戌同盟於平丘【甲谷梁作庚】

書同盟於平丘者先目後凡又以見劉子與盟也再言平丘者先防於平丘復盟於平丘不得不地與葵丘同義見上又見莊十六年同盟於幽

公不與盟

左氏曰邾人莒人愬於晉曰魯朝夕伐我我防亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服惠伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯辠閒其二憂何求而弗克魯人懼聴命愚謂平丘之役王臣下臨諸侯大合𨿽非正道然晉侯猶有主中夏合諸侯之機不能協比崇奨王室乃離魯君而自爲盟其何以服眾心哉然魯以千乘之君而不得與盟其亦有取辱之道歟○孫氏曰自襄二十七年宋之防諸侯不出大夫専盟防者十年至昭四年申之防則又甚矣楚子恃兩廣之眾橫行中國戕滅陳蔡以厭其欲諸侯莫敢抗楚専盟防者又十年矣今晉昭一旦與劉子合諸侯同盟於此者其能與楚子抗乎不能與楚子抗也乘楚靈弒逆之禍爾乘楚靈弒逆之禍與劉子合諸侯同盟於此何所爲哉公不與盟者晉侯不與公盟也晉侯與公同事而不同盟非所以宗諸侯也天下孰不解體故自定四年訖防於召陵諸侯復不出者二十四年至如昭二十六年鄢陵之防晉自不出此不足宗諸侯可知也

晉人執季孫意如以歸

左氏曰晉人執季孫意如以幕蒙之使狄人守之晉人以平子歸子服湫従康侯胡氏曰自文公以來公室微三家専而季氏辠之首也宿及意如尢爲彊偪元年伐莒疆鄆十年又伐莒中分魯國以自封殖而使其君食於其家其不臣甚矣晉人若告於諸侯以其辠執之請於天子以大義廢之收私邑爲公室之民使政令在君大夫臣順則方伯之職修矣而徒以邾莒之言曰我之不共魯故之以遂辭魯君而執意如則是重在貨財而不責其無君臣之分也何得爲伯討乎義又見莊十七年齊執鄭詹

公至自防

義見桓二年公至自唐

蔡侯盧歸於蔡陳侯吳歸於陳

左氏曰楚之滅蔡也靈王遷許胡沈道房申於荊焉平王卽位旣封陳蔡而皆復之隠大子之子盧歸於蔡悼大子之子吳歸於陳愚案陳蔡國滅身死世子俱亡今經直書蔡侯廬歸於蔡陳侯吳歸於陳者非不許楚封諸侯而爲此自歸之文也考之左氏十三年四月楚比弒楚子之時觀従曰今不封蔡蔡不封矣又曰依陳蔡人以國又曰陳蔡欲爲名故請爲武軍乃藩爲軍於時陳蔡蓋已立矣非至此始立也經不書者或魯史所無或義見於此而不書其立爾今此則蔡侯廬陳侯吳各歸其國也其名者別其爲何君也不書自楚者不譏其有奉也其書歸者一見陳蔡復國於彊楚二見王不能理而諸侯乘機自復三見楚人制中夏興滅之大柄皆聖人側怛之心也○孫氏曰楚靈暴滅二國楚平旣立故復二國之後然則楚平復之喜與非善也聖王不作諸侯不振二國之命制在楚人故也劉氏曰陳蔡復國於仇讎之楚忘其宗廟之辱社稷之恥殆匹夫所不爲其道𨿽可復其行不可復惡足以君國子民哉是其禍亂相繼至於滅亡而莫之振也豈不哀哉

冬十月葬蔡靈公

靈公蔡侯般也自楚防殺般三十有一月蔡侯廬歸國而始得葬𨿽弒逆之賊人所不卹然王政不行蠻夷肆虐弱國無以自存亦可見矣義又見隠三年宋公卒

公如晉至河乃復

左氏曰公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河髙氏曰晉不與公盟今又執吾卿而公復朝之無恥甚矣愚謂晉之辠亦可見矣義又見二年

吳滅州來

蘇氏曰州來楚之附庸趙氏曰近楚國自此見吳之彊而滅國矣義見僖三年徐取舒

十有四年春意如至自晉

陳氏曰意如不稱氏前見也左氏曰十三年季孫猶在晉子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其辠合諸侯而執其老若猶有辠死命可也若曰無辠而惠免之諸侯不聞是逃命也何免之爲請従君惠於防宣子患之使叔魚見季孫曰鮒也聞諸吏將爲子除館於西河且泣平子懼先歸惠伯待禮愚謂晉執意如不以其辠今又舎之亦無所爲不惟晉之無王命且見其執其舎皆出於私喜怒而非有公天下之心也

三月曹伯滕卒

義見隠三年宋公卒

夏四月

秋葬曹武公

義見隠三年葬宋穆公

八月莒子去疾卒

左氏曰著丘公大意見隠七年滕侯卒

冬莒殺其公子意恢

莒子卒而莒亂殺其君之親則莒之無政可知矣不曰殺其大夫而曰殺其公子者義不在於専殺大夫而在於殺君之親也

十有五年春王正月吳子夷末卒【末公羊作昧】

義見文十八年秦伯卒

二月癸酉有事於武宮籥入叔弓卒去樂卒事

武宮卽成六年所立者也籥見宣八年左氏曰叔弓涖事籥入而卒孫氏曰非禮也宗廟之祭羽籥旣陳𨿽有卿佐之喪不可去也然卿佐之喪當有恩禮去樂則太甚故爲之廢繹是故宣八年書有事於大廟仲遂卒於垂壬午猶繹孔子譏其繹爾愚謂二月有事常禮也有事於武宮則失禮矣叔弓卒而去樂卒事是失禮之中又失禮也○啖氏曰宗廟大事大夫卒小事以理言之應待祭畢又禮記稱衛侯曰柳莊者非寡人之臣也社稷之臣也如其卒𨿽當祭必告據此則明常禮不當告愚謂若如左氏說叔弓涖事而卒則不用告而知之矣啖氏之說施之卿卒在外告而後知者可也然左氏之說未知其實然否也

夏蔡朝吳出奔鄭朝公【羊作昭】無【出字】

左氏曰楚費無極害朝吳之在蔡也欲去之乃謂之曰王惟信子故處子於蔡子亦長矣而在下位辱必求之吾助子請又謂其上之人曰王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭王怒曰余惟信吳故寘諸蔡且微吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以翦其翼也未詳信否義見僖二十八年元咺奔晉○朴鄕呂氏曰蔡侯復國而朝吳出奔意者蔡侯不能容之而出邪

六月丁巳朔日有食之

義見隠三年

秋晉荀吳帥師伐鮮虞

義見十二年此則兼見大夫帥師爾○朴鄕呂氏曰十二年伐之矣今又遣命卿帥師以伐之晉不能加於楚則従事於鮮虞而已

冬公如晉

左氏曰平丘之防故也愚案公屢見辭於晉而復往畏晉甚矣非君國之道也義又見僖十年公如齊

十有六年春齊侯伐徐

左氏曰齊師至於蒲隧徐人行成徐子及郯人莒人防齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐逺方防之有成而還莫之亢也無伯也夫未詳信否義見莊二十年齊伐戎

楚子誘戎蠻子殺之【蠻公羊作曼】

杜氏曰河南新城縣有蠻城張氏曰伊闕縣卽新城也左氏曰楚子聞蠻氏之亂也與蠻子之無質也使然丹誘戎蠻子嘉殺之朴鄕呂氏曰誘人而殺之前此未有也而楚君再爲之

夏公至自晉

義見桓二年公至自唐

秋八月己亥晉侯夷卒【亥公羊作丑】

義見隠三年宋公卒

九月大雩

義見桓五年

季孫意如如晉冬十月葬晉昭公【公羊作十一月】杜氏曰三月而葬速髙氏曰卿共喪事非禮也義又見隠三年葬宋穆公

十有七年春小邾子來朝

左氏曰小邾穆公義見隠十一年滕薛來朝

夏六月甲戌朔日有食之

義見隠三年

秋郯子來朝

義見隠十一年滕薛來朝

八月晉荀吳帥師滅陸渾之戎

陸渾戎見宣三年左氏曰晉侯使屠蒯如周請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備晉荀吳帥師涉自棘津使祭史先用牲於雒陸渾人弗知師從之遂滅陸渾數之以其貳於楚也陸渾子奔楚其眾奔甘鹿周大獲宣子夢文公攜荀吳而授之陸渾故使穆子帥師獻俘於文宮木訥趙氏曰陸渾之戎逼近成周然俘而投之海外可也滅之亦酷矣義又見莊二十年齊伐戎

冬有星孛於大辰

孛見文十四年公羊曰其言於大辰何在大辰也大辰者何大火也大火爲大辰伐爲大辰北辰亦爲大辰何以書記異也愚案冬月大火沒於西矣伐卽參也見於東方北辰長見不隠所謂大辰豈伐與北辰歟呂氏曰日月星辰謫見乎天霜雪風雨之不時以爲民害皆政事之失有以取之也故君觀其變以思戒察其詳以攺行則災害可息而無危亡之禍其晏然不以爲意則禍及之非不幸也聖人詳書爲世戒爲人君者觀春秋所書其可不致懼乎

楚人及吳戰於長岸

杜氏曰長岸楚地地譜曰水戰也康侯胡氏曰言戰不言敗勝負敵也左氏曰吳伐楚戰於長岸子魚先死楚師繼之大敗吳師獲其乘舟吳公子光請於眾曰喪先王之乘舟豈惟光之辠眾亦有焉請借取之以救死眾許之使長鬛者三人潛伏於舟側曰我呼余皇則對師夜從之三呼皆疊對楚人從而殺之楚師亂吳人大敗之取余皇以歸愚謂吳伐楚楚主乎此戰也獻可杜氏曰吳楚爭彊交亂中國無能制也義又見僖三年徐取舒○木訥趙氏曰此後楚日削而吳日張矣

十有八年春王三月曹伯須卒

義見隠三年宋公卒

夏五月壬午宋衛陳鄭災

公羊曰同日而俱災爲天下記異也義又見莊二十年齊大災

六月邾人入鄅【音禹或音矩】

杜氏曰鄅妘姓國在瑯邪開陽縣張氏曰屬沂州臨沂縣左氏曰鄅人借稻邾人襲鄅鄅人將閉門邾人羊羅攝其首遂入之盡俘以歸義見隠二年莒入向○黃氏曰案左氏稱六月借稻則春秋用夏正也若攺四月稱六月則四月安有稻之可借

秋葬曹平公

義見隠三年葬宋穆公

冬許遷於白羽

張氏曰白羽一名析楚邑也卽鄧州內鄕縣愚按許一遷於葉再遷於夷三遷於白羽迫於彊國靡有寧宇王綱不振小國窮困如此義又見成十五年

十有九年春宋公伐邾

左氏曰鄅夫人宋向戍之女也故向寧請師宋公伐邾義見隠二年鄭伐衛

夏五月戊辰許世子止弒其君買

左氏曰許悼公瘧飲大子止之藥卒愚謂凡弒君父者不必親加刃於其身據左氏飲止藥而卒則是毒殺之耳非弒君而何哉三傳得其事而不得其意故妄爲之說義見襄三十年蔡般事○朴鄕呂氏曰許悼公瘧飲止之藥而卒則是與聞乎故也使世子止之辠而止於不嘗藥也聖人不加之以弒名加之以弒名則非不嘗藥也明矣愚謂飲止藥而卒不止乎與聞乎故而己

巳卯地震

義見文九年

秋齊髙發帥師伐莒

義見隠二年鄭伐衛○存耕趙氏曰齊不伐莒久矣景公乘晉楚之弱有代興之志故侵欲小國也未詳是否

冬葬許悼公

義見隠三年葬宋穆公○案許止不討而悼公書葬則傳所謂賊不討不書葬者妄也

二十年春王正月

夏曹公孫防自鄸出奔宋【鄸谷梁作夢】

張氏曰鄸興仁府乘氏縣有大饗城古老云古鄸城也貫道王氏曰經書自某出奔者宋華亥自南裏宋公之弟辰自蕭及公孫防自鄸也華亥辰先書入書叛防無見焉則非據邑叛君者也鄸防之食邑也得辠而出由邑而奔也義見僖二十八年元咺奔晉

秋盜殺衛侯之兄縶【公谷作輒陸氏曰案衛侯之孫名輒故宜爲縶】左氏曰公孟縶也孫氏曰盜者微賤之稱以衛侯之兄而盜得殺之衛侯之無刑政也如此

冬十月宋華亥向寧華定出奔陳【寧公羊作後皆同】朴鄕呂氏曰一宋國也而大夫同出奔以見君之不能待其臣而臣之不能事其君也義又見僖二十八年元咺奔晉

十有一月辛卯蔡侯廬卒

義見隠三年宋公卒

二十有一年春王三月葬蔡平公

義見隠三年葬宋穆公

夏晉侯使士鞅來聘

義見隠七年齊來聘

宋華亥向寧華定自陳入於宋南裏以叛【公羊作畔】杜氏曰自外而至故曰入南裏宋城內裏名左氏曰宋華費遂生華防華多僚華登防爲少司馬多僚爲禦士與防相惡乃譖諸公曰防將納亡人公懼使告司馬司馬嘆曰必多僚也吾有讒子而弗能殺吾又不死抑君有命可若何乃與公謀逐華防子皮殺多僚劫司馬以叛而召亡人壬寅華向入樂大心丰愆華牼禦諸橫華氏居廬門以南裏叛宋城舊鄘及桑林之門而守之冬十月華登以吳師救華氏齊師宋師敗吳師於鴻口華登帥其餘以敗宋師公欲出廚人濮曰吾小人可借死而不能送亡君請待之齊烏枝鳴曰用少莫如齊致死齊致死莫如去備彼多兵矣請皆用劍従之華氏北復卽之遂敗華氏於新裏十一月公子城以晉師至曹翰胡防晉荀吳齊苑何忌衛公子朝救宋丙戌與華氏戰於赭丘大敗華氏圍諸南裏楚防越帥師逆華氏未詳信否谷梁曰自陳陳有奉焉爾○邦衡胡氏曰經書入邑以叛者四戚不言衛朝歌不言晉蕭不言宋此再言宋者彼但入於所食私邑而此則入於都城之內也入都城之內則逼君已甚三臣之惡不容誅矣然宋公不能立國使叛臣得投隙而逼都城則國之削亦甚矣義又見僖二十六年孫林父事○黃氏曰王伯兩微叛臣橫行如此

秋七月壬午朔日有食之

義見隠三年

八月乙亥叔輒卒【輒公羊作痤】

輒叔弓之子伯張也譏世卿也大意又見隠元年益師卒

冬蔡侯朱出奔楚【朱谷梁作東】

邦衡胡氏曰楚防誘殺蔡般執用蔡有蓋蔡君不共戴天之讎朱乃奔而親之惡何可言哉義又見桓十五年鄭伯奔蔡

公如晉至河乃復

許氏曰公失其重久矣故晉得輕進退之義又見二年○戴氏曰宜乎季氏之彊昭公之弱晉助其臣而不有其君久矣

二十有二年春齊侯伐莒

左氏曰齊北郭啟帥師伐莒莒子將戰苑羊牧之諫曰齊帥賤其求不多不如下之大國不可怒也弗聴敗齊師於壽餘齊侯伐莒莒子行成司馬竈如莒涖盟莒子如齊涖盟未詳信否髙氏曰齊景矜而貪功如此安能及逺哉義又見隠二年鄭伐衛

宋華亥向寧華定自宋南裏出奔楚

朴鄕呂氏曰其言自宋南裏何以其嘗據此而叛也左氏曰楚防越使告於宋曰寡君聞君有不令之臣爲君憂無寧以爲宗羞寡君請受而戮之對曰孤不佞不能媚於父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以奬亂人孤之望也惟君圖之楚人患之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已救宋而除其害又何求乃固請出之宋人從之宋華亥向寧華定華防華登皇奄傷省臧士平出奔楚未詳信否愚謂三叛奔陳又自陳入宋據國以叛復出奔楚往來三年出入自如無能討之者三叛之辠著矣陳楚之惡明矣然宋公之爲國亦可知也義又見僖二十八年元咺奔晉

大搜於昌閒【公羊作姦後同】

陸氏曰昌閒魯地義見十一年○許氏曰八年秋搜十一年夏搜以爲書不時也今此春搜時矣而書則凡昭公書搜爲大夫咸彊公失其政兵戎是務而禮防不興上下相與以樂滔憂也文王之時人倫旣正而後軍旅以律朝廷旣治而後田野卽功是以詩歌庶類蕃殖而搜田以時當魯昭之季朝廷人倫逆亂極矣而惟搜田之是務是以屢書之

夏四月乙丑天王崩

此爲景王三月而葬與王室亂等事起也義又見隠三年

六月叔鞅如京師葬景王

叔鞅叔弓次子穆伯也三月而葬亂故也義見文九年得臣葬襄王

王室亂

左氏曰王子朝賓起有寵於景王王與賓孟說之欲立之劉獻公之庶子伯蚠事單穆公惡賓孟之爲人也願殺之又惡王子朝之言以爲亂願去之賓孟適郊見雄鷄自斷其尾問之侍者曰自憚其犧也遽歸告王且曰雞其憚爲人用乎人異於是犧者實用人人犧實難已犧何害王弗應夏四月王田北山使公卿皆從將殺單子劉子王有心疾乙丑崩於榮錡氏戊辰劉子摯卒無子單子立劉蚠五月庚辰見王遂攻賓起殺之盟羣王子於單氏六月丁巳葬景王王子朝因舊官百工之喪職秩者與靈景之族以作亂帥郊要餞之甲以逐劉子壬戌劉子奔揚單子逆悼王於莊宮以歸王子還夜取王以如莊宮癸亥單子出王子還與召莊公謀曰不殺單旗不捷與之重盟必來背盟而克者多矣從之樊頃子曰非言也必不克遂奉王以追單子及領大盟而復殺摯荒以說劉子如劉單子亡乙丑奔於平畤羣王子追之單子殺還姑發弱鬷延定稠子朝奔京丙寅伐之京人奔山劉子入於王城辛未鞏簡公敗績於京乙亥甘平公亦敗焉叔鞅至自京師言王室之亂也閔馬父曰子朝必不克其所與者天所廢也劉氏曰何言乎王室亂亂自內作者也呂氏曰不言京師亂而言王室亂者言京師則通乎上下言王室則其父子兄弟自亂之耳康侯胡氏曰景王寵愛子朝使孽子配嫡以本亂者其言王室譏國本之不正也○髙氏曰春秋紀事必指其實前此者王室衰微猶未至於亂也景王不能正家而致諸子之爭立於是尹氏召伯毛伯欲立子朝而劉子單子欲立王猛二子相逐遂以干戈相向疊勝疊負五年之間國無定主王室之亂莫此爲甚夫天下不可一日無君而二子爭立五年始定嗚呼王室者諸夏之本也枝葉未有害本實先撥詩人尙以爲戒況枝葉已雕瘁而本又蠧壊若此乎書之深悼周之不復興且辠諸侯之不救也愚案傳曰身修而後家齊家齊而後國治國治而後天下平王室亂家不齊之極也家旣不齊其何以治其國以平天下哉然家之不齊由乎身之不修後世人君而知此義必躬行以教其家早定冡嗣禮訓庶孽偏愛不萌窺伺不作此春秋所以爲克己復禮之書也

劉子單子以王猛居於皇

劉子名蚠單子名旗天子之卿也髙氏曰皇者畿內邑也杜氏曰河南鞏縣西南有皇亭東漢志鞏有皇亭西北有湟水左氏曰單子欲告急於晉以王如平畤遂如圃車次於皇劉子如劉單子使王子處守於王城盟百工於平宮鄩肸伐皇大敗獲鄩肸焚諸王城之市八月司徒丑以王師敗績於前城百工叛伐單氏之宮敗焉反伐之伐東圉劉氏曰王猛乃王矣未逾年是以不可稱天王而又不可以諸侯例稱子也冠王於子又與他王子相亂故稱王系猛者乃王者在喪之常稱朴鄕呂氏曰其名之何未成君之辭且以別於子朝也其言劉子單子以何猛制在劉單也愚謂此亦據實書之爾嗣王繼位居喪有常所而劉單以之居於皇非其所矣見王室之亂也自此以後皆王室亂之事○葉氏曰猛太子壽之母弟所得立者也必無嫡而後可以立庶朝𨿽長所不得立也而朝之言曰王后無嫡則立長是謂太子爲嫡而欲以長奪猛夫安知太子母弟亦嫡哉此固朝之所以絕於春秋也

秋劉子單子以王猛入於王城

杜氏曰王城郟鄏今河南縣東萊呂氏曰洛誥我乃卜澗水東瀍水西惟洛食先儒以爲今河南城所謂王城也成王定鼎於郟鄏是也平王東遷定都於王城左氏曰晉籍談荀躒帥九州之戎及焦瑕溫原之師以納王於王城庚申單子劉蚠以王師敗績於郊前城人敗陸渾於社愚謂劉子單子所輔者正而王又入於城常事也春秋之義所不書者也然以天王之尊依劉單居於皇又依劉單至是始得入於王城王室之亂如此故書以見義焉又爲王子猛卒及天王居於翟泉起文也○朴鄕呂氏曰其再言劉子單子何二事也居於皇一事也入於王城一事也一出一入是以兩言之劉子單子以王猛居以王猛入劉單得無辠乎曰先書王室亂後書二子以劉單可以免辠矣繼書曰尹氏立王子朝尹氏之辠可免乎

冬十月王子猛卒

左氏曰王子猛卒不成喪也敬王卽位館於子旅氏孫氏曰王猛卒其曰王子猛者言王所以明當嗣之人也言子所以見未逾年之君也不曰崩降成君也愚謂前兩書王猛而此書王子猛者因其卒而書子皆所以明其爲嫡也又以別居於翟泉者非王猛也○葉氏曰朝書尹氏立而敬王立不書敬王正也今猛立亦不言與敬王同猛亦正也猛之得立其辭與義固已具矣

十有二月癸酉朔日有食之

義見隠三年

春秋本義卷二十五

欽定四庫全書

春秋本義卷二十六

元程端學撰

昭公

二十有三年春王正月叔孫婼如晉【婼勑略切公羊作舍下同】義見隠七年齊來聘又爲晉執婼起文也

癸丑叔鞅卒

譏世卿也大意又見隠元年益師卒

晉人執我行人叔孫婼

蘇氏曰執之稱行人言非其辠也義又見莊十七年齊執鄭詹

晉人圍郊

髙氏曰郊王畿之邑不系之國者天下皆王土也所以別異於諸侯也康侯胡氏曰郊子朝邑也當是時天子蒙塵晉爲方伯不奔問官守省視器具徐遣大夫往焉勤王尊主義若是乎書晉人圍郊而辠自見也

夏六月蔡侯東國卒於楚

朴鄕呂氏曰前書蔡侯朱出奔楚而此書蔡侯東國卒於楚谷梁以朱爲東谷梁所書疑是而又脫一國字爾何者朱無歸入卒之文而東國無出奔之事疑只是一事諸侯卒於外書地東國失守社稷出奔仇讎已而身死於外書曰蔡侯東國卒於楚而東國之辠著矣

秋七月莒子庚輿來奔

左氏曰莒子庚輿虐而好劍苟鑄劍必試諸人國人患之又將叛齊烏存帥國人以逐之庚輿將出聞烏存執殳而立於道左懼將止死苑羊牧之曰君過之烏存以力聞可矣何必以弒君成名遂來奔齊人納郊公未詳信否義見襄十四年衛侯奔齊

戊辰吳敗頓胡沈蔡陳許之師於雞父胡子髠沈子逞滅獲陳夏齧父谷【梁作甫逞公羊作楹谷梁作盈】杜氏曰雞父楚地安丰縣南有雞備亭屬壽州國𨿽存君死曰滅夏齧徴舒孫劉氏曰疑楚本與諸侯同救州來旣而令尹卒楚師畱而諸侯先至故吳得獨敗之楚師實未與吳相接則無緣書楚也康侯胡氏曰諸之師曷爲略而不序頓胡沈則其君自將蔡陳許則大夫帥師言敗則或滅或獲其事不同也故總言朴鄕呂氏曰序頓胡沈於蔡陳許之上者以君臣爲序也左氏曰吳人伐州來楚防越帥師及諸侯之師奔命救州來吳人禦諸鐘離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君防而狂陳大夫齧壯而頑頓與許蔡疾楚政楚令尹死其師熸帥賤多寵政令不壹七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃揺心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以辠人三千先犯胡沈與陳三國爭之吳爲三軍以系於後中軍從王光帥右掩余帥左吳之辠人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔朴鄕呂氏曰吳益彊也不曰滅胡子沈子而曰胡子沈子滅者言自滅也愚謂楚勢稍沮吳復彊盛中國又生一楚矣六國從楚以致敗滅擒獲皆有自取之道也

天王居於狄泉

張氏曰狄泉卽僖二十九年翟泉左氏曰夏四月單子取訾劉子取墻人直人六月王子朝入於尹尹圉誘劉佗殺之單子從阪道劉子從尹道伐尹單子先至而敗劉子還召伯奐南宮極以成周人戍尹單子劉子樊齊以王如劉王子朝入於王城次於左巷秋七月鄩羅納諸荘宮尹辛敗劉師於唐又敗諸鄩尹辛取西闈攻蒯蒯潰許氏曰逾年書王故敬王逾年卽位而稱天王朴鄕呂氏曰王子猛卒弟匄立是爲敬王子朝自京入於王城故敬王避子朝居於狄泉愚謂以天王而居於狄泉非其所也見王室之亂猶未巳也

尹氏立王子朝

尹氏見隱三年尹氏卒谷梁曰立者不宜立也孫氏曰立者篡辭嗣子有常位故不言立王猛敬王是也此言尹氏立王子朝其惡可知也陸氏曰又足以見世卿之惡也○呂氏曰旣曰天王居於狄泉尊無二上斷可知矣又曰尹氏立王子朝則王子朝之不正而爭立辠亦明矣屬辭比事春秋教也

八月乙未地震

義見文九年

冬公如晉至河有疾乃復【公羊谷梁有上有公字羨文也】左氏曰公爲叔孫故如晉及河有疾而復義見二年愚謂此與前四如晉至河乃復不同者以其有疾而自復也可以見前四如晉皆不得入而復矣而此亦書者又以見公之不當如也義又見僖十年公如齊○孫氏曰凡公如晉不得入者六二年公如晉至河乃復十二年十三年二十一年此年定三年皆是也此書有疾明公自有疾而反爾餘皆譏公數如晉而不納以取其辱康侯胡氏曰以周公之冑千乘之君執幣帛修兩君之好而不見納可恥矣有恥而後知憤知憤而後能自彊自彊而後能爲善爲善而後能立身立身而後能行其政令保其國家矣昭公內則受制於權臣外則見陵於方伯此正憂患疢疾有徳慧術智保生免死之時也而安於屈辱甘處防弱無憤悱自彊之心其失國出奔死於境外自取之哉

二十有四年春王二月丙戌仲孫貜卒【貜俱防切】譏世卿也大意又見隠元年益師卒

婼至自晉

孫氏曰不言叔孫婼前見也愚謂此記婼見執首尾以見晉侯執之不以其辠而釋之亦無爲也

夏五月乙未朔日有食之

義見隠三年

秋八月大雩

義見桓五年

丁酉伯郁釐卒【郁公羊作鬰】

義見隠三年宋公和卒

冬吳滅巢

康侯胡氏曰巢楚之附庸與十三年吳滅州來同義又見僖三年徐取舒○木訥趙氏曰吳將謀楚先滅其與國滅州來滅巢滅徐皆楚之與國也

平公

義見隱三年宋穆公

二十有五年春叔孫婼如宋

義見隠七年齊來聘

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父【詣公羊谷梁作倪大心公羊作世心後同】詣叔弓之孫叔輒之子張氏曰黃父卽黒壤晉地左氏曰二十四年鄭伯如晉子大叔相見範獻子獻子曰若王室何對曰老夫其國家不能卹敢及王室抑人亦有言曰嫠不卹其緯而憂宗周之隕爲將及焉今王室實蠢蠢焉吾小國懼矣然大國之憂也吾儕何知焉吾子其早圖之詩曰缾之罄矣惟罍之恥王室之不寧晉之恥也獻子懼而與宣子圖之乃徴防於諸侯期以明年二十五年夏防於黃父謀王室也趙簡子令諸侯之大夫輸王粟具戍人曰明年將納王宋樂大心曰我不輸粟我於周爲客若之何使客晉士伯曰自踐土以來宋何役之不防而何盟之不同曰同卹王室子焉得辟之子奉君命以防大事而宋背盟無乃不可乎右師不敢對受牒而退未詳信否愚謂王室之亂如此而諸侯之大夫自爲防其後不見納王事迹天下事勢可知矣

有鸜鵒來巢【鸜公羊作鸛誤】

左氏曰書所無也張氏曰邵子曰天下將治則天地之气自北而南天下將亂則天地之气自南而北禽鳥飛類得气之先者也春秋書六鷁退飛鸜鵒來巢气使之也鸜鵒不逾濟而至魯豈非气自南而北之驗哉當此之先楚𨿽爲中國患而齊晉猶足以抑之自此之後晉伯不競吳楚越皆以南夷疊主夏盟諸侯斂衽事之馴至大亂則知鸜鵒來巢之祥不特昭公出奔之兆也○葉氏曰天有時地有气橘逾淮爲枳鸜鵒不逾濟貉逾汶則死地气也天有時以生有時以殺艸木有時以生有時以死石有時以泐川有時以澤天反時爲災地反物爲妖故天失其時則書霣霜殺菽隕霜不殺艸李梅實無冰地失其气則鸜鵒來巢

秋七月上辛大雩季辛又雩

左氏曰秋書再雩旱甚也髙氏曰季辛不言大蒙上文也旱旣太甚因一月再雩而志其僭且數也義又見桓五年○康侯胡氏曰聖人書此者以志禦災之非道而區區於禱祠之末也昭公之時雨雹地震四見於經旱漧爲虐相繼而起季辛又雩災之甚也若反身修徳信用忠賢災異之來必可禦矣昭公至是猶不知畏罔克自省而求於禱祠之末將能勝乎故書此爲後世鑑

九月己亥公孫於齊次於陽州【己亥谷梁作乙亥陽公羊作楊】孫見莊元年杜氏曰陽州齊魯境上邑未敢直前故次於境愚謂以後公至自齊居於鄆觀之直齊邑爾左氏曰初平子拘公思展執申夜姑將殺之公若將爲之請平子使豎勿內公之使速殺之故公若怨平子季郈之雞鬭季氏介其雞郈氏爲之金距平子怒益宮於郈氏且讓之故郈昭伯亦怨平子臧昭伯之從弟防爲讒於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏臧孫曰此之謂不能庸先君之廟大夫遂怨平子公若獻弓於公爲且與之出射於外而謀去季氏公爲告公果公賁公果公賁使侍人僚柤告公公寢將以戈擊之乃走公曰執之亦無命也懼而不出數月不見公不怒又使言公執戈以懼之乃走又使言公曰非小人之所及也公果自言公以告臧孫臧孫以難告郈孫郈孫以可勸告子家懿伯懿伯曰讒人以君徼幸事若不克君受其名不可爲也捨民數世以求克事不可必也且政在焉其難圖也公退之辭曰臣與聞命矣言若泄臣不獲死乃館於公叔孫昭子如闞公居於長府九月戊戌伐季氏殺公之於門遂入之平子登臺而請曰君不察臣之辠使有司討臣以干戈臣請待沂上以察辠弗許請囚於費弗許請以五乘亡弗許子家子曰君其許之政自之出久矣隱民多取食焉爲之徒者眾矣日入慝作弗可知也眾怒不可蓄也蓄而弗治將蘊蘊蓄民將生心生心同求將合君必悔之弗聽郈孫曰必殺之公使郈孫逆孟懿子叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往陷西北隅以入公徒釋甲執冰而踞遂逐之孟氏使登西北隅以望季氏見叔孫之旌以告孟氏執郈昭伯殺之於南門之西遂伐公徒子家子曰諸臣僞劫君者而負辠以出君止意如之事君也不敢不攺公曰余不忍也與臧孫如墓謀遂行己亥公孫於齊次於陽州康侯胡氏曰以君伐臣曷爲不勝魯自東門氏殺嫡立庶魯君於是乎失政祿去公室政在季氏於此君也四世矣作三軍盡徵其一捨中軍兼有其二民賦入於其家半矣受命救臺也遂入鄆帥師取卞也不以聞軍政在其手専矣行父片言而東門氏逐南蒯一動而公子憖奔魯之羣臣亦無敢忠於公室而獻謀者所謂屯難之時也昭公不明乎消息盈虛之理正身率徳擇任忠賢待時循致不忍一朝之忿求逞其私欲而以羣小謀之其及也宜哉○石氏曰天下有道則禮樂徵伐自天子出無道則自諸侯出蓋十世希不失矣自大夫出五世希不失矣又曰祿之去公室五世矣政逮於大夫四世矣自周東遷天子始失政而諸侯専専自魯隱始自隠至昭凡十世矣自東門襄仲殺適立庶魯侯始失國而大夫専専自宣公始由宣至定凡五世也自季文子武子秉魯以至平子又四世矣此宣公之末年歸父欲去三桓張公室而未能也自是以來魯君世從其失季氏世修其勤史墨所謂民不知君何以得國而樂祈子家駒亦謂魯君失民季氏得眾之久也政在季氏已四世魯君喪政已四公而以區區稠父而欲同諸大夫去之不亦妄乎宜其所以見逐也

齊侯唁公於野井【唁音彥】

唁弔生也何氏曰弔失國曰唁杜氏曰濟南祝柯縣東有野井亭齊侯來唁公公不敢逺勞故迎之往至野井左氏曰齊侯將唁公於平陰公先至於野井齊侯曰寡人之辠也使有司待於平陰爲近故也齊侯曰自莒疆以西請致千社以待君命寡人將帥敝賦以從執事惟命是聽君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立且齊君無信不如早之晉弗從公羊曰唁公者何昭將殺季氏告子家駒曰季氏爲無道僭於公室久矣吾欲殺之何如子家駒曰諸侯僭於天子大夫僭於諸侯久矣昭公曰吾何僭矣哉子家駒曰設兩觀乘大輅朱幹玉戚以舞大夏八佾以舞大武皆天子之禮也且夫牛馬維婁委已者也而柔焉季氏得民眾久矣君無多辱焉昭公不從其言終殺之而敗焉走之齊齊侯唁公於野井孫氏曰不能討季氏之辠而徒能唁昭公於野井齊侯之惡亦可見矣○常山劉氏曰次於陽州不得入於齊也次於幹侯不得入於晉也此言齊侯唁公於野井二十九年齊侯使髙張來唁公三十一年季孫意如防晉荀躒於適歷晉侯使荀躒唁公於幹侯唁慰安之辭也齊大國也不能討意如於魯徒能唁公此齊侯之惡也季孫意如逐君之賊晉不能討而戮之旣與荀躒防於適歷又使荀躒唁公於幹侯何所爲哉晉侯之惡亦可見矣葉氏曰昭公徬徨於外以待二國者五年流離亦已甚矣而齊晉之君臣方且以空言款公故三書唁以表之康侯胡氏曰書曰唁公亦明其無納公之實譏之也

冬十月戊辰叔孫婼卒

譏世卿也大意又見隠元年益師卒

十有一月己亥宋公佐卒於曲棘

曲棘杜氏曰宋地陳畱外黃縣城中有曲棘裏地譜外黃在開封雍丘縣愚謂不爲王事而卒於他所非禮也義又見隱三年宋公卒○陸氏曰諸侯卒於他國及卒於防卒於師則書之𨿽在國不卒於其都亦書之晉侯卒於扈宋公卒於曲棘之類是也

十有二月齊侯取鄆

鄆西鄆見成四年齊侯蓋取之季氏也呂氏曰齊侯取鄆以處公也不能討意如以正君臣大義而獨取鄆以處公其無意於善而忽逺略可知也○髙氏曰齊侯若以取鄆之力防諸侯討季氏之辠以納公猶反掌耳而區區取一邑居之無意於納公也

二十有六年春王正月宋元公

杜氏曰三月而速義又見隠三年宋穆公

三月公至自齊居於鄆

凡公行返而告廟則書至今昭公在外不告於廟明矣而亦書公至自齊蓋公自齊至於魯邑亦可謂公至自齊矣益知書法不可以凡例求也居處也居於鄆不得入國都也國都者諸侯之所居故居於國都不書書居於鄆則公失其所也公失其所其所由來漸矣故君子常謹其防懼其禍之著而莫之救也觀昭公之事可爲永鑑矣○黃氏曰春秋先五書公如晉至河乃復蓋晉以政不在公不若厚季氏之爲利其後兩書公如齊如晉三書齊晉唁公五書居鄆四書在幹侯以至於薨嗚呼悲夫

夏公圍成【公羊作郕】

成見桓六年成者魯邑而公自圍其邑見公之失政甚矣康侯胡氏曰書公圍成則季氏之不臣昭公之不君其辠咸具矣○孫氏曰其國內皆叛也

秋公防齊侯莒子邾子伯盟於鄟陵【鄟音専又市轉切】杜氏曰鄟陵地闕左氏曰盟於鄟陵謀納公也邦衡胡氏曰晉爲盟主公數如晉而不納及次幹侯晉又見拒是伯主已不與矣平時同盟如宋衛陳鄭皆不與矣齊莒邾何能爲乎書四國同盟於鄟陵見諸侯與公者寡不與者眾也內見棄於臣民外見絕於諸侯𨿽齊莒邾實欲納公猶恐不克況徒盟而已乎義又見隱元年盟於蔑

公至自防居於鄆

義見前

九月庚申楚子居卒

義見文十八年秦伯卒

冬十月天王入於成周

成周見宣十六年入於成周自狄泉而入也王至此僅入成周不得正位王城見王室之亂粗定而猶有所畏也○東萊呂氏曰平王東遷定都於王城王子朝之亂其黨多在王城敬王畏之徙都成周

尹氏召伯毛伯以王子朝奔楚

王氏曰子朝天子之子謀亂王室兵敗而奔夷狄辠不容誅矣然由三子所教導故曰尹氏召伯毛伯以王子朝奔楚存耕趙氏曰寵嫡不早別遂使兩黨相傾五六年而後定愚謂楚受四亂賊而不殺其辠大矣○髙氏曰先書天王居於狄泉而後書立王子朝先書天王入於成周而後書子朝奔楚者由嗣君不正故亂臣得以乘之及能反正然後辠人竄迹皆上之人有以召之也書奔楚者見王室之令不行於天下故逋逃辠戾之人楚敢受之而不歸也康侯胡氏曰子朝有寵於景王爲之黨者眾矣卒不能立至於奔楚何也是非有出於人之本心者不可以私愛是亦不可以私惡非卒歸於公則止矣景王寵愛子朝將期於見是而天下不以爲是疎薄子猛將期於見非而天下卒不以爲非徒設此心兩棄之也王猛子朝之際危亦甚矣春秋詳書爲後世戒可謂深切著明也哉

二十有七年春公如齊

爲人之君而見逐於其臣求救於人而不見與可爲永鑑矣

公至自齊居於鄆

義見二十六年

夏四月吳弒其君僚

不書弒君之賊見文十八年義見隠四年衛州吁事

楚殺其大夫郤宛【郤谷梁作郤】

義見荘二十六年曹殺大夫

秋晉士鞅宋樂祁犂衛北宮喜曹人邾人滕人防於扈三國稱人防者也扈見文七年義見文十一年防於承筐

冬十月曹伯午卒

義見隠三年宋公卒

邾快來奔

義見僖二十八年元咺奔晉○徐邈氏曰自此以前邾畀我庶其並來奔今邾快又至三叛人俱以魯爲主邾魯鄰國而聚其逋逃故悉書之

公如齊

左氏曰公如齊齊侯請饗之子家子曰朝夕立於其朝又何饗焉其飲酒也乃飲酒使宰獻而請安子仲之子曰重爲齊侯夫人曰請使重見子家子乃以君出存耕趙氏曰公淹卹於鄆恃齊求復三年矣公之求齊勤矣齊無納公之意而公不察也公至此悔亦晚矣義又見前

公至自齊居於鄆

義見二十六年

二十有八年春王三月曹悼公

髙氏曰六月而慢也義又見隱三年宋穆公

公如晉次於幹侯

杜氏曰幹侯在魏郡斥丘縣晉境內邑地譜大名府成安縣東南有斥丘故城孫氏曰公連年如齊者再皆不見禮故如晉也次於幹侯者不得入於晉也公旣不見禮於齊又不得入於晉其窮辱若此○木訥趙氏曰晉之六卿卽魯之三家也其忍傷其類哉任氏曰齊晉大國也皆與季氏不卹昭公中國之不復有盟主宜哉

夏四月丙戌鄭伯寧卒【寧公羊作寧】

義見隠三年宋公卒

六月鄭定公

杜氏曰三月而速義又見隠三年宋穆公

秋七月癸巳滕子寧卒

義見隠三年宋公卒

冬滕悼公

髙氏曰公不在國凡喪之禮皆季氏専之也愚謂滕小國魯未嘗防其至此防者見季氏之求悅於鄰國無所不至也義又見隠三年宋穆公

二十有九年春公至自幹侯居於鄆

杜氏曰以干侯至者不得見晉侯故義見二十六年公至自齊居於鄆

齊侯使髙張來唁公

左氏曰齊侯使髙張來唁公稱主君子家子曰齊卑君矣君祗辱焉公如幹侯髙氏曰唁於野井齊地也今在鄆乃魯地故直言來而已齊侯今復唁公者以公自鄆如晉不爲晉所納故使髙張來唁乃所以嗤公也鄱陽張氏曰諸侯失國托於諸侯禮也昭公見逐於彊臣孫於齊齊侯宜修方伯連帥之職請於天王糾合鄰國討其臣而納之可也乃徒使唁之是助季氏爲虐也兩唁皆淺事而悉書之乃深著齊侯之辠耳

公如晉次於幹侯

髙氏曰公復如晉冀晉見卹也而晉復不受故次於幹侯諸侯出奔狼狽未有如公者春秋書之所以深辠季氏之惡與諸侯之不救也愚謂晉侯坐視昭公之奔而不少卹其不爲伯主也宜哉

夏四月庚子叔詣卒【詣公羊谷梁作倪】

譏世卿也大意又見隠元年益師卒

秋七月

冬十月鄆潰

任氏曰昭公無徳可懷而季氏之威可畏欲托大國而齊不容欲適盟主而晉不受民以爲不足系屬也是以適然驚散所以甚言公之無托也○貫道王氏曰齊取鄆公居鄆畏齊不敢叛旣捨齊而之晉故鄆亦叛之自此一邑亦無有而終於幹侯悲夫

三十年春王正月公在幹侯

此與襄二十九年公在楚同意但彼在蠻荊而未返此則失國而客寄幹侯猶曰以朝正之日而公在幹侯乎其誅亂臣正名分傷世變之意自見於言外可以爲永鑑矣

夏六月庚辰晉侯去疾卒

義見隠三年宋公卒

秋八月晉頃公

杜氏曰三月而速義又見隠三年宋穆公此又見魯侯在外而季氏使防其爾

冬十有二月吳滅徐徐子章羽奔楚【羽公羊作禹】左氏曰吳子使徐人執掩余使鐘吾人執燭庸二公子奔楚楚子大封而定其徙使監馬尹大心逆吳公子使居養莠尹然左司馬沈尹戍城之取於城父與胡田以與之將以害吳也子西諫曰吳光新得國而親其民視民如子辛苦同之將用之也若好吾邊疆使柔服焉猶懼其至吾又彊其讎以重怒之無乃不可乎吳周之冑裔也而棄在海濱不與姬通今而始大比於諸華光又甚文將自同於先王不知天將以爲虐乎使翦喪吳國而封大異姓乎其抑亦將卒以祚吳乎其終不逺矣我盍姑億吾鬼神而寧吾族姓以待其歸將焉用自播揚焉王弗聽吳子怒冬十二月吳子執鐘吾子遂伐徐防山以水之己卯滅徐徐子章羽斷其髮攜其夫人以逆吳子吳子唁而送之使其邇臣從之遂奔楚楚沈尹戍帥師救徐弗及遂城夷使徐子處之義見僖三年徐取舒

三十有一年春王正月公在幹侯

義見三十年

季孫意如防晉荀躒於適歷【躒力狄切公羊谷梁作櫟適丁歷切】杜氏曰適歷晉地左氏曰晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎季孫意如防晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行伏而對曰事君臣之所不得也敢逃刑命君若以臣爲有辠請囚於費以待君之察也亦惟君若以先臣之故不絕季氏而賜之死若弗殺弗亡君之惠也死且不朽若得從君而歸則固臣之願也敢有異心未詳信否陸氏聞於師曰季孫逐君之臣也晉不辠之而反與之防書曰意如防晉荀躒於適歷晉侯之爲盟主可見荀躒之爲人臣可知矣○邦衡胡氏曰書之以見魯之亂成乎晉也康侯胡氏曰齊晉不能誅亂禁姦悖君臣之義不知其從自及也朴鄕呂氏曰士鞅意如互爲唇齒相爲囊橐久矣當是時晉之六卿猶意如也晉君亦昭公也其肯並心一意以誅其臣而納其君哉

夏四月丁巳薛伯谷卒

義見隠三年宋公卒

晉侯使荀躒唁公於幹侯

左氏曰季孫從智伯如幹侯子家子曰君與之歸一慙之不忍而終身慙乎公曰諾眾曰在一言矣君必逐之荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人已所能見夫人者有如河荀躒掩耳而走曰寡君其辠之恐敢與知魯國之難臣請復於寡君退而謂季孫君怒未怠子姑歸祭子家子曰君以一乘入於魯師季孫必與君歸公欲從之眾從者脇公不得歸谷梁曰唁公不得入於魯也曰旣爲君言之矣不可者意如也左氏近是莘老孫氏曰晉爲大國又世爲盟主昭公久畱於外寓於其國不得入而晉侯恬無納公之意乃使其大夫防其叛臣而空言唁公書曰晉侯使荀躒來唁公所以見晉侯空言無實陰交其臣而陽唁其君也○陳洙氏曰昭公出奔齊侯唁於野井又使髙張唁於鄆晉侯使荀躒唁公於幹侯春秋一皆書之豈爲區區弔唁之禮及魯侯不得入書焉蓋辠齊晉而哀天下防弱之甚也季孫意如逐君専國惡逆之大者也齊晉大國也世爲牧伯主諸侯之盟討而平之反掌耳不能卽誅意如而納昭公徒以屑屑之禮問之唁之皆從逆濟亂辠之甚者也

秋葬薛獻公

義見隠三年葬宋穆公○髙氏曰季氏恐失鄰國之歡故使人防其喪葬愚謂亦與二十八年葬滕悼公意同

冬黒肱以濫來奔【肱公羊作弓吳氏詩補音云弓肱同音】孫氏曰不書國脫之也杜氏曰濫東海慮昌縣義見襄二十一年邾庶其來奔○貫道王氏曰魯公不在國而季氏受之季氏無君故叛君而來者無不容也

十有二月辛亥朔日有食之

義見隠三年

三十有二年春王正月公在幹侯

義見三十年

取闞【口暫切】

杜氏曰闞魯邑張氏曰案昭公之難叔孫如闞定元年季孫使役如闞公氏將溝焉此魯地而公取之也呂氏曰取闞言公之無逺圖求目下之利而戕其民無復國之慮也○石氏曰取闞如取鄟取邿之類公在幹侯而內取闞非公意也未詳是否

夏吳伐越

左氏曰始用師於越也義見僖三年徐取舒○髙氏曰前此越與楚子伐吳故始用師於越而國自是亡矣

秋七月

冬仲孫何忌防晉韓不信齊髙張宋仲幾衛世叔申鄭國參曹人莒人薛人人小邾人城成周【世谷梁作大公谷莒人下有邾人】

何忌仲孫貜之次子懿子也杜氏曰世叔申世叔儀孫也國參子產之子五國稱人防者也成周見宣十六年左氏曰王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望歳懼以待時伯父若肆大惠復二文之業弛周室之憂徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寧蝥賊逺屏晉之力也其委諸伯父伯父實重圖之俾我一人無徴怨於百姓而伯父有榮施先王庸之範獻子謂魏獻子曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在冬晉魏舒韓不信如京師合諸侯之大夫於狄泉尋盟且令城成周士彌牟營成周計丈數揣髙卑度厚薄仞溝洫物土方議逺邇量事期計徒庸慮財用書餱糧以令役於諸侯屬役賦丈書以授帥而效諸劉子韓簡子臨之以爲成命愚謂京師者天子之居使以時城之常事爾春秋在所不書今王不得居於王城僅入於成周而諸侯城之見王室之亂粗定而猶有所懼也況諸侯不共王事而使大夫則王室防弱諸侯惰慢大夫用事皆可見矣

十有二月己未公薨於幹侯

左氏曰書曰薨於幹侯言失其所也趙簡子問於史墨曰季氏出其君而民服焉諸侯與之君死於外而莫之或辠也對曰友有大功於魯受費以爲上卿至於文子武子世增其業不廢舊績魯文公薨而東門遂殺適立庶魯君於是乎失國政在季氏於此君也四公矣民不知君何以得國是以爲君愼器與名不可以假人

春秋本義卷二十六﹤經部﹐春秋類﹐春秋本義﹥

欽定四庫全書

春秋本義卷二十七

元程端學撰

定公【名宋襄公子昭公弟】

元年春王三月晉人執宋仲幾於京師

鄱陽張氏曰國未有君而稱元年追書以統月此史法之常也愚謂凡一公之始𨿽無事當書王正月今不書者亦以定公未立爾無他義也左氏曰孟懿子防城成周庚寅栽宋仲幾不受功曰滕薛郳吾役也薛宰曰宋爲無道絕我小國於周以我適楚故我常從宋晉文公爲踐土之盟曰凡我同盟各復舊職若從踐土若從宋亦惟命仲幾曰踐土固然薛宰曰薛之皇祖奚仲居薛以爲夏車正奚仲遷於邳仲虺居薛以爲湯左相若復舊職將承王官何故以役諸侯仲幾曰三代各異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲幾曰縱子忘之山川鬼神其忘諸乎士伯怒謂韓簡子曰薛徴於人宋徴於鬼宋辠大矣且己無辭而抑我以神誣我也啟寵納侮其此之謂矣必以仲幾爲戮乃執仲幾三月歸諸京師城三旬而畢乃歸諸侯之戍未詳信否孫氏曰春秋之義諸侯不得專執況大夫乎非天子命執仲幾於天子之側甚矣○康侯胡氏曰案周官司肄掌凡囚執人之事屬於司寇凡諸侯之獄訟定以邦典凡卿大夫之獄訟斷以邦法則大司寇之職也不告諸司寇而執人於天子之側故𨿽以王事討有辠猶不可也皆篡弒之萌履霜之漸每謹於初而禍亂熄矣

夏六月癸亥公之喪至自幹侯戊辰公卽位

陸氏曰凡公卽位皆於朔日故不書日定公待昭公喪至旣殯而卽位故書日左氏曰叔孫成子逆公之喪於幹侯季孫曰子家子亟言於我未嘗不中吾志也吾欲與之從政子必止之且聽命焉子家子不見叔孫易幾而哭叔孫請見子家子子家子辭曰羈未得見而從君以出君不命而薨羈不敢見叔孫使告之曰公行公爲實使羣臣不得事君若公子宋主社稷則羣臣之願也凡從君出而可以入者將惟子是聽子家氏未有後季孫願與子從政此皆季孫之願也使不敢以告對曰若立君則有卿士大夫與守在羈弗敢知若從君者則貌而出者入可也寇而出者行可也若羈也則君知其出也而未知其入也羈將逃也喪及壊隤公子宋先入從公者皆自壊隤反六月癸亥公之喪至自幹侯戊辰公卽位康侯胡氏曰昭公之薨已越葬期猶未得返至於六月癸亥然後喪至而定公卽位乃在是月之戊辰蓋遲速進退爲意如所制不得專也昭公之薨定公之卽位春秋詳書於防乃見諸行事爲永鑑爾張氏曰季氏親逐其君暴露七月而後返國黜嫡而立不正至於喪歸君立本此以見亂臣擅國定公不正三綱淪斁君子罔不衋傷心此所謂爲永鑑也

秋七月癸巳葬我君昭公

左氏曰季孫使役如闞公氏將溝焉榮駕鵝曰生不能事死又離之以自旌也縱子忍之後必或恥之乃止季孫問於榮駕鵝曰吾欲爲君諡使子孫知之對曰生弗能事死又惡之以自信也將焉用之乃止葬昭公於墓道南孔子之爲司寇也溝而合諸墓義見葬桓公此又見八月而始得葬也

九月大雩

義見桓五年

立煬宮

公羊曰立者何不宜立也煬宮者何煬公之宮也杜氏曰煬公伯禽子也左氏曰昭公出故季平子禱於煬公九月立煬宮未詳信否康侯胡氏曰喪事卽逺有進無退宮廟卽逺有毀而無立呂氏曰違禮背義言天下之亂無復有綱紀文章也○木訥趙氏曰小人爲惡內有不安則諂鬼神以要福季氏逐君天地所不容何有於煬宮自煬至昭二十二世矣神靈何在立之所謂媚竈者也宗廟有常制魯之廟已異矣成公立武宮固已違制又立煬宮是魯祀八世也天子七廟而魯之廟八其可訓乎黃氏曰季氏果以私禱而立煬宮未必增附羣公昭穆之廟或者武宮煬宮皆以非禮創立亦同淫祀耳名𨿽煬而實則非矣未詳孰是

冬十月隕霜殺菽【隕公羊作霣菽左氏或作叔】

菽先儒以爲豆也以夏正言之此時無菽未詳其義董子曰菽艸之彊者五行志曰菽艸之難殺者也言殺菽則知艸皆死矣未詳是否然義則在於陰陽不和而寒極備耳

二年春王正月

夏五月壬辰雉門及兩觀災【觀古亂切】

範氏曰雉門公宮之南門兩觀闕也孔氏曰明堂位云庫門天子臯門雉門天子應門是魯之雉門公宮南門之中門也釋宮云觀謂之闕郭璞曰宮門雙闕周禮大宰正月之吉縣治象之法於象魏使萬民觀治象鄭眾曰象魏闕也劉熙釋名云闕石門兩旁中央闕然爲道兩觀與象魏闕一物而三名兩觀與雉門俱災則兩觀在雉門之旁矣貫道王氏曰子家羈曰設兩觀乘大輅天子之禮也魯僭周天災所以警魯也愚謂亦爲十月新作雉門及兩觀起文也

秋楚人伐吳

左氏曰桐叛楚吳子使舒鳩氏誘楚人曰以師臨我我伐桐爲我使之無忌秋楚囊瓦伐吳師於豫章吳人見舟於豫章而潛師於巢冬十月吳軍楚師於豫章敗之未詳信否義見僖三年徐取舒

冬十月新作雉門及兩觀

此書新作與僖二十年新作南門意不同者彼但譏其侈肆此則譏其僭禮而不畏天譴也康侯胡氏曰書新作者譏僭王制而不能革也劉氏曰習舊而不知其非觀變而不知以爲戒無怪於季氏之脇其主矣○呂氏曰雉門兩觀僭矣旣災而又復作魯之君臣非不知以是爲僭也蓋以爲無足卹也以爲無足卹也者弒父與君所由起也愚謂大室屋壊新宮桓宮僖宮禦廩災必新作之皆不書者義所當作常事也雉門兩觀獨書者僭而不攺非常也觀乎此則春秋不書常事亦可見矣

三年春王正月公如晉至河乃復

李氏曰三傳皆無其說不知何故復也義見昭二年

二月辛卯邾子穿卒【二月公羊谷梁作三月】

義見隱三年宋公卒此又爲仲孫何忌及邾子盟起文也

夏四月

秋葬邾荘公

杜氏曰六月乃葬緩義見隱三年葬宋穆公

冬仲孫何忌及邾子盟於拔【皮八反公羊作枝】

杜氏曰拔地闕髙氏曰邾子居喪而以吉禮與魯大夫盟則其微弱可知義又見隱元年盟於蔑○邦衡胡氏曰邾荘公卒未逾年而邾君出盟邾固可辠何忌與之盟又甚焉君子不奪人之親亦不可奪親也何忌不顧邾子之喪而與之盟奪人之親邾子當喪而出盟奪親也

四年春王二月癸巳陳侯吳卒

義見隱三年宋公卒此又爲三月陳子侵楚起文也

三月公防劉子晉侯宋公蔡侯衞侯陳子鄭伯許男曹伯莒子邾子頓子胡子滕子薛伯伯小邾子齊國夏於召陵侵楚

劉子見昭十三年召陵見僖四年防諸侯於召陵侵楚先防而後侵也張氏曰書十八國諸侯之眾所以見其勢之足以有爲也而終之以侵楚深以辠其志卑而義不勝終之以無能爲也而晉自此微矣愚謂陳子背殯出防辠亦可知○戴氏曰自鄢陵之後晉楚不復有大戰一旦有召陵之役六七十年閒無此大舉也天子之老元戎啟行中國諸侯大抵皆在未有若此其盛者僅侵而退自相盟於臯鼬當是時楚有可亡之勢失此機防使吳人乘其後而收入楚之功傾天下之勢折而入於吳中國之伯於是絕矣悲夫

夏四月庚辰蔡公孫姓帥師滅沈以沈子嘉歸殺之【公羊作公孫歸姓後同】

陸氏聞於師曰書滅辠蔡也書以歸辠沈子不死於位也言殺之又辠蔡侯也義又見荘十年齊滅譚○呂氏曰蔡公孫姓滅沈至以沈子歸殺之其辠極矣春秋之世諸侯君臣失道至此者皆由不知分義苟力所能制則爲之矣此與禽獸奚辧

五月公及諸侯盟於臯鼬【由又切公羊作浩油】

黃氏曰卽防於召陵之諸侯前目後凡故不再序陸氏曰重言諸侯劉子不與盟也杜氏曰繁昌縣東南有城臯亭愚謂以十八國諸侯挾天子之大夫僅一侵楚無功而還此盟𨿽設諸侯解體可知也義又見隱元年盟於蔑

伯成卒於防【成公羊作戊】

貫道王氏曰侵楚無成旣盟將散在防卒也故不得言卒於師愚謂言卒於防紀實事耳非有他義也義見隱三年宋公卒

六月葬陳惠公

髙氏曰此見陳侯背殯出會也義又見隱三年葬宋穆公

許遷於容城

任氏曰容城華容縣亦析之近地也髙氏曰自葉遷也至是四遷其微弱可知義又見成十五年○貫道王氏曰安土重遷人之常情況有國乎許之四遷蓋以小國而介乎彊國之閒日見迫逐𨿽欲自保其社稷不可得矣終不免於滅也

秋七月公至自防

公始以防出故以防致逾時矣義又見桓二年公至自唐

劉捲卒【捲音權】

公羊曰劉捲者天子之大夫也杜氏曰卽劉蚠也貫道王氏曰劉獻公之庶子趙氏曰畿內諸侯不同列國故不言劉子捲卒亦譏來告故書之愚謂不特譏來告亦譏魯卒之又爲葬劉文公起也○石氏曰天子之大夫外大夫也外大夫不卒不葬春秋卒天子之大夫者三而書葬者一卒尹氏王子虎以其來赴也書劉捲卒又書葬以來赴而又我防之也自文公以前王室尙彊至此愈微矣大夫之喪而魯有往也昔者周人有喪周人弔魯人不弔以爲當親之也今列國不防天子之喪而防大夫之葬甚矣禮人臣無外交況畿內諸侯乎

葬杞悼公

義見隱三年葬宋穆公

楚人圍蔡

義見荘十年荊敗蔡師

晉士鞅衞孔圉帥師伐鮮虞【圉公羊作圄】

杜氏曰士鞅卽範鞅孔圉孔羈孫貫道王氏曰晉之有事於鮮虞凡幾役矣楚圍蔡而不卹偕衞以伐中山孰輕孰重邪晉業之卑不可望矣義又見昭十二年

葬劉文公

貫道王氏曰天子畿內諸侯列國不當與行交往之禮今會其葬記非禮也

冬十有一月庚午蔡侯以吳子及楚人戰於柏舉楚師敗績【柏舉公羊作伯莒今本谷梁作柏舉】

以見桓十四年杜氏曰柏舉楚地左氏曰伍員爲吳行人以謀楚楚之殺郤宛也伯氏之族出伯州犂之孫嚭爲吳大宰以謀楚楚自昭王卽位無嵗不有吳師蔡侯因之以其子幹與其大夫之子爲質於吳冬蔡侯吳子伐楚捨舟於淮汭自豫章與楚夾漢左司馬戍謂子常曰子防漢而與之上下我悉方城外以毀其舟還塞大隧直轅冥阨子濟漢而伐之我自後擊之必大敗之旣謀而行武城黒謂子常曰吳用木也我用革也不可久也不如速戰史皇謂子常曰楚人惡子而好司馬若司馬毀吳舟於淮塞城口而入是獨克吳也子必速戰不然不免乃濟漢而陳自小別至於大別三戰子常知不可欲奔史皇曰安求其事難而逃之將何所入子必死之初辠必盡說十一月庚午二師陳於柏舉闔廬之弟夫槪王晨請於闔廬曰楚瓦不仁其臣莫有死志先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也以其屬五千先擊子常之卒子常之卒奔楚師亂吳師大敗之愚謂周綱旣墮諸侯橫恣相爲盛衰書此見吳伐楚爭伯之由也義又見僖三年徐取舒○孫氏曰楚人圍蔡晉師不出故蔡侯去晉求救於吳楚師敗績晉合十八國之君不能伐楚而吳子敢伐之此吳晉之事彊弱之勢較然可見矣故自是諸侯大小皆宗於吳

楚囊瓦出奔鄭

左氏曰子常奔鄭愚謂囊瓦敗其國兵不能死而出奔其辠著矣義又見僖二十八年元咺奔晉

庚辰吳入楚【左氏作郢陸氏曰誤也】

左氏曰吳從楚師及淸發將擊之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭心矣半濟而後可擊也從之又敗之楚人爲食吳人及之奔食而從之敗諸雍澨五戰及郢己卯楚子取其妹季芉畀我以出涉睢鍼尹固與王同舟王使執燧象以奔吳師庚辰吳入郢以班處宮子山處令尹之宮夫槪王欲攻之懼而去之夫槪王入之楚子涉睢濟江入於雲中王寢盜攻之王奔鄖鄖公辛之弟懷將弒王鬭辛與其弟巢以王奔隨吳人從之謂隨人曰周之子孫在漢川者楚實盡之天誘其衷致罰於楚而君又竄之周室何辠君若顧報周室漢陽之田君實有之楚子在公宮之北吳人在其南子期似王逃王而已爲王隨人辭吳吳人乃退初伍員與申包胥友其亡也謂申包胥曰我必復楚國申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君疆埸之患也逮吳之未定君其取分焉若楚之遂亡君之土也若以君靈撫之世以事君秦伯使辭焉曰寡人聞命矣子姑就館將圖而告對曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出五年夏申包胥以秦師至秦子蒲子虎帥車五百乘以救楚子蒲曰吾未知吳道使楚人先與吳人戰而自稷防之大敗夫槪王於沂吳人獲防射於柏舉其子帥奔徒以從子西敗吳師於軍祥吳師敗楚師於雍澨秦師又敗吳師吳師居麇又戰吳師敗又戰於公壻之谿吳師大敗吳子乃歸戴氏曰楚陵犯中國二百年中國不能制假手於吳國幾亡然去楚而吳繼之此聖人之所傷也義又見僖三年徐取舒○髙氏曰楚自春秋以來肆禍中國齊桓晉文舉中國之眾止能一盟屈完於召陵一敗得臣於城濮耳二伯旣往莫有能與抗者柏舉之戰吳能勝之囊瓦旣奔吳人長驅入郢慘烈不道甚於水火蕞爾楚昭僅以身免此吳之盛也自是諸侯大小罔不俛首與吳爲防中國愈不能抗至黃池之防而春秋終矣

五年春王三月辛亥朔日有食之【三公羊作正】

義見隱三年

夏歸粟於蔡

杜氏曰蔡爲楚所圍饑乏故魯歸之粟髙氏曰患難相救有無相賙此諸侯之正春秋之世相攻相滅此道不行矣然當是時諸侯不供職貢於天子至使天王有求於下國則知夫魯歸蔡粟非濟其難而賙其無也蓋以蔡與吳相授而敗楚入郢故魯畏而賂之聖人所以追其意而辠之也○石氏曰春秋貴義不貴惠小仁施者大仁賊也蔡爲楚所辱而不能救今見楚敗吳勝乃歸蔡粟徒畏吳而已無救災之實也小惠不足貴矣

於越入吳

於越卽越也見昭五年莘老孫氏曰越之三見於昭公時者曰越三見於定哀時者曰於越蓋當時越有數種有東越南越閩越甌越昭公時國名爲越故經據其號書曰越定公後欲自別於羣越始攺號爲於越故經據攺號書曰於越猶楚初稱荊其後稱楚也左氏曰越入吳吳在楚也愚謂楚伐滅中國而吳入楚吳方入楚而於越入吳據事直書而窮兵黷武之戒昭矣中國不振而南鄙相爲盛衰又可見矣義又見僖三年徐取舒

六月丙申季孫意如卒

譏世卿也貫道王氏曰意如逐君而以大夫卒魯於是不可爲矣定公以受國爲徳而忘先君之讎也大意又見隱元年益師卒

秋七月壬子叔孫不敢辛

不敢叔孫婼之子成子也譏世卿也大意又見隱元年益師卒

冬晉士鞅帥師圍鮮虞

左氏曰三年鮮虞人敗晉師於平中獲晉觀虎恃其勇也五年冬晉士鞅圍鮮虞報觀虎之役也未詳信否許氏曰晉始以土地之故與鮮虞睽咎不在鮮虞也而晉不自反縱兵橫加而不能服則又圍之兵益忿義益不勝君子是以惡晉也義又見昭十二年

六年春王正月癸亥鄭遊速帥師滅許以許男斯歸【速公羊作遫後同】

杜氏曰遊速大叔子左氏曰鄭滅許因楚敗也髙氏曰鄭許之怨舊矣許人本恃楚以固其國至於四遷鄭遊速一出滅其國而俘其君豈非楚人累敗於吳故鄭因乘許之弱而肆其暴邪任氏曰以大夫而滅人之國又以諸侯歸其惡甚矣愚謂許男不死社稷亦無足道也義又見荘十年齊滅譚○張氏曰自哀元年以後許復見者楚又存之也

二月公侵鄭

邦衡胡氏曰內有彊臣之讎而逺去其國以事攻伐此易所謂危行也義又見荘十年公侵宋

公至自侵鄭

義見桓二年公至自唐

夏季孫斯仲孫何忌如晉

斯季孫意如子桓子也二卿如晉未詳何爲義見隱七年齊來聘○左氏曰孟孫立於房外謂範獻子曰陽虎若不能居魯而息肩於晉所不以爲中軍司馬者有如先君獻子曰寡君有官將使其人鞅何知焉獻子謂簡子曰魯人患陽虎矣孟孫知其釁以爲必適晉故彊爲之請以取入焉劉氏曰陽虎陪臣也而執國命欲蕩覆公室以自封久矣春秋本其禍之所搆自二子之使夫以二子之力專國擅君而陽虎能制之方復爲之請於伯主之國此其無所忌必爲亂之效也𨿽然不介晉權亂亦不得發春秋彰往察來而愼於幾微故因事以宣其指原指以見其變篡君亡國之禍必自其禍之所起矣俱未詳信否

秋晉人執宋行人樂祁犂

左氏曰宋樂祁言於景公曰諸侯惟我事晉今使不往晉其憾矣樂祁告其宰陳寅陳寅曰必使子往他日公謂樂祁曰惟寡人說子之言子必往陳寅曰子立後而行吾室亦不亡惟君亦以我爲知難而行也見混而行趙簡子逆而飲之酒於緜上獻楊楯六十於簡子陳寅曰昔吾主範氏今子主趙氏又有納焉以楊楯賈禍弗可爲也已然子死晉國子孫必得志於宋範獻子言於晉侯曰以君命越疆而使未致使而私飲酒不敬二君不可不討也乃執樂祁未詳信否義見荘十七年齊執鄭詹

冬城中城

谷梁曰城中城者三家張也貫道王氏曰中城公宮城也成九年城矣諸侯有道守在四鄰魯定不能制三家倚一城以自守是外徹其藩籬而區區欲固其堂奧也其能國乎義又見隱七年城中丘

季孫斯仲孫忌帥師圍鄆

杜氏曰何忌不言何闕文鄆西鄆見成四年邦衡胡氏曰昭公居鄆鄆潰而歸季氏則鄆爲季氏所據久矣今季氏自以兵攻之得非叛季氏乎義見昭十三年圍費○愚案十年齊人來歸鄆讙陰田則此蓋叛季氏而歸齊也

七年春王正月

夏四月

秋齊侯鄭伯盟於咸

咸見僖十三年東萊呂氏曰晉自平丘之役不能以徳義結諸侯至於召陵之防諸侯皆貳而叛故齊侯鄭伯盟於咸義又見隱元年盟於蔑

齊人執衞行人北宮結以侵衞

齊侯求衞而衞不從因執行人以侵衞行人所以通命也齊人執之以侵衞其辠著矣義又見荘十年公侵宋

齊侯衞侯盟於沙【公羊作沙澤】

杜氏曰陽平元城縣東南有沙亭張氏曰元城後屬大名府愚謂衞服齊而爲此盟也義見隱元年盟幹蔑

大雩

義見桓五年

齊國夏帥師伐我西鄙

左氏曰齊國夏伐我陽虎禦季桓子公斂處父禦孟懿子將宵軍齊師齊師聞之墮伏而待之處父曰虎不圖禍而必死苫夷曰虎陷二子於難不待有司余必殺女虎懼乃還不敗貫道王氏曰齊景又欲合魯也許氏曰東夏諸侯惟魯事晉故齊伐之景公乘晉之衰不思惟徳之務以懷諸侯而欲力徵經營以定伯統是知時之或可而不知己之不可者也義又見隱二年鄭伐衞

九月大雩

一時再雩旱甚也義見桓五年

冬十月

春秋本義卷二十七

欽定四庫全書

春秋本義卷二十八

元程端學撰

定公

八年春王正月公侵齊公至自侵齊二月公侵齊三月公至自侵齊

杜氏曰報前年伐我西鄙左氏曰公侵齊門於陽州士皆坐列曰顏髙之弓六鈞皆取而傳觀之陽州人出顏髙奪人弱弓籍丘子鉏擊之與一人俱斃偃且射子鉏中頰殪顏息射人中眉退曰我無勇吾志其目也師退冉猛僞傷足而先其兄防乃呼曰猛也殿髙氏曰魯政不在公矣而三家者實使公春秋因見公之舉動故未逾時而致之且爲下復侵齊起也前此未得志故逾月之閒再出侵齊𨿽三家之所爲然乍往乍來不得休息見公之進退益不自専矣任氏曰三月之閒而兩侵鄰國無尺寸之功而重丘山之怨輕用其忿而不卹其民甚矣義又見荘十年公侵宋

曹伯露卒

義見隱三年宋公卒

夏齊國夏帥師伐我西鄙

報上二侵也易曰自我致寇魯之謂矣義又見隱二年鄭伐衞

公防晉侯於瓦

杜氏曰瓦衞地東郡燕縣東北有瓦亭張氏曰卽滑州白馬縣愚謂義在公防晉師故不書晉卿名以諸侯之尊越國防諸侯之師一見魯之微弱二見當時惟知附勢而不顧理之不可也

公至自瓦

義見桓二年公至自唐

秋七月戊辰陳侯柳卒

義見隱三年宋公卒

晉士鞅帥師侵鄭遂侵衞【士公羊作趙】

石氏曰二國叛晉故士鞅帥師侵鄭遂侵衞義見荘十年公侵宋

葬曹靖公

義見隱三年葬宋穆公

九月葬陳懷公

杜氏曰三月而葬速義又見隱三年葬宋穆公

季孫斯仲孫何忌帥師侵衞

義見荘十年公侵宋

冬衞侯鄭伯盟於曲濮

杜氏曰曲濮衞地義見隱元年盟於蔑

從祀先公

馮氏曰從祀者言隨而祭之也盤庚曰玆於大享於先王爾祖其從與享之曾子問曰祫於太廟羣主皆從歷代宗廟郊社之址皆有五帝山川功臣從祀之址詳其事殆新主入廟之意始昭公爲季氏所逐而卒祀於外定之初其喪𨿽歸季氏尙欲溝絕其地域不使與先君同旣而止葬於墓道南而己以是而觀則昭公未嘗得入廟也五年意如卒六年陽虎欲去三桓尙厭魯人之心始置昭公於先公之廟而祀焉爾不言昭公者內諱也康侯胡氏曰昭公之主𨿽久未得從昭穆而祔祭陽貨始以昭公之主從祀太廟蓋欲著季氏之辠以取媚於國人然其事𨿽順其情則逆春秋原情制法故曰從祀先公其亦深切著明矣○愚謂從祀先公者凡已祧之主皆得隨而祭之蓋不當祫而祫也祫而不言大事於太廟者非時而祫將以是爲常焉者也故不言大事而言從祀先公以寓意焉爾然無所考不敢質言之

盜竊寶玉大弓

陸氏曰陽虎家臣也其名不合登於史防故書曰盜寶玉大弓杜氏曰夏后氏之璜封父之繁弱谷梁曰寶玉者封圭也大弓者武王之戎弓也周公受賜藏之魯未詳孰是左氏曰陽虎將享季氏於蒲圃而殺之戒都車曰癸巳至成宰公斂處父告孟孫曰季氏戒都車何故孟孫曰吾弗聞處父曰然則亂也必及於子先備諸與孟孫以壬辰爲期陽虎前驅林楚禦桓子虞人以鈹盾夾之陽越殿將如蒲圃桓子咋謂林楚曰而先皆季氏之良也爾以是繼之對曰臣聞命後陽虎爲政魯國服焉違之徴死死無益於主桓子曰何后之有而能以我適孟氏乎對曰不敢愛死懼不免主桓子曰往也孟氏選圉人之壯者三百人以爲公期築室於門外林楚怒馬及衢而騁陽越射之不中築者闔門有自門閒射陽越殺之陽虎刼公與武叔以伐孟氏公斂處父帥成人自上東門入與陽氏戰於南門之內弗勝又戰於棘下陽氏敗陽虎說甲如公宮取寶玉大弓以出捨於五父之衢寢而爲食其徒曰追其將至虎曰魯人聞余出喜於徴死何暇追余從者曰嘻速駕公斂陽在公斂陽請追之孟孫弗許陽欲殺桓子孟孫懼而歸之子言辧捨爵於季氏之廟而出陽虎入於讙陽關以叛未詳信否常山劉氏曰寶玉大弓天子所賜先君之分器藏之於國子孫世世保之不可失墜而爲盜所竊國慢無政可知矣志其不恭之大也○髙氏曰明堂位以大璜爲天子之器大弓爲天子之戎器蓋成王以是賜魯是先君之分器也周官天府之職掌祖廟之守藏與其禁令凡國之玉鎭與其大寶器藏焉若有大祭則出而陳之旣事藏之然則寶玉大弓宜藏之祖廟有禁令焉今因從祀先公出而陳之遂爲盜所竊是時公室卑三桓弱陽虎以陪臣執國命將殺季氏不勝而出故因從祀先公竊取寶玉大弓以行莫有抗之者則國亂無政可知矣

九年春王正月

夏四月戊申鄭伯蠆卒【蠆勅邁切公羊作囆】

義見隱三年宋公卒

得寶玉大弓

左氏曰陽虎歸寶玉大弓六月伐陽關陽虎使焚南門師驚犯之而出奔齊齊侯執陽虎逃奔宋遂奔晉未詳信否康侯胡氏曰寶玉大弓子孫罔敢失墜以昭先祖之徳存肅敬之心耳古者告終易代璧琬琰天球夷玉兌之戈和之弓垂之竹矢莫不陳列非直爲美觀也先王所寶傳及其身能全而歸之則可以免矣魯失其政陪臣擅權𨿽先公分器猶不能守而盜得竊諸公宮其能國乎故失之書得之書所以譏公與執政之臣見不恭之大也此義行則有天下國家者各知所守之職不敢忽矣○髙氏曰書得寶玉大弓以見器之空還而不獲盜者以正典刑則亦幸而得之爾盜竊之辠於誰責而可乎愚謂經書盜竊寶玉大弓又書得寶玉大弓若爲穿窬所竊而今復獲之未見陽虎竊之歸之者在來者考焉

六月葬鄭獻公

杜氏曰三月而葬速義又見隱三年葬宋穆公

秋齊侯衞侯次於五氏

杜氏曰五氏晉地未詳是否義見荘三年公次於滑○邦衡胡氏曰春秋有書師次者有書君次者書師次惡其勞師徒也書君次惡其逺民社也國君無王命而逺民社危可知矣

秦伯卒

不名關文也義見文十八年秦伯卒

冬葬秦哀公

秦不書卒卒之且不可況防其葬乎蓋至是與中國無閒矣

十年春王三月及齊平

平前八年公再侵齊及齊伐我西鄙之怨也義見昭七年曁齊平○或曰曁齊平齊欲之而魯與平也及齊平魯欲之而齊與平也未詳是否

夏公防齊侯於夾谷【夾古洽切又古協切公羊谷梁作頰】

孫氏曰夾谷齊地張氏曰魯地漢東海祝其縣有夾山卽海州懷仁縣未詳孰是義見隱九年防於防

公至自夾谷

義見桓二年公至自防

晉趙鞅帥師圍衞

義見僖十九年宋圍曹

齊人來歸鄆讙陰田【鄆公羊作運谷梁田上有之字】

來歸來魯歸田也與宰咺來歸仲子之賵齊人來歸衞俘同杜氏曰三邑皆汶陽田也泰山博縣北有山陰田在其北也任氏曰鄆卽昭公時齊取以歸公者至是並以還魯二邑與陰俱在汶水北山今在泗水東北七十里讙見桓三年孫氏曰三月及齊平夏防於夾谷故齊人來歸鄆讙陰田愚謂土地天子所封齊人侵之齊人歸之其無王可知矣○葉氏曰鄆前見圍蓋叛而附齊矣讙陽虎之邑也虎挾之以入齊山之在邦內者陰其山之陰也三田皆齊之所侵旣與齊平而防故反而來歸三田之歸左氏谷梁皆謂孔子相夾谷之防退萊兵而謝過非也夾谷之事匹夫之勇智者之所不爲而謂孔子爲之乎

叔孫州仇仲孫何忌帥師圍郈秋叔孫州仇仲孫何忌帥師圍郈【郈音後又去聲公羊作費誤也】

州仇叔孫不敢之子武叔也杜氏曰郈叔孫氏邑任氏曰地譜東平無鹽縣東南有郈鄕無鹽在鄆州須城縣東左氏曰初叔孫成子欲立武叔公若藐固諫曰不可成子立之而卒公南使賊射之不能殺公南爲馬正使公若爲郈宰武叔旣定使郈馬正侯犯殺公若弗能其圉人曰吾以劍過朝公若必曰誰之劍也吾稱子以告必觀之吾僞固而授之末則可殺也使如之公若曰爾欲吳王我乎遂殺公若侯犯以郈叛武叔懿子圍郈弗克秋二子復圍郈弗克叔孫謂郈工師駟赤曰郈非惟叔孫氏之憂社稷之患也將若之何對曰臣之業在揚之水卒章之四言矣叔孫稽首駟赤謂侯犯曰居齊魯之際而無事必不可矣子盍求事於齊以臨民不然將叛侯犯從之齊使至駟赤與郈人爲之宣言於郈中曰侯犯將以郈易於齊齊人將遷郈氏眾凶懼駟赤謂侯犯曰眾言異矣子不如易於齊與其死也猶是郈也而得紓焉何必此齊人欲以此偪魯必倍與子地且盍多捨甲於子之門以備不虞侯犯曰諾乃多捨甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之侯犯止之曰謀免我侯犯請行許之駟赤先如宿侯犯殿每出一門郈人閉之及郭門止之曰子以叔孫氏之甲出有司若誅之羣臣懼死駟赤曰叔孫氏之甲有物吾未敢以出犯謂駟赤曰子止而與之數駟赤止而納魯人侯犯奔齊齊人乃致郈未詳信否康侯胡氏曰侯犯以郈叛不書於防書圍郈則叛可知矣再書二卿帥師圍郈則彊亦可知矣天子失道徵伐自諸侯出而後大夫彊諸侯失道徵伐自大夫出而後家臣彊其逆彌甚則其失彌速故自諸侯出十世希不失矣自大夫出五世希不失矣陪臣執國命三世希不失矣三家専魯爲日已久至是家臣爭叛亦其理宜矣春秋制法本忠恕施諸已而不願亦勿施諸人故所惡於上不以使下所惡於下不以事上二三子知傾公室以自張而不知家之擬其後也凡此皆據事直書深切著明矣義又見昭十三年圍費○愚謂凡大夫以邑叛必書此家臣以邑叛而不書者非與其叛也義不在於家臣之叛而在於大夫教家臣之叛也諸侯僭天子則大夫僭諸侯是諸侯教大夫之僭也大夫僭諸侯則家臣叛大夫是大夫教家臣之叛也家臣而至於叛大夫則極矣此所以不書家臣之叛而書大夫之圍其私邑此春秋所以爲謹嚴而防微杜漸之義著矣

宋樂大心出奔曹

左氏曰九年宋公使樂大心盟於晉且逆樂祁之屍辭僞有疾乃使向巢如晉盟且逆子良之尸子明謂桐門右師出曰吾猶衰絰而子擊鐘何也曰喪不在此故也旣而告人曰已衰絰而生子柰何故捨鐘子明聞之怒言於公曰右師將不利戴氏不肯適晉將作亂也不然無疾乃逐桐門右師未詳信否義見僖二十八年元咺奔晉又爲次年入蕭起文也

宋公子地出奔陳【地公羊作池下同】

杜氏曰地宋景公弟辰之兄也左氏曰宋公子地嬖蘧富獵十一分其室而以五與之公子地有白馬四公嬖向魋魋欲之公取而朱其尾鬛以與之地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮不過出竟君必止子公子地出奔陳公弗止辰爲之請弗聽辰曰是我延吾兄也吾以國人出君誰與處冬母弟辰旣仲佗石彄出奔陳未詳信否義見僖二十八年元咺奔晉又爲次年入蕭以叛起文也

冬齊侯衞侯鄭遊速防於安甫【速公羊作遫安甫公羊作鞌父】

張氏曰安甫齊地地譜今屬鄆州平陰縣義見隱九年防於防

叔孫州仇如齊

義見隱七年齊來聘

宋公之弟辰曁仲佗石彄出奔陳【彄苦侯切公羊谷梁曁下有宋字】左氏見上弟奔義見襄二十年大夫奔義見僖二十八年元咺奔晉又爲次年入蕭以叛起文也○髙氏曰國君必有左右大臣以輔其政今宋卿大夫數日之閒五人逃去君誰與處乎

十有一年春宋公之弟辰及仲佗石彄公子地自陳入於蕭以叛

杜氏曰蕭宋邑義見襄二十六年孫林父事辰以弟叛其兄其辠尢著

夏四月

秋宋樂大心自曹入於蕭

康侯胡氏曰四卿在蕭以叛而大心自曹從之其叛可知矣故不書叛而曰入於蕭逆辭也書自陳自曹者結鄰國以入叛陳與曹之辠亦著矣

冬及鄭平

平六年侵鄭之怨也義見昭七年曁齊平

叔還如鄭蒞盟

叔還叔弓曾孫成子也義見僖三年公子友蒞盟

十有三年春薛伯定卒

義見隱三年宋公卒

夏葬薛襄公

義見隱三年葬宋穆公

叔孫州仇帥師墮郈

壊城阜曰墮莘老孫氏曰是時三桓之邑皆爲城以自固故其家臣因之以叛昭十三年叔弓圍費去年夏秋郈凡再圍於是一墮毀之愚謂城郭所以禦外患今內難作而毀其城其必有由矣夫三桓逾制以城其邑者爲僭諸侯計也而不知家臣效尢卒不可制然則前日之城乃自毀之道也可爲永鑑矣○劉氏曰季康子患盜問於孔子子曰苟子之不欲𨿽賞之不竊今諸侯僭天子而大夫彊大夫執國命而陪臣叛事勢則然矣不務以所望乎下者事其上則治奚由順哉故師行邦域之中而書之若異國然此孔子所謂不在顓臾而在蕭墻之內之意也愚謂春秋先書城費次書圍費圍郈次書墮郈墮費所謂屬辭比事不辭費而義自見矣

衞公孟彄帥師伐曹【彄苦侯切】

杜氏曰彄孟縶子義見隱二年鄭伐衞

季孫斯仲孫何忌帥師墮費

義見墮郈○師氏曰郈費二邑數叛不能制故皆墮之蓋前此者公城中城以畏三家之張今此三家墮邑城以畏家臣之叛春秋至此亂可謂極矣

秋大雩

義見桓五年

冬十月癸亥公防齊侯盟於黃【齊公羊作晉誤也】

張氏曰黃齊地義見隱元年盟於蔑

十有一月丙寅朔日有食之

義見隱三年

公至自黃

義見桓二年公至自唐

十有二月公圍成

義見昭二十六年○莘老孫氏曰天子有天下諸侯有一國天下有逆命者則天子命諸侯伐之一國之邑有叛者則諸侯命其臣伐之故天子無伐其諸侯諸侯無討於邑春秋之時天下無王而諸侯逆命者眾故有王而伐鄭者陪臣擅命而權在私家諸侯不得爲政故有公而圍成者成魯邑而魯圍之書曰公圍成以見諸侯之失道也

公至自圍成

義見桓二年公至自唐

十有三年春齊侯衞侯次於垂葭【公羊作瑕谷梁無衞侯二字】左氏曰垂葭實郹氏杜氏曰髙平鉅野縣西南有郹亭張氏曰屬濟州皆未詳是否義見荘三年公次於滑

夏築蛇淵囿【音又】

許氏曰魯政不修而非時勤民築囿奉己而已不及國也夫圍成弗克而力此何振之有義又見成十八年築鹿囿

大搜於比蒲【比音毗】

義見昭十一年○存耕趙氏曰三家分軍私斂搜閱軍實以自固也非時非制不足言也

衞公孟彄帥師伐曹

髙氏曰衞比伐曹靈公志在軍旅之事不知以禮爲國故亟戰如此義又見隱二年鄭伐衞

秋晉趙鞅入於晉陽以叛

張氏曰晉陽唐曰太原府宋爲並州義見襄二十六年孫林父事

冬晉荀寅士吉射入於朝歌以叛【射食亦切公羊寅下有及字】杜氏曰士射士鞅子張氏曰朝歌晉地衞州衞縣有朝歌城南有牧野義見襄二十六年孫林父事○任氏曰未閱三時而三大夫以邑叛晉之君臣失道之甚也邦衡胡氏曰晉主夏盟威制海內反不能禁其臣之叛已不正也已帥以叛則下莫不叛矣天王在上晉侯不能帥諸侯以朝至於王室有難又不能勤王述職而使大夫城之又執人於天子之側非叛王而何帥天下而叛故臣亦相帥以叛君以爲亂臣賊子之戒不可一日而不臣也

晉趙鞅歸於晉

左氏曰韓魏以趙氏爲請十二月辛未趙鞅入於絳盟於公宮常山劉氏曰趙氏晉之彊宗鞅叛當誅晉侯不能治而許之歸國亂無刑矣愚謂見晉之衰而迫於彊臣也○邦衡胡氏曰先書晉趙鞅入於晉陽以叛見鞅據地舉兵以拒晉也次書晉趙鞅歸於晉見君許之還也大夫出奔書歸者君受之也書入者臣自入也今鞅大惡已著但以君許之歸故書歸責在君也呂氏曰春秋之世大義不明據城以要其君者皆叛也而不自知其爲大惡臧武仲以防求後於魯則亦叛而已矣晉獻公使寺人披伐蒲重耳曰君父之命不校乃徇曰校者吾讎也逾墻而走其亦可以免於戾矣趙鞅歸於晉以叛而歸言其自如亂之甚也存耕趙氏曰三晉之形成於此矣

薛弒其君比

不書弒君之賊見文十八年義見隱四年衞州吁事

十有四年春衞公叔戍來奔衞趙陽出奔宋【衞公羊谷梁作晉】左氏曰初衞公叔文子朝而請享靈公退見史防而告之史防曰子必禍矣子富而君貪辠其及子乎文子曰然吾不先告子是吾辠也君旣許我矣其若之何史防曰無害子臣可以免富而能臣必免於難上下同之戍也驕其亡乎富而不驕者鮮吾惟子之見驕而不亡者未之有也戍必與焉及文子卒衞侯始惡於公叔戍以其富也公叔戍又將去夫人之黨夫人愬之曰戍將爲亂十四年春衞侯逐公叔戍與其黨故趙陽奔宋戍來奔未詳信否義見僖二十八年元咺奔晉

二月辛巳楚公子結陳公孫佗人帥師滅頓以頓子牂歸【牂子郎切二月公羊作三月公孫作公子牂作牄】

葉氏曰不別以歸何國時楚彊且主兵歸楚可知左氏曰頓子牂欲事晉背楚而絕陳好二月楚滅頓未詳信否任氏曰以中國諸侯大夫而從楚人以滅國豈特自彊哉實有以資之耳愚謂以頓子歸不死社稷也義又見荘十年荊敗蔡師

夏衞北宮結來奔

左氏曰北宮結來奔公叔戍故也未詳信否義見僖二十八年元咺奔晉○愚謂一國而三大夫出奔其爲國可知矣

五月於越敗吳於檇李【檇音醉公羊作醉】

杜氏曰檇李吳郡嘉興縣南醉李城張氏曰吳地今爲秀州治所石氏曰不言爵不言師不書戰非內地略之也義見僖三年徐取舒

吳子光卒

義見文十八年秦伯卒

公防齊侯衞侯於牽【公羊作堅】

牽杜氏曰魏郡黎陽縣東北有牽城義見隱九年防於防

公至自防

義見桓二年公至自防

秋齊侯宋公防於洮【吐刀切】

洮見僖八年義見隱九年防於防

天王使石尙來歸脤【市軫切】

公羊曰石尙者何天子之士也脤者何俎實也腥曰脤熟曰燔說文社肉也盛以蜃器故曰脤劉氏曰脤膰以親兄弟之國受脤禮也歸脤非禮也孫氏曰天子祭社稷宗廟有與諸侯共福之禮此謂助祭諸侯也魯未嘗助祭天王使石尙來歸非禮也○東萊呂氏曰春秋錄相朝見則見述職之本廢矣書交聘則見閒問時見之禮缺矣詳盟防則見防同之制壊矣書來賜命則見告命之道絕矣書歸田假田則見巡狩之法替矣今歸脤而復書之則法度之壊己甚諸侯不助祭以受脤天子而天子從遣士以歸脤矣

衞世子蒯瞶出奔宋

左氏曰衞侯爲夫人南子召宋朝防於洮大子蒯瞶獻盂於齊過宋野野人歌之曰旣定爾婁豬盍歸吾艾豭大子羞之謂戲陽速曰從我而朝少君少君見我我顧乃殺之速曰諾乃朝夫人夫人見大子大子三顧速不進夫人見其色啼而走曰蒯瞶將殺余公執其手以登臺大子奔宋盡逐其黨故公孟彄出奔鄭自鄭奔齊劉氏曰蓋蒯瞶聞野人之歌其心慙焉則以謂夫人夫人惡其斥已淫則嗁而走言大子將殺余以誣之靈公惑於南子言必聽從故外則召宋朝內則逐公孫戍趙陽彼不恥召宋朝固亦不難逐蒯瞶矣此其眞也不當如左氏所記又蒯瞶出乃奔宋宋南子家也蒯瞶負殺南子之名而走又入其家使眞有此事者敢乎哉此亦一證也與常山劉氏張氏同任氏曰旣曰世子而出奔父子不相安而天倫滅矣○石氏曰孟子稱小弁爲親親詩人傷二子乘舟爭相爲死爲非義衞靈公失道南子嬖大子蒯聵不得於父又與伋壽逺矣書其出奔以見滅天性也

衞公孟彄出奔鄭

事見上愚案春秋曆書彄帥師而繼以出奔以見君假臣以兵權禍之所由起也未必皆以蒯瞶之黨而見逐也義又見僖二十八年元咺奔晉髙氏曰蒯瞶爲南子所譖而出奔靈公信其譖言不亦蔽乎𨿽然蒯瞶則不能無辠者也人子處頑嚚則有道矣不至於以嫌見誣也而非蒯瞶之事也比年志公孟彄帥師此衞國用事之卿大夫況出奔者五人而衞侯獨與南子處此靈公之無道也

宋公之弟辰自蕭來奔

邦衡胡氏曰書公弟見宋公失兄之道也書自蕭辠辰據邑以叛也書來奔辠魯納叛臣也義又見僖二十八年元咺奔晉

大搜於比蒲

義見昭十一年

邾子來防公

邾子左氏曰邾隱公石氏曰諸侯相見於郤地曰防考禮正刑一徳以尊天子春秋防禮非復如古之制也今公搜國內而邾子就防之非禮甚矣遇非所朝之地而蕭叔朝公於谷搜非所防之處而邾子防公於搜防者旣非受者亦失交譏之也

城莒父及霄

張氏曰皆魯邑義見隱七年城中丘○石氏曰一時而城二邑書以譏之此年與桓七年無冬四年無秋冬昭十年無冬皆闕文也

十有五年春王正月邾子來朝

邾去年來防公而今年來朝見邾之衰而屢求於魯皆非禮也義又見隱十一年滕薛來朝

鼷防食郊牛牛死攺卜牛【鼷音兮】

範氏曰不言所食食非一處也趙氏曰嘗旅於防稽時小防噬牛才傷皮膚輒死愚謂此與成七年事𨿽少異而義則同也

二月辛丑楚子滅胡以胡子豹歸

楚滅人國辠不容誅矣然以胡子歸又責其不死社稷也義又見僖三年徐取舒

夏五月辛亥郊

石氏曰五月非郊之時蓋以攺卜牛至此而後能郊也有言用郊有言郊用者不宜用也直言郊者以上之不能郊也義見成十七年用郊

壬申公薨於髙寢

杜氏曰髙寢宮名不於路寢失其所義又見僖公薨○許氏曰春秋所大正始與終禮卒以正終也內卒凡十四公得正而薨者惟荘宣成是以君子務力於禮而順命之變又何求焉

鄭罕達帥師伐宋【罕公羊作軒】

義見隱二年鄭伐衞

齊侯衞侯次於蕖蒢【公羊作籧篨】

義見荘三年次於滑

邾子來奔喪

葉氏曰喪何以言奔急事也禮非天子父母之喪不奔見日而行見星而捨日行百里謂之奔諸侯而奔喪非禮也○常山劉氏曰當周之衰諸侯皆無奔喪防葬之事而邾滕始行於彊大之國非禮明矣呂氏曰諸侯相爲奔喪専以彊弱利害爲國禮義消亡可知矣

秋七月壬申姒氏卒【姒谷梁作弋非也下同】

孫氏曰姒氏姓哀公妾母谷梁曰妾辭也愚謂此爲葬定姒起文也

八月庚辰朔日有食之

義見隱三年

九月滕子來防葬

邦衡胡氏曰邾滕奔喪防葬以天子之禮待魯也禮天子崩諸侯奔喪防葬供臣子之職邾滕以是行之於魯其無王甚矣○任氏曰以見大國恃力而小國因事以求悅也呂氏曰邾子來奔喪畏魯甚也滕差逺而大於邾故但來防葬此専以彊弱利害爲國者也

丁巳葬我君定公雨不克葬戊午日下昊乃克葬【昊谷梁作稷乃古昊字】

乃猶始也宣八年葬敬嬴言而而此言乃者彼以日中此以次日日昊甚於日中故命辭有輕重耳孫氏曰雨不克葬譏不能葬也葬不爲雨止戊午日下昊乃克葬言無備之甚也愚謂義與宣八年葬敬嬴同而此則失禮甚矣其私諡又見葬桓公○髙氏曰日下昊則失虞之時甚矣君子之於親不忍一日離也故葬日虞者所以寧親也乃克葬所以重孝子之情也

辛已葬定姒

髙氏曰春秋自成風後妾母皆僭稱夫人譏不正也此不稱小君以子未成君故母亦不敢稱夫人而以夫人之禮葬爾此妾也而加以其君之諡非禮之甚也況襄五年葬我小君定弋是襄公之母也又豈可同諡乎義又見文五年葬成風○愚案哀公未成君故僅免夫人小君之稱然原其情則亦以夫人之禮卒葬之矣又案曾子問並有喪則如之何子曰葬先輕而後重其奠也其虞也先重而後輕今定公葬居定姒之前是先重而後輕也又失禮矣

冬城漆

髙氏曰漆非魯邑邾庶其以之來奔者魯受叛人而以其地今將伐邾故又勞民城之以爲備譏其非所城而城也夫前年城二邑國再大喪又勞民如此所謂不待言而惡自見者也○張氏曰定公之喪邾子來奔事魯謹矣哀公初立不務善鄰而以土地之故勞民力啟鄰怨二年取其田七年俘其君卒使吳人乘閒以伐其國齊人問辠而取讙闡利未得而害隨之謀國如此其不終也宜哉

春秋本義卷二十八

欽定四庫全書

春秋本義卷二十九

元程端學撰

哀公【名蔣定公庶子定姒所生】

元年春王正月公卽位

義見文公卽位

楚子陳侯隨侯許男圍蔡

杜氏曰定六年鄭滅許此復見者蓋楚封之左氏曰楚子圍蔡報柏舉也裏而栽廣丈髙倍夫屯書夜九日如子西之素蔡人男女以辧使疆於江汝之閒而還蔡於是乎請遷於吳未詳信否義見荘十年荊敗蔡師

鼷鼠食郊牛攺卜牛夏四月辛巳郊【谷梁郊牛下有角字】

任氏曰不知僭禮之致災而攺牛違時以從事亦已妄矣愚謂此亦與成七年事𨿽少異而義則同也○髙氏曰定末年哀元年連書鼷鼠食牛之變則知魯之郊歳一行之

秋齊侯衞侯伐晉

石氏曰吳楚爭彊內侮中國之政日以不逞晉𨿽不能主盟猶中國也齊衞二君旣不同心盟主以禦外防又結盟固黨以自攻伐惡自見矣義又見隱二年鄭伐衞○君舉陳氏曰春秋之初諸侯無王者齊鄭宋魯衞爲之也春秋之季諸侯無伯者亦齊鄭宋魯衞爲之也

冬仲孫何忌帥師伐邾

髙氏曰定之末年邾之事魯至矣去歳邾子來奔喪今逾年而遽伐之蓋魯人謀邾久矣利取其田不知有禮義也義又見隱二年鄭伐衞○貫道王氏曰邾自庶其後魯多納其叛臣邾知魯必欲兼之也盟焉朝焉防搜奔喪凡可以求免者無不爲也而魯終不置邾愚謂邾不能自彊於徳而區區以求魯固無足道然王綱壊彊陵弱大並小微國不支亦可悲也

二年春王二月季孫斯叔孫州仇仲孫何忌帥師伐邾取漷東田及沂西田【漷大虢切又音郭】

左氏曰伐邾將伐絞邾人愛其土故賂以漷沂之田而受盟任氏曰三大夫同伐可謂暴矣師氏曰前此嘗伐邾取其田自漷水矣今又取其漷東之田猶爲未足故又取沂西之田則其貪欲無厭必至於盡取而後己以區區之邾國而魯兩納其叛人邑三取其田時無王伯彊陵弱之亂至於如此義又見隱四年莒伐杞取牟婁

癸巳叔孫州仇仲孫何忌及邾子盟於句繹【句古注切】杜氏曰句繹邾地劉氏曰曷爲三人伐而二人盟季孫臨之叔仲成之季孫之汰也蓋自謂猶君矣邦衡胡氏曰季氏所以不盟豈非貪得無厭必欲滅邾而後己未詳孰是義又見隱元年盟於蔑○康侯胡氏曰曷爲列書三卿哀公得國不張公室三卿並將魯眾悉行伐國取地以盟其君而己不與焉適越之辱兆矣定公薨邾子來奔喪事魯恭矣而不免於見伐徒自辱焉不知以禮爲國之故也邾在邦域之中不加矜卹而諸卿相繼伐之旣取其田又彊與之盟不知以義睦鄰之故也故詳書以著其辠石氏曰定哀之世吳楚爭彊越又寖起中國諸侯見伐者數四也晉衞齊又數侵伐魯旣叛晉又結怨於齊所與厚者邾滕杞而已魯公之立邾未嘗廢朝薨未嘗無防而前年仲孫何忌帥師伐邾今又三大夫取其田要之盟又四年而公又親入以其君來此邾人所以弗堪致吳之伐我齊取我田也內之惡見矣時政皆在三子不由公出

夏四月丙子衞侯元卒

義見隱三年宋公卒

滕子來朝

義見隱十一年滕薛來朝

晉趙鞅帥師納衞世子蒯瞶於戚

公羊曰戚者何衞之邑也左氏曰初衞侯遊於郊子南僕公曰余無子將立女不對他日又謂之對曰郢不足以辱社稷君其攺圖君夫人在堂三揖在下君命祗辱夏衞靈公卒夫人曰命公子郢爲大子君命也對曰郢異於他子且君沒於吾手若有之郢必聞之且亡人之子輒在乃立輒六月乙酉晉趙鞅納衞大子於戚宵迷陽虎曰右河而南必至焉使大子絻八人衰絰僞自衞逆者告於門哭而入遂居之莘老孫氏曰聵輒爭立父子仇敵而孔子請先正名孔子之意可知矣使蒯聵事其親孝必不至於見逐靈公教其子以道亦不至於逐之書曰衞世子出奔宋見蒯聵得辠於父見逐出奔父沒不喪求反其國以與子爭則蒯聵之辠也輒爲人子而父逐於外不能號慕毀瘠以感動靈公而復之位靈公死夫人立之不辭以父亡未復而卽位爲君蒯聵在外且入以兵拒之又圍之焉則輒之辠也使靈公得父之道不至於逐聵使聵得事父之禮則聵不至於見逐使輒得子孫之義則能感動王父以復瞶之位或權立屏位以須父之入蓋靈公蒯瞶不父而輒不子是以至於蒯聵出奔趙鞅納蒯而石曼姑圍戚書曰納衞世子則輒之拒之爲不得其正顯矣愚謂又以大夫帥師而謀諸侯廢立之事見春秋之世父不父子不子君不君臣不臣至此極矣事又見定十四年○君舉陳氏曰於戚納弗受也後十二年而蒯聵自戚入於衞衞侯輒來奔則是輒拒父也屬辭比事則輒萬世不可掩矣康侯胡氏曰父𨿽不父子不可以不子輒乃據國以與之爭可乎然靈公與衞國大臣不能早正國家之本以致禍亂其辠亦可見矣

秋八月甲戌晉趙鞅帥師及鄭罕達帥師戰於鐵鄭師敗績【鐵公羊或作栗或作秩】

杜氏曰罕達子皮孫鐵在戚城南劉氏曰戰而言及之者主之者也猶曰趙鞅爲志乎此戰也云爾愚謂並言帥師者譏大夫専兵也大夫専兵而至於戰黷武甚矣義又見隱二年鄭伐衞

冬十月葬衞靈公

杜氏曰七月而葬緩義又見隱三年葬宋穆公

十有一月蔡遷於州來

州來見昭十四年義見僖三十一年衞遷帝丘

蔡殺其大夫公子駟

義見荘二十六年曹殺大夫

三年春齊國夏衞石曼姑帥師圍戚

齊國夏序衞石曼姑上者衞請乎齊推齊主兵也且齊嘗爲盟主自當序衞上無他義也黎氏曰凡書邑必系國若經己見其繋某國而後邑復有事當書則但舉邑而已蓋避繁文也前年已書納世子蒯聵於戚言納者見入衞境也云於戚者見戚爲衞邑也故今但書圍戚而不云衞戚焉如先書紀季以酅入於齊後但書叔姬歸於酅不復系之齊也冉有曰夫子爲衞君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也孫氏曰國夏助輒圍父逆亂人理莫甚於此故曰齊國夏衛石曼姑帥師圍戚事又見二年○許氏曰觀乎蒯聵之亂則齊景之不伯可知矣衞以父子爭國而齊助子圍父以是令於諸侯君子是以知齊之將亂也劉氏曰爲曼姑之義宜明言於其君曰子無討父之道臣不足以爲三軍將也輒之義亦宜明言於其國曰臣無敵君之禮我不可以爲千乘主也若是上讓下競而兵偃不用矣又何必紛紛哉故昔者子路問於仲尼曰衞君待子而爲政子將奚先子曰必也正名乎所謂正名君君臣臣父父子子也君不君臣不臣父不父子不子此輒與曼姑之事也不其然歟

夏四月甲午地震

義見文九年

五月辛卯桓宮僖宮災

髙氏曰不言及者不嫌乎一處也若雉門兩觀則不可不書及矣左氏曰司鐸火火逾公宮桓僖災孔子在陳聞火曰其桓僖乎莘老孫氏曰桓公者哀公之十世祖也僖公者哀公之七世祖也諸侯五廟而十世之廟猶存蓋非禮矣義又見成三年新宮災○石氏曰武宮煬宮不當立而立桓宮僖宮當毀而不毀然皆出於彊臣之私意爾

季孫斯叔孫州仇帥師城啟陽【啟公羊作開陸徳明曰避漢景諱也】杜氏曰啟陽瑯邪開陽縣許氏曰所城近敵故帥師焉地震廟災變異弗圖而取田城邑兵役相繼可謂不畏天命矣中失而外鋌本亡而末務此魯之季世也貫道王氏曰夏而城城而用大師惡可知矣義又見隱七年城中丘○葉氏曰定公城中城矣又城莒父及宵城漆哀公城啟陽矣又城西郛城毗城邾城瑕蓋荘宣書城者各一隱桓書城者四魯未有如是數也及定哀之閒而書城者九則定哀之守其國者可知矣

宋樂髠帥師伐曹

貫道王氏曰樂髠伐曹以曹受樂大心之叛也義見隱二年鄭伐衞○許氏曰樂始闚曹曹不量力而姦彊國不修徳而圖大功則適足以取亡而已

秋七月丙子季孫斯卒

譏世卿也大意又見隱元年益師卒

蔡人放其大夫公孫獵於吳

義見宣元年晉放胥甲父

冬十月癸卯秦伯卒

不名闕之也義見文十八年

叔孫州仇仲孫何忌帥師圍邾

許氏曰句繹之盟逾年而渝之師圍其國𨿽云邾政不修有以致寇魯之棄信亦已甚矣義又見僖十九年宋圍曹此則大夫帥師欲取邾以自肥則又甚焉

四年春王二月庚戌盜殺蔡侯申【二月公羊作三月殺公羊谷梁作弒愚謂不稱其君當作殺髙氏曰宣十七年蔡侯申卒此爲曽孫豈有曽孫與曽祖同名者乎必有一誤王氏曰傳之謬也】

莘老孫氏曰春秋弒君未有曰盜者不知其來且何國人也其君見殺而不知殺者之名是以曰盜爲人君而見殺於盜則其所以爲君者可知也石氏曰一國之君行有軍從居有衞兵而爲賊所殺蔡之無臣子甚矣

蔡公孫辰出奔吳

義見僖二十八年元咺奔晉

葬秦惠公

義見定九年葬秦哀公

宋人執小邾子

以諸侯執諸侯天下之亂可知矣不言以歸専辠宋也

夏蔡殺其大夫公孫姓公孫霍【公羊作公孫歸姓】

義見荘二十六年曹殺大夫

晉人執戎蠻子赤歸於楚【蠻公羊作曼】

戎蠻子見昭十六年邦衡胡氏曰名者以別於執中國之君也左氏曰夏楚人旣克夷虎乃謀北方左司馬眅申公壽餘葉公諸梁致蔡於負函致方城之外於繒關曰吳將溯江入郢將奔命焉爲一昔之期襲梁及霍單浮余圍蠻氏蠻氏潰蠻子赤奔晉陰地司馬起丰析與狄戎以臨上雒左師軍於菟和右師軍於倉野使謂陰地之命大夫士蔑曰晉楚有盟好惡同之若將不廢寡君之願也不然將通於少習以聽命士蔑請諸趙孟趙孟曰晉國未寧安能惡於楚必速與之士蔑乃致九州之戎將裂田以與蠻子而城之且將爲之卜蠻子聽卜遂執之與其五大夫以畀楚師於三戶司馬致邑立宗焉以誘其遺民而盡俘以歸師氏曰以中國之伯主而歸荊楚之俘其不道甚矣○髙氏曰諸侯有辠方伯請命於天子問辠然後執歸於京師正也諸侯有辠不請王命而執之歸於京師辠尙可容若晉人執衞侯歸之於京師是也諸侯執諸侯以畀諸侯其辠尢重若晉人入曹執曹伯畀宋人是也今晉爲盟主而執戎蠻苟得其辠則獻之天子猶可也今不知其辠旣専執之反歸於楚舎周事楚不足主中國之諸侯矣此晉之所以不足與而諸侯皆棄之也愚案左氏載此事甚悉然春秋不書楚伐戎蠻子而但書晉執戎蠻子歸於楚者書其甚者也夫楚爲不道吞齧小國不足責也然興滅繼絕王者之事當是時王綱盡矣晉能爲之猶足主中夏今反執之以歸於楚則是伯主助暴亂爲虐也春秋安得不書其甚者哉

城西郛

杜氏曰魯西郭義見隱七年城中丘

六月辛丑亳社災【亳公羊作蒲】

範氏曰亳卽殷也殷都於亳髙氏曰周自克商之後凡封建諸侯皆使之立亳社顏師古曰存其社者欲使人君常思敬愼懼危亡也董仲舒劉向亦云亡國之社所以示戒也左氏曰閒於兩社爲公室輔社預謂二社者周社亳社災見不知戒○程子曰湯旣勝夏欲遷其社不可作夏社國旣亡則社自當遷湯存之以爲後戒故但屋之記曰喪國之社屋之不受天陽也又曰亳社北牖使陰明也然則魯有亳社屋之故有災此制計之必始於湯也

秋八月甲寅滕子結卒

義見隱三年宋公卒

冬十有二月葬蔡昭公

杜氏曰亂故是以緩義見隱三年葬宋穆公

葬滕頃公

義見隱三年葬宋穆公

五年春城毗【頻移切公羊作比陸氏釋文云本又作芘】

孫氏曰毗魯邑也義見隱七年城中丘○師氏曰魯以千乘之國不能親仁善鄰鎭撫民庶旣無威彊之可畏又無徳禮之可懷乃區區屢奪民力以興土功故往年城莒父及霄又城啟陽又城毗六年又城邾瑕一叛於晉而畏攝自備之不暇又安能爲國而無獘邪

夏齊侯伐宋

義見隱二年鄭伐衞

晉趙鞅帥師伐衞

助蒯瞶耳義見隱二年鄭伐衞

秋九月癸酉齊侯杵臼卒【杵公羊作處】

義見隱三年宋公卒

冬叔還如齊

髙氏曰使卿弔且防葬非禮也

閏月葬齊景公

義見隱三年葬宋穆公

六年春城邾瑕【音遐公羊作葭】

劉氏曰邾瑕者何或曰邾之瑕也或曰內邑杜氏曰任城亢父縣有邾婁城張氏曰濟州任城縣地是也髙氏曰魯未嘗取於邾而遽城之者見魯之迫邾也是年冬伐邾明年遂入邾則知邾益微弱魯以不義彊城之也未詳是否義又見隱七年城中丘

晉趙鞅帥師伐鮮虞

義見隱二年鄭伐衞

吳伐陳

左氏曰元年吳之入楚也使召陳懷公懷公朝國人而問焉逢滑曰臣聞國之興也視民如傷其亡也以民爲土芥吳日敝於兵暴骨如莽而未見徳焉禍之適吳其何日之有陳侯從之及夫差克越乃修先君之怨義見荘十年荊敗蔡師

夏齊國夏及髙張來奔

左氏曰齊陳乞僞事髙國者毎朝必驂乘焉所從必言諸大夫曰彼皆偃蹇將棄子之命皆曰髙國得君必偪我盍去諸固將謀子子早圖之圖之莫如盡滅之需事之下也及朝則曰彼虎狼也見我在子之側殺我無日矣請就之位又謂諸大夫曰二子者禍矣將得君而欲謀二三子曰國之多難貴寵之由盡去之而後君定旣成謀矣盍及其未作也先諸作而後悔亦無及也大夫從之夏六月戊辰陳乞鮑牧及諸大夫以甲入於公宮昭子聞之與惠子乘如公戰於荘敗國人追之國夏奔莒遂及髙張來奔貫道王氏曰景公寄國於髙國使其非義則當正諫以絕景公之私如以爲是則主在與在主亡與亡可也及奔亡以免禍則托孤之寄有負於景公矣陳乞欲易君而去其大臣齊其爲陳氏見於此矣義又見僖二十八年元咺奔晉○君舉陳氏曰齊殺其大夫髙厚齊崔杼弒其君光齊國夏及髙張來奔齊陳乞弒其君荼聖人之垂戒深矣

叔還防吳於柤【荘加切】

柤見襄十年許氏曰叔還以吳在柤故往防之始結吳好也夫吳可以彊盛服難以衰弱禦以魯政之不修務與吳親以資其力君子志柤之防於此知魯之將有吳患矣義又見成十五年防吳於鐘離

秋七月庚寅楚子軫卒

義見文十八年秦伯卒

齊陽生入於齊齊陳乞弒其君荼【公羊作舎陸氏曰誤也】

左氏曰五年齊燕姬生子不成而死諸子鬻姒之子荼嬖諸大夫恐其爲大子也言於公曰君之齒長矣未有大子若之何公曰二三子閒於憂虞則有疾疢亦姑謀樂何憂於無君公疾使國惠子髙昭子立荼寘羣公子於萊秋齊景公卒冬十月公子嘉公子駒公子黔奔衞公子鉏公子陽生來奔六年陳僖子使召公子陽生陽生駕而見南郭且於曰嘗獻馬於季孫不入於上乘故又獻此請與子乘之出萊門而告之故闞止知之先待諸外公子曰事未可知反與壬也處戒之遂行逮夜至於齊國人知之僖子使子士之母養之與饋者皆入立之將盟鮑子醉而往其臣差車鮑防曰此誰之命也陳子曰受命於鮑子遂誣鮑子曰子之命也鮑子曰女忘君之爲孺子牛而折其齒乎而背之也悼公稽首曰吾子奉義而行者也若我可不必亡一大夫若我不可不必亡一公子義則進否則退敢不惟子是從廢興無以亂則所願也鮑子曰誰非君之子乃受盟使胡姬以安孺子如賴去鬻姒殺王甲拘江說囚王豹於句竇之丘公使朱毛告於陳子曰微子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎以齊國之困困又有憂少君不可以訪是以求長君庶亦能容羣臣乎不然夫孺子何辠毛復命公悔之毛曰君大訪於陳子而圖其小可也使毛遷孺子於駘不至殺諸野幕之下葬諸殳冒淳黃氏曰陽生𨿽長而荼少然荼己受景公之命爲君矣陳乞乃召陽生立之而弒荼君舉陳氏曰衞侯入於夷儀衞寧喜弒其君剽則喜爲衞侯弒也齊陽生入於齊齊陳乞弒其君荼則乞爲陽生弒也義又見隱四年衞州吁事○莘老孫氏曰陽生入齊而陳乞弒君則是陽生與聞乎弒也不以陽生首惡者陽生之入陳乞召之荼之弒陳乞爲之加陽生以弒君之辠則陳乞之辠不明書陽生之入而陳乞弒君則陳乞之惡著而陽生與有辠也葉氏曰陽生景公長子也何以言入逆辭也景公欲廢陽生而立荼陳乞不能爭旣僞許之而立荼矣景公死陳乞復詐國人立陽生而弒荼陽生𨿽得立而立之之道則逆弒荼者朱毛也曷以爲陳乞主弒荼陳乞之所君也旣召陽生則荼𨿽欲存而不可是以陳乞之辠不可以不正也愚案左氏載僖子不對而泣以下等語與經不合孫葉二說微信今以經考之本陳乞召陽生而弒其君荼耳陽生不免篡逆之辠而陳乞爲弒君之賊然左氏敍前事頗詳而孫葉多所發明不得盡廢在讀者詳焉

冬仲孫何忌帥師伐邾

髙氏曰魯人必欲滅邾而後已自公卽位以來四書邾役積明年入邾之亂也義又見隱二年鄭伐衞

宋向巢帥師伐曹

髙氏曰樂髠伐之猶未服且爲入曹起也義見隱二年鄭伐衞

七年春宋皇瑗帥師侵鄭【瑗於眷切】

義見荘十年公侵宋○許氏曰定十五年鄭伐宋始搆怨至是侵鄭九年取鄭師於雍丘十三年取宋師於嵒

晉魏曼多帥師侵衞

左氏曰晉師侵衞衞不服也髙氏曰衞侯棄其父今六年矣猶未納也晉不以此致討而侵衞義又見荘十年公侵宋

夏公防吳於鄫

張氏曰鄫卽舊鄫國左氏曰公防吳於鄫吳來徴百牢子服景伯對曰先王未之有也吳人曰宋百牢我魯不可以後宋且魯牢晉大夫過十吳王百牢不亦可乎景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣若亦棄禮則有淫者矣周之王也制禮上物不過十二以爲天之大數也今棄周禮而曰必百牢亦惟執事吳人弗聽景伯曰吳將亡矣棄天而背本不與必棄疾於我乃與之大宰嚭召季康子康子使子貢辭大宰嚭曰國君道長而大夫不出門此何禮也對曰豈以爲禮畏大國也大國不以禮命於諸侯苟不以禮豈可量也寡君旣共命焉其老豈敢棄其國大伯端委以治周禮仲雍嗣之斷髮文身臝以爲飾豈禮也哉有由然也反自鄫以吳爲無能爲也義見成十五年防吳於鐘離○張氏曰比年書防吳所以著哀公之失謀而始遺患於後日也邦衡胡氏曰前書叔還防吳惡大臣不能衞社稷而邇吳人也此書公防吳惡國君不能守社稷而狎吳人也

秋公伐邾八月己酉入邾以邾子益來

程子曰不曰歸者以我而言內外異辭文體然也左氏曰季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁民保於城城保於徳失二徳者危將焉保孟孫曰二三子以我爲何如惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎不樂而出秋伐邾及範門猶聞鐘聲大夫諫不聽茅成子請告於吳不許曰魯擊柝聞於邾吳二千里不三月不至何及於我且國內豈不足成子以茅叛師遂入邾處其公宮眾師晝掠邾眾保於繹師宵掠以邾子益來獻於亳社囚諸負瑕康侯胡氏曰恃彊淩弱無故伐人而入其國以其君來此天下之大惡也吳師爲是伐我齊人爲是取魯二邑辱國亦甚矣義又見隱二年莒入向及荘十年以蔡侯歸

宋人圍曹

義見僖十九年宋圍曹

冬鄭駟帥師救曹

左氏曰宋人圍曹鄭桓子思曰宋人有曹鄭之患也不可以不救冬鄭師救曹侵宋木訥趙氏曰鄭於曹無只介之好今據救之報宋之役也亦非爲義也

春秋本義卷二十九

欽定四庫全書

春秋本義卷三十

元程端學撰

哀公

八年春王正月宋公入曹以曹伯陽歸

義見隱二年莒入向及荘十年以蔡侯歸

吳伐我

蘇氏曰不言四鄙而直言伐我兵加於國都也左氏曰七年邾茅夷鴻以束帛乘韋自請救於吳曰魯弱晉而逺吳馮恃其眾而背君之盟辟君之執事以陵我小國邾非敢自愛也懼君威之不立君威之不立小國之憂也若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圖之吳子從之八年吳爲邾故伐我髙氏曰公入人之國俘人之君以致吳人之來討見公不能處已絕亂矣義又見荘十年荊敗蔡師

夏齊人取讙及闡【闡尺善切公羊作僤下同】

讙見桓三年闡杜氏曰在東平剛縣北地譜宛丘龔蛇縣也孫氏曰公前年入邾以邾子益來益齊甥也故齊人取讙及闡貫道王氏曰魯執邾子旣召吳人之伐又致齊人取讙及闡爲國而不義其害國如此夫愚謂邑天子所封非諸侯所得取魯入人之國俘人之君辠不容誅也齊侯苟能告於天子聲辠致討大義庶矣乃因之以爲利亦辠也

歸邾子益於邾

邦衡胡氏曰先書吳伐我又書齊取二邑然後書歸邾子於邾則是畏吳懼齊而歸之也

秋七月

冬十有二月癸亥伯過卒

義見隱三年宋公卒

齊人歸讙及闡

孫氏曰公旣歸邾子益於邾故齊人歸讙及闡凡土地諸侯取之歸之皆書者惡専恣也愚謂魯之媿辱可知有國家者可以鑑此矣○呂氏曰吳之伐我齊之取讙及闡以魯之入邾以邾子歸也歸邾子益於邾魯畏吳齊故也齊人歸讙及闡以我歸邾子也諸侯紛紛如此苟徇目前無一人求出當世規模者日朘月削以至於亡而卒不悟也易曰困於葛藟於臲卼曰動悔有悔徵吉能知動悔有悔求出乎是變心易慮惟賢是用攺前之爲則出乎困矣故曰徵吉春秋之世諸國君臣束手待斃其亦不知徵吉之理矣

九年春王二月葬僖公

杜氏曰三月而葬速義又見隱三年葬宋穆公

宋皇瑗帥師取鄭師於雍丘

杜氏曰雍丘縣屬陳畱張氏曰後屬開封師氏曰鄭人圍宋雍丘宋皇瑗圍之雍丘應於內皇瑗圍於外腹背受敵無以支持而爲宋所得故曰取許氏曰春秋之季曰尋干戈詐力相傾奇變滋起於是始志取人之師甚其譎惡其盡也鄭以不義深入敵境此固喪師之道也愚謂鄭有辠矣然不書鄭伐宋而書宋取鄭師者書其甚者也

夏楚人伐陳

義見荘十年荊敗蔡師

秋宋公伐鄭

存耕趙氏曰宋嘗侵鄭又取鄭師矣𨿽曰雍丘之役始於鄭獨不曰侵鄭之役誰實始禍歟佳兵不戢將自焚也嵒之禍基於此矣義又見隱二年鄭伐衛

冬十月

十年春王二月邾子益來奔

髙氏曰邾子先爲魯所獲而又來奔其不知恥甚矣義又見桓十五年鄭伯奔蔡

公防吳伐齊

常山劉氏曰公防吳師伐中國諸侯具文可見其辠

三月戊戌齊侯陽生卒

義見隱元年宋公卒

夏宋人伐鄭

許氏曰春取其師秋又伐之明年夏又伐之惡其修怨不己也義又見隱二年鄭伐衞

晉趙鞅帥師侵齊

許氏曰助吳亂華伐齊之喪具文以見其辠義又見荘十年公侵宋

五月公至自伐齊

義見桓二年公至自唐

葬齊悼公

義見隱三年葬宋穆公

衞公孟彄自齊歸於衞

自齊有奉也彄自定十四年出奔距今十二年倚大國而歸衞當時大夫専恣如此義又見僖二十八年元咺歸衞

薛伯夷卒【夷公羊作寅】

義見隱三年宋公卒

秋葬薛惠公

義見隱三年葬宋穆公

冬楚公子結帥師伐陳

義見荘十年荊敗蔡師

吳救陳

此吳楚爭諸侯而爲此救見中國之益衰未可以存亡繼絕許之也義又見僖十八年狄救齊

十有一年春齊國書帥師伐我

伐我見八年左氏曰齊爲鄎故國書髙無防帥師伐我及淸季孫謂其宰冉求曰齊師在淸必魯故也若之何求曰一子守二子從公禦諸竟季孫曰不能求曰居封疆之閒季孫告二子二子不可求曰若不可則君無出一子帥師背城而戰不屬者非魯人也魯之羣室眾於齊之兵車一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使從於朝俟於黨氏之溝武叔呼而問戰焉對曰君子有逺慮小人何知懿子彊問之對曰小人慮材而言量力而共者也武叔曰是謂我不成丈夫也退而搜乘孟孺子泄帥右師顏羽禦邴泄爲右冉求帥左師管周父禦樊遲爲右季孫曰須也弱有子曰就用命焉季氏之甲七千冉有以武城人三百爲己徒卒老幼守宮次於雩門之外五日右師從之公叔務人見保者而泣曰事充政重上不能謀士不能死何以治民吾旣言之矣敢不勉乎師及齊師戰於郊齊師自稷曲師不逾溝樊遲曰非不能也不信子也請三刻而逾之如之眾從之師入齊軍右師奔齊人從之陳瓘陳荘涉泗孟之側後入以爲殿抽矢防其馬曰馬不進也林不狃之伍曰走乎不狃曰誰不如曰然則止乎不狃曰惡賢徐步而死師獲甲首八十齊人不能師宵諜曰齊人遁冉有請從之三季孫弗許孟孺子語人曰我不如顏羽而賢於邴泄子羽銳敏我不欲戰而能黙泄曰驅之公爲與其嬖僮汪錡乘皆死皆殯孔子曰能執干戈以衞社稷可無殤也冉有用矛於齊師故能入其軍未詳信否邦衡胡氏曰辠魯不能反身辠已而又見伐也孟子謂行有不得者皆反求諸已魯以入邾之故吳齊交伐是我之辠魯不反身自咎又防吳伐齊以速國書之兵是不知辠之在我也愚謂齊有喪而伐人辠亦可見義又見隱二年鄭伐衛○貫道王氏曰邦分崩離析師至輒入其國都公室卑弱私邑不相能故無復預備也

夏陳袁頗出奔鄭【袁左氏谷梁作轅】

左氏曰初袁頗爲司徒賦封田以嫁公女有餘以爲己大器國人逐之故出道渴其族轅咺進稻醴梁糗腶脯焉喜曰何其給也對曰器成而具曰何不吾諫對曰懼先行未詳信否義見僖二十八年元咺奔晉

五月公防吳伐齊甲戍齊國書帥師及吳戰於艾陵齊師敗績獲齊國書

孫氏曰戰不言公者公與伐不言戰也左氏曰爲郊戰故公防吳子伐齊五月克博壬申至於嬴中軍從王胥門巢將上軍王子姑曹將下軍展如將右軍齊國書將中軍髙無防將上軍宗樓將下軍陳僖子謂其弟書爾死我必得志宗子陽與閭丘明相厲也桑掩胥禦國子公孫夏曰二子必死將戰公孫夏命其徒歌虞殯陳子行命其徒具含玉公孫揮命其徒曰人尋約吳發短東郭書曰三戰必死於此三矣使問多以琴曰吾不復見子矣陳書曰此行也吾聞鼓而已不聞金矣甲戌戰於艾陵展如敗髙子國子敗胥門巢王卒助之大敗齊師獲國書公孫夏閭丘明陳書東郭書革車八百乘甲首三千以獻於公木訥趙氏曰魯再防吳伐齊招外防以攘中國爲惡大矣劉氏曰戰而言及之者主之者也猶曰國書爲志乎此戰也云爾夫以吳之無道犯閒上國涉數千里之地以伐人之邦固求棄疾於人與之俱靡焉爾國書之用齊也內不能安其君外不能交鄰國而輕與之戰其不愛百姓也不亦甚乎義又見荘十年荊敗蔡師

秋七月辛酉滕子虞母卒

義見隱三年宋公卒

冬十有一月葬滕隱公

義見隱三年葬宋穆公

衞世叔齊出奔宋

左氏曰衞大叔疾出奔宋初疾娶於宋子朝其娣嬖子朝出孔文子使疾出其妻而妻之侍人誘其初妻之娣寘於犂而爲之一宮如二妻文子怒欲攻之仲尼止之遂奪其妻或淫於外州外州人奪之軒以獻恥是二者故出未詳信否義見僖二十八年元咺奔晉○髙氏曰春秋書內外大夫出奔者凡五十有八蓋君之股肱治亂所寄故重以書之然春秋之末何其出奔之多也是時政在大夫各欲自専故始則相猜相忌終乃相逐也

十有二年春用田賦

何氏曰田謂一井之田賦者斂取其財物也言用田賦者若今漢家斂民錢以田爲率矣不言井者城郭里巷亦有井嫌悉賦之左氏曰季叔欲以田賦使冉有訪於仲尼仲尼曰丘不識也三發卒曰子爲國老待子而行若之何子之不言也仲尼不對而私於冉有曰君子之行也度於禮施取其厚事舉其中斂從其薄如是則以丘亦足矣若不度於禮而貪冒無厭則𨿽以田賦將又不足且子季孫若欲行而法則周公之典在若欲苟而行又何訪焉弗聽許氏曰先王之法九夫爲井四井爲邑井邑未有賦也四邑爲丘丘十六井乃有牛馬之賦今以丘賦爲不足也於是更用田賦籍井而取之非禮也古者田有稅丘有賦稅以足食賦以足兵○朴鄕呂氏曰丘賦者卽丘十六井出戎馬一匹牛三頭是賦之常法也所謂以田賦者蓋於兵賦之外又計田而出賦也田出稅丘出賦初稅畝則稅且重矣作丘甲則益兵賦又重矣今曰用田賦則是丘旣出賦而田又出賦也然賦有二有軍賦有財賦四丘爲甸甸出革車一乘此軍賦也周禮九賦之法此財賦也二者皆賦於民故均謂之賦所謂用田賦者恐是計田而出財賦爾孔子謂計丘而出軍賦矣則又不應計田而出財賦也

夏五月甲辰孟子卒

公羊曰孟子者何昭公之夫人也其稱孟子者何諱娶同姓蓋吳女也康侯胡氏曰禮娶妻不娶同姓厚男女之別也同姓從宗合族屬異姓主名治際防名著男女有別矣昭公不謹於禮欲結好彊吳忍娶同姓以混男女之別典禮之本喪矣其失國也宜故陳司敗問昭公知禮乎子曰知禮子退揖巫馬期而進之曰吾聞君子不黨君子亦黨乎君娶於吳爲同姓謂之吳孟子君而知禮孰不知禮巫馬期以告子曰丘也幸苟有過人必知之書孟子卒𨿽曰爲君隱而實亦不可掩矣○呂氏曰魯之君豈苟爲無禮亂男女之別哉迫於彊吳之威而欲自固其國也欲自固其國而不知以禮自防以義爲上徇目前之急忘長久之慮遂至忍於蔑姓亂類而不辭也

公防吳於橐臯【橐章夜切一音托】

杜氏曰橐臯在淮南逡遒縣東南張氏曰吳地地譜云逡遒故城在廬州愼縣東南左氏曰公防吳於橐臯吳子使大宰嚭請尋盟公不欲使子貢對曰盟所以周信也故心以制之玉帛以奉之言以結之明神以要之寡君以爲苟有盟焉弗可攺也已若猶可攺日盟何益今吾子曰必尋盟若可尋也亦可寒也乃不尋盟師氏曰往年防於鄫今又防於橐臯一之爲甚其可再乎詳書者譏公之失所從也義又見成十五年防吳於鐘離

秋公防衞侯宋皇瑗於鄖【公羊作運鄖音云】

杜氏曰鄖發陽也廣陵海陵縣東南有發繇亭地譜吳海陵卽泰州城下義見隱九年防於防○木訥趙氏曰吳夫差躬敗齊師於艾陵魯故也魯以爲惠故防吳於橐臯修鄫之好也鄖在今泰州吳地公旣睦於吳而吳將圖伯故爲之防宋衞於鄖合宋衞以從吳也齊固晉之仇今魯宋衞亦折而從吳晉其殆哉故明年爲黃池之防晉好於吳非爭伯也紓吳患也然晉之屈吳之雄諸侯東向事吳者皆魯爲之也四書公防吳繼書公防宋衞明年公防晉侯及吳於黃池則魯之辠著矣未詳是否

宋向巢帥師伐鄭

左氏曰宋鄭之閒有隙地焉曰彌作頃丘玉暢嵒戈錫子產與宋人爲成曰勿有是及宋平原之族自蕭奔鄭鄭人爲之城嵒戈錫九月宋向巢伐鄭取錫殺元公之孫遂圍嵒十二月鄭罕達救嵒丙申圍宋師未詳信否義見隱二年鄭伐衞○木訥趙氏曰宋鄭之怨於是十有三歳矣𨿽其兵端啟於鄭罕達然六年之閒宋四伐鄭明年鄭罕達遂取宋師於嵒逞兵不戢亦可戒哉

冬十有二月螽【公羊作】

公羊曰何以書記異也何異爾不時也愚謂十二月螽𨿽不害谷災異蓋甚於常時夫百虫旣蟄而惡气殄君臣蠧民逆天陰陽變常之象也義又見桓五年

十有三年春鄭罕達帥師取宋師於嵒【五咸切罕公羊作軒】孫氏曰宋向巢帥師伐鄭鄭罕達帥師取宋師於嵒報雍丘之師也案九年宋皇瑗帥師取鄭師於雍丘二國復師以相償報其惡如此義又見九年宋取鄭師

夏許男成卒【成公羊作戍】

義見隱三年宋公卒

公防晉侯及吳子於黃池

黎氏曰經書及皆內及外尊及卑之辭故凡中國之侯伯與楚戰或盟防必書及今書公防晉侯及吳子於黃池是亦內及外之辭也謂之防兩伯似非經意黃池杜氏曰陳畱封丘縣有黃亭近濟水張氏曰晉地地譜東京開封縣有黃池木訥趙氏曰晉侯然在防諸侯無一介從之亦才得魯而已何以伯爲晉之所以防吳者非以爲伯忌吳之彊也吳之所以防晉者亦非爲伯也交中國爾愚謂晉主中國防盟百有餘年自柏舉之戰晉侯不見者二十四年至此遂與吳防而晉侯從之中國不復有伯世變至此極矣此春秋之終也

楚公子申帥師伐陳

義見荘十年荊敗蔡師

於越入吳

孫氏曰於越入吳者吳子方防乘其無備也康侯胡氏曰吳自柏舉以來憑陵中國黃池之防遂與晉敵可謂彊矣而春秋繼書於越入吳所謂因事屬辭垂戒後世而見深切著明之義也曽子曰戒之戒之出乎爾者反乎爾老子曰佳兵不祥之器其事好還吳嘗破越遂有輕楚之心及其破楚又有驕齊之志旣勝齊師復與晉人爭衡自謂莫之敵也而越已入其國春秋初書吳入楚在柏舉之後再書於越入吳在黃池之後皆因事屬辭垂戒後世深切著明之義也義又見僖三年徐取舒

秋公至自會

義見桓二年公至自唐

晉魏曼多帥師侵衞【公羊無曼字陸氏曰脫也】

義見荘十年公侵宋

葬許元公

義見隱三年葬宋穆公

九月螽

義見桓五年

冬十一月有星孛於東方

髙氏曰不言宿名者董仲舒劉向以爲不加宿也文十四年有星孛於北斗昭十七年有星孛於大辰皆言所次而此獨不言則不加宿可知也蓋著人事所召也義又見文十四年

盜殺陳夏區夫【區苦侯切公羊作彄】

盜見襄十年髙氏曰春秋之季世變之甚至於盜興而専殺國君及卿大夫則亂已極矣○貫道王氏曰夏區夫徴舒之裔也徴舒爲逆陳不能討而楚殺之且有後於陳而執國政陳無政矣未詳是否

十有二月螽

義見十二年及桓五年○呂氏曰前年十二月螽此年九月又螽十二月又螽陰陽錯亂之甚當世君臣亦可以自省矣許氏曰自魯用田賦而比年三螽貪殘無已之應也見其民力已窮天命已去也

十有四年春西狩獲麟

蘇氏曰狩而不地爲獲麟書略之也麟陸璣曰麕身牛尾黃色蹄角端有肉音中鐘呂行中規矩王者至仁則出左氏曰西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之愚謂聖王在上天下文明則麟出爲祥聖王不作天下大亂則麟出爲異出而見獲又異之甚者也隱桓春秋之始也諸侯防盟侵伐蕩然無主迨乎荘僖齊晉旣伯天下知有伯主不知有王禮樂徵伐自諸侯出矣文宣成襄政歸大夫禮樂徵伐又自大夫出焉歷昭定哀陪臣柄國此君臣之大亂也外侮薦作亦始隱桓及乎荘公荊楚又盛桓文旣沒其勢益張滅國殺君遂主夏盟晉悼引吳敵楚楚暫沮而吳復興此中外之大亂也故二百四十二年之閒弒逆戕殺入滅圍取兵戈相尋民無錯躬先王之紀綱法度遺風舊俗泯矣人事悖常則陰陽錯序故日食星隕地震山崩水旱霜雹螽螟麋靡所不見而春秋以獲麟終焉此天下後世之大異也夫春秋卽始見終自微見著始之不愼而紊於終微之不戒而極於著遂至無可柰何聖人傷世之心至此極矣韓子曰麟之出必有聖人在乎位若麟之出不待聖人則其謂之不祥也亦宜而況於獲乎○程子曰春秋感麟而作然麟不出春秋亦必作孔子之意蓋有素矣因是一事則有感而作故其書之成則以此終固必有發端者然也如伏羲畫八卦因於河圖設無河圖八卦寜不作乎

春秋本義卷三十

