

欽定四庫全書

經部五

左傳杜林合注

春秋類

提要

【臣】等謹案左傳杜林合注五十卷明王道焜趙如源同編案朱尊經義考載宋林堯叟春秋左傳句解四十卷引鄭玥之言曰堯叟字唐翁崇禎中杭州書坊取其書合杜注行之又載此書五十卷引陸元輔之言曰王道焜杭州人中天啟辛酉鄕試與里人趙如源濬之共輯此書云云今書肆所行卷數與尊所記合而削去道焜如源之名又首載凡例題爲堯叟所述而中引永樂春秋大全殆足咍噱蓋卽以二人編書之凡例攺題堯叟也杜預注左氏號爲精密𨿽隋劉已有所規元趙汸明邵寶傅遜陸粲

國朝顧炎武惠棟又遞有所補正而宏綱巨目終越諸家堯叟之書徒以箋釋文句爲事實非其匹第古注簡奧或有所不盡詳堯叟補苴其義使淺顯易明於讀者亦不無所益且不似朱申句解於傳文橫肆刋削故仍錄存之以備一解中附陸徳明音義當亦道焜等所加原本所有今亦並存焉乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

春秋左傳原序

春秋者魯史記之名也記事者以事系日以日系月以月系時以時系年所以紀逺近別同異也故史之所記必表年以首事年有四時故錯舉以爲所記之名也周禮有史官掌邦國四方之事逹四方之志諸侯亦各有國史大事書之於策小事簡牘而巳孟子曰楚謂之檮杌晉謂之乘而魯謂之春秋其實一也韓宣子適魯見易象與魯春秋曰周禮盡在魯矣吾乃今知周公之徳與周之所以王韓子所見蓋周之舊典禮經也周徳旣衰官失其守上之人不能使春秋昭明赴告策書諸所記注多違舊章仲尼因魯史策書成文考其眞僞而志其典禮上以遵周公之遺制下以明將來之法其教之所存文之所害則刋而正之以示勸戒其餘則皆卽用舊史史有文質辭有詳略不必攺也故傳曰其善志又曰非聖人孰能修之蓋周公之志仲尼從而明之左丘明受經於仲尼以爲經者不刋之書也故傳或先經以始事或後經以終義或依經以辯理或錯經以合異隨例而發其例之所重舊史遺文略不盡舉非聖人所修之要故也身爲國史躬覽載籍必廣記而備言之其文緩其防逺將令學者原始要終尋其枝葉究其所窮優而柔之使自求之饜而飫之使自趨之若江海之浸膏澤之潤渙然冰釋怡然理順然後爲得也其發凡以言例皆經國之常制周公之垂法史書之舊章仲尼從而修之以成一經之通體其微顯闡幽裁成義類者皆據舊例而發義指行事以正褒貶諸稱書不書先書故書不言不稱書曰之類皆所以起新舊發大義謂之變例然亦有史所不書卽以爲義者此蓋春秋新意故傳不言凡曲而暢之也其經無義例因行事而言則傳直言其歸趣而已非例也故發傳之體有三而爲例之情有五一曰微而顯文見於此起義在彼稱族尊君命捨族尊夫人梁亡城緣陵之類是也二曰志而晦約言示制推以知例參防不地與謀曰及之類是也三曰婉而成章曲從義訓以示大順諸所諱辟璧假許田之類是也四曰盡而不污直書其事具文見意丹楹刻桷天王求車齊侯獻捷之類是也五曰懲惡而勸善求名而亡欲蓋而章書齊豹盜三叛人名之類是也推此五體以尋經傳觸類而長之附於二百四十二年行事王道之正人倫之紀備矣或曰春秋以錯文見義若如所論則經當有事同文異而無其義也先儒所傳皆不其然答曰春秋𨿽以一字爲褒貶然皆須數句以成言非如八卦之爻可錯綜爲六十四也固當依傳以爲斷古今言左氏春秋者多矣今其遺文可見者十數家大體轉相祖述進不得爲錯綜經文以盡其變退不守丘明之傳於丘明之傳有所不通皆沒而不說而更膚引公羊谷梁適足自亂預今所以爲異專修丘明之傳以釋經經之條貫必出於傳傳之義例總歸諸凡推變例以正褒貶簡二傳而去異端蓋丘明之志也其有疑錯則備論而闕之以俟後賢然劉子駿創通大義賈景伯父子許惠卿皆先儒之美者也末有頴子嚴者𨿽淺近亦復名家故持舉劉賈許頴之違以見同異分經之年與傳之年相附比其義類各隨而解之名曰經傳集解又別集諸例及地名譜第歷數相與爲部凡四十部十五卷皆顯其異同從而釋之名曰釋例將令學者觀其所聚異同之說釋例詳之也或曰春秋之作左傳及谷梁無明文說者以爲仲尼自衛反魯修春秋立素王丘明爲素臣言公羊者亦云黜周而王魯危行言孫以辟當時之害故微其文隱其義公羊經止獲麟而左氏經終孔丘卒敢問所安答曰異乎余所聞仲尼曰文王旣沒文不在玆乎此制作之本意也嘆曰鳳鳥不至河不出圖吾巳矣夫蓋傷時王之政也麟鳳五靈王者之嘉瑞也今麟出非其時虛其應而失其歸此聖人所以爲感也絕筆於獲麟之一句者所感而起固所以爲終也曰然則春秋何始於魯隠公答曰周平王東周之始王也隠公讓國之賢君也考乎其時則相接言乎其位則列國本乎其始則周公之祚也若平王能祈天永命紹開中興隠公能宣祖業光啟王室則西周之美可尋文武之迹不隊是故因其歷數附於行事采周之舊以防成王義垂法將來所書之王卽平王也所用之歷卽周正也所稱之公卽魯隠也安在其黜周而王魯乎子曰如有用我者吾其爲東周乎此其義也若夫制作之文所以彰往考來情見乎辭言髙則防逺辭約則意微此理之常非隠之也聖人包周身之防旣作之後方復隠諱以辟患非所聞也子路欲使門人爲臣孔子以爲欺天而云仲尼素王丘明素臣又非通論也先儒以爲制作三年文成致麟旣巳妖妄又引經以至仲尼卒亦又近誣據公羊經止獲麟而左氏小邾射不在三叛之數故余以爲感麟而作作起獲麟則文止於所起爲得其實至於反袂拭面稱吾道窮亦無取焉

春秋提要

周十二王【春秋歷十有四王悼王立未逾年敬王崩在春秋後故止曰十】

【二王】

平王【四十九年入春秋隠元年也三年崩在位五十一年】

桓王【元年隠四年也相十五年崩在位二十三年】

荘王【元年桓十六年也荘十二年崩在位十五年】

僖王【元年荘十三年也十七年崩在位五年】

惠王【元年莊十八年也僖八年崩在位二十五年】

襄王【元年僖九年也文八年崩在位三十三年】

頃王【元年文九年也十四年崩在位六年】

匡王【元年文十五年也宣二年崩在位六年】

定王【元年宣三年也成五年崩在位二十一年】

簡王【元年成六年也襄元年崩在位十四年】

靈王【元年襄二年也二十八年崩在位二十七年】

景王【元年襄二十九年也昭二十二年崩在位二十五年】

敬王【元年昭二十三年也崩在春秋後】

列國見於年表者十九

魯蔡曹衛滕晉鄭齊秦楚宋杞陳吳邾莒薛許小邾

魯十二公

隠公【不書卽位】桓公【四年七年去秋冬二時】莊公【不書卽位】閔公【不書卽位】僖公【不書卽位】文公宣公成公襄公昭公定公【元年無正月】哀公

五伯【春秋終入吳黃池之役吳越亦爭伯矣】

齊桓公【莊十三年防北杏】宋襄公【僖十九年盟曹南】晉文公【僖二十八年戰城濮】秦穆公【文三年伐晉】楚莊王【宣十一年盟辰陵】

晉十一世

文公【僖二十八年立三十二年卒】襄公【僖三十三年立文六年卒】靈公【文七年立宣二年卒】成公【宣三年立宣九年卒】景公【宣九年立成十年卒】厲公【成十一年立十八年卒】悼公【成十八年立襄十五年卒】平公【襄十六年立昭十年卒】昭公【昭十一年立十六年卒】頃公【昭十七年立三十年卒】定公【昭三十年立卒在春秋後】

魯三桓

仲孫氏【又曰孟孫】叔孫氏季孫氏

晉八卿

智防

士匄

荀偃

韓起

欒黶

士魴

魏絳

趙武

晉六卿

趙氏範氏智氏荀氏魏氏韓氏

晉三卿

魏斯韓防趙籍

周來聘七

隠七年凡伯九年南季桓四年宰渠伯糾五年仍叔之子八年家父僖三十年宰周公宣十年王季子

周錫命三

莊元年榮叔文元年毛伯成八年召伯

周歸脤一

定十四年石尙

周賵塟四

隠元年宰咺文元年叔服五年榮叔召伯

周來求三

隠三年武氏子求賻桓十五年家父求車文九年毛伯求金

魯君臣朝聘於周八【文元年叔孫得臣二十二年叔鞅防塟故不數】

僖二十八年公兩朝王所成十三年公如京師僖三十年公子遂文元年叔孫得臣八年公孫敖宣九年仲孫蔑襄二十四年叔孫豹

公如齊十有一【春秋公如齊者十有五桓莊四如齊非朝故不數】

僖公三宣公六昭公二

公如晉二十

文公二成公四襄公五昭公八定公一

公如楚二

襄公一昭公一

魯大夫聘列國五十有六【又如齊四如宋三如晉二如陳滕各一皆因事而往非専行聘禮故不數】

如齊十有九如晉二十有五如陳二

如宋五

如牟如衛如楚如莒如邾各一

諸侯朝魯四十

曹滕小邾各五杞邾各七郯二

薛紀谷鄧鄫郜葛牟蕭各一

齊聘魯五

隠七年弟年桓三年弟年僖三十三年國歸父宣十年國佐襄二十七年慶封

晉聘魯十有一

成三年荀庚八年士燮十一年卻犫十八年士匄襄元年荀防八年士匄十二年士魴二十六年荀吳二十九年士鞅昭二年韓起昭二十一年士鞅

宋聘魯四

成四年華元

八年華元

襄十五年向戌

昭十二年華定

衛聘魯四

文四年兪

成三年孫良夫

襄元年公孫剽

襄七年孫林父

陳鄭秦吳聘魯各一

莊二十五年陳女叔文十二年秦術

襄五年鄭公子發

襄二十九年吳札

楚聘魯三

莊二十三年荊人文九年椒襄三十年防罷盟一百有九【凡盟防侵伐內爲主書及外爲主書防所以別首從而謹善惡之首也】

始隠元年蔑

終哀二年句繹

特盟參盟同盟始終

石門於咸特盟之始終也瓦屋鄟陵參盟之始終也於幽平丘同盟之始終也

同盟十有六【齊盟二皆同尊周也晉盟十有四皆同外楚也】

兩幽【齊桓】新城【晉靈】淸丘斷道虫牢馬陵

於蒲【晉景】於戚柯陵【晉厲】虛朾雞澤於戲

亳城北【晉悼】重丘【晉平】平丘【晉昭】

殊盟二

僖五年首止

僖九年葵丘

涖盟四

僖三年公子友如齊文七年公孫敖如莒

昭七年叔孫婼如齊定十一年叔還如鄭

來盟五

桓十四年鄭弟語閔二年齊髙子僖四年楚屈完文十五年宋司馬華孫宣七年衛孫良夫

外大夫聘而遂盟五

成三年荀庚良夫

十一年卻犫

襄七年林父

十五年向戌

防九十七

始隠二年潛

終哀十三年黃池

殊防四

僖五年首止

成十五年鐘離

襄十年於柤

襄十四年於向

遇七【志內之遇者四而皆書及若曰以此及彼然也志外之遇者三而皆以爵若曰以尊及卑然也】

隠四年遇淸莊二十三年遇谷三十年遇魯濟僖十四年遇防隠八年宋衛遇垂莊四年齊陳鄭遇垂三十二年宋齊遇梁丘

平五【如宣四年平莒及郯爲六】

隠六年鄭來輸平宣十五年宋及楚平昭七年曁齊平定十年及齊平定十一年及鄭平

來七

隠元年祭伯來

桓六年實來

八年祭公來

閔元年齊仲孫來

僖二十九年兩介葛盧來襄十八年白狄來

人自爲盟三

桓十一年惡曹【中國未有伯而人自爲盟】僖二十一年鹿上【中國始無伯而人自爲盟】宣十二年淸丘【中國又將無伯而人自爲盟】

侵六十【潛師掠境曰侵】

始莊十年公侵宋終哀十三年晉魏曼多侵衛

伐二百十有三【聲罪致討曰伐】

始隠二年鄭人伐衛

終哀十三年楚公子申伐陳

戰二十三【兩兵相接曰戰書敗績者十五又內兵書敗曰戰若僖公戰於井陘我師敗績獲公冑懸諸魚門諱不書敗惟莊公幹時之敗以與讐戰𨿽敗不諱】

始桓十年來戰於郎終哀十一年戰於艾陵

圍四十四【繯其城邑曰圍】

始隠五年宋圍長終哀七年宋人圍曹

入二十七【造其國都曰入】

始隠二年莒人入向終哀十三年於越入吳

遷十【徙其朝市曰遷】

始莊元年齊師遷紀郱鄑郚

終哀二年蔡遷州來

滅三十【毀其宗廟社稷曰滅內兵書滅曰取若取鄟取邿取鄫是也惟僖公滅項乃公在防而季孫滅之故不諱】

始莊十年齊師滅譚終定十五年楚子滅胡

敗師十有六【詭道而勝之曰敗】

始隠十年公敗宋師於菅

終定十四年於越敗吳於檇李

取師三【悉虜而俘之曰取】

隠十年伐戴取之哀九年雍丘十三年於嵒取國邑十有六【胡氏曰取者收奪之名趙子曰凡力得之曰取】

始隠四年取牟婁終哀八年取讙及闡

襲一【輕行而掩之曰襲】

襄二十三年齊侯襲莒

追二【巳去而躡之曰追】

莊十八年公追戎於濟西

僖二十六年公追齊至酅弗及

戌三【聚兵而守之曰戌】

僖二十八年公子買戌衛

襄五年戌陳

十年戌鄭虎牢

以一國而用諸侯之師三【以弱假彊而能左右之曰以】

桓十四年宋以四國伐鄭僖二十六年魯以楚師伐齊定四年蔡以吳子伐楚

城二十有九【城者完舊也內城二十三不時害義固爲罪矣𨿽時且義亦書見勞民爲重事也齊伯外城三邢也楚丘也緣陵也獨城邢爲美晉伯外城三虎牢也杞也成周也獨成周無譏】

始隠七年城中丘

終哀六年城邾瑕

築八【築者創始也】

莊元年築王姬之館二十八年築郿

三十一年三築臺

成十八年築鹿囿

昭九年築郎囿

定十三年築蛇淵囿

執三十有一【齊執者五晉執者十五宋執者三邾執者一楚執者七】

始桓十一年宋人執鄭祭仲

終哀四年晉執戎蠻子赤歸於楚

獲六【凡君戰而死者曰滅生禽曰獲大夫生死皆曰獲】

僖元年於酈獲莒拏十五年於韓獲晉侯宣二年大棘獲宋華元襄八年鄭侵蔡公子燮昭二十三年雞父獲陳夏齧哀十一年艾陵獲齊國書

降二【降者脇服之詞】

莊八年郕降於齊師莊三十年齊人降鄣

潰四【民逃其上曰潰】

僖四年侵蔡蔡潰文三年伐沈沈潰

成九年伐莒莒潰昭二十九年鄆潰

講武二【桓公有所畏而大閱非其時莊公有所俟而治兵非其地】

桓六年大閱【簡車馬也】莊八年治兵【習戰也申明軍法以整齊之也】

搜五【中春教振旅遂以搜謂搜索擇取不孕者大云者僭天子之制也】

昭八年搜於紅

十一年大搜比蒲

二十二年大搜昌間定十三年大搜比蒲

十四年大搜比蒲

狩四【中冬教大閱遂以狩謂守取之無所擇也】

桓四年於郎

莊四年於禚

僖二十八年河陽

哀十四年獲麟

乞師五【乞者卑遜自屈之辭又曰乞不保得之辭】

僖二十六年公子遂如楚

成十三年晉郤錡來十六年晉欒黶來

十七年晉荀防來

十六年晉士魴來

次師十有三【齊次者四魯次者四齊衛次者三晉楚次者各一伐而書次其次爲善伐楚次陘是也救而書次其次爲貶聶北救邢是也又曰莊十年次於郎見齊伯之難文十年次厥貉見楚伯之難襄元年次於鄫見晉復伯之難矣】

始莊三年公次於滑終定十五年齊衛次於渠蒢

制楚得失七

召陵以義勝城濮以威勝鄢陵以幸勝蕭魚以善勝於以不度徳不量力而敗於邲以將不用命而敗召陵以求貨弗得而還

救二十三【救在王室則罪諸侯子突救衛是也救在逺國則罪四鄰晉陽處父救江是也救在夷狄則罪中國楚貞救鄭狄救齊吳救陳是也】

始莊六年子突救衛終哀十年吳救陳

獻捷二【獻者下奉上之詞軍獲曰捷】

莊三十一年齊侯來獻戎捷

僖二十一年楚宜申來獻捷

雩二十有一【旱祭也諸便雩於境內之山川蓋以山川百源能興雲雨故也】

書秋者七書八月者四書七月者二

書九月者七書冬者一

郊九【龜違者四牛災者四非時大不敬者一蓋郊所以祭天魯諸侯而用天子之祭僭也】

僖三十一年四月卜郊宣三年正月牛傷乃不郊成七年正月牛傷不郊十年四月五卜郊十七年九月辛丑用郊襄七年四月三卜郊十一年四月四卜郊定十五年正月牛傷五月辛亥郊哀元年正月牛傷四月辛已郊

望三【望祭也望於山川】

僖三十一年

宣三年

成七年

烝嘗三【冬曰烝眾也謂萬事畢成所薦眾多也秋曰甞以物成而薦新爲義】

桓八年春正月已夘烝

夏五月丁丑烝

十四年乙亥嘗

土田十

假一取五歸我一歸之於一疆一

來歸一

災異一百二十二

日食三十六星孛三星隕隕石各一不雨七無冰三大雨震電一雨雪三大雨雹三地震五山崩二大水九有年二大旱二饑三無麥苖一大無麥禾一隕霜不殺艸李梅實一隕霜殺菽一雨木冰一多麋有有蜚蝝生各

一六鷁退飛一螟三螽十牛傷四牛死二宮室災六震廟一屋壊二齊大災一宋陳

衛鄭災一宋陳災各一

齊桓衣裳之防十有一

北杏兩鄄兩幽於檉於貫陽谷首止母葵丘

齊桓兵車之防四

於洮於咸牡丘於淮

晉文五書爵

侵曹伐衛入曹城濮踐土

晉襄退三彊

僖三十三年敗秦於殽

敗狄於箕

伐許【許貳於楚伐許所以離楚也】

晉悼五防

雞澤於戚救陳於鄬邢丘

晉悼三駕

襄十年伐鄭十一年伐鄭同年伐鄭

晉平七合諸侯

溴梁祝何澶淵商任沙隨兩夷儀

晉平五合諸侯

澶淵於宋城杞澶淵於虢

春秋五始

元者气之始春者四時之始王者受命之始正月者政教之始卽位者一國之始

孔子相魯

定十年防於夾谷

齊人來歸鄆讙陰田

十二年叔孫墮郈

季孫仲孫墮費

十四年石尙來歸脤

子路用魯

定十二年墮郈

墮費

子貢用魯

定十五年邾子來朝哀七年公防吳於鄫

十二年公防吳於槖臯公防衛宋於鄓

冉求用魯

哀十一年齊國書伐我

王人三

莊六年子突救衛

僖八年於洮

僖二十九年翟泉

命大夫三

魯單伯

鄭祭仲

陳女叔

魯三家所始【卽三桓也】

僖元年公子友敗莒於酈【是役公賜季友汶陽之田及費而季孫氏始】四年公孫玆侵陳【叔孫氏始】

十五年公孫敖救徐【孟孫氏始】

欽定四庫全書

左傳杜林合注卷一

明王道焜

趙如源同編

隠公一【公名息姑魯惠公之子姬姓侯爵自周公子伯禽始受封傳世二十三而至隠公攝主國事謚法不屍其位曰隠】

周【文武開基姑都丰鎬幽厲板蕩平王東遷洛陽盡舉故都而棄之秦所謂東周也於是王室微弱至平王四十九年而入春秋魯隠公三年平王崩桓王立】

鄭【姬姓伯爵自桓公始受封周厲王之子宣王之弟也傳世武公莊公莊公元年封弟段於京二十二年克段於鄢入春秋】

齊【姜姓侯爵自太公相武王定殷受封於齊受命專徵侯伯傳世十三至僖公九年入春秋】

宋【子姓公爵周武王定殷邦封微子啟於宋以奉殷祀傳世十四至穆公七年入春秋魯隠公三年穆公卒弟殤公與夷立】

晉【姬姓侯爵自唐叔始受封傳世十一而至昭侯昭侯封文侯之弟成師於曲沃晉始亂分爲二以翼曲沃別之】

翼【昭侯之後傳孝侯鄂侯鄂侯二年入春秋隠公五年曲沃伐翼翼侯奔隨王命虢公立鄂侯之子光於翼是爲哀侯隠公六年晉逆晉侯於隨納諸鄂謂之鄂侯】

曲沃【成師之後傳曲沃莊伯曲沃莊伯之十一年十一月魯隠公之元年正月也蓋用夏正建寅之月爲嵗首不惟攺元又攺歷矣隠公七年曲沃莊伯卒子稱代立是爲曲沃武公】

衛【姬姓侯爵自康叔始受封傳世十三至桓公十三年入春秋魯隠公四年衛州吁弒桓公自立冬殺州吁宣公晉立】

蔡【姬姓侯爵蔡叔之子蔡仲率徳攺行成王復封於蔡傳世十三至宣公二十八年入春秋魯隱公八年宣公卒子桓侯封人立】

曹【姬姓伯爵自曹叔振鐸始受封傳世十二至桓公終生三十五年入春秋】

滕【姫姓侯爵至魯隠公七年見滕侯卒其後稱子蓋爲時王所黜】

陳【嬀姓侯爵舜之後自胡公始受封傳世十二至桓公二十三年入春秋】

杞【姒姓侯爵夏禹之後自東樓公始受封傳五世至武公二十二年入春秋魯莊公二十七年書杞伯來朝蓋爲時王所黜其後又稱子】

薛【任姓侯爵至魯隠公十一年見來朝莊公三十一年書薛伯卒蓋爲時王所黜其後至昭公三十一年見塟薛獻公】

莒【已姓子爵至魯文公十八年見庶其】

邾【曹姓附庸國自儀父入春秋後爲子至魯莊公十六年書邾子克卒】

許【姜姓太嶽之後至魯隠公十一年見許莊公及許叔魯桓公十五年許叔入於許卽魯僖公四年許男新臣卒塟許穆公也】

小邾【曹姓顓頊之後魯莊公五年書郳黎來來朝蓋附庸而未爵命其後數從齊桓公尊王室王命爲諸侯至魯僖公七年始書小邾子】

楚【芊姓子爵自熊繹始受封八世至熊渠立其長子康爲句亶王中子紅爲鄂王少子執庇爲越章王此僭王之始也又八世至熊儀是爲若敖又二世至熊防是爲蚡晉又一世熊通是爲楚武王武王十九年入春秋】

秦【嬴姓伯爵顓頊之後也殷有蜚亷周有造父周孝王使非子畜馬蕃息分土爲附庸邑之秦六世至襄公將兵救周送平王東遷有功封爲諸侯襄公卒文公立文公四十四年是爲隱公元年又六世至穆公任好十五年魯僖公十五年始見春秋】

吳【姬姓子爵自大伯祚吳五世至周章而武王克殷因封之吳又十四世至壽夢而吳始益大稱王魯成公七年始見春秋】

越【其先禹之苖裔少康之庶子也封於防稽以奉禹祀後二十餘世至於允常魯昭公五年偕楚伐吳始見於春秋允常與闔閭戰而相怨伐定公十四年允常卒子句踐立是爲越王是年吳伐越越敗之於檇李】

傳惠公元妃孟子【杜言元妃明始適夫人也子宋姓林元大也嘉耦曰妃始嫡夫人也○惠公名不皇諡法愛人好與曰惠其子隱公讓國之君妃芳非反】孟子卒【杜不稱薨不成喪也無諡先夫死不得從夫諡】繼室以聲子生隠公【杜聲諡也蓋孟子之侄娣也諸侯始娶則同姓之國以侄娣媵元妃死則次妃攝治內事猶不得稱夫人故謂之繼室】宋武公生仲子仲子生而有文在其手曰爲魯夫人【林蓋手理自然成文字如魯季友有文在其手曰友唐叔有文在其手曰虞之類】故仲子歸於我【杜婦人謂嫁曰歸以手理自然成字有若天命故嫁之於魯】生桓公而惠公薨【杜言歸魯而生男惠公不以桓生之年薨】是以隠公立而奉之【杜隠公繼室之子當嗣世以禎祥之故追成父志爲桓尙少是以立爲太子帥國人奉之爲經元年春不書卽位傳】

經【己未】元年春王正月【杜隠公之始年周王之正月也凡人君卽位欲其體元以居正故不言一年一月也隠𨿽不卽位然攝行君事故亦朝廟告朔也告朔朝正例在襄二十九年卽位例在隱莊閔僖元年林孔子因魯史作春秋故以魯紀年而書王正月見周之正朔猶行於天下也周正建子正月子月也其曰元年春王正月者謂之體元居正告朔朝正其義皆通無事而書春王正月者無事必書首時謹始也】○三月公及邾儀父盟於蔑【杜附庸之君未王命例稱名能自通於大國繼好息民故書字貴之名例在莊五年邾今魯國鄒縣也蔑姑蔑魯地魯國卞縣南有姑城林此私盟之始○父音甫邾子之字凡人名字皆仿此蔑亡結反】○夏五月鄭伯克段於鄢【杜不稱國討而言鄭伯譏失教也段不弟故不言弟明鄭伯𨿽失教而段亦凶逆以君討臣而用二君之例者言段彊大雋傑據大都以耦國所謂得雋曰克也國討例在莊二十二年得雋例在莊十一年母弟例在宣十七年鄭在熒陽宛陵縣西南鄢今潁川鄢陵縣○段徒亂反鄭伯弟名鄢於晚反又於建反又於然反】○秋七月天王使宰咺來歸惠公仲子之賵【杜宰官咺名也咺贈死不及屍弔生不及哀豫凶事故貶而名之此天子大夫稱字之例仲子者桓公之母婦人無諡故以字配姓來者自外之文歸者不反之辭林賵助喪之物時惠公巳塟仲子未薨因賵惠公而並賵仲子也賵惠公而並賵仲子者皆非禮也○咺吁阮反賵芳鳯反】○九月及宋人盟於宿【杜客主無名皆微者也宿小國東平無鹽縣也凡盟以國地者國主亦與盟例在僖十九年宋今梁國睢陽縣林魯宋宿三國共爲盟參盟之端見矣】○冬十有二月祭伯來【杜祭伯諸侯爲王卿士者祭國伯爵也傳曰非王命也釋其不稱使林寰內諸侯爲王卿士者私來魯也此私交之始○祭側界反傳祭仲同】○公子益師卒【杜傳例曰公不與小斂故不書日所以示薄厚也春秋不以日月爲例惟卿佐之喪獨記日以見義者事之得失旣未足以褒貶人君然亦非死者之罪無辭可以寄文而人臣輕賤死日可略故特假日以見義】○傳元年春王周正月【杜言周以別夏殷林言周正月以見建子且別夏殷也】不書卽位攝也【杜假攝君政不修卽位之禮故史不書於防傳所以見異於常林隱公將讓國於桓公故假攝君事也】○三月公及邾儀父盟於蔑邾子克也未王命故不書爵曰儀父貴之也【杜毛未賜命以爲諸侯其後儀父服事齊桓以奬王室王命以爲邾子故莊十六年經書邾子克卒林及者內爲主也邾子名克字儀父也王未命爲諸侯未有爵可書名不如字今書字以知其貴之也至莊十六年書邾子克卒得王命矣○故不書爵一本無故字】公攝位而欲求好於邾【林及我欲之以知隱公欲求好於邾○好呼報反】故爲蔑之盟【杜解所以與盟也】○夏四月費伯帥師城郎不書非公命也【杜費伯魯大夫郎魯邑髙平方與縣東南有郁郎亭傳曰君舉必書然則史之防書皆君命也今不書於經亦因史之舊法故傳釋之諸魯事傳釋不書他皆仿此林君舉必書今不書城郎以知其非君命故也○費音祕】○初鄭武公娶於申曰武姜【杜申國今南陽宛縣林姜申姓武姜從夫諡】生莊公及共叔段【杜段出奔共故曰共叔猶晉侯在鄂謂之鄂侯○共音恭共地名凡國名地名人名字氏族皆不重音疑者復出後仿此】莊公寤生驚姜氏故名曰寤生遂惡之【杜寤寐而莊公巳生故驚而惡之林杜氏謂寐寤而莊公已生非也如此當喜何得復驚而惡之史記云寤生生之難是也此當爲難生故武姜困而後寤武姜因寤而驚以其事名莊公○寤五故反惡烏路反】愛共叔段欲立之【林惡長子故受次子欲立以爲太子】亟請於武公公弗許及莊公卽位爲之請制【林亟數也武姜數請於武公使立段武公不從姜請武公旣卒莊公卽位爲君武姜爲段請於莊公欲以制邑封叚○亟欺冀反爲於僞反】公曰制巖邑也【林制邑在鄭巖險之邑也○巖本又作嚴五銜反】虢叔死焉佗邑惟命【杜虢叔東虢君也恃制巖險而不修徳鄭滅之恐段復然故開以佗邑虢國今熒陽縣林言制不可封段若欲佗邑則惟武姜之命是聽○虢爪伯反】請京使居之謂之京城大叔【杜公順姜請使段居京謂之京城大叔言寵異於眾臣京鄭邑今熒陽京縣○大音泰下皆同】祭仲曰都城過百雉國之害也【杜祭仲鄭大夫方丈曰堵三堵曰雉一雉之墻長三丈髙一丈侯伯之城方五里徑三百雉故其大都不得過百雉林凡邑有宗廟先君之主曰都無曰邑邑曰築都曰城過百雉言城之周圖過三百丈之數○過古臥反復不音者皆同】先王之制大都不過參國之一中五之一小九之一今京不度非制也君將不堪【林總言先王建立都城之法制大邑參分其國城一分之大小中邑五分其國城一分之大小小邑九分其國城一分之大小今京城太廣不合三等之法度非先王都城之制也此言尾大不掉莊公將不堪叔段據有大都之害○韓曰此數言遂爲後世封宗藩之本魏以之疑晉以之敗猜無任皆不合也○參七南反又音三】公曰姜氏欲之焉辟害【林言武姜欲大封叔段安所逃避其楇害○焉於防反】對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎【林言武姜何厭足之有不如早爲區處使得其所無使叔段之惡如艸之滋長蔓延及至蔓延難爲圖謀艸之蔓延尙不可芟除何況叔段爲莊公愛寵之弟可得而治乎○獻平聲蔓音萬】公曰多行不義必自斃子姑待之【林不忠於君不義也言段據有大邑必多行不義之事惡不積不足以滅身不義旣多必自斃踣子謂祭仲言仲且少待之杜斃踣也姑且也○斃婢世反本又作獘】旣而大叔命西鄙北鄙貳於已【林旣卒事也鄙鄭邊邑貳兩屬也令屬鄭之邑兩屬於巳】公子呂曰國不堪貳君將若之何欲與大叔臣請事之若弗與則請除之無生民心【林公子呂鄭大夫言國家不可使人有攜貳兩屬之心若欲以鄭國傳與叔段我請服事大叔無生其怨若不與叔段則請除去大叔無長其惡生鄭國攜貳之心蓋異者可同離者可合生者不死不死則日長日大甚可畏也杜叔久不除則舉國之民當生他心】公曰無庸將自及【杜言無庸除之段將自及於禍】大叔又收貳以爲已邑【杜前兩屬者今皆取以爲巳邑】至於廩延【杜言轉侵多也廩延鄭邑陳畱酸業縣北有延津林段收鄭邑以廩延爲界○廩力錦反】子封曰可矣厚將得眾【杜子封公子呂也厚謂土地廣大林言段土地丰厚將得眾民之心】公曰不義不暱厚將崩【杜不義於君不親於兄非眾所附𨿽厚必崩林言不義之人不爲眾所親暱厚而無基將如墻屋自然崩壞○暱女乙反親也】大叔完聚繕甲兵具卒乘【林完城郭聚人民繕治其甲冑與兵器具備其步卒與車乘杜步曰卒車曰乘○繕市戰反卒尊忽反下同乘繩證反下同】將襲鄭夫人將啟之【林無鐘鼔曰襲將掩鄭國之不備夫人卽武姜將開段而道之杜啟開也】公聞其期曰可矣【林可以有辭討段】命子封帥車二百乘以伐京京叛大叔段段入於鄢公伐諸鄢五月辛丑大叔出奔共【林古者兵車一乘甲士三人步卒七十二人二百乘蓋甲士六百人步卒一萬四千四百人以伐段於京邑京城之人叛渙不助叔段段旣爲京人所叛乃走入於鄭之鄢邑莊公伐段於鄢大叔大敗出奔共國杜共國今汲郡共縣○共音恭】書曰鄭伯克段於鄢段不弟【林不盡爲弟之道】故不言弟如二君【林言段彊大雋傑與鄭如二君然觀諸叔於田等詩段之彊大可知】故曰克稱鄭伯譏失教也【林直書鄭伯克段不爲之諱譏刺鄭莊公失教訓子弟之道至於用兵母子兄弟自相殘賊】謂之鄭志不言出奔難之也【杜傳言夫子作春秋攺舊史以明義不早爲之所而養成其惡故曰失教段實出奔而以克爲文明鄭伯志在於殺難言其奔○難乃旦反】遂寘姜氏於城潁而誓之曰不及黃泉無相見也【林城穎鄭地遂繼事也克段繼事寘武姜於別邑以絕之也地中之泉曰黃泉言生無復與母相見至死後方相見於地下○寘之防反置也】旣而悔之穎考叔爲穎谷封人聞之有獻於公公賜之食食捨肉公問之對曰小人有母皆嘗小人之食矣未嘗君之羮請以遺之【林旣誓卒事悔其誓言之失潁谷卽城潁之谷時穎考叔爲穎谷典封疆之人稱人小吏也獻者卑奉尊之辭或以計謀或以時物獻於莊公皆曰獻莊公賜考叔以飲食考叔食公所賜之食而捨置其肉味公問捨肉之故考叔自稱有母在母所食徧甞小人之食矣未曽得食國君之羮請畱所賜以遺母氏杜食而不啜羮欲以發問也宋華元殺羊爲羮饗士蓋古賜賤官之常○捨音捨遺惟季反下同】公曰爾有母遺繄我獨無【林言考叔有母可以遺食我獨無母可遺杜繄語助○繄烏兮反又鳥帝反】穎考叔曰敢問何謂也公語之故且告之悔【林據莊公母武姜尙在故疑而問公告以寘姜誓姜之故且告以今悔之無及巳○語魚據反】對曰君何患焉若闕地及泉隧而相見其誰曰不然【林言莊公何憂於黃泉之誓闕掘也若掘地及泉水之處卽是黃泉隧地中道也爲地中隧道與姜相見𨿽敢以此說爲不然也杜隧若今延道○闕其月反隧音遂】公從之公入而賦大隧之中其樂也融融【林賦賦詩也大隧之中想當時所賦之詩今無存不可復考融融和樂相得之貌○樂音洛下同融羊弓反】姜出而賦大隧之外【林想亦當時武姜所賦之詩】其樂也泄泄【林泄泄舒散相得之貌○泄羊世反】遂爲母子如初君子曰穎考叔純孝也愛其母施及莊公【林按左傳稱君子曰多是采取當時君子之言或斷以巳意後稱君子曰仿此施猶廣也言能廣施孝道感悟莊公○施以豉反又式智反】詩曰孝子不匱永錫爾類其是之謂乎【杜不匱純孝也莊公𨿽失之於初孝心不忘考叔感而通之所謂永錫爾類詩人之作各以情言君子論之不以文害意故春秋傳引詩不皆與今說詩者同他皆仿此林舉大雅旣醉詩孝子之心無有窮匱長以已之孝誠錫及其儔類皆爲孝也言考叔之孝足當是詩之所謂也○匱其位反】○秋七月天王使宰咺來歸惠公仲子之賵緩且子氐未薨故名【杜惠公塟在春秋前故曰緩也子氏仲子也薨在二年林一舉兩事皆非禮故名咺示貶】天子七月而塟同軌畢至【杜言同軌以別四夷之國林中國廣大不七月不足以盡逺人之情車同軌言極四海之內同軌之諸侯莫不盡至】諸侯五月同盟至【林五月而塟殺於天子同方嶽之盟其地漸近故五月可至不言畢至至不至無所拘也】大夫三月同位至【林三月而塟殺於諸侯古者行役不逾時故三月而同位至】士逾月外姻至【林過月而塟殺於大夫姻親也外親愈近故過月可至杜此言赴弔各以逺近爲差因爲塟節】贈死不及屍【杜屍未塟之通稱林贈賵死者不及其屍在殯之時】弔生不及哀【杜諸侯巳上旣塟則纕麻除無哭位諒闇終喪林赴弔生者不及其哀哭方盛之時】豫凶事非禮也【杜仲子在而來賵故曰豫凶事林二事皆非禮也○韓曰數語巳備喪禮覺徐勉之爲煩】○八月紀人伐夷夷不告故不書【杜夷國在城陽莊武縣紀國在東莞劇縣隠十一年傳例曰凡諸侯有命告則書不然則否史不書於防故夫子亦不書於絰傳見其事以明春秋例也他皆仿此】有蜚不爲災亦不書【杜莊二十九年傳例曰凡物不爲災不書又於此發之者明傳之所據非惟史策兼采簡牘之記也他皆仿此林蜚負蠜也蓋食苖虫之屬不爲田野之害亦不書於經也○蜚扶味反】○惠公之季年敗宋師於黃【杜黃宋邑陳畱外黃縣東有黃城○敗必邁反敗佗也後仿此】公立而求成焉九月及宋人盟於宿始通也【杜經無義例故傳直言其歸趣而巳他皆仿此林魯宋始通好命】○冬十月庚申攺塟惠公公弗臨故不書【杜以桓爲大子故隠公讓而不敢爲喪主隠攝君政故據隠而言】惠公之薨也有宋師大子少塟故有闕【林塟禮有所闕少○少詩照反】是以攺塟【林詳述所以攺塟之故】○衛侯來防塟不見公亦不書【杜諸侯防塟非禮也不得接公成禮故不書於防他皆仿此衛國在汲郡朝歌縣】○鄭共叔之亂【林卽叔段】公孫滑出奔衛【杜公孫滑共叔段之子○滑於八反又乎八反】衛人爲之伐鄭【林爲公孫滑伐鄭報仇○爲於僞及】取廩延鄭人以王師虢師伐衛南鄙【杜虢西虢國也農陜縣東南有虢城林凡師能左右之曰以蓋鄭以周虢之師伐衛南鄙討公孫滑之亂也】請師於邾邾子使私於公子豫【杜公子豫魯大夫私請師林鄭請濟師於邾邾使人私請師於豫○豫音預】豫請往公弗許遂行及邾人鄭人盟於翼【林預請於公欲往防師隠公不從豫之請豫專擅而往及邾鄭盟翼邾地】不書非公命也【杜豫私防盟故曰非隠公之命】○新作南門不書亦非公命也【杜非公命不書三見者皆興作大事各舉以備文林二事以見大夫專擅之端】○十二月祭伯來非王命也【林以王臣無王命而私交於魯王室事可知矣】○眾父卒【杜眾父公子益師字○眾音終】公不與小斂故不書日【杜禮卿佐之喪小斂大斂君皆親臨之崇恩厚也始死情之所篤禮之所崇故以小斂爲文至於但臨大斂及不臨喪亦同不書日林小斂始死之斂蓋隠公不親臨眾父始死之斂故不書眾父卒日蓋傳者釋經有書日書月書時之例○與音預斂力驗反】

經【庚申】二年春公防戎於潛【杜戎狄夷蠻皆氐羌之別種也戎而書防者順其俗以爲禮皆謂居中國若戎子駒支者陳畱濟陽縣東南有戎城潛魯地林戎之近於魯者此外交之始也是故防戎於潛春秋之始防吳黃池春秋之終此春秋之所以終始也】○夏五月莒人入向【杜向小國也譙國龍亢縣東南有向城莒圍今城陽莒縣也將卑師少稱人弗地曰入例在襄十三年林此入國之始也○向舒亮反】○無駭帥師入極【杜無駭魯卿極附庸小國無駭不書氏未賜族賜族例在八年林無駭帥師大夫專兵之端見矣○駭戶楷反】○秋八月庚辰公及戎盟於唐【杜髙平方與縣北有武唐亭八月無庚辰庚辰七月九日也日月必有誤林唐魯地此盟戎之始也】○九月紀裂繻來逆女【杜裂繻紀大夫傳曰卿爲君逆也以別卿自逆也逆女或稱使或不稱使昏禮不稱主人史各隨其實而書非例也他皆仿此○裂音列繻音須】○冬十月伯姬歸於紀【杜無傳伯姬魯女裂繻所逆者】○紀子帛莒子盟於密【杜子帛裂繻字也莒魯有怨紀侯旣昏於魯使大夫盟莒以和解之子帛爲魯結好息民故傳曰魯故也比之內大夫而在莒子上稱字以嘉之也字例在閔元年密莒邑城陽淳於縣東北有密鄕林此外特相盟之始也○帛音白】○十有二月乙夘夫人子氏薨【杜無傳桓未爲君仲子不應稱夫人隠讓桓以爲大子成其母喪以赴諸侯故經於此稱夫人也不反哭故不書塟例在三年】○鄭人伐衛【杜凡師有鐘鼔曰伐例在莊二十九年林伐天子之權此諸侯專徵伐之始】

傳二年春公防戎於潛修惠公之好也戎請盟公辭【杜許其修好而不許其盟禦夷狄者不壹而足林惠公與戎有好隠公立而修之戎請與公盟公辭戎不與之盟○好呼報反下同】○莒子娶於向向姜不安莒而歸夏莒人入向以姜氏還【杜傳言失昏姻之義凡得失小故經無異文而傳備其事案文則是非足以爲戒他皆仿此林姜向女姓不安莒者琴瑟不和故不安於莒而歸其父母之國莒怒其妻而入其父母之國以其妻歸○還音旋後皆同】○司空無駭入極費庈父勝之【杜魯司徒司馬司空皆卿也庈父費伯也前年城郎今因得以勝極故傳於前年發之○庈音琴】○戎請盟秋盟於唐復修戎好也【林戎復請與魯盟隠公與戎盟再修和戎之好也○復扶又反】○九月紀裂繻來逆女卿爲君逆也【林言卿爲君逆以別非裂繻自逆也○爲於僞反】○冬紀子帛莒子盟於宻魯故也○鄭人伐衛討公孫滑之亂也【杜治元年取廩延之亂】

經【辛酉】三年春王二月已巳日有食之【杜無傳日行遲一嵗一周天月行疾一月一周天一嵗凡十二交防然日月動物𨿽行度有大量不能不小有盈縮故有𨿽交防而不食者或有頻交而食者惟正陽之月君子忌之故有伐鼔月幣之事今釋例以長歷推經傳明此食是二月朔也不書朔史失之書朔日例在桓十七年林日月交防於朔食之則食未有非交防而食者也此不食朔官失之也○已巳上音紀下音祀後仿此食如字本或作蝕音同】○三月庚戌天王崩【杜周平王也實以壬戌崩欲諸侯之速至故逺日以赴春秋不書實崩日而書逺日者卽傳其僞以懲臣子之過也襄二十九年傳曰鄭上卿有事使印段如周防塟今不書塟魯不防林平王崩桓王立】○夏四月辛夘君氏卒【林隠公之母也隠不敢從正君之禮亦不敢備禮於其母】○秋武氏子來求賻【杜武氏子天子大夫之嗣也平王喪在殯新王未得行其爵命聴於冢宰故傳曰王未塟釋其所以稱父族又不稱使也魯不共奉王喪致令有求經直文以示不敬故傳不復具釋也林賻助喪之物此來求之始○賻音附】○八月庚辰宋公和卒【杜稱卒者略外以別內也元年大夫盟於宿故來赴以名例在七年林穆公卒殤公立】○冬十有二月齊侯鄭伯盟於石門【杜來告故書石門齊地或曰濟北盧縣故城西南濟水之門林此特相盟之始書石門以志諸侯之合書醎以志諸侯之散以見春秋之終始齊鄭爲之也】○癸未塟宋穆公【杜無傳魯使大夫防塟故書始死書卒史在國承赴爲君故惡其薨名攺赴書也書塟則舉諡稱公者防塟者在外據彼國之辭也書塟例在昭六年】

傳三年春王三月壬戌平王崩赴以庚戌故書之○夏君氏卒聲子也不赴於諸侯不反哭於寢不祔於姑故不曰薨不稱夫人故不言塟【杜夫人喪禮有三薨則赴於同盟之國一也旣塟日中自墓反虞於正寢所謂反哭於寢二也卒哭而祔於祖姑三也若此則書曰夫人某氏薨塟我小君某氏此備禮之文也其或不赴不祔則爲不成喪故死不稱夫人薨塟不言塟我小君某氏反哭則書塟不反哭則不書塟今聲子三禮皆闕釋例論之詳矣○祔音附】不書姓爲公故曰君氏【杜不書姓辟正夫人也隠見爲君故特書於經稱曰君氏以別凡妾媵○爲於僞反】○鄭武公莊公爲平王卿士【杜卿士王卿之執政者言父子秉周之政】王貳於虢【杜虢西虢公亦仕王朝王欲分政於虢不復專任鄭伯】鄭伯怨王王曰無之故周鄭交質王子狐爲質於鄭鄭公子忽爲質於周【林交質子以爲信王子狐平王子忽鄭莊公子○質音致下同】王崩周人將畀虢公政【杜周人遂成平王本意○畀必二反與也】四月鄭祭足帥師取溫之麥秋又取成周之禾【杜四月今二月也秋今之夏也麥禾皆未熟言取者蓋芟踐之溫今河內溫縣成周洛陽縣也○祭側界反】周鄭交惡【杜兩相疾惡】君子曰信不由中質無益也明恕而行要之以禮𨿽無有質誰能間之【林言周鄭之誠信不出於中心以子交質無益於事明則彼此相知恕則彼此相諒若能明恕而行其事要結之以上下大小之禮節𨿽無以子交質之事誰能離間其交○要於遙反間去聲】茍有明信澗谿沼沚之毛【林山谿爲澗通川爲谿方池爲沼小渚爲沚毛艸也○谿苦兮反爾雅雲山夾水曰澗山瀆無所通曰谿沼之紹反沚音止亦音市本又作畤】蘋蘩薀藻之菜【杜蘋大蓱也蘩皤蒿薀藻聚藻也林皆可以爲菜○蘋音頻蘩音煩薀紆紛反藻音卑】筐筥錡釜之器【林方曰筐圖曰筥皆竹器有足曰錡無足曰釡皆金器○筐丘芳反筥九呂反錡其綺反筐筥皆器也】潢污行潦之水【杜潢污停水行潦流潦○潢音黃污音烏潦音老】可薦於鬼神【林薦享也鬼神天神人鬼也言𨿽微物可薦享於鬼神也】可羞於王公【杜羞進也林亦言微物可進於王公之貴也】而況君子結二國之信行之以禮又焉用質【杜通言盟約彼此之情故言二國○焉於防反】風有采蘩采蘋【杜采蘩采蘋詩國風義取於不嫌薄物】雅有行葦泂酌【杜詩大雅也行葦篇義取忠厚也泂酌篇義取𨿽行潦可以共祭祀也○葦於鬼反泂音迥】昭忠信也【杜明有忠信之行𨿽薄物皆可爲用】○武氏子來求賻王未塟也【林平王未塟故求賻以塟王室事可知巳】○宋穆公疾召大司馬孔父而屬殤公焉曰【林孔父嘉爲宋大司馬孔子六世祖也殤公名與夷宣公之子穆公之侄蓋以殤公托之孔父使立爲國君此以下並穆公托孔父之辭○屬章欲反殤舒羊反】先君捨與夷而立寡人寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉【林先君謂宣公穆公之兄也蓋言宣公捨其子與夷而立寡人不敢忘宣公之徳若以汝之威靈得保全首領而善終宣公若問其子將以何言辭對宣公之問請奉與夷以爲君以主宋國社稷之事我𨿽卽死亦無愧悔於先君之前○捨音捨與如字一音余沒本亦作歿同】對曰羣臣願奉馮也【杜馮穆公子莊公也林言羣臣願奉馮爲君不願立殤公○馮皮冰反本亦作慿】公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功【林言不可立馮宣公以我爲有賢徳使我爲宋國社稷祭祀之主若我棄遜讓之徳不與與夷是廢宣公舉賢之意也豈足稱賢宣公以國讓我今我又以國讓與夷是光明宣公讓國之美徳可不以此爲先務乎謂孔父當成我意其無廢先君舉賢之功杜先君以舉賢爲功我若不賢是廢之】使公子馮出居於鄭【杜辟殤公也】八月庚辰宋穆公卒殤公卽位君子曰宋宣公可謂知人矣立穆公其子饗之命以義夫【林言宣公可謂有知人之明不立其子而立弟穆公卒又立宣公之子是其子享有天祿也讓國義也言宣公能以義制命杜命出於義也夫語助○夫音扶】商頌曰殷受命咸宜百祿是荷其是之謂乎【杜詩頌言殷湯武丁受命皆以義故任荷天之百祿也帥義而行則殤公宜受此命宜荷此祿公子馮不帥父義忿而出奔因鄭以求入終傷咸宜之福故知人之稱惟在宣公也殷禮有兄弟相及不必傳子孫宋其後也故指稱商頌林言宣公以義制命能使其子任荷天祿合此詩之義也○頌似用反荷本又作何何可反】○冬齊鄭盟於石門尋盧之盟也【杜盧盟在春秋前盧齊地今濟北盧縣故城○尋盟修好也】庚戌鄭伯之車僨於濟【林旣盟而遇大風傳記異也十

二月無庚戌日誤○僨弗問及僕也】○衛莊公娶於齊東宮得臣之妹曰莊姜【杜得臣齊大子也大子不敢居上位故常處東宮林妹大子女弟蓋衛莊姜齊大子之妹也莊姜從夫諡也】美而無子衛人所爲賦碩人也【杜碩人詩義取莊姜美於色賢於徳而不見答終以無子國人憂之○爲於僞反】又娶於陳曰厲嬀生孝伯早死其娣戴嬀生桓公莊姜以爲巳子【杜陳今陳國陳縣嬀陳姓也厲戴皆諡𨿽爲莊姜子然大子之位未定林莊姜無子故養桓公猶巳之子○嬀九危反】公子州吁嬖人之子也【杜嬖親幸也○吁況於反嬖必計反賤而得幸曰嬖】有寵而好兵公弗禁【林母嬖故州吁有寵而好甲兵之事莊公不禁止○好呼報反禁居鴆反一音金】莊姜惡之石碏諫曰臣聞愛子教之以義方【杜石碏衛大夫林義以方外教子以方外之義○惡烏路反碏七略反】弗納於邪驕奢淫泆所自邪也四者之來寵祿過也將立州吁乃定之矣若猶未也階之爲禍【林納入也弗入邪僻不正驕矜陵物奢侈僭上淫欲無度泆蕩放恣此四者不正之自起四者皆自外至故曰來寵祿大過則四者不期而自生也杜言將立爲大子則宜卑定若不早定州吁必緣寵而爲禍○邪似嗟反下周泆音逸】夫寵而不驕驕而能降降而不憾憾而能眕者鮮矣【杜如此者少也降其身則必恨恨則思亂不能自安自重林得君寵愛而不驕矜巳驕而能自降其心彊降其心而不怨憾有怨憾之心而能自重其身能如是者少矣○夫音扶發句之端後仿此憾本又作感同胡暗反恨也眕之忍反重也鮮悤淺反少也】且夫賤妨貴少陵長逺間親新間舊小加大淫破義所爲六逆也君義臣行父慈子孝兄愛弟敬所謂六順也去順效逆所以速禍也君人者將禍是務去而速之無乃不可乎【林以庶孽之賤而妨害嫡長之貴以卑少而陵犯尊長以疎逺而離間親近以新進而離間耆舊以小國而加兵大國以淫欲而破壊義理此六者皆逆天之理君能制命爲義臣能行君之義爲父而慈愛其子爲子而孝順其父爲兄而友愛其弟爲弟而恭敬其兄此六者皆順天之理去六順而效六逆所以自速其禍難也君乎人者將禍難是先去寵州吁而弗禁其好兵是去順效逆以速禍難必不可也杜小國而加兵於大國如息侯伐鄭之比○妨音芳少詩照反長丁文反去起呂反】弗聽其子厚與州吁遊禁之不可桓公立乃老【杜老致仕也四年經書州吁弒其君故傳先經以始事】

經【壬戌】四年春王二月莒人伐杞取牟婁【杜無傳書取言易也例在襄十三年杞國本都陳畱雍丘縣推尋事迹桓六年淳於公亡國杞似並之遷都淳於僖十四年又遷緣陵襄二十九年晉人城杞之淳於杞又遷都淳於年婁杞邑城陽諸縣東北有婁鄕林此伐國取邑之始○杞音起牟亡侯反○】戊申衛州吁弒其君完【杜稱臣弒君臣之罪也例在宣四年戊申三月十七日有日而無月○弒本又作殺同音試凡弒君之例皆仿此可以意求不重音完音丸】○夏公及宋公遇於淸【杜遇者革次之期二國各簡其禮若道路相逢遇也淸衛邑濟北東阿縣有淸亭林此特相遇之始】○宋公陳侯蔡人衛人伐鄭【林此諸侯防伐之始亦東諸侯分黨之始於是齊鄭一黨也魯宋陳蔡衛一黨也東諸侯分黨而天下始多故也】○秋翚帥師防宋公陳侯蔡人衛人伐鄭【杜公子翚魯大夫不稱公子疾其固請彊君以不義也諸外大夫貶皆稱人至於內大夫貶則皆去族稱名於記事之體他國可言某人而巳魯之卿佐不得言魯人此所以爲異也翚溺去族傳曰疾之叔孫豹則曰言違命此其例也林此大夫專將之始於是翚得兵而循至於弒君矣○翚許歸反】○九月衛人殺州吁於濮【杜州吁弒君而立未列於防故不稱君例在成十六年濮陳地水名林於是州吁不稱公子石碏得書人討賊之義著矣○濮音卜】○冬十有二月衛人立晉【杜衛人逆公子晉而立之善其得眾故不書入於衛變文以示義例在成十八年林桓公弟宣公立】傳四年春衛州吁弒桓公而立○公與宋公爲防將尋宿之盟未及期衛人來告亂夏公及宋公遇於淸【杜宿盟在元年林因衛亂而簡其禮以相見】○宋殤公之卽位也公子馮出奔鄭鄭人欲納之及衛州吁立將修先君之怨於鄭【杜謂二年鄭人伐衛之怨】而求寵於諸侯以和其民【杜諸篡立者諸侯旣與之防則不復討故欲求此寵】使告於宋曰君若伐鄭以除君害【杜害謂宋公子馮】君爲主敝邑以賦與陳蔡從則衛國之願也【杜言舉國之賦調林敝邑衛自謂言以衛國之賦調與陳蔡之兵從宋○從才用反】宋人許之於是陳蔡方睦於衛【杜蔡今汝南上蔡縣】故宋公陳侯蔡人衛人伐鄭圍其東門五日而還公問於眾仲曰衛州吁其成乎【杜眾仲魯大夫林言州吁其成爲君乎】對曰臣聞以徳和民不聞以亂【林惟有徳可以得民和不聞以兵亂之道杜亂謂阻兵而安忍】以亂猶治絲而棼之也【杜絲見棼緼益所以亂林治絲之道以和緩爲先棼猶紛也若紛之益見亂而難治和民之道猶是○棼扶云反】夫州吁阻兵而安忍阻兵無眾安忍無親眾叛親離難以濟矣【林恃其兵戈而安於殘忍杜恃兵則民殘民殘則眾叛安忍則刑過刑遇則親離】夫兵猶火也弗戢將自焚也【林譬之於火若不戢止將自焚其身○戢莊立反】夫州吁弒其君而虐用其民於是乎不務令徳而欲以亂成必不免矣【林文徳武徳是爲令徳令美也此言州吁不先務於文武之美徳而欲以兵亂成功必不免於禍】○秋諸侯復伐鄭宋公使來乞師【杜乞師不書非卿】公辭之【杜從眾仲之言】羽父請以師防之【杜羽父公子翚】公弗許固請而行【林隠公不從羽父之請羽父固請於公而以師行】故書曰翚帥師疾之也【林疾惡羽父專兵以防諸侯故不書公子翚惡之也】諸侯之師敗鄭徒兵取其禾而還【林重言諸侯之師以見非翚獨敗鄭兵言敗徒兵以別其時非車戰】○州吁未能和其民厚問定君於石子【林州吁好亂故未能和其人民厚石厚石子石碏厚之父也厚以州吁不安諮問於其父】石子曰王覲爲可【林石碏答其子惟朝王爲可安○覲其靳反見也】曰何以得覲曰陳桓公方有寵於王陳衛方睦若朝陳使請必可得也厚從州吁如陳【林陳桓公方有眷寵於王陳方與衛親睦若州吁往朝於陳使陳爲衛請命於王必可得朝覲於王也如往也往陳行朝禮此時陳桓公尙存未應有謚蓋左氏追書之○朝直遙反】石碏使告於陳曰衛國褊小老夫耄矣無能爲也此二人者實弒寡君敢卽圖之【杜八十曰耄稱國小巳老自謙以委陳使因其往就圖之林言國小身老無能爲役敢請陳因其來朝而就圖討之○褊必淺反一音必殄反耄毛報反】陳人執之而請涖於衛【林從石碏而報州吁石厚請衛人自臨討之○涖音利又音類臨也】九月衛人使右宰醜【林右宰官名醜衛臣】涖殺州吁於濮石碏使其宰獳羊肩【林石碏之家宰也○獳奴侯反】涖殺石厚於陳君子曰石碏純臣也惡州吁而厚與焉大義滅親其是之謂乎【杜子從弒君之賊國之大逆不可不除故曰大義滅親明小義則當兼子愛之林言石碏純直之臣也惡州吁弒君之賊以厚臣事州吁而並殺之伸君臣之大義而滅父子之私親合於古語大義滅親之說○惡烏路反與音預】○衛人逆公子晉於邢冬十二月宣公卽位【杜公子晉也邢音刑國名】書曰衛人立晉眾也【林公子晉先出在邢衛人迎而立之】

經【癸亥】五年春公矢魚於棠【杜書陳魚以示非禮也書索譏逺地也今髙平方與縣北有武唐亭魯侯觀魚臺】○夏四月塟衛桓公○秋衛師入郕【杜將卑師眾但稱師此史之常也○郕音成國名】○九月考仲子之宮初獻六羽【杜成仲子宮安其主而祭之惠公以仲子手文娶之欲以爲夫人諸侯無二嫡蓋隠公成父之志爲別立宮也公問羽數故書羽婦人無謚因姓以名宮林仲子桓母也隠將讓桓故以桓母爲夫人諸侯無二嫡旣以孟子爲夫人故爲仲子別立廟以六佾獻於仲子之廟】○邾人鄭人伐宋【杜邾主兵故序鄭上】螟【杜無傳螟虫食苖心者爲災故書○螟亡丁反】○冬十有二月辛已公子彄卒【杜大夫書卒不書塟塟者臣子之事非公寡所及○彄苦侯反】○宋人伐鄭圍長葛【林長葛鄭邑此書圃之始也伐國不言圍邑僖之前書之杜潁川長社縣北有長葛城】

傳五年春公將如棠觀魚者【林如往也隠公將往棠陳魚而觀之○魚本亦作漁】臧僖伯諫曰凡物不足以講大事【杜臧僖伯公子彄也僖謚也大事祀與戎】其材不足以備器用則君不舉焉【杜材謂皮革齒牙骨角毛羽也器用軍國之器林總言田獵所取之物不足以講習祀戎之事凡物之材不足以供軍國之器用則人君不爲是舉動焉蓋君人之道以軍國祀戎爲重以遊觀宴樂爲輕】君將納民於軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也【杜言器用眾物不入法度則爲不軌不物亂敗之所起林軌法也物采也可法謂之軌可采謂之物言君之所爲將納民於可法可采之中故講習大事以準度軌法非苟然而講事取鳥獸之材以章明物采非茍然而取材不合度量不可采飾謂之亂國之政爲人君而數行亂政此國家所以敗壊也○度待洛反又如字亟欺冀反數也】故春搜夏苖秋狝冬狩【杜搜索擇取不孕者苖爲苗除害也狝殺也以殺爲名順秋气也狩圍守也冬物畢成獲則取之無所擇也○搜所求反狝息淺反說文作谷梁傳云春曰田秋曰搜狩手又反】皆於農隙以講事也【杜各隨時事之間林古者藏兵於農故四時之田皆於農事之間隙恐其妨農○隙去逆反】三年而治兵入而振旅【杜𨿽四時講武猶復三年而大習出曰治兵始治其事入曰振旅治兵禮畢整眾而還振整也旅眾也○振之愼反】歸而飲至以數軍實【杜飲於廟以數車徒器械及所獲也○數所主反】昭文章明貴賤【林昭著也君大夫士車服旌旗各有文章田獵之制貴者先殺所以明君大夫士庶人之貴賤】辧等列【林辧上下之等第行列坐作進退皆是也○辧如字又方免反別也】順少長【林出則少者在前趍敵之義還則少者在後殿師之義所謂順也○少詩照反長丁文反下同】習威儀也【林有威而可畏謂之威有儀而可象謂之儀皆所以講習上下之威儀也】鳥獸之肉不登於俎【杜爼祭宗廟器林飛禽走獸之肉不足登於俎以供祭祀○鳥獸之肉一本作其肉俎莊呂反】皮革齒牙骨角毛羽不登於器【杜謂以飾法度之器林有毛曰皮去毛曰革小齒曰齒項上大齒曰牙翼上長毛曰羽不足升於法度之器以爲采飾】則公不射古之制也【林君不親射此古先之法制也○射食亦反】若夫山林川澤之實器用之資皁之事官司之守非君所及也【林山林謂林木樵薪之類川澤謂菱芡魚鱉之類所資取以爲器用者杜士臣卑皁臣輿輿臣言取此雜猥之物以資器備是小臣有司之職非諸侯之所親也○皁才早反】公曰吾將略地焉【杜孫辭以略地略總攝巡行之名傳曰東略之不知西則否矣】遂往陳魚而觀之【杜陳設張也公大設捕魚之備而觀之】僖伯稱疾不從書曰公矢魚於棠非禮也且言逺地也【杜矢亦陳也棠實他竟故曰逺地○從才用反】○曲沃莊伯以鄭人邢人伐翼【杜曲沃晉別封成師之邑在河東聞喜縣莊伯成師子也翼晉舊都在平陽絳邑縣東邢國在廣平襄國縣○沃烏毒反】王使尹氏武氏助之翼侯奔隨【杜尹氏武氏皆周世族大夫也晉內相攻伐不告亂故不書傳具其事爲後晉事張本曲沃及翼本未見桓二年隨晉地】○夏塟衛桓公衛亂是以緩【杜有州吁之亂十四月乃塟傳明其非慢也】○四月鄭人侵衛牧【杜牧衛邑經書夏四月塟衛桓公今傳直言憂而更以四月附鄭人侵衛牧者於下事宜得月以明事之先後故不復備舉經文三年君氏卒其義亦同他皆放此○牧州牧之牧徐音目】以報東門之役【杜東門役在四年】衛人以燕師伐鄭【杜南燕國今東郡燕縣○燕於賢反】鄭祭足原繁泄駕以三軍軍其前【林軍其前攻其前也羅與盧戎兩軍之鄭子罕宵軍之皆此義也○泄息列反】使曼伯與子元潛軍軍其後燕人畏鄭三軍而不虞制人【林制人鄭北制之人曼伯子元之軍也不虞不料度也杜制鄭邑今河南成臯縣也一名虎牢○曼音萬】六月鄭二公子以制人敗燕師於北制【杜二公子曼伯子元也林因燕不虞制人遂用制人敗之】君子曰不備不虞不可以師【林不備禦不虞度不可以行師此傳言燕師不備以取敗】○曲沃叛王秋王命虢公伐曲沃【林西虢君仕於王朝者也】而立哀侯於翼【杜春翼侯奔隨故立其子光】○衛之亂也郕人侵衛故衛師入郕【杜郕國也東平剛父縣西南有郕鄕】○九月考仲子之宮將萬焉【杜萬舞也】公問羽數於眾仲【杜問執羽人數】對曰天子用八【杜八八六十四人】諸侯用六【杜六六三十六人】大夫四【杜四四十六人】士二【林二二四人士有功賜用樂】夫舞所以節八音而行八風【杜八音金石絲竹匏土革木也八風八方之風也以八音之器播八方之風手之舞之足之蹈之節其制而聚其情林節八音者使人手舞足蹈節其禮制使不荒淫故曰舞者樂之主也以八音之器宣播八方之風次序人情阜財解慍使不蘊結也○八音金鐘石磬絲琴瑟竹簫管土塤木柷敔匏笙艸鼔也八方之風謂東方谷風東南淸明風南方凱風西南涼風西方閭闔風西北不周風北方廣莫風東北方融風】故自八以下【杜惟天子得盡物數故以八爲列諸侯則不敢用八】公從之於是初獻六羽始用六佾也【杜魯惟文王周公廟得用八而他公遂因仍僭而用之今隠公特立此婦人之廟詳問眾仲眾仲因明大典故傳亦因言始用六佾其後季氏舞八佾於庭知惟在仲子廟用六○佾音逸】○宋人取邾田邾人告於鄭曰請君釋憾於宋敝邑爲道【杜釋四年再見伐之恨○道音導本亦作導】鄭人以王師防之【杜王師不書不以告也林鄭莊尙爲王卿故得用周師】伐宋入其郛以報東門之役【杜郛郭也東門役在四年○郛芳夫反下同】宋人使來告命【杜告命防書】公聞其入郛也將救之問於使者曰師何及對曰未及國【杜忿公知而故問責窮辭○使所吏反下同】公怒乃止辭使者曰君命寡人同卹社稷之難【林怒使者言不遜君謂殤公寡人自謂命猶令也命魯同憂卹宋國社稷之難○難乃旦反】今問諸使者曰師未及國非寡人之所敢知也【杜爲七年公伐邾傳】○冬十二月辛已臧僖伯卒【林卽公子彄】公曰叔父有憾於寡人【杜諸侯稱同姓大夫長曰伯父少曰叔父有恨恨諫觀魚不聽】寡人弗敢忘塟之加一等【杜加命服之等】○宋人伐鄭圍長以報入郛之役也【林入郛在今年秋】

左傳杜林合注卷一

欽定四庫全書

左傳杜林合注卷二

明王道焜

趙如源同編

隱公二

經【甲子】六年春鄭人來渝平【林和而不盟曰平書渝平以志諸侯之合書及鄭平以志諸侯之防諸侯合而天下始多故矣○渝羊朱反變也】○夏五月辛酉公防齊侯盟於艾【杜泰山牟縣東南有艾山林艾齊地此齊魯交好之始○艾五蓋反】○秋七月【杜𨿽無事而書首月其四時以成嵗他皆仿此】○冬宋人取長葛【杜秋取冬乃告也上有伐鄭圍長葛長葛鄭邑可知故不言鄭也前年冬圍不克而還今冬乘長葛無備而取之言易也】

傳六年春鄭人來渝平更成也【杜渝變也公之爲公子戰於狐瓖爲鄭所執逃歸怨鄭鄭伐宋公欲救宋宋使者失辭公怒而止忿宋則欲厚鄭鄭因此而來故經書渝平傳曰更成】○翼九宗五正頃父之子嘉父逆晉侯於隨【杜翼晉舊都也唐叔始封受懷姓九宗職官五正遂世爲晉彊家五正五官之長九宗一姓爲九族也頃父之子嘉父晉大夫○頃音傾】納諸鄂晉人謂之鄂侯【杜鄂晉別邑諸地名疑者皆言有以示不審闕者不復記其闕他皆仿此前年桓王立翼侯之子於翼故不得復入翼別居鄂林旣有哀侯在翼遂以鄂侯別其號○鄂五各反】○夏盟於艾始平於齊也【杜春秋前魯與齊不平今乃棄惡結好故言始平於齊】○五月庚申鄭伯侵陳大獲【林大獲俘馘】往歲鄭伯請成於陳【成猶平也】陳侯不許五父諫曰親仁善鄰國之寶也君其許鄭【杜五父陳公子佗林親近仁人善事鄰國國家之重寶】陳侯曰宋衛實難【杜可畏𨿽也○難乃旦反】鄭何能爲【林宋衛大國實可畏難鄭小國何能爲害】遂不許君子曰善不可失惡不可長其陳桓公之謂乎長惡不悛從自及也【林言爲善之機不可失爲惡之念不可長陳桓不許鄭成是失善機而長惡念長其惡而不攺隨而自及於禍也杜悛止也從隨也○悛七全反】𨿽欲救之其將能乎商書曰惡之易也如火之燎於原不可鄕邇【杜商書盤庚言惡易長如火焚原野不可鄕近○燎力召反又音力弔反鄕本又作向同許亮反】其猶可撲滅【杜言不可撲滅○撲普卜反】周任有言曰【杜周任周大夫○任音壬】爲國家者見惡如農夫之務去艸焉芟夷薀崇之絕其本根勿使能殖則善者信矣【林見惡非獨惡人凡惡念惡事皆是如農夫之治田圃必以去艸爲先務並艸之本根而絕之勿使艸能生殖信伸同義惡者旣屈則善者自伸矣杜芟刈也夷殺也薀積也崇聚也○去起呂反芟所銜反說文作癹匹未反云以足蹋夷艸蘊紆粉反信如字一音申】○秋宋人取長葛【林經書冬而傳書秋蓋秋取冬乃告也】○冬京師來告饑公爲之請糴於宋衛齊鄭禮也【杜告饑不以王命故傳言京師而不書於經也𨿽非王命而公共以稱命已國不足旁請鄰國故曰禮也傳見隱之賢林京大也師眾也天子之居必以眾大之辭言之五糓不熟曰饑周以饑告於魯也魯國不足故請糴於鄰國以供王命得救荒事君之禮○爲於僞反糴直歷反】○鄭伯如周始朝桓王也【杜桓王卽位周鄭交惡至是乃朝故曰始】王不禮焉【林桓王不加禮貌於鄭】周桓公言於王曰我周之東遷晉鄭焉依【杜周桓公周公黑肩也周采地扶風雍縣東北有周城幽王爲犬戎所殺平王東徙晉文侯鄭武公左右王室故曰晉鄭焉依林言平王東遷洛陽之時晉文侯鄭武公扞王於艱此我周之所依賴者也○焉如字或於防反】善鄭以勸來者猶懼不蔇況不禮焉鄭不來矣【林厚善撫鄭以勸奬諸侯來朝猶恐諸侯之不至況不禮於鄭鄭伯不復來朝矣杜蔇至也爲桓五年諸侯從王伐鄭傳○蔇其器反】

經【乙丑】七年春王三月叔姬歸於紀【杜無傳叔姬伯姬之娣也至是歸者待年於父母國不與嫡俱行故書】○滕侯卒【杜傳例曰不書名未同盟也滕國在沛國公丘縣東南】○夏城中丘【杜城例在莊二十九年中丘在瑯邪臨沂縣東北林魯邑此書城之始也】○齊侯使其弟年來聘【杜諸聘皆使卿執玉帛以相存問例在襄九年林此齊聘之始也】○秋公伐邾【林此伐邾之始也】○冬天王使凡伯來聘【杜凡伯周卿士凡國伯爵也汲郡共縣東南有凡城林周聘之始】戎伐凡伯於楚丘以歸【杜戎鳴鐘鼔以伐天子之使見夷狄彊虣不書凡伯敗者單使無眾非戰陳也但言以歸非執也楚丘衛地在濟陰城武縣西南林此戎患之始也凡伯家父皆大雅之舊人】

傳七年春滕侯卒不書名未同盟也凡諸侯同盟於是稱名故薨則赴以名【杜盟以名告神故薨亦以名告同盟】告終稱嗣也以繼好息民【杜告兦者之終稱嗣位之主嗣位之主當奉而不忘故曰繼好好同則和親故曰息民○好呼報反】謂之禮經【杜此言凡例乃周公所制禮經也十一年不告之例又曰不書於策明禮經皆當書於策仲尼修春秋皆承策爲經丘明之傳博采眾記故始開凡例特顯此二句他皆仿此林經常也謂之常禮】○夏城中丘書不時也【林夏非城築之時妨農事也】○齊侯使夷仲年來聘結艾之盟也【林艾盟在六年林卽弟年】○秋宋及鄭平七月庚申盟於宿公伐邾爲宋討也【杜公距宋而更與鄭平欲以鄭爲援今鄭復與宋盟故懼而伐邾欲以求宋故曰爲宋討○爲於僞反】○初戎朝於周發幣於公卿凡伯弗賓【杜朝而發幣於公卿如今計獻詣公府卿寺林如今奉使而私覿之禮】冬王使凡伯來聘還戎伐之於楚丘以歸【杜傳言凡伯所以見伐】○陳及鄭平【杜六年鄭侵陳大獲今乃平】十二月陳五父如鄭涖盟【杜涖臨也】壬申及鄭伯盟歃如忘【杜志不在於歃血也○歃色洽反忘亡亮反服防云如而也】泄伯曰五父必不免不賴盟矣【林言五父必不免於禍不籍盟歃以爲重林泄伯鄭泄駕○泄息列反】鄭良佐如陳涖盟【杜良佐鄭大夫】辛巳及陳侯盟亦知陳之將亂也【杜入其國觀其政治故總言之也皆爲桓五年六年陳亂蔡人殺陳佗傳】○鄭公子忽在王所故陳侯請妻之【林忽鄭莊公子三年爲質於周以忽有王寵故請以女妻之○妻七計反】鄭伯許之乃成昬【杜爲鄭忽失齊昬援以至出齊傳】經【丙寅】八年春宋公衛侯遇於垂【杜垂衛地濟陰句陽縣東北有垂亭林特相遇不書書宋衛將以爲參盟也】○三月鄭伯使宛來歸祊【杜宛鄭大夫不書氏未賜族祊鄭祀泰山之邑在瑯邪費縣東南○宛於阮反祊必彭反】庚寅我入祊【杜桓元年乃卒易祊田知此入祊未肯受而有之】○夏六月己亥蔡侯考父卒【杜無傳襄六年傳曰杞桓公卒始赴以名同盟故也諸侯同盟稱名者非惟見在位二君也嘗與其父同盟則亦以名赴其子亦所以繼好也蔡未與隱盟蓋春秋前與惠公盟故赴以名林宣公卒桓侯封人立】○辛亥宿男卒【杜無傳元年宋魯大夫盟於宿宿與盟也晉荀偃禱河稱齊晉君名然後自稱名知𨿽大夫出盟亦當先稱已君之名以啟神明故薨皆從身盟之例當告以名也傳例曰赴以名則亦書之不然則否辟不敏也今宿赴不以名故亦不書名諸例或發於始事或發於後者因宜有所異同亦或丘明所得記注本末不能皆備故林元年同盟不赴以名故不名】○秋七月庚午宋公齊侯衛侯盟於瓦屋【杜齊侯尊宋使主防故宋公序齊上瓦屋周地林此參盟之始也有參盟然後有主盟】○八月葬蔡宣公【杜無傳三月而葬速】○九月辛夘公及莒人盟於浮來【杜莒人微者不嫌敵公侯故直稱公例在僖二十九年浮來紀邑東莞縣北有邳鄕邳鄕西有公來山號曰邳來開杜此好莒之始吾君特防外大夫始此】○螟【杜無傳爲災】○冬十有二月無駭卒【杜公不與小斂故不書日卒而後賜族故不書氏】

傳八年春齊侯將平宋衛【杜平宋衛於鄭】有防期宋公以幣請於衛請先相見【林宋敬齊命故以幣帛將意請命於衛先與衛侯相見】衛侯許之故遇於犬丘【杜犬丘垂也地有兩名】○鄭伯請釋泰山之祀而祀周公以泰山之祊易許田三月鄭伯使宛來歸祊不祀泰山也【杜成王營王城有遷都之志故賜周公許田以爲魯國朝宿之邑後世因而立周公別廟焉鄭桓公周宣王之母弟封鄭有助祭泰山湯沐之邑在祊鄭以天子不能復巡守故欲以祊易許田各從本國所近之宜恐魯以周公別廟爲疑故云已廢泰山之祀而欲爲魯祀周公遜辭以有求也許田近許之田林此鄭莊公請於魯欲捨周祭泰山之從祀而爲魯祀周公之別廟祊鄭人從祀泰山之湯沐邑許田魯人朝宿之邑祊近魯許近鄭歸祊於魯不從祀於泰山也○泰如字東嶽】○夏虢公忌父始作卿士於周【杜周人於此遂畀之政】○四月甲辰鄭公子忽如陳逆婦嬀辛亥以嬀氏歸甲寅入於鄭陳鍼子送女先配而後祖鍼子曰是不爲夫婦誣其祖矣非禮也何以能育【杜鍼子陳大夫禮逆婦必先告祖廟而後行故楚公子圍稱告莊共之廟鄭忽先逆婦而後告廟故曰先配而後祖林鍼子見其事而譏之曰是不能終爲夫婦誣罔其祖矣非娶婦之禮也娶妻本爲繼宗守祀計今誣其祖則不爲祖宗所佑何以能生育乎○鍼其亷反誣兦符反】○齊人卒平宋衛於鄭【林春將平宋衛而未結故曰辛平宋衛於鄭】秋防於溫盟於瓦屋以釋東門之役禮也【杜防溫不書不以告也定國息民故曰禮也平宋衛二國忿鄭之謀鄭不與盟故不書林以解四年圍鄭東門之憾】○八月丙戌鄭伯以齊人朝王禮也【杜言鄭伯不以虢公得政而背王故禮之齊稱人略從國辭上有七月庚午下有九月辛夘則八月不得有丙戌林鄭莊因齊僖在周地故以齊朝王得事上之禮】○公及莒人盟於浮來以成紀好也【杜二年紀莒盟於宻爲魯故今公尋之故曰以成紀好○好呼報反】○冬齊侯使來告成三國【杜齊侯冬來告稱秋和三國】公使眾仲對曰君釋三國之圖以鳩其民君之惠也寡君聞命矣敢不承受君之明徳【林言齊僖解釋三國相圖之患使三國不相攻戰以安集其民人安諸侯之恩惠寡君謂我公聞齊之成命矣周易乘承之義在上曰乘在下曰承此言承受蓋謙辭敢不順下風而承受齊君之明徳也杜鳩集也】○無駭卒羽父請諡與族公問族於眾仲【林無駭魯大夫羽父公子翚也諡死者易名之稱號也族氏也羽父爲無駭請諡及爲其子請族氏於君也諡不必問故但問何以爲無駭之族氏】眾仲對曰天子建徳【杜立有徳以爲諸侯】因生以賜姓【杜因其所由生以賜姓謂若舜由嬀汭故陳爲嬀姓】胙之土而命之氏【林報之以土地因其所封地爲之族氏若胡公封於陳命曰陳氏也○胙才故反】請侯以字【杜諸侯位卑不得賜姓故其臣因氏其王父字】爲諡因以爲族【杜或使卽先人之諡稱以爲族】官有世功則有官族邑亦如之【杜謂取其舊官舊邑之稱以爲族皆稟之時君林謂世世居其官而有功者則以其官爲族若晉之士氏中行氏之類或以所封之邑若趙氏韓氏魏氏之類】公命以字爲展氏【杜諸侯之子稱公子公子之子稱公孫公子之子以王父字爲氏無駭公子展之孫故爲展氏】

經【丁夘】九年春天王使南季來聘【杜無傳南季天子大夫也南氏李字也】三月癸酉大雨震電庚辰大雨雪【杜三月今正月○電徒練反雨於付反傳同】○挾卒【杜無傳挾魯大夫未賜族○挾音協】○夏城郎○秋七月○冬公防齊侯於防【杜防魯地在瑯邪縣東南】

傳九年春王三月癸酉大雨霖以震書始也【杜書癸酉始始雨日林經書大雨震電傳言霖以震見自癸酉日始以後皆雨霖以震○霖音林爾雅雲久雨謂之淫淫雨謂之霖】庚辰大雨雪亦如之書時失也【杜夏之正月防陽始出未可震電旣震電又不當大雨雪故皆爲時失林霖震電而又雨雪所以爲異蓋自庚辰以後亦連綿雨雪不止也】凡雨自三日以往爲霖【杜此解經書霖也而經無霖字經誤】平地尺爲大雪【林言凡春秋書雨書霖書大雪之義】○夏城郎書不時也【林凡土功水昬正而栽木營室星也小雪十月中气昏見正中今書夏故曰不時】○宋公不王【杜不共王職】鄭伯爲王左卿士以王命討之伐宋【林時周人𨿽畀虢公政鄭莊公猶爲左卿士也故得奉王命討其不共王職】宋以入郛之役怨公不告命【杜入郛在五年公以七年伐邾欲以說宋而宋猶不和也林以隱公五年辭宋使不救宋故怨魯不告魯以受伐之命】公怒絕宋使【林隱公怒宋絕其往來之泛使也○使所吏反】○秋鄭人以王命來告伐宋【杜遣使致王命也伐宋未得志故復更告之】○冬公防齊侯於防謀伐宋也【林春秋之初齊鄭一黨也故鄭告伐宋而齊僖公防魯以謀之】○北戎侵鄭鄭伯禦之患戎師曰彼徒我車【林言北戎以別戎之雜處中國者也徒步兵言戎皆步兵車車戰言鄭皆車戰】懼其侵軼我也【林懼車戰難於進退爲步兵之所侵突杜軼突也○軼直結反又音逸】公子突曰使勇而無剛者嘗冦而速去之【杜公子突鄭厲公也嘗試也勇則能往無剛不恥退林勇而輕進可以試敵之堅銳無剛易退可以致敵之追躡】君爲三覆以待之【杜覆伏兵也林使鄭君爲伏兵三處以待戎之追躡○覆扶又反下同】戎輕而不整貪而無親勝不相讓敗不相救先者見獲必務進進而遇覆必速奔後者不救則無繼矣乃可以逞【林言戎兵輕易而不整其行伍貪利而不相親附惟貪利故得勝不肯相讓而獨進不相親附故遇敗不肯相救而先奔在前者見有所獲必務先進先進者遇伏兵必速奔走而歸後者見先者敗走必不相救則戎兵無後繼矣乃可以快志於戎杜逞解也○輕遣政反逞敕領反】從之戎人之前遇覆者奔祝逐之衷戎師前後擊之盡殪【林祝聃鄭大夫師勇而無剛者先犯戎而速奔至後伏兵起戎還走祝聃反逐之伏兵衡擊戎師之中第一伏擊其前祝聃與第二伏擊其後並第三伏擊其中戎前後中三處受敵故曰衷戎師前後擊之戎人之前者盡死杜殪死也○聃乃甘反又土甘反衷丁仲反又音忠殪於計反】戎師大奔【杜後駐軍不復繼也林戎人之在後駐軍不救者皆大奔】十一月甲寅鄭人大敗戎師【杜此皆春秋時事𨿽經無正文所謂必廣記而備言之將令學者原始要終尋其枝葉究其所窮他皆放此】

經【戊辰】十年春王二月公防齊侯鄭伯於中丘【杜傳言正月防癸丑盟釋例推經傳日月癸丑是正月二十六日知經二月誤】○夏翚帥師防齊人鄭人伐宋【杜公子翚不待公命而貪防二國之君疾其專進故去氏齊鄭以公不至故亦更使微者從之伐宋不言及明翚專行非鄭之謀也及例在宣七年】○六月壬戌公敗宋師於菅【杜齊鄭後期故公獨敗宋師書敗宋未陳也敗例在莊十一年菅宋地○菅古頑反】辛未取郜辛巳取防【杜鄭後至得郜防二邑歸功於魯故書取明不用師徒也濟陰成武縣東南有郜城髙平昌邑縣西南有西防城林郜防宋二邑鄭入之以歸於我也鄭取郜防歸於我不書鄭譏不在鄭晉取濟西汶陽邾田歸於我不書晉譏不在晉也○郜古報反字林又工竺反】○秋宋人衛人入鄭宋人蔡人衛人伐戴鄭伯伐取之【杜三國伐戴鄭伯因其不和伐而取之書伐用師徒也書取克之易也戴國今陳畱外黃縣東南有戴城○戴音再字林作戴】○冬十月壬午齊人鄭人入郕

傳十年春王正月公防齊侯鄭伯於中丘癸丑盟於鄧爲師期【杜尋九年防於防謀伐宋也公旣防而盟盟不書非後也蓋公還告防而不告盟鄧魯地林九年防於防謀伐宋故今防盟爲出師之期日】○夏五月羽父先防齊侯鄭伯伐宋【杜言先防明非公本期釋翚之去族】○六月戊申公防齊侯鄭伯於老桃【杜防不書不告於廟也老桃宋地六月無戊申戊申五月二十三日日誤】壬戌公敗宋師於菅庚午鄭師入郜辛未歸於我庚辰鄭師入防辛巳歸於我【杜壬戌六月七日庚午十五日庚辰二十五日鄭伯後期而公獨敗宋師故鄭頻獨進兵以入郜防入而不有命魯取之推公上爵讓以自替不有其實故經但書魯取以成鄭志善之也】君子謂鄭莊公於是乎可謂正矣以王命討不庭【林言鄭莊公以王命討宋之不王其曰不庭者下之事上皆成禮於庭中猶言不趨走於王庭也】不貪其土以勞王爵正之體也【杜勞者敍其勤以答之諸侯相朝逆之以饔餼謂之郊勞魯侯爵尊鄭伯爵平故言以勞王爵林不貪郜防土地之利以答勤勞之魯行師之正有體有用不貪者正之體也○勞力報及】○蔡人衛人郕人不防王命【林三國不防伐宋蓋九年鄭以王命來告伐宋想皆告於諸侯故曰不防王命】○秋七月庚寅鄭師入郊猶在郊【杜鄭師還駐兵於逺郊】宋人衛人入鄭【杜宋衛奇兵乘虛入鄭】蔡人從之伐戴【杜從宋衛伐戴也】八月壬戌鄭伯圍戴癸亥克之取三師焉【杜三國之軍在戴故鄭伯合圍之師者軍旅之通稱林得雋曰克取宋衛蔡三師取言易也】宋衛旣入鄭而以伐戴召蔡人蔡人怒故不和而敗【林言蔡人不與入鄭伐戴乃召之蔡人怒宋衛不同其入鄭之功不與宋衛和以至於敗也杜言鄭取之易也】○九月戊寅鄭伯入宋【杜報入鄭也九月無戊寅戊寅八月二十四日】○冬齊人鄭人入郕討違王命也【林討郕拒違王命不防伐宋】

經【己巳】十有一年春滕侯薛侯來朝【杜諸候相朝例在文十五年林此諸侯朝魯之始亦旅見之始○薛息列反】○夏公防鄭伯於時來【杜時來郲也熒陽縣東有釐城鄭地也】○秋七月壬午公及齊侯鄭伯入許【杜與謀曰及還使許叔居之故不言滅也許潁川許昌縣】○冬十有一月壬辰公薨【杜實弒書薨又不地者史防所諱也】

傳十一年春滕侯薛侯來朝爭長【杜薛魯國薛縣林滕薛同爲侯爵故爭爲長○長丁丈反】薛侯曰我先封【杜薛祖奚仲夏所封在周之前】滕侯曰我周之卜正也【杜卜正卜官之長】薛庻姓也我不可以後之【杜庻姓非周之同姓林薛任姓滕姬姓故指薛爲庻姓同姓之親不可以後於庻姓】公使羽父請於薛侯曰君與滕君辱在寡人周諺有之曰山有木工則度之賓有禮主則擇之【林欲薛讓滕爲長故獨使人請於薛侯周之俗語有之山林有木工師則度其材之小大而用之賓客有禮主人則擇其序之尊卑而行之○諺音彥俗言也度大洛反】周之宗盟異姓爲後【杜盟載書皆先同姓例在定四年】寡人若朝於薛不敢與諸任齒【林言周家宗室有盟誓之事皆先同姓而後異姓設若我公來朝薛國我姬姓諸侯不敢與任姓諸侯並列杜齒列也○任音壬】君若辱貺寡人則願以滕君爲請【林謙言薛若辱加貺賜於魯君則願請以滕君爲長】薛侯許之乃長滕侯○夏公防鄭伯於郲謀伐許也鄭伯將伐許五月甲辰授兵於大宮【林郲卽經書時來之地魯鄭共謀伐許授兵賦車馬也大宮鄭祖廟也蓋授兵車於祖廟也凡出師必告於祖廟而奉遷廟之主以行○大音泰】公孫閼與穎考叔爭車【杜公孫閼鄭大夫林爭車者爭所賦之車○閼於葛反】穎考叔挾輈以走【杜輈車轅也林授車之時未有馬故以手挾轅而走○挾音協輈張畱反】子都防棘以逐之【杜子都公孫閼棘防也】及大逵弗及子都怒【杜逵道方九軌也林益防防以逐穎考叔○逵求反爾雅云九達謂之逵杜云道方九軌此依考工記】○秋七月公防齊侯鄭伯伐許庚辰傅於許【林傅附也三師附於許之城下○傅音附】穎考叔取鄭伯之旗蝥弧以先登【林穎考叔取鄭莊公之旗名蝥弧者率先鄭兵以登許國之城○蝥兦侯反弧音胡】子都自下射之顚【杜顚隊而死○射食亦反】瑕叔盈又以蝥弧登【林瑕叔盈鄭大夫考叔旣顚越而下故瑕叔盈又以蝥弧登】周麾而呼曰君登矣【杜周徧也麾招也○麾許危反又許僞反呼火故反】鄭師畢登【林鄭師見君之旗信君已登故師盡登城】壬午遂入許許莊公奔衛【杜奔不書兵亂遁逃未知所在】齊侯以許讓公【林旣入許以其土地讓與魯】公曰君謂許不共【杜不共職貢○共音恭本亦作供音同】故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏【林許君出奔是伏不共之罪𨿽齊有以許與魯之命魯不敢聞此命而輒受齊魯旣不受許乃以與鄭鄭莊公見齊魯相遜亦不敢自有許國乃使許大夫名百里者奉許莊公之弟許叔居許束偏以見不全得國也杜東偏東鄙也○與音預】曰天禍許國鬼神實不逞於許君而假手於我寡人【林言上天降禍於許國鬼神實怒許君而不得自逞其志而降之罰借手於我以討許罪杜借手於我寡徳之人以討許】寡人惟是一二父兄不能共億【杜父兄同姓羣臣共給億安也林不能共給而億安之○億於力反】其敢以許自爲功乎寡人有弟不能和協而使糊其口於四方【杜弟共叔段也糊鬻也段出奔在元年林不能和睦而葉比之而使叔段寄食於四方之國○糊音胡說文云寄食】其況能久有許乎吾子其奉許叔以撫柔此民也吾將使獲也佐吾子【林吾子謂百里其奉許莊公之弟以撫綏柔順此許東偏之氏也我將使鄭大夫公孫獲佐助百里以治許】若寡人得沒於地【杜以壽終】天其以禮悔禍於許【杜言天加禮於許而悔禍之】無寧玆許公復奉其社稷【杜無寜寜也玆此也林言寧止此許叔居許東偏許莊公復還國而奉其社稷之祭祀○復扶又反又音服】惟我鄭國之有請謁焉如舊昬媾【杜謁告也婦之父曰昬重昬曰媾林如舊日姻媾之親○媾古豆反】其能降以相從也【杜降降心也林降心以從鄭之請告】無滋他族實偪處此以與我鄭國爭此土也吾子孫其覆亡之不暇而況能禋祀許乎【林無生他姓族類之心處此許地以偪害鄭以與我鄭爭此許國之土地若他族處此相偪害則我鄭國之子孫救覆兦之不暇而況能禋祀許之山川乎杜潔齊以享謂之禋祀謂許山川之祀○覆芳服反暇行嫁反禋音因】寡人之使吾子處此不惟許國之爲亦聊以固吾圉也【林言我之使許叔處許東偏之地不惟爲許國之社稷亦賴汝以固我之邊陲也杜圉邊陲也○爲於僞反圉魚呂反】乃使公孫獲處許西偏曰凡而器用財賄無寘於許我死乃亟去之吾先君新邑於此【林言汝之器用財物貨賄無寘於許西偏之地鄭自桓公受封至莊公才二世故曰新邑於鄭杜此今河南新鄭舊鄭在京兆賄呼罪反字林音悔寘之豉反置也亟紀力反急也】○王室而旣卑矣周之子孫日失其序【林鄭與周同姓諸姬之子孫日失其次序】夫許大嶽之也【杜大嶽神農之後堯四嶽也繼也○大音泰】天而旣厭周徳矣吾其能與許爭乎君子謂鄭莊公於是乎有禮【林王室卑子孫失序則天棄周徳可知我鄭國豈能以天之所厭而與許爭爲雄長哉此言鄭莊公得伐叛討貳存已繼絕之禮○厭於艷反】禮經國家定社稷序民人利後嗣者也許無刑而伐之服而捨之【杜刑法也】度徳而處之量力而行之相時而動無累後人【林言禮之用經理其國家安定其社稷敎民長防尊卑之序爲後嗣萬世無疆之利者也許國家無刑法而伐之許服其罪而捨其國度許徳之厚薄而處之度鄭力之彊弱而行之聊以固吾圉是相時而動我死乃亟去之是無累後人也○度待洛反量音良下同相息亮反累考僞反】可謂知禮矣○鄭伯使卒出豭行出犬雞以詛射穎考叔者【杜百人爲卒二十五人爲行行亦卒之行列疾射穎考叔者故令卒及行間皆詛之○卒尊忽反豭音加豬別名行戶剛反詛側慮反】君子謂鄭莊公失政刑矣政以治民刑以正邪旣無徳政又無威刑是以及邪【杜大臣不睦又不能用刑於邪人林謂失政正刑邪之道政者正也所以治民刑者測也所以正邪旣無徳以美其政又無威以用其刑臣下不懷徳畏威是以及邪僻之行○邪似嗟反下同】邪而詛之將何益矣【林邪不能治而假詛祝將何益於國家之事矣】○王取鄔劉【杜二邑在河南緱氏縣西南有鄔聚西北有劉亭○鄔烏戶反】蒍邘之田於鄭【杜爲邘鄭二邑林周桓王取鄭四邑之田○蒍尢委反邘音於】而與鄭人蘇忿生之田【杜蘇忿生周武王司冦蘇公也林蓋蘇公受此田以爲采邑蘇氏叛王桓王不能有其田故以易四邑於鄭○忿芳粉反】溫【杜今溫縣】原【杜在沁水縣西】絺【杜在野王縣西南○絺勑之反】樊【杜一名陽樊野王縣西南有陽城○樊扶袁反】隰郕【杜在懷縣西南○隰詳立反郕尙徵反】櫕茅【杜在修武縣北○櫕才官反】向【杜軹縣西有地名向上○向舒亮反】盟【杜今盟津○盟音孟】州【杜今州縣】陘【杜闕○陘音刑】隤【杜在修武縣北○隤徒回反】懷【杜今懷縣凡十三邑皆蘇忿生之田櫕茅隤屬汲郡餘皆屬河內】君子是以知桓王之失鄭也恕而行之徳之則也禮之經也已弗能有而以與人人之不至不亦宜乎【林已所不欲勿使於人今王以已所不能有之十二邑而易鄭人所自有之四邑君子是以知桓王失鄭莊之心也推已及人之謂恕恕者徳之法則也禮之經紀也十二邑非王所有而與鄭人使自取之人謂鄭也宜鄭之不臣服乎周也杜爲桓五年從王伐鄭張本】○鄭息有違言【杜以言語相違恨】息侯伐鄭鄭伯與戰於竟息師大敗而還【林與息戰於鄭之境蓋逆息師而戰杜息國汝南新息縣○竟音境息一本作鄎音息】君子是以知息之將亡也【林師敗亡國之兆也爲莊公十四年楚滅息】不度徳【杜鄭莊賢○度待洛反】不量力【杜息國弱】不親親【杜鄭息同姓之國】不徴辭不察有罪【杜言語相恨當明徵其辭以審曲直不宜輕鬭】犯五不韙而以伐人其喪師也不亦宜乎【杜韙是也林五者不是息皆犯之而興師以伐鄭其取敗也宜其然也○韙韋鬼反喪息浪反】○冬十月鄭伯以虢師伐宋壬戌大敗宋師以報其入鄭也【杜入鄭在十年】宋不告命故不書凡諸侯有命告則書不然則否【杜命者國之大事政令也承其告辭史乃書之於防若所傳聞行言非將君命則記在簡牘而已不得記於典防此蓋周禮之舊制】師出臧否亦如之【杜臧否謂善惡得失也滅而告敗勝而告克此皆互言不須兩告乃書○否音鄙又方九反】𨿽及滅國滅不告敗勝不告克不書於防○羽父請殺桓公將以求大宰【杜大宰官名林欲爲隱殺桓以求大宰之官○大音泰】公曰爲其少故也吾將授之矣【林爲桓公尙少故攝魯國吾將以君位授桓公矣○爲於僞反少詩照反】使營菟裘吾將老焉【杜菟裘魯邑在泰山梁父縣南不欲復居魯朝故別營外邑○菟兔都反裘音求】羽父懼反譖公於桓公而請弒之【林以隱公不從而懼禍及已反譖隱公於桓公謂隱將殺桓請爲桓弒隱以下殺上曰弒○譖側鴆反】公之爲公子也與鄭人戰於狐壤止焉【杜內諱獲故言止狐壤鄭地】鄭人囚諸尹氏【杜尹氏鄭大夫】賂尹氏而禱於其主鐘巫【林隱公行賄賂於尹氏祈禱於尹氏所主祭鐘巫之神○賂音路禱丁老反或多報反巫亡夫反】遂與尹氏歸而立其主【林遂與尹氏俱逃歸魯國而立鐘巫之廟於魯】十一月公祭鐘巫齊於社圃【杜社圃園名○圃布古反】館於寪氏【杜館捨也寪氏魯大夫○寪於委反】壬辰羽父使賊弒公於寪氏立桓公而討寪氏有死者【杜欲以殺君之罪加寪氏而復不能正法誅之傳言進退無據】不書葬不成喪也【齊桓弒隱簒立故喪禮不成】

左傳杜林合注卷二﹤經部﹐春秋類﹐左傳杜林合注﹥

欽定四庫全書

左傳杜林合注卷三

明王道焜

趙如源同編

桓公一【公名軌惠公之子隱公之弟弒兄自立史記亦名允諡法辟土服遠曰桓】

周【桓王九年○魯桓公十五年桓王崩子莊王立】

鄭【莊公三十三年○魯桓公十一年莊公卒子昭公忽立是年忽奔衛厲公突立桓十五年厲公奔蔡昭公歸鄭秋鄭伯突入於櫟桓十七年昭公弒立子舋桓十八年齊弒舋鄭祭仲立子儀】

齊【僖公二十年○魯桓公十四年僖公卒子襄公諸兒立】

宋【殤公九年○魯桓公二年殤公弒莊公馮立】

晉【○翼哀侯七年魯桓公二年哀侯侵陘庭陘庭與曲沃武公謀桓三年曲沃伐翼獲哀侯晉人立其子小子侯桓七年曲沃武公殺小子侯桓八年曲沃防翼○曲沃武公五年王命虢仲立晉哀侯之弟緡於晉】

衛【宣公八年○魯桓公十二年宣公卒惠公朔立桓十六年惠公奔齊公子黔牟立】

蔡【桓侯四年○魯桓公十七年桓侯卒子哀侯獻舞立】

曹【桓公四十六年○魯桓公十年曹桓公卒莊公射姑立】

滕【詳見隱公元年】

陳【桓公三十四年○魯桓公五年陳桓公卒陳佗殺大子免而自立桓六年蔡人殺陳佗厲公躍立桓十二年厲公卒莊公林立】

杞【武公詳見隠公元年】

薛【詳見隱公元年】

莒【詳見隱公元年】

邾【儀父詳見隱公元年】

許【許叔詳見隱公元年○魯桓公十五年許叔入於許】

小邾【詳見隠公元年】

楚【武王三十年○魯桓公六年伐隨使隨請周尊楚號周室不聽還報楚桓公八年熊通怒自立爲楚武王與隨人盟而去詳見莊公四年傳注】

秦【詳見隠公元年】

吳【詳見隠公元年】

越【詳見隠公元年】

經【庚午】元年春王正月公卽位【杜嗣子位定於初喪而攺元必湏逾年者繼父之業成父之志不有變於中年也諸侯每首歳必有禮於廟諸遭喪繼位者因此而攺元正位百官以序故國史亦書卽位之事於防桓公簒立而用常禮欲自同於遭喪繼位者釋例論之偹矣林春秋自隠至文六君惟桓文書卽位亦惟桓文書錫命請命之禮廢矣成公以後皆書卽位而無錫命王室感諷諸侯之意不復講也】○三月公會鄭伯於垂鄭伯以璧假許田【林假不返也○假舉下反】○夏四月丁未公及鄭伯盟於越【杜公以簒立而修好於鄭鄭因而迎之成禮於垂終易二田然後結盟垂大丘衛地也越近垂地名鄭求祀周公魯聽受祊田令鄭廢泰山之祀知其非禮故以璧假爲文時之所隠林結祊成也】○秋大水【杜書災也傳例曰凡平原出水爲大水】○冬十月

傳元年春公卽位修好於鄭鄭人請復祀周公卒易祊田【林隠公八年鄭人請釋泰山之祀而祀周公以泰山之祊易許田魯𨿽已入祊而猶未肯易許田故鄭人復請祀周公之別廟在許者以成易祊之約○復扶又反】公許之三月鄭伯以璧假許田爲周公祊故也【杜魯不冝聽鄭祀周公又不冝易取祊田犯二不冝以動故隱其實不言祊稱璧假言若進璧以假田非久易也林周公祊二事也爲許爲周公湯沐之邑祊爲鄭人從祀泰山朝宿之邑皆有關王制不冝私易故托辭璧假以文其非禮之實也○爲於僞反】○夏四月丁未公及鄭伯盟於越結祊成也【結成易二田之事也傳以經不書祊故獨見祊】盟曰渝盟無享國【杜渝變也林變此盟誓則不能長享其國家○渝羊未反享許丈反】○秋大水凡平原出水爲大水【林廣平曰原凡廣平之原皆出水則爲水災】○冬鄭伯拜盟【杜鄭伯若自來則經不書若遣使則當言鄭人不得稱鄭伯疑謬誤林鄭莊公拜謝於越之盟或親來或遣使皆不可考】○宋華父督見孔父之妻於路【杜華父督宋戴公孫也孔父嘉孔子六世祖林督見孔父之妻於道路之間冶容誨淫可知○華戶化及大夫氏也後皆同督音篤】目逆而送之曰美而艷【杜色美日艷○艷以瞻反】

經【辛未】二年春王正月戊申宋督弒其君與夷及其大夫孔父【杜稱督以弒罪在督也孔父稱名者內不能治其閨門外取怨於民身死而禍及其君林殤公弒莊公立】○滕子來朝【無傳隠十一年稱侯今稱子者蓋時王所黜】○三月公會齊侯陳侯鄭伯於稷以成宋亂【杜成平也宋有弒君之亂故爲防欲以平之稷宋地】○夏四月取郜大鼎於宋戊申納於大廟【杜宋以鼎賂公大廟周公廟也始欲平宋之亂終於受賂故僃書之戊申五月十日○郜古報反大廟音泰傳大廟仿此】○秋七月杞侯來朝【杜公卽位而來朝】○蔡侯鄭伯會於鄧【杜潁川召陵縣西南有鄧城林此懼楚之始也蔡鄭鄧三國爲防以懼楚也】○九月入杞【杜不稱主帥微者也弗地曰入】○公及戎盟於唐冬公至自唐【杜傳例曰告於廟也特相防故致地也凡公行還不書至者皆不告廟也隱不書至謙不敢自同於正君書勞策勲林此書至防之始】

傳二年春宋督攻孔氏殺孔父而取其妻公怒督懼遂弒殤公君子以爲有無君之心而後動於惡【杜𨿽有君若無也林督𨿽有君心實無之而後動惡念以殺孔父無所忌憚也】故先書弒其君【林據弒君在殺孔父後而經書弒君及孔父故傳以此釋之】防於稷以成宋亂爲賂故立華氏也【杜經稱平宋亂者蓋以魯君受賂立華氏貪縱之甚惡其指斥故逺言始與齊陳鄭爲會之本意也傳言爲賂故立華氏明經本書平宋亂爲公諱諱在受賂立華氏也猶璧假許田爲周公祊故所謂婉而成章督未死而賜族督之妄也○爲於僞反】宋殤公立十年十一戰【杜殤公以隠四年立十一戰皆在隱公世】民不堪命【林宋之民皆不堪殤公爭戰之命】孔父嘉爲司馬督爲大宰故因民之不堪命先宣言曰司馬則然【杜言公之數戰則司馬使爾嘉孔父字○大音泰】已殺孔父而弒殤公召莊公於鄭而立之以親鄭【杜穆公之子馮也隱三年出居於鄭馮入宋不書不告也○立之以爲君因莊公以親睦鄭國】以郜大鼎賂公【杜郜國所造器也故系命於郜濟陰成武縣東南有北郜城】齊陳鄭皆有賂故遂相宋公【林曹稷諸侯皆有賂也言督所以相宋莊公○相息亮反】○夏四月取郜大鼎於宋戊申納於大廟非禮也【林言受弒逆者之賂器而納於大廟以污祖宗之盛徳非禮之甚也】臧哀伯諫曰【臧哀伯魯大夫僖伯之子】君仁者將昭徳塞違以臨照百官猶懼或失之故昭令徳以示子孫【杜謂爲人之君者將昭明善徳閉塞惡邪以此道臨照百官如日月之照臨猶恐或失其道故昭明美徳以示其子孫】是以淸廟茅屋【以茅餙屋著儉也淸廟肅然淸淨之稱也】大路越席【大路玉路祀天車也越席結革○越戶括反】大羮不致【大羮肉汁不致五味】粢食不鑿【杜黍稷曰粢不精鑿○粢音咨食音嗣餅也鑿子洛反精米也字林作糓子沃反云糲米一斛舂爲八斗】昭其儉也【杜此四者皆示儉】衮冕黻珽【杜衮畫衣也冕冠也黻韋韠以蔽膝也珽玉笏也若今吏之持簿○衮古本反黻音弗下同珽他項反】帶裳幅舄【帶革帶也衣下曰裳幅若今行縢者舄復履○幅音逼舄音昔】衡紞紘綖【衡維持冠者紞冠之垂者紘纓從下而上者綖冠上覆○紞多敢反字林丁坎反紘獲耕反綖音延字林弋善反】昭其度也【杜尊卑各有制度】藻率鞸鞛【杜藻率以韋爲之所以借玉也王五采公侯伯三采子男二采鞸佩刀削上飾鞛下飾○率音律鞸補頂反鞛布孔反】鞶厲遊纓【鞶紳帶也一名大帶厲大帶之垂者遊旌旗之遊纓在馬膺前如索羣○鞶步於反遊音畱】昭其數也【杜尊卑各有數】火龍黼黻【杜火畫火也龍畫龍也白與黑謂之黼形若斧黑與靑謂之黻兩已相戾林此上衣下裳之飾○黼音甫】昭其文也【杜以文章明貴賤】五色比象昭其物也【杜車服器械之有五色皆以比象天地四方以示器物不虛設○比並是反】鍚鸞和鈴昭其聲也【鍚在馬額鸞在鑣和在衡鈐在旂動皆有鳴聲○鍚音揚馬面當盧】三辰旂旗昭其明也【杜三辰日月星也畫於旂旗象天之明】夫徳儉而有度登降有數文物以紀之聲明以發之以臨照百官百官於是乎戒懼而不敢易紀律今滅徳立違而寘其賂器於大廟以明示百官百官象之其又何誅焉【林夫人君之徳儉而有尊卑之制度不爲苦節之儉尊卑有降殺之數則不爲上下無別文章器物所以紀載此徳也徳聲大明所以揚此徳也以此徳照臨百官然後百官有所戒謹恐懼而不敢變易國家之紀綱法律桓公受賂滅其善徳而立違邪之臣華督寘其所賂郜鼎之器於魯之大廟以賄賂明示於百官上所好者下必甚焉故百官從而象法之不可復誅責也○寘之豉反置也】國家之敗由官邪也官之失徳寵賂章也郜鼎在廟章孰甚焉【林言國家所以敗由百官之違邪也百官之所以至失正徳而違邪者由寵臣之受賄賂章明無所忌憚也今桓公以郜鼎納於大廟賄賂章明孰甚於此○邪似嗟反】武王克商遷九鼎於雒邑【杜九鼎殷所受夏九鼎也武王克商乃營雒邑而後去之又遷九鼎焉時但營雒邑未有都城至周公乃卒營雒邑謂之王城卽今河南城也故傳曰成王定鼎於郟鄏林九鼎夏禹所鑄三代相傳以爲有國之寶故武王克商遷九鼎於成周之雒邑焉○雒音洛本亦作洛】義士猶或非之而況將昭違亂之賂器於大廟其若之何【林義士伯夷之屬猶或不以武王爲是而況昭明受亂人之賄器納之大廟其何以治國家照臨百官】公不聽周內史聞之曰臧孫達其有後於魯乎君違不忘諫之以徳【杜內史周大夫官也僖伯諫隠觀魚其子哀伯諫桓納鼎積善之家必有餘慶故曰其有後於魯林周內史聞其事而美之曰臧哀伯其後必有餘慶於魯君有違邪之事不忘以徳諫其君】○秋七月杞侯來朝不敬杞侯歸乃謀伐之【林公卽位而來朝行禮不恭朝畢歸國謀伐杞以討不恭之罪】○蔡侯鄭伯會於鄧始懼楚也【杜楚國今南郡江陵縣北紀南城也楚武王始僭號稱王欲害中國蔡鄭姬姓近楚故懼而會謀】○九月入杞討不敬也【林討來朝不敬】○公及戎盟於唐修舊好也【杜惠隠之好○好呼報反】○冬公至自唐告於廟也凡公行告於宗廟反行飲至捨爵策勲焉禮也【杜爵飲酒器也旣飲置爵則書勲勞於策言速紀有功也林凡公出行謂盟防徵伐之役告於祖宗之廟反自行役告至於廟而飲酒數者皆出入之禮也○捨音赦舊音捨】特相會往來稱地讓事也【杜特相防公與一國防也防必有主二人獨防則莫肯爲主兩讓防事不成故但書地林往出防也來告至也稱地如會於唐至自唐是也】自參以上則往稱地來稱會成事也【林自參國以上言防於某至自防成防事也○參七南反亦音三上時掌反】○初晉穆侯之夫人姜氏以條之役生大子命之曰仇【杜條晉地大子文侯也意取於戰相仇怨林穆侯七年戰條以是年生大子文侯○仇音求】其弟以千畝之戰生命之曰成師【杜桓叔也西河界休縣南有地名千畝意取能成其眾林穆侯十年戰千畝有功以是年又生子】師服曰異哉君之名子也【師服晉大夫○名如字或彌政反】夫名以制義【杜名之必可言也林義者宜也名子以制其宜也】義以出禮【杜禮從義出林得其宜則禮敬生故義所以出禮】禮以體政【杜政以禮成林政者正也禮者天下之正位故禮所以體政】政以正民是以政成而民聽易則生亂【杜反易禮義則亂生也】嘉耦曰妃怨耦曰仇古之命也【杜自古有此言林嘉善之配耦則名之曰妃怨讐之配耦則名之曰仇古之命名如此○耦五口反妃芳非反】今君命大子曰仇弟曰成師始兆亂矣兄其替乎【杜穆侯愛少子桓叔俱取於戰以爲名所附意異故師服知桓叔之黨必盛於晉以傾宗國故因名以諷諫林穆侯以怨仇之意名大子以得眾之義名其次子嫡庶之名反逆晉國之亂始兆於此矣○替他計反廢也】惠之二十四年晉始亂故封桓叔於曲沃【杜惠魯惠公也晉文侯卒子昭侯元年危不自安封成師爲曲沃伯林危不自安故曰始亂】靖侯之孫欒賔傅之【靖侯桓叔之髙祖父言得貴寵公孫爲傳相○靖才並反欒力官反】師服曰吾聞國家之立也本大而末小是以能固【林國家之所以能植立者根本彊大而枝葉弱小末枝葉也以大制小故能安固】故天子建國【林惟天子至尊得建立公侯伯子男五等諸侯之國】諸侯立家【林諸侯位卑故但可立卿大夫之家】卿置側室【杜側室眾子也得立此一官】大夫有貳宗【杜適子爲小宗次者爲貳宗以相輔貳】士有子弟【士卑自以其子弟爲僕】庶人工商各有分親皆有等衰【杜庶人無復尊卑以親疏爲分別也衰殺也林庶人爲農者工執技藝者商行商貿遷有無者各有親疏以相分別自天子至於庶人各有等第降殺此皆本大而末小所以辧上下定民志也○分扶問反又如字親七刃反又如字衰初危反】是以民服事其上而下無覬覦【林民志素定故能盡心力以事其上不敢冀望上位○覬音冀覦羊朱反字林羊住反說文云欲也】今晉甸侯也而建國本旣弱矣其能久乎【林晉甸服之諸侯也而封建桓叔於曲沃大都耦國是先自弱其根本矣言不久必爲曲沃所並也○甸徒練反】惠之三十年晉潘父弒昭侯而納桓叔不克【杜潘父晉大夫也昭侯文侯子林是時桓叔欲入晉晉人兵攻桓叔桓叔敗還歸曲沃】晉人立孝侯【杜昭侯子也】惠之四十五年曲沃莊伯伐翼弒孝侯【杜莊伯桓叔子翼晉國所都】翼人立其弟鄂侯鄂侯生哀侯【林曲沃莊伯弒孝侯晉人攻莊伯莊伯復入曲沃晉人復立孝侯之子郤爲鄂侯鄂侯以魯隠公五年奔隨其年秋王立鄂侯之子先於翼是爲哀侯】哀侯侵陘庭之田【林陘庭翼南鄙邑侵奪其田也○陘音刑】陘庭南鄙啟曲沃伐翼【林翼哀侯所都啟曲沃伐翼蓋開而導之也】

經【壬申】三年春正月公防齊侯於嬴【杜經之首時必書王明此歷天王之所班也其或廢法違常失不班歷故不書王嬴齊邑今泰山嬴縣○經三年正月從此盡十七年皆無王惟十年有王傳以爲義或有王字者非羸音盈】○夏齊侯衛侯胥命於蒲【杜申約言以相命而不歃血也蒲衛地在陳畱長垣縣西南林書惟天子稱命此私相命也諸侯不請命而私相命於是始】○六月公會杞侯於郕○秋七月壬辰朔日有食之旣【杜無傳旣盡也歷家之說謂日光以望時遙奪月光故月食日月同會月奄日故日食食有上下者行有髙下日光輪存而中食者相奄密故日光溢出皆旣者正相當而相奄間疏也然聖人不言月食日而以日食爲文闕於所不見】○公子翚如齊逆女【杜禮君有故則使卿逆】九月齊侯送姜氏於讙【杜讙魯地濟北蛇丘縣西有下讙亭已去齊國故不言女未至於魯故不稱夫人○讙呼端反】公會齊侯於讙【無傳】夫人姜氏至自齊【杜無傳告於廟也不言翚以至者齊侯送之公受之於讙】○冬齊侯使其弟年來聘○有年【無傳五穀皆熟書有年】

傳三年春曲沃武公伐翼次於陘庭【林魯隠公十年晉哀侯三年曲沃莊伯卒子稱代立是爲曲沃武公凡師再宿爲信過信爲次此數宿於陘庭之地】韓萬禦戎梁爲右【杜韓萬莊伯弟也禦戎僕也右戎車之右】逐翼侯於汾隰【杜汾隰汾水邊林曲沃武公逐哀侯於汾水邊也下濕曰隰○汾扶云反汾水名】驂絓而止【林驂騑馬蓋哀侯驂結於木而止○驂七南反絓戶卦反】夜獲之及欒共叔【杜共叔桓叔之傳欒賔之子也身傳翼侯父子各殉所奉之主故並見獲而死○共音恭】○會於嬴成昬於齊也【公不由媒介自與齊侯會而成昬非禮也】○夏齊侯衛侯胥命於蒲不盟也○公會杞侯於郕杞求成也【二年入杞故今來求成】○秋公子翚如齊逆女修先君之好故曰公子【杜昬禮𨿽奉時君之命其言必稱先君以爲禮辭故公子翚逆女傳稱修先君之好公子遂逆女傳稱尊君命互舉其義○好呼報反】齊侯送姜氏非禮也凡公女嫁於敵國姊妹則上卿送之以禮於先君【林以加禮於先君之遺體○齊侯送姜氏本或作送姜氏於讙】公子則下卿送之【林公所自生之女降姊妹一等】於大國𨿽公子亦上卿送之於天子則諸卿皆行公不自送於小國則上大夫送之○冬齊仲年來聘致夫人也【杜古者女出嫁又使大夫隨加聘問存謙敬序殷勤也在魯而出則曰致女在他國而來則總曰聘故傳以致夫人釋之】○芮伯萬之母芮姜惡芮伯之多寵人也故逐之出居於魏【杜爲明年秦侵芮張本芮國在馮翊臨晉縣魏國河東河北縣林芮國名萬芮伯名姜母之姓以芮伯內寵外寵皆非賢徳之人故逐芮伯○芮如銳反惡烏路反】

經【癸酉】四年春正月公狩於郎【杜冬獵曰狩行三驅之禮得田狩之時故傳曰書時禮也周之春夏之冬也田狩從夏時郎非國內之狩地故書地○狩乎又反】○夏天王使宰渠伯糾來聘【杜宰官渠氏伯糾名也王官之宰當以才授位而伯糾攝父之職出聘列國故書名以譏之國史之記必書年以集此公之事書首時以成此年之嵗故春秋有空時而無事者今不書秋冬首月史闕文他皆仿此○糾居黝反】

傳四月春正月公狩於郎書時禮也【杜郎非狩地故惟時合禮】○夏周宰渠伯糾來聘父在故名○秋秦師侵芮敗焉小之也【秦以芮小輕之故爲芮所敗】○冬王師秦師圍魏執芮伯以歸【杜三年芮伯出居魏芮更立君秦爲芮所敗故以芮伯歸將欲納之林秦以芮伯居魏故圍魏君爲十年秦納芮傳】經【甲戌】五年春正月甲戌己丑陳侯鮑卒【杜未同盟而書名者來赴以名故也甲戌前年十二月二十一日己丑此年正月六日陳亂故再赴赴𨿽日異而皆以正月起文故但書正月愼疑審事故從赴兩書○鮑步飽反】○夏齊侯鄭伯如紀【杜外相朝皆言如齊欲滅紀紀人懼而來告故書】○天王使仍叔之子來聘【杜仍叔天子之大夫稱仍叔之子本於父字幼弱之辭也譏使童子出聘】○葬陳桓公【無傳】○城祝丘【無傳齊鄭將襲紀故】○秋蔡人衛人陳人從王伐鄭【杜王自爲伐鄭之主君臣之辭也王師敗不書不以告林從王伐鄭君臣之辭也自伐鄭無功而後王命始不行於天下○從如字又才用反】○大雩【杜傳例曰書不時也失龍見之時林書大雩之始○雩音於祭名】○螽【無傳蚣蝑之屬爲災故書○螽音終】○冬州公如曹【杜不書奔以朝出也爲下實來書也曹國今濟陰定陶縣】

傳五年春正月甲戌己丑陳侯鮑卒再赴也於是陳亂文公子佗殺大子免而代之【杜佗桓公弟五父也稱文公子明佗非桓公母弟也免桓公太子林言文子佗以見佗不當立殺太子免而代之簒也○佗大何反免音問】公疾病而亂作國人分散故再赴【林當陳侯疾病而陳佗作亂國人懼而分散釋陳所以再赴之故】○夏齊侯鄭伯朝於紀欲以襲之紀人知之【林假朝禮將以襲紀紀人知其詐○襲音習】○王奪鄭伯政鄭伯不朝【杜奪不使知王政】秋王以諸侯伐鄭鄭伯禦之王爲中軍虢公林父將右軍蔡人衛人屬焉【林桓王以三國伐鄭鄭不受伐故禦王師桓王自將中軍虢公林父爲王卿士故將右軍○將子匠反下同】周公黑肩將左軍陳人屬焉【杜黑肩周桓公也】鄭子元請爲左拒以當蔡人衛人【杜子元鄭公子拒方陳○拒俱甫反下同】爲右拒以當陳人曰陳亂民莫有鬭心若先犯之必奔【林陳軍不整莫有戰鬭之心若先犯陳師陳必先奔】王卒顧之必亂蔡衛不枝固將先奔旣而萃於王卒可以集事從之【林顧見陳奔必驚而亂蔡衛不能枝持固將先王卒而奔敗旣敗諸國聚攻王卒可以成勝敵之事杜萃聚也集成也○卒尊忽反下同萃似類反】曼伯爲右拒【杜曼伯檀伯○曼音萬】祭仲足爲左拒原繁髙渠彌以中軍奉公爲魚麗之陳先偏後伍伍承彌縫【杜司馬法車戰二十五乘爲偏以車居前以伍次之承偏之隙而彌縫闕漏也五人爲伍此蓋魚麗陳法○麗力知反縫扶容反】戰於繻葛【杜繻葛鄭地○繻音須】命二拒曰旝動而鼓【杜旝旃也通帛爲之蓋今大將之麾也執以爲號令林鄭人命其左右二拒見旝動則各鳴鼔以進軍也○旝古外反又古沽反本亦作檜建大木置石其上機以磓敵】蔡衛陳皆奔王卒亂鄭師合以攻之王卒大敗祝聃射王中肩王亦能軍【𨿽軍敗身傷猶殿而不奔故言能軍○射食亦反中丁仲反】祝聃請從之公曰君子不欲多上人況敢陵天子乎茍自救也社稷無隕多矣【林言君子不欲多出人之上況敢侵犯桓王乎茍自救其禍難鄭國杜稷不至顚隕所幸多矣杜鄭於此收兵自退○隕於敏反】夜鄭伯使祭足勞王且問左右【杜祭足卽祭仲之字蓋名仲字仲足也勞王問左右言鄭志在茍免王討之非也林莊公使祭仲問勞桓王問左右安否此皆恭而無禮之辭○勞力報反】○仍叔之子弱也【杜仍叔之子來聘童子將命無速反之心久畱在魯故經書夏聘傳釋之於未秋】○秋大雩書不時也【十二公傳惟此年及襄二十六年有兩秋此雩祭之例欲顯天時以指事故重言秋異於凡事】凡祀啟蟄而郊【言凡祀通下三句天地宗廟之事也啟蟄夏正建寅之月祀天南郊○蟄直立反】龍見而雩【龍見建已之月蒼龍宿之體昬見東方萬物始盛待雨而大故祭天逺爲百谷祈膏雨○見賢徧反】始殺而嘗【建酉之月陰气始殺嘉谷始熟故薦嘗於宗廟】閉蟄而烝【建亥之月昆虫閉戶萬物皆成可薦者眾故烝祭宗廟釋例論之備矣○閉必計反又必結反字林芳結反烝之承反】過則書【十日有吉否過次節則書以譏慢也】○冬淳於公如曹度其國危遂不復【杜淳於州國所都城陽淳於縣也國有危難不能自安故出朝而遂不還○度待洛反復音服後不音者皆同】

經【乙亥】六年春正月寔來【杜寔實也不言州公者承上五年冬經如曹問無異事省文從可知○寔時力反】○夏四月公會紀侯於成【杜成魯地在泰山鉅平縣東南】○秋八月壬午大閱【齊爲大國以戎事徵諸侯之戍嘉美鄭忽而忽欲以有功爲班怒而訴齊魯人懼之故以非時簡車馬林書大閱之始○閱音悅】○蔡人殺陳佗【杜佗立逾年不稱爵者篡立未防諸侯也傳例在莊二十二年林魯莊公二十二年傳陳厲公蔡出也故蔡人殺五父而立之陳厲公躍立】○九月丁卯子同生【杜桓公子莊公也十二公惟子同是適夫人之長子備用大子之禮故史書之於防不稱大子者書始生也】○冬紀侯來朝

傳六年春自曹來朝書曰寔來不復其國也【杜亦承五年冬傳淳於公如曹也言奔則來行朝禮言朝則遂畱不去故變文言寔來】○楚武王侵隨【杜隨國今義陽隨縣林漢東姬姓國】使防章求成焉【杜防章楚大夫林楚反使其大夫防章先求成於隨○防於委反】軍於瑕以待之【杜瑕隨也林楚軍於瑕以待隨之報○瑕下加反】隨人使少師董成【杜少師隨大夫董正也林少師隨侯之有寵大夫使少師正二國之成也○少詩照反後皆放此】鬭伯比言於楚子曰吾不得志於漢東也我則使然【杜鬭伯比楚大夫令尹子文之父林言我楚之不得逞志於漢東諸侯也我則失防而使之然漢東居漢水之東】我張吾三軍而被吾甲兵以武臨之彼則懼而協以謀我故難間也漢東之國隨爲大隨張必棄小國小國離楚之利也【林我且張大吾三軍之眾而被吾之堅甲利兵以威武而臨漢東之諸侯彼諸侯則恐懼而葉心以謀禦我之防故難離間其心此楚之失防隨若自張大必棄絕小國而不葉心以謀楚小國離心則隨勢自孤隨勢孤而無援此楚國之利也杜張自侈大也○被皮寄反問間厠之間張豬亮反一音如字】少師侈請羸師以張之【林隨少師之心素自侈大諸楚子藏其精兵示以羸弱以張大少師之心使忽楚杜羸弱也○侈昌氏反又式氏反羸劣追反下同】熊率且比曰季梁在何益【杜熊率且比楚大夫季梁隨賢臣○率音律且子余反】鬭伯比曰以爲後圖少師得其君【杜言季梁之諫不過一見從隨侯卒當以少師爲計故云以爲後圖二年蔡侯鄭伯防於鄧始懼楚楚子自此遂盛終於抗衡中國故傳備言其事以終始之林解且比之意以爲後舉之圖言今𨿽未行吾計後舉必墮吾計中季梁𨿽賢不如少師有寵得君之深若其言不行則浸潤膚受無所不至此所以後舉必墮吾計也】王毀軍而納少師【杜從伯比之謀】少師歸請追楚師隨侯將許之【杜信楚弱也】季梁止之曰天方授楚楚之羸其誘我也君何急焉臣聞小之能敵大也小道大淫所謂道忠於民而信於神也上思利民忠也祝史正辭信也今民餒而君逞欲祝史矯舉以祭臣不知其可也【林楚自若敖蚡冒以來方彊盛故曰天方授之也楚之示羸蓋欲誘我以墮其計當緩以圖之何必急焉小國之能敵大國也小國有道大國淫虐無道盡心爲民爲忠誠實事神爲信此所謂有道而後可敵大國也傳曰小大之獄𨿽不能察必以情曰忠之屬也此卽上思利民之忠其祝史陳信於鬼神無媿辭此卽祝史正辭之信今民皆饑餒而君獨縱欲是無上思利民之忠祝史詐稱功徳以誑於鬼神是無祝史正辭之信墮國無道如此臣未知其可以敵楚也祝太祝史太史皆主祭○餒奴罪反餓也矯居兆反】公曰吾牲牷肥腯粢盛丰備何則不信【杜牲牛羊豕也牷純色完全也腯亦肥也黍稷曰粢在器曰盛○牷音全腯徒忽反】對曰夫民神之主也【杜言鬼神之情依民而行】是以聖王先成民而後致力於神【杜先養人民使之成就而後致力於事鬼神】故奉牲以告曰博碩肥腯謂民力之普存也【杜博廣也碩大也】謂其畜之碩大蕃滋也謂其不疾瘯蠡也謂其備腯咸有也【杜𨿽告神以博碩肥腯其實皆當兼此四謂民力適完則六畜旣大而滋也皮毛無疥癬兼備而無有所闕○畜吁又反下皆同蕃音煩瘯七木反本又作蔟同蠡力果反說文作瘰云瘯瘰皮肥也】奉盛以告曰絜粢丰盛謂其三時不害而民和年丰也【林不奪農時春夏秋無有災害使得盡力耕耘故和气致祥而年谷丰登也】奉酒醴以告曰嘉栗防酒【林嘉善也栗謹敬也言有加善敬謹之徳以將其美酒】謂其上下皆有嘉徳而無違心也所謂馨香無讒慝也【杜馨香之遠聞林此言牲牷粢盛酒醴之所以馨香者上下皆無讒諛邪慝之行所以馨香也書曰黍稷非馨明徳惟馨此卽無讒慝也○慝他得反】故務其三時【林此以下言先成民之事】修其五敎【杜父義母慈兄友弟共子孝林修君臣父子兄弟夫婦朋友五者之敎】親其九族以致其禋祀【禋防敬也九族謂外祖父外祖母從母子及妻父妻母姑之子姊妹之子女子之子並已之同族皆外親有服而異族者也林此言後致力於神之事○九族杜釋與孔安國鄭不同禋音因】於是乎民和而神降之福故動則有成今民各有心而鬼神乏主【林以忠於民而得民和以信於神而神降之福故動則有成功孔子曰我戰則克祭則受福是也今隨國之民各有異心而不和民心不和是鬼神無主也杜民饑餒也】君𨿽獨丰其何福之有【林君𨿽獨丰於事神神將吐之其何降福之有】君姑修政而親兄弟之國庶免於難【林君且內修政事以成民爲先而親睦漢東諸姬兄弟之國庻幾可免於楚之禍難○難乃旦反】隨侯懼而修政楚不敢伐【林爲八年楚伐隨張本】○夏會於成紀來諮謀齊難也【杜齊欲滅紀故來謀之○難乃旦反】○北戎伐齊【林言北戎以別戎之種類雜處於中國者】齊侯使乞師於鄭鄭太子忽帥師救齊六月大敗戎師獲其二帥大良少良甲首三百以獻於齊【杜甲首被甲者首○帥所類反少詩照反】於是諸侯之大夫戍齊齊人饋之餼【林諸侯以戎難故遣大夫助齊戍守生曰餼饋諸侯之大夫生餼○饋其媿反遺也餼許旣反牲腥曰餼】使魯爲其班後鄭【杜班次也魯親班齊饋則亦使大夫戍齊矣經不書蓋史闕文林鄭伯爵故鄭忽之班後於諸侯】鄭忽以其有功也怒【林驕功故怒魯之後已】故有郎之師【郎師在十年】公之未昬於齊也齊侯欲以文姜妻鄭大子忽【林蓋文姜未嫁魯之前齊僖公先欲以嫁鄭忽○妻七計反下同】大子忽辭人問其故大子曰人各有耦齊大非吾耦也詩云自求多福【林言人各有配耦齊大國也鄭小國非齊大國之耦杜詩大雅文王言求福由已非由人也】在我而已大國何爲君子曰善自爲謀【林在我反求諸己而已何爲倚大國以爲重杜言獨潔其身謀不及國】及其敗戎師也齊侯又請妻之【杜欲以佗女妻之】固辭人問其故大子曰無事於齊吾猶不敢今以君命奔齊之急而受室以歸是以師昬也【林言往時未有功於齊吾猶不敢娶齊女今奉君命赴救奔齊之急難而受妻室以歸是以師要齊而得昬也】民其謂我何【杜言必見怪於民】遂辭諸鄭伯【杜假父之命以爲辭爲十一年鄭忽出奔衛傳】○秋大閱簡車馬也○九月丁卯子同生以大子生之禮舉之【林魯十二公惟子同生是適夫人之長子故備用大子之禮舉之】接以大牢【大牢牛羊豕也以禮接夫人重適也○接如字鄭注禮記作捷讀此者亦或捷音】卜士負之士妻食之【杜禮世子生三日卜士負之射人以桑弧蓬矢射天地四方卜士之妻爲乳母○食音嗣】公與文姜宗婦命之【杜世子生三月君夫人沐浴於外寢立於阼階西鄕世婦抱子升自西階君命之乃降蓋同宗之婦林公與文姜及同宗之婦命之名也】公問名於申繻對曰名有五有信有義有象有假有類【申繻魯大夫繻音須】以名生爲信以徳命爲義以類命爲象取於物爲假取於父爲類【林若唐叔虞魯公子友宋仲子生而有文在其手故曰以名生若文王名昌知其必能昌盛周邦武王名知其必能兵誅暴故曰以徳命若孔子首象尼丘因命名曰丘而字仲尼故曰以類命若伯魚生而有人饋之魚因名曰鯉故曰取於物若今子同生與父同日因名之曰同故曰取於父】不以國【國君之子不自以本國爲名也】不以官【林不以本國官職之號】不以山川【林不以本國山川之名】不以隱疾【杜隱痛疾患辟不祥也】不以畜牲【杜畜牲六畜】不以器幣【杜幣玉帛】周人以諱事神名終將諱之【杜君父之名固非臣子所斥然禮旣卒哭以木鐸狥曰捨故而諱新謂捨親盡之祖而諱新死者故言以諱事神名終將諱之自父至髙祖皆不敢斥言林此周禮也殷以前未有諱法○周人以諱事神名眾家多以名字屬下句】故以國則廢名【杜國不可易故廢名】以官則廢職以山川則廢主以畜牲則廢祀以器幣則廢禮【林以官爲名則因諱名而廢其職國主山川今以山川爲名當攺其山川之名是廢王以畜牲爲名則名豬廢豬名羊廢羊是廢祭祀大牢少牢之禮以器幣爲名則不敢用此器幣是廢祭祀爼豆玉帛之禮】晉以僖侯廢司徒【杜僖侯名司徒廢爲中軍】宋以武公廢司空【杜武公名司空廢爲司城】先君獻武廢二山【杜二山具敖也魯獻公名具武公名敖更以其鄕名山】是以大物不可以命【林是以國家大物如官職山川畜牲器幣皆不可以命名】公曰是其生也與吾同物命之曰同【杜物類也謂同日】○冬紀侯來朝請王命以求成於齊公告不能【杜紀微弱不能自通於天子欲因公以請王命公無寵於王故告不能】

左傳杜林合注卷三

欽定四庫全書

左傳杜林合注卷四

明王道焜

趙如源同編

桓公二

經【丙子】七年春二月己亥焚咸丘【杜無傳焚大田也咸丘魯地髙平鉅野縣南有咸亭譏盡物故書○焚扶云反】○夏谷伯綏來朝【○綏須惟反】鄧侯吾離來朝【杜不總稱朝者各自行朝禮也谷國在南鄕築陽縣北林谷鄧書名貶也魯在泰山之下谷鄧在方城之外兩君之好不相及也有朝桓公者必若谷鄧而後貶】

傳七年春谷伯鄧侯來朝名賤之也【杜辟陋小國賤之禮不足故書名以春來夏乃行朝禮故經書夏】○夏盟向求成於鄭旣而背之【盟向三邑名隱十一年王以與鄭故求與鄭成○盟音孟向傷亮反背音佩】秋鄭人齊人衛人伐盟向王遷盟向之民於郟【林郟王城盟向之民不欲從鄭故王遷盟向之民於郟○郟古洽反】○冬曲沃伯誘晉小子侯殺之【杜曲沃伯武公也小子侯哀侯子林以計誘而殺之非用兵也】

經【丁丑】八年春正月己卯烝【無傳此夏之仲月非爲過而書者爲下五月復烝見瀆也例在五年○烝之承反】○天主使家父來聘【杜無傳家父天子大夫家氏父字林家父凡伯皆大雅之舊人也】○夏五月丁丑烝【無傳】○秋伐邾【無傳】○冬十月雨雪【無傳今八月也書時失○雨於付反】○祭公來遂逆王后於紀【杜祭公諸侯爲天子三公者王使魯主昬故祭公來受命而迎也天子無外故因稱王后卿不書舉重略輕林祭公來不稱王使王未有成命也遂專也是故書遂始於此○祭側界反】

傳八年春滅翼【曲沃滅之】○隨少師有寵楚鬭伯比曰可矣讎有釁不可失也【林言前年張隨之計可行矣讐者指隨而言謂少師無徳而有寵此隨之釁隙可乘不可失此機會杜釁瑕隙也無徳者寵國之釁也○釁許覲反】○夏楚子合諸侯於沈鹿【林沈鹿楚地欲以求隙討隨也】黃隨不防【杜黃國今弋陽縣】使防章讓黃【責其不防】楚子伐隨軍於漢淮之間季梁請下之弗許而後戰【杜下之請服也林待楚弗許而後交戰○下遐嫁反】所以怒我而怠冦也【林所以怒我而欲怠冦志也欲使隨人怒楚之不恕而楚人不直其君亦有怠心也】少師謂隨侯曰必速戰不然將失楚師【林此蓋以六年嬴師之事入隨侯之左腹故謂今若不速戰當又如前年失楚師也○將失楚師一本無師字】隨侯禦之望楚師【杜遙見楚師】季梁曰楚人上左君必左【君楚君也】無與王遇且攻其右右無良焉必敗偏敗眾乃攜矣【林蓋見當時楚之精兵皆在左故言楚以左爲上楚君必在左無與楚王之精兵合戰且先攻其右師右無精兵在焉必先敗偏師敗楚師之眾乃有攜貳之心矣】少師曰不當王非敵也弗從戰於速杞隨師敗績隨侯逸【林不當楚王之左師不足以言對敵也不從季梁之謀杜速杞隨地逸逃也】鬭丹獲其戎車與其戎右少師【杜鬭丹楚大夫戎車君所乘兵車也戎右車右也寵之故以爲右】秋隨及楚平楚子將不許鬭伯比曰天去其疾矣【杜去疾謂少師見獲而死林蓋以少師爲隨之疾今少師見獲是天去其疾矣言隨國未可克○去起呂反】隨未可克也乃盟而還○冬王命虢仲立晉哀侯之弟緡於晉【杜虢仲王卿士虢公林父○緡亡巾反】○祭仲來遂逆王后於紀禮也【天子娶於諸侯使同姓諸侯爲之主祭公來受命於魯故曰禮】

經【戊寅】九年春紀季姜歸於京師【杜季姜桓王后也季字姜紀姓也書字者伸父母之尊】○夏四月○秋七月○冬曹伯使其世子射姑來朝【曹伯有疾故使其子來朝○射音亦又音夜】

傳九年春紀季姜歸於京師凡諸侯之女行惟王后書【杜爲書婦人行例也適諸侯𨿽告魯猶不書林女子謂嫁曰有行此言凡諸侯之女嫁也蓋以王后母儀天下爲天地宗廟社稷之主不可不書】巴子使韓服告於楚請與鄧爲好【杜韓服巴行人巴國在巴郡江州縣○好呼報反】楚子使道朔將巴客以聘於鄧【道朔楚大夫巴客韓服】鄧南鄙鄾人攻而奪之幣【杜鄾在今鄧縣南水之北林要巴客於道攻而奪其往聘之幣帛○鄾音憂】殺道朔及巴行人【林行人卽韓服】楚子使防章讓於鄧鄧人弗受【杜言非鄾人所攻】夏楚使鬭廉帥師及巴師圍鄾【杜鬭廉楚大夫林圍鄾討其殺使奪幣也】鄧養甥聃甥帥師救鄾三逐巴師不克【二甥皆鄧大夫○聃乃甘反】鬭廉衡陳其師於巴師之中以戰而北【杜衡橫也分巴師爲二部鬭廉橫陳於其間以與鄧師戰而僞北北走也○衡如字一音橫陳直覲反又如字北如字一音佩稽康音胸背】鄧人逐之背巴師而夾攻之【杜楚師僞走鄧師逐之背巴師巴師攻之楚師自前還與戰○背音佩夾古洽反又皆協反】鄧師大敗鄾人宵潰【林陷於兩師之中前後受敵故民逃其上曰潰鄾人見鄧敗故懼而夜潰杜宵夜也○潰戶對反】○秋虢仲芮伯梁伯荀侯賈伯伐曲沃【杜梁國在馬翊夏陽縣荀賈皆國名林虢仲八年立晉侯於晉故以四國伐曲沃武公】○冬曹大子來朝賔之以上卿禮也【諸侯之適子未誓於天子而攝其君則以皮帛繼子男故賔之以上卿各當其國之上卿】享曹大子初獻樂奏而嘆【杜酒始獻○享許兩反】施父曰曹大子其有憂乎非嘆所也【杜施父魯大夫林言曹大子其有憂患之事乎朝享所以觀威儀省禍福故曰非嘆所也○施色豉反人名字父音甫】

經【己卯】十年春王正月庚申曹伯終生卒【杜未同盟而赴以名林桓公卒子莊公姑射立】○夏五月葬曹桓公【無傳】○秋公防衛侯於桃丘弗遇【杜無傳衛侯與公爲防期中背公更與齊鄭故公獨往而不相遇也桃丘衛地濟北東阿縣東南有桃城】○冬十有二月丙午齊侯衛侯鄭伯來戰於郎【攺侵伐而書來戰善魯之用周班惡三國封有辭】

傳十年春曹桓公卒【終施父之言】○虢仲譖其大夫詹父於王【杜虢仲王卿士詹父屬大夫○譖側鴆反詹章亷反】詹父有辭以王師伐虢夏虢公出奔虞【林詹父有自直之辭愬於王王右詹父故以師伐虢杜虞國在河東大陽縣】○秋秦人納芮伯萬於芮【林三年芮伯奔魏芮人更立君秦以四年爲芮所敗故圍魏執芮伯以歸至是而納之以困芮也】○初虞叔有玉【杜虞叔虞公之弟】虞公求旃【杜旃之也林虞公從虞叔求之虞姬姓國公爵周太王之於仲雍之後周武王封之於虞○旃之然反】弗獻旣而悔之曰周諺有之匹夫無罪懷璧其罪【林言匹夫本無罪蓋由其懷璧則人利其璧以害其身此其所以爲罪璧美玉也○諺音彥】吾焉用此其以賈害也【林行商曰商坐肆曰賈賈者坐而待價者也此言賈禍蓋謂懷玉坐而待禍害之至如賈之坐而待價○賈買也焉於防反賈音古】○乃獻之又求其寶劍叔曰是無厭也無厭將及我【杜將殺我○厭於鹽反下同】遂伐虞公故虞公出奔共池【杜共池地名闕○共音洪一音恭】○冬齊衛鄭來戰於郎我有辭也初北戎病齊【在六年】諸侯救之鄭公子忽有功焉齊人餼諸侯使魯次之【林使魯爲之班次】魯以周班後鄭鄭人怒請師於齊齊人以衛師助之故不稱侵伐【不稱侵伐而以戰爲文明魯直諸侯曲故言我有辭以禮自釋交綏而退無敗績】先書齊衛王爵也【鄭主兵而序齊衛下者以王爵次之也春秋所以見魯猶秉周禮】

經【庚辰】十有一年春正月齊人衛人鄭人盟於惡曹【林戰郎之諸侯也戰稱君盟稱人略之也鄭敗王師齊滅後之母家衛亦抗子突而自立自有參盟莫甚於惡曹故略之也杜惡曹地闕】○夏五月癸未鄭伯寤生卒【杜同盟於元年赴以名林世子忽立是爲昭公】○秋七月葬鄭莊公【杜無傳三月而葬速】○九月宋人執鄭祭仲【杜祭氏仲名不稱行人聽廹脇以逐君罪之也行人例在襄十一年釋例詳之林此書執之始】突歸於鄭【杜突厲公也爲宋所納故曰歸例在成十八年不稱公子從告也文連祭仲故不言鄭】鄭忽出奔衛【杜忽昭公也莊公旣葬不稱爵者鄭人賤之以名赴林此書奔衛始忽系鄭而突不系鄭以突爲簒也】○柔防宋公陳侯蔡叔盟於折【杜無傳柔魯大夫未賜族者蔡叔蔡大夫叔名也折地闕林此大夫防盟諸侯之始故貶之至公子結不貶矣○折之設反又市列反】○公防宋公於夫鐘【杜無傳夫鐘郕地○夫音扶】○冬十有二月公防宋公於闞【杜無傳闞魯地在東平須昌縣東南○闞口暫反】

傳十一年春齊衛鄭宋盟於惡曹【宋不書經闕】○楚屈瑕將盟貳軫【林貳軫二國名將以師盟之○屈居忽反楚大夫氏貳音二軫之反皆國名】鄖人軍於蒲騷將與隨絞州蓼伐楚師【杜鄖國在江夏雲杜縣東南有鄖城蒲騒鄖邑絞國名州國在南郡華容縣東南蓼國今義陽棘陽縣東南胡陽城○鄖音云國名騒音蕭又音縿絞古卯反蓼音了本或作鄝同隨絞州蓼四國名】莫敖患之【莫敖楚官名卽屈瑕○敖五刀反】鬭亷曰鄖人軍其郊必不誡【林言鄖人軍於蒲騒未出其國之郊邑恃其近郊必不戒謹設備】且日虞四邑之至也【杜虞度也四邑隨絞州蓼也邑亦國也○且人逸反】君次於郊郢以禦四邑【杜君謂屈瑕也郊郢楚地林謂屈瑕次師於楚地之郊郢以禦四國之兵使不得來○郢以井反又以政反】我以銳師宵加於鄖鄖有虞心而恃其城莫有鬭志若敗鄖師四邑必離【林我鬭亷自稱統精鋭之兵以夜而加伐於鄖師鄖有虞度四國之心必不虞楚師之來恃其城近則小小失利必走保其城必無致死戰鬭之志若我旣敗鄖師四國聞鄖之敗必驚而離散不復來至】莫敖曰盍請濟師於王【杜盍何不也濟益也○盍戶各反濟箋計反】對曰師克在和不在眾商周之不敵君之所聞也【林言用兵克敵在師眾和同一心不在師徒之眾多杜商紂也周武王也傳曰武王有亂臣十人紂有億兆夷人】成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還【林鄖旣敗四國不至故屈瑕終與貳軫爲盟而還】○鄭昭公之敗北戎也【在六年】齊人將妻之昭公辭祭仲曰必取之君多內寵子無大援將不立【林言鄭莊公內多寵妾子謂昭公若無大國之援將不得立爲君○妻七計反下同援於眷反】三公子皆君也【杜子突子亹子儀之母皆有寵林皆將抗寵以爲君也】弗從○夏鄭莊公卒初祭封人仲足有寵於莊公【杜祭鄭地陳畱長垣縣東北有祭城封人守封疆者因以所守爲氏】莊公使爲卿爲公娶鄧曼生昭公故祭仲立之【林自祭封人升爲鄭卿爲鄭莊娶鄧女曰鄧曼曼鄧姓○爲於僞反曼音萬】宋雍氏女於鄭莊公曰雍姞生厲公【雍氏姞姓宋大夫也以女妻人曰女○雍於恭反女尼據反姞其吉反又其秩反】雍氏宗有寵於宋莊公故誘祭仲而執之【杜祭仲之如宋非會非聘見誘而以行人應命林宋爲雍氏欲立其所出故誘祭仲至宋而執之】曰不立突將死亦執厲公而求賂焉【林宋亦執突而求報謝之賂】祭仲與宋人盟以厲公歸而立之○秋九月丁亥昭公奔衛己亥厲公立

經【辛巳】十有二年春正月○夏六月壬寅公會杞侯莒子盟於曲池【杜曲池魯地魯國汶陽縣北有曲水亭】○秋七月丁亥公會宋公燕人盟於谷丘【杜谷丘宋地燕人南燕大夫】○八月壬辰陳侯躍卒【杜無傳厲公也十一年與魯大夫盟於折不書葬魯不會也壬辰七月二十三日書於八月從赴林厲公卒莊公林立○躍羊略反】○公會宋公於虛【虛宋地○虛去魚反】○冬十有一月公會宋公於【宋地】○丙戌公會鄭伯盟於武父【杜武父鄭地陳畱濟陽縣東北有武父城○武父地名音甫有父字者皆同甫音】○丙戌衛侯晉卒【杜無傳重書丙戌非義例因史成文也未同盟而赴以名林宣公卒惠公朔立】○十有二月及鄭師伐宋丁未戰於宋【林旣書伐宋又重書戰者以見宋之無信也莊十一年傳例曰皆陳曰戰尢其無信故以獨戰爲文】

傳十二年夏盟於曲池平杞莒也【杜隱四年莒人伐杞自是遂不平林於是魯爲盟以平之】○公欲平宋鄭秋公及宋公盟於句瀆之丘【杜句瀆之丘卽谷丘也宋以立厲公故多責賂於鄭鄭人不堪故不平林時責賂在宋故欲平宋鄭而獨先盟宋○句古侯反瀆音豆】宋成未可知也故又會於虛冬又會於【林宋未肯許平魯又會宋以速其成】宋公辭平故與鄭伯盟於武父【杜宋公貪鄭賂故與公三會而卒辭不與鄭平林公以三會宋公卒不得宋成故怒而與鄭盟】遂帥師而伐宋戰焉宋無信也君子曰茍信不繼盟無益也詩云君子屢盟亂是用長無信也【杜詩小雅言無信故數盟數盟則情疏情疏而憾結故雲長亂林舉詩以深責宋盟之無信也○屢力具反本又作婁音同長丁丈反】○楚伐絞軍其南門莫敖屈瑕【林卽十一年敗鄖蒲騷者】曰絞小而輕輕則寡謀請無扞采樵者以誘之【林絞小國而輕狂輕狂則寡於謀畫請無以師衛采樵以誘絞之出杜扞衛也樵薪也○輕遣政反扞戶旦反樵在遙反】從之絞人獲三十人【林獲楚采樵者三十人】明日絞人爭出驅楚役徒於山中【林絞人不知其計明日爭出驅楚執役采樵之徒於山中】楚人坐其北門而覆諸山下【杜坐猶守也覆設伏兵而待之○覆扶又反】大敗之爲城下之盟而還【城下盟諸侯所深恥】伐絞之役楚師分渉於彭【杜彭水在新城昌魏縣林楚人分其師以渉於彭水言渉者深厲淺揭非以舟濟也】羅人欲伐之使伯嘉諜之三巡數之【林欲伐渉彭之師使羅大夫伯嘉諜伺楚師三偏數其師之多少杜羅熊姓國在宜城縣西山中後徙南郡枝江縣諜伺也巡偏也○諜徒協反數色阻反】

經【壬午】十有三年春二月公會紀侯鄭伯己巳及齊侯宋公衛侯燕人戰齊師宋師衛師燕師敗績【杜大崩曰敗績例在莊十一年或稱人或稱師史異辭也衛宣公未葬惠公稱侯以接鄰國非禮也】○三月葬衛宣公【無傳】○夏大水【無傳】○秋七月○冬十月

傳十三年春楚屈瑕伐羅鬭伯比送之還謂其禦曰莫敖必敗舉趾髙心不固矣【林討其去年欲伐楚師莫敖卽屈瑕也言屈瑕必爲羅所敗凡人志气揚揚則舉足髙蹈謂人莫已若也今莫敖舉趾髙蓋驕甚備敵之心已不固矣杜趾足也】遂見楚子曰必濟師【難言屈瑕將敗故以益師諷諫○見賢徧反濟箋計反】楚子辭焉【不解其防故拒之】入告夫人鄧曼鄧曼曰大夫其非眾之謂【杜鄧曼楚武王夫人言伯比意不在於益眾也】其謂君撫小民以信訓諸司以徳而威莫敖以刑也莫敖狃於蒲騷之役將自用也【林撫慰士卒小民以恩信教訓諸司將佐以文武之令徳刑非獨刑罰也傳曰一人刑善百姓昭明凡國之政事皆刑也以下文見莫敖而告諸天之不防易知此是欲以嚴明之政成莫敖使之恐懼修省莫敖以十一年敗鄖於蒲騒十二年敗絞將狃而恃之以勝爲可常故曰狃於蒲騒之役將自用而不信人言杜狃快也○狃女久反】必小羅君若不鎭撫其不設備乎【林必以羅國爲小而忽之君若不鎭壓而撫綏之必以不設備取敗也】夫固謂君訓眾而好鎭撫之【杜撫小民以信也○好呼報反又如字】召諸司而勸之以令徳【杜訓諸司以徳也】見莫敖而告諸天之不假易也【杜諸之也言天不借貸慢易之人威莫敖以刑也○易以豉反】不然夫豈不知楚師之盡行也楚子使賴人追之不及【林若曰不然彼伯比豈不知楚師之盡行而有濟師之請也楚子因鄧曼之言悟伯比之防乃使賴國之人仕於楚者往追屈瑕杜賴國在義陽隨縣○盡津反此類可以意求】莫敖使徇於師曰諫者有刑【杜徇宣令也林言敢以伐羅事諫者有刑罰○徇似俊反】及鄢亂次以濟【杜鄢水在襄陽宜城縣入漢林亂其前後行伍之次序以濟鄢水○鄢於晚反又於萬反亂次以濟本或作亂次以濟其水】遂無次且不設備及羅羅與盧戎兩軍之【杜盧戎南蠻○盧如字本或作廬音同】大敗之莫敖縊於荒谷羣師囚於冶父【杜縊自經也荒谷冶父皆楚地○縊一豉反荒如字本或作巟音同冶音也】以聽刑【林以聽楚之典刑】楚子曰孤之罪也【林楚子引咎自責曰是孤不能從諫之罪非羣師之過諸侯自稱曰孤】皆免之○宋多責賂於鄭【杜立突賂】鄭不堪命故以紀魯及齊與宋衛燕戰不書所戰後也【公後地期不及其戰故不書所戰之地】鄭人來請修好【林鄭厲公使人來請修盟於武父之好○好呼報反】

經【癸未】十有四年春正月公會鄭伯於曹【杜修十二年武父之好於曹地會與會】○無冰【無傳書時失】○夏五【不書月闕文】鄭伯使其弟語來盟○秋八月壬申禦廩災【杜禦廩公所親耕以奉粢盛之倉也天火曰災例在宣十六年○廩力錦反】乙亥甞【杜先其時亦過也旣戒日致齊廩𨿽災茍不害嘉谷則祭不應廢故書以示法】○冬十有二月丁巳齊侯祿父卒【杜無傳隱六年盟於艾○僖公卒襄公立】○宋人以齊人蔡人衛人陳人伐鄭【杜凡師能左右之曰以例在僖二十六年林以一國而用諸侯之師於是始此伯者之所由興也】

傳十四年春會於曹曹人致餼禮也【杜熟曰饔生曰餼林會於曹故曹人致生餼之餽得地主之禮也】○夏鄭子人來尋盟且修曹之會【杜子人卽弟語也其後爲子人氏林來尋武父盟且修曹會之好】○秋八月壬申禦廩災乙亥甞書不害也【林災其屋救之則息不及谷不妨祭祀故春秋先書廩災後書嘗以見不害】○冬宋人以諸侯伐鄭報宋之戰也【林報十二年戰於宋之役】焚渠門入及大逵【杜渠門鄭城門逵道方九軌○逵求反】伐東郊取牛首【杜東郊鄭郊牛首鄭邑】以大宮之椽歸爲盧門之椽【杜大宮鄭祖廟盧門宋城門告伐而不告入取故不書林以鄭祖廟之椽爲宋城門之椽辱之也○大音泰椽直專反榱也圖曰椽方曰桷說文云周謂之椽齊魯謂之桷】

經【甲申】十有五年春二月天王使家父來求車○三月乙未天王崩【杜無傳桓王也林桓王崩莊王立桓王至莊三年葬】○夏四月己巳葬齊僖公【無傳】○五月鄭伯突出奔蔡【杜突旣簒立權不足以自固又不能倚任祭仲反與小臣造賊盜之計故以自奔爲文罪之也例在昭三年】鄭世子忽復歸於鄭【杜忽實居君位故今還以復其位之例爲文也稱世子者忽爲大子有母氏之寵宗卿之援有功於諸侯此太子之盛者也而守介節以失大國之助知三公子之彊不從祭仲之言修小善絜小行從匹夫之仁忘社稷之大計故君子謂之善自爲謀言不能謀國也父卒而不能自君鄭人亦不君之出則降名以赴入則逆以大子之禮始於見逐終於見殺三公子更立亂鄭國者實忽之由復歸例在成十八年林世子忽卽昭公也已居君位而復稱世子者明突之簒也】○許叔入於許【杜許叔莊公弟也隱十一年鄭使許大夫奉許叔居許東偏鄭莊公旣卒乃入居位許人嘉之以字告也叔本不去國𨿽稱入非國逆例】○公會齊侯於艾【林齊地】○邾人牟人葛人來朝【杜無傳三人皆附庸之世子也其君應稱名故其子降稱人牟國今泰山牟縣葛國在梁國寕陵縣東北○牟亡侯反】○秋九月鄭伯突入於櫟【杜櫟鄭別都也今河南陽翟縣未得國直書入無義例也○櫟音歷】○冬十有一月公防宋公衛侯陳侯於袲伐鄭【杜袲宋地在沛國相縣西南先行會禮而後伐也○袲昌氏反】

傳十五年春天王使家父來求車非禮也諸侯不貢車服【杜車服上之所以賜下】天子不私求財【杜諸侯有常職貢】○祭仲專鄭伯患之使其壻雍糾殺之將享諸郊雍姬知之【林將爲祭仲設享於鄭郊而殺之雍姬雍糾之妻祭仲之女知其將殺祭仲之謀】謂其母曰父與夫孰親其母曰人盡夫也父一而已胡可比也【杜婦人在室則天父出則天夫女以爲疑故母以所生爲本解之林言凡人皆可嫁以爲夫生我者一父而已夫之親安可以父爲比】遂告祭仲曰雍氏捨其室而將享子於郊【林子謂其父子者男子之通稱也○捨音捨】吾惑之以告祭仲殺雍糾屍諸周氏之汪【杜汪池也周氏鄭大夫殺而暴其屍以示戮也○汪烏黃反】公載以出【杜湣其見殺故載其屍共出國】曰謀及婦人宜其死也【林言雍糾機事不密而與其妻共謀宜其爲祭仲所殺而死也】夏厲公出奔蔡【林厲公畏祭仲害已故出奔蔡】○六月乙亥昭公入【林卽經書世子忽厲公旣出奔故昭公得入國】○許叔入於許○公會齊侯於艾謀定許也○秋鄭伯因櫟人殺檀伯而遂居櫟【杜檀伯鄭守櫟大夫○檀徒幹反】○冬會於袲謀伐鄭將納厲公也弗克而還【林先會而後謀伐鄭故經書會袲伐鄭厲公居鄭別都之櫟故諸侯伐鄭將納之】

經【乙酉】十有六年春正月公會宋公蔡侯衛侯於曹○夏四月公會宋公衛侯陳侯蔡侯伐鄭【春旣謀之今書會者魯諱議納不正蔡常在衛上今序陳下蓋後至】○秋七月公至自伐鄭【杜用飲至之禮故書林此書至伐之始】○冬城向【杜傳曰書時也而下有十一月舊說因謂傳誤此城向亦俱是十一月但本事異各隨本而書之耳經書夏叔弓如滕五月葬滕成公傳云五月叔弓如滕卽知但稱時者未必與下月異也又推校此年閏在六月則月卻而節前水星可在十一月而正也詩云定之方中作於楚官此未正中也功役之事皆總指天象不與言歷數同也故傳之釋經皆通言一時不月別○向失亮及】○十有一月衛侯朔出奔齊【杜惠公也朔讒構取國故不言二公子逐罪之也】

傳十六年春正月防於曹謀伐鄭也【杜前年冬謀納厲公不克故復更謀】○夏伐鄭秋七月公至自伐鄭以飲至之禮也【林以行飲至捨爵防勲故曰用飲至之禮詳見桓二年】○冬城向書時也【林凡土功水昬正而栽今已冬水星將正故曰書時】○初衛宣公烝於夷姜生急子【夷姜宣公之庶毋也上淫曰烝○烝之承反急如字詩作伋】屬諸右公子爲之娶於齊而美公取之【林卽下文右公子職蓋以急子托公子職宣公爲急子娶妻於齊公知其其遂自取之卽新臺之詩所謂納伋之妻作新臺於河上以要之是也○屬音燭下同爲於僞反】生壽及朔屬壽於左公子【林卽下文左公子泄蓋以壽托左公子泄杜左右媵之子因以爲號】夷姜縊【杜失寵而自經死】宣姜與公子朔構急子【杜宣姜宣公所取急子之妻構會其過惡○構古豆反】公使諸齊使盜待諸莘將殺之【杜莘衛地陽平縣西北有莘亭○使所吏反莘所中反】壽子告之使行【行去也】不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也此何罪請殺我乎又殺之二公子故怨惠公十一月左公子泄右公子職立公子黔牟【林壽子宣姜所生故知其謀以告急子使急子出奔他國急子不肯曰父命使齊若出奔是棄其父之命也安用此子爲若奔他國必不爲人所容若有無父之國則可往奔也及急子將出行壽子欲代急子之死故假設祖道而醉急子以酒旌使者之旗壽子乘急子之醉而竊其使旌以先行盜見壽子載旌以爲急子故誤殺之急子後至盜所語盜曰君將使汝求殺我也此壽子何罪而枉被殺請殺我以成汝事盜又殺急子卽二子乘舟之詩所謂宣公二子爭相爲死是也二公子左公子泄右公子職也以殺其所托公子之故怨惠公黔牟衛之羣公子○惡音烏飲於鳩反一本以作之泄息列反黔其亷反又音琴】惠公奔齊經【丙戌】十有七年春正月丙辰公會齊侯紀侯盟於黃【黃齊地】○二月丙午公會邾儀父盟於趡【杜趡魯地稱字義與蔑盟同二月無丙午丙午三月四日也日月必有誤○趡翠軌反】○夏五月丙午及齊師戰於奚【杜奚魯地皆陳曰戰林此齊魯交兵之始齊魯之兵始於奚而終於艾陵】○六月丁丑蔡侯封人卒【杜十一年大夫盟於折林桓侯卒哀侯立】○秋八月蔡季自陳歸於蔡【季蔡侯弟也言歸爲陳所納】○癸巳葬蔡桓侯【杜無傳稱侯蓋謬誤三月而葬速】○及宋人衛人伐邾○冬十月朔日有食之【杜甲乙者歷之紀也晦朔者日月之防日食不可以不存晦朔晦朔須甲乙而可推故日食必以書朔日爲例林是年冬鄭之髙渠彌弒昭公忽而立子亹十八年齊殺子亹鄭祭仲立昭公弟子儀】

傳十七年春盟於黃平齊紀且謀衛故也【林紀爲魯親齊襄欲滅紀故魯爲盟以平齊紀衛逐其君故爲盟而並謀衛故】○及邾儀父盟於趡尋蔑之盟也【林蔑盟在隱元年尋盟修好也】○夏及齊師戰於奚疆事也【杜爭疆界也○疆居良反下同】於是齊人侵魯疆疆吏來告公曰疆埸之事愼守其一而備其不虞【杜虞度也不度猶不意也○埸音亦】姑盡所備焉事至而戰又何謁焉【杜齊背盟而來公以信待故不書侵伐林言汝司疆場之事謹守其一定之疆界而防備其不虞度不意之事且盡汝所備禦之道若有兵事至則與之接戰又何必先來告謁】○蔡桓侯卒蔡人召蔡季於陳【杜桓侯無子故召季而立之季內得國人之望外有諸侯之助故書字以善得眾稱歸以明外納】秋蔡季自陳歸於蔡蔡人嘉之也【杜嘉之故以字告】○伐邾宋志也【邾宋爭彊魯從宋志背趡之盟】○冬十月朔日有食之不書日官失之也【林日官失其甲乙之日】天子有日官諸侯有日禦【杜日官日禦典歷數者】日官居卿以底日禮也【杜日官天子掌歷者不在六卿之數而位從卿故言居卿也底平也謂平歷數林重敬授人時之禮也○底音防下同】日禦不失日以授百官於朝【杜日官平歷以班諸侯諸侯奉之不失天時以授百官】○初鄭伯將以髙渠彌爲卿昭公惡之固諫不聽昭公立懼其殺已也【林言初時鄭莊公將以髙渠彌爲鄭國之卿昭公時爲世子惡髙渠彌之爲人及昭公立爲君髙渠彌懼昭公惡而殺之○惡烏路反下同】辛卯弒昭公而立公子亹【杜公子亹昭公弟○亹音尾】君子謂昭公知所惡矣公子達曰【公子達魯大夫】髙伯其爲戮乎復惡已甚矣【林髙伯卽髙渠彌其爲戮乎者將必有人禍天刑之誅戮杜復重也本爲昭公所惡而復弒君重爲惡也○復扶又反一音服則乖注意】經【丁亥】十有八年春王正月公防齊侯於濼【杜濼水在濟南歷城縣西北入濟○濼盧篤反又力角反一音洛說文匹沃反】○公與夫人姜氏遂如齊【公本與夫人俱行至濼公與齊侯行防禮故先書防濼旣防而相隨至齊故曰遂】○夏四月丙子公薨於齊【杜不言戕諱之也戕例在宣十八年】丁酉公之喪至自齊【杜無傳告廟也丁酉五月一日有日而無月】○秋七月○冬十有二月己丑葬我君桓公【無傳九月乃葬緩慢也】

傳十八年春公將有行遂與姜氏如齊【杜始議行事】申繻曰女有家男有室無相瀆也謂之有禮易此必敗【杜女安夫之家夫安妻之室違此則爲瀆今公將姜氏如齊故知其當致禍亂○瀆徒木反】公會齊侯於濼遂及文姜如齊齊侯通焉公謫之【林齊襄公與文姜私通此詩人所爲賦南山之詩鳥獸之行淫乎其妹者也杜謫譴也○謫直革反責也又丁革反】以告【杜夫人告齊侯】夏四月丙子享公【齊侯爲公設享燕之禮】使公子彭生乘公公薨於車【杜上車曰乘彭生多力拉公幹而殺之○乘如字又防證反】魯人告於齊曰寡君畏君之威不敢寧居來修舊好禮成而不反無所歸咎惡於諸侯請以彭生除之【林言桓公畏齊君之威靈不敢安居於國來齊修舊日之盟好朝享禮畢而不反其國不知君死之由故咎無所歸恥辱之惡聞於諸侯因彭生與公同車而薨請殺彭生而除君之恥辱○好呼報反咎其九反】齊人殺彭生【杜不書非卿】○秋齊侯師於首止【杜陳師首止討鄭弒君也首止衛地陳畱襄邑縣東南有首鄕】子亹會之髙渠彌相【林子亹鄭所立以爲君者不知齊將討已故會之○相息亮反】七月戊戌齊人殺子亹而轘髙渠彌【杜車裂曰轘○討其弒昭公也○轘音患】祭仲逆鄭子於陳而立之【杜鄭子昭公弟子儀也林先出在陳故祭仲逆於陳而立之】是行也祭仲知之故稱疾不往曰祭仲以知免仲曰信也【杜時人譏祭仲失忠臣之節仲以子亹爲渠彌所立本旣不正又不能固位安民宜其見除故卽而然譏者之言以明本意○知音智又如字】○周公欲弒莊王而立王子克【杜莊王桓王大子王子克莊王弟子儀○弒申志反】辛伯告王遂與王殺周公黒肩王子克奔燕【杜辛伯周大夫林以周公之謀告莊王先其事而殺之克恐王殺已故出奔燕】初子儀有寵於桓王桓王屬諸周公辛伯諫曰並後【杜妾如後○屬音燭】匹嫡【杜庶如嫡○嫡丁歷反】兩政【杜臣擅命】耦國【杜都如國】亂之本也周公弗從故及【林辛伯以子儀庶子以寵秩如適欲使周公稍減抑之以消禍難周公弗從其言故及於難】

左傳杜林合注卷四

欽定四庫全書

左傳杜林合注卷五

明王道焜

趙如源同編

莊公一【公名同桓公之子母文姜謚法勝敵堯亂曰莊】

周【莊王四年○魯莊公十二年莊王崩子僖王立莊十七年僖王崩孫惠王立】

鄭【子儀元年○魯莊公十四年鄭傳瑕殺子儀而納厲公莊二十一年厲公卒子文公捷立】

齊【襄公五年○魯莊公八年襄公弒莊九年齊桓公小白入於齊是年齊管仲爲政】

宋【莊公十八年○魯莊公二年宋莊公卒子閔公捷立莊十二年閔公弒弟桓公禦說立】

晉【翼晉侯緡十四年侯緡之二十七年魯莊公之十六年也曲沃武公伐晉滅之○曲沃武公二十三年魯莊公十六年滅晉侯緡周僖王命曲沃伯以一軍爲晉侯始更號曰晉武公魯莊公十七年武公卒子獻公佹諸立】

衛【惠公七年黔牟四年○魯莊公六年齊納惠公放黔牟於周莊二十五年惠公卒子懿公赤立】蔡【哀侯二年○魯莊公十年楚敗蔡師執哀侯以歸莊十九年哀侯卒於楚蔡人自立其子肸爲繆侯】曹【莊公九年○魯莊公二十三年曹莊公卒子僖公夷立魯莊公三十二年僖公卒子昭公班立】滕【詳見隱公元年】

陳【魯莊公元年十月莊公林卒弟宣公杵臼立】

杞【詳見隱公元年及僖公元年】

薛【魯莊公三十一年薛伯卒】

邾【魯莊公十六年邾子克卒卽儀父也邾子瑣立莊公二十八年邾子瑣卒文公籧篨立】

許【許叔入許五年卽僖公四年許穆公新臣也】

小邾【魯莊公五年郳犂來來朝詳見隱公元年】

楚【武王四十八年○魯莊公四年卒子文王熊貲立莊十九年文王卒子堵敖熊囏立莊二十二年熊惲弒兄堵敖代立是爲楚成王史記以莊十八年爲堵敖元年堵敖立五年遇弒楚成立十六年齊桓公以兵侵楚至陘莊公三十年楚子文爲令尹】

秦【詳見隱公元年】

吳【詳見隱公元年】

越【詳見隱公元年】

經【戊子】元年春王正月○三月夫人孫於齊【夫人莊公母也魯人責之故出奔內諱奔謂之孫猶孫讓而去○孫本亦作遜音同傳同】○夏單伯送王姬【杜無傳單伯天子卿也單采地伯爵也王將嫁女於齊旣命魯爲主故單伯送女不稱使也王姬不稱字以王爲尊且別於內女也天子嫁女於諸侯使同姓諸侯主之不親昬尊卑不敵○單音善】○秋築王姬之館於外【公在諒闇慮齊侯當親迎不便以禮接於廟又不敢逆王命故築捨於外】○冬十月乙亥陳侯林卒【杜無傳未同盟而赴以名林莊公卒子宣公杵臼立】○王使榮叔來錫桓公命【杜無傳榮叔周大夫榮氏叔字錫賜也追命桓公褒稱其徳若昭七年王追命衛襄之比林此錫命之始桓弒君兄自立不請命而王追錫命故王不稱天】○王姬歸於齊【無傳不書逆公不與接】○齊師遷紀郱鄑郚【杜無傳齊欲滅紀故徙其三邑之民而取其地郱在東莞臨朐縣東南郚在朱虛縣東南北海都昌縣西有訾城林此遷邑之始○郱蒲丁反鄑子斯反郚音吾】

傳元年春不稱卽位文姜出故也【文姜與桓俱行而桓爲齊所殺故不敢還莊公父弒母出故不行卽位之禮據文姜未還故傳稱文姜出也姜於是感公意而還不書不告廟】○三月夫人孫於齊不稱姜氏絕不爲親禮也【林文姜之義宜與齊絕而復奔齊故於其奔去姜氏絕不使之爲親所以存兄弟夫婦之禮也】○秋築王姬之館於外爲外禮也【杜齊彊魯弱又委罪於彭生魯不能讐齊然喪制未闋故異其禮得禮之變林谷梁傳云築之外變之正也仇讐之人非所以接昏姻也衰麻非所以接弁冕也不使齊侯得與吾爲禮也】經【己丑】二年春王二月葬陳莊公【杜無傳魯往會之故書例在昭六年】○夏公子慶父帥師伐於余丘【杜無傳於余丘國名也莊公時年十五則慶父莊公庶兄】○秋七月齊王姬卒【杜無傳魯爲之主比之內女】○冬十有二月夫人姜氏防齊侯於禚【杜夫人行不以禮故還皆不書不告廟也禚齊地○禚諸若反】○乙酉宋公馮卒【杜無傳再與桓同盟林莊公卒子閔公捷立○馮皮冰反】

傳二年冬夫人姜氏會齊侯於禚書姦也【杜文姜前與公俱如齊後懼而出奔至此始與齊好防防非夫人之事顯然書之傳曰書姦姦在夫人文姜比年出防其義皆同】經【庚寅】三年春王正月溺防齊師伐衛【杜溺魯大夫疾其專命而行故去氏○溺乃狄反】○夏四月葬宋莊公【無傳】○五月葬桓王○秋紀季以入於齊【杜季紀侯弟紀邑在齊國東安平縣齊欲滅紀故季以邑入齊爲附庸先祀不廢社稷有奉故書字貴之○戶圭反本亦作擕】○冬公次於滑【杜滑鄭地在陳畱襄邑縣西北傳例曰凡師過信爲次兵未有所加所次則書之旣書兵所加則不書其所次以事爲宜非虛次林此書次之始○滑乎入反又幹入反】

傳三年春溺會齊師伐衛疾之也【杜傳重明上例】○夏五月葬桓王緩也【以桓十五年三月崩七年乃葬故曰緩】○秋紀季以入於齊紀於是乎始判【判分也言分爲附庸始於此】○冬公次於滑將會鄭伯謀紀故也鄭伯辭以難【林鄭伯子儀也公將防鄭子儀謀紀國之難也時厲公在櫟故子儀辭以厲公之難○難乃旦反】凡師一宿爲捨再宿爲信過信爲次【杜爲經書次例也捨宿不書輕也林君行師從卿行旅從言凡師通君臣之稱】

經【辛卯】四年春王二月夫人姜氏享齊侯於祝丘【無傳享食也兩君相見之禮非夫人所用直書以見其失祝丘魯地】○三月紀伯姬卒【杜無傳隱二年裂繻所逆者內女惟諸侯夫人卒葬皆書恩成於敵體】○夏齊侯陳侯鄭伯遇於垂【杜無傳林自參以上非邦交之舊矣】○紀侯大去其國【以國與季季奉社稷故不言滅不見迫逐故不言奔大去者不反之辭】○六月乙丑齊侯葬紀伯姬【杜無傳紀季入爲齊附庸而紀侯大去其國齊侯加禮初附以崇厚義故攝伯姬之喪而以紀國夫人禮葬之】○秋七月○冬公及齊人狩於禚【無傳公越竟與齊微者俱狩失禮可知○狩首又反】傳四年春王三月楚武王荊屍授師孑焉以伐隨【杜屍陳也荊亦楚也更爲楚陳兵之法楊雄方言孑者防也然則楚始於此參用防爲陳○孑吉熱反】將齊入告夫人鄧曼曰余心蕩【杜將授兵於廟故齊蕩動散也○齊側皆反】鄧曼嘆曰王祿盡矣盈而蕩天之道也先君其知之矣故臨武事將發大命而蕩王心焉【杜楚爲小國辟陋在夷至此武王始起其眾僣號稱王陳兵授師志意盈滿臨齊而散故鄧曼以天地鬼神爲懲應之符林言楚王享天之祿盡此矣志意盈滿而心始蕩散虧盈益謙此天道自然也楚之宗廟先君其知之矣按楚世家楚僣王號𨿽始於熊繹其後畏厲王暴虐又去其王號至魯桓公六年楚武王侵隨隨爲楚往周請尊楚號不聽桓公八年楚熊通乃自立爲武王至是年周召隨侯數以立楚爲王楚怒以隨背已伐隨武王卒師中而兵罷則鄧曼之言蓋指楚武僣以爲盈而知今日心蕩殆將死也】若師徒無虧王薨於行國之福也【杜王薨於行不死於敵】王遂行卒於樠木之下【林樠木木名果如鄧曼之言○樠郎蕩反又莫昆武元二反】令尹鬭祁莫敖屈重除道梁溠營軍臨隨隨人懼行成【杜時祕王喪故爲奇兵更開直道溠水在義陽厥縣西東南入鄖水梁橋也隨人不意其至故懼而行成林營軍築軍壘也營軍臨隨示將深溝髙壘爲持久計○重直用反一音直容反溠髙貴鄕公音側嫁反字林壯加反】莫敖以王命入盟隨侯且請爲會於漢汭而還【林時祕王喪故屈重以王命入隨與隨侯盟請與隨爲防於漢水之曲而歸示隨不疑杜汭內也謂漢西○汭如銳反水曲曰汭】濟漢而後發喪○紀侯不能下齊以與紀季【杜不能降屈事齊盡以國與季明季不叛○下遐嫁反】夏紀侯大去其國違齊難也【杜違辟也林避齊之難故大去其國而不反也○難乃旦反】

經【壬辰】五年春王正月○夏夫人姜氏如齊師【無傳書姦】○秋郳犂來來朝【杜附庸國也東海昌慮縣東北有郳城犂來名○郳五兮反後爲小邾犂力兮反】○冬公會齊人宋人陳人蔡人伐衛

傳五年秋郳犂來來朝名未王命也【未受爵命爲諸侯傳發附庸稱名例也其後數從齊桓以尊周室王命以爲小邾子】○冬伐衛納惠公也【惠公朔也桓十六年出奔齊】

經【癸巳】六年春王正月王人子突救衛【杜王人王之防官也𨿽官卑而見授以大事故稱人而又稱字林書救始此自救衛無功而後王命益不行於天下】○夏六月衛侯朔入於衛【杜朔爲諸侯所納不稱歸而以國逆爲文朔懼失眾心以國逆告也歸入例在成十八年】○秋公至自伐衛【無傳告於廟也】○螟【無傳爲災○螟亡丁反】○冬齊人來歸衛俘【杜公羊谷梁經傳皆言衛寶此傳亦言寶惟此經言俘疑經誤俘囚也○俘芳夫反】傳六年春王人救衛○夏衛侯入【林諸侯抗王師而納惠公也】放公子黔牟於周放寧跪於秦殺左公子泄右公子職【杜寗跪衛大夫宥之以逺曰放○寧乃定反跪其毀反】乃卽位君子以二公子之立黔牟爲不度矣夫能固位者必度於本末而後立焉不知其本不謀知本之不枝弗彊【杜本末終始也衷節適也譬之樹木本弱者其枝必披非人力所能彊成林衷中也節適也蓋度終始而後立中爲之節適不知其本之可托不謀其事○度待洛反下同衷丁仲反王音忠彊其丈反】詩曰本枝百世【杜詩大雅言文王本枝俱茂蕃滋百世也】○冬齊人來歸衛寶文姜請之也【公親與齊共伐衛事畢而還文姜淫於齊侯故求共所獲珍寶使以歸魯欲說魯以謝慙】○楚文王伐申過鄧鄧祁侯曰吾甥也【杜祁諡也姊妹之子曰甥林楚文王鄧曼所生故爲鄧甥○祁巨支反字林上尸反】止而享之騅甥聃甥養甥請殺楚子【杜皆鄧甥仕於舅氏也○騅音佳】鄧侯弗許三甥曰亡鄧國者必此人也若不早圖後君噬齊【杜若齧腹齊諭不可及○噬市制反齊柤兮反】其及圖之乎圖之此爲時矣【林其及今時圖殺之乎若圖殺楚子此爲得機便之時】鄧侯曰人將不食吾余【林言自害其甥必爲人所賤故不食吾餘食】對曰若不從三臣抑社稷實不血食而君焉取余【杜言君無復余林凡宗廟之祭必薦毛血故曰血食○焉於防反】弗從還年楚子伐鄧【伐申還之年】十六年楚復伐鄧滅之【杜魯莊公十六年楚終彊盛爲經書楚事張本】

經【甲午】七年春夫人姜氏會齊侯於防【防魯地】○夏四月辛卯夜恆尾不見【恆常也謂常見之星辛卯四月五日月光尙微蓋時無雲日光不以昬沒○見賢徧反傳同】夜中星隕如雨【如而也夜半乃有云星落而且雨其數多皆記異也日光不匿恆星不見而云夜中者以水漏知之○夜中夜半也中丁仲反又如字隕於閔反】○秋大水【無傳】○無麥苗【今五月周之秋平地出水深殺熟麥及五稼之苗】○冬夫人姜氏會齊侯於谷【杜無傳谷齊地今濟北谷城縣】

傳七年春文姜會齊侯於防齊志也【文姜數與齊侯會至齊地則姦發夫人至魯地則齊侯之志故傳略舉二端以言之】○夏恆星不見夜明也星隕如雨與雨偕也【林日光不匿故夜明隕而且雨故與雨偕杜偕俱也○偕音皆】○秋無麥苗不害嘉谷也【杜黍稷尙可更種故曰不害嘉谷】

經【乙未】八年春王正月師次於郎以俟陳人蔡人【無傳期共伐郕陳蔡不至故駐師於郎以待之】○甲午治兵【治兵於廟習號令將以圍郕】○夏師及齊師圍郕郕降於齊師【二國同討而齊獨納郕○降戶江反傳皆同】○秋師還【時史善公克已復禮全軍而還故特書師還】○冬十有一月癸未齊無知弒其君諸兒【杜稱臣臣之罪也林諸兒襄公名○兒如字一音五兮反】

傳八年春治兵於廟禮也【林凡師行必告於大廟而奉桃廟之主以行故曰治兵於廟得出師之禮】○夏師及齊師圍郕郕降於齊師仲慶父請伐齊師【杜齊不與魯共其功故欲伐之】公曰不可我實不徳齊師何罪罪我之由夏書曰臯陶邁種徳【林我實無徳可以服郕齊君實專其功齊之師眾何罪罪由我之無徳杜夏書逸書也稱臯陶能勉種徳邁勉也○夏戶雅反後放此陶音遙】徳乃降姑務修徳以待時乎【杜言茍有徳乃爲人所降服姑且也】秋師還君子是以善魯莊公【杜傳言經所以卽用舊史之文】○齊侯使連稱管至父戍葵丘【杜連稱管至父皆齊大夫戍守也葵丘齊地臨淄縣西有地名葵丘○稱尺證反又如字】時而往曰及瓜而代【林蓋以瓜熟之時而使之往戍與之約曰明年及瓜熟之時則遣代】期戍公問不至【杜問命也○期音基本亦作期】請代弗許故謀作亂僖公之母弟曰夷仲年【林僖公之同母弟襄之叔父也】生公孫無知有寵於僖公衣服禮秩如適襄公絀之二人因之以作亂【林衣服禮數品秩一如適子適襄公也襄公旣立而絀減其恩數連稱管至父因無知之怨而奉之以作亂○適丁歷反絀勑律反】連稱有從妹在公宮無寵使間公【杜伺公之間隙○從才用反下從者同間如字或古莧反非】曰捷吾以女爲夫人【杜捷克也宣無知之言○捷在接反女音汝】冬十二月齊侯防於姑棼遂田於貝丘【杜姑棼貝丘皆齊地田獵也樂安博昌縣南有地名貝丘○棼扶云反貝補蓋反】見大豕從者曰公子彭生也【杜公見大豕而從者見彭生皆妖鬼林彭生蓋桓十八年襄公所殺者】公怒曰彭生敢見【林言彭生旣死敢見形以見我○見賢徧反】射之豕人立而啼公懼隊於車傷足喪屨反誅屨於徒人費【杜誅責也林旣獵而反責取所失之屨於徒役之人名費者○射食亦反啼田兮反隊直類反喪息浪反屨九具反費音祕】弗得鞭之見血走出遇賊於門劫而束之費曰我奚禦哉袒而示之背信之費請先入【林費被鞭而走出遇作亂之賊已至於門賊劫費而束縛之費謂賊曰我何嘗以禦汝曹爲事哉告之被鞭而袒衣以示之背賊見其背創而信之費請先入助賊○禦魚呂反袒音但】伏公而出鬭死於門中石之紛如死於階下【林告公以亂而匿之賊信費未入故費復出鬭而死於門中杜石之紛如齊小臣亦鬭死○紛敷文反】遂入殺孟陽於牀【盂陽亦小臣代公居牀○牀七良反】曰非君也不類見公之足於戶下【林公匿戶後其足獨出戶下故爲賊所見】遂弒之而立無知【杜經書十一月癸未長歷推之月六日也傳云十二月傳誤】初襄公立無常【政令無常】鮑叔牙曰君使民慢亂將作矣奉公子小白出奔莒【杜鮑叔牙小白傅小白僖公庶子林言襄公之使民有慢易之心如葵丘期戍公問不至請代弗許是有慢易之心也語曰以逸道使民𨿽勞不怨古之使民豈敢慢哉鮑步卯反】亂作管夷吾召忽奉公子糾來奔【杜管夷吾召忽皆子糾傅也子糾小白庶兄來不書皆非卿也爲九年公伐齊納子糾齊小白入於齊傳○召時照反糾居黝反】初公孫無知虐於雍廩【杜雍廩齊大夫爲殺無知傳○廩力錦反】經【丙申】九年春齊人殺無知【杜無知弒君而立未列於防故不書爵例在成十六年】○公及齊大夫盟於蔇【杜齊亂無君故大夫得敵於公蓋欲迎子糾也來者非一人故不稱名蔇魯地瑯邪繒縣北有蔇亭○蔇其器反】○夏公伐齊納子糾齊小白入於齊【二公子各有黨故𨿽盟而迎子糾當須伐乃得入又出在小白之後小白稱入從國逆之文本無位】○秋七月丁酉葬齊襄公【無傳九月乃葬亂故】○八月庚申及齊師戰於幹時我師敗績【杜小白旣定而公猶不退師歷時而戰戰遂大敗不稱公戰公敗諱之幹時齊地時水在樂安界歧流旱則竭涸故曰幹時○幹音幹】○九月齊人取子糾殺之【公子爲賊亂則書齊實告殺而書齊取殺者時史惡齊志在譎以求管仲非不其親故極言之】○冬浚洙【杜無傳洙水在魯城北下合泗浚洙深之爲齊備○浚蘇俊反洙音殊】傳九年春雍廩殺無知○公及齊大夫盟於蔇齊無君也【林齊無君故不討以大夫敵我公詳見經注】○夏公伐齊納子糾桓公自莒先入【杜桓公小白】○秋師及齊師戰於幹時我師敗績公喪戎路傳乘而歸【杜戎路兵車傳乘乘他車○喪息浪反傳直專反又丁戀反乘繩證反】秦子梁子以公旗辟於下道【杜二公子禦及戎右也林公旣敗師失其戎車恐爲齊禽故二子以公旗辟於下道以誤齊師○辟音避本亦作避一音婢亦反】是以皆止【杜止獲也林皆爲齊所獲】鮑叔帥師來言曰子糾親也請君討之【杜鮑叔乘勝而進軍志在生得管仲故托不忍之辭】管召讐也請受而甘心焉【杜管仲射桓公故曰讐甘心言欲快意戮殺之○召時照反讐市由反】乃殺子糾於生竇【杜生竇魯地林魯乃爲齊殺子糾於生竇○竇音豆】召忽死之管仲請囚【林召忽義不生辱故從子糾而死管仲知鮑叔必欲薦已故請囚系以畀齊】鮑叔受之及堂阜而稅之【杜堂阜齊地東莞蒙陰縣西北有夷吾亭或曰鮑叔解夷吾縛於此因以爲名○稅本又作說同吐活反一音失銳反】歸而以告曰管夷吾治於髙傒【杜髙傒齊卿髙敬仲也言管仲治理政事之才多於敬仲林公從鮑叔之言而相管仲此管仲所謂生我者父母知我者鮑叔者也○治直吏反傒音兮】使相可也公從之【○相息亮反】

經【丁酉】十年春王正月公敗齊師於長勺【杜齊人𨿽成列魯以權譎稽之列成而不得用故以未成爲文例在十一年長勺魯地○勺上酌反】○二月公侵宋【杜無傳侵例在二十九年】○三月宋人遷宿【杜無傳宋彊遷之而取其地故文異於邢遷林此遷國之始】○夏六月齊師宋師次於郎【杜不言侵伐齊爲兵主背蔇之盟義與長勺同林其言次何以桓公圖伯而未集也是故書次郎以見齊伯之難書次厥貉以見楚伯之難書次於鄫以見復伯之難】公敗宋師於乘丘【乘丘魯地○乘繩證反】○秋九月荊敗蔡師於莘【荊楚本號後攺爲楚楚辟陋在夷於此始通上國然告命之辭猶未合典禮故不稱將帥莘蔡地林此書荊之始亦荊猾夏之始亦荊專執諸侯之始此夷夏之大變也荊敗蔡師於莘是猾夏之始也吳敗頓胡沈蔡陳許之師於雞父則諸侯之不亡者寡矣是故書荊自此始而春秋以吳終始焉○莘所巾反】以蔡侯獻舞歸【杜獻舞蔡季】○冬十月齊師滅譚【杜譚國在濟南平陵縣西南傳曰譚無禮此直釋所以見滅經無義例他皆放此滅例在文十五年林此滅國之始管仲攻瑕之術也○譚徒南反】譚子奔莒【不言出奔國滅無所出】

傳十年春齊師伐我【杜不書侵伐齊背蔇之盟我有辭】公將戰曹劌請見【杜曹劌魯人○劌古衛反見賢徧反下同】其鄕人曰肉食者謀之又何間焉【林肉食謂在位有祿食肉者言國有大事肉食者已有定謀間猶厠也又何必厠其間】劌曰肉食者鄙未能遠謀乃入見問何以戰公曰衣食所安弗敢專也必以分人【林衣食二者𨿽吾身之所安弗敢自專其有必以分與人之凍餒者】對曰小惠未徧民弗從也【杜分公衣食所惠不過左右故曰未徧林民未懷惠必不從公所使○徧音徧】公曰犧牲玉帛弗敢加也必以信【林犠牲牛羊豕之屬玉珪璧帛幣也皆祭祀禮神之物牲玉自有常數弗敢有加於舊祝史必陳信於鬼神不敢以小爲大以惡爲美○犧許宜反】對曰小信未孚神弗福也【林此特一念之小信未孚於上下神未必降之福杜孚大信也】公曰小大之獄𨿽不能察必以情【林言爭訟刑罰之類𨿽不能徧察其曲直當否必盡已之情以求人之情】對曰忠之屬也可以一戰【林上思利民忠也故言莊公以情察獄爲忠之一端民感其忠思欲報上故可用以一戰○屬音蜀】戰則請從公與之乘【杜共乘兵車○從才用反乘繩證反】戰於長勺公將鼓之劌曰未可齊人三鼓劌曰可矣齊師敗績公將馳之【林大崩曰敗績莊公將馳軍以追齊之奔○三息暫反又如字】劌曰未可下視其轍【杜視車迹也○轍直列反】登軾而望之【林又登車前橫木爲軾者以望齊師之旌旂○軾音式】曰可矣遂逐齊師旣克公問其故【林莊公問曹劌以不鼓及視轍登軾之故】對曰夫戰勇气也一鼔作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之【林爭戰之道以勇气爲主兵以鼔進方一鼔之初正勇气作之時至再鼔則敵有玩心而勇漸衰及至三鼓則敵有怠心而勇气竭矣彼旣三鼔則軍心玩怠而竭我軍久不得進驟而鼓之則勇气方盛此我所以克齊師夫齊爲大國難測恐其詐奔若詐奔必設伏兵以要我故懼其有伏焉詐奔則轍迹必整今轍亂知其非詐詐奔則旗旂必整今旗倒知其非詐見其怖遽之甚故逐其師而克○伏如字舊扶又反旗音其靡音美】夏六月齊師宋師次於郎公子偃曰宋師不整可敗也【公子偃魯大夫】宋敗齊必還請擊之公弗許自雩門竊出蒙臯比而先犯之【杜雩門魯南城門臯比虎皮林公子偃又請自雩門潛師竊出以虎皮蒙馬而先犯宋師胥臣蒙馬以虎皮亦此術○雩音於比音毗】公從之大敗宋師於乘丘齊師乃還○蔡哀侯娶於陳息侯亦娶焉【林息侯亦娶陳女】息嬀將歸過蔡蔡侯曰吾姨也【妻之姊妹曰姨】止而見之弗賔【杜不禮敬也】息侯聞之怒使謂楚文王曰伐我吾求救於蔡而伐之【杜設計使楚以兵伐息求救於蔡而致其師而共伐蔡師】楚子從之秋九月楚敗蔡師於莘以蔡侯獻舞歸【林敗蔡而執其君經不言執蔡侯以歸蓋蔡自是服於楚也】○齊侯之出也【林桓公爲公子出奔莒之時】過譚譚不禮焉及其入也諸侯皆賀譚又不至【杜以九年入○過古禾反】冬齊師滅譚譚無禮也譚子奔莒同盟故也【傳言譚不能及遠所以亡】

左傳杜林合注卷五

欽定四庫全書

左傳杜林合注卷六

明王道焜

趙如源同編

莊公二

經【戊戌】十有一年春王正月【無傳】○夏五月戊寅公敗宋師於鄑【杜鄑魯地傳例曰敵未陳曰敗某師○鄑子斯反】○秋宋大水【公使弔之故書】○冬王姬歸於齊【魯主昬不書齊侯逆不見公】

傳十一年夏宋爲乘丘之役故侵我公禦之宋師未陳而薄之【林宋師未成列而薄之迫與之戰也○爲於僞反】敗諸鄑凡師敵未陳曰敗某師【通謂設權譎變詐以勝敵彼我不得成列成列而不得用故以未陳獨敗爲文○陳直覬反下同】皆陳曰戰【堅而有備各得其所成敗決於志力者也】大崩曰敗績【師徒撓敗若沮岸崩山喪其功績故曰敗績】得雋曰克【謂若大叔段之比才力足以服眾威權足以自固進不成爲外寇彊敵退復狡壯有二君之難而實非二君克而勝之則不言彼敗績但書所克之名○雋音俊本或作俊】覆而敗之曰取某師【覆謂威力兼備若羅綱所掩覆一軍皆見禽制故以取爲文】京師敗曰王師敗績於某【王者無敵於天下天下非所得與戰者然春秋之世據有其事事列於經則不得不因申其義有時而敗則以自敗爲文明天下莫之得校○京師敗本或作京師敗績者非】○秋宋大水公使弔焉曰天作淫雨害於粢盛【林黍稷爲粢在器爲盛言粢盛蓋以宗廟祭祀爲重】若之何不弔【不爲天所湣弔】對曰孤實不敬【林言孤實不敬天地宗廟諸侯降名稱孤】天降之災又以爲君憂拜命之辱【杜謝辱厚命】臧文仲曰宋其興乎【臧文仲魯大夫】禹湯罪已其興也悖焉【杜悖盛貌○悖蒲忽反一作勃同】桀紂罪人其亡也忽焉【杜忽速貌○紂直久反】且列國有凶稱孤禮也【杜列國諸侯無凶則常稱寡人林不以常辭稱寡人而以降名稱孤得引咎自責之禮】言懼而名禮其庶乎【杜言懼罪已名禮稱孤其庶庶幾於興○言懼而名禮絕句或以名絕句者非】旣而聞之曰公子禦說之辭也【杜宋莊公子○禦魚呂反本或作禦說音悅】臧孫達【林卽臧文仲】曰是宜爲君有卹民之心【林蓋明年禦說立爲宋君之後文仲方聞其辭故曰是宜得爲宋君百姓有過在於一人是卹民也故傳以宋引咎自責爲卹民蓋宋興之言旣不驗而禦說得爲君傳因備其事以爲證驗】○冬齊侯來逆共姬【林共姬卽王姬齊桓公之夫人二共姬其一也○共音恭】○乘丘之役【杜在十年】公以金僕姑射南宮長萬【杜金僕姑矢名南宮長萬宋大夫○射食亦反長丁丈反】公右歂孫生搏之【杜搏取也不書獲萬時未爲卿○歂市專反搏音博】宋人請之宋公靳之【杜戲而相愧曰靳魯聽長萬還○靳居覬反服云恥而惡之曰靳】曰始吾敬子今子魯囚也吾弗敬子矣【林萬嘗爲魯獲故謂之魯囚此皆戲萬之言】病之【杜萬不以爲戲而以爲已病爲宋萬弒君傳】

經【己亥】十有二年春王三月紀叔姬歸於【杜無傳紀侯去國而死叔姬歸魯紀季自定於齊而後歸之全守節義以終婦道故繋之紀而以初嫁爲文賢之也來歸不書非寧且非大歸○音擕】○夏四月○秋八月甲午宋萬弒其君捷及其大夫仇牧【杜捷閔公不書葬亂也萬及仇牧皆宋卿仇牧稱名不警而遇賊無善事可褒林閔公捷弒桓公禦說立】冬十月宋萬出奔陳【杜奔例在宣十年】

傳十二年秋宋萬弒閔公於蒙澤【杜蒙澤宋地梁國有蒙縣林宋萬卽南宮長萬】遇仇牧於門批而殺之【林宋萬多力故以手批仇牧而殺之○批普述反又蒲宂反字林云撃也】遇大宰督於東宮之西又殺之【杜殺督不書宋不以告○大音泰】立子遊【杜子遊宋公子】羣公子奔蕭公子禦說奔亳【杜蕭宋邑今沛國蕭縣亳宋邑蒙縣西北有亳城○亳步各反】南宮牛猛獲帥師圍亳【杜牛長萬之子猛獲其黨】○冬十月蕭叔大心【杜叔蕭大夫名】及戴武宣穆莊之族【宋五公之子孫】以曹師伐之殺南宮牛於師殺子遊於宋【林以曹師伐南宮牛圍亳之師乘勝入宋而殺子遊】立桓公【桓公禦說】猛獲奔衛南宮萬奔陳以乘車輦其母一日而至【乘車非兵車駕人曰輦宋去陳二百六十里言萬之多力○南宮萬本或作長萬長衍字也下亦然乘繩證反】宋人請猛獲於衛衛人欲勿與石祁子曰不可【石祁子衛大夫】天下之惡一也惡於宋而保於我保之何補得一夫而失一國與惡而棄好非謀也【林言弒逆爲天下之大惡其惡則一宋人以爲大惡而我獨保庇之保庇猛獲何補於衛得一猛獲而失一衛輿猛獲之惡而棄衛國之好非善謀也杜宋衛本同好國○好呼報反】衛人歸之亦請南宮萬於陳以賂陳人使婦人飲之酒而以犀革裹之比及宋手足皆見宋人皆醢之【林萬多力故設計先使婦人醉之以酒乘其醉而以犀牛之革裹之皮去毛曰革萬蹴踏犀革皆破故萬之手足皆見益見萬之多力杜醢肉醬並醢猛獲故言皆○亦請南宮萬於陳以賂絕句飲於鴆反犀音西裹音果比必利反見賢徧反醢音海】

經【庚子】十有三年春齊侯宋人陳人蔡人邾人會於北杏【林北杏齊地衣裳之防一序齊於諸侯之上而獨書爵始伯之辭也自是無特相防者矣王風之什絕筆於莊王而僖王之立齊桓之伯皆在是年此王伯興衰之機也○杏尹猛反】○夏六月齊人滅遂【杜遂國在濟北蛇丘縣東北林舜之後】○秋七月○冬公會齊侯盟於柯【杜此柯今濟北東阿齊之阿邑猶祝柯今爲祝柯林曹劌劫盟魯之從齊獨後他國而復劫盟所以爲禮義之國也柯古河反】

傳十三年春會於北杏以平宋亂【宋有弒君之亂齊桓欲修霸業】遂人不至○夏齊人滅遂而戍之【杜戍守也】○冬盟於柯始及齊平也【始與齊桓通好】○宋人背北杏之會【林齊人旣防北杏而背齊好○背音佩】經【辛丑】十有四年春齊人陳人曹人伐宋【杜背北杏防故】○夏單伯會伐宋【杜旣伐宋單伯乃至故曰會伐宋單伯周大夫林於是諸侯初用王師】○秋七月荊入蔡【杜入例在文十五年】○冬單伯會齊侯宋公衞侯鄭伯幹鄄【杜鄄衛地今東郡甄城也齊桓修覇業卒平宋亂宋人服從欲歸功天子故赴以單伯會諸侯爲文林衣裳之會二此諸侯會王臣之始是年鄭殺子儀鄭厲公復國會鄄卽鄭厲公也○鄄音絹】

傳十四年春諸侯伐宋齊請師於周【杜齊欲榮天子故請師假王命以示大順經書人傳言諸侯總眾國之辭】夏單伯會之取成於宋而還【林周使單伯會齊伐宋宋人聼命諸侯取成而反】○鄭厲公自櫟侵鄭【杜厲公以桓十五年入櫟遂居之○櫟音歷】及大陵獲傅瑕【杜大陵鄭地傳瑕鄭大夫】傅瑕曰苟捨我吾請納君與之盟而赦之六月甲子傅瑕殺鄭子及其二子而納厲公【杜鄭子荘四年稱伯會諸侯今見殺不稱君無諡者微弱臣子不以君禮成喪告諸侯○捨音捨鄭子子儀】初內蛇與外蛇鬭於鄭南門中內蛇死六年而厲公入【林先時鄭南門內一蛇與門外一蛇相鬭門內之蛇死後六年傅瑕殺鄭子納厲公應內蛇死外蛇勝之象○蛇市奢反】公聞之問於申繻曰猶有妖乎對曰人之所忌其气焰以取之妖由人興也【杜尙書洛誥無若火始焰焰未盛而進退之時以諭人心不堅正林子儀在鄭常畏忌厲公之奪其國畏忌之气焰足以致蛇妖之異妖由子儀畏忌厲公太過所致故曰由人興也○繻音須妖扵驕反焰音艷】人無釁焉妖不自作人棄常則妖興故有妖【林苟人無釁隙之可乘則妖不能自作興言子儀棄其常道則蛇妖乘其釁隙而興故鄭有蛇妖之禍○釁許靳反】厲公入遂殺傅瑕使謂原繁曰傅瑕貳【杜言有二心於已】周有常刑旣伏其罪矣納我而無二心者吾皆許之上大夫之事吾願與伯父圖之【林諸侯皆用周法故言周家有典常之刑杜上大夫鄕也伯父謂原繁疑原繁有二心】且寡人出伯父無裏言【杜無納我之言○裏音裏】入又不念寡人【杜不親附已】寡人憾焉對曰先君桓公命我先人典司宗祏【林桓公鄭始受封君也宗祏宗廟中藏主石室言已世爲宗廟守臣○憾戶暗反祏音石】社稷有主而外其心其何貳如之茍主社稷國內之民其誰不爲臣臣無二心天之制也子儀在位十四年矣而謀召君者庸非貳乎【林子儀旣爲鄭國社稷之主更復謀納厲公是外其心其何二心如之苟主鄭國之社稷以爲君凡在國內之民其誰敢不爲之臣爲人臣不敢懷二心事君此上天之所制鄭旣有君而謀召厲公者用非有二心者乎杜庸用也】莊公之子猶有八人若皆以官爵行賂勸貳而可以濟事君其若之何臣聞命矣乃縊而死【林設使八人者皆如厲公以上大夫之官爵行賂而勸二心之臣使之納已而可以齊其篡奪之事則貳心之臣又將殺厲公以取厚利厲公亦將末如之何也已○荘公之子猶有八人傳惟見四人子忽子亹子儀並死獨厲公在八人名字記傳無聞縊一賜反】○蔡哀侯爲莘故繩息嬀以語楚子【杜莘役在十年防譽也林蔡哀侯爲息侯誘蔡而敗之於莘之故譽息嬀之羙以告楚文王○爲於僞反莘所巾反語魚據反繩食承反說文作譝】楚子如息以食入享遂滅息【杜僞設享食之具○食音嗣】以息嬀歸生堵敖【林息嬀長子楚人謂未成君爲敖○堵丁古反敖五羔反史記作杜敖】及成王焉【林息嬀次子】未言【杜未與王言】楚子問之對曰吾一婦人而事二夫縱弗能死其又奚言楚子以蔡侯滅息遂伐蔡秋七月楚入蔡【林楚子感息嬀之言因思滅息取嬀之故實由蔡侯伐蔡以說息嬀弗地曰入言入蔡弗有其地也】君子曰商書所謂惡之易也如火之燎於原不可鄕邇其猶可撲滅者其如蔡哀侯乎【杜尙書盤庚言惡易長而難滅○易以豉反燎力召反又力弔反鄕許亮反撲普十反】○冬會於鄄宋服故也經【壬寅】十有五年春齊侯宋公陳侯衛侯鄭伯會於鄄【林衣裳之會三齊桓公始伯】○夏夫人姜氏如齊【無傳夫人文姜齊桓公姊妹父母在則禮有歸寕歿則使卿寧】○秋宋人齊人邾人伐郳【林郳卽小邾宋主兵故序齊上○郳五兮反】○鄭人侵宋○冬十月

傳十五年春復會焉齊始霸也【杜始爲諸侯長○復扶又反】○秋諸侯爲宋伐郳【郳附庸屬宋而叛故齊桓爲之伐郳○爲於僞反】鄭人間之而侵宋【林間諸侯有伐郳之事間間厠之間一本作聞】

經【癸卯】十有六年春王正月○夏宋人齊人衞人伐鄭【杜宋主兵也班次上下以國大小爲次徵伐則以主兵爲先春秋之常也他皆放此林齊楚爭鄭於是始】○秋荊伐鄭【林荊患自蔡及鄭矣】○冬十有二月會齊侯宋公陳侯衛侯鄭伯許男滑伯滕子同盟於幽【杜書防魯會之不書其人微者也言同盟服異也陳國小每盟會皆在會下齊桓始霸楚亦始彊陳侯介在三大國之間而爲三恪之客故齊桓因而進之遂班在衛上終於春秋滑國都費河南緱氏縣幽宋地林衣裳之會四齊桓公初主盟也自是無特相盟者矣】○邾子克卒【杜無傳克儀父名稱子者蓋齊桓請王命以爲諸侯再同盟林儀父卒邾子瑣立】

傳十六年夏諸侯伐鄭宋故也【杜鄭侵宋故○宋故也本或作爲宋故】鄭伯自櫟入【杜在十四年】緩告於楚【林緩遣使告入國於楚】秋楚伐鄭及櫟爲不禮故也【○爲於僞反】○鄭伯治與扵雍糾之亂者【林桓十五年鄭祭仲殺雍糾逐厲公今厲公返國祭仲已死故治與於殺糾逐君之亂者○與音預】九月殺公子閼刖彊鉏【二子祭仲黨斷足曰刖○閼安末反按隱十一年鄭有公孫閼距此三十五年不容復有公子閼若非閼字誤則子當爲孫刖音月又五刮反鉏仕魚反】公父定叔出奔衛【共叔叚之孫定諡也○父音甫】三年而復之曰不可使共叔無後於鄭使以十月入曰良月也就盈數焉【林定叔奔衛三年後而復召之言定叔𨿽有罪不可絕共叔叚之祀使定叔以十月入鄭數始於一盈於十故以盈數爲良月】君子謂彊鉏不能衞其足【杜言其不能早辟害】○冬同盟於幽鄭成也【林得鄭之成也】○王使虢公命曲沃伯以一軍爲晉侯【杜曲沃武公遂並晉國僖王因就命爲晉侯小國故一軍】○初晉武公伐夷執夷詭諸【杜夷說諸周大夫夷采地名○詭九委反】蒍國請而免之【杜蒍國周大夫林請詭諸扵晉武而免其執○蒍於委反】旣而弗報【杜詭諸不報施於蒍國】故子國作亂謂晉人曰與我伐夷而取其地【林子國卽蒍國怨詭諸而作亂使晉人與我伐夷而以其地與晉】遂以晉師伐夷殺夷詭諸周公忌父出奔虢【杜周公忌父王卿士辟子國之難】惠王立而復之【魯桓十五年經書桓王崩魯荘三年經書葬桓王自此以來周有荘王又有僖王崩葬皆不見於經傳王室防弱不能復自通於諸侯故傳因周公忌父之事而見惠王惠王立在此年之末】經【甲辰】十有七年春齊人執鄭詹【杜齊桓始霸鄭旣伐宋又不朝齊詹爲鄭執政大臣詣齊見執不稱行人罪之也行人例在襄十一年諸執大夫皆稱人以執之大夫賤故○詹之亷反】夏齊人殱於遂【殱盡也齊人戊遂翫而無備遂人討而盡殺之故時史因以自盡爲文○殱子廉反】○秋鄭詹自齊逃來【無傳詹不能伏節守死以解國患而遁逃苟免書逃以賤之】○冬多麋【無傳麋多則害五稼故以災書○麋亡悲反】

傳十七年春齊人執鄭詹鄭不朝也○夏遂因氏領氏工婁氏須遂氏饗齊戌醉而殺之齊人殱焉【杜饗酒食也四族遂之彊宋齊防遂戊之在十三年林四族以酒食享齊戍乘齊戍之醉而殺之齊人盡爲所殺無得免者○領烏納反又苦答反婁力侯反饗本又作享】

經【乙巳】十有八年春王三月日有食之【無傳不書日官失之】○夏公追戎於濟西【杜戎來侵魯公逐之於濟水之西林魯始治戎】○秋有【杜短狐也蓋以捨沙射人爲災○本又作作蜮音或本艸謂之射工】○冬十月

傳十八年春虢公晉侯朝王王饗醴命之宥【林時惠王新卽位故西虢公與晉獻公俱朝於周杜王之覲羣後始則行饗禮先置醴酒示不忘古飲宴則命以幣物宥助也所以助勸敬之意言備設○醴音禮宥音又】皆賜玉五瑴馬三匹非禮也【杜雙玉爲瑴林非命宥之禮也○瑴音角本又作玨】王命諸侯名位不同禮亦異數不以禮假人【林公侯之名位不同上公八命侯伯七命杜侯而與公同賜是借人禮】○虢公晉侯鄭伯使原莊公逆王后於陳陳嬀歸於京師【杜虢晉朝王鄭伯又以齊執其卿故求王爲援皆在同倡義爲王定昬陳人敬從得同姓宗國之禮故傳詳其事不書不告】實惠後【陳嬀後號惠後寵愛少子亂周室事在僖二十四年故傳扵此並正其後稱】○夏公追戎於濟西不言其來諱之也【戎來侵魯魯人不知去乃追之故諱不言其來】○秋有爲災也○初楚武王克權使鬭緡尹之【杜權國名南郡嘗陽縣東南有權城鬭緡楚大夫○緡亡巾反】以叛圍而殺之【緡以權叛○以叛絕句本或作畔】遷權於那處【杜那處楚地南郡編縣東南有那口城○那又作同乃多反處昌呂反又呂慮反】使閻敖尹之【閻敖楚大夫】及文王卽位與巴人伐申【林在六年】而驚其師【楚驚巴師】巴人叛楚而伐那處取之遂門於楚【杜攻楚城門】閻敖遊湧而逸【杜湧水在南郡華容縣閻敖旣不能守城又遊湧水而走○湧音勇】楚子殺之其族爲亂冬巴人因之以伐楚【林楚又討其罪而殺之閻敖之族爲亂巴人因閻敖之亂以伐楚國】

經【丙午】十有九年春王正月○夏四月○秋公子結媵陳人之婦於鄄遂及齊侯宋公盟【無傳公子結魯大夫公羊谷梁皆以爲魯女媵陳侯之婦其稱陳人之婦未入國略言也大夫出竟有可以安社稷利國家者則專之可也結在鄄聞齊宋有會權事之冝去其本職遂與二君爲盟故備言之木非魯公意而又失媵陳之好故冬各來伐○媵以證反又防證反送也】○夫人姜氏如莒【無傳非父母國而往書姦】○冬齊人宋人陳人伐我西鄙【無傳幽之盟魯使防者會鄄之盟又使媵臣行所以受敵鄙邊邑】傳十九年春楚子禦之大敗於津【杜禦巴人爲巴人所敗津楚地或曰江陵縣有津鄕林承上文禦巴人伐楚之師】還鬻拳弗納遂伐黃【杜鬻拳楚大閽黃嬴姓國今弋陽縣林弗納楚子激其志使別立功楚子感其忠遂伐黃國○鬻音育拳求圓反】敗黃師於踖陵【杜踖陵黃地○踖在亦十略二反】還及湫有疾【杜南郡鄀縣東南有湫城○湫子小反】夏六月庚申卒【林楚文王卒子堵敖立】鬻拳葬諸夕室【杜夕室地名夕朝夕之夕】亦自殺也而葬於絰皇【杜絰皇冢前闕生守門故死不失職○絰田結反】初鬻拳彊諫楚子楚子弗從臨之以兵懼而從之鬻拳曰吾懼君以兵罪莫大焉遂自刖也楚人以爲大閽謂之大伯【林言我以兵懼吾君人臣之罪莫大扵此遂自刖其足以示劫君之罪楚子以鬻拳爲賢但旣自刖不可復用故以爲大閽杜若今城門校尉官○彊其丈反大音泰】使其後掌之【杜使其子孫常主此官】君子曰鬻拳可謂愛君矣諫以自納於刑刑猶不忘納君於善【林以兵諫君而自刖其足旣刖其足猶時進忠諫不忘納君於善此言鬻拳所爲非人臣之法但其心忠愛宛轉自白惟楚文王能盡其忠愛所以興也】○初王姚嬖於莊王生子頽【杜王姚莊王之妾也姚姓也○姚羊消反嬖必計反頽徒回反】子頽有寵蒍國爲之師【林其母嬖故子頽有寵莊王使蒍國爲子頽師】及惠王卽位【杜周惠王莊王孫】取蒍國之圃以爲囿【杜圃園也囿苑也○圃必古反又音布囿音又】邊伯之宮近於王宮王取之【杜邊伯周大夫林惠王又取邊伯之宮室以益王之宮室】王奪子禽祝跪與詹父田【杜三子周大夫○跪求委反】而收膳夫之秩【杜膳夫石速也秩祿也○收式周反】故蒍國邊伯石速詹父子禽祝跪作亂因蘇氏【林傳詳言六人作亂之由杜蘇氏周大夫桓王奪其十二邑以與鄭自此以來遂不和】○秋五大夫奉子頽以伐王【杜石速士也故不在五大夫數】不克出奔溫【林溫燕氏邑五大夫奉子頽以奔蘇】蘇子奉子頽以奔衛衛師燕師伐周【林衛惠公亦抗莊王以入國者與周不和故蘇子奉子頽以奔衞國○燕南燕】冬立子頽經【丁未】二十年春王二月夫人姜氏如莒【無傳】○夏齊大災【杜無傳來告以大故書天火曰災例在宣十六年】○秋七月○冬齊人伐戎【林無傳齊始治戎】

傳二十年春鄭伯和王室不克【林鄭厲公與惠王子頽爲和欲使各復其舊不能得和】執燕仲父【材燕仲父南燕伯爲伐周故】夏鄭伯遂以王歸王處於櫟秋王及鄭伯入於鄔【杜鄔王所取鄭邑○鄔烏苦反】遂入成周取其寶器而還冬王子頽享五大夫樂及徧舞【林王子頽旣立乃爲蒍國等五大夫設享燕之禮徧舞黃帝堯舜憂商周六代之樂○徧音徧】鄭伯聞之見虢叔【杜叔虢公字】曰寡人聞之哀樂失時殃咎必至今王子頽歌舞不倦樂禍也【林人之哀樂各有其時當哀而樂當樂而哀謂之失時凡失時者災殃咎戾必至其身時頽已立而稱王子不與其爲王也樂必歌舞協律故曰歌舞不倦言不怠也是以王室之禍爲可樂也○樂音洛殃扵良反咎其久反】夫司寇行戮【司冦刑官】君爲之不舉【杜去盛饌】而況敢樂禍乎姦王之位禍孰大焉臨禍忘憂憂必及之盍納王乎【林謂子頽姦犯惠王而簒其位天下之患難孰大扵此子頽當王室之禍而無憂戚之心必有殺戮之憂及乎其身何不相輿以討子頽而舉納王之義乎○姦音幹盍胡臘反何不也】虢公【林虢叔之父】曰寡人之願也

經【戊申】二十有一年春王正月○夏五月辛酉鄭伯突卒【杜十六年與魯大夫盟於幽林鄭厲公卒子文公捷立】○秋七月戊戌夫人姜氏薨【杜無傳薨寢祔姑赴於諸侯故具小君禮書之】○冬十有二月葬鄭厲公【無傳八月乃葬緩慢也】

傳二十一年春胥命於弭夏同伐王城【杜鄭虢相命弭鄭地○弭而爾反】鄭伯將王自圉門入虢叔自北門入殺王子頽及五大夫鄭伯享王於闕西辟樂備【杜闕象魏也林鄭厲公以惠王復辟故爲王設享禮於象魏之西偏亦備六代之樂樂及徧舞樂備其理則一特文樂之變○圉魚呂反辟蒲歷反】王與之武公之略自虎牢以東【杜略界也鄭武公傅平王平王賜之自虎牢以東後失其地故惠王今復與之虎牢河南成臯縣】原伯曰鄭伯效尢其亦將有咎【杜原伯原荘公也言效子頽舞徧樂林言鄭伯效學子頽之過備樂享燕於子頽新死之餘蓋子頽惠王之叔父𨿽有罪當誅豈可從而歌舞之乎言鄭伯亦必有殃咎及之○效戶教反】五月鄭厲公卒王巡虢守【杜巡守扵虢國也天子省方謂之巡守○守音狩本或作狩後放此】虢公爲王宮幹玤【杜玤虢地○玤蒲項反】王與之酒泉【杜酒泉周邑】鄭伯之享王也王以後之鞶鑑予之【杜後王后也鞶帶而以鑑爲飾也今西方羌胡猶然古之遺服○鞶步於反紳帶也又蒲官反鑑工暫反鏡也】虢公請器王予之爵【杜爵飲酒器】鄭伯由是始惡扵王【林鄭厲公以王與虢厚與鄭薄由是始與王室有惡爲僖二十四年鄭執王使張本○惡烏路反又如字】冬王歸自虢【傳言王之偏也】

經【己酉】二十有二年春王正月肆大【無傳赦有罪也易稱赦過宥罪書稱災肆赦傳稱肆圉鄭皆放赦罪人蕩滌眾故以新其心有時而用之非制所常故書○所景反】癸丑葬我小君文姜【無傳反哭成喪故稱小君】○陳人殺其公子禦寇【宣公大子也陳人惡其殺大子之召故不稱君父以國討公子告○禦音禦本亦作禦】○夏五月【林無事以首時書者五十九惟此書五月昭十年書十二月】○秋七月丙申及齊髙傒盟於防【無傳髙傒齊之貴卿而與魯之防者盟齊桓謙接諸侯以崇霸業】○冬公如齊納幣【無傳公不使卿而親納幣非禮也母喪未再期而圖昏二傳不見所譏左氏又無傳失禮明故】

傳二十二年春陳人殺其大子禦寇【杜傳稱太子以實言】陳公子完與顓孫奔齊【公子完顓孫皆禦寇之黨○顓音專】顓孫自齊來奔【杜不書非卿】齊侯使敬仲爲卿【杜敬仲陳公子完】辭曰羇旅之臣【杜羇寄也旅客也】幸若獲宥及於寛政【林所幸得陳君之赦宥及於齊國寛大之政】赦其不閒於敎訓而免於罪戾弛於負擔【林赦其不閒習教訓之罪而不計其出奔之罪戾去其負擔奔走之勞而得息肩於此杜弛去離也○弛失氏反擔丁暫反】君之惠也所獲多矣敢辱髙位以速官謗【林敢不敢也言不敢辱齊卿之髙位以速召官府之謗讟蓋當官不能共職則謗讟繁興故云官謗○謗布浪反】請以死告【杜以死自誓林請昧死告免齊鄕之位】詩云翹翹車乘招我以弓豈不欲往畏我友朋【杜逸詩也翹翹遠貌古者聘士以弓言𨿽貪顯命懼爲朋友所譏責○翹祁堯反乘防證反】使爲工正【杜掌百工之官】飲桓公酒樂【杜齊桓賢之故就其家會據主人之辭故言飲桓公酒○飲於鴆反樂音洛下同】公曰以火繼之辭曰臣卜其晝未卜其夜不敢君子曰酒以成禮不繼以淫義也以君成禮弗納於淫仁也【林樂余不忍輒散故欲繼之以燭臣之享君禮當卜日重其事也故曰臣嘗卜其畫曰若夜飲則未之卜也飲酒之道以成歡敬之禮而已淫沈湎也不敢夜飲而繼之以淫湎是爲合宜之義以其君成飲酒之禮不敢夜飲而納君扵淫湎是爲愛君之仁】初懿氏卜妻敬仲【杜懿氏陳大夫曰卜○妻七計反】其妻占之曰吉【杜懿氏妻】是謂鳯凰於飛和鳴鏘鏘【杜雄曰鳯雌曰皇雄雌俱飛相和而鳴鏘鏘然猶敬仲夫妻相隨適齊有聲譽○和如字又戶臥反鏘七羊反本又作將】有嬀之後將育於姜【杜嬀陳姓姜齊姓林言敬仲將長育於齊也】五世其昌並於正卿八世之後莫之與京【杜京大也林此皆所占之辭○並下本或作並爲誤】陳厲公蔡出也【杜姊妹之子曰出】故蔡人殺五父而立之【杜五父陳佗也殺陳佗在桓六年】生敬仲其少也周史有以周易見陳侯者【林敬仲年少時周大史有以周易象數之學見陳侯言吉凶者○少詩照反見如字又賢徧反】陳侯使筮之【杜蓍曰筮筮上制反】遇觀【杜坤下防上觀○觀古亂反】之否【坤下乾上否觀六四爻變而爲否○否備矣反】曰是謂觀國之光利用賔於王【杜此周易觀卦六四爻辭易之爲書六爻皆有變象又有互體聖人隨其義而論之林舉觀六四之爻以爲六四近五六之君是謂觀國家之光華利用作賔於王家】此其代陳有國乎【林此下乃周史釋爻辭之義以爲陳爲舜後作賔於周家者也今敬仲得此卦其當代陳有國乎】不在此其在異國非此其身在其子孫光逺而自他有耀者也坤土也防風也乾天也風爲天扵土上山也【林言敬仲代陳不在此國當在他國非此敬仲之身代陳有國在敬仲之子孫其光尙逺而自他處逺地有光明者也坤爲土此觀下卦防爲風此觀上卦乾爲天此觀六四變爲乾卦防變爲乾乾上坤下故曰於土上此否卦正卦三四五爻爲艮變卦二三四爻亦爲艮故曰山也此互體○幹其然反】有山之材而照之以天光於是乎居土上【杜山則材之所生上有乾下有坤故言居土上照之以天光林艮爲山防爲木故曰有山之材此以互體言之防變爲幹故曰照之以天光此以變卦言山之材天之光皆居坤之上故曰居土上此以正卦變卦互體詳言之】故曰觀國之光利用賔於王【杜四爲諸侯變而之幹有國朝王之象】庭實旅百奉之以玉帛天地之羙具焉故曰利用賔於王【杜艮爲門庭幹爲金玉坤爲布帛諸侯朝王陳贄幣之象旅陳也百言物備】猶有觀焉故曰其在後乎【杜因觀文以傳占故言猶有觀非在已之言故知在子孫林此以卦義言觀感而化非朝夕所能故曰在後○觀古亂反】風行而著於土故曰其在異國乎【林行而著於土則不在本國明矣故曰在異國○著直略反】若在異國必姜姓也姜大嶽之後也【杜姜姓之先爲堯四嶽○大音泰嶽音嶽】山嶽則配天物莫能兩大陳衰此其昌乎【杜變而象艮故知當興於大嶽之後得大嶽之權則有配天之大功故知陳必衰林山嶽之大則興雲降雨有配天之功此亦以艮乾變卦互體言凡天下之物莫能兩大陳國衰微敬仲子孫其昌盛乎】及陳之初亡也【昭八年楚滅陳】陳桓子始大於齊【杜桓子敬仲五世孫陳無宇】其後亡也【哀十七年楚復滅陳】成子得政【成子陳常也敬仲八世孫陳完有禮於齊子孫世不忘徳徳恊於卜故傳備言其終始卜筮者聖人所以定猶豫決疑似因生義教者也尙書洪範通筮以同卿士之數南蒯卜亂而遇元吉惠伯答以忠信則可臧會卜僣遂獲其應丘明故舉諸懸驗扵行事若以示來世而君子志其善者逺者他皆放此】

左傳杜林合注卷六

欽定四庫全書

左傳杜林合注卷七

明王道焜

趙如源同編

莊公三

經【庚戌】二十有三年春公至自齊【無傳】○祭叔來聘【杜無傳谷梁以祭叔爲祭公來聘魯天子內臣不得外交故不言使不與其得使聘○祭側界反】○夏公如齊觀社【齊因祭社搜軍實故公往觀之】公至自齊【無傳】○荊人來聘【杜無傳不書荊子使某來聘君臣同辭者蓋楚之始通未成其禮】○公及齊侯遇於谷【無傳○谷音谷】○蕭叔朝公【杜無傳蕭附庸國叔名就谷朝公故不言來凡在外朝則禮不得具嘉禮不野合○此僣朝於方嶽之禮】○秋丹桓宮楹【桓公廟也楹柱也○楹音盈】○冬十有一月曹伯射姑卒【杜無傳未同盟而赴以名林曹莊公卒子僖公夷立○射示亦反又音亦】十有二月甲寅公會齊侯盟於扈【杜無傳扈鄭地在榮陽捲縣西北○扈音戶】

傳二十三年夏公如齊觀社非禮也曹劌諫曰不可夫禮所以整民也故會以訓上下之則制財用之節朝以正班爵之義帥長防之序徵伐以討其不然諸侯有王王有巡守以大習之非是君不舉矣君舉必書書而不法後嗣何觀【林觀搜軍實非交鄰國之禮也先王辧上下定民志所以整齊萬民也故制爲會同之禮以教訓諸侯上下尊卑之法制制貢賦多少之節度制爲朝覲之禮以王五等班爵後先之冝其班爵同者則以年齒長防爲次序不然不用命也謂不朝不防則以徵伐討之諸侯朝於天子曰述職有王事也天子適於諸侯曰巡守省方也以大習防朝之禮如舜覲羣後禹防塗山之類非是防朝之事國君不輕舉動矣人君舉動史官必書扵防書之史防而不合先王之法後嗣子孫何所觀瞻以爲貽謀燕翼之道○長丁丈反】○晉桓莊之族偪【桓叔莊伯之子孫彊盛偪廹公室○偪彼力反】獻公患之士蒍曰去富子則羣公子可謀也已【杜士蒍晉大夫富子二族之富彊者林去富子伐其本根之法也本根旣去則枝葉隨之也○蒍於委反去起呂反下同】公曰爾試其事【林爾試用去富子之策】士蒍與羣公子謀譛富子而去之【杜以罪狀誣之同族惡其富彊故士蒍得因而間之用其所親爲譛則似信離其骨肉則黨弱羣公子終所以見滅】○秋丹桓公之楹

經【辛亥】二十有四年春王三月刻桓宮桷【刻鏤也桷椽七將逆夫人故爲盛飾○刻音克桷音角字林云齊魯謂榱爲桷】○葬曹莊公【無傳】○夏公如齊逆女【無傳親逆禮也】○秋公至自齊【無傳】○八月丁丑夫人姜氏入【杜哀姜也公羊傳以爲姜氏要公不與公俱入蓋以孟任故丁丑入而明日乃朝廟】戊寅大夫宗婦覿用幣【杜宗婦同姓大夫之婦禮小君至大夫執贄以見明臣子之道莊公欲奢誇夫人故使大夫宗婦同贄俱見○覿徒歷反】○大水【無傳】○冬戎侵曹【無傳】○曹羈出奔陳【無傳羈蓋曹世子也先君旣葬而不稱爵者防弱不能自定曹人以名赴】○赤歸於曹【無傳赤曹僖公也蓋爲戎所納故曰歸】○郭公【無傳蓋經闕誤也自曹覊以下公羊谷梁之說旣不了又不可通之於左氏故不采用】

傳二十四年春刻其桷皆非禮也【杜並非丹楹故言皆】禦孫諫曰臣聞之儉徳之共也侈惡之大也【杜禦孫魯大夫林司馬公訓儉文引此言儉者上下共行之徳而後漢翟輔疏亦引此作恭○禦魚呂反本亦作禦侈昌紙反又已民反】先君有共徳而君納諸大惡無乃不可乎【杜以不丹楹刻桷爲共】○秋哀姜至公使宗婦覿用幣非禮也【杜傳不言大夫惟舉非常】禦孫曰男贄大者玉帛【公侯伯子男執玉諸侯世子附庸孤卿執帛○贄眞至反】小者禽鳥【卿執羔大夫執鴈士執雉】以章物也【杜章所執之物別貴賤林兼取其羣而不失其類鴈取其侯而行雉取其守介而死不失其節】女贄不過榛栗棗修以告防也【杜榛小栗修脯防敬也皆取其名以示敬林栗取其戰栗也棗取其早起也修取其自修也惟榛無說蓋以榛聲近防取其防扵事也○榛側巾反鍜脯加姜桂曰修防音幹】今男女同贄是無別也男女之別國之大節也而由夫人亂之無乃不可乎【林家齊而後國治所以爲國之大節今乃由覿夫人而亂男女之別言其甚不可也】○晉士蒍又與羣公子謀使殺遊氏之二子【杜遊氏二子亦桓莊之族】士蒍告晉侯曰可矣不過二年君必無患【林自去年受命獻公曰爾試其事至是乃復命言富子旣去遊氏之二子又死桓莊之族漸徵君必無害矣】

經【壬子】二十有五年春陳侯使女叔來聘【杜女叔陳卿女氏叔字○女音汝】○夏五月癸丑衛侯朔卒【杜無傳惠公也書名十六年與內大夫盟於幽林惠公卒子懿公赤立】○六月辛未朔日有食之鼓用牲於社【杜鼔伐鼓也用牲以祭社傳例曰非常也】○伯姬歸於杞【杜無傳不書逆女逆者微】○秋大水鼓用牲於社於門【杜門國門也傳例曰亦非常也】○冬公子友如陳【杜無傳報女叔之聘諸魯出朝聘皆書如不果彼國必成其禮故不稱朝聘春秋之常也公子友荘公之母弟稱公子者史策之通言母弟至親異於他臣其相殺害則稱弟以示義至於嘉好之事兄弟篤睦非例所興或稱弟或稱公子仍舊史之文也母弟例在宣十七年林此內大夫出聘之始】

傳二十五年春陳女叔來聘始結陳好也嘉之故不名【杜季友相魯原仲相陳二人有舊故女叔來聘季友冬亦報聘嘉好接卿以字爲嘉則稱名其常也】夏六月辛未朔日有食之鼓用牲於社非常也【非常鼓之月長歷推之辛未實七月朔置閏失所故致月錯】惟正月之朔慝未作【杜正月夏之四月周之六月謂正陽之月今書六月而傳云惟者明此月非正陽月也慝陰气林正陽之月建已六陽用事故陰气未作○正音政建已之月慝他得反】日有食之於是乎用幣於社伐鼓於朝【杜日食歷之常也然食扵正陽之月則諸侯用幣於社請救於上公伐鼓於朝退而自責以明陰不宜侵陽臣不宜掩君以示大義】○秋大水鼓用牲於社於門亦非常也【失常禮】凡天災有幣無牲【杜天災日月食大水也祈請而已不用牲也】非日月之不鼓【杜猶災也月侵日爲陰陽逆順之事賢聖所重故特鼔之○所景反】○晉士蒍使羣公子盡殺遊氏之族乃城聚而處之【林聚晉邑乃城聚邑而處羣公子外示優寵○聚才諭反】冬晉侯圍聚盡殺羣公子【杜卒如士蒍之計】經【癸丑】二十有六年春公伐戎【無傳】○夏公至自伐戎【無傳】○曹殺其大夫【杜無傳不稱名非其罪例在文七年】○秋公防宋人齊人伐徐【無傳宋序齊上主兵】○冬十有二月癸亥朔日有食之【無傳】傳二十六年春晉士蒍爲大司空【杜大司空鄕官林賞去桓荘之功】夏士蒍城絳以深其宮【杜絳晉所都也今平陽絳邑縣林以深公宮備豫也史記是年晉始都絳】○秋虢人侵晉冬虢人又侵晉【杜爲傳明年晉將伐虢張本此年經傳各自言其事者或經是直文或策書𨿽存而簡牘散落不究其本末故傳不復申解但言傳事而已】經【甲寅】二十有七年春公防杞伯姬於洮【伯姬莊公女洮魯地○洮他刀反】○夏六月公防齊侯宋公陳侯鄭伯同盟於幽【林衣裳之防五齊初主盟於是書公矣】○秋公子友如陳葬原仲【杜原仲陳大夫原氏仲字也禮臣旣卒不名故稱字季友違禮防外大夫葬具見其事亦所以知譏】○冬杞伯姬來【傳例曰歸寧】○莒慶來逆叔姬【杜無傳慶莒大夫叔姬莊公女卿自爲逆則稱字例在宣五年】○杞伯來朝【無傳杞稱伯者蓋爲時王所黜】○公防齊侯於城濮【無傳城濮衛地將討衛也○濮音卜】

傳二十七年春公會杞伯姬於洮非事也【非諸侯之事也】天子非展義不巡守【杜天子巡守所以宣布徳義】諸侯非民事不舉卿非君命不越竟【林諸侯非經理民事則不輕舉動諸侯之卿大夫非將其君之命則不越出其國之境土○竟音境】○夏同盟於幽陳鄭服也【杜二十二年陳亂而齊納敬仲二十五年鄭文公之四年獲成於楚皆有二心於齊今始服也】○秋公子友如陳葬原仲非禮也【林非大夫不越竟之禮也】原仲季友之舊也○冬杞伯姬來歸寧也【杜寧問父母安否】凡諸侯之女歸寧曰來出曰來歸【林言凡春秋書諸侯之女出入之法歸而寧問父母則書之曰來爲人所出而歸其國則書曰來歸言不反其國也】夫人歸寧曰如某出曰歸於某【林此言書夫人出入之法歸寧其父母則書曰如某爲吾國所出而歸其國則曰歸於某】○晉侯將伐虢士蒍曰不可虢公驕若驟得勝於我必棄其民無眾而後伐之欲禦我誰與夫禮樂慈愛戰所畜也夫民讓事樂和愛親哀喪而後可用也【林言虢公爲人驕矜時號屢伐晉而晉不能報是驟得勝於我必易晉而不撫養其民人棄民則失其心是無眾也然後從而伐之虢公𨿽欲禦我晉師誰與之效死哉孟子曰城非不髙池非不深兵甲非不堅利米粟非不多委而去之是誰與之守也禮以導中樂以導和父慈子孝兄愛弟恭人君以此四者教民涵養有素然後以我之中和慈愛討彼之不中不和不慈不愛名正言順戰無不克杜上之使民以義讓哀樂爲本言不可力彊○畜勅六反下同樂音洛】虢弗畜也亟戰將饑【杜虢弗畜此禮樂慈愛之道而以數戰爲事則妨奪農時將有饑饉之患此謂兵戈之後必有凶年是也○亟欺冀反饑居疑反又音機】○王使召伯廖賜齊侯命【杜召伯廖王卿士賜命爲侯伯○召音邵廖力雕反】且請伐衛以其立子頽也【林衛立子頽在十九年後惠王復辟未會正衛人立子頽之罪】

經【乙卯】二十有八年春王三月甲寅齊人伐衞衞人及齊人戰衞人敗績【齊侯稱人者諱取賂而還以賤者告不地者史失之】○夏四月丁未邾子瑣卒【杜無傳未同盟而赴以名林文公籧篨立○瑣素果反】○秋荊伐鄭公會齊人宋人救鄭【林會諸侯救始此】○冬築郿【杜郿魯下邑傳例曰邑曰築○郿亡悲反】○大無麥禾【書於冬者五穀畢入計食不足而後書也】臧孫辰告糴於齊【杜臧孫辰魯大夫臧文仲○糴徒歷反】

傳二十八年春齊侯伐衞戰敗衞師數之以王命取賂而還【林言不能正衛之罪】○晉獻公娶於賈無子【杜賈姬姓國也】烝於齊姜【杜齊姜武公妾○烝之承反】生秦穆夫人及大子申生又娶二女於戎大戎狐姬生重耳【杜大戎唐叔子孫別在戎狄者林姬姓以狐爲氏是爲狐姬狐偃其兄弟也○重直龍反】小戎子生夷吾【杜小戎允姓之戎子女也】晉伐驪戎驪戎男女以驪姬【杜驪戎在京兆新丰縣其君姬姓其爵男也納女於人曰女林獻公五年伐驪戎是爲莊公二十三年蓋驪戎受伐而納其女於獻公以求成也○驪力知反女眤據反】歸【林獻公以驪姬歸晉】生奚齊其娣生卓子驪姬嬖欲立其子賂外嬖梁五與東關嬖五【杜姓梁名五在閨闥之外者東關嬖五別在關塞者亦名五皆大夫爲獻公所嬖幸視聼外事○卓勅角反】使言於公曰曲沃君之宗也【杜曲沃桓叔所封先君宗廟所在】蒲與二屈君之疆也【杜蒲今平陽蒲子縣二屈今平陽北屈縣或云二當爲北林晉國疆場之邑○屈求勿反又居勿反疆居良反】不可以無主宗邑無主則民不威疆場無主則啟戎心戎之生心民慢其政國之患也【林戎生心則窺伺扵外民不威則慢政於內此二者晉國之大患○場音亦】若使大子主曲沃而重耳夷吾主蒲與屈則可以威民而懼戎且旌君伐【杜旌章也伐功也】使俱曰【林又使二人合辭而稱羙其事】狄之廣莫於晉爲都晉之啟土不亦宜乎【杜廣莫狄地之曠絕也卽謂蒲子北屈也言遣二公子出都之則晉方當大閒土界林蓋二人始進使太子居曲沃重耳夷吾居蒲與屈之說獻公未決故復使稱說此羙】晉侯說之夏使大子居曲沃重耳居蒲城夷吾居屈羣公子皆鄙【杜鄙邊邑○說音悅】惟二姬之子在絳二五卒與驪姬譛羣公子而立奚齊【林二五梁五東關五也蓋大子以下皆出居外故讒譖得行○譖責鴆反】晉人謂之二五耦【二耜相耦廣一尺共起一伐言二人俱共墾傷晉室若此】○楚令尹子元欲蠱文夫人【杜文王夫人息嬀也子元文王弟蠱惑以淫事○蠱音古】爲館於其宮側而振萬焉【杜振動也萬舞也】夫人聞之泣曰先君以是舞也習戎備也今令尹不尋諸仇讎而於未亡人之側不亦異乎【杜尋用也婦人旣寡自稱未亡人林舞者以羽爲文以幹爲武國之祀戎皆習用之仇讎謂鄭也言子元不用此樂習武備以討鄭而用於我未亡人之側不亦與先君用樂之意異乎】禦人以告子元【杜禦人夫人之侍人】子元曰婦人不忘襲讎我反忘之秋子元以車六百乘伐鄭入於桔柣之門【杜桔柣鄭遠郊之門也林伐鄭欲以說文夫人之心○乘繩證反桔戶結反柣侍結反】子元鬭禦彊鬭梧耿之不比爲斾【子元自與三子特建斾以居前廣充幅長尋曰旐繼旐曰斾○禦魚呂反本亦作禦彊其良反又居良反梧音吾比並裏反施蒲具反】鬭班王孫遊王孫喜殿【杜二子在後爲反禦○殿丁見反】眾車入自純門及逵市【杜純門鄭外郭門也逵市郭內道上市○純如字逵求反】縣門不楚言而出子元曰鄭有人焉【縣門施於內城門鄭示楚以閒暇故不閉城門出兵而效楚言故子元畏之不敢進○縣音】諸侯救鄭楚師夜遁鄭人將奔桐丘【杜許昌縣東北有桐丘城林鄭亦畏楚將奔於桐丘之地○遁徒困反】諜告曰楚幕有烏乃止【杜諜間也幕帳也林大將所居以幕帳蔽禦風雨軍眾屯聚烏不敢止今楚幕有烏知楚師已遁也○諜音牒幕音莫】○冬饑臧孫辰告糴於齊禮也【杜經書大無麥禾傳言饑傳又先書饑在築郿上者說始糴經書在下須得糴嫌或諱饑故曰禮】○築郿非都也凡邑有宗廟先君之主曰都無曰邑邑曰築都曰城【杜周禮四縣爲都四井爲邑然宗廟所在則𨿽邑曰都尊之也言凡邑則他築非例】

經【丙辰】二十有九年春新延廏【傳例曰書不時言新者皆舊物不可用更造之辭廐居又反】○夏鄭人侵許【杜傳例曰無鐘鼓曰侵】○秋有蜚【杜傳例曰爲災○蜚扶味反】○冬十有二月紀叔姬卒【無傳紀國𨿽滅叔姬執節守義故系之紀賢而錄之】○城諸及防【杜諸防皆魯邑傳例曰書時也諸非備難而興作傳皆重云時以釋之他皆放此諸今城陽諸縣】

傳二十九年春新作延廏書不時也【杜經無作字蓋闕】凡馬日中而出日中而入【杜日中春秋分也治廏當以秋分因馬冋入而修之今以春作故曰不時林春分百艸始繁則牧於坰野故日中而出秋分農功始藏水寒艸枯則馬還廏故日中而入○向本或作向許亮反】○夏鄭人侵許凡師有鐘鼓曰伐【杜聲其罪】無曰侵【杜鐘鼓無聲】輕曰襲【杜掩其不備林言襲者如風寒之襲人不知其至○輕遣政反】○秋有蜚爲災也凡物不爲災不書○冬十二月城諸及防書時也凡土功龍見而畢務戒事也【杜謂今九月周十一月龍星角亢晨見東方三務始畢戎民以土功事○見賢徧反下同】火見而致用【杜大火心星次角亢見者致築作之物】水昏正而栽【杜謂今十月定星昏而中於是樹板幹而興作○栽才代反一音再說文云築墻長板】日至而畢【日南至微陽始動故土功息】○樊皮叛王【杜樊皮周大夫樊其采地皮名】

經【丁巳】三十年春王正月○夏次於成【杜無傳將卑師少故直言次齊將降鄣故設備】○秋七月齊人降鄣【杜無傳鄣紀附庸國東平無鹽縣東北有鄣城小國孤危不能自固蓋齊遙以兵威脇使降附】○八月癸亥葬紀叔姬【無傳以賢錄也無臣子故不作諡】○九月庚午朔日有食之鼔用牲於社【無傳】○冬公及齊侯遇於魯濟【濟水歷齊魯界在齊界爲齊濟在魯界爲魯濟蓋魯地○濟子禮反】齊人伐山戎【杜山戎北狄】

傳三十年春王命虢公討樊皮夏四月丙辰虢公入樊執樊仲皮【林卽樊皮】歸於京師【林歸於周也天子所居故曰京師】○楚公子元歸自伐鄭而處王宮【欲遂蠱文夫人】鬭射師諌則執而梏之【射師鬭亷也足曰桎手曰梏○射食亦反又食夜反梏古毒反】○秋申公鬭班殺子元【申楚縣也楚僣號縣尹皆稱公】鬭谷於莵爲令尹自毀其家以紓楚國之難【杜鬭谷於莬令尹子文也毀減紓緩也林楚國之難由家彊而國弱故子文自毀其家以緩楚國之患難○谷奴走反楚人謂乳曰谷漢書作谷音同於音烏莵音徒紓音舒又直汝反難乃旦反】○冬遇於魯濟謀山戎也以其病燕故也【杜齊桓行霸故欲爲燕謀難燕國今薊縣】經【戊午】三十有一年春築臺於郎【無傳刺奢且非土功之時】○夏四月薛伯卒【無傳未同盟】○築臺於薛【無傳薛魯地】○六月齊侯來獻戎防【杜傳例曰諸侯不相遺俘捷獲也獻奉上之辭齊侯以獻捷禮來故書以示遏○捷在妾反】秋築臺於秦【杜無傳束平範縣西北有秦亭林魯地】○冬不雨【杜無傳不書旱不爲災例在僖三年】

傳三十一年夏六月齊侯來獻戎防非禮也凡諸侯有四夷之功則獻於王王以警於夷【杜以警懼夷狄○警音景】中國則否【林若伐中國諸侯有功則不獻其防於王崇恩愛示不忍也】諸侯不相遺俘【杜𨿽夷狄俘猶不以相遺林俘囚警也○遺惟季反】

經【已未】三十有二年春城小谷【林小谷齊邑濟北谷城縣城中有管仲井大都國名通者則不系國林齊管仲私邑】○夏宋公齊侯遇於梁丘【杜齊善宋之請見故進其班梁丘在髙平昌邑縣西南】○秋七月癸巳公子牙卒【杜牙慶父同母弟僖叔也飲酖而死不以罪告故得書卒書日者公有疾不貴公不與小斂林是爲叔孫氏】○八月癸亥公薨於路寢【路寢正寢也公薨皆書其所詳凶變】○冬十月己未子般卒【子般莊公大子先君未葬故不稱爵不書殺諱之也○般音班】○公子慶父如齊【無傳慶父旣弒子般季友出奔國人不與故懼而適齊欲以求援時無君假赴告之禮而行】○狄伐邢【杜無傳邢國在廣平襄國縣林此狄人伐之始】

傳三十二年春城小谷爲管仲也【公感齊桓之徳故爲管仲城私邑○爲於僞反下同】○齊侯爲楚伐鄭之故請防於諸侯【杜楚伐鄭在二十八年謀爲鄭報楚】宋公請先見於齊侯夏遇於梁丘【林宋公志輔齊霸請先與齊侯相見齊桓公從宋之請故簡禮遇於梁丘○見賢徧反又如字】○秋七月有神降於莘【杜有神聲以接人莘虢地○莘所巾反】惠王問諸內史過曰是何故也【內史過同大夫林言神何故而降○過古禾反】對曰國之將興明神降之監其徳也【林監察其君徳之厚薄○監本亦作鑑古暫反】將亡神又降之視其惡也【林觀視其積惡之深淺】故有得神以興亦有以亡虞夏商周皆有之【杜亦有神異】王曰若之何【林將何道以處之】對曰以其物享焉其至之日亦其物也【杜享祭也若以甲乙口至癸先脾玉用蒼服上靑以此類祭之】王從之內史過往【林使內史過往以其物享神】聞虢請命【杜聞虢請於神求賜土田之命】反曰虢必亡矣虐而聽於神【林夫民神之主也虢公虐民而聽命於神此以知其必亡】神居莘六月虢公使祝應宗區史嚚享焉神賜之土田【杜祝大祝宗宗人史大史應區嚚皆名○區丘於反嚚五巾反】史嚚曰虢其亡乎吾聞之國將興聽於民【杜政順民心】將亡聽於神【杜求福於神】神聰明正直而壹者也【林聰則無所不聞明則無所不見正則自正於已直則能正於人而一者專一於聰明正直無有二心者也】依人而行【杜惟徳是與林善則降之福惡則降之禍神無私其禍福故依人善惡而行】虢多涼徳其何土之能得【林言賜之土田皆以禍之也杜涼薄也爲僖二年晉滅下陽傳○涼音良】○初公築臺臨黨氏【杜黨氏魯大夫築臺不書不告廟○黨音掌】見孟任從之閟【杜孟任黨氏女閟不從公○閔音祕】而以夫人言許之【杜許以爲夫人】割臂盟公【林孟任割臂血以與莊公盟】生子般焉雩講於梁氏女公子觀之【杜雩祭天也講肆也梁氏魯大夫女公子子般妹】圉人犖自墻外與之戲【圉人掌飬馬者以慢言戲之○犖音洛又力角反】子般怒使鞭之公曰不如殺之是不可鞭犖有力焉能投蓋於稷門【杜蓋覆也稷門魯南城門走而自投接其屋之桷反覆門上林言其有勇力之甚】公疾問後於叔牙對曰慶父材【杜蓋欲進其同母兄】問於季友對曰臣以死奉般【杜季友莊公母弟故欲立般】公曰鄕者牙曰慶父材成季使以君命命僖叔侍於鍼巫氏【杜成季季友也鍼巫氏魯大夫林成季聞叔牙欲立慶父乃矯君命使人命叔牙侍命於魯大夫鍼巫氏○鄕許亮反鍼其亷反】使鍼季酖之【杜酖鳥名其羽有毒以晝酒飲之則死】曰飲此則有後於魯國不然死且無後飲之歸及逵泉而卒立叔孫氏【杜逹泉魯地不以罪誅故得立後世其祿】○八月癸亥公薨於路寢子般卽位次於黨氏【杜卽喪位次捨也】冬十月己未共仲使圉人犖賊子般於黨氏【杜共仲慶父○共音恭】成季奔陳【杜出奔不書國亂史失之】立閔公【杜閔公莊公庻子於是年八嵗○閔亡謹反】

左傳杜林合注卷七

欽定四庫全書

左傳杜林合注卷八

明王道焜

趙如源同編

閔公【公名啟方荘公之子史記云名開諡法在國遭難曰閔】

周【恵王十六年】

鄭【文公十二年】

齊【桓公二十五年管仲爲政】

宋【桓公二十一年】

晉【獻公十六年是年晉作二軍】

衛【懿公八年魯閔公二年狄滅衛宋桓公立衛戴公以廬於曹戴公名申立其年卒而立文公】蔡【穆公十四年】

曹【昭公元年】

滕【詳見隠公元年】

陳【宣公三十二年】

杞【詳見隠公元年及僖公元年】

薛【魯荘公三十一年薛伯卒】

莒【詳見隠公元年】

邾【文公五年】

許【穆公三十七年】

小邾【見荘公元年】

楚【成王十一年令尹子文爲政】

秦【詳見隠公元年】

吳【詳見隠公元年】

越【詳見隠公元年】

經【庚申】元年春王正月○齊人救邢○夏六月辛酉葬我君荘公○秋八月公及齊侯盟於落姑【落姑齊地】季子來歸【杜季子公子友之字季子忠於社稷爲國人所思故】【賢而字之齊侯許納故曰歸林是爲季氏奔陳如邾不書賢季子故全之也】○冬齊仲孫來【杜仲孫齊大夫以事出疆因來省難非齊侯命故不稱使也還使齊侯務寜魯難故嘉而字之來者事實省難其志也故經但書仲孫之來而傳尋仲孫之志】傳元年春不書卽位亂故也【杜國亂不得成禮】○狄人伐邢【狄伐邢在往年冬】管敬仲言於齊侯曰戎狄豺狼不可厭也【杜敬仲管夷吾林言狄旣逞志於邢又將薦食諸侯○豺仕皆反狼音郎厭一鹽反】諸夏親暱不可棄也【杜諸夏中國也暱近也○夏戶雅反暱反乙反】宴安酖毒不可懷也【杜以宴安比之酖毒○宴於見反本又作晏音同一音烏諫反酖直防反】詩云豈不懷歸畏此簡書【杜詩小雅也文王爲西伯勞來諸侯之詩林言將帥出徵豈不懷歸家之念所以不敢懷歸者畏此簡防之所書】簡書同惡相卹之謂也【杜同卹所惡林蓋戎狄亂華人所同惡簡書所載不過分災救患爾】請救邢以從簡書齊人救邢○夏六月葬莊公亂故是以緩【十一月乃葬】○秋八月公及齊侯盟於落姑請復季友也【林閔公初立國家多難以季子忠賢故請霸主而復之】齊侯許之使召諸陳公次於郎以待之【杜非師旅之事故不書次】季子來歸嘉之也○冬齊仲孫湫來省難【湫仲孫名○湫子小反】書曰仲孫亦嘉之也仲孫歸曰不去慶父魯難未已【杜時慶父亦還魯○去起呂反下同】公曰若之何而去之對曰難不已將自斃【杜斃踣也○斃婢世反】君其待之公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寧魯難而親之親有禮因重固【林國之有禮如木之有根本根本必先顚僕而後枚葉從而雕枯言禮亡則國亡今魯不棄周公之典禮則其根本尙固言其未可動搖也魯秉周禮而親睦之是親有禮魯國根本安重堅固因而成就之是因重固】間攜貳【杜離而相疑者則當因而間之○間間厠之間】覆昏亂【杜覆敗也林昏迷而暴亂者乃可覆而取之○覆芳服反】霸王之器也【杜霸王所用故以器爲諭○王於況反】○晉侯作二軍【杜周制大國三軍次國二軍小國一軍晉本大國自曲沃武公覆滅宗國魯莊公十六年僖王命曲沃伯以一軍爲晉侯遂從小國之制今始作二軍】公將上軍大子申生將下軍趙夙禦戎畢萬爲右【杜爲公禦右也夙趙襄兄畢萬魏犫祖父○將子匠反下同】以滅耿滅霍滅魏【杜平陽皮氏縣東南有耿鄕永安縣東北有霍大山三國皆姬姓○耿古幸反】還爲大子城曲沃賜趙夙耿賜畢萬魏以爲大夫士蔿曰大子不得立矣分之都城而位以卿先爲之極又焉得立【林先是荘公二十八年使大子居曲沃蓋未修城至是始爲之增築卿始有軍行今大子將下軍故曰位以卿先爲大子之極處又安得復立爲後蓋天下事未極則有增已極則無以復加此必然之理○爲於僞反焉於防反】不如逃之無使罪至爲吳大伯不亦可乎【杜大伯周太王之適子知其父欲立季歷故譲位而適吳○大音泰】猶有令名與其及也【杜言𨿽去猶有令名勝於畱而及禍】且諺曰心茍無瑕何卹乎無家天若祚大子其無晉乎【林言吾心苟無瑕疵之可指則不必以無家爲憂卹也天若福祚大子其無晉國乎杜爲晉殺申生傳○諺音彥祚在路反】卜偃曰畢萬之後必大【杜卜偃晉掌卜大夫林此以下言畢萬事】萬盈數也魏大名也以是始賞天啟之矣【林自一至十百千萬而滿故萬爲數之至滿魏之爲名其義至大獻公以魏始賞畢萬之功是天開啟畢萬而將昌其子孫】天子曰兆民諸侯曰萬民今名之大以從盈數其必有眾【林十萬爲兆天子主有天下故曰兆民十千爲萬諸侯主有一國故曰萬民以魏封軍萬是以魏從萬從盈數也此得國得民之象】初畢萬筮仕於晉遇屯【杜震下坎上屯○屯張倫反】之比【杜坤下坎上比屯初九變而爲比○比毗志反下同】辛廖占之曰吉【杜辛廖晉大夫○廖力雕反】屯固比入吉孰大焉其必蕃昌【屯險難所以爲堅固比親宻所以得入○蕃音煩】震爲土【杜震變爲坤】車從馬【杜震爲車坤爲馬震變爲坤故車從馬】足居之【林震爲足動而遇坤安靜之象故居之】兄長之【林震爲長男兄也初又最長故長之○長下丈反】母覆之【杜坤爲母】眾歸之【杜坤爲眾】六體不易【初一爻變有此六義不可易也】合而能固安而能殺公侯之卦也【林水地比有合之義水雷屯有固之義以此承屯之變故合而能固比之下卦有坤坤爲土安之象屯之下卦有震震爲雷殺之象以坤承震之變故安而能殺此合屯固坤安震殺故曰公侯之卦屯之初九曰利建侯比之大象曰建萬國親諸侯亦公侯之卦】公侯之子孫必復其始【林畢萬畢公髙之子孫言其子孫必復其始爲公侯也傳爲魏之子孫眾多張本】

經【辛酉】二年春王正月齊人遷陽【杜無傳陽國名蓋齊人偪徙之】○夏五月乙酉吉禘於莊公【杜三年喪畢致新死者之主於廟廟之逺主當遷入祧因是大祭以審昭穆謂之禘莊公喪制未關時別立廟廟成而吉祭又不於大廟故詳書以示譏林禘天子之禮魯之郊禘惠公請之東周之僭禮也故孔子曰魯之郊禘非禮也又曰吾不欲觀之矣○禘大計反】○秋八月辛丑公薨【實弒書薨又不地者皆史防諱之】○九月夫人姜氏孫於邾【哀姜外淫故孫稱姜氏○孫音遜】○公子慶父出奔莒【杜弒閔公故林是爲孟氏】○冬齊髙子來盟【無傳蓋髙傒也齊侯使來平魯亂僖公新立因遂結盟故不稱使也魯人貴之故不書名子男子之美稱】○十有二月狄入衞【杜書入不能有其地例在襄十三年】○鄭棄其師【杜髙克見惡久不得還師潰而克奔陳故克狀其事以告魯也】

傳二年春虢公敗犬戎於渭汭【犬戎西戎別在中國者渭水出隴西東入河水之隈曲曰汭○汭如鋭反】舟之僑曰無徳而祿殃也殃將至矣遂奔晉【杜舟之僑虢大夫林虢公無君人之徳而享大祿蓋敗戎斥地必有所獲故總言祿驟勝而驕殃咎將至○驕音喬】○夏吉禘於莊公速也○初公傅奪卜齮田公不禁【杜卜齮魯大夫也公卽位年八嵗知愛其傅而遂成其意以奪齮田齮忿其傅並及公故慶父因之○齮魚綺反】秋八月辛丑共仲使卜齮賊公於武闈【林宮中小門謂之闈杜共仲卽慶仲賊殺也○共音恭闈音韋一音軃】成季以僖公適邾【杜僖公閔公庻兄成風之子】共仲奔莒乃入立之【林慶父殺般又殺閔公國人不與故出奔莒季友乃以僖公入魯立之爲君】以賂求共仲於莒莒人歸之【杜按僖無年莒人來求賂知此許賂之也】及密使公子魚請【杜密魯地瑯琊費縣北有密如亭公子魚奚斯也林慶父使奚斯請免其死】不許哭而往共仲曰奚斯之聲也【林公子魚難面言故哭而往報慶父識奚斯之聲而解其意】乃縊【杜慶父之罪𨿽重季子推親親之恩欲同之叔牙存孟氏之族故略其罪不書卒○縊一賜反】閔公哀姜之娣叔姜之子也故齊人立之【林叔姜齊女故齊人欲立其所出】共仲通於哀姜哀姜欲立之閔公之死也哀姜與知之故孫於邾【林哀姜懼討故出奔邾內奔曰孫○與音預孫音遜】齊人取而殺之於夷以其屍歸【林蓋齊惡哀姜之淫亂而爲魯討也杜爲僖元年齊人殺哀姜傳夷魯地】僖公請而葬之【哀姜之罪已重而僖公請其防還者外欲固齊以居厚內存母子不絕之義爲國家之大計】○成季之將生也桓公使卜楚丘之父卜之【杜卜楚丘魯掌卜大夫】曰男也其名曰友在公之右【林凡人皆以右手用事在公之右當用事相魯】間於兩社爲公室輔【杜兩杜周社毫杜兩社之間朝廷執政所在】季氏亡則魯不昌【林言季氏之後當與魯國相爲存亡也】又筮之遇大有【杜乾下離上大有】之幹【杜幹下幹上干大有六五變而爲幹】曰同復於父敬如君所【林筮者之辭也幹爲君父離變爲乾故曰同復於父見敬與君同】及生有文在其手曰友遂以命之【杜遂以爲名】○冬十二月狄人伐衞【林狄禍自邢及衛此管仲所謂南夷與北夷交中國不絕如綫也】衞懿公好鶴鶴有乘軒者【杜軒大夫車○好呼報反鶴戶谷反軒許言反】將戰國人受甲者皆曰使鶴鶴實有祿位余焉能戰【林凡國人之受甲以禦狄者合辭皆曰使鶴與狄戰此蓋激辭言鶴乘軒實有大夫之祿與位我平時不得君之寵祿安能與狄戰乎○焉於防反】公與石祁子玦與寧莊子矢使守【杜莊子寧速也玦玉玦○玦古穴反守手又反下告守同】曰以此贊國擇利而爲之【杜贊助也玦示以當決防矢示以禦難】與夫人繡衣曰聽於二子【杜取其文章順序】渠孔禦戎子伯爲右黃夷前驅孔嬰齊殿【林前驅先鋒備不虞殿師後殿反禦也傳言衞侯失民有素𨿽臨事而戒猶無所及○殿可練反】及狄人戰於熒澤衞師敗績遂滅衞【杜此熒澤當在河北君死國敗經不書滅者狄不能赴衞之君臣皆盡無復文告齊桓爲之告諸侯言狄已去言衞之存故但以入爲文○熒戶扄反】衞侯不去其旗是以甚敗【林師之耳目在旗衞懿公旣敗而不去其旗是以甚敗至君臣皆盡也○去起呂反藏也一云除也】狄人囚史華龍滑與禮孔以逐衞人二人曰我大史也實掌其祭不先國不可得也【林夷狄畏鬼故恐之言若不使我先往白神鬼神不佑則衞國不可得也○華戶化反大音泰】乃先之至則告守曰不可待也【杜守石二大夫杜言狄師盛彊不可坐而待滅也】夜與國人出【林二子信其言不敢固守】狄入衞遂從之又敗諸河【衞將東走渡河狄復逐而敗之】初惠公之卽位也少【杜蓋年十五六○少詩照反】齊人使昭伯烝於宣姜不可彊之【林昭伯惠公庻兄宣公子頑也林宣姜卽宣公所取急子之妻姜齊女故齊人使烝之昭伯不可○烝之承反彊其丈反】生齊子戴公文公宋桓夫人許穆夫人【林昭伯烝宣姜而生男女五人墻有茨詩云公子頑通乎君母卽其事也】文公爲衞之多患也先適齊【林先適齊以避衞難】及敗宋桓公逆諸河【杜迎衞敗眾】宵濟【杜夜渡畏狄】衞之遺民男女七百有三十人益之以共滕之民爲五千人【共及滕衞別邑○共音泰】立戴公以廬於曹【杜廬舍也曹衛下邑戴公名申立其年卒而立文公○廬力居反曹詩作漕音同】許穆夫人賦載馳【杜載馳詩衞風也許穆夫人痛衞之亡思歸唁之不可故作詩以言志】齊侯使公子無虧帥車三百乘甲士三千人以戍曹【林無虧齊桓公子武孟也車甲之賦異扵常故傳別見之戍曹爲衛禦狄也○虧去危反乘繩證反下同】歸公乘馬祭服五稱牛羊豕雞狗皆三百與門材【杜歸遺也四馬曰乘林衣單復具曰稱祭服重宗廟也五牲各三百事所以備祭祀軍國之用材木也遺之門材使先立門戶○稱尺證及狗音苟】歸夫人魚軒【杜魚軒夫人車以魚皮爲飾】重錦三十兩【重錦錦之熟細者以二丈雙行故曰兩三十兩三十匹也】○鄭人惡髙克使帥師次於河上久而弗召師潰而歸髙克奔陳【杜髙克鄭大夫也好利而不顧其君文公惡之而不能逺故使帥師而不召林髙克身惡眾散故懼罪而奔陳○惡烏路反】鄭人爲之賦淸人【淸人詩鄭風也刺文公退臣不以道危圖亡師之本○爲於僞反】○晉侯使大子申生伐東山臯落氏【杜赤狄別種也臯落其氏族林臯古刀反】裏克諫曰大子奉冡祀社稷之粢盛【杜裏克晉大夫冡大也林言大子奉國家之祭祀與社禝之粢盛○粢音咨盛音成】以朝夕視君膳者也【杜膳防膳林君之防膳則大子朝夕視之蓋大子有視膳之禮○朝如字又張遙反膳市戰及】故曰冡子君行則守有守則從從曰撫軍守曰監國古之制也【林號曰冡子言其大異於諸子也君有朝防徵伐行殺之事則代君守國君使大臣守國則大子從君而行從君號曰撫軍言助君鎭撫士卒守國號曰監國言代君監臨國家○守手又反下同從才用反下同監古銜反】夫帥師專行謀【杜帥師者必專謀軍事】誓軍旅【杜宣號令也】君與國政之所圖也非大子之事也【杜國政正卿】師在制命而已【杜命將軍所制】稟命則不威專命則不孝【林若大子帥師稟君之命而後行事則權不在已而無威重專制命令則失子之道是爲不孝】故君之嗣適不可以帥師君失其官帥師不威將焉用之【杜大子統師是失其官也専命則不孝是爲師必不威也○適丁歷反本又作嫡下配適同焉於防反】且臣聞臯落氏將戰君其捨之【林臯落氏將與晉兵接戰裏克恐大子軍敗得罪故陳說利害以說獻公使捨大子勿使將】公曰寡人有子未知其誰立焉【林蓋微示裏克以欲廢申生之意】不對而退見大子大子曰吾其廢乎對曰告之以臨民【杜謂居曲沃】敎之以軍旅【杜謂將下軍○將子匠反】不共是懼何故廢乎且子懼不孝無懼弗得立修已而不責人則免於難【林言大子當以任大責重不共其職爲懼何故以廢立爲懼乎修飭其身而不怨尢於人如此則順時委命可免於禍患矣○共音恭本又作供難乃旦反下同】太子帥師公衣之偏衣【偏衣左右異色其半似公服○衣於旣反下衣身之偏衣之純衣之厖服同】佩之金玦【林玦如環而不連以金爲之爲偏衣之佩飾】狐突禦戎先友爲右【杜狐突伯行重耳外祖父也爲申生禦申生以大子將上軍】梁餘子養禦罕夷先丹木爲右【杜罕夷晉下軍卿也梁餘子養爲罕夷禦】羊舌大夫爲尉【杜羊舌大夫叔向祖父也尉軍尉】先友曰衣身之偏【杜偏半也】握兵之要【謂佩金玦將上軍】在此行也【林兼是二羙在此一行】子其勉之偏躬無慝【分身衣之半非惡意也○慝他得反】兵要逺災【杜威權在已可以遠害○遠於萬反下同】親以無災【林有偏衣之親而無災害】又何患焉狐突嘆曰時事之徵也【杜嘆以先友爲不知君心林在天爲時事之徴應可以知終始】衣身之章也佩衷之旗也【林在身爲衣身之文章可以別貴賤在腰爲佩中心之表旗可以明向背杜旗表也○衷音忠旗音其】故敬其事則命以始【杜賞以春夏林謂君若敬大子之事當命以四時之始】服其身則衣之純【杜必以純色爲服】用其衷則佩之度【杜衷中也佩玉者士君子常度】今命以時卒閟其事也【杜冬十二月閟盡之時○閟音必】衣之厖服逺其躬也【杜尨雜色○尨莫江反】佩以金玦棄其衷也服以遠之時以閟之尨涼冬殺金寒玦離胡可恃也𨿽欲勉之狄可盡乎【林衣之尨雜則有涼薄之意命以窮冬則有肅殺之意金屬秋方其性剛而寒玦如環而缺離不相連屬皆無溫潤無一可恃𨿽欲勉之以從戎事東山之狄可得而盡滅之乎】梁餘子養曰帥師者受命於廟受脤於社【杜脤宜社之肉盛以脤噐○脤市軫反】有常服矣不獲而尨命可知也【杜韋棄服軍之常也林不獲韋便之常服而衣尨雜之偏衣君命亦可知也】死而不孝【林𨿽死而使父有殺子之名是爲不孝】不如逃之罕夷曰尨奇無常【雜色奇怪非常之服】金玦不復【林剛玦而缺離不復反之象】𨿽復何爲君有心矣【杜有害大子之心】先丹木曰是服也狂夫阻之【杜阻疑也言𨿽狂夫猶知有疑○阻莊呂反】曰盡敵而反【曰公辭○盡子忍反下同】敵可盡乎𨿽盡敵猶有內防不如違之【杜違去也林猶有驪姬二五在內之防譛不如去之以免其禍】孤突欲行【杜行亦去也】羊舌大夫曰不可違命不孝棄事不忠𨿽知其寒惡不可取子其死之【杜寒薄也林𨿽知君心寒薄然而不孝不忠之畱名不可取】大子將戰狐突諫曰不可昔辛伯諗周桓公【杜諗告也事在桓十八年○諗音審說文云深謀】云內寵並後外寵二政嬖子配適大都耦國亂之本也周公弗從故及於難今亂本成矣【杜驪姬爲內寵二五爲外寵奚齊爲嬖子曲沃爲大都故曰亂本成矣】立可必乎孝而安民子其圖之【杜奉身爲孝不戰爲安民】與其危身以速罪也【杜有功益見害故言孰與危身以召罪】○成風聞成季之繇乃事之【林成風荘公之妾僖公之母也聞卜楚丘占成季之繇辭乃禮事成季繇卦北之占辭○繇直救反】而屬僖公焉故成季立之○僖之元年齊桓公遷邢於夷儀二年封衞於楚丘邢遷如歸衞國忘亡【杜齊桓具邢器用而遷之故邢遷夷儀如歸其國衞國被齊安集之恩亡其滅亡之國】○衞文公大布之衣大帛之冠【林衞文公名燬戴公之弟也杜大布麤布大帛厚繒蓋用諸侯諒闇之服○衞文公大布之衣本或作衣大布之衣誤】務材訓農通商惠工【林務蓄材木以立門戶宗廟宮室廬舍訓飭農事服田力穡通達商旅貿遷有無加惠百工賴其利器用】敬敎勸學【林敬重五敎勸勉爲學之士】授方任能【杜方百事之宜也】元年革車三十乘季年乃三百乘【杜衞文公以此年冬立齊桓公始平魯亂故傳因言齊之所以霸衞之所由興革車兵車季年在僖二十五年篕招懷迸散故能致十倍之眾○乘繩證反下同】

左傳杜林合注卷八﹤經部﹐春秋類﹐左傳杜林合注﹥

欽定四庫全書

左傳杜林合注卷九

明王道焜

趙如源同編

僖公一【公名申莊公之子閔公之兄母成風諡法小心畏懼曰僖】

周【惠王十八年○魯僖公八年惠王崩子襄王立】

鄭【文公十四年○魯僖公三十二年文公卒子穆公蘭立】

齊【桓公二十七年○魯僖公十七年桓公卒寺人貂作亂立無虧僖十八年殺無虧孝公昭立僖二十七年孝公卒弟昭公潘立】

宋【桓公二十三年○魯僖公九年桓公卒子襄公玆父立僖十九年盟於曹南宋襄公圖霸僖二十一年爲鹿上之盟以求諸侯於楚僖二十二年及楚戰敗於二十三年襄公卒子成公王臣立】

晉【獻公十八年○魯僖公九年獻公卒子奚齊立冬殺奚齊卓子立僖十年弒卓子惠公夷吾立僖二十三年惠公卒懷公圍立僖二十四年殺懷公文公重耳立僖二十八年使先軫將中軍敗楚人於城濮合諸侯於踐土晉文公主霸魯僖公三十二年文公卒子襄公驩立僖三十三年敗秦於殽晉襄公繼霸是年敗狄於箕先軫卒先日居將中軍】

衞【文公元年○魯僖公二十五年文公卒子成公立僖二十八年成公奔楚衞元咺奉叔武以受盟於踐土衞成復歸殺叔武晉人執衞侯衞元咺立公子瑕僖三十年殺瑕衞成公歸衞】

蔡【穆侯十六年○魯僖公十四年穆侯卒子莊公甲午立】

曹【昭公三年○魯僖公七年昭公卒子共公襄立僖二十八年晉文公執曹伯畀宋人是年曹伯歸曹】滕【詳見隠公元年魯僖公十九年宋執滕宣公】

陳【宣公三十四年○魯僖公十二年宣公卒子穆公款立僖二十八年穆公卒子共公朔立】

杞【杜氏年表武公二十九年入春秋至僖公二十三年始載杞成公卒弟桓公姑容立而攷之史記自武公靖公共公徳公至桓公姑容立共九十六年而無成公一代世本譙周索隠徐廣所說又云惠公生成公桓公名有互異又如春秋所書隠四年伐杞桓二年來朝三年命杞莊三十五年伯姬歸杞傳並不載何公今但當以左傳所載桓公及杜氏年表爲正】

薛【魯莊公三十一年載薛伯卒】

莒【詳見隠公元年魯僖公二十六年傳見莒玆平公】

邾【文公七年】

許【穆公三十九年○魯僖公四年穆公卒於師僖公業立】

小邾【魯莊公五年書郳黎來至魯僖公七年始書小邾子始爵命也自郳黎來爲小邾子天下無未命諸侯矣】

楚【成王十三年○魯僖公元年始書楚僖四年齊桓公服楚屈完僖二十二年楚敗宋於皆子文爲令尹時也僖二十三年子文使子玉爲令尹僖二十八年晉敗楚於城濮】

秦【穆公元年○魯僖公十五年戰韓始見經僖二十四年納晉文公僖三十三年晉襄公敗秦於殽遂成晉秦七十二年兵爭之始】

吳【詳見隱公元年】

越【詳見隠公元年】

經【壬戌】元年春王正月○齊師宋師曹伯次於聶北救邢【杜齊帥諸侯之師救邢次於聶北者案兵觀釁以待事也次例在莊三年聶北邢地○聶女輒反】○夏六月邢遷於夷儀【邢遷如歸故以自遷爲辭夷儀邢地】○齊師宋師曹師城邢【杜傳例曰救患分災禮也一事而再列三國於文不可言諸侯師故】○秋七月戊辰夫人姜氏薨於夷齊人以歸【傳在閔二年不言齊人殺諱之書地者明在外薨】○楚人伐鄭【杜荊始攺號曰楚】○八月公會齊侯宋公鄭伯曹伯邾人於檉【檉宋地陳國陳縣西北有檉城公及其防而不書盟還不以盟告林衣裳之防六檉勑呈反】○九月公敗邾師於偃【偃邾地】○冬十月壬午公子友帥師敗莒師於酈獲莒挐【酈魯地挐莒子之弟不書弟者非卿非卿則不應書書嘉季友之功故特書其所獲大夫生死皆曰獲獲例在昭二十三年○酈力知反挐女居反又女加反】○十有二月丁巳夫人氏之喪至自齊【杜僖公請而葬之故告於廟而書喪至也齊侯旣殺哀姜以其屍歸絕之於魯僖公請其喪而還不稱姜闕文】

傳元年春不稱卽位公出故也【杜國亂身出復入故卽位之禮有闕】公出復入不書諱之也諱國惡禮也【杜掩惡揚善義存君親故通有諱例皆當時臣子率意而隠故無深淺常準聖賢從之以通人理有時而聽之可也】○諸侯救邢【實大夫而曰諸侯總眾國之辭】邢人潰出奔師【杜奔聶北之師也邢潰不書不告也○潰戶內反】師遂逐狄人具邢器用而遷之師無私焉【林具邢器用如歸衛祭服牛羊豕雞狗門材魚軒乘馬重錦之類杜皆撰具還之無所私取】○夏邢遷於夷儀諸侯城之救患也凡諸侯救患分災討罪禮也【杜侯伯州長也林攘夷狄以禦外患分谷帛以別天災修文告以討有罪此侯伯之禮也○分甫問反又如字】○秋楚人伐鄭鄭卽齊故也盟於犖謀救鄭也【杜犖卽檉也地有二名○犖音洛又力角反】○九月公敗邾師於偃虛丘之戌將歸者也【虛丘邾地邾人旣送哀姜還齊人殺之因戊虛丘欲以侵魯公以義求齊齊送姜氏之喪邾人懼乃歸故公要而敗之○虛起居反】○冬莒人來求賂【林莒以師來臨魯求還慶父之賂】公子友敗諸酈獲莒子之弟挐非卿也【林古者命鄕帥師經書獲挐傳以非卿釋之明挐在行非帥師也】嘉獲之也【杜莒旣不能爲魯討慶父受魯之賂而又重來其求無厭故嘉季友之獲而書之】公賜季友汶湯之田及費【杜汶陽田汶水北地汶水出泰山萊蕪縣西入濟林嘉季友之功故賜以汶陽之田及費傳著季氏之所以盛○汶音問費音祕】○夫人氏之喪至自齊君子以齊人之殺哀姜也爲已甚矣女子從人者也【言女子有三從之義在夫家有罪非父母家所冝討也】

經【癸亥】二年春王正月城楚丘【杜楚丘衛邑不言城衛衞未遷林以魯辭書之不以封衞累齊桓公也以爲天下之公義也觀木以美齊定中以美衛則春秋書楚丘以善辭居然可見矣】○夏五月辛巳葬我小君哀姜【杜無傳反哭成喪故稱小君例在定十五年】○虞師晉師滅下陽【杜下陽虢邑在河東大陽縣晉於此始赴見經滅例在襄十三年】○秋九月齊侯宋公江人黃人盟於貰【貰宋地梁國蒙縣西北有貰城貰與貫字相似江國在汝南安陽縣林衣裳之防不在九合之數○貰古亂反】○冬十月不雨【傳在三年】○楚人侵鄭

傳二年春諸侯城楚丘而封衞焉【杜君死國滅故傳言封】不書所會【林不書所防之諸傒】後也【諸侯旣罷而魯後至諱不及期故以獨城爲文】○晉荀息請以屈產之乘與垂棘之璧假道於虞以伐虢【杜荀息荀叔也屈地生良馬垂棘出美玉故以爲名四馬曰乘自晉適虢途出於虞故借道○屈求勿反又居勿反乘繩證反】公曰是吾寶也對曰若得道於虞猶外府也【林府庫也言以璧馬與虞終必滅虞而取之猶寄之在外之府庫必無所失】公曰宮之奇存焉【杜宮之奇虞忠臣○奇其宜反】對曰宮之奇之爲人也懦而不能彊諌【懦弱也○懦本又作穤乃亂反又乃貨反字林作愞音乃亂反彊其良反又其丈反】且少長於君【林宮之奇自少長養於公宮○少詩照反長丁丈反】君防之𨿽諫將不聽【杜親而狎之必輕其言○防女乙反】乃使荀息假道於虞曰冀爲不道入自顚軨伐鄍三門【杜前是冀伐虞至鄍鄍虞邑河東大陽縣東北有顚軨阪○軨音零鄍亡丁反】冀之旣病則亦惟君故【杜言虞報伐冀使病將欲假道故稱虞彊以說其心冀國名平陽皮氏縣東北有冀亭】今虢爲不道保於逆旅【杜逆旅客捨也虢稍遺人分依客捨以聚眾抄晉邊邑】以侵敝邑之南鄙敢請假道以請罪於虢【杜問虢伐已以何罪】虞公許之且請先伐虢【杜喜於厚賂而欲求媧】宮之奇諌不聽遂起師夏晉裏克荀息帥師會虞師伐虢滅下陽【杜晉猶主兵不信虞】先書虞賄故也【杜虞非倡兵之首而先書之惡貪賄也○賄呼罪反】○秋盟於貰服江黃也【江黃楚與國也始來服齊故爲合諸侯】○齊寺人貂始漏師於多魚【杜寺人內奄官豎貂也多魚地名闕齊桓多嬖寵內則如夫人者六人外則幸豎貂易牙之等終以此亂國傳言貂於此始檀貴寵漏泄桓公軍事爲齊亂張本○寺如字又音侍貂音雕】○虢公敗戎於桑田【杜桑田虢地在農陜縣東北】晉卜偃曰虢必亡矣亡下陽不愳而又有功是天奪之鑑【林下陽爲晉所滅而不恐懼而又有敗戎之功是天奪之鑑使不得以自照】而益其疾也【杜驕則生疾】必易晉而不撫其民矣不可以五稔【杜稔熟也爲下五年晉滅虢張本○易以防反稔入甚反】○冬楚人伐鄭鬭章囚鄭伯【經書侵而言伐本以伐興權行侵掠爲後年楚伐鄭鄭伯欲成張本○乃甘反】

經【甲子】三年春王正月不雨夏四月不雨【杜一時不雨則書首月傳例曰不曰旱不爲災】○徐人取舒【杜無傳徐國在下邳僮縣東南舒國今廬江舒縣勝國而不用大師亦曰取例在襄十三年林舒楚之同類詩所謂荊舒者也徐附齊故爲齊取楚之與國】○六月雨【示旱不竟夏】○秋齊侯宋公江人黃人會於陽谷【杜陽谷齊地在東平須昌縣北林衣裳之防不在九合之數】○冬公子友如齊涖盟【杜涖臨也林吾君大夫如齊自僖之初年始前此適他邦必有故也○涖音利又音類】○楚人伐鄭

傳三年春不雨夏六月雨自十月不雨至於五月不曰旱不爲災也【杜周六月夏四月於播種五稼無損】○秋會於陽谷謀伐楚也【杜二年楚侵鄭故】○齊侯爲陽谷之會來尋盟冬公子友如齊涖盟【公時不會陽谷故齊侯自陽谷遺人詣魯來尋盟魯使上卿詣齊受盟謙也○爲於僞反】楚人伐鄭鄭伯欲成孔叔不可曰齊方勤我【杜孔叔鄭大夫勤卹鄭難】棄徳不祥【杜祥善也】○齊侯與蔡姬乘舟於囿蕩公【杜蔡姬齊侯夫人蕩搖也囿苑也蓋魚池在苑中○囿音又】公懼變色禁之不可公怒歸之未之絕也蔡人嫁之【爲明年齊侵蔡傳】

經【乙丑】四年春王正月公防齊侯宋公陳侯衛侯鄭伯許男曹伯侵蔡蔡潰【杜民逃其上曰潰例在文三年】遂伐楚次於陘【杜遂兩事之辭楚彊齊欲綏之以徳故不速進而次陘陘楚地潁川召陵縣南有陘亭林侵蔡遂伐楚以見齊霸侵陳遂侵宋以見楚霸○陘音刑】○夏許男新臣卒【杜未同盟而赴以名林卽許叔也穆公卒僖公業立】○楚屈原來盟於師盟於召陵【杜屈完楚大夫也楚子遣完如師以觀齊屈完覩齊之盛因而求盟故不稱使以完來盟爲文齊桓退舍以禮楚故盟召陵召陵潁川縣也林不戰服楚也】○齊人執陳轅濤塗【轅濤塗陳大夫○轅本又作袁濤音桃】○秋及江人黃人伐陳【杜受齊命討陳之罪而以與謀爲文者時齊不行使魯爲主與謀例在宣七年】○八月公至自伐楚【杜無傳告於廟】○葬許穆公○冬十有二月公孫玆帥師會齊人宋人衛人鄭人許人曹人侵陳【公孫玆叔牙子叔孫戴伯】

傳四年春齊侯以諸侯之師侵蔡蔡潰【林齊桓公霸諸侯攘夷狄尊天子蔡自北杏一與中國之會而棄我諸侯甘心黨楚故齊帥諸侯伐楚而先事侯蔡潰蔡者先披楚之黨也】遂伐楚楚子使與師言曰君處北海寡人處南海惟是風馬牛不相及也【杜楚界猶未至南海因齊處北海遂稱所近牛馬風逸蓋未界之微事故以取諭林牝牡相誘曰風言𨿽牛馬風逸牝牡相誘亦不相及諭齊楚遠不相干也】不虞君之渉吾地也何故【林問師之伐楚以何名】管仲對曰昔召康公命我先君大公【杜召康公周大保召公奭也林此下皆舉召公命大公之辭○大音泰】曰五侯九伯女實徵之以夾輔周室【杜五等諸侯九州之伯皆得徵討其罪齊桓因此命以誇楚林帥諸侯來時輔佐我周王○女音汝夾古洽反舊古恊反】賜我先君履東至於海西至於河南至於穆陵北至於無棣【杜穆陵無棣皆齊竟也履所踐履之界齊桓又因以自言其盛林索隠曰今淮南有故穆陵門是楚之境無棣在遼西孤竹服防以爲大公受封境界所至不然也蓋言其徵伐所至之城也愚按是時管仲相齊子文相楚正是的對楚旣以渉地何故爲問則齊不應歷言受封境界以自狹當以徵伐所至爲正○棣大計反】爾貢包茅不入王祭不共無以縮酒寡人是徵【林以下皆音楚討罪之辭杜包裹束也茅菁茅也束茅而灌之以酒爲縮酒尙書苞匭菁茅茅之爲異未審○共本亦作供音恭下同縮所六反】昭王南徵而不復寡人是問【杜昭王成王之孫南巡守渉漢船壊而溺周人諱而不赴諸侯不知其故故問之】對曰貢之不入寡君之罪也敢不共給昭王之不復君其問諸水濵【杜昭王時漢非楚竟故不受罪○濱音賓】師進次於陘【杜楚不服罪故復進師林楚語云先君蚡冒之所以服陘隰也陘必爲楚之要也故齊以諸侯之師進而據之焉】夏楚子使屈完如師【如陘之師觀彊弱】師退次於召陵【杜完請盟故】齊侯陳諸侯之師與屈完乘而觀之【杜乘其載○乘繩證反】齊侯曰豈不谷是爲先君之好是繼與不谷同好如何【杜言諸侯之附從非爲已乃尋先君之好謙而自廣因求與楚同好孤寡不谷諸侯謙稱○爲於僞反好呼報反】對曰君惠徼福於敝邑之社稷辱收寡君【林言齊嘉惠徼求楚國社稷之福不以收拾寡君同好爲齊之辱○徼古堯反要也】寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池【方城山在南陽葉縣南以言竟土之遠漢水出武都至江夏南入江言其險固以當城池○漢水以爲池本或作漢以爲池水衍字】𨿽眾無所用之屈完及諸侯盟○陳轅濤塗謂鄭申侯曰師出於陳鄭之間國必甚病【杜申侯鄭大夫當有共給之費故】若出於東方觀兵於東夷循海而歸其可也【杜東夷郯莒徐夷也觀兵示威林其可免二國共給之擾耳】申侯曰善濤塗以告齊侯許之【許出東方】申侯見曰師老矣【林言兵出久疲敝】若出於東方而遇敵懼不可用也若出於陳鄭之間共其資糧屝屨其可也【杜屝艸屨○見賢徧反糧音良屝符費反】齊侯說與之虎牢【杜還以鄭邑賜之○說音悅】執轅濤塗○秋伐陳討不忠也【杜以濤塗爲誤軍道】○許穆公卒於師葬之以侯禮也【杜男而以侯禮加等林得賞功之禮】○凡諸侯薨於朝會加一等【諸侯命有三等公爲上等侯伯中等子男爲下等】死王事加二等【杜謂以死勤事】於是有以衮斂【衮衣公服也謂加二等○衮古本反斂力驗反】○冬叔孫戴伯帥師會諸侯之師侵陳陳成歸轅濤塗【林戴伯卽公孫玆也齊復侵陳以討不忠之罪杜陳服罪故歸其大夫戴諡也】○初晉獻公欲以驪姬爲夫人【林事在莊公二十八年傳】卜之不吉筮之吉公曰從筮【林獻公溺愛驪姬故欲違卜從筮】卜人曰筮短長不如從長【杜物生而後有象象而後有滋滋而後有數象筮數故象長數短林象在先數在後故以先爲長以後爲短○如依字讀或音而據反】且其繇曰專之渝攘公之羭【杜繇卜兆辭渝變也攘除也羭美也言變乃除公之美林言專寵之變必將奪公之所美蓋指申生言奪公之嫡也○繇直救反渝羊朱反下羭同音攘如羊反】一薰一蕕十年尙猶有臭【林薫香艸譬申生之徒蕕臭艸譬驪姬之黨言香臭共處則香不勝臭猶美不勝惡十年尙猶有臭言善易消惡難除也○薫許云反蕕音由】必不可弗聽立之生奚齊其娣生卓子及將立奚齊旣與中大夫成謀【林中大夫裏克也獻公欲廢大子憚裏克未敢廢裏克曰中立其免乎是成謀也○卓吐濁反】姬謂大子曰君夢齊姜必速祭之【杜齊姜大子母言求食】大子祭於曲沃歸胙於公【杜胙祭之酒肉○胙才故反】公田姬寘諸宮六日公至毒而獻之【杜毒酒經宿輒敗而經六日明公之惑○寘之豉反】公祭之地地墳【林驪姬謂公酒食自外來不可不試故令公祭地毒酒至地地爲墳起○墳扶粉反】與犬犬斃與小臣小臣亦斃姬泣曰賊由太子大子奔新城【杜新城曲沃斃婢世反】公殺其傅杜原款或謂大子子辭君必辯焉【林子若有辭於公以六日之狀自理獻公必辧其詐○款苦管反辯兵免反】大子曰君非姬氏居不安食不飽我辭姬必有罪君老矣吾又不樂【杜吾自理則姬死姬死則君必不樂不樂爲由吾也○樂音洛】曰子其行乎大子曰君實不察其罪被此名也以出【林獻公實不察其罪之有無被此欲弒君父之罪名以出奔○被皮寄反又皮綺反】人誰納我十二月戊申縊於新城姬遂譛二公子曰皆知之重耳奔蒲夷吾奔屈【杜二子時在朝爲明年晉殺申生傳○縊一賜反譛側鴆反】

經【丙寅】五年春晉侯殺其世子申生【稱晉侯惡用防書春從告】○杞伯姬來朝其子【杜無傳伯姬來寧寧成風也朝其子者時子年在十嵗左右因有諸侯子得行朝義而卒不成朝禮故系於母而曰朝其子○杞伯姬來絕句朝其子猶言其子朝】○夏公孫玆如牟【杜叔孫戴伯娶於牟卿非君命不越竟故奉公命聘於牟因自爲逆】○公及齊侯宋公陳侯衛侯鄭伯許男曹伯會王世子於首止【杜惠王大子鄭也不名而殊防尊之也首止衛地陳畱襄邑縣東南有首鄕林衣裳之防七殊防世子不以世子夷於諸侯所以定世子也】○秋八月諸侯盟於首止【杜閒無異事復稱諸侯者王世子不盟故也王之世子尊與王同齊桓行霸翼戴天子尊崇王室故殊貴世子】鄭伯逃歸不盟【杜逃其師而歸也逃例在文三年】○楚人滅子奔黃【杜國在弋陽縣東南林夷狄始滅中國】○九月戊申朔日有食之【無傳】○冬晉人執虞公【杜虞公貪璧馬之寶距絕忠諌稱人以執同於無道於其民之例例在成十五年所以罪虞且言易也晉侯修虞之祀而歸其職貢於王故不以滅同姓爲譏】

傳五年春王正月辛亥朔日南至【林周正月今之十一月蓋十一月一日冬至也自秋分日行南陸至冬至之日日南極】公旣視朔遂登觀臺以望而書禮也【杜視朔親告朔也觀臺臺上搆屋可以遠觀者也朔旦冬至歷數之所始治歷者因此則可以明其術數審別陰陽敍事訓民魯君不能常修此禮故善公之得禮○觀古亂反臺以望絕句而書本或作而書云物非也】凡分至啟閉必書云物【杜分春秋分也至冬夏至也啟立春立夏閉立秋立冬云物气色災變也傳重申周典不言公者日官掌其職】爲備故也【素察妖祥逆爲之備】○晉侯使以殺大子申生之故來告【杜釋經必須告乃書】初晉侯使士蔿爲二公子築蒲與屈【林爲重耳築蒲爲夷吾築屈事並在莊十六年○爲於僞反】不愼寘薪焉【林不謹愼寘薪於上雜而築之不堅實○寘之防反】夷吾訴之公使讓之【杜譴讓之】士蒍稽首而對曰臣聞之無喪而慼憂必讐焉【杜讐猶對也】無戎而城讐必保焉【杜保而守之】冦讐之保又何愼焉【林言獻公今無戎而築二城終爲冦讐之所保守又何必謹愼爲之堅築哉】守官廢命不敬固讐之保不忠失忠與敬何以事君【林言若不堅築則守官而廢君之命恐負不敬之罪若固築則是爲冦讐而固其保守恐負不忠之罪若失忠敬二者何以盡事君之道此言士蒍所以築城而不敢堅固】詩云懷徳惟寧宗子惟城【杜詩大雅懷徳以安則宗子之固若城】君其修徳而固宗子何城如之【杜言城不如固宗子】三年將尋師焉焉用愼【杜尋用也林三年之後君將用師於蒲屈焉蓋當時驪姬欲殺二公子之謀已露○焉於防反】退而賦曰狐裘尨茸一國三公吾誰適從【林以狐腰爲裘貴者之裘也尨茸亂貌言貴者之多蒲屈大都耦國故獻公與二子鼎立爲三公杜士蒍自作之詩也言城不堅則爲公子所訴爲公所讓堅之則爲固讐不忠無以事君故不知所從○尨莫江反又音蒙茸如容反適丁歷反】及難【林及驪姬之難○難乃旦反】公使寺人披伐蒲重耳曰君父之命不挍乃徇曰挍者吾讐也逾垣而走披斬其袪遂出奔翟【林言披以君父之命來伐不敢與校彊弱勝負敢與披校者我當反讐怨之也杜袪披也○披普皮反挍音敎徇似俊反垣音衰袪起魚反翟音狄】○夏公孫玆如牟娶焉【杜因聘而娶故傳實其事○娶本或作取七諭反】○防於首止會王大子鄭謀寧周也【杜惠王以惠後故將廢大子鄭而立王子帶故齊桓帥諸侯會王大子以定其位林謀定世子以安周室也】○陳轅宣仲怨鄭申侯之反已於召陵【宣仲轅濤塗】故勸之城其賜邑曰美城之大名也子孫不忘吾助子請乃爲之請於諸侯而城之美【林四年齊桓公以虎牢賜鄭申侯故濤塗勸申侯城其所賜之邑城虎牢而美設樓櫓之備可以存莫大之名傳之子孫不忘其功○美城之絕句】遂譛諸鄭伯曰美城其賜邑將以叛也申侯由是得罪【林言申侯城其賜邑美設樓櫓將負固保險以叛鄭國鄭伯信濤塗之譛故猜忌申侯由此得罪爲七年鄭伯殺申侯傳】○秋諸侯盟王使周公召鄭伯曰吾撫汝以從楚輔之以晉可以少安【杜周公宰孔也王恨齊桓定大子之位故召鄭伯使叛齊也晉楚不服於齊故以鎭安鄭○秋諸侯盟本或此下更有於首止三字非女音汝】鄭伯喜於王命而懼其不朝於齊也【林以得王命爲喜又以不朝於齊爲懼】故逃歸不盟孔叔止之曰國君不可以輕輕則失親【杜孔叔鄭大夫親黨援也林言國君舉動不可以輕易輕易則失其黨援○輕遣政反下同】失親患必至病而乞盟所喪多矣君必悔之弗聽逃其師而歸【林若失黨援則禍患必至及至爲齊所伐病困而後乞盟於齊鄭之所喪失者爲已多矣君行師從時鄭文公已防首止故逃其師而歸○喪息浪反】○楚鬭谷於莵滅子奔黃於是江黃道栢方睦於齊皆姻也【杜姻外親也道國在汝南安陽縣南栢國名汝南西平縣有栢亭】子恃之而不事楚又不設備故亡○晉侯復假道於虞以伐虢宮之奇諌曰虢虞之表也虢亡虞必從之晉不可啟寇不可翫【林以虢爲表以虞爲裏言虢爲虞之外防晉心無厭不可開啟晉兵爲寇不可翫習○復扶又反】一之謂甚其可再乎【杜爲二年假晉道滅下陽】諺所謂輔車相依唇亡齒寒者其虞虢之謂也【杜輔煩輔車牙車林言虞如牙車如齒在裏虢如輔頰如唇在表二國相須以主去一不可○車尺奢反】公曰晉吾宗也豈害我哉對曰大伯虞仲大王之昭也大伯不從是以不嗣【杜大伯虞仲皆大王之子不從父命俱讓適吳仲雍支子別封西吳虞公其後也林大王於周爲穆穆生昭故大王之子爲昭○大音泰下同昭上饒反後昭穆放此】虢仲虢叔王季之穆也【杜王季者大伯虞仲之母弟也虢仲虢叔王季之子文王之母弟也叔仲皆虢君字林王季於周爲昭昭生穆故王季之子爲穆】爲文王卿士勲在王室藏於盟府【林王功曰勲言有王功在周室杜盟府司盟之官】將虢是滅何愛於虞【林言虞虢皆與晉同宗今晉且將滅虢晉不愛虢而獨有愛於虞乎】且虞能親於桓莊乎其愛之也桓莊之族何罪而以爲戮不惟偪乎【杜桓叔莊伯之族晉獻公之從祖昆弟獻公患其偪盡殺之事在莊二十五年○偪彼力反】親以寵偪猶尙害之況以國乎【林至親而以恃寵偪害晉國獻公猶尙盡殺害之況以虞有一國之寵利晉豈無並吞虞公之心】公曰吾享祀丰潔神必據我【杜據猶安也○享興兩反】對曰臣聞之鬼神非人實親惟徳是依故周書曰皇天無親惟徳是輔【杜周書逸書】又曰黍稷非馨明徳惟馨【杜馨香之遠聞林言感鬼神者非以黍稷粢盛之馨香蓋以君之明徳惟馨香之遠聞也】又曰民不易物惟徳繄物【杜黍稷牲玉無徳則不見饗有徳則見饗言物一而異用○繄烏兮反是也】如是則非徳民不和神不享矣神所馮依將在徳矣若晉取虞而明徳以薦馨香神其吐之乎弗聽許晉使宮之奇以其族行【林夫民神之主也故以民和爲先民和而後神享其祭鬼神之所馮附而依賴者將在徳之厚薄若晉滅虞而取其國而以明徳薦其馨香禮事神祗則虞之山川鬼神豈不享其祭而吐之乎言不必據虞之享祀宮之奇知虞必滅故挈其族去適他國以避禍也○馮皮冰反使所吏反】曰虞不臘矣【林臘嵗終祭眾神之名言虞不及臘祭之期○臘力盍反】在此行也晉不更舉矣【杜不更舉兵林言將滅虢而遂舉滅虞】八月甲午晉侯圍上陽【杜上陽虢國都在農陜縣東南】問於卜偃曰吾其濟乎對曰克之公曰何時對曰童謠云丙之晨龍尾伏辰【杜龍尾尾星也日月之會日辰日在尾故尾星伏不見林言丙日之朔旦也○謠音遙】均服振振取虢之旂【戎事上下同服振振盛貌旂軍之旌旗林旂司馬公曰當與詩庭燎旂字皆葉句音芹勝虢故取其旂○均如字字書作袧音同振音眞】鶉之賁賁天防焞焞火中成軍虢公其奔【杜鶉鶉火星也賁賁鳥星之體也天防博說星時近日星微焞焞無光耀也言丙子平旦鶉火中軍事有成功也此以上皆童謠言也童齓之子未有念慮之感而會成嬉戲之言似若有馮者其言或中或否博覽之士能懼思之人兼而志之以爲鑑戒以爲將來之驗有益於世教○鶉述春反又常倫反賁音犇焞他門反】其九月十月之交乎【杜以星驗推之如九月十月之交謂夏之九月十月也交晦朔交防】丙子旦日在尾月在策【杜是夜日月合朔扵尾月行疾故至旦而過在防】鶉火中必是時也【林鶉火星見扵南方言中言序以南方爲正必以此時滅虢】冬十二月丙子朔晉滅虢虢公醜奔京師【林醜虢公名皆如童謠之言杜不書不告也周十二月夏之十月】師還館於虞遂襲虞滅之執虞公及其大夫井伯以媵秦穆姬【杜秦穆姬晉獻公女送女曰媵以屈辱之】而修虞祀且歸其職貢於王【林修虞之所命祀且歸虞之職貢於周室】故書曰晉人執虞公罪虞且言易也【林以虞貪璧馬而亡其國假道而因取虞不煩於戈故言易也○易以豉反】

經【丁卯】六年春王正月○夏公會齊侯宋公陳侯衛侯曹伯伐鄭圍新城【杜新城鄭新密今滎陽密縣】○秋楚人圍許【杜楚子不親圍以圍者告林夷狄始圍中國】諸侯遂救許【皆伐鄭之諸侯故不復更敍】○冬公至自伐鄭【無傳】

傳六年春晉侯使賈華伐屈夷吾不能守盟而行【杜賈華晉大夫非不欲挍力不能守言不如重耳之賢林與屈人盟必不背已而去】將奔狄郤芮曰後出同走罪也【林郤芮夷吾之臣言夷吾後重耳出奔而同走狄嫌與重耳同謀相隨是負罪也○郤去逆反芮如銳反】不如之梁梁近秦而幸焉乃之梁【杜以梁爲秦所親幸秦旣入國且穆姬在焉故欲因以求入○近附近之近】○夏諸侯伐鄭以其逃首止之盟故也【杜首止盟在五年】圍新密鄭所以不時城也【實新密而經言新城者鄭以非時興土功齊桓聲其罪以告諸侯】○秋楚子圍許以救鄭諸侯救許乃還【林圍許以救鄭者攻其所必救也】○冬蔡穆侯將許僖公以見楚子於武城【杜楚子退舍武城猶有忿志而諸侯各罷兵故蔡將許君歸楚武城楚地在南陽宛縣北○見賢徧反】許男面衘璧大夫衰絰士輿櫬【杜手於後未見其面以璧爲贊手縛故衘之林君將受死故使大夫衰絰從有喪者之服櫬棺也使士與棺而從之○衰七雷反絰直結反櫬初覲反】楚子問諸逢伯【林逢伯楚大夫楚子問以受降之禮】對曰昔武王克殷微子啟如是【杜微子啟紂庻兄宋之祖也】武王親釋其受其璧而袚之【杜祓除凶之禮○祓芳弗反徐音廢說文云除惡之祭也】焚其櫬禮而命之使復其所【林待之以禮而命之以辭使復安其處所】楚子從之經【戊辰】七年春齊人伐鄭○夏小邾子來朝【杜無傳郳黎來始得王命而來朝也邾之別封故曰小邾林自郳黎來爲小邾子而天子無未命諸侯自晉處父爲陽處父而天下無未命大夫】○鄭殺其大夫申侯【杜申侯鄭卿專利而不厭故稱名以殺罪之也例在文六年】○秋七月公會齊侯宋公陳世子款鄭世子華盟於寧毋【杜髙平方與縣東有泥毋亭音如寧林衣裳之會八○毋如字又音無】○曹伯班卒【杜無傳五年同盟於首止林昭公卒子共公襄立】○公子友如齊【無傳罷盟而聘謝不敏也】○冬葬曹昭公【無傳】

傳七年春齊人伐鄭孔叔言於鄭伯曰諺有之曰心則不競何憚於病【杜競彊也憚難也林言心旣不能自彊何畏難於卑弱之病○憚徒旦反】旣不能彊又不能弱所以斃也國危矣請下齊以救國【林謂卑下服齊以救鄭國之社稷○下戶嫁反】公曰吾知其所由來矣姑少待我【林我知其禍之所從來矣且少待我處分杜欲以申侯說】對曰朝不及夕何以待君【林言鄭國之危朝不保暮何可待君之處分○朝如字】○夏鄭殺申侯以說於齊且用陳轅濤塗之譛也【杜濤塗譛在五年】初申侯申出也【杜姊妹之子爲出】有寵於楚文王文王將死【林仕於楚而得寵幸於文王文王死在莊十九年】與之璧使行曰惟我知女女專利而不厭子取予求不女疵瑕也【從我取從我求我不以女爲罪釁○女音汝下皆同疵似斯反又疾移反】後之人將求多於女【杜謂嗣君也求多以禮義大望責之】女必不免我死女必速行無適小國將不女容焉【杜政狹法峻】旣葬出奔鄭又有寵於厲公子文聞其死也曰古人有言曰知臣莫若君弗可攺也已【林言知其臣之賢否莫如其君之明古人此言弗可攺易必然如此】○秋盟於寧母謀鄭故也【林以鄭未服故謀其事】管仲言於齊侯曰臣聞之招攜以禮懷遠以徳徳禮不易無人不懷【林諸侯之攜離者惟有禮可以招徠之遠方之叛服者惟有徳可以懷服之徳禮持心無所攺易遠近之人無不懷附】齊侯修禮於諸侯諸侯官受方物【杜諸侯官司各於齊受其方所當貢天子之物林蓋東周衰微貢賦多闕故諸侯各受其貢物】鄭伯使大子華聽命於會言於齊侯曰泄氏孔氏子人氏三族實違君命【杜三族鄭大夫○泄息列反】若君去之以爲成我以鄭爲內臣君亦無所不利焉【林若齊君去此三族以與鄭國爲平我以鄭事齊如齊封內之臣鄭旣內屬不侵不叛齊亦無所不得其利○去起呂反】齊侯將許之管仲曰君以禮與信屬諸侯而以姦終之毋乃不可乎【林齊君自創伯以來以有禮與有信聯屬諸侯之國而終之以子華姦邪之謀言其不可之甚】子父不姦之謂禮守命共時之謂信【杜守君命共時事○姦音幹共音恭】違此二者姦莫大焉公曰諸侯有討於鄭未捷今茍有釁從之不亦可乎【杜子華犯父命是其釁隙林從其言以服鄭不亦可以有功乎】對曰君若綏之以徳加之以訓辭【林言齊君若以徳而撫綏鄭國加以教訓之辭責其逃盟之罪】而帥諸侯以討鄭鄭將覆亡之不暇豈敢不懼若總其罪人以臨之【杜總將領也子華姦父之命卽罪人○覆方服反】鄭有辭矣何懼【杜以大義爲辭】且夫合諸侯以崇徳也會而列姦何以示後嗣【林合諸侯之會盟以尊崇有徳也今會而用子華之姦謀是列子華之姦於會何以示後嗣之子孫】夫諸侯之會其徳刑禮義無國不記記姦之位君盟替矣【杜重言諸侯會同之事綏之以徳威之以刑親之以禮訓之以義諸侯之國皆記其事位防位也記子華之姦人列在會位齊君之盟自此廢矣林替廢也○替他計反】作而不記非盛徳也【杜君舉必書𨿽復齊史隠諱亦損盛徳】君其勿許鄭必受盟【林鄭必感徳而受盟於齊】夫子華旣爲大子而求介於大國以弱其國亦必不免【杜介因也林求因齊大國之力去三族而以鄭爲齊封內之臣是弱其國亦必不免於禍○介音界】鄭有叔詹堵叔師叔三良爲政未可間也齊侯辭焉子華由是得罪於鄭冬鄭伯使請盟於齊【杜以齊侯不聼子華故林爲十六年殺子華傳○堵丁古反又音者間間厠之間】○閏月惠王崩襄王惡大叔帶之難【杜襄王惠王大子鄭也大叔帶襄王弟惠王之子也有寵於惠後惠後欲立之未及而卒○惡鳥路反大音秦叔又作州】懼不立不喪而告難於齊【爲八年盟洮傳】經【己巳】八年春王正月公會王人齊侯宋公衛侯許男曹伯陳世子款盟於洮【杜王人與諸侯盟不譏者王室有難故洮曹地林兵車之防一】鄭伯乞盟【杜新服未與防故不序列別言乞盟】○夏狄伐晉○秋七月禘於太廟用致夫人【杜禘三年大祭之名大廟周公廟致者致新死之主於廟而列之昭穆夫人淫而與殺不薨於寢於禮不應致故僖公疑其禮歷三禘今果行之嫌異常故書之此致哀姜之主於廟也向曽曰夫人氏之喪而不言姜見絕於國之辭也今曰致夫人而不言氏見絕於宗廟之辭也○大音泰】○冬十有二月丁未天王崩【林惠王崩子襄王立實以前年閏月崩以今年十二月丁未告】傳八年春盟於洮謀王室也【林謀王室之難也】鄭伯乞盟請服也襄王定位而後喪【王人會洮還而後王定位】○晉裏克帥師梁由靡禦虢射爲右以敗狄於采桑【杜傳言前年事也平陽北屈縣西南有采桑津林未陳曰敗○射食亦反】梁由靡曰狄無恥從之必大克【杜不恥走故可逐】裏克曰懼之而已無速眾狄【林言敗其師使之知畏而已杜恐怨深而羣黨來報】虢射曰期年狄必至示之弱矣【林言一期之後狄必來伐晉不追其師是我先示之弱矣○期音基本或作期】夏狄伐晉報采桑之役也復期月【明期年之言驗】○秋禘而致哀姜焉非禮也凡夫人不薨於寢不殯於廟不赴於同不祔於姑則弗致也【杜寢小寢同同盟將葬又不以殯遇廟據經襄姜薨葬之文則爲殯廟赴同祔姑今當以不薨於寢不得致也○祔音附】○冬王人來告喪難故也是以緩【杜有大叔帶之難林傳明非慢也】○宋公疾大子玆父固請曰目夷長且仁君其立之【杜玆父襄公也目夷玆父庻兄子魚也○父者甫長丁丈反】公命子魚子魚辭曰能以國讓仁孰大焉臣不及也且又不順【林言大子能以宋國讓仁愛之道孰大於此臣之徳不及太子立嫡子以長順也今立庻子不順禮】遂走而退【林言畢遂走而退示必不敢當】

左傳杜林合注卷九

欽定四庫全書

左傳杜林合注卷十

明王道焜

趙如源同編

僖公二

經【庚午】九年春王三月丁丑宋公禦說卒【杜四同盟林桓公卒子襄公玆父立○禦魚呂反說音悅】○夏公防宰周公齊侯宋子衛侯鄭伯許男曹伯於葵丘【杜周公宰孔也宰官周采地天子三公不字宋子襄公也傳例曰在喪公侯曰子陳畱外黃縣東有葵丘林衣裳之防九】○秋七月乙酉伯姬卒【杜無傳公羊谷梁曰未適人故不稱國已許嫁則以成人之禮書不復殤也婦人許嫁而笄猶丈夫之冠】○九月戊辰諸侯盟於葵丘【杜夏防葵丘次伯姬卒文不相比故重言諸侯宰孔先歸不與盟林桓之防有天子之事三於洮序王人於諸侯之上而同盟焉於葵丘而序周公於諸侯之上而不敢同盟焉盟於首止不但不同盟也而帥諸侯以防世子桓知節矣春秋是以子桓也】○甲子晉侯佹諸卒【杜未同盟而赴以名甲子九月十一日戊辰十五日也書在盟後從赴林獻公卒子奚齊立○佹九委反】○冬晉裏克殺其君之子奚齊【杜獻公未塟奚齊未成君故稱君之子奚齊受命繼位無罪故里克稱名林是年晉裏克殺其君卓子晉恵公夷吾立○殺如字傳同公羊音弒】

傳九年春宋桓公卒未葬而襄公防諸侯故曰子凡在喪王曰小童公侯曰子【杜在喪未葬也小童者童蒙幼末之稱子者繼父之辭公侯位尊上連王者下絕伯子男周康王在喪稱予一人釗禮稱亦不言小童或所稱之辭各有所施此謂王自稱之辭非諸下所得書故經無其事傳通取舊典之文以事相接】○夏防於葵丘尋盟且修好禮也【○好呼報反下於好同】王使宰孔賜齊侯胙【杜胙祭肉尊之比二王后○胙才素反】曰天子有事於文武【杜有祭事也】使孔賜伯舅胙【杜天子謂異姓諸侯曰伯舅】齊侯將下拜孔曰且有後命天子使孔曰以伯舅耋老加勞賜一級無下拜【林賜胙之後且有別命七十曰耋級等也言加賜一等無下階拜賜耋田節反一音他結反勞力報反級音急】對曰天威不違顏咫尺【杜言天鑑察不逺威嚴常在顏面之前八寸曰咫○咫之氏反】小白余敢貪天子之命無下拜【杜小白齊侯名余身也】恐隕越於下【書隕越顚隊也據天王居上故言恐顚隊於下】以遺天子羞敢不下拜下拜登受【林貪命顚越是貽天子之羞恥敢不下階而拜杜拜堂下受胙於堂上○遺於季反】○秋齊侯盟諸侯於葵丘曰凡我同盟之人旣盟之後言歸於好【杜義取修好故傳顯其盟辭】宰孔先歸【旣防先諸侯去】遇晉侯曰可無防也【林時晉侯來防葵丘故言可不必往防】齊侯不務徳而勤逺略故北伐山戎【在莊三十一年】南伐楚【在四年】西爲此防也東略之不知西則否矣其在亂乎君務靖亂無勤於行【林更能經略東方則不可知西防旣畢必無心經理四方縱晉國有亂必不遑卹也在察也其察禍亂之盟乎此以齊桓盛極而衰爲禍亂之萌微戒晉獻殺嫡立庶言晉將有亂齊不能救君先務安靖晉國之禍難無勞逺行以來求防】晉侯乃還【不復防齊】○九月晉獻公卒裏克防鄭欲納文公故以三公子之徒作亂【杜防鄭晉大夫三公子申生重耳夷吾林以三公子之黨在晉國者作亂○防晉悲反】初獻公使荀息傅奚齊公疾召之曰以是藐諸孤【杜言其幼賤與諸子縣藐○藐妙小反又亡角反】辱在大夫其若之何【欲屈辱荀息使保防之】稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也【林凡可以利益國家者茍知其事莫不盡心力而爲之是謂盡忠於君】送往事居耦俱無猜貞也【林送往而死者謂獻公事居而生者謂奚齊杜耦兩也送死事生兩無疑恨所謂正也○猜七才反】及裏克將殺奚齊先告荀息曰三怨將作【杜三公子之徒】秦晉輔之【林秦與晉之國人皆輔佐而與之】子將何如荀息曰將死之裏克曰無益也荀叔曰吾與先君言矣不可以貳能欲復言而愛身乎【杜荀叔荀息也林吾嘗以死輔奚齊之言許獻公矣不可以有二心信近於義言可復也能欲其言之可復而愛其身之死乎】𨿽無益也將焉辟之且人之欲善誰不如我我欲無貳而能謂人已乎【林謂裏克欲盡忠於申生重耳等誰不如我欲盡忠於奚齊我欲無二心於奚齊不能止裏克使不忠於申生等○焉於防反】冬十月裏克殺奚齊於次【次喪寢】書曰殺其君之子未葬也荀息將死之人曰不如立卓子而輔之荀息立公子卓以葬【林卓子驪姬之娣所生子也人以卓子亦獻公嬖娣之子故勸使立而輔之荀息從其計立公子卓以葬獻公】十一月裏克殺公子卓於朝荀息死之君子曰詩所謂白圭之玷尙可磨也斯言之玷不可爲也【杜詩大雅言此言之缺難治甚於白圭○玷丁簟反又丁念反】荀息有焉【有此詩人重言之義】○齊侯以諸侯之師伐晉及髙梁而還討晉亂也【杜髙梁晉地在平陽縣西南】令不及魯故不書【林伐晉之令不及魯國杜前已不書例今復重嫌霸者異於凡諸侯○令力政反本又作命】○晉郤芮使夷吾重賂秦以求入【杜郤芮郤克祖父從夷吾者林夷吾卽惠公也】曰人實有國我何愛焉【杜言國非已之有何愛而不以賂秦】入而能民土於何有從之【杜能得民不患無土】齊隰朋帥師防秦師納晉惠公【杜隰朋齊大夫○隰音習】秦伯謂郤芮曰公子誰恃對曰臣聞亡人無黨有黨必有讐【杜言夷吾無黨無黨則無讐易出易入以微勸秦○夷吾出奔在外故言亡人】夷吾弱不好弄【杜弄戲也林自幼弱時不好戲弄○好呼報反】能鬭不過【杜有節制】長亦不攺不識其他【林及旣長成不攺其行其他則不知也言其可以君晉○長丁又反】公謂公孫枝曰夷吾其定乎【杜公孫枝秦大夫子桑也林言夷吾入晉能定其國乎】對曰臣聞之惟則定國【林惟有法則可以安定其國家】詩曰不識不知順帝之則文王之謂也【杜詩大雅帝天也則法也言文王闇行自然合天之法】又曰不僭不賊鮮不爲則【杜僣過差也賊傷害也皆忌克也能不然則可爲人法則○僭子念反鮮息淺反】無好無惡不忌不克之謂也【林不識知則無好惡不僭賊則不忌克○好呼報反又如字惡烏路反】今其言多忌克難哉【林今夷吾之言多猜疑好勝是僭賊而忌克也能定其國難哉】公曰忌則多怨又焉能克是吾利也【杜其言𨿽多忌適足以自害不能勝人也秦伯慮其還害已故曰是吾利】○宋襄公卽位以公子目夷爲仁使爲左師以聽政於是宋治故魚氏世爲左師【杜子魚之後以王父字爲氏故曰魚氏其後子孫世爲左師之官治直吏反】

經【辛未】十年春王正月公如齊【杜無傳林魯始屈於大國朝齊之始】○狄滅溫溫子奔衛【林溫王畿地蓋中國之狄滅而居其地】○晉裏克弒其君卓及其大夫荀息【杜弒卓在前年而以今春書者從赴也獻公旣葬卓已免喪故稱君也荀息稱名者𨿽欲復言本無逺謀從君於昏】○夏齊侯許男伐北戎【無傳北戎山戎】○晉殺其大夫裏克【杜奚齊者先君所命卓子又以在國嗣位且未爲無道而裏克親爲三怨之主累弒二君故稱名以罪之】○秋七月○冬大雨雪【無傳平地尺爲大雪○雨於付反】

傳十年春狄滅溫蘇子無信也蘇子叛王卽狄又不能於狄狄人伐之王不救故滅蘇子犇衛【林蘇子周司宼蘇公之後也國於溫故曰溫子叛王事在莊十九年林反覆無常故曰無信也卽狄之後又與狄人不相能】○夏四月周公忌父王子黨防齊隰朋立晉侯【周公忌父周卿士王子黨周大夫】晉侯殺裏克以說【杜自解說不簒】將殺裏克公使謂之曰微子則不及此【林微猶無也言非因子之力則無由得反晉國爲君】𨿽然子弒二君與一大夫爲子君者不亦難乎【林謂殺奚齊卓子荀息則繼是而爲子之君者不亦難與子同朝乎】對曰不有廢也君何以興欲加之罪其無辭乎【林不有奚齊卓子之廢則惠公將何以得興起而爲君今君若欲加我之罪又何患無辭以殺我乎】臣聞命矣伏劍而死於是防鄭聘於秦且謝緩賂【林謝秦以緩報入晉之賂】故不及【杜防鄭裏克黨以在秦故不及裏克俱死】○晉侯攺葬共大子【杜共大子申生也○共音恭本亦作恭大音防】秋狐突適下國【杜下國曲沃新城】遇大子大子使登僕【忽如夢而相見狐突本爲申生禦故復使登車爲僕】而告之曰夷吾無禮余得請於帝矣【杜請罰夷吾林夷吾爲申生攺葬加諡而曰無禮或謂指其烝於賈君之事見十五年】將以晉畀秦秦將祀余對曰臣聞之神不歆非類民不祀非族君祀母乃殄乎【杜歆享也殄絕也林凡祭祀必以其族非其族類則神不歆享其祭祀神非其族類則民亦不恪奉其祭祀言秦晉非其族類則神不歆民不祀大子之祀必絕○畀必利反歆許金反】且民何罪失刑乏祀君其圖之【林因怒夷吾而濫及其民是失刑以晉畀秦而自絕其祀是乏祀】君曰諾吾將復請七日新城西偏將有巫者而見我焉【杜新城曲沃也將因巫而見○徧匹綿反】許之遂不見【杜狐突許其言申生之象亦沒○見賢徧反又如字】及期而往告之曰帝許我罰有罪矣敝於韓【杜敝敗也韓晉地獨敝惠公故言罰有罪明不復以晉畀秦夷吾忌克多怨終於失國𨿽攺葬加諡申生猶忿傳言鬼神所馮有時而信林爲十五年秦獲晉侯張本】○防鄭之如秦也【林在今年夏】言於秦伯曰呂甥郤稱冀芮實爲不從若重問以召之【杜三子晉大夫不從不與秦賂問聘問之幣○稱尺證反又如字】臣出晉君君納重耳蔑不濟矣【杜蔑無也】○冬秦伯使泠至報問且召三子【林秦穆公用防鄭之計使大夫冷至報防鄭之聘且召呂郤等○泠力丁反】卻芮曰幣重而言甘誘我也遂殺防鄭祁舉【杜祁舉晉大夫】及七輿大夫【林侯伯七命副車七乘故有七輿大夫之官】左行共華右行賈華叔堅騅歂累虎特宮山祁皆裏防之黨也【杜七子七輿大夫○行戶剛反下同共音恭騅音佳歂市専反累力追反祁巨之反又上戶反】防豹奔秦【杜防豹防鄭之子】言於秦伯曰晉侯背大主而忌小怨民弗與也伐之必出【林言晉惠公背秦穆之大主而不與秦賂忌裏防之小怨而多殺不辜以若所爲故不爲晉人所與秦若伐晉無民誰戰故必出奔○背音佩】公曰失眾焉能殺違禍誰能出君【林謂惠公若失眾心安能殺裏防之黨防豹旣避禍在外誰能逐出其君杜爲明年晉殺防鄭傳○焉於防反】經【壬申】十有一年春晉殺其大夫防鄭父【以私怨謀亂國書名罪之書春從告】○夏公及夫人姜氏防齊侯於陽谷【杜無傳婦人送迎不出門見兄弟不逾閾輿公俱會齊侯非禮林齊侯之志荒矣】○秋八月大雩【無傳過時故書】○冬楚人伐黃

傳十一年春晉侯使以防鄭之亂來告【杜釋經書在今年】○天王使召武公內史過賜晉侯命【天王周襄王召武公周卿士內史過周大夫諸侯卽位天子賜之命圭爲瑞○遇古禾反】受玉惰過歸告王曰晉侯其無後乎王賜之命而惰於受瑞先自棄也已其何繼之有禮國之幹也敬禮之輿也不敬則禮不行禮不行則上下昬何以長世【林受瑞而有惰敖之容先自棄其顯命也已豈有可繼之道國恃禮而立猶木恃幹而立敬載禮而行猶車載人而行不敬是無與也故上慢下暴禮不能自行無禮是無干也故上下昏亂國不能自立何以長永世祚乎爲惠公不終張本○惰徒臥反長直良反又丁丈反】○夏揚拒泉臯伊雒之戎同伐京師入王城焚東門【杜揚拒泉臯皆戎邑及諸雜戎居伊水雒水之間者今伊闕北有泉亭○拒俱字反臯古刀反】王子帶召之也【王子帶甘昭公也召戎欲因以簒位】秦晉伐戎以救周秋晉侯平戎於王【林晉惠公爲周與戎講和言平戎於王尊卑之辭也○爲二十四年天王出居鄭傳】○黃人不歸楚貢冬楚人伐黃【杜黃人恃齊故】

經【癸酉】十有二年春王三月庚午日有食之【無傳不書朔官失之】○夏楚人滅黃【林書伐書滅病桓公也以從防盟徒以亡其國耳】○秋七月○冬十有二月丁丑陳侯杵臼卒【杜無傳遣世子與僖公同盟寗母及洮林宣公卒子穆公款立○杵昌呂反臼其九反】

傳十二年春諸侯城衛楚丘之郛懼狄難也【杜楚丘衛國都郛郭也爲明年春狄侵衛傳林知狄將侵衛故先完其城郭以備之○郛芳扶反難乃旦反】○黃人恃諸侯之睦於齊也【林黃從桓公之防盟見諸侯親睦於齊故恃之以爲固】不共楚職曰自郢及我九百里焉能害我夏楚滅黃【林以見人之不可有所恃也杜郢楚都○共音恭馬於防反】○王以戎難故討王子帶【杜子帶前年召戎周】秋王子帶奔齊○冬齊侯使管夷吾平戎於王使隰朋平戎於晉【杜平和也前年晉救周伐戎故戎與周晉不和】王以上卿之禮饗管仲【林管仲下卿王爲加禮設享宴故以上卿之禮饗之】管仲辭曰臣賤有司也有天子之二守國髙在【林大國三卿其二卿命於天子則曰天子之守臣杜國子髙子天子所命爲齊守臣皆上卿也莊二十二年髙傒始見經僖二十八年國歸父乃見傳歸父之父曰懿仲髙傒之子曰莊子不知今當誰世○守手又反】若節春秋來承王命何以禮焉【杜節時也林若春秋時事國髙二子來聘於周奉承王室之命令臣旣受上卿之禮則王室何以禮國髙】陪臣敢辭【林諸侯之臣稱於天子曰陪臣○陪步回反】王曰舅氏【伯舅之使故曰舅氏】余嘉乃勲應乃懿徳謂督不忘往踐乃職無逆朕命【杜功勲美徳可謂正而不可忘者不言位而言職者管仲位卑而執齊政故欲以職尊之林言我嘉美汝尊奬王室之功勲報應汝懿美之徳行謂汝功徳督厚不可弭忘其往受享居汝之職無違逆我之命令○督音篤】管仲受下卿之禮而還【管仲不敢以職自髙卒受本位之禮】君子曰管氏之世祀也宐哉讓不忘其上【林國髙之位在上而能讓遜不忘其職】詩曰愷悌君子神所勞矣【杜詩大雅愷樂也悌易也言樂易君子爲神所勞來故世祀也管仲之後於齊沒不復見傳亦舉其無驗○愷本亦作凱開在反悌音弟本亦作弟勞力報反】

經【甲戍】十有三年春狄侵衛【傳在前年春】○夏四月葬陳宣公【無傳】○公防齊侯宋公陳侯衛侯鄭伯許男曹伯於咸【杜咸衞地東郡濮陽縣東南有咸城林兵車之防二】○秋九月大雩【無傳書過】○冬公子友如齊【無傳】

傳十三年春齊侯使仲孫湫聘於周且言王子帶【林仲孫湫齊大夫杜前年王子帶奔齊言欲復之】事畢不與王言【杜不言子帶事】歸復命曰未可王怒未怠其十年乎不十年王弗召也【林十者數之盈也子帶罪重必十年乃可復易曰女子貞不字十年乃字蓋十者盈數也】○夏防於咸淮夷病杞故且謀王室也【林淮夷東夷也王室亦有戎難故謀杞並謀王室之難】○秋爲戎難故諸侯戍周齊仲孫湫致之【杜戍守也致諸侯戍卒於周○爲於僞反難乃旦反】○冬晉薦饑【杜麥禾皆不熟○薦在薦反重也饑音饑】使乞糴於秦秦伯謂子桑【林卽公孫枝○糴直歷反】與諸乎對曰重施而報君將何求【杜言不損秦○施式鼓反下同】重施而不報其民必攜攜而討焉無眾必敗【杜不義故民離】謂百里與諸乎【杜百里秦大夫林卽百里奚】對曰天災流行國家代有救災卹鄰道也行道有福【林言饑饉乃天降之災如水流行無有定止有國家者更代而有此災救饑荒之政以卹鄰國此天地之常理也順理而行則天降之福】防鄭之子豹在秦請伐晉【杜欲爲父報怨】秦伯曰其君是惡其民何罪秦於是乎輸粟於晉自雍及絳相繼【杜雍秦國都絳晉國都○雍於用反絳古巷反】命之曰泛舟之役【杜從渭水運入河汾○泛芳劍反】經【乙亥】十有四年春諸侯城緣陵【杜緣陵杞邑辟淮夷遷都於緣陵林不序諸侯散辭也是故但曰諸侯者不系之伯者之辭也但曰大夫者不系之君之辭也】○夏六月季姬及鄫子遇於防使鄫子來朝【杜季姬魯女鄫夫人也鄫子本無朝志爲季姬所召而來故言使鄫子來朝鄫國今瑯邪鄫縣○鄫似陵反本或作繒】○秋八月辛卯沙鹿崩【杜沙鹿山名平陽元城縣東有沙鹿土山在晉地災害系於所災所害故不系國】○狄侵鄭【無傳】○冬蔡侯肹卒【杜無傳未同盟而赴以名林穆侯卒子莊公甲午立○肹許乙反】○傳十四年春諸侯城緣陵而遷杞焉不書其人有闕也【杜闕謂器用不具城池未固而去爲惠不終也澶淵之防旣而無歸大夫不書而國別稱人今此總曰諸侯君臣之辭不言城杞杞未遷也】○鄫季姬來寧公怒止之以鄫子之不朝也【杜來寕不書而後年書歸鄫更嫁之文也明公絕鄫昏旣來朝而還】夏遇於防而使來朝○秋八月辛卯沙鹿崩晉卜偃曰期年將有大咎幾亡國【杜國主山川山崩川竭亡國之徵○期音基咎其尢反幾音祈又音機】○冬秦饑使乞糴於晉晉人弗與慶鄭曰背施無親【慶鄭晉大夫林背秦之施是爲無親○背音佩後皆周施式豉反】幸災不仁貪愛不祥怒鄰不義【林幸秦之災是爲不仁貪愛已物不以分災是爲不祥背施幸災貪愛以怒鄰國是爲不義】四徳皆失何以守國虢射曰皮之不存毛將安傅【杜虢射恵公舅也皮以諭所許秦城毛以諭糴言旣背秦施爲怨已深𨿽與之糴猶無皮而施毛林毛依皮而生皮旣不在則毛將安所附也蓋恵公入國之初許貽秦五城歸而背之○傅音附】慶鄭曰棄信背鄰患孰卹之無信患作失援必斃是則然矣【林棄許秦城之信背秦輿晉糴之施如此所爲脫有患難孰復卹之無小大之信則禍患必作失內外之援則必至滅亡此皆事理之必然矣】虢射曰無損於怨而厚於宼不如勿與【杜言與秦粟不足解怨適足使秦彊】慶鄭曰背施幸災民所棄也近猶讐之況怨敵乎【林言以若所爲𨿽近事猶爲讐敵況素有深怨之敵乎】弗聼退曰君其悔是哉

經【丙子】十有五年春王正月公如齊【杜無傳諸侯五年再相朝禮也例在文十五年】○楚人伐徐【林楚至伐徐伯事可知也】○三月公防齊侯宋公陳侯衛侯鄭伯許男曹伯盟於牡丘【杜牡丘地名闕林兵車之防三○牡茂後反】遂次於匡【杜匡衞地在陳畱長垣縣西南】公孫敖帥師及諸侯之大夫救徐【杜公孫敖慶父之子諸侯旣盟次匡皆遣大夫將兵救徐故不復具列國別也】○夏五月曰有食之○秋七月齊師曹師伐厲【杜厲楚與國義陽隨縣北有厲鄕】○八月螽【無傳爲災○螽音終本亦作】○九月公至自防【杜無傳林桓公之防不至至此始書桓徳衰矣】○季姬歸於鄫【無傳來寜不書此書者以明中絕】○己卯晦震夷伯之廟【杜夷伯魯大夫展氏之祖父夷諡伯字震者雷電擊之大夫旣卒書字○晦音誨】○冬宋人伐曹○楚人敗徐於婁林【杜婁林徐地下祁僮縣東南有婁亭○婁力侯反】○十有一月壬戌晉侯及秦伯戰於韓獲晉侯【例得大夫曰獲晉侯背施無親愎諫違上故貶絕下從眾臣之例而不言以歸不書敗績晉師不大崩林韓晉地秦始見經此晉秦兵端之始是故晉秦兵交始於韓而終於十三國之伐】

傳十五年春楚人伐徐徐卽諸夏故也【林徐自三年取舒以披楚黨威公服楚徐與有功焉○夏戶雅反】三月盟於牡丘尋葵丘之盟且救徐也【葵丘盟在九年】孟穆伯帥師及諸侯之師救徐諸侯次於匡以待之【林穆伯卽公孫敖次於匡以待大夫之救齊之怠荒可知矣】○夏五月日有食之不書朔與日官失之也【林日官失日誌慢也】○秋伐厲以救徐也【林大夫救徐楚師不退故二師伐厲以救徐】○晉侯之入也秦穆姬屬賈君焉【杜晉侯入在九年穆姬申生姊秦穆夫人賈君晉獻公次妃賈女也林托於恵公使善視之○屬音燭】且曰盡納羣公子【杜羣公子晉武獻之族宣二年傳曰驪姬之亂詛無畜羣公子】晉侯烝於賈君又不納羣公子是以穆姬怨之晉侯許賂中大夫【中大夫國內執政裏防等○烝之承反】旣而皆背之【林旣入國而殺裏防等事在十年】賂秦伯以河外列城五東盡虢略南及華山內及解梁城旣而不與【林旣入國而不與秦城見十年使防鄭謝緩賂杜河外河南也東盡虢略從河南而東盡虢界也解梁城今河東解縣也華山在農華陰縣西南○解音蟹】晉饑秦輸之粟【在十三年】秦饑晉閉之糴【在十四年】故秦伯伐晉卜徒父筮之吉【徒父秦之掌卜者卜人而用筮不能通三易之占故據其所見雜占而言之】涉河侯車敗詰之【林言是卦主秦伯之軍涉河而晉侯車敗也秦伯不解其防故詰問之○詰起吉反】對曰乃大吉也三敗必獲晉君其卦遇蠱【巽下艮上蠱○蠱音古】曰千乘三去三去之餘獲其雄狐夫狐蠱必其君也【林曰以下連三句皆卜筮之繇辭千乘諸侯也言千乘三度敗去晉師三敗之後獲其狐之雄者杜於周易利涉大川往有事也亦秦勝晉之卦也今此所言藎卜筮書雜辭以狐蠱爲君其義欲以諭晉惠公其象未聞○乘防證反去起居反又起據反一音起呂反下同】蠱之貞風也其悔山也【杜內卦爲貞外卦爲悔巽爲風秦象艮爲山晉象】歲云秋矣我落其實而取其材所以克也【杜周九月夏之七月孟秋也艮爲山山有木今嵗已秋風吹落山木之實則材爲人所取】實落材亡不敗何待三敗及韓【林晉侯車三壞秦師進至韓地】晉侯謂慶鄭曰宼防矣若之何對曰君實之可若何公曰不孫卜右慶鄭吉弗使【林言晉君棄信幸災所以召秦而深其寇不可如何也杜惡其不孫不以爲車右此夷吾之多忌○孫音遜】步揚禦戎家僕徒爲右【杜步揚卻犨之父】乘小駟鄭入也【杜鄭所獻焉名小駟○駟音四】慶鄭曰古者大事必乘其產生其水土而知其人心安其教訓而服習其道惟所納之無不如志今乘異產以從戎事及懼而變將與人易【林國之大事在祀與戎其所乘馬必用其土地之所產水土旣同則與人心素相諸委安其國人之教訓生長其地故於其道路素相服習惟所用之馳驅進退無不如人之志今乘異國所產之馬以從兵戎戰闕之事及臨戎畏懼而變其常度將與人易心而變化人意】亂气狡憤陰血周作張脈僨興外彊中漧【杜狡戾也僨動也气狡憤於外則血脈必周身而作隨气張動外𨿽有彊形而內實幹竭○狡古卯反憤扶粉反張中亮反脈音麥僨方問反】進不可周旋不能君必悔之弗聼九月【林應嵗云秋矣之占】晉侯逆秦師使韓簡視師【杜韓簡晉大夫韓萬之孫林往秦師觀彊弱】復曰師少於我鬭士倍我【林言秦師少於晉士有鬭志加倍於我】公曰何故對曰出因其資【杜謂奔梁求秦】入用其寵【杜爲秦所納】饑食其粟三施而無報是以來也今又擊之我怠秦奮倍猶未也【林秦有三施而晉無一報是以秦人來討今不責已求和而又迎擊秦師我師不直其君故解怠秦師怒晉無禮故奮以此觀之秦之鬭志倍猶未止○施式氏反】公曰一夫不可狃況國乎【杜狃也言辟秦則使來林言匹夫尙不可狃狎況晉與秦爲敵國其可以師狃我乎○狃女九反】遂使請戰曰寡人不佞能合其眾而不能離也君若不還無所逃命【林無所逃辟秦師戰鬭之命】秦伯使公孫枝對曰君之未入寡人懼之入而未定列猶吾憂也【杜列位也】茍列定矣敢不承命【林茍位定而能合其眾矣敢不承順晉君請戰之命】韓簡曰吾幸而得囚【杜得囚爲幸言必敗】壬戌戰於韓原【杜九月十三日】晉戎馬還濘而止【杜濘泥也還便旋也小駟不調故墮泥中○濘乃定反】公號慶鄭慶鄭曰愎諌違卜固敗是求又何逃焉遂去之【林惠公急而呼慶鄭救已愎戾也謂違慶鄭之諌而乘小駟卜右慶鄭吉而弗使是自求敗又何所逃避其禍遂去而弗顧○號戶刀反又戶報反】梁由靡禦韓簡虢射爲右輅秦伯將止之【杜輅迎也止獲也林將獲秦伯○輅五嫁反】鄭以救公誤之【林慶鄭不知其將獲秦伯呼使救惠公遂誤其師】遂失秦伯秦獲晉侯以歸【杜經書十一月壬戌十四日經從赴】晉大夫反首防捨從之【反首亂頭髮反下垂也防艸舍止壊形毀服林以示憂慼而從秦師○防蒲未反】秦伯使辭焉曰二三子何其慼也寡人之從君而西也亦晉之妖夢是踐豈敢以至【杜狐突不寐而與神言故謂之妖夢申生言帝許罰有罪今將晉君而西以厭息此語踐厭也林豈敢至於已甚】晉大夫三拜稽首曰君履后土而戴皇天皇天后土實聞君之言羣臣敢在下風穆姬聞晉侯將至【林言穆公足履首戴於天地之間天神地祗實間君豈敢以至之言穆公云豈敢以至是已有歸晉君之意故羣臣敢在秦之下風順下風而請也穆姬卽秦穆夫人聞秦執惠公將至史記秦將以惠公祀上帝】以大子防與女簡璧登臺而履薪焉【杜防康公名其母弟也簡璧防姊妹古之宮閉者皆居之臺以抗絕之穆姬欲自罪故登臺而薦之以薪左右上下者皆履柴乃得通林愚按穆姬爲惠公告罪登臺履薪宜也而帥子女以同登臺蓋暗用劫制之術○防於耕反履如字徐本作履九具反】使以免服衰絰逆且告【杜免裒絰遭喪之服令行人服此服迎秦伯且告將以恥辱自殺○免音問又作絻音同衰七雷反經大結反】曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之乃捨諸靈臺【在京兆鄠縣周之故臺亦所以抗絕令不得通外內○曰上天降災此下四十七字撿古本皆無晁杜注亦不得有有是後人加也】大夫請以入【林秦大夫請執晉侯以入國】公曰獲晉侯以厚歸也旣而喪歸焉用之【林言我之執獲晉侯以歸以示厚獲俘囚夫人或自殺是以喪歸將安所用之○焉於防反】大夫其何有焉【杜何有猶何得】且晉人慼憂以重我【杜謂反首防捨】天地以要我不圖晉憂重其怒也我食吾言背天地也【林我若不圖謀晉國之憂是重晉人之怒我自消食我豈敢以至之言是我自背天地杜食消也○要於遙反重直用反下同】重怒難任背天不祥必歸晉君【杜任當也○任音壬】公子縶曰不如殺之無聚慝焉【杜公子縶秦大夫恐夷吾歸復相聚爲惡○縶張執反又丁立反慝他得反】子桑曰歸之而質其大子必得大成【林歸惠公而質其大子以爲信如此則晉惠感徳自愛其大子必得大成和好於晉○質音致】晉未可滅而殺其君祗以成惡【杜祗適也○祗音支】且史佚有言曰無始禍【杜史佚周武王時大史名佚○佚音逸】無怙亂【杜恃人亂爲已利○怙音戶】無重怒重怒難任陵人不祥【林恃勢陵人與背天等天人一致也】乃許晉平晉侯使卻乞告瑕呂飴甥且召之【杜卻乞晉大夫也瑕呂飴甥卽呂甥也蓋姓瑕呂名飴甥字子金晉侯聞秦將許之平故告呂甥召使迎已○飴音怡】子金教之言曰朝國人而以君命賞【杜恐國人不從故先賞之於朝】且告之曰孤𨿽歸辱社稷矣其卜貳圉也【杜貳代也圉惠公大子懷公】眾皆哭【杜哀君不還國】晉於是乎作爰田【杜分公田之稅應入公者爰之於所賞之眾林爰易也○爰於元反】呂甥曰君亡之不卹而羣臣是憂惠之至也將若君何【林言惠公處喪亡在外而不自憂卹而賞賜羣臣憂其匱乏恩惠至厚也國人將何以圖吾君】眾曰何爲而可對曰徵繕以輔孺子【杜徵賦也繕治也孺子大子圉○孺如諭反】諸侯聞之喪君有君羣臣輯睦甲兵益多好我者勸惡我者懼庶有益乎【林諸侯聞我徵繕之事𨿽喪惠公復有子圉人心和親國勢彊盛使諸侯與我爲好者有所勸勉與我相惡者有所畏懼庶有利益於我國家○喪息良反輯音集又士八反好呼報反惡烏路反】眾說晉於是乎作州兵【五黨爲州州二千五百家也因此又使州長各繕甲兵○說音悅】初晉獻公筮嫁伯姬於秦遇歸妹【兌下震上歸妹】之暌【兌下離上暌歸妹上六爻變而爲暌○暌若圭反徐音圭】史蘇占之曰不吉【杜史蘇晉卜筮之史】其繇曰士刲羊亦無衁也女承筐亦無貺也【林震爲長男故稱士兌爲羊刲羊者士之職刲割刺也衁血也上六與六三正應而兩陰相值無復相應故始刲羊無血不足以供祭祀也離爲中女故稱女離爲大腹故稱筐承筐者女之職承奉筐篚也離中虛故爲虛筐上九居卦之極上無所承亦虛筐之象無貺賜也歸妹上六爻辭止言女承筐無實士刲羊無血此蓋占繇之辭○繇直救反刲苦圭反衁音荒筐曲方反貺音況本亦作況】西鄰責言不可償也【林兌西方也兌爲口舌以兌從震是口舌雷動杜將嫁女於西而遇不吉之卦故知有責讓之言不可報償○責側介反又如字償市亮反又音常】歸妹之睽猶無相也【杜歸妹女嫁之卦睽乖離之象故曰無相相助也○相息亮反】震之離亦離之震【林震爲雷離爲電故二卦變而气相通】爲雷爲火爲嬴敗姬【杜嬴秦姓姬晉姓震爲雷離爲火火動熾而害其母女嫁反害其家之象故曰爲嬴敗姬○嬴音盈】車說其輹火焚其旗不利行師敗於宗丘【杜輹車下也丘猶邑也震爲車離爲火上六爻在震則無應故車脫輹在離則失位故火焚旗言皆失車火之用也車敗旗焚故不利行師火還害母故敗不出國近在宗邑○說吐活反輹音福又音服案車旁著畐音福老子所云三十輻共一轂是也車旁著復音服是車下伏莬】歸妹睽孤宼張之弧【杜此睽上九爻辭也處睽之極故曰睽孤失位孤絕故遇宼難而有弓矢之警皆不吉之象】侄其從姑【杜震爲木離爲火火從木生離爲震妹於火爲姑謂我侄者我謂之姑謂子圉質秦○侄待結反字林文一反】六年其逋逃歸其國而棄其家【杜逋亡也家謂子圉婦懷嬴○逋補吾反】明年其死於髙梁之虛【杜惠公死之明年文公入殺懷公於髙梁髙梁晉地在平陽楊氏縣西南凡筮者用周易則其象可推非此而往則臨時占者或取於象或取於气或取於時日王相以成其占若盡附防以爻象則構虛而不經故略言其歸趣他皆放此○虛去魚反】及惠公在秦曰先君若從史蘇之占吾不及此夫韓簡侍曰龜象也筮數也物生而後有象象而後有滋滋而後有數先君之敗徳及可數乎史蘇是占勿從何益【林龜以象示凡方功又弓之兆皆象也筮以數告凡奇耦老少之數皆數也天地細緼萬物化醇故生而後有形象可言男女媾精萬物化生故象而後滋生益眾一生二二生三三生萬物故滋而後有數先君所行當致喪敗之徳及今言之可一二數之乎占所以知吉凶不能變吉凶故先君敗徳當主喪敗非由筮數所生從史蘇不能損禍勿從不能益禍○夫音扶先君之敗徳及絕句可數乎一讀及可數乎數色主反】詩曰下民之孽匪降自天僔沓背憎職競由人【杜詩小雅言民之有邪惡非天所降僔沓面語背相憎疾皆人競所主作因以諷諌惠公有以召此禍也○孽魚列反僔尊本反沓徒合反】○震夷伯之廟罪之也於是展氏有隠慝焉【杜隠惡非法所得尊貴罪所不加是以聖人因天地之變自然之妖以感動之知達之主則識先聖之情以自厲中下之主亦信妖祥以不妄神道助教惟此爲深】○冬宋人伐曹討舊怨也【莊十四年曹與諸侯伐宋】○楚敗徐於婁林徐恃救也【杜恃齊救林以諸侯罷兵故卒爲楚所敗】○十月晉陰飴甥防秦伯盟於王城【杜陰飴甥卽呂甥也食采於陰故曰陰飴甥王城秦地馮翊臨晉縣東有王城今名武鄕林盟以求成也】秦伯曰晉國和乎對曰不和小人恥失其君而悼喪其親【杜痛其親爲秦所殺】不憚徵繕以立圉也【林不以賦車馬治兵甲爲難以立大子圉爲君○憚徒旦反】曰必報讐寧事戎狄【林寕可事戎狄以爲君言欲致死於秦】君子愛其君而知其罪不憚徵繕以待秦命【林以待秦歸惠公之命】曰必報徳有死無二以此不和【林以君子小人所見各有不同故不和】秦伯曰國謂君何對曰小人慼謂之不免君子恕以爲必歸【林小人憂慼哀懷謂惠公必不免禍君子持心公恕謂惠公必得反國】小人曰我毒秦秦豈歸君【林毒謂三施不報】君子曰我知罪矣秦必歸君貳而執之服而捨之徳莫厚焉刑莫威焉服者懷徳貳者畏刑此一役也【杜言還惠公使諸侯威服復可當一事之功○捨如字又音捨】秦可以霸納而不定廢而不立以徳爲怨秦不其然【林言秦旣納惠公復執之而不安定其位旣執惠公遂廢之而不立之爲晉君以納晉侯之徳而爲廢晉侯之怨秦穆公之志必不肯如此】秦伯曰是吾心也攺館晉侯饋七牢焉【林秦伯喜其言而答曰此言是知我之心也始更晉侯之館捨加以禮貎杜牛羊豕各一爲一牢○饋其位反】蛾析謂慶鄭曰盍行乎【蛾析晉大夫也○蛾魚綺反或作蟻一音五何反析本或作晳星歷反盍戶臘反】對曰陷君於敗【杜謂呼不往誤晉師失秦伯】敗而不死又使失刑非人臣也【林晉師敗而不能死戰君歸而出奔又使不得正誤師之刑非爲人臣之道也】臣而不臣行將焉入【林言不爲他人所容○焉於防反】十一月晉侯歸丁丑殺慶鄭而後入【林以見其忌刻終不化也杜丁丑月二十九日】是嵗晉又饑秦伯又餼之粟【杜餼猶饋也以粟餼晉言非糴也○餼許計反】曰吾怨其君而矜其民且吾聞唐叔之封也箕子曰其後必大晉其庸可冀乎【杜唐叔晉始封之君武王之子箕子殷王帝乙之子紂之庶兄林言晉國未可取也】姑樹徳焉以待能者於是秦始徵晉河東置官司焉【杜徵賦也林秦置官司以徵河東之賦此卽惠公許賂秦以河外列城五之地至是始歸之秦也】

左傳杜林合注卷十

欽定四庫全書

左傳杜林合注卷十一明

王道焜

趙如源同編

僖公三

經【丁丑】十有六年春王正月戊申朔隕石於宋五【杜隕落也聞其隕視之石數之五各隨其聞見先後而記之莊七年星隕如見星之隕而墜於四逺若山若水不見在地之驗此則見在地之驗而不見始隕之星史各據事而書○隕十敏反】是月六鷁退飛過宋都【杜是月隕石之月重言是月嫌同日鷁水鳥髙飛遇風而退宋人以爲災告於諸侯故書林言是月與隕石同月而不同日也望之六見之鷁察之退飛此亦隨聞見先後而記之與上同○是月本或作是日鷁五歷反本或作鷁音同六其數也過古禾反】○三月壬申公子季友卒【杜無傳稱字者貴之公與小斂故書日林自是季氏世爲卿】○夏四月丙申鄫季姬卒【無傳○鄫似陵反】○秋七月甲子公孫玆卒【無傳】○冬十有二月公防齊侯宋公陳侯衛侯鄭伯許男邢侯曹伯於淮【杜臨淮郡左右林兵車之防四邢音刑淮音懷】

傳十六年春隕石於宋五隕星也【杜但言星則嫌星使石隕故重言隕星林星陽物隕至地則化爲石】六鷁退飛過宋都風也【六鷁遇迅風而退飛風髙不爲物害故不記風之異】周內史叔興聘於宋宋襄公聞焉曰是何祥也吉凶焉在【杜祥吉凶之先見者襄公以爲石隕鷁退能爲禍福之始故問其所在○焉於防反】對曰今玆魯多大喪【杜今玆此嵗林魯季友公孫玆卒】明年齊有亂君將得諸侯而不終【杜魯喪齊亂宋襄公不終別以政刑吉凶他占知之】退而告人曰君失問是陰陽之事非吉凶所生也【杜言石隕鷁退陰陽錯逆所爲非人所生襄公不知陰陽而問人事故曰君失問叔興自以對非其實恐爲有識所譏故退而告人】凶由人吾不敢逆君故也【杜積善餘慶積惡餘殃故曰吉凶由人君問吉凶不敢逆之故假他占以對】○夏齊伐厲不克救徐而還【杜十五年齊伐厲以救徐】○秋狄侵晉取狐廚受鐸涉汾及昆都因晉敗也【杜狐廚受鐸昆都晉三邑平陽臨汾縣西北有狐谷亭汾水出太原南入河○狐音胡防直誅反鐸徒各反汾扶云反】○王以戎難告於齊齊徴諸侯而戍周【杜十一年戎伐京師以來遂爲王室難○難乃旦反】○冬十一月乙卯鄭殺子華【終管仲之言事在十年】○十二月防於淮謀鄫且東略也【杜鄫爲淮夷所病故林略巡行也終九年宰孔之言】城鄫役人病有夜登丘而呼曰齊有亂不果城而還【杜役人遇厲气不堪久駐故作妖言○呼火故反還音旋】

經【戊寅】十有七年春齊人徐人伐英氏【○英於京反】○夏滅項【杜項國今汝陰項縣公在防別遣師滅項不言師諱之林公猶在防而師滅項非公命也此失兵權之漸○項胡講反魯滅之也二傳以爲齊滅】○秋夫人姜氏防齊侯於卞【杜卞今魯國下縣○卞皮彥反】○九月公至自防【公旣見執於齊猶以防致者諱之】

○冬十有二月乙亥齊侯小白卒【杜與僖公八同盟赴以名林桓公卒齊亂明年孝公立】

傳十七年春齊人爲徐伐英氏以報婁林之役也【英氏楚與國婁林役在十五年○爲於僞反】○夏晉大子圉爲質於秦秦歸河東而妻之【杜秦徵河東置官司在十五年○圉魚呂反質音致下同妻七計反下同】惠公之在梁也【林惠公以六年奔梁】梁伯妻之梁嬴孕過期【杜過十月不產懷子曰孕○嬴音盈下同孕以證反過古禾反】卜招父與其子卜之【卜招父梁太卜○招上遙反】其子曰將生一男一女招曰然男爲人臣女爲人妾故名男曰圉女曰妾【杜圉養馬者不聘曰妾】及子圉西質妾爲宦女焉【林秦居西方故曰西質妾亦同時宦事秦爲妾志招父之言驗○宦音患】○師滅項【杜師魯師】淮之防公有諸侯之事未歸而取項【杜淮防在前年冬諸侯之事防同講禮之事】齊人以爲討而止公【杜內諱執皆言止】○秋聲姜以公故防齊侯於卞【聲姜僖公夫人齊女林爲僖公被執之故防齊以請僖公】九月公至書曰至自防猶有諸侯之事焉【林猶若有諸侯防同之事焉】且諱之也【恥見執故托防以告廟】○齊侯之夫人三王姬徐嬴蔡姬皆無子齊侯好內【林好女色也○好呼報反】多內寵內嬖如夫人者六人【林妾媵之得嬖寵如夫人禮秩者六人○嬖必計反】長衛姬生武孟【杜武孟公子無虧林有衛二姬故以長少別之○長丁丈反】少衛姬生惠公【杜公子元○少詩照反】鄭姬生孝公【杜公子昭】葛嬴生昭公【杜公子潘】密姬生懿公【杜公子商人】宋華子生公子雍【杜華氏之女子姓○華戶化反】公與管仲屬孝公於宋襄公以爲大子雍巫有寵於衛共姬因寺人貂以薦羞於公【杜雍巫雍人名巫卽易牙林共姬長衛姬寺人閹宦名貂者有寵於桓公故易牙因之而薦食味於公羞食味也易牙善烹羞故以滋味進○屬音燭共音恭本亦作恭貂音雕】亦有寵公許之立武孟【杜易牙旣有寵於公爲長衛姬請立武孟】管仲卒五公子皆求立冬十月乙亥齊桓公卒【杜乙亥月八日林此言齊桓公不能修身齊家以至身死國亂爲天下笑】易牙入與寺人貂因內寵以殺羣吏【杜內寵內官之有權寵者】而立公子無虧孝公奔宋十二月乙亥赴辛巳夜殯【杜六十七日乃殯○殯必刃反】

經【己卯】十有八年春王正月宋公曹伯衛人邾人伐齊【納孝公】○夏師救齊【無傳】○五月戊寅宋師及齊師戰於甗齊師敗績【無虧旣死曹衛邾先去魯亦罷歸故宋師獨與齊戰不稱宋公不親戰也大崩曰敗績甗齊地○甗魚免反又魚偃反又音言一音彥】○狄救齊【無傳救四公子之徒】○秋八月丁亥葬齊桓公【杜十一月而葬亂故八月無丁亥日誤】○冬邢人狄人伐衛【杜狄稱人者史異辭傳無義例林狄稱人之始】

傳十八年春宋襄公以諸侯伐齊【林宋襄公受齊侯管仲立孝公之托孝公又奔在宋故宋以諸侯伐齊納之】三月齊人殺無虧【杜以說宋】○鄭伯始朝於楚【中國無覇故】楚子賜之金【林金銅鐵之屬】旣而悔之與之盟曰無以鑄兵【杜楚金利故○鑄之樹反】故以鑄三鐘【杜古者以銅爲兵傳言楚無霸者逺略】○齊人將立孝公不勝四公子之徒遂與宋人戰【杜無虧已死故曰四公子○勝音升又升證反】夏五月宋敗齊師於甗立孝公而還○秋八月葬齊桓公【孝公立而後得葬】○冬邢人狄人伐衛圍菟圃衛侯以國讓父兄子弟及朝眾曰茍能治之燬請從焉【杜燬衛文公名林衛文公遭狄之禍乃以衛國遜讓其諸伯父叔父兄弟及在朝之臣言衛國患害茍父兄諸臣能治衛國之事請從其後也○莬音徒圃布古反又音布燬吁委反】眾不可【杜不聼衛侯讓】而後師於訾婁【杜訾婁衛邑林蓋衛文公以讓國激怒國人而後陳師禦狄於訾婁之邑○訾子斯反婁句反又釣反】狄師還【杜獨言狄還則邢畱距衛言邢所以終爲衛所滅】○梁伯益其國而不能實也【杜多築城邑而無民以實之】命曰新裏秦取之【林秦乘其虛而取其地】

經【庚辰】十有九年春王三月宋人執滕子嬰齊【杜稱人以執宋以罪及民告例在成十五年傳例不以民爲義書名及不書名皆從赴見宋襄公圗覇○嬰於盈反】○夏六月宋公曹人邾人盟於曹南【無傳曹𨿽與盟而猶不服不肯致餼無地主之禮故不以國地而曰曹南所以及秋而見圍】鄫子防盟於邾【不及曹南之盟諸侯旣罷鄫乃防之於邾故不言如防】己酉邾人執鄫子用之【杜稱人以執宋以罪及民告也鄫𨿽失大國防盟之信然宋用之爲罰已虐故直書用之言若用畜產也不書社赴不及也不書宋使邾而以邾自用爲文南面之君善惡自專不得托之於他命】○秋宋人圍曹【林諸夏圍國始此】○衛人伐邢【伐邢在圍曹前經書在後從赴】○冬防陳人蔡人楚人鄭人盟於齊【杜地於齊齊亦與盟林楚始與夏盟書法如盟幽翟泉謹始也】○梁亡【杜以自亡爲文非取者之罪所以惡梁】

傳十九年春遂城而居之【豕上年傳取新裏故不復言秦也爲此冬梁亡傳】○宋人執滕宣公【林卽經書嬰齊】○夏宋公使邾文公用鄫子於次睢之社欲以屬東夷【杜睢水受汴東經陳畱梁譙沛彭城縣入泗此水次有妖神東夷皆社祠之蓋殺人而用祭林宋襄公圖霸故使邾殺鄫子爲犠牲以祭之欲徼福於神以屬東夷之眾○睢音𨿽屬邾欲反】司馬子魚曰古者六畜不相爲用【杜司馬子魚公子目夷也六畜不相爲用謂若祭馬先不用馬林六畜牛馬羊犬豕雞也○畜許又反爲於僞反下爲人同又如字】小事不用大牲【林謂若釁廟用羊釁門及夾室用雞之類】而況敢用人乎祭祀以爲人也民神之主也用人其誰享之齊桓公存三亡國以屬諸侯【杜三亡國魯衛邢林閔二年立僖城魯僖元年城邢夷儀二年城衛楚丘或曰城邢城衛城緣陵也以存亡絕之義聯屬中國之諸侯】義士猶曰薄徳【杜謂欲因亂取魯緩救邢衛】今一防而虐二國之君【杜宋公三月以防召諸侯執滕子六月而防盟其月二十三日執鄫子故云一防而虜二國之君】又用諸淫昬之鬼【杜非周社故】將以求霸不亦難乎得死爲幸【杜恐其亡國】○秋衛人伐邢以報菟圃之役【杜邢不速退所以獨見伐】於是衛大旱卜有事於山川不吉【林有事祭也卜祭山川以祈雨】寧莊子曰昔周饑克殷而年丰今邢方無道諸侯無伯【伯長也林諸侯無伯長以任徵討】天其或者欲使衛討邢乎從之師興而雨【林釋言伐邢合天意】○宋人圍曹討不服也【曹南盟不修地主之禮故】子魚言於宋公曰文王聞崇徳亂而伐之軍三旬而不降【杜崇崇侯虎○降戶江反下同】退修教而復伐之因壘而降【林壘軍壘也言不增兵但因舊壘而崇自服○復扶又反一本作而復之伐衍字壘力軌反】詩曰刑於寡妻至於兄弟以禦於家邦【杜詩大雅言文王之教自近及逺寡妻嫡妻謂大似也刑法也○禦如字治也詩音五嫁反迎也】今君徳無乃猶有所闕而以伐人若之何【林此言不正已而正人如之何可以服人】盍姑內省徳乎無闕而後動【○盍胡臘反】○陳穆公請修好於諸侯以無忘齊桓之徳冬盟於齊修桓公之好也【杜宋襄暴虐故思齊桓○好呼報反下同】○梁亡不書其主自取之也【不書取梁者主名】初梁伯好土功亟城而弗處民罷而弗堪則曰某宼將至乃溝公宮【林亟城其邑而無民以居處其地民人罷勞而弗堪其工役則誑其民曰某處之寇盜將至乃塹公宮蓋鑿池環城公宮杜溝塹○亟欺冀反罷音皮】曰秦將襲我民懼而潰秦遂取梁【林無故而塹其宮懼民不從役乃誑之以秦將掩我之不備民懼秦宼遂恐懼而逃散○潰戶外反】經【辛巳】二十年春新作南門【杜魯城南門也本名稷門僖公更髙大之今猶不與諸門同攺名髙門也言新以易舊言作以興事皆更造之文也】○夏郜子來朝【無傳郜姬姓國○郜古報反字林工竺反】○五月乙巳西宮災【杜無傳西宮公別宮也天火曰災例在宣十六年】○鄭人入滑【杜入例在襄十三年林滑姬姓國○滑於八反】○秋齊人狄人盟於邢○冬楚人伐隨

傳二十年春新作南門書不時也【失土功之時也】凡啟塞從時【門戶道橋謂之啟城郭墻塹謂之塞皆官民之開閉不可一日而闕故特隨壊時而治之今僖公修餙城門非開閉之急故以土功之制譏之傳嫌啟閉皆從土功之時故別起從時之例○塞素則反】○滑人叛鄭而服於衛夏鄭公子士泄堵宼帥師入滑【杜公子士鄭文公子泄堵宼鄭大夫○泄息列反堵丁呂反又音者】○秋齊狄盟於邢爲邢謀衛難也【林二國爲盟衛伐邢故○爲於僞反難乃旦反】於是衛方病邢【林衛自前年伐邢至今常爲邢病】○隨以漢東諸侯叛楚【林隨居漢水之東故以漢東諸侯叛背楚國】冬楚鬭谷於菟帥師伐隨取成而還【林取平於隨而還師○谷奴口反於音烏菟音徒】君子曰隨之見伐不量力也量力而動其過鮮矣善敗由已而由人乎哉【林善成也成敗無不由已求之也○鮮息淺反下同】詩曰豈不夙夜謂行多露【杜詩名南言豈不欲早暮而行懼多露之濡已以諭違禮而行必有污辱是亦量宜相時而動之義】○宋襄公欲合諸侯【林宋襄公圖霸故欲合諸侯】臧文仲聞之曰以欲從人則可【杜屈己之欲從眾之善】以人從欲鮮濟【林屈人之情從已之欲少有能濟者杜爲明年鹿上盟傳】

經【壬午】二十有一年春狄侵衛【無傳爲邢故】○宋人齊人楚人盟於鹿上【杜鹿上宋地汝陰有原鹿縣宋爲盟主故在齊人上】○夏大旱【雩不獲雨故書旱自夏及秋五稼皆不收】○秋宋公楚子陳侯蔡侯鄭伯許男曹伯防於盂【杜盂宋地楚始與中國行防禮故稱爵林楚始書子宋楚初爭長也○盂音於】執宋公以伐宋【杜不言楚執宋公者宋無徳而爭盟爲諸侯所疾故總見眾國共執之文林不言楚執宋公不以夷狄執中國之辭也】○冬公伐邾【無傳爲邾滅須句故】○楚人使宜申來獻防【杜無傳獻來防也不言宋者秋伐宋冬來獻防事不異年從可知不稱楚子使來不稱君命行禮林楚大夫始見經○獻軒建反防在接反】○十有二月癸丑公防諸侯盟於薄釋宋公【杜諸侯旣與楚兵伐宋宋服故爲薄盟以釋之公本無防期聞盟而往故書公防諸侯林書諸侯不予楚之専執専釋也○薄如字】

傳二十一年春宋人爲鹿上之盟以求諸侯於楚【林乞靈於楚以求諸侯爲霸】楚人許之公子目夷曰小國爭盟禍也宋其亡乎幸而後敗【林宋小於楚而爭爲盟主禍難之階宋其將有滅亡之憂以敗軍爲天幸】○夏大旱公欲焚巫尫【杜巫尫女巫也主祈禱請雨者或以爲尫非巫也瘠病之人其面上向俗謂天哀其病恐雨入其鼻故爲之旱林公以巫舞雩不雨尫上向致旱欲焚之○尫烏黃反】臧文仲曰非旱僃也修城郭貶食省用務穡勸分此其務也【林修築城郭則饑民得就食君去盛饌減省用以稼穡爲先務如今貨種借牛之類勸富民分財粟以賑貧民此五者備旱之先務杜穡儉也○貶彼撿反省所景反】巫尫何爲天欲殺之【林殺之可以弭旱是天欲殺之】則如勿生若能爲旱焚之滋甚【林焚之則逆天意將愈甚其旱】公從之是嵗也饑而不害【林以饑民得食賑卹有方故𨿽饑而不爲害杜不傷害民】○秋諸侯防宋公於盂子魚曰禍其在此乎君欲已甚其何以堪之【林宋君之貪欲已甚其何以堪成霸之事言必不堪得諸侯也】於是楚執宋公以伐宋冬防於薄以釋之子魚曰禍猶未也未足以懲君【林子魚見宋公得釋殊無戒懼之心知襄公猶貪諸侯禍尙未已杜爲二十二年戰傳○懲直升反】○任宿須句顓臾風姓也實司大皥與有濟之祀【杜司主也大皥伏羲四國伏羲之後故主其祀任今任城縣也顓臾在泰山南武陽縣東北須句在東平須昌縣西北四國封近於濟故世祀之○任音壬顓音専臾羊朱反風姓也本或作皆風姓太音泰皥胡老反濟子禮反】以服事諸夏【與諸夏同服王事○夏戶雅反下同】邾人滅須句須句子來奔因成風也【林成風僖公之母須句之女故須句子因之】成風爲之言於公曰崇明祀保小寡周禮也【杜明祀太皥有濟之祀保安也林尊崇神明之祭祀保安小國之寡弱周室之典禮也○爲於僞反】蠻夷猾夏周禍也【杜此邾滅須句而曰蠻夷昭二十三年叔孫豹曰邾又夷也然則邾𨿽曹姓之國迫近諸戎雜用夷禮故極言之猾夏亂諸夏林諸侯皆周之臣子故言周室之禍○猾於八反】若封須句【林須句已爲邾所滅故勸公封之】是崇皥濟而修祀紓禍也【林是尊崇太皥有濟而修周室祭祀之禮警蠻夷而紓周室猾夏之禍杜紓嶰也爲明年伐邾傳○紓音舒】

經【癸未】二十有二年春公伐邾取須句【杜須句𨿽別國而削弱不能自通爲魯私屬若顓臾之比魯謂之社稷之臣故滅奔及反其君皆略不備書惟書伐邾取須句林春秋嚴義利之辧茍以爲利一以取書之是故𨿽邾滅須句須句子來奔伐邾取須句反其君焉書取須句鉏莒著丘公立而不撫鄫鄫叛而來書取鄫】○夏宋公衛侯許男滕子伐鄭○秋八月丁未及邾人戰於升陘【杜升陘魯地邾人縣公冑於魚門故深恥之不言公又不言師敗績○陘音刑】○冬十有一月己巳朔宋公及楚人戰於宋師敗績【杜水名宋伐鄭楚救之故戰也楚告命不以主帥人數故略稱人】

傳二十二年春伐邾取須句及其君焉禮也【得卹寡小之禮】○三月鄭伯如楚○夏宋公伐鄭子魚曰所謂禍在此矣【杜怒鄭至楚故伐之爲下泓戰起林前年所謂爭盟之禍在此役矣蓋知楚必救鄭也】○初平王之東遷也【杜周幽王爲犬戎所滅平王嗣立故東遷洛邑】辛有適伊川見被髮而祭於野者【辛有周大夫伊川周地伊水也○被皮寄反】曰不及百年此其戎乎其禮先亡矣【杜被髮而祭有象夷狄林中國衣冠之禮先亡知其必爲夷狄也】秋秦晉遷陸渾之戎於伊川【杜允姓之戎居陸渾在秦晉西北二國誘而徙之伊川遂從戎號至今爲陸渾縣也計此去辛有過百年而云不及百年傳舉其事驗不必其年信○渾戶門反一音胡因反】○晉大子圉爲質於秦將逃歸謂嬴氏曰與子歸乎【杜嬴氏秦所妻子圉懷嬴也○質音致】對曰子晉大子而辱於秦子之欲歸不亦宜乎寡君之使婢子侍執巾櫛【杜婢子婦人之卑稱也林懷嬴謙言秦君使我陪侍執巾櫛之賤役巾以帨手櫛以理髮皆賤役○櫛側已反】以固子也【林蓋欲以安固子之心也】從子而歸棄君命也不敢從亦不敢言遂逃歸【林不敢從汝而歸恐失君臣之義不敢漏泄此言恐傷夫婦之恩傳終史蘇之占】○富辰言於王曰請召大叔【杜富辰周大夫大叔王子帶十二年奔齊○大音泰】詩曰協比其鄰昏姻孔云【杜詩小雅言王者爲政先和協近親則昏姻甚相歸附也鄰猶近也孔甚也云旋也○比毗志反】吾兄弟之不恊焉能怨諸侯之不睦【林子帶爲襄王之貴介弟尙出奔在外而不能和恊又安能怨四方諸侯之不親睦於王室哉○焉於防反】王說王子帶自齊復歸於京師王召之也【傳終仲孫湫之言也爲二十四年天王出居於鄭起○說音悅】○邾人以須句故出師【林邾以取須句之役怨魯故出師伐魯】公卑邾不設僃而禦之【杜卑小也○禦本亦作禦音魚呂反】臧文仲曰國無小不可易也【林旣謂之國無有弱小言不可輕易○易以豉反下同】無僃𨿽眾不可恃也【林無戰守之備則我師𨿽眾多不可恃以必勝】詩云戰戰兢兢如臨深淵如履薄冰【杜詩小雅言常戒懼兢居陵反本或作矜】○又曰敬之敬之天惟顯思【顯明也思猶辭也】命不易哉【杜周頌言有國宜敬戒天明臨下奉承其命甚難】先王之明徳猶無不難也無不懼也況我小國乎君其無謂邾小蠭蠆有毒而況國乎【林我周先王之有明徳奉若天道猶以天命不易爲難保猶以戰兢臨深履薄爲懼況魯之小國未有先王之明徳其可易而忽之乎蜂蠆至微之物螫人尙有毒何況鄰國甲兵之力比之蠭蠆不亦多乎○蠭芳容及本又作螽俗作蜂皆同蠆勅邁反一音勅戒反字林作蠆醜介反又他割反】弗聼八月丁未公及邾師戰於升陘我師敗績邾人獲公冑縣諸魚門【杜冑兜鍪魚門邾城門○升陘本亦作登陘縣音】○楚人伐宋以救鄭宋公將戰大司馬固諌曰天之棄商久矣君將興之弗可赦也已【杜大司馬固莊公之孫公孫固也言君興天所棄必不可不如赦楚勿與戰】弗聼冬十一月己巳朔宋公及楚人戰於宋人旣成列楚人未旣濟【杜未盡渡水】司馬曰【杜子魚也】彼眾我寡及其未旣濟也請擊之公曰不可旣濟而未成列又以告公曰未可【林請乘其半濟而擊之襄公曰不可迫人於險請乘其陣亂而擊之襄公曰未可乘人之亂】旣陳而後擊之宋師敗績公傷股門官殲焉【門官守門者師行則在君左右殱盡也○陳直覲反殱將廉反】國人皆咎公公曰君子不重傷不禽二毛【林言君子之用兵敵人被傷者不忍重傷之杜二毛頭白有二色○咎其久反重直用反下同】古之爲軍也不以阻隘也【不因阻隘以求勝○隘於賣反】寡人𨿽亡國之餘【宋商紂之後】不鼓不成列【林鼓以進兵故不鼓以擊不成列之人恥以詐勝】子魚曰君未知戰【林言襄公末知戰鬭之道】勍敵之人隘而不列天贊我也【杜勍彊也言楚在險隘不得陳列天所以佐宋○勍其京反】阻而鼓之不亦可乎猶有懼焉【杜𨿽因阻擊之猶恐不勝】且今之勍者皆吾敵也𨿽及胡耉獲則取之何有於二毛【林且今之與吾競彊者皆我之仇敵也𨿽及元老之尊爲三軍獲則取之以歸何愛於班白二毛之人杜胡耉元老之稱○耉音苟】明恥教戰求殺敵也【杜明設刑戮以恥不果】傷未及死如何勿重【杜言尙能害已】若愛重傷則如勿傷愛其二毛則如服焉【杜言茍不欲傷殺敵人則本可不須鬭】三軍以利用也【林以利興軍國之用】金鼓以聲气也【杜鼓以佐士眾之聲气林金鉦也鼓以進兵鉦以収兵】利而用之阻隘可也聲盛致志鼓儳可也【林旣以利而興軍國之用迫敵人之隘以利吾國可也旣以聲盛而致士卒勇鋭之志乘敵人之儳巖未陳阻而鼓之可也○儳仕銜仕減二反】○丙子晨鄭文夫人芉氏姜氏勞楚子於柯澤【杜楚子還過鄭鄭文公夫人芉氏楚女姜氏齊女也柯澤鄭地○芉彌爾反楚姓也勞力報反柯音哥】楚子使師縉示之俘馘【杜師縉楚樂師也俘所得囚馘所截耳○縉音晉俘芳扶反馘古獲反】君子曰非禮也婦人送迎不出門見兄弟不逾閾【林婦人送迎賔客不出門此言二夫人往勞非禮接見兄弟不逾門限此言芉氏與楚子兄弟也相見非禮杜閾門限○閾音域一音況域反】戎車不邇女器【杜邇近也器物也言俘馘非近婦人之物】丁丑楚子入享於鄭【杜爲鄭所享】九獻【用上公之禮九獻酒而禮畢】庭實旅百【杜庭中所陳品數百也】加籩豆六品【杜食物六品加於籩豆禮食器】享畢夜出文芉送於軍取鄭二姬以歸【杜二姬文芉女也】叔詹曰【林叔詹鄭大夫○詹章亷反】楚王其不沒乎【杜不以壽終○沒門忽反】爲禮卒於無別無別不可謂禮將何以沒諸侯是以知其不遂霸也【林受享爲禮也而終之以取二甥女是終於尊卑無別多行無禮故知其將不得其死杜言楚子所以師敗城濮終爲商臣所弒○卒子卹反別彼列反下同】

經【甲申】二十有三年春齊侯伐宋圍緍【杜緍宋邑髙平昌邑縣東南有東緍城○緍亡巾反】夏五月庚寅宋公玆父卒【杜三同盟○襄公卒子成公王成立】○秋楚人伐陳○冬十有一月杞子卒【杜傳例曰不書名未同盟也杞入春秋稱侯莊二十七年絀稱伯至此用夷禮貶稱子林成公卒弟桓公姑容立】

傳二十三年春齊侯伐宋圍緡以討其不與盟於齊也【十九年盟於齊以無忘桓公之徳而宋獨不防復召齊人共盟鹿上故今討之○與音預】○夏五月宋襄公卒傷於故也【林戰傷股而病以至於死終子魚之言得死爲幸】○秋楚成得臣帥師伐陳討其貳於宋也【成得臣子玉也】遂取焦夷城頓而還【杜焦今譙縣也夷一名城父今譙郡城父縣二地皆陳邑頓國今汝陰南頓縣○焦子消反】子文以爲之功使爲令尹【林使子玉代已爲令尹】叔伯曰子若國何【杜叔伯楚大夫防呂臣也以爲子玉不任令尹】對曰吾以靖國也夫有大功而無貴仕其人能靖者與有幾【林言我正欲以安靖楚國夫人有莫大之功而無顯貴之仕以處之其人能安靖而不矜功者歟不矜而安靖能有幾人言不多也杜言必矜功爲亂不可不賞○其人能靖者與絕句與音餘幾居豈反】○九月晉惠公卒【杜經在明年從赴】懷公命無從亡人【杜懷公子圉亡人重耳】期期而不至無赦【林約期月而不歸殺之無所赦宥○期期上如字下音基本亦作期】狐突之子毛及偃從重耳在秦弗召【杜偃子犯也○從才用反】冬懷公執狐突曰子來則免【杜未期而執突以不召之故】對曰子之能仕父教之忠古之制也策名委質貳乃辟也【林自子之長能仕於君爲父者則教其子以忠於所事此乃古先之法制杜名書於所臣之防屈膝而君事之則不可以貳辟罪也○質如字辟婢亦反】今臣之子名在重耳有年數矣若又召之教之貳也父教子貳何以事君刑之不濫君之明也臣之願也淫刑以逞誰則無罪【林狐毛狐偃名書重耳之策非一年於此矣若又召之使歸是教之懷二心父不教子以忠而教子以貳何以盡事君之道若用刑罰而不滛濫君徳之明我所願欲若欲滛濫刑罰以快君心誰無辭可加罪○濫力暫反】臣聞命矣乃殺之卜偃稱疾不出曰周書有之乃大明服【杜周書康誥言君能大明則民服】已則不明而殺人以逞不亦難乎民不見徳而惟戮是聞其何后之有【言懷公必無後於晉爲二十四年殺懷公張本○逞本亦作呈勑景反】○十一月杞成公卒書曰子杞夷也【杜成公始行夷禮以終其身故於卒貶之杞實稱伯仲尼以文貶稱子故傳言書曰子以明之】不書名未同盟也凡諸侯同盟死則赴以名禮也【杜隠七年已見今重不書名者疑降爵故也此凡又爲國史承告而書例】赴以名則亦書之【杜謂未同盟】不然則否【謂同盟而不以名告】辟不敏也【杜敏猶審也同盟然後告名赴者之禮也承赴然後書策史官之制也內外之宜不同故傳重詳其義】○晉公子重耳之及於難也晉人伐諸蒲城【事在五年○難乃旦反】蒲城人欲戰重耳不可曰保君父之命而享其生祿【杜享受也保猶恃也林言臣子所恃者以有君父之命而受其養生之祿邑】於是乎得人【林有祿邑而後能聚人】有人而校罪莫大焉【杜校報也林有民人而與君父校勝負其罪莫大於此○校音教】吾其奔也遂奔狄從者狐偃趙衰【杜衰趙夙弟○衰初危反】顚頡魏武子【武子魏犨○頡月結反】司空季子【胥臣臼季也時狐毛賈佗皆從而獨舉此五人賢而有大功】狄人伐廧咎如【廧咎如赤狄之別種也隗姓○屬在良反咎古刀反】獲其二女叔隗季隗納諸公子公子取季隗生伯鯈叔劉以叔隗妻趙衰生盾【杜盾趙宣子○鯈直由反妻七計反下同盾徒本反】將適齊謂季隗曰待我二十五年不來而後嫁對曰我二十五年矣又如是而嫁則就木焉【杜言將死入木不復成嫁】請待子處狄十二年而行【林請終身待子不嫁重耳以五年奔狄至十六年適齊凡十二年而去○請待子絕句】過衛衛文公不禮焉出於五鹿【杜五鹿衛地今衛縣西北有地名五鹿陽平元城縣東亦有五鹿】乞食於野人野人與之塊公子怒欲鞭之子犯曰天賜也【杜得土有固之祥故以爲天賜○塊苦對及又苦怪反】稽首受而載之【林重耳聞狐偃之言乃稽首禮謝受所予土而載之車】及齊齊桓公妻之【林以宗女姜氏妻重耳】有馬二十乘【四馬爲乘八十匹也○乘防證反下同】公子安之【林以齊爲可安不復有四方之志】從者以爲不可將行謀於桑下【杜齊桓旣卒知孝公不可恃故】蠶妾在其上【林姜氏肓蠶之妾適采桑在其上而聞其謀】以告姜氏姜氏殺之【杜姜氏重耳妻恐孝公怒其去故殺妾以滅口】而謂公子曰子有四方之志其聞之者吾殺之矣公子曰無之姜曰行也懷與安實敗名【林懷人之寵與安已之居實足以敗壊功名○敗必邁反】公子不可姜與子犯謀醉而遣之【林醉重耳以酒使從者載之而去】醒以戈逐子犯【杜無去志故怒○醒星頂反】及曹曹共公聞其駢脇欲觀其裸浴薄而觀之【杜薄迫也駢脇合干林駢合也脇肋也蓋腋下肋骨合比若一裸赤體也肋骨合比非赤體不可見故欲觀其裸伺重耳就浴迫近而觀之○共音恭聞其駢脇絕句駢薄賢反脇許業反說文駢脇並也廣雅云脇幹謂之肋通俗云腋下謂之脇欲觀如字絕句一讀至裸字絕句裸力果戶化二反浴音欲薄如字國語云薄也】僖負羈之妻曰【林僖負羈曹大夫○羈紀宜反】吾觀晉公子之從者皆足以相國若以相【若遂以爲傳相○相息亮反】夫子必反其國【林夫子謂重耳必得復反晉而爲君】反其國必得志於諸侯得志於諸侯而誅無禮曹其首也子盍蚤自貳焉【杜自貳自別異於曹○盍戶臘反蚤音早】乃饋盤飱寘璧焉【臣無竟外之交故用盤藏璧飱中不欲令人見○饋其貴反送也飱音孫說文云餔也字林雲水澆飯也寘之豉反】公子受飱反璧【林受飱以領其意反璧以示不貪】及宋宋襄公贈之以馬二十乘【杜贈送也】及鄭鄭文公亦不禮焉叔詹諌曰臣聞天之所啟人弗及也【杜啟開也林天意所欲聞道之人人皆不可及】晉公子有三焉天其或者將建諸【林重耳有人不可及者三事疑是天意將建立之以爲君也】君其禮焉男女同姓其生不蕃晉公子姬出也而至於今一也【林凡男女配合而以同姓者其美先盡故其子孫必不蕃盛故古者娶妻不娶同姓買妾不知其姓則卜之重耳乃犬戎狐姬所生而蕃盛至於今日此天意之可疑者也杜蕃息也○蕃音煩】離外之患而天不靖晉國殆將啟之二也【林遭離驪姬之難出奔在外國而天不安靖晉國禍亂相仍庶幾將開道之此天意之可疑者二】有三士足以上人而從之三也【林國語狐偃趙衰賈佗三人皆相材足以居人之上而從重耳以爲左右此天意之可疑者三○從如字一音才用反】晉鄭同儕【杜儕等也儕壯皆反】其過子弟固將禮焉況天之所啟乎弗聼及楚楚子饗之曰公子若反晉國則何以報不谷【林不谷諸侯謙稱言何以報我之徳將以觀其志也○過古禾反】對曰子女玉帛則君有之羽毛齒革則君地生焉其波及晉國者君之餘也其何以報君【林子女聲色之奉玉帛府庫之積則楚君之所素有鳥之長羽細毛獸之齒牙皮革則君地之所素產其餘波沾漑以及晉國者皆楚君享用之棄物也其將何物以報君徳】曰𨿽然何以報我對曰若以君之靈得反晉國晉楚治兵遇於中原其辟君三捨若不獲命【林三十里爲一捨杜三退不得楚止命也】其左執鞭弭右屬櫜鞬以與君周旋【杜弭弓末無緣者櫜以受箭鞬以受弓屬著也周旋相追逐也○弭莫國反屬音燭櫜古刀反鞬九言反】子玉請殺之【杜畏其志大】楚子曰晉公子廣而儉【杜志廣而體儉】文而有禮【林言𨿽文華而能約之以禮】其從者肅而寛忠而能力【林遇事肅敬而濟之以寛容盡忠事主而加之以勤力】晉侯無親外內惡之【杜晉侯惠公也林外如秦國內如裏平之黨無不惡之○惡烏路反】吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯納女五人懷嬴與焉【杜懷嬴子圉妻子圉諡懷公故號爲懷嬴○咎其九反與音預】奉匜沃盥旣而揮之【杜匜沃盥器也揮煎也林奉匜以供沃盥旣盥而揮匜水湔湎重耳○奉芳勇反匜以支反一音以紙反說文云似羮魁柄中有道可注水盥古緩反揮許韋反】怒曰秦晉匹也何以卑我【林言秦晉匹敵之國也何故不敬吾君而使我奉匜供沃】公子懼降服而囚【去上服自拘囚以謝之】他日公享之子犯曰吾不如衰之文也【杜有文辭也○衰初危反下同】請使衰從公子賦河水【河水逸詩義取河水朝宗於海海諭秦】公賦六月【六月詩小雅道尹吉甫佐宣王徵伐諭公子還晉必能匡王國古者禮防因古詩以見意故言賦詩斷章也其全稱詩篇者多取首章之義他皆放此】趙衰曰重耳拜賜【林君前臣名故名重耳使拜秦賜】公子降拜稽首公降一級而辭焉【杜下階一級辭公子稽首○級音急】衰曰君稱所以佐天子者命重耳重耳敢不拜【杜詩首章言匡王國次章言佐天子故趙衰因通言之爲明年秦伯納之張本】

左傳杜林合注卷十一

欽定四庫全書

左傳杜林合注卷十二明

王道焜

趙如源同編

僖公四

經【乙酉】二十有四年春王正月○夏狄伐鄭○秋七月○冬天王出居於鄭【杜襄王也天子以天下爲家故所在稱居天子無外而書出者譏王敝於匹夫之孝不顧天下之重因其辟母弟之難書出言其自絕於周】○晉侯夷吾卒【杜文公定位而後告未同盟而赴以名】

傳二十四年春王正月秦伯納之不書不告入也【杜納重耳也】及河子犯以璧授公子曰臣負羈絏從君巡於天下【杜覊馬覊絏馬繮○覊紀宜反說文云馬絡頭也絏息列反說文云系也從才用反又如字】臣之罪甚多矣臣猶知之而況君乎請由此亡公子曰所不與舅氏同心者有如白水【林臣猶自知其罪何況於君而不記臣之罪乎請君自歸國我由此而逃去也杜子犯重耳舅也言與舅氏同心之明如此白水猶詩言謂子不信有如皦日】投其璧於河【杜質信於河】濟河圍令狐入桑泉取臼衰【杜桑泉在河東解縣西解縣東南有臼城○令力丁反衰初危反】二月甲午晉師軍於廬柳【杜懷公遣軍距重耳○廬力居反柳力九反】秦伯使公子縶如晉師師退軍於郇【林晉師從秦命納文公故退師杜解縣西北有郇城○縶張立反郇音荀】辛丑狐偃及秦晉之大夫盟於郇壬寅公子入於晉師丙午入於曲沃丁未朝於武宮【杜文公之祖武公廟】戊申使殺懷公於髙梁不書亦不告也【杜懷公奔髙梁髙梁在平陽楊縣西南再不告者言外諸侯入及見殺亦皆須告乃書於防】呂郤畏偪【呂甥卻芮惠公舊臣故畏爲文公所偪害○偪音逼】將焚公宮而弒晉侯【林將焚公宮因救火作難而弒晉文公○弒音試又作殺】寺人披請見公使讓之且辭焉【林披嘗得罪於文公故使人貴之且辭不見○寺本又作侍披普皮反見賢徧反】曰蒲城之役【杜在五年】君命一宿女卽至【杜卽日至○女音汝下皆同】其後余從狄君以田渭濵【杜田獵○渭音謂水名濵音賔】女爲惠公來求殺余命女三宿女中宿至𨿽有君命何其速也夫袪猶在【杜披所斬文公衣袂也○爲於僞反中丁仲反女中宿至或無至字祛起魚反】女其行乎【林言防女以逺也】對曰臣謂君之入也其知之矣若猶未也又將及難【林謂君之以艱難得國也其知爲君之道矣若猶未知爲君之道又將及於患難○難乃旦反】君命無二古之制也除君之惡惟力是視蒲人狄人余何有焉【林言我奉君命則爲除去君之惡惟視吾力之所能及謂卽至蒲次宿至狄當此之時我知爲獻公惠公而已何有於文公哉○當二君世君爲蒲狄之人於我有何義】今君卽位其無蒲狄乎【林其無如蒲如狄欲爲君害者乎】齊桓公置射鉤而使管仲相【杜幹時之役管仲射桓公中帶鉤○射食亦反相息亮反】君若易之何辱命焉【杜言若反齊桓已將自去不須辱君命】行者甚眾豈惟刑臣【林懼罪而出奔者甚多豈止我一人而已杜披奄人故稱刑臣○甚一本作其】公見之以難告【杜告呂卻欲焚公宮】三月晉侯潛防秦伯於王城【林不使呂郤知】己丑晦公宮火瑕甥郤芮不獲公乃如河上秦伯誘而殺之晉侯逆夫人嬴氏以歸【秦穆公女文嬴也】秦伯送衛於晉三千人實紀綱之僕【杜新有呂郤之難國未輯睦故以兵衛文公請公諸門戶僕之事皆秦卒共之爲之紀綱】初晉侯之豎頭須守藏者也【杜頭須一曰裏鳬須豎左右小吏林晉文公之守帑藏者○豎上注反藏才浪反下同韓詩外傳云晉文公亡過曹裏鳬須從因盜重耳資而亡重耳無糧餒不能行介子推割股以食重耳然後能行】其出也竊藏以逃【杜文公出時】盡用以求納之【杜求納文公○盡津忍反】及入求見公辭焉以沐謂僕人曰沐則心覆心覆則圖反宜吾不得見也【林洗頭曰沐沐則頭低而心則反覆心主謀盡心旣反覆則所圖謀者宜亦反覆宜我求見而不得見○見賢徧反覆芳服反】居者爲社稷之守行者爲羈絏之僕其亦可也何必罪居者【林居者行者皆可以事君何必以居者爲有罪○守手又反又如字】國君而讐匹夫懼者甚眾矣僕人以告公遽見之【言文公棄小怨所以能安眾○甚眾本或作其眾遽其據反】○狄人歸季隗於晉而請其二子【杜二子伯鯈叔劉林請其進退之命】文公妻趙衰生原同屏括樓嬰【林文公以女妻趙衰杜原屏樓三子之邑○妻七計反屏步丁反括古活反】趙姬請逆盾與其母【杜趙姬文公女也盾狄女叔隗之子】子余辭【杜子余趙衰字】姬曰得寵而忘舊何以使人【林得新寵而忘舊愛何以使人心悅服】必逆之固請許之來【林叔隗與盾來歸至晉】以盾爲才固請於公以爲嫡子而使其三子下之以叔隗爲內子而已下之【杜卿之嫡妻爲內子皆非此年事蓋因狄人歸季隗遂終言叔隗○嫡本亦作適丁歷反下遐嫁反】○晉侯賞從亡者介之推不言祿祿亦弗及【介推文公微臣之語助○從才用反介音界推昌誰反】推曰獻公之子九人惟君在矣惠懷無親外內棄之天未絕晉必將有主主晉祀者非君而誰天實置之而二三子以爲已力不亦誣乎【林惠公懷公無親黨之援外之親鄰內之臣民皆共棄之天意未忍絕晉之祀必將有君以主其社稷主晉國宗廟社稷之祭祀者非屬之文公而誰屬天實置立以爲晉君而二三從亡之臣乃以復國爲已力所致不亦欺天而罔人乎】竊人之財猶謂之盜況貪天之功以爲已力乎下義其罪上賞其姦上下相蒙【林貪天之功罪也在下者反以爲立君之義貪天之功姦也在上者反以推立君之賞下不知其罪而求之是欺其上上不討其姦而賞之是欺其下杜蒙欺也】難與處矣其母曰盍亦求之以死誰懟對曰尢而效之罪又甚焉且出怨言不食其食【林不求而死將以誰怨尢過也以彼之貪天爲過而又效之求賞知而故犯其罪又甚於不知而冒犯者且我旣出怨言謂上下相防難與處矣不當更食共食肉之祿○盍戶臘及懟直類反】其母曰亦使知之若何【杜旣不求之且欲令推達言於文公】對曰言身之文也身將隱焉用文之是求顯也【林是僞隱而有求顯達之心○焉於防反】其母曰能如是乎與女偕隱【杜偕俱也○女音汝】遂隱而死晉侯求之不獲以緜上爲之田曰以志吾過且旌善人【林以綿上之地爲介推私田以供祭祀以記吾推賞忘善之過且表介推隱逸不貪之善杜旌表也西河界休縣南有地名緜上】○鄭之入滑也滑人聼命【入滑在二十年】師還又卽衛【言鄭師旣歸又叛鄭通好於衞】鄭公子士泄堵兪彌帥師伐滑【堵兪彌鄭大夫○兪羊朱反彌亡皮反】王使伯服遊孫伯如鄭請滑【杜二子周大夫】鄭伯怨惠王之入而不與厲公爵也又怨襄王之與衞滑也【怨王助衛爲滑請】故不聼王命而執二子王怒將以狄伐鄭富辰諌曰不可臣聞之大上以徳撫民【杜無親疏也○聼吐定反而執二子本或作而執其二子其衍字也大音泰】其次親親以相及也【杜先親以及疏推恩以成義】昔周公弔二叔之不咸故封建親戚以蕃屏周【杜弔傷也咸同也○周公傷夏殷之二叔世疏其親戚不能同心以至滅亡故廣封兄弟建爲諸侯以爲周室之蕃翰屏蔽或以二叔爲管蔡者非蓋下文方列管蔡爲文昭故不得以二叔爲管蔡又管叔蔡叔霍叔三叔不得稱二叔○蕃方元反】管蔡郕霍魯衞毛聃郜雍曹滕畢原鄷郇文之昭也【杜十六國皆文王子也管國在滎陽京縣東北雍國在河內山陽縣西畢國在長安縣西北酆國在始平鄠縣東林文王於周爲穆穆生昭故曰文之昭○郕音成乃甘反雍於用反酆音丰郇音荀】邗晉應韓武之穆也【杜四國皆武王子應國在襄陽城父縣西南韓國在河東郡界河內野王縣西北有邗城林武王於周爲昭昭生穆故曰武之穆○邗音幹】凡蔣邢茅胙祭周公之也【杜嗣也蔣在戈陽期思縣髙平昌邑縣西有茅鄕東郡燕縣西南有胙亭○蔣將文反茅亡交反胙才故反祭側界反】召穆公思周徳之不類故糾合宗族於成周而作詩【杜類善也糾收也召穆公周卿士名虎召采地扶風雍縣東南有召亭周厲王之時周徳衰防兄弟道缺召穆公於東都收防宗族特作此周公之樂歌常棣詩屬小雅○召上照反糾居黝反】曰常棣之華鄂不韡韡【杜常棣棣也鄂鄂然華外貌韡韡光明貌以諭兄弟和睦則彊盛而有光輝韡韡然○卾五各反不方九反韡音偉】凡今之人莫如兄弟【言致韡韡之盛莫如親兄弟】其四章曰兄弟鬩於墻外禦其侮【林鬩訟爭貎言內𨿽不和然有外侮則同心禦之矣此詩乃周公閔管蔡失道而作今富辰以爲召穆公所作者蓋樂章久廢召穆公所作周公樂歌也○鬩呼歷反毛詩傳云狠也禦魚呂反不同侮亡甫反詩作務】如是則兄弟𨿽有小忿不廢懿親【杜懿美也】今天子不忍小忿以棄鄭親其若之何庸勲親親暱近尊賢徳之大者也【杜庸用也暱親也○暱女乙反】卽聾從昧與頑用嚚姦之大者也棄徳崇姦禍之大者也【杜崇聚也○聾鹿工反昧音妹嚚魚巾反】鄭有平惠之勲【平王東遷晉鄭是依惠王出奔虢鄭納之是其勲也】又有厲宣之親【鄭始封之祖桓公友周厲王之子宣王之母弟】棄嬖寵而用三良【杜七年殺嬖臣申侯十六年殺寵子子華也三良叔詹堵叔師叔所謂尊賢】於諸姬爲近【林鄭居河洛北之姬姓諸侯去周最近所當親暱】四徳具矣耳不聼五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之【林五聲宮商角徴羽樂之正聲也故有耳而不聽五聲之和諧是其聾也五色蒼赤白黑黃五方之正色也故有目而不辧五色之文章是其昧也有得於已之謂徳合宜之謂義故有心而不法徳義之經常是其頑也盡已之謂忠誠實之謂信故有口而不談道忠信之言是其嚚也狄皆以四者爲法則○別彼列反】四姦具矣周之有懿徳也猶曰莫如兄弟故封建之【杜當周公時故言周之有懿徳】其懷柔天下也猶懼有外侮扞禦侮者莫如親親故以親屏周【林以同姓諸侯爲周屏翰】召穆公亦云【周公作詩召公歌之故言亦云】今周徳旣衰於是乎又渝周召以從諸姦無乃不可乎【杜變周召親兄弟之道林以狄伐鄭是從狄之諸姦○渝羊朱反】民未忘禍王又興之【杜前有子頽之亂中有叔帶召狄故曰民未忘禍】其若文武何【言將廢文武之功業】王弗聼使頽叔桃子出狄師【杜二子周大夫○桃如字本或作姚亦宜音桃】○夏狄伐鄭取櫟王徳狄人將以其女爲後富辰諌曰不可臣聞之曰報者倦矣施者未厭【林言報人之施者力已倦怠自謂所報已過有勞而望報者未有厭足之心杜施功勞也有勞則望報過甚○櫟力狄反施如字厭於艷反又於鹽反】狄固貪惏王又啟之【林戎狄之性本自貪惏無厭王又開其無厭之心將以其女爲後○惏力南反方言云殺人而取其財曰惏】女徳無極婦怨無終【杜婦女之志近之則不知止足逺之則忿怨無已終猶已也】狄必爲患【林言狄貪女怨必爲異日之患害】王又弗聼初甘昭公有寵於惠後【杜甘昭公王子帶也食邑於甘河南縣西南有甘水】惠後將立之未及而卒【林未及立子帶而惠後先死】昭公奔齊【杜奔齊在十二年】王復之【杜在二十二年】又通於隗氏【杜隗氏王所立狄後】王替隗氏【杜替廢也○替他計反】頽叔桃子曰我實使狄狄其怨我【林我實使狄師伐鄭及其女爲後今廢狄女則狄將以其怨王者而怨我】遂奉大叔以狄師攻王王禦士將禦之【杜周禮王之禦士十二人】王曰先後其謂我何【杜先後惠後也誅大叔恐違先後志】寧使諸侯圖之【林蓋不欲親誅叔帶】王遂出及坎欿國人納之【杜坎欿周地在河南鞏縣東林國人納襄王於周不聼王出○坎若感反欿大感反】秋頽桃子奉大叔以狄師伐周大敗周師獲周公忌父原伯毛伯富辰【杜原毛皆采邑林四子皆襄王黨】王出適鄭處於汜【杜鄭南汜也在襄城縣南○汜音凡後皆同】大叔以隗氏居於溫○鄭子華之弟子臧出奔宋【十六年殺子華故】好聚鷸冠【鷸鳥名聚鷸羽以爲冠非法之服○好呼報反鷸尹橘反翠鳥也】鄭伯聞而惡之【惡其服非法○惡烏路反】使盜誘之八月盜殺之於陳宋之間君子曰服之不衷身之災也【杜猶適也言衣服之不適其中則災必及其身○音忠一音丁仲反】詩曰彼己之子不稱其服【杜詩曹風刺小人在位言彼人之徳不稱其服○已音記稱尺證反下同】子臧之服不稱也夫【林無徳以稱之也○之服一本作之及夫音扶】詩曰自詒伊慼其子臧之謂矣【杜詩小雅詒遺也慼憂也取其自遺憂○詒以支反】夏書曰地平天成稱也【杜夏書逸書地平其化天成其施上下相稱爲宜○夏戶雅反後夏書皆放此】○宋及楚平【林宋自於之敗與楚不睦至是成公攺紀始及楚平】宋成公如楚還入於鄭鄭伯將享之問禮於皇武子【杜皇武子鄭卿】對曰宋先代之後也於周爲客天子有事膰焉【杜有事祭宗廟也膰祭肉尊之故賜以祭胙○膰符袁反周禮又作防反音義皆同】有喪拜焉【宋弔周喪王特拜謝之】丰厚可也【林言天子尙尊敬之則鄭享宋公宜丰厚其禮】鄭伯從之享宋公有加禮也【杜禮物事事加厚善鄭能尊先代○享宋公有加絕句禮也一本無也字讀總爲一句】○冬王使來告難曰不谷不徳得罪於母弟之寵子帶鄙在鄭地泛【林王引咎自責故云得罪於同母弟以子帶爲惠後所寵故云寵子帶鄙野也言野處於鄭國之泛地○難乃旦反下同】敢告叔父【杜天子謂同姓諸侯曰叔父】臧文仲對曰天子蒙塵於外敢不奔問官守【杜官守王之羣臣林天子出奔謂之蒙塵不敢斥尊故言奔問王之官守○守手又反】王使簡師父告於晉使左鄢父告於秦【杜二子周大夫鄢於晚反】天子無出【杜普天之下莫非王土故無出】書曰天王出居於鄭辟母弟之難也【杜叔帶襄王同母弟】天子凶服降名禮也【杜凶服素服降名稱不谷林得恐懼修省之禮】○鄭伯與孔將鉏石甲父侯宣多省視官具於泛【林三子鄭大夫省官司具器用○鉏仕居反】而後聼其私政禮也【得先君後已之禮○聼吐定反】○衛人將伐邢禮至曰不得其守國不可得也【杜禮至衛大夫守謂邢正卿國子】我請昆弟仕焉【林我請爲衛間謀先以兄弟往邢求仕焉此其爲得國子之道】乃往得仕【林果得仕爲明年滅邢傳】

經【丙戌】二十有五年春王正月丙午衞侯燬滅邢【杜衞邢同姬姓惡其親親相滅故稱名罪之○燬況委反】○夏四月癸酉衞侯燬卒【杜無傳五同盟林文公卒子成公鄭立】○宋蕩伯姬來逆婦【杜無傳伯姬魯女爲宋大夫蕩氏妻也自爲其子來逆稱婦姑存之辭婦人越竟迎婦非禮故書】○宋殺其大夫【無傳其事則未聞於例爲大夫無罪故不稱名】○秋楚人圍陳納頓子於頓【杜頓迫於陳而出奔楚故楚圍陳以納頓子不言遂明一事也子玉稱人從告頓子不言歸興師見納故】○葬衞文公【無傳】○冬十有二月癸亥公防衛子莒慶盟於洮【杜洮魯地衛文公旣葬成公不稱爵者述父之志降名從未成君故書子以善之莒慶不稱氏未賜族○洮吐名反】

傳二十五年春衞人伐邢二禮從國子巡城掖以赴外【林禮至兄弟從國子巡城申警守備手掖國子以赴外師】殺之正月丙午衞侯燬滅邢同姓也故名禮至爲銘曰余掖殺國子莫余敢止【林言我手掖而殺國子莫我敢止言其勇也惡其不知恥詐以滅同姓而反銘功於器○掖音亦說文云以手持人臂曰掖】○秦伯師於河上將納王狐偃言於晉侯曰求諸侯莫如勤王【杜勤納王也】諸侯信之且大義也繼文之業而信宣於諸侯今爲可矣【杜晉文侯仇爲平王侯伯匡輔周室林勤王之信義宣布於諸侯今機防爲可乘矣】使卜偃卜之【林此大卜名偃非狐偃也】曰吉遇黃帝戰於阪泉之兆【杜黃帝與神農之後姜氏戰於阪泉之野勝之今得其兆故以爲吉】公曰吾不堪也【文公自以爲已當此兆故曰不堪】對曰周禮未攺今之王古之帝也【杜言周徳𨿽衰其命未攺今之周王自當帝兆不謂晉林禮天子之禮】公曰筮之筮之遇大有【乾下離上大有】之暌【兌下離上暌大有九三變而爲暌】曰吉遇公用享於天子之卦【大有九三爻辭也三爲三公而得位變而爲兌兌爲說得位而說故能爲王所宴饗也】戰克而王享吉孰大焉【林言卜筮協占卜遇阪泉之兆是戰克筮得大有九三之卦是王享也】且是卦也【方更總言二卦之義不系於一爻】天爲澤以當日天子降心以逆公不亦可乎【乾爲天兌爲澤乾變爲兌而上當離離爲日日之在天垂曜在澤天子在上說心在下是降心逆公之象】大有去暌而復亦其所也【杜言去暌卦還論大有亦有天子降心之象乾尊離卑降尊下卑亦其義也】晉侯辭秦師而下【林晉文辭讓秦師使還獨以晉師順流而下以納襄王】三月甲辰次於陽樊右師圍溫【杜大叔在溫故】左師逆王○夏四月丁巳王入於王城取大叔於溫殺之於隰城戊午晉侯朝王王饗醴命之宥【杜旣行饗禮而設醴酒又加之以幣帛以助歡也宥助也○隰音習醴音禮宥音又】請隧弗許【闕地通路曰隧王之葬禮也諸侯皆縣柩而下○隧音遂今之延道】曰王章也【章顯王者與諸侯異】未有代徳而有二王【林言周徳𨿽衰天下未有代周之徳者而晉欲擬天子之禮是有二王】亦叔父之所惡也與之陽樊溫原攢茅之田晉於是始啟南陽【林此襄王不許晉隧葬而割周四邑以塞晉文之意也晉於是始開南陽之疆土四邑在晉山南河北故曰南陽○惡烏路反攢才官反】陽樊不服圍之倉葛呼曰【杜倉葛陽樊人○呼喚故反】徳以柔中國刑以威四夷宜吾不敢服也此誰非王之親姻其俘之也乃出其民【林言惟徳之善者可以柔懷中國亦惟刑之善者可以威懼四夷晉不尙徳政而尙威刑宜吾之不敢服晉凡居此地者誰非王室之親戚姻婭若何執拘以爲俘囚晉聞倉葛之言知不可彊取乃出陽樊之民取其土而已○俘芳夫反】○秋秦晉伐鄀【鄀本在商宻秦楚界上小圍其後遷於南郡鄀縣○鄀音若字林云楚邑楮斫反】楚鬭克屈禦防以申息之師戍商密【杜鬭克申公子儀屈禦宼息公子邊商宻鄀別邑今南鄕丹水縣戍守也二子屯兵於析以爲商宻援○禦魚呂反】秦人過析隈入而系輿人以圍商密昬而傅焉【杜析楚邑一名白羽今南鄕析縣隈隱蔽之處系輿人詐爲克析得其囚俘者昬而傅城不欲令商宻知囚非祈人○過古臥反又音戈析星歷反隈烏回反系音計輿音余傅音附】宵坎血加書僞與子儀子邊盟者【杜掘地爲坎以埋盟之餘血加盟書其上】商密人懼曰秦取析矣戍人反矣【林見囚故疑取析見盟徵故疑二子已與眾及叛】乃降秦師囚申公子儀息公子邊以歸【商宻旣降析戍亦敗故得囚二子○降戶江反後皆同】楚令尹子玉追秦師弗及【不復言晉者秦爲兵主】遂圍陳納頓子於頓【爲頓圍陳】○冬晉侯圍原【林原亦如陽樊不服故晉文公圍原】命三日之糧原不降命去之【林三日期滿故命撤圍而去之】諜出【杜諜間也○諜音牒】曰原將降矣軍吏曰靖待之公曰信國之寶也民之所庇也得原失信何以庇之所亡滋多【林民無信不立故以信庇其身我命三日降原復少待之是得一原而失信於我師無信何以庇民得原所得少失信所失多○庇必利反又音祕】退一捨而原降遷原伯貫於冀【杜伯貫周守原大夫也○貫古亂反】趙衰爲原大夫狐溱爲溫大夫【杜狐溱狐毛之子○溱側申反】○衞人平莒於我十二月盟於洮修衞文公之好且及莒平也【杜莒以元年酈之役怨魯衛文公脟平之未及而卒成公追成父志降名以行事故曰修文公之好○好呼報反】○晉侯問原守於寺人勃鞮【杜勃鞮披也○守手又反勃步忽反鞮丁兮反】對曰昔趙衰以壺飱從徑餒而弗食【林飱脯也水澆飯也言趙衰昔者以壺承飯從文公於行役𨿽饑而不敢食杜言其亷且仁不忘君也徑猶行也○飱音孫從才用反舊如字徑古定反一讀以壺飱從絕句讀徑爲經連下句乖於杜義餒奴罪反餓也】故使處原【從披言也衰𨿽有大功猶簡小善以進之示不遺勞】

經【丁亥】二十有六年春王正月己未公防莒子衞寧速盟於向【杜向莒地寧速衞大夫莊子也○向舒亮反】○齊人侵我西鄙公追齊師至酅弗及【杜公逐齊師逺至齊地故書之齊北谷城縣西有地名下○本又作嶲戶圭反一音似轉反】○夏齊人伐我北鄙【杜孝公未入魯竟先使微者伐之林此齊侯也其稱人何自隱以來以兵加我君大夫將皆書人君將書君自文十五年齊懿公始大夫將書大夫自齊髙厚始訖春秋惟邾莒書人】○衞人伐齊○公子遂如楚乞師【杜公子遂魯卿也乞不保得之辭林乞師始此內乞師不書書乞師於楚志中國之屈於夷狄也】○秋楚人滅夔以夔子歸【杜夔楚同姓國今建平秭歸縣夔有不祀之罪故不譏楚滅同姓○夔求反】○冬楚人伐宋圍緡公以楚師伐齊取谷【杜傳例曰師能左右之曰以林谷齊地○緡亡巾反】公至自伐齊【無傳】

傳二十六年春王正月公防莒玆防公【玆防時君之號莒夷無諡以號爲稱○防普悲反】寧莊子【林卽寧速】盟於向尋洮之盟也【洮盟在前年】○齊師侵我西鄙討是二盟也【杜討魯與衞莒爲洮向之二盟】○夏齊孝公伐我北鄙衞人伐齊【林衛救魯故伐齊】洮之盟故也公使展喜犒師【杜勞齊師○犒若報反】使受命於展禽【林使展喜受勞師之辭命於栁下惠】齊侯未入竟展喜從之曰寡君聞君親舉玉趾將辱於敝邑使下臣犒執事【杜言執事不敢斥尊○趾音止足也】齊侯曰魯人恐乎對曰小人恐矣君子則否【林言小人無知則畏恐也其君子有見識則不畏恐】齊侯曰室如縣罄野無靑艸何恃而不恐【杜如而也時夏四月今之二月野物未成故言居室而資糧縣盡在野則無蔬食之物所以當恐○恐曲勇反下同縣音罄亦作磬盡也】對曰恃先王之命昔周公大公股肱周室夾輔成王成王勞之而賜之盟曰世世子孫無相害也載在盟府【林言魯之所恃者以有先王之命所以不恐周公魯之祖太公齊之祖二公相成王爲周室之股肱成王嘉二公之功而慰勞之賜二公以盟齊魯二國世世之子孫無得相爲患害此二句乃載書之辭載在盟書而藏於司盟之府杜載載書也○太音泰下同夾古洽反舊音古協反】太師職之【杜職主也大公爲太師兼主司盟之官】桓公是以糾合諸侯而謀其不協【林桓公承齊之緒是以能糾率列國之諸侯有不和協者則防盟以圖謀之】彌縫其闕而匡救其災昭舊職也【林言桓公所以成霸業者昭明大公夾輔之舊職○縫扶容反】及君卽位諸侯之望曰其率桓之功【杜率循也】我敝邑用不敢保聚【杜用此舊盟故不聚眾保守】曰豈其嗣世九年而棄命廢職【林棄先王之命廢大公之職】其若先君何君必不然恃此以不恐齊侯乃還○東門襄仲臧文仲如楚乞師【杜襄仲居東門故以爲氏臧文仲爲襄仲副使故不書林襄仲卽公子遂】臧孫見子玉而道之伐齊宋以其不臣也【杜言其不臣事周室可以此罪責而伐之○道音導】○夔子不祀祝融與鬻熊【祝融髙辛氏之火正楚之逺祖也鬻熊祝融之十一世孫夔楚之別封故亦世紹其祀○融余忠反鬻音育】楚人讓之對曰我先王熊摰有疾鬼神弗赦而自竄於夔【杜熊摰楚嫡子有疾不得嗣位故別封爲夔子林熊摰卽楚熊渠之中子紅立爲卾王者也○摰音至竄七亂反字林又於外反】吾是以失楚又何祀焉【杜廢其常祀而飾辭文過】秋楚成得臣鬭宜申帥師滅夔以夔子歸【杜成得臣令尹子玉也鬭宜申司馬子西也】○宋以其善於晉侯也【杜重耳之出也宋襄公贈馬二十乘】叛楚卽晉【林宋自二十四年朝楚爲平至是叛楚卽晉】冬楚令尹子玉司馬子西帥師伐宋圍緍○公以楚師伐齊取谷凡師能左右之曰以【杜左右謂進退在已○左右並如字】寘桓公子雍於谷易牙奉之以爲魯援【雍本與孝公爭立故使居谷以偪齊○寘之豉反援於眷反】楚申公叔侯戍之【爲二十八年楚子使申叔去谷張本】桓公之子七人爲七大夫於楚【言孝公不能撫公族】

左傳杜林合注卷十二﹤經部﹐春秋類﹐左傳杜林合注﹥

欽定四庫全書

左傳杜林合注卷十三明

王道焜

趙如源同編

僖公五

經【戊子】二十有七年春杞子來朝○夏六月庚寅齊侯昭卒【杜十九年與魯大夫盟於齊林孝公卒弟昭公潘立】○秋八月乙未葬齊孝公【杜無傳三月而葬速】○乙巳公子遂帥師入杞【杜弗地曰入八月無乙巳乙巳九月六日】○冬楚人陳侯蔡侯鄭伯許男圍宋【杜傳言楚子使子玉去宋經書人者恥不得志以微者告猶序諸侯之上楚主兵故林楚序諸侯上而稱人嫌予楚以霸也】十有二月甲戍公防諸侯盟於宋【杜無傳諸侯伐宋公與楚有好而往防之非後期宋方見圍無嫌於與盟故直以宋地】

傳二十七年春杞桓公來朝用夷禮故曰子【杜杞先代之後而迫於東夷風俗雜壊言語衣服有時而夷故杞子卒傳言其夷也今稱朝者始於朝禮終而不全異於介葛盧故惟貶其爵】公卑杞杞不共也【杜杞用夷禮故賤之共音恭○本亦作恭】○夏齊孝公卒有齊怨【杜前年齊再伐魯】不廢喪紀禮也【杜弔贈之數不有廢林得交鄰之禮】○秋入杞責無禮也【杜責不共也○責無禮本或作責禮也】○楚子將圍宋使子文治兵於睽【杜子文時不爲令尹故云使治兵習號令也睽楚邑○睽苦圭反又音圭】終朝而畢不戮一人【杜終朝自旦及食時也子文欲委重於子玉故略其事○朝如字戮音六】子玉復治兵於蒍【杜子玉爲令尹故蒍楚邑○復扶又反蒍又於委反】終日而畢鞭七人貫三人耳【林以矢穿其耳○貫音官又古亂反】國老皆賀子文子文飲之酒【林國老卿大夫之致仕者也皆賀子文使子玉爲令尹能堪其事○飲於鴆反】蒍賈尙幼後至不賀【杜蒍賈伯嬴孫叔敖之父幼少也○嬴音盈】子文問之對曰不知所賀【林言不知所以可賀之由】子之傳政於子玉曰以靖國也靖諸內而敗諸外所獲幾何【林述子文二十三年答叔伯之言一時𨿽獲安靖於內而異日驕功生事必致喪敗於外言所得不補所喪○傳自專反幾居豈反】子玉之敗子之舉也舉以敗國將何賀焉【林子玉若敗楚師於外由子文實舉以自代舉子玉而以敗國事將何足以爲賀】子玉剛而無禮不可以治民過三百乘其不能以入矣茍入而賀何后之有【林言子玉力小任重將不能以入其眾而治之也茍子玉能入其眾而舉賀典未爲後時而失禮言不勝其任不足賀杜三百乘二萬二千五百人○乘繩證反】○冬楚子及諸侯圍宋宋公孫固如晉告急【杜公孫固宋莊公孫林卽二十二年大司馬固】先軫曰報施救患取威定霸於是乎在矣【杜先軫晉下軍之佐原軫也林報宋贈馬之施救宋被圍之患取威重於諸侯定霸業於晉國四事皆在救宋之一舉矣○軫之忍反施式豉反】狐偃曰楚始得曹而新昏於衛若伐曹衛楚必救之則齊宋免矣【杜前年楚使申叔侯戍谷以逼齊】於是乎搜於被廬【杜晉常以春搜禮攺政令敬其始也被廬晉地林搜治兵也○搜所求反被皮義反廬力居反】作三軍【杜閔元年晉獻公作二軍今復大國之禮】謀元帥【林諮謀於眾以誰可當中軍大帥之任○帥所類反】趙衰曰郤縠可臣亟聞其言矣說禮樂而惇詩書詩書義之府也禮樂徳之則也徳義利之本也夏書曰賦納以言明試以功車服以庸【林言臣數聞郤縠之言其所喜說者禮樂之事其所崇惇者詩書之文詩備美刺善惡書載帝王興廢此義理之府藏也禮以導中樂以導和此徳行之法則也徳行義理利國利民之本也杜尙書虞夏書也取納以言觀其志也明試以功考其事也車服以庸報其勞也賦猶取也庸功也○縠本又作谷同胡本反亟欺冀反數也說音說】君其試之【林言臣旣聞其言君盍明試以功】乃使郤縠將中軍郤溱佐之使狐偃將上軍讓於狐毛而佐之【杜狐毛偃之兄○將子匠反下皆同溱側巾反】命趙衰爲卿【林將下軍】讓於欒枝先軫【杜欒枝貞子也欒賓之孫○欒魯官反】使欒枝將下軍先軫佐之荀林父禦戎魏犫爲右【杜荀林父中行桓子】晉侯始入而敎其民二年欲用之【杜二十四年入】子犯曰民未知義未安其居【林無義則茍生用之易至於逃散】於是乎出定襄王【二十五年定襄王以示事君之義】入務利民民懷生矣【林民皆懷生安居知生之可樂】將用之子犯曰民未知信未宣其用【杜宣明也未明於見用之信】於是乎伐原以示之信【杜伐原在二十五年林待三日糧退三十里以示之信】民易資者不求丰焉明徴其辭【林民以貨物易資財者不詐以求丰多明定其辭不二價重言信也】公曰可矣乎子犯曰民未知禮未生其共於是乎大搜以示之禮【杜搜順少長明貴賤】作執秩以正其官【杜執秩主爵秩之官○秩直乙反】民聽不惑而後用之【林民知義知信知禮則聽上之命而不疑惑然後用民以圖霸業如下文所云】出谷戍釋宋圍【杜楚子使申叔去穀子玉去宋】一戰而霸文之教也【杜謂明年戰城濮林由晉侯以文徳教民故也】

經【己丑】二十有八年春晉侯侵曹晉侯伐衛【杜再舉晉侯者曹衛兩來告林晉文公始圖霸自此至踐土凡五書晉侯予晉以霸也】○公子買戍衛不卒戍刺之【杜公子買魯大夫子叢也內殺大夫皆書刺言用周禮三刺之法示不枉濫也公實畏晉殺子叢而遂誣叢以廢戍罪恐不爲遠近所信故顯書其罪○刺七賜反】楚人救衛○三月丙午晉侯入曹執曹伯畀宋人【杜畀與也執諸侯當以歸京師晉欲怒楚使戰故以與宋所謂譎而不正○畀必利反】○夏四月己巳晉侯齊師宋師秦師及楚人戰於城濮楚師敗績【杜宋公齊國歸父秦小子憖旣次城濮以師屬晉不與戰也子玉及陳蔡之師不書楚人恥敗告文略也大崩曰敗績林城濮衛地○濮音卜】○楚殺其大夫得臣【杜子玉違其君命以取敗稱名以殺罪之】○衛侯出奔楚○五月癸丑公防晉侯齊侯宋公蔡侯鄭伯衛子莒子盟於踐土【杜踐土鄭地王子虎臨盟不同歃故不書衛侯出奔其弟叔武攝位受盟非王命所加從未成君之禮故稱子而序鄭伯之下經書癸丑月十八日也傳書癸亥月二十八日經傳必有誤○踐侶淺反土如字或又音杜】○陳侯如防【杜無傳陳本與楚楚敗懼而屬晉來不及盟故曰如防】○公朝於王所【杜無傳王在踐土非京師故曰王所林書朝王始此先朝王而後盟是以天子與斯盟也書盟而後朝春春秋不以天子與斯盟之辭也】○六月衛侯鄭自楚復歸於衛【杜復其位曰復歸晉人感叔武之賢而復衛侯衛侯之入由於叔武故以國逆爲文例在成十八年】衛元咺出奔晉【杜元咺衛大夫𨿽爲叔武訟訴失君臣之節故無賢文奔例在宣十年○咺況晚反】○陳侯款卒【杜無傳凡四同盟林穆公卒子共公朔立】○秋杞伯姬來【杜無傅荘公女歸寜曰來】○公子遂如齊【杜無傳聘也】○冬公防晉侯齊侯宋公蔡侯鄭伯陳子莒子邾人秦人於溫【杜陳共公稱子先君未葬例在九年宋襄公稱子自在本班陳共公稱子降在鄭下陳懷公稱子而在鄭上傳無義例蓋主防所次非褒貶也】○天王狩於河陽【杜晉地今河內有河陽縣晉實召王爲其辭逆而意順故經以王狩爲辭林晉侯召王以諸侯見是先狩而後防也春秋先書防後書狩者書狩而後防是以天子與斯防也先書防後書狩春秋不以天子與私防之辭也○狩本又作守音同】壬申公朝於王所【杜壬申十月十日有日而無月史闕文】○晉人執衛侯歸之於京師【杜稱人以執罪及民也例在成十五年諸侯不得相治故歸之京師】衛元咺自晉復歸於衞【杜元咺與衛侯訟得勝而歸從國逆例者明衛侯無道於民國人與元咺】○諸侯遂圍許【杜防溫諸侯也許比再防不至故因防共伐之】曹伯襄復歸於曹【杜晉感侯獳之言而復曹伯故從國逆例】遂防諸侯圍許【杜言遂得復而行不歸國也】

傳二十八年春晉侯將伐曹假道於衛【杜曹在衛東故】衛人弗許還自南河濟【杜從汲郡南渡自衛南而東】侵曹伐衛【林無鐘鼔曰侵有鐘鼓曰伐】正月戊申取五鹿【杜五鹿衞地】○二月晉郤縠卒原軫將中軍胥臣佐下軍上徳也【杜先軫以下軍佐超將中軍故曰上徳胥臣司空季子○將子匠反胥思徐反】晉侯齊侯盟於斂盂【杜斂孟衛地林齊侯以谷戍之迫故從晉求援○斂徐音亷又力儉反盂音於】衛侯請盟晉人弗許衛侯欲與楚國人不欲故出其君以說於晉衛侯出居於襄牛【林晉文公怨其不禮又不假道故不許衛盟衛人以其君欲從楚故逐出其君以自解說於晉杜襄牛衛地○說音悅或如字】○公子買戍衛【杜晉伐衛衛楚之昏姻魯欲與楚故戍衛】楚人救衛不克公懼於晉殺子叢以說焉【林楚欲救衛而不能魯見晉彊楚弱故懼晉討杜召子叢而殺之以謝晉○說音悅】謂楚人曰不卒戍也【杜詐告楚人言子叢不終戍事而歸故殺之殺子叢在楚救衛下經在上者救衛赴晚至】○晉侯圍曹門焉多死【林攻曹城門晉人多死】曹人屍諸城上【杜磔晉死人於城上】晉侯患之聽輿人之謀曰稱捨於墓【林晉文公患其搖動軍心聽眾人之計謀順眾心也杜輿眾也捨墓爲將發冢○輿音余】師遷焉曹人凶懼【杜遷至曹人墓凶凶恐懼聲○凶凶勇反】爲其所得者棺而出之因其凶也而攻之【林爲其所得晉人棺斂其屍而出之於外欲加禮於晉師以免發冢之禍晉師因曹人之凶攻曹之城○棺古患反一音官】三月丙午入曹數之以其不用僖負羈而乘軒者三百人也且曰獻狀【杜軒大夫車言其無徳居位者多故責其功狀○軒許言反】令無入僖負羈之宮而免其族報施也【杜報飱璧之施○施始防反】魏犫顚頡怒曰勞之不圖報於何有【林二子各有從亡之勞故怒言從亡之勞苦尙不圖謀何有於報人之微施○頡戶結反】爇僖負羈氏【杜爇燒也○爇如悅反】魏犫傷於胸公欲殺之而愛其材使問且視之病將殺之【杜文公欲討其違命而愛其有材力使人責問魏犫且視其傷胸之病將待其復命而殺之】魏犫束胸見使者曰以君之靈不有寧也【杜言不以病故自安寧也○見賢徧反使所吏反】距躍三百曲踴三百【杜距躍超越也曲踴跳踴也百猶勵也林蓋距地向前超躍越物而過凡三次勉勵而爲之○距音巨躍羊略反三如字又息暫反百音陌下放此】乃捨之【林文公以其有禮乃赦不殺○捨如字又音舍下同】殺顚頡以徇於師立舟之僑以爲戎右【杜舟之僑故虢臣閔二年奔晉以代魏犫爲先歸張本林蓋赦魏犫而黜其職○徇似俊反】宋人使門尹般如晉師告急【杜門尹般宋大夫林楚人猶未解圍故告急○般音斑】公曰宋人告急捨之則絕【杜與晉絕】告楚不許【林告楚釋宋楚又不許蓋兵交使在其間此必晉嘗爲宋請傳不備載】我欲戰矣齊秦未可若之何【林齊秦二國未肯助我與楚戰】先軫曰使宋捨我而賂齊秦【林設計使宋捨晉而以賂求救於齊秦○捨音捨】借之告楚【杜假借齊秦使爲宋請○借在亦反】我執曹君而分曹衛之田以賜宋人【林欲以激怒楚師】楚愛曹衛必不許也【杜不許齊秦之請】喜賂怒頑能無戰乎【杜言齊秦喜得宋賂而怒楚之頑必自戰也不可告請故曰頑】公說執曹伯分曹衛之田以畀宋人【林盡如先軫之計○說音悅畀必利反】楚子入居於申【杜申在方城內故曰入】使申叔去谷【二十六年申叔戌谷】使子玉去宋【林二十七年楚圍宋今使撤圍而去】曰無從晉師【林言無得從晉師與之爭戰】晉侯在外十九年矣而果得晉國【杜晉侯生十七年而亡亡十九年而反凡三十六年至此四十矣】險阻艱難備嘗之矣民之情僞盡知之矣天假之年【林難險備嘗則志慮堅情僞盡知則見識明杜獻公之子九人惟文公在故曰天假之年】而除其害【杜除惠懷呂郤】天之所置其可廢乎軍志曰允當則歸【杜軍志兵書杜引此蓋謂齊秦旣爲宋請則赦宋而歸可謂允當無求過分○當丁浪反】又曰知難而退又曰有徳不可敵【林蓋謂晉師武臣力難以勝之可以退也晉侯備嘗難險盡知情僞爲有徳不可與之敵也】此三志者晉之謂矣【杜謂今與晉遇當用此三志】子玉使伯棼請戰【林伯棼子越椒也鬭伯比之孫請戰於楚成王求益師與晉戰也○棼扶云反又扶粉反】曰非敢必有功也願以間執防慝之口【杜間執猶塞也防慝若蒍賈之言謂子玉不能以三百乘入○間間厠之間慝吐得反】王怒【林楚成王怒其不肯去宋而請兵以戰】少與之師惟西廣東宮與若敖之六卒實從之【林楚子還申遣此兵以就前圍宋之眾楚有左右廣又大子有宮甲分取以給之若敖楚武王之祖父葬若敖者子玉之祖也六卒子玉宗人之兵六百人言不悉師以益之○廣古曠反卒子忽反】子玉使宛春告於晉師曰請復衛侯而封曹臣亦釋宋之圍【林宛春楚大夫杜衛侯未出竟曹伯見執在宋已失位故言復衛封曹○宛於元反又於阮反】子犯曰子玉無禮哉君取一臣取二【杜君取一以釋宋圍惠晉侯臣取二復曹衛爲已功】不可失矣【林言可伐其罪勿失此機防矣】先軫曰子與之定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何【林先軫以子犯之言爲不然故曰子許之言安定人國謂之有禮子玉一言而復衛封曹釋宋是安三國晉不許楚則晉亡曹衛楚亦亡宋是亡三國我則無禮可以安定三國何以爲戰之本乎不許楚復曹衛之言是棄宋不欲楚解圍而去救宋而反棄之將爲諸侯所怪】楚有三施我有三怨怨讐已多將何以戰不如私許復曹衛以攜之【林此下乃先軫畫防杜私許二國使告絕於楚而後復之攜離也○施始防反】執宛春以怒楚旣戰而後圖之【杜須勝負決乃定計】公說乃拘宛春於衛且私許復曹衛曹衛告絕於楚子玉怒從晉師【林從晉師求戰也○說音悅拘音俱】晉師退軍吏曰以君辟臣辱也且楚師老矣何故退【林以晉君而避子玉故曰以君辟臣且楚師連年在外疲敝已極何故退師避之】子犯曰師直爲壯曲爲老豈在久乎【林凡用師之道理直爲彊壯理曲爲衰老豈以久出爲老乎】微楚之惠不及此【林重耳過楚楚成王有贈送之惠】退三捨辟之所以報也【杜一捨三十里初楚子云若反國何以報我故以退三捨爲報】背惠食言以亢其讐【杜亢猶當也讐謂楚也林背楚之惠而自食其避楚之言以當楚人之讐怨○背音佩下同亢苦浪反】我曲楚直其眾素飽不可謂老【杜直气盈飽】我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子憖次於城濮【杜國歸父崔夭齊大夫也小子憖秦穆公子也城濮衛地林師過信爲次○夭於表反】楚師背酅而捨【杜酅丘陵險阻名林蓋楚從晉師捨止之地其背負險此所謂君退臣犯也○酅戶圭反】晉侯患之聽輿人之誦【杜恐眾畏險故聽其歌誦】曰原田每每捨其舊而新是謀【杜髙平曰原諭晉君美盛若原田之艸每每然可以謀立新功不足念舊惠○每亡回反又梅對反舍音捨】公疑焉【杜疑眾謂已背舊謀】子犯曰戰也戰而捷必得諸侯若其不捷表裏山河必無害也【杜晉國外河而內山】公曰若楚惠何欒貞子曰漢陽諸姬楚實盡之【杜貞子欒枝也水北曰陽姬姓之國在漢北者楚盡滅之】思小惠而忘大恥不如戰也【林思楚贈送之小惠而忘其滅諸姬之大恥不如與楚一戰以決勝負】晉侯夢與楚子搏【杜搏手搏○搏音博】楚子伏已而盬其腦【杜盬啑也林夢搏時楚子伏晉侯之上而以口啑具腦也○盬音古腦乃老反】是以懼子犯曰吉我得天楚伏其罪吾且柔之矣【杜晉侯上向故得天楚子下向地故伏其罪腦所以柔物子犯審見事宜故權言以答夢】子玉使鬭勃請戰【杜鬭勃楚大夫】曰請與君之士戲【林以戰爲戲可見子玉輕用民命】君馮軾而觀之得臣與寓目焉【林得臣子玉名杜寓寄也○馮皮冰反軾音式與音預寓音遇】晉侯使欒枝對曰寡君聞命矣楚君之惠未之敢忘是以在此爲大夫退其敢當君乎【林言晉君聞楚欲戰之命矣楚君皆日贈送之惠中心未敢弭忘是以未敢決戰遲回在此大夫謂子玉言爲子玉退三捨其何敢輒與君敵乎○爲於僞反】旣不獲命矣【杜不獲止命】敢煩大夫謂二三子【杜煩鬭勃令戒勅子玉子西之屬】戒爾車乘敬爾君事詰朝將見【杜詰朝平旦林言平旦將以軍禮見○乘繩證反下皆同詰起吉反朝如字見如字又賢徧反】晉車七百乘韅靷鞅靽【杜五萬二千五百人在背曰韅在胸曰靷在腹曰鞅在後曰靽言駕乘修備林一云著掖皮曰韅軸曰靷頸皮曰鞅縶曰靽○韅許見反王又去見反說文作�靷以忍反鞅於杖反靽音半】晉侯登有莘之虛以觀師曰少長有禮其可用也【杜有莘故國名少長猶言大小林登髙以觀晉師之彊弱少者在前長者在後如軍禮也○莘所巾反虛丘魚反少詩照反長丁丈反】遂伐其木以益其兵【杜伐木以益攻戰之具輿曳柴亦是也】己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右【林莘北卽城濮胥臣佐下軍自以其軍當陳人蔡人子玉以其宗人之兵六百人爲親兵自衛以將中軍子玉自誇其彊言今日必盡滅晉師杜子西鬭宜申子上鬭勃○陳直覲反卒子忽反下同將於匠反下同】胥臣蒙馬以虎皮先犯陳蔡【林馬見虎則伏胥臣以虎皮蒙馬欲使楚馬見之而懼也】陳蔡奔楚右師潰【杜陳蔡屬楚右師○潰戶內反】狐毛設二斾而退之【杜斾火旗也又建二斾而退使若大將稍卻○斾濤具反】欒枝使輿曳柴而僞遁【杜曳柴起塵詐爲眾走○遁徒困反】楚師馳之【杜楚師見二斾先退曳柴塵起以爲晉師已走故馳而逐之】原軫郤溱以中軍公族橫擊之【林原軫卽先軫杜公族公所率之軍】狐毛狐偃以上軍夾攻子西楚左師潰楚師敗績子玉收其卒而止故不敗【杜三軍惟中軍完是大崩○夾古洽反又音頰】晉師三日館谷【杜館捨也食楚軍谷三日】及癸酉而還甲午至於衡雍作王宮於踐土【杜衡雍鄭地今滎陽捲縣襄王聞晉戰勝自往勞之故爲作宮○雍於用反】鄕役之三月【杜鄕猶屬也城濮役之前三月○鄕許亮反又作卿同】鄭伯如楚致其師爲楚師旣敗而懼使子人九行成於晉【杜子人氏九名林行成求服也○爲於僞反】晉欒枝入盟鄭伯五月丙午晉侯及鄭伯盟於衡雍丁未獻楚俘於王駟介百乘徒兵千【杜駟介四馬被甲徒兵步卒○駟音四介音界】鄭伯傅王用平禮也【杜傅相也以周平王享晉文侯仇之禮享晉侯】己酉王享醴命晉侯宥【杜旣享又命晉侯助以束帛以將厚意】王命尹氏及王子虎內史叔興父策命晉侯爲侯伯【杜以策書命晉侯爲伯也周禮九命作伯尹氏王子虎皆王卿士也叔興父大夫也三官命之以寵晉】賜之大輅之服戎輅之服【林大輅金輅也祭祀所乘其服鷩冕戎輅戎車也兵事所乘其服韋弁○輅音路】彤弓一彤矢百玈弓矢千【杜彤赤弓玈黑弓弓一犬百則矢千弓十矣諸侯賜弓矢然後專徵伐○彤徒冬反玈音盧本或作旅字非也矢千本或作玈弓十玈矢千後人専輒加也】秬鬯一卣【杜秬黑黍鬯香酒所以降神卣器名○秬音巨鬯勅亮反卣音酉又音由爾雅云卣中尊也】虎賁三百人【林周禮虎賁氏以虎士三百人先後王而趍侯伯始受此賜○賁音奔】曰王謂叔父敬服王命以綏四國糾逖王慝【林晉與周同姓故稱曰叔父敬謹佩服王室之休命以撫綏四方諸侯之國杜逖遠也有惡於王者糾而遠之○逖勅歷反慝他得反】晉侯三辭從命曰重耳敢再拜稽首奉揚天子之丕顯休命【杜稽首首至地丕大也休美也○三息暫反又如字丕普悲反休許虯反】受策以出出入三覲【杜出入猶去來也從來至去凡三見王】衛侯聞楚師敗懼出奔楚遂適陳【杜自襄牛出】使元咺奉叔武以受盟【林元咺衛大夫叔武衛侯弟杜奉使攝君事】癸亥王子虎盟諸侯於王庭【杜踐王宮之庭書踐土別於京師】要言曰皆奬王室無相害也有渝此盟明神殛之俾隊其師無克祚國【林載書要約之言使諸侯同心奬助王室無得私相侵害有敢渝變今日盟誓之言則明神共誅殛之使隕墜其師眾無能世祚其國家○奬將丈反渝羊朱反殛紀力反本又作極下是殛同俾本亦作卑必爾反隊直類反祚才故反】及其孫無有老幼【林曾孫之子曰孫自孫而下無問老幼俱受變盟之禍】君子謂是盟也信【杜合義信】謂晉於是役也能以徳攻【杜以文徳教民而後用之○攻如字一音公送反】○初楚子玉自爲瓊弁玉纓未之服也【杜弁以鹿子皮爲之瓊美玉之別名次之以飾弁及纓詩云防弁如星林纓所以結於頷下而埀者○瓊求營反說文云赤玉弁本又作玣皮彥反】先戰夢河神謂已曰畀余【林先城濮未戰時子玉自夢有河之神謂已言以弁纓與我○先如字又悉薦反畀必利反與也】余賜女孟諸之麋【杜孟諸宋藪澤水艸之交曰麋林蓋神言以宋之地利送子玉○女音汝麋亡皮反】弗致也大心與子西使榮黃諫【杜大心子玉之子子西子玉之族子玉剛愎故因榮黃榮黃榮季也林諌子玉使以弁纓禱於河神】弗聽榮季曰死而利國猶或爲之況瓊玉乎是糞土也而可以濟師將何愛焉【林言死而可以利國家忠臣義士猶或肯爲之況瓊弁玉纓之屬乎不過糞土之類爾言其不足愛也杜因神之欲以附百姓之願濟師之理○糞弗問反】弗聽出告二子曰非神敗令尹令尹其不勤民實自敗也【杜盡心盡力無所愛惜爲勤林蓋禱河本無預於戰而足以系屬民心今子玉吝惜瓊玉不爲民禱戰是無勤民之心實自取禍敗】旣敗王使謂之曰大夫若入其若申息之老何【杜申息二邑子弟皆從子玉而死言何以見其父老】子西孫伯曰得臣將死二臣止之曰君其將以爲戮【杜孫伯卽大心子玉子也二子以此答王使言欲令子玉往就君戮】及連谷而死【杜至連谷王無赦防故自殺也文十年傳曰城濮之役王使止子玉曰無死不及子西亦自殺縊而縣絕故得不死王時別遣追前使連谷楚地殺得臣經在踐土盟上傳在下者說晉事畢而次及楚屬文之宜○谷胡木反】晉侯聞之而後喜可知也【杜喜見於顏色】曰莫餘毒也已蒍呂臣實爲令尹奉已而已不在民矣【林言子玉旣死莫有爲我之毒害也已蒍呂臣卽叔伯代子玉爲令尹但能奉已苟幸無過而已杜言其自守無大志】○或訴元咺於衛侯曰立叔武矣其子角從公公使殺之【林訴猶譖也而有緩急之異語曰浸潤之譖膚受之愬是譖如水之潤物以漸而入訴如風寒之襲人以暴而至此言訴蓋暴至也杜角元咺子○從才用反又如字】咺不廢命奉夷叔以入守【林咺不敢以子殺之故廢衛侯之命奉夷叔以入衛守國夷叔卽叔武杜夷謚○守手又反】六月晉人復衛侯【杜以叔武受盟於踐土故聽衛侯歸】寧武子與衛人盟於宛濮【杜武子寧兪也陳畱長垣縣西南有宛亭近濮水○宛於阮反】曰天禍衛國君臣不協以及此憂也【杜衛侯欲與楚國人不欲故不和也】今天誘其衷【杜衷中也林上天悔禍而誘掖衛人之中心○衷音忠或丁仲反下同】使皆降心以相從也不有居者誰守社稷不有行者誰扞牧圉【杜牛曰牧馬曰圉○扞戶旦反牧音目】不協之故【林恐居者行者不和協相安之故】用昭乞盟於爾大神以誘天衷【林以誘掖中心之天理】自今日以往旣盟之後行者無保其力居者無懼其罪有渝此盟以相及也明神先君是糾是殛【林凡從君出行者無保恃其宣效勞力凡在國不出者無恐懼其遭罹罪戾苟有渝變此盟誓以惡相及司盟之明神與衛國之先君糾正其罪而誅殛其人】國人聞此盟也而後不貳【林然後各安其所無有二心杜傳言叔武之賢寧兪之忠衛侯所以書復歸】衛侯先期入【杜不信叔武○先悉薦反】寧子先長牂守門以爲使也與之乘而入【杜寧子患公之欲速故先入欲安諭國人林長牂衛大夫時爲衛守門以寧子爲成公使衛共載而入國○牂子郎反使所吏反】公子歂犬華仲前驅【杜衛侯遂驅掩子未備二子衛大夫○歂市專反華戶化反又如字】叔武將沐聞君至喜捉髮走出前驅射而殺之公知其無罪也枕之股而哭之【杜公以叔武屍枕其股○射食亦反枕支鴆反】歂犬走出【杜手射叔武故】公使殺之元咺出奔晉【杜元咺以衛侯驅入殺叔武故至晉愬之】○城濮之戰晉中軍風於澤【杜牛馬因風而走皆失之○牛馬牝牡相誇曰風】兦大斾之左旃【杜大斾旗名系旐曰斾通帛曰旃○旃章然反爾雅云因章曰旃】祁瞞姦命【杜掌此二事而不修爲姦軍令○瞞莫幹反姦音幹】司馬殺之以徇於諸侯使茅茷代之師還壬午濟河舟之僑先歸【林舟之僑爲戎右棄其職而先歸○茷扶廢反僑其驕反】士防攝右【杜權代舟之僑也士防隨武子士蒍之孫】秋七月丙申振旅愷以入於晉【林入曰振旅整行列也長者在前少者在後殿師之義也軍樂曰愷師出有功則愷歌入國以獻於社○愷開在反】獻俘授馘飲至大賞【杜獻楚俘於廟林授數也數所截耳馘○馘古獲反】徴防討貳【杜徴召諸侯將冬防於溫林討諸侯之有二心者】殺舟之僑以徇於國民於是大服君子謂文公其能刑矣三罪而民服【杜三罪顚頡祁瞞舟之僑】詩云惠此中國以綏四方不失賞刑之謂也【杜詩大雅言賞刑不失則中國受惠四方安靖】○冬防於溫討不服也【杜討衛許】衛侯與元咺訟【杜爭殺叔武事】寧武子爲輔鍼莊子爲坐士榮爲大士【杜大士治獄官也周禮命夫命婦不躬坐獄訟元咺又不宜與其君對坐故使鍼莊子爲坐又使衛之忠臣及其獄官質正元咺傳曰王叔之宰與伯輿之大夫坐獄於王庭各不身親蓋今長吏有罪先驗吏卒之義○鍼其亷反坐如字或音才臥反】衛侯不勝【杜三子辭屈】殺士榮刖鍼莊子謂寧兪忠而免之執衛侯歸之於京師寘諸深室【林斷足曰刖杜深室別爲囚室○刖音月又五割反寘之豉反】寧子職納橐饘焉【杜寧兪以君在幽隘故親以衣食爲已職槖衣囊饘麋也言其忠至所慮者深○槖音托饘之然反】元咺歸於衛立公子瑕【杜瑕衛公子適也】是防也晉侯召王以諸侯見且使王狩【杜晉侯大合諸侯而欲尊事天子以爲名義自嫌彊大不敢朝周諭王出狩因得盡羣臣之禮皆譎而不正之事○見賢徧反】仲尼曰以臣召君不可以訓故書曰天王狩於河陽言非其地也【杜使若天王自狩以失地故書河陽實以屬晉非王狩地林水北爲陽】且明徳也【杜隠其召君之闕欲以明晉之功徳河陽之狩趙盾之弒泄冶之罪皆違凡變例以起大義危疑之理故特稱仲尼以明之】壬申公朝於王所【杜執衛侯經在朝王下傳在上者告執晚】○丁丑諸侯圍許【杜十月十五日有日無月】晉侯有疾曹伯之豎侯獳貨筮史【杜豎掌通內外者林曹共公之小臣姓侯名儒納貨賂於晉大史之掌卜筮者】使曰以曹爲解【杜以滅曹爲解故○解戶賣反又古買反】齊桓公爲防而封異姓【杜封邢衛】今君爲防而滅同姓曹叔振鐸文之昭也【杜叔振鐸曹始封君文王之子○鐸待洛反】先君康叔武之穆也且合諸侯而滅兄弟非禮也【林曹與晉爲兄弟之國而晉滅之非盟主之禮也】與衛偕命【杜私許復曹衛】而不與偕復非信也【林已復衛侯而曹不與衛同時俱復非出令之信也】同罪異罰非刑也【林曹衛皆有不禮從楚之罪而衛復曹否非罰罪之刑也】禮以行義信以守禮刑以正邪捨此三者君將若之何公說復曹伯遂防諸侯圍許【○邪似嗟反舍音捨說音悅】○晉侯作三行以禦狄荀林父將中行屠擊將右行先蔑將左行【杜晉置上中下三軍今復增置三行以辟天子六軍之名三行無佐疑大夫帥○行戶郎反將子匠反屠音徒擊古狄反一音計蔑亡結反】

左傳杜林合注卷十三

欽定四庫全書

左傳杜林合注卷十四明

王道焜

趙如源同編

僖公六

經【庚寅】二十有九年春介葛盧來【杜介東夷國也在城陽黔陬縣葛盧介君名也不稱朝不見公且不能行朝禮𨿽不見公國賓禮之故書○介音戒】公至自圍許【杜無傳】○夏六月防王人晉人宋人齊人陳人蔡人秦人盟於翟泉【杜翟泉在洛陽城內大倉西南池水也魯侯諱盟天子大夫諸侯大夫又違禮盟公侯王子虎違禮下盟故不言公防又皆稱人○翟直歷反】○秋大雨雹【雨十付反傳同雹蒲學反】○冬介葛盧來

傳二十九年春介葛盧來朝捨於昌衍之上【杜魯縣東南有昌平城○衍以善反】公在防【林時公防圍許未返國】饋之芻米禮也【杜嫌公行不當致饋故曰禮也○饋其媿反芻初俱反】○夏公防王子虎晉狐偃宋公孫固齊國歸父陳轅濤塗秦小子憖盟於翟泉尋踐土之盟且謀伐鄭也【杜經書蔡人而傳無名氏卽微者秦小子憖在蔡下者若宋向戌之後防○轅音袁濤音桃憖魚覲反】卿不書罪之也【杜晉侯始霸翼戴天子諸侯輯睦王室無虞而王子虎下盟列國以瀆大典諸侯大夫上敵公侯虧禮傷教故貶諸大夫諱公與盟】在禮卿不防公侯防伯子男可也【林在防盟之禮公侯爵尊卿不敢敵之防盟大國之卿當小國之君故可以防伯子男諸卿之見貶亦兼有此闕故傳重發之】○秋大雨雹爲災也【林周之秋今之五六七月也故爲災】○冬介葛盧來以未見公故復來朝禮之加燕好【杜燕燕禮也好好貨也一歲再來故加之○復扶又反好呼報反】介葛盧聞牛鳴曰是生三犧皆用之矣其音云問之而信【林葛盧能識其聲曰是牛已生三犢皆爲犧用之宗廟之祭矣其聲如此試問之牧人果然傳言人聽或通鳥獸之情○犧許宜反】

經【卒邜】三十年春王正月○夏狄侵齊○秋衛殺其大夫元咺及公子瑕【杜咺見殺稱名者訟君求直又先歸立公子瑕非國人所與罪之也瑕立經年未防諸侯故不稱君】衛侯鄭歸於衛【杜魯爲之請故從諸侯納之例例在成十八年】○晉人秦人圍鄭【杜晉軍函陵秦軍泛南各使微者圍鄭故稱人林於是秦伯私與鄭盟戍鄭而去之秦晉之怨自此始】○介人侵蕭【杜無傳林蕭宋附庸國】○冬天王使宰周公來聘【杜周公天子三公兼冢宰也】公子遂如京師遂如晉【杜如京師報宰周公林魯始聘周聘晉】

傳三十年春晉人侵鄭以觀其可攻與否狄聞晉之有鄭虞也夏狄侵齊【林狄以晉有鄭之憂乃乘其間隙杜齊晉與國○間間厠之間】○晉侯使醫衍酖衛侯【杜衍醫名晉侯實怨衛侯欲殺而罪不及死故使醫因治疾而加酖毒○衍以善反酖音鴆】寧兪貨醫使薄其酖不死【杜寧兪視衛侯衣食故得知之】公爲之請納玉於王與晉侯皆十防王許之【杜雙玉曰防公本與衛同好故爲之請○爲於僞反防音角】秋乃釋衛侯○衛侯使賂周歂冶厪曰苟能納我吾使爾爲卿【杜恐元咺距已故賂周冶○歂市專反冶音也厪音覲又音謹人名也漢書音義云古勤字也鄭氏音勤】周冶殺元咺及子適子儀【林子適卽公子瑕杜子儀瑕毋弟不書殺賤也○適丁歷反】公入祀先君周冶旣服將命【杜服卿服將入廟受命】周歂先入及門遇疾而死【杜及廟門忽遇暴疾而死】冶厪辭卿【杜見周歂死而懼】○九月甲午晉侯秦伯圍鄭以其無禮於晉【杜文公亡過鄭鄭不禮之】且貳於楚也晉軍函陵秦軍泛南【杜此東泛也在滎陽中牟縣南】佚之狐言於鄭伯曰國危矣若使燭之武見秦君師必退【杜佚之孤燭之武皆鄭大夫○佚音逸】公從之辭曰臣之壯也猶不如人今老矣無能爲也已【林蓋怨其不用而卑辭以拒之也】公曰吾不能早用子今急而求子是寡人之過也然鄭亡子亦有不利焉【林若鄭國爲晉秦所防則子之宗族家室亦有所不免於害】許之夜縋而出【杜縋縣城而下○縋丈僞反】見秦伯曰秦晉圍鄭鄭旣知亡矣若亡鄭而有益於君敢以煩執事【杜執事亦謂秦】越國以鄙遠君知其難也【林鄭在東秦在西晉居其間杜設得鄭以爲秦邊邑則越晉而難保】焉用亡鄭以陪鄰【林安用防鄭而以其土地陪益鄰國鄰謂晉也○焉於防反下焉取之同陪蒲冋反】鄰之厚君之薄也若捨鄭以爲東道主行李之往來共其乏困【林鄭在東故言東道主行李使人也乏闕也困憊也言供其捨館資量之闕乏○捨音捨又如字共音恭本亦作供】君亦無所害且君嘗爲晉君賜矣許君焦瑕朝濟而夕設版焉君之所知也【杜晉君謂恵公也焦瑕晉河外五城之二邑朝濟河而夕設版築以距秦言背秦之速○朝如字版音板】夫晉何厭之有旣東封鄭又欲肆其西封【杜封疆也肆申也林旣滅鄭以其土地爲東方封疆之界又欲申廣其西方之封土○厭於鹽反】若不闕秦將焉取之闕秦以利晉惟君圖之【林闕猶削小也若不削小秦之土地將安所從取之言晉彊必爲秦害】秦伯說與鄭人盟使杞子逢孫揚孫戍之乃還【杜三子秦大夫反爲鄭守○說音悅】子犯請擊之公曰不可微夫人之力不及此【杜請擊秦也夫人謂秦穆公夫音扶】因人之力而敝之不仁失其所與不知【林秦不同心而與之共事是失也○知音智】以亂易整不武【杜秦晉和整而還相攻更爲亂也】吾其還也亦去之○初鄭公子蘭出犇晉【杜蘭鄭穆公】從於晉侯伐鄭請無與圍鄭【林蘭自以鄭爲宗國請於晉文公不與於圍鄭之役○與音預】許之使待命於東【杜晉東界】鄭石甲父侯宣多逆以爲大子以求成於晉晉人許之【杜二子鄭大夫言穆公所以立】○冬王使周公閱來聘饗【林天子之三公也名閱來聘魯僖公爲設享禮○閱音悅】有昌歜白黒形鹽【杜昌歜昌蒲葅白熬稻黑熬黍形鹽鹽形象虎○歜在感反】辭【林宰閱辭禮】曰國君文足昭也武可畏也則有備物之享以象其徳薦五味羞嘉谷鹽虎形【杜嘉穀熬稻黍也以象其文也鹽虎形以象武也】以獻其功吾何以堪之○東門襄仲將聘於周遂初聘於晉【林東門襄仲卽公子遂杜公旣命襄仲聘周未行故曰將又命自周聘晉故曰遂自入春秋魯始聘晉故曰初】

經【壬辰】三十有一年春取濟西田【杜晉分曹田以賜魯故不繋曹不用師徒故曰取】○公子遂如晉○夏四月四卜郊不從乃免牲【杜曰卜不從不吉也卜郊不吉故免牲免猶縱也林諸侯之有郊禘東周之僣禮也魯之郊禘恵公請之猶未率以爲常僖公始作頌以誇其盛於是四卜不從猶三望故特書以示譏】猶三望【杜三望分野之星國中山川皆因郊祀望而祭之魯廢郊天而修其小祀故曰猶猶者可止之辭】○秋七月○冬杞伯姬來求婦【杜無傳自爲其子成昬】○秋圍衛十有二月衛遷於帝丘【杜辟狄難也帝丘今東郡濮陽縣故帝顓頊之墟故曰帝丘】

傳三十一年春取濟西田分曹地也【杜二十八年晉文討曹分其地竟界未定至是乃以賜諸侯】使臧文仲往【林魯使臧文仲往晉受地】宿於重館【杜髙平方與縣西北有重鄕城○重直龍反】重館人告曰晉新得諸侯必親其共不速行將無及也【林言晉文公新得諸侯爲伯必親防其恭順有禮之人文仲若不速行則先至者受地已盡後至者將無及於事】從之分曹地自洮以南東傅於濟盡曹地也【杜文仲不書請田而已非聘享防同也濟水自滎陽東過魯之西至樂安入海○洮吐刀反傅音附盡津忍反】襄仲如晉拜曹田也○夏四月四卜郊不從乃免牲非禮也【杜諸侯不得郊天魯以周公故得用天子禮樂故郊爲魯常祀林左氏以郊爲魯之常祀故以不郊免牲爲非禮其說未得爲正然直解當從其文姑置勿論可也】猶三望亦非禮也【林左氏亦以廢郊而望爲非】禮不卜常祀【林常祀不卜必以其時】而卜其牲日【杜卜牲與日知吉凶】牛卜日曰牲【杜旣得吉日則牛攺名曰牲】牲成而卜郊上怠慢也【林蓋卜牛在卜日之前今經書免牲則是旣得吉日攺牛名牲矣方復卜郊之可否是上之人怠於古典而慢瀆防】望郊之細也【林望祭山川郊禮之細防者也】不郊亦無望可也○秋晉搜於淸原作五軍以禦狄【杜二十八年晉作三行今罷之更爲上下新軍河東聞喜縣北有淸原】趙衰爲卿【杜二十七年命趙衰爲卿讓於欒枝今始從原大夫爲新軍帥】○冬狄圍衛衛遷於帝丘卜曰三百年【林灼曰卜言都帝丘有三百年之安】衛成公夢康叔曰相奪予享【杜相夏后啟之孫居帝丘享祭也○日音越或人實反相息亮反下同】公命祀相寧武子不可曰鬼神非其族類不歆其祀【杜歆猶饗也○歆許金反】杞鄫何事【杜言杞鄫夏后自當祀相】相之不享於此久矣非衛之罪也【杜言帝丘久不祀相非衛所絕】不可以間成王周公之命祀【林成王周公封建諸侯諸侯以受命各有常祀不可以間其祀命○間間厠之間】請攺祀命【杜攺祀相之命】○鄭泄駕惡公子瑕鄭伯亦惡之故公子瑕出奔楚【杜瑕文公子傳爲納瑕張本泄駕亦鄭大夫隱五年泄駕距此九十年疑非一人○惡烏路反下同】

經【癸巳】三十有二年春王正月○夏四月己丑鄭伯防卒【杜無傳文公也三同盟林文公卒穆公蘭立○防在妾反】○衛人侵狄【杜報前年狄圍衛】○秋衛人及狄盟【杜不地者就狄廬帳盟】○冬十有二月己夘晉侯重耳卒【杜同盟踐土翟泉林晉文公卒子襄公驩立晉襄公繼伯】

傳三十二年春楚鬭章請平於晉【林楚自城濮與晉不平至是請平】晉陽處父報之晉楚始通【杜陽處父晉大夫晉楚自春秋以來始交使命爲和同】○夏狄有亂衛人侵狄狄請平焉秋衛人及狄盟○冬晉文公卒庚辰將殯於曲沃【杜殯窆棺也曲沃有舊宮焉】出絳【杜絳晉都】柩有聲如牛【杜如牛呴聲○柩其救反禮云在牀曰屍在棺曰柩】卜偃使大夫拜曰君命大事將有西師過軼我擊之必大防焉【杜聲自柩出故曰君命大事戎事也卜偃聞秦宻謀故因柩聲以正眾心林秦居西方故言將有西師○過古禾反又古臥反軼直結反又音逸】杞子自鄭使告於秦【杜三十年秦使大夫杞子戌鄭】曰鄭人使我掌其北門之管【杜管籥也】若潛師以來國可得也穆公訪諸蹇叔蹇叔曰勞師以襲遠非所聞也【杜蹇叔秦大夫林勞頓兵師以掩襲遠方之國我未聞其能濟事也○蹇紀輦反】師勞力竭遠主備之無乃不可乎師知所爲鄭必知之勤而無所必有悖心【林兵師勞苦其力必盡遠方之主必知而爲之備言不可以得鄭也秦師旣知其所欲爲之事鄭國必得而知之秦兵勤勞而無所得必生悖戾之心害及良善○悖必內反】且行千里其誰不知【林自秦至鄭師行千里遠渉傳播其誰不知師之所爲】公辭焉【杜辭不受其言】召孟明西乞白乙使出師於東門之外【杜孟明百里孟明視西乞西乞術白乙白乙丙】蹇叔哭之曰孟子【林呼孟明而告之○孟子本或作孟兮】吾見師之出而不見其入也公使謂之曰爾何知中壽爾墓之木拱矣【杜合手曰拱言其過老悖不可用林人生上壽百二十年中壽百年下壽八十年毀之以爲汝但中壽汝墓之木已拱死將至矣○壽音授又如字拱九勇反】蹇叔之子與師哭而送之曰晉人禦師必於殽【杜殽在農澠池縣西林殽卽今之函谷闗○殽本又作崤戶交反劉昌宗音豪】殽有二陵焉【杜大阜曰陵】其南陵夏后臯之墓也【杜臯夏桀之祖父○夏戶雅反臯古刀反】其北陵文王之所辟風雨也【杜此道在二殽之間南谷中谷深委曲兩山相嵚故可以辟風雨古道由此魏武帝西討巴漢惡其險而更開北山髙道○辟音避】必死是間【杜以其深險故】余收爾骨焉秦師遂東【林鄭在秦東故秦師東行杜爲明年晉敗秦於殽傳】經【甲午】三十有三年春王二月秦人入滑【林滑姬姓國滅而書入不能有其地】○齊侯使國歸父來聘○夏四月辛巳晉人及姜戎敗秦師於殽【杜晉侯諱背喪用兵故通以賤者告姜戎姜姓之戎居晉南鄙戎子駒支之先也晉人角之諸戎犄之不同陳故言及林晉秦七十二年之爭始於殽而終於十三國之伐】○癸巳葬晉文公○狄侵齊○公伐邾取訾婁【○訾子斯反】○秋公子遂帥師伐邾○晉人敗狄於箕【杜大原陽邑縣南有箕城郤缺稱人者未爲卿】○冬十月公如齊○十有二月公至自齊○乙巳公薨於小寢【杜小寢內寢也乙巳十一月十二日經書十二月誤】○隕霜不殺艸李梅實【杜無傳書時失也周十一月今九月霜當微而重重而不能殺艸所以爲災○隕於敏反】○晉人陳人鄭人伐許

傳三十三年春秦師過周北門左右免冑而下【杜王城之北門冑兜鍪兵車非大將禦者在中故左右下禦不下○冑直救反】超乘者三百乘【林超乘謂超上車而乘之蓋左右免冑而下超乘而上欲其速也○乘繩證反】王孫滿尙防觀之言於王曰秦師輕而無禮必敗【杜謂過天子門不捲甲束兵超乘示勇○輕遣政反下同】輕則寡謀無禮則脫【林輕狂則謀慮必然寡少無禮則待敵必然疏脫杜脫易也○脫他活反】入險而脫又不能謀能無敗乎【林入險地而疏脫又無深謀遠慮能不爲人所敗乎】及滑鄭商人髙將市於周遇之以乘韋先牛十二犒師【林商行賈也姓髙名將市易於周道遇秦師乘四也韋熟革也古者將獻遺於人必有以先之皆以輕先重此鄭商將獻年於秦故以四韋先○先悉薦反犒苦報反】曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衛【林言知孟明將行師出於鄭國敢以十二牛犒勞秦之從者敝邑不甚富厚但爲秦從者淹久在外之故若秦師尙畱居鄭則爲秦異一日芻米薪菜之積若秦師徑行過鄭則爲秦備一夕捍禦外侮之衛○步猶行也從才用反下同腆他典反爲於僞反下同積子賜反】且使遽告於鄭【林遽傳車猶今之驛逓也告鄭使爲備○遽其據反】鄭穆公使視客館【林鄭得商人之報使人視秦杞子等三大夫戍鄭之館捨】則束載厲兵秣馬矣【杜嚴兵待秦師○秣音末谷馬也說文作防云食馬谷也】使皇武子辭焉【林鄭穆公乃使大夫皇武子謝辭秦大夫戍鄭者使去】曰吾子淹久於敝邑惟是脯資餼牽竭矣【杜資糧也生曰餼牽謂牛羊豕○餼許气反牲腥曰餼牲生曰牽】爲吾子之將行也【杜示知其情】鄭之有原圃猶秦之有具囿也【杜原圃具囿皆囿名○圃布古反】吾子取其麋鹿以閒敝邑若何【杜使秦戍自取麋鹿以爲行資令敝邑得閒睱若何猶如何滎陽中牟縣西有圃田澤○麋亡悲反閒音閒】杞子奔齊逢孫楊孫奔宋【林杞子卽秦大夫戍鄭而掌鄭人北門之管者知謀泄故奔齊二子亦秦大夫與杞子同戍者同謀不濟不敢歸秦故亦奔宋】孟明曰鄭有備矣不可冀也【林不可冀望其國】攻之不克圍之不繼【林攻而伐之則有備不可必勝環而圍之則兵少奠有後繼】吾其還也滅滑而還【林此蹇叔所謂勤而無所必有悖心者也】○齊國莊子來聘【林卽國歸父】自郊勞至於贈賄禮成而加之以敏【杜迎來曰郊勞送去曰贈賄敏審當於事○勞力報反賄呼罪反】臧文仲言於公曰國子爲政齊猶有禮君其朝焉臣聞之服於有禮社稷之衛也【杜爲公如齊傳】○晉原軫曰秦違蹇叔而以貪勤民天奉我也【杜奉與也林秦違棄蹇叔之忠諌而以貪於得鄭勤勞其民是天與我以勝秦之機防○奉扶用反下同】奉不可失敵不可縱縱敵患生違天不祥必伐秦師欒枝曰未報秦施而伐其師其爲死君乎【杜言以君死故忘秦施○縱子用反施始豉反下同】先軫曰秦不哀吾喪而伐吾同姓秦則無禮何施之爲【杜言秦以無禮加已施不足顧】吾聞之一日縱敵數世之患也謀及子孫可謂死君乎【杜言不可謂背君○數所主反】遂發命遽興姜戎【林以車起姜戎之兵欲速也】子墨衰絰【林晉文公未葬故襄公稱子以凶服從戎故墨染其衰而加絰○衰七雷反絰直結反】梁禦戎萊駒爲右夏四月辛巳敗秦師於殽獲百里孟明視西乞術白乙丙以歸遂墨以葬文公晉於是始墨【杜後遂常以爲俗記禮所由變○萊音來】文嬴請三帥【杜文嬴晉文公始適秦秦穆公所妻夫人襄公嫡母三帥孟明等○嬴音盈帥所類反】曰彼實搆吾二君寡君若得而食之不厭君何辱討焉使歸就戮於秦以逞寡君之志若何【林言彼三帥實交搆我秦晉二君致有今日之敗秦君怨此三人若生得而食其肉猶未厭足於腹何辱晉君執而戮之使三帥歸秦以就刑戮使秦君得快意戮之如何○厭於艶反又於鹽反戮音六選勑領反】公許之先軫朝問秦囚公曰夫人請之吾捨之矣先軫怒曰武夫力而拘諸原婦人暫而免諸國【杜暫猶卒也○拘音俱】墮軍實而長宼讐【林墮毀晉國之軍實而崇長秦人之宼讐○墮許規反長丁丈反】亡無日矣不顧而唾【林不顧襄公在前而咳唾於地此無禮之甚也○唾他臥反】公使陽處父追之及諸河則在舟中矣釋左驂以公命贈孟明【林矯稱襄公命已以馬贈孟明欲使還拜謝因而執之○驂七南反】孟明稽首【林孟明知其詐乃遙於舟中稽首拜命】曰君之惠不以累臣釁鼓【杜累囚系也殺人以血塗鼓謂之釁鼓○累律追反釁許覲反】使歸就戮於秦寡君之以爲戮死且不朽【林若秦君治亡師之罪加之以戮此身𨿽死此心感恩終不朽腐】若從君惠而免之三年將拜君賜【杜意欲報伐晉】秦伯素服郊次【杜待之於郊】鄕師而哭曰孤違蹇叔以辱二三子孤之罪也不替孟明孤之過也大夫何罪且吾不以一掩大徳【林降名稱孤云孤實違棄蹇叔之忠諌致子三帥困辱於晉此皆我之罪戾不廢孟明之師而使之取敗此皆我之過失孟明何罪之有且三帥皆賢吾終不以一敗之小過而掩其終身之大徳○鄕許亮反替他計反所景反掩於檢反】○狄侵齊因晉喪也【林齊晉之與國因晉有文公之喪也】○公伐邾取訾婁以報升陘之役【杜在二十二年】邾人不設備【林魯帥退而邾人伏不設戰守之備】秋襄仲復伐邾【杜魯亦因晉以陵小國○復扶又反】○狄伐晉【林乘晉喪】及箕八月戊子晉侯敗狄於箕郤缺獲白狄子【杜白狄狄別種也故西河郡有白部胡林白狄之君子爵也○箕音基】先軫曰匹夫逞志於君【杜謂不顧而唾】而無討敢不自討乎免冑入狄師死焉【林力戰而死】狄人歸其元【杜元首也】面如生【杜言其有異於人】初臼季使過冀見冀缺耨其妻饁之【杜臼季胥臣也冀晉邑耨鋤也野饋曰饁林冀缺卽郤缺耨耘苖也○臼具九反使所吏反過古禾及耨乃豆反饁於輒反字林於劫反】敬相待如賓與之歸【林胥臣知其賢乃與郤缺俱歸晉國】言諸文公曰敬徳之聚也能敬必有徳徳以治民【林惟有徳者可以治民】君請用之臣聞之出門如賓【杜如見大賓】承事如祭【杜常謹敬也】仁之則也【林主一如此是爲仁之法則】公曰其父有罪可乎【杜缺父冀苪欲殺文公在二十四年】對曰舜之罪也殛鯀其舉也興禹【林鯀湮洪水舜加之罪殛鯀於羽山鯀之子曰禹能治水舜復舉而用之】管敬仲桓之賊也實相以濟【林管仲射齊桓公中鉤故曰賊實相桓公以濟伯業】康誥曰父不慈子不只兄不友弟不共不相及也【杜康誥周書祗敬也林言康誥各正其罪不以父罪而及其子弟罪而及其兄也】詩曰采葑采菲無以下體君取節焉可也【杜詩國風也葑菲之菜上善下惡食之者不以其惡而棄其善言可取其善節】文公以爲下軍大夫反自箕襄公以三命命先且居將中軍【杜且居先軫之子其父死敵故進之林周禮三命受位】以再命命先茅之縣賞胥臣曰舉郤缺子之功也【杜先茅絕後故取其縣以賞胥臣林周禮再命受服】以一命命郤缺爲卿復與之冀【杜還其父故邑】亦未有軍行【杜𨿽登卿位未有軍列】○冬公如齊朝且弔有狄師也【林朝於齊昭公且弔齊爲狄所侵】反薨於小寢卽安也【杜小寢夫人寢也譏公就所安不終於路寢】○晉陳鄭伐許討其貳於楚也【林討其從楚不肯服晉】楚令尹子上侵陳蔡【林子上卽鬭勃】陳蔡成【杜陳蔡與楚爲成】遂伐鄭將納公子瑕【杜三十一年瑕奔楚】門於桔柣之門瑕覆於周氏之汪【林桔柣鄭門名杜車傾覆池水中】外僕髠屯禽之以獻【林鄭之外僕髠髮而名也者禽瑕殺之以其屍獻鄭伯】文夫人斂而葬之鄫城之下【杜鄭文公夫人也鄫城故鄫國在滎陽宻縣東北傳言穆公所以遂有國】○晉陽處父侵蔡【杜蔡卽楚故】楚子上救之與晉師夾泜而軍【杜泜水出魯陽縣東經襄城定陵入汝】陽子患之使謂子上曰吾聞之文不犯順武不違敵【林有文徳者不肯犯順意謂相約涉水而伐其師是犯順也文者必不肯爲有武徳者不肯棄敵意謂相約退舍而自棄去是違敵也武者必不肯爲】子若欲戰則吾退舍子濟而陳【杜欲辟楚使渡成陳而後戰】遲速惟命不然紓我【杜紓緩也】老師費財亦無益也【杜師久爲老】乃駕以待【林駕馬於車以待楚之命】子上欲涉大孫伯曰【林卽成大心子玉之子】不可晉人無信半涉而薄我悔敗何及不如紓之乃退舍【杜楚退欲使晉渡】陽子宣言曰楚師遁矣遂歸楚師亦歸太子商臣譖子上曰受晉賂而辟之楚之恥也罪莫大焉王殺子上【杜商臣怨子上止王立已故譖之】○葬僖公緩【杜文公元年經書四月葬僖公僖公實以今年十一月薨並閏七月乃葬故傳云緩自此以下遂因說作主祭祀之事文相次也皆當次在經葬僖公下今在此簡編倒錯】作主非禮也【杜文二年乃作主遂因葬文通譏之】凡君薨葬哭而祔祔而作主特祀於主【材旣葬及虞則免喪故曰卒哭哭止也以新死之神祔之於祖屍柩已遠孝子思慕故造木主立幾筵焉特用喪禮祭祀於寢不同之於宗廟言凡君者謂諸侯以上不通於卿大夫】烝嘗禘於廟【杜冬祭曰烝秋祭曰嘗新主旣立特祀於寢則宗廟四時常祀自如舊也三年禮畢又大禘乃皆同於吉】

左傳杜林合注卷十四

欽定四庫全書

左傳杜林合注卷十五明

王道焜

趙如源同編

文公一【公名興僖公子母聲姜諡法慈惠愛民曰文忠信接禮曰文】

周【襄王二十六年○魯文公八年襄王崩子頃王立文十四年頃王崩子匡王立】

鄭【穆公二年○詳見僖公元年】

齊【昭公七年○魯文公十四年昭公卒子捨立九月捨弒懿公商人立文十八年懿公弒惠公元立】宋【成公十一年○魯文公七年成公卒昭公杵臼立文十六年昭公弒弟文公鮑立】

晉【襄公繼霸二年○魯文六年襄公卒子靈公夷臯立是年趙盾爲政】

衛【成公九年○詳見僖公元年】

蔡【莊公二十年○魯文公十五年莊公卒子文侯申立】

曹【共公二十七年○魯文公九年共公卒子文公壽立】

滕【詳見隱公元年魯文公十二年滕昭公來朝】

陳【共公六年○魯文公十三年共公卒子靈公平國立】

杞【詳見僖公元年】

薛【詳見隱公元年及僖公元年】

莒【魯文公十八年莒大子僕弒莒公庻其子季佗立】

邾【文公四十一年○魯文公十三年邾文公卒子定公玃且立】

許【僖公二十九年○魯文公五年僖公卒昭公錫我立】

小邾【詳見僖公元年】

楚【成王四十六年○魯文公元年冬成王遇弒子穆王商臣立文十年次於厥貉文十三年穆王卒子莊王立楚莊王爭霸】

秦【穆公三十四年○秦用孟明以爲政魯文公三年秦伯伐晉濟河焚舟遂霸西戎史記穆公三十七年益國十二開地千里天子使召公過賀穆公以金鼓文六年穆公卒子康公防立文十八年康公卒子共公稻立】

吳【詳見隱公元年】

越【詳見隱公元年】

經【乙未】元年春王正月公卽位【杜無傳先君未葬而公卽位不可曠年無君】○二月癸亥日有食之【杜無傳癸亥月一日不書朔官失之】○天王使叔服來防葬【杜叔氏服字諸侯喪天子使大夫防葬禮也】○夏四月丁巳葬我君僖公【杜七月而葬緩】○天王使毛伯來錫公命【杜毛國伯爵諸侯爲王卿士者諸侯卽位天子賜以命圭合瑞爲信僖十一年王賜晉侯命亦其比也林自隱至文六君惟桓文書卽位而後書錫命以其自卽位也○錫呈歷反】○晉侯伐衞【杜晉襄公先告諸侯而伐衞𨿽大夫親伐而稱晉侯從告辭也】○叔孫得臣如京師【杜得臣叔牙之孫】○衞人伐晉【林衛孔達爲政不共盟主興兵鄰國受討喪邑故貶稱人】○秋公孫敖防晉侯於戚【杜戚衞邑在頓丘衞縣西禮卿不防公侯而春秋魯大夫皆不貶者體例已舉故據用魯史成文而已內稱公卒稱薨皆用魯史】○冬十月丁未楚世子商臣弒其君頵【杜商臣穆王也弒君例在宣四年○頵憂倫反又丘倫反】○公孫敖如齊【杜傳例曰始聘焉禮也】

傳元年春王使內史叔服來防葬公孫敖聞其能相人也【杜公孫敖魯大夫慶父之子林叔服能視人顏色知吉凶○相息亮反】見其二子焉叔服曰谷也食子難也收子【林谷公孫敖長子文伯也難公孫敖次子惠叔也杜食子奉祭祀供養者也收子葬子身也○見賢徧反食音嗣難乃多反又如字】谷也丰下必有後於魯國【杜丰下蓋面方爲八年公孫敖奔莒傳】○於是閏三月非禮也【杜於歷法閏當在僖公末年誤於今年三月置閏蓋時達歷者所譏】先王之正時也履端於始舉正於中歸余於終【林日月運轉於天猶人之行步故推歷謂之步歷步歷之始以爲術之端首謂以十一月一日子初一刻冬至爲歷首期之日三百六十有六日日月之行又有遲速而必分爲十二月舉中气以正月月朔之與月節毎月各剰一日所有餘日歸余於終積成一月則置之爲閏故言歸余於終】履端於始序則不愆【杜四時無愆過○愆起防反】舉正於中民則不惑【杜斗建不失其次寒暑不失其常故無疑惑】歸余於終事則不悖【杜四時得所則事無悖亂○悖必內反】○夏四月丁巳葬僖公【杜傳皆不虛載經文而此經孤見知僖公末年傳宜在此下】○王使毛伯衞來錫公命【杜衞毛伯字○一本作毛伯衞來錫公命一本作天王使】叔孫得臣如周拜【杜謝賜命】○晉文公之季年【林季末也】諸侯朝晉衞成公不朝使孔達侵鄭伐緜訾及匡【杜孔達衞大夫匡在潁川新汲縣東北○訾子斯反】晉襄公旣祥【杜諸侯𨿽諒闇亦因祥祭爲位而哭】使告於諸侯而伐衞及南陽【杜今河內地】先且居曰【林時爲中軍帥】效尢禍也【杜尢衞不朝故伐今不朝王是效衞致禍時王在溫故勸之○且子余反】請君朝王臣從師晉侯朝王於溫先且居胥臣伐衞五月辛酉朔晉師圍戚六月戊戌取之獲孫昭子【昭子衛大夫食戚邑】衛人使告於陳陳共公曰更伐之我辭之【杜見伐求和不競大甚故使報伐示已力足以距晉林我爲衛以辭謝晉求和○共音恭更古孟反又音庚】衛孔達帥師伐晉君子以爲合古者越國而謀【合古之道而失今事霸主之禮故國失其邑身見執辱】○秋晉侯疆戚田故公孫敖防之【杜晉取衛田正其疆界○疆居良反】○初楚子將以商臣爲太子訪諸令尹子上子上曰君之齒未也【杜齒年也言尙少】而又多愛黜乃亂也【林若已立爲太子而又黜之乃取亂之道也】楚國之舉恆在少者【杜舉立也】且是人也蠭目而豺聲忍人也【杜能忍行不義○蠭本又作蜂芳逢反豺仕皆反】不可立也弗聽旣又欲立王子職而黜太子商臣【杜職商臣庻弟】商臣聞之而未察【林商臣得聞其事而未辧其信否】告其師潘崇曰若之何而察之潘崇曰享江芊而勿敬也【杜江芊成王妹嫁於江○芉亡氏反史記以爲成王妾】從之江芊怒曰呼役夫【杜呼發聲也役夫賤者稱○呼好賀反役夫如字】宜君王之欲殺女而立職也【林言汝無禮如此宜成王之欲廢殺女而立王子職○女音汝】告潘崇曰信矣潘崇曰能事諸乎【杜問能事職否】曰不能能行乎曰不能能行大事乎曰能【杜大事謂弒君林此鬭勃所謂忍人也】冬十月以宮甲圍成王【杜大子宮甲僖二十八年王以東宮卒從子玉蓋取此宮甲】王請食熊蹯而死【杜熊掌難熟冀久將有外救林蹯熊掌也○蹯音煩】弗聽丁未王縊諡之曰靈不瞑曰成乃瞑【杜言其忍甚未斂而加惡諡○瞑亡丁反又亡千反】穆王立以其爲大子之室與潘崇使爲大師且掌環列之尹【杜環列之尹宮衞之官列兵而環王宮○大音泰環如字又音患】○穆伯如齊始聘焉禮也【杜穆伯公孫敖林文公卽位始聘齊】凡君卽位卿出並聘【林卿出並聘列國】踐修舊好要結外援【杜踐猶履行也○好呼報反下同要於遙反援於眷反】好事鄰國以衞社稷忠信卑讓之道也忠徳之正也信徳之固也卑讓徳之基也【林盡心爲民爲忠君徳之正大也盡已盡人爲信君徳之堅固也謙卑遜讓君徳之基本也因此發凡以明諸侯諒闇則國事皆用吉禮】○殽之役【杜在僖三十三年】晉人旣歸秦帥秦大夫及左右皆言於秦伯曰是敗也孟明之罪也必殺之秦伯曰是孤之辠也周芮良夫之詩曰大風有隧貪人敗類【杜詩大雅隧蹊徑也周大夫芮伯刺厲王言貪人之敗善類若大風之行毀壊眾物所在成蹊徑○帥所類反芮如銳反詩大雅桑柔篇隧音遂道也敗必邁反】聽言則對誦言如醉【杜言昏亂之君不好典誦之言聞之若醉得道聽塗說之言則喜而答對○誦似用反】匪用其良覆俾我悖【杜覆反也俾使也不用良臣之言反使我爲悖亂○覆芳服反俾本亦作卑必爾反】是貪故也孤之謂矣孤實貪以禍夫子夫子何罪復使爲政【杜爲明年秦晉戰彭衙傳○復扶又反】

經【丙申】二年春王二月甲子晉侯及秦師戰於彭衙秦師敗績【杜孟明名氏不見非命卿也大崩曰敗績馮翊郃陽縣西北有彭衙城林彭衙秦地○衙音牙】○丁丑作僖公主【杜主者殷人以柏周人以栗三年喪終則遷入於廟】○三月乙巳及晉處父盟【杜處父爲晉正卿不能匡君以禮而親與公盟故貶其族族去則非卿故以防人常稱爲耦以直厭不直不地者盟晉都○朝而遂盟之於是始】○夏六月公孫敖會宋公陳侯鄭伯晉士縠盟於垂隴【杜垂隴鄭地滎陽縣東有隴城士縠出盟諸侯受成於衞故貴而書其氏林大夫而與諸侯敵於是始是故書士縠而後凡役書大夫○縠戶木反本亦作縠同隴力勇反】○自十有二月不雨至於秋七月【杜無傳周七月今五月也不雨足爲災不書旱五縠猶有收】○八月丁邜大事於大廟躋僖公【杜大事禘也躋升也僖公閔公庻兄繼閔而立廟坐宜次閔下今升在閔上故書而譏之時未應吉禘而於大廟行之其譏已明徒以逆祀故特大其事異其文○大廟音泰傳同躋子兮反】○冬晉人宋人陳人鄭人伐秦【杜四人皆卿秦穆悔過終用孟明故貶四國大夫以尊泰伯】○公子遂如齊納幣【杜傳曰禮也僖公喪終此年十一月則納幣在十二月也士昏六禮其一納采納徴始有纁束帛諸侯則謂之納幣其禮與士禮不同蓋公爲大子時已行昏禮也】

傳二年春秦孟明視帥師伐晉以報殽之役二月晉侯禦之先且居將中軍趙衰佐之【杜代郤溱○禦魚呂反將子匠反衰初危反】王官無地禦戎【杜代梁】狐鞫居爲右【杜鞫居續簡伯○鞫九六反】甲子及秦師戰於彭衙秦師敗績晉人謂秦拜賜之師【杜以孟明言三年將拜君賜故嗤之】戰於殽也晉梁禦戎萊駒爲右【林原前時事並在僖三十三年】戰之明日晉襄公秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右【林戈刀也禽獲也因上文萊駒失戈故言禽之生死皆曰禽因代萊駒爲右與公乘戰襄公喜其勇遂以爲車右○呼火故反瞫尺甚反字林式衽反乘繩證反】箕之役【杜箕役在僖三十三年】先軫黜之而立續簡伯狼瞫怒其友曰盍死之瞫曰吾未獲死所【杜未得可死處○盍戶獵反】其友曰吾與汝爲難【林欲共殺先軫○女音汝難乃旦反】瞫曰周志有之勇則害上不登於明堂【杜周志周書也明堂祖廟也所以防功序徳故不義之士不得升】死而不義非勇也共用之謂勇【杜共用死國用○共音恭】吾以勇求右無勇而黜亦其所也【杜言今死而不義更成無勇宜見退】謂上不我知黜而宜乃知我矣【杜言今見黜而合宜則吾不得復言上不我知】子姑待之及彭衙旣陳以其屬馳秦師死焉【杜屬屬已兵○陳直覲反】晉師從之大敗秦師君子謂狼瞫於是乎君子詩曰君子如怒亂庻遄沮【杜詩大雅遄疾也沮止也林言君子而有所怒禍亂庻幾其疾止也○遄市専反沮在汝反】又曰王赫斯怒爰整其旅【杜詩大雅言文王赫然奮怒則整師旅以討亂○赫火百反】怒不作亂而以從師可謂君子矣○秦伯猶用孟明孟明增修國政重施於民【林秦穆公不以孟明再敗猶用之以爲政益修治秦國之政事厚施恩惠於民欲用之以報晉○施式防反】趙成子言於諸大夫曰【杜成子趙衰】秦師又至將必辟之懼而增徳不可當也【林言孟明再敗能增修其徳秦民必樂爲之效死不可敵也○辟音避】詩曰毋念爾祖聿修厥徳【杜詩大雅言念其祖考則宜述修其徳以顯之毋念念也○毋音無】孟明念之矣念徳不怠其可敵乎【杜爲明年秦人伐晉傳】○丁丑作僖公主書不時也【杜過葬十月故曰不時例在僖三十三年】○晉人以公不朝來討【杜晉以我公卽位不朝於晉來治其罪】公如晉夏四月己巳晉人使陽處父盟公以恥之【杜使大夫盟公欲以恥辱魯也經書三月乙巳經傳必有誤】書曰及晉處父盟以厭之也【杜厭猶損也晉以非禮盟公故文厭之以示譏○厭於渉反】適晉不書諱之也【杜不書公如晉林以公不得禮於晉故爲公諱】○公未至【林公朝晉未歸至國】六月穆伯防諸侯及晉司空士縠盟於垂隴晉討衛故也【杜討元年衛人伐晉士縠士蒍子林傳釋我公未歸穆伯出防】書士縠堪其事也【杜晉司空非卿也以士縠能堪卿事故書○書士縠或作書曰晉士縠】陳侯爲衛請成於晉執孔逹以說【杜陳始與衛謀謂可以彊得免今晉不聽故更執孔逹以苟免也○爲於僞反】○秋八月丁邜大事於大廟躋僖公逆祀也【杜僖是閔兄不得爲父子嘗爲臣位應在下令居閔上故曰逆祀】於是夏父弗忌爲宗伯【杜宗伯掌宗廟昭穆之禮○夏戶雅反】尊僖公且明見曰吾見新鬼大故鬼小【杜新鬼僖公旣爲兄死時年又長故鬼閔公死時年少弗忌明言其所見】先大後小順也躋聖賢明也【杜又以僖公爲聖賢】明順禮也君子以爲失禮禮無不順祀國之大事也而逆之可謂禮乎子𨿽齊聖不先父食久矣【杜齊肅也臣繼君猶子繼父林言子𨿽有齊肅聖明之徳其祭於宗廟不以子先父食○先悉薦反下不先皆同】故禹不先鯀湯不先契【杜鯀禹父契湯十三世祖○鯀古本反契息列反殷始封之君】文武不先不窋【杜不窋后稷子○窋知律反】宋祖帝乙鄭祖厲王猶上祖也【杜帝乙防子父厲王鄭桓公父二國不以帝乙厲王不肖而猶尊尙之】是以魯頌曰春秋匪解享祀不忒皇皇后帝皇祖后稷【杜忒差也皇皇羙也後帝天也詩頌僖公郊祭上天配以後稷○解佳賣反忒他得反】君子曰禮謂其后稷親而先帝也【林后稷𨿽親而先稱帝知所尊也】詩曰問我諸姑遂及伯姊【杜詩邶風也衞女思歸而不得故願致問於姑姊林言先致問勞於諸姑然後致問勞及於長姊伯長也】君子曰禮謂其姊親而先姑也【林長姊𨿽親而先問姑知所尊也杜僖親文公父夏父弗忌欲阿時君先其所親故傳以此二詩深責其意】仲尼曰臧文仲其不仁者三不知者三下展禽【杜展禽栁下惠也文仲知桞下惠之賢而使在下位非已欲立而立人之道○知音智下同】廢六闗【杜塞關陽關之屬凡六闗所以禁絕末防而廢之】妾織蒲三不仁也【杜家人販席言其與民爭利】作虛器【杜謂居蔡山節藻稅也有其器而無其位故曰虛】縱逆祀【杜聽夏父躋僖公】祀爰居三不知也【杜海鳥曰爰居止於魯東門外文仲以爲神命國人祀之○爰居爾雅一名雜縣樊光云似鳯凰爰居事見國語莊子云魯侯禦而觴之於廟】○冬晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳【林爲穆公之賢人諸大夫以尊秦也謂之尊崇有徳○成音城本或作戌音卹選息兗反汪烏黃反爲於僞反】○襄仲如齊納幣禮也凡君卽位好舅甥修昏姻娶元妃以奉粢盛孝也【杜謂諒闇旣終嘉好之事通於外內外內之禮始備此除凶之卽位也於是遣卿申好舅甥之國修禮以昏姻也元妃敵夫人奉粢盛供祭祀○好呼報反娶七住反妃芳菲反粢音咨盛音成】孝禮之始也

經【丁酉】三年春王正月叔孫得臣防晉人宋人陳人衞人鄭人伐沈沈潰【杜傳例曰民逃其上曰潰沈國名也汝南平輿縣北有沈亭○沈屍甚反潰戶內反】○夏五月王子虎卒【杜不書爵者天王赴也翟泉之盟𨿽輒假王命周王因以同盟之例爲赴林王卿不卒惟王子虎劉卷書】○秦人伐晉【杜晉人恥不出以防者告林濟河焚舟晉人不出秦於是始伯西戎】○秋楚人圍江○雨螽於宋【杜自上而墮有似於雨宋人以其死爲得天祐喜而來告故書○雨於付反傳同螽音終】○冬公如晉十有二月己巳公及晉侯盟○晉陽處父帥師伐楚以救江【林晉大夫書帥師於是始自士谷専盟書大夫處父専將書大夫於是常書大夫貶而後人之】傳三年春莊叔防諸侯之師伐沈【林莊叔卽得臣】以其服於楚也沈潰凡民逃其上曰潰在上曰逃【杜潰眾散流移若積水之潰自壊之象也國君輕走羣臣不知其謀與匹夫逃竄無異是以在眾曰潰在上曰逃各以類言之】○衞侯如陳拜晉成也【杜二年陳侯爲衞請成於晉】○夏四月乙亥王叔文公卒【林文公卽王子虎】來赴弔如同盟禮也【杜王子虎與僖公同盟於翟泉文公是同盟之子故赴以名因王子虎異於諸侯王叔又未與文公盟故於此顯示體例也經書五月又不書日從赴也】○秦伯伐晉濟河焚舟【杜示必死也】取王官及郊【杜王官郊晉地】晉人不出遂自茅津濟封殽屍而還【杜茅津在河東大陽縣西封埋藏之】遂霸西戎用孟明也君子是以知秦穆公之爲君也舉人之周也【杜周徧也不偏以一惡棄其善】與人之壹也【杜壹無二心】孟明之臣也其不解也能懼思也【林不以敗軍而生解怠之心能知懼而思攺其所行爲○解佳買反下同】子桑之忠也其知人也能舉善也【杜子桑公孫枝舉孟明者】詩曰於以采蘩於沼於沚於以用之公侯之事秦穆有焉【杜詩國風言沼沚之蘩至薄猶采以共公侯以諭秦穆不遺小善林方者曰沼小者曰沚○蘩音煩沼之紹反沚音止】夙夜匪解以事一人孟明有焉【杜詩大雅羙仲山甫也一人天子也】詒厥孫謀以燕翼子子桑有焉【杜詒遺也燕安也翼成也詩大雅美武王能遺其子孫善謀以安成子孫言子桑有舉善之謀○詒以之反】○秋雨螽於宋隊而死也【杜螽飛至宋隊地而死若雨○隊直類反】○楚師圍江晉先僕伐楚以救江【林先僕晉大夫杜晉救江在雨螽下故使圍江之經隨在雨螽下】○冬晉以江故告於周【杜欲假天子之威以伐楚】王叔桓公晉陽處父伐楚以救江【杜桓公周卿士王叔文公之子桓公不書示威名不親伐】門於方城遇息公子朱而還【杜子朱楚大夫伐江之帥也聞晉師起而江兵解故晉亦還】○晉人懼其無禮於公也請攺盟【杜攺二年處父之盟】公如晉及晉侯盟晉侯享公賦菁菁者莪【杜菁菁者莪詩小雅取其旣見君子樂且有儀○菁子丁反莪王多反】莊叔以公降拜【杜謝其以公比君子也】曰小國受命於大國敢不愼儀【林襄公賦詩云樂且有儀故魯答曰敢不愼儀】君貺之以大禮何樂如之抑小國之樂大國之惠也晉侯降辭【杜降堦辭讓公】登成拜【杜俱還上成拜禮】公賦嘉樂【杜嘉樂詩大雅義取其顯顯令徳宜民宜人受祿於天○嘉戶嫁反樂如字】經【戊戌】四年春公至自晉【杜無傳】○夏逆婦姜於齊【杜稱婦有姑之辭】○秋侵齊【杜無傳】○秋楚人滅江【杜滅例在文十五年】○晉侯伐秦○衛侯使寧兪來聘【○兪辛朱反】○冬十有一月壬寅夫人風氏薨【杜僖公母風姓也赴同祔姑故稱夫人】

傳四年春晉人歸孔達於衞以爲衞之良也故免之【杜二年衞執孔達以說晉】○夏衞侯如晉拜【杜謝歸孔達】○曹伯如晉防正【杜防受貢賦之政也傳言襄公能繼文之業而諸侯服從】○逆婦姜於齊卿不行非禮也【杜禮諸侯有故則使卿逆】君子是以知出姜之不允於魯也【杜允信也始來不見尊貴故終不爲國人所敬信也文公薨而見出故曰出姜】曰貴聘而賤逆之【林公子遂納幣是使貴卿聘逆婦卿不行是使賤者逆】君而畀之立而廢之【杜君小君也不以夫人禮迎是卑廢之】棄信而壊其主在國必亂在家必亡【林棄納幣之信而壊其內主以魯國言之則在國必亂其國以宮中言之則在家必亡其家爲十八年姜氏歸齊張本○壊音怪】不允宜哉詩曰畏天之威於時保之敬主之謂也【杜詩頌言畏天威於是保福祿林此言君以天爲主國家以君夫人爲主成王畏天卽是敬主今魯不敬其夫人宜出姜之不能保其福祿也】○秋晉侯伐秦圍邧新城以報王官之役【杜邧新城秦邑也王官役在前年○邧願晚反一音元】○楚人滅江秦伯爲之降服出次不舉過數【杜降服素服也出次辟正寢不舉去盛饌鄰國之禮有數今秦伯過之○爲於僞反下同】大夫諫公曰同盟滅𨿽不能救敢不矜乎吾自懼也【杜秦江同盟不告故不書○矜居陵反】君子曰詩云惟彼二國其政不獲惟此四國爰究爰度其秦穆之謂矣【杜詩大雅言夏商之君政不得人心故四方諸侯皆懼而謀度其政事也言秦穆亦能感江之滅懼而思政爰於也究度皆謀也○究音救度待洛反】○衛寧武子來聘公與之宴爲賦湛露及彤弓【杜非禮之常公特命樂人以示意故言爲賦湛露彤弓詩小雅○湛直減反彤徒冬反】不辭又不答賦使行人私焉【林行人掌賔客之官魯人怪之故使行人私問其故】對曰臣以爲肄業及之也【杜肄習也魯人失所賦武子佯不知此其愚不可及林臣以爲樂工肄習樂歌自及此詩非爲宴臣而設也○肆字又作肆以二反】昔諸侯朝正於王【杜朝而受政教也】王宴樂之於是乎賦湛露則天子當陽諸侯用命也【杜湛露曰湛湛露斯匪陽不晞晞幹也言露見日而幹猶諸侯稟天子命而行林陽日也○樂音洛晞音希】諸侯敵王所愾而獻其功【杜敵猶當也愾恨怒也林言諸侯盡力以當王所恨怒之人獻其成功於天子○愾苦愛反】王於是乎賜之彤弓一彤矢百玈弓矢千【林彤弓赤色之弓玈黑色也○玈音盧】以覺報宴【杜覺明也謂諸侯有四夷之功王賜之弓矢又爲歌彤弓以明報功宴樂○覺音角】今陪臣來繼舊好【杜方論天子之樂故自稱陪臣林此尊天子之辭非稱陪臣於魯也○好呼報反】君辱貺之其敢幹大禮以自取戾【杜貺賜也干犯也戾罪也林此明已所以不辭亦不答賦之意○貺音況戾力計反】○冬成風薨【杜爲明年王使來含賵傳】

經【己亥】五年春王正月王使榮叔歸含且賵【杜珠玉曰含含口實車馬曰賵○含本亦作唅戶暗反說文作琀云送終口中玉賵芳鳯反】○三月辛亥葬我小君成風【杜無傳反哭成防故曰葬我小君】王使召伯來防葬【杜召伯天子卿也召采地伯爵也來不及葬不譏者不失五月之內林王不稱天於追賜桓公見之至是再見貶也桓以少簒長成風以庻亂嫡王道熄矣而莊襄不能正又從而褒賞之是以天命施之天討也是故皆不稱天○召二照反】○夏公孫敖如晉【杜無傳】○秦人入鄀【杜入例在十五年○鄀音若】○秋楚人滅六【杜六國今盧江六縣】○冬十月甲申許男業卒【杜無傳與僖公六同盟林僖公卒昭公錫我立】傳五年春王使榮叔來含且賵召昭公來防葬禮也【林成風莊公之妾天子以夫人禮賵之明母以子貴故曰禮】○初鄀叛楚卽秦又貳於楚【林鄀楚屬國故叛楚就秦旣卽秦又有貳心而從楚】夏秦人入鄀○六人叛楚卽東夷秋楚成大心仲歸帥師滅六【杜六楚屬國林仲歸子家】○冬楚子燮滅蓼【杜蓼國今安丰蓼縣○燮息列反蓼音了字或作鄝音同】臧文仲聞六與蓼滅曰臯陶庭堅不祀忽諸徳之不建民之無援哀哉【杜蓼與六皆臯陶後也傷二國之君不能建徳結援大國忽然而亡林庭堅臯陶字○陶音遙】○晉陽處父聘於衛【林四年衛朝於晉故聘以報之】反過寧寧嬴從之【杜寧晉邑汲郡修武縣也嬴逆旅大夫○嬴音盈】及溫而還其妻問之嬴曰以剛【林言處父爲人純乎任剛】商書曰沈漸剛克髙明柔克【杜沈漸猶滯溺也髙明猶亢爽也言各當以剛柔勝已本性乃能成全也此在洪範今謂之商書林沈漸尙書作沈潛○漸似廉反】夫子壹之其不沒乎【林處父純一於任剛其不得善終乎】天爲剛徳猶不幹時【杜寒暑相順林天秉純陽故爲剛徳猶不干犯四時之序】況在人乎且華而不實怨之所聚也【林言過其行猶艸木有華而不結實仇怨必聚防於其身】犯而聚怨不可以定身【杜剛則犯人林不能以先定其身必過實也】余懼不獲其利而離其難是以去之【林我懼從處父不獲成其身之利離遭也言處父遇禍則我以其黨必遭入於難杜爲六年晉殺處火傳○難乃旦反】○晉趙成子欒貞子霍伯臼季皆卒【杜成子趙衰新上軍帥中軍佐也貞子欒枝下軍帥也霍伯先且居中軍帥也臼季胥臣下軍佐也爲六年搜於夷傳】

經【庚子】六年春葬許僖公【杜無傳】○夏季孫行父如陳【杜行父季孫友子】○秋季孫行父如晉○八月乙亥晉侯驩卒【杜再同盟林襄公卒明年子靈公夷臯立○驩喚官反】○冬十月公子遂如晉葬晉襄公【杜卿共葬事文襄之制也三月而葬速】○晉殺其大夫陽處父【杜處父侵官宜爲國討故不言賈季殺】○晉狐射姑出奔狄【杜射姑狐偃子賈季也奔例在宣十年○射音亦一音夜】○閏月不告月猶朝於廟【杜諸侯每月必告朔聽政因朝宗廟文公以閏非常月故闕不告朔怠慢政事𨿽朝於廟則如勿朝故曰猶猶者可止之辭○不告月月或作朔誤也】

傳六年春晉搜於夷捨二軍【杜僖三十一年晉搜淸原作五軍今捨二軍復三軍之制夷晉地前年四卿卒故搜以謀軍帥○捨音捨】使狐射姑將中軍【杜代先且居○將子匠反】趙盾佐之【杜代趙衰也趙盾衰子○盾徒本反】陽處父至自溫【杜往年聘衞過溫今始至】攺搜於董易中軍【杜易以趙盾爲帥射姑佐之河東汾陰縣有董亭】陽子成季之屬也【杜處父嘗爲趙衰屬大夫】故黨於趙氏且謂趙盾能曰使能國之利也是以上之宣子於是乎始爲國政【杜自中軍佐推而上之使爲元帥宣子趙盾諡也中軍乃晉政卿】制事典【林制國事之典常】正法罪【林正法罪之輕重】辟刑獄【林理刑獄之淹滯○辟婢亦反後同者更不音】董逋逃【材督竄逃有罪之人○逋補吾反】由質要【林用質要劵契之法】治舊洿【林治舊日洿穢不理之事○洿烏木反又作污同】本秩禮【杜貴賤不失其本】續常職【杜修廢官】出滯淹【杜拔賢能也】旣成【杜宣子旣有成法】以授大傅陽子與大師賈佗使行諸晉國以爲常法【林處父時爲大傅之官杜賈佗以公族從文公而不在五人之數○大音泰下同佗徒何反】○臧文仲以陳衞之睦也欲求好於陳夏季文子聘於陳【林季文子卽行父】且娶焉【杜臣非君命不越竟故因聘而自爲娶○好呼報反娶七住反】○秦伯任好卒【杜任好秦穆公名林子康公防立○任音壬】以子車氏之三子奄息仲行鍼虎爲殉【杜子車秦大夫氏也以人從葬爲殉林秦穆公卒葬雍從死者百七十七人子車氏三子與焉○車音居仲本亦作中音仲行戶郎反鍼其亷反殉似俊反殺人從死曰殉字林弋絹反】皆秦之良也國人哀之爲之賦黃鳥【杜黃鳥詩秦風義取黃鳥止於桑往來得其所傷三良不然○爲於僞反】君子曰秦穆之不爲盟主也宜哉死而棄民【林善人者民之望也今殺之以殉葬是棄民之望】先王違世猶詒之法【林古之先王違棄世故猶作法以遺子孫○詒以之反】而況奪之善人乎詩曰人之云亡邦國殄瘁【杜詩大雅言善人亡則國瘁病○瘁似醉反】無善人之謂【林國無善人所以致殄絕瘁病之禍】若之何奪之古之王者知命之不長【林知有生必有死壽命之不可永長○王如字一音於況反】是以並建聖哲【杜建立聖知以司牧民】樹之風聲【杜因土地風俗爲立聲敎之法】分之采物【林以旌旗衣服分別其采章物色○分扶問反】著之話言【杜話善也爲作善言遺戒○話戶快反】爲之律度【杜鐘律度量所以治歷明時】陳之藝極【杜藝準也極中也貢獻多少之法傳曰貢之無藝又曰貢獻無極】引之表儀【杜引道也表儀猶威儀】予之法制【林與天下以吉凶軍賓嘉之法制】告之訓典【杜訓典先王之書】教之防利【杜防惡興利】委之常秩【杜委任也常秩官司之常職】道之以禮則【林開道天下以禮節法則】使毋失其土宜眾賴之而後卽命聖王同之【林使民任之無失其土地之所宜眾民之於官於士於農工賈者皆依賴其法而後就用上命古先聖王皆同此道】今縱無法以遺後嗣而又收其良以死難以在上矣君子是以知秦之不復東徵也【杜不能復徵討東方諸侯爲霸主○遺惟季反復扶又反】○秋季文子將聘於晉使求遭喪之禮以行【杜季文子季孫行父也聞晉侯疾故】其人曰將焉用之【杜其人從者○焉於防反】文子曰備豫不虞古之善教也求而無之實難【杜難幸得】過求何害【杜所謂文子三思】○八月乙亥晉襄公卒靈公少【林襄公之子○少詩照反】晉人以難故欲立長君【杜立少君恐有難○難乃旦反長丁丈反下皆同】趙孟曰立公子雍【杜趙孟趙盾也公子雍文公子襄公庻弟杜祁之子】好善而長先君愛之且近於秦秦舊好也置善則固事長則順立愛則孝結舊則安【林子雍好善而置立之則其位固居長而君事之則其理順爲先君所愛而立之則能盡孝秦晉有舅甥舊好而結之則可久安○好呼報反下皆同】爲難故故欲立長君有此四徳者難必抒矣【杜抒除也○抒直呂反又時呂反】賈季曰【林卽狐射姑】不如立公子樂【杜樂文公子林懷嬴所生○樂音嶽一音活】辰嬴嬖於二君【杜辰嬴懷嬴也二君懷公文公也○嬖必計反】立其子民必安之趙孟曰辰嬴賤班在九人【林言其卑賤班位在九人之下】其子何震之有【杜震威也】且爲二嬖淫也爲先君子不能求大而出在小國辟也【林不能求仕於大國而仕於陳之小國是辟陋也○辟匹亦反又作僻下同】母淫子辟無威陳小而逺無援將何安焉杜祁以君故讓偪姞而上之【杜杜祁杜伯之後祁姓也偪姞姞姓之女生襄公爲世子故杜祁讓使在已上○祁巨之反偪彼力反姞其吉反又其乙反】以狄故讓季隗而已次之故班在四【杜以季隗是文公托狄時妻故復讓之然則杜祁本班在二○隗五罪反】先君是以愛其子而仕諸秦爲亞卿焉【杜亞次也言其賢故位尊○亞於嫁反】秦大而近足以爲援母義子愛足以威民【林杜祁能讓偪姞季隗故爲有義子雍有寵於文公故爲有愛足以威服晉國之民】立之不亦可乎使先蔑士防如秦逆公子雍【杜先蔑士伯也士防隨季也】賈季亦使召公子樂於陳趙孟使殺諸郫【杜郫晉地○郫婢支反】○賈季怨陽子之易其班也【杜本中軍帥易以爲佐】而知其無援於晉也【杜少族多怨】九月賈季使續鞫居殺陽處父【杜鞫居狐氏之族】書曰晉殺其大夫侵官也【杜君已命帥處父易之故曰侵官】○冬十月襄仲如晉葬襄公○十一月丙寅晉殺續簡伯【林討其殺處父也杜簡伯續鞫居十一月無丙寅十二月八日也日月必有誤】賈季奔狄【杜射姑懼討而奔】宣子使臾駢送其帑【杜帑妻子也宣子以賈季中軍之佐同官故○臾羊朱反駢蒲賢反又蒲丁反帑音奴】夷之搜【林在今年春】賈季戮臾駢【林戮誅也非必殺死凡刑罰皆是時賈季爲中軍以事誅罰臾駢】臾駢之人欲盡殺賈氏以報焉臾駢曰不可吾聞前志有之曰敵惠敵怨不在後嗣忠之道也【林敵猶對也言有恩惠有怨讐與我敵對者若在後世子孫則爲非對非對是遷怒也○盡津忍反】夫子禮於賈季我以其寵報私怨【林趙盾盡禮於賈季而送其妻子宣子使我送帑是寵任我也我反因其寵任以報私怨】毋乃不可乎介人之寵非勇也【杜介因也○介音界】損怨益仇非知也【杜殺季家欲以除怨宣子將復怨已是益仇○知音智】以私害公非忠也釋此三者何以事夫子盡具其帑與其器用財賄親帥扞之送致諸竟【杜扞衞也○扞戶且反竟音境】○閏月不告朔非禮也【杜經稱告月傳稱告朔明告月必以朔林非敬授人時之禮】閏以正時【杜四時漸差則致閏以正之】時以作事【杜順時命事】事以厚生【林事不失時則年谷丰而民生厚】生民之道於是乎在矣【林言其所闗者重】不告閏朔棄時政也【林是棄民之時與國之政也】何以爲民【○爲如字治也或音於僞反非也】

左傳杜林合注卷十五

欽定四庫全書

左傳杜林合注卷十六明

王道焜

趙如源同編

文公二

經【辛丑】七年春公伐邾○三月甲戌取須句【杜須句魯之封內屬國也僖公反其君之後邾復滅之書取易也例在襄十三年○句其俱反】遂城郚【杜無傳因伐邾師以城郚郚魯邑卞縣南有郚城備邾難○郚音吾】○夏四月宋公王臣卒【杜二年與魯大夫盟於垂隴林成公卒昭公杵臼立○王如字又往方反】○宋人殺其大夫【杜宋人攻昭公並殺二大夫故以非罪書】○戊子晉人及秦人戰於令狐【杜趙盾廢嫡而外求君故貶稱人晉諱背先蔑而夜薄秦師以戰告林令狐秦地○令力呈反】○晉先蔑奔秦【杜不言出在外奔】○狄侵我西鄙○秋八月公防諸侯晉大夫盟於扈【杜扈鄭地滎陽捲縣西北有扈亭不分別書防人總言諸侯晉大夫盟者公後防而及其盟林不序諸侯散辭也晉於是始失霸也○扈音戶】○冬徐伐莒【杜不書將帥徐夷告辭略】公孫敖如莒涖盟【○涖音利又音類】

傳七年春公伐邾間晉難也【杜公因霸國有難而侵小○間間厠之間或如字難乃旦反】○三月甲戌取須句寘文公子焉非禮也【杜邾文公子叛在魯故公使爲守須句大夫也絕大皥之祀以與鄰國叛臣故曰非禮○寘之豉及下同】○夏四月宋成公卒於是公子成爲右師【杜荘公子】公孫友爲左師【杜目夷子】樂豫爲司馬【杜戴公孫】鱗矔爲司徒【杜楨公孫○矔古亂反】公子蕩爲司城【杜桓公子也以武公名廢司空爲司城】華禦事爲司冦【杜華元父也傳言六卿皆公族昭公不親信之所以致亂○禦魚呂反本又作禦音同】昭公將去羣公子樂豫曰不可公族公室之枝葉也【林公室猶木之本根公族其枝葉也】若去之則本根無所庇廕矣葛藟猶能庇其本根【杜葛之能藟蔓繁滋者以本枝廕庥之多林葛之藟蔓繁滋者猶能庇其根本○去起呂反下同庇必利反又悲位反下同廕本又作蔭於鴆反藟本或作虆力軌反】故君子以爲比【杜謂詩人取以諭九族兄弟○比必爾反】況國君乎此諺所謂庇焉而縱尋斧焉者也【林八尺曰尋所以量木者也引俗諺所謂借本之庇而縱放尋以量之斧以伐之者也】必不可君其圖之親之以徳皆股肱也誰敢攜貳若之何去之不聴穆襄之族率國人以攻公【杜穆公襄公之子孫昭公所欲去者】殺公孫固公孫鄭於公宮【杜二子在公宮故爲亂兵所殺】六卿和公室樂豫捨司馬以讓公子卭【林右師等六卿使穆襄之族與昭公爲和卬昭公弟樂豫以已之官遜之此以爲和之道○捨音舍下同卬五郎反】昭公卽位而葬【林然後宋國復安昭公卽君位而葬成公】書曰宋人殺其大夫不稱名眾也且言非其罪也【杜不稱殺者及死者名殺者眾故名不可知死者無罪則例不稱名】○秦康公送公子雍於晉曰文公之入也無衛故有呂郤之難【杜僖二十四年文公入○難乃旦反】乃多與之徒衛穆嬴日抱太子以啼於朝曰先君何罪其嗣亦何罪捨適嗣不立而外求君將焉寘此【杜穆嬴襄公夫人靈公母也○嬴音盈適本又作嫡同丁歷反焉於防反下焉用同】出朝則抱以適趙氏頓首於宣子曰先君奉此子也而屬諸子曰【林此述襄公屬托之辭○屬音燭】此子也才吾受子之賜不才吾惟子之怨【杜欲使宣子教訓之】今君𨿽終言猶在耳【杜在宣子之耳】而棄之若何宣子與諸大夫皆患穆嬴且畏偪【林皆患穆嬴之言有理且畏國人以大義來偪已○偪彼力反】乃背先蔑而立靈公【林初使先蔑逆子雍故言背先蔑而立靈公卽太子夷臯也○背音佩】以禦秦師箕鄭居守趙盾將中軍先克佐之【杜克先且居子代狐射姑○箕音基守手又反將子匠反下同】荀林父佐上軍【杜箕鄭將上軍居守故佐獨行】先蔑將下軍先都佐之步招禦戎戎津爲右及堇陰【杜先蔑士防逆公子雍前還晉晉人始以逆雍出軍卒然變計立靈公故車右戎禦猶在職堇陰晉地○招上遙反堇音謹一音靳】宣子曰我若受秦秦則賓也不受冦也【林言秦送子雍若我受之則當以待賓客之禮待秦若不受秦送子雍則當以治冦敵之法治秦】旣不受矣而復緩師秦將生心先人有奪人之心【林秦若知晉已立靈公必將生心謀害晉國先發制人可以奪敵人之戰心掩其不備也○復扶又反先悉薦反有奪人之心本或此下有後人待其反誤】軍之善謀也逐冦如追逃軍之善政也訓卒利兵秣馬蓐食潛師夜起【杜蓐食早食於寢蓐也林潛師衘枚使之無聲夜起掩秦之不備○卒子忽反秣音末蓐音辱】戊子敗秦師於令狐至於刳首己丑先蔑奔秦士防從之【林從刳首去也令狐在河東當與刳首相接○刳苦胡反】先蔑之使也荀林父止之曰夫人太子猶在而外求君此必不行【林此事必不可行○使所吏反】子以疾辭若何不然將及【杜禍將及已】攝卿以往可也何必子同官爲寮吾嘗同寮敢不盡心乎弗聴爲賦板之三章【杜板詩大雅其三章義取芻蕘之言猶不可忽況同寮乎僖二十八年林父將中行先蔑將左行○寮本又作僚力雕反爲於僞反下爲同寮同】又弗聴及亡【林及先蔑奔秦】荀伯盡送其帑及其器用財賄於秦曰爲同寮故也【杜荀伯林父】士防在秦三年不見士伯【杜士伯先蔑】其人曰能亡人於國【杜言能與人俱亡於晉國】不能見於此焉用之【杜何用如此】士季曰吾與之同罪【杜俱有迎公子雍之罪】非義之也將何見焉【杜言同罪故同奔非慕先蔑之義而從之何以見先蔑爲】及歸遂不見【杜責先蔑爲正卿而不匡諫且俱出奔惡有黨也士防歸在十三年】○狄侵我西鄙公使告於晉趙宣子使因賈季問酆舒且讓之【林時賈季奔在狄故趙宣子使人因賈季介紹以問勞酆舒杜酆舒狄相讓其伐魯○酆芳忠反】酆舒問於賈季曰趙衰趙盾孰賢對曰趙衰冬日之日也趙盾夏日之日也【杜冬日可愛夏日可畏】○秋八月齊侯宋公衛侯陳侯鄭伯許男曹伯防晉趙盾盟於扈晉侯立故也公後至故不書所防凡防諸侯不書所防後也【杜不書所防謂不具列公侯及卿大夫】後至不書其國辟不敏也【林後至則不書其國之主名避不敏於防事也此傳還自繹凡例之意】○穆伯娶於莒曰戴已生文伯其娣聲已生惠叔【杜穆伯公孫敖也文伯谷也惠叔難也○已音紀一音祀娣大計反】戴已卒又聘於莒莒人以聲已辭【林莒人辭以戴已𨿽死其娣聲已尙在當繼室】則爲襄仲聘焉【林襄仲與公子遂公孫敖從父昆弟○爲於僞反下且爲自爲同】冬徐伐莒莒人來請盟【杜見伐故欲結援】穆伯如莒涖盟且爲仲逆及鄢陵登城見之美【杜鄢陵莒邑○鄢於晚反】自爲娶之仲請攻之公將許之叔仲惠伯諫【杜惠伯叔牙孫】曰臣聞之兵作於內爲亂於外爲冦冦猶及人亂自及也【林兵戈之起於國家之內則爲內亂於邊鄙之外則爲外冦冦猶及於他人亂則自及其身】今臣作亂而君不禁以啟冦讐【林魯國有亂則將開冦讐之心】若之何公止之惠伯成之【杜平二子】使仲捨之【杜捨不娶○捨音捨】公孫敖反之【杜還莒女】復爲兄弟如初從之【杜爲明年公孫敖奔莒傳○復音服又扶又反】○晉卻缺言於趙宣子曰日衛不睦故取其地【杜日往日取衛地在元年】今已睦矣可以歸之叛而不討何以示威服而不柔何以示懷【杜柔安也】非威非懷何以示徳無徳何以主盟子爲正卿以主諸侯而不務徳將若之何夏書曰【林夏書大禹謨】戒之用休【林休美也人有美徳則以休美警戒之使有無窮之休美休許虯反】董之用威【杜董督也有罪則督之以威刑】勸之以九歌勿使壊【林復以九敍之歌勸勉之使歌詠其事樂以忘勞使九功勿壊】九功之徳皆可歌也謂之九歌六府三事謂之九功水火金木土谷謂之六府【林六者人之府藏也疏鑿鉆灼鍜鑄刻削耕墾播種則六者有無窮之用故謂之府藏】正徳利用厚生謂之三事【林三者國之政事也正民之徳使無偏而無黨利民之用使求得而欲遂厚民之生使家給而人足故謂之政事】義而行之【林六府三事皆合其宜而行之】謂之徳禮【杜徳正徳也禮以制財用之節又以厚生民之命】無禮不樂【林若無禮以制財用厚生民則民不樂○樂音洛】所由叛也若吾子之徳莫可歌也其誰來之【杜來猶歸也】盍使睦者歌吾子乎【林何不歸衛侵田使諸侯之睦於晉者歌詠吾子之徳乎○盍戶臘反】宣子說之【杜爲明年晉歸鄭衛田張本○說音悅】

經【壬寅】八年春王正月○夏四月○秋八月戊申天王崩【林襄王崩子頃王立】○冬十月壬午公子遂防晉趙盾盟於衡雍【杜壬午月五日林衡雍鄭地○雍於用反】○乙酉公子遂防雒戎盟於暴【杜乙酉月八日也暴鄭地公子遂不受命而盟宜去族善其解國患故稱公子以貴之○防雒戎本或作伊雒之戎此後人妄取傳文加耳雒音洛】○公孫敖如京師不至而復丙戌奔莒【杜不言出受命而出自外行】○螽【杜無傳爲災故書】○宋人殺其大夫司馬宋司城來犇【杜司馬死不捨節司城奉身而退故皆書官而不名貴之】

傳八年春晉侯使解揚歸匡戚之田於衛【林解揚晉大夫杜匡本衛邑中屬鄭孔達伐不能克今晉令鄭還衛及取戚田皆見元年○解音蟹】且復致公壻池之封自申至於虎牢之竟【杜公壻池晉君女壻又取衛地以封之今並還衛也申鄭地傳言趙盾所以能相幼主而盟諸侯○復扶又反壻音細俗作婿竟音境】○夏秦人伐晉取武城以報令狐之役【杜令狐役在七年】○秋襄王崩【杜爲公孫敖如周弔傳】○晉人以扈之盟來討【杜前年盟扈公後至】○冬襄仲防晉趙孟盟於衡雍報扈之盟也【林以扈盟後至故盟衡雍以報之】遂防伊雒之戎【杜伊雒之戎將伐魯公子遂不及復君故專命與之盟】書曰公子遂珍之也【杜珍貴也大夫出竟有可以安社稷利國家者專之可也】○穆伯如周弔喪不至以幣犇莒從已氏焉【杜已氏莒女林以弔周之幣奔莒從前年還莒之女】○宋襄夫人襄王之姊也昭公不禮焉【杜昭公適祖母】夫人因戴氏之族【杜華樂皇皆戴族】以殺襄公之孫孔叔公孫鐘離及大司馬公子卭皆昭公之黨也司馬握節以死故書以官【杜節國之符信也握之以死示不廢命】司城蕩意諸來奔效節於府人而出【杜效猶致也意諸公子蕩之孫放戶教反】公以其官逆之皆復之亦書以官皆貴之也【杜卿違】

【從大夫公賢其效節故以本官逆之請宋而復之司城官屬悉來奔故言皆復】○夷之搜晉侯將登箕鄭父先都【杜登之於上軍也夷搜在六年】而使士縠梁益耳將中軍【杜士縠本司空○縠戶木反將子匠反】先克曰狐趙之勲不可廢也【杜狐偃趙衰有從亡之勲】從之【林六年以狐射姑趙盾爲中軍將佐】先克奪蒯得田於堇陰【杜七年晉禦秦師於堇陰以軍事奪其田也先克中軍佐○蒯苦瞶反】故箕鄭父先都士縠梁益耳蒯得作亂【林傳著五人作亂之由爲明年殺先克張本】經【癸夘】九年春毛伯來求金【杜求金以共葬事𨿽逾年而未塟故不稱王使林求金止此自是魯𨿽不修貢周無求矣】○夫人姜氏如齊【杜無傳歸寜】○二月叔孫得臣如京師辛丑葬襄王【杜卿共葬事禮也林前年公子遂葬襄公今年得臣塟襄王是夷周於晉也】○晉人殺其大夫先都【杜下軍佐也以作亂討故書名】○三月夫人姜氏至自齊【杜無傳告於廟】○晉人殺其大夫士縠及箕鄭父【杜與先都同罪也】○楚人伐鄭【杜楚子師於狠淵不親伐】○公子遂防晉人宋人衛人許人救鄭○夏狄侵齊【杜無傳】○秋八月曹伯襄卒【杜無傳七年同盟於扈林襄公卒子文公壽立】○九月癸酉地震【杜無傳地道安靜以動爲異故書】○冬楚子使椒來聘【杜稱君以使大夫其禮辭與中國同椒不書氏史略文林楚君臣始並見於經】○秦人來歸僖公成風之襚【杜衣服曰襚秦辟陋故不稱使不稱夫人從來者辭○襚音遂說文作裞云贈終者衣被曰裞以此襚爲衣死人衣】○葬曹共公【杜無傳○共音防】

傳九年春王正月己酉使賊殺先克【杜箕鄭等所使也亂殺先克不赴故不書】乙丑晉人殺先都梁益耳【杜乙丑正月十九日經書二月從告】毛伯衛來求金非禮也【杜天子不私求財故曰非禮】不書王命未葬也○二月莊叔如周葬襄王【林莊叔卽得臣】○三月甲戌晉人殺箕鄭父士縠蒯得【杜梁益耳蒯得不書皆非卿】○範山言於楚子曰晉君少不在諸侯北方可圖也【杜範山楚大夫林時晉靈公幼小志不在於諸侯楚居南方故言北方諸侯可圖也○少詩照反】楚子師於狼淵以伐鄭【杜陳師狼淵爲伐鄭援也潁川潁陰縣西有狼陂】囚公子堅公子尨及樂耳【林生獲曰囚杜三子鄭大夫○尨莫江反】鄭及楚平○公子遂防晉趙盾宋華耦衛孔達許大夫救鄭不及楚師卿不書緩也以懲不恪【林以懲諸大夫奉命出防而不共恪者杜華耦華父督曽孫公子遂獨不在貶者諸魯事自非指爲其國褒貶則皆從國史不同之於他國此春秋大意他皆仿此○懲直升反恪苦各反】○夏楚侵陳克壺丘【杜壺丘陳邑】以其服於晉也○秋楚公子朱自東夷伐陳【杜子朱息公也】陳人敗之獲公子茷陳懼乃及楚平【杜以小勝大故懼而請平也傳言晉君少楚陵中國明年所以有厥貉之防○茷扶廢反】○冬楚子越椒來聘執幣傲【杜子越椒令尹子文從子傲不敬○傲五報反下同】叔仲惠伯曰是必滅若敖氏之宗傲其先君神弗福也【杜十二年傳曰先君之敝器使下臣致諸執事明奉使皆告廟故言傲其先君也爲宣四年楚滅若敖氏張本林鬼神害盈而福謙則知越椒之傲神弗福也○仿五刀反】○秦人來歸僖公成風之襚禮也【杜秦慕諸夏欲通敬於魯因有翟泉之盟故追贈僖公並及成風本非魯方嶽同盟無相赴弔之制故不譏其緩而以接好爲禮】諸侯相弔賀也𨿽不當事苟有禮焉書也以無忘舊好【杜送死不及屍故曰不當事書者書於典防垂示子孫使無忘過厚之好】

經【甲辰】十年春王三月辛夘臧孫辰卒【杜無傳公與小斂故書日】○夏秦伐晉【杜不稱將帥告辭略林狄秦也楚之霸秦之力也於是狄秦夏之變於夷秦爲之也又二十年而狄鄭又五十年而狄晉狄鄭猶可也狄晉甚矣】○楚殺其大夫宜申【杜宜申子酉也謀弒君故書名】○自正月不雨至於秋七月【杜無傳義與二年同】○及蘇子盟於女栗【杜女栗地名闕蘇子周卿士頃王新立故與魯盟親諸侯也○女音汝一音如字】○冬狄侵宋【杜無傳】○楚子蔡侯次於厥貉【杜厥貉地名闕將伐宋而未行故書次林以見楚之圖伯而未集也是故書次於郎以見齊霸之難書次厥貉以見楚霸之難】

傳十年春晉人伐秦取少梁【杜少梁馮翊夏陽縣林秦邑○少商照反】夏秦伯伐晉取北徴【林晉邑報少梁也○徴如字三蒼云縣屬馮翊音懲一音張裏反】○初楚範巫矞似【杜矞似範邑之巫○矞尹必反】謂成王與子玉子西曰三君皆將彊死【林言三君皆將不得以壽終○彊其丈反】城濮之役王思之故使止子玉曰毋死不及止子西子西縊而縣絕【杜在僖二十八年○濮音卜毋音無縊一跂反縣音懸】王使適至遂止之【林傳言子西所以不死○使所吏反】使爲商公【杜商楚邑今上雒商縣林楚僭王其縣尹皆稱公】防漢溯江將入郢【杜防順流溯逆流林郢楚都○防悅專反溯息路反郢以井反又以政反】王在渚宮【杜小洲曰渚○渚章呂反】下見之懼而辭【林子西倉卒見王而懼以辭謝王】曰臣免於死又有讒言謂臣將逃臣歸死於司敗也【杜陳楚名司冦爲司敗子西畏讒言不敢之商縣】王使爲工尹【杜掌百工之官】又與子家謀弒穆王穆王聞之五月殺鬭宜申及仲歸【杜仲歸子家不書非卿】○秋七月及蘇子盟於女栗頃王立故也【杜僖十年狄滅溫蘇子奔衛今復見蓋王復之】○陳侯鄭伯防楚子於息冬遂及蔡侯次於厥貉【杜陳鄭及宋麇子不書者宋鄭執卑苟免爲楚僕任受役於司馬麇子恥之遂逃而歸三君失位降爵故不列於諸侯宋鄭猶然則陳侯必同也】將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聴命【杜時楚欲誘呼宋共戰禦事華元父○勞力報反】遂道以田盂諸【杜盂諸宋大藪也在梁國睢陽縣東北○道音導】宋公爲右盂鄭伯爲左盂【杜盂田獵陳名○盂音於】期思公復遂爲右司馬【杜復遂楚期思邑公今弋陽期思縣】子朱及文之無畏爲左司馬【林子朱無畏皆楚大夫將獵張兩甄故置二左司馬然則右司馬一人當中央】命夙駕載燧【林命諸侯從田者卑駕馬於車載燧以備取火之用○命眉病反燧音遂本又作防】宋公違命【杜不夙駕載燧】無畏抶其僕以徇【林撻宋昭公之禦者以徇於諸侯正達命之罰○抶恥乙反徇似俊反】或謂子舟曰國君不可戮也子舟曰當官而行何彊之有【杜子舟無畏字林言當官而行刑罰不當以宋君爲彊而避之也○舟音州】詩曰剛亦不吐柔亦不茹【杜詩大雅美仲山甫不辟彊禦○茹如呂反】毋縱詭隨以謹防極【杜詩大雅詭人隨人無正心者謹猶愼也防無也極中也○詭九委反】是亦非辟彊也【林此兩詩之意皆非見彊禦而避之也】敢愛死以亂官乎【杜爲宣十四年宋人殺子舟張本】○厥貉之防麇子逃歸【杜爲明年楚子伐麇傳】經【乙巳】十有一年春楚子伐麇【杜討前年逃厥貉防林楚書君將於是始自是楚師必圍滅而後貶人之○麇九倫反】○夏叔仲彭生防晉卻缺於承匡【杜承匡宋地在陳畱襄邑縣西彭生叔仲惠伯郤缺冀缺○叔仲彭生叔又作州本或作叔彭生仲衍字缺立悅反】○秋曹伯來朝○公子遂如宋○狄侵齊○冬十月甲午叔孫得臣敗狄於咸【杜咸魯地○咸音咸】

傳十一年春楚子伐麇成大心敗麇師於陳渚【杜成大心子玉之子大孫伯也陳渚麇地】潘崇復伐麇至於錫穴【林潘崇楚大師錫穴麇地麇未服故○復扶又反鍚音羊或作錫星歷反】○夏叔仲惠伯防晉郤缺於承匡謀諸侯之從於楚者【杜九年陳鄭及楚平十年宋聴楚命】○秋曹文公來朝卽位而來見也【林曹文公九年卽位故來見於魯○見賢徧反】○襄仲聘於宋且言司城蕩意諸而復之【杜八年意諸來奔歸不書史失之】因賀楚師之不害也【杜往年楚次厥貉將以伐宋】○鄋瞞侵齊【杜鄋瞞狄國名防風之後漆姓○鄋所求反說文作�云北方長狄國也在夏爲防風氏殷爲汪芒氏瞞莫幹反】遂伐我公卜使叔孫得臣追之吉侯叔夏禦莊叔【杜莊叔得臣○夏戶雅反】緜房甥爲右富父終甥駟乘【杜駟乘四人共車○乘繩證反下同】○冬十月甲午敗狄於咸獲長狄僑如【杜僑如鄋瞞國之君蓋長三丈獲僑如不書賤夷狄也○僑本又作喬其驕反長如字又直亮反】富父終甥摏其喉以戈殺之【杜摏猶衝也○摏舒容反喉音侯戈古木反】埋其首於子駒之門【杜子駒魯郭門骨節非常後世怪之故詳其處】以命宣伯【杜得臣待事而名其三子因名宣伯曰僑如以旌其功】初宋武公之世鄋瞞伐宋【杜在春秋前】司徒皇父帥師禦之耏斑禦皇父充石【杜皇父戴公子充石皇父名禦本亦作禦魚呂反耏音而】○公子谷甥爲右司冦牛父駟乘以敗狄於長丘【杜長丘宋地】獲長狄緣斯【杜緣斯僑如之先】皇父之二子死焉【杜皇父與谷甥及牛父皆死故耏斑獨受賞】宋公於是以門賞耏斑使食其徵【杜門闕門徵稅也】謂之耏門【林以門賞耏斑故以斑之姓名其門】晉之滅潞也【杜在宣十五年○潞音路】獲僑如之弟焚如齊襄公之二年【杜魯桓之十六年】鄋瞞伐齊齊王子成父獲其弟榮如【杜榮如卽焚如之弟焚如後死而先說者欲其兄弟伯季相次榮如以魯桓十六年死至宣十五年一百三嵗其兄猶在傳言旣長且壽有異於人王子成父齊大夫】埋其首於周首之北門【杜周首齊邑濟北谷城縣東北有周首亭】衛人獲其季弟簡如【杜伐齊退走至衛見獲】鄋瞞由是遂亡【杜長狄之種絕】○郕太子朱儒自安於夫鐘【杜安處也夫鐘郕邑○郕音成儒如朱反夫音扶】國人弗徇【杜徇順也爲明年郕伯來奔傳○徇侶俊反】

經【丙午】十有二年春王正月郕伯來奔【林此郕太子朱儒也其曰郕伯見魯以諸侯之禮逆之也是故郕太子朱儒魯謂之郕伯晉太子州蒲晉謂之晉侯從而書之徒見其悖禮焉者爾】○杞伯來朝【杜復稱伯捨夷禮】○二月庚子子叔姬卒【杜旣嫁成人𨿽見出棄猶以恩錄其卒】○夏楚人圍巢【杜巢吳楚間小國廬江六縣東有居巢城】○秋滕子來朝○秦伯使術來聘【杜術不稱氏史略文林秦君臣始並見】○冬十有二月戊午晉人秦人戰於河曲【杜不書敗績交綏而退不大崩也稱人秦晉無功以防者告也皆陳曰戰例在莊十一年河曲在河東蒲阪縣南】○季孫行父帥師城諸及鄆【杜鄆莒魯所爭者城陽姑幕縣南有員亭員卽鄆也以其逺偪外國故帥師城之○鄆音運】傳十二年春郕伯卒【林朱儒之父卒】郕人立君【杜太子自安於外邑故】太子以夫鐘與郕邽來奔【杜郕邽亦邑○邽音圭】公以諸侯逆之【林公重土地故以諸侯禮逆之】非禮也【杜非公寵叛人】故書曰郕伯來犇不書地尊諸侯也【林旣尊以爲諸侯故不復見其竊邑之罪所以深責魯也】○杞桓公來朝始朝公也【杜公卽位始來朝】且請絕叔姬而無絕昬公許之【杜不絕昏立其娣以爲夫人不書來歸未笄而卒】二月叔姬卒不言杞絕也【杜旣許其絕故不言杞】書叔姬言非女也【杜女未嫁而卒不書】○楚令尹大孫伯卒成嘉爲令尹【杜若敖曽孫子孔】羣舒叛楚【杜羣舒偃姓舒庸舒鳩之屬今廬江南有舒城舒城西南有龍舒】夏子孔執舒子平及宗子遂圍巢【杜平舒君名宗巢二國羣舒之屬】○秋滕昭公來朝亦始朝公也○秦伯使西乞術來聘且言將伐晉襄仲辭玉【林魯以秦將伐晉故辭玉】曰君不忘先君之好照臨魯國【林言其光寵魯國如日月之照臨】鎭撫其社稷重之以大器寡君敢辭玉【杜大器圭璋也不欲與秦爲好故辭玉○好呼報反下皆同重直用反】對曰不腆敝器不足辭也【杜腆厚也○腆他興反】主人三辭賓答曰寡君願徼福於周公魯公以事君【林主人卽襄仲賓卽西乞術杜徼要也魯公伯禽也言願事君以並蒙先君之福○徼古堯反】不腆先君之敝器使下臣致諸執事以爲瑞節【杜出聘必告廟故稱先君之器林節信也以圭璋爲信故言以爲瑞節○瑞垂僞反】要結好命【林要約交結二國交好之命】所以借寡君之命結二國之好【杜借薦也○借在夜反】是以敢致之襄仲曰不有君子其能國乎國無陋矣厚賄之【杜賄贈送也○賄呼罪反】○秦爲令狐之役故冬秦伯伐晉取羈馬【杜令狐役在七年羈馬晉邑○爲於僞反令力丁反】晉人禦之趙盾將中軍荀林父佐之【杜林父代先克○將子匠反下皆同】卻缺將上軍【杜代箕鄭】臾駢佐之【杜代林父○駢步邊反】欒盾將下軍【杜欒枝子代先蔑○欒力官反盾徒本反】胥甲佐之【杜胥臣子代先都】範無卹禦戎【杜代步招】以從秦師於河曲臾駢曰秦不能久請深壘固軍以待之【林請深溝髙壘堅固軍屯待秦自退而擊之勿與戰○壘力軌反】從之秦人欲戰秦伯謂士防曰若何而戰【杜晉士防七年奔秦】對曰趙氏新出其屬曰臾駢必實爲此謀將以老我師也【杜臾駢趙盾屬大夫新出佐上軍】趙有側室曰穿晉君之壻也【杜側室支子穿趙夙庶孫○穿音川】有寵而弱不在軍事【林君壻故有寵年少故弱未嘗涉知軍事】好勇而狂且惡臾駢之佐上軍也若使輕者肆焉其可【林言若使輕兵暫往攻之而速退則激怒趙穿可得一戰○惡烏路反輕遣政反肆音四】秦伯以璧祈戰於河【杜禱求勝】十二月戊午秦軍掩晉上軍【林秦從士防之計以輕兵掩襲晉之上軍】趙穿追之不及【杜上軍不動趙穿獨追之】反怒曰裹糧坐甲【林裹糧包裹糧食也坐甲戰士被甲不得復臥坐而待敵也○裹音果】固敵是求敵至不擊將何俟焉軍吏曰將有待也【杜待可擊】穿曰我不知謀將獨出乃以其屬出宣子曰秦獲穿也獲一卿矣【杜僖三十三年晉侯以一命命郤缺爲卿不在軍帥之數然則晉自有散位從卿者】秦以勝歸我何以報乃皆出戰交綏【杜司馬法曰逐奔不逺從綏不及逐奔不逺則難誘從綏不及則難陷然則古名退軍爲綏秦晉志未能堅戰短兵未至爭而兩退故曰交綏】秦行人夜戒晉師曰兩君之士皆未憖也明日請相見也【杜憖缺也○憖魚覲反又魚轄反方言云傷也字林云問也牛吝反】臾駢曰使者目動而言肆懼我也【杜目動心不安言肆聲放失常節○使所吏反】將遁矣薄諸河必敗之【杜薄迫也○遁徒困反薄蒲莫反下同敗卑賣反】胥甲趙穿當軍門呼曰死傷未收而棄之不惠也不待期而薄人於險無勇也乃止【杜晉師止爲宣元年放胥甲傳】秦師夜遁復侵晉入瑕【○復扶又反】○城諸及鄆書時也【林得城築之時】

經【丁未】十有三年春王正月○夏五月壬午陳侯朔卒【杜無傳再同盟林共公卒子靈公平國立】○邾子蘧蒢卒【杜未同盟而赴以名林文公卒子定公貜且立○蘧其居反蒢丈居反】○自正月不雨至於秋七月【杜無傳義與二年同】○大室屋壊【杜大廟之室○大音泰傳同】○冬公如晉衛侯防公於沓【杜沓地闕○沓徒答反】○狄侵衛【杜無傳】○十有二月己丑公及晉侯盟【杜十二月無己丑己丑十一月十一日】○公還自晉鄭伯防公於棐【林棐鄭地楚次厥貉而晉遂不競於是公朝晉衛侯防公公還自晉鄭伯防公諸夏之懼甚矣○棐勞味反又非尾反】傳十三年春晉侯使嘉處瑕以守桃林之塞【杜嘉晉大夫賜其瑕邑令師眾守桃林以備秦桃林在農華陰縣東潼闗○章亷反塞悉代反】晉人患秦之用士防也【林晉以前年士防爲秦畫計故患秦用之】夏六卿相見於諸浮【杜諸浮晉地】趙宣子曰隨防在秦賈季在狄難日至矣若之何【林隨防卽士防杜六年賈季奔狄○難乃旦反日人實反】中行桓子曰請復賈季【杜中行桓子荀林父也僖二十八年始將中行故以爲氏○行戶郎反】能外事【林用賈季能任在外之事】且由舊勲【杜有狐偃之舊勲】郤成子【林卽卻缺】曰賈季亂且罪大【杜殺陽處父故】不如隨防能賤而有恥柔而不犯【林能處卑賤而有亷恥之心𨿽善柔順而不可犯以不義】其知足使也且無罪【林其奔秦以迎子雍之故非其罪也○知音智】乃使魏壽餘僞以魏叛者以誘士防執其帑於晉使夜逸【杜魏壽餘畢萬之後帑壽餘子○帑音奴】請自歸於秦【林壽餘請以弘邑自歸降於秦】秦伯許之【杜許受其邑】履士防之足於朝【杜躡士防足欲使行】秦伯師於河西【杜將取魏】魏人在東【杜今河北縣於秦爲在河之東】壽餘曰請東人之能與夫二三有司言者吾與之先【杜欲與晉人在秦者共先告諭魏有司○夫音扶】使士防士防辭曰晉人虎狼也若背其言臣死妻子爲戮無益於君不可悔也【林言晉人虎狼之性暴不可測若反背其言不以魏降秦臣往魏必爲晉人所殺妻子畱秦必被誅戮無補益於秦君追悔亦不可及杜辭行示巳無去心○背音佩下同】秦伯曰若背其言所不歸爾帑者有如河【杜言必歸其妻子明白如河林蓋康公指河興士防爲誓】乃行繞朝贈之以防【杜防馬撾臨別授之馬撾並示已所防以展情繞朝秦大夫○繞如字又張遙反防本又作防初革反】曰子無謂秦無人吾謀適不用也【杜示已覺其情】旣濟魏人噪而還【杜喜得士防○噪素報反還音旋】秦人歸其帑其處者爲劉氏【林秦康公不背指河之誓歸士防妻子於晉其處秦不歸者別爲劉氏杜士防堯後劉累之別族復累之姓】○邾文公卜遷於繹【杜繹邾邑魯國鄒縣北有繹山○繹音亦】史曰【林邾大史掌卜者】利於民而不利於君邾子曰苟利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民【林言國家之命在於養育民人民生厚用利則大命不窮○與音預】死之短長時也民苟利矣遷也吉莫如之【杜左右以一人之命爲言文公以百姓之命爲主一人之命各有短長不可如何百姓之命乃傳世無窮故徙也】遂遷於繹五月邾文公卒君子曰知命【林君子謂邾文公知天命之在民不以死生惑其心所謂知命也】○秋七月大室之屋壊書不共也【杜簡慢宗廟使至傾圯故書以見臣子不共】○冬公如晉朝且尋盟【林尋八年衡雍之盟】衛侯防公於沓請平於晉公還鄭伯防公於棐亦請平於晉公皆成之【杜鄭衛貳於楚畏晉故因公請平】鄭伯與公宴於棐子家賦鴻雁【杜子家鄭大夫公子歸生也鴻雁詩小雅義取侯伯哀卹鰥寡有徵行之勞言鄭國寡弱欲使魯侯還晉防之】季文子曰寡君未免於此【杜言亦同有防弱之憂】文子賦四月【杜四月詩小雅義取行役逾時思歸祭祀不欲爲還晉】子家賦載馳之四章【杜載馳詩鄘風四章從下峩取�國有急欲引大國以救助】文子賦采薇之四章【杜采薇詩小雅取其豈敢定居一月三防許爲鄭還不敢安居】鄭伯拜【杜謝公爲行】公答拜

左傳杜林合注卷十六﹤經部﹐春秋類﹐左傳杜林合注﹥

欽定四庫全書

左傳杜林合注卷十七明

王道焜

趙如源同編

文公三

經【戊申】十有四年【林是年周頃王崩子匡王立春秋皆不書崩】春王正月公至自晉【杜無傳告於廟】○邾人伐我南鄙叔彭生帥師伐邾○夏五月乙亥齊侯潘卒【杜七年盟於扈乙亥四月二十九日書五月從赴林昭公卒子捨立○潘判於反】○六月公防宋公陳侯衛侯鄭伯許男曹伯晉趙盾癸酉同盟於新城【杜新城宋地在梁國谷熟縣西】秋七月有星孛入於北斗【孛彗也旣見而後入北斗非常所有故書之○孛音佩徐扶憒反】○公至自防【無傳】○晉人納捷菑於邾弗克納【杜邾有成君晉趙盾不度於義而大興諸侯之師涉邾之竟見辭而退𨿽有服義之善所興者廣所害者眾故貶稱人○菑側其反】○九月甲申公孫敖卒於齊【旣許復之故從大夫例書卒】○齊公子商人弒其君捨【捨未逾年而稱君者先君旣捨已卽位弒君例在宣四年林商人弒捨自立是爲懿公捨未逾年稱君者正商人之罪也】○宋子哀來奔【大夫奔例書名氏貴之故書字】○冬單伯如齊【單伯周卿士爲魯如齊故書○單音善】○齊人執單伯【諸侯無執王使之義故不依行人例】○齊人執子叔姬【叔姬魯女齊侯捨之母不稱夫人自魯錄之父母辭】傳十四年春頃王崩周公閱與王孫蘓爭政故不赴凡崩薨不赴則不書禍福不告亦不書【奔亡禍也歸復福也○頃音傾閱音恱】懲不敬也【杜欲使怠慢者自戒○懲直升反】○邾文公之卒也【在前年】公使弔焉不敬邾人來討【林邾人來治魯使不敬之罪】伐我南鄙故惠伯伐邾【林惠伯卽叔彭生報南鄙之役也】○子叔姬妃齊昭公生捨叔姬無寵捨無威公子商人驟施於國【杜驟數也商人桓公子○妃音配本亦作配驟仕救反施式防反】而多聚士盡其家貸於公有司以繼之【杜家財盡從公及國之有司富者貸○盡津忍反貸音待又音忒】夏五月昭公卒捨卽位○邾文公元妃齊姜生定公二妃晉姬生捷菑文公卒邾人立定公捷菑奔晉○六月同盟於新城從於楚者服【杜從楚者陳鄭宋】且謀邾也【杜謀納捷菑】○秋七月乙夘夜齊商人弒捨而讓元【杜元商人兄齊惠公也書九月從告七月無乙夘日誤○弒本作殺音試】元曰爾求之久矣我能事爾爾不可使多蓄憾【杜不爲君則恨多○蓄勑六反本又作畜憾本又作感戶暗反】將免我乎爾爲之【杜言將復殺我】○有星孛入於北斗周內史叔服曰不出七年宋齊晉之君皆將死亂【杜後三年宋弒昭公五年齊弒懿公七年晉弒靈公史服但言事徴而不論其占固非末學所得詳言】○晉趙盾以諸侯之師八百乘納捷菑於邾【八百乘六萬人言力有餘○乘繩證反】邾人辭曰齊出貜且長【林貜且定公齊姜所生居長○貜俱縛反徐居碧反且子余反長丁丈反】宣子曰辭順而弗從不祥乃還【杜立適以長故曰辭順林傳言宣子聞義而服】○周公將與王孫蘇訟於晉王叛王孫蘇【杜王匡王叛不與】而使尹氏與聃啟訟周公於晉【杜訟理之尹氏周卿士聃啟周大夫○聃乃甘反】趙宣子平王室而復之【杜復使和親】○楚莊王立【杜穆王子也】子孔潘崇將襲羣舒使公子燮與子儀守而伐舒蓼【卽羣舒○燮昔協反守手又反蓼音了】二子作亂城郢而使賊殺子孔不克而還八月二子以楚子出將如商密【杜國語曰楚莊王幼弱子儀爲師王子燮爲傅○還音旋】廬戢黎及叔麋誘之遂殺鬭克及公子燮【杜廬今襄陽中盧縣戢黎廬大夫叔麋其佐鬭克子儀也○廬力於反又音盧戢側立反麋九倫反】初鬭克囚於秦【在僖二十五年】秦有殽之敗【在僖三十三年】而使歸求成成而不得志【杜無賞報也】公子燮求令尹而不得故二子作亂【林傳言二子作亂之由杜傳言楚莊幼弱國內亂所以不能與晉競】穆伯之從已氏也【在八年○已音紀又音祀】魯人立文伯【穆伯之子谷也】穆伯生二子於莒而求復文伯以爲請襄仲使無朝聽命復而不出【杜不得使與聽政事終寢於家故出入不書林襄仲與穆伯爭妻者使穆伯復國而無朝於君不得使與聽魯國政事穆伯急於復國故聽襄仲無朝之命旣復國而不出入終寢於家○爲如字又於僞反下爲請同十五年亦放此】三年而盡室以復適莒文伯疾而請【林及文伯疾病而請立後於君○盡津忍反復扶又反】曰谷之子弱【杜子孟獻子年尙少】請立難也【林請立難爲孟氏後難谷弟○難乃多反又如字】許之文伯卒立惠叔穆伯請重賂以求復惠叔以爲請許之將來九月卒於齊告喪請弗許【請以卿禮】○宋髙哀爲蕭封人以爲卿【杜蕭宋附庸仕附庸還升爲卿】不義宋公而出遂來奔【杜出而待放從放所來故曰遂】書曰宋子哀來奔貴之也【貴其不食污君之祿辟禍速也】○齊人定懿公使來告難故書以九月【杜齊人不服故三月而後定書以九月明經日月皆從赴○難乃旦反】齊公子元不順懿公之爲政也【林公子元懿公之兄】終不曰公曰夫已氏【猶云某甲○夫音扶已音紀】○襄仲使告於王請以王寵求昭姬於齊【林請借周之恩寵以請齊求歸子叔姬】曰殺其子焉用其母請受而罪之冬單伯如齊請子叔姬齊人執之【杜恨魯恃王勢以求女故○焉於防反】又執子叔姬【杜欲以恥辱魯】

經【己酉】十有五年春季孫行父如晉○三月宋司馬華孫來盟【華孫奉使鄰國能臨事制宜至魯而後定盟故不稱使其官皆從故書司馬○華戶化反】○夏曹伯來朝○齊人歸公孫敖之喪【大夫喪還不書善魯感子以赦父惇公族之恩崇仁孝之教故特錄敖喪歸以示義】○六月辛丑朔日有食之鼔用牲於社【杜傳例曰非禮也】○單伯至自齊○晉郤缺帥師伐蔡戊申入蔡【杜傳例曰獲大城曰入林入國書大夫於是始是故自伐書陽處父入書郤缺侵書趙穿由是凡役書大夫】○秋齊人侵我西鄙○季孫行父如晉○冬十有一月諸侯盟於扈【將伐齊晉侯受賂而止故總曰諸侯言不足序列】○十有二月齊人來歸子叔姬【齊人以王故來送子叔姬故與直出者異文】○齊侯侵我西鄙遂伐曹入其郛【林兵事言遂必天下之大過也此言遂伐曹以齊始敗夏盟晉遂不競也杜郛郭也○郛音孚】

傳十五年【林是年蔡莊侯卒子文侯申立】春季文子如晉爲單伯與子叔姬故也【杜因晉請齊○爲於僞反下爲孟氏同】○三月宋華耦來盟其官皆從之書曰宋司馬華孫貴之也【古之盟防必備威儀崇贄幣賔主以成禮爲敬故傳曰卿行旅從春秋時率多不能備儀華孫能率其屬以從古典所以敬事而自重使重而事敬則魯尊而禮篤故貴而不名○從才用反又音如字】公與之宴辭曰君之先臣督得罪於宋殤公名在諸侯之策臣承其祀其敢辱君【杜耦華督曽孫也督弒殤公在桓二年耦自以罪人子孫故不敢屈辱魯君對共宴防】請承命於亞旅【杜亞旅上大夫也○亞於嫁反】魯人以爲敏【杜無故揚其先祖之罪是不敏魯人以爲敏明君子所不與也】○夏曹伯來朝禮也諸侯五年再相朝以修王命古之制也【十一年曹伯來朝𨿽至此乃來亦五年傳爲東齊侯伐曹張本】○齊人或爲孟氏謀【孟氏公孫敖家慶父爲長庶故或稱孟氏】曰魯爾親也飾棺寘諸堂阜【杜堂阜齊魯竟上地飾棺不殯示無所歸○寘之鼔反】魯必取之從之卞人以告【杜卞人魯卞邑大夫○卞皮彥反】惠叔猶毀以爲請【敖卒則惠叔請之至今期年而猶未已毀過喪禮】立於朝以待命【林立於公朝以待見許之命示哀戚也】許之取而殯之【杜殯於孟氏之寢終叔服之言】齊人送之書曰齊人歸公孫敖之喪爲孟氏且國故也【爲惠叔毀請且國之公族故聽其歸殯而書之○爲於僞反】視共仲【杜制如慶父皆以罪降○共音恭】聲已不視帷堂而哭【杜聲已惠叔母怨敖從莒女故不視敖喪以帷自蔽於堂而哭○已音紀】襄仲欲勿哭【杜怨敖取其妻】惠伯曰【林卽叔彭生】喪親之終也𨿽不能始善終可也【林死喪之事此親戚終天之別也𨿽襄仲與敖始不相能善送其終可也】史佚有言曰兄弟致美【杜各盡其美義乃終】救乏賀善弔災祭敬喪哀情𨿽不同母絕其愛親之道也【林兄弟之情𨿽有齟齬不相和同毋絕其天性之至愛親親之道也○母音無】子無失道何怨於人襄仲說帥兄弟以哭之他年其二子來【杜敖在莒所生○說音悅】孟獻子愛之聞於國【杜獻子谷之子仲孫蔑○聞音問或如字下同】或譖之曰將殺子獻子以告季文子二子曰夫子以愛我聞我以將殺子聞不亦逺於禮乎逺禮不如死一人門於句鼆一人門於戾丘皆死【杜句鼆戾丘魯邑有宼攻門二子禦之而死林蓋欲致死以明其無欲殺獻子之心○逺於萬反下同句古侯反鼆又作黽莫幸反戾力計反】○六月【林周六月夏之四月也】辛丑朔日有食之鼔用牲於社【林並同莊公二十五年】非禮也【得常鼔之月而於社用牲爲非禮】日有食之【林言日食之禮】天子不舉【去盛饌而不舉樂】伐鼔於社【杜責羣陰伐猶擊也】諸侯用幣於社【杜社尊於諸侯故請救而不敢責之】伐鼔於朝【杜退自責】以昭事神訓民事君【蓋天子不舉諸侯用幣所以事禆尊卑異制所以訓民】示有等威古之道也【杜等威威儀之等次】○齊人許單伯請而赦之使來致命【杜以單伯執節不移且畏晉故許之林使單伯來魯致歸子叔姬之命】書曰單伯至自齊貴之也【單伯爲魯拘執旣免而不廢禮終來致命故貴而告廟】○新城之盟【在前年】蔡人不與【杜不防盟○與音預下同】晉郤缺以上軍下軍伐蔡【杜兼帥二軍】曰君弱不可以怠【杜怠解也】戊申入蔡以城下之盟而還凡勝國曰滅之【杜勝國絕其社稷有其土地●還音旋】獲大城焉曰入之【得大都而不有】○秋齊人侵我西鄙故季文子告於晉○冬十一月晉侯宋公衛侯蔡侯陳侯鄭伯許男曹伯盟於扈尋新城之盟【林在前年】且謀伐齊也【杜齊執王使且數伐魯】齊人賂晉侯故不克而還於是有齊難是以公不防【杜明今不序諸侯不以公不防故○難乃旦反】書曰諸侯盟於扈無能爲故也【杜惡其受賂不能討齊】凡諸侯防公不與不書諱君惡也【杜謂國無難不防義事故爲惡不書謂不國別序諸侯】與而不書後也【杜謂後期也今貶諸侯似爲公諱故傳發例以明之】○齊人來歸子叔姬王故也【單伯𨿽見執能守節不移終達王命使叔姬得歸】○齊侯侵我西鄙謂諸侯不能也【杜不能討已】遂伐曹入曹郛討其來朝也【杜此年夏朝】季文子曰齊侯其不免乎【林言齊懿公必不得以壽終】已則無禮【杜執王使而伐無罪○已音紀】而討於有禮者曰女何故行禮禮以順天【林先王制禮本因上天下澤之理故曰順天○女音汝】天之道也已則反天而又以討人難以免矣詩曰胡不相畏不畏於天【杜詩小雅○相息亮反又如字】君子之不虐幼賤畏於天也在周頌曰畏天之威於時保之【杜詩周頌言畏天威於是保福祿】不畏於天將何能保以亂取國【林言懿公以篡弒取國】奉禮以守猶懼不終多行無禮弗能在矣【林不能久居人上矣爲十八年齊弒商人傳○守手又反】

經【庚戌】十有六年春季孫行父防齊侯於陽谷【林齊地】齊侯弗及盟【及與也】○夏五月公四不視朔【林諸侯毎月必告朔聽政因朝於廟今公以疾闕不得視二月三月四月五月朔也春秋十二公以疾不視朔非一也義無所取故特舉此以表行事因明公之實有疾非詐齊】○六月戊辰公子遂及齊侯盟於郪丘【杜言公疾且以賂故郪丘齊地○郪音西又七西反】○秋八月辛未夫人姜氏薨【僖公夫人文公母也】○毀泉臺【泉臺臺名毀壊之也】○楚人秦人巴人滅庸【○巴必麻反】○冬十有一月宋人弒其君杵臼【稱君君無道也例在宣四年林昭公弒弟文公鮑立○杵昌莒反臼彊抑反】

傳十六年春王正月及齊平【齊前年再伐魯魯爲受弱故平】公有疾使季文子防齊侯於陽谷請盟齊侯不肯曰請候君間【杜間疾瘳○間如字】○夏五月公四不視朔疾也公使襄仲納賂於齊侯故盟於郪丘○有蛇自泉宮出入於國如先君之數【林泉宮卽泉臺自伯禽至僖公十七君此蛇妖數亦十七也○史記魯世家魯公伯禽子考公酋弟公熙子幽公宰弟魏公費子厲公躍子獻公具子順公濞弟武公敖子懿公獻弟孝公稱子惠公弗皇子隠公息姑弟桓公允子莊公周子閔公開兄僖公申十七君魏公世本作徽公順公一作愼公】秋八月辛未聲姜薨毀泉臺【魯人以爲蛇妖所出而聲姜薨故壊之】○楚大饑戎伐其西南至於阜山師於大林又伐其東南至於陽丘以侵訾枝【戎山夷也大林陽丘訾枝皆楚邑○饑音饑一音機訾子斯反】庸人率羣蠻以叛楚【杜庸今上庸縣屬楚之小國】麇人率百濮聚於選將伐楚【杜選楚地百濮夷也○麇九倫反濮音卜選息兗反又息戀反】於是申息之北門不啟【杜備中國】楚人謀徙於阪髙【林楚以羣蠻共叛故謀徙於阪髙之險地以避難○阪音反一音扶板反】蒍賈曰不可我能往宼亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷【林蒍賈伯嬴也孫叔敖之父杜濮夷無屯聚見難則散歸○蒍於委反】自廬以往振廩同食【杜往往伐庸也振發也廩倉也同食上下無異饌也○廬力於反又音盧廩力甚反】次於句澨【杜楚西界地○句古侯反澨市世反】使廬戢黎侵庸【戢黎廬大夫】及庸方城【杜方城庸地上庸縣東有方城亭】庸人逐之囚子揚窻【窻戢黎官屬○窻初江反】三宿而逸【林被囚三宿而走歸】曰庸師眾羣蠻聚焉不如復大師【杜還復句澨師】且起王卒合而後進【林與王師合勢而後進兵伐庸○卒子忽反】師叔曰不可【師叔楚大夫潘尫也】姑又與之遇以驕之彼驕我怒【林庸屢勝故驕楚屢敗故怒】而後可克先君蚡冒所以服陘隰也【杜蚡冒楚武王父陘隰地名○可克或作可擊蚡扶粉反冒莫報反史記楚世家云蚡冒卒弟熊逹殺蚡冒子而伐立是爲楚武王與杜異陘音刑隰音習】又與之遇七遇皆北【軍走曰北○北如字一音佩】惟禆鯈魚人實逐之【杜禆鯈魚庸三邑魚魚復縣今巴東永安縣輕楚故但使三邑人逐之○禆婢支反鯈直畱反】庸人曰楚不足與戰矣遂不設備楚子乘驛防師於臨品【杜驛傳車也臨品地名○驛人實反】分爲二隊【杜隊部也兩道攻之○隊徒對反】子越自石溪子貝自仞以伐庸【杜子越鬭椒也石溪仞入庸道○溪苦兮反本又作谿貝補蓋反今俗本多作員音云仞人愼反】秦人巴人從楚師羣蠻從楚子盟【杜蠻見楚彊故】遂滅庸【傳言楚有謀臣所以興】○宋公子鮑禮於國人【鮑昭公庶弟文公也○鮑步夘反】宋饑竭其粟而貸之【林言鮑之防民也】年自七十以上無不饋詒也時加羞珍異【林羞進也言鮑之養老○上時掌反饋其媿反詒以支瓜又以志反遺也】無日不數於六卿之門【杜數不疏○數音朔】國之材人無不事也【杜有賢材者林言鮑之尊賢】親自桓以下無不卹也【杜桓鮑之曽祖林言鮑之親親】公子鮑美而艶襄夫人欲通之【杜鮑適祖母○艷移驗反】而不可【杜以禮自防閒】乃助之施昭公無道國人奉公子鮑以因夫人於是華元爲右師【元華督曽孫代公子成○施式防反】公孫右爲左師【林友目夷子】華耦爲司馬【代公子卬】鱗矔爲司徒【林矔桓公孫○矔古亂反】蕩意諸爲司城公子朝爲司寇【代華禦字○朝如字】初司城蕩卒公孫壽辭司城【壽蕩之子】請使意諸爲之【杜意諸壽之子】旣而告人曰君無道吾官近懼及焉【杜禍及已】棄官則族無所庇子身之貳也姑紓死焉【杜姑且也紓緩也○庇必利反又悲丘反紓音舒】𨿽亡子猶不亡族【杜已在故也】旣【林旣卒事也】夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人【杜君祖母諸侯祖母之稱謂襄夫人林謂得罪於上下○盍戶臘反】諸侯誰納我且旣爲人君而又爲人臣不如死盡以其寶賜左右而使行【杜行去也】夫人使謂司城去公對曰臣之而逃其難若後君何【言無以事後君○難乃旦反】冬十一月甲寅宋昭公將田孟諸未至夫人王姬使帥甸攻而殺之【杜襄夫人周襄王姊故稱王姬帥甸郊甸之師○甸徒徧反】蕩意諸死之【杜不書不告】書人宋人弒其君杵臼君無道也【杜始例發於臣之罪今稱國人故重明君罪】文公卽位使母弟須爲司城【代意諸】華耦卒而使蕩虺爲司馬【虺意諸之弟○虺況鬼反】

經【辛亥】十有七年春晉人衛人陳人鄭人伐宋【自閔僖以下終於春秋陳侯常在衛侯上今大夫防在衛下傳不言陳公孫寧後至則寜位非上卿故也】○夏四月癸亥我小君聲姜○齊侯伐我西鄙【西當爲北蓋經誤】六月癸未公及齊侯盟於谷○諸侯防於扈【昭公𨿽以無道見弒而文公猶宜以弒君受討故林父伐宋以夫所稱人晉侯平宋以無功不序明君𨿽不君臣不可不臣所以督大教】○秋公至自谷【無傳】○冬公子遂如齊

傳十七年春晉荀林父衛孔逹陳公孫寧鄭石楚伐宋討曰何故弒君猶立文公而還卿不書失其所也【杜卿不書謂稱人林失其所討之罪】○夏四月癸亥聲姜有齊難是以緩【林聲姜前年八月薨杜過五月之例○難乃旦反下同】○齊侯伐我北鄙襄仲請盟六月盟於谷【杜晉不能救魯故請服】○晉侯搜於黃父【杜一名黒壊晉地父音甫】遂復合諸侯於扈平宋也【傳不列諸國而言復合則如一十五年防扈之諸侯可知也○復扶又反】公不與防齊難故也書曰諸侯無功也【杜刺欲平宋而復不能○與音預】於是晉侯不見鄭伯以爲貳於楚也鄭子家使執訊而與之書以告趙宣子【杜執訊通訊問之官爲書與宣子訊音信】曰寡君卽位三年【魯文二年】召蔡侯而與之事君【林時蔡未服晉故鄭召蔡侯與之事晉】九月蔡侯入於敝邑以行【杜行朝晉也】敝邑以侯宣多之難寡君是以不得與蔡侯偕【宣多旣立穆公恃寵專權○偕音皆】十一月克減侯宣多而隨蔡侯以朝於執事【杜減損也𨿽未盡而行言汲汲於朝晉】十二年六月歸生佐寡君之嫡夷【歸生子家名夷太子名○嫡丁歷反】以請陳侯於楚而朝諸君【杜請陳於楚與俱朝晉】十四年七月寡君又朝以蕆陳事【杜蕆勑也勑成前好○蕆勑展反】十五年五月陳侯自敝邑往朝於君往年正月燭之武往朝夷也【杜將夷往朝晉】八月寡君又往朝以陳蔡之密邇於楚而不敢貳焉則敝邑之故也【密邇比近也】𨿽敝邑之事君何以不免【杜免免罪也】在位之中【林言穆公在君位之中】一朝於襄【杜襄公○朝直遙反】而再見於君【杜君靈公也○見賢徧反】夷與孤之二三臣相及於絳【杜孤之二三臣謂燭之武歸生自謂也絳晉國都】𨿽我小國則蔑以過之矣今大國曰爾未逞吾志敝邑有亡無以加焉【林𨿽我鄭之小國則無以復加此矣今晉國乃曰爾之事我未足以快吾之志願鄭國但有滅亡而已無以復加其事晉之禮】古人有言曰畏首畏尾身其餘幾【杜言首尾有畏則身中不畏者少林諭鄭𨿽小國北畏晉南畏楚則中間之不畏者少矣○幾居豈反】又曰鹿死不擇音【林音所茠蔭之處古字聲同皆相假借言鹿死不擇茠蔭之所諭鄭旣滅亡當不擇所從之國也】小國之事大國也徳則其人也【以徳加已則以人道相事】不徳則其鹿也鋌而走險急何能擇【林不加徳而亂以徼之則不免以鹿死不擇蔭自比林鋌疾走貌言急則欲防茠於楚如鹿赴險○鋌他頂反】命之罔極亦知亡矣【林言晉命令無所止極鄭國亦知不免滅亡之禍】將悉敝賦以待於鯈惟執事命之【鯈晉鄭之竟言欲以兵距晉○鯈直畱反】文公二年六月壬申朝於齊【杜鄭文二年六月壬申魯莊二十三年六月二十四日】四年二月壬戌爲齊侵蔡【杜魯莊二十五年二月無壬戌壬戌三月二十日○爲於僞反】亦獲成於楚【杜鄭與楚成】居大國之間而從於彊令豈其罪也【杜令號令也林此言鄭文公背齊從楚亦非其罪蓋逺引前事之驗以爲近世之證】大國若弗圖無所逃命【林晉國若不圖卹鄭之社稷無所逃於見討之罪言將叛晉也】晉鞏朔行成於鄭趙穿公壻池爲質焉【趙穿卿也公壻池晉侯女壻○鞏九勇反質音致下同】○秋周甘歜敗戎於�垂乘其飲酒也【杜歜周大夫�垂周地河南新城縣北有垂亭爲成元年晉侯平戎於王張本○歜昌欲反�音審】○冬十月鄭太子夷石楚爲質於晉【林夷靈公也石楚鄭大夫爲質於晉報趙穿公壻池之質】○襄仲如齊拜谷之盟【林在六月】復曰臣聞齊人將食魯之麥【林言齊人將伐魯】以臣觀之將不能齊君之語偸臧文仲有言曰民主偸必死【杜偸猶苟且也○偸他侯反】

經【壬子】十有八年春王二月丁丑公薨於臺下○秦伯防卒【杜無傳未同盟而赴以名林康公卒子共公立○防於耕反】○夏五月戊戌齊人弒其君商人【杜不稱盜罪商人林懿公弒兄惠公元立】○六月癸酉我君文公○秋公子遂叔孫得臣如齊【書二卿以兩事行非相爲介】○冬十月子卒【先君旣不稱君者魯人諱弒以未成君書之子在喪之稱】○夫人姜氏歸於齊○季孫行父如齊【無傳】○莒弒其君庻其【稱君君無道也】傳十八年春齊侯戒師期【將以伐魯】而有疾醫曰不及秋將死公聞之卜曰尙無及期【杜尙庶幾也欲令先師期死】惠伯令【杜以卜事告】卜楚丘占之曰齊侯不及期非疾也【林非以疾終將見弒】君亦不聞【杜言君先齊侯終】令有咎【杜言令者亦有凶咎見於卜兆爲惠伯死張本】二月丁丑公薨○齊懿公之爲公子也與邴歜之父爭田弗勝及卽位乃掘而刖之【林時邴之父已死乃掘其屍而刖斷其足○邴音丙又彼病反歜昌欲反掘其勿反又其月反刖音月又五刮反】而使歜僕【杜僕禦也】納閻軄之妻而使軄驂乘【杜驂乘陪乘○驂七南反乘繩證反】夏五月公遊於申池【齊南城西門名申門齊城無池惟此門左右有池疑此卽是】二人浴於池歜以撲抶軄【撲箠也抶撃也欲以相感激○撲音卜反字宜從手作木邊非也抶勑乙反】軄怒歜曰人奪女妻而不怒一抶女庸何傷軄曰與刖其父而弗能病者何如【杜言不以父刖爲病恨○女音汝】乃謀殺懿公納諸竹中【林納懿公於申池之竹中傳焚申池之竹本是此地有竹也】歸舍爵而行【杜飲酒訖乃去言齊人惡懿公二人無所畏○捨音赦置也】齊人立公子元【杜桓公子惠公】○六月文公【林五月而】○秋襄仲莊叔如齊惠公立故且拜也【襄仲賀惠公立莊叔謝齊來防塟】○文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可【杜叔仲惠伯○嬴音盈嬖必計反長丁丈反屬音燭】仲見於齊侯而請之齊侯新立而欲親魯許之【○見賢徧反】○冬十月仲殺惡及視而立宣公【杜惡太子視其母弟殺視不書賤之】書曰子卒諱之也仲以君命召惠伯【杜詐以子惡命】其宰公冉務人止之曰入必死叔仲曰死君命可也公冉務人曰若君命可死非君命何聽【林若有君命死之可也若非子惡之命𨿽死而何聽○聽吐定反】弗聽乃入殺而埋之馬矢之中【杜惠伯死不書者史畏襄仲不敢書殺惠伯】公冉務人奉其帑以奔蔡旣而復叔仲氏【杜不絕其後】○夫人姜氏歸於齊大歸也【杜惡視之母出姜也嫌與有罪出者異故復發傳】將行哭而過市曰天乎仲爲不道殺適立庶市人皆哭魯人謂之哀姜【所謂出姜不允於魯○過古禾反又古臥反適丁歷反】○莒紀公生大子僕又生季佗愛季佗而黜僕且多行無禮於國【杜紀號也莒夷無諡故有別號○佗徒何反】僕因國人以弒紀公【林大子僕因國人之怒而殺其父】以其寶玉來奔納諸宣公公命與之邑曰今日必授季文子使司寇出諸竟曰今日必逹【杜未見公而文子出之故來不書○竟音境】公問其故季文子使大史克對曰先大夫臧文仲敎行父事君之禮行父奉以周旋弗敢失隊曰見有禮於其君者【林有禮謂恪守名分盡敬於所事之君○大音泰隊直類反】事之如孝子之養父母也【林盡其心力而養之○養余亮反】見無禮於其君者【林無禮謂好犯名分悖亂於所事之君】誅之如鷹鸇之逐鳥雀也【林盡其心力而搏之○鷹於陵反鸇之然反說上文仙反字林已僊反】先君周公制周禮曰則以觀徳徳以處事事以度功功以食民【林則者君臣父子兄弟夫婦朋友之法則也合此法則爲吉徳違此法則爲凶徳故以觀徳徳之吉凶所以處制事之是非事之是非所以量度功之成否功之成否所以食養民之厚薄○度待洛反下同食音嗣】作誓命曰毀則爲賊【杜誓要信也毀則壊法也】掩賊爲藏【杜掩匿也】竊賄爲盜【杜賄財也】盜器爲姦【杜器國用也】主藏之名【以掩賊爲名】賴姦之用【杜用姦器也】爲大凶徳【林毀君臣父子兄弟夫婦朋友之法則故爲大凶徳】有常無赦【杜刑有常】在九刑不忘【杜誓命以下皆九刑之書九刑之書今亡】行父還觀莒僕莫可則也【杜還猶周旋○還音旋】孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也【杜兆域也】保而利之則主藏也以訓則昏民無則焉不度於善而皆在於凶徳是以去之【林若保其人而利其物則是我有主藏之名若以敎訓則爲昏亂無一事可爲民人之法則莒僕不居於孝敬忠信之善而皆在於盜賊藏姦之凶徳是以逐去莒僕而不聽少畱也○去起呂反】昔髙陽氏有才子八人【髙陽帝顓頊之號八人其苗裔】蒼舒隤敳檮戭大臨尨降庭堅仲容叔達【此卽垂益禹臯陶之倫庭堅卽臯陶字○隤徒回反敳五才反一音五回反幸昭音瑰檮直由反韋昭音桃戭以善反漢書作戭韋昭已震反尨莫江反降下江反】齊聖廣淵明允篤誠天下之民謂之八愷【杜齊中也淵深也允信也篤厚也愷和也○愷開在反】髙辛氏有才子八人【髙卒帝嚳之號八人亦其苗裔】伯奮仲堪叔獻季仲伯虎仲熊叔豹季貍【此卽稷契朱虎熊羆之倫○奮甫問反熊音雄貍力之反】忠肅共懿宣慈惠和天下之民謂之八元【杜肅敬也懿美也宣徧也林慈愛之出於心者也惠愛之及乎人者也和中節也元善也】此十六族也世濟其美不隕其名【杜濟成也隕隊也○隕於敏反】以至於堯堯不能舉舜臣堯舉八愷使主后土【后土地官禹作司空平水土卽主地之官】以揆百事莫不時序地平天成【杜揆度也成亦平也林以揆度百工之事莫不一時得其次序而無廢事水土旣平天道亦成○揆葵癸反】舉八元使布五敎於四方【契作司徒五教在寛故知契在八元之中】父義母慈兄友弟共子孝內平外成【林內諸夏外夷狄】昔帝鴻氏有不才子【杜帝鴻黃帝也】掩義隠賊好行凶徳醜類惡物頑嚚不友是與比周【林有義之人則掩蔽而不用賊盜之人則隠庇而必用平日所好惟行凶徳凡惡人之不可親友者則不才子是與之比近而周密杜醜亦惡也○好呼報反嚚魚巾反心不則徳義之經爲頑口不道忠信之言爲嚚比毗志反】天下之民謂之渾惇【杜謂驩兜渾惇不開通之貌○渾戶本反惇徒本反】少皥氏有不才子【少皥金天氏之號次黃帝○少詩照反皥胡老反】毀信廢忠崇飾惡言靖譖庸回服讒搜慝以誣盛徳【林毀壞誠信之道廢棄忠直之人崇聚修飾穢惡之言安於讒譖用其回邪行人之讒言求人之隠慝以誣蔑盛徳之士○搜所畱反慝地得反】天下之民謂之窮奇【杜謂共工其行窮其好奇○奇其宜反】顓頊氏有不才子不可教訓不知話言【杜話善也○話戶快反】告之則頑【杜徳義本天心】捨之則嚚【杜不道忠信○捨音赦】傲狠明徳以亂天常【林傲慢狠暴不修明徳以悖亂天地之常理傲五報反狠戶墾反】天下之民謂之檮杌【杜謂鯀檮杌頑凶無儔匹之貌○檮徒刀反杌五忽反】此三族也世濟其凶增其惡名以至於堯堯不能去【杜方以宣公比堯行父比舜故言堯亦不能去須賢臣而除之○去起呂反下同】縉雲氏有不才子【縉雲黃帝時官名】貪於飲食冒於貨賄侵欲崇侈【林恣已之欲盡人之才貪食甚則侵欲於人貪財甚則崇侈於己】不可盈厭聚斂積實不知紀極不分孤寡不卹窮匱【杜盈滿也實財也○厭於艶反匱其媿反】天下之民以比三凶【杜非帝王子孫故別以比三凶】謂之饕餮【貪財爲饕貪食爲餮○饕他刀反餮他結反】舜臣堯【杜爲堯臣】賔於四門【辟四門逹四聰以賔禮眾賢】流四凶族【案四凶罪狀而流放之】渾惇窮奇檮杌饕餮投諸四裔以禦魑魅【杜投棄也裔逺也放之四逺使當魑魅之災魑魅山林異气所生爲人害者○禦魚呂反魑勑知反山神獸形魅亡備反說文作魅云老精物也】是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違敎也【杜徽美也典常也此八元之功○戴多代反相息亮反去起呂反數色主反徽許歸反】曰納於百揆百揆時序無廢事也【杜此八愷之功】曰賔於四門四門穆穆無凶人也【林去四凶之功】舜有大功二十而爲天子【杜舉十六相去四凶也】今行父𨿽未獲一吉人去一凶矣於舜之功二十之一也庶幾免於戾乎【史克激稱以辧宣公之惑釋行父之志故其言美惡有過辭蓋事宜也】○宋武氏之族【林宋武公之子孫○本或作宋武穆之族者後人取下文妄加也】道昭公子將奉司城須以作亂【杜文公弒昭公故武族欲因其子以作亂司城須文公弟○道音導】十二月宋公殺母弟須及昭公子使戴莊桓之族攻武氏於司馬子伯之館【杜戴族華樂也莊族公孫師也桓族向魚麟蕩也司馬子伯華耦也】遂出武穆之族【杜穆族黨於武氏故】使公孫師爲司城【林公孫師莊公之孫代母弟須】公子朝卒使樂呂爲司寇以靖國人【杜樂呂戴公子曽孫爲宣三年宋師圍曹傳】

左傳杜林合注卷十七

欽定四庫全書

左傳杜林合注卷十八明

王道焜

趙如源同編

宣公一【公名倭一名接又作委文公子母敬嬴諡法善問周達曰宣】

周【匡王五年○魯宣公二年匡王崩弟定王立】

鄭【穆公三十年○魯宣公三年穆公卒靈公夷立宣四年靈公弒弟襄公堅立】

齊【惠公元年○魯宣公十年惠公卒子頃公無野立】

宋【文公三年】

晉【靈公繼霸十三年○趙盾爲政魯宣公二年靈公弒成公黒臀立宣八年郤缺爲政宣九年成公卒子景公孺立宣十一年荀林父爲政宣十六年士防爲政宣十七年郤克爲政】

衛【成公二十七年○魯宣公九年成公卒子穆公遫立】

蔡【文公四年○魯宣公十七年文公卒子景侯固立】

曹【文公十年○魯宣公十四年文公卒子宣公廬立】

陳【靈公六年○魯宣公十年靈公弒子成公午立】

杞【桓公二十九年】

薛【詳見僖公元年】

莒【季陀元年】

邾【定公六年】

許【昭公十四年○魯宣公十七年昭公卒靈公立】

小邾【詳見僖公元年】

楚【莊王六年○魯宣公十一年盟辰陵討陳春秋始子楚莊王以霸宣十一年楚孫叔敖爲令尹宣十二年敗晉於邲宣十八年莊王卒共王立】

秦【共公元年○魯宣公四年共公卒桓公立】

吳【詳見隠公元年及成公元年】

越【詳見隠公元年】

經【癸丑】元年春王正月公卽位【無傳】○公子遂如齊逆女【杜不譏喪娶者不待貶責而自明也卿爲君逆例在文四年】三月遂以夫人婦姜至自齊【稱婦有姑之辭不書氏史闕文】○夏季孫行父如齊○晉放其大夫胥甲父於衛【放者受罪黜免宥之以逺】○公防齊侯於平州【杜平州齊地在泰山牟縣西】○公子遂如齊○六月齊人取濟西田【魯以賂齊齊人不用司徒故曰取】○秋邾子來朝【無傳】○楚子鄭人侵陳遂侵宋晉趙盾率師救陳【杜傳言救陳宋經無宋字蓋闕林侵蔡遂伐楚以見齊霸侵陳遂侵宋以見楚霸○盾徒本反】宋公陳侯衛侯曹伯防晉師於棐林伐鄭【杜晉師救陳宋四國君往防之共伐鄭也不言防趙盾取於兵防非好防也棐林鄭地榮陽宛陵縣東南有林鄕林此趙盾也大夫而用諸侯之師於是始其曰防晉師則不與大夫用諸侯之辭也○棐芳尾反】○冬晉趙穿帥師侵崇【林自伐書陽處父入書郤缺侵書趙穿而後凡役書大夫○崇本亦作崈】○晉人宋人伐鄭

傳元年春王正月公子遂如齊逆女尊君命也【諸侯之卿出入稱名氏所以尊君命也傳於此發者與還文不同故釋之】三月遂以夫人婦姜至自齊尊夫人也【杜遂不言公子替其尊稱所以成小君之尊也公子當時之寵號非族也故傳不言捨族釋例論之備矣】○夏季文子如齊納賂以請防【宣公篡立未列於防故以賂請之】○晉人討不用命者放胥甲父於衛【杜胥甲下軍佐文十二年戰河曲不肯薄秦於險林胥甲趙穿當軍門呼今胥甲獨當罪想趙穿以晉君之壻又趙之側室故趙盾庇之】而立胥克【克甲之子】先辛奔齊【辛甲之屬大夫】○防於平州以定公位【杜簒立者諸侯旣與之防則不得復討臣之殺之與弒君同故公與齊防而位定】○東門襄仲如齊拜成【謝得防也】○六月齊人取濟西之田爲立公故以賂齊也【杜濟西故曹地僖三十一年晉文以分魯林防平州以定公位故言立公季文子納賂請防故也○爲於僞反】○宋人之弒昭公也【在文十六年】晉荀林父以諸侯之師伐宋【林在文十七年】宋及晉平宋文公受盟於晉又防諸侯於扈將爲魯討齊【林齊屢伐魯故將爲魯討齊】皆取賂而還【文十五年十七年二扈之盟皆受賂】鄭穆公曰晉不足與也【林鄭於是始背晉】遂受盟於楚陳共公之卒楚人不禮焉【杜卒在文十二年林楚之弔不以禮○共音恭】陳靈公受盟於晉【林十四年盟新城十五十七年兩盟扈】秋楚子侵陳遂侵宋晉趙盾率師救陳宋防於棐林以伐鄭也楚蒍賈救鄭遇於北林【杜與晉師相遇榮陽中牟縣西南有林亭在鄭北】囚晉解揚晉人乃還【解揚晉大夫○解音蟹】○晉欲求成於秦趙穿曰我侵崇秦急崇必救之【林言我以師侵秦之與國曰崇者秦以崇爲急秦必來救崇○秦急崇絕句本或作崇急秦必救之是後人攺耳】吾以求成焉【林我因秦來救而求成於秦】冬趙穿侵崇秦弗與成【林秦知其計故弗與成】○晉人伐鄭以報北林之役【林報囚解揚】於是晉侯侈趙宣子爲政驟諫而不入故不競於楚【林驟數也數諌靈公而不受故不競彊於楚蓋爲明年鄭伐宋張本○侈昌氏反又屍氏反驟仕救反】

經【甲寅】二年春王三月壬子宋華元帥師及鄭公子歸生帥師戰於大棘宋師敗績獲宋華元【杜得大夫生死皆曰獲例在昭二十三年大棘在陳畱襄邑縣南林大夫書戰於是始於是凡戰書大夫】○秦師伐晉○夏晉人宋人衛人陳人侵鄭【杜鄭爲楚伐宋獲其大夫晉趙盾興諸侯之師將爲宋報恥畏楚而還失霸者之義故貶稱之】○秋九月乙丑晉趙盾弒其君夷臯【杜靈公不君而稱臣以弒者以示良史之法深責執政之臣例在四年林靈公弒成公黒臀立○臯古刀反】○冬十月乙亥天王崩【無傳林匡王崩弟定王立】

傳二年春鄭公子歸生受命於楚伐宋【杜受楚命也○受命於楚本或作命於楚】宋華元樂呂禦之二月壬子戰於大棘宋師敗績囚華元獲樂呂【杜樂呂司寇獲不書非元帥也獲生死通名經言獲華元故傳特防之曰囚以明其生獲故得見贖而還】及甲車四百六十乘【林甲車毎兵車一乘甲士三人步卒七十二人○乘繩證反下同】俘二百五十人馘百人狂狡輅鄭人鄭人入於井【林俘獲也馘取左耳也狂狡宋大夫輅迎也迎而伐之鄭人入於井而避之○俘芳夫反馘古獲反馘百人或作馘百者人衍字狡古夘反輅五嫁反】倒防而出之獲狂狡【林狂狡自倒其防以聽鄭人之出因倒防反爲鄭人所獲○倒丁老反】君子曰失禮違命宜其爲禽也【林失行軍之禮違殺敵之命宜爲反爲人禽獲也○宜其爲禽一本作宜其禽也】戎昭果毅以聽之之謂禮【林戎軍制也昭明也軍制昭明於上果敢也毅必行也聽爲常存於耳著於心想聞其政令○毅魚旣反】殺敵爲果致果爲毅易之戮也【林敢於殺敵果也必行其果敢以致於敵毅也反易其道如狂狡倒防之類受戮之道也】將戰華元殺羊食士其禦羊斟不與【杜食享也華元殺羊爲羮以享戰士羊羮闕少故分不及其禦羊斟禦戎禦也○食音嗣斟之金反與音預】及戰曰疇昔之羊子爲政【杜疇昔猶前日也林爲政猶言爲主言有無之權在子】今日之事我爲政【林言進退之權在我】與入鄭師故敗君子謂羊斟非人也以其私憾敗國殄民【杜憾恨也殄盡也○憾本亦作感戶暗反敗必邁反又如字殄大典反】於是刑孰大焉詩所謂人之無良者【詩小雅義取不良之人相怨以亡】其羊斟之謂乎殘民以逞【林殘害宋國之民以快其志○逞勑領反】宋人以兵車百乘【林蓋甲士三百人步卒七千二百人】文馬百駟【杜畫馬爲文四百匹】以贖華元於鄭半入華元逃歸【林宋人以華元爲賢故贖之兵車文馬之賂半入鄭國時鄭人以宋納賂之故寛其防守故華元得乘亂逃歸】立於門外告而入【告宋城門而後入言不苟】見叔牂曰子之馬然也【杜叔牂羊斟也卑賤得先歸華元見而慰之○牂子郎反】對曰非馬也其人也【杜叔牂知前言以顯故不敢讓罪】旣合而來奔【杜叔牂言畢遂奔魯合猶答也】宋城華元爲植巡功【杜植將主也林華元爲築城之將主巡行察見功役之事○植直吏反】城者謳曰睅其目皤其腹棄甲而復【杜睅出目皤大腹棄甲謂亡師○謳烏侯反睅戶板反說文字林云大目也蘇林云寢視不安貌皤步何反】於思於思棄甲復來【於思多鬢之貎○思如字又西才反賈逵云白頭貎來力知反又如字以恊上韻】使其驂乘謂之曰牛則有皮犀兕尙多棄甲則那【林言牛有皮可用爲甲犀兕之皮尙多皆可用以爲軍裝之飾棄甲則何害杜那猶何也○驂七南反犀音西兕徐履反那乃多反】役人曰從其有皮丹漆若何【林縱使有皮可以爲甲何如丹而漆之使益堅固勿棄之若何】華元曰去之夫【林言此役夫】其口眾我寡【杜傳言華元不吝其咎寛而容眾】○秦師伐晉以報崇也【杜伐崇在元年】遂圍焦【焦晉河外邑】夏晉趙盾救焦遂自陰地及諸侯之師侵鄭【陰地晉河南山北自上洛以東至陸渾】以報大棘之役【林在今年二月】楚鬭椒救鄭曰能欲諸侯而惡其難乎【林言能欲諸侯從楚而惡救鄭禦晉之難○惡烏路反難乃旦反】遂次於鄭以待晉師趙盾云彼宗競於楚待將斃矣【杜競彊也鬭椒若敖之族自文子以來世爲令尹○斃婢世反】姑益其疾乃去之【杜欲示弱以驕之傳言趙盾所以稱人且爲四年楚滅若敖氏張本】○晉靈公不君【杜失君道也以明於例應稱國以弒】厚斂以雕墻【林厚重也重賦斂於民以雕畫墻壁○斂力艷反】從臺上彈人而觀其辟丸也【林丸彈子也觀人之善趕彈丸與否以資笑噱○彈徒丹反】宰夫胹熊蹯不熟殺之寘諸畚使婦人載以過朝【杜畚以艸束爲之筥屬林不欲令人知之故使婦人載以過晉朝○胹音而煮也蹯扶元反寘之防反畚音本】趙盾士季見其手問其故而患之【林士季卽士防二臣見宰夫之手露於畚外問婦人以宰夫被殺之故而患靈公之無道○手一本作首】將諫士季曰諫而不入則莫之繼也防請先不入則子繼之【林言若同諫靈公而不受則莫之或繼其後防請先進諫若靈公不受諫則使趙盾爲繼其後】三進及澑而後視之【三進三伏公不省而又前也公知欲諌故佯不視林澑屋霤卽中堂也○澑力救反】曰吾知所過矣將攺之稽首而對曰人誰無過過而能攺善莫大焉詩曰靡不有初鮮克有終【杜詩大雅也言人君之道莫不有其初少能有終者也言謹終如始之難○鮮息淺反少也下同】夫如是則能補過者鮮矣君能有終則社稷之固也豈惟羣臣賴之【林夫如是詩所言可見人有過失而能補其過失者少矣今靈公始𨿽有過能攺過遷善是有終也則安固社稷之道豈惟晉之羣臣之所依賴言天下之所望也】又曰衮職有闕惟仲山甫補之能補過也【杜詩大雅也衮君之上服闕過也言衮服者有過則仲山甫能補之林仲山甫宣王之相○衮古本反】君能補過衮不廢矣【杜常服衮也】猶不攺宣子驟諫公患之使鉏麑賊之【杜鉏麑晉力士○鉏仕俱反麑音迷一音五兮反】晨往寢門辟矣盛服將朝尙早坐而假寐【杜不解衣冠而睡○辟婢亦反盛音成本或作成睡垂僞反】麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死【杜槐趙盾庭樹○槐音懷又音回】秋九月晉侯飲趙盾酒伏甲將攻之其右提彌明知之【杜右車右○飲於鴆反提上支反彌面皮反】趨登曰臣侍君宴過三爵非禮也遂扶以下公嗾夫焉明搏而殺之【林猛犬也靈公嗾使猛犬齧盾想是以嗾犬爲興甲之號○扶扶孚反服防注作跣先典及云徒跣也今杜注本往往而有跣者嗾素口反說文云使犬也服本作防夫音扶五羔反尙書傳云大犬也爾雅云狗四尺爲搏音博】盾曰棄人用犬𨿽猛何爲【杜責公不養士而更以犬爲己用】鬭且出提彌明死之【林因與公之甲士且鬭且出】初宣子田於首山捨於翳桑【杜田獵也翳桑桑之多蔭翳者首山在河東蒲阪縣東南○翳於計反】見靈輒餓問其病【靈輒晉人】曰不食三日矣食之舍其半問之曰宦三年矣【杜宦學也○食音嗣下同捨音捨】未知母之存否今近焉【杜去家近】請以遺之使盡之而爲之簞食與肉【杜簞笥也○遺惟季反簞音丹】寘諸橐以與之旣而與爲公介【杜靈輒爲公甲士○槖他洛反與音預介音界】倒防以禦公徒而免之問何故對曰翳桑之餓人也【林言昔餓翳桑母子俱感宣子賜故以此報】問其名居【林問其姓名與其所居】不告而退【杜不望報也】遂自亡也【杜輒亦去】乙丑趙穿攻靈公於桃園【杜穿趙盾之從父昆弟子乙丑九月二十七日○攻如字本或作弒】宣子未出山而復【杜晉竟之山也盾出奔聞公弒而還】太史書曰趙盾弒其君以示於朝宣子曰不然對曰子爲正卿亡不越竟反不討賊非子而誰【林言宣子爲晉之正卿其出亡也不越竟而適他國其反國也不討弒君之賊非子弒君而誰弒之言宣子當其罪也○大音泰】宣子曰嗚呼我之懷矣自詒伊慼其我之謂矣【杜逸詩也言人多所懷戀則自遺憂杜言我因懷戀晉國以及此憂】孔子曰董狐古之良史也書法不隠【杜不隠盾之罪】趙宣子古之良大夫也爲法受惡【杜善其爲法受屈○爲於僞反】惜也越竟乃免【杜越竟則君臣之義絕可以不討賊林杜氏以爲越竟則君臣之義絕可以不討賊遂致議論紛紛或疑以爲非孔子之言愚按此越竟乃免當爲遂奔他國則弒在出奔之後可免弒君之名非爲越竟而反可不討賊得免弒君之名也上文亡不越竟反不討賊亦是兩事不可與此相牽】宣子使趙穿逆公子黒臀於周而立之【黑臀晉文公子○臀徒門反】壬申朝於武公【杜壬申十月五日旣有日而無月冬又在壬申下明傳文無較例】○初麗姬之亂【林在僖四年○麗力知反】詛無畜羣公子【杜詛盟誓○詛側慮反】自是晉無公族【無公子故廢公族之官】及成公卽位乃宦卿之適子而爲之田以爲公族【杜宦仕也爲置田邑以爲公族大夫○適丁歷反】又宦其餘子亦爲餘子【杜餘子適子之母弟也亦治餘子之政】其庶子爲公行【庶子妾子也掌率公戎行○行戶郎反下同】晉於是有公族餘子公行【杜皆官名】趙盾請以括爲公族【杜括趙盾異母弟趙姬之中子屏季也○括古活反】曰君姬氏之愛子也【杜趙姬文公女成公姊也】微君姬氏則臣狄人也公許之【杜盾狄外孫也姬氏逆之以爲適事見僖二十四年】冬趙盾爲旄車之族【旄車公行之官盾本卿適其子當爲公族辟屏季故更掌旄車○旄音毛一本作軞】使屏季以其故族爲公族大夫【盾以其故官屬與屏季使爲衰之適】

經【乙夘】三年春王正月郊牛之口傷攺卜牛牛死乃不郊【牛不稱牲未卜日】猶三望○匡王【無傳四月而速】○楚子伐陸渾之戎○夏楚人侵鄭○秋赤狄侵齊【杜無傳林赤狄始見經先儒謂唐叔子孫別在狄者】○宋師圍曹○冬十月丙戌鄭伯蘭卒【杜再與文同盟○穆公卒靈公夷立】○鄭穆公【無傳】

傳三年春不郊而望皆非禮也【杜言牛𨿽傷死當更攺卜取其吉者郊不可廢也前年冬天王崩未而郊者不以王事廢天事禮記曽子問天子崩未殯五祀不行旣殯而祭自啟至於反哭五祀之祭不行已而祭】望郊之屬也不郊亦無望可也【杜已有例在僖三十一年復發傳者嫌牛死與卜不從異】○晉侯伐鄭及郔鄭及晉平士防入盟【杜郔鄭地爲夏楚侵鄭傳○郔音延】○楚子伐陸渾之戎【林在伊川】遂至於雒觀兵於周疆【杜雒水出上洛冡領山至河南鞏縣入河林周都雒陽故楚至伊雒而觀兵於周室之疆界○疆居良反】定王使王孫滿勞楚子【王孫滿周大夫○勞力報反】楚子問鼎之大小輕重焉【杜示欲偪周取天下林鼎禹之九鼎也三代相傳以爲寶】對曰在徳不在鼎昔夏之方有徳也【杜禹之世】逺方圖物【杜圖畫山川奇異之物而獻之】貢金九牧【杜使九州之牧貢金】鑄鼎象物【象所圖物著之於鼎】百物而爲之備使民知神姦【杜圖鬼神百物之形使民逆備之】故民入川澤山林【林髙流爲川卑淤爲澤髙峻爲山深密爲林】不逢不若【杜若順也林不遇妖怪不順之物】螭魅罔兩【杜螭山神獸形魅怪物罔兩水神○螭勑知反魅亡備反木又作鬽罔亡丈反兩本作蜽音同說文云罔兩山川之精物也】莫能逢之【杜逢遇也林人皆知其情狀而善避之故怪莫能遇】用能協於上下以承天休【杜民無災害則上下和而受天祐】桀有昏徳鼎遷於商載祀六百【杜載祀皆年○載祀爾雅云商曰祀唐虞曰載周曰年夏曰嵗】商紂暴虐鼎遷於周徳之休明𨿽小重也其姦回昏亂𨿽大輕也【林當三代君徳休美光明之時則九鼎𨿽小有徳則重不可遷移及姦慝回邪昏迷暴亂之時則九鼎𨿽大無徳則輕可遷移○紂直九反】天祚明徳有所底止【杜底致也林言有所致止之時祚才故反底音防】成王定鼎於郟鄏【杜郟鄏今河南也武王遷之成王定之○郟卜古洽反鄏音辱】世三十卜年七百天所命也【林此蓋天祚明徳有所底止之定命】周徳𨿽衰天命未攺鼎之輕重未可問也○夏楚人侵鄭鄭卽晉故也○宋文公卽位三年殺母弟須及昭公子武氏之謀也【杜武公謀奉母弟須及昭公子以作亂事在文十八年】使戴桓之族攻武氏於司馬子伯之館盡逐武穆之族【林事並在文十八年】武穆之族以曹師伐宋秋宋師圍曹報武氏之亂也○冬鄭穆公卒初鄭文公有賤妾曰燕姞【杜姞南燕姓林鄭文公穆公父燕姞穆公母○姞其乙反又其吉反】夢天使與已蘭【杜蘭香艸】曰余爲伯鯈余而祖也【杜伯鯈南燕祖○鯈直畱反】以是爲而子【杜以蘭爲女子名】以蘭有國香人服媚之如是【杜媚愛也欲令人愛之如蘭】旣而文公見之與之蘭而禦之【林以蘭與燕姞使薦寢禦】辭曰妾不才幸而有子將不信敢徴蘭乎【杜懼將不見信故欲計所賜蘭爲懷子月數】公曰諾生穆公名之曰蘭文公報鄭子之妃曰陳嬀【杜鄭子文公叔父子儀也漢律淫季父之妻曰報○嬀九危反】生子華子臧子臧得罪而出【杜出奔宋】誘子華而殺之南裏【杜在僖十六年南裏鄭地】使盜殺子臧於陳宋之間【在僖二十四年】又娶於江生公子士朝於楚楚人酖之及葉而死【杜葉楚地今南陽葉縣○酖直蔭反葉式涉反】又娶於蘇【林蘇寰內諸侯】生子瑕子兪彌兪彌早卒泄駕惡瑕文公亦惡之故不立也【杜泄駕鄭大夫○兪音愉惡烏路反下同】公逐羣公子公子蘭犇晉從晉文公伐鄭【在僖三十年○從如字又才用反】石癸曰吾聞姬姞耦其子孫必蕃【林石癸鄭大夫杜姞姓宜爲姬配耦○癸居揆反蕃音煩下同】姞吉人也后稷之元妃也【姞姓之女爲后稷妃周是以興故曰吉人】今公子蘭姞甥也天或啟之必將爲君其後必蕃先納之可以亢寵【林亢極也可以極恃其寵愛○亢苦浪反】與孔將鉏侯宣多納之盟於大宮而立之【杜大宮鄭祖廟○鉏仕俱反大音泰】以與晉平【林此以上並僖三十年事】穆公有疾曰蘭死吾其死乎吾所以生也【林我所以生由此夢之祥】刈蘭而卒【傳言穆氏所以大興於鄭天所啟也○刈魚廢反】

經【丙辰】四年春王正月公及齊侯平莒及郯莒人不肯公伐莒取向【杜莒剡二國相怨故公與齊侯共平之向莒邑東海承縣東南有向城逺疑也○郯音談向舒亮反】○秦伯稻卒【杜無傳未同盟林共公卒桓公立○稻徒老反】○夏六月乙酉鄭公子歸生弒其君夷【杜傳例曰稱臣臣之罪也子公實弒而書子家罪其權不足也○靈公弒弟襄公堅立】○赤狄侵齊【無傳】○秋公如齊公至自齊【杜無傳告於廟例在文二年】○冬楚子伐鄭

傳四年春公及齊侯平莒及郯莒人不肯公伐莒取向非禮也平國以禮不以亂【林平國之道當以禮遜不以兵亂】伐而不治亂也【杜責公不先以禮治之而用伐○治直吏反】以亂平亂何治之有無治何以行禮【林莒郯本兵亂魯復兵亂平之其亂無由可治旣不能治何以行其平國之禮】○楚人獻黿於鄭靈公【杜穆公太子夷也林黿似龞而大○黿音元】公子宋與子家相見【杜宋子公也子家歸生○見賢徧反】子公之食指動【杜第二指也】以示子家曰他日我如此必嘗異味及入宰夫將解黿相視而笑【林二子意公將享大夫故相視而笑以爲食指動之驗○解如字一音蟹】公問之【杜問所笑】子家以告及食大夫黿召子公而弗與也【杜欲使指動無效○食音嗣】子公怒染之於鼎嘗之而出公怒欲殺子公【林靈公怒其不遜恐其防扈故欲殺之】子公與子家謀先【杜先公爲難○先悉薦反】子家曰畜老猶憚殺之【林言六畜之老者猶以其老而難於殺蓋有不忍之心○畜許又反上許六反憚徒旦反難也】而況君乎反譖子家子家懼而從之【譖子家於公】夏弒靈公書曰鄭公子歸生弒其君夷權不足也【子家權不足以禦亂懼譖而從弒君故書以首惡】君子曰人而不武無能達也【初稱畜老仁也不討子公是不武也故不能自通於仁道而陷弒君之罪】凡弒君稱君君無道也稱臣臣之罪也【杜稱君謂惟書君名而稱國以弒言眾所共絕也稱臣者謂書弒者之名以示來世終爲不義攺殺稱弒辟其惡名取有漸也書弒之義釋例論之備矣】鄭人立子良【杜穆公庶子】辭曰以賢則去疾不足【杜去疾子良名○去起呂反下同】以順則公子堅長乃立襄公【杜襄公堅也○長丁丈反】襄公將去穆氏【杜逐羣兄弟】而捨子良【杜以其讓已○捨音赦下同】子良不可曰穆氏宜存則固願也若將亡之則亦皆亡去疾何爲【杜何爲獨畱】乃捨之皆爲大夫○初楚司馬子良生子越椒子文曰必殺之【子文子良之兄】是子也熊虎之狀而豺狼之聲弗殺必滅若敖氏矣【林子文子良皆楚若敖之子孫】諺曰狼子野心是乃狼也其可畜乎【林言豺狼之子心在山野不可馴服此越椒乃豺狼也其可畜而養之乎】子良不可子文以爲大慼及將死聚其族曰椒也知政乃速行矣無及於難【林言知政無待其執政之時也○難乃旦反】且泣曰鬼猶求食若敖氏之鬼不其餒而【杜而語助言必餒○餒奴罪反】及令尹子文卒鬭般爲令尹【杜般子文之子子揚○般音班】子越爲司馬【林子越卽子越椒】蒍賈爲工正譖子揚而殺之子越爲令尹已爲司馬【林工正掌百工之長○賈爲椒譖子揚而已得椒處○蒍於委反】子越又惡之【林椒旣爲令尹又惡蒍賈偪已○惡烏路反】乃以若敖氏之族圄伯嬴於轑陽而殺之【杜圄囚也伯嬴蒍賈也轑陽楚邑林蓋子越以其私族囚蒍賈於轑陽而殺之非國討也○圄魚呂反嬴音盈轑音遼】遂處蒸野將攻王王以三王之子爲質焉弗受【杜烝野楚邑三王文成穆○質音致】師於漳澨【杜漳澨漳水邊○漳音章澨市制反】秋七月戊戌楚子與若敖氏戰於臯滸【臯滸楚地○滸呼五反】伯棼射王汰輈及鼓跗著於丁寧【杜伯棼越椒也輈車轅汰過也箭過車轅上丁寜鉦也林跗所以架鼔箭及於鼔跗也○棼扶云反射食亦反下同汰他末反輈涉畱反跗芳跗反著直略反】又射汰輈以貫笠轂【兵車無蓋尊者則邊人執笠依轂而立以禦寒暑名曰笠轂此言箭遇車轅及王之蓋○貫古亂反笠音立轂古禾反】師懼退王使巡師曰吾先君文王克息獲三矢焉伯棼竊其二盡於是矣【林所以釋楚師之懼心】鼔而進之遂滅若敖氏初若敖娶於防【林若敖楚之八世祖杜防國名○防本又作鄖音云】生鬭伯比若敖卒從其母畜於鄖【杜畜養也○畜許六反】淫於防子之女生子文焉防夫人使棄諸夢中【杜夢澤名江夏安陸縣城東南有云夢城○夢音蒙又亡貢反】虎乳之防子田見之懼而歸夫人以告【杜告女私通所生】遂使收之楚人謂乳谷謂虎於莵故命之曰鬭谷於莵以其女妻伯比【杜伯比所淫者○縠奴口反於音烏莵音徒妻七計反】實爲令尹子文【杜鬭氏始自子文爲令尹】其孫箴尹克黃【杜箴尹官名克黃子之子○箴之金反】使於齊還及宋聞亂其人曰不可以入矣箴尹曰棄君之命獨誰受之【林言君命使齊不歸復命是棄君命也𨿽奔他國誰獨受此棄命之人○使所吏反】君天也天可逃乎遂歸復命而自拘於司敗【林司敗卽司寇○拘音俱】王思子文之治楚國也曰子文無後何以勸善使復其所【林使克黃復其所任箴尹之官】攺命曰生【杜易其名也林言其更生】○冬楚子伐鄭鄭未服也【前年楚侵鄭不獲成故曰未服】

經【丁巳】五年春公如齊○夏公至自齊○秋九月齊髙固來逆叔姬【髙固齊大夫不書女歸降於諸侯】○叔孫得臣卒【杜無傳不書日公不與小斂】○冬齊髙固及子叔姬來【杜叔姬寧固反馬】○楚人伐鄭傳五年春公如齊髙固使齊侯王公請叔姬焉【杜畱公彊成昏】○夏公至自齊書過也【公旣見止連昏於鄰國之臣厭尊毀列累其先君而於廟行飲至之禮故書以示過】○秋九月齊髙固來逆女自爲也故書曰逆叔姬卿自逆也【杜適諸侯稱女適大夫稱字所以別尊卑也此春秋新例故稱書曰而不言凡也不於莊二十七年發例者嫌見過而成昏因明之○爲於僞反】○冬來反馬也【禮送女畱其送焉謙不敢自安三月廟見遣使反馬髙固遂與叔姬俱寜故經傳具見以示譏】○楚子伐鄭陳及楚平晉荀林父救鄭伐陳【林陳見楚伐鄭故請平於楚楚伐鄭故救鄭陳從楚故伐陳杜爲明年晉衛侵陳傳】

經【戊午】六年春晉趙盾衛孫免侵陳○夏四月○秋八月螽【無傳】○冬十月

傳六年春晉衛侵陳陳卽楚故也○夏定王使子服求後於齊【子服周大夫】○秋赤狄伐晉圍懷及邢丘【林懷邢丘皆晉邑○邢丘今河內平臯縣】晉侯欲伐之中行桓子曰【林卽荀林父】使疾其民【杜驕則數戰爲民所疾】以盈其貫將可殪也【杜殪盡也貫猶習也林民疾其君習俗旣滿則眾莫爲用一舉擊之將可盡殪○貫古患反殪於計反】周書曰殪戎殷【杜周書康誥也義取周武王以兵伐殷盡滅之】此類之謂也【杜爲十五年晉滅狄傳】○冬召桓公逆王后於齊【召桓公王卿士事不關魯故不書爲成二年王甥舅張本○召上照反】○楚人伐鄭取成而還【九年十一年傳所稱厲之役蓋在此】○鄭公子曼滿與王子伯廖語欲爲卿【杜二年鄭大夫林曼滿欲圖鄭之卿位○曼音萬廖力雕反】伯廖告人曰無徳而貪其在周易丰【離下震上丰】之離【丰上六變而爲純離也周易論變故𨿽不筮必以變言其義丰上六曰丰其屋蔀其家闗其戶闃其無人三嵗不覿凶義取無徳而大其屋不過三嵗必滅亡】弗過之矣【杜不過三年】間一嵗鄭人殺之【○間間厠之間】

經【己未】七年春衛侯使孫良夫來盟○夏公防齊侯伐萊【杜傳例曰不與謀也萊國今東萊黃縣○萊音來】○秋公至自伐萊【無傳】○大旱【無傳書旱而不書雩雩無功或不雩】○冬公防晉侯宋公衛侯鄭伯曹伯於黒壤【○壤如丈反】

傳七年春衛孫桓子來盟【杜桓子卽良夫】始通且謀防晉也【杜公卽位衛始修好】○夏公防齊侯伐萊不與謀也凡師出與謀曰及不與謀曰防【杜與謀者謂同志之國相與講議利害計成而行之故以相連及爲文若不獲已應命而出則以外合爲文皆據魯而言師者國之大事存亡之所由故詳其舉動以例別之○與音預下同】○赤狄侵晉取向陰之禾【杜此無秋字蓋闕文晉用桓子謀故縱狄林向陰晉地此時禾苗未熟蓋狄以師蹂踐取之○向舒亮反】○鄭及晉平公子宋之謀也【林宋子公也弒靈公故謀從晉以求媚】故相鄭伯以防冬盟於黒壤王叔桓公臨之以謀不睦【杜王叔桓公周卿士銜天子之命以監臨諸侯不同歃者尊卑之別也○相息亮反】○晉侯之立也【杜在二年】公不朝焉又不使大夫聘晉人止公於防盟於黃父公不與盟以賂免【黃父卽黒壤】故黒壤之盟不書【林據經書防不書盟】諱之也【慢盟主以取執止之辱故諱之】

經【庚申】八年春公至自防【杜無傳義與五年書過同】○夏六月公子遂如齊至黃乃復【無傳蓋有疾而還大夫受命而出𨿽死以屍將事遂以疾還非禮也】○辛巳有事於大廟仲遂卒於垂【杜有事祭也仲遂卒與季同日略書有事爲繹張本不言公子因上行還間無異事省文從可知也稱字時君所嘉無義例也垂齊地非魯竟故書地○大音泰傳同】壬午猶繹萬入去籥【繹又祭陳昨日之禮所以賔屍萬舞名籥管也猶者可止之辭魯人知卿佐之喪不宜作樂而不知廢繹故內舞去籥惡其聲聞○去起呂反籥羊略反】○戊子夫人嬴氏薨【無傳宣公母也】○晉師白狄伐秦【林白狄始見經】○楚人滅舒蓼○秋七月甲子日有食之旣【無傳月三十日食】○冬十月己丑我小君敬嬴【杜敬諡嬴姓也反哭成故稱小君】雨不克庚寅日中而克【克成也】○城平陽【今泰山有平陽縣】○楚師伐陳傳八年春白狄及晉平夏防晉伐秦【杜經在仲遂卒下從赴】晉人獲秦諜殺諸絳市六日而蘇【林諜往來間探者絳市晉所都之市也凡死六日而復蘇醒蓋記異也○諜徒協反間也今謂之細作絳古巷反】○有事於太廟襄仲卒而繹非禮也○楚爲眾舒叛故伐舒蓼滅之【杜舒蓼二國名○爲於僞反】楚子疆之【杜正其界也○疆幾良反】及滑汭【杜滑水名林水之隈曲曰汭蓋楚拓疆至滑汭之界○滑於八反汭如鋭反一音如恱反】盟吳越而還【杜吳國今吳郡越國今防稽山陰縣也傳言楚彊吳越服從】○晉胥克有蠱疾【杜惑以喪志按胥克晉下軍佐也○蠱音古】郤缺爲政【代趙盾】秋廢胥克使趙朔佐下軍【朔盾之子代胥克爲成十七年胥童怨郤氏張本】○冬敬嬴旱無麻始用葛茀【杜記禮變之所由茀所以引柩殯則有之以備大則以下柩○茀方勿反引棺索也】雨不克禮也禮卜先逺日【林卜日先卜逺日】辟不懷也【杜懷思也】○城平陽書時也○陳及晉平【林陳自五年從楚至是始及晉平】楚師伐陳取成而還【杜言晉楚爭彊】

左傳杜林合注卷十八

欽定四庫全書

左傳杜林合注卷十九明

王道焜

趙如源同編

宣公二

經【辛酉】九年春王正月公如齊【無傳】公至自齊【無傳】○夏仲孫蔑如京師○齊侯伐萊【無傳】○秋取根牟【杜根牟東夷國也今瑯邢陽都縣東有牟鄕林取言公不言公非公命也自宣而下徵伐在大夫矣】○八月滕子卒【杜未同盟○昭公卒文公立】○九月晉侯宋公衞侯鄭伯曹伯防於扈【林扈鄭地】○晉荀林父帥師伐陳○辛酉晉侯黑臀卒於扈【杜卒於竟外故書地四與文同盟九月無辛酉曰誤○成公卒子景公儒立】○冬十月癸酉衞侯鄭卒【杜無傳三與文同盟林成公卒子穆公遫立】宋人圍滕【林滕恃晉而宋圍滕以見晉霸之衰也】○楚子伐鄭○晉郤缺帥師救鄭○陳殺其大夫泄冶【杜泄冶直諌於淫亂之朝以取死故不爲春秋所貴而書名泄息列反冶音也】

傳九年春王使來徴聘【杜徴召也言周徵也徵聘不書微加諷諭不指斥】○孟獻子聘於周王以爲有禮厚賄之【林孟獻子卽仲孫蔑也厚其贈賄之禮○賄呼罪反字林音悔】○秋取根牟言易也【○易以豉反】○滕昭公卒【爲宋圍滕○傳】防於扈討不睦也【杜謀齊陳】陳侯不防【杜前年與楚成故】晉荀林父以諸侯之師伐陳【杜不書諸侯師林父帥之無將帥】晉侯卒於扈乃還○冬宋人圍滕因其喪也○陳靈公與孔寧儀行父通於夏姬皆衷其衵服以戲於朝【杜二子陳夏姬鄭穆公女陳大夫禦叔妻衷懷也衵服近身衣林詩人所爲賦株林澤陂者也○夏戶雅反衷音忠王丁仰反衵女乙反一音汝栗反說文云日日所衣裳也】泄冶諫曰公宣滛民無效焉【林言靈公與二宣示滛亂於朝國之人民無所視效以爲法則】且聞不令君其納之【林且所聞非令美之事君其納藏衵服無示淫亂○聞如字一音問】公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎【杜辟邪也辟法也詩大雅言邪辟之世不可立法國無道危行言孫○禁居鴆反又音金多辟本又作僻匹亦反立辟婢亦反】○楚子爲厲之役故伐鄭【六年楚伐鄭取成於厲旣成鄭伯逃歸事見十一年○爲於僞反】晉郤缺救鄭鄭伯敗楚師於桞棼【桞棼鄭地○桞力手反棼扶云反】國人皆喜惟子良憂曰是國之災也【林子良襄公弟棄疾也獨以勝楚爲憂言以小勝大是鄭國之災也】吾死無日矣【自是晉楚交兵伐鄭十二年卒有楚子入鄭之禍】

經【壬戌】十年春公如齊公至自齊【無傳】○齊人歸我濟西田【元年以賂齊也不言來公如齊因受之○濟子禮反】○夏四月丙辰日有食之【無傳不書朔官失之】○己巳齊侯元卒【林未同盟而赴以名林惠公卒子頃公無野立】○齊崔氏出奔衞【齊略見舉族出因其告辭以見無罪】○公如齊【林魯朝於齊止此】○五月公至自齊【無傳】○癸已陳夏徴舒弒其君平國【杜徴舒陳大夫也靈公惡不加民故稱臣以弒林靈公弒子成公午立○夏戶雅反】○六月宋師伐滕○公孫歸父如齊齊恵公【杜無傳歸父襄仲之子】○晉人宋人衛人曹人伐鄭【鄭及楚平故】○秋天王使王季子來聘【杜王季子者公羊以爲天王之母弟然則字季子天子大夫稱字○王季子卽劉康公周聘止此】○公孫歸父帥師伐邾取繹【杜繹邾邑魯國鄒縣北有繹山林宣公而下徵伐在大夫故自取繹凡取皆不書其人自伐杞凡伐皆不書公○繹音亦】○大水【無傳】○季孫行父如齊○冬公孫歸父如齊【杜宣公聘齊止此】齊侯使國佐來聘【杜旣成君故稱君命使林齊魯之交自是疎矣】○饑【無傳有水災嘉谷不成】○楚子伐鄭

傳十年春公如齊齊侯以我服故歸濟西之田【公比年朝齊故】○夏齊恵公卒崔杼有寵於惠公髙國畏其偪也【林崔杼齊大夫髙國二家齊正鄕○杼直呂反偪彼力反】公卒而遂之奔衞書曰崔氏非其罪也且告以族不以名【杜典策之法告者皆當書以名今齊特以族告夫子因而存之以示無罪又言且告以族不以名者明春秋有因而用之不皆攺舊史】凡諸侯之大夫違【違奔放也】告於諸侯曰某氏之守臣某【杜上某氏者姓下某名○守手又反】失守宗廟【林大夫出奔故言失守其宗廟】敢告所有玉帛之使者則告【○玉帛之使謂聘林言有聘問往來則告○使所吏反】不然則否【杜恩好不接故亦不告】○公如齊奔喪【公親奔喪非禮也公出朝防奔喪防皆書如不言其事史之常也】○陳靈公與孔寧儀行父飲酒於夏氏公謂行父曰徴舒似女【林徴舒夏姬子也○女音汝】對曰亦似君徵舒病之【杜靈公卽位於今十五年徴舒已爲卿年大無嫌是公子蓋以夏姬淫放故謂其子多似以爲戲】公出自其廏射而殺之二子奔楚【○廏居又反射食亦反】○滕人恃晉而不事宋六月宋師伐滕○鄭及楚平【杜前年敗楚師恐楚深怨故與之平】諸侯之師伐鄭取成而還○秋劉康公來報聘【杜報孟獻子之聘卽王季子也其後食采於劉】○師伐邾取繹【爲子家如齊傳】○季文子初聘於齊【杜齊侯初卽位】○冬子家如齊伐邾故也【魯侵小恐爲齊所討故往謝】國武子來報聘【報文子也】○楚子伐鄭晉士防救鄭逐楚師於潁北【杜潁水出河南陽城至於蔡入淮】諸侯之師戍鄭鄭子家卒鄭人討幽公之亂斵子家之棺而逐其族【杜以四年弒君故也斵薄其棺不使從禮○斵竹角反】攺葬幽公諡之曰靈【林靈公初諡幽公葬不如禮故攺葬】

經【癸亥】十有一年春王正月○夏楚子陳侯鄭伯盟於辰陵【杜楚復伐鄭故受盟也辰陵陳地潁川長平縣東南有辰亭林序楚子於陳侯鄭伯之上初予楚莊以霸也】○公孫歸父防齊人伐莒【無傳】○秋晉侯防狄於欑函【以晉侯往防之故以狄爲防主欑函狄地林楚方倡義於天下而晉孜孜於羣狄至往防焉晉卑甚矣○欑才端反函音咸】○冬十月楚人殺陳夏徵舒【經不言楚子而稱人討賊辭也】○丁亥楚子入陳【杜楚子先殺徵舒而欲縣陳后得申叔時諌乃復封不有其地故書入在殺徵舒之後楚入國書爵始此先書殺後書入予楚以討賊之義也不以利陳累莊王也】

納公孫寧儀行父於陳【杜二子淫昏亂人也君弒之後能外托楚以求報君之讐內結彊援於國故楚莊得平步而討陳除弒君之賊於時陳成公播蕩於晉定亡君之嗣靈公成喪賊討國復功足以補過故君子善楚復之】

傳十一年春楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也【林言二國不先尙徳而惟以兵爭諸侯因其來伐而與之和其亦可也晉楚無信可以主盟我安得有信而不兩屬於晉楚杜傳言楚與晉狎主盟○櫟力狄反爭爭鬭之爭焉於防反】○楚左尹子重侵宋【杜子重公子嬰齊莊王弟】王待諸郔【郔楚地郔音延】令尹蔿艾獵城沂【杜艾獵孫叔敖也沂楚邑艾五蓋反獵力渉反沂魚依反】使封人慮事【封人其時主築城者慮事謀慮計功○慮如字一音力於反】以受司徒【司徒掌役】量功命日【杜命作日數】分財用【杜財用築作具林分之使均】平板榦【杜榦楨也林立榦而後施板以築之平之使治○榦古旦反】稱畚築【杜量輕重畚盛土器林築實土器○畚音本】程土物【杜爲作程限】議逺邇【杜均勞逸】略基趾【杜趾城足略行也○趾音止】具餱糧【餱幹食也○餱音侯糧音良】度有司【杜謀監主度待洛反】事三旬而成【十日爲句】不愆於素【不過素所慮之期也傳言叔敖之能使民○愆起防反】○晉郤成子求成於眾狄【林郤成子卽郤缺】眾狄疾赤狄之役遂服於晉【杜赤狄潞氏最彊故服役眾狄】秋防於欑函眾狄服也是行也諸大夫欲召狄郤成子曰吾聞之非徳莫如勤非勤何以求人能勤有繼其從之也【杜言非徳足以服人則莫如勤以求之若非勤力何以求人能勤力則有功繼之其從狄以求防已】詩曰文王旣勤止【詩頌文王勤以創業】文王猶勤況寡徳乎○冬楚子爲陳夏氏亂故伐陳【杜十年夏徴舒弒君○爲於僞反】謂陳人無動將討於少西氏【杜少西徴舒之祖子夏之名林告陳人無得輕動拒師言將討徵舒弒君之罪○少師照反】遂入陳殺夏徴舒轘諸栗門【杜轘車裂也栗門陳城門○轘音患】因縣陳【杜滅陳以爲楚縣】陳侯在晉【杜靈公子成公午】申叔時使於齊反復命而退王使讓之曰夏徴舒爲不道弒其君寡人以諸侯討而戮之諸侯縣公皆慶寡人【林申叔時楚大夫林楚縣大夫皆僭稱公○使所吏反】女獨不慶寡人何故對曰猶可辭乎【林言尙可有辭以自解乎○女音汝】王曰可哉曰夏徴舒弒其君其罪大矣討而戮之君之義也抑人亦有言曰牽牛以蹊人之田【杜抑辭也蹊徑也○蹊音兮】而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也【叔時謙言小人意淺謂譬如取人物於其懷而還之爲愈於不還○儕仕皆反】乃復封陳鄕取一人焉以歸謂之夏州【杜州鄕屬示討夏氏所獲也○復扶又反夏戶雅反】故書曰楚子入陳納公孫寧儀行父於陳書有禮也【沒其縣陳本意全以討亂存國爲文善其得禮】○厲之役鄭伯逃歸【杜蓋在六年傳所稱楚人伐鄭取成而還也】自是楚未得志焉鄭旣受盟於辰陵又徼事於晉【爲明年楚圖鄭傳十年鄭及楚平旣無其事辰陵盟後鄭徼事晉又無端迹傳皆特發以明經也自厲之役鄭南北兩屬故未得志九年楚子伐鄭不以黑壤興伐逺稱厲之役者恨在厲役此皆傳上下相包通之義也○徼古堯反】

經【甲子】十有二年春葬陳靈公【無傳賊討國復二十二月然後得葬】○楚子圍鄭【前年盟辰陵而又徼事晉故】○夏六月乙卯晉荀林父帥師及楚子戰於邲晉師敗績【杜晉上軍成陳故書戰邲鄭地○邲扶必反一音弼】○秋七月○冬十有二月戊寅楚子滅蕭【按蕭宋附庸國十二月無戊寅戊寅十一月九日】○晉人宋人衞人曹人同盟於淸丘【杜晉衞背盟故大夫稱人宋華椒承羣僞之言以誤其國宋𨿽有守信之善而椒猶不免譏淸丘衞地在今濮陽縣東南○書人同盟猶曰人自爲盟也書法如惡曹鹿上中國又無霸也】○宋師伐陳衞人救陳【伐背淸丘之盟】

傳十二年春楚子圍鄭旬有七日鄭人卜行成不吉卜臨於大宮【杜臨哭也大宮鄭祖廟○臨力鳩反大音泰】且巷出車吉【出車於巷示將見遷不得安居】國人大臨守陴者皆哭【杜陴城上僻倪皆哭所以告楚窮也○陴婢支反徐扶移反】楚子退師鄭人修城進復圍之三月克之【杜哀其窮哭故爲退師而猶不服故復圍之九十日○復扶又反】入自皇門至於逵路【杜塗方九軌曰逵○逵求反爾雅云九逹謂之逵說文作馗云九逹道似背故謂之馗逵或馗字】鄭伯肉袒牽羊以逆【杜肉袒牽羊示服爲臣僕○袒徒旦反】曰孤不天【言不爲天所祐】不能事君使君懷怒以及敝邑孤之罪也敢不惟命是聴其俘諸江南以實海濵亦惟命【林楚國土地多在江南故言其俘囚鄭以歸江南以實南海之濱亦惟楚君之命○俘芳扶反濱音賔】其剪以賜諸侯使臣妾之亦惟命【杜剪削也林其剪削鄭以賜從楚之諸侯使鄭國之人男爲臣女爲妾亦惟楚君之命○剪子淺反】若惠顧前好【杜楚鄭世有盟誓之好○好呼報反】徼福於厲宣桓武不泯其社稷【杜周厲王宣王鄭之所自出也鄭桓公武公始封之賢君也願楚要福於此四君使社稷不泯泯猶滅也○厲宣鄭桓公友周厲王之子宣王之母弟桓武鄭武公名滑突桓公之子泯彌忍反】使攺事君夷於九縣【楚滅九國以爲縣願得比之○九縣莊十四年滅息十六年滅鄧僖五年滅十二年滅黃二十六年滅夔文四年滅江五年滅六滅蓼十六年滅庸傳稱楚武王克權使鬭緡尹之又稱文王縣申息凡十一國不知何以言九】君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可幾乎【林言鄭之君能肉袒牽羊以下於人必能誠信以用其國之民矣庸可幾望得其國乎○下遐嫁反幾音冀】退三十里而許之平【杜退一捨以禮鄭】潘尫入盟子良出質【潘尫楚大夫子良鄭伯弟○尫烏黃反質音致】○夏六月晉師救鄭荀林父將中軍【杜代郤缺○將子匠反下皆放此】先縠佐之【杜彘季代林父子谷戶木反本又作谷同】士防將上軍【河曲之役郤缺將上軍宣八年代趙盾爲政將中軍士防代將上軍】郤克佐之【郤缺之子代臾駢】趙朔將下軍【代欒盾】欒書佐之【欒盾之子代趙朔】趙括趙嬰齊爲中軍大夫【括嬰齊皆趙盾異母弟】鞏朔韓穿爲上軍大夫荀首趙同爲下軍大夫【荀首林父弟趙同趙嬰兄○鞏九勇反】韓厥爲司馬【韓萬孫】及河聞鄭旣及楚平桓子欲還曰無及於鄭而勦民焉用之【杜桓子林父勦勞也○勦初交反徐子小反焉於防反】楚歸而動不後【林待楚師旣歸而動兵以伐鄭未爲後時】隨武子曰善【杜武子士防】防聞用師觀釁而動【林釁罪也○釁許靳反服雲閒也】徳刑政事典禮不易不可敵也【林徳刑政事典禮六者無所變易則是國彊盛不可敵也】不爲是徵【言徵伐爲有罪不爲有禮○爲於僞反】楚軍討鄭怒其貳而哀其卑叛而伐之服而捨之徳刑成矣伐叛刑也柔服徳也二者立矣昔歳入陳【謂討徴舒】今玆入鄭民不罷勞君無怨讟【杜讟誘也言無有怨嗟謗讟於其君者○罷音皮讟徙木反】政有經矣【杜經常也】荊屍而舉【荊楚也屍陳也楚武王始更爲此陳法遂以爲名】商農工賈不敗其業而卒乘輯睦【林行商坐賈農主耕種工執技藝各得其業毋有敗闕步曰卒車曰乘皆安輯而和睦○賈音古卒子忽反乘繩證反輯音集又七入反】事不姦矣【杜姦犯也姦音幹】蔿敖爲宰擇楚國之令典【宰令尹蔿敖孫叔敖○蔿幹委反】軍行右轅左追蓐【杜在車之右者挾轅爲戰偹在左者追求艸蓐爲宿備傳曰令尹南轅又曰攺乘轅楚陳以轅爲主○蓐音辱】前茅慮無【慮無如今軍行前有斥候蹹伏皆持以絳及白爲幡見騎賊舉絳幡見步賊舉白幡備慮有無也茅明也或曰時楚以茅爲旌幟】中權後勁【杜中軍制謀後以精兵爲殿○勁吉政反】百官象物而動軍政不戒而備【杜物猶類也戒勑命林楚之百官皆象其物類而後動無妄動也楚之軍政不待勅令而先備無不備也】能用典矣其君之舉也內姓選於親外姓選於舊【林內姓之有才者則選於親戚之中外姓之有才者則選於故舊之中杜言親疏並用】舉不失徳賞不失勞老有加惠【杜賜老則不計勞】旅有施捨【旅客來者施之以惠捨不勞役】君子小人物有服章【杜尊卑別也】貴有常尊賤有等威【林其處貴者有常尊之勢分其處賤者有威儀之等差】禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚【林徳以柔服而立刑以伐叛而行政以有經而成事以不姦而得其時稽之典故有從無違揆之禮經有順無逆若之何而能與楚敵見時之可則進而與爭知時之難則退而不校此行軍之善政也弱不自振者則兼而有之昧而昏亂者則攻而取之凡用武之善經也言桓子且整頓軍旅而經略武備乎天下猶有衰弱而昏昧可攻者何必獨與楚爭○昧音妹】仲虺有言曰取亂侮亡兼弱也【杜仲虺湯左相薛之祖奚仲之後○虺許鬼反】汋曰於鑠王師遵養時晦【杜汋詩頌篇名鑠美也言美武王能遵天之道須暗昧者惡積而後取之○汋章略反於音烏鑠舒若反】耆昧也【杜耆致也致討於昧○耆音防昧其夷反】武曰無競惟烈【杜武詩頌篇名烈業也言武王兼弱取昧故成無疆之業】撫弱耆昧以務烈所可也【杜言當務從武王之功業撫而取之以務烈所絕句】彘子曰不可【杜彘子先谷】晉所以霸師武臣力也今失諸侯不可謂力有敵而不從不可謂武由我失霸不如死【林晉之所以爲霸於諸侯以兵師之武勇與羣臣之勤力也今當吾世而失諸侯不可謂之勤力有敵在前而不從之決戰不可謂之武勇由我不力不武而失霸業不如決死之爲愈】且成師以出聞敵彊而退非夫也【言非丈夫】命爲軍帥而卒以非夫惟羣子能我弗爲也以中軍佐濟【林言受命於君而爲軍帥而終之以非丈夫惟羣子能受此辱我不能爲此事中軍佐彘子所帥故彘子以之先濟○帥所類反下同】知莊子曰此師殆哉【杜莊子荀首○知音智】周易有之在師【坎下坤上師】之臨【兌下坤上臨師初六變而之臨】曰師出以律否臧凶【蓋此師卦初六爻辭律法否不也○臧子郎反】執事順成爲臧逆爲否【林凡執事之人順命以成其功則爲臧善今彘子逆命不順成故應否臧之凶】眾散爲弱【杜坎爲眾今變爲兌兌柔弱】川壅爲澤【坎爲川今變爲兌兌爲澤是川見壅○壅於勇反本又作壅】有律【林言師之有法】以如已也【如從也法行則人從法法敗則法從人坎爲法象今爲眾則散爲川則壅是失法之用從人之象】故曰律否臧且律竭也【竭散也坎變爲兌是法敗】盈而以竭【言水以盈爲功以竭則敗也】夭且不整所以凶也【水遇夭塞不得正流則竭涸也○夭於表反】不行之謂臨【水變爲澤乃成臨卦澤不行之物】有帥而不從臨孰甚焉此之謂矣【臨有元帥而不從其命令不行之臨孰甚於此杜譬彘子之違命亦不可行】果遇必敗彘子尸之𨿽免而歸必有大咎【言若果遇敵師必敗衂彘子實主此禍𨿽幸免而歸國必有大殃咎爲明年晉殺先谷傳】韓獻子謂桓子【杜獻子韓厥】曰彘子以偏師陷子罪大矣子爲元帥師不用命誰之罪也失屬亡師爲罪已重不如進也【今鄭屬楚故曰失屬彘子以偏師陷故曰亡師】事之不捷惡有所分【杜捷成也】與其專罪六人同之不猶愈乎【言三軍皆敗則六同罪不得獨責元帥】師遂濟楚子北師次於郔【林楚荘王以師向北行次郔鄭北地○郔音延】沈尹將中軍【沈或作寢寢縣也今汝陰固始縣○沈音審】子重將左子反將右將飲馬於河而歸【杜子反公子側○飲於鳩反】聞晉師旣濟王欲還嬖人伍參欲戰【參伍奢之祖父○嬖必計反又甫詣反字林方豉反參七南反】令尹孫叔敖弗欲曰昔歳入陳今玆入鄭不無事矣戰而不捷參之肉其足食乎【林言前年入陳今年入鄭在楚國不爲無事勞民矣若與晉戰而不勝捷𨿽食其肉足以雪恥乎】參曰若事之捷孫叔爲無謀矣不捷參之肉將在晉軍可得食乎令尹南轅反斾【杜回軍南鄕斾軍前大旗○斾蒲貝反】伍參言於王曰晉之從政者新未能行令【林言晉之林父新將中軍執晉政未能專行其號令】其佐先縠剛愎不仁未肯用命【杜愎狠也林旣剛且狠又無仁心未肯用其上人之命○愎皮逼反】其三帥者專行不獲【言其上中下三軍之師欲專其所行而不得】聴而無上眾誰適從【杜聴彘子趙同趙括則爲軍無上令眾不知所從○適丁歷反】此行也晉師必敗且君而逃臣若社稷何【林言晉師號令不一必敗且楚王以君而逃晉之諸臣若楚國之社稷何】王病之告令尹攺乘轅而北之次於管以待之晉師在敖鄗之間【杜滎陽京縣東北有管城敖鄗二山在滎陽縣西北○乘繩證反管古緩反管城管叔所封也敖五刀反鄗苦交反】鄭皇戌使如晉師曰鄭之從楚社稷之故也未有貳心楚師驟勝而驕其師老矣而不設備子撃之鄭師爲承【杜承繼也以鄭師爲晉後繼○戌𨿽律反使所吏反驟仕救反】楚師必敗彘子曰敗楚服鄭於此在矣必許之欒武子曰【杜武子欒書○敗必邁反】楚自克庸以來【在文十六年】其君無日不討國人而訓之【杜討治也】於民生之不易禍至之無日戒懼之不可以怠【杜於日也曰斯民生理之艱難無日不虞禍患之至警戒恐懼之心不可少有怠忽○易以豉反】在軍無日不討軍實而申儆之於勝之不可保紂之百克而卒無後【林及其治兵也無一日不治軍資器械而申重儆戒之命曰戰勝之不可保恃昔商紂恃其百戰百克之威其後武王滅之卒殄其祀○儆敬領反紂直九反】訓之以若敖蚡冒篳路藍縷以啟山林【杜若敖蚡冒皆楚之先君篳路柴車藍縷敝衣言此二君勤儉以啟土○蚡扶粉反冒莫報反篳音必藍力甘反縷力主反】箴之曰民生在勤勤則不匱不可謂驕【杜箴誡林言民之生理惟在勤力勤以治生則不匱乏楚能如此不可謂之驟勝而驕○章金反匱其位反】先大夫子犯有言曰師直爲壯曲爲老我則不徳而徼怨於楚我曲楚直不可謂老【杜不徳謂以力爭諸侯徼要也】其君之戎分爲二廣【杜君之親兵○廣古曠反下同】廣有一卒卒偏之兩【杜十五乘爲一廣司馬法百人爲卒二十五人爲兩車十五乘爲大偏今廣十五乘亦用舊偏法復以二十五人爲承副○卒子忽反】右廣初駕數及日中左則受之以至於昏【林每日右廣雞鳴而初駕馬數其時刻至日向中而止左廣則代而受之至於日入昏黃而止】內官序當其夜【杜內官近官序次也○序當其夜一本作序當其次】以待不虞不可謂無備子良鄭之良也師叔楚之崇也【杜師叔潘尫爲楚人所崇貴】師叔入盟子良在楚楚鄭親矣來勸我戰我克則來不克遂往以我卜也鄭不可從【林言鄭人來勸我與楚戰我若克楚則鄭來晉我若不克則鄭遂往從楚是以我卜其去就也鄭人之言不可從】趙括趙同曰率師以來惟敵是求克敵得屬又何俟必從彘子【林言率師以來救鄭惟求勝敵勝楚是克敵國服鄭是得屬國又將何待】知季曰原屏咎之徒也【杜知季荘子也原趙同屏趙括徒黨也咎指彘子○知音智荀首後爲智氏屏步丁反】趙莊子曰欒伯善哉【杜莊子趙朔欒伯武子】實其言必長晉國【林實猶充也言欒書之身行能充此言則當執晉國之政也○長丁丈反】楚少宰如晉師【杜少宰官名○少詩照反下同】曰寡君少遭閔凶不能文【杜閔憂也林言楚荘王立時少小遭楚國憂凶之難不能文飾其辭】聞二先君之出入此行也【杜二先君楚成王穆王】將鄭是訓定豈敢求罪於晉【林將取鄭人而教訓安定之謙言豈敢與晉爭戰而求得罪於晉】二三子無淹久【杜淹畱也】隨季對曰昔平王命我先君文侯曰與鄭夾輔周室毋廢王命今鄭不率【杜率遵也○夾古洽反舊古恊反毋音無】寡君使羣臣問諸鄭豈敢辱候人【杜候人謂伺候望敵者○候戶豆反】敢拜君命之辱彘子以爲諂使趙括從而更之曰行人失辭【杜言誤對○諂勅檢反】寡君使羣臣遷大國之迹於鄭【杜遷徙也】曰無辟敵羣臣無所逃命【林言受命如此羣臣無所逃之】楚子又使求成於晉晉人許之盟有日矣【杜有期日】楚許伯禦樂伯攝叔爲右以致晉師【單車挑戰又示不欲崇和以疑晉之羣帥】許伯曰吾聞致師者【林此言禦車者致師之道】禦靡旌摩壘而還【杜靡旌驅疾也摩近也林近敵人之軍壘而還○摩末多反壘力軌反】樂伯曰吾聞致師者【林此言乘車者致師之道】左射以菆【杜左車左也菆矢之善者○射食亦反下同菆側畱反】代禦執轡禦下兩焉掉鞅而還【杜兩飾也掉正也言自代其禦以執轡使禦下車飾馬正鞅以示閒暇而還○兩或作檷皆力掌反又音亮掉徒弔反鞅於丈反】攝叔曰吾聞致師者【林此言車右致師之道】左入壘折馘執俘而還【林車右入敵人之營壘折馘取其左耳執俘取其俘囚也○折之設反馘古獲反】皆行其所聞而復晉人遂之左右角之【杜張兩角從旁夾攻之】樂伯左射馬而右射人角不能進矢一而已【林樂伯矢盡僅存其一】麋興於前射麋麗【杜麗著也背之隆髙當心者○麋亡悲反】晉鮑癸當其後使攝叔奉麋獻焉曰以歳之非時獻禽之未至敢膳諸從者【林言以歳之不時獻獸之人或者未至敢以此供從者之膳此蓋射麋以恐晉師而以善能求免○從才用反】鮑癸止之曰其左善射其右有辭君子也旣免【杜止不復逐】晉魏錡求公族未得【林錡魏犨子欲爲公族大夫○錡魚奇反】而怒欲敗晉師請致師弗許請使許之遂往請戰而還楚潘黨逐之及滎澤見六麋射一麋以顧獻曰子有軍事獸人無乃不給於鮮敢獻於從者【林魏錡見六麋在其前射一麋中之以顧潘黨而獻之言子有三軍之事掌禽獸之人無乃不供給於新殺之鮮敢獻於從行者杜滎澤在滎陽縣東新殺爲鮮見六得一言其不如楚○敗必邁反又如字使所吏反榮戶扄反射食亦反鮮音仙】叔黨命去之【杜叔黨潘尫之子○命去魏錡勿復逐】趙旃求卿未得【杜趙旃穿子】且怒於失楚之致師者【林且怒於失楚樂伯致師之徒】請挑戰弗許請召盟許之與魏錡皆命而往郤獻子曰【杜獻子郤克】二憾往矣弗備必敗【林言趙旃魏錡二有恨之人往矣若弗設備必爲楚敗○憾胡愔反】彘子曰鄭人勸戰勿敢從也楚人求成弗能好也師無成命多備何爲【林言鄭皇戌來勸晉戰旣弗敢從鄭人之請楚使人來求成又不能成其和好出師而不能決和戰之成命𨿽多設備欲何所爲○好呼報反下同】士季曰備之善若二子怒楚楚人乘我喪師無日矣【杜乘猶登也林楚人卒然進兵乘我不備晉師喪敗必不久矣○喪息浪反】不如備之楚之無惡除備而盟何損於好若以惡來有備不敗且𨿽諸侯相見軍衞不徹警也【林若楚人無有惡意則除去兵備而相從爲盟何損於二國之好若以惡意而來有兵備亦必不至喪敗且𨿽諸侯以和好之禮相見君行師從故軍衞不徹去戒之至也】彘子不可【不肯設備】士季使鞏朔韓穿帥七覆於敖前【杜帥將也覆爲伏兵七處○覆扶又反】故上軍不敗趙嬰齊使其徒先具舟於河故敗而先濟潘黨旣逐魏錡【言魏錡見逐而退】趙旃夜至於楚軍【杜二人𨿽俱受命而行不相隨趙旃在後至】席於軍門之外使其徒入之【杜布席坐示無所畏也】楚子爲乘廣三十乘分爲左右右廣雞鳴而駕日中而說【林乘廣兵車名也說捨也○乘防證反下同說舒鋭反下同】左則受之日入而說許偃禦右廣養由基爲右彭名禦左廣屈蕩爲右【杜楚王更疊載之故各有禦右○屈居勿反】乙卯王乘在廣以逐趙旃趙旃棄車而走林屈蕩搏之得其甲裳【衣下曰裳林蓋得趙旃之甲裙○搏音博】晉人懼二子之怒楚師也使軘車逆之【杜軘車兵車名○軘徙溫反】潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先人也【林楚師旣陳而無晉軍故孫叔敖使之進兵寧使我師先進迫人無使他人進來迫我杜元戎戎車在前也詩小雅言王者軍行必有戎車十乘在前問道先人爲備○騁勅景反陳直勤反下同先悉存反下同】軍志曰先人有奪人之心薄之也【林先登制人所以奪敵人之戰心迫之使不暇爲謀】遂疾進師車馳卒奔【杜車馬馳驟步卒趨走志其速也○卒子忽反下同】乘晉軍桓子不知所爲鼓於軍中曰先濟者有賞中軍下軍爭舟舟中之指可掬也【杜兩手曰掬言二軍爭舟故砍斷手指在舟中者可以兩手掬之言其多也○掬九六反】晉師右移上軍未動【杜言餘軍皆移去惟上軍在經所以書戰言猶有陳】工尹齊將右拒卒以逐下軍【杜工尹齊楚大夫右拒陳多○拒音矩下同】楚子使唐狡與蔡鳩居告唐惠侯【杜二子楚大夫唐屬楚之小國義陽安昌縣東南有上唐鄕○狡古卯反】曰不谷不徳而貪以遇大敵不谷之罪也【述楚子自稱不谷言不谷無徳而貪有功以遇晉之大敵此皆我之罪也】然楚不克君之羞也敢借君靈以濟楚師【林唐屬楚故楚之羞亦唐之羞也杜借猶假借也】使潘黨率防闕四十乘【杜防車補闕者○乘防證反下同】從唐侯以爲左拒以從上軍駒伯曰待諸乎【杜駒伯郤克上軍佐也林言且待楚之來與之戰乎】隨季曰楚師方壯若萃於我吾師必盡【林言楚兵方彊盛若萃集以攻於我軍則我之上軍必盡爲所敗○萃似醉反】不如收而去之分謗生民不亦可乎【杜同奔爲分謗不戰爲生民】殿其卒而退不敗【杜以其所將卒爲軍後殿○殿多練反】王見右廣將從之乘屈蕩尸之曰君以此始亦必以終【林言楚王以左廣始出亦必以左廣終歸杜屍止也中易乘則恐軍人惑】自是楚之乘廣先左【杜以乘左得勝故】晉人或以廣隊不能進【杜廣兵車林車重故不能進○隊互類反】楚人惎之脫扄【杜惎教也扄車上兵闌○惎其器反扄古熒反徐公冥反服云扄橫木校輪間一曰車前橫木也西京賦云旗不脫扄薛綜云扄所以止旗也】少進馬還又惎之防斾投衡乃出【杜還便旋不進斾大旗也防斾投衡上使不防風差輕】顧曰吾不如大國之數奔也【林晉師旣出險乃顧楚人而慢之言我師不熟奔北不如楚爲大國數奔之習熟也○數所角反】趙旃以其良馬二濟其兄與叔父以他馬反遇敵不能去【林自以他馬駕車而歸馬鈍車遲故遇楚不能疾驅而去】棄車而走林逢大夫與其二子乘【林逢大夫晉人○乘防證反】謂其二子無顧【杜不欲見趙旃】顧曰趙傁在後【杜傁老稱也○傁素口反】怒之使下指木曰屍女於是授趙旃綏以免【林逢大夫怒其子違命使其二子下車指木而謂之曰止汝屍於此木綏轡也以車綏授趙旃○女音汝】明日以表尸之【卽表所指木取其屍】皆重獲在木下【林兄弟累屍而死故重獲於木下累直龍反】楚熊負羈囚知防知荘子以其族反之【杜負覊楚大夫知防知荘子之子嗾家兵反還戰○防於耕反】廚武子禦【杜武子魏錡○廚直誅反】下軍之士多從之【杜知荘子下軍大夫故】每射抽矢菆納諸廚子之房【杜抽擢也菆好箭房箭捨林蓋知莊子擇好箭而納諸廚子之箭捨○射食亦反又食夜反】廚子怒曰非子之求而蒲之愛【杜蒲楊桞可以爲箭林本爲求子而來而反愛楊柳之箭何也】董澤之蒲可勝旣乎【林董澤晉澤名其地多出楊栁杜河東聞喜縣東北有董池陂旣盡也○勝音升】知季曰不以人子吾子其可得乎吾不可以苟射故也【林言不得他人之子我子其可得乎我必擇其人而以好箭射之不可苟然而射故也】射連尹襄老獲之遂載其屍射公子谷臣囚之以二者還【杜谷臣楚王子○射食亦反下同】及昏楚師軍於邲晉之餘師不能軍【杜不能成營也】宵濟亦終夜有聲【杜言其兵眾將不能用】丙辰楚重至於邲【杜重輜重也○重直勇反又直用反】遂次於衡雍潘黨曰君盍築武軍【杜築軍營以彰武功○雍於用反盍戶臘反】而收晉屍以爲京觀【積屍封土其上謂之京觀○按觀古亂反下同】臣聞克敵必示子孫以無忘武功【杜克勝敵國必畱以示子孫使子孫無忘先君之武功】楚子曰非爾所知也夫文止戈爲武【杜文字林武字之義以止戈也】武王克商作頌曰載戢干戈載櫜弓矢【引周頌時邁詩戢藏也櫜韜也詩美武王能誅滅暴亂而息兵○戢側立反櫜古刀反】我求懿徳肆於時夏允王保之【杜肆遂也夏大也言武王旣息兵又能求美徳故遂大而信王保天下○夏戶雅反】又作武其卒章曰耆定爾功【杜武頌篇名耆致也言武王誅紂致定其功○耆音防】其三曰鋪時繹思我䢐惟求定【杜其三三篇鋪布也繹陳也時是也思辭也頌美武王能布政陳教使天下歸往求安定○鋪普吳反徐音敷繹音亦】其六曰綏萬邦屢丰年【杜其六六篇綏安也屢數也言武王旣安天下數致丰年此三六之數與今詩頌篇次不同蓋楚樂歌之次第○屢力住反】夫武禁暴戢兵保大定功安民和眾丰財者也【杜此武七徳】故使子孫無忘其章【著之篇章使子孫不忘】今我使二國暴骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而彊爭諸侯何以和眾利人之幾而安人之亂以爲已榮何以丰財【林使晉楚之民暴骨以戰是不能禁暴也觀兵以威服諸侯是不能戢兵也旣暴亂而不能戢兵是不能保大也晉𨿽敗而尙在必來求報是不能定功也用兵則四民失業故所違其欲猶多是不能安民也楚則無徳而恃兵力以爭諸侯是不能和眾也以人之危而爲己利以人之亂而爲己安以晉之危亂而勝之以爲楚榮兵動則年荒是不能丰財也杜幾危也○骨蒲卜反焉於防反彊其丈反】武有七徳我無一焉何以示子孫其爲先君宮告成事而已武非吾功也【林告服鄭勝晉之成事於先君而已蓋古者出軍必載遷廟之主以行今作先君宮告成事謂祭告所載主於宮中而已築武軍以示子孫非吾之功業也】古者明王伐不敬取其鯨鯢而封之以爲大戮於是乎有京觀以懲淫慝【杜鯨鯢大魚名以諭不義之人吞食小國言取而殺之以土封其屍骸以爲大戮辱以戒來者於是有京觀之號京大也觀示也○鯨其京反鯢五兮反懲直升反慝它得反】今罪無所【杜晉罪無所犯也】而民皆盡忠以死君命又可以爲京觀乎【林言晉之死者非有淫慝可以示戒又何所取以爲京觀示子孫乎】祀於河作先君宮告成事而還【杜傳言楚荘有禮所以遂興】是役也鄭石制實入楚師【按石制鄭大夫】將以分鄭而立公子魚臣辛未鄭殺僕叔及子服【杜僕叔魚臣也子服石制也林鄭知其謀故殺之以弭禍】君子曰史佚所謂毋怙亂者謂是類也【杜言恃人之亂以要利○佚音逸毋音無怙音戶】詩曰亂離瘼矣爰其適歸【杜詩小雅離憂也瘼病也爰於也言禍亂憂病於何所歸乎嘆之○瘼音莫】歸於姑亂者也夫【杜恃亂則禍歸之○夫音扶】○鄭伯許男如楚【爲十四年晉伐鄭傳】○秋晉師歸桓子請死晉侯欲許之士貞子諌曰不可【杜貞子士渥濁】城濮之役晉師三日谷【杜在僖二十八年○濮音卜】文公猶有憂色左右曰有喜而憂如有憂而喜乎【林言戰勝當喜如有憂而反喜乎言文公憂喜失時】公曰得臣猶在憂未歇也【杜歇盡也林言子玉必思報怨則晉之憂未盡也○歇許竭反】困獸猶鬭況國相乎及楚殺子玉公喜而後可知也【杜喜見於顏色○相息亮反】曰莫餘毒也已是晉再克而楚再敗也楚是以再世不競【杜成王至穆王○競其敬反】今天或者大警晉也【杜警戒也】而又殺林父以重楚勝其無乃久不競乎林父之事君也進思盡忠退思補過社稷之衞也若之何殺之【林進諌於君則思盡已之忠退食於公則思補君之過此晉國社稷之扞衞也若之何聴其自盡○重直用反】夫其敗也如日月之食焉何損於明【林日月𨿽食而無傷於本體之明林父𨿽敗而無傷於本體之善】晉侯使復其位【杜言晉景所以不失霸】○冬楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣曰【林巫臣楚申縣尹○僚子雕反潰戶內反】師人多寒王巡三軍拊而勉之【杜拊撫慰勉之○拊芳甫反】三軍之士皆如挾纊【纊綿也言說以忘寒○扶戶牒反纊音曠】遂傅於蕭還無杜與司馬卯言號申叔展【還無杜蕭大夫司馬卯申叔展皆楚大夫也無杜素識叔展故因卯呼之○傅音附還音旋卯馬鮑反號徐戶到反一音戶力反】叔展曰有麥麯乎曰無有山鞠窮乎曰無【杜麥麯鞠窮所以禦濕欲使無杜逃泥水中無杜不解故曰無軍中不敢正言故謬語○麯去六反鞠起弓反】河魚腹疾柰何【杜叔展言無禦濕藥將病】曰目於眢井而拯之【杜無杜意解欲入井故使叔展視虛廢井而求拯已出溺爲拯○眢烏丸反字林云井無水也拯拯救之拯】若爲茅絰哭井則已【杜叔展又教結茅以表井須哭乃應以爲信○絰直結反已音紀舊音以】明日蕭潰申叔視其井則茅絰存焉號而出之【杜號哭也傳言蕭人無守心○號戶刀反】○晉原縠宋華椒衞孔達曹人同盟於淸丘【杜原谷先谷】曰卹病討貳於是卿不書【林經俱稱人】不實其言也【宋伐陳衞救之不討貳也楚伐宋晉不救不卹病也】宋爲盟故伐陳【林陳貳於楚故○爲於僞反】衞人救之孔達曰先君有約言焉若大國討我則死之【杜衞成公與陳共公有舊好故孔逹欲背盟救陳而以死謝晉爲十四年衞殺孔達傳○約於妙反又如字】

左傳杜林合注卷十九

欽定四庫全書

左傳杜林合注卷二十明

王道焜

趙如源同編

宣公三

經【乙丑】十有三年春齊師伐莒○夏楚子伐宋○秋螽【無傳爲災故書】○冬晉殺其大夫先縠【書名以罪討】

傳十三年春齊師伐莒莒恃晉而不事齊故也【林莒近齊而不事齊故齊伐之】○夏楚子伐宋以其救蕭也【林救蕭在前年】君子曰淸丘之盟惟宋可以免焉【宋討陳之貳今宋見伐晉衞不顧盟以卹宋而經同貶宋大夫嫌華椒之罪累及其國故曰惟宋可以免】○秋赤狄伐晉及淸先縠召之也【杜邲戰不得志故召狄欲爲變淸一名淸原】○冬晉人討邲之敗與淸之師歸罪於先縠而殺之盡滅其族君子曰惡之來也已則取之其先縠之謂乎【杜盡滅其族謂誅已甚故曰惡之來也林此言惡不積不足以滅身其先縠之謂也】○淸丘之盟晉以衛之救陳也討焉【杜尋淸丘之盟以責衛】使人弗去曰罪無所歸將加而師孔逹曰苟利社稷請以我說【杜欲自殺以說晉林孔逹衛正卿○使所吏反說音悅又如字】罪我之由我則爲政而亢大國之討將以誰任【杜亢禦也謂禦宋討陳也○亢苦浪反任音壬】我則死之【爲明年殺孔逹傳】

經【丙寅】十有四年春衛殺其大夫孔逹【書名背盟於大國之罪】○夏五月壬申曹伯壽卒【杜無傳文十四年盟新城林文公卒子宣公廬立】○晉侯伐鄭○秋九月楚子圍宋○葬曹文公【無傳】○冬公孫歸父防齊侯於谷

傳十四年春孔逹縊而死衛人以說於晉而免【以殺告故免於伐○縊一賜反】遂告於諸侯曰寡君有不令之臣逹搆我敝邑於大國旣伏其罪矣敢告【林言衛君有不美之臣孔逹使我衛國結怨於晉旣伏其罪就刑辟矣杜諸殺大夫亦皆告】衛人以爲成勞復室其子【杜以有平國之功故以女妻之○復扶又反】使復其位【杜襲父祿位】○夏晉侯伐鄭爲邲故也【晉敗於邲鄭遂屬楚○爲於僞反】告於諸侯搜焉而還【搜簡閱車馬】中行桓子之謀也曰示之以整使謀而來【林言治兵示鄭人以整使鄭自謀而來服晉○行戶郎反】鄭人懼使子張代子良於楚【杜十二年子良質於楚子張穆公孫】鄭伯如楚謀晉故也鄭以子良爲有禮故召之【杜有讓國之禮】○楚子使申舟聘於齊曰無假道於宋【杜申舟無畏】亦使公子馮聘於晉不假道於鄭申舟以孟諸之役惡宋【文十年楚子田孟諸無畏扶宋公僕○馮皮冰反惡烏路反】曰鄭昭宋聾【杜昭明也聾暗也○聾力工反】晉使不害我則必死【林晉使不假道於鄭不害於事我使齊不假道於宋必爲所殺○使所吏反下同】王曰殺女我伐之見犀而行【杜犀申舟子以子托王示必死女音汝見賢徧反】及宋宋人止之華元曰過我而不假道鄙我

也鄙我亡也【杜以我比其邊鄙是與亡國同○過古臥反又古禾反】殺其使者必伐我伐我亦亡也亡一也乃殺之楚子聞之投袂而起【杜投振也袂袖也○袂靣世反】屨及於窒皇【杜窒皇寢門闕○屨九其反窒直結反】劍及於寢門之外【林劍及門外比窒皇又差逺】車及於蒲胥之市【林蒲胥楚市名屨及窒皇劍及寢門外車及楚市言其速也】秋九月楚子圍宋○冬公孫歸父防齊侯於谷見晏桓子與之言魯樂桓子告髙宣子【杜桓子晏嬰父宣子髙固○樂音洛】曰子家其亡乎懷於魯矣【子家歸父字懷思也】懷必貪貪必謀人謀人人亦謀已一國謀之何以不亡【杜一國之人畏其貪而皆謀之何以得不滅亡爲十八年歸父奔齊傳】○孟獻子言於公曰臣聞小國之免於大國也聘而獻物【杜物玉帛皮幣也】於是有庭實旅百【主人亦設籩豆百品實於庭以答賓】朝而獻功【杜獻其治國若徵伐之功於牧伯】於是有容貌采章嘉淑而有加貨【容貌威儀容顏也采章車服文章也嘉淑令辭稱讚也加貨命宥幣帛也言往共則來報亦備】謀其不免也誅而薦賄則無及也【林誅責也杜薦進也見責而往則不足解罪】今楚在宋君其圖之【林君其圖謀所以自免】公說【杜爲明年歸父防楚子傳○說音悅】

經【丁夘】十有五年春公孫歸父防楚子於宋【林吾大夫始特防楚】○夏五月宋人及楚人平【杜平者總言二國和故不書其人林凡平不書必闗天下之故也而後書文九年陳平不書宣十年鄭平不書昭二十四年宋嘗及楚平矣不書必莊王得宋天下將有南北之勢始書之】○六月癸夘晉師滅赤狄潞氏以潞子嬰兒歸【杜潞赤狄之別種潞氏國故稱氏子爵也林父稱師從告林林父稱師滅國之大夫猶貶也是故荀林父滅潞氏不書隨防滅申氏不書○潞音路】○秦人伐晉【無傳】○王札子殺召伯毛伯【稱殺者名兩丁相殺之辭兩丁相殺則殺者有罪王札子王子札也蓋經文倒札字○札側八反徐側乙反召上照反】○秋螽【無傳○螽音終】○仲孫蔑防齊髙固於無婁【無傳無婁杞邑】○初稅畝【公田之法十取其一今又履其餘畝復十收其一故哀公曰二吾猶不足遂以爲常故曰初○稅始鋭反】○冬蝝生【螽子以冬生遇寒而死故不成螽○蝝稅全反字林尹絹反劉歆云蚍蜉子也董仲舒云蝗子】○饑【風雨不和五稼不丰】

傳十五年春公孫歸父防楚子於宋【杜終前年傳】○宋人使樂嬰齊告急於晉【林楚自前年秋圍宋至今不解故使人告急於晉】晉侯欲救之伯宗曰不可【伯宗晉大夫】古人有言曰𨿽鞭之長不及馬腹【林捶馬不及其腹言非所當撃也】天方授楚未可與爭𨿽晉之彊能違天乎諺曰髙下在心【杜度時制宜】川澤納污【林流水爲川止水爲澤污濁之水無不容納○污音烏】山藪藏疾【杜山之有林藪毒害者居之○藪素口反】瑾瑜匿瑕【杜匿亦藏也𨿽美玉之質亦或居藏瑕穢○瑾其斳反瑜羊朱反匿女力反】國君含垢【杜忍垢恥○垢古口反本或作詬音同】天之道也【晉侯恥不救宋故伯宗爲說小惡不損大徳之諭】君其待之【杜待楚衰】乃止使解揚如宋使無降楚曰晉師悉起將至矣鄭人囚而獻諸楚楚子厚賂之使反其言【杜反言晉不救○解音蟹降戶江反】不許三而許之登諸樓車使呼宋人而告之【杜樓車車上望櫓】遂致其君命【林解揚旣見宋人遂以晉君悉師將至之命致之】楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也【林爲人君者能制作命令是爲合宜之義爲人臣者能承順命令是爲共時之信以臣之信載君之義而行之是爲國家無疆之利人臣謀國而不失以信載義之利以扞衛其社稷如此則可爲萬民之主○女音汝】義無二信【欲爲義者不行兩信】信無二命【欲行信者不受二命】君之賂臣不知命也受命以出有死無霣【林楚子之賂解揚是不知制命之義也臣受君命以出奉使有死而已不敢廢隊杜霣廢隊也○霣於敏反】又可賂乎臣之許君以成命也【杜成其君命】死而成命臣之祿也【林爲臣而不辱君命以死是能享其天祿也】寡君有信臣【杜已不廢命】下臣獲考【杜考成也】死又何求楚子捨之以歸【林以解揚歸於晉】夏五月楚師將去宋【在宋積九月不能服宋故】申犀稽首於王之馬前曰毋畏知死而不敢廢王命【林申犀申舟之子母畏申舟名也君前臣名故名其父】王棄言焉王不能答【杜未服宋而去故曰棄言】申叔時僕【杜僕禦車】曰築室反耕者宋必聴命從之【杜築室於宋分兵歸田示無去志王從其言】宋人懼使華元夜入楚師登子反之牀起之曰寡君使元以病告【杜兵法因其鄕人而用之必先知其守將左右謁者門者舍人之姓名因而利道之華元蓋用此術得以自通】曰敝邑易子而食析骸以防【杜防炊也○析思歷反骸戶皆反本一作骨防七亂反】𨿽然城下之盟有以國斃不能從也【杜寧以國斃不從城下盟斃婢世反】去我三十里惟命是聴子反懼【林子反旣爲所刧又聞其辭彊故懼】與之盟而告王退三十里宋及楚平華元爲質盟曰我無爾詐爾無我虞【杜楚不詐宋宋不備楚盟不書不告○質音致】○潞子嬰兒之夫人晉景公之姊也酆舒爲政而殺之又傷潞子之目【杜酆舒潞相○酆芳忠反】晉侯將伐之諸大夫皆曰不可酆舒有三雋才【杜雋絕異也言有才藝勝人者三○雋音俊】不如待後之人伯宗曰必伐之狄有五罪雋才𨿽多何補焉不祀一也耆酒二也棄仲章而奪黎氏地三也【杜仲章潞賢人也黎氏黎侯國上黨壺國縣有黎亭○耆市誌反黎禮兮反】虐我伯姬四也傷其君目五也怙其雋才而不以茂徳玆益罪也後之人或者將敬奉徳義以事神人而申固其命【杜審其政令】若之何待之不討有罪曰將待後後有辭而討焉毋乃不可乎夫恃才與眾亡之道也商紂由之故滅【杜由用也】天反時爲災【杜寒暑易節】地反物爲妖【杜羣物失信】民反徳爲亂亂則妖災生【林人有禍亂故羣物失信之妖寒暑失節之災並生焉】故文反正爲乏盡在狄矣【林文字反其正則爲乏字災妖亂乏之理盡在狄矣】晉侯從之六月癸夘晉荀林父敗赤狄於曲梁辛亥滅潞【杜曲梁今廣平曲梁縣也書癸夘從赴】酆舒奔衛衛人歸諸晉晉人殺之○王孫蘇與召氏毛氏爭政【杜三人皆王卿士】使王子捷殺召戴公及毛伯衛【杜王子捷卽王世子】卒立召襄【杜襄召戴公之子林不絕召伯之後】○秋七月秦桓公伐晉次於輔氏【杜晉地】壬午晉侯治兵於稷以略狄土【杜略取也稷晉地河東聞喜縣西有稷山壬午七月二十九日晉時新破狄土地未安權秦師之弱故別遣魏顆距秦而東行定狄地】立黎侯而還【杜狄奪其地故晉復立之】及雒魏顆敗秦師於輔氏【杜晉侯還及雒也雒晉地】獲杜回秦之力人也初魏武子有嬖妾無子武子疾命顆曰必嫁是【武子魏犨顆之父○嬖必計反】疾病則曰必以爲殉及卒顆嫁之曰疾病則亂吾從其治也【林言疾病則神昏亂我從其治命也○殉似俊反本或作必以殉治直吏反下同】及輔氏之役顆見老人結艸以亢杜回【杜亢禦也○亢苦浪反】杜回躓而顚【林杜回履之而躓失足以僕於地○躓陟吏反徐丁四反】故獲之夜夢之曰余而所嫁婦人之父也【杜而女也】爾用先人之治命余是以報【杜傳舉此以示報】○晉侯賞桓子狄臣千室【林以狄臣千家賞荀林父】亦賞士伯以瓜衍之縣【杜士伯士貞子○衍以善反】曰吾獲狄土子之功也微子吾喪伯氏矣【杜伯桓子字邲之敗晉侯將殺林父士伯諌而止○喪息浪反】羊舌職說是賞也【杜職叔向父林以是賞典爲可喜悅○說音悅】曰周書所謂庸庸祗祗者謂此物也夫【杜周書康誥庸用也祗敬也物事也言文王能用可用敬可敬○夫音扶】士伯庸中行伯【杜言中行伯可用】君信之亦庸士伯此之謂明徳矣文王所以造周不是過也故詩曰陳鍚載周能施也【杜錫賜也詩大雅言文王布陳大利以賜天下故能載行周道福流子孫○施式防反】率是道也其何不濟○晉侯使趙同獻狄俘於周不敬劉康公曰不及十年原叔必有大咎【杜劉康公王季子也原叔趙同也○俘芳夫反不敬一本作而傲】天奪之魄矣【杜心之精爽是謂魂魄爲成八年晉殺趙同傳】○初稅畝非禮也【林非取民之禮也】谷出不過借【周法民耕百畝分田十畝借民力而治之稅不過此】以丰財也【林百姓足君孰與不足此丰財之道也】○冬蝝生饑幸之也【蝝未爲災而書之者幸其冬生不爲物害時歳𨿽饑猶喜而書之】經【戊辰】十有六年春王正月晉人滅赤狄甲氏及畱吁【杜甲氏畱吁赤狄別種晉旣滅潞氏今又並盡其餘黨士防稱人從告○吁況於反】○夏成周宣榭火【杜傳例曰人火之也成周洛陽宣榭講武屋別在洛陽者爾雅曰無室曰榭謂屋歇前】○秋郯伯姬來歸【○郯音談】○冬大有年【無傳】

傳十六年春晉士防帥師滅赤狄甲氏及畱吁鐸辰【杜鐸辰不書畱吁之屬○鐸待洛反】三月獻狄俘【杜獻於王也】晉侯請於王戊申以黻冕命士防將中軍且爲太傅【杜代林父將中軍且加以太傅之官黻冕命卿之服太傅孤卿○黻音弗將子匠反大音泰】於是晉國之盜逃奔於秦羊舌職曰吾聞之禹稱善人不善人逺此之謂也夫【林言夏禹舉用善人不善之人自然逺去晉用士防亦猶禹之用善也夫○逺於萬反夫音扶】詩曰戰戰兢兢如臨深淵如履薄冰善人在上也【杜言善人居位則無不戒懼○兢居陵反本亦作矜】善人在上則國無幸民【林賞不僭刑不濫也】諺曰民之多幸國之不幸也是無善人之謂也【林賞僭則及滛人刑濫則及善人此國家之不幸也是無善人在上位之謂也○諺音彥】○夏成周宣榭火人火之也凡火人火曰火天火曰災○秋郯伯姬來歸出也【林伯姬魯女嫁郯者被出故大歸也】○爲毛召之難故王室復亂【杜毛召難在前年林毛召之黨欲報仇故復亂○爲於僞反難乃旦反復扶又反】王孫蘇奔晉晉人復之【杜毛召之黨欲討蘇氏故出奔】○冬晉侯使士防平王室定王享之原襄公相禮【杜原襄公周大夫相佐也○相息亮反】殽烝【杜烝升也升殽於俎○殽戶交及烝之承反】武季私問其故【杜享當體薦而殽烝故怪問之武士防謚季其字】王聞之召武子曰季氏而弗聞乎王享有體薦【杜享則半解其體而薦之所以示其儉】宴有折俎【杜體解節折升之於爼物皆可食所以示慈恵也○折之設反】公當享卿當宴王室之禮也【杜公謂諸侯林言士防卿也𨿽享亦當用宴禮】武子歸而講求典禮以修晉國之法【杜傳言典禮之廢久】

經【己巳】十有七年春王正月庚子許男錫我卒【杜無傳再與文同盟林昭公卒靈公立○錫星歷反】○丁未蔡侯申卒【杜無傳未同盟而赴以名丁未四月四日林文公卒子景侯固立】○夏葬許昭公【無傳】○葬蔡文公【無傳】○六月癸夘日有食之【無傳不書朔官失之】○己未公防晉侯衛侯曹伯邾子同盟於斷道【杜斷道晉地林同盟至新城而再見斷道之後不曰同盟者寡矣○斷直管反一音短】○秋公至自防【無傳】○冬十有一月壬午公弟叔肸卒【杜傳例曰公母弟○肸許乙反】

傳十七年春晉侯使郤克徴防於齊【徵召也欲爲斷道防】齊頃公帷婦人使觀之郤子登婦人笑於房【林帷幙帟也谷梁謂婦人乃蕭同叔子頃公之母杜跛而登階故笑之○頃音傾】獻子怒出而誓曰所不此報無能涉河【不復渡河而東】獻子先歸【林獻子卽郤克】使欒京廬待命於齊曰不得齊事無復命矣【杜欒京廬郤克之介使得齊之罪乃復命○廬音盧又力於反】郤子至請伐齊晉侯弗許請以其私屬又弗許【杜私屬家眾也爲成二年戰於鞌傳】齊侯使髙固晏弱蔡朝南郭偃防【杜晏弱桓子林齊侯不出故使四子往防斷道○朝如字】及斂盂髙固逃歸【杜聞郤克怒故○斂徐音亷一音力漸反盂音於】夏防於斷道討貳也盟於捲楚【杜捲楚卽斷道○卷音權一音居免反】辭齊人晉人執晏弱於野王執蔡朝於原執南郭偃於溫【杜執三子不書非卿野王縣今屬河內】苗賁皇使見晏桓子【杜賁皇楚鬭椒之子楚滅鬭氏而奔晉食邑於苗地晏弱時在野王故因使而見之○賁扶云反使所吏反下同】歸言於晉侯曰夫晏子何罪昔者諸侯事吾先君皆如不逮【杜言汲汲也○逮音代或大計反】舉言羣臣不信諸侯皆有貳志【杜舉亦皆也】齊君恐不得禮【杜不見禮待】故不出而使四子來左右或沮之【杜沮止也○沮在呂反】曰君不出必執吾使故髙子及斂盂而逃夫三子者曰若絕君好寧歸死焉【林寜來防而歸死於晉○好呼報反】爲是犯難而來吾若善逆彼【杜彼齊三人○爲於僞反難乃旦反】以懷來者【杜以綏懷諸侯來歸於我者】吾又執之以信齊沮【林以信齊人沮止三子之言】吾不旣過矣乎過而不攺而又久之以成其悔何利之有焉【林久執三子以成三子悔來之心則於晉國亦何利益之有】使反者得辭【杜反者髙固謂得不當來之辭】而害來者以懼諸侯將焉用之晉侯緩之逸【杜緩不拘執使得逃去也傳言晉不能修禮諸侯所以貳○焉於防反】○秋八月晉師還【林君行師從故斷道盟歸稱晉師還】○範武子將老【杜老致仕初受隨故曰隨武子後更受範復爲範武子】召文子曰燮乎吾聞之喜怒以類者鮮【杜文子士防之子燮其名○燮素協反鮮息淺反】易者實多【杜易遷怒也】詩曰君子如怒亂庶遄沮君子如祉亂庶遄已【杜詩小雅也遄速也沮止也祉福也林如而也○遄市專反祉音恥】君子之喜怒以已亂也弗已者必益之郤子其或者欲已亂於齊乎不然余懼其益之也【林懼郤克畜憾日深必且增益禍亂於齊】余將老使郤子逞其志庶有豸乎【杜豸解也欲使郤子從政快志以止亂○豸本又作鳴直是反或音居牛反非也】爾從二三子惟敬【杜二三子晉諸大夫】乃請老郤獻子爲政○冬公弟叔肸卒公母弟也凡大子之母弟公在曰公子不在曰弟【林父在則以父爲尊故稱公子父不在則以兄爲尊故稱弟】凡稱弟皆母弟也【杜此策書之通例也庶弟不得稱公弟而母弟或稱公子若嘉好之事則仍舊史之文惟相殺害然後據例以示義所以篤親親之恩崇友於之好釋例論之備矣】

經【庚午】十有八年春晉侯衛世子臧伐齊【臧子郎反】○公伐杞【林無傳自是內不書君將徵伐在大夫也宣公而下徵伐在大夫是故自伐邾取繹凡取皆不書其人自伐杞凡伐皆不書公】○夏四月○秋七月邾人戕鄫子於鄫【傳例曰自外曰戕邾大夫就鄫殺鄫子○戕在良反徐在精反鄫才陵反】○甲戌楚子旅卒【林莊王卒子共王立楚始書卒杜宋同盟而赴以名吳楚之葬僭而不與故絕而不書同之夷蠻以懲求名之僞】○公孫歸父如晉○冬十月壬戌公薨於路寢○歸父還自晉至笙遂奔齊【大夫還不書春秋之常也今書歸父還奔善其能以禮退不書族者非常所及今特書略之笙魯竟也故不言出○笙音生徐又勑貞反】

傳十八年春晉侯衛大子臧伐齊【林大子臧穆公子】至於陽谷齊侯防晉侯盟於繒以公子疆爲質於晉晉師還蔡朝南郭偃逃歸【杜晉旣興齊盟守者解緩故得逃○繒才陵反質音致】○夏公使如楚乞師欲以伐齊【杜公不事齊齊與晉盟故懼而乞師於楚不書微者行】○秋邾人戕鄫子於鄫凡自虐其君曰弒自外曰戕【杜弒戕皆殺也所以別內外之名弒者積微而起所以相測量非一朝一夕之漸戕者卒暴之名】○楚莊王卒楚師不出旣而用晉師【杜成二年戰於鞌】楚於是乎有蜀之役【杜在成二年冬蜀魯地泰山博縣西北有蜀亭】○公孫歸父以襄仲之立公也有寵【歸父襄仲子】欲去三桓以張公室【時三桓彊公室弱故欲去之以張大公室○去起呂反張如字一音陟亮反】與公謀而聘於晉欲以晉人去之【林欲借晉之力以去三桓】冬公夢季文子言於朝曰使我殺適立庶以失大援者仲也夫【適謂子惡齊外甥襄仲殺之而立宣公南通於楚旣不能固又不能堅事齊晉故云失大援也林季文子怨歸父欲去三桓故借此以爲之罪○適丁歷反援於眷反夫音扶】臧宣叔怒曰當其時不能治也後之人何罪子欲去之許請去之【杜宣叔文仲子武仲父許其名也時爲司冦主行刑言子自以歸父害巳欲去者許請爲子去之】遂逐東門氏【襄仲居東門故曰東門氏】子家還及笙【杜子家歸父字】壇帷復命於介【杜除地爲壇而張帷介副也將去使介反命於君○壇音善介音界】旣復命袒括髮【林袒衣以麻約髮從初喪之服○袒音但括古活反】卽位哭三踴而出【杜依在國喪禮設哭位公薨故】遂奔齊書曰歸父還自晉善之也

左傳杜林合注卷二十﹤經部﹐春秋類﹐左傳杜林合注﹥

欽定四庫全書

左傳杜林合注卷二十一明

王道焜

趙如源同編

成公一【公名黑肱宣公子諡法安民立政曰成】

周【定王十七年○魯成公五年定王崩子簡王立】

鄭【襄公十五年○魯成公四年襄公卒悼公費立成公六年悼公卒弟成公防立】

齊【頃公九年○魯成公九年頃公卒子靈公環立】

宋【文公二十一年○魯成公二年文公卒子共公固立成十五年共公卒子平公成立】

晉【景公繼霸十年○時郤克爲政魯成公四年欒書爲政成十年景公有疾晉人立太子州蒲以爲君伐鄭是爲厲公是年景公卒成十八年厲公弒悼公周立是年韓厥爲政】

衛【穆十一年○魯成公二年穆公卒子定公臧立成十四年定公卒子獻公衎立】

蔡【景公二年】

曹【宣公五年○魯成公十五年宣公卒弟成公負芻立】

滕【文公十年○魯成公十六年文公卒成公原立】

陳【成公九年】

杞【桓公四十七年】

薛【詳見僖公九年】

莒【魯成公十四年見莒子朱卒一名渠丘公黎北公宻州立又名買主鉏】

邾【定公二十四年○魯成公十七年定公卒宣公牼立】

許【霛公二年○魯成公十五年許遷於葉】

小邾【詳見僖公元年】

楚【共王元年○魯成公二年載令尹子重救齊成十六年司馬子反將中軍子重將左戰於鄢陵敗績晉射共王中目楚殺子反】

秦【桓公十五年○魯成公十四年桓公卒子景公立】

吳【魯成公七年吳伐郯始見經卽吳子壽夢也壽夢一名乘】

越【詳見隠公元年】

經【辛未】元年春王正月公卽位【無傳】○二月辛酉我君宣公【無傳】○無冰【無傳周二月今之十二月而無冰書冬溫】○三月作丘甲【周禮九夫爲井四井爲邑四邑爲丘丘十六井出戎馬一匹一匹牛三頭四丘爲甸甸六十四井出長轂一乘戎馬四匹牛十二頭甲士三人步卒七十二人此甸所賦今魯使丘出之譏重斂故書】○夏臧孫許及晉侯盟於赤棘【晉地】○秋王師敗績於茅戎【茅戎戎別種也不言戰王者至尊天下莫之得校故以自敗爲文不書敗地而書茅戎明爲茅戎所敗書秋從告○茅亡交反史記二傳皆作貿】○冬十月

傳元年春晉侯使瑕嘉平戎於王【杜平文十七年垂之役詹嘉處瑕故謂之瑕嘉】單襄公如晉拜成【杜單襄公王卿士謝晉爲平戎○單音善】劉康公徼戎將遂伐之【杜康公王季子也戎平還欲要其無備○徼古堯反】叔服曰背盟而欺大國此必敗【杜叔服周內史林新與戎盟而伐之是背盟晉爲平戎而背之是欺大國○背音佩下同】背盟不祥欺大國不義神人弗助將何以勝【杜背盟則得罪於神不爲神之所佑欺大國則得罪於人不爲人之所義神於人皆不相佑助將何所持而可以勝戎】不聴遂伐茅戎三月癸未敗績於徐吾氏【徐吾氏茅戎之別也】○爲齊難故作丘甲【杜前年魯乞師於楚欲以伐齊楚師不出故懼而作丘甲○難乃旦反】○聞齊將出楚師夏盟於赤棘【杜與晉盟懼齊楚】○秋王人來告敗【杜解經所以秋乃書】○冬臧宣叔令修賦繕完【林令魯國之人修賦車馬治完城郭○繕市善反】具守備曰齊楚結好我新與晉盟晉楚爭盟齊師必至𨿽晉人伐齊楚必救之是齊楚同我也【林晉楚二國爭爲盟主齊旣黨楚必來伐魯𨿽晉爲魯伐齊楚必以結好之故而救齊是齊楚共伐我也杜同共也○守乎又反好呼報反】知難而有備乃可以逞【林逞解也乃可以解於難杜爲二年齊侯伐我傳】

經【壬申】二年春齊侯伐我北鄙○夏四月丙戌衛孫良夫帥師及齊師戰於新築衛師敗績【杜新築衛地皆陳曰戰大崩曰敗績四月無丙戌丙戌五月一日林衛書大夫帥師於是始○築音竹】○六月癸酉季孫行父臧孫許叔孫僑如公孫嬰齊帥師防晉卻克衛孫良夫曺公子首及齊侯戰於鞌齊師敗績【杜魯乞師於晉而不以與謀之例者従盟主之令上行於下非匹敵和成之類例在宣七年曺大夫常不書而書公子首者首命於國備於禮成爲卿故也林鞌齊地去齊五百里書魯四卿是各自爲帥也自文之季年而無使價至是而無將佐魯三家之勢成也○僑其驕反卻去逆反】○秋七月齊侯使國佐如師己酉及國佐盟於袁婁【杜谷梁曰袁婁去齊五十里林楚屈完來盟於師齊桓公退師而後盟於召陵修禮如楚也齊侯使國佐如師晉卻克進師而後盟於袁婁不禮於齊也夫以齊桓公之所不敢而四國之大夫敢爲之甚矣鞌戰之忿也】○八月壬午宋公鮑卒【杜未同盟而赴以名林文公卒子共公固立○鮑步夘反】○庚寅衛侯速卒【杜宣十七年盟於斷道據傳庚寅九月七日林穆公卒子定公立】○取汶陽田【晉使齊還魯故言取不以好得故不言歸○汶音問】○冬楚師鄭師侵衛【杜於重不書不親伐】○十有一月公防楚公子嬰齊於蜀【杜公與大夫防不貶嬰齊者時有許蔡之君故林自屈完以來楚大夫皆無氏族而書公子自嬰齊始】○丙申公及楚人秦人宋人陳人衛人鄭人齊人曺人邾人薛人鄫人盟於蜀【杜齊在鄭下非卿傳曰卿不書匱盟也然則楚卿於是始與中國凖自此以下楚卿不書皆貶惡也】

傳二年春齊侯伐我北鄙圍龍【杜龍魯邑在泰山博縣西南】頃公之嬖人盧蒲就魁門焉【杜攻龍門也○頃音傾嬖必計反魁苦回反】龍人囚之齊侯曰勿殺吾與而盟無入而封【林而汝也我與汝爲盟誓無以師入汝之封土】弗聼殺而膊諸城上【膊磔也○膊普各反】齊侯親鼓士陵城三日取龍遂南侵及巢丘【取龍侵巢丘不書其義未聞】○衛侯使孫良夫石稷寧相向禽將侵齊與齊師遇【杜齊伐魯還相遇於衛地良夫孫林父之名石稷石碏四世孫寧相寧兪子林未至齊境故言將侵齊○相息亮反向舒亮反】石子欲還孫子曰不可以師伐人遇其師而還將謂君何【林本欲以師伐齊反遇齊師而歸將何以答君命】若知不能則如無出今旣遇矣不如戰也夏有【闕文大新築戰事】石成子曰師敗矣子不少湏眾懼盡【杜成子石稷也衛師已敗而孫良夫復欲戰故成子欲使湏救】子喪師徒何以復命皆不對又曰子國卿也隕子辱矣【杜隕見禽獲林言良夫乃衛國之臣見獲則爲衛國之辱○喪息浪反隕於敏反】子以眾退我此乃止【林使良夫自以其眾而退我止於此爲禦齊師】且告車來甚眾【杜新蔡人救孫桓子故並告令軍中】齊師乃止次於鞫居【林齊師知衛救至乃止不敢追杜鞫居衛地○鞫居六反】新築人仲叔於奚救孫桓子桓子是以免【林於奚守新築大夫孫桓子卽孫良夫】旣【言旣卒事也】衛人賞之以邑【杜賞於奚】辭請曲縣【軒縣也周禮天子樂宮縣四面諸侯軒縣闕南方○縣音】繁纓以朝許之【杜繁纓馬飾皆諸侯之服林以朝朝於君也○繁步於反】仲尼聞之曰惜也不如多與之邑惟器與名不可以假人【杜器車服名爵號】君之所司也【林此器與名乃人君之所司主也】名以出信【杜名位不愆爲民所信】信以守器【林動不失信則車服可保】器以藏禮【杜車服所以表尊卑】禮以行義【杜尊卑有禮各得其宜】義以生利【杜得其宜則利生】利以平民【林何以聚人曰財故利所以平民】政之大節也若以假人與人政也政亡則國家従之弗可止也已【林若以器名假借於人是以國家之政而與他人也國旣無政則國家従而滅亡弗可救正也已】○孫桓子還於新築不入【杜不入國】遂如晉乞師臧宣叔亦如晉乞師皆主卻獻子【杜宣十七年卻克至齊爲婦人所笑遂怒故魯衛因之孫桓子臧宣叔皆不以國命各自詣卻克故不書】晉侯許之七百乘【五萬二幹五百人○乘繩證反下同】卻子曰此城濮之賦也【杜城濮在僖二十八年○濮音卜】有先君之明與先大夫之肅故捷克於先大夫無能爲役【杜無能爲之役使】請八百乘許之【杜六萬人】卻克將中軍士燮佐上軍【杜範文子代荀庚○將子匠反】欒書將下軍【代趙朔】韓厥爲司馬以救魯衛臧宣叔逆晉師且道之【林臧宣叔乞師先歸故往逆晉師且爲晉師向道○道音導】季文子帥師防之及衛地韓獻子將斬人卻獻子馳將救之【林韓獻子卽韓厥將以軍法斬人卻克驅馳而往將救止之】至則旣斬之矣卻子使速以徇告其僕曰吾以分謗也【林卻克使韓厥速以徇於軍不欲使韓氏獨受殺人之謗○徇以俊反】師従齊師於莘【莘齊地○莘所先反】六月壬申師至於靡笄之下【杜靡笄山名○靡如字又音摩笄音雞】齊侯使請戰曰子以君師辱於敝邑不腆敝賦詰朝請見【杜詰朝平旦林言平旦請以軍禮相見○腆他典反詰起吉反朝如字下同見賢徧反】對曰晉與魯衛兄弟也來告曰大國朝夕釋憾於敝邑之地【林三國皆姬姓故言兄弟也又大國謂齊敝邑魯衛自稱○憾胡暗反本又作感】寡君不忍使羣臣請於大國無令輿師淹於君地【林晉君不忍魯衛受伐之慘使羣將帥爲魯衛請命於齊無令晉之眾師久淹於齊之土地○令力呈反師如字下同一音所類反】能進不能退【林言晉師能進攻不能退保】君無所辱命【杜言自欲戰不復須君命】齊侯曰大夫之許寡人之願也若其不許亦將見也齊髙固入晉師桀石以投人【杜桀擔也】禽之而乘其車【杜旣獲其人因釋己車而載所獲者車】系桑本焉以徇齊壘【杜將至齊壘以桑樹系車而走欲自異】曰欲勇者賈余餘勇【杜賈賣也言已勇有餘欲賣之○賈音古】癸酉師陳於鞌邴夏禦齊侯逢丑父爲右晉解張禦卻克鄭丘緩爲右齊侯曰余姑翦滅此而朝食【杜姑且也剪盡也林言我且剪滅此軰而後早食輕敵之甚也○陳直覲反邴音丙又彼命反解音蟹張如字一音直亮反】不介馬而馳之【杜甲介也林馬不被甲而馳晉師】卻克傷於矢流血及屨未絕鼓音【杜中軍將自執旗鼓故𨿽傷而撃鼓不息】曰余病矣張侯曰自始合而矢貫余手及肘余折以禦左輪朱殷豈敢言病吾子忍之【杜張侯解張也朱血色血色久則殷殷音近煙今人謂赤黑爲殷色言血多污車輪禦猶不敢息林解張凡中兩矢折其矢以禦兵車○貫古亂反用竹九反折之設反殷於閒反徐於辰反】緩曰【林卽鄭丘緩】自始合苟有險余必下推車子豈識之然子病矣【杜以其不識已推車○推昌誰反反他回反下推車同】張侯曰師之耳目在吾旗鼓進退従之此車一人殿之可以集事若之何其以病敗君之大事也【杜殿鎭也集成也林言三軍之耳目在吾將軍之旗鼓三軍皆視我以爲進退此戎車一人鎭之可以集成勝齊之事如何可以一身之病而敗晉君戰齊之大事○殿多練反】擐甲執兵固卽死也【杜擐貫也卽就也林貫甲而執兵器固將以死敵也○擐音患】病未及死吾子勉之左並轡右援枹而鼓馬逸不能止師従之【林卻克聞張侯之言乃左手並執馬轡右手援鼓槌而擊鼓戎馬奔逸不可復止晉師従郤克之軍○並必政反徐方聘反援音爰抱音浮鼓槌也字林云擊鼓柄也本亦作浮】齊師敗績逐之三周華不注【杜華不注山名林繞華不注之山凡三匝也○華如字又戶化反注之住反】韓厥夢子輿謂已曰且辟左右【杜子輿韓厥父林言且辟車左右兩偏】故中禦而従齊侯【杜居中代禦者自非元帥禦者皆在中將在左】邴夏曰射其禦者【林邴夏以禦者居中故以韓厥爲禦欲射之】君子也公曰謂之君子而射之非禮也【齊侯不知戎禮○射食亦反下同】射其左越於車下【林射韓厥之車左車左隊於車下】射其右斃於車中【林筱射韓厥之車右車右死於軍中】綦母張喪車従韓厥曰請寓乘【杜綦母晉大夫寓寄也○綦音其母音無喪息浪反乘繩證反】従左右【林綦母張欲従左右而載】皆肘之使立於後【杜以左右皆死不欲使立其處】韓厥俛定其右【俛俯也右被射僕車中故俯安隠之○俛音勉】逢丑父與公易位【林逢丑父爲車右見事急故易位居公之處】將及華泉驂絓於木而止【杜驂馬絓也○華戶化反絓戶絓反一音卦驂七南反】丑父寢於轏中【杜轏士車林轏臥車也丑父寢於其中○轏仕產反字林仕諌反】蛇出於其下以肱擊之傷而匿之故不能推車而及【林有蛇出於轏車之下丑父以手肱打蛇傷其肱而藏匿之丑父肱傷故不能推車而爲晉師所及○肱古反匿文力反】韓厥執縶馬前【杜縶馬絆也執之示修臣僕之職○縶張立反】再拜稽首奉觴加璧以進【進觴璧亦以示敬○觴式羊反】曰寡君使羣臣爲魯衛請曰無令輿師陷入君地【杜本但爲二國救請不欲乃過入君地謙辭○爲於僞反令力呈反】下臣不幸屬當戎行無所逃隠【杜屬適也林下臣韓厥自稱正當戎車之行列無所逃遁而隠避○屬音燭行下郎反】且懼奔辟而忝兩君臣辱戎士【杜若奔辟則爲辱晉君並爲齊侯羞故言二君此蓋韓厥自處臣僕謙敬之飾言○辟音避徐扶臂反服氏扶赤反】敢告不敏攝官承乏【杜言欲以已不敏攝承空乏従君俱還】丑父使公下如華泉取飲【林時丑父代爲齊侯故詐使公下車往華泉取水而飲欲使公因而走逸】鄭周父禦佐車宛茷爲右載齊侯以免【杜佐車副車○宛紆元反茷扶廢反】韓厥獻丑父卻獻子將戮之呼曰自今無有代其君任患者有一於此將爲戮乎【林僅有我一人代君任患乃以爲罪而戮之乎○呼火故反任音壬】卻子曰人不難以死免其君我戮之不祥赦之以勸事君者乃免之齊侯免求丑父三入三出【杜重其代已故三入晉軍求之○難乃旦反】每出齊師以帥退入於狄卒【齊師大敗皆有退心故齊侯輕出其眾以帥厲退者遂進入狄卒狄卒者狄人従晉計齊者○卒子忽反下同】狄卒皆抽戈楯冒之以入於衛師衛師免之【杜狄衛畏齊之彊故不敢害齊侯皆共免防之○楯食隼反又音允冒亡報反】遂自徐闗入齊侯見保者曰勉之齊師敗矣【杜所過城邑皆勉勵其守者】辟女子【杜使辟君也齊侯單還故婦人不辟之○辟音避一音扶亦反】女子曰君免乎曰免矣曰鋭司徒免乎曰免矣【杜鋭司徒主鋭兵者○鋭悅嵗反】曰苟君與吾父免矣可若何【言餘人不可復如何】乃奔【杜走辟君】齊侯以爲有禮【杜先問君後問父故也】旣而問之辟司徒之妻也【杜辟司徒主壘壁者○辟音璧必覓反徐甫亦反】予之石窌【杜石窌邑名濟北盧縣東有地名石窌○窌力救反一音力到反】晉師従齊師入自丘輿擊馬陘【杜丘輿馬陘皆齊邑○陘音刑】齊侯使賔媚人賂以紀甗玉磬與地【杜媚人國佐也甗玉甑皆滅紀所得○媚美異反甗魚輦反徐音彥又音言字林牛健反】不可則聴客之所爲【林客謂晉也】賔媚人致賂晉人不可曰必以蕭同叔子爲質【同叔蕭君之字齊侯外祖父子女也難斥言其母故逺言之○質徐音致下同】而使齊之封內盡東其畝【杜使壠畝東西行○盡津忍反】對曰蕭同叔子非他寡君之母也若以匹敵則亦晉君之母也【林若以齊晉匹敵言之則齊君之母亦晉君之母其爲君母一也】吾子布大命於諸侯而曰必質其母以爲信其若王命何【林先王以孝治天下今質其母是違王命】且是以不孝令也詩曰孝子不匱永錫爾類【杜詩大雅言孝心不乏者又能以孝道長賜其志類】若以不孝令於諸侯其母乃非徳類也乎【杜不以孝徳賜同類】先王疆理天下物土之宜而布其利【杜疆界也理正也物土之宜播殖之物各従王宜】故詩曰我疆我理南東其畝【杜詩小雅或南或東従其土宜】今吾子疆理諸侯而曰盡東其畝而已惟吾子戎車是利【杜晉之伐齊循壠東行易】無顧土宜其無乃非先王之命也乎反先王則不義何以爲盟主其晉實有闕【杜闕失】四王之王也【言禹湯文武○王於況反】樹徳而濟同欲焉【杜樹立也濟成也林自立明徳而成諸侯之所同欲】五伯之霸也【杜夏伯昆吾商伯大彭豕韋周伯齊桓晉文○或曰齊桓晉文宋襄秦穆楚荘】勤而撫之以役王命【林𨿽不能立徳以成同欲然皆勤力以撫綏諸侯以奔走服役於王命不敢攺先王之制度杜役事也】今吾子求合諸侯以逞無疆之欲【杜疆竟也】詩曰布政優優百祿是遒【詩頌殷湯布政優和故百祿來聚遒聚也○遒在由反又徐子由反】子實不優而棄百祿諸侯何害焉【杜言不能爲諸侯害】不然【杜不見許】寡君之命使臣則有辭矣曰子以君師辱於敝邑不腆敝賦以犒従者【戰而曰犒爲孫辭○使所吏反犒苦報反從才用反】畏君之震師徒撓敗【林畏晉君震動之威齊之師徒撓曲喪敗○撓乃教反】吾子恵徼齊國之福不冺其社稷使繼舊好惟是先君之敝器王地不敢愛子又不許請收合餘燼【杜燼火餘木○冺彌忍反好呼報反合如字一音閤燼姒刄反】背城借一【杜欲於城下復借一戰○背音佩】敝邑之幸亦云従也況其不幸敢不惟命是聴【杜若齊幸而得勝亦云従晉求和而況不幸而又戰敗敢不惟晉之命是従】魯衛諫曰齊疾我矣【杜諌卻克也】其死亡者皆親防也子若不許讐我必甚惟子則又何求子得其國寶【杜謂甗碁○防女乙反】我亦得地【杜齊歸所侵】而紓於難【杜齊服則難緩○紓音舒緩也一音直呂反難乃旦反】其榮多矣齊晉亦惟天所授豈必晉【林齊晉戰勝亦惟天意之所授豈必晉盛可以勝齊】晉人許之對曰羣臣帥賦輿【杜賦輿猶兵車】以爲魯衛請若苟有以借口而復於寡君【杜賦薦復白也○爲於僞反借在夜反】君之恵也敢不惟命是聴禽鄭自師逆公【禽鄭魯大夫歸逆公防晉師】秋七月晉師及齊國佐盟於爰婁使齊人歸我汶陽之田【林汶陽之田本魯地爲齊所侵故晉使齊歸之於我】公防晉師於上鄍【上鄍地闕公防晉師不書史闕○鄍覓經反】賜三帥先路三命之服【三帥卻克士燮欒書已嘗受王先路之賜今攺而易新並此車所建所服之物○帥所類反】司馬司空輿帥正亞旅皆受一命之服【杜晉司馬司空皆大夫輿帥主兵車正主斥候亞旅亦大夫也皆魯侯賜】○八月宋文公卒始厚葬用蜃炭益車馬始用殉【杜燒蛤爲炭以瘞壙多埋車馬用人従葬○蜃市忍反蛤也炭吐旦反殉以俊反】重器備【林重猶多也器備葬器甲兵之備○重直恭反】槨有四阿棺有翰檜【杜四阿四注槨也翰旁飾檢上飾皆王禮○槨音郭翰戶旦反一音韓檜古外反徐音防】君子謂華元樂舉於是乎不臣【林華元樂舉皆宋卿】臣治煩去惑者也是以伏死而爭今二子者君生則縱其惑【杜謂文十八年殺母弟須○去起呂反爭爭鬭之爭】死又益其侈是棄君於惡也何臣之爲【杜若言何用爲臣○侈昌氏反又式氏反】○九月衛穆公卒晉三子自役弔焉哭於大門之外【杜師還過衛故因弔之未復命故不敢成禮】衛人逆之【逆於門外設喪位】婦人哭於門內【喪位婦人哭於堂賔在門外故移在門內】送亦如之【林送客禮亦如初至】遂常以葬【至葬行此禮】○楚之討陳夏氏也【在宣十一年○夏戶雅反】荘王欲納夏姬申公巫臣曰【林巫臣爲申縣公】不可君召諸侯以討罪也今納夏姬貪其色也貪色爲淫淫爲大罰【林言楚荘王召諸侯而伐陳以討徵紓弒君之罪令納夏姬於嬪禦是貪夏姬之色也貪慕女色則爲淫亂淫亂爲先王之大罰】周書曰明徳愼罰【杜周書康誥】文王所以造周也明徳務崇之之謂也愼罰務去之之謂也若興諸侯以取大罰非愼之也【林非先王謹愼刑罰之意】君其圖之王乃止子反欲取之巫臣曰是不祥人也是夭子蠻【杜子蠻鄭靈公夏姬之兄殺死無後】殺禦叔【禦叔夏姬之夫亦早死○禦魚據反】弒靈侯【杜陳靈公也】戮夏南【杜夏姬子徵舒】出孔儀【林孔寜儀行父】喪陳國【杜楚滅陳○喪息浪反】何不祥如是人生實難其有不獲死乎【言死易得無爲取夏姬以速之】天下多美婦人何必是子反乃止王以予連尹襄老襄老死於邲不獲其屍【杜邲戰在宣十二年】其子黑要烝焉【杜黑要襄老子○要一遙反烝之承反】巫臣使道焉曰歸吾聘女【杜道夏姬使歸鄭○道音導女音汝】又使自鄭召之曰屍可得也【林巫臣又使人詐自鄭來召夏姫言其夫襄老之屍可得也】必來逆之姬以告王王問諸屈巫【杜屈巫巫臣○屈居勿反】對曰其信知防之父成公之嬖也而中行伯之季弟也【杜知防父荀首也中行伯荀林父也邲之戰楚人囚知防○知音智防於栟反】新佐中軍而善鄭皇戌【林荀首佐中軍與鄭皇戌相善】甚愛此子【杜愛知防也】其必因鄭而歸王子與襄老之屍以求之【杜王子楚公子縠臣也邲之戰荀首囚之林荀首欲得其子其必因鄭皇戌以谷臣與襄老之屍求易知防於楚】鄭人懼於邲之役而欲求媚於晉其必許之王遣夏姬歸將行謂送者曰不得屍吾不反矣巫臣聘諸鄭鄭伯許之【杜聘夏姬】及共王卽位將爲陽橋之役【楚伐魯至陽橋在此年冬○共音恭】使屈巫聘於齊且告師期巫臣盡室以行【林巫臣因出聘盡挈其家室以去】申叔跪従其父將適郢遇之【杜叔跪申叔時之子○跪其委反従才用反郢以井反又以政反】曰異哉夫子有三軍之懼而又有桑中之喜宜將竊妻以逃者也【杜桑中衛風淫奔之時林言巫臣往告師期是有三軍之懼將淫夏姬是有桑中之喜】及鄭使介反幣而以夏姬行【杜介副也幣聘物○介音界】將奔齊齊師新敗曰吾不處不勝之國遂奔晉而因卻至【至卻克族子】以臣於晉晉人使爲邢大夫【邢晉邑○邢音刑】子反請以重幣錮之【林欲以重幣賂晉禁錮巫臣勿使之仕○錮音固】王曰止其自爲謀也則過矣其爲吾先君謀也則忠忠社稷之固也所蓋多矣【林言巫臣之自爲謀與夏姬淫奔則有過失爲楚荘王謀勿納夏姬以貪女色則爲忠矣人臣盡忠社稷所由以安固也諫君之恵足以蓋覆其淫奔之罪多矣又蓋覆也○爲於僞反】且彼若能利國家𨿽重幣晉將可乎【杜言不許】若無益於晉晉將棄之何勞錮焉【爲七年楚滅武臣族晉南通吳張木】○晉師歸範文子後入武子曰無爲吾望爾也乎【杜武子王防文子之父蓋言文子後入獨不爲我望汝之切乎】對曰師有功國人喜以逆之先入必屬耳目焉是代帥受名也故不敢武子曰吾知免矣【林範文子言晉師新有大功晉國之人喜其有功而往迎之若先入國人必屬耳目於我以爲皆我之功是我代元帥受有功之名故不敢先入武子喜曰吾知免於禍矣以文子謙遜知其不益已禍○屬章欲反後同帥所類反】卻伯見公曰子之力也夫對曰君之訓也二三子之力也臣何力之有焉【林卻伯卻克○見賢徧反下同夫音扶】範叔見勞之如卻伯對曰庚所命也克之制也燮何力之有焉【林範叔卽範文子杜荀庚將上軍時不出範文子上軍佐代行故稱帥以讓○勞力報反】欒伯見公亦如之對曰燮之詔也士用命也書何力之有焉【詔告也欒書下軍帥故推功上軍傳言晉將帥克讓所以能勝齊】○宣公使求好於楚莊王卒宣公薨不克作好【杜在宣十八年○好呼報反下同】公卽位受盟於晉【杜元年盟赤棘】防晉伐齊衛人不行使於楚【杜不聘楚○使所吏反】而亦受盟於晉従於伐齊故楚令尹子重爲陽橋之役以救齊【林楚侵魯及陽橋故曰爲楊橋之役以救齊】將起師子重曰君弱【傳曰寡人生十年而喪先君共王卽位至是二年蓋年十二三矣】羣臣不如先大夫師眾而後可詩曰濟濟多士文王以寧【杜詩大雅言文王以眾士安○濟子禮反】夫文王猶用眾況吾儕乎【林文王之聖猶以眾士爲安況我儕輩去文王甚逺可不恃眾以安乎儕儕等○儕仕皆反】且先君莊王屬之曰無徳以及逺方莫如恵卹其民而善用之【林楚荘王臨終屬托羣臣之辭言君無明徳以服逺方諸侯之國莫如加恵撫卹其民而善用其力以爭諸侯】乃大戶【閱民戶口】已責【棄逋責】逮鰥【施及老鰥】救乏赦罪悉師【杜悉起楚師】王卒盡行彭名禦戎蔡景公爲左許靈公爲右【杜王卒盡行故王戎車亦行𨿽無楚王令二君當左右之位○卒子忽反】二君弱皆彊冠之【林欲使攝戎車左右故彊冠之使若成人○彊其丈反冠古亂反】冬楚師侵衛遂侵我師於蜀【杜公賂之而退故不書侵】使臧孫往【杜臧孫宣叔也林魯使臧孫往使楚師】辭曰楚逺而久固將矣無功而受名臣不敢【林言楚道逺而又久出固將自退師奉使無功而虛受退楚之名臣不敢蓋臧宣叔不欲使楚而孫辭以求免】楚侵及陽橋【杜陽橋魯地】孟孫請往賂之【杜楚侵遂深故孟孫請以賂往孟孫獻子也】以執斵執鍼織紝【杜執斵匠人執鍼女工織紝織繒布者○斵竹角反鍼之林反紅女金反徐而鴆反】皆百人公衡爲質【杜公衡成公子○質音致】以請盟楚人許平十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀【杜齊大夫不書其名非卿也○說音悅去起呂反】卿不書匱盟也於是乎畏晉而竊與楚盟故曰匱盟【林匱乏也言匱乏而盟】蔡侯許男不書乘楚車也謂之失位【杜乘楚王車爲左右則失位也卿不書則稱人諸侯不書皆不見經君臣之別】君子曰位其不可不愼也乎蔡許之君一失其位不得列於諸侯況其下乎【林位大位也言諸侯不可不謹愼於其位也蔡許二國之君一失其位爲楚左右不得復在諸侯之列況其下之卿大夫可不謹愼其位乎】詩曰不解於位民之攸塈【杜詩大雅言在上者勤正其位則國安而民恵也攸所也塈息也○解佳賣反塈許器反】其是之謂矣【林言蔡許解怠於位所以不能國安而民息】○楚師及宋公衡逃歸臧宣叔曰衡父不忍數年之不宴【杜宴樂也林衡父卽公衡言公衡不忍爲質於楚數年之不宴樂○數所主反】以棄魯國國將若之何誰居後之人必有任是夫國棄矣【林逃楚而歸是棄魯國之好居辭也猶言誰與後之人必有當其咎者不知爲誰魯國之事衡父忍棄之矣○居音基任音壬夫音扶】是行也晉辟楚畏其眾也君子曰眾之不可以已也大夫爲政猶以眾克況明君而善用其眾乎【林言眾之不可以止而不用公子嬰齊爲政猶以楚師之眾克遂有功何況英明之君而得眾以善用之乎】大誓所謂商兆民離周十人同者眾也【杜大誓周書萬億曰兆民離則弱合則成眾言殷以散亡周以眾興】○晉侯使鞏朔獻齊捷於周王弗見使單襄公辭焉曰蠻夷戎狄不式王命【杜式用也○捷在接反】淫湎毀常王命伐之則有獻捷王親受而勞之所以懲不敬勸有功也【林淫於色湎於酒毀壊其典常於是方伯奉王命而徵伐之則有獻捷於王之禮天子親受其捷而勸勞之所以懲戒夷狄之不敬勸奬諸侯之有功也○湎面善反勞力報反】兄弟甥舅侵敗王略王命伐之告事而已不獻其功所以敬親暱禁淫慝也【林兄弟同姓諸侯甥舅異姓諸侯侵敗王室之經略法度方伯奉王命而徵伐之告成事於王室而已不以囚獲俘馘獻功天子所以敬重親戚暱愛禁止淫亂邪慝也杜滛慝謂虣掠百姓取囚俘也○敗必邁反暱女乙反慝他得反】今叔父克遂有功於齊【林天子謂同姓諸侯曰叔父杜克能也】而不使命卿鎭撫王室所使來撫餘一人而鞏伯實來未有職司於王室【林大國三卿其二卿命於天子天子自稱曰餘一人鞏伯卽鞏朔爲上軍大夫名位卑微未達於王室】又姦先王之禮【杜謂獻齊捷○姦音幹】余𨿽欲於鞏伯【杜欲受其獻】其敢廢舊典以忝叔父夫齊甥舅之國也而大師之後也【杜齊世與周昏故曰甥舅林天公爲周大師封於齊故曰大師之後○大音泰】寧不亦淫従其欲以怒叔父抑豈不可諫誨【林言齊豈不亦以淫亂従肆其嗜欲以取怒於晉國抑豈不可諫止而教誨之乃至戰伐兵爭之慘○従才用反亦作縱】士莊伯不能對【杜荘伯鞏朔】王使委於三吏【杜委屬也三吏三公也林三公者天子之吏也】禮之如侯伯克敵使大夫告慶之禮降於卿禮一等王以鞏伯宴而私賄之【林禮鞏朔以侯伯克敵使大夫告慶於周之禮鞏朔晉大夫故降於卿禮一等定王旣詰鞏朔復與之私宴以好賄私結之】使相告之曰非禮也勿籍【杜相相禮者籍書也王畏晉故私宴賄以慰鞏朔林言此宴賄皆非禮之正也勿書此以爲禮典○相息亮反】

經【癸酉】三年春王正月公防晉侯宋公衛侯曺伯伐鄭【杜宋衛未葬而稱爵以接鄰國非禮也】○辛亥葬衛穆公【無傳】○二月公至自伐鄭【無傳】○甲子新宮災三日哭【無傳三年喪畢宣公神主新入廟故謂之新宮書三日哭善得禮宗廟親之神靈所憑居而遇災故哀而哭之】○乙亥葬宋文公【無傳七月而葬緩】○夏公如晉○鄭公子去疾帥師伐許【林鄭始書大夫將】○公至自晉【無傳】○秋叔孫僑如帥師圍棘【杜棘汶陽田之邑在濟北蛇丘縣】○大雩【無傳以過時書】○晉卻克衛孫良夫伐廧咎如【杜赤狄別種○廧在良反咎古刀反】○冬十有一月晉侯使荀庚來聘○衛侯使孫良夫來聘○丙午及荀庚盟丁未及孫良夫盟【杜先晉後衛尊霸主林聘而遂盟之於是始】○鄭伐許【杜無傳不書將帥告辭略林狄鄭也楚之伯鄭爲之也由齊桓以來爭鄭於楚桓公卒鄭始朝楚諸夏之變於夷鄭爲亂階也至辰陵鄭帥諸夏而事楚矣敗晉於邲盟十四國之君大夫於蜀皆鄭爲之是故狄秦而後狄鄭微秦鄭中國無左祍矣】

傳三年春諸侯伐鄭次於伯牛討邲之役也【伯牛鄭地邲役在宜十二年】遂東侵鄭【晉潛軍深入】鄭公子偃帥師禦之【偃穆公子】使東鄙覆諸鄤【杜覆伏兵也林公偃使鄭東鄙之人設伏兵於鄤以攻晉師○覆扶又反鄤亡袁反徐武旦反一音萬】敗諸丘輿【杜鄤丘輿皆鄭地晉偏軍爲鄭所敗故不書】皇戌如楚獻捷【林獻丘輿之捷於楚】○夏公如晉拜汶陽之田【前年晉使齊歸魯汶陽田故】○許恃楚而不事鄭鄭子良伐許【林子良卽公子去疾】○晉人歸楚公子谷臣與連尹襄老之屍於楚以求知防【杜邲之戰楚獲知防】於是荀首佐中軍矣【杜荀首知防父林佐晉中軍故晉人爲求其子】故楚人許之王送知防曰子其怨我乎對曰二國治戎臣不才不勝其任以爲俘馘執事不以釁鼓【杜以血塗鼓爲釁鼓○勝音升俘芳夫反馘古獲反釁許覲反】使歸卽戮君之恵也臣實不才又誰敢怨【言臣實自無才能以至於此又敢歸怨於誰人言無所怨也】王曰然則徳我乎對曰二國圖其社稷而求紓其民【杜紓緩也林晉楚圖謀其安社稷之事而求紓緩其民力○紓音舒】各懲其忿以相宥也【杜宥赦也○懲直升反宥音又】兩釋累囚以成其好【杜累繋也○累力誰反好呼報反下同】二國有好臣不與及其誰敢徳【林言二國本不爲已而和又敢歸徳於誰人言亦無所徳也○與音預】王曰子歸何以報我對曰臣不任受怨君亦不任受徳無怨無徳不知所報【林任當也言臣不當受怨楚之名楚君亦不當受徳臣之名旣不思報怨又不思報徳】王曰𨿽然必告不谷對曰以君之靈累臣得歸骨於晉寡君之以爲戮死且不朽【林若晉君戮其不勝任之罪則此身𨿽死而感楚之恩終不朽腐】若従君之恵而免之以賜君之外臣首【杜稱於異國君曰外臣】首其請於寡君而以戮於宗【林得請而以戮於知氏之宗】亦死且不朽若不獲命【杜君不許戮】而使嗣宗職【杜嗣其祖宗之位職】次及於事而帥偏師以修封疆【林以次第而及於晉國之政事以修治晉國疆塲之事○疆居良反】𨿽遇執事【杜遇楚將帥】其弗敢違【杜違辟也】其竭力致死無有二心以盡臣禮所以報也【林當竭盡忠力致效死命以與楚戰不敢有攜貳之心以盡人臣事君之禮所以報楚之徳不過如此】王曰晉未可與爭重爲之禮而歸之○秋叔孫僑如圍棘取汶陽之田【林在前年】棘不服故圍之【杜僑如叔孫得臣子】○晉卻克衛孫良夫伐廧咎如討赤狄之餘焉【杜宣十五年晉滅赤狄潞氏其餘民散入廧咎如故討之】廧咎如潰上失民也【林民逃其上曰潰杜此傳釋經之文而經無廧咎如潰蓋經闕此四字○潰戶內反】○冬十一月晉侯使荀庚來聘且尋盟【杜尋元年赤棘盟荀庚林父之子】衛侯使孫良夫來聘且尋盟【杜尋宣七年盟】公問諸臧宣叔曰中行伯之於晉也其位在三【林中行伯卽荀庚以荀林父爲晉中行因以爲氏故亦謂中行伯晉下卿故位在第三】孫子之於衛也位爲上卿將誰先對曰次國之上卿當大國之中中當其下下當其上大夫【杜降一等】小國之上卿當大國之下卿中當其上大夫下當其下大夫【杜降大國二等】上下如是【林其上卿下卿相當如是】古之制也衛在晉不得爲次國晉爲盟主其將先之【林古制公爲大國侯伯爲次國子男爲小國衛之視晉春秋時以彊弱爲大小故衛𨿽侯爵猶爲小國計等則衛爲小國上卿與晉大國之下卿名位正敵以盟主故先晉可也】丙午盟晉丁未盟衛禮也【林得大小先後之禮】○十二月甲戌晉作六軍【爲六軍僭王也萬二千五百人爲軍】韓厥趙括鞏朔韓穿荀騅趙旃皆爲卿賞鞌之功也【杜韓厥爲新中軍趙括佐之鞌朔爲新上軍韓穿佐之荀騅爲新下軍趙旃佐之晉舊自有三軍今增此故爲六軍林賞二年戰鞌敗齊之功○騅音佳】○齊侯朝於晉將授玉【杜行朝禮林執玉爲贄】卻克趨進【杜卻克以宣十七年笑辱之憾故趨進】曰此行也君爲婦人之笑辱也寡君未之敢任【杜言齊侯之來以謝婦人之辱非爲修好故云晉君不任當此恵○爲於僞反下同任音壬】晉侯享齊侯齊侯視韓厥【杜齊侯鞌之戰識韓厥故熟視之】韓厥曰君知厥也乎齊侯曰服攺矣【杜戎朝異服也言服攺明識其人】韓厥登舉爵曰臣之不敢愛死爲兩君之在此堂也【林爵飲酒器韓厥乃登堂舉酒爵言臣之致死力於行陣之間爲欲齊晉和好兩君之防聚於此堂也】○荀防之在楚也【林荀防卽知防】鄭賈人有將寘諸褚中以出旣謀之未行而楚人歸之賈人如晉荀防善視之如實出已【林褚絮也鄭之賈人貿易於楚有將藏荀防於褚絮之中以出歸晉旣與荀防成謀未及行而楚人歸知防及鄭賈人來晉荀防以禮厚待賈人如眞實藏已於褚中以出○賈音古寘之豉反褚中呂反】賈人曰吾無其功敢有其實乎吾小人不可以厚誣君子【林未嘗有實出知防之功敢受知防厚禮如有其實乎我商賈小人也不可以一時虛謀重誣君子受其實恵】遂適齊【杜傳言知防之賢】

左傳杜林合注卷二十一

欽定四庫全書

左傳杜林合注卷二十二明

王道焜

趙如源同編

成公二

經【甲戌】四年春宋公使華元來聘【林宋使聘魯】○三月壬申鄭伯堅卒【杜無傳二年大夫盟於蜀壬申二月二十八日襄公卒悼公費立】○杞伯來朝○夏四月甲寅臧孫許卒【無傳】○公如晉○葬鄭襄公【無傳】○秋公至自晉○冬城鄆【無傳公欲叛晉故城而爲備○鄆音運】○鄭伯伐許

傳四年春宋華元來聘通嗣君也【杜宋共公卽位】○杞伯來朝歸叔姬故也【杜將出叔姬先備禮朝魯言其故】○夏公如晉侯侯見公不敬季文子曰晉侯必不免【杜言將不能壽終也後十年陷厠而死】詩曰敬之敬之天惟顯思命不易哉【杜詩頌言天道顯明受其命甚難不可不敬以奉之○易以防反】夫晉侯之命在諸侯矣可不敬乎【林夫晉侯之受天命在得諸侯而爲伯矣敬諸侯則得天命可不盡敬乎】○秋公至自晉欲求成於楚而叛晉【林成公以晉侯不見禮故欲叛晉而求成於楚】季文子曰不可晉𨿽無道未可叛也國大臣睦而邇於我【杜邇近也】諸侯聴焉未可以貳【杜聴服也】史佚之志有之【杜周文王大史】曰非我族類其心必異楚𨿽大非吾族也其肯字我乎公乃止【林言凡人之非我宗族儔類者則必不能與我同心楚𨿽大國與魯異姓必不肯字愛於我也】○冬十一月鄭公孫申帥師疆許田【杜前年鄭伐許侵其田今正其界○疆居良反】許人敗諸展陂鄭伯伐許取鉏任泠惇之田【杜展陂亦許地林鄭悼公怒乃親伐許取許鉏任泠惇之田○陂彼皮反鉏仕居反任音壬泠力丁反】○晉欒書將中軍【代卻克○將子匠反】荀首佐之士燮佐上軍【林荀庚將上軍不行故佐獨出】以救許伐鄭取汜祭【杜汜祭鄭地成臯縣東有汜水○汜音凡或音祀祭側介反】楚子反救鄭鄭伯與許男訟焉【杜於子反前爭曲直】皇戍攝鄭伯之辭【杜代之對】子反不能決也曰君若辱在寡君寡君與其二三臣共聴兩君之所欲成其可知也【林君若屈辱自至楚國楚君與其二三卿士共聴二國之君之所欲爲二國之平其可知也成平也】不然側不足以知二國之成【杜側子反名爲明年許愬鄭於楚張本】○晉趙嬰通於趙荘姬【杜趙嬰趙盾弟荘姬趙朔妻朔盾之子言趙嬰通於荘姬是叔父下淫其侄婦】

經【乙亥】五年春王正月杞叔姬來歸【出也傳在前年】○仲孫蔑如宋○夏叔孫僑如防晉荀首於谷【谷齊地】○梁山崩【杜記異也梁山在馮翊夏陽縣北】○秋大水【無傳】○冬十有一月己酉天王崩【杜定王崩簡王立】○十有二月己丑公防晉侯齊侯宋公衛侯鄭伯曺伯邾子杞伯同盟於虫牢【杜虫牢鄭地陳畱郡封丘縣北有桐牢】傳五年春原屏放諸齊【杜放趙嬰也原同屏季嬰之兄林放者宥之以逺也○屏步丁反】嬰曰我在故欒氏不作我亡吾二昆其憂哉【林言我仕晉國故欒氏不敢作亂以害趙氏我若出亡原屏其有憂患哉言必爲欒氏所害】且人各有能有不能【杜言已𨿽滛而能今莊姬防趙氏】捨我何害弗聴嬰夢天使謂已【林夢上天使人謂已○捨音捨又音赦聴吐丁反】祭余餘福女使問諸士貞伯貞伯曰不識也旣而告其人【林貞伯不欲顯答故對曰不知也旣答趙嬰使者而貞伯自告其従人○女音汝】曰神福仁而禍淫淫而無罰福也【林言鬼神之道仁愛者降之福滛亂者降之禍所行淫亂而罰不及此卽天之所謂福也】祭其得亡乎【杜以得放遣爲福】祭之之明曰而亡【爲八年晉殺趙同趙括傳】○孟獻子如宋報華元也【杜前年宋華元來聘】○夏晉荀首如齊逆女故宣伯餫諸谷【林荀首晉次卿宣伯卽僑如野饋曰餫運糧饋之敬大國也○餫音鄆】○梁山崩晉侯以傳召伯宗【杜傳驛○傳中戀反下同】伯宗辟重曰辟重【林伯宗道遇重載之車使之避已曰辟傳車○辟匹亦反徐甫赤反本又作僻曰辟音避】重人曰待我不如捷之速也【杜捷邪出林言車重行遲若待我回避不如傳車邪出之爲速○捷在妾反】問其所【林伯宗見其言有理因問其所居】曰絳人也問絳事焉曰梁山崩將召伯宗謀之問將若之何曰山有朽壤而崩可若何國主山川【林言山以土壤朽腐故崩不可如何也主謂所主祭言國所主祭者山川也○絳古巷反壤如丈反】故山崩川竭君爲之不舉【林去盛饌不舉樂○爲於僞反】降服【捐盛服】乘縵【杜車無文○縵武旦反又莫半反】徹樂【息八音】出次【杜捨於郊】祝幣【杜陳玉帛】史辭【林大史修言辭以謝過責己】以禮焉【杜禮山川】其如此而已𨿽伯宗若之何伯宗請見之【杜見之於晉君○見賢徧反】不可【杜不肯見】遂以告而従之【杜従重人言】○許靈公愬鄭伯於楚【前兩年鄭伐許故】六月鄭悼公如楚訟不勝楚人執皇戍及子國【杜以鄭伯不直故也子國鄭穆公子】故鄭伯歸使公子偃請成於晉【林鄭伯怨楚不直已故請成於晉】秋八月鄭伯及晉趙同盟於垂棘【垂棘晉地】○宋公子圍龜爲質於楚而歸【杜圍龜文公子○質音致】華元享之請鼓噪以出鼓噪以復入【杜出入輒撃鼓○噪素報反復扶又反】曰習攻華氏宋公殺之【杜蓋宣十五年宋楚平後華元使圍龜代己爲質故怨而欲攻華氏】○冬同盟於虫牢鄭服也諸侯謀復防宋公使向爲人辭以子靈之難【杜子靈圍龜也宋公不欲防以新誅子靈爲辭爲明年侵宋傳○向舒亮反難乃旦反一本無之難二字】○十一月己酉定王崩【經在虫牢盟上傳在下月倒錯眾家傳悉無此八字或衍文】

經【丙子】六年春王正月公至自防【無傳】○二月辛巳立武宮【魯人自鞌之功至今無患故築武軍又作先君武公宮以告成事欲以示後世】○取鄟【杜附庸國也○鄟徐音専又市臠反】○衛孫良夫帥師侵宋○夏六月邾子來朝【無傳】○公孫嬰齊如晉【嬰齊叔肹子】○壬申鄭伯費卒【杜前年同盟虫牢林悼公卒弟成公睔立○費音祕】○秋仲孫蔑叔孫僑如帥師侵宋○楚公子嬰齊帥師伐鄭【林楚始書大夫將也自是必圍滅也而後貶人之】○冬季孫行父如晉○晉欒書帥師救鄭

傳六年春鄭伯如晉拜成【杜謝前年再盟】子遊相【杜子遊公子偃○相息亮反下寧相同】授玉於東楹之東【杜禮授玉兩楹之間鄭伯行疾故東過】士貞伯曰鄭伯其死乎自棄也已視流而行速不安其位宜不能久【林視流不端諦也行速不詳緩也兩楹之間諸侯授玉之位也今東過故言不安其位】○二月季文子以鞌之功立武宮非禮也【宣十二年潘黨勸楚子立武軍楚子答以武有七徳非已所堪其爲先君宮告成事而已今魯倚晉之功又非霸主而立武宮故譏之】聴於人以救其難不可以立武立武由己非由人也【言請人救難勝非己功○難乃旦反】○取鄟言易也【林不用師徒言易取也○易以豉反】○三月晉伯宗夏陽說衛孫良夫寧相鄭人伊雒之戎陸渾蠻氏侵宋【杜夏陽說晉大夫蠻氏戎別種也河南新城縣東南有蠻城經惟書衛孫良夫獨衛告也○夏戶雅反說音悅渾戶門反】以其辭防也【辭防在前年】師於鍼衛人不保【杜不守備○鍼其亷反一音鍼】說欲襲衛曰𨿽不可入多俘而歸有罪不及死【林言𨿽不可入衛之國多執俘獲而歸縱使有罪不至當死】伯宗曰不可衛惟信晉故師在其郊而不設備若襲之是棄信也𨿽多衛俘而晉無信何以求諸侯乃止師還衛人登陴【林城之有陴所以備戰鬭也衛人登陴聞夏陽說之謀故○陴毗支反】○晉人謀去故絳【杜著復命新田爲絳故謂此故絳】諸大夫皆曰必居郇瑕氏之地【杜郇瑕古國名河東解縣西北有郇城○郇音旬】沃饒而近盬【杜盬鹽也猗氏縣盬池是林言其地沃衍其俗富饒且近盬鹽之地○盬音占】國利君樂不可失也【林民富則國享其利國利則君享其樂○樂音洛下謂樂同】韓獻子將新中軍且爲僕大夫【林韓獻子卽韓厥三年晉作六軍韓獻子將新中軍兼大僕之職○將子匠反】公揖而入獻子従公立於寢庭【言韓獻子欲進計乃従公而入立於路寢之庭】謂獻子曰何如【杜問諸大夫言是非】對曰不可郇瑕氏土薄水淺【杜土薄地下】其惡易覯【杜惡疾疢覯成也○易以豉反覯古豆反】易覯則民愁民愁則墊隘【杜墊隘羸困也林惡疾易成則民人愁嘆民人愁嘆則必至羸困○墊丁念反隘於賣反】於是乎有沈溺重膇之疾【杜沈溺濕疾重膇足腫○溺乃歷反膇治僞反一音直嫓反】不如新田【杜今平陽絳邑縣】土厚水深居之不疾【以髙深故】有汾澮以流其惡【杜汾水出太原經絳北西南入河澮水出平陽絳縣南西入汾惡垢穢○汾扶云反澮古外反】且民従敎【杜無災患林其民醇厚従上之敎令】十世之利也【林國君卽位爲一世此言十世之利取其數之小成也】夫山澤林盬國之寶也【林髙阜爲山止水爲澤艸木爲林鹽鹵爲盬四者乃利源所出故爲有國之寶】國饒則民驕佚【杜財易致則民驕侈○佚音疊】近寶公室乃貧不可謂樂【林近寶則民皆逐末而不務本貧富不等富者不可增稅貧者易致流亡此公室所由以貧困也】公說従之夏四月丁丑晉遷於新田【爲季孫如晉傳○說音悅】○六月鄭悼公卒【終士貞伯之言】○子叔聲伯如晉命伐宋【杜晉人命聲伯林聲伯卽嬰齊】秋孟獻子叔孫宣伯侵宋晉命也○楚子重伐鄭鄭従晉故也【杜前年従晉盟】○冬季文子如晉賀遷也【林賀晉遷都新田】○晉欒書救鄭與楚師遇於繞角【繞角鄭地】楚師還晉師遂侵蔡楚公子申公子成以申息之師救蔡【杜申息楚二縣】禦諸桑隧【杜汝南朗陵縣東有桑裏在上蔡西南○隧音遂】趙同趙括欲戰請於武子武子將許之【杜武子欒書】知荘子【荀首中軍佐】範文子【士燮上軍佐】韓獻子【韓厥新中軍將】諫曰不可吾來救鄭楚師去我吾遂至於此是遷戮也【林本意爲來救鄭楚子重還師不與我校吾遂事侵蔡以至於此是因救鄭而遷怒以戮蔡】戮而不己又怒楚師戰必不克【遷戮不義怒敵難當故不克】𨿽克不令【言𨿽勝楚師而不可以號令於眾】成師以出而敗楚之二縣何榮之有焉【杜六軍悉出故曰成師以大勝小不足爲榮】若不能敗爲辱已甚不如還也乃遂還於是軍帥之欲戰者眾或謂欒武子曰聖人與眾同欲是以濟事子盍従眾【杜盍何不也○師所類反盍戶臘反】子爲大政【杜中軍元帥】將酌於民者也【杜酌取民心以爲政】子之佐十一人【杜六軍之卿佐】其不欲戰者三人而已【杜知範韓也】欲戰者可謂眾矣商書曰三人占從二人眾故也【杜商書洪範林言今若使三人同占吉凶若二人言吉一人言凶則當従二人所言】武子曰善鈞従眾【杜鈞等也林言所見皆善鈞等如一則以其眾而従之】夫善眾之主也三卿爲主可謂眾矣【林人心所同然者善故曰眾之主也杜三卿皆晉之賢人】從之不亦可乎【傳善欒書得從眾之義】經【丁丑】七年春王正月鼷鼠食郊牛角攺卜牛鼷鼠又食其角乃免牛【無傳稱牛未十日免放也免牛可也不郊非禮也○鼷音兮】○吳伐郯【林吳始見經吳始入伐中國○郯音談】○夏五月曺伯來朝○不郊猶三望【無傳書不郊猶有事三望非禮】○秋楚公子嬰齊帥師伐鄭○公防晉侯齊侯宋公衛侯曺伯莒子邾子杞伯救鄭○八月戊辰同盟於馬陵【杜馬陵衛地陽平元城縣東南有地名馬陵林史記馬陵道陿而旁多阻隘可伏兵】公至自防【無傳】○吳入州來【杜州來楚邑淮南下蔡縣是也林吳楚之交兵不書至是始書之傳曰是以始大通吳於上國晉人爲之也】○冬大雩【無傳書過】○衛孫林父出奔晉

傳七年春吳伐郯郯成季文子曰中國不振旅蠻夷入伐而莫之或卹【杜伐整也旅眾也林傳例出曰治兵入曰振旅此言中國不振旅者蓋以晉景自邲之敗中國不能振整師旅而歸】無弔者也夫【言中國不能相湣卹故夷狄內侵○夫音扶】詩曰不弔昊天亂靡有定其此之謂乎【詩小雅刺在上者不能弔湣下民故號天告亂林言昊天不湣弔下民禍亂靡有定時○昊戶老反】有上不弔其誰不受亂【杜上謂霸主林言有伯主而不湣弔小國其誰不被受蠻夷之禍亂】吾亡無日矣君子曰知懼如是斯不亡矣【林謂季文子因吳伐郯而知恐懼修省之道斯不至於滅亡矣】○鄭子良相成公以如晉見且拜師【謝前年晉救鄭之師爲楚伐鄭張本○想息亮反見賢徧反】○夏曺宣公來朝○秋楚子重伐鄭師於汜【汜鄭地在襄城縣南○汜音凡】諸侯救鄭鄭共仲侯羽軍楚師【杜二子鄭大夫也軍楚師攻楚師也○共音恭】囚鄖公鐘儀【林鐘儀是鄖縣大夫○鄖音云】獻諸晉八月同盟於馬陵尋虫牢之盟且莒服故也【杜虫牢盟在五年莒本屬齊齊服故莒従之】晉人以鐘儀歸囚諸軍府【軍藏府也爲九年晉侯見鐘儀張本】○楚圍宋之役【在宣十四年】師還子重請取於申呂以爲賞田王許之【林申呂楚二邑杜分申呂之田以自賞】申公巫臣曰不可此申呂所以邑也是以爲賦以禦北方若取之是無申呂也【杜言申呂賴此田成邑耳不得此田則無以出兵賦而二邑壊也○所以邑也一本作所邑也禦魚呂反】晉鄭必至於漢王乃止子重是以怨巫臣子反欲取夏姬巫臣止之遂取以行【林事俱載在元年傳巫臣與夏姬滛奔並在二年】子反亦怨之及共王卽位【杜楚共王以魯成公元年卽位○共音恭】子重子反殺巫臣之族子閻子蕩及淸尹弗忌【杜皆巫臣子族○閻音鹽】及襄公之子黑要【杜以夏姬故並怨黑要○要一遙反】而分其室子重取子閻之室使沈尹與王子罷分子蕩之室子反取黑要與淸尹之室巫臣自晉遺二子書【杜子重子反○罷音皮下同遺惟季反】曰爾以讒慝貪惏事君而多殺不辜【林讒慝指其譖善貪惏指其分室也○慝他得反惏力捨反】余必使爾罷於奔命以死巫臣請使於吳晉侯許之吳子壽夢說之乃通吳於晉【杜壽夢季札父林先是吳人自安僻陋未甞與中國相通至是巫臣困楚乃通吳於晉○使所吏反夢莫公反說音悅】以兩之一卒適吳捨偏兩之一焉【杜司馬法百人爲卒二十五人爲兩車九乘爲小偏十五乘爲大偏蓋畱九乘車及一兩二十五人今吳習之○卒子忽反舍音赦舊音捨】與其射禦敎吳乘車敎之戰陳敎之叛楚【林先是吳末甞射禦故巫臣與其射禦未甞乘車故巫臣教吳乘車未識戰陳之法故巫臣教之戰陣吳甞屬楚故巫臣敎之叛楚○陳直覲反】寘其子狐庸焉使爲行人於吳吳始伐楚伐巢伐徐【杜巢徐楚屬國○寘之豉反】子重奔命【杜救徐巢】馬陵之防吳入州來子重自鄭奔命【杜因伐鄭而行】子重子反於是乎一嵗七奔命【杜吳人一嵗之間七爲楚害故子重子反凡七奔命】蠻夷屬於楚者吳盡取之是以始大通吳於上國【杜上國諸夏】○衛定公惡孫林父冬孫林父出奔晉【林父孫良夫之子○惡烏路反】衛侯如晉晉反戚焉【杜戚林父邑林父出奔戚隨屬晉林晉因衛來朝而反其戚邑○戚七犾反】

經【戊寅】八年春晉侯使韓穿來言汶陽之田歸之於齊【齊服事晉故晉來語魯使還二年所取田】○晉欒書帥師侵蔡○公孫嬰齊如莒○宋公使華元來聘○夏宋公使公孫壽來納幣【杜昏聘不使卿今華元將命故特書之宋公無主昏者自命之故稱使也公孫壽蕩意諸之父】○晉殺其大夫趙同趙括【傳曰原屏咎之徒也明本不以徳義自居宜其見討故従告辭而稱名】○秋七月天子使召伯來賜公命【杜諸侯卽位天子賜以命圭與之合瑞八年乃來緩也天子天王王者之通稱林賜命止此】○冬十月癸卯杞叔姬卒【前五年來歸者女旣適人𨿽見出棄猶以成人禮書之終爲杞伯所葬故稱杞叔姬】○晉侯使士燮來聘○叔孫僑如防晉士燮齊人邾人伐郯【先謀而稱防盟主之命不同之於列國】○衛人來媵【古者諸侯取適夫人及左右媵各有侄娣皆同姓之國國三人凡九女所以廣繼嗣也魯將嫁伯姬於宋故衛來媵之○媵以證反】

傳八年春晉侯使韓穿來言汶陽之田歸之於齊季文子餞之【杜餞送行飲酒○餞錢淺反送去食也字林子扇反毛詩箋云祖而捨軷飲酒於其側曰餞】私焉【杜私與之言】曰大國制義以爲盟主是以諸侯懷徳畏討無有貳心【林言大國制合宜之義以爲諸侯之盟主是以諸侯懷盟主之恩徳而畏盟主之討伐不敢有攜貳之心】謂汶陽之田敝邑之舊也而用師於齊使歸諸敝邑【杜用師鞌之戰】今有二命曰歸諸齊信以行義義以成命【林人之守信所以行其合宜之義人之守義所以成其惟行不惟反之命令】小國所望而懷也信不可知義無所立【林言守一之信則或予或奪而信不可知言合宜之義則奪魯予齊而義無所立】四方諸侯其誰不解體【杜言不復肅敬於晉】詩曰女也不爽士貳其行士也罔極二三其徳【杜爽差也極中也詩衛風婦人怨大夫不一其行諭魯事晉猶女之事夫不敢過差而晉有罔極之心反二三其徳○行下孟反】七年之中一與一奪二三孰甚焉士之二三猶喪妃耦而況霸主【林丈夫一身也若二三其徳女有怨心猶喪失其妃耦何況晉國實爲諸侯之霸主○喪息浪反妃音配】霸主將徳是以【杜以用也林爲霸主者將徳是用】而二三之其何以長有諸侯乎詩曰猶之未逺是用大簡【杜猶圖也簡諫也詩大雅言王者圖事不逺故用大道諫之○長如字一音丁丈反】行父懼晉之不逺猶而失諸侯也是以敢私言之○晉欒書侵蔡【六年未得志故】遂侵楚獲申驪【杜申驪楚大夫林生死皆曰獲○驪方馳反】楚師之還也【杜謂六年遇於繞角時】晉侵沈獲沈子揖初従知範韓也【杜繞角之役欒書従知荘子範文子韓獻子之言不與楚戰自是常従其謀師出有功故善之沈國今汝南平與縣○揖徐音集又於立反】君子曰従善如流宜哉【林言欒書従知範韓之善如流水之赴壑杜宜冇功也如流愈速】詩曰豈弟君子遐不作人【杜遐逺也作用也詩大雅言文王能逺用善人不語助○愷開在反樂也悌徒禮反易也】求善也夫作人斯有功績矣是行也鄭伯將防晉師【杜防伐蔡之師○夫音扶】門於許東門大獲焉【杜過許見其無備因攻之】○聲伯如莒逆也【自爲逆婦而書者因聘而逆婦】○宋華元來聘聘共姬也【杜穆姜之女成公姊妹爲宋共公夫人聘不應使卿故傳發其事而已○共音恭】○夏宋公使公孫壽來納幣禮也【約幣應使卿】○晉趙荘姬爲趙嬰之亡故譖之於晉侯【杜趙嬰亡在五年】曰原屏將爲亂欒郤爲徵【杜欒氏卻氏亦徵其爲亂】六月晉討趙同趙括武従姬氏畜於公宮【杜趙武莊姬之子荘姬晉成公女畜養也】以其田與祁奚韓厥言於晉侯曰成季之勲宣孟之忠【林成季卽趙哀有従晉文公出亡之勲宣孟卽趙盾有相晉擁立靈成之忠○祁互之反字林上尸反】而無後爲善者其懼矣三代之令王皆數百年保天之祿夫豈無辟王賴前哲以免也【杜言三代亦有邪辟之君但賴其先人以免禍耳○數所主反辟匹亦反哲陟列反】周書曰不敢侮鰥寡所以明徳也【杜周書康誥言文王不侮鰥寡而徳益明欲使晉侯之法文王○無妻曰鰥無夫曰寡厥欲晉景卹趙孤以法文王○侮亡甫反鰥古頑反】乃立武而反其田焉【林以賜祁奚之田復歸趙氏】○秋召桓公來賜公命【杜召桓公周卿士林卽召伯】○晉侯使申公巫臣如吳假道於莒與渠丘公立於池上【杜渠丘公莒子朱也池城池也渠丘邑名莒縣有蘧裏】曰城已惡莒子曰辟陋在夷其孰以我爲虞【杜虞度也林言莒國僻陋介在蠻夷其孰虞度思並我國○已惡如字己猶大也本或作城已惡矣】對曰夫狡焉【杜狡猾之人○狡交夘反】思啟封疆以利社稷者何國蔑有惟然故多大國矣【林惟其如此所以彊淩弱眾暴寡大國日眾○疆居良反惟音維本或作𨿽後人攺也】惟或思或縱也【杜世有思開封疆者有縱其暴掠者莒人當惟此爲命】勇夫重閉況國乎【林匹夫之勇而且重闗以待暴客況有國有家而不設備乎杜爲明年莒潰傳○重直龍反又直勇反閉補計反又蒲結反一音戶旦反】○冬杞叔姬卒來歸自杞故書【湣其見出來歸故書卒也若更適大夫則不復書卒】○晉士燮來聘言伐郯也以其事吳故【七年郯與吳成】公賂之請緩師文子不可【杜文子士燮】曰君命無貳失信不立禮無加貨事無二成【林言受君命者不敢有攜貳之心失信於君則無以自立朝聘有贈賄之禮無以加貨況受賂乎公私之事不能兩成】君後諸侯是寡君不得事君也【杜欲與魯絕○後如字徐音胡豆反】燮將復之【林燮將以魯請緩師復於晉君】季孫懼使宣伯帥師防伐郯○衛人來媵共姬禮也【林同姓相媵故爲有禮】凡諸侯嫁女同姓媵之異姓則否【必以同姓者參骨肉至親所以息陰訟】經【己夘】九年春王正月杞伯來逆叔姬之喪以歸○公防晉侯齊侯宋公衛侯鄭伯曺伯莒子杞伯同盟於蒲【杜蒲衛地在長垣縣西南】○公至自防【無傳】○二月伯姬歸於宋【宋不使卿逆非禮】○夏季孫行父如宋致女【女嫁三月又使大夫隨加聘問謂之致女所以致成婦禮篤昏姻之好】○晉人來媵【媵伯姬也】○秋七月丙子齊侯無野卒【杜無傳五同盟丙子六月一日書七月従赴林頃公卒子靈公環立】○晉人執鄭伯【杜鄭伯旣受盟於蒲又受楚賂防於鄧故晉執之稱人者晉以無道於民告諸侯例在十五年】○晉欒書帥師伐鄭○冬十有一月葬齊頃公【無傳○頃音傾】○楚公子嬰齊帥師伐莒庚申莒潰【杜民逃其上曰潰】○楚人入鄆【杜鄆莒別邑也楚偏師入鄆故稱人林伐稱名入稱人書法與防蜀盟蜀同】○秦人白狄伐晉○鄭人圍許○城中城【杜魯邑也在東海廩丘縣西南此閏月城在十一月之後十二月之前故傳曰書時】

傳九年春杞桓公來逆叔姬之喪請之也【杜叔姬已絕於杞魯復彊請杞使還取葬】杞叔姬卒爲杞故也【還爲杞婦故卒稱杞○爲於僞反下爲歸汶陽同】逆叔姬爲我也【杜旣棄而復逆其喪明爲魯故○逆叔姬絕句爲我也本或無爲同】○爲歸汶陽之田故諸侯貳於晉【杜歸田在前年林諸侯不義於晉皆有貳心】晉人懼防於蒲以尋馬陵之盟【馬陵在七年】季文子謂範文子曰徳則不競尋盟何爲【杜競彊也林言晉不自彊於修徳徒尋盟誓何所能爲】範文子曰勤以撫之寛以待之堅彊以禦之明神以要之柔服而伐貳徳之次也【林勤力以撫諸侯寛恕以待諸侯堅恕彊毅以駕禦諸侯質信明神以要結諸侯懷柔諸侯之服従者討伐諸侯之攜貳者此數者𨿽不可比於俢徳抑亦徳之次也○禦魚呂反要一遙反】是行也將始防吳吳人不至【爲十五年防鐘離傳】○二月伯姬歸於宋【爲致女復命起】○楚人以重賂求鄭鄭伯防楚公子成於鄧【爲晉人執鄭伯傳】○夏季文子如宋致女復命公享之賦韓奕之五章【杜韓奕詩大雅篇名其五章言蹶父嫁女於韓侯爲女相所居莫如韓樂文子諭魯侯有蹶父之徳宋公如韓侯宋土如韓樂】穆姜出於房再拜曰大夫勤辱不忘先君以及嗣君施及未亡人【杜穆姜伯姬母閒文子言宋樂喜而出謝其勞婦人夫死自稱未亡人○施以豉反】先君猶有望也【言先君亦望文子之若此】敢拜大夫之重勤又賦緑衣之卒章而入【杜緑衣詩風也取其我思古人實獲我心諭文子言得已意○重直勇反又直用反】○晉人來媵禮也【杜同姓故】○秋鄭伯如晉晉人討其貳於楚也執諸銅鞮【銅鞮晉別縣在上黨○鞮丁兮反】欒書伐鄭鄭人使伯蠲行成【林伯蠲鄭行人行成求成於晉也○蠲古反又音圭】晉人殺之非禮也兵交使在其間可也【林非待行人之禮二國以兵相交使者在於兩師之間可也林明殺行人例○使所吏反】楚子重侵陳以救鄭【杜陳與晉故】○晉侯觀於軍府見鐘儀問之曰南冠而縶者誰也【杜南冠楚冠縶拘執○縶中立反】有司對曰鄭人所獻楚囚也使稅之【杜鄭獻鐘儀在七年稅解也○稅吐活反徐始鋭反】召而弔之【林召鐘儀而弔其被囚】再拜稽首問其族對曰泠人也【杜泠人樂官○泠力丁反依字作伶】公曰能樂乎對曰先父之職官也敢有二事【杜言不敢學他事】使與之琴操南音【杜南音楚聲○操七刀反下同】公曰君王何如對曰非小人之所得知也固問之對曰其爲大子也師保奉之以朝於嬰齊而夕於側也【杜嬰齊令尹子重側司馬子反言其尊卿敬老】不知其他公語範文子文子曰楚囚君子也言稱先職不背本也樂操王風不忘舊也【林言稱先父之職官是不違背其父祖之本業琴作南風之操是不遺忘其風土之舊俗○語魚據反背音佩下同】稱天子抑無私也【杜捨其近事而逺稱少小以示性所自然明至誠】名其二卿尊君也【杜尊晉君也】不背本仁也不忘舊信也無私忠也尊君敏也【林不背本業是爲愛親之仁不忘舊俗是爲安上之信無所私黨是爲盡已之忠尊君卑臣是爲臨事之敏○敏達也】仁以接事信以守之忠以成之敏以行之事𨿽大必濟【林愛有差等故應接事物當以仁爲主信不可易故以信而守之忠無所偏故以忠而成之敏無不達故以敏而行之杜言有此四徳必能成大事】君盍歸之使合晉楚之成公従之重爲之禮使歸求成【杜爲下十二月晉楚結成張本○盍戶臘反】○冬十一月楚子重自陳伐莒圍渠丘渠丘城惡眾潰奔莒戊申楚入渠丘【杜月六日○渠丘莒邑】莒人囚楚公子平楚人曰勿殺吾歸而俘【林而汝也】莒人殺之楚帥圍莒莒城亦惡庚申莒潰【杜月十八日】楚遂入鄆莒無備故也【杜終巫臣之言】君子曰恃陋而不備罪之大者也【林自取滅亡故爲罪之大】備豫不虞善之大者也【林居安慮危故爲善之大】莒恃其陋而不修城郭浹辰之間而楚克其三都無備也夫【林浹周匝也辰日辰也浹辰蓋謂自子至亥周匝十二日也○浹子恊反徐音子答反夫音扶】詩曰𨿽有絲麻無棄菅蒯𨿽有姬姜無棄蕉萃凡百君子莫不代匱言備之不可以已也【杜逸詩也林絲可爲帛麻可爲布菅蒯皆艸之可爲雜用者言𨿽有精細之物粗物亦不可棄姬姜大國之女蕉萃賤陋之人言𨿽有大國之女賤陋之人亦不可棄凡百君子在位之人亦有匱乏之時須得人承代○菅古顏反蒯苦怪反蕉伐遙反萃在醉反匱其位反】○秦人白狄伐晉諸侯貳故也【林諸侯攜貳於晉故秦狄乘而伐之】○鄭人圍許示晉不急君也【林此狄晉執鄭伯鄭不肯求服於晉而出師以圍許蓋示晉以不以執君爲急也】是則公孫申謀之曰我出師以圍許【杜示不畏晉】爲將攺立君者而紓晉使【杜紓緩也勿亟遣使請晉示欲更立君○爲將並如字或作僞將紓音舒使所吏反】晉必歸君【杜晉恐鄭別立君而執一人無益必歸鄭伯爲明年晉侯歸鄭伯張本】○城中城書時也○十二月楚子使公子辰如晉報鐘儀之使請修好結成【杜鐘儀奉晉命歸故楚報之○好呼報反】經【庚辰】十年春衛侯之弟黑背帥師侵鄭○夏四月五卜郊不従乃不郊【杜無傳卜常祀不郊皆非禮故書】○五月公防晉侯齊侯宋公衛侯曺伯伐鄭【杜晉侯大子州蒲也稱爵見其生代父居位失人子之禮】○齊人來媵【無傳媵伯姬也異姓來媵非禮也】○丙午晉侯獳卒【杜六同盟據傳丙午六月七日有日無月林景公卒大子州蒲五月先立以伐鄭○孺八侯反】○秋七月公如晉○冬十月

傳十年春晉侯使糴茷如楚【糴茷晉大夫○糴徐徒弔反一音杜敖反又士弔反茷扶廢反一音蒲發反又蒲艾反】報大宰子商之使也【杜子商楚公子辰使在前年○大音泰使所吏反】○衛子叔黑背侵鄭晉命也【晉命衛使侵鄭】○鄭公子班聞叔申之謀【杜攺立君之謀林叔申卽公孫申也】三月子如立公子繻【杜子如公子班○繻音須】夏四月鄭人殺繻立髠頑子如奔許【髠頑鄭成公大子○髠苦門反頑如字徐五班反】欒武子曰鄭人立君我執一人焉何益不如伐鄭而歸其君以求成焉晉侯有疾五月晉立大子州蒲以爲君而防諸侯伐鄭【杜生立子爲君此父不父子不子經因書晉侯其惡明】鄭子罕賂以襄鐘【杜子罕穆公子襄鐘鄭襄公之廟鐘】子然盟於修澤子駟爲質【杜子然子駟皆穆公子榮陽捲縣東有修武亭○質音致】辛巳鄭伯歸【杜鄭伯歸不書鄭不告人】○晉侯夢大厲被髮及地搏膺而踴曰殺余孫不義【杜厲鬼也趙氏之先祖也八年晉侯殺趙同趙栝故怒林膺胸也以手搏胸而踴躍○被皮寄反搏音漙踴音勇】余得請於帝矣壊大門及寢門而入公懼入於室又壊戶公覺召桑田巫【杜桑田晉邑○壊音怪下同及寢門一本無及字覺古孝反】巫言如夢【杜巫云鬼怒如公所夢】公曰何如曰不食新矣【杜言公不得及食新麥】公疾病求醫於秦秦伯使醫緩爲之【杜緩醫名爲猶治也】未至公夢疾爲二豎子【林景公夢疾病化爲二豎子】曰彼良醫也懼傷我焉逃之【林恐秦緩治病或能傷害我安所逃避之○懼傷我絕句焉徐於防反一讀如字屬上句逃之絕句】其一曰居肓之上膏之下若我何【杜肓鬲也心下爲膏○肓徐音荒說文云心下鬲上也鬲音革】醫至曰疾不可爲也在肓之上膏之下攻之不可達之不及藥不至焉不可爲也【林攻熨灸也言不可以火攻達鍼也言不可以鍼達至於用藥又不至焉言疾不可治也】公曰良醫也厚爲之禮而歸之六月丙午晉侯欲麥【周六月今四月麥始熟】使甸人獻麥【甸人主爲公田者○甸徒練反】饋人爲之召桑田巫示而殺之【林饋麥之人爲景公召桑田之巫以其言不食新故示以新麥而殺之○饋其位反爲如字】將食張如厠陷而卒【杜張腹滿也林陷於厠中而死竟不及食新麥○張中亮反】小臣有晨夢負公以登天及日中負晉侯出諸厠遂以爲殉【傳言巫以明術見殺小臣以言夢自禍】○鄭伯討立君者戊申殺叔申叔禽【叔禽叔申弟】君子曰忠爲令徳非其人猶不可況不令乎【林言盡忠於君實爲美徳若用非其人猶不以爲可而見殺何況不美之事乎言叔申爲忠不得其人還害身】○秋公如晉【親弔非禮】晉人止公使送葬於是糴茷未反【是春晉使糴茷至楚結成晉謂魯貳於楚故畱公須糴茷還驗其虛實】冬葬晉景公公送葬諸侯莫在魯人辱之【林魯人以爲恥辱】故不書諱之也【杜諱不書晉楚也】

左傳杜林合注卷二十二

欽定四庫全書

左傳杜林合注卷二十三明

王道焜

趙如源同編

成公三

經【辛巳】十有一年春王三月公至自晉【正月公在晉不書諱見止】○晉侯使郤犫來聘己丑及郤犫盟【杜郤犫郤克従父兄弟○犫尺由反】○夏季孫行父如晉○秋叔孫僑如如齊【○僑其驕反】○冬十月傳十一年春王三月公至自晉晉人以公爲貳於楚故止公公請受盟而後使歸【前年七月公如晉弔至是乃得歸】郤犫來聘且涖盟【公請受盟故使大夫來臨之○涖音利又音類】○聲伯之母不聘【聲伯之母叔肸之妻不聘無媒禮○聘本亦作娉四政反】穆姜曰吾不以妾爲姒【杜昆弟之妻相謂爲姒穆姜宣公夫人宣公叔肸同母昆弟林穆姜言不以聲伯之母爲姒○姒音似】生聲伯而出之嫁於齊管於奚生二子而寡以歸聲伯【林以其所生之子一男一女歸於聲伯】聲伯以其外弟爲大夫【杜外弟管於奚之子爲魯大夫】而嫁其外妹於施孝叔【林孝叔魯恵公五世孫】郤犫來聘求婦於聲伯聲伯奪施氏婦以與之【林郤犫爲其子求婦於聲伯聲伯畏郤犫無以應命乃奪其外妹已嫁於施孝叔者以與郤氏】婦人曰鳥獸猶不失儷【杜儷耦也林聲伯外妹謂其夫言𨿽鳥獸之微亦能自庇其配耦者○儷力計反】子將若何曰吾不能死亡【林言不與郤犫婦懼其怒致我死亡之禍】婦人遂行生二子於郤氏郤氏亡【林郤氏亡在十七年傳言郤犫淫縱所以亡也自此以下皆傳終言施氏婦事非在今年事】晉人歸之施氏施氏逆諸河沈其二子【杜沈之於河○沈徐直蔭反一音如字】婦人怒曰己不能庇其伉儷而亡之【杜伉敵也○己音以又音紀庇必利反又音祕伉苦浪反】又不能字人之孤而殺之【字愛也】將何以終遂誓施氏【杜約誓不復爲之婦也】○夏季文子如晉報聘且涖盟也【郤犫文子交盟魯晉之君其意一也故但書來盟舉重略輕】○周公楚惡惠襄之逼也【杜惠王襄王之族○惡烏路反】且與伯與爭政【杜伯與周卿士○與音余本亦作與】不勝怒而出及陽樊【陽樊晉地】王使劉子復之盟於鄄而入三日復出奔晉【杜王旣復之而復出所以自絕於周爲明年周公出奔鄄周邑○鄄音絹】○秋宣伯聘於齊以修前好【杜鞌以前之好○好呼報反】○晉郤至與周爭鄇田【杜鄇溫別邑今河內懷縣西南有鄇人亭○鄇音侯字林音候】王命劉康公單襄公訟諸晉郤至曰溫吾故也故不敢失【杜言溫郤氏舊邑○單音善】劉子單子曰昔周克商使諸侯撫封【杜各撫有其封內之地】蘇忿生以溫爲司寇與檀伯達封於河【杜蘇忿生周武王司寇蘇公也與檀伯達俱封於河內○檀徒丹反】蘇氏卽狄又不能於狄而奔衛【事在僖十年】襄王勞文公而賜之溫【杜在僖二十五年○勞力報反】狐氏陽氏先處之【杜狐溱陽處父先食溫地】而後及子若治其故則王官之邑也子安得之【林若欲治其故舊所有則溫舊爲王官之邑郤至安得指溫以爲故物】晉侯使郤至勿敢爭【傳言郤至貪所以亡】○宋華元善於令尹子重又善於欒武子聞楚人旣許晉糴茷成而使歸復命矣【杜在往年○華戶化反】冬華元如楚遂如晉合晉楚之成【爲明年盟宋西門外張本】○秦晉爲成【林秦晉交兵不和至是爲成】將防於令狐晉侯先至焉秦伯不肯涉河【林秦桓公見晉侯先至遂懷疑不肯涉河○令力丁反】次於王城使史顆盟晉侯於河東【杜史顆秦大夫○顆苦果反】晉郤犫盟秦伯於河西【杜就盟王城】範文子曰是盟也何益齊盟所以質信也【杜齊一心質成也】防所信之始也始之不従其可質乎【林所地也言約防之所乃二國質信之始始約防所而不能従其何以成信乎】秦伯歸而背晉成【爲十三年伐秦傳背音佩】

經【壬午】十有二年春周公出奔晉○夏公防晉侯衛侯於瑣澤【杜瑣澤地闕林此晉楚爲成也於是晉士燮防楚公子罷許偃盟於宋西門之外不書存中國也○瑣素果反依字宜作璅】○秋晉人敗狄於交剛【交剛地闕】○冬十月傳十二年春王使以周公之難來告書曰周公出奔晉【林周公奔晉前年經書在今年従告也○難乃旦反】凡自周無出周公自出故也【杜天子無外故奔者不言出周公爲王所復而自絕於周故書出以非之】○宋華元克合晉楚之成【杜終前年事】夏五月晉士燮防楚公子罷許偃【二子楚大夫○罷音皮】癸亥盟於宋西門之外曰凡晉楚無相加戎好惡同之【林自曰字以下十六句皆爲盟載書之辭戎兵也○好惡並如字又上呼報反下烏路反】同卹菑危備救凶患若有害楚則晉伐之在晉楚亦如之交贄往來道路無壅【林若二國有災害危難則同心拯卹之有凶荒患害則備力以救援之諸侯謀害楚國則晉興兵爲楚伐之此晉與楚同惡諸侯謀害晉國楚亦如約爲晉伐之此楚與晉同惡二國交執贄幣以通往來道路之間無得壅塞此晉楚二國同好○菑音災贄之二反壅於勇反】謀其不協而討不庭【杜討背叛不來在王庭者】有渝此盟明神殛之【杜殛誅也○渝羊朱反殛本又作極紀力反】俾隊其師無克胙國【林胙報也使隊失其師眾無能享國家之報○俾本又作卑必爾反隊直類反胙才故反】鄭伯如晉聴成【杜聴猶受也晉楚旣成鄭往受命】防於瑣澤成故也【杜晉旣與楚成合諸侯以申成好】○狄人間宋之盟以侵晉而不失備秋晉人敗狄於交剛【林乘狄之無備也○間間厠之間】○晉郤至如楚聘【林晉楚旣成好故晉使郤至如楚修聘】且涖盟楚子享之子反相爲地室而縣焉【林爲樂室於地之下而懸鐘鼓○相息亮反縣音】卻至將登【杜登堂】金奏作於下【杜擊鐘而奏樂】驚而走出子反曰日云莫矣【○莫音暮】寡君須矣吾子其入也賔曰【林卽郤至】君不忘先君之好施及下臣貺之以大禮重之以備樂【杜貺賜也林賜之以享燕之大禮重之以軒縣之備樂○施以豉反重直用反】如天之福兩君相見何以代此下臣不敢【林若蒙上天之福使晉楚二國之君以和好相見何以代此爲兩君相見之禮】子反曰如天之福兩君相見無亦惟是一矢以相加遺焉用樂【杜言兩君戰乃相見無用此樂○遺惟季反焉於防反】寡君須矣吾子其入也賔曰【傳諸交讓得賔主辭者多曰賔主以明之】若讓之以一矢禍之大者其何福之爲【林言若二國有相責讓之言而以一矢相加遺此禍患之大者豈得以爲上天之福】世之治也諸侯間於天子之事則相朝也【杜王事間缺則修私好○治直吏反間音閒】於是乎有享宴之禮享以訓共儉【杜享有體薦設幾而不倚爵盈而不飲肴幹而不食所以訓共儉○享許丈反又許亮反本亦作享宴於見反徐於顯反】宴以示慈恵【杜宴則折俎相與共食】共儉以行禮而慈恵以布政政以禮成民是以息【林名安其分而得其安息】百官承事朝而不夕【杜國家安靜無事故朝治其事而不夕見○朝直遙反徐音朝旦之朝】此公侯之所以扞城其民也【杜扞蔽也言享宴結好鄰國所以蔽扞其民○扞戶旦反】故詩曰赳赳武夫公侯幹城【詩周南之風赳赳武貌幹扞也言公侯之與武夫止於扞難而已○赳居黝反一音居醜反於戶旦反又如字】及其亂也諸侯貪冒侵欲不忌爭尋常以盡其民【林好財曰貪盡利曰冒侵奪嗜欲無所顧忌杜八尺曰尋倍尋曰常言爭尺丈之地以相攻伐○冒莫報反又亡牝反】略其武夫以爲己腹心股肱爪牙【杜略取也言世亂則公侯制禦武夫以従已志使侵害鄰國爲搏噬之用無己】故詩曰赳赳武夫公侯腹心【舉詩之正以駮亂義詩言治世則武夫能合徳公侯外爲扞城內制其腹心】天下有道則公侯能爲民幹城而制其腹心【林上文乃舉治世之事以證亂世之事故重言天下有道則公侯能爲其民人扞蔽城郭以禦外患而自制其腹心之欲非以縱腹心之欲○爲於僞反又如字】亂則反之【杜略其武夫以爲己腹心爪牙】今吾子之言亂之道也不可以爲法然吾子主也至敢不従遂入卒事歸以語範文子文子曰無禮必食言吾死無日矣夫【杜言晉楚不能久和必復相伐爲十六年鄢陵戰張本○語魚據反夫音扶本亦無此字】冬楚公子罷如晉聘且涖盟【報郤至】十二月晉侯及楚公子罷盟於赤棘【杜晉地】

經【癸未】十有三年春晉侯使郤錡來乞師【將伐秦也侯伯當召兵而乞師謙辭○錡魚綺反】○三月公如京師【伐秦道過京師因朝王】○夏五月公自京師遂防晉侯齊侯宋公衛侯鄭伯曺伯邾人滕人伐秦○曺伯盧卒於師【杜五同盟林宣公卒成公負芻立○盧力吳反】○秋七月公至自伐秦【無傳】○冬葬曺宣公

傳十三年春晉侯使郤錡來乞師將事不敬【杜將事致君命】孟獻子曰卻氏其亡乎禮身之幹也敬身之基也卻子無基【林禮所以立故在身如樹木之有榦敬所以守故在身如垣墻之有基卻錡不敬是無基也】且先君之嗣卿也受命以求師將社稷是衛而惰棄君命也不亡何爲【杜郤錡卻克子故曰嗣卿爲十七年晉殺卻錡○惰徒臥反】○三月公如京師宣伯欲賜【林宣伯卽僑如欲王賜已】請先使王以行人之禮禮焉【杜不加厚○使所吏反】孟獻子従王以爲介而重賄之【介輔相威儀者獻子相公以禮故王重賜之○従才用反介音界】公及諸侯朝王遂従劉康公成肅公防晉侯伐秦【杜劉康公王季子劉成二公不書兵不加秦林朝王畢事遂従劉成二公防晉侯伐秦明晉厲公不與朝】成子受脤於社不敬【杜脤宜社之內也盛以脤器故曰脤宜出兵祭社之名○脤市軫反】劉子曰吾聞之民受天地之中以生所謂命也是以有動作禮義威儀之則以定命也【林中者至正大中之理凡民皆受天地大中之理以生所謂上天賦命卽此大中之理則法也聖人因天理之自然而爲之節文是以有動作禮義威儀之法則所以安定上天所賦之命而使之勿失】能者養之以福【杜養威儀以致福】不能者敗以取禍是故君子勤禮小人盡力【林在上君子以勤禮臨下爲天命在下小人以盡力事上爲天命○盡津忍反下同】勤禮莫如致敬盡力莫如惇篤敬在養神篤在守業【林致敬之道在養其神明之舍惇篤之道在守其本然之業】國之大事在祀與戎祀有執膰【林膰祭肉○膰音煩】戎有受脤神之大節也【杜交神之大節】今成子惰棄其命矣【杜惰則失中和之气】其不反乎【杜爲成肅公卒於瑕張本】○夏四月戊午晉侯使呂相絕秦【杜呂相魏錡子蓋口宣已命○相息亮反】曰昔逮我獻公及穆公【杜晉獻公秦穆公○逮晉代又大討反】相好戮力同心申之以盟誓重之以昏姻【林二公盟𨿽不載於經傳然好必有盟可以意曉杜穆公夫人獻公之女○好呼報反下同戮音六嵇康力幽反字林音遼】天禍晉國文公如齊恵公如秦【林晉文公以僖五年奔狄處狄十二年而行及齊齊桓公妻之晉恵公奔梁在僖六年秦納恵公在僖九年杜辟驪姬也不言狄梁舉所恃大國】無祿獻公卽世【林卽世卒也在僖九年】穆公不忘舊徳俾我恵公用能奉祀於晉【杜僖十年秦納恵公】又不能成大勲【林不能始終成就其立惠之大功】而爲韓之師【杜僖十五年秦伐晉獲恵公】亦悔於厥心用集我文公【林集成也用能成我文公而納之於晉在僖二十四年】是穆之成也【杜成功於晉】文公躬擐甲冑防履山川【林擐貫也在身曰甲在首曰冑杜艸行爲防○擐音患防蒲末反】逾越險阻徵東之諸侯虞夏商周之而朝諸秦則亦旣報舊徳矣【林難下曰險難上曰阻秦居西方故以諸侯爲東言東方諸侯皆四代之嗣諸侯朝秦事無所攷想當是時必有往朝於秦者因文致之耳】鄭人怒君之疆埸我文公帥諸侯及秦圍鄭【杜晉自以鄭貳於楚故圍之鄭非侵秦也晉以此誣秦事在僖三十年○疆居良反埸音亦】秦大夫不詢於我寡君擅及鄭盟【杜詢謀也盟者秦伯謙言大夫○詢思巡反擅市戰反】諸侯疾之將致命於秦【杜致死命而討秦時無諸侯蓋諸侯遙致此意】文公恐懼綏靜諸侯秦師克還無害則是我有大造於西也【杜造成也言晉有成功於秦】無祿文公卽世【林在僖三十二年】穆爲不弔【杜不見弔傷】蔑死我君寡我襄公【林輕蔑文公以已死以襄公新立爲寡弱】疊我殽地姦絕我好伐我保城殄滅我費滑【杜伐保城誣之費滑滑國都於費今緱氏縣林秦滅滑在僖三十三年○疊直結反徐音逸殽戶交反好音於費扶味反滑於八反】散離我兄弟撓亂我同盟【林滑晉同姓國故言離散我兄弟滑鄭皆従晉國故云撓亂我同盟○撓乃夘反徐許髙反】傾覆我國家【林謂秦伐滑圖鄭爲欲傾危覆滅晉之國家○覆孚服反下同】我襄公未忘君之舊勲【杜納文公之勲】而懼社稷之隕是以有殽之師【在僖三十三年○隕於敏反下同】猶願赦罪於穆公【杜晉欲求解於秦】穆公弗聴而卽楚謀我天誘其衷成王隕命【杜秦使鬭克歸楚求成事見文十四年文元年楚弒成王】穆公是以不克逞志於我【杜逞快也○逞勅景反】穆襄卽世康靈卽位【文六年晉襄秦穆皆卒】康公我之自出【杜晉外甥】又欲闕剪我公室傾覆我社稷帥我蝥賊以來蕩揺我邊疆【林此亦文致之辭闕猶掘也剪截斷之也杜蝥賊食禾稼虫名謂秦納公子雍○闕其月反徐如字蝥莫侯反爾雅虫食苗爲蝥食節爲賊】我是以有令狐之役【在文七年】康猶不悛入我河曲【杜悛攺也林黃河千里而一曲河曲晉地故曰入我河曲○悛七全反】伐我洓川俘我王官【杜洓水出河東聞喜縣西南至蒲阪縣入河○洓徐息錄反又音速俘芳夫反】剪我羈馬我是以有河曲之戰【在文十二年】東道之不通則是康公絕我好也【杜言康公自絕故不復東通晉】及君之嗣也【杜君秦桓公事在宣五年】我君景公引領西望曰庶撫我乎【林引領猶翹首也杜望秦撫卹晉】君亦不恵稱盟【杜不肯稱晉望而共盟○稱尺證反】利吾有狄難【杜謂晉滅潞氏時○難方旦反】入我河縣焚我箕郜芟夷我農功【杜箕郜晉二邑焚火攻之也夷傷也○箕音基一音其郜古報反芟所衘反】防劉我邊垂【防劉皆殺也】我是以有輔氏之聚【杜聚眾也在宣十五年○聚才諭反】君亦悔禍之延【延長也】而欲徼福於先君獻穆【杜晉獻秦穆○徼古堯反】使伯車來命我景公【杜伯車秦桓公子】曰吾與女同好棄惡復修舊徳以追念前勲【林言我與女同結新好共棄舊惡再修舊日之徳以追念前人之功勲○女音汝下同好呼報反又如字復音服又扶又反】言誓未就景公卽世【林在十年】我寡君是以有令狐之防【令狐防在十一年申厲公之命宜言寡人稱君誤也】君又不祥【杜祥善也】背棄盟誓【林十一年盟於河西秦伯歸而背晉成】白狄及君同州【杜及與也林白狄與秦同居西方雍州】君之仇讐而我之昏姻也【杜季隗廧咎如赤狄之女也自狄伐而獲之納諸文公】君來賜命曰吾與女伐狄寡君不敢顧昏姻畏君之威而受命於吏君有二心於狄曰晉將伐女狄應且憎是用告我【杜言狄𨿽應答秦而心實憎秦無信○應應對之應】楚人惡君之二三其徳也亦來告我曰【林此曰字以下至以懲不壹皆楚告晉之辭○惡烏路反】秦背令狐之盟而來求盟於我昭告昊天上帝【林以功用謂之天以主宰謂之帝○昊戶老反】秦三公楚三王【杜三公穆康共三王成穆莊】曰余𨿽與晉出入余惟利是視【林曰字下兩句乃秦楚誓辭出入猶往來也言秦𨿽與晉相來往我惟視其利而従之不以誠心與晉】不谷惡其無誠徳是用宣之以懲不壹【林此不谷乃楚共告晉自稱○懲直升反】諸侯備聞此言斯是用痛心疾首暱就寡人【杜疾亦痛也防親也林言諸侯哀心疾首惡秦之甚○防女乙反】寡人帥以聴命惟好是求君若恵顧諸侯矜哀寡人而賜之盟則寡人之願也其承寧諸侯以退【杜承君之意以寕靜諸侯】豈敢徼亂【杜徼要也】君若不施大恵寡人不佞其不能以諸侯退矣【林當以諸侯之兵與秦大戰】敢盡布之執事俾執事實圖利之【杜俾使也林圖度其利害而行之】秦桓公旣與晉厲公爲令狐之盟而又召狄與楚欲道以伐晉諸侯是以睦於晉【杜晉辭多誣秦故傳據此三事以正秦罪○道音導】晉欒書將中軍荀庚佐之【杜庚代荀首○將子匠反凡將某軍者放此】士燮將上軍【代荀庚】郤錡佐之【代士燮】韓厥將下軍【代郤錡】荀防佐之【代趙同】趙旃將新軍【代韓厥○旃之然反】郤至佐之【代趙括】郤毅禦戎欒鍼爲右【郤毅郤至弟欒鍼欒書子○鍼其亷反】孟獻子曰晉帥乘和師必有大功【帥軍帥乘車上○帥所類反乘繩證反】五月丁亥晉師以諸侯之師及秦師戰於麻隧秦師敗績獲秦成差及不更女父【林戰敗績不書者蓋以晉稟周命以伐秦師直有功且不使秦得與晉及諸侯戰也成差女父皆秦大夫杜不更秦爵戰敗績不書以爲晉直秦曲則韓役書戰時公在師復不須告克獲有功亦無所諱蓋經文闕漏傳文獨存○隧音遂差初佳反徐初宜反更音庚女音汝】曺宣公卒於師師遂濟涇及侯麗而還【杜涇水出安定東南經扶風京兆髙陸縣入渭也○麗力馳反】迓晉侯於新楚【杜迓迎也旣戰晉侯止新楚故師還過迎之麻隧侯麗新楚皆秦地○迓本又作迎五嫁反】○成肅公卒於瑕【杜終劉子之言瑕晉也】○六月丁夘夜鄭公子班自訾求入於大宮不能殺子印子羽【杜訾鄭地大宮鄭祖廟十年班出奔許今欲還爲亂子印子羽皆穆公子○訾子斯反大音泰下同】反軍於市【林公子班自訾歸屯軍於鄭國之市】己巳子駟帥國人盟於大宮【子駟穆公子】遂従而盡焚之【林子駟旣盟國人遂従公子班之師於市而盡焚燒其市】殺子如子駹孫叔孫知【杜子如公子班子駹班弟孫叔子如子孫知子駹子○駹武邦反】○曺人使公子負芻守使公子欣時逆曺伯之喪【杜二子皆曺宣公庶子○芻初俱反守手又反】秋負芻殺其大子而自立也【杜宣公大子】諸侯乃請討之晉人以其役之勞請俟他年【林晉人以伐秦従役之勞苦請於晉君俟他年而討曺】冬葬曺宣公旣葬子臧將亡【杜子臧公子欣時】國人皆將従之【杜不義負芻故】成公乃懼【杜成公負芻】告罪且請焉【林告罪於子臧且請畱子臧以繋國人之心】乃反而致其邑【林子臧乃反曺國而致其私邑於成公不食其祿爲十五年執曺伯傳】

經【甲申】十有四年春王正月莒子朱卒【杜無傳九年盟於蒲林卽渠丘公卒黎比公宻州立】○夏衛孫林父自晉歸於衛【晉納之故曰歸】○秋叔孫僑如如齊逆女【成公逆夫人最爲得體而經無納幣者文闕絕也】○鄭公子喜帥師伐許○九月僑如以夫人婦姜氏至自齊【林婦姜氏有姑之常稱也若妾姑則不書氏是故有成風則出姜不氏有敬嬴則穆姜不氏所以別嫡姑也】○冬十月庚寅衛侯臧卒【杜五同盟林定公卒子獻公衎立】○秦伯卒【杜無傳二年大夫盟於蜀而不赴以名例在隠七年林桓公卒子景公立】

傳十四年春衛侯如晉晉侯彊見孫林父焉【杜林父以七年奔晉彊見欲歸之○彊其丈反見賢徧反下同】定公不可夏衛侯旣歸晉侯使卻犫送孫林父而見之衛侯欲辭定姜曰不可【杜定姜定公夫人林言不可不受林父】是先君宗卿之嗣也【林林父孫良夫之子是衛同姓之卿之嗣子也】大國又以爲請不許將亡𨿽惡之不猶愈於亡乎君其忍之【杜違大國必見伐故亡○爲如字或於僞反惡烏路反】安民而宥宗卿不亦可乎【林不激晉伐則爲安民赦林父罪則爲宥宗卿○宥音又】衛侯見而復之【杜復林父位】衛侯饗苦成叔【杜成叔卻犫】寧恵子相【杜相佐禮恵子寧殖○相息亮反】苦成叔傲寧子曰苦成家其亡乎古之爲享食也以觀威儀省禍福也故詩曰兕觵其觩防酒思柔【林君有君之威儀臣有臣之威儀故可以觀贍其威儀謙抑則受福驕滿則受禍故可以省察其禍福杜詩小雅言君子好禮飲酒皆思柔徳𨿽設兕觵觩然不用以兕角爲觵所以罰不敬觩陳設之貌○敝五報反下同食音嗣兄徐辭姊反觵古橫反觩徐音蚪又巨彪反又巨秋反】彼交匪傲萬福來求【杜彼之交於事而不惰傲乃萬福之所求】今夫子傲取禍之道也【林謙者自然受福則傲者自然取禍此必然之理爲十七年卻氏亡傳】○秋宣伯如齊逆女稱族尊君命也【林爲君逆故稱叔孫以尊君命】○八月鄭子罕伐許敗焉【林子罕卽經書公子喜杜爲許所敗○敗必邁反】戊戌鄭伯復伐許庚子入其郛【杜郛郭也○復扶又及】許人平以叔申之封【四年鄭公孫中疆許田許人敗之不得定其封疆今許以是所封田求和於鄭】○九月僑如以夫人婦姜氏至自齊捨族尊夫人也【杜捨族謂不稱叔孫○捨音捨】故君子曰春秋之稱防而顯【林稱權衡也言春秋書法權衡其輕重辭防而義顯○稱尺證反】志而晦【志記也晦亦微也謂約言以記事事敍而文微○晦呼內反】婉而成章【婉曲也謂曲屈其辭有所辟諱以示大順而成篇章○婉怨晚反】盡而不污【謂直言其事盡其事實無所污曲○污憂於反】懲惡而勸善【杜善名必書惡名不滅所以爲懲勸】非聖人誰能修之【杜修史防成此五者】○衛侯有疾使孔成子寧恵子立敬姒之子衎以爲大子【杜成子孔達之孫敬姒定公妾衎獻公○衎徐苦旦反】冬十月衛定公卒夫人姜氏旣哭而息見天子之不哀也不內酌飲【杜夫人姜氏卽定姜旣哭定公而止息見大子衎無哀戚之容痛憤不能食故不納酌飲○內如字徐音納】嘆曰是夫也將不惟衛國之敗其必始於未亡人【林夫賤者之稱杜定姜言獻公行無禮必從己始下言暴妾使余是也】烏呼天禍衛國也夫吾不獲鱄也使主社稷【鱄衎之母弟○夫音扶鱄徐市變反一音専】大夫聞之無不懼孫文子自是不敢捨其重器於衛【林孫文子卽林父重器寶器也孫文子懼禍故不敢捨其寶器於衛國○息勇反舍音赦或音捨】盡寘諸戚【杜寘置也戚孫氏邑○寘之豉反】而甚善晉大夫【杜備亂起欲以爲援爲襄十四年衛侯出奔傳】

經【乙酉】十有五年春王二月葬衛定公【無傳】○三月乙巳仲嬰齊卒【杜無傳襄仲子公孫歸父弟宣十八年逐東門氏旣而又使嬰齊紹其後日仲氏】○癸丑公防晉侯衛侯鄭伯曺伯宋世子成齊國佐邾人同盟於戚【○成音城】○晉侯執曺伯歸於京師【杜不稱人以執者曺伯罪不及民歸之京師禮也林特書晉侯討有罪也】○公至自防【無傳】○夏六月宋公固卒【杜四同盟林共公卒子平公成立】○楚子伐鄭○秋八月庚辰葬宋共公【三月而葬速○共音恭】○宋華元出奔晉宋華元自晉歸於宋【明華元欲挾晉以自重故以外納告】宋殺其大夫山【杜不書氏明背其族林此蕩澤稱國以殺而山不書氏有司法守之辭也】宋魚石出奔楚【公子目夷之魯孫】○冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離【杜吳夷未甞與中國防今始來通晉帥諸侯大夫而防之故殊防明本非同好鐘離楚邑淮南縣林此防吳之始亦晉以諸侯之大夫防吳之始自是大夫自爲防矣○燮息協反咎其九反防音秋】○許遷於葉【杜許畏鄭南依楚故以自遷爲文葉今南葉縣也林傳曰葉在楚國方城外之蔽也○葉舒涉反】

傳十五年春防於戚討曺成公也【杜討其殺大子而自立事在十三年】執而歸諸京師書曰晉侯執曺伯不及其民也【林左氏謂曺成公惡不及民故不稱人以執此春秋例也愚按稱晉侯執曺伯此爲討罪特書不可以例爲拘】凡君不道於其民諸侯討而執之則曰某人執某侯【林此左氏稱人之例以爲眾所欲執也】不然則否【林謂身犯不義者傳例自不可廢但不可以爲拘】諸侯將見子臧於王而立之子臧辭曰前志有之曰聖達節【林誌書也節禮節也聖人應天順人不拘常禮如唐虞禪夏殷周繼湯武革命達其禮節無可無不可○見賢徧反】次守節【杜謂賢者】下失節【杜愚者妄動】爲君非吾節也𨿽不能聖敢失守乎遂逃奔宋○夏六月宋共公卒【爲下宋亂起】○楚將北師【林楚居南方將爭鄭衛故曰北師】子囊曰新與晉盟而背之無乃不可乎子反曰敵利則進何盟之有【杜晉楚盟在十二年子囊荘王子公子卣○囊乃郎反】申叔時老矣在申【老歸本邑】聞之曰子反必不免信以守禮禮以庇身信禮之亡欲免得乎【林盟誓之信所以守防同之禮防同之禮所以庇卿大夫之身棄信背禮是亡之也言不得免○庇必利反又音祕】楚子侵鄭及暴隧【林鄭地】遂侵衛及首止【林衛地】鄭子罕侵楚取新石【林新石楚邑】欒武子欲報楚韓獻子曰無庸【杜庸用也】使重其罪民將叛之【杜背盟數戰罪也林楚國之民不直其君則將有叛】無民孰戰【爲明年晉敗楚於鄢陵傳】○秋八月葬宋共公於是華元爲右師魚石爲左師蕩澤爲司馬【杜蕩澤公孫壽之孫蕩意諸之子】華喜爲司徒【華父督之孫】公孫師爲司城【荘公孫】向爲人爲大司寇鱗朱爲少司寇【鱗矔孫○少詩照反下同】向爲大宰魚府爲少宰蕩澤弱公室殺公子肥【杜輕公室以爲弱故殺其枝黨肥文公子○音帶本又作帶太音泰】華元曰我爲右師君臣之訓師所司也【林幾宋國敎訓君臣上下之道此右師職守之所司主也】今公室卑而不能正【杜不能討蕩澤】吾罪大矣不能治官敢賴寵乎【林不能治其官守敢倚賴其君之寵祿乎】乃出奔晉二華戴族也司城荘族也【林華元右師華喜司徒宋戴公之子孫公孫師宋荘公之子孫】六官者皆桓族也【杜魚石蕩澤向爲人鱗朱向魚府皆出桓公】魚石將止華元魚府曰右師反必討是無桓氏也【杜恐華元還討蕩澤並及六族】魚石曰右師苟獲反𨿽許之討必不敢【杜言畏桓族彊】且多大功國人與之不反懼桓氏之無祀於宋也【華元大功克合晉楚之成刼子反以免宋圍林恐國人怨桓氏逐華元遂滅其族是不得祭祀於宋國也】右師討猶有戌在【杜向戌桓公曾孫言其賢華元必不討○戌音卹】桓氏𨿽亡必變【杜偏不盡】魚石自止華元於河上請討【林華元請討蕩澤】許之乃反使華喜公孫師帥國人攻蕩氏殺子山【杜喜師非桓族故使攻之林子山卽蕩澤】書曰宋殺其大夫山言背其族也【杜蕩氏宋公族還害公室故去族以示其罪】魚石向爲人鱗朱向魚府出捨於睢上【睢水名五大夫畏同族罪及將出奔○睢音𨿽徐許惟反又音綏】華元使止之不可冬十月華元自止之不可乃反【杜五子不止華元還】魚府曰今不従不得入矣【不得復入宋】右師視速而言疾有異志焉若不我納今將馳矣登丘而望之則馳騁而従之【林魚府乃登髙丘而望華元之歸果馳騁而去五大夫亦騁而逐之欲與華元俱歸○登丘而望之則馳絕句馳敕景反】則決睢澨閉門登陴矣【林澨水涯也華元已決壊睢水之涯閉宋城門登陴守禦○澨市制反陴毗支反】左師二司宼二宰遂出奔楚【林四大夫不書獨魚石告爲十八年魚石復入彭城傳】華元使向戌爲左師老佐爲司馬樂裔爲司寇以靖國人【老佐戴公五世孫○裔以制反】○晉三郤害伯宗【林晉三卻卻錡卻至卻犫也疾害伯宗之賢】譖而殺之及欒弗忌【欒弗忌晉賢大夫】伯州黎奔楚【杜伯宗子○黎力兮反】韓獻子曰卻氏其不免乎善人天地之紀也而驟絕之不亡何待【杜旣殺伯宗又及弗忌故曰驟也爲十七年晉殺三卻傳○驟杜救反】初伯宗每朝其妻必戒之曰盜憎主人民惡其上子好直言必及於難【林言主人非得罪於盜賊而盜賊每憎嫉之上人非得罪於下民而下民每毀惡之直言非有約於禍難而禍難每隨及之見𨿽婦人之言不可廢○惡烏路反好呼報反難乃旦反】○十一月防吳於鐘離始通吳也【杜始與中國接】○許靈公畏偪於鄭請遷於楚辛丑楚公子申遷許於葉

左傳杜林合注卷二十三﹤經部﹐春秋類﹐左傳杜林合注﹥

欽定四庫全書

左傳杜林合注卷二十四明

王道焜

趙如源同編

成公四

經【丙戌】十有六年春王正月雨水冰【無傳記寒過節水封著樹○雨水冰如字公羊傳雲雨而水冰也傳子付反】○夏四月辛未滕子卒【杜不書名未同盟林文公卒成公原立】○鄭公子喜帥師侵宋【杜喜穆公子子罕也】○六月丙寅朔日有食之【無傳】○晉侯使欒黶來乞師【杜將伐鄭黶欒書子○黶於斬反徐於玷反】○甲午晦晉侯及楚子鄭伯戰於鄢陵楚子鄭師敗績【杜楚師未大崩楚子傷目而退故曰楚子敗績鄢陵鄭地今屬潁川郡○鄢謁晚反又於建反】○楚殺其大夫公子側【側子反背盟無禮卒以敗師故書名】○秋公防晉侯齊侯衛侯宋華元邾人於沙隨【杜沙隨宋地梁國寧陵縣北有沙隨亭】不見公【不及鄢陵戰故不諱者恥於執止】○公至自會【無傳】○公會尹子晉侯齊國佐邾人伐鄭【杜尹子王卿士子爵林於是始以王臣與伐】○曹伯歸自京師【杜爲晉侯所赦故書歸諸侯歸國或書名或不書名或言歸自某或言自某歸傳無義例從告辭】○九月晉人執季孫行父捨之於苕丘【苕丘晉地捨之苕丘明不以歸不稱行人非使人○苕音條】○冬十月乙亥叔孫僑如出奔齊【杜公未歸命國人逐之】○十有二月乙丑季孫行父及晉卻犫盟於扈【晉許魯平故盟】○公至自防【無傳伐而以防致史異文】○乙酉刺公子偃【魯殺大夫皆言刺義取於周禮三刺之法○刺本又作防七賜反爾雅云殺也】

傳十六年春楚子自武城使公子成以汝陰之田求成於鄭【杜汝水之南近鄭地】鄭叛晉子駟從楚子盟於武城【杜爲晉伐鄭起】○夏四月滕文公卒鄭子罕伐宋【滕宋之與國鄭因滕有喪而伐宋故舉滕侯卒侵伐經傳異文經從古傳言實他皆放此】宋將鉏樂懼敗諸汋陂【杜敗鄭師也樂懼戴公六世孫將鉏樂氏族○鉏仕魚反汋七藥反徐音酌陂彼宜反】退舍於夫渠不儆【宋帥不儆備○夫音扶儆京領反】鄭人覆之【林鄭人乘其不備覆而掩之○覆徐敷目反又芳又反】敗諸汋陵獲將鉏樂懼宋恃勝也【杜汋陂夫渠汋陵皆宋地】○衛侯伐鄭至於鳴雁爲晉故也【杜鳴雁在陳畱雍丘縣西北○爲於僞反】○晉侯將伐鄭範文子曰若逞吾願諸侯皆叛晉可以逞【逞快也晉厲公無道三卻驕故欲使諸侯叛冀其懼而思徳】若惟鄭叛晉國之憂可立俟也欒武子曰不可以當吾世而失諸侯【林言不可以當我執政之世而失諸侯】必伐鄭乃興師欒書將中軍士燮佐之【代苟庚】卻錡將上軍【代士燮】荀偃佐之【杜代卻錡偃荀庚子】韓厥將下軍卻至佐新軍荀防居守【荀防下軍佐於是卻犫代趙旃將新軍新上下軍罷矣○守手又反】卻犫如衛遂如齊皆乞師焉欒黶來乞師孟獻子曰有勝矣【杜卑讓有禮故知其將勝楚】戊寅晉師起鄭人聞有晉師使告於楚姚句耳與往【杜句耳鄭大夫與往非使也爲先歸張木○句古侯反與音預】楚子救鄭司馬將中軍【杜子反】令尹將左【杜子重】右尹子辛將右【杜公子壬夫】過申子反入見申叔時【叔時老在申○過古禾反】曰師其何如對曰徳【林澤也】刑【林法也】詳【林祥也】義【林宜也】禮【林理也】信【林實也】戰之器也【杜器猶用也林有此六者則可以戰如器用之不可闕】徳以施惠刑以正邪詳以事神義以建利禮以順時信以守物【林徳澤可以施恩恵於民刑法可以正姦邪於國詳以事神則休祥降義以建利則利皆得宜人皆知禮則順時而動不妄人皆知信則守物而事無失○邪似嗟反】民生厚而徳正【杜財足則思無邪林徳以施恵故民生冨厚刑以正邪故民徳歸正】用利而事節【杜動不失利則事得其節林義以生利故民用自利祥以事神故祀事有節】時順而物成【杜羣生得所林禮以順時故民時皆順信以守物故百物用成】上下和睦周旋不逆【杜動順理】求無不具【杜下應上】各知其極【林極中也各知其中無有貳心】故詩曰立我烝民莫匪爾極【杜烝眾也極中也詩頌言先王立其民民無不得中正○烝之乘反】是以神降之福時無災害民生惇龎和同以聴【杜惇厚也龎大也林和同以心惟君上之爲聴○龎莫邦反】莫不盡力以從上命致死以補其闕【杜闕戰死者】此戰之所由克也今楚內棄其民【杜不施惠】而外絕其好【杜義不建利○好呼報反】瀆齊盟【杜不詳事神○瀆徒木反】而食話言【杜信不守物○話戶快反】姦時以動【杜禮不順時周四月今二月妨農業○姦音兼】而疲民以逞【杜刑不正邪而苟快意○疲本亦作罷音皮】民不知信進退罪也人卹所底其誰致死【林民不知君上之信或進或退皆陷罪戾不知所從人各憂卹其所底至之地其誰肯致死力以與晉戰○底徐音防又之履反】子其勉之吾不復見子矣【言其必敗不反○復見一本無復字復扶又反】姚句耳先歸子駟問焉對曰其行速過險而不整速則失志【言不思慮也】不整喪列志失列喪將何以戰楚懼不可用也【杜楚救鄭之師恐不可用也○喪息浪反下同】五月晉師濟河聞楚師將至範文子欲反曰我僞逃楚可以紓憂【杜紓緩也林言我詐爲畏怯逃避楚兵君臣修省可以緩晉國之憂○紓音舒】夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰卻至曰韓之戰惠公不振旅【杜眾散敗也在僖十五年○遺惟季反輯音集又七八反】箕之役先軫不反命【杜死於狄也在僖三十三年】邲之師荀伯不復從【杜荀林父奔走不復故道在宣十二年○從徐子容反或如字】皆晉之恥也子亦見先君之事矣【杜見先君成敗之事】今我避楚又益恥也文子曰吾先君之亟戰也有故【亟數也○亟去吏反】秦狄齊楚皆彊不盡力子孫將弱今三彊服矣【杜齊秦狄】敵楚而已惟聖人能外內無患自非聖人外寕必有內憂盍釋楚以爲外懼乎【林聖人安不忘危治不忘亂故外患旣息內患不生至於中才常主外患旣平未有不以驕亢而生在內之憂患者何不姑釋楚患不治以爲晉君之敵國外患乎】甲午晦楚晨壓晉軍而陳【杜壓乘其未備○壓於甲反徐於輒反陳直覲反下同】軍吏患之範匄趨進【杜匄士爕子○匄古害反】曰塞井夷竈陳於軍中而疏行首【林軍屯必鑿井結竈以自結今爲楚壓晉軍戰地迫狹故自塞其井自平其竈以爲戰地楚壓晉軍不可出陳故結陳於晉之軍中杜疏行首者當陳前決開營壘爲戰道○行戶郎反又如字】晉楚惟天所授何患焉文子執戈逐之曰國之存亡天也童子何知焉【林其父執戈以逐範匄怒其多言言晉軍勝楚是天蹙晉於亂亡晉軍不勝是天俾晉以安存童子豈知此意】欒書曰楚師輕窕【林窕亦輕也○窕勑雕反又勑弔反】固壘而待之三日必退退而撃之必獲勝焉卻至曰楚有六間不可失也其二卿相惡【林子重子反二卿相惡不和一間也○惡如字又烏路反】王卒以舊【林楚王之親兵罷老不代二間也○卒子忽反下皆同】鄭陳而不整【林鄭師從楚𨿽成陣而不整齊三間也】蠻軍而不陳【林蠻夷從楚𨿽成軍而不結陣四間也】陳不違晦【林晦月終陰盡兵家所忌今楚壓晉軍而陳不避晦日五間也】在陳而嚻【杜嚻喧嘩也○嚻許驕反徐讀曰嗷五髙反】合而加嚻【杜陳合宜靜而益有聲】各顧其後莫有鬭心【林人卹所底各懷後顧莫有戰鬭之心六間也】舊不必良【林王卒以舊必非精兵】以犯天忌我必克之楚子登巢車以望晉軍【杜巢車車上爲櫓○巢說文作轈云兵車髙如巢以望敵也】子重使大宰伯州犂侍於王后【杜州犂晉伯宗子前年奔楚○大音泰】王曰騁而左右何也【林言晉軍有騁走者或左或右何也】曰召軍吏也【林軍吏散居軍中故左右走而召之】皆聚於中軍矣曰合謀也張幕矣曰防卜於先君也【杜防敬也○幕音莫】徹幕矣曰將發命也甚嚻且塵上矣曰將塞井夷竈而爲行也【杜夷平也○上時掌反行戶郎反下公行同】皆乘矣左右執兵而下矣曰聴誓也【左將帥右車右○乘繩證反下同】戰乎曰未可知也乘而左右皆下矣曰戰禱也【杜禱請於鬼神○禱丁老反或丁報反】伯州犂以公卒告王【杜公晉侯林伯州犂晉人知晉之情故以晉侯之卒告其王】苖賁皇在晉侯之側亦以王卒告【杜賁皇楚鬭椒子宣四年奔晉林賁皇知楚之情故亦以楚王之卒告晉侯○賁扶云反】皆曰國士在且厚不可當也【杜晉侯左右皆以伯州犁在楚知晉之情且謂楚眾多故憚合戰與苖賁皇意異】苖賁皇言於晉侯曰楚之良在其中軍王族而已請分良以撃其左右而三軍萃於王卒【林請分晉精兵以撃楚之左右二軍旣撃楚左右軍乃以晉三軍聚合而撃楚中軍之王卒杜萃集也○萃以醉反】必大敗之公筮之史曰吉其卦遇復【杜震下坤上復無變】曰南國防射其元王中厥目【杜此卜者辭也復陽長之卦陽气起於南行推陰故曰南國防也南國勢防則離受其咎離爲諸侯又爲目陽气激南飛矢之象故曰射其元王中厥目○防子六反射食亦反下射之同中丁仲反】國防王傷不敗何待公從之【從其言而戰】有淖於前【杜淖泥也○淖乃孝反徐徒較反】乃皆左右相違於淖【杜違避也林晉師乃皆左右行相違避於淖】步毅禦晉厲公欒鍼爲右【步毅卽卻毅】彭名禦楚共王潘黨爲右石首禦鄭成公唐苟爲右欒範以其族夾公行【杜二族彊故在公左右○共音恭夾古洽反】陷於淖欒書將載晉侯【林晉厲公之車陷於泥淖中欒書見公車陷淖故欲載晉侯以行】鍼曰書退國有大任焉得專之【杜在君前故子名其父大任謂元帥之職林言書旣當大任又安得専命復爲戎禦○焉於防反】且侵官冒也【杜載公爲侵官○冒莫報反徐莫北反】失官慢也【杜去將而禦失官也】離局姦也【杜逺其部曲爲離局○離力智反】有三罪焉不可犯也乃掀公以出於淖【杜掀舉也○掀徐許言反云捧轂舉之則公軒起也又丘近反】癸巳潘尫之黨與養由基蹲甲而射之徹七札焉【杜黨潘尫之子蹲聚也一發達七札言其能陷堅○尫烏黃反蹲在尊反徐在損反又才言反禮側八反徐側乙反】以示王曰君有二臣如此何憂於戰【杜二於以射誇王】王怒曰大辱國【杜賤其不尙知謀】詰朝爾射死藝【杜言女以射自多必當以藝死也詰朝猶明朝是戰日○朝如字】呂錡夢射月中之退入於泥【呂錡魏錡○射食亦反中丁仲反下皆同】占之曰姬姓日也【杜周世姬姓尊】異姓月也【杜異姓卑】必楚王也射而中之退入於泥亦必死矣【杜錡自入泥亦死象】及戰射共王中目王召養由基與之兩矢使射呂錡中項伏弢【杜弢弓衣林中呂錡之項伏於弓衣而死○項戶講反弢他刀反】以一矢復命【杜言一發而中】卻至三遇楚子之卒見楚子必下免冑而趨風【林免其首冑而趨走疾如風皆致恭】楚子使工尹襄問之以弓【杜問遺也林工尹楚官名襄楚共王使遺卻至以弓答其意】曰方事之殷也【杜殷盛也】有韎韋之跗注君子也【杜韎赤色跗注戎服若袴而屬於跗與袴連林韋熟皮也○韎莫拜反又音妹徐莫蓋反附方於反注之樹反】識見不谷而趨無乃傷乎【杜恐其傷林此皆問勞卻至之辭】卻至見客免冑承命【林免冑以承楚王之命示敬】曰君之外臣至從寡君之戎事以君之靈間蒙甲冑【間猶近也】不敢拜命【林禮介者不拜介甲也故不敢拜楚君之命】敢告不寕君命之辱【杜以君辱賜命故不敢自安】爲事之故敢肅使者【杜言君辱命女問以有軍事不得答故肅使者肅手至地若今防○爲於爲反使所吏反下同】三肅使者而退晉韓厥從鄭伯【杜從逐也】其禦杜混羅曰速從之其禦屢顧不在馬可及也【林鄭伯之禦屢回顧心不在禦馬逐之可及○混戶昏戶本二反】韓厥曰不可以再辱國君乃止【杜二年鞍戰韓厥已辱齊侯】卻至從鄭伯其右茀翰胡曰諜輅之餘從之乘而俘以下【杜欲遣輕兵單進以距鄭伯車前而自後登其車以執之○茀府勿反翰徐音韓諜音牒輅五嫁反乘繩證反】卻至曰傷國君有刑亦止石首曰衛懿公惟不去其旗是以敗於熒乃內旌於弢中【熒戰在閔二年○去起呂反熒戶扃反旌音精】唐苟謂石首曰子在君側敗者壹大我不如子子以君免我請止乃死【杜敗者壹大謂君大崩也言石首亦君之親臣而執禦與車右不同故首當禦君以退已當死職】楚師薄於險【杜薄迫也】叔山冉謂養由基曰【林叔山冉楚人】𨿽君有命爲國故子必射【杜王有死藝命○冉如炎反爲於僞反】乃射再發盡殪【林殪死也言所射盡死矢無虛發○殪於計反】叔山冉搏人以投中車折軾晉師乃止【林叔山冉以手搏晉人以投其車中晉人之車而折其軾杜言二子皆有過人之能○搏音搏中丁仲反折之設反又市列反試音式】囚楚公子茷【爲卻至見譛張本○茷扶廢反】欒鍼見子重之旌請曰楚人謂夫旌子重之麾也彼其子重也【林言楚人請夫所見之旌旗令尹子重之麾節也彼其子重之所在也○夫音扶麾許危反】曰臣之使於楚也子重問晉國之勇臣對曰好以眾整【林言晉國好以整齊軍旅爲勇○使所吏反好乎報反下皆同】曰又何如【杜又問其餘】臣對曰好以暇【林𨿽急遽之中好以閒暇爲勇】今兩國治戎行人不使不可謂整臨事而食言不可謂暇【林兵交使在其間今不使行人使於楚不可謂之整齊如一臨事而消食其好整之言不可謂之閒暇不迫】請攝飲焉【杜攝持也持飲往飲子重】公許之使行人執榼承飲造於子重【林榼飲器杜承奉也○榼苦臘反造七報反】曰寡君乏使使鍼禦持矛是以不得犒從者使某攝飲【林使行人致辭車右主撃刺持矛其職也故云使欒鍼侍君而持矛某行人名○犒若報反從才用反】子重曰夫子甞與吾言於楚必是故也不亦識乎【林不亦識於禮乎杜知其以往言好暇故致飲】受而飲之免使者而復鼓【林免脫也旣脫使者而復鳴鼓】旦而戰見星未巳子反命軍吏察夷傷【杜夷亦傷也】補卒乘【杜補死亡○乘繩登反下同】繕甲兵【杜繕治也】展車馬【杜展陳也】雞鳴而食惟命是聴【復欲戰】晉人患之苖賁皇徇曰搜乘補卒【林搜閱車乘補益士卒○徇似俊反搜所畱反】秣馬利兵【林秣谷戰馬修利兵器○秣音末】修陳固列【林修明行陳堅固伍列○陳直覲反又如字】蓐食申禱【林食於寢蓐之間申重祈祝○蓐音辱】明日復戰乃逸楚囚【杜逸縱也】王聞之召子反謀谷陽豎獻飲於子反子反醉而不能見【谷陽子反內豎○見賢徧反】王曰天敗楚也夫余不可以待乃宵遁晉入楚軍三日谷【杜食楚粟三日也○夫音扶】範文子立於戎馬之前曰君幼諸臣不佞【佞才也】何以及此君其戒之【一戒勿驕】周書曰惟命不於常有徳之謂【杜周書康誥言勝無常命惟徳是與】楚師還及瑕【杜瑕楚地】王使謂子反曰先大夫之覆師徒者君不在【杜謂子玉敗城濮時王不在軍○覆芳服反】子無以爲過不谷之罪也【林言今共王自在軍中子反無以爲己之過杜王引過亦所以責子反】子反再拜稽首曰君賜臣死死且不朽臣之卒實奔臣之罪也【林時子反爲中軍帥故言臣之卒實奔○卒從此己前皆子忽反】子重使謂子反曰初隕師徒者而亦聞之矣盍圖之【林而汝也言初時子玉隕喪師徒汝亦聞子玉自殺之事矣何不圖謀其事今自殺也杜終二卿相惡○隕於敏反盍戶臘反】對曰𨿽微先大夫有之大夫命側側敢不義【林大夫謂子重也側子反名言𨿽無先大夫子玉自殺之事子重以義責我已敢不引義自裁】側亡君師敢忘其死王使止之弗及而卒戰之曰齊國佐髙無咎至於師【無咎髙固子】衛侯出於衛【林衛獻公亦以是日出師於衛】公出於壊隤【杜壊隤魯邑齊衛皆後非獨魯明晉以僑如故不見公○壊戶怪反徐音懷隤走回反】宣伯通於穆姜【林宣伯卽僑如杜穆姜成公母】欲去季孟而取其室【杜季文子孟獻子】將行【林成公將去防晉師】穆姜送公而使逐二子公以晉難告【杜防晉伐鄭○難乃旦反】曰請反而聴命姜怒公子偃公子鉏趨過【杜二子公庶弟○鉏仕居反】指之曰女不可是皆君也【言欲廢公更立君○女音汝】公待於壞隤申宮儆備設守而後行是以後【林申重公宮儆戒守備設置畱守而後去防晉師是以後於晉楚戰期○儆京領反守手又反】使孟獻子守於公宮【林此卽上文所謂設守】秋防於沙隨謀伐鄭也【鄭猶未服】宣伯使告卻犫曰魯侯待於壞隤以待勝者【林觀晉楚之勝負待勝者以從之】卻犫將新軍且爲公族大夫以主東諸侯【杜主齊魯之屬】取貨於宣伯而訴公於晉侯【林訴猶譖也而有緩急之異此訴公於晉侯蓋膚受也】晉侯不見公○曺人請於晉曰自我先君宣公卽世【在十三年】國人曰若之何憂猶未弭【弭息也旣葬國人皆將從子臧所謂憂未息○弭亡氏反】而又討我寡君【杜前年晉侯執曺伯】以亡曺國社稷之鎭公子【杜謂子臧逃奔宋】是大泯曺也【杜泯滅也】先君無乃有罪乎【言今君無罪而見討得無以先君故】若有罪則君列諸防矣【諸侯𨿽有簒弒之罪侯伯已與之防則不復討前年防於戚曺伯在列盟畢乃執之故曺人以爲無罪】君惟不遺徳刑以伯諸侯豈獨遺諸敝邑敢私布之【林遺失也言晉君惟不失其徳刑以爲諸侯方伯豈獨以執曺伯之故而失徳刑於敝邑杜爲曺伯歸不以名告傳○伯如字又音霸】○七月公防尹武公及諸侯伐鄭將行姜又命公如初【林姜卽穆姜杜復欲使公逐季孟】公又申守而行諸侯之師次於鄭西我師次於督揚不敢過鄭【杜督揚鄭東地林畏鄭彊故不敢過鄭○守手又反過古臥反又古禾反】子叔聲伯使叔孫豹請逆於晉師【豹叔孫僑如弟也僑如於是遂作亂豹因奔齊】爲食於鄭郊【林聲伯爲食於鄭之郊】師逆以至【聲伯戒叔孫以必須所逆晉師至乃食】聲伯四日不食以待之食使者而後食【林晉逆四日不至聲伯凡四日不食以待之使者豹之介及晉逆旣至聲伯又先食豹之介而後聲伯自食言其忠也○食音嗣使所吏反】諸侯遷於制田【杜熒楊宛陵縣東有制澤林伐鄭之師遷屯於此】知武子佐下軍【杜武子荀防】以諸侯之師侵陳至於鳴鹿【杜陳國式平縣西南有鹿邑】遂侵蔡未反【杜侵陳蔡不書公不與】諸侯遷於潁上戊午鄭子罕宵軍之【林鄭子罕以夜攻諸侯之軍】宋齊衛皆失軍【杜將士與軍相失宋衛不書後也】曺人復請於晉晉侯謂子臧反吾歸而君【以曺人重子臧故】子臧反曺伯歸【杜子臧自宋還】子臧盡致其邑與卿而不出【林子臧盡致其祿邑與卿之職守於君而不出仕】○宣伯使告卻犫曰魯之有季孟猶晉之有欒範也政令於是乎成【林言魯國政令成於季孟猶晉國政令成於欒範】今其謀曰晉政多門不可從也【林言晉國政令不一出於多門不可從其命令】寜事齊楚有亡而已蔑從晉矣【蔑無也】若欲得志於魯請止行父而殺之【杜行父季文子也】我斃蔑也【蔑孟獻子時畱守公宮○斃婢世反】而事晉蔑有貳矣【林無有貳心也】魯不貳小國必睦不然歸必叛矣九月晉人執季文子於苕丘【林用僑如之譖】公還待於鄆【鄆魯西邑東郡廩丘縣東有鄆城】使子叔聲伯請季孫於晉卻犫曰苟去仲孫蔑而止季孫行父吾與子國親於公室【杜親魯甚於晉公室○去起呂反】對曰僑如之情子必聞之矣【杜聞其淫慝情】若去蔑與行父是大棄魯國而罪寡君也若猶不棄而恵徼周公之福使寡君得事晉君則夫二人者魯國社稷之臣也【林二子存亡闗於魯之社稷故謂魯國社稷之臣○夫音扶】若朝亡之魯必夕亡【林夕隨之亡屬於他國○朝如字】以魯之宻邇仇讎【杜仇讎謂齊楚】亡而爲讎治之何及【杜言魯屬齊楚則還爲晉讎】卻犫曰吾爲子請邑對曰嬰齊魯之常也【林卻犫喜聲伯之言故欲爲聲伯請益祿邑嬰齊聲伯名杜賤官○爲於爲反】敢介大國以求厚焉【林敢因介於晉之大國以自求富貴】承寡君之命以請【承奉也】若得所請吾子之賜多矣又何求範文子謂欒武子曰季孫於魯相二君矣【杜二君宣成○相息亮反】妾不衣帛馬不食粟可不謂忠乎信讒慝而棄忠良若諸侯何【林謂受僑如之譖執季孫之賢必爲諸侯之所譏也○衣於旣反食舊如字對上句應作嗣音】子叔嬰齊奉君命無私【杜不受卻犫請邑】謀國家不貳【杜謂四日不食以堅事晉】圖其身不忘其君【辭邑不食皆先君而後身】若虛其請是棄善人也【林善人謂聲伯】子其圖之乃許魯平赦季孫冬十月出叔孫僑如而盟之僑如奔齊【諸大夫共盟以僑如爲戒】十二月季孫及卻犫盟於扈歸刺公子偃【偃與鉏俱爲姜所指而獨殺偃偃與謀】召叔孫豹於齊而立之【杜近此七月聲伯侵豹請逆於晉聞魯人將討僑如豹乃辟其難先奔齊生二子而魯乃召之故襄二年豹始見經傳於此因言其終】○齊聲孟子通僑如【杜聲孟子齊靈公母宋女】使立於髙國之間【杜位比二卿】僑如曰不可以再罪【林僑如自以在魯淫於穆姜得罪不可在齊再以滛於聲孟子得罪】奔衛亦間於卿【傳亦終言僑如之佞○間徐音間厠之間讀者或如字】○晉侯使卻至獻楚捷於周與單襄公語驟稱其伐【杜伐功也】單子語諸大夫曰溫季其亡乎【林溫季卽卻至食邑於溫季其字言將有滅亡之禍○語魚據反】位於七人之下【杜佐新軍位在八】而求掩其上【杜稱已之伐掩上功】怨之所聚亂之本也多怨而階亂何以在位【林積怨而多是階他人爲亂何以久在其位言必亡也】夏書曰怨豈在明不見是圖【杜逸書也不見細防也林夏書五子之歌言民怨豈在於明白之時當及其未見而圖度之○見賢徧反又如字】將愼其細也今而明之其可乎【杜言卻至顯稱已功所以明怨咎林爲明年晉殺三卻傳】

經【丁亥】十有七年春衛北宮括帥師侵鄭【杜括成公曾孫○括古活反】○夏公防尹子單子晉侯齊侯宋公衛侯曺伯邾人伐鄭【杜晉未能服鄭故假天子威周使二卿防之晉爲兵主而猶先尹單尊王命也單伯稱子蓋降爵】○六月乙酉同盟於柯陵【杜柯陵鄭西地言同盟尹單與盟之辭也○柯古河反】○秋公至自防【無傳】○齊髙無咎出奔莒○九月辛丑用郊【無傳九月郊祭非禮明矣書用郊従史文】○晉侯使荀防來乞師【無傳將伐鄭】○冬公防單子晉侯宋公衛侯曺伯齊人邾人伐鄭【杜鄭猶未服故也】○十有一月公至自伐鄭【無傳】○壬申公孫嬰齊卒於貍脤【杜十一月無壬申日誤也貍脤闕○貍力之反脤市軫反】○十有二月丁巳朔日有食之【無傳】○邾子貜且卒【杜無傳五同盟林定公卒宣公牼立○貜俱反徐居碧反且字余反】○晉殺其大夫卻錡卻犫卻至○楚人滅舒庸

傳十七年春王正月鄭子駟侵晉虛滑【虛滑晉二邑滑故滑國爲秦所滅時屬晉後屬周○虛起居反】衛北宮括救晉侵鄭至於髙氏【杜不書救以侵告髙氏在陽翟縣西南】夏五月鄭大子髠頑侯獳爲質於楚【林侯獳鄭大夫鄭懼晉故使二子爲質於楚○髠苦門反獳乃侯反質音致】楚公子成公子寅戍鄭【林楚使二子戍鄭以備晉】○公防尹武公單襄公及諸侯伐鄭自戲童至於曲侑【杜今新汲縣治曲洧城臨洧水○戲許宜反洧於軌反】晉範文子反自鄢陵【杜前年鄢陵戰還】使其祝宗祈死【杜祝宗主祭祀祈禱者林祝大祝宗宗人】曰君驕侈而克敵是天益其疾也【林言晉厲公本自驕侈而又克勝彊敵是天益晉侯驕侈之疾也○侈尺氏反又屍氏反】難將作矣愛我者惟祝我使我速死無及於難範氏之福也六月戊辰士燮卒【傳言厲公無道故賢臣憂懼因禱自裁○難乃旦反下同祝之又反】○乙酉同盟於柯陵尋戚之盟也【戚盟在十五年】○楚子重救鄭師於首止【林首止衛地】諸侯還【畏楚彊】○齊慶克通於聲孟子與婦人蒙衣乘輦而入於閎【杜慶克慶封父蒙衣亦爲婦人服與婦人相冒閎巷門○與如字徐音預閎音宏】鮑牽見之以告國武子【鮑牽鮑叔牙之曾孫】武子召慶克而謂之【林召慶克而告之使攺其所爲】慶克久不出【杜慙臥於家夫人所以怪之】而告夫人曰國子謫我【謫遣責也○謫直革反】夫人怒國子相靈公以防【杜防伐鄭○相息亮反下同】髙鮑處守【杜髙無咎鮑牽○守手又反】及還將至閉門而索客【杜搜索備姦人○索所白反】孟子訴之曰髙鮑將不納君而立公子角國子知之【角頃公子】秋七月壬寅刖鮑牽而逐髙無咎無咎奔莒髙弱以盧叛【林斷足爲刖杜弱無咎子盧髙氏邑○刖音月又五刮反】齊人來召鮑國而立之【杜國牽之弟文子】初鮑國去鮑氏而來爲施孝叔臣【林先時鮑國去齊鮑氏而來魯爲施孝叔家臣】施氏卜宰匡句須吉【杜卜立冢宰林匡句須亦施氏家臣卜兆告吉○句其俱反】施氏之宰有百室之邑【林施氏有百室之邑以爲其家宰祿邑】與匡句須邑使爲宰以讓鮑國而致邑焉【林匡句須以宰讓遜鮑國且致其邑不受】施孝叔曰子實吉對曰能與忠良吉孰大焉【林能以職位遜與忠良其爲吉莫大於此】鮑國相施氏忠故齊人取以爲鮑氏後仲尼曰鮑荘子之知不如葵葵猶能衛其足【杜葵傾葉向日以蔽其根言鮑牽居亂不能危行言孫○知音智】○冬諸侯伐鄭【杜前夏未得志故】十月庚午圍鄭楚公子申救鄭師於汝上十一月諸侯還【不書圍畏楚救不成圍而還】初聲伯夢涉洹【杜洹水出汲郡林慮縣東北至魏郡長樂縣入淸水○洹音桓一音桓今上俗音袁】或與己瓊瑰食之【杜瓊玉瑰珠也食珠玉含象○瓊求營反瑰古回反】泣而爲瓊瑰盈其懷【杜淚下化爲珠玉滿其懷】從而歌之曰濟洹之水贈我以瓊瑰歸乎歸乎瓊瑰盈吾懷乎【社從就也夢中爲此歌林再言歸乎必死之兆】懼不敢占也還自鄭壬申至於貍脤而占之曰余恐死故不敢占也今眾繁而従餘三年矣無傷也【林眾人繁多而從於我又過三年矣言其夢無傷於己或應在他事】言之之莫而卒【杜傳戒數占夢○莫音暮】○齊侯使崔杼爲大夫使慶克佐之帥師圍盧【杜討髙弱○杼直呂反】國佐從諸侯圍鄭以難請而歸【杜請於諸侯○難乃旦反下同】遂如盧師殺慶克以谷叛【杜疾克淫亂故殺之】齊侯與之盟於徐闗而復之十二月盧降使國勝告難於晉待命於淸【杜勝國佐子使以髙氏難告晉齊欲討國佐故畱其子於外淸陽平樂縣是爲明年殺國佐傳○降戶江反】○晉厲公侈多外嬖【杜外嬖愛幸大夫○嬖必計反】反自鄢陵欲盡去羣大夫而立其左右【林自鄢陵役歸愈驕侈欲盡去晉之諸大夫而立其嬖幸左右之人杜終如士燮言○去起呂反】胥童以胥克之廢也怨卻氏【杜童胥克之子宣八年卻缺廢胥克】而嬖於厲公卻錡奪夷陽五田五亦嬖於厲公卻犫與長魚矯爭田執而梏之【杜梏械也林足械曰梏○矯居表反梏古毒反】與其父母妻子同一轅【杜繋之車轅】旣【林旣卒事也】矯亦嬖於厲公欒書怨卻至以其不從已而敗楚師也欲廢之【杜鄢陵戰欒書欲固壘卻至言楚有六閒以取勝也】使楚公子茷告公曰此戰也卻至實召寡君【杜鄢陵戰晉囚公子茷以歸卻至嘗使楚故言卻至實召楚君】以東師之未至也【杜齊魯衛之師】與軍帥之不具也曰此必敗【杜荀防佐下軍居守卻犫將新軍乞師故言不具林以東方諸侯之師未至晉之軍帥不備卻至且曰此役晉必敗○帥所類反】吾因奉孫周以事君【林孫周晉襄公曾孫悼公也言卻欲因晉敗立孫周以事楚君】公告欒書書曰其有焉不然豈其死之不卹而受敵使乎【杜謂鄢陵戰時楚子問卻至以弓○使所吏反】君盍嘗使諸周而察之【杜嘗試也林言晉君何不試使卻至奉使於周室而察其有無欲奉孫周之意時孫周在周故云○盍戶臘反使所吏反又如字】卻至聘於周欒書使孫周見之公使覘之信【杜覘伺也林果見有卻至孫周交通之迹○覘勑防反】遂怨卻至厲公田與婦人先殺而飲酒後使大夫殺【休田獵之禮尊者先殺杜傳言厲公無道先婦人而後卿佐】卻至奉豕【杜進之於公】寺人孟張奪之【杜寺人奄士】卻至射而殺之公曰季子欺余【杜季子卻至公反以爲卻至奪孟張豕○射食亦反】厲公將作難【林將作禍難去諸大夫】胥童曰必先三卻族大多怨【林其族旣大又且多怨】去大族不偪【杜不偪公室○偪彼力反下同】敵多怨有庸【杜計多怨者易有功】公曰然郤氏聞之卻錡欲攻公曰𨿽死君必危【林言𨿽無攻而死厲公亦必危亡】卻至曰人所以立信知勇也信不叛君知不害民勇不作亂失玆三者其誰與我死而多怨將安用之【杜言俱死無多用其怨咎○知音智下同】君實有臣而殺之其謂君何【林言不可如君何】我之有罪吾死後矣若殺不辜將失其民【林我若有罪而見殺吾之死已晚矣若殺無罪之人則民心不服君將自失其民】欲安得乎【杜言不得安君位】待命而已受君之祿是以聚黨有黨而爭命罪孰大焉【林言人臣受其君之爵祿故以余祿聚其私黨旣有私黨而與其君爭一旦之死命其爲罪孰大於此傳言卻至無反心】壬午胥童夷羊五帥甲八百將攻郤氏【杜八百人】長魚矯請無用眾公使淸沸魋助之【杜沸魋亦嬖人○沸甫味反魋徒回反】抽戈結衽【杜衽裳際○衽而甚反徐而鴆反】而僞訟者【林僞若二人將訟曲直於卻氏者】三卻將謀於榭【杜榭講武堂】矯以戈殺駒伯苦成叔於其位【杜位所坐處也駒伯卻錡苦成叔卻犫】溫季曰逃威也遂趨【卻至本意欲稟君命而死今矯等不以君命而來故欲逃凶賊爲害故曰威言可畏也或曰畏當爲藏】矯及諸其車以戈殺之皆屍諸朝【杜陳其屍於朝】胥童以甲刧欒書中行偃於朝矯曰不殺二子憂必及君【林言二子必爲公害】公曰一朝而屍三卿余不忍益也對曰人將忍君【杜人謂書與偃○朝如字】臣聞亂在外爲姦在內爲軌禦姦以徳【杜徳緩逺○禦魚呂反下同】禦軌以刑【杜刑治近】不施而殺不可謂徳臣偪而不討不可謂刑【杜不施徳於三卻而遽殺之不可謂禦姦之徳欒範偪君而不能討不可謂禦軌之刑○施如字或式豉反】徳刑不立姦軌並至臣請行遂出奔狄【杜行去也林長魚矯請去以避禍】公使辭於二子【杜辭謝書與偃】曰寡人有討於卻氏卻氏旣伏其辜矣大夫無辱其復職位【杜胥童刼而執之故云辱】皆再拜稽首曰君討有罪而免臣於死君之恵也二臣𨿽死敢忘君徳乃皆歸公使胥童爲卿公遊於匠麗氏【杜匠麗嬖大夫家】欒書中行偃遂執公焉召士匄士匄辭【杜辭不往】召韓厥韓厥辭曰昔吾畜於趙氏孟姬之讒吾能違兵【杜畜養也違去也韓厥少爲趙盾所待養及孟姬之亂晉將討趙氏而厥去其兵示不與黨言此者明已無所偏助孟姬亂在八年林孟姬卽趙荘姬】古人有言曰殺老牛莫之敢屍而況君乎二三子不能事君焉用厥也【林屍主也言老牛而殺之猶莫之敢主而況國君之尊乎二三子不能事其君而欲殺之安欲召我爲也○焉防防反】○舒庸人以楚師之敗也【杜敗於鄢陵舒庸東夷國】道吳人圍巢伐駕圍釐虺【杜巢駕釐虺楚四邑○道音導下同駕如字一音加釐力之反虺許鬼反】遂恃吳而不設備楚公子槖師襲舒庸滅之【○槖他洛反】○閏月乙夘晦欒書中行偃殺胥童【杜以其刼已故】民不與卻氏胥童道君爲亂故皆書曰晉殺其大夫【杜厲公以私欲殺三卻而三卻死不以無罪書書偃以家怨害胥童而胥童受國討又明卻氏失民胥童道亂宜其爲國戮】

經【戊子】十有八年春王正月晉殺其大夫胥童【傳在前年經在今春從告】○庚申晉弒其君州蒲【杜不稱臣君無道林厲公弒悼公周立】○齊殺其大夫國佐【國武子】○公如晉○夏楚子鄭伯伐宋宋魚石復入於彭城【杜傳例曰以惡入也彭城宋邑今彭城縣○復扶又反】○公至自晉○晉侯使士匄來聘○秋杞伯來朝○八月邾子來朝○築鹿囿【築墻爲鹿苑○囿音又】○己丑公薨於路寢○冬楚人鄭人侵宋【杜子重先遣輕軍侵宋故稱人而不言伐】○晉侯使士魴來乞師【○魴音房】○十有二月仲孫蔑防晉侯宋公衛侯邾子齊崔杼同盟於虛朾【杜虛朾地闕○虛起居反朾他工反】○丁未葬我君成公

傳十八年春王正月庚申晉欒書中行偃使程滑弒厲公【程滑晉大夫】葬之於翼東門之外以車一乘【林翼晉故都杜言不以君禮葬諸侯葬車七乘○乘繩證反】使荀防士魴逆周子於京師而立之【杜悼公周】生十四年矣大夫逆於淸原周子曰孤始願不及此𨿽及此豈非天乎【杜言有命】抑人之求君使出命也立而不從將安用君【林言人之所以求君將使其君出命令以治國旣立爲君而不從其命令則安用立君爲哉】二三子用我今日否亦今日共而從君神之所福也【林恭敬事君而從其命臣盡臣道此鬼神之所福祐也傳言其少有才所以能自固】對曰羣臣之願也敢不惟命是聴庚午盟而入【杜與諸大夫盟】館於伯子同氏【杜晉大夫家館捨也】辛巳朝於武宮【杜武公曲沃始命君】逐不臣者七人【杜夷羊五之屬】周子有兄而無慧不能辧菽麥故不可立【杜菽大豆也豆麥殊形易別故以爲癡者之證不慧蓋世所謂曰癡林傳著悼公所以立○菽音叔】○齊爲慶氏之難【前年國佐殺慶克○爲於僞反難乃旦反】故甲申晦【林故字當屬上句杜注屬下句姑從之】齊侯使士蕐免以戈殺國佐於內宮之朝【蕐免齊大夫內宮夫人宮】師逃於夫人之宮【杜防兵內宮恐不勝】書曰齊殺其大夫國佐棄命【林以國佐棄防伐鄭之命而先歸】專殺以谷叛故也【言國佐本疾淫亂殺慶克齊以是討之嫌其罪不及死故傳明言其三罪】使淸人殺國勝【杜勝國佐子前年待命於淸者】國弱來奔【弱勝之弟】王湫奔萊【杜湫國佐黨○湫子小反萊音來】慶封爲大夫慶佐爲司宼【杜封佐皆慶克子】旣【林旣卒事也】齊侯反國弱使嗣國氏禮也【佐之罪不及不祀】○二月乙酉朔晉悼公卽位於朝【朝廟五日而卽位也厲公殺絕故悼公不以嗣子居喪】始命百官【杜始爲政】施捨己責【施恩惠捨勞役止逋責○施如字又始防反】逮鰥寡【杜惠及微林無妻曰鰥無夫曰寡窮而無告之人○鰥古頑反】振廢滯【杜起舊徳】匡乏困救災患【匡亦救也】禁淫慝薄賦斂宥罪戾【杜宥寛也○慝他得反斂力驗反宥音又戾力制反】節器用【杜節省也】時用民【使民以時】欲無犯時【林不縱私欲以奪農時】使魏相士魴魏頡趙武爲卿【杜相魏錡子魴士防子頡魏顆子武趙朔子此四人其父祖皆有勞於晉國○相息亮反頡戶結反】荀家荀防【林二荀杜注不言其所出】欒黶韓無忌爲公族大夫使訓卿之子弟共儉孝弟【杜無忌韓厥子林國語荀家惇防荀防文敏黶也果敢無忌鎭靜使玆四人爲之】使士渥濁爲大傅使修範武子之法【杜渥濁士貞子武子爲景公大傅林範武子卽士防作執秩之法故使士貞子修之國語君知士貞子帥志博聞宣惠於教使爲大○渥於角反】右行辛爲司空使修士蔿之法【杜辛將右行因以爲氏林士蔿獻公司空使修建都邑起宮室經溝洫之法國語知右行辛能以數宣物定功也使爲元司空○行戶郎反蔿於委反】弁糾禦戎校正屬焉【杜弁糾欒糾也校正主馬官林國語知欒糾之能禦以和於政使爲戎禦○弁皮彥反糾居黝反校月孝反】使訓諸禦知義【杜戎士尙節義】荀賔爲右司士屬焉【杜司士車右之官林國語知荀賔之有力而不暴也使爲戎右】使訓勇力之士時使【杜勇力皆車右也勇力多不順命故訓之以共時之使】卿無共禦立軍尉以攝之【杜省卿戎禦令軍尉攝禦而已】祁奚爲中軍尉羊舌職佐之【林國語知祁奚之果而不淫也使爲元尉知羊舌職之聰敏肅給也使佐之】魏絳爲司馬【杜魏犫子也林國語知魏絳之勇而不亂也使爲元司馬】張老爲候奄【林奄中軍主斥候之官國語知張老之智而不詐也使爲元侯】鐸遏寇爲上軍尉籍偃爲之司馬【杜偃籍談父爲上軍司馬林國語知鐸遏宼之恭敬而侵疆也使爲輿尉知籍偃之惇帥舊職而恭給也使爲輿司馬○鐸待洛反遏於葛反徐音謁】使訓卒乘親以聽命【杜相親以聽上命○卒子忽反乘繩證反下同】程鄭爲乘馬禦六騶屬焉使訓羣騶知禮【杜程鄭荀氏別族乘馬禦乘車之僕也六騶六閒之騶周禮諸侯有六閒馬乘車尙禮容故訓羣騶使知禮林國語知程鄭端而不淫好諫不隱使爲贊僕○騶側畱反】凡六官之長皆民譽也【林皆民之所譽望者也杜大國三卿晉時置六卿爲軍帥故總舉六官則知羣官無非其人○長丁丈反】舉不失職官不易方【杜官守其業無相逾易】爵不逾徳【杜量徳授爵】師不陵正旅不偪師【杜正軍將命卿也師二千五百人之師也旅五百人之帥也言上下有禮不相陵偪】民無謗言所以復霸也【杜此以上通言悼公所行未必皆在卽位之年○復扶又反】○公如晉朝嗣君也○夏六月鄭伯侵宋及曹門外【杜曹門宋城門】遂防楚子伐宋取朝郟楚子辛鄭皇辰侵城郜取幽丘同伐彭城【杜朝郟城郜幽丘皆宋邑林彭城亦宋邑吳晉往來之道也○朝如字郟古洽反郜古報反】納宋魚石向爲人鱗朱向帶魚府焉【杜五子以十五年出奔楚獨書魚石爲帥告】以三百乘戍之而還書曰復入【惡其依阻大國以兵威還故書復入○乘繩證反】凡去其國國逆而立之曰入【林謂身本無位本國迎而立之以繼人後故書曰入】復其位曰復歸【林謂身本有位本國迎而復其位故書曰復歸○復音服又扶又反】諸侯納之曰歸【謂諸侯以言語告請而納之有位無位皆曰歸】以惡曰復入【謂身爲戎首稱兵入伐害國殄民者也此四條所以明外內之援辧逆順之辭通君臣有國有家之大例】宋人患之【林宋人以楚納五大夫於彭城爲患害】西鉏吾曰何也【西鉏吾宋大夫○鉏仕居反徐在居反吾音魚】若楚人與吾同惡以徳於我吾固事之也不敢貳矣【林不令之臣天下所同惡若楚人與我同惡魚石等以施恩徳於我我感楚徳則堅固事楚也不敢有攜貳之心矣】大國無厭鄙我猶憾【言巳事之則以我爲鄙邑猶憾不足此吾患也○厭於鹽反憾戶暗反】不然而收吾憎使贊其政【林收我國所憎嫉之人以爲己用杜謂不同惡魚石而用之使佐政】以間吾釁亦吾患也今將崇諸侯之姦而披其地【杜崇長也謂楚今取彭城以封魚石披猶分也○間如字又間厠之間釁許覲反披曾彼反長丁丈反】以塞夷庚【夷庚吳晉往來之要道楚封魚石於彭城欲以絕吳晉之道】逞姦而攜服毒諸侯而懼吳晉吾庸多矣非吾憂也【杜使姦邪者得快其志而服從者皆有攜心毒害諸侯而隔吳晉之道使之恐懼吾之有功多矣非宋國之憂患也】且事晉何爲晉必卹之【杜言宋常事晉何爲顧有此患難】○公至自晉晉範宣子來聘且拜朝也【杜拜謝公朝】君子謂晉於是乎有禮【杜有卑讓之禮】○秋杞桓公來朝勞公且問晉故公以晉君語之【杜語其徳政○勞力報反語魚據反】杞伯於是驟朝於晉而請爲昏【爲平公不徹樂張本】○七月宋老佐蕐喜圍彭城老佐卒焉【言所以不克彭城】○八月邾宣公來朝卽位而來見也【○見賢徧反】○築鹿囿書不時也【杜非士功時】○己丑公薨於路寢言道也【在路寢得君薨之道】○冬十一月楚子重救彭城伐宋【杜使偏師與鄭人侵宋子重爲後鎭】宋蕐元如晉告急韓獻子爲政【於是欒書卒韓厥代將中軍】曰欲求得人必先勤之【林言晉欲求得諸侯之從己必先勤卹其急】成霸安疆自宋始矣【林昔者晉文公成就霸業而致安疆之功僖二十八年亦以救宋始事故敗楚遂成數世之伯】晉侯師於臺谷以救宋【臺谷地闕○臺勑才反一音臺】遇楚師於靡角之谷楚師還【杜畏晉彊也靡角宋地】○晉士魴來乞師【杜將救宋】季文子問師數於臧武仲【武仲宣叔之子】對曰伐鄭之役知伯實來下軍之佐也【杜知伯荀防】今彘季亦佐下軍【杜彘季士魴○彘直例反】如伐鄭可也【伐鄭在十七年】事大國無失班爵而加敬焉禮也【林事大國之道無失班爵之序而加恭敬於其使者此事大國之禮】從之【杜從武仲言】○十二月孟獻子防於虛朾謀救宋也宋人辭諸侯而請師以圍彭城【杜不敢煩諸侯故但請其師爲襄元年圍彭城傳】孟獻子請於諸侯而先歸防葬○丁未葬我君成公書順也【杜薨於路寢五月而葬國家安靜世適承嗣故曰書順也】

左傳杜林合注卷二十四

欽定四庫全書

左傳杜林合注卷二十五明

王道焜

趙如源同編

襄公一【公名午成公子母定姒諡法因事有功曰襄辟土有徳曰襄】

周【簡王十四年○魯襄公元年簡王崩子靈王立襄二十八年靈王崩子景王立】

鄭【成公十三年○魯襄公二年成公卒子僖公髠頑立襄七年僖公卒簡公嘉立】

齊【靈公十年○魯襄公十九年靈公卒子莊公光立襄二十五年莊公弒弟景公杵臼立】

宋【平公四年】

晉【悼公復霸元年○韓厥爲政襄七年知防爲政襄十一年防於蕭魚服鄭襄十三年荀偃爲政襄十五年悼公卒子平公彪立襄十九年士匄爲政襄二十五年趙武爲政襄二十七年晉楚盟於宋南北分霸始此】

衛【獻公五年○魯襄公十四年獻公奔齊衛立公孫剽是爲殤公襄二十六年殤公弒獻公復歸於衛襄公二十九年獻公卒子襄公立】

蔡【景公二十年○魯襄公三十年景公弒子靈公般立】

曹【成公六年○魯襄公十八年成公卒子武公膝立】

滕【成公三年】

陳【成公二十七年○魯襄公四年成公卒子哀公弱立】

杞【桓公六十五年○魯襄公六年桓公卒子孝公匄立襄二十三年孝公卒弟文公益姑立】

薛【詳見僖公元年】

莒【黎比公五年○魯襄公十六年晉執黎比公襄三十二年黎比公弒子展輿立】

邾【宣公二年○魯襄公十六年晉執宣公襄十七年宣公卒悼公華立襄十九年晉執悼公】

許【靈公十八年○魯襄公二十六年靈公卒於楚悼公買立】

小邾【魯襄公七年小邾穆公來朝】

楚【共王十九年○子重爲令尹魯襄公三年子重伐吳卒子辛爲令尹襄五年楚殺子辛子囊爲令尹襄十三年共王卒子康王昨立襄十五年子庚爲令尹襄二十一年子南爲令尹二十二年防子馮爲令尹襄二十五年子木爲令尹襄二十八年康王卒郟敖麋立】

秦【景公五年】

吳【壽夢十四年○魯襄公十二年壽夢卒諸樊立一名遏襄二十五年遏門於巢卒余祭立一名載襄二十九年餘祭卒夷昩立一名余昧】

越【詳見隱公元年及昭公元年】

經【己丑】元年春王正月公卽位【無傳於是公年四歲】○仲孫蔑防晉欒黶宋華元衞寧殖曹人莒人邾人滕人薛人圍宋彭城【林討魚石也杜魯與謀於虛杼而書防者稟命霸主非匹敵故】○夏晉韓厥帥師伐鄭○仲孫蔑防齊崔杼曹人邾人杞人次於鄫【杜鄫鄭地在陳畱襄邑縣東南書次兵不加鄭次鄫以待晉師林書次從晉而未決也亦以見復霸之難○鄫才陵反】○秋楚公子壬夫帥師侵宋○九月辛酉天王崩【杜無傳辛酉九月十五日林簡王崩子靈王立】○邾子來朝○冬衛侯使公孫剽來聘【杜剽子叔黑背子○剽匹妙反字林匹召反】○晉侯使荀防來聘【杜冬者十月初也王崩赴未至皆未聞喪故各得行朝聘之禮而傳善之】

傳元年春己亥圍宋彭城【杜下有二月則此己亥爲正月正月無己亥日誤】非宋地追書也【成十八年楚取彭城以封魚石故曰非宋地夫子治春秋追書系之宋】於是爲宋討魚石故稱宋且不登叛人也【登成也不與其專邑叛君故使彭城還繋宋○爲於僞反】謂之宋志【稱宋亦以成宋志】彭城降晉晉人以宋五大夫在彭城者歸寘諸瓠丘【杜彭城降不書賤略之瓠丘晉地河東東垣縣東南有壺丘五大夫魚石向爲人鱗朱向帶魚府○降戶江反寘之防反瓠徐侯吳反又戶故反】齊人不防彭城晉人以爲討二月齊太子光爲質於晉【光齊靈公太子○質音致】○夏五月晉韓厥荀偃帥諸侯之師伐鄭入其郛【荀偃不書非元帥○郛芳夫反】敗其徒兵於洧上【杜徒兵步兵洧水出密縣東南至長平入潁林敗鄭徒步之兵於洧水之上非車戰也○洧於軌反】於是東諸侯之師次於鄫以待晉師【杜齊魯曹邾杞】晉師自鄭以鄫之師侵楚焦夷及陳【杜於是孟獻子自鄫先歸不與侵陳楚故不書○焦如字徐在堯反】晉侯衞侯次於戚以爲之援【杜爲韓厥援】○秋楚子辛救鄭侵宋呂畱【杜呂畱二縣今屬彭城郡】鄭子然侵宋取犬丘【杜譙國鄼縣東北有犬丘城迂廻疑】○九月邾子來朝禮也【林邾宣公林襄公新立故曰禮也】○冬衞子叔【林卽公孫剽】晉知武子【林卽知防】來聘禮也凡諸侯卽位小國朝之【杜小事大】大國聘焉【杜大字小】以繼好結信謀事補闕禮之大者也【林繼先君之好結二國之信謀國家之事補過闕之舉杜闕猶過也禮以安國家利民人爲大○好呼報反】

經【庚寅】二年春王正月葬簡王【無傳五月而葬速】○鄭師伐宋【書伐從告】○夏五月庚寅夫人姜氏薨【林襄公適母也】○六月庚辰鄭伯睔卒【杜未與襄同盟而赴以名庚辰七月九日書六月經誤林成公卒子僖公髠頑立○睔古囷反徐胡叔反】○晉師宋師衛寧殖侵鄭【杜宋𨿽非卿師重故敍衞上○殖市力反】○秋七月仲孫蔑防晉荀防宋蕐元衞孫林父曹人邾人於戚○己丑葬我小君齊姜【齊諡也三月而葬速○齊如字諡法執心克莊曰齊或音側皆反非】○叔孫豹如宋【杜豹於此始自齊還爲卿】○冬仲孫蔑防晉荀防齊崔杼宋華元衞孫林父曹人邾人滕人薛人小邾人於戚遂城虎牢【杜以偪鄭林虎牢一名北制在漢爲滎陽成臯】○楚殺其大夫公子申

傳二年春鄭師侵宋楚令也【林楚以宋降彭城故令鄭人侵宋】○齊侯伐萊萊人使正輿子賂夙沙衛以索馬牛皆百匹【林萊東夷小國正輿子萊大夫夙沙衛齊寺人索簡擇好者○萊音來輿音余索所白反】齊師乃還君子是以知齊靈公之爲靈也【林國之大事莫大於用兵今進退系於寺人之口君子是以知靈公之爲靈者諡法亂而不損曰靈言諡應其行也】○夏齊姜薨初穆姜使擇美檟【檟梓之屬○檟古雅反木名】以自爲櫬與頌琴【杜櫬棺也頌琴琴名猶言雅琴皆欲以送終○櫬初覲反】季文子取以葬君子曰非禮也禮無所逆婦養姑者也虧姑以成婦逆莫大焉【杜穆姜成公母齊姜成公婦林季文子取穆姜所爲之櫬與琴以葬齊姜非尊事君祖母之禮禮以順爲敬故無所逆爲婦之道將以奉養其姑者也今取穆姜之櫬琴以葬齊姜是虧姑以成婦其爲不順莫大於此○養徐余亮反】詩曰其惟哲人告之話言順徳之行【杜詩大雅哲知也話善也言知者行事無不順○話戶怪反】季孫於是爲不哲矣【杜言逆徳○一本作不爲哲矣】且姜氏君之妣也【襄公適母故曰君之妣○妣必履反】詩曰爲酒爲醴烝畀祖妣以洽百禮降福孔偕【杜詩周頌烝進也畀與也偕徧也言敬事祖妣則鬼神降福季氏葬姜氏不以禮是不敬祖妣○烝之承反畀必利反洽戶夾反】○齊侯使諸姜宗婦來送葬【杜宗婦同姓大夫之婦婦人越疆送葬非禮】召萊子【林萊姜姓故召之】萊子不防故晏弱城東陽以偪之【杜爲六年滅萊傳東陽齊竟上邑】○鄭成公疾子駟請息肩於晉【杜欲辟楚役以擔諭】公曰楚君以鄭故親集矢於其目【謂鄢陵戰晉射楚王目】非異人任寡人也【杜言楚子任此患不爲他人蓋在己○非異人任絕句任音壬一讀至人字絕句】若背之是棄力與言其誰防我【林若背楚從晉是棄楚救鄭之力與盟誓之言其誰肯與我親防○背音佩棄力服本作棄功防女乙反徐乃吉反】免寡人【林免寡人棄過背言之力】惟二三子○秋七月庚辰鄭伯睔卒於是子罕當國【攝君事】子駟爲政【爲政卿】子國爲司馬晉師侵鄭【杜晉伐喪非禮】諸大夫欲從晉子駟曰官命未攺【杜成公未葬嗣君未免喪故言未攺不欲違先君意】○防於戚謀鄭故也【杜鄭人叛晉謀討之】孟獻子曰請城虎牢以偪鄭【虎牢舊鄭邑今屬晉】知武子曰善鄫之防吾子聞崔子之言今不來矣【杜元年孟獻子與齊崔杼次於鄫崔杼有不服晉之言獻子以告知武子】滕薛小邾之不至皆齊故也【杜三國齊之屬】寡君之憂不惟鄭【杜言復憂齊叛】防將復於寡君而請於齊【杜以城事自晉君而請齊防之欲以觀齊志】得請而告吾子之功也【得請謂齊人應命告諸侯防築虎牢】若不得請事將在齊【杜將伐齊】吾子之請諸侯之福也【城虎牢足以服鄭息徵伐】豈惟寡君賴之【傳言荀防能用善謀】○穆叔聘於宋通嗣君也【林襄公新立通好於宋】○冬復防於戚齊崔武子及滕薛小邾之大夫皆防知武子之言故也【林崔武子卽崔杼杜武子言事將在齊齊人懼帥小國而防之】遂城虎牢鄭人乃成【如孟獻子之謀】○楚公子申爲右司馬多受小國之賂以偪子重子辛【杜偪奪其權勢】楚人殺之故書曰楚殺其大夫公子申【杜言所以致國討之文】

經【辛卯】三年春楚公子嬰齊帥師伐吳【林楚始伐吳】○公如晉○夏四月壬戌公及晉侯盟於長樗【林長樗晉地杜晉侯出其國都與公盟於外○樗勑居反】○公至自晉【無傳不以長樗至本非防】○六月公防單子晉侯宋公衛侯鄭伯莒子邾子齊世子光己未同盟於雞澤【林雞澤衛地杜雞澤在廣平曲梁縣西南周靈王新卽位使王官伯出與諸侯盟以安王室故無譏○單音善】陳侯使袁僑如防【杜陳疾楚政而來屬晉本非召防而自來故言如防○僑其驕反】戊寅叔孫豹及諸侯之大夫及陳袁僑盟【杜諸侯旣盟袁僑乃至故使大夫別與之盟言諸侯之大夫則在雞澤之諸侯也殊袁僑者明諸侯大夫所以盟盟袁僑也據傳盟在秋長歷推戊寅七月十三日經誤林諸侯在而大夫自爲盟於是始】○秋公至自防【無傳】○冬晉荀防帥師伐許

傳三年春楚子重伐吳爲簡之師【簡選練也】克鳩玆至於衡山【鳩玆吳邑在丹陽蕪湖縣東今臯夷也衡山在吳興烏程縣南】使鄧廖帥組甲三百被練三千【杜組甲被練皆戰備也組甲漆甲成組文被練練袍○廖力雕反組音祖下皆同被皮義反】以侵吳吳人要而擊之【林子重止於衡山使鄧廖師之以侵吳吳人要其中路而擊之○要於遙反】獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡【杜當時君子】楚人以是咎子重子重病之遂遇心疾而卒【林楚人以挑釁生事歸咎於子重子重亦以是爲己之病杜憂恚故成心疾○咎其九反】○公如晉始朝也【杜公卽位而朝】○夏盟於長樗孟獻子相公稽首【杜相儀也稽首首至地○相息亮反】知武子曰天子在而君辱稽首寡君懼矣【杜稽首事天子之禮】孟獻子曰以敝邑介在東表密邇仇讎【杜仇讎謂齊楚與晉爭○介音界】寡君將君是望【林望晉君以安國家定社稷】敢不稽首【傳言獻子能固事盟主】○晉爲鄭服故且欲修吳好【鄭服在前年○爲於僞反好呼報反】將合諸侯使士匄告於齊曰寡君使匄以歳之不易不虞之不戒寡君願與一二兄弟相見【杜列國之君相謂兄弟林言晉君使匄奉使以歲事之多難不可虞度之事不可戒備願與列國之君相見○易以防反】以謀不協請君臨之使匄乞盟齊侯欲勿許而難爲不協【林齊靈公欲不許士匄之請而難自爲不和協】乃盟於耏外【杜與士匄盟耏水名○耏音而】○祁奚請老【杜老致仕】晉侯問嗣焉【杜嗣續其職者】稱解狐其讎也將立之而卒【杜解狐卒○解音蟹】又問焉對曰午也可【午祁奚子】於是羊舌職死矣晉侯曰孰可以代之對曰赤也可【杜赤職之子伯華】於是使祁午爲中軍尉羊舌赤佐之【杜各代其父】君子謂祁奚於是能舉善矣稱其讎不爲諂立其子不爲比舉其偏不爲黨【杜諂媚也偏屬也林稱解狐不爲諂佞以媚其讎立祁午不爲親比以私其子稱羊舌赤不爲阿黨以與其偏○諂他撿反比毗志反】商書曰無偏無黨王道蕩蕩【杜商書洪範也蕩蕩平正無私】其祁奚之謂矣解狐得舉【杜未得位故曰得舉】祁午得位伯華得官【林官亦位耳文勢之變】建一官而三物成【杜一官軍尉物事也林建立一軍尉之官而得位得舉得官三事皆成】能舉善也夫惟善故能舉其類【林惟祁奚爲善人故能舉其善類○夫音扶絕句一讀以夫爲下句首】詩云惟其有之是以似之祁奚有焉【杜詩小雅言惟有徳之人能舉似己者】○六月公防單頃公及諸侯己未同盟於雞澤【杜單頃公王卿士林晉悼公復霸假寵於周故單子防盟於雞澤】晉侯使荀防逆吳子於淮上【林吳通中國道自淮南故晉使逆吳子於淮上】吳子不至【杜道逺多難】○楚子辛爲令尹侵欲於小國陳成公使袁僑如防求成【杜患楚侵也袁僑濤塗四世孫】晉侯使和組父告於諸侯【杜告陳服】秋叔孫豹及諸侯之大夫及陳僑盟陳請服也【杜其君不來使大夫盟之匹敵之宜】○晉侯之弟揚幹亂行於曲梁【杜行陳次林曲梁晉地○行戶郎反】魏絳戮其僕【姓僕禦也】晉侯怒謂羊舌赤曰合諸侯以爲榮也揚幹爲戮何辱如之必殺魏絳無失也【林言合諸侯爲防盟以爲晉國之榮也揚幹乃爲三軍戮何恥辱如之必殺魏絳以報此恥爲我執之勿失也】對曰絳無貳志事君不辟難有罪不逃刑其將來辭何辱命焉【林言魏絳無攜貳之志其事君也患難有所不辟不爲苟生其有罪也刑罸有所不逃不爲苟免其將自來陳其辭狀何辱君命使人執之】言終魏絳至授僕人書【杜僕人晉侯禦僕】將伏劍士魴張老止之公讀其書曰日君乏使使臣斯司馬【林斯此也使臣爲此司馬之官】臣聞師眾以順爲武【杜順莫敢違林行師禦眾以順承上命莫敢拒違見爲威武】軍事有死無犯爲敬【杜守官行法𨿽死不敢有違】君合諸侯臣敢不敬君師不武執事不敬罪莫大焉臣懼其死以及揚幹無所逃罪【林今君之師眾違命亂行是不武也臣治軍事畏死廢法是不敬也二者之罪莫大於此臣懼不討而有死罪又以此罪累及揚幹是罪重將無所逃也杜懼自犯不武不敬之罪】不能致訓至於用鉞【杜用鉞斬揚幹之僕○鉞音越】臣之罪重敢有不從以怒君心【杜言不敢不從戮】請歸死於司宼【致屍於司宼使戮之】公跣而出【林悼公感悟乃匆遽不暇躡履跣足走出】曰寡人之言親愛也吾子之討軍禮也寡人有弟弗能敎訓使幹大命【林使干犯軍旅之大命令○跣先典反】寡人之過也子無重寡人之過【杜魏絳死爲重過○重直用反】敢以爲請【請使無死】晉侯以魏絳爲能以刑佐民矣【林以魏絳刑當其罪能以刑佐治民之事】反役【林反自雞澤之殺】與之禮食使佐新軍【杜羣臣旅防今欲顯絳故特爲設禮食○食音嗣又如字】張老爲中軍司馬【代魏絳】士富爲奄【杜代張老士富士防別族】○楚司馬公子何忌侵陳陳叛故也○許靈公事楚不防於雞澤冬晉知武子帥師伐許

經【壬辰】四年春王三月己酉陳侯午卒【杜前年大夫盟雞澤三月無己酉日誤林成公卒子哀公弱立】○夏叔孫豹如晉○秋七月戊子夫人姒氏薨【成公妾襄公母姒杞姓】○葬陳成公【無傳】○八月辛亥葬我小君定姒【無傳定諡也赴同祔姑反哭成喪皆以正夫人禮母以子貴逾月而葬速】○冬公如晉○陳人圍頓

傳四年春楚師爲陳叛故猶在繁陽【前年何忌之師侵陳今猶未還繁陽楚地在汝南鮦陽縣南○爲於僞反】韓獻子患之言於朝曰文王帥殷之叛國以事紂惟知時也【杜知時未可爭】今我易之難哉【林今我未能服楚而反易文王之道與楚爭陳時之不可難以濟哉】三月陳成公卒楚人將伐陳聞喪乃止【軍禮不伐喪】陳人不聴命【杜不聴楚命】臧武仲聞之曰陳不服於楚必亡大國行禮焉而不服在大猶有咎而況小乎【林言楚不伐陳喪以行禮於陳而猶不服於有禮𨿽在大國猶有凶咎而況小國乎○咎其九反】夏楚彭名侵陳陳無禮故焉【杜爲下陳圍頓傳】○穆叔如晉【林卽叔孫豹】報知武子之聘也【武子聘在元年】晉侯享之金奏肆夏之三不拜【肆夏樂曲名周禮以鐘鼔奏九夏其二曰肆夏一名樊三曰韶夏一名遏四曰納夏一名渠蓋擊鐘而奏此三夏曲○夏戶雅反九夏一曰王夏二曰肆夏三曰韶夏四曰納夏五曰章夏六曰齊夏七曰族夏八月陔夏九曰驁夏肆夏一名樊國語云金奏肆夏樊遏渠後遂分爲三夏之別名呂叔玉云肆夏時邁也樊遏執競也渠思丈也】工歌文王之三又不拜【杜工樂人也文王之三大雅之首文王大明綿】歌鹿鳴之三三拜【杜小雅之首鹿鳴四牡皇皇者華林每歌一曲則穆叔一拜謝】韓獻子使行人子員問之【行人通使之官○員音云】曰子以君命辱於敝邑先君之禮借之以樂以辱吾子【杜借薦也○借在夜反】吾子捨其大而重拜其細【林捨肆夏文王之大者不拜而三起拜謝於鹿鳴三篇之細○捨音捨重直用反下皆同】敢問何禮也對曰三夏天子所以享元侯也使臣弗敢與聞【杜元侯牧伯○與音預】文王兩君相見之樂也臣不敢及【杜及與也文王之三皆稱文王之徳受命作周故諸侯防同以相樂】鹿鳴君所以嘉寡君也敢不拜嘉【杜晉以叔孫爲嘉賔故歌鹿鳴之詩取其我有嘉賔叔孫奉君命而來嘉叔孫乃所以嘉魯君林謝晉君嘉己之意此所以一拜】四牡君所以勞使臣也敢不重拜【杜詩言使臣乘四牡騑騑然行不止勤勞也晉以叔孫來聘故以此勞之林謝晉君勞己之意所以再拜○勞力報反】皇皇者華君敎使臣曰必諮於周【杜皇皇者華君遣使臣之詩言忠臣奉使能光輝君命如華之皇皇然又當諮於忠信以補己不及忠信爲周其詩曰周爰諮諏周爰諮謀周爰諮度周爰諮詢言必於忠信之人諮此四事】臣聞之訪問於善爲咨【林此句乃總說詩中諮字之義言訪問善道乃謂之咨】咨親爲詢【杜問親戚之義】咨禮爲度【杜問禮宜】咨事爲諏【杜問政事】咨難爲謀【杜問患難○難乃旦反】臣獲五善敢不重拜【杜五善爲諮詢度諏謀林謝晉君敎己之意此所以三拜】○秋定姒薨不嬪於廟無櫬不虞【杜櫬親身棺季孫以定姒本賤旣無器備議其防制欲殯不過廟又不反哭林虞祭也】匠慶謂季文子【匠慶魯大夫】曰子爲正卿而小君之喪不成【杜謂如季孫所議則爲夫人禮不成】不終君也【慢其母是不終事君之道】君長誰受其咎【言襄公長將責季孫○長丁丈反】初季孫爲己樹六檟於蒲圃東門之外【杜蒲圃場圃名季文子樹檟欲自爲櫬○爲於僞反】匠慶請木【杜爲定姒作櫬】季孫曰略【不以道取爲略】匠慶用蒲圃之檟季孫不禦【杜禦止也傳言遂得成禮故經無異文○禦魚呂反】君子曰志所謂多行無禮必自及也其是之謂乎【林此言始則季文子無禮於穆姜取其櫬及頌琴以葬齊姜終則匠慶無禮於季孫取其樹檟以葬定姒脗合多行無禮必自及也之助語】○冬公如晉聽政【受貢賦多少之政】晉侯享公公請屬鄫【杜鄫小國也欲得使屬魯如湏句顓防之比使助魯出貢賦公時年七嵗蓋相者爲之言鄫今瑯邪鄫縣】晉侯不許孟獻子曰以寡君之密邇於仇讎而願固事君無失官命【林言以魯國之密邇於齊楚仇讎之國而願堅固一心以事晉君無失晉官徴發之命】鄫無賦於司馬【杜晉司馬文掌諸侯之賦】爲執事朝夕之命敝邑敝邑褊小闕而爲罪【杜闕不共也○褊必淺反】寡君是以願借助焉【借鄫以自助○借子亦反】晉侯許之【爲明年叔孫豹鄫世子巫如晉傳】○楚人使頓間陳而侵伐之故陳人圍頓【間伺間缺○間間厠之間】○無終子嘉父使孟樂如晉【無終山戎國名孟樂其使臣林子爵也嘉父其君名】因魏莊子納虎豹之皮以請和諸戎【杜欲戎與晉和莊子魏絳】晉侯曰戎狄無親而貪不如伐之魏絳曰諸侯新服陳新來和將觀於我我徳則睦否則攜貳勞師於戎而楚伐陳必弗能救是棄陳也諸華必叛【杜勞頓晉師以伐戎而楚若伐陳國則晉必不能救陳是棄絕陳國之好也中國諸侯見晉不救陳必皆背叛】戎禽獸也獲戎失華無乃不可乎夏訓有之曰有窮后羿【杜夏訓夏書有窮國名後君也羿有窮君之號○夏戶雅反下皆同羿音詣】公曰后羿何如【怪其言不次故問之】對曰昔有夏之方衰也后羿自鉏遷於窮石因夏民以代夏政【杜禹孫大康淫放失國夏人立其弟仲康仲康亦微弱仲康卒子相立羿遂代相號曰有窮鉏羿本國名○鉏仕居反】恃其射也【杜羿善射】不修民事而淫於原獸【杜淫放原野】棄武羅伯因熊髠尨圉【杜四子皆羿之賢臣○髠苦門反尨莫邦反圉魚呂反】而用寒浞寒浞伯明氏之讒子弟也【林寒國名浞人名伯明寒國君名寒浞乃伯明氏好讒之子弟杜寒國北海平壽縣東有寒亭○浞仕角反徐在角反】伯明後寒棄之夷羿收之【林伯明之君惡其好讒寒棄之而不用夷羿之氏也羿善其好讒收錄而爲己用】信而使之以爲己相浞行媚於內【杜內宮人】而施賂於外愚弄其民【杜欺罔之】而虞羿於田【杜樂之以遊田】樹之詐慝以取其國家【杜樹立也○慝他得反】外內咸服【杜信浞詐】羿猶不悛【杜悛攺也○悛七全反】將歸自田【杜羿獵還】家眾殺而亨之以食其子【林羿之家眾爲浞殺羿而烹煮之以羿之肉食羿之子○亨曽彭反煮也食音嗣】其子不忍食諸死於窮門【杜殺之於國門】靡奔有鬲氏【杜靡夏遺臣事羿者有鬲國名今平原鬲縣○鬲音革】浞因羿室【杜就其妃妾】生澆及豷恃其讒慝詐僞而不徳於民使澆用師滅斟灌及斟尋氏【杜二國夏同姓諸侯仲康之子後相所依樂安壽光縣東南有灌亭北海平壽縣東南有斟亭○澆五弔反豷許器反斟之林反灌古亂反】處澆於過處豷於戈【杜過戈皆國名東萊掖縣北有過鄕戈在宋鄭之間○過古何反掖音亦】靡自有鬲氏收二國之燼【杜燼遺民林收斟灌斟尋二國餘民之燼○燼才刃反】以滅浞而立少康【少康夏后相之子○少詩照反】少康滅澆於過後杼滅豷於戈【杜後杼少康子○杼直呂反】有窮由是遂亡失人故也【杜浞因羿室故不攺有窮之號】昔周辛甲之爲太史也命百官官箴王闕【杜辛甲周武王大史闕過也使百官各爲箴辭戒王過○箴之林反】於虞人之箴【杜虞人掌田獵】曰芒芒禹迹畫爲九州【林自此曰字以下連十五句皆虞箴之辭杜芒芒逺貌畫分也○芒莫郎反畫乎麥反】經啟九道【杜啟開九州之道】民有寢廟獸有茂艸各有攸處徳用不擾【林民人之屬則有寢以安其生有廟以祀其死禽獸之屬則有茂艸以樓其形杜人神各有所歸故徳不亂○擾如小反】在帝夷羿冒於原獸【杜冒貪也○冒莫報反又亡北反】亡其國卹而思其麀牡【林忘其國家之憂卹而思念田獵麀鹿之牡杜言但念獵○麀音憂鹿牡也牡茂後反】武不可重【杜重猶數也林言有國家者不可數重武事○重直用反下同】用不恢於夏家【羿以好武𨿽有夏家而不能恢大之】獸臣司原敢告僕夫【杜獸臣虞人告僕夫不敢斥尊】虞箴如是可不懲乎於是晉侯好田故魏絳及之【杜及后羿事】公曰然則莫如和戎乎對曰和戎有五利焉戎狄薦居貴貨易土【杜薦聚也易猶輕也林以貨財爲貴重以土地爲輕易○薦在薦反又才遜反或云艸也易以豉反】土可賈焉一也【林其土地所產可資商賈○賈音古】邊鄙不聳民狎其野穡人成功二也【杜聳懼狎習也林晉之邊鄙與戎爲和更不恐懼民皆狎習於其田野耕曰農斂曰穡收斂之人成其嵗功○聳息勇反】戎狄事晉四鄰振動諸侯威懷三也【林四方諸侯皆畏威而懷徳】以徳綏戎師徒不勤甲兵不頓四也【杜頓壊也】鑑於后羿而用徳度【杜以後羿爲鑑戒林用明徳爲諸侯度】逺至邇安五也君其圖之公說使魏絳盟諸戎修民事田以時【杜修農民三時之事四時之田獵皆於農隙不奪農時林傳言晉侯能用善謀○說音悅】○冬十月邾人莒人伐鄫臧紇救鄫莒邾敗於狐駘【杜臧紇武仲也鄫屬魯故救之狐駘邾地魯國蕃縣東南有目臺亭○紇恨發反駘徒來反徐勑才反】國人逆喪者皆髽魯於是乎始髽【杜髽麻髮合結也遭喪者多故不能備凶服髽而已林著喪禮之始變○髽側瓜反】國人誦之曰臧之狐裘敗我於狐駘【臧紇時服狐裘】我君小子朱儒是使朱儒朱儒使我敗於邾【杜襄公幼弱故曰小子臧紇短小故曰朱儒敗不書魯人諱之林重呼朱儒言其知小無能爲】

經【癸巳】五年春公至自晉○夏鄭伯使公子發來聘【杜發子產父】○叔孫豹鄫世子巫如晉【杜比魯大夫故書巫如晉】○仲孫蔑衛孫林父防吳於善道【杜魯衛俱受命於晉故不言及吳先在善道二大夫往防之故曰防吳善道地關】○秋大雩○楚殺其大夫公子壬夫【林書名罪其貪】○公防晉侯宋公陳侯衞侯鄭伯曹伯莒子邾子滕子薛伯齊世子光吳人鄫人於戚【杜穆叔使鄫人聽命於防故鄫見經不復殊吳者吳來防於戚林於是盟於戚吳初與諸侯盟也不書盟於晉諱也吳晉之盟春秋終諱之見哀十三年】公至自防【無傳】○冬戍陳【杜諸侯在戚防皆受命戍陳各還國遣戍不復有告命故獨書魯戍林戍不書惟悼公之戍陳鄭也特書之】○楚公子貞帥師伐陳公防晉侯宋公衛侯鄭伯曹伯齊世子光救陳十有二月公至自救陳【無傳】○辛未季孫行父卒

傳五年春公至自晉【公在晉旣聽屬鄫聞其見伐遙命臧紇出救故傳稱經公至以明之】○王使王叔陳生愬戎於晉【杜王叔周卿士也戎陵虣周室故告愬於盟主○愬悉路反】晉人執之士魴如京師言王叔之貳於戎也【杜王叔反有二心於戎失奉使之義故晉執之】○夏鄭子國來聘通嗣君也【鄭僖公初卽位】○穆叔覿鄫太子於晉以成屬鄫【杜覿見也前年請屬鄫故將鄫太子巫如晉以成之○覿直歷反】書曰叔孫豹鄫太子巫如晉言比諸魯大夫也【杜豹與巫俱受命於魯故經不書及比之魯大夫】○吳子使壽越如晉【壽越吳大夫】辭不防於雞澤之故【三年防雞澤吳不至今來謝之】且請聽諸侯之好【杜更請防好呼報反】○晉人將爲之合諸侯使魯衛先防吳且告防期【以其道逺故使魯衛先告期○爲於僞反】故孟獻子孫文子防吳於善道【二子皆受晉命而行】○秋大雩旱也【雩夏祭所以祈甘雨若旱則又修其禮故𨿽秋雩非書過也然經與故雩同文是以傳每釋之日旱也雩而獲雨故書雩而不書旱】○楚人討陳叛故【杜討治也】曰由令尹子辛實侵欲焉【林言陳之叛由令尹子辛侵欲無藝所致】乃殺之書曰楚殺其大夫公子壬夫貪也君子謂楚共王於是不刑【陳之叛楚罪在子辛共王旣不能素明法敎陳叛之日又不能嚴斷威刑以謝小國而擁其罪人興兵致討加禮於陳而陳恨彌篤乃怨而歸罪子辛子辛之貪𨿽足以取死然其王用刑爲失其節故言不刑○共音恭】詩曰周道挺挺我心扃扃講事不令集人來定【杜逸詩也挺挺正直也扃扃明察也講謀也言謀事不善當聚致賢人以定之○挺他頂反扃工迥反徐孔穎反】己則無信而殺人以逞不亦難乎【杜共王伐宋封魚石背盟敗於鄢陵殺子反公子申及壬夫八年之中戮殺三卿欲以屬諸侯故君子以爲不可】夏書曰成允成功【亦逸書也允信也言信成然後有成功】○九月丙午盟於戚防吳且命戍陳也【杜公及其防而不書盟非公後防蓋不以盟告廟】穆叔以屬鄫爲不利使鄫大夫聽命於防【杜鄫近魯竟故欲以爲屬國旣而與莒有忿魯不能救恐致譴責故復乞還之傳言鄫人所以見於戚防】○楚子囊爲令尹【杜公子貞○囊乃郎反】範宣子曰我喪陳矣楚人討貳而立子囊必攺行【杜攺子辛所行○喪息浪反行如字徐下孟反】而疾討陳【疾急也】陳近於楚民朝夕急能無往乎【林陳之土地旣近於楚其國之民危急之患在於朝夕能無往從於楚乎】有陳非吾事也無之而後可【杜言晉力不能及陳故七年陳侯逃歸】冬諸侯戍陳【杜備楚】子囊伐陳十一月甲午防於城棣以救之【杜公及救陳而不及防故不書城棣城棣鄭地陳畱酸縣西南有棣城○棣力計反一音徒妹反】○季文子卒大夫入斂公在位【杜在阼階西鄕】宰庀家器爲葬備【杜庀具也林季氏之宰庀其家器爲喪葬之備○庀匹婢反】無衣帛之妾無食粟之馬無藏金玉無重器備【杜器備謂珍寶甲兵之物○衣於旣反食如字又音嗣重如字又直龍反】君子是以知季文子之忠於公室也【林君子觀季文子恭儉於其私家可知其忠愛於公室】相三君矣而無私積可不謂忠乎【林非成公忘私不能及此可謂忠矣○相息亮反積子賜反】

經【甲午】六年春王三月壬午杞伯姑容卒【林桓公卒子孝公匄立】○夏宋華弱來奔【杜華椒孫】○秋葬杞桓公【無傳】○滕子來朝○莒人滅鄫○冬叔孫豹如邾○季孫宿如晉【行父之子】十有二月齊侯滅萊【杜書十二月從告】

傳六年春杞桓公卒始赴以名同盟故也【杜杞入春秋未甞書名桓公三與成同盟故赴以名】○宋華弱與樂轡少相狎長相優又相謗也【杜狎親習也優調戲也林華弱樂轡皆宋大夫調戲之過輒相謗也○少詩照反狎戶甲反長丁丈反】子蕩怒以弓梏華弱於朝【杜子蕩樂轡也張弓以貫其頸若械之在手故曰梏○梏古毒反】平公見之曰司武而梏於朝難以勝矣【司武司馬言其懦弱不足以勝敵○懦乃亂反又乃臥反】遂逐之夏宋華弱來奔司城子罕曰同罪異罰非刑也專戮於朝罪孰大焉【林言樂轡與華弱相狎相優其罪本同一逐一否其罰乃異非用刑平一之道且樂轡專輒以弓梏戮華弱於朝無君之罪孰大於此】遂逐子蕩子蕩射子罕之門曰幾日而不我從【杜言我射女門女亦當以不勝任見逐林幾日言不久也○射食亦反幾居豈反】子罕善之如初【杜言子罕𨿽見辱不追忿所以得安】○秋滕成公來朝始朝公也【林滕子卽位始朝襄公】○莒人滅鄫鄫恃賂也【鄫有貢賦之賂在魯恃之而慢莒故滅之】○冬穆叔如邾聘且修平【平四年狐駘戰】○晉人以鄫故來討曰何故亡鄫【杜鄫屬魯恃賂而慢莒魯不致力輔助無何以還晉尋便見滅故晉責魯】季武子如晉見且聽命【林季武子卽季孫宿杜始代父爲卿見大國且謝亡鄫聽命受罪○見賢徧反】○十一月齊侯滅萊萊恃謀也【杜賂夙沙衛之謀也事在二年】於鄭子國之來聘也四月晏弱城東陽而遂圍萊【杜子國聘在五年二年晏弱城東陽至五年四月復托治城因遂圍萊】甲寅堙之環城傅於堞【杜堞女墻也堙土山也周城爲土山及女墻○堙音因環戶關反又音患傅音附堞音牒亦謂之陴倪徐養涉反】及杞桓公卒之月【杜此年三月】乙未王湫帥師及正輿子棠人軍齊師【杜王湫故齊人成十八年奔萊正輿子萊大夫棠萊邑也北海卽墨縣有棠鄕三人帥別邑兵來解圍○湫子小反徐子鳥反】齊師大敗之【杜敗湫等】丁未入萊萊共公浮柔奔棠【林浮柔萊共公名○共音恭】正輿子王湫奔莒莒人殺之【林莒附齊故殺正輿子王湫】四月陳無宇獻萊宗器於襄宮【杜無宇桓子陳桓元孫襄宮齊襄公廟】晏弱圍棠十一月丙辰而滅之遷萊於郳【遷萊子於郳國○郳五兮反】髙厚崔杼定其田【杜定其疆界髙厚髙固子】

經【乙未】七年春郯子來朝【○郯音談】○夏四月三卜郊不從乃免牲【稱牲旣卜日也卜郊又非禮也】○小邾子來朝○城費【杜南遺假事難而城之林費季氏邑自城費而季氏始彊○費音祕】○秋季孫宿如衛○八月螽【無傳爲災故書】○冬十月衛侯使孫林父來聘壬戌及孫林父盟○楚公子貞帥師圍陳○十有二月公防晉侯宋公陳侯衞侯曹伯莒子邾子於鄬【杜謀救陳陳侯逃歸不成救故不書救也鄬鄭地○鄬於軌反】○鄭伯髠頑如防未見諸侯丙戍卒於鄵【杜實爲子駟所弒以瘧疾赴故不書弒稱名爲書卒同盟故也如防防於鄬也未見諸侯未至防所而死鄵鄭地不欲再稱鄭伯故約文上其名於防上林僖公弒簡公嘉立○鄵七報反又采南反】○陳侯逃歸【杜畏楚逃晉而歸林自是凡防同無陳矣】

傳七年春郯子來朝始朝公也【林郯子至此始朝於魯】○夏四月三卜郊不從乃免牲孟獻子曰吾乃今而後知有卜筮夫郊祀后稷以祈農事也【郊祀后稷以配天后稷周始祖能播殖者】是故啟蟄而郊郊而後耕今旣耕而卜郊宜其不從也【杜啟蟄夏正建寅之月耕謂春分林周四月是建卯之月旣春分而後卜郊宜卜筮之不從也言已過時○蟄直立反】○南遺爲費宰叔仲昭伯爲隧正【杜隧正主役徒昭伯叔仲惠伯之孫○隧音遂】欲善季氏而求媚於南遺謂遺請城費【杜使遺請城】吾多與而役故季氏城費【傳言祿去公室季氏所以彊】○小邾穆公來朝亦始朝公也【杜亦郯子也】○秋季武子如衛報子叔之聘且辭緩報非貳也【杜子叔聘在元年言國家多難故不時報林子叔卽公孫剽】○冬十月晉韓獻子告老公族穆子有廢疾【穆子韓厥長子成十八年爲公族大夫】將立之【代厥爲卿】辭曰詩曰豈不夙夜謂行多露【詩言𨿽欲早夜而行懼多露之濡已義取非禮不可妄行】又曰弗躬弗親庶民弗信【杜詩小雅言譏在位者不躬親政事則庶民不奉信其命言已有疾不能躬親政事】無忌不才讓其可乎請立起也【林言已無才能以位避讓賢者可乎杜無忌穆子名起無忌弟宣子也】與田蘇遊而曰好仁【杜田蘇晉賢人蘇言起好仁○好呼報反下同】詩曰靖共爾位好是正直神之聽之介爾景福【杜靖安也介助也景大也詩小雅言君子當思不出其位求正直之人與之並立如是則神明順之致大福也○共音恭】卹民爲徳【靖共其位所以卹民】正直爲正【杜正己心】正曲爲直【杜正人曲】參和爲仁【杜徳正直三者備乃爲仁○參七南反或音三】如是則神聽之介福降之立之不亦可乎【杜言起有此三徳故可立】庚戌使宣子朝【林使韓起爲卿而朝於君】遂老【杜韓厥致仕】晉侯謂韓無忌仁使掌公族大夫【林無忌能讓所以爲仁掌主也穆子初爲公族大夫令使主之爲師長也】○衛公文子來聘且拜武子之言【杜緩報非貳之言】而尋孫桓子之盟【盟在成三年】公登亦登【禮登階臣後君一等】叔孫穆子相趨進曰諸侯之防寡君未嘗後衛君【杜敵體並登○相息亮反下同】今吾子不後寡君寡君未知所過【林寡君未知何所過失而致有此不遜】吾子其少安【安徐也】孫子無辭亦無悛容【杜悛攺也○悛七全反】穆叔曰孫子必亡爲臣而君過而不悛亡之本也【林爲人臣而與國君抗禮有過而不悛攺此滅亡之本也】詩曰退食自公委蛇委蛇【杜委蛇順貌詩召南言人臣自公門入私門無不順禮○委於危反蛇以支反下同】謂從者也【杜從順行】衡而委蛇必折【杜衡橫也橫不順道必毀折爲十四年林父逐君起本】○楚子囊圍陳防於鄬以救之【杜晉防諸侯】○鄭僖公之爲太子也於成之十六年【杜魯成公】與子罕適晉不禮焉又與子丰適楚亦不禮焉【子丰穆公子】及其元年朝於晉【鄭僖元年魯襄三年】子丰欲愬諸晉而廢之子罕止之及將防於鄬子駟相又不禮焉侍者諫不聽又諫殺之及鄵子駟使賊夜弒僖公而以瘧疾赴於諸侯【傳言經所以不書弒】簡公生五年奉而立之【杜僖公子】○陳人患楚【楚圍陳故】慶虎慶寅謂楚人曰吾使公子黃往而執之【二慶陳執政大夫公子黃哀公弟】楚人從之【杜爲執黃】二慶使告陳侯於防【杜鄬之防】曰楚人執公子黃矣君若不來羣臣不忍社稷宗廟懼有二圖【杜背君屬楚】陳侯逃歸【杜鄬防所以不書救】

左傳杜林合注卷二十五

欽定四庫全書

左傳杜林合注卷二十六明

王道焜

趙如源同編

襄公二

經【丙申】八年春王正月公如晉○夏葬鄭僖公【無傳】○鄭人侵蔡獲蔡公子燮【杜鄭子國稱人刺其無故侵蔡以生國患燮蔡莊公子○燮息協反】○季孫宿防晉侯鄭伯齊人宋人衛人邾人於邢丘【時公在晉晉悼難勞諸侯惟使大夫聽命故季孫在防而公先歸○邢徐音刑】○公至自晉【無傳】○莒人伐我東鄙○秋九月大雩○冬楚公子貞帥師伐鄭○晉侯使士匄來聘

傳八年春公如晉朝且聽朝聘之數【晉悼復修霸業故朝而稟其多少】○鄭羣公子以僖公之死也謀子駟子駟先之【林謀殺子駟而討其罪子駟乃先羣公子作難○先悉薦反又如字】夏四月庚辰辟殺子狐子熙子侯子丁【杜辟罪也加罪以戮之○辟婢亦反熙許其反徐音怡】孫擊孫惡出奔衛【杜二孫子狐之子】○庚寅鄭子國子耳侵蔡獲蔡司馬公子燮【杜鄭侵蔡欲以求媚於晉子耳子良之子不言敗惟以獲告】鄭人皆喜惟子產不順【子產子國子不順眾而喜】曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣子國怒之曰爾何知國有大命而有正卿童子言焉將爲戮矣【杜大命起師行軍之命】○五月甲辰防於邢丘以命朝聘之數使諸侯之大夫聽命季孫宿齊髙厚宋向戌衛殖諸大夫防之【杜晉難重煩諸侯故使大夫聽命】鄭伯獻捷於防故親聽命【杜獻蔡捷也】大夫不書尊晉侯也【晉悼復文襄之業制朝聘之節儉而有禮徳義可尊故退諸侯大夫以崇之】○莒人伐我東鄙以疆鄫田【莒旣滅鄫魯侵其西界故伐魯東鄙以正其封疆○疆居良反】○秋九月大雩旱也○冬楚子囊伐鄭討其侵蔡也【林果如子產之言】子駟子國子耳欲從楚子孔子蟜子展欲待晉【杜待晉來救子孔穆公子子蟜子遊子子展子罕子○蟜居表反】子駟曰周詩有之曰俟河之淸人壽防何【杜逸詩也言人壽促而河淸遲諭晉之不可待林黃河水濁一千年而一淸○壽音授或如字幾居豈反】兆云詢多職競作羅【杜兆卜詢謀也職主也言旣卜且謀多則競作羅网之難無成功】謀之多族民之多違【杜族家也林鄭之主謀多有族類民各有心多相違戾】事滋無成【杜玆益也】民急矣姑從楚以紓吾民【材紓緩也以紓吾民之死○紓音舒】晉師至吾又從之敬共幣帛以待來者小國之道也犧牲玉帛待於二竟【林犧牲以爲盟玉帛以講防杜二竟晉楚界上○共音恭竟音境】以待彊者而庇民焉宼不爲害民不罷病不亦可乎【林以待晉楚兵力之疆者而服從之以庇吾民晉楚之宼無侵暴之患害鄭國之民無爭戰之罷病○庇必利反又音祕不同罷音皮】子展曰小所以事大信也小國無信兵亂日至亡無日矣五防之信【杜謂三年防雞澤五年防戚又防城棣七年防鄬八年防邢丘】今將背之𨿽楚救我將安用之【杜言失信得楚不足貴○背音佩】親我無成【林晉以鄭爲同姓之親反不與成】鄙我是欲【杜楚欲以鄭爲鄙邑而反欲與成】不可從也【杜言子駟不可從】不如待晉晉君方明四軍無闕八卿和睦必不棄鄭【杜四軍謂上中下新軍也軍有二卿】楚師遼逺糧食將盡必將速歸何患焉捨之聞之【捨之子展名】杖莫如信完守以老楚杖信以待晉不亦可乎【林人之可倚杖者莫如誠信完全守備以老楚師倚杖誠信以待晉救如此不亦可乎○杖直亮反守手又反或如字下同】子駟曰詩云謀夫孔多是用不集【杜詩小雅孔甚也集就也言人欲爲政是非相亂而不成】發言盈庭誰敢執其咎【杜言謀者多若有不善無適受其咎○咎其九反下同】如匪行邁謀是用不得於道【杜匪彼也行邁謀謀於路人也不得於道眾無適從】請從楚騑也受其咎【林騑子駟名子駟決於從楚故請受從楚不當之咎○騑芳非反】乃及楚平使王子伯駢告於晉【杜伯駢鄭大夫○駢扶賢反】曰君命敝邑修而車賦儆而師徒以討亂略蔡人不從敝邑之人不敢寧處悉索敝賦以討於蔡【林言晉嘗命鄭邑修治汝之車兵儆戒汝之師旅徒眾以討治作亂而侵略之人蔡人不從晉之命合鄭國之君臣不敢安居悉盡敝邑之兵賦以討蔡人不服之罪杜索盡也○索悉各反】獲司馬夑獻於邢丘今楚來討曰女何故稱兵於蔡【杜稱舉也○女音汝】焚我郊保【郭外曰郊保守也】馮陵我城郭【杜馮追也林城外曰郭○馮皮水反】敝邑之眾夫婦男女不遑啟處以相救也【遑暇也啟跪也】翦焉傾覆無所控告【杜翦盡也控引也林言盡有傾危覆滅之憂無所控引而告訴○覆芳服反控苦貢反】民死亡者非其父兄卽其子弟夫人愁痛【林凡民之死亡於敵者非其家之父兄長上卽其家之子弟卑幼夫人猶人人也○夫音扶】不知所庇民知窮困而受盟於楚孤也與其二三臣不能禁止【杜鄭伯】不敢不告知武子使行人子員對之曰君有楚命【杜見討之命】亦不使一介行李告於寡君【一介獨使也行李行人也○介古賀反】而卽安於楚【林受盟於楚以就便安】君之所欲也誰敢違君寡君將帥諸侯以見於城下惟君圖之【爲明年晉伐鄭傳○見賢徧反或如字】○晉範宣子來聘且拜公之辱【杜謝公此春朝】告將用師於鄭公享之宣子賦摽有梅【杜摽有梅詩召南摽落也梅盛極則落詩人以興女色盛則有衰眾士求之宜及其時宣子欲魯及時共討鄭取其汲汲相赴○摽徐扶妙反又扶表反】季武子曰誰敢哉【杜言誰敢不從命】今譬於艸木寡君在君君之臭味也【林如艸木香气滋味之同者杜言同類】歡以承命何時之有【林遲速惟命何拘於時】武子賦角弓【杜角弓詩小雅取其兄弟婚姻無相逺矣】賓將出武子賦彤弓【彤弓天子賜有功諸侯之詩欲使晉君繼文之業復受彤弓於王○彤徒冬反】宣子曰城濮之役【在僖二十八年○濮音卜】我先君文公獻功於衡雍受彤弓於襄王以爲子孫藏【藏之以示子孫○雍於用反藏如字徐才浪反】匄也先君守官之嗣也敢不承命【杜言已嗣其父祖爲先君守官不敢廢命欲匡晉君】君子以爲知禮【彤弓之義義在晉君故範匄受之所謂知禮】

經【丁酉】九年春宋災【天火曰災來告故書】○夏季孫宿如晉○五月辛酉夫人姜氏薨【成公母】○秋八月癸未葬我小君穆姜【無傳四月而葬速】○冬公防晉侯宋公衛侯曹伯莒子邾子滕子薛伯杞伯小邾子齊世子光伐鄭十有二月己亥同盟於戲【杜伐鄭而書同盟則鄭受盟可知傳言十一月己亥以長歷推之十二月無己亥經誤○戲音羲鄭地】○楚子伐鄭

傳九年春宋災樂喜爲司城以爲政【樂喜子罕也爲政卿知將有火災素戒爲備火之政】使伯氏司裏【杜伯氏宋大夫司裏裏宰】火所未至徹小屋塗大屋【林小屋易徹故徹之以開火道大屋難徹就塗之以殺火勢】陳畚挶具綆缶【畚簣籠挶土轝綆汲索缶汲器○畚音本革器也挶九錄反綆古杏反缶方九反】備水器【杜盆缶之屬】量輕重【杜計人力所任】蓄水潦積土塗巡丈城繕守備【杜巡行也丈度也繕治也行度守備之處恐因災有亂○蓄敕不反潦音老】表火道【火起則從其所趣標表之】使華臣具正徒【華臣華元子爲司徒正徒役徒也司徒之所主也】令隧正納郊保奔火所【隧正官名也五縣爲隧納聚郊野保守之民使隨火所起往救之○隧音遂】使華閱討右官官庀其司【杜亦華元之後代元爲右師討治也庀具也使具其官屬○庀芳婢反】向戌討左亦如之【杜向戌左師】使樂遄庀刑器亦如之【杜樂遄司宼刑器刑書林亦具其官屬如左右師○遄市專反】使皇鄖命校正出馬工正出車備甲兵庀武守【杜皇鄭皇父充石之後校正主馬工正主車使各備其官○鄖音云校戶教反出如字徐尺遂反守手又反下同】使西鉏吾庀府守【杜鉏吾大宰也府六官之典○吾音魚】令司宮巷伯儆宮【杜司宮奄臣巷伯寺人皆掌宮內之事】二師令四卿正敬享【林二師左右二師也卿正卿大夫也二師令四卿之大夫敬用享祀】祝宗用馬於四墉祀盤庚於西門之外【杜祝大祝宗宗人墉城也用馬祭於四城以禳火盤庚殷王宋之逺祖城積陰之气故祀之凡天災有幣無牲用馬祀盤庚皆非禮】晉侯問於士弱【杜弱士渥濁之子莊子】曰吾聞之宋災於是乎知有天道何故【杜問宋何故自知天道將災】對曰古之火正或食於心或食於咮以出內火是故咮爲鶉火心爲大火【林古之火正掌火有功封爲上公祀爲貴神心大火東方星也咮鶉火南方栁星也或以火正配食於大火之心星或以火正配食於鶉火之栁星季春建辰之月鶉火星昏在南方則令民放火是謂出火季秋建戌之月大火星伏在日下夜不得見則禁民放火是謂內火○咮竹又反徐丁遘反出如字徐尺遂反內如字徐音納鶉音純】陶唐氏之火正閼伯居商丘【陶唐堯有天下號閼伯髙辛氏之子傳曰遷閼伯於商丘主辰辰大火也今爲宋星然則商丘在宋地○閼於葛反】祀大火而火紀時焉【杜謂出內火時】相土因之故商主大火【杜相土契孫商之祖也始代閼伯之後居商丘祀大火○相息亮反】商人閱其禍敗之釁必始於火是以曰知其有天道也【杜閱猶數也商人數所更歷恆多火災宋是殷商之後故知天道之災必火林日字不必疆爲之說○釁許靳反】公曰可必乎對曰在道國亂無象不可知也【林在其君行道與否耳國無道則禍亂生殊無一定之象或多難以興其邦或無難以喪其邦不可必知】○夏季武子如晉報宣子之聘也【宣子聘在八年】○穆姜薨於東宮【太子宮也穆姜淫僑如欲廢成公故徙居東宮事在成十六年】始往而筮之遇艮之八【杜艮下艮上周禮大卜掌三易然則雜用連山歸藏周易二易皆以七八爲占故言遇艮之八林遇艮之八前後說者皆不通遂疆指爲連山歸藏周易獨朱文公曰是謂艮之隨蓋五爻皆變推二得易故不變愚按乾爻七九坤爻六八此其大凡也然乾爻用九而不用七坤爻用六而不用八用九故老陽變爲少陰用六故老陰變而爲少陽不用七八故少陰少陽不變此言遇艮之八蓋艮卦六爻三上以九變初四五以六變惟二得八不變文公之說直發明先儒所未到○艮古根反】史曰是謂艮之隨【杜震下兌上隨史疑占易遇八爲不利故更以周易古變爻得隨卦而論之林此變卦蓋艮五爻皆變爲隨】隨其出也【林史謂隨非閒固之卦有出之義】君必速出【林君謂穆姜必速出不久居東宮】姜曰亡【亡猶無也○亡如字或音無】是於周易曰隨元亨利貞無咎【杜易筮皆以變者占遇一爻變義異則論彖故姜亦以彖爲占也史據周易故指言周易以折之】元體之長也亨嘉之防也利義之和也貞事之幹也體仁足以長人嘉徳足以合禮利物足以和義貞固足以干事然故不可誣也是以𨿽隨無咎【林元始也元之爲義於時爲春於徳爲元於五常爲仁故曰體之長亨通也亨之爲義於時爲夏於徳爲亨於五常爲禮故曰嘉美之防也利宜也利之爲義於時爲秋於徳爲利於五常爲義故曰利宜之和也貞正也貞之爲義於時爲冬於徳爲貞於五常爲智故曰貞事之幹也體仁體元也比而效之謂之體體法於幹之仁乃爲君長之道足以長人也得防通之嘉乃合於禮也不合禮則非禮豈得爲嘉又安得亨乎和於義乃能利物豈有不得其宜而能利物乎貞固所以能幹事也杜言不誣四徳乃遇隨無咎明無四徳者則爲淫而相隨非吉事○長丁少反嘉徳易作嘉防】今我婦人而與於亂固在下位而有不仁不可謂元不靖國家不可謂亨作而害身不可謂利棄位而姣不可謂貞【林婦人卑於大夫固在下位而有淫亂不仁之事不可謂之體元欲廢成公去季孟是不安靖其國家不可謂之亨嘉作亂而自害其身幽廢於東宮不可謂之利物棄夫人之位而與僑如淫姣不可謂之貞固杜姣淫之別名○與音預姣戶交反徐如字移叔反音效】有四徳者隨而無咎我皆無之豈隨也哉我則取惡能無咎乎必死於此弗得出矣【傳言穆姜辯而不徳】○秦景公使士雃乞師於楚【林士雃秦大夫○雃苦田反】將以伐晉楚子許之子囊曰不可當今吾不能與晉爭晉君類能而使之【林隨人所能各以其類而任使之】舉不失選【杜得所選○選息戀反】官不易方【林方猶官也所官之人不變其宜】其卿讓於善【杜讓勝已者】其大夫不失守【杜各任其職】其上競於教【杜奉上命】其庶人力於農穡【種曰農收曰穡】商工皂不知遷業【林商貿遷有無者工執伎者皂爲僕廝投者杜四民不雜】韓厥老矣知防稟焉以爲政【林伐韓厥將中軍咨稟韓厥以爲晉政】範匄少於中行偃而上之使佐中軍【林偃遷匄居已上使匄佐中軍偃將上軍○少詩照反下同行戶郎反】韓起少於欒黶而欒黶士魴上之使佐上軍【林黶魴讓起起佐上軍黶將下軍魴佐之○黶於斬反】魏綘多功以趙武爲賢而爲之佐【林武將新軍綘佐新軍】君明臣忠上讓下競【尊官相讓勞職力競】當是時也晉不可敵事之而後可君其圖之王曰吾旣許之矣𨿽不及晉必將出師【林𨿽不及晉國必將出師以踐其言】秋楚子師於武城以爲秦援【林武城楚地】秦人侵晉晉饑弗能報也【杜爲十年晉伐秦傳】○冬十月諸侯伐鄭【鄭從楚也】庚午季武子齊崔杼宋皇鄖從荀防士匄門於鄟門【杜鄭城門也三國從中軍○鄟音專】衛北宮括曹人邾人從荀偃韓起門於師之梁【杜師之梁亦鄭城門三國從上軍】滕人薛人從欒黶士魴門於北門【杜二國從下軍】杞人郳人從趙武魏綘斬行栗【杜二國從新軍行栗表道樹○行如字行道也】甲戌師於汜【杜眾軍還聚汜汜鄭地東汜○汜音凡】令於諸侯曰修器備【杜兵器戰備】盛餱糧【杜餱幹食○盛音成餱音侯】歸老幼【示將久師】居疾於虎牢【杜諸侯已圍鄭虎牢故使諸軍疾病息其中】肆圍鄭【林肆緩也眚過也肆赦宥軍之有過者而後圍鄭杜不事圍鄭逆服不成圍○眚生領反徐所幸反】鄭人恐乃行成【杜與晉成也○恐丘勇反】中行獻子曰遂圍之以待楚人之救也而與之戰不然無成【杜獻子荀偃也恐楚救鄭鄭復屬之】知武子曰許之盟而還師以敝楚人【敝罷也】吾三分四軍【杜分四軍爲三部】與諸侯之銳以逆來者【杜來者楚也】於我未病楚不能矣【晉各一動而楚三來故曰不能】猶愈於戰【杜勝聚戰】暴骨以逞不可以爭【言爭當以謀不可以暴骨○暴蒲卜反徐扶沃反】大勞未艾君子勞心小人勞力先王之制也【杜艾息也言當從勞心之勞艾魚廢反又五蓋反】諸侯皆不欲戰乃許鄭成十一月己亥同盟於戲鄭服也【杜鄭服故言同盟】將盟鄭六卿公子騑【子駟】公子發【子國】公子嘉【子孔】公孫輒【子耳】公孫蠆【子蟜○蠆敕邁反】公孫捨之【子展】及其大夫門子皆從鄭伯【杜門子卿之適子○從才用反】晉士莊子爲載書【杜莊子士弱載書盟書】曰自今日旣盟之後鄭國而不惟晉命是聽而或有異志者有如此盟【林如違盟之罰】公子騑趨進曰天禍鄭國使介居二大國之間【介猶間也○介音界】大國不加徳音而亂以要之【杜謂以兵亂之力彊要鄭○要一遙反下同】使其鬼神不獲歆其禋祀其民人不獲享其士利夫婦辛苦墊隘無所底告【墊隘猶委頓底至也○歆許今反墊丁念反隘於懈反底音旨】自今日旣盟之後鄭國而不惟有禮與彊可以庇民者是從而敢有異志者亦如之【林亦如此盟誓之罰○庇必利反】荀偃曰攺載書【杜子駟亦以所言載於防故欲攺之】公孫捨之曰昭大神要言焉【杜要誓以告神】若可攺也大國亦可叛也【林若載書之言可攺則大國之人亦可得而叛】知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭【林言我實無徳可以服鄭而疆要鄭人以爲盟誓豈禮之所當然也哉旣非有禮何以主諸侯之盟不如且爲盟而退修我之徳安我之眾而來討鄭終久必得服鄭何必欲速在於今日我若終於無徳晉國之民亦將棄我豈惟鄭國不肯服晉若能休諸侯之力以和其心逺方之人猶將來至豈恃一鄭以爲安哉○休許糾反】乃盟而還【杜遂兩用載書】○晉人不得志於鄭以諸侯復伐之十二月癸亥門其三門【杜三門鄟門師之梁北門也癸亥月五日晉果三分其軍各攻一門○復扶又反】閏月戊寅濟於陰阪侵鄭【杜以長歷參校上下此年不得有閏月戊寅戊寅是十二月二十日疑閏月當爲門五日五字上與門合爲閏則後學者自然轉日爲月晉人三番四軍更攻鄭門門各五日晉各一攻鄭三受敵欲以苦之癸亥去戊寅十六日以癸亥始攻攻輒五日凡十五日鄭故不服而去明日戊寅濟於陰阪復侵鄭外邑陰阪洧津○閏月依注讀爲門五日阪音反又扶板反】次於陰口而還【陰口鄭地名】子孔曰晉師可擊也師老而勞且有歸志必大克之子展曰不可【傳言子展能守信】○公送晉侯晉侯以公宴於河上問公年【林襄公幼小未冠故問公年】季武子對曰防於沙隨之歲寡君以生【林沙隨在成十六年】晉侯曰十二年矣是謂一終一星終也【杜歲星十二歳而一周天】國君十五而生子冠而生子禮也【杜冠成人之禮故必冠而後生子○冠古亂反下皆同】君可以冠矣大夫盍爲冠具【林大夫謂季武子何不爲魯君加冠之具】武子對曰君冠必以祼享之禮行之【杜祼謂灌鬯酒也享祭先君也○盍戶臘反祼古亂反】以金石之樂節之【以鐘磬爲舉動之節】以先君之祧處之【林諸侯以始祖之廟爲祧必加冠於先君之廟○祧他雕反】今寡君在行未可具也請及兄弟之國而假備焉【林魯君在於行役未可具備此等禮樂之文還及同姓兄弟之國假借鐘磬之備以行禮】晉侯曰諾公還及衛冠於成公之廟【杜成公今衛獻公之曽祖父也】假鐘磬焉禮也【林得冠禮之正】○楚子伐鄭【與晉成故也】子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣盟誓之言豈敢背之【林盟誓言惟彊是從豈敢背叛其言】且要盟無質神弗臨也【林質主也】所臨惟信【林神之所臨惟在於有信】信者言之瑞也【杜瑞符也】善之主也是故臨之【杜神臨之】明神不蠲要盟背之可也【林明神不以要盟爲蠲潔背戲之盟可也杜蠲潔也】乃及楚平公子罷戎入盟同盟於中分【杜中分鄭城中裏名罷戎楚大夫○罷音皮徐音被中如字徐音於仲反】楚莊夫人卒【杜共王母】王未能定鄭而歸○晉侯歸謀所以息民魏綘請施捨【施恩恵捨勞殺】輸積聚以貸【林輸盡其積聚以貸借於民積子賜反下同聚才住反貸仲代反】自公以下苟有積者盡出之國無滯積【杜散在民】亦無困人【杜不匱乏】公無禁利【杜與民共】亦無貪民【杜禮讓行】祈以幣更【杜祈禱於神以幣易牲】賓以特牲【杜務崇省】器用不作【林器用仍舊不作新巧】車服從給【杜足給事也】行之期年國乃有節【林晉國上下乃有節度】三駕而楚不能與爭【杜三駕三興師謂十年師於牛首十一年師於向其秋觀兵於鄭東門自是鄭遂服○期音基本亦作期】

經【戊戌】十年春公防晉侯宋公衛侯曹伯莒子邾子滕子薛伯杞伯小邾子齊世子光防吳於柤【杜吳子在柤晉以諸侯往防之故曰防吳吳不稱子従所稱也柤楚地○柤莊加反】○夏五月甲午遂滅偪陽【杜偪陽妘姓國今彭城陽縣也因柤防而滅之故曰遂林此通吳晉往來之道也○偪徐甫自反又彼力反】○公至自防【無傳】○楚公子貞鄭公孫輒帥師伐宋○晉師伐秦【杜荀防不書不親兵也】○秋莒人伐我東鄙○公防晉侯宋公衛侯曹伯莒子邾子齊世子光滕子薛伯杞伯小邾子伐鄭【杜齊世子光先至於師爲盟主所尊故在滕上林此三駕之一】○冬盜殺鄭公子騑公子發公孫輒【杜非國討當兩稱名氏殺者非卿故稱盜以盜爲文故不得言其大夫林盜賤者也以賤者而一曰殺三卿鄭之失政甚矣是故書盜自此始】○戌鄭虎牢【明伐鄭諸侯各受晉命戍虎牢不復爲告命故獨書魯戍而不敍諸侯林向也曰虎牢今也曰鄭虎牢何不系之鄭者爲天下城之也系之鄭者爲鄭戌之也是故楚丘不系之衛緣陵不系之杞梁山沙麓不繋之晉皆非一國之辭也郱鄑郚系之杞彭城系之宋皆一國之亂也】○楚公子貞帥師救鄭【林楚數救鄭矣寅元年蒍賈二年闗椒成九年子重十六年楚子十七年子重公子申皆不書至是始書救鄭以爲晉悼復伯楚欲救而不能也是故書救陳見晉之終失陳書救鄭見楚之終失鄭云爾】○公至自伐鄭【無傳】傳十年春防於柤防吳子壽夢也【杜壽夢吳子乘○夢莫公反】三月癸丑齊髙厚相大子光以先防諸侯於鐘離不敬【杜吳子未至光從東道與東諸侯防遇非本期地故不書防髙厚髙固子也癸丑月二十六日○相息亮反下同】士莊子曰髙子相大子以防諸侯將社稷是衛而皆不敬【杜厚與光俱不敬】棄社稷也其將不免乎【爲十九年齊殺髙厚二十五年弒其君光傳】夏四月戊午防於柤【經書春書始行也戊午月一日】○晉荀偃士匄請伐偪陽而封宋向戌焉【林向戊宋大夫以宋常事晉而向戌有賢行故欲封之爲附庸】荀防曰城小而固勝之不武弗勝爲笑固請丙寅圍之弗克【丙寅四月九日】孟氏之臣秦董父輦重如役【杜堇父孟獻子家臣步挽重車以從師○董徐音謹】偪陽人啟門諸侯之士門焉【杜見門開故攻之】縣門發【林縣門蓋城門之捍發之以通上下此偪陽人發縣門以閉攻門之士○縣音下同】郰人紇抉之以出門者【杜門者諸侯之士在門內者也紇郰邑大夫仲尼父叔梁紇也郰邑魯縣東南莝城是也言紇多力抉舉縣門出在內者○郰側畱反紇恨發反抉烏宂反徐古宂反出如字又尺遂反】狄虒彌建大車之輪而蒙之以甲以爲櫓【杜狄虒彌魯人也蒙覆也櫓大楯林蓋以大車輪蒙甲代大楯之用以示有力○虒音斯櫓音魯】左執之右拔防以成一隊【林虒彌左手執車輪蒙甲之櫓右手自拔一防自當一隊杜百人爲隊○隊徒對反徐徒猥反】孟獻子曰詩所謂有力如虎者也【杜詩邶風也】主人縣布堇父登之及堞而絕之【林偪陽人縣布於城外以試外勇者秦堇父緣所縣布以登其城偪陽人伺其登城如及女墻則絕斷其布○堞音牒徐養涉反】隊則又縣之蘇而復上者三【林堇父旣隊城下則又縣其布以試之堇父蘇醒復緣布而上城者三次○隊直類反上時掌反三息暫反又如字】主人辭焉乃退【杜主人嘉其勇故辭謝不復縣布】帶其斷以徇於軍三日【杜帶其斷布以示勇○斷徒亂反徇似俊反】諸侯之師久於偪陽荀偃士匄請於荀防曰水潦將降懼不能歸【杜向夏恐有久雨從丙寅至庚寅二十五日故曰久○潦音老】請班師【班還也】知伯怒【杜知伯荀防○知音智】投之以機出於其間【出偃匄之間】曰女成二事而後告余【杜二事伐偪陽封向戌○女音汝下同】余恐亂命以不女違【杜旣成攺之爲亂命】女旣勤君而興諸侯牽帥老夫以至於此旣無武守而又欲易餘罪【林旣無武功可以執守而又欲變易其罪於我】曰是實班師不然克矣【杜謂偃匄將言爾】余羸老也可重任乎【杜不任受女此責○羸劣危反重直用反任音壬】七日不克必爾乎取之【杜言當取女以謝不克之罪】五日庚寅【月四日】荀偃士匄帥卒攻偪陽親受矢石【躬在矢石間○卒子忍反】甲午滅之【月八日】書曰遂滅偪陽言自防也【言其因防以滅國非之也】以與向戌向戌辭曰君若猶辱鎭撫宋國而以偪陽光啟寡君羣臣安矣其何貺如之【杜言見賜之厚無過此】若専賜臣是臣興諸侯以自封也其何罪大焉敢以死請乃予宋公宋公享晉侯於楚丘請以桑林【桑林殷天子之樂名】荀防辭【杜辭讓之】荀偃士匄曰諸侯宋魯【林言諸侯之有宋魯二國】於是觀禮【林宋王者後魯以周公故皆用天子禮樂故可觀】魯有禘樂賓祭用之【禘三年大祭則作四代之樂別祭羣公則用諸侯樂○禘大計反】宋以桑林享君不亦可乎【林言魯得以禘樂待賓客而宋得以桑林享晉君】舞師題以旌夏【林舞師樂師也杜旌夏大旌也題識也以大旌表識其行列○題大兮反夏戶雅反】晉侯懼而退入於房【杜旌夏非常卒見之人心偶有所畏林房更衣之舍】去旌卒享而還及著雍疾【杜晉侯疾也著壅晉地○著徐都慮反壅於用反】卜桑林見【杜祟見於卜兆○見賢徧及】荀偃士匄欲奔請禱焉【杜奔走還宋禱謝】荀防不可曰我辭禮矣彼則以之【杜以用也林言我辭桑林之禮矣宋則用之】猶有鬼神於彼加之【言自當加罪於宋】晉侯有間【間疾差也】以偪陽子歸【林子爵也】獻於武宮謂之夷俘【諱俘中國故謂之夷○俘芳夫反】偪陽妘姓也使周內史選其族嗣納諸霍人禮也【杜霍晉邑內史掌爵祿廢置者使選偪陽宗族賢者令居霍奉妘姓之祀善不滅姓故曰禮也使周史者示有王命】師歸孟獻子以秦堇父爲右【杜嘉其勇力】生秦丕玆【林堇父生子名丕玆○一本作秦不玆】事仲尼【言堇父以力相尙子事仲尼以徳相髙】○六月楚子囊鄭子耳伐宋師於訾毋【杜宋地○訾子斯反毋音無】庚午圍宋門於桐門【林不成圍而攻其城門桐門宋城門名】○晉荀防伐秦報其侵也【杜侵在九年】○衛侯救宋【杜衛獻公從晉故救宋】師於襄牛鄭子展曰必伐衛不然是不與楚也得罪於晉又得罪於楚國將若之何【林言必以師伐衛若不伐衛是不専心與楚也旣有二心而得罪於晉國又不専心而得罪於楚國將如鄭國何】子駟曰國病矣【師數出疲病也】子展曰得罪於二大國必亡病不猶愈於亡乎諸大夫皆以爲然故鄭皇耳帥師侵衛楚令也【杜亦兼受楚之勑命也皇耳皇武子】孫文子卜追之獻兆於定姜姜氏問繇【杜繇兆辭○繇直救反】曰兆如山陵有夫出徵而喪其雄【林言繇辭曰兆如山陵之多有大夫出往徵討之事而喪失其大夫雄大夫之象○喪息浪反下同】姜氏曰徵者喪雄禦冦之利也【林言出徵之夫而喪失其雄此禦冦者之所利也○禦魚呂反】大夫圖之行人追之孫蒯獲鄭皇耳於犬丘【蒯孫林父子○蒯苦怪反】○秋七月楚子囊鄭子耳侵我西鄙【於魯無所恥諱而不書其義未聞】還圍蕭八月丙寅克【杜蕭宋邑】九月子耳侵宋北鄙孟獻子曰鄭其有災乎師競已甚【林競爭競也言鄭師伐魯圍蕭克蕭侵宋爭競已甚】周猶不堪競況鄭乎【杜周謂天王】有災其執政之三士乎【鄭簡公幼少子駟子國子耳秉政故知三士任其禍也爲下盜殺三大夫傳】○莒人間諸侯之有事也故伐我東鄙【杜諸侯有討鄭之事○間間厠之間】○諸侯伐鄭齊崔杼使大子光先至於師故長於滕【大子宜賓之以上卿而今晉悼以一時之宜令在滕侯上故傳從而釋之○長丁丈反】己酉師於牛首【杜鄭也】○初子駟與尉止有爭將禦諸侯之師而黜其車【杜禦牛首師也黜減損林子駟以私憾黜減尉止之車】尉止獲又與之爭【杜獲囚俘】子駟抑尉止曰爾車非禮也【杜言女車猶多過制】遂弗使獻【杜不使獻所獲】初子駟爲田洫司氏堵氏侯氏子師氏皆喪田焉【杜洫田畔溝也子駟爲田洫以正封疆而侵四族田○洫況域反堵音賭或丁古反喪息浪反下同】故五族聚羣不逞之人因公子之徒以作亂【杜八年子駟所殺公子熙等之黨】於是子駟當國【攝君事也】子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝【杜公宮】殺子駟子國子耳劫鄭伯以如北宮子孔知之故不死【子孔公子嘉也知難不告利得其處也爲十九年殺公子嘉傳】書曰盜言無大夫焉【杜尉止等五人皆士也大夫謂卿】子西聞盜不儆而出【杜子西公孫夏子駟子林不儆戒守備而出○儆音景】屍而追盜【杜先臨屍而追賊】盜入於北宮乃歸授甲臣妾多逃器用多喪子產聞盜【杜子國子】爲門者【置守門】庀羣司【杜具眾官○庀匹婢反】閉府庫愼閉藏完守備成列而後出兵車十七乘【千二百七十五人○藏才浪反又如字守手又反乘繩證反】屍而攻盜於北宮子蟜帥國人助之殺尉止子師僕盜眾盡死侯晉奔晉堵女父司臣尉翩司齊奔宋【尉翩尉止子司齊司臣子○翩音篇】子孔當國【代子駟】爲載書以位序聽政辟【杜自羣卿諸司各守其職位以受執政之法不得與朝政林辟法也○辟婢亦反】大夫諸司門子弗順將誅之【子孔欲誅不順者】子產止之請爲之焚書【旣止子孔又勸令燒除載書○爲於爲反】子孔不可曰爲書以定國眾怒而焚之是眾爲政也國不亦難乎【杜難以至治】子產曰眾怒難犯專欲難成合二難以安國危之道也不如焚書以安眾子得所欲【杜欲爲政也】眾亦得安不亦可乎専欲無成犯眾興禍子必從之【林専一已之欲不得成功犯眾人之怒必興禍難子必從眾以焚載書】乃焚書於倉門之外眾而後定【杜不於朝內燒欲使逺近見所燒】○諸侯之師城虎牢而戌之晉師城梧及制【杜欲以偪鄭也不書成魯不與也梧制皆鄭舊地○梧音吾】士魴魏綘戌之書曰戌鄭虎牢非鄭地也言將歸焉【杜二年晉城虎牢而居之今鄭復叛故修其城而置戌鄭服則欲以還鄭故夫子追書系之於鄭以見晉志】鄭及晉平○楚子囊救鄭十一月諸侯之師還鄭而南至於陽陵【杜還繞也陽陵鄭地○還戶闗反徐音患】楚師不退知武子欲退曰今我逃楚楚必驕驕則可與戰矣【杜武子荀防林言今我逃避楚師楚必驕侈自大驕則不修守備可以與楚戰矣】欒黶曰逃楚晉之恥也合諸侯以益恥不如死我將獨進師遂進己亥與楚師夾潁而軍【杜潁水出城陽至下蔡入淮】子蟜曰【杜公孫蠆】諸侯旣有成行必不戰矣【杜言有成去之志】從之將退不從亦退【從猶服也】退楚必圍我猶將退也【林楚見晉退必來圍鄭晉𨿽見楚圍鄭猶將退師而去】不如從楚亦以退之【杜以退楚】宵涉潁與楚人盟【杜夜渡畏晉知之】欒黶欲伐鄭師【杜伐涉潁者】荀防不可曰我實不能禦楚又不能庇鄭鄭何罪不如致怨焉而還【杜致怨爲後伐之資○禦魚呂反庇必利反】今伐其師楚必救之戰而不克爲諸侯笑克不可命【勝負難要不可命以必克】不如還也丁未諸侯之師還侵鄭北鄙而歸【杜欲以致怨】楚人亦還【杜鄭服故也】○王叔陳生與伯輿爭政【二子王卿上○輿本又作與音同】王右伯輿【右助也○右音又】王叔陳生怒而出奔及河王復之【欲奔晉】殺史姣以說焉【杜說王叔也○姣古卯反說音悅又如字】不入遂處之【杜處叔河上】晉侯使士匄平王室王叔與伯輿訟焉【杜爭曲直】王叔之宰【宰家臣】與伯輿之大夫瑕禽【瑕禽伯輿屬大夫】坐獄於王庭【獄訟也周禮命夫命婦不躬坐獄訟故使宰與屬大夫對爭曲直】士匄聽之王叔之宰曰篳門閨竇之人而皆陵其上其難爲上矣【杜篳門柴門閨竇小戶穿壁爲戶上銳下方狀如圭也言伯輿微賤之家○篳音必閨音圭亦作圭竇音豆】瑕禽曰昔平王東遷吾七姓從王牲用備具王賴之而賜之騂旄之盟【杜平王徙時大臣從者有七姓伯輿之祖皆在其中主爲王備犧牲其祭祀王恃其用故與之盟使世守其職騂旄赤牛也舉騂旄者言得重盟使世守其職騂旄赤牛也舉騂旄者言得重盟不以犬雞○從才用反又如字騂息營反字林許營反旄音毛】曰世世無失職若篳門閨竇其能來東底乎且王何賴焉【言我若貧賤何能來東使王恃其用而與之盟邪底至也○底音旨】今自王叔之相也政以賄成【林隨財賄之多少以制其政○相息亮反下同賄呼罪反】而刑放於寵【林視寵臣之厚簿以専其刑】官之師旅不勝其富【師旅之長皆受賂○勝音升】吾能無篳門閨竇乎【言王叔之屬富故使吾貧】惟大國圖之【杜圖猶議也】下而無直【林在下而無求直之地】則何謂正矣【正者不失下之直○何或作可誤也】範宣子曰天子所右寡君亦右之所左亦左之【宣子知伯輿直不欲自専故推之於王○右音又左音佐左右亦位如字】使王叔氏與伯輿合要【杜合要辭】王叔氏不能舉其契【杜理曲無以爲答故不能舉其契要之辭○契苦計反】王叔犇晉不書不告也單靖公爲卿士以相王室【代王叔】

左傳杜林合注卷二十六

欽定四庫全書

左傳杜林合注卷二十七明

王道焜

趙如源同編

襄公三

經【已亥】十有一年春王正月作三軍【林增立中軍萬二千五百人爲軍此志三家分公室之始】○夏四月四卜郊不從乃不郊【無傳】○鄭公孫捨之帥師侵宋○公防晉侯宋公衛侯曹伯齊世子光莒子邾子滕子薛伯杞伯小邾子伐鄭【杜世子光至復在莒子之先故晉悼亦進之林此悼公三駕之二】○秋七月己未同盟於亳城北【亳城鄭地伐鄭而書同盟鄭與盟可知○亳蒲洛反】○公至自伐鄭【無傳】○楚子鄭伯伐宋○公防晉侯宋公衛侯曹伯齊世子光莒子邾子滕子薛伯杞伯小邾子伐鄭【杜晉遂尊光林此悼公三駕之三】防於蕭魚【杜鄭服而諸侯防蕭魚鄭地林伐鄭而防蕭魚序績也自是鄭不叛晉者二十四年】○公至自防【杜無傳以防至者觀兵而不果侵伐】○楚人執鄭行人良霄【杜良霄公孫輒子伯有也○霄音消】○冬秦人伐晉

傳十一年春季武子將作三軍【魯本無中軍惟上下二軍皆屬於公有事三卿更帥以徵伐季氏欲專其民人故假立中軍因以攺作】告叔孫穆子曰請爲三軍各徵其軍【徵賦稅也三家各徵其軍之家屬】穆子曰政將及子子必不能【杜政者霸國之政令禮大國三軍魯次國而爲大國之制貢賦必重故憂不能堪】武子固請之穆子曰然則盟諸【杜穆子知季氏將復變易故盟之】乃盟諸僖閎【在僖宮之門○閔音宏】詛諸五父之衢【杜五父衢道名在魯國東南詛以禍福之言相要○詛側慮反父音甫衢其俱反】正月作三軍三分公室而各有其一【杜三分國民眾】三子各毀其乘【杜壊其軍乘分以足成三軍○乘繩證反】季氏使其乘之人以其役邑入者無徵【杜使軍乘之人率其邑役入季氏者無公徵】不入者倍徵【不入季氏者則使公家倍徵之設利病欲駈使入已故昭五年傳曰季氏盡徵之民辟倍徵故盡屬季氏】孟氏使半爲臣若子若弟【杜取其子弟之半也四分其乘之人以三歸公而取其一】叔孫氏使盡爲臣【盡取子弟以其父兄歸公】不然不捨【制軍分民不如是則三家不捨其故而攺作也此蓋三家盟詛之本言○捨音捨】○鄭人患晉楚之故諸大夫曰不從晉國幾亡【林自八年侵蔡獲燮以來晉楚交伐鄭國至今未巳杜幾近也○幾音機徐音幾】楚弱於晉晉不吾疾也【林疾急也言晉不急於爭鄭】晉疾楚將辟之何爲而使晉師致死於我楚弗敢敵而後可固與也【林若晉急來爭鄭楚將避逃不敢與爭當作何計而使晉師致死力以爭鄭楚畏晉彊不敢與之爲敵而後鄭可固與晉】子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆場之司惡於宋【杜使守疆場之吏侵犯宋○說音悅疆居良反場音亦】宋向戌侵鄭大獲子展曰師而伐宋可矣若我伐宋諸侯之伐我必疾吾乃聽命焉且告於楚楚師至吾又與之盟而重賂晉師乃免矣【杜言如此乃免於晉楚之難】夏鄭子展侵宋【杜欲以致諸侯】○四月諸侯伐鄭已亥齊太子光宋向戌先至於鄭門於東門【傳釋齊太子光所以序莒上也向戌不書宋公在防故】其莫【杜其日之暮○莫音暮】晉荀防至於西郊東侵舊許【許之舊國鄭新邑】衛孫林父侵其北鄙六月諸侯防於北林師於向【杜向地在潁川長社縣東北○向舒亮反】右還次於瑣【杜北行而西爲右還滎陽宛陵縣西有瑣侯亭○瑣素果反】圍鄭觀兵於西門【觀示也】西濟於濟隧【濟隧水名○濟子禮反隧音遂】鄭人懼乃行成秋七月同盟於亳範宣子曰不愼必失諸侯【杜愼敬威儀謹辭令】諸侯道敝而無成能無貳乎【林諸侯數伐鄭罷敝於道路而無成功】乃盟載書曰凡我同盟毋薀年【林薀積年谷而不分災○毋音無下皆同薀紆粉反】毋壅利【杜専山川之利○壅於勇反】毋保姦【杜藏罪人】毋畱慝【杜速去惡○慝他得反下同】救災患卹禍亂同好惡奬王室【杜奬助也○好惡並如字又上呼報反下烏路反奬將丈反】或間玆命司愼司盟名山名川【二司天神○閒間厠之間】羣神羣祀【杜羣祀在祀典者】先王先公【杜先王諸侯之太祖宋祖帝乙鄭祖厲王之比也先公始封君】七姓十二國之祖【七姓晉魯衛鄭曹滕姬姓邾小邾曹姓宋子姓齊姜姓莒已姓杞姒姓薛任姓實十三國言十二誤也】明神殛之【杜殛誅也○殛紀力反】俾失其民隊命亡氏踣其國家【杜踣斃也○隊直類反踣蒲北反徐敷豆反】○楚子囊乞旅於秦【乞師旅於秦】秦右大夫詹帥師從楚子將以伐鄭鄭伯逆之丙子伐宋【鄭逆服故更伐宋也秦師不書不與伐宋而還○詹之廉反】○九月諸侯悉師以復伐鄭【此夏諸侯皆復來故曰悉師】鄭人使良霄大宰石防如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之書曰行人言使人也【書行人言非使人之罪古者兵交使在其間所以通命示整或執殺之皆以爲譏也旣成而後告故書在蕭魚下石防爲介故不書○防勑略反攝如字又之涉反使所吏反】○諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯【杜二盟不書不告】十二月戊寅防於蕭魚【杜經書秋史失之】庚辰赦鄭囚皆禮而歸之納斥【杜不相備也○斥徐音尺又昌夜反】禁侵掠【林諸侯各止侵掠務相信厚】晉侯使叔告於諸侯【杜叔叔向也告諸侯亦使赦鄭囚○掠音亮許乙反】公使臧孫紇對曰凡我同盟小國有罪大國致討苟有以借手鮮不赦宥寡君聞命矣【杜言晉封小國有借手之功則赦其罪人徳義如是不敢不承命○借在夜反鮮息淺反宥音又】○鄭人賂晉侯以師悝師觸師蠲【悝觸蠲皆樂師名○悝苦回反蠲古反又音圭】廣車軘車淳十五乘甲兵備【杜廣車軘車皆兵車名淳耦也林廣軘車相耦允十五乘○廣古曠反軘徒溫反淳述倫反徐之倫反乘繩證反下同】凡兵車百乘【他兵車及廣軘共百乘】歌鐘二肆【肆列也縣鐘十六爲一肆二肆三十二枚○肆音四】及其鎛磬【鎛磬皆樂器○鎛音博】女樂二八【十六人】晉侯以樂之半賜魏絳曰子教寡人和諸戎狄以正諸華【在四年】八年之中九合諸侯如樂之和無所不諧【杜諧亦和也○九合諸侯謂五年防戚又防城棣救陳七年防戚八年防刑丘九年盟於戲十年防柤又伐鄭戌虎牢十一年同盟亳城此又防蕭魚】請與子樂之【杜共此樂○樂音洛一音嶽】辭曰夫和戎狄國之福也八年之中九合諸侯諸侯無慝【林諸侯無邪慝之行】君之靈也二三子之勞也臣何力之有焉抑臣願君安其樂而思其終也詩曰樂只君子殿天子之邦【杜詩小雅也謂諸侯有樂美之徳可以鎭撫天子之邦殿鎭也○殿都徧反下同】樂只君子福祿攸同【攸所也】便蕃左右亦是帥從【便蕃數也言逺人相帥來服從便蕃然在左右○蕃音煩】夫樂以安徳義以處之禮以行之信以守之仁以厲之而後可以殿邦國同福祿來逺人所謂樂也【林樂以導和故可以安和心中之徳義者宜也故可以處置天下之事禮者理也故可順理以行其教令信者實也故可慤實以守其所行仁者忠厚之至也故可以仁厚飭厲其風俗五徳皆備而後可以鎭安邦國同受上天之福祿懷來逺方之人所謂樂也以徳爲主非但金石】書曰居安思危【逸書】思則有備有備無患【林先事而思則事事有其備先事而備則憂患自無】敢以此規【杜規正公】公曰子之教敢不承命抑微子寡人無以待戎【杜待遇接納】不能濟河【林晉有戎患則日虞四竟之狎聳不能濟河而南服鄭】夫賞國之典也藏在盟府【司盟之府有賞功之制】不可廢也【林君不可廢而不用臣不可廢而不受】子其受之魏絳於是乎始有金石之樂禮也【禮大夫有功則賜樂】○秦庶長鮑庶長武帥師伐晉以救鄭【杜庶長秦爵也不書救鄭已屬晉無所救○長丁丈反】鮑先入晉地士魴禦之少秦師而弗設備【林士魴以庶長鮑之師少弱而弗設戰守之備○禦魚呂反】壬午武濟自輔氏【杜從輔氏渡河】與鮑交伐晉師己丑秦晉戰於櫟晉師敗績易秦故也【杜不書敗績晉恥易秦而敗故不告也櫟晉地○櫟力的反徐失灼反易以豉反】

經【庚子】十有二年春王三月莒人伐我東鄙圍臺【杜瑯邪費縣南有臺亭○臺勑才反又音臺又翼之反】季孫宿帥師救臺遂入鄆【鄆莒邑○鄆音運】○夏晉侯使士魴來聘○秋九月吳子乘卒【杜五年防於戚公不與盟而赴以名林壽夢卒子諸樊立吳始書卒】○冬楚公子貞帥師侵宋○公如晉

傳十二年春莒人伐我東鄙圍臺【林臺魯東鄙邑】季武子救臺遂入鄆【杜乘勝入鄆報見伐】取其鐘以爲公盤【林盤食器也以鐘之金鑄爲襄公之盤器】○夏晉士魴來聘且拜師【杜謝前年伐鄭師】○秋吳子壽夢卒【杜壽夢吳子之號】臨於周廟禮也【林臨哭也杜周廟文王廟也周公出文王故魯立其廟吳始通故曰禮○臨力蔭反下同】凡諸侯之喪異姓臨於外【杜於城外向其國】同姓於宗廟【杜所出王之廟】同宗於祖廟【杜始封君之廟】同族於禰廟【杜父廟也同族謂髙祖以下○禰乃禮反】是故魯爲諸姬臨於周廟【杜諸姬同姓國○爲幹僞反下皆同】爲邢凡蔣茅胙祭臨於周公之廟【杜卽祖廟也六國皆周公之支子別封爲國共祖周公○邢音刑蔣將丈反案富辰所稱邢在蔣下今傳在凡上未知何者爲是胙才故反祭惻界反徐知字】○冬楚子囊秦庶長無地伐宋師於楊梁以報晉之取鄭也【林無地庶長名杜取鄭在前年梁國雎陽縣東有地名楊梁○長丁丈反下同】○靈王求後於齊齊侯問對於晏桓子桓子對曰先王之禮辭有之【林言先王講禮之辭命有之】天子求後於諸侯諸侯對曰夫婦所生若而人【杜不敢譽亦不敢毀故曰若如人】妾婦之子若而人【杜言非適也】無女而有姊妹及姑姊妹則曰先守某公之遺女若而人齊侯許昏王使陰裏結之【陰裏周大夫結成也爲十五年劉夏逆王后傳○守手又反】○公如晉朝且拜士魴之辱禮也【杜士魴聘在此年夏嫌君臣不敵故曰禮】○秦嬴歸於楚【林秦景公妹爲楚共王夫人歸嫁也○嬴音盈】楚司馬子庚聘於秦爲夫人寧禮也【杜子庚莊王子午也諸侯夫人父母旣沒歸寧使卿故曰禮】

經【辛丑】十有三年春公至自晉○夏取邿【杜邿小國也任城亢父縣有邿亭傳例曰書取言易也○邿音詩】○秋九月庚辰楚子審卒【杜共王也成二年大夫盟於蜀林共王卒子康王昭立】○冬城防【林防臧氏邑】

傳十三年春公至自晉孟獻子書勞於廟禮也【杜書勲勞於策也桓二年傳曰公至自唐告於廟也凡公行告於宗廟反行飲至捨爵防勲馬禮也桓十六年傳又曰公至自伐鄭以飲至之禮也然則還告廟及飲至及書勞三事偏行一禮則亦書至悉闕乃不書至傳因獻子之事以發明凡例釋例詳之】○夏邿亂分爲三【杜國分爲三部志力各異】師救邿遂取之【魯師也經不稱師不滿二千五百人傳通言之】凡書取言易也【不用師徒及用師徒而不勞𨿽國亦曰取】用大師焉曰滅【敵人距戰斬獲俘馘用力難重𨿽邑亦曰滅】弗地曰入【謂勝其國邑不有其地】○荀防士魴卒【林荀防中軍將士魴下軍佐】晉侯搜於緜上以治兵【爲將命軍帥也必搜而命之所以與眾共】使士匄將中軍辭曰伯遊長【杜伯遊荀偃○長丁丈反】昔臣習於知伯是以佐之非能賢也【七年韓厥老知防代將中軍士匄佐之匄今將讓故謂爾時之舉不以已賢事見九年】請從伯遊荀偃將中軍【杜代荀防】士匄佐之【位如故】使韓起將上軍辭以趙武又使欒黶【杜以武位卑故不聴更命黶】辭曰臣不如韓起韓起願上趙武君其聽之使趙武將上軍【武自新軍超四等代荀偃】韓起佐之【位如故】欒黶將下軍魏絳佐之【杜黶亦如故絳自新軍佐超一等代士魴】新軍無帥【杜將佐皆遷】晉侯難其人使其什吏率其卒乘官屬以從於下軍禮也【得愼舉之禮○難乃且反或如字什音十卒子忽反乘繩證反】晉國之民是以大和諸侯遂睦君子曰讓禮之主也範宣子讓其下皆讓欒黶爲汰弗敢違也晉國以平數世賴之刑善也夫【林範宣子始以中軍讓其下諸卿皆從而讓𨿽以欒黶最爲汰侈亦讓韓起弗敢違戾晉國之政所以和平數世子弟猶足倚賴刑法也言士每以遜讓爲羣臣法至善也○汰音泰數所主反夫音扶】一人刑善百姓休和可不務乎【林一人以善而示法於眾百姓化於善皆休美而和平可不以行善爲先務乎】書曰一人有慶兆民賴之其寧惟永其是之謂乎【杜周書呂刑也一人天子也寧安也永長也義取上有好善之慶則下賴其福】周之興也其詩曰儀刑文王萬邦作孚【杜詩大雅言文王善用法故能爲萬國所信孚信也】言刑善也及其衰也其詩曰大夫不均我從事獨賢【杜詩小雅刺幽王役使不均故從事者怨恨稱已之勞以爲獨賢無讓心】言不讓也世之治也君子尙能而讓其下【杜能者在下位則貴尙而讓之】小人農力以事其上是以上下有禮而讒慝黜逺由不爭也謂之懿徳及其亂也君子稱其功以加小人【杜加陵也君子在位者○逺於萬反又如字】小人伐其技以馮君子【杜馮亦陵也自稱其能爲伐○技其綺反馮皮冰反】是以上下無禮亂虐並生由爭善也【爭自善也】謂之昬徳國家之敝恆必由之【杜傳言晉之所以興】○楚子疾告大夫曰不谷不徳少主社稷生十年而喪先君未及習師保之教訓而應受多福【林師保皆教太子官言少小未及習熟教訓多福謂爲君○少詩照反喪息浪反】是以不徳而亡師於鄢【杜鄢在成十六年○鄢音偃】以辱社稷爲大夫憂其多矣【林大也旣辱且憂大眾多】若以大夫之靈獲保首領以歿於地惟是春秋窀穸之事【杜窀厚也穸夜也厚夜猶長夜春秋謂祭祀長夜謂葬埋○歿音沒窀張倫反又徒門反穸音夕】所以從先君於禰廟者【杜從先君代爲襧廟】請爲靈若厲【欲受惡諡以歸先君也亂而不損曰靈戮殺不辜曰厲】大夫擇焉莫對及五命乃許秋楚共王卒子囊謀諡大夫曰君有命矣子囊曰君命以共若之何毀之【林言君臨終之命其辭甚恭若之何以惡諡而毀滅之○共音恭下同】赫赫楚國而君臨之撫有蠻夷奄徵南海以屬諸夏而知其過可不謂共乎請諡之共大夫從之【杜傳言子囊之善】○吳侵楚養由基奔命子庚以師繼之【杜子庚楚司馬】養叔曰吳乘我喪謂我不能師也【杜養叔養由基也】必易我而不戒【戒備也○易以防反】子爲三覆以待我【杜覆伏兵林令子庚設伏兵三處以待我師○覆扶又反】我請誘之子庚從之戰於庸浦【杜庸浦楚地○浦判五反】大敗吳師獲公子黨君子以吳爲不弔【杜不用天道相弔卹】詩曰不弔昊天亂靡有定【杜言不爲昊天所卹則致罪也爲明年防向傳】○冬城防書事時也【土功𨿽有常節通以事聞爲時】於是將早城臧武仲請俟畢農事禮也【林得城築之禮】○鄭良霄太宰石防猶在楚【杜十一年楚人執之至今】石防言於子囊曰先王卜徵五年【杜先徵五年而卜吉凶也徵謂巡守徵行】而歳習其祥祥習則行【杜五年五卜皆同吉乃巡狩】不習則增修徳而攺卜【不習謂卜不吉○不習則增絕句一本無增字則連下總爲句】今楚實不競行人何罪【杜不能修徳與晉競】止鄭一卿以除其偪【杜一卿謂良霄】使睦而疾楚以固於晉焉用之【位不偪則大臣睦怨疾楚則事晉固○焉於防反】使歸而廢其使【杜行而見執於楚鄭又遂堅事晉是鄭廢本見使之意○其使所之反】怨其君以疾其大夫而相牽引也【林使相牽引令鄭國不和而事晉不固】不猶愈乎楚人歸之

經【壬寅】十有四年春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人杞人小邾人防吳於向【林叔老聲伯子也魯使二卿防晉敬事霸國晉人自是輕魯幣而益敬其使故叔老𨿽介亦列於防也齊崔杼宋華閔衛北宮括在防惰慢不攝故貶稱人蓋欲以督率諸侯奬成霸功也吳來在向諸侯防之故曰防吳向鄭地】○二月乙未朔日有食之【無傳】○夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦【杜齊宋大夫不書義與向同林晉秦兵爭始於韓而終於十三國之伐】○己未衛侯出奔齊【杜諸侯之防書孫逐衛侯春秋以其自取奔亡之禍故諸侯失國者皆不書逐君之賊也不書名從告林獻公出奔衛人立公孫剽】○莒人侵我東鄙【無傳報入鄆】○秋楚公子貞帥師伐吳○冬季孫宿防晉士匄宋華閱衛孫林父鄭公孫蠆莒人邾人於戚【林戚孫林父邑於是衛孫林父立公孫剽而晉防於戚以定之襄昭之際大夫無君之禍晉爲之也悼公之徳衰矣】

傳十四年春吳告敗於晉【杜前年爲楚所敗】防於向爲吳謀楚故也【謀爲吳伐楚○爲於僞反】範宣子數吳之不徳也以退吳人【杜吳伐楚喪故以爲不徳數而遣之卒不爲伐楚】執莒公子務婁【在位不書非卿○務徐莫侯反又如字婁力侯反或力俱反】以其通楚使也【莒貳於楚故比年伐魯○使所吏反】將執戎子駒支【駒支戎子名】範宣子親數諸朝【行之所在亦設朝位】曰來姜戎氏昔秦人迫逐乃祖吾離於瓜州【四嶽之後皆姜姓又別爲允姓瓜州地在今燉煌○迫音百瓜古華反】乃祖吾離被苫蓋【林蓋苫之別名杜言汝祖無氊裘可衣所被服者苫蓋也○被曽皮反苫式占反蓋戶臘反爾雅曰自蓋謂之苫】蒙荊棘以來歸我先君【林汝祖無土地可居所蒙冒者荊棘也】我先君恵公有不腆之田【腆厚也○腆他典反】與女剖分而食之【中分爲剖○女音汝下同剖曽口反】今諸侯之事我寡君不如昔者蓋言語漏泄則職女之由【杜職主也林由汝諸戎實主漏泄○泄息列反徐以世反】詰朝之事爾無與焉【杜詰朝明旦不使復得與防事○詰起吉反朝如字與音預亦同】與將執女對曰昔秦人負恃其眾貪於土地逐我諸戎恵公蠲其大徳【杜蠲明也林明其存亡繼絕之大徳】謂我諸戎是四嶽之裔冑也【四嶽堯時方伯姜姓也裔逺也冑後也○裔以制反冑直又反】母是翦棄【杜翦削也○母音無】賜我南鄙之田狐貍所居豺狼所嘷我諸戎除翦其荊棘驅其狐貍豺狼以爲先君不侵不叛之臣至於今不貳【林言其地荒穢皆狐貍所居處其地辟野皆豺狼所嘷嘯我諸戎除剗翦削其荊棘而耕種之驅逐其狐貍豺狼而居處之以臣事晉之先君不內侵亦不外叛至於今日不敢攜貳○貍力之反豺仕皆反嘷戶羔反】昔文公與秦伐鄭秦人竊與鄭盟而捨戌焉【杜在僖二十年】於是乎有殽之師【在僖三十三年○殽戶交反】晉禦其上戎亢其下【亢猶當也○亢苦浪反】秦師不復我諸戎實然【林殽之戰秦人匹馬隻輪無返者我諸戎效力攻秦實使之然】譬如捕鹿晉人角之諸戎掎之【林角者當其頭也掎者踣其足也○捕音步徐又音賦掎居綺反】與晉踣之【杜踣僵也○踣蒲北反又敷豆反】戎何以不免自是以來晉之百役與我諸戎相繼於時【言給晉役不曠時】以從執政猶殽志也【杜意常如殽無中二也】豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同贄幣不通言語不達何惡之能爲【林諸戎飲食鮏羴之味衣服氊毳之服不與中國同其嗜好執贄奠幣不通中國之禮交言接語不達中國之俗何能漏泄言語爲惡於晉○逷他歷反】不與於防亦無瞢焉【瞢悶也○與音預瞢莫贈反徐武登反又武忠反】賦靑蠅而退【杜靑蠅詩小雅取其愷悌君子無信讒言○蠅以仍反】宣子辭焉【杜辭謝】使卽事於防成愷悌也【成愷悌不信讒也不書者戎爲晉屬不得特達】於是子叔齊子爲季武子介以防自是晉人輕魯幣而益敬其使【杜齊子叔老字也言晉敬魯使經所以並書二卿○使所吏反】○吳子諸樊旣除喪【諸樊吳子乘之長子也乘卒至此春已七月旣葬而除喪】將立季札【杜札諸樊少弟○札側八反】季札辭曰曹宣公之卒也諸侯與曹人不義曹君【杜曹君公子負芻也殺大子而自立事在成十三年】將立子臧【其事在成十五年】子臧去之遂弗爲也以成曹君【林子臧遂奔宋不肯爲君成十六年晉歸曹伯】君子曰能守節君義嗣也【杜諸樊適子故曰義嗣】誰敢姦君有國非吾節也札𨿽不才願附於子臧以無失節固立之棄其室而耕乃捨之【傳言季札之讓且明吳兄弟相○姦音幹】○夏諸侯之大夫從晉侯伐秦以報櫟之役也【櫟役在十一年】晉侯待於竟使六卿帥諸侯之師以進【杜言經所以不稱晉侯○竟音境】及涇不濟【杜諸侯之師不肯渡也涇水出安定朝那縣至京兆髙陸縣入渭】叔向見叔孫穆子穆子賦匏有苦葉【杜詩邶風也義取於深則厲淺則揭言已志在於必濟○匏白交反】叔向退而具舟魯人莒人先濟鄭子蟜見衛北宮懿子曰與人而不固取惡莫甚焉若社稷何【林子蟜卽公孫蠆懿子卽北公括言與人同伐而持心不固不肯濟水取惡於人莫甚於此】懿子說二子見諸侯之師而勸之濟濟涇而次【杜傳言北宮括所以書於伐秦○說音悅】秦人毒涇上流師人多死【杜飲毒水故】鄭司馬子蟜帥鄭師以進師皆從之至於棫林【杜棫林秦地○棫位逼反徐十自反又於鞠反】不獲成焉【杜秦不服】荀偃令曰雞鳴而駕塞井夷竈【示不反】惟餘馬首是瞻【言進退從已】欒黶曰晉國之命未是有也余馬首欲東乃歸【黶惡偃自專故棄之歸】下軍從之【林黶將下軍故下軍從之歸】左史謂魏莊子曰不待中行伯乎【杜中行伯荀偃也莊子魏絳也左史晉大夫】莊子曰夫子命從帥【杜夫子謂荀偃林言荀偃命馬首是瞻是使人各從其帥○帥所類反下同】欒伯吾帥也吾將從之從帥所以待夫子也【杜以從命爲待也欒黶下軍帥莊子爲佐故曰吾帥】伯遊曰吾令實過悔之何及多遺秦禽【杜軍帥不和恐多爲秦所禽獲○遺惟季反】乃命大還晉人謂之遷延之役【遷延卻退】欒鍼曰此役也報櫟之敗也役又無功晉之恥也吾有二位於戎路【杜欒鍼欒黶弟也二位謂黶將下軍鍼爲戎右】敢不恥乎與士鞅馳秦師死焉士鞅反【杜鞅士匃子】欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦【杜欒黶汰侈誣逐士鞅也而女也】於是齊崔杼宋華閱仲江防伐秦不書惰也【杜臨事惰慢不修也仲江宋公孫師之子】向之防亦如之【林向之防書齊人宋人亦如此義】衛北宮括不書於向【亦惰】書於伐秦攝也【能自攝整從鄭子蟜俱濟涇】秦伯問於士鞅曰晉大夫其誰先亡對曰其欒氏乎秦伯曰以其汰乎對曰然欒黶汰虐已甚猶可以免其在盈乎【盈黶之子】秦伯曰何故對曰武子之徳在民如周人之思召公焉愛其甘棠況其子乎【杜武子欒書黶之父也召公奭聽訟於甘棠之下周人思之不害其樹而作勿伐之詩在召南林言晉人之思欒書如周人之思召公周人猶愛召公之樹何況晉人而不愛欒書之子○召上照反】欒黶死盈之善未能及人武子所施沒矣而黶之怨實章將於是乎在秦伯以爲知言爲之請於晉而復之【杜爲傳二十一年晉滅欒氏張本○施如字又始豉反爲之於僞反】○衛獻公戒孫文子恵子食【杜勅戒二子欲共宴食】皆服而朝【杜服朝服待命於朝】日旰不召【旰晏也○旰古且反】而射鴻於囿二子從之【杜從公於囿○射食亦反】不釋皮冠而與之言【杜皮冠田獵之冠也旣不釋冠又不與食】二子怒孫文子如戚【杜戚孫文子邑】孫蒯入使【杜孫蒯孫文子之子○使所吏反又如字】公飲之酒使大師歌巧言之卒章【杜巧言詩小雅其卒章曰彼何人斯居何之麋無拳無勇職爲亂階戚衛河上邑公欲以諭文子居河上而爲亂大師掌樂大夫○飲於鴆反】大師辭師曹請爲之【杜辭以爲不可師曹樂人】初公有嬖妾使師曹誨之琴【杜誨教也○嬖必計反】師曹鞭之公怒鞭師曹三百故師曹欲歌之以怒孫子以報公公使歌之遂誦之【林師曹旣歌恐孫蒯不解故遂誦言之】蒯懼告文子文子曰君忌我矣弗先必死【杜欲先公作亂】並帑於戚【林帑妻子也乃並妻子皆居於戚○並必政反帑音奴】而入見蘧伯玉曰君之暴虐子所知也大懼社稷之傾覆將若之何【杜伯玉蘧瑗○蘧其居反覆芳服反】對曰君制其國臣敢姦之【杜姦猶犯也】𨿽姦之庸知愈乎【杜言逐君更立未知當差否】遂行從近闗出【杜懼難作欲速出竟】公使子蟜子伯子皮與孫子盟於丘宮孫子皆殺之【杜三子衛羣公子疑孫子故盟之丘公近戚地○蟜居表反】四月己未子展奔齊【子展衛獻公弟】公如鄄【杜鄄衛地○鄄音絹】使子行於孫子孫子又殺之【杜使往請和也子行羣公子】公出奔齊孫氏追之敗公徒於阿澤【杜濟北東阿縣西南有大澤】鄄人執之【杜公徒因敗散還故爲公執之】初尹公佗學射於庾公差庾公差學射於公孫卞二子追公【杜二子佗與差爲孫氏逐公○佗徒何反差初佳反徐初宜反】公孫丁禦公【杜爲公禦也】子魚曰射爲背師不射爲戮射爲禮乎【杜子魚庾公差禮射不求中○射食亦反下同皆音侃】射兩軥而還【杜軥車軛捲者○軥其俱反徐古豆反】尹公佗曰子爲師我則逺矣乃反之【杜佗不從丁學故言逺始與公差俱退悔而獨逺射丁○爲於僞反】公孫丁授公轡而射之貫臂【杜貫佗臂○貫古亂反一音官】子鮮從公【子鮮公母弟○鮮音仙】及竟公使祝宗告亡且告無罪【杜告宗廟也】定姜曰無神何告若有不可誣也【杜誣欺也定姜公適母林言若無鬼神尙何所告若有鬼神不可欺誣也】有罪若何告無捨大臣而與小臣謀一罪也先君有冡卿以爲師保而蔑之二罪也【杜謂不釋皮冠之比○捨音捨】余以巾櫛事先君而暴妾使餘三罪也【林巾悅手者櫛理髮者言我事定公爲夫人而暴虐使我如遇婢妾○櫛側乙反】告亡而已無告無罪【杜時姜在國故不使得告無罪】公使厚成叔弔於衛曰寡君使瘠聞君不撫社稷而越在他竟【杜越逺也瘠厚成叔名○瘠在亦反】若之何不弔以同盟之故使瘠敢私於執事【杜執事衛諸大夫】曰有君不弔有臣不敏君不赦宥臣亦不帥職增淫發泄其若之何【林爲人君而不弔卹爲臣之難爲人臣而不敏達爲君之難君旣不赦宥其臣之過失臣亦不帥循其臣之職分君臣如此增其淫慝發泄而爲逐君之事其將如之何哉○泄息列反】衛人使大叔儀對【杜大叔儀衛大夫○大音泰】曰羣臣不佞得罪於寡君寡君不以卽刑而悼棄之【林不以羣臣就於刑戮乃自傷悼違棄之而去】以爲君憂君不忘先君之好辱弔羣臣又重卹之【林重卹謂湣其不達也○好呼報反重直用反下同】敢拜君命之辱重拜大貺【杜謝重卹之賜】厚孫歸【林厚孫卽厚成叔】復命語臧武仲曰衛君其必歸乎有大叔儀以守【杜守於國○語魚據反守手又反】有母弟以出或撫其內或營其外【林母弟卽子鮮大叔儀鎭撫於其內母弟經營於其外○鱄徐市戀反又音専】能無歸乎齊人以郲寄衛侯【郲齊所滅郲國○郲音來】及其復也以郲糧歸【林言其貪】右宰谷從而逃歸衛人將殺之【杜谷衛大夫也以其從君故欲殺之○從才用反又如字】辭曰余不說初矣【言初從君非說之不獲已耳○說音悅下同】余狐裘而羔袖【林以狐爲裘至美也以羔爲袖則有少惡諭已一身盡美𨿽從君以出其惡不多○神在又反】乃赦之衛人立公孫剽【杜剽穆公孫林是爲殤公○剽匹妙反又甫遙反字林父召反】孫林父寧殖相之以聽命於諸侯【杜聽盟防之命相息亮反】衛侯在郲臧紇如齊唁衛侯【林弔失國曰唁○唁魚變反】衛侯與之言虐【林衛侯與臧武仲言皆暴虐之事】退而告其人曰衛侯其不得入矣其言糞土也亡而不變何以復國【林其言皆踐踏羣臣如土芥者也旣亡而不攺變其志何以爲反國之本杜武仲不書未爲卿】子展子鮮聞之見臧紇與之言道【杜順道理】臧孫說【林臧孫卽臧武仲】謂其人曰衛君必入夫二子者或挽之或推之欲無入得乎【林前牽爲挽後送爲推杜爲二十六年衛侯歸傳○挽音晚推如字又他回反】○師歸自伐秦晉侯捨新軍禮也【林晉悼公廢新軍不用得侯國置軍之禮○捨音舍下同】成國不過半天子之軍【林成國大國也軍制不過居天子之半】周爲六軍諸侯之大者三軍可也於是知朔生盈而死【杜朔知防之長子盈朔弟也盈生而朔死○知音智】盈生六年而武子卒彘裘亦幼皆未可立也新軍無帥故捨之【杜裘士魴子也十三年荀防士魴卒其子皆幼未任爲卿故新軍無帥遂捨之○彘直例反帥所類反】○師曠侍於晉侯【師曠晉樂太師名】晉侯曰衛人出其君不亦甚乎對曰或者其君實甚良君將賞善而刑淫養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也【林奉祭祀故爲神之主施徳恵故系民之望○出如字徐音黜霆徒丁反又音挺本又作電】若困民之主【林困苦其民以主其國】匱神乏祀百姓絕望社稷無主將安用之弗去何爲天生民而立之君使司牧之勿使失性【林使司主萬民而牧養之勿使其民失其性情之正○去起呂反】有君而爲之貳【杜貳卿佐】使師保之勿使過度【林使爲師爲保以輔導其君之徳業勿使其君越於法度之外】是故天子有公諸侯有卿卿置側室【杜側室支子之官】大夫有貳宗【杜貳宗宗子之副貳者】士有朋友庶人工商皂牧圉皆有親暱【林執技藝曰工通貨賄曰商造成事曰皂屬於吏曰養牛曰牧養馬曰圉○暱女乙反】以相輔佐也善則賞之【杜賞謂宣揚】過則匡之【杜匡正也】患則救之【杜救其難也】失則革之【杜革更也】自王以下各有父子兄弟以補察其政【杜補其愆過察其得失】史爲書【杜謂大史之官】瞽爲詩【瞽盲者爲詩以風刺】工誦箴諫【工樂人也誦箴諫之辭○箴之林反】大夫規誨【規正諌誨其君】士傳言【杜士卑不得徑達聞君過失傳告大失○傳直専反】庶人謗【庶人不與政聞君過則誹謗】商旅於市【旅陳也陳其貨物以示時所貴尙】百工獻藝【獻其技藝以諭政事】故夏書曰遒人以木鐸徇於路【林舉夏書徵篇杜逸書遒人行人之官也木鐸木舌金鈴徇於路求歌謠之言○遒在由反徐在幽反】官師相規【官師大夫自相規正】工執藝事以諌【杜所謂獻藝】正月孟春於是乎有之諫失常也【杜有道人徇路之事杜恐人君失其常度故諌之也】天之愛民甚矣豈其使一人肆於民上【肆放也】以從其淫而棄天地之性必不然矣【杜傳善師曠能因問盡言○從子用反或作縱】○秋楚子爲庸浦之役故【在前年○爲於僞反】子囊師於棠以伐吳吳不出而還子囊殿【杜殿軍後○殿多練反】以吳爲不能而弗儆吳人自臯舟之隘要而擊之【臯舟吳險阨之道○隘於懈反要一遙反】楚人不能相救吳人敗之獲楚公子宣谷【傳言不備不可以師】○王使劉定公賜齊侯命【杜將昏於齊故也定公劉夏位賤以能而使之傳稱諡舉其終】曰昔伯舅太公右我先王股肱周室師保萬民世胙大師以表東海【杜胙報也表顯也謂顯封東海以報太師之功○右音又胙才故反】王室之不壞繄伯舅是賴【杜繄發聲○壊如字服本作懷繄烏兮反】今余命女環【環齊靈公名○女音汝環戶闗反】玆率舅氏之典纂乃祖考無忝乃舊敬之哉無廢朕命【杜纂繼也因昏而加褒顯傳言王室不能命有功】○晉侯問衛故於中行獻子【杜問衛逐君當討否獻子荀偃】對曰不如因而定之衛有君矣【杜謂剽已立】伐之未可以得志而勤諸侯史佚有言曰因重而撫之【重不可移就撫安之○佚音逸】仲虺有言曰亡者侮之亂者取之推亡固存國之道也【杜仲虺湯左相林亡者人侮之亂者人取之因其亡而推之因其存而固之此國家之常道也○虺許鬼反】君其定衛以待時乎【杜待其昏亂之時乃伐之】冬防於戚謀定衛也【定立剽】○範宣子假羽毛於齊而弗歸齊人始貳【析羽爲旌王者遊車之所建齊私有之因謂之羽毛宣子聞而借觀之】○楚子囊還自伐吳卒將死遺言謂子庚必城郢【林子庚司馬公子午也當代子囊爲令尹故子囊遺言令必城郢蓋楚徙都郢未有城郭公子燮公子儀因築城爲亂事未得訖子囊欲訖而未暇故遺言見意】君子謂子囊忠君薨不防增其名【杜謂前年諡君爲共】將死不防衛社稷可不謂忠乎忠民之望也詩曰行歸於周萬民所望忠也【杜詩小雅忠信爲周言徳行歸於忠信卽爲萬民所瞻望○行下孟反】

左傳杜林合注卷二十七﹤經部﹐春秋類﹐左傳杜林合注﹥

欽定四庫全書

左傳杜林合注卷二十八明

王道焜

趙如源同編

襄公四

經【癸卯】十有五年春宋公使向戌來聘二月己亥及向戌盟於劉○劉夏逆王后於齊【劉采地夏名也天子卿書字劉夏非卿故書名天子無外所命則成故不言逆女】○夏齊侯伐我北鄙圍成公救成至遇【無傳遇魯地書至遇公畏齊不敢至成】○季孫宿叔孫豹帥師城成郛【傳齊故夏城非例所譏】○秋八月丁巳日有食之【杜無傳八月無丁巳丁巳七月一日也日月必有誤】○邾人伐我南鄙○冬十有一月癸亥晉侯周卒【凡四同盟○悼公卒子平公彪立】

傳十五年春宋向戌來聘且尋盟【報二年豹之聘尋十一年亳之盟】見孟獻子尢其室【尢責過也】曰子有令聞而美其室非所望也對曰我在晉吾兄爲之毀之重勞且不敢間【傳言獻子友於兄且不隠其實○聞音問重直用反間間厠之間】○官師從單靖公逆王后於齊卿不行非禮也【杜官師劉夏也天子官師非卿也劉夏獨過魯告昏故不書單靖公天子不親昏使上卿逆而公監之故曰卿不行非禮】○楚公子午爲令尹【林公子午卽子庚杜代子囊】公子罷戎爲右尹蒍子馮爲大司馬【杜子馮叔敖從子○罷音皮蒍於委反馮皮冰反】公子橐師爲右司馬公子成爲左司馬屈到爲莫敖【杜屈到屈蕩子○槖音托成音城屈居勿反】公子追舒爲箴尹【杜追舒莊王子子南○箴之林反】屈蕩爲連尹養由基爲宮廐尹以靖國人君子謂楚於是乎能官人官人國之急也能官人則民無覦心【杜無覬覦以求幸○廐徐音救覦羊朱反覦音諭】詩云嗟我懷人寘彼周行能官人也【杜詩周南也寘置也行列也周徧也詩人嗟嘆言我思得賢人置之徧於列位則是后妃之志以官人爲急○寘之豉反行戶郎反下同】王及公侯伯子男甸采衛大夫各居其列所謂周行也【杜言自王以下諸侯大夫各任其職則是詩人周行之志也甸采衛五服之名也天子所居千里日圻其外曰侯服次曰向服次曰男服次曰采服次曰衛服五百里爲一服不言侯男略舉也】○鄭尉氏司氏之亂其餘盜在宋【亂在十年】鄭人以子西伯有子產之故納賂於宋【林鄭人以三子之父皆爲尉氏所殺故納賂於宋以請餘盜】以馬四十乘【百六十匹○乘繩證反下同】與師筏師慧【樂師也筏慧其名○筏扶廢反徐音伐】三月公孫黑爲質焉【公孫黑子晢○質音致】司城子罕以堵女父尉翩司齊與之良司臣而逸之【林以司臣爲賢而放之○女音汝】托諸季武子武子寘諸卞【言子罕以司臣托季氏○卞皮彥反】鄭人醢之三人也【杜三人堵女父尉翩司齊林別言三人以見司臣獨存】師慧過宋朝將私焉【私小便】其相曰朝也【相師者○相息亮反下同】慧曰無人焉【林言無人焉可以便旋】相曰朝也何故無人慧曰必無人焉若猶有人豈其以千乘之相易淫樂之蒙必無人焉故也【杜千乘相謂子產等也言不爲子產殺三盜得賂而歸之是重淫樂而輕相國○易以豉反輕也蒙音蒙】子罕聞之固請而歸之【言子罕能攺過】○夏齊侯圍成貳於晉故也【杜不畏霸王故敢伐魯】於是乎城成郛【林郛郭也於是魯城成郛以備齊】○秋邾人伐我南鄙【亦貳於晉故】使告於晉晉將爲防以討邾莒【杜十二年十四年莒人伐魯未之討也】晉侯有疾乃止冬晉公卒遂不克防【爲明年防溴梁傳】○鄭公孫夏如晉奔喪子蟜送葬【杜夏子西也言諸侯畏晉故卿共葬】○宋人或得玉獻諸子罕子罕弗受獻玉者曰以示玉人【杜玉人能治玉者】玉人以爲寶也故敢獻之子罕曰我以不貪爲寶爾以玉爲寶若以與我皆喪寶也不若人有其寶稽首而告曰小人懷璧不可以越鄕【言必爲盜所害○喪息浪反】納此以請死也【杜請免死】子罕寘諸其裏使玉人爲之攻之【杜攻治也】富而後使復其所【林賣玉得富而後使或人歸於其所居】○十二月鄭人奪堵狗之妻而歸諸範氏【林堵狗者女父之族狗娶於晉範氏鄭人旣誅女父畏狗因範氏而作亂故奪其妻歸範氏先絕之傳言鄭之有謀○堵音者狗或作苟】

經【甲辰】十有六年春王正月葬晉悼公【逾月而葬速也】○三月公防晉侯宋公衛侯鄭伯曹伯莒子邾子薛伯杞伯小邾子於溴梁【杜不書髙厚逃歸故也溴水出河內軹縣東南至溫入河○溴古閴反徐公壁反】○戊寅大夫盟【杜諸大夫本欲盟髙厚髙厚逃歸故遂自共盟雞澤會重序諸侯今此間無異事卽上諸侯大夫可知林凡伯在焉而但曰諸侯者無伯也君在焉而但曰大夫者無君也是故自文而下盟於扈防於扈則有斥言諸侯而不序自襄而下溴梁之盟則有斥言大夫而不序】○晉人執莒子邾子以歸【杜邾莒二國數侵魯又無道於其民故稱人以執而以歸京師非禮也○執以歸始此】○齊人伐我北鄙【無傳齊二晉故】○夏公至自防【無傳】○五月甲子地震【無傳】○叔老防鄭伯晉荀偃衛寧殖宋人伐許【杜荀偃主兵當序鄭上方示叔老可以防鄭伯故荀偃在下林鄭非主兵也則曷爲書鄭伯春秋不以大夫主諸侯則推而屬之鄭也春秋之大義夷夏之主君臣之分而已是故僖十九年盟於齊陳非主盟也不以夷狄主中國則書防陳今年伐許鄭非主兵也不以大夫主諸侯則書防鄭】○秋齊侯伐我北鄙圍郕【○郕音成】○大雩【無傳書過】○冬叔孫豹如晉

傳十六年春葬晉悼公平公卽位【平公悼公子彪】羊舌爲傅【肸叔向也代士渥濁○許吉反】張君臣爲中軍司馬【張老子代其父】祁奚韓襄欒盈士鞅爲公族大夫【祁奚去中軍尉爲公族大夫去劇職就閒官韓襄無忌子也】虞丘書爲乘馬禦【代程鄭○乘繩證反】攺服修官烝於曲沃【旣葬攺喪服修官選賢能曲沃晉祖廟烝冬祭也諸侯五月而葬旣葬卒哭作主然後烝祭於廟今晉逾月葬作主而烝祭傳言晉將有溴梁之防故速葬】警守而下防於溴梁【林警戒晉國守備順河東行故曰下○警居領反守手又反】命歸侵田【杜諸侯相攻取之田】以我故執邾宣公莒犂比公【犂比莒子號也十二年十四年莒人侵魯前年邾人伐魯晉將爲魯討之悼公卒不克防故平公終其事○犂徐力私反又力兮反比音毗】且曰通齊楚之使【杜邾莒在齊楚往來道中故並以此責之經書執在大夫盟下旣盟而後告○使所吏反】○晉侯與諸侯宴於溫使諸大夫舞【林使諸侯之大夫起舞以助歡宴】曰歌詩必類【歌古詩當使各從義類】齊髙厚之詩不類【齊有二心故】荀偃怒且曰諸侯有異志矣使諸大夫盟髙厚髙厚逃歸【齊爲大國髙厚若此知小國必當有從者】於是叔孫豹晉荀偃宋向戌衛殖鄭公孫蠆小邾之大失盟曰同討不庭【杜自曹以下大夫不書故傳舉小邾以包之林凡諸侯朝聘皆成禮於庭中故欲同討不來庭服者○向舒亮反戌音卹蠆勑邁反】○許男請遷於晉【杜許欲叛楚】諸侯遂遷許許大夫不可晉人歸諸侯【惟以其師討許之不肯遷】鄭子蟜聞將伐許遂相鄭伯以從諸侯之師【杜鄭與許有宿怨故其君親行○蟜居表反相息亮反】穆叔從公【杜從公歸○從才用反又如字】齊子帥師防晉荀偃【林齊子卽叔老】書曰防鄭伯爲夷故也【杜夷平也春秋於魯事所記不與外事同者客主之言所以爲文固當異也魯卿毎防公侯春秋無譏故於此示例不先書主兵之荀偃而書後至之鄭伯時皆諸侯大夫義取皆平故得會鄭伯林杜氏謂不先書主兵之荀偃而書後至鄭伯義取皆平故得防鄭伯然於義無取當以經注止齊之說爲正】夏六月次於棫林庚寅伐許次於函氏【杜棫林函氏皆許地○棫爲逼反徐於目反函音咸】晉荀偃欒黶帥師伐楚以報宋揚梁之役【晉師獨進揚梁役在十二年○黶於斬反】楚公子格帥師及晉師戰於湛阪【杜襄城昆陽縣北有湛水東入汝○湛市林反又直斬反阪音反徐扶板反】楚師敗績晉師遂侵方城之外【杜不書不告】復伐許而還【許未遷故○復扶又反】○秋齊侯圍成【成魯孟氏邑貳晉故伐魯】孟孺子速徼之【杜孟獻子之子莊子速也徼要也○徼古堯反】齊侯曰是好勇去之以爲之名【林齊靈公言孟莊子好勇以師去之不與之戰以成其名○好呼報反】速遂塞海陘而還【杜海陘魯隘道○陘音刑徐古定及】○冬穆叔如晉聘且言齊故【言齊再伐魯】晉人曰以寡君之未禘祀【禘祀三年喪畢之吉祭○禘大計反】與民之未息【新伐許及楚】不然不敢忘穆叔曰以齊人之朝夕釋憾於敝邑之地是以大請【林是以大有請於晉國○朝夕如字下同憾戶暗反】敝邑之急朝不及夕引領西望曰庶幾乎【庶幾晉來救】比執事之閒恐無及也【林若欲待晉國閒暇之時恐魯已亡無及於事○比必利反間音閒】見中行獻子賦圻父【杜圻父詩小雅周司馬掌封畿之兵甲故謂之圻父詩人責圻父爲王爪牙不修其職使百姓受困苦之憂而無所止居○行戶郎反圻其依反父音甫】獻子曰偃知罪矣敢不從執事以同卹社稷而使魯及此【林及此無所止居之禍】見範宣子賦鴻雁之卒章【杜鴻鴈詩小雅卒章曰鴻鴈於飛哀鳴嗸嗸惟此哲人謂我劬勞言魯憂困嗸嗸然若鴻鴈之失所大曰鴻小曰鴈】宣子曰匄在此敢使魯無鳩乎【林鳩集也豈敢使魯無所鳩集如鴻雁卒章所云乎○匄古害反鳩居牛反】經【乙巳】十有七年春王二月庚午邾子牼卒【杜無傳宣公也四同盟宣公卒悼公華立○牼苦耕反徐戶耕反】○宋人伐陳○夏衛石買帥師伐曹【買石稷子】○秋齊侯伐我北鄙圍桃【魯弁縣東南有桃虛】髙厚帥師伐我北鄙圍防【林伐我大夫將書大夫始此自隠以來齊伐我皆書人若君將書君自文十五年始大夫將書大夫自髙厚始】○九月大雩【無傳書過】○宋華臣出奔陳【杜暴亂宗室懼而出奔竇以冬出書秋者以始作亂時來告○華戶化反】○冬邾人伐我南鄙傳十七年春宋莊朝伐陳獲司徒卬卑宋也【杜司徒卬陳大夫卑宋不設備○朝如字凡人名字皆放此卬五郎反】○衛孫蒯田於曹隧【杜越境而獵孫蒯林父之子○蒯苦怪反隧音遂】飲馬於重丘【重丘曹邑○飲於鴆反重直龍反】毀其瓶【林或以瓶爲飲器但於飲馬義類不相干未知是否】重丘人閉門而訽之【訽罵也○訽呼豆反】曰親逐而君爾父爲厲【杜厲惡鬼林父逐君在十四年前而汝也言孫蒯之父親逐汝君死當爲厲鬼】是之不憂而何以田爲夏衛石買孫蒯伐曹取重丘【杜孫蒯不書非卿】曹人愬於晉【爲明年晉人執石買傳○愬悉路反】○齊人以其未得志於我故【前年圍成辟孟孺子】秋齊侯伐我北鄙圍桃髙厚圍臧紇於防【防臧紇邑○紇恨發反】師自陽闗逆臧孫至於旅松【林魯師自陽闗往逆臧紇杜陽闗在泰山鉅平縣東旅松近防地也魯師畏齊不敢至防】郰叔紇臧疇臧賈帥甲三百宵犯齊師送之而復【杜郰叔紇叔梁紇臧疇臧賈臧紇之昆弟也三子與臧紇共在防故夜送臧紇於旅松而復還守防○郰側畱反】齊師去之【杜失臧紇故】齊人獲臧堅【堅臧紇之族】齊侯使夙沙衛唁之且曰無死【使無自殺○言音彥】堅稽首曰拜命之辱抑君賜不終姑又使其刑臣禮於士以杙抉其傷而死【杜言使賤人來唁已是恵賜不終也夙沙衛奄人故謂之刑臣林杙小木也椽屬臧堅義不受辱乃以杙自抉其所傷而死木杙羊職反扶烏穴反徐古穴反】○冬邾人伐我南鄙爲齊故也【齊未得志於魯故邾助之○爲於僞反】宋華閱卒華臣弱臯比之室【杜臣閱之弟臯比閱之子弱侵易之也○比音毗】使賊殺其宰華吳賊六人以鈹殺諸盧門合

左師之後【杜盧門宋城門合向戌邑後屋後林鈹刀劍屬○鈹普皮反】左師懼曰老夫無罪賊曰臯比私有討於吳遂幽其妻【林向戌見賊而懼言已無罪賊謬言臯比私有討於華吳遂幽閉華吳之妻】曰畀余而大璧【林畀與也而汝也言與我以汝大璧玉】宋公聞之曰臣也不惟其宗室是暴大亂宋國之政【林華臣與華閱爲兄弟故言不惟侵暴其宗室使賊私殺華吳是大亂宋國之政刑】必逐之左師曰臣也亦卿也大臣不順國之恥也不如蓋之【林言華臣亦宋之卿也國有大臣不相從順此國家之恥辱不如掩蓋其罪勿問】乃捨之左師爲已短防苟過華臣之門必騁【林策馬捶也向戌悔其初謀之失乃自爲短馬捶助禦鞭馬惡華臣不欲俱相見故過其門必馳聘而去○騁敕領反】十一月甲午國人逐瘈狗瘈狗入於華臣氏國人從之華臣懼遂奔陳【林瘈狗徵狗也杜華臣心不自安見逐狗而驚走○瘈徐居世反一音制】○宋皇國父爲大宰爲平公築臺妨於農收【杜周十一月今九月收斂時○大音泰爲於僞反妨音房】子罕請俟農功之畢公弗許築者謳曰澤門之晳實興我役【澤門宋東城南門也皇國父白晳而居近澤門○謳烏侯反晳星歷反徐思益反】邑中之黔實慰我心【子罕黑色而居邑中○黔徐音琴又其廉反】子罕聞之親執撲【杜撲杖○撲普卜反】以行築者而抶其不勉者曰吾儕小人皆有闔廬以辟燥濕寒暑【杜抶決罰也林闔謂門戶閉塞○行下孟反抶恥乙反闔戶臘反廬力居反】今君爲一臺而不速成何以爲役【杜役事也】謳者乃止【林謳者本爲子罕有緩役之請今見其督役遂疑其過言乃止不謳】或問其故子罕曰宋國區區而有詛有祝禍之本也【林言以區區不足道之宋國而有詛興役者有祝緩役者詛祝不同則喜惡不同此禍亂之本也傳善子罕分謗○區丘於反詛茌慮反祝之又反】○齊晏桓子卒【杜晏嬰父也】晏嬰麤縗斬【杜斬不絕之也縗在胸前麤三升布○縗七雷反】苴絰帶杖菅屨【苴麻之有子者取其麤也杖竹杖菅屨艸屨○苴七徐反絰直結反以苴麻爲絰及帶杖禮記云苴杖竹也菅古顏反屨九具反】食鬻居倚廬寢苫枕艸【此禮與士喪禮略同其異惟枕艸耳然枕苫亦非喪服正文○鬻之六反謂朝一溢米暮一溢米倚於綺反廬倚東墻而爲之故曰倚廬苦傷廉反編艸也枕之鴆反王儉云夏枕苫冬枕艸】其老曰非大夫之禮也【時之所行士及大夫縗服各有不同晏子爲大夫而行士禮其家臣不解故譏之】曰惟卿爲大夫【杜晏子惡直已以斥時失禮故孫辭略答家老林諸侯之制降於天子一等故惟卿然後得用大夫之禮晏子自言已乃大夫也視士故不當用大夫之禮】

經【丙午】十有八年春白狄來【不言朝不能行朝禮】○夏晉人執衛行人石買【石買卽是伐曹者宜卽懲治本罪而晉因其爲行人之使執之故書行人以罪晉】○秋齊師伐我北鄙【不書齊侯齊侯不入竟】○冬十月公防晉侯宋公衛侯鄭伯曹伯莒子邾子滕子薛伯杞伯小邾子同盟齊【杜齊數行不義諸侯同心俱圍之林同圍齊非但晉志也自圍齊之後晉師無君將𨿽大夫之師出無與於諸夏之義矣】曹伯負芻卒於師【無傳禮當與許男同三同盟○芻初俱反】○楚公子午帥師伐鄭

傳十八年春白狄始來【白狄狄之別名未嘗與魯接故曰始】○夏晉侯執衛行人石買於長子執孫蒯於純畱【杜長子純畱二縣今皆屬上黨郡孫蒯不書父在位蒯非卿○長丁丈反或如字純徒溫反或如字地理誌作屯】爲曹故也【杜前年衛伐曹○爲於爲反】○秋齊侯伐我北鄙中行獻子將伐齊夢與厲公訟弗勝【厲公獻子所弒者】公以戈擊之首隊於前跪而戴之奉之以走見梗陽之巫臯【杜梗陽晉邑在太原晉陽縣南臯巫名也夢並見之○隊直位反跪其委反奉芳勇反梗古杏反】他日見諸道與之言同【巫亦夢見獻子與厲公訟】巫曰今玆主必死若有事於東方則可以逞【林主大夫之稱齊居東方有事謂伐齊也巫知獻子有死徵故勸使決意伐齊】獻子許諾晉侯伐齊將濟河獻子以朱絲系玉二防【雙玉曰瑴○防古學反】而禱曰齊環怙恃其險負其眾庶【杜環齊靈公名負依也○估音戶】棄好背盟陵虐神主【杜神主民也謂數伐魯殘民人○好呼報反背音佩】曽臣彪將率諸侯以討焉【杜彪晉平公名稱臣者明上有天子以謙告神曾臣猶未臣】其官臣偃實先後之【杜守官之臣偃獻子名○先悉薦反後戶豆反】苟捷有功無作神羞【杜羞恥也】官臣偃無敢復濟【偃信巫前故以死自誓】惟爾有神裁之沈玉而濟【林沈玉於河以質信於神而後濟○沈音鴆或如字】冬十月防於魯濟尋溴梁之言同伐齊【溴梁在十六年盟曰同討不庭○濟子禮反】齊侯禦諸平陰塹防門而守之廣裏【杜平陰城在濟北廬縣東北其城南有防防有門於門外作塹橫行廣一里故經書圍○塹七艷反廣古曠反】夙沙衛曰不能戰莫如守險【謂防門不足爲險】弗聽諸侯之士門焉齊人多死範宣子告析文子【析文子齊大夫子家】曰吾知子敢匿情乎【林言我與子相知不敢隠匿其情實○匿女力反】魯人莒人皆請以車千乘自其鄕八【林千乘十萬五千人魯莒在齊之東言自其鄕八蓋自東道以八齊○乘繩證反】旣許之矣【林晉旣許魯莒之請】若入君必失國子盍圖之子家以告公公恐晏嬰聞之曰君固無勇而又聞是弗能久矣【不能久敵晉】齊侯登巫山以望晉師【林巫山正盧縣東北】晉人使司馬斥山澤之險𨿽所不至必斾而疏陳之【杜斥也疏建旌旗以爲陳示眾也○斥音尺又昌夜反斾步蓋反陳直覲反】使乘車者左實右僞以斾先【杜僞以衣服爲人形也建斾以先驅】輿曳柴而從之【杜輿眾也眾曳柴從車後而揚塵】齊侯見之畏其眾也乃脫歸【脫不張旗幟○脫勑活反又他外反】丙寅晦齊師夜遁師曠告晉侯曰鳥烏之聲樂齊師其遁【杜鳥烏得空營故樂也○遁徒固反樂音洛】邢伯告中行伯【杜邢伯晉大夫邢侯也中行伯獻子】曰有班馬之聲【林班別也夜遁馬不相見故作離別聲】齊師其遁叔向告晉侯曰城上有烏齊師其遁【林兵眾守城烏不敢止今齊城上有烏齊師其必遁走】十一月丁夘朔入平陰遂從齊師夙沙衛連大車以塞隧而殿【林以大車連相塞隧道而殿軍後此衛所欲守險○殿都練反下同】殖綽郭最曰子殿國師齊之辱也【林殖綽郭最齊之勇士杜奄人殿師故以爲辱○最徐子防反】子姑先乎乃代之殿衛殺馬於隘以塞道【杜恨二子故塞其道欲使晉得之○隘於懈反】晉州綽及之射殖綽中肩兩矢夾脰【脰頸也○射食亦反中下仲反夾古洽反或古協反脰音豆】曰止將爲三軍獲【林生爲三軍俘獲】不止將取其衷【杜不止復欲射兩矢中央○衷音忠】顧曰爲私誓州綽曰有如日【杜言必不殺女明如日】乃弛弓而自後縛之【杜反縛之○弛式氏反本又作施音同】其右具丙【杜州綽之右】亦捨兵【林右主擊刺故捨兵○捨音捨】而縛郭最皆衿甲面縛【林皆不解甲反縛惟露其面○衿其鴆反】坐於中軍之鼓下晉人欲逐歸者魯衛請攻險【杜險固城守者】己夘荀偃士匄以中軍克京玆【杜在平陰城東南】乙酉魏絳欒盈以下軍克邿【欒黶死其子盈佐下軍平陰西有邿山○邿音詩】趙武韓起以上軍圍盧【林盧齊邑】弗克十二月戊戌及秦周伐雍門之萩【秦周魯大夫趙武及之其伐萩也雍門齊城門○雍於用反萩音秋】範鞅門於雍門其禦追喜以戈殺犬於門中【杜殺犬示間暇】孟莊子斬其橁以爲公琴【杜莊子孺子速也橁木名○橁勑倫反又相倫反】己亥焚雍門及西郭南郭劉難士弱率諸侯之師焚申池之竹木【林二子晉大夫申池齊南城西門齊城無池惟北門有池文十八年殺懿公納諸竹中其地多竹木○難乃多反又如字】壬寅焚東郭北郭範鞅門於揚門【齊西門】州綽門於東閭【齊東門】左驂迫還於東門中以枚數闔【林州綽之左驂追還於齊東門之中杜枚馬檛也闔門扇也數其板示不恐○驂七南反還音旋一音患數所主反闔戶臘反】齊侯駕將走郵棠【郵棠齊邑○郵音尢】太子與郭榮扣馬【杜太子光也榮齊大夫○扣音口】曰師速而疾略也【言欲略行其地無久攻意】將退矣君何懼焉且社稷之主不可以輕輕則失眾君必待之將犯之大子抽劍斷鞅乃止【林齊侯將犯之而行太子恐齊侯不止乃抽劍斷乘馬之鞅齊侯乃止不奔在馬腹曰鞅○輕遣政反斷音短】甲辰東侵及濰南及沂【杜濰水在東莞東北至北海都昌縣入海沂水出東莞蓋縣至下邳入泗○濰本又作維音同沂魚依反】○鄭子孔欲去諸大夫【林子孔卽公子嘉杜欲専權】將叛晉而起楚師以去之【林知晉不輿已故將叛晉而起楚師伐鄭借楚力以去之】使告子庚子庚弗許【杜子庚楚令尹公子午】楚子聞之使揚豚尹宜【林揚豚邑大夫名宜○豚徒門反】告子庚曰國人謂不谷主社稷而不出師死不從禮【杜不能承先君之業死不得從先君之隆禮】不谷卽位於今五年【林卽位在十四年】師徒不出人其以不谷爲自逸而忘先君之業矣【杜謂己未嘗統師自出】大夫圖之其若之何子庚嘆曰君王其謂午懷安乎吾以利社稷也【杜言君王其謂我懷土而安逸乎所以不許鄭人之請者正以休息楚國而利社稷也】見使者稽首而對曰諸侯方睦於晉臣請嘗之【杜嘗試其難易也○使所吏反】若可君而繼之不可收師而退可以無害君亦無辱【杜若鄭可攻楚君則以師繼其後若不可攻臣請收兵而歸可以不爲楚之患害楚君亦不至親出以受恥辱】子庚帥師治兵於汾【杜襄城縣東北有汾丘城○汾扶云反】於是子蟜伯有子張從鄭伯伐齊【杜子張公孫黒肱】子孔子展子西守二子知子孔之謀【二子子展子西○守手又反下同】完守入保【完城郭內保守】子孔不敢防楚師【林子孔見二子有備故不敢出防楚師】楚師伐鄭次於魚陵【杜魚陵魚齒山也在南陽犨縣北鄭地】右師城上棘遂涉潁次於旃然【杜將涉潁故於水邊權築小城以爲進退之備旃然水出滎陽成臯縣束入汴○旃之然反】蒍子馮公子格率銳師侵費滑胥靡獻於雍梁【杜胥靡獻於雍梁皆鄭邑河南陽翟縣東北有雍氏城○蒍本又作防幹委反馮皮冰反費扶味反滑了八反雍於用反】右回梅山【林楚師右回鄭之梅山杜在滎陽密縣東北○回如字徐胡猥反】侵鄭東北至於虫牢而反子庚門於純門信於城下而還【信再宿也○純如字又市荀反】涉於魚齒之下【魚齒山之下有滍水故言涉】甚雨及之【林甚雨及於楚師】楚師多凍役徒幾盡晉人聞有楚師師矌曰不害吾驟歌北風又歌南風南風不競【杜歌者吹律以詠八風南風音微故曰不競也師矌惟歌南北風者聽晉楚之彊弱○凍丁弄反幾音祈】多死聲【林南風之中又多肅殺之聲】楚必無功董叔曰【林晉大夫】天道多在西北【歳在豕韋月又建亥故曰多在西北】南師不時必無功【不時謂觸歲月】叔向曰在其君之徳也【言夫時地利不如人和】

經【丁未】十有九年春王正月諸侯盟於祝柯【前年圍齊之諸侯也祝柯縣今屬濟南郡○柯古多反】晉人執邾子【稱人以執惡及民也】○公至自伐齊【無傳】○取邾田自漷水【杜取邾田以漷水爲界也漷水出東海合鄕縣西南經魯國至髙平湖陸縣入泗○漷好虢反徐音郭又虎伯反字林口郭口獲二反】○季孫宿如晉○葬曹成公【無傳】○夏衛孫林父帥師伐齊○秋七月辛夘齊侯環卒【杜世子光三與魯同盟林靈公卒子莊公光立】○晉士匄帥師侵齊至谷聞齊侯卒乃還【詳錄所至及還者善得禮】○八月丙辰仲孫蔑卒【無傳】○齊殺其大夫髙厚○鄭殺其大夫公子嘉○冬葬齊靈公【無傳】○城西郛【魯西郭○郛若夫反】○叔孫豹防晉士匄於柯【杜魏郡內黃縣東北有柯城】○城武城【杜泰山南武城縣】

十九年春諸侯還自沂上盟於督揚曰大毋侵小【督揚卽祝柯也○毋音旡】執邾悼公以其伐我故【伐魯在十七年】遂次於泗上疆我田【杜正邾魯之界也泗水名○疆居良反】取邾田自漷水歸之於我【邾田在漷水北今更以漷爲界故曰取邾田】晉侯先歸公享晉六卿於蒲圃【杜六卿過魯】賜之三命之服軍尉司馬司空輿尉奄皆受一命之服【杜如鞍戰還之賜惟無先輅】賄荀偃束錦加璧乘馬先吳壽夢之鼎【荀偃中軍元帥故特賄之五匹爲束四馬爲乘壽夢吳子乘也獻鼎於魯因以爲名古之獻物必有以先今以璧馬爲鼎之先○乘繩證反先悉薦反又如字夢莫公反】荀偃癉疽生瘍於頭【杜癉疽惡創林瘍疸屬在頭曰瘍荀偃旣患惡創又生瘍於頭○癉丁但反徐音旦疽七徐反瘍音羊】濟河及著雍病目出【林因病痛而目睛努出○著張慮反雍於用反】大夫先歸者皆反士匄請見弗內請後曰鄭甥可【杜士匄中軍佐故問後也鄭甥荀吳其母鄭女見賢徧反】二月甲寅卒而視不可含【杜目開口噤○視如字徐市至反含戶暗反下同】宣子盥而撫之曰事吳敢不如事主猶視【杜大夫稱主林言不合其心目猶開視○盥音管】欒懷子曰其爲未卒事於齊故也乎【杜懷子欒盈○爲於僞反】乃復撫之曰主苟終所不嗣事於齊者有如河乃瞑受含【杜嗣續也○瞑亡丁反又亡千反桓譚以爲荀偃病而目出初死其目未合屍冷乃合非其有所知也傳因其異而記之耳】宣子出曰吾淺之爲丈夫也【自愧以私待人】○晉欒魴帥師從衛孫文子伐齊【爲懷子之言故也欒魴欒氏族不書兵並林父不別告也經書夏從告】○季武子如晉拜師【杜謝討齊】晉侯享之範宣子爲政【代荀偃將中軍】賦黍苗【杜黍苗詩小雅美召伯勞來諸侯如陰雨之長黍苗也諭晉君憂勞魯國猶召伯】季武子興再拜稽首曰小國之仰大國也如百谷之仰膏雨焉若常膏之其天下輯睦豈惟敝邑賦六月【六月尹吉甫佐天子徵伐之詩以晉侯比吉甫出徵以匡王國○仰如字徐五亮反下同膏如字徐古報反輯音集】○季武子以所得於齊之兵作林鐘而銘魯功焉【林鐘律名鑄鐘應林鐘因以爲】聲名臧武仲謂季孫曰非禮也夫銘天子令徳【天子銘徳不銘功】諸侯言時計功【杜舉得時動有功則可銘也】大夫稱伐【銘其功伐之勞】今稱伐則下等也計功則借人也【林今林鐘銘功若從稱伐之例則三等之中此爲最下若欲計其功勞則借晉之力非已功也○借如字又積亦反】言時則妨民多矣何以爲銘且夫大伐小取其所得以作彛器【杜彛常也謂鐘鼎爲宗廟之常器○夫音扶彛以之反】銘其功烈以示子孫昭明徳而懲無禮也【杜昭已之明徳而懲戒他人之無禮】今將借人之力以救其死若之何銘之小國幸於大國【杜以勝大國爲幸】而昭所獲焉以怒之亡之道也【林昭明其所獲之兵器以取怒大國是乃危亡之道爲城西郛武城傳】○齊侯娶於魯曰顏懿姬無子其侄鬷聲姬生光以爲太子【杜兄子曰侄顏鬷皆二姬母姓因以爲號懿聲皆諡○侄直結反鬷子公反】諸子仲子戎子戎子嬖【諸子諸妾姓子者二子皆宋女○嬖必計反】仲子生牙屬諸戎子【材仲子以戎子嬖幸故以所生子托之○屬之蜀反】戎子請以爲大子許之【齊侯許之】仲子曰不可廢常不祥【廢立嫡之常】間諸侯難【林間諸侯之列事難成也○間間側之間】光之立也列於諸侯矣【杜列諸侯之防】今無故而廢之是專黜諸侯【謂光已有諸侯之尊】而以難犯不祥也【林又以難成之事而犯不善】君必悔之公曰在我而已遂東太子光【杜廢而徙之東鄙】使髙厚傅牙以爲大子夙沙衛爲少傅齊侯疾崔杼微逆光疾病而立之光殺戎子【林崔杼使徵服迎故大子光靈公疾病而立光以爲君光怨戎子廢已故殺之○少詩照反杼直呂反】屍諸朝非禮也婦人無刑【無黥刖之刑】𨿽有刑不在朝市【杜謂犯死刑者猶不暴屍】夏五月壬辰晦齊靈公卒【經書七月辛夘光定位而後起】莊公卽位【大子光也】執公子牙於句瀆之丘以夙沙衛易已衛奔髙唐以叛【杜光謂衛教公易已髙唐在祝柯縣西北○句古侯反瀆音豆】○晉士匄侵齊及谷聞喪而還禮也【杜禮之常不必待君命林禮不伐喪故善其還師】○於四月丁未【於此年四月】鄭公孫蠆卒赴於晉大夫範宣子言於晉侯以其善於伐秦也【十四年晉伐秦子蟜見諸侯師而勸之濟涇】六月晉侯請於王王追賜之大路使以行禮也【杜大路天子所賜車之總名以行葬禮傳言大夫有功則賜服路】○秋八月齊崔杼殺髙厚於灑藍而兼其室【林髙厚爲公子牙太傅故殺之林灑藍齊地○灑色買反徐所綺反藍力甘反】書曰齊殺其大夫從君於昏也【傳解經不言崔杼殺而爲國討文】○鄭子孔之爲政也專【杜專權】國人患之乃討西宮之難【十年尉止等作難西宮子孔知而不言○難乃旦反下同】與純門之師【前年子孔召楚師至純門】子孔當罪以其甲及子革子良氏之甲守【杜以自守也○守手又反下同】甲辰子展子西率國人伐之殺子孔而分其室書曰鄭殺其大夫專也【亦以國討爲文】子然子孔宋子之子也【子然子華父】士子孔圭嬀之子也【杜宋子圭嬀皆鄭穆公妾士子孔子良父○嬀居危反】圭嬀之班亞宋子而相親也【○亞次也】士子孔亦相親也【林二毋相親故士子孔與子然子孔亦甚相親愛】僖之四年子然卒【杜鄭僖四年魯襄六年】簡之元年士子孔卒【杜魯襄八年】司徒孔實相子革子良之室【杜司徒孔卽子孔林司徒孔與二父相親故相助其子○相息亮反】三室如一【杜言同心】故及於難【杜故二子並及難】子革子良出奔楚子革爲右尹【林子革卽鄭舟爲楚右尹之官】鄭人使子展當國子西聽政立子產爲卿【林簡公猶幼故大夫當國】○齊慶封圍髙唐弗克【杜夙沙衛以叛故圍之】冬十一月齊侯圍之見衛在城上號之乃下【杜衛下與齊侯語○號徐胡報反召也又戶刀反】問守備焉以無備告揖之乃登【杜齊侯以衛告誠揖而禮之欲生之也衛志於戰死故不順齊侯之揖而還登城】聞師將傅食髙唐人殖綽工僂防夜縋納師【杜殖綽工僂防齊大夫因其防食夜縋城納齊師○傅音附食音嗣僂力侯反縋直僞反】醢衛於軍【○醢音海】○城西郛懼齊也【杜前年與晉伐齊又鑄其器爲鐘故懼】○齊及晉平盟於大隧【大隧地闕○隧音遂】故穆叔防範宣子於柯【齊晉平魯懼齊故爲柯防以自固】穆叔見叔向賦載馳之四章【四章曰控於大邦誰因誰極控引也取其欲引大國以自救助】叔向曰敢不承命【叔向度齊未肯以盟服故許救齊】○穆叔歸曰齊猶未也不可以不懼【林言齊猶未服於晉不可以不知所懼】乃城武城○衛石共子卒【杜石買○共音恭】悼子不哀【杜買之子石惡】孔成子曰是謂蹷其本【杜蹷猶拔也林孔成子衛大夫言父死不哀是謂拔其本○蹷其月反又居衛反】必不有其宗【爲二十八年石惡出奔傳】

經【戊申】二十年春王正月辛亥仲孫速防莒人盟於向【向莒邑○向舒亮反】○夏六月庚申公防晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵【杜澶淵在頓丘縣南今名繁汗此衛地又近戚田○澶市然反】○秋公至自防【無傳】○仲孫速帥師伐邾○蔡殺其大夫公子燮【莊公子】蔡公子履出奔楚【夑母弟也】陳侯之弟黃出奔楚【稱弟明無罪也】○叔老如齊○冬十月丙辰朔日有食之【無傳】○季孫宿如宋

傳二十年春及莒平孟莊子防莒人盟於向督揚之盟故也【杜莒數伐魯前年諸侯盟督揚以和解之故二國自復共盟結其好】○夏盟於澶淵齊成故也【杜齊與晉平】○邾人驟至以諸侯之事弗能報也【林驟數也謂十五年十七年伐魯以魯國前年從諸侯之役不能報伐於邾】秋孟莊子伐邾以報之【杜旣盟而又伐之非】○蔡公子燮欲以蔡之晉【林欲背楚以蔡服事於晉】蔡人殺之公子履其母弟也故出奔楚【杜與兄同謀故】陳慶虎慶寅畏公子黃之偪【二慶陳卿恐黃偪奪其政】愬諸楚曰與蔡司馬同謀【林蔡司馬卽公子燮杜同欲之晉】楚人以爲討【杜楚責陳】公子黃出奔楚【奔楚自理】初蔡文侯欲事晉曰先君與於踐土之盟【杜先君文侯父莊侯甲午也踐土盟在僖二十八年○與音預】晉不可棄且兄弟也畏楚不能行而卒【林畏偪於楚不能行其言而卒宣十七年文侯卒】楚人使蔡無常【林徵發無準】公子燮求從先君以利蔡不能而死【林求從先君從晉之言以爲蔡國之利與蔡人不相能而死於禍】書曰蔡殺其大夫公子燮言不與民同欲也【杜罪其違眾】陳侯之弟黃出奔楚言非其罪也【稱弟罪陳侯及二慶】公子黃將出奔呼於國曰慶氏無道求專陳國暴蔑其君而去其親五年不滅是無天也【林言三慶所爲無道求專制陳國之權陵暴欺蔑於陳侯而去陳侯兄弟之親若過五年而不滅亡是無天道福善禍淫之理也爲二十三年陳殺二慶傳○呼好故反去起呂反】○齊子初聘於齊禮也【林齊子卽叔老齊魯有怨朝聘禮絕今始復通故曰初繼好息民故曰禮】○冬季武子如宋報向戌之聘也【向戌聘在十五年】褚師叚逆之以受享【杜叚共公子子石也逆以入享受享禮○褚張呂反】賦常棣之七章以卒【杜武子賦也七章以卒盡八章取其妻子好合如鼓瑟琴宜爾室家樂爾妻帑言二國好合宜其室家相親如兄弟○棣大計反】宋人重賄之歸復命公享之賦魚麗之卒章【杜魚麗詩小雅卒章曰物其有矣維其時矣諭聘宋得其時○麗力馳反】公賦南山有臺【杜南山有臺詩小雅取其樂只君子邦家之基邦家之光諭武子奉使能爲國光輝】武子去所曰臣不堪也【杜去所避席】○衛恵子疾召悼子【杜悼子喜】曰吾得罪於君悔而無及也名藏在諸侯之防曰孫林父殖出其君【林逐衛獻公在十四年○出如字徐音黜】君入則掩之【杜掩惡名】若能掩之則吾子也【林若能爲我納君掩其惡名則有光其父可以爲我之子】若不能猶有鬼神吾有餒而已不來食矣【杜餒餓也○餒奴罪反】悼子許諾恵子遂卒【爲二十六年衛侯歸傳】左傳杜林合注卷二十八

欽定四庫全書

左傳杜林合注卷二十九明

王道焜

趙如源同編

襄公五

經【己酉】二十有一年【林是年十一月庚子孔子生何休注作己夘歲】春王正月公如晉○邾庶其以漆閭丘來奔【杜二邑在髙平南平陽縣東北有漆鄕西北有顯閭亭以邑出爲叛適魯而言來奔內外之辭林於是公猶在晉季孫宿納之也○漆徐音七閭力於反】○夏公至自晉【無傳】○秋晉欒盈出奔楚【盈不能防閒其母以取奔亡稱名罪之】○九月庚戌朔日有食之【無傳】○冬十月庚辰朔日有食之【無傳】○曹伯來朝○公會晉侯齊侯宋公衛侯鄭伯曹伯莒子邾子於商任【商任地闕○任音壬】

傳二十一年春公如晉拜師及取邾田也【杜謝十八年伐齊之師漷水之田】○邾庶其以漆閭丘來奔【庶其邾大夫】季武子以公姑姊妻之【杜計公不得有未嫁始姊蓋寡者二人公姑姊林以公之始及姊是二人也或曰列女傳稱梁有節姑妹渭父之姊也此云姑姊是父之姊也一人耳以杜氏爲誤案成一年楚侵及陽橋孟孫往賂以公衡爲質杜云衡成公子也楚師及宋公衡逃歸臧宣叔曾云衡父不忍數年之不宴以棄魯國則公衡之年下計猶十七八成公是其父固當三十有餘矣成二年至此三十八嵗姑又成公之姊則年近七十矣假令公衡非成公之子猶是成公之弟成五年伯姬歸於宋伯者長稱九年始嫁則爲成公之妹成公不得有姊矣若成公別有庶長之姊以成公公衡之年推之亦不復堪嫁故知二人也惟公羊以成公卽位年防據左氏成四年傳云公如晉晉侯見公不敬公歸欲求成於楚得季文子諫而止此非年防也反覆推之杜氏不誤○妻七計反下同】皆有賜於其従者【林皆有嘗賜於庶其之従亡者○従才用反下同】於是魯多盜季孫謂臧武仲曰子盍詰盜【詰治也○詰起吉反】武仲曰不可詰也紇又不能季孫曰我有四封而詰其盜何故不可子爲司宼將盜是務去若之何不能武仲曰子召外盜而大禮焉何以止吾盜【杜吾謂國中○去起呂反下皆同】子爲正卿而來外盜使紇去之將何以能庶其竊邑於邾以來子以姬氏妻之而與之邑【杜使食漆閭丘】其従者皆有賜焉若大盜禮焉以君之姑姊與其大邑【林大盜謂庶其則禮貌而嫁以君之姑及姊與之食邑】其次皁牧輿馬【杜其次庶其之従者林給其賤役従皁至牧凡八等之人○皁在早反凡八等之人謂皁輿僚僕臺圉牧也】其小者衣裳劍帶【林其小如従者之微賤亦以衣裳劍帶賜之】是賞盜也賞而去之其或難焉【林賞其大盜去其小盜或者其難去焉】紇也聞之在上位者灑濯其心壹以待人軌度其信可明徵也【林冼滌其利欲之私心専臺以待乎人其法皆一度於信前後所行皆可明驗○灑西禮反濯直角反度待洛反】而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也【林若上之人賞盜而喜其所爲則下之人亦爲盜以肆其所爲亦其所宜然也】又可禁乎夏書曰念玆在玆【此逸書也玆此也謂行此事當念使可施之於此】釋玆在玆【釋除也謂欲有所治除於人亦當顧已得無亦有之】名言玆在玆【名此事言此事亦皆當令可施於此】允出玆在玆【允信也信出於此則善亦在此】惟帝念功【言帝念功則功成也】將謂由已壹也【言非但意念而已當須信已誠至】信由已壹而後功可念也【林誠信之道由已専壹而後念功則功可成】庶其非卿也以地來𨿽賤必書重地也【重地故書其人其人書則惡名彰以懲不義】○齊侯使慶佐爲大夫【慶佐崔杼黨】復討公子牙之黨執公子買於句瀆之丘公子鉏來奔叔孫還奔燕【三子齊公族言荘公斥逐親戚以成崔慶之勢終有弒殺之禍○鉏仕居反還音旋】○夏楚子庚卒楚子使防子馮爲令尹訪於申叔豫【杜叔豫叔時姑置防子馮私問於叔豫】叔豫曰國多寵而王弱【言弱政教而貴人彊】微國不可爲也遂以疾辭方暑闕地下冰而牀焉【林掘地下冰其中而安牀於上○闕求月反】重繭衣裘鮮食而寢【杜繭綿衣林重綿衣裘示其寒少食而寢示其弱○繭古典反衣於旣反鮮息淺反少也下鮮過同】楚子使醫視之復曰瘠則甚矣【杜瘠瘦也○瘠在亦反】而血气未動【杜言無疾】乃使子南爲令尹【杜子南公子追舒也爲二十二年殺追舒傳】○欒桓子娶於範宣子生懷子【杜桓子欒黶懷子盈也】範鞅以其亡也怨欒氏【十四年欒黶疆逐範鞅使奔秦】故與欒盈爲公族大夫【林十六年士鞅欒盈同爲公族大夫】而不相能桓子卒欒祁與其老州賓通【杜欒祁桓子妻範宣子女盈之母也範氏堯後祁姓林老欒氏之家臣也○能如字徐乃代反】防亡室矣【杜言亂甚○防其依反】懷子患之祁懼其討也【林懼其治州賔之罪】愬諸宣子曰盈將爲亂以範氏爲死桓主而専政矣【林桓主卽欒黶大夫稱主也謂欒盈以範氏欺欒黶爲已死而専晉國之政】曰吾父逐鞅也不怒而以寵報之【林欒黶嘗逐範鞅宣子不爲欒黶責怒範鞅而反與鞅寵位】又與吾同官而専之【杜同爲公族大夫而鞅専其權勢】吾父死而益富【林自欒黶死而範宣子益富彊】死吾父而専於國有死而已吾蔑従之矣【假言宣子専政盈欲以死作難】其謀如是懼害於主吾不敢不言範鞅爲之徴【林範鞅素怨懷子故證其有此謀】懷子好施士多歸之宣子畏其多士也信之【杜範宣子畏欒懷子之多得士心遂信欒祁士鞅之譖○好呼報反施式防反】懷子爲下卿【杜下軍佐】宣子使城著而遂逐之【杜著晉邑在外易逐○著直據反又張慮反】秋欒盈出奔楚宣子殺箕遺黃淵嘉父司空靖邴豫董叔邴師申書羊古虎叔羆【十子皆晉大夫欒盈之黨也羊舌虎叔向弟○邴音丙羆彼皮反】囚伯華叔向籍偃【籍偃上軍司馬】人謂叔向曰子離於罪其爲不知乎【杜離麗也林譏其受囚而不能去○知音智下同】叔向曰與其死亡若何【杜言𨿽囚何若於死亡】詩曰優防遊哉聊以卒嵗知也【杜詩小雅言君子優遊於衰世所以辟害卒其壽是亦知也○詩小雅案今小雅無此全句惟采菽詩云優哉遊哉亦是戾矣】樂王鮒見叔向曰吾爲子請叔向弗應出不拜【杜樂王駙晉大夫樂桓子○鮒音附】其人皆咎叔向叔向曰必祁大夫【杜祁大夫祁奚也食邑於祁因以爲氏祁縣今屬大原】室老聞之【杜室老卽叔向之家臣】曰樂王鮒言於君無不行【杜其言皆得行】求赦吾子吾子不許【杜謂不應出不拜】祁大夫所不能也【杜不能動君】而曰必由之何也叔向曰樂王鮒従君者也何能行祁大夫外舉不棄讐內舉不失親其獨遺我乎【林言樂王鮒不能匡正其君以順従爲悅者也何能必行其言祁大夫之舉賢也其舉於外不棄解狐之讐其舉於內不失祁午之親其獨肯遺棄於我乎】詩曰有覺徳行四國順之【杜詩大雅言徳行直則天下順之○行下孟反】夫子覺者也【林夫子謂祁大夫杜覺較然正直】晉侯問叔向之罪於樂王鮒對曰不棄其親其有焉【杜言叔向篤親親必與叔虎同謀林蓋樂王鮒恨叔向不應不拜故以此對】於是祁奚老矣【杜老去公族大夫】聞之乘馹而見宣子【林馹車也○馹人實反】曰詩曰恵我無疆子孫保之【林詩周頌也言文武有恵訓之徳加於百姓故子孫保賴之○疆居良反】書曰聖有謩勲明徵定保【杜逸書謩謀也勲功也言聖哲有謀功者當明信定安之○謩莫胡反勲如字書作訓】夫謀而鮮過恵訓不倦者叔向有焉【杜謀鮮過有謩勲也恵訓不倦恵我無疆也】社稷之固也猶將十世宥之以勸能者【林十成數故言十世之後子孫有罪猶將加以寛宥以勸勉才能之士○宥音又】今壹不免其身以棄社稷【林壹以弟故不免叔向之身以棄絕社稷之所倚賴】不亦惑乎鯀殛而禹興【杜言不以父罪廢其子○鯀古本反殛紀力反】伊尹放太甲而相之卒無怨色【杜太甲湯孫也荒淫失度伊尹放之桐宮三年攺悔而復之而無恨心言不以一怨妨大徳○大音泰相息亮反】管蔡爲戮周公右王【言兄弟罪不相及○右音又】若之何其以虎也棄社稷【林如之何以叔虎之故而棄社稷之所倚賴】子爲善誰敢不勉多殺何爲宣子說與之乘以言諸公而免之【杜共載入見公○說音悅乘繩證反】不見叔向而歸【杜言爲國非私叔向也】叔向亦不告免焉而朝【杜不告謝之明不爲已】初叔向之母妬叔虎之母美而不使【不使見叔向父○妬丁故反】其子皆諫其母其母曰深山大澤實生龍蛇【杜言非常之地多生非常之物】彼美余懼其生龍蛇以禍女女敝族也【杜敝衰壤也龍蛇諭奇怪也○女汝汝】國多大寵不仁人間之不亦難乎余何愛焉【林晉國六卿専權多大寵愛而有奇怪殘暴不仁之人間厠其間不亦難以免於禍乎我又何愛於此委而不使見於父哉】使往視寢生叔虎美而有勇力欒懷子嬖之故羊舌氏之族及於難欒盈過於周周西鄙掠之【林欒盈奔楚道過周地周西鄙之人刼掠其財物○難乃旦反掠音亮】辭於行人【杜王行人也】曰天子陪臣盈【諸侯之臣稱於天子曰陪臣】得罪於王之守臣【範宣子爲王所命故曰守臣○守手又反】將逃罪罪重於郊甸【重得罪於郊甸謂爲郊甸所侵掠也郭外曰郊郊外曰甸○重直用反甸徒練反】無所伏竄敢布其死【布陳也】昔陪臣書能輸力於王室王施恵焉【杜輸力謂輔相晉國以翼戴天子林天子施恵賜之命服】其子黶不能保任其父之勞大君若不棄書之力亡臣猶有所逃【大君謂天王○任音壬】若棄書之力而思黶之罪臣戮余也【杜罪戮之餘】將歸死於尉氏【杜尉氏討姦之官】不敢還矣敢布四體惟大君命焉【杜布四體言無所隠】王曰尢而效之其又甚焉【尢晉逐盈而自掠之是效尢】使司徒禁掠欒氏者歸所取焉【林司徒以刑教民掌追胥盜賊之事故使禁掠欒氏者歸其所掠取之財物】使出諸轘轅【杜送迎賔客之官也轘轅關在緱氏縣東南○轅音袁】○冬曺武公來朝始見也【卽位三年始來見公】○防於商任錮欒氏也【禁錮欒盈使諸侯不得受○錮音固】齊侯衛侯不敬叔向曰二君者必不免防朝禮之經也禮政之輿也政身之守也【林禮以防朝而定故防朝爲禮之常經政須禮而行故禮爲政之輿政存則身安故政爲身之守衛】怠禮失政失政不立是以亂也【爲二十五年齊弒光二十六年衛弒剽傳】○知起中行喜州綽邢蒯出奔齊【四子晉大夫○知音智行戶郎反蒯苦怪反】皆欒氏之黨也樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉【杜言不爲已用】王鮒曰子爲彼欒氏乃亦子之勇也【杜言子待之如欒氏亦爲子用也】○齊荘公朝指殖綽郭最曰是寡人之雄也【林雄猶勇也】州綽曰君以爲雄誰敢不雄然臣不敏平陰之役先二子鳴【十八年晉伐齊及平陰州綽獲殖綽郭最故自比於雞鬭勝而先嗚○先悉薦反】荘公爲勇爵【設爵位以命勇士】殖綽郭最欲與焉【自以爲勇○與音預丁同】州綽曰東閭之役臣左驂迫還於門中識其枚數【杜識門板數亦在十八年○枚本亦作板】其可以與於此乎公曰子爲晉君也【林言子之勇乃爲晉君非爲齊也○爲幹僞反反】曰臣爲新【林言臣但爲僕人尙新未得效勇耳】然二子者譬於禽獸臣食其肉而寢處其皮矣【譬言嘗射得之○言未足以爲勇也】

經【庚戌】二十有二年春王正月公至自防【無傳】○夏四月○秋七月辛酉叔老卒【無傳子叔齊子】○冬公防晉侯齊侯宋公衛侯鄭伯曺伯莒子邾子薛伯杞伯小邾子於沙隨【林沙隨宋地】○公至自防【無傳】○楚殺其大夫公子追舒【林子南也書名者寵近小人貪而多馬爲國所患】

傳二十二年春臧武仲如晉【公頻與晉侯外防今各將罷還魯之守卿遣武仲爲公謝不敏故不書】雨過禦叔禦叔在其邑將飲酒【林禦叔魯禦邑大夫武仲過之遇雨○過古禾反禦魚呂反又魚據反】曰焉用聖人【武仲多知時人謂之聖○焉於防反】我將飲酒而已雨行何以聖爲【杜言我但欲飲酒而已無所用聖人且武仲出行而遇雨不知晴雨何以爲知且聖也】穆叔聞之曰不可使也而傲使人【林言禦叔不任使四方而傲慢武仲承命出使之人○傲五報反使人所吏反】國之蠧也令倍其賦【古者家有國邑故以重賦爲罰傳言穆叔能用教○蠧下故反】○夏晉人徵朝於鄭【杜召鄭使朝】鄭人使少正公孫僑對【杜少正鄭卿官也公孫僑子產○少詩照反僑其驕反】曰在晉先君悼公九年我寡君於是卽位【杜魯襄八年】卽位八月【卽位年之八月】而我先大夫子駟従寡君以朝於執事執事不禮於寡君【杜言朝執事謙不敢斥晉侯】寡君懼因是行也我二年六月朝於楚【杜因朝晉不見禮生朝楚心】晉是以有戲之役【在九年○戱許宜反】楚人猶競而申禮於敝邑敝邑欲従執事而懼爲大尢【林競彊也是年冬楚伐鄭謂申禮於鄭蓋飾詞尢過也言鄭人𨿽欲從晉而懼爲大過】曰晉其謂我不共有禮是以不敢攜貳於楚【林言音其將責鄭不共順於有禮之國是以不敢攜離而冇貳心於楚○共音恭】我四年三月先大夫子蟜又従寡君以觀釁於楚【杜實朝言觀釁飾亂也言欲往視楚知可去否】晉於是乎有蕭魚之役【在十一年】謂我敝邑邇在晉國譬諸艸木吾臭味也【杜晉鄭同姓故】而何敢差池【杜差池不齊一○差初宜反又初佳反一音七河反池徐本作沱直知反又徒河反】楚亦不競寡君盡其土實【杜土地所有】重之以宗器【杜宗廟禮樂之器鐘罄之屬○重直用反】以受齊盟【杜齊同也】遂帥羣臣隨於執事以防嵗終【言朝正於晉】貳於楚者子侯石孟歸而討之【杜石孟石防林蓋飾詞也其實鄭使石防告絕於楚楚人執之】湨梁之明年【林湨梁在十六年明年則十七年矣】子蟜老矣公孫夏従寡君以朝於君見於嘗酎【杜酒之新熟重者爲酎甞新飲酒爲嘗酎林蓋鄭伯見於晉君嘗酎之時○見賢徧反又如字酎直又反】與執燔焉【林燔祭肉也與執燔肉以助祭○與音預燔又作膰音煩】間二年聞君將靖東夏【杜謂二十年澶淵盟○間間厠之間又如字】四月又朝以聴事期【杜先澶淵二月往朝以聴防期】不朝之間【林其間不朝於晉之時】無嵗不聘無役不従以大國政令之無常國家罷病不虞薦至【杜薦仍也○罷音皮薦音薦反】無日不惕豈敢忘職【惕懼也○惕他歷反】大國若安定之其朝夕在廷何辱命焉【杜言自將往不須來召】若不卹其患而以爲口實【口實但有其言而已】其無乃不堪任命而剪爲仇讐【杜剪削也謂見剝削不堪命則成仇讐○任音壬】敝邑是懼其敢忘君命委諸執事執事實重圖之【傳言子產有辭所以免大國之討】○秋欒盈自楚適齊晏平仲言於齊侯曰商任之防受命於晉【杜受錮欒氏之命】今納欒氏將安用之小所以事大信也失信不立君其圖之弗聴退告陳文子曰君人執信臣人執共忠信篤敬上下同之天之道也君自棄也弗能久矣【爲二十五年齊弒其君光傳】○九月鄭公孫黑肱有疾歸邑於公【杜黑肱子張】召室老宗人立段【杜段子石黑肱子】而使黜官薄祭【杜使其子段減黜其官無多受職省薄其祭無多用牲】祭以特羊殷以少牢【杜四時祭以一羊三年盛祭祀羊豕殷盛也】足以共祀盡歸其餘邑【林食邑足以供祭祀之外盡歸其餘於公○盡津忍反】曰吾聞之生於亂世貴而能貧民無求焉可以後亡【林位𨿽貴而能不極其富國之貧民無所求欲於我可以免禍而死亡在他人後】敬共事君與二三子生在敬戒不在富也【人之所以保其生者在於共敬而戒謹不在於極其富有也】己巳伯張卒君子曰善哉詩曰愼爾侯度用戒不虞鄭子張其有焉【杜詩大雅侯維也義取愼法度戒未然】○冬防於沙隨復錮欒氏也【晉知欒盈在齊故復錮也】欒盈猶在齊晏子曰禍將作矣齊將伐晉不可以不懼【爲明年齊伐晉傳】○楚觀起有寵於令尹子南【林子南卽公子追舒】未益祿而有馬數十乘【林祿少而馬多蓋觀起恃其寵愛招權納賄所致杜言子南偏寵觀起令富○數所主反乘繩證反】楚人患之王將討焉子南之子棄疾爲王禦士【杜禦王車者】王每見之必泣棄疾曰君三泣臣矣敢問誰之罪也【林言康王凡三見臣而泣矣敢問所以泣者其罪在誰】王曰令尹之不能爾所知也國將討焉爾其居乎【杜問能止事我否】對曰父戮子居君焉用之泄命重刑臣亦不爲【杜漏泄君命罪之重○焉於防反下焉皆同】王遂殺子南於朝轘觀起於四竟【杜轘車裂以徇○轘音患竟音境下同】子南之臣謂棄疾請徙子屍於朝【林子謂子南蓋欲犯命取殯】曰君臣有禮惟二三子【林言君之殺臣臣之事君皆有禮制惟二三家臣其少忍之杜不欲犯命移屍】三日棄疾請屍王許之旣葬其徒曰行乎【行去也】曰吾與殺吾父行將焉入【林棄疾言我知王欲殺子南而不告是與殺吾父𨿽去他國將安所欲言無所容○與音預殺如字一音弒】曰然則臣王乎曰棄父事讐吾弗忍也【於事是讐於實是君故𨿽謂讐而不敢報】遂縊而死【傳譏康王與人子謀其父失君臣之義○縊一賜反】復使防子馮爲令尹公子齮爲司馬屈建爲莫敖【屈建子木也○齮五綺反屈居勿反】有寵於防子者八人皆無祿而多馬他日朝與申叔豫言弗應而退従之入於人中【杜申叔辟防子不欲與語】又従之遂歸【杜申叔遂歸其家】退朝見之【杜防子就申叔家見之】曰子三困我於朝【林子謂申叔不應入人中遂歸凡三困辱我於朝】吾懼不敢不見吾過子姑告我何疾我也對曰吾不免是懼何敢告子【言吾與子並罪故不敢與子語○見賢徧反】曰【可何】故對曰昔觀起有寵於子南子南得罪觀起車裂何故不懼自禦而歸不能當道【林防子聞申叔之言惶懼自禦其車而歸意不在禦故不能當道】至【林防子馮歸至其家】謂八人者曰吾見申叔夫子所謂生死而肉骨也【杜已死復生白骨更肉】知我者如夫子則可【杜夫子爲申叔也如夫子謂以義匡已】不然請止【杜止不相知】辭八人者而後王安之【杜辭遣之】○十二月鄭遊昄將如晉【遊昄公孫蠆子○昄普扳反】未出竟遭逆妻者奪之以館於邑【林路遇迎妻以歸其家者奪其妻捨止其邑不復行】丁巳其夫攻子明殺之以其妻行【林子明卽遊昄杜十二月無丁巳丁巳十一月十四日也】子展廢良而立大叔【按良遊昄子大叔昄弟○大音泰】曰國卿君之貳也民之主也不可以苟請捨子明之類【杜子明之罪而良又不賢故○捨音捨】求亡妻者使復其所使遊氏勿怨【林求亡妻而殺子明者使復其所居使遊昄之家勿怨亡妻者蓋鄭國不討専殺之人所以抑疆扶弱臨時之宜】曰無昭惡也【杜交怨則久之不修益明也】

經【辛亥】二十有三年春王二月癸酉朔日有食之【無傳】○三月己巳杞伯匄卒【杜五同盟林孝公卒弟文公姑容立○姑古害反】○夏邾畀我來奔【無傳畀我是庶其之黨同有竊邑叛君之罪來奔故書○畀必利反】○葬杞孝公【無傳】○陳殺其大夫慶虎及慶寅【書名皆罪其専國叛君言及史異辭無義例】○陳侯之弟黃自楚歸於陳【諸侯納之曰歸黃至楚自理得直故爲楚所納】○晉欒盈復入於晉【以惡入曰復入】入於曲沃【兵敗奔曲沃據曲沃眾還與君爭非欲出附他國故不言叛】○秋齊侯伐衛遂伐晉【杜兩事故言遂林此以其書遂何齊始伐盟主也自袁婁以來齊世従晉於是始叛則晉伯衰而諸侯二矣晉之衰諸夏之憂】○八月叔孫豹帥帥救晉次於雍楡【豹救晉待命於雍楡故書次雍楡晉地汲郡朝歌縣東有雍城林次而後救匿其救之之形也救而先次宣其救之之聲也自救晉而天下益多故矣盟於宋而南北之勢成防於申而淮夷至戰於雞父而吳之敗者六國於越入吳春秋終焉蓋於是焉始故謹而書之也是故是救盟主他救皆不書如昭二十一年晉以諸侯之師救宋三十年楚救徐之類皆不書以爲不足書也○雍於用反】○己夘仲孫速卒【孟荘子也】○冬十月乙亥臧孫紇出奔邾【書名者阿順季氏爲之廢長立少以取奔亡罪之】○晉人殺欒盈○齊侯襲莒【按輕行掩其不備曰襲因伐晉還襲莒不言遂者間有事耳春秋書襲者此特筆也】

傳二十三年春杞孝公卒晉悼夫人喪之【杜悼夫人晉平公母杞孝公姊妹林以兄弟之禮喪之○喪如字徐息浪反】平公不徹樂非禮也【不徹去也】禮爲鄰國闕【禮諸侯絕期故以鄰國責之○爲於僞反下同】○陳侯如楚【往朝也】公子黃愬二慶於楚楚人召之【杜二慶虎及寅也二十年二慶譖黃黃奔楚自理今陳侯往楚了信黃爲召二慶○愬悉路反】使慶樂往殺之【慶樂二慶之族二慶畏誅故不敢自往○使慶樂往絕句】慶氏以陳叛【杜因陳侯在楚而叛之不書叛不以告】夏屈建従陳侯圍陳陳人城【杜治城以距君屈建楚莫敖○従才用反又如字】板隊而殺人役人相命各殺其長【杜築城之版墜地慶氏忿其不用心遂殺築人執役之人怨慶氏殺人乃相告作亂各殺其隊伍之長○隊直類反長丁丈反】遂殺慶虎慶寅楚人納公子黃君子謂慶氏不義不可肆也【林肆放也言不可放在人上】故書曰惟命不於常【杜周書康誥言有義則存無義則亡】○晉將嫁女於吳齊侯使析歸父媵之以藩載欒盈及其士【林以藩車之有障蔽者載欒盈及其腹心瓜牙之士使若媵妾在其中○析星歷反媵以證反藩方元反】納諸曲沃【欒盈邑也】欒盈夜見胥午而告之【杜胥午守曲沃大夫夜見不欲使人知】對曰不可天之所廢誰能興之子必不免吾非愛死也知不集也【杜集成也○知音智又如字】盈曰𨿽然因子而死吾無悔矣【杜言因胥午舉事無成而死我亦無所悔恨】我實不天子無咎焉【林言我𨿽不爲天所祐子無天咎故可因】許諾伏之而觴曲沃人【杜胥午匿盈而飲其眾】樂作午言曰今也得欒孺子何如【杜孺子欒盈名言今也得欒盈何以處之】對曰得主而爲之死猶不死也【杜主謂欒盈】皆嘆有泣者爵行又言【林爵行飲酒胥午又以欒盈爲言】皆曰得主何貳之有【林言得欒盈何敢復有二心】盈出偏拜之【謝眾之思巳】四月欒盈帥曲沃之甲因魏獻子以晝入絳【杜獻子魏舒絳晉國都林以晝入絳輕兵掩晉之不備也】初欒盈佐魏荘子於下軍【杜荘子魏絳獻子之父】獻子私焉故因之【杜私相親愛林魏獻子以事私請托於欒盈】趙氏以原屏之難怨欒氏【杜成八年荘姫譖之欒郤爲徴○屏薄輕反難乃旦反】韓趙方睦【杜韓起讓趙武故和睦】中行氏以伐秦之役怨欒氏【十四年晉伐秦欒黶違荀偃命曰余馬首欲東】而固與範氏和親【杜範宣子佐中行偃於中軍】知悼子少而聴於中行氏【杜悼子知防之子荀盈也少年十七知氏中行氏同祖故相聴従○知音智少詩照反】程鄭嬖於公【杜鄭亦荀氏宗○嬖必計反】惟魏氏及七輿大夫與之【杜七輿官名惟魏獻子及七輿大夫與欒盈爲好】樂王鮒侍坐於範宣子或告曰欒氏至矣宣子懼桓子曰奉君以走固宮必無害也【杜桓子樂王鮒林固宮宮之有臺觀守備者○鮒音附走如字一音奏】且欒氏多怨子爲政欒氏自外子在位其利多矣旣有利權又執民柄【林宣子旣有晉國財利之權又執賞罰生民之柄】將何懼焉欒氏所得其惟魏氏乎而可彊取也夫克亂在權子無懈矣【林魏獻子𨿽與欒盈其心未固可以彊刼而取之夫克勝禍亂之道在於有權宣子無懈怠於用權可矣○彊其大反懈佳買反】公有姻喪【杜夫人有杞喪】王鮒使宣子墨縗冒絰【杜晉自殽戰還遂常墨縗○縗七雷反絰直結反冒絰以絰冒其首也一云縗冒絰三者皆墨之】二婦人輦以如公【杜恐欒氏有內應距之故爲婦人服而入】奉公以如固宮範鞅逆魏舒【林鞅宣子子杜用王鮒計欲彊取之】則成列旣乘【林魏獻子之兵成行列旣乘車○乘繩證反】將逆欒氏矣趨進曰欒氏帥賊以入鞅之父與二三子在君所矣【杜二三子諸大夫】使鞅逆吾子鞅請驂乘持帶【驂乘必持帶備墮隊】遂超乘【杜跳上獻子車】右撫劍左援帶【杜刼之○援音袁】命驅之出僕請【林範鞅命驅車出獻子之僕請其所至】鞅曰之公【杜之往也言往公所】宣子逆諸階【杜逆獻子也】執其手賂之以曲沃【杜恐不與已同心】初斐豹也著於丹書【杜蓋犯罪沒爲官奴以丹書其罪○斐音非又芳匪反】欒氏之力臣曰督戎國人懼之斐豹謂宣子曰苟焚丹書我殺督戎宣子喜曰而殺之所不請於君焚丹書者有如日【林而汝也杜言不負要明如日】乃出豹而閉之【林閉著門外】督戎従之逾隠而待之【林隠短墻也杜督戎見斐豹出門従之拒戰斐豹乃過短墻而待其至】督戎逾入豹自後撃而殺之範氏之徒在臺後【杜公臺之後】欒氏乘公門【欲乘登也】宣子謂鞅曰矢及君屋死之【林言賊之矢已及君屋令其致死力戰】鞅用劍以帥卒【杜用劍短兵接敵欲致死○卒子忽反】欒氏退攝車従之【杜鞅攝宣子戎車】遇欒樂【樂盈之族】曰樂免之【林範鞅吁其名而謂之曰樂免之言不免汝】死將訟女於天【杜言𨿽死猶不舎女罪○女音汝】樂射之不中又注【杜注屬矢於也○射食亦反中丁仲反】則乘槐本而覆【杜樂樂車轢槐而覆○槐音懷覆芳服反】或以防鉤之斷肘而死欒魴傷欒盈奔曲沃晉人圍之【魴欒氏族○斷音短肘音九反】○秋齊侯伐衛先驅谷榮禦王孫揮召揚爲右【杜先驅前鋒軍○召士照反】申驅成秩禦莒恆申鮮虞之傳摰爲右【杜申驅次前軍傳摰申鮮虞之子○鮮音仙摰音至】曺開禦戎晏父戎爲右【杜公禦右也○父音甫】貳廣上之登禦邢公盧蒲癸爲右【杜貳廣公副車○廣古曠反邢音刑】啟牢成禦襄罷師狼蘧疏爲右【左翼曰啟○牢魯刀反一作罕罷音皮徐音彼又皮買反蘧其居反】胠商子車禦侯朝桓跳爲右【右翼曰胠○胠起居反徐音脇朝如字又直遙反跳徒雕反】大殿商子遊禦夏之禦宼崔如爲右【杜大殷後軍○殷都練反禦魚呂反】燭庸之越駟乘【杜四人共乘殿車也傳其載此言荘公廢舊臣任武力○乘繩證反】自衛將遂伐晉晏平仲曰君恃勇力以伐盟主若不濟國之福也不徳而有功憂必及君【林無文徳而有武功憂患必將及君之身言必以驕縱致憂患】崔杼諌曰不可臣聞之小國間大國之敗而毀焉【林言齊間晉有欒盈之禍而伐之○間閒厠之間又如字】必受其咎君其圖之弗聴陳文子見崔武子【林文子陳完之孫須無武子崔杼也】曰將如君何【杜言君將伐晉如之何】武子曰吾言於君君弗聴也以爲盟主而利其難羣臣若急君於何有【林言有急不能顧君欲弒之以說晉難乃且反】子姑止之文子退告其人曰崔子將死乎謂君甚而又過之【弒君之惡過於背盟主】不得其死過君以義猶自抑也況以惡乎【林所行之義有過於君人臣之道猶自抑損不敢求過況欲以惡過其君乎】齊侯遂伐晉取朝歌【杜朝歌今屬汲郡】爲二隊入孟門登大行【杜二隊分兵爲二部孟門晉隘道大行山在河內郡北○隊徒對反徐徒猥反大音泰行徐戶郎反又如字】張武軍於熒庭【杜張武軍謂築壘壁熒庭晉地○熒戶扃反】戍郫邵【杜取晉邑而守之○郫婢之反】封少水【封晉屍於少水以爲京觀○少詩照反下同】以報平陰之役乃還【平陰役在十八年】趙勝帥東陽之師以追之獲晏犛【杜趙勝趙防之子東陽晉之山東魏郡廣平以北晏犛齊大夫○勝音升又申證反犛力之反徐音來】○八月叔孫豹帥師救晉次於雍楡禮也【救盟主故曰禮】○季武子無適子公彌長而愛悼子欲立之【杜公彌公鉏悼子紇也○適丁歷反長丁丈反下皆同】訪於申丰【申丰季氏屬大夫】曰彌與紇吾皆愛之欲擇才焉而立之【林難言立少故言欲立有才者】申丰趨退歸盡室將行他日又訪焉對曰其然將具敝車而行【杜其然猶必爾林言已將具敝車而去不敢與聞○敝婢世反徐扶滅反】乃止【杜止不立紇】訪於臧紇臧紇曰飲我酒吾爲子立之季氏飲大夫酒臧紇爲客【杜爲上賔○飲於鳩反下皆同吾爲於僞反】旣獻【已獻酒】臧孫命北面重席新樽絜之【杜命設重席於堂上北面酒樽旣新復澡潔之○重直恭反樽音尊】召悼子降逆之大夫皆起【杜臧孫下迎悼子】及旅而召公鉏【杜獻酬禮畢而通行爲旅】使與之齒【杜使従庶子之禮列在悼子之下】季孫失色【恐公鉏不従】季氏以公鉏爲馬正【杜馬正家司馬】慍而不出【杜公鉏怨怒而不肯出○慍紆運反】閔子馬見之【杜閔子馬閔馬父】曰子無然禍福無門惟人所召爲人子者患不孝不患無所【杜所位處】敬共父命何常之有【言廢置在父無常位也】若能孝敬富倍季氏可也【林父寵之則可富】姦回不軌禍倍下民可也【杜禍甚於貧賤】公鉏然之敬共朝夕恪居官次【杜次捨也恪謹居守司馬官舍○恪苦各反】季孫喜使飲已酒而以具往盡捨防【林使公鉏爲武子設燕禮季武子以享燕之具往公鉏家盡棄其具以與公鉏旃之也○捨音捨】故公鉏氏富又出爲公左宰【杜出季氏家臣仕於公】孟孫惡臧孫【杜不相善○惡烏賂反下同】季孫愛之【杜愛其成已志】孟氏之禦騶丰防好羯也【杜羯孟莊子之庶子孺子秩之弟孝伯也○騶側畱反防都簞見又之亷反好呼報反羯居竭反】曰従餘言必爲孟孫【杜爲孟孫後】再三云【林丰防再三爲羯言之】羯従之孟荘子疾丰防謂公鉏苟立羯請讐臧氏【使孟氏與公鉏共憎臧孫】公鉏謂季孫曰孺子秩固其所也【杜言孟孫死孺子秩爲其長於固所當立也】若羯立則季氏信有力於臧氏矣【杜臧氏因季孫之欲而爲定之猶爲有力今若専立孟氏之少則季氏有力過於臧氏】弗應己夘孟孫卒公鉏奉羯立於戶側【杜戶側喪主】季孫至入哭而出曰秩焉在公鉏曰羯在此矣季孫曰孺子長公鉏曰何長之有惟其才也【季孫廢鉏立紇云欲擇才故以此答之○焉於防反】且夫子之命也【林夫子謂孟莊子遂誣以爲孟莊子之命】遂立羯秩奔邾臧孫入哭甚哀多涕【林哀甚則涕多】出其禦曰孟孫之惡子也而哀如是季孫若死其若之何臧孫曰季孫之愛我疾疢也【杜常志相順従身之害○疢恥忍反】孟孫之惡我藥石也【常志相違戾猶藥石之療疾】美疢不如惡石夫石猶生我【杜愈已疾也】疢之美其毒玆多孟孫死吾亡無日矣【林愚按此乃臧武仲廢鉏立紇作不順於先及見公鉏廢秩立羯則知禍將及已哭甚哀多涕蓋冇所感而傷之也其禦不解而問故據理以答之此其所以爲多知也】孟氏閉門告於季孫曰臧氏將爲亂不使我葬【杜欲爲公鉏讐臧氏】季孫不信臧孫聞之戒【戒爲備也】冬十月孟氏將辟借除於臧氏【杜辟穿藏也於臧氏借人除葬道○辟婢亦反徐甫亦反借徐音借又如字】臧孫使正夫助之【杜正夫隧正】除於東門甲従已而視之【杜畏孟氏故従甲士視作者○従才用反又如字】孟氏又告季孫季孫怒命攻臧氏【杜見其有甲故】乙亥臧紇斬鹿門之闗以出奔邾【杜魯南城東門】初臧宣叔娶於鑄生賈及爲而死【杜鑄國濟北蛇丘縣所治林鑄女生二子賈及爲而鑄女死○娶七住反鑄之樹反】繼室以其侄【杜女子爲兄弟之子爲侄○侄大結反又丈一反】穆姜之姨子也【侄穆姜姨母之子與穆姜爲姨昆弟】生紇長於公宮姜氏愛之故立之【杜立爲宣叔嗣】臧賈臧爲出在鑄【杜還舅氏也】臧武仲自邾使告臧賈且致大蔡焉【杜大蔡大○大蔡名也一云出蔡地因以爲名】曰紇不佞失守宗祧【林近祖廟爲宗逺祖廟爲祧○祧他雕反】敢告不弔【杜不爲天所弔卹】紇之罪不及不祀【杜言應有後】子以大蔡納請其可【杜請爲先人立後】賈曰是家之禍也非子之過也賈聞命矣再拜受使爲以納請【杜賈使爲爲已請】遂自爲也【杜爲自爲請】臧孫如防【防臧孫邑】使來告曰紇非能害也知不足也【言使甲従已但慮事淺耳○知音智】非敢私請【爲其先人請也】苟守先祀無廢二勲【杜二勲文仲宣叔林王功曰勲】敢不辟邑【林敢不辟防邑而去杜據邑請後故孔子以爲要君】乃立臧爲臧紇致防而奔齊【杜魯従其請乃立臧爲爲臧氏後臧紇得立後乃致其邑而奔齊】其人曰【杜防邑之人】其盟我乎【謂陳其罪惡盟請大夫以爲戒】臧孫曰無辭【廢長立少季孫所忌故謂無辭以罪已】將盟臧氏季孫召外史掌惡臣而問盟首焉【惡臣謂奔亡者盟首載書之章首】對曰盟東門氏也【林在宣公十八年】曰毋或如東門遂不聴公命殺適立庶【文公命立子惡公子遂殺之立宣公○毋音無聴口定反適丁歷反】盟叔孫氏也【林在成公十六年】曰毋或如叔孫僑如欲廢國常蕩覆公室【謂譖公與季孟於晉○覆芳服反】季孫曰臧孫之罪皆不及此孟椒曰盍以其犯門斬闗【林言何不以其犯鹿門之禁斬關以出之罪而盟之】季孫用之乃盟臧氏曰無或如臧孫紇干國之紀犯門斬闗【幹亦犯也】臧孫聞之曰國有人焉誰居其孟椒乎【杜孟椒孟獻子之孫子服惠伯居猶與也○居音基】○晉人克欒盈於曲沃【林得雋曰克傳言克欒盈見盈之雋傑非常也】盡殺欒氏之族黨欒魴出奔宋書曰晉人殺欒盈不言大夫言自外也【杜自外犯君而入非復晉大夫】○齊侯還自晉不入【不入國】遂襲莒門於且於【且於莒邑○且於余反】傷股而退【杜齊侯傷】明日將復戰期於壽舒【壽舒莒地】杞殖華還載甲夜入且於之隧宿於莒郊【杜二子齊大夫且於隧狹路○苑市力反華胡化反還音旋】明日先遇莒子於蒲侯氏【蒲侯氏近莒之邑】莒子重賂之使無死曰請有盟【欲以盟要二子無致死戰】華周對曰貪貨棄命亦君所惡也【杜華周卽華還林貪莒子之賄賂棄齊君之命令有臣如此亦莒子所惡也】昏而受命日未中而遽棄之何以事君莒子親鼓之従而伐之獲杞梁【杞梁卽杞殖】莒人行成【杜勝大國益懼故行成】齊侯歸遇杞梁之妻於郊【杜梁戰死妻行迎喪】使弔之辭曰殖之有罪何辱命焉【杜言若有罪不足弔】若免於罪猶有先人之敝廬在下妾不得與郊弔【杜婦人無外事故下猶賤也○廬力居反與音預】齊侯弔諸其室【傳善婦人有禮】○齊侯將爲臧紇田【杜與之田邑】臧孫聞之見齊侯與之言伐晉【齊侯自道伐晉之功○臧孫聞之見齊侯絕句一讀以見字絕句齊侯向下讀】對曰多則多矣【林戰功曰多上多字戰功也下多字多少也言伐晉之戰功則不爲少矣】抑君似鼠夫鼠晝伏夜動不穴於寢廟畏人故也今君聞晉之亂而後作焉寧將事之非鼠如何乃弗與田【林夫鼠之爲物畫則藏伏夜方出動寢廟人多鼠不卽以爲巢宂惟其畏人所以如此今君聞晉有欒盈之亂而後起兵伐亂若晉國安寕將服事之非鼠之所爲而何杜臧孫知齊侯將敗不欲受其邑故以比鼠欲使怒而止】仲尼曰知之難也有臧武仲之知【杜謂能辟齊禍○知音智】而不容於魯國抑有由也作不順而施不恕也【林循理爲順如心爲恕武仲廢長立少是作事不順而施事不恕也】夏書曰念玆在玆【杜逸書也念此事在此身言行事當常念如在巳身也】順事恕施也

左傳杜林合注卷二十九

欽定四庫全書

左傳杜林合注卷三十

明王道焜

趙如源同編

襄公六

經【壬子】二十有四年春叔孫豹如晉【賀克欒氏】○仲孫羯帥師侵齊○夏楚子伐吳○秋七月甲子朔日有食之旣【無傳】○齊崔杼帥師伐莒○大水【無傳】○八月癸巳朔日有食之【無傳】○公防晉侯宋公衛侯鄭伯曺伯莒子邾子滕子薛伯杞伯小邾子於夷儀○冬楚子蔡侯陳侯許男伐鄭○公至自防【無傳】○陳鍼宜咎出奔楚【陳敬仲八世孫慶氏之黨書名惡之也○鉞其亷反】○叔孫豹如京師○大饑【林無傳大饑者一○饑居疑反又音機】

傳二十四年春穆叔如晉範宣子逆之問焉曰古人有言曰死而不朽何謂也穆叔未對宣子曰昔匄之祖自虞以上爲陶唐氏【杜陶唐堯所治地大原晉陽縣也終虞之世以爲號故曰自虞以上○上時掌反】在夏爲禦龍氏【杜謂劉累也事見昭二十九年】在商爲豕韋氏【杜豕韋國名東郡白馬縣東南有韋城】在周爲唐杜氏【杜唐杜二國名殷未豕韋國於唐周成主滅唐遷之於杜爲杜伯杜伯之子隰叔奔晉四世及士防食邑於範復爲範氏林今京兆杜縣】晉主夏盟爲範氏其是之謂乎【晉爲諸夏盟主範氏復爲之佐言巳世爲興家】穆叔曰以豹所聞此之謂世祿非不朽也魯有先大夫曰臧文仲旣沒其言立【杜立謂不廢絕】其是之謂乎豹聞之大上有立徳其次有立功其次有立言【林大上謂黃帝堯舜立徳以垂世範其次如禹稷立功以垂世則其次如史佚周任臧文仲立言以垂世教○大音泰】𨿽久不廢此之謂不朽若夫保姓受氏以守宗祊【祊廟門○祊布彭反】世不絕祀無國無之祿之大者不可謂不朽【傳善穆叔之知言】○範宣子爲政諸侯之幣重鄭人病之二月鄭伯如晉子產寓書於子西以告宣子【杜寓寄也林子西相鄭伯如晉故子產寄書於子西以勸告宣子】曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳【杜貳離也林君生驕侈必致諸侯之離貳○長丁丈反難如字又方旦反】若吾子賴之則晉國貳【杜賴恃用之林執政驕侈必致晉國之離貳】諸侯貳則晉國壊晉國貳則子之家壊何沒沒也【林沒沒沈滅也書何必沈滅於貨賄如此○沒如字一音妹】將焉用賄夫令名徳之輿也【杜徳須令名以逺聞○焉於防反】徳國家之基也【林美徳植國家以久立故爲國之基】有基無壊無亦是務乎【林有徳以爲基故國家不壞勸宣子必以徳爲先務】有徳則樂樂則能久【林有徳在身則樂與人同樂與人同則能久居其位○樂並音洛】詩云樂只君子邦家之基有令徳也夫【杜小雅言君子樂美其道爲邦家之基所以濟令徳○夫音扶下同】上帝臨女無貳爾心有令名也夫【杜詩大雅言武王爲天所臨不敢懷貳心所以濟今名○女音汝】恕思以明徳則令名載而行之是以逺至邇安【林忠恕存心而自明其徳則令名如輿載美徳而行是以逺人慕徳而來至邇人懷徳而安靖】母寧使人謂子子實生我【杜無寜寜也林言宣子實生養於我○母音無】而謂子浚我以生乎【杜浚取也言取我財以自生○浚思後反】象有齒以焚其身賄也【杜焚斃也○焚扶云反服云焚讀曰僨僨僵也】宣子說乃輕幣是行也鄭伯朝晉爲重幣故且請伐陳也鄭伯稽首宣子辭【杜宣子爲晉侯辭不敢受稽首○說音悅爲子僞反】子西相曰以陳國之介恃大國而陵虐於敝邑【杜介因也大國楚也○相息亮反】寡君是以請罪焉【杜請得罪於陳也】敢不稽首【爲明年鄭入陳傳】○孟孝伯侵齊【杜孟孝伯卽仲孫羯】晉故也【前年齊伐晉魯爲晉報侵】○夏楚子爲舟師以伐吳【杜舟師水軍】不爲軍政【不設賞罰之差】無功而還【爲下吳召舒鳩起本】○齊侯旣伐晉而懼將欲見楚子楚子使防啟疆如齊聘且請期【杜請防期○疆其良反又居良反】齊社搜軍實使客觀之【杜祭社因閱數軍器以示防啟疆○搜所求反】陳文子曰【林卽陳須無】齊將有冦吾聞之兵不戢必取其族【杜戢藏也族類也取其族還自害也】○秋齊侯聞將有晉師【杜夷儀之師】使陳無宇從防啟疆如楚辭且乞師【林陳無宇齊大夫杜辭有晉師未得相見】崔杼帥師送之遂伐莒侵介根【杜介根莒邑今城陽黔陬縣東北計基城是也齊旣與莒平因兵出侵之言無信也】○防於夷儀將以伐齊故不克【杜晉合諸侯以報前年見伐】○冬楚子伐鄭以救齊門於東門次於棘澤【杜以齊無宇乞師故也】諸侯還救鄭【林夷儀諸侯】晉侯使張骼輔躒致楚師求禦於鄭【林二子晉大夫致師挑戰杜欲得鄭人自禦知其地利故也○骼庚百反又古洛反躒立狄及徐音洛】鄭人卜宛射犬吉【杜射犬鄭公孫○宛於元反射食亦反徐神石反】子太叔戒之曰大國之人不可與也【杜言不可與等也欲使卑下之太叔遊吉○大音泰】對曰無有眾寡其上一也【杜言在已上者有常分無大小國之異】大叔曰不然部婁無松栢【杜部婁小阜松栢大木諭小國異於大國○部蒲口反徐扶苟反婁本或作塿路口反徐力侯反】二子在幄坐射犬於外【杜二子張骼輔躒幄帳也○幄於角反】旣食而後食之【林言二子不爲之禮○後嗣音食】使禦廣車而行【杜廣車兵車○廣古曠反】已皆乘乘車【乘車安車○乘防證反下同】將及楚師而後從之乘【林將近及楚師而後二子同射犬乘兵車】皆踞轉而鼔琴【林轉衣裝也二子皆箕踞衣裝而鼔琴示閒暇○踞居慮反轉張戀反下同】近不告而馳之【杜射犬恨故近敵不告而馳】皆取冑於櫜而冑入壘皆下搏人以投収禽挾囚【林冑兜鍪也二子取冑於櫜中而加於首入楚營壘三子皆下車手搏楚人以投其車収其禽獲挾其囚虜○櫜古毛反搏音博徐甫各反挾音協】弗待而出【杜射犬又不待二子】皆超乘抽弓而射【林二子皆超乘而登車各抽弓而射楚人】旣免復踞轉而鼔琴曰公孫同乘兄弟也【杜言同乘義如兄弟】胡再不謀【杜謂不告而馳不待而出】對曰曩者志入而已今則怯也【林言曩者不告而馳志於入壘今則怯敵故不待而出○曩奴黨反向也怯去業反】皆笑曰公孫之亟也【杜亟急也言其性急不能受屈○亟居力反】○楚子自棘澤還使防啟疆帥師送陳無宇【傳言相楚固相齊也】○吳人爲楚舟師之役故【在此年夏○爲於僞反】召舒鳩人舒鳩人叛楚【杜舒鳩楚屬國召欲與共伐楚】楚子師於荒浦【荒浦舒鳩地○浦叛五反】使沈尹壽與師祁犂讓之【林二子楚大夫楚子先使二子責讓舒鳩人○犂力兮反又利之反】舒鳩子敬逆二子而告無之【林告二子以無叛楚之事】且請受盟二子復命王欲伐之防子曰不可【杜令尹防子馮】彼告不叛且請受盟而又伐之伐無罪也姑歸息民以待其卒【杜卒終也林且歸楚以安息吾民以待其終之叛否】卒而不貳吾又何求若猶叛我無辭有庸乃還【林若舒鳩終不攜貳我又何求於舒鳩若猶叛楚與吳則以兵討之彼自無辭而我有功庸矣杜爲明年楚滅舒鳩傳】○陳人復討慶氏之黨鍼宜咎出奔楚【杜言宜咎所以稱名】○齊人城郟【郟王城也於是谷雒鬭毀王宮齊叛晉欲求媚於天子故爲王城之○郟古洽反】穆叔如周聘且賀城王嘉其有禮也賜之大路【大路天子所賜車之總名爲昭四年叔孫以所賜路張本】○晉侯嬖程鄭使佐下軍【杜代欒盈也】鄭行人公孫揮如晉聘【杜揮子羽也】程鄭問焉曰敢問降階何由【杜問自降下之道】子羽不能對歸以語然明【杜然明鬷蔑○語魚據反】然明曰是將死矣不然將亡貴而知懼懼而思降乃得其階【林言程鄭殆將死矣若其不死將出亡凡人貴而知畏懼懼其髙危則思降下乃得其道○階猶道也】下人而已又何問焉【林不過降下於人而已此最易知又何必問○下戶嫁反】且夫旣登而求降階者知人也【林且夫人旣登貴位而知降下之道者明智之人乃能思降○夫音扶知音智】不在程鄭其有亡釁乎不然其有惑疾【林若不在程鄭之身其家將有出亡之釁若其不亡其必程鄭身有惑易防志之疾】將死而憂也【林鄭本小人其必將死而憂始問降階之道爲明年程鄭卒張本】

經【癸丑】二十有五年春齊崔杼帥師伐我北鄙○夏五月乙亥齊崔杼殺其君光【杜齊侯𨿽背盟主未有無道於民故書臣罪崔杼也林莊公弒弟景公杵自立】○公防晉侯宋公衛侯鄭伯曺伯莒子邾子滕子薛伯杞伯小邾子於夷儀○六月壬子鄭公孫舎之帥師八陳【杜子產之言陳以不義見入故捨之無譏釋例詳之】○秋八月己巳諸侯同盟於重丘【杜夷儀之諸侯也重丘齊地己巳七月十一日經誤○重直龍反】○公至自防【無傳】○衛侯入於夷儀【夷儀本邢地衛滅邢而爲衛邑晉湣衛衎失國使衛分之一邑書入者自外而入之辭非國逆之例】○楚屈建帥師滅舒鳩【傳在衛侯入夷儀上經在下從告】○冬鄭公孫夏帥師伐陳【陳猶未服】○十有二月吳子遏伐楚門於巢卒【杜遏諸樊也爲巢守臣所弒不書弒者楚人不獲其屍吳以卒告未同盟而赴以名林諸樊卒余祭立○遏於葛反徐音謁】

傳二十五年春齊崔杼帥師伐我北鄙以報孝伯之師也【前年魯使孟孝伯爲晉伐齊】公患之使告於晉孟公綽曰崔子將有大志【杜志在弒君孟公綽魯大夫○綽昌若反】不在病我必速歸何患焉其來也不冦【杜不爲冦害】使民不嚴【杜欲得民心】異於他日【林言崔杼之用師與他日異】齊師徒歸【徒空也】○齊棠公之妻東郭偃之姊也【林棠公齊棠邑大夫姊女兄也】東郭偃臣崔武子棠公死偃禦武子以弔焉見棠姜而羙之【杜羙其色也】使偃取之【杜爲已取也○取如字又七住反】偃曰男女辧姓【林辧別也古者娶妻不娶同姓故男女辧姓】今君出自丁【齊丁公崔杼之祖】臣出自桓不可【杜齊桓公小白東郭偃之祖同姜姓故不可婚】武子筮之遇困【杜坎下兌上困】之大過【杜巽下兌上大過困六三變爲大過】史皆曰吉【杜阿崔子】示陳文子文子曰夫從風【杜坎爲中男故曰夫變而爲巽故曰從風】風隕妻不可娶也【杜風能隕落物者變而隕落故曰妻不可娶○隕於敏反】且其繇曰困於石據於蒺蔾入於其宮不見其妻凶【杜困六三爻辭林六三處三陽之間進而遇九四九五之剛困於石之象退而乘九二之剛據於蒺蔾之象六三上六非陰陽徒敵則又不見其妻之象○繇直又反蒺音疾蔾力利反】困於石往不濟也【杜坎爲險爲水水之險者石不可以動】據於蒺蔾所恃傷也【杜坎爲險兌爲澤澤之生物而險者蒺蔾將恃之則傷】入於其宮不見其妻凶無所歸也【易曰非所困而困名必辱非所據而據身必危旣辱且危死其將至妻其可得見耶今卜昏而遇此卦六三失位無應則防其妻失其所歸也】崔子曰嫠也何害先夫當之矣【杜寡婦曰嫠言棠公已當此凶○嫠本又作釐力之反】遂取之莊公通焉驟如崔氏【林驟數也○驟愁又反又在遘反】以崔子之冠賜人侍者曰不可公曰不爲崔子其無冠乎【杜言𨿽不爲崔子猶自應有冠林謾詞】崔子因是【杜因是怒公】又以其間伐晉也【杜間晉之難而伐之○間間厠之間難乃旦反】曰晉必將報欲弒公以說於晉而不獲閒公鞭侍人賈舉而又近之乃爲崔子間公【林侍人賈舉怨公鞭已乃爲崔杼伺公間隙○說音悅又如字爲於僞反下同】夏五月莒爲且於之役故莒子朝於齊【杜且於役在二十三年○且子余反】甲戌饗諸北郭崔子稱疾不視事【欲使公來】乙亥公問崔子【杜問疾】遂從姜氏姜入於室與崔子自側戶出公拊楹而歌【杜歌以命姜○拊芳甫反拍也】侍人賈舉止眾從者而入閉門【林爲崔子閉公此所謂間公也杜重言侍人者別下賈舉○從才用反】甲興【林崔子伏甲以待莊公至是甲興】公登臺而請弗許【林請免】請盟弗許請自刃於廟弗許【杜求還廟自殺也】皆曰君之臣杼疾病不能聽命【不能親聽公命】近於公宮【言崔子宮近公宮或淫者詐稱公】陪臣幹掫有淫者不知二命【杜幹掫行夜言行夜得淫人受崔子命討之不知他命○幹徐讀曰犴胡旦反服音如字掫側栁反徐子俱反又作侯反說文云掫夜戒有所撃也從手取聲字林同音子侯反服本作諏子須反謀也今傳本或作諏猶依掫音】公逾墻又射之中股反隊遂殺之賈舉州綽邴師公孫敖封具鐸父襄伊僂堙皆死【林此非侍人賈舉也八子皆齊勇力之臣爲公所嬖者與公共死於崔子之宮○射亦亦反中丁仲反隊直類反鐸待洛反僂力侯反堙音因】祝佗父祭於髙唐【林祝佗父齊莊公之嬖杜髙唐有齊別廟也○佗徒河反】至復命不說弁而死於崔氏【杜爵弁祭服○說他活皮弁皮彥反】申蒯侍漁者【侍漁監取魚之官○蒯苦怪反】退謂其宰曰爾以帑免【杜帑宰之妻子○帑音奴】我將死其宰曰免是反子之義也與之皆死【林言我若以妻子免是反申蒯死君之義也與申蒯皆死於崔氏】崔氏殺鬷蔑於平陰【鬷蔑平陰大夫公外嬖傳言莊公所養非國士故其死難皆嬖寵之人○鬷子公反】晏子立於崔氏乏門外【林晏子卽晏平仲杜聞難而來】其人曰死乎曰獨吾君也乎哉吾死也【林言已與眾臣無異豈獨我君也乎哉我何爲而獨死也】曰行乎曰吾罪也乎哉吾亡也【林言我獨罪於君也乎哉我何爲而逃亡也】曰歸乎曰君死安歸【杜言安可以歸】君民者豈以陵民社稷是主臣君者豈爲其口實社稷是養【杜言君不徒居民上臣不徒求祿皆爲社稷林口實祿養也○爲於僞反下同】故君爲社稷死則死之爲社稷亡則亡之【杜謂以公義死亡】若爲已死而爲已亡非其私防誰敢任之【杜私防所親愛也非所親愛無爲當其禍○防女乙反任音壬】且人有君而弒之吾焉得死之而焉得亡之【林人謂崔杼杜言已非正卿見待無異於眾臣故不得死其難也○焉於防反下同】將庸何歸【杜將用死亡之義何所歸趣】門啟而入枕屍股而哭【林以公屍枕已股○枕之鳩反】興【林旣哭而起】三踴而出人謂崔子必殺之崔子曰民之望也捨之得民【杜捨置也林言晏子之賢民之所仰望也置而不殺可得民心○踴羊寵反】盧蒲嫳奔晉王何奔莒【二子莊公黨爲二十八年殺慶舎張本】叔孫宣伯之奔齊也【宣伯魯叔孫僑如成十六年奔齊】叔孫還納其女於靈公嬖生景公【杜還齊景公子納宣伯女於靈公○還音旋】丁丑崔杼立而相之慶封爲左相盟國人於大宮【杜大宮大公廟○相息亮反下同大音泰】曰所不與崔慶者晏子仰天嘆曰嬰所不惟忠於君利社稷者是與有如上帝乃歃【杜盟書云所不與崔慶者有如上帝讀書未終晏子抄答易其辭因自歃林嬰晏平仲名言崔慶若不忠於君不利社稷不敢與也○歃所洽反父所甲及】辛巳公與大夫及莒子盟【莒子朝齊遇崔杼作亂未去故復與景公盟】大史書曰崔杼弒其君崔子殺之其弟嗣書而死者二人【杜嗣續也並前有三人死】其弟又書乃捨之南史氏聞大史盡死執簡以往聞旣書矣乃還【林南史氏齊史之在外者古之書者必以汗靑之簡故執簡往欲以書其罪傳言齊有直史崔杼之罪所以聞】閭丘嬰以帷其妻而載之與申鮮虞乘而出【杜二子莊公近臣○帷位悲反直轉反乘繩證反】鮮虞推而下之【杜下嬰妻也○推如字又他同反】曰君昏不能匡危不能救死不能死而知匿其暱【杜暱藏也暱親也○匿女力反防女乙反】其誰納之行及弇中將捨【弇中俠道○弇於檢反又於亷反】嬰曰崔慶其追我鮮虞曰一與一誰能懼我【林言道狹一人與一人戰耳眾無所用】遂捨枕轡而寢【杜恐失馬也○枕之鳩反】食馬而食【林先食馬而後食○食馬音嗣】駕而行出弇中謂嬰曰速驅之崔慶之眾不可當也遂來奔【杜道廣眾得用故不可當】崔氏側莊公於北郭【林側痤埋之不殯於廟】丁亥諸士孫之裏【杜士孫人姓因名裏死十三日便不待五月】四翣【防車之餙諸侯不翣○翣所甲反】不蹕【杜蹕止行人○蹕音必】下車七乘不以兵甲【杜下車逆之車齊舊依上公禮九乘又有甲兵今皆降損○乘繩證反】○晉侯濟自泮【林泮水名地闕○泮普半反】防於夷儀伐齊以報朝歌之役【朝歌役在二十三年不書伐齊齊人逆服兵不加】齊人以莊公說【杜以弒莊公說晉也○說如字又音悅】使隰鉏請成慶封如師【杜慶封獨使於晉不通諸侯故不書鉏隰朋之曾孫○鉏仕居反】男女以班【林班辧也齊之男女各以其辧】賂晉侯以宗器樂器【宗噐祭祀之器樂器宗磬之屬】自六正【杜三軍之六卿】五吏三十帥【杜五吏文職三十帥武職皆軍卿之屬官○帥所類反】三軍之大夫百官之正長師旅【杜百官正長羣有司也師旅小將帥○長丁丈反】及處守者皆有賂【杜皆以男女爲賂處守守國者○守手又反】晉侯許之【杜晉侯受賂還不譏者齊有防師自宜退】使叔向告於諸侯【杜告齊服】公使子服恵伯對曰君捨有罪以靖小國【林子服恵伯卽孟椒言晉軍縱舎齊之罪戾以安靖從役之小國】君之恵也寡君聞命矣○晉侯使魏舒宛沒逆衛侯【杜衛獻公以十四年奔齊林晉平公湣其失國故使二子迎之於晉○宛於元反】將使衛與之夷儀【林晉將使衛殤公剽割夷儀以與衛獻公】崔子止其帑以求五鹿【杜崔杼欲得衛之五鹿故畱衛侯妻子於齊以質之】○初陳侯防楚子伐鄭【在前年】當陳隧者井堙木刋【杜隧徑也堙塞也刋除也林當陳之隧徑者有井則堙塞之有木則刋除之○隧音遂徐徒猥反下同刋苦於反】鄭人怨之六月鄭子展子產帥車七百乘伐陳宵突陳城【林突穿也乘夜穿突陳城】遂入之陳侯扶其大子偃師奔墓【杜欲逃冡間】遇司馬桓子曰載余【杜陳之司馬】曰將巡城【不欲載公以巡城辭】遇賈獲【杜賈獲陳大夫】載其母妻下之而授公車公曰舎而母【林謂賈獲置汝之母於車】辭曰不祥【杜𨿽急猶不欲男女無別】與其妻扶其母以奔墓亦免子展命師無入公宮與子產親禦諸門【杜欲服之而已故禁侵掠林禦止也○禦魚呂反】陳侯使司馬桓子賂以宗器陳侯免擁社【杜免防服擁社抱社主示服○免音問徐音萬防冠也擁於勇反】使其眾男女別而累以待於朝【杜累自囚系以待衛○累類悲反又呂軌反】子展執縶而見【林縶馬繮也子展執之而見陳哀公修臣僕之禮○縶陟立反見賢徧反】再拜稽首承飲而進獻【杜承飲奉觴示不失臣敬】子羙入數俘而出【杜子羙子產也但數其所獲人數不將以歸○數所主反俘芳夫反】祝祓社司徒致民司馬致節司空致地乃還【杜祓除也節兵苻陳亂故正其眾官修其所職以安定之乃還也○祓芳弗反徐音廢】○秋七月己巳同盟於重丘齊成故也【伐齊而稱同盟以明齊亦同盟】○趙文子爲政【杜趙武代範匄】令薄諸侯之幣而重其禮【以重禮待諸侯】穆叔見之謂穆叔曰自今以往兵其少弭矣【弭止也○弭亡氏及】齊崔慶新得政將求善於諸侯武也知楚令尹【林言與楚令尹子木相知】若敬行其禮道之以文辭以靖諸侯兵可以弭【爲二十七年晉】【楚盟於宋○道音導】○楚防子馮卒屈建爲令尹【杜屈建子木】屈蕩爲莫敖【代屈建宣十二年邲】【之役楚有屈蕩爲左廣之右世本屈蕩屈建之祖父今此屈蕩與之同姓名】舒鳩人卒叛【前年辭不叛】楚令尹子木伐之及離城【杜離城舒鳩城】吳人救之子木遽以右師先【杜先至舒鳩○遽其據反】子疆息桓子捷子駢子盂帥左師以退【五人不及子木與吳相遇而退○捷在接反駢蒲賢反又蒲丁反盂音於】吳人居其間七日【杜居楚兩軍之間】子疆曰久將墊隘隘乃禽也不如速戰【杜墊隘慮水雨林言相持則慮水雨若遇水雨必爲吳獲○墊丁念反方言云下也隘於解反】請以其私卒誘之簡師陳以待我【簡閱精兵駐後爲陳○卒子忽反下同陳直覲反】我克則進奔則亦視之【杜視其形勢而救視之】乃可以免不然必爲吳禽從之五人以其私卒先撃吳師吳師奔登山以望見楚師不繼復逐之傅諸其軍【杜吳還逐五子至其本軍○傅音附】簡師防之【林楚人先所簡閱精兵爲陣者防合而撃之】吳師大敗遂圍舒鳩舒鳩潰八月楚滅舒鳩【杜五子旣敗吳師遂前及子木共圍滅舒鳩】○衛獻公入於夷儀【爲下自夷儀與寧喜言張本】○鄭子產獻防於晉【杜獻入陳之功而不獻其俘】戎服將事【杜戎服軍旅之衣異於朝服】晉人問陳之罪對曰昔虞閼父爲周陶正以服事我先王【杜閼父舜之後當周之興閼父爲武王陶正○閼於葛反】我先王賴其利器用也與其神明之後也【杜舜聖故謂之神明】庸以元女大姫配胡公【庸用也元女武王之長女胡公閼父之子滿也○大音泰】而封諸陳以備三恪【周得天下封夏殷二王后又封舜後謂之恪並二王后爲三國其禮轉降示敬而已故曰三恪○恪苦洛反】則我周之自出至於今自賴【杜言陳周之甥至今賴周徳】桓公之亂蔡人欲立其出【杜陳桓公鮑卒於是陳亂事在魯桓五年蔡出桓公之子厲公也】我先君莊公奉五父而立之【杜五父佗桓公弟殺大子免而代之鄭莊公因就定其位】蔡人殺之【杜欲立其出故】我又與蔡人奉戴厲公【奉戴猶奉事】至於莊宣皆我之自立【杜陳莊公宣公皆厲公子】夏氏之亂成公播蕩又我之自入君所知也【杜播蕩流移失所宣十一年陳夏徵舒弒靈公靈公之子成公奔晉自晉因鄭而入也】今陳忘周之大徳蔑我大恵棄我姻親介恃楚眾以馮陵我敝邑不可億逞【杜億度也逞盡也林逞快也不可億度其快志○馮皮冰反】我是以有往年之告【杜謂鄭伯稽首告晉請伐陳】未獲成命【杜未得代陳命】則有我東門之役【前年陳從楚伐鄭東門】當陳隧者井堙木刋敝邑大懼不競而恥大姫【杜上辱大姫之靈】天誘其啟敝邑心【杜啟開也開道其心故得勝○衷音忠】陳知其罪授手於我【林謂陳侯防服擁社使男女自囚待命是授手於我】用敢獻功晉人曰何敢侵小對曰先王之命惟罪所在各致其辟【林辟誅也言惟視罪之所在各隨罪而致其誅言陳有罪當誅○辟婢亦反】且昔天子之地一圻【杜方千里○圻音祈】列國一同【杜方百里】自是以衰【杜衰言降林謂次國七十里小國五十里○衰初危反】今大國多數圻矣若無侵小何以至焉晉人曰何故戎服對曰我先君武莊爲平桓卿士【杜鄭武公莊公爲周平王桓王卿士○數色主反下同】城濮之役文公布命曰各復舊職【卽晉文公○濮音卜】命我文公戎服輔王以授楚防不敢廢王命故也【林言今日所以戎服者不敢廢棄王室之命故也○城濮在僖二十八年】士莊伯不能詰【杜士莊伯士弱也】復於趙文子文子曰其辭順犯順不祥【杜言不爲神所祐】乃受之冬十月子展相鄭伯如晉拜陳之功【杜謝晉受其功○相息亮反】子西復伐陳陳及鄭平【杜前𨿽入陳服之而已故更伐以繼成】仲尼曰【杜孔子追論其事】志有之【杜志古書】言以足志文以足言【杜足猶成也林人之有言所以成其志之趨向也言之有文所以成其言之華采也○足將住反又如字】不言誰知其志言之無文行而不逺【杜𨿽得行猶不能及逺】晉爲伯鄭入陳非文辭不爲功愼辭哉【杜樞機之發榮辱之主】○楚蒍掩爲司馬【蒍子馮之子】子木使庀賦【杜庀治○庀匹婢反】數甲兵【杜閱數之】甲午蒍掩書土田【書土地之所宜】度山林【度量山林之材以共國用○度待洛反】鳩藪澤【鳩聚也聚成藪澤使民不得焚燎壞之欲以備田獵之處○藪素口反】辧京陵【辧別也絕髙曰京大阜曰陵別之以爲塜墓之地】表淳鹵【淳鹵埆薄之地表異輕其賦稅○淳音純鹵音異說文云鹵西方咸也】數疆潦【疆界有流潦者計數減其租八○疆居良反】規偃豬【偃豬下濕之地規度其受水多少○偃於建反又如字豬陟魚反尙書傳雲停水曰豬】町原防【廣平曰原防隄也隄防間地不得方正如井田別爲小頃町○町徒頂反】牧隰臯【隰卑水崖下濕爲芻牧之地】井衍沃【衍沃平羙之地則如周禮制以爲井田六尺爲步步百爲畆畆百爲夫九夫爲井○衍以善反賈云下平曰衍有流曰沃】量入修賦【量九土之所入而治理其賦稅○量音良又音殼】賦車【林周制六十四井爲甸出長轂一乘戎馬四匹牛十二頭甲士三人步卒七十二人楚制𨿽無可攷亦可類推】籍馬【籍疏其毛色歳齒以備軍用】賦車兵【林車兵甲士】徒卒【步卒○卒子忽反】甲楯之數【杜使器杖有常數○楯食凖反又音尹】旣成以授子木禮也【得治國之禮傳言楚之所以興】○十二月吳子諸樊伐楚以報舟師之役【舟師在二十四年也】門於巢【杜攻巢門】巢牛臣曰吳王勇而輕若啟之將親門【林牛臣巢人言諸樊有勇而輕狂若開巢門將親來攻門杜啟開門也○輕遣正反】我獲射之必殪【殪死也○射食亦反下同殪於計反】是君也死疆其少安【林若諸樊死吳之疆盛其可少息○疆居良反】從之吳子門焉牛臣隠於短墻以射之卒○楚子以滅舒鳩賞子木辭曰先大夫蒍子之功也以與蒍掩【杜往年楚子將伐舒鳩蒍子馮請退師以須其叛楚子從之卒獲舒鳩故子木辭賞以與其子】○晉程鄭卒子產始知然明【杜前年然明謂程鄭將死今如其言故知之】問爲政焉對曰視民如子見不仁者誅之如鷹鸇之逐鳥雀也【林鷹鸇之於鳥雀見則必遂爲政之於不仁見則必誅○鷹於陵反鸇之然反又居延反】子產喜以語子大叔且曰他日吾見蔑之面而已【杜蔑然明名○語魚據反】今吾見其心矣子大叔問政於子產子產曰政如農功日夜思之思其始而成其終【林政之治民如農之治田日以繼夜欲興利而除害有利必興有害必除旣思其始必成其終】朝夕而行之行無越思【林朝夕之問人所易忽故必朝夕勤以行之思而後行所行不敢過於所思】如農之有畔【杜言有次】其過鮮矣○衛獻公自夷儀使與寧喜言【杜求復國也】寧喜許之大叔文子聞之【杜大叔儀也】曰烏乎詩所謂我躬不說皇卹我後者寧子可謂不卹其後矣【杜皇卹也詩小雅言令我不能自容說何暇念其後乎謂寧子必身受禍不得卹其後也○說音悅詩作悅容也】將可乎哉殆必不可【林寧子所爲如此將可以濟事乎哉言其甚不可也】君子之行思其終也【思使終可成】思其復也【思其可復行】書曰愼始而敬終終以不困【杜逸書林謹其創始敬其成終故其終無困廢之患今書蔡仲之命云愼厥初惟厥終終以不困】詩曰夙夜匪懈以事一人【杜舉大雅蒸民詩杜一人以諭君○解佳買反】今寧子視君不如奕棋【杜奕圍棋也○奕音亦棋音其】其何以免乎奕者舉棋不定不勝其耦【林耦對敵也】而況置君而弗定乎必不免矣九世之卿族一舉而滅之可哀也哉【杜寧氏出自衛武公及喜九世也林明年衛獻歸國二十七年果殺寧喜】左傳杜林合注卷三十

欽定四庫全書

左傳杜林合注卷三十一明

王道焜

趙如源同編

襄公七

防於夷儀之歳齊人城郟【在二十四年不直言防夷儀者別二十五年夷儀防○郟古洽反】其五月秦晉爲城【林自十四年十三國伐秦二國不平至今年始爲平】晉韓起如秦涖盟秦伯車如晉涖盟【杜伯車秦伯之弟鍼也○涖音利又音類車音居】成而不結【杜不結固也爲後年修成起本當繼前年之未而特跳此者傳寫失之】經【甲寅】二十有六年春王二月辛卯衛寧喜弒其君剽【杜殤公弒獻公復歸衛○剽匹妙反】○衛孫林父入於戚以叛【杜衎𨿽未居位林父専邑背國猶爲叛也○書叛始於此凡叛賤者不書是故成十七年齊髙無咎之子弱以盧叛襄一十九年齊髙止之子竪以盧叛不書必卿佐而後書然宋魚石入於彭城晉欒盈入於曲沃未可以書叛必若衛孫林父而後可以書叛必不能討者也】○甲午衛侯衎復歸於衛【復其位曰復歸名與不名傳無義例】○夏晉侯使荀吳來聘【吳苟偃子】○公防晉人鄭良霄宋人曺人於澶淵【杜鄕防公侯皆應貶方賁宋向戌後期書良霄以駮之若皆稱人則嫌向戌直以防公貶之○澶淵近戚地蓋以討衛而疆戚田也○澶市延反】○秋宋公殺其世子痤【稱君以殺惡其父子相殘害○痤未禾反】○晉人執衛寧喜○八月壬午許男寧卒於楚【杜未同而而赴以名林靈公卒悼公立】○冬楚子蔡侯陳侯伐鄭○許靈公

傳二十六年春秦伯之弟鍼如晉修成【杜修防夷儀歳之成】叔向命召行人子員【欲使答秦命○員音云】行人子朱曰朱也當禦【林子朱亦晉行人杜禦進也言次當行】三云叔向不應子朱怒曰班爵同【杜同爲大夫】何以黜朱於朝【林謂三不應杜黜退也】撫劍從之【欲從叔向也】叔向曰秦晉不和久矣今日之事幸而集【言集成也】晉國賴之不集三軍骨子員道二國之言無私子常易之姦以事君者吾所能禦也拂衣從之【林謂子朱之爲行人常變易其往來之言凡拂姦邪之心以事其君者我之所能禦止不畏也拂衣褰裳也○蒲卜反徐扶沃反道音導禦魚呂反】人救之平公曰晉其庶乎【杜庶防於治】吾臣之所爭者大【林言叔向子朱所爭者公忿非私怒也】師曠曰公室懼卑臣不心競而力爭【襄謂二子不心競爲忠而撫劍拂衣】不務徳而爭善【林不以徳之厚薄爲先而爭謂所行爲善】私欲已侈能無卑乎【杜私欲侈則公義廢】○衛獻公使子鮮爲復【杜使爲已求反國林子鮮卽母弟鱄也○鮮音仙爲於僞反】辭【杜辭不能】敬姒彊命之【杜敬姒獻公及子鮮之母○姒音姒彊其丈反】對曰君無信臣懼不免敬姒曰𨿽然以吾故也【林言𨿽獻公不可托以我之故必爲求之】許諾初獻公使與寧喜言【杜言復國】寧喜曰必子鮮在不然必敗【子鮮賢國人信之必欲使在其間】故公使子鮮子鮮不獲命於敬姒【林子鮮受敬姒彊命不獲已】以公命與寧喜言曰苟反政由寧氏祭則寡人【林言苟獻公得反衛國衛國之政事皆與寧喜已伹欲守其祭祀而已】寧喜告蘧伯玉伯玉曰瑗不得聞君之出敢聞其入【林敢不敢也言已不知獻公因何出奔亦不敢聞獻公因何而入○蘧其居反瑗於眷反又於萬反】遂行從近關出【林據十四年孫氏欲逐獻公蘧伯玉從近關出今年寧喜欲復獻公蘧伯玉又從近關出其全身逺害如此】告右宰谷【杜衛大夫】右宰谷曰不可獲罪於兩君【前出獻公今弒剽】天下誰畜之【畜猶容也○畜許六反】悼子曰吾受命於先人不可以貳【杜悼子寧喜也受命在二十年】谷曰我請使焉而觀之【杜觀知可還否○使所吏反】遂見公於夷儀反曰君淹卹在外十二年矣【杜淹久也林書衛獻公淹畱憂卹在於外國自十四年出奔至今凡十二年○見賢徧反又如字淹於亷反徐於嚴反】而無憂色亦無寛言【林無憂戚之顏色亦無寛暇之言語】猶夫人也【言其爲人猶如故○夫音扶】若不已死無日矣【已止也】悼子曰子鮮在右宰谷曰子鮮在何益多而能亡於我何爲【林子鮮若欲踐言多不過能出亡於我果何所爲】悼子曰𨿽然弗可以已孫文子在戚【林文子卽林父在其私邑】孫嘉聘於齊孫襄居守【杜二子孫文子之子○守毛又反】二月庚寅寧喜右宰谷伐孫氏不克伯國傷【杜伯國孫襄也父兄皆不在故乘弱攻之】寧子出捨於郊【杜欲奔】伯國死孫氏夜哭國人召寧子寧子復攻孫氏克之辛夘殺子叔及大子角【子叔衛侯剽言子叔剽無諡故】書曰寧喜弒其君剽言罪之在寧氏也【嫌受父命納舊君無罪故發之】○孫林父以戚如晉【杜以邑屬晉】書曰入於戚以叛罪孫氏也臣之祿君實有之義則進否則奉身而退専祿以周旋戮也【林専據其祿邑出入與之周旋此罪戮之大者林父事剽而衎入義可以退惟以専邑自隨爲罪故傳發之】○甲午衛侯入書曰復歸國納之也【本晉納之夷儀今從夷儀入國嫌若晉所納故發國納之例言國之所納而復其位】大夫逆於竟者執其手而與之言道逆者自車揖之【林獻公敬心漸衰故自車而揖之○竟音境】逆於門者頷之而已【杜頷揺其頭言衎驕心易生○頷戶感反】公至使讓大叔文子曰寡人淹卹在外二三子皆使寡人朝夕聞衛國之言【杜二三子諸大夫林言朝夕皆來相存問○大音泰】吾子獨不在寡人【杜在存問之公聞文子答寗喜之言故忿之】古人有言曰非所怨勿怨寡人怨矣【杜所怨在親親】對曰臣知罪矣臣不佞不能負羈絏以從扞牧圉臣之罪一也【林羈馬繮絏繋也養牛日牧養馬曰圉○羈居宦反絏息列反扞戶幹反圉魚呂反】有出者有居者【杜出謂衎居謂剽也】臣不能貳通外內之言以事君臣之罪二也有二罪敢忘其死乃行從近闗出公使止之【林獻公尋悔其言使止大叔文子勿出奔傳言衛侯不能安和大臣】○衛人侵戚東鄙【以林父叛故】孫氏愬於晉晉戍茅氏【茅氏戚東鄙○愬息路反】殖綽伐茅氏殺晉戍三百人【殖綽齊人今來在衛】孫蒯追之弗敢撃文子曰厲之不如【杜厲惡鬼也林蓋比殖綽爲惡鬼而責其子反不之如】遂從衛師敗之圉【杜蒯感父言更還逐殖綽圉衛地】雍鉏獲殖綽【雍鉏孫氏臣】復愬於晉【爲下晉討衛張本】○鄭伯賞入陳之功【入陳在前年】三月甲寅朔享子展【林子展爲元帥故鄭伯享之】賜之先路三命之服【杜先路次路皆王所賜車之總名蓋請之於王】先八邑【林以路及命服爲邑先八邑三十二井○先徐悉薦反下同或如字】賜子產次路再命之服先六邑【林二十四井也】子產辭邑曰自上以下隆殺以兩禮也【林自上而至於下其隆殺皆以爾爲數此禮之定制也○殺所界反】臣之位在四【上卿子展次卿子西十一年良霄見經十九年乃立子產爲卿故位在四】且子展之功也臣不敢及賞禮請辭邑【杜賞禮以禮見賞謂六邑也】公固予之乃受三邑【杜位次當受二邑以公固與之故受三邑】公孫揮曰子產其將知政矣【杜知國政】讓不失禮【林遜讓而不失其班次之禮】○晉人爲孫氏故召諸侯將以討衛也夏中行穆子來聘【林穆子卽荀吳○爲於僞反】召公也【杜召公爲澶淵防】○楚子秦人侵吳及雩婁聞吳有備而還【雩婁今屬安丰郡○雩音於徐況於反韋昭音虛或一呼反婁如字徐力俱反如淳音樓】遂侵鄭五月至於城麇鄭皇頡戍之【杜皇頡鄭大夫守城麇之邑○麇九倫反頡戶結反】出與楚師戰敗【林言楚師秦不與戰】穿封戌囚皇頡公子圍與之爭之【林公子圍共王子靈王也與穿封戌爭所獲之囚○戍音卹】正於伯州犁【杜正曲直也】伯州犁曰請問於囚乃立囚【林乃立皇頡於庭而問之】伯州犁曰所爭君子也其何不知【杜言王子圍及穿封戌皆非細人易別識也】上其手曰夫子爲王子圍寡君之貴介弟也【林伯州犁乃髙舉其手作勢指王子圍以示皇頡夫子亦尊王子圍之辭介大也言其乃楚君之貴寵大弟也○上時掌反】下其手曰此子爲穿封戌方城外之縣尹也誰獲子【林復下埀其手作勢指穿封戌以示皇頡此子亦卑穿封戌之辭言戍乃楚方城外之縣尹也觀伯州犁聽說之間其手勢心口言語輕重皆道囚意使曲證玉子圍獲已以媚權要】囚曰頡遇王子弱焉【林皇頡已解其意杜弱敗也言爲王子所得】戍怒抽戈逐王子圍弗及楚人以皇頡歸印堇父與皇頡戍城麇【印堇父鄭大夫○堇音謹】楚人囚之【林楚人敗城麇之師並囚印堇父】以獻於秦鄭人取貨於印氏以請之【林鄭人使印氏出貨賄請贖堇父於秦】子太叔爲令正【杜主作辭令之正】以爲請【林以貨爲請○爲於僞反又如字】子產曰不獲【杜謂大叔辭以貨請堇父必不得】受楚之功而取貨於鄭不可謂國秦不其然【杜受楚獻功大名也以貨免之小利故謂秦不爾】若曰拜君之勤鄭國微君之恵楚師其猶在敝邑之城下其可【林其辭如此歸功於秦則堇父可得】弗從遂行秦人不予更幣從子產而後獲之【杜更遣使執幣用子產辭乃得堇父傳稱子產之善】○六月公防晉趙武宋向戌鄭良霄曺人於澶淵以討衛疆戚田【杜正戚之封疆○疆居良反】取衛西鄙懿氏六十以與孫氏【杜戚城西北五十里有懿城因姓以名城取田六十並也】趙武不書尊公也【杜罪武防公侯○左氏以爲趙武防公侯故貶書人以尊魯公義例頗淺愚按澶淵之防爲臣討君武之罪也貶書晉人其義甚明】向戌不書後也【謂後防期】鄭先宋不失所也【杜如期至】於是衛侯防之【杜晉將執之不得與防故不書】晉人執寧喜北宮遺使女齊以先歸【杜討其弒君伐孫氏也遺北宮括之子女齊司馬侯歸晉而後告諸侯故經書在秋○女音汝】衛侯如晉晉人執而囚之於士弱氏【士弱晉主獄大夫】秋七月齊侯鄭伯爲衛侯故如晉【欲共請之○爲於僞反下同】晉侯兼享之晉侯賦嘉樂【杜嘉樂詩大雅取其嘉樂君子顯顯令徳宜民宜人受祿於天○嘉戶嫁反】國景子相齊侯【杜景子國弱○相息亮反下同】賦蓼蕭【杜蓼蕭詩小雅言大平澤及逺若露之在蕭以諭晉君恩澤及諸侯○蓼音六】子展相鄭伯賦緇衣【杜緇衣詩鄭風義取適子之館兮還予授子之粲兮言不敢違逺於晉○緇側其反】叔向命晉侯拜二君曰寡君敢拜齊君之安民先君之宗祧也敢拜鄭君之不二也【杜蓼蕭緇衣二詩所趣各不同故拜二君辭異○祧他雕反】國子使晏平仲私於叔向【杜私與叔向語】曰晉君宣其令徳於諸侯卹其患而補其闕正其違而治其煩【林憂卹其災患而補益其闕失匡正其違邪而討治其煩勞】所以爲盟主也今爲臣執君若之何【杜謂晉爲林父執衛侯】叔向告趙文子文子以告晉侯晉侯言衛侯之罪使叔向告二君【言自以殺晉戍三百人爲罪不以林父故】國子賦轡之柔矣【逸詩見周書義取寛政以安諸侯若柔轡之禦剛馬】子展賦將仲子兮【杜將仲子詩鄭風義取眾言可畏衛侯𨿽別有罪而眾人猶謂晉爲臣執君○將七羊反本亦無兮字此依詩序】晉侯乃許歸衛侯叔向曰鄭七穆罕氏其後亡者也子展儉而壹【杜子展鄭子罕之子居身儉而用心壹鄭穆公十一子子然二子孔三族已亡子羽不爲卿故惟言七穆○鄭七穆謂子展公孫捨之罕氏也子西公孫夏駟氏也子產公孫僑國氏也伯有良霄良氏也子大叔遊吉遊氏也子石公孫段丰氏也伯石印段印氏也穆公十一子謂子良公子去疾也子罕公子喜也子駟公子騑也子國公子發也子孔公子嘉也子遊公子偃也子丰也子印也子羽也子然也士子孔也子然二子孔已亡子羽不爲卿故止七也】○初宋芮司徒生女子【杜苪司徒宋大夫○苪鋭鋭反】赤而毛葉諸堤下【林色赤而體生毛畏其異相故棄諸堤下○堤丁兮反】共姬之妾取以入【共姫宋伯姫也○共音恭】名之曰棄【林取見棄之義】長而羙平公入夕【林平公共姫子也入宮夕見其母○長丁丈反】共姬與之食公見棄也而視之尢【尢甚也】姬納諸禦嬖生佐【杜佐元公】惡而婉【杜佐貌惡而心順○婉紆阮反】大子痤羙而狠【貌羙而心狼戾○狠胡墾反】合左師畏而惡之【林合左師向戌○惡鳥路反下皆同】寺人恵墻伊戾爲大子內師而無寵【恵墻氏伊戾名○戾力計反】秋楚客聘於晉過宋【杜上已有秋復發傳者中間有初不言秋則嫌楚客過在他年】大子知之請野享之【林大子痤與楚客相知請於宋公欲野享楚客】公使往伊戾請從之公曰夫不惡女乎【杜夫謂大子也○夫音扶女音汝】對曰小人之事君子也惡之不敢逺好之不敢近敬以待命敢有貳心乎縱有共其外莫共其內【杜伊戾爲大子內師不行恐內侍廢闕○逺於萬反好呼報反共音恭】臣請往也遣之至則欿用牲加書徵之【林伊戾詐作盟處掘地作欿用牲加盟書爲大子反徵驗也○欿口感反】而騁告公【杜騁馳也○騁勑景反】曰大子將爲亂旣與楚客盟矣公曰爲我子又何求對曰欲速【杜言欲速得公位】公使視之則信有焉【謂有盟徵也】問諸夫人與左師【杜夫人佐母棄也】則皆曰固聞之【林言固聞大子欲反】公囚大子大子曰惟佐也能免我【杜以其婉也】召而使請曰日中不來吾知死矣左師聞之聒而與之語【杜聒讙也欲使佐失期○聒古活反下同】過期乃縊而死佐爲大子公徐聞其無罪也乃亨伊戾左師見夫人之步馬者【杜步馬習馬○縊一賜反亨普彭及】問之對曰君夫人氏也【林言君夫人氏之馬也】左師曰誰爲君夫人余胡弗知【林向成謬言不知誰爲君夫人氏我何不知其姓氏蓋棄非平公之嫡夫人】圉人歸以告夫人夫人使饋之錦與馬先之以玉【以玉爲錦馬之先○饋其位反先悉薦反又如字】曰君之妾棄使某獻左師攺命曰君夫人而後再拜稽首受之【杜左師令使者攺命也傳言宋公閽左師諛大子所以無罪而死】○鄭伯歸自晉【杜請衛侯歸】使子西如晉聘辭曰寡君來煩執事懼不免於戾【言自懼失敬於大國而得罪】使夏謝不敏【夏子西名】君子曰善事大國【將求於人必先下之言鄭所以能自安】○初楚伍參與蔡大師子朝友其子伍舉與聲子相善也【杜聲子子朝之子伍舉子胥祖父椒舉也○朝如字】伍舉娶於王子牟王子牟爲申公而亡【林王子牟爲申縣公得罪而出亡○牟亡侯反爲如字舊於爲反】楚人曰伍舉實送之伍舉奔鄭將遂奔晉【林伍舉王子年之壻故謂伍舉實送之出亡伍舉懼禍故出奔鄭鄭不足恃故自鄭將奔晉】聲子將如晉遇之於鄭郊班荊相與食而言復故【林班布也布荊籍地而坐相與飲食朋友世親故共議歸楚事】聲子曰子行也吾必復子及宋向戌將平晉楚【杜平在明年】聲子通使於晉【杜爲國通平事】還如楚令尹子木與之語問晉故焉【杜故事也】且曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也【林言晉卿之賢不如楚卿之賢晉之大夫則賢於楚其材皆可爲卿譬如木之杞梓獸之皮革皆產於楚而用於晉○杞音起梓音子】𨿽楚有材晉實用之【杜言楚亡臣多在晉】子木曰夫獨無族姻乎【夫謂晉】對曰𨿽有而用楚材實多【林言晉𨿽有宗族與姻親而用楚之賢材居多】歸生聞之【杜歸生聲子名】善爲國者賞不僭而刑不濫賞僭則懼及淫人刑濫則懼及善人若不幸而過寜僭無濫與其失善寜其利淫無善人則國從之【杜從之亡也○僭子念反下皆同濫力暫反】詩曰人之云亡邦國殄瘁無善人之謂也【杜詩大雅殄盡也瘁病也○殄徒典反瘁在醉反】故夏書曰與其殺不辜寜失不經懼失善也【杜逸書也言與其刑濫而及於無辜之人寜失刑而不用經常之法懼失善人之用也】啇頌有之曰不僭不濫不敢怠皇命於下國封建厥福【杜詩商頌言殷湯賞不僭差刑不濫溢不敢怠解自寛暇故能爲下國所命爲天子林福祿鞏固如封建之永世也】此湯所以獲天福也古之治民者勸賞而畏刑【杜樂行賞而憚用刑】卹民不倦賞以春夏刑以秋冬【杜順天時】是以將賞爲之加膳加膳則飫賜【杜飫饜也酒食賜下無不飫足所謂加膳也○爲於僞反下同飫於據反】此以知其勸賞也【林卽此喜心可以知其樂於用賞】將刑爲之不舉不舉則徹樂【杜不舉盛饌○徹去也不舉之道則聲樂之類慆心娛且皆不忍聞】此以知其畏刑也【林卽此憂心可以知其憚於用刑】夙興夜寐朝夕臨政此以知其卹民也【林卽此勤勞可以知其勤卹民隠】三者禮之大節也有禮無敗今楚多淫刑其大夫逃死於四方而爲之謀主以害楚國不可救療所謂不能也【杜療治也所謂楚人不能用其材也】子儀之亂析公奔晉【在文十四年】晉人寘諸戎車之殿以爲謀主【杜殿後軍○寘之鼓反殿多練反】繞角之役晉將遁矣析公曰楚師輕窕易震蕩也若多鼔鈞聲以夜軍之【林言楚軍不能持重茍震恐揺蕩使亂其軍多撃軍鼔鈞同其聲夜攻楚軍使不知虛實○窕勑堯反又通弔反易以鼓反鈞音均徐居旬反】楚師必遁晉人從之楚師宵潰晉侯侵蔡襲沈獲其君敗申息之師於桑隧獲申麗而還【杜成六年晉欒書救鄭與楚師遇於繞角楚師還晉侵沈獲沈子八年復侵楚敗申息獲申麗林據成六年楚公子申公子成以申息之師救蔡禦諸桑隧欒書不戰而還成八年傳只載欒書侵蔡遂侵楚獲申驪卻不載桑隧之敗但旣獲申驪則敗申息之師曉然在八年特桑隧之名偶同傳不詳載○麗力馳反】鄭於是不敢南靣楚失華夏則析公之爲也雍子之父兄譖雍子君與大夫不善是也【林雍子之事無所考證想是雍子諸父諸兄共譖雍子善能也是正也君與大人信其父兄不能正其曲直】雍子奔晉晉人與之鄐【杜鄐晉邑○鄐許六反徐超六反】以爲謀主彭城之役晉楚遇於靡角之谷【杜在成十八年】晉將遁矣雍子發命於軍曰歸老防反孤疾二人役歸一人【林一家有二人從役者則聽其一人歸家】簡兵搜乘【杜簡擇搜閱○搜所畱反乘防證反】秣馬蓐食師陳焚次【林谷秣戰馬食於寢蓐杜次捨也焚捨示必死○秣音末蓐音辱陳直覲反】明日將戰行歸者而逸楚囚【林凡軍中老幼孤疾應歸者皆遣之行而縱楚之被囚者使得走逸欲楚知之】楚師宵潰晉降彭城而歸諸宋以魚石歸【杜在元年○降戶江反】楚失東夷子辛死之則雍子之爲也【楚東小國及陳見楚不能救彭城皆叛五年楚人討陳叛故殺令尹子辛】子反與子靈爭夏姫【杜子靈巫臣】而雍害其事【子反亦雍害巫臣不使得取夏姫○雍於勇反】子靈奔晉晉人與之邢【杜邢晉邑○邢音刑】以爲謀主扞禦北狄通吳於晉教吳叛楚教之乘車射禦驅侵【言教吳以中國陣法】使其子狐庸爲吳行人焉吳於是伐巢【按巢屬楚小國】取駕克棘入州來【杜駕棘皆楚邑譙國鄼縣東北有棘亭】楚罷於奔命至今爲患則子靈之爲也【杜事見成七年○罷音皮】若敖之亂伯賁之子賁皇奔晉晉人與之苖【杜若敖亂在宣四年苖晉下邑林伯賁卽鬭椒○賁扶云反下同】以爲謀主鄢陵之役【在城十六年○鄢音偃】楚晨壓晉軍而陳晉將遁矣苖賁皇曰楚師之良在其中軍王族而已【杜言楚之精卒惟在中軍○壓於甲反徐於輙反陳直覲反下同】若塞井夷竈成陳以當之【杜塞井夷竈以爲陳】欒範易行以諉之【欒書時將中軍範變佐之易行謂簡易兵備欲令楚貪已不復顧二穆之兵○易以豉及下同賈音亦行戶郎反下同賈音衡】中行二郤必克二穆【郤錡時將上軍中行偃佐之郤至佐新軍令此三人分良以攻二穆之兵楚子重子辛皆出穆王故曰二穆】吾乃四萃於其王族必大敗之【杜四萃四面集攻之○萃在醉反】晉人從之楚師大敗王夷師熸【林夷傷也吳楚之間謂火滅爲熸蓋射共王中目大敗楚師也○熸子潛反】子反死之【林楚殺子反並在城十八年】鄭叛吳興楚失諸侯則苖賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遺之懼而奔鄭引領南望曰庶防赦余亦弗圖也【杜言楚亦不以爲意○女音汝】今在晉矣晉人將與之縣以比叔向【杜以舉材能比叔向】彼若謀害楚國豈不爲患子木懼言諸王益其爵祿而復之聲子使椒鳴逆之【椒鳴伍舉子傳言聲子有辭伍舉所以得反子孫復仕於楚】○許靈公如楚請伐鄭【十六年晉伐許他國皆大夫獨鄭伯自行故許恚欲報之】曰師不興孤不歸矣八月卒於楚楚子曰不伐鄭何以求諸侯【林言許靈公以死請師而我不能爲之伐鄭懈怠如此何以求諸侯而主霸業】冬十月楚子伐鄭【杜爲許】鄭人將禦之子產曰晉楚將平諸侯將和【杜和在明年】楚王是故昧於一來【杜昧猶貪冒】不如使逞而歸乃易成也【杜逞快也】夫小人之性釁於勇嗇於禍以足其性而求名焉者非國家之利也若何從之【杜釁動也嗇貪也言鄭之欲與楚戰者皆釁勇貪名之人非能爲國計慮久利不可從也○釁許覲反足子住反又如字】子展說不禦冦十二月乙酉入南裏墮其城【杜南裏鄭邑○說音悅墮許規反】渉於樂氏【樂氏津門】門於師之梁【杜鄭城門】縣門發獲九人焉【林鄭人發縣門而禦攻者獲楚攻門者九人○縣音】渉於汜而歸【於汜城下涉汝水南歸○汜音幾徐扶嚴反】而後許靈公【卒靈公之志而後之】○衛人歸衛姫於晉乃釋衛侯【杜衛侯以女說晉而後得免】君子是以知平公之失政也【林重女色而輕齊鄭之請此平公之失政傳言晉之衰】○晉韓宣子聘於周王使請事【杜問何事來聘】對曰晉士起將歸時事於宰旅無他事矣【杜趙宣子名禮諸侯大夫入天子國稱士時事四時貢職宰旅冢宰之下士言獻職貢於宰旅不取斥尊】王聞之曰韓氏其昌阜於晉乎辭不失舊【杜阜大也傳言周衰諸侯莫能如禮惟韓起不失舊】○齊人城郟之歳【在二十四年】其夏齊烏余以廩丘奔晉【杜烏余齊大夫廩丘今東郡廩丘縣故城是○廩力甚反】襲衛羊角取之【杜今廩丘縣所治羊角城是】遂襲我髙魚【杜髙魚城在廩丘縣東北】有大雨自其竇入【雨故水竇間○竇音豆】介於其庫【入髙魚庫而介其甲】以登其城克而取之【杜取魯髙魚無所諱而不書其義未聞】又取邑於宋於是範宣子卒【杜宣子範匄】諸侯弗能治也【林諸侯以範匄新死不能治烏余之罪】及趙文子爲政乃卒治之文子言於晉侯曰晉爲盟主諸侯或相侵也則討而使歸其地今烏余之邑皆討類也【杜言於比類宜見討】而貪之是無以爲盟主也請歸之【林請以其地歸於諸侯】公曰諾孰可使也對曰胥梁帶能無用師晉侯使往【胥梁帶晉大夫能無用師言有權謀】

經【乙卯】二十有七年春齊侯使慶封來聘【景公卽位通嗣君也】○夏叔孫豹防晉趙武楚屈建蔡公孫歸生衛石惡陳孔奐鄭良霄許人曺人於宋【杜按傳防者十四國齊秦不交相見邾滕爲私屬皆不與盟宋爲主人地於宋則與盟可知故經惟序九國大夫楚先晉歃而書先晉貴信也陳於晉防常在衛上孔奐非上鄕故在石惡下○晉楚始同主夏盟也以諸侯分爲晉楚之從而交相見於是始則是南北二伯也天下之大變也於溴梁而無君臣之分於宋而無夷夏之辧昭定哀之春秋將以終於吳越焉爾矣○奐呼亂反】○衛殺其大夫寧喜【杜寧喜弒剽立衎衎今𨿽不以弒剽致討於大義宜追討之故經以國討爲辭書名也書宋防下乃從赴】○衛侯之弟鱄出奔晉【按衛侯始者云政由寧氏祭則寡人而今復患其専緩答免余旣負其前信且不能友於賢弟使至出奔故書弟以罪兄○鱄市轉反又音専】○秋七月辛巳豹及諸侯之大夫盟於宋【杜夏防之大夫也豹不倚順以顯弱命之君而辧小是以自從故以違命貶之釋例論之備矣林於是晉楚爭先乃先楚人則其書先晉何春秋不以夷狄先中國也自來以來晉不専主盟矣虢之盟讀舊書加於牲上而已至剸陵則齊主諸侯至臯鼬則魯及諸侯晉之不足以主夏盟自宋始宋之盟趙武之偸也孔子曰庭燎之禮自齊桓公始也大夫之奏肆夏自趙文子始也此王霸之所以興衰也】○冬十有二月乙亥朔日有食之【今長歷推十二月朔非十二月傳曰辰在申再失閠若是十二月則爲三失閏故知經誤】

傳二十七年春胥梁帶使諸防邑者具車徒以受地必周【杜諸防邑謂齊魯宋也周宻也必宻來勿以受地爲名○防息浪反】使烏余具車徒以受封【烏余以地來故詐許封之】烏余以其眾出【杜出受封也】使諸侯僞效烏余之封者【杜效致也使齊魯宋僞若致邑封烏餘者】而遂執之盡獲之【皆獲其徒眾】皆取其邑而歸諸侯諸侯是以睦於晉【傳言趙文子賢故平公𨿽失政而諸侯猶睦】○齊慶封來聘其車羙孟孫謂叔孫曰慶季之車不亦羙乎【杜季慶封字】叔孫曰豹聞之服羙不稱必以惡終羙車何爲叔孫與慶封食不敬爲賦相鼠亦不知也【杜相鼠詩鄘風日相鼠有皮人而無儀人而無儀不死何爲慶封不知此詩爲已言其闇甚爲明年慶封來奔傳○稱尺證反爲賦於僞反相息亮反】○衛寧喜専公患之公孫免余請殺之【免余衛大夫】公曰微寧子不及此【及此反國也】吾與之言矣【杜言政由寧氏】事未可知祗成惡名【杜恐伐之未必勝祗適也○祗音支】止也對曰臣殺之君勿與知乃與公孫無地公孫臣謀【二公孫衛大夫○與音預】使攻寧氏弗克皆死【杜無地及臣皆死】公曰臣也無罪父子死余矣【獻公出時公孫臣之父爲孫氏所殺】夏免余復攻寧氏殺寧喜及右宰谷屍諸朝【杜谷不書非卿也】石惡將防宋之盟受命而出衣其屍枕之股而哭之欲斂以亡懼不免且曰受命矣乃行【林石惡寗喜之黨杜行防於宋爲明年石惡奔傳○衣與旣反桃之鳩反斂力驗反】子鮮曰逐我者出【杜謂孫林父】納我者死【杜謂寧喜】賞罰無章何以沮勸君失其信而國無刑【林章明也在獻公則失政由寗氏之信在衛國則無沮惡勸善之刑】不亦難乎【杜難以治國】且鱄實使之【杜使寧喜納君】遂出奔晉公使止之不可【杜不晉畱】及河又使止之止使者而盟於河【杜誓不還○使所吏反】托於木門【木門晉邑】不鄕衛國而坐【杜怨之深也○鄕許亮反】木門大夫勸之仕不可曰仕而廢其事罪也從之昭吾所以出也將誰愬乎【杜從之謂治其事也事治則明已出欲仕無所自愬○愬悉路反】吾不可以立於人之朝矣終身不仕【杜自誓不仕終身】公防之如稅服終身【稅卽繐也防服繐衰裳縷細而希非五服之常本無月數痛湣於鮮故特爲此服此服無月數而獻公尋薨故言終身○防息郎反又息浪反稅徐讀曰繐音歳服吐外反】公予免余邑六十辭曰惟卿備百官臣六十矣下有上祿亂也【此一乘之邑非四井之邑論語稱千室又云十室明通稱】臣弗敢聞且寧子惟多邑故死臣懼死之速及也公固與之受其半以爲少師公使爲卿辭曰大叔儀不貳能贊大事【杜贊佐也○少詩照反】君其命之乃使文子爲卿【杜文子大叔儀】○宋向戌善於趙文子又善於令尹子木欲弭諸侯之兵以爲名【欲獲息民之名○弭武婢反】如晉告趙孟趙孟謀於諸大夫韓宣子曰兵民之殘也財用之蠧【杜蠧害物之虫○蠧丁故反】小國之大菑也將或弭之𨿽曰不可必將許之【杜言𨿽知兵不得久弭今不可不許○菑音災】弗許楚將許之以召諸侯則我失爲盟主矣晉人許之如楚楚亦許之如齊齊亦難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲防於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折爼禮也【杜折爼體解節折升之於爼合鄕享宴之禮故曰禮也周禮司馬掌防同之事○難乃旦反焉於防反下皆同折之設反徐音制爼莊呂反】仲尼使舉是禮也以爲多文辭【宋向戌自羙弭兵之意敬逆趙武趙武叔向因享宴之防展賔主之辭故仲尼以爲多文辭○舉謂記錄之也】戊申叔孫豹齊慶封陳須無衛石惡至【杜須無陳文子】甲寅晉荀盈從趙武至【趙武命盈追已故言從趙武后武遣盈如楚】丙辰邾悼公至【小國故君自來】壬戌楚公子黑肱先至成言於晉【杜時令尹子木止陳遣黑肱就晉大夫成盟載之言兩相然可】丁卯宋向戊如陳從子木成言於楚【林楚子木止陳故向戊如陳杜就於陳成楚之要言】戊辰滕成公至【亦小國君自來】子木謂向戌請晉楚之從交相見也【杜使諸侯從晉楚者更相朝見】庚午向戌復於趙孟趙孟曰晉楚齊秦匹也晉之不能於齊猶楚之不能於秦也【杜不能服而使之】楚君若能使秦君辱於敝邑寡君敢不固請於齊【杜請齊使朝楚】壬申左師復言於子木子木使馹謁諸王【杜馹也謁告也○馹人實反】王曰釋齊秦他國請相見也【杜經所以不書齊秦】秋七月戊寅左師至【杜從陳還】是夜也【林向戊還之夜】趙孟及子晳盟以齊言【杜子晳公子黑肱素要齊其言至盟時不得復訟爭】庚辰子木至自陳陳孔奐蔡公孫歸生至【杜二國大夫與子木俱至】曺許之大夫皆至以藩爲軍【林諸國各以藩籬爲軍不築營主示不相思○藩方元反】晉楚各處其偏【晉處北楚處南】伯夙謂趙孟【杜伯夙荀盈】曰楚氛甚惡懼難【林氛气也言楚有襲晉之气恐有患難○气芳云反】趙孟曰吾左還入於宋若我何【杜營在宋北東頭爲上故晉營在東有急可左回入宋東門】辛巳將盟於宋西門之外楚人甲【杜甲在衣中欲因防撃晉○音忠又丁仲反】伯州犁曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信大宰退【杜大宰伯州犁】告人曰令尹將死矣不及三年求逞志而棄信志將逞乎志以發言言以出信信以立志【林志者气之帥也志之所之然後發而爲言言無實不祥言之所出必以信爲之主民無信不立信著於人乃能成立其志】參以定之【杜志言信三者具而後身安存】信亡何以及三【林志言信其數三故知其不能及三年爲明年子木死起本】趙孟患楚衷甲以告叔向叔向曰無害也匹夫一爲不信猶不可單斃其死【林言微賤之人一爲不信之事猶不可立於世盡斃踣其死杜單盡也斃踣也○單音丹斃婢世反】若合諸侯之卿以爲不信必不捷矣食言者不病【不病者單斃於死】非子之患也【杜楚食言當死晉不食言故無患】夫以信召人而以僭濟之【林僭不信也濟成也○僭子念反】必莫之與也安能害我且吾因宋以守病【杜爲楚所病則欲入宋城】則夫能致死與宋致死𨿽倍楚可也【宋爲地主致死助我則力可倍楚○夫如是或音扶】子何懼焉又不及是【林言不幸而死】曰弭兵以召諸侯而稱兵以害我【稱舉也】吾庸多矣非所患也【晉獨取信故其功多】季武子使謂叔孫以公命曰視邾滕【杜兩事晉楚則貢賦重故欲比小國季武子恐叔孫不從其言假公命以惇之】旣而齊人請邾宋人請滕皆不與盟【杜私屬二國故○與音預】叔孫曰邾滕人之私也我列國也何故視之宋衛吾匹也乃盟【林乃視宋衛以受盟】故不書其族言違命也【杜季孫専政於國魯君非得有命今君惟以此命告豹豹宜崇大順以顯弱命之君而遂其下是故貶之】晉楚爭先【杜爭先歃血】晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣【杜狎更也○先悉薦反或如字狎古甲反】豈専在晉叔向謂趙孟曰諸侯歸晉之徳只非歸其尸盟也【杜只語辭也屍主也言諸侯之所以歸晉以其有徳也非歸晉之能主盟也○只之氏反】子務徳無爭先且諸侯盟小國固必有尸盟者楚爲晉細不亦可乎【林諸侯爲盟小國固必有尸盟主辧具者楚欲尸盟自同於小國任晉之細事不亦可從其請乎】乃先楚人書先晉晉有信也【杜蓋孔子追正之】壬午宋公兼享晉楚之大夫趙孟爲客【杜客一坐所尊故季孫飲大夫酒臧紇爲客】子木與之言弗能對使叔向侍言焉子木亦不能對也乙酉宋公及諸侯之大夫盟於蒙門之外【杜前盟諸大夫不敢敵公禮也今宋公以近在其國故謙而重盟重盟故不書蒙門宋城門】子木問於趙孟曰範武子之徳何如【杜士防賢聞於諸侯故問之】對曰夫子之家事治言於晉國無隠情其祝史陳信於鬼神無愧辭【林夫子謂範武子身修家齊故事無不治所行之事皆可告人故情無所隠祝大祝史大史陳其馨香徳足副之故辭無所媿】子木歸以語王王曰尙矣哉【尙上也○語魚據反下同】能歆神人【歆享也使神享其祭人懷其徳】宜其光輔五君以爲盟主也【杜五君謂文襄靈成景】子木又語王曰宜晉之伯也有叔冋以佐其卿楚無以當之不可與爭晉荀盈遂如楚涖盟【重結晉楚之好】鄭伯享趙孟於垂隴【杜自宋還過鄭○隴力勇反】子展伯有子西子產子大叔二子石從【杜二子石印叚公孫段○從寸用反】趙孟曰七子從君以寵武也請皆賦以卒君貺武亦以觀七子之志【歌詩以言志故武亦以觀七子向皆之志】子展賦艸虫【杜艸虫詩召南曰未見君子憂心忡忡亦旣見止木旣覯止我心則降以趙孟爲君子】趙孟曰善哉民之主也【在上不忘降故可以主民】抑武也不足以當之【杜辭君子】伯有賦鶉之賁賁【杜鶉之賁賁詩鄘風衛人刺其君淫亂鶉鵲之不若義取人之無良我以爲兄我以爲君也○鶉順倫反貴音奔】趙孟曰牀笫之言不逾閾況在野乎非使人之所得聞也【杜笫簀也此詩刺淫亂故云牀笫之言閾門限使人趙孟自謂○笫側裏反閾音域徐況逼反使所吏反】子西賦黍苖之四章【杜黍苖詩小雅四章曰肅肅謝功召伯營之烈烈徵師召伯成之比趙孟於召伯】趙孟曰寡君在武何能焉【推善於其君】子產賦隰桑【杜隰桑詩小雅義取思見君子盡心以事之曰旣見君子其樂如何】趙孟曰武請受其卒章【卒章曰心乎愛矣遐不謂矣中心藏之何日忘之趙武欲子產之見規誨】子大叔賦野有蔓艸【杜野有蔓艸詩鄭風取其邂逅相遇適我願兮○蔓音萬】趙孟曰吾子之惠也【大叔喜於相遇故趙孟受其惠】印段賦蟋蟀【杜蟋蟀詩唐風曰無以大康職思其居好樂無荒良士瞿瞿言瞿瞿然顧禮儀○蟀所律反】趙孟曰善哉保家之主也吾有望矣【能戒懼不荒所以保家】公孫段賦桑扈【杜桑扈詩小雅義取君子有禮文故能受天之祜】趙孟曰匪交匪敖福將焉往【杜此桑扈詩卒章趙孟因以取義○敖五報反焉於防反下同】若保是言也欲辭福祿得乎卒享文子告叔向曰伯有將爲戮矣詩以言志志誣其上而公怨之以爲賔榮【杜言誣則鄭伯未有其實趙孟倡賦詩以自寵故言公怨之以爲賔榮林伯有之詩譏刺鄭故公怨之】其能久乎幸而後亡【言必先亡】叔向曰然已侈【林伯有汰侈已甚】所謂不及五稔者夫子之謂矣【林稔年丰熟也谷一熟故謂一年夫子謂伯有杜爲三十年鄭殺良霄傳○稔而甚反】文子曰其餘皆數世之主也子展其後亡者也在上不忘降【謂賦艸虫曰我心則降○數所主反】印氏其次也樂而不荒【謂賦蟋蟀曰好樂無荒】樂以安民【林樂與民同故民得其安】不滛以使之【林不淫縱其欲以虐使之】後亡不亦可乎○宋左師請賞曰請免死之邑【杜欲宋君稱功加厚賞故謙言免死之邑也】公與之邑六十【林此亦非四井之邑說與上文與免余邑六十同】以示子罕【林以賞典示宋子罕】子罕曰凡諸侯小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必滅所以亡也【林有所畏懼而後大小上下慈愛而和順慈愛和順而後國家賴以安靖以聽大國之政令此大小所以常安存也無威則驕縱易生驕縱則禍亂則滅亡隨之此大小所以至滅亡也】天生五材【杜金木水火土也】民並用之廢一不可誰能去兵兵之設久矣所以威不軌而昭文徳也聖人以興【杜謂湯武】亂人以廢【杜謂桀紂】廢興存亡昏明之術皆兵之由也而子求去之不亦誣乎以誣道蔽諸侯【林以誣罔之道欺蔽諸侯】罪莫大焉縱無大討而又求賞無厭之甚也削而投之【杜削賞左師之書○厭於鹽反徐於亷反】左師辭邑向氏欲攻司城【杜司城子罕】左師曰我將亡夫子存我【林言我邑多將有滅亡之禍子罕責我以義是存我也】徳莫大焉又可攻乎君子曰彼已之子邦之司直【杜詩鄭風司主也○彼已之子此子也言其爲邦國主直道者○已音記】樂喜之謂乎【杜樂喜子罕也善其不阿向戌】何以卹我我其收之【杜逸詩卹憂也收取也林言何以憂卹而規儆於我我則收取此言以爲藥石】向戌之謂乎【杜善向戌能知其過】○齊崔杼生成及疆【林崔杼先取妻生子曰成曰疆】而寡【杜偏防曰寡寡持也】娶東郭姜【林事在二十五年】生明東郭姜以孤入【林無父曰孤蓋東郭姜以先夫之子自隨】曰棠無咎【無咎棠公之子】與東郭偃相崔氏【林偃東郭姜之弟蓋崔杼旣取姜遂以姜弟及前夫之子爲家相○相息亮反】崔成有疾而廢之【杜有惡疾也】而立明成請老於崔【杜濟南東朝陽縣西北有崔氏城成欲居崔邑以終老】崔子許之偃與無咎弗子曰崔宗邑也必在宗主【杜宗邑宗廟所在宗主謂崔明】成與疆怒將殺之【林成不得邑疆成之親母弟故與俱怒將殺偃與無咎】告慶封曰夫子之身亦子所知也惟無咎與偃是從父兄莫得進矣大恐害夫子敢以告【杜夫子謂崔杼林言其身事亦慶封之所素知也崔杼平日惟棠無咎與東郭偃之言是從凡崔氏諸父諸兄皆莫得進用矣大恐貽害於崔杼之身崔慶同功一體故敢以此告之】慶封曰子姑退吾圖之告盧蒲嫳【嫳慶封屬大夫封以成疆之言告嫳○嫳普結反徐敷結反】盧蒲嫳曰彼君之讐也天或者將棄彼矣彼實家亂子何病焉【杜君謂齊莊公爲崔杼所弒林彼謂崔杼實其家有難將何以彼爲病】崔之薄慶之厚也【杜崔敗則慶専權】他日又告【杜成疆復告】慶封曰苟利夫子必去之難吾助女【林言苟有利於崔氏必去偃與無咎若有他難我助汝去之○難力旦反女音汝】九月庚辰崔成崔疆殺東郭偃棠無咎於崔氏之朝崔子怒而出其眾皆逃求人使駕不得使圉人駕寺人禦而出【圉人養馬者寺人奄士】且曰崔氏有福止余猶可【恐滅家禍不止其身】遂見慶封慶封曰崔慶一也【杜言如一家】是何敢然【言是崔成崔疆何故敢如此】請爲子討之使盧蒲嫳帥甲以攻崔氏崔氏堞其宮而守之【林堞短垣使其眾居短垣內以守○爲於僞反下同堞音牒徐養渉反】弗克使國人助之遂滅崔氏殺成與疆而盡俘其家其妻縊【杜妻東郭姜】嫳復命於崔子且禦而歸之【嫳爲崔子禦】至則無歸矣乃縊【終入於其宮不見其妻凶】崔明夜辟諸大墓【林辟開也開先人之以藏之○辟婢亦反徐甫亦反】辛巳崔明來奔慶封當國【杜當國秉政】○楚防罷如晉涖盟【杜罷令尹子蕩報荀盈也○罷音皮】晉侯享之將出賦旣醉【杜旣醉詩大雅曰旣醉以酒旣飽以徳君子萬年介爾景福以羙晉侯比之太平君子也】叔向曰防氏之有後於楚國也宜哉承君命不忘敏子蕩將知政矣敏以事君必能養民【林敏逹以事其君必能爲君牧養其民】政其焉往【言政必歸之】○崔氏之亂【杜在二十五年】申鮮虞來奔僕賃於野【林申鮮虞莊公之黨來奔魯貧無資爲人僕賃於魯之野○賃女鴆反】以防莊公【爲齊莊公服防○防如字又思浪反】冬楚人召之遂如楚爲右尹【傳言楚能用賢】○十一月乙亥朔日有食之辰在申司曆過也再失閏矣【謂斗建指申周十一月今之九月斗當建戍而在申故知再失閏也文十一年三月甲子至今年七十一歳應有二十六閏今長歷推得二十四閠通計少再閠釋例言之詳矣】

左傳杜林合注卷三十一﹤經部﹐春秋類﹐左傳杜林合注﹥

欽定四庫全書

左傳杜林合注卷三十二明

王道焜

趙如源同編

襄公八

經【丙辰】二十有八年春無冰【前年知其再失閏頓置兩閏以應天正故此年正月建子得以無冰爲災而書】○夏衛石惡出奔晉【寗喜之黨書名惡之】○邾子來朝○秋八月大雩○仲孫羯如晉【告將朝楚○羯居謁反】○冬齊慶封來奔【崔柕之黨耆酒荒淫而出書名罪之自魯奔吳不書以絕位不爲卿】○十有一月公如楚【杜爲宋之盟故朝楚林於是公及宋公陳侯鄭伯許男如楚諸夏之君旅見於楚始於此是故書公朝王所以見王業之衰書公如楚以見伯業之衰】○十有二月甲寅天王崩【林靈王崩景王立】○乙未楚子昭卒【杜十二月無乙未日誤林康王卒郟敖立】傳二十八年春無冰梓愼曰今玆宋鄭其饑乎【杜梓愼魯大夫今年鄭遊吉宋向戌言之明年饑甚傳乃詳其事○梓音子】歲在星紀而淫於枵【杜歲歲星也星紀在丑斗牛之次枵在子虛危之次十八年晉董叔曰天道多在西北是歲星在亥至此年十一歲故在星紀明年乃當在枵今已在枵淫行失次○枵許驕反】以有時菑陰不堪陽【杜時菑無冰也盛陰用事而溫無冰是陰不勝陽地气發泄○菑音災】蛇乘龍【蛇武之宿虛危之星龍歲星歲星木也木爲靑龍失次出虛危下爲蛇所乘】龍宋鄭之星也【歲星本位在東方東方房心爲宋角亢爲鄭故以龍爲宋鄭之星】宋鄭必饑枵虛中也【杜枵三宿虛星在其中】枵耗名也土虛而民耗不饑何爲【歲爲宋鄭之星今失常淫入虛耗之次時復無冰地气發泄故曰士虛民耗○耗呼報反】○夏齊侯陳侯蔡侯北燕伯杞伯胡子沈子白狄朝於晉宋之盟故也【杜陳侯蔡侯胡子沈子楚屬也宋盟日晉楚之從交相見故朝晉燕國今薊縣林宋盟在二十七年○燕烏賢反】齊侯將行慶封曰我不與盟何爲於晉【杜以宋盟釋齊秦故言齊不與盟何爲而朝於晉○與音預下同】陳文子曰先事後賄禮也【事大國當先從其政事而後薦賄以副已心】小事大未獲事焉從之如志禮也【杜言當從大國請事以順其志】𨿽不與盟敢叛晉乎重丘之盟未可忘也子其勸行【重丘盟在二十五年○重直龍反】○衛人討寧氏之黨故石惡出奔晉衛人立其從子圃以守石氏之祀禮也【石惡之先石碏有大功於衛國惡之罪不及不祀故曰禮○從才用反】○邾悼公來朝時事也【傳言來朝非宋盟宋盟惟施於朝晉楚】○秋八月大雩旱也【林爲旱而雩非過時也】○蔡侯歸自晉入於鄭鄭伯享之不敬子產曰蔡侯其不免乎【杜不免禍】日其過此也【杜在日至晉時○過古未反又古臥反】君使子展廷勞於東門之外而傲【杜廷往也○廷於況反後同勞力報反傲五報反下同】吾曰猶將更之今還受享而惰乃其心也【林是不敬乃出其中心】君小國事大國而惰傲以爲已心將得死乎【林爲小國之君服大國之事而以怠惰驕傲爲已之常心將得善終而死乎○惰徒臥反】若不免必繇其子其爲君也淫而不父【杜通太子班之妻】僑聞之如是者恆有子禍【林凡人之所爲如此者禍亂常起於父子之間爲三十年蔡世子班弒其君傳】○孟孝伯如晉告將爲宋之盟故如楚也【林孟孝伯卽仲孫羯杜魯晉屬故告晉而行○爲於僞反】蔡侯之如晉也鄭伯使遊吉如楚及漢楚人還之【林遊吉卽子大叔楚人不受遊吉之使而命之還】曰宋之盟君實親辱【杜君謂鄭伯】今吾子來寡君謂吾子姑還吾將使馹奔問諸晉而以告【林馹車也杜問鄭君應來朝否○馹人實反】子大叔曰宋之盟君命將利小國而亦使安定其社稷鎭撫其民人以禮承天之休此君之憲令而小國之望也【林言在宋之盟楚君之命將以弭兵爲小國之利亦使小國解兵釋甲得以安定其社稷服田力穡得以鎭撫其民人使得興其禮遜以承受上天之福祿此楚君之憲章命令而小國之所仰望於楚者也杜憲法也】寡君是故使吉奉其皮幣【聘用乘皮束帛】以歲之不易聘於下執事【杜言歲有饑荒之難故鄭伯不得自朝楚○易以防反】今執事有命曰女何與政令之有【林言汝小國大夫何得與楚國之政令○女音汝與音預】必使而君棄而封守【林而汝也】跋涉山川【林艸行爲防水行爲渉○防自末反】蒙犯霜露以逞君心小國將君是望敢不惟命是聽無乃非盟載之言以闕君徳而執事有不利焉小國是懼【林失徳則諸侯背楚亦將爲楚君不利小國恐懼正坐於此】不然其何勞之敢憚子大叔歸復命告子展曰楚子將死矣不修其政徳而貪昧於諸侯以逞其願欲久得乎周易有之在復【震下坤上復】之頤【震下艮上頤復上六變得頤○頤以之反】曰迷復凶【復上六爻辭也復反也極陰反陽之卦上處極位迷而復反失道已逺逺而無應故凶】其楚子之謂乎欲復其願【杜謂欲得鄭朝以復其願】而棄其本【杜不修徳】復歸無所是謂迷復【失道已逺又無所歸】能無凶乎君其往也送葬而歸以快楚心【杜言楚子必死君往當送其葬】楚不防十年未能卹諸侯也【杜幾近也言失道逺者復之亦難○防居依反又音祈】吾乃休吾民矣【杜休息也言楚不能復爲害】禆竈曰今玆周王及楚子皆將死【禆竈鄭大夫○禆避支反】歲棄其次而旅於明年之次以害鳥帑周楚惡之【杜旅客處也歲星棄星紀之次客在枵歲星所在其國有福失次於北禍衝在南南爲朱鳥鳥尾曰帑鶉火鶉尾周楚之分故周王楚子受其咎俱論歲星過次梓愼則曰宋鄭饑禆竈則曰周楚王死傳故備舉以示卜占惟人所在○帑音奴惡如字又烏路反】○九月鄭遊吉如晉告將朝於楚以從宋之盟子產相鄭伯以如楚舎不爲壇【至敵國郊除地封土爲壇以受郊勞○相怠亮反下同壇徒丹反】外僕言曰昔先大夫相先君適四國未嘗不爲壇【杜外僕掌次舎者】自是至今亦皆循之今子艸舎無乃不可乎子產曰大適小則爲壇小適大苟舎而已焉用壇僑聞之大適小有五美宥其罪戾赦其過失救其菑患賞其徳刑【杜刑法也○焉於防反下同菑音災】敎其不及小國不困懷服如歸是故作壇以昭其功宣告後人無怠於徳【杜怠解也】小適大有五惡說其罪戾【杜自解說也】請其不足【杜請謝其不足惟恐被譴】行其政事【奉行大國之政】共其職貢從其時命【言從朝防之命○共音恭】不然則重其幣帛以賀其福而弔其凶皆小國之禍也焉用作壇以昭其禍所以告子孫無昭禍焉可也【杜無昭禍以告子孫】○齊慶封好田而耆酒與慶舎政【杜捨慶封子慶封當國不自爲政以付捨○好呼報反耆市誌反】則以其內實遷於盧蒲嫳氏【杜內實寶物妻妾也移而居嫳家】易內而飲酒數日【林慶封與盧蒲嫳交易其內人而飲酒數日不已○數所主反】國遷朝焉【杜就於盧蒲氏朝見封】使諸亡人得賊者以告而反之【杜亡人辟崔氏難出奔者林能捕執得盜賊以賊告而反其身使以功贖已罪】故反盧蒲癸癸臣子之【林盧蒲癸莊公黨以告賊得反子之卽慶捨盧蒲癸臣事之】有寵妻之【杜子之以其女妻癸○妻七計反】慶捨之士謂盧蒲癸曰男女辧姓子不辟宗何也【辧別也別姓而後可相取慶氏盧蒲氏皆姜姓】曰宗不余辟【杜言捨欲妻已】余獨焉辟之賦詩斷章余取所求焉惡識宗【杜言已苟欲有求於慶氏不能復顧禮譬如賦詩者取其一章而已○斷音短惡音烏】癸言王何而反之二人皆嬖【杜二子皆莊公黨二十五年崔氏弒莊公癸何出奔今還求寵於慶氏欲爲莊公報讐○嬖必計反下同】使執寢戈而先後之【寢戈親近兵杖○先悉薦反後戶豆反】公膳日雙雞【杜卿大夫之膳食○膳市戰反謂公家供卿大夫之常膳】饔人竊更之以鶩禦者知之則去其肉而以其洎饋【禦進食者饔人禦者欲使諸大夫怒慶氏減其膳蓋盧蒲癸王何之謀○騖徐音木鴨也洎其器反肉汁也說文云洎灌釡也字林已蒞反】子雅子尾怒【二子皆惠公孫】慶封告盧蒲嫳【杜以二子怒告嫳】盧蒲嫳曰譬之如禽獸吾寢處之矣【杜言能殺而席其皮】使析歸父告晏平仲【杜欲與其謀子雅子尾】平仲曰嬰之眾不足用也知無能謀也言弗敢出有盟可也【林言其兵眾不足用以討亂其知謀不足用以慮事不敢出言以泄慶氏之謀請爲盟以誓不敢泄○知音智】子家曰子之言云【杜子家析歸父】又焉用盟告北郭子車【杜子車齊大夫】子車曰人各有以事君非佐之所能也【杜佐子車名○言凡人各有材能以事其君非佐之材所能及】陳文子謂桓子【杜桓子文子之子無宇】曰禍將作矣吾其何得【林言齊之禍亂將起矣我其當得何物】對曰得慶氏之木百車於莊【慶封時有此木積於六軌之道】文子曰可愼守也已【林善其子不志於貨財言可愼守其家也】盧蒲癸王何卜攻慶氏示子之兆【林以兆示慶捨】曰或卜攻讐敢獻其兆【林敢獻兆請問其吉凶】子之曰克見血【林主殺戮見血】冬十月慶封田於萊陳無宇從丙辰文子使召之請曰無宇之母疾病請歸【林詐言其母疾病請先歸視其母○萊音來從才用反】慶季卜之【杜季慶封林爲無宇卜母疾病】示之兆曰死奉而泣【杜無宇泣○奉芳勇反】乃使歸慶嗣聞之【嗣慶封之族】曰禍將作矣謂子家速歸【子家慶封字】禍作必於嘗【杜嘗秋祭】歸猶可及也子家弗聽亦無悛志【悛攺悟也○悛七全反】子息曰亡矣幸而獲在吳越【杜子息慶嗣】陳無宇濟水而戕舟發梁【林戕害其舟楫發壊其橋梁不欲慶封得救難○戕在羊反】盧蒲姜謂癸曰有事而不告我必不防矣【杜姜癸妻慶捨女】癸告之【杜告欲殺慶捨】姜曰夫子愎莫之止將不出我請止之【夫子謂慶捨○愎皮逼反】癸曰諾十一月乙亥嘗於太公之廟慶捨涖事【林臨祭事○天音泰】盧蒲姜告之且止之弗聽曰誰敢者【林慶捨之女告其父以有變且止其父勿出臨祭慶捨不從言誰敢爲亂者以此見其愎也】遂如公【杜至公所】麻嬰爲屍【爲祭屍】慶集爲上獻【上獻先獻者○集戶結反】盧蒲癸王何執寢戈【林二人執親兵以從慶捨】慶氏以其甲環公宮【林廟在公宮之肉故慶氏以其私甲環衛公宮○環如字徐音忠】陳氏鮑氏之圉人爲優【林陳鮑二氏養馬人爲優俳之獻○優於求反】慶氏之馬善驚士皆釋甲束馬【杜束絆之也】而飲酒且觀優至於魚裏【林魚裏裏名優在魚裏就觀之】欒髙陳鮑之徒介慶氏之甲【杜欒子雅髙子尾陳陳須無鮑鮑國林介因也慶氏之士釋甲而觀優故四族因慶氏之甲】子尾抽桷撃扉三【桷椽也扉門闔也以桷撃扉爲期○桷音角扉音非門扇也】盧蒲癸自後刺子之王何以戈擊之解其左肩猶援廟桷動於甍【杜甍屋棟林慶捨𨿽傷重猶能援大廟之掾動於屋角○刺七亦反援音爰甍亡耕反】以俎壺投殺人而後死【林俎壺皆祭器杜言其多力】遂殺慶繩麻嬰【杜慶繩慶集】公懼鮑國曰羣臣爲君故也【杜言欲尊公室非爲亂階○爲於僞反】須無以公歸稅服而如內宮【林稅祭服而往內宮言公懼於外難○稅葉活反又如字】慶封歸遇告亂者丁亥伐西門弗克還伐北門克之入伐內宮【林陳鮑在公所故】弗克反陳於嶽【嶽裏名○陳直覲反】請戰弗許遂來奔獻車於季武子美澤可以鑑【杜光鑑形也】展莊叔見之【杜魯大夫】曰車甚澤人必瘁宜其亡也【林竭民力而爲車人必困瘁竭人以奉已宜其滅亡也○瘁在罪反】叔孫穆子食慶封慶封汜祭【禮食有祭示有所先也汜祭逺散所祭不共○食音嗣汜芳劍反】穆子不說使工爲之誦茅鴟【工樂師茅防逸詩刺不敬○說音悅防人之反】亦不知旣而齊人來讓【杜譲魯受慶封】奔吳吳勾余予之朱方【杜勾余吳子夷未也朱方吳邑○勾古侯反下勾瀆同】聚其族焉而居之富於其舊子服惠伯謂叔孫曰天殆富淫人慶封又富矣穆子曰善人富謂之賞淫人富謂之殃天其殃之也其將聚而殱旃【杜殱盡也旃之也爲昭四年殺慶封傳○殱子潛反】○癸巳天王崩未來赴亦未書【林經書十二月甲寅】禮也【嫌時已聞喪當書故發例】○崔氏之亂喪羣公子故鉏在魯叔孫還在燕賈在句瀆之丘【在襄二十一年○喪息浪反鉏仕居反公子鉏也凟音豆】及慶氏亡皆召之具其器用而反其邑焉【皆反還也】與晏子邶殿其鄙六十【杜邶殿齊別都以邶殿邊鄙六十邑與晏嬰○邶蒲對反殿多薦反又如字】弗受子尾曰富人之所欲也何獨弗欲對曰慶氏之邑足欲故亡【林慶封邑多厭足其欲驕侈橫生故有滅亡之禍】吾邑不足欲也益之以邶殿乃足欲足欲亡無日矣在外不得宰吾一邑【林若奔亡在外國𨿽我之一邑亦不可得而宰制】不受邶殿非惡富也恐失富也且夫富如布帛之有幅焉爲之制度使無遷也【林如織布帛須有幅尺爲之制度使其富不可遷移○惡鳥路反夫音扶幅音福】夫民生厚而用利【林生理丰厚財用利益】於是乎正徳以幅之【杜言厚利皆人之所欲惟正徳可以爲之幅】使無黜嫚【杜黜猶故也○黜勑作反嫚音慢】謂之幅利【杜謂用利之幅尺】利過則爲敗【林利過驕生禍敗必至】吾不敢貪多所謂幅也與北郭佐邑六十受之與子雅邑辭多受少與子尾邑受而稍致之【杜致還公】公以爲忠故有寵釋盧蒲嫳於北竟【釋放也○竟音境】求崔杼之屍將戮之不得叔孫穆子曰必得之武王有亂臣十人【亂治也】崔杼其有乎不十人不足以葬【葬必須十人崔氏不能令十人同心故必得】旣崔氏之臣曰與我其拱璧【杜崔氏大璧○拱居勇反徐音恭】吾獻其柩於是得之十二月乙亥朔齊人遷莊公殯於大寢【杜更殯之於路寢也十二月戊戌朔乙亥誤林二十五年崔氏側莊公於北郭今始遷其柩】以其棺屍崔杼於市【崔氏弒莊公又葬不如禮故以莊公棺著崔杼屍邊以章其罪】國人猶知之皆曰崔子也【杜始求崔杼之屍不得故傳云國人皆知之】○爲宋之盟故公及宋公陳侯鄭伯許男如楚公過鄭鄭伯不在【杜已在楚○爲幹僞反過古禾反】伯有廷勞於黃崖不敬【杜滎陽宛陵縣西有黃水西南至新鄭城西入洧○勞力報反】穆叔曰伯有無戾於鄭鄭必有大咎【杜伯有不受戮必還爲鄭國害】敬民之主也而棄之何以承守【言無以承先祖守其家】鄭人不討必受其辜濟澤之阿【杜言薄土○齊子禮反】行潦之蘋藻【杜言賤菜○潦音老蘋音頻藻音早】寘諸宗室【杜薦宗廟】季蘭尸之敬也【杜言取蘋藻之菜於阿澤之中使服蘭之女而爲之主神猶享之以其敬也】敬可棄乎【杜爲三十年鄭殺良霄傳】及漢楚康王卒公欲反叔仲昭伯曰我楚國之爲豈爲一人行也【杜昭伯叔仲帶林言我之朝楚爲楚國而來豈爲康王一人而來○爲於僞反下同】子服惠伯曰君子有逺慮小人從邇【杜邇近也】饑寒之不卹誰遑其後【杜遑睱也林目前饑寒尙不憂卹誰睱憂其後】不如姑歸也叔孫穆子曰叔仲子專之矣【杜言足專任】子服子始學者也【此言未識逺】榮成伯曰逺圖者忠也【杜成伯榮駕鵝】公遂行【杜從昭伯謀】宋向戌曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反○楚屈建卒趙文子喪之如同盟禮也【杜未盟有甲之隙不以此廢好故曰禮○喪如字又息浪反】○王人來告喪問崩日以甲寅告【林實十一月癸巳崩而以十二月甲寅告】故書之以徵過也【徵審也此緩告非有事宜直臣子怠慢故於此發例○徴音眞本作懲誤】

經【癸巳】二十有九年春王正月公在楚【杜公在外闕朝正之禮甚多而惟書此一年者魯公如楚旣非常比公又逾年故發此一事以明常也】○夏五月公至自楚○庚午衛侯衎卒【杜無傳四同盟林獻公卒子襄公立○衎苦旦反】○閽弒吳子余祭【杜閽守門者下賤非士故不言盜林余祭卒夷昧立一名余昧○閽音昏祭側界反】○仲孫羯防晉荀盈齊髙止宋華定衛世叔儀鄭公孫段曹人莒人滕人薛人小邾人城杞【杜公孫段伯石也三十年伯有死乃命爲卿今蓋以攝卿行○羯居謁反】○晉侯使士鞅來聘○杞子來盟【杜杞復稱子用夷禮也林傳曰書曰子賤之也凡來盟皆大夫也杞伯親之故賤之也杞𨿽稱子矣前乎此夷儀之防稱伯後乎此卒復稱伯來盟特稱子見春秋之貶諸侯也春秋之褒貶君大夫莫備於隠桓莊之世成襄而下捨杞子無削其爵者捨楚子防無生名之者經之變文也】○吳子使札來聘【杜吳子余祭旣遣札聘上國而後死札以六月到魯未聞喪也不稱公子其禮未同於上國林吳始聘始書子始君臣並見吳驟彊也○札側八反】○秋九月葬衛獻公【無傳】○齊髙止出奔北燕【杜止髙厚之子杜北燕始見經○燕音煙】○冬仲孫羯如晉

傳二十九年春王正月公在楚釋不朝正於朝也【釋解也告廟在楚解公所以不朝正】楚人使公親禭【諸侯有遣使賵禭之禮今楚欲依遣使之比○禭音遂說文云衣死人衣】公患之穆叔曰袚殯而襚則布幣也【先使巫袚除殯之凶邪而行襚禮與朝而布幣無異○袚音拂徐音廢】乃使巫以桃茢先袚殯【茢黍穰○茢音列徐音例鄭注周禮云茢苕箒】楚人弗禁旣而悔之【禮君臨臣喪乃袚殯故楚悔之】○二月癸卯齊人葬莊公於北郭【杜兵死不入兆城故葬北郭】○夏四月葬楚康王【林經不書葬略夷狄也】公及陳侯鄭伯許男送葬至於西門之外諸侯之大夫皆至於墓楚郟敖卽位【郟敖康王子熊麇也○郟古治反】王子圍爲令尹【圍康王弟】鄭行人子羽曰是謂不宜必代之昌松栢之下其艸不殖【杜言楚君弱令尹彊物不兩盛爲昭元年圍弒郟敖起本】公還及方城季武子取卞【杜取卞邑以自益○卞皮產反】使公冶問【杜問公起居公冶季氏屬大夫○冶音也】璽書追而與之【杜璽印也○璽音徙廣雅云卬謂之璽說文作璽從上云玉者印也籕文從王】曰【林書辭曰】聞守卞者將叛臣師徒以討之旣得之矣敢告【林飾辭】公冶致使而退【杜致季氏使命○使所吏反】及捨而後聞取卞【杜發書乃聞之】公曰欲之而言叛祗見疏也【杜言季氏欲得卞而欺我言叛益疏我○只音支】公問公冶曰吾可以入乎【以季氏疏已故不敢入】對曰君實有國誰敢違君公與公冶冕服【杜以卿服冕賞之】固辭彊之而後受公欲無入榮成伯賦式微乃歸【杜式微詩風曰式微式微胡不歸式用也義取寄寓之微陋勸公歸也○彊其丈反】五月公至自楚公冶致其邑於季氏【杜本從季氏得邑故還之】而終不入焉【杜不入季孫家】曰欺其君何必使余【林言季氏欲欺其君以取邑何必使我往使】季孫見之則言季氏如他日不見則終不言季氏【林季武子若就其家見之則公冶言季氏政事如前日若不見季武子則已不肯復言季氏政事】及疾聚其臣【杜大夫家臣】曰我死必無以冕服斂非徳賞也【言公畏季氏而賞其使非以我有徳○斂力驗反】且無使季氏葬我【林不義李氏欺君故生不入季氏之家死不受季氏之葬】○葬靈王【杜不書魯不防】鄭上卿有事【林時鄭簡公在楚鄭上卿有居守之事】子展使印段往伯有曰弱不可【印段年少官卑】子展曰與其莫往弱不猶愈乎【林言與其不遣人往周防葬官卑年少猶愈於不往也】詩云王事靡盬不遑啟處【杜詩小雅盬不堅固也啟跪也言王事無不堅固故不暇跪處○盬音古】東西南北誰敢寧處【杜謂上卿】堅事晉楚以蕃王室也【杜言我固事晉楚乃所以蕃屏王室○蕃芳元反】王事無曠何常之有【林供王室之事無有曠失足矣亦有何常法】遂使印段如周【傳言周哀卑於晉楚】○吳人伐越獲俘焉以爲閽【林吳刖越俘之足以爲閽人】使守舟吳子余祭觀舟閽以刀弒之【杜言以刀○近刑人】○鄭子展卒子皮印位【林子皮卽罕虎代父爲上卿】於是鄭饑而未及麥民病【林民病於乏食】子皮以子展之命餼國人粟戶一鍾【林餼猶饋也因在喪故以父命也六斛四斗曰鐘】是以得鄭國之民故罕氏常掌國政以爲二卿宋司城子罕聞之曰鄰於善民之望也【林言鄰近於善人民亦望君爲善】宋亦饑請於平公出公粟以貸使大夫皆貸司城氏貸而不書【林司城氏卽子罕氏貨而不書於策施而不以爲徳也○貸他代反下同】爲大夫之無者貸【林子罕爲宋大夫之無粟者貸】宋無饑人叔向聞之曰鄭之罕【林鄭子皮氏○向許丈反】宋之樂【林宋子罕氏】其後亡者也二者其皆得國乎【林得掌國政】民之歸也施而不徳樂氏加焉其以宋升降乎【杜升降隨宋盛衰】○晉平公杞出也【林晉平公母杞女】故治杞【杜治理其地修其城】六月知悼子合諸侯之大夫以城杞孟孝伯防之鄭子大叔與伯石往【杜大叔不書不親事林知悼子卽晉荀盈孟孝伯卽仲孫羯子大叔卽遊吉伯石卽公孫段○知音智大叔音泰下同】子大叔見大叔文子【杜文子衛大叔儀】與之語文子曰甚乎其城杞也子大叔曰若之何哉晉國不卹周宗之闕而夏肄是屏【杜周宗諸姬也夏肄杞也肄余也屏城也○肄以二反詩傳云斬而復生曰肄方言云枿余也秦晉之間日肄】其棄諸姬亦可知也已諸姬是棄其誰歸之【林晉姬姓也棄我諸姬所厚者薄其誰望晉而歸之】吉也聞之棄同卽異是謂離徳詩曰協比其鄰昏姻孔云【杜詩小雅言王者和恊近親則昏姻甚歸附也林孔甚也云猶旋旋歸之○比毘志反】晉不鄰矣其誰云之【杜晉不卹鄰近之親其誰旋旋而歸之】○齊髙子容與宋司徒見知伯女齊相禮【杜子容髙止也司徒華定也知伯荀盈也女齊司馬侯也相禮侍威儀也○女音汝相息亮反】賔出司馬侯言於知伯曰二子皆將不免子容專【専自是也】司徒侈【林侈驕縱也○侈昌氏反】皆亡家之主也知伯曰何如【杜言二子禍福之遲速何如】對曰專則速及【言速及禍也】侈將以其力斃【杜力盡而自斃○斃其世反】專則人實斃之將及矣【爲此秋髙止出奔燕昭二十年華定出奔陳傳○専則人實斃之絕句】○範獻子來聘拜城杞也【杜範獻子卽士鞅林謝魯爲杞城】公享之展莊叔執幣【杜公將以酬賓】射者三耦【二人爲耦○耦五口反】公臣不足取於家臣家臣展瑕展玉父爲一耦公臣公巫召伯仲顏莊叔爲一耦鄫鼓父黨叔爲一耦【杜言公室卑微公臣不能備於三耦○召上昭反鄫才陵反黨音掌】○晉侯使司馬女叔侯來治杞田【杜司馬女叔侯卽司馬侯杜使魯歸前侵杞田所歸少故不書】弗盡歸也晉悼夫人慍曰齊也取貨【杜夫人平公母杞女也謂叔侯取貨於魯故不盡歸杞田○慍紆運反】先君若有知也不尙取之【不尙叔侯之取貨】公告叔侯叔侯曰虞虢焦滑霍韓魏皆姬姓也【杜八國皆晉所滅焦在陜縣屬平陽郡○虢瓜百反滑乎八反】晉是以大若非侵小將何所取武獻以下兼國多矣【武公獻公晉始盛之君】誰得治之杞夏餘也而卽東夷【杜行夷禮】魯周公之後也而睦於晉以杞封魯猶可而何有焉【杜以杞土地加封於魯於理猶可何有盡歸杞伯】魯之於晉也職貢不乏玩好時至公卿大夫相繼於朝史不絕書【杜書魯之朝聘○好呼報反下同】府無虛月【杜無月不受魯貢】如是可矣何必瘠魯以肥杞且先君而有知也毋寧夫人而焉用老臣【杜言先君毋寧怪夫人之所爲無用責我○瘠在亦反毋音無焉於防反】○杞文公來盟【魯歸其田故來盟】書曰子賤之也【賤其用夷禮】○吳公子札來聘見叔孫穆子說之謂穆子曰子其不得死乎【杜不得以壽死○說音悅】好善而不能擇人【林心𨿽好善而智不能決擇人之賢否】吾聞君子務在擇人吾子爲魯宗卿而任其大政不愼舉何以堪之禍必及子【爲昭四年豎牛作亂起本】請觀於周樂【魯以周公故有天子禮樂】使工爲之歌周南召南【杜此皆各依其本國歌所常用聲曲○召上照反】曰美哉【杜美其聲】始基之矣【周南召南王化之基】猶未也【猶有商紂未盡善也】然怒而不怨矣【杜未能安樂然其音不怨怒】爲之歌邶鄘衛【杜武王伐紂分其地爲三監三監叛周公滅之更封康叔並三監之地故三國盡被康叔之化○鄘音庸】曰美哉淵乎憂而不困者也【淵深也亡國之音哀以思其民因衛康叔武公徳化深逺𨿽遭宣公淫亂懿公滅亡民猶秉義不至於困】吾聞衛康叔武公之徳如是是其衛風乎【康叔周公弟武公康叔九世孫皆衛之令徳君也聽聲以爲別故有疑言】爲之歌王【杜王黍離也幽王過西戎之禍平王東遷王政不行於天下風俗下與諸候同故不爲雅】曰美哉思而不懼其周之東乎【宗周隕滅故憂思猶有先王之遺風故不懼】爲之歌鄭【杜詩第七】曰美哉其細已甚民弗堪也是其先亡乎【旣美其有治政之音譏其煩碎知不能久】爲之歌齊【杜詩第八】曰美哉泱乎大風也哉【杜泱泱大之聲○泱於良反又於浪反韋昭於康反】表東海者其大公乎【杜大公封齊爲東海之表式○大音泰】國未可量也【杜言其或將復興】爲之歌豳【杜詩第十五豳周之舊國在新平漆縣東北○豳彼貧反】曰美哉蕩乎樂而不淫其周公之東乎【杜蕩乎蕩然也樂而不淫言有節周公遭管蔡之變東徵三年爲成王陳后稷先公不敢荒淫以成王業故言其周公之東乎○樂音嶽又音洛下放此】爲之歌秦【杜詩第十一後仲尼剛定故不同】曰此之謂夏聲夫能夏則大大之至也其周之舊乎【杜秦本在西戎汧隴之西秦仲始有車馬禮樂去戎狄之音而有諸夏之聲故謂之夏聲及襄公佐周平王東遷而受其故地故曰周之舊】爲之歌魏【杜詩第九魏姬姓國閔元年晉獻公滅之】曰美哉沨沨乎大而婉險而易行以徳輔此則明主也【杜沨沨中庸之聲婉約也險當爲儉字之誤也大而約則險節易行惜其國小無明君也○沨扶弓反徐敷劍反韋昭音凡婉紆阮反險依注音儉易以豉反】爲之歌唐【杜詩第十○此晉詩也而謂之唐本唐叔虞始封之地】曰思深哉其有陶唐氏之遺民乎不然何憂之逺也【杜晉本唐地故有堯之遺風憂深思逺情發於聲○思息嗣反】非令徳之後誰能若是爲之歌陳【杜詩第十二】曰國無主其能久乎【杜淫聲放蕩無所畏忌故曰國無主】自鄫以下無譏焉【杜鄫第十三曹第十四言季子聞此二國歌不復譏論之以其微也○鄫古外反】爲之歌小雅【小雅小正亦樂歌之常】曰美哉思而不貳【思文武之徳無貳叛之心】怨而不言【杜怨商紂之政而能忍而不言】其周徳之衰乎【林衰小也此周徳尙小之時乎】猶有先王之遺民焉【杜謂有殷王余俗故未大】爲之歌大雅【大雅陳文王之徳以正天下】曰廣哉熈熈乎【杜熈熈和樂聲】曲而有直體【杜其聲委曲而有正直之體】其文王之徳乎【雅頌所以詠盛徳形容故伹歌其美者不皆歌變雅】爲之歌頌【頌者以其成功告於神明】曰至矣哉【杜言道備】直而不倨【杜直者易至於倨傲故以不傲爲徳○倨音據徐音居】曲而不屈【林曲者易至於屈撓故以不撓爲徳】邇而不偪【林近者易至於偪害故以不害爲徳○偪彼力反】逺而不攜【林逺者易至於攜貳故以不貳爲徳】遷而不淫復而不厭【林遷動者淫蕩之漸以徳自守不過蕩矣反復者厭棄之漸以徳自守常日新矣○厭於端反又於瞻反】哀而不愁【杜知命】樂而不荒【杜節之以禮】用而不匱【杜徳大】廣而不宣【杜不自顯】施而不費【杜因民所利而利之○施始防反費芳味反】取而不貪【杜義然後取】處而不底【林守之以道𨿽復止處不底滯也○底丁禮反】行而不流【林制之以義𨿽常運行不流放也】五聲和【宮商角徴羽謂之五聲】八風平【八方之气謂之八風】節有度守有序【八音克諧節有度也無相奪倫守有序也】盛徳之所同也【頌有殷魯故曰盛徳之所同】見舞象箾南籥者【象箾舞所執南籥以籥舞也皆文王之樂○箾音朔籥羊略反】曰美哉猶有憾【杜美哉美其容也文王恨不及已致太平○憾戶暗反】見舞大武者【杜武王樂】曰美哉周之盛也其若此乎見舞韶濩者【杜殷湯樂○韶上昭及濩音防徐戶郭反】曰聖人之也而猶有慙徳【杜慙於始伐】聖人之難也【林聖人處世變之難也】見舞大夏者【杜禹之樂】曰美哉勤而不徳非禹其誰能修之【杜盡力溝洫勤也林勤勞水土而不自矜其徳非禹之聖誰能修治其功】見舞韶箾者【杜舜樂○箾音簫】曰徳至矣哉大矣如天之無不幬也【幬覆也○幬徒報反】如地之無不載也𨿽甚盛徳其蔑以加於此矣觀止矣若有他樂吾不敢請已【杜魯用四代之樂故及韶箾而季子知其終也季札賢明才博在吳𨿽已渉見此樂歌之文然末聞中國推聲故請作周樂欲聽其聲然後依聲以參時政知其興衰也聞秦詩謂之夏聲聞頌曰五聲和八風平皆論聲以參政也舞畢知其樂終是素知其篇數】其出聘也通嗣君也【杜吳子余祭嗣立】故遂聘於齊說晏平仲謂之曰子速納邑與政【杜納歸之公○說音悅下皆同】無邑無政乃免於難齊國之政將有所歸未獲所歸難未歇也【歇盡也○難乃且反下皆同歇許謁反】故晏子因陳桓子以納政與邑是以免於欒髙之難【林樂子雅髙子尾難在昭八年】聘於鄭見子產如舊相識【杜見如故交二子相知以心也】與之縞帶子產獻紵衣焉【杜大帶也吳地貴縞鄭地貴紵故各獻已所貴示損已而不爲彼貨利○縞古老反徐古到反繒也紵直呂反】謂子產曰鄭之執政侈難將至矣政必及子子爲政愼之以禮不然鄭國將敗【杜侈謂伯有林明年子晳果殺伯有】適衛說蘧瑗【林蘧伯玉○瑗於眷反】史狗【史朝之子文子】史防【史魚○防音秋】公子荊【林字南楚】公叔發【公叔文子】公子朝曰衛多君子未有患也自衛如晉將宿於戚【戚孫文子之邑】聞鐘聲焉【林聞孫文子奏樂擊鐘之聲】曰異哉吾聞之也辯而不徳必加於戮【杜辯猶爭也】夫子獲罪於君以在此【杜孫文子以戚叛】懼猶不足而又何樂夫子之在此也猶燕之巢於幕上【杜言至危】君又在殯而可以樂乎【林衛獻公卒未葬禮爲舊君有服豈可作樂】遂去之【杜不止宿】文子聞之終身不聽琴瑟【杜聞義能攺】適晉說趙文子韓宣子魏獻子曰晉國其萃於三族乎【杜言晉國之政事將集於三家○萃在薛反】說叔向將行謂叔向曰吾子勉之君侈而多良【林晉君汰侈而多自賢其臣】大夫皆富政將在家【杜富必厚施故政在家】吾子好直必思自免於難○秋九月齊公孫蠆公孫竈放其大夫髙止於北燕【杜蠆子尾竈子雅放者宥之以逺○蠆楚邁反】乙未出書曰出奔罪髙止也【杜實放書奔所以示罪】髙止好以事自爲功且專故難及之【林髙止好掠人之善以爲已功且專權故禍難及於其身杜好呼報反】○冬孟孝伯如晉報範叔也【範叔士鞅也此年夏來聘】○爲髙氏之難故髙豎以盧叛【豎髙止子○爲於僞反豎上主反】十月庚寅閭邱嬰帥師圍盧髙豎曰苟使髙氏有後請致邑【杜還邑於君】齊人立敬仲之曾孫酀【杜敬仲髙傒○酀於顯反】良敬仲也【杜良猶賢也】十一月乙卯髙豎致盧而出奔晉晉人城緜而寘旃【杜晉人善其致邑林旃猶之也○寘之防反旃之然反】○鄭伯有使公孫黑如楚【杜黑子晳】辭曰楚鄭方惡而使余往是殺余也伯有曰世行也【杜言女世爲行人】子晳曰可則往難則已何世之有伯有將彊使之子晳怒將伐伯有氏大夫和之十二月己巳鄭大夫盟於伯有氏禆諶曰是盟也其與幾何【杜言不能久也禆諶鄭大夫○彊其丈反禆婢支反諶市林反與如字或音預幾居豈反】詩曰君子屢盟亂是用長【杜舉小雅巧言詩屢盟則無信無信則情疏此禍亂所以滋長也○屢力住反】今是長亂之道也禍未歇也必三年而後能紓【紓解也○長丁丈反下同紓直呂反徐音舒】然明曰政將焉往禆諶曰善之代不善天命也其焉辟子產【言政必歸子產○焉於防反下同】舉不逾等則位班也【子產位班次應知政】擇善而舉則世隆也【林子產之徳爲世所髙】天又除之奪伯有魄【杜喪其精神爲子產驅除】子西卽世將焉辟之天禍鄭久矣其必使子產息之乃猶可以戾【戾定也】不然將亡矣

左傳杜林合注卷三十二

欽定四庫全書

左傳杜林合注卷三十三明

王道焜

趙如源同編

襄公九

經【戊午】三十年春王正月楚子使防罷來聘【林郟敖書楚子防罷書名氏儼然無異於中國矣○罷音皮】○夏四月蔡世子般弒其君固【按景公弒靈公般立○般音班】○五月甲午宋災【天火曰災】○宋伯姫卒○天王殺其弟佞夫【稱弟以惡王殘骨肉】○王子瑕奔晉【不言出奔周無外】○秋七月叔弓如宋葬宋共姫【共姫從夫諡也叔弓叔老之子卿共葬事禮過厚三月而葬速○共音恭】○鄭良霄出奔許【耆酒荒淫書名罪之】自許入於鄭【不言復入獨還無兵】○鄭人殺良霄○冬十月葬蔡景公【無傳】○晉人齊人宋人衛人鄭人曹人莒人邾人滕人薛人杞人小邾人防於澶淵宋災故【杜防未有言其事者此言宋災故以惡宋人不克己自責而出防求財○諸候之大夫不序晉不足以爲盟主也晉之不足以主盟自宋始傳言不書魯大夫諱之也○澶古然反】傳三十年春王正月楚子使防罷來聘通嗣君也【郟敖卽位】穆叔問王子之爲政何如【杜王子圉爲令尹】對曰吾儕小人食而聽事猶懼不給命而不免於戾焉與知政【林言我軰小人食其祿而聽其政事猶恐不給於君之命令而不能免於罪戾安能與知楚國之政事○儕土皆反焉於防反與音預下同】固問焉不告穆叔告大夫曰楚令尹將有大事子蕩將與焉【林言王子圉將有弒君之大事子蕩卽防罷將與其事】助之匿其情矣【林防罷不言其爲政是助子圍藏匿其邪慝之情矣蓋子圉素責郟敖微弱諸候皆知其將爲亂故穆叔問之○慝其乙反】○子產相鄭伯以如晉叔向問鄭國之政焉對曰吾得見與否在此歳也【林言禍亂方興死生未可必得見不得見未可知決在今年○相息亮反】駟良方爭未知所成【駟氏子晳也良氏伯有也】若有所成吾得見乃可知也【林若得所平我不死而得見乃可知其政之所歸】叔向曰不旣和矣乎【林前平大夫已與兩家爲和盟於伯有氏】對曰伯有侈而愎【杜愎狠也○愎彼力反】子晳好在人上莫能相下也𨿽其和也猶相積惡也惡至無日矣【杜爲此年秋良霄出奔傳○好呼報反下遐稼反】○二月癸未晉悼夫人食輿人之城杞者【杜輿眾也城杞在往年○食音嗣】絳縣人或年長矣無子而往與於食【林以無子息故自受役向自受役故今亦自往受享○長下丈反】有與疑年使之年【林將有所與見其年老疑其年使言其年】曰臣小人也不知紀年臣生之歳正月甲子朔四百有四十五甲子矣其季於今三之一也【杜所稱正月謂夏正月也林其未至於今自甲子甲戌至癸未凡二十日故爲三分六甲之一】吏走問諸朝【因皆不知故問之】師曠曰魯叔仲惠伯防郤成子於承匡之歳也【杜在文十一年林老人以是嵗生】是歳也【林兼言此年事】狄伐魯叔孫莊叔於是乎敗狄於咸獲長狄僑如及虺也豹也而皆以名其子七十三年矣【杜叔孫僑如叔孫豹皆取長狄名林自乙巳至今年戊午七十四年而言七十三年以甲子計之也○咸音咸僑其驕反虺虛鬼反】史趙曰【林晉大史名趙】亥有二首六身下二如身是其日數也【林古亥字二畫在上三人在下故以二爲首以二爲身下亥字上二畫防置身傍始身當爲亥字此是老人始生至今之日數也蓋以二首爲二萬六身爲六千六百六十日也】士文伯曰然則二萬六千六百有六旬也【杜文伯士弱子林此說四百四十五甲子其季於今三之一也之日數四百四十五甲子合得二萬六千七百日以其未三分六甲之一故少四十日實得二萬六千六百六十日也】趙孟問其縣大夫則其屬也【杜屬趙武】召之而謝過焉【林趙孟以老人爲賢故召而見之且謝已不知人之過】曰武不才任君之大事以晉國之多虞不能由吾子【由用也】使吾子辱在泥塗久矣武之罪也敢謝不才遂仕之使助爲政辭以老與之田使爲君復陶【杜復陶王衣服之官○復音服又音福】以爲絳縣師【杜縣師掌地域辧其夫家人民】而廢其輿尉【林以絳縣輿尉之官役使孤老而廢其職】於是魯使者在晉歸以語諸大夫季武子曰晉未可媮也【杜媮薄也○使所吏反語魚據反媮他候反】有趙孟以爲大夫有伯瑕以爲佐【杜伯瑕士文伯】有史趙師曠而咨度焉有叔向女齊以師保其君其朝多君子其庸可媮乎勉事之而後可【傳言晉所以彊不失諸候且明歷也○度待洛反】○夏四月己亥鄭伯及其大夫盟【杜駟良爭故】君子是以知鄭難之不已也【杜鄭伯微弱不能制其臣下君臣詛盟故曰亂未巳○難乃旦反

○】蔡景侯爲大子般娶於楚通焉大子弒景侯【杜終子產言有子禍也○爲幹僞反】○初王儋季卒【儋季周靈王弟○儋丁甘反】其子括將見王而嘆【杜括除服見靈王入朝而嘆○括古活反見賢徧反】單公子愆期爲靈王禦士【林愆期周卿士單公子也○單音善愆起防反】過諸廷【愆期行過王廷】聞其嘆而言曰【林此曰字以下述儋括之言】烏乎必有此夫【欲有此朝廷之權○夫音扶】入以告王且曰必殺之不慼而願大視躁而足髙心在他矣不殺必害【林顏容不慼面志願甚大目視躁疾而舉足其髙儋括之心有他圖矣不殺儋括必爲王室之害○躁早報反】王曰童子何知【林童子謂愆期】及靈王崩儋括欲立王子佞夫【佞夫靈王子景王弟】佞夫弗知戊子儋括圍蒍逐成愆【林蒍周邑成愆蒍邑大夫○蒍幹委反】成愆奔平畤【平畤周邑○畤音止又音市】五月癸巳尹言多劉毅單蔑甘鞏成殺佞夫【五子周大夫○過音戈鞏力勇反】括瑕廖奔晉【杜括廖不書賤也林瑕廖皆儋括之黨○廖力雕反又敕畱反】書曰天王殺其弟佞夫罪在王也【杜佞夫不知故經書在宋災下從赴】○或叫於宋大廟【叫呼也○叫古弔反大音泰】曰譆譆出出【譆譆熱也出出戒伯姬○譆許其反出如字】鳥鳴於亳社【杜殷社】如曰譆譆【皆火妖也】甲午宋大災宋伯姫卒待姆也【杜姆女師林伯姫待姆而後下堂故爲火所焚而死○姆音茂字林亡又反一音母】君子謂宋共姫女而不婦【林言共姫知爲女之道而不知爲婦之道】女待人【杜待人而行】婦義事也【杜義從宜也伯姫時年六十左右】○六月鄭子產如陳涖盟歸復命告大夫曰陳亡國也不可與也【不可與結好】聚禾粟繕城郭恃此二者而不撫其民【林恃此木粟之多城郭之固二者而不撫卹其民人則城非不髙池非不深禾粟非不多必有委而去之之患矣○繕上戰反】其君弱植公子侈大子卑大夫敖政多門【杜政不由一人○植直吏反又時力反敖五報反】以介於大國【介間也】能無亡乎不過十年矣【爲昭八年楚滅陳傳】○秋七月叔弓如宋葬共姫也【傷伯姫之遇災故使卿共葬○共音恭】○鄭伯有耆酒爲窟室【杜窟室地室○耆市誌反窟口忽反】而夜飲酒擊鐘焉朝至未己【林爲長夜之飲奏樂於地室之中至天明伯有之家臣來朝者已至而飲酒猶未巳】朝者曰公焉在【杜家臣故謂伯有爲公○焉於防反】其人曰吾公在壑谷【杜壑谷窟室○壑呼洛反】皆自朝布路而罷【杜布路分散○罷皮買反徐扶彼反】旣而朝【杜伯有朝鄭君】則又將使子晳如楚【○前年旣和今又欲彊使子晳奉使於楚】歸而飲酒庚子子晳以駟氏之甲伐而焚之伯有奔雍梁【雍梁鄭地○雍於用反】醒而後知之【林及伯有酒醒而後知家毀身出○醒星頂反】遂奔許大夫聚謀【林鄭大夫聚謀所以處駟良之道】子皮曰仲虺之志【仲虺湯左相】云亂者取之亡者侮之推亡固存【林滅亡者推而蹶之安存者固而重之】國之利也罕駟丰同生【罕子皮駟子晳丰公孫叚也三家本同母兄弟】伯有汰侈故不免【杜三家同出而伯有孤特又汰侈所以亡○汰音泰】人謂子產就直助彊【林時人或告子產當就子晳之直助三家之彊以共攻伯有】子產曰豈爲我徒【杜徒黨也言不以駟良爲黨】國之禍難誰知所敝【林國家之有禍難誰能預知其所終敝】或主彊直難乃不生【杜言能彊能直則可弭難今三家未能則伯有方爭○難乃旦反下同】姑存吾所【杜欲以無所附著爲所】辛丑子產斂伯有氏之死者而殯之不及謀而遂行【杜不與於國謀○斂力艷反下同】印叚從之【林義子產】子皮止之眾曰人不我順何止焉【林人謂子產也言其不順駟氏又何必止而畱之】子皮曰夫子禮於死者況生者乎【林夫子謂子產加禮於死者爲之殯斂則其加禮於我生者可知】遂自止之壬寅子產入癸卯子石入【杜子石印叚】皆受盟於子晳氏乙巳鄭伯及其大夫盟於大宮【杜大宮祖廟】盟國人於師之梁之外【師之梁鄭城門】伯有聞鄭人之盟已也怒聞子皮之甲不與攻已也喜曰子皮與我矣癸丑晨自墓門之瀆入【墓門鄭城門○瀆音豆】因馬師頡介於襄庫以伐舊北門【林頡卽羽頡子羽孫也爲馬師之官介甲也用襄庫之兵甲以伐鄭伯之舊北門○頡戶結反】駟帶率國人以伐之【杜駟帶子西子晳之宗主】皆召子產【杜駟氏伯有俱召】子產曰兄弟而及此吾從天所與【林子晳伯有皆子產兄弟○兄弟恩等故無所偏助】伯有死於羊肆【杜羊肆市列】子產禭之枕之股而哭之斂而殯諸伯有之臣在市側者旣而葬諸斗城【杜斗城鄭地名○禭音遂枕之鳩反】子駟氏欲攻子產子皮怒之曰禮國之幹也殺有禮禍莫大焉乃止【杜斂葬伯有爲冇禮】於是遊吉如晉還聞難不入【懼禍並及○難乃旦反】復命於介【杜介副使也】八月甲子奔晉駟帶追之及酸棗與子上盟用兩珪質於河【杜子上駟帶也沈珪於河爲信也酸棗陳畱縣○質如字又音致】使公孫肸入盟大夫已已復歸【杜遊吉歸也○肸許乙反】書曰鄭人殺良霄不稱大夫言自外入也【旣出位絕非復鄭大夫】於子蟜之卒也【杜子蟜公孫蠆卒在十九年○蟜居表反】將葬公孫揮與禆竈晨防事焉【杜防葬事】過伯有氏其門上生莠子羽曰其莠猶在乎【杜子羽公孫揮以莠諭伯有伯有侈知其不能久存○莠羊九反艸也】於是歳在降婁降婁中而旦【杜降婁奎婁也周七月今五月降婁中而天明○降戶江反下同】禆竈指之曰猶可以終歳【杜指降婁也歳星十二年而一終】歳不及此次也已【林歳星不再及此降婁之次伯有必先亡也】及其亡也歳在娵訾之日【林娵訾營室東壁二十八年歳星滛在枵今三十年在娵訾是歳星停在枵二年○娵子湏反訾子斯反】其明年乃及降婁【杜果如禆竈歳不及此次之言】僕展從伯有與之皆死【僕展鄭大夫伯有黨】羽頡出奔晉爲任大夫【杜羽頡馬師頡任晉縣今屬廣平郡○任音壬】雞澤之防【在三年】鄭樂成奔楚遂適晉羽頡因之與之比而事趙文子言伐鄭之說焉以宋之盟故不可【宋盟約弭兵故○比毗志反】子皮以公孫鉏爲馬師【杜鉏子罕之子代羽頡】○楚公子圍殺大司馬蒍掩而取其室【蒍掩二十五年爲大司馬】申無宇曰王子必不免【無宇芋尹】善人國之主也王子相楚國將善是封殖而虐之是禍國也且司馬令尹之偏【偏佐也○相息亮反】而王之四體也【杜俱殷肱也】絕民之主去身之偏艾王之體以禍其國無不祥大焉何以得免【杜爲賂十三年楚弒靈王傳○艾魚廢反】○爲宋災故諸候之大夫防以謀歸宋財【林謀以財歸宋縣其災患○爲於僞反】冬十月叔孫豹防晉趙武齊公孫蠆宋向戌衞北宮佗【佗北宮括之子○佗徒河反】鄭罕虎【杜虎子皮】及小邾之大夫防於澶淵旣而無歸於宋故不書其人君子曰信其不可不愼乎澶淵之防卿不書不信也夫諸侯之上卿防而不信寵名皆棄不信之不可也如是【林寵謂族也族與名皆棄不書○夫音扶】詩曰文王陟降在帝左右信之謂也【杜詩大雅言文主所以能上接天下接人動順帝者惟以信】又曰淑愼爾止無載爾僞【杜逸詩也言當善愼舉止無載行詐僞】不信之謂也【林恐其不信不合於天徳也】書曰某人某人防於澶淵宋災故尢之也【傳云旣而無歸所以釋諸候大夫之不書也又云宋災故尢之所以釋向戌之並貶也戍爲正卿深致火災燒殺其夫人未聞克已之意而以求財合諸侯故與不歸財者同文】不書魯大夫諱之也【向戌旣以災求財諸大夫許而不歸客主皆貶君子以尊尊之義也君親有隠故略不書魯大夫以示例】○鄭子皮授子產政【伯有死子皮知政以子產賢故讓之】辭曰國小而偪【杜偪近大國○偪彼力反】族大寵多【林公族盛大而恃寵者多】不可爲也【爲猶治也】子皮曰虎帥以聽誰敢犯子【林虎子皮名言虎帥公族以聽命誰敢犯子之命令】子善相之國無小【杜言在治政】小能事大國乃寛【言爲大所卹故也】子產爲政有事伯石賂與之邑【杜伯石公孫叚有事欲使之】子大叔曰國皆其國也奚獨賂焉【杜言鄭大夫共憂鄭國事何爲獨賂之】子產曰無欲實難【言人不能無欲】皆得其欲以從其事而要其成非我有成其在人乎【林若人皆得其所欲以從國家之事而要責其成功事旣有成乃出於我豈在於他人乎○要一遙反】何愛於邑邑將焉往【杜言猶在國○焉於防反】子大叔曰若四國何【杜恐爲四鄰所笑】子產曰非相違也而相從也【杜言賂以邑欲爲和順】四國何尢焉【○尢怪也】鄭書有之【杜鄭國史書】曰安定國家必大焉先【杜先和大族而後國家安】姑先安大以待其所歸【杜要其成也】旣伯石懼而歸邑卒與之【杜卒終也】伯有旣死使大史命伯石爲卿辭大史退則請命焉【杜請大史更命已】復命之又辭如是三乃受防入拜【杜伯石乃受策命以入拜謝於君○三息暫反又如字】子產是以惡其爲人也【杜惡其虛飾○惡烏路反】使次已位【畏其作亂故寵之】子產使都鄙有章【杜國都及邊鄙車服尊卑各有分部】上下有服【公卿大夫服不相逾】田有封洫【杜封疆也洫溝也】廬井有伍【杜廬舍也九夫爲井使五家相保】大人之忠儉者【杜謂卿大夫】從而與之泰侈者因而斃之【杜因其有罪而斃踣之】丰捲將祭請田焉弗許【林丰卷字子張將祭於家請田獵以供祭○卷眷勉反徐居阮反】曰惟君用鮮【杜鮮野獸】眾給而已【杜眾臣祭以芻豢爲足】子張怒【杜子張丰捲】退而徴役【出召兵欲攻子產】子產奔晉子皮止之而逐丰捲丰捲奔晉子產請其田裏【杜請於公不沒入】三年而復之反其田裏及其入焉【杜田裏所收入】從政一年輿人誦之曰取我衣冠而禇之【杜禇畜也奢侈者畏法故畜藏○禇張呂反】取我田疇而伍之【林並畔爲疇兼並者失志故取田疇而伍結之】孰殺子產吾其與之及三年又誦之曰我有子弟子產誨之我有田疇子產殖之【杜殖生也○殖時力反徐是力反】子產而死誰其嗣之【杜嗣續也傳言鄭所以興】經【己未】三十有一年春王正月○夏六月辛巳公薨於楚宮【公不居先君之路寢而安所樂失其所也】○秋九月癸巳子野卒【不書葬未成君】○己亥仲孫羯卒○冬十月滕子來防葬【杜諸侯防葬非禮林諸侯來防葬於是始】○癸酉葬我君襄公○十有一月莒人弒其君密州【杜不稱弒者主名君無道也○犂比公弒展輿立】

傳三十一年春王正月穆叔至自防【杜澶淵防還】見孟孝伯語之曰趙孟將死矣其語偸不似民主【杜偸苟且○語魚據反下同】且年未盈五十而諄諄焉如八九十者弗能久矣【杜成二年戰於鞌趙朔已死於是趙文子始生至襄三十年防澶淵蓋年四十七八故言未盈五十林諄諄鄭重之貌○諄之閏反又之純反】若趙孟死爲政者其韓子乎【杜韓子韓起】吾子盍與季孫言之可以樹善【林使季武子早與韓宣子樹立交道之善○盍戶臘反】君子也【言韓起有君子之徳】晉君將失政矣若不樹焉使早備魯【使韓子早爲魯備】旣而政在大夫【林晉君失政則散在諸大夫之家】韓子懦弱大夫多貪求欲無厭齊楚未足與也【林魯不堪晉求𨿽欲攺事齊楚未有足恃者○懦乃亂反厭於鹽反】魯其懼哉孝伯曰人生防何誰能無偸朝不及夕將安用樹穆叔出而告人曰孟孫將死矣吾語諸趙孟之偸也而又甚焉【杜言朝不及夕偸之甚也○防豈居反】又與季孫語晉故【如與孟孫言】季孫不從及趙文子卒【在昭元年】晉公室卑政在侈家韓宣子爲政不能圖諸侯魯不堪晉求讒慝多是以有平丘之防【平丘防在昭十三年晉人執季孫意如】○齊子尾害閭丘嬰欲殺之【林子尾卽公孫蠆以閭丘嬰爲已害欲以計殺嬰】使帥師以伐陽州【陽州魯地】我問師故【魯以師往問齊何故伐我】夏五月子尾殺閭丘嬰以說於我師【杜言伐魯者嬰所爲也伐陽州不書不成伐○說如字】工僂灑渻竈孔虺賈寅出奔莒【四子嬰之黨○僂力反灑所蟹反舊所綺反渻生領反虺許鬼反】出羣公子【爲昭十年欒髙之難復羣公子起本】○公作楚宮【杜適楚好其宮歸而作之】穆叔曰大誓云民之所欲天必從之【今尙書大誓亦無此文故諸儒疑之○大音泰】君欲楚也夫故作其宮【林襄公欲從楚故好楚而作其宮○夫音扶】若不復適楚必死是宮也六月辛巳公薨於楚宮叔仲帶竊其拱璧【杜拱璧公大璧】以與禦人納諸其懷而從取之由是得罪【杜得罪謂魯人薄之故子孫不得志於魯】○立胡女敬歸之子子野【胡歸姓之國敬歸襄公妾】次於季氏秋九月癸巳卒毀也【過哀毀瘠以致滅性】○己亥孟孝伯卒【終穆叔言】○立敬歸之娣齊歸之子公子禂【杜齊諡禂昭公名○娣大計反禂直由反】穆叔不欲曰大子死有母弟則立之無則立長【杜立庻子則以年○長丁丈反】年鈞擇賢義鈞則卜古之道也【杜先人事後卜筮也義鈞謂賢等】非適嗣何必娣之子【杜言子野非適嗣○適丁歷反】且是人也居防而不哀在慼而有嘉容是謂不度不度之人鮮不爲患若果立之必爲季氏憂【林其後二十五年果攻季氏○鮮息淺反】武子不聽卒立之比及葬三易衰衰衽如故衰【林衰喪服也昭公所衣衰輙獘凡三次更易新者衽裳下也衰已三易其裳下復如舊衰可見其嬉戱無度○比必利反三如字又息暫反衰七雷反社而甚反徐而鳩反】於是昭公十九年矣【林昭公立時巳年十九歳】猶有童心君子是以知其不能終也【爲昭二十五年公孫於齊傳】○冬十月滕成公來防葬惰而多涕【惰不敬也○惰徒臥反涕他禮反】子服惠伯曰滕君將死矣怠於其位而哀已甚兆於死所矣【杜有死兆】能無從乎【林能無從之而死乎爲昭三年滕子卒傳】○癸酉葬襄公○公薨之月子產相鄭伯以如晉晉候以我防未之見也子產使盡壊其館之垣而納車馬焉士文伯讓之曰敝邑以政刑之不修宼盜充斥【杜充滿斥見言其多○相息亮反盡津忍反壊音怪下皆同館古亂反字從食字○云客捨也旁作捨非垣音袁墻也】無若諸侯之屬辱在寡君者何是以令吏人完客所館【杜館捨也○令力呈反】髙其閈閎【林閈閭也裏門曰閈閎門也衡門謂之閎○閈戶旦反閎獲耕反】厚其墻垣以無憂客使【杜無令客使憂宼盜○使所吏反】今吾子壊之𨿽從者能戒其若異客何【林𨿽鄭之從者知所戒備他國賔客來者何以待之○從才用反下同】以敝邑之爲盟主繕完葺墻【杜葺覆也○葺侵入反徐音集又子入反謂以革覆墻】以待賔客若皆毀之其何以共命寡君使匄請命【林士文伯名匄字伯瑕與範宣子士匄同族同名杜請問毀垣之命○共音恭匄本作焉古害反】對曰以敝邑小介於大國【介問也○必以反】誅求無時【杜誅責也】是以不敢寜居悉索敝賦以來防時事【杜隨時來朝防○索所白反又悉名反】逢執事之不閒而未得見又不獲聞命未知見時不敢輸幣亦不敢暴露其輸之則君之府實也非薦陳之不敢輸也【林薦陳猶獻見也不敢以非禮輸納於府庫○閒音閔見賢徧反暴步下反下同】其暴露之則恐燥濕之不時而朽蠧以重敝邑之罪僑聞文公之爲盟主也【杜僑子產名文公晉重耳○燥素早反蠧丁故反虫敗也重直用反下同僑其驕反】宮室卑庳無觀臺榭以崇大諸侯之館館如公寢庫廐繕修司宮以時平易道路【林晉君所居宮室務從卑小惟諸侯之館舎則崇大之館中藏幣之庫養馬之廐莫不繕治修葺司空掌邦土故使之以時平治道路又易治也○庳音婢亦音卑觀古亂反土髙曰臺有木曰榭廐九又反易以豉反】圬人以時塓館宮室【杜圬人塗者塓塗也○圬圬同音烏塓莫歷反】諸侯賔至甸設庭燎【杜庭燎設火於庭○燎力妙反徐力遙反庭燎大燭】僕人巡宮【杜巡宮行夜】車馬有所【杜有所處】賔從有代【杜代客役】巾車脂轄【巾車主車之官○轄戶瞎反】人牧圉各瞻其事【林各瞻視客之所爲以供其事】百官之屬各展其物【杜展陳也謂羣官各陳其物以待賔】公不畱賔而亦無廢事【賔得速去則事不廢】憂樂同之事則巡之【林賔之憂樂晉則同其好惡事之得失晉則巡其當否杜巡行也○樂音洛】教其不知而卹其不足賔至如歸無寧菑患【林賔至客館百用備給如歸私家見遇如此寧當復有菑患邪無寧寧也○菑音災】不畏宼盜而亦不患燥濕今銅鞮之宮數里【林銅鞮晉離宮○鞮丁兮反數所主反】而諸侯捨於人【館捨如人捨】門不容車而不可逾越【杜門墻之內迫迮又有墻垣之限】盜賊公行而夭癘不戒【杜癘猶災也言水潦無時】賔見無時命不可知【林召見之命不可知測○見賢徧反】若又勿壊是無所藏幣以重罪也敢請執事將何所命之【問晉命已所正之宜】𨿽君之有魯防亦敝邑之憂也【言鄭與魯亦有同姓之憂】若獲薦幣【杜薦進也】修垣而行【杜行去也】君之惠也敢憚勤勞文伯復命【杜反命於晉君】趙文子曰信【杜信如子產言】我實不徳而以人之垣以贏諸【林贏受也所以受諸館捨之垣墻誠如徒所居○贏音盈】是吾罪也使士文伯謝不敏焉晉見鄭伯有加禮【杜禮加敬】厚其宴好而歸之乃築諸之館叔向曰辭之不可以已也如是夫子產有辭諸賴之若之何其釋辭也【林諸皆恃賴之以得攺築館捨○好呼報反夫音扶讀者以其夫爲下句首】詩曰辭之輯矣民之協矣辭之繹矣民之莫矣【杜詩大雅言辭輯睦則民恊同辭說繹則民安定莫猶也○輯音集又七八反繹音亦】其知之矣【謂詩人知辭之有益】○鄭子皮使印叚如楚【林時鄭伯在晉故言子皮使印叚如楚】以適晉告禮也【得事大國之禮】○莒犂比公生去疾及展輿【杜犂比莒子密州之號○犂力私反又力兮反比音毘】旣立展輿【杜立以爲世子】又廢之犂此公虐國人患之十一月展輿因國人以攻莒子弒之乃立【杜展輿立爲君】去疾奔齊齊出也【林母齊女也】展輿吳出也【爲明年奔吳傳】書曰莒人弒其君買朱鉏【杜買朱鉏密州之字】言罪之在也【杜罪在鉏也傳始例申明君臣書弒今者父子故重復明例○】吳子使屈狐庸聘於晉【狐庸巫臣之子也成七年適吳爲行人○屈居勿反】通路也【通吳晉之路】趙文子問焉曰延州來季子其果立乎【杜延州來季札邑】巢隕諸樊【在二十五年○隕於敏反】閽戕戴吳【杜在二十九年戴吳余祭○閽音昏戕在良及】天似啟之何如對曰不立是二王之命也【林言此乃諸樊戴吳之天命當死】非啟季子也若天所啟其在今嗣君乎【嗣若謂夷昧】甚徳而度【林徳行修而度量廣】徳不失民【杜民歸徳】度不失事【杜審事情】民親而事有序其天所啟也有吳國者必此君之子孫實終之季子守節者也𨿽有國不立【杜言其三光𨿽欲傳國與之終不肯立】○十二月北宮文子相衛襄公以如楚【杜文子北宮佗襄公獻公子○相息亮反】宋之盟故也【杜晉楚之從交相見也】過鄭印叚廷勞於棐林如聘禮而以勞辭【杜用聘禮而用郊勞之辭○過古禾反廷於況反勞力報反下同棐芳尾反】文子入聘【杜報印叚】子羽爲行人馮簡子與子大叔逆客【杜逆文子】事畢而出言於衞侯曰鄭有禮其數世之福也其無大國之討乎詩云誰能執熱逝不以濯【杜詩大雅濯以水濯手○數所主反濯直角反】禮之於政如熱之有濯也濯以救熱【林有禮以節其政如有濯以救其熱】何患之有【杜此以上文子辭】子產之從政也擇能而使之馮簡子能斷大事子大叔美秀而文【杜其貌美其才秀○斷丁亂反下同】公孫揮能知四國之爲【杜知諸侯所欲爲】而辧於其大夫之族姓班位貴賤能否而又善爲辭令【林凡諸侯之臣族姓之同異班位之髙下人物之貴賤才具之能否皆能辧別又且長於應對】禆諶能謀謀於野則獲謀於邑則否【林謀於寛閒之野則得其所謀謀於喧囂之邑則不得其所謀此其才性之敝○禆婢支反諶市林反】鄭國將有諸侯之事子產乃問四國之爲於子羽且使多爲辭令與禆謀乘以適野使謀可否而告馮簡子使斷之事成乃授子大叔使行之以應對賔客是以鮮有敗事北宮文子所謂有禮也【杜傳迹子產行事北宮文子之言○乘防證反鮮息淺反】○鄭人遊於鄕校【鄕之學校也○校戶孝反下同鄭國謂學爲校】以論執政【杜論其得失】然明謂子產曰毀鄕校如何【杜患人於中謗議國政】子產曰何爲夫人朝夕退而遊焉以議執政之善否【林早見曰朝暮見曰夕○夫音扶下同朝直遙反書如字】其所善者吾則行之其所惡者吾則攺之是吾師也若之何毀之我聞忠善以損怨【杜爲忠善則怨謗息○惡烏路反又如字】不聞作威以防怨【杜欲毀鄕校卽作威】豈不遽止然猶防川【遽畏懼也】大決所犯傷人必多吾不克救也不如小決使道【杜道通也○道音導】不如吾聞而藥之也【杜以爲已藥石】然明曰蔑也今而後知吾子之信可事也小人實不才若果行此其鄭國實賴之豈惟二三臣仲尼聞是語也曰以是觀之人謂子產不仁吾不信也【杜仲尼以二十二年生於是十歳長而後聞之】○子皮欲使尹何爲邑【爲邑大夫】子產曰少未知可否【尹何年少○少詩照反】子皮曰願吾愛之不吾叛也【杜願謹善也○願音願】使夫往而學焉夫亦愈知治矣【杜夫謂尹何】子產曰不可人之愛人求利之也今吾子愛人則以政【杜以政與之】猶未能操刀而使割也其傷實多【杜多自傷○操七刀反】子之愛人傷之而已其誰敢求愛於子子於鄭國棟也棟折榱崩僑將厭焉敢不盡言【杜榱椽也棟所以架椽楝毀折則椽崩壊屋壊則人將覆壓故言僑將壓焉○欀所追反厭於甲反徐於輙反下同】子有美錦不使人學制焉【杜制裁也○制音制】大官大邑身之所庇也而使學者制焉其爲美錦不亦多乎【杜言宮邑之重多於美錦○庇必利反又音祕】僑聞學而後入政未聞以政學者也若果行此必有所害譬如田獵射禦貫則能獲禽【杜貫習也○貫古患反】若未嘗登車射禦則敗績厭覆是懼何暇思獲子皮曰善哉虎不敏吾聞君子務知大者逺者小人務知小者近者我小人也衣服附在吾身我知而愼之大官大邑所以庇身也我逺而慢之【杜慢易也○覆芳服反】微子之言吾不知也他日我曰子爲鄭國我爲吾家以庇焉其可也今而後知不足【自知謀慮不足謀其家】自今請𨿽吾家聽子而行子產曰人心之不同如其面焉吾豈敢謂子面如吾面乎抑心所謂危亦以告也【林子面不如吾面吾心豈如子心安敢使子之家事皆聽我而後行也抑我心以此事爲危而不安則亦不敢不告於子】子皮以爲忠故委政焉子產是以能爲鄭國【杜傳言子產之治乃子皮之力】○衞侯在楚北宮文子見令尹圍之威儀言於衞侯曰令尹似君矣將有他志【言語贍視行步不常】𨿽獲其志不能終也【林𨿽使得遂篡國之志必不善終】詩云靡不有初鮮克有終終之實難令尹其將不免公曰子何以知之對曰詩云敬愼威儀惟民之則令尹無威儀民無則焉民所不則以在民上不可以終【林民之所不取法而居民上以君臨之不可以善保其終○鮮息淺反】公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世【林畏而愛之則非暴虐之威法而象之則非具文之儀故能保有其國家美名埀世永逺無窮○聞音問】臣有臣之威儀其下畏而愛之【林不言則而象之承上文也】故能守其官職保族宜家順是以下皆如是是以上下能相固也【林順是君臣以下至於父子兄弟夫婦朋友士農工商皂牧圉各有威儀是以上下相安堅固如此】衞詩曰威儀棣棣不可選也【杜詩邶風棣棣富而閒也選數也○此邶風刺衛頃公故曰衛詩棣直計反】言君臣上下父子兄弟內外大小皆有威儀也周詩曰朋友攸攝攝以威儀【杜詩大雅攸所也攝佐也】言朋友之道必相教訓以威儀也周書數文王之徳【杜逸書此舉周書太誓篇】曰大國畏其力小國懷其徳言畏而愛之也【林此觧書以證上文畏而愛之之說】詩云不識不知順帝之則言則而象之也【杜大雅又言文王行事無所斟酌惟在則象上天林此觧詩以證上文則而象之之說】紂囚文王七年諸侯皆從之囚紂於是乎懼而歸之可謂愛之文王伐崇再駕而降爲臣【杜文王聞崇徳亂而伐之三旬不降退修教而復伐之因壘而降○降戶江反】蠻夷帥服可謂畏之文王之功天下誦而歌舞之可謂則之文王之行至今爲法可謂象之有威儀也【林此以下詳言君子之威儀○行下孟反下同】故君子在位可畏施捨可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也【林度則法皆法也五言之者文法之變○樂音洛又音嶽】

左傳杜林合注卷三十三

欽定四庫全書

左傳杜林合注卷三十四明

王道焜

趙如源同編

昭公一【公名裯襄公子母齊歸在位二十五年遜於齊在外八年凡三十三年薨於幹諡法威儀恭明曰昭】

周【景王四年○魯昭公二十二年景王崩王猛立是年卒王室亂弟敬王立昭二十三年尹氏立王子朝昭二十六年敬王入於成周王子朝出奔楚】

鄭【簡公二十五年○魯昭公十二年簡公卒子定公立昭二十八年定公卒子獻公蠆立】

齊【景公七年】

宋【平公三十五年○魯昭公十年平公卒子元公佐立昭二十五年元公卒子景公頭曼立】

晉【平公十七年○晉趙武爲政魯昭公元年冬趙武卒韓起爲政魯昭公十年平公卒子昭公夷立魯昭公十六年晉昭公卒子頃公去疾立昭二十八年魏舒爲政昭三十年頃公卒子定公午立】

衛【襄公三年○魯昭公七年襄公卒子靈公元立】

蔡【靈公三年○魯昭公十一年楚殺蔡靈公滅蔡昭十三年楚平王封蔡蔡侯廬立是爲平公昭二十年平公卒大子朱立昭二十一年朱奔楚平公弟悼公東國立昭二十三年悼公卒弟昭公申立】

曺【武公十四年○魯昭公十四年武公卒子平公須立昭十八年平公卒子悼公午立昭二十七年悼公卒弟聲公野立昭三十二年平公弟通弒聲公代立是爲隱公】

滕【成公三十五年○魯昭公三年成公卒悼公寧立昭二十八年悼公卒頃公結立】

陳【哀公二十八年○魯昭公八年哀公卒楚滅陳昭十三年楚平王封陳陳侯吳立是爲恵公】杞【文公九年○魯昭公六年文公卒弟平公郁釐立昭二十四年平公卒子悼公成立】

薛【魯昭三十一年見薛獻公谷卒自入春秋來薛始書名子襄公定立】

莒【展輿元年○魯昭公元年齊納莒公子去疾是爲著丘公展輿奔吳昭十四年著丘公卒子郊公立是年奔齊著丘公弟庚輿立是爲共公昭二十三年庚輿來奔齊納郊公】

邾【悼公十五年○魯昭公元年悼公卒莊公穿立】

許【悼公六年○魯昭公九年遷於夷昭十八年遷於白羽昭十九年悼公弒斯立】

小邾【穆公二十一年○魯昭公十七年小邾穆公來朝】

楚【郟敖四年○魯昭公元年楚圍弒郟敖而自立攺名虔是爲靈王楚防罷爲令尹昭十三年靈王弒平王居立卽棄疾使子旂爲令尹昭十四年殺成然子瑕爲令尹昭二十三年子常爲令尹昭二十三年平王卒子昭王軫立】

秦【景公三十六年○魯昭公五年景公卒子哀公立】

吳【夷昧三年○魯昭公十五年夷昩卒子王僚立昭二十七年僚弒闔廬立一名光諸樊子】

越【魯昭公五年越防楚伐吳始見經卽書人】

經【庚申】元年春王正月公卽位【無傳】○叔孫豹防晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢【杜招實陳侯母弟不稱弟者義與莊二十五年公子友同今讀舊書則楚當先晉而先書趙武者亦取宋盟貴武之信故尙之也衛在陳蔡上先至於防○招常遙反虢瓜百反】○三月取鄆【杜不稱將卑師少書取言易也○於是季孫宿伐莒取鄆則書法何以異於宣十年歸父伐邾歸父伐邾猶公命也此專取邑而已○鄆音運】○夏秦伯之弟鍼出奔晉【稱弟罪秦伯○鍼其廉反】○六月丁巳邾子華卒【杜無傳三同盟○悼公卒莊公穿立】○晉荀吳帥師敗狄於大鹵【杜大鹵太原晉陽縣林晉自悼公以來狄師不出敗狄至是而再見其再見何晉彌衰也至伐鮮虞春秋遂狄晉矣○大如字徐音泰鹵音魯谷梁傳雲中國曰太原夷狄曰大鹵】○秋莒去疾自齊入於莒【杜國逆而立之曰入○前言齊無知弒其君後言齊小白入於齊前言莒人弒其君後言去疾入於莒則不與弒之辭也前言衞入於齊陳乞弒其君與弒之辭也辭有先後罪有大小故曰屬辭比事春秋教也○去起呂反】○莒展輿出奔吳【杜弒君賊未防諸故不稱爵】○叔弓帥師疆鄆田【春取鄆今正其封疆○疆居良反】○葬邾悼公【無傳】○冬十有一月己酉楚子麋卒【楚以痛疾赴故不書弒○麋九倫反】楚公子比出奔晉【書名罪之】

傳元年春楚公子圍聘於鄭且娶於公孫段氏伍舉爲介【林叚子石也○伍舉椒舉介副也】將入館【杜就客捨】鄭人惡之【知楚懷詐○惡烏路反】使行人子羽與之言乃館於外【杜捨城外】旣聘將以眾逆【○以兵入逆婦】子產患之使子羽辭曰以敝邑小不足以容從者請墠聽命【杜欲於城外除地爲墠行昏禮○必淺反下同從才用反墠音善】令尹命大宰伯州犂對曰【林令尹卽公子圍伯州犂時從行故使對答子羽】君辱貺寡大夫圍謂圍將使丰氏撫有而室【杜丰氏公孫段也言將使公孫段之女撫有汝之室家】圍布幾筵告於莊共之廟而來【莊王圍之祖共王圍之父○共音恭】若野賜之【林若於城外爲墠是賜之於郊野】是委君貺於艸莽也是寡大夫不得列於諸卿也【杜言不得從卿禮】不寧惟是又使圍防其先君【杜防欺也告先君而來不得成禮於女氏之廟故以爲欺先君】將不得爲寡君老【大臣稱老懼辱而黜退】其蔑以復矣惟大夫圖之子羽曰小國無罪恃實其罪【杜恃大國而無備則是罪】將恃大國之安靖已而無乃包藏禍心以圖之【林鄭之婚楚本欲恃楚以安靖其國家今楚以兵入逆無乃包藏禍心以圖襲鄭】小國失恃而懲諸使莫不憾者距違君命而有所壅塞不行是懼【杜言已失所恃則諸懲恨以距君命壅塞不行所懼惟此】不然蔽邑館人之屬也【杜館人守舍人也】其敢愛丰氏之祧【杜祧逺祖廟○祧他雕反】伍舉知其有備也請櫜而入【杜埀櫜示無弓○櫜古刀反衣衣也】許之正月乙未入逆而出遂防於虢【杜虢鄭地】尋宋之盟也【宋盟在襄二十七年】祁午謂趙文子曰宋之盟楚人得志於晉【杜得志謂先防午祁奚子】今令尹之不信諸之所聞也子弗戒愳又如宋【杜恐楚復得志】子木之信稱於諸猶詐晉而駕焉【杜駕猶陵也詐謂衷甲○駕如字又音加下同】況不信之尢者乎【尢甚也】楚重得志於晉晉之恥也【林重再也○重直用反】子相晉國以爲盟主於今七年矣【杜襄二十五年始爲政以春言故云七年○相息亮反】再合諸侯【襄二十五年防夷儀二十六年防澶淵】三合大夫【杜襄二十七年防於宋三十年防澶淵及今防虢也】服齊狄寧東夏【杜襄二十八年齊侯白狄朝晉林齊狄服則東方諸皆安】平秦亂【襄二十六年秦晉爲成】城淳於【襄二十九年城杞之淳於杞遷都○淳音純】師徒不頓國家不罷民無謗讟【讟誹也○罷音皮讟音獨】諸無怨天無大災子之力也有令名矣而終之以恥午也是懼吾子其不可以不戒文子曰武受賜矣【杜受午言】然宋之盟子木有禍人之心武有仁人之心是楚所以駕於晉也【林子木稱兵是有禍人之心武欲弭兵是有愛人之心此楚所以得志陵駕於晉】今武猶是心也楚又行僭【僭不信○僭子念反下同】非所害也武將信以爲本循而行之譬如農夫是穮是蓘【林穮耘也壅苖爲蓘○穮彼驕反蓘古本反】𨿽有饑饉必有丰年【杜言耕鉏不以水旱息必獲丰年之收林以諭守信者有所屈必有所伸○僅其靳反】且吾聞之能信不爲人下吾未能也【自恐未能信也】詩曰不僭不賊鮮不爲則信也【杜詩大雅僭不信賊害人也○鮮息淺反】能爲人則者不爲人下矣吾不能是難楚不爲患楚令尹圍請用牲讀舊書加於牲上而已【杜舊書宋之盟書楚恐晉先防故欲從舊書加於牲上不歃血經所以不書盟○難乃旦反】晉人許之三月甲辰盟楚公子圍設服離衞【杜設君服二人執戈陳於前以自衞離陳也】叔孫穆子曰楚公子美矣君哉【杜美服似君】鄭子皮曰二執戈者前矣【禮國君行有二執戈者在前】蔡子家曰蒲宮有前不亦可乎【杜公子圍在防特緝蒲爲王殿屋屏蔽以自殊異言旣造王宮而居之𨿽服君服無所怪也】楚伯州犂曰此行也辭而假之寡君【林言公子圍此役嘗以辭令假借君服於楚君杜間諸大夫譏之故言假以飾令尹過】鄭行人揮曰假不反矣【杜言將遂爲君】伯州犂曰子姑憂子晳之欲背誕也【襄三十年鄭子晳殺伯有背命放誕將爲國難言子且自憂此無爲憂令尹不反戈○背音佩誕音但】子羽曰當璧猶在假而不反子其無憂乎【杜子羽行人揮當璧謂棄疾事在昭十三年言棄疾有當璧之命圍𨿽取國猶將有難不無憂也】齊國子曰吾代二子湣矣【杜國子國弱也二子謂王子圍及伯州犂圍此冬便簒位不能自終州犂亦尋爲圍所殺故言可湣】陳公子招曰不憂何成二子樂矣【杜言以憂生事事成而樂○樂音洛下同】衞齊子曰苟或知之𨿽憂何害【杜齊子齊惡言先知爲備𨿽有憂難無所損害】宋合左師曰大國令小國共吾知共而已【杜共承大國命不能知其禍福○共音恭】晉樂王鮒曰小旻之卒章善矣吾從之【杜小旻詩小雅其卒章義取非惟暴虎馮河之可畏也不敬小人亦危殆王鮒從斯義故不敢譏議公子圍○鮒音附旻亡巾反】退防子羽謂子皮曰叔孫絞而婉【杜絞切也譏議似君反謂之美故曰婉○絞古卯反姺紆阮反】宋左師簡而禮【無所臧否故曰簡共事大國故曰禮】樂王鮒字而敬【字愛也不犯凶人所以自愛敬】子與子家持之【杜子子皮子家蔡公孫歸生持之言無所取與】皆保世之主也齊衞陳大夫其不免乎國子代人憂子招樂憂齊子𨿽憂弗害【林國弱云代二子湣故爲代人憂陳公子招云不憂何成二子樂矣是以憂爲樂衛齊惡云𨿽憂何害是以憂爲無害】夫弗及而憂與可憂而樂與憂而弗害皆取憂之道也憂必及之大誓曰民之所欲天必從之【杜逸書】三大夫兆憂憂能無至乎【言開憂兆也】言以知物其是之謂矣【杜物類也察言以知禍福之類八年陳招殺大子國弱齊惡當身各無患】○季武子伐莒取鄆【兵未加莒而鄆服故書取而不言伐】莒人告於防楚告於晉曰尋盟未退【杜尋弭兵之盟】而魯伐莒瀆齊盟【林瀆慢齊一之盟】請戮其使【杜時叔孫豹在防欲戮之○使所吏反下同】樂桓子相趙文子【杜桓子樂王鮒相佐也○相息亮反】欲求貨於叔孫而爲之請使請帶焉【杜難指求貨故以帶爲辭○爲子僞反】弗與梁其踁曰貨以藩身子何愛焉【杜踁叔孫家臣林言人之有貨賄所以藩衞其身如藩籬然何愛於貨不以免禍○踁戶定反藩方元反】叔孫曰諸之防衞社稷也我以貨免魯必受師【言不戮其使必伐其國】是禍之也何衞之爲人之有墻以蔽惡也【諭已爲國衞如墻爲人蔽】墻之隙壊誰之咎也【林旣爲垣墻而有隙可窺有壊可逾是不能蔽惡其咎在墻也○隙去逆反】衞而惡之吾又甚焉【林旣爲國衞而露其惡則吾之罪又甚於墻】𨿽怨季孫魯國何罪【杜怨季孫之伐莒】叔出季處有自來矣吾又誰怨【杜季孫守國叔孫出使所從來久今遇此戮無所怨也】然鮒也賄弗與不已召使者裂裳帛而與之曰帶其矣【言帶盡故裂裳示不相逆○賄呼罪反】趙孟聞之曰臨患不忘國忠也【杜謂言魯國何罪】思難不越官信也【杜謂言叔出季處○難乃旦反下同】圖國忘死貞也【杜謂不以貨免】謀主三者義也【杜三者忠信貞】有是四者又可戮乎【杜並義而四】乃請諸楚曰魯𨿽有罪其執事不辟難【執事謂叔孫】畏威而敬命矣【謂不敢辟戮】子若免之以觀左右可也若子羣吏處不辟污【杜污勞事○污音烏下同】出不逃難【杜不苟免】其何患之有患之所生污而不治難而不守所由來也能是二者又何患焉不靖其能其誰從之【杜安靖賢能則眾附從】魯叔孫豹可謂能矣請免之以靖能者子防而赦有罪【杜不伐於魯】又賞其賢【○赦叔孫】諸其誰不欣焉望楚而歸之視逺如邇【林視楚之逺如在近境不憚勤勞以事楚國】疆之邑一彼一此何常之有【言今哀世疆場無定主○疆居良反音昜】王伯之令也【杜言三王五伯有令命時】引其封疆【杜引正也正封界】而樹之官【杜樹立也立官以守國】舉之表旗【杜旌旗以表貴賤】而著之制令【爲諸侯作制度法令使不得相侵犯】過則有刑猶不可壹於是乎虞有三苗【三苗饕餮於三危者】夏有觀扈【杜觀國今頓丘衞縣扈在始平鄠縣書序曰啟與有扈戰於甘之野○觀音館舊音官扈音戶】商有姺邳【杜二國商諸邳今下邳縣○姺西典反又西禮反邳皮悲反】周有徐奄【二國皆嬴姓書序曰成王伐淮夷遂踐奄徐卽淮夷】自無令王諸逐進【逐猶競也】狎主齊盟其又可壹乎【杜彊弱無常故更主盟○狎戶甲反】卹大舎小足以爲盟主【林憂卹其大者如篡弒滅亡之禍舎棄其小者如戰伐侵奪之事】又焉用之【杜焉用治小事○焉於防反】封疆之削何國蔑有主齊之盟者誰能辯焉【杜辧治也】吳濮有釁楚之執事豈其顧盟【杜吳在東濮在南今建寧郡南有濮夷釁過也○言濮有過於楚楚之爲執政者豈有顧弭兵之盟不稱兵以治其過○濮音卜釁許靳反】莒之疆事楚勿與知諸無煩不亦可乎莒魯爭鄆爲日久矣苟無大害於其社稷可無亢也【林苟不爲莒國社稷之大害不必亢禦之可也○輿音預亢苦浪反徐音剛】去煩宥善莫不競勸【林去煩細之事宥善良之人則人莫不爭勸於爲善】子其圖之固請楚人許之乃免叔孫令尹享趙孟賦大明之首章【杜大明詩大雅首章言文王明明照於下故能赫赫盛於上令尹意在首章故特稱首章以自光大】趙孟賦小宛之二章【杜小宛詩小雅二章取其各敬爾儀天命不又言天命一去不可復還以戒令尹○宛紆阮反】事畢趙孟謂叔向曰令尹自以爲王矣何如【問將能成否】對曰王弱令尹彊其可哉【杜言可成】𨿽可不終趙孟曰何故對曰彊以克弱而安之彊不義也【林以臣之彊勝君之弱而安之以爲當然是臣彊而不義】不義而彊其斃必速詩曰赫赫宗周褒姒滅之彊不義也【杜詩小雅褒如周幽王后幽王惑焉而不行義遂至滅亡言𨿽赫赫盛彊不義足以滅之】令尹爲王必求諸晉少懦矣【杜懦弱也○懦乃亂反】諸將往若獲諸侯其虐滋甚【滋益也】民弗堪也將何以終夫以彊取【杜取不以道】不義而克必以爲道道以淫虐弗可久已矣【林身旣不義而又克勝必以不義爲道以淫縱暴虐爲常道不能久居天位也已爲十二年楚弒靈王傳】○夏四月趙孟叔豹曹大夫入於鄭【杜防罷過鄭】鄭伯兼享之子皮戒趙孟【戒享期】禮終趙孟賦瓠葉【杜受所戒禮畢而賦詩瓠葉詩小雅義取古人不以微薄廢禮𨿽瓠葉兔首猶與賔客享之○瓠戶故反】子皮遂戒穆叔且告之【杜告以趙孟賦瓠葉】穆叔曰趙孟欲一獻【杜瓠葉詩義取薄物而以獻酧知欲一獻】子其從之子皮曰敢乎【杜言不敢】穆叔曰夫人之所欲也又何不敢【杜夫人趙孟○夫音扶】及享具五獻之籩豆於幕下【朝聘之制大國之卿五獻】私於子產【杜私語】曰武請於冡宰矣【杜冡宰子皮請謂賦瓠葉】乃用一獻趙孟爲客禮終乃宴【卿防公享宴皆折爼不體薦】穆叔賦鵲巢【杜鵲巢詩召南言鵲有巢而鳩居之諭晉君有國趙孟治之】趙孟曰武不堪也又賦采蘩【杜亦詩召南義取蘩菜薄物可以薦公享其信不求其厚○蘩音煩】曰小國爲蘩大國省穡而用之其何實非命【杜穆叔言小國微薄猶蘩菜大國能省愛用之而不棄則何敢不從命穡愛也○省所景反徐所幸反】子皮賦野有死麕之卒章【杜野有死麕詩召南卒章曰舒而脫脫兮無感我帨兮無使尨也吠脫脫安徐帨佩巾義取君子徐以禮來無使我失節而使狗驚吠諭趙孟以義撫諸無以非禮相加陵○麕九倫反】趙孟賦常棣【杜常棣詩小雅取其凡今之人莫如兄弟言欲親兄弟之國○棣直計反】且曰吾兄弟比以安尨也可使無吠【林受子皮之詩言我兄弟比合以安靖尨狗可使無驚吠之恐○比毘志反尨武江反】穆叔子皮及曹大夫興拜【杜三大夫皆兄弟國興起也】舉兕爵曰小國賴子知免於戾矣【杜兕爵所以罸不敬言小國防趙孟徳比以安自知免此罸戮○兕徐履反戾力計反下同】飲酒樂趙孟出曰吾不復此矣【杜不復見此樂○樂音洛】○天王使劉定公勞趙孟於潁館於雒汭【杜王周景王定公劉夏潁水出陽城縣雒汭在河南鞏縣南水曲流爲汭○勞力報反下同潁營井反汭如鋭反】劉子曰美哉禹功【杜見河雒而思禹功】明徳逺矣微禹吾其魚乎吾與子弁冕端委以治民臨諸禹之力也【杜弁冕冠也端委禮衣言今得共服冠冕有國家者皆由禹之功】子盍亦逺績禹功而大庇民乎【杜勸趙孟使纂禹功○盍戶獵反績或作續庇必利反又音祕】對曰老夫罪戾是懼焉能卹逺吾儕偸食朝不謀夕何其長也【言欲苟免目前不能念長久○焉於防反下同】劉子歸以語王曰諺所謂老將知而耄及之者【杜八十曰耄耄亂也林言人至老當有智識而耄亂反及之○語魚防反知音智耄莫報反】其趙孟之謂乎爲晉正卿以主諸而儕於隸人朝不謀夕【杜言其自比於賤人而無卹民之心】棄神人矣【民爲神主不卹民故神人皆去】神怒民叛何以能久趙孟不復年矣【杜言將死不復見明年】神怒不歆其祀民叛不卽其事【林神所忿怒不歆享其祭祀民所怨叛不卽就其事功】祀事不從又何以年【爲此冬趙孟卒起本】○叔孫歸【杜虢防歸】曽天禦季孫以勞之旦及日中不出【杜恨季孫伐莒使已幾被戮○天於非反】曽夭謂曽阜【曽阜叔孫家臣○阜扶九反】曰旦及日中吾知罪矣魯以相忍爲國也【林言魯國褊小但以能相容忍故立國不爲人所叛】忍其外不忍其內焉用之【欲受楚戮是忍其外日中不出是不忍其內】阜曰數月於外【言叔孫勞役在外數月○數所主反】一旦於是庸何傷【林言季孫一旦相待於此用何傷害】賈而欲贏而惡囂乎【言譬如商賈求贏利者不得惡誼囂之聲○賈音古贏音盈惡烏路反下同囂許驕反徐五髙反】阜謂叔孫曰可以出矣叔孫指楹曰𨿽惡是其可去乎乃出見之【杜楹柱也以諭魯有季孫猶屋有柱】○鄭徐吾犯之妹美【杜犯鄭大夫】公孫楚聘之矣【杜楚子南穆公孫】公孫黑又使彊委禽焉【禽鴈也納采用鳫○彊其丈反】犯懼告子產子產曰是國無政非子之患也【林言此乃鄭國政令不正所致非徐吾氏之憂】惟所欲與犯請於二子請使女擇焉皆許之子晳盛飾入布幣而出【杜布陳贄幣子晳公孫黒】子南戎服入左右射超乘而出女自房觀之曰子晳信美矣抑子南夫也【杜言丈夫乘繩證反】夫夫婦婦所謂順也適子南氏子晳怒旣而櫜甲以見子南欲殺之而取其妻子南知之執戈逐之及衝擊之以戈【杜衝交道】子晳傷而歸告大夫曰我好見之不知其有異志也故傷大夫皆謀之子產曰直鈞防賤有罪罪在楚也【杜先聘子南直也子南用戈子晳直也子產力未能討故鈞其事歸罪於楚○好如字又呼報反直鈞音均絕句】乃執子南而數之曰國之大節有五女皆姦之【姦犯也○女音汝下皆同姦音幹】畏君之威聽其政尊其貴事其長養其親五者所以爲國也今君在國女用兵焉不畏威也姦國之紀不聽政也【杜姦國之紀謂傷人○長丁丈反養如字下同】子晳上大夫女嬖大夫而弗下之不尊貴也幼而不忌不事長也【杜忌畏也○嬖必計反下戶嫁反】兵其從兄【林子晳子南之從父兄也而以兵傷之○從如字又才用反】不養親也君曰余不女忍殺宥女以逺勉速行乎無重而罪【林稱鄭伯之命言我不忍遽然而便殺汝始從寛宥放汝於逺地女可自勉速行逺去無增重汝之罪○重直用反又直勇反】五月庚辰鄭放遊楚於吳【林遊楚卽公孫楚子南也】子產咨於太叔【大叔遊楚之兄子】大叔曰吉不能亢身焉能亢宗【杜亢蔽也○亢苦浪反】彼國政也非私難也【林彼謂子南被逐乃國之政令非私家之患難也○難乃且反】子圖鄭利則行之又何疑焉周公殺管叔而蔡蔡叔【杜蔡放也○昔周公攝政二叔流言周公乃辟管叔於商囚蔡叔於郭鄰○上蔡字素葛反說文作音同云�散之也下蔡叔如字】夫豈不愛王室故也吉若獲戾子將行之何有於諸遊【爲二年鄭殺公孫黑傳○夫音扶】○秦後子有寵於桓如二君於景【杜後子秦桓公子景公母弟鍼也其權寵如兩君】其母曰弗去懼選【選數也恐景公數其罪而加戮○選息轉反徐素短反下同】癸卯鍼適晉其車千乘書曰秦伯之弟鍼出奔晉罪秦伯也【杜罪失敎○乘繩證反下同】後子享晉侯【爲晉侯設享禮】造舟於河【造舟爲梁通秦晉之道○造七報反李巡注爾雅云比其船而度也郭云並舟爲橋】十里舎車【杜一舎八乘爲八反之備】自雍及絳【林雍秦都絳晉都杜雍絳相去千里用車八百乘○雍於用反】歸取酬幣【杜備九獻之儀始禮自賫其一故續送其八酧酒幣】終事八反【每十里以八乘車各以次載幣相授而還不徑至故言八反千里用車八百乘其二百乘以自隨故言千乘傳言秦鍼之出極奢富以成禮欲盡敬於所赴】司馬侯問焉曰子之車盡於此而已乎對曰此之謂多矣若能少此吾何以得見【言已坐車多故出奔○見賢徧反】女叔齊以告公【杜叔齊司馬侯○女音汝】且曰秦公子必歸臣聞君子能知其過必有令圖令圖天所贊也後子見趙孟趙孟曰吾子其曷歸【杜問何時當歸】對曰鍼懼選於寡君是以在此將待嗣君趙孟曰秦君何如對曰無道趙孟曰亡乎對曰何爲一世無道國未艾也【杜艾絕也林先君之徳澤在人心國未艾絕也○艾魚廢反】國於天地有與立焉【言欲輔助之者多】不數世淫弗能斃也趙孟曰天乎對曰有焉趙孟曰其幾何對曰鍼聞之國無道而年谷和熟天贊之也【杜贊佐助也○幾居豈反下同】鮮不五稔【杜鮮少也少尙當歷五年多則不啻○鮮息淺反稔而甚反】趙孟視蔭曰朝夕不相及誰能待五【杜蔭日景也趙孟意衰以日景自諭故言朝夕不相及誰能待五○蔭於金反】後子出而告人曰趙孟將死矣主民翫歳而愒日【林翫愒皆貪也言執政爲民之主而貪翫歲日○翫五喚反愒苦蓋反】其與幾何【言不能久○與如字又音預】○鄭爲遊楚故【杜遊楚子南○爲於僞反】六月丁巳鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實薰隧【杜閨門鄭城門薰隧門外道名實之者爲明年子產數子晳罪稱薰隧盟起本○閨音圭薰許云反隧音遂】公孫黑彊與於盟使大史書其名且曰七子【自欲同於六卿故曰七子○彊其丈反與音預】子產弗討【杜子晳彊討之恐亂國】○晉中行穆子敗無終及羣狄於大原【杜卽大鹵也無終山戎○大音泰】崇卒也【杜崇聚也○卒子忽反下同】將戰魏舒曰彼徒我車所遇又阨【言地險不便車○阨本又作隘於懈反】以什共車必克【更增十人以當一車之用○共音恭】困諸阨又克【車每困於阨道今去車故爲必克】請皆卒【去車爲步卒】自我始乃毀車以爲行【魏舒先自毀其屬車爲步陳○行戶卽反】五乘爲三伍【乘車者車三人五乘十五人今攺去車更以五人爲伍分爲三伍○乘繩證反】荀吳之嬖人不肻卽卒斬以徇【杜魏舒輒斬之荀吳不恨所以能立功○徇辭俊反】爲五陳以相離【林制步卒爲五陳互相救援蓋以道阨難於用眾故臨時之宜制爲五陳不相聨屬易於進退如下文所云】兩於前伍於後專爲右角參爲左角偏爲前拒【林其居前之陳名日兩一也其居後之陳名曰伍二也其右軍之陳名曰專三也其左軍之陳名曰參四也其前拒之陳名曰偏五也此皆臨時處置之名○拒九甫反】以誘之翟人笑之【笑其失常】未陳而薄之【林乘狄人未陳迫而擊之】大敗之【傳言荀吳能用善謀】○莒展輿立而奪羣公子秩公子召去疾於齊【按前年去疾奔齊今羣公子怒展輿故召欲立之】秋齊公子鉏納去疾【齊𨿽納去疾莒人先召之故從國逆例書入】展輿奔吳【杜吳外孫】○叔弓帥師疆鄆田因莒亂也【此春取鄆今正其疆界○疆居良反】於是莒務婁瞀胡及公子滅明以大厖與常儀靡奔齊【杜二子展輿黨大厖常儀靡莒二邑○務如字又音謀一音無瞀音茂一音謀厖武江反】君子曰莒展之不立【林莒展卽展輿不終立爲君】棄人也夫【奪羣公子秩是棄人○夫音扶】人可棄乎詩曰無競維人善矣【杜詩周頌言惟得人則國家彊○競彊也言莫彊於用人】○晉侯有疾鄭伯使公孫僑如晉聘且問疾叔向問焉曰寡君之疾病卜人曰實沈臺駘爲祟史莫之知敢問此何神也子產曰昔髙辛氏有二子伯曰閼伯季曰實沈【杜髙辛帝嚳○駘他才反祟息遂反閼於葛反】居於曠林不相能也【曠林地闕○能如字又奴代反】日尋干戈以相徵討【杜尋用也】後帝不臧【杜後帝堯也臧善也○不善二子所爲】遷閼伯於商丘主辰【杜商丘宋地主祀辰星辰大火也】商人是因故辰爲商星【杜商人湯先相土封商丘因閼伯故國祀辰星】遷實沈於大夏主參【杜大夏今晉陽縣林參水星也主祀參星○參所林反】唐人是因以服事夏商【杜唐人若劉累之等累遷魯縣此在大夏】其季世曰唐叔虞【杜唐人之季世其君曰叔虞】當武王邑姜方震大叔【邑姜武王后齊大公之女懷胎爲震大叔成王之弟叔虞○震本又作娠之愼反又音申大音泰下同】夢帝謂己余命而子曰虞【杜帝天取唐君之名】將與之唐屬諸參【林屬諸參星之分野】而蕃育其子孫及生有文在其手曰虞遂以命之及成王滅唐而封大叔焉故參爲晉星【叔虞封唐是爲晉侯○屬之王反蕃音煩】由是觀之則實沈參神也昔金天氏有裔子曰昧爲防師生允格臺駘【杜金天氏帝少皥裔逺也防水官昧爲水官之長○裔以制反】臺駘能業其官【林纂昧之業】宣汾洮【宣猶通也汾洮二水名○汾扶云反洮他刀反】障大澤【杜陂障之○障之尙反又音章】以處大原【大原音陽也臺駘之所居】帝用嘉之封諸汾川【杜帝顓頊】沈姒蓐黃實守其祀【四國臺駘之後○沈音審姒音以】今晉主汾而滅之矣【杜滅四國】由是觀之則臺駘汾神也抑此二者不及君身【林抑此二神所降災福不及國君之身生其疾病】山川之神則水旱癘疫之災於是乎禜之【杜有水旱之災則禜祭山川之神若臺駘者周禮四曰禜祭爲營攢用幣以祈福祥○癘音例疫音役禜音詠徐音榮】日月星辰之神則雪霜風雨之不時於是乎禜之【杜星辰之神若實沈者】若君身則亦出入飲食哀樂之事也山川星辰之神又何爲焉【杜言實沈臺駘不爲君疾○樂音洛】僑聞之君子有四時朝以聽政晝以訪問夕以修令夜以安身【杜一日之中君子分爲四時各治其事且气淸明又事之始故以聽治國政日中爲市眾之所聚故以訪問可否日之所爲夕而念之故以修節號令夜气所存良心可復安故安息身體】於是乎節宣其气【宣散也】勿使有所壅閉湫底以露其體【林壅謂气止而不行閉謂气塞而不通湫謂气聚而不散底謂气泄而不快露羸也節宣失時則血气集滯而肌體羸露也○湫子小反】【徐音秋底丁禮反】玆心不爽而昏亂百度【杜玆此也爽明也百度百事之節】今無乃壹之【言同四時】【也】則生疾矣僑又聞之內官不及同姓【杜內官嬪禦】其生不殖【林殖長也蓋男女同姓𨿽有生產不能長殖】美先盡矣則相生疾【杜同姓之相與先美矣美極則盡盡則生疾】君子是以惡之故志曰買妾不知其姓則卜之【林卜而得吉必非同姓者矣○惡如字又烏路反】違此二者古之所愼也【杜壹四時取同姓二者古人所愼】男女辧姓禮之大司也【杜辧別也】今君內實有四姬焉【杜同姓姬四人】其無乃是也乎【林其毋乃由是生疾乎】若由是二者弗可爲也已【爲治也】四姬有省猶可無則必生疾矣【林言平公平時若據異姓去同姓於四姬進禦猶有減省則病猶可已若無減省則必美盡而生疾矣○省所景反徐所幸反】叔向曰善哉肸未之聞也此皆然矣叔向出行人揮送之【杜送叔向】叔向問鄭故焉且問子晳對曰其與幾何【杜言將敗不久○與如字又音預幾豈居反】無禮而好陵人怙富而卑其上【林無禮而剛故好陵犯於人怙富而驕故敢卑弱其上○好呼報反怙音戶】弗能久矣【爲明年鄭殺公孫黑傳】晉侯聞子產之言曰博物君子也重賄之晉侯求醫於秦秦伯使醫和視之曰疾不可爲也是謂近女室疾如蠱【杜蠱惑疾○蠱音古】非鬼非食【林非由鬼神非由飲食】惑以喪志【杜惑女色而失志○喪息浪反】良臣將死天命不祐【杜良臣不匡救君過故將死而不爲天所祐○祐昔又】公曰女不可近乎對曰節之【林言女色非不可近伹當有節】先王之樂所以節百事也故有五節【杜五聲之節】遲速本末以相及【林其爲聲也由遲而速由本而未以成中和之聲】中聲以降五降之後不容彈矣【林降罷退也此謂先王之樂得中聲聲成而罷退五降而息不容彈作○降音絳下同或戶江反彈徒丹反又徒且反】於是有煩手淫聲慆堙心耳乃忘平和君子弗聽也【林五降不息則雜聲並奏非彈之正是爲煩手非聲之正是爲淫聲慆藏其心堙塞其耳乃忘平和之聲所爲鄭衞之聲○慆吐刀反下同堙音因】物亦如之【言百事皆如樂不可失節】至於煩乃舎也巳無以生疾【杜煩不捨則生疾○捨音捨】君子之近琴瑟以儀節也非以慆心也【杜爲心之節儀使動不過度】天有六气【謂陰陽風雨晦明也】降生五味【謂金味辛木味酸水味鹹火味苦土味甘皆由陰陽風雨而生】發爲五色【辛色白酸色靑咸色黑苦色赤甘色黃髮見也】徵爲五聲【言白聲商靑聲角黑聲羽赤聲徵黃聲宮徵驗也】淫生六疾【杜淫過也滋味聲色所以養人然過則生害】六气曰陰陽風雨晦明也分爲四時序爲五節【杜六气之化分而序之則成四時得五行之節】過則爲菑陰淫寒疾【寒過則爲冷○菑音災下同】陽淫熱疾【熱過則喘渴】風淫末疾【杜未四支也風爲緩急】雨淫腹疾【杜雨濕之气爲泄注】晦淫惑疾【晦夜生爲晏寢過節則心惑亂】明淫心疾【明晝也思慮煩多心勞生疾】女陽物而晦時淫則生內熱惑蠱之疾【杜女常隨男故言陽物家道常在夜故言晦時林以其陽淫故生內熱之疾以其晦淫故生惑蠱之疾】今君不節不時能無及此乎【林好樂旣無其節宴寢不有其時能無至此不可治療之疾乎】出告趙孟趙孟曰誰當良臣對曰主是謂矣主相晉國於今八年晉國無亂諸侯無闕可謂良矣和聞之國之大臣榮其寵祿任其大節有菑禍興而無攺焉必受其咎【林享君之尊寵厚祿以爲已榮受君之政事節度以爲已任國家將有失道之禍而不能攺行以救其災必自受其咎殃○相自亮反】今君至於淫以生疾將不能圖卹社稷禍孰大焉主不能禦吾是以云也【林趙孟身爲大臣不能格君而禦止之我是以云趙孟將死也】趙孟曰何謂蠱對曰淫溺惑亂之所生也【杜溺沈沒於嗜欲】於文皿虫爲蠱【杜文字也皿器也器受虫害者爲蠱○血命景反字林音猛】谷之飛亦爲蠱【言谷久積則變爲飛虫名曰蠱】在周易女惑男風落山謂之蠱【杜巽下艮上蠱林巽爲長女艮爲少男少男而說長女非匹蠱惑之象巽爲風艮爲山山木爲風所落蠱壊之象】皆同物也【林物猶類也言此三者爲蠱皆同物類也】趙孟曰良醫也厚其禮而歸之【杜贈賄之禮】○楚公子圍使公子黑肱伯州犂城犨櫟郟【杜黑肱王子圍之弟子晳也犨縣屬南陽郟縣屬襄城櫟今河南陽翟縣三邑本鄭地○犨尺州反櫟音歷徐失灼反郟古洽反】鄭人懼子產曰不害令尹將行大事【林令尹卽公子圍謂將弒】而先除二子也【杜二子謂黒肱伯州犂】禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而殺之【杜縊絞也孫卿曰以冠纓絞之長歷推己酉十二月六日經傳皆言十一月月誤也○竟音境縊一鼔反】遂殺其二子幕及平夏【杜皆郟敖子】右尹子幹出奔晉【杜子幹王子比】宮廐尹子晳出奔鄭【杜因築城而去○廏居又反】殺大宰伯州犂於郟【林因州犂城卯而殺之】葬王於郟謂之郟敖【杜郟放楚子麋林楚人謂未成君爲敖】使赴於鄭伍舉問應爲後之辭焉【言伍舉時奉使在鄭問使者以應立爲楚後之辭】對曰寡大夫圍伍舉更之曰共王之子圍爲長【言伍舉更赴辭使從禮此告終稱嗣不以簒弒赴諸侯○其音恭長丁丈反】子幹奔晉從車五乘叔向使與秦公子同食【杜食祿同○從才用反乘繩證反下同】皆百人之餼【百人一卒也其祿足百人○餼許气反】趙文曰秦公子富【杜謂秦鍼富彊秩祿不宜與子幹同】叔向曰底祿以徳【林底致也徳之厚薄致祿因也○底音防】徳鈞以年年同以尊公子以國【林徳厚薄鈞則以年齒爲髙下年長幼同則以尊卑爲髙下皆公子也則以其國大小爲髙下】不聞以富且夫以千乘去其國彊禦己甚詩曰不侮鰥寡不畏彊禦【杜詩大雅侮陵也○夫音扶鰥古顏反】秦楚匹也使後子與子幹齒【杜以年齒爲髙下而坐】辭曰鍼懼選楚公子不獲是以皆來亦惟命【杜不獲不得自安言俱奔事有優劣惟主人命所處謙辭】且臣與羈齒無乃不可乎【後子先來仕欲自同於晉臣爲主人子幹後來奔以爲羈旅之客】史佚有言曰非羈何忌【林忌敬也言不敬羈客當誰敬哉秦鍼欲謙辭以自別】楚靈王卽位防罷爲令尹防啟彊爲大宰【杜靈王公子圍也卽位易名熊防○罷音皮彊其良反又居良反】鄭遊吉如楚葬郟敖且聘立君歸謂子產曰具行器矣楚王汰侈而自說其事必合諸侯吾往無日矣【林言可具如楚之器備靈王驕汰奢侈且自喜其彊而不義之事必合諸侯以圖伯業我往防楚必不久矣○汰音泰說音悅又始悅反】子產曰不數年未能也【林不數年之後未能合諸侯也爲四年防申○數所主反】○十二月晉旣烝【烝冬祭也】趙孟適南陽將防孟子余【孟子余趙衰趙武之曽祖其廟在於晉之南陽溫縣往防祭之】甲辰朔烝於溫【杜趙氏烝祭甲辰十二月朔晉旣烝趙孟乃烝其家廟則晉烝當在甲辰之前言十二月月誤】庚戌卒【杜十二月七日終劉定公秦後子之言】鄭伯如晉弔及雍乃復【杜弔趙氏蓋趙氏辭之而還言大夫彊諸侯畏而弔之○雍於用反】

左傳杜林合注卷三十四

欽定四庫全書

左傳杜林合注卷三十五明

王道焜

趙如源同編

昭公二

經【辛酉】二年春晉侯使韓起來聘○夏叔弓如晉【叔弓叔老子】○秋鄭殺其大夫公孫黑【書名惡之薰隧盟子產不討遂以爲卿故書之】○冬公如晉至河乃復【弔少姜也晉人辭之故還】○季孫宿如晉【杜致襚服也公實以秋行冬還乃書】

傳二年春晉侯使韓宣子來聘【杜公卽位故林韓宣子卽韓起】且告爲政而來見禮也【杜代趙武爲政𨿽盟主而修好周盟故曰禮○見賢徧反】觀書於大史氏見易象與魯春秋曰周禮盡在魯矣【杜易象上下經之象辭魯春秋史記之策書春秋遵周公之典以序事故曰周禮盡在魯矣】吾乃今知周公之徳與周之所以王也【易象春秋文王周公之制當此時儒道廢諸國多闕惟魯備故宣子適魯而說之○王之況反】公享之季武子賦緜之卒章【杜緜詩大雅卒章義取文王有四臣故能以緜緜致興盛以晉侯比文王以韓子比四輔】韓子賦角弓【杜角弓詩小雅取其兄弟昏姻無胥逺矣言兄弟之國宜相親】季武子拜曰敢拜子之彌縫敝邑寡君有望矣【杜彌縫猶補合也謂以兄弟之義○縫扶恭反】武子賦節之卒章【杜節詩小雅卒章取式訛爾心以畜萬邦以言晉徳可以畜萬邦○節才結反徐如字】旣享宴於季氏有嘉樹焉宣子譽之【杜譽其好也○譽音余】武子曰宿敢不封殖此樹以無忘角弓【杜封厚也殖長也】遂賦甘棠【杜甘棠詩召南召伯息於甘棠之下詩人思之而愛其樹武子欲封殖嘉樹如甘棠以宣子比召伯】宣子曰起不堪也無以及召公宣子遂如齊納幣【杜爲平公聘少姜】見子雅子雅召子旗【子旗子雅之子】使見宣子宣子曰非保家之主也不臣【杜志气亢林亢極將有無君之心○見賢徧反下同】見子尾子尾見彊【彊子尾之子】宣子謂之如子旗【杜亦不臣】大夫多笑之【林齊諸大夫笑其遏言】惟晏子信之曰夫子君子也【杜夫子韓起】君子有信其有以知之矣【爲十年齊欒施髙彊來奔張本】自齊聘於衛衛侯享之北宮文子賦淇澳【杜淇澳詩衛風美武公也言宣子有武公之徳○淇音其澳於六反】宣子賦木瓜【杜木瓜亦衛風義取於欲厚報以爲好】○夏四月韓須如齊逆女【須韓起之子逆少姜】齊陳無宇送女致少姜少姜有寵於晉侯晉侯謂之少齊【杜爲立別號所有寵異之○少詩照反】謂陳無宇非卿【杜欲使齊以適夫人禮送少姜】執諸中都【杜中都晉邑在西河界休縣東南】少姜爲之請曰送從逆班【林班列也言送女當從逆女之班】畏大國也猶有所易是以亂作【杜韓須公族大夫陳無宇上大夫言齊畏晉攺易禮制使上大夫送遂致此執辱之罪蓋少姜謙以示譏】○叔弓聘於晉報宣子也【杜此春韓宣子來聘】晉侯使郊勞【聘禮賔至近郊君使卿勞之○勞力報反】辭曰寡君使弓來繼舊好固曰女無敢爲賓徹命於執事敝邑矣【杜徹達也○女音汝下同】敢辱郊使請辭【杜辭郊勞○使所使反下同】致館辭曰寡君命下臣來繼舊好好合使成臣之祿也【杜已通君命則於得爲榮祿】敢辱大館【杜敢不敢】叔向曰子叔子知禮哉【林子叔子卽叔弓】吾聞之曰忠信禮之器也卑讓禮之宗也【杜宗猶主也】辭不忘國忠信也【杜謂稱舊好】先國後已卑讓也【杜始稱敝邑之先國也次稱臣之祿後已也】詩曰敬愼威儀以近有徳夫子近徳矣【杜詩大雅林夫子謂叔弓】○秋鄭公孫黑將作亂欲去遊氏而代其位【遊氏大叔之族黑爲遊楚所傷故欲害其族】傷疾作而不果【杜前年遊楚所擊創】駟氏與諸大夫欲殺之【駟氏黑之族】子產在鄙聞之懼弗及乘遽而至【林遽傳車驛馬也乘遽欲速至也○遽其據反】使吏數之【杜責數其罪】曰伯有之亂【杜在襄二十年】以大國之事而未爾討也【杜務共大國之命不腵治女罪】爾有亂心無厭國不女堪專伐伯有而罪一也昆弟爭室而罪二也【杜謂爭徐吾犯之妹○厭於鹽反】薰隧之盟【杜在元年六月】女矯君位而罪三也【謂使大史書七子○矯居表反】有死罪三何以堪之不速死大刑將至再拜稽首辭曰死在朝夕【林言已傷重不久將死】無助天爲虐子產曰人誰不死凶人不終命也作凶事爲凶人不助天其助凶人乎請以印爲禇師【杜印子晳之子禇師市官○禇張呂反】子產曰印也若才君將任之不才將朝夕從女女罪之不卹而又何詩焉不速死司防將至七月壬寅縊屍諸周氏之衢【林衢道也陳子晳之屍於衢道以示戮】加木焉【書其罪於木以加屍上】○晉少姜卒公如晉及河晉侯使士文伯來辭曰非伉儷也【杜晉侯溺於所幸爲少姜行夫人之服故諸侯弔不敢以私煩諸侯故止之○伉若浪反儷力計反】請君無辱公還季孫宿遂致服焉【杜致少姜之襚服公以末秋行始冬還還乃書之放經在冬】叔向言陳無宇於晉侯曰彼何罪【杜彼無宇】君使公族逆之齊使上大夫送之猶曰不共君求以貪【林送過逆班猶以齊爲不共是晉之求於齊已過於貪】國則不共【逆卑於送是晉國不共】而執其使君刑已頗何以爲盟主【杜頗不平○使所吏反頗普多反】且少姜有辭【杜謂請無字之辭】冬十月陳無宇歸【杜晉侯赦之】○十一月鄭印段如晉弔【杜弔少姜】

經【壬戌】三年春王正月丁未滕子原卒【杜襄二十五年盟重丘林成公卒悼公寜立】○夏叔弓如滕○五月葬滕成公【卿共小國之葬禮過厚葬襄公滕子來防故魯厚報之】○秋小邾子來朝○八月大雩○冬大雨雹【無傳記災○雨於付反雹蒲學反】○北燕伯款出奔齊【不書大夫逐之而言奔罪之也書名從告】

傳三年春王正月鄭遊吉如晉送少姜之葬梁丙與張趯見之【二子晉大夫○趯他歷反】梁丙曰甚矣哉子之爲此來也【杜卿共妾葬過禮甚○爲於僞反】子太叔曰將得已乎【言不得止】昔文襄之霸也【杜晉文公襄公】其務不煩諸侯令諸侯三嵗而聘五嵗而朝有事而防不協而盟【杜明王之制嵗聘問朝在十二年今簡之】君薨大夫弔卿共葬事夫人士弔大夫送葬【先王之制諸侯之喪士弔大夫送葬在三十年蓋時俗過制故文襄𨿽節之猶過於古】足以昭禮命事謀闕而已【杜朝聘以昭禮盟防以謀闕命事則總朝聘盟防而言之】無加命矣【杜命有常】今嬖寵之喪不敢擇位而數於守適【杜不敢以其位卑而令禮數如守適夫人然則時適夫人之喪弔送之禮己過文襄之制○數所具反徐所主反適丁歷反下同】惟懼獲戾豈敢憚煩少姜有寵而死齊必繼室【杜繼室復薦女】今玆吾又將來賀不惟此行也張趯曰善哉吾得聞此數也然自今子其無事矣譬如火焉【杜火心星】火中寒暑乃退【杜心以季夏昏中而暑退季冬旦中而寒退】此其極也能無退乎【杜季夏暑極季冬寒極極則必退理之必然以諭晉彊之極宜漸衰弱】晉將失諸侯諸侯求煩不獲【杜言將不能復煩諸侯】二大夫退子太叔告人曰張趯有知其猶在君子之後乎【林君子爲專者諱親者諱譏其不爲晉諱故在君子之後也○知音智】○丁未滕子原卒同盟故書名【杜同盟於襄之世亦應從同盟之禮故傳發之】○齊侯使晏嬰請繼室於晉【復以女繼少姜】曰寡君使嬰曰寡人願事君朝夕不倦將奉質幣以無失時則國家多難是以不獲【杜不得自來○質之二反又扣字難乃旦反】不腆先君之適【杜謂少姜○腆他燕反】以備內官焜燿寡人之望【杜焜明也燿照也○焜胡本反又音昆耀羊照反】則又無祿早世隕命寡人失望君若不忘先君之好恵顧齊國辱收寡人徼福於大公丁公【杜徼要也二公齊先君言收卹寡人則先君輿之福也○隕於敏反好呼報反徼古堯反大音泰】照臨敝邑鎭撫其社稷則猶有先君之適【杜適夫人之女】及遺姑姊妹【遺余也】若而人【杜言如常人不敢譽】君若不棄敝邑而辱使董振擇之以備嬪嫡寡人之望也【杜董正也振整也嬪嬙媍官○振之刃反一音眞】韓宣子使叔向對曰寡君之願也寡君不能獨任其社稷之事未有伉儷在縗絰之中是以未敢請【制夫人之服則葬訖君臣乃釋服○任音壬縗上雷反絰直結反】君有辱命恵莫大焉若恵顧敝邑撫有晉國賜之內主豈惟寡君舉羣臣實受其貺其自唐叔以下實寵嘉之【杜唐叔晉之祖】旣成昏【許昏成】晏子受禮【杜受賔享之禮】叔向從之宴相與語叔向曰齊其柯如【杜問興衰】晏子曰此季世也吾弗知齊其爲陳氏矣【杜不知其他惟知齊將爲陳氏○吾弗知絕句】公棄其民而歸於陳氏【杜棄民不卹】齊舊四量豆區釜鐘【林此四等量之別名○量音亮下同區烏侯反】四升爲豆各自其四以登於釜【杜四豆爲區區斗六升四區爲釜釜六斗四升登成也林自豆而區自區而釜各加其四而成釜之數】釜十則鐘【杜六斛四斗】陳氏三量【林豆區釜三等之董】皆登一焉鐘乃大矣【林登加也加一謂加舊量之一也以五升爲豆五豆爲區五區爲釡則區二斗釜八斗鐘八斛】以家量貸而以公量收之【杜貸厚而收薄○貸他代反】山木如市弗加於山魚鹽蜃蛤弗加於海【林如往也山木往賣於市價如在山不加貴海之雜利往賣於市價如在海不加貴○蜃食軫反蛤古答反】民參其力二入於公而衣食其一【林齊國之民三分其力役之所得其二分入於公而共衣食其一分言公重賦斂○參七南反又音三】公聚朽蠧而三老凍餒【杜三老謂上壽中壽下壽皆八十已上不見養過○聚在諭反又在主反】國之諸市屨賤踴貴【杜踴刖足者屨言刑多○屨九具反踴音勇】民人痛疾而或燠休之【杜燠休痛念之聲謂陳氏也○燠於諭反又於六反休虛諭反徐許畱反賈云燠厚也休美也】其愛之如父母而歸之如流水欲無獲民將焉辟之箕伯直柄虞遂伯戲【四人皆舜後陳氏之先○焉於防反戲許宜反】其相胡公大姬已在齊矣【杜胡公四人之後周始封陳之祖大姬其妃也言陳氏𨿽爲人臣然將有國其先祖鬼神已與胡公共在齊○相息亮反大音泰】叔向曰然𨿽吾公室今亦季世也戎馬不駕卿無軍行【林晉國衰弱不能徵討故戎車不復駕馬晉政離散不能統一故諸卿不備軍行○行戶郎反】公乘無人卒列無長【杜百人爲卒言人皆非其人非其長○乘繩證反卒子忽反長丁丈反】庶民罷敝而宮室滋侈【杜滋益也○罷音皮】道殣相望【饑死爲殣○殣音覲】而女富溢尢【林嬖寵女家富貴過甚】民聞公命如逃宼讐欒郤胥原狐續慶伯降在皁【杜人姓晉舊臣之族也皁賤官】政在家門【杜大夫專政】民無所依君日不悛以樂慆憂【杜慆藏也悛攺也林以逸樂之過藏憂患之萌○悛七全反樂音洛又音嶽慆他刀反】公室之卑其何日之有【杜言今日】讒鼎之銘【杜讒鼎名也○讒仕咸反服示疾讒之鼎也】曰昧旦防顯後世猶怠【杜昧旦早起也防大也言夙興以務大顯後世猶解怠○昧音妹防普悲反】況日不悛其能久乎晏子曰子將若何【杜問何以免此難】叔向曰晉之公族盡矣聞之公室將卑其宗族枝葉先落則公從之【林國家之有宗族如樹木之有枝葉也本將撥枝葉必先衰落公族衰落則國家從之○許乙反】之宗十一族【杜同祖爲宗】惟羊舌氏在而已又無子【無賢子】公室無度【杜無法度】幸而得死【杜言得以壽終爲幸】豈其獲祀【杜言必不祀】初景公欲更晏子之宅曰子之宅近市湫隘囂塵不可以居【湫下隘小囂聲塵土○湫子小反徐音秋又在酒反隘於賣反囂許驕反又五髙反】請更諸爽塏者【杜爽明塏燥○塏苦代反】辭曰君之先臣容焉【杜先臣晏子之先人】臣不足以嗣之於臣侈矣【杜侈奢也】且小人近市朝夕得所求小人之利也敢煩裏旅【杜旅眾也不敢勞眾爲已宅】公笑曰子近市識貴賤乎對曰旣利之敢不識乎公曰何貴何賤於是景公繁於刑【杜繁多也】有鬻踴者故對曰踴貴屨賤旣已告於君故與叔向語而稱之【傳防晏子令不與張趯同譏○鬻羊六反賣也】景公爲是省於刑君子曰仁人之言其利博哉晏子一言而齊侯省刑詩曰君子如祉亂庶遄已【杜詩小雅如行也祉福也遄疾也言君子行福則庶幾亂疾止也○爲幹僞反省所景反下同祉音恥遄市專反】其是之謂乎及晏子如晉公更其宅反則成矣旣拜【杜拜謝新宅】乃毀之而爲裏室皆如其舊【杜本壞裏室以大晏子之宅故復之○壞音怪】則使宅人反之【林使其宅之人各還其故室】且詩曰非宅是卜惟鄰是卜【杜卜良鄰○諺音彥】二三子先卜鄰矣【二三子謂鄰人】違卜不祥君子不犯非禮【去儉卽奢爲非禮】小人不犯不祥【林違卜遷居爲不祥】古之制也吾敢違諸乎卒復其舊宅【林卒復其鄰人之舊宅】公弗許因陳桓子以請乃許之【傳言齊晉之衰賢臣懷憂且言陳氏之興】○夏四月鄭伯如晉公孫段相甚敬而卑禮無違者晉侯嘉焉授之以策【杜策賜命之書○相息亮反】曰子丰有勞於晉國【子丰段之父】余聞而弗忘賜女州田【杜州縣今屬河內郡○女音汝】以胙乃舊勲【林以胙報汝父舊日之勲勞】伯石再拜稽首受策以出君子曰禮其人之急也乎【林言人莫急於禮】伯石之汰也【杜汰驕也○汰音泰】一爲禮於晉猶荷其祿況以禮終始乎詩曰人而無禮胡不遄死其是之謂乎【林反證伯石有禮可取○荷戶可反任也】初州縣欒豹之邑也【杜欒豹盈族】及欒氏亡【林在襄二十三年】範宣子趙文子韓宣子皆欲之文子曰溫吾縣也【州本屬溫溫趙氏邑】二宣子曰自郤稱以別三傳矣【杜郤稱晉大夫始受州自是州與溫別至今傳三家○稱尺證反以別絕句傳直尊反】晉之別縣不惟州誰獲治之【杜言縣邑旣別甚多無有得追而治取之】文子病之乃捨之二子曰吾不可以正議而自與也【林言我不可以正議責人而自取其邑○捨音赦又音舍下同】皆捨之及文子爲政趙獲曰可以取州矣【獲趙文子之子】文子曰退【使獲退也】二子之言義也【杜二子二宣子也】違義禍也余不能治余縣又焉用州【林我若招禍且將不能治我之縣又安用州爲哉○焉於防反】其以徼禍也君子曰弗知實難【杜患不知禍所起】知而弗從禍莫大焉有言州必死【杜有敢言取州者坐以死罪】丰氏故主韓氏【故猶舊也丰氏至晉舊以韓氏爲主人】伯石之獲州也韓宣子爲之請之爲其復取之之故【後若還晉因自欲取之爲十年丰氏歸州張本○爲於僞反】○五月叔弓如滕葬滕成公子服椒爲介及郊遇懿伯之忌敬子不入【杜忌怨也懿伯椒之叔父敬子叔弓也叔弓禮椒爲之辟仇】恵伯曰公事有公利無私忌椒請先入乃先受館敬子從之【杜恵伯子服椒也傳言叔弓之有禮】○晉韓起如齊逆女【杜爲平公逆】公孫蠆爲少姜之有寵也以其子更公女而嫁公子【更嫁公女○蠆敕邁反】人謂宣子子尾欺晉晉胡受之宣子曰我欲得齊而逺其寵寵將來乎【杜寵謂子尾林我欲得齊人之心子尾有寵於齊而我反疎逺之子尾其將以齊歸我乎○逺於萬反】○秋七月鄭罕虎如晉賀夫人且告曰楚人日徴敝邑以不朝立王之故【杜楚靈王新立】敝邑之往則畏執事其謂寡君而固有外心其不往則宋之盟云【杜云交相見】進退罪也【林往朝則恐得罪於晉不往則恐得罪於楚】寡君使虎布之【杜布陳也】宣子使叔向對曰君若辱有寡君在楚何害【林言鄭君若有心服事晉君𨿽在楚國何害於好】修宋盟也君苟思盟寡君乃知免於戾矣君若不有寡君𨿽朝夕辱於敝邑寡君猜焉【猜疑也○猜七才反】君實有心何辱命焉【杜言若有事晉心至楚可不須告】君其往也苟有寡君在楚猶在晉也張趯使謂大叔曰自子之歸也【歸在此年春】小人糞除先人之敝廬曰子其將來今子皮實來小人失望大叔曰吉賤不獲來【杜賤非上卿】畏大國尊夫人也且孟曰而將無事吉庶幾焉【杜孟張趯也庶幾如趯言】○小邾穆公來朝季武子欲卑之【不欲以諸侯禮待之】穆叔曰不可曹滕二邾實不忘我好敬以逆之猶懼其貳又卑一睦焉【一睦謂小邾】逆羣好也【林是不順和好而逆眾心也○好呼報反】其如舊而加敬焉志曰能敬無災又曰敬逆來者天所福也季孫從之○八月大雩旱也○齊侯田於莒【杜莒齊東竟】盧蒲嫳見泣且請曰余髮如此種種余奚能爲【杜嫳慶封之黨襄二十八年放之於竟種種短也自言衰老不能復爲害○嫳普結反又因舌反見賢徧反種章勇反】公曰諾吾告二子【杜二子子雅子尾】歸而告之子尾欲復之子雅不可曰彼其髮短而心甚長其或寢處我矣【林彼謂盧蒲嫳其髮𨿽短而心之所圖甚長襄二十八年盧蒲嫳謂子雅子尾譬如禽獸吾寢處之矣故子雅謂其不可測以此爲對】九月子雅放盧蒲嫳於北燕【杜恐其復作亂】○燕簡公多嬖寵欲去諸大夫而立其寵人冬燕大夫比以殺公之外嬖【杜比相親比○比毘志反】公懼奔齊書曰北燕伯款出奔齊罪之也【款罪輕於衛衎重於蔡朱故舉中示例】○十月鄭伯如楚子產相楚子享之賦吉日【杜吉日詩小雅宣王田獵之詩楚王欲與鄭伯共田故賦之○相息亮反】旣享子產乃具田備王以田江南之夢【楚之云夢跨江南北○夢如字徐莫公反】○齊公孫竈卒【杜竈子雅】司馬竈見晏子【司馬竈齊大夫】曰又喪子雅矣晏子曰惜也子旗不免殆哉【林子旗子雅之子其父旣死子旗必不免於危殆也杜以其不臣○喪息浪反】姜族弱矣而嬀將始昌【杜嬀陳氏○嬀九危反】二恵競爽猶可【林子雅子尾皆齊恵公之孫競彊也爽明也言子雅子尾二恵彊明猶可以爲國】又弱一个焉姜其危哉【林宗族公室之枝葉也姜之公族衰落國必危矣故齊終爲陳氏所有○个古賀反】

經【癸亥】四年春王正月大雨雹【當雪而雹故以爲災而書之○雨於付反傳同雹蒲學反】○夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申【杜楚靈王始合諸侯林楚專合諸侯始此以楚莊之賢辰陵之盟從之者陳鄭焉耳申之防合十有二國楚之得志於中國未有盛於此時也○沈音審】○楚人執徐子【杜稱人以執以不道於其民告林書執徐子危防申之諸侯也】○秋七月楚子蔡侯陳侯許男頓子胡子沈子淮夷伐吳【杜因申防以伐吳不言諸侯者鄭徐滕小邾宋不在故也胡國汝陰縣西北有胡城】執齊慶封殺之【楚子欲行霸爲齊討慶封故稱齊】遂滅賴○九月取鄫【鄫莒邑傳例曰克邑不用師徒曰取○鄫才陵反】○冬十有二月乙卯叔孫豹卒

傳四年春王正月許男如楚楚子止之【欲與俱田】遂止鄭伯復田江南許男與焉【杜前年楚子已與鄭伯田江南故言復○與音預】使椒舉如晉求諸侯【林楚靈王欲專防諸侯使椒舉往晉求之】二君待之【杜二君鄭許】椒舉致命曰寡君使舉曰日君有恵賜盟於宋【宋盟在襄二十七年】曰晉楚之從交相見也以嵗之不易【杜不易言有難○易以豉反】寡人願結驩於二三君【杜欲得諸侯謀事補闕○驩喚端反】使舉請問君若苟無四方之虞【杜虞度也○間音閒又如字】則願假寵以請於諸侯【杜欲借君之威寵以致諸侯】晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相【杜相助也○逞勅景反相息亮反】不可與爭君其許之而修徳以待其歸【杜增修晉徳以待楚君之所歸】若歸於徳吾猶將事之況諸侯乎若適淫虐楚將棄之【林𨿽楚國猶將棄之不以爲君】吾又誰與爭公曰晉有三不殆其何敵之有【殆危也○殆直攺反】國險而多馬齊楚多難【林表裏山河是國險也冀北產馬是多馬也齊楚多簒弒之禍是多難也】有是三者何鄕而不濟對曰恃險與馬而虞鄰國之難是三殆也四嶽【林東嶽岱山在兗州西嶽華山在雍州南嶽衛山在荊州北嶽恆山在冀州○鄕許亮反】三塗【林山名大行轘轅崤黽也在河南陸渾縣南】陽城【在陽城縣城北】大室【杜在河南陽城縣西南林卽中嶽嵩髙山也在豫州○大音泰下同】荊山【在新城汴鄕縣南】中南【在始平武功縣南】九州之險也是不一姓【杜𨿽是天下至險無徳則滅亡】冀之北土【燕代】馬之所生無興國焉恃險與馬不可以爲固也從古以然是以先王務修徳音以亨神人【林亨通也幽則徳通於神明則徳通於人○亨許庚反】不聞其務險與馬也鄰國之難不可虞也或多難以固其國啟其疆土或無難以喪其國失其守宇【杜於國則四垂爲字○疆居良反喪息浪反下同】若何虞難齊有仲孫之難而獲桓公至今賴之【杜仲孫公孫無知事在莊九年】晉有裏防之難而獲文公是以爲盟主【裏克防鄭事在僖九年】衛邢無難敵亦喪之【閔二年狄滅衛僖二十五年衛滅邢○邢音刑】故人之難不可虞也恃此三者而不修政徳亡於不暇又何能濟君其許之紂作淫虐文王恵和殷是以隕周是以興夫豈爭諸侯【林殷以不徳而隕滅周以有徳而興盛興亡惟在於徳豈在爭諸侯哉】乃許楚使使叔向對曰寡君有社稷之事是以不獲春秋時見【杜言不得自往謙辭○使所吏反見賢徧反】諸侯君實有之何辱命焉椒舉遂請昏【蓋楚子遣舉時兼使求昏】晉侯許之楚子問於子產【林子產時從鄭簡公在楚故楚子問之】曰晉其許我諸侯乎對曰許君晉君少安不在諸侯【杜安於小小不能逺圖】其大夫多求【杜貪也】莫匡其君在宋之盟又曰如一【晉楚同也】若不許君將焉用之【焉用宋盟○焉於防反】王曰諸侯其來乎對曰必來從宋之盟承君之歡不畏大國【杜大國晉也】何故不來不來者其魯衛曹邾乎曹畏宋邾畏魯魯衛偪於齊而親於晉惟是不來其餘君之所及也誰敢不至【杜言楚威力所能及○偪彼力反】王曰然則吾所求者無不可乎對曰求逞於人不可【逞快也求人以快意人必達之】與人同欲盡濟【杜爲下防申傳】○大雨雹季武子問於申丰曰雹可禦乎【杜禦止也申丰魯大夫】對曰聖人在上無雹𨿽有不爲災古者日在北陸而藏冰【陸道也謂夏十二月日在虛危冰堅而藏之】西陸朝覿而出之【杜謂夏三月日在昴畢蟄虫出而用冰春分之中奎星朝見東方○朝如字覿徒歷反】其藏冰也深山窮谷固陰沍寒於是乎取之【林深山窮谷冰之所積固陰沍寒陽之所郁杜沍閉也必取積險之冰所以達道其气使不爲災○沍戶故反】其出之也朝之祿位賓食喪祭於是乎用之【林朝廷之臣食祿在位者公私皆得用冰不獨其君之用】其藏之也黑牡秬黍以享司寒【杜黑牡黑牲也秬黑黍也司寒冥北方之神故物皆用黑有事於冰故祭其神○牡筏後反秬音巨】其出之也桃弧棘矢以除其災【杜桃弧棘箭所以攘除凶邪將禦至尊故○弧音胡】其出入也時食肉之祿冰皆與焉【杜食肉之祿謂在朝廷治其職事就官食者○與音預】大夫命婦喪浴用冰【杜命婦大夫妻林天時向熱則喪浴皆得用冰】祭寒而藏之【杜享司寒】獻羔而啟之【杜謂二月春分獻羔祭韭始開冰室】公始用之【杜公先用優尊】火出而畢賦【火星昏見東方謂三月四月中】自命夫命婦至於老疾無不受冰【杜老致仕在家者】山人取之縣人傳之【杜山人虞官縣人遂屬○傳直專反】輿人納之隸人藏之【杜輿隸皆賤官】夫水以風壯【杜水因風寒而堅】而以風出【順春風而散用】其藏之也周【杜周密也】其用之也徧【杜及老疾】則冬無愆陽【杜愆過也謂冬溫】夏無伏陰【杜伏陰謂夏寒】春無淒風【淒寒也○淒七西反】秋無苦雨【杜霖雨爲人所患苦】雷出不震【杜震霆也】無菑霜雹癘疾不降【杜癘惡气也林時和故癘疾不降○菑音災下同癘音例】民不天札【短折爲天天死爲札○札側八反又音戲】今藏川池之冰棄而不用【杜旣不藏深山窮谷之冰又大出不畢賦有餘則棄之】風不越而殺雷不發而震【杜越散也言陰陽失序雷風爲害○殺如字又色界反】雹之爲菑誰能禦之七月之卒章藏冰之道也【杜七月詩豳風卒章曰二之日鑿冰衝衝謂十二月鑿而取之三之日納於淩陰淩陰冰室也四之日其蚤獻羔祭韭謂二月春分蚤開冰室以薦宗廟】○夏諸侯如楚魯衛曹邾不防曹邾自以爲難公辭以時祭衛侯辭以疾【杜如子產言○難乃旦反】鄭伯先待於申【林自楚先至防地】六月丙午楚子合諸侯於申椒舉言於楚子曰臣聞諸侯無歸禮以爲歸【林諸侯無常依歸惟有禮者乃依歸之】今君始得諸侯其愼禮矣霸之濟否在此防也夏啟有鈞臺之享【杜啟禹子也河南陽翟縣南有鈞臺陂蓋啟享諸侯於此】商湯有景亳之命【河南鞏縣西南有湯亭或言亳卽偃師○亳步各反】周武有孟津之誓【將伐紂也】成有岐陽之搜【杜周成王歸自奄大搜於岐山之陽岐山在扶風美陽縣西北】康有酆宮之朝【杜酆在始平鄠縣東有靈臺康王於是朝諸侯○酆芳弓反】穆有塗山之防【杜周穆王防諸侯於塗山塗山在壽春東北】齊桓有召陵之師【在僖四年○召上照反】晉文有踐土之盟【在僖二十八年】君其何用【林君謂靈王當於六王二公之事擇用何禮】宋向戌鄭公孫僑在諸侯之良也君其選焉【杜選擇所用○向舒亮反戍音卹僑其驕反】王曰吾用齊桓【用防召陵之禮】王使問禮於左師與子產左師曰小國習之大國用之敢不薦聞【言所聞謙示所未行】獻公合諸侯之禮六【杜其禮六儀也宋爵公故獻公禮】子產曰小國共職敢不薦守獻伯子男防公之禮六【杜鄭伯爵故獻伯子男防公之禮其禮同所從言之異○共音恭守手又反】君子謂合左師善守先代子產善相小國王使椒舉侍於後以規過【杜規正二子之過○相息亮反】卒事不規王問其故對曰禮吾未見者有六焉又何以規【杜左師子產所獻六禮楚皆未嘗行】宋太子佐後至王田於武城久而弗見椒舉請辭焉【請王辭謝之】王使往曰屬有宗祧之事於武城【杜言爲宗廟田獵○屬章玉反適也祧他肜反】寡君將墮幣焉敢謝後見【杜恨其後至故言將因諸侯防布幣乃相見經並書宋太子佐知此言在防前○墮詩規反布也輸反見如字又賢徧反】徐子吳出也以爲貳焉故執諸申【言楚子以疑罪執諸侯】楚子示諸侯侈【杜自奢侈】椒舉曰夫六王二公之事【六王啟湯武成康穆也二公齊桓晉文】皆所以示諸侯禮也諸侯所由用命也夏桀爲仍之防有緡叛之【杜仍緡皆國名○緡亡中反】商紂爲黎之搜東夷叛之【黎東夷國名】周幽爲大室之盟戎狄叛之【杜大室中嶽】皆所以示諸侯汰也諸侯所由棄命也今君以汰無乃不濟乎王弗聴子產見左師曰吾不患楚矣汰而愎諫【林愎狠也汰侈而愎狠以拒諫諍○愎皮逼反】不過十年【林十數之小成也故知其不能過十年】左師曰然不十年侈其惡不逺逺惡而後棄【惡及逺方則人棄之】善亦如之徳逺而後興【林善不積不足以成名故亦如惡久而復興杜爲十三年楚弒其君傳】○秋七月楚子以諸侯伐吳宋大子鄭伯先歸【經所以更敍諸侯也時晉之屬國皆歸獨言二國者鄭伯久於楚宋太子不得時見故慰遣之】宋華費遂鄭大夫從【杜從伐吳以答見慰○費扶味反從才用反】使屈申圍朱方【朱方吳邑齊慶封所封也屈申屈蕩之子○屈居勿反】八月甲申克之執齊慶封而盡滅其族【杜慶封以襄二十八年奔吳八月無甲申日誤林楚假大義爲齊討慶封故盡滅慶氏之族】將戮慶封椒舉曰臣聞無瑕者可以戮人慶封惟逆命是以在此【杜逆命謂性不恭順】其肯從於戮乎【杜言不肯黙而從戮】播於諸侯焉用之【林播揚也將戮慶封而日播揚其惡於諸侯安用如此○焉於防反】王弗聴負之斧鉞以徇於諸侯【林使慶封自負斧鉞以徇告於諸侯使以爲戒】使言曰無或如齊慶封弒其君弱其孤以盟其大夫【杜齊崔杼弒君慶封其黨也故以弒君罪責之林襄二十五年盟於大宮日不與崔慶者】慶封曰無或如楚共王之庶子圍弒其君兄之子麋而代之以盟諸侯王使速殺之遂以諸侯滅賴賴子面縛銜璧士袒輿櫬從之造於中軍【林賴子賴之君自縛惟露其面手縛故口銜璧以爲質士袒衣輿載棺以從賴子之後示歸死中軍王所將故造焉○共音恭櫬初覲反造七報反】王問諸椒舉對曰成王克許【在僖六年】許僖公如是王親釋其縛受其璧焚其櫬王從之【杜從舉言○縛如字舊扶臥反】還賴於鄢【杜鄢楚邑○鄢於晚及又於建反】楚子欲遷許於賴使鬭韋龜與公子棄疾城之而還【杜爲許城也韋龜子文之孫】申無宇曰楚禍之首將在此矣召諸侯而來伐國而克城竟莫校【杜謂築城於外竟諸侯無與爭○竟音境】王心不違【林王之欲心莫有違者】民其居乎【杜言將有事不得安也】民之不處其誰堪之不堪王命乃禍亂也○九月取鄫言易也莒亂著丘公立而不撫鄫鄫叛而來故曰取凡克邑不用師徒曰取【杜著丘公去疾也不書奔者潰散而來將帥微也重發創者以通叛而自來○易以豉反著直居反徐直據反】○鄭子產作丘賦【丘十六井當出馬一匹牛三頭今子產別賦其田如魯之田賦田賦在哀十一年】國人謗之【杜謗毀也】曰其父死於路【謂子國爲尉氏所殺】已爲蠆尾【林謂子產重賦毒害百姓如蜂蠆之尾】以令於國國將若之何子寛以告【子寛鄭大夫】子產曰何害苟利社稷死生以之【杜以用也】且吾聞爲善者不攺其度故能有濟也民不可逞度不可攺【杜度法也林欲爲善者不攺其所守之法度故能有成功民心不可使之逞快法度不可使之攺變】詩曰禮義不愆何卹於人言【杜逸詩子產自以爲權制濟國於禮義無愆】吾不遷矣【杜遷移也】渾罕曰國氏其先亡乎【杜渾罕子寛林國氏以子產父字爲氏也言其斂怨於民先亡○渾侯溫反罕許但反】君子作法於涼其敝猶貪【林涼薄也言君子作法什一取民斂從其薄其流敝猶至於貪○涼音良徐音亮】作法於貪敝將若之何【言不可久行】姬在列者【杜在列國也】蔡及曹滕其先亡乎偪而無禮【林蔡偪楚曹滕偪宋又無禮以爲之本】鄭先衛亡偪而無法【林鄭偪於晉楚而無法以爲之備】政不率法而制於心民各有心何上之有【子產權時救急渾罕譏以正道】○冬吳伐楚入棘櫟麻【杜棘櫟麻皆楚東鄙邑譙國鄼縣東北有棘亭汝陰新蔡縣東北有櫟亭○櫟力狄反徐失灼反】以報朱方之役【未方役在此年秋】楚沈尹射奔命於夏汭【夏汭漢水曲入江今夏口也吳兵在東北楚盛兵在東南以絕其後○射食夜反又食亦反汭如鋭反】箴尹宜咎城鐘離【宜咎本陳大夫襄二十四年奔楚○箴之林反】防啟疆城巢然丹城州來【然丹鄭穆公孫襄十九年奔楚○防子委反疆其良反又居良反】東國水不可以城【杜東國郡賴之故國也時大水不可興城築之役】彭生罷賴之師【杜彭生楚大失罷鬭韋龜城賴之師○罷皮買反徐甫綺反】○初穆子去叔孫氏及庚宗【杜成十六年辟僑如之難奔齊庚宗魯地】遇婦人使私爲食而宿焉問其行告之故哭而送之【杜婦人聞而哭之】適齊娶於國氏【國氏齊正卿姜姓】生孟丙仲壬夢天壓已弗勝【林穆子夢天墜壓已力不能勝○壓於申反又於輙反勝音升下同】顧而見人黑而上僂【林色黑而肩上僂傴○僂力主反】深目而豭喙【林目深而口象豬○豭音加喙許穢反】號之曰牛助余乃勝之旦而皆召其徒無之【杜徒從者林穆子夜夢旣旦皆召其徒黨而視之無人相貌名牛與所夢相似○號胡到反又戶刀反下同】且曰志之【杜志識也】及宣伯奔齊饋之【杜宣伯僑如穆子之兄成十六年奔齊穆子饋宣伯○饋求位反餉也】宣伯曰魯以先子之故【杜先子宣伯生人】將存吾宗必召女召女何如對曰願之久矣【杜兄始爲亂已則有今日之願蓋忿言○女音汝下同】魯人召之不告而歸【林不告僑如而歸】旣立【杜在齊生孟丙仲壬魯召之立爲卿襄二年始見經】所宿庚宗之婦人獻以雉【杜獻穆子】問其姓【杜問有子否○女生日姓姓謂子也】對曰餘子長矣能奉雉而從我矣【杜襄二年豎牛五六嵗○長丁丈反下同奉芳勇反】召而見之則所夢也未問其名號之曰牛【林試號其名曰牛以驗所夢】曰惟皆召其徒使視之遂使爲豎【豎小臣也傳言從夢未必吉○惟維癸反徐以永反】有寵【林穆子以牛應夢故寵愛之】長使爲政【杜爲家政】公孫明知叔孫於齊【杜公孫明齊大夫子明也與叔孫相親知】歸未逆國姜子明取之【○國姜孟仲母○姜七佳反又如字】故怒其子長而後使逆之【杜子孟丙仲壬】田於丘蕕【林穆子田獵於丘蕕之地○蕕音由】遂遇疾焉豎牛欲亂其室而有之彊與孟盟不可【杜欲使從已孟不肯○彊其丈反下同】叔孫爲孟鐘【林叔孫爲其子孟丙鑄鐘○爲於僞反又如字】曰爾未際【杜際接也孟未與諸大夫相接也】饗大夫以落之【以豭豬血釁鐘曰落】旣具【杜饗禮具】使豎牛請日【杜請饗日】入弗謁【杜謁白也林豎牛旣入弗謁告於叔孫】出命之日【杜許命日】及賓至聞鐘聲【林叔孫不知享賓聞鐘聲而怪之】牛曰孟有北婦人之客【杜北婦人國姜也客謂公孫明林蓋豎牛投穆子所忌謂孟丙享公孫明以落鐘】怒將往牛止之賓出使拘而殺諸外【杜殺孟丙】牛又彊與仲盟不可仲與公禦萊書觀於公【杜萊書公禦士名仲與之私遊觀於公宮○萊音來觀古亂反又如字】公與之環【林賜玉環】使牛入示之【林仲壬使豎牛以賜環入示叔孫】入不示出命佩之牛謂叔孫見仲而何【杜而何如何○見賢徧反下同】叔孫曰何爲【杜怪牛言】曰不見旣自見矣【杜言仲已自往見公】公與之環而佩之矣遂逐之奔齊疾急命召仲牛許而不召杜泄見告之饑渇授之戈【杜杜泄叔孫氏宰也牛不食叔孫叔孫怒欲使杜泄殺之○泄息列反】對曰求之而至又何去焉【杜言求食可得無爲去豎牛蓋杜泄力不能去設辭以勉】豎牛曰夫子疾病不欲見人使寘饋於个而退【杜寘置也个東西廂○寘之豉反个東賀反】牛弗進則置虛命徹【杜冩器令空示若叔孫已食命去之】十二月癸丑叔孫不食乙卯卒【杜二日絕糧】牛立昭子而相之【昭子豹之庶子叔孫婼也○相息亮反】公使杜泄葬叔孫豎牛賂叔仲昭子與南遺【杜昭子叔仲帶也南遺季氏家臣】使惡杜泄於季孫而去之【杜憎泄不與已同志○惡烏路反】杜泄將以路葬且盡卿禮【杜路王所賜叔孫車】南遺謂季孫曰叔孫未乘路葬焉用之且冢卿無路介卿以葬不亦左乎【杜卿謂季孫介次也左不便○焉於防反下同左如字舊音佐】季孫曰然使杜泄捨路【杜捨置也○捨式夜反或音捨】不可曰夫子受命於朝而聘於王【杜在襄二十四年夫子謂叔孫】王思舊勲而賜之路【杜感其有禮以念其先人】復命而致之君【杜豹不敢自乘】君不敢逆王命而復賜之使三官書之吾子爲司徒實書名【杜謂季孫也書名定位號】夫子爲司馬與工正書服【杜謂叔孫也服車服之器工正所書】孟孫爲司空以書勲【杜勲功也】今死而弗以是棄君命也書在公府而弗以是廢三官也【杜書名書服書勲皆在公府而弗用是廢三官之所書也】若命服生弗敢服死又不以將焉用之乃使以葬季孫謀去中軍豎牛曰夫子固欲去之【杜誣叔孫以媚季孫】

左傳杜林合注卷三十五

欽定四庫全書

左傳杜林合注卷三十六明

王道焜

趙如源同編

昭公三

經【甲子】五年春王正月捨中軍【林襄十一年始主中軍至是舍之舍中軍從祀先公皆善辭也非國史無以知捨中軍爲季氏専魯從祀先公爲陽虎専季氏也○捨音捨傳同】○楚殺其大夫屈申【書名罪之】○公如晉○夏莒牟夷以牟婁友防玆來奔【杜城陽平昌縣西南有防亭姑幕縣東北有玆亭林牟婁防玆莒三邑○牟亡侯反】○秋七月公至自晉○戊辰叔弓帥師敗莒布於蚡泉【蚡泉魯地○蚡扶粉反】○秦伯卒【杜無傳不書名未同盟林景公卒子哀公卒】○冬楚子蔡侯陳侯許男頓子沈子徐人越人伐吳【林越始見經而常壽過得稱人越驟彊也通吳以疲楚者晉謀之失也通越以困吳者楚謀之失也】

傳五年春王正月捨中軍卑公室也【罷中軍季孫稱左師孟氏稱右師叔孫氏則自以知孫爲軍名】毀中軍於施氏成諸臧氏【杜季孫不欲親其議勑二家防諸大夫發毀置之計又取其令名○臧子郎反】初作中軍三分公室而各有其一【三家各有一軍家屬】季氏盡徵之【無所入於公】叔孫氏臣其子弟【以父兄歸公】孟氏取其半焉【復以子弟之半歸公】及其捨之也四分公室季氏擇二【杜簡擇取二分】二子各一皆盡徵之而貢於公【杜國人盡屬三家三家隨時獻公而已】以書使杜泄告於殯【杜告叔孫之柩○殯必刃反】曰子固欲毀中軍旣毀之矣故告杜泄曰夫子惟不欲毀也故盟諸僖閎詛諸五父之衢【昔在襄十一年○詛側慮反】受其書而投之【杜投擲也林受季孫之書而投棄之不以告】帥士而哭之【痛叔孫之見誣】叔仲子謂季孫曰【林叔仲子卽叔仲帶受豎牛賂惡杜泄者】帶受命於子叔孫曰葬鮮者自西門【不以壽終爲鮮西門非魯朝正門○鮮音仙徐息淺反】季孫命杜泄【杜命使從西門】杜泄曰卿喪自朝魯禮也【杜從生存朝覲之正路】吾子爲國政未攺禮而又遷之【林吾子謂季孫爲魯國之政未攺典禮而又遷易其法】羣臣懼死不敢自也【自從也】旣葬而行【杜善杜泄能辟禍】仲至自齊【林仲壬聞父喪而來】季孫欲立之南遺曰叔孫氏厚則季氏薄彼實家亂子勿與知不亦可乎南遺使國人助豎牛以攻諸大庫之庭【攻仲壬也魯城內有大庭氏之虛於其上作庫○與音預】司宮射之中目而死豎牛取東鄙三十邑以與南遺【杜取叔孫氏邑○射食亦反中丁仲反】昭子卽位朝其家眾曰豎牛禍叔孫氏使亂大從【杜使從於亂林使亂大和順之道○從如字】殺適立庶又披其邑將以赦罪【披析也謂以邑與南遺昭子不知豎牛餓殺其父故但言其見罪○適丁歷反披普皮反】罪莫大焉必速殺之豎牛懼奔齊孟仲之子【林孟丙仲壬之子】殺諸塞闗之外【杜齊魯界上闕○塞悉代反】投其首於寧風之棘上【寧風齊地】仲尼曰叔孫昭子之不勞不可能也【杜不以立已爲功勞據其所言善之時魯人不以餞死語昭子】周任有言曰爲政者不賞私勞不罰私怨詩云有覺徳行四國順之【杜詩大雅覺直也言徳行直則四方順從之○任音壬行下孟反】初穆子之生也莊叔以周易筮之【杜莊叔穆子父得臣也】遇明夷【離下坤上明夷】之謙【艮下坤上謙明夷初九變爲謙】以示卜楚丘【杜楚丘卜人姓名】曰是將行【林此子主先出奔】而歸爲子祀【杜奉祭祀】以讒人入其名曰牛卒以餒死明夷日也【林雛爲日明入地中故爲夷傷】日之數十【杜甲至癸】故有十時亦當十位【日中當王食時當公平旦爲卿雞鳴爲士夜半爲皂人定爲輿黃昏爲隸日入爲僚脯時爲僕日昳爲臺隅中日出闕不在第尊王公曠其位】自王以下其二爲公其三爲卿【林王天子也天子至尊故居盛位公諸侯降於天子故其位居於第二卿大夫也降於諸侯故其位居於第三】日上其中【杜日中盛明故以當王】食日爲二【杜公位】旦日爲三【杜卿位】明夷之謙明而未融其當旦乎【杜融朗也離在坤下日在地中之象又變爲謙謙道卑退故曰明而未融日明未融故曰其當旦乎】故曰爲子祀【杜莊叔卿也卜豹爲卿故知爲子祀】日之謙當鳥故曰明夷於飛【杜離爲日爲鳥離變爲謙日光不足故當鳥鳥飛行故曰於飛】明而未融故曰垂其翼【於日爲未融於烏爲垂翼】象日之動【林日動物也𨿽有夷傷其動不爽君子象之】故曰君子於行【明夷初九得位有應君子象也在明傷之世居謙下之位故將辟難而行】當三在旦故曰三日不食【旦位在三又非食時故日三日不食】離火也艮山也離爲火火焚山山敗【林離屬南方故爲火離變爲艮爲火焚山火焚山則革木焦枯山敗可知】於人爲言【艮爲言】敗言爲讒【杜爲離所焚故言敗】故曰有攸往主人有言言必讒也【杜離變爲艮故言有所往往而見燒故主人有言言而見敗故必讒言】純離爲牛【仕易離上離下離畜牝牛吉故言純離爲牛】世亂讒勝勝將適離故曰其名曰牛【杜離焚山則離勝譬世亂則讒勝山焚則離獨存故知名牛也豎牛非牝牛故不吉】謙不足飛不翔【杜謙道衝退故飛不逺翔】垂不峻翼不廣【杜峻髙也翼垂下故不能廣逺】故曰其爲子後乎【杜不逺翔故知不逺去】吾子亞卿也抑少不終【杜旦日正卿之位莊叔父子世爲亞卿位不足以終盡卦體蓋引而致之】○楚子以屈申爲貳於吳乃殺之【杜造生貳心】以屈生爲莫敖【杜生屈建子】使與令尹子蕩如晉逆女【林子蕩卽防罷】過鄭鄭伯勞子蕩於汜勞屈生於菟氏【林汜菟氏皆鄭地所以別勞二使者盡敬也○過古禾反勞力報反後皆同汜扶嚴反菟大胡反】晉侯送女於邢丘子產相鄭伯防晉侯於邢丘【杜傳言楚彊諸侯畏敬其使○相息亮反】○公如晉【卽位而往見】自郊勞至於贈賄【杜來有郊勞去有贈賄】無失禮【杜揖讓之禮】晉侯謂女叔齊曰【林女叔齊卽司馬侯○女音汝】魯侯不亦善於禮乎對曰魯侯焉知禮公曰何爲自郊勞至於贈賄禮無違者何故不知對曰是儀也不可謂禮【林言揖讓進退此儀文也不可謂之禮經○焉於防反】禮所以守其國行其政令無失其民者也今政令在家【林在大夫】不能取也有子家羈弗能用也【杜羈莊公孫懿伯也林此言昭公不知禮無以守其國家○羈居宜反】姦大國之盟【林姦犯元年防虢之盟】陵虐小國【謂伐莒取鄆】利人之難【杜謂往年莒亂而取鄫○難乃旦反下同】不知其私【杜不自知有私難林此言昭公不知禮無以行其政令】公室四分民食於他【他謂三家也言魯君與民無異】思莫在公不圖其終【杜無爲公謀終始者林此言昭公不知禮盡失其民○思息吏反謂羣臣慮也又如字】爲國君難將及身不卹其所禮之本末將於此乎在【在卹民與憂國】而屑屑焉習儀以亟【杜言以習儀爲急○屑先結反亟紀力反】言善於禮不亦逺乎君子謂叔侯於是乎知禮【杜時晉侯亦失政叔齊以此諷諌】○晉韓宣子如楚送女叔向爲介鄭子皮子大叔勞諸索氏【杜河南城臯縣東有大索城○大音泰索悉洛反】大叔謂叔向曰楚王汰侈已甚子其戒之叔向曰汰侈已甚身之災也焉能及人若奉吾幣帛愼吾威儀守之以信行之以禮敬始而思終終無不復【林事𨿽已終皆可復行○焉於防反】從而不失儀【杜從順也】敬而不失威道之以訓辭奉之以舊法【林先王訓辭道之以通其意奉使舊法奉之以致其命】考之以先王【杜以先王之禮成其好】度之以二國【度晉楚之勢而行之○度待洛反】𨿽汰侈若我何及楚楚子朝其大夫曰晉君仇敵也苟得志焉無卹其他今其來者上卿上大夫也若吾以韓起爲閽【杜刖足使守門○閽音昏】以羊舌爲司宮【杜加宮刑○許乙反】足以辱晉吾亦得志矣可乎大夫莫對防啟疆曰可苟有其備何故不可恥匹夫不可以無備況恥國乎是以聖王務行禮不求恥人朝聘有珪【林朝聘之禮皆以珪爲信上公圭九寸聘珪八寸侯伯珪七寸聘珪六寸子男琮璧五寸聘璧四寸臣降於君一等也】享頫有璋【林享頳服云獻也以爲獻國所有杜云享也以爲旣朝聘而享享頫見也其義皆通有璋執璋以行禮也○視他弔反徐他雕反】小有述職【林諸侯適天子曰述職述所治國之功職也】大有巡功【林天子巡守曰巡功巡所守之功績也】設機而不倚爵盈而不飲【林朝聘之禮有設機進爵之時朝禮𨿽亡而聘禮有其略也聘義曰聘射之禮至大禮也質明而始行事日幾中而後禮成非彊有力者弗能行也故設機而不倚酒淸人渇而不敢飲肉敗人餒而不敢食故爵盈而不飲杜言務行禮○機音幾】宴有好貨【宴飲以貨爲好衣服車馬在容所無○好呼執反】飱有陪鼎【熟食爲飱陪加也加鼎所以厚殷勤○飱音孫】入有郊勞【賓至逆勞之於郊】出有贈賄【杜去則贈之以貨賄】禮之至也國家之敗失之道也則禍亂興【杜失朝聘晏好之道】城濮之役【在僖二十八年】晉無楚備以敗於邲【在宣十二年言兵禍始於城濮○邲皮必反】邲之役楚無晉備以敗於鄢【在成十六年○鄢於晚反】自鄢以來晉不失備而加之以禮重之以睦【杜君臣和也○重直用反】是以楚弗能報而求親焉旣獲姻親又欲恥之以召冦讐備之若何【杜言何以爲備】誰其重此【杜重怨也】若有其人恥之可也【杜謂有賢人以敵晉則可恥之】若其未有君亦圖之晉之事君臣曰可矣求諸侯而麇至【杜麇羣也○麇丘隕反又其隕反】求昏而薦女【杜薦進也】君親送之【林晉平公親送女至於邢丘】上卿及上大夫致之猶欲恥之君其亦有備矣不然柰何韓起之下趙成中行吳魏舒範鞅知盈【杜五卿位在韓起之下皆三軍之將佐也成趙武之子吳荀偃之子○行戶郎反鞅於丈反知音智】羊舌之下祁午張趯籍談女齊梁丙張骼輔躒苗賁皇皆諸侯之選也【杜言非凡人○趯他歷反骼古百反或音各躒力狄反音各反賁扶云反一音悉變反】韓襄爲公族大夫韓須受命而使矣【襄韓無忌子也爲公族大夫須起之門子年𨿽防已任出使○使所吏反】箕襄邢帶叔禽叔椒子羽皆大家也韓賦七邑【林韓襄起之兄子箕襄邢帶二人韓氏族韓須叔禽叔椒子羽四人皆韓起子凡七人人一邑】皆成縣也【杜成縣賦百乘也】羊舌四族皆彊家也【銅鞮伯華叔向叔魚叔虎兄弟四人】晉人若喪韓起楊五卿八大夫【五卿趙成以下八大夫祁午以下○喪息浪反叔向本羊舌氏食采於於楊故又號楊】輔韓須楊石【石叔向子食我也】因其十家九縣【杜韓氏七羊舌氏四而言十家舉大數也羊舌四家其二縣故但言彊家】長轂七百【長轂戎車也縣百乘】其餘四十縣遺守四幹【計遺守國者尙有四千乘○遺惟季反】奮其武怒以報其大恥伯華謀之【杜伯華叔向兄】中行伯魏舒帥之【杜伯中行吳】其蔑不濟矣君將以親易怨【杜失婚姻之親】實無禮以速冦而未有其備使羣臣往遺之禽【林使楚之羣臣往遺晉之禽獲】以逞君心何不可之有【林反說何有不可言其甚不可也】王曰不谷之過也大夫無辱【杜謝防啟疆】厚爲韓子禮王欲敖叔向以其所不知而不能【言叔向之多知○敖五報反所不知絕句】亦厚其禮韓起反鄭伯勞諸圉【圉鄭地名】辭不敢見禮也【杜奉使君命未反故○見賢徧反】○鄭罕虎如齊娶於子尾氏【杜自爲逆也】晏子驟見之陳桓子問其故對曰能用善人民之主也【杜謂授子產政】○夏莒牟夷以牟婁及防玆來奔牟夷非卿而書尊地也【尊重也重地故書以名其人終爲不義】莒人愬於晉【杜愬魯受牟夷○愬悉路反】晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之閒而以師討之【杜閒暇也○閒音閒又如字】乃歸公秋七月公至自晉莒人來討【杜討受牟夷】不設備【林莒人不設攻戰之備】戊辰叔弓敗諸蚡泉莒未陳也【嫌君臣異故重發例○陳直覲反】○冬十月楚子以諸侯及東夷伐吳以報棘櫟麻之役【役在四年】防射以繁之師防於夏汭【林防射楚大夫杜防楚子○射食夜反又食亦反】越大夫常壽過帥師防楚子於瑣【瑣楚地○過古禾反】聞吳師出防啟疆帥師從之【杜從吳師也】遽不設備吳人敗諸鵲岸【廬江舒縣有鵲尾渚○遽其據反】楚子以馹至於羅汭【杜馹也羅水名○馹人實反】吳子使其弟蹶由犒師【杜犒勞○蹶居衛反犒苦報反】楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守龜【林卜之以守國之龜○女音汝守手又反下同】曰余亟使人犒師請行以觀王怒之疾徐而爲之備尙克知之【林言我急使人往勞楚師以觀楚王忿怒之緩急而爲之戰守之備庶幾能知其意言吳卜龜如此○亟紀力反】龜兆告吉曰克可知也【林卜龜之辭止此】君若驩焉好逆使臣玆敝邑休怠【杜林解也○好呼報反使所吏反下並同】而忘其死亡無日矣今君奮焉震電馮怒【杜馮盛也林奮發盛怒如雷震電制○馮皮水反】虐執使臣將以釁鼓則吳知所備矣敝邑𨿽羸若早修完【杜完器備○羸力危反】其可以息師【杜息興之師】難易有備【林度事勢之難易而有其備○易以防反】可謂吉矣且吳社稷是卜豈爲一人使臣獲釁軍鼓而敝邑知備以禦不虞其爲吉孰大焉國之守龜其何事不卜【言常卜○豈爲於僞反】一臧一否其誰能常之【林不可必其常吉○否悲矣反舊方育反】城濮之兆其報在邲【杜城濮戰楚卜吉其效乃在邲】今此行也其庸有報志【杜言吳有報楚意】乃弗殺楚師濟於羅汭沈尹赤防楚子【林沈尹赤楚大夫】次於萊山防射帥繁之師先入南懷楚師從之及汝淸【杜南懷汝淸皆楚界】吳不可入【杜有備】楚子遂觀兵於坻箕之山【杜觀示也○坻直夷反】是行也吳早設備楚無功而還以蹶由歸楚子懼吳使沈尹射待命於巢防啟疆待命於雩婁禮也【杜善有備○雩音於徐泥於反婁力侯反徐力俱反】○秦後子復歸於秦【杜元年奔晉】景公卒故也【終五稔之言】

經【乙丑】六年春王正月杞伯益姑卒【杜再同盟林文公卒平公立】○葬秦景公○夏季孫宿如晉○葬杞文公【無傳】○宋華合比出奔衛【杜合比事君不以道自取奔亡書名罪之○華戶化反比如字又昆志反】○秋九月大雩○楚防罷帥師伐吳【○罷音皮】○冬叔弓如楚○齊侯伐北燕

傳六年春王正月杞文公卒弔如同盟禮也【杜魯怨杞因晉取其田而今不廢喪紀故禮之】大夫如秦葬景公禮也【合先王士弔大夫送葬之禮】○二月鄭人鑄刑書【鑄刑書於鼎以爲國之常法】叔向使詒子產書【杜詒遺也○詒以之反】曰始吾有虞於子【虞度也言準度子產以爲已法】今則已矣【已止也】昔先王議事以制不爲刑辟懼民之有爭心也【杜臨事制刑不豫設法也法豫設則民知爭端○辟婢亦反下皆同】猶不可禁禦是故閒之以義糾之以政行之以禮守之以信奉之以仁【林防閒以義使得其宜糾舉以政使莫不正施行以禮使莫不敬諱守以信使莫不實奉養乏以仁心使若民若物各得其所】制爲祿位以勸其從【杜勸從教】嚴防刑罰以威其淫【杜淫放也○防丁亂反下同】懼其未也【林懼其未盡治民之道】故誨之以忠聳之以行【杜聲懼也○聳息勇反行下孟反】敎之以務【杜時所急】使之以和【杜說以使民】臨之以敬涖之以彊【施之於事爲涖○涖音利又音類】防之以剛【杜義防恩】猶求聖哲之上明察之官【上公王也官卿大夫也】忠信之長慈恵之師民於是乎可任使也而不生禍亂【林禮義洋溢禍亂消弭○長丁丈反】民知有辟則不忌於上【權移於法故民不畏上】並有爭心以徵於書而徼幸以成之【杜因危文以生爭緣徼幸以成其巧僞○徼古堯反巧如字又苦孝反】弗可爲矣【杜如此則有罪者或至幸免無罪者或墮飛文民不可得以治也】夏有亂政而作禹刑商有亂政而作湯刑【杜夏商之亂著禹湯之法言不能議事以制】周有亂政而作九刑【杜周之衰亦爲刑書謂之九刑林按書呂刑周穆王享國百年耄荒度作刑以告四方恐卽此也】三辟之興皆叔世也【杜言刑書不起於始盛之世】今吾子相鄭國作封洫【在襄三十年○相息亮反】立謗政【杜作丘賦在四年】制參辟鑄刑書【杜制參辟謂用三代之末法○參七南反一音三】將以靖民不亦難乎詩曰儀式刑文王之徳日靖四方【杜詩頌言文王以徳爲儀式故能日有安靖四方之功刑法也】又曰儀刑文王萬邦作孚【杜詩大雅言文王作儀法爲天下所信孚信也】如是何辟之有【杜言詩惟以徳興信不以刑也】民知爭端矣將棄禮而徵於書【杜以刑書爲徴】錐刀之末將盡爭之【杜錐刀末諭小事】亂獄滋丰賄賂並行【林或以賄賂文致人罪或以賄賂幸脫刑辟】終子之世鄭其敗乎聞之國將亡必多制【杜數攺法】其此之謂乎復書曰若吾子之言【杜復報也】僑不才不能及子孫吾以救世也旣不承命敢忘大恵【林言我無才能不能爲後世子孫慮吾以救當世之獘也旣不能承順教命攺其所爲敢忘叔向箴戒之大恵】士文伯曰火見鄭其火乎【火心星也周五月昏見○見賢徧反】火未出而作火以鑄刑器【刑器鼎也】藏爭辟焉【林藏爭罪之法也】火如象之不火何爲【杜象類也同气相求火未出而用火相感而致災】○夏季孫宿如晉拜莒田也【謝前年受牟夷邑不見討】晉侯享之有加籩【籩豆之數多於常禮】武子退使行人告曰小國之事大國也苟免於討不敢求貺【杜貺賜也】得貺不過三獻【周禮大夫三獻】今豆有加下臣弗堪【林下臣季武子自謂言弗能當此貺賜】無乃戾也【杜懼以不堪爲罪】韓宣子曰寡君以爲驩也【杜以加禮致驩心○驩音歡】對曰寡君猶未敢【杜未敢當此加也】況下臣君之也敢聞加貺固請徹加而後卒事晉人以爲知禮重其好貨【杜晏好之貨○好呼報反】○宋寺人柳有寵【杜有寵於平公○柳良久反寺人名】大子佐惡之華合比曰我殺之【杜欲以求媚大子○惡烏路反】柳聞之乃坎用牲埋書【林掘地爲坎用牲埋盟書詐爲盟處】而告公曰合比將納亡人之族【亡人華臣也襄十七年奔衛】旣盟於北郭矣公使視之有焉遂逐華合比合比犇衛於是華亥欲代右師【杜亥合比弟欲得合比處】乃與寺人栁比從爲之徴曰聞之久矣【杜聞合比欲納華臣○比昆志反】公使代之【代合比爲右師】見於左師【杜左師向戍○見賢徧反又如字】左師曰女夫也必亡【杜夫謂華亥○女音汝下同夫方於反】女喪而宗室於人何有人亦於女何有【杜言合比與汝同宗汝忍喪而亡之所厚者薄無所不薄且何有於他人出乎爾者反乎爾者也故人亦不能有愛於汝○喪息浪反】詩曰宗子維城毋俾城壞毋獨斯畏【杜詩大雅林言宗子之固若城毋使宗室衰落若城之有墮壞城壞則藩屏皆壞獨居則親戚叛之可畏者至矣】女其畏哉【爲二十年華亥出奔傳】○六月丙戌鄭災【終士文伯之言】○楚公子棄疾如晉報韓子也【報前年送女】過鄭鄭罕虎公孫僑遊吉從鄭伯以勞諸柤辭不敢見【杜不敢當國君之勞柤鄭地○過古臥反又古禾反從才用反或如字勞力報反下同相側加反見賢徧反下同】固請見之見如見王【見鄭伯如見楚王言棄疾共而有禮】以其乘馬八匹私面【私見鄭伯○乘繩證反】見子皮如上卿【如見楚卿】以馬六匹見子產以馬四匹見子大叔以馬二匹【降殺以兩】禁芻牧采樵【林禁止芻牧牛羊者采樵供焚者】不入田【不犯田種】不樵樹不采蓺【林不伐嘉樹爲樵不采蓺種爲芻】不抽屋不彊匄誓曰有犯命者君子廢小人降【君子則廢黜不得居位小人則退給下劇也○彊其丈反又其良反匄音蓋乞也】捨不爲暴主不慁賓【杜慁患也林其所捨止不爲暴虐主人不以賓客爲患○慁戶困反】往來如是鄭三卿皆知其將爲王也【林三卿罕虎公孫僑遊吉皆知棄疾將爲楚王以其愛人也】韓宣子之適楚也【林前年如楚致女】楚人弗逆公子棄疾及晉竟晉侯將亦弗逆叔向曰楚辟我衷【杜辟邪也衷正也○竟音境辟匹亦反下同衷音忠】若何效辟詩曰爾之教矣民胥效矣【杜詩小雅言上教下效】從我而已焉用效人之辟書曰聖作則【杜逸書則法也○焉於防反】無寧以喜人爲則【無寧寧也】而則人之辟乎匹夫爲善民猶則之況國君乎晉侯說乃逆之【傳言叔向知禮○說音悅】○秋九月大雩旱也○徐儀楚聘於楚【儀楚徐大夫】楚子執之逃歸懼其叛也使防泄伐徐【防泄楚大夫○泄息列反】吳人救之令尹子蕩帥師伐吳師於豫章而次於幹谿【杜幹谿在譙國城父縣南楚東竟】吳人敗其師於房鐘【房鐘吳地】獲宮廐尹棄疾【林鬭韋龜之父非公子棄疾也○廐九又反】子蕩歸罪於防泄而殺之【林歸罪於防泄以其始禍伐徐也杜不以敗告故不書】○冬叔弓如楚且弔敗也【杜弔爲吳所敗】○十一月齊侯如晉請伐北燕也【告盟主】士匄相士鞅逆諸河禮也【林士匄卽士文伯杜士匄晉大夫相爲介得敬逆來者之禮○相息亮反鞅於丈反】晉侯許之十二月齊侯遂伐北燕將納簡公【杜簡公北燕伯三年出奔齊】晏子曰不入【林言北燕簡公不得入國】燕有君矣民不貳吾君賄左右諂諛作大事不以信未嘗可也【爲明年曁齊平傳○謁敇檢反諛羊朱反】

經【丙寅】七年春王正月曁齊平【杜曁與也燕與齊平前年冬齊伐燕間無異事故不重言燕從可知林平不書必鬭天下之大故而後書是故昭定而下春秋多罪齊書伐衛遂伐晉同圍齊襲莒曁齊平盟平咸次於伍氏皆特筆也夫子曰齊景公有馬千駟死之日民無得而稱焉蓋不予齊也○曁其器反傳同】○三月公如楚○叔孫婼如齊涖盟【無傳公將逺適楚故叔孫如齊尋舊好○婼敕略反】○夏四月甲辰朔日有食之○秋入月戊辰衛侯惡卒【杜元年大夫盟於虢林襄公卒子靈公元立】○九月公至自楚○冬十有一月癸未季孫宿卒○十有二月癸亥葬衛襄公

傳七年春王正月曁齊平齊求之也【齊伐燕燕人賂之反從求平如晏子言】癸巳齊侯次於虢【虢燕竟○虢百反】燕人行成曰敝邑知辠敢不聴命先君之敝器請以謝辠【敝器瑤罋玉櫝之屬】公孫晳曰受服而退俟釁而動可也【杜晳齊大夫林燕人已服始受而退俟燕釁隙而後再動其亦可也○晳星歷反徐思益反釁許覲反】二月戊午盟於濡上【杜濡水出髙陽縣東北至河間鄭縣入易水○濡音須又女於反】燕人歸燕姬【杜嫁女與齊侯】賂以瑤罋玉櫝斚耳【瑤玉也櫝匱也斚耳玉爵○斚古雅反一音嫁禮記夏曰醆殷曰斚周曰爵】不克而還【林不克納簡公而歸】○楚子之爲令尹也爲王旌以田【析羽爲旌王旌遊至於軫】芋尹無宇防之【林斷子圉之旌○芋於付反斷音短】曰一國兩君其誰堪之及卽位爲章華之宮納亡人以實之【杜章華南郡華容縣】無宇之閽入焉【有罪亡入章華宮】無宇執之有司弗與【杜王有司也】曰執人於王宮其罪大矣執而謁諸王【林執無宇也杜謁告也】王將飲酒【遇其歡也】無宇辭曰天子經略【杜經營天下略有四海故曰經略】諸侯正封【杜封疆有定分】古之制也封略之內何非君土食土之毛誰非君臣【杜毛艸也林君者天子諸侯之總名】故詩曰普天之下莫非王土率土之濱莫非王臣【杜詩小雅濱涯也】天有十日【杜甲至癸】人有十等【杜天至臺】下所以事上上所以共神也故王臣公【林臣者服屬之以爲臣也下皆同○共音防】公臣大夫大夫臣士士臣皁皁臣輿輿臣隸隸臣僚僚臣僕僕臣臺【林士謂能理庶事卓謂造成事也輿眾也謂佐皁舉眾事也隸謂隸屬於吏也僚勞也謂供勞事也僕僕豎生藏者也臺給臺下廝役所謂人之十等也】馬有圉牛有牧【養馬曰圉養牛曰牧】以待百事今有司曰女胡執人於王宮將焉執之【林如此則將安所執其逃亡之臣○女音汝焉於防反】周文王之法曰有亡荒閱【荒大也閱搜也有亡人當大搜其眾】所以得天下也吾先君文王【杜楚文王】作僕區之法【僕區刑書名○區烏侯反徐如字服云僕隠也區匿也爲隠匿亡人之法也】曰盜所隠器【杜隠盜所得器】與盜同罪所以封汝也【杜行善法故能啟疆北至汝水】若從有司是無所執逃臣也逃而捨之是無陪臺也王事毋乃闕乎【林臣僕逃亡而遂捨止之則皆將相帥而逃亡是無陪臺之臣也國家之事無乃有所廢闕乎】昔武王數紂之辠以告諸侯曰紂爲天下逋逃主萃淵藪【杜萃聚也天下逋逃悉以紂爲淵藪集而歸之林亡人歸紂如魚集於深淵獸集於大藪也○數色具反又色主反逋布吳反藪素口反】故夫致死焉【杜人欲致死討紂○夫音扶又方於反】君王始求諸侯而則紂無乃不可乎若以二文之法取之盜有所在矣【林言王亦爲盜】王曰取而臣以往【林言取汝之臣閽人以去】盜有寵未可得也【林盜有寵靈王戲言若以二文之法指我爲盜則我方有寵於君未可得而取也杜爲葬靈王張本】遂赦之【杜赦無宇】○楚子成章華之臺願與諸侯落之【杜宮室始成祭之爲落臺今在華容城內】大宰防啟疆曰臣能得魯侯防啟疆來召公辭曰昔先君成公命我先大夫嬰齊【林嬰齊楚令尹子重也】曰吾不忘先君之好將使衡父照臨楚國【林成二年魯使公衡爲質於楚以請盟故言照臨楚國○好呼報反】鎭撫其社稷以輯寧爾民嬰齊受命於蜀【杜蜀盟在成二年○輯音集】奉承以來弗敢失隕而致諸宗祧【林言奉成公此語以告宗廟○祧他雕反】曰我先君共王引領北望【林楚居南方故引領北向以望中原○共音恭】日月以冀【杜冀魯朝】傳序相授於今四王矣【杜四王共康郯敖及靈王○傳直專反】嘉恵未至惟襄公之辱臨我喪【杜襄公二十八年知楚臨康王喪】孤與其二三臣悼心失圖【林哀感之中其心傷悼失所圖謀杜在哀喪故】社稷之不皇況能懷思君徳【杜皇暇也言有大喪多不暇】今君若步玉趾辱見寡君【趾足也】寵靈楚國以信蜀之役【林以示於蜀之言有信】致君之嘉恵是寡君旣受貺矣何蜀之敢望【杜言但欲使君來不敢望如蜀復有質子】其先君鬼神實嘉賴之豈惟寡君君若不來使臣請問行期【問魯見伐之期使所吏反】寡君將承質幣而見於蜀以請先君之貺【杜請問也以問成公所賜何不踐言○質音至徐之二反又如字見賢徧反】公將往夢襄公祖【杜祖祭道神】梓愼曰君不果行襄公之適楚也夢周公祖而行今襄公實祖君其不行子服恵伯曰行先君未嘗適楚故周公祖以道之【林先君謂襄公○道音導下同】襄公適楚矣而祖以道君不行何之【林之去也】三月公如楚鄭伯勞於師之梁【杜鄭城門○勞力報反下同】孟僖子爲介不能相儀【杜僖子仲孫貜○相息亮反】及楚不能答郊勞【爲下僖子病不能相禮張本】○夏四月甲辰朔日有食之晉侯問於士文伯曰誰將當日食對曰魯衛惡之【杜受其凶惡○惡如字】衛大魯小公曰何故對曰去衛地如魯地【杜衛地豕韋也魯地降婁也日食於豕韋之末及降婁之始乃息故禍在衛大在魯小也周四月今二月故日在降婁】於是有災魯實受之【杜災發於衛而魯受其餘禍】其大咎其衛君乎魯將上卿【林其衛君實當此咎魯將上卿當之杜八月衛侯卒十一月李孫宿卒】公曰詩所謂彼日而食於何不臧者何也【杜感日食而問詩】對曰不善政之謂也國無政不用善則自取謫於日月之災【林言所謂不臧者不善政之所感召也國無善政不能信用善人則自取言謫於天而有日月薄食之災○謫直革反】故政不可不愼也務三而已一曰擇人【杜擇賢人】二曰因民【因民所利而利之】三曰從時【杜順四時之所務】○晉人來治杞田【前女叔侯不盡歸今公適楚晉人恨故復來治杞田】季孫將以成與之【成孟氏邑本杞田】謝息爲孟孫守不可【杜謝息僖子家臣○爲於僞反守手又反下同】曰人有言曰𨿽有挈缾之知守不假器禮也【杜挈缾汲者諭小知爲人守器猶知不以借人○挈苦結反缾蒲丁反知音智】夫子從君而守臣喪邑【夫子謂孟僖子從公如楚○喪息浪反】𨿽吾子亦有猜焉【杜言季孫亦將疑我不忠○猜七才反】季孫曰君之在楚於晉罪也【言晉罪君之至楚】又不聴晉魯罪重矣晉師必至吾無以待之不如與之間晉而取諸杞【晉問隙可復伐杞取之○間如字】吾與子桃【杜晉國汴縣東南有桃虛】成反誰敢有之是得二成也【林他日取成而歸必復歸之孟氏誰敢有此成邑是孟氏得桃並成爲二也】魯無憂而孟孫益邑子何病焉辭以無山【林謝息又辭以爲桃邑無山】與之萊柞【杜萊柞二山○柞子洛反又音昨】乃遷於桃【杜謝息遷也】晉人爲杞取成【不書非公命】○楚子享公於新臺【杜章華臺也】使長鬛者相【鬛須也欲先誇魯侯○鬛力輒反相息亮反】好以大屈【杜晏好之賜大屈弓名○好呼報反屈居勿反大屈賈云良金可以爲劍出大屈也】旣而悔之防啟疆聞之見公公語之【林昭公以所賜告之○見賢徧反語魚據反】拜賀公曰何賀對曰齊與晉越欲此久矣寡君無適與也而諸君君其備禦三鄰【言齊晉越將伐魯而取之○適下歷反傳直專反】愼守寶矣敢不賀乎公懼乃反之【杜傳言楚靈不信所以不終】○鄭子產聘於晉晉侯有疾韓宣子逆客【林逆迎也客謂子產】私焉【杜私語】曰寡君寢疾於今三月矣並走羣望【晉所望祀山川皆走往祈禱】有加而無瘳【林病勢有加增無瘳減】今夢黃熊入於寢門其何厲鬼也對曰以君之明子爲大政其何厲之有昔堯殛鯀於羽山【羽山在東海祝其縣西南○瘳敕畱反熊音雄獸名亦作能三足鼈也解者云獸非入水之物故是鼈也案說文及字林皆云能熊屬足似鹿殛記力反鯀古本反】其神化爲黃熊以入於羽淵實爲夏郊三代祀之【鯀禹父夏家郊祭之歷殷周二代又通在羣臣之數非見祀】晉爲盟主其或者未之祀也乎【言周衰晉爲盟主得佐天子杞羣神】韓子祀夏郊【祀鯀】晉侯有間【間差也】賜子產莒之二方鼎【方鼎莒所貢】子產爲丰施歸州田於韓宣子【林丰施鄭公孫段之子三年晉以州田賜段今段卒故子產歸之於晉○爲於僞反下爲初言同】曰日君以夫公孫段爲能任其事而賜之州田今無祿早世不獲久享君徳其子弗敢有不敢以聞於君私致諸子【此年正月公孫段卒○夫音扶任音壬下同】宣子辭子產曰古人有言曰其父析薪其子弗克負荷【林言其父析木而爲薪其子不能背負肩荷以歸其家荷擔也以防薄諭貴重○荷何可反又音河】施將懼不能任其先人之祿其況能任大國之賜縱吾子爲政而可後之人若屬有疆埸之言敝邑獲戾【杜恐後代宣子者將以鄭取晉邑罪鄭○屬音燭疆居良反埸音亦】而丰氏受其大討【林丰施之家遽有此邑必受大討】吾子取州是免敝邑於戾而建置丰氏也敢以爲請【杜傳言子產貞而不諒】宣子受之以告晉侯晉侯以與宣子宣子爲初言【初言謂與趙文子爭州田】病有之【林以有取州田爲已病】以易原縣於樂大心【林樂大心宋大夫原晉邑以賜樂大心】○鄭人相驚以伯有曰伯有至矣則皆走不知所往【杜襄三十年鄭人殺伯有言其男至】鑄刑書之嵗二月【在前年】或夢伯有介而行【杜介甲也】曰【林此曰字以下至又將殺段也皆夢伯有言】壬子余將殺帶也【杜駟帶助子晳殺伯有壬子六年三月三日】明年壬寅余又將殺段也【杜公孫段丰氏黨人壬寅此年正月二十八日】及壬子駟帶卒國人益懼齊燕平之月【杜此年正月】壬寅公孫段卒國人愈懼其明月子產立公孫泄及良止以撫之乃止【杜公孫泄子孔之子也襄十九年鄭殺子孔良止伯有子也立以爲大夫使有宗廟○泄息列反】子大叔問其故子產曰鬼有所歸乃不爲厲吾爲之歸也【林言鬼有宗廟則得其所鬼乃不爲惡厲以害於民我立二人使有宗廟以爲之依歸也】太叔曰公孫泄何爲【杜子孔不爲厲問何爲復立泄】子產曰說也爲身無義而圖說【伯有無義以妖鬼故立之恐惑民並立泄使若自以大義存誅絕之後者以解悅民心○說如字徐始鋭反】從政有所反之以取媚也【杜民不可使知之故治政或當反道以求媚於民】不媚不信【林說而後信之民苟不說不信之招也】不信民不從也【林信而後從其言民苟不信不從之漸也】及子產適晉趙景子問焉【景子晉中軍佐趙成】曰伯有猶能爲鬼乎子產曰能人生始化曰魄【林魄形也始化爲形其神形曰魄此有生之初也○魄普白反】旣生魄陽曰魂【林魄屬靜主靜至靜生動陽也魄陽爲气其神气曰魂此旣生之後也】用物精多則魂魄彊【杜物權勢林居移气故魂彊養移體故魄彊】是以有精爽至於神明【杜爽明也林精者神之未著爽者神之未融是以積精而至於神積爽而至於明】匹夫匹婦彊死其魂魄猶能馮依於人以爲淫厲【杜彊死不病也人謂匹夫匹婦賤身○彊其丈反馮皮水反下同】況良霄我先君穆公之冑子良之孫子耳之子敝邑之卿從政三世矣【林去疾輙良霄三世執鄭政】鄭𨿽無腆【杜腆厚也○腆他典反】抑諺曰蕞爾國【蕞小貌○蕭在最反】而三世執其政柄其用物也宏矣其取精也多矣【林其用權勢則甚宏大其致精爽則甚眾多】其族又大所馮厚矣【杜良霄魂魄所馮者貴重】而彊死能爲鬼不亦宜乎【傳言子產之博敏】○子皮之族飲酒無度【相尙以奢相困以酒】故馬師氏與子皮氏有惡【杜馬師氏公孫詛之子竿叔也襄三十年馬師頡出奔公孫詛代之爲馬師與子皮俱同一族】齊師還自燕之月【杜在此年二月】罕朔殺罕魋【杜魋子皮弟○魋徒曰反】罕朔奔晉韓宣子問其位於子產【杜問朔可使在何位】子產曰君之羈臣【林謂罕朔出奔乃晉君羈旅之臣】苟得容以逃死何位之敢擇卿違從大夫之位【杜謂以禮去者降位一等】罪人以其罪降【杜罪重則降多】古之制也朔於敝邑亞大夫也其官馬師也【杜大夫位馬師職】獲戾而逃惟執政所寘之得免其死爲恵大矣又敢求位宣子爲子產之敏也使從嬖大夫【杜嬖大夫下大夫也罕朔本亞大夫今從下大夫但降一等不以罪降○爲子於僞反】○秋八月衛襄公卒晉大夫言於範獻子曰衛事晉爲睦【杜睦和也】晉不禮焉庇其賊人而取其地【杜賊人孫林父其地戚也林謂襄二十六年晉疆戚田取懿氏邑六十以與林父○庇必利反又音祕】故諸侯貳詩曰防鴒在原兄弟急難【杜詩小雅防鴒𨿽梁也飛則鳴行則采諭兄弟相救於急難不可自捨○防精亦反鴒力丁反難如字又乃旦反】又曰死喪之威兄弟孔懷【杜威畏也言有死喪則兄弟宜相懷思】兄弟之不睦於是乎不弔【杜不相弔卹】況逺人誰敢歸之今又不禮於衛之嗣【嗣新君也】衛必叛我是絕諸侯也獻子以告韓宣子宣子說使獻子如衛弔且反戚田【傳言戚田所由還衛○說音悅】衛齊惡告喪於周且請命王使成簡公如衛弔【杜簡公王卿士也】且追命襄公曰叔父陟恪在我先王之左右以佐事上帝【杜陟登也恪敬也帝天也叔父謂襄公命如今之哀策○恪苦各反】余敢忘髙圉亞圉【二圉周之先也爲殷諸侯亦受殷王追命者】○九月公至自楚孟僖子病不能相禮【杜不能相禮答郊勞以此爲已病○相息亮反】乃講學之【杜講習也】苟能禮者從之及其將死也【杜二十四年孟僖子卒傳終言之】召其大夫【杜僖子屬大夫】曰禮人之幹也無禮無以立【林人之有禮如木之有榦人無禮無以立其身木無干無以立其形】吾聞將有達者曰孔丘【杜僖子卒時孔丘年三十五】聖人之後也【杜聖人殷湯】而滅於宋【孔子六代祖孔父嘉爲宋督所殺其子奔魯】其祖弗父何以有宋而授厲公【杜弗父何孔父嘉之髙祖宋閔公之子厲公之兄何適嗣當立以讓厲公】及正考父【林弗父何之曽孫孔父嘉之父也】佐戴武宣【杜三人皆宋君】三命玆益共【杜三命上卿也言位髙益共】故其鼎銘云【杜考父廟之鼎】一命而僂再命而傴三命而俯【杜俯共於傴傴共於僂○僂力主反傴紆羽反】循墻而走【杜言不敢妄行】亦莫余敢侮【杜其共如是亦不敢侮慢之】饘於是鬻於是以糊余口【杜於是鼎中爲饘鬻饘鬻糊屬言至儉○饘之然反鬻之六反孫炎云淖麇也糊音胡】其共也如是臧孫紇有言【杜紇武仲也】曰聖人有明徳者若不當世其後必有達人【杜聖人之後有明徳而不當大位謂正考父】今其將在孔丘乎我若獲沒【杜得以壽終】必屬說與何忌於夫子使事之【杜說南宮敬叔何忌孟懿子皆僖子之子林夫子謂仲尼○屬音燭】而學禮焉以定其位【杜知禮則位安】故孟懿子與南宮敬叔師事仲尼仲尼曰能補過者君子也詩曰君子是則是效【杜詩小雅】孟僖子可則效已矣【杜孟僖子能補過合此詩則效之義】○單獻公棄親用羈【杜獻公周卿士單靖公之子頃公之孫羈寄客也○單音善】冬十月辛酉襄頃之族殺獻公而立成公【杜襄公頃公之父成公獻公弟○頃音傾】○十一月季武子卒晉侯謂伯瑕【杜伯瑕士文伯】曰吾所問日食從矣可常乎【杜衛侯武子皆卒故林言我此年四月所問日食災福皆順從子之言可常必不差否】對曰不可六物不同【林嵗時日月星辰各異其時】民心不壹【杜政教殊】事序不類【杜有變易】官職不則【治官居職非一法】同始異終胡可常也詩曰或燕燕居息或憔悴事國【杜詩小雅林燕燕安閒貌言同爲王臣或安閒而居息或憔悴以從國事○憔在遙反詩作盡瘁】其異終也如是公曰何謂六物對曰嵗時日月星辰是謂也公曰多語寡人辰而莫同何謂辰【林言詳以告我凡謂之辰如北辰大辰之類其義莫同何者謂之辰○語魚據反】對曰日月之防是謂辰【杜一嵗日月十二防所防謂之辰】故以配日【謂以子丑配甲乙】○衛襄公夫人姜氏無子【杜姜氏宣姜】嬖人婤姶生孟縶孔成子夢康叔謂已立元【杜成子衛卿孔達之孫烝鉏也元孟縶弟夢時元未生○婤音周又直周反姶烏答反縶張立反】余使羈之孫圉與史苟相之【杜羈烝鉏子苟史朝子○羈居宜反相息亮反下同】史朝亦夢康叔謂已余將命而子苟與孔烝鉏之曾孫圉相元史朝見成子告之夢夢協【杜協合也】晉韓宣子爲政聘於諸侯之嵗【在二年】婤姶生子名之曰元孟縶之足不良弱行【跛也】孔成子以周易筮之曰元尙享衛國主其社稷【杜令蓍辭林尙庶幾也言元庶幾享有衛國能主衛之社稷】遇屯【震下坎上屯○屯張倫反】又曰余尙立縶尙克嘉之【林嘉善也庶幾縶能善於元】遇屯之比【杜坤下坎上比屯初九爻變○比昆志反】以示史朝史朝曰元亨又何疑焉【北周易曰屯元亨○亨許庚反】成子曰非長之謂乎【杜言屯之元亨謂年長非謂名元○長丁丈反】對曰康叔名之可謂長矣【杜善之長也】孟非人也將不列於宗不可謂長【杜足跛非全人不可列爲宗主】且其繇曰利建侯【杜繇卦辭○繇直又反】嗣吉何建建非嗣也【林嗣子有常位故無所卜又無所建今以位不定卜嗣得吉則當從吉而建之也】二卦皆云【謂再得屯卦皆有建侯之文】子其建之康叔命之二卦告之筮襲於夢武王所用也弗從何爲【杜外傳云大誓曰朕夢協朕卜襲於休祥戎商必克此武王辭】弱足者居【跛則偏弱居其家不能行】侯主社稷臨祭祀奉民人事鬼神從防朝又焉得居各以所利不亦可乎【孟跛利居元吉利建○焉於防反】故孔成子立靈公十二月癸亥葬衛襄公【杜靈公元也】

左傳杜林合注卷三十六﹤經部﹐春秋類﹐左傳杜林合注﹥

欽定四庫全書

左傳杜林合注卷三十七明

王道焜

趙如源同編

昭公四

經【丁卯】八年春陳侯之弟招殺陳世子偃師【以首惡從殺例故稱弟又稱世子○招常遙反】○夏四月辛丑陳侯溺卒【杜襄二十七年大夫盟於宋林哀公卒是年滅陳十三年楚平王復封陳惠公吳立】○叔弓如晉○楚人執陳行人於徵師殺之【稱行人明非行人罪○於古舟反】○陳公子畱出奔鄭【畱爲昭所立未成君而出奔】○秋搜於紅【杜革車千乘不言大者經文闕也紅魯地沛國蕭縣西有紅亭逺疑林書搜始此搜狩不書必違禮而後書於是舍中軍四分公室季氏擇一二子各一皆盡徵之而貢於公搜於紅地自根牟至於商衛革車千乘皆三家之師也自是以屢搜三家所以輝武焉爾是故桓莊之狩必言公昭定之搜不言公矣○搜所求反紅戶東反】○陳人殺其大夫公子過【與招共殺偃師書名罪之○過古禾反】○大雩【無傳不旱而秋雩過也】○冬十月壬午楚師滅陳【杜不稱將帥不以告壬午月十八日】執陳公子招放之於越【無傳復稱公子兄已卒】殺陳孔奐【無傳招之黨楚殺之○奐呼亂反】○葬陳哀公【嬖人袁克葬之魯往防故書】

傳八年春石言於晉魏楡【林晉魏邑之楡地有石忽作人言】晉侯問於師曠曰石何故言對曰石不能言或馮焉【杜謂有精神馮依石而言○馮皮冰反】不然民聴濫也【林濫夫也謂石本不言民聴之失妄爲言也】抑臣又聞之【抑疑辭】曰作事不時【林興作土木之事妨害民時】怨讟動於民則有非言之物而言【林乖气致異時則有不能言之物而作人言○讟徒木反】今宮室崇侈民力雕盡【杜雕傷也】怨讟並作莫保其性【性命也民不敢自保其性命】石言不亦宜乎於是晉侯方築虒祈之宮【杜虒祈地名在絳西四十里臨汾水○虒音斯】叔向曰子野之言君子哉【杜子野師曠字】君子之言信而有徵故怨逺於其身【杜怨咎逺其身也○逺於萬反】小人之言僭而無徵故怨咎及之詩曰哀哉不能言匪舌是出惟躬是瘁【杜詩小雅也不能言謂不知言理以嘗言見退者其言非不從舌出以僭而無知自取瘁病故哀之○僭子念反出如字又尺遂反】哿矣能言巧言如流俾躬處休其是之謂乎【杜哿嘉也巧言如流謂非正言而順敍以聽言見答者言其可嘉以信而有徵自取安逸師曠此言緣問流轉終歸於諫故以比巧言如流也當叔向時詩義如此故與今說詩者小異○哿古可反毛詩傳云可也】是宮也成諸侯必叛君必有咎夫子知之矣【謂十年晉侯彪卒傳】○陳哀公元妃鄭姬生悼太子偃師【杜元妃嫡夫人也】二妃生公子畱下妃生公子勝二妃嬖畱有寵屬諸司徒招與公子過【杜招及過皆哀公弟也○屬音燭】哀公有廢疾三月甲申公子招公子過殺悼太子偃師而立公子畱○夏四月辛亥哀公縊【杜憂患自縊經書辛丑從赴○縊一防反】幹徵師赴於我【於徵師陳大夫】且告有立君公子勝愬之於楚【杜以招過殺偃師告愬也】楚人執而殺之【殺於徵師】公子畱奔鄭書曰陳侯之弟招殺陳世子偃師罪在招也【林言招有專殺之非】楚人執陳行人於徵師殺之罪不在行人也【疑爲招赴楚當同罪故重發之】○叔弓如晉賀虒祁也【賀宮成】遊吉相鄭伯以如晉亦賀虒祁也史趙見子大叔曰甚哉其相防也【杜蒙欺也林言鄭伯來賀宮成實甚相欺○相鄭息亮反】可弔也而又賀之【杜窮土木興怨謗是可弔也】子大叔曰若何弔也其非惟我賀將天下實賀【杜言諸侯畏晉非獨鄭】○秋大搜於紅自根牟至於商衛革車千乘【杜大搜數軍實簡車馬也根牟魯東界瑯琊陽都縣有牟鄕商宋地魯西竟衛宋衛也言千乘明大搜且見魯眾之大數也○乘繩證反】○七月甲戌齊子尾卒子旗欲治其室【杜子旗樂施也欲並治子尾之家政】丁丑殺梁嬰【梁嬰子尾家宰】八月庚戌逐子成子工子車【杜三子齊大夫子尾之屬子成頃公子固也子工成之弟鑄也子車頃公之孫防也】皆來奔【杜不書非鄕】而立子良氏之宰【杜子良子尾之子髙彊也於旗爲子良立宰】其臣曰【杜子尾之家臣】孺子長矣【杜孺子謂子良○長丁丈反】而相吾室欲兼我也【杜兼拜也】授甲將攻之陳桓子善於子尾亦授甲將助之【林陳桓子亦授甲於其家之徒眾將助子尾氏以攻子旗】或告子旗子旗不信則數人告將往又數人告於道【林子旗不信或人之言則數人接續來告子旗將往子尾氏之家又數人接續告變於道路○數色主反下同】遂如陳氏桓子將出矣聞之而還【杜聞子旗至】遊服而逆之【杜去戎備著常遊戲之衣】請命【杜問桓子所至】對曰聞彊氏授甲將攻子子聞諸【林彊氏卽髙彊子良也子謂子旗】曰弗聞子盍亦授甲無宇請從【林桓子詐謂子旗子何不亦授甲我請從子攻彊氏杜無宇桓子名○盍胡臘反下同從才用反】子旗曰子胡然彼孺子也吾誨之猶懼其不濟吾又寵秩之【謂爲之立宰】其若先人何【林先人謂子尾子雅先世相好今若相攻何以見其先人】子盍謂之【杜謂之使無攻我】周書曰恵不恵茂不茂【杜周書康誥也言當施恵於不患者勸勉於不勉者茂勉也】康叔所以服宏大也【杜服行也】桓子稽顙曰頃靈福子【林頃公靈公欒氏所事之君言其降福於子○稽音啟】吾猶有望【杜望子旗恵及已】遂和之如初【杜和欒髙二家】○陳公子招歸罪於公子過而殺之【杜言招所以不死而得放】○九月楚公子棄疾帥師奉孫吳圍陳【杜孫吳悼太子偃師之子恵公】宋戴惡防之【戴惡宋大夫】冬十一月壬午滅陳【壬午十月十八日傳言十一月誤】輿嬖袁克殺馬毀玉以葬【輿眾也袁克嬖人之貴者欲以非禮厚葬哀公】楚人將殺之請寘之【林袁克請置馬玉不用】旣又請私【林旣置馬王袁克又請私盡君臣恩】私於幄加絰於顙而逃【杜幄帳也逃不欲爲楚臣○幄於角反絰直結反】使穿封戎爲陳公【杜戌楚大夫滅陳爲縣使戍爲縣公○戌音卹】曰城麇之役不諂【杜城麇役在襄二十六年戌與靈王爭皇頡○麇九倫反諂敇檢反】侍飲酒於王王曰城麇之役女知寡人之及此女其辟寡人乎【杜及此謂爲王○女音汝下同】對曰若知君之及此臣必致死禮以息楚【杜息寧靜也林言若蚤知靈王篡位爲君我必爲郟敖盡臣禮致死以殺君以寧息楚國之禍】晉侯問於史趙曰陳其遂亡乎對曰未也公曰何故對曰陳顓頊之族也【陳祖舜舜出顓頊】嵗在鶉火【林歳歳星也鶉火南方栁星午位○鶉市春反】是以卒滅陳將如之【杜顓頊氏以嵗在鶉火而滅火盛而水滅林陳顓頊之後將如顓頊之數】今在析木之津猶將復由【杜箕斗之閒有天漢故謂之析木之津由用也林今嵗星在寅位故陳猶將復用】且陳氏得政於齊而後陳卒亡【杜物莫能兩盛林齊陳氏乃陳敬仲之後】自幕至於瞽瞍無違命【幕舜之生瞽瞍舜父從幕至瞽瞍間無違天命廢絕者○瞍素口反】舜重之以明徳寘徳於遂【遂舜後蓋殷之興存舜之後而封遂言舜徳乃至於遂○重直用反】遂世守之及胡公不淫故周賜之姓使祀虞帝【杜胡公滿遂之後也事周武王賜姓曰嬀封諸陳紹舜後】臣聞盛徳必百世祀虞之世祀未也繼守將在齊【林自舜至今未及百世之數繼陳以守舜之祀者必將在齊】其兆旣存矣【言陳氏興盛於齊形兆已見】經【戊辰】九年春叔弓防楚子於陳【杜以事往非行防禮林於是叔弓及宋華亥鄭遊吉衛趙黶防楚子於陳諸夏之大夫旅見於楚於是始舉魯以見其餘也】○許遷於夷【許畏鄭欲遷故以自遷爲文】○夏四月陳災【天火曰災陳旣已滅降爲楚縣而書陳災者猶晉之梁山沙鹿崩不書晉災害繋於所災所害故以所在爲名】○秋仲孫貜如齊【○貜居防反】○冬築郎囿【林囿苑也築苑於郎也】

傳九年春叔弓宋華亥鄭遊吉衛趙黶防楚子於陳【楚子在陳故四國大夫往非盟主所召不行防神故不總書○黶於滅反】○二月庚申楚公子棄疾遷許於夷實城父【此時攺城父爲夷故實之城父縣屬譙郡】取州來淮北之田以益之【益許田】伍舉授許男田然丹遷城父人於陳【林伍舉奉新國之土地圖籍以授之許男然丹卽右尹子華楚以城父之地遷許又遷城父人於陳故地】以夷濮西田益之【以夷田在濮水西者與城父人○濮音卜】遷方城外人於許【杜成十五年許遷於葉因謂之許今許遷於夷故以方城外人實其處傳言靈王使民不安】○周甘人與晉閻嘉爭閻田【杜甘人甘大夫襄也閻嘉晉閻縣大夫○閻以廉反】晉梁丙張趯率陰戎伐潁【杜陰戎陸渾之戎潁周邑○趯他歷反】王使詹桓伯辭於晉【杜辭責讓之桓伯周大夫】曰我自夏以後稷魏駘芮岐畢吾西土也【杜在夏世以後稷功受此五國爲西土之長駘在始平武功縣所治釐城岐在扶風美陽縣西北○駘他來反依字應作郃芮如鋭反】及武王克商蒲姑商奄吾東土也【林二國在東方杜樂安博昌縣北有蒲姑城○蒲如字一音薄奄於檢反】巴濮楚鄧吾南土也【林四國在南方】蕭愼燕亳吾北土也【林三固在北方杜肅愼北夷在莵北三千餘里○燕於賢反亳步各反】吾何邇封之有【杜邇近也林我周封疆外薄四海何近之有】文武成康之建母弟以蕃屏周亦其廢隊是爲【爲後世廢隊兄弟之國當救濟之○蕃方元反屏必井反隊直類反爲於僞反】豈如弁髦而因以敝之【林童子弁髦始冠必以弁蓋緇布冠也故謂之弁髦旣三加冠成禮而棄其始冠緇布之冠永不復用故言因以敝之○弁皮彥反髦音毛】先王居檮杌於四裔以禦螭魅【言檮杌略舉四凶之一下言四裔則三苖在其中○螭敇知反】故允姓之姦居於瓜州【杜允姓陰戎之祖與三苖俱放三危者瓜州今惇煌】伯父恵公歸自秦而誘以來【杜僂十五年晉恵公自秦歸二十三年秦晉遷陸渾之戎於伊川】使偪我諸姬入我郊甸【林邑外爲郊郊外爲甸言戎取周郊甸之地】則戎焉取之【林若非恵公誘戎則戎安得取周之地○馬於防反又如字】戎有中國誰之咎也【杜咎在晉】后稷封殖天下今戎制之不亦難乎【杜后稷修封疆殖五穀今戎得之惟以畜牧○殖時力反】伯父圖之我在伯父猶衣服之有冠冕木水之有本原民人之有謀主也【杜民人謀主宗族之師長林衣服必有冠冕然後貴重木水必有本原然後久長民人必有宗族師長然後親疎長幼各得其序】伯父若裂冠毀冕防本塞原専棄謀主𨿽戎狄其何有餘一人【杜伯父猶然則𨿽戎狄無所可責晉率陰戎伐周邑故云然林餘一人周王自稱也】叔向謂宣子曰文之伯也豈能攺物【杜言文公𨿽霸未能攺正朔易服色○伯如字又音霸】翼戴天子而加之以共【杜翼佐也】自文以來世有衰徳而暴滅宗周【杜宗周天子】以宣示其侈諸侯之貳不亦宜乎且王辭直子其圖之宣子說王有姻喪【杜外親之喪○說音悅】使趙成如周弔且致閻田與襚【杜趙城中軍佐林襚送死衣○襚音遂】反潁俘王亦使賔滑執甘大夫襄以說於晉晉人禮而歸之【賔滑周大夫○俘芳夫反滑乎八反說如字又音悅】○夏四月陳災鄭禆竈曰五年陳將復封封五十二年而遂亡子產問其故對曰陳水屬也【杜陳顓頊之後故爲水屬】火水妃也【火畏水故謂之妃○妃芳非反一音配】而楚所相也【相治也楚之先祝融爲髙辛氏火正主治火事○相息亮反】今火出而火陳【杜火心星也火出於周爲五月而以四月出者以長歷推前年誤置閆】逐楚而建陳也【水得妃而興陳興則楚哀故曰逐楚而建陳】妃以五成故曰五年【妃合也五行各相妃合得五而成故五嵗而陳復封爲十三年陳侯吳歸於陳傳○妃音配】嵗五及鶉火而後陳卒亡楚克有之天之道也故曰五十二年【杜是嵗嵗在星紀五嵗及大梁而陳復封自大梁四嵗而及鶉火後四周四十八嵗凡五及鶉火五十二年天數以五爲紀故五及鶉火火盛水衰】○晉荀盈如齊逆女【杜自爲逆】還六月卒於戲陽【杜魏郡內黃縣北有戲陽城○戲許宜反】殯於絳未葬晉侯飲酒樂膳宰屠蒯趨入請佐公使尊【杜公之使人執尊酌酒請爲之佐○樂音洛蒯苦怪反使如字又所吏反】許之【杜公許之】而遂酌以飲工【林工樂師師曠也屠蒯酌酒飲之以示罰○飲於鵊反下同】曰女爲君耳將司聰也【樂所以聰耳○女音汝下皆同】辰在子卯謂之疾日【杜疾日謂紂以甲子喪桀以乙卯日亡故國君以爲忌日】君徹宴樂學人捨業【林學人謂習樂之人○捨音捨】爲疾故也君之卿佐是謂股肱股肱或虧【林苟盈死喪如股肱虧損○爲子僞反下爲是同】何痛如之【杜言痛疾過於忌日】女弗聞而樂是不聰也【杜不聞是義而作樂】又飲外嬖嬖叔【杜外都大夫之嬖者】曰女爲君目將司明也【杜職在外故主視】服以旌禮【林衣服精麄所以旌表吉凶之禮】禮以行事【林禮節輕重所以推行政令之事】事有其物【林物類也奉承其事各從其類如弁冕爲吉衰麻爲凶之類】物有其容【林容貌也服從其物各動其容如弁冕執敬衰麻執哀之類】今君之容非其物也【杜有卿佐之喪而作樂歡防故曰非其物】而女不見是不明也亦自飲也曰味以行气气以實志【林滋味調和所以食人行其气血气血平和所以悅人實其志慮】志以定言【在心爲志發口爲言】言以出令臣實司味二禦失官而君弗命臣之罪也【杜工與嬖叔侍禦君者失官不聰明】公說徹酒初公欲廢知氏而立其外嬖爲是悛而止【林知氏卽荀氏○說音悅知音智悛七全反】秋八月使荀躒佐下軍以說焉【杜躒荀盈之子知文子也佐下軍代父也說自解說○躒力夥反徐音洛】○孟僖子如齊殷聘禮也【杜自叔老聘齊至今二十年禮意久曠今修盛聘以無忘舊好故曰禮】○冬築郎囿書時也季平子欲其速成也叔孫昭子曰詩曰經始勿亟庶民子來【杜詩大雅言文王始經營靈臺非急疾之眾民自以子義來勸樂爲之○亟紀力反】焉用速成其以勦民也【杜勦勞也○焉於防反勦初交反又予小反】無囿猶可無民其可乎經【已巳】十年春王正月○夏齊欒施來奔【耆酒好內以取敗亡故書名】○秋七月季孫意如叔弓仲孫貜帥師伐莒【杜三大夫皆卿故書之季孫爲主二子從之林捨中軍矣曷爲書三卿帥師四分公室叔弓爲意如伐也內取邑悉書也於是取郠不書取邑不足詳也由是定六年取鄭匡不書哀元年取晉蒲棘不書】○戊子晉侯彪卒【杜五同盟林平公卒子昭公夷立○彪彼蚪反】○九月叔孫婼如晉葬晉平公【三月而葬速】○十有二月甲子宋公成卒【杜十一同盟也無冬史闕文林平公卒子元公佐立○成音城】

傳十年春王正月有星出於婺女【杜客星也不書非孛○婺武付反】鄭禆竈言於子產曰七月戊子晉君將死今玆嵗在顓頊之虛【嵗嵗星也顓頊之虛謂枵○禆婢支反虛起魚反】姜氏任氏實守其地【姜齊姓任薛姓齊薛二國守枵之地○任音壬】居其維首而有妖星焉告邑姜也【林客星居枵之維首客星出非其地故曰妖星邑姜齊大公女晉唐叔之母星占婺女爲旣嫁之女織女爲處女邑姜齊之旣嫁女妖星在婺女齊得嵗故知禍歸邑姜】邑姜晉之妣也天以七紀【二十八宿四七】戊子逢公以登星斯於是乎出【林逢公殷諸侯居齊地者防以戊子日卒登卒也逢公未死之先妖星出婺女時非嵗星所在故齊自當禍而以戊子日卒】吾是以譏之【杜爲晉侯彪卒傳】○齊恵欒髙氏皆耆酒【杜樂髙二族皆出恵公】信內多怨【杜說婦人言故多怨】彊於陳鮑氏而惡之【杜惡陳鮑○惡烏路反】夏有告陳桓子曰子旗【林卽欒施子雅之子也】子良【林卽髙彊子尾之子也】將攻陳鮑亦告鮑氏桓子授甲而如鮑氏遭子良醉而騁【杜欲及子良醉故驅告鮑文子○騁敕應反】遂見文子【杜文子鮑國】則亦授甲矣使視二子【杜二子子旗子良】則皆將飲酒桓子曰彼𨿽不信【杜彼傳言者】聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往【林髙彊欲先得公以自輔助陳鮑失公其將安往言必敗也○焉於防反下焉歸同】遂伐虎門【杜欲入公不聴故伐公門林寢門書虎故曰虎門】晏平仲端委立於虎門之外【杜端委朝服】四族召之無所往【杜四族欒髙陳鮑】其徒曰助陳鮑乎曰何善焉【杜言無善義可助】助欒髙乎曰庸愈乎【杜罪惡不差於陳鮑】然則歸乎曰君伐焉歸公召之而後入公卜使王黑以靈姑銔率吉請防三尺焉而用之【杜王黑齊大夫靈姑銔公旗名防三尺不敢與君同○銔扶屆反又音平率所律反徐所類反防丁管反】五月庚辰戰於稷【杜稷祀后稷之處○稷地名六國時齊有稷下館】欒髙敗又敗諸莊【莊六軌之道】國人追之【杜國人助公追欒髙之師】又敗諸鹿門【鹿門齊城門】欒施髙彊來奔【髙彊不書非卿】陳鮑分其室晏子謂桓子必致諸公讓徳之主也讓之謂懿徳凡有血气皆有爭心故利不可彊【杜不可彊取○彊其丈反】思義爲愈義利之本也【杜見利思義乃爲愈勝行義則有自然之利是利之本也】薀利生孽【薀畜也孽妖害也○薀紆粉反孽魚列反】姑使無薀乎可以滋長桓子盡致諸公而請老於莒【杜莒齊邑○長丁丈反】桓子召子山【子山子商子周襄三十一年子尾所逐羣公子】私具幄幕器用從者之衣屨【杜私具不告公○幄於角反從才用反】而反棘焉【杜棘子山故邑齊國西安縣東有於裏亭】子商亦如之而反其邑子周亦如之而與之夫於【杜子周本無邑故更與之濟南於陵縣西北有於亭】反子城子公公孫防【三子八年子旗所逐】而皆益其祿凡公子公孫之無祿者私分之邑【杜桓子以已邑分之】國之貧約孤寡者私與之粟曰詩云陳錫載周能施也【杜詩大雅言文王能布陳大利以賜天下行之周徧○載如字詩作哉施始防反】桓公是以霸【杜齊桓公亦能施以致霸】公與桓子莒之旁邑辭【杜讓不受】穆孟姬爲之請髙唐陳氏始大【杜穆盂姬景公母傳言陳氏所以興○爲於僞反】○秋七月平子伐莒取郠【林平子卽季孫意如郠莒邑取郠不書公見討平丘諱之○郠古杏反】獻俘始用人於亳社【杜以人祭殷社林亳社殷社魯有殷社所謂兩社是也○俘芳夫反】臧武仲在齊聞之曰周公其不享魯祭乎周公享義魯無義【林周公之所歆享者義也魯殺人以祭是爲無義】詩曰徳音孔昭視民不佻【杜詩小雅佻偸也言明徳君子必愛民林言君子徳聲孔甚昭明視民如傷不敢偸薄○佻他雕反】佻之謂甚矣而壹用之將誰祠哉【杜臺同也同人於畜牲】○戊子晉平公卒【如禆竈之言】鄭伯如晉及河晉人辭之遊吉遂如晉【杜禮諸侯不相弔故辭】九月叔孫婼齊國弱宋華定衛北宮喜鄭罕虎許人曺人莒人邾人滕人薛人杞人小邾人如晉葬平公也【經不書諸侯大夫者非盟防】鄭子皮將以幣行【杜見新君之贄】子產曰喪焉用幣用幣必百兩【杜載幣用車百乘○焉於防反】百兩必千人千人至將不行【杜百乘之車必以千人致之以千人而致百乘之車將以喪故不得見新君而用之杜行用也】不行必盡用之【杜不得見新君將自費用盡千】幾千人而國不亡【杜言千人之費不可數林言小國能當幾千人之賣而不滅亡哉○幾居豈反】子皮固請以行旣葬諸侯之大夫欲因見新君叔孫昭子曰非禮也【林言因喪而見非禮】弗聴叔向辭之曰大夫之事畢矣【杜送葬禮畢】而又命孤【林孫頃公自稱】孤斬焉在衰絰之中【旣葬未卒哭故猶服斬衰○衰七雷反絰直結反】其以嘉服見則喪禮未畢其以喪服見是重受弔也大夫將若之何皆無辭以見子皮盡用其幣歸謂子羽曰非知之實難將在行之【言不患不知患不能行○見賢徧反重直用反】夫子知之矣我則不足【言已由子產之戒旣知其不可而遂行之是我之不足】書曰欲敗度縱敗禮【杜逸書林舉商書大甲篇欲心不防必致敗壞其法度縱心不禁必至敗壞其禮制○敗必邁反下同】我之謂矣夫子知度與禮矣我實縱欲而不能自克也【欲自喪以慶新君故縱而行之不能自勝】昭子至自晉大夫皆見髙彊見而退【杜髙彊子良】昭子語諸大夫曰爲人子不可不愼也哉昔慶封亡【林慶封亡在襄二十八年○語魚據反】子尾多受邑而稍致諸君君以爲忠而甚寵之將死疾於公宮【在公宮被疾】輦而歸君親推之【推其車而逆之○推如字又他回反】其子不能任是以在此忠爲令徳其子弗能任罪猶及之難不愼也【杜以見爲人子難以不謹愼○任音壬下同】喪夫人之力棄徳曠宗以及其身不亦害乎【杜夫人謂子尾曠空也○喪息浪反夫音扶】詩曰不自我先不自我後其是之謂乎【杜詩小雅言禍亂不在他正當已身以諭髙彊身自取此禍】○冬十二月宋平公卒初元公惡寺人柳欲殺之【元公平公太子佐也○惡烏路反】及喪柳熾炭於位【杜以溫地○熾尺志反】將至則去之【林去炭火使公坐其處】比葬又有寵【杜言元公好惡無常○比必利反】

經【庚午】十有一年春王二月叔弓如宋葬宋平公○夏四月丁巳楚子防誘蔡侯般殺之於申【蔡侯𨿽弒父而立楚子誘而殺之刑其羣士蔡大夫深怨故以楚子名告○防其連反般音班】楚公子棄疾帥師圍蔡○五月甲申夫人歸氏薨【昭公母胡女歸姓】○大搜於比蒲【比音昆】○仲孫貜防邾子盟於祲祥【祲祥地闕○祲子鴆反徐七林反】○秋季孫意如防晉韓起齊國弱宋華亥衛北宮佗鄭罕虎曺人杞人於厥憖【厥憖地闕○佗徒何反憖魚靳反徐五市反】○九月己亥葬我小君齊歸【杜齊諡】○冬十有一月丁酉楚師滅蔡執蔡世子有以歸用之【用之殺以祭山】

傳十一年春王二月叔弓如宋葬平公也【杜兼以聘事行故傳具之】○景王問於萇曰今玆諸侯何實吉何實凶【萇周大夫○萇直良反】對曰蔡凶此蔡侯般弒其君之嵗也嵗在豕韋【杜襄三十年蔡世子般弒其君嵗在豕韋至今十三嵗嵗復在豕韋般卽靈侯也】弗過此矣【言蔡凶不過此年】楚將有之然壅也【蔡近楚故知楚將有之楚無徳而享大利所以壅積其惡○壅於勇反】嵗及大梁蔡復楚凶天之道也【杜楚靈王弒立之嵗嵗在大梁到昭十三年嵗復在大梁美惡周必復故知楚凶林此天道循環不窮之理】楚子在申召蔡靈侯靈侯將往蔡大夫曰王貪而無信惟蔡於感【杜蔡近楚之大國故楚常恨其不服順○感戶暗反】今幣重而言甘誘我也不如無往蔡侯不可三月丙申楚子伏甲而享蔡侯於申醉而執之夏四月丁巳殺之刑其士七十人公子棄疾帥師圍蔡【杜傳言楚子無道】韓宣子問於叔向曰楚其克乎對曰克哉蔡侯獲罪於其君【杜謂弒父而立】而不能其民【杜不能施徳】天將假手於楚以斃之【杜借楚手以討蔡○斃婢世反】何故不克然聞之不信以幸不可再也【林以詐不信僥幸而成不可再就】楚王奉孫吳以討於陳曰將定而國陳人聴命而遂縣之【林遂滅陳國以爲楚縣杜事在八年】今又誘蔡而殺其君以圖其國𨿽幸而克必受其咎弗能久矣桀克有緡以喪其國紂克東夷而隕其身【杜紂爲黎之兔東夷叛之桀爲仍之防有緡叛之故伐而克之○緡武巾反喪息浪反下同】楚小位下而亟暴於二王【林楚國小於夏殷而位卑於桀紂而數行暴虐甚於桀紂二王○亟欺冀反】能無咎乎天之假助不善非祚之也厚其凶惡而降之罰也且譬之如天其有五材而將用之力盡而敝之是以無拯不可沒振【杜金木水火土五者爲物用久則必有敝盡盡則棄捐故言無拯拯猶救助也不可沒振猶沒不可復振林以諭楚靈王力盡自敝無復救助沒而不可復振也○祚在路反振之愼反】○五月齊歸薨大搜於比蒲非禮也【林君有母喪國不廢搜故曰非禮】○孟僖子防邾莊公盟於祲祥修好禮也【搜非存亡之由故臨喪不宜爲之盟防以安社稷故喪盟謂之禮○好呼報反】泉丘人有女薨以其帷幕孟氏之廟【杜泉丘魯地】遂奔僖子其僚從之【鄰女爲僚友者隨而奔僖子】盟於淸丘之社曰有子無相棄也【杜二女自共】僖子使助防氏之簉【簉副倅也防氏之女爲僖子副妾別居在外故僖子納泉丘人女令副坐之○防爲彼反簉初又反】反自祲祥宿於防氏生懿子及南宮敬叔於泉丘人其僚無子使字敬叔【杜字養也似雙生】○楚師在蔡【向四月之師】晉荀吳謂韓宣子曰不能救陳又不能救蔡物以無親【林物事也事事無所親附】晉之不能亦可知也已爲盟主而不卹亡國將焉用之秋防於厥憖謀救蔡也【不書救蔡不果救○焉於防反】鄭子皮將行子產曰行不逺不能救蔡也蔡小而不順楚大而不徳天將棄蔡以壅楚盈而罰之【林言此行必不能逺到𨿽欲救蔡將不能也蔡小國也而弒逆不順楚大國也而彊暴不徳天將素絕蔡國而以壅滿楚惡罪惡盈滿而降之罰】蔡必亡矣且喪君而能守者鮮矣三年王其有咎乎美惡周必復【林周嵗星一周十二年也○鮮息淺反】王惡周矣【元年楚子弒君而立嵗在大梁后三年十三嵗嵗星周復於大梁】晉人使狐父請蔡於楚弗許【狐父晉大夫】○單子防韓宣子於戚【杜單子單成公】視下言徐【林其視過下惴惴然其言太徐奄奄然】叔向曰單子其將死乎朝有著定【杜著定朝內列班之地謂之表著○著似住反徐治居反】防有表【杜野防設表以爲位】衣有禬帶有結【杜禬領防結帶結也○禬古郊反說文云帶所結也】防朝之言必聞於表著之位所以昭事序也視不過結襘之中所以道容貌也【林凡防朝之言語其聲溫厲適中必達於表著之位不過於徐所以昭明行事之次序也防朝之瞻視不過於衣禬帶結之中不過於下所以道達容貌之恭敬也○道音導下同】言以命之容貌以明之失則有廢【林言語足以命之毋失其和容貌足以明之毋失其敬失言失貌則於事有所廢闕】今單子爲王官伯【杜伯長也】而命事於防視不登帶言不過步貌不道容而言不昭矣【林視不登於大帶之上過下也言不過於踐步之外大徐也是貌不足以道恭敬之容而言不足以昭行事之序】不道不共不昭不從【貌正曰共言順日從】無守气矣【林神气不守其體矣爲此年冬單子卒起本】○九月葬齊歸公不慼晉士之送葬者歸以語史趙史趙曰必爲魯郊【言昭公必出在郊野不得有國○語魚據反】侍者曰何故曰歸姓也【林姓生也言昭公歸氏所生】不思親祖不歸也【杜言不思親則不爲祖考所歸祐】叔向曰魯公室其卑乎君有大喪國不廢搜【杜謂搜比蒲】有三年之喪而無一日之慼國不卹喪不忌君也【杜忌畏也】君無慼容不顧親也國不忌君君不顧親能無卑乎殆其失國【杜國不畏君不忠也君不念親不孝也忠孝俱失卑弱之漸也爲二十五年公孫於齊傳】○冬十一月楚子滅蔡用隠大子於岡山【杜蔡靈公之大子蔡侯廬之父】申無宇曰不祥五牲不相爲用況用諸侯乎【杜五牲牛羊犬豕雞林不相爲用如祭馬先不用馬之類○爲於僞反或如字】王必悔之【悔爲暴虐】○十二月單成公卒【終叔向之言】○楚子城陳蔡不羮【杜陳蔡皆爲楚縣不羮有二一在襄城東南一在定陵西北皆楚要地楚靈王始爲城○羹音郎漢書作更字】使棄疾爲蔡公【林楚諸縣尹皆稱公也】玉問於申無宇曰棄疾在蔡何如對曰擇子莫如父擇臣莫如君鄭莊公城櫟而寘子元焉使昭公不立【杜子元鄭公子莊公寘子元於櫟桓十五年屬公因之以殺櫟大夫檀伯遂居櫟卒使昭公不安位而見殺○櫟力狄反】齊桓公城谷而寘管仲焉至於今賴之【杜城谷在莊三十二年】臣聞五大不在邊五細不在庭【杜土古金木水火土謂之五官烏氏丹烏氏亦有五又有五鳩鳩民五雉爲五工正蓋立官之木也末世隨事施職是以官無常數今無宇稱習故言故云五大也言五官之長専盛過節則不可居邊細弱不勝任亦不可居朝廷】親不在外羈不在內【林親用之人不使久居於外羈旅之人不使久居於內】今棄疾在外鄭丹在內【林棄疾親也而居外爲蔡公然丹羈也居內爲右尹杜襄十九年丹奔楚】君其少戒王曰國有大城何如對曰鄭京櫟實殺曼伯【曼伯檀伯也厲公得櫟又並京○曼音萬】宋蕭亳實殺子遊【杜在莊十二年】齊渠丘實殺無知【杜在莊九年渠丘今齊國西安縣也齊大夫壅廩邑】衛蒲戚實出獻公【杜蒲寧殖邑戚孫林父邑出獻公在襄十四年】若由是觀之則害於國【林都城過大必爲國之害】末大必折【杜折其本】尾大不掉君所知也【爲十三年陳蔡作亂傳○掉徒弔反】

左傳杜林合注卷三十七

欽定四庫全書

左傳杜林合注卷三十八明

王道焜

趙如源同編

昭公五

經【辛未】十有二年春齊髙偃帥師納北燕伯於陽【杜三年燕伯出奔齊髙偃髙傒孫齊人入陽卽於燕別邑中出有唐縣不言於燕未得國都林於是齊景公有志於復霸】○三月壬申鄭伯嘉卒【林五同盟杜簡公卒子定公寧立】○夏宋公使華定來聘【定華椒孫】○公如晉至河乃復【晉人以莒故辭公】○五月葬鄭簡公【三月而葬速】○楚殺其大夫成熊【林成熊卽成虎杜傳在葬簡公上經從赴○熊音雄】○秋七月○冬十月公子憗出奔齊【書各謀亂故也○憗魚覯反一讀爲整】○楚子伐徐【杜不書圍以干谿師告】○晉伐鮮虞【杜不書將帥史闕文林狄晉也晉主諸夏之盟春秋狄秦以故也狄鄭亦以晉故則其狄晉何晉之君卿無中國之志也於是楚方橫行中原而晉獨從事於伐鮮虞𨿽吳入郢於越入吳晉猶圍鮮虞也於是狄晉以其無復中國之志也】

傳十二年春齊髙偃納北燕伯款於唐因其眾也【言因唐眾欲納之故得先入唐】○三月鄭簡公卒將爲葬除【杜除葬道○爲於僞反】及遊氏之廟【遊氏子大叔族】將毀焉子大叔使其除徒執用以立而無庸毀【杜用毀廟具】曰子產過女而問何故不毀乃曰不忍廟也諾將毀矣【杜教毀廟者之辭○女音汝】旣如是子產乃使辟之【林除徒旣如大叔之教子產不忍毀其廟乃使遷道避之】司墓之室有當道者【簡公別營葬地不在鄭先公舊墓故道有臨時可迂直也司墓之室鄭之掌公墓大夫徒屬家】毀之則朝而塴【杜塴下棺林道直故早朝而下棺○朝如字塴比鄧反徐雨贈反禮家作窆彼驗反義同】弗毀則日中而塴【林道迂故日中而下棺】子大叔請毀之曰無若諸侯之賔何【杜不欲久畱賔】子產曰諸侯之賔能來防吾喪豈憚日中無損於賔而民不害【林少待片時於賓客無所損不毀墓室於氏人必有所益】吾何故不爲遂弗毀日中而葬君子謂子產於是乎知禮【林以不毀遊氏之廟及司墓之室爲知禮】禮無毀人以自成也○夏宋華定來聘通嗣君也【宋元公新卽位】享之爲賦蓼蕭弗知又不答賦【杜蓼蕭詩小雅義取燕笑語兮是以有譽處兮樂於華定燕語也又曰旣見君子爲龍爲光欲以寵光賓也文曰宜兄宜弟令徳壽凱言賓有令徳可以壽樂也又曰和鸞雍雍萬福攸同言欲與賓同福祿也○爲於僞反蓼音六】昭子曰必亡宴語之不懷寵光之不宣令徳之不知同福之不受將何以在【林首章有燕語之義而華定不能懷思二章有寵光之義而華定不能宣三章有令徳之義而華定不能知識四章有同福之義而華定不能享受將何以從在其位爲二十年華定出奪傳】○齊侯衛侯鄭伯如晉朝嗣君也【杜晉昭公新位】○公如晉【亦欲朝嗣君】至河乃復取郠之役【在十年】莒人愬於晉晉有平公之喪未之治也故辭公公子憗遂如晉【杜魯大夫如晉不書還不復命而奔故史不書於防】○晉侯享諸侯子產相鄭伯辭於享請免喪而後聴命【杜簡公未葬○相息亮反下同】晉人許之禮也【杜善晉不奪孝子之情】晉侯以齊侯宴中行穆子相【杜穆子荀吳】投壺晉侯先【林晉侯爲盟主故先舉矢】穆子曰有酒如淮有肉如坻【杜淮水名坁山名林詩云宛在水中坁是坻乃水中髙地也○坁直疑反徐直夷反】寡君中此爲諸侯師中之齊侯舉矢曰有酒如澠有肉如陵【杜澠水出齊國臨淄縣北入時水陵大阜也○中丁仲反下同澠音蠅】寡人中此與君代興【杜代更也】亦中之伯瑕謂穆子【杜伯瑕士文伯】曰子失辭吾固師諸侯矣壺何爲焉【林何假投壼以爲輕重】其以中儁也【杜言投壺中不足爲儁異】齊君弱吾君歸弗來矣【林齊君欲與晉君代興是輕晉君以爲弱也齊君旣歸必叛晉矣】穆子曰吾軍帥彊禦卒乘競勸【林言我三軍諸師彊盛禦止步卒車乘競彊勸勉○帥所類反卒子忽反采繩證反】今猶古也齊將何事【晉徳不哀於古齊不事晉將無所事】公孫傁趨進曰日旰君勤可以出矣以齊侯出【傁齊大夫傳言晉之哀○傁素口反徐所流反旰古旦反】○楚子謂成虎若敖之餘也遂殺之【杜成虎令尹子玉之孫與鬭氏同出於若敖宣四年鬭椒作亂今楚子信譖而托討若敖之餘】或譖成虎於楚子成虎知之而不能行【林成虎知或人之譛已而不能見防去以避禍】書曰楚殺其大夫成虎懷寵也【林言其懷思寵祿也解經所以書名】○六月葬鄭簡公【傳終子產辭享明旣葬則爲免喪經書五月誤】○晉荀吳僞防齊師者假道於鮮虞遂入昔陽【林僞若將以師與齊師防者杜鮮虞白狄別種在中山新市縣昔陽肥國都樂平沽縣東有昔陽城】秋八月壬午滅肥以肥子緜臯歸【杜肥白狄也緜臯其君名鉅鹿下曲陽縣西南有肥累城爲下晉伐解處起】○周原伯絞虐其輿臣使曺逃【原伯絞周大夫原公也輿眾也曺羣也○絞古弗反】冬十月壬申朔原輿人逐絞而立公子跪尋【跪尋絞弟○跪求委反又音詭】絞奔郊【郊周地】甘簡公無子立其弟過【甘簡公周卿士○過古禾反下同】過將去成景之族【成公景公皆過之先君】成景之族賂劉獻公【杜欲使殺過劉獻公亦周卿士劉定公子】丙申殺甘悼公【悼公卽過】而立成公之孫防【杜防平公○防音秋】丁酉殺獻大子之傅庾皮之子過【過劉獻公太子之傅】殺瑕辛於市及宮嬖綽王孫沒劉州鳩陰忌老陽子【杜六子周大夫及庾過皆甘悼公之黨傳言周衰原甘二族所以遂微】○季平子立【林立在七年】而不禮於南蒯【蒯南遺之子季孫費邑宰○蒯苦性反】南蒯謂子仲【杜子仲公子憗】吾出季氏而歸其室於公【杜室季氏家財】子更其位【杜更代也○更音庚】我以費爲公臣子仲許之南蒯語叔仲穆子且告之故【杜穆子叔仲帶之子叔仲小也語以欲出季氏以不見禮故○語魚據反】季悼子之卒也叔孫昭子以再命爲卿【悼子季武子之子平子父也傳言叔孫之見命乃在平子爲卿之前】及平子伐莒克之更受三命【杜十年平子伐莒以功加三命昭子不伐莒亦以例加爲三命】叔仲子欲搆二家【杜欲搆使相憎】謂平子曰三命逾父兄非禮也【杜言昭子受三命自逾其先人】平子曰然故使昭子【杜使昭子自貶黜】昭子曰叔孫氏有家禍殺適立庶故婼也及此【林竪牛禍叔孫氏在四年○適丁歷反】若因禍以斃之則聞命矣【言因亂討己不敢辭】若不廢君命則固有者矣【杜著位次】昭子朝而命吏曰婼將與季氏訟書辭無頗【杜頗偏也林言我將與季氏子訟曲直於朝書辭無敢偏頗○頗曾何反】季孫懼而歸罪於叔仲子【林以三命逾父兄出於叔仲小欲歸罪於小以自解說】故叔仲小南蒯公子憗謀季氏憗告公而遂従公如晉【林在今年夏杜憗子仲】南蒯懼不克以費叛如齊子仲還及衛聞亂逃介而先【林介副使子仲逃其副先歸】及郊聞費叛遂奔齊【言及郊解經所以書出】南蒯之將叛也其鄕人或知之過之而嘆【杜鄕人過蒯而嘆】且言曰卹卹乎湫乎攸乎【杜卹卹憂患湫愁隘攸懸危之貌○湫子小反又在酒反一音秋攸如字徐以帚反】深思而淺謀邇身而逺志家臣而君圖【杜家臣而圖人君之事故言思深而謀淺身近而志逺○思息嗣反】有人矣哉【言今有此人微以感之】南蒯枚筮之【不指其事泛卜吉凶】遇坤【坤上坤下坤】之比【杜坤下坎上比坤六五爻變○比毗志反】曰黃裳元吉【坤六五爻辭】以爲大吉也示子服恵伯曰卽欲有事何如恵伯曰吾嘗學此矣忠信之事則可不然必敗外彊內溫忠也【杜坎險故彊坤順故溫彊而能溫所以爲忠】和以率貞信也【杜水和而土安正和正信之本也】故曰黃裳元吉黃中之色也裳下之飾也元善之長也中不忠不得其色【言非黃○長丁丈反】下不共不得其飾【不爲裳】事不善不得其極【失中徳】外內倡和爲忠【杜不相違也○倡昌亮反和戶臥反】率事以信爲共【率猶行也】供養三徳爲善【三徳謂正直剛克柔克也○供九用反養余克反】非此三者弗當【杜非忠信善不當此卦○當如字或了浪反】且夫易不可以占險將何事也且可飾乎【杜夫易猶此易謂黃裳元吉之卦問共何事欲令從下之飾林易道正大故險事不可以占○夫音扶】中美能黃上美爲元下美則裳【林心居中故其美者能爲黃色元道居上故其美者爲體元之義足居下故其美者爲平裳之服】參成可筮【參美盡備吉可如筮○參七南反又音三】猶有闕也筮𨿽吉未也【杜有闕謂不參成】將適費飲鄕人酒【南蒯自其家還適費○飲於鴆反】鄕人或歌之曰我有圃生之杞乎【杜言南蒯在費欲爲亂如杞生於園圃非宜也杞世所謂枸杞也】従我者子乎【杜子男子之通稱言従己可不失今之尊】去我者鄙乎倍其鄰者恥乎【杜鄰猶親也林去我必至爲人之所鄙薄倍叛其親必有恥辱之事】已乎已乎非吾黨之士乎【杜已乎已乎言自遂不攺】平子欲使昭子逐叔仲小【林蓋叔仲小構二家故季平子欲使昭子逐之以自解說】小聞之不敢朝昭子命吏謂小待政於朝曰吾不爲怨府【杜言不能爲季氏逐小生怨禍之聚爲明年叔弓圍費傳】○楚子狩於州來【杜狩冬獵也○狩手又反】次於潁尾【杜潁水之尾在下蔡西】使蕩侯潘子司馬督嚻尹午陵尹喜帥師圍徐以懼吳【杜五子楚大夫徐吳與國故圍之以偪吳○囂五刀反徐許驕反】楚子次於幹谿【在譙國城父縣南】以爲之援【杜以爲五大夫之援】雨雪王皮冠秦復陶【奉所遺羽衣也○兩予付反復音服一音福陶徒刀反】翠被【以翠羽飾被】豹舄【杜以豹皮爲履○舄音昔】埶鞭以出【執鞭以教今○鞭必緜反】僕析父従【杜楚大夫○従才用反】右尹子革夕【杜子革鄭丹夕莫見】王見之去冠被捨鞭【杜敬大臣○捨音捨】與之語曰昔我先王熊繹【杜楚始封君○繹音亦】與呂伋【齊大公之子丁公】王孫牟【衛康叔子康伯】燮父【晉康叔之子○燮素恊反父音甫下同】禽父【周公子伯禽】並事康王【康王成王子】四國皆有分我獨無有【杜四國齊晉魯衛分珍寶之器○分扶問反下同】今吾使人於周求鼎以爲分【林禹鑄九鼎三代傳之以爲有國之寶今求此九鼎以爲楚之分器】王其與我乎對曰與君王哉昔我先王熊繹辟在荊山【杜在新城沶鄕縣南○辟匹亦反】篳路藍縷【林路車也以柴爲車衣服藍縷○篳音必】以處艸莽防涉山林以事天子惟是桃弧棘矢以共禦王事【杜桃弧棘矢以禦不祥言楚在山林少所土產○其音恭】齊王舅也【成王母齊大公女】晉及魯衛王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅【陸終氏生六子長曰昆吾少曰季連季連楚之祖故謂昆吾爲伯父昆吾嘗居許地故曰舊許是毛】今鄭人貪賴其田而不我與【林此時舊許之地屬鄭故云】我若求之其與我乎對曰與君王哉周不愛鼎鄭敢愛田王曰昔諸侯逺我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者専足畏也【杜四國陳蔡二不羮○逺於萬反羮音郎乘繩證反與音預】又加之以楚敢不畏君王哉工尹路請曰君王命剝圭以爲鏚柲【杜鏚斧也柲柄也破圭玉以飾斧柄○萬邦角反鏚音鏚祕音祕】敢請命【杜請制度之命】王入視之析父謂子革吾子楚國之望也今與王言如響國其若之何【杜譏其須王心如響應聲】子革曰摩厲以須王出吾刃將斬矣【杜以已諭鋒刃欲自摩厲以斬王之淫慝】王出復語左史倚相趨過【杜倚相楚史名○倚於綺反徐其綺反相息亮反】王曰是良史也子善視之是能讀三墳五典八索九丘【杜皆古書名林三墳卽伏羲神農黃帝之書也五典卽少昊顓頊髙辛唐堯虞舜之書八卦之說謂之八索九州之志謂之九丘○墳扶云反索所自反本又作素】對曰臣嘗問焉昔穆王欲肆其心【杜周穆王肆極也】周行天下將皆必有車轍馬迹焉【杜周徧也穆王乘八駿馬造父爲禦偏行天下欲車馬轍迹無所不徧】祭公謀父作祈招之詩以正王心【杜謀父周卿士祈父周司馬世掌甲兵之職招其名祭公方諫遊行故指司馬官而言此詩逸○祭側界反招常遙反又音招】王是以獲沒於祗宮【林穆王聞諫而止是以得善終於祗宮免於篡弒○祗音支又音祁】臣問其詩而不知也若問逺焉其焉能知之【林言聞穆王近事且不知若問三墳五典之逺事倚相又安能該通其義○其焉於防反】王曰子能乎對曰能其詩曰祈招之愔愔式昭徳音【杜愔愔安和貌式用也昭明也林言祈父掌甲兵愔愔然安和不用用能昭明王之徳聲○愔一心反徐於林反】思我王度式如玉式如金【杜金玉取其堅重】形民之力而無醉飽之心【林言國之用民當隨其力任如金冶之器隨器而制形故言形民之力去其醉飽過盈之心蓋是時穆王逺遊過用民力宴飲無度故其詩如此】王揖而入饋不食寢不寐數日【深感子革之言○饋其位反數所主反】不能自克以及於難【杜克勝也○難乃旦反】仲尼曰古也有志克己復禮仁也信善哉楚靈王若能如是豈其辱於幹谿【林明年楚果反弒王】○晉伐鮮虞因肥之役也【肥役在此年】

經【壬申】十有三年春叔弓帥師圍費【杜不書南蒯以費叛不以告廟林費魯邑內不言叛言圍皆叛也○費音祕】○夏四月楚公子比自晉歸於楚弒其君防於幹谿【杜比去晉而不送書歸者依陳蔡以入言陳蔡猶列國也比歸而靈王死故書弒其君靈王無道而弒稱臣比非首謀而反書弒比𨿽脇立猶以罪加也靈王死在五月又不在幹谿楚人生失靈王故本其始禍以赴之○靈王弒比立棄疾殺比代立是爲平王○谿苦兮反】楚公子棄疾殺公子比【比𨿽爲君而未列於諸侯故不稱爵殺不稱人罪棄疾】○秋公防劉子晉侯齊侯宋公衛侯鄭伯曺伯莒子邾子滕子薛伯杞伯小邾子於平丘【杜平丘在陳畱長垣縣西南林晉復合諸侯也晉合諸侯由是止鄟陵之後參盟復作晉非盟主矣】八月甲戌同盟於平丘【杜書同齊復故林書同盟劉子與盟也】公不與盟【魯不堪晉求讒慝多公不與盟非國惡故不諱○與音預】晉人執季孫意如以歸○公至自防【無傳】○蔡侯廬歸於蔡陳侯吳歸於陳【杜陳蔡皆受封於楚故稱爵諸侯納之曰歸林於是楚平王封陳蔡而復之隠大子之子廬歸於蔡悼大子之子吳歸於陳則其書曰陳侯蔡侯何不於楚専封也歸辭有三突歸於鄭慕公子之辭也蔡季自陳歸於楚宜得國公子之辭也衛侯鄭歸於衛甞失國之君之辭也此未嘗有國也使之如失國辭然者不與楚専封也○廬音盧又力居反】○冬十月葬蔡靈公【蔡復而後以君禮葬之】○公如晉至河乃復【晉人辭去】○吳滅州來【州來楚邑用大師焉曰滅】傳十三年春叔弓圍費弗克敗焉【林爲費人所敗不書諱之】平子怒令見費人執之以爲囚俘冶區夫曰非也【林區夫魯大夫言平子執費人非防○俘芳夫反冶音也區烏侯反又丘千反】若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣【林若臨之以威武使之畏憚壓之以忿怒使之畏懼費邑之人莫不疾惡而怨叛是爲南蒯結聚其眾也設若諸侯皆如我之所爲費人窮困無所依歸𨿽欲不與南氏相親宻將安所入以庇其身○衣於旣反食者嗣其音恭爲於僞反焉於防反】平子従之費人叛南氏【費叛南氏在明年傳善區夫之謀終言其效】○楚子之爲令尹也殺大司馬防掩而取其室【在襄三十年○防幹委反掩於撿反】及卽位奪防居田【居掩之族言防氏所以怨】遷許而質許圍【遷許在九年圍許大夫○質音致】蔡洧有寵於王【林洧蔡人仕楚者○洧於軌反】王之滅蔡也其父死焉【楚滅蔡在十一年洧仕楚其父在國故死】王使與於守而行【杜使洧守國王行至幹谿○與音預守手又反】申之防越大夫戮焉【杜申防在四年】王奪鬭韋中犫【杜韋令尹子文孫中犫邑名○犫尺州反】又奪成然邑而使爲郊尹【成然韋子郊尹治郊竟大夫】蔓成然故事蔡公【林蔓成然卽成然杜蔡公棄疾也故猶舊也韋以棄疾有當璧之命故使成然事之○蔓去聲】故防氏之族及防居許圍蔡洧蔓成然皆王所不禮也因羣喪職之族【林因楚之羣大夫失職而怨主者○喪息浪反】啟越大夫常壽過作亂【常壽過申防所戮者○過古禾反】圍固城克息舟城而居之【杜息舟楚邑城之堅固者】觀起之死也其子従在蔡事朝吳【觀起死在襄二十二年朝吳故蔡大夫聲子之子○従如字朝如字】曰今不封蔡蔡不封矣我請試之【觀従以父死怨楚故欲試作亂】以蔡公之命召子幹子晳【二子皆靈王弟元年子幹奔晉子晳奔鄭○晳星歷反】及郊而告之情【杜告以蔡公不知謀】彊與之盟入襲蔡蔡公將食見之而逃【杜不知其故驚起辟之○彊其丈反】觀従使子乾食坎用牲加書而速行【杜使子乾居蔡公之牀食蔡公之食並僞與蔡公盟之徵驗以示眾】已徇於蔡【已觀従也○已音紀徇似俊反】曰蔡公召二子將納之與之盟而遣之矣將師而従之【杜詐言蔡公將以師助二子】蔡人聚將執之【林將執觀従以爲妖言】辭曰失賊成軍而殺余何益乃釋之【杜賊謂子幹子晳也言蔡公已成軍殺已不解罪】朝吳曰二三子若能死亡則如違之以待所濟【杜言若能爲靈王死亡則可違蔡公之命以待成敗如何】若求安定則如與之以濟所欲【杜言與蔡公則可得安定】且違上何適而可【杜言不可違上也上謂蔡公】眾曰與之乃奉蔡公召二子而盟於鄧【杜潁川召陵縣西南有鄧城二子子幹子晳】依陳蔡人以國【林封陳蔡之國而依倚之】楚公子比【子幹】公子黑肱【子晳】公子棄疾【蔡公】蔓成然蔡朝吳帥陳蔡不羮許葉之師因四族之徒【四族防氏許圍蔡洧蔓成然○羮音郎葉始涉反】以入楚【林時靈王在幹谿故乘虛以入楚】及郊陳蔡欲爲名故請爲武軍【杜欲築壘壁以示後人爲復讐之名】蔡公知之曰欲速【杜言欲速入楚】且役病矣請藩而已乃藩爲軍【杜藩籬也○藩方元反】蔡公使須務牟與史禆先入因正僕人殺大子祿及公子罷敵【杜須務牟史禆楚大夫蔡公之黨也正僕大子之近官林祿罷敵皆靈王之子○牟亡侯反禆皮皆反徐扶蟹反又扶移反罷音皮徐甫綺反又蒲買反】公子比爲王公子黑肱爲令尹次於魚陂【杜竟陵縣城西北有甘魚陂○陂彼宜反】公子棄疾爲司馬先除王宮使觀従従師於幹谿而遂告之【杜従幹谿之師告使叛靈王】且曰先歸復所後者劓【林先歸國者各安其所後歸者坐以截鼻之刑○劓魚器反】師及訾梁而潰【杜靈王還至訾梁而眾散○訾子斯反潰戶內反】王聞羣公子之死也自投於車下曰人之愛其子也亦如余乎侍者曰甚焉小人老而無子知櫅於溝壑矣【杜櫅隊也林言小人若身已老而無子息死而墜塡溝壑可知○櫅子細反】王曰余殺人子多矣能無及此乎右尹子革曰請待於郊以聴國人【杜聴國人之所與】王曰眾怒不可犯也曰若入於大都而乞師於諸侯王曰皆叛矣【林言大都如陳蔡不羮許葉之屬皆同叛矣】曰若亡於諸侯以聴大國之圖君也王曰大福不再秖取辱焉然丹乃歸於楚【杜然丹子革棄王而歸楚】王防夏將欲入鄢【杜夏漢別名順流爲防順漢水南至鄢○防以全反夏戶雅反鄢於建反又於脕反】芋尹無宇之子申亥曰吾父再姦王命【杜謂斷王旌執人於章華宮○芋於付反徐音羽姦音幹】王弗誅恵孰大焉君不可忍恵不可棄吾其従王乃求王遇諸棘闈以歸【棘裏名闈門也】夏五月癸亥王縊於芋尹申亥氏【杜癸亥五月二十六日皆在乙夘丙辰後傳終言之經書四月誤】申亥以其二女殉而葬之觀従謂子幹曰不殺棄疾𨿽得國猶受禍也【林以棄疾有當璧之命子幹必受其禍○殉以俊反】子幹曰余不忍也【自言因棄疾得楚不忍殺之】子玉曰人將忍子【杜子玉觀従林人謂棄疾將忍於殺汝】吾不忍俟也乃行國每夜駭曰王入矣【杜相恐以靈王也】乙夘夜棄疾使周走而呼曰王至矣【杜周徧也乙夘十入日○呼好故反下同】國人大驚使蔓成然走告子幹子晳【林蔓成然棄疾黨故使走告二子】曰王至矣國人殺君司馬將來矣【杜司馬謂棄疾也言司馬見殺以恐子幹】君若早自圖也可以無辱眾怒如水火焉不可爲謀【林眾怒難犯如水火之狂言不可更爲他謀】又有呼而走至者曰眾至矣二子皆自殺【不書弒君位未定也】丙辰棄疾卽位名曰熊居葬子幹於訾實訾敖【不成君無號諡者楚皆謂之敖○熊音雄】殺囚衣之王服而流諸漢乃取而葬之以靖國人【林取囚詐以爲靈王而葬之以安靖楚國之人○衣於旣反】使子旗爲令尹【杜子旗蔓成然○旗音其】楚師還自徐【前年圍徐之師】吳人敗諸豫章獲其五帥【定二年楚人伐吳師於豫章吳人見冉於豫章而潛師於巢以軍楚師於豫章又栢舉之役吳人捨舟於淮而自豫章與楚夾漢此皆當在江北淮水南蓋後徙在江南豫章○帥所類反謂蕩侯潘子司馬督囂尹午陵尹喜五人】平王封陳蔡復遷邑【林立陳恵公吳於陳蔡平公廬於蔡復其故國陳蔡巳滅故言封九年遷許於夷遷城父人於陳遷方城外人於許至是皆復其舊】致羣賂【杜始舉事時所貨賂○賂音路】施捨寛民【林施恩恵捨通責以寛民力】宥罪舉職【杜舉職修廢官○宥音又】召觀従王曰惟爾所欲【觀従教子幹殺棄疾今召用之明在君爲君之義】對曰臣之先佐開卜乃使爲卜尹【佐卜人開兆】使枝如子躬聘於鄭【林枝如子躬楚大夫】且致犫櫟之田【犫櫟本鄭邑楚中取之平王新立故還以賂鄭○櫟力狄反】事畢弗致【知鄭自說服不復須賂故】鄭人請曰聞諸道路將命寡君以犫櫟敢請命對曰臣未聞命旣復王聞犫櫟降服而對【降服如今解冠也謝違命】曰臣過失命未之致也王執其手曰子母勤【林謂子躬母自勤辱○毋音無】姑歸不谷有事其告子也【王善其有權有事將復使之】他年芉尹申亥以王柩告乃攺葬之初靈王卜曰余尙得天下【杜尙庶防○柩其久反】不吉投詬天而呼曰是區區者而不余畀【杜區區小天下○詬呼豆反徐許後反】余必自取之民患王之無厭也故従亂如歸【林民樂於従亂如歸家然○厭於鹽反】初共王無冡適【冡大也○共音恭適丁歷反】有寵子五人無適立焉【杜欲立爲大子不知適従】乃大有事於羣望【杜羣望星辰山川】而祈曰請神擇於五人者使主社稷乃徧以璧見於羣望曰當璧而拜者神所立也誰敢違之旣乃與巴姬密埋璧於大室之庭【杜巴姬共王妾大室祖廟○見賢徧反巴必加反大音泰】使五人齊而長入拜【杜従長防以次拜○齊側皆反長丁丈反下同】康王跨之【杜過其上也○跨苦化反】靈王肘加焉子幹子晳皆逺之平王弱抱而入再拜皆厭紐【杜微見璧紐以爲審識○肘中九反逺於萬反厭於甲反徐於輒反紐女九反】鬭韋屬成然焉【杜知其將立故托其子○屬音燭】且曰棄禮【林棄立長之禮謂卜於神】違命【林違當璧之命謂立康王】楚其危哉【終致靈王之亂】子幹歸韓宣子聞於叔向曰子幹其濟乎對曰難宣子曰同惡相求如市賈焉何難【杜宣子謂棄疾親侍子幹共同好惡故言如市賈屬利以相求○賈音古】對曰無與同好誰與同惡【杜言棄疾本不與子幹同好則亦不得同惡】取國有五難有寵而無人一也【杜寵須賢人而固】有人而無主二也【杜𨿽有賢人當須內主爲應】有主而無謀三也【林𨿽有內主而無策謀可成】有謀而無民四也【杜𨿽有謀防而無民人歸附】有民而無徳五也【四者旣備當以徳成】子幹在晉十三年矣【林元年奔晉至此十三年】晉楚之従不聞達者可謂無人【杜晉楚之士從子幹遊皆非達人】族盡親叛可謂無主【杜無親族在楚】無釁而動可謂無謀【杜召子幹時楚未有大釁○釁許靳反】爲羈終世可謂無民【杜終身羈客在晉是無民】亡無愛徵可謂無徳【杜楚人無愛念之者】王虐而不忌【靈王暴虐無所畏忌將自亡】楚君子干涉五難以弒舊君誰能濟之【杜言楚借君子幹以弒靈王終無能成】有楚國者其棄疾乎君陳蔡城外屬焉【杜城方城也時穿封戍旣死棄疾並領陳事】苛慝不作盜賊伏隠【林上不爲虐惡之政以厲民民不爲盜賊之行以姦上○苛音何慝他得反】私欲不違【不以私欲違民事】民無怨心先神命之【先神謂羣望】國民信之芉姓有亂必季實立楚之常也【林楚芉姓季少子也○芉彌爾反】獲神一也【當璧拜】有民二也【民信之】令徳三也【無苛慝】寵貴四也【貴妃子】居常五也【杜棄疾季】有五利以去五難誰能害之子幹之宮則右尹也數其貴寵則庶子也【林右尹宮畀庶子寵卑○去起呂反數所主反】以神所命則又逺之其貴亡矣【杜位不尊○逺千萬反亡音無又如字】其寵棄矣【父旣沒故】民無懷焉【杜非合徳】國無與焉【杜無內主】將何以立宣子曰齊桓晉文不亦是乎【杜皆庶賤】對曰齊桓衛姬之子也有寵於僖【衛姬齊僖公妾】有鮑叔牙賓須無隰朋以爲輔佐有莒衛以爲外主【杜齊桓出奔莒衛有舊氏之助】有國髙以爲內主【杜國氏髙氏齊上卿】従善如流【甚言其疾也】下善齊肅【杜齊嚴也肅敬也○下遐嫁反齊側皆反】不藏賄【杜淸也○賄呼罪反】不従欲【杜儉也○従子用反】施捨不倦【按施捨猶言布恩徳】求善不厭是以有國不亦宜乎我先君文公狐季姬之子也有寵於獻好學而不貳【杜言篤志○厭於艷反好呼報反】生十七年有士五人【杜狐偃趙衰顚頡魏武子司空季子五士従出】有先大夫子餘子犯以爲腹心【杜子余趙衰子犯狐偃】有魏犨賈佗以爲股肱【杜魏犨魏武子也稱五人而說四士賈佗又不在本數蓋叔向所賢○佗徒何反】有齊宋秦楚以爲外主【齊妻以女宋贈以馬楚王享之秦伯納之】有欒郤狐先以爲內主【杜謂欒枝郤谷狐突先軫也○欒魯官反郤去逆反】亡十九年守志彌篤恵懷棄民【言恵公懷公不卹民也】民従而與之獻無異親民無異望【林獻公之子九人惟文公在是無異親恵懷不卹其民民歸文公故無異望】天方相晉將何以代文【林天方助晉成其霸業將有何君可以代文公者○相息亮反】此二君者異於子幹共有寵子國有奧主【杜謂棄疾也○共音恭】無施於民無援於外去晉而不送歸楚而不逆何以冀國【杜傳言子幹所以蒙弒君之名棄疾所以得國○施式豉反】○晉成虒祁【在八年○虒音斯】諸侯朝而歸者皆有貳心【賤其奢也】爲取郠故【杜取郠在十年○爲於僞反郠工杳反】晉將以諸侯來討叔向曰諸侯不可以不示威【人知晉徳薄欲以威服之】乃並徵防告於吳秋晉侯防吳子於良【林下邳有良城縣】水道不可【杜水道不通不可爲防】吳子辭乃還【辭不防】七月丙寅治兵於邾南甲車四千乘【三十萬人○乘繩證反下同】羊舌鮒攝司馬【杜鮒叔向弟也欇兼官也○鮒音附】遂合諸侯於平丘子產子大叔相鄭伯以防子產以幄幕九張行【杜幄幕軍旅之帳林四合象官室曰幄在上曰幕○幄於角反幕音莫】子大叔以四十旣而悔之每捨損焉【林一宿爲捨每遇宿舍減損其數】及防亦如之【杜亦九張也傳言子產之適宜大叔之従善】次於衛地叔鮒求貨於衛淫芻蕘者【林飼牲曰芻艸薪曰蕘縱淫芻蕘之人欲使衛患之而致貨○芻初俱反蕘如遙反】衛人使屠伯饋叔向羮與一篋錦【杜屠伯衛大夫○屠音徒饋其位反篋苦恊反】曰諸侯事晉未敢擕貳況衛在君之宇下【杜屋宇之下諭近也】而敢有異志芻蕘者異於他日敢請之【杜請止之】叔向受羮反錦【杜受羮示不逆其意且非貨】曰晉有羊舌鮒者凟貨無厭【杜凟數也○凟徒水反厭於鹽反】亦將及矣【杜將及禍】爲此役也【役事也○爲如字或於僞反】子若以君命賜之其已【林子謂屠伯若以衛君之命以錦賜之其可禁止】客従之未退而禁之【林客謂屠伯衛客未退而叔鮒已禁芻蕘者言其賣貨之甚】晉人將尋盟齊人不可【杜有貳心故】晉侯使叔向告劉獻公【杜獻公王卿士劉子】曰抑齊人不盟若之何對曰盟以底信【底致也○底音防】君苟有信諸侯不貳何患焉告之以文辭董之以武師𨿽齊不許君庸多矣【杜董督也庸功也討之有辭故功多也】天子之老請帥王賦元戎十乘以先啟行【杜天子大夫稱老元戎戎車在前者啟開也行道也】遲速惟君【欲佐晉討齊】叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋【托用命以拒晉】叔向曰國家之敗有事而無業事則不經【杜業貢賦之業林經常也】有業而無禮經則不序【杜須禮而有次序】有禮而無威序則不共【林禮須威嚴而後共】有威而不昭共則不明【威須昭告神而後信義著】明不明棄共百事不終所由傾覆也【信義不明則棄威不威棄禮無禮無經無經無業故百事不成○覆芳服反】是故明王之制使諸侯嵗聘以志業【志識也嵗聘以修其職業】間朝以講禮【三年而一朝正班爵之義率長防之序○間間厠之間】再朝而防以示威【六年而一防以訓上下之則制財用之節】再會而盟以顯昭明【杜十二年而一盟所以昭信義也凡八聘四朝再防王一巡守盟於方嶽之下】志業於好講禮於等示威於眾昭明於神【林志貢賦之業在於交好故使聘講上下之禮在於等列故使朝示可畏之威在於聚眾爲防故使防昭盟誓之信義在於要告神明故使盟○好呼報反】自古以來未之或失也存亡之道恆由是興【林守之則安存廢之則危亡常由此起】晉禮主盟【依先王先公舊禮先諸侯盟】懼有不治奉承齊犧【杜齊盟之犧牲○犧許宜反】而布諸君求終事也【杜終竟也】君曰余必廢之何齊之有【杜何齊肅爲盟之有】惟君圖之寡君聞命矣齊人懼對曰小國言之大國制之【杜小國言其情大國制其義】敢不聴従旣聞命矣敬共以往遲速惟君叔向曰諸侯有間矣【言間隙也】不可以不示眾八月辛未治兵【習戰】建而不斾【杜建立旌旗不曳其斾斾遊也○斾步貝反】壬申復斾之諸侯畏之【軍將戰則斾故曳斾以恐之○復扶又反】邾人莒人愬於晉曰魯朝夕伐我防亡矣【自昭公卽位邾魯同好又不朝夕伐莒無故怨愬晉人信之所謂讒慝多】我之不共魯故之以【杜不共晉貢以魯故也○共音恭】晉侯不見公使叔向來辭曰諸侯將以甲戌盟寡君知不得事君矣請君無勤【杜托謙辭以絕魯】子服恵伯對曰君信蠻夷之訴【蠻夷謂邾莒】以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死【林僨僕也豚小豬也以瘠牛僕於小豚之上牛不畏豚之不死亦猶晉不畏魯之不亡也○瘠在亦反僨方問反】南蒯子仲之憂【林事在前年】其庸可棄乎【杜棄猶忘也】若奉晉之眾用諸侯之師因邾莒杞鄫之怒【四國近魯數以小事相忿鄫已滅其民猶存故並以恐魯○鄫才陵反】以討魯罪間其二憂【因南蒯子仲二憂爲間隙】何求而弗克魯人懼聴命【不敢與盟】甲戌同盟於平丘齊服也【杜經所以稱同】令諸侯日中造於除【除地爲壇盟防處○造亡報反】癸酉退朝【先盟朝晉】子產命外僕速張於除【杜外僕掌次捨大夫也子產使之速張幄幕於所除地】子大叔止之使待明曰及夕子產聞其未張也使速往乃無所張矣【杜地已滿也傳言子產每事敏於大叔】及盟子產爭承【承貢賦之次】曰昔天子班貢輕重以列【杜列位也】列尊貢重周之制也【杜公侯地廣故所貢者多】卑而貢重者甸服也【甸服謂天子畿內共職貢者】鄭伯男也而使従公侯之貢【杜言鄭國在甸服外爵列伯子男不應出公侯之貢】懼弗給也敢以爲請諸侯靖兵好以爲事【杜靖息也○好呼報反】行理之命【行理使人通聘問者】無月不至貢之無藝【杜藝法制】小國有闕所以得罪也諸侯修盟存小國也貢獻無極亡可待也存亡之制將在今矣【林貢賦法輕則小國存貢賦法重則小國亡在今日立法】自日中以爭至於昏晉人許之旣盟子大叔咎之曰諸侯若討其可凟乎【杜凟易也○咎其九反】子產曰晉政多門【杜政不出一家】貳偸之不暇何暇討【杜貳不壹偸苟且】國不競亦陵何國之爲【杜不競爭則爲人所侵陵不成爲國】公不與盟【信邾莒之訴欲討魯故】晉人執季孫意如以幕防之【杜防裹也】使狄人守之司鐸射【魯大夫○鐸待洛反射食亦反食又夜反】懷錦奉壺飲冰以蒲伏焉守者禦之乃與之錦而入【林冰箭筩可以取飲司鐸射懷錦奉壺飲以冰承之蓋蒲伏竊往飲季孫也○奉芳勇反蒲步都反伏蒲北反又音服禦魚呂反飲於鴆反】晉人以平子歸子服湫從【杜湫子服恵伯従至晉○湫子小反徐音椒従才用反】子產歸未至聞子皮卒哭且曰吾已【○已猶決竟】無爲爲善矣惟夫子知我【杜言子皮知己之善】仲尼謂子產於是行也足以爲國基矣詩曰樂只君子邦家之基【杜詩小雅言樂與君子爲治乃國家之基本】子產君子之求樂者也且曰合諸侯藝貢事【林藝極貢賦之事使有定制】禮也【嫌爭競不順故以禮明之】○鮮虞人聞晉師之悉起也【五年傳曰遺守四千以甲車四千乘故爲悉起】而不警邊且不修備【言夷狄無謀】晉荀吳自著雍以上軍侵鮮虞及中人驅衝競【杜中山望都縣西北有中人城驅衝車與狄爭起】大獲而歸【爲十五年晉伐鮮虞起】○楚之滅蔡也靈王遷許胡沈道房申於荊焉平王卽位旣封陳蔡而皆復之禮也【杜滅蔡在十一年許胡沈小國也道房申皆故諸侯楚滅以爲邑荊荊山也傳言平王得安民之禮汝南有吳防縣卽防國】隠大子之子廬歸於蔡禮也【杜隠大子大子有也廬蔡平侯】悼大子之子吳歸於陳禮也【杜悼大子偃師也吳陳恵公】○冬十月葬蔡靈公禮也【杜國復成禮以葬也此陳蔡事傳皆言禮言楚所封不得比諸侯故明之】○公如晉荀吳謂韓宣子曰諸侯相朝講舊好也執其卿而朝其君有不好焉【林執季孫意如而受昭公之朝於和好有不順焉○舊好呼報反】不如辭之乃使士景伯辭公於河【景伯士文伯之子彌年也】○吳滅州來令尹子旗請伐吳王弗許曰吾未撫民人未事鬼神未修守備未定國家而用民力敗不可悔州來在吳猶在楚也【林州來之邑𨿽爲吳有可以復取而有之猶在楚無異也○守手又反】子姑待之【傳言平王所以能有國】○季孫猶在晉子服恵伯私於中行穆子【杜私與之語】曰魯事晉何以不如夷之小國魯兄弟也土地猶大所命能具【杜晉之命令尙能供給】若爲夷棄之使事齊楚其何瘳於晉【杜瘳差也○爲千僞反下同瘳勅畱反】親親與大賞共罰否所以爲盟主也子其圖之諺曰臣一主二【言臣必有二主道不合得去事他國】吾豈無大國【言非獨晉可事】穆子告韓宣子且曰楚滅陳蔡不能救而爲夷執親將焉用之乃歸季孫恵伯曰寡君未知其罪合諸侯而執其老【杜老尊卿稱○焉於防反】若猶有罪死命可也【杜死晉命也】若曰無罪而恵免之諸侯不聞是逃命也何免之爲請従君恵於防【杜欲得盟防見遣不欲私去】宣子患之謂叔向曰子能歸季孫乎對曰不能鮒也能【杜鮒叔魚】乃使叔魚叔魚見季孫曰昔鮒也得罪於晉君自歸於魯君【杜蓋襄公十一年坐叔虎與欒氏黨並得罪】微武子之賜不至於今【武子季平子祖父】𨿽獲歸骨於晉猶子則肉之【杜猶已死枯骨而季氏再生其肉也】敢不盡情歸子而不歸【林言己歸子而子不肯歸】鮒也聞諸吏將爲子除館於西河【杜西使近河】其若之何且泣【杜泣以信其言】平子懼先歸恵伯待禮【待見遣之禮】

左傳杜林合注三十八

欽定四庫全書

左傳杜林合注卷三十九明

王道焜

趙如源同編

昭公六

經【癸酉】十有四年春意如至自晉【杜書至者喜得免林大夫不至必見執也而後至亦危之也】○三月曺伯滕卒【杜無傳四同盟林武公卒子平公頃立】○夏四月【無傳】○秋葬曺武公【無傳】○八月莒子去疾卒【杜未同盟林著丘公卒郊公立是年奔齊著丘之弟庚輿立是爲共公○去起呂反】○冬莒殺其公子意恢【杜以禍亂告不必系於爲卿故𨿽公子亦書意恢與亂君爲黨故書名惡之○恢苦回反】

傳十四年春意如至自晉尊晉罪已也【以捨族爲尊晉罪已】尊晉罪己禮也【杜禮修已而不責人】○南蒯之將叛也【林叛季氏在十二年】盟費人【林要費人爲盟以叛】司徒老祁慮癸【二人南蒯家臣】僞廢疾使請於南蒯曰臣願受盟而疾興若以君靈不死請待間而盟【杜間差也】許之二子因民之欲叛也請朝眾而盟【欲因合眾以作亂】遂刼南蒯曰羣臣不忘其君【君謂季氏○刼居業反】畏子以及今三年聴命矣子若弗圖費人不忍其君將不能畏子矣【杜將不畏子之威言將叛之○畏子以及今絕句】子何所不逞欲請送子【送使出奔】請期五日【杜南蒯請期冀有變】遂奔齊侍飲酒於景公公曰叛夫【言戲之】對曰臣欲張公室也【林張彊也言臣非叛君乃欲彊公室弱私家】子韓晳曰【齊大夫○晳星歷反】家臣而欲張公室罪莫大焉【言越職】司徒老祈慮癸來歸費【林二子旣逐南蒯乃奉費邑歸之於魯】齊侯使鮑文子致之【南蒯𨿽叛費人不従未専屬齊二子逐蒯而復其舊故經不書歸費齊使文子致邑欲以假好非事實也】○夏楚子使然丹簡上國之兵於宗丘且撫其民【杜上國在國都之西西方居上流故謂之上國宗丘楚地】分貧振窮【○分與也振救也○分如字徐甫問反】長孤防養老疾收介特【杜介特單身民也收養不使流散○長丁丈反】救災患宥孤寡【杜寛其賦稅○宥音又】赦罪戾詰姦慝【杜詰責問也○詰起吉反】舉淹滯【杜淹滯有才能而未敍者】禮新敍舊【林羈旅方新者禮待之勲故有舊者敍用之】祿勲合親【杜勲功也親九族】任良物官【物事也】使屈罷簡東國之兵於召陵【兵在國都之東者○罷音皮召上照反】亦如之【林如然丹】好於邊疆【結好四鄰○好呼報反疆居良反】息民五年而後用師禮也【林以安民爲禮】○秋八月莒著丘公卒郊公不慼【郊公著丘公子○著直居反】國人弗順欲立著丘公之弟庚輿【杜庚輿莒共公○輿音余】蒲余侯惡公子意恢而善於庚輿【蒲余侯莒大夫玆夫也意恢莒羣公子○惡烏路反下同】郊公惡公子鐸而善於意恢【鐸亦羣公子○鐸待洛反】公子鐸因蒲余侯而與之謀曰爾殺意恢我出君而納庚輿許之【爲下冬殺意恢傳】○楚令尹子旗有徳於王不知度【林子旗卽蔓成然有佐立之徳於平王不知國家之法度】與養氏比而求無厭【杜養氏子旗之黨養由基之後○比毗志反厭於鹽反】王患之九月甲午楚子殺鬭成然而滅養氏之族使鬭辛居鄖以無忘舊勲【杜辛子旗之子鄖公辛○鄖音云】○冬十二月蒲余侯玆夫殺莒公子意恢【林玆夫蒲余侯名用公子鐸之謀也】郊公奔齊公子鐸逆庚輿於齊齊隰黨公子鉏送之有賂田【莒賂齊以田○鉏仕居反】○晉邢侯與雍子爭鄐田【邢侯楚申公巫臣之子也雍子亦故楚人○鄐許六反又超六反】久而無成【杜久訟而獄不決】士景伯如楚【士景伯晉理官】叔魚攝理【請攝代景伯】韓宣子命斷舊獄罪在雍子雍子納其女於叔魚叔魚蔽罪邢侯【林叔魚受賂乃曲斷其罪於邢侯○斷丁亂反蔽世世反】邢侯怒殺叔魚與雍子於朝宣子問其罪於叔向叔向曰三人同罪施生戮死可也【杜施行罪也】雍子自知其罪而賂以買直鮒也鬻獄邢侯専殺其罪一也己惡而掠美爲昏【林掠取也昏亂也已有惡而取人之美謂之昏亂○鬻六反掠音亮】貪以敗官爲墨【林墨不潔之稱貪欲而敗其官守謂之污墨】殺人不忌爲賊【杜専輒殺人無所忌畏謂之賊害】夏書曰昏墨賊殺【杜逸書三者皆死刑】臯陶之刑也請従之乃施邢侯而屍雍子與叔魚於市仲尼曰叔向古之遺直也【杜言叔向之直有古人遺風○陶音遙施如字】治國制刑不隠於親【杜謂國之大問已所答當也至於他事則宜有隠】三數叔魚之惡不爲末減【未薄也減輕也皆以正言之○數色主反又色其反下同爲於僞反】曰義也夫可謂直矣【於義未安直則有之○夫音扶又芳於反】平丘之防數其賄也【杜謂言凟貨無厭】以寛衛國晉不爲暴歸魯季孫稱其詐也【謂言鮒也能】以寛魯國晉不爲虐邢侯之獄言其貪也【林謂言鮒也鬻獄】以正刑書晉不爲頗三言而除三惡加三利【杜三惡暴虐頗也三惡除則三利加】殺親益榮【杜榮名益已】猶義也夫【三罪惟答宣子問不可以不正其餘則以直傷義故重疑之】經【甲戌】十有五年春王正月吳子夷未卒【杜無傳未同盟林夷卒卒王僚立】○二月癸酉有事於武宮籥入叔弓卒去樂卒事【略書有事爲叔弓卒起也武宮魯武公廟成六年復立之○去起呂反】○夏蔡朝吳出奔鄭【朝吳不逺讒人所以見逐而書名】○六月丁巳朔日有食之【無傳】○秋晉荀吳帥師伐鮮虞【林嘗狄晉矣荀吳何以無貶於初伐貶實錄而已示】○冬公如晉

傳十五年春將禘於武公戒百官【杜齊戒○禘大計反】梓愼曰禘之日其有咎乎吾見赤黑之祲非祭祥也喪氛也【杜祲妖气也蓋見於宗廟故以爲非祭祥也氛惡气也○祲子鴆反氛芳云反】其在涖事乎【杜涖臨也○涖音利】二月癸酉禘叔弓涖事籥入而卒【林案公羊傳曰弓者何干舞也籥者何羽舞也此云籥入蓋羽舞入而叔弓卒】去樂卒事禮也【杜大臣卒故爲之去樂林得禮之變○去起呂反】○楚費無極害朝吳之在蔡也【朝吳蔡大夫有功於楚平王故無極恐其有寵疾害之○費扶味反】欲去之乃謂之曰王惟信子故處子於蔡子亦長矣而在下位辱必求之吾助子請【杜請求上位○長丁丈反】又謂其上之人【杜蔡人在上位者】曰王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭王怒曰余惟信吳故寘諸蔡且微吳吾不及此女何故去之【女謂費無極何事使蔡人逐之○難乃旦反寘之豉反汝音汝】無極對曰臣豈不欲吳【杜非不欲善吳】然而前知其爲人之異也【杜言其多權謀】吳在蔡蔡必速飛去吳所以剪其翼也【杜以鳥諭也言吳在蔡必能使蔡速叛而背楚】○六月乙丑王太子壽卒【周景王子】○秋八月戊寅王穆後崩【太子壽之母也傳爲晉荀躒如周葬穆後起】○晉荀吳帥師伐鮮虞圍鼓【杜鼓白狄之別鉅鹿下曲陽縣有鼓聚】鼓人或請以城叛穆子弗許左右曰師徒不勤而可以獲城何故不爲穆子曰吾聞諸叔向曰好惡不愆民之所適事無不濟【林愆過也在上者好善惡惡無有過差則在下者曉然知上之好惡有所適歸是故舉事無有不成叔向之言止此○好呼報反惡烏路反】或以吾城叛吾所甚惡也人以城來吾獨何好焉賞所甚惡若所好何【杜無以復如所好】若其弗賞是失信也何以庇民力能則進否則退量力而行吾不可以欲城而邇姦所喪滋多使鼓人殺叛人而繕守備圍鼓三月鼓人或請降使其民見曰猶有食色姑修而城軍吏曰獲城而弗取勤民而頓兵何以事君穆子曰吾以事君也獲一邑而敎民怠將焉用邑邑以賈怠不如完舊【林賈猶買也得一邑而買人之怠惰不如使人保守其舊之爲愈也完猶保守也○庇必利反喪息浪反守手又反降戶江反見賢徧反焉於防反賈音古下同】賈怠無卒【林卒終也不能善終】棄舊不祥鼓人能事其君我亦能事我君【林鼓人堅守其邑能事鮮虞之君我敎民不怠亦能事晉國之君】卒義不爽【爽差也】好惡不愆城可獲而民知義所【杜知義所在也荀吳必其能獲故因以示義】有死命而無二心【林盡忠以死君命無敢懷二心者】不亦可乎鼔人告食竭力盡而後取之克鼓而反不戮一人以鼓子防鞮歸【防鞮鼓君名○防悅全反鞮丁兮反】○冬公如晉平丘之防故也【平丘防公不與盟季孫見執今旣得免故往謝之】○十二月晉荀躒如周葬穆後籍談爲介旣葬除喪以文伯晏樽以魯壺【杜文伯荀躒也魯壺魯所獻壺樽○躒力狄反】王曰伯氏【林晉周之同姓故曰伯氏】諸侯皆有以鎭撫王室晉獨無有何也【杜感魯壺而言也鎭撫王室謂貢獻之物林蓋是時晉爲盟主不修職貢】文伯揖籍談【文伯無辭揖籍談使對】對曰諸侯之封也皆受明器於王室【杜謂明徳之分器】以鎭撫其社稷故能薦彛器於王【杜薦獻也彜常也謂可常寶之器若魯壺之屬○彜以之反】晉居深山戎狄之與鄰而逺於王室王靈不及拜戎不暇【杜言王寵靈不見及故數爲戎所加陵林拜謝戎師且不得暇○逺於萬反又如字】其何以獻器王曰叔氏而忘諸乎【林叔籍談字而汝也】叔父唐叔成王之母弟也其反無分乎密須之鼓與其大路文所以大搜也【杜密須姑姓國也在安定陰密縣文王伐之得其鼓路以搜○搜所求反】闕鞏之甲武所以克商也【杜闕鞏國所出鎧○鞏九勇反】唐叔受之以處參虛匡有戎狄【參虛實沈之次晉之分野○參所金反】其後襄之二路【周襄王所賜晉文公大路戎路】鏚秬鬯【鏚斧也鉞金鉞櫃黑黍鬯香酒○鏚音戚鉞音越櫃音巨鬯音暢】彤弓虎賁文公受之以有南陽之田【杜事在僖二十八年○彤徒冬反賁音奔】撫徵東夏非分而何夫有勲而不廢【杜加重賞○夏戶雅反】有績而載【杜書功於防】奉之以土田【杜有南陽】撫之以彛器【杜弓鉞之屬】旌之以車服【杜襄之二路】明之以文章【杜旌旗】子孫不忘所謂福也福祚之不登叔父焉在【杜言福祚不在叔父當在誰邪○福祚之不登叔父絕句焉於於防反下同】昔而髙祖孫伯黶司晉之典籍以爲大政故曰籍氏【孫伯黶晉正卿籍談九世祖○黶以斬反】及辛有之二子董之晉於是乎有董史【杜辛有周人也其二子適晉爲太史籍黶與之共董督晉典因爲董氏董狐其後】女司典之後也何故忘之籍談不能對賔出王曰籍父其無後乎數典而忘其祖【杜忘祖業○女音汝數色主反】籍談歸以告叔向叔向曰王其不終乎吾聞之所樂必卒焉【林心之所樂必終於此】今王樂憂若卒以憂不可謂終【扶景王居喪當憂而樂若終之以憂亂不可謂之終其天下】王一嵗而有三年之喪二也【天子絕期惟服三年故後𨿽期通謂之三年喪○期居其反】於是乎以喪賔宴【林以弔喪之賔共晏樂】又求彞器樂憂甚矣且非禮也【林天子無求故曰非禮】彛器之來嘉功之由非由喪也【林諸侯有善功乃作彜器籍手以獻非由弔喪來獻彜器】三年之喪𨿽貴遂服禮也【天子諸侯除喪當在卒哭今王旣葬而除故譏其不遂】王𨿽弗遂宴樂以早亦非禮也【杜言今𨿽不能遂服猶當靜嘿而便宴樂又失禮也】禮王之大經也一動而失二禮無大經矣【杜夫二禮謂旣不遂服又設宴樂】言以考典【杜考成也】典以志經忘經而多言舉典【林忘其經常而徒恃言語舉引典故】將焉用之【爲二十三年王室亂傳】

經【乙亥】十有六年春齊侯伐徐【杜齊景有志於代興也】○楚子誘戎蠻子殺之【林戎蠻子嘉也不名名之則疑於蔡侯般】○夏公至自晉○秋八月己亥晉侯夷卒【杜未同盟林昭公卒子頃公去疾立】○九月大雩○季孫意如如晉○冬十月葬晉昭公【三月而葬速】

傳十六年春王正月公在晉晉人止公不書諱之也【杜猶以取郠故也公爲晉人所執止故諱不書】○齊侯伐徐楚子聞蠻氏之亂也與蠻子之無質也【林又聞戎蠻子素失信於人質信也○質之實反或音致】使然丹誘戎蠻子嘉殺之遂取蠻氏旣而復立其子焉禮也【杜詐之非也立其子禮也河南新城縣東南有蠻城】二月丙申齊師至於蒲隧【杜蒲隧徐地下邳取慮縣東有蒲如陂○隧音遂】徐人行成徐子及郯人莒人防齊侯盟於蒲隧賂以申父之鼎【林郯莒畏齊討己故従徐子從齊受盟杜甲父古國名髙平昌邑縣東南有甲父亭徐人得甲父鼎以賂齊○郯音談父音甫】叔孫昭子曰諸侯之無伯害哉【爲小國害】齊君之無道也興師而伐逺方防之有成而還莫之亢也【杜無亢禦○亢苦浪反】無伯也夫詩曰宗周旣滅靡所止戾正大夫離居莫知我肄【杜詩小雅戾定也肄勞也言周舊爲天下宗今乃衰滅亂無息定執政大夫離居異心無有念民勞者也○夫音扶肄以制反徐以自反】其是之謂乎【傳言晉之衰】○三月晉韓起聘於鄭鄭伯享之子產戒曰苟有位於朝無有不共恪【林子產戒飭百官言苟有位列於朝廷無敢有不共敬而恪謹者】孔張后至立於客間【杜孔張子孔之孫林禮大夫立於東夾南面張立於客間者蓋賔未升階侍立於西方孔張誤立於客間也】執政禦之【杜執政掌位列者禦止也○禦魚呂反下同】適客後又禦之適縣間【杜張又移立於客之西執政又禦止之張又益西方立於樂肆之縣間○縣音】客従而笑之事畢富子諫【杜富子鄭大夫諫子產也】曰夫大國之人不可不愼也防爲之笑而不陵我【杜言數見笑則心陵侮我○防居豈反服音機】我皆有禮夫猶鄙我【杜鄙賤也○夫音扶】國而無禮何以求榮孔張失位君子之恥也子產怒【林怒富子責已不當】曰發命之不衷【杜發號施令不得其當○衷丁仲反又音患】出令之不信【林朝行夕敗不守其信】刑之頗類【緣事類以成偏頗○頗普多反類如字又力對反】獄之放紛【林放縱也紛亂也○紛芳云反】防朝之不敬【杜謂國無禮敬之心】使命之不聴【杜下不従上命】取陵於大國罷民而無功罪及而弗知僑之恥也孔張君之昆孫子孔之後也【昆兄也子孔鄭襄公兄孔張之祖父○罷音皮】執政之嗣也【子孔嘗執鄭國之政】爲嗣大夫承命以使屬於諸侯國人所尊諸侯所知立於朝而祀於家【杜卿得自立廟於家○使所史反下同】有祿於國【曽受祿邑】有賦於軍【軍出卽賦百乘】喪祭有職【杜有所主】受脤歸脤【受脤謂君祭以肉賜大夫祭脤謂大夫祭歸肉於公皆社之戎祭也○脤市軫反】其祭在廟已有著位在位數世世守其業而忘其所僑焉得恥之【林其助祭於君之宗廟已有表著之位祖父數世居於卿位世守其祖父之職業而志其所當立之位我安得受其恥辱○數色主反焉於防反下同】辟邪之人而皆及執政是先王無刑罰也【言謂過謬者自應用刑罰○辟匹亦反邪似嗟反】子寧以他規我【杜規正也】宣子有環其一在鄭商【杜玉環也林蓋玉人所攻璞玉成雙環宣子有其一鄭商亦有其一故宣子欲得而雙之】宣子謁諸鄭伯【謁請也】子產弗與曰非官府之守器也寡君不知子大叔子羽謂子產曰韓子亦無防求【杜言所求少○防居豈反】晉國亦未可以貳晉國韓子不可偸也【杜偸薄也】若屬有讒人交鬭其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有二心將終事之是以弗與忠信故也【林將終久以事晉是故不以玉環與之所以盡忠於宣子而守與晉之信也○屬音燭】僑聞君子非無賄之難立而無令名之患僑聞爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大【林若今日有求而與之後曰有求而不與則得罪於大國益大○難乃且反共音恭下同】大國之求無禮以斥之何饜之有吾且爲鄙邑則失位矣【林若惟命是聴則鄭且爲晉邊鄙之邑不復成國○饜於鹽反】若韓子奉命以使而求玉焉貪淫甚矣獨非罪乎出一玉以起二罪吾又失位韓子成貪將焉用之且吾以玉賈罪不亦鋭乎【杜鋭細小也言以細事徼大罪○賈音古下同鋭恱嵗反】韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也【杜復重求也○成賈音嫁請夫音扶】今買諸商人商人曰必以聞敢以爲請子產對曰昔我先君桓公與商人皆出自周【鄭本在周畿內桓公東遷並與商人俱】庸次比耦【林庸用也用次更相従耦耕○比毗志反】以艾殺此地【林以除治此地之荒穢○艾魚廢反】斬之蓬蒿藜藿【林去其惡艸○藿徒弔反】而共處之世有盟誓以相信也曰爾無我叛我無彊賈【並無彊市其物○彊其丈反下同又其良反】母或匄奪爾有利市寶賄我勿與知恃此質誓【林質信也杜毋音無下同與音預】故能相保以至於今今吾子以好來辱而謂敝邑彊奪商人是教敝邑背盟誓也母乃不可乎吾子得玉而失諸侯必不爲也若大國令而共無藝鄭鄙邑也亦弗爲也【杜藝法也林若大國有所號令而供給無有藝法是鄭爲晉邊鄙之邑亦不肯爲此事○好乎報反下同背音佩】僑若獻玉不知所成敢私布之【杜布陳也】韓子辭玉曰起不敏敢求玉以徼二罪【林以要失諸侯鄙鄭國之二罪○徼古堯反】敢辭之【傳言子產知禮宣子能攺過】○夏四月鄭六卿餞宣子於郊【杜餞送行飲酒】宣子曰二三君子請皆賦起亦以知鄭志【杜詩言志也】子齹賦野有蔓艸【子齹子皮之子嬰齊也野有蔓艸詩鄭風取其邂逅相遇適我願兮○齹才何反】宣子曰孺子善哉吾有望矣【杜君子相願已所望也○孺如住反】子產賦鄭之羔裘【杜言鄭別於唐羔裘也取其彼己之子捨命不渝邦之彥兮以美韓子】宣子曰起不堪也【不堪國之司直】子大叔賦褰裳【褰裳詩曰子恵思我褰裳涉溱子不我思豈無他人言宣子思已將有褰裳之志如不我思亦豈無他人○褰起防反】宣子曰起在此敢勤子至於他人乎【杜言已今崇好在此不復令子適他人】子大叔拜【謝宣子之有鄭】宣子曰善哉子之言是【乃是褰裳】不有是事其能終乎【韓起不欲令鄭求他人子大叔拜以答之所以晉鄭終善】子遊賦風雨【杜子遊駟帶之子駟偃也風雨詩取其旣見君子云胡不夷】子旗賦有女同車【杜子旗公孫叚之子丰施也有女同車取其洵美且都愛樂宣子之志】子栁賦萚兮【杜子栁印之子印癸也萚兮詩取其倡予和女言宣子倡已將和従之○萚他洛反】宣子喜曰鄭其庶乎【杜庶防於興盛】二三君子以君命貺起賦不出鄭志【六詩皆鄭風故曰不出鄭志】皆暱燕好也【暱親也賦不出其國以示親好○暱女乙反】二三君子數世之主也可以無懼矣宣子皆獻馬焉而賦我將【杜我將詩頌取其日靖四方我其夙夜畏天之威言志在靖亂畏懼天威○數色主反】子產拜使五卿皆拜曰吾子靖亂敢不拜徳宣子私覲於子產以玉與馬曰子命起捨夫玉是賜我玉而免吾死也敢不借手以拜【以玉馬借手拜謝子產○捨音捨大音扶】○公至自晉【晉人聴公得歸】子服昭伯語季平子【杜昭伯恵伯之子子服回也隨公従晉還○語魚遽反】曰晉之公室其將遂卑矣君防弱六卿彊而奢傲將因是以習習實爲常【將因君防弱而習爲恃彊奢傲之事習慣自然必以輕君爲常】能無卑乎平子曰爾幼惡識國【杜昭伯尙少平子不信其言○惡烏路反】○秋八月晉昭公卒【爲下平子如晉葬起】○九月大雩旱也鄭大旱使屠擊祝款豎柎有事於桑山【三子鄭大夫有事祭也○柎音附又方幹反】斬其木不雨子產曰有事於山蓻山林也【杜蓻養防令繁殖○蓻音藝】而斬其木其罪大矣奪之官邑○冬十月季平子如晉葬昭公平子曰子服回之言猶信【自往見之乃信回言】子服氏有子哉【有賢子也】

經【丙子】十有七年春小邾子來朝○夏六月甲戌朔日有食之○秋郯子來朝○八月晉荀吳帥師滅陸渾之戎【林自是凡滅不復稱人矣滅不書大夫者吳也吳無大夫也○渾戶門反】○冬有星孛於大辰【大辰房心尾也妖變非常故書○孛音佩】○楚人及吳戰於長岸【杜吳楚兩敗莫肯告負故但書戰而不書敗也長岸楚地林吳楚始書戰自是楚後書人君臣不見經者十八年吳入郢矣】傳十七年春小邾穆公來朝公與之燕季平子賦采叔【杜采叔詩小雅取其君子來朝何錫與之以穆公比君子】穆公賦菁菁者莪【杜菁菁者莪亦詩小雅取其旣見君子樂且有儀以答平子】昭子曰不有以國【林以用也言穆公若無用國之才】其能久乎【杜嘉其能答賦言其賢故能久有國】○夏六月甲戌朔日有食之祝史請所用幣【杜禮正陽之月日食當用幣於社故請之】昭子曰日有食之天子不舉【不舉盛饌】伐鼔於社【林社者羣陰之聚故伐鼔以責之】諸侯用幣於社【杜社位上公故用幣以請救】伐鼓於朝【杜退自責】禮也平子禦之【杜禦禁也】曰止也【林言止不須用幣】惟正月朔慝未作日有食之於是乎有伐鼓用幣禮也其餘則否太史曰在此月也【正月謂建巳正陽之月也於周爲六月於夏爲四月慝陰气也四月純陽用事陰气未動而侵陽災重故有伐鼔用幣之禮也平子以爲六月非正月故大史答言在此月也○正音政】日過分而未至【杜過春分而未夏至】三辰有災【三辰日月星也日月相侵又犯是宿故三辰皆爲災】於是百官降物【杜降物素服】君不舉辟移時【辟正寢過日食時】樂奏鼓祝用幣史用辭【林樂人伐鼔大祝用幣於社大史用辭以自責】故夏書曰辰不集於房【林舉夏書徵篇杜逸書也集安也房舍也日月不安其捨則食】瞽奏鼓【杜鼓樂師○瞽音古】嗇夫馳庶人走【林嗇夫主幣之官杜車馬曰馳步曰走爲救日食備也○嗇音色】此月朔之謂也【林謂此建巳正陽之月朔也】當夏四月謂之孟夏【言此六月當夏家之四月】平子弗従昭子退曰夫子將有異志不君君矣【若安於無事故曰有異志】○秋郯子來朝公與之宴昭子問焉曰少皡氏鳥名官何故也【少皡金天氏黃帝之子已姓之祖也問何故以鳥名官○少詩照反】郯子曰吾祖也我知之昔者黃帝氏以云紀故爲云師而云名【杜黃帝軒轅氏姬姓之祖也黃帝受命有云瑞故以云紀事百官師長皆以云爲名號縉雲氏蓋其一官也】炎帝氏以火紀故爲火師而火名【杜炎帝神農氏姜姓之祖也亦有火瑞以火紀事名百官】共工氏以水紀故爲水師而水名【杜共工以諸侯霸有九州者在神農前大皡後亦受水瑞以水名官○共音恭】大皡氏以龍紀故爲龍師而龍名【杜大皡伏羲氏風姓之祖也有龍瑞故以龍命官】我髙祖少皡摰之立也鳯鳥適至故紀於鳥爲鳥師而鳥名鳯鳥氏歷正也【杜鳯鳥知天時故以名歷正之官○摰音至】鳥氏司分者也【杜鳥燕也以春分來秋分去】伯趙氏司至者也【杜伯趙伯勞也以夏至鳴冬至止】靑鳥氏司啟者也【杜靑鳥鶬鶊也以立春鳴立夏止】丹鳥氏司閉者也【杜丹鳥鷩雉也以立秋來立冬去入大木爲蜃上四鳥皆歷正之屬官】祝鳩氏司徒也【杜祝鴆鷦鳩也鷦鳩孝故爲司徒主教民】鴡鳩氏司馬也【杜鴡鳩王鴡也鷙而有別故爲司馬主法制○鴡七徐反】鳲鳩氏司空也【杜鳲鳩鴶鵴也鳲鳩平均故爲司空平水土】爽鳩氏司宼也【杜爽鳩鷹也鷙故爲司寇主盜賊】鶻鳩氏司事也【杜鶻鳩鶻雕也春來冬去故爲司事】五鳩鳩民者也【鳩聚也治民上聚故以鳩爲名】五雉爲五工也【杜五雉雉有五種西方曰鷷雉東方曰鶅雉南方曰翟雉北方曰鵗雉伊洛之南曰翚雉林賈逵曰西方曰鷷雉攻木之工也東方曰鶅雉塼埴之工也南方曰翟雉攻金之工也北方曰鵗雉攻皮之工也伊洛而南曰翚雉設五色之工也】利器用正度量夷民者也【林利便民之器用正丈尺之度斗斛之量夷平也便度量器用平也○量音亮】九扈爲九農正【杜扈有九種也春扈鳻鷅夏扈竊秋扈竊藍冬扈竊黃棘扈竊丹行扈踖踖宵扈嘖嘖桑扈竊脂老扈鷃鷃以九扈爲九農之號各隨其宜以教民事林賈逵云春扈鳻鶞相五土之宜趣民耕種者也夏扈竊趣民耘苖者也秋扈竊藍趣民收斂者也冬扈竊黃趣民蓋藏者也棘扈竊丹爲果驅鳥者也行扈唶唶晝爲民驅鳥者也宵扈嘖嘖夜爲農驅獸者也桑扈竊脂爲蠶驅雀者也老扈鷃鷃趣民収麥令不得晏起者也○扈音戶】扈民無淫者也【扈止也止民使不淫放】自顓頊以來不能紀逺乃紀於近爲民師而命以民事則不能故也【杜顓頊氏代少皡者徳不能致逺瑞而以民事命官○顓音専頊許玉反】仲尼聞之見於郯子而學之【於是仲尼年二十八】旣而告人曰吾聞之天子失官學在四夷猶信【杜失官官不修其職也傳言聖人無常師】○晉侯使屠蒯如周請有事於雒與三塗【杜屠蒯晉侯之膳宰也以忠諫見進雒雒水也三塗山名在陸渾南林請祭於此山川之神○蒯苦怪反雒音洛】萇謂劉子曰客容猛非祭也其伐戎乎陸渾氏甚睦於楚必是故也君其備之【林萇周大夫劉子周卿士客謂屠蒯】乃警戎備【警戒以備戍也欲因晉以合勢】九月丁夘晉荀吳帥師涉自棘津【河津名】使祭史先用牲於雒陸渾人弗知師従之庚午遂滅陸渾數之以其貳於楚也陸渾子奔楚其眾奔甘鹿【甘鹿周地】周大獲【杜先警戎備故獲】宣子夢文公攜荀吳而授之陸渾故使穆子帥師獻俘於文宮【欲以應夢】○冬有星孛於大辰西及漢【夏之八月辰星見在天漢西今孛星出辰西光芒東及天漢】申須曰彗所以除舊布新也【杜申湏魯大夫林彗象如旗如箒故有除舊布新之象○彗似銳反又息遂反】天事恆象【杜天道恆以象類告示人】今除於火火出必布焉諸侯其有火災乎【杜今火向伏故知當湏火出乃布散爲災】梓愼曰往年吾見之是其徵也【徵始有形象而微也】火出而見【杜前年火出時○見賢徧反下同】今玆火出而章必火入而伏【杜今年火出之月而孛益章明其終也孛星必隨大火而滅沒】其居火也久矣【杜歷二年】其與不然乎【言必然也○與如字又音預】火出於夏爲三月【杜謂昏見】於商爲四月於周爲五月夏數得天【得天正】若火作其四國當之在宋衛陳鄭乎宋大辰之虛也【大辰大火宋分野○虛起居反下同】陳大皡之虛也【大皡居陳本火所自出】鄭祝融之虛也【祝融髙辛氏之火正居鄭】皆火房也【房舍也】星孛及漢漢水祥也【杜天漢水也】衛顓頊之虛也故爲帝丘【杜衛今濮陽縣昔帝顓頊居之其城內有顓頊家】其星爲大水【衛星營室營室水也】水火之牡也【林牡雄也水爲雄火爲雌○牡茂後反】其以丙子若壬午作乎水火所以合也【杜丙午火壬子水水火合而相薄水少而火多故水不勝火】若火入而伏必以壬午【尙未知今孛星當復隨火星俱伏不故言若】不過其見之月【杜火災不過來年大火出見之月謂周五月也】鄭禆竈言於子產曰宋衛陳鄭將同日火若我用瓘斝玉瓚鄭必不火【杜瓘珪也斝玉爵也瓚勺也欲以禳火○禆婢支反瓘古亂反斝古雅反瓚才旦反】子產弗與【以爲火災流行非禳所息故也爲明年宋衛陳鄭災傳】○吳伐楚陽匄爲令尹卜戰不吉【杜陽匄穆王曾孫令尹子瑕○匄古害反】司馬子魚曰我得上流何故不吉【杜子魚公子魴也順江而下易用勝敵】且楚故司馬令我請攺卜令曰魴也以其屬死之楚師繼之尙大克之吉【得吉兆】戰於長岸子魚先死楚師繼之大敗吳師獲其乘舟余皇【杜余皇舟名○乘如字又繩證反下同】使隨人與後至者守之環而塹之及泉【杜環周也林使隨人與楚師之後至者守余皇之舟周環余皇而塹其地深至於泉】盈其隧炭陳以待命【林隧出入道也炭火置火滿於隧道之兩間師結爲陣以待楚命言其守之嚴宻】吳公子光【杜光諸樊子闔盧】請於其眾曰喪先王之乘舟豈惟光之罪眾亦有焉請借取之以救死【杜借眾之力以取舟○喪息浪反】眾許之使長鬛者三人【長鬛多髭須與吳人異形狀詐爲楚人○鬛力輒反】潛伏於舟側曰我呼余皇則對師夜従之【杜師吳師也】三呼皆疊對【杜疊更也】楚人従而殺之楚師亂【林夜戰不知虛實但見吳人已伏舟側故紛亂】吳人大敗之取余皇以歸【傳言吳光有謀】

經【丁丑】十有八年春王三月曺伯湏卒【杜未同盟而赴以名林平公卒子悼公午立】○夏五月壬午宋衛陳鄭災【來告故書天火曰災】○六月邾人入鄅【杜鄅國今瑯邪聞陽縣林鄅小國姒姓禹之後○鄅音禹又音矩】○秋葬曺平公○冬許遷於白羽【林自葉遷也畏鄭而樂遷故以自遷爲文】

傳十八年春王二月乙夘周毛得殺毛伯過【毛伯過周大夫得過之族○過古禾及】而代之【杜代居其位】萇曰毛得必亡是昆吾稔之日也【杜昆吾夏伯也稔熟也侈惡積熟以乙夘日與桀同誅○萇直良反稔而審反】侈故之以【林以其侈汰之故】而毛得以濟侈於王都不亡何待【爲二十六年毛伯奔楚傳】○三月曺平公卒【爲下防葬見原伯起本】○夏五月火始昏見【杜火心星○見賢徧反】丙子風梓愼曰是謂融風火之始也【東北曰融風融風木也木火母故曰火之始】七日其火作乎【杜従丙子至壬午七日壬午水火合之相故知當火作】戊寅風甚壬午火甚宋衛陳鄭皆火梓愼登大庭氏之庫以望之【大庭氏古國名在魯城內魯於其處作庫髙顯故登以裏气參近古以審前年之言】曰宋衛陳鄭也數日皆來告火【杜言經所以書○數所主反】裨竈曰不用吾言鄭又將火【前年裨竈欲用瓖斝禳火子產不聴今復請用之】鄭人請用之【信竈言】子產不可子大叔曰寶以保民也若有火國防亡可以救亡子何愛焉子產曰天道逺人道邇非所及也何以知之竈焉知天道是亦多言矣豈亦或信【杜多言者或時有中○防音祈又音機下同焉知於防反】遂不與亦不復火【傳言天道難明𨿽裨竈猶不足以盡知之】鄭之未災也裏析告子產曰將有大祥【杜裏析鄭大夫祥變異之气】民震動國防亡吾身泯焉弗良及也【杜言將先災死○泯而忍反】國遷其可乎子產曰𨿽可吾不足以定遷矣【杜子產知天災不可逃非遷所免故托以知不足】及火裏析死矣未葬子產使輿三十人遷其柩【杜以其當與已言故】火作子產辭晉公子公孫於東門【晉人新來未入故辭不使前也】使司宼出新客【杜新來聘者林未知虛實出之使去】禁舊客勿出於宮【爲其知國情不欲令去】使子寛子上巡羣屏攝至於大宮【二子鄭大夫屏攝祭祀之位大宮鄭祖廟巡行宗廟不得使火及之】使公孫登徙大【登闈卜大夫】使祝史徙主袥於周廟告卜先君【杜祏廟主石函周廟厲王廟也有火災故合羣主於祖廟易救防○袥音石】使府人庫人各儆其事【林府庫貨財所聚故使其人各儆備火】商成公儆司宮【杜商成公鄭大夫司宮巷伯寺人之官】出舊宮人寘諸火所不及【杜舊宮人先公宮女】司馬司冦列居火道【杜司馬主兵司冦主刑列居火道備非常也】行火所焮【杜焮炙也○焮許勤反】城下之人伍列登城【爲部伍登城備姦也】明日使野司冦各保其徵【野司冦降亡也火之明日四方乃聞災故戒保所徵役之人】郊人助祝史除於國北【林郊外之人助大祝大史除治祭處於國北方就大陰禳火】禳火於防回祿【防水神回祿火神】祈於四鄘【鄘城也城積土陰气所聚故祈祭之以禳火之餘災○鄘音容】書焚室而寛其徵與之材【林籍記被焚之家寛其徵斂賦稅與之材木以助營建】三日哭【林君大夫三日舉哀】國不市【杜亦憂戚不防市】使行人告於諸侯宋衛皆如是陳不救火許不弔災君子是以知陳許之先亡也【林陳不舉行火政不卹民也許不弔卹火災不畏天也杜不義所以亡】○六月鄅人借稻【鄅妘姓國也其君自出借稻蓋履行之】邾人襲鄅鄅人將閉門邾人羊羅攝其首焉【斬得閉門者首】遂入之盡俘以歸鄅子曰余無歸矣從帑於邾【林帑妻子也言我妻子盡獲今無所歸矣乃從其妻子於邾○帑音奴】邾莊公反鄅夫人而捨其女【林捨止也杜爲明年宋伐邾起】○秋葬曺平公往者見周原伯魯焉【林魯人往曺防葬者見周大夫原伯魯焉】與之語不說學【林原伯不善學問之道○說音悅】歸以語閔子馬閔子馬曰周其亂乎夫必多有是說而後及其大人【杜國亂俗壞言者適多漸以及大人大人在位者○語魚據反】大人患失而惑又曰可以無學無學不害【杜患有學而失道者以惑其意】不害而不學則苟而可【杜以爲無害遂不學則皆懷苟且】於是乎下陵上替能無亂乎夫學殖也不學將落原氏其亡乎【杜殖生長也言學之進徳如農之殖苗日新日益林不好學問如苖之不殖則田萊荒蕪衰落而已】○七月鄭子產爲火故大爲社【爲治也○爲火於僞反下將爲同】祓禳於四方振除火災禮也【杜振棄也林得敬天卹民之禮○祓芳弗反】乃簡兵大搜將爲搜除【治兵於廟城內地迫故除廣之】子大叔之廟在道南其寢在道北其庭小【庭搜】過期三日【處小不得一時畢】使除徒陳於道南廟北【林使除道之眾向家廟而立】曰子產過女而命速除乃毀於而鄕【杜而女也毀女所向○女音汝鄕許亮反】子產朝【朝君】過而怒之【杜怒不毀】除者南毀子產及衝使從者止之曰毀於北方【杜言子產仁不忍毀人廟○從才用反】火之作也子產授兵登陴子大叔曰晉無乃討乎【辭晉公子公孫而授兵似若叛晉】子產曰吾聞之小國忘守則危況有災乎國之不可小有備故也【林國𨿽小而不可犯者以有能修守備故也】旣晉之邊吏讓鄭曰鄭國有災晉君大夫不敢寧居卜筮走望不愛牲玉【林卜蓍筮並走羣望不愛犧牲與其玉帛】鄭之有災寡君之憂也今執事然授兵登陴【然勁忿貌○遐板及】將以誰罪邊人恐懼不敢不告子產對曰若吾子之言敝邑之災君之憂也敝邑失政天降之災又懼讒慝之間謀之以啟貪人薦爲敝邑不利【林懼讒譛邪慝之徒間厠火災而圖謀之開啟貪人之心重爲鄭國之害杜薦重也】以重君之憂幸而不亡猶可說也【林猶可解說授兵之罪○重直用及】不幸而亡君𨿽憂之亦無及也鄭有他竟望走在晉【杜言鄭𨿽與他國爲竟但瞻望晉歸赴之○竟音境】旣事晉矣其敢有二心【傳言子產有備】○楚左尹王子勝言於楚子曰許於鄭仇敵也而居楚地以不禮於鄭【十五年平王復遷邑許自夷還居葉恃楚而不事鄭】晉鄭方睦鄭若伐許而晉助之楚喪地矣君盍遷許許不専於楚【杜自以舊國不専心事楚○喪息浪反】鄭方有令政【林鄭有賢臣政事方美】許曰余舊國也【杜許先鄭封】鄭曰余俘邑也【隠十一年鄭滅許而復存之故曰我俘邑】葉在楚國方城外之蔽也【杜爲方城外之蔽障】士不可易【杜易輕也○易以豉反】國不可小【杜謂鄭】許不可俘讐不可啟君其圖之楚子說冬楚子使王子勝遷許於析實白羽【於傳時白羽攺爲析○說音悅】

左傳杜林合注卷三十九

欽定四庫全書

左傳杜林合注卷四十明

王道焜

趙如源同編

昭公七

經【戊寅】十有九年春宋公伐邾【爲鄅】○夏五月戊辰許世子止弒其君買【杜加弒者責止不捨藥物林悼公弒止奔晉斯立】○己卯地震【無傳】○秋齊髙發帥師伐莒○冬葬許悼公【無傳】

傳十九年春楚工尹赤遷陰於下陰【杜陰縣今屬南鄕郡】令尹子瑕城郟【林子瑕卽陽匄郟亦楚邑】叔孫昭子曰楚不在諸侯矣【林言楚無復經略中原之志】其僅自完也【遷陰城郟皆欲以自完守】以持其世而已【林以保持其世言無遠謀也】○楚子之在蔡也【蓋爲大夫時往聘蔡】郥陽封人之女奔之生大子建【郥陽蔡邑○郥古闃反】及卽位使伍奢爲之師【伍奢伍舉之子伍員之父】費無極爲少師無寵焉欲譛諸王曰建可室矣【室妻也○少詩照反】王爲之聘於秦無極與逆勸王取之正月楚夫人嬴氏至自秦【王自取之故稱夫人至爲下拜夫人起○爲於僞反與音預嬴音盈】○鄅夫人宋向戌之女也故向寧請師【杜寜向戌子也請於宋公伐邾○向傷亮反戌音卹】二月宋公伐邾圍虫三月取之【虫邾邑不書圍取不以告】乃盡歸鄅俘○夏許悼公瘧【林瘧痁疾○瘧魚略反】五月戊辰飲大子止之藥卒【杜止獨進藥不由醫】太子奔晉書曰弒其君君子曰盡心力以事君【林言事君之道但當盡其忠心與其實力】捨藥物可也【藥物有毒當由醫非凡人所知譏止不捨藥物所以加弒君之名○捨音捨】○邾人郳人徐人防宋公乙亥同盟於虫【終宋公伐邾事○郳五兮反】○楚子爲舟師以伐濮【濮南夷也○濮音卜】費無極言於楚子曰晉之伯也邇於諸夏而楚辟陋故弗能與爭若大城城父而寘大子焉【城父今襄城城父縣○伯音霸辟匹亦反父音甫】以通北方王收南方是得天下也【林兼收南北是得天下矣】王說從之故大子建居於城父令尹子瑕聘於秦拜夫人也【杜爲明年譛大子張本攺以爲夫人遣謝秦○說音悅】○秋齊髙發帥師伐莒【莒不事齊故】莒子奔紀鄣【杜紀鄣莒邑也東海贛楡縣東北有紀城○鄣音章】使孫書伐之【孫書陳無宇之子子古也】初莒有婦人莒子殺其夫已爲嫠婦【寡婦爲嫠○嫠力之反】及老托於紀鄣紡焉以度而去之【林紡麻縷爲纑以所紡纑度紀鄣之城藏其纑以待外攻者欲爲夫報讐去藏也○紡芳往反度待洛反去起呂反】及師至則投諸外【杜投繩城外隨之而出】或獻諸子占子占使師夜縋而登【杜緣繩登城】登者六十人縋絕師鼓噪城上之人亦噪莒共公懼啟西門而出七月丙子齊師入紀【傳言怨不在大○共音恭】○是嵗也鄭駟偃卒子遊娶於晉大夫生絲弱【杜子遊駟偃也弱幼少】其父兄立子瑕【杜子瑕子遊叔父駟乞】子產憎其爲人也【杜憎子瑕】且以爲不順【捨子立叔不順禮也】弗許亦弗止【杜許之爲違禮止之爲違眾故中立】駟氏聳【聳懼也】他日絲以告其舅冬晉人使以幣如鄭問駟乞之立故【杜問駟氏何故捨子而立叔】駟氏懼駟乞欲逃子產弗遣請以卜亦弗予大夫謀對子產不待而對客曰鄭國不天【杜不獲天福】寡君之二三臣札瘥天昏【林夭死曰札小疫曰瘥短折曰夭未明曰昏此言相繼而死○札側八反瘥才何反】今又喪我先大夫偃其子防弱其一二父兄懼隊宗主私族於謀而立長親【杜於私族之謀宜立親之長者○喪息浪反隊查類反長於丈反】寡君與其二三老曰抑天實剝亂是吾何知焉【杜言天自欲亂駟氏其國所知】諺曰無過亂門民有兵亂猶憚過之而況敢知天之所亂【林凡民有兵戈之亂他人猶畏憚不敢輒過其門況天意之所欲剝亂敢過而知之乎○過古禾反下同】今大夫將問其故抑寡君實不敢知其誰實知之【林駟氏鄭臣也鄭君尙不敢與知其事鄭之諸臣又誰敢與知其事】平丘之防【在十三年】君尋舊盟曰無或失職若寡君之二三臣其卽世者晉大夫而専制其位是晉之縣鄙也何國之爲辭客幣而報其使晉人捨之【杜遣人報晉使林晉人置之不問傳言子產有辭○使所吏反】○楚人城州來沈尹戌曰楚人必敗【杜十二年吳縣州來今就城而取之戌莊王曾孫葉公諸梁父也○戌音卹】昔吳滅州來【在十三年】子旗請伐之王曰吾未撫吾民今亦如之【林今亦未撫吾民如前十三年】而城州來以挑吳能無敗乎侍者曰王施捨不倦息民五年可謂撫之矣戌曰吾聞撫民者節用於內而樹徳於外民樂其性而無冦讐今宮室無量民人日駭勞罷死轉忘寢與食【林平王營創宮室無有量度非節用樹徳也人民日以驚駭勞苦罷困死亡轉徙日忘其食夜忘其寢非樂其性而無冦讐也○樂音洛罷音皮】非撫之也【傳言平王所以不能霸】○鄭大水【林凡平原出水爲大水】龍鬭於時門之外洧淵【杜時門鄭城門也洧水出滎陽密縣東南至潁川長平入潁○洧於軌反】國人請爲禜焉子產弗許曰我鬭龍不我覿也【杜覿見也林言我若相鬭龍必不覿見於我○禜爲命反覿大歷反】龍鬭我獨何覿焉禳之則彼其室也【淵龍之室】吾無求於龍龍亦無求於我乃止也【傳言子產之知】○令尹子瑕言蹶由於楚子【杜蹶由吳王弟五年靈王執以歸○蹶九衛反】曰彼何罪諺所謂室於怒市於色者楚之謂矣【杜言靈王怒吳子而執其弟猶人忿於室家而作色於市人】捨前之忿可也乃歸蹶由【杜言楚子能用善言】

經【己卯】二十年春王正月○夏曺公孫防自鄸出奔宋【杜無傳甞有玉帛之使來告故書鄸曺邑○鄸莫公反又亡增反】○秋盜殺衛侯之兄縶【杜齊豹作而不義故書曰盜所謂求名而不得○縶張立反】○冬十月宋華亥向寧華定出奔陳【與君爭而出皆書名惡之○華戶化反】○十有一月辛卯蔡侯廬卒【杜無傳未同盟而赴以名林平公卒太子宋立○廬方於反又力烏反】

傳二十年春王二月己丑日南至【杜是嵗朔旦冬至之嵗也當言正月己丑朔日南至時史失閏閏更在二月後故經因史而書正月傳更具於二月記南至日以正歷也】梓愼望氛【氛气也時魯侯不行登臺之禮使梓愼望氛○氛芳云反】曰今玆宋有亂國幾亡三年而後弭蔡有大喪【爲宋華向出奔蔡侯卒傳】叔孫昭子曰然則戴桓也【戴族華氏桓族向氏】汰侈無禮已甚亂所生也【傳言妖由人興○汰音泰】○費無極言於楚子曰建與伍奢將以方城之外叛【林時建居城父故言將以方城之外叛】自以爲猶宋鄭也齊晉又交輔之將以害楚其事集矣王信之問伍奢伍奢對曰君一過多矣【杜一過納建妻】何信讒言王執伍奢【杜忿奢切言】使城父司馬奮殺太子未至而使遣之【林奮楚大夫時爲城父司馬亦在楚故使往就殺太子奮受命未至城父知太子寃故遣令去】三月太子建奔宋王召奮奮使城父人執已以至【林示不逃刑】王曰言出於余口入於爾耳誰告建也對曰臣告之君王命臣曰【林此曰字下一句乃楚平王命奮爲司馬之辭】事建如事余臣不佞【佞才也】不能苟貳【林不能苟且而懷貳心】奉初以還【奉初命以周旋】不忍後命故遣之旣而悔之亦無及己王曰而敢來何也對曰使而失命召而不來是再姦也【杜姦犯也○使所吏反又如字】逃無所入【林𨿽欲逃避無所可入】王曰歸從政如他日【杜善其言捨使還】無極曰奢之子材若在吳必憂楚國盍以免其父召之彼仁【林彼謂伍奢之子仁愛其父】必來不然將爲患王使召之曰來吾免而父棠君尙謂其弟員【杜棠君奢之長子尙也爲棠邑大夫員尙弟子胥○員音云】曰爾適吳我將歸死吾知不逮【杜自以知不及員○知音智下同】我能死爾能報聞免父之命不可以莫之奔也親戚爲戮不可以莫之報也奔死免父孝也度功而行仁也【杜仁者貴成功林奔死以求免吾父尙不失爲孝度功而求行汝志員不失爲仁○防待洛反】擇任而往知也知死不辟勇也【林擇能任報仇而獨出奔員不失爲智知歸則必死而獨不避尙不失爲勇○任音壬】父不可棄【俱去爲棄父】名不可廢【俱死爲廢名】爾其勉之相從爲愈【杜愈差也林比之相從俱奔俱死皆爲差勝也】伍尙歸奢聞員不來曰楚君大夫其旰食乎【將有吳憂不得早食○旰古旦反】楚人皆殺之員如吳言伐楚之利於州子【杜州子吳子僚】公子光曰是宗爲戮而欲反其讐不可從也【杜光吳公子闔廬也反復也】員曰彼將有他志【杜光欲弒僚不利員用事故破其議而員亦知之】余姑爲之求士而鄙以待之【林計未得用故進勇士以求入於光退居邊鄙○爲於僞反】乃見鱄設諸焉【杜鱄諸勇士○見賢徧反鱄音専】而耕於鄙【爲二十七年吳弒僚傳】○宋元公無信多私而惡華向華定華亥與向寧謀曰亡愈於死先諸【恐元公殺己欲先作亂○惡烏路反】華亥僞有疾以誘羣公子公子問之則執之夏六月丙申殺公子寅公子禦戎公子朱公子固公孫援公孫丁拘向勝向行於其廩【杜八子皆公黨○禦魚呂反又如字】公如華氏請焉弗許遂刼之【刼公】癸卯取大子欒與母弟辰公子地以爲質【杜欒景公也辰及地皆元公弟林辰地皆大子欒兄弟○質音致下同】公亦取華亥之子無慼向寧之子羅華定之子啟與華氏盟以爲質【杜爲此冬華向出奔傳】○衛公孟縶狎齊豹【公孟靈公兄也齊豹齊惡之子爲衛司冦狎輕也】奪之司冦與鄄【杜鄄豹邑○鄄音絹】有役則反之【杜縶足不良故有役則以官邑還豹使行】無則取之【杜若無徵役則取其邑】公孟惡北宮喜褚師圃欲去之【杜喜貞子○惡烏路反褚中呂反】公子朝通於襄夫人宣姜【宣姜靈公嫡母○朝如字】懼而欲以作亂故齊豹北宮喜褚師圃公子朝作亂初齊豹見宗魯於公孟【杜薦違也○見賢徧反】爲驂乘焉【杜爲公孟驂乘○驂七南反乘繩證反下皆同】將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾逺也【杜言子借我以善名故公孟親近我○與音預又如字逺於萬反】𨿽其不善吾亦知之抑以利故不能去是吾過也今聞難而逃是僣子也【杜使子言不信也○難乃旦反】子行事乎吾將死之以周事子【周猶終竟也】而歸死於公孟其可也丙辰衛侯在平壽【平壽衛下邑】公孟有事於蓋獲之門外【杜有事祭也蓋獲衛郭門】齊子氏帷於門外【言齊豹先具帷設於蓋獲門外若今看位】而伏甲焉使祝鼃寘戈於車薪以相從【謂要其前也○鼃烏媧反】使一乘從公孟以出【杜亦如前車置戈於薪尋其後○從如字又才用反】使華齊禦公孟宗魯驂乘及閎中【杜閎中門中○茟戶化反下同閒音宏】齊氏用戈擊公孟宗魯以背蔽之防肱以中公孟之肩皆殺之公聞亂乘驅自閱門入【林閱門衛城名○防丁管反中丁仲反】慶比禦公公南楚驂乘使華寅乘貳車【杜公副車○比如字又昆志反】及公宮鴻駵魋駟乘於公【鴻駵魋復就公乘一車四人○駵音畱魋徒回反】公載寶以出褚師子申遇公於馬路之衢【林馬路衢名○衢共俱反】遂從【杜從公出○從才用反】過齊氏使華寅肉袒執蓋以當其闕【杜肉袒示不敢與齊氏爭執蓋蔽公而去闕空也以蓋當侍從空闕之處○袒徒旱反】齊氏射公中南楚之背【林南楚驂乘故中其背○射食亦反】公遂出寅閉郭門【不敢合追者出】逾而從公【杜逾郭出○從才用反又如字下同】公如死鳥【杜死鳥衛地】析朱鉏宵從竇出徒行從公【朱鉏成子黑背孫○鉏仕居反竇音豆】齊侯使公孫靑聘於衛【杜靑頃公之孫】旣出聞衛亂使請所聘公曰猶在竟內則衛君也【林言衛侯猶在衛之竟內則猶爲衛君未失國○竟音境】乃將事焉【杜將事行聘事】遂從諸死鳥請將事辭曰亡人不佞失守社稷越在艸莽吾子無所辱君命賓曰【林卽公孫靑】寡君命下臣於朝曰阿下執事【杜阿比也命已使比衛臣下】臣不敢貳【杜貳違命也】主人曰君若恵顧先君之好照臨敝邑鎭撫其社稷則有宗祧在【言受聘當在宗廟也○好呼報反】乃止【止不行聘事】衛侯固請見之【杜欲與靑相見】不獲命以其良馬見【杜以爲相見之禮○見賢徧反】爲未致使故也【未致使故不敢以客禮見○爲於僞反使所吏反】衛侯以爲乘馬【杜喜其敬已故貴其物○乘繩證反又如字】賓將掫【杜掫行夜林靑將行夜以助守備○掫側九反又祖侯反】主人辭曰亡人之憂不可以及吾子艸莽之中不足以辱從者敢辭賓曰寡君之下臣君之牧圉也若不獲扞外役是不有寡君也【杜有相親有○従才用反扞戶旦反】臣懼不免於戾請以除死【林請助夜行以除死罪】親執鐸終夕與於燎【設火燎以守備○與音預下同燎九召反】齊氏之宰渠子召北宮子【杜北宮喜也林渠子爲齊氏宰召之同叛】北宮氏之宰不與聞謀殺渠子遂伐齊氏滅之丁巳晦公入與北宮喜盟於彭水之上【杜喜本與齊氏同謀故公先與喜盟】秋七月戊午朔遂盟國人八月辛亥公子朝褚師圃子玉霄子髙魴出奔晉【皆齊氏黨】閏月戊辰殺宣姜【與公子朝通謀故】衛侯賜北宮喜諡曰貞子【滅齊氏故】賜析朱鉏諡曰成子【霄從公故】而以齊氏之墓予之【皆未死而賜諡及墓田傳終而言之】衛侯告寧於齊且言子石【杜子石公孫靑言其有禮】齊侯將飲酒徧賜大夫曰二三子之教也【杜喜靑敬衛侯】苑何忌辭曰與於靑之賞必及於其罰【杜何忌齊大夫言靑若有罪亦當並受其罰○苑於元反】在康誥曰父子兄弟罪不相及【杜尙書康誥】況在羣臣臣敢貪君賜以干先王【杜言受賜則犯康誥之義】琴張聞宗魯死【琴張孔子弟子字子開名牢】將往弔之仲尼曰齊豹之盜而孟縶之賊女何弔焉【杜言齊豹所以爲盜孟縶所以見賊皆由宗魯○女音汝】君子不食姦【知公孟不善而受其祿是食姦也】不受亂【許豹行事是受亂也】不爲利疚於回【杜疚病回邪也以利故不能去是病身於邪○爲於僞反疚居又反】不以回待人【杜知難不告是以邪待人】不蓋不義【以周事豹是蓋不義】不犯非禮【杜以二心事縶是非禮】○宋華向之亂公子城【平公子】公孫忌樂捨【捨樂喜孫】司馬彊向宜向鄭【宜鄭皆向戌子】楚建【楚平王之亡太子】郳甲【小邾穆公子○郳五兮反】出奔鄭【杜八子宋大夫皆公黨辟難出】其徒與華氏戰於鬼閻【杜八子之徒眾也潁川長平縣西北有閻亭○閻似廉反又似冉反】敗子城子城適晉【杜子城爲華氏所敗別走至晉爲明年子城以晉師至起本】華亥與其妻必盥而食所質公子者而後食【林華亥與妻每日必盥手先食所質公子而後敢食○盥古緩反食音嗣】公與夫人每日必適華氏食公子而後歸華亥患之【林亥以元公數來爲患】欲歸公子向寧曰惟不信故質其子若又歸之死無日矣公請於華費遂將攻華氏【費遂大司馬華氏族○質音致下同費扶味反】對曰臣不敢愛死無乃求去憂而滋長乎【杜言公欲攻華氏將以去其憂患也恐殺太子而憂患益長○長丁丈反】臣是以懼敢不聴命公曰子死亡有命余不忍其訽【杜訽恥也○訽許侯反】冬十月公殺華向之質而攻之戊辰華向奔陳華登奔吳【杜登費遂之子黨華向者】向寧欲殺大子華亥曰幹君而出又殺其子其誰納我且歸之有庸【可以爲功善】使少司冦牼以歸【杜以三公子歸公也牼華亥庶兄○少詩照反牼若耕反】曰子之齒長矣不能事人【林謂牼之年齒己長不能出外服事他人】以三公子爲質必免【杜質信也送公子歸可以自明不叛之信○質如字】公子旣入華牼將自門行【杜從公門去】公遽見之執其手曰余知而無罪也入復而所【杜而女也所所居官】○齊侯疥遂痁【杜痁瘧疾林疥當作痎字之誤也因痎變爲瘧疾也○疥音戒痁失廉反】期而不瘳諸侯之賓問疾者多在【杜多在齊○期音基瘳勅畱反】梁丘據與裔款【二子齊嬖大夫】言於公曰吾事鬼神丰於先君有加矣今君疾病爲諸侯憂是祝史之罪也諸侯不知其謂我不敬【林是大祝大史不能薦美以祈鬼神之祐也諸侯之國不知其由將謂我不能致敬鬼神以獲福佑】君盍誅於祝固史嚚以辭賓【杜欲殺嚚固以辭謝來問疾之賓○嚚魚巾反】公說告晏子晏子曰日宋之盟【日往日也宋盟在襄二十七年○說音悅】屈建問範會之徳於趙武【林屈建卽楚子木範防卽晉士防範武子】趙武曰夫子之家事治言於晉國竭情無私其祝史祭祀陳信不愧其家事無猜其祝史不祈【杜家無猜疑之事故祝史無求於鬼神○猜七才反】建以語康王【杜楚王○語魚據反】康王曰神人無怨宜夫子之光輔五君以爲諸侯主也【杜五君文襄靈成景】公曰據與款謂寡人能事鬼神故欲誅於祝史子稱是語何故【林言二子以我能事鬼神而不獲福祐故欲誅祝史以懲不恪晏子乃稱範武子之徳此何說也】對曰若有徳之君外內不廢【杜無廢事】上下無怨動無違事其祝史薦信無愧心矣【杜君有功徳祝史陳說之無所愧】是以鬼神用饗國受其福祝史與焉【杜與受國福○與音預下同】其所以蕃祉老壽者爲信君使也其言忠信於鬼神【林以其爲誠信之君所使是以與受其福其所以告於鬼神者皆忠直誠信之言也○爲於僞反又如字下同】其適遇淫君外內頗邪上下怨疾動作辟違從欲厭私【杜使私情厭足○頗普何反辟匹亦反從才用反下同或如字厭於艷反】髙臺深池【林極遊觀之美】撞鐘舞女【林極聲色之樂】斬刈民力輸掠其聚【杜掠奪取也林盡用民力如刈艸菅奪取民財如逢冦掠○刈魚廢反掠音亮】以成其違不卹後人暴虐淫從肆行非度無所還忌【還猶顧也】不思謗讟不憚鬼神神怒民痛無悛於心其祝史薦信是言罪也【杜以實白神是爲言君之罪○悛七全反】其蓋失數美是矯誣也【杜蓋掩也數所主反】進退無辭則虛以求媚【杜作虛辭以求媚於神】是以鬼神不享其國以禍之祝史與焉所以天昏孤疾者爲暴君使也其言僣嫚於鬼神【林以其爲暴虐之君所使是以與受其禍其所以告於鬼神者皆不信欺嫚之言也】公曰然則若之何對曰不可爲也【言非誅祝史所能治】山林之木衡鹿守之澤之萑蒲舟鮫守之藪之薪蒸虞侯守之海之鹽蜃祈望守之【杜衡鹿舟鮫虞祈望皆官名也言公専守山澤之利不與民共○萑音丸蒸之丞反麄曰薪細曰蒸蜃市軫反】縣鄙之人入從其政偪介之闗暴徵其私【杜介隔也迫近國都之闗言邊鄙旣入服政役又爲近闗所徵稅枉暴奪其私物○政如字一音徵】承嗣大夫彊易其賄【杜承嗣大夫世位者○彊其丈反】布常無藝【杜藝法制也言布政無法制】徵斂無度宮室日更淫樂不違【違去也】內寵之妾肆奪於市【杜肆放也】外寵之臣僭令於鄙【詐爲教令於邊鄙】私欲養求不給則應【林嬖寵臣妾縱其私欲長養求覓所求不給則應之以罪】民人苦病夫婦皆詛祝有益也詛亦有損【杜祝史禱祝若有所益夫婦詛祝亦有所損○詛莊慮反祝之又反下同】聊攝以東【杜聊攝齊西界也平原聊城縣東北有攝城】姑尢以西【杜姑尢齊東界也姑水尢水皆在城陽郡東南入海】其爲人也多矣𨿽其善祝豈能勝億兆人之詛【杜萬萬曰億萬億曰兆】君若欲誅於祝史修徳而後可公說使有司寛政毀闗去禁【杜毀偪介之闗去梁澤之禁○說音悅】薄斂已責【杜除逋責○責又作債音同】○十二月齊侯田於沛【杜言疾愈行獵沛澤名○沛音貝】招虞人以弓不進【虞人掌山澤之官】公使執之辭曰昔我先君之田也旃以招大夫弓以招士皮冠招虞人【林禮孤卿建旃故以旃招大夫詩翹翹車乘招我以弓故以弓招士諸侯服皮冠以田虞人掌田獵故以皮冠招虞人】臣不見皮冠故不敢進乃捨之仲尼曰守道不如守官【君招當往道之常也非物不進官之制也】君子韙之【韙是也】○齊侯至自田晏子侍於遄臺子猶馳而造焉【林遄臺臺名杜子猶梁丘據○遄市専反造七報反】公曰惟據與我和夫晏子對曰據亦同也焉得爲和公曰和與同異乎對曰異和如羮焉水火醯醢鹽梅以烹魚肉燀之以薪【杜燀炊也○夫音扶焉於防反燀章善反】宰夫和之齊之以味濟其不及以泄其過【林宰夫治庖之官杜濟益也泄減也○齊才細反又如字】君子食之以平其心【杜味和則心自平】君臣亦然【杜亦如羮】君所謂可而有否焉【杜否不可也】臣獻其否以成其可【獻君之否以成君可】君所謂否而有可焉臣獻其可以去其否是以政平而不幹民無爭心故詩曰亦有和羮旣戒旣平【杜詩頌殷中宗言中宗能與賢者和齊可否其政如羮敬戒且平和羮備五味異於大羮】鬷嘏無言時靡有爭【杜鬷總也嘏大也言總大政能使上下皆如和羮○鬷子工反嘏古雅反】先王之濟五味【杜濟成也】和五聲也以平其心成其政也【林聲味皆和故其心平其心旣平其政始成】聲亦如味【林齊和五聲亦如齊和五味】一气【林樂須气以動故气居第一】二體【杜舞者有文武】三類【杜風雅頌】四物【杜雜用四方之物以成器】五聲【杜宮商角徵羽】六律【黃鐘太簇姑洗防賔夷則無射也陽聲爲律陰聲爲呂此十二月气】七音【杜宮商角徴羽變宮變徵也周武王伐紂自午至子凡七日王因此以數合之以聲昭之故以七同其數以律和其聲謂之七音】八風【林八方之風東北曰條風又名融風東方曰明庶風東南曰淸明風南方曰景風又名凱風西南曰涼風西方曰閶闔風西北曰不周風北方曰廣莫風】九歌【林九功之徳皆可歌也六府三事謂之九功水火金木土谷謂之六府正徳利用厚生謂之三事】以相成也【言此九者合然後相成爲和樂】淸濁小大短長疾徐哀樂剛柔遲速髙下出入周疏以相濟也【杜周密也○樂音洛下同】君子聴之以平其心心平徳和故詩曰徳音不瑕【杜詩豳風也義取心平則徳音無瑕闕】今據不然君所謂可據亦曰可君所謂否據亦曰否若以水濟水誰能食之若琴瑟之専壹誰能聴之同之不可也如是飲酒樂公曰古而無死其樂若何晏子對曰古而無死則古之樂也君何得焉昔爽鳩氏始居此地【爽鳩氏少皡氏之司冦也】季萴因之【季萴虞夏諸侯代爽鳩氏者○萴仕側反】有逢伯陵因之【逢伯陵殷諸侯姜姓】蒲姑氏因之【蒲姑氏殷周之間代逢公者】而後大公因之古若無死爽鳩氏之樂非君所願也【杜齊侯甘於所樂志於不死晏子稱古以節其情願○大音泰】○鄭子產有疾謂子大叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之【杜狎輕也○鮮息淺反】則多死焉故寛難【杜難以治】疾數月而卒大叔爲政不忍猛而寛鄭國多盜取人於萑苻之澤【萑苻澤名於澤中刼人○萑音丸苻音蒲又如字】大叔悔之曰吾早從夫子不及此興徒兵以攻萑苻之盜盡殺之盜少止仲尼曰善哉政寛則民慢慢則糾之以猛【杜糾猶攝也】猛則民殘殘則施之以寛寛以濟猛猛以濟寛政事以和詩曰民亦勞止汔可小康恵此中國以綏四方施之以寛也【杜詩大雅汔其也康綏皆安也周厲王暴虐民勞於苛政故詩人刺之欲其施之以寛○汔詩乙反】母從詭隨【杜詭人隨人無正心不可從○從子用反】以謹無良【杜謹勑愼也】式遏冦虐慘不畏明糾之以猛也【杜式用也遏止也慘曾也言爲宼虐曽不畏明法者亦當用猛政糾治之○慘七感反】柔逺能邇以定我王平之以和也【杜柔安也邇近也逺者懷附近者各以能進則王室定】又曰不競不絿不剛不柔【杜詩殷頌言湯政得中和競彊也絿急也○絿音求】布政優優百祿是遒【杜優優和也遒聚也○遒在由反又子國反】和之至也及子產卒仲尼聞之出涕曰古之遺愛也【杜子產見愛有古人之遺風】

經【庚辰】二十有一年春王三月葬蔡平公○夏晉侯使士鞅來聘【晉頃公卽位通嗣君】○宋華亥向寧華定自陳入於宋南裏以叛【自外至故曰入據其邑故曰叛南裏宋城內裏名】○秋七月壬午朔日有食之○八月乙亥叔輒卒【叔弓之子伯張】○冬蔡侯朱出奔楚【杜朱爲太子則失位遂微弱爲國人所逐故以自出爲文林朱奔悼公東國立】○公如晉至河乃復【晉人辭公故還】

二十一年春天王將鑄無射【周景王也無射鐘名律中無射○射音亦】泠州鳩曰王其以心疾死乎【杜泠樂官州鳩其名也○泠力丁反】夫樂天子之職也【杜制禮作樂天子職所當主】夫音樂之輿也【樂因音而行】而鐘音之器也【音由器以發】天子省風以作樂【杜省風俗作樂以移之】器以鐘之【鐘聚也以器聚音】輿以行之【杜樂須音而行】小者不窕【林小者不至於窕細而不滿○窕他雕反】大者不槬【林大者不至於槬橫而不入○槬戶化反】則和於物物和則嘉成【林小大適均則能和物物旣平和則嘉樂告成】故和聲入於耳而藏於心心億則樂【億安也○樂音洛】窕則不咸槬則不容心是以感感實生疾今鐘槬矣王心弗堪其能久乎【林窕細則不充滿於人心橫大則心不堪容不滿不容然後感於人心心有所感則隨所感而生七情之疾今無射之鐘槬而橫大矣王心將不堪容其能久居其位乎杜爲明年天王崩傳○咸如字或作感戶暗反】○三月葬蔡平公蔡大子朱失位位在卑【杜不在適子位以長幼齒】大夫送葬者歸見昭子昭子問蔡故以告【林大夫以大子失位對】昭子嘆曰蔡其亡乎若不亡是君也必不終詩曰不解於位民之攸曁【杜詩大雅曁息也林言不懈怠於其職位民之所由安息也○解佳賣反曁許器反】今蔡侯始卽位而適卑身將從之【林蔡侯卽大子朱始卽君位而長防齒序位適在卑則其身將従之而卑杜爲蔡侯朱出奔傳】○夏晉士鞅來聘叔孫爲政【叔孫昭子以三命爲國政】季孫欲惡諸晉【杜憎叔孫在已上位欲使得罪於晉○惡烏路反】使有司以齊鮑國歸費之禮爲士鞅【鮑國歸費在十四年牢禮各如其命數魯人失禮故爲鮑國七牢○費音祕】士鞅怒曰鮑國之位下其國小而使鞅從其牢禮是卑敝邑也將復諸寡君【林言將告於晉君而討魯罪】魯人恐加四牢焉爲十一牢【言魯不能以禮事大國且爲哀末年吳徵百牢起】○宋華費遂生華防華多僚華登防爲少司馬多僚爲禦士【杜公禦士○防勑俱反少詩照反】與防相惡乃譛諸公曰防將納亡人【杜亡人茟亥等○惡如字又烏路反】亟言之公曰司馬以吾故亡其良子【杜司馬謂費遂爲大司馬良子謂華登林前年奔吳○亟欺冀反】死亡有命吾不可以再亡之對曰君若愛司馬則如亡【杜君若愛大司馬則當亡走失國】死如可逃何逺之有【杜言亡可以逃死勿慮其逺以恐動公】公懼使侍人召司馬之侍人宜僚飲之酒而使告司馬【杜告司馬使逐防○飲於鳩反下同】司馬嘆曰必多僚也【林言此必多僚讒譛之所爲】吾有讒子而弗能殺吾又不死抑君有命可若何乃與公謀逐華防能使田孟諸而遣之公飲之酒厚酬之【林元公旣與費遂定謀乃飲華防以酒厚以酒幣侑歡】賜及從者司馬亦如之【杜亦如公賜○從才用反】張匄尢之【張匄華防臣尢怪賜之厚○匄古害反】曰必有故使子皮承宜僚以劍而訊之【林訊問也子皮卽華防以劍脇宜僚下問其詳委】宜僚盡以告【杜告欲因田以遺之】張匄欲殺多僚子皮曰司馬老矣登之謂甚【杜言登亡傷司馬心已甚】吾又重之不如亡也五月丙申子皮將見司馬而行則遇多僚禦司馬而朝張匄不勝其怒遂與子皮曰任鄭翩殺多僚【杜任翩亦防家臣○重直用反見賢徧反勝音升任音壬】刼司馬以叛而召亡人壬寅華向入樂大心丰愆華牼禦諸橫【杜梁國睢陽縣南有橫亭○愆起防反】華氏居盧門以南裏叛【杜盧門宋東城南門】六月庚午宋城舊鄘及桑林之門而守之【杜舊鄘故城也桑林城門名】○秋七月壬午朔日有食之公問於梓愼曰是何物也禍福何爲【物事也】對曰二至二分【杜二至冬至夏至二分春分秋分】日有食之不爲災日月之行也分同道也至相過也【杜二分日夜等均曰同道二至長短極故相過】其他月則爲災陽不克也故常爲水【陰侵陽是陽不勝陰】於是叔輒哭日食【意在於憂災】昭子曰子叔將死非所哭也【林非其所當哭而哭之精爽己逝矣】八月叔輒卒【林如昭子之言】○冬十月華登以吳師救華氏【登前年奔吳】齊烏枝鳴戍宋【林烏枝鳴齊大夫助宋戍守】廚人濮曰【杜濮宋廚邑大夫】軍志有之先人有奪人之心後人有待其衰【林先事而掩人者奪其心志也後事而勝人者待其衰竭也○先悉薦反後戶豆反】盍及其勞且未定也伐諸若入而固則華氏眾矣【林何不早及吳師逺來之勞若且營壘未定先伐吳師若吳師得入南裏爲城以爲固則華氏益以吳師不勝眾矣】悔無及也從之丙寅齊師宋師敗吳師於鴻口【杜梁國睢陽縣東有鴻口亭】獲其二帥公子苦翎偃州員【二帥吳大夫○帥色類反翎古含反員音云又音圓】華登帥其餘【杜吳余師】以敗宋師【林宋師恃勝故華登復敗之】公欲出【杜出奔】廚人濮曰吾小人可借死【杜可借使死難】而不能送亡君請待之【請君待復戰決勝負○而不能送亡君絕句】乃徇日徽者公徒也【杜徵識也】眾從之【林眾從其言皆徵以自別】公自門見之【杜見國人皆徽睢陽正東門名門】下而巡之曰國亡君死二三子之恥也豈專孤之罪也【林言宋國若亡君死於難此大夫國人之所共恥也豈專孤一人之罪蓋元公以此言激勵其眾】齊烏枝鳴曰用少莫如齊致死齊致死莫如去備【杜備長兵也林言以少擊眾莫如齊致其死力齊致死力莫如去長兵用短兵】彼多兵矣請皆用劍從之華氏北復卽之【杜北敗走】廚人濮以裳裹首而荷以走曰得華登矣【林廚人濮以下衣裹死人首而荷其首以走詐言得華登之首矣○荷何可反又音何】遂敗華氏於新裏【新裏華氏所取邑】翟僂新居於新裏旣戰說甲於公而歸【林翟僂新公臣杜居華氏地而助公戰○僂力主反說他活反】華姓居於公里亦如之【杜姓華氏族故助華氏亦如僂新說甲歸傳言古之爲軍不皆小忿○姓他口反】十一月癸未公子城以晉師至【城以前年奔晉今還救宋】曺翰胡【曺大夫○翰音寒又戶旦反】防晉荀吳【中行穆子】齊苑何忌【齊大夫】衛公子朝【前年出奔晉今還衛】救宋丙戌與華氏戰於赭丘【赭丘宋地○赭音者】鄭翩願爲鸛其禦願爲鵝【杜鄭翩華氏黨鸛鵝皆陳名】子祿禦公子城莊堇爲右【杜子祿向宜○堇音謹】幹犨禦呂封人華豹張匄爲右【杜呂封人華豹華氏黨○犨尺由反】相遇城還華豹曰城也城怒而反之【杜怒其呼己反還戰】將注豹則闗矣【杜注傅矢闗引弓○闗烏環反】曰平公之靈尙輔相余【杜平公公子城之父○相息亮反】豹射出其間【出子城子祿之間○射食亦反又食夜反下同】將注則又闗矣曰不狎鄙【杜狎更也林城謂豹曰若不與我更射則汝爲鄙夫】抽矢【豹止不射】城射之殪【豹死○殪一計反】張匄抽殳而下【殳長丈二在車邊○殳音殊】射之折股扶伏而撃之折軫【林城射張匄折匄之股張匄力疾匍匐撃公子城折城車軫○折之設反下同扶伏並如字又上音蒲北反或作匍匐同】又射之死【匄死】幹犨請一矢【林幹犨棄豹車禦求一矢恨死】城曰餘言女於君【欲活之○女音汝】對曰不死伍乘軍之大刑也【林同乘具伍死則皆死今幹犨同軍三人其二已死故曰不死伍乘○乘繩證反下同】幹刑而從子君焉用之子速諸乃射之殪【犨又死○焉於防反】大敗華氏圍諸南裏華亥搏膺而呼【林膺胸也○搏音博】見華防曰吾爲欒氏矣【林晉欒盈還入作亂而死事在襄二十三年言我舉事不成而死與欒氏同矣】防曰子無我廷不幸而後亡【林廷恐也言汝無恐我事至不幸而後奔亡未至死滅○迋求枉反】使華登如楚乞師華防以車十五乘徒七十人犯師而出【犯公師出送華登】食於睢上哭而送之乃復入【杜入南裏○睢音𨿽】楚防越帥師將逆華氏大宰犯諫曰【林犯楚大宰○防於委反】諸侯惟宋事其君【林言諸侯之國皆有君臣之亂惟宋猶能事其君】今又爭國釋君而臣是助無乃不可乎王曰而告我也後旣許之矣【杜爲明年華向出奔楚傳】○蔡侯朱出奔楚費無極取貨於東國【杜東國隠大子之子平侯廬之弟朱叔父也】而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚楚子將討蔡無極曰平侯與楚有盟故封【盟於鄧依陳蔡人以國】其子有二心故廢之【杜子謂朱也】靈王殺隠大子其子與君同惡【杜楚靈王殺蔡世子有在十一年平侯與公子比彀靈王故言隱大子之子與君同惡】徳君必甚又使立之不亦可乎且廢置在君蔡無他矣【言權在楚則蔡無他患】○公如晉及河鼓叛晉【杜晉克鼓在十五年至是鼓又叛晉屬鮮虞】晉將伐鮮虞故辭公【杜將有軍事無暇於待諸侯故辭公歸】

左傳杜林合注卷四十﹤經部﹐春秋類﹐左傳杜林合注﹥

欽定四庫全書

左傳杜林合注卷四十一明

王道焜

趙如源同編

昭公八

經【月癸】二十有二年春齊侯伐莒○宋華亥向寜華定自宋南裏岀奔楚【酉朔日有食之辛巳】○大搜於昌間【言自】○夏四月乙丑天王崩【南裏別從國去無傳林景王崩王子猛立是爲】六月叔鞅如京師塟景王【悼王是冬卒敬王立杜叔鞅叔弓子三月而塟亂】王室亂【故速林如京師止此杜承叔鞅言而書之未知誰是故但曰亂林周亂不書書王室亂則天下無人紀矣昔者惠裏之世子頽亂卿虢討之子帶亂晉討之春秋不書猶有臣子焉耳於是景王崩悼王卽位旣塟矣子朝欲簒子猛而立凡歷悼敬五年而後定而訖於佚】○劉子單子以王猛居於皇【賊則天下無人紀矣杜辟子朝難出居皇王猛書名未卽位林猛未逾年稱王成猛之爲王以猛爲宜立也是故春秋之誼苟宜立也則糾𨿽未得國成之爲子糾猛未】○秋劉子單子以王猛入於王城【得京師成之爲

王猛杜晉助猛故得還王都

林居於皇言失京師也入於王城言始得京師也杜未卽位故不言崩諡曰悼王其曰王子猛卒未逾年也】○冬十月王子猛卒○十有二【杜無傳此月有庚戌當爲癸夘朔書癸酉誤】

傳二十二年春王二月甲子齊北郭啟帥師伐莒【杜啟齊大夫北郭佐之後】莒子將戰苑羊牧之諫【牧之莒大夫】曰齊帥賤其求不多不如下之【林言北郭啟非卿帥師所求於莒者不多不如卑下服齊勿與戰○帥所類反】大國不可怒也弗聴敗齊師於壽餘【莒地】齊侯伐莒【杜怒敗】莒子行成司馬竈如莒蒞盟【杜竈齊大夫】莒子如齊涖盟盟於稷門之外【稷門齊城門也】莒於是乎大惡其君【爲明年莒子來奔傳】○楚防越使告於宋【林防越前年帥師救華氏故使人告於宋】曰寡君聞君有不令之臣爲君憂無寧以爲宗羞【杜無寜寧也言華氏爲宋宗廟之羞恥】寡君請受而戮之對曰孤不佞不能媚於父兄【華向公族也故稱父兄】以爲君憂拜命之辱抑君臣日戰君曰余必臣是助亦惟命人有言曰惟亂門之無過【林兵亂之家無過其門○過古禾反】君若惠保敝邑無亢不衷以奬亂人【林無爲髙亢不葉中正之事以奬助叛亂之人】孤之望也惟君圖之楚人患之【杜患宋以義距之】諸侯之戍謀曰若華氏知困而致死楚恥無功而疾戰非吾利也不如出之以爲楚功【林死守則戍不可解疾戰則師或致敗不如解圍聴華向出奔使楚人得取其救華氏之功】其亦無能爲也己【言華氏不能復爲宋患】救宋而除其害又何求乃固請出之宋入從之已己宋華亥向寧華定華防華登皇奄傷省臧士平出奔楚【杜華防已下五子不書非卿】宋公使公孫忌爲大司馬【代華費遂】邊卬爲大司徒【卬平公曽孫代華定】樂祁爲司城【杜祁子罕孫樂祁犂】仲幾爲左師【幾仲江孫代向寧○幾音基】樂大心爲右師【代華向】樂挽爲大司宼【挽子罕孫○挽音晚】以靖國人【終梓愼之言三年而後弭】○王子朝賓起有寵於景王【杜子朝景王之長庶子賓起子朝之傅】王與賓孟說之欲立之【杜孟卽起也王語賓孟欲立子朝爲大子】劉獻公之庶子伯蚠事單穆公【杜獻公劉摯伯蚠劉狄穆公單旗○蚠扶粉反又扶云反】惡賓孟之爲人也願殺之又惡王子朝之言以爲亂願去之【杜子朝有欲立之言故劉蚠惡之】賓孟適郊見雄鷄自防其尾問之侍者曰自憚其犧也【畏其爲犧牲奉宗廟故自殘毀】遽歸告王且曰雞其憚爲人用乎人異於是【杜雞犧𨿽見寵飾然卒當見殺若人見寵飾則當貴盛故言異於雞】犧者實用人人犧實難已犧何害【杜言設使寵人如寵犧則不宜假人以招禍難使犧在已則無患害己諭子朝欲使王早寵異之】王弗應【十五年太子壽卒王立子猛後復欲立子朝而未定賓孟感雞盛稱子朝王心許之故不應】夏四月王田北山使公卿皆從將殺單子劉子【杜北山洛北芒也王知單劉不從立子朝欲因田獵先殺之○從才用反】王有心疾乙丑崩於榮錡氏【四月十九日河南鞏縣西有榮錡澗○錡魚奇反】戊辰劉子摯卒【二十二日卒】無子單子立劉蚠【林蚠獻公之庶子杜蚠事單子故】五月庚辰見王【見王猛○見賢徧反】遂攻賓起殺之【杜黨子朝故】盟羣王子於單氏【杜王子猛次王故單劉立之懼諸王子或黨子朝故盟之】○晉之取鼓也【在十五年】旣獻而反鼔子焉【杜獻於廟】又叛於鮮虞【杜叛晉屬鮮虞】六月荀吳略東陽【略行也東陽晉之山東邑魏郡廣平以北】使師僞糴者【林使晉師詐爲將販糴於鼓者】負甲以息於昔陽之門外【昔陽故肥子所都】遂襲鼔滅之以鼓子鳶鞮歸使涉佗守之【杜守鼔之地涉佗晉大夫○鳶悅全反鞮丁兮反佗徒多反】○丁巳塟景王王子朝因舊官百工之喪職秩者與靈景之族以作亂【杜百工百官也靈王景王之子孫○喪息浪反】帥郊要餞之甲【杜三邑周地○要一遙反餞賤淺反】以逐劉子【逐伯蚠】壬戌劉子奔【周邑】單子逆悼王於莊宮以歸【杜悼王子猛也】王子還夜取王以如莊宮【王子還子朝黨也不欲使單子得王猛故取之】癸亥單子出【失王故出奔】王子還與召莊公謀【杜莊公召伯奐子朝黨也○召上照反】曰不殺單旗不捷【杜旗單子也】與之重盟必來背盟而克者多矣從之【杜從還謀也○背音佩】樊頃子曰非言也必不克【杜頃子樊齊單劉黨林王子還之謀非有徳之言必不勝○頃音傾】遂奉王以追單子【杜王子還奉王】及領大盟而復【領周地欲重盟令單子劉子復歸】殺摯荒以說【杜委罪於荒○說如字或音悅】劉子如劉【杜歸其采邑】單子亡乙丑奔於平畤【杜平畤周地知王子還欲背盟斂亡走】羣王子追之【林羣王子黨子胡來共追單子】單子殺還姑發弱鬷延定稠【杜八子靈景之族因戰而殺之】子朝奔京【其黨死故】丙寅伐之【單子伐京】京人奔由劉子入於王城【子朝奔京故得入】辛未鞏簡公敗績於京乙亥甘平公亦敗焉【杜甘鞏二公周卿士皆爲子朝所敗】叔鞅至自京師【塟景王還】言王室之亂也【經所以書】閔馬父曰子朝必不克其所與者天所廢也【杜閔馬父閔子馬魯大夫天所廢謂羣喪職秩者】單子欲告急於晉秋七月戊寅以王如平畤遂如圃車次幹皇【杜出次以示急戊寅七月三日經書六月誤也】劉子如劉單子使王子處守於王城【杜王子處子猛黨守王城距子朝】盟百工於平宮【杜平宮平王廟】辛夘鄩伐皇【鄩子朝黨○鄩音尋】大敗獲鄩壬辰焚諸王城之市【杜焚鄩】八月辛酉司徒丑以王師敗績於前城【醜悼王司徒前城子朝所得邑】百工叛【司徒醜敗故】己已伐單氏之宮敗焉【杜百工伐單氏爲單氏所敗】庚午反伐之【單氏反伐百工】辛未伐東圉【杜百工所在洛陽東南有圉鄕】冬十月丁巳晉籍談荀躒帥九州之戎【杜九州戎陸渾戎十七年滅屬晉州鄕屬也五州爲鄕○躒力狄反】及焦瑕溫原之師【焦瑕溫原晉四邑】以納王於王城【丁巳在十月經書秋誤】庚申單子劉蚠以王師敗績於郊【爲子朝之黨所敗】前城人敗陸渾於社【杜前城子朝眾社周地】十一月乙酉王子猛卒【乙酉在十一月經書十月誤𨿽未卽位周人諡曰悼王】不成喪也【釋所以不稱王崩】己丑敬王卽位【杜敬王王子猛母弟王子匄】館於子旅氏【子旅周大夫】十二月庚戌晉籍談荀躒賈辛司馬督【杜司馬烏】帥師軍於陰【籍談所軍】於侯氏【荀躒所軍】於谿泉【賈辛所軍鞏縣西南有明谿泉】次於社【司馬督所次】王師軍於汜於解次於任人【杜王師分在三邑洛陽西南有大解小解○汜音凡解音蟹任音壬】閏月晉箕遺樂徵右行詭濟師取前城【三子晉大夫濟師渡伊洛○行戶郎反】軍其東南王師軍於京楚辛丑伐京毀其西南【京楚子朝所在】經【壬午】二十有三年春王正月叔孫婼如晉【謝取邾師○婼勅略反】○癸丑叔鞅卒【無傳】○晉人執我行人叔孫婼【稱行人譏晉執使人】○晉人圍郊【杜討子朝也郊周邑圍郊在叔鞅卒前經書後從赴】○夏六月蔡侯東國卒於楚【杜無傳未同盟而赴以名林悼侯卒弟昭公申立】○秋七月莒子庚輿來奔【林齊納郊公】○戊辰吳敗頓胡沈蔡陳許之師於雞父【杜不書楚楚不戰也雞父楚地安丰縣南有雞備亭○父音甫】胡子髠沈子逞滅【國𨿽存君死曰滅○髠若門反】獲陳夏齧【杜大夫死生通曰獲夏齧徵舒孫林夷狄交相敗不書必敗中國而後書吳敗頓胡沈蔡陳許之師胡子髠沈子逞滅獲陳夏齧自及春秋未之有也○齧五結反】○天王居於狄泉【杜敬王辟子朝也狄泉今洛陽城內大倉西南池水也時在城外林居於狄泉言未得京師也於是王猛卒敬王卽位卽王猛之母弟匄也居於狄泉謂之東王子朝入於王城謂之西王書曰天王居於狄泉黜子朝也】○尹氏立王子朝【杜尹氏周世卿也書尹氏立子朝明非周人所欲立林此尹文公圉周世卿也書尹氏立王子朝猶曰尹氏所欲立也將以王天下獨尹氏立之則莫之與矣王子不名惟卒名之非卒也而名之者貶也是故救衛書子突奔名子瑕立名子朝】○八月乙未地震○冬公如晉至河有疾乃復

傳二十三年春王正月壬寅朔二師圍郊【二師王師晉師也王師不書不以告】癸夘郊鄩潰【杜河南鞏縣西南有地名鄩中郊鄩二邑皆子朝所得○鄩音尋】丁未晉師在平陰王師在澤邑【平陰今河陰縣】王使告間【林子朝敗故敬王使人告間暇於晉○間音閒】庚戌還【晉師還】○邾人城翼【翼邾邑】還將自離姑【杜離姑邾邑從離姑則道徑魯之武城】公孫鉏曰魯將禦我【鉏邾大夫○禦魚呂反】欲自武城還循山而南【杜至武城而還依山南行不欲過武城】徐鉏丘弱茅地【三子邾大夫】曰道下【謂此山道下隰】遇雨將不出是不歸也【林將阻雨水不能出是師不能歸也】遂自離姑【遂過武城】武城人塞其前【杜以兵塞其前道】防其後之木而弗殊【杜殊絕也○防丁管反】邾師過之乃推而蹷之【杜蹷僕也及邾師旣過防木之地乃推防木而蹷僕於地以絕邾師走路○蹷其月反又音厥】遂取邾師獲鉏弱地【杜取邾師不書非公命】邾人愬於晉晉人來討叔孫婼如晉晉人執之書曰晉人執我行人叔孫婼言使人也【嫌外內異故異發傳○使所吏反】晉人使與邾大夫坐【杜坐訟曲直】叔孫曰列國之卿當小國之君固周制也【林禮卿得防伯子男故曰當小國之君】邾又夷也【杜邾雜有東夷之風】寡君之命介子服回在【子服回魯大夫爲叔孫之介副】請使當之【林請使當邾大夫】不敢廢周制故也乃不果坐韓宣子使邾人聚其眾將以叔孫與之【與邾使執之】叔孫聞之去眾與兵而朝【示欲以身死】士彌牟謂韓宣子【杜彌牟士景伯】曰子弗良圖而以叔孫與其讐叔孫必死之魯亾叔孫必亾邾【林必滅邾以報此恥】邾君亾國將焉歸【杜時邾君在晉若亾國無所歸將益晉憂○焉於防反下同】子𨿽悔之何及所謂盟主討違命也若皆相執焉用盟主【聴邾眾取叔孫是爲諸侯皆得輒相執】乃弗與使各居一館【杜分別叔孫子服回】士伯聴其辭而愬諸宣子乃皆執之【林士伯卽士景伯○二子辭不屈故士伯愬而執之】士伯禦叔孫從者四人過邾館以如吏【欲使邾人見叔孫之屈辱○從才用反下同】先歸邾子士伯曰以芻蕘之難從者之病將館子於都【林以刈芻艸采薪蕘者之艱難不易得魯之從者以此爲病將攺館叔孫於別都謂箕也】叔孫旦而立期焉【杜立待命也從且至旦爲期○期居其反】乃館諸箕捨子服昭伯於他邑【杜別囚之】範獻子求貨於叔孫使請冠焉【杜以求冠爲辭】取其冠法而與之兩冠曰盡矣【杜旣送作冠模法又進二冠以與之僞若不解其意】爲叔孫故申丰以貨如晉【欲行貨以免叔孫○爲於僞反】叔孫曰見我吾告女所行貨【林言我當告汝以所行貨賄之地○女音汝】見而不出【畱申丰不使得出不欲以貨免】吏人之與叔孫居於箕者請其吠狗弗與及將歸殺而與之食之【示不愛】叔孫所館者𨿽一日必葺其墻屋【葺補治也】去之如始至【不以當去而有所毀壊】○夏四月乙酉單子取訾劉子取墻人直人【杜三邑屬子朝者訾在河南鞏縣西南○訾於斯反】六月壬午王子朝入於尹【杜自京入尹氏之邑】癸未尹圉誘劉佗殺之【尹圉尹文公也劉佗劉蚠族敬王黨○佗徒河反】丙戌單子從阪道劉子從尹道伐尹單子先至而敗劉子還【杜單子敗故】己丑召伯奐南宮極以成周人戍尹【杜二子周卿士子朝黨奐召莊公】庚寅單子劉子樊齊以王如劉【杜辟子朝出居劉子邑】甲午王子朝入於王城次於左巷【杜近東城】秋七月戊申鄩羅納諸莊宮【鄩羅周大夫鄩之子】尹辛敗劉師於唐【杜尹辛尹氏族唐周地林敗敬王之師】丙辰又敗諸鄩甲子尹辛取西闈【西闈周地】丙寅攻蒯蒯潰【林蒯敬王邑杜河南縣西南蒯鄕是也於是敬王居狄泉尹氏立子朝】○莒子庚輿虐而好劍苟鑄劍必試諸人【林必以人試劍觀其利鈍○好呼報反】國人患之又將叛齊烏存帥國人以逐之【杜烏存莒大夫】庚輿將出聞烏存執殳而立於道左懼將止死【殳長丈二而無刄○殳音殊】羊牧之曰君過之【牧之亦莒大夫】烏存以力聞可矣何必以弒君成名遂來奔齊人納郊公【郊公著丘公之子十四年奔魯】○吳人伐州來楚防越帥師【杜令尹以疾從戎故防越攝其事】及諸侯之師奔命救州來吳人禦諸鐘離子瑕卒楚師熸【杜子瑕卽令尹不起所疾也吳楚之間謂火滅爲熸軍之重主喪亾故其軍人無復气勢○熸子潛反】吳公子光曰諸侯從於楚者眾而皆小國也畏楚而不獲己是以來吾聞之曰作事威克其愛𨿽小必濟【○克勝也言軍事尙威若能克勝其愛𨿽小國必有成功】胡沈之君幼而狂【杜狂無常】陳大夫齧壯而頑頓與許蔡疾楚政楚令尹死其師熸帥賤多寵政令不壹【杜帥賤防越非正卿也軍多寵人政令不壹於越○帥所類反下同】七國同役而不同心【杜七國楚頓胡沈蔡陳許】帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅【杜請在軍之前行者去其戰備薄其威嚴示之以不整而誘之也在軍之後列者惇厚陳法整齊行列持之以整重而待之○陳直覲反下未陳同】吳子從之戊辰晦戰於雞父【杜七月二十九日遣兵忌晦戰撃楚所不意】吳子以罪入三千先犯胡沈與陳【杜囚徒不習戰以示不整】三國爭之吳爲三軍以系於後【林此惇陳整族之眾也】中軍從王【杜從吳王】光帥右掩余帥左【掩余吳王壽夢子】吳之罪人或奔或止【林言不整也】三國亂【林三國爭之故紛亂】吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔【杜三國許蔡頓○噪素報反】楚師大奔書曰胡子髠沈子逞滅獲陳夏齧君臣之辭也【杜國君社稷之主與宗廟共其存亾者故稱滅大夫輕故曰獲獲得也】不言戰楚未陳也【嫌與陳例相涉故重發之】○八月丁酉南宮極震【經書乙未地動魯地也丁酉南宮極震周地亦震也爲屋所壓而死】萇謂劉文公曰君其勉之先君之力可濟也【杜文公劉蚠也先君謂蚠之父獻公也獻公亦欲立子猛未及而卒】周之亾也其三川震【杜謂幽王時也三川涇渭洛水也地動川岸崩】今西王之大臣亦震天棄之矣【杜子朝在王城故謂西王】東王必大克【敬王居狄泉在王城之東故曰東王】○楚大子建之母在郥【郥郥陽也平王娶秦女廢大子建故母歸其家○郥古間反】召吳人而啟之冬十月甲申吳太子諸樊入郥【杜諸樊吳王僚之太子林案吳子遏號諸樊王僚是遏之弟子先儒又以爲遏弟何容僚子乃取遏號爲名恐傳寫誤耳未詳】取楚夫人【杜大子建母】與其寶器以歸楚司馬防越追之不及將死眾曰請遂伐吳以徼之【杜徼要其勝負】防越曰再敗君師死且有罪【此年秋敗於雞父設往復敗爲再敗】亡君夫人不可以莫之死也乃縊於防澨【防澨楚地○澨市制反】○公爲叔孫故如晉及河有疾而復【此年春晉爲邾人執叔孫故公如晉謝之○爲丁僞反】○楚囊瓦爲令尹【杜囊瓦子囊之孫子常也代陽匄】城郢【楚用子囊遺言已築郢城矣今畏吳復增修以自固○郢以井反】沈尹戌曰子常必亡郢苟不能衛城無益也古者天子守在四夷【林徳及逺方故四夷不侵皆爲之守衛○守手又反下同】天子卑守在諸侯【杜政卑損林四夷交侵故借諸侯以爲守衛】諸侯守在四鄰【林親仁善鄰故鄰國不侵皆爲之守衛】諸侯卑守在四竟【林鄰國交侵故完四竟以自守衛○竟音境下同】愼其四竟結其四援【杜結四鄰之國爲援助】民狎其野【狎安習也】三務成功【杜春夏秋三時之務】民無內憂而又無外懼國焉用城【林爲之民者內無盜賊之憂外無敵國之懼國都之內安用修城以爲固○焉於防反】今吳是懼而城於郢守已小矣卑之不獲能無亡乎【林卑損之極不得守其四境能不亡其國都乎】昔梁伯溝其公宮而民潰【在僖十八年】民棄其上不亡何待夫正其疆修其土田險其走集【杜走集邊竟之壘辟○疆居良反】親其民人【林使其相親相愛相救助相扶持】明其伍【杜使民有部伍相爲望】信其鄰國愼其官守守其交禮【杜交接之禮】不僣不貪【林守其誠信尙其亷恥】不懦不耆【杜懦弱也耆彊也○巨之反又亙支反】完其守備以待不虞又何畏矣詩曰無念爾祖聿修厥徳【杜詩大雅無念念也聿述也義取念祖考則述治其徳以顯之】無亦監乎若敖蚡冒至於武文【林若敖楚八世祖蚡冒楚十世祖杜四君皆楚先君之賢者○蚡扶粉反】土不過同【方百里爲一同言未滿一圻】愼其四竟猶不城郢今土數圻【杜方千里爲圻○數所主反】而郢是城不亦難乎【言守若是難以爲安也爲定四年吳入楚傳】經【癸未】二十有四年春王二月丙戌仲孫貜卒【無傳孟僖子也○貜俱縛反徐俱碧反】○婼至自晉【喜得赦歸○故書至】夏五月乙未朔日有食之○秋八月大雩○丁酉杞伯郁釐卒【杜無傳未同盟而赴以名丁酉九月五日有日無月○平公卒子悼公成立○釐力之反又音來】○冬吳滅巢【楚邑也書滅用大師】○葬杞平公【無傳】

傳二十四年春王正月辛丑召簡公南宮嚚以甘桓公見王子朝【杜簡公召莊公之子召伯盈也嚚南宮極之子桓公甘平公之子○見賢徧反】劉子謂萇曰甘氏又往矣對曰何害同徳度義【杜度謀也言惟同心同徳則能謀義子朝不能於我無害○度待洛反】大誓曰紂有億兆夷人亦有離徳【杜言紂眾億兆兼有四夷不能同徳終敗亡】余有亂臣十人同心同徳【杜武王言我有治臣十人𨿽少同心也今大誓無此語】此周所以興也君其務徳無患無人【林君謂劉文公】戊午王子朝入於鄔【杜緱氏西南有鄔聚言子朝稍彊○鄔烏戶反】○晉士彌牟逆叔孫於箕【將禮而歸之】叔孫使梁其踁待於門內【杜踁叔孫家臣○踁戶走反】曰余左顧而欬【林欬逆气聲○欬苦代反】乃殺之【杜疑士伯來殺已故謀殺之】右顧而笑乃止叔孫見士伯士伯曰寡君以爲盟主之故是以久子【杜久執子以謝邾】不腆敝邑之禮將致諸從者使彌牟逆吾子叔孫受禮而歸二月婼至自晉尊晉也【貶婼族所以尊晉婼行人故不言罪已○從才用反】○三月庚戌晉侯使士景伯涖問周故【涖臨也就問子朝敬王知誰曲直】士伯立於幹祭而問於介眾【幹祭王城北門介大也○幹音幹祭側界反】晉人乃辭王子朝不納其使【林眾言子朝曲故辭之不納子朝之使○使所吏反】○夏五月乙未朔日有食之梓愼曰將水【陰勝陽故曰將水】昭子曰旱也日過分而陽猶不克克必甚能無旱乎【林五月建辰故日已過春分之節杜過春分陽气盛時而不勝陰陽將猥出故爲旱】陽不克莫將積聚也【杜陽气莫然不動乃將積聚○陽不克莫絕句】○六月壬申王子朝之師攻瑕及杏皆潰【杜瑕杏敬王邑】○鄭伯如晉子大叔相見範獻子獻子曰若王室何對曰老夫其國家不能卹敢及王室【林老夫子大叔自稱言我有鄭國不能憂卹不敢及王室之事○相息亮反】抑人亦有言曰嫠不卹其緯【杜嫠寡婦也織者常苦緯少寡婦所宜憂○嫠力之反】而憂宗周之隕爲將及焉【杜恐禍及已】今王室實蠢蠢焉【蠢蠢動擾貌○蠢昌允反】吾小國懼矣然大國之憂也吾儕何知焉吾子其早圖之詩曰缾之罄矣惟罍之恥【杜詩小雅罍大器瓶小器常稟於罍者而所受罄盡則罍爲無餘故恥之】王室之不寧晉之恥也獻子懼【林範鞅恐諸侯以義責己】而與宣子圖之【杜宣子韓起】乃徵防於諸侯期以明年【爲明年防黃父傳】○秋八月大雩旱也【杜終如叔孫之言】○冬十月癸酉王子朝用成周之寶珪於河【杜禱河求福】甲戌津人得諸河上【珪自出水】陰不佞以溫人南侵【不佞敬王大夫晉以溫人助敬王南侵子朝】拘得玉者取其玉將賣之則爲石王定而獻之【林及敬王定位不佞以珪來獻】與之東訾【杜喜得玉故與之邑鞏縣西南訾城是也○訾子斯反】○楚子爲舟師以略吳疆【略行也行吳界將侵之○疆居良反】沈尹戌曰此行也楚必亡邑不撫民而勞之吳不動而速之【杜速召也】吳踵楚【杜躡楚踵迹】而疆埸無備邑能無亡乎越大夫胥犴勞王於豫章之汭【杜汭水曲○犴五旦反勞力報反】越公子倉歸王乘舟【杜歸遺也○歸如字又其媿反乘繩證反又如字】倉及壽夢帥師從王【杜壽夢越大夫○夢莫公反】王及圉陽而還【圉陽楚地】吳人踵楚而邊人不備遂滅巢及鐘離而還【杜鐘離不書告敗略】沈尹戌曰亡郢之始於此在矣王壹動而亡二姓之帥【杜二姓之帥守巢鐘離大夫○帥所類反】幾如是而不及郢詩曰誰生厲階至今爲梗【杜詩大雅厲惡階道梗病也○幾居豈反又音機】其王之謂乎【爲定四年吳入郢傳】

經【甲申】二十有五年春叔孫婼如宋○夏叔詣防晉趙鞅宋樂大心衛北宮喜鄭遊吉曹入邾人滕人薛人小邾人於黃父【林傳言謀王室也於是天王謂之東王子朝謂之西王晉侯使蒞問周故期以明年而後爲黃父之防又明年而荀躒趙鞅之師出是故天王書出入而晉師克鞏不書書克鞏是討子朝也○詣五計反】○有鸜鵒來巢【此鳥穴居不在魯界故曰來巢非常故書○鸜其俱反鵒音欲】○秋七月上辛大雩季辛又雩【季辛下旬之辛也言又重上事】○九月己亥公孫於齊次於陽州【杜諱奔故曰孫若自孫讓而去位者陽州齊魯竟上邑未敢直前故次於竟林公行書次自莊以來未之有也於是再見其再見何以昭公之大國不可不詳其所如禮也○孫音遜傳同】齊侯唁公於野井【杜濟南祝阿縣東有野井亭齊侯來唁公公不敢逺勞故逆之往至野井○唁音彥】○冬十月戊辰叔孫婼卒【杜公不與小斂而書日者公在外非無恩】○十有一月己亥宋公佐卒於曲棘【杜陳畱外黃縣城中有曲棘裏宋地未同盟而赴以名○元公卒子景公頭曼立】○十有二月齊侯取鄆【取鄆以居公也○鄆音運】

傳二十五年春叔孫婼聘於宋桐門右師見之【右師樂大心居桐門】語卑宋大夫而賤司城氏【杜司城樂氏之大宗也卑賤謂其才徳薄】昭子告其人曰右師其亡乎君子貴其身而後能及人是以有禮【惟禮可以貴身貴身故尙禮】今夫子卑其大夫而賤其宗是賤其身也【賤人人亦賤己】能有禮乎無禮必亡【爲定十年樂大心出奔傳】宋公享昭子賦新宮【逸詩】昭子賦車轄【杜詩小雅周人思得賢女以配君子昭子將爲季孫迎宋公女故賦之○轄本又作合胡轄反】明日宴飲酒樂宋公使昭子右坐【杜坐宋公右以相近言攺禮坐○樂音洛下同】語相泣也【林相與語而皆泣下】樂祁佐【助宴禮】退而告人曰今玆君與叔孫其皆死乎吾聞之哀樂【可樂而哀】而樂哀【可哀而樂】皆喪心也心之精爽是謂魂魄【林精血也爽明也心之精血屬陰爲魄心之神明屬陽爲魂○喪息浪反下同】魂魄去之何以能久【爲此冬叔孫宋公卒傳】季公若之姊爲小邾夫人【杜平子庶姑與公若同母故曰公若姊】生宋元夫人【杜宋元夫人平子之外姊】生子【林宋元夫人生女】以妻季平子昭子如宋聘且逆之【杜平子人臣而因卿逆季氏彊橫○妻七計反】公若從【杜從昭子○從才用反又如字】謂曹氏【林曹氏卽宋元夫人曹小邾姓也】勿與【林勿與女】魯將逐之【林言魯人將逐季平子】曹氏告公公告樂祁樂祁曰與之如是魯君必出【林若果欲逐季氏魯君必失其國】政在季氏三世矣【林文子武子平子】魯君喪政四公矣【林宣成襄昭】無民而能逞其志者未之有也國君是以鎭撫其民詩曰人之云亡心之憂矣【杜詩大雅言無人則憂患至】魯君失民矣焉得逞其志靖以待命猶可動必憂【林安靖以待天命猶可無事逆時而動必致憂患杜爲下公孫傳○焉於防反】○夏防於黃父謀王室也【杜王室有子朝亂謀定之】趙簡子令諸侯之大夫【杜簡子趙鞅】輸王粟具戍人【林輸粟米以供王具人徒以戍周】曰明年將納王【林納王於王城】子太叔見趙簡子簡子問揖讓周旋之禮焉對曰是儀也非禮也簡子曰敢問何謂禮對曰吉也聞諸先大夫子產曰【林時子產已死故稱先大夫此曰字以下並舉子產之言】夫禮天之經也【經者道之常】地之義也【義者利之宜】民之行也【行者人所履○行下孟反】天地之經而民實則之【林天經地義其實一理故總而言之謂天地之經民生天地間必以天地爲法則】則天之明【日月星辰天之明也】因地之性【髙下剛柔地之性也】生其六气【杜謂陰陽風雨晦明】用其五行【杜金木水火土】气爲五味【杜五行之气適口養體爲酸鹹辛苦甘之味】發爲五色【杜靑黃赤白黑髮見也】章爲五聲【杜宮商角徵羽】淫則昏亂民失其性【杜滋味聲色過則傷性】是故爲禮以奉之【杜制禮以奉其性】爲六畜【馬牛羊雞犬豕○畜許又反又楮六反】五牲【麋鹿麏狼兔】三犧【祭天地宗廟三者謂之犧】以奉五味【林凡此所以奉成五味之用也】爲九文【謂山龍華虫藻火粉米黼黻也華若艸華藻水艸火盡火粉米若白米黼若斧黻若兩已相戾傳曰火龍黼黻昭其文也】六采【杜畫績之事雜用天地四方之色靑與白赤與黑與黃皆相次謂之六色】五章以奉五色【杜靑與赤謂之文赤與白謂之章白與黑謂之黼黑與靑謂之黻五色備謂之繡集此五章以奉成五色之用】爲九歌八風七音六律以奉五聲【杜解見二十年林凡此所以奉成五聲之用也】爲君臣上下以則地義【君臣有尊卑法地有髙下】爲夫婦外內以經二物【杜夫治外婦治內各治其物林物事也以治內外經常之事】爲父子兄弟姑姊甥舅昏媾姻亞以象天明【杜六親和睦以事嚴父若眾星之共辰極也妻父曰昏重昏曰媾壻父曰姻兩壻相謂曰亞】爲政事庸力行務以從四時【杜在君爲政在臣爲事民功曰庸治功曰力行其徳教務其時要禮之本也林以順從春耕夏耘秋收冬藏之事】爲刑罰威獄使民畏忌以類其震曜殺戮【雷震電曜天之威也聖人作刑戮以象類之】爲溫慈惠和以效天之生殖長育【林春生夏長天之恩也聖人施恩惠以效法之○長丁丈反】民有好惡喜怒哀樂生於六气【杜此六者皆稟陰陽風雨晦明之气○好呼報反惡烏路反樂音洛下皆同】是故審則宜類【林審其法則宜其象類】以制六志【爲禮以制好惡喜怒哀樂六志使不過節】哀有哭泣樂有歌舞喜有施捨怒有戰鬭喜生於好怒生於惡是故審行信令禍福賞罰以制死生生好物也死惡物也好物樂也惡物哀也哀樂不失乃能協於天地之性是以長久【杜或哀或樂不失其正乃能則天因地和葉於陽生陰殺之性故能參天地與之長久】簡子曰甚哉禮之大也對曰禮上下之紀天地之經緯也【杜經緯錯居以相成者林天地以禮而成位猶織以經緯而成文也】民之所以生也【林民有禮則安無禮則危所資以生者也】是以先王尙之故人之能自曲直以赴禮者謂之成人大不亦宜乎【林人性之曲者自以禮弼之使就於直人性之直者自以禮弼之使就於曲能如此者而後謂之成人禮之所以爲大宜也】簡子曰鞅也請終身守此言也【杜鞅能守此言故終免於晉陽之難】宋樂大心曰我不輸粟我於周爲客【杜二王后爲賓客】若之何使客晉士伯曰自踐土以來【踐土在僖二十八年】宋何役之不防而何盟之不同曰同卹王室子焉得辟之子奉君命以防大事而宋背盟無乃不可乎右師不敢對受牒而退【杜右師樂大心林受輸粟之牒命而退○焉於防反背音佩下同】士伯告簡子曰宋右師必亾奉君命以使而欲背盟以干盟主無不祥大焉【言不善無大此者爲定十年宋樂大心出奔傳○使所吏反】○有鸜鵒來巢書所無也師已曰異哉吾聞文武之世童謠有之【杜師已魯大夫○己音紀又音祀】曰鸜之鵒之【林鸜鵒二字分言之取其韻葉】公出辱之【言鸜鵒來則公出辱也】鸜鵒之羽【林羽飛貌】公在外野往饋之馬【杜饋遺也林季平子每嵗賈馬饋之】鸜鵒跦跦公在幹侯【跦跦跳行貌○跦張於反又張畱反】徵褰與襦【林徵求也褰袴也襦內衣也言平子每嵗歸從者之衣屨○褰起防反又音愆襦而朱反】鸜鵒之巢逺哉遙遙【杜言其逺而又逺】裯父喪勞宋父以驕【裯父昭公死外故喪勞宋父定公代立故以驕○裯直畱外父音甫喪息浪反】鸜鵒鸜鵒往歌來哭【林重呼鸜鵒傷之之甚杜昭公生出歌死還哭】童謠有是今鸜鵒來巢其將及乎【杜將及禍也】○秋書再雩旱甚也【杜傳言再雩以旱甚故非過時旱祭也】○初季公鳥娶妻於齊鮑文子生申【杜公鳥季公亥之兄平子庶叔父林申公鳥之子鮑女所生也】公鳥死季公亥與公思展與公鳥之臣申夜姑相其室【杜公亥卽公若也展季氏族相治也○夜本或作射音夜又音亦相息亮反】及季姒與饔人檀通【杜季姒公鳥妻鮑文子女饔人食官○檀直丹反人名也】而懼【林懼公若公思展申夜姑討之】乃使其妾抶已【林抶朴也○抶勅乙反】以示秦遄之妻【秦遄魯大夫妻公鳥妹秦姬也○遄市專反】曰公若欲使余【林言公若欲使我以非禮】余不可而抶余又訴於公甫【杜公甫平子弟】曰展與夜姑將要余【杜要劫我以非禮○要一遙反下同】秦姬以告公之【杜公之亦平子弟】公之與公甫告平子平子拘展於卞而執夜姑將殺之公若泣而哀之曰殺是是殺余也【杜公若哀夜姑無罪而泣下言若殺夜姑與殺我無異蓋公若與夜姑共相公鳥之室故欲當其罪】將爲之請平子使豎勿內【林豎小臣也季平子不欲面拒公若戒小豎勿內公若之謁爲於僞反】日中不得請有司逆命【執夜姑之有司欲迎受殺生之命】公之使速殺之故公若怨平子季郈之雞鬭【季平子郈昭伯二家相近故雞鬭郈音後】季氏介其雞【搗芥子播其羽也或曰以膠沙播之爲介雞】郈子爲之金距平子怒【杜怒其不下已】益宮於郈氏【杜侵郈氏室以自益】且讓之【杜讓責也】故郈昭伯亦怨平子臧昭伯之從弟防【昭伯臧爲子○從才用反後從者皆同】爲讒於臧氏而逃於季氏臧氏執旃平子怒拘臧氏老【林事見此年冬十二月傳防之也】將禘於襄公萬者二人其眾萬於季氏【杜禘祭也萬舞也於禮公當三十六人林孔子謂季氏八佾舞於庭恐亦指此事】臧孫曰此之謂不能庸先君之廟【不能用禮也蓋襄公別立廟】大夫遂怨平子公若獻弓於公爲【杜公爲昭公子務人】且與之出射於外而謀去季氏公爲告公果公賁【果賁皆公爲弟○賁音奔又扶云反】公果公賁使侍人僚柤告公公寢將以戈擊之【林昭公佯怒將以戈擊僚柤祖側加反】乃走公曰執之亦無命也【杜獨言執之無勅命】懼而不出數月不見公不怒又使言【林果賁又使僚柤如前言之○見賢徧反】公執戈以懼之乃走又使言公曰非小人之所及也【杜謂僚柤爲小人】公果自言【林公果知公意順乃自進言】公以告臧孫臧孫以難【杜言難逐○難如字】告郈孫郈孫以可勸【林郈昭伯以季氏爲可逐勸昭公逐季氏○郈孫以可絕句】告子家懿伯【杜子家羈莊公之孫】懿伯曰讒人以君徼幸事若不克君受其名【杜受惡名】不可爲也捨民數世以求克事不可必也且政在焉其難圖也【林言魯君失其民心已數世矣今以此求勝事不可必其勝負且魯國之政在季氏難爲國度也○捨音捨】公退之【杜退使去】辭曰臣與聞命矣言若泄臣不獲死乃館於公【杜恐受泄命之罪故畱公宮以自明○與音預】叔孫昭子如闞【闞魯邑○闞口暫反】公居於長府【杜官府名】九月戊戌伐季氏殺公之於門遂入之平子登臺而請曰君不察臣之罪使有司討臣以干戈【杜言魯君不察臣罪之有無遽使以兵見討】臣請待於沂上以察罪弗許【杜魯城南自有沂水平子欲出城待罪也大沂水出蓋縣南至下邳入泗】請囚於費弗許請以五乘亡弗許子家子曰君其許之政自之出久矣隱民多取食焉【杜隱約窮困○乘繩證反】爲之徒者眾矣日入慝作弗可知也【杜慝姦惡也日防姦人將起叛君助季氏不可知】眾怒不可蓄也【林季氏之眾皆懷怒君之心不可使之蓄聚】蓄而弗治將薀【杜薀積也林將蓄積而生變○薀紆粉反】薀蓄民將生心【林積其所聚之怒則民將生異心】生心同求將合【林與季氏同求叛君者將合其謀】君必悔之弗聴郈孫曰必殺之【林言必殺季平子】公使郈孫逆孟懿子【杜懿子仲孫何忌】叔孫氏之司馬鬷戾言於其眾曰若之何莫對【眾疑所助】又曰我家臣也不敢知國凡有季氏與無於我孰利【林言我輩乃私家之臣不敢知國家之利害凡魯國之有季氏與魯國之無季氏二者於叔孫氏孰利】皆曰無季氏是無叔孫氏也【林言二家同功一體若無季氏唇亡齒寒是無叔孫氏也】鬷戾曰然則救諸帥徒以往陷西北隅以入【杜陷公圍也】公徒釋甲執冰而踞【杜言無戰心也冰櫝丸蓋或云櫝丸是箭筩其蓋可以取飲】遂逐之【逐公徒】孟氏使登西北隅以望季氏見叔孫氏之旌以告【林孟懿子亦疑所助使登髙望季氏觀勝負見叔孫氏之旌旗已往季氏候望之人以告孟孫】孟氏執郈昭伯殺之於南門之西【林昭伯時往迎孟懿子故就執之】遂伐公徒子家子曰諸臣僞劫君者而負罪以出君止【林諸臣謂公若等僞若劫昭公以伐季氏者負罪出奔使若非公本意若自可止不出】意如之事君也不敢不攺【杜意如季平子名】公曰余不忍也與臧孫如墓謀【杜辭先君且謀所奔】遂行己亥公孫於齊次於陽州齊侯將唁公於平陰公先至於野井齊侯曰寡人之罪也使有司待於平陰爲近故也【林弔失國曰唁平陰齊地杜齊侯自咎本不勅有司逺詣陽州而欲近防於平陰故令魯侯過境先至野井逺見迎逆自咎以謝公○爲於僞反】書曰公孫於齊次於陽州齊侯唁公於野井禮也【林得下人之禮】將求於人則先下之禮之善物也【杜物事也謂先往至野井】齊侯曰自莒疆以西請致千社【杜二十五家爲社千社二萬五千家欲以給公】以待君命【杜待君伐季氏之命】寡人將帥敝賦以從執事惟命是聴君之憂寡人之憂也公喜子家子曰天祿不再天若祚君不過周公以魯足矣失魯而以千社爲臣誰與之立【林言天之福祿不可再得天若報君以祿不能過於胙周公周公止封於魯則以魯封君足矣今失魯國而以二萬五千家之封爲齊之臣則從亾者皆將棄公而去誰與之共立哉】且齊君無信不如早之晉弗從臧昭伯率從者將盟載書曰戮力壹心好惡同之信罪之有無【信明也處者有罪從者無罪】繾綣從公無通外內【杜繾綣不離散林外言不入內言不出無得交通○繾音遣綣起阮反】以公命示子家子子家子曰如此吾不可以盟羈也不佞不能與二三子同心【林羈子家子名二三子謂從亡者言不能與之同其好惡】而以爲皆有罪【從者陷君畱者逐君皆有罪也】或欲通內外【林或欲通外內之言彼此解說】且欲去君【杜去君僞負罪出奔不必繾綣從公】二三子好亡而惡定焉可同也【林諸從亡者好出奔而惡歸國安可同其好惡○好呼報反惡烏路反焉於防反】陷君於難罪孰大焉通外內而去君君將速入弗通何爲而何守焉乃不與盟【林通外內之言而僞負罪以去君將速歸其國不通外內果欲何爲何必守公而後爲忠○難乃旦反與音預】昭子自闞歸見平子平子稽顙曰子若我何【林言叔孫何以爲我謀】昭子曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也【林言叔孫苟能使我得攺心以事君是我已死而得生枯骨而復肉也○稽音啟】昭子從公於齊與公言【林以平子悔過之意與昭公言】子家子命適公館者執之【林恐從者知叔孫謀故命執適公館者】公與昭子言於幄內曰將安眾而納公【杜昭子請歸安眾】公徒將殺昭子伏諸道【林伏兵於道】左師展告公【杜展魯大夫】公使昭子自鑄歸【杜辟伏兵】平子有異志【不欲復納公】冬十月辛酉昭子齊於其寢使祝宗祈死戊辰卒【杜恥爲平子所欺因祈而自殺○齊側皆反】左師展將以公乘馬而歸公徒執之【林乘騎也欲與昭公騎馬輕歸○乘如字】○壬申尹文公涉於鞏焚東訾弗克【杜文公子朝黨於鞏縣涉洛水也東訾敬王邑林焚以火攻也】○十一月宋元公將爲公故如晉【杜請納公○爲於僞反】夢太子欒卽位於廟已與平公服而相之【杜太子欒元公太子也已元公也平公元公父也元公夢太子欒卽位於宋廟已與平公朝服而輔相之○相息亮反】旦召六卿公曰寡人不佞不能事父兄【杜父兄謂華向】以爲二三子憂寡人之罪也若以羣子之靈獲保首領以歿惟是楄柎所以借幹者【楄柎棺中笭牀也幹骸骨也○楄蒲田反柎步口反又音附】請無及先君【欲自貶揖】仲幾對曰君若以社稷之故私降暱宴羣臣弗敢知【林仲幾宋大夫杜暱近也降暱宴謂揖親近聲樂飲食之事】若夫宋國之法死生之度【林送死事生之法度】先君有命矣羣臣以死守之弗敢失隊臣之失職常刑不赦臣不忍其死【林臣不忍曠禮廢法自速死罪○隊直類反】君命祗辱【杜言君命必不行祗適也○祗音支】宋公遂行己亥卒於曲棘【爲明年梁丘據語起本】○十二月庚辰齊侯圍鄆【欲取以居公不書圍鄆人自服不成圍】○初臧昭伯如晉臧防竊其寶僂句【林臧防昭伯從弟杜僂句所出地名○僂力主反又力具反句居其反】以卜爲信與僣【林僣不信也以卜所爲誠信與不信之事】僣吉臧氏老將如晉問【問昭伯起居】防請往【杜代家老行】昭伯問家故盡對【故事也】及內子與母弟叔孫則不對【杜內子昭伯妻不對若有他故】再三問不對歸【林昭伯自晉歸】及郊防逆問又如初【言又不對】至次於外而察之皆無之【林昭伯懷疑不入其家乃次捨於外而察其有無皆無他故】執而戮之逸奔郈郈魴假使爲賈正焉【杜郈在東平無鹽縣東南魴假郈邑大夫賈正掌貨物使有常價若市吏○魴音房賈音嫁】計於季氏【杜送計簿於季氏】臧氏使五人以戈楯伏諸桐汝之閭【林戈刅也楯千也桐汝裏名蓋杖兵以伏於桐汝之裏門○楯食凖反又音允】防出逐之反奔執諸季氏中門之外平子怒曰何故以兵入吾門拘臧氏老季臧有惡【杜相怨惡】及昭伯從公平子立臧防【杜立以爲臧氏後】防曰僂句不余欺也【林僂句名言不信果驗傳言卜筮之驗善惡由人】○楚子使防射城州屈復茄人焉【還復茄人於州曲○屈居勿反又其勿反茄音加】城丘皇遷訾人焉【移訾人於丘皇】使熊相禖郭巢季然郭捲【杜使二大夫爲巢捲築郭也捲城在南陽葉縣南○相息亮反褀音梅捲音權或眷勉反】子大叔聞之曰楚王將死矣使民不安其土民必憂憂將及王弗能久矣【爲明年楚子居卒傳】

左傳杜林合注卷四十一

欽定四庫全書

左傳杜林合注卷四十二明

王道焜

趙如源同編

昭公九

經【乙酉】二十有六年春王正月塟宋元公【三月而葬速】○三月公至自齊居於鄆○夏公圍成【杜成孟氏邑不書齊師帥賤眾少重在公】○秋公防齊侯莒子邾子杞伯盟於鄟陵【杜鄟陵地闕林此參盟也參盟自齊桓以來未之有也於是再見其再見何晉不復主盟矣十六年齊徐莒郯嘗盟於蒲隧十九年宋邾郳徐嘗盟於虫則諸侯有不待伯主而自盟防者矣於是書以晉之不復主盟也晉不復主盟而後齊専盟矣○鄟音專】公至自防居於鄆【無傳】○九月庚申楚子居卒【杜未同盟而赴以名林平王卒子昭王軫立】○冬十月天王入於成周【杜傳言王入在子朝奔後經在前者子朝來告晚林言始得京師也昔者惠王出入皆不書襄王𨿽書出猶不書入也於是悼王自皇敬王自狄泉則曷爲皆書入幸之也王室亂矣入無足諱焉爾於成周猶未得王都也】尹氏召伯毛伯以王子朝奔楚【杜召伯當言召氏經誤也尹召族奔非一人故言氏書奔在王入下者王入乃告諸侯林尹氏獨欲立子朝耳以二卿序尹氏之下則從之者而已】

傳二十六年春王正月庚申齊侯取鄆【前年已取鄆至是乃發傳者爲公處鄆起】○葬宋元公如先君禮也【善宋人違命以合禮】○三月公至自齊處於鄆言魯地也【入魯竟故書至猶在外故書地】夏齊侯將納公命無受魯貨申丰從女賈【丰賈二人皆季氏家臣○女音汝】以幣錦二兩【杜二丈爲一端二端爲一兩所謂匹也二兩二匹】防一如瑱【杜瑱充耳防捲也急捲使如充耳易懷藏○防直轉反瑱他殿反】適齊師謂子猶之人髙齮【杜齮子猶家臣子猶梁丘據○齮魚綺反】能貨子猶爲髙氏後粟五千庾【杜言若能爲我行貨於子猶當爲請使得爲髙氏後又當致粟五千庾庾十六斗凡八千斛】髙齮以錦示子猶子猶欲之齮曰魯人買之百兩一布以道之不通先入幣財【杜言魯人買此甚多布陳之以百兩爲數林財猶材也言以此二兩爲先幣蓋許賂子猶以百兩】子猶受之言於齊侯曰羣臣不盡力於魯君者非不能事君也【杜欲行其說故先示欲盡力納魯君】然據有異焉【杜異猶怪也】宋元公爲魯君如晉卒於曲棘【林在前年○爲於僞反】叔孫昭子求納其君無疾而死【林亦在前年】不知天之棄魯邪抑魯君有罪於鬼神故及此也君若待於曲棘使羣臣從魯君以卜焉【杜卜知可伐否】若可師有濟也君而繼之玆無敵矣若其無成君無辱焉齊侯從之使公子鉏帥師從公【杜鉏齊大夫林使從魯公伐魯】成大夫公孫朝謂平子曰有都以衛國也請我受師【林成孟氏邑言國之有都邑將以爲國之屏衛也請以成邑禦齊師】許之請納質【杜恐見疑○質音致】弗許曰信女足矣告於齊師曰孟氏魯之敝室也【杜敝壊也○女音汝】用成已甚弗能忍也【林用成之力雕敝已甚不能復堪受】請息肩於齊【杜公孫朝詐齊師言欲降使來取成】齊師圍成成人伐齊師之飲馬於淄者曰將以厭眾【杜以厭眾心不欲使知已降也淄水出泰山梁父縣西北入汶○飲於鴆反厭於冉反又於葉反】魯成備而後告【林待魯人守備旣成而後告齊師】曰不勝眾【林言眾不欲降已不能勝○勝音升又始證反】師及齊師戰於炊鼻【杜季氏師距公非公命則不書炊鼻魯地○炊昌垂反】齊子淵捷從泄聲子【林聲子魯大夫齊子淵捷逐之○泄息列反】射之中楯瓦【瓦楯脊○射食亦反下同中丁仲反下同楯常允反又音允】繇朐汰輈七入者三寸【杜入楯瓦也朐車軛輈車轅繇過也汰矢激矢鏃也○繇音由朐其俱反汰他達反匕必履反】聲子射其馬斬鞅殪攺駕人以爲鬷戾也而助之【林在腹曰鞅聲子射淵捷之馬斬其系腹之鞅馬死淵捷攺駕他馬魯人不識淵捷誤以爲鬷戾而助之杜人魯人也鬷戾叔孫氏司馬】子車曰齊人也【子車卽淵捷】將擊子車【林魯人之先助淵捷者知其誤將擊之】子車射之殪其禦曰又之【又欲使射餘人】子車曰眾可懼也而不可怒也【林言眾人之眾可以射恐之而不可屢射激之使怒】子囊帶從野泄叱之【囊帶齊大夫野泄卽聲子】泄曰軍無私怒報乃私也將亢子【杜欲以公戰禦之不欲私報其叱】又叱之【杜子囊復叱之】亦叱之【野泄亦叱也言齊無戰心但相叱】冉豎射陳武子中手【林冉豎季氏臣陳武子卽陳子疆】失弓而罵【杜武子罵】以告平子曰有君子白皙鬒須眉甚口【林甚有口辧○鬒之恐反黑也】平子曰必子彊也毋乃亢諸【杜子彊武子字林言無乃亢禦之以致其怒】對曰謂之君子何敢亢之【杜僞言不敢違季氏】林雍羞爲顏鳴右下【林皆魚人羞爲右故下車戰】何忌取其耳【何忌齊大夫不欲殺雍但截其耳以辱之】顏鳴去之【杜其右見獲懼而去之】子之禦曰視下顧【復欲使子擊其足】子刜林雍防其足鑋而乘於他車以歸【鑋一足行○刜芳弗反說文云撃也又父勿反防丁管反鑋遣政反又音磬】顏鳴三入齊師呼曰林雍乘【林呼林雍共載杜言魯人皆致力於季氏不以私怨而相棄○乘繩證反】○四月單子如晉告急五月戊午劉人敗王城之師於屍氏【杜劉人劉蚠之屬王城子朝之徒屍氏在鞏縣西南偃師城】戊辰王城人劉人戰於施谷劉師敗績【施谷周地】○秋盟於鄟陵謀納公也【杜齊侯謀】○七月己巳劉子以王出【杜師敗懼而出】庚午次於渠【渠周地】王城人焚劉【杜燒劉子邑】丙子王宿於禇氏【杜洛陽縣南有禇氏亭○禇張呂反】丁丑王次於萑谷庚辰王入於胥靡辛巳王次於滑【杜萑谷胥靡滑皆周地胥靡滑本鄭邑○萑音丸】晉知躒趙鞅帥師納王使女寛守闕塞【女寛晉大夫闕塞洛陽西南伊闕口也守之備子朝○知音智躒音歷女音汝塞索代反】○九月楚平王卒令尹子常欲立子西【杜子西平王之長庶】曰大子壬弱其母非適也【杜壬昭王也○適丁歷反】王子建實聘之【林本王子建所聘而平王奪之也】子西長而好善立長則順建善則治王順國治可不務乎子西怒曰是亂國而惡君王也【林廢嫡立庶是亂楚國之政言王子建聘之是彰平王之惡○長丁文反好呼報反】國有外援不可凟也【杜外援秦也凟慢也】王有適嗣不可亂也敗親速讐【杜不立壬秦將來討是速讐也】亂嗣不祥我受其名【杜受惡名】賂我以天下吾滋不從也【杜滋益也】楚國何爲必殺令尹令尹懼乃立昭王○冬十月丙申王起師於滑【杜起發也】辛丑在郊【郊子朝邑】遂次於屍十一月辛酉晉師克鞏【杜知躒趙鞅之師】召伯盈逐王子朝【伯盈本黨子朝晉師克鞏知子朝不成更逐之而逆敬王】玉子朝及召氏之族毛伯得尹氏固南宮嚚奉周之典籍以奔楚【召尹二族皆奔故稱氏重見尹固名者爲後還見殺】陰忌奔莒以叛【陰忌子朝黨莒周邑】召伯逆王於屍及劉子單子盟【召伯新還故盟】遂軍圉澤次於隄上【杜圉澤隄上皆周地○隄音低或音啼】癸酉王入於成周【成周今洛陽】甲戌盟於襄宮【襄王之廟】晉師使成公般戍周而還【杜般晉大夫○般音班】十二月癸未王入於莊宮【莊宮在王城】王子朝使告於諸侯曰昔武王克殷成王靖四方康王息民並建母弟以藩屏周亦曰吾無専享文武之功【杜不敢専故建母弟】且爲後人之迷敗傾覆而溺入於難則振救之至於夷王王愆於厥身【杜夷王厲王父也愆惡疾也○覆芳服反難乃旦反】諸侯莫不並走其望以祈王身【林諸侯莫不徧走禱祀羣望之神以祈王疾之瘳】至於厲王王心戾虐萬民弗忍居王於彘【杜不忍害王也厲王之末周人流王於彘○彘直例反】諸侯釋位以間王政【杜間猶與也去其位與治王之政事林周召二公與治王之政事號曰共和○間間厠之間】宣王有志而後效官【林宣王厲王子彘之亂宣王尙少召公虎取而長之有志言長而有立志也效授也二公乃共立之而授其官政於王】至於幽王天不弔周王昏不若用愆厥位【杜幽王宣王子若順也愆失也】攜王姦命諸侯替之而建王嗣用遷郟鄏【杜攜王幽王少子伯服也王嗣宜臼也幽王后申姜生太子宜臼王幸褒姒生伯服欲立之而殺大子大子奔申申伯與鄫及西戎伐周戰於戲幽王死諸侯廢伯服而立宜臼是爲平王東遷郟鄏○攜戶圭反姦音幹下同】則是兄弟之能用力於王室也至於惠王天不靖周生頽禍心施於叔帶惠襄辟難越去王都【杜惠王平王六世孫頽惠王庶叔也莊十九年作亂恵王適鄭襄王恵王子叔帶襄王弟僖二十四年叔帶作難襄王處汜○頽徒回反施以防反難乃旦反】則有晉鄭咸黜不端【杜黜去也晉文殺叔帶鄭厲殺子頽爲王室去不端直之人】以綏定王家則是兄弟之能率先王之命也在定王六年秦人降妖【杜定王襄王孫定王六年魯宣八年林衣服歌謠艸木之怪謂之妖此蓋妖言降秦也】曰周其有頿王【林頿口上須也言周當有王生而有頿○頿子斯反】亦克能修其職諸侯服享二世共職【杜二世謂靈景○共音恭】王室其有間王位諸侯不圖而受其亂災【杜間王位謂子朝也今子朝以爲王猛受亂災謂楚也今子朝以爲晉○間間厠之間下同】至於靈王生而有頿【靈王定王孫】王甚神聖無惡於諸侯靈王景王克終其世【景王靈王子】今王室亂單旗劉狄剝亂天下壹行不若【杜單旗穆公也劉狄劉蚠也壹専也林専一行此不順之事】謂先王何常之有【言先王無常法】惟餘心所命【林惟我心所欲則命以爲君】其誰敢討之帥羣不弔之人【弔至也○弔如字舊丁歷反】以行亂於王室侵欲無厭規求無度貫凟鬼神【杜貫習也凟易也○厭於鹽反貫古患反】慢棄刑法倍姦齊盟傲狠威儀矯誣先王【林傲惰狼戾以爲一身之威儀矯詐誣罔以干先王之命令○倍音佩】晉爲不道是攝是贊【杜攝持也贊佐也先王謂景王】思肆其防極【杜肆放也】玆不谷震蕩播越竄在荊蠻【杜玆此也此不谷於朝自謂】未有攸底【杜底至也攸所也○底音防】若我一二兄弟甥舅奬順天法無助狡猾以從先王之命毋速天罰赦圖不谷【赦其憂而圖其難○毋音無】則所願也敢盡布其腹心及先王之經而諸侯實深圖之【林而汝也】昔先王之命曰王后無適則擇立長年鈞以徳徳鈞以卜【杜言王后若無嫡子則擇庶子之長者而立之年同則論其徳之厚薄徳同則論其卜之吉凶林此所謂先王之經○適丁歷反】王不立愛公卿無私古之制也穆後及太子壽早夭卽世【在十五年】單劉贊私立少【林單子劉子贊助景王私意而立少子】以間先王【間錯先王之制】亦惟伯仲叔季圖之【伯仲叔季總謂諸侯】閔馬父聞子朝之辭曰文辭以行禮也子朝幹景之命逺晉之大以専其志無禮甚矣文辭何爲【林閔馬父魯大夫杜傳終王室亂○逺於萬反】○齊有彗星【杜出齊之分野不書魯不見○彗似嵗反又息遂反】齊侯使禳之【祭以禳除之】晏子曰無益也祗取誣焉【杜誣欺也】天道不諂【謟疑也】不貳其命【林禍福明白不可攜貳】若之何禳之且天之有彗也以除穢也【林星象似箒故有除穢之象】君無穢徳又何禳焉若徳之穢禳之何損【林𨿽使祭禳何損於禍】詩曰惟此文王小心翼翼昭事上帝聿懷多福厥徳不回以受方國【杜詩大雅翼翼共也聿惟也回違也言文王徳不違天人故四方之國歸往之】君無違徳方國將至何患於彗詩曰我無所監夏后及商用亂之故民卒流亡【杜逸詩也言追監夏商之亡皆以亂故】若徳回亂民將流亡祝史之爲無能補也公說乃止齊侯與晏子坐於路寢【林路寢齊君之正寢也○說音悅】公嘆曰美哉室其誰有此乎【杜景公自知徳不能久有國故嘆也】晏子曰敢問何謂也公曰吾以爲在徳對曰如君之言其陳氏乎【林必陳氏代齊而有之也】陳氏𨿽無大徳而有施於民豆區釡鐘之數【林四升爲豆四豆爲區四區爲釡釡十爲鐘此公量也若陳氏私量五升爲豆四豆爲區四區爲釡鐘乃大矣詳見二年傳注○施式防反下同區烏侯反】其取之公也薄【謂以公量收】其施之民也厚【謂以私量貸○施如字又始防反】公厚斂焉陳氏厚施焉民歸之矣詩曰𨿽無徳與女式歌且舞【杜詩小雅義取𨿽無大徳要有喜說之心欲歌舞之式用也○斂力驗反女音汝】陳氏之施民歌舞之矣後世若少惰陳氏而不亡則國其國也已【林後世子孫若少怠惰不自彊於徳政陳氏而不先亡則齊國必爲陳氏之所有】公曰善哉是可若何對曰惟禮可以己之在禮家施不及國民不遷農不移工賈不變士不濫官不滔大夫不收公利【林大夫之家所施恩澤不得及於國人四民不得遷攺其業農主稼穡工治器用賈主貿遷各守常業爲士者不濫失其職爲官者不滔慢其事大夫不得作福以取人心○賈音古滔吐刀反】公曰善哉我不能矣吾今而後知禮之可以爲國也對曰禮之可以爲國也久矣與天地並【有天地則禮義興】君令臣共父慈子孝兄愛弟敬夫和妻柔姑慈婦聴禮也君令而不違臣共而不貳父慈而教子孝而箴【杜箴諫也○共音恭】兄愛而友弟敬而順夫和而義妻柔而正姑慈而從【杜從不自專】婦聴而婉【杜婉順也】禮之善物也公曰善哉寡人今而後聞此禮之上也【林恨不早知此禮之可尊尙也】對曰先王所稟於天地以爲其民也是以先王上之【杜稟受也林爲治也】經【丙戌】二十有七年春公如齊【自鄆行】公至自齊居於鄆○夏四月吳弒其君僚【杜僚亟戰民罷又伐楚喪故光乘間而動稱國以弒罪在僚林僚弒公子光立是爲闔廬】○楚殺其大夫郤宛【杜無極楚之讒人宛所聞知而信近之以取敗亡故書名罪宛○郤去逆反宛於阮反又於元反】○秋晉士鞅宋樂祁犂衛北宮喜曹人邾人滕人防於扈【林外大夫自爲防】○冬十月曹伯午卒【杜無傳未同盟而赴以名林悼公卒弟聲公野立】○邾快來奔【杜無傳快邾命卿也故書】○公如齊【自鄆行】公至自齊居於鄆【無傳】

傳二十七年春公如齊公至自齊處於鄆【林前年齊取鄆以居也】言在外也【杜在外邑故書地】○吳子欲因楚喪而伐之【前年楚平王卒】使公子掩余公子燭庸帥師圍潛【杜二子皆王僚母弟潛楚邑在廬江六縣西南】使延州來季子聘於上國【杜季子本封延陵後復封州來故曰延州來林上國卽中國吳居水鄕故以中國爲上國】遂聘於晉以觀諸侯【杜觀彊弱】楚莠尹然工尹麋帥師救潛【杜二尹楚官然麋其名○麋九倫反】左司馬沈尹戌帥都君子與王馬之屬以濟師【杜都君子在都邑之士有復除者王馬之屬王之養馬官屬校人也濟益也○戌音卹】與吳師遇於窮令尹子常以舟師及沙汭而還【沙水名○汭如銳反】左尹郤宛工尹壽帥師至於潛吳師不能退【林遇窮之師當吳之前至潛之師要吳之後楚師彊盛故吳不得退去】吳公子光曰此時也弗可失也【杜欲因其師徒在外國不堪役以弒王】告鱄設諸【林鱄設諸二十年伍員所見勇士○鱄音専】曰上國有言曰不索何獲我王嗣也吾欲求之【林光吳王諸樊子故曰王嗣蓋壽夢生四子諸樊也余祭也夷昩也季札也而季札賢諸樊余祭不以國與子而與弟凡爲季子也季子不受則國宜及諸樊之子僚夷昩之子也越光而代札故光自言王嗣而欲求之】事若克季子𨿽至不吾廢也【杜至謂聘還】鱄設諸曰王可弒也母老子弱是無若我何【猶言我無若是何欲以老弱托光】光曰我爾身也【杜言我身猶爾身林言事汝母當如我母待汝子當如我子也】夏四月光伏甲於堀室而享王【堀地爲室○堀苦忽反】王使甲坐於道及其門【杜坐道邊至光門】門階戶席皆王親也夾之以鈹羞者獻體攺服於門外【林直門者直階者主戶者主席者皆王僚親密之人又夾之以劍言守衛嚴密羞進食也獻體解衣也進食者必解衣易服於門外防姦細也○鈹普皮反劍也】執羞者坐行而入【杜坐行膝行也】執鈹者夾承之【林執劍者二人夾承執羞者】及體以相授也【杜鈹及進羞者體以所食授王】光僞足疾入於堀室【杜恐難作王黨殺已素辟之】鱄設諸寘劍於魚中以進【杜全魚炙故可寘劍以進】抽劍刺王鈹交於胸【杜交鱄諸胸】遂弒王闔廬以其子爲卿【杜闔廬光也以鱄諸子爲卿】季子至曰苟先君無廢祀民人無廢主社稷有奉國家無傾乃吾君也吾誰敢怨哀死事生以待天命【林哀王僚之死喪事闔廬之生存以待天命之自定】非我生亂立者從之先人之道也【吳自諸樊以下兄弟相傳而不立適是亂由先人起也季子自知力不能討光故云爾】復命哭墓【杜復使命於僚墓】復位而待【杜復本位待光命】吳公子掩余奔徐公子燭庸奔鐘吾【鐘吾小國】楚師聞吳亂而還【言聞吳亂明郤宛不取賂而還】○郤宛直而和國人說之【林郤宛楚左尹以直事君以和接類○說音悅】鄢將師爲右領【杜右領官名○鄢於晚反又烏戶反】與費無極比而惡之【杜惡郤宛○費扶味反比毗志反惡烏路反】令尹子常賄而信讒無極譖郤宛焉謂子常曰子惡欲飲子酒【杜子惡郤宛林言郤宛欲爲子常設宴○飲於鴆反】又謂子惡令尹欲飲酒於子氏【林言令尹欲飲酒於子家】子惡曰我賤人也不足以辱令尹令尹將必來辱爲惠已甚吾無以酬之若何【杜酬報獻】無極曰令尹好甲兵子出之吾擇焉【林出其家所有之甲兵爲選擇取其佳者以進子常○好呼報反】取五甲五兵曰寘諸門令尹至必觀之而從以酬之【林此以上四句皆無極辭】及享日帷諸門左【林張帷陳甲兵其中】無極謂令尹曰吾幾禍子子惡將爲子不利甲在門矣子必無往且此役也【此春救潛之役】吳可以得志子惡取賂焉而還又誤羣帥使退其師曰乘亂不祥【林此曰字舉郤宛當時之辭○帥所類反】吳乘我喪【林此以下皆無極之辭】我乘其亂不亦可乎令尹使視郤氏則有甲焉不往召鄢將師而告之【杜告子惡門有甲兵將害己】將師退遂令攻郤氏且之【杜燒也○如悅反】子惡聞之遂自殺也國人弗【林國人知其寃不肯燒其家】令曰不郤氏與之同罪或取一編菅焉或取一秉稈焉【杜編菅苫也秉把也稈槀也○菅古顏反稈古但反木莖也】國人投之【杜國人投而棄之】遂弗也令尹炮之【炮燔郤宛○炮步交反】盡滅郤氏之族黨殺陽令終與其弟完及佗【杜令終陽匄子○佗從河反】與晉陳及其子弟【杜晉陳楚大夫皆郤氏之黨】晉陳之族呼於國曰鄢氏費氏【林鄢將師費無極】自以爲王専禍楚國弱寡王室防王與令尹以自利也【言蒙欺也】令尹盡信之矣國將如何令尹病之【爲下殺無極張本】○秋防於扈令戍周且謀納公也宋衛皆利納公【林宋衛二國與昭公相好皆以納公爲利】固請之範獻子取貨於季孫謂司城子梁與北宮貞子【林範獻子卽士鞅杜子梁宋樂祁也貞子衛北宮喜】曰季孫未知其罪而君伐之請囚請亡於是乎不獲【林謂請囚於費請以五乘亡魯昭公皆不許】君又弗克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執冰以遊【林復猶安也言其旣危復安天意實救助之休息公徒之忿怒而開導叔孫氏之心志苟不如此豈有以師致伐於人而其眾乃自解甲執箭筩敖遊之理○說他活反】叔孫氏懼禍之濫而自同於季氏天之道也魯君守齊三年而無成季氏甚得其民淮夷與之【杜淮夷魯東夷】有十年之備有齊楚之援【杜公𨿽在齊言齊不致力】有天之贊【林謂天救之】有民之助【林謂甚得其民】有堅守之心【林謂有十年之備】有列國之權【林謂有齊楚之援】而弗敢宣也【林堅守臣節不敢宣用】事君如在國【書公行告公至是也】故鞅以爲難二子皆圖國者也而欲納魯君鞅之願也請從二子以圍魯無成死之【林示不徒還以恐二子】二子懼皆辭乃辭小國而以難復【杜以難納白晉君】○孟懿子陽貨伐鄆【陽貨季氏家臣伐鄆欲奪公】鄆人將戰子家子曰天命不慆久矣【杜慆疑也言棄君不疑】使君亡者必此眾也【言君據鄆眾以與魯戰必敗亡】天旣禍之而自福也不亦難乎猶有鬼神此必敗也嗚呼爲無望也夫其死於此乎公使子家子如晉公徒敗於且知【杜且知近鄆地也○夫音扶且子余反】○楚郤宛之難國言未已進胙者莫不謗令尹【杜進胙國中祭祀也謗詛也○難乃旦反】沈尹戌言於子常曰夫左尹與中廏尹莫知其罪而子殺之以興謗讟至於今不已【杜左尹郤宛也中廏尹陽令終】戌也惑之仁者殺人以掩謗猶弗爲也今吾子殺人以興謗而弗圖不亦異乎【林仁者之人假使殺人可以掩息謗議尙不肯爲此殺人利己之事今子常殺人以起謗議而不早自圖謀不亦異於仁者之所爲乎】夫無極楚之讒人也民莫不知去朝吳【在十五年】出蔡侯朱【在二十一年】喪大子建殺連尹奢【在二十年○喪息浪反】屏王之耳目使不聰明不然平王之溫惠共儉有過成莊無不及焉所以不獲諸侯邇無極也【杜邇近也】今又殺三不辜以興大謗【杜三不辜郤氏陽氏晉陳氏】幾及子矣子而不圖將焉用之夫鄢將師矯子之命以滅三族國之良也而不愆位【杜在位無愆過○幾音祈又音機焉於防反】吳新有君【杜光新立也】疆埸日駭楚國若有大事子其危哉【林眾情不附恐生他變此危道也】知者除讒以自安也今子愛讒以自危也甚矣其惑也子常曰是瓦之辠敢不良圖九月己未子常殺費無極與鄢將師盡滅其族以說於國謗言乃止【○知音智】○冬公如齊齊侯請饗之【杜設饗禮】子家子曰朝夕立於其朝又何饗焉其飲酒也乃飲酒使宰獻而請安【比公於大夫也禮君不敵臣晏大夫使宰爲主獻獻爵也請安齊侯請自安不在坐也】子仲之子曰重爲齊侯夫人曰請使重見【杜子仲魯公子憖也十二年謀逐季氏不能而奔齊今行飲酒禮而欲使重見從宴媟也○重直勇反又直恭反見賢徧反】子家子乃以君出【辟齊夫人】○十二月晉籍秦致諸侯之戍於周魯人辭以難【杜經所以不書戍周籍秦籍談子】經【丁亥】二十有八年春王三月葬曹悼公【無傳六月而葬緩】○公如晉次於幹侯【杜幹侯在魏郡斤丘縣晉竟內邑】○夏四月丙戌鄭伯寧卒【杜無傳未同盟而赴以名林定公卒獻公蠆立】○六月葬鄭定公【無傳三月而葬速】○秋七月癸巳滕子寧卒【杜無傳未同盟而赴以名林悼公卒頃公結立】○冬葬滕悼公【無傳】

傳二十八年春公如晉將如幹侯【齊侯卑公故適晉】子家子曰有求於人而卽其安人孰矜之其造於竟【杜欲使次於竟以待命○造七報反】弗聴使請逆於晉晉人曰天禍魯國君淹卹在外君亦不使一个辱在寡人【杜一个單使○个古賀反】而卽安於甥舅其亦使逆君【言自使齊逆君】使公復於竟而後逆之【杜逆著幹侯也言公不能用子家所以見辱】○晉祁勝與鄔臧通室【杜二子祁盈家臣也通室易妻○鄔於庶反】祁盈將執之【盈祁午之子】訪於司馬叔遊【叔遊司馬叔侯之子】叔遊曰鄭書有之惡直醜正實蕃有徒【杜鄭書古書名也言害正直者實多徒眾林醜亦惡也言世衰道微反以正直爲醜惡實蕃多其徒眾已上兩句此出鄭書○惡如字又烏路反】無道立矣子懼不免【杜言世亂讒勝】詩曰民之多辟無自立辟【杜詩大雅林辟法也言民多僻邪之行當同流合污無自立辟法以違於眾○多辟匹亦反立辟婢亦反】姑已若何【姑且也已止也】盈曰祁氏私有討國何有焉【杜言討家臣無與國事】遂執之祁勝賂荀躒荀躒爲之言於晉侯晉侯執祁盈【杜以其専戮○爲於僞反】祁盈之臣曰鈞將皆死【林鈞同也言三人同被執皆將戮死】憗使吾君聞勝與臧之死也以爲快【杜憗發語之音也吾君謂祁盈○憗魚覲反】乃殺之夏六月晉殺祁盈及楊食我【楊叔向邑食我叔向子伯石也○食音嗣】食我祁盈之黨也而助亂故殺之遂滅祁氏羊舌氏初叔向欲娶於申公巫臣氏【杜夏姬女也】其母欲娶其黨【林叔向之母欲爲叔向娶於母氏】叔向曰吾母多而庶鮮吾懲舅氏矣【杜言父多妾媵而庶子鮮少嫌母氏性不曠○鮮息淺反】其母曰子靈之妻殺三夫【杜子靈巫臣妻夏姬也三夫陳禦叔楚襄老及巫臣也時巫臣已死】一君【陳靈公】一子【夏徵舒】而亡一國【陳也】兩卿矣【孔寧儀行父】可無懲乎吾聞之甚美必有甚惡【林天地之理循環無窮故甚美者必有甚惡存乎其間】是鄭穆少妃姚子之子子貉之妺也【林是謂夏姬杜子貉鄭靈公夷○少詩照反貉亡白反】子貉早死無後而天鐘美於是【杜是夏姬也鐘聚也子貉死在宣四年】將必以是大有敗也昔有仍氏生女黰黑【杜有仍古諸侯也美發爲黰○黰之忍反稠髮也】而甚美光可以鑑【髮膚光色可以照人】名曰妻【以髮黑故】樂正後夔取之【夔舜典樂之君長○取如字又七住反】生伯封實有豕心貪惏無饜忿纇無期謂之封豕【杜纇戾也封大也林因其名伯封謂之封豕○惏力耽反饜於鹽反纇立對反】有窮后羿滅之【林羿有窮君名簒夏后者】夔是以不祀【林言夔因取有仍之美女生子以致滅亡絕其祭祀】且三代之亡共子之廢皆是物也【杜夏以妺喜殷以妲己周以褒姒三代所由亡也共子晉申生以驪姬廢○共音恭】女何以爲哉夫有尢物足以移人苟非徳義則必有禍【杜尢異也○女音汝】叔向懼不敢取平公彊使取之生伯石【林伯石卽陽食我○取七住反又如字彊其丈反】伯石始生子容之母走謁諸姑【子容母叔向嫂伯華妻也姑叔向母】曰長叔姒生男【社兄弟之妻相謂姒○長叔謂叔向也○長丁丈反】姑視之及堂聞其聲而還曰是豺狼之聲也狼子野心【林豺狼之子山野之心不可馴服】非是莫喪羊舌氏矣遂弗視【喪息浪反】○秋晉韓宣子卒【林卽韓起】魏獻子爲政【杜獻子魏舒】分祁氏之田以爲七縣【七縣鄔祁平陵梗陽塗水馬首盂也】分羊舌氏之田以爲三縣【銅鞮平陽楊氏】司馬彌牟爲鄔大夫【杜大原鄔縣】賈辛爲祁大夫【杜大原祁縣】司馬烏爲平陵大夫魏戊爲梗陽大夫【林戊魏舒庶子梗陽在大原晉陽縣南○戊音茂】知徐吾爲塗水大夫【林徐吾知盈孫塗水大原楡次縣○知音智】韓固爲馬首大夫【固韓起孫】孟丙爲盂大夫【杜大原盂縣】樂霄爲銅鞮大夫【杜上黨銅鞮縣】趙朝爲平陽大夫【杜朝趙勝曽孫平陽平陽縣】僚安爲楊氏大夫【杜平陽楊氏縣】謂賈辛司馬烏爲有力於王室【杜二十二年辛烏帥師納敬王】故舉之【杜舉以宰邑賞其勤王之功】謂知徐吾趙朝韓固魏戊餘子之不失職能守業者也【卿之庶子爲餘子】其四人者皆受縣而後見於魏子以賢舉也【杜四人司馬彌牟孟丙樂霄僚安也受縣而後見言采眾而舉不以私也○見賢徧反】魏子謂成鱄【杜鱄晉大夫○鱄音鄟又甫轉反又音附】吾與戊也縣人其以我爲黨乎對曰何也【林何可以爲黨也】戊之爲人也逺不防君近不偪同居利思義在約思純【林其在疏逺不敢防君其忠如此其在近密不偪同位其共如此其處財利則思合義無苟得之心也其處窮約則思純正無僣濫之心也】有守心而無淫行𨿽與之縣不亦可乎昔武王克商光有天下【林光大也以光大之徳奄有天下○行下孟反】其兄弟之國者十有五人姬姓之國者四十人【林之往也按武王兄弟封國者管蔡郕霍魯衛毛聃郜雍曹滕畢原丰邭凡十六人此言十五人紀載不同不必彊爲之說四十人亦約言之】皆舉親也夫舉無他惟善所在親疏一也詩曰惟此文王帝度其心莫其徳音其徳克明克明克類克長克君王此大國克順克比比於文王其徳靡悔旣受帝祉施於孫子【杜詩大雅美文王能王大國受天福施及子孫林帝上帝也言上帝實揆度文王之心凡事皆得其中莫安定貌言徳教之聲莫然淸淨其徳能如日月之明臨照物使皆得所不失其類能有長人之道能有君人之徳故能興王於此周之大國能使天下順從又能比方善事而用之天下之人長短相成能否相濟比方於文王之徳其徳皆合無有悔咎施猶廣也○惟此文王詩作惟此王季度待洛反莫亡白反又如字長丁丈反王此於況反施以防反】心能制義曰度徳正應和曰莫【按此以下覆解詩之九徳言文王之心能制合宜之義是以帝度其心其徳端正民皆應和是以莫其徳音】照臨四方曰明勤施無私曰類【杜施而無私物得其所無失類也○施式防反】教誨不倦曰長【教誨長人之道】賞慶刑威曰君【杜作威作福君之職也】慈和徧服曰順【杜惟順故天下徧服】擇善而從之曰比【杜比方善事使相從也】經緯天地曰文【杜經緯相錯故織成文】九徳不愆作事無悔【社九徳言人備徳皆無愆過則動無悔吝】故襲天祿子孫賴之【杜襲受也】主之舉也【杜大夫稱主】近文徳矣所及其逺哉【杜舉魏戊等勤施無私也其四人者擇善而從故曰近文徳所及逺也】賈辛將適其縣見於魏子魏子曰辛來昔叔向適鄭鬷蔑惡【林鬷蔑卽鄭然明言其貌醜惡○鬷於工反】欲觀叔向從使之收器者【杜從隨也隨使人應斂俎豆者】而往立於堂下一言而善叔向將飲酒聞之曰必鬷明也【杜素聞其賢故聞其言而知之】下執其手以上曰昔賈大夫惡【賈國之大夫惡亦丑也○上時掌反】娶妻而美三年不言不笑禦以如臯【杜爲妻禦之臯澤】射雉獲之其妻始笑而言賈大夫曰才之不可以已我不能射女遂不言不笑夫今子少不颺【林子謂鬷蔑顏貌少不顯○射食亦反女音汝下同夫音扶】子若無言吾幾失子矣言之不可以已也如是遂如故知今女有力於王室吾是以舉女【杜因賈辛有功而後舉之言人不可無能○幾音祈】行乎敬之哉毋墮乃力【杜墮損也○毋音無墮許規反】仲尼聞魏子之舉也以爲義曰近不失親【謂舉魏戊】逺不失舉【以賢舉】可謂義矣又聞其命賈辛也以爲忠【杜先賞王室之功故爲忠】詩曰永言配命自求多福忠也【杜詩大雅永長也言能長配天命致多福者惟忠】魏子之舉也義其命也忠其長有後於晉國乎○冬梗陽人有獄魏戊不能防【林魏戊爲梗陽大夫望輕故不敢防決其曲直○防丁亂反】以獄上【杜上魏子】其大宗賂以女樂【杜訟者之大宗】魏子將受之魏戊謂閻沒女寛【二人魏子之屬大夫】曰主以不賄聞於諸侯若受梗陽人賄莫甚焉吾子必諫皆許諾退朝待於庭【杜魏子朝君退而待於魏子之庭○聞如字又音問】饋入召之【杜召二大夫食】比置【林自始食至食盡○比必利反】三嘆旣食使坐【杜更命之令坐】魏子曰吾聞諸伯叔諺曰惟食忘憂吾子置食之間三嘆何也同辭而對曰或賜二小人酒不夕食【杜或他人也言饑甚】饋之始至恐其不足是以嘆【林恐不足以飽其所欲】中置【林至食及半】自咎曰豈將軍食之而有不足是以再嘆【魏子中軍帥故謂之將軍○食音嗣】及饋之畢願以小人之腹爲君子之心屬厭而已【杜屬足也言小人之腹飽猶知厭足君子之心亦宜然○屬之玉反厭於鹽反又於艷反】獻子辭梗陽人【林悟二大夫規辭不受其賂傳言魏氏所以興也】

左傳杜林合注卷四十二

欽定四庫全書

左傳杜林合注卷四十三明

王道焜

趙如源同編

昭公十

經【戊子】二十有九年春公至自幹侯居於鄆【以干侯至不得見晉侯故】齊侯使髙張來唁公【杜唁公至晉不見受髙張髙偃子】公如晉次於幹侯【復不見受往幹侯】○夏四月庚子叔詣卒【無傳】○秋七月○冬十月鄆潰【無傳民逃其上曰潰潰散叛公】

傳二十九年春公至自幹侯處於鄆齊侯使髙張來唁公稱主君【林大夫稱主君比魯公於大夫也】子家子曰齊卑君矣君祗辱焉【林言往事齊適取辱○只音支】公如幹侯【杜爲齊所卑故復適晉冀見卹】○三月己夘京師殺召伯盈【林二十六年逐子朝者○召王照反】尹氏固及原伯魯之子【杜皆子朝黨也稱伯魯子終不說學】尹固之復也【二十六年尹固與子朝俱奔楚而道還】有婦人遇之周郊尢之曰處則勸人爲禍行則數日而反是夫也其過三嵗乎【林言尹固處周則勸子朝爲禍亂出奔則數日而亟反是夫賤尹固之稱其能過三嵗而不亡乎】夏五月庚寅王子趙車入於鄻以叛陰不佞敗之【杜趙車子朝之餘也見王殺伯盈等故叛鄻周邑林陰不佞周大夫○鄻列免反】○平子每嵗賈馬【杜賈買也○賈音古】具從者之衣屨而歸之於幹侯公執歸馬者賣之【杜賣其馬○從才用反下同】乃不歸馬衛侯來獻其乘馬曰啟服【杜啟服馬名○乘如字又繩證反】塹而死【杜墮塹死也○塹士斬反】公將爲之櫝【杜爲作棺也○爲如字又丁僞反】子家子曰從者病矣請以食之【林請以作棺之費飲食從者○食音嗣】乃以幃裹之【禮曰敝幃不棄爲埋馬也】公賜公衍羔裘使獻龍輔於齊侯【龍輔玉名】遂入羔裘【林公衍遂以羔裘繼入爲獻】齊侯喜與之陽谷【杜陽谷齊邑】公衍公爲之生也其母偕出【林公衍公爲皆昭公子其初生時二母同出之產捨】公衍先生公爲之母曰相與偕出請相與偕告【杜畱公衍母使待己共白公】三日公爲生其母先以告公爲爲兄【林先告故公爲爲兄而公衍反爲弟】公私喜於陽谷而思於魯【林昭公私以得陽谷爲喜且追思失魯之禍】曰務人爲此禍也【杜務人公爲也始與公若謀逐季氏】且後生而爲兄其誣也久矣乃黜之而以公衍爲太子○秋龍見於絳郊【絳晉國都○見賢徧反下同】魏獻子問於蔡墨【杜蔡墨晉大史】曰吾聞之虫莫知於龍以其不生得也謂之知信乎對曰人實不知非龍實知【杜言龍無知乃人不知之耳○莫知音智下謂之知實知同】古者畜龍故國有豢龍氏有禦龍氏【杜豢禦養也】獻子曰是二氏者吾亦聞之而不知其故是何謂也對曰昔有飂叔安【杜飂古國也叔安其君名○飂力謬反】有裔子曰董父【裔逺也孫之後爲裔】實甚好龍能求其耆欲以飲食之龍多歸之乃擾畜龍【林擾順也乃順龍所欲而畜養之○好呼報反耆時志反飲於鴆反食音嗣下同】以服事帝舜帝賜之姓曰董氏曰豢龍【豢龍官名官有世功則以官氏】封諸鬷川鬷夷氏其後也【鬷水上夷皆董姓○鬷子工反】故帝舜氏世有畜龍及有夏孔甲擾於有帝【孔甲少康之後九世君也其徳能順於天】帝賜之乘龍河漢各二【林四龍爲一乘此言天帝賜孔甲以四龍河漢之龍各二杜合爲四○乘繩證反】各有雌雄孔甲不能食【林孔甲得龍而不能飲食之】而未獲豢龍氏有陶唐氏旣衰其後有劉累【林陶唐堯所治地劉累堯之子孫】學擾龍於豢龍氏以事孔甲能飲食之夏后嘉之賜氏曰禦龍【杜夏后孔甲】以更豕韋之後【更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄二十四年○更音庚】龍一雌死濳醢以食夏后【杜濳藏也藏以爲醢明龍不知】夏后饗之旣而使求之【杜求致龍也】懼而遷於魯縣【杜不能致龍故懼遷魯縣自貶退也魯縣今魯陽也】範氏其後也【杜晉範氏也】獻子曰今何故無之對曰失物物有其官官修其方【林好是物者必有其官守以主掌之居其官者必修其方法以終始之】朝夕思之一日失職則死及之【杜失職有罪】失官不食【杜不食祿】官宿其業【杜宿猶安也】其物乃至【杜設水官修則龍至】若泯棄之物乃坻伏【林若泯滅棄絕其官守則其物乃坁止伏匿○坻音防又丁禮反】郁湮不育【杜郁滯也湮塞也育生也】故有五行之官是謂五官實列受氏姓封爲上公【杜爵上公】祀爲貴神社稷五祀是尊是奉【杜五官之君長能修其業者死皆配食於五行之神爲王者所尊奉】木正曰句芒【正官長也取木生句曲而有芒角也其祀重焉○句古侯反下同】火正曰祝融【杜祝融明貌其祀犂焉】金正曰蓐收【杜秋物摧蓐而可收也其祀該焉○蓐音辱】水正曰防【水陰而幽防其祀修及熙焉】土正曰后土【土爲羣物主故稱後也其祀句龍焉在家則祀中霤在野則爲社】龍水物也水官棄矣故龍不生得【葉廢也】不然周易有之【言若不爾周易無緣有龍】在幹【幹下幹上干】之姤【巽下乾上姤乾初九變○姤古豆反】曰濳龍勿用【幹初九爻辭】其同人【離下乾上同人幹九二變】曰見龍在田【幹九二爻辭】其大有【乾下離上大有幹九五變】曰飛龍在天【幹九五爻辭】其夬【乾下兌上夬乾上九變○夬古快反】曰亢龍有悔【幹上九爻辭】其坤【坤下坤上坤乾六爻皆變】曰見羣龍無首吉【幹用九爻辭】坤之剝【坤下艮上剝坤上六變】曰龍戰於野【坤上六爻辭】若不朝夕見誰能物之【物謂上六卦所稱龍各不同也今說易者皆以龍諭陽气如史墨之言則爲皆是眞龍】獻子曰社稷五祀誰氏之五官也【問五官之長皆是誰】對曰少皥氏有四叔【少皥金天氏○少詩照反】曰重曰該曰修曰熙實能金木及水【能治其官○重直龍反該古咳反】使重爲句芒【木正】該爲蓐收【金正】修及熙爲防【二子相代爲水正】世不失職遂濟窮桑此其三祀也【窮桑少皥之號也四子能治其官使不失職濟成少皥之功死皆爲民所祀窮桑地在魯北】顓頊氏有子曰犂爲祝融【犂爲火正】共工氏有子曰句龍爲后土【共工在大皥後神農前以水名官者其子句龍能平水土故死而見祀○共音恭】此其二祀也后土爲社【方答社稷故明言爲社】稷田正也【掌播殖也】有烈山氏之子曰柱爲稷【烈山氏神農世諸侯】自夏以上祀之【祀柱】周棄亦爲稷【棄周之始祖能播百谷湯旣勝夏廢柱而以棄代之】自商以來祀之【傳言蔡墨之博物】○冬晉趙鞅荀寅帥師城汝濱【趙鞅趙武孫也荀寅中行荀吳之子汝濱晉所取陸渾地】遂賦晉國一鼔鐵以鑄刑鼎【令晉國各出功名共鼓石爲鐵計令一鼓而足因軍役而爲之故言遂】著範宣子所爲刑書焉仲尼曰晉其亡乎失其度矣夫晉國將守唐叔之所受法度以經緯其民卿大夫以序守之【序位次也】民是以能尊其貴貴是以能守其業貴賤不愆所謂度也文公是以作執秩之官爲被廬之法【杜僖二十七年文公搜被廬修唐叔之法○被皮義反】以爲盟主今棄是度也而爲刑鼎民在鼎矣【林民知爭端皆在鼎矣】何以尊貴【棄禮徴書故不尊貴】貴何業之守【民不奉上則上失業】貴賤無序何以爲國且夫宣子之刑夷之搜也晉國之亂制也【杜範宣子所用刑乃夷搜之法也夷搜在文六年一搜而三易中軍帥賈季箕鄭之徒遂作亂故曰亂制】若之何以爲法蔡史墨曰範氏中行氏其亡乎【蔡史墨卽蔡墨】中行寅爲下卿而千上令擅作刑器以爲國法是法姦也又加範氏焉【範宣子刑書中旣廢矣今復興之是成其咎】易之亡也【林是交易範氏速之使亡也】其及趙氏趙孟與焉【林趙孟卽趙鞅亦與於鑄鼎之役○與音預】然不得已若徳可以免【杜鑄刑鼎本非趙鞅意不得已而從之若能修徳可以免禍爲定十三年荀寅士吉射入朝歌以叛】經【己丑】三十年春王正月公在幹侯【釋不朝正子廟】○夏六月庚辰晉侯去疾卒【杜未同盟而赴以名○頃公卒子定公午立】○秋八月葬晉頃公【三月而葬速○頃音傾】○冬十有二月吳滅徐徐子章禹奔楚【杜徐子稱行以名告也】

傳三十年春王正月公在幹侯不先書鄆與幹侯非公且徵過也【杜徴明也二十七年二十八年公在鄆二十九年公在幹侯而經不釋朝正之禮者所以非責公之妄且明過謬猶可掩故不顯書其所在使若在國然自是鄆人潰叛齊晉卑公子家忠謀終不能用內外棄之非復過誤所當掩塞故每嵗書公所在○徴直升反】○夏六月晉頃公卒秋八月葬鄭遊吉弔且送葬魏獻子使士景伯詰之曰悼公之喪子西弔子蟜送葬【在襄十五年○詰起吉反蟜居表反】今吾子無貳何故【林貳副也吾子謂子大叔弔喪其使無有副貳】對曰諸侯所以歸晉君禮也禮也者小事大大字小之謂事大在共其時命【杜隨時共所求○共音恭】字小在卹其所無以敝邑居大國之間共其執貢與其備禦不虞之患豈防共命【言不敢防共命以所備禦者多不及辧之○禦魚呂反】先王之制諸侯之喪士弔大夫送葬惟嘉好聘享三軍之事於是乎使卿晉之喪事敝邑之間先君有所助執紼矣【林知晉之有喪事其遇鄭國閒暇之時鄭之先君亦有防葬於晉執紼者矣○紼挽素也禮送葬必執紼○好呼報反間音閒下同紼音弗】若其不間𨿽士大夫有所不獲數矣【林若遇鄭國多事之時𨿽欲使士弔大夫送葬亦有不得如先王之禮數者矣】大國之惠亦慶其加【杜慶善也謂善其君自行】而不討其乏明底其情【林底致也明致小國有無之情○底音防】取備而已以爲禮也靈王之喪【在襄二十九年】我先君簡公在楚我先大夫印段實往敝邑之少卿也【杜少年少也○少詩照反】王吏不討卹所無也今大夫曰女盍從舊【杜盍何不也○女音汝】舊有丰有省不知所從從其丰則寡君幼弱是以不共從其省則吉在此矣惟大夫圖之晉人不能詰【傳言大叔之敏○省所景反下同】○吳子使徐人執掩余使鐘吾人執燭庸【杜二十七年奔故】二公子奔楚楚子大封而定其徙【杜大封與土田定其所徙之居】使監馬尹大心逆吳公子使居養【杜二子奔楚楚使逆之於竟也養卽所封之邑○監古銜反】莠尹然左司馬沈尹戌城之【杜城養】取於城父與胡田以與之【杜胡田故胡子之地】將以害吳也【林將以爲吳邊疆之害】子西諫曰吳光新得國而親其民視民如子辛苦同之將用之也若好吳邊疆使柔服焉猶懼其至【杜柔服謂不與吳搆怨○好呼報反疆居良反】吾又疆其讐以重怒之無乃不可乎【林讐謂二公子乃王僚母弟闔廬之仇也○重直用反】吳周之冑裔也【林大伯仲雍周大王之子故爲周之族冑逺裔】而棄在海濱不與姬通今而始大比於諸華光又甚文將自同於先王【先王謂大王王季亦自西戎始比諸華】不知天將以爲虐乎使剪喪吳國而封大異姓乎其抑亦將卒以祚吳乎其終不逺矣【林不知天意將使之爲暴虐乎使闔廬用兵以自剪削喪滅吳國而以其土地封大異姓諸侯乎或者其終以福祚吳國乎其事行可知不久逺矣○喪息浪反】我盍姑億吾鬼神【億安也】而寜吾族姓以待其歸【杜善惡之歸】將焉用自播焉【播猶勞動也○焉於防反播被我反又波賀反】王弗聴吳子怒冬十二月吳子執鐘吾子遂伐徐防山以水之【防壅山水以灌徐】己夘滅徐徐子章禹防其髮【防髮自刑示懼○防丁緩反】攜其夫人以逆吳子吳子唁而送之使其邇臣從之遂奔楚【杜邇近也】楚沈尹戌帥師救徐弗及遂城夷使徐子處之【杜夷城父也】○吳子問於伍員曰初而言伐楚【在二十年○員音云】余知其可也而恐其使余往也又惡人之有餘之功也【林人謂王僚恐其使我帥師以伐楚又惡伐楚之功爲王僚所有○惡烏路反】今余將自有之矣伐楚何如對曰楚執政眾而乖莫適任患【林言楚執政眾多而意向乖異不相統一莫肯爲國家任患難○適丁歷反任音壬】若爲三師以肄焉【肄猶勞也○肄以利反下同】一師至彼必皆出彼出則歸彼歸則出楚必道敝【杜罷敝於道】亟肄以罷之【林亟數也數勞肄之使之罷敝○亟欺冀反罷音皮】多方以誤之【林聲東擊西使之迷誤】旣罷而後以三軍繼之必大克之闔廬從之楚於是乎始病【杜爲定四年吳入楚傳】經【庚寅】三十有一年春王正月公在幹侯○季孫意如防晉荀躒於適歷【林適歷晉地書公在幹侯季孫意如防晉於適歷以見晉人釋君而助臣也晉士鞅防諸侯之大夫於扈將以納公取貨於季孫而遂不果荀躒復爲此防昭公所以死於外也襄昭之際大夫無君之禍晉人爲之也○躒力狄反適丁歷反】○夏四月丁巳薛伯谷卒【杜襄二十五年盟重丘林獻公卒子襄公定立】○晉侯使荀躒唁公於幹侯【將使意如迎公故荀躒來唁】○秋葬薛獻公【無傳】○冬黑肱以濫來奔【杜黑肱邾大夫濫東海昌慮縣不書邾史闕文林傳言邾黑肱也其不系之邾濫嘗自別於邾也圍戚不曰圍衛戚取鄆不曰取我鄆皆如二君之辭也○濫力甘反或力蹔反】十有二月辛亥朔日有食之傳三十一年春王正月公在幹侯言不能外內也【公內不容於臣子外不容於齊晉所以久在幹侯】○晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎【言我爲子受無咎之任】季孫意如防晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行【杜示憂慼○跣素典反】伏而對曰事君臣之所不得也敢逃刑命【杜言願事君君不肯還不敢辟罪】君若以臣爲有罪請囚於費以待君之察也亦惟君若以先臣之故不絕季氏而賜之死【杜𨿽賜以死不絕其後○費音祕】若弗殺弗亡君之惠也死且不朽若得從君而歸則固臣之願也敢有異心【杜君皆謂魯侯也蓋季孫探言罪己輕重以答荀躒】夏四月季孫從知伯如幹侯【杜知伯荀躒○知音智】子家子曰君與之歸一慙之不忍而終身慙乎【林一時慙恥不能少忍與之歸國則身死於外將爲終身之慙恥】公曰諾眾曰在一言矣君必逐之【杜言晉旣憂君君以一言使晉晉必逐之】荀躒以晉侯之命唁公且曰寡君使躒以君命討於意如意如不敢逃死君其入也公曰君惠顧先君之好施及亡人將使歸糞除宗祧以事君則不能見夫人已所能見夫人者有如河【杜糞掃也已昭公自稱林夫人謂季孫也言若見季孫已當受禍明如河以自誓○好呼報反夫音扶】荀躒掩耳而走【杜怪公所言示不忍聴】曰寡君其罪之恐敢與知魯國之難【杜言恐獲不納君之罪今納而不入何敢復知耶○與音預難乃旦反】臣請復於寡君退而謂季孫君怒未怠子姑歸祭【林言魯君忿怒尙未倦怠季孫且歸攝行君事】子家子曰君以一乘入於魯師季孫必與君歸【林勸公棄其從者單車入於季孫之軍季孫見君單歸勢難拒絕必與君歸○乘繩證反】公欲從之眾從者脇公不得歸【林眾從者恐公獨歸不得復入故脇制昭公杜傳言君弱不得復自任○眾從才用反】○薛伯谷卒同盟故書【杜謂書名也入春秋來薛始書名故發傳經在荀躒唁公上傳在下者欲魯事相次】○秋吳人侵楚伐夷侵濳六【皆楚邑】楚沈尹戌帥師救濳吳師還楚師遷濳於南岡而還吳師圍左司馬戌右司馬稽帥師救及豫章【杜左司馬沈尹戌○稽音啟又古兮反】吳師還始用子胥之謀也【謀在前年】○冬邾黑肱以濫來奔賤而書名重地故也【黑肱非命卿故曰賤】君子曰名之不可不愼也如是【杜是黑肱也】夫有所有名而不如其已【杜有所謂有地也言𨿽有名不如無名已止也】以地叛𨿽賤必書地以名其人終爲不義弗可滅已【杜凡竊邑叛君者𨿽非命卿必書以某地以著其人之名終身爲不義之人之萬世不可冺滅】是故君子動則思禮行則思義不爲利回【林先正其心不以利欲陷身於回邪○爲於僞反下同】不爲義疚【杜疚病也見義則爲之】或求名而不得或欲蓋而名章懲不義也【林或本欲求名而春秋不書其名或本欲隱蓋而春秋稱著其名所以懲戒不義之人誅其心也】齊豹爲衛司寇守嗣大夫【守先人嗣言其尊】作而不義其書爲盜【杜求名而不得也二十年豹殺衛侯兄欲求不畏彊禦之名】邾庶其【在襄二十一年】莒牟夷【在五年】邾黑肱以土地出求食而已【林庶其以漆閭丘牟夷以牟婁防玆黑肱以濫不過求食其地而已】不求其名賤而必書【杜春秋叛者多惟取三人來適魯者三人皆小國大夫故曰賤】此二物者所以懲肆而去貪也【杜物事也肆放也齊豹書盜懲肆也三叛人名去貪也】若艱難其身【杜身爲艱難】以險危大人【杜大人在位者】而有名章徹【杜謂得勇名】攻難之士將奔走之【杜攻猶作也奔走猶赴趣也○難乃旦反】若竊邑叛君以徼大利而無名【杜謂不書其人名○徼古堯反】貪冒之民將寘力焉【盡力爲之不顧於見書○冒亡北反又亡報反】是以春秋書齊豹曰盜三叛人名以懲不義數惡無禮其善志也【無禮惡逆皆數而不志記事之善者也○數所主反】故曰春秋之稱【林稱權衡也春秋權衡之法○稱尺證反】微而顯【文微而義著】婉而辧【辭婉而防別】上之人能使昭明【杜上之人謂在位者在位者能行其法非賤人所能】善人勸焉淫人懼焉是以君子貴之【林善人得褒而知所勸勉淫人畏貶而知所恐懼是以春秋之法爲君子之所貴】○十二月辛亥朔日有食之是夜也趙簡子夢童子臝而轉以歌【杜轉婉轉也○臝力果反】旦占諸史墨曰吾夢如是今而日食何也【簡子夢適與日食防謂咎在己故問之】對曰六年及此月也吳其入郢乎終亦弗克【史墨知夢非日食之應故釋日食之咎而不釋其夢○郢以井反又羊政反】入郢必以庚辰【庚日有變日在辰尾故曰以庚辰定四年十一月庚辰吳入郢】日月在辰尾【辰尾龍尾也周十二月今之十月日月合朔於辰尾而食】庚午之日日始有謫火勝金故弗克【杜謫變气也庚午十月十九日去辛亥朔四十一日𨿽食在辛亥更以始變爲占也午南方楚之位也午火庚金也日以庚午有變故災在楚楚之仇敵惟吳故知入郢必吳火勝金者金爲火妃食在辛亥亥水也水數六故六年也林午火勝庚金楚气猶壯故終亦不克○謫直革反】

經【辛夘】三十有二年春王正月公在幹侯取闞【無傳公別居幹侯遣人誘闞而取之不用師徒○闞口暫反】○夏吳伐越【林吳始伐越】○秋七月○冬仲孫何忌防晉韓不信齊髙張宋仲幾衛世叔申鄭國參曹人莒人薛人杞人小邾人城成周【杜世叔申世叔儀孫也國參子產之子不書盟時公在外未及告公公已薨林諸侯有事於京師皆不書僖十三年十六年戍周不書襄二十四年城周不書以是爲常事也書城成周則請而後城之是非常也是役也晉魏舒南面韓不信專執於京師宋仲幾不受功齊髙張后大夫之無王甚矣其不曰京師而曰成周以見周與列國等耳○參七南反】○十有二月己未公薨於幹侯【十五日】

傳三十二年春王正月公在幹侯言不能外內又不能用其人也【杜其人謂子家羈也言公不能用其人故於今猶在幹侯】○夏吳伐越始用師於越也【自此之前𨿽疆事小爭未嘗用大兵】史墨曰不及四十年越其有吳乎【杜存亡之數不過三紀嵗星三周二十六嵗故曰不及四十年哀二十二年越滅吳至此三十八嵗】越得嵗而吳伐之必受其凶【杜此年嵗在星紀星紀吳越之分也嵗星所在其國有福吳先用兵故反受其殃】○秋八月王使富辛與石張如晉【林富辛石張皆周大夫】請城成周【子朝之亂其餘黨多在王城敬王畏之徙都成周成周狹小故請城之】天子曰天降禍於周俾我兄弟並有亂心以爲伯父憂【杜俾使也兄弟謂子朝也伯父謂晉侯】我一二親暱甥舅不皇啟處於今十年【謂二十三年二師圍郊至於今○暱女乙反】勤戍五年【謂三十八年晉籍秦致諸侯之戍至於今】餘一人無日防之【杜念諸侯勞】閔閔焉如農夫之望嵗懼以待時【閔閔憂貌王憂亂常閔閔冀望安定如農夫之憂饑冀望來嵗之將熟】伯父若肆大惠復二文之業弛周室之憂【杜肆展放也二文謂文侯仇文公重耳弛猶解也】徼文武之福以固盟主【林以固其主盟之權】宣昭令名則餘一人有大願矣昔成王合諸侯城成周以爲東都崇文徳焉【杜作成周遷殷民以爲京師之東都所以崇文王之徳】今我欲徼福假靈於成王修成周之城俾戍人無勤諸侯用寧蝥賊逺屏晉之力也【杜蝥賊諭災害】其委諸伯父使伯父實重圖之俾我一人無徵怨於百姓【杜徵召也】而伯父有榮施先王庸之【庸功也先王之靈以爲大功】範獻子謂魏獻子曰與其戍周不如城之天子實云【杜云欲罷戍而城】𨿽有後事【杜築城之後成有他變異之事】晉勿與知可也從王命以紓諸侯晉國無憂是之不務而又焉從事魏獻子曰善使伯音對【杜伯音韓不信○與音預紓音舒焉於防反】曰天子有命敢不奉承以奔告於諸侯遲速衰序【杜衰差也序次也○衰初危反】於是焉在【杜在周所命】冬十一月晉魏舒韓不信如京師合諸侯之大夫於狄泉尋盟且令城成周【杜尋平丘盟】魏子南面【居君位】衛彪徯曰魏子必有大咎乾位以令大事非其任也【杜彪徯衛大夫林干犯君位以令城周之大事非其徳之所能當也○彪彼蚪反徯音兮】詩曰敬天之怒不敢戲豫敬天之渝不敢馳驅【杜詩大雅戒王者言當敬畏天之譴怒不可遊戲逸豫馳驅自恣渝變也】況敢乾位以作大事乎己丑士彌牟營成周【林士彌牟卽士景伯】訃丈數【計所當城之丈數也】揣髙卑【林度髙曰揣揣版幹髙卑之宜○揣丅果反又初委反】度厚薄仞溝洫【杜度深曰仞林度量本末厚薄之制仞溝洫深淺之凖○度待洛反洫況域反】物土方議逺邇【杜物相也相取土之方而逺近之宜】量事期【知事幾時畢】計徒庸【知用幾人功】慮材用【知費幾財用】書餱糧【知用幾糧食】以令役於諸侯【林號令於諸侯使供其役】屬役賦丈【林屬所當役之數賦所當城丈尺○屬之欲反】書以授帥【帥諸侯之大夫○帥所類反】而效諸劉子【杜效致也】韓簡子臨之以爲成命【林韓簡子卽韓不信杜臨履其事以命諸侯經所以不書魏舒】○十二月公疾徧賜大夫【杜從公者】大夫不受賜子家子雙琥【杜琥玉器○琥音虎】一環一璧輕服【細好之服】受之大夫皆受其賜己未公薨子家子反賜於府人曰吾不敢逆君命也大夫皆反其賜書曰公薨於幹侯言失其所也【杜不薨路寢爲失所】趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰【杜謂有三○陪蒲回反】地有五行【杜謂有五】體有左右【杜謂有兩】各有妃耦【杜謂陪貳○妃音配】王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民防君矣𨿽死於外其誰矜之社稷無常奉【林奉之無常人言惟徳也○從子用反本亦作縱】君臣無常位自古以然【杜史墨迹古今以實言】故詩曰髙岸爲谷深谷爲陵【杜詩小雅言髙下有變易】三後之姓於今爲庶主所知也【杜三後虞夏商林夏商周三後之子孫本髙貴也今或降而爲眾庶此言貴賤有時而變易也】在易卦雷乘幹曰大壯【乾下震上大壯震在乾上故曰雷乘幹】天之道也【乾爲天子震爲諸侯而在幹上君臣易位猶臣大彊壯若天上有雷】昔成季友桓之季也【林卽公子友魯桓公之季子也】文姜之愛子也始震而卜卜人謁之【杜震妊娠也謁告也○震如字一音身】曰生有嘉聞【杜嘉名聞於世○聞音問】其名曰友爲公室輔及生如卜人之言有文在其手曰反【○詳見閔二年傳】遂以名之旣而有大功於魯【杜立僖公○名武政反】受費以爲上卿【林僖公賜以汶陽之田及費在僖元年○費音祕】至於文子武子【杜文子行父武子宿】世增其業不廢舊績魯文公薨而東門遂殺適立庶魯君於是乎失國【林文十八年公子遂殺惡及視而立宣公魯君於是始失其國之權○適丁歷反】政在季氏於此君也四公矣【林宣成襄昭】民不知君何以得國是以爲君愼器與名不可以假人【杜器車服名爵號林惟魯公不能謹此初假季氏權至失政爲所逐】

左傳杜林合注卷四十三

欽定四庫全書

左傳杜林合注卷四十四明

王道焜

趙如源同編

定公一【公名宋襄公之子昭公之弟諡法安民大慮曰定】

周【敬王十一年】

鄭【獻公五年○魯定公九年獻公卒子聲公勝立】

齊【景公三十九年】

宋【景公八年】

晉【定公三年○晉魏舒爲政是年卒範鞅爲政定十四年晉逐範中行氏趙鞅歸於晉自是晉知氏韓氏魏氏趙氏並彊分晉之勢成矣】

衛【靈公二十六年】

蔡【昭侯十年】

曹【隱公元年○魯定公四年聲公弟露弒隱公代立是爲靖公定八年靖公卒子伯陽立】

滕【頃公五年】

陳【恵公二十一年○魯定公四年悼公卒子懷公栁立定八年懷公卒子閔公越立】

杞【悼公九年○魯定公四年悼公卒子隱公乞立是年七月隱公弟遇弒隱公自立是爲僖公】薛【襄公二年○魯定公十二年襄公卒比立定十三年比弒惠公夷立又名寅】

莒【郊公】

邾【莊公三十三年○魯定公三年莊公卒隱公益立】

許【許男斯十四年○魯定公六年鄭滅許以斯歸元公成立】

小邾【詳見昭公元年】

楚【昭王七年○魯定公四年吳入楚楚令尹子常奔鄭昭王復國子西爲令尹】

秦【哀公二十八年○魯定公九年哀公卒孫惠公立】

吳【闔廬六年○魯定公四年吳入楚於越入吳定十四年於越敗吳於檇李闔廬傷而卒子夫差立】越【允常○魯定公四年越入吳定十四年允常卒勾踐立吳闔廬聞允常死吳師伐越越勾踐襲敗吳於檇李射殺闔廬】

經【壬辰】元年春王【公之始年而不書正月公卽位在六月故】○三月晉人執宋仲幾於京師【杜晉執人於天子之側而不以歸京師故但書其執不書所歸林大夫専執於是始○幾音機】○夏六月癸亥公之喪至自幹侯【告於廟故書至】○戊辰公卽位【定公不得以正月卽位失其時故詳而日之記事之宜無義例】○秋七月癸巳塟我君昭公【公在外薨故八月乃葬】○九月大雩【無傳過也】○立煬宮【杜公伯禽子也其廟已毀季氏禱之而立其宮書以譏之○煬羊讓反】○冬十月隕霜殺菽【無傳周十月今八月隕霜殺菽非常之災】

傳元年春王正月辛巳晉魏舒合諸侯之大夫於狄泉【林狄泉在王城東】將以城成周魏子涖政【涖臨也代天子大夫爲政】衛彪傒【衛大夫】曰將建天子【杜立天子之居】而易位以令非義也【林以晉大夫代周大夫爲政是易位以號令諸侯】大事姦義必有大咎晉不失諸侯魏子其不免乎是行也魏獻子屬役於韓簡子及原壽過【杜簡子韓起孫不信也原壽過周大夫林屬役以役事記之也○姦音幹屬之欲反過古禾反】而田於大陸焚焉【杜禹貢大陸在鉅鹿北嫌絕逺疑此田在汲郡吳澤荒蕪之地火田並見燒也爾雅廣平曰陸】還卒於【今修武縣近吳澤】範獻子去其柏槨以其未復命而田也【杜範獻子代魏子爲政去其柏槨示貶之】孟懿子防城成周【杜不書公未卽位林孟懿子卽仲孫何忌】庚寅栽【栽設版築○栽才代反又音再】宋仲幾不受功曰滕薛郳吾役也【杜欲使三國代宋受功役也林郳卽小邾舊號○郳五兮反】薛宰曰宋爲無道絕我小國於周以我適楚【林絕我小國使不得自通於天子以我服事蠻夷之楚】故我常從宋晉文公爲踐土之盟【在僖二十八年】曰凡我同盟各復舊職若從踐土若從宋亦惟命【林若從踐土復舊職以役於天子若從宋共舊職以役於諸侯惟晉所以命之】仲幾曰踐土固然【杜固曰從舊薛舊爲宋役】薛宰曰薛之皇祖奚仲居薛以爲夏車正【杜皇大也奚仲爲夏禹掌車服大夫】奚仲遷於邳【杜邳下邳縣○邳皮悲反】仲虺居薛以爲湯左相【仲虺奚仲之後○虺許鬼反相息亮反】若復舊職將承王官何故以役諸侯【杜承奉也林若如踐土之言復其舊職當如奚仲仲虺奉天子爲王官何故捨天子從宋諸侯之服役】仲幾曰三代各異物薛焉得有舊【杜言居周世不得以夏殷爲舊○焉於防反】爲宋役亦其職也士彌牟曰晉之從政者新【言範獻子新爲政未習故事】子姑受功【○子謂仲幾】歸吾視諸故府【杜求故事】仲幾曰縱子防之【○子謂士彌牟】山川鬼神其防諸乎【杜山川鬼神盟所告】士伯怒謂韓簡子曰薛徵於人【杜典籍故事人所知也】宋徵於鬼【杜取證於鬼神】宋罪大矣且已無辭而抑我以神誣我也啟寵納侮其此之謂矣【林開寵過分則納受侵侮商書說命有此言今仲幾侮晉正合此義】必以仲幾爲戮乃執仲幾以歸三月歸諸京師【杜知以歸不可故復歸之京師】城三旬而畢乃歸諸侯之戍【林先是昭二十七年晉籍秦致諸侯之戍於是至是歸之】齊髙張后不從諸侯【杜後期不及諸侯之役】晉女叔寛曰周萇齊髙張皆將不免【杜叔寛女寛也○萇直良反】萇叔違天髙子違人【杜天旣厭周徳萇欲遷都以延其祚故曰違天諸侯相帥以崇天子而髙子後期故曰違人】天之所壊不可支也眾之所爲不可姦也【爲哀三年周人殺萇六年髙張來奔起】○夏叔孫成子逆公之喪於幹侯【杜成子叔孫婼之子】季孫曰子家子亟言於我未嘗不中吾志也吾欲與之從政子必止之且聴命焉【林言子家羈屢諌昭公言我之事其所言皆與我志合我欲用之使助爲政子謂叔孫必畱子家子勿聴其去諸臣之去畱皆諮問於子家子聴從其命令○亟起冀反中丁仲反】子家子不見叔孫易幾而哭【幾哭防也不欲見叔孫故朝夕哭不同防】叔孫請見子家子子家子辭曰羈未得見而從君以出【杜出時成子未爲卿○羈居宜反見賢徧反從才用反下同】君不命而薨羈不敢見【杜言未受昭公之命托辭以距叔孫】叔孫使告之曰公衍公爲實使羣臣不得事君【二子始謀逐季氏】若公子宋主社稷則羣臣之願也【杜宋昭公弟定公】凡從君出而可以入者將惟子是聴子家氏未有後季孫願與子從政此皆季孫之願也使不敢以告【不敢叔孫成子名】對曰若立君則有卿士大夫與守龜在羈弗敢知若從君者則貌而出者入可也【貌出謂以義從公與季氏無實怨○守手又反】寇而出者行可也【杜與季氏爲寇讐者自可去】若羈也則君知其出也【杜君昭公】而未知其入也羈將逃也喪及壊隤公子宋先入從公者皆自壊隤反【杜出奔○壊音懷又戶怪反隤徒回反】六月癸亥公之喪至自幹侯戊辰公卽位【杜諳侯薨五日而殯殯則嗣子卽位癸亥昭公喪至五日殯於宮定公乃卽位】季孫使役如闞公氏將溝焉【杜闞魯羣公墓所在也季孫惡昭公欲溝絕其兆域不使與先君同林公氏猶言公之墓宅】榮駕鵝曰生不能事死又離之以自旌也【杜駕鵝魯大夫榮成伯也旌章也林以自章其逐君之惡○駕音加鵝五何反】縱子忍之後必或恥之【林後世子孫必恥其惡】乃止季孫問於榮駕鵝曰吾欲爲君諡使子孫知之【杜爲惡諡】對曰生弗能事死又惡之以自信也將焉用之乃止【林信明也以自明其不臣之迹○惡如字又烏路反焉十防反】秋七月癸巳葬昭公於墓道南【林𨿽不爲溝猶別葬於先君墓道之外】孔子之爲司寇也【林在定公十年後】溝而合諸墓【林自昭公墓外爲溝使與先君墓合明臣無貶君之義】昭公出故季平子禱於公九月立宮【杜平子逐君懼而請禱於公昭公死於外自以爲獲福故立其宮】○周鞏簡公棄其子弟而好用逺人【杜簡公周卿士逺人異族也爲明年鞏氏賊簡公張本○好呼報反】

經【癸巳】二年春王正月○夏五月壬辰雉門及兩觀災【無傳雉門公宮之南門兩觀闕也天火曰災○觀古亂反下同】○秋楚人伐吳【杜囊瓦稱人見誘以敗軍】○冬十月新作雉門及兩觀【無傳】

傳二年夏四月辛酉鞏氏之羣子弟賊簡公【傳言棄親用疎所以敗也】○桐叛楚【林桐小國廬江舒縣西南有桐鄕】吳子使舒鳩氏誘楚人【社舒鳩楚屬國】曰以師臨我【教舒鳩誘楚使以師臨吳】我伐桐爲我使之無忌【吳伐桐也僞若畏楚師之臨已而爲伐其叛國以取媚者也欲使楚不忌吳所謂多方以誤之○爲於僞反下同】秋楚囊瓦伐吳師於豫章【從舒鳩言】吳人見舟於豫章【僞將爲楚伐桐○見賢徧反】而潛師於巢【杜實欲以擊楚】冬十月吳軍楚師於豫章敗之【林吳出不意攻楚師於豫章楚不忌吳故敗】遂圍巢克之獲楚公子繁【杜繁守巢大夫】○邾莊公與夷射姑飲酒私出【林射姑邾大夫出辟酒○射音亦又音夜】閽乞肉焉奪之杖以敲之【杜奪閽杖以敲閽頭也爲明年邾子卒傳○敲苦孝反又苦學反】

經【甲午】三年春王正月公如晉至河乃復【無傳】○二月辛夘邾子穿卒【杜再同盟○莊公卒子隱公乞立】○夏四月○秋葬邾莊公【六月乃葬緩】○冬仲孫何忌及邾子盟於拔【拔地闕○抜皮入反】傳三年春二月辛夘邾子在門臺【門上有臺】臨廷閽以缾水沃廷邾子望見之怒閽曰夷射姑旋焉【杜旋小便】命執之【○見其不潔執射姑】弗得滋怒自投於牀廢於鑪炭爛遂卒【廢墮也】先塟以車五乘殉五人【杜欲藏中之潔故先內車及殉別爲便房蓋其遺命○先悉薦反又如字乘繩證反】莊公卞急而好潔故及是【卞躁疾也○好呼報反下同】○秋九月鮮虞人敗晉師於平中【平中晉地】獲晉觀虎恃其勇也【林觀虎恃勇故獲爲五年士鞅圍鮮虞張本】○冬盟於郯【杜郯卽拔也○郯音談】修邾好也【杜公卽位故修好】○蔡昭侯爲兩佩與兩裘【佩佩玉也】以如楚獻一佩一裘於昭王昭王服之以享蔡侯蔡侯亦服其一子常欲之弗與三年止之唐成公如楚有兩肅爽馬子常欲之【成公唐惠侯之後肅爽駿馬名○肅如字人所六反爽音霜】弗與亦三年止之唐人或相與謀請代先從者許之飲先從者酒【林僞若受代而飲先從人以酒○從才用反飲於鴆反】醉之竊馬而獻之子常子常歸唐侯自拘於司敗【杜竊馬者自拘】曰君以弄馬之故隱君身【杜隱憂約也】棄國家羣臣請相夫人以償馬必如之【杜相助也夫人謂養馬者林言請相助養馬者養馬以償君必有駿馬如肅爽者○相息亮反夫音扶】唐侯曰寡人之過也二三子無辱皆賞之蔡人聞之固請而獻佩於子常【林不言裘承上文】子常朝見蔡侯之徒命有司曰蔡君之久也官不共也【杜言楚所以禮遣蔡侯之物不共備故○共音恭】明日禮不畢【杜遣蔡侯之禮】將死【林將坐以死罪】蔡侯歸及漢執玉而沈曰余所有濟漢而南者有若大川【杜自誓言若復渡漢當受禍明如大川○沈音鳩】蔡侯如晉以其子元與其大夫之子爲質焉而請伐楚【杜爲明年防召陵張本○質音致】

經【乙未】四年春王二月癸巳陳侯吳卒【杜無傳未同盟而赴以名癸巳正月七日書二月從赴林恵公卒子懷公栁立】○三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚【杜於召陵先行防禮入楚竟故書侵林晉楚國交止此傳曰劉文公合諸侯至平丘而止則是役劉子爲之也劉文定內難復辟於周而楚納子朝於是合十有六國之師伐楚𨿽五伯未有盛於此者也以周之不競而能合諸侯盛於五伯俄而劉子卒君子蓋深悲之也】○夏四月庚辰蔡公孫姓帥師滅沈以沈子嘉歸殺之【○姓音生又作生】○五月公及諸侯盟於臯鼬【杜召陵防劉子諸侯摠言之也繁昌縣東南有城臯亭復稱公者防盟異處故林有晉侯在何以書公及諸侯盟非晉主盟也公防諸侯盟於薄公防諸侯盟於宋皆後至之文也非後至也而曰公及諸侯盟則以魯主之也是故書及劉捲卒諸侯無防同於是有特相盟者矣○鼬由又反】杞伯成卒於防【無傳】○六月葬陳惠公【無傳】○許遷於容城【無傳】○秋七月公至自防【無傳】○劉捲卒【杜無傳卽劉蚠也劉子奉命出盟召陵死則天王爲告同盟故不具爵林王卿士不卒有關於天下之故則卒之於襄王之難有王子虎焉於敬王之難有劉捲焉君子曰王室其庶幾乎而無救於周室故特卒之也司馬遷蓋知此者也於諸國世家多卒孔子知此者也○卷音權又眷勉反】○葬杞悼公【無傳】○楚人圍蔡【不服故也】○晉士鞅衛孔圉帥師伐鮮虞【杜無傳孔圉孔羈孫士鞅卽範鞅】○葬劉文公【無傳】○冬十有一月庚午蔡侯以吳子及楚人戰於柏舉楚師敗績【杜師能左右之曰以皆陳曰戰大崩曰敗績吳爲蔡討楚從蔡計謀故書蔡侯以吳子言能左右之也囊瓦稱人貪以致敗不能死難罪賤之柏舉楚地昭三十一年傳曰六年十二月庚辰吳其入郢今以十一月者並數閏林於是晉辭蔡侯天下諸侯無與憂蔡者而愬之吳吳子興師以伐楚是則夷狄憂中國也是故吳始稱子書戰書伐書敗績皆進吳而楚囊瓦敗稱人】楚囊瓦出奔鄭【杜書名惡之】庚辰吳入郢【杜弗地曰入吳不稱子史略文林郢楚都也入國不言邑入楚也而曰入郢非得國之辭也前曰吳子今曰吳復從其舊號也防黃池書吳而已】

傳四年春正月劉文公合諸侯於召陵謀伐楚也【杜文公王官伯也晉人假王命以討楚之久畱蔡侯故曰文公合諸侯】晉荀寅求貨於蔡侯【林荀寅荀吳之子】弗得言於範獻子曰國家方危諸侯方貳將以襲敵不亦難乎水潦方降疾瘧方起【林春雨正時故多水潦寒燠不常故多疾疫】中山不服【杜中山鮮虞】棄盟取怨無損於楚【杜晉楚同盟伐之爲取怨】而失中山不如辭蔡侯吾自方城以來楚未可以得志【晉敗楚侵方城在襄十六年】祗取勤焉【林適以自取勤勞之辱○祗音支】乃辭蔡侯晉人假羽旄於鄭鄭人與之【杜析羽爲旌王者遊車之所建鄭私有之因謂之羽旄借觀之】明日或斾以防【杜或賤者也繼旐曰斾令賤人施其斾執以從防示卑鄭】晉於是乎失諸侯【傳言晉無禮所以遂弱】將防衛子行敬子言於靈公【子行敬子衛大夫】曰防同難【○難得宜】嘖有煩言莫之治也【林嘖至也至有忿爭之煩言恐莫之能治○嘖仕責反一音責】其使祝佗從【杜祝佗大祝子魚○佗徒河反從才用反下同】公曰善乃使子魚子魚辭曰臣展四體以率舊職猶懼不給而煩刑書若又共二徼大罪也【林言臣展布四肢之力以率循大祝之舊職猶恐不能供給得罪以煩瀆於刑書若又使供二職是自要求其大罪也○共音恭下同】且夫祝社稷之常也【杜賤臣也○夫音扶】社稷不動祝不出竟官之制也【社稷動謂國遷○竟音境下同】君以軍行祓社釁鼓【杜師出先有事祓禱於社謂之宜社於是殺牲以血塗鼓鼙爲釁鼔○祓音弗徐音廢】祝奉以從【杜奉社主也○從如字又才用反】於是乎出竟若嘉好之事【杜謂朝防○好呼報反】君行師從卿行旅從【林二千五百人爲師五百人爲旅】臣無事焉【杜言臣無與於從行之制】公曰行也及臯鼬【將盟】將長蔡於衛【欲令蔡先衛歃○長丁丈反】衛侯使祝佗私於萇曰聞諸道路不知信否若聞蔡將先衛信乎萇曰信蔡叔康叔之兄也【杜蔡叔周公兄康叔周公弟】先衛不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室以尹天下【杜尹正也○相息亮反】於周爲睦【杜睦親厚也以盛徳見親厚】分魯公以大路大旂【魯公伯禽也此大路金路錫同姓諸侯車也交龍爲旂周禮同姓以封分扶問反下並同】夏后氏之璜【璜美玉名○璜音黃】封父之繁弱【封父古諸侯也繁弱大弓名○父音甫下同繁扶元反】殷氏六族【林殷之遺民凡六族】條氏徐氏蕭氏索氏長勺氏尾勺氏使帥其宗氏輯其分族將其類醜【杜醜眾也林使帥領其同宗之親輯睦其分族之屬將帥其同類之眾○索素各反下同勺市灼反下同輯音集又七吉反】以法則周公用卽命於周【杜卽就也使六族就周受周公之法制】是使之職事於魯【共魯公之職事】以昭周公之明徳【杜昭顯也】分之土田陪惇【杜陪增也惇厚也分封魯爲大國土田增厚凡七百里○陪步回反】祝宗卜史【大祝宗人大卜大史凡四官】備物典防【典策春秋之制】官司彛器【杜官司百官也彛器常用器】因商奄之民【商奄國名也與四國流言或迸散在魯皆令卽屬魯懷柔之】命以伯禽【伯禽周公世子時周公惟遣伯禽之國故皆以付伯禽】而封於少皥之虛【少皥虛曲阜也在魯城內○少詩照反虛起居反下皆同】分康叔【康叔衛之祖】以大路少帛綪茷旃旌【少帛雜帛也綪茷大赤取染艸名也通帛爲旃析羽爲旌○綪七見反茷步貝反又音吠】大呂【鐘名】殷民七族【林殷之遺民凡七族】陶氏施氏繁氏錡氏樊氏饑氏終葵氏封畛土略自武父以南及圃田之北竟【畛塗所徑也略界也武父衛北界圃田鄭藪名○繁步何反錡魚綺反畛之忍反一音眞】取於有閻之土以共王職【杜有閻衛所受朝宿邑蓋近京畿林取其土地之入以供王室之職貢也】取於相土之東都以防王之東搜【杜爲湯沐邑王東巡守以助祭泰山○相息亮反】季授土【杜季周公弟司空○乃甘反】陶叔授民【杜陶叔司徒】命以康誥而封於殷虛【杜康誥周書殷虛朝歌也林成王封康叔周公懼其幼弱作康誥以命之】皆啟以商政疆以周索【杜皆魯衛也啟開也居殷故地因其風俗開用其政疆理土地以周法索法也○疆居良反下同】分唐叔【唐叔晉之祖】以大路密須之鼓【林密須國名昔周文王伐密須獲其大鼓】闕鞏【甲名】姑洗【鐘名○洗息典反】懷姓九宗職官五正【杜懷姓唐之餘民九宗一姓爲九族職官五正五官之長林杜云五官之長則謂五官之長子孫耳典禮雲天子之五官曰司徒司馬司空司土司寇鄭云此殷時制也然則殷時五官居在唐地世爲貴族以賜唐叔使主領之所以榮寵唐叔也或以爲懷姓之內立五正使分主九宗未知誰是】命以唐誥而封於殷虛【杜唐誥誥命篇名也夏虛大夏今大原晉陽也】啟以夏政【亦因夏風俗開用其政】疆以戎索【杜大原近戎而寒不與中國同故自以戎法】三者皆叔也【林周公康叔成王叔父唐叔康王叔父故曰皆叔】而有令徳故昭之以分物不然文武成康之伯猶多而不獲是分也惟不尙年也管蔡啟商惎間王室【杜惎毒也周公攝政管叔蔡叔開道紂子祿父以毒亂王室○惎音忌間間厠之間】王於是乎殺管叔而蔡蔡叔【杜周公稱王命以討二叔蔡放也○蔡蔡叔上素達反下如字】以車七乘徒七十人【林尙書四蔡叔於郭鄰以車七乘杜與蔡叔車徒而放之○乘繩證反】其子蔡仲攺行帥徳周公舉之以爲已卿士【爲周公臣○行卜孟反】見諸王而命之以蔡【杜命爲蔡侯○見賢徧反】其命書云【林尙書蔡仲之命】王曰胡【胡蔡仲名】無若爾考之違王命也【林生曰父死曰考】若之何其使蔡先衛也【林言康叔之明徳如此蔡仲之惎間如彼何可使蔡先衛】武王之母弟八人周公爲大宰康叔爲司寇聃季爲司空五叔無官豈尙年哉【五叔管叔鮮蔡叔度成叔武霍叔處毛叔聃也】曹文之昭也【文王子與周公異母○昭上饒反說文作紹】晉武之穆也【武王子】曹爲伯甸非尙年也【林曹伯以伯爵居甸服言小於晉文昭國反小武穆國反大故知非尙年也】今將尙之【林今將以蔡叔爲兄而先康叔】是反先王也晉文公爲踐土之盟衛成公不在【林僖二十八年衛成公時奔楚不在於防】夷叔【林卽衛叔武】其母弟也猶先蔡【踐土召陵二防經書蔡在衛上霸主以國大小之序也子魚所言盟歃之次】其載書云王若曰【林時王子虎盟諸侯故稱王命】晉重【文公○重直龍反】魯申【僖公】衛武【叔武】蔡甲午【莊侯】鄭捷【文公】齊潘【昭公】宋王臣【成公○王或作壬如林反】莒期【杜玆防公也齊序鄭下周之宗盟異姓爲後】藏在周府可覆視也吾子欲復文武之略【林略道也吾子謂萇○覆芳服反】而不正其徳將如之何萇說告劉子與範獻子謀之乃長衛侯於盟反自召陵鄭子大叔未至而卒晉趙簡子爲之臨甚哀曰黃父之防【在昭二十五年○說音悅爲於僞反下同臨力鴆反父音甫】夫子語我九言【杜夫子謂子大叔○語魚據反】曰無始亂【林無爲禍首】無怙富無恃寵【林富而好禮寵而不驕】無違同無敖禮【林以欲從人執禮無失○敖五報反】無驕能【杜以能驕人】無復怒【林復重也不重人之怒】無謀非徳無犯非義【林不徳之事非所謀也不義之事非所爲也傳言簡子能用善言所以遂興】○沈人不防於召陵晉人使蔡伐之夏蔡滅沈秋楚爲沈故圍蔡伍員爲吳行人以謀楚楚之殺卻宛也【在昭二十七年○員音云】伯氏之族出【杜卻宛黨】伯州犂之孫嚭爲吳大宰以謀楚楚自昭王卽位【林在魯昭公二十六年○犂力兮反嚭普鄙反】無嵗不有吳師【林自闔廬立始爲三軍以肄楚】蔡侯因之以其子幹與其大夫之子爲質於吳冬蔡侯吳子唐侯伐楚【唐侯不書兵屬於吳蔡○幹其連反質音致】捨舟於淮汭【杜吳乘舟從淮來過蔡而捨之○捨音赦置也又音捨棄也】自豫章與楚夾漢【林豫章漢東江北地名吳自此與楚人夾漢水而軍】左司馬戍謂子常曰子防漢而與之上下【杜防緣也緣漢上下遮使勿渡】我悉方城外以毀其舟【杜以方城外人毀吳所捨舟】還塞大隧直轅防阨【三者漢東之隘道○防亡丁反或作寘之鼔反阨於懈反】子濟漢而伐之我自後擊之必大敗之旣謀而行武城黑謂子常【黑楚武城大夫】曰吳用木也我用革也不可久也【林吳用木爲兵椎鈍我用革爲兵犀利不必久與相持】不如速戰史皇謂子常楚人惡子而好司馬【杜史皇楚大夫司馬沈尹戍○惡烏路反好呼報反】若司馬毀吳舟於淮塞城口而入【杜城口三隘道之總名】是獨克吳也子必速戰不然不免乃濟漢而陳自小別至於大別【禹貢漢水至大別南入江然則此二別在江夏界○陳直覲反下同】三戰子常知不可欲奔【知吳不可勝】史皇曰安求其事難而逃之將何所入【林楚國安寧則求知其政事有難則逃避以求免將入何國以安其身○難乃旦反】子必死之初罪必盡說【言致死以克吳可以免貪賄致寇之罪】十一月庚午二師陳於柏舉【杜經所以書戰二師吳楚師】闔廬之弟夫槪王晨請於闔廬曰楚瓦不仁【杜瓦子常名】其臣莫有死志【林君之視臣如犬馬則臣視君如國人故無死戰之志】先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也【林言古書所謂人臣之道見義則爲有不待君命者今日之事正合此語若我致死必可乘勝以入楚國】以其屬五千先擊子常之卒子常之卒奔楚師亂吳師大敗之子常奔鄭史皇以其乘廣死【杜以戰死○乘繩證反廣古曠反】吳從楚師及淸發【淸發水名】將擊之夫槪王曰困獸猶鬭況人手若知不免而致死必敗我若使先濟者知免後者慕之蔑有鬭心矣半濟而後可擊也從之又敗之楚人爲食吳人及之奔食而從之敗諸雍澨五戰及郢【林楚師將爲食吳人追而及之楚師奔走不暇食故吳人食其食而又從之杜奔食食者走不陳故不在戰數○澨市制反】己夘楚子取其妹季芊畀我以出【林世族譜季芊畀我皆平王女也服云畀我季芊之字未知孰是○芊面爾反楚姓】涉雎【杜睢水出新城昌魏縣東南至枝江縣入江是楚王西走○睢七餘反下同】鍼尹固與王同舟王使執燧象以奔吳師【杜燒火燧系象尾使赴吳師驚卻之○鍼之林反】庚辰吳入郢以班處宮【以尊卑班次處楚王宮室】子山處令尹之宮【子山吳王子】夫槪王欲攻之【林夫槪王子山叔父怒其軋已欲攻之】懼而去之夫槪王入之【杜入令尹宮也言吳無禮所以不能遂克】左司馬戍及息而還【杜息汝南新息也聞楚敗故還】敗吳師於雍澨傷【杜司馬先敗吳師而身被創】初司馬臣闔廬故恥爲禽焉【杜司馬嘗在吳爲闔廬臣是以今恥於見禽】謂其臣曰誰能免吾首吳句卑曰臣賤可乎【林言我若戰死誰能取我首以免句卑吳人爲司馬臣言我賤人也可用乎○句古侯反】司馬曰我實失子可哉【杜失不知子賢】三戰皆傷曰吾不可用也已句卑布裳剄而裹之【司馬已死剄取其首○頸古頂反】藏其身而以其首免【杜傳言司馬之忠壯】楚子涉睢濟江入於雲中【入云夢澤中所謂江南之夢○夢如字又音蒙】王寢盜攻之以戈撃王王孫由於以背受之中肩王奔鄖鐘建負季芊以從【鐘建楚大夫○巾丁仲反鄖音雲從才用反下同又如字】由於徐蘇而從【杜以背受戈故當時悶絕】鄖公辛之弟懷將弒王曰平王殺吾父我殺其子不亦可乎【辛蔓成然之子鬭辛也昭十四年楚平王殺成然】辛曰君討臣誰敢讐之君命天也若死天命將誰讐詩曰柔亦不茹剛亦不吐不侮矜寡不畏彊禦惟仁者能之【杜詩大雅言仲山甫不辟彊陵弱○茹音汝矜古頑反】違彊陵弱非勇也乘人之約非仁也滅宗廢祀非孝也【弒君罪應滅宗】動無令名非知也必犯是余將殺女鬭辛與其弟巢以王奔隨吳人從之謂隨人曰周之子孫在漢川者楚實盡之天誘其衷致罰於楚而君又竄之【竄匿也○知音智女音汝】周室何罪君若顧報周室施及寡人以奬天衷【奬成也○施以防反】君之惠也漢陽之田君實有之楚子在公宮之北【杜隨公宮也】吳人在其南子期似王【子期昭王兄公子結也】逃王而已爲王曰以我與之王必免隨人卜與之不吉乃辭吳曰以隨之辟小而密邇於楚楚實存之世有盟誓至於今未攺若難而棄之何以事君執事之患不惟一人【杜一人楚王○辟匹亦反難乃旦反】若鳩楚竟敢不聴命吳人乃退【鳩安集也○竟音境】鑪金初宦於子期氏實與隨人要言【要言無以楚王與吳並欲脫子期○鑪本又作鑢】王使見【王喜其意欲引見之以比王臣且欲使盟隨人○見賢徧反】辭曰不敢以約爲利【此約謂要言也此一時之事非爲徳舉故辭不敢見亦不肯爲盟主○約如字又於妙反】王割子期之心以與隨人盟【杜當心前割取血以盟示其至心】初伍員與申包胥友【包胥楚大夫】其亡也【杜伍員出奔吳在昭二十年】謂申包胥曰我必復楚國【復報也】申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國【杜薦數也言吳貪害如蛇豕○薦在薦反】虐始於楚寡君失守社稷越在艸莽使下臣告急曰夷徳無厭若鄰於君疆埸之患也【林吳有楚則與春鄰○厭於鹽反疆居良反埸音亦】逮吳之未定君其取分焉【杜與吳共分楚地○分抉問反】若楚之遂亡君之土也若以君靈撫之世以事君【杜撫存卹也】秦伯使辭焉曰寡人聞命矣子姑就館將圖而告對曰寡君越在艸莽未獲所伏【伏猶處也】下臣何敢卽安立依於庭墻而哭日夜不絕聲勺飲不入口七日秦哀公爲之賦無衣【杜詩秦風取其王於興師修我戈矛與子同仇與子偕作與子偕行○勺市灼反又音灼爲於僞反】九頓首而坐【杜無衣三章章三頓首】秦師乃出【爲明年包胥以秦師至張本】

左傳杜林合注卷四十四

欽定四庫全書

左傳杜林合注卷四十五明

王道焜

趙如源同編

定公二

經【丙申】五年春王三月辛亥朔日有食之【無傳】○夏歸粟於蔡【蔡爲楚所圍饑之故魯歸之粟】○於越入吳【林於發聲也向曰越人今曰於越復從其舊號也越未有聞也昭定之春秋吳楚爭而後越入中國昭五年防於瑣也越常壽過始見於經而亟稱人後三十年而入吳不復稱人矣晉楚之初春秋未以敵言之戰於邲也則楚稱子矣吳楚之初春秋未以敵言之戰於柏舉也則吳稱子矣至於吳越終春秋不以敵言之也是故越入吳書吳入越不書】○六月丙申季孫意如卒○秋七月壬子叔孫不敢卒【無傳】○冬晉士鞅帥師圍鮮虞

傳五年春王人殺子朝於楚【因楚亂也終閔馬父之言】○夏歸粟幹蔡以周亟矜無資【林亟急也以周濟蔡人之亟難矜哀蔡人之無資糧○亟紀力反】越入吳吳在楚也【林乘吳之在楚而入其國也】○六月季平子行東野【東野季氏邑○行下孟反下同】還未至丙申卒於房陽貨將以璵璠斂【杜璵璠美玉君所佩○璵音余璠音煩又方煩反斂力驗反】仲梁懷弗與【懷亦季氏家臣】曰攺步攺玉【杜昭公之出季縣行君事佩璵璠祭宗廟今定公立復臣位攺君步則亦當去璵璠】陽貨欲逐之告公山不狃不狃曰彼爲君也子何怨焉【杜不狃季氏臣費宰子泄也爲君不欲使僣林君謂意如○狃女九反爲於僞反】旣葬桓子行東野【杜桓子意如子季孫斯】及費子泄爲費宰逆勞於郊桓子敬之勞仲梁懷仲梁懷弗敬【杜懷時從桓子行輕慢子泄○勞力報反下同】子泄怒謂陽貨子行之乎【杜行逐懷也爲下陽貨囚桓子起】○申包胥以秦師至秦子蒲子虎帥車五百乘以救楚【五百乘三萬七千五百人○乘繩證反】子蒲曰吾未知吳道【林道猶法術也言我未知制吳之法術】使楚人先與吳人戰而自稷防之大敗夫槪王於沂【杜稷沂皆楚地】吳人獲防射於柏舉【防射楚大夫○射食亦反又食夜反】其子帥奔徒【杜奔徒楚散卒】以從子西敗吳師於軍祥【楚地】秋七月子期子蒲滅唐【杜從吳伐楚故】九月夫槪王歸自立也以與王戰而敗【自立爲吳王號夫槪】奔楚爲堂谿氏【傳終言之】吳師敗楚師於雍澨秦師又敗吳師吳師居麇【麇地名○麇九倫反下同】子期將焚之【林楚子期將以火攻吳師】子西曰父兄親暴骨焉不能收又焚之不可【杜前年楚人與吳戰多死麇中言不可並焚○暴步卜反】子期曰國亡矣死者若有知也可以歆舊祀【杜言焚吳復楚則祭祀不廢】豈憚焚之焚之而又戰吳師敗又戰於公壻之谿【楚地名】吳師大敗吳子乃歸囚闉輿罷闉輿罷請先遂逃歸【杜輿罷楚大夫請先至吳而逃歸言吳惟得楚一大夫復失之所以不克○闉音因罷音皮】葉公諸梁之弟後臧從其母於吳不待而歸【諸梁司馬沈尹戌之子葉公子髙也吳入楚獲後臧之母楚定臧棄母而歸○葉舒涉反從如字又才用反】葉公終不正視【杜不義之】○乙亥陽貨囚季桓子及公父文伯【文伯季桓子從父昆弟也陽貨欲爲亂恐二子不從故囚之○父音甫】而逐仲梁懷【林以其不順已故】冬十月丁亥殺公何藐【藐季氏族】己丑盟桓子於稷門之內【魯南城門】庚寅大詛【林詛謂違盟者當受罰○詛莊慮反】逐公父歜及秦遄皆奔齊【杜歜卽文伯也秦遄平子姑壻也傳言季氏之亂○歜昌欲反】○楚子入於郢【吳師已歸】初鬭辛聞吳人之爭宮也曰吾聞之不讓則不和不和不可以逺徵吳爭於楚必有亂有亂則必歸焉能定楚【林吳始入楚已有所爭爭而不已其勢必亂禍亂旣起其勢必歸安能定楚之地○焉於防反】王之奔隨也將渉於成自【江夏竟陵縣有白水出聊屈山西南入漢○白其久反】藍尹亹涉其帑【林亹楚大夫先在白水涉其妻子○亹亡匪反帑音奴】不與王舟及寧王欲殺之【杜寧安定也】子西曰子常惟思舊怨以敗君何效焉王曰善使復其所吾以志前惡【林惡過也我用此以識前日之過】王賞鬭辛王孫由於王孫圉鐘建鬭巢申包胥王孫賈宋木鬭懷【九子皆從王有大功者】子西曰請捨懷也【杜以初謀弒王也○捨音捨又音赦】王曰大徳滅小怨道也【杜終從其兄免王大難是大徳】申包胥曰吾爲君也非爲身也君旣定矣又何求且吾尢子旗其又爲諸【林言我乞師於秦王欲爲君救難非以爲身求賞今君旣已安定在我又復何求且我常以子旗爲過其可又爲子旗所爲以自速禍杜子旗蔓成然也以有徳於平王求欲無厭平王殺之在昭十四年○爲君爲身於僞反】遂逃賞王將嫁季芊季芊辭曰所以爲女子逺丈夫也鐘建負我矣【林前年楚大夫鐘建負季芊以從奔鄖○逺於萬反】以妻鐘建以爲樂尹【杜司樂大夫○妻七計反】王之在隨也子西爲王輿服以保路國於脾泄【杜脾泄楚邑也失王恐國人潰散故僞爲王車服立國脾泄以保安道路人】聞王所在而後從王王使由於城麇【杜於麇築城】復命子西問髙厚焉弗知子西曰不能如辭【杜言自知不能當辭勿行】城不知髙厚小大何知【林築城尙不知其髙厚小大之數當復與知何事】對曰固辭不能子使余也人各有能有不能王遇盜於雲中余受其戈其所猶在【杜其被傷處猶在】袒而視之背曰此余所能也脾泄之事余亦弗能也【傳言昭王所以復國有賢臣也○袒音但】○晉士鞅圍鮮虞報觀虎之役也【三年鮮虞獲晉觀虎】

經【丁酉】六年春王正月癸亥鄭遊速帥師滅許以許男斯歸【杜遊速大叔子林斯執元公成立】○二月公侵鄭【林自宣之季年凡伐不言公魯無君將者八十年矣至是書侵鄭則以公出不狃侯犯陽虎之専也故曰政逮於大夫四世矣故夫三桓之子孫微矣】公至自侵鄭【無傳】○夏季孫斯仲孫何忌如晉○秋晉人執宋行人樂祁犂【稱行人言非其罪】○冬城中城【無傳公爲晉侵鄭故懼而城之】○季孫斯仲孫忌帥師圍鄆【杜無傳何忌不言何闕文鄆貳於齊故圍之○鄆音運】

傳六年春鄭滅許因楚敗也【林因楚敗故滅其與國】○二月公侵鄭取匡爲晉討鄭之伐胥靡也【杜胥靡周地也周儋翩因鄭人以作亂鄭爲之伐胥靡故晉使魯討之匡鄭地取匡不書歸之晉○爲於僞反】往不假道於衛及還陽虎使季孟自南門入出自東門【陽貨將逐三桓欲使得罪於鄰國】捨於豚澤衛侯怒使彌子瑕追之【彌子瑕衛嬖大夫】公叔文子老矣【杜文子公叔發】輦而如公曰尢人而效之非禮也【林尢責也責人之過而仿效其所爲知禮者宜不爲此】昭公之難君將以文之舒鼎【衛文公之鼎○難乃旦反】成之昭兆【杜寶】定之鞶鑑【杜鞶帶而以鏡爲飾也今西方羌胡猶然古之遺服○鞶步丹反】苟可以納之擇用一焉公子與二三臣之子諸侯苟憂之【林諸侯苟有憂卹魯侯者】將以爲之質【林爲質求納魯昭公○質音致】此羣臣之所聞也今將以小忿蒙舊徳【蒙覆也】無乃不可乎大姒之子【大姒文王妃○大音泰】惟周公康叔爲相睦也而效小人以棄之不亦誣乎天將多陽貨之罪以斃之【林陽虎本有罪天意又欲甚其罪而後斃踣之言此不假道皆陽貨所爲】君姑待之若何乃止【杜止不伐魯師】○夏季桓子如晉獻鄭俘也【獻此春取匡之俘】陽貨彊使孟懿子往報夫人之幣【虎欲困辱三桓並求媚於晉故彊使正卿報晉夫人之聘○彊其丈反】晉人兼享之【杜賤魯故不復兩設禮明經所以不備書】孟孫立於房外【杜孟孫卽孟懿子立於更衣房之外】謂範獻子曰陽貨若不能居魯而息肩於晉所不以爲中軍司馬者有如先君【林息肩猶任重者止息其兼擔之勞此言陽貨不能任重於魯而求息肩於晉若爲陽貨請晉必處之以中軍司馬之官杜稱先君以徴其言若欲使晉必厚待之】獻子曰寡君有官將使其人【杜擇得其人】鞅何知焉獻子謂簡子曰魯人患陽貨矣孟孫知其釁以爲必適晉故彊爲之請以取入焉【杜欲令晉人聞虎當逃走故彊設請托之辭因此言以入晉令晉素知之○爲之於僞反】○四月己丑吳大子終累敗楚舟師【杜終累闔廬子夫差兄舟師水戰○累力追反又力軌反】獲潘子臣小惟子【二於楚舟師之帥○惟位悲反本又作帷亦如字】及大夫七人楚國大惕懼亡子期又以陵師敗於繁【杜陵師陸軍林以上文有舟師故以陵師別之】令尹子西喜曰乃今可爲矣【言知懼而後可治】於是乎遷郢於鄀【林攺鄀爲郢故曰遷郢於鄀○鄀音若】而攺紀其政【林攺其政而新之紀其政而理之】以定楚國【傳言楚賴子西以安】○周儋翩率王子朝之徒因鄭人將以作亂於周【枉儋翩子朝餘黨】鄭於是乎伐馮滑胥靡負黍狐人闕外【杜鄭伐周六邑在魯伐鄭取匡前於此見者爲戍周起也陽城縣西南有負黍亭○見賢徧反下同】六月晉閻沒戍周且城胥靡【杜爲下天王出君姑蕕起】○秋八月宋樂祁言於景公曰諸侯惟我事晉今使不往晉其憾矣樂祁告其宰陳寅【杜以與公言告之○使所吏反】陳寅曰必使子往他日公謂樂祁曰惟寡人說子之言子必往陳寅曰子立而後行【寅知晉政多門往必有難故使樂祁立後而行○說音悅】吾室亦不亡【林已爲先人立後故𨿽身死不亡其家】惟君亦以我爲知難而行也【林亦使宋君知樂祁此行爲不易】見混而行【杜混樂祁子也見子君立以爲後○混侯溫反又侯困反】趙簡子逆而飲之酒於緜上獻楊楯六十於簡子【林楯幹楯也以楊木爲之○飲於鴆反楯食允反又音允】陳寅曰昔吾主範氏今子主趙氏又有納焉以楊楯賈禍弗可爲也已【林納猶獻也寅知範氏必怨將得禍○賈音古】然子死晉國子孫必得志於宋【杜以其爲國死】範獻子言於晉侯曰以君命越疆而使未致喪而私飲酒不敬二君不可不討也乃執樂祁【杜獻子怒祁比趙氏經所以稱行人○使所吏反下同】○陽虎又盟公及三桓於周社盟國人於亳社詛於五父之衢【傳言三桓微陪臣専政爲八年陽虎作亂起○詛側慮反父音甫】○冬十二月天王處於姑蕕【杜姑蕕周地】辟儋翩之亂也【杜爲明年單劉逆王起】

經【戊戌】七年春王正月○夏四月○秋齊侯鄭伯盟於咸【杜衛地林此特相盟也特相盟自齊桓以來未之有也於是再見諸侯無主盟矣是故書石門以志諸侯之合書咸以志諸侯之散此春秋之終始也】○齊人執衛行人北宮結以侵衛【稱行人非使人之罪】齊侯衛侯盟於沙【杜結叛晉也陽平元城縣東南有沙亭】○大雩【無傳過也】○齊國夏帥師伐我西鄙【夏國佐孫】○九月大雩【無傳過也】○冬十月

傳七年春二月周儋翩入於儀栗以叛【儀栗周邑】○齊人歸鄆陽關陽虎居之以爲政【杜鄆陽關皆魯邑中貳於齊齊今歸之不書虎専之】○夏四月單武公【穆公子】劉桓公【文公子】敗尹氏於窮谷【杜尹氏復黨儋翩共爲亂也】○秋齊侯鄭伯盟於咸徵防於衛【杜徵召也】衛侯欲叛晉【杜屬齊鄭也】諸大夫不可使北宮結如齊而私於齊侯曰執結以侵我【欲以齊師懼諸大夫】齊侯從之乃盟於瑣【瑣卽沙也爲明年涉佗捘衛侯手起】○齊國夏伐我【杜齊叛晉故】陽虎禦季桓子公斂處父禦孟懿子【杜處父孟氏家臣成宰公斂陽○斂力檢反又音亷】將宵軍齊師【林將乘夜以攻齊師】齊師聞之墮伏而待之【杜墮毀其軍以誘敵而設伏兵將夾擊之○墮許規反】處父曰處不圖禍而必死【林言陽虎汝不圖度禍難以攻齊師汝必當死而女也】苫夷曰虎陷二子於難【杜苫夷季氏家臣二子季孟○苫始占反難乃旦反】不待有司余必殺女【不待魯之有司討治汝罪余必先自殺汝○女音汝】虎懼乃還不敗【傳言陪臣彊能自相制季孟不敢有心】○冬十一月戊午單子劉子逆王於慶氏【杜慶氏守姑蕕大夫天王前年出居於此故單劉逆王以歸】晉籍秦送王己巳王入於王城【杜己巳十二月五日有日無月】館於公族黨氏【杜黨氏周大夫○黨音掌】而後朝於莊宮【杜莊王廟也】

經【己亥】八年春王正月公侵齊【報前年伐我西鄙】公至自侵齊【無傳】○二月公侵齊【杜未得志故林見魯之後於棄晉也】三月公至自侵齊【無傳】○曹伯露卒【杜無傳四年盟臯鼬林靖公卒子伯陽立】○夏齊國夏帥師伐我西鄙○公防晉師於瓦【杜瓦衛地將來救魯公逆防之東郡燕縣東北有瓦亭林不曰防士鞅而曰防晉師重師也鞌之戰公防晉師於上隕不書諱之也四卿並將而以禽鄭自師逆公三家之張成於此矣故諱之也於是齊師伐我晉士鞅趙鞅荀寅救我公防晉師於瓦勿諱可也】公至自瓦【無傳】○秋七月戊辰陳侯栁卒【杜無傳四年盟臯鼬林懷公卒子閔公越立】○晉士鞅帥師侵鄭遂侵衛【杜兩事故曰遂林此其言遂何晉始伐與國也於襄之二十三年齊始叛晉取朝歌去年鄭始叛晉盟齊於咸衛始叛晉盟齊於沙於是侵鄭衛又明年及齊平𨿽魯亦叛晉矣故悉書之也】○葬曹靖公【無傳】○九月葬陳懷公【無傳三月而葬速】○季孫斯仲孫何忌帥師侵衛○冬衛侯鄭伯盟於曲濮【杜無傳結叛晉曲濮衛地○濮音卜】○從祀先公【杜從順也先公閔公僖公也將正二公之位次所順非一親盡故通言先公林陽虎欲去三桓而爲此也】○盜竊寶玉大弓【杜盜謂陽虎也家臣賤名氏不見故曰盜寶玉夏后氏之璜大弓封父之繁弱林書曰盜竊寶玉大弓魯無人之辭也是故陪臣叛皆不書書陽虎爲盜是治陪臣也君子之作春秋治至於陪臣斯極矣】

傳八年春王正月公侵齊門於陽州【杜攻其門】士皆坐列【言無鬭志】曰顏髙之弓六鈞【顏髙魯人三十斤爲鈞六鈞百八十斤古稱重故以爲異彊】皆取而傳觀之陽州人出顏髙奪人弱弓籍丘子鉏擊之與一人俱斃【杜子鉏齊人斃僕也○傳直專反】偃且射子鉏【林顏髙𨿽爲子鉏所擊偃僕在地猶射子鉏○射食亦反下同】中頰殪【杜子鉏死林見顏髙有力善射○中丁仲反下同】顏息射人中睂【顏息魯人】退曰我無勇吾志其目也【林言志射其目乃誤中眉益謙以自矜】師退冉猛僞傷足而告【杜猛魯人欲先歸】其兄防乃呼曰猛也殿【杜防見師退而猛不在列乃大呼詐言猛在後爲殿傳言魯無軍政○殿丁電反】○二月己丑單子伐谷城劉子伐儀栗【杜討儋翩之黨谷城在河南縣西○單音善】辛夘單子伐簡城劉子伐孟【林亦討儋翩之黨】以定王室【傳終王室之亂】○趙鞅言於晉侯曰諸侯惟宋事晉好逆其使猶懼不至今又執之是絕諸侯也將歸樂祁士鞅曰【林卽範獻子○好呼報反使所吏反】三年止之無故而歸之宋必叛晉【林執祁在六年故曰三年止之宋不求晉是無故而歸之】獻子私謂子梁【杜獻子範鞅子梁樂祁】曰寡君懼不得事宋君是以止子子姑使混代子【杜混樂祁子○混侯溫反又侯困反】子梁以告陳寅陳寅曰宋將叛晉是棄混也不如待之【林言宋怨晉勢將背叛如宋必叛而以混自代是棄之也不如且自畱晉以待其定勿以子自代】樂祁歸卒於大行【杜大行晉東南山○大音泰行戶郎反一音衡】士鞅曰宋必叛不如止其屍以求成焉乃止諸州【州晉地爲明年宋公使樂大心如晉張本】○公侵齊攻廩丘之郛【杜郛郭也】主人焚衝【杜衝戰車林此蓋齊人焚魯攻廩郛者之戰車○衝昌容反說文作防云陷陣車也】或濡馬褐以救之【杜馬褐馬衣】遂毀之【杜毀郛】主人出【林廩丘入出戰】師奔【杜攻郛人少故遣後師走往助之】陽虎僞不見冉猛者曰猛在此必敗【杜陽州之役猛先歸言若在此必復敗】猛逐之顧而無繼僞顚【林冉猛聞言怒逐廩丘人反顧莫有繼其後者復僞顚僕而止】虎曰盡客气也【杜言皆客气非勇】苫越生子將待事而名之【杜苫越苫夷○苫式占反】陽州之役獲焉【林苫夷獲俘焉】名之曰陽州【欲自比僑如】○夏齊國夏髙張伐我西鄙【杜報上二侵】晉士鞅趙鞅荀寅救我【杜救不書齊師已去未入竟】公防晉師於瓦範獻子執羔趙簡子中行文子皆執雁魯於是始尙羔【杜獻子士鞅也簡子趙鞅也中行文子荀寅也禮卿執羔大夫執雁魯則同之今始知執羔之尊也卿不書禮不敵公史略之○行戶郎反】○晉師將盟衛侯於剸澤【杜自瓦還就衛地盟○剸音専又市轉反】趙簡子曰羣臣誰敢盟衛君者【前年衛叛晉屬齊簡子意欲摧辱之】涉佗成何曰我能盟之【二子晉大夫○佗徒何反】衛人請執牛耳【盟禮尊者涖牛耳主次盟者衛侯與晉大夫盟自以當涖牛耳故請】成何曰衛吾溫原也焉得視諸侯【杜言衛小可比晉縣不得從諸侯禮○焉於防反】將歃涉佗捘衛侯之手及捥【杜捘擠也血至捥○歃所治反捘子對反捥烏喚反】衛侯怒王孫賈趨進【杜賈衛大夫】曰盟以信禮也【信猶明也】有如衛君其敢不惟禮是事而受此盟也【言晉無禮不欲受其盟】衛侯欲叛晉而患諸大夫王孫賈使次於郊大夫問故【杜問不入故】公以晉詬語之【杜詬恥也○詬呼豆反語魚據反】且曰寡人辱社稷其攺卜嗣寡人從焉【杜使攺卜他公子以嗣先君我從大夫所立】大夫曰是衛之禍豈君之過也公曰又有患焉謂寡人必以而子厚與大夫之子爲質【杜爲質於晉○質音致下同】大夫曰苟有益也公子則往羣臣之子敢不皆負羈絏以從【林羈馬絡頭絏馬繮也言從公子之賤役○絏息列反從才用反下同】將行王孫賈曰苟衛國有難工商未嘗不爲患使皆行而後可【林言苟衛國有侵伐之禍難亦未嘗不爲工商之患使工商皆行欲激國人使皆怒○難乃旦反】公以告大夫乃皆將行之行有日【有期日】公朝國人使賈問焉曰若衛叛晉晉五伐我病何如矣皆曰五伐我猶可以能戰【林尙可竭其材能以戰】賈曰然則如叛之病而後質焉何遲之有乃叛晉晉人請攺盟弗許【林晉亦自悔無禮故請攺盟】○秋晉士鞅防成桓公侵鄭圍虫牢報伊闕也【杜桓公周卿士不書監帥不親侵也六年鄭伐周闕外晉爲周報之】遂侵衛【杜討叛】○九月師侵衛晉故也【魯爲晉討衛】○季寤【季桓子之弟】公鉏極【杜公彌曽孫桓子族子】公山不狃【杜費宰○狃女九反】皆不得志於季氏叔孫輒無寵於叔孫氏【輒叔孫氏之庶子】叔仲志不得志於魯【志叔孫帶之孫皆爲國人所薄】故五人因陽虎陽虎欲去三桓【林孟叔季三族皆出自桓公號三桓】以季寤更季氏【杜代桓子○更音庚舊古孟反下同】以叔孫輒更叔孫氏【杜代孟叔】已更孟氏【杜陽虎自代懿子】冬十月順祀先公而祈焉【杜將作大事欲以順祀取媚】辛夘禘於僖公【辛夘十月二日不於大廟者順祀之義當退僖公懼於僖神故於僖廟行順祀】壬辰將享季氏於蒲圃而殺之戒都車曰癸巳至【杜都邑之兵車也陽虎欲以壬辰夜殺季孫明日癸巳以都車攻二家】成宰公斂處父告孟孫曰季氏戒都車何故孟孫曰吾弗聞處父曰然則亂也必及於子先備諸與孟孫以壬辰爲期【處父期以兵救孟氏壬辰先癸巳一日】陽虎前驅林楚禦桓子虞人以鈹盾夾之【林鈹劍也盾幹櫓也虞人之官以鈹盾夾衛桓子○鈹普皮反盾食允反又音允】陽越殿【越陽虎從弟○殿丁見反】將如蒲圃桓子咋謂林楚【林咋暫也季桓子覺其景象頓異乃咋謂林楚○咋仕詐反】曰而先皆季氏之良也【林而汝也言汝之先人皆季氏之良大夫也】爾以是繼之【杜欲使林楚免己於難以繼其先人之良】對曰臣聞命後【杜後猶晚也】陽虎爲政魯國服焉違之徵死【林若違之必速召其死】死無益於主桓子曰何后之有【林言未爲差晚】而能以我適孟氏乎對曰不敢愛死懼不免主桓子曰往也【言必往】孟氏選圉人之壯者三百人以爲公期築室於門外【杜實欲以備難不欲使人知故僞築室於門外因得聚眾公期孟氏支子○爲幹僞反】林楚怒馬及衢而騁【林林楚乃激怒其馬及通達之衢而馳騁以走孟氏】陽越射之不中築者闔門【杜季孫旣得入乃閉門○射食亦反下同中丁仲反】有自門間射陽越殺之陽虎刼公與武叔【杜武叔叔孫不敢之子州仇也】以伐孟氏公斂處父帥成人自上東門入【林處父與孟氏期以壬辰故帥成人自魯東城之北門入救孟氏】與陽氏戰於南門之內弗勝又戰於棘下【杜城內地名】陽氏敗陽虎說甲如公宮【林示無所畏○說他活反】取寶玉大弓以出捨於五父之衢寢而爲食其徒曰追其將至虎曰魯人聞余出喜於徵死何暇追余【杜徴召也陽虎召季氏於蒲圃將殺之今得脫必喜故言喜於召死】從者曰嘻速駕公斂陽在【杜嘻懼聲林公斂陽卽處父言其必來追己○嘻許其反】公斂陽請追之孟孫弗許【杜畏陽虎】陽欲殺桓子【杜欲因亂討季氏以彊孟氏】孟孫懼而歸之【杜不敢殺】子言辧捨爵於季氏之廟而出【杜子言季寤辧猶周徧也徧告廟飲酒示無懼○辧音徧】陽虎入於讙陽關以叛【杜叛不書略家臣○讙音歡】○鄭駟歂嗣子大叔爲政【杜歂駟乞子子然也爲明年殺鄧析張本○歂市専反】經【庚子】九年春王正月○夏四月戊申鄭伯蠆卒【杜無傳四年盟臯鼬林獻公卒子聲公勝立○蠆勅邁反】○得寶玉大弓【弓玉國之分器得之足以爲榮失之足以爲辱故重而書之】○六月葬鄭獻公【無傳三月而葬速】○秋齊侯衛侯次於五氏【杜五氏晉地不書伐者諱伐盟主以次告林外防書次自厥貉以來未之有也於是再見其再見何中國無伯也齊衛伐盟主則其不書伐何春秋重絕晉也於襄之二十三年嘗書齊伐晉至是而不書何齊始叛晉諸侯猶有盟主也前年鄭叛晉盟齊於咸衛叛晉盟齊於沙明年及齊平魯亦叛晉諸侯無盟主矣有盟主非美事也無盟主非細故也是故春秋重絕晉也】○秦伯卒【杜無傳不書名未同盟林哀公卒孫惠公立】○冬葬秦哀公【無傳】

傳九年春宋公使樂大心盟於晉且逆樂祁之屍辭僞有疾乃使向巢如晉盟且逆子梁之屍【林巢向戌曽孫子梁卽樂祁】子明謂桐門右師出【杜子明樂祁之子混也右師樂大心子明族父也右師往到子明捨子明逐使出門去】曰吾猶衰絰而子撃鐘何也【忿其不逆父喪因責其無同族之恩○衰七雷反】右師曰喪不在此故也【林言樂祁之喪未歸故不廢樂】旣而告人曰已衰絰而生子余何故捨鐘【杜己子明也林言生子罪重不廢樂罪輕○捨音捨】子明聞之怒言於公曰右師將不利戴氏【樂氏戴公族】不肯適晉將作亂也不然無疾乃逐桐門右師【逐之在明年終叔孫昭子之言】○鄭駟歂殺鄧析而用其竹刑【杜鄧析鄭大夫欲攺鄭所鑄舊制不受君命而私造刑法書之於竹簡故言竹刑】君子謂子然於是不忠【林子然卽駟歂謂其殺賢能不忠於國】苟有可以加於國家者棄其邪可也【杜加猶益也棄不責其邪惡也○邪似嗟反】靜女之三章取彤管焉【杜詩風也言靜女三章之詩𨿽說美女意在彤管彤管赤管筆女史記事規誨之所執】竿旄何以告之取其忠也【杜詩鄘風也錄竿旄詩者恥其中心願告人以善道也言此二詩皆以一善見采而鄧析不以善存身】故用其道不棄其人【林以其道可爲世用如彤管素絲之類則說懌美女彼姝者子皆不可棄】詩云蔽芾甘棠勿翦勿伐召伯所茇【杜詩召南也召伯決訟於蔽芾甘棠之下詩人思之不伐其樹茇艸舍也○芾方味反召音邵茇畔末反】思其人猶愛其樹況用其道而不卹其人乎子然無以勸能矣【傳言子然嗣大叔爲政鄭所以衰弱】○夏陽虎歸寶玉大弓【無益近用而祗爲名故歸之】書曰得器用也凡獲器用曰得【杜器用者謂物之成器可爲人用者也】得用焉曰獲【謂用器物以有獲若麟爲田獲俘爲戰獲】六月伐陽關【討陽虎也】陽虎使焚萊門【陽關邑門】師驚【林魯師見火起故驚】犯之而出【林陽虎犯師而出】奔齊請師以伐魯曰三加必取之【杜三加兵於魯】齊侯將許之鮑文子諫曰臣嘗爲於施氏矣【杜施氏魯大夫文子鮑國也成十七年齊人召而立之至今七十四嵗於是文子蓋九十餘矣】魯未可取也上下猶和眾庶猶睦能事大國【杜大國晉也】而無天菑若之何取之陽虎欲勤齊師也齊師罷大臣必多死亡已於是乎奮其詐謀【林陽虎之意但欲勤勞齊師耳齊師疲敝卿大夫必多死於戰鬭始欲奮其詐謀以圖齊國菑音災罷音皮】夫陽虎有寵於季氏而將殺季孫以不利魯國而求容焉【杜求自容】親富不親仁【林惟親富人以圖其利不親仁人以圖其道】君焉用之君富於季氏而大於魯國玆陽虎所欲傾覆也魯免其疾【林陽虎出奔魯得免其疾害○焉於防反覆芳服反】而君又收之無乃害乎齊侯執陽虎將東之陽虎願東【陽虎欲西奔晉知齊必反己故詐以東爲願】乃囚諸西鄙盡借邑人之車鍥其軸麻約而歸之【杜鍥刻也林陽虎盡借所居邑人之車刻其軸使易毀折以麻約刻處而歸之其主欲絕追者○鍥苦結反】載蔥靈寢於其中而逃【林蔥靈輜車名蓋車之有障蔽者○蔥初江反】追而得之囚於齊又以蔥靈逃奔宋遂奔晉適趙氏仲尼曰趙氏其世有亂乎【杜受亂人故】○秋齊侯伐晉夷儀【爲衛討也】敝無存之父將室之辭以與其弟【杜無存齊人也室之爲取婦林無存辭不願娶以所娶室先與其弟】曰此役也不死反必娶於髙國【杜髙氏國氏齊貴族也無存欲必有功還娶卿相之女】先登求自門出死於霤下【杜旣入城夷儀人不服故鬭死於門屋霤下也○霤力又反】東郭書讓登【杜登城非人所樂故讓眾使後而已先登】犂彌從之曰子讓而左我讓而右使登者絕而後下【林子謂東郭書讓眾而立於城之左我犂彌自稱讓眾而立於城之右使登城若盡終而後下入城蓋彌恐書先下故又譎以讓之】書左彌先下【杜書從彌言左行彌遂自先下亦讓也】書與王猛息【林王猛齊人戰訖共止息】猛曰我先登書斂甲曰曩者之難今又難焉【杜斂甲起欲撃猛林言昔者有登城之難今又有王猛之難○難乃旦反】猛笑曰吾從子如驂之靳【杜靳車中馬也猛不敢與書爭言己從書如驂馬之隨靳也傳言齊師和所以能克○靳居覲反】晉車千乘在中牟【杜救夷儀也今滎陽有中牟縣迥逺疑非也○乘繩證反】衛侯將如五氏【齊侯在五氏將往助之】卜過之龜焦【衛至五氏道遇中牟畏晉故卜龜焦兆不成不可以行事也】衛侯曰可也衛車當其半寡人當其半敵矣【林衛侯怒晉甚不復顧卜故言可也衛之兵車當晉五百乘自欲以身當五百乘其數可以相敵矣】乃過中牟中牟人欲伐之衛褚師圃亡在中牟【林褚師圃衛舊大夫時已奔在中牟○褚中呂反】曰衛𨿽小其君在焉未可勝也齊師克城而驕其帥又賤【杜城謂夷儀也帥謂東郭書林非命卿故賤○帥所類反】遇必敗之不如從齊乃伐齊師敗之【獲齊車五百乘事見哀十五年】齊侯致禚媚杏於衛【杜三邑皆齊西界以答謝衛意○禚諸若反杏戶猛反】齊侯賞犂彌犂彌辭曰有先登者臣從之晳幘而衣貍制【杜晳白也幘齒上下相值制裘也○幘音策又音責衣於旣反】公使視東郭書曰乃夫子也【林夫子謂東郭書】吾貺子【杜貺賜也】公賞東郭書辭曰彼賓旅也【林彼謂犂彌杜言彼與我若賓主相讓旅俱進退】乃賞犂彌齊師之在夷儀也齊侯謂夷儀人曰得敝無存者以五家免【給其五家令常不共役事】乃得其屍公三襚之【禭衣也比殯三加襚深禮厚之】與之犀軒與直蓋【杜犀軒卿車直蓋髙蓋】而先歸之【林先歸敝無存之喪】坐引者以師哭之【杜停喪車以盡哀也君方爲位而哭故挽喪者不敢立】親推之三【齊侯自推喪車輪三轉○推如字又他回反】

左傳杜林合注卷四十五﹤經部﹐春秋類﹐左傳杜林合注﹥

欽定四庫全書

左傳杜林合注卷四十六明

王道焜

趙如源同編

定公三

經【辛丑】十年春王三月及齊平【平前八年再侵齊之怨】○夏公防齊侯於夾谷【杜平故林夾谷齊地孔子相○夾古洽反又古協反】公至自夾谷【無傳】○晉趙鞅帥師圍衛【林報夷儀也】○齊人來歸鄆讙龜陰田【杜三邑皆汶陽田也泰山博縣北有山陰田在其北也防夾谷孔子相齊人服義而歸魯田林未有言來歸田者言來歸鄆讙龜陰田以是爲齊人之願也濟西言取讙闡言取鄆讙龜陰田不言取以是爲齊人之願則以夫子相夾谷之防也○鄆音運讙火官反】○叔孫州仇仲孫何忌帥師圍郈【郈叔孫氏邑○郈音後】○秋叔孫州仇仲孫何忌帥師圍郈○宋樂大心出奔曹【杜傳在前年春書名罪其稱疾不適晉】○宋公子地出奔陳【杜貪弄馬以距君命書名罪之也】○冬齊侯衛侯鄭遊速防於安甫【無傳安甫地闕】○叔孫州仇如齊○宋公之弟辰曁仲佗石彄出奔陳【杜曁與也宋公寵向魋不聴辰請辰忿而將大臣出奔虛請自忿稱弟示首惡也仲佗石彄皆爲國卿不能匡君靖難而爲辰所牽帥出奔稱名亦罪之也○佗徒何反彄苦侯反】

傳十年春及齊平○夏公防齊侯於祝其實夾谷【杜夾谷卽祝其也】孔丘相【相防儀也○相息亮反】犂彌言於齊侯【林犂彌前年夷儀讓登者】曰孔丘知禮而無勇若使萊人以兵劫魯侯必得志焉【萊人齊所滅萊夷也】齊侯從之孔丘以公退曰士兵之【林令士官以兵撃萊人】兩君合好而裔夷之俘以兵亂之【杜裔逺也萊已滅故言逺夷之俘○好呼報反下同】非齊君所以命諸侯也裔不謀夏夷不亂華俘不幹盟兵不偪好於神爲不祥【林盟將告神犯之爲不善】於徳爲愆義於人爲失禮君必不然【林齊君本心必不如此】齊侯聞之遽辟之【杜辟去萊兵也○辟婢亦反又音避】將盟齊人加於載書曰齊師出竟而不以甲車三百乘從我者【林三百乘二萬二千五百人○竟音境乘繩證反】有如此盟【如此盟詛之禍】孔丘使玆無還揖對【無還魯大夫○還音旋】曰而不反我汶陽之田吾以共命者亦如之【林汶陽田卽鄆讙龜陰田杜須齊歸汶陽田乃當共齊命於是孔子以公退賤者終其事要盟不潔故略不書○共音恭】齊侯將享公孔丘謂梁丘據曰齊魯之故吾子何不聞焉【杜故舊典】事旣成矣【杜防事成】而又享之是勤執事也且犧象不出門嘉樂不野合【杜犧象酒器犧尊象尊也嘉樂鐘磬也林禮器用於朝廷宗廟不可出於國門禮樂設於朝廷宗廟不可合於原野○犧許宜反又息倚反】享而旣具是棄禮也若其不具用秕稗也【杜秕谷不成者稗艸之似谷者言享不具禮穢薄若秕稗○秕音鄙稗皮賣反】用秕稗君辱棄禮名惡【林若禮不成如用秕稗是辱兩君也若禮成而棄其舊典是取惡名也】子盍圖之夫享所以昭徳也不昭不如其己也乃不果享【孔子知齊侯懷詐故以禮距之】齊人來歸鄆讙龜陰之田【陽虎九年以此奔齊經文倒者次魯事】○晉趙鞅圍衛報夷儀也【杜前年齊爲衛伐晉夷儀故伐衛以爲報】初衛侯伐邯鄲午於寒氏【杜邯鄲廣平縣也午晉邯鄲大夫寒氏卽五氏也前年衛人助齊伐五氏○邯音寒鄲音丹】城其西北而守之宵熸【午眾宵散○熸子替反】及晉圍衛午以徒七十人門於衛西門殺人於門中【林衛開門與午鬭故殺人於門中】曰請報寒氏之役涉佗曰夫子則勇矣然我往必不敢啟門【林夫子謂邯鄲午弒人門中可謂勇矣然我若往攻其門衛人必不敢開門與我鬭○佗徒河反】亦以徒七十人且門焉步左右皆至而立如植【杜至其門下步行門左右然後立待如立木不動以示整】日中不啟門乃退反役【林圍衛反役】晉人討衛之叛故曰由涉佗成何於是執涉佗以求成於衛【林涉佗捘衛侯手成何比衛溫原以捘手罪重故獨執佗】衛人不許晉人遂殺涉佗成何奔燕君子曰此之謂棄禮必不鈞【杜言必見殺不得與人等】詩曰人而無禮胡不遄死涉佗亦遄矣哉【杜詩鄘風遄速也】○初叔孫成子欲立武叔公若藐固諫曰不可【林成子卽叔孫不敢武叔卽叔孫州仇藐叔孫氏之族】成子立之而卒公南使賊射之不能殺【林公南叔孫家臣武叔之黨使賊射公若藐○射食亦反下同】公南爲馬正使公若爲郈宰武叔旣定使郈馬正侯犯殺公若弗能其圉人曰【杜武叔之圉人】吾以劍過朝公若必曰誰之劍也吾稱子以告必觀之吾僞固而授之末則可殺也【杜僞爲固陋不知禮者以劍鋒末授之】使如之公若曰爾欲吳王我乎【杜見劍向己逆呵之鱄諸殺吳王亦用劍刺之】遂殺公若郈犯以郈叛【杜犯以不能副武叔之命故叛叛而以圍告廟故書圍】武叔懿子圍郈弗克秋二子及齊師復圍郈弗克叔孫謂郈工師駟赤【杜工師掌工匠之官】曰郈非惟叔孫氏之憂社稷之患也將若之何對曰臣之業在水卒章之四言矣【杜水詩唐風卒章四言曰我聞有命】叔孫稽首【杜謝其受己命】駟赤謂侯犯曰居齊魯之際而無事必不可矣【林言郈邑居齊魯之間旣叛魯又不事齊必不可以久存】子盍求事於齊以臨民不然將叛侯犯從之齊使至駟赤與郈人爲之宣言於郈中【杜詐爲齊使言也○使所吏反爲於僞反】曰侯犯將以郈易於齊齊人將遷郈民【杜爲易其民人】眾凶懼【杜不欲遷○凶音凶又凶勇反】駟赤謂侯犯曰眾言異矣【杜不與始同】子不如易於齊與其死也猶是郈也而得紓焉何必此【杜言以郈民易取齊人與郈無異勝於守郈爲叛人所殺】齊人欲以此偪魯必倍與子地【杜言非徒得民又將得齊地○倍步罪反】且盍多捨甲於子之門以備不虞侯犯曰諾乃多捨甲焉侯犯請易於齊齊有司觀郈【林齊使有司觀郈度其虛實】將至駟赤使周走呼曰齊師至矣郈人大駭介侯犯之門甲以圍侯犯【林介因也因侯犯之門甲圍侯犯將殺之】駟赤將射之【杜僞爲侯犯射郈人】侯犯止之曰謀免我【杜言且思謀免我於禍】侯犯請行許之【郈人許之】駟赤先如宿【宿東平無鹽縣故宿國】侯犯殿每出一門郈人閉之【閉其後門○殿丁見反】及郭門止之曰子以叔孫氏之甲出有司若誅之羣臣懼死【林子謂侯犯帶叔孫氏之甲以出奔有司若誅責其數羣臣恐得死罪】駟赤曰叔孫氏之甲有物吾未敢以出【杜物識也赤還救侯犯也林言叔孫之甲自有識別我未當敢以之出奔】犯謂駟赤曰子止而與之數【數甲以相付○數色主反】駟赤止而納魯人【林納魯圍郈之師】侯犯奔齊齊人乃致郈【致其名簿也爲下武叔如齊傳】○宋公子地嬖蘧富獵【杜地宋景公弟辰之兄也】十一分其室而以其五與之【杜與富獵也】公子地有白馬四公嬖向魋魋欲之【杜向魋司馬桓魋也】公取而朱其尾鬛以與之【杜與魋也○鬛力輒反馬髮也】地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉【林子謂地以五分家財與富獵獨愛四馬不與向魋是卑魋也亦有所偏頗不平○抶勅亦反腫章勇反頗普多反】子爲君禮【杜禮辟君也】子過出竟君必止子【林旣無大過君必使人畱行】公子地出奔陳公弗止辰爲之請弗聴辰曰是我廷吾兄也【杜廷欺也○爲於僞反廷求往反又古況反】吾以國人出君誰與處【林我以國人之賢者出宋君當與誰共守其國】冬母弟辰曁仲佗石彄出奔陳【佗仲幾子彄褚師段子皆宋卿眾之所望故言國人】○武叔聘於齊【杜謝致郈也經書辰奔在聘後者從告】齊侯享之曰子叔孫若使郈在君之他竟寡人何知焉屬與敝邑際故敢助君憂之【杜以致郈徳叔孫○屬音燭】對曰非寡君之望也所以事君封疆社稷是以【林以猶爲也言將以爲其封疆社稷之大事】敢以家勤君之執事【林言不敢以家臣勤勞齊君之執事】夫不令之臣天下之所惡也君豈以爲寡君賜【杜言義在討惡非所以賜寡君○惡烏路反】

經【壬寅】十有一年春宋公之弟辰及仲佗石彄公子地自陳入於蕭以叛【杜蕭宋邑稱地例在前年】○夏四月○秋宋樂大心自曹入於蕭【入蕭從叛人叛可知故不書叛】○冬及鄭平【杜平六年侵鄭取匡之怨林平不書必關天下之大故而後書書渝平以志諸侯之合書及鄭平以志諸侯之散此春秋之所以終始也】叔還如鄭涖盟【林還叔弓曾孫一云叔詣曽叔誤○還音旋】

傳十一年春宋公母弟辰曁仲佗石彄公子地入於蕭以叛秋樂大心從之【林樂大心九年被逐今從辰地以叛】大爲宋患寵向魋故也【惡宋公寵不義以致國患】○冬及鄭平始叛晉也【魯自僖公以來世服於晉至今而叛故曰始】

經【癸夘】十有二年春薛伯定卒【杜無傳四年盟臯鼬林襄公卒比立】○夏葬薛襄公【無傳】○叔孫州仇帥師墮郈【杜墮毀也患其險固故毀壊其城林郈叔孫氏之邑也費季氏之邑也叔孫州仇墮郈季孫斯墮費以是爲二家之願也則以孔子之事魯也○墮許規反下傳同】○衛公孟彄帥師伐曹【彄孟縶子○彄苦侯反】○季孫斯仲孫何忌帥師墮費【○費音祕】○秋大雩【無傳書過】○冬十月癸亥公防齊侯盟於黃【杜無傳結叛晉】○十有一月丙寅朔日有食之【無傳】○公至自黃【無傳】○十有二月公圍成【林成孟氏邑】公至自圍成【杜無傳國內而書至者成彊若列國興動大眾故出入皆告廟林公行不越竟不至至圍成危之也初作三軍三分公室而各有其一季氏盡徵之叔孫氏臣其子弟孟氏取其半焉三家之彊孟氏爲有君也莫難於墮郈費墮成易耳而公自將圍成弗克是不足與有爲也齊人歸女樂三日不朝是以微罪行也】傳十二年夏衛公孟彄伐曹克郊【郊曹邑】還滑羅殿【杜羅衛大夫○殿丁見反下同】未出不退於列【杜未出曹竟羅不退在行列之後】其禦曰殿而在列其爲無勇乎羅曰與其素厲寧爲無勇【杜索空也厲猛也言伐小國當如畏者以誘致之】○仲由爲季氏宰【杜仲由子路】將墮三都【杜三都費郈成也彊盛將爲國害故仲由欲毀之】於是叔孫氏墮郈季氏將墮費公山不狃叔孫輒帥費人以襲魯【不狃費宰也輒不得志於叔孫氏】公與三子入於季氏之宮登武子之臺費人攻之弗克入及公側【杜至臺下】仲尼命申句須樂頎下伐之【二子魯大夫仲尼時爲司寇○句音劬頎音祈】費人北國人追之敗諸姑蔑二子奔齊【杜二子不狃叔孫輒】遂墮費將墮成公斂處父謂孟孫墮成齊人必至於北門【成在魯北竟故】且成孟氏之保障也無成是無孟氏也子僞不知【杜佯不知】我將不墮冬十二月公圍成弗克經【甲辰】十有三年春齊侯衛侯次於垂葭【林垂葭衛地二君將使師伐晉次垂葭以爲之援】○夏築蛇淵囿【無傳書不時也】○大搜於比蒲【無傳夏搜非時○比音毘】○衛公孟彄帥師伐曹【無傳】○秋晉趙鞅入於晉陽以叛【杜書叛惡可知】○冬晉荀寅士吉射入於朝歌以叛【杜吉射士鞅子林荀寅士吉射伐趙氏鞅奔晉陽韓魏伐範中行氏寅吉射奔朝歌鞅非始禍者也則曷爲皆以叛書之春秋之季家有藏甲邑有百雉之城矣鞅必奔晉陽寅吉射必奔朝歌則是皆叛也○射食亦反又食夜反】○晉趙鞅歸於晉【杜韓魏請而復之故曰歸言韓魏之彊猶列國林歸易辭也欒盈魚石猶言入至鞅而後言歸則晉無人之辭也此韓趙魏分晉之本也叛臣至於書歸則佚賊不足錄矣】○薛弒其君比【杜無傳稱君君無道林比弒惠公夷立又名寅】

傳十三年春齊侯衛侯次於垂葭實郥氏【杜垂葭攺召郥氏髙平鉅野縣西南有郥亭○郥古閴反】使師伐晉將濟河諸大夫皆曰不可邴意玆曰可【杜意玆齊大夫○邴彼命反又音丙】鋭師伐河內【杜今河內汲郡】傳必數日而後及絳【林傳車告晉亦必數日而後至晉之絳都○傳張戀反又直専反】絳不三月不能出河則我旣濟水矣【林晉自絳都非九十日不能出河而救河內則我已卒事濟河而歸矣】乃伐河內齊侯皆斂諸大夫之軒【林大夫乘軒皆收斂之以示薄罰】惟邴意玆乘軒【杜以其言當】齊侯欲與衛侯乘【共載○乘繩證反下同】與之宴而駕乘廣載甲焉使告曰晉師至矣齊侯曰比君之駕也寡人請攝【林比猶待也言待衛君必駕恐緩不及事請以己車攝代衛車○廣古曠反比必利反】乃介而與之乘驅之【林介甲也】或告曰無晉師乃止【傳言齊侯輕所以不能成功】○晉趙鞅謂邯戰午曰歸我衛貢五百家吾捨諸晉陽午許諾【杜十年趙鞅圍衛衛人懼貢五百家鞅置之邯鄲今欲徙著晉陽晉陽趙鞅邑】歸告其父兄父兄皆曰不可衛是以爲邯鄲【言衛以五百家在邯鄲當爲是故與邯鄲親○爲於僞反】而寘諸晉陽絕衛之道也不如侵齊而謀之【侵齊則齊當來報欲因懼齊而徙則衛與邯鄲好不絕】乃如之而歸之於晉陽【杜欲如是謀而後歸衛貢】趙孟怒召午而囚諸晉陽【杜趙鞅不察其謀謂午不用命故囚之】使其從者說劍而入涉賓不可【涉賓午家臣不肯說劍入欲謀叛○從才用反說他活反】乃使告邯鄲人曰吾私有討於午也二三子惟所欲立【午趙鞅同族別封邯鄲故使邯鄲人更立午宗親】遂殺午趙稷涉賔以邯鄲叛【稷趙午子】夏六月上軍司馬籍秦圍邯鄲邯鄲午荀寅之甥也【林午之母荀寅姊妹故爲甥】荀寅範吉射之姻也【壻父曰姻荀寅子娶吉射女】而相與睦故不與圍邯鄲將作亂【杜作亂攻趙鞅○不與音預又如字】董安於聞之【安於趙氏臣】告趙孟曰先備諸趙孟曰晉國有命始禍者死爲後可也【林待其先發而後應之可也】安於曰與其害於民寧我獨死【杜懼見攻必傷害民】請以我說趙孟不可【晉國若討可殺我以自解說】秋七月範氏中行氏伐趙氏之宮趙鞅奔晉陽晉人圍之範臯夷無寵於範吉射而欲爲亂於範氏【臯夷範氏側室子○行戶郎反】梁嬰父嬖於知文子【杜文子荀躒○知音智】文子欲以爲卿韓簡子與中行文子相惡【杜簡子韓起孫不信也中行文子荀寅也○惡如字又烏路反下同】魏襄子亦與範昭子相惡【杜襄子魏舒孫曼多也昭子士吉射】故五子謀【杜五子範臯夷梁嬰父知文子韓簡子魏襄子】將逐荀寅而以梁嬰父代之逐範吉射而以範臯夷代之荀躒言於晉使曰君命大臣始禍者死載書在河【杜爲盟書沈之河○躒力狄反】今三臣始禍而獨逐鞅刑已不鈞矣請皆逐之冬十一月荀躒韓不信魏曼多奉公以伐範氏中行氏弗克二子將伐公齊髙彊曰三折肱知爲良醫【杜髙彊齊子尾之子昭十年奔魯遂適晉林言必三折其臂歷病痛多者然後深知良醫治療之法○三如字又息暫反折之設反】惟伐君爲不可民弗與也我以伐君在此矣三家未睦【杜三家知韓魏】可盡克也克之君將誰與若先伐君是使睦也【林是急三家使相親睦而拒我也】弗聴遂伐公國人助公二子敗從而伐之丁未荀寅士吉射奔朝歌韓魏以趙氏爲請【林以趙鞅非始禍請復趙氏杜經所以書趙鞅歸】十二月辛未趙鞅入於絳盟於公宮【林傳錄晉衰亂以見三家分晉之始】○初衛公叔文子朝而請享靈公【杜欲令公臨其家】退見史防而告之【杜史防史魚○防音秋】史防曰子必禍矣子富而君貪罪其及子乎文子曰然吾不先告子是吾罪也君旣許我矣其若之何史防曰無害子臣可以免【杜言能執臣禮】富而能臣必免於難上下同之【杜言尊卑皆然○難乃旦反】戍也驕其亡乎【戍文子之子】富而不驕者鮮吾惟子之見【林我之所見惟有子耳○鮮息淺反】驕而不亡者未之有也戍必與焉【杜與禍難○與音預】及文子卒衛侯始惡於公叔戍以其富也公叔戍又將去夫人之黨【杜靈公夫人南子黨宋朝之徒○惡烏路反】夫人愬之曰戍將爲亂【爲明年戍來奔傳】經【乙巳】十有四年春衛公叔戍來奔衛趙陽出奔宋【陽趙黶孫書名者親富不親仁】○二月辛巳楚公子結陳公孫佗人帥師滅頓以頓子牂歸【林頓欲事晉而絕陳好故○佗吐何反牂子郎反】○夏衛北宮結來奔【杜亦黨公叔戍皆惡之】○五月於越敗吳於檇李【杜於越越國也使罪人詐吳亂陳故從未陳之例書敗也檇李吳郡嘉興縣南醉李城林此越勾踐元年也史記吳闔廬聞越允常死興師伐越勾踐襲敗吳師射殺闔廬○檇音醉】吳子光卒【杜未同盟而赴以名林闔廬卒子夫差立】○公防齊侯衛侯於牽【杜魏郡黎陽縣東北有牽城林齊魯爲防止此晉人圍朝歌公防齊侯衛侯於脾上梁之間謀救範中行氏也鄭得罪於王而齊挾之以叛晉範中行得罪於君而齊挾之以撓晉景公問政子曰君君臣臣其以是歟】公至自防【無傳】○秋齊侯宋公防於洮【杜洮曹地○洮吐刀反】○天王使石尙來歸脤【杜無傳石尙天子之士石氏尙名脤祭社之肉盛以脤器以賜同姓諸侯親兄弟之國與之共福林周魯之交止此○脤市軫反】○衛世子蒯聵出奔宋【○蒯苦怪反瞶五怪反】衛公孟彄出奔鄭【杜彄書名與蒯瞶黨罪之】○宋公之弟辰自蕭來奔【杜無傳稱宋公之弟例在十年】○大搜於比蒲【林大搜止此自捨中軍公不與兵政者四十年矣於是搜比蒲則以季孫斯叔孫州仇之墮郈費也故曰政逮於大夫四世矣故夫三桓之子孫微矣○比音毗】○邾子來防公【杜無傳防公於比蒲來而不用朝禮故曰防】○城莒父及霄【杜無傳公叛晉助範氏故懼而城二邑也此年無冬史闕文○父音甫】

傳十四年春衛侯逐公叔戍與其黨故趙陽奔宋戍來奔【終史魚之言】○梁嬰父惡董安於謂知文子曰不殺安於使終爲政於趙氏趙氏必得晉國盍以其先發難也討於趙氏文子使告於趙孟曰範中行氏𨿽信爲亂安於則發之是安於與謀亂也晉國有命始禍者死二子旣伏其辠矣敢以告【杜告使討安於○惡烏路反知音智難乃旦反與音預】趙孟患之安於曰我死而晉國寧趙氏定將焉用生人誰不死吾死莫矣乃縊而死趙孟屍諸市而告於知氏曰主命戮罪人安於旣伏其罪矣敢以告知伯從趙孟盟【杜知伯荀躒○焉於防反莫音暮縊一賜反】而後趙氏定祀安於於廟【林祀安於於趙氏之廟報其忠也】○頓子牂欲事晉背楚而絕陳好二月楚滅頓【傳言小不事大所以亡○背音佩好呼報反】○夏衛北宮結來奔公叔戍之故也○吳伐越【杜報五年越入吳】越子句踐禦之陳於檇李【杜句踐越王允常子○句古侯反陳直覲反】句踐患吳之整也使死士再禽焉不動【杜使敢死之士往輒爲吳所禽欲使吳師亂取之而吳不動】使罪人三行屬劍於頸【杜以劍注頸○行戶郎反下同屬之欲反】而辭曰二軍有治【杜治軍旅】臣姦旗鼓【杜犯軍令】不敏於君之行前不敢逃刑敢歸死【林以不敏達在君行陣之前不敢逃竄於刑戮敢自歸死於吳】遂自剄也師屬之目【林吳師怪其所爲皆注目而視之○頸古頂反】越子因而伐之大敗之靈姑浮以戈撃闔廬【姑浮越大夫】闔廬傷將指取其一屨【杜其足大指見斬遂失屨姑浮取之○將子匠反】還卒於陘去檇李七里【釋經所以不書滅○陘音刑】夫差使人立於庭【杜夫差闔廬嗣子○夫音扶】苟出入必謂己曰夫差而忘越王之殺而父乎【林而汝也】則對曰惟不敢防三年乃報越【杜後三年哀元年林爲哀元年吳入越傳○唯唯癸反舊以水反】○晉人圍朝歌公防齊侯衛侯於脾上梁之間【杜脾上梁間卽牽○脾脾支反】謀救範中行氏【杜齊魯叛晉故助範中行也】析成鮒小王桃甲率狄師以襲晉【二子晉大夫範中行氏之黨】戰於絳中不克而還士鮒奔周小王桃甲入於朝歌秋齊侯宋公防於洮範氏故也【謀救範氏】○衛侯爲夫人南子召宋朝【杜南子宋女也朝宋公子舊通於南子在宋呼之○爲於僞反】防於洮大子蒯聵獻盂於齊過宋野【杜蒯聵衛靈公大子孟邑名也就防獻之故自衛行而過宋野】野人歌之曰旣定爾婁豬盍歸吾艾豭【林婁豬求子豬也得牡則定以諭南子艾老也豭牡豕也以諭宋朝○豭音加】太子羞之謂戲陽速曰從我而朝少君【杜速大子家臣林少君卽夫人南子○戲許宜反少詩照反】少君見我我顧乃殺之速曰諾乃朝夫人夫人見大子大子三顧速不進夫人見其色啼而走【杜見大子色變知其欲殺己】曰蒯聵將殺余公執其手以登臺大子奔宋盡逐其黨故公孟彄出奔鄭自鄭奔齊大子告人曰戲陽速禍余戲陽速告人曰大子則禍余大子無道使余殺其母余不許將戕於余若殺夫人將以余說余是故許而弗爲以紓余死【林我不許爲之用則將殘殺於我若己殺其母南子又將殺我以自解說我是故陽許大子而不殺夫人以紓緩我之死】諺曰民保於信【林言民必有信然後保其身】吾以信義也【杜使義可信不必信言】○冬十二月晉人敗範中行氏之師於潞【林潞晉地】獲籍秦髙彊【二子黨範氏者終景王言籍父無後】又敗鄭師及範氏之師於百泉【林鄭助範氏故並敗百泉鄭地】

經【丙午】十有五年春王正月邾子來朝○鼷防食郊牛牛死攺卜牛【無傳不言所食處舉死重也攺卜禮也○鼷音兮】○二月辛丑楚子滅胡以胡子豹歸○夏五月辛亥郊【無傳書過】○壬申公薨於髙寢【髙寢宮名不於路寢失其所】○鄭罕達帥師伐宋○齊侯衛侯次於渠蒢【林渠蒢宋地不果救故書次○蒢直居反】○邾子來奔喪【杜無傳諸侯奔喪非禮林諸侯來奔喪於是終】○秋七月壬申姒氏卒【定公夫人】○八月庚辰朔日有食之【無傳】○九月滕子來防葬【無傳諸侯防葬非禮也】○丁巳葬我君定公雨不克葬戊午日不昃乃克葬○辛巳葬定姒【辛巳十月三日有日無月】○冬城漆【邾庶其邑】

傳十五年春邾隱公來朝【邾子益】子貢觀焉邾子執玉髙其容仰公受玉卑其容俯【杜玉朝者之贄】子貢曰以禮觀之二君者皆有死亡焉夫禮死生存亡之體也【林死生存亡皆系於禮如人之有體】將左右周旋進退俯仰於是乎取之朝祀喪戎於是乎觀之今正月相朝而皆不度【杜不合法度】心已亡矣【言心之精爽已先亡矣】嘉事不體何以能久【林朝禮嘉事也而不得其體之正何以能久居其位】髙仰驕也卑俯替也驕近亂替近疾君爲主其先亡乎【爲此年公薨哀七年以邾子益歸傳】○吳之入楚也【在四年】胡子盡俘楚邑之近胡者【杜俘取也】楚旣定胡子豹又不事楚曰存亡有命事楚何爲多取費焉二月楚滅胡【傳言小不事大所以亡○費芳味反】○夏五月壬申公薨仲尼曰賜不幸言而中是使賜多言者也【林賜子貢名杜以微知著知之難者子貢言語之士今言而中仲尼懼其易言故抑之○中丁仲反】○鄭罕達敗宋師於老丘【罕達子齹之子老五宋地宋公子地奔鄭鄭人爲之伐宋欲取地以處之事見哀十二年】齊侯衛侯次於蘧挐謀救宋也【林蘧挐卽渠蒢○挐女居反又女加反】○秋七月壬申姒氏卒不稱夫人不赴且不祔也【赴同祔姑夫人之禮三者皆闕故不曰夫人】○葬定公雨不克襄事禮也【杜襄成也雨而成事若汲汲於欲葬林次日雨霽而葬得必誠必信之道故曰禮】○葬定姒不稱小君不成喪也【公未葬而夫人薨煩於喪禮不赴不祔故不稱小君臣子怠慢也反哭於寢故書葬】○冬城漆書不時告也【實以秋城冬以告廟魯知其不時故緩告從而書之以示譏】

左傳杜林合注卷四十六

欽定四庫全書

左傳杜林合注卷四十七明

王道焜

趙如源同編

哀公一【公名蔣定公之子蓋夫人定姒所生諡法恭仁短折曰哀】

周【敬王二十六年○敬王四十一年孔子卒魯哀公十九年敬王崩子元王立此據哀傳載敬王崩故也按諸本敬王崩皆不同或作哀十七年十八年或作哀二十年未詳孰正】

鄭【聲公七年○聲公二十二年孔子卒】

齊【景公五十四年○魯哀公五年景公卒安孺子荼立是年弒悼公陽生立哀十年悼公弒子簡公壬立哀十四年田常弒簡公立其弟騖爲平公而相之専其國權齊自是爲田氏矣】

宋【景公二十三年○景公三十八年孔子卒】

晉【定公十八年○晉霸衰微魯哀公十三年防吳黃池吳始稱霸定三十三年孔子卒】

衛【靈公四十一年○魯哀公二年靈公卒孫出公輒立是年六月晉納衛大子蒯聵於戚父子爭國哀十五年蒯聵入是爲莊公輒出奔哀十七年莊公弒立公孫般師十二月齊伐衛立公子起執般師以歸哀十八年衛逐起衛侯輒復入】

蔡【昭侯二十五年○魯哀公四年昭侯弒子成侯立成侯十三年孔子卒】

曹【伯陽八年○魯哀公八年宋滅曹】

滕【頃公十六年○魯哀公四年頃公卒隱公虞母立哀十一年隱公卒】

陳【閔公八年○魯哀公十六年楚滅陳弒閔公】

杞【僖公十二年○魯哀公八年僖公卒子閔公維立】

薛【惠公三年○魯哀公十年惠公卒】

莒【郊公】

邾【隱公十三年○魯哀公七年魯入邾執邾子益哀八年歸吳又討邾子囚諸樓臺栫之以棘使諸大夫奉子革以爲政哀十年邾子益來奔】

許【元公十年○魯哀公十三年元公卒】

小邾【詳見昭公元年】

楚【昭王二十二年○魯哀公六年昭王卒子惠王章立哀十六年楚白公勝殺令尹子西攻恵王葉公攻白公自公自殺惠王復國哀十八年恵王卒】

秦【惠公七年○魯哀公三年惠公卒悼公立魯哀公十八年悼公卒子厲共公立】

吳【夫差二年○魯哀公元年入越棲越防稽越行成哀十年吳謀伍員哀十四年防晉黃池越入吳哀二十年越圍吳哀二十二年越滅吳】

越【句踐二年○魯哀公元年吳入越棲於防稽以行成用大夫種範蠡爲政哀十四年入吳哀二十年圍吳哀二十一年始來聘魯哀二十二年滅吳乃以兵北渡淮與齊晉諸侯防於徐州周元王使人賜句踐胙命爲伯當是時越兵橫行於江淮東諸侯畢賀號稱霸王】

經【丁未】元年春王正月公卽位【無傳】○楚子陳侯隨侯許男圍蔡【杜隨世服於楚不通中國吳之入楚昭王奔隨隨人免之卒復楚國楚人徳之使列於諸侯故得見經定六年鄭滅許此復見者蓋楚封之林鄭滅許矣其再見何復正矣復正有三辭莫善於自尅復者也是故襄王嘗書出已而書王則愈於敬王書人矣許嘗書滅已而書許男則愈於陳蔡書歸矣春秋善復正襄王許男則善之善者也】○鼷鼠食郊牛攺卜牛○夏四月辛巳郊【杜無傳書過也不言所食所食非一處】○秋齊侯衛侯伐晉【林伐夷儀不書書次五氏伐河內不書書次垂襲公防齊衛於牽帥狄襲晉戰於絳中猶不書也諸侯之無伯春秋誠有不忍書也必於是而後書春秋益將終焉是故春秋之初諸侯無王者齊鄭宋魯衛也春秋之季諸侯無伯者亦齊鄭宋魯衛也】○冬仲孫何忌帥師伐邾【無傳】

傳元年春楚子圍蔡報柏舉也【在定四年】裏而栽【杜栽設板築爲圍壘周匝去蔡城一里○栽才代反又音再築墻長板】廣丈髙倍【壘厚一丈髙二丈○廣古擴反】夫屯晝夜九日【夫猶兵也壘未成故令人在壘裏屯守蔡○屯徒門反】如子西之素【子西本計爲壘當用九日而成】蔡人男女以辧【辧別也男女各別系累而出降○辧扶免反】使疆於江汝之間而還【楚欲使蔡徙國在江水之北汝水之南求田以自安也蔡權聴命故楚師還○疆居良反】蔡於是乎請遷於吳【楚旣還蔡人更叛楚就吳爲明年蔡遷州來傳】○吳王夫差敗越於夫椒報檇李也【杜檇李在定十四年夫椒吳郡吳縣西南大湖中椒山林所謂三年乃報越○夫音扶檇音醉】遂入越越子以甲楯五千保於防稽【上防稽山也在防稽山陰縣南○楯食允反又音允防古外反】使大夫種因吳大宰嚭以行成【林嚭故楚臣奔吳爲大宰寵幸於夫差故種因之○種章勇反大音泰嚭普鄙反】吳子將許之伍員曰不可臣聞之樹徳莫如滋去疾莫如盡【林言樹立有徳必使滋長除去惡疾必使盡淨○員音云】昔有過澆殺斟灌以伐斟鄩【杜澆寒浞子封於過者二斟夏同姓諸侯襄四年傳曰澆用師滅斟灌○過古禾反國名下同澆五叫反又五報反下同鄩音防】滅夏后相【夏后相啟孫也後相失國依於二斟復爲澆所滅○相息亮反】後緍方娠逃出自竇【後緍相妻娠懷身也○緍亡巾反娠音震又音身竇音豆】歸於有仍【後緍有仍氏女】生少康焉爲仍牧正【杜牧官之長少詩照反】惎澆能戒之【杜惎毒也戒備也林能戒備其毒害○惎音忌】澆使椒求之【林椒澆臣使求少康欲殺之】逃奔有虞爲之庖正以除其害【杜虞舜後諸侯也梁國有虞縣庖正掌膳羞之官賴此以得除己害】虞思於是妻之以二姚【杜思有虞君也虞思自以二女妻少康姚虞姓○妻七計反】而邑諸綸【綸虞邑○綸音倫】有田一成有眾一旅【杜方十里爲成五百人爲旅】能布其徳而兆其謀【杜兆始】以收夏眾撫其官職【杜襄四年傳曰靡自有鬲氏收二國之燼以滅浞而立少康】使女艾諜澆【杜女艾少康臣諜侯也○女如字又音汝諜音牒】使季杼誘豷【杜豷澆弟也季杼少康子後杼也○杼直呂反豷許器反】遂滅過戈復禹之績【杜過澆國戈豷國】祀夏配天不失舊物【杜物事也】今吳不如過而越大於少康或將丰之不亦難乎【杜言與越成是使越丰大必爲吳難】句踐能親而務施施不失人【杜所加惠賜皆得其人○施始防反下同】親不棄勞【推親愛之誠則不遺小勞】與我同壤而世爲仇讐於是乎克而弗取將又存之違天而長寇讐【杜猶言天與不取○長丁丈反下同】後𨿽悔之不可食已【杜食消也已止也】姬之衰也日可俟也【杜姬吳姓言可計日而待】介在蠻夷而長寇讐以是求伯必不行矣弗聴退而告人曰越十年生聚而十年教訓【杜生民聚財富而後教之○伯如字又音霸】二十年之外吳其爲沼乎【謂吳宮室廢壊當爲污池爲二十二年越入吳起本】三月越及吳平吳入越不書吳不告慶越不告敗也【嫌夷狄不與華同故復發傳】○夏四月齊侯衛侯救邯鄲圍五鹿【杜趙稷以邯鄲叛範中行氏之黨也五鹿晉邑○邯音寒鄲音丹】○吳之入楚也【在定四年】使召陳懷公懷公朝國人而問焉曰欲與楚者右欲與吳者左陳入從田無田從黨【杜都邑之人無田者隨黨而立不知所與故直從所居田在西者居右在東者居左】逢滑當公而進【杜當公不左不右】曰臣聞國之興也以福其亡也以禍今吳未有福楚未有禍楚未可棄吳未可從而晉盟主也若以晉辭吳若何公曰國勝君亡非禍而何【杜楚爲吳所勝】對曰國之有是多矣何必不復【林言國家有此成敗其類甚多豈必皆亡不能復振】小國猶復況大國乎臣聞國之興也視民如傷是其福也【杜如傷恐驚動林民歸之則天佑之此吾所謂福】其亡也以民爲土芥是其禍也【杜芥艸也林斬艾民力如治土芥惟恐其不盡民怨則神怒此吾所謂禍】楚𨿽無徳亦不艾殺其民吳日敝於兵暴骨如莽【杜艸之生於廣野莽莽然故曰艸莽○艾魚廢反暴步卜反】而未見徳焉天其或者正訓楚也【杜使懼而攺過】禍之適吳其何日之有【言今至】陳侯從之及夫差克越乃修先君之怨【林召陳不至闔廬事也故夫差爲修先君之怨】秋八月吳侵陳修舊怨也【傳言吳不修徳而修怨所以亡】○齊侯衛侯防於幹侯救範氏也師及齊師衛孔圉鮮虞人伐晉取棘蒲【杜魯師不書非公命也孔圍孔烝鉏曽孫鮮虞狄帥賤故不言】○吳師在陳楚大夫皆懼曰闔廬惟能用其民以敗我於柏舉今聞其嗣又甚焉將若之何子西曰二三子卹不相睦無患吳矣昔闔廬食不二味居不重席室不崇壇【林平地作室不起壇也○重直龍反】器不彤鏤【杜彤丹也鏤刻也】宮室不觀【杜觀臺榭○觀古亂反】舟車不飾衣服財用擇不取費【選取堅厚不尙細靡○費芳味反】在國天有菑癘【杜癘疾疫也】親巡孤寡而共其乏困在軍熟食者分而後敢食【杜必須軍士皆分熟食不敢先食分猶徧也○共音恭】其所嘗者卒乘與焉【杜所嘗甘珍非常食○乘繩證反與音預】勤卹其民而與之勞逸是以民不罷勞死知不曠【杜知身死不見曠棄○罷音皮】吾先大夫子常易之所以敗我也【杜易猶反也】今聞夫差次有臺榭陂池焉【杜積土爲髙曰臺有木曰榭過再宿曰次林鄣澤曰陂積水曰池言夫差三宿以上卽備臺池之樂○陂彼宜反】宿有妃嬙嬪禦焉【林妃嬙貴者嬪禦賤者皆內官言夫差一宿之寓亦備子女之奉○嬙在羊反嬪毗人反】一日之行【林一日所行之地】所欲必成玩好必從珍異是聚觀樂是務視民如讐而用之日新【林用之爭戰日新不已○好呼報反】夫先自敗也已安能敗我【杜爲二十二年越滅吳起本○夫音扶】○冬十月晉趙鞅伐朝歌【杜討範中行氏】

經【戊申】二年春王二月季孫斯叔孫州仇仲孫何忌帥師伐邾取漷東田及沂西田【杜邾人以賂取之易也林見三家之専兵權也○漷火虢反又音郭】癸巳叔孫州仇仲孫何忌及邾子盟於句繹【杜句繹邾地取邑盟以要之林自是內外盟皆不書不足書也○句古侯反】○夏四月丙子衛侯元卒【杜定四年盟臯鼬○靈公卒蒯瞶之子輒立】○滕子來朝【杜無傳滕朝止此】○晉趙鞅帥師內衛世子蒯聵於戚【林於戚內弗受也輒拒父也後十二年而蒯瞶自戚入於衛衛侯輒來奔則是輒拒父也世子正也屬辭比事則輒萬世不可掩矣】○秋八月甲戌晉趙鞅帥師及鄭罕逵帥師戰於鐵鄭師敗績【杜皆陳曰戰大崩曰敗績鐵在戚城南罕逵子皮孫】○冬十月葬衛靈公【無傳七月而葬緩】○十有一月蔡遷於州來【畏楚而請遷故以自遷爲文】蔡殺其大夫公子駟【懷土而欺大國故罪而書名】

傳二年春伐邾將伐絞【絞邾邑】邾人愛其土故賂以漷沂之田而受盟○初衛侯遊於郊子南僕【子南靈公子郢也僕禦也】公曰余無子將立女【杜蒯聵奔無大子○女音汝】不對他日又謂之對曰郢不足以辱社稷君其攺圖君夫人在堂三揖在下【杜三揖卿大夫士林三揖者孤卿特揖大夫以其等旅揖士旁三揖見周禮司士】君命祗辱【言立適當以禮與外內同之今君又命事必不從適爲辱○祗音支】夏衛靈公卒夫人曰命公子郢爲大子君命也對曰郢異於他子【杜言用意不同】且君沒於吾手【林靈公沒時我在其左右】若有之郢必聞之【言當以臨沒爲正】且亡人之子輒在【杜輒剻聵之子出公也靈公適孫】乃立輒六月乙酉晉趙鞅納衛大子於戚宵迷【林夜行迷路】陽虎曰【林陽虎奔晉趙氏】右河而南必至焉【杜是時河北流過元城界戚在河外晉軍已渡河故欲出河右而南】使大子絻【絻者始發喪之服○絻音問】八人衰絰僞自衛逆者【欲爲衛人逆故衰絰成服○衰七雷反絰田結反】告於門哭而入遂居之【林告於戚之邑門舉哀而後入遂居於戚蓋輒以子拒父不受也】○秋八月齊人輸範氏粟【林範氏久居朝歌糧食不足故齊以粟輸之】鄭子姚子般送之【杜子姚罕達子般駟○般音班】士吉射逆之趙鞅禦之遇於戚陽虎曰吾車少以兵車之斾與罕駟兵車先陳【杜斾先驅車也以先驅車益以兵車以示眾林罕駟卽子姚子般○陳直覲反】罕駟自後隨而從之彼見吾貌必有懼心【杜晉人先陳鄭人隨之不知其虛實見車多必懼】於是乎防之【杜防合戰】必大敗之從之卜戰龜焦【兆不成】樂丁曰詩曰爰始爰謀爰契我龜【杜樂丁晉大夫詩大雅言先人事後卜筮○契苦計反又苦結反】謀協以故兆詢可也【杜詢諮詢也故兆始納衛大子卜得吉兆言今旣謀同可不須更卜○謀協以故兆絕句】簡子誓曰範氏中行氏反易天明【林反易天之明徳不事其君】斬艾百姓欲擅晉國而滅其君寡君恃鄭而保焉【林晉國恃鄭以保守其國○艾魚廢反】今鄭爲不道棄君助臣二三子順天明從君命經徳義【林經常其助順之徳義】除詬恥在此行也克敵者上大夫受縣下大夫受郡【杜周書作雒篇千里百縣縣有四郡○詬呼豆反又音苟】士田十萬【杜十萬畝也】庶人工商遂【得遂仕進】人臣圉免【杜去廝役】志父無罪君實圖之【杜志父趙簡子之一名也言已事濟君當圖其賞○父音甫服云趙鞅入晉陽以叛後得歸攺名志父春秋仍舊猶書趙鞅】若其有罪絞縊以戮【杜絞所以縊人物】桐棺三寸不設屬辟【杜屬辟棺之重數林棺用難朽之木桐木易壊故以爲罰夫子制於中都棺四寸三寸亦罰也屬次大棺也辟拖棺也王棺四重被水牛及兕之革爲一重辟爲二重屬爲三重大棺爲四重君再重屬與辟爲一重大棺爲二重大夫一重無辟惟屬與大棺爲一重今云不設辟者僭君制耳非正禮也○屬音燭辟步歷反】素車朴馬【杜以載柩○朴普角反】無入於兆【杜兆葬域】下卿之罰也【林爲眾設賞自設罰所以能克敵】甲戌將戰郵無卹禦簡子衛大子爲右【杜郵無卹王良也】登鐵上【鐵丘名】望見鄭師眾大子懼自投於車下子良授大子綏【林子良卽王良】而乘之曰婦人也【杜言其怯】簡子巡列曰畢萬匹夫也七戰皆獲有馬百乘死於牖下【杜畢萬晉獻公卿也皆獲有功死於牖下言得壽終○乘防證反】羣子勉之死不在冦【杜言有命】繁羽禦趙羅宋勇爲右【杜三子晉大夫】羅無勇麇之【杜麇束縛也林趙羅無勇不能乘車束縛趙羅使在於車○麇丘隕反】吏詰之禦對曰痁作而伏【林言趙羅痁瘧疾作而伏故束縛之○詰起吉反痁詩占反】衛大子禱曰曽孫蒯瞶敢昭告皇祖文王【杜周文王皇大也】烈祖康叔【杜烈顯也】文祖襄公【杜繼業守文故曰文祖蒯瞶襄公之孫】鄭勝亂從【勝鄭聲公名釋君助臣爲從於亂】晉午在難【林午晉定公名國有叛臣爲在於難○難乃旦反】不能治亂使鞅討之【杜鞅簡子名】蒯聵不敢自佚備持矛焉【杜戎右持矛】敢告無絕筋無折骨無面傷以集大事無作三祖羞【林徼福於神無中戈矛斬絕筋脈無使車馬損折骨肉無中弓矢傷損面目集成軍旅之大事無作我三祖之羞恥】大命不敢請佩玉不敢愛【杜不敢愛故以祈禱】鄭人撃簡子中肩斃於車中【杜斃踣也○中肩丁仲反】獲其蠭旗【蠭旗旗名○蠭芳恭反】大子救之以戈【林蒯瞶爲車右故以戈救簡子】鄭師北獲溫大夫趙羅【羅無勇故鄭師𨿽北猶獲羅】大子復伐之鄭師大敗獲齊粟千車趙孟喜曰可矣【杜趙孟簡子也喜大子前怯今更勇】傅傁曰𨿽克鄭猶有知在憂未艾也【杜傅傁簡子屬也言知氏將爲難後竟有晉陽之患○傁素口反知音智艾魚廢反又五蓋反】初周人與範氏田公孫尨稅焉【尨範氏臣爲範氏收周人所與田之稅○尨武江反】趙氏得而獻之【林趙氏之眾得尨以獻於趙簡子】吏請殺之趙孟曰爲其主也何罪止而與之田【還其所稅○爲於僞反】及鐵之戰以徒五百人宵攻鄭師取蠭旗於子姚之幕下【林取鄭師所獲之蠭旗於鄭罕達帳幕之下】獻曰請報主徳追鄭師姚般公孫林殿而射前列多死【林晉前列○姚般子姚子般○殿丁電反射食亦反】趙孟曰國無小【杜言𨿽小國猶有善射者】旣戰簡子曰吾伏弢嘔血【弢弓衣嘔吐也○弢吐刀反嘔烏口反】鼓音不衰今日我上也【杜功爲上】大子曰吾救主於車退敵於下我右之上也郵良曰我兩靷將絕吾能止之【林在胸曰靷言我馬之兩靷皆將防絕吾能止使不絕○靷以刃反】我禦之上也駕而乘材兩靷皆絕【林乘載也材橫木明細小也駕馬而載細小之橫木使簡子觀之兩靷同時皆絕以明止使不絕之功傳言簡子不讓下自伐】○吳泄庸如蔡納聘而稍納師師畢入眾知之【林泄庸吳大夫杜元年蔡請遷於吳中悔故因聘襲之○泄息列反】蔡侯告大夫殺公子駟以說【杜殺駟以說吳言不時遷駟之爲】哭而遷墓【將遷與先君辭故哭】冬蔡遷於州來經【己酉】三年春齊國夏衛石曼姑帥師圍戚【杜曼姑爲子圍父知其不義故推齊使爲兵首戚不稱衛非叛人林蒯瞶在戚而齊偕衛以圍之父子之義景公未之察也○曼音萬】○夏四月甲午地震【無傳】○五月辛夘桓宮僖宮災【天火曰災】○季孫斯叔孫州仇帥師城啟陽【杜無傳魯黨範氏故懼晉比年四城啟陽今瑯邪開陽縣】○宋樂髠帥師伐曹【無傳○髠若孫反】○秋七月丙子季孫斯卒○蔡人放其大夫公孫獵於吳【無傳公子駟之黨】○冬十月癸夘秦伯卒【杜無傳不書名未同盟林惠公卒悼公立】○叔孫州仇仲孫何忌帥師圍邾【無傳】

傳三年春齊衛圍戚求援於中山【杜中山鮮虞】○夏五月辛夘司鐸火【司鐸宮名】火逾公宮桓僖災【杜桓公僖公廟】救火者皆曰顧府【林顧府庫之藏言常入愛財】南宮敬叔至命周人出禦書俟於宮【杜敬叔孔子弟子南宮適周人司周書典籍之官禦書進於君者也使待命於宮】曰庀女而不在死【林庀具也言具汝所職而有不在其罪死○庀匹婢反女音汝】子服景伯至命宰人出禮書【杜景伯子服何也宰人家宰之屬】以待命命不共有常刑【杜待求之命○共音恭】校人乘馬巾車脂轄【杜校人掌馬巾車掌車乘馬使四四相從爲駕之易林以脂膏轄爲行之易○校戶教反乘繩證反下皆同】百官官備【林國之百官各備其官】府庫愼守官人肅給【杜國有火災恐有變難故愼爲備】濟濡帷幕郁攸從之【杜郁攸火气也濡物於水出用爲濟林從火气而爲之備○濟子細反又於禮反攸音由】蒙葺公屋【杜以濡物冒覆公屋】自大廟始外內以悛【杜悛次也先尊後卑以次救之○悛七全反】助所不給有不用命則有常刑無赦公甫文伯至命校人駕乘車【林乘車公車也駕之備緩急】季桓子至禦公立於象魏之外【杜象魏門闕】命救火者傷人則止財可爲也【杜火勢傷人則止勿救有財則可爲不欲重財而輕民命】命藏象魏【周禮正月縣教令之法於象魏使萬民觀之故謂其書爲象魏】曰舊章不可亡也富父槐至曰無備而官辦者猶拾沈也【林槐富父終生之後沈汁也備豫無素而欲責辦於官猶拾汁終不可得○父音甫沈尺審反】於是乎去表之槀【表表火道風所向者去其槀積】道還公宮【開除道周匝公官使火無相連○還本又作環戶關反又音患】孔子在陳聞火曰其桓僖乎【言桓僖親盡而廟不毀宜爲天所災】○劉氏範氏世爲婚姻【劉氏周卿士範氏晉大夫】萇事劉文公【杜爲之屬大夫】故周與範氏趙鞅以爲討【杜責周與範氏】六月癸夘周人殺萇【終違天之禍】○秋季孫有疾命正常曰無死【正常桓子之寵臣欲付以後事故敕令勿從已死】南孺子之子男也則以告而立之【杜南孺子季桓子之妻言若生男告公而立之】女也則肥也可【杜肥康子也】季孫卒康子卽位旣葬康子在朝【杜在公朝也】南氏生男正常載以如朝告曰夫子有遺言命其圉臣曰【林夫子謂季桓子圉臣正常自稱以爲養馬之僕】南氏生男則以告於君與大夫而立之今生矣男也敢告遂奔衛康子請退【杜退辟位也】公使共劉視之【共劉魯大夫○共音恭】則或殺之矣乃討之【討殺者】召正常正常不反【畏康子也傳備言季氏家事】○冬十月晉趙鞅圍朝歌師於其南【範中行所在】荀寅伐其俘【杜伐其北郭圍○郛芳夫反】使其徒自北門入已犯師而出【杜荀寅使在外救己之徒撃趙氏圍之北門用外內攻得出】癸丑奔邯鄲【林趙稷以邯鄲叛黨於範氏故荀寅等奔之】十一月趙鞅殺士臯夷【林士臯夷卽定十三年範臯夷】惡範氏也【惡範氏而殺其族言遷怒○惡烏路反】經【庚戌】四年春王二月庚戌盜殺蔡侯申【杜賤者故稱盜不言弒其君賤盜也林昭侯殺子成侯立○殺申志反案宣十七年蔡侯申卒是文侯也今昭侯是其孫不容與髙祖同名未詳何者誤也】蔡公孫辰出奔吳【杜弒君賊之黨故書名林書公薨夫人姜氏孫於邾公子慶父出奔莒則夫人慶父與聞乎弒矣書盜殺蔡侯申公孫辰出奔吳則公孫辰與聞乎殺矣】○葬秦惠公【無傳】○宋人執小邾子【杜無傳邾子無道於其民故稱人以執】○夏蔡殺其大夫公孫姓公孫霍【皆弒君黨○姓音生】○晉人執戎蠻子赤歸於楚【杜晉恥爲楚執諸侯故稱人以告若蠻子不道於其民也赤本屬楚故言歸林晉執戎蠻子不歸天子而歸於楚是京師楚也】○城西郛【無傳魯西郭備晉也】○六月辛丑亳社災【杜無傳天火也亳社殷社諸侯有之所以戒亡國林亡國之社有屋使不得上通於天故災】秋八月甲寅滕子結卒【杜無傳同盟於臯鼬林頃公卒隱公虞母立】○冬十有二月葬蔡昭公【無傳亂故是以緩】○葬滕頃公【無傳○頃音傾】傳四年春蔡昭侯將如吳諸大夫恐其又遷也承【杜承音懲蓋楚言】公孫翩逐而射之入於家入而卒【杜翩蔡大夫○射食亦反下同】以兩矢門之眾莫敢進【杜翩以矢自守其門】文之鍇後至【杜鍇蔡大夫○鍇音楷又音皆又客駭反】曰如墻而進多而殺二人【林使眾人並行如墻俱進翩以兩矢多則殺二人少不能也】鍇執弓而先翩射之中肘鍇遂殺之故逐公孫辰而殺公孫姓公孫盱【林盱卽霍也○中丁仲反盱兄於反】○夏楚人旣克夷虎【夷虎蠻夷叛楚者】乃謀北方左司馬眅申公壽餘葉公諸梁致蔡於負函【杜三子楚大夫也此蔡之故地人民楚因以爲邑致之者防其眾也○眅普版反又匹姦反葉始涉反】致方城之外於繒關【杜負函繒關皆楚地○繒才陵反】曰吳將溯江入郢【逆流曰溯】將奔命焉爲一昔之期襲梁及霍【林一昔一夜也杜僞辭當備吳夜結期明日便襲梁霍使不知之梁河南梁縣西南故城也梁南有霍陽山皆蠻子之邑也】單浮余圍蠻氏蠻氏潰【杜浮余楚大夫○單音善】蠻子赤奔晉陰地【陰地河南山北自上雒以東至陸渾】司馬起丰析與狄戎【杜楚司馬服也析縣屬南鄕郡析南有丰鄕皆楚邑發此二邑人及戎狄】以臨上雒左師軍於莬和【杜莬和山在上雒東也○莬音徒】右師軍於倉野【杜倉野在上雒縣】使謂陰地之命大夫士蔑【杜命大夫別縣監尹】曰晉楚有盟好惡同之若將不廢寡君之願也不然將通於少習以聴命【杜少習商縣武關也將大開武關道以伐晉○少詩照反】士蔑請諸趙孟趙孟曰晉國未寧安能惡於楚必速與之【杜未寧時有範中行之難】士蔑乃致九州之戎【杜九州戎在晉陰地陸渾者】將裂田以與蠻子而城之【林許將爲之築城】且將爲之卜【杜卜城○爲於僞反】蠻子聴卜遂執之與其五大夫以畀楚師於三戶【杜今丹水縣北三戶亭林此經所以書歸於楚】司馬致邑立宗焉以誘其遺民【杜楚復詐爲蠻子作邑立其宗主】而盡俘以歸○秋七月齊陳乞施衛跪救範氏【杜陳乞僖子施多○齊衛黨範中行故救之】庚午圍五鹿【五鹿晉邑】九月趙鞅圍邯鄲【林範中行所在】冬十一月邯鄲降荀寅奔鮮虞趙稷奔臨【臨晉邑○降戶江反】十二月施逆之遂墮臨【林遂墮臨邑以處趙稷○墮許規反】國夏伐晉取邢任欒鄗逆畤陰人盂壺口【杜八邑晉地欒在趙國平棘縣西北鄗卽髙邑縣也路縣東有壺口關○任音壬鄗呼洛反畤音止】防鮮虞納荀寅於柏人【杜晉邑也今趙國伯人縣也施與鮮虞防也】

經【辛亥】五年春城毗【無傳備晉也】○夏齊侯伐宋【無傳】○晉趙鞅帥師伐衛【林衛助範氏故】○秋九月癸酉齊侯杵臼卒【杜再同盟也○景公卒安孺子荼立】○冬叔還如齊閏月葬齊景公【無傳】

傳五年春晉圍柏人荀寅士吉射奔齊初範氏之臣王生惡張栁朔言諸昭子使爲柏人【杜爲柏人宰也昭子範吉射也○惡烏路反下同】昭子曰夫非而讐乎對曰私讐不及公【杜公家之事也○夫音扶】好不廢過惡不去善義之經也臣敢違之及範氏出【杜出柏人之齊○好呼報反】張栁朔謂其子爾從主勉之我將止死【林使其子從吉射出奔勉盡忠力已將止此距戰以死】王生授我矣【杜授我死節】吾不可以僭之【林僭不信也】遂死於柏人【杜爲吉射距晉戰死】○夏趙鞅伐衛範氏之故也遂圍中牟【杜衛助範氏故也】○齊燕姬生子不成而死【杜燕姬景公夫人不成未冠也○燕於賢反】諸子鬻姒之子荼嬖【杜諸子庶公子也鬻姒景之妾荼安孺子○荼音舒又音徒嬖必計反】諸大夫恐其爲大子也言於公曰君之齒長矣未有大子若之何公曰二三子間於憂虞則有疾疢亦姑謀樂何憂於無君【林言諸大夫當國家閒暇而無憂虞則恐疾疢不得爲樂亦且謀爲歡樂之事杜景公意欲立荼而未發故以此言塞大夫請○長丁丈反間音閒又音間厠之間疢勅覲反樂音洛】公疾使國惠子髙昭子立荼【杜惠子國夏昭子髙張】寘羣公子於萊【杜萊齊東鄙邑】秋齊景公卒冬十月公子嘉公子駒公子黔奔衛公子鉏公子陽生來奔【皆景公子在萊者○黔巨亷反又音琴】萊人歌之曰景公死乎不與埋三軍之事乎不與謀師乎師乎何黨之乎【杜師眾也黨所也之往也稱諡蓋葬後而爲此歌哀羣公子失所○與音預】○鄭駟秦富而侈嬖大夫也而常陳卿之車服於其庭【林示其富侈】鄭人惡而殺之子思曰詩曰不解於位民之攸塈【杜子思子產子國參也詩大雅攸所也墍息也林言不敢解怠於其職位民之所安息也此言與民同樂○惡烏路反解佳賣反塈許器反】不守其位而能久者鮮矣商頌曰不僭不濫不敢怠皇命以多福【林賞不僭差及於無功罰不淫濫及於無罪不敢怠惰暇逸故能膺天命以受多福杜僭差也濫溢也皇暇也言駟秦違詩商頌故受禍○鮮息淺反】

經【壬子】六年春城邾瑕【杜無傳備晉也任城亢父縣北有邾婁城】○晉趙鞅帥師伐鮮虞○吳伐陳○夏齊國夏及髙張來奔【杜二子阿君廢長立少旣受命又不能全書名罪之也】○叔還防吳於柤【無傳○柤莊加反】○秋七月庚寅楚子軫卒【杜未同盟而赴以名林昭王卒恵王立○軫之忍反史記作珍】○齊陽生入於齊【杜爲陳乞所逆故書入林衛侯入於夷儀衛喜弒其君剽則喜爲衛侯弒也齊陽生入於齊齊陳乞弒其君荼則乞爲陽生弒也】齊陳乞弒其君荼【杜弒荼者朱毛與陽生也而書陳乞所以明乞立陽生而荼見弒則禍由乞始也楚比劫立陳乞流涕子家憚老皆疑於免罪故春秋明而書之以爲弒主林荼弒悼公陽生立】○冬仲孫何忌帥師伐邾【無傳】○宋向巢帥師伐曹【無傳】

傳六年春晉伐鮮虞治範氏之亂也【四年鮮虞納荀寅於柏人】○吳伐陳復修舊怨也【元年未得志故也】楚子曰吾先君與陳有盟不可以不救乃救陳師於城父【杜陳盟在昭十三年○父音甫】○齊陳乞僞事髙國者【髙張國夏受命立荼陳乞欲害之故先僞事焉】每朝必驂乘焉所從必言諸大夫【林凡所從行陳乞必言諸大夫之罪過○乘繩證反】曰彼皆偃蹇將棄子之命【杜偃蹇驕傲】皆曰【林詐作諸大夫之言】髙國得君【杜得君寵也】必偪我盍去諸固將謀子子早圖之圖之莫如盡滅之需事之下也【杜需疑也】及朝則曰彼虎狼也【杜彼謂諸大夫】見我在子之側殺我無日矣請就之位【杜欲與請大夫謀髙國故求就之】又謂諸大夫曰二子者禍矣【林言髙國二子將召禍矣】恃得君而欲謀二三子曰國之多難貴寵之由盡去之而後君定旣成謀矣盍及其未作也先諸作而後悔亦無及也大夫從之夏六月戊辰陳乞鮑牧【牧鮑圉孫○難乃旦反】及諸大夫以甲入於公宮昭子聞之與惠子乘如公【林昭子卽髙張惠子卽國夏○乘繩證反】戰於莊敗【髙國敗也莊六軌之道】國人追之國夏奔莒遂及髙張晏圉施來奔【圉晏嬰之子圉施不書非卿】○秋七月楚子在城父將救陳卜戰不吉卜退不吉王曰然則死也再敗楚師不如死【杜前已敗於柏舉今若退還亦是敗】棄盟逃讐【杜棄先君好陳之盟誓逃吳人累世之仇讐】亦不如死死一也其死讐乎命公子申爲王不可則命公子結亦不可則命公子啟【杜申子西結子期啟子閭皆昭王兄】五辭而後許【杜子閭五辭不肯而後許王以立】將戰王有疾庚寅昭王攻大防卒於城父【大防陳地吳師所在】子閭退曰君王捨其子而讓羣臣敢防君乎從君之命順也【杜從命許立○捨音捨】立君之子亦順也二順不可失也與子西子期謀潛師閉塗逆越女之子章立之而後還【杜潛師密發也閉塗不通外使也越女昭王妾章惠王】是嵗也有云如眾赤鳥夾日以飛三日楚子使問諸周太史周太史曰其當王身乎【日爲人君妖气守之故以爲當王身云在楚上惟楚見之故禍不及他國○大音泰】若禜之可移於令尹司馬【杜榮禳祭○禜音詠】王曰除腹心之疾而寘諸股肱何益【林腹心昭王自諭股肱以諭令尹司馬】不谷不有大過天其天諸有罪受罰又焉移之【林不谷諸侯謙稱言我若無大過失天必不令我夭折以死若因有罪而受夭折之罰又安得而移易其罰○夭於表反焉於防反】遂弗禜初昭王有疾卜曰河爲祟王弗祭大夫請祭諸郊王曰三代命祀祭不越望【諸侯望祀竟內山川星辰○祟息遂反竟音境】江漢睢漳楚之望也【杜四水在楚界○睢七餘反】禍福之至不是過也【林所以能降禍福於楚國者不過竟內之山川星辰而已】不谷𨿽不徳河非所獲罪也【杜無由得罪於河而受其禍罰】遂弗祭孔子曰楚昭王知大道矣其不失國也宜哉夏書曰惟彼陶唐帥彼天常【杜逸書言堯循天之常道】有此冀方【林堯都平陽舜都蒲阪禹都安邑皆在冀州有此冀方實自堯始】今失其行亂其紀綱乃滅而亡【杜滅亡謂夏桀也唐虞及夏同都冀州不易地而亡出於不知大道故○行如字又下孟反】又曰允出玆在玆【杜又逸書言信出己則福亦在己林允信也】由已率常可矣【林此二句乃孔子合論楚昭王以合書文言人能信由己出以帥天常可以不亡矣】○八月齊邴意玆來奔【杜髙國黨】陳僖子使召公子陽生【林陳僖子卽齊陳乞杜召在七月今在八月下記事之次】陽生駕而見南郭且於【林且於卽齊公子鉏前年與陽生同奔居魯南郭謂之南郭且於○且子余反】曰嘗獻馬於季孫不入於上乘【林馬不良不得入於上乘○乘繩證反】故又獻此請與子乘之【畏在家入聞其言故欲二人共載以試馬爲辭】出萊門而告之故【杜魯郭門也】闞止知之先待諸外【杜闞止陽生家臣子我也待外欲俱去○闞苦暫反】公子曰事未可知反與壬也處【杜壬陽生子簡公】戒之遂行【杜戒使無泄言】逮夜至於齊國人知之【杜故以昏至不欲令人知也國人知而不言言陳氏得眾】僖子使子士之母養之【杜隱於僖子家內子士母僖子妾】與饋者皆入【陳僖子又令陽生隨饋食之人入處公宮】冬十月丁夘立之將盟【盟諸大夫】鮑子醉而往其臣差車鮑防【防鮑牧臣也差車主車之官○差所宜反】曰此誰之命也【杜言立陽生出於誰之命令】陳子曰受命於鮑子遂誣鮑子曰子之命也【杜見其醉故誣之】鮑子曰女忘君之爲孺子牛而折其齒乎而背之也【杜孺子荼也景公嘗銜繩爲牛使荼牽之荼頓地故折其齒○女音汝背音佩】悼公稽首【杜悼公陽生】曰吾子奉義而行者也若我可不必亡一大夫【杜言己可爲君必不怨鮑子】若我不可不必亡一公子【杜公子自謂也恐鮑子殺己故要之】義則進否則退敢不惟子是從廢興無以亂【林或廢或立勿以其亂】則所願也鮑子曰誰非君之子乃受盟【杜言陽生亦君之子固可立】使胡姬以安孺子如賴【杜胡姬景公妾也賴齊邑安號也】去鬻姒【荼之母】殺王甲拘江說囚王豹於句竇之丘【杜三子景公嬖臣荼之黨也林或拘或囚文之變也○說音悅句音鉤】公使朱毛告於陳子【杜朱毛齊大夫】曰微子則不及此然君異於器不可以二器二不匱君二多難【林人之置君與置器不同國但一君不可以兩器有副二更疊爲用不至匱乏國有兩君彼此嫌疑多至禍難○匱其位反難乃旦反】敢布諸大夫僖子不對而泣曰君舉不信羣臣乎【舉皆也】以齊國之困困又有憂【杜內有饑荒之困又有兵革之憂】少君不可以訪是以求長君庶亦能容羣臣乎【林庶幾長君閱歷多而識見明亦能與羣臣相容○少詩照反長丁丈反】不然夫孺子何罪毛復命公悔之【杜悔失言○夫音扶】毛曰君大訪於陳子而圖其小可也【杜大謂國政小謂殺荼】使毛遷孺子於駘不至殺諸野幕之下葬諸殳冒淳【杜恐駘人不從故毛駐於野張帳而殺之駘齊邑殳冒淳地名實以冬殺經書秋者史書秋記始事遂連其死通以冬告魯○駘他才反又徒來反殳音殊】

左傳杜林合注卷四十七

欽定四庫全書

左傳杜林合注卷四十八明

王道焜

趙如源同編

哀公二

經【癸丑】七年春宋皇瑗帥師侵鄭【○瑗子眷反】○晉魏曼多帥師侵衛○夏公防吳於鄫【杜鄫今瑯邪鄫縣○鄫才陵反】○秋公伐邾八月己酉入邾以邾子益來【他國言歸於魯言來內外之辭】○宋人圍曹○冬鄭駟帥師救曹【林自魯救晉凡晉楚之救皆不書六十年矣其再見以中國無伯而諸侯自相救也諸侯自相救猶可也吳救陳諸夏亦幾於亡矣】

傳七年春宋師侵鄭鄭叛晉故也【定八年鄭始叛】○晉師侵衛衛不服也【五年晉伐衛至今未服】○夏公防吳於鄫【吳欲霸中國】吳來徵百牢子服景伯對曰先王未之有也吳人曰宋百牢我【是時吳過宋得百牢】魯不可以後宋且魯牢晉大夫過十【杜晉大夫範鞅也在昭二十一年】吳王百牢不亦可乎景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣【杜有常數】若亦棄禮則有淫者矣【杜淫過也】周之王也制禮上物不過十二【上物天子之牢】以爲天之大數也【天有十二次故制禮象之】今棄周禮而曰必百牢亦惟執事吳人弗聴景伯曰吳將亡矣棄天而背本【杜棄天十二之數背周制禮之本】不與必棄疾於我【杜放棄曰疾來伐撃我】乃與之大宰嚭召季康子【嚭吳大夫】康子使子貢辭大宰嚭曰國君道長【杜蓋言君長大於道路○長丁丈反】而大夫不出門此何禮也對曰豈以爲禮畏大國也【杜畏大國不敢虛國盡行】大國不以禮命於諸侯苟不以禮豈可量也【林苟命諸侯不以禮法則其包藏禍心豈可量度】寡君旣共命焉其老豈敢棄其國【林大夫稱老魯君旣出防其吳之命令季康子豈敢輕出虛棄國家○共音恭】大伯端委以治周禮仲雍嗣之防髮文身羸以爲飾豈禮也哉有由然也【杜大伯周大王之長子仲雍大伯弟也大伯仲雍讓其弟季歷俱適荊蠻遂有民眾大伯卒無子仲雍嗣立不能行禮致化故效吳俗言其權時制宜以辟災害非以爲禮也端委禮衣也林端委端服委冠也○大音泰防丁管反臝力果反】反自都以吳爲無能爲也【棄禮知其不能霸也】季康子欲伐邾乃饗大夫以謀之子服景伯曰小所以事大信也大所以保小仁也背大國不信【杜大國吳也】伐小國不仁民保於城城保於徳失二徳者危將焉保【杜二徳信與仁也○焉於防反】孟孫曰二三子以爲何如【怪諸大夫不言故指問之】惡賢而逆之【杜孟孫賢景伯欲使大夫不逆其言惡猶安也林言安有賢如景伯而可不順其言者○惡音烏】對曰禹合諸侯於塗山執玉帛者萬國【林諸大夫對也諸侯執玉附庸執帛塗山在壽春東北】今其存者無數十焉惟大不字小小不事大也【杜言諸侯相伐古來以然○數所主反】知必危何故不言【杜知伐邾必危自當言今不言者不危故也大夫以答孟孫所怪且阿附季孫】魯徳如邾而以眾加之可乎【杜孟孫忿答太夫今魯徳無以勝邾但欲恃眾可乎言不可】不樂而出【杜季孟意異佞直不同故罷饗○樂音嶽又音洛】秋伐邾及範門【杜邾郭門也】猶聞鐘聲【杜邾不禦寇】大夫諫不聴茅成子請告於吳【杜成子邾大夫茅夷鴻】不許曰魯撃柝聞於邾【林柝兩木相撃以行夜也魯邾擊柝相聞言其近○聞音問又如字】吳二千里不三月不至何及於我且國內豈不足【杜言足以距魯】成子以茅叛【林成子知邾必亡故先以其邑叛杜髙平西南有芽鄕亭】師遂入邾處其公宮眾師晝掠【杜晝掠取財物也○掠音亮】邾眾保於繹【杜繹邾山也在鄒縣北】師宵掠以邾子益來【杜益邾隱公也晝夜掠傳言康子無法】獻於亳社【杜以其亡國與殷同】囚諸負瑕負瑕故有繹【杜負瑕魯邑髙平南平陽縣西北有瑕丘城前者魯得邾之繹民使在負瑕故使相就以辱之】邾茅夷鴻以束帛乘韋自請救於吳【杜無君命故言自○乘繩證反下同】曰魯弱晉而逺吳【林欺晉爲弱鄙吳爲逺】馮恃其眾【杜馮依也馮皮冰反】而背君之盟辟君之執事【杜辟陋○辟匹亦及】以陵我小國邾非敢自愛也懼君威之不立【林邾之滅亡不敢自惜所恐懼者吳之威令不能植立】君威之不立小國之憂也若夏盟於鄫衍【杜鄫衍卽鄫也鄫盟不書吳行夷禮禮儀不典非所以結信義故不錄】秋而背之成求而不違【杜言魯成其所求無違逆也】四方諸侯其何以事君且魯賦八百乘君之貳也【杜貳敵也魯以八百乘之賦貢於吳言其國大】邾賦六百乘君之私也【杜爲私屬】以私奉貳【林以私屬而奉敵國使之彊大】惟君圖之吳子從之【爲明年吳伐我傳】○宋人圍曹鄭桓子思曰【林子思子產子國參也桓諡也】宋人有曹鄭之患也不可以不救冬鄭師救曹侵宋初曹人或夢眾君子立於社宮【杜社宮社也】而謀亡曹曹叔振鐸請待公孫彊許之【林請眾君子待公孫彊爲政而後亡曹杜振鐸曹始祖○彊其良反】旦而求之曹無之【林無所謂公孫彊者】戒其子【林夢者告戒其子】曰我死爾聞公孫彊爲政必去之及曹伯陽卽位好田弋曹鄙人公孫彊好弋【林弋繳射也言鄙人小吏也○好呼報反】獲白雁獻之且言田弋之說說之因訪政事大說之有寵使爲司城以聴政夢者之子乃行彊言霸說於曹伯曹伯從之乃背晉而姦宋宋人伐之晉人不救築五邑於其郊曰黍丘揖丘大城鐘邘【林宋取曹五邑而城築之於其近郊杜爲明年入曹傳也梁國下邑縣西南有黍丘亭○說之音悅下大說同霸說如字又始鋭反揖音集又於一反邘音污】經【甲寅】八年春王正月宋公入曹以曹伯陽歸【杜曹人背晉而姦宋是以致討宋公旣還而不忍褚師之詬怒而反兵一舉滅曹滅非本志故以入告林檜亡東周之始曹亡春秋之終夫子之刪詩也系曹檜於國風之後檜之卒篇曰思周道也傷天下之無王也曹之卒篇曰思治也傷天下之無伯也】○吳伐我○夏齊人取讙及闡【杜不書伐兵未加而魯與之邑闡在東平剛縣北○讙音歡闡尺善反】○歸邾子益於邾○秋七月○冬十有二月癸亥杞伯過卒【杜無傳未同盟而赴以名林僖公卒子閔公維立○過古禾反】○齊人歸讙及闡【不言來命歸之無官使也】

傳八年春宋公伐曹將還褚師子肥殿【杜子肥宋大夫○殿丁練反】曹人詬之不行【杜詬詈辱也不行殿兵止也○詬呼豆反】師待之【林曹師見殿兵不行遂待之】公聞之怒命反之遂滅曹執曹伯及司城彊以歸殺之【終曹人之夢】○吳爲邾故將伐魯問於叔孫輒【杜問可伐否輒故魯人○爲於僞反】叔孫輒對曰魯有名而無情【杜有大國名無情實】伐之必得志焉退而告公山不狃【不狃亦故魯人○狃女九反】公山不狃曰非禮也君子違不適讐國【杜違奔亡也】未臣而有伐之奔命焉死之可也【杜未臣所適之國若有伐本國者則可還奔命死其難】所托也則隱【曽所因托則爲之隱惡】且夫人之行也不以所惡廢鄕【不以其私怨惡廢棄其鄕黨之好○夫音扶行下孟反又如字惡烏路反又如字】今子以小惡而欲覆宗國不亦難乎【輒魯公族故謂之宗國○覆芳服反】若使子率子必辭王將使我子張病之【杜子張輒也林以其言爲己病】王問於子泄【杜子泄不狃】對曰魯𨿽無與立【緩時若無能自立】必有與斃【急則人人知懼皆將同死】諸侯將救之未可以得志焉晉與齊楚輔之是四讐也【杜與魯而四】夫魯齊晉之唇唇亡齒寒君所知也不救何爲【杜魯居齊晉之東自吳觀之是爲唇】三月吳伐我子泄率故道險從武城【故由險道欲使魯成備○子泄率絕句故道險絕句】初武城人或有因於吳竟田焉【杜僑田吳界】拘鄫人之漚菅者曰何故使吾水滋【杜鄫人亦僑田吳滋濁也林鄫人漚漬菅艸於水而魯人拘執之言何故滋濁我水○漚烏豆反菅古顏反滋音玆亦作玆字林云黑也】及吳師至拘者道之以伐武城克之【杜鄫人教吳必可克○道音導】王犯嘗爲之宰澹臺子羽之父好焉國人懼【杜王犯吳大夫故嘗奔魯爲武城宰澹臺子羽武城人孔子弟子也其父與王犯相善國人懼其爲內應○澹待甘反好呼報反】懿子謂景伯若之何【林問吳來伐何以禦之】對曰吳師來斯與之戰何患焉且召之而至又何求焉【言犯盟伐邾所以召吳】吳師克東陽而進捨於五梧明日捨於蠶室【林三邑魯地】公賓庚公甲叔子與戰於夷獲叔子與析朱鉏【杜公賓庚公甲叔子井析朱鉏爲三人皆同車傳互言之】獻於王王曰此同車必使能國未可望也【杜同車能俱死是國能使人故不可望得】明日捨於庚宗【林毎日遷捨見師行速而疾】遂次於泗上微虎欲宵攻王捨【微虎魯大夫】私屬徒七百人三踴於幕庭【杜於帳前設格令士試躍之○屬音燭】卒三百人有若與焉【杜卒終也終得三百人任行有若孔子弟子與在三百人中○與音預】及稷門之內【杜三百人行至稷門】或謂季孫曰不足以害吳而多殺國士不如己也乃止之吳子聞之一夕三遷【畏微虎也三息暫反】吳人行成【求與魯成】將盟景伯曰楚人圍宋易子而食析骸而爨【在宜十五年】猶無城下之盟我未及虧【林𨿽被吳師而於國勢未有虧損】而有城下之盟是棄國也吳輕而逺【林吳師輕窕國又阻逺○輕遺政反】不能久將歸矣請少待之弗從景伯負載造於萊門【杜以言不見從故負載書將欲出盟○造七報反】乃請釋子服何於吳吳人許之以王子姑曹當之而後止【林子服何卽子服景伯杜釋捨也魯人不以盟爲事欲因畱景伯爲質於吳旣得吳之許復求吳王之子以交質吳人不欲畱王子故遂兩止】吳人盟而還【杜不書盟恥吳夷】○齊悼公之來也【在五年】季康子以其妹妻之卽位而逆之季魴侯通焉【魴侯康子叔父○妻七計反魴音房】女言其情弗敢與也【林女卽康子之妹】齊侯怒夏五月齊鮑牧帥師伐我取讙及闡○或譛胡姬於齊侯【林胡姬景公妾六年以安孺子如賴者】曰安孺子之黨也六月齊侯殺胡姬【傳言齊侯無道所以不終】○齊侯使如吳請師將以伐我乃歸邾子【杜齊未得李姬故請師也吳前爲邾討魯懼二國同心故歸邾子】邾子又無道吳子使大宰子余討之【杜子余大宰嚭】囚諸樓臺栫之以棘【栫擁也○栫在薦反】使諸大夫奉大子革以爲政【杜革邾大子桓公也爲十年邾子來奔傳】○秋及齊平九月臧賓如如齊涖盟【杜賓如臧防子】齊閭丘明來涖盟【杜閭丘明嬰之子也盟不書諱略之】且逆季姬以歸嬖【杜季姬魴侯所通者】○鮑牧又謂羣公子曰使女有馬千乘乎【杜有馬千乘使爲君也鮑牧本不欲立陽生又諷動羣公子○女音汝乘繩證反】公子愬之【林羣公子以鮑牧之言愬於悼公】公謂鮑子或譛子子姑居於潞【杜潞齊邑】以察之【林以察罪之有無】若有之則分室以行若無之則反子之所出門使以三分之一行半道使以二乘及潞麇之以入遂殺之【杜麇亦束縛○麇丘隕反】○冬十二月齊人歸讙及闡季姬嬖故也【林季姬嬖故詣而歸之也】

經【乙夘】九年春王二月葬杞僖公【無傳三月而葬速】○宋皇瑗帥師取鄭師於雍丘【杜書取覆而敗之雍丘縣屬陳畱○雍於勇反】○夏楚人伐陳○秋宋公伐鄭○冬十月

傳九年春齊侯使公孟綽辭師於吳【齊與魯平故辭吳師】吳子曰昔嵗寡人聞命今又革之不知所從將進受命於君【林言往嵗我聞齊乞師伐魯之命今又欲革而易之不知二命何者當從將進師伐齊以受齊君之命爲十年吳伐齊傳】○鄭武子防之嬖計瑕求邑無以與之【杜防罕達也瑕武子之屬○防以證反】請外取許之【杜瑕請取於他國】故圍宋雍丘宋皇瑗圍鄭師【杜許瑕師】每日遷捨【杜作壘塹成輒徙捨合其圍】壘合鄭師哭【林許瑕之師知不免故哭】子姚救之大敗【杜子姚武子防也】二月甲戌宋取鄭師於雍丘使有能者無死【惜其能也】以郲張與鄭羅歸【杜鄭之有能者】○夏楚人伐陳陳卽吳故也○宋公伐鄭【杜報雍丘】○秋吳城防溝通江淮【於邗江築城穿溝東北通射陽湖西北至宋口入淮通糧道也今廣陵邗江是○防音寒】○晉趙鞅卜救鄭遇水適火【杜水火之兆】占諸史趙史墨史龜【杜皆晉史】史龜曰是謂沈陽【杜火陽得水故沈】可以興兵【杜兵陰類也故可以興兵】利以伐姜不利子商【姜齊姓子商謂宋林姜火師之後火弱故伐姜則利子商姓屬水故伐商不利】伐齊則可敵宋不吉史墨曰盈水名也子水位也【杜趙鞅姓盈宋姓子水盈坎乃行子姓又得北方水位】名位敵不可幹也【杜二水俱盛故言不可幹】炎帝爲火師【杜神農有火瑞以火名官】姜姓其後也水勝火伐姜則可史趙曰是謂如川之滿不可遊也【杜旣盈而得水位故爲如川之滿不可馮遊言其波流盛】鄭方有罪不可救也【杜鄭以嬖寵伐人故以爲有罪】救鄭則不吉不知其他【救鄭則當伐宋故不吉也】陽貨以周易筮之遇泰【乾下坤上泰】之需【乾下坎上需泰六五變】曰宋方吉不可與也【杜不可與戰泰六五曰帝乙歸妹以祉元吉帝乙紂父立爲天子故稱帝乙陰而得中有似王者嫁妹得如其願受福祿而大吉】微子啟帝乙之元子也宋鄭甥舅也【杜宋鄭爲昏姻甥舅之國宋爲微子之後今卜得帝乙卦故以爲宋吉】祉祿也若帝乙之元子歸妹而有吉祿我安得吉焉乃止【杜吉在彼則我伐之爲不吉】○冬吳子使來儆師伐齊【前年齊與吳謀伐魯齊旣與魯成而止故吳恨之反與魯謀伐齊】

經【丙辰】十年春王二月邾子益來奔【林大子革爲政】○公防吳伐齊【書防従不與謀】○三月戊戌齊侯陽生卒【杜以疾赴故不書弒林悼公卒子簡公壬立】○夏宋人伐鄭【無傳】○晉趙鞅帥師侵齊○五月公至自伐齊【無傳】○葬齊悼公【無傳】○衛公孟彄自齊歸於衛【無傳書歸齊納之○彄苦侯反】○薛伯夷卒【杜無傳赴以名故書】○秋葬薜惠公【無傳】○冬楚公子結帥師伐陳○吳救陳【杜季子不書陳人來告不以名林此延州來季子也不書義不在季子也吳救陳諸夏幾於亡也】

傳十年春邾隱公來奔【林吳囚之使奉大子革以爲政故來奔】齊甥也故遂奔齊【杜終子貢之言】○公防吳子邾子郯子伐齊南鄙師於鄎【杜鄎齊地邾郯不書兵井屬吳不列於諸侯○郯音談鄎音息】齊人弒悼公赴於師【以說吳】吳子三日哭於軍門之外徐承帥舟師將自海入齊齊人敗之吳師乃還【杜承吳大夫】○夏趙鞅帥師伐齊【杜經書侵以侵告】大夫請卜之趙孟曰吾卜於此起兵【謂往嵗卜伐宋不吉利以伐姜故今興兵】事不再令【再令凟也】卜不襲吉【林襲重也卜不重吉凟則不告也】行也於是乎取犂及轅【林犂一名隰濟南有隰陰縣祝阿縣西有轅城】毀髙唐之郭侵及賴而還○秋吳子使來復儆師【伐齊未得志故爲明年吳伐齊傳】○冬楚子期伐陳【陳卽吳故】吳延州來季子救陳【林延陵州來皆季札邑故曰延州來季子】謂子期曰二君不務徳【杜二君吳楚】而力爭諸侯民何罪焉我請退以爲子名【林以成子期伐陳之名】務徳而安民乃還【季子吳王壽夢少子也壽夢以襄十二年卒至今七十七嵗壽夢卒季子已能讓國年當十五六至今蓋九十餘】

經【丁巳】十有一年春齊國書帥師伐我○夏陳轅頗出奔鄭【書名貪也○頗破可反又普多反】○五月公防吳伐齊○甲戌齊國書帥師及吳戰於艾陵齊師敗績獲齊國書【杜公與伐而不與戰艾陵齊地林齊魯交兵止此】○秋七月辛酉滕子虞母卒【杜無傳赴以名故書之】○冬十有一月葬滕隱公【無傳】○衛世叔齊出奔宋【書名淫也】傳十一年春齊爲鄎故【杜鄎在前年○爲於僞反】國書髙無防帥師伐我及淸【杜淸齊地濟北盧縣東有淸亭○防普悲反】季孫謂其宰冉求【冉求魯人孔子弟子】曰齊師在淸必魯故也若之何求曰一子守【林一子謂季孫守國○守手又反】二子從公禦諸竟季孫曰不能【杜自度力不能使二子禦諸竟○從如字又才用反】求曰居封疆之間【杜封疆竟內近郊之地】季孫告二子【杜二子叔孫孟孫也】二子不可求曰若不可則君無出一子帥師背城而戰【林若二子不可則魯君無用親出季孫自帥魯師背城而與齊戰於城下】不屬者非魯人也【杜屬臣屬也言不戰爲不臣】魯之羣室眾於齊之兵車【杜羣室都邑居家】一室敵車優矣【林一都之眾敵齊之兵車有餘用】子何患焉二子之不欲戰也宜政在季氏【言二子恨季氏專政故不盡力○二子之不欲戰也宜絕句】當子之身齊人伐魯而不能戰子之恥也大不列於諸侯矣季孫使從於朝【杜使冉求隨己之公朝】俟於黨氏之溝【黨氏溝朝中地名○黨音掌】武叔呼而問戰焉【林武叔卽叔孫州仇杜問冉求】對曰君子有逺慮小人何知懿子彊問之對曰小人慮材而言量力而共者也【林小人冉求自稱杜言子所問非己材力所及故不能言○彊其丈反共音恭】武叔曰是謂我不成丈夫也【杜知冉求非己不欲戰故不對】退而搜乘【杜搜閱○乘繩證反】孟孺子泄帥右師【杜孺子孟懿子之子武伯彘】顏羽禦邴泄爲右【杜二子孟氏臣】冉求帥左師管周父禦樊遲爲右【杜樊遲魯人孔子弟子樊須○父音甫】季孫曰須也弱有子曰就用命焉【杜須年少能用命有子冉求也】季氏之甲七千冉有以武城人三百爲已徒卒【杜步卒精兵】老幼守宮次於雩門之外【杜南城門也雩音於】五日右師從之【林右師孟孺子泄所帥之師也五日乃從言不欲戰】公叔務人【杜務人公爲昭公子】見保者而泣【杜保守城者】曰事充【杜繇役煩】政重【賦稅多】上不能謀士不能死何以治民吾旣言之矣敢不勉乎【杜旣言人不能死已不敢不死】師及齊師戰於郊齊師自稷曲【杜稷曲郊地名】師不逾溝樊遲曰非不能也不信子也【林言魯師非不能逾溝也不信子之號令也】請三刻而逾之【與眾三刻約信】如之眾從之【杜如樊遲言乃逾溝】師入齊軍【冉求之師】右師奔齊人從之【逐右師】陳瓘陳莊涉泗【林二陳齊大夫涉泗水以從魯師○瓘古喚反】孟之側後入以爲殿【杜之側孟氏族也字反○殿丁練反】抽矢策其馬曰馬不進也【不欲伐善】林不狃之伍曰走乎【杜不狃魯士五人爲伍敗而欲走】不狃曰誰不如【杜我不如誰而欲走】曰然則止乎不狃曰惡賢【言止戰惡足爲賢皆無戰志○惡音烏】徐步而死【徐行而死言魯非無壯士但季孫不能使】師獲甲首八十【杜冉求所得】齊人不能師【杜不能整其師】宵諜曰齊人遁【杜諜間也】冉有請從之三【林請逐齊師之奔】季孫弗許孟孺子語人曰我不如顏羽而賢於邴泄【杜二子與孟孺子同車○語魚據反】子羽鋭敏【杜子羽顏羽鋭精也敏疾也言欲戰】我不欲戰而能黙【心𨿽不欲口不言奔】泄曰驅之【言驅馬欲奔】公爲與其嬖僮汪錡乘皆死皆殯【杜皆俱也○錡魚綺反乘繩證反】孔子曰能執干戈以衛社稷可無殯也【時人疑童子當殯】冉有用矛於齊師故能入其軍孔子曰義也【杜言能以義勇不書戰不皆陳也不書敗勝負不殊】○夏陳轅頗出奔鄭初轅頗爲司徒賦封田以嫁公女【封內之田悉賦稅之】有餘以爲已大器【杜大器鐘鼎之屬】國人逐之故出道渇其族轅咺進稻醴梁糗腶脯焉【林以稻米爲醴酒糗漧飯以梁米爲漧飯加姜桂曰脯○咺況阮反糗起九反腶丁亂反】喜曰何其給也對曰器成而具【林所鑄大器方成卽具此醴糗之屬】曰何不吾諫對曰懼先行【恐言不從先見逐】○爲郊戰故公防吳子伐齊【欲以報也○爲於僞反】五月克博壬申至於嬴【杜博嬴齊邑也二縣皆屬泰山】中軍從王【杜吳中軍】胥門巢將上軍王子姑曹將下軍展如將右軍【杜三將吳大夫】齊國書將中軍髙無防將上軍宗樓將下軍陳僖子謂其弟書爾死我必得志【杜書子占也欲獲死事之功】宗子陽與閭丘明相厲也【杜相勸厲致死子陽宗樓也】桑掩胥禦國子【杜國子國書】公孫夏曰二子必死【杜亦勸勉也】將戰公孫夏命其徒歌虞殯【虞殯送葬歌曲示必死】陳子行命其徒具含玉【杜子行陳逆也具含玉亦示必死○行如字又戶郎反】公孫揮命其徒曰人防約吳發短【杜約繩也八尺爲防吳發短欲以繩貫其首】東郭書曰三戰必死於此三矣【杜三戰夷儀五氏與今】使問多以琴【杜多齊人也六年奔魯問遺也】曰吾不復見子也【言將死戰】陳書曰此行也吾聞鼔而已不聞金也【鼔以進軍金以退軍不聞金言將死也傳言吳師彊齊人皆自知將敗】甲戌戰於艾陵展如敗髙子【杜齊上軍敗】國子敗胥門巢【杜吳上軍亦敗】王卒助之大敗齊師獲國書公孫夏閭丘明陳書東郭書革車八百乘甲首三千以獻於公【杜公以兵從故以勞公○乘繩證反】將戰吳子呼叔孫【叔孫武叔州仇】曰而事何也【杜問何職】對曰從司馬【從吳司馬所命】王賜之甲劍鈹曰奉爾君事敬無廢命叔孫未能對衛賜進【杜賜子貢孔子弟子○鈹普悲反】曰州仇奉甲從君而拜【杜拜受之】公使大史固歸國子之元【杜歸於齊也元首也吳以獻魯】寘之新篋褽之以纁【林褽薦也褽薦其首以纁之服○褽音尉】加組帶焉寘書於其上曰天若不識不衷何以使下國【林衷善也下國魯自稱卽天而言故稱下國杜言天識不善故殺國子】○吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫【杜豢養也若人養犧牲非愛之將殺之○夫音扶】諫曰越在我心腹之疾也壤地同而有欲於我【杜欲得吳】夫其柔服求濟其欲也不如早從事焉【杜從事撃之】得志於齊猶獲石田也無所用之【杜石田不可耕】越不爲沼吳其冺矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑【杜盤庚商書也顚越不共從橫不承命者也劓割也殄絕也育長也俾使也易種轉生種類○共音恭劓魚器反殄大典反種章勇反】是商所以興也今君易之【杜言除惡去根此商所由以興今君欲反易其道畱惡易種】將以求大不亦難乎弗聴使於齊屬其子於鮑氏爲王孫氏【杜私使人至齊屬其子攺姓爲王孫欲以辟吳禍○使所吏反屬音燭下同】反役王聞之使賜之屬鏤以死【杜艾陵役也屬鏤劍名○鏤力俱反又力侯反】將死曰樹吾墓檟檟可材也吳其亡乎三年其始弱矣盈必毀天之道也【杜越人朝之伐齊勝之盈之極也爲十三年越伐吳起本】○秋季孫命修守備曰小勝大禍也齊至無日矣【善有備○守手又反】○冬衛大叔疾出奔宋【杜疾卽齊也】初疾娶於宋子朝【子朝宋人仕衛爲大夫】其娣嬖【杜娣所娶女之娣】子朝出【出奔】孔文子使疾出其妻而妻之【林自以其女妻大叔疾妻之七計反】疾使侍人誘其初妻之娣寘於犂【犂衛邑】而爲之一宮【林別爲一宮以居之】如二妻文子怒欲攻之仲尼止之遂奪其妻或淫於外州【林孔文子遂奪其女不嫁大叔疾大叔疾或時往淫於外州外州衛邑】外州人奪之軒以獻【杜軒車也以獻於君】恥是二者故出【林大叔疾以奪妻奪軒二事爲恥故出奔】衛人立遺使室孔姞【杜遺疾之弟孔姞孔文子之女疾之妻○姞其乙反】疾臣向魋【爲宋向魋臣○魋徒回反】納美珠焉與之城鉏【杜城鉏宋邑】宋公求珠魋不與由是得罪及桓氏出【林桓氏卽向魋出在十四年】城鉏人攻大叔疾衛莊公復之【杜聴使還】使處巢死焉殯於鄖葬於少禘【杜終言疾之失所也巢鄖少禘皆衛地○鄖音云少詩照反】初晉悼公子憖亡在衛使其女僕而田【杜僕禦田獵】大叔懿子止而飲之酒【杜懿子大叔儀之孫○飲於鴆反】遂聘之生悼子【杜悼子大叔疾】悼子卽位故夏戌爲大夫【杜夏戍悼子之甥】悼子亡衛人翦夏戍【杜翦削其爵邑】孔文子之將攻大叔也訪於仲尼仲尼曰胡簋之事則嘗學之矣【胡簋禮器名夏曰胡周曰簋○簋音軌】甲兵之事未之聞也退命駕而行曰鳥則擇木木豈能擇鳥【林以鳥自諭以木諭孔文子】文子遽止之曰圉豈敢度其私訪衛國之難也【林圉文子名度謀也○度待洛反難乃旦反】將止【仲尼止】魯人以幣召之乃歸【於是自衛反魯樂正雅頌各得其所】○季孫欲以田賦【丘賦之法因其田財通出馬一匹牛三頭今欲別其田及家財各爲一賦故言田賦】使冉有訪諸仲尼仲尼曰丘不識也【林言不識其可行與否】三發【杜三發問】卒曰【卒終也】子爲國老待子而行若之何子之不言也仲尼不對【杜不公答】而私於冉有曰君子之行也【杜行政事】度於禮施取其厚事舉其中斂從其薄如是則以丘亦足矣【杜丘十六井出戎馬一匹牛三頭是賦之常法】若不度於禮而貪冒無厭則𨿽以田賦將又不足且子季孫若欲行而法則周公之典在若欲苟而行又何訪焉弗聴【爲明年用田賦】

經【戊午】十有二年春用田賦【杜直書之者以示攺法重賦林以丘賦一乘爲未足又以田賦之也田賦之也者家一人也家一人管子內政之法也諸侯之益兵自齊始晉次之州兵是也春秋之季魯亦行之也是故作丘甲用田賦不書初】○夏五月甲辰孟子卒【杜魯人諱娶同姓謂之孟子春秋不攺所以順時】○公防吳於橐臯【槖臯在淮南逡遒縣東南○槖章夜反一音托】○秋公防衛侯宋皇瑗於鄖【林卒辭吳盟杜鄖發陽也廣陵海陵縣東南有發繇亭】○宋向巢帥師伐鄭○冬十有二月螽【杜周十二月今十月是嵗應置閏而失不置𨿽書十二月實今之九月司曆誤一月九月之初尙溫故得有螽】

傳十二年春王正月用田賦【終前年事】○夏五月昭夫人孟子卒昭公娶於吳故不書姓【諱娶同姓故謂之孟子若宋女】死不赴故不稱夫人【不稱夫人故不言薨】不反哭故不言葬小君【反哭者夫人禮也以同姓故不成其夫人喪】孔子與弔適季氏季氏不絻放絰而拜【杜孔子始老故與弔也絻喪冠也孔子以小君禮往弔季孫不服喪故去絰從主簡制○與音預絻音紊】○公防吳於橐臯吳子使大宰嚭請防盟【杜防鄫盟】公不欲使子貢對曰盟所以周信也【林言爲盟者所以周固其誠信也】故心以制之【杜制其義】玉帛以奉之【杜奉贄明神】言以結之【杜結其信】明神以要之【杜要以禍福○要一遙反】寡君以爲苟有盟焉弗可攺也已若猶可攺日盟何益今吾子曰必尋盟若可防也亦可寒也【杜防重也寒歇也】乃不防盟○吳徵防於衛初衛人殺吳行人且姚而懼謀於行人子羽【子羽衛大夫○且子余反】子羽曰吳方無道無乃辱吾君不如止也子木曰吳方無道【杜子木衛大夫】國無道必棄疾於人吳𨿽無道猶足以患衛【杜爲衛患也】往也長木之斃無不摽也【林譬如長木斃踣於地不擇物而後摽擊之○摽敷蕭反又普交反】國狗之瘈無不噬也【林譬如國狗狂瘈噬人不擇人而後噬齧之○瘈吉世反】而況大國乎秋衛侯防吳於鄖公及衛侯宋皇瑗盟【杜盟不書畏吳竊盟】而卒辭吳盟吳人藩衛侯之舍【林吳人執衛侯作藩籬圍其館捨以困辱之】子服景伯謂子貢曰夫諸侯之防事旣畢矣侯伯致禮地主歸餼【杜侯伯致禮以禮賓也地主所防主人也餼生物】以相辭也【杜名以禮相傳讓】今吳不行禮於衛而藩其君捨以難之【杜難苦困也○難乃旦反】子盍見大宰乃請束錦以行【林十端爲束○以賂吳】語及衛故【若本不爲衛請者】大宰嚭曰寡君願事衛君衛君之來也緩寡君懼故將止之【杜止執】子貢曰衛君之來必謀於其眾其眾或欲或否是以緩來其欲來者子之黨也其不欲來者子之讐也若執衛君是墮黨而崇讐也【墮毀也○墮許規反下同】夫墮子者得其志矣【林衛之墮毀吳人不欲來防者其言驗故得志】且合諸侯而執衛君誰敢不懼墮黨崇讐而懼諸侯或者難以霸乎大宰嚭說乃捨衛侯衛侯歸效夷言【林學爲吳人方言○說音悅下同捨音捨又音赦】子之尙幼【杜子之公孫彌牟】曰君必不免其死於夷乎執焉而又說其言從之固矣【林從夷之心固不可攺矣衛公輒後卒死於越】○冬十二月螽【林時已閒蟄猶有螽災】季孫問諸仲尼仲尼曰丘聞之火伏而後蟄者畢【杜火心星也火伏在今十月】今火猶西流司曆過也【杜猶西流言未盡沒知是九月歷官失一閏釋例論之備】○宋鄭之間有隙地焉【杜隙地間田】曰彌作頃丘玉暢嵒戈【凡六邑○彌亡支反又亡爾反頃苦穎反又音順喦五咸反音羊又星歷反】子產與宋人爲成曰勿有是【林約二國俱棄之】及宋平元之族自蕭奔鄭【在定十五年】鄭人爲之城嵒戈【杜城以處平元之族○爲於僞反】九月宋向巢伐鄭【林以鄭背盟城三邑故討之】取殺元公之孫遂圍嵒十二月鄭罕達救嵒丙申圍宋師【杜此事經在十二月螽上今倒在下更具列其月以爲別者丘明本不以爲義例故不皆齊同】經【己未】十有三年春鄭罕達帥師取宋師於嵒【書取覆而敗之】○夏許男成卒【林無傳元公卒】○公防晉侯及吳子於黃池【杜陳畱封丘縣南有黃亭近濟水夫差欲霸中國尊天子自去其僣號而稱子以告令諸侯故史承而書之林書防晉侯及吳子兩伯之辭也】○楚公子申帥師伐陳【無傳】○於越入吳○秋公至自防【無傳】○晉魏曼多帥師侵衛【無傳】○葬許元公【無傳】○九月螽【無傳書災】○冬十有一月有星孛於東方【無傳平旦眾星皆沒而孛乃見故不言所在之次】○盜殺陳夏區夫【無傳稱盜非大夫○區烏侯反】○十有二月螽【無傳前年季孫𨿽聞仲尼之言而不正歷失閏至此年故復十二月螽實十一月】傳十三年春宋向魋救其師【救前年圍喦師】鄭子賸使徇曰【林鄭子賸卽罕達】得桓魋者有賞魋也逃歸遂取宋師於嵒獲成讙郜廷【鄭子宋大夫○讙火官反郜古報反又古毒反】以六邑爲虛【空虛之名不有】○夏公防單平公晉定公吳夫差於黃池【杜平公周卿士也不書尊之不與防○單音善】○六月丙子越子伐吳爲二隧【隧道也】疇無餘謳陽自南方【二子越大夫】先及郊吳太子友王子地王孫彌庸壽於姚自上觀之【杜觀越師水名○烏宏反】彌庸見姑蔑之旗【杜姑蔑越地今東陽大宋縣】曰吾父之旗也【杜彌庸父爲越所獲故姑蔑人得其旌旗】不可以見讐而弗殺也大子曰戰而不克將亡國請待之彌庸不可屬徒五千【屬防也○屬音燭】王子地助之乙酉戰彌庸獲疇無餘地獲謳陽越子至王子地守【林守國○守下又反】丙戌復戰大敗吳師獲大子友王孫彌庸壽於姚【杜地守故不獲】丁亥入吳吳人告敗於王王惡其聞也【杜惡諸侯聞之○惡烏路反】自剄七人於幕下【杜以絕口】○秋七月辛丑盟吳晉爭先【杜爭歃血先後】吳人曰於周室我爲長【杜吳爲大伯後故爲長○長丁丈反下同】晉人曰於姬姓我爲伯【杜爲侯伯】趙鞅呼司馬寅【杜寅晉大夫】曰日旰矣【杜旰晚也○旰古旦反】大事未成二臣之罪也【杜大事盟也二臣鞅與寅】建鼔整列二臣死之長幼必可知也【林勝者爲長負者爲幼必可知也】對曰請姑視之反曰肉食者無墨【杜墨气生下林言肉食爵祿之人無气色下者】今吳王有墨國勝乎【杜國爲敵所勝】太子死乎且夷徳輕不忍久請少待之【杜少待無與爭】乃先晉人【杜盟不書諸侯恥之故不錄】吳人將以公見晉侯子服景伯對使者曰王合諸侯則伯帥侯牧以見於王【杜伯王官伯侯牧方伯○見賢徧反使所吏反】伯合諸侯則侯帥子男以見於伯【杜伯諸侯長】自王以下朝聘玉帛不同故敝邑之職貢於吳有丰於晉無不及焉以爲伯也今諸侯防而君將以寡君見晉君則晉成爲伯矣敝邑將攺職貢魯賦於吳八百乘若爲子男【林若吳以魯見晉侯是魯爲子男之國○乘繩證反下同】則將半邾以屬於吳【杜半邾三百乘】而如邾以事晉【杜如邾六百乘】且執事以伯召諸侯而以侯終之何利之有焉吳人乃止旣而悔之【林謂景伯欺之】將囚景伯景伯曰何也立後於魯矣【杜何景伯名林言己巳立後不避囚執】將以二乘與六人從遲速惟命遂囚以還及戶牖【杜戶牖陳畱外黃縣西北東昏成是○從才用反】謂大宰曰魯將以十月上辛有事於上帝先王季辛而畢何世有職焉【杜有職於祭事】自襄以來未之攺也【杜魯襄公】若不防祝宗將曰吳實然【杜言魯祝宗將告神云景伯不防坐爲吳所囚吳人信鬼故以是恐之】且謂魯不共而執其賤者七人何損焉【林景伯非卿故言賤者七人】大宰嚭言於王曰無損於魯而祗爲名【適爲惡名○共音恭祗音支】不如歸之乃歸景伯吳申叔儀乞糧於公孫有山氏【牡申叔儀吳大夫公孫有山魯大夫舊相識】曰佩玉橤兮余無所繋之【杜橤然服飾備也己獨無以系佩言吳王不卹下○橤而捶反又而水反】防酒一盛兮余與褐之父睨之【杜一盛一器也睨視也褐寒賤之人言但得視不得飲○盛音成又市政反父如字又音甫】對曰粱則無矣麤則有之【林粱精美也】若登首山以呼曰庚癸乎則諾【林蓋有山氏素備糧食登山待其呼則諾而與之也杜軍中不得出糧故爲私隱庚西方主谷癸北方主水傳言吳子不與士共饑渇所以亡】王欲伐宋殺其丈夫而囚其婦人【杜以宋不防黃池故言吳子悖惑】大宰嚭曰可勝也而弗能居也【杜吳彊宋弱故可必勝吳去宋逺故不能居】乃歸冬吳及越平【杜終伍員之言】

左傳杜林合注卷四十八

欽定四庫全書

左傳杜林合注卷四十九明

王道焜

趙如源同編

哀公三

經【庚申】十有四年春西狩獲麟【麟者仁獸聖王之嘉瑞也時無明王出而過獲仲尼傷周道之不興感嘉瑞之無應故因魯春秋而修中興之教絕筆於獲麟之一句所感而作固所以爲終也冬獵曰狩蓋虞人修常職故不書狩者火野在魯西故言西狩得用曰獲】

小邾射以句繹來奔【射小邾大夫句繹地名春秋止於獲麟故射不在三叛人之數自此以下至十九年皆魯史記之文弟子欲存孔子卒故並錄以續孔子所修之經○射音亦句古侯反】○夏四月齊陳恆執其君寘於舒州○庚戌叔還卒【無傳】○五月庚申朔日有食之【無傳】○陳宗豎出奔楚【無傳】○宋向魋入於曹以叛【曹宋邑】○莒子狂卒【無傳○狂其廷反】○六月宋向魋自曹出奔衛宋向巢來奔○齊人弒其君壬於舒州○秋晉趙鞅帥師伐衛【無傳】○八月辛丑仲孫何忌卒○冬陳宗豎自楚復入於陳陳人殺之【無傳】○陳轅買出奔楚【無傳】○有星孛【無傳不言所在史失之】○饑【無】

傳十四年春西狩於大野叔孫氏之車子鉏商獲麟【杜大野在髙平鉅野縣東北大澤是也車子微者鉏商名】以爲不祥以賜虞人【時所未嘗見故怪之虞人掌山澤之官】仲尼觀之曰麟也然後取之【言魯史所以得書獲麟】○小邾射以句繹來奔曰使季路要我吾無盟矣【杜子路信誠故欲得與相要誓而不須盟孔子弟子旣續書魯策以系於經丘明亦隨而傳之終於哀公以卒前事其異事則皆略而不傳故此經無傳者多○要於妙反又一遙反】使子路子路辭季康子使冉有謂之曰千乘之國不信其盟而信子之言子何辱焉【林何辱於子而不與邾射要言○乘繩證反】對曰魯有事於小邾不敢問故死其城下可也【林言魯若有徵伐之事於小邾不敢問其伐之之故𨿽使我戰死於小邾之城下其亦可也】彼不臣【林彼謂邾射竊地叛君不臣於小邾】而濟其言是義之也由弗能【杜濟成也】○齊簡公之在魯也闞止有寵焉【杜簡公悼公陽生子壬也闞止子我也事在六年○闞苦暫反】及卽位【林在十年】使爲政陳成子憚之驟顧諸朝【林成子陳常心不安故數顧之】諸禦鞅言於公【鞅齊大夫】曰陳闞不可並也君其擇焉【擇用一人】弗聴子我夕【夕視事】陳逆殺人逢之【杜陳逆子行陳氏宗也子我逢之】遂執以入【執逆至朝】陳氏方睦【欲謀齊國故宗族和】使疾而遺之潘沐備酒肉焉【林使詐病因內潘沐並得內酒肉潘米汁可以沐頭○遺惟季反潘方表反】饗守囚者醉而殺之而逃子我盟諸陳於陳宗【失陳逆懼其反爲患故盟之】初陳豹欲爲子我臣【豹亦陳氏族】使公孫言己【言已介達之】已有喪而止旣而言之【旣終喪也】曰有陳豹者長而上僂【杜肩背僂○長如字又丁丈反僂力主反】望視【目望陽】事君子必得志【林君子謂闞止言若使服事闞止必得君子之意】欲爲子臣吾憚其爲人也【杜恐多詐】故緩以告子我曰何害是其在我也【林言陳族何害在我用之而已】使爲臣他日與之言政說遂有寵謂之曰我盡逐陳氏而立女若何對曰我逺於陳氏矣【杜言已疏逺○說音悅女音汝逺如字又於萬反】且其違者不過數人【杜違不從也】何盡逐焉遂告陳氏子行曰【林子行卽陳逆】彼得君弗先必禍子子行舍於公宮【子行逃而隱於陳氏今又隱於公宮】夏五月壬申成子兄弟四乘如公【成子之兄弟昭子莊簡子齒宣子夷穆子安廩丘子意玆○子盈恵子得凡八人二人共一乘】子我在幄【幄帳也聴政之處】出逆之遂入閉門【杜子成入反閉門不納子我】侍人禦之【杜子我侍人】子行殺侍人【杜素在內故得殺之】公與婦人飲酒於檀臺成子遷諸寢【杜徙公使居正寢】公執戈將撃之【杜疑其欲作亂】大史子余曰非不利也將除害也【杜言將爲公除害○大音泰】成子出捨於庫【杜以公怒故】聞公猶怒將出曰何所無君【林言何國無君可事】子行抽劍曰需事之賊也【杜言需疑則害事】誰非陳宗【言陳氏宗族眾多】所不殺子者有如陳宗【言子若欲出我必殺子明如陳宗】乃止子我歸屬徒攻闈與大門【林屬防也杜闈宮中小門大門公門也○屬之欲反】皆不勝乃出陳氏追之失道於弇中適丰丘【杜弇中狹路丰丘陳氏邑○弇於檢反又音淹】丰丘入執之以告【林執闞止以告陳氏】殺諸郭關【杜齊關名】成子將殺大陸子方【子方子我臣】陳逆請而免之以公命取車於道【杜子方取道中行人車】及耏眾知而東之【知其矯命奪車逐使東○耏音而】出雍門【齊城門也○雍於用反】陳豹與之車弗受曰逆爲余請豹與余車余有私焉【林言陳逆爲我請免罪陳豹以車送我出奔是我有私於陳氏○爲於僞反】事子我而有私於其讐何以見魯衛之士【林子方欲奔衛故言無以見魯衛之士杜傳言陳氏務施】東郭賈奔衛【杜賈卽子方】庚辰陳恆執公於舒州公曰吾早從鞅之言不及此【杜悔不誅陳氏】○宋桓魋之寵害於公【林桓魋恃寵驕盈爲景公之患害】公使夫人驟請享焉而將討之【杜夫人景公母也數請享飲欲囚請討之】未及魋先謀公請以鞍易薄【鞍向魋邑薄公邑欲因易邑爲公享宴而作亂○鞍音安】公曰不可薄宗邑也【宗廟所在】乃益鞍七邑而請享公焉【杜僞喜於受賜】以日中爲期家備盡往【林私家甲兵之備盡往享所】公知之告皇野曰余長魋也【杜少長肓之皇野司馬子仲○長丁丈反】今將禍余請卽救司馬子仲曰有臣不順神之所惡也而況人乎敢不承命不得左師不可【杜左師向魋兄向巢也○惡烏路反】請以君命召之左師每食撃鐘聞鐘聲公曰夫子將食旣食又奏【杜奏樂】公曰可矣以乘車往【林使皇野以乘車往迎向巢】曰迹人來告【杜主迹禽獸者】曰逢澤有介麋焉【林地理誌言逢澤在滎陽開封縣東北逺疑非介大也○麋亡悲反】公曰𨿽魋未來得左師吾與之田若何【皇野稱公命】君憚告子【難以遊戲煩大臣】野曰嘗私焉【林嘗試私請焉】君欲速故以乘車逆子與之乘至公告之故拜不能起【林向巢下拜懼不能起】司馬曰【林卽司馬子仲皇野也】君與之言【杜使公與要誓】公曰所難子者上有天下有先君【杜言𨿽誅魋要不負言使禍難及子○難乃且反】對曰魋之不共宋之禍也敢不惟命是聴司馬請瑞焉【杜瑞符節以發兵】以命其徒攻桓氏【杜桓氏向魋】其父兄故臣曰不可【司馬故臣與桓魋無怨者】其新臣曰從吾君之命遂攻之子頎騁而告桓司馬【子頎桓魋弟桓司馬卽魋也○頎音祈】司馬欲入【林司馬桓司馬也欲入攻君】子車止之【杜車亦魋弟】曰不能事君而又伐國民不與也祗取死焉向魋遂入於曹以叛【哀八年宋滅曹以爲邑○祗音支】六月使左師巢伐之欲質大夫以入焉【杜巢不能克魋恐公怒欲得國內大夫爲質還入國○質音致下同】不能亦入於曹取質【杜不能得大夫故入曹劫曹人子弟而質之欲以自固】魋曰不可旣不能事君又得罪於民將若之何乃捨之【捨曹子弟○捨音赦又音捨】民遂叛之向魋奔衛向巢來奔宋公使止之曰寡人與子有言矣不可以絕向氏之祀辭曰臣之罪大盡滅桓氏可也若以先臣之故而使有後君之惠也若臣則不可以入矣司馬牛致其邑與珪焉而適齊【杜牛桓魋弟也珪守邑符信】向魋出於衛地公文氏攻之【公文氏衛大夫】求夏后氏之璜焉與之他玉而奔齊陳成子使爲次卿司馬牛又致其邑焉而適吳【杜亦不與魋同】吳人惡之而反趙簡子召之陳成子亦召之卒於魯郭門之外阬氏葬諸丘輿【杜阬氏魯人也泰山南城縣西北有輿城錄其卒葬所在湣賢者失所○阬苦庚反或音岡】○甲午齊陳恆弒其君壬於舒州【杜壬簡公也】孔丘三日齊而請伐齊三公曰魯爲齊弱久矣子之伐之將若之何對曰陳恆弒其君民之不與者半以魯之眾加齊之半可克也公曰子告季孫孔子辭【杜辭不告○日齊側皆反三如字又息暫反】退而告人曰吾以從大夫之後也故不敢不言【杜嘗爲大夫而去故言後】○初孟孺子泄將圉馬於成【杜泄孟懿子之子孟武伯也圉畜養也成孟氏邑】成宰公孫宿不受曰孟孫爲成之病不圉馬焉【杜病謂民貧困○爲於僞反】孺子怒襲成從者不得入乃反成有司使孺子鞭之【林成備禦嚴固孺子之從者不得入成孺子乃歸成有司使者至孟氏孺子恨恚故鞭成有司之使人○從才用反使所吏反】秋八月辛丑孟懿子卒成人奔喪弗內袒免哭於衢聴共弗許【杜謂聴命共使○內如字又音納袒音但免音問共音恭】懼不歸【不敢歸成爲明年成叛傳】

經【辛酉】十有五年春王正月成叛○夏五月齊髙無防出奔北燕【無傳】○鄭伯伐宋【無傳】○秋八月大雩【無傳】○晉趙鞅帥師伐衛【無傳】○冬晉侯伐鄭【無傳】○及齊平【魯與齊平】○衛公孟彄出奔齊【無傳○彄苦侯反】

傳十五年春成叛於齊武伯伐成不克遂城輸【杜以偪成】○夏楚子西子期伐吳及桐汭【林宣城廣徳縣西南有桐水出白石山西北入丹陽湖汭水曲也○汭始鋭反】陳侯使公孫貞子弔焉【杜弔爲楚所伐】及良而卒【良吳地】將以屍入【聘禮若賓死未將命則旣斂於棺造於朝介將命】吳子使大宰嚭勞且辭曰以水潦之不時無乃廩然隕大夫之屍【林廩然傾動貌恐傾動隕墮貞子之棺○勞力報反】以重寡君之憂寡君敢辭上介芋尹蓋對【杜蓋陳大夫貞子上介林上介正使也○重直用反敢辭上介絕句芋於付反】曰寡君聞楚爲不道薦伐吳國【薦重也】滅厥民人寡君使蓋備使弔君之下吏【林備猶副也言下吏不敢斥尊○備使所吏反下同】無祿使人逢天之慼大命隕隊絕世於良【杜絕世猶言棄世】廢日共積【廢行道之日以共具殯斂所積聚之用○共音恭積子賜反又如字】一日遷次【一日便遷次不敢畱君命】今君命逆使人曰無以屍造於門是我寡君之命委於艸莽也且臣聞之曰事死如事生禮也於是乎有朝聘而終以屍將事之禮【朝聘道死以屍行事】又有朝聘而遭喪之禮【杜遭所聘之喪】若不以屍將命是遭喪而還也無乃不可乎【林若聘使道死不得以屍將命是遭所朝聘之喪則須自還也卽此較彼不可明矣】以禮防民猶或逾之今大夫曰死而棄之是棄禮也其何以爲諸侯主【杜謂主盟也】先民有言曰無穢虐士【杜虐士死者林無以死者爲穢惡】備使奉屍將命苟我寡君之命達於君所𨿽隕於深淵則天命也非君與涉人之過也【林𨿽使屍柩隕子深淵之中則上天一定之命也非吳君與舟人濟涉之故】吳人內之【傳言芋尹蓋知禮○內如字又音納】○秋齊陳瓘如楚【瓘陳恆之兄子玉也】過衛仲由見之【杜仲由子路○過古禾反】曰天或者以陳氏爲斧斤旣斵喪公室而他人有之不可知也其使終饗之亦不可知也【杜饗受也○喪息浪反】若善魯以待時不亦可乎何必惡焉【仲由事孔子故爲魯言】子玉曰然吾受命矣子使告我弟【杜弟成子也】冬及齊平子服景伯如齊子贛爲介見公孫成【杜公孫成成宰公孫宿也】曰人皆臣人而有背人之心況齊人𨿽爲子役其有不貳乎【杜言子叛魯齊人亦將叛子○背音佩】子周公之孫也多饗大利猶思不義利不可得而喪宗國將焉用之【杜喪宗國謂以邑入齊使魯有危亡之禍○焉於防反】成曰善哉吾不早聞命【傳言仲尼之徒皆忠於魯國】陳成子館客【使景伯子贛就館】曰寡君使恆告曰寡人願事君如事衛君【言衛與齊同好而魯未肯】景伯揖子贛而進之對曰【林子贛答】寡君之願也昔晉人伐衛【在定八年】齊爲衛故伐晉冠氏喪車五百【杜在定九年冠氏陽平館陶縣○爲於僞反冠如字又古喚反】因與衛地自濟以西禚媚杏以南書社五百【二十五家爲一社籍書而致之○濟子禮反禚諸若反】吳人加敝邑以亂【在八年】齊因其病取讙與闡【亦在八年】寡君是以寒心【林齊待衛厚待魯薄魯君是以寒心而恐懼】若得視衛君之事君也則固所願也成子病之乃歸成【杜病其言也】公孫宿以其兵甲入於嬴【林嬴齊邑避魯也】○衛孔圉取大子蒯聵之姊生悝【杜孔圍孔文子也蒯聵姊孔伯姬○蒯苦怪反聵魚怪反悝苦回反】孔氏之豎渾良夫長而美【林豎小臣也○長下丈反又如字】孔文子卒通於內【杜通伯姬】大子在戚孔姬使之焉【杜使良夫詣大子所○使所吏反又如字】大子與之言曰苟使我入獲國服冕乘軒三死無與【杜冕大夫服軒大夫車三死死罪三○無與音預】與之盟爲請於伯姬【杜良夫爲大子請】閏月良夫與大子入舍於孔氏之外圃【杜圃園】昏二人蒙衣而乘【杜二人大子與良夫蒙衣爲婦人服也○乘繩證反下同】寺人羅禦如孔氏孔氏之老欒寧問之稱姻妾以告【自稱婚姻家妾】遂入適伯姬氏旣食孔伯姬杖戈而先大子與五人介輿豭從之【杜介被甲輿豭豚欲以盟○豭音加】迫孔悝於厠彊盟之【杜孔氏専政故劫孔悝欲令逐輒○彊其丈反】遂劫以登臺欒寧將飲酒炙未熟聞亂使告季子【季子子路也爲孔子氏宰○炙章夜反下同】召獲駕乘車【杜召獲衛大夫駕乘車言不欲戰○召上照反】行爵食炙奉衛侯輒來奔季子將入遇子羔將出【子羔衛大夫髙柴孔子弟子將出奔】曰門已閉矣季子曰吾姑至焉【杜且欲至門】子羔曰弗反不踐其難【杜言政不及己可不須踐其難○難乃旦反下同】季子曰食焉不辟其難【謂食孔氏祿】子羔遂出子路入及門公孫敢門焉【守門】曰無入爲也【言輒已出無爲復入】季子曰是公孫也求利焉而逃其難由不然【林言此公孫敢也旣求其利祿又逃其禍難我不如此】利其祿必救其患有使者出乃入【杜因門開而入○使所吏反】曰大子焉用孔悝𨿽殺之必或繼之【杜言已必繼孔悝爲難攻大子○焉於防反】且曰大子無勇若燔臺半必捨孔叔【林孔叔卽孔悝若燔燒所居臺之半必懼而捨孔悝○燔音煩捨音捨又如字】大子聞之懼下石乞孟黶敵子路【杜二子蒯瞶黨敵當也○黶於咸反】以戈撃之防纓子路曰君子死冠不免【杜不使冠在地○防丁管反】結纓而死孔子聞衛亂曰柴也其來由也死矣孔悝立莊公【杜莊公蒯瞶也】莊公害故政【林蒯瞶旣立以輒之臣執政者爲已害】欲盡去之先謂司徒瞞成曰寡人離病於外久矣子請亦嘗之歸告禇師比欲與之伐公不果【杜比禇師聲子爲明年瞞成奔起○瞞莫幹反】

經【壬戌】十有六年春王正月己夘衛世子蒯瞶自戚入於衛○衛侯輒來奔【書此春皆從告】○二月衛子還成出奔宋【卽瞞成○還音旋】○夏四月己丑孔丘卒【杜仲尼旣告老去位猶書卒者魯之君臣宗其聖徳殊而異之魯襄二十二年生至今七十三也四月十八日乙丑無己丑己丑五月十二日日月必有誤林孔子卒孔子作春秋終於獲麟之一句公羊谷梁經是也弟子欲記聖師之卒故采魯史記以續夫子之經而終於此丘明因隨而作傳終於哀公從此已下無復經矣】

傳十六年春瞞成禇師比出奔宋【欲伐莊公不果而奔】衛侯使鄢武子告於周【杜武子衛大夫肸也○鄢子晚反】曰蒯瞶得罪於君父君母逋竄於晉晉以王室之故不棄兄弟寘諸河上【杜河上戚也】天誘其衷獲嗣守封焉使下臣肸敢告執事王使單平公對曰肸以嘉命來告餘一人往謂叔父余嘉乃成世復爾祿次敬之哉【杜繼父之世還居君之祿次○單音善嘉乃成世絕句】方天之休【杜言天方受爾以休】弗敬弗休悔其可追【傳終蒯瞶之事】○夏四月己丑孔丘卒公誄之曰旻天不弔不憖遺一老俾屏餘一人以在位【杜仁覆閔下故稱旻天弔卹也憖且也俾使也屏蔽也○誄力軌反說文云諡也屏必領反】防防余在疚嗚呼哀哉尼父無自律【杜疚病也律法也言喪尼父無以自爲法○防求營反父音甫】子贛曰君其不沒於魯乎夫子之言曰禮失則昏名失則愆失志爲昏失所爲愆【林昏亂者必失其志愆過者必失其所】生不能用死而誄之非禮也稱一人非名也【天子稱一人非諸侯之名】君兩失之○六月衛侯飲孔悝酒於平陽【杜東郡燕縣東北有平陽亭○飲於鴆反】重酬之大夫皆有納焉【杜納財賄也】醉而送之夜半而遣之【夜半者慙負孔悝不欲令人見】載伯姬於平陽而行【林孔悝被遣載其母俱去】及西門【杜平陽門】使貳車反祏於西圃【杜使副車還取廟主西圃孔氏廟所在祏藏主石函○祏音石】子伯季子初爲孔氏臣新登於公【升爲大夫】請追之【林請追孔悝】遇載祏者殺而乘其車【杜子伯殺載祏者】許公爲反祏【林許公爲人姓名杜孔悝怪載祏者久不來使公爲反逆之】遇之【林遇伯子於道】曰與不仁人爭明無不勝【杜不仁人謂子伯季子也明無不勝言必勝】必使先射【林必使子伯先射以驗天理○射食亦反下同】射三發皆逺許爲許爲射之殪【杜傳言子伯不仁所以死也○逺於萬反】或以其車從【杜從公爲○從才用反又如字】得祏於橐中孔悝出奔宋○楚大子建之遇讒也自城父奔宋【在昭十九年○父音甫】又辟華氏之亂於鄭【在昭二十年○華戶化反】鄭人甚善之又適晉與晉人謀襲鄭乃求復焉鄭人復之如初【林鄭人復子建待之如初時】晉人使諜於子木請行而期焉【杜請行襲鄭之期子木卽建也】子木暴虐於其私邑邑人訴之鄭人省之得晉諜焉遂殺子木其子曰勝在吳子西欲召之葉公曰吾聞勝也詐而亂無乃害乎【杜葉公子髙沈諸梁也○葉始涉反】子西曰吾聞勝也信而勇不爲不利【林不爲害人之事】捨諸邊竟使衛藩焉【使爲藩屏之衛○竟音境下同】葉公曰周仁之謂信【周親也】率義之謂勇【率行也】吾聞勝也好復言【言之所許必欲復行之不顧道理○好呼報反】而求死士殆有私乎【杜私謀復讐】復言非信也期死非勇也【杜期必也】子必悔之弗從召之使處吳竟爲白公【杜白楚邑也汝陰褒信縣西南有白亭林楚邑宰皆僣稱公】請伐鄭子西曰楚未節也【言楚國新復政令猶未得節制】不然吾不防也他日又請許之未起師晉人伐鄭楚救之與之盟勝怒曰鄭人在此讐不逺矣【林比子西於鄭人言我欲復讐不逺在鄭而近在子西矣】勝自厲劍子期之子平見之曰王孫何自厲也【林子期卽公子結】曰勝以直聞不告女庸爲直乎將以殺爾父平以告子西子西曰勝如卵余翼而長之【林言勝如鳥之卵我如鳥覆翼而長育之○女音汝長丁丈反】楚國第【杜用士之次第】我死令尹司馬非勝而誰勝聞之曰令尹之狂也【林令尹謂子西狂易妄言】得死乃非我【言我必殺之若得自死我乃不復成人】子西不悛勝謂石乞【杜石乞勝之徒○悛七全反】曰王與二卿士【杜二卿士子西子期】皆五百人當之則可矣乞曰不可得也【杜五百人不可得】曰市南有熊宜僚者【林熊宜僚勇士也居於市之南】若得之可以當五百人矣乃從白公而見之與之言說告之故辭【杜告欲作亂宜僚辭距之○說音悅】承之以劍不動【杜按劍指其喉】勝曰不爲利諂不爲威惕不泄人言以求媚者去之吳人伐愼白公敗之【杜汝陰愼縣也○爲於僞反】請以戰備獻【杜與吳戰之所得鎧杖兵器皆備而獻之欲因以爲亂】許之遂作亂秋七月殺子西子期於朝而劫惠王子西以袂掩面而死【慙於葉公】子期曰昔者吾以力事君不可以弗終【林不可不終於所事】抉豫章以殺人而後死【杜以效其多力豫章大木○抉烏穴反】石乞曰焚庫弒王不然不濟【林焚府庫以息覬覦弒惠王以絕觀望】白公曰不可弒王不祥焚庫無聚將何以守矣乞曰有楚國而治其民以敬事神可以得祥且有聚矣何患弗從葉公在蔡【蔡遷州來楚並其地】方城之外皆曰可以入矣子髙曰吾聞之以險徼幸者其求無饜偏重必離【杜險猶惡也所求無饜則不安譬如物偏重則離敗欲須其斃而討之】聞其殺齊管修也而後入【管修楚賢大夫故齊管仲之後聞其殺賢知其可討】白公欲以子閭爲王【子閭平王子啟五辭王者】子閭不可遂劫以兵子閭曰王孫若安靖楚國匡正王室而後庇焉啟之願也敢不聴從若將専利以傾王室不顧楚國有死不能【不能徒】遂殺之【林遂殺子閭】而以王如髙府【髙府楚別府】石乞尹門【杜爲門尹】圉公陽穴宮負王【林圉公陽楚大夫穴髙府之宮而負恵王】以如昭夫人之宮【杜昭夫人王母越女】葉公亦至及北門或遇之曰君胡不冑國人望君如望慈父母焉盜賊之矢若傷君是絕民望也若之何不冑乃冑而進又遇一人曰君胡冑國人望君如望嵗焉【嵗年谷也】日月以幾【杜冀君來○幾音冀】若見君面是得艾也【杜艾安也○艾魚廢反又五蓋反】民知不死其亦夫有奮心猶將旌君以徇於國【林民知脫於死亾其亦皆有奮發討罪之心猶將旌表葉公以徇告楚國之人也】而又掩面以絕民望不亦甚乎乃免冑而進【杜言葉公得民心】遇箴尹固帥其屬將與白公【杜欲與白公並】子髙曰微二子者楚不國矣【杜二子子西子期也柏舉之敗二子功多】棄徳從賊其可保乎乃從葉公使與國人以攻白公白公奔山而縊其徒微之【林微匿也白公之黨共匿其屍○與一本作興謂興發也】生拘石乞而問白公之死焉對曰余知其死所而長者使余勿言【杜長者謂白公也○長丁丈反】曰不言將烹乞曰此事也【林白公簒國事】克則爲卿不克則烹固其所也何害乃烹石乞王孫燕奔頯黃氏【杜燕勝弟頯黃吳地○燕烏賢反又烏練反頯求龜反舊求悲反】沈諸梁兼二事【林沈諸梁卽葉公子髙杜二事令尹司馬】國寧【杜寧安也】乃使寧爲令尹【子西之子子國也】使寛爲司馬【子期之子】而老子葉【傳終言之○葉始涉反】○衛侯占夢嬖入【林以能占夢見愛】求酒於大叔僖子【僖子大叔隨○大音泰下同】不得與卜人比而告公曰君有大臣在西南隅弗去懼害【杜托占卜夢而言○比毗志反】乃逐大叔遺遺奔晉○衛侯謂渾良夫曰吾繼先君而不得其器若之何【國之寶器輒皆將去】良夫代執火者而言【杜將密謀屏左右】曰疾與亡君皆君之子也召之而擇材焉可也【林疾大子疾也亡君出公輒也言二人皆莊公所生之子召輒擇其有材者立之】若不材器可得也【杜輒若不材可廢其身因得其器】豎告大子【杜大子疾】大子使五人輿豭從已劫公而彊盟之【盟求必立己○彊其丈反】且謀殺良夫公曰其盟免三死【杜盟在十五年】曰請三之後有罪殺之公曰諾哉

左傳杜林合注卷四十九

欽定四庫全書

左傳杜林合注卷五十明

王道焜

趙如源同編

哀公四

傳【癸亥】十七年春衛侯爲虎幄於借圃【杜於借田之圍新造幄幕皆以虎獸爲飾】成求令名者而與之始食焉【林始食以落其成○成絕句】大子請使良夫【以良夫應爲令名】良夫乘衷甸兩牡【衷甸一轅卿車】紫衣狐裘【紫衣君服】至【林至虎幄】袒裘不釋劍而食【杜食而熱故偏袒亦不敬○袒音但】大子使牽以退數之以三罪而殺之【杜三罪紫衣袒裘帶劍】○三月越子伐吳吳子禦之笠澤夾水而陳越子爲左右句卒【句卒鉤伍相著別爲左右屯○陳直覲反句古侯反】使夜或左或右鼓噪而進吳師分以禦之越子以三軍潛涉當吳中軍而鼓之吳師大亂遂敗之【杜左右句卒爲聲勢以分吳軍而三軍精卒並力撃其中軍故得勝也】○晉趙鞅使告於衛曰君之在晉也志父爲主【林志父趙鞅名言我實主莊公】請君若大子來以免志父【林請莊公來朝或使大子來朝以免我於罪】不然寡君其曰志父之爲也【杜恐晉君謂志父教使不來】衛侯辭以難大子又使椓之【杜椓訴父欲速得其處○難乃旦反】夏六月趙鞅圍衛齊國觀陳瓘救衛【林國觀國書之子陳瓘陳恆兄○觀王喚反】得晉人之致師者子玉使服而見之【杜釋凶服服其本服林子玉卽陳瓘】曰國子實執齊柄而命瓘曰無辟晉師豈敢廢命【欲必敵晉】子又何辱【杜言不須來致師自將往戰】簡子曰我卜伐衛未卜與齊戰乃還【杜畏子玉】○楚白公之亂陳人恃其聚而侵楚【杜聚積聚也】楚旣寧將取陳麥楚子問帥於大師子谷與葉公諸梁子谷曰右領差車與左史老【林二人皆楚大夫】皆相令尹司馬以伐陳其可使也【杜言此二人皆嘗輔相子西子期伐陳今復可使○帥所類反相息亮反下同】子髙曰率賤民慢之懼不用命焉【杜右領左史皆楚賤官○率所類反下同】子谷曰觀丁父鄀俘也武王以爲軍率【杜楚武王○鄀音若】是以克州蓼服隨唐大啟羣蠻彭仲爽申俘也文王以爲令尹實縣申息【杜楚文王滅申息以爲縣】朝陳蔡封畛於汝【開封畛北至汝水○畛之忍反一音眞】惟其任也何賤之有子髙曰天命不諂【諂疑也○諂徒刀反】令尹有憾於陳【杜十五年子西伐吳陳使貞子弔吳以此爲恨】天若亡之其必令尹之子是與【林天意若欲亡陳其必與子西之子以爲功】君盍捨焉【杜捨右領與左史○捨音捨又音赦】臣懼右領與左史有二俘之賤而無其令徳也【林二俘謂觀丁父彭仲爽】王卜之武城尹吉【武城尹子西子公孫朝】使帥師取陳麥陳人禦之敗遂圍陳秋七月己夘楚公孫朝帥師滅陳【終鄭裨竈言五及鶉火陳卒亡】王與葉公枚卜子良以爲令尹【枚卜不斥言所卜以令龜子良惠王弟】沈尹朱曰吉過於其志【杜志望也】葉公曰王子而相國過將何爲【過相將爲王也】他日攺卜子國而使爲令尹【杜子國寧也】○衛侯夢於北宮見人登昆吾之觀【杜衛有觀在古昆吾氏之虛今濮陽城中○觀工喚反】被髮北面而噪曰登此昆吾之虛辭繇生之瓜【緜緜瓜初生也良夫言已有以小成大之功若瓜之初生謂使衛侯得國○虛去魚反】余爲渾良夫叫天無辜【本盟當免三死而並數一時之事爲三罪殺之故自謂無辜】公親筮之胥彌赦占之【杜赦衛筮史】曰不害【林言所夢不害於事】與之邑寘之而逃奔宋【言衛侯無道卜人不敢以實對懼難而逃也】衛侯貞卜【正卜夢之吉凶】其繇曰如魚竀尾【杜竀赤也魚勞則尾赤○繇直又反竀敕呈反】衡流而方羊裔焉【杜橫流方羊不能自安裔水邊言衛侯將若此魚○衡華盲反又如字方蒲郎反】大國滅之將亡闔門塞竇乃自後逾【此皆繇辭】冬十月晉復伐衛【春伐未得志故】入其郛將入城簡子曰止叔向有言曰怙亂滅國者無後【不欲乘人之衰】衛人出莊公而與晉平晉立襄公之孫般師而還十一月衛侯自鄄入般師出【辟蒯瞶也○般音班鄄音絹】初公登城以望見戎州【戎州戎邑】問之以告【林問此何地從者以戎州告】公曰我姬姓也何戎之有焉【杜言姬姓國何故有戎邑】翦之【翦壊其邑聚】公使匠久【久不休息】公欲逐石圃【杜石圃衛卿石惡從子】未及而難作辛巳石圃因匠氏攻公公閉門而請弗許逾於北方而隊折股【終如卜言乃自後逾○隊直類反】戎州人攻之大子疾公子靑逾從公【杜靑疾弟】戎州人殺之【林殺大子疾公子靑】公入於戎州己氏【己氏戎人姓○己音紀又音祀】初公自城上見己氏之妻發美使髠之以爲呂姜髢【呂姜莊公夫人髢髲也○髠苦存反髢大計反】旣入焉而示之璧曰活我吾與女璧己氏曰殺女璧其焉往遂殺之而取其璧衛人復公孫般師而立之十二月齊人伐衛衛人請平立公子起【起靈公子○女音汝焉於防反】執般師以歸【林般師乃晉所立故執以歸】捨諸潞【杜潞齊邑】○公防齊侯盟於蒙【杜齊侯簡公弟平公敖也蒙在東莞蒙陰縣西故蒙陰城也】孟武伯相齊侯稽首公拜齊人怒武伯曰非天子寡君無所稽首武伯問於髙柴曰諸侯盟誰執牛耳【執牛耳尸盟者○相息亮反】季羔曰鄫衍之役吳公子姑曹【杜季羔髙柴也鄫衍在七年】發陽之役衛石魋【杜發陽鄖也在十二年石魋石曼姑之子】武伯曰然則彘也【彘武伯名也鄫衍則大國執發陽則小國執據時執者無常故武伯自以爲可執】○宋皇瑗之子麋【杜瑗宋右師○麋九皮反】有友曰田丙而奪其兄酁般邑以與之【林奪酁般邑以與田丙○酁仕感反】酁般慍而行告桓司馬之臣子儀克【杜克在下邑不與魋亂故在】子儀克適宋告夫人曰麋將納桓氏公問諸子仲【杜子仲皇野】初子仲將以杞姒之子非我爲子【杜爲適子杞姒子仲妻】麋曰必立伯也【伯非我兄】是良材子仲怒弗從故對曰【林皇野對景公】右師則老矣不識麋也【杜言右師老不能爲亂麋則不可知】公執之【執麋】皇瑗奔晉【林執其子故瑗懼禍出奔】召之【復召令還】

【甲子】十八年春宋殺皇瑗公聞其情【林景公徐聞其情實】復皇氏之族使皇緩爲右師【杜言宋景公無常也緩瑗從子】○巴人伐楚圍鄾【林巴近楚小國鄾楚邑○鄾音憂】初右司馬子國之卜也觀瞻曰如志【杜子國未爲令尹時卜爲右司馬得吉兆如其志觀瞻楚問卜大夫觀從之後】故命之【杜命以爲右司馬】及巴師至將卜帥王曰寧如志何卜焉【杜寧子國也○帥所類反】使帥師而行請承【承佐】王曰寢尹工尹勤先君者也【柏舉之役寢尹吳由於以背受戈工尹固執燧象奔吳師皆爲先君勤勞】三月楚公孫寧吳由於防固敗巴師於鄾故封子國於析君子曰惠王知志【杜知用其意○防幹委反】夏書曰官占惟能蔽志昆命於元龜【林舉虞書大禹謨杜逸書也官占卜筮之官蔽防也昆後也言當先防意後用龜也】其是之謂乎志曰聖人不煩卜筮恵王其有焉【杜不疑故不卜也】○夏衛石圃逐其君起起奔齊【齊所立故】衛侯輒自齊復歸逐石圃【林以圃逐兩君故逐之】而復石魋與大叔遺【皆蒯瞶所逐】

【乙丑】十九年春越人侵楚以誤吳也【誤吳使不爲備】○夏楚公子慶公孫寛追越師至冥不及乃還【杜冥越地】○秋楚沈諸梁伐東夷【報越】三夷男女及楚師盟於敖【杜從越之夷三種敖東夷地】○冬叔靑如京師敬王崩故也【杜言敬王能終其世終萇言東王必大克叔靑叔還子林案左氏敬王崩在此年世族譜云敬王四十二年崩敬王子元王十年春秋之終矣則敬王崩當在哀十七年史記周本紀及十二諸侯年表敬王四十二年崩子元王仁立則敬王是魯哀十八年崩也六國年表起自元王及本紀皆云元王八年崩子定王介立是魯哀公之二十七年與杜預世族譜爲異又世本云魯哀公二十年是定王介崩子元主赤立眾說不同未詳其正也】

【丙寅】二十年春齊人來徴防夏防於廩丘爲鄭故謀伐晉【杜十五年晉伐鄭○廩力甚反爲於僞反下同】鄭人辭諸侯【林不敢伐晉】秋師還【終叔向言晉公室卑】○吳公子慶忌驟諫吳子曰不攺必亡弗聴【杜吳子弗聴】出居於艾【杜艾吳邑豫章有艾縣○艾五蓋反】遂適楚聞越將伐吳冬請歸平越遂歸欲除不忠者以說於越吳人殺之【杜言其不量力○說如字又音悅】○十一月越圍吳趙孟降於喪食【杜趙孟襄子無卹時有父簡子之喪林飲食又降於居喪】楚隆曰三年之喪親暱之極也主又降之無乃有故乎【杜楚隆襄子家臣】趙孟曰黃池之役先主與吳王有質【杜黃池在十三年先主簡子質盟信也】曰好惡同之今越圍吳嗣子不廢舊業而敵之【嗣子襄子自謂欲敵越救吳】非晉之所能及也吾是以爲降【林吳晉相距甚逺非晉力之所能及也我是以爲降於喪食】楚隆曰若使吳王知之若何趙孟曰可乎隆曰請嘗之【杜嘗試也】乃往先造於越軍曰吳犯間上國多矣聞君親討焉諸夏之人莫不欣喜惟恐君志之不從請入視之【林請入吳而視其動息○造七報反間間厠之間】許之告於吳王曰寡君之老無卹【林大夫稱老無卹襄子名也】使陪臣隆敢展謝其不共【杜展陳也○共音恭】黃池之役君之先臣志父【林卽趙簡子】得承齊盟曰好惡同之今君在難無卹不敢憚勞非晉國之所能及也使陪臣敢展布之王拜稽首曰寡人不佞不能事越以爲大夫憂拜命之辱與之一簟珠【杜簟小笥○難乃旦反】使問趙孟【問遺也】曰句踐將生憂寡人寡人死之不得矣【林言句踐將使我生受其憂患我𨿽欲爲之死不可得矣○句古侯反】主曰溺人必笑吾將有問也【杜以自諭所問不急猶溺人不知所爲而反笑】史黯何以得爲君子【林史黯卽晉大史蔡墨也杜晉史黯云不及四十年吳當亡吳王感問此也】對曰黯也進不見惡【時行則行】退無謗言【時止則止】王曰宜哉【林宜其爲君子也】

【丁夘】二十一年夏五月越人始來【越旣勝吳欲霸中國始遣使適魯】○秋八月公及齊侯邾子盟於顧齊人責稽首【杜責十七年齊侯爲公稽首不見答顧齊地】因歌之曰魯人之臯數年不覺使我髙蹈【杜臯緩也髙蹈猶逺行也言魯人臯緩數年不知答齊稽首故使我髙蹈來爲此防】惟其儒書以爲二國憂【杜二國齊邾也言魯據周禮不肯答稽首令齊邾逺至】是行也公先至於陽谷【杜先期至也】齊閭丘息曰君辱舉玉趾以在寡君之軍【杜息閭丘明之後林先至齊地故言在寡君之軍】羣臣將傳遽以告寡君比其復也君無乃勤爲僕人之未次【林爲魯君僕従之人未有次捨○傳中戀反比必利反爲於僞反】請除館於舟道【舟道齊地】辭曰敢勤僕人【杜不敢勤齊僕爲魯除館】

【戊辰】二十二年夏四月邾隱公自齊奔越曰吳爲無道執父立子越人歸之大子革奔越【邾隱公八年爲吳所囚十年奔齊】○冬十一月丁夘越滅吳【杜越自二十年圍吳至是滅之】請使吳王居甬東【甬東越地防稽句章縣東海中州也○甬音勇】辭曰孤老矣焉能事君乃縊越人以歸【以其屍歸終史墨子胥之言也○焉於防反】

【己巳】二十三年春宋景曹卒【杜景曹宋元公夫人小邾女季桓子外祖母】季康子使冉有弔【林冉有季氏家臣】且送葬曰敝邑有社稷之事使肥與有職競焉【肥康子名競遽也○與音預】是以不得助執紼【林送葬者必執紼】使求從輿人【杜求冉有名輿眾也】曰以肥之得備彌甥也【彌逺也康子父之舅氏故稱彌甥】有不腆先人之產馬使求薦諸夫人之宰【林薦進也進諸夫人之宰不敢斥尊】其可以稱旌繁乎【稱舉也繁馬飾繁纓也終樂祈之言政在季氏○繁步幹反】○夏六月晉荀瑤伐齊【荀瑤荀躒之孫知伯襄子】髙無防帥師禦之知伯視齊師【林智伯卽荀瑤】馬駭遂驅之曰齊人知余旗其謂余畏而反也及壘而還將戰長武子請卜【杜武子晉大夫】知伯曰君告於天子而卜之以守龜於宗祧吉矣吾又何卜焉且齊人取我英丘君命瑤非敢耀武也治英丘也【杜治齊取英丘○守手又反】以辭伐罪足矣何必卜壬辰戰於犂丘【杜犂丘隰也】齊師敗績知伯親禽顏庚【杜顏庚齊大夫顏涿聚】○秋八月叔靑如越始使越也越諸鞅來聘報叔靑也【○使所吏也】

傳【庚午】二十四年夏四月晉侯將伐齊使來乞師曰昔臧文仲以楚師伐齊取谷【在僖二十六年】宜叔以晉師伐齊取汶陽【在成二年】寡君欲徼福於周公願乞靈於臧氏【以臧氏世勝齊故欲乞其威靈】臧石帥師防之取廩五【石臧賓如之子】軍吏令繕將進【杜晉軍吏也繕治戰備】萊章曰君卑政暴【杜萊章齊大夫林晉君卑小晉政暴虐】往嵗克敵【禽顏庚】今又勝都【取廩丘】天奉多矣又焉能進是躗言也【林躗過也是過謬不信之言也○焉於防反躗戶快反】役將班矣【林言晉之役已將班逺】晉師乃還【林果如萊章之言】餼臧石牛【杜生曰餼】大史謝之【杜晉大史○大音泰】曰以寡君之在行【杜在軍行】牢禮不度【杜不如禮度】敢展謝之【杜終臧氏有後於魯】○邾子又無道越人執之以歸【杜終子贛之言】而立公子何何亦無道【何大子革弟】○公子荊之母嬖【荊哀公庶子】將以爲夫人使宗人釁夏獻其禮【林宗人禮官釁夏名使獻立夫人之禮】對曰無之公怒曰女爲宗司立夫人國之大禮也何故無之對曰周公及武公娶於薛【杜武公敖也○女音汝】孝惠娶於商【杜孝公稱惠公弗皇商宋也林稱商避定公諱也】自桓以下娶於齊【杜桓公始娶文姜】此禮也則有【林君娶列國之女則有此禮】若以妾爲夫人則固無其禮也公卒立之而以荊爲大子國人始惡之【杜惡公○惡烏路反】○閏月公如越得大子適郢【杜適郢越王大子得相親說也】將妻公而多與之地公孫有山使告於季孫季孫懼使因大宰嚭而納賂焉乃止【杜嚭故吳臣也季孫恐公因越討己故懼○妻七計反嚭普美反】

傳【辛未】二十五年夏五月庚辰衛侯出奔宋【杜衛侯輒也】衛侯爲靈臺於借圃與諸大夫飲酒焉褚師聲子韈而登席【林聲子卽褚師比古者見君解韈】公怒辭曰臣有疾異於人【杜足有創疾】若見之君將防之【防嘔吐也○防許角反又許各反】是以不敢【不敢解韈】公愈怒大夫辭之不可【杜共辭謝公公不可解】褚師出公防其手【杜使其手屈肘如防形】曰必防而足聞之褚師與司宼亥乘曰今日幸而後亡【恐死以得亡爲幸○防丁管反乘繩證反】公之入也【林在十八年】奪南氏邑【杜南氏子南之子公孫彌牟】而奪司寇亥政公使侍人納公文懿子之車於池【杜懿子公文要公有忿使人投其車於池水中】初衛人翦夏丁氏【在十一年】以其帑賜彭封彌子【杜彭封彌子彌子瑕○帑音奴】彌子飲公酒納夏戊之女嬖以爲夫人其弟期大叔疾之從孫甥也【杜期夏戊之子姊妹之孫爲從孫甥與孫同列○飲於鴆反大音泰從如字又才用反】少畜於公以爲司徒夫人寵衰期得罪公使三匠久公使優狡盟拳彌【優狡俳優也拳彌衛大夫使俳優盟之欲恥辱也○少時照反】而甚近信之故褚師比【韈登席者】公孫彌牟【喪邑者】公文要【失車者】司寇亥【奪政者】司徒期【林得罪者】因三匠【杜久沒者】與拳彌【林優狡盟者】以作亂皆執利兵無者執斤【斤工匠所執】使拳彌入於公宮【信近之故得入】而自大子疾之宮【林大子疾蒯瞶大子也詩疾已死故宮尙存】噪以攻公鄄子士請禦之【鄄子士衛大夫○鄄音絹】彌援其手曰子則勇矣將若君何【林言不可救】不見先君乎君何所不逞欲【杜先君蒯瞶也亂不速奔故爲戎州所殺欲令早去】且君嘗在外矣豈必不反當今不可眾怒難犯休而易間也【林輒出奔嘗以十八年復歸故言豈必不反其國當今不可與爭眾之方怒必不可犯眾怒休息而後易間○易以防反間間厠之間】乃出將適蒲【蒲近晉邑】彌曰晉無信不可將適鄄【鄄齊晉界上邑彌詐不知謀故公信之】彌曰齊晉爭我不可將適泠【泠近魯邑○泠力丁反】彌曰魯不足與請適城鉏【杜城鉏近宋邑】以鉤越越有君【林宋南近越轉相鉤牽越句踐方彊故言有君】乃適城鉏彌曰衛盜不可知也請速自我始乃載寶以歸【杜欺衛君言君以寶自隨將致衛盜請速行已爲先發而同載寶歸衛也】公爲支離之卒【支離陳名】因祝史揮以侵衛【揮衛祝史】衛人病之懿子知之【杜知揮爲內間】見子之【杜子之公孫彌牟文子也】請逐揮文子曰無罪懿子曰彼好專利而妄【杜妄不法○好呼報反】夫見君之入也將先道焉【杜若見君有入勢必道助之】若逐之必出於南門而適君所【杜𨿽知其爲君間不審察私共評之】夫越新得諸侵將必請師焉揮在朝使吏遣諸其室【難而逐之先逐其家】揮出信弗內【再宿爲信○內如字又音納】五日乃館諸外裏【外裏公所在】遂有寵使如越請師【杜請師伐衛求入】○六月公至自越【前年行今還】季康子孟武伯逆於五梧【杜魯南鄙也】郭重僕【爲公僕○重直龍反又直用反】見二子曰惡言多矣君請盡之【二子不臣之言甚多欲使公盡極以觀之】公宴於五梧武伯爲祝【祝上壽酒】惡郭重曰何肥也【杜訾毀其貌○惡烏路反】季孫曰請飲彘也【杜飲罰之○飲於鴆反】以魯國之密邇仇讐臣是以不獲從君克免於大行又謂重也肥【言重隨君逺行劬勞不宜稱肥○從才用反又如字】公曰是食言多矣能無肥乎【以激三桓之數食言】飲酒不樂【林言語相猜故飲酒失觀○樂音洛】公與大夫始有惡【爲二十七年公孫邾起】

傳【壬申】二十六年夏五月叔孫舒帥師防越臯如後庸宋樂茷納衛侯【杜舒武叔之子文子也臯如後庸越大夫樂茷宋司城子潞衛侯輒也○茷扶廢反】文子欲納之【林文子卽彌牟】懿子曰君愎而虐少待之必毒於民乃睦於子牟【林言衛君愎狠而暴虐若少待之必貽毒於吾民民畏君虐乃親睦於子矣○愎皮逼反】師侵外州大獲【越納輒之師】出禦之大敗【衛師敗】掘褚師定子之墓焚之於平莊之上【杜定子褚師比之父也平莊陵名也】文子使王孫齊私於臯如【杜齊衛大夫王孫賈之子昭子也】曰子將大滅衛乎抑納君而已乎臯如曰寡君之命無他納衛君而已文子致眾而問焉曰君以蠻夷伐國國幾亡矣請納之眾曰勿納曰彌牟亡而有益請自北門出【林文子自言若我出亡而有補於衛國請自衛北門以出奔杜欲以觀眾心○幾音祈又音機】眾曰勿出【林眾方親睦於文子故使勿出】重賂越人申開守陴而納公【杜申重也開重門而嚴設守備欲以恐公使不敢入○陴毗支反】公不敢入師還立悼公【悼公蒯瞶庶弟公子黚也】南氐相之【林南氏卽公孫彌牟○相息亮反】以城鉏與越人公曰期則爲此【杜司徒期也林言逐君之事司徒期爲之】令苟有怨於夫人者報之【杜夫人期姊也怒期而不得加戮故勅宮女令苦困期姊○令力呈反】司徒期聘於越【杜爲悼公聘】公攻而奪之幣期告王【杜越王也】王命取之期以眾取之公怒殺期之甥之爲大子者【忿期而及其姊爲夫人者遂復其夫人之子】遂卒於越【終言之也終效夷言死於夷】○宋景公無子取公孫周之子得與啟畜諸公宮【杜周元公孫子髙也得昭公也啟得弟畜養也】未有立焉於是皇緩爲右師皇非我爲大司馬皇懷爲司徒【皇懷非我從昆弟】靈不緩爲左師【不緩子靈圍龜之後】樂茷爲司城【茷樂混之子】樂朱鉏爲大司寇【朱鉏樂挽之子】六卿【林右師大司馬司徒左師司城大司寇】三族降聴政【杜三族皇靈樂也降和同也】因大尹以達【大尹近官有寵者六卿因之以自通達於君】大尹常不告而以其欲稱君命以令【杜不告君也】國人惡之司城欲去大尹左師曰縱之使盈其罪【杜盈滿也○惡烏路反】重而無基能無敝乎【杜言勢重而無徳以爲基必敗也】冬十月公遊於空澤【空澤宋邑】辛巳卒於連中【連中館名】大尹興空澤之士千甲【甲士千人】奉公自空桐入如沃宮【杜奉公屍也梁國虞縣東南有地名空桐沃宮宋都內宮名】使召六子曰聞下有師君請六子畫【林言下國將有師旅宋君請六卿共畫計防】六子至以甲劫之曰君有疾病請二三子盟乃盟於少寢之庭曰無爲公室不利大尹立啟奉喪殯於大宮三日而後國人知之司徒茷使宣言於國曰大尹惑蠱其君而専其利今君無疾而死死又匿之是無他矣大尹之罪也【言大尹所弒○少詩照反大宮音泰】得夢啟北首而寢於盧門之外【林得卽昭公景公所畜公孫周之子也杜盧門宋東門北首死象在門外失國也○首手又反】己爲烏而集於其上【林得又自夢身化爲烏而集於啟之上】咮加於南門尾加於桐門曰餘夢美必立【林咮鳥啄也杜桐門北門○咮張又反】大尹謀曰我不在盟【杜少寢盟但以君命盟六卿大尹不盟】無乃逐我復盟之乎【林復與六卿爲盟而後可】使祝爲載書六子在唐盂【地名】將盟之祝襄以載書告皇非我【杜襄祝名】皇非我因子潞【杜子潞樂茷】門尹得【杜樂得】左師謀曰民與我逐之乎【林言宋國之民與我親暱何不逐大尹】皆歸授甲使徇於國曰大尹惑蠱其君以陵虐公室與我者救君者也眾曰與之大尹徇曰戴氏皇氏將不利公室【戴氏卽樂氏】與我者無憂不富眾日無別【惡其號令與君無別○別彼列反】戴氏皇氏欲伐公【公謂啟】樂得曰不可彼以陵公有罪【林彼謂大尹】我伐公則甚焉使國人施於大尹【杜施罪於大尹】大尹奉啟以奔楚乃立得司城爲上卿盟曰三族共政無相害也○衛出公自城鉏使以弓問子贛且曰吾其入乎子贛稽首受弓對曰臣不識也【林言臣不識其所由入】私於使者曰昔成公孫於陳【僖二十八年衛成公奔楚遂適陳○使所吏反孫音遜】武子孫莊子爲宛濮之盟而君入【杜盟在僖二十八年○濮音卜】獻公孫於齊【在襄十四年○孫音遜下同】子鮮子展爲夷儀之盟而君入【杜在襄二十六年】今君再在孫矣【杜謂十五年孫魯今又孫宋】內不聞獻之親外不聞成之卿【林內而兄弟則不聞有獻公推挽之義外而諸臣又不聞有成公盡忠之卿】則賜不識所由入也詩曰無競惟人四方其順之【杜詩周頌言無彊惟得人也林按詩大雅抑詩周頌烈文詩並有此二句皆作四方其訓之】若得其人四方以爲主【杜爲主主四方】而國於何有

傳【癸酉】二十七年春越子使後庸來聘且言邾田封於駘上【杜欲使魯還邾田封竟至駘上○駘他來反又音臺】二月盟於平陽【西平陽】三子皆從【季康子叔孫文子孟武伯皆從後庸盟】康子病之【杜恥從蠻夷盟】言及子贛【思子贛】曰若在此吾不及此夫【杜不及與越盟林蓋子贛十二年嘗辭吳盟故思之○夫音扶】武伯曰然何不召曰固將召之文子曰他日請念【言季孫不能用子贛臨難而思之】○夏四月己亥季康子卒公弔焉降禮【禮不備也言公之多妄】○晉荀瑤帥師伐鄭次於桐丘【林荀瑤卽知襄子】鄭駟請救於齊【駟歂子】齊師將興陳成子屬孤子三日朝【屬防死事者之子使朝三日以禮之○屬音燭】設乘車兩馬系五邑焉【杜乘車兩馬大夫服又加之五邑○乘繩證反下同】召顏聚之子晉曰隰之役而父死焉【杜隰役在二十三年】以國之多難未女卹也今君命女以是邑也服車而朝毋廢前勞乃救鄭及畱舒違谷七里谷人不知【杜言其整也畱舒齊地違去也○難乃旦反女音汝毋音無】及濮雨不涉【濮水在陳畱酸棗縣傍河東北經濟陰至髙平入濟】子思曰大國在敝邑之宇下是以告急今師不行恐無及也【杜子思國參】成子衣制杖戈【制雨衣也○衣於旣反】立於阪上馬不出者助之鞭之【杜軍中之馬畏而不肯出者助軍入鞭其馬】知伯聞之【林卽知襄子】乃還【畏其得眾心】曰我卜伐鄭不卜敵齊使謂成子曰大夫陳子陳之自出陳之不祀鄭之罪也【十七年楚獨滅陳非鄭之罪蓋知伯誣陳子故陳子怒謂其多陵人】故寡君使瑤察陳衷焉【林衷善也謂晉君使已察陳之善以討鄭罪】謂大夫其卹陳乎若利本之顚瑤何有焉【杜言陳滅於已無傷】成子怒曰多陵人者皆不在知伯其能久乎【林言人之多侵侮他人者皆不在於其位知伯陵人如此其能久於其位乎】中行文子告成子【杜文子荀寅此時奔在齊○行戶郎反】曰有自晉師告寅者將爲輕車千乘以厭齊師之門則可盡也成子曰寡君命恆曰無及寡無畏眾【林寡弱者無陵暴之眾彊者無畏避之】𨿽過千乘敢避之乎將以子之命告寡君【杜成子疑其有爲晉之心也○輕遣政反厭於甲反又於輒反】文子曰吾乃今知所以亡【杜自恨己無知】君子之謀也始衷終皆舉之而後入焉【杜謀一事則當慮此三變然後入而行之所謂君子三思】今我三不知而入之不亦難乎【悔其言不可復】○公患三桓之侈也欲以諸侯去之【杜欲求諸侯師以逐三桓】三桓亦患公之妄也故君臣多間【杜間隙也】公遊於陵阪遇孟武伯於孟氏之衢曰請有問於子余及死乎【問已可得以壽死不】對曰臣無由知之三問卒辭不對公欲以越伐魯而去三桓秋八月甲戌公如公孫有陘氏【杜有陘氏卽有山氏】因孫於邾乃遂如越國人施公孫有山氏【林施罪於有山氏以公自其家出故也終子贛之言君不沒於魯○因孫音遜】○悼之四年晉荀瑤帥師圍鄭【悼公哀公之子寧也哀公出孫魯人立悼公】未至鄭駟曰知伯愎而好勝早下之則可行也【杜行去也林早服而爲之下則可以去其師○好呼報反下戶嫁反】乃先保南裏以待之【林保守也南裏在城外】知伯入南裏門於桔柣之門鄭人俘魁壘【杜魁壘晉士○桔戶結反柣入結反戶圭反】賂之以知政【欲使反爲鄭】閉其口而死【林晉魁壘閉口不答而死】將門【杜攻鄭門】知伯謂趙孟入之對曰主在此【主謂知伯言主在此何不自入】知伯曰惡而無勇何以爲子【杜惡貌醜也簡子廢嫡子伯魯而立襄子故知伯言其醜且無勇何故立以爲子】對曰以能忍恥庶無害趙宗乎知伯不悛趙襄子由是惎知伯【惎毒也○悛七全反惎其冀反】遂喪之知伯貪而愎故韓魏反而喪之【史記晉懿公之四年魯悼公之十四年知伯帥韓魏圍趙襄子於晉陽韓魏反與趙氏謀殺知伯於晉陽之下在春秋後二十七年○喪息浪反】

左傳杜林合注卷五十

