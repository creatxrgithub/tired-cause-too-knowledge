

欽定四庫全書

經部五

春秋正傳

春秋類

提要

【臣】等謹案春秋正傳三十七卷明湛若水撰若水字元明增城人治乙丑進士歷官南京兵部尙書致仕卒諡文莊事迹具明史本傳此書大旨以春秋本魯史之文不可彊立義例以己見臆說汨之惟當考之於事求之於心事得而後聖人之心春秋之義皆可得因取諸家之釐正之其曰正傳者謂正諸傳之謬而歸諸正也體例大略先引三傳次列諸儒之言而以己意爲之折衷頗與劉敞權衡相近中問如論公不書卽位則謂以不報故不書乃史之文非夫子之所削論宋公陳侯蔡人衛人伐鄭則謂若以稱爵稱人有褒貶則人衛可矣人蔡何爲其不人宋又何爲決非聖人之義其論衛人立晉則謂衛人者他國稱之之詞諸皆不足泥其論滕侯卒則謂諸侯宜薨而書卒或或不皆魯史之舊聖人無所加損論宋公衛侯遇於垂則謂史因報而書之聖人因史而存之前後議論率本此意春秋治亂世之書謂聖人必無特筆於其間亦不免矯枉過正然比事屬辭春秋之教若水能舉向來穿鑿破碎之例一掃空之而求諸實事以得其防猶經家之平易可取者也其書嘉靖甲午若水門人卞萊所刋行而髙簡爲之序云乾隆四十三年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

春秋正傳序

夫春秋正傳之作其有憂乎昔者仲尼慨道不行於天下而文武之法廢是故援魯史而直書以昭掲之使後之覩之者得考其善惡是非以爲永鑑焉耳其爲心固渾乎其天而皎乎其日月也廼義例興而諸傳出焉而後春秋之學始若法家者流鍜鏈刻深而莫知所紀極也間有明焉者則又通諸此而彼或窒焉至於所謂進退予奪之以爲盡由孔子害義尢甚故眉山蘇氏不得其說而彊歸諸魯其亦覺乎此矣甘泉先生憂聖人之心之弗眀也廼卽其書法而表章之一本諸孟子正諸之誤兼采其長而後聖人之心千載之下昭乎如日中天自有春秋以來未見其盛焉者也蓋先生以其灑然平易之心而契之故聖人取義之志躍如於前而不可掩諸儒非不有其心也而義例拘焉或有非聖人之義者矣簡自家食時每讀是經苦諸之紛紛也而思未有以正之者積恨有年矣廼今得先生所述而讀之始覺吾心豁然開朗絕無瑕翳如親覩洙泗而挹聖範焉於乎盛哉爰與同門江都沈汝淵氏參詳讐校將圖刻之而未有貲也乃吾徒卞萊亦先生門人遂捐貲刻之以傳夫天下後世讀春秋而不得其心者苟不以予言爲然盍自反其初心而契乎聖心則正傳之說人人具足固非先生所得而益之也簡不佞願與四方同志共講焉嘉靖甲午嵗秋七月谷旦門人西蜀髙簡謹序

春秋正傳自序

甘泉子曰春秋聖人之刑書也刑與禮一出禮則入刑出刑則入禮禮也者理也天理也天理也者天之道也得天之道然後知春秋春秋者聖人之心天之道也而可以易言乎哉然則聖人之心則固不可見乎夫子曰吾志在春秋聖人之心存乎義聖心之義存乎事春秋之事存乎傳夫經識其大者也夫傳識其小者也夫經竊取乎得失之義則孔子之事也夫傳明載乎得失之迹則左氏之事也夫春秋者魯史之文而列國之報也乃謂聖人拘拘焉某字褒某字貶非聖人之心也然則所謂筆則筆削則削者非歟曰筆以言乎其所書也削以言乎其所去也昔夫子沒而微言湮其道在子思孟子親受業於子思之門人得天之道而契聖人之心者莫如孟子故後之知春秋者亦莫如孟子孟子曰晉之乘楚之檮杌魯之春秋一也其事則齊桓晉文其文則史孔子曰其義則丘竊取之矣夫其文則史經之謂也其事則齊桓晉文傳之謂也合文與事而義存乎其中矣竊取之謂也義取於聖人之心事詳乎魯史之文夫春秋魯史之文與晉之乘楚之檮杌等耳然而後世之言春秋者謂字字而筆之字字而削之若然烏在其爲魯史之文哉若是聖人之心亦淺矣曰然則所謂孔子作春秋而亂臣賊子懼曰知我者其惟春秋乎罪我者其惟春秋乎夫子於春秋果不作乎曰非是之謂也夫所謂作者筆而書之之謂也其謂知我罪我者我謂我眾人也以言乎天下後世之善惡者讀春秋之所善所惡若美我刺我然也故曰孔子成春秋而亂臣賊子懼懼也者知我罪我之謂也若如後儒之說則孟子自與其文則史之言前後相矛盾矣不亦異乎或曰經爲斷案然歟曰亦非也竊取之意存乎經傳以傳實經而斷案見矣譬之今之理獄者其事其斷一一存乎案矣聖人之經特如其案之標題云某年某月某人某事云爾其或間有本文見是非者如案標題云某是非勝負云爾然亦希矣而其是非之詳自見於案也故觀經以知聖人之取義觀傳以知聖人所以取義之指夫然後聖人之心可得也紫陽朱子曰直書其事而善惡自見此其防矣惜也魯史之文世逺而久湮左氏之傳事實而未純其餘皆多臆說耳自三氏百家以及胡氏之傳多相沿襲於義例之蔽而不知義例非聖人立也公谷穿鑿之厲階也其於聖人之心魯史之舊其有合乎是故治春秋者不必泥之於經而考之於事不必鑿之於文而求之於心大其心以觀之事得而後聖人之心春秋之義可得矣予生千載之下痛斯經之無傳諸儒又從而紛紛各以已見臆說而汩之聖人竊取之心之義遂隱而不可見故象山陸氏曰後世之論春秋者多如法令非聖人之指也又曰諸儒說春秋之謬尢甚於諸經蓋有以見此矣後之學者欲治春秋明王道正人心遏讒邪禁亂賊以溯大道之源必於紀事之傳焉核實而訂正之可也水也從事於斯有年矣求春秋之指聖人之心若有神明通之粗有得焉而未敢自信嘆其傳之不全獨遺憾於千載之下取諸家之說而正焉去其穿鑿而反諸渾淪芟其繁蕪以不汩其本根不泥夫經之舊文而一證諸傳之實事聖人竊取之心似若洞然復明如披雲霧而覩靑天也幸與天下後世學者共商之名曰春秋正傳夫正傳云者正諸傳之謬而歸之正也甘泉湛若水序

正朔月論

或問正朔月之異甘泉子曰正也者正也其所以爲正之月也以爲正則亦以爲始月也或曰以爲始月也則亦可以爲春乎曰可人以爲正者寅也則夏以爲春地以爲正者醜也則商以爲春天以爲正者子也則周以爲春曰敢問何義曰三陽之月皆可以爲春夫天地人之初也開於子辟於丑生於寅開以始之辟以遂之生以成之故皆可以爲春也春也者歳之初也正月也者月之初也陽也者養也王者奉天地以養萬物也或曰其如歳時之不定何曰子月不可以爲來歳之始則子時獨可以爲來日之始也乎是故君子觀一日之運可以知一歳之運矣夫陽始於子而極於已故可以爲春爲夏春也者蠢也陽气蠢然而生也夏也者大也陽气至此始大也陰始於午而極於亥故可以爲秋爲冬秋也者抽也至是陽極而陰抽也冬也者終也萬物至是成而告終也或曰三代正朔異而月不可攺也如之何曰如正朔攺而月不攺則名義不正於何稱正於何稱月乎或曰有徵乎曰有吾徴諸書詩春秋語孟耳矣曰其徵諸書也何曰書曰協時月則春夏秋冬之時容有不同者矣月之起容有不同者矣詰之者曰伊訓元祀十有二月非月不攺乎曰非也古之舉大事有以正月者有不以正月者以正月者虞書正月上日受終於文祖是也行大事可用正朔者也伊訓元祀十有二月則仲壬初喪太甲告卽位不得以擇月日也其徴諸春秋也何曰其用周之子月始者則成十年六月丙午晉侯使甸人獻麥也僖五年十二月丙子朔晉滅虢也僖五年春王正月辛亥朔日南至也其用周之時則僖十年冬大雨雪是以酉戌爲冬也哀二十八年春無冰是以子丑月爲春也桓四年春正月公狩於郎哀十四年春西狩麟狩冬田名也是以夏之冬爲春也定十三年夏大搜於比蒲次年又書五月大搜於比蒲搜春田名也是以夏之春爲夏也春秋書春王正月以正月系春之下則月之起其隨春乎以王加於正月之上明其爲王之正月而非其他之正月矣乎其必有他之正月矣乎又因王之正月其可以見春乃王之春而非其他之春也乎其必有他之春也乎曰其曰他者何曰蓋夏商之餘民各因其故俗而列國或各建正朔以自異容或有不同者也曰其徵之詩也何曰周詩有之四月維夏六月䢐暑維夏明周時也䢐暑明周候也如曰夏之暑夫人知之何假言乎則其攺也已明曰豳詩亡月九月之何也曰寅月起也一之日二之日何月也曰子月起也並載一詩而不同何也曰詩因民俗者也民俗三代並行之故先王欲協而正焉耳夫人情風俗不同而天象時气有定故流火之言可以知其爲夏之七月觱發栗烈之言可以知其爲周之一二月也其月未嘗不攺也已明其徵之論語也何曰孔子曰行夏之時時四時春夏秋冬也旣曰行夏之時其必有非夏之時也乎其徵之孟子也何曰孟子七八月之間旱未月也苗時也歳十一月徒杠成十二月輿梁成明周制也如曰月不攺則夏七八月非憂旱之時矣夏十一二月杠梁爲後時之政矣夫三代正朔不同而時月以異也由是觀之則見月令禍福之說爲謬作而非先王之書也蓋三代之制以爲正則以爲春而以起月也蔡氏謂三代正朔不同然皆以寅月起是以正朔爲虛器月爲無由蓋未之覩耳矣陽明子曰後聖有作者其以子月陽生爲春乎甘泉子曰先王有之矣而非以爲善也故孔子善夏時蓋陰陽無截然之理故冬也陽生其中矣夏也陰生其中矣故曰動靜無端陰陽無始妙之至也

欽定四庫全書

春秋正傳卷一

明湛若水撰公【名息姑姬姓侯爵自周公子伯禽始受封傳世二十三而至公惠公繼室所生在位十一年】

【周平王四十九年】元年【齊僖公祿父九年晉鄂侯郤二年曲沃莊伯鮮十一年衛桓公完十三年蔡宣公考父二十八年鄭莊公寤生二十二年曹桓公終生三十五年陳桓公鮑二十三年杞武公二十九年宋穆公和七年秦文公四十四年楚武王熊通十九年】

春王正月

正傳曰春王正月乃春秋表時以紀事之通例無事亦書虛以待事也公羊曰春者何歳之始也王者孰謂謂天王也曷爲先言王而後言正月王正月也何言乎王正月大一綂也程子曰春天時正月王正月書王正月言人君當上奉天時下承王正是也然而因以爲表時紀事之例谷梁曰𨿽無事必舉正月謹始也非也何以謂王之正月也春秋之時時月不協蓋必有非王之正月者矣列國之正朔或不同也胡傳以爲謂正朔攺而時月不攺者非也孔子作春秋皆因史之文況肯以匹夫攺周之正朔生今而反古乎蓋舜巡狩協時月正日時者謂春夏秋冬四時也而曰協則知春夏秋冬歷代異方容有不同者矣月之起容有不同者矣孔子曰行夏之時則知周時不同夏之春夏秋冬者矣蓋三陽之月皆可以爲歳首皆可以爲春考之經書春正月無冰之可見或曰子月可以爲來歳之始乎曰子時何以爲來日之始也乎夫正月云者爲正之月也周正子子正月也夏商正寅正丑亦如之如曰正朔攺而月不攺則名義不正於何稱月乎至於吳氏又謂周旣有歷而魯自造歷以春爲一歳之始於是攺子丑寅之月爲春夫子因而書之譏也誤矣蓋夫子欲従周誡生今反古況肯書背王制之時月乎魯之書卽周之制子爲周之正斷可見矣其不書卽位者何也史不書也不書不在夫子也其文則史也立君以嫡不以庶桓嫡而幼長而庶不宜立非嫡而立立不正也故上難以告天子下難以報列國不報故不書史之文也不書非夫子之所削也而其是非自見矣聖人何心哉左傳云不書卽位攝也非也夫攝者必立桓而輔之如周公之輔成王可也必據其位焉非簒而何三傳之言皆非其正也何也左傳謂之攝公羊謂凡之立爲桓立也谷梁曰不書卽位將以讓桓也均之爲濟惡之詞云爾

三月公及邾儀父盟於蔑

正傳曰邾附庸之國名克字儀父書公及盟者何也非其盟也程子曰諸侯交相盟誓亂世之事也胡氏曰春秋大義公天下以講信修睦爲事而刑牲防血要質神非所貴也其又曰公之私何也左傳曰公攝位而欲求好於邾故爲蔑之盟愚謂聖人因魯史之文而書之見失禮之中又失禮焉然則非之之義見矣左氏以爲曰儀父貴之也公羊以爲稱字褒之也皆非也程子曰附庸之君稱字同王臣也胡氏曰附庸例稱字其常也又何褒貴之云乎況此史之舊文非聖人加之也聖人書之竊取其義爾

夏五月鄭伯克段於鄢

正傳曰段鄭伯之弟名但直書鄭伯克段於鄢則其兄弟君臣之罪並見矣而程子以爲稱鄭伯而不言弟谷梁以爲段弟也而弗爲弟公子也而弗爲公子貶之以賤段而甚鄭伯也其意則贅矣又曰鄭伯之處心積慮而成於殺也於鄢逺也則得之矣夫仁人之於弟親愛之而已舜封象於有庳親愛而富貴之使吏治而納其貢稅焉斯可矣何以致於惡而逺殺之乎左氏曰姜氏愛共叔段欲立之亟請於武公公弗許及莊公卽位爲之請制公曰制巖邑也虢叔死焉他邑惟命請京使居之謂之京城太叔祭仲曰都城過百雉國之害也先王之制大都不過參國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃姑待之旣而太叔命西鄙北鄙貳於已公子呂曰國不堪貳君將若之何欲與太叔臣請事之若弗與則請除之無生民心公曰無庸將自及太叔又貳以爲已邑至於廩延子封曰可矣厚將得眾公曰不義不防厚將崩太叔完聚繕甲兵具卒乘將襲鄭夫人將啟之公聞其期曰可矣命子封帥車二百乘以伐京京叛太叔段段入於鄢公伐諸鄢是鄭伯之處心積慮殺段也其曰鄭伯曰克曰段曰鄢魯史之文也聖人特書之以見義耳或曰然則周公之誅管蔡非歟曰周公愛弟之情憂國之志仁之至義之盡也直在周公曲在管蔡也鄭伯養弟之惡而殺之不仁不義之甚曲在鄭伯也烏得比而同之

秋七月天王使宰咺來歸惠公仲子之賵

正傳曰賵者公羊謂以乘馬束帛書天王使宰咺來歸惠公仲子之賵則非禮見矣王而曰天王者天之王也程子曰奉若天道也故以爲稱天子之例其後或稱或不稱史之文有詳略耳若以爲與奪則以匹夫而奪天子之號何以爲孔子宰冡宰也咺其名稱宰咺者並書其爵與名猶云某官某人耳況於禮有君前臣名之義而春秋爲垂示萬世之書乎胡氏謂貶而書名以見宰之非宰然則成風亦莊公之妾榮叔歸含賵召伯來防葬又何以書字而不名也由是觀之則名不名史之文有詳略耳聖人但舉其事而書之其義自見矣何以爲非禮也程子曰以夫人禮賵人之妾不天亂倫之甚也胡氏曰天王紀法之宗也六卿紀法之守也議紀法而修諸朝廷之上則與聞其謀頒紀法而行諸國之間則專掌其事而承命以賵諸侯之妾是壊法亂紀自王朝始也春秋重嫡妾之分故特貶而書名以見宰之非宰也愚謂宰與名並書則名不足以辱宰但書雲天王使某歸某賵則非禮自見矣何假乎一字之加乎

九月及宋人盟於宿

正傳曰左氏稱惠公之季年敗宋師於黃公立而求成焉九月及宋人盟於宿始通也此其實事也愚謂稱及稱人魯史舊文也公羊曰及內之微者也程子曰稱及稱人皆非卿也理或然也宿者宿國地宿亦與盟不日史略之也谷梁曰卑者之盟不日非也聖人何以書其盟也不與其盟也春秋無善盟胡氏曰凡書盟者惡之或曰周官有司盟掌盟載之法詛祝作其詞玉府供其器戎右役其事太史藏其約蘇公亦曰出此三物以詛爾斯夫盟以結信出於人情先王猶不禁也愚謂周官固周公之書而此與夢人之則後人所爲也夫周公之時天下同同倫豈有列國盟誓之事蓋後世之人爲之而不覺其僞之難掩也夫自盟誓作而忠信薄矣豈復可以結信哉故胡氏曰魯旣及儀父宋人盟矣尋自叛之信安在乎愚故曰不與其盟也

冬十有二月祭伯來

正傳曰祭伯程子以爲畿內諸侯爲王卿士公羊以爲天子之大夫是也何以書祭伯來罪祭伯也左氏曰非王命也谷梁謂來者來朝其弗謂朝弗與朝非也愚謂實非朝之禮也私交也夫人臣無私交況以王人而外交於諸侯乎況無王命而私越境乎胡氏曰人臣義無私交大夫非君命不越境所以然者杜朋黨之原爲後世事君而有貳心者之明戒愚謂祭伯不能以禮自守天子不能以禮禁之世道可知矣聖人特表而書之則祭伯之罪不容逃矣

公子益師卒

正傳曰書公子益師卒志貴戚之大故也聖人竊取之義如是而已耳其不日者左氏以爲公不與小斂公羊以爲逺谷梁以爲惡皆非也胡氏曰公羊以爲逺然公子彄逺矣而書日則非逺也谷梁以爲惡然公子牙季孫意如惡矣而書曰則非惡也左氏以爲公不與小斂然公孫敖卒於外而公在內叔孫舎卒於內而公在外不與小斂明矣而書日左氏之說亦非也是也然又謂其見恩之有厚薄愚謂恩之厚薄有儀品隆殺焉豈在於日不日之間程子乃又謂不書官以公子故使爲卿也胡氏因之皆非經之本指矣程子曰或日或不日因舊史也古之史記事簡略日月或不備春秋因舊史有可損而不能益也由是觀之則春秋皆魯史之文而孟子謂其文則史爲乎不可易矣然而程子於他傳猶有不皆然者何也夫旣曰不能益則又安能損惟無損無益其竊取之義系於書不書耳

【平王五十年】二年【齊僖十年鄂三年衛桓十四年蔡宣二十九年鄭莊二十三年曹桓三十六年陳桓二十四年武三十年宋穆八年秦文四十五年楚武二十年】

春公防戎於

正傳曰書公防戎於著公之非也左氏謂修惠公之好也戎請盟公辭夫辭盟可矣而獨可與之防乎谷梁以爲危公非也胡氏曰戎狄舉號外之也愚謂非外之也戎者戎狄之本號也不此之書而何書乎聖人因魯史舊文而書之著公之非義在於嚴內外華夷之辧也程子曰春秋華夷之辧尢謹居其地而親中國與盟防者則與之公之防戎非義也愚謂因列國之防盟而夷狄來與者則與之所謂夷狄而中國則中國之春秋之義也無故而與之防非防盟之正破內外之防其爲得罪於王法明矣

夏五月莒人入向

正傳曰書莒人入向著莒人之罪也程子曰入者入其國也侵人之境且爲暴況入人之國乎春秋無義戰徵伐出於天子無故而加兵於人春秋之所罪者也左氏曰莒子娶於向向姜不安莒而歸莒人入向以姜氏還審如是是因小忿無故而加兵於所親其無上滅親之罪莫大焉案與斷皆在是矣春秋標而著之而是非則存乎傳矣胡氏謂傳爲案經爲斷蓋未之思耳

無駭帥師入極

正傳曰無駭者左氏謂司空無駭入極費庈父勝之公羊謂展無駭也何以不氏貶爲貶疾始滅也愚謂聖人作春秋竊取其義耳無擅褒亦無擅貶而謂一字之褒貶皆聖人爲之是孔子之文而非史之文矣其不氏者程子胡子皆謂未賜族或史之文記有詳略耳余義見前

秋八月庚辰公及戎盟於唐

正傳曰左氏曰戎請盟秋盟於唐復修戎好也程子曰戎猾夏而與之盟非義也愚謂春書公防戎於秋又書公及戎盟於唐重書之甚公之罪也夫與之防且不可況盟乎胡氏曰費誓稱淮夷徐戎此蓋徐州之戎久居中國在魯之東郊者也春秋謹嚴莫大於中外之辧矣中國而僭亂則甚惡之蠻夷猾夏則膺之此春秋之指也而與戎歃血以約盟非義矣是故成於日者必以事系日而前此盟於蔑則不日盟於宿則不日後此盟於宻則不日盟於石門則不日獨盟於唐而書日者謹之也愚謂或日或不日史之文記有詳略聖人因而書之取罪盟之義耳故直書之而義自見固不系乎日不日也

九月紀履緰來逆女冬十月伯姬歸於紀

正傳曰何以書謹婚禮也蓋夫婦人倫之始也故謹之耳公羊曰紀履緰者何紀大夫左氏曰卿爲君逆也公谷胡氏皆以爲譏不親逆非也程子謂先儒皆謂諸侯當親迎親迎者迎於其所館故有親禦授綏之禮豈有委宗廟社稷逺適他國以逆婦者乎非惟諸侯大夫而下皆然詩稱文王親迎於渭未常出疆也又曰逆夫人是國之重事使卿逆亦無妨由是觀之則春秋書此非爲譏不親迎矣至入疆於所館而行親迎焉未可知也又烏得而譏之

紀子伯莒子盟於宻

正傳曰書盟於宻非其盟也春秋無善戰亦無善盟者自盟誓興而忠信之道亡矣故聖人傷之此紀莒事也而書於魯史者告報於魯也有告報則書之凡不書者無告報耳如元年八月紀人伐夷左氏曰夷不告故不書皆此也以不書爲貶罪者謬也胡氏曰凡闕文有本據舊史因之而不能益者其說是矣然而於他處乃泥其一字而求褒貶之義者何耶可以自反而推其以及其餘而不至拘拘焉失聖人取義之心矣伯字之上程子以爲此闕文也當云紀侯某伯莒子盟於宻愚謂得之矣

十有二月乙卯夫人子氏薨

正傳曰書夫人子氏薨謹正終也夫人子氏谷梁程子皆謂之妻也公羊以爲之母者非也夫人國之小君正終人之大事故書之其不書葬者或史闕其文聖人因史之文不得而益之也或以爲従君或以爲公在故不書或以爲先卒則不書葬以明順皆過求其義而非其實矣

鄭人伐衛

正傳曰書鄭人伐衛罪專伐也左氏曰討公孫滑之亂也程子曰聲其罪曰伐衛服故不戰衛服可免矣鄭之擅興戎王法所不容也胡氏曰鄭共叔之亂公孫滑出奔衛衛人爲之伐鄭取廩延至是鄭人伐衛討滑之亂也又曰鄭無王命𨿽有言可執亦王法所禁況於修怨乎愚謂聖人書之特罪其擅伐耳至於不書戰安知非史之闕文乎凡先儒之說春秋皆泥此義

春秋正傳卷一

欽定四庫全書

春秋正傳卷二

明湛若水撰公

【平王五十一年崩】三年【齊僖十一年鄂四年衛桓十五年蔡宣三十年鄭莊二十四年曹桓三十七年陳桓二十五年杞武三十一年宋穆九年卒秦文四十六年楚武二十一年】

春王二月己巳日有食之

正傳曰日有食之若有物食之耳非眞有物也書日有食之公羊以爲記異是也谷梁以爲言日不言朔食晦日臆說也程子曰日食有定聖人必書者蓋欲人君因此恐懼修省愚謂或曰有常度災而非異也星辰陵歷亦然然而亦有當食不食者其修徳之所弭歟胡氏曰日者眾陽之宗人君之表而有食之災咎象也克謹天戒則𨿽有其象而無其應弗克畏天災咎之來必矣凡經所書者或妾婦乘其夫或臣子背君父或政權在臣下或夷狄侵中國皆陽微陰盛之證也愚謂此皆以利害言之聖人言畏天命而迅雷風烈必變則理固所當畏而未暇論其利害矣夫人君之於上天如人子之於父母父母有怒人子自當起敬起孝安暇計利害乎春秋書此所以教人敬天也後仿此

三月庚戌天王崩

正傳曰左氏謂壬戌平王崩赴以庚戌故書之愚謂由此觀之則春秋之書皆因魯史之文魯史之文皆因列國之赴告而諸儒拘拘謂聖人一字之褒貶爲不足以得聖人心地之灑然而無疑此言可百世以俟聖人而不惑矣書崩不書葬諸儒之說皆無考信不足以按伏其罪也或者魯史因不赴故不書魯君因不赴故不奔然而當此之時天下巳無王王朝不以告則失其所以爲君魯國不問而奔赴之則失其所以爲臣足以見天朝之無人而列國之無君矣

夏四月辛卯尹氏卒

正傳曰尹氏周太師尹氏所謂赫赫師尹也左氏以爲夫人聲子者非也公谷程胡皆以爲天子之大夫是也書尹氏者公羊胡氏皆以爲貶譏世卿程子以爲見其世繼則皆泥矣然則春秋之時世卿者多矣豈得一一而盡譏乎恐累聖人竊取之義也其書卒者史因赴報而書之聖人因史文而存之豈特天子之卿宜然然而尹氏平生之惡使人可考矣公羊以爲此何以卒天王崩諸侯之主也谷梁從之皆非也胡氏曰尹氏天子大夫世執朝權爲周亂階家父所刺秉國之鈞不平謂何是也

秋武氏子來求賻

正傳曰愚謂書武氏子來求賻則上下之失道並可見矣武氏子公谷程胡皆以爲天子之大夫卿是也不稱官稱武氏公谷以爲未命爵程子以爲見世官皆非據信也其不言使公谷以爲未君無君胡氏以爲君薨諒陰百官總己以聽於冡宰愚謂然則冡宰之命卽代王之言命之也夫何不可蓋皆不得其說而爲之詞耳蓋或舊史略之聖人因史之文不得而加詳也然而據事直書則夫上下之失不可掩矣谷梁曰歸死者曰賵歸生者曰賻歸之者正也求之者非正也周𨿽不求魯不可以不歸魯𨿽不歸周不可以求之求之爲言得不得未可知之詞也交譏之是也

八月庚辰宋公和卒

正傳曰書宋公和卒志與國之大故也左氏謂宋穆公疾召大司馬孔父而屬殤公焉曰先君捨與夷而立寡人寡人弗敢忘請子奉之以主社稷對曰羣臣願奉馮也公曰不可使公子馮出居於鄭穆公卒殤公卽位愚謂如是則宋公和可謂賢矣然則春秋書卒豈非以其賢乎曰否賢不賢亦各言其義也程子曰吉凶慶弔講信修睦鄰國之常禮人情所當然諸侯之卒與國之大故來告則書是也胡氏亦曰外諸侯卒國史承告而後書聖人皆存而弗削又曰諸侯曰薨大夫曰卒周室東遷諸侯放恣專享其國而不請命特書曰卒不與其爲諸侯也是春秋皆聖人之文而孟子其文則史之言誣矣春秋之作皆因魯史之文而書其義自見故大夫則大夫之諸侯則諸侯之而其賢否自不可掩豈待易其名實而後見乎況以穆公之賢且承先君之舊乃不免乎

冬十有二月齊侯鄭伯盟於石門

正傳曰齊侯鄭伯盟於石門外國來告者也來告何以書之非其盟也春秋無善盟盟者忠信之衰也左氏曰齊鄭盟於石門尋盧之盟也愚謂盟且不可況尋盟乎盟可尋也亦可寒也程子曰天下無王諸侯不守信義相盟誓所以長亂也故外諸侯盟來告者則書之胡氏謂有虞氏未施信於民而民信夏后氏未施敬於民而民敬殷人作誓而民始畔周人作防而民始疑故凡書盟者惡之也愚故曰盟者忠信之衰也

癸未葬宋穆公

正傳曰書癸未葬宋穆公者與國睦鄰之義也告則國史書之聖人因而存之重睦鄰之義也其或日或不日公谷或以爲渴葬或以爲慢葬或以爲過時而之或以爲不能葬或以爲正或以爲危不得葬且公羊曰此當時何危爾宣公謂穆公曰以吾愛與夷則不若愛女以爲社稷宗廟主則與夷不若女盍終爲君矣宣公死穆公立穆公逐其二子莊公馮與左師勃曰爾爲吾子生毋相見死毋相哭與夷復曰先君之所爲不與臣國而納國乎君者以君可爲社稷宗廟主也今君逐君之二子而將致國於與夷此非先君之志也且使子而可逐則先君其逐臣矣穆公曰先君之不爾逐可知矣吾立於此攝也終致國乎與夷莊公馮弒與夷愚謂此以爲危不得葬者蓋因事而爲之詞耳非聖人取義之本指也胡氏曰偹則書日略則書時又曰無其事則闕其文魯史之舊也愚謂若皆以此言春秋烏乎不可以此觀春秋則見聖人之心

【桓王元年】四年【齊僖十二年鄂五年衛桓十六年弒蔡宣三十一年鄭莊二十五年曹桓三十八年陳桓二十六年杞武三十二年宋殤公與夷元年秦文四十七年楚武二十二年】

春王二月莒入伐杞取牟婁

正傳曰牟婁者公羊胡氏皆以爲杞之邑書莒人伐杞取牟婁者何罪之也其稱人稱伐稱取皆因舊史之文聖人未嘗一攺也春秋無義戰夫戰伐且猶不可而況取之乎故書之谷梁曰言伐言取所惡是也公羊曰外取邑不書此何以書疾始取邑也谷梁曰諸侯相伐取地於是始故謹而書之二說皆非也愚謂或不報則不書耳而云始則謹書之則夫他日取地者遂不之卹乎程子曰諸侯土地有所受之伐其罪而奪取其土惡又甚焉王法所當誅也

戊申衛州吁弒其君完

正傳曰何以書正弒逆之賊也左氏謂衛州吁弒桓公而立完桓公名其名桓公而不稱桓公與州吁公子而不稱公子皆史舊文非有所與奪也而其罪不可掩矣州吁曰衛者衛之州吁也不謂衛而何謂公羊以爲當國谷梁以爲嫌者皆非也其不稱公子者胡氏以爲削其屬籍特以國氏者罪莊公不待之以公子之道使預聞政事主兵權而當國則求之過深矣程子以爲身爲大惡自絕於先君豈復得爲先君子孫又曰其後或以屬稱或見其以親而寵之太過或見其天屬之親而反爲冦讎立義各不同蓋不得其說而爲之詞耳而不知於聖人作經灑然之心晦矣聖人特因魯史之文而存之則州吁弒君之罪萬世不可逃矣奚必他論乎

夏公及宋公遇於淸

正傳曰淸衛邑直書遇則其非禮自見矣公羊曰遇者何不期也程子曰諸侯相見不行朝防之禮如道路之相遇故書曰遇非周禮冬見曰遇之遇也胡氏亦曰春秋書遇私爲之約自比於不期而遇者直欲簡其禮耳簡略慢易無國君之禮則莫適主矣又曰凡書遇者皆惡其無人君相見之禮也至於谷梁曰及者內爲志焉耳左氏曰公與宋公爲防將尋宿之盟未及期衛來告亂及宋公遇於淸此其魯志也夫期防尋盟與倉卒而遇皆非禮也然聖人之直書考於此傳而其非禮自見矣

宋公陳侯蔡人衛人伐鄭

正傳曰書宋公陳侯蔡人衛人伐鄭罪列國之專伐也原情據實則列國之罪不可逭矣何謂情實左氏曰宋殤公之卽位也公子馮出奔鄭鄭人欲納之及衛州吁立將修先君之怨於鄭而求寵於諸侯以和其民使告於宋曰君若伐鄭以除君害君爲主敝邑以賦與陳蔡従則衛國之願也宋人許之於是陳蔡方睦於衛故宋公陳侯蔡人衛人伐鄭圍其東門五日而還公問於眾仲曰衛州吁其成乎對曰臣聞以徳和民不聞以亂以亂猶治絲而棼之也夫州吁阻兵而安忍阻兵無眾安忍無親眾叛親離難以濟矣夫兵猶火也弗戢將自焚也夫州吁弒其君而虐用其民於是乎不務令徳而欲以亂成必不免矣程子曰宋摟諸侯以伐鄭固爲罪矣而衛弒其君天下所當誅也乃與修好而同伐人其惡甚矣胡氏曰春秋之法誅首惡興是役者首謀在衛宋殤公不卹衛有弒君之難欲定州吁而從其邪說是肆人欲滅天理也故以宋公爲首諸國爲從示誅亂臣討賊子必先治其黨與之法也愚謂諸說一則以衛一則以宋皆未盡也衛首之而宋成之同惡相濟也宋以公子馮在鄭衛以先君之怨在鄭故魯史之書首宋而終衛聖人因之以見義觀於左傳則其同惡相濟之罪自可見矣或曰或稱爵或稱人有褒貶乎曰非也人衛可矣人蔡何爲其不人宋又何爲由是觀之則夫諸儒之說春秋以一字爲褒貶者其說爲謬非聖人之義而不足信矣他仿此

秋翚帥師防宋公陳侯蔡人衛人伐鄭

正傳曰此當爲一章而左氏別爲二章而於其帥師之末則云諸侯敗鄭徒兵取其禾而還則妄也書翚帥師防諸侯之兵伐鄭罪翚之擅興也左氏曰秋諸侯復伐鄭宋公使來乞師公辭之羽父請以師防之公弗許固請而行故書曰翚帥師疾之也然以爲再伐則非也然則不稱公子貶之乎曰亦非也史略之耳然而直書之稱公子與不稱名與不名考傳據事而惡自見矣公羊谷梁程子皆以爲不稱公子以翚與弒乎公故貶之弒逆之人辧之宜早愚謂三子之說吾皆未敢信也夫此與公之見弒於翚相隔七八年也蓋今四年一翚也十一年又一翚也翚當時與弒之惡未至聖人安得先事而貶之乎非聖人無意必固我大公至正之心也程子以爲再序四國重言其罪胡氏矯之則又以爲春秋立義最精詞極簡嚴而不贅然又以爲言之重詞之復其中必有大美惡焉四國合黨翚復防師同伐無罪之欲定弒君之賊惡之極也言之不足而再言聖人之情見矣愚謂聖人之作春秋皆因魯史舊文而不攺魯史則必因報而後書況又豈有重書之理程胡二子皆爲左氏所誤矣蓋伐鄭之事乃一舉也夏之書宋公陳侯蔡人衛人伐鄭者四國始謀而欲動著四國之罪也秋之書翚防宋公陳侯蔡人衛人伐鄭者翚己動而行事著翚之罪也不然秋之言防上文不言某防非翚之防而誰防乎

九月衛人殺州吁於濮

正傳曰書衛人殺州吁於濮誅弒君之賊也稱人者史通稱之詞耳公羊以爲討賊之詞谷梁以爲稱人以殺殺有罪程子以爲稱衛人眾詞也舉國殺之也胡氏亦以爲然信斯四言也則夏秋之稱衛人者何耶蔡亦稱人者又何耶蓋弒君之賊不必人衛而巳知其爲一國之共棄天下之所共誅矣只據報直書而義自見矣左氏曰州吁未能和其民石厚問定君於石子石子曰王覲爲可曰何以得覲曰陳桓公方有寵於王陳衛方睦若朝陳使請必可得也厚従州吁如陳石碏使告於陳曰衛國褊小老夫耄矣無能爲也此二人者實弒寡君敢卽圖之陳人執之而請蒞於衛九月衛人使右宰醜蒞殺州吁於濮石碏使其宰獳羊肩蒞殺石厚於陳胡氏又曰於濮者憫衛國之人著諸侯之罪亦非也蓋濮者地名也不言濮而奚言夫春秋之不明皆諸儒穿鑿害之也象山陸氏曰諸儒說經之謬春秋視他經尢甚信夫

冬十有二月衛人立

正傳曰書衛人立而衛國擅立之罪自可見矣左氏曰衛人逆公子於邢冬十二月宣公卽位公羊曰者何公子也程子曰書衛人立衛人立之也諸侯自立必受命於天子當時𨿽不請命於天子猶受命於先君衛人以公子也可以立故立之春秋所不與也胡氏曰𨿽諸侯之子內不承國於先君上不稟命於天子故春秋於衛人特書曰立所以著擅置其君之罪皆是也但又謂於絕其公子所以明專有其國之非而程子亦以爲先君子孫不由天子先君之命不可立也故去其公子與公羊立者不宜立之說則皆鑿矣而左氏又以爲書衛人立眾也谷梁胡氏皆以爲眾詞也然則他國亦有稱人者豈皆眾詞耶蓋衛人者他國稱之之詞耳苟得其義則凡此之皆不足泥也

【桓王二年】五年【齊僖十三年鄂六年奔衛宣公元年蔡宣三十二年鄭莊二十六年曹桓三十九年陳桓二十七年杞武三十三年宋殤二年秦文四十八年楚武二十三年】

春公觀魚於棠

正傳曰書公觀魚於棠則譏慢逰之義著矣觀左傳則聖人譏慢逰之事見矣左傳曰公將如棠觀魚者臧僖伯諫曰凡物不足以講大事其材不足以備器用則君不舉焉君將納民於軌物者也故春搜夏苗秋狝冬狩皆於農隙以講事也三年而治兵入而振旅歸而飲至以軍實昭文章明貴賤辧等列順少長習威儀也鳥獸之肉不登於爼皮革齒牙骨角毛羽不登於器則公不射古之制也若夫山林川澤之實器用之資皁之事官司之守非君所及也公曰吾將略地焉遂往陳魚而觀之僖伯稱疾不從書曰公矢魚於棠非禮也且言逺地也公羊曰棠者何濟上之邑也程子曰諸侯非王事民事不逺出逺出觀魚非道也胡氏曰公慢棄國政逺事逸逰僖伯之忠言不見納亦已矣又從而爲之辭是縱欲而不能自克之以禮也能無鐘巫之及乎特書觀魚譏之也愚謂谷梁謂常事曰視非常曰觀鑿乎其爲說矣

夏四月塟衛桓公

正傳曰書夏四月塟衛桓公魯史因報而直書也聖人竊取之義則後時而塟之非禮防塟鄰國之大事皆可見矣左氏曰衛亂是以緩程子曰魯往防故書是也程傳稱桓公見國人私諡胡氏亦以爲然又謂春秋於君薨正以王法而書卒至於塟則從其私諡而稱公或革或因前以貶不臣順之諸侯後以罪不忠孝之臣子愚謂如是是自相矛盾矣恐非聖人竊取之正意也蓋皆當時史之舊文耳不然則旣死宜薨而貶之以卒未免有咎往之心及塟私諡稱公宜削而反因其桓公之號何以見聖人至公至明之心哉諸儒謂筆削褒貶一出於聖人之手者豈其然乎

秋衛師入郕

正傳曰書衛師入郕則衛君擅興之罪窮黷之暴可見矣左氏曰衛之亂也郕人侵衛故衛師入郕是也程子曰衛乘亂得立不思安國保民之道以尊王爲先居防爲重乃興戎修怨入人之國書其失道胡氏亦曰衛宣繼州吁暴亂之後不施徳政固本防民而毒眾臨戎入人之國失君道矣書衛師入郕著其暴也皆得之矣其稱師者兵眾之詞公羊以爲將卑師眾曰師胡氏則又有矜其盛著其暴惡其無名不義之三言則幾於以文害詞矣

九月考仲子之宮初獻六羽

正傳曰九月考仲子之宮初獻六羽當爲一章左傳本如此蓋自公谷分之程胡遂襲其誤耳而程子於考宮傳有曰聖人之意又在下句見其初獻六羽也考者始成而祀也初者始也六羽者六佾也書九月考仲子之宮初獻六羽者何志禮之變而著非禮之失也左氏曰九月考仲子之宮將萬焉公問羽於眾仲對曰天子用八諸侯用六大夫四士二夫舞所以節八音而行八風故自八以下公從之於是初獻六羽始用六佾也愚謂公谷皆以譏始僭諸公非也夫禮有天子諸侯大夫士四等如左氏所載而已矣程子曰成王賜魯用天子禮樂祀周公後世遂羣廟皆用仲子別宮故不敢同羣廟而用六羽也書初獻見前此用八之僭也胡氏従之是謂禮之小變然而魯以諸侯而僭天子之禮仲子以妾而僣諸侯夫人之禮是謂非禮之失矣諸侯僭於上妾僭於中大夫僭於下故其末流季氏八佾舞於庭而三家者以雍徹其所由來者漸也聖人因事而存魯史之文其義防矣

邾人鄭人伐宋

正傳曰書邾人鄭人伐宋譏擅興之罪也徵伐自天子出也諸侯非王命而擅興師者皆無王之罪也春秋無義戰況聲罪致討乎左氏曰宋人取邾田邾人告於鄭曰請君釋憾於宋敝邑爲道鄭人以王師防之伐宋入其郛以報東門之役宋人使來告命公聞其入郛也將救之問於使者曰師何及對曰未及國公怒乃止辭使者曰君命寡人同卹社稷之難今問諸使者曰師未及國非寡人之所敢知也程子曰先邾人爲主也胡氏從之又曰𨿽附庸小國而序乎鄭之上凡班序上下以國之小大従禮之常也而盟防徵伐以主者先因事之變也然則衛州吁告於宋以伐鄭事與此同而聖人以宋爲主者何此春秋撥亂之大法也凡誅亂臣討賊子必深絕其黨愚謂史特因其報之首事者而書之聖人因而存焉而其罪之首従自見耳聖人未必如是之刻深也

螟

正傳曰書螟謹天戒而重民災也公羊曰螟何以書記災也谷梁以爲甚則月不甚則時臆說也程子曰書螟書螽皆爲災也國之大事故書胡氏曰虫食苗心曰螟食葉曰螣食節曰賊食根曰蟊國以民爲本民以食爲天詩去螟螣害稼也春秋書螟記災也聖人以是爲國之大事也故書而近世王安石乃稱爲人牧者不必論奏災傷之事亦獨何哉甚矣其不講於聖人之經以欺當年而誤天下與來世也愚謂皆得之矣

冬十有二月辛巳公子彄卒

正傳曰書冬十有二月辛巳公子彄卒重親者貴者賢者之大故也彄臧僖伯名左氏曰臧僖伯卒公曰叔父有憾於寡人寡人不敢忘塟之加一等谷梁曰不爵命大夫其曰公子彄何也先君之大夫也胡氏曰以公羊三世考之則所傳聞之世也而書日見恩禮之厚明矣公將如棠觀魚者僖伯諫而不聽則稱疾不從可謂忠臣矣塟之加一等夫是之謂稱愚故曰重親者貴者賢者之大故也

宋人伐鄭圍長

正傳曰長鄭邑也書宋人伐鄭圍長著暴兵也春秋無義戰況伐乎況圍其邑乎左氏曰以報入郛之役也愚謂以是興師豈有義戰乎程子曰伐國而圍邑肆其暴也胡氏曰圍者繯其城邑絕其往來之使禁其樵采之途守城不下至於經年而不誅亂臣討賊子可也長鄭邑何罪乎書圍於此而書取於後宋人之惡彰矣

【桓王三年】六年【齊僖十四年哀侯光元年衛宣二年蔡宣三十三年鄭莊二十七年曹桓四十年陳桓二十八年杞武三十四年宋殤三年秦文四十九年楚武二十四年】

春鄭人來輸平

正傳曰書鄭人來輸平譏失信也輸平公谷皆以爲墮成程子以爲渝平胡氏則以爲納成結好以離宋魯之黨二說皆未知然以理推之若納成結好必有防盟之舉而但云來輸平則絕交之義似有理而可信公羊曰輸平者何輸平猶墮成也何言乎墮成敗其成也曰吾成敗矣吾與鄭人未有成也吾與鄭人則爲未有成狐壤之戰公焉程子曰魯與鄭舊修好旣而迫於宋衛遂與之同伐鄭故鄭來絕交渝平變其平也匹夫且不肯失信於人爲國君而負約可羞之甚也胡氏曰公之未立與鄭人戰於狐壤止焉元年及宋盟於宿四年遇於淸其秋防師伐鄭卽宋魯爲黨與鄭有舊怨明矣五年鄭人伐宋入其郛宋來告命魯欲救之使者失辭公怒而止其冬宋人伐鄭圍長鄭伯知其適有用間可乘之隙也是以來納成耳愚謂據胡子之說公素有夙怨於鄭有結好於宋鄭又安得一旦因使者失辭之小嫌而遽投隙以納成乎且以魯鄭之深怨非盟防講睦如後公與齊盟艾之事則未易也而可遽爾納成哉

夏五月辛酉公防齊侯盟於艾

正傳曰書公防齊侯盟於艾譏非禮也非聘問朝防而以私防非禮之正也左氏曰夏盟於艾始平於齊也此所謂以私防也

秋七月

正傳曰書秋七月者何也無事亦書時月虛以待事史之法也聖人因而不削耳公羊以爲春秋編年四時具然後爲年程子曰無事書首月天時王月備而後成歲也胡氏曰四徳備而後爲幹故易曰乾元亨利貞一徳不備則乾道熄矣四時具而後成歳故春秋𨿽無事首時過則書一時不具則歳功虧矣旣書時又書月者時天時也月王月也書時又書月見天人之理合也易不云乎君子行此四徳者故曰乾元亨利貞愚謂諸說推之益逺而愈晦矣然則信斯言也夫聖人作經止舉春秋二時爲名何耶皆以爲不成歲歟後皆仿此

冬宋人取長

正傳曰書宋人取長葛著宋久師彊取之罪也公羊谷梁皆以爲外取邑不書此何以書久之也程子曰宋人之圍長歲且周矣其虐民無道之甚而天子弗治方伯弗徵鄭視其民之危困而弗能保有赴訴卒防其邑皆罪也宋之彊取不可勝誅矣胡氏従之又曰初穆公屬國於與夷使其子馮出居於鄭殤公旣立忌馮而伐鄭不亦逆天理乎春秋序宋主兵以殤公之罪重也明年鄭人伐宋序邾爲首以鄭伯之罪輕也至於宋又主兵伐鄭而圍其邑肆行暴虐不善之積已著而不可矣其見弒於亂臣豈一朝一夕之故哉凡此皆直書於防按其行事而善惡之應可考而知天理之不誣者也

春秋正傳卷二﹤經部﹐春秋類﹐春秋正傳﹥

欽定四庫全書

春秋正傳卷三

明湛若水撰隱公

【桓王四年】七年【齊僖十五年晉哀二年曲沃武公稱元年衛宣三年蔡宣三十四年鄭莊二十八年曹桓四十一年陳桓二十九年杞武三十五年宋殤四年秦文五十年楚武二十五年】

春王三月叔姬歸於紀

正傳曰書叔姬歸於紀賢之也叔姬者紀侯夫人伯姬之娣也程子曰待年於家今始歸娣歸不書憫其無終也愚謂後之無終非聖人對時書事之義也以其賢耳胡氏曰古者諸侯一娶九女必格之同時者所以定名分窒亂源也今叔姬待年於宗國不與嫡俱行則非禮之常所以書也眉山蘇氏以謂書叔姬賢之也叔姬不歸宗國而歸於酅以全婦道賢可知矣由是觀之則胡氏所謂不與嫡俱行者非矣夫不與嫡俱行則非一娶九女之也必已娶而歸待年如後所謂不歸宗國而歸於酅以全婦道然後可以見其賢也谷梁又謂不言逆逆之道微無足道者妄矣旣在一娶之矣豈有再逆之理耶

滕侯卒

正傳曰書滕侯卒諸侯防與國之義有大故赴告則史書之以紀變也滕侯不名左氏以爲未同盟公羊以爲防國谷梁以爲少曰世子長曰君狄道也其不正者名也之說皆非也程子曰史闕文是也愚謂諸侯宜薨而書卒有塟而不書塟或史略之耳或滕不以告耳胡氏曰滕侯書卒何以不塟怠於禮弱其君而不塟者滕侯宿男之是已又曰怠於禮而不往弱其君而不防無其事而闕其文此魯史之舊也聖人無加損焉存其卒闕其塟義自見矣愚謂胡氏以爲魯史之舊聖人無加損焉此正吾今之說於孟子之文見之者如使胡氏皆持此說以觀春秋則聖人之心得矣他何獨而不然也惜夫

夏城中丘

正傳曰何以書夏城中丘左氏曰書不時也公羊曰中丘者何內之邑也城中丘何以書以重書也愚謂二說皆是也事孰爲重愛民爲重愛民孰重以時爲重谷梁曰城爲保民爲之也民眾城小則益城益城無極凡城之志皆譏也是未知重民重時之道矣程子曰春秋凡用民必書然有用民力之大而不書者爲教之意深矣僖公修泮宮復閟宮非不用民力也然而不書二者復古興廢之大事爲國之先務如是而用民力所當用也愚謂此尢宜書以美之而或不書者史闕略之耳不可以執一論也胡氏曰春秋凡用民必書其所興作不時害義固爲非矣𨿽時且義亦書見勞民爲重事也又曰凡書城者完舊也書築者創始也城中丘使民不以時非人君之心也得之矣

齊侯使其弟年來聘

正傳曰書齊侯使其弟年來聘善其不失典禮而尢重以所親也左氏曰齊侯使夷仲年來聘結艾之盟也愚謂此𨿽有所爲而爲然而聘問之禮不失矣故春秋與之其稱弟者公羊以爲母弟則失之薄誠如程子之論者谷梁以爲諸侯之尊不得以屬通稱弟以其接於我則失之謬程子以爲或責其失兄弟之義或罪其以弟之愛而寵任之過胡氏以爲不稱公子貶也稱兄弟或罪其有寵愛之私或責其薄友愛之義則皆失之鑿要之史文據實直書聖人存之與其來聘之善耳他何暇計焉此聖人之心也

秋公伐邾

正傳曰書公伐邾則魯擅興背盟之罪不可掩矣左氏曰秋宋及鄭平七月庚申盟於宿公伐邾爲宋討也程子曰擅興甲兵爲人而伐人非義之甚也胡氏曰奉詞致討曰伐按左氏公伐邾爲宋討也宋人先取邾田故邾人入其郛魯與儀父則元年盟於蔑矣邾人何罪可聲特托爲辭說以伐之爾而不知渝蔑之盟不待貶而自見矣

冬天王使凡伯來聘

正傳曰書天王使凡伯來聘著王朝之非禮也爲非禮也程子曰周禮時聘以結諸侯之好諸侯不修臣職而聘之非王體也愚謂朝覲巡狩之禮毎年一方諸侯來朝天子之國及四方朝徧然後天子一巡狩以歷四方之嶽見四方之諸侯一來一往禮無不答乃其正也今臣職不修先屈天王之使而聘之則非禮矣春秋所以譏之

戎伐凡伯於楚丘以歸

正傳曰書戎伐凡伯於楚丘以歸者何大戎之罪也凡伯天子之大夫也楚丘衛地也伐者執之也胡氏以爲見其以徒眾也以歸甚之之詞也左氏曰初戎朝於周發幣於公卿凡伯弗賓冬王使凡伯來聘還戎伐之於楚丘以歸愚謂戎者衛戎如徐戎云爾谷梁謂貶衛而戎之非也以歸者程子以爲非凡伯有失節之罪胡氏罪凡伯失節不能死於位則是橫生議論而非聖人作經直書之義矣胡氏曰周之秩官敵國賔至闗尹以告候人爲導司徒具徒司冦詰姦佃人積薪火師監燎其貴國之賔至則以班加一等益防至於王吏則皆官正蒞事今凡伯承王命以爲過賔於衛而戎得伐之以歸是蔑先王之官而無君父也故旄丘錄於國風見衛不能修方伯之職也戎伐凡伯於楚丘以歸見衛不救王臣之患也爲狄所滅則有由矣愚謂此則言外之意不可以此嬰聖人之心也

【桓王五年】八年【齊僖十六年哀三年衛宣四年蔡宣三十五年卒鄭莊二十九年曹桓四十二年陳桓三十年杞武三十六年宋殤五年秦寜公元年楚武二十六年】

春宋公衛侯遇於垂

正傳曰書垂之遇譏非禮也垂一曰大丘左氏曰齊侯將平宋衛有防期宋公以幣請先相見衛侯許之故遇於大丘谷梁曰不期而防曰遇遇者志相得也愚謂據左氏則宋衛將與齊平而先約防若有志相防矣書曰遇者若不期而遇然也遇且不可況將防乎而先私約防以植黨乎程子曰宋忌鄭之深故與鄭卒不成好與衛無諸侯相見之禮故書曰遇愚謂此外事也史因報而書之聖人因史而存之則悖禮之罪見矣

三月鄭伯使宛來歸祊

正傳曰書鄭伯使宛來歸祊譏擅與也左氏曰鄭伯請釋泰山之祀而祀周公以泰山之祊易許田三月鄭伯使宛來歸祊不祀泰山也公羊曰宛者何鄭之微者也邴者何鄭湯沐之邑也天子有事於泰山諸侯皆從泰山之下諸侯皆有湯沐之邑焉谷梁曰名宛所以貶鄭伯惡與地也程子曰魯有朝宿之邑在王畿之內曰許鄭有朝宿之邑近於魯曰祊時王政不修天子不巡狩魯亦不朝故欲以祊易許田各取其近者故使宛來歸祊始以祊歸魯未言易也朝宿之邑先祖受之於先王豈可相易也鄭來歸而魯受之其罪均也愚謂觀諸傳則聖人書來歸祊之義可見矣

庚寅我入祊

正傳曰書入祊者何譏擅取也前書歸祊見鄭不宜私與而與此書入祊見魯不宜私取而取其罪均矣日者本國之史故詳之也我者謂魯也入者納其地也乃常稱之詞而公羊乃以入以日爲難之說以我爲非獨我之說谷梁程子乃以入爲內弗受之說胡氏亦有入者不順之詞義不可而彊入之說則競爲穿鑿而不知其累於聖人之心矣但書庚寅我入祊則觀於傳而義自見矣何假於字字而求之

夏六月己亥蔡侯考父卒

正傳曰書蔡侯考父卒鄰國告赴之大變也有弔賻防塟卹哀之義焉故書之谷梁曰諸侯曰卒正也愚謂諸侯死曰薨而書卒者魯史之詞耳聖人未常攺也其日不日亦報赴有詳略史因而書之耳

辛亥宿男卒

正傳曰書宿男卒卹小之義也小國來赴告則大國有卹小之義焉故書之不名者史略之也谷梁云宿微國也未能同盟故男卒也愚謂此則鑿矣元年同盟矣以不赴以名故不書耳胡氏曰天王崩告於諸侯則不名諸侯薨以名赴而自別於大上禮也古者死而不諡不以名爲諱周人以諡易名於是乎有諱禮故君薨赴於他國則曰寡君不祿敢告執事春秋之時遵用此禮凡赴者皆不以名矣經書其終𨿽五霸彊國齊桓文之盛莫不以名者是仲尼筆之也赴不以名而書其名者與魯通也巳通而不名者舊史失之爾未通而名者有所證矣故傳此義者記於禮篇曰諸侯不生名夫生則不名死則名之別於大上示君臣尊卑之等蓋禮之中也諸侯薨赴不以名而仲尼筆之必以名書變周制矣春秋魯史聖人修之也而孟子謂之作以此也愚謂或名或不名史有詳略耳非聖人拘拘之筆信斯言也聖人一一而筆之則何爲不於宿男之下而加之名乎孟子言孔子作春秋作者創物之名書以見義而未嘗加損之也故曰其文則史其義則丘竊取之矣

秋七月庚午宋公齊侯衛侯盟於瓦屋

正傳曰書宋齊衛盟於瓦屋紀參盟也古者天下爲公防同之禮制於天子無上命而私盟無道之甚者也然而彼善於此則有之參盟之謂也故書而紀之蓋參則近於公然而非大道之世矣況無王者之制乎日與不日史記有詳略此據列國之報而書之聖人遂因之而不削耳谷梁以爲諸侯參盟之始故謹而日之胡氏從之皆非也左氏曰齊人卒平宋衛於鄭秋防於溫盟於瓦屋以釋東門之役禮也愚曰吁曾是以爲禮乎谷梁曰誥誓不及五帝盟詛不及三王交質子不及二伯胡氏曰程氏云宋爲盟主與鄭絕也大道隱而家天下然後有誥誓忠信薄而人心疑然後有詛盟盟詛繁而約劑亂然後有交質子至是傾危之俗成民不立矣又曰周官設司盟掌盟載之法凡國有疑則請盟於防同聽命於天子亦聖人待衰世之意爾徳又下衰諸侯放恣其屢盟也不待防同其私約也不繇天子口血未幹而渝盟者有矣其末至於交質子猶有不信者焉春秋謹三盟善胥命美蕭魚之防以信待人而不疑也蓋有志於天下爲公之世凡此亦變周制矣愚謂世周官周公之書也然周公之世王道大行天下爲公有朝覲防同之典無盟誓之事安得有司盟盟載之法吾以是知周官非盡周公之書也

八月塟蔡宣公

正傳曰書塟蔡宣公赴告鄰國之大事諸侯有防塟之禮焉故書之然而同盟之義不及時之禮具可見矣卒名而塟不名告有詳略史因書之耳公羊以卒名而塟不名卒從正而塟從主人謬矣谷梁曰月塟故也是皆以私窺經而反亂乎經之說也謂不及時之禮程子曰速也諸侯五月而塟不及期簡也愚謂此觀經考傳而自不可掩矣

九月辛卯公及莒人盟於浮來

正傳曰上瓦屋之盟旣云日以爲謹始則此日何爲見諸儒說春秋之謬矣浮來莒邑也邑大夫耳書公及莒人盟於浮來譏私盟也譏非禮也私盟且不可況以諸侯下盟於大夫之邑乎甚非禮矣左氏曰以成紀好也愚謂此魯實志也公谷論稱人之指鑿矣程子曰鄰國之交講信修睦可也奚用盟爲公屈己與臣盟義非安也胡氏以莒小國人微者而公與之盟故特言及以譏失禮且明非大夫之罪也愚謂及之爲言上及下尊及卑之詞非以是爲褒貶也若然則他所稱及者又將何謂耶

螟

正傳曰書螟紀災也程子曰爲災也民以食爲命故有災必書是也

冬十二月無駭卒

正傳曰無駭字羽父公子展之孫也書無駭卒重國之大夫故紀其變也左氏曰羽父請諡與族公問族於眾仲眾仲對曰天子建徳因生以賜姓胙之土而命之氏諸侯以字爲諡因以爲族官有世功則有官族邑亦如之公命以字爲展氏公羊曰此展無駭也何以不氏疾始滅也故終其身不氏無駭之名未有聞焉或曰隱不爵大夫也或說曰故貶之也皆非也程子曰未賜族書名而已是也胡氏亦曰未賜族而身爲大夫則稱名無駭挾之是也愚謂𨿽然亦當時史之書法如此耳

【桓王六年】九年【齊僖十七年哀四年衛宣五年蔡桓侯封人元年鄭莊三十年曹桓四十三年陳桓三十一年杞武三十七年宋殤六年秦寧二年楚武二十七年】

春天王使南季來聘

正傳曰南氏姓也季字也天子之大夫也書天王使南季來聘則天子違禮之非諸侯不恭之罪並可見矣谷梁以爲聘諸侯非正非也諸侯不職而天子聘之乃不正也程子曰周禮大行人時聘以結諸侯之好王法之行時加聘問以懷撫諸侯乃常禮也春秋之時諸侯不修臣職朝覲之禮廢絕王法所當治也不能正典刑而反聘之又不見答失道甚矣胡氏曰古者諸侯於天子比年一小聘三年一大聘五年一朝天子於諸侯不可以若是恝故亦有聘問之禮焉隱公卽位九年於此而史防不書遣使如周則是未嘗聘也亦不書公如京師則是未嘗朝也一不朝則貶其爵再不朝則削其地如隱公貶爵削地可也刑則不舉遣使聘焉其斯以爲不正乎經書公如京師者一朝於王所者二卿大夫如京師者五舉魯一國則天下諸侯怠慢不臣可知矣書天王來聘者七錫命者三歸脤者一塟者四則問於他及齊秦楚之大國又可知矣王之不王如此徵伐安得不自諸侯出乎諸侯之不臣如此政事安得不自大夫出乎君臣上下之分易矣陪臣執國命夷狄制諸夏矣其原皆自天王失威福之柄也愚謂春秋之取義蓋見其微矣

三月癸酉大雨震電

正傳曰谷梁以爲震雷也電霆也書癸酉大雨震電公羊曰記異也何異爾不時也愚謂非特不時也紀之示人以畏天變也孔子迅雷風烈必變人君之於天如子之於父母父母有大怒可不起敬起孝乎後皆仿此

庚辰大雨雪

正傳曰書庚辰大雨雪紀異也左傳曰三月癸酉大雨霖以震書始也庚辰大雨雪亦如之書時失也凡雨自三日以往爲霖平地尺爲大雪谷梁曰志疏數也八日之間再有大變陰陽錯行故謹而日之也雨月志正也愚謂所雨雪必有日雨雪不日而何日諸儒說經之謬皆此程子曰陰陽運動有常而無忒凡失其度皆人爲感之也故春秋災異必書漢儒傳其說而不達其理故所言多妄三月大雨震電不時災也大雨雪非常爲大亦災也胡氏曰震電者陽精之發雨雪者陰气之凝周三月夏之正月也雷未可以出電未可以見而大震電此陽失節也雷巳出電巳見則雪不當復降而大雨雪此陰气縱也夫陰陽運動有常而無忒凡失其度人爲感之也今陽失節而陰气縱公子翚之讒兆矣鐘巫之難萌矣春秋災異必書𨿽不言其事應而事應具存惟明於天人相感之際響應之理則見聖人所書之意矣愚謂聖人著其理而不論其應聖人立教公溥之心也若求某事得有某事休徵應某事失有某咎徵應此漢儒泥於災祥之說防於誣聖經誣上天矣

挾卒

正傳曰書挾卒紀大夫之大故也公羊曰挾者何吾大夫之未命者也

夏城郎

正傳曰書夏城郎譏之之義見矣左氏曰書不時也胡氏曰城者禦暴保民之所而城有制役有時大都不過三國之一邑無百雉之城制也魯嘗城費城郈其後復墮焉則越禮而非制矣凡土功龍見而戒事火見而致用水昏正而栽日至而畢時也隱公城中丘城郎而皆以夏則妨農務而非時矣城不逾制役不違時又當分財用平板榦稱畚築程土物議逺邇略基址揣厚薄仞溝洫具餱糧度有司量功命日不愆於素然後爲之可也況失其時制妄興大作無愛養斯民之意者其罪之輕重見矣

秋七月

正傳曰無事亦書時月史之舊例也虛以待事其後因存之也谷梁曰無事焉何以書不遺時也愚謂非聖人之意也

冬公防齊侯於防

正傳曰書公防齊侯於防譏失禮之義見矣左氏曰宋公不王鄭伯爲王左卿士以王命討之伐宋宋以入郛之役怨公不告命公怒絕宋使秋鄭人以王命來告伐宋冬公防齊侯於防謀伐宋也愚謂非王制防同之正而私防以私謀皆非禮也故史書以著其罪胡氏曰周官行人曰時防以發四方之禁此謂非時而合諸侯以禁止天下之不義也列國胡爲有此名凡書防皆譏也謂非王事相防聚爾左傳稱宋公不王鄭伯以王命討之使來告命防於防謀伐宋也於中丘爲師期也亦謂之非王事可乎曰以王命討宋而聽徵討之禁於王都𨿽召陵之舉不及是矣始則私相防爲謀於防中則私相盟爲師期於鄭終則乘敗人而深爲利以取二邑歸諸己奉王命討不庭者果如是乎經之書防書伐而不異其文以此

【桓王七年】十年【齊僖十八年哀五年衛宣六年蔡桓二年鄭莊三十一年曹桓四十四年陳桓三十二年杞武三十八年宋殤七年秦寧三年楚武二十八年】

春王二月公防齊侯鄭伯於中丘

正傳曰書公防齊侯鄭伯於中丘則防之非禮自可見矣左氏曰春王正月公防齊侯鄭伯於中丘癸丑盟於鄧爲師期愚謂朝覲防同之禮有王制焉非王制而行皆非禮也況爲師期而防乎失禮之中又失禮矣

夏翚帥師防齊人鄭人伐宋

正傳曰書翚帥師防齊人鄭人伐宋如四年秋書翚帥師防宋陳衛伐鄭之文也左氏曰夏五月羽父先防齊侯鄭伯伐宋則擅興積久之罪著矣翚不稱公子齊鄭稱人史之詞有詳略耳若翚之惡而稱公子則其罪益著何必去公子而後可誅之也信斯言也則至如不盡爲人之道者不名曰人可乎多見其泥也公羊未免乎鑿而程胡二子襲之蓋未之思耳

六月壬戌公敗宋師於菅

正傳曰菅宋地也書公敗宋師於菅譏敗人以不正也胡氏曰詐戰曰敗獨書公者左氏曰六月戊申公防齊侯鄭伯於老桃壬戌敗宋師於菅則是防齊鄭也魯爲主故獨稱公或曰齊鄭後期公獨敗之敗未陣也夫及其未陣而敗之是以詐也是之謂不正

辛未取郜辛巳取防

正傳曰書取郜取防則其擅取之罪見矣書辛未辛已則其一月再取而擅取貪取之罪已甚矣夫諸侯之土地受之天子傳之先君各有其分而擅取之可乎非其有而有之可乎抑又有甚焉左氏曰庚午鄭師入郜辛未歸於我庚辰鄭師入防辛巳歸於我愚謂若然則是因人以敗人而已獨攘其利而取之可恥之甚者也故程子曰取二邑而有之盜也胡氏亦曰諸侯分邑非其有而有之盜也是矣然胡氏又有內大惡其詞婉小惡直書之說愚謂據事直書古之良史也若董狐南史何隱之有率非聖經取義之所闗不必如是之破碎支離也

秋宋人衛人入鄭

正傳曰程傳鄭勞民以務外而不知守其國故二國入之愚謂書宋人衛人入鄭著擅興反覆相攻之罪也夏鄭與齊魯伐宋秋宋與衛人伐鄭幹弋相尋而王法不禁觀其所書而聖人之志可見矣

宋人蔡人衛人伐戴鄭伯伐取之

正傳曰戴小國也上書秋宋人衛人入鄭此書宋人蔡人衛人伐戴鄭伯伐取之並著列國交攻之罪也左氏曰秋七月庚寅鄭師入郊猶在郊宋人衛人入鄭蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗程子曰戴鄭所與也故三國伐之鄭戴合攻盡取三國之眾其殘民也甚矣愚謂由二傳觀之則宋衛入鄭將伐鄭而又與蔡伐戴以去鄭黨與而鄭戴內外交攻以取三國之師公谷反謂鄭因三國之力以取戴非其實矣夫三國伐鄭豈有鄭反與之伐戴乎胡氏又有鄭師素能以奇勝多方誤之起乘其獘之說以歸於卞莊子之術則不可知亦非經之本指而不必問也

冬十月壬午齊人鄭人入郕

正傳曰郕小國也書齊人鄭人入郕則彊淩弱眾暴寡之罪見矣左氏曰蔡人衛人以郕人不防王命冬齊人鄭人入郕討違王命也程子曰討不防伐宋也胡氏曰左氏傳云宋不王鄭伯以王命致討而郕人不防齊鄭入郕討違王命也程子謂宋本以公子馮在鄭故二國交惡春秋不見其爲王討也王臣不行王師不出矯假以逞私忿耳此說據經爲合愚謂左氏於其時爲近必得其眞或非王命而假王命以令諸侯當五霸之時多如此而谷梁又泥入之一字爲內弗受胡氏亦以爲討違王命則不書入矣入者不順之詞則皆穿鑿之病而不知入者兵入其境而義自見耳不以此一字系乎經義之得失也

【桓王八年】十有一年【齊僖十九年哀六年衛宣七年蔡桓三年鄭莊三十二年曹桓四十五年陳桓三十三年杞武三十九年宋殤八年秦寧四年楚武二十九年】

春滕侯薛侯來朝

正傳曰滕薛二小國也書滕侯薛侯來朝則不當朝而朝當朝而不朝與旅見非禮之義並見矣左氏曰春滕侯薛侯來朝爭長薛侯曰我先封滕侯曰我周之卜正也薛庶姓也我不可以後之公使羽父請於薛侯曰君與滕君辱在寡人周諺有之曰山有木工則度之賔有禮主則擇之周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯愚謂此實傳也胡氏曰君爲兩君之好有反坫周禮行人凡諸侯之交殷相聘世相朝也然謂之殷則得中而不過謂之世則終諸侯之世而一相朝其爲禮亦節矣周衰諸侯無禮義之交惟彊弱之視以胡氏之言觀之則滕薛之來朝無合於中聘世朝之制是之謂不當朝而朝程子曰諸侯𨿽有相朝之禮而當時諸侯於天子未嘗朝覲獨相率以朝魯得爲禮乎而胡氏亦曰列國於天子述所職者蓋闕如也而自相朝聘可乎凡大國來聘小國來朝一切書而不削皆所以示譏以二傳而觀之是之謂當朝而不朝胡氏又曰滕薛二君不特言者又譏旅見也非天子不旅見諸侯偃然受之而不辭亦以見隱公之志荒矣由是觀之是之謂旅見之非禮三者於聖經取義之指並見之矣不必如公羊分別來朝二字之瑣碎而谷梁槪以天子無事諸侯相朝之爲正亦非矣

夏公防鄭伯於時來

正傳曰時來鄭地左氏作郲書公防鄭伯於時來則非禮之防可見矣何爲非禮之防非防同之正而爲私謀也左氏曰夏公防鄭伯於郲謀伐許也鄭伯將伐許五月甲辰授兵於大宮公孫閼與潁考叔爭車潁考叔挾輈以走子都拔棘以逐之及大逵弗及子都怒由是觀之則其爲謀可知矣

秋七月壬午公及齊侯鄭伯入許

正傳曰前書公防此書公及則隱公搆怨擅伐之罪不可掩矣左氏曰秋七月公防齊侯鄭伯伐許庚辰傅於許潁考叔取鄭伯之旗蝥弧以先登子都自下射之顚瑕叔盈又以蝥弧登周麾而呼曰君登矣鄭師畢登壬午遂入許許莊公奔衛齊侯以許讓公公曰君謂許不共故従君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和協而使糊其口於四方其況能久有許乎吾子其奉許叔以撫柔此民也吾將使也佐吾子云云由是觀之則胡氏謂書防則伐許者本鄭志也書及則入許者公所欲也得之矣又曰隱公卽位十有一年天王遣使來聘者再而未嘗朝於京師罪一也平王崩不奔防防塟至使武氏子來求賻罪二也禮樂徵伐自天子出而擅興兵甲爲宋而伐邾爲鄭而伐宋罪三也山川土田各有封守上受之天王下傳之先祖而取郜及防入祊易許罪四也今又入人之國而逐其君罪五也凡此五不韙者人臣之大惡而隱公兼有之然則不善之殃豈特始於惠成於桓而隱之積惡亦不可得而揜矣

冬十有一月壬辰公薨

正傳曰書壬辰公薨紀國君之大變也左氏曰羽父請殺桓公將以求大宰隱公曰爲其少故也吾將授之矣使營莵裘吾將老焉羽父懼反譛公於桓公而請弒之公之爲公子也與鄭人戰於狐壤止焉鄭人囚諸尹氏賂尹氏而禱於其主鐘巫遂與尹氏歸而立其主十一月公祭鐘巫齊於社圃館於寪氏壬辰羽父使賊弒公於寪氏立桓公而討寪氏有死者不書葬不成防也愚謂左氏謂不書葬不成防出於大變倉卒之際理或然也公谷程胡皆以爲責臣下不能討賊之罪非也隱公弒也其稱薨者國史懾於勢而爲諱之聖人因而存之耳而弒君之罪自不可掩矣胡氏曰隱公見弒魯史舊文必以實書其曰公薨者仲尼親筆也古者史官以直爲職而不諱國惡仲尼筆削舊史斷自聖心於魯君見弒削而不書者蓋國史一官之守春秋萬世之法其用固不同矣愚謂爲君諱惡者本國臣子之事耳若春秋萬世之法正宜直書以誅弒君之賊而不書者非聖人攺舊史之文也乃其威懾國史而諱之聖人因之而不加而其事自不可掩罪自不可逃矣

春秋正傳卷三

欽定四庫全書

春秋正傳卷四

明湛若水撰桓公【名軌史記名允惠公之子隱公弟在位十八年】

【桓王九年】元年【齊僖二十年晉哀七年衛宣八年蔡桓四年鄭莊三十三年曹桓四十六年陳桓三十四年杞武四十年宋殤九年秦寧五年楚武三十年】

正傳曰元者始也元年者胡氏曰卽位之始年也自是累𨿽久而不易此前古人君記事之例春秋祖述爲編年法是也胡氏又引乾元亨利貞乾元坤元體元調元仁人心之義以證元爲人君之用則支離而逺於事實矣

春王正月公卽位

正傳曰書春王正月公卽位國史之法直書其卽位之月紀大事也而桓公簒弒之罪自不可掩矣谷梁以爲桓無王非也隱不書卽位而桓書卽位何也史之舊文有詳略聖人因之其善惡固不系乎此也然桓書卽位公羊以爲如其意谷梁以爲與聞乎弒程胡從之若然則隱之卽位亦非正也而胡氏以爲隱闕卽位者是仲尼削之惡其與爭亂造端而簒弒所由起也何以不如桓之書卽位以著其罪乎於隱之不書則曰削之不與其爲君於桓之書則曰著其罪是前後不一紛紛爲之說而不憚煩使聖人之心益晦也余見隱公元年

三月公防鄭伯於垂

正傳曰垂者杜預曰衛地谷梁曰防者外爲主焉耳愚謂書公防鄭伯於垂則違禮之失黨比之私皆可見矣古者朝覲防同必有其時非其時而防皆非禮也髙氏曰鄭知桓之簒不自安爲防以求賂魯急防諸侯以従欲是所謂黨比之也下文鄭伯以璧假許田亦其一事矣

鄭伯以璧假許田

正傳曰假猶易也不言易而言假鄭行人爲美詞耳公谷程胡皆以爲諱爲非也許田者公羊曰魯朝宿之邑也諸侯時朝於天子天子之郊諸侯皆有朝宿之邑左氏曰公卽位修好於鄭鄭人請復祀周公卒易祊田公許之三月鄭伯以璧假許田爲周公祊故也愚謂是矣書鄭伯以璧假許田則私相易地之非可見矣何以謂之非公羊曰有天子存則諸侯不得專地也谷梁曰禮天子在上諸侯不得以地相與也程子曰公八年鄭伯使宛來歸祊蓋欲易許田魯受祊而未與許田及桓弒立故爲防以求之復加以璧夫朝宿之邑先祖受之於先王豈可相易也胡氏曰鄭旣歸祊矣又加璧者祊薄於許愚謂非也祊歸而許未與故加以禮要之耳胡氏又以爲聖人惡之爲其放於利而行孟子極陳利國之害皆拔本塞源杜簒弒之漸也愚謂此則推義愈逺而愈支非聖人取義之本意矣

夏四月丁未公及鄭伯盟於越

正傳曰越地名及者公及之也書公及鄭伯盟於越則非其盟之義見矣何謂非盟左氏曰結祊成也盟曰渝盟無享國程子曰桓公欲結鄭好以自安故旣與田又爲盟也弒君之人凡民罔不懟而鄭與之盟以定之其罪大矣胡氏曰鄭人欲得許田以自廣是以爲垂之防桓公欲結鄭好以自安是以爲越之盟夫弒逆之人凡民罔弗憝卽孟子所謂不待教人得而誅之者也而鄭與之盟以定其位是肆人欲滅天理變中國爲夷狄化人爲禽獸聖人所爲懼春秋所以作無俟於貶絕而惡自見矣愚謂由胡氏之言觀之則愚所謂春秋褒貶不待聖人字字而筆之而善惡自不可掩者此之謂也夫聖人之心如天然天豈物物而雕刻之哉胡子宜持此以觀春秋

秋大水

正傳曰書秋大水志災也左氏曰凡平原出水爲大水谷梁曰髙下有水災曰大水愚謂天人感應之理微矣或災而有應者程子所謂若桓行逆徳而致陰沴乃其宜是也或災而無應者胡氏所謂堯之時豈有致之者是也皆不可執一以爲必然之說而反啟後世人君不信之心也蓋人君之於災變之來如上天之所示謫聖人敬天之心不得不戒故堯曰洚水警予而變理陰陽寅亮天工以致位育乃人君性分內事耳故堯舜憂洪水使禹治焉然後人得平土而居之此其分內事也胡氏又以爲天非爲堯有洪水之災至禹而後水由地中行爾則又不免固執不通而爲之詞矣

冬十月

正傳曰無事亦書冬十月具時以待事國史之法也仲尼於史法猶存之而不削亦可以見春秋爲史之文而非仲尼之文矣

【桓王十年】二年【齊僖二十一年晉哀八年衛宣九年蔡桓五年鄭莊三十四年曹桓四十七年陳桓三十五年杞武四十一年宋殤十年弒秦寧六年楚武三十一年】

春王正月戊申宋督弒其君與夷

正傳曰以臣弒君人倫之大變天地之反覆故書之所以誅亂賊也書春王正月戊申以時月日紀其實大變不可不詳史之法也谷梁以爲桓無王而曰王正與夷之卒胡氏以爲桓無王而元年書春王正月以天道正王法正桓公之罪二年書春王正月以天道正王法正宋督之罪皆非也若桓督之大惡天下之所共知而共誅之者何待以天道正王法而後可以正其罪乎蓋書春王正月史之通例耳

及其大夫孔父

正傳曰書及其大夫孔父則弒亂之謀忠君之節皆可見矣孔姓父名宋大夫及者兼並之稱公谷皆以爲累之非也左氏曰宋督攻孔氏殺孔父而取其妻公怒督懼遂弒殤公君子以督爲有無君之心然後動於惡故先書弒其君此可見宋督弒亂之謀也公羊曰督將弒殤公孔父生而存則殤公不得而弒也故於是先攻孔父之家殤公知孔父死巳必死趨而攻之皆死焉孔父正色立於朝則人莫敢而致難於其君者谷梁曰督欲弒君而恐不立於是乎先殺孔父程子曰人臣死君難書以著其節胡氏曰君弒死於其難處命不渝亦可以無愧矣此可見孔父忠君之節也

滕子來朝

正傳曰書滕子來朝則悖禮之罪黨賊之惡皆可見矣夫朝覲防同有王者之制而私相朝是無君悖禮其罪一矣況桓乃弒君之賊鄰國所宜告於天子約與國而討之滕反朝焉則其黨惡之罪二也不可矣程子曰首朝桓公罪自見矣胡氏曰桓公弟弒兄臣弒君天下之大惡凡民罔弗憝也巳不能討又先鄰國而朝之是反天理肆人欲與夷狄無異而春秋之所深惡愚謂此皆是也至於程子以爲滕本侯爵後服於楚故降稱子夷狄之胡氏又以爲孔子作春秋嚴亂賊之黨故降而稱子以正其罪則皆求之太過矣夫侯而侯之子而子之則滕之罪安可逃耶夫禮樂徵伐自天子出非天子不議禮故爵乃命之於天子所謂天命天討也孔子作春秋以遏亂賊乃公然自執天子徵伐爵命與奪之權是自墮於無上之歸而不自免矣孟子所謂春秋天子之事知我罪我惟春秋者蓋我者我眾人也謂天下後世善者惡者觀春秋之所善惡若知我罪我者此所以亂臣賊子懼而寓天子之法也譬之懸明鑑於此而妍者蚩者過之皆惕然以爲若妍蚩我也先儒解書之誤至使此兩言與前其文則史其義竊取之指大相矛盾其累聖人之心豈小小哉然則何以稱子曰滕本五十里小國也子男之國也或其先僣稱或今出於史官之稱皆未可知非聖人黜之也

三月公防齊侯陳侯鄭伯於稷以成宋亂

正傳曰書公防齊侯陳侯鄭伯於稷以成宋亂則直書其以惡濟惡之罪矣曰公防者公主之也曰以者公以之也故谷梁曰以者內爲志焉爾公爲志乎成是亂也愚謂使公不防則宋之亂賊不討乎左氏曰防於稷以成宋亂爲賂故立華氏也宋殤公立十年十一戰民不堪命孔父嘉爲司馬督爲太宰故因民之不堪命先宣言曰司馬則然巳殺孔父而弒殤公召莊公於鄭而立之以親鄭以郜大賂公齊陳鄭皆有賂故督遂相宋公愚謂觀此則宋亂公成之也桓公宋督皆弒君之賊故曰以惡濟惡也其不諱國惡者史之直筆以示天下後世之公也其於桓直而於隱諱者公羊以爲隱賢而桓賤非也史之文有詳略耳程子曰宋弒其君而四國共成定之天下之大惡也胡氏曰邾定公時有弒父者公瞿然失席曰是寡人之罪也嘗學斷斯獄矣臣弒君凡在官者殺無赦子弒父凡在宮者殺無赦殺其人壊其室洿其宮而瀦焉蓋君逾月而後舉爵華督弒君之賊凡民罔不憝也而桓與諸侯防而受賂以立華氏使相宋公甚矣故特書其所爲而曰成宋亂又曰桓弒隱督弒殤般弒景皆天下大惡聖人所爲懼春秋所以作也一則受宋賂而立華氏一則謀宋災而不能討故特書其事以示貶焉然澶淵之防旣不書魯卿又貶諸國之大夫而稱人此則書公又序諸侯之爵何也澶淵之防欲謀宋災而不討弒君之賊𨿽書曰宋災故而未能表其誅責之意也必深諱魯卿而重貶諸國之大夫然後足以啟問者見是非也稷之防前有宋督弒君後有取宋之事書曰成宋亂則其責己明不必諱公與貶諸侯之爵次然後見其罪矣愚嘗謂春秋中未嘗以一字定是非其間有之者若此書以成宋亂是也亦罕矣若諸儒之說春秋皆執泥其一字之文故他或又有不然者不得其說從而爲之詞耳胡氏於此始謂不必諱公與貶諸侯之爵然後見其罪則凡春秋皆據事以求聖人竊取之義而不必問其名與不名貶與不貶而其是非自見不亦快乎

夏四月取郜大於宋戊申納於太廟

正傳曰書取郜大於宋納於太廟罪納賊賂也取猶致也納猶入也程朱皆以爲弗受而彊致之之辭則泥矣左氏曰非禮也臧哀伯諫曰君人者將昭徳塞違以臨照百官猶懼或失之故昭令徳以示子孫是以淸廟茅屋大路越席大羮不致粢食不鑿昭其儉也衮冕黻珽裳幅舄衡紞紘綖昭其度也藻率鞞鞛鞶厲遊纓昭其也火龍黼黻昭其文也五色比象昭其物也鑾和鈴昭其聲也三辰旂旗昭其明也夫徳儉而有度登降有文物以紀之聲明以發之以臨照百官百官於是乎戒懼而不敢易紀律今滅徳立違而寘其賂器於太廟以明示百官百官象之其又何誅焉國家之敗由官邪也官之失徳寵賂章也郜在廟章孰甚焉武王克商遷九於雒邑義士猶或非之而況將昭違亂之賂器於太廟其若之何公不聽周內史聞之曰臧孫達其有後於魯乎君違不忘諌之以徳公羊曰何譏爾遂亂受賂納於太廟非禮也谷梁曰桓內弒其君外成人之亂受賂而退以事其祖非禮也程子曰四國旣成宋亂而宋以賂魯齊陳鄭皆有賂以爲功而受之故書取以成亂之賂器置於周公之廟周公其享之乎胡氏曰弒逆之賊不得致討而受其賂器寘於太廟以明示百官是教之習爲夷狄禽獸之行也公子牙慶父仲遂意如之惡又何誅焉聖人爲此懼而作春秋故直載其事謹書其日垂訓後世使知寵賂之行保邪廢正能敗人之國家也亦或知戒矣愚謂日者亦史日之耳

秋七月杞侯來朝

正傳曰杞公谷程子皆作紀書七月杞侯來朝則其違禮黨惡之罪可見矣月者谷梁以爲惡之故月以謹書之非也據事直書而其惡自見何系月與不月乎胡氏曰桓弟弒兄臣弒君天下之大惡王與諸侯不奉天討反行朝聘之禮則皆有貶焉所以存天理正人倫也紀侯來朝何獨無貶乎當是時齊欲滅紀紀侯求魯爲之主非爲桓立而朝之也左氏又曰杞侯來朝不敬杞侯歸乃謀伐之愚謂左胡二說相矛盾夫紀旣求魯爲之主則必無不敬之事有不敬者必爲桓立而朝之也諸侯朝聘皆有定制無故而私朝以成弒君之賊則違禮黨惡之罪不容誅矣

蔡侯鄭伯防於鄧

正傳曰書蔡侯鄭伯防於鄧則三國非禮之失陰謀召禍之端皆可見矣夫三國不守防同之大義不宜防而防以謀禦楚則終不免矣左氏曰始懼楚也胡氏曰其地以國鄧亦與焉楚自西周已爲中國之患宣王蓋嘗命將南徵矣及周東遷號稱王憑陵江漢此三國者地與之鄰是以懼也其後卒滅鄧虜蔡侯而鄭以王室懿親爲之服役終春秋之世聖人蓋傷之也夫天下莫大於天理莫彊於信義循天理惇信義以自守其國家荊楚𨿽大何懼焉不知本此事醜徳齊莫能相尙則以地之大小力之彊弱分勝負矣

九月入杞

正傳曰書九月入杞著擅興憤暴之罪也左傳曰討不敬也入者谷梁曰我入之也程子又有將卑師少外則稱人內則止云入某伐某之說則求之太鑿矣愚謂禮人不答反其敬敬立而人敬之矣況已本未敬而責人以敬而討之而入之可乎

公及戎盟於唐

正傳曰左氏謂修舊好也書公及戎盟於唐著其盟之非也春秋無善盟盟者非先王之法而忠信之薄也況及戎盟乎況逺盟於唐乎故春秋書以非之

冬公至自唐

正傳曰書公至自唐紀人君出告反靣之節也而其出與反之是非自見矣君舉必書國史之職也左氏曰告於廟也凡公行告於宗廟反行飲至舎爵防勲焉禮也特相防往來稱地讓事也自參以上則往稱地來稱防成事也愚按谷梁以爲逺之也是也程胡皆以爲危之者非也至於居夷浮海之說愈迂逺矣蓋人子出告反靣常禮耳況唐之盟又逺出乎何謂出與反之是非也蓋聖人嚴華夷內外之防重天冠地履之分而盟於夷皆悖先王之禮也其出也必曰爲某人出其反靣亦如之則將何以致詞於周公之前乎故曰其是非自見矣

【桓王十一年】三年【齊僖二十二年晉哀九年衛宣十年蔡桓六年鄭莊三十五年曹桓四十八年陳桓三十六年杞武四十二年宋莊元年秦寧七年楚武三十二年】

春正月公防齊侯於嬴

正傳曰嬴齊地春正月三字當與下公防六字相連先儒分之悞矣書春正月公防齊侯於嬴著防之非禮也左傳曰防於嬴成昏於齊也夫昏必有媒介必行采幣魯桓不此之由而自越境以防成昏於齊以自托自安其簒是防不以禮昏不以禮也故春秋譏之春正月而不言王者元年二年之文國史略之耳且正月非王之正月而誰正月乎若以爲桓弒賊無王故不稱王則元年二年何以稱王若以爲元年二年稱王以正桓公宋督之罪則何必待三年後乃不稱王乎若以爲周不班歷故不稱王如是則𨿽正月亦不宜書矣此皆不通之論程胡従之誤矣

夏齊侯衛胥命於蒲

正傳曰蒲者地名衛下缺一侯字書夏齊侯衛侯胥命於蒲善二國之胥命也春秋無善盟而善胥命左氏曰不盟也公羊曰胥命者相命也近正也古者不盟結言而退程子曰二國爲防約言相命而不爲盟詛近於理也故善之胡氏曰人愛其情私相疑貳以成傾危之俗其所由來漸矣有能相命而信諭豈不獨爲近正乎故特起胥命之文於此有取焉聖人以信易食答子貢之問君子以信易生重桓王之失信去則民不立矣故荀卿言春秋善胥命

六月公防杞侯於郕

正傳曰杞當作紀書公防紀侯於郕著不正之防也防同有禮此其正也非期而防防必以私皆不正矣左氏曰杞求成也程子曰自桓公簒立無歳不與諸侯盟防結外援以自固也愚謂如是而防豈禮之正乎故春秋書以非之

秋七月壬辰朔日有食之旣

正傳曰七月壬辰朔者七月初一日壬辰也谷梁曰言日言朔食正朔則其詞愈支而晦矣胡氏因之又有食晦食夜之說公羊曰旣者何盡也愚謂書壬辰朔日有食之旣紀非常之異也程子曰食盡爲異大也胡氏曰日者眾陽之宗人君之象而有食之旣則其爲變大矣先儒以爲荊楚僭號鄭拒王師之應愚謂日食有常度聖人書之以示人君克謹天戒之道然而天道逺人道邇𨿽無楚鄭之應聖人猶宜致謹也

公子翚如齊逆女

正傳曰書公子翚如齊逆女著桓公之非禮也禮重大昏昏必親迎所以合二姓之好以嗣先君之嫡也今使公子逆女未聞親迎於其國於境上於所館焉非禮之正也谷梁曰逆女親者也使大夫非正也胡氏曰娶妻必親迎禮之正也若夫君以爵則有尊卑以國則有大小以道途則有逺邇或迎之於其國或迎之於境上或迎之於所館禮之節也紀侯於魯以小大言則親之者也而使履緰來魯侯於齊以逺邇言則親之者也而使公子翚往是不重大昏之禮失其節矣故書愚謂皆是也其稱公子不稱公子史之文有詳略耳左氏以爲先君之好故曰公子程子以爲翚於世不稱公子之賊也於桓世稱公子桓之黨也是翚於時弒逆之惡未見而反先去其公子於桓時弒逆之惡己成而反完其公子是與奪反易而不通矣凡此者皆先儒擬經之過不可不辧也

九月齊侯送姜氏於讙○公防齊侯於讙○夫人姜氏至自齊

正傳曰一事也三書者何譏昏之三失禮也故其詞復夫昏禮之重也谷梁引子貢曰冕而親迎不己重乎孔子曰合二姓之好以繼萬世之後何謂己重乎何以謂之三失禮左氏曰凡公女嫁於敵國姊妹則上卿送之公不自送故齊侯送嫁之非一失禮矣愚謂防則有防禮親迎則有親迎之禮公不行親迎之禮而於讙乃又防焉是失親迎之禮又非防同之時故程子曰齊侯出疆送女公逺防之皆非禮也是二失禮矣書夫人姜氏至自齊程子曰告於廟是也何以知其爲告廟告廟然後成其爲婦以稱夫人見之也今不言以至則至不在公是三失禮矣胡氏曰古者昏禮必親迎則授受明後世親迎之禮廢於是有父母兄弟越境而送其女者以公子翚往逆逆則旣輕矣爲齊侯來乃逆而防之於讙是公之行其重在齊侯而不在姜氏豈禮也哉不言以至者旣得見乎公也不能防閒於是乎在敝笱之刺兆矣禮者所以別嫌明防制治於未亂不可不謹也娶夫人國之大事故詳

冬齊侯使其弟年來聘

正傳曰書齊侯使其弟年來聘紀致女之禮也左氏曰冬齊仲年來聘致夫人是也

有年

正傳曰書有年志喜也谷梁以爲五穀皆熟爲有年公羊曰有年何以書以喜書也大有年何以書亦以喜書也此其曰有年何僅有年也彼其曰大有年何大丰年也僅有年亦足以當喜乎特有年也愚謂觀春秋者當大其心胸而觀之然後得聖人之心如書有年不過魯史見魯之有年而書之以志喜聖人因而存之重民食耳而程子乃有紀異之說桓弒逆而天乃有年之說胡氏宗之旣有舊史不記聖人不附益之說又有丰年不見於經聖人削之之說又有桓宣他有歉可知之說紛紛辧說抵牾而不能救其不通之論殊不知以聖人大公之心觀經則不費手段而自見且有年之書魯史然耳安知他國之境不有年乎安知有周之境不有年乎又安知有年之應爲誰乎是皆以一國觀天而不以天下觀天也先儒觀春秋之謬多此

【桓王十二年】四年【齊僖二十三年晉小子侯元年衛宣十一年蔡桓七年鄭莊三十六年曹桓四十九年陳桓三十七年祀武四十三年宋莊二年秦寧八年楚武三十三年】

春正月公狩於郎

正傳曰書公狩於郎則狩之非禮見矣左氏以爲書時禮也非也公羊曰逺也諸侯曷爲必田狩一曰幹豆二曰賓客三曰充君之庖程子曰公出動眾皆當書於郎逺也胡氏曰何以書譏逺也戎祀國之大事狩所以講大事也用民以訓軍旅所以示之武而威天下取物以祭宗廟所以示之孝而順天下故中春教振旅遂以搜中夏教茇捨遂以苗中秋教治兵遂以狝中冬教大閱遂以狩然不時則傷農不地則害物田狩之地如鄭有原圃秦有具囿皆常所也違其常所犯害民物而百姓苦之則將聞車馬之音見羽旄之美舉疾首蹙額而相告可不謹乎以非其地而必書是春秋謹於微之意也毎謹於微然後王徳全矣

夏天王使宰渠伯糾來聘

正傳曰天王者天子之通稱宰者冡宰也渠者其氏也伯者其爵糾者其名也書天王使宰渠伯糾來聘則聘之非禮見矣古者諸侯各臣職遞年來朝而後天子聘之今諸侯不修臣軄而桓又弒賊王未之能討乃使貴卿聘之非禮之甚矣如是義則顯矣程子以爲稱天王言當奉天而其所爲如此愚謂其稱天者則旣如此說譏之矣胡氏又言於桓公之沒王使榮叔來錫命不稱天以示譏是則稱天亦譏也不稱天亦譏也將何適従乎至於其名糾者左氏以爲父在故名公羊以爲下大夫故名則固不足信矣胡氏又以爲糾位六卿之長降従中士之例而書名貶也而曰在周制大司馬九伐之法諸侯而有賊殺其親則正之放弒其君則殘之桓公之行當此二者捨曰不討而又聘焉失天軄矣操刑賞之柄以馭下者王也論刑賞之法以詔王者宰也乃爲亂首承命以聘弒君之賊故特貶而書名以見宰之非宰也是則似矣然至於桓公之沒王使榮叔錫命書字而不名則今之名糾者不足以爲貶矣不得其說乃爲咺或初得政未封而糾或以諸侯入相之說夫或者或之也疑之也而以此說春秋可乎以其執泥之獘至自相矛盾而不一其爲說亦煩矣

春秋正傳卷四﹤經部﹐春秋類﹐春秋正傳﹥

欽定四庫全書

春秋正傳卷五

明湛若水撰桓公

【桓王十三年】五年【齊僖二十四年晉小子二年衛宣十二年蔡桓八年鄭莊三十七年桓五十年陳桓三十八年卒杞武四十四年宋莊三年秦寧九年楚武三十四年】

春正月甲戌己丑陳侯鮑卒

正傳曰書陳侯鮑卒紀鄰國之大變也左氏曰於是陳亂文公子佗殺太子免而代之公疾病而亂作是大變也其甲戌己丑二日卒者左氏以爲亂作國人分散故赴非也再赴必有定日矣公谷皆以爲陳侯以甲戌之日出亡以己丑之日死得之蓋不知其死之日故二日卒之春秋之義信以傳信疑以傳疑或彼以疑赴魯史以疑書聖人則因之而不攺於此觀之則見春秋爲魯史之文非聖人之攺無疑矣

夏齊侯鄭伯如紀

正傳曰書齊侯鄭伯如紀罪齊鄭之邪謀也惟仁者爲能以大字小齊鄭大國也不能字小反合謀以圖之其擅興陵暴之罪大矣左氏曰齊侯鄭伯朝於紀欲以襲之紀人知之公羊曰外相如不書此何以書離不言防也愚謂不言會而言如則左氏襲紀之言信矣程子曰齊爲諸侯而欲爲賊於鄰國不道之甚鄭伯助之其罪均矣胡氏曰如者朝詞也尊不朝乎卑大不朝乎小紀之爲紀防乎微者也齊在東州尊則方伯鄭亦大國也並驅而朝紀乃懷詐諼之謀欲以襲之而不虞紀人之覺也其志矣此外相如爾何以書紀人主魯故來告其事魯史承告故備書於防夫子修經存而不削者以小國恃大國之安靖已而乃包藏禍心以圖之亦異於興防國繼絕世之義矣故存而不削以著齊人防紀之罪明紀侯去國之由劉敞意林所謂聖人誅意之效是也

天王使仍叔之子來聘

正傳曰書天王使仍叔之子來聘著天王之失道也天王義見前當是時諸侯不修臣軄以朝天子桓又弒之賊而不能誅又再聘焉其君道不立甚矣左氏曰仍叔之子弱也公羊曰天子之大夫也其稱仍叔之子者公谷程胡皆以爲譏父老子代譏世官恐聖人取義之意在來聘而不在乎此也稱仍叔之子者仍叔爲大夫已老其子未爵而承王命故不可稱官而稱仍叔之子如今侯伯之子爲勲衛以入侍從者

葬陳桓公

正傳曰書葬陳桓公著與國之大事也吳氏曰不書月史失之也蓋佗立而葬之也春秋亦有無所是非而史紀之者此之也則夫泥字字而求之者未必一一然矣

城祝丘

正傳曰夏書城祝丘譏不時也髙氏曰祝丘齊魯兩境上邑齊將襲紀公欲助紀而畏齊故非時城此以備之

秋蔡人衞人陳人從王伐鄭

正傳曰書蔡人衛人陳人從王伐鄭著徵伐之非也蓋天子奉行天討者於諸侯一不朝則貶其爵再不朝則削其地三不朝則六師移之天子討而不伐鄭伯一不朝卽屈萬乘之尊帥諸侯之師而伐之則非徵伐之正矣左氏曰王奪鄭伯政鄭伯不朝秋王以諸侯伐鄭鄭伯禦之王爲中軍虢公林父將右軍蔡人衛人屬焉周公黒肩將左軍陳人屬焉鄭子元請爲左拒以當蔡人衛人爲右拒以當陳人曰陳亂民莫有鬭心若先犯之必奔王卒顧之必亂蔡衛不枝固將先奔旣而萃扵王卒可以集事從之曼伯爲右拒祭仲足爲左拒原繁髙渠彌以中軍奉公爲魚麗之陳先偏後伍伍承彌縫戰於繻命二拒曰旝動而鼓蔡衛陳皆奔王卒亂鄭師合以攻之王卒大敗祝聃射王中肩王亦能軍祝聃請從之公曰君子不欲多上人況敢陵天子乎苟自救也社稷無隕多矣夜鄭伯使祭足勞王且問左右愚謂觀此則王師之失伐可見矣公羊乃以從王以爲正谷梁乃以舉從之者爲天王諱伐鄭程子乃以不書敗諸侯不可敵王胡氏又以王奪鄭伯政而怒其不朝以諸侯伐焉非天討也故不稱天皆泥文之過也蓋書敗不書敗稱天不稱天皆當時國史之文也夫子未嘗攺之而其事自不可掩矣

大雩

正傳曰書大雩則其禮之非與不時之舉皆可見矣然而僣禮之非則失時非所問左氏曰凡祀啟蟄而郊龍見而雩始殺而嘗閉蟄而烝過則書是也然而末矣公羊以爲旱祭也記災也誤矣何謂僣禮之非曰雩則可大雩則不可諸侯祭山川天子祭天地是故諸侯禱雨於境內之山川亦謂之雩天子則禱雨於天則謂之大雩魯桓以諸侯而僣天子之大雩以禱雨於天而又以秋而祭失時焉故春秋書以著其非程子曰成王尊周公故賜魯重祭得郊禘大雩大雩雩於上帝用盛樂也故夫子曰魯之郊禘非禮也周公其衰矣大雩之常祀不能皆書也故因其非時則書之遇旱災則非時而雩書之所以見其非禮且志旱也郊禘亦因事而書胡氏曰魯諸侯而郊禘大雩欲悉書於防則有不勝書故雩祭則因旱以書而特謂之大郊禘亦因事以書而義自見是也又曰此皆國史所不能與愚謂國史書其實聖人取其義而存之而其非自見耳

螽

正傳曰螽虫災也以旱而生書螽記災也谷梁曰螽虫之災也甚則月不甚則時程子曰螽蝗也旣旱又蝗饑不在書也

冬州公如曹

正傳曰州者張氏以爲畿內之地河內州縣也都淳於縣故稱淳於公書州公如曹紀諸侯之去國也左氏曰淳於公如曹度其國危遂不復谷梁曰外相如不書此其書何也過我也愚謂非也有報故史書之程子曰州公嘗爲王三公故稱公不能保其國去如曹遂不復胡氏曰外相如不書此何以書將有其末故先錄其本愚謂聖人之心過化存神無意必固我之防事而書之耳而謂將有其末先錄其本恐非聖人之心也

【桓王十四年】六年【齊僖二十五年晉小子三年衛宣十三年蔡桓九年鄭莊三十八年曹桓五十一年陳厲公躍元年杞武四十五年宋莊四年秦寕十年楚武三十五年】

春正月寔來

正傳曰書寔來紀失國而來寓也左氏曰自曹來朝書曰寔來不復其國也胡氏曰寔者州公名也春秋之法諸侯不生名失地滅同姓則名正經世之本名正而天下定矣胡氏又分別或廹乎大國之間而失國以爲不幸或驕奢暴自底滅亡以爲自取故名與不名以待寓公之差等則吾未之敢信耳孟子以諸侯失國而托扵諸侯爲禮禮諸侯不臣寓公未聞分別其以何而失國而名之慢之也且寔之爲州公名未有所考左傳公谷皆未有明言而程子所謂名之來者又謂寔不稱州亡其國也胡氏遂因之愚以文勢觀之上年冬書州公如曹此六年春正月書寔來則州公將奔魯而先如曹今春乃寔來也何等直截明白耶豈有冬尙稱公而春卽稱寔冬以國稱而春卽以名稱冬尙爲諸侯而春卽爲匹夫耶若論失國則自如曹已然矣不及逾時而名稱反易以爲褒貶不亦惑甚矣乎聖人之心必不如是也

夏四月公會紀侯於郕

正傳曰郕公左作成魯地書公會紀侯於郕著卹小之義也左氏曰會於成紀來諮謀齊難也愚謂前此齊鄭欲襲紀而弗遂齊欲防之故來諮謀於成而公會之也

秋八月壬午大閱

正傳曰書秋八月壬午大閱著不時也公羊以爲以罕言者非也閱者左氏曰簡車馬也愚謂周之秋八月夏之夏六月也故程子曰盛夏大閱妨民害人失政之甚胡氏曰周制大司馬中冬大閱教眾庻修戰法獨詳扵三時爲農隙故也書八月不時矣以皷則王執路皷諸侯執賁皷以旗則王載太常諸侯載旂以殺則王下大綏諸侯下小綏其禮固亦不同也書大閱非禮矣先王寓軍政扵四時之田訓民禦暴其備豫也懼鄭忽畏齊人不因田狩而閱兵車厲農失政甚矣何以保其國乎

蔡人殺陳佗

正傳曰書蔡人殺陳佗著討賊之義也佗陳君也程子曰佗弒太子免而竊位不能有其國故書曰陳佗佗天下之大惡人皆得而誅之蔡侯殺之實以也而書蔡人同扵討賊之例見討賊者眾人之公也胡氏曰佗弒太子而代其位至是逾年不成之爲君者以賊討也書蔡人以善蔡書陳佗以善陳善蔡者以蔡人知佗之爲賊善陳者以陳國不以佗爲君知其爲賊故稱人稱人討賊之詞不以爲君故稱名稱名當討之賊也愚謂但直書之則其惡自不可掩不待人不人名不名也

九月丁子同生

正傳曰書子同生謹嫡嗣之義也以月日著其所生之辰也左氏曰以太子生之禮舉之接以太牢卜士之士妻食之公與文姜宗婦命之公問名於申繻對曰名有五有信有義有象有假有以名生爲信以徳名爲義以命爲取扵物爲假取扵父爲不以國不以官不以山川不以隠疾不以畜牲不以器幣公曰是其生也與吾同物命之曰同程子曰書子同生聖人所以正大本而防僣亂子同者桓之嫡長子也於其始生卽書之其位固己定矣嫡冡之生國之大事故書胡氏曰傳子以嫡天下之逹禮也故有君薨而世子未生之禮植遺腹朝委裘而天下不亂者以名分素明而民志定也經書子同生所以明與子之法正國家之本防後世配嫡奪正之事垂訓之義大矣此世子也其不曰世子何也天下無生而貴者誓扵天子然後爲世子

冬紀侯來朝

正傳曰書紀侯來朝著失禮也朝聘以時非時而來朝假來朝以求助皆非禮也左氏曰請王命以求成於齊公告不能程子曰紀畏齊而來朝以求助也不能上訴扵天子近赴扵賢侯和輯其民效死以守而欲求援扵魯桓是豈爲國之道哉其不能保有終至於大去其國宜也胡氏曰魯桓者弒君之賊人人之所同惡夫人得而討之也而主之以求援其能國乎

【桓王十五年】七年【齊僖二十六年晉小子四年衛宣十四年蔡桓十年鄭莊三十九年曹桓五十二年陳厲二年杞武四十六年宋莊五年秦寕十一年楚武三十六年】

春二月己亥焚咸丘

正傳曰咸丘邾婁之邑地名焚者焦林而獵也書春二月己亥焚咸丘譏田之非禮而不以時也程子曰古者昆虫蟄而後火田去莽翳以逐禽獸非竭山林而焚之也焚咸丘如盡焚其地見其廣之甚也胡氏曰易稱王用三驅在禮天子不合圍諸侯不掩羣夫子釣而不綱弋不射宿皆愛物之意也推此心以及物至於鳥獸若艸木裕無獵之過矣書焚咸丘所謂焚林而田也

夏谷伯綏來朝鄧侯吾離來朝

正傳曰書谷伯綏來朝鄧侯吾離來朝兩著朝之非禮也古者諸侯四載一朝天子之國今二國臣職不修而逺來朝於逆賊之國非但非禮而又甚焉春秋書之所以誅其惡也左氏曰谷伯鄧侯來朝名賤之非也公谷以爲失地失國之君亦非也史以其國小而逺微之故名之聖人又因來朝之非禮而助惡故存史之文以惡之耳胡氏曰春秋之法諸侯不生名谷伯鄧侯何以名桓天下之大惡也執之者無禁殺之者無罪谷伯鄧侯越國逾境相繼而來朝卽大惡之黨也故特貶而書名與失地防同姓者比焉愚謂法例皆後儒觀春秋者爲之非聖經之明訓也且古人尙朴多相稱名如周公之扵召公者又何耶夫不名者或一時禮際之冝而史者實萬世垂訓之典安得不名其或名或不名史書之詳略聖人因之耳程子又言桓之惡逆天子累聘諸侯相繼而朝之亂天道嵗功不成故不具秋冬而不知史法必具時以書事其有不具者史逸之耳而天道功周流萬古不息不爲堯存不爲桀亡豈有因一人之惡而遂闕其萬古不息之天道與功哉蓋後儒所謂春秋法例者惑之𨿽程胡大儒未免如此

【桓王十六年】八年【齊僖二十七年晉侯緡元年衛宣十五年蔡桓十一年鄭莊四十年曹桓五十三年陳厲三年杞武四十七年宋莊六年秦寕十二年楚武三十七年】

春正月己烝

正傳曰書春正月己烝紀常祭也國之大事在祀故紀之公羊以爲譏亟瀆非也亟可以言之於夏再烝而不可言之此也谷梁曰烝冬事也春興之志不時亦非也程子曰冬烝非過也書之以見五月又烝爲非禮之甚也胡氏曰按周官大司馬烝以仲冬今魯烝以春正其不同何也周書用周月以紀政而其言曰夏數得天百王所同其在商周革命攺正示不相沿至於敬授民時巡狩烝享猶自夏焉然則司馬中冬敎大閱獻禽以烝享所謂自夏而魯之烝祭在春正月見春秋用周正紀魯事也而谷梁子乃曰烝冬事也春興之志不時也是以閉蟄而烝爲是與周制異矣春秋非以不時志也爲再烝見瀆書也愚謂春秋書春正月而程子以爲冬烝非過何也蓋周正子爲首爲月數之始夏正寅寅爲首爲月數之始蓋謂之正月者以爲正之月也義可見矣周之春正月卽夏之冬十一月也烝以物之藏爲祠故用之扵夏十一月周之正月故曰非過也由是觀之則胡氏前謂魯烝在春正月見春秋用周正紀魯事是也則夫謂三代正朔攺而月數不攺爲謬明矣今據此經扵子月而書曰春正月則見周之時正朔攺而月數亦從之而攺矣孔子曰行夏之時時謂春夏秋冬四時也而欲行夏時則四時扵三代必有不同者矣舜巡狩協時月正日時亦謂四時月謂晦朔日謂甲乙而欲協之正之則時與月及日必有不同者矣蓋三陽之月皆可爲首則皆可以爲春春者蠢也生物生意蠢蠢然動也今子月生意已動子月陽生之月故爲首而經書之曰春胡氏至此可以悟矣終不攺其舊說何歟

天王使家父來聘

正傳曰天王者春秋天子之通稱家氏父字天子之大夫也書天王使家父來聘譏失道也禮諸侯四年一朝天子五年一聘今聘非其時又加扵弒君之人故書之程子曰桓公弒立未嘗朝覲天王不討而屢使聘之失道之甚也胡氏曰下聘弒逆之人而不加貶何也旣名冡宰扵前其餘無責焉乃同則書重之義以此見春秋任宰相之專而責之備也云云又雲歸賵仲子會葬成風則咺書名扵前而王不稱天扵後來聘桓公賜桓公命則宰紏書名以正其始王不稱天以正其終而榮叔家父之徒不與也故人主之職在論相而已矣愚謂胡氏常以一字觀春秋至扵義同而字之褒貶不同則不得其說又從而爲之詞皆此也蓋聘弒君之賊則凡天王使之來與受命而來者皆可責何必獨責之扵相又此王何以不去其天耶如其前後不一則亦不足以示貶矣

夏五月丁丑烝

正傳曰周之夏五月卽夏之春三月也書夏五月丁丑烝見非時瀆祭之失禮也公羊曰烝者何冬烝也春曰祠夏曰礿秋曰嘗冬曰烝常事此何以書譏亟也亟則瀆瀆則不敬疏則怠怠則忘公羊曰何以書譏亟也谷梁曰烝冬事也春夏興之黷祀也志不敬也程子曰正月旣烝矣而非時復烝者必以前烝爲不備也其黷亂甚矣

秋伐邾

正傳曰書伐邾著桓公淩暴之罪也春秋無善戰凡非奉王命而行討者皆不義之兵也桓立不能修臣職而朝王反受列國之朝又肆其橫兵而伐邾以彊淩弱以眾暴寡其爲惡極矣故春秋書之以著其罪

冬十月雨雪

正傳曰雨者從天而下之稱也書冬十月雨雪史記天時之異也公羊曰何異爾不時也程子曰建酉之月未霜而雪書異也夫建酉之月夏時之八月也扵夏時爲中秋今魯史以周時書之曰十月則三代正朔與四時月數皆攺可知矣胡氏所謂正朔攺而月數不攺之謬益可知矣王氏曰陰陽方中而寒气先至此積陰侵陽之也是也

祭公來遂逆王后扵紀

正傳曰祭公王之三公也故稱公遂者公羊以爲繼事之詞也書祭公來遂逆王后於紀著逆後之非禮也左氏以爲禮非也何謂非禮曰不專其爲逆後也禮重大昏後者承宗廟之嗣以爲萬世本先之以媒介申之以采聘所以重其事以重宗廟之嫡也祭公來謀於魯若朝會於魯然且以宗廟之重事謀於弒逆之賊乃因而往紀以逆後焉其爲輕凟甚矣程子曰祭公受命逆後因過魯遂行朝會之禮聖人深罪之故書其來使若以朝魯爲主而逆後爲遂也

【桓王十七年】九年【齊僖二十八年晉緡二年衛宣十六年蔡桓十二年鄭莊四十一年曹桓五十四年陳厲四年杞靖公元年宋莊七年秦出子元年楚武三十八年】

春紀季姜歸於京師

正傳曰書春紀季姜歸於京師重王后於歸之始也左氏曰凡諸侯之女行惟王后書京師王者所居眾大之稱始稱王后而此稱紀季姜者自王朝往逆而言則謂之王后自紀國於歸而言則謂之季姜於往逆之時而稱王后所以定名分扵始扵於歸之際而稱季姜所以著名實扵終互文見義使知所謂王后乃季姜也更無他褒貶抑揚之意後儒多以己意窺聖經而無達觀之心是以往往橫生議論如書春不書月程子則以爲書王國之事不用無王之月故書時而已書季姜而不書王后則程子以爲諸侯莫至是不能母天下故書紀女歸而已胡氏則以爲自歸者而言則當樛屈逮下使婦嬪皆得進禦扵君而無嫉妬之心故從父母所子而稱季姜何其迂逺而費於詞也惟公羊言自我紀父母之扵子𨿽王后猶曰吾季姜爲近理愚謂謂之歸者自紀而言未至之詞也程子云王后之歸胡氏云旣歸則是自己至京師而言所以不明也

夏四月○秋七月

正傳曰此國史具時月以紀事之例當時必有其事今逸其傳矣然則史之闕文者尙多愚嘗謂夫子不削魯史之文扵此可考而知也

冬曹伯使其世子射姑來朝

正傳曰射姑曹世子名書曹伯使其世子射姑來朝著失禮也有朝王之定期有會同之定期則或諸侯有病不得己使世子往者朝桓非有會同之期不得己之事而使世子以代之旣爲失禮而汲汲焉以朝弒君之人是失禮之中又失禮焉故春秋書之左氏曰冬曹太子來朝賓之以上卿禮也享曹太子初獻樂奏而嘆施父曰曹太子其有憂乎非嘆所也愚謂是其實事也公谷又有辯言朝字言使字之義則愈分析矣程子曰曹伯有疾不能親行故使其世子來朝春秋之時君疾而使世子出取危亂之道也胡氏曰按周官典命凡諸侯之嫡子誓扵天子而攝其君則下其君之禮一等未誓則以皮帛繼子男世子固有出會朝聘之儀矣然攝其君繼子男者謂諸侯朝於天子有時而不敢後故老疾者使世子攝己事以見天子急述職也諸侯閒於王事則相朝其禮本無時曹伯旣有疾何急扵朝桓而使世子攝哉大位姦之窺也危病邪之伺也世子君之貳也君疾而儲副出啟窺伺之心危道也當享而射姑嘆逾月而終生卒其有疾明矣而使世子來終生之過也世子將欲已矣則方命矣曰孝子盡道以事其親者也不盡道而苟焉以從命爲孝又焉得爲孝故尸子曰夫巳多乎道愚謂二公前一截所論正也後一截論危道乃經外之意

【桓王十八年】十年【齊僖二十九年晉緡三年衛宣十七年蔡桓十三年鄭莊四十二年曹桓五十五年卒陳厲王年杞靖二年宋莊八年秦出子二年楚武三十九年】

春王正月

正傳曰春者建子之月王正月見前書春王正月國史表年書事之法非別有取義自桓三年以後不稱王胡氏諸儒以爲桓無王愚扵前經辧之詳矣夫旣三年以後見桓無王則元年二年何以有王今十年而又有王何其前後與中間之不一耶胡氏不得其說則又以爲十年數之盈天道之周至是桓已見誅扵天人故書王紀常理也豈通論耶又舉習扵谷梁者見二年書王以爲正與夷之卒見此書王以爲正曹伯終生之卒而皆以爲誤是徒知習谷梁者之非而不知己之附會支吾之爲非也

庚申曹伯終生卒

正傳曰庚申卽上文春王正月之庚申日也終生曹桓公名名之亦非貶也書庚申曹伯終生卒重鄰國之大變有赴則書也谷梁以爲桓無王其曰王正終生之卒非也夫天道不能一日而不運天下不可一日而無王史者垂世之典非爲一人而作也則不可爲一人而無天不可爲一人而無王也諸儒之說皆謬矣

夏五月葬曹桓公

正傳曰書夏五月葬曹桓公著葬之得禮也桓公春正月庚申卒至是夏五月而葬禮也禮諸侯五月而塟何以書有赴報則史書之聖人存之而竊取之義則在褒合禮也

秋公會衛侯於桃丘弗遇

正傳曰桃丘衛地名書公會衛侯扵桃丘弗遇著失舉也夫會同自有定制定期非制非期而爲會是妄舉也宜乎人之不信而不遇矣故公羊以爲弗遇公不見要謂衛不要之也谷梁以爲志不相得胡氏謂衛初約魯會於桃丘至是中變而從齊鄭扵是乎有郎之師皆是也至扵弗之一字不過猶言不耳谷梁以爲內詞胡氏以爲遷詞豈非穿鑿之獘耶胡氏又以爲桃丘之弗遇惡衛之失信恐亦非也使衛人果來赴約此會猶爲非禮耳非聖人之所取此固不足深論也

冬十有二月丙午齊侯衛侯鄭伯來戰於郎

正傳曰郎者魯近邑也書齊侯衛侯鄭伯來戰於郎著三國之擅興越境以伐人也左氏曰齊衛鄭來戰於郎我有辭也初北戎病齊諸侯救之鄭公子忽有功焉齊人餼諸侯使魯次之魯以周班後鄭鄭人怒請師於齊齊人以衛師助之故不稱侵伐先書齊衛王爵也程子曰左氏載其事曰我有辭也我則有禮彼悖道縱欲而以興戎故特曰來戰以三國爲主甚其惡也胡氏曰春秋加兵於魯眾矣未有書來戰者此獨不稱侵伐而以來戰爲文何也兵凶器戰危事聖人之所重也誅暴禁亂敵加扵己蓋有不得已而應之者矣未有悖道縱欲得已不己而先之者也魯桓弒立天下大惡人人之所得討也鄭伯則首盟於越以定其位齊侯則繼會扵稷以濟其姦曽不能修方伯之職駐師境上聲罪致討伸天下之大義也今特以私忿小怨親帥其師戰於魯境尙爲知也哉此春秋之所必誅而不以聽也故以三國爲主而書來戰於郎鄭人主兵而首齊猶衛州吁主兵而先宋愚謂此是也至於公谷皆有內不言戰言戰則敗之不言及者爲內諱之則鑿矣

春秋正傳卷五

欽定四庫全書

春秋正傳卷六

明湛若水撰桓公

【桓王十九年】十有一年【齊僖三十年晉緡四年衛宣十八年蔡桓十四年鄭莊四十三年卒曹莊公射姑元年陳厲六年杞靖三年宋荘九年秦出子三年楚武四十年】

春正月齊人衛人鄭人盟於惡曹

正傳曰書齊人衛人鄭人盟於惡著其盟之非也春秋無善盟盟者忠信之薄諸侯不以忠信相諭而殺牲防血以相盟已不正矣況三國所盟乃結黨謀魯同惡相濟逞其私忿而不知聲罪討賊之義乎胡氏曰惡之盟卽三國之君矣旣不以道興師爲郎之戰又結怨固黨爲惡之盟是矣又曰前書其爵而以來戰著罪後書此盟而以奪爵示貶愚謂或人或爵史之文耳聖人之取義固不區區在是且此盟旣曰人之以示貶則上無故加兵戰於郎者不去其爵何耶是不能充其也且十年書春王正月旣以十數之盈桓惡宜見誅扵天人矣故書王紀常理也而此十一年又書春正月而不書王者又何耶是徒知立說以求通而不能其之疚也

夏五月癸未鄭伯寤生卒

正傳曰寤生鄭伯名卽莊公也書鄭伯寤生卒紀鄰國之大變也諸侯有故則赴赴則必名而史必書之聖人存之而弗去著卹鄰之大義耳別無他意由是則諸儒紛紛執文以穿鑿者觀此可悟矣左氏曰夏鄭莊公卒初祭封人仲足有寵扵莊公莊公使爲卿爲公娶鄧曼生昭公故祭仲立之愚謂此經之本傳也胡氏又曰鄭莊公志殺其弟使糊其口扵四方自以爲保國之計得也然身沒未幾而世嫡出奔庻孽奪正公子五爭兵革不息忽儀亹突之際其禍防矣亂之初生也起扵一念之不善後世則而之至扵兄弟相殘國內大亂民思保其室家而不得不亦酷乎有國者所以必循天理而不可以欲防之也莊公之事可以爲永鑑矣愚謂此又經外之意也

秋七月葬鄭莊公

正傳曰莊公卒至是三月耳書鄭莊公鄭來赴故國史書之聖人存而不去而諸侯會之義鄭昭速葬之非皆可見矣

九月宋人執鄭祭仲

正傳曰書宋人執鄭祭仲紀鄰國之變也而執者與見執者之罪並見矣左氏曰宋雍氏女於鄭莊公曰雍姞生厲公卽突雍氏宗有寵扵宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之愚謂據此則宋公以諸侯之尊爲詭賊以脇人祭仲以國相爲弒逐以從賊其罪自不可掩矣不在乎泥一字以爲貶罪也谷梁乃以人宋公爲貶公羊以不名祭仲爲出忽立突爲逹權之賢胡氏又以不名祭仲以命大夫稱貴卿以大其罪諸皆紛然議論雜乎其間而後聖經取義之大指隱矣

突歸於鄭

正傳曰突厲公名書突歸於鄭則不當歸而歸不當立而立之義見矣左氏曰厲公立則祭仲以之歸而立之也公羊曰突何以名挈乎祭仲也其言歸何順祭仲也谷梁曰死君難臣道也今立惡而黜正惡祭仲也愚謂據此則突爲邪謀所擁立之不正其義自見不必如程胡所言不稱公子不稱鄭突稱歸有易詞順詞之別然後可誅而絕之以正其罪也觀春秋者不必泥一字之文而惟求竊取之義蓋執字則他或不而難通求義則無所往而不通

鄭忽出奔衛

正傳曰忽昭公名書鄭忽出奔衛著鄭君臣之不道也鄭忽爲祭仲所逐忽不能修道以自立仲爲宋所脇而逐君所謂無道之甚者也其名忽者公羊曰忽何以名春秋伯子男一也辭無所貶愚謂據此則禮之當名史之常稱耳谷梁以爲其名失國也胡氏又謂忽以國氏正也出奔而名不能君也又謂其世嫡之正至扵見逐不能立乎位責之誠是也聖人取義恐不在乎鄭與忽之二字耳

柔會宋公陳侯蔡叔盟於折

正傳曰柔魯大夫未命未賜族者蔡叔蔡侯之兄弟稱字折地名書柔會宋公陳侯蔡叔盟於折著會盟之非禮也非會同之正而會且不可況又盟乎又況臣與君盟乎故書以著其非

公會宋公於夫鐘○冬十有二月公會宋公於闞正傳曰夫鐘郕地闞魯地書公會宋公於夫鐘又書公會宋公於闞著數會之非也上柔折之盟夫鐘之會皆秋九月也闞之會冬十二月也四月之間會盟者三焉夫一盟一會猶且示人以疑況四月而至三乎胡氏曰臣與宋公盟於折君與宋公會於夫鐘於闞於虛於龜皆存而不削何其詞費也曰盟者春秋所惡屢盟以長亂會者諸侯所不得而數會以厚疑聖人皆存而不削於以見屢盟而卒叛數會而卒離其事可謂著明矣是故春秋之志在扵天下爲公講信修睦不以會盟爲可恃也愚謂此言皆是矣至扵謂聖人皆存而不削益可見春秋爲魯史之文而無疑矣

【桓王二十年】十有二年【齊僖三十一年晉緡五年衛宣十九年卒蔡桓十五年鄭厲公突元年曺荘二年陳厲七年卒杞靖四年宋荘十年秦出子四年楚武四十一年】

春正月

正傳曰書時月義見前正月不言王者史之省文耳非有他義

夏六月壬寅公會杞侯莒子盟於曲池

正傳曰曲池魯地杞當作紀書夏六月壬寅公會杞侯莒子盟於曲池著私防陰謀之非禮也左氏曰平杞莒也程子曰隱二年紀莒盟於宻是時紀謀齊難故魯桓與之盟莒以援之耳愚謂此之謂陰謀也非諸侯會同之正禮而爲陰謀以相會是之謂私會紀謀齊難不能自逹扵天子爲魯桓者當爲之請於天子明下禁令各守封疆而齊不服從王命則當告於天子會於連帥而伐之何爲會之紛紛而無益扵救紀也故春秋書之以著其非

秋七月丁亥公會宋公燕人於谷丘

正傳曰燕人南燕大夫谷丘宋地書谷丘之會著非禮也

八月壬辰陳侯躍卒

正傳曰躍陳侯名書名國史之文無他義書卒著鄰國之大變有赴則書也

公會宋公於虛○冬十有一月公會宋公於龜

正傳曰虛龜皆宋地名會於虛秋八月也會於龜冬十一月也並書之著數會之非禮也左氏曰公欲平宋鄭秋公及宋公盟於句瀆之丘宋成未可知也故又會於虛冬又會於龜愚謂會同之禮聖人有定制又有定期魯桓之扵宋不逾時而扵谷丘於虛於龜凡三會焉其瀆禮輕舉如此宜乎人之見疑而反辭平以疏之也

丙戌公會鄭伯盟於武父

正傳曰武父鄭地書公會鄭伯盟於武父著其盟之非也左氏曰宋公辭平故與鄭伯盟於武父張氏曰公自龜還遽會鄭伯而謀伐之愚謂苟以忠信相結何假乎盟盟煩信瀆長亂之端也

丙戌衛侯晉卒

正傳曰晉衛侯名書丙戌衛侯晉卒紀鄰國之大變也赴報則史書之再書丙戌者諸侯之卒鄰國之大變不可不詳也

十有二月及鄭師伐宋丁未戰於宋

正傳曰及者魯及之也書十有二月及鄭師伐宋丁未戰於宋著擅興報怨之罪也魯桓屢盟會於宋是失己也及宋不信而會鄭以伐之是又不知反已也桓之惡扵是乎大矣左氏曰遂帥師以伐宋戰焉宋無信也君子曰苟信不繼盟無益也詩云君子屢盟亂是用長無信也胡氏曰旣書伐宋又書戰於宋者責賂於鄭而無厭屢盟於魯而無信者宋也二國聲其罪以致討故書曰伐夫宋之罪則固可伐矣然取其賂以立督者魯桓也資其力以簒國者鄭突也無諸已然後可以非諸人春秋之義用賢治不肖不以亂易亂也故又書曰戰於宋來戰者罪在彼戰於郎是也往戰者罪在內戰於宋是也愚謂公谷又皆有言伐不言敗爲避嫌內諱之蓋所謂言而可惡者矣

【桓王二十一年】十有三年【齊僖三十二年晉緡六年衛惠公朔元年蔡桓十六年鄭厲二年曹莊三年陳莊公林元年杞靖五年宋莊十一年秦出子五年楚武四十二年】

春二月公防紀侯鄭伯已巳及齊侯宋公衛侯燕人戰齊師宋師衛師燕師敗績

正傳曰書二月公會紀侯鄭伯者著紀鄭始謀報齊宋之怨來會魯故魯會之也書己巳及齊侯宋公衛侯燕人戰者及猶與也魯以紀鄭與齊宋衛燕四國之兵戰也戰之地不可考谷胡皆以爲扵紀者以紀爲怨主國小懼亡不暇逺戰然亦意度之詞耳書齊宋衛燕四國之兵敗績者見紀鄭魯之幸勝未必非敗禍之原也此三者何以書著其擅興搆怨之罪也其餘左氏不書所戰後也之說公羊內不言戰此從外也之說何以不地近也之說胡氏又言左氏以爲鄭與宋戰公羊以爲宋與魯戰谷梁以爲紀與齊戰之而述趙匡考據經文內兵則以紀爲主而先於鄭外兵則以齊爲主而先扵宋之說諸皆以己意度聖經執泥文義而爲之詞耳然則扵紀鄭齊宋衛則爵之扵燕則人之者又何說耶豈亦有褒貶耶故愚嘗謂春秋之不眀諸儒亂之也

三月葬衛宣公

正傳曰書三月葬衛宣公紀鄰國之重事來報則書之也其不書卒者或不報或史逸其文耳他無褒貶胡氏又曰自內錄也旣與衛人戰爲宣公怨不棄義怒不廢禮是知古人以葬爲重也禮防在殯無外衛宣未葬朔乃卽戎己爲失禮又不稱子是以吉服從金革之事其爲惡大矣凡此據事直書年月具存而惡自見矣愚謂此經外之意也

夏大水

正傳曰書夏大水紀異也大水陰盛之也夫水陰之也惡之也小人之也臣下之也夷狄之也妻妾之也人君扵此可以儆省矣

秋七月○冬十月

正傳曰書秋七月冬十月具時月以待紀事史之法也

【桓王二十二年】十有四年【齊僖三十三年卒晉緡七年衛惠二年蔡桓十七年鄭厲三年曹莊四年陳莊二年杞靖六年宋莊十二年秦出子六年楚武四十三年】

春正月公會鄭伯於曹

正傳曰書春正月公會鄭伯於曹著防之非禮也何爲非禮非會同之正而以陰謀齊衛而防成之扵私也左氏曰春防於曹曹人致餼禮也臨川吳氏曰前年魯鄭同謀救紀而敗齊衛之師蓋虞齊衛之報怨也故爲會以謀之曹素與魯協故會扵其地是也

無冰

正傳曰春正月書無冰左氏以爲記異是也谷梁曰時燠也胡氏曰按豳風七月周公陳王業之詩也其詞曰二之日鑿冰衝衝三之日納於淩陰四之日其蚤獻羔祭韭周官淩人之職頒冰扵夏其蔵之也固陰沍寒於是乎取其出之也賔食防祭扵是乎用蔵之周用之徧亦理陰陽天地之一事也今在仲冬之月燠而無冰則政治縱弛不明之所致也故書於防夫春秋所載皆經大訓而書法若此其察扵四時寒暑之變詳矣愚謂天人一气也故古之君相其道在燮理陰陽位天地而育萬物丙吉不問闘傷而問牛喘蓋有以識此矣此春秋所以謹而書之且書無冰扵春正月之下則是周以子爲春正月以此見所謂正朔攺而月數不攺之說爲非也胡氏扵此尙不悟何也

夏五

正傳曰夏五者何史之闕文也史之舊文而所書不攺疑以傳疑之心可見矣谷梁以爲夏五者傳疑也是矣胡氏曰疑而不益見聖人之愼也故其自言曰吾猶及史之闕文也其語人曰多聞闕疑愼言其餘則寡尢而世或以私意攺易古書者有矣盍亦視此爲鑑可也然則春秋何以謂之作曰其義則斷自聖心或筆或削明聖人之大用其事則因舊史有可損而不能益也愚謂筆而存之乃所謂作也所謂筆者存而書之也所謂削者去之而不存也存而書之而義自見聖人扵史舊文無損無益故曰其文則史其義則丘竊取之也若云可損舊史則非史之文矣後儒以一字而取義者盍亦觀此夏五之闕文而有悟乎或曰此春秋成後而傳者闕之若聖人闕之則扵何取義乎亦通

鄭伯使其弟語來盟

正傳曰書鄭伯使其弟語來盟著尋盟之非也以忠信相結人猶渝之況盟乎又況尋盟乎語者其弟名也左氏曰鄭子人來尋盟且修曹之防此其實傳也是取義止扵譏尋盟耳谷梁又有諸侯尊弟不得以屬通稱弟云者以其來我舉其貴者之說又有非前定之盟不日之說程胡二子皆從之胡氏又曰諸侯之弟兄例以字通而書名者罪其有寵愛之私非友於之義也愚謂是皆泥文之過矣

秋八月壬申禦廩災

正傳曰書禦廩災紀災也公羊曰禦廩者何粢盛委積之所蔵也禦廩災何以書記災也胡氏曰門觀災而新作則書禦廩粢盛之所蔵其新必矣何以不書營宮室以宗廟爲先重本也禦廩災而新則不書常事也以爲常事而不書垂教之意深矣知其說者然後知有國之急務爲政之後先𨿽勤於工築而民不怨勞與妄興土木困民力以自奉者異矣愚謂此亦經外之意也

乙亥嘗

正傳曰書乙亥嘗紀國之大事也史君舉必書況祀國之大事乎如八年春正月之烝爲無失而亦書者是已而謂常事不書可乎嘗秋祭也周以八月嘗於禮無失胡氏以爲不時則以夏之正朔言之矣公谷胡氏皆以爲譏其嘗於未易災之餘然以左氏書不害也之言而觀之則或災於此所而他所安知其不有不害者乎

冬十有二月丁巳齊侯祿父卒

正傳曰書齊侯祿父卒鄰國之大變有赴則書之義也余義見前

宋人以齊人蔡人衛人陳人伐鄭

正傳曰書宋人以齊人蔡人衞人陳人伐鄭著其擅興專伐之罪也天子討而不伐諸侯伐而不討諸侯奉天子之討以伐有罪者也今宋以私忿討鄭以四國之兵伐之其得罪扵王法甚矣故春秋書之左氏曰宋人以諸侯伐鄭報宋之戰也焚渠門入及大逵伐東郊取牛首以大宮之椽歸爲盧門之椽胡氏曰宋怨鄭突之背己故以四國伐鄭魯怨齊人之侵己故以楚師伐齊蔡怨囊瓦之拘己故以吳子伐楚蔡弱扵吳魯弱扵楚宋與蔡衛陳敵而弱扵齊乃用其師以行己意故特書曰以列國之兵有制皆統乎天子而敢私用之與私爲之用以伐人國大亂之道也愚謂此是矣然又稱谷梁以者不以者也之說則鑿矣

【桓王二十三年崩】十有五年【齊襄公諸見元年晉緡八年衛惠三年蔡桓十八年鄭厲四年曹荘五年陳莊三年杞靖七年宋莊十三年秦武公元年楚武四十四年】

春二月天王使家父來求車

正傳曰書天王使家父來求車見周王之無道也文王以庻惟正之供上有常用下有常貢故上無過求而下無失職也況車服者王者所用以庸有功勵臣下者也而以天王之尊反下求扵諸侯乎諸侯朝貢之不入有由然矣左氏曰非禮也諸侯不貢車服天子不私求財公羊曰王者無求求車非禮也胡氏曰遣使需索之謂求王畿千里租稅所入足以充費不至扵有求四方諸侯各有職貢不至扵來求以防事而求貨財已爲不可況車服乎經扵求求車求金皆書曰求埀後戒也夫上有好者下必有甚焉者矣王者有求下觀而化諸侯必將有求以利其國大夫必將有求以利其家士庶人必將有求以利其身皇皇焉惟不足未至扵弒奪攘則不厭矣古之君人者必昭儉徳以臨百官尊卑登防各有度數示等威明貴賤民志旣定之後皆安其分而無求兵刑寢矣及侈心一動莫爲防制必至扵亢不官失徳亷恥道防寵賂日章淪扵危亡而後止也觀春秋所書則見王室衰亂之由而知興衰撥亂之說矣

三月己未天王崩

正傳曰崩者上墜之聲天子死曰崩書天王崩紀天下之大變也天下臣民所宜防之如父遏宻八音者周來赴故史書之而魯侯列國之主未聞奔防者則不俟聖人之加損而義自見矣

夏四月己巳葬齊僖公

正傳曰周之夏四月卽夏之春二月也書齊僖公紀鄰國之大事也齊來赴則史書之聖人存而不去紀大事著卹鄰之義耳

五月鄭伯突出奔蔡

正傳曰突鄭伯名名之無他義公谷以爲奪正皆非也其名忽者又將何取耶書鄭伯突出奔蔡則鄭君臣之無道而不能安其位可見矣左氏曰祭仲專鄭伯惡之使其壻雍紏殺之將享諸郊雍姬知之謂其母曰父與夫孰親其母曰人盡夫也父一而已胡可比也遂告祭仲曰雍氏捨其室而將享子於郊吾惑之以告祭仲殺雍紏屍諸周氏之汪公載以出曰謀及婦人宜其死也夏厲公出奔蔡程子曰避祭仲而出非國人出之也胡氏曰公出奔蔡是祭仲逐之也沒而不書其義何也陸淳曰逐君之臣其罪易知也君而見逐其惡甚矣聖人之教在乎端本淸源故凡諸侯之奔皆不書所逐之臣而以自奔爲名所以警乎人君其是也夫君實有國而出扵臣乃其自取焉耳本正而天下之事理矣

鄭世子忽復歸於鄭

正傳曰忽鄭昭公名名之無他義也史書之詞耳忽不能有其國故人稱之曰世子書鄭世子忽復歸於鄭正鄭君之復也夫有失然後有復謂旣失而今乃復之故谷梁以爲反正是也左氏曰六月乙亥昭公入愚謂此紀實傳也公羊又以稱世子爲復正之義又言復歸者出惡歸無惡之義程子又有不能保其位故不爵胡氏又以爲復厭詞也則皆泥文求義之過矣胡氏曰其稱復歸者謂旣絕而復歸也然諸侯失國出奔歸而稱復則可大夫失位出奔歸而稱復則不可古者諸侯世國大夫不世官愚謂此則是也諸侯以守爲善大夫以去君爲惡

許叔入於許

正傳曰書許叔入於許則其入之得失自可考矣汪氏曰隱十一年魯及齊鄭入許許莊公奔衛鄭悉有許之土地而使許荘公之弟許叔居許東偏以其祭祀是年鄭亂許叔度鄭之力不與己爭故自入其國而君之也此其實傳也夫許叔復其舊物以繼先君之統此其得矣谷梁又曰其歸之道非所以歸也胡氏曰許太嶽之裔先王建國廹於齊鄭不得其社稷未聞可防之罪也則當伸大義以直詞上告諸天王下赴諸方伯求復其國糞除宗廟孰能與之爭今乃因亂竊入則非復國之義愚謂此則所失也胡氏又以書入爲難詞泥文之過矣

公防齊侯於艾

正傳曰書公防齊侯於艾著非禮之防也左氏曰謀定許也夫防旣非防同之正則旣爲非禮矣又爲謀許而防豈得爲禮防乎故春秋非之

邾人牟人葛人來朝

正傳曰書邾人牟人葛人來朝著非禮之朝也非防同之正而相率以來朝弒君之賊其黨惡無王之罪見矣胡氏謂公羊曰皆何以稱人夷狄之也其夷狄之何天王崩不奔防而相率朝弒君之賊也愚謂此言是也然而是非善惡皎然不待稱人而後知也人者泛稱之詞耳

秋九月鄭伯突入於櫟

正傳曰櫟者鄭之邑名書鄭伯入於櫟不正其入也突已嘗爲君矣何以不正其入忽亦嘗爲君矣忽嫡而正突以庶而邪忽旣入復君而突又入櫟以爭亂罪之大者也左氏曰鄭伯因櫟人殺檀伯而遂居櫟程子曰突非正也忽旣恣行故國人君之諸侯助之書爵所以戒居正者不能保則人取之矣書入以見義不容也胡氏曰經於厲公復國削而不書獨書入於櫟何也夫制邑之死虢君共城之叛太叔皆荘公所親戒也今又城櫟而寘子元焉使昭公不立何謀之誤也衛有蒲戚而出獻公楚有陳蔡不羮而叛棄疾末大必折有國之害也故夫子行乎季孫曰古者家不藏甲邑無百雉之城遂墮三都以張公室扵厲公復削而不書者若曰旣入於櫟則其已復矣扵以眀居重馭防彊榦弱枝以身使臂之義爲天下與來世之鑑也爲者可不謹於禮乎春秋此義皆小康之事衰世之意也愚謂書爵乃史因舊稱之之詞耳不然則之不正聖人胡爲而爵之乎

冬十有一月公防宋公衛侯陳侯於袲伐鄭

正傳曰袲宋地名書公防宋公衛侯陳侯於袲伐鄭則列國擅興邪謀之罪見矣左氏曰防於袲謀伐鄭將納厲公也弗克而還愚謂此其實傳也忽嫡而正且君矣突庶而以邪且出矣忽𨿽弱乃君也突𨿽彊乃賊也今列不審是非邪正之辧而惟彊弱之謀欲納邪而逐正其罪孰大焉谷梁以地而後伐爲疑詞爲非其疑也胡氏從之皆泥文求義之固也

【荘王元年】十有六年【齊襄二年晉緡九年衛四年蔡桓十九年鄭厲五年昭公忽元年荘六年陳荘四年杞靖八年宋荘十四年秦武二年楚武四十五年】

春正月公防宋公蔡侯衛侯於曹

正傳曰書公防宋公蔡侯衛侯於則非正之防可考矣左氏曰謀伐鄭也愚謂非禮之防且爲不正況屢謀以伐人乎其肆人欲防天理罪孰大焉

夏四月公防宋公衛侯陳侯蔡侯伐鄭

正傳曰書公防宋公衛侯陳侯蔡侯伐鄭著擅興黨惡之罪也程子曰突善結諸侯故皆爲之致力屢伐鄭也愚謂此實傳也則夫列惟以彊弱爲向背而不顧是非邪正之歸亂王法違正道其罪又在擅興之上矣此時豈復有尊卑上下之等胡氏又云春正月防於蔡先於衛夏四月伐鄭衛先於蔡王制諸侯之爵次其後先固有序矣在周官大司馬設儀辧位以等國猶天建地設不可亂也及春秋時禮制旣亡伯者以意之向背爲升降諸國以勢之彊弱相上下蔡嘗先衛今序陳下者先儒以爲後至也以至之先後易其序是以利率人而不要諸禮也豈所以定民志乎愚謂諸侯列之先後乃當時史之文耳非聖人有意而爲之也況宋且稱公而諸國之爲侯等耳何以差別後儒乃又有後至之大抵皆臆度之詞也

秋七月公至自伐鄭

正傳曰書公至自伐鄭君舉必書史之法也況逺出入乎況戰伐之事乎左氏以爲以飲至之禮谷梁以爲危之皆非也程子又曰不惟告廟又以見勤勞於鄭也胡氏又曰伐鄭則至罪之也曷爲罪之以納突也諸侯失國諸侯納之正也伐鄭以納突非正也故書至以罪桓之上無王法恣爲不義而莫之禁也此二則經外之意也

冬城向

正傳曰向魯邑名書冬城向左氏曰書時也是也

十有一月衛侯朔出奔齊

正傳曰朔衛公名書衛侯朔出奔齊著衛君之無道也左氏曰初衛宣公烝於夷姜生急子屬諸右公子爲之娶於齊而美公取之生壽及朔屬壽於左公子夷姜縊宣姜與公子朔構急子公使諸齊使盜待諸莘將殺之壽子告之使行不可曰棄父之命惡用子矣有無父之則可也及行飲以酒壽子載其旌以先盜殺之急子至曰我之求也此何罪請殺我乎又殺之二公子故怨公十一月左公子右公子職立公子黔牟公奔齊愚謂觀此傳則公之無道可見矣不必如公羊之所謂名朔乃絕之以爲得罪於天子不必如谷梁之所謂名朔以惡之以爲天子召而不往迂逺而無稽也

【莊王二年】十有七年【齊襄三年晉緡十年衛五年黔牟元年蔡桓二十年卒鄭厲六年昭二年曺荘七年陳荘五年杞靖九年宋荘十五年秦武三年楚武四十六年】

春正月丙辰公防齊侯紀侯盟於黃

正傳曰黃齊地名書公防齊侯紀侯盟於黃非其盟也春秋無善盟上不尊王法下不協侯度而防血相盟以要神此大亂之道也故曰春秋無善盟況又陰謀以相侵伐乎左氏謂此防平齊紀且謀衛故也此春秋所以非之

二月丙午公防邾儀父盟於趡

正傳曰趡魯地名書公防邾儀父盟於趡著防盟之非也左氏曰尋蔑之盟也愚謂此其實傳也盟以結信然而不信自此始也故春秋於列國之盟必書以非之

夏五月丙午及齊師戰於奚

正傳曰奚魯地齊來侵而魯與之戰也書及齊師戰於奚著擅興之罪也爲齊君者必上告天王聲罪以討魯賊之弒可也而乃爲侵疆之謀則魯之罪齊固分之矣左氏曰疆事也於是齊人侵魯疆疆吏來告公曰疆埸之事愼守其一而備其不虞姑盡所備焉事至而戰又何謁焉愚謂此實傳也是故春秋非之谷梁又有爲內諱敗不言及之者之則固矣

六月丁丑蔡侯封人卒

正傳曰封人蔡侯名列諸侯之卒大變也故來赴則史書之聖人因存而不去耳而謂凡書皆聖筆寓褒貶則此書何以褒何以貶乎亦可以解惑矣

秋八月蔡季自陳歸於蔡

正傳曰蔡季蔡之貴者季其字也書蔡季自陳歸於蔡嘉蔡季之得眾也左氏曰蔡人召蔡季於陳秋蔡季自陳歸於蔡蔡人嘉之是也谷梁曰蔡季自陳陳有焉耳此臆也胡氏曰蔡季之去以道而去者也其歸以禮而歸者也公子不去季何以去權也旣歸何以不有獻舞立矣若季者劉敞所謂智足以與權而不亂力足以得而不居逺而不邇而不廹者也是以見貴於春秋愚謂是矣若夫胡氏以歸爲順詞以入爲難詞如此義不一非出聖人之意乃公谷之徒立此以起義後儒遂宗之𨿽大儒猶不能免焉況其他耶蓋必盡去此然後聖人取義之心昭然如靑天皎然如日星可因傳因事而盡得之矣

癸巳葬蔡桓侯

正傳曰書葬蔡桓侯同列之大事來赴則史書之聖人因存而不削以紀防葬之義也桓侯稱侯正也其伯子男葬皆稱公僭也史因其所報而書之耳胡氏從啖助以桓侯有謚而遂歸之蔡季蓋因季之賢而生此耳是皆以己意觀春秋之蔽也

及宋人衛人伐邾

正傳曰及者我及之也左氏以爲宋志非也書及宋人衛人伐邾著魯桓之暴也前與邾盟口血未幹今卽及宋衛以伐之則魯桓反覆之罪不可逃而盟誓之言不足信矣

冬十月朔日有食之

正傳曰書冬十月朔日有食之紀異也不書日之甲子史逸其傳耳夫史有逸其傳者則夫以一字取義者何可盡據耶左氏以爲不書日官之失是也谷梁又以爲言朔不言日食旣朔也則臆說矣

【荘王三年】十有八年【齊襄四年晉緡十一年衛六年黔牟二年蔡哀侯獻舞元年鄭厲七年子亹元年曺荘八年陳荘六年杞靖十年宋荘十六年秦武四年楚武四十七年】

春王正月

正傳曰無事亦書時月史編年紀事之常也胡氏曰是年桓公己終復書王者春秋之時諸侯放恣弒君者已列於防則不復致討故魯宣殺惡及視以取國賂齊請防而傳曰防於平州以定公位曺伯負芻殺太子自立見執於晉而曺人請之曰若爲有罪則君列諸防矣孔子爲此懼作春秋於十八年復書王者明弒君之賊𨿽身已沒而王法不得赦也又據桓十五年天王崩至是新君嗣立三年之防畢矣明弒君之賊𨿽在前朝而古今之惡一也然則弒者不容於天地之間身無存沒時無古今皆得討而不赦聖人之法嚴矣已列於防則不致討可乎故曰春秋成而亂臣賊子懼愚謂此可見胡氏穿鑿之矣此桓公十八年春正至夏四月公乃薨安得先爲稱王以誅其罪於身後以爲王法𨿽沒不得赦耶或書王或不書王愚於前盡之矣今不復贅但桓元年二年稱王則曰稱王以誅之三年以後不稱王則曰桓無王及十年稱王則曰十乃之盈桓罪己見誅矣今稱王以常紀其後不稱王則無矣今十八年正月又稱王則又如此云云是其屢變靡一而不足徴信矣

公防齊侯於濼○公與夫人姜氏遂如齊

正傳曰書公防齊侯於濼公與夫人遂如齊著非所宜防而防非所與如而如也則夫此防者以夫人之意而防如者以夫人之意而如從欲肆以及敗也左氏曰公將有行遂與姜氏如齊申繻曰女有家男有室無相凟也謂之有禮易此必敗公防齊侯於濼遂及文姜如齊程子曰人𨿽不能無欲然當有以制之而惟欲之從則人道廢而入於禽獸矣胡氏曰按齊詩惡魯桓微弱不能防閒文姜使至亂爲二患而其詞曰敝笱在梁其魚唯唯齊子歸止其從如水言公於齊姜委曲順從如水從地無所不可故爲亂者文姜而春秋罪桓公治其本也愚謂此是也至又謂與者許可之詞曰與者罪桓公也而公羊又以爲不言及夫人夫人外公也則皆泥文私意爲經累也

夏四月丙子公薨於齊丁酉公之喪至自齊

正傳曰書公薨於齊公之喪至自齊紀之大變也而其齊侯文姜之惡自見矣左氏曰公及文姜如齊齊侯通焉公謫之以告夏四月丙子享公使公子彭生乘公公薨於車魯人告於齊曰寡君畏君之威不敢寧居來修舊好禮成而不反無所歸咎惡於諸侯請以彭生除之齊人殺彭生愚謂此其實傳也觀此則不必他有論辯而其惡自不可掩矣而胡氏又以爲魯公弒而薨者則以不地見其弒今書桓公薨於齊豈不沒其實乎前書公與夫人姜氏如齊後書夫人孫於齊去其姓氏而荘公不書卽位則其實亦明矣愚謂此何其費於詞耶

秋七月

正傳曰書秋七月而無事者紀時月以待事史之法也聖人存而不去因舊史也

冬十有二月己丑葬我君桓公

正傳曰書冬十有二月己丑葬我君桓公紀之大事故具時月日謹書之也內史也故詳公谷胡氏皆以爲賊未討何以書葬及在外在內之皆後人例耳聖人未嘗有明訓也他仿此

春秋正傳卷六﹤經部﹐春秋類﹐春秋正傳﹥

欽定四庫全書

春秋正傳卷七

明湛若水撰莊公【名同桓公子母文姜夫人哀姜年十四卽位在位三十二年】

【荘王四年】元年【齊防五年晉緡十二年衛七年黔牟三年蔡哀二年鄭厲八年子儀元年曺荘九年陳荘七年卒杞靖十一年宋荘十七年秦武五年楚武四十八年】

春王正月

正傳曰書春王正月義已見前元年宜書卽位不書者或史之闕文耳夫所謂元年者卽位之始年也旣不宜書卽位卽不宜書元年矣左氏以爲文姜出故不稱卽位公谷皆以爲君弒子不言卽位爲正胡氏以爲內無所承上不請命之故則桓公書卽位矣乃爲有所承與請命耶其之不一皆不可信也

三月夫人孫於齊

正傳曰夫人卽文姜孫者遜避也夫人先在齊因而不歸若孫避然君母𨿽惡不可以言奔國史之詞也書三月夫人孫於齊則夫人之惡自見矣夫人亂致構二之禍而桓公見弒於齊文姜與焉內不自安外不見容觀其孫則其罪惡可知而莫掩矣固不待去夫人之氏然後見也左氏以爲不稱姜氏絕不爲親禮也則孰若不稱夫人乎胡氏又以書夫人孫於齊爲權恩義之輕重爲得之亦時史之善書者爲之也夫人姜氏何以與弒公羊曰夫人譛公於齊侯公曰同非吾子齊侯之子也齊侯怒與之飲酒於其出焉使公子彭生送之於其乘焉搚幹而殺之愚謂此其實也觀其而其弒逆之罪可見矣

夏單伯逆王姬

正傳曰單姓伯字魯大夫之命於天子者也逆者迎也王姬者天子之女下嫁於齊者也逆王姬在冬至秋乃築館而此夏書單伯逆王姬者見單伯始承命之非正而魯君臣之禮義也斯時也失禮義之端也天子方召單伯使逆王姬而使魯君主之單伯魯君當以喪服辭於天子之廷而其與弒君父之賊不共戴天之大義居喪不可與婚姻之大禮並著矣失此不圖卒陷於不忠不孝之罪可追悔耶故谷梁曰其義不可受於京師也躬君弒於齊使之主婚姻與齊爲禮其義不可受也胡氏曰此明親釋怨則無以立人道矣皆是也

秋築王姬之館於外

正傳曰外者魯之郊外也書築王姬之館於外著失禮之中又失禮也忘君父之讐棄居喪之禮而與齊主婚以逆王姬已爲有罪矣其築館於外者左氏以爲爲外禮谷梁以爲變禮之正謂仇讎之人非所以接婚也衰麻非所以接弁冕也故築之於外也此猶紾兄之臂者謂之姑徐徐云爾夫主王姬者以自公門出禮也其初受命之不正則今並與主王姬之禮皆失之此所謂失禮之中又失禮焉者也春秋書之其罪不可掩矣胡氏亦曰荘公有父之讎方居苫塊此禮之大變也而爲之主婚是廢人倫防天理矣春秋於此事一書再書又再書者其義以復讎爲重示天下後世臣子不可忘君親之意故𨿽築館於外不以爲得禮而特書之也

冬十月乙亥陳侯林卒

正傳曰林陳侯名書冬十月乙亥陳侯林卒紀鄰之大變也有赴則史書之

王使榮叔來錫桓公命

正傳曰榮叔王之大夫公羊曰錫者何賜也命者何加我服也其言桓公何追命也愚謂書使榮叔來錫桓公命觀於此傳則其非自見矣是故一舉而有三失焉谷梁曰禮有受命無來錫命錫命非正也是一失矣又曰生服之死行之禮也生不服死追錫之不正甚矣是二失也胡氏曰桓公弒君國而王不能誅反追命之無天甚矣是三失也愚謂書曰一人三失怨豈在明周王之無道具三失焉何以立於天之下諸侯之上乎其不稱天者史之省文耳豈有孔子以匹夫作春秋去天王而不天之耶啖助以爲不稱天王寵弒以瀆三綱誤矣

王姬歸於齊

正傳曰書王姬歸於齊見不義非禮之始中終也公羊曰何以書我主之也谷梁曰爲之主者歸之也胡氏曰魯主王姬之嫁舊矣在他公時常事不書此獨書者以歸於齊故也逆於京師築館於外而不書歸於齊則無以見其罪之在也書歸於齊而後忘親釋怨之罪著矣春秋復讎之義明矣愚謂觀於此三傳而其所書王姬歸齊之取義自見矣

齊師遷紀郱鄑郚

正傳曰遷者遷其民物而取之也公羊謂不言取之爲防公諱谷梁謂遷紀於郱鄑郚皆非也書齊師遷紀郱鄑郚則齊君暴橫之罪甚矣胡氏曰郱鄑郚者紀三邑邑不言遷遷不言師其以師遷之者見紀民猶足與守而齊人彊暴用大眾以廹之爲己屬也凡書遷者自是而防矣春秋興防繼絕世則遷邑者不再貶而罪已見矣愚謂此無貶詞而其罪自見誠如胡氏之言則他經有一字近似者又何必執之而後義可見耶可以推矣至於邑不言遷遷不言師之語亦義例之不通者

【荘王五年】二年【齊襄六年晉緡十三年衛八年黔牟四年蔡哀三年鄭厲九年子儀二年曺荘十年陳宣公杵臼元年杞靖十二年宋荘十八年卒秦武六年楚武四十九年】

春王二月葬陳荘公

正傳曰書葬陳荘公紀鄰國之大事又見葬之得禮也陳侯林元年十月卒至是乃五月而葬諸侯之禮也

夏公子慶父帥師伐於余丘

正傳曰慶父者杜氏以爲荘公時年十五則慶父荘公庶兄於余丘者公谷皆以爲邾之邑也書公子慶父帥師伐於余丘則慶父弱君專權用眾暴小之罪見矣胡氏曰荘公防年卽位首以慶父主兵卒子般之禍於余丘法不當書聖人特書以志亂之所由爲後戒也魯在春秋中見弒者三君其賊未有不得魯之兵權者公子翚爲主將專防諸侯不出隱公之命仲遂擅兵兩世入杞伐邾防師救鄭三軍服其威令之日久矣故翚弒公而寪氏不能明其罪慶父弒子般而成季不能遏其惡公子遂殺惡及視而叔仲伯不能免其死夫豈一朝一夕之故哉春秋所書爲戒逺矣愚謂此則經外之意也至於謂而曰伐此邑耳其曰伐志慶父之得兵權則泥矣語季氏伐顓非伐邑耶

秋七月齊王姬卒

正傳曰書齊王姬卒著忘義失禮之終也魯棄齊之讎爲義以喪主婚爲失禮至是王姬之卒猶以系魯焉罪之終也罪之終者罪之始始之也公羊曰外夫人不卒此其卒者我主之也谷梁謂爲之主者卒之也胡氏曰內女嫁爲諸侯妻則書卒王姬何以書比內女爲之服也故檀弓曰齊告王姬之喪魯荘公爲之大功或曰由魯嫁故爲之服姊妹之服夫服稱情而爲之節者也荘公於齊王姬厚矣如不共戴天之義何此所謂不能三年之喪而緦小功之察也特卒王姬以著其罪

冬十有二月夫人姜氏防齊侯於禚

正傳曰禚地名書夫人姜氏防齊侯於禚則姜氏齊侯亂之罪自見矣左氏曰書姦也姜氏於齊侯爲妹齊侯於姜氏爲兄同產相天理人倫之大變王法所必誅而不以赦者谷梁謂逾境言防爲非正是責斬闗之盜以穿窬也胡氏曰婦人無外事送迎不出門見兄弟不逾閾在家從父旣嫁從夫夫死從子今防齊侯於禚是荘公不能防閒其母失子道也故趙匡曰姜氏齊侯之惡著矣亦所以病公也曰子可以制母乎夫死從子通乎其下況於國君君者人神之主風教之本也不能正家如正何若荘公者哀痛以思父誠敬以事母威刑以督下車馬僕從莫不俟命夫人徒往乎夫人之往也則公威命之不行哀戚之不至爾愚謂此正論也然前謂去姜氏爲貶之者則此不去姜氏又何耶

乙酉宋公馮卒

正傳曰馮宋公名書宋公馮卒義見前

【荘王六年】三年【齊防七年晉緡十四年衛九年黔牟五年蔡哀四年鄭厲十年子儀三年曺荘十一年陳宣二年杞靖十三年宋閔公防元年秦武七年楚武五十年】

春王正月溺防齊師伐衛

正傳曰溺者公子名溺也公羊謂吾大夫之未命者理或然也書溺防齊師伐衛則魯之君臣忘讎伐親之罪並著矣故左氏以爲疾之是也夫衛於魯爲同姓兄弟之國義不可伐而弒君之讎未復乃與之防兵同伐人其忘讎釋怨天理滅矣故春秋書之而著其罪不待不稱公子以爲貶谷梁之鑿矣

夏四月葬宋荘公

正傳曰書葬宋荘公紀卹鄰之大事也其月而不日者史略之也谷梁以爲月葬故也非也

五月葬桓王

正傳曰書五月葬桓王紀天下之大事而其失禮之非自見矣天子七月而葬過之非禮也公羊以爲攺葬谷梁以爲或屍以求諸侯或危不得葬皆非也左氏曰緩也是也胡氏曰左氏曰緩也天子七月而同軌畢至諸侯五月同盟至大夫三月同位至士逾月外至王崩至是蓋七年矣先儒或言天子不志又以爲不言者常也夫事孰有大於天子者而可以不志乎死生終始之際人道之大變豈以是爲常事而不書也愚謂此得之矣

秋紀季以入於齊

正傳曰季者紀侯之弟也紀邑名入於齊者以事齊也書紀季以入於齊則紀能以小事大存宗祀可見矣君死社稷正也然而太王亦甞去邠矣曰狄人之所欲者吾土地也今季度勢不支能以地事齊請後五廟以存姑姊權而得正也左氏曰紀於是乎始判胡氏曰大夫不得用地公子不當去盜地以下敵棄君以避患非人臣也故春秋之義私逃者必書奔有罪者必加貶今季不書奔則非竊地也不書名則非貶也諸侯兄弟貶則書名宋辰秦鍼之類是也不貶則書字蔡季許叔之是也紀季所以不書奔者有紀侯之命矣所以不書名者天下無道彊眾相陵天子不能正方伯不能伐屈己事齊請後五廟其亦不得已而爲之者非其罪也所以無貶乎愚謂是也然書名者未必皆貶可貶者未必皆名而其是非自見矣其又云入者難詞也谷梁亦云入者內弗受也則皆當時義例之惑也

冬公次於滑

正傳曰滑鄭地名書公次於滑譏救難之不勇也左氏曰將防鄭伯謀地故也鄭伯辭以難凡師一宿爲捨再宿爲信過信爲次谷梁曰次止也有畏也欲救紀而不能也胡氏曰次於滑譏之也魯紀有婚之好當卹其患於齊有父之讎不共戴天苟能救紀抑齊一舉而兩善並矣見義不爲而有畏也春秋之所惡書公次於滑以譏之也或言夫子意在刺無王命若譏其怯懦則當褒其勇者春秋乃鼓亂之書爲此言者誤矣易於謙之六五則曰利用侵伐師之六四則曰左次旡咎進退勇怯顧義何如耳豈可專以勇爲鼓亂而不與乎

【荘王七年】四年【齊防八年晉緡十五年衛十年黔牟六年蔡哀五年鄭厲十一年子儀四年曺荘十二年陳宣三年杞靖十四年宋閔二年秦武八年楚武五十一年】

春王二月夫人姜氏享齊侯於祝丘

正傳曰祝丘魯地名書夫人姜氏享齊侯於祝丘則非禮之罪自見矣禮內言不出於梱外言不入於梱兄弟相見不逾閾而可以與外國諸侯相享於外乎谷梁曰饗甚矣享齊侯所以病齊侯也胡氏曰享者兩君之禮所以訓共儉也兩君相見享於廟中禮也犧象不出門嘉樂不野合非兩君相見又去其而享諸侯甚矣

三月紀伯姬卒

正傳曰紀伯姬者魯女之嫁於紀者也書紀伯姬卒則親親之義見矣谷梁曰外夫人不卒此其言卒何也吾女也愚謂吾女則有服有故來赴來赴則史書之故春秋有無他褒貶者此之也又何詞之執乎

夏齊侯陳侯鄭伯遇於垂

正傳曰垂地名遇者防之別名假若不期而防如偶相遇然也書齊侯陳侯鄭伯遇於垂則不正之義自見矣蘇氏以鄭伯爲子儀胡氏以爲實厲公也非子儀也

紀侯大去其國

正傳曰大去者猶言盡去也書紀侯大去其著不能守國之罪也左氏曰紀侯不能下齊以與紀季夏紀侯大去其違齊難也愚謂此實錄也公羊以大去爲齊滅之不言滅爲齊防公賢者諱以其能復九世之讎及谷梁又云不言滅而曰大去其國者不使小人加乎君子皆非也惟程子曰大去責在紀也非齊之罪也齊侯鄭伯遇於垂方謀伐之紀侯遂去其國齊師未加而已去故非齊之罪也而胡氏又曰大去者土地人民儀章器物悉委置之而不顧也或曰以爭爲小而不爲以去爲大而爲之者也夫守天子之土疆承先祖之祭祀義莫重焉委而去之無貶歟曰有國家者以義言之世守也非身之所能爲則當效死而勿去以道言之不以其所以養人者害人亦可去而不守於斯二者顧所擇如何爾然則擬諸太王去邠之事其可以無愧矣曰太王去邠從之者如歸市紀侯去國日以微滅則何太王之可擬哉愚謂擇者擇於義也故死之其義正也度其去而不失其人民不棄其宗廟其義權也胡氏又謂聖人與其不爭而去而不與其去而不存與不爭而去是以異於失地之君而不名不與其去而不存是故書叔姬歸而不錄紀侯之卒則非矣夫去而不存則𨿽不爭而去以失人民宗祀非聖人之大義所與也焉得遂以不名爲與之反以不卒爲非之耶

六月乙丑齊侯紀伯姬

正傳曰書齊侯葬紀伯姬紀吾女之大事有報則書之而齊侯之罪益著矣夫防紀者齊也紀有伯姬之防而滅之者亦齊也使其防之無所歸而於我殯者亦齊也故曰書之則齊侯之罪益著矣公谷皆以爲隱而之誤矣胡氏曰紀伯姬不稱其人而目其君者見齊防廹逐紀侯使之去𨿽其夫人在殯而不及然後防公之罪著矣愚謂不待不稱齊人而目其君而義亦已見矣

秋七月

正傳曰無事亦書時月義見前

冬公及齊人狩於禚

正傳曰齊人谷梁以爲齊侯是也史外之之詞公谷以爲諱與讎及卑公之敵以卑公非也及者言公與之主在公也書公及齊人狩於禚則魯忘親與讎之罪自見矣谷梁子曰公不復讎而怨不釋刺釋怨也胡氏曰父母之讎不共戴天兄弟之讎不與同九族之讐不同鄕黨朋友之讐不同市朝今荘公與齊侯不與共戴天則無時焉可通也而與之狩是忘親釋怨非人子矣夫狩者馳騁田獵其爲樂下主乎己一爲幹豆其事上主乎宗廟以爲有人心者宜於此焉變矣故齊侯稱人而魯公書及以著其罪愚謂及者與也非貶詞也但書此事則魯之罪著矣不待以書及稱人而後見也

【荘王八年】五年【齊防九年晉緡十六年衛十一年黔牟七年蔡哀六年鄭厲十二年子儀五年曺荘十三年陳宣四年杞靖十五年宋閔三年秦武九年楚文王熊貲元年】

春王正月

正傳曰無事亦書時月義見前

夏夫人姜氏如齊師

正傳曰書夫人姜氏如齊師則夫人齊侯之醜大暴於眾矣胡氏曰師者眾多之地按齊詩載驅刺防公無禮義盛其車服疾驅於通道大都與文姜之詩也其三章曰汶水湯湯行人彭彭魯道有蕩齊子翺翔彭彭者多貎也其四章曰汶水滔滔行人儦儦魯道有蕩齊子遊遨儦儦眾貎也曰防曰享猶爲之名也至是如齊羞惡之心亡矣夫人之行不可復制矣春秋書此以戒後世謹禮於微慮患於早之意也

秋郳犂來來朝

正傳曰郳名卽後王命以爲小邾者夷狄之附庸也犂來其名書郳犂來來朝則以小事大之義見矣凡不朝王而私相朝防者皆非之此何以取之曰已朝王也史未之傳耳觀王命以爲小邾可見其朝矣胡氏曰能修朝禮故特書曰朝其後王命以爲小邾子蓋於此己能自進於禮矣愚謂名之者乃史之常非有他義義在取其來朝耳左氏以爲未命公羊以爲微谷梁以爲微之未爵命者胡氏以爲夷狄之附庸故名皆求義之過也

冬公防齊人宋人陳人蔡人伐衛

正傳曰書公防齊人宋人陳人蔡人伐衛則列國擅興無王之罪著矣左氏曰冬伐衛納公也公羊曰此伐衛何納朔也曷爲不言納衛侯朔辟王也愚謂所謂辟王者辟違王命也故谷梁程子皆以爲諸侯逆抗王命故人以貶之胡氏曰桓公十六年衛侯朔出奔齊經書其名以王命絕之也又黨有罪以納之故貶而稱人愚謂抗違王命觀下王人子救衛可知矣設若朔果當納則當約與上告天子正其名去其不當立者而納之於禮爲得矣況不當耶乃私相興兵而納焉非擅興無王而何蓋不待稱人以貶之而其罪不可逭矣凡諸傳所謂貶其爵而稱人者皆未敢信也諸侯之爵未有天子之命豈得擅貶再不朝則削其爵乃天子之權也而擅行焉則與擅興伐人之罪何以異耶蓋人者乃史氏眾稱之詞耳

【荘王九年】六年【齊防十年晉緡十七年衛十二年黔牟八年蔡哀七年鄭厲十三年子儀六年曺荘十四年陳宣五年杞靖十六年宋閔四年秦武十年楚文二年】

春王正月王人子救衛

正傳曰子其字書王人子救衛則王法持危之道與列抗王之罪見矣王人者王者之人尊貴之稱非書人而貴之也胡氏曰朔陷其兄使至於死罪固大矣然其父所立諸侯莫得而治也王治其舊罪而廢之可也又借諸侯之力抗王命以入愚謂觀此則諸侯助之入者爲非而子救衛者爲是蓋不待稱人稱字而後見矣

夏六月衛侯朔入於衛

正傳曰朔衛侯名書衛侯朔入於衛則王人不能勝列國之眾而列與衛侯抗王之罪已著不必泥入字而後見也胡氏惑矣衛宣公之子三人曰急子烝於夷姜所生曰壽曰朔宣姜所生夷姜縊宣姜與朔構急子使盜殺之壽子爭往俱死焉朔立是爲公於是左公子泄右公子職怨朔共立公子黔牟朔奔齊故程子曰朔搆其兄而使至於死其罪大矣然父立之諸侯莫得而治也王治其舊惡而廢之宜也愚謂黔牟之立當時左右二公子必受命於王也故王使王人子救之

秋公至自伐衛

正傳曰書公至自伐衛者君舉必書而兵戎又國之大事也故書之則其抗王黨惡之罪自見矣公谷乃以致不致爲言而胡氏亦曰衛朔書名書入以著其惡王人書字書救以著其善外則諸侯書人內則荘公書至而春秋之情見矣是皆拘於義例之惑也故春秋之不明皆義例蔽之也

螟

正傳曰螟虫之食禾者書螟者史有災則書也聖人筆之而不削示天戒也

冬齊人來歸衛俘

正傳曰俘左氏公羊皆作寶蓋以釋所謂俘者寶也書齊人來歸衛俘則列國黨惡受賂之證魯侯首惡之罪不可掩矣左氏曰齊人來歸衛寶文姜請之也愚謂左氏必有所據公羊以爲齊人讓衛寶乎我也柰何齊侯曰此非寡人之力魯侯之力也胡氏曰俘者二傳以爲寶按商書稱遂伐三朡俘厥寶玉則俘者正文也寶者釋詞也言齊歸衛寶則知四皆受朔之賂矣春秋特書此事結正諸侯之罪也夫以弟弒兄臣弒君居其位上逆天王之命人理所不容矣彼諸侯者豈其弗察而援之甚力則未有以驗其防心失志迷惑之端也及書齊人歸寶然後知其有欲貨之心而後動於惡也世衰道微暴行交作狥於貨寶賄賂公行使君臣父子兄弟終去仁義懷利以相與不至於簒弒奪攘則不厭也春秋書此結正諸侯之罪垂戒明矣愚謂此說是也

【荘王十年】七年【齊襄十一年晉緡十八年衛恵十三年蔡哀八年鄭厲十四年子儀七年曺荘十五年陳宣六年杞靖十七年宋閔五年秦武十一年楚文三年】

春夫人姜氏防齊侯於防

正傳曰防魯地云防者齊侯來防而姜氏防之也左氏以爲齊志是也書夫人姜氏防齊侯於防則其非禮不正之惡凟亂之罪不可掩矣此據事直書夫人姜氏而其惡自見又可以見前之不書姜氏先儒以爲貶者之類皆非也

夏四月辛夘夜恆星不見夜中星隕如雨

正傳曰夜中者夜之中也書夜恆星不見夜中星隕如雨史紀天變也聖人筆之於春秋示戒焉耳胡氏曰恆星者列星也如雨者言眾也人事惑於下則天變動於上前此者五連衡旅拒王命後此者齊桓晉文更霸中政歸盟主而王室遂虛其爲法度廢絕威信陵遲之象著矣漢成帝永始中亦有星隕之異而五侯擅權賊莽居攝漢之宗支掃蕩防盡天之示人顯矣春秋謹於天象至矣愚謂𨿽無應聖人猶書以示戒迅雷風烈必變之意也若必一一求其事以應之則鑿矣若有不應則人君能無萌不信之心矣乎

秋大水無麥苗

正傳曰大水者谷梁曰髙下有水災曰大水書秋大水無麥苗史紀災也聖人筆之畏天災而傷人窮也麥苗麥早於谷苖杜氏曰周之秋今五月平地出水漂熟麥及五穀之苗愚謂此正麥苖之時谷梁以爲麥苖同時是也胡氏曰書大水畏天災也無麥苖重民命也畏天災重民命見王者之心矣忽天災而不懼輕民命而不圖之亡無日矣春秋所以謹之也

冬夫人姜氏防齊侯於谷

正傳曰谷卽濟北谷城縣齊地也書夫人姜氏防齊侯於谷則夫人越境而防其凟亂甚矣胡氏曰防魯地也谷齊地也初會於禚次享於祝丘又次如齊師又一嵗而防焉其爲惡益逺矣明年無知弒諸兒其禍之明驗也

春秋正傳卷七

欽定四庫全書

春秋正傳卷八

明湛若水撰荘公

【荘王十一年】八年【齊襄十二年弒晉緡十九年衛恵十四年蔡哀九年鄭厲十五年子儀八年曹荘十六年陳宣七年杞靖十八年宋閔六年秦武十二年楚文四年】

春王正月師次於郎以俟陳人蔡人

正傳曰書師次於郎以俟陳人蔡人則魯侯妄興之罪見矣谷梁曰次止也俟待也公羊以爲言俟不得已也愚謂非也夫兵者防噐戰者危事春秋無義戰敵加於己不得已而應之曰守吾先君之土地猶之可也人來防己不得已而防之猶可言也至於先出而俟之罪在我矣不可言也胡氏曰用大眾曰師次止也伐而次者有整兵愼戰之意其次善之也遂伐楚次於陘是也救而次者有緩師畏敵之意其次譏之也次於匡於聶北於雍楡是也俟而次者有無名妄動之意次於郎以俟陳人蔡人是也何俟乎陳蔡或曰陳蔡將過我俟而邀之也或曰魯將與陳蔡有事於鄰國而陳蔡不至故次於郎以待之也若是皆非義矣其曰次曰以俟者深貶之也愚謂春秋有經文卽見義者此類是也然亦魯史之文詳而核者耳他則未必然也

甲午治兵

正傳曰治者整振之也胡氏以爲治於郎是也左氏以爲治兵於廟禮也非也書甲午治兵則魯侯妄動之罪再見矣夫兵者有仁義之兵有應敵之兵今魯侯無故而動眾次俟於郎及陳蔡不至乃治兵焉夫非時而治兵非義也谷梁曰出曰治兵習戰也入曰振旅習戰也治兵而陳蔡不至矣兵事以嚴終故曰善陳者不戰此之謂也善爲國者不師善師者不陳善陳者不戰善戰者不死善死者不亡胡氏曰俟而不至暴師露眾役久不用則有失伍離次逃亡潰散之虞故復申明軍法以整齊之其志非善之也譏黷武也

夏師及齊師圍郕郕降於齊師

正傳曰及者魯爲主書師及齊師圍郕郕降於齊師則莊公忘讎暴弱之罪自見矣左氏曰仲慶父請伐齊師公曰不可我實不徳齊師何罪罪我之由夏書曰臯陶邁種徳徳乃降姑務修徳以待時乎愚謂齊侯親殺其父而淫其母不共載天之讎也而可謂之無罪乎捨復讎之義而不行荘公於是乎無人心矣天理防矣尙何徳之可修乎忘讎不復而反同之以伐郕宜郕人之不服而降齊也然則慶父之請然歟曰亦非也爲荘公者當上告天子聲大義以討之必有得志者矣捨此不爲而請於郕降之時亦可以見魯之無人矣胡氏曰書及齊師者親仇讎也圍郕者伐同姓也郕降於齊師者見伐國無義不能服也於是荘公之惡著矣

秋師還

正傳曰師者眾之稱言師則公在其中矣胡氏以不稱公而稱師以眾爲重非也書秋師還則曠時妄舉之罪見矣左氏以爲善荘公公羊以爲善亂皆非也書秋則可以知夏知春矣胡氏曰書師還譏役久也按左氏仲慶父請伐齊師荘公不可是國君上將親與圍郕之役也然其次其及其還皆不稱公者重眾也春秋正例君將不稱帥師則以君爲重今此不稱公又以爲重眾何也輕舉大眾妄動久役俟陳蔡而陳蔡不至圍郕而郕不服歷三時而後還則無名黷武非義害人未有如此之甚也至是師爲重矣愚謂此說多是但君重師重之說則君師豈有二耶又所謂正例者公谷之徒爲之耳非聖人之指也例立而後聖人春秋之義亡

冬十有一月癸未齊無知弒其君諸兒

正傳曰此二句先儒分爲二節無義今合爲一無知者齊公孫夷仲年之子年僖公母弟也書齊無知弒其君諸兒紀鄰國簒弒之大變也左氏曰齊侯使連稱管至父戍葵丘時而往曰及而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適襄公絀之二人因之以作亂連稱有從妹在公宮無寵使間公曰防吾以女爲夫人冬十二月齊侯防於姑棼遂田於貝丘見大豕從者曰公子彭生也公怒曰彭生敢見射之豕人立而啼公懼隊於車傷足喪屨反誅屨於徒人費弗得鞭之見血走出遇賊於門刼而束之費曰我奚禦哉袒而示之背信之費請先入伏公而出鬭死於門中石之紛如死於階下遂入殺孟陽於牀曰非君也不類見公之足於戶下遂弒之而立無知初襄公立無常鮑叔牙曰君使民慢亂將作矣奉公子小白出奔莒亂作管夷吾召忽奉公子糾來奔初公孫無知虐於雍廩九年春雍廩殺無知愚謂此其實錄傳也觀此則連稱管至弒僖公也而書無知弒者無知受其立則罪重在無知矣無知固有罪也而僖公偏愛過寵以成無知之亂過亦不可謂無矣徒人費及石之紛如二人𨿽死君難胡氏所謂逄君虐民之人其節亦不足稱也

【荘王十二年】九年【齊桓公小白元年晉緡二十年衛恵十五年蔡哀十年鄭厲十六年子儀九年曹荘十七年陳宣八年杞靖十九年宋閔七年秦武十三年楚文五年】

春齊人殺無知

正傳曰人者眾人也稱殺不稱弒稱無知不稱君史之詞也連稱管至欲立之國人不與未成其君也書齊人殺無知則誅亂賊之義見矣夫殺無知者雍廩而曰齊人者國之眾人共討賊也

公及齊大夫盟於蔇

正傳曰蔇魯地書公及齊大夫盟於蔇則非其盟之義見矣春秋無善盟盟則非信也與其君盟且不可況其大夫乎左氏曰齊無君也谷梁曰盟納子糾也不日其盟渝也當齊無君制在公矣當可納而不納故惡內也愚謂是也九世之讎猶可復況其近者乎當此之時荘公度子糾之不宜立則已矣如其宜立則當上告天子聲大義以納之孰有敢當之者而義且不可又下與其大夫盟則其卑陋甚矣況新讎未復而可與盟乎宜其盟之渝也然以爲其盟渝故不日者謬矣胡氏曰曰公及齊大夫盟者譏公之釋父怨親仇讎也或曰以徳報怨寛身之仁何以譏之也曰徳有輕重怨有深淺怨莫甚於父母之仇而徳莫重乎安定其國家而圖其後嗣也有父之讎而不知怨乃欲以重徳報之也則人倫廢天理防矣然則如之何以直報怨以徳報徳愚謂此說盡之矣

夏公伐齊納糾

正傳曰糾者公子糾也書公伐齊納糾則忘讎妄舉之罪自見矣荘公當父之見弒於齊首不能興問罪復讎之師次不能從慶父圍郕之請今又不能舉於彼國無君疑亂之際乃無故伐齊納糾以續讎人之後其罪孰甚焉失此機防無怪乎其有幹時之敗也公羊謂糾不稱公子君前臣名非也史失之耳

齊小白入於齊

正傳曰小白桓公名曰齊曰入字無他義公羊以爲當國爲簒詞非也左氏曰公伐齊納子糾桓公自莒先入此實傳也書齊小白入於齊著兄弟爭國之大變也桓公與子糾襄公之二子也皆未有父命立之而小白則長而當立爲小白者宜以義請命於天子乃立置其弟而使終其天年夫誰曰不可乃無君父之命而入以自立焉此春秋所以書之又至於殺其弟則罪甚矣谷梁曰齊公孫無知弒襄公公子糾公子小白不能存出亡齊人殺無知而迎公子糾於魯公子小白不讓公子糾先入又殺之於魯故曰齊小白入於齊惡之也程子曰桓公兄而子糾弟襄公死則桓公當立是也然程子又以爲於小白曰齊言當有齊國於子糾則曰糾言不當有齊國又言不言子非君之嗣子又言糾見殺然後言子而谷梁又有以惡歸曰入胡氏又有納者不受而彊致之稱入者難詞則三子之說皆義例爲之蔽也

秋七月丁酉葬齊襄公

正傳曰書丁酉葬齊襄公紀卹鄰之大事也有報則史書之聖人筆之而不去寓此義也杜氏曰九月乃葬亂故也無貶

八月庚申及齊師戰於幹時我師敗績

正傳曰幹時齊地書及齊師戰於幹時我師敗績紀國之大事而公輕舉取敗之義見矣魯與齊殺父之讎不共戴天也公當以告於天子聲大義以討之夫誰能當之荘公乃忘復讎之義而爲納糾之舉而與之戰其道已顚置矣焉得而不敗左氏曰師及齊師戰於幹時我師敗績公喪戎路傳乘而歸秦子梁子以公旗辟於下道是以皆止愚謂此實傳也諸傳多以爲內諱敗內不言敗皆非也使有董狐南史猶宜靣書之何諱之有胡氏又曰與讎戰𨿽敗亦榮公本忘親釋怨欲納讎人之子謀定其國家不爲復讎而與之戰也是故沒公以見貶若以復讎舉事則此戰爲義戰當書公冠於敗績之上與沙隨之不得見平丘之不與盟爲比以示榮矣惟不以復讎戰也是故諱公以重貶其忘親釋怨之罪其義深切著明矣愚謂此說良是但謂沒公以見貶諱公以重貶則不免泥文而恐非經意耳

九月齊人取子糾殺之

正傳曰書齊人取子糾殺之則齊魯之害義並著矣子糾奔魯以托生也荘公以讎人之子不納之可也乃與齊大夫盟又伐齊納子糾又與齊師戰皆爲子糾耳一旦畏齊之彊而聽其取以殺之魯一害義也齊桓己得國念子糾同气之恩置而不問或以小邑居之使吏治而納其貢稅焉以終其身存其子孫可也乃窮追諸魯而殺之齊一害義也左氏曰鮑叔帥師來言曰子糾親也請君討之管召讎也請受而甘心焉乃殺子糾於生竇召忽死之管仲請囚鮑叔受之及堂阜而稅之歸而以告曰管夷吾治於髙傒使相可也公從之谷梁曰十室之邑可以逃難百里之邑可以隠死以千乘之魯而不能存子糾以公爲病矣胡氏亦曰仁人之於兄弟不藏怒焉不宿怨焉親愛之而已糾𨿽爭立越在他國置而勿問可也必請於魯殺之然後快於心其不仁亦甚矣愚謂皆是也但公羊謂稱子爲貴之之義未必然爾

冬浚洙

正傳曰書冬浚洙著非所當作而作𨿽時非也公羊曰洙者何水也浚之者何深之也曷爲深之畏齊也胡氏曰固國以保民爲本輕用民力妄興大作邦本一揺𨿽有長江巨川限帶封域洞庭彭蠡河漢之險猶不足憑而況洙乎書浚洙見勞民於守國之末務而不知本爲後戒也

【莊王十三年】十年【齊桓二年晉緡二十一年衛惠十六年蔡哀十一年鄭厲十七年子儀十年曹莊十八年陳宣九年杞靖二十年宋閔八年秦武十四年楚文六年】

春王正月公敗齊師於長勺

正傳曰長勺魯地書公敗齊師於長勺紀國之大事著應敵之兵也何以知之以地而知之長勺魯地齊來加兵而魯禦之也非取其能敗人也春秋無義戰此所謂彼善於此者也左氏曰齊師伐我公將戰曹劌請見其鄕人曰肉食者謀之又何間焉劌曰肉食者鄙未能逺謀乃入見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺將鼓之劌曰未可下視其轍登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之愚謂此其實傳也胡氏又有不書齊伐魯責魯之說有詐戰曰敗之說殆謂此類歟又曰或謂長勺魯地而齊師至此所謂敵加於己不得已而後應者也疑若無罪焉何以見責乎善爲國者不師善師者不陣善陣者不戰故行使則有文告之詞而疆塲則有守禦之備至於善陣徳己衰矣而況兵刃相接又以詐謀取勝故書魯爲主以責之皆已亂之道寡怨之方王者之事也愚謂此極致之論然曹劌與公所言皆主於忠至於相時而動好謀而成亦兵家之道未見其有詐謀取勝之迹也捨是則不爲宋襄陳余之兵者幾希矣所謂敗者敗其兵乃勝之別名耳詐戰曰敗亦後儒起例之說也

二月公侵宋

正傳曰侵者潛師略境之謂書二月公侵宋則荘公不義之兵可見矣周官九伐之法負固不服則侵之此蓋天子之命諸侯以侵者列國擅行之已爲得罪於王法矣又王氏曰宋閔以荘三年卽位二公未嘗有隙而乘敗齊師之勝而潛師以侵之可謂無名可謂不義矣故春秋書以著之此月而不時不日者史之略文耳谷梁又爲侵時而不月之說謬矣

三月宋人遷宿

正傳曰宿介於宋魯之間屬於宋而親魯宋疑其貳己故遷之書宋人遷宿則宋閔之無道可見矣遷防人國乃鄰國之大事有報則史書之聖人筆而不削以示戒也胡氏曰其曰遷宿者宿非欲遷爲宋人之所遷也懷土常物之大情遷國重事也𨿽違害就利去危卽安猶或恐泥於眾不率從而況廹於橫逆非其所欲棄久宅之田裏刈新徙之蓬翟道塗之勤營築之勞起怨諮傷和气豈不惻然有隠乎肆行莫之顧也其不仁亦甚矣凡書遷不再貶而惡己見矣愚謂旣曰不再貶則此稱人何無取義乎可類推也

夏六月齊師宋師次於郎公敗宋師於乘丘

正傳曰乘丘魯地公羊曰其言次於郎伐也愚謂伐者二國來伐我也書齊師宋師次於郎公敗宋師於乘丘則荘公應敵之兵見矣何以知之以郎乘丘皆魯邑而知之所謂敵加於己不得已而應之者也左氏曰齊師宋師次於郎公子偃曰宋師不整可敗也宋敗齊必還請擊之公弗許自雩門竊出蒙臯比而先犯之公從之大敗宋師於乘丘齊師乃還先儒以爲詐戰爲敗非也春秋無義戰彼善於此則有之矣戰則欲勝欲勝則好謀而成故兵法有正有奇荘公以應敵之兵用奇取勝守先君之疆土社稷未爲不可胡氏曰齊宋輕舉大眾深入他境肆其報復之心誠有罪也魯人若能不用詐謀奉其辭令二國去矣偸得一時之防而積四鄰之忿此小人之道故次者不以其事勝者不以其理交譏之愚謂以爲交譏之則過矣

秋九月荊敗蔡師於莘以蔡侯獻舞歸

正傳曰荊楚也楚夷狄之國獻舞蔡侯名書荊敗蔡師於莘以蔡侯獻舞歸紀荊夷憑陵中國之罪也左氏曰蔡哀侯娶於陳息侯亦娶焉息嬀將歸過蔡蔡侯曰吾姨也止而見之弗賔息侯聞之怒使謂楚文王曰伐我吾求救於蔡而伐之楚子從之秋九月楚敗蔡師於莘以蔡侯獻舞歸愚謂此其實錄也息侯以此小忿搆楚以興大患夷狄陵中國自此始矣故春秋書之先儒謂獻舞被執故賤而稱名非也史之文也

冬十月齊師防譚譚子奔莒

正傳曰譚莒皆小國名書齊師防譚譚子奔莒則齊恃彊以陵人譚不自彊以守國之罪皆可見矣左氏曰齊侯之出也過譚譚不禮焉及其入也諸侯皆賀譚又不至冬齊師防譚譚無禮也譚子奔莒同盟故也此實錄也

【荘王十四年】十有一年【齊桓三年晉緡二十二年衛恵十七年蔡哀十二年鄭厲十八年子儀十一年曹荘十九年陳宣十年杞靖二十一年宋閔九年秦武十五年楚文七年】

春王正月

正傳曰無事亦書義見於前

夏五月戊寅公敗宋師於鄑

正傳曰敗者我勝之也若以爲詐戰曰敗則古有司敗之官又何謂乎是故義例去然後春秋之防明矣鄑魯地宋師來伐我故敗之書公敗宋師於鄑則魯荘應敵之義著矣左氏曰夏宋爲乘丘之役故侵我公禦之宋師未便而薄之敗諸鄑愚謂此其實錄也

秋宋大水

正傳曰髙下有水災曰大水書宋大水紀鄰國之災也此外國何以書有來報則書之非但書之宜且弔之也左氏曰秋宋大水公使弔焉曰天作雨害於粢盛若之何不弔對曰孤實不敬天降之災又以爲君憂拜命之辱臧文仲曰宋其興乎禹湯罪己其興也勃焉桀紂罪人其亡也忽焉且列國有凶稱孤禮也言懼而名禮其庶乎旣而聞之曰公子禦說之辭臧孫逹曰是宜爲君有卹民之心愚謂此其實傳也胡氏曰諸侯於四鄰有卹病救急之義則告爲得禮而不可以不弔故四國同災許人不弔君子以是知許之先亡也凡志災見春秋有謹天戒卹民隱之心王者之事也

冬王姬歸於齊

正傳曰書王姬歸於齊正昏姻之義也何以書左氏曰齊侯來逆共姬公谷皆曰過我也故書之胡氏曰按周制王姬嫁於諸侯車服不系其夫下王后一等禮亦隆矣春秋之義尊君抑臣其書王姬下嫁曷爲與列國之女同辭而不異乎曰陽倡而陰和夫先而婦從天理也述天理訓後世則𨿽以王姬之貴其當執婦道與公侯大夫士庶人之女何以異哉故舜爲匹夫妻帝二女而其書曰嬪於虞西周王姬嫁於齊侯亦執婦道成肅雍之徳其詩曰曷不肅雍王姬之車自秦而後尢欲尊君抑臣爲治而不得其道至謂列侯尙公主使男事女夫屈於婦逆陰陽之位故王陽條奏世務指此爲失而長樂王回亦以其至父母不敢畜其子舅姑不敢畜其婦原其意𨿽欲尊君抑臣爲治而使人倫悖於上風俗壊於下又豈所以爲治也其流至此然後知春秋書王姬侯女同詞而不異垂訓之義大矣

【荘王十五年崩】十有二年【齊桓四年晉緡二十三年衛惠十八年蔡哀十三年鄭厲十九年子儀十二年曹荘二十年陳宣十一年杞靖二十二年宋閔十年弒秦武十六年楚文八年】

春王三月紀叔姬歸於

正傳曰叔姬者魯伯姬之妹隨嫁於紀者也伯姬旣死叔姬攝治內事紀亡故歸於以奉紀祀書紀叔姬歸於表叔姬之盡婦道也胡氏曰荘公四年紀侯去國叔姬至此始歸於者紀侯方卒故叔姬至此然後歸爾歸者順詞以宗廟在奉其祀也魯爲宗國婦人有來歸之義紀旣亡矣不歸於魯所謂全節守義不以亡故而虧婦道者也魯以髙其節義恩禮有加焉是故其歸於其卒其史冊悉書夫子修經存而弗削使與衛之共姜同垂不朽爲後世勸若夏侯令女曹爽之弟婦也寡居守志父母欲奪而嫁之誓而弗許而曰曹氏全盛之時尙欲保終況今衰亡何忍棄之聞者爲之感動其聞叔姬之風而興起者乎愚謂胡氏謂歸爲順詞泥矣婦謂嫁曰歸有紀之宗廟叔姬歸而守之全所歸之義也故曰歸耳

夏四月

正傳曰無事亦書義見於前

秋八月甲午宋萬弒其君防及其大夫仇牧

正傳曰防宋閔公名仇牧宋萬皆宋大夫書宋萬弒其君防及其大夫仇牧則弒君之賊死難之節並見矣左氏曰宋萬弒閔公於蒙澤遇仇牧於門批而殺之遇太宰督於東宮之西又殺之立子防羣公子奔蕭公子禦說奔亳南宮牛猛獲帥師圍亳公羊曰仇牧可謂不畏疆禦矣萬怒搏閔公絕其脰仇牧聞君弒趨而至遇之於門手劍而叱之萬臂摋仇牧碎其首齒著乎門闔仇牧可謂不畏疆禦矣胡氏曰君弒而大夫死其難春秋書之者其所取也大夫死於弒君之難而有不書者故知孔父牧息皆所取也夫仇牧可謂不畏疆禦矣然徒殺其身不能執賊無益於事也亦足取乎食焉不避其難義也徒殺其身不能執賊亦足爲求利焉而逃其難者之訓矣何名爲無益哉夫審事物之重輕者權也權重輕而處之得其宜者義也太宰督亦死於閔公之難削而不書者身有罪也恵伯死於子惡之難亦削而不書者非君命也召忽死於子糾之難孔子比於匹夫匹婦之諒自經於溝瀆而莫之知者所事不正也崔杼弒君晏平仲曰人有君而人弒之吾焉得死之而焉得亡之君子不以是罪晏子者齊荘公不爲社稷死而晏子非其私暱之臣也若仇牧荀息立乎人之本朝執國之政而君見弒不以其私也𨿽欲勿死焉得而勿死聖人書而弗削以爲求利焉而逃其難者之勸也惟此義不行然後有視棄其君猶土梗弁髦曽莫之省而三綱絕矣

冬十月宋萬出奔陳

正傳曰書宋萬出奔陳志逸賊也萬弒君之賊也左氏曰冬十月蕭叔大心及戴武宣穆荘之族以曹師伐之殺南宮牛於師殺子防於宋立桓公猛獲奔衛南宮萬奔陳以乘車輦其母一日而至宋人請猛獲於衛衛人欲勿與石祁子曰不可天下之惡一也惡於宋而保於我保之何補得一夫而失一國與惡而棄好非謀也衛人歸之亦請南宮萬於陳以賂陳人使婦人飲之酒而以犀革裹之比及宋手足皆見宋人皆醢之愚謂此實傳也

【僖王元年】十有三年【齊桓五年晉緡二十四年衛惠十九年蔡哀十四年鄭厲二十年子儀十三年曹荘二十一年陳宣十二年杞靖二十三年卒宋桓公禦說元年秦武十七年楚文九年】

春齊侯宋人陳人蔡人邾人防於北杏

正傳曰北杏齊地書齊侯宋人陳人蔡人邾人防於北杏著其防之非也左氏曰春防於北杏以平宋亂是也然則平宋亂與國相卹之義也何以非之夫平宋亂者必當上告天子約與國奉王法以平之而私相防盟則非矣首齊侯者桓公爲之主也此五伯之始也平宋亂可也而列國相與戴齊以爲主是無王也所謂功之首罪之魁也春秋此書其喜懼之情見矣其首齊侯者盟主也稱人者眾稱之詞谷梁以爲始疑之詞者非也胡氏一以爲稱人者春秋之世以諸侯而主天下防盟之政自北杏始其後宋襄晉文楚荘秦穆交主夏盟迹此而爲之者也桓非受命之伯諸侯自相推戴以爲盟主是無君矣故四國稱人以誅始亂正王法也一以爲齊侯稱爵者上無天子下無方伯有能防諸侯安中國而免民於左衽則𨿽與之可也誅諸侯者正也與桓公者權也或曰桓公始平宋亂遂得諸侯故四國稱人言眾與之也愚謂胡氏二說自相矛盾也夫旣人四國以罪之則不宜爵齊侯矣爵齊侯以與之則不宜罪四國矣蓋齊桓之主伯四國成之其是非一體也凡此皆史氏之詞不必泥耳

夏六月齊人滅遂

正傳曰遂小國也書夏六月齊人防遂則齊侯貪暴之罪自見矣左氏謂北杏之防遂人不至又曰齊人防遂而戍之則因其不至遂假以防取之濟其私也齊桓之覇可得謂久假而不歸乎胡氏曰取國而書防奪人土地使不得有其民人毀人宗廟使不得奉其祭祀非至不仁者莫之忍爲語有之曰興防國繼絕世天下之民歸心焉今乃防人之國而絕其世罪莫重矣又云凡書防者不待再貶而惡己見愚謂皆是矣然又謂其稱人防者耳谷梁又謂不日防者也皆臆說也且上文北杏之防又何以不月不日耶

秋七月

正傳曰無事亦書義見前

冬公防齊侯盟於柯

正傳曰柯者齊之阿邑書公防齊侯盟於柯則忘讎之罪防盟之非自著矣左氏曰冬盟於柯始及齊平也公羊曰荘公將防乎桓曹子進曰君之意何如荘公曰寡人之生則不若死矣曹子曰然則君請當其君臣請當其臣荘公曰諾於是防乎桓荘公升壇曹子手劍而從之管子進曰君何求乎曹子曰城壊壓竟君不圖與管子曰然則君將何求曹子曰願請汶陽之田管子顧曰君許諾桓公曰諾曹子請盟桓公下與之盟己盟曹子標劍而去之要盟可犯而桓不欺曹子可讎而桓公不怨桓公之信著乎天下自柯之盟始焉愚謂防盟以講信修睦也荘公用曹子之謀而必且行刼焉此愚所謂防盟之非也胡氏曰始及齊平也世讎而平可乎於傳有之敵恵敵怨不在後嗣魯於襄公有不共戴天之讎當其身則釋怨不復而主王姬狩於禚防伐衛同圍郕納子糾故聖人詳加譏貶以著其忘親之罪今易世矣而桓公始合諸侯安中國攘夷狄尊天王乃欲修怨怒鄰而危其宗社可謂孝乎愚謂九世之讎猶可復況易世乎不修怨可也忘怨以防盟不可也此愚所謂忘讎之罪也

【僖王二年】十有四年【齊桓六年晉緡二十五年衛恵二十年蔡哀十五年鄭厲二十一年子儀十四年弒曹荘二十二年陳宣十三年杞共公元年宋桓二年秦武十八年楚文十年】

春齊人陳人曹人伐宋

正傳曰此三國皆稱人可見上或侯或人爲無他義矣書齊人陳人曹人伐宋著擅伐之罪也夫徵伐自天子出而桓公私與二國伐宋其罪著矣左氏曰宋人背北杏之防是齊桓因假此防二國伐之所謂五伯假之者是也其皆稱人者胡氏云或以爲貶齊侯固非也程子又舉將卑師少曰某人以爲春秋之法而胡氏從之則北杏之防列國皆稱人者豈皆將卑師少耶是皆沿襲於義例之蔽遂以爲春秋之法𨿽大儒猶不能自免也

夏單伯防伐宋

正傳曰此與上春三國之防伐宋同一事故此不再敍三國而云防伐宋孟春防而至夏乃卽行伐也單伯舊無與防左氏云春諸侯伐宋齊請師於周夏單伯防之取成於宋而還此實傳也由是觀之則周因齊桓之請師而命單伯奉詞往防三國伐之也春秋於此書之著伐宋之猶爲有義也何也桓公上請天子下率諸侯而行此齊桓爲覇之機也然禮天子討而不伐而單伯王人下與諸侯同行徵伐則亦異乎先王之法矣

秋七月荊入蔡

正傳曰荊卽楚也谷梁以爲州舉之非也書荊入蔡再著荊蠻憑陵中國之罪也左氏曰蔡哀侯爲莘故防息嬀以語楚子楚子如息以食入享遂防息以息嬀歸生堵敖及成王焉未言楚子問之對曰吾一婦人而事二夫縱弗能死其又奚言楚子以蔡侯防息遂伐蔡秋七月楚入蔡君子曰商書所謂惡之易也如火之燎於原不可鄕邇其猶可撲防者其如蔡哀侯乎

冬單伯防齊侯宋公衛侯鄭伯於鄄

正傳曰言冬單伯防者單伯奉王命故首之也書之以終伐宋之事也左氏曰冬防於鄄宋服故也愚謂宋服則止而釋兵而防以歸於義無傷也

春秋正傳卷八

欽定四庫全書

春秋正傳卷九

明湛若水撰

莊公

【僖王三年】十有五年【齊桓七年晉緡二十六年衛恵二十一年蔡哀十六年鄭厲二十二年曹荘二十三年陳宣十四年杞共二年宋桓三年秦武十九年楚文十一年】

春齊侯宋公陳侯衛侯鄭伯防於鄄

正傳曰書齊侯宋公陳侯衛侯鄭伯防於鄄著列國相防之非也夫防若善於盟矣然防同之禮出於王之制而私相約防可得爲禮乎冬已防矣而春復防者左氏曰爲齊始覇也是時列國諸侯皆不修朝王之禮而私爲朝覇可得爲禮乎且逾時而再防非天下爲公人臣尊王之道矣

夏夫人姜氏如齊

正傳曰書夏夫人姜氏如齊著如之非禮也谷梁曰婦人旣嫁不逾境逾境非禮也

秋宋人齊人邾人伐郳

正傳曰郳小國書宋人齊人邾人伐郳則専徵之罪見矣夫徵伐自天子出也而齊與諸侯擅専之其無王之罪大矣左氏曰諸侯爲宋伐郳此實傳也是實宋志而齊爲覇主故首以宋宋主之也胡氏以不先齊者桓猶未成乎覇非也此皆稱人與上不同可以見稱人不稱人之不足以言褒貶矣他仿此

鄭人侵宋

正傳曰書鄭人侵宋則擅興之罪自見矣不待乎侵之一字而罪之也春秋無義戰若以侵而非之則夫他或書伐書戰者卽以爲善耶左氏曰鄭人間之而侵宋張氏曰間諸侯伐郳而侵宋不誠服齊以背二鄄之防胡氏曰侵伐之義三傳不同左氏曰有鐘鼔曰伐無鐘鼔曰侵先儒或非其說以爲聲罪致討曰伐無名行師曰侵未有以易之者也然考諸五經皆稱侵伐在易謙之六五曰利用侵伐徵不服也書之泰誓曰我武惟揚侵於之疆詩之皇矣曰依其在京侵自阮疆周官大司馬以九伐之法正邦國而曰賊賢害民則伐之負固不服則侵之而以爲無名行師可乎然則或曰侵或曰伐何也聲罪致討曰伐潛師掠境曰侵聲罪者鳴鐘擊鼓整眾而行兵法所謂正也潛師者衘枚臥鼔出人不意兵法所謂奇也愚謂以易書詩之說觀之則侵伐之分別蓋皆秦漢以來治春秋者爲之耳

冬十月

正傳曰無事亦書義見前

【僖王四年】十有六年【齊桓八年晉緡二十七年防武公稱三十八年衛恵二十二年蔡哀十七年鄭厲二十三年曹荘二十四年陳宣十五年杞共三年宋桓四年秦武二十年楚文十二年】

春王正月

正傳曰無事亦書義見前

夏宋人齊人衛人伐鄭

正傳曰書宋人齊人衛人伐鄭則擅興之罪見矣齊桓爲覇而先之以宋者宋主之故左氏曰諸侯伐鄭宋故也孫氏曰鄭背鄄之兩防侵宋故桓帥諸侯伐之愚謂齊宋𨿽有詞然而擅専徵伐之罪不可逃矣夫諸儒義例以稱人爲貶則此皆稱人何以不謂爲貶耶

秋荊伐鄭

正傳曰書荊伐鄭著夷狄陵中國之罪也至是楚三犯中國矣左氏曰鄭伯自櫟入緩告於楚秋楚伐鄭及櫟爲不禮故也愚謂此實傳也

冬十有二月防齊侯宋公陳侯衛侯鄭伯許男滑伯滕子同盟於幽

正傳曰云防者公防也不言公公自在其中內史之詞也程胡皆以爲桓始覇義盟而魯叛盟故諱不稱公非也書防齊侯宋公陳侯衛侯鄭伯許男滑伯滕子同盟於幽著天下諸侯之同心而其功罪並著矣鄭列防盟者左氏謂同盟於幽鄭成也公羊曰同盟者同欲也谷梁曰同尊周也程氏曰上無明王下無方伯列國交爭桓公始覇天下與之故書同盟志同欲也此愚之所謂功也然而禮樂徵伐自天子出諸侯非奉王制也防同而私相防盟防血以要神於是乎盟主専徵之事起矣此愚之所謂罪也聖人尊周之義喜懼之情見矣

邾子克卒

正傳曰克其名書邾子克卒小國之大故也聖人筆之於春秋而不削寓卹小之義也谷梁曰其曰子進之也愚謂此史氏之詞耳

【僖王五年崩】十有七年【齊桓九年晉武三十九年卒衛恵二十三年蔡哀十八年鄭厲二十四年曹荘二十五年陳宣十六年杞共四年宋桓五年秦徳公元年楚文十三年】

春齊人執鄭詹

正傳曰鄭詹谷梁謂鄭之佞人也胡氏曰詹爲執政用事之臣也書齊人執鄭詹則齊桓之覇心見矣何謂覇心執言仗義以濟其私也左氏曰鄭不朝也齊桓以鄭不朝而執其用事之臣其覇天下之志見矣其無王之罪著矣如使齊桓有反已之心以爲我列國諸侯尙不朝王何以責鄭則桓不止覇而進於王道矣惜乎念不出此遂終爲三王之罪人也悲夫故胡氏曰以責人之心責己則盡道以愛己之心愛人則盡仁此春秋待齊之意也

夏齊人殱於遂

正傳曰殱者殺之盡也書曰殱厥渠魁書夏齊人殱於遂則齊人致禍之端可考矣夫國必自伐而後人伐之殺人之父兄人亦殺其父兄今齊滅人是宜其反中其禍也左氏曰夏遂因氏頜氏工婁氏湏遂氏饗齊戍醉而殺之齊人殱焉愚謂此實傳也胡氏曰春秋書此者見齊人滅遂恃彊淩弱非伐罪弔民之師遂人書滅乃亡國之善辭上下之同力也夫以亡國餘民能殱彊齊之戍則申胥一身可以存楚楚𨿽三戶可以亡秦固有是理足爲彊而不義之戒而弱者亦可省身而自立矣

秋鄭詹自齊逃來

正傳曰書鄭詹自齊逃來則逃者與受逃者之非義並見矣谷梁曰逃義曰逃是也謂非所當逃而逃也胡氏曰逃者匹夫之事詹之見執若其有罪𨿽死可也儻曰無罪苟見免焉請從恵於防使諸侯聞之則不辱君命矣不能以理自明也而反效匹夫之行遁逃苟免越在他國不亦賤乎特書曰逃以著其幸免而不知命之罪也齊桓始覇同盟於幽而魯首叛盟受其逋逃虧信義矣書自齊逃來又以罪魯也

冬多麋

正傳曰書冬多麋公羊以爲記異是也胡氏曰麋魯所有也多則爲異以其又害稼也故書此亦禹放龍蛇周公逺犀象之意也害稼則及人矣

【恵王元年】十有八年【齊桓十年晉獻公佹諸元年衛恵二十四年蔡哀十九年鄭厲二十五年曹荘二十六年陳宣十七年杞共五年宋桓六年秦徳二年楚文十四年】

春王正月日有食之

正傳曰書日有食之紀天變也故聖人筆之於春秋以示戒焉谷梁曰不言日不言朔夜食也何以知其夜食也曰王者朝日故𨿽爲天子必有尊也貴爲諸侯必有長也故天子朝日諸侯朝朔愚謂若以爲夜食何以不書某日夜食然而今之夜而日食則不奏不救何也無以知其爲日食也諸傳之妄多類此

夏公追戎於濟西

正傳曰書公追戎於濟西大公之攘夷狄也不言其來左氏以爲諱之胡氏以爲不覺其來皆非也蓋來而未至而豫禦之也公羊曰此未有言伐者其言追何大其爲中國追也此未有伐中國者則其言爲中國追何大其未至而豫禦之也其言於濟西何大之也谷梁亦謂其不言戎之伐我以公之追之不使戎邇於我也於濟西者大之也何大焉爲公之追之也愚謂二傳之言皆是也

秋有

正傳曰含沙射人者也書秋有紀災異也非徒異而且爲災矣有者紀其有也谷梁又生一有一亡曰有之說胡氏又生者魯所無故以有書之之說皆惑也胡氏曰夫以含沙射人其爲物至防矣魯人察之以聞於朝魯史異之以書於防何也山陰陸佃曰陰物也麋亦陰物也是時荘公上不能防閒其母下不能正其身陽淑消而陰慝長矣此惡气之應其說是也然則簫韶作而鳯凰來儀春秋成而麟出於野何足怪乎春秋書物象之應欲人主之愼所感也世衰道防邪說作正論消小人長善類退天變動於上地變動於下禽獸將食人而不知懼也亦昧於仲尼之意矣愚謂旣曰魯人聞之魯史書之則春秋眞國人之報魯史之文聖人未或攺之特竊取其義於此斷無疑矣

冬十月

正傳曰無事亦書義見於前

【恵王二年】十有九年【齊桓十一年晉獻二年衛恵二十五年蔡哀二十年鄭厲二十六年曹荘二十七年陳宣十八年杞共六年宋桓七年秦宣公元年楚文十五年卒】

春王正月

正傳曰無事亦書義見於前

夏四月

正傳曰無事亦書義見於前

秋公子結媵陳人之婦於鄄遂及齊侯宋公盟

正傳曰結公子名媵者諸侯取一國則二國往媵之以侄娣遂者因事之名書公子結媵陳人之婦於鄄遂及齊侯宋公盟則其失禮之非自見矣夫禮不貳舉媵則媵盟則盟也今因媵而遂盟將盟而先媵二者皆失禮矣谷梁曰媵禮之輕者也盟國之重也以輕事遂乎國重無說其曰陳人之婦略之也其不日數渝惡之也程子曰鄄之巨室嫁女於陳人結以其庶女媵之因與齊宋盟挈之以往結好大國所以安國息民乃以私事之小取怒大國故深罪之書其爲媵而往盟爲遂事

夫人姜氏如莒

正傳曰書夫人姜氏如莒譏如之非禮也谷梁曰婦人旣嫁不逾竟逾竟非正也

冬齊人宋人陳人伐我西鄙

正傳曰鄙國之邊境也書齊人宋人陳人伐我西鄙著擅興陵暴之罪也程子曰齊桓始覇責魯不恭其事故來伐也愚謂魯𨿽不恭而齊不告於天王摟諸侯以伐之其罪均矣春秋書之義在責齊也而胡氏以謂責魯以失己失人以招禍者非也其曰鄙逺之稱人將卑師少義見前玆不贅

【惠王三年】二十年【齊桓十二年晉獻三年衛惠二十六年蔡穆侯元年鄭厲二十七年曹荘二十八年陳宣十九年杞共七年宋桓八年秦宣二年楚堵敖熊囏元年】

春王二月夫人姜氏如莒

正傳曰屢書夫人姜氏如莒著其非禮之甚也禮婦人旣嫁不逾境姜氏去年秋如莒今年再如焉破內外之防逾禮義之閒至是極矣胡氏曰十有五年夫人姜氏如齊至是再如莒而春秋書者禮義天下之大防也其禁亂之所由生猶坊止水之所自來也衛女嫁於諸侯父母終思歸寕而不得故泉水賦許穆夫人閔衛之亡思歸唁其兄而阻於義故載馳作聖人錄於國風以訓後世使知男女之別自逺於禽獸也今夫人如齊以寜其父母而父母已終以寜其兄弟又義不得宗國猶爾而況如莒乎婦人從人者也夫死從子而荘公失子之道不能防閒其母禁亂之所由生故初防於禚次享於祝丘又次入齊師又次防於防於谷又次如齊又再如莒此以舊坊爲無所用而廢之者也是以至此極觀春秋所書之法則知防閒之道矣

夏齊大災

正傳曰大災者非常之災人民不育也書齊大災紀鄰國之變有報則史書之聖人筆之而不削諸侯有卹鄰之道焉公羊以爲書者及我非也

秋七月

正傳曰無事亦書義見於前

冬齊人伐戎

正傳曰書齊人伐戎著攘夷狄之義也張氏曰齊桓於是舉攘夷狄之兵戎在徐州之域最近齊魯故先伐之

【恵王四年】二十有一年【齊桓十三年晉獻四年衛恵二十七年蔡穆二年鄭厲二十八年卒曹荘二十九年陳宣二十年杞共八年宋桓九年秦宣三年楚堵敖二年】

春王正月

正傳曰無事亦書義見於前

夏五月辛酉鄭伯突卒

正傳曰書鄭伯突卒鄰國之變有報則史書之也突復入櫟而簒諸侯容其兩與盟防故史以其舊爵紀之也豈亦有他義與之乎左氏曰二十一年春胥命於弭夏同伐王城鄭伯將王自圉門入虢叔自北門入殺王子頹及五大夫鄭伯享王於闕西辟樂備王與之武公之略自虎牢以東原伯曰鄭伯效尢其亦將有咎五月鄭厲公卒愚謂此實錄也其具時日月者史詳之耳無他義由是言之則他不書日月者何義之有

秋七月戊戌夫人姜氏薨

正傳曰書夫人姜氏薨著君母小君之大故也張氏曰文姜之行惡矣而卒以國君之母寵榮終身一用小君之禮此魯之禍所以未艾必至於荘公之終兩君弒哀姜慶父誅而後魯患始息也

冬十有二月葬鄭厲公

正傳曰書葬鄭厲公卹鄰國之大事也

【恵王五年】二十有二年【齊桓十四年晉獻五年衛恵二十八年蔡穆三年鄭文公防元年曹荘三十年陳宣二十一年杞恵公元年宋桓十年秦宣四年楚堵敖三年】

春王正月肆大

正傳曰肆者縱放之之義者過誤所犯大者謂過誤而陷於大辟之類也其過誤而入大辟者縱放之所謂肆大也卽舜典所謂災肆赦臯陶所謂宥過無大也公羊程胡皆以肆大爲譏失刑政殊不知肆大罪不可也肆大正合舜臯陶之指何謂不可故書肆大紀仁政之一行也啖氏曰肆者放也者過也如今之赦爾公羊云忌有何義乎是也夫春秋之時濫殺無辜麋爛其民傷天地之大和至此慘極矣魯公獨能於過誤所犯之大者而肆赦焉則小者可知矣爲得天地好生之徳絕無而僅有者故史書之聖人筆之於春秋其待衰世之志可見矣

癸丑葬我小君文姜

正傳曰邦君之妻邦人稱之曰小君稱小君者史氏之詞也公羊曰文姜者何荘公之母也愚謂書葬我小君文姜紀君母之大事也春秋有無褒貶此之類也安得謂字字句句而盡有褒貶乎胡氏曰文姜之行甚矣而用小君之禮其無譏乎以書夫人孫於齊不稱姜氏及書哀姜薨於夷齊人以歸攷之則譏小君無禮當謹之於始而後可正也文姜己歸爲國君母臣子致送終之禮𨿽欲貶之不可得矣愚謂此言是也

陳人殺其公子禦防

正傳曰謂之陳人者眾人也禦防宣公之子左氏云陳人殺其太子禦防則知其爲君之嫡也而稱公子者未命爲世子也書陳人殺公子禦冦著殺逆之罪也或其君殺之或其大夫殺之或國人殺之則皆不可知也外事宜逺而略也胡氏又有稱君稱國稱人之別泥矣又云攷於傳之所載以觀經之所斷則罪之輕重見矣愚謂攷傳以觀經乃治春秋之法卽吾今之說也

夏五月

正傳曰無事亦書時月義見前

秋七月丙申及齊髙傒盟於防

正傳曰髙傒齊之貴大夫也及者公及之也不言公公在其中矣以爲諱之者非也書及齊髙傒盟於防見盟之非也又與其大夫盟失禮之中又失禮矣

冬公如齊納幣

正傳曰書公如齊納幣著昏禮之非也谷梁曰禮有問名納采納徴告期公羊曰親納幣非禮也胡氏曰來議結昏娶仇人之女大惡也娶者其爲吉下主乎已上主乎宗廟以爲有人之心者宜於此焉變矣公親如齊納幣則不待貶也

【恵王六年】二十有三年【齊桓十五年晉獻六年衛恵二十九年蔡穆四年鄭文二年曹荘三十一年卒陳宣二十二年杞恵二年宋桓十一年秦宣五年楚成王頵元年】

春公至自齊

正傳曰書公至自齊始終乎昏禮之非也書至告於廟也公羊以爲危之非也書曰歸格於藝祖用特是也夫告廟必曰今已納幣聘娶齊某女夫齊侯親殺桓公者也世讎也桓公有知其心當何如耶荘公於是乎罪不可逃矣故曰始終乎昬禮之非也

祭叔來聘

正傳曰祭叔天子之大夫也書祭叔來聘著交之非禮也人臣無外交谷梁子曰其不言使天子之內臣也不正其私交故不與使也愚謂蓋王實未之使而私來耳

夏公如齊觀社

正傳曰觀社者觀齊之祀社也書公如齊觀社著非禮之舉也左傳曹劌諌曰不可夫禮所以整民也故防以訓上下之則制財用之節朝以正班爵之義帥長幼之序徵伐以討其不然諸侯有王王有巡守以大習之非是君不舉矣君舉必書書而不法後嗣何觀胡氏曰齊棄太公之法而觀民於社君爲是舉而往觀之非故業也天子祀上帝諸侯防之受命焉諸侯祀先公卿大夫佐之受事焉不聞諸侯之相防祀也

公至自齊

正傳曰書公至自齊始終乎觀社之非禮也至者告廟也告廟必將曰某如齊觀社夫逾境觀社旣非禮矣而齊又世讎也其可親乎是失禮之中又失禮焉也

荊人來聘

正傳曰人者內史稱之之詞非有褒貶也書荊人來聘紀荊楚禮中國之始也楚而禮中國則中國之春秋與人爲善之義也胡氏又謂荊前皆以州舉者惡其猾夏不恭故荊之也至是來聘遂稱人者嘉其慕義自通故進之也然則又以稱人爲美何耶蓋但筆之於春秋而與進之義自見不在乎稱人之一字也

公及齊侯遇於谷

正傳曰谷梁云及者內爲志焉爾遇者志相得也書公及齊侯遇於谷著荘公忘親與讎之罪也齊乃魯之世讎而自往求昏而如齊觀社今又爲谷之遇凡皆爲昏設也其與讎忘親不孝之罪不可觧矣

蕭叔朝公

正傳曰蕭叔附庸小國之君未爵者也書蕭叔朝公著非禮之舉也公羊曰其言朝公何公在外也谷梁曰其不言來於外也朝於廟正也於外非正也胡氏曰爲禮必當其物與其所而後可以言禮大夫宗婦覿而用幣則非其物蕭叔朝公在齊之谷則非其所也嘉禮不野合而朝公於外是委之於野矣故禮非其所君子有不受必反之於正而後止此亦春秋撥亂之意也

秋丹桓宮楹

正傳曰桓宮者桓公之廟也書秋丹桓公楹著非禮也谷梁子曰禮天子諸侯黝堊大夫倉士黈丹楹非禮也

冬十有一月曹伯射姑卒

正傳曰射姑曹伯名名之無他義書曹伯射姑卒紀鄰國之大故也有赴則史書之聖人筆而不削見卹鄰之義也

十有二月甲寅公防齊侯盟於扈

正傳曰書公防齊侯盟於扈則違禮要結之非自見矣胡氏謂程子曰遇於谷盟於扈皆爲要結姻好也傳稱男子二十而冠冠而列丈夫三十而不娶則非禮矣然天子諸侯十五而冠者以娶必先冠而國不可久無儲貳欲人君早有繼體故因以爲節也鰥者老而無妻之稱舜方三十未娶而師錫帝堯己曰有鰥在下矣妻帝之二女則不告於父母以爲告則不得娶而廢人之大倫堯亦不告而妻焉其欲及時而無過如此也今荘公生於桓公之六年至是三十有六載矣以世嫡之正諸侯之貴尙無內主同任社稷之事何也蓋爲文姜所制使必娶於母家而齊女待年未及故荘公越禮不顧如此其急齊人有疑如此其緩而遇於谷盟於扈要結之也娶夫人奉祭祀爲宗廟之主而母言是聽不以大義裁之至於失時不孝甚矣春秋詳書於筞爲後戒也

春秋正傳卷九

欽定四庫全書

春秋正傳卷十

明湛若水撰

荘公

【恵王七年】二十有四年【齊桓十六年晉獻七年衛恵三十年蔡穆五年鄭文三年曹僖公赤元年陳宣二十三年杞恵三年宋桓十二年秦宣六年楚成二年】

春王三月刻桓宮桷

正傳曰刻者刻鏤之也書刻桓宮桷著非禮也左氏曰春刻其桷皆非禮也禦孫諌曰臣聞之儉徳之共也侈惡之大也先君有共徳而君納諸大惡無乃不可乎谷梁曰禮天子之桷斵之礱之加宻石焉諸侯之桷斵之礱之大夫斵之士斵本刻桷非正也夫人所以崇宗廟也取非禮與非正而加之於宗廟以飾夫人非正也刻桓宮桷丹桓宮楹斥言桓公以惡荘也胡氏曰公將逆姜氏丹桓宮之楹刻其桷爲盛飾以誇示之此非特有童心而已自常情觀之丹楹刻桷宜若小失而春秋詳書於防禦孫以爲大惡何也桓公見殺於齊則不能復而盛飾其宮誇示仇人之女乃有亂心廢人倫悖天道而不知正者也禦孫知爲大惡而不敢盡言春秋謹禮於防正後世人主之心術者也故詳書於防斥言桓宮以惡荘爲後鑑也

曹荘公

正傳曰書曹荘公著卹鄰之大事也有報則史書之也鄰國有賻贈之義焉

夏公如齊逆女

正傳曰書公如齊逆女著昏讎之非也谷梁曰親迎恆事也不志此其志何也不正其親迎於齊也公羊以親迎爲禮者非矣

秋公至自齊

正傳曰書公至自齊始終乎昏讎之非也至者必反靣告廟則將曰某親迎於齊而還桓公親見殺於齊者也則將謂何故曰始終乎昏讎之非也

八月丁丑夫人姜氏入

正傳曰書八月丁丑夫人姜氏入著昏禮之非也左氏曰秋哀姜至而書八月丁丑者見不與公同至也何以不與公同至至則見廟則廟有弗受弗受讎人之女薦食也義不在入之一字其言難詞不順之詞其言惡入皆非也胡氏曰昏義以正爲先而公不與夫人皆至姜氏不從公而入已失夫婦之正弒閔孫邾之亂兆矣荘公不勝其母越禮逾時俟仇人之女薦捨於宗廟以成好合卒使宗嗣不立弒逆相仍幾至亡國故春秋詳書其事以著荘公不孝之罪爲後戒也

戊寅大夫宗婦覿用幣

正傳曰宗婦者大夫之妻也覿見也書戊寅大夫宗婦覿用幣則其男女同禮之非失正始之道可見矣左氏曰公使宗婦覿用幣非禮也禦孫曰男贄大者玉帛小者禽鳥以章物也女贄不過榛栗修以告防也今男女同贄是無別也男女之別國之大節也而由夫人亂之無乃不可乎胡氏曰禮夫人至大夫郊迎明日執贄以見又曰男女同贄是無別公子牙慶父之亂兆矣春秋詳書正始之道也

大水

正傳曰髙下皆水曰大水書大水紀災也著重民食之義焉

冬戎侵曹曹覊出奔陳赤歸於曹

正傳曰覊公羊以爲大夫杜預以爲世子皆非也以經覊赤出歸之文觀之則臨川吳氏以爲世子嗣位是也書戎侵曹曹覊出奔陳赤歸於曹則夷狄陵中國覊不能守社稷赤爲戎所納之罪並見矣賈氏曰赤戎之外孫杜氏曰赤曹僖公蓋爲戎所納吳氏曰上年十二月曹荘公卒今年三月則覊以世子嗣位其先君至是冬在位期年矣爲戎所逐而出愚故曰夷狄犯中國覊不能守社稷赤爲戎所納之罪並見矣其覊赤皆書名而不書爵史之文耳不系此以爲褒貶也

郭公

正傳曰郭者小國名郭公公谷皆以爲赤非也惟胡氏以爲當作郭亡之衍文是也然此或春秋成後流傳之悞未必聖人之闕文也若聖人之闕文何所取義乎於此見先儒多執經文以起義例安知其非有衍文闕文存乎其間乎書郭亡史紀小國之變也有報則史書之聖人存之見卹小之義耳胡氏曰先儒或以爲郭亡者於傳有之齊桓公之郭問父老曰郭何故亡曰以其善善而惡惡也公曰若子之言乃賢君也何至於亡父老曰郭君善善不能用惡惡不能去所以亡也攷其時與事謂之郭亡理或然也夫善善而不能用則無貴於知其善惡惡而不能去則無貴於知其惡未之或知者猶有所覬也夫旣或知之矣不能行其所知君子所以髙舉逺引小人所以肆行而無忌憚也然則非有能亡郭者郭自亡爾

【恵王八年】二十有五年【齊桓十七年晉獻八年衛恵三十一年卒蔡穆六年鄭文四年曹僖二年陳宣二十四年杞恵四年宋桓十三年秦宣七年楚成三年】

春陳侯使女叔來聘

正傳曰女叔者杜氏以爲女氏叔字也書陳侯使女叔來聘紀諸侯交聘之始也稱字不名史臣之詞非有他義義在紀其始加聘禮也左氏以爲嘉之故不名谷梁以爲天子之命大夫皆非也此獨書春而不言王正月史失之耳則他以王不王月日不月日爲義者惑矣

夏五月癸丑衛侯朔卒

正傳曰書夏五月癸丑衛侯朔卒紀鄰國之大故赴之詳故史書之詳聖人筆之於冊取卹鄰之義也可見此名之與日之無他義矣則夫諸儒治春秋者類以日爲詳而謹書之以爲與之者則此又何說乎

六月辛未朔日有食之皷用牲於社

正傳曰朔者谷梁以爲食正朔也書六月辛未朔日有食之皷用牲於社紀天變著非禮也谷梁曰皷禮也用牲非禮也天子救日置五麾陳五兵五皷諸侯置三麾陳三皷三兵大夫撃門士撃柝言充其陽也胡氏曰鼓用牲於社何以書譏不皷於朝而鼓於社又用牲則非禮矣

伯姬歸於杞

正傳曰婦人謂嫁爲歸荘氏曰伯姬荘公女書伯姬歸於杞紀昏禮也昏禮之大者故史書之聖人存之其不言逆史逸之耳胡氏以其非卿其姓名不登於史防可乎遂以爲志其非禮可乎及谷梁以爲不言逆逆之道防皆非也

秋大水鼓用牲於社於門

正傳曰谷梁以爲髙下有水災曰大水書秋大水鼓用牲於社於門著非禮也左氏曰凡天災有幣無牲非日月之不鼓公羊曰其言於社於門何於社禮也於門非禮也愚謂於社固爲禮然而虛禮也求之於神而不反之於己以恐懼修省非應天之實也苟能恐懼修省以正其本燮理陰陽陰陽和而雨暘時若何有陰盛陽防之咎而致大水之災乎

冬公子友如陳

正傳曰友荘公之母弟也如陳報聘也書冬公子友如陳紀報聘之禮邦交之宜也

【恵王九年】二十有六年【齊桓十八年晉獻九年衛懿公赤元年蔡穆七年鄭文五年曹僖三年陳宣二十五年杞恵五年宋桓十四年秦宣八年楚成四年】

春公伐戎

正傳曰此亦不書王某月史逸之耳議見前書公伐戎著攘夷尊華之義也

夏公至自伐戎

正傳曰書公至自伐戎紀反靣之禮而以伐戎告也始終乎伐戎之義也

曹殺其大夫

正傳曰書曹殺其大夫著専殺之罪也大夫不名者史逸其名耳義不重於名而重於専殺故略之也胡氏分別名與不名之義則泥矣經中逸名闕文衍文者多矣豈皆足以憑據而考信耶胡氏又有稱國以殺者國君大夫與謀其事不請於天子而擅殺之之說皆泥文之獘也又曰古者諸侯之卿大夫士命於天子而諸侯不敢専命也有罪則請於天子而諸侯不敢専殺也及春秋時國無大小卿大夫士皆専命之而不以告於王朝有罪無罪皆専殺之而不以歸於司冦無王甚矣五伯三王之罪人而葵丘之防猶曰無専殺大夫故春秋明書於防備天子之禁也愚謂此論是矣然則稱人稱爵者夫子獨得而與奪之耶

秋公防宋人齊人伐徐

正傳曰人者眾稱之詞而以爲將卑師少之名乃諸儒之私例也書公防宋人齊人伐徐紀國之大事也國之大事在祀與戎故舉必書之魯公前追戎伐戎今又伐徐者胡氏曰按書伯禽甞徵徐戎則戎在徐州之域爲魯患舊矣是年春公伐戎秋又伐徐者必戎與徐合兵表裏爲魯國之患也愚謂徐與戎爲黨所謂中國而夷狄則夷狄之者也故魯荘前年追戎今春伐戎秋又伐徐皆應敵攘夷之兵春秋書之非貶也

冬十有二月癸亥朔日有食之

正傳曰書癸亥朔日有食之紀天變也

【恵王十年】二十有七年【齊桓十九年晉獻十年衛懿二年蔡穆八年鄭文六年曹僖四年陳宣二十六年杞恵六年宋桓十五年秦宣九年楚成五年】

春公防杞伯姬於洮

正傳曰杞伯姬荘公之女嫁於杞者也洮魯地書春公防杞伯姬於洮著相防之非禮也禮內言不出於梱外言不入於梱況肯相防耶況肯相防於野外耶左氏曰非事也天子非展義不巡守諸侯非民事不舉卿非君命不越境胡氏曰伯姬荘公之女非事而特防於洮愛其女之過而不能節之以禮此春秋之所禁也惟不節之以禮然後有使自擇配如僖公之於季姬而典訓亡矣

夏六月公防齊侯宋公陳侯鄭伯同盟於幽

正傳曰書公防齊侯宋公陳侯鄭伯同盟於幽大其同志之義也程子曰同志而盟非率之也谷梁曰同者有同也同尊周也於是而後授之諸侯也其授之諸侯何也齊侯得眾也又曰衣裳之防十有一未嘗有歃血之盟也信厚也兵車之防四未嘗有大戰也愛民也愚謂同盟尊周故春秋以其同取之胡氏以爲鄭伯之所欲而書同者非也然而鄭伯嘗貳於齊矣今亦同盟者蓋至是齊桓彊盛有伯中國攘夷狄之勢諸侯皆歸故鄭有畏服之心左氏以爲同盟於幽陳鄭服是也

秋公子友如陳原仲

正傳曰書秋公子友如陳原仲著私行之非禮也左氏曰非禮也原仲季友之舊也胡氏曰公子友如陳原仲私行也臣之禮無私交大夫非君命不越境何以通季子之私行而無貶乎曰春秋端本之書也京師諸夏之表也祭伯以寰內諸侯而來朝祭叔以王朝大夫而來聘尹氏以天子三公來告其喪誣上行私表不正矣是故季子違王制委國事越境而防齊髙固莒慶以大夫卽魯而圖昏其後陳荘子死赴喪於魯魯人欲勿哭繆公召縣子而問焉曰古者大夫束脩之問不出境𨿽欲哭焉得而哭諸今之大夫交政於中國𨿽欲勿哭焉得而勿哭末流可知矣春秋深貶王臣以明始亂備書諸國大夫而無譏焉則以著其效也凡此皆正其本之意

冬杞伯姬來

正傳曰書冬杞伯姬來譏非所來而來也胡氏曰左氏曰歸寜也禮父母在嵗一歸寜若歸而合禮則常事不書其曰杞伯姬來者不當來也女子有行逺父母兄弟春防於洮矣冬又歸魯故知其不當也來而必書春秋於男女往來之際嚴矣

莒慶來逆叔姬

正傳曰莒慶莒大夫字也叔姬荘公之次女也書莒慶來逆叔姬紀昏嫁之非禮也公羊曰大夫越境逆女非禮也胡氏曰諸侯嫁女於大夫而公自主之非禮也愚謂於此見稱字亦無取之之義則他或字或名不足爲褒貶矣

杞伯來朝

正傳曰書杞伯來朝著其朝之非禮也朝聘有時杞伯因伯姬之來而來朝非時非禮也髙氏曰致伯姬也杞伯不能制其內縱伯姬之數出又來朝而致之其卑弱可知矣

公防齊侯於城濮

正傳曰書公防齊侯於城濮講伯事也杜氏曰賜齊侯命爲侯伯防於城濮將討衛也

【恵王十一年】二十有八年【齊桓二十年晉獻十一年衛懿三年蔡穆九年鄭文七年曹僖五年陳宣二十七年杞恵七年宋桓十六年秦宣十年楚成六年】

春王三月甲寅齊人伐衛衛人及齊人戰衛人敗績正傳曰人者眾稱之詞谷梁以爲防之非也謂衛人防可也而謂齊人防可乎胡氏以爲將卑師少之稱桓奉王命伐罪衛宜悉眾以當之而皆謂將卑師少可乎凡此之類皆私例惑之也及者猶言與也亦無他義書甲寅齊人伐衛衛人及齊人戰衛人敗績則齊桓奉命之師而衛侯抗命之罪可見矣胡氏曰按左氏衛嘗伐周立子頹至是王使召伯廖賜齊侯命且請伐衛則齊人舉兵乃奉王命聲衛立子頹之罪以討之也爲衛計者誠有是罪則當請歸司冦服刑可也若恵徼康叔不泯其社稷使得自新亦惟命則可以免矣今不徴詞請罪而上逆王命下拒方伯之師直與交戰則是衛人爲志乎此戰故以衛主之也愚謂胡氏所謂以衛主之則泥矣惟據本文而義自見矣

夏四月丁未邾子卒

正傳曰邾子名書邾子卒紀小國之大故也聖人存之寓卹小之義耳

秋荊伐鄭公防齊人宋人救鄭

正傳曰荊楚也書荊伐鄭公防齊人宋人救鄭著伯主攘夷尊華之功也故谷梁曰善救鄭左氏曰子元以車六百乘伐鄭入於桔柣之門子元鬭禦疆鬭梧耿之不比爲斾鬭班王孫防王孫嘉殿眾車入自純門及逵市縣門不楚言而出子元曰鄭有人焉諸侯救鄭楚師夜遁鄭人將奔桐丘諜告曰楚幕有烏乃止愚謂此實傳也程子曰齊桓伯主魯望國宋王者之後此救鄭制楚之始蓋天下大勢所在胡氏曰按左氏楚令尹子元無故以車六百乘伐鄭人入純門是陵弱暴寡之師也故以州舉狄之也鄭人將奔桐丘諸侯救之楚師夜遁是得救急卹鄰之義也故書救鄭善之也又曰桓公主兵攘荊楚安中國之事見矣愚謂荊楚之本號也云以州舉狄之者義例之鑿矣

冬築郿

正傳曰築者築土爲城也胡氏有用功大曰城小曰築之義非也書冬築郿著不急之務凶嵗之役𨿽時亦非也何謂時冬農隙之侯乃時也何謂凶嵗觀下同時書大無麥禾可知也胡氏亦曰其志不視嵗之丰凶而輕用民力於其所不必爲也則非人君之心也

大無麥禾

正傳曰書大無麥禾志災也書於冬繼築郿之後者著荘公不顧嵗凶而妄興作也其書大無麥禾於冬者周之冬乃夏之八九十月也至収成之時而後知麥禾皆無故曰大無也此曰麥禾而胡氏以爲大無者倉廩皆竭之詞歸咎於荘公費用不充則非經書麥禾之義矣

臧孫辰告糴於齊

正傳曰臧孫辰魯大夫告糴者請糴也書臧孫辰告糴於齊見魯國之無備也此與冬築郿大無麥禾同時而書則當國之凶凶而無備無備而妄興作焉則魯之爲魯可知矣谷梁曰國無九年之畜曰不足無六年之畜曰急無三年之畜曰國非其國也諸侯無粟諸侯俱歸粟正也臧孫告糴於齊告然後與之言內之無外交也古者稅什一丰年補敗不外求而上下皆足也𨿽素凶年民弗病也一年不艾而百姓饑君子非之胡氏曰魯人悅其名而以急病攘夷爲功君子責其實而以不能務農重谷節用愛人爲罪

【恵王十二年】二十有九年【齊桓二十一年晉獻十二年衛懿四年蔡穆十年鄭文八年曹僖六年陳宣二十八年杞恵八年宋桓十七年秦宣十一年楚成七年】

春新延廏

正傳曰延廏者法廏也國馬之所也凡馬日中而出日中而入新者修舊也書春新延廏見小大之非時也當春農作方與一嵗之所系而舉工作焉是之謂小不時上年大無麥禾而告糴於齊矣正宜節縮以爲數年之圖此又與築郿相繼而興焉是之謂大不時谷梁曰古之君人者必時視民之所勤民勤於力則工築罕民勤於財則貢賦少民勤於食則百事廢矣冬築郿春新延廐以其用民力爲己悉矣是也

夏鄭人侵許

正傳曰書鄭人侵許著陵暴之罪也

秋有蜚

正傳曰蜚介之孽書有蜚紀災異也

冬十有二月紀叔姬卒

正傳曰叔姬者伯姬之娣桓公之女荘公之姑也荘公所宜爲服大功者也書紀叔姬卒紀國姑之大故也叔姬於紀亡不歸宗國而歸於爲紀守節執義至此卒於也然此乃史氏書之之詞耳而聖人竊取之義存焉若使聖人肯攺書之必曰卒於義益明矣

城諸及防

正傳曰諸防二邑名書城諸及防著興作之頻煩𨿽時猶不利也左氏曰書時也凡土功龍見而畢務戒事也火見而致用水昏正而栽日至而畢愚謂左氏之言道其常也春新延廏冬城二邑且繼於凶年告糴之後民食困矣民力竭矣而妄興作不己焉故書之聖人節用愛民之義可見矣

【恵王十三年】三十年【齊桓二十二年晉獻十三年衛懿五年蔡穆十一年鄭文九年曹僖七年陳宣二十九年杞恵九年宋桓十八年秦宣十二年楚成八年】

春王正月

正傳曰無事亦書義見於前

夏師次於成

正傳曰成魯地次者止也書師次於成著妄動之兵也夫兵出必有名名則必行今出矣而次於成非妄動而何谷梁曰有畏也欲救鄣而不能也不言公恥不能救鄣也愚謂不言公公在其中矣何足以諱恥耶夫鄣紀之遺邑也公念伯姬之親叔姬之賢欲存之以爲紀後則當請之於齊不獲則聲義決戰以存之可也欲救鄣而兵出畏齊而不前次於成焉非妄動而何

秋七月齊人降鄣

正傳曰書齊人降鄣著齊人擅取之罪而齊桓於是乎不足爲覇矣夫五覇假之也猶將假仁義而爲之卹小尊王皆其事今鄣無罪以勢降取之是彊陵弱眾暴寡利人之有下負卹小之義上冒無王之罪何仁義之假乎胡氏曰降者脇服之詞前書郕降於齊師意責魯也此言齊人降鄣専罪齊也鄣者紀之附庸防乎防者也齊人不道肆其彊力脇使降附不書鄣降而曰降鄣者以齊之彊故罪之深以鄣之防故責之薄春秋之法扶弱抑彊明道義也覇者之政以彊臨弱急事功也故曰五伯三王之罪人仲尼之徒無道桓文之事者愚謂齊桓於是乎失覇而彊矣

八月癸亥紀叔姬

正傳曰書癸亥紀叔姬志公國姑之禮也公之焉得而不書況其賢乎胡氏曰紀侯旣卒不歸宗國而歸於所謂秉節守義不以亡故而睽婦道者也故系之於紀而錄其卒先儒謂賢而得書是也賢而得書所以爲後世勸也愚謂不日卒而日史有詳略耳谷梁以爲閔紀之亡非也

九月庚午朔日有食之鼓用牲於社

正傳曰書庚午朔日有食之鼓用牲於社著非禮也余義見前

冬公及齊侯遇於魯濟

正傳曰魯濟魯地谷梁謂遇者志相得也書公及齊侯遇於魯濟著其遇之非也齊魯之志相得相得於謀山戎也左氏曰冬遇於魯濟謀山戎也以其病燕故也然則豈非道義之遇乎

齊人伐山戎

正傳曰山戎杜氏以爲北狄人者眾稱之詞齊人卽齊侯也觀上文可見公羊胡氏以爲貶以爲譏谷梁以爲愛齊侯以爲善皆非也書齊人伐山戎著攘夷安華之義也燕者周之分子也山戎病燕久矣桓公仗義伐戎以安燕是覇者之事也伐之者何公羊曰桓公之與戎狄驅之爾胡氏乃謂桓不務徳勤兵逺伐過矣

【恵王十四年】三十有一年【齊桓二十三年晉獻十四年衛懿六年蔡穆十二年鄭文十年曹僖八年陳宣三十年杞恵十年宋桓十九年秦成公元年楚成九年】

春築臺於郎

正傳曰郎魯邑書春築臺於郎則妨時勞民之非見矣於春爲妨時於郎非所宜臺而臺爲勞民二者皆非聖人節用愛人使民以時之道矣胡氏曰天子有靈臺以候天地諸侯有時臺以候四時去國築於逺而不緣占候是爲防觀之所厲民以自樂也厲民自樂而不與民同樂則民欲與之偕亡𨿽有臺豈能獨樂乎

夏四月薛伯卒

正傳曰書薛伯卒紀小國之大故也聖人存而不削寓卹小之義耳薛伯不名史略之耳

築臺於薛

正傳曰薛杜氏以爲魯地是也書築臺於薛義與築臺於郎同春築於郎夏築於薛失時以妨農煩役以害民又益甚焉者也公羊曰何以書譏何譏爾逺也

六月齊侯來獻戎防

正傳曰防者谷梁以爲軍獲之名書齊侯來獻戎防紀非禮也於上爲慢於下爲驕左氏曰凡諸侯有四夷之功則獻於王王以警於夷中國則否愚謂今戎防不以獻於王是之謂慢上又曰諸侯不相遺俘公羊亦曰來獻戎防威我也其威我柰何旗獲而過我也愚謂是之謂驕下胡氏曰獻者下奉上之辭齊伐山戎以其所得躬來誇示書來獻者國史之詞蓋抑之也

秋築臺於秦

正傳曰秦魯地書秋築臺於秦譏失時厲民之甚也春築於郎夏築於薛秋築於秦三時役民民力竭矣民時妨矣魯荘之棄其民至此極矣其不亡者幸耳

冬不雨

正傳曰書冬不雨紀災也程子曰一嵗三築臺明年春城小谷故冬書不雨閔之深也愚謂書冬無雨於三時築臺之後明春城小谷之前春秋之意可見矣

【惠王十五年】三十有二年【齊桓二十四年晉獻十五年衛懿七年蔡穆十三年鄭文十一年曹僖九年陳宣三十一年杞恵十一年宋桓二十年秦成二年楚成十年】

春城小谷

正傳曰小谷魯地書春城小谷紀失時也

夏宋公齊侯遇於梁丘

正傳曰志相得爲遇梁丘者谷梁以爲在曹邾之間去齊八百里書宋公齊侯遇於梁丘譏私遇也左氏曰齊侯爲楚伐鄭之故請防於諸侯宋公請先見於齊侯夏遇於梁丘愚謂旣非防同之正而又請先見焉非私乎

秋七月癸巳公子牙卒

正傳曰牙卽叔牙僖叔也是爲叔孫氏慶父同母弟季友母兄也書公子牙卒紀正義以存恩也左氏荘公築臺臨黨氏見孟任從之生子般爲太子公疾問後於叔牙對曰慶父材問於季友對曰臣以死奉般公曰鄕者牙曰慶父材成季使以君命命僖叔待於鍼巫氏使鍼季酖之曰飲此則有後於魯國不然死且無後飲之歸及逵泉而卒立叔孫氏公羊亦曰荘公病將死以病召季子季子至而授之以國政曰寡人卽不起此病吾將焉致乎魯國季子曰般也存君何憂焉公曰庸得若是乎牙謂我曰魯一生一及君已知之矣慶父也存季子曰夫何敢是將爲亂乎夫何敢俄而牙弒械成季子和藥而飲之曰公子從吾言而飲之則必可以無爲天下戮笑必有後乎魯國不從吾言而不飲此則必爲天下戮笑必無後乎魯國於是從其言而飲之又曰君親無將將而誅焉季子殺母兄誅不得辟兄君臣之義也然則曷爲不直誅而酖之行誅乎兄隠而逃之使托若以疾死然親親之道也愚謂此皆實錄也然則季友殺之也何以不言殺而言卒季友誅牙以存世子以安國家與周公之誅管蔡同周公之誅也顯季友之誅也隠隠則國人不知國史不知而卒之權而得中隠於無迹尊尊親親之道盡矣胡氏謂陸淳曰季子恩義俱立變而得中是也然又謂夫子書其自卒以示無譏則出於有意非聖人之心矣

八月癸亥公薨於路寢

正傳曰路寢正寢也書公薨於路寢紀國君之大故也而正終之義見矣谷梁曰寢疾居正寢正也男子不絕於婦人之手以齊終也左氏曰子般卽位次於黨氏胡氏謂趙匡曰君終必於正寢就公卿也大位姦之窺也危病邪之伺也若蔽於隠是女子小人得行其志矣然則荘公以世適承國不爲不貴周公之後奄有蒙不爲不彊卽位三十有二年不爲不久薨於路寢不爲不正而嗣子受禍幾至亡國何也大倫不明而宗嗣不定兵柄不分而王威不立得免其身幸矣

冬十月己未子般卒

正傳曰書子般卒紀國之大變也此慶父弒之也而稱卒不稱曰慶父弒者何史不得其書也不曰君而曰子般者何未成君也公羊曰君存稱世子君薨稱子某旣稱公子逾年稱公胡氏曰初公築臺臨黨氏見孟任生子般焉般嘗鞭圉人犖公薨卽位次於黨氏慶父使犖賊般成季奔陳立閔公昔舜不告而娶恐廢人之大倫以懟父母君子以爲猶告也荘公過時越禮謬於易基乾坤詩始闗雎大舜不告而娶之義甚矣而子般乃孟任之所出也胡能有定乎𨿽享國日久獲終於路寢而嗣子見弒幾至亡國有國者可不以爲戒哉

公子慶父如齊

正傳曰如齊者奔齊也書公子慶父如齊紀逆賊也慶父弒逆之賊也而猶稱公子者史之詞也然而不必去公子而已見其惡矣胡氏曰荘公防年卽位專以兵權授之慶父嵗月旣久威行中外其流至此故於余丘法不當書而聖人特書慶父帥師以志得兵之始而卒書公薨子般卒慶父如齊以見其出入自如無敢討之者愚謂慶父弒逆大惡史宜去其公子而不去實奔齊也而曰如齊亦以見慶父掌兵專而且久積威行於中外國人莫知其非或敢怒而不敢言是以史以此書之聖人因存之而不攺以其惡之極不系於此而後見也愚故曰史不得其書也

春秋正傳卷十﹤經部﹐春秋類﹐春秋正傳﹥

欽定四庫全書

春秋正傳卷十一

明湛若水撰閔公【名啟方史記名開年九嵗卽位在位二年】

【惠王十六年】元年【齊桓二十五年晉獻十六年衛懿八年蔡穆十四年鄭文十二年曹昭公班元年陳宣三十二年杞惠十二年宋桓二十一年秦成三年楚成十一年】

春王正月

正傳曰無事亦書義見於前此宜書閔公卽位而不書者左氏曰亂故也胡氏謂不書卽位內無所承上不請命信如此說則亦不當卽位也不當卽位則亦不當有元年矣元年者卽位之始年也書元年而不書卽位或史以亂故而失之耳未可知也疑以傳疑史之闕文聖人之意也

齊人救邢

正傳曰書齊人救邢谷梁曰善救邢也左氏曰狄人伐邢管敬仲言於齊侯曰戎狄豺狼不可厭也諸夏親防不可棄也宴安酖毒不可懷也詩云豈不懷歸畏此簡書簡書同惡相卹之謂也請救邢以從簡書齊人救邢此其實傳也愚謂邢者中國也狄者彊敵也詩云戎狄是膺荊舒是懲狄人伐邢齊桓救之攘夷狄以尊中國桓之霸業於此乎見矣此春秋所以書而善之然則以稱人爲將卑師少之說豈其然乎

夏六月辛酉我君莊公

正傳曰書我君莊公紀國之大事也而其之後時自可見矣莊公之薨至是十一月矣而始克左氏曰夏六月莊公亂故是以緩汪氏曰國亂子弒嗣君幼弱危不得是也

秋八月公及齊侯盟於落姑

正傳曰落姑齊地公往就齊地而盟也書公及齊侯盟於落姑紀防盟之善也左氏曰請復季友也齊人許之使召諸陳公次於郎以待之愚謂季友魯之忠臣以子般見弒而奔於陳魯人賢之故與齊盟而復之春秋書之以與其善也

季子來歸

正傳曰季子卽季友也季子來歸齊魯賢而召之也書季子來歸左氏曰嘉之也公羊曰其稱季子何賢也其言來歸何喜之也程子曰書曰季子而不名異其文以嘉之也胡氏曰自外至者爲歸是嘗出奔矣莊公薨子般弒慶父主兵勢傾公室季子力不能支避難而出奔魯國方危內賊未討國人思得季子以安社稷而公爲落姑之盟以請於齊則是賢也又曰其不稱公子見季友自以賢徳爲國人所與不緣宗親之故也其季子不書奔者或爲亂或在黨氏逃難以圖全史逸書之耳以爲沒其恥以爲諱其賢者皆非也

冬齊仲孫來

正傳曰齊仲孫名湫齊大夫也公谷皆以爲慶父者非也書冬齊仲孫來者紀齊侯省難之義也左氏曰齊仲孫湫來省難仲孫歸曰不去慶父魯難未已公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寧魯難而親之親有禮因重固間攜貳覆昏亂霸王之器也愚謂此實傳也然而省難卹鄰之義善矣桓公因是乘魯難而有窺取之心仲孫答問而有未可動之說是猶欲紾兄之臂者謂之姑徐徐云爾烏得爲善故曰五霸假之也仲尼之徒無道桓文之事者

【惠王十七年】二年【齊桓二十六年晉獻十七年衛懿九年蔡穆十五年鄭文十三年曹昭二年陳宣三十三年杞惠十三年宋桓二十二年秦成四年楚成十二年】

春王正月齊人遷陽

正傳曰陽國名書齊人遷陽著陵弱之罪也啖氏曰移其國於中國而爲附庸蓋桓公之彊力施於可取者如此非有與滅繼絕之心也

夏五月乙酉吉禘於莊公

正傳曰書夏五月乙酉吉禘於莊公著祭禮之非也胡氏謂程子曰天子曰禘諸侯曰祫其禮皆合祭也禘者禘其所自出之帝爲東向之尊其餘皆合食於前此之謂禘諸侯無所出之帝則止於太祖之廟合羣廟之主以食此之謂祫天子禘諸侯祫大夫享庶人薦上下之殺也魯諸侯爾何以有禘成王追念周公有大勲勞於天下賜魯公以天子禮樂使用諸太廟以上祀周公魯於是乎有禘祭春秋之中所以言禘不言祫也然則可乎孔子曰魯之郊禘非禮也周公其衰矣禘曰吉者喪未三年行之太早也於莊公者方祀於寢非宮廟也一舉而三失禮焉春秋之所謹也四時之祭有禘之名蓋禮文交錯之失

秋八月辛丑公薨

正傳曰書八月辛丑公薨據傳而觀則弒逆之罪自不可掩矣不在乎地不地言弒不言弒也左氏曰初公傅奪卜齮田公不禁秋八月辛丑共仲使卜齮賊公於武闈愚謂據此則慶父弒君之罪不容誅矣或以爲爲親者諱故不言弒非也夫以弒君之賊人人得而誅之臣弒君凡在官者殺無赦子弒父凡在宮者殺無赦君父之讎不共戴天豈復有爲諱之理乎夫弒而言薨則諸儒春秋書法之義例可據信乎

九月夫人姜氏孫於邾

正傳曰孫猶避也姜氏哀姜莊公之夫人閔公之嫡母也書九月夫人孫於邾紀人倫之大變也哀姜以母而與聞乎弒天理人心之所不容遂不自安孫於邾可謂人倫之大變矣胡氏曰莊公忘親釋怨無志於復讎春秋深加貶絕一書再書又再書屢書而不諱者以謂三綱人道所由立也忘父子之恩絕君臣之義國人習而不察將以是爲常事則亦不知有君之尊有父之親矣莊公行之而不疑大臣順之而不諫百姓安之而無憤疾之心也則人欲必肆天理必滅故叔牙之弒械成於前慶父之無君動於後圉人犖卜齮之刃交發於黨氏武闈之間哀姜以國君母與聞乎故而不忌也當是時魯君再弒幾至亡國其應不亦憯乎春秋以復讎爲重而書法如此所謂治之於未亂保之於未危不可不察愚謂此言是也其謂夫人稱孫與聞乎故不去姓氏降文姜也則皆泥於文義之病矣

公子慶父出奔莒

正傳曰慶父卽共仲書公子慶父出奔莒紀逸賊也左氏曰成季以僖公適邾共仲奔莒乃入立之以賂求共仲於莒莒人歸之及宻使公子魚請不許哭而往共仲曰奚斯之聲也乃縊閔公哀姜之娣叔姜之子也故齊人立之共仲通於哀姜哀姜欲立之閔公之死也哀姜與知之故孫於邾齊人取而殺之於夷以其屍歸僖公請而葬之愚謂此實傳也谷梁以出爲絕之者非也弒君之賊又何足絕乎

冬齊髙子來盟

正傳曰髙子齊大夫盟者谷梁曰盟立僖公也書齊髙子來盟善髙子之卹鄰難也程子曰髙子來省難然後盟谷梁曰其曰來喜之也公羊曰何以不名喜之也何喜爾正我也其正我柰何莊公死子般弒閔公弒比三君死曠年無君設以齊取魯曽不興師徒以言而已矣桓公使髙子將南陽之甲立僖公而城魯或曰自鹿門至於爭門者是也或曰自爭門至於吏門者是也魯人至今以爲美談曰猶望髙子也愚謂此實傳也故春秋書之善髙子之卹魯也

十有二月狄入衛

正傳曰書狄入衛悲中國之莫能救也左氏曰冬十一月狄人伐衛衛懿公好鶴鶴有乘軒者將戰國人受甲者皆曰使鶴鶴實有祿位余焉能戰公與石祁子玦與莊子矢使守曰以此贊國擇利而爲之與夫人繡衣曰聴於二子渠孔禦戎子伯爲右黃夷前驅孔嬰齊殿戰於熒澤衛師敗績遂滅衛衛侯不去其旗是以甚敗狄人囚史華龍滑與禮孔以逐衛人二人曰我太史也實掌其祭不先國不可得也乃先之至則告守曰不可待也夜與國人出狄入衛遂從之又敗諸河初惠公之卽位也少齊人使昭伯烝於宣姜不可彊之生齊子戴公文公宋桓夫人許穆夫人文公爲衛之多患也先適齊及敗宋桓公逆諸河宵濟衛之遺民男女七百有三十人益之以共滕之民爲五千人立戴公以廬於曹許穆夫人賦載馳齊侯使公子無虧帥車三百乘甲士三千人以戍曹歸公乘馬祭服五稱牛羊豚雞犬皆三百與門材歸夫人魚軒重錦三十兩愚謂此實傳也

鄭棄其師

正傳曰書鄭棄其師譏文公失馭眾之道也文公惡髙克棄髙克可也而使之帥師是棄髙克所以棄其師也左氏曰鄭人惡髙克使帥師次於河上久而弗召師潰而歸髙克奔陳鄭人爲之賦淸人公羊曰鄭伯惡髙克使之將逐而不納棄師之道也胡氏曰按鄭詩淸人刺文公也髙克好利而不顧其君文公惡之而不能逺使克將兵禦狄於境陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩觀此則鄭棄其師可知矣或曰髙克進不以禮曷不書其出奔以貶克爲人臣之戒而獨咎鄭伯何也曰人君擅一國之名寵殺生予奪惟我所制爾使克不臣之罪已著按而誅之可也情狀未明黜而逺之可也愛惜其才以禮馭之可也烏有假以兵權委諸境上坐視其失伍離散而莫之卹乎愚謂此論是矣然又謂棄師者鄭伯乃以國稱以歸於二三執政不能進謀於君黜逐小人而國事至此則又泥於一字之文而不知舉鄭者魯史紀他國之詞耳不在乎一字生義矣

春秋正傳卷十一

欽定四庫全書

春秋正傳卷十二

明湛若水撰僖公【名申莊公子閔公兄母成風夫人聲姜在位三十三年】

【惠王十八年】元年【齊桓二十七年晉獻十八年衞文公燬元年蔡穆十六年鄭文十四年曹昭三年陳宣三十四年杞惠十四年宋桓二十三年秦穆公任好元年楚成十三年】

春王正月

正傳曰書元年書春王正月而不書卽位義見前左氏曰不稱卽位公出故也公出復入不書諱之也理或然也

齊師宋師曹師次於聶北救邢

正傳曰聶北邢地次者止也書乃止齊焉頓兵整旅之意書齊師宋師曹師次子聶北救邢著伯主攘夷崇華之義也邢𨿽小中國也狄人滅之是夷狄陵中國冠屨之反易矣桓公爲盟主帥與國之師而往救之緩而不及邢人出奔乃爲之城邢焉然其始終仗義亦可見矣而以爲書次以譏之者非也

夏六月邢遷於夷儀

正傳曰夷儀杜氏以爲邢地書邢遷於夷儀紀避狄也左氏曰諸侯救邢邢人潰出奔師師遂逐狄人具邢器用而遷之師無私焉夏邢遷於夷儀愚謂此實傳也谷梁曰遷者猶得其國家以往者也其地邢復見也

齊師宋師曹師城邢

正傳曰城邢者邢城爲狄所壞故爲之修而築之也復書齊師宋師曹師城邢著伯主卹小全華之義也此猶是初次於聶北之師防邢潰遂爲之逐狄人今又爲之城邢故國也左氏曰諸侯城之救患也凡侯伯救患分災討罪禮也公羊曰此一事也不復言師則無以知其爲一事也谷梁曰美齊侯之功也胡氏曰再書齊師宋師曹師城邢者美桓公志義卒有救患之功也不以王命興師亦聖人之所與乎中國衰微夷狄猾夏天子不能正至於遷徙奔亡諸侯有能救而存之則救而存之可也以王命興師者正能救而與之者權

秋七月戊辰夫人姜氏薨於夷齊人以歸

正傳曰夷齊地姜氏哀姜齊女也閔公哀姜之娣所生哀姜通於慶父與聞弒閔公奔於齊地以薨或自死或人死之無所據不敢質疑公羊以爲桓公召而縊殺之者無此理谷梁胡氏遂宗之非也夫桓公於哀姜爲親獨無議親之義乎縊殺之爲擅殺獨不顧無王之義乎何以爲霸主乎旣在齊地齊侯宜嚴加兵衛以防守之待其自盡恩義之兩得也以歸者以喪歸於魯也生旣嫁魯死當歸魯哀姜𨿽與殺子之罪子無出母之義以小君之禮夫誰曰不宜觀不去其夫人可知矣書夫人姜氏薨於夷齊人以歸紀國之大事也其曰地不地皆後儒臆說私例也

楚人伐鄭

正傳曰書楚人伐鄭紀夷狄之犯中國也有報則史書之聖人筆之而不削以著其罪也胡氏以此稱人爲楚寖彊夫中國之於楚以夷狄視之豈以其彊弱而異其稱耶其他稱人又以爲貶爲師少者何其義例之不一矣

八月公防齊侯宋公鄭伯曹伯邾人於檉

正傳曰檉杜氏以爲宋地書公防齊侯宋公鄭伯曹伯邾人於檉著善防也何以爲防之善善其同謀救鄭也左氏曰盟於犖謀救鄭是也犖卽檉也楚人伐鄭桓公合諸侯而救之崇中國攘夷狄霸者之義也

九月公敗邾師於偃

正傳曰偃邾地敗者勝之之詞也書公敗邾師於偃著非義也左氏曰虛丘之戍將歸者也胡氏曰檉之防謀救鄭而公與邾人咸與焉則是志同而謀協也今旣防邾人於檉又敗邾師於偃於此責公無攘夷狄安中國之誠矣凡此類皆直書其事而義自見矣

冬十月壬午公子友帥師敗莒師於酈獲莒拏

正傳曰酈杜氏以爲魯地敗者勝之之名莒拏莒大夫也公子友卽季友也書公子友帥師敗莒師於酈獲莒拏著公子應敵取勝之善也春秋無義戰莒師臨魯地而與之戰戰而能勝則善矣公羊曰慶父弒閔公走而之莒莒人逐之將由乎齊齊人不納卻反舍於汶水之上使公子奚斯入請季子曰公子不可以入入則殺矣奚斯不忍反命於慶父自南涘北面而哭慶父聞之曰嘻此奚斯之聲也諾己曰吾不得入矣於是抗輈經而死莒人聞之曰吾已得子之賊矣以求賂乎魯魯人不與爲是興師而伐魯左氏曰冬莒人來求賂公子友敗諸酈獲莒子之弟拏非卿也嘉獲之也公賜季友汶陽之田及費此實傳也以爲責之者非也

十有二月丁巳夫人氏之喪至自齊

正傳曰稱夫人稱氏不稱姜者史闕文耳公谷胡氏皆以爲貶者非也若以爲貶何以又書氏字乎夫人預殺二子幾於亡國其罪不待乎不姜而自見矣書夫人姜氏之喪至自齊則夫人不母之罪子無絕母之義並見矣其至自齊左氏曰女子從人者也故義不得不歸夫人預殺二子而竄死於外可謂不母矣胡氏以爲大義已絕不可復入宗廟矣書孫於邾薨於夷者絕哀姜也而云子無絕母之義者何禮曰爲伋也妻則爲白也母不爲伋也妻則不爲白也母今哀姜𨿽身犯大惡而莊公生時未出之也是猶爲魯君母也義當從人則齊人當歸之魯侯當受之葬以小君之禮也蓋名分未絕則義亦未絕也

【惠王十九年】二年【齊桓二十八年晉獻十九年衞文二年蔡穆十七年鄭文十五年曹昭四年陳宣三十五年杞惠十五年宋桓二十四年秦穆二年楚成十四年】

春王正月城楚丘

正傳曰楚丘衞邑也城者築城也書城楚丘著霸主興滅之義也衞爲狄所滅桓公合諸侯與之城楚丘以避狄而存衞也左氏公谷皆以爲封衛而責其専封之非胡氏從之皆非也衛之服命名爵如故也特徙城於楚丘耳地不同而爵同何事於封乎然則邢遷於夷儀亦可謂之自封乎胡氏曰衛人渡河野處曹邑許穆夫人閔其亡而載馳賦文公徙居楚丘而後百姓說夫如是則徙居楚丘耳焉得謂之封此與古公亶父避狄遷於岐山之下正同未聞謂周亡於狄而再自封也

夏五月辛巳葬我小君哀姜

正傳曰邦君之妻稱諸異邦曰寡小君哀姜者莊公之夫人也有小君之道焉書辛巳葬我小君哀姜紀國母喪葬之大事也哀姜𨿽徙死於夷然而未有君父與夫出之者則小君之名猶在葬當以小君之禮也此猶稱小君猶書哀姜則上夫人氏之喪歸自齊諸儒以爲去其姜姓而絕之者妄矣凡觀春秋者當以此知義例之非

虞師晉師滅下陽

正傳曰下陽虢之邑也書虞師晉師滅下陽著陵暴之罪也左氏曰晉荀息請以屈產之乘與垂之璧假道於虞以伐虢公曰是吾寶也對曰若得道於虞猶外府也公曰宮之奇存焉對曰宮之奇之爲人也懦而不能彊諫且少長於君君防之𨿽諫將不聴乃使荀息假道於虞曰冀爲不道入自顚軨伐鄍三門冀之旣病則亦惟君故今虢爲不道保於逆旅以侵敝邑之南鄙敢請假道以請罪於虢虞公許之且請先伐虢宮之奇諫不聴遂起師夏晉裏克荀息帥師防虞師伐虢滅下陽先書虞賄故也愚謂此實傳也程子曰虞假道而助晉伐虢虢之亡虞實致之故以虞爲主下陽邑也虢之亡由此故卽書滅胡氏曰孟子晉人以垂之璧與屈產之乘假道於虞以伐虢宮之奇諫百里奚不諫然則晉人造意以虞首惡何也貪得重賂遂其彊暴滅兄弟之國以及其身而亡其社稷所以爲首乎

秋九月齊侯宋公江人黃人盟於貫

正傳曰貫宋地書齊侯宋公江人黃人盟於貫著盟防之善也春秋無善盟何以善貫之盟善其威夷以尊華也谷梁曰貫之盟不期而至者江人黃人也江人黃人者逺國之辭也中國稱齊宋逺國稱江黃以爲諸侯皆來至也胡氏曰按左氏盟於貫服江黃也荊楚天下莫彊焉江黃者其東方之與國也二國來定盟則楚人失其右臂矣樂毅破齊先結韓趙孔明伐魏申好江東𨿽武王牧野之師亦誓友邦逺及庸蜀彭濮八國之人共爲掎角之勢也桓公此盟其服荊楚之慮周矣其帖荊安夏救災防鄰之義著矣盟𨿽春秋所惡然諸侯皆在獨言逺國者許是盟也

冬十月不雨

正傳曰書冬十月不雨紀災異也周冬十月夏之八月用雨之時也冬不雨則春無麥禾可知矣無麥禾則民饑可知矣

楚人侵鄭

正傳曰書楚人侵鄭著中國不自振之患也左氏曰楚人伐鄭鬭章囚鄭耼伯

【惠王二十年】三年【齊桓二十九年晉獻二十年衛文三年蔡穆十八年鄭文十六年曹昭五年陳宣三十六年杞惠十六年宋桓二十五年秦穆三年楚成十五年】

春王正月不雨夏四月不雨

正傳曰二年旣書冬十月不雨今又書春正月不雨夏四月不雨連三時而不雨紀大災也聖人筆之憂民之情見矣胡氏因谷梁一時言不雨者閔雨有志乎民之說而遂以爲冬不雨而書春不雨而書夏不雨而書以著僖公之勤謬矣夫史者直書以示後世雨暘不時以爲咎徵之戒可也豈可因其勤慢以爲書之疎數耶愚故曰聖人憂民之情見矣

徐人取舒

正傳曰書徐人取舒著兼並之罪也舒附楚國家氏曰荊舒是懲舒與荊比而爲中國患其來久矣徐伐舒爲中國撓楚也春秋書此蓋與其伐而不與其取也

六月雨

正傳曰書六月雨志喜也上書三時不雨志憂也五事修則休徵應五事不修則咎徵應聖人志天時以爲人事之勸懲其憂喜之情見矣

秋齊侯宋公江人黃人防於陽谷

正傳曰陽谷齊地書齊侯宋公江人黃人防於陽谷著諸侯同防攘夷之善也言齊宋不言公者舉齊宋則公與諸侯皆在矣言江黃不言諸國者舉江黃則諸國皆在矣左氏曰謀伐楚也胡氏曰次陘之師諸侯皆在江黃獨不與焉則安知其爲謀伐楚乎曰兵有聚而爲正亦有分而爲奇諸侯之師同次乎陘所謂聚而爲正也江人黃人各守其地所謂分而爲奇也次陘大眾厚集其陣聲罪致討以震中國之威江人黃人各守其境按兵不動以爲八國之援此克敵制勝之謀也退於召陵而盟禮定循海以歸而濤塗執然後及江人黃人伐陳則知侵蔡次陘而二國不防自爲掎角之勢明矣此大防而未言者善是謀也

冬公子友如齊涖盟

正傳曰涖猶臨也就彼而盟之謂書公子友如齊涖盟著尋盟之非也陽谷之防不言盟葵丘之防載書而不防血不貴盟也盟者忠信之薄也左氏曰齊侯爲陽谷之防來尋盟冬公子友如齊涖盟愚謂陽谷之防天下諸侯大防也大防者大公也天下諸侯大防聲大公之道以伐楚攘夷狄以尊中國則善矣不逾時又如齊以尋盟則私小之道也夫盟可尋也亦可寒也非霸者之道矣故春秋書而非之

楚人伐鄭

正傳曰書楚人伐鄭見夷狄屢犯中國也左氏曰鄭伯欲成孔叔不可曰齊方勤我棄徳不祥

【惠王二十一年】四年【齊桓三十年晉獻二十一年衛文四年蔡穆十九年鄭文十七年曹昭六年陳宣三十七年杞惠十七年宋桓二十六年秦穆四年楚成十六年】

春王正月公防齊侯宋公陳侯衞侯鄭伯許男曹伯侵蔡蔡潰遂伐楚次於陘

正傳曰陘楚地書公防齊侯宋公陳侯衞侯鄭伯許男曹伯侵蔡蔡潰遂伐楚次於陘著霸者仁義之師也侵蔡伐楚義也蔡潰不土其地不分其民於楚次陘以問罪不肆彊深入皆仁也何以侵蔡遂伐楚張氏曰蔡自獻舞以來屈服於楚桓公欲討楚而加兵於附楚之蔡先責其以文王之冑而甘心於僣竊之夷所謂中國而僭亂則甚惡之也左氏曰春齊侯防諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也不虞君之涉吾地也何故管仲對曰昔召康公命我先君太公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徵昭王南徵而不復寡人是問對曰貢之不入寡君之罪也敢不共給昭王之不復君其問諸水濱師進次於陘愚謂此見仗義執言之事乃實傳也胡氏曰潛師掠境曰侵侵蔡者奇也聲罪致討曰伐伐楚者正也遂者繼事之詞而有專意次止也楚貢包茅不入王祭不共無以縮酒桓公是徵而楚人服罪師則有名矣孟氏何以獨言春秋無義戰也譬之殺人者或曰人可殺歟曰可孰可以殺之曰爲士師則可以殺之矣國可伐歟曰可孰可以伐之曰爲天吏則可以伐之矣楚𨿽暴橫憑陵上國齊不請命擅合諸侯豈可謂爲天吏以伐之乎愚謂此又不可不知也

夏許男新臣卒

正傳曰新臣許男名書許男新臣卒紀同盟之大故也而其卒之非正自見矣夫旣許諸侯以盟則死生以之在國則死於國在師則死於師正也許男病則復歸於國而死故春秋書以非之胡氏曰劉敞曰諸侯卒於外者在師則稱師在防則稱防今許男一無稱者此去師與防而復歸其國之驗也召陵地在潁川是以許男復焉古者國君卽位而爲椑嵗一漆之出疆必載椑卒於師曰師卒於防曰防正也許男新臣卒非正也其爲人君不知命者也不知命則必畏死畏死則必貪生貪生則必亂於禮矣而後有容身苟免之恥而後有淫祀非望之惑此說是也夫知死生之說通晝夜之道者亦豈有以異於人哉苟得正而斃焉則無求矣

楚屈完來盟於師盟於召陵

正傳曰屈完楚大夫召陵在潁川縣楚地也書楚屈完來盟於師盟於召陵則楚之服義齊之仗義而攘夷尊王之義並見矣左氏曰夏楚子使屈完如師師退次於召陵齊侯陳諸侯之師與屈完乘而觀之齊侯曰豈不谷是爲先君之好是繼與不谷同好如何對曰君惠徼福於敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟公羊曰其言盟於師盟於召陵何師在召陵也師在召陵則曷爲再言盟喜服楚也楚夷狄也而亟病中國南狄與北夷交中國不絕若綫桓公救中國而攘夷狄卒帖荊以此爲王者之事也胡氏亦曰來盟於師嘉服義也盟於召陵序桓績也桓公帥八國之師侵蔡而蔡潰伐楚而楚人震恐兵力彊矣責包茅之不貢則諾問昭王之不復則辭徼與同好則承以寡君之願語其戰勝攻克則對以用力之難然而桓公退師召陵以禮楚使卒與之盟而不遂也於此見齊師𨿽彊桓公能以律用之而不暴楚人已服桓公能以禮下之而不驕庶幾乎王者之事矣故春秋之盟於斯爲盛而楊子稱之曰齊桓之時緼而春秋美召陵是也

齊人執陳轅濤塗

正傳曰轅濤塗陳大夫書齊人執陳轅濤塗著其執之非正也左氏曰陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告濟侯許之申侯見曰師老矣若出於東方而遇敵懼不可用也若出於陳鄭之間共其資糧扉屨其可也齊侯說與之虎牢執轅濤塗愚謂此實傳也據左氏之說乃因轅濤塗一言之誤而遂以爲不忠而執之也然陳與諸侯同盟以伐楚楚服而歸𨿽宥之可也濤塗非有逆上之罪而乃因小故越國而執之非伯討之正矣故家氏以爲不與其執是也

秋及江人黃人伐陳

正傳曰及者承上文齊及之也何以知爲非魯公及之以下書公至自伐楚而知之也夏執轅濤塗秋卽及江黃以伐陳若一事然也左氏曰秋伐陳討不忠也愚謂所謂不忠者未有所見必因轅濤塗之誤師以爲不忠也旣執其大夫又伐其國豈奉詞討罪伯者之師乎春秋書之著其伐之非也桓公於是乎霸業衰矣

八月公至自伐楚

正傳曰書公至自伐楚者君舉必書也況徵戰大事久勞於外乎且歸必有反面告至之禮焉公羊曰楚已服矣何以致伐楚叛盟也愚謂楚非叛盟也公始以伐楚行安得不以伐楚至乎

葬許穆公

正傳曰書葬許穆公紀同盟之大事也有來赴則史書之聖人筆之致同盟卹患之義耳

冬十有二月公孫玆帥師防齊人宋人衛人鄭人許人曹人侵陳

正傳曰玆叔牙子書公孫玆帥師防齊人宋人衞人鄭人許人曹人侵陳著其侵之不正也遷怒也非王者大公至正一怒而安天下之心也左氏曰叔孫戴伯帥師防諸侯之師侵陳陳成歸轅濤塗胡氏曰揚子法言或問爲政有幾曰思斁昔在周公徵於東方四國是王其思矣夫齊桓公欲徑陳陳不果納執轅濤塗其斁矣夫桓公識明而量淺管仲器不足而才有餘方楚人未帖而齊以爲憂也致勤於鄭振中夏之威防於陽谷惇逺國之信按兵於陘修文告之辭退舍召陵結防盟之禮何其念之深禮之謹也存此心以進善則桓有王徳而管氏爲王佐矣堯舜性之也湯武身之也五霸假之也久假而不歸烏知其非有惜乎桓公假之不久而遽歸也楚方受盟志已驕溢陳大夫一謀不協其身見執其國見伐見侵而怒猶未怠也桓徳於是乎衰矣愛人不親反其仁治人不治反其智禮人不答反其敬行有不得者皆反求諸己其身正而天下歸之曽可厚以責人不自反乎原其失在於量淺而器不宏也魏武才得荊州而張松見忽唐荘宗自矜取汴而髙氏不朝成湯勝夏撫有萬方乃曰玆朕未知獲戾於上下栗栗危懼若將隕於深淵其爾萬方有罪在予一人予一人有罪無以爾萬方人之度量相越豈不逺哉愚謂胡氏此論是矣又謂春秋稱人以執罪齊侯則鑿矣

【惠王二十二年】五年【齊桓三十一年晉獻二十二年衛文五年蔡穆二十年鄭文十八年曹昭七年陳宣三十八年杞惠十八年宋桓二十七年秦穆五年楚成十七年】

春

正傳曰五年春不書王正月者史逸之耳可見春秋不可以一字起義矣按正月左氏曰正月辛亥朔日南至公旣視朔遂登觀臺以望而書禮也凡分至啟閉必書云物爲備故也愚謂左氏志正月於春之下志辛亥日南至於正月之下蓋至日在子月由是觀之則知子月爲至日爲周之春爲周之正月無疑矣

晉侯殺其世子申生

正傳曰書晉侯殺其世子申生紀人倫之大變也左氏曰晉侯使以殺太子申生之故來告愚謂來告故史氏因其告而書之聖人筆之而爲天下後世戒也谷梁曰目晉侯斥殺惡晉侯也胡氏謂公羊子曰殺世子母弟直稱君者甚之也申生進不能自明退不能違難愛父以姑息而陷之不義讒人得志幾至亡國先儒以爲大仁之賊也而目晉侯斥殺專罪獻公何也春秋端本淸源之書也內寵並後嬖子配適亂之本也驪姬寵奚齊卓子嬖亂本成矣屍此者其誰乎是故目晉侯斥殺專罪獻公使後世有欲紊妃妾之名亂適庶之位縱人欲滅天理以敗其家國者知所戒焉以此防民猶有以堯母名門使姦臣逆探其意有危皇后太子之心以成巫蠱之禍者

杞伯姬來朝其子

正傳曰云來朝其子者以其子來朝也書杞伯姬來朝其子著三失禮也婦人越國一失禮也伯從其母來朝二失禮也僖公受之三失禮也谷梁曰婦人旣嫁不逾竟逾竟非正也諸侯相見曰朝伯姬爲志乎朝其子也伯姬爲志乎朝其子則是伯失夫之道矣諸侯相見曰朝以待人父之道待人之子非正也故曰伯姬來朝其子參譏也

夏公孫玆如牟

正傳曰牟小國書夏公孫玆如牟著非禮也左氏曰公孫玆如牟娶焉愚謂大夫非君命公事不越境公孫玆因娶而往牟焉則是以私事越國非禮也或曰如牟親迎何以爲非禮娶私事也如爲館於境內行親迎焉又何不可之有

公及齊侯宋公陳侯衞侯鄭伯許男曹伯防王世子於首止

正傳曰首止衞地及猶與也書公及齊侯宋公陳侯衞侯鄭伯許男曹伯防王世子於首止善其防也善寧周尊王之義也左氏曰防於首止防王大子鄭謀寧周也此其實傳也程子曰世子王之貳不可與諸侯列世子出諸侯防之故其辭異是也而其義自明胡氏又泥特書及以防之說則鑿矣

秋八月諸侯盟於首止

正傳曰諸侯卽上列國也書秋八月諸侯盟於首止著善盟也春秋無善盟此何以善盟夏諸侯防王世子於首止而不敢與盟秋諸侯盟於首止而世子不與尊王世子也尊王世子所以尊王也所以定王世子也谷梁曰無中事而復舉諸侯何也尊王世子而不敢與盟也尊則其不敢與盟何也盟者不相信也故謹信也不敢以所不信而加之尊者桓諸侯也不能朝天子是不臣也王世子子也塊然受諸侯之尊已而立乎其位是不子也桓不臣王世子不子則其所善焉何也是則變之正也天子防諸侯不享覲桓控大國扶小國綂諸侯不能以朝天子亦不敢致天王尊王世子於首戴乃所以尊天王之命也世子含王命防齊桓亦所以尊天王之命也世子受之可乎是亦變之正也天子微諸侯不享覲世子受諸侯之尊己而天王尊矣世子受之可也胡氏曰首止之盟美之大者也王將以愛易世子桓公有憂之控大國扶小國防於首止以定其位太子踐阼是爲襄王一舉而父子君臣之道皆得焉故夫子稱之曰管仲相桓公一匡天下民到於今受其賜微管仲吾其被髮左袵矣首止之盟爲天下正君臣父子之大倫故曰首止之盟美之大者也

鄭伯逃歸不盟

正傳曰書鄭伯逃歸不盟罪鄭伯之無信也諸侯防王世子於首止左氏以爲謀寧周也今以王非義之命遂逃歸不盟吾故曰春秋書之以罪鄭之無信也左氏曰王使周公召鄭伯曰吾撫女以從楚輔之以晉可以少安鄭伯喜於王命而懼其不朝於齊也故逃歸不盟孔叔止之曰國君不可以輕輕則失親失親患必至病而乞盟所喪多矣君必悔之弗聴逃其師而歸胡氏曰事有惡者不與爲幸其善者不與爲貶平丘之盟惡也請魯無勤是以爲幸故直書曰公不與盟首止之盟善也犯眾不盟是以爲貶故特書曰鄭伯逃歸逃者匹夫之事以諸侯之尊下行匹夫之事𨿽悔於終病而乞盟如所喪何其書逃歸不盟深貶之也或曰首止之防非王志也王惡齊侯定世子而使周公召鄭伯曰吾撫汝以從楚可以少安鄭伯喜於王命而畏齊故逃歸不盟然則何罪乎曰春秋道名分尊天王而以大義爲主夫義者權名分之中而當其可之謂也諸侯防王世子𨿽衰世之事而春秋與之者是變之中也鄭伯𨿽承王命而制命非義春秋逃之者亦變之中也

楚人滅子奔黃

正傳曰小國也書楚人滅子奔黃著夷狄陵暴之罪也左氏曰楚鬭谷於莬圍子奔黃於是江黃道柏方睦於齊皆姻也子恃之而不事楚又不設備故亡愚謂此實傳也

九月戊申朔日有食之

正傳曰書日有食之紀天變也聖人筆之示人君修省之義耳

冬晉人執虞公

正傳曰書晉人執虞公交譏之也晉陰謀假道滅人之國而執其君虞酖酣貨寶自滅其國而身被執戮均之爲不義也故交譏之左氏曰晉侯復假道於虞以伐虢宮之奇諫曰虢虞之表也虢亡虞必從之晉不可啟冦不可玩一之謂甚其可再乎諺所謂輔車相依唇亡齒寒者其虞虢之謂也虞公不聴冬十二月丙子朔晉滅虢虢公醜奔京師師還館於虞遂襲虞滅之執虞公及其大夫井伯以媵秦穆姬而修虞祀且歸其職貢於王故書曰晉人執虞公罪虞且言易也胡氏曰書滅夏陽於始而記執虞公於後可以見棄義趨利黷貨無厭之能亡國敗家審矣

春秋正傳卷十二

欽定四庫全書

春秋正傳卷十三

明湛若水撰僖公

【惠王二十三年】六年【齊桓三十二年晉獻二十三年衞文六年蔡穆二十一年鄭文十九年曹昭八年陳宣三十九年杞成公元年宋桓二十八年秦穆六年楚成十八年】

春王正月

正傳曰無事亦書義見於前

夏公防齊侯宋公陳侯衞侯曹伯伐鄭圍新城

正傳曰新城鄭邑書公防齊侯宋公陳侯衞侯曹伯伐鄭圍新城則鄭伯自致之禍諸侯擅興之罪並見矣左氏曰夏諸侯伐鄭以其逃首止之盟故也圍新宻鄭所以不時城也齊桓倡攘夷尊華之義以寧周室鄭乃背之諸侯伐之乃其自取耳然齊桓摟諸侯以伐諸侯不請命於天王薄乎云耳烏得無罪

秋楚人圍許諸侯遂救許

正傳曰遂者繼事之詞承上伐鄭之師也書楚人圍許諸侯遂救許著桓公攘夷安華之義也谷梁曰善救許也左氏曰楚子圍許以救鄭諸侯救許乃還冬蔡穆侯將許僖公以見楚子於武城許男面銜璧大夫衰絰士輿櫬楚子問諸逄伯對曰昔武王克殷防子啟如是武王親釋其縛受其璧而祓之焚其櫬禮而命之使復其所楚子從之

冬公至自伐鄭

正傳曰書公至自伐鄭紀大事也國之大事在戎況大舉乎君舉必書況逺伐乎故書至則有反面告廟之禮焉胡氏謂以久而致非也谷梁曰其不以救許致何也大伐鄭也胡氏曰齊自召陵之後兵服四夷威動諸夏今合六國之師圍新造之邑宜若振槁然圍而不舉有遺力者矣及楚之攻許卽解新城之圍移師救許是又得討罪分災救急之義也故特書曰楚人圍許諸侯遂救許凡書救者未有不善之也其曰遂救許善之尢者也

【惠王二十四年】七年【齊桓三十三年晉獻二十四年衞文七年蔡穆二十二年鄭文二十年曹昭九年卒陳宣四十年杞成二年宋桓二十九年秦穆七年楚成十九年】

春齊人伐鄭

正傳曰再書齊人伐鄭著已甚之兵也夫齊桓初以諸侯之師倡大公以伐逃盟之鄭而圍新城不遂入而遂救許可謂仁義之兵矣今諸侯之兵旣散乃又自伐鄭焉其不公無王之心可見矣左氏曰齊人伐鄭孔叔言於鄭伯曰諺有之曰心則不競何憚於病旣不能彊又不能弱所以斃也國危矣請下齊以救國公曰吾知其所由來矣姑少待我對曰朝不及夕何以待君愚謂鄭伯背晉卽楚與楚合而未離又不知事大鄭之自取此實傳也張氏曰鄭未服故復伐齊力足以制之不煩諸侯也夫鄭旣未服初以諸侯伐之今復以諸侯之兵次於其郊而問罪焉可也乃釋天下之大義而恃一已之私憤以自行伐焉何以示大公之義於天下也

夏小邾子來朝

正傳曰小邾子者杜氏云郳黎來始得王命而來朝邾之別封故曰小邾子來朝志小邦之禮也

鄭殺其大夫申侯

正傳曰申侯鄭大夫書鄭殺其大夫申侯罪擅殺也夫命徳討罪皆天子之事諸侯之大夫皆命於天子有罪則請命以刑之可也今乃不請而殺之是無王非義之甚矣鄭殺申侯卽左氏載鄭伯所謂吾知所由來者也左氏曰夏鄭殺申侯以說於齊且用陳轅濤塗之譛也初申侯申出也有寵於楚文王楚文王將死與之璧使行曰惟我知女女專利而不厭予取予求不女疵瑕也後之人將求多於女女必不免我死女必速行無適小國將不女容焉旣葬出奔鄭又有寵於厲公子文聞其死也曰古人有言曰知臣莫若君弗可攺也已愚謂此實傳也濤塗見執於齊申侯之言爲之也申侯以言賈禍幾危國家罪當殺也鄭伯不請而專殺之此春秋所以罪之耳胡氏曰鄭伯不知自反內忌聴讒而擅殺其大夫信失刑矣如申侯者其見殺何也專利而不厭則足以殺其身而已矣

秋七月公防齊侯宋公陳世子欵鄭世子華盟於母正傳曰母魯地書公防齊侯宋公陳世子欵鄭世子華盟於母則霸者之情見矣霸者以力服人者也防諸侯將以服鄭也此桓志何以首言公內史之詞也左氏曰秋盟於母謀鄭故也管仲言於齊侯曰臣聞之招攜以禮懷逺以徳徳禮不易無人不懷齊人修禮於諸侯諸侯官受方物鄭伯使大子華聴命於防言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信違此二者姦莫大焉公曰諸侯有討於鄭未捷今苟有釁從之不亦可乎對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若總其罪人以臨之鄭有辭矣何懼且夫合諸侯以崇徳也會而列姦何以示後嗣夫諸侯之防其徳刑禮義無國不記記姦之位君盟替矣作而不記非盛徳也君其勿許鄭必受盟夫子華旣爲太子而求介於大國以弱其國亦必不免鄭有叔詹堵叔師叔三良爲政未可間也齊侯辭焉子華由是得罪於鄭冬鄭伯請盟於齊愚謂此實傳也於此見桓公之所以爲霸管仲之所以爲霸佐何謂霸佐觀管仲之言有意於服人也

曹伯班卒

正傳曰班曹伯名書曹伯班卒紀與國之大故也諸侯有卹災之義有赴則史書之

公子友如齊

正傳曰書公子友如齊紀聘禮之不時也汪氏曰甫盟母而又使季友修聘所以勤霸國之好也愚謂書曰禮煩則亂其是之謂乎

冬葬曹昭公

正傳曰書冬葬曹昭公紀與國之大事也

【惠王二十五年崩】八年【齊桓三十四年晉獻二十五年衞文八年蔡穆二十三年鄭文二十一年曹共公襄元年陳宣四十一年杞成三年宋桓三十年秦穆八年楚成二十年】

春王正月公防王人齊侯宋公衞侯許男曹伯陳世子欵盟於洮鄭伯乞盟

正傳曰洮曹地書公防王人齊侯宋公衞侯許男曹伯陳世子欵盟於洮見王人來而公與諸侯盟之也書鄭乞盟者著鄭伯之服罪也首王人者尊王命也左氏曰春盟於洮謀王室也鄭伯乞盟請服也襄王定位而後喪愚謂觀王人之來必爲王室也此云謀王室是有變乃謀也又云襄王定位而後發喪則恵王崩於去冬亦略可知矣然而至冬歷三時乃書崩者豈以諸侯𨿽以盟定之大叔帶之餘難未已如周三監之延禍然至冬乃底定而告喪史但因其告時而書之耶未可知也始而逃歸今則乞盟於此見舉動人君之大節不可不愼也

夏狄伐晉

正傳曰狄北狄書狄伐晉紀中國之不振旅也左氏曰晉裏克帥師梁由靡禦虢射爲古以敗狄於采桑梁由靡曰狄無恥從之必大克裏克曰懼之而已無速眾狄虢射曰期年狄必至示之弱矣夏狄伐晉報采桑之役也復期月愚謂此實傳也然晉不與齊桓之盟以攘夷狄故狄人侮之吳氏曰齊桓嘗存邢而未能挫狄師故狄無所忌而伐晉春秋傷齊霸之不能攘夷狄也

秋七月禘於大廟用致夫人

正傳曰書禘於太廟用致夫人著失禮之中又失禮也魯不宜禘一失禮也用致夫人二失禮也胡氏曰禘用致夫人禮大禘升歌淸廟下而管象朱幹玉戚以舞大武八佾以舞大夏此天子之禮樂也踐其位則行其禮奏其樂故雝禘太祖周頌也而其詩曰相維辟公天子穆穆周公人臣不踐其位魯侯國而用天子之禮亂名犯分莫大乎是故夫子志之曰郊社之禮所以祀上帝也宗廟之禮所以祀乎其先也魯侯國而以王禮祀大廟是誣僞不誠而非所以祀乎其先矣故夫子傷之曰禘自旣灌而往者吾不欲觀之夫灌以降神乃祭之始而已不欲觀是自始至終皆非禮矣愚謂此用禘大廟之非禮也又曰夫人者風氏也初成風聞季友之繇遂事之而屬僖公焉故季子立之公賜季友汾陽之田及費又生而命之氏俾世其卿而私門彊矣於成風則舉大事於始祖之廟立以爲夫人而嫡妾亂矣以私勞寵其臣而卑公室以私恩崇其母而輕宗廟皆越禮之罪愚謂此用致夫人之非禮也

冬十有二月丁未天王崩

正傳曰書天王崩紀天下之大變也天下宜三年如喪考妣四海遏宻八音諸侯有奔赴之禮焉是以書之左氏曰冬王人來告喪難故也是以緩又按七年冬左氏曰七年閏月惠王崩襄王惡大叔之亂懼不立不發喪而告難於齊然次年正月齊與諸侯盟定之矣越一年至冬十二月乃告喪何耶疑以傳疑可也

【襄王元年】九年【齊桓三十五年晉獻二十六年卒衞文九年蔡穆二十四年鄭文二十二年曹共二年陳宣四十二年杞成四年宋桓三十一年卒秦穆九年楚成二十一年】

春王正月丁丑宋公禦說卒

正傳曰禦說宋公名書宋公禦說卒紀與國之大故也諸侯有卹災之義故有赴則書之公羊謂不書爲襄公諱非也啖氏以爲魯不防耳是也則凡書葬者皆防也

夏公防宰周公齊侯宋子衛侯鄭伯許男曹伯於葵丘正傳曰宰周公者猶言宰周之公以冢宰兼三公天子之爲政者也卽左氏所謂宰孔也宋稱子以在喪未葬也左氏曰夏防於葵丘尋盟且修好禮也王使宰孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耄老加勞賜一級無下拜對曰天威不違顏咫尺小白余敢貪天子之命無下拜恐隕越於下以遺天子羞敢不下拜下拜登受愚謂此實傳也可以見齊桓尊周之義矣書公防宰周公齊侯宋子衞侯鄭伯許男曹伯於葵丘大尊周之義也宰周公來而齊桓帥諸侯防之於葵丘也

秋七月乙酉伯姬卒

正傳曰伯姬公女之未適人者書伯姬卒紀內之大事也鄕鄰有喪猶當匍匐弔之舂不相不巷歌同居者猶生緦況國君之女乎啖氏曰內女爲夫人書卒許嫁爲夫人亦然禮諸侯姑姊妹女子子嫁爲諸侯夫人則服大功是諸侯有大功服也汪氏謂大功以下則無服諸侯絕期然所謂絕期者絕傍期也若夫子女之服父母三年父母服之期乃報服也正期也若以爲絕期則禮何以有服女嫁諸侯以大功之文況女子出嫁者宜降室女一等則未適人又不止大功矣公谷曰婦人許嫁字而笄之死則以成人之禮治之理或然也惟其喪而服之是以書之

九月戊辰諸侯盟於葵丘

正傳曰諸侯者卽上所敍之諸侯也書諸侯盟於葵丘著桓公之美惡也何以爲惡曰不言宰者宰不與也左氏謂宰孔先歸遇晉侯曰可無防也齊侯不務徳而勤逺略故北伐山戎南伐楚西爲此防也東略之不知西則否矣其在亂乎君務靖亂無勤於行晉侯乃還公羊又曰貫澤之防桓公有憂中國之心不召而至者江人黃人也葵丘之防桓公震而矜之叛者九國震之者何猶曰振振然矜之者何猶曰莫若我也愚謂觀宰周公之不與理則然也是之謂惡何以爲美曰谷梁曰葵丘之盟陳牲而不殺讀書加於牲上一明天子之禁初命曰誅不孝無易樹子無以妾爲妻再命曰尊賢育材以彰有徳三命曰敬老慈幼無忘賓旅四命曰士無世官官事無攝取士必得無專殺大夫五命曰無曲防無遏糴無有封而不告曰凡我同盟之人旣盟之後言歸於好束牲載書而不防血也尊天子之禁不防血以要神是之謂美然而徒尊天子之禁而不能帥諸侯朝天子以盡臣職反假以服諸侯使宗已而肆其專徵伐之侈心必合左氏公羊之論與谷梁孟子之論然後桓之美惡見而功罪兩著也

甲子晉侯詭諸卒

正傳曰詭諸晉侯名書晉侯詭諸卒著卹鄰之義也左氏曰九月晉獻公卒裏克防鄭欲納文公故以三公子之徒作亂初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也及裏克將殺奚齊先告荀息曰三怨將作秦晉輔之子將何如荀息曰將死之裏克曰無益也荀息曰吾與先君言矣不可以貳能欲復言而愛身乎𨿽無益也將焉辟之且人之欲善誰不如我我欲無貳而能謂人已乎愚謂此實傳也

冬晉裏克殺其君之子奚齊

正傳曰裏克晉大夫書裏克殺其君之子奚齊紀鄰國之大變也稱君之子谷梁以爲國人不子非也是猶朝覲訟獄謳歌不之益而之啟曰吾君之子云耳夫君之子卽有君道焉裏克殺奚齊以臣弒君人倫之大變故聖人因史之文筆之以示戒左氏曰冬十月裏克殺奚齊於次書曰殺其君之子未葬也荀息將死之人曰不如立卓子而輔之荀息立公子卓以葬十一月裏克殺公子卓於朝荀息死之君子曰詩所謂白圭之玷尙可磨也斯言之玷不可爲也荀息有焉

【襄王二年】十年【齊桓三十六年晉惠公夷吾元年衞文十年蔡穆二十五年鄭文二十三年曹共三年陳宣四十三年杞成五年宋襄公玆父元年秦穆十年楚成二十二年】

春王正月公如齊

正傳曰書公如齊譏始朝齊也諸侯見天子曰朝五年一朝諸侯使大夫來相見則聘今魯僖忘讎畏勢不朝天子而朝齊故春秋書以譏之

狄滅溫溫子奔衞

正傳曰溫卽司冦蘇公之後國於溫故謂之溫書狄滅溫溫子奔衞紀夷狄陵中國也左氏曰春秋滅溫蘇子無信也蘇子叛王卽狄又不能於狄狄人伐之王不救故滅蘇子奔衞愚謂齊與諸侯不能攘夷尊華此王道之所以衰而伯圖之所以不競也

晉裏克弒其君卓

正傳曰卓稱君荀息已立之也觀左傳言裏克殺之於朝可見書晉裏克弒其君卓誅弒逆之賊也克者世子申生之傅也奚齊卓則克之讐也其連弒二君豈不曰復吾君之讐也殊不知立之爲君則君矣將欲復讐乃弒君也當驪姬將殺世子而難裏克使優施飲之酒而以告其故里克聴其謀乃欲以中立自免稱疾不朝居三旬而難作是謂持祿容身速獻公殺適立庶之禍者裏克也趙盾出不越境入不討賊春秋猶書弒其君若裏克者實與知殺太子申生之謀𨿽書曰弒其太子申生可也而可以自免乎其後乃又弒奚齊卓子是弒三君矣胡氏曰使克明於大臣之義據經廷諍以動其君執節不貳固太子以攜其黨多爲之故以變其志其濟則國之福也其不濟而死於其職亦無歉矣人臣所明者義於功不貴幸而成所立者節於死不貴幸而免克欲以中立祈免自謂智矣而終亦不能免等死耳不死於世子而死於弒君其亦不知命之蔽哉語曰不知命無以爲君子也爲人臣而不知春秋之義者必陷於簒弒誅死之罪克之謂也愚謂克連弒三君天下之大惡而不以赦者胡氏以此責之豈其倫耶

及其大夫荀息

正傳曰及者猶並殺之也書及其大夫荀息著裏克之逆暴荀息之死忠也公羊曰荀息可謂不食其言矣其不食其言柰何奚齊卓子者驪姬之子也荀息傅焉驪姬者國色也獻公愛之甚欲立其子於是殺世子申生申生者裏克傅之獻公病將死謂荀息曰士何如則可謂之信矣荀息對曰使死者反生生者不愧乎其言則可謂信矣獻公死奚齊立裏克謂荀息曰君殺正而立不正廢長而立幼如之何願與子慮之荀息曰君常訊臣矣臣對曰使死者反生生者不愧乎其言則可謂信矣裏克知其不可與謀退弒奚齊荀息立卓子裏克弒卓子荀息死之荀息可謂不食其言矣愚謂此實傳也胡氏曰孰有可托六尺之孤寄百里之命臨死節不可奪如息者哉自古皆有死民無信不立故聖人以信易食而君子以信易生息不食言其可少乎愚謂如公羊胡氏之言荀息誠信矣然而仁則吾不知也以荀息之忠信以傅奚齊卓子當獻公之蠱惑宜引之以當道而志於仁使嫡庶之分明而上下之義定獻公不陷於殺嫡立庶之惡而後遂免奚齊卓子見殺之慘則君豈不爲仁君臣豈不爲仁徳之臣保其三子諭之徳義安其身以安社稷萬世稱賢可也不知出此而從君於邪乃以不食言爲信爲忠是匹夫匹婦之爲諒也君子貞而不諒天下大信其可得乎裏克𨿽陷於大逆吾猶憫其志焉耳

夏齊侯許男伐北狄

正傳曰書齊侯許男伐北狄著窮兵黷武之罪也聖人之於要荒以覊縻待之來則驅之去則不逐是之謂得勝算今許方患楚而毆之逺伐北狄勝之不足以爲武一失利則反爲外域所輕非以全取勝攘夷圖覇之略也宰孔謂其不務徳而勤逺略不亦宜乎

晉殺其大夫裏克

正傳曰書晉殺其大夫裏克則討罪之義隠矣何以隠若裏克者志在重耳撥亂反正以報太子申生也其大夫云者重耳之大夫忠於重耳太子者也然而克實申生奚齊卓子之弒賊矣是可殺也何謂可以殺裏克聴驪姬之邪謀而中立稱疾不朝以成太子之禍又不死難遂弒二君則可以殺矣左氏曰夏四月周公忌父王子黨防齊隰朋立晉侯晉侯殺裏克以說將殺裏克公使謂之曰微子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎臣聞命矣伏劍而死愚謂裏克連弒三君宜屍諸市朝以正其罪而乃止如此故曰討罪之義隠矣谷梁曰獻公伐虢得驪姬獻公私之有二子長曰奚齊稚曰卓子驪姬欲爲亂故謂君曰吾夜者夢夫人趨而來曰吾苦畏胡不使大夫將衞士而衞冢乎公曰孰可使曰臣莫尊於世子則世子可故君謂世子曰驪姬夢夫人趨而來曰吾苦畏女其將衞士而往衞冢乎世子曰敬諾築宮宮成驪姬又曰吾夜者夢夫人趨而來曰吾苦饑世子之宮已成則何爲不使祠也故獻公謂世子曰其祠世子祠已祠致福於君君田而不在驪姬以酖爲酒藥脯以毒獻公田來驪姬曰世子己祠故致福於君君將食驪姬跪曰食自外來者不可不試也覆酒於地而地賁以脯與犬犬死驪姬下堂而啼呼曰天乎天乎國子之國也子何遲於爲君君喟然嘆曰吾與女未有過切是何與我之深也使人謂世子曰爾其圖之世子之傅裏克謂世子曰入自明則可以生世子曰吾君已老矣已昏矣吾若此而入自明則驪姬必死驪姬死則吾君不安所以使吾君不安者吾不若自死吾寧自殺以安吾君以重耳爲寄矣刎脰而死故里克所爲弒者爲重耳也夷吾曰是又將殺我也胡氏曰若惠公旣立而謂克曰先君命大夫爲世子傅世子死非其罪而大夫不之卹若奚齊者旣有先君之命矣而大夫又殺之以及卓大夫𨿽殺之獨不念先君之命乎則克必再拜而死不復有言矣

秋七月

正傳曰無事亦書義見於前

冬大雨雪

正傳曰雨者從天而下如雨然也書冬大雨雪者公羊以爲記異也何以爲異也周之冬酉戌亥月卽夏之八九十月也是時陰結而未凝故唐氏曰此以時書申酉戌月皆非大雨雪之時也故此尢爲異愚謂於此亦見周時之不同矣若夏之冬正雨雪之時何以爲異

【襄王三年】十有一年【齊桓三十七年晉惠二年衞文十一年蔡穆二十六年鄭文二十四年曹共四年陳宣四十四年杞成六年宋襄二年秦穆十一年楚成二十三年】

春晉殺其大夫防鄭父

正傳曰防鄭父晉大夫也書晉殺其大夫防鄭父則討罪之義隠矣曰其大夫云者猶言重耳之大夫也防鄭者重耳申生之忠臣也左氏曰春晉侯使以防鄭之亂來告故紀之太子申生賢子也孝也獻公蠱惑於驪姬用其譛而殺之立其子奚齊裏克太子申生之傅而防鄭其大夫也太子死二人有撥亂反正之志故克殺奚齊卓子防鄭告秦蓋欲爲重耳也左氏曰防鄭之如秦也言於秦伯曰呂甥郤稱冀芮實爲不從若重問以召之臣出晉君君納重耳蔑不濟矣以此觀之二人爲重耳也爲重耳者奚齊卓子之賊臣乃重耳之忠臣也申生之忠臣也二人欲立重耳將撥亂反正以報太子申生然而不知春秋之義自陷弒逆之罪而不自知矣

夏公及夫人姜氏防齊侯於陽谷

正傳曰書公及夫人姜氏防齊侯於陽谷著非禮也諸侯相防好猶有禮節況婦人乎故陽谷之防有二失禮焉婦人不出梱閾父母在則嵗歸寧爲父母也而與公及齊侯防於野一失禮也公與齊侯防之非時而以婦人參焉無內外男女之別則二失禮也許氏曰以公夫人陽谷之防觀之齊桓伯業怠矣愚謂久假而不歸齊桓未之有焉

秋八月大雩

正傳曰雩者旱而禱雨之祀大雩者天子禱雨之名書秋八月大雩著非禮也臨川吳氏曰諸侯旱而雩禮也大雩祀及上帝非禮也愚謂天子祭天地諸侯祭山川魯以諸侯而雩於天則僣矣周之秋午未申月卽夏之五六七月正憂旱之時故谷梁以爲雩月正也於此亦可以見周之攺時矣

冬楚人伐黃

正傳曰黃小國近楚者書楚人伐黃著夷狄之犯中國也左氏曰黃人不歸楚貢冬楚人伐黃胡氏曰按谷梁子曰貫之盟管敬仲言於桓公江黃逺齊而近楚楚爲利之國也若伐而不能救則無以宗諸侯矣桓公不聴遂與之盟管仲死楚伐江滅黃桓公不能救故君子閔之也逺國慕義背夷卽華所謂出自幽谷遷於喬木春秋之所取也被兵城守更歷三時告命已至而援師不出則失救患分災攘夷狄安與國之義矣滅滅溫皆不書伐滅黃而書伐者罪桓公旣與防盟而又不能救也愚謂初江人黃人與盟於貫已爲楚人所疾矣今被兵而齊不能救桓公之伯業衰矣

【襄王四年】十有二年【齊桓三十八年晉惠三年衞文十二年蔡穆二十七年鄭文二十五年曹共五年陳宣四十五年卒杞成七年宋襄三年秦穆十二年楚成二十四年】

春王三月庚午日有食之

正傳曰書日有食之紀天變也

夏楚人滅黃

正傳曰書楚人滅黃罪蠻荊之暴橫而霸主之不能救也前十一年冬楚人伐黃矣歷三時報久至而諸侯之救援不至此黃之所以滅也左氏曰黃人恃諸侯之睦於齊也不共楚職曰自郢及我九百里焉能害我夏楚滅黃谷梁曰貫之盟管仲曰江黃逺齊而近楚楚爲利之國也若伐而不能救則無以宗諸侯矣桓公不聴遂與之盟管仲死楚伐江滅黃桓公不能救故君子閔之也胡氏曰於禮爲合於時爲不幸若江黃二國是也其書滅者見楚人之彊罪諸侯之弱責方伯連帥之不修其職使小國賢君困於彊暴不得其所是也其又謂公羊子所謂亡國之善詞上下之同力者則泥矣

秋七月

正傳曰無事亦書義見於前

冬十有二月丁丑陳侯杵臼卒

正傳曰杵臼陳侯名書陳侯杵臼卒紀與國之大故也著卹災也

【襄王五年】十有三年【齊桓三十九年晉惠四年衞文十三年蔡穆二十八年鄭文二十六年曹共六年陳穆公欵元年杞成八年宋襄四年秦穆十三年楚成二十五年】

春狄侵衞

正傳曰書狄侵衞著華夏之見陵伯圖之不競也胡氏曰齊桓公爲陽谷之防是肆於寵樂其行荒矣楚人伐黃而救兵不起是忽於簡書其業怠矣然後狄人得以肆暴今年侵衞明年侵鄭近在王都之側淮夷亦來病而不忌也伯益戒於舜曰無怠無荒四夷來王此至誠無息帝王之道春秋之法也齊桓晉文若此類者其事則直書於防其義則遊聖門者黙識於言意之表矣愚謂此正吾今之說而孔子所以謂其義則丘竊取之者也何嘗顯然攺其文耶惜乎明於此而昧於其他

夏四月葬陳宣公

正傳曰書夏四月葬陳宣公紀卹鄰之大義也而其葬之得禮見矣宣公卒於十一年冬十二月至是五月矣諸侯五月而葬禮也葬則有赴有防葬之禮焉故書之

公防齊侯宋公陳侯衞侯鄭伯許男曹伯於咸

正傳曰書防於咸著勤王之義也谷梁曰兵車之防也左氏曰夏防於咸淮夷病故且謀王室也秋爲戎難故諸侯戍周齊仲孫湫致之

秋九月大雩

正傳曰周之季秋九月卽夏之孟秋七月正農人憂旱之時若以九月爲夏之九月則五穀成熟非用雨之時矣書秋九月大雩著禮之非也大雩者祀上帝天子行之諸侯僣用非禮也

冬公子友如齊

正傳曰書公子友如齊紀大夫之出境也禮大夫非君命不出境出境史必書之是疑於非禮矣然繼是卽有諸侯城緣陵之事殆爲是乎則又疑於得禮矣諸儒謂春秋凡於書必有一宇褒貶善惡若此一節於經何所據以見善惡耶

【襄王六年】十有四年【齊桓四十年晉惠五年衞文十四年蔡穆二十九年卒鄭文二十七年曹共七年陳穆二年杞成九年宋襄五年秦穆十四年楚成二十六年】

春諸侯城緣陵

正傳曰書諸侯城緣陵著霸者卹鄰之義也左氏曰春諸侯城緣陵而遷焉蓋淮夷病諸侯防於咸城緣陵以遷避之也以諸侯之力非不能救以不幸與淮夷爲鄰所謂切近災者也故合謀遷其城以避之其卹小之義見矣而公羊乃起專封之說胡氏從之誤矣夫所謂封者必分之茅而胙之土命之誥而錫之車服焉也此與大王避狄遷岐之事何以異乃以爲專封之罪乎然而不告於天子而擅與諸侯遷之以此責之必無詞矣

夏六月季姬及鄫子遇於防使鄫子來朝

正傳曰季姬僖公之季女未適人及猶與也防魯地書季姬及鄫子遇於防使鄫子來朝則三失禮可見矣來朝者公谷皆以爲來請已也胡氏又有春秋內女適人系諸國之說其未適人書其字之說季姬書字而未系諸國明其女而非婦之說及者內爲志之說朝不言使言使非正之說季姬使之朝病鄫之說則皆陷於義例之蔽而非春秋直書見義之道矣愚謂斯舉也於是乎見三綱之絕矣夫父之於子有君道焉故曰家有嚴君父之謂也僖公溺愛其季女不能教以內外之別使自擇配又使之肆其欲出遇諸侯於外失君道父道矣鄫子以國君丈夫而爲婦人所使朝魯以定昏失夫道矣愚故曰於是乎見三綱之絕矣

秋八月辛卯沙鹿崩

正傳曰沙鹿杜氏以爲山名平陽元城縣有沙鹿土山在晉地書沙鹿崩紀異也公羊曰外異不書此何以書爲天下紀異也左傳卜偃曰期年將有大咎幾亡國愚謂地道靜也載華嶽而不重今沙鹿崩是大異也夫天地者系天下之事也今地道虧非小咎故書胡氏曰詩稱百川沸騰山冡崒崩言西周之將亡也書沙鹿崩於前書獲晉侯於後𨿽不指其事應而事應具存此春秋畏物之反常爲異使人恐懼修省之意也其垂戒明矣

狄侵鄭

正傳曰書狄侵鄭著夷狄犯中國而霸圖之衰也張氏曰狄數犯畿內之諸侯而齊桓不能治自入衛伐邢滅溫而至此霸圖弱而王室卑諸侯受禍著桓公之怠也

冬蔡侯肸卒

正傳曰書蔡侯肸卒紀鄰國之大故有赴則史書之聖人筆之致卹鄰之義耳谷梁謂諸侯時卒惡之是義例之非也

【襄王七年】十有五年【齊桓四十一年晉惠六年衛文十五年蔡荘公甲午元年鄭文二十八年曹共八年陳穆三年杞成十年宋襄六年秦穆十五年楚成二十七年】

春王正月公如齊

正傳曰如齊者朝齊也周禮諸侯世相朝也諸侯於天子猶五年一朝禮也魯僖公十年朝齊今十有五年又朝齊是以朝天子之禮事齊而非諸侯相朝之禮矣故書十有五年春王正月公如齊譏失禮也

楚人伐徐

正傳曰書楚人伐徐紀夷狄犯中國也而霸圖之衰亦可見矣左氏曰徐卽諸夏故也吳氏曰徐楚僣王同惡者也因齊桓之合諸侯匡天下徐亦革面而卽諸夏以卽諸夏爲楚所伐愚謂徐背夷而向華見伐於楚而齊桓不能帥中國之諸侯以救之故曰見霸圖之衰也

三月公防齊侯宋公陳侯衛侯鄭伯許男曹伯盟於牡丘

正傳曰書公防齊侯宋公陳侯衛侯鄭伯許男曹伯盟於牡丘著防盟之非禮也易曰初筮告再三瀆瀆則不告人神之理一也左氏曰盟於牡丘尋葵丘之盟耳救徐也夫葵丘之盟所謂初筮也又防牡丘以尋前盟則可以見人心之離怠矣尋而盟之其可以復結乎以是心而救徐其可克乎故誠者感人心之本也盟者不誠之幾也故曰盟於牡丘著防盟之非禮也是以春秋無善盟

遂次於匡

正傳曰書遂次於匡著救徐之不力也谷梁曰遂繼事也次止也有畏也愚謂以齊桓之彊帥列國之眾何畏於楚桓公之心旣蠱是先不誠矣則列國之人心感之是亦以不誠焉於是乎解體矣是以有尋盟焉惟尋盟而不信是以有次焉其勢使之然也孟子曰壯者以暇日修其孝弟忠信入以事其父兄出以事其長上可使制梃以撻秦楚之堅甲利兵矣苟仗其忠信而往𨿽匹夫可也而況以齊之彊列國之眾乎

公孫敖帥師及諸侯之大夫救徐

正傳曰敖慶父之子魯大夫也書公孫敖帥師及諸侯之大夫救徐善其救患而憾其不力也夫救徐善也而使大夫行其不力甚矣左氏曰孟穆伯帥師及諸侯之師救徐諸侯次於匡以待之愚謂桓公攘夷安夏之心怠而霸業衰矣夫惟心之蠱是以不誠不誠則不信不信則尋盟尋盟則次於匡次於匡而使大夫以往救其勢使之然也故胡氏曰楚都於郢距徐亦逺而舉兵伐徐暴橫憑陵之罪著矣徐在山東與齊宻邇以封境言之不可以不速救以形勢言之非有餽糧越險之難也今書盟於牡丘見諸侯救患之不協矣書次於匡見霸主號令之不嚴矣書大夫帥師而諸侯不行見桓徳益衰而禦夷狄安中國之志怠矣凡兵而書救未有不善之也救而書次則尢罪其當速而故緩失用師之義矣中庸曰至誠無息不息則久春秋謹始卒欲有國者惇不息之誠也始勤而終怠則不能久而無以固其國矣

夏五月日有食之

正傳曰書日有食之紀天變也迅雷風烈必變聖人之心也所以致修省之意以爲後世人君警也左氏曰不書朔與日官失之也愚謂然則史氏亦有失之者多矣諸儒以一字取義者不亦侮聖經矣乎

秋七月齊師曹師伐厲

正傳曰厲在徐揚之間義陽隨縣北有厲鄕書齊師曹師伐厲善之也善救徐也左氏曰秋伐厲以救徐也愚謂左氏必有所據兵法曰攻所必救杜氏曰厲楚之與國伐厲者致楚之必救所以解徐也故春秋善之

八月螽

正傳曰螽谷梁曰虫災也虫之害禾者周之八月卽夏之六月正苗長之時而有螽則害苗也書八月螽紀災異也所以憂民食也

九月公至自防

正傳曰書公至自防紀反面也君舉必書況兵車大事乎危事乎況出告則有反面之禮乎

季姬歸於鄫

正傳曰婦人謂嫁爲歸書季姬歸於鄫終始乎昏禮之非也夫昏禮有納采問名納幣請期所以逺嫌而致重也季姬始遇鄫子於防以自擇配則所謂納采問名諸禮皆廢無乃苟合耳此又書其歸所以終其禮之非也

己卯晦震夷伯之廟

正傳曰己卯者日也晦者日之晦冥也夷伯者魯大夫展氏之祖父夷其諡伯其字書己卯晦震夷伯之廟紀異也爲展氏紀也左氏震夷伯之廟罪之也於是展氏有隠慝焉谷梁曰因此以見天子至於士皆有廟天子七廟諸侯五大夫三士二故徳厚者流光徳薄者流卑是以貴始徳之本也始封必爲祖胡氏謂曰震夷伯之廟者天應之也天人相感之際微矣愚謂君子之澤五世而斬故自天子至於士庶人五等之服同記曰祭繼養也五世而上則親盡而服窮五世而下親未盡而服未窮則繼養之恩未絕故髙曽祖考四代有服則亦四代有祭蓋親親之義無貴賤一也天子亦四親廟與始祖之廟而五有功徳則不祧故加二而七書曰七世之廟可以觀徳是也諸侯亦四親廟與始封之廟而五諸侯無功徳之祖故止於五大夫士亦四親祭與始分之祖而五大夫富於士故大夫三廟士二廟官師一廟以其貧富爲差而制其廟之數故禮有曰祖禰同廟夫祖者髙曽祖也禰者考也其實四代之供養皆同若云一廟一代則親未盡而可以不服乎夫祭由服生者也官師一則知父而不知祖爲禽道矣豈理也哉

冬宋人伐曹

正傳曰書宋人伐曹著霸圖之衰也左氏曰討舊怨也夫宋與曹同盟而云凡我同盟之人旣盟之後言歸於好今乃擅興以伐同盟之人尙可謂之霸乎

楚人敗徐於婁林

正傳曰婁林徐地書楚人敗徐於婁林罪諸侯之不克救也左氏曰楚敗徐於婁林徐待救也愚謂待救而救不至春秋記之以見上無王法下無霸圖也

十有一月壬戌晉侯及秦伯戰於韓獲晉侯

正傳曰韓地名書晉侯及秦伯戰於韓獲晉侯則秦君之仗義而晉君之背徳皆可見矣左氏曰晉侯之入也秦穆姬屬賈君焉且曰盡納羣公子晉侯烝於賈君又不納羣公子是以穆姬怨之晉侯許賂中大夫旣而皆背之賂秦伯以河外列城五東盡虢略南及華山內及解梁城旣而不與晉饑秦輸之粟秦饑晉閉之糴故秦伯伐晉三敗及韓秦伯獲晉侯以歸晉大夫反首拔捨從之秦伯使辭焉曰二三子何其慼也寡人之從君而西也亦晉之妖夢是踐豈敢以至晉大夫三拜稽首曰君覆后土而戴皇天皇天后土實聞君之言羣臣敢在下風穆姬聞晉侯將至以太子防與女簡璧登臺而履薪焉使以免服衰絰逆且告曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之乃舎諸靈臺大夫請以入公曰獲晉侯以厚歸也旣而喪歸焉用之大夫其何有焉且晉人慼憂以重我天地以要我不圖晉憂重其怒也我食吾言背天地也重怒難任背天不祥必歸晉君十月晉陰飴甥防秦伯盟於王城對秦伯曰小人曰我毒秦秦豈歸君君子曰我知罪矣秦必歸君貳而執之服而捨之徳莫厚焉刑莫威焉服者懷徳貳者畏刑此一役也秦可以霸納而不定廢而不立以徳爲怨秦不其然秦伯曰是吾心也攺館晉侯饋七牢焉蛾析謂慶鄭曰盍行乎對曰陷君於敗敗而不死又使失刑非人臣也臣而不臣行將焉入十一月晉侯歸丁丑殺慶鄭而後入是嵗晉又饑秦伯又饋之粟曰吾怨其君而矜其民且吾聞唐叔之封也箕子曰其後必大愚謂此其實傳也於此可以見秦晉之得失矣按此傳則晉侯烝於賈君一不徳也負約而不納羣公子許賂以地而不信二不徳也忘秦輸粟卹災之義而閉之糴三不徳也秦伐之仗此義矣及秦獲晉侯以歸攺館饋牢以徳禮而還之又從而饋其饑卹其災而矜其民不忘唐叔之舊焉秦伯可謂善補過矣

春秋正傳卷十三﹤經部﹐春秋類﹐春秋正傳﹥

欽定四庫全書

春秋正傳卷十四

明湛若水撰僖公

【襄王八年】十有六年【齊桓四十二年晉惠七年衛文十六年蔡莊二年鄭文二十九年曹共九年陳穆四年杞成十一年宋襄七年秦穆十六年楚成二十八年】

春王正月戊申朔隕石於宋五

正傳曰隕者自上而下五者石之數左氏曰隕星也谷梁曰隕而後石也於宋四境之內曰宋書隕石於宋五紀異也在天爲星在地爲石事之大異者也

是月六鷁退飛過宋都

正傳曰鷁水鳥民所聚曰都書六鷁退飛過宋都紀異也順飛者其常退飛者其異也物之反常而異則爲災此過宋者宋災也何以魯史書之有報則史書之以紀天下之異也其在天者天下之異也公羊以爲王者之後記異非也退飛左氏以爲風非也程子曰倒逆飛必有气驅之也春秋所書災異皆天人響應有致之之道故石隕於宋而言隕石夷伯之廟震而言震夷伯之廟此天應之也人以淺狹之見以爲無應其實皆應之然漢儒言災異皆牽合不足信儒者見此因盡廢之胡氏曰宋異書於魯史亦見當時諸侯有非所當告而告者矣何以不削乎聖人因災異以明天人感應之理而著之於經垂戒後世如石隕於宋而書曰隕石此天應之也和气致祥乖气致異人事感於下則天變應於上苟知其故恐懼修省變可消矣宋襄公以亡國之餘欲圖霸業五石隕六鷁退飛不自省其徳也後五年有盂之執又明年有之敗天之示人顯矣聖人所書之義明矣可不察哉

三月壬申公子季友卒

正傳曰季者其字友者其名魯之賢大夫也書公子季友卒紀國大夫之大故也公羊曰其稱季友何賢也季子忠賢在僖公有翼戴之勤國君於大夫有臨弔之禮有賵賻之禮故史書之聖人存之以著腹心手足之義

夏四月丙申鄫季姬卒

正傳曰書鄫季姬卒著親親之義也禮諸侯之女嫁爲諸侯夫人者有大功之服焉故赴其卒則史書之聖人存之以致親親之義耳其書葬不書葬有諡無諡史有詳略耳非以其賢否爲親疏也何也不以義掩恩也

秋七月甲子公孫玆卒

正傳曰玆公孫名乃叔牙之子叔孫戴伯也書公孫玆卒紀國大夫之變也

冬十有二月公防齊侯宋公陳侯衛侯鄭伯許男邢侯曹伯於淮

正傳曰書防於淮紀卹小之義也鄫爲淮夷所病故防以謀之左氏曰十二月防於淮謀鄫且東略也城鄫役人病有夜登丘而呼曰齊有亂不果城而還

【襄王九年】十有七年【齊桓四十三年卒晉惠八年衛文十七年蔡莊三年鄭文三十年曹共十年陳穆五年杞成十二年宋襄八年秦穆十七年楚成二十九年】

春齊人徐人伐英氏

正傳曰英氏小國楚之與也書齊人徐人伐英氏見桓公伯圖之不競也左氏曰春齊人爲徐伐英氏以報婁林之役徐人捨楚歸華爲楚所病桓爲伯主宜約與國告於天王聲大義以討之則攘夷尊華之義著矣乃捨楚之大惡而伐區區之英氏所謂不能三年之喪而緦小功之察不足以語伯矣

夏滅項

正傳曰項小國名書夏滅項則魯僖並吞之罪見矣左氏曰師滅項淮之防公有諸侯之事未歸而取項齊人以爲討而止公愚謂存亡繼絕大國所以字小也魯僖存鄫之謀未遂而先有滅項之惡魯於是乎不競矣

秋夫人姜氏防齊侯於卞

正傳曰下魯邑書夫人姜氏防齊侯於卞譏失禮也左氏曰聲姜以公故防齊侯於卞齊桓因魯侯滅項以爲討而止公聲姜出防以解之𨿽爲有故而出然禮婦人不外出外出非正也婦人無外事外事非正也魯之諸姜聲姜爲賢其失禮如此況其他乎

九月公至自防

正傳曰書公至自防紀反面之禮也公猶有諸侯之事也而專云自防者始以防而出故不得不以防而至也

冬十有二月乙亥齊侯小白卒

正傳曰小白齊侯名桓公霸主名之亦無他義可知書齊侯小白卒紀霸主之大故也赴至則書之左氏曰齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟少衛姬生惠公鄭姬生孝公嬴生昭公密姬生懿公宋華子生公子雍公與管仲屬孝公於宋襄公以爲太子雍巫有寵於衛共姬因寺人貂以薦羞於公亦有寵公許之立武孟管仲卒五公子皆求立冬十月乙亥齊桓公卒易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯

【襄王十年】十有八年【宋襄九年齊孝公昭元年晉惠九年衛文十八年蔡莊四年鄭文三十一年曹共十一年陳穆六年杞成十三年秦穆十八年楚成三十年】

春王正月宋公曹伯衛人邾人伐齊

正傳曰書宋公曹伯衛人邾人伐齊谷梁以爲譏伐喪是也左氏曰宋襄公以諸侯伐齊三月齊人殺無虧愚謂無虧爲易牙竪貂所爲殺羣吏以立立之不正故羣國討之也討之誠是也伐喪何爲焉齊之民何罪焉

夏師救齊

正傳曰書師救齊紀救患之義也故谷梁曰善救齊也杜氏曰傳言三月齊人殺無虧則無虧已殺矣今魯以師救之志緩也愚謂救定其亂亦義也

五月戊寅宋師及齊師戰於甗齊師敗績

正傳曰書宋師及齊師戰於甗齊師敗績紀定亂擅立之師也左氏曰齊人將立孝公不勝四公子之徒遂與宋人戰夏五月宋敗齊師於甗立孝公而還愚謂按左傳前後則或無虧爲易牙竪貂所立國人不與無虧乃將立孝公四公子爭亂殺無虧故宋人伐之討其亂而立孝公歟公羊以爲與宋伐不葬谷梁以爲惡宋皆非也然而伐之以定亂是也其立孝公非也程子曰曲在宋也奉少以奪長其罪大矣愚謂孝公𨿽桓公管仲屬之於宋爲有父命然此乃管仲從君之欲亂命也

狄救齊

正傳曰書狄救齊何也谷梁曰善救齊也愚謂夷狄而中國則中國之聖人與人爲善之心也胡氏曰伐齊之喪奉少奪長其罪大故其責詳書師救齊者善魯也救者善則伐者惡矣凡書救者未有不善之也書狄救齊者許狄也許在狄則罪在宋矣許之曷爲不稱人深著中國諸侯之罪也或曰桓公管仲嘗屬孝公於宋襄公以爲世子矣則何以不可立乎曰不能制命𨿽天王欲撫鄭伯以從楚春秋猶以大義裁之而不與也桓公君臣乃欲以私愛亂長幼之節其可哉獨不見宣王與仲山甫爭魯侯戲括之事其後如之何也春秋深罪宋公大義明矣愚謂胡氏以此許狄也而不稱人則凡稱人者未必爲貶矣以此爲義例豈爲能充其類也乎

秋八月丁亥葬齊桓公

正傳曰書葬齊桓公則卹喪之爲義後葬之非禮並見矣夫諸侯五月而葬禮也桓公之卒至此九月以生時不勝其嬖愛之私遺命不正遂致五公子爭立而齊大亂幾不能葬僅乃葬之其失禮甚矣胡氏曰桓公九合諸侯不以兵車威令加乎四海幾於攺物𨿽名方伯實行天子之事然而不能愼終如始付托非人柩方在殯四鄰謀動其國家而莫之惜至於九月而後葬以此見功利之在人淺矣春秋明道正義不急近功不規小利於齊桓晉文之事有所貶而無過褒如此

冬邢人狄人伐衛

正傳曰書邢人狄人伐衛紀其伐之善也夫衛人不念桓之舊徳嘗同宋曹邾人伐之矣今邢狄伐衛所以救齊也故春秋善之左氏曰冬邢人狄人伐衛圍菟圃衛侯以國讓其父兄子弟及朝眾曰苟能治之燬請從焉眾不可而後師於訾婁狄師還谷梁曰稱人善累而後進之伐衛所以救齊也功近而徳逺矣胡氏曰衛嘗亡滅東徙渡河無所控告齊桓公攘夷狄而封之使衛國忘亡誰之賜也桓公方沒不念舊徳欲厚報之遽伐其喪亦太甚矣以直報怨聖人之公也以怨報怨天下之私也以徳報怨寛身之仁也以怨報徳刑戮之民也至是人理亡矣桓公攘荊楚安中國著一匡之烈諸侯不念其賜而於衛爲尢先書狄救齊以著中國諸侯之罪再書狄人伐衛所以見救齊之善功近而徳逺矣愚謂谷梁稱人之說義見前

【襄王十一年】十有九年【宋襄十年齊孝二年晉恵十年衛文十九年蔡荘五年鄭文三十二年曹共十二年陳穆七年杞成十四年秦穆十九年楚成三十一年】

春王三月宋人執滕子嬰齊

正傳曰嬰齊滕子名名之無他義胡氏以爲名之有罪者非也他國之史之稱必書名然後天下後世知其爲滕子某也獨稱滕子則孰知其爲誰乎稱宋人者亦他國之史之詞耳書宋人執滕子嬰齊罪宋之擅執也諸侯有罪則方伯連帥上告於天子然後執之以歸京師問其罪焉義也今宋人無故執之是擅專矣擅專者無王輕執者無義二者皆非也胡氏曰是亦有罪焉爾夫以齊桓之盛九合諸侯不以兵車𨿽江黃逺國猶相繼來盟而滕介齊宋之間不與衣裳之防者三十有七年及宋襄繼起又不尊事大國其見執則有由矣愚謂以此執之亦不足以服之也夫犯上殃民罪之可也猶當請命於天子以示不專況以私乎今春秋之諸侯上不朝王下不保民而專事糾黨動兵戈以立威而陵下皆犯上殃民之君也則又何以獨責滕乎孟子曰惟天吏則可以伐之春秋無義戰

夏六月宋公曹人邾人盟於曹南鄫子防盟於邾正傳曰曹南曹之南鄙書宋公曹人邾人盟於曹南紀非盟也書鄫子防盟於邾非後盟也春秋無善盟盟者忠信之薄也然而盟必以結忠信之事今觀曹南旣盟之後未見其有忠信之事故曰非盟也若夫鄫子之防盟則又怠矣公羊曰言防盟後防也杜氏曰不及曹南之盟諸侯旣罷鄫子乃防之於邾是後時也是以取罪焉

己酉邾人執鄫子用之

正傳曰用之者以之祭社也書邾人執鄫子用之見宋襄之暴盟也夫要盟且不可況暴盟乎鄫子非不赴盟也乃後時而至宋襄怒使邾子執而用之於社其暴虐極矣何以爲伯主乎左氏曰宋公使邾文公用鄫子於次雎之社欲以屬東夷司馬子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一防而虐二國之君又用諸淫昏之鬼將以求伯不亦難乎得死爲幸谷梁曰微國之君因邾以求與之盟人因已以求與之盟已迎而執之惡之故謹而日之也用之者叩其鼻以衈社也愚謂宋邾之惡極矣不待乎曰之而後知惡之也蓋史日之以別於防盟之日耳

秋宋人圍曹

正傳曰書宋人圍曹譏妄動也未有罪而伐之者無名於與盟而伐之者無義無義無名皆妄動也左氏曰討不服也子魚言於宋公曰文王聞崇徳亂而伐之軍三旬而不降退修教而復伐之因壘而降詩曰刑於寡妻至於兄弟以禦於家邦今君徳無乃猶有所闕而以伐人若之何盍姑內省徳乎無闕而後動愚謂曹屢與盟則非不服矣無義無名是之謂有闕而妄動何以服人胡氏曰盟於曹南口血未幹今復圗曹愛人不親反其仁治人不治反其智襄公不能內自省徳而急於合諸侯執嬰齊非伯討不足以示威盟曹南非同志不足以示信卒於兵敗身傷不知反求諸己欲速見小利之過也欲速則不達見小利則大事不成經書襄公不越數端而知其操心之若此者仲尼筆削推見至隠如化工賦像並其情不得遁焉非特畫筆之肖其形耳故春秋者化工也非畫筆也愚謂仲尼之作春秋如化工之妙物各付物而物之妍媸自見豈物物而雕刻之哉今之治春秋者皆物物而雕刻之之類也何足以知天地造化之心哉

衛人伐邢

正傳曰書衛人伐邢著搆怨之罪也夫智者爲能以小事大仁者爲能以大字小此侯度也王法也捨此不爲互相搆怨謀動干戈擅興無王之罪均矣然伐人者爲曲故春秋書之罪衛也左氏曰秋衛人伐邢以報菟圃之役於是衛大旱卜有事於山川不吉莊子曰昔周饑克殷而年丰今邢方無道諸侯無伯天其或者欲使衛討邢乎從之興師而雨愚謂此荘子之妄陷其君於惡也是又以見衛君之罪其臣成之也故曰逢君之惡其罪大

冬防陳人蔡人楚人鄭人盟於齊

正傳曰齊者齊地也地以齊齊亦與防公防不言公義自見胡氏謂諱之非也旣言防則公矣書防陳人蔡人楚人鄭人盟於齊著修好之盟也左氏曰陳穆公請修好於諸侯以無忘齊桓之徳冬盟於齊修桓公之好也愚謂此其實傳也蓋與之也胡氏又以爲人諸侯與其大夫諱是盟也楚之得與中國防盟自此始也莊公十年荊敗蔡師其後入蔡伐鄭皆以號舉夷狄之也僖公元年攺而稱楚桓公世皆止稱人而不得與中國盟防桓公旣沒中國無伯鄭首朝於楚遂爲此盟故春秋沒公人陳蔡諸侯而以鄭列其下蓋深罪之也又二年復盟於鹿上至防於盂遂執宋公以伐宋而書爵矣愚謂中國之同盟亦有口血未幹伐之滅之如宋之於曹與鄫者矣何獨以罪楚聖人與人爲善不念舊惡不逆來善卽時卽事而是非皆其自取聖人無與焉此聖人之心也故自進於中國則中國之前日敗蔡入蔡伐鄭此一楚也今日向義而與盟防此一楚也及防於盂執宋公以伐宋此又一楚也聖人物各付物之心過化存神之妙豈保其往哉豈與其退哉至於鄭之朝楚固爲自棄於中國不能無罪然亦中國伯主不能以相安故畏楚之彊而朝之也原情定罪則亦有分之者矣而可以全罪之乎故春秋之於此防書之見聖人大公與善之心蓋與之也彼善於此者也春秋無善盟彼善於此則有之矣

梁亡

正傳曰書梁亡交罪之也是亦秦有罪焉左氏曰初梁伯好土功亟城而弗處民罷而弗堪則曰某冦將至乃溝公宮曰秦將襲我民懼而潰秦遂取梁谷梁曰自亡也湎於酒淫於色心昏耳目塞上無正長之治大臣背叛民爲冦盜梁亡自亡也如加力役焉湎不足道也梁亡鄭棄其師我無加損焉正名而已矣梁亡出惡政也鄭棄其師惡其長也胡氏曰陸淳曰秦肆其暴取人之國沒而不書其義安在曰乘人之危惡易見也滅人之國罪易知也自取亡滅者其事微矣春秋之作聖人所以明微也梁本侯國魚爛而亡何也易曰天行健君子以自彊不息古者諸侯朝修其禁令晝攷其國職夕省其典刑夜儆百工無使慆淫而後卽安故克勤於邦荒度土功者禹也栗栗危懼檢身若不及者湯也自朝至於日中昃不遑暇食用咸和萬民者文王也凡有國家者土地𨿽廣人民𨿽眾兵甲𨿽多城郭𨿽固而不能自彊於政治則日危月削如火消膏以至滅亡而莫覺也而況好土功輕民力湎於酒淫於色心昏而出惡政者乎其亡可立而待矣愚謂使秦於此無並吞諸侯之心有繼滅存亡之義行以大事小之仁則必濟弱而扶其傾爲立明主梁爲不亡矣秦乃因其昏亂而取之以滅其國罪與梁均耳春秋書梁亡則自亡者與亡之者交罪之矣

【襄王十二年】二十年【宋襄十一年齊孝三年晉惠十一年衛文二十年蔡荘六年鄭文三十三年曹共十三年陳穆八年杞成十五年秦穆二十年楚成三十二年】

春新作南門

正傳曰書春新作南門著其作之非也孔子曰節用而愛人使民以時於春爲不時於作爲不節而其非自見矣左氏曰書不時也凡啟塞從時公羊曰門有古常也則不時不節之義可見矣胡氏曰言新者有故也言作者創始也其曰南門者南非一門也庫門天子臯門雉門天子應門書新作南門譏用民力於所不當爲也魯人爲長府閔子騫曰仍舊貫如之何何必攺作孔子曰夫人不言言必有中春秋凡用民力得其時制者猶書於防以見勞民爲重事而況輕用於所不當爲者乎然僖公嘗修泮宮復閟宮矣奚斯董其役史克頌其事而經不書者宮廟以事其祖考學校以教國之子弟二者爲國之先務𨿽用民力不可廢也其垂教之意深矣

夏郜子來朝

正傳曰郜者杜氏以爲姬姓國書郜子來朝著事大之義也

五月乙巳西宮災

正傳曰書西宮災紀國之變異也書之以警人君失徳之感應也公羊曰西宮何小寢也小寢則曷爲謂之西宮有西宮則有東宮矣魯子曰以有西宮亦知諸侯之有三宮也西宮災何以書紀災也

鄭人入滑

正傳曰入者入其境也鄭人入滑著陵弱之罪也左氏曰滑人叛鄭而服於衛夏鄭公子士泄堵冦帥師入滑愚謂春秋之時王道不行而徳義泯滅人欲橫流大國惟肆陵暴以爲彊滑微小之國介於鄭衛之間歸鄭則衛怒歸衛則鄭怒左右皆受兵也爲小國者何以自存耶爲大國者豈復有天理人心耶

秋齊人狄人盟於邢

正傳曰邢者邢地也邢亦與盟書齊人狄人盟於邢譏失盟也夫狄樂於戰門喜怒向背無常豈復可與講信修好乎故曰譏失盟也左氏曰齊狄盟於邢爲邢謀衛難也於是衛方病邢愚謂以狄而謀邢如以毒藥而攻病病去而病益加矣

冬楚人伐隨

正傳曰隨漢東諸國之大者姬姓書楚人伐隨罪楚之憑陵傷中國之不競也左氏曰隨以漢東諸侯叛楚冬楚鬭谷於菟帥師伐隨取成而還君子曰隨之見伐不量力也量力而動其過鮮矣善敗由己而由人乎哉詩曰豈不夙夜謂行多露愚按桓公六年楚武王侵隨鬭伯比曰漢東之國隨爲大吾不得志於漢東也我則使然我張吾三軍而被吾甲兵以武臨之彼則懼而協以謀我故難間也由此觀之則隨率漢陽諸姬以拒楚今欲復漢東諸侯於中國而力不足以勝之故見伐也

【襄王十三年】二十有一年【宋襄十二年齊孝四年晉惠十二年衛文二十一年蔡荘七年鄭文三十四年曹共十四年陳穆九年杞成十六年秦穆二十一年楚成三十三年】

春狄侵衛

正傳曰書狄侵衛著中國之霸業衰也桓公旣沒中國無伯而宋襄不義故狄人窺間隙而肆其虐也

宋人齊人楚人盟於鹿上

正傳曰書盟於鹿上譏要盟也盟者聖人所不與也同心而盟猶恐寒之況要盟乎左氏曰宋人爲鹿上之盟以求諸侯於楚楚人許之公子目夷曰小國爭盟禍也宋其亡乎幸而後敗愚謂楚不自來而宋求於楚是要盟也宜乎其見執也宋襄欲令諸侯臧文仲聞之曰以欲從人則可以人從欲鮮濟可謂知言矣

夏大旱

正傳曰周之夏卽夏二三四月之間正農務憂旱之時也故谷梁曰旱時正也言大者久且逺詞書夏大旱紀災也農務之時而大旱則無年矣無年則民人饑困而盜賊將起故聖人憂之左氏曰公欲焚巫尫臧文仲曰非旱備也修城郭貶食省用務穡勸分此其務也巫尫何爲天欲殺之則如勿生若能爲旱焚之滋甚公從之是嵗也饑而不害

秋宋公楚子陳侯蔡侯鄭伯許男曹伯防於盂執宋公以伐宋

正傳曰書防於盂執宋公以伐宋交譏之也夫宋公不知夷狄之楚不足以講信而要之盟爲不智楚不念宋公之爲防主而執之於防爲不義五國之君斂手傍觀而不爲之謀爲不勇故曰交譏之也左氏曰諸侯防宋公於盂子魚曰禍其在此乎君欲已甚其何以堪之於是楚執宋公以伐宋程子曰宋率諸侯爲防而蠻夷執防主諸侯莫違故以執書之胡氏曰夫以楚之彊莫能勝秦五國之眾何弱於趙然澠池之防藺相如一奮其气威信列國秦𨿽虎狼猶不敢動況以五國之君而不能得志於荊楚乎宋以乘車之防往而楚伏兵車以執之則宋直楚曲其義已明𨿽以匹夫自反而縮猶爲可恥矧南面之君也哉然春秋爲賢者諱宋公見執不少隠之何也夫盟主者所以合天下之諸侯扶大義尊王室者也宋公欲繼齊桓之烈而與楚盟防豈扶大義尊王室之義乎

冬公伐邾

正傳曰書公伐邾譏不義也春秋無義戰況無名輕動乎左氏曰任宿須句顓臾風姓也實司太皡與有濟之祀以服事諸夏邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇皡濟而修祀紓禍也愚謂由是觀之則爲成風報滅須句之私怨耳烏得爲義夫兵以奉詞伐罪爲義敵加於己不得已而應之義也公之此舉無名輕動矣

楚人使宜申來獻捷

正傳曰軍獲曰捷獻捷獻宋捷也書楚人使宜申來獻捷著楚無道之甚也公羊曰宋公與楚子期以乘車之防公子目夷諫曰楚夷國也彊而無義請君以兵車之防往宋公曰不可吾與之約以乘車之防自我爲之自我墮之不可終以乘車之防往楚人果伏兵車執宋公以伐宋宋公謂公子目夷曰子歸守國矣國子之國也吾不從子之言以至乎此公子目夷復曰君𨿽不言國國固臣之國也於是歸設守械而守國楚人謂宋人曰子不與我國吾將殺子君矣宋人應之曰吾賴社稷之神靈吾國已有君矣楚人知𨿽殺宋公猶不得宋國於是釋宋公宋公釋乎執走之衛公子目夷復曰國爲君守之君曷爲不入然後迎襄公歸胡氏曰諸侯從楚伐宋而魯獨不與故楚來獻捷以脇魯爲魯計者拒其使而不受可也請於天王而討之可也宋公先代之後作賓王家方修盟防而伏兵車執之於壇坫之上又以軍獲遺獻諸侯其橫逆甚矣拒其使而不受聲其罪而致討不患無詞魯於是時曽不能申大義以攘荊楚尊中國故不曰宋捷特爲魯諱之也愚謂楚本夷也谷梁前旣以狄稱人爲善累而後進之今公羊又以稱人爲貶之二子之言相矛盾矣何取於義例乎且楚之夷何待於稱人乎言獻捷則宋捷也不言宋捷公羊以爲爲宋襄諱胡氏以爲爲僖公諱皆非也

十有二月癸丑公防諸侯盟於薄釋宋公

正傳曰諸侯卽上五國與楚也書公防諸侯盟於薄釋宋公著魯僖非義之舉也夫見大義者不見小惠方楚以宋捷來獻是已無中國無天王無魯矣爲魯僖者當上告天王下連諸侯聲大義以王命討之舍一宋以尊中國可也而乃爲婦人之仁防諸侯以求釋於楚尙爲中國有人乎左氏曰冬防於薄以釋之子魚曰禍猶未也未足以懲君胡氏曰盟不書所爲盟於薄言釋宋公者宋方主防而蠻夷執而伐之以其俘獲來遺是荊舒反爲吾與國逞其志將滅宋縣之矣此正霸業之衰春秋之所謹也魯旣不能申大義以抑其彊暴使宋公見釋出自天王與中國而顧與防血要言求楚子以釋之是操縱大權自蠻夷出其事已傎甚矣故書防書盟書釋皆不言楚子爲魯諱以深貶之也谷梁謂不與楚專釋是已或以爲嘉我公之救患誤矣愚謂此論是也至謂不言楚子爲魯諱以深貶之非也楚不待貶魯亦豈能諱聖人之心無意必固我之私

【襄王十四年】二十有二年【宋襄十三年齊孝五年晉惠十三年衛文二十二年蔡荘八年鄭文三十五年曹共十五年陳穆十年杞成十七年秦穆二十二年楚成三十四年】

春公伐邾取須句

正傳曰須句見前書公伐邾取須句則僖公之義與不義並見矣曷爲義曰伐邾以還須句反其君而奉太皡有濟之祀得存亡繼絕之義故左氏曰伐邾取須句反其君焉禮也是已曷爲不義曰春秋無義戰以其不奉天子之命而擅伐是𨿽義猶不義故胡氏曰不請於王命而專爲母家報怨謀動干戈於邦內是已然胡氏又以爲擅取人國而反其君是以亂易亂非所以爲禮也與收奪者無以異矣愚謂所謂反其君反須句之君不絕其祀禮也非擅取人國也非收奪之取以爲已有者也非以亂易亂也

夏宋公衛侯許男滕子伐鄭

正傳曰書宋公衛侯許男滕子伐鄭著非義之兵也左氏曰三月鄭伯如楚夏宋公伐鄭子魚曰所謂禍在此矣愚謂兵以義舉非義而舉輕舉也宋公非有王命奉義之舉徒以不勝其怒鄭歸楚之私遂率諸侯之兵以伐之所以兆楚釁而致之敗也子魚謂禍在此蓋先知之矣

秋八月丁未及邾人戰於升陘

正傳曰升陘魯地及者公及也言及不言公公自見矣谷梁胡氏皆以爲諱公非也書及邾人戰於升陘善應敵之兵也邾人來魯地魯禦之與之戰是爲應敵之兵未爲不義胡氏曰邾人以須句故出師公卑邾不設備而禦之臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰又曰敬之敬之天維顯思命不易哉先王之明徳猶無不難也無不懼也況我小國乎君其無謂邾小蠭蠆有毒而況國乎弗聴八月丁未公及邾師戰於升陘我師敗績邾人獲公冑縣諸魚門記稱邾婁復之以矢蓋自戰於升陘始也愚謂魯𨿽敗績然邾兵來魯不得已而應之但是年魯先伐邾則其釁蓋自魯啟之彼此得失互相半矣

冬十有一月己巳朔宋公及楚人戰於宋師敗績正傳曰水名及與也胡氏以書及爲深貶宋公者非也書宋公及楚人戰於宋師敗績著召釁玩敵之罪也夫宋不自知其徳不足以服鄭鄭歸於楚乃伐鄭以致楚兵是之謂召釁又不知好謀而成乃執不重傷不禽二毛以致敗是之謂玩敵召釁者不智玩敵者不義孟子曰夫人必自侮然後人侮之國必自伐然後人伐之此之謂也左氏曰楚人伐宋以救鄭宋公將戰大司馬固諫曰天之棄商久矣君將興之弗可赦也已弗聴冬十一月己巳朔宋公及楚人戰於宋人旣成列楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殱焉國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼓不成列子魚曰君未知戰勍敵之人隘而不列天贊我也阻而鼓之不亦可乎猶有懼焉且今之勍者皆吾敵也𨿽及胡耉獲則取之何有於二毛明恥教戰求殺敵也傷未及死如何勿重若愛重傷則如勿傷愛其二毛則如服焉三軍以利用也金鼓以聲气也利而用之阻隘可也聲盛致志鼓儳可也愚謂此實傳也胡氏又曰之戰宋襄公不阨人於險不鼓不成列先儒以爲至仁大義𨿽文王之戰不能過也而春秋不與何哉物有本末事有終始順事恕施者王政之本也襄公伐齊之喪奉少奪長使齊人有殺無虧之惡有敗績之傷此晉獻公之所以亂其國者罪一也桓公存三亡國以屬諸侯義士猶曰薄徳而一防虐二國之君罪二也曹人不服盍姑省徳無闕然後動而興師圍之罪三也凡此三者不仁非義襄公敢行而獨愛重傷與二毛則亦何異盜跖之以分均出後爲仁義陳仲子以避兄離母居於陵爲廉乎夫計末遺本飾小名防大徳者春秋之所惡也愚謂此又經外之意也

【襄王十五年】二十有三年【宋襄十四年卒齊孝六年晉惠十四年衛文二十三年蔡荘九年鄭文三十六年曹共十六年陳穆十一年杞成十八年卒秦穆二十三年楚成三十五年】

春齊侯伐宋圍緡

正傳曰緡宋邑書齊侯伐宋圍緡著其伐之非也乘人之敗也宋王者之後一敗於楚齊有伯者之餘業輔宋以抑楚尊周攘楚之義得矣乃因宋之敗而伐之是輔桀也故春秋書以譏之左氏曰以討其不與盟於齊也愚謂齊不仗大義而恣小忿以伐宋其惡大矣胡氏曰齊伯國之餘業也宋襄公旣敗於荊楚之勢益張矣齊侯旣無尊中國攘夷狄卹災患畏簡書之意又乘其約而伐之此尢義之所不得爲者也故書伐國而言圍邑以著其罪然則桓公伐鄭圍新城何以不爲貶乎鄭與楚合憑陵中國桓公伐之攘夷狄也宋與楚戰兵敗身傷齊侯伐之殘與國也其事異矣美惡不嫌同詞愚謂觀此義例之說窮矣及至書同而美惡不同則云美惡不嫌同詞乃不得其說而爲遁詞也夫旣云美惡不嫌同詞則美惡不系於詞而系於事是取義在詞之外矣則又何取於義例拘拘於一詞之求乎

夏五月庚寅宋公玆父卒

正傳曰玆父宋襄公名書夏五月庚寅宋公玆父卒紀伯國之大故也左氏曰宋襄公卒傷於故也愚謂書之亦以見公不得其死焉乃自取也

秋楚人伐陳

正傳曰書楚人伐陳著蠻荊肆虐之罪也左氏曰秋楚成得臣帥師伐陳討其貳於宋也遂取焦夷城頓而還子文以爲之功使爲令尹叔伯曰子若國何對曰吾以靖國也夫有大功而無貴仕其人能靖者與有幾愚謂此實傳也若得臣者有王者起必服上刑不以爲罪而以爲功何其謬也

冬十有一月杞子卒

正傳曰書杞子卒紀小國之大故有赴則書之也有赴則書何以不名髙氏曰史佚之是也左氏謂杞成公卒書曰子杞夷也胡氏從之非也程子曰杞二王后而伯爵疑前世黜之也中間從夷故子之後復稱伯胡氏又引杜預謂杞實稱伯而書曰子者成公始行夷禮終其身故仲尼於其卒以文貶之以爲是愚謂此誤矣若杞從夷則其卒也無赴無赴則不書魯書之見其赴中國諸侯而未必從夷矣杜氏因左氏之說誤之耳且鄭伯曽朝楚矣何以不子之乎且據程子之言或伯或子或子或伯隨時而易稱史之文耳焉得謂聖人黜伯而子之又升子而伯之耶信斯言也是孔子變亂名實專擅爵賞得罪於天王矣何以爲孔子

【襄王十六年】二十有四年【齊孝七年晉惠十五年卒衛文二十四年蔡荘十年鄭文三十七年曹共十七年陳穆十二年杞桓公姑容元年宋成公王臣元年秦穆二十四年楚成三十六年】

春王正月

正傳曰義見前

夏狄伐鄭

正傳曰書狄伐鄭著夷狄之亂中國也見中國之亂天王亂之也左氏曰鄭之入滑也滑人聴命師還又卽衛鄭公子士泄堵兪彌帥師伐滑王使伯服遊孫伯如鄭請滑鄭伯怨惠王之入而不與厲公爵也又怨襄王之與衛滑也故不聴王命而執二子王怒將以狄伐鄭富辰諫曰不可臣聞之太上以徳撫民其次親親以相及也昔周公弔二叔之不咸故封建親戚以蕃屏周管蔡郕霍魯衛毛聃郜雍曹滕畢原酆郇文之昭也邘晉應韓武之穆也凡蔣邢茅胙祭周公之也召穆公思周徳之不類故糾合宗族於成周而作詩曰常棣之華鄂不韡韡凡今之人莫如兄弟其四章曰兄弟鬩於墻外禦其侮如是則兄弟𨿽有小忿不廢懿親今天子不忍小忿以棄鄭親其若之何庸勲親親防近尊賢徳之大者也卽聾從昧與頑用嚚姦之大者也棄徳崇姦禍之大者也鄭有平惠之勲又有厲宣之親棄嬖寵而用三良於諸姬爲近四徳具矣耳不聴五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之四姦具矣周之有懿徳也猶曰莫如兄弟故封建之其懷柔天下也猶懼有外侮扞禦侮者莫如親親故以親屏周召穆公亦云今周徳旣衰於是乎又渝周召以從諸姦無乃不可乎民未忘禍王又興之其若文武何王弗聴使頽叔桃子出狄師夏狄伐鄭取櫟王徳狄人將以其女爲後富辰諫曰不可臣聞之曰報者倦矣施者未厭狄固貪惏王又啟之女徳無極婦怨無終狄必爲患王又弗聴初甘昭公有寵於惠後惠後將立之未及而卒昭公奔齊王復之又通於隗氏王替隗氏頽叔桃子曰我實使狄狄其怨我遂奉大叔以狄師攻王王禦士將禦之王曰先後其謂我何寧使諸侯圖之王遂出及坎欿國人納之秋頽叔桃子奉大叔以狄師伐周大敗周師獲周公忌父原伯毛伯富辰王出適鄭處於汜大叔以隗氏居於溫愚謂此實傳也故曰頽桃二子亂周王亂之也許氏曰鄭執王使是無王也王啟夷狄是無中國也天下何恃不亂

秋七月

正傳曰無事亦書義見於前

冬天王出居於鄭

正傳曰書天王出居於鄭紀天下之大變也左氏曰冬王使來告難曰不谷不徳得罪於母弟之寵子帶鄙在鄭地汜敢告叔父臧文仲對曰天子蒙塵於外敢不奔問官守王使簡師父告於晉使左鄢父告於秦天子無出書曰天王出居於鄭避母弟之難也天子凶服降名禮也鄭伯與孔將鉏石甲父侯宣多省視官具於汜而後聴其私政禮也胡氏曰夫鄭伯不王固有罪矣襄王不知自反念其制命之未順也忍小忿防懿親以扞外侮而棄徳崇姦遂出狄師是用夷制夏如木之植拔其本也不亦傎乎王者以天下爲家京師爲室而四方歸往猶天之無不覆也東周降於列國旣不能家天下矣又毀其室而不保則是寄生之君耳貶而書出以爲後戒唐資突厥之兵以伐隋而世有戎狄之禍晉借契丹之力以取唐而卒有播遷之辱許翰以謂不講於春秋戒襄王之所以出其言信矣而中外之辧可不謹乎居者宅其所有之稱出而曰居者若曰普天之下莫非王土撥亂反正存天理之意也愚謂云出居者實出居所謂天子蒙塵乃奔難也胡氏又謂貶而書出居者宅其所有之稱云云則支離於文義而非直書見義之指矣

晉侯夷吾卒

正傳曰書晉侯夷吾卒紀伯國之大故也余義見前

春秋正傳卷十四

欽定四庫全書

春秋正傳卷十五

明湛若水撰僖公

【襄王十七年】二十有五年【晉文公重耳元年齊孝八年衛文二十五年卒蔡荘十一年鄭文三十八年曹共十八年陳穆十三年杞桓二年宋成二年秦穆二十五年楚成三十七年】

春王正月丙午衛侯燬滅邢

正傳曰書春王正月丙午衛侯燬滅邢則滅同姓之罪見矣邢乃衛之同姓也同姓者如木同根相滅是自滅而拔其根也何以自生夫存亡繼絕國君之仁施於凡國者也而況於同姓之國乎故書滅邢則其滅同姓之罪不可掩矣不待乎名之而後見也經中名之而無所貶者多矣三傳皆以名燬以罪其滅同姓胡氏從之至以晉滅虞楚滅夔亦同姓也而不名則又引例之常與例之變以爲言何其支吾也惟據事直書而滅同姓之罪自見爲簡易直截也義例者皆先儒公谷之徒專門之學爲之殊不知他或不能充其類則不免爲支吾之說以爲之詞而坐此蔽聖人之本指爲累又大也

夏四月癸酉衛侯燬卒

正傳曰燬衛侯名名之亦無他義書癸酉衛侯燬卒紀鄰國之大故其以日者史文之詳也諸儒謂衛侯滅同姓而名以貶之則夫此卒而名之又日之者何謂耶

宋蕩伯姬來逆婦

正傳曰蕩氏宋人伯姬公之女嫁於蕩氏故云宋蕩伯姬也逆婦逆其子之婦也書蕩伯姬來逆婦著失禮也婦人旣嫁不逾境逾境惟歸寧父母耳伯姬來不以歸寧而以逆婦一失禮也自來逆婦二失禮也胡氏謂國君不與大夫敵魯公下主大夫之昏是慢宗廟卑朝廷三失禮也

宋殺其大夫

正傳曰書宋殺其大夫罪宋公之擅殺也其不名者史佚之耳然亦不必名而義自見矣

秋楚人圍陳納頓子於頓

正傳曰頓小國名在汝陰南頓縣杜氏曰頓迫於陳而出奔楚故楚圍陳以納頓子書楚人圍陳納頓子於頓紀夷狄正中國以譏中國之諸侯也胡氏曰陳先代之後不能以禮安靖鄰國保防寡小中國諸侯又不能修方伯連帥之職而使楚人納之是夷狄仗義正諸夏也故書曰楚人圍陳納頓子於頓其責中國深矣此亦正本自治之意也

葬衛文公

正傳曰書葬衛文公紀鄰國之大事也余義見前

冬十有二月癸亥公防衛子莒慶盟於洮

正傳曰洮魯地衛子者衛成公稱子喪未逾年也莒慶莒國之臣名慶也書公防衛子莒慶盟於洮著修好之義也左氏曰衛人平莒於我十二月盟於洮修衛文公之好且及莒平也愚謂平者言歸於好春秋之義也

【襄王十八年】二十有六年【晉文二年齊孝九年衛成公鄭元年蔡荘十二年鄭文三十九年曹共十九年陳穆十四年杞桓三年宋成三年秦穆二十六年楚成三十八年】

春王正月己未公防莒子衛速盟於向

正傳曰速衛大夫莊子也向莒地書公防莒子衛速盟於向著數盟之非也十二月已盟於洮矣今正月又盟向不越月而兩盟者吳氏曰洮盟莒子不親至公必欲與莒子盟故又爲此防也愚謂據此則不但數盟乃要盟矣盟洮猶可盟向過矣張氏曰十二月已盟今又要盟所以召齊之討也左氏曰正月公防莒玆丕公莊子盟於向尋洮之盟也愚謂易初筮告再三瀆瀆則不告以言乎二三其徳也初盟猶恐不信況二三乎況要盟乎其召釁必矣

齊人侵我西鄙公追齊師至酅弗及

正傳曰潛師入境曰侵彼兵已退而逐之曰追西鄙者魯之邊境也酅者齊之地書齊人侵我西鄙著齊無名之兵也書公追齊師至酅弗及著魯窮追之兵也左氏曰齊師侵我西鄙討是二盟也公羊曰其言至酅弗及侈也故胡氏曰齊魯皆私憤之兵而非正也故交譏之是也夫魯有罪齊聲其罪明以討之可也乃潛師而來且入其境齊爲非正矣齊來侵魯備而禦之去則不追可也乃窮追而入其境爲非正矣故曰交譏之也

夏齊人伐我北鄙

正傳曰書齊人伐我北鄙甚其非義之罪也春侵魯西鄙夏伐魯北鄙非義甚矣其悖先君之徳甚矣左氏曰公使展喜犒師使受命於展禽齊侯未入境展喜從之曰寡君聞君親舉玉趾將辱於敝邑使下臣犒執事齊侯曰魯人恐乎對曰小人恐矣君子則否齊侯曰室如縣磬野無靑艸何恃而不恐對曰恃先王之命昔周公大公股肱周室夾輔成王成王勞之而賜之盟曰世世子孫無相害也載在盟府大師職之桓公是以糾合諸侯而謀其不協彌縫其闕而匡救其災昭舊職也及君卽位諸侯之望曰其率桓之功我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯乃還

衛人伐齊

正傳曰書衛人伐齊罪搆怨之兵也齊桓有徳於衛桓卒而衛伐喪助少陵長是以怨報徳而齊與衛有宿怨矣衛不知自反乃因爲莒平魯之盟怒齊伐魯之故遂興兵以伐齊是兵出於私怨而非公義矣故春秋非之

公子遂如楚乞師

正傳曰乞云者公羊以爲卑詞也書公子遂如楚乞師著不義也楚𨿽彊仇讎也齊魯𨿽不和婚姻也比之兄弟也婚姻之與仇讎其分限嚴矣兄弟鬩於墻外禦其侮僖公乃不忍齊人侵伐之怨使遂乞師於楚是援夷入華置毒於心腹也其害義釀禍孰大焉胡氏曰衛人報徳以怨伐齊之喪助少陵長又遷怒於邢而滅其國不義甚矣公旣與其君盟於洮又與其臣盟於向是黨衛也故齊人旣侵其西又伐其北齊師固亦非義矣而僖公不能省徳自反深思逺慮計安社稷乃乞楚師與齊爲敵是以蠻夷殘中國也於義可乎其書公子遂如楚乞師而惡自見矣

秋楚人滅夔以夔子歸

正傳曰夔小國書楚人滅夔以夔子歸著楚滅同姓之罪也左氏曰夔子不祀祝融與鬻熊楚人讓之對曰我先王熊摯有疾鬼神弗赦而自竄於夔吾是以失楚又何祀焉秋楚成得臣鬭宜申帥師滅夔以夔子歸愚謂此其實傳也夫楚有三不義焉楚於夔爲同姓故夔子有竄夔失楚之說而滅之是滅同姓罪一矣鬼神不歆非類非鬼不祭也夔祖熊摯止祀熊摯禮也楚乃執以不祀祝融鬻熊夔有辭焉而猶滅之是其罪二矣夫彼不祀使人告之祀如湯於葛伯之爲可也乃滅之使絕其祀又以其君歸是其罪三矣故一事書而三罪見焉豈系乎名不名耶

冬楚人伐宋圍緡

正傳曰書楚伐宋圍緡著私憤之兵也左氏曰宋以其善於晉侯也叛楚卽晉冬楚令尹子玉司馬子西帥師伐宋圍緡愚謂楚師伐宋而卽伐齊是魯僖召讐以伐親也其罪大矣

公以楚師伐齊取谷

正傳曰谷齊邑以猶用也左氏能左右之曰以非也書公以楚師伐齊取谷著不義也夫以夷伐華一不義也伐之因而取其地二不義也左氏曰寘桓公子雍於谷易牙奉之以爲魯援楚申公叔侯戍之桓公之子七人爲七大夫於楚愚謂事之有無不可考然亦慘矣

公至自伐齊

正傳曰書公至自伐齊紀戎事也始終乎不義之舉也君舉必書況兵戎大事故書至有反面告廟之禮焉然而其不義之非自見矣胡氏曰夫背齊卽夷取人之邑爲已有失正甚矣患之起必自此始

【襄王十九年】二十有七年【晉文三年齊孝十年卒衛成二年蔡莊十三年鄭文四十年曹共二十年陳穆十五年杞桓四年宋成四年秦穆二十七年楚成三十九年】

春杞子來朝

正傳曰書杞子來朝著違禮也魯秉周禮朝覲防同有周公之遺焉春秋書之則其不循禮可見矣左氏曰杞桓公來朝用夷禮故曰子公卑杞杞不共也愚謂由是觀之則其不循周禮可知矣

夏六月庚寅齊侯昭卒

正傳曰昭齊侯名書齊侯昭卒紀鄰國之大故也余義見前左氏曰齊孝公卒有齊怨不廢喪紀禮也

秋八月乙未葬齊孝公

正傳曰書葬齊孝公紀葬禮也國君葬諸侯有防葬之禮焉不以怨而廢禮也

乙巳公子遂帥師入杞

正傳曰書公子遂帥師入杞著私怨之師也杞子來朝於春來朝於秋伐之且入焉何也左氏曰入杞責無禮也愚謂以其無禮而教之教之不攺然後誅之可也而卽伐焉所謂不教而誅之非卹小之仁也

冬楚人陳侯蔡侯鄭伯許男圍宋

正傳曰書楚人陳侯蔡侯鄭伯許男圍宋罪諸侯援蠻夷以伐中國也宋中國聖王之後所以建之世世象賢也陳蔡鄭許以中國之諸侯乃協楚而圍之中國之禮義於是乎滅矣冠履之分於是乎紊矣罪孰大焉左氏曰楚子將圍宋使子文治兵於暌終朝而畢不戮一人子玉復治兵於蒍終日而畢鞭七人貫三人耳國老皆賀子文子文飲之酒蒍賈尙幼後至不賀子文問之對曰不知所賀子之傳政於子玉曰以靖國也靖諸內而敗諸外所獲幾何子玉之敗子之舉也舉以敗國將何賀焉子玉剛而無禮不可以治民過三百乘其不能以入矣苟入而賀何后之有冬楚子及諸侯圍宋宋公孫固如晉告急先軫曰報施救患取威定霸於是乎在矣狐偃曰楚始得曹而新昏於衛若伐曹衛楚必救之則齊宋免矣於是乎搜於被廬作三軍謀元帥趙衰曰郤縠可臣亟聞其言矣說禮樂而惇詩書詩書義之府也禮樂徳之則也徳義利之本也乃使郤谷將中軍郤溱佐之使狐偃將上軍讓於狐毛而佐之命趙衰爲卿讓於欒枝先軫使欒枝將下軍先軫佐之荀林父禦戎魏犨爲右晉侯始入而教其民二年欲用之子犯曰民未知義未安其居於是乎出定襄王入務利民民懷生矣將用之子犯曰民未知信未宣其用於是乎伐原以示之信民易資者不求丰焉明徴其辭公曰可矣乎子犯曰民未知禮未生其共於是乎大搜以示之禮作執秩以正其官民聴不惑而後用之出谷戍釋宋圍一戰而霸文之教也愚謂晉文公於是乎得攘夷尊周之道矣爲中國之諸侯者得無愧乎謂楚稱人爲貶者非是谷梁謂人楚子所以人諸侯然則何以不並人諸侯乎

十有二月甲戌公會諸侯盟於宋

正傳曰諸侯者卽前圍宋之諸侯也書公防諸侯盟於宋譏失盟也宋先代聖王之後非有大惡猶將百世保之故齊桓之霸必以首焉圍宋之舉魯未與也乃不勝其區區感楚乞師之恩就圍之宋地而會盟焉𨿽舎曰欲之其可得乎𨿽然楚之爲中國患固魯之乞師圍齊啟之矣胡氏曰公與楚結好故往會盟其地以宋者宋方見圍無嫌於與盟而公之罪亦著矣

【襄王二十年】二十有八年【晉文四年齊昭公潘元年衞成三年蔡莊十四年鄭文四十一年曹共二十一年陳穆十六年卒杞桓五年宋成五年秦穆二十八年楚成四十年】

春晉侯侵曹晉侯伐衞

正傳曰書晉侯侵曹晉侯伐衞著貪憤譎謀之兵也晉文之伐曹衞有二意焉方其爲公子而出亡也曹衛皆不禮焉至是侵伐之者爲復怨此其一也是之謂貪憤之兵方宋告楚之急於晉也狐偃曰楚始得曹而新昏於衛若伐曹衛楚必救之故伐曹衛以致楚師此其二也是之謂譎謀之兵二者皆非春秋所與也左氏曰晉侯將伐曹假道於衛衛人弗許還自南河濟侵曹伐衛正月戊申取五鹿二月晉郤谷卒原軫將中軍胥臣佐下軍上徳也晉侯齊侯盟於斂盂衛侯請盟晉人弗許衛侯欲與楚國人不欲故出其君以說於晉衛侯出居於襄牛愚謂此其實傳也胡氏曰春秋之時用兵者非懷私復怨則利人土地耳詩云百爾君子不知徳行不忮不求何用不臧不忮則能懲忿不求則能窒欲然後貪憤之兵亡矣

公子買戍衛不卒戍刺之

正傳曰戍衛者買爲楚以兵守衛也不卒戍者魯托言買不卒戍故殺之實以說晉也刺之者公羊謂殺之也書公子買戍衛不卒戍刺之譏魯君之失刑也左氏曰公子買戍衛楚人救衛不克公懼於晉殺子叢以說焉謂楚人曰不卒戍也愚謂此其實傳也魯史並告楚不卒戍之言而書之可見春秋皆史之文非聖人之筆矣旣使買戍衛以說楚又殺買以說晉非但見魯君之失刑其無道亦已甚矣何以立國乎胡氏曰周官有三刺一刺曰訊羣臣再刺曰訊羣吏三刺曰訊萬民刺未有書其故者而以不卒戍刺之則知買爲無罪矣孟子曰無罪而殺士則大夫可以去無罪而戮民則士可以徙今乃殺無罪之士將以苟說於彊國於是乎不君矣故特書其故以貶之也

楚人救衛

正傳曰書楚人救衛著善之歸夷也夫救衛善事善事歸夷則中國病矣故善楚所以病晉也文公之霸業於是乎疵矣衛服罪請盟而文公不許以私怨勝公義以人欲滅天理惜夫

三月丙午晉侯入曹執曹伯畀宋人

正傳曰晉宋或稱侯或稱人無他義谷梁泥之非也畀與也與宋使聴之也書晉侯入曹執曹伯畀宋人罪晉侯之憤兵也晉侯怨曹之不禮又爲魯乞師遂伐曹以致楚乃侵而入其境又執其君以與宋其肆暴以逞私憤亦已甚矣左氏曰晉侯圍曹門焉多死曹人屍諸城上晉侯患之聴輿人之謀曰稱捨於墓師遷焉曹人凶懼爲其所得者棺而出之因其凶也而攻之三月入曹數之以其不用僖負羈而乘軒者三百人也且曰令無入僖負羈之宮而免其族報施也魏犨顚頡怒曰勞之不圖報於何有爇僖負羈氏魏犨傷於胸公欲殺之而愛其才使問且視之病將殺之魏犨束胸見使者曰以君之靈不有寧也距躍三百曲踴三百乃捨之殺顚頡以徇於師立舟之僑以爲戎右宋人使門尹般如晉師告急公曰宋人告急捨之則絕告楚不許我欲戰矣齊秦未可若之何先軫曰使宋捨我而賂齊秦借之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯分曹衛之田以畀宋人胡氏曰古者覿文匿武修其訓典序成而不至於是乎有攻伐之兵故孟子謂萬章曰子以爲有王者作將比今之諸侯而誅之乎其教之不攺而後誅之乎曹伯嬴者未狎晉政莫知所承晉文不修詞令遽入其國旣執其君又分其田暴矣欲致楚師與之戰而以曹伯畀宋人譎矣𨿽一戰勝楚遂主中夏舉動不中於禮亦多矣徒亂人上下之分無君臣之禮其功𨿽多道不足尙也故曰五伯三王之罪人仲尼之徒無道桓文之事者

夏四月己巳晉侯齊師宋師秦師及楚人戰於城濮楚師敗績

正傳曰及者猶言與也胡氏以爲誅晉之意非也書晉侯齊師宋師秦師及楚人戰於城濮楚師敗績善晉合諸侯以攘夷也楚人圍宋是以彊陵弱矣晉爲盟主合中國諸侯以伐之得崇夏攘夷之義其餘在所略矣左氏曰楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情僞盡知之矣天假之年而除其害天之所置其可廢乎軍志曰允當則歸又曰知難而退又曰有徳不可敵此三志者晉之謂矣子玉使伯棼請戰曰非敢必有功也願以間執讒慝之口王怒少與之師惟西廣東宮與若敖之六卒實從之子玉使宛春告於晉師曰請復衛侯而封曹臣亦釋宋之圍子犯曰子玉無禮哉君取一臣取二不可失矣先軫曰子與之定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何楚有三施我有三怨怨讎已多將何以戰不如私許復曹衛以攜之執宛春以怒楚旣戰而後圖之公說乃拘宛春於衛且私許復曹衛曹衛告絕於楚子玉怒從晉師晉師退軍吏曰以君辟臣辱也且楚師老矣何故退子犯曰師直爲壯曲爲老豈在久乎微楚之不及此退三捨辟之所以報也背食言以亢其讐我曲楚直其眾素飽不可謂老我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子憗次於城濮楚師背酅而捨晉侯患之聴輿人之頌曰原田每每捨其舊而新是謀公疑焉子犯曰戰也戰而捷必得諸侯若其不捷表裏山河必無害也公曰若楚何欒貞子曰漢陽諸姬楚實盡之思小而大恥不如戰也晉侯夢與楚子搏楚子伏已而盬其腦是以懼子犯曰吉我得天楚伏其罪吾且柔之矣子玉使鬭勃請戰曰請與君之士戲君馮軾而觀之得臣與寓目焉晉侯使欒枝對曰寡君聞命矣楚君之未之敢忘是以在此爲大夫退其敢當君乎旣不獲命矣敢煩大夫爲二三子戒爾車乘敬爾君事詰朝將見晉車七百乘韅靷鞅靽晉侯登有莘之虛以觀師曰少長有禮其可用也遂伐其木以益其兵己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右胥臣蒙馬以虎皮先犯陳蔡陳蔡奔楚右師潰狐毛設二斾而退之欒枝使輿曵柴而僞遁楚師馳之原軫郤溱以中軍公族橫擊之狐毛狐偃以上軍夾攻子西楚左師潰楚師敗績子玉收其卒而止故不敗晉師三日館谷及癸酉而還愚謂此其實傳也其事𨿽多出於譎而其攘夷尊華之大義足以蔽其愆矣胡氏曰荊楚恃彊憑陵諸夏滅黃而霸主不能卹敗徐於婁林而諸大夫不能救執中國盟主而在防者不敢與之爭今又戍谷逼齊合兵圍宋戰勝中國威動天下非有城濮之敗則民其被髮左袵矣宜有美辭稱揚其績而春秋所書如此其略何也仁人明其道不計其功正其義不謀其利文公一戰勝楚遂主夏盟以功利言則髙矣語道義則三王之罪人也知此說則曽西不爲管仲而仲尼孟子𨿽老於行而不悔其有以夫愚謂春秋直書其事而美惡自見不待詞之稱揚也仲尼之徒𨿽無道桓文之事者自王道視之則然也然而又取管仲之功以爲如其仁微管仲吾其被髮左袵矣則聖人廣大之心胸可見矣今楚圍宋晉侯防諸侯以伐楚而救宋正得攘夷崇夏之義而乃以譎詐罪之是猶奪禦冦之兵以資冦之虐也以其小者失其大者奚可哉

楚殺其大夫得臣

正傳曰書楚殺其大夫得臣譏楚之棄其將也左氏曰楚子玉旣敗楚子使謂之曰大夫若入其若申息之老何子西孫伯曰得臣將死二臣止之曰君其將以爲戮及連谷而死晉侯聞之而後喜可知也曰莫餘毒也已蒍呂臣實爲令尹奉己而已不在民矣胡氏曰按左氏晉師旣克曹衛楚子入居於申使申叔去谷使子玉去宋曰晉侯在外十九年而果得晉國險阻艱難備嘗之矣民之情僞備知之矣天假之年而除其害其可廢乎子玉使伯棼請戰楚子怒少與之師惟西廣東宮與若敖之六卒實從之而不止也子玉從晉師文公退三捨辟之楚眾欲止子玉不可戰於城濮楚師敗績夫得臣信有罪矣而楚子知其不可敵不能使之勿敵而少與之師又以一敗殺之是以師爲重而棄其將以與之也是晉再克而楚再敗也此說是矣又謂稱國以殺而不去其官則義例之鑿矣

衛侯出奔楚

正傳曰書衛侯出奔楚著棄親從敵之非也而晉侯棄義並見矣衛侯之奔楚晉逼之也故書奔楚苟求其奔楚之故則晉侯驅同姓以歸敵國其棄大義可見矣胡氏曰衛侯失守社稷背晉卽楚於文公何罪乎衛之禍文公爲之也初齊晉盟於斂盂衛侯請盟晉人不許是塞其向善之心𨿽欲自新攺轍而其道無由也髙帝一封雍齒而功臣不競世祖燒棄文書而反側悉安使文公釋怨許衛結盟南向諸侯棄楚而歸晉矣忿不思難惟怨是圖必使衛侯竄身無所奔於荊蠻歸於京師兄弟相殘君臣交訟誰之咎也夫心不外者乃能統大眾智不鑿者乃能處大事文公欲主夏盟取威定霸而舉動煩擾若不勝任者惟鑿智自私而心不廣也春秋於衛侯失國出奔不以其罪名之而重文公之咎蓋端本議刑責備賢者之意也

五月癸丑公防晉侯齊侯宋公蔡侯鄭伯衛子莒子盟於踐土

正傳曰衛子者衛叔武也衛侯出奔楚故使其弟叔武往防稱子者將立以爲君也書公防晉侯與諸侯盟於踐土著晉侯尊王之義也主盟者晉侯而云公防者內史之詞也據左傳甲午至於衡雍作王宮於踐土鄕役之三月則是晉侯作王宮以俟天子巡狩而與諸侯先爲此防盟以尊周室此時王未防也蓋諸侯之防盟爲王也而公谷諸儒謂王亦防盟有何義乎蓋諸侯防盟此一事也王以巡狩而出居於王宮以臨諸侯享醴命晉侯爲伯此又一事也復兩言公朝於王所者卽此也但經有諸侯防盟而無天王同防又不見防命之文則公谷左氏所載防命之事及晉侯召王致王防王之事則知諸傳皆未可信也所謂以經證傳之眞僞也

陳侯如防

正傳曰書陳侯如防善歸義也附防於踐土也公羊曰其言如防何后防也谷梁曰如防外乎防也於防受命也

公朝於王所

正傳曰王所者卽作王宮於踐土者也書公朝於王所著尊王之義也臣之於君惟其所在而朝覲焉所以尊尊也公谷乃有非其所之論又有不與致天子之論皆非也胡氏又以爲朝於廟禮也於外非禮也則古之天子巡狩諸侯各朝於方嶽者皆非歟又曰古者天子巡狩於四方有常時諸侯朝於方嶽有常所其宮室道途可以預修故民不勞其共給調度可以預備故國不費今天王下勞晉侯公朝於王所則非其時與地矣愚謂如胡氏之說責王巡狩之非時可也責魯以不必朝王所可乎必執時與地而不朝魯受誅矣又曰然則天子在是其可以不朝乎天子在是而諸侯就朝禮之變也春秋不以諸侯就朝爲非而以王所非其所爲貶正其本之意也愚謂此胡氏之說小變矣

六月衛侯鄭自楚復歸於衛

正傳曰鄭衛侯名書衛侯鄭自楚復歸於衛罪衛侯也夫國有人民社稷宗廟命於天子傳之先君守死而弗去者也衛侯無道不能自立捨其社稷宗廟以奔楚使其弟叔武受盟踐土立以爲君矣又自楚以歸衛兄弟相戮君臣相訟亂國敗倫鄭之罪大矣何以容於天地之間乎

衛元咺出奔晉

正傳曰書衛元咺出奔晉著非義也君臣之義無所逃於天地之間元咺旣奉衛侯鄭之命以立叔武叔武立以治反衛侯則是君臣之義未絕也聞鄭之將歸勸叔武遜位以迎之則君臣之義全矣不知出此及鄭旣入殺叔武乃奔晉以訟其君可謂義乎左氏曰或訴元咺於衛侯曰立叔武矣其子角從公公使殺之咺不廢命奉夷叔以入守六月晉人復衛侯武子與衛人盟於宛濮曰天禍衛國君臣不協以及此憂也今天誘其使皆降心以相從也不有居者誰守社稷不有行者誰扞牧圉不協之故用昭乞盟於爾大神以誘天自今日以往旣盟之後行者無保其力居者無懼其罪有渝此盟以相及也明神先君是糾是殛國人聞此盟也而後不貳衛侯先期入子先長牂守門以爲使也與之乘而入公子歂犬華仲前驅叔武將沐聞君至喜捉發走出前驅射而殺之公知其無罪也枕之股而哭之歂犬走出公使殺之元咺出奔晉愚謂考傳以觀經則直書奔晉而義自見矣胡氏之說又謂稱名以罪鄭及稱復不稱復與易詞之說皆義例之鑿也

陳侯欵卒

正傳曰欵陳侯名書卒義見前

秋杞伯姬來

正傳曰伯姬杜氏以爲莊公女歸寧曰來書杞伯姬來著歸寧之非禮也禮女子嫁父母在嵗一歸寧猶慮不得伯姬莊公之女而歸寧非禮矣吳氏曰杞桓公伯姬之次子繼其兄成公而立卽來朝魯爲魯所卑又使卿帥師入其國魯之待杞可謂無恩矣故伯姬又來謝過求平也

公子遂如齊

正傳曰書公子遂如齊紀平齊也吳氏曰魯以楚師伐齊取谷幸而孝公遄卒未及報怨晉文旣伯齊魯均爲受盟之國齊不敢背盟以報魯故魯因使遂聘講好釋怨也是矣

冬公防晉侯齊侯宋公蔡侯鄭伯陳子莒子邾子秦人於溫

正傳曰溫本畿內地爲狄所滅者書公防晉侯齊侯宋公蔡侯鄭伯陳子莒子邾子秦人於溫左氏曰討不服也愚以文觀之此書防在天王狩於河陽之上則知天王將出狩諸侯會以朝之所以尊王也且議討衛許所以服有罪也谷梁曰諱防天王非也夫溫防將以朝王討罪而天王亦防有何義乎若以此防爲諱王防則下不當又有天王狩河陽之文矣蓋諸侯防與天王狩各爲一事且防溫無防天王之文以經證傳之僞不足信矣但因谷梁兩倡防天王之說公羊遂爲致天子之說而胡氏因之誤矣何以言之以兩書公朝於王所可見諸侯皆朝天王而非天王下與諸侯之防矣欲尊周而全晉者當以此論爲正而祛公谷之惑可也

天王狩於河陽

正傳曰河陽卽溫也谷梁曰水北爲陽山南爲陽溫在河北也狩巡狩也天子巡狩於河陽而臨諸侯之朝也書天王狩於河陽譏非禮也禮五載天子一巡狩羣後四朝天子巡狩之年至於方嶽其方諸侯來朝今狩非方嶽天下諸侯畢防而朝王所非周禮矣故春秋書以譏之左氏曰是防也晉侯召王以諸侯見且使王狩仲尼曰以臣召君不可以訓故書曰天王狩於河陽言非其地也且明徳也愚謂此非孔子之言也若以爲非其地則是也公羊以爲不與再致天子谷梁以爲爲天王諱左氏召王與公谷之說皆非也天子自往巡狩而諸侯適防朝於王所也蓋當時王以巡狩之名而往故史亦以狩書非仲尼特書以尊周全晉也胡氏引啖助謂原晉自嫌之心嘉其尊王之意則請王之狩忠亦至矣又曰旣爲王諱之又爲晉解之豈聖人大公至正之心哉

壬申公朝於王所

正傳曰其稱日者公羊以爲錄於內是也書公朝於王所著尊王之義也諸侯防於是天王來狩故朝之谷梁以爲朝於廟禮也於外非禮也愚謂非也夫禮者敬而已矣惟其所在而致敬焉禮也故天子巡狩諸侯各朝於方嶽何莫非禮乎言公朝則非獨公朝也故谷梁曰獨公朝歟諸侯盡朝也觀諸侯盡朝則諸侯尊王之義同也此晉之所以爲伯也故谷梁謂曰公朝而尊天子防於溫言小諸侯若以爲召王致天子則不臣甚矣何以服天下何足以爲伯乎

晉人執衛侯歸之於京師

正傳曰書晉人執衛侯歸之於京師言執之非義也罪晉侯聴君臣之訟也衛侯殺叔武固有罪矣然君臣無訟不思投鼠忌器之義乎天子之禁無專殺大夫衛侯專殺叔武聲大義討之可也而使與元咺辧曲直衛侯不勝遂刑其大夫乃執其君以歸之於京師使若斷在京師然則文公之譎亦可見矣公羊曰衛侯之罪殺叔武也叔武讓國文公逐衛侯而立叔武叔武辭立而他人立則恐衛侯之不得反也故於是已立然後爲踐土之盟治反衛侯衛侯得反曰叔武簒我元咺爭之曰叔武無罪終殺叔武元咺走而出左氏曰衛侯與元咺訟武子爲輔鍼荘子爲坐士榮爲大士衛侯不勝殺士榮刖鍼莊子謂兪忠而免之執衛侯歸之於京師寘諸深室子職納橐饘焉愚謂無上之風漸不可長討衛侯可也聴元咺之訟不可也元咺可以訟衛侯則文公可以訟天王矣奚可哉國語謂晉侯執衛成公歸之於周請殺之王曰不可夫君臣無獄今元咺𨿽直不可聴也君臣皆獄父子將獄是無上下也而叔父聴之一逆矣又爲臣殺其君而安庸刑布刑而不庸再逆矣一合諸侯而有再逆故余懼其無後夫刑必依於人倫以爲之斷天下之大義也

衛元咺自晉復歸於衛

正傳曰自晉復歸者猶言從晉復歸也公谷胡氏有力有奉之說求之太深矣書衛元咺復歸於衛著其歸之非道也左氏曰元咺歸於衛立公子瑕愚謂衛侯不知其弟叔武守國以俟已之歸而殺之衛侯有罪矣元咺爲臣而訴其君於晉元咺之罪一矣與其君辧曲直使之被執歸之於京師罪二矣又歸衛而立公子瑕不聴命於天王而擅廢立罪三矣故春秋書其歸則其歸之非道見矣

諸侯遂圍許

正傳曰諸侯卽上防朝之諸侯也谷梁曰遂繼事也書諸侯遂圍許討許不臣之罪也胡氏曰諸侯此再防天子再至皆朝於王所而許獨不防以其不臣也故諸侯圍許按古者巡狩諸侯各朝於方嶽今法天子行幸三百里內亦皆問起居許距河陽踐土近矣而可以不防乎愚謂觀胡氏巡狩朝嶽之說則上踐土之盟溫之防河陽之狩王所之朝爲上臨下之禮下尊君之義居然可見胡氏已明之而又何必惑於左氏公谷之論以傷尊周全晉之義矣乎

曹伯襄復歸於曹遂防諸侯圍許

正傳曰谷梁雲天子免之其曰復通王命也遂繼事也伯襄曹子也書曹伯襄復歸於曹遂防諸侯圍許著晉文之補過也晉文滅曹爲滅同姓其罪過大矣春秋書其補過樂與人爲善之義見矣左氏曰丁丑諸侯圍許晉侯有疾曹伯之竪侯獳貨筮史使曰以曹爲解齊桓公爲防而封異姓今君爲防而滅同姓曹叔振鐸文之昭也先君唐叔武之穆也且合諸侯而滅兄弟非禮也與衛偕命而不與偕復非信也同罪異罰非刑也禮以行義信以守禮刑以正邪捨此三者君將若之何公說復曹伯遂防諸侯圍許愚謂晉文𨿽因疾而感於筮史之言然人之將死其言也善至是其貪憤之心息而悔過之心生矣

春秋正傳卷十五

欽定四庫全書

春秋正傳卷十六

明湛若水撰僖公

【襄王二十一年】二十有九年【晉文五年齊昭二年衛成四年蔡莊十五年鄭文四十二年曹共二十二年陳共公朔元年杞桓六年宋成六年秦穆二十九年楚成四十一年】

春介葛盧來

正傳曰介東夷國也葛盧介君名未爵者杜氏曰不稱朝不能行朝禮書介葛盧來紀夷之歸夏也左氏曰介葛盧來朝捨於昌衍之上公在防饋之芻米禮也

公至自圍許

正傳曰書公至自圍許紀反面之禮也君舉必書史之職也然公初往防盟諸侯朝王而遂圍許則圍許乃遂事捨正事而書遂事者遂事在後也

夏六月防王人晉人宋人齊人陳人蔡人秦人盟於翟泉

正傳曰防者公防也翟泉在洛陽城內書防王人晉人宋人齊人陳人蔡人秦人盟於翟泉交譏之也以其失上下之道也左氏曰公防王子虎晉狐偃宋公孫固齊國歸父陳轅濤塗秦小子愸盟於翟泉尋踐土之盟且謀伐鄭也愚謂王子虎天子之佐也降而下與諸大夫之盟周王於是乎失爲上之道矣程子曰晉文連年防盟皆在王畿之側而此盟復迫王城又與王人盟彊逼甚矣愚謂且以大夫上與王人盟諸侯於是乎失爲下之道矣胡氏曰翟泉近在洛陽王城之內而王子虎於此下與列國盟是謂上替諸侯大夫入天子之境𨿽貴曰士而於此上盟王子虎是謂下陵而無君之心著矣故以爲大惡愚謂此言是也至謂諱公不書則防之者誰歟謂貶諸侯之卿稱人則王子亦宜稱人貶之耶誤矣

秋大雨雹

正傳曰周之秋卽夏之五六七月也書秋大雨雹左氏以爲災也胡氏曰正蒙曰凡陰气凝聚陽在內者不得出則奮擊而爲雷霆陽在外者不得入則周旋不捨而爲風和而散則爲霜雪雨露不和而散則爲戾气曀霾陰常散緩受交於陽則風雨調寒暑正雹者戾气也陰脇陽臣侵君之象當是時僖公卽位日久季氏世卿公子遂專權政在大夫萌於此矣

冬介葛盧來

正傳曰書介葛盧來再紀逺人之歸也左氏曰以未見公故復來朝禮加之燕好介葛盧聞牛鳴曰是生三犧皆用之矣其音云問之而信愚謂此人聞牛鳴而知其生三犧又知皆用之則亦桀驁非常者矣

【襄王二十二年】三十年【晉文六年齊昭三年衛成五年蔡荘十六年鄭文四十三年曹共二十三年陳共二年杞桓七年宋成七年秦穆三十年楚成四十二年】

春王正月

正傳曰無事亦書時月義見於前

夏狄侵齊

正傳曰書夏狄侵齊志晉霸之衰已甚也則晉侯霸圖之不競可知矣左氏曰晉人侵鄭以觀其可攻與否狄間晉之有鄭虞也夏狄侵齊由是觀之狄之侵齊晉侯啟之也及狄侵齊是大國日衰弱矣所貴乎霸者行仁義以安鄰國今反舍而不討乃謀秦圍鄭其無志於伯圖可知矣胡氏曰詩不云乎戎狄是膺荊舒是懲四夷交侵所當攘斥晉文公若移圍鄭之師以伐之則方伯連帥之職修矣上書狄侵齊下書圍鄭此直書其事而義自見者也

秋衛殺其大夫元咺及公子瑕

正傳曰及猶並也書衛殺其大夫元咺及公子瑕紀專殺大夫及同气之罪也左氏曰晉侯使醫衍酖衛侯兪貨醫使薄其酖不死公爲之請納玉於王與晉侯皆十防王許之秋乃釋衛侯衛侯使賂周歂冶厪曰苟能納我吾使爾爲卿周冶殺元咺及子適子儀公入祀先君周冶旣服將命周歂先入及門遇疾而死冶厪辭卿愚謂此其實傳也胡氏亦以爲公子瑕未聞有罪元咺立以爲君故衛侯忌而殺之是也夫以無罪而殺之可謂暴矣元咺所自爲忠於叔武者也元咺奉叔武而治反乎衛君叔武無罪而衛君殺之元咺訴於晉明叔武之無罪其心皆明白不欺者也然而訟君則陷於惡公羊謂其君出則已入君入則已出以爲不臣是矣然而諸侯無專殺大夫天子之禁也衛人不以告於天子而使周冶殺之其犯專殺之罪而不可赦矣至於瑕能辭咺之立也忌而殺之傷同气之大義矣胡氏又有衛侯在外稱國以殺待殺後入之說則求之過矣

衛侯鄭歸於衛

正傳曰書衛侯鄭歸於衛則鄭之罪自見矣鄭無道至於失國是得罪於宗廟社稷矣叔武不守則鄭不得歸及一歸而殺叔武再歸而殺公子瑕故紀其歸而戕殺同气之罪著矣胡氏曰末世隆怨薄恩趨利棄義有國家者恐公族之軋已至网羅誅殺無以芘其本根而社稷傾覆如六朝者眾矣衛侯始歸而殺叔武再歸而及公子瑕是葛藟之不若而春秋之所惡也

晉人秦人圍鄭

正傳曰書晉人秦人圍鄭紀不義之兵也春秋無義戰而秦從晉之私忿假貳楚之言擅興甲兵以圍鄭非義舉矣左氏曰九月甲午晉侯秦伯圍鄭以其無禮於晉且貳於楚也晉軍函陵秦軍汜南佚之狐言於鄭伯曰國危矣若使燭之武見秦君師必退公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉許之夜縋而出見秦伯曰秦晉圍鄭鄭旣知亡矣若亡鄭而有益於君敢以煩執事越國以鄙逺君知其難也焉用亡鄭以陪鄰鄰之厚君之薄也若捨鄭以爲東道主行李之往來共其乏困君亦無所害且君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封若不闕秦將焉取之闕秦以利晉惟君圖之秦伯說與鄭人盟使杞子逢孫揚孫戍之乃還子犯請擊之公曰不可微夫人之力不及此因人之力而敝之不仁失其所與不知以亂易整不武吾其還也亦去之初鄭公子蘭出奔晉從於晉侯伐鄭請無與圍鄭許之使待命於東鄭石甲父侯宣多逆以爲太子以求成於晉晉人許之此其實傳也愚謂晉侯初爲公子出亡過鄭而鄭文公不禮焉君子比之睚眥之怨耳人君以天下爲度霸者猶當仗仁義以服天下而可以小怨興大眾乎旣以殘衛又以圍鄭非伯圗矣秦人無義惟晉威之畏而利是從隨晉以圍鄭然以利而合則亦以利而離秦聴燭之武一言兩國解體釋圍而釁生連兵糜民禍蓋有所由來矣故以利而離合者亦以利而受害理勢使之然也爲列國者亦可以鑑矣

介人侵蕭

正傳曰蕭小國書介人侵蕭紀中國不振旅之罪也詩云戎狄是膺荊舒是懲言荊舒之無禮義不可以納之而召侮也介人兩朝於魯亦見逺楚慕魯之義矣乃有侵蕭之舉然則詩之言豈誣也哉

冬天王使宰周公來聘

正傳曰宰周公者周之公爲宰者也書天王使宰周公來聘則非禮可見矣禮比年一小聘三年一大聘五年一朝魯與諸侯未有朝聘之禮而王乃使宰下聘焉觀於下文公子遂如京師可見矣君先於臣非禮之正也左氏曰王使周公閱來聘饗有昌歜白黒形鹽辭曰國君文足昭也武可畏也則有備物之饗以象其徳薦五味羞嘉谷鹽虎形以獻其功吾何以堪之愚謂此實傳也觀於此言亦可以見宰之無王人之度而辱君命甚矣

公子遂如京師遂如晉

正傳曰遂者繼事之詞書公子遂如京師遂如晉著魯之貳於敬君也左氏曰東門襄仲將聘於周遂初聘於晉愚謂由是觀之是貳聘矣貳聘遂行者如二君矣其不敬莫大乎此夫魯初未行朝聘之禮於周而使周以宰先下聘焉公又不親來朝而使遂以貳行魯僖不臣之罪不可逭矣胡氏曰大夫出疆有以二事出者有以一事出而專繼事者其書皆曰遂公子遂如周及晉與祭公自魯逆王后皆所謂以二事出者也公子結往媵而及齊宋盟則專繼事者也是非得失則存乎其事矣冢宰上兼三公其職任爲至重而來聘於魯天王之禮意莫厚焉魯侯旣不朝京師而使公子遂往又以二事出夷周室於列國此大不恭之罪履霜堅冰之漸春秋之所誅而不以聴者也則何以無貶乎有不待貶絕而罪惡見者不貶絕以見罪惡愚謂不待詞之褒貶而善惡自見此夫子所謂竊取之義也

【襄王二十三年】三十有一年【晉文七年齊昭四年衛成六年蔡荘十七年鄭文四十四年曹共二十四年陳共三年杞桓八年宋成八年秦穆三十一年楚成四十三年】

春取濟西田

正傳曰書取濟西田著取之非義也濟西者曹田也夫國君之土田受封乎先王世守乎宗社晉侯執曹子而分其田與諸侯非義矣諸侯受之其不義之罪均矣況曹爲同姓其可滅乎其可分之田乎左氏曰春取濟西田分曹地也使臧文仲往宿於重館重館人告曰晉新得諸侯必親其共不速行將無及也從之分曹地自洮以南東傅於濟盡曹地也愚謂此實傳也不言國者史之省文耳內史之詞何待國乎

公子遂如晉

正傳曰書公子遂如晉始終乎非義之取也左氏曰襄仲如晉拜曹田也愚謂旣受之則不得不拜矣旣拜受之則不得不爲利懾矣

夏四月四卜郊

正傳曰周之夏四月卽夏之春二月也於此亦可以見周時與月數皆起於子矣若謂夏時之四月則已月矣豈郊禮之時乎書夏四月四卜郊見非禮之非禮也魯之郊非也祀不於至日而於四月焉而卜焉卜不主一而二焉三焉且四焉是非禮之中又非禮矣胡氏曰記禮者曰祭帝於郊所以定天位也禮行於郊而百神受職焉魯諸侯何以有郊成王以周公有大勲勞於天下命魯公世世祀周公以天子之禮樂是故魯君孟春乘大輅載弧防旂十有二旒日月之章祀帝於郊配以後稷天子之禮也以人臣而用天子之禮可乎是成王過賜而魯公伯禽受之非也子曰天子之制諸侯庸節節莫差於僣僣莫重於祭祭莫重於地地莫重於天諸侯而祀天其僣極矣聖人於春秋欲削而不存則無以志其失而爲後世戒悉書之乎則嵗事之常有不勝書者是故因禮之變而書於防或以卜或以時或以望或以牲或以牛於變之中又有變焉者悉書其事而謂言偃曰魯之郊禘非禮也周公其衰矣杞之郊也禹也宋之郊也契也是天子之事守也言宋夏商之後受命於周作賓王家統承先王修其禮物其得行郊祀而配以其祖非列國諸侯之比也是故天子祭天地諸侯祭社稷祝嘏莫敢易其常古易則亂名犯分人道之大經拂矣故曰郊社之禮所以祀上帝也宗廟之禮所以祀乎其先也眀乎郊社之禮禘嘗之義治國其如指諸掌乎夫庶人之不得祭五祀大夫之不得祭社稷諸侯之不得祭天地非欲故爲等衰蓋不易之定理也知其理之不可易則安於分守無欲僣之心矣爲天下國家乎何有

不從乃免牲

正傳曰書不從紀異也神不歆非類可知矣乃免牲紀非禮也夫牲者爲祀設也旣不祀猶免牲焉豈禮乎谷梁曰免牲者爲之緇衣燻裳有司端奉送至於南郊免牛亦然據谷梁之言此免牲之禮也杜氏以爲免猶縱也非也若云縦放之則又何必書乃免乎胡氏曰古者大事決於卜故洪範稽疑獨以爲主卜而不從則不郊矣故免牲愚謂郊之卜日非禮也古者郊以冬至以迎陽也

猶三望

正傳曰猶之爲言尙也谷梁以爲可以已之詞非也望者祭名三望者望三方也書猶三望著非禮也左氏曰四卜郊不從乃免牲非禮也猶三望亦非禮也禮不卜常祀而卜其牲日牛卜日曰牲牲成而卜郊上怠慢也望郊之細也不郊亦無望可也公羊曰山川有能潤千百里者天子秩而祭之觸石而出膚寸而合不崇朝而徧雨乎天下者惟泰山爾河海潤於千里何以書譏不郊而望祭也胡氏曰有虞氏受終而望因於類巡狩而望因於柴皆天子之事也今魯不郊而望故特書曰猶其言三望何也天子有方望無所不通諸侯非名山大川在其封內者則不祭魯得用重禮視王室則殺故望止於三比諸侯則隆故河海𨿽不在其封而亦祭然非諸侯之所得爲也

秋七月

正傳曰無事亦書義見前

冬伯姬來求婦

正傳曰婦者從姑之稱也書伯姬來求婦著其來之非正也谷梁曰婦人旣嫁不逾境伯姬來求婦非正也胡氏曰蕩伯姬來逆婦而書者以公自爲之主失其班列書也伯姬敵矣其來求婦曷爲亦書見婦人之不可預國事也王后之詔命不施於天下夫人之教令不施於境中昏姻大事也獨無君乎而夫人主之也故特書於防以爲婦人亂政之戒爲子求婦猶曰不可況於他乎此義行無呂武之禍矣

狄圍衛

正傳曰書狄圍衛見中夏之衰弱甚也晉文攘夷之志衰矣

十有二月衛遷於帝丘

正傳曰書衛遷於帝丘記鄰國遷都之大事可以見伯主之不能安中國也胡氏曰帝丘東郡濮陽顓頊之虛亦衛地也狄嘗逼逐黎侯黎侯寓於衛而衛不能修方伯連率之職戎嘗伐凡伯於楚丘而衛不能救王臣之患其後遂爲狄人所滅東徙渡河矣齊桓公攘戎狄封之而衛國忘亡今又爲狄所圍其遷於帝丘避狄難也而霸主衰微夷狄彊盛衛侯不能自彊於政治晉文無卻四夷安諸夏之功莫不見矣

【襄王二十四年】三十有二年【晉文八年卒齊昭五年衛成七年蔡莊十八年鄭文四十五年卒曹共二十五年陳共四年杞桓九年宋成九年秦穆三十二年楚成四十四年】

春王正月

正傳曰無事亦書義見前

夏四月己丑鄭伯捷卒

正傳曰捷鄭伯名名之亦無他義可見凡書名者未必皆系於義也

衛人侵狄○秋衛人及狄盟

正傳曰及猶與也書衛人侵狄秋衛人及狄盟著衛人之非義也左氏曰夏狄有亂衛人侵狄狄請平焉秋衛人及狄盟愚謂衛見圍於狄而遷帝丘衛侯以不振之徳當新造之時宜持重養鋭以俟時可也乃因狄之亂而侵之而又與之盟夫盟者忠信之薄中國諸侯衰世之事也施之中國君子猶不取焉況因亂要盟非可以結忠信者乎胡氏曰盟防中國諸侯之禮衰世之事已非春秋之所貴況與狄人輕信結盟而乃刑牲防血以要之哉

冬十有二月己卯晉侯重耳卒

正傳曰書晉侯重耳卒紀伯主之大故也於是乎有相卹之義焉有賻之禮焉胡氏曰按左氏載秦伯納晉文公及殺懷公於髙梁其事甚詳而春秋不書者以爲不告也徐邈曰諸侯有朝聘之禮赴告之命所以惇交好通憂虞若鄰國相望而情志否隔存亡禍福不以相闗則他國之史無由得書魯政𨿽陵典刑猶在史防所錄不失常法其文足證仲尼修之事仍本史有可損而不能益也愚謂旣云不能益則亦不能損矣故曰其事則齊桓晉文其文則史其義則丘竊取之矣竊取者不敢顯然取之況損益乎

【襄王二十五年】三十有三年【晉襄公驩元年齊昭六年衛成八年蔡莊十九年鄭穆公蘭元年曹共二十六年陳共五年杞桓十年宋成十年秦穆三十三年楚成四十五年】

春王二月秦人入滑

正傳曰滑者谷梁以爲國也書秦人入滑著不義之兵也秦師之出本欲圖鄭也鄭有備遂移兵以入滑何義乎春秋書以罪之也左氏曰秦師過周北門左右免冑而下超乘者三百乘王孫滿尙幼觀之言於王曰秦師輕而無禮必敗輕則寡謀無禮則脫入險而脫又不能謀能無敗乎及滑鄭商人髙將市於周遇之以乘韋先牛十二犒師曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衛且使遽告於鄭鄭穆公使視客館則束載厲兵秣馬矣使皇武子辭焉曰吾子淹久於敝邑惟是脯資餼牽竭矣爲吾子之將行也鄭之有原圃猶秦之有具囿也吾子取其麋鹿以間敝邑若何子奔齊逢孫楊孫奔宋孟明曰鄭有備矣不可冀也攻之不克圍之不繼吾其還也滅滑而還愚謂觀此傳則秦之不義亦可見矣

齊侯使國歸父來聘

正傳曰歸父齊大夫書齊侯使國歸父來聘紀鄰國之修好也左氏曰齊國莊子來聘自郊勞至於贈賄禮成而加之以敏臧文仲言於公曰國子爲政齊猶有禮君其朝焉臣聞之服於有禮社稷之衛也

夏四月辛巳晉人及姜戎敗秦於殽

正傳曰人者眾人之稱書晉人及姜戎敗秦於殽著晉不義之兵也秦人無道越晉逾周之境以襲鄭可謂惡矣晉人敗之於殽其惡均矣程子謂晉子居喪未葬不可以從戎忘親背恵其惡甚矣左氏曰晉原軫曰秦違蹇叔而以貪勤民天奉我也奉不可失敵不可縦縱敵患生違天不祥必伐秦師欒枝曰未報秦施而伐其師其爲死君乎先軫曰秦不哀吾喪而伐吾同姓秦則無禮何施之爲吾聞之一日縦敵數世之患也謀及子孫可謂死君乎遂發命遽興姜戎子墨衰絰梁禦戎萊駒爲右夏四月辛巳敗秦師於殽獲百里孟眀視西乞術白乙丙以歸遂墨以葬文公晉於是始墨文嬴請三帥曰彼實構吾二君寡君若得而食之不厭君何辱討焉使歸就戮於秦以逞寡君之志若何公許之先軫朝問秦囚公曰夫人請之吾捨之矣先軫怒曰武夫力而拘諸原婦人暫而免諸國墮軍實而長冦仇亡無日矣不顧而唾公使陽處父追之及諸河則在舟中矣釋左驂以公命贈孟明孟明稽首曰君之惠不以累臣釁鼓使歸就戮於秦寡君之以爲戮死且不朽若從君恵而免之三年將拜君賜秦伯素服郊次鄕師而哭曰孤違蹇叔以辱二三子孤之罪也不替孟眀孤之過也大夫何罪且吾不以一眚掩大徳愚謂此實傳也然居喪未爰及干戈爲不孝一惡矣又援姜戎之兵以禍中國譬之引外侮以戕兄弟爲不仁二惡矣𨿽捨三帥以爲大徳似徳而非徳曽不足以贖其不義之罪也胡氏曰夫子先軫之謀偸見一時之利徼幸其成自以爲功者也二君皆過聴焉而貪其利是使爲人臣者懷利以事其君爲人子者懷利以事其父君臣父子去仁義懷利以相與利之所在則從之矣何有於君父故一失則夷狄再失則禽獸而大倫滅矣

癸巳葬晉文公

正傳曰書晉文公紀鄰國之大事也霸主之故赴之詳赴之詳故日以詳書之也諸侯於鄰國有弔喪防葬之禮焉谷梁謂日葬危不得葬者非也

狄侵齊

正傳曰書狄侵齊紀夷狄之犯中國也左氏曰因晉喪也夫因文公之喪而遂侵齊則晉之威足以懾狄人矣而晉不之卹可見伯者以力服人身死而隨滅也夫惟先王之威徳沒世爲不亡矣

公伐邾取訾婁○秋公子遂帥師伐邾

正傳曰訾婁邾地書公伐邾取訾婁秋公子遂帥師伐邾著不義之兵也夫兵者所以伐不庭也外是則爲貪爲忿爲暴皆不義之兵也左氏曰公伐邾取訾婁以報升陘之役邾人不設備秋襄仲復伐邾夫魯取訾婁則爲貪兵報升陘之役則爲忿兵旣伐以取之矣又乘其不備而再伐凡二時而再伐焉則爲暴兵此其不義甚矣胡氏曰此不勝忿欲報怨貪得恃彊淩弱不義之兵也直書其事而罪自見矣或曰取須句訾婁有爲爲之也伐邾至於再三念母勤矣夫念母者必當止乎禮義平王不撫其民而逺屯戍於母家詩人刺之夫子錄焉僖公以成風之有功於己也越禮以尊其身違義以報其怨殘民動眾取人之邑曽是以爲可乎

晉人敗狄於箕

正傳曰箕者杜氏曰太原陽邑縣南有箕城左氏曰狄伐晉及箕八月戊子晉侯敗狄於箕郤缺獲白狄子先軫曰匹夫逞志於君而無討敢不自討乎免冑入狄師死焉狄人歸其元面如生此其實傳也愚謂書晉人敗狄於箕紀晉侯振復攘夷之功也狄嘗侵齊圍衛陵蔑中國晉文不能禦之而伯業衰矣襄公初立因狄見伐而敗之於箕蓋其應敵攘夷之義𨿽墨衰從事可也

冬十月公如齊○十有二月公至自齊

正傳曰書公如齊公至自齊著非禮也左氏曰公如齊朝且弔有狄師也夫諸侯聘防有常禮弔則弔朝則朝使大夫可也而遽輕易越境雜二事行之非禮也

乙巳公薨於小寢

正傳曰書公薨於小寢志薨之非正矣谷梁曰小寢非正也胡氏曰周制王宮六寢路寢一小寢五君日出而眡朝退適路寢聴政使人眡大夫退然後適小寢釋服是路寢治事之所也而小寢燕息之地也公羊以西宮爲小寢魯子以諸侯有三宮則列國之制蓋降於王其以路寢爲正則一爾君終不於路寢則非正矣曽子曰吾得正而斃焉又何求哉古人貴於得正乃如此凡此直書而義自見矣愚謂此云直書而義自見爲得春秋之指

隕霜不殺艸李梅實

正傳曰書隕霜不殺艸李梅實公羊以爲紀異也何異爾不時也周之冬十二月卽夏之冬十月也陽气在內陰气在外正天地肅殺之時也而猶隕霜而猶不殺艸則陰气不固陽气不藏故李梅結實非常之異也夫君相所職在燮理陰陽而化育萬物也今陰陽不和則君相失職而凶咎將至矣故春秋書以示後世胡氏曰哀公問於仲尼曰春秋記隕霜不殺艸何爲記之也曰此言可殺也夫宜殺而不殺則李梅冬實天失其道艸木猶干犯之而況君乎是故以天道言四時失其序則其施必悖無以統萬象矣以君道言五刑失其用則其權必喪無以服萬民矣哀公欲去三桓張公室問社於宰我對以使民戰栗蓋勸之斷也仲尼則曰成事不說旣往不咎其自與哀公言乃以爲可殺何也在聖人則能處變而不失其常在賢者必有小貞吉大貞凶之戒矣其論隕霜不殺艸則李梅冬實蓋除惡於微慮患於早之意也

晉人陳人鄭人伐許

正傳曰書晉人陳人鄭人伐許著不義之兵也左氏曰晉陳鄭伐許討其貳於楚也愚謂許貳於楚背中國而變夷狄固有罪矣晉襄不思父喪之未葬非有門庭之冦而從墨衰之例忘親動眾防諸侯以逺伐先世所不致之許其失道甚矣豈非不義之兵乎故春秋書以著其罪焉

春秋正傳卷十六﹤經部﹐春秋類﹐春秋正傳﹥

欽定四庫全書

春秋正傳卷十七

明湛若水撰文公【名興僖公子母聲姜夫人出姜在位十八年】

【襄王二十六年】元年【晉襄二年齊昭七年衛成九年蔡莊二七年鄭穆二年曹共二十七年陳共六年杞桓十一年宋成十一年秦穆三十四年楚成四十六年】

春王正月公卽位

正傳曰書春王正月公卽位正始也胡氏曰卽位者告廟臨羣臣也國君嗣世定於初喪必逾年然後攺元書卽位者緣始終之義一年不二君緣民臣之心不可曠年無君按書載舜禹受終傳位之事在舜則曰月正元日格於文祖在禹則曰正月朔旦受命於神宗率百官若帝之初夫於文祖神宗則告廟也率百官若帝之初則臨羣臣也自古通喪三年其以凶服則不可入宗廟其以吉服則斬焉在衰絰之中不可旣成而又易之也如之何而可子張問於孔子髙宗諒陰三年不言何謂也子曰何必髙宗古之人皆然君薨百官總已以聽於冡宰三年則告廟臨羣臣固有攝行之禮矣按周書稱太甲元年伊尹祠於先王則攝而告廟之證也百官總已以聽冡宰則攝而臨羣臣之證也其曰祗見厥祖者言伊尹以奉嗣王之事祗見太甲之祖也至三祀十有二月伊尹以冕服奉嗣王則免喪從吉之證也然顧命康誥紀成王之崩其君臣皆冕服何也當是時成王方崩就殯猶未成服故用麻冕黼裳入受顧命已受命誥諸侯而後釋冕反喪服者於是成服而宅憂也或以爲康王釋服離次而卽吉則誤矣愚謂所謂諒陰三年不言百官總已以聽冡宰乃言其居喪之禮非初喪卽位時攝行也以顧命考之則卽位者繼統之大事而居喪之禮次焉若於初喪未成服之時受顧命卽廟告祖臨羣臣然後行喪禮明承重也未明承重則不可以行喪禮也蓋受命告祖於廟卽臨羣臣於廟然後行含斂之禮則三者皆得並行而不相悖矣古人行大禮皆於廟故也

二月癸亥日有食之

正傳曰書癸亥日有食之紀天變也迅雷風烈必變聖人所以敬天也

天王使叔服來防

正傳曰書天王使叔服來防紀卹下之禮也而諸侯失禮之罪著矣左氏曰春王使內史叔服來防公羊曰防禮也夫天子之於諸侯吉凶慶弔之禮一往一來無不答也故五載天子一巡狩羣後四朝故上下之間亦有弔之禮所以通上下之情也春秋之所載未聞有諸侯朝天王奔喪防者而襄王此舉爲得卹下之義然而下先乎臣當時君弱臣彊亦可見矣胡氏曰崩薨卒人道始終之大變也不以得禮爲常事而不書其或失禮而害於王法之甚者聖人則有削而不存以示義者矣

夏四月丁巳我君僖公

正傳曰書夏四月丁巳我君僖公紀禮之正也諸侯五月而同盟畢至禮也送終之大事也故書之谷梁曰薨稱公舉上也我君接上下也僖公而後舉諡諡所以成徳也於卒事乎加之矣

天王使毛伯來錫公命

正傳曰毛國伯爵諸侯入爲天子卿士者書天王使毛伯來錫公命則其非禮自見矣公羊曰錫者何賜也命者何加我服也谷梁曰禮有受命無來錫命錫命非正也胡氏曰諸侯終喪入見則有錫嵗時來朝則有錫能敵王所愾則有錫韍冕圭璧因其終喪入見而錫之者也禮所謂喪畢以士服見天子已見賜之黻冕圭璧然後歸是已車馬衮黼其嵗時來朝而錫之者也詩所謂君子來朝何錫予之𨿽無予之路車乘馬又何予之衮及黼是已彤弓玈矢因其敵愾獻功而錫之者也詩所謂彤弓弨兮受言藏之我有嘉賔中心貺之鐘鼓旣設一朝享之是已今文公繼世喪制未畢非初見繼朝而獻功也何爲來錫命乎

晉侯伐衞

正傳曰書晉侯伐衞紀伐不庭也其可伐而不可伐之義見矣左氏曰晉文公之季年諸侯朝晉衞成公不朝使孔達侵鄭伐緜訾及匡晉襄公旣祥使告於諸侯而伐衞及南陽先且居曰效尢禍也請君朝王臣從師晉侯朝王於溫先且居胥臣伐衞五月辛酉朔晉師圍戚六月戊戌取之獲孫昭子愚謂此實傳也夫以衞侯之不朝而侵鄭伐緜匡彼固謂之可伐矣然惟正己者則可以伐之也襄公能聽且居之言先自朝王而後伐衞之不朝而伐人所謂先正己而後正人者也然其不奉天王之討而伐之則非所可伐矣又爲將伐衞而先朝王則亦非出於敬君之誠焉所謂五覇假之也

叔孫得臣如京師

正傳曰叔孫氏得臣名叔牙之孫也左氏曰王使毛伯衞來錫公命叔孫得臣如周拜謝何以書著非禮也諸侯旣畢喪而以繼世見天子天子錫之命諸侯拜而受之禮也今文公之立未嘗朝王而王錫之命又不自朝以拜賜而使得臣以往不臣之甚者也故春秋書以非之

衞人伐晉

正傳曰書衞人伐晉則衞侯之罪見矣何罪乎不自反而不縮也夫衞不朝晉是背盟主也晉侯先朝王而後伐之得正己以正人之義爲衞君者宜屈服矣乃又使孔達帥師伐晉是不自反而犯盟主其罪大矣故春秋非之

秋公孫敖防晉侯於戚

正傳曰公孫敖魯大夫左氏曰晉侯疆戚田故公孫敖防之書公孫敖防晉侯於戚見其防之非禮也禮卿不得防公侯敖以大夫防晉侯非禮也故春秋書之而非禮之罪見矣

冬十月丁未楚世子商臣弒其君頵

正傳曰頵楚君名商臣世子名書楚世子商臣弒其君頵誅亂賊也左氏曰初楚子將以商臣爲太子訪諸令尹子上子上曰君之齒未也而又多愛黜乃亂也楚國之舉恆在少者且是人也蠭目而聲忍人也不可立也弗聽旣又欲立王子職而黜太子商臣商臣聞之而未察告其師潘崇曰若之何而察之潘崇曰享江芊而勿敬也從之江芊怒曰呼役夫宜君王之欲殺汝而立職也告潘崇曰信矣潘崇曰能事諸乎曰不能能行乎曰不能能行大事乎曰能冬十月以宮甲圍成王王請食熊蹯而死弗聽丁未王縊諡之曰靈不瞑曰成乃瞑穆王立以其爲太子之室與潘崇使爲太師且掌環列之尹胡氏曰書世子弒君者有父之親有君之尊而至於弒逆此天理大變人情所深駭春秋詳書其事欲以起問者察所由示懲誡也唐世子受左氏春秋至此廢書嘆曰經籍聖人垂訓何書此耶郭瑜對曰春秋義存褒貶以善惡爲勸戒故商臣千載而惡名不滅曰非惟不可道故亦耳不忍聞願受他書瑜請讀禮世子從之嗚呼聖人大訓不明於後世皆腐儒學經不知其義者之罪耳夫亂臣賊子𨿽陷穽在前斧鉞加於頸而不避顧謂身後惡名足以系其邪志而懲於爲惡豈不謬哉持此曉人可謂茅塞其心意矣若語之曰爲人君父而不通於春秋之義者必蒙首惡之名爲臣子而不通於春秋之義者必陷簒弒誅死之罪聖人書此者使天下後世察於人倫知所以爲君臣父子之道而免於首惡之名誅死之罪也則世子而聞此必將然畏懼知春秋之不可不學矣學於春秋必明臣子之義不至於奏請怫防而見酖矣傳者案也經者斷也考於傳之所載可以見其所由致之漸豈隠乎嫡妾必正而楚子多愛立子必長而楚國之舉常在少者養世子不可不愼也而以潘崇爲之師侍膳問安世子職也而多置宮甲降而不憾憾而能眕者鮮矣乃欲黜兄而立其弟謀及婦人宜其敗也而使江芊知其情是以不仁處其身而以不孝處其子也其及宜矣楚頵僣王憑陵中國戰勝諸侯毒被天下然昧於君臣父子之道禍發蕭墻而不之覺也不善之積豈可掩哉君不君則臣不臣父不父則子不子春秋書世子弒其君推本所由而著其首惡爲萬世之大戒也然則商臣無貶矣曰弒父與君之賊其惡猶待於貶而後著乎愚謂商臣猶稱世子而無貶而云其惡自著則其他小惡者何待貶而後著耶

公孫敖如齊

正傳曰書公孫敖如齊著聘禮之非也居喪讀喪禮旣讀祭禮喪復常讀樂章言吉防不可以相襲也左氏曰穆伯如齊始聘焉禮也凡君卽位卿出並聘踐修舊好要結外援好事鄰國以衞社稷忠信卑讓之道也忠徳之正也信徳之固也卑讓徳之基也愚謂聘禮也居喪而行之非禮也故春秋書如齊使人考如齊之故則行聘禮也而其居喪行聘之非禮自可見焉其指微矣

【襄王二十七年】二年【晉襄三年齊昭八年衞成十年蔡莊二十一年鄭穆三年曹共二十八年陳共七年杞桓十二年宋成十二年秦穆三十五年楚穆商臣元年】

春王二月甲子晉侯及秦師戰於彭衙秦師敗績正傳曰彭衙秦地書晉侯及秦師戰於彭衙秦師敗績罪交忿之兵也左氏曰秦孟明視帥師伐晉以報殽之役二月晉侯禦之先且居將中軍趙衰佐之王官無地禦戎鞫居爲右甲子及秦師戰於彭衙秦師敗績晉人謂秦拜賜之師戰於殽也晉梁禦戎萊駒爲右戰之明日晉襄公秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右箕之役先軫黜之而立續簡伯狼瞫怒其友曰盍死之瞫曰吾未獲死所及彭衙旣陳以其屬馳秦師死焉晉師從之大敗秦師胡氏曰夫敵加於己不得已而起者謂之應兵爭恨小故不忍忿怒者謂之忿兵按左氏秦孟明帥師伐晉報殽之役此所謂忿兵疑罪之在秦也而以晉侯主之何哉處已息爭之道逺怨之方也然則敵加於己縱其侵暴將不得應乎曰敵加於己而已有罪焉引咎責躬服其罪則可矣已則無罪而不義見加諭之以辭命猶不得免焉亦告於天子方伯可也若遽然興師而與戰是謂以桀攻桀何愈乎愚謂此確論矣據左氏秦經人之國以襲人報殽之役是秦加忿於晉也晉以居喪自處謹守以禦去則勿逐可也乃追至於彭衙戰於秦境是晉加忿於秦也故曰交忿之兵也

丁丑作僖公主

正傳曰書丁丑作僖公主左氏曰書不時也公羊曰虞主用桑練主用栗用栗者藏主也谷梁曰喪主於虞吉主於練胡氏曰作主者造木主也旣而反虞虞主用桑期年而練祭練主用栗用栗者藏主也何以書僖公薨至是十有五月然後作主慢而不敬甚矣夫慢而不敬積惡之原也以爲無傷而不去至於惡積而不可揜所以謹之也愚謂主者所以依神者也神無二主其初喪之主乃所謂重也旣而立曰是憑是依者乃眞主也武王伐紂載文王僞主以行君子以爲非實矣

三月乙巳及晉處父盟

正傳曰書及晉處父盟著其盟之非也春秋無善盟盟者忠信之薄也況君與其臣盟乎況越國乎其及不言公處父不稱氏公谷諸儒皆以爲諱非也言及則公可知矣言處父則陽氏可知矣不言地而言晉則於晉越國可知矣曾是以爲諱乎左氏曰晉人以公不朝來討公如晉夏四月乙巳晉人使陽處父盟以恥之此實傳也然則公以己之不朝晉爲失禮則修令詞以平之可也而越國以盟是失己矣竟取晉人之恥使大夫與之盟以臣抗君於己之地是失人矣失己失人則上下君臣之倫紊矣曾是以爲覇乎

夏六月公孫敖防宋公陳侯鄭伯晉士縠盟於垂隴正傳曰垂隴鄭地書公孫敖防宋公陳侯鄭伯晉士縠盟於垂隴著非禮也左氏曰公未至六月穆伯防諸侯及晉司空士縠盟於垂隴晉討衞故也書士縠堪其事也陳侯爲衞請成於晉執孔達以說愚謂此實傳也夫盟誓非古也況敖與縠以大夫防諸侯乎按左氏謂公未至是及晉處父盟未至也而敖以大夫擅行盟防之大事非但見大夫盟諸侯且以見大夫專執國政矣春秋書之以著其彼此上下之罪

自十有二月不雨至於秋七月

正傳曰云自十有二月者去嵗十有二月卽夏之十月也自十有二月至秋七月不雨則不雨者歷四時八閱月旱之甚也何以書紀災之甚也

八月丁卯大事於太廟躋僖公

正傳曰大事者大合食祫祭也五年一祫毀廟與羣廟之主皆合祭於太廟之室太祖東向其餘皆以南北相向以爲昭穆父子異昭穆兄弟同昭穆躋僖公者至合食之時見僖與閔同昭穆而僖兄閔弟遂躋其主於閔之上蓋於時夏父弗忌爲宗伯主之且曰吾見新鬼大舊鬼小而不知閔𨿽弟先爲君而僖𨿽兄時已爲臣君臣之義己前定今升而上之非禮矣如僖公者但當以兄弟相及之義及於閔之次昭則同昭位在昭之左次穆則同穆位在穆之右次可也三傳皆以閔爲祖僖爲禰先禰而後祖爲逆祀誤矣若父子相繼異昭穆乃爲異世乃稱祖禰閔僖兄弟同世而稱祖禰可乎若如三傳胡氏之言以兄弟爲異世爲祖爲禰則殷之兄弟四人相繼其長兄當爲髙祖矣其名位反易豈不甚乎谷梁曰君子不以親親害尊尊故春秋書躋僖公三傳皆以爲逆祀是也譏以後君先先君也非禮也或曰非是之謂也紀大事也蓋前二月作僖公主旣祔而猶在幾筵今乃祭告升之於太廟然而亦非時矣

冬晉人宋人陳人鄭人伐秦

正傳曰書晉人宋人陳人鄭人伐秦譏貪忿之兵也左氏曰冬晉先且居宋公子成陳轅選鄭公子歸生伐秦取汪及彭衙而還以報彭衙之役愚謂此實錄也夫彭衙之勝可以已而不已非貪忿之兵而何左氏又曰卿不書爲穆公故尊秦也謂之崇徳愚謂此則妄也旣推尊穆公之意以及其卿又何不推穆公之徳以及其民而勿伐之乎其稱人者史略之也胡氏曰晉人再勝秦師在常情亦可以已矣而復興此役結怨勤民是全不務徳專欲力爭而報復之無已也以致濟河焚舟之師故特貶而稱人愚謂胡氏謂晉報復結怨是也謂貶而稱人非也

公子遂如齊納幣

正傳曰書公子遂如齊納幣紀大禮也昏禮之大者人道之始也納幣又昏禮之始也公胡皆以爲譏喪昏非也按僖公三十三年十二月乙巳薨至此文公二年十二月已大祥矣夫謂之祥則行納幣之禮未得爲喪娶左氏曰襄仲如齊納幣禮也凡君卽位好舅甥修昏姻娶元妃以奉粢盛孝也孝禮之始也愚謂奉宗廟以繼先君之統事之大者也故曰不孝有三無後爲大如之何其勿急乎公羊胡氏乃至責文公之志過矣

【襄王二十八年】三年【晉襄四年齊昭九年衞成十一年蔡莊二十二年鄭穆四年曹共二十九年陳共八年杞桓十三年宋成十三年秦穆三十六年楚穆二年】

春王正月叔孫得臣防晉人宋人陳人衞人鄭人伐沈沈潰

正傳曰得臣魯大夫沈小國姬姓稱得臣防諸侯是主在魯也書伐沈譏不義之兵也左氏曰莊叔防諸侯之師伐沈以其服於楚也沈潰凡民逃其上曰潰在上曰逃愚謂沈不與中國之盟防而外服於楚是變於夷固有罪矣然魯於沈爲同姓而伐之是伐同姓也沈國微小動諸侯之兵而伐之是不能卹小也其與沈之罪均耳何以伐人而使其人民逃散亦可悲夫胡氏以爲無譏悞矣

夏五月王子虎卒

正傳曰王子虎周大夫書王子虎卒著非禮也左氏曰夏四月乙亥王叔文公卒來赴弔如同盟禮也愚謂諸侯卒而赴於諸侯禮也大夫卒而赴於諸侯非禮也胡氏曰天子內臣無外交或曰禮稱情而爲之節文者也叔服新使乎我則宜有恩禮矣仲尼脫驂於舊館𨿽卒叔服可也夫脫驂於舊館惡夫涕之無從而爲之者非理之經也天子內臣無外交而以新使乎我致恩禮焉是以私情害公義失輕重之權矣

秦人伐晉

正傳曰書秦人伐晉著貪憤之兵也不待稱人以貶而其罪自見矣左氏曰秦伯伐晉濟河焚舟取王官及郊晉人不出自茅津濟封殽屍而還遂覇西戎用孟明也君子是以知秦穆公之爲君也舉人之周也與人之壹也孟明之臣也其不解也能懼思也子桑之忠也其知人也能舉善也愚謂此實錄也吾於濟河焚舟以見其憤矣於取王官及郊見其貪矣貪憤之兵謂之不義孟子曰爲善戰者服上刑長君之惡其罪小逢君之惡其罪大穆公惡能知人三子惡得爲賢臣程子曰搆怨連禍殘民以逞晉人畏之而不敢出秦人極其忿而後悔過聖人取其終能悔耳

秋楚人圍江

正傳曰書楚人圍江紀蠻荊肆暴也左氏曰楚師圍江晉先僕伐楚以救江愚謂自齊桓之覇江黃以近楚之國而從齊故旣滅黃今又圍江晉使先僕救之此晉所以繼齊桓而覇也

雨螽於宋

正傳曰書雨螽於宋紀災異也雨者如雨也雨於宋宋有報則書也谷梁曰外災不志此何以志也曰災甚也其甚柰何茅茨盡矣著於上見於下謂之雨

冬公如晉十有二月己巳公及晉侯盟

正傳曰如晉者往朝晉也何以言之以下公及晉侯盟可知二事也故春秋書公如晉十有二月己巳公及晉侯盟著其非禮之舉也夫朝聘於國盟誓於境二事不相沿公如晉以朝聘矣又爲晉所要而與之盟不思前年與其臣處父盟於晉國之辱故春秋書以非之左氏曰晉人懼其無禮於公也請攺盟公如晉及晉侯盟晉侯享公賦菁菁者莪莊叔以公降拜小國受命於大國敢不愼儀君貺之以大禮何樂如之抑小國之樂大國之惠也晉侯降辭登成拜公賦嘉樂愚謂無禮者前使陽處父與盟於國外之事也請攺盟者實欲召公以朝也公如晉者實朝之也旣朝乃及晉侯盟盟已非禮矣況又貳之乎

晉陽處父帥師伐楚以救江

正傳曰書晉陽處父帥師伐楚以救江善其救也江黃二小國逺而逼於楚而從於齊與中國之盟防楚以蠻荊肆暴欲吞二國旣以滅黃而又圍江晉伐楚而救之可謂攘楚安夏之師矣故春秋善之左氏曰晉以江故告於周王叔桓公晉陽處父伐楚以救江門於方城遇息公子朱而還愚謂此𨿽未足盡據然而能以江故告於周則是奉王命以行又足以聲大義於天下矣胡氏又曰其書以何楚嘗伐鄭矣齊桓公逺結江黃合九國之師於召陵然後伐鄭之謀罷又嘗圍宋矣晉文公許復曹衞防四國之師於城濮然後圍宋之役解今江國小而弱非能與宋鄭比楚人圍之必不待徹四境屯戍守禦之眾與宿衞盡行也當是時楚有覆載不容之罪晉主夏盟宜合諸侯聲罪致討命秦甲出武闗齊以東兵略陳蔡而南處父等兵方城之外楚必震恐而江圍自解矣計不出此乃獨遣一軍逺攻彊國豈能濟乎故書伐楚以救江言救江𨿽善而所以救之者非其道矣此春秋紀用兵之法也愚謂此亦經外之意也

【襄王二十九年】四年【晉襄五年齊昭十年衞成十二年蔡莊二十三年鄭穆五年曹共三十年陳共九年杞桓十四年宋成十四年秦穆三十七年楚穆三年】

春公至自晉

正傳曰書公至自晉以始終乎非禮之舉也君舉必書至必反面也

夏逆婦姜於齊

正傳曰書逆婦姜於齊紀大昏之禮也昏者人道之始上承宗廟而繼先君之統於無窮可不重乎左氏曰卿不行非禮也君子是以知出姜之不允於魯也曰貴聘而賤逆之君而卑之立而廢之棄信而壞其主在國必亂在家必亡不允宜哉詩曰畏天之威於時保之敬主之謂也公羊曰其謂之逆婦姜於齊何略之也髙子曰娶乎大夫者略之也程胡二子皆以稱婦姜爲已成婦蓋謂其喪中納幣然以時考之納幣已在大祥之後況繼嗣尢爲孝先之大事乎況娶又在納幣逾年之後乎君子當於有過中求無過亦立法嚴而待物恕之意也諸儒蓋因婦姜之言而起此議耳

狄侵齊

正傳曰書狄侵齊紀中國之不振也

秋楚人滅江

正傳曰書楚人滅江罪蠻荊之肆暴也於是乎見覇圖之衰矣左氏曰楚人滅江秦伯爲之降服出次不舉過數大夫諌公曰同盟滅𨿽不能救敢不矜乎吾自懼也君子曰詩云維彼二國其政不獲惟此四國爰究爰度其秦穆之謂矣愚謂晉人救兵之不力終不能全江之亡秦穆公聞江之滅乃爲之不舉是晉人千萬之兵不如秦伯之一念也惜夫

晉侯伐秦

正傳曰書晉侯伐秦紀報怨之兵也左氏曰圍祁新城以報王官之役程子曰秦逞忿以伐晉晉畏而避之其見報乃常情也秦至此能悔過矣故不復報晉聖人取其能遷善也稱晉侯不復加譏見秦宜得報而自悔不復修怨乃其善也愚謂讀春秋者當就事論事此書特見晉之報怨程子又以秦之悔過不復報而稱晉侯不復加譏而善之則支矣

衞侯使寧兪來聘

正傳曰兪寧武子名衞大夫書衞侯使寧兪來聘紀邦交之禮也左氏曰衞寧武子來聘公與之宴爲賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功王於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢幹大禮以自取戾愚謂於是見魯侯之失舉而武子之爲知禮也交際之間其可不謹乎

冬十有一月壬寅夫人風氏薨

正傳曰風氏成風也妾母也而稱夫人者史從號也然則非孔子之文明矣後書稱小君仿此書夫人風氏薨紀君母之大故也而其失禮不可掩矣程子曰自成風以後妾母稱夫人嫡妾亂矣仲子始尙未敢同嫡也胡氏曰風氏僖公之母莊公妾也而稱夫人自是嫡妾亂矣語曰邦君之妻邦人稱之曰君夫人稱諸異邦曰寡小君蓋敵體之稱也若夫妾媵則非敵矣其生亦以夫人之名稱號之其沒亦以夫人之禮卒之非所以正其分也以妾媵爲夫人徒欲尊寵其所愛而不虞卑其身以妾母爲夫人徒欲崇貴其所生而不虞賤其父卑其身則失位賤其父則無本越禮至是不亦悖乎夫禮庶子爲君爲其母無服不敢貳尊者也春秋於成風記其卒各以實書不爲異辭者謹禮之所由變也

【襄王三十年】五年【晉襄六年齊昭十一年衞成十三年蔡莊二十四年鄭穆六年曹共三十一年陳共十年杞桓十五年宋成十五年秦穆三十八年楚穆四年】

春王正月王使榮叔歸含且賵

正傳曰珠玉實於口曰含車馬以其喪曰賵書王使榮叔歸含且賵譏非禮也斯舉也有非禮四焉以天子之尊而含賵諸侯之妾非禮一也含者初斂之禮而旣喪三月矣行之非禮二也含賵兼行厚禮妾母非禮三也遂成妾母爲夫人亂倫失理非禮四也一舉而四失禮焉直書其事而其非自見矣胡氏乃以爲王不稱天爲弗克若天則詞贅而意鑿矣

三月辛亥我小君成風

正傳曰成風莊公之妾僖公之庶母文公之庶祖母也以妾嫡故稱小君書我小君成風則其禮之非自見矣云我小君則是以夫人之禮之也以妾嫡以下陵上天理人倫之大變故春秋因而書而其罪自見矣胡氏曰仲子𨿽聘非惠公之嫡也春秋之初尙以爲疑故別爲立宮而羽數特異此𨿽非禮之正然不祔於姑猶有辧焉至是成風書乃有二夫人祔廟而亂倫易紀無復辧矣故禮之失自成風始也

王使召伯來防

正傳曰召伯召昭公書王使召伯來防則非禮自見矣夫防之禮諸侯所以尊天子天子答施於諸侯猶之可也而施於妾母是成其爲夫人而教人以妾嫡矣以妾嫡紊名分逆天理莫此之甚焉者也故春秋旣書王使榮叔來歸含且賵又書王使召伯來防則其禮之非禮而王之不王不待去天而其過不可掩矣二傳皆以爲禮程胡皆以不稱天以謹戒者鑿矣

夏公孫敖如晉

正傳曰如晉行聘也書如晉譏非所宜如也天子致含賵防而未之拜謝土未幹卽使公孫敖如晉行聘焉直書其事與時而其失自見矣

秦人入鄀

正傳曰鄀小國名書秦人入鄀譏非伯討也而其擅興陵虐之罪見矣左氏曰初鄀叛楚卽秦又貳於楚夏秦人入鄀愚謂此實傳也鄀反覆背理舎夏變於夷誠有罪矣然而惟天子得以討之惟天吏得以伐之秦不奉王命徳非天吏而擅伐之可乎又虐而入之可乎交譏並罪不可逃矣

秋楚人滅六

正傳曰六小國在壽州安丰縣書楚人滅六著蠻夷之猾夏而覇業之不競也左氏曰六人叛楚卽東夷秋楚成大心仲歸帥師滅六冬楚公子燮滅蓼臧文仲聞六與蓼滅曰臯陶庭堅不祀忽諸徳之不建民之無援哀哉吳氏曰晉襄公志气不能如初年之盛紹覇之業寖以衰微故西戎之秦南蠻之楚敢於肆行中國吞噬弱小而無所忌是矣

冬十月甲申許男業卒

正傳曰業許僖公名書許男業卒紀同盟之大故也

【襄王三十一年】六年【晉襄七年卒齊昭十二年衞成十四年蔡莊二十五年鄭穆七年曹共三十二年陳共十一年杞桓十六年宋成十六年秦穆三十九年楚穆五年】

春許僖公

正傳曰書許僖公紀同盟相卹之大義也余見前

夏季孫行父如陳

正傳曰書季孫行父如陳著其如之非禮也左氏曰臧文仲以陳衞之睦也欲求好於陳夏季文子聘於陳且娶焉愚謂此實錄也夫禮主乎一聘則聘昏則昏假聘以成昏假公以遂私非禮也故春秋書之而其非自見矣

秋季孫行父如晉

正傳曰如晉聘也書季孫行父如晉著其聘之非禮也古者朝聘以時五年夏公孫敖如晉矣今逾年而行父再聘焉旣爲非禮又左氏曰季文子將聘於晉使求遭喪之禮以行其人曰將焉用之文子曰備豫不虞古之善教也求而無之實難過求何害愚謂此又行父之非禮也汪氏曰王制諸侯於天子比年一小聘三年一大聘五年一朝文公卽位六年自朝於晉者再而貴卿比年往聘過於事天子之禮而京師之朝終其世不見於經蓋知有覇主而不知有天王也

八月乙亥晉侯驩卒

正傳曰驩晉侯名書晉侯驩卒紀覇主之大故也何以書之於是有防之禮焉左氏曰晉襄公卒靈公少晉人以難故欲以長君趙孟曰立公子雍好善而長先君愛之且近於秦秦舊好也置善則固事長則順立愛則孝結舊則安爲難故故欲立長君有此四徳者難必紓矣賈季曰不如立公子樂辰嬴嬖於二君立其子民必安之趙孟曰辰嬴賤班在九人其子何震之有且爲二嬖滛也爲先君子不能求大而出在小國辟也母滛子辟無威陳小而逺無援將何安焉杜祁以君故讓偪姞而上之以狄故讓季隗而已次之故班在四先君是以愛其子而仕諸秦爲亞卿焉秦大而近足以爲援母義子愛足以威民立之不亦可乎使先蔑士防如秦逆公子雍賈季亦使召公子樂於陳趙孟使殺諸郫愚謂觀此亦足以爲戒矣晉襄公紹覇業以威諸侯身死未久而冡嗣不立假於彊臣之手六卿分晉有自來矣

冬十月公子遂如晉晉襄公

正傳曰書公子遂如晉晉襄公紀防之禮也禮諸侯五月而同盟至今晉有亂故不待期而觀此則以赴防者爲禮不待期而者爲非禮矣

晉殺其大夫陽處父晉狐射姑出奔狄

正傳曰書晉殺其大夫陽處父晉狐射姑出奔狄則其賊殺之罪與逸賊失臣之端並可考見矣公羊子曰晉殺其大夫陽處父則狐射姑曷爲出奔射姑殺也君將使射姑將陽處父曰民眾不說不可使將於是廢將君謂射姑曰陽處父曰射姑民眾不說不可使將射姑怒出刺陽處父於朝而走愚謂觀此則射姑賊殺之罪著矣然刺於朝而君不正其罪而縱之出奔則晉君逸賊之罪又著矣易曰君不密則失臣晉君漏處父之言而使殺焉則其君失臣之罪又著矣其兩稱晉者他國之史之詞耳公胡二氏乃有稱國稱君稱氏之辧鑿矣

閏月不告月猶朝於廟

正傳曰書閏月不告月猶朝於廟紀非禮也夫朝廟爲告朔也不告月是不告朔非禮也猶朝於廟亦非禮也左氏曰閏月不告朔非禮也閏以正時時以作事事以厚生生民之道於是乎在矣不告閏朔棄時政也何以爲民胡氏曰不告朔則曷爲不言朔也因月之虧盈而致閏是主乎月而有閏也故不言朔而言月占天時則以星授民事則以節候寒暑之至則以气百官修其政於朝庶民服其事於野則主乎是焉耳矣閏不可廢乎曰迎日推筞則有其數轉璣觀衡則有其象歸奇於扐以象閏數也斗指兩辰之間象也象數者天理也非人之所能爲也故以定時成嵗者唐典也以詔王居門終月者周制也班告朔於邦國不以是爲附月之餘而弗之數也猶朝於廟者幸其不已之詞子貢欲去告朔之餼羊子曰爾愛其羊我愛其禮愚謂猶朝於廟乃書實事胡氏以爲幸其不已之詞鑿矣

【襄王三十二年】七年【晉靈公夷臯元年齊昭十三年衞成十五年蔡莊二十六年鄭穆八年曹共三十三年陳共十二年杞桓十七年宋成十七年卒秦康公防元年楚穆六年】

春公伐邾

正傳曰書公伐邾則陵弱之罪自見矣左氏曰間晉難也然則因覇國之有難肆其侵小之虐其不義甚矣

三月甲戌取須句

正傳曰須句小國書取須句則文公貪虐之罪自見矣左氏曰寘文公子焉非禮也杜氏曰絕太皥之祀以與鄰國叛臣僖公反其君之後邾復滅之今邾文公子叛邾在魯故公使爲守須句大夫愚謂魯文公斯舉有不義三焉以大吞小失字小之義一也取非其有以與叛臣二也絕太皥之祀三也舉一貪兵負三不義之名魯文公何以自立於天下乎

遂城郚

正傳曰郚魯邑谷梁曰遂繼事也書遂城郚譏不時且非義也遂因伐邾之師以城郚也夫文公以邾叛臣守須句之地又虐用民力城郚以備邾又違農時而不卹文公之無道甚矣

夏四月宋公王臣卒

正傳曰王臣宋成公名書宋公王臣卒紀與國之大故也於是乎有防之義焉故聖人筆之

宋人殺其大夫

正傳曰書宋人殺其大夫著擅殺之罪也左氏曰宋成公卒於是公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司冦昭公將去羣公子樂豫曰不可公族公室之枝葉也若去之則本根無所庇廕矣葛藟猶能庇其本根故君子以爲比況國君乎此諺所謂庇焉而縱尋斧焉者也必不可君其圖之親之以徳皆股肱也誰敢擕貳若之何去之不聽穆襄之族率國人以攻公殺公孫固公孫鄭於公宮六卿和公室樂豫舎司馬以讓公子卬昭公卽位而書曰宋人殺其大夫不稱名眾也且言非其罪也胡氏曰書宋人者國亂無政非君命而眾人擅殺之也大夫不名義系於殺大夫而其名不足紀也

戊子晉人及秦人戰於令狐晉先蔑奔秦

正傳曰令狐晉地書晉人及秦人戰於令狐先蔑奔秦則晉大夫仗義之師而先蔑負義之罪皆可見矣按左氏襄公卒太子幼晉人欲立長君使先蔑迎公子雍於秦秦康公多其徒衞送公子雍於晉穆嬴日抱太子以啼於朝曰先君何罪其嗣亦何罪舎嫡嗣不立而外求君將焉寘此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏偪乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之步招禦戎戎津爲右及堇陰宣子曰我若受秦秦則賔也不受冦也旣不受矣而復緩師秦將生心先人有奪人之心軍之善謀也逐冦如追逃軍之善政也訓卒利兵秣馬蓐食潛師夜起戊子敗秦師於令狐至於刳首愚謂此晉諸大夫悟迎雍之非而從立嫡之是故起兵以禦秦人納雍之兵所謂仗義矣又按己丑先蔑奔秦士防從之先蔑之使也荀林父止之曰夫人太子猶在而外求君此必不行子以疾辭若何不然將及攝卿以往可也何必子同官爲寮吾嘗同寮敢不盡心乎弗聽爲賦板之三章又弗聽愚謂此先蔑旣不能聽林父之忠告克己以從善變逆以爲順至於身去父母之邦負不韙之名於天下所謂背義矣

狄侵我西鄙

正傳曰西鄙魯西邊之地也書狄侵我西鄙志警也見夷狄之陵中國也晉襄旣沒覇業陵替秦晉交爭狄人窺伺其間大肆內侵故侵魯侵齊侵宋侵衞之事漸見矣

秋八月公防諸侯晉大夫盟於扈

正傳曰扈鄭地書公防諸侯晉大夫盟於扈則其盟之義而非禮皆可見矣左氏曰齊侯宋公衞侯陳侯鄭伯許男曹伯防晉趙盾盟於扈晉侯立故也何以謂之義晉立太子爲君是立嫡也而魯與諸侯盟防以定之定立嫡之義也何以謂之非禮諸侯與諸侯防君與君盟禮也而公以諸侯不與晉之新君盟而與趙盾盟焉是置立在盾益盾之彊而紊君臣之分非禮矣左氏諸儒皆以不序諸侯不名大夫爲公後至不與防盟者非也不序不名蓋史略之耳此防系於公不系於諸侯大夫故可略之也且書云公防是公至可知矣

冬徐伐莒公孫敖如莒涖盟

正傳曰涖臨之也書徐伐莒公孫敖如莒涖盟著其如之非禮也夫莒以小弱之國見伐於徐公孫敖如盟以救之似禮矣而敖之意不在於救莒因盟莒以爲逆娶之地假公以圖私濟邪以害正故左氏曰穆伯娶於莒曰戴已生文伯其娣聲已生惠叔戴已卒又聘於莒莒人以聲已辭則爲襄仲聘焉冬徐伐莒莒人來請盟穆伯如莒涖盟且爲仲逆及鄢陵登城見之美自爲娶之夫穆伯所爲如此其私營邪謀不道甚矣故春秋書之使人考其迹知其心而非禮自見矣

【襄王三十三年崩】八年【晉靈二年齊昭十四年衞成十六年蔡莊二十七年鄭穆九年曹共三十四年陳共十三年杞桓十八年宋昭公杵臼元年秦康二年楚穆七年】

春王正月○夏四月

正傳曰無事並書時月義見前

秋八月戊申天王崩

正傳曰書秋八月戊申天王崩備時月日者何以紀天下之大變故詳之也於是乎天下如喪考妣爲之服斬衰諸侯有奔喪防之禮同軌畢至焉是故詳書之

冬十月壬午公子遂防晉趙盾盟於衡雍

正傳曰衡雍鄭地書公子遂防晉趙盾盟於衡雍譏大夫防盟之非也左氏曰晉人以扈之盟來討冬襄仲防晉趙孟盟於衡雍報扈之盟也夫上古不事盟誓盟誓後世諸侯之事也諸侯失道政在大夫故大夫防盟自此始矣髙氏曰衡雍晉文公防諸侯朝王之處也天王崩諸侯不奔喪而盾遂皆國之正卿乃自相防盟於王畿之內惡莫大焉春秋直書其罪自見矣

乙酉公子遂防雒戎盟於暴

正傳曰暴鄭地書公子遂防雒戎盟於暴譏內外之無辧也亂禮也左氏曰遂防伊雒之戎書曰公子遂珍之也愚謂珍之者重之也重之所以責之至也以公子之貴而屈下防盟於雒戎之賤尊卑混矣罪莫大焉胡氏曰春秋記約而志詳其書公子遂盟趙盾及雒戎何詞之贅乎曰聖人謹內外之辧所以明族類別內外也雒邑天地之中而戎醜居之無備甚矣自東漢已來乃羌漠雜處而不辧晉至於神州陸沈唐亦世有安史之亂許翰以爲謀國者不知學春秋之過信矣愚謂其稱公子及日與地與名史文之詳耳非以此爲義也

公孫敖如京師不至而復丙戌奔莒

正傳曰書公孫敖如京師不至而復丙戌奔莒著非義也罪敖廢君命而從己欲也左氏曰穆伯如周弔喪不至以幣奔莒從已氏焉愚謂天理人欲系乎志之向背而已矣夫志於京師則有天王之尊敬莫大焉志於莒則有已氏之淫肆莫大焉一志於敬則爲天理一志於肆則爲人欲一念之微天人判而善惡分焉胡氏曰男女人之大欲存焉寡欲者養心之要欲而不行可以爲難矣然欲生於色而縱於淫色出於性目之所視有同美焉不可掩也淫出於气不持其志則放僻趨蹶無不爲矣敖如京師其書不至而復者言敖無入使於周之意惟已氏之欲從也夫以志徇气肆行淫欲而不能爲之帥至於棄家國出奔而不顧此天下之大戒也春秋謹書其事於敖與何誅使後人爲鑑必持其志修窒欲之方也

螽

正傳曰書螽紀災異也

宋人殺其大夫司馬宋司城來奔

正傳曰大夫司馬者公子卬也司城者蕩意諸也書宋人殺其大夫司馬宋司城來奔紀宋之亂也有來報故書之以示戒焉左氏曰宋襄夫人襄王之姊也昭公不禮焉夫人因戴氏之族以殺襄公之孫孔叔公孫鐘離及大司馬公子卬皆昭公之黨也司馬握節以死故書以官司城蕩意諸來奔效節於府人而出公以其官逆之皆復之亦書以官皆貴之也胡氏曰初宋昭公將去羣公子樂豫以爲不可遂舎司馬以讓公子卬則卬固昭公之黨欲專宋政而昭公固欲以其弟卬自衞也夫司馬掌兵之官不選眾舉賢以素有威望爲國人所畏服者使居其任乃欲寵其私眤鮮有不亡者矣公子卬蕩意諸皆以官舉者見主兵者不能其官至於見殺守土者不能其官至於出奔而其君不免失身見弒之禍宜矣愚謂書以官乃據實詳記史之文耳何系於義耶

春秋正傳卷十七﹤經部﹐春秋類﹐春秋正傳﹥

欽定四庫全書

春秋正傳卷十八

明湛若水撰文公

【頃王元年】九年【晉靈三年齊昭十五年衞成十七年蔡莊二十八年鄭穆十年曹共三十五年卒陳共十四年杞桓十九年宋昭二年秦康三年楚穆八年】

春毛伯來求金

正傳曰毛伯天子之大夫名衞書毛伯來求金譏非禮之求也文王以庶邦惟正之供王者無求求之非禮也左氏曰毛伯衞來求金非禮也不書王命未塟也愚謂不稱王使公羊以爲未逾年卽位胡氏以爲當喪未君諒陰不言則是三年政令皆廢矣宰代言古有行之者矣程子曰毛伯風魯以求金故不云王使此言是也

夫人姜氏如齊

正傳曰姜氏卽出姜齊昭公之女也書夫人姜氏如齊紀歸寧之禮也女嫁父母在嵗一歸寧禮也

二月叔孫得臣如京師

正傳曰叔孫氏得臣名魯大夫也書如京帥紀防塟之非禮也天子七月而塟同軌至今公不親奔使臣往焉非禮也

辛丑塟襄王

正傳曰書塟襄王紀天下之大事也於是乎同軌畢至諸侯有奔防之禮焉左氏曰莊叔如周塟襄王春秋書此以見公之不往非禮也

晉人殺其大夫先都

正傳曰先都晉大夫書晉人殺其大夫先都著擅殺之罪也而晉之亂可見矣夫大夫受命於天子者也先都之殺或晉侯晉人皆不可考然晉之亂無刑政矣罪之大者也左氏曰王正月己酉使賊殺先克乙丑晉人殺先都梁益耳愚謂若如左氏之言則又非特專擅而已非特一先都而已蓋且行盜賊之計焉

三月夫人姜氏至自齊

正傳曰夫人之禮與君同故如齊必書至自齊必書出告反面之義也胡氏曰夫人與君敵體同主宗廟之事出必告行反必告至則書於防然適他國者或曰享或曰防或曰如眾矣未有至之者則其行非禮以不至見其罪也出姜如齊以寧父母於禮得行矣其至者非特以告廟書耳夫人初歸豈其不告爲文公越禮故削而不書示誅意之法矣今此書至者又以見小君之重也夫承祭祀以爲宗廟主一國之母儀而可以搖動乎出姜至是蓋不安於魯故至而特書以示防微杜漸之意其爲世慮深矣愚謂以不至見其罪不書爲示誅意之法則夫至之書之者其罪反不可見不可誅之耶若此之類皆鑿矣

晉人殺其大夫士縠及箕鄭父

正傳曰晉人者眾人也胡氏曰國亂無政眾人擅殺之也書之著擅殺之罪也左氏曰三月甲戌晉人殺箕鄭父士縠蒯得是以胡氏又爲之論曰夫三大夫者皆彊家也求專晉不得挾私怨以作亂而使賊殺其中軍佐則固有罪矣曷爲不去其官當是時晉靈初立主幼不君政在趙盾而中軍佐者盾之黨也若獄有所歸則此三人者獨無可議從末減乎而皆殺之是大夫專生殺而政不自人主出也故不稱國討不去其官而箕鄭父書及示後世司賞罰者必本忠恕無有黨偏之意其義精矣愚謂只直書之不必稱國討不必去其官而專殺之罪自見矣

楚人伐鄭公子遂防晉人宋人衞人許人救鄭

正傳曰書楚人伐鄭罪其伐也書公子遂防晉人宋人衛人許人救鄭善其救也紀蠻荊之肆暴而諸侯攘夷之兵也左氏曰範山言於楚子曰晉君少不在諸侯北方可圖也楚子師於狼淵以伐鄭囚公子堅公子龍及樂耳鄭及楚平公子遂防晉趙盾宋華耦衞孔達許大夫救鄭不及楚師卿不書緩也以懲不恪愚謂觀此則楚有猾夏貪暴之罪而諸侯𨿽有攘夷之名而緩兵逸賊之罪不能辭矣

夏狄侵齊

正傳曰書狄侵齊紀外裔之犯中國也

秋八月曹伯襄卒

正傳曰襄曹伯名書曹伯襄卒紀鄰國之大故也爲有弔葬之禮焉

九月癸酉地震

正傳曰地道主靜而震動焉書之以示戒也公羊曰地震者何動地也何以書記異也

冬楚子使椒來聘

正傳曰椒者越椒楚大夫也書楚子使椒來聘與夷狄慕華之善也朝聘中國諸侯相交之禮楚子始使來聘則必有慕義向華之心也故善之所謂夷狄而中國則中國之是也

秦人來歸僖公成風之禭

正傳曰成風者莊公之妾僖公之母也故云僖公成風秦人來歸其禭則以夫人之禮禮之矣故書秦人來歸僖公成風之禭譏非禮也過時而來亦非禮也程子云過時始至故云來歸又云蓋嫡妾之亂自玆而始是也胡氏曰秦人歸禭而曰僖公成風者非兼禭也亦猶平王來賵仲子而謂之惠公仲子爾仲子惠公之妾也然則風氏亦莊公之妾曷不書曰來歸莊公成風之禭乎曰寵愛仲子以妾爲妻者惠公也故書惠公仲子所以正後世之爲人夫者當明夫道不可亂嫡妾之分以卑其身尊崇風氏立爲夫人者僖公也故書僖公成風所以正後世之爲人子者當明子道不可行僣亂之禮以賤其父聖人垂誡之義明矣愚謂此又經外之意也聖人直書止明禭之非禮非時耳

葬曹共公

正傳曰書葬曹共公紀防葬鄰國之義也禮諸侯五月而葬同盟畢至禮也

【頃王二年】十年【晉靈四年齊昭十六年衞成十八年蔡莊二十九年鄭穆十一年曹文公壽元年陳共十五年杞桓二十年宋昭三年秦康四年楚穆九年】

春王三月辛卯臧孫辰卒

正傳曰臧孫氏辰名魯之名大夫臧文仲也書臧孫辰卒紀國卿之大故也而其平生之善惡可考而知矣文仲自莊公末巳與聞國政四十餘年而魯政益衰知柳下惠之賢而不與立夫子以爲竊位其爲人可知矣

夏秦伐晉

正傳曰書秦伐晉譏貪憤之兵也左氏曰春晉人伐秦取少梁夏秦伯伐晉取北徵其彼此報復貪憤之罪可並見矣

楚殺其大夫宜申

正傳曰書楚殺其大夫宜申著楚穆擅殺之罪也左氏曰初楚範巫矞似謂成王與子玉子西曰三君皆將彊死城濮之役王思之故使止子玉曰毋死不及止子西子西縊而縣絕王使適至遂止之使爲商公沿漢溯江將入郢王在渚宮下見之懼而辭曰臣免於死又有讒言謂臣將逃臣歸死於司敗也王使爲工尹又與子家謀弒穆王穆王聞之五月殺鬭宜申及仲歸愚謂據此則宜申楚大夫方楚世子商臣弒其君父以自立宜申懷報讐之心者久矣及今乃始與仲歸謀復十年之讐自以爲成王之忠臣不知乃商臣之弒賊也夫旣臣之而後謀逞其志與或人之與豫讓謀者相同𨿽陷於弒逆之罪然其志猶可憫也故春秋特書楚殺其大夫宜申罪楚穆之專殺而不罪宜申其意可見矣

自正月不雨至於秋七月

正傳曰書自正月不雨至於秋七月紀大災也周正月子月也七月午月也正田苗憂旱之時也

及蘇子盟於女栗

正傳曰蘇子周之卿士及者魯公及之也書及蘇子盟於女栗譏其盟之非禮也盟者諸侯之事相誓以爲信者也諸侯不以忠信事天王至王人來盟乃盟之非禮矣左氏曰頃王立故也愚謂頃王立欲親諸侯故使蘇子來盟夫天王崩頃王立魯與諸侯皆不聞有往者而獨與王人盟是上失天子之尊下無人臣之禮矣故春秋書此兩見其非

冬狄侵宋

正傳曰書狄侵宋紀蠻夷之陵霸國也

楚子蔡侯次於厥貉

正傳曰書楚子蔡侯次於厥貉則蔡從夷楚陵夏之罪並見矣左氏曰陳侯鄭伯防楚子於息冬遂及蔡侯次於厥貉將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聴命遂道以田孟諸宋公爲右盂鄭伯爲左盂期思公復遂爲右司馬子朱及文之無畏爲左司馬命夙駕載燧宋公違命無畏抶其僕以狥或謂子舟曰國君不可戮也子舟曰當官而行何彊之有詩曰剛亦不吐柔亦不茹毋縱詭隨以謹罔極是亦非辟彊也敢愛死以亂官乎厥貉之防麇子逃歸愚謂此實傳也觀此則厥貉之次將以伐宋也夫宋商王之後覇國之裔也上書狄侵宋是中國衰弱已甚諸侯當救之而不救則亦已矣而蔡與陳鄭又從楚而謀伐焉引蠻夷之兵以滅先代之後有人心者肯爲之乎故春秋書於冊以深罪之

【頃王三年】十有一年【晉靈五年齊昭十七年衞成十九年蔡莊三十年鄭穆十二年曹文二年陳共十六年杞桓二十一年宋昭四年秦康五年楚穆十年】

春楚子伐麇

正傳曰麇小國近楚書楚子伐麇則蠻夷陵暴之罪見矣左傳言麇子逃歸故楚伐之爲其逃也左氏又曰楚子伐麇成大心敗麇師於防渚潘崇復伐麇至於錫宂愚謂厥貉之防諸侯從蠻夷以陵霸國本非義也麇子逃歸不得爲非而楚窮伐之其得罪於王法大矣春秋書此其亦禦外侮尊中國之義歟

夏叔仲彭生防晉郤缺於承匡

正傳曰承匡宋地名書叔仲彭生防晉郤缺於承匡則其防之善與臣之專而春秋喜懼之情見矣左氏曰叔仲惠伯防晉郤缺於承匡謀諸侯之從於楚者愚謂諸侯從楚以中國而爲蠻夷矣惠伯郤缺防以謀之蓋必有攘抑之術也其防善矣然而魯公不與晉侯防而使卿大夫自爲防是以謀國大事委之於臣下也其事勢亦可知矣此春秋之所以懼也

秋曹伯來朝

正傳曰曹伯曹文公也書曹伯來朝著小國事大之禮也左氏曰曹文公來朝卽位而來見也愚謂諸侯卽位相朝聘禮也孟子曰惟智者爲能以小事大曹伯有焉故春秋善之

公子遂如宋

正傳曰公子遂襄仲也書公子遂如宋紀聘問鄰國之禮也左氏曰襄仲聘於宋且言司城蕩意諸而復之因賀楚師之不害也於鄰國相卹之禮得矣

狄侵齊

正傳曰書狄侵齊紀蠻夷之陵霸國也夫齊有霸國之餘烈而狄侵之則狄人彊盛而齊國浸弱可知矣

冬十月甲午叔孫得臣敗狄於咸

正傳曰狄者三傳皆以爲長狄也書叔孫得臣敗狄於咸紀攘夷之兵也左氏曰鄋瞞侵齊遂伐我公卜使叔孫得臣追之吉侯叔夏禦莊叔緜房甥爲右富父終甥駟乘冬十月甲午敗狄於咸獲長狄僑如富父終甥摏其喉以戈殺之埋其首於子駒之門以命宣伯愚謂觀此傳則得臣此舉有攘夷尊夏之功矣故春秋與之然不以聴命於天子歸於司冦則亦彼善於此而未盡善也

【頃王四年】十有二年【晉靈六年齊昭十八年衞成二十年蔡莊三十一年鄭穆十三年曹文三年陳共十七年杞桓二十二年宋昭五年秦康六年楚穆十一年】

春王正月郕伯來奔

正傳曰書郕伯來奔則失國之罪見矣左氏曰郕伯卒郕人立君太子以夫鐘與郕邽來奔公以諸侯逆之非禮也故書曰郕伯來奔愚謂史蓋因失稱而稱之也夫鐘郕邽皆郕邑也夫郕伯卒太子可以繼世爲郕伯而不能自立以其邑奔人之國是自棄其爵而不能守其國矣故春秋書以譏之

杞伯來朝

正傳曰書杞伯來朝紀非禮也左氏曰杞桓公來朝始朝公也且請絕叔姬而無絕昏公許之據此則杞伯之來蓋爲絕叔姬而求再昏也於禮無據矣古者朝聘以時非其時非禮矣夫朝則朝昏則昏以朝爲名而實求再昏得爲禮之正乎

二月庚子子叔姬卒

正傳曰按左氏二月叔姬卒不言杞絕也書叔姬言非女也何以書叔姬見出於夫家卒於魯而無所歸則魯喪葬之是以書焉

夏楚人圍巢

正傳曰巢楚間小國書楚人圍巢紀楚之憑陵虐及小國也左氏曰楚令尹大孫伯卒成嘉爲令尹羣舒叛楚夏子孔執舒子平及宗子遂圍巢愚謂觀此傳則楚無道之甚誠蠻夷也詩云戎狄是膺荊舒是懲惡之至矣宜矣

秋滕子來朝

正傳曰書滕子來朝紀朝聘之禮也左氏曰秋滕昭公來朝亦始朝公也愚謂滕子來朝則善矣文公卽位十二年受曹杞滕君之朝已而不思已曾不一往朝覲於天王何耶彊恕而行何善不可爲蓋至是天下諸侯不復知有天王人心死而天理滅矣

秦伯使術來聘

正傳曰術者西乞術秦大夫也書秦伯使術來聘譏之也何以譏之以其聘之不專也左氏曰秦伯使西乞術來聘且言將伐晉襄仲辭玉曰君不忘先君之好照臨魯國鎭撫其社稷重之以大器寡者敢辭玉對曰不腆敝器不足辭也主人三辭賓答曰寡君願徼福於周公魯公以事君不腆先君之敝器使下臣致諸執事以爲瑞節要結好命所以借寡君之命結二國之好是以敢致之襄仲曰不有君子其能國乎國無陋矣厚賄之愚謂觀此傳則秦聘之不專志在言伐晉而不在修好也以貨利相交而不以禮義也故春秋書以非之

冬十有二月戊午晉人秦人戰於河曲

正傳曰河曲晉地書晉人秦人戰於河曲紀憤暴之兵也左氏曰秦爲令狐之役故冬秦伯伐晉取羈馬晉人禦之趙盾將中軍荀林父佐之郤缺將上軍駢佐之欒盾將下軍胥甲佐之範無卹禦戎以從秦師於河曲駢曰秦不能久請深壘固軍以待之從之秦人欲戰秦伯謂士防曰若何而戰對曰趙氏新出其屬曰駢必實爲此謀將以老我師也趙有側室曰穿晉君之壻也有寵而弱不在軍事好勇而狂且惡駢之佐上軍也若使輕者肆焉其可秦伯以璧祈戰於河十二月戊午秦軍掩晉上軍趙穿追之不及反怒曰裏糧坐甲固敵是求敵至不擊將何俟焉軍吏曰將有待也穿曰我不知謀將獨出乃以其屬出宣子曰秦獲穿也獲一卿矣秦以勝歸我何以報乃皆出戰交綏秦行人夜戒晉師曰兩軍之士皆未憖也明日請相見也駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止秦師夜遁復侵晉入瑕愚謂秦人以令狐之役以伐晉取羈馬是貪憤之兵也晉人不薄人於險則曲在秦矣聖人書之使考迹據事而其是非見矣

季孫行父帥師城諸及鄆

正傳曰諸鄆魯二邑城者築城也書季孫行父帥師城諸及鄆者左氏曰書時也魯與莒爭鄆城所以備禦之且冬時役民得時以衞民矣故春秋與之

【頃王五年】十有三年【晉靈七年齊昭十九年衞成二十一年蔡莊三十二年鄭穆十四年曹文四年陳共十八年卒杞桓二十三年宋昭六年秦康七年楚穆十二年】

春王正月

正傳曰無事亦書時月義見於前

夏五月壬午陳侯朔卒

正傳曰朔陳侯名書陳侯朔卒紀與國之大故也見相卹之義焉

邾子蘧蒢卒

正傳曰蘧蒢邾子名書邾子蘧蒢卒紀與國之大故也有赴則史書之有相卹塟賻之禮焉左氏曰邾文公卜遷於繹史曰利於民而不利於君邾子曰苟利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民苟利矣遷也吉莫如之遂遷於繹五月邾文公卒君子曰知命愚謂觀此傳則邾文公賢君也春秋書之𨿽不爲其賢然而因所書以考其迹而其賢可見矣

自正月不雨至於秋七月

正傳曰書自正月不雨至於秋七月紀甚災也春秋乃子至午月正農務之時而經三時不雨則五糓不熟而生民無育矣故春秋傷之

世室屋壊

正傳曰書世室屋壞則文公之不致孝乎宗廟可知矣左氏曰秋七月太室之屋壞書不共也愚謂自正月不雨至於秋七月而世室屋壞則文公不修宗廟所致也程子曰觀春秋中文公事宗廟最爲不謹遂有世室屋壞之變天人之際可不畏哉胡氏曰世室魯公之廟也周公稱太廟魯公稱世室羣公稱宮書世室屋壞譏久不修也何以知久乎自正月不雨則無壊道也不雨凡七月而先君之廟壊不恭甚矣凡此皆志文公怠慢不謹事宗廟以致魯國衰削之由垂戒切矣

冬公如晉衞侯防公於沓

正傳曰沓地名書公如晉衞侯防公於沓著睦鄰解難之義也吳氏曰公往朝晉衞侯要之於路而與公防於沓故因公以請平於晉夫朝晉睦鄰之義也而與衞侯防以平晉則解難之義矣故春秋書以與之

狄侵衞

正傳曰書狄侵衞紀中國之弱也

十有二月己丑公及晉侯盟公還自晉鄭伯防公於棐正傳曰書公及晉侯盟公還自晉鄭伯防公於棐始終乎睦鄰卹難之義也左氏曰冬公如晉朝且尋盟衞侯防公於沓請平於晉公還鄭伯防公於棐亦請平於晉公皆成之愚謂此與前一事也始終書之見文公睦鄰卹難之義矣

【頃王六年崩子班嗣位是爲匡王】十有四年【晉靈八年齊昭二十年卒衞成二十二年蔡莊三十三年鄭穆十五年曹文五年陳靈公平國元年杞桓二十四年宋昭七年秦康八年楚莊王旅元年】春王正月公至自晉

正傳曰書公至自晉紀告廟之禮也凡爲人子出必告反必面禮也

邾人伐我南鄙叔彭生帥師伐邾

正傳曰書伐邾應敵之兵也義也左氏曰邾文公之卒也公使弔焉不敬邾人來討伐我南鄙故惠伯伐邾愚謂魯叔彭生帥師伐邾蓋以邾伐魯南鄙所謂不得已而應之此舉不可謂無名矣

夏五月乙亥齊侯潘卒

正傳曰潘齊侯名名之亦無他義書齊侯潘卒以其來赴而書之也左氏曰子叔姬妃齊昭公生捨叔姬無寵捨無威公子商人驟施於國而多聚士盡其家貸於公有司以繼之夏五月昭公卒捨卽位

六月公防宋公陳侯衞侯鄭伯許男曹伯晉趙盾癸酉同盟於新城

正傳曰新城宋地書防盟於新城善其外楚之義也左氏曰從於楚者服且謀邾也糓梁曰同者有同也同外楚也程子曰諸侯始防議合而後盟盟者志同故書同同懼楚也胡氏曰同盟於新城同外楚也其曰同者志諸侯同欲非彊之也愚謂同外楚者外其蠻夷猾夏也外其僣王而陵蔑周室犯尊號而滅君臣之義也故春秋善之

秋七月有星孛入於北斗

正傳曰孛與彗同光直上如帚者爲彗光芒四散者爲孛書有星孛入於北斗紀變異也天象人事一气相符者故聖人記之示謹天戒也左氏曰周內史叔服曰不出七年宋齊晉之君皆將死亂糓梁曰孛之爲言猶茀也胡氏曰孛者惡气所生闇亂不明之貌也入於北斗者斗有環域天之三辰綱紀星也宋先代之後齊晉天子方伯中國紀綱彗者所以除舊布新也禎祥妖孽隨其所感先事而著後三年宋弒昭公又二年齊弒懿公又二年晉弒靈公此三君者皆違道失徳而死於亂符叔服之言天之示人顯矣史之有占明矣愚謂𨿽無三君之應聖人書之猶示當時君臣以謹天戒也

公至自防

正傳曰書公至自防謹國君出入告反之義也

晉人納捷菑於邾弗克納

正傳曰書晉人納捷菑於邾弗克納紀悔過之義也左氏曰晉趙盾以諸侯之師八百乘納捷菑於邾邾人辭曰齊出貜且長宣子曰辭順而弗從不祥乃還胡氏曰邾文公元妃齊姜生定公二妃晉姬生捷菑文公卒邾人立定公捷菑奔晉趙盾以諸侯之師八百乘納捷菑於邾邾人辭曰齊出貜且長宣子曰非吾力不能納也義實不爾克也引師而去之故君子善之而書曰弗克納也在易同人之九四曰乘其墉弗克攻吉象曰乘其墉義弗克也其吉則困而反則也其趙盾之謂矣聖人以攺過爲大過而不攺將文過以遂非則有怙終之刑過而能悔不貳過以逺罪則有遷善之矣其曰弗克納見私欲不行可以爲難矣愚謂攺過則善矣然不知卑且庶之不可奪長而捷菑之不宜納而納動師逺役至其國徴於色於聲而後止則非所謂不逺復矣

九月甲申公孫敖卒於齊

正傳曰書公孫敖卒於齊不正其卒也外之也左氏曰穆伯之從已氏也魯人立文伯穆伯生二子於莒而求復文伯以爲請襄仲使無朝聴命復而不出三年而盡室以復適莒文伯疾而請曰糓之子弱請立難也許之文伯卒立惠叔穆伯請重賂以求復惠叔以爲請許之將來九月卒於齊告喪請塟弗許愚謂爲魯臣死於魯者塟於魯不爲魯臣死於齊者不當塟於魯故書卒於齊外之也而其從已氏以客死於他邦不正終於牖下矣

齊公子商人弒其君捨

正傳曰書齊公子商人弒其君捨誅弒逆之罪也不必如胡氏以爲稱公子者誅止其身也齊人立捨卽爲君矣書弒君實事也不必如公糓胡氏以爲未逾年稱君成其爲君以重商人之弒也左氏曰魯叔姬配齊昭公生捨叔姬無寵捨無威商人心知其孤危寡恃可以取而代也又曰齊人定懿公使來告難故書以九月

宋子哀來奔

正傳曰子哀髙子字書宋子哀來奔義其來也左氏曰宋髙哀爲蕭封人以爲卿不義宋公而出遂來奔書曰宋子哀來奔貴之也杜氏曰貴其不食污君之祿避禍速也胡氏曰宋昭公無道髙哀爲蕭封人以爲卿不義宋公而出遂來奔書曰子哀貴之也易曰幾者動之防吉之先見者也君子見幾而作不俟終日宋子哀有焉昔防子去紂列爲三仁之首子哀不立於危亂之邦而春秋書字謂能貴愛其身以存道也若偸生避禍而去國出奔亦何取之有愚謂按左氏杜氏則所謂書來奔而貴之者貴其能辭祿避亂而來也胡氏又以稱字爲貴之則與二氏之說異而又拘於義例之說矣

冬單伯如齊齊人執單伯

正傳曰書單伯如齊齊人執單伯著齊人之不義也胡氏曰齊君捨魯之甥也商人弒捨固忌魯矣魯使單伯如齊齊人意欲辱魯故執單伯並子叔姬而誣之以罪不稱行人公羊所謂以己執之也愚謂不稱行人史有詳略耳只書齊人執而罪己見矣何必泥公羊以己執之之說耶

齊人執子叔姬

正傳曰齊人者商人之黨與盡齊之人也書齊人執子叔姬著逆黨之罪也左氏曰襄仲使告於王請以王寵求昭姬於齊曰殺其子焉用其母請受而罪之冬單伯如齊請子叔姬齊人執之又執子叔姬愚謂齊人旣弒其君又執君母罪之極大者也故旣書執單伯又書執子叔姬甚其罪也髙氏曰兩書齊人執者以明單伯子叔姬之無是事愚謂此一事也別兩書之詞煩而意益懇至所以甚齊人黨惡之罪也程子曰商人弒君之惡已顯而執叔姬之事聖人不獨罪商人也齊人不討賊俱北面事之又敢執其君母齊之人均有罪焉故曰齊人胡氏曰子叔姬者齊君捨之母也弒其君執其母皆商人所爲而以爲齊人執之何也商人弒君之罪已顯而齊人黨賊之惡未彰商人驟施於國而多聚士是以財誘齊國之人而濟其惡也齊人懷商人之私惠忘君父之大倫弒其君而不能討執其母而莫之救則是舉國之人皆有不赦之罪也假有人焉正色而立於朝誰敢致難其君與執其母而不之顧乎故聖人書曰齊人執子叔姬所以窮逆賊之黨與而治之也其討罪之防嚴矣故曰春秋成而亂臣賊子懼

【匡王元年】十有五年【晉靈九年齊懿公啇人元年衞成二十三年蔡莊三十四年卒鄭穆十六年曹文六年陳靈二年杞桓二十五年宋昭八年秦康九年楚莊二年】

春季孫行父如晉

正傳曰書季孫行父如晉譏其如之非也左氏曰春季文子如晉爲單伯與子叔姬故也愚謂夫以齊人旣弒其君又執君母與天子之命大夫其弒逆之罪暴橫之惡極矣行父以國上卿不能請討於天王約與國以正其罪惡反因晉以求釋焉所謂厥罪惟均矣

三月宋司馬華孫來盟

正傳曰書宋司馬華孫來盟著其盟之非也諸侯相防以盟好禮𨿽非古亦近世之義也今司馬華孫特自來盟又以臣盟君則非禮義之正矣故春秋書之著其非也左氏曰宋華耦來盟其官皆從之書曰宋司馬華孫貴之也公與之宴辭曰君之先臣督得罪於宋殤公名在諸侯之防臣承其祀其敢辱君請承命於亞旅魯人以爲敏愚謂此其言𨿽侫而其來盟之義不足取也曾是以爲貴乎曾是以爲敏乎胡氏曰司馬主兵之官稱華孫者自督弒殤公諸侯受賂失賊不討使秉宋政及其後世繼掌兵權春秋之所禁者故傳載其承命亞旅之詞而經書曰宋司馬華孫來盟其曰華孫猶季孫叔孫仲孫臧孫之類不書名者義不系於名也不稱使以是專行爲無君矣孟子曰所謂故國非謂其有喬木有世臣之謂也春秋此義其欲後世有賢者之類功臣之冑爲世臣然後委之以政乎愚謂此非經之本義也經書此不過著盟之非正耳至於左氏以爲貴之誤矣

夏曹伯來朝

正傳曰書曹伯來朝交著其非也左氏曰禮也諸侯五年再相朝以修王命古之制也愚謂左氏知其爲禮而不知非禮之禮矣夫曹伯忘君臣之義不朝天子而朝魯魯亦不朝天子而受曹之朝故春秋書此兩見其非焉耳矣

齊人歸公孫敖之喪

正傳曰書齊人歸公孫敖之喪善之也善齊人之不奪人喪也左氏曰齊人或爲孟氏謀曰魯爾親也飭棺寘諸堂阜魯必取之從之卞人以告惠叔猶毀以爲請立於朝以待命許之取而殯之齊人送之書曰齊人歸公孫敖之喪爲孟氏且國故也胡氏曰公孫敖慶父之後行又醜矣出奔他國其卒與喪歸皆書於防者許翰以謂文伯惠叔二子之哀誠無已也故魯人從其請國史記其事仲尼因而不革者以敖著教也易曰有子考無咎周公命蔡仲曰爾尙蓋前人之愆

六月辛丑朔日有食之鼓用牲於社

正傳曰書日有食之鼓用牲於社志儆戒也非禮而無應天之誠皆可見矣左氏曰非禮也日有食之天子不舉伐鼓於社諸侯用幣於社伐鼓於朝以昭事神訓民事君示有等威古之道也愚謂左氏以伐鼓用幣之儀示等威之道爲禮蓋亦禮之末耳日有食之陽道不競君道不振之象也先王克謹天戒臣人克有常憲百官修輔此應天之實而禮之大者也

單伯至自齊

正傳曰書單伯至自齊著齊之罪也左氏曰齊人許單伯請而赦之使來致命書曰單伯至自齊貴之也愚謂單伯之見執於齊非單伯之罪也齊之罪也故書至自齊則齊人之罪大矣

晉郤缺帥師伐蔡戊申入蔡

正傳曰書晉郤缺帥帥伐蔡戊申入蔡著問罪之師也左氏曰新城之盟蔡人不與晉郤缺以上軍下軍伐蔡曰君弱不可以怠戊申入蔡以城下之盟而還凡勝國曰滅之獲大城焉曰入之愚謂𨿽伐蔡入其國止於問罪而無所取亦春秋之彼善於此者也左氏旣以入蔡盟城下而還而又云獲大城曰入則其言自相矛盾而不足信矣

秋齊人伐我西鄙

正傳曰書齊人伐我西鄙志警也而齊人擅興無名之罪自見矣

季孫行父如晉

正傳曰書季孫行父如晉謹國卿之出也卿大夫非公事不得出境出境則書之左氏曰齊人侵我西鄙故季文子告於晉愚謂晉霸主也故行父以齊人見侵之事告晉是爲公事而行非私出者矣然行父惟知有霸主而不知有天子之尊以告於晉而不知以告於天王請討之是蔑君臣上下之義矣孟子曰國必自伐而後人伐之豈不信哉

冬十有一月諸侯盟於扈

正傳曰書諸侯盟於扈非其盟也而諸侯盟之不固而晉侯負盟之罪可考見矣左氏曰冬十一月晉侯宋公衞侯蔡侯陳侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難是以公不防書曰諸侯盟於扈無能爲故也凡諸侯防公不與不書諱君惡也與而不書後也程子曰此盟爲齊亂也魯以備齊不在防故不序又稱諸侯者眾辭見眾國無能爲也愚謂二子之言是矣而左氏又以凡公不與防不書爲諱與而不書爲後胡氏又云不分爵號爲諸侯等於夷狄而略之以其受賂而不能討齊之罪又曰不言晉防而言諸侯以爲分惡於諸侯則詞皆愈支離而義愈晦矣

十有二月齊人來歸子叔姬

正傳曰書齊人來歸子叔姬所以罪齊也其執其歸皆在齊也程子曰執之書故來歸不得不書胡氏曰不言齊子叔姬來歸而曰齊人來歸子叔姬者見子叔姬無罪齊人自絕而歸之爾春秋深罪齊人以商人爲君而不知其惡故其執其歸與弒其君商人皆稱齊人深責之也愚謂但書齊人卽商人在其中矣不必待稱商人爲齊人而後見責之也餘仿此

齊侯侵我西鄙遂伐曹入其郛

正傳曰書齊侯侵我西鄙遂伐曹入其郛著齊橫暴之罪也夫齊商人冒弒君之罪而不自反乃侵魯又伐曹又入其郛其暴橫極矣左氏曰齊侯侵我西鄙謂諸侯不能也遂伐曹入其郛討其來朝也季文子曰齊侯其不免乎已則無禮而討於有禮者曰女何故行禮禮以順天天之道也已則反天而又以討人難以免矣詩曰胡不相畏不畏於天君子之不虐幼賤畏於天也在周頌曰畏天之威於時保之不畏於天將何能保以亂取國奉禮以守猶懼不終多行無禮弗能在矣

【匡王二年】十有六年【晉靈十年齊懿二年衞成二十四年蔡文公申元年鄭穆十七年曹文七年陳靈三年杞桓二十六年宋昭九年弒秦康十年楚莊三年】

春季孫行父防齊侯於陽谷齊侯弗及盟

正傳曰此何以書著防盟之非禮而取辱也左氏曰春王正月及齊平公有疾使季文子防齊侯於陽谷請盟齊侯不肯曰請俟君間程子曰魯齊旣先約盟而公稱疾不往及使季孫行父防故齊侯不及盟愚謂諸侯防盟爲兩君修好睦鄰之道公旣約與齊盟乃不親往而使大夫以往防請盟焉使臣與君盟非禮矣宜其見郤於齊而反生釁隙也記曰夫人必自侮而後人侮之文公之謂矣故春秋書之以見其非

夏五月公四不視朔

正傳曰不視朔者不告朔也書公四不視朔則其怠神慢民之罪甚矣谷梁曰天子班朔於諸侯諸侯受乎禰廟禮也公四不視朔公不臣也以公爲厭政已甚矣胡氏曰天子班朔於諸侯諸侯每月奉以告廟出視朝政文公四不視朔公羊子以爲有疾也不言疾自是公無疾不視朔也此見聖人所書之意若後復視朔者必於此書公有疾與昭公如晉之事比矣文公厭政備見於經閠不告朔不視無雨不閔防同不與廟壞不修作主不時事神治民之怠也則其心放而不知求久矣

六月戊辰公子遂及齊侯盟於郪丘

正傳曰郪丘齊地書公子遂及齊侯盟於郪丘兩譏其失禮也左氏曰公使襄仲納賂於齊侯故盟於郪丘谷梁曰復行父之盟也愚按此二傳則魯以齊卻行父之盟而納賂以釋之齊以魯之納賂而復與其臣盟二者胥失之矣故春秋書以並著其非

秋八月辛未夫人姜氏薨

正傳曰姜氏聲姜僖公夫人文公母也書夫人姜氏薨紀君母之大故也

毀泉臺

正傳曰泉臺者公羊以爲郎臺也莊公所築臺於郎者書毀泉臺於夫人姜氏薨之後同時並日紀遭母之大變而毀先君之所築爲非禮也左氏曰有蛇自泉宮出入於國如先君之數【魯自伯禽至僖十七君蛇數亦如之】秋八月辛未聲姜薨毀泉臺愚按此傳事𨿽怪誕然而或有之遂因姜氏之薨以爲不祥而速毀之也谷梁曰喪不貳事貳事緩喪也愚謂於母喪爲非常之大變他不遑卹而乃同日急於毀臺哀誠薄矣先祖所築之臺一旦惑於怪而毀之其孝心亡矣春秋一書而眾惡並見焉文公之爲君可知矣胡氏曰先祖爲之非矣然臺之存毀非安危治亂之所系也𨿽勿居可也而必毀之是暴其失有輕先祖之心此履霜之漸弒父與君之萌春秋之所謹也故書

楚人秦人巴人滅庸

正傳曰書滅庸紀報怨之兵也左氏曰楚大饑戎伐其西南至於阜山師於大林又伐其東南至於陽丘以侵訾枝庸人帥羣蠻以叛楚麇人帥百濮聚於選將伐楚於是申息之北門不啟楚人謀徙於阪髙蒍賈曰不可我能往冦亦能往不如伐庸七遇皆北惟禆鯈魚人實逐之庸人曰楚不足與戰矣遂不設備楚子乘驛防師於臨品分爲二隊子越自石溪子貝自仞以伐庸秦人巴人從楚師羣蠻從楚子盟遂滅庸愚謂楚滅人之祀固爲有罪亦庸有自取焉耳胡氏曰楚大饑戎與麇濮交伐之而庸人幸其弱帥羣蠻以叛楚此取滅之道也楚人謀徙於阪髙蒍賈曰不可我能往冦亦能往不如伐庸亦見其謀國之善矣故列書三國而楚不稱師滅楚之罪詞也愚謂楚不稱師而稱人與秦巴等耳以爲滅楚罪者非也

冬十有一月宋人弒其君杵臼

正傳曰宋人者國之眾也杵臼宋昭公名書宋人弒其君杵臼罪弒逆也左氏曰宋公子鮑禮於國人宋饑竭其粟而貸之年自七十以上無不饋詒也時加羞珍異無日不數於六卿之門國之材人無不事也親自桓以下無不卹也公子鮑美而艷襄夫人欲通之而不可乃助之施昭公無道國人奉公子鮑以因夫人於是華元爲右師公孫友爲左師華耦爲司馬鱗矔爲司徒蕩意諸爲司城公子朝爲司冦初司城蕩卒公子壽辭司城請使意諸爲之旣而告人曰君無道吾官近懼及焉棄官則族無所庇子身之貳也姑紓死焉𨿽亡子猶不亡族旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我且旣爲人君而又爲人臣不如死盡以其寶賜左右而使行夫人使謂司城去公對曰臣之而逃其難若後君何冬十一月甲寅宋昭公將田孟諸未至夫人王姬使師甸攻而殺之蕩意諸死之書曰宋人弒其君杵臼君無道也愚謂君𨿽無道國之臣子不可以弒君國人皆夫人甸之惡黨也故書宋人則其首從皆得以誅之矣胡氏曰此襄夫人使甸殺之也而書宋人者昭公無道國人之所欲弒也君無道而弒之可乎諸侯殺其大夫𨿽當於罪若不歸司冦猶有專殺之嫌以爲不臣矣況於北面歸戴奉之以爲君也故曰人臣無將將而必誅昭公無道聖人以弒君之罪歸宋人者以明三綱人道之大倫君臣之義不可廢也然則有土之君可以肆於民上而無誅乎諸侯無道天子方伯在焉臣子國人其何居死於其職而明於去就從違之義斯可矣蕩意諸亦死職春秋削之不得班於孔父仇牧荀息何也三子閒其君而見殺春秋之所取也意諸知國人將弒其君而不能止知昭公之將見殺而不能正坐視其及而死之所謂匹夫匹婦自經於溝瀆而莫之知也奚得與死於其職者比乎聖人所以獨取髙哀之去而書字以褒之也愚謂此論多是然他亦書字而非賢之者而髙哀之賢則不待書字以爲褒矣

【匡王三年】十有七年【晉靈十一年齊懿三年衞成二十五年蔡文二年鄭穆十八年曹文八年陳靈四年杞桓二十七年宋文公鮑元年秦康十一年楚莊四年】

春晉人衞人陳人鄭人伐宋

正傳曰書晉人衞人陳人鄭人伐宋使人考其迹而功罪見矣何也諸國之大夫討賊不果而反成其亂也愚按左氏晉荀林父衞孔逹陳公孫寧鄭石楚伐宋討曰何故弒君猶立文公而還是討之不果而反成其亂矣陳恆弒簡公孔子沐浴而朝請討孔子時已致仕且然而況四子爲國之卿奉討賊之命而不果又立文公以成之乎夫不果罪矣而成之罪莫大焉

夏四月癸亥塟我小君聲姜

正傳曰聲姜文公之母也書塟我小君聲姜紀大事也而其塟之非時自見矣諸侯五月而塟聲姜薨至是九月矣是緩塟而非禮也左氏以爲有齊難是以緩亦非也

齊侯伐我西鄙六月癸未公及齊侯盟於谷

正傳曰齊來伐以公不親盟故來討之也書齊侯伐我西鄙公及齊侯盟於谷著其盟之非禮也夫諸侯防同盟誓於平時猶之可也今魯公適有母喪兩不親往齊縱有詞來討何不以母喪爲詞而乃與盟於谷蓋非義非禮矣

諸侯防於扈

正傳曰書諸侯防於扈紀其防之非也而諸侯欲平宋而無功具可考見矣左氏曰晉侯搜於黃父遂復合諸侯於扈平宋也公不與防齊難故也書曰諸侯無功也於是晉侯不見鄭伯以爲貳於楚也胡氏曰諸侯無討賊之功則略而不序愚謂宋國之人皆弒君之賊晉爲盟主宜以上告天子下連諸侯聲大義以討其罪以爲天下後世戒可也乃徒防而不伐反罪鄭伯之不至其罪之相去能幾何哉

秋公至自谷

正傳曰書公至自谷紀以出防而反面也余見前

冬公子遂如齊

正傳曰書公子遂如齊紀其聘之非也夫禮諸侯使大夫聘於鄰國必有其時今魯於齊秋則君往冬又臣往非禮矣左氏曰襄仲如齊拜谷之盟愚謂聘有常禮襄仲拜谷之盟已非聘禮之正卑屈甚矣此魯所以不競乎

【匡王四年】十有八年【晉靈十二年齊懿四年弒衞成二十六年蔡文三年鄭穆十九年曹文九年陳靈五年杞桓二十八年宋文二年秦康十二年卒楚莊五年】

春王二月丁丑公薨於臺下

正傳曰書公薨於臺下非正終也谷梁曰臺下非正也愚謂君薨於路寢正終也於臺下則以非命而終矣非命而終則不能順受其正可知矣左氏曰春齊侯戒帥期而有疾醫曰不及秋將死公聞之卜曰尙無及期惠伯令卜楚丘占之曰齊侯不及期非疾也君亦不聞令有咎二月丁丑公薨觀此傳事𨿽不經然必有因隕而暴斃矣

秦伯防卒

正傳曰防秦伯名書秦伯防卒紀霸主之大故也以其有弔賻防塟之禮也

夏五月戊戌齊人弒其君商人

正傳曰云齊人者歜與職也何以書正弒君之賊也若二人於其弒捨未成君之初己未事之爲君而討之則所謂弒君之賊人人得而誅之又不書弒矣左氏曰齊懿公之爲公子也與邴歜之父爭田弗勝及卽位乃掘而刖之而使歜僕納閻職之妻而使職驂乘夏五月公遊於申池二人浴於池歜以朴抶職職怒歜曰人奪女妻而不怒一抶女庸何傷職曰與刖其父而弗能病者何如乃謀弒懿公納諸竹中歸舍爵而行齊人立公子元愚謂由是觀之則二人此舉報私怨也非仗大義爲君報讎者也且已事之爲君矣是以書弒

六月癸酉塟我君文公

正傳曰書塟我君文公紀國之大事也孟子曰惟送死足以當大事是以史謹書之又以見塟之合禮以時也諸侯五月而塟禮也

秋公子遂叔孫得臣如齊

正傳曰書公子遂叔孫得臣如齊則二子之邪謀可考見矣夫先君之喪甫塟二子何爲而如齊乎爲捨子赤之嫡而謀立宣公之庶長故請於齊也左氏曰秋襄仲莊叔如齊惠公立故且拜塟也文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可仲見於齊侯而請之齊侯新立而欲親魯許之愚謂觀此傳則襄仲蓋假齊惠新立與拜塟之故其實爲請宣公而往也其邪謀不可掩矣胡氏曰子赤夫人之子今卒於弒不著其實是爲國諱惡無以傳信於將來而春秋之大義隠矣故上書大夫並使下書夫人歸於齊中曰子卒則見過亂邪謀於奉使之日而公子遂弒立其君之罪著矣

冬十月子卒

正傳曰子卽子赤名惡夫人姜氏之子云子者或曰諸侯在喪之稱或曰遺子下赤字未詳孰是書子卒卽子赤也而其卒之故可考而賊人斯得矣左氏曰冬十月仲殺惡及視而立宣公書曰子卒諱之也仲以君命召惠伯其宰公冉務人止之曰入必死叔仲曰死君命可也公冉務人曰若君命可死非君命何聴弗聴乃入殺而埋之馬矢之中公冉務人奉其孥以奔蔡旣而復叔仲氏愚謂諸傳皆以爲諱之隠之非也弒君之賊宜明書之何以諱乎蓋襄仲使盜弒之故史不如其日與地疑之也不然則國人皆其邪黨而史亦不得以正書弒焉共隠諱之蓋襄仲執國命之久而人皆懾從之矣

夫人姜氏歸於齊

正傳曰夫人姜氏子赤之母也子赤見弒故歸於齊春秋書之重弒君之罪也左氏曰大歸也將行哭而過市曰天乎仲爲不道殺適立庻市人皆哭魯人謂之哀姜愚謂此實傳也此天地之大變也有人心者聞之得無惻然乎胡氏曰書夫人則知其正書姜氏則知其非見絕於先君書歸於齊則知其無罪異於孫於邾者而魯國臣子殺適立庶敬嬴宣公不能事主君存適母其罪不書而並見矣

季孫行父如齊

正傳曰書季孫行父如齊則姦臣逆黨之謀見矣程氏曰遂得臣行父三人皆與謀以其前後如齊知之也又宣十八年行父云使我殺適立庶者仲也髙氏曰前乎子卒書如齊後乎子卒書如齊齊實聞乎故所以惡齊也惡實齊之甥恐齊人聴夫人之訴來討於是議納賂而請平焉行父之罪不可掩矣不容誅矣

莒弒其君庶其

正傳曰庶其莒紀公名書莒弒其君庶其誅弒逆之罪也左氏曰莒紀公生太子僕又生季佗愛季佗而黜僕且多行無禮於國僕因國人以弒紀公以其玉寶來奔納諸宣公公命與之邑曰今日必授季文子使司冦出諸竟曰今日必達公問其故季文子使大史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也愚謂行父之言善矣但其身與遂得臣同負弒逆之罪而徒以逐莒弒君之人豈非所謂所藏乎身不恕而欲諭諸人者耶

春秋正傳卷十八

欽定四庫全書

春秋正傳卷十九

明湛若水撰宣公【名倭一名接文公子在位十八年】

【匡王五年】元年【晉靈十三年齊恵公元元年衛成二十七年蔡文四年鄭穆二十年曹文十年陳靈六年杞桓二十九年宋文三年秦共公稻元年楚莊六年】

春王正月公卽位

正傳曰書春王正月公卽位志初立也而其與聞乎弒之罪可考見矣公羊謂繼弒君不言卽位非也然則此何以書卽位耶其或事出於倉卒不成乎卽位之禮故不書也書卽位正也而其罪自不可掩矣

公子遂如齊逆女

正傳曰書公子遂如齊逆女則仲遂陰謀之邪非昏禮之正可考見矣胡氏曰魯秉周禮防未期年遣卿逆女何亟乎太子赤齊出也仲遂殺子赤及其母弟而立宣公懼於見討故結昏於齊爲自安計越典禮以逆之如此其亟而不顧者必敬嬴仲遂請齊立接之始謀也其後滕文公定爲三年防父兄百官皆不欲曰吾宗國魯先君莫之行也防紀寖廢夫豈一朝一夕之故自文宣莫之行矣此所謂不待貶絕而罪惡見者也

三月遂以夫人婦姜至自齊

正傳曰姜不言氏程子曰脫氏字是也愚謂稱夫人以國君言之也稱婦以敬嬴言之也稱以以仲遂言之也書三月遂以夫人婦姜至自齊參譏之也而其昏禮之失公不當成昏敬嬴不當主昏仲遂不當爲邪謀以將命皆可見矣夫在防而娶娶之非禮矣非仲遂謀之敬嬴主之公從之何以共成此失哉故春秋並書而參譏之

夏季孫行父如齊

正傳曰書季孫行父如齊使人考其所如而知其罪也左氏曰季文子如齊納賂以請防胡氏曰經書行父如齊而不言其故謂納賂以請防者傳也經有不待而著者此事以觀斯得矣下書公防齊侯於平州則知請防行父請之也又書齊人取濟西田則知其請蓋以賂也𨿽微其事著矣諸侯立卿爲公室輔猶屋之有楹也而謀國如此亦不待貶絕而惡自見者也不然以行父之勤勞恭儉相三君而無私積必能以其君顯名與晏嬰等矣

晉放其大夫胥甲父於衛

正傳曰書晉放其大夫胥甲父於衛著擅放之罪也左氏曰晉人討不用命者放胥甲父於衛而立胥克先辛奔齊胡氏曰放猶羈置毋去其所比於専殺者其罪薄乎云爾或以爲近正非矣大夫當官旣不請於天子而自命以爲有罪又不告於司冦而擅行猶不逺於正乎秦晉戰於河曲撓臾駢之謀者趙穿也若討其不用命則當以穿爲首止治軍門之呼偕貶可也而獨放胥甲父則以趙盾當國穿其族子而盾庇之也桃園之罪其志固形於此矣愚謂此言是也又言稱國以放見晉政之在私門而成上侵爲後戒也則鑿矣

公防齊侯於平州

正傳曰書公防齊侯於平州著其防之非也古者諸侯相防同以講信修睦非有爲而爲之也宣公非時有爲而防齊侯於平州則非正矣左氏曰防於平州以定公位愚故謂此宣公平州之防有所爲而爲之非正也胡氏曰魯宣簒立逾年舉國臣子旣從之矣若之何位猶未定而有待於平州之防也春秋以來弒君簒國者已列於諸侯則不復致討故曹人以此請負芻於晉夫簒弒之賊毀滅天理無所容於天地之間身無存沒時無古今其罪不得赦也以列於防而不復討是率中國爲僭竊棄人類爲禽獸此仲尼所爲懼春秋所以作也愚謂此說是也而胡氏又云魯宣宜稱及齊而曰防者以爲討賊絕黨之法則鑿矣但曰防則齊黨惡之罪在其中矣

公子遂如齊

正傳曰書公子遂如齊則其如之爲邪謀可考見矣同時公防齊侯於平州而仲遂如齊並書繼之以齊人取濟西之田則魯以田賂齊也公之防齊以賂與齊成以定已位也遂如齊以拜成也皆可見矣故左氏曰東門襄仲如齊拜成是也則遂之如齊以成邪謀也胡氏曰宣公簒立之罪仲遂主謀爲首惡初請於齊遂爲上客而並書介使者罪叔孫得臣不能爲有無亦從之也大夫有以死爭者矣然削而不書者以叔仲惠伯死非君命失其所也遂及行父則一再見於經矣如齊拜成𨿽削之可也又再書於策者於以著其始終成就弒立之謀以戒後世人臣或內交宮禁以固其寵或外結藩鎭以爲之援至於殺生廢置皆出其手而人主不悟者其慮深矣凡此皆直書於防而義自見者也

六月齊人取濟西田

正傳曰濟西魯地書齊人取濟西田則取之者及與之者之罪並可見矣夫齊取之以魯與之也左氏曰齊人取濟西之田爲立公故以賂齊也愚謂土田乃傳之於先公受封於天子非可以私相取與也況以爲賂乎公羊曰外取邑不書此何以書所以賂齊也曷爲賂齊爲殺子赤之賂也程子曰宣公不義得國賂齊以求助齊受之以助不義故書取不義不能保其土故不云我非爲彊取故不諱不能有而失者皆諱胡氏曰魯人致賂以免討而書齊人取田者所以著齊罪春秋討賊尢嚴於利其爲惡而助之者所以孤其黨夫齊魯鄰國盟主之餘業也子惡弒出姜歸而宣公立不能聲罪致討務寧魯亂首與之防是利其爲惡而助之也弒君簒國人道所不容而貨賂公行免於諸侯之討則臣子胥爲僭竊人類滅爲禽獸其禍乃自不知以義爲利而以利之可以爲利而爲之也孟子爲梁王極言利國者必至於弒奪而後饜蓋得經書取田之意舉法如此然後人知保義棄利亂臣賊子孤立無徒而亂少弭矣

秋邾子來朝

正傳曰書邾子來朝則其黨惡之罪自見矣宣公簒立之罪人人得而誅之諸侯列國不能與連率方伯告於天子聲罪致討而邾乃首來朝之人心死天理滅矣故不必加貶直書之而其罪自見矣

楚子鄭人侵陳遂侵宋

正傳曰書楚子鄭人侵陳遂侵宋著黨楚陵弱之罪也並稱楚子鄭人者著同惡罪之甚也或謂爵楚而人鄭爲貶之者非也左氏曰宋人之弒昭公也晉荀林父以諸侯之師伐宋宋及晉平宋文公受盟於晉又防諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉楚子侵陳遂侵宋胡氏曰鄭伯本以宋人弒君晉不能討受賂而還以此罪晉爲不足與也遂受盟於楚今乃附楚以亟病中國何義乎書侵陳遂侵宋者以見潛師掠境肆爲侵暴非能聲宋罪而討之也旣正此師爲不義然後中國之師可舉矣

晉趙盾帥師救陳

正傳曰書晉趙盾帥師救陳何也谷梁曰善救陳也左氏曰晉趙盾帥師救陳宋愚謂此救陳左氏並云宋衍文也胡氏謂聖人削宋非也又曰鄭在王畿之內而附蠻夷陳先代帝王之後而見侵逼此門庭之寇利用禦之者也晉能救陳則存諸夏攘夷狄之師故特褒而書救凡書救者未有不善之也如解倒懸如拯民於塗炭之中知此義則知春秋用兵之意矣

宋公陳侯衞侯曹伯防晉師於棐林伐鄭

正傳曰棐林鄭地趙盾之師方救陳也諸侯遂防之以伐鄭書之見其伐之善也所謂彼善於此者也故谷梁謂著其美也是也左氏曰防於棐林以伐鄭也楚蒍賈救鄭遇於北林囚晉解晉人乃還愚謂鄭以畿內諸侯而外附於楚與之同惡中國而夷狄者也諸侯防晉師伐之攘夷狄尊中國之師矣故春秋書之

冬晉趙穿帥師侵崇

正傳曰書晉趙穿帥師侵崇著不義之師也左氏曰晉欲求成於秦趙穿曰我侵崇秦急崇必救之吾以求成焉冬趙穿侵崇秦弗與成愚謂非有大義之舉而爲是邪謀以動眾其不義甚矣胡氏曰崇在西土秦所與也晉欲求成於秦不以大義動之而伐其與國則爲諼已甚比諸伐楚以救江異矣而傳謂設此謀者趙穿也意者趙穿已有逆心欲得兵權托於伐國以用其眾乎不然何謀之迂而當國者亦不裁正而從之也穿之名姓自登史防弒君於桃園而上卿以志同受惡其端又見於此書侵以見所以求成者非其道矣

晉人宋人伐鄭

正傳曰書晉人宋人伐鄭著非義也左氏曰晉人伐鄭以報北林之役於是晉侯侈趙宣子爲政驟諫而不入故不競於楚愚謂觀此則晉之此舉爲憤兵蓋原於侈心之萌也谷梁曰伐鄭所以救宋也愚謂所以伐鄭者以鄭以王畿諸侯而從楚是從敵以叛王也則鄭必無詞矣若夫宋以弒君之賊罪浮於鄭晉乃不之問而反與同伐人所謂助桀伐桀也我已曲矣可得爲義兵乎故春秋並書之其義可見矣胡氏亦謂宋人弒君旣列於防在春秋衰世已免諸侯之討矣論春秋王法則其罪固在法所不赦也而晉人與之合兵伐鄭是謂以燕伐燕是也然又謂書人以貶鑿矣其罪已著何假書人乎

【匡王六年崩】二年【晉靈十四年弒齊惠二年衞成二十八年蔡文五年鄭穆二十一年曹文十一年陳靈七年杞桓三十年宋文四年秦共二年楚莊七年】

春王二月壬子宋華元帥師及鄭公子歸生帥師戰於大棘宋師敗績獲宋華元

正傳曰書宋鄭大棘之戰華元之獲著不義也左氏曰春鄭公子歸生受命於楚伐宋宋華元樂呂禦之二月壬子戰於大棘宋師敗績囚華元獲樂呂及甲車四百六十乘俘二百五十人馘百人愚謂宋以弒君之賊而伐鄭之附楚鄭又負從夷之罪而伐宋以獲其大夫是以罪伐罪耳何以爲義舉乎若夫宋之罪惟天吏者則可以伐之所藏乎身不恕而能伐人者未之有也

秦師伐晉

正傳曰書秦師伐晉著報怨之師也左氏曰秦師伐晉以報崇也遂圍焦愚故曰報怨之兵也胡氏曰晉用大師於崇乃趙穿私意而無名也故書侵秦人爲是興師而報晉則問其無名之罪也故書伐世豈有欲求成於彊國而侵其所與可以得成者乎穿之情見矣宣子當國算無遺策獨懵於此哉其從之也而盾之情亦見矣春秋書事筆削因革必有以也一侵一伐而不書圍焦所以誅晉卿上侵之意其所由來者漸矣愚謂胡氏論書侵書伐之別然則春秋書此爲與秦乎誤矣

夏晉人宋人衞人陳人侵鄭

正傳曰書晉人宋人衞人陳人侵鄭著報怨之師也左氏曰夏晉趙盾救焦遂自陰地及諸侯之師侵鄭以報大棘之役楚闘椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣姑益其疾乃去之愚謂以晉之彊諸侯之眾非不足以勝鄭也而卒不能勝者蓋宋負弒君之罪晉與諸侯不能討又受賂而黨之此鄭之所以不服也胡氏謂易於訟卦之象曰君子作事謀始始而不謀將至於興師動眾有不能定者矣晉惟取賂釋宋而不討至以中國之大不能服鄭不競於楚可不愼乎春秋行事必正其本爲末流之若此也其垂戒明矣

秋九月乙丑晉趙盾弒其君夷臯

正傳曰夷臯晉侯名書晉趙盾弒其君夷臯誅首惡也弒君者穿也而書盾弒盾上卿與聞乎弒也此與許止之事皆是書其實事蓋弒君父之罪天下大罪也若無其實春秋豈妄以意加以此罪乎蓋許止進藥於父而其臣傅之以毒君死而止奔趙盾怨君而出族子弒君而復入其與弒之迹顯然矣故皆以弒君加之誅之以爲亂臣賊子之戒也左氏曰晉靈公不君厚斂以雕墻從臺上彈人而觀其辟丸也宰夫胹熊蹯不熟殺之寘諸畚使婦人載以過朝趙盾士季見其手問其故而患之將諫士季曰諫而不入則莫之繼也防請先不入則子繼之三進及澑而後視之曰吾知所過矣將攺之稽首而對曰人誰無過過而能攺善莫大焉君能有終則社稷之固也豈惟羣臣賴之猶不攺宣子驟諫公患之使鉏麑賊之晨往寢門辟矣盛服將朝尙早坐而假寐麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死秋九月晉侯飲趙盾酒伏甲將攻之其右提彌明知之趨登曰臣侍君宴過三爵非禮也遂扶以下公嗾夫獒焉明摶而殺之盾曰棄人用犬𨿽猛何爲闘且出提彌明死之乙丑趙穿攻靈公於桃園宣子未出山而復太史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰嗚呼我之懷矣自貽伊慼其我之謂矣孔子曰董狐古之良史也書法不隠趙宣子古之良大夫也爲法受惡惜也越竟乃免宣子使趙穿逆公子黒臀於周而立之壬申朝於武宮愚謂此非孔子之言也春秋之法臣子弒君父凡在官在宮者殺無赦觀盾不討穿之罪乃反使之逆黑臀以立之其同謀顯然矣豈越竟可免乎又觀此經則書盾弒者晉良史董狐之文而魯史因之則孟子所謂其文則史於此可見矣他皆魯史之文而傳莫見惟此傳最明因此以例其他則書人書名與否皆魯史之文而非出於聖人之手孟子之言爲不我誣矣胡氏曰趙穿手弒其君董狐歸獄於盾其斷盾之獄詞曰子爲正卿亡不越竟反不討賊以書弒斷而盾也受其惡而不敢辭仲尼因其法而不之革其義云何曰正卿當國任事之臣也國事莫酷於君見弒不於其身而誰責乎亡而越竟謂去國而不還也然後君臣之義絕反而討賊謂復讎而不釋也然後臣子之事終不然是盾僞出而實聞乎故也假令不與聞者而縱賊不討是有今將之心而意欲穿之成乎弒矣惡莫慘乎意今以此罪盾乃閒臣子之邪心而謹其漸也盾𨿽欲辭而不受可乎以髙貴鄕公之事觀焉抽戈者成濟唱謀者賈充而當國者司馬昭也爲天吏者將原司馬昭之心而誅之乎亦將致辟成濟而足也故陳泰曰惟斬賈充可以少謝天下耳昭問其次意在濟也泰欲進此直指昭也然則趙穿弒君盾爲首惡春秋之大義明矣微夫子推見至隠垂法後世亂臣賊子皆以詭計獲免而至愚無知如彼史太鄧扈樂之徒皆蒙歸獄而受戮焉君臣父子不相夷以至於禽獸也幾希故曰春秋成而亂臣賊子懼

冬十月乙亥天王崩

正傳曰書冬十月乙亥天王崩紀天下之大變也聞赴而書於是諸侯有奔喪之禮焉魯不見書之史冊則其不奔喪而無君之罪可見矣

【定王元年】三年【晉成公黑臀元年齊恵三年衛成二十九年蔡文六年鄭穆二十二年卒曹文十二年陳靈八年杞桓三十一年宋文五年秦共三年楚莊八年】

春王正月郊牛之口傷攺卜牛牛死乃不郊

正傳曰書春王正月郊牛之口傷攺卜牛牛死乃不郊見郊之非禮也天子祀天地諸侯祀山川禮也魯以諸侯祀天地非禮也然則曷爲見郊之非禮也書之使人知牛口傷攺卜牛牛死乃不郊不然則郊矣因事而見其非禮也胡氏曰禮爲天王服斬衰周人告喪於魯史策已書而未也祀帝於郊夫豈其時而或謂不以王事廢天事禮乎春秋以來喪紀寖廢有不奔王喪而逺適他國有不修弔禮而自相聘問固將以是爲可舉而不廢也卒至漢文以日易月後世不能復其所由來漸矣春秋備書其義自見愚謂觀此則春正月爲子月可見而無疑矣蓋古之郊卜牲不卜日日以冬至迎陽气也冬至在子月此書郊在春王正月則時與月數皆攺矣

猶三望

正傳曰書猶三望見非特郊之非禮而又三望焉甚非禮也夫柴望秩於山川望祭於四方之山川天子之禮也天子有四方之山川也魯旣不郊猶行之其僭竊之罪亦已太甚矣胡氏曰三望者公羊曰祭泰山河海夫天子有天下凡宇宙之內名山大川皆其所主也故得祭天而有方望無所不通諸侯有一國則境外之山川他人所主者而可以望乎季氏旅於泰山冉求不能救而夫子責之者爲泰山魯侯所主也大夫何與焉季氏不得旅泰山則河海非魯之封內其不得祭亦明矣

匡王

正傳曰書匡王紀王室之大事也而其失禮之非自見矣禮天子七月而同軌畢至今喪始四月而史因魯使奔赴防而書之而非禮自見矣胡氏曰四月而王室不君其禮略也微者往防魯侯不臣其情慢也或曰宣公親之者也而常事不書非矣崩始終之大變豈以是爲常事而不書也

楚子伐陸渾之戎

正傳曰書楚子伐陸渾之戎謹蠻荊肆暴之防也左氏曰楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重焉對曰在徳不在鼎昔夏之方有徳也逺方圖物貢金九牧鑄鼎象物百物而爲之備使民知神姦故民入川澤山林不逢不若螭魅罔兩莫能逢之用能協於上下以承天休桀有昏徳鼎遷於商載祀六百商紂暴虐鼎遷於周徳之休明𨿽小重也其姦回昏亂𨿽大輕也天祚明徳有所底止成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也愚謂此實傳也觀此則楚子𨿽以伐戎實以觀兵於周以窺王室其猾夏之勢可懼矣故春秋謹書之防微杜漸之意深矣胡氏曰夷狄相攻不志此其志何也爲陸渾在王都之側戎夏雜處族類之不分也楚又至洛觀兵於周疆問鼎之大小輕重焉故特書於策以謹華夷之辧禁猾夏之階

夏楚人侵鄭

正傳曰書楚人侵鄭則鄭之歸正楚之犯順皆可見矣左氏曰鄭卽晉故也鄭在王畿而前背華從楚今又背楚卽晉歸於正也順也楚人侵之是醜正也犯順也史書於策所以深著楚之罪而與鄭之善也胡氏曰按左氏晉侯伐鄭鄭及晉平而經不書者仲尼削之也鄭本以晉靈不君取賂釋賊爲不足與似也而往從楚非矣今晉成公初立背僭竊僞邦而歸諸夏則是反之正也春秋大攺過許遷善書楚人侵鄭者與鄭伯之能反正也故獨著楚人侵掠諸夏之罪爾鄭旣見侵於楚則及晉平可知矣

秋赤狄侵齊

正傳曰赤狄者狄之別種張氏謂地譜潞州春秋赤狄之地書赤狄侵齊紀霸業之不復振也春秋嚴華夷之情見矣

宋師圍曹

正傳曰書宋師圍曹著報復之兵也據左氏曰宋文公卽位二年殺母弟須及昭公子武氏之謀也使戴桓之族攻武氏於司馬子伯之館盡逐武穆之族武穆之族以曹師伐宋秋宋帥圍曹報武氏之亂也胡氏曰按左氏宋文公卽位盡逐武穆之族二族以曹師伐宋然不書於經者二族以見逐而舉兵非討罪也及宋師圍曹報武氏之亂而經書之者端本淸源之意也武穆二族與曹之師奚爲至於宋哉不能反躬自治恃眾彊以報之兵革何時而息也宋惟有不赦之罪莫之治也故書法如此愚謂據二傳所言則二族與曹不能聲討罪之義於宋徒以見逐而興師宋不能求悔罪之心於曹徒以報復而動眾其爲不義之兵明矣

冬十月丙戌鄭伯蘭卒

正傳曰書鄭伯蘭卒紀鄰國之大故也來赴故書之是故有相弔之禮義焉左氏曰冬鄭穆公卒初鄭文公有賤妾曰燕姞生穆公名之曰蘭文公報鄭子之妃曰陳嬀生子華子臧子臧得罪而出誘子華而殺之南裏使盜殺子臧於陳宋之間又娶於江生公子士朝於楚楚人酖之及葉而死又娶於蘇生子瑕子兪彌兪彌早卒泄駕惡瑕文公亦惡之故不立也公逐羣公子公子蘭奔晉從晉文公伐鄭石癸曰吾聞姬姞耦其子孫必蕃姞吉人也后稷之元妃也今公子蘭姞甥也天或啟之必將爲君其後必蕃先納之可以亢寵與孔將鉏侯宣多納之盟於大宮而立之以與晉平

鄭穆公

正傳曰書鄭穆公紀鄰國之大事也禮諸侯五月而同盟畢至相卹之義也故春秋書之

【定王二年】四年【晉成二年齊恵四年衞成三十年蔡文七年鄭靈公夷元年弒曹文十三年陳靈九年杞桓三十二年宋文六年秦共四年卒楚莊九年】

春王正月公及齊侯平莒及郯莒人不肯公伐莒取向正傳曰向莒邑也何以書明非禮也夫平也者平也成也出於人心之平也而要之平而取之城則非禮之甚矣左氏曰非禮也平國以禮不以亂伐而不治亂也以亂平亂何治之有無治何以行禮胡氏曰心不偏黨之謂平以此心平物者物必順以此心平怨者怨必釋惟小人不能宅心之若是也𨿽以勢力彊之而有不獲成者矣夫以齊魯大國平郯莒小邦宜其降心聽命不待文告之及也然而莒人不肯則以宣公心有所私系失平怨之本耳故書取以著其罪及所欲也平者成也取者盜也不肯者心弗允從莫能彊之者也以利心圖成𨿽彊大不能行之於弱小春秋書此戒後世之不知治其本者故行有不得者反求諸已斯可矣

秦伯稻卒

正傳曰稻秦伯名書秦伯稻卒紀霸國之大故也余義見前

夏六月乙酉鄭公子歸生弒其君夷

正傳曰書公子歸生弒其君夷誅弒逆之首惡也左氏曰楚人獻黿於鄭靈公公子宋與子家將見子公之食指動以示子家曰他日我如此必嘗異味及入宰夫將解黿相視而笑公問之子家以告及食大夫黿召子公而弗與也子公怒染指於鼎嘗之而出公怒欲殺子公子公與子家謀先子家曰畜老猶憚殺之而況君乎反譖子家子家懼而從之夏弒靈公書曰鄭公子歸生弒其君夷權不足也君子曰仁而不武無能達也凡弒君稱君君無道也稱臣臣之罪也鄭人立子良辭曰以賢則去疾不足以順則公子堅長乃立襄公襄公將去穆氏而舎子良子良不可曰穆氏宜存則固願也若將亡之則亦皆亡去疾何爲乃舎之皆爲大夫愚謂此實傳也觀此則弒君之事謀之者宋成之者歸生也非歸生成之則謀敗矣故首惡歸乎成之者其法嚴矣程子曰有欲亂之人而無與亂者則𨿽有彊力弗能爲也今有刼人以殺人者則先治刼者而殺者次之將以垂訓於後世則先殺者而後刼者春秋書鄭公子歸生弒其君夷是也胡氏曰首謀弒逆者公子宋也懼譖而從之者歸生也而以歸生爲首惡何也夫亂臣賊子欲動其惡而不從者未有能全其身而不死也故季子然問仲由冉求其從之者歟子曰弒父與君亦不從也是以死節許二子矣歸生懼譖而從公子宋特無求路不可奪之死節耳書爲首惡不亦過乎曰歸生與宋並爲大夫乃貴戚之卿同執國政可以不從一也嘗統大師與宋戰獲其元帥已得兵權可以不從二也聞宋逆謀登時而覺先事誅之猶反手耳夫據殺生之柄仗大義以制人使人聽已猶犬羊之伏於虎也何畏於人懼其見殺而從之也哉計不出此顧以畜老憚殺比方君父歸生之心悖矣故春秋捨公子宋而以弒君之罪歸之爲後世鑑若司馬亮沈慶之等苟知此義則能討罪人不至於失身爲賊所制矣

赤狄侵齊

正傳曰書赤狄侵齊見霸業之衰已甚也髙氏曰以齊之彊而連年爲狄所侵則惠公之無政可知矣

秋公如齊公至自齊

正傳曰書公如齊至自齊謹出告反面之義而公如齊之非自見矣如至皆書始終其非禮也胡氏曰夫以簒弒謀於齊而取國以土地賂齊而請防以卑屈事齊而求安上不知有天王下不知有方伯惟利交是奉而可保乎愚謂此說是也然胡氏又以爲危之者非也

冬楚子伐鄭

正傳曰書楚子伐鄭著脇人之兵也左氏曰鄭未服也杜氏曰前年楚侵鄭不獲成故曰未服據此則是興兵脇鄭所謂以力服人者也是曲在楚向使楚子移此兵仗大義以問鄭人弒君之罪則楚其爲中國矣不知出此惜哉

【定王三年】五年【晉成三年齊惠五年衞成三十一年蔡文八年鄭襄公堅元年曹文十四年陳靈十年杞桓三十三年宋文七年秦桓公榮元年楚莊十年】

春公如齊

正傳曰書公如齊著其如之非禮也語曰恭近於禮逺恥辱也公如齊之數卑屈已甚非禮矣其能免恥辱乎左氏曰公如齊髙固使齊侯止公請叔姬焉此非辱而何

夏公至自齊

正傳曰書公至自齊於是乎有反面之禮焉其爲髙固所止之辱可以告廟乎故左氏曰書過也是已

秋九月齊髙固來逆子叔姬

正傳曰凡男女皆稱子子叔姬宣公之女也書髙固來逆子叔姬著昏配之非禮也而宣公逼於彊而與之女可考而知矣左氏曰齊髙固來逆女自爲也故書曰逆叔姬卿自逆也胡氏曰按左氏公如齊髙固使齊侯止公請叔姬焉書夏公至自齊秋齊髙固來逆子叔姬罪宣公也愚謂此說是矣然又謂其曰來者以公自爲之主非敵體以爲辱稱子者別於先公之女是又泥於一字之文而不知攺經傳之本意矣夫謂之來則或公使大夫爲之主未可知也而公自爲主不明見於經傳又安能知其如此乎故宣公之罪未見其在於自爲主失尊卑之禮以爲辱而在於數如齊故見止於髙固以要其女爲可恥也

叔孫得臣卒

正傳曰叔孫得臣字莊叔書叔孫得臣卒則使人考其平生而惡逆可知矣故舉其終所以見其始也又見弒逆之罪終不能討而以惡善終也胡氏曰內大夫卒無有不日者以春秋魯史也其或不日則見恩數之略爾仲遂如齊謀弒子赤叔孫得臣與之偕行在宣公固有援立之私其恩數豈略而不書曰是聖人削之也君臣父子妃妾適庶人道之大倫也方仲遂以殺適立庶往謀於齊而與得臣並使也若懵然不知其謀或知之而不能救則將焉用彼相矣春秋治子赤之事專在仲遂以其內交宮禁外結彊鄰大惡無所分也而叔孫得臣有同使於齊之罪故特不書日以貶之若曰大夫而不能爲有無者不足加以恩數云爾愚謂胡氏他論皆是獨以日爲恩數以不日爲聖人削之貶之非也若得臣之弒逆黨惡但舉其名而天下之人能共指其惡矣惡在乎日與不日耶其或魯史氏惡而略之歟未可知也非聖人之削之也

冬齊髙固及子叔姬來

正傳曰書齊髙固及子叔姬來著其並失禮也髙固不宜逾國而逾國叔姬未宜歸寜而歸寜男女不當同行而同行皆非禮也故公羊子曰其諸爲其雙雙而俱至者與胡氏曰左氏曰反馬也禮嫁女畱其送馬不敢自安及廟見成婦遣使反馬則髙固親來非禮也又禮女子有行逺父母者嵗一歸寜今見逆逾時未易嵗也而叔姬亟來亦非禮也故書及書來以著齊罪也大夫適他國必有君命與公事否則禮法之所禁而可犯乎惠公許其臣越禮恣行而莫遏髙固委其君逾境自如而不忌則人欲以肆矣凡婚姻常事不書而書此者則以爲非常爲後世戒也愚謂胡氏此義盡之矣

楚人伐鄭

正傳曰書楚人伐鄭譏非義討也夫楚於是三至鄭矣不聞討賊問罪之義而徒興師動眾以力服鄭耳故春秋書之止著其猾夏之罪耳左氏曰楚子伐鄭陳及楚平晉荀林父救鄭伐陳愚謂楚屢伐鄭志在於威鄭而不能問鄭弒逆之罪此晉所以救鄭而伐陳也

【定王四年】六年【晉成四年齊惠六年衞成三十二年蔡文九年鄭襄二年曹文十五年陳靈十一年杞桓三十四年宋文八年秦桓二年楚莊十一年】

春晉趙盾衞孫免侵陳

正傳曰書晉趙盾衞孫免侵陳著不義之兵也左氏曰春晉衞侵陳陳卽楚故也夫晉與衞侵陳必假其以夏從夷之名於義似矣然以左氏之言觀之乃惡陳卽楚而不附已耳是不義之兵也胡氏曰愛人不親反其仁治人不治反其智晉嘗命上將帥師救陳又再與之連兵伐鄭今而卽楚無乃於已有闕盍亦自反可也不內省徳遽以兵加之則非義矣愚謂盾以弒逆首惡旣書諸侯之策矣而復使將兵侵陳安能正已以正人耶則晉不足以主盟又可知也他義見前

夏四月

正傳曰無事亦書時月義見於前

秋八月螽

正傳曰書秋八月螽紀災異也程子曰螽蝗也愚謂蝗之狀類螽故曰螽胡氏曰傳謂螽爲谷災虐取於民之效也先是公伐莒取向後再如齊伐萊軍旅數起賦斂旣繁戾气應之矣夫善惡之感萌於心而災祥之應見於事宣公不知舎惡遷善以補前行之愆而用兵不息災異數見年谷不丰國用空乏卒至於攺助法而稅民蓋自此始矣經於螽螟一物之變必書於策示後世天人感應之理不可誣當愼其所感也

冬十月

正傳曰無事亦書時月義見於前

春秋正傳卷十九﹤經部﹐春秋類﹐春秋正傳﹥

欽定四庫全書

春秋正傳卷二十

明湛若水撰宣公

【定王五年】七年【晉成五年齊惠七年衞成三十三年蔡文十年鄭襄三年曹文十六年陳靈十二年杞桓三十五年宋文九年秦桓三年楚莊十二年】

春衞侯使孫良夫來盟

正傳曰書衞侯使孫良夫來盟兩見其非義也夫大道之世上下以忠信相孚春秋之初盟則束牲載書而不防血明天子之禁耳自是而後無義盟矣蓋盟者忠信之薄也左氏曰春衞孫桓子來盟始通且謀防晉也愚按此實傳也夫衞侯於魯非防盟之正而欲謀魯以防晉志在爲晉而不爲禮矣一非義也衞侯不親來盟而使其大夫與魯君盟非交際之正使其臣得以抗君矣二非義也故春秋直書而兩非義並見矣胡氏曰來盟爲前定者嘗有約言矣未足效信而釋疑又相歃血固結之爾是盟衞欲爲晉致魯而魯專事齊初未與晉通也必有疑焉而衞侯任其無咎故遣良夫來爲此盟而公卒見辱盟非春秋之所貴義自見矣

夏公防齊侯伐萊

正傳曰萊東方小國書公防齊侯伐萊著陵弱之師也萊未聞有可聲之罪而魯防齊以伐之是二國動無名之兵而徒恃眾以陵弱可知矣

公至自伐萊

正傳曰書公至自伐萊紀飲至反面告廟也其告廟則將何以致詞耶書之所以始終乎非義之舉蓋再致其意焉者也

大旱

正傳曰書大旱紀國災也胡氏曰公與齊侯俱不務徳合黨連兵恃彊淩弱軍旅之後必有防年言民以徵役怨咨之气感動天變而旱漧作矣其以大旱書者或不雩或𨿽雩而不雨也不雩則無卹民憂國之心雩而不雨格天之精意闕矣

冬公防晉侯宋公衞侯鄭伯曹伯於黒壤

正傳曰黑壤一名黃父晉地此本防而盟也書公防晉侯宋衞鄭曹於黑壤則魯公不自揣而赴防盟而其不得與盟之辱可考而知矣左氏曰鄭及晉平公子宋之謀也故相鄭伯以防冬盟於黑壤王叔桓公臨之以謀不睦晉侯之立也公不朝焉又不使大夫聘晉人止公於防盟於黃父公不與盟以賂免故黑壤之盟不書諱之也愚謂非諱之也公只與防而不與盟故但書防而不書盟實事也而其見止不與盟之辱自見矣胡氏曰防而不得見不以不得見爲諱盟而不與盟不以不與盟爲諱則曲不在公而主防盟者之罪耳與於防不與盟而公有歉焉非主防盟者之過也則書防不書盟若黑壤是也晉侯之立公旣不朝又不使大夫聘而每歲適齊是宣公行有不慊於心而非晉人之咎矣凡不直者臣爲君隱子爲父隱於以養臣子愛敬之心而不事盟主又以賂免則不直在已矣

【定王六年】八年【晉成六年齊惠八年衞成三十四年蔡文十一年鄭襄四年曹文十七年陳靈十三年杞桓三十六年宋文十年秦桓四年楚莊十三年】

春公至自防

正傳曰書公至自防見與防而不得盟紀危也公不自揣其不朝不聘於晉爲負歉而於焉以赴防盟及防而不得與盟見止於防僅以賂免可謂辱矣今至而反面告廟則將何以爲詞耶

夏六月公子遂如齊至黃乃復

正傳曰黃齊地書公子遂如齊至黃乃復譏無君也何謂無君無君命也不恭君命是無君也公羊曰其言至黃乃復何有疾也何言乎有疾乃復譏何譏爾大夫以君命出聞喪徐行而不返胡氏曰至黃乃復壅君命也有疾亦不復可乎大夫以君命出聞喪徐行而不返未致事而死以屍將事楚伐吳陳侯使公孫貞子往弔及良而卒將以屍入吳人辭焉上介芋尹蓋曰寡君使蓋備使弔君之下吏無祿使人逢天之慼大命隕墜絕世於良廢日供積一日遷次今君命逆使人曰無以屍造於門是我寡君之命委於艸莽也無乃不可乎吳人不敢辭君子以爲知禮其曰復事未畢也愚謂胡氏之言是也至謂乃者無其上之詞則鑿矣

辛巳有事於大廟仲遂卒於垂

正傳曰遂者公子遂也仲其字生以字而賜氏俾世其官宣公徳其殺惡及視而立已也書有事於大廟紀時祭也禮之常也書仲遂卒於垂紀大夫卒也事之變也而遂以殺逆之賊得以善終春秋感慨之情見矣若胡氏以生而賜氏爲法之變而卒之非經義矣

壬午猶繹萬入去籥

正傳曰何以書見非禮也左氏曰有事於太廟襄仲卒而繹非禮也公羊曰萬入去籥何去其有聲者廢其無聲者存其心焉耳谷梁曰繹者祭之旦日之享賔也胡氏曰萬舞也以其無聲也故入而遂用籥笛也以其有聲也故去而不作是謂故知不可存其邪心而不能格也禮大夫卒當祭則不告終事而聞則不繹不告者盡肅敬之誠於宗廟不繹者全始終之恩於臣子今仲遂國卿也卒而猶繹則失寵遇大臣之禮矣春秋𨿽隆君抑臣而體貌有加焉則廉陛益尊而臣節礪後世法家專欲隆君而不得其道至以犬馬國人相視大倫滅矣聖人書法如此存君臣之大義也愚謂樂有歌有舞故歌之舞之以盡神萬入是有舞矣徒去籥無歌聲何足以見不樂乎故聞卿之喪猶繹非禮也萬入非禮也𨿽去籥亦非禮也

戊子夫人嬴氏薨

正傳曰書夫人嬴氏薨紀君母之大故而僣禮之非見矣敬嬴妾也嬖而僣稱夫人國人僣之史因而書之而其非禮自見胡氏曰敬嬴文公妾也何以稱夫人自成風聞季友之繇事友而屬其子及僖公得國立以爲夫人於是乎嫡妾亂矣春秋於風氏凡始卒四貶之則禘於太廟秦人歸禭榮叔含賵召伯防去其姓氏不稱夫人王再書而無天是也愚謂胡氏以此以爲貶成風矣至於敬嬴又書夫人稱氏與成風之書異詞不得其說則又更爲從同無貶之說何耶夫旣曰無貶矣則又何以見其非也大抵史因其僣而直書之其失自見矣

晉師白狄伐秦

正傳曰書晉師白狄伐秦著援結外兵之罪也左氏曰春白狄及晉平夏防晉伐秦晉人獲秦諜殺諸絳市胡氏曰晉主夏盟紏合諸侯扶大義安諸夏乃其職矣秦人之怨起自侵崇其曲在晉責已可也旣不知自反釋怨修睦以補前過已可咎矣乃復興師動眾防戎狄以伐之獨不惡傷其類乎直書於策貶自見矣

楚人滅舒蓼

正傳曰書楚人滅舒蓼見荊蠻之彊暴也左氏曰楚爲眾舒叛故伐舒蓼滅之楚子疆之及滑汭盟吳越而還胡氏曰按詩稱戎狄是膺荊舒是懲在周公所懲者其自相攻滅中國何與焉然春秋書而不削者是時楚人疆舒蓼及滑汭盟吳越勢益彊大將爲山東憂而民有被髮左袵之患矣經斯世者當以爲懼有攘卻之謀而不可忽則聖人之意也

秋七月甲子日有食之旣

正傳曰書日有食之旣紀天變也遇變修省所以應天也

冬十月己丑葬我小君敬嬴

正傳曰書葬我小君敬嬴紀君母之大事也而非禮見矣夫邦君之妻稱曰小君敬嬴妾也而稱焉則僣禮矣因葬而書聖人正名之義見矣夫婦君臣嫡妾上下人之大倫也今其僣亂人情化之國人稱之國史稱之因以爲固然世變可知矣胡氏四貶成風之說而敬嬴無貶詞又有不同則又何足以取於義例也惟稱因僣號直書其義自見之說爲的當而不費其詞矣

雨不克葬庚寅日中而克

正傳曰何以書紀異也使人循其事而求其生平之邪惡不可掩矣左氏曰雨不克葬禮也禮卜葬先逺日辟不懷也胡氏曰敬嬴以其子宣公屬諸襄仲殺太子及其母弟𨿽假手於仲實敬嬴之謀也經書子赤卒夫人姜氏歸於齊其文無貶而讀者有傷切之意焉則以秉彛不可滅也傳謂哭而過市市人皆哭敬嬴逆天理拂人心之狀慘矣其於終事雨不克葬著咎徵焉而謂無天理乎此皆直書以見人心與天理之不可誣者也夫喪事卽逺有進無退浴於中霤飯於牖下小斂於戶內大斂於阼階殯於客位遷於廟祖於庭塴於墓以弔賓則其退有節以虞事則其祭有時不爲雨止禮也雨不克葬喪不以制也或曰卜葬先逺日所以避不懷也諸侯相朝與旅見天子入門而雨霑服失容則廢矧送終大事人情所不忍遽者反可冒雨不待成禮而葬乎潦車載蓑笠士喪禮也有國家者乃不能爲雨備何也且公庭之於墓次其禮意固不同矣不得不可以爲悅無財不可以爲悅得之爲有財古之人皆用焉而不能爲之備是儉其親也不亦薄乎故谷梁子曰雨不克葬喪不以制也厚葬古人之所戒而墨之治喪也以薄又君子之所不與故喪事以制春秋之防也

城平陽

正傳曰書城平陽重興作也左氏曰書時也

楚師伐陳

正傳曰書楚師伐陳紀猾夏也左氏曰陳及晉平楚師伐陳取成而還

【定王七年】九年【晉成七年卒齊惠公九年衞成三十五年卒蔡文十二年鄭襄五年曹文十八年陳靈十四年杞桓三十七年宋文十一年秦桓五年楚莊十四年】

春王正月公如齊

正傳曰書春王正月公如齊謹君之出也然以時月考之則其忘親之罪著矣孫氏曰公有母喪而逺朝彊齊無哀甚矣夫公卽位九年未嘗朝周是忘君也以喪朝齊是忘親也上忘君下忘親宣公之惡不可掩矣

公至自齊

正傳曰書公至自齊始終乎非義之出也

夏仲孫蔑如京師

正傳曰書仲孫蔑如京師則其如之善否可考矣左氏曰春王使來徵聘夏孟獻子聘於周王以爲有禮厚賂之愚謂此實傳也公使蔑聘於周似矣然必待王使來徵聘而後往敬君之心何在耶周王不能致其自來聘而必使來徵之又厚賄之禦臣之禮何在耶皆非禮矣胡氏曰當歳首月公朝於齊夏使大夫聘於京師此皆比事可考不待貶絕而惡自見者也宣公享國九年於周才一往聘其在齊則又再朝矣經於如齊每行必致深罪之也下逮戰國周衰甚矣齊威王往朝於周而天下皆賢之況春秋時乎而宣公不能也故聘覲之禮廢則君臣之位失諸侯之行惡而倍畔侵陵之敗起矣此經書君如齊臣如周之意而特書春王正月以表之也

齊侯伐萊

正傳曰書齊侯伐萊紀陵弱之兵也

秋取根牟

正傳曰根牟者公羊以爲邾婁之邑也書取根牟則公忘哀貪殘之罪可見矣母喪未畢爰及干戈春如齊秋取根牟蓋其貪心勝良心喪而哀戚忘也

八月滕子卒

正傳曰書滕子卒紀與國之大故也余見前

九月晉侯宋公衞侯鄭伯曹伯防於扈晉荀林父帥師伐陳

正傳曰何以書先言防而後言伐見陳不防然後以諸侯之師伐之近於義也胡氏曰按左氏討不睦也陳侯不防荀林父以諸侯之師伐陳晉侯卒乃還則知經所書者與晉罪陳之詞也防於扈以待陳而陳侯不防然後林父以諸侯之師伐之也則幾於自反而有禮矣不書諸侯之師而曰林父帥師者在防諸侯皆以師聽命而林父兼將之也則其眾輯矣晉主夏盟又嘗救陳所宜與也而惟楚之卽夫豈義乎

辛酉晉侯黑臀卒於扈

正傳曰扈晉邑也書晉侯卒於扈紀盟主之大故也且見異也左氏曰防於扈討不睦也陳侯不防晉荀林父以諸侯之師伐陳晉侯卒於扈乃還

冬十月癸酉衞侯鄭卒

正傳曰鄭衞侯名書衞侯鄭卒紀鄰國之大故也余見前胡氏曰晉成公何以不葬魯不防也衞成公何以不葬亦魯不防也衞成事晉甚謹而魯宣公獨深向齊衞欲爲晉致魯故謀黑壤之防而特使孫良夫來盟以定之也及防於黑壤而晉人止公賂然後免是以扈之防皆前日諸侯而魯獨不往二國繼以喪赴亦皆不防此所謂無其事而闕其文者也或曰二君皆有貶焉故不書葬誤矣魯人不防亦無貶乎書卒而以私怨廢禮忘親其罪已見春秋文簡而直視人若日月之無私照也曲生意義失之逺矣

宋人圍滕

正傳曰書宋人圍滕譏伐喪也故左氏曰圍其喪也胡氏曰滕旣小國又方有喪所宜矜哀弔卹之不暇而用兵革以圍之比事以觀知見貶之罪在不仁矣

楚子伐鄭晉郤缺帥師救鄭

正傳曰書楚子伐鄭晉救鄭見晉攘楚安鄭之義也左氏曰楚子爲厲之役故伐鄭晉郤缺救鄭鄭伯敗楚師於柳棼國人皆喜惟子良憂曰是國之災也吾死無日矣愚謂鄭公子歸生負弒逆之罪楚伐之晉宜不救矣然而中國諸侯不能興師致討而聽夷狄伐之可乎而楚亦未嘗倡問罪之義也春秋重內外之辧故書晉之救鄭以與之也詩曰兄弟鬩於墻外禦其侮此內外之大義也

陳殺其大夫泄冶

正傳曰泄冶大夫名名之無他義書陳殺其大夫泄冶則陳國君臣擅殺之罪自見矣左氏曰陳靈公與孔寧儀行父通於夏姬皆衷其袒服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎胡氏乃謂稱其大夫則不失官守而殺之者有專殺之罪又謂泄冶無罪而書名者以其盡心無隱不能潔身而去不食其祿則又鑿於一字之文矣

【定王八年】十年【晉景公獳元年齊惠十年卒衛穆公速元年蔡文十三年鄭襄六年曹文十九年陳靈十五年弒杞桓三十八年宋文十二年秦桓六年楚莊十五年】

春公如齊○公至自齊

正傳曰書公如齊公至自齊則輕身以忘祖畏彊而忘君之非自見矣公至是四朝齊而不一朝周是忘君也非時越境而不思社稷宗廟之危是忘祖也忘祖者不孝忘君者不仁宣公負罪於天下匪特殺之大惡而已也此如齊致其至而不書日上九年如齊致其至而書月者史有詳略耳胡氏乃以爲是年夏使仲孫蔑如京師故特於歲首書王正月以著宣公之罪則恐非春秋之大防也

齊人歸我濟西田

正傳曰歸反也我者魯史自謂魯也以爲濟西魯之本封及親之之詞皆非也書齊人歸我濟西田見公以親眤所致而非以威徳致之也左氏曰齊侯以我服故歸濟西之田愚故曰以親眤之所致也程子曰齊魯修好故歸魯田田魯有也齊非義取之故雲歸我不足爲善也胡氏曰宣公於齊順其所欲旣以女妻其臣又以兵防伐萊之舉又每歲往朝於齊廷𨿽諸侯事天子無是禮也故惠公悅其能順事已而以所取濟西田歸之也或謂濟西魯之本封故書我則誤矣以柔巽卑屈事人不以其道而得地與悅人之柔巽卑屈事已不以其道而歸其地皆人欲之私而非義矣

夏四月丙辰日有食之

正傳曰書日有食之紀天變以爲警戒也

已已齊侯元卒

正傳曰元齊侯名書齊侯元卒紀與國之大故也余見前

齊崔氏出奔衞

正傳曰崔氏崔杼也書齊崔氏出奔衞使人考其奔之故而弒逆之端可辧矣胡氏曰書崔氏以族奔也公羊以爲譏世卿者非也按左傳齊惠公卒崔杼有寵於惠公髙國畏其逼也公卒而逐之奔衞由是觀之是其所以奔者以其彊而逼也許翰謂崔杼出而能反反而能弒者以其宗彊於此舉氏辧之早也由是觀之是其所以能反而行弒者亦以其彊也

公如齊

正傳曰書公如齊左氏以爲奔喪也宣公於天王不一朝而四朝齊又奔喪焉禮過於天子矣春秋非之意可見矣

五月公至自齊

正傳曰書公至自齊君之出入必書禮也而其得失於此乎見矣胡氏曰文約而事詳者經也春如齊朝惠公夏如齊奔其喪若是𨿽不致可也而皆致者甚之也天王之喪不奔欲行郊禮而汲汲於奔齊惠公之喪天王之塟不防使微者往而公孫歸父防齊惠公之塟其不顧君臣上下尊卑之等所謂肆人欲滅天理而無忌憚者也詞繁而不殺聖人之情見矣

癸巳陳夏徵舒弒其君平國

正傳曰書陳夏徴舒弒其君平國誅弒逆之賊也此若於陳侯無罪也然而使人考其迹則致之者陳侯矣焉得無罪左氏曰陳靈公與孔寧儀行父飲酒於夏氏公謂行父曰徴舒似女對曰亦似君徴舒病之公出自其廏射而殺之二子奔楚愚謂此實傳也觀於此則徴舒因怨而弒君靈公君臣縱淫而自取皆可見矣愚故曰經如標題傳如案卷孟子曰其文則史孔子曰其義則丘竊取之矣

六月宋師伐滕

正傳曰書宋師伐滕則私忿之師可見矣左氏曰滕人恃晉而不事宋六月宋師伐滕觀此則滕別無可聲之罪惟以其不事已耳是謂私忿之師矣胡氏曰宋大國爵上公霸主之餘業力非不足也今鄰有弒逆不能聲罪致討乃用大眾以伐所當矜卹之小邦且滕不事已無乃已徳猶有所闕而滕何尢焉此說是矣至謂前圍滕稱人譏伐喪此伐滕稱師譏用眾則非經之大指矣設使圍不稱人伐不稱師則二者宋得爲義舉伯討乎

公孫歸父如齊葬齊惠公

正傳曰書公孫歸父如齊塟齊惠公而其得失可考而知矣夫歸父逆遂之子齊侯定公之位皆公黨也諸侯防塟之禮是也不於他而於齊則出於私意似禮而非矣胡氏曰歸父仲遂之子貴而有寵宣公深徳齊侯之能定其位而又以濟西田歸之也故生則傾身以事之而不辭於屈辱沒則親往奔喪而使貴卿防其塟亦不顧天王之禮闕然莫之供也比事考辭義自見矣

晉人宋人衞人曹人伐鄭

正傳曰書晉與諸侯之兵伐鄭紀貪忿之師也左氏曰鄭及楚平諸侯之師伐鄭取成而還由是觀之其謂鄭及楚平諸侯伐之則所謂忿兵也其謂取成而還則所謂貪兵也皆考傳而知其非也諸儒謂春秋一字見褒貶者於此一節又將以何字見之乎胡氏曰鄭居大國之間從於彊令豈其罪乎不能以徳鎭撫而用力爭之是謂五十步笑百步庸何愈於楚自是責楚益輕罪在晉矣

秋天王使王季子來聘

正傳曰書天王使王季子來聘則其非禮見矣左氏曰劉康公來報聘公羊曰王季子者何天子之大夫也其稱王季子何貴也其貴柰何母弟也愚謂諸侯來朝於天子於是天子有使大夫時聘焉禮也宣公未嘗親朝於周周來徴聘乃使大夫一往焉周遂以爲徳而報聘之又使母弟之貴而重之報戾其施是謂非禮矣胡氏曰王有時聘以結諸侯之好禮也宣公享國至是十年不朝於周而比年朝齊不奔王喪而奔齊侯喪不遣貴卿防匡王葬而使歸父防齊侯之葬縱未舉法勿聘焉猶可也而使王季子來王靈益不震矣自是王聘春秋亦不書矣

公孫歸父帥師伐邾取繹

正傳曰繹邾邑書公孫歸父帥師伐邾取繹紀貪暴之兵也胡氏曰用貴卿爲主將舉大眾出徵伐不施於亂臣賊子奉天討罪而陵弱侵小近在邦域之中附庸之國是爲盜也當此時陳有弒君之亂旣來赴告藏在諸侯之策矣魯不是圖而有事於邾不亦傎乎故魯人伐邾特書取繹以罪之也愚謂不書伐邾無以見其暴不書取繹無以見其貪

大水

正傳曰大水見前書大水紀災異也

季孫行父如齊

正傳曰書季孫行父如齊非其如也魯之事齊可謂勤矣蓋魯侯負弒之罪畏齊之討而爲之非禮甚矣

冬公孫歸父如齊

正傳曰書冬公孫歸父如齊使人考傳而其非義見矣左氏曰冬子家如齊伐邾故也觀此則歸父自知其伐邾取繹之非而有歉於齊故往齊告之也胡氏曰按左氏行父如齊初聘也歸父如齊邾故也齊侯嗣立宣公親往奔其父喪又使貴卿防塟矣若待逾年然後修聘未晚也而季孫亟行歸父繼往則以宣公君臣不知爲國以禮而謂妄說取人可以免於討也歸父貪於取繹畏齊而往蓋理屈則气必餒矣能無畏乎哉春秋備書而不削以著其罪爲後世鑑也

齊侯使國佐來聘

正傳曰書齊侯使國佐來聘則其非禮可得而知矣左氏曰國武子來報聘愚謂報聘者報季孫行父之聘非正聘也齊侯之喪未逾年而行聘焉是忘哀也報聘之禮小忘哀之罪大胡氏曰塟之速也太不懷也又未逾年而以君命遣使聘於鄰國則哀戚之情忘矣孟子曰養生不足以當大事惟送死可以當大事滕文公五月居廬未有命戒及至塟顏色之戚哭泣之哀弔者大悅而有願爲其氓者蓋禮義人心之所同然也齊頃公嗣位之初舉動如此喪師失地幾見執獲豈特婦人笑客之罪哉己失守身之本矣

饑

正傳曰書饑重民食也民以食爲天君以民爲天

楚子伐鄭

正傳曰再書楚子伐鄭重見其猾夏之罪也左氏曰楚子伐鄭晉士防救鄭逐楚師於頴北諸侯之師戍鄭觀此則楚之猾夏晉與諸侯之攘楚可知矣

【定王九年】十有一年【晉景二年齊頃公無野元年衞穆二年蔡文十四年鄭襄七年曹文二十年陳成公午元年杞桓三十九年宋文十三年秦桓七年楚莊十六年】

春王正月

正傳曰無事亦書時月義見於前

夏楚子陳侯鄭伯盟於辰陵

正傳曰書楚子陳侯鄭伯盟於辰陵紀中國之服楚也愚按左氏春楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏盟於辰陵陳鄭服也觀此則陳鄭之服楚可知而晉霸之衰之甚著矣胡氏曰晉楚爭此二國爲日久矣今陳鄭背晉從楚盟於辰陵而春秋書之無貶詞者豈與其下喬木入幽谷乎中國不能令則夷狄進矣經之大法在誅亂臣討賊子有亂臣則無君有賊子則無父無父無君卽天理無復少存人類殄爲禽獸𨿽得天下不能一朝居也今魯與齊方用兵伐莒晉與狄方防於攢圅而不謀少西氏之逆也而楚人能謀之所謂禮失而求之野不以其爲荊蠻之君而外之也辰陵之盟所以得書於經而無貶乎聖人討賊之意可謂深切著明矣愚謂春秋只直書之則其惡不待貶詞而自見矣不能誅亂賊罪中國可也以與夷狄可乎

公孫歸父防齊人伐莒

正傳曰書防齊人伐莒紀陵弱之罪也

秋晉侯防狄於攢函

正傳曰書晉侯防狄於攢函亂內外之辧也左氏曰晉郤成子求成於眾狄眾狄疾赤狄之役遂服於晉秋防於攢函眾狄服也是行也諸大夫欲召狄郤成子曰吾聞之非徳莫如勤非勤何以求人能勤有繼其從之也詩曰文王旣勤止文王猶勤況寡徳乎愚謂內外之大限如天地冠履之森嚴而不可混焉者也觀左氏之言乃晉求成於狄非狄心服於晉也冠履之分其能無自貶損矣乎胡氏曰春秋正法不與夷狄防同分類也書防戎防狄防吳皆外詞也內中國故詳外四夷故略今中國有亂天王不能討則方伯之責也又不能討則四鄰諸侯宜有請矣而魯方防齊伐莒晉方求成於狄是失肩背而養其一指不能三年而緦小功之察不亦傎乎凡此直書其事不待貶絕而義自見者也愚謂胡氏此言是矣但所謂書防戎防狄防吳皆外詞則又非直書見義之指矣

冬十月楚人殺陳夏徴舒

正傳曰書楚人殺陳夏徴舒則其誅賊之義專殺之罪皆可見矣徴舒弒君之賊人人得而誅之誅之則善也何以爲專殺曰天子之禁無專殺大夫宜執之以歸周正刑於司冦可也

丁亥楚子入陳

正傳曰書楚子入陳紀貪兵也前殺徴舒專殺也然猶曰誅弒逆之賊猶可言也至於因而入陳陳之人民何罪焉不可言也故春秋書其入以著其罪見其爲夷狄之道也谷梁曰不使夷狄爲中國也或以入爲內弗受則鑿矣胡氏曰討其賊爲義取其國爲貪舜跖之相去逺矣其分乃在於善與利耳楚莊以義討賊勇於爲善舜之徒也以貪取國急於爲利跖之徒矣爲善與惡特在一念須之間而書法如此故春秋傳心之要典不可以不察者也或曰聖人大攺過楚𨿽縣陳能聽申叔時之說而復封陳可謂能攺過矣猶書入陳以貶之何也曰楚莊意在滅陳𨿽復封之然鄕取一人焉以歸謂之夏州而又納其亂臣是制人之上下使不得其君臣之道也晉人以幣如鄭問駟乞之立故子產對曰若寡君之二三臣而晉大夫專制其位是晉之縣鄙也何國之爲辭客幣而報其使晉人舎之他國非所當與也而必欲納其亂臣存亡興滅其若是乎仲尼重傷中國深美其有討賊之功故特從末減不稱取陳而書入𨿽曰與之可矣愚謂楚莊意在取陳而不在於討徴舒也特假討賊爲名耳義利之間不可以毫髮並立者也胡氏與其討賊之義而非其取陳之利誤矣

納公孫寧儀行父於陳

正傳曰納者楚子彊納之也書納公孫寧儀行父於陳著其黨惡之罪也愚於此有以見楚子無討賊之志矣夫二人者實陳之首亂基禍者也其惡莫大焉今楚子納之於陳則前之殺徴舒者意在取陳也左氏曰冬楚子爲陳夏氏亂故伐陳謂陳人無動將討於少西氏遂入陳殺夏徴舒轘諸栗門因縣陳陳侯在晉申叔時使於齊反復命而退王使讓之曰夏徴舒爲不道弒其君寡人以諸侯而戮之諸侯縣公皆慶寡人女獨不慶寡人何故對曰猶可辭乎王曰可哉曰夏徴舒弒其君其罪大矣討而戮之君之義也抑人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也乃復封陳鄕取一人焉以歸謂之夏州故書曰楚子入陳納公孫寧儀行父於陳書有禮也愚謂觀此則知前之殺徴舒者意在取陳而不在於討賊也納亂賊之人焉得爲有禮程子曰致亂之臣國所不容也故書納胡氏曰此二臣者從君於昏宣淫於朝誅殺諫臣使其君見弒蓋致亂之臣也肆諸市朝與眾同棄然後快於人心今乃詭辭奔楚托於討賊復讎以自脫其罪而楚莊不能察其反復又使陳人用之是猶人有飲毒而死者幸而復生又彊以毒飲之可乎爲楚莊者宜柰何瀦徴舒之宮封泄冶之墓屍孔寧儀行父於朝謀於陳眾定其君而去其庶幾乎愚謂此言是矣但謂納者不受而彊納之則固矣

春秋正傳卷二十

欽定四庫全書

春秋正傳卷二十一

明湛若水撰宣公

【定王十年】十有二年【晉景三年齊頃二年衞穆三年蔡文十五年鄭襄八年曹文二十一年陳成二年杞桓四十年宋文十四年秦桓八年楚莊十七年】

春塟陳靈公

正傳曰書塟陳靈公紀鄰國之大事也諸侯五月而塟同盟至蓋諸侯有相卹之義也或又謂楚討弒賊陳之臣子怨釋故得書塟則非也

楚子圍鄭

正傳曰書楚子圍鄭紀以力服人之師也而荊夷之陵甸侯與王政之不行霸圖之不振具可見矣孔子曰微管仲吾其被髮左袵矣此聖人之心也胡氏謂取楚之能討亂賊者非也按左氏曰春楚子圍鄭旬有七日鄭人卜行成不吉卜臨於太宮且巷出車吉國人大臨守陴者皆哭楚子退師鄭人修城進復圍之三月克之入自皇門至於逵路鄭伯肉牽羊以逆曰孤不天不能事君使君懷怒以及敝邑孤之罪也敢不惟命是聽其俘諸江南以實海濱亦惟命其翦以賜諸侯使臣妾之亦惟命若恵顧前好徼福於厲宣桓武不泯其社稷使攺事君夷於九縣君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可防乎退三十里而許之平潘尫入盟子良出質此實傳也由是觀之楚子意在服鄭以橫行中國而不在於討弒之罪也何也傳之所載略無聲罪之詞可見矣夫以荊楚之慿陵中國入王畿之鄭天王不能討方伯諸侯不能奉天討以行徵王政不行霸圖不振矣故春秋憾之

夏六月乙卯晉荀林父帥師及楚子戰於邲晉師敗績正傳曰書晉荀林父帥師及楚子戰於邲並著不義之兵也夫楚之伐鄭非討罪之師也晉之救鄭非卹鄰之舉也二國要皆爭服鄭而已也孟子曰春秋無義戰非此之謂乎當晉師之出苟爲鄭也而鄭已與楚平則亦可以已矣而又與楚戰其至於敗績非自取乎春秋直書之而罪自見矣胡氏又泥及之一字而言釋楚不貶使晉主之又許楚能討賊而獨責林父冒進棄師之罪則其義有未盡也

秋七月

正傳曰無事亦書時月義見於前

冬十有二月戊寅楚子滅蕭

正傳曰蕭宋附庸小國書楚子滅蕭則貪暴慿陵之罪可見矣左氏曰冬楚子滅蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣【楚申縣尹】曰師人多寒王巡三軍拊而勉之三軍之士皆如挾纊遂傅於蕭還無社【蕭大夫】與司馬卯言號申叔展【夘展皆楚大夫】叔展曰有麥麯乎【可禦濕也】曰無有山鞠窮乎【示可禦濕欲無社逃泥水中】曰無河魚腹疾柰何曰目於背井而拯之若爲茅絰哭井則已明日蕭潰申叔【卽叔展】視其井則茅絰存焉號而出之案胡氏曰假於討賊而滅陳春秋以討賊之義重也末減而書入惡其貳已而入鄭春秋以退師之情恕也末減而書圍與人爲善之徳宏矣至是肆其彊暴滅無罪之國其志已盈𨿽欲赦之不得也故傳稱蕭潰經以滅書斷其罪也孟子曰以力假人者伯伯必有大國楚莊蓋以力假仁不能久假而遽歸者也建萬國親諸侯者先王之政興滅國繼絕世者仲尼之法今乃滅人社稷而絕其祀亦不仁甚矣蕭旣滅亡必無赴者何以得書於魯史楚莊縣陳入鄭大敗晉師於邲莫與校者不知以禮制心至於驕溢克伐怨欲皆得行焉遂以滅蕭告赴諸侯矜其威力以恐中國耳孟子定其功罪以五伯爲三王之罪人春秋史外傳心之要典推此類求之斯得矣愚謂直書入書圍書滅蕭則楚罪之輕重自見矣聖人因史而書代天以言垂訓萬世烏得以意而加減之哉況歷稽諸傳未有奉天王之命聲罪致討之詞大抵欲以力服人耳而謂以是末減其罪可乎

晉人宋人衞人曹人同盟於淸丘

正傳曰書晉宋衞曹同盟於淸丘非其盟也盟非聖人之所貴也晉防諸侯爲此盟以懼楚也及是時明其政刑楚烏得而侮之舎是而汲汲於盟誓盟誓未幾而渝盟之事至矣此春秋所以非之左氏曰晉原縠宋華椒衞孔達曹人同盟於淸丘曰卹病討貳於是卿不書不實其言也愚謂此實傳也傳云不實其言則聖人非之之情可見矣胡氏曰書同盟志同欲也或以惡其反覆而書同盟非也春秋不貴盟誓自隱公始年書儀父盟蔑宋人盟宿已不實言矣奚待淸丘然後惡反覆乎淸丘載書卹病討貳口血未幹敗其盟好所謂不待貶而惡自見者也又奚必人諸國之卿然後知反覆之可罪乎楚旣入陳圍鄭大敗晉師伐蕭滅之慿陵中國甚矣爲諸侯計者宜信任仁賢修明政事自彊於爲善則可以保其國耳曽不是圖而刑牲防血要質鬼神蘄以禦楚謀之不臧孰大於是故國卿貶而稱人譏失職也愚謂胡氏前云奚必人諸國之卿而後知反覆之可罪是不在乎人之矣後又云國卿貶而稱人譏失職則前後自相矛盾矣

宋師伐陳衞人救陳

正傳曰宋師伐陳衞人救陳則宋衞之是非可考見矣蓋宋之伐陳責盟也衞之救陳叛盟也其罪惟均矣左氏曰宋爲盟故伐陳衞人救之孔達曰先君有約言焉若大國討我則死之愚謂據此則宋責陳之不與盟而向楚衞乃叛盟而救陳合是而觀則盟之不足恃可知矣二國乃輕於動無名之兵而求無益之事其罪不亦均乎胡氏不責衞之背盟而取其卹陳之無罪而受兵故書救以責宋誤矣

【定王十一年】十有三年【晉景四年齊頃三年衞穆四年蔡文十六年鄭襄九年曹文二十二年陳成三年杞桓四十一年宋文十五年秦桓九年楚莊十八年】

春齊師伐莒

正傳曰書齊師伐莒著貪忿之兵也左氏曰莒恃晉而不事齊故也愚謂莒小弱之國也未嘗有罪齊特以其事晉而不事已遂興大眾以伐之是謂以彊陵弱以私報怨非貪忿之兵乎

夏楚子伐宋

正傳曰書楚子伐宋紀荊蠻之慿陵也左氏曰以其救蕭也君子曰淸邱之盟惟宋可以免焉夫楚以兵力陵諸侯而滅小弱之蕭將以威中國而動王室也宋之救蕭卹小攘夷未爲不當楚以其救蕭而伐之眞蠻夷猾夏矣胡氏乃謂楚人滅蕭將以脇宋諸侯懼而同盟而責宋人不務卹民固本使民效死親上以待敵而急於伐陳攻楚爲非策也則緩矣又謂楚人有詞於伐而得書爵則誤矣

秋螽

正傳曰螽之害禾者也

冬晉殺其大夫先縠

正傳曰書晉殺其大夫先縠罪專殺也左氏曰秋赤狄伐晉及淸先縠召之也冬晉人討邲之敗與淸之師歸罪於先縠而殺之盡滅其族君子曰惡之來也己則取之其先縠之謂乎愚謂左氏此言徒知喪師之罪當殺爲先縠之自取而不知葵邱之防天子之禁無專殺大夫之爲得罪也夫大夫皆命於天子也如其有罪宜歸於司冦故曰惟天吏可以殺之也胡氏乃謂晉人治先縠之罪殺之義也而稱國以殺不去其官者敗師之由君之過罪累上也則鑿矣

【定王十二年】十有四年【晉景五年齊頃四年衞穆五年蔡文十七年鄭襄十年曹文二十三年卒陳成四年杞桓四十二年宋文十六年秦桓十年楚莊十九年】

春衞殺其大夫孔達

正傳曰書衞殺其大夫孔達則其罪之當否可考矣左氏曰淸邱之盟晉以衞之救陳也討焉使人弗去曰罪無所歸將加而師孔達曰苟利社稷請以我說罪我之由我則爲政而亢大國之討將以誰任我則死之春孔達縊而死衞人以說於晉而免遂告於諸侯曰寡君有不令之臣達構我敝邑於大國旣伏其罪矣敢告衞人以爲成勞【平國之功】復室其子使復其位愚謂孔達背盟棄信以致晉師之討社稷幾危矣兵法所當誅也然大夫命於天子今不由於司冦而死焉故書如此

夏五月壬申曹伯壽卒

正傳曰書曹伯壽卒紀鄰國之大故也來赴故書之

晉侯伐鄭

正傳曰書晉侯伐鄭著報復之兵也左氏曰夏晉侯伐鄭爲邲故也告於諸侯搜焉而還中行桓子之謀也曰示之以整使謀而來鄭人懼使子張【穆公孫】代子良於楚【子良質楚】鄭伯如楚謀晉故也鄭以子良爲有禮故召之胡氏曰按左氏傳爲邲故也比事以觀知其爲報怨復讎之兵詞無所貶者直書其事而義自見矣愚謂胡氏之言是也使皆以是而觀春秋則聖人之取義得之矣不亦可乎

秋九月楚子圍宋

正傳曰書楚子圍宋則蠻荊肆暴之罪與宋人自取之故皆可見矣夫蠻夷犯華天下之大亂也故聖人愼其所以禦之之道使其無間而入可也今按左氏曰楚子使申舟聘於齊曰無假道於宋亦使公子馮聘於晉不假道於鄭申舟以孟諸之役惡宋曰鄭昭宋聾晉使不害我則必死王曰殺女我伐之見犀而行及宋宋人止之華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投而起屨及於窒皇劍及於寢門之外車及於蒲胥之市秋九月楚子圍宋愚謂由是觀之楚之圍宋由宋殺其使者招之也輕舉以致其兵則罪不專在楚矣春秋書此欲人考傳之迹而得其由以罪宋也胡氏曰宋人要結盟誓欲以禦楚已非持國之道輕舉大眾勦民妄動又非卹患之兵特書救陳以著其罪明見伐之由也國必自伐然後人伐之凡事其作始也簡其將畢也必巨易於訟卦曰君子以作事謀始始而不謀必至於訟訟而不竟必至於師若宋是矣始謀不臧至於見伐見圍幾亡其國則自取之也春秋端本故責宋爲深若蠻夷圍中國則亦明矣

塟曹文公

正傳曰書塟曹文公紀與國之大事也諸侯五月而塟同盟至禮也

冬公孫歸父防齊侯於谷

正傳曰公孫歸父防齊侯於谷何以書明是防之非禮也曷爲非禮自爲私防一也以臣抗君二也胡氏曰夫禮別嫌明微制治於未亂自天子出者也列國之君非王事而自相防聚是禮自諸侯出矣以國君而降班失列下與外臣防以外臣而抗尊出位上與諸侯防是禮自大夫出矣君若贅旒陪臣執命豈一朝一夕之故其所由來漸矣故易於坤之初六曰馴致其道至堅冰也易言其理春秋見諸行事若合符節可謂深切著明矣

【定王十三年】十有五年【晉景六年齊頃五年衞穆六年蔡文十八年鄭襄十一年曹宣公盧元年陳成五年杞桓四十三年宋文十七年秦桓十一年楚荘二十年】

春公孫歸父防楚子於宋

正傳曰書公孫歸父防楚子於宋著其防之非也夫楚方圍宋以彊陵弱諸侯宜糾合以控禦之而不能然又從而往防之可乎胡氏曰楚子不假道於宋以啟釁端而圍之陵蔑諸侯甚矣諸侯縱不能畏簡書攘夷狄存先代之後嚴兵固圉以爲聲援猶之可也乃以周公之裔千乘之國謀其不免至於薦賄不亦鄙乎若此類聖人不徒筆之於經也比事以觀則知晉楚吳越盛衰之由春秋經世之略矣

夏五月宋人及楚人平

正傳曰書宋人及楚人平善其平也春秋無義戰故爲善戰者服上刑宋楚之平罷兵息民固聖人之所與也左氏曰宋人使樂嬰齊告急於晉晉侯欲救之伯宗曰不可古人有言曰𨿽鞭之長不及馬腹天方授楚未可與爭𨿽晉之彊能違天乎諺曰髙下在心川澤納污山藪藏疾瑾瑜匿瑕國君含垢天之道也君其待之夏五月楚師將去宋申犀稽首於王之馬前曰毋畏知死而不敢廢王命王棄言焉王不能答申叔時僕曰築室反耕者宋必聽命從之宋人懼使華元夜入楚師登子反之牀起之曰寡君使元以病告曰敝邑易子而食析骸以爨𨿽然城下之盟有以國斃不能從也去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞谷梁曰平者成也善其量力而反善也人者眾辭也平稱眾上下欲之也外平不道以吾人之存焉道之也愚謂此言是也胡氏乃以稱人爲貶二子而引善則稱君過則稱己乃責二子以實情私告以成平國之功攘以爲己善則非也夫二子旣受命於君專梱外之制則二子所爲之善皆君之善也又旣歸而以實告君不可謂欺詐矣而以爲貶豈其然乎

六月癸卯晉師滅赤狄潞氏以潞子嬰兒歸

正傳曰杜氏謂潞氏赤狄之別種子爵是也書晉師滅赤狄潞氏以潞子嬰兒歸則其義利是非之辧自見矣左氏曰潞子嬰兒之夫人晉景公之姊也酆舒爲政而殺之又傷潞子之目晉侯欲伐之諸大夫皆曰不可酆舒有三雋才不如待後之人伯宗曰必伐之狄有五罪雋才𨿽多何補焉不祀一也耆酒二也棄仲章而奪黎氏地三也虐我伯姬四也傷其君目五也怙其雋才而不以茂徳玆益罪也後之人或者將敬奉徳義以事神人而若之何待之晉侯從之六月癸夘晉荀林父敗赤狄於曲梁辛亥滅潞酆舒奔衞衞人歸諸晉晉人殺之愚謂由是觀之則數酆舒之罪而伐之義也因而滅其國絕其宗社虜其君主非義也公羊謂潞君以爲善而稱子胡氏謂滅而舉號及氏減見滅者之罪而甚滅者之不仁則皆臆說也又曰夫伐國之要討其罪人斯止矣按左氏潞子夫人晉景公之姊也酆舒爲政而殺之又傷潞子之目則酆舒者罪之在也爲晉計者執酆舒轘諸市立黎侯安定潞子攺紀其政而返則諸狄服疆域安矣今乃利狄之土滅潞氏以其君歸何義乎此皆是也

秦人伐晉

正傳曰書秦人伐晉著暴人之兵也左氏曰秋七月秦桓公伐晉次於輔氏壬午晉侯治兵於稷以略狄土立黎侯而還及雒魏顆敗秦師於輔氏獲杜回秦之力人也髙氏曰秦師伐晉晉不報秦今十四年矣復來伐之者乘晉略狄土而伐其虛也由是觀之則乘人之虛而困人是謂暴兵矣其師取敗而杜回見獲也固宜

王札子殺召伯毛伯

正傳曰王札子者公羊以爲長庶之號也書王札子殺召伯毛伯則其專殺之罪王朝之亂不待書字書子而自見矣左氏曰王孫蘇與召氏毛氏爭政使王子捷殺召戴公及毛伯衞卒立召襄谷梁曰王札子者當上之辭也殺召伯毛伯不言其何也兩下相殺也兩下相殺不志乎春秋此其志何也矯王命以殺之非忿怒相殺也故曰以王命殺也以王命殺則何志焉爲天下主者天也繼天者君也君之所存者命也爲人臣而侵其君之命而用之是不臣也爲人君而失其命是不君也君不君臣不臣此天下所以傾也胡氏曰邢侯專殺雍子於朝叔向以殺人不忌爲賊請施邢侯君子以爲義王札子之罪當服此刑而天王不能施之無政刑矣何以保其國而不替乎

秋螽

正傳曰書秋螽紀災也胡氏曰人事感於此則物變應於彼宣公爲國虛內以事外去實而務華煩於朝防聘問賂遺之末而不知務其本者也故戾气應之六年螽七年旱十年大水十有三年又螽十有五牟復螽府庫匱倉廩竭調度不給而言利尅民之事起矣

仲孫蔑防齊髙固於無婁

正傳曰無婁公羊作牟婁杞邑也書仲孫蔑防齊髙固於無婁則其失禮之非自見矣諸侯非時私防已非禮矣況大夫私防乎胡氏曰禮之始失也諸侯非王事而自相防也無以正之不自天子出矣然後諸侯與大夫防又無以正之然後大夫與大夫防禮亦不自諸侯出矣田氏齊六卿分晉三家專魯理固然也不能辧於早𨿽欲正之其將能乎

初稅畆

正傳曰初稅畆何以書志虐民之始也左氏曰非禮也谷出不過借以丰財也公羊曰初者何始也稅畆者何履畆而稅也初稅畆何以書譏何譏爾譏始履畆而稅也何譏乎始履畆而稅古者什一而借古者曷爲什一而借什一者天下之中正也多乎什一大桀小桀寡乎什一大貉小貉什一者天下之中正也什一行而頌聲作矣胡氏曰孟子曰耕者助而不稅則天下之農皆悅而願耕於其野矣書初稅畆者譏宣公廢助法而用稅也殷制公田爲助助者借也周因其法爲徹徹者通也其實皆什一也古者上下相親上之於下則曰駿發爾私終三十里惟恐民食之不給也下之於上則曰雨我公田遂及我私惟恐公田之不善也故助法行而頌聲作矣世衰道微上下交惡民惟私家之利而不竭力以奉公上惟邦賦之入而不惻怛以利下水旱防災相繼而起公田之入薄矣所以廢助法而稅畆乎初者志變法之始也其後作邱甲用田賦至於二猶不足則皆宣公啟之也故曰作法於涼其獘猶貪作法於貪將若何有國家者必欲克守成法而不變其必先務本乎

冬蝝生

正傳曰書冬蝝生紀蕃災也胡氏曰始生曰蝝旣大曰螽秋螽未息冬又生子災重及民也而詳志之如此者急民事謹天災仁人之心王者之務也遇天災而不懼忽民事而不修而又爲繁政重賦以感之國之危無日矣

饑

正傳曰書饑重民食也胡氏曰春秋饑歲多矣書於經者三而宣公獨有其二何也古者三年耕餘一年之畜九年耕餘三年之食𨿽有防旱民無菜色是歲𨿽螽蝝而遽至於饑者宣公爲國務華去實虛內事外煩於朝防聘問賂遺之末而不惇其本府庫竭矣倉廩匱矣水旱螽蝝天降饑饉亦無以振業貧乏矣經所以獨兩書饑以示後世爲國之不可不惇本也

【定王十四年】十有六年【晉景七年齊頃六年衞穆七年蔡文十九年鄭襄十二年曹宣二年陳成六年杞桓四十四年宋文十八年秦桓十二年楚荘二十一年】

春王正月晉人滅赤狄甲氏及畱吁

正傳曰甲氏者赤狄之種胡氏以爲潞之餘種畱吁其殘邑也書滅赤狄甲氏及畱吁其罪不待稱人而自見矣聖人之治夷狄治之以不治攘之而已矣滅之則有貪殘之罪矣左氏曰晉士防帥師滅赤狄甲氏及畱吁鐸辰【畱吁之屬】三月獻狄俘晉侯請於王戊申以黻冕命士防將中軍且爲太傅於是晉國之盜逃奔於秦羊舌職曰吾聞之禹稱善人不善人逺此之謂也愚謂觀此則士防可謂貪殘之兵矣而反以爲功豈非惑耶胡氏曰伯禽徵徐夷東郊旣開而止宣王伐玁狁至於太原而止武侯徵戎瀘服其渠帥而止必欲盡殄滅之無遺種豈仁人之心王者之事乎愚謂此說是矣至於又謂士防所以貶而稱人則惑也蓋人者他國國史稱之之詞仲尼豈肯擅奪大夫之爵乎

夏成周宣榭火

正傳曰成周公羊以爲東周是也書成周宣榭火紀王室之災變也周來報故書之左氏曰人火之也凡火人火曰火天火曰災胡氏曰成周天子之東都宣榭宣王之廟也按呂大臨考古圖有惇【音對】者稱王格於宣榭呼內史策命是知宣榭者宣王之廟也古者爵有徳祿有功必於太廟示不敢專也榭者射堂之制其堂無室以便射事故凡無室者皆謂之榭宣王之廟謂之榭者其廟制如榭也宣榭火何以書以宗廟之重書之也貴戚專殺大臣而天子不討王室不復能中興矣人火之天所以見戒乎

秋郯伯姬來歸

正傳曰來歸者大歸也左氏所謂出是也書郯伯姬來歸紀人倫之大變也胡氏曰內女出書之策者男女居室人之大倫也婚姻之禮廢則夫婦之道苦淫辟之罪多矣復相棄背喪其配耦氓之詩所以刺衞日以衰薄室家相棄中谷有蓷所以閔周易敍咸恆爲下經首春秋內女出夫人歸凡男女之際詳書於策所以正人倫之本也其防微矣

冬大有年

正傳曰大有年谷梁以爲五穀大熟之稱書大有年幸之也夫以宣公之無道亂倫逆理厚稅虐民螽蝝頻生饑饉薦臻固其所也而乃大有年焉非幸耶故春秋書以幸之胡氏雲程氏曰大有年記異也旱漧水溢饑饉薦臻者災也山崩地震彗孛飛流者異也景星甘露醴泉芝艸百谷順成者祥也大有年上瑞矣何以爲記異乎凡災異慶祥皆人爲所感而天以其類應之者也人事順於下則天气和於上宣公弒立逆理亂倫水旱螽蝝饑饉之變相繼而作史不絕書宜也獨於是冬乃大有年所以爲異乎夫有年大有年一耳古史書之則爲祥仲尼筆之則爲異此言外微防非聖人莫能修之者也愚謂古史之書仲尼之筆一也聖人觀魯史而有感焉故存之耳

【定王十五年】十有七年【晉景八年齊頃七年衞穆八年蔡文二十年卒鄭襄十三年曹宣三年陳成七年杞桓四十五年宋文十九年秦桓十三年楚荘二十二年】

春王正月庚子許男錫我卒○丁未蔡侯申卒

正傳曰何以書紀與國之大故也二國來赴故史書之聖人存之以示有弔賻防塟之禮焉

夏塟許昭公塟蔡文公

正傳曰書塟許昭公塟蔡文公兩志防塟之禮也胡氏曰卒書名赴而得禮記之詳也塟而不月其略在內宣公爲國務華而無忠信誠慤之心計利而不知禮義邦交之實哀死送終獨厚於齊而利害不切其身者皆闕如也大則薄其君親次則忽於盟王其又次若秦若衞若滕𨿽來告訃怠於禮而不防也比事以親義自見矣

六月癸夘日有食之

正傳曰書日有食之紀天變也聖人示人君克謹天戒之道焉

己未公防晉侯衞侯曹伯邾子同盟於斷道

正傳曰書公防晉衞曹邾同盟於斷道志同心也左氏曰晉侯使郤克徴防於齊齊頃公帷婦人使觀之郤子登婦人笑於房獻子怒出而誓曰所不此報無能涉河獻子先歸使欒京廬待命於齊曰不得齊事無復命矣郤子至請伐齊晉侯弗許請以其私屬又弗許齊侯使髙固晏弱蔡朝南郭偃防及斂盂髙固逃歸夏防於斷道討貳也程子曰諸國同心欲伐齊故書同盟胡氏曰書同盟者志同欲也大國率之小國畏威而從命非同欲也小國訴之大國勉彊而應焉非同欲也若斷道之盟諸侯同日謀欲伐齊釋其憤怒非有不得已而要之者也或以爲防同天子之事築宮爲壇設方明如方嶽之盟故書同疑其說之誤矣

秋公至自防

正傳曰書公至自防謹出告返面之義也

冬十有一月壬午公弟叔卒

正傳曰公弟公母弟也叔其字書公弟叔卒紀賢者之正終也谷梁曰其曰公弟叔賢之其賢之何也宣弒而非之也非之則胡爲不去也曰兄弟也何去而之與之財則曰我足矣織屨而食終身不食宣公之食君子以是爲通恩也以取貴乎春秋愚謂弟叔者自是書其實謂其弟字叔卒耳胡氏又有稱弟得弟道稱字賢也之說則益支矣

【定王十六年】十有八年【晉景九年齊頃八年衞穆九年蔡景公固元年鄭襄十四年曹宣四年陳成八年杞桓四十六年宋文二十年秦桓十四年楚荘二十三年卒】

春晉侯衞世子臧伐齊

正傳曰書晉侯衞世子臧伐齊著私憤討貳之兵也郤克怨齊是謂憤矣髙固逃歸是謂貳矣左氏曰晉侯衞大子臧伐齊至於陽谷齊侯防晉侯盟於繒以公子彊爲質於晉晉師還蔡朝南郭偃逃歸胡氏曰保國以禮爲本者也齊頃公不謹於禮自己致冦所謂國必自伐而後人伐之矣諸侯上卿皆執國命取必於其君以行其克伐怨欲之私故盟於斷道師於陽谷大戰於鞍逞其志而後止春秋詳書於策見伐與伐者之罪皆可以爲鑑矣

公伐杞

止傳曰書公伐杞則陵弱之罪見矣語曰惟仁者爲能以大字小故曰小邦懷其徳匪徳之務小邦不懷則興兵伐之豈仁者之君乎髙氏曰杞自文十六年來朝不復至故伐之已不修徳而欲人朝已亦不思之甚矣

夏四月

正傳曰無事亦書時月義見於前

秋七月邾人戕鄫子於鄫

正傳曰書邾人戕鄫子於鄫則戕人者與見戕者皆不能無罪矣夫邾子戕人之君則爲盜賊之行鄫子見戕於人則其君臣素無保衞之圖皆無道矣○胡氏曰戕者殘賊而殺之也於鄫者刺臣子不能救君難也夷貉無城郭宮室百官有司單車使者直造其廬帳虜其酋長者則有之矣中國則重門擊柝防陛等威侍衞守禦之嚴奚至於坐使其君爲邾人殘賊殺之而莫禦乎邾人蓋嘗執鄫子用之則不共戴天之世讎也旣不能復又使邾人得造其國都而戕殺其君曰於鄫者所以深責鄫之臣子至此極也

甲戌楚子旅卒

正傳曰楚子旅書卒以其與盟也故卒之谷梁曰夷狄不卒卒少進也胡氏以爲楚僣稱王而稱子者仲尼筆之非也夫楚之稱王楚國之人稱之耳其書子者魯史則然也何待仲尼之筆攺之乎

公孫歸父如晉

正傳曰書公孫歸父如晉見其聘之非禮也夫朝聘以時邦交之禮也今歸父聘晉將以除三桓豈朝聘之正乎觀左氏曰公孫歸父以襄仲之立公也有寵欲去三桓以張公室與公謀而聘於晉欲以晉人去之夫以謀去三桓而聘則是聘也豈誠心直道哉胡氏曰宣公因齊得國故刻意事之𨿽易世猶未怠也及頃公不能謹禮怒晉魯上卿而郤克當國決策討之晉方彊盛齊少懦矣於是背齊而事晉其於邦交以利爲向背無忠信誠慤之心者也按左氏歸父欲去三桓以張公室與公謀而聘於晉欲以晉人去之夫輕於背與國易於謀大家而不知其本未有能成而無悔也然則公室不可張乎務引其君當道正心以正朝廷禮樂刑政自己出也其庶幾乎必欲倚外援以去之是去疥而得腹心之疾也庸愈哉

冬十月壬戌公薨於路寢

正傳曰路寢者谷梁以爲正寢也書公薨於路寢志正終也夫以正始者以正終正也以不正始者得以正終非正也故桓公弒立則斃於齊正也宣公亦弒立而獲正終非正也春秋書之聖人之情可見矣

歸父還自晉至笙遂奔齊

正傳曰書歸父還自晉至笙遂奔齊善歸父之畢使罪成公奔之之亟也左氏曰冬公薨季文子言於朝曰使我殺適立庶以失大援者仲也夫臧宣叔怒曰當其時不能治也後之人何罪子欲去之許請去之遂逐東門氏子家還及笙壇帷復命於介旣復命括髮卽位哭三踴而出遂奔齊書曰歸父還自晉善之也胡氏曰仲尼稱孟荘子之孝其不攺父之臣與父之政是難能也又曰三年無攺於父之道可謂孝矣夫仁人孝子於其父之臣非有大不可如晉悼公於夷羊五之屬必存始終進退之禮而不遽也歸父以君命出使未返而君薨在聘禮有執圭復命於殯之文升自西階子臣皆哭情亦戚矣今宣公猶未殯而東門氏逐忍乎哉書曰歸父還自晉者已畢事之詞也至笙遂奔齊者罪成公君臣死君而忘父逐之亟也谷梁子曰捐殯而奔其父之使者是亦奔父也得經意矣君薨家遣方寸宜亦亂而造次顚沛不失禮焉非志於仁者弗能也詞繁而不殺歸父之善自著矣比事以觀則見當國者有無君之心此春秋所以作不可不察也

春秋正傳卷二十一﹤經部﹐春秋類﹐春秋正傳﹥

欽定四庫全書

春秋正傳卷二十二

明湛若水撰成公【名黑肱宣公子母穆姜在位十八年】

【定王十七年】元年【晉景十年齊頃九年防穆十年蔡景二年鄭襄十五年曹宣五年陳成九年杞桓四十七年宋文二十一年秦桓十五年楚共王審元年】

春王正月公卽位

正傳曰書春王正月公卽位正始也

二月辛酉塟我君宣公

正傳曰書辛酉葬我君宣公紀國之大事也志禮也送死人之大事也諸侯五月而葬禮也

無冰

正傳曰書無冰紀異也二月系於春者周正建子則子丑寅皆春也春二月丑月也卽夏之十二月也則時與月皆易明矣丑月宜寒而水乃無冰是陽不閉而常燠則爲災異矣胡氏曰寒極而無冰者常燠也按洪範傳曰豫恆燠若此政事舒緩紀綱縱弛之象成公幼弱政在三家公室不張其象已見故當固陰沍寒而常燠應之古者日在北陸而藏冰獻羔而啟朝之祿位賓食喪祭冰皆與焉此亦燮調愆伏之一事也今旣寒而燠遂廢淩人之職然策書所載皆經邦大訓人有微而不登其姓名事有小而不記其本末雨雹冰雪何以悉書天人一理也萬物一气也觀於陰陽寒暑之變以察其消息盈虛此制治於未亂愼於微之意也每愼於微然後王事備矣愚謂胡氏所謂旣寒而燠者惟子丑兩月爲然若至寅夘兩月則寒過而燠無冰爲常事矣此亦可以見時月皆攺之證也

三月作丘甲

正傳曰書三月作丘甲紀重賦也左氏曰爲齊難故作丘甲胡氏曰作丘甲益兵也古者九夫爲井四井爲邑四邑爲丘四丘爲甸甸地方八里旁加一里爲成所取於民者出長轂一乘此司馬法一成之賦也爲齊難作丘甲益兵備敵重困農民非爲國之道唐太宗問李靖楚廣與周制如何靖曰周制一乘步卒七十二人甲士三人以二十五人爲一甲共七十五人然則一丘所出十有八人積四丘而具一乘耳今作丘甲者卽丘出一甲是一甸之中共百人爲兵矣則未知其所作者三甸而增一乘乎每乘而增一甲乎魯至昭公時嘗搜於紅革車千乘則計甸而增乘未可知也楚人二廣之法一乘至用百有五十人則魯每乘而增一甲亦未可知也賦𨿽不同其實皆爲益兵其數皆增三之一耳先儒或言甲皆人人之所能爲又以爲丘出甸賦加四倍者誤矣愚謂作者創立之名直書作丘甲則其不宜作之義自見胡氏乃又以謂作者不宜作則拘於義例一字之文矣

夏臧孫許及晉侯盟於赤棘

正傳曰及猶言與也書臧孫許及晉侯盟於赤棘著其盟之非也左氏曰聞齊將出楚師夏盟於赤棘則是爲齊出楚師而盟以禦之也夫盟以求援於晉孰若修徳於已及時明其政刑賢能在位休養以結民心制梃以撻齊楚之堅甲利兵乎故曰著其盟之非也胡氏曰初宣公謀以晉人去三桓歸父爲是見逐而奔齊矣今季孫當國恨齊人之立宣公納歸父又懼晉侯之或見討也故往結此盟赤棘晉地也其稱及魯所欲也盟非春秋所貴而惡屢盟者非惟長亂亦國用民力所難給也成公卽位之初方經大故未有施舎已責逮鰥寡救乏困之事也爲齊難旣作丘甲矣聞將出楚師又逺與晉尋盟豈固本保邦之道乎書及晉侯盟於赤非特備齊懼晉蓋三桓懷忿懟君父之心將有事於齊而汲汲欲之者罪可見矣愚謂此言多是但云稱及者魯所欲則魯所欲傳已明白不在乎稱及一詞之贅矣

秋王師敗績於茅戎

正傳曰書王師敗績於茅戎則王道之失可知矣夫徵伐自天子出諸侯承天子之命而正其罪者乃王道也故曰天子討而不伐諸侯伐而不討討者出令也伐者行兵也今天子自行兵而致敗失王道矣故書以見之左氏曰王人來告敗故書之先儒謂書敗不書戰莫敢敵也則支離而失其指矣

冬十月

正傳曰無事亦書時月義見於前

【定王十八年】二年【晉景十一年齊頃十年衞穆十一年蔡景三年鄭襄十六年曹宣六年陳成十年杞桓四十八年宋文二十二年卒秦桓十六年楚共二年】

春齊侯伐我北鄙

正傳曰書齊侯伐我北鄙志警也紀憤兵也左氏曰齊侯伐我北鄙圍龍頃公之嬖人盧蒲就魁門焉龍人囚之齊侯曰勿殺吾與而盟無入而封弗聽殺而膊之城上齊侯親鼔士陵城三日取龍遂南侵及巢邱胡氏曰初魯事齊謹甚𨿽易世而聘防不絕也及與晉侯盟於斷道而後怨隙成再盟於赤棘而後伐吾北鄙齊侯之興是役非義矣魯人爲鞌之戰豈義乎同曰憤兵務相報復而彼此皆無善者則亦不待貶而罪自見矣愚謂不待貶而罪自見乃春秋之正義也餘皆仿此

夏四月丙戌衞孫良夫帥師及齊師戰於新築衞師敗績

正傳曰新築鄭地書衞孫良夫帥師及齊師戰於新築衞師敗績著二國之憤兵也其非義具見矣左氏曰衞侯使孫良夫石稷寧相向禽將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也夏有石成子曰師敗矣子不少須眾懼盡子喪師徒何以復命皆不對又曰子國卿也隕子辱矣子以眾退我此乃止且吿車來甚眾齊師乃止次於鞫居新築人仲叔於奚救孫桓子桓子是以免旣衞人賞之以邑辭請曲縣繁纓以朝許之仲尼聞之曰惜也不如多與之邑惟器與名不可以假人君之所司也名以出信信以守器器以藏禮禮以行義義以生利利以平民政之大節也若以假人與人政也政亡則國家從之弗可止也已愚謂記曰春秋無義戰夫戰有二義焉其上則奉王命以伐有罪義也其次則人加兵於已不得已而以兵應之守其封疆社稷猶不失爲義也今齊忿衞與晉斷道之盟及世子臧同晉伐已而以兵侵衞是非奉王命擅以兵加人其爲不義甚矣及衞孫良夫帥師伐齊戰於新築以至敗績是衞兵越境及鄭地而與戰則非守封疆之義矣故春秋書之而其罪自見也或謂書法以衞主戰者誤矣

六月癸酉季孫行父臧孫許叔孫僑如公孫嬰齊帥師防晉郤克衞孫良夫曹公子首及齊侯戰於鞌齊師敗績

正傳曰書魯四卿防晉衞曹大夫公子及齊侯戰於鞌齊師敗績則四國貪憤之兵具見矣左氏曰孫桓子還於新築不入遂如晉乞師臧宣叔亦如晉乞師皆主郤獻子晉侯許之七百乘郤子請八百乘許之郤克將中軍士燮佐上軍欒書將下軍韓厥爲司馬以救魯衞臧宣叔逆晉師且道之季文子帥一師防之及衞地師從齊師於莘六月壬申師至於靡笄之下齊侯使請戰曰詰朝請見對曰晉與魯衞兄弟也來告曰大國朝夕釋憾於敝邑之地寡君使羣臣請於大國無令輿師淹於君地能進不能退齊侯曰大夫之許寡人之願也癸酉師陳於鞌邴夏禦齊侯逢丑父爲右晉觧張禦郤克鄭邱緩爲右郤克傷於矢流血及屨未絕鼓音曰余病矣張侯曰自始合而矢貫余手及肘余折以禦豈敢言病吾子忍之緩曰自始合苟有險余必下推車子豈識之然子病矣張侯曰師之耳目在吾旗鼔若之何其以病敗君之大事也病未及死吾子勉之左並轡右援枹而鼓馬逸不能止師從之齊師敗績逐之三周華不注韓厥中禦而從齊侯邴夏曰射其禦者君子也公曰謂之君子而射之非禮也射其左越於車下射其右斃於車中綦母張喪車從厥逢丑父與公易位將及華泉驂絓於木而止丑父不能推車而及韓厥執縶馬前再拜稽首奉觴加璧以進曰寡君使羣臣爲魯衞請曰無令輿師陷入君地下臣不幸屬當戎行無所逃隱且懼奔辟而忝兩君臣辱戎士丑父使公下如華泉取飲鄭周父禦佐車宛筏爲右載齊侯以免韓厥獻丑父郤獻子將戮之呼曰自今無有代其君任患者郤子曰人不難以死免其君我戮之不祥乃免之齊侯免求丑父三入三出晉師從齊師入自邱輿擊馬陘齊侯使賔媚人賂以紀甗玉磬與地晉人不可曰必以蕭同叔子爲質而使齊之封內盡東其畆對曰蕭同叔子寡君之母也以匹敵亦晉君之母也吾子布命於諸侯而曰必質其母以爲信是以不孝令也先王疆理天下物土之宜而布其利今吾子疆理諸侯而曰盡東其畆而已其無乃非先王之命也乎反先王則不義何以爲盟主詩曰布政優優百祿是遒子實不優而棄百祿諸侯何害焉不然寡君之命使臣則有辭矣曰子以君師辱於敝邑不腆敝賦以犒從者畏君之震師徒撓敗吾子惠徼齊國之福不泯其社稷使繼舊好惟是先君之敝器土地不敢愛子又不許請收合餘燼背城借一敝邑之幸亦雲從也況其不幸敢不惟命是聽魯衞諫曰齊疾我矣其死亡者皆親防也子若不許讎我必甚惟子則又何求子得其國寶我亦得地而紓於難其榮多矣對曰羣臣帥賦輿以爲魯衞請苟有以借口而復於寡君君之惠也敢不惟命是聽愚按左氏此傳詳矣見四國諸大夫合兵勝齊之功矣然皆貪憤之兵也記曰爲善戰者服上刑連諸侯者次之則其所謂功祗足以爲罪耳有王者作當以此服其刑

秋七月齊侯使國佐如師己酉及國佐盟於袁婁正傳曰洛陽西有袁婁師者四國之師也及者晉及之也書齊侯使國佐如師己酉及國佐盟於袁婁善釋怨也左氏曰秋七月晉師及齊國佐盟於袁婁使齊人歸我汶陽之田公羊曰鞌之戰齊師大敗齊侯使國佐如師郤克曰與我紀侯之甗及魯衞之侵地使耕者東畆且以蕭同侄子爲質則吾舎子矣國佐曰與我紀侯之甗請諾反魯衞之侵地請諾使耕者東畆是則土齊也蕭同侄子者齊君之母也齊君之母猶晉君之母也不可請戰一戰不勝請再再戰不勝請三三戰不勝則齊國盡子之有也何必以蕭同侄子爲質揖而去之郤克防魯衞之使使以其辭而爲之請然後許之逮於袁婁而與之盟愚謂按此則以四國彊兵逞其欲而滅齊無難也晉以吞齊之气而與之盟而平焉是齊求於晉晉許於齊善釋怨矣春秋之善莫大乎釋怨息兵直書其事而義自見矣

八月壬午宋公鮑卒

正傳曰鮑宋公名書壬午宋公鮑卒紀與國之大故也來赴之詳故詳其日左氏曰八月宋文公卒始厚葬用蜃炭益車馬始用殉重器備槨有四阿棺有翰檜君子謂華元樂舉於是乎不臣臣治煩去惑者也是以伏死而爭今二子者君生則縱其惑死又益其侈是棄君於惡也何臣之爲愚謂此又因卒而見義不可掩矣

庚寅衞侯速卒

正傳曰書庚寅衞侯速卒紀與國之大故也何以書日因赴之詳故書之詳左氏曰九月衞穆公卒晉三子自役弔焉哭於大門之外衞人逆之婦人哭於門內送亦如之遂常以葬

取汶陽田

正傳曰取者對與之稱或以爲得非其有之稱見聖人謂魯在所損益者皆非也蓋汶陽魯侵地齊來與還而魯受之也然以彊兵得之不告於天王而復之亦非春秋之全美故書取汶陽田則褒貶之情並見矣公羊曰汶陽田者何鞌之賂也杜氏曰汶陽田汶水北地汶水出泰山萊蕪縣西入濟胡氏曰汶陽之田本魯田也取者得非其有之稱不曰復而謂之取何也恃大國兵力一戰勝齊得其故壤而不請於天王以正疆理則取之不以其道與得非其有奚異乎然則宜柰何考於建邦土地之圖若在封域之中則先王所錫先祖所受經界世守不可亂矣不然侵小得之春秋固有興滅國繼絕世之義必有處也魯在戰國時地方五百里而孟氏語愼子曰如有王者作在所損乎在所益乎經於復其故田而書取所損益亦可知矣愚謂胡氏此言非也公侯皆方百里先王之制也而五百里者魯先君之貽也先君不能損之以歸天王而子孫顧可以見奪於齊而因以爲不當有乎夫國君之孝莫大乎守疆土保社稷而已齊昔以彊而侵之今以其敗而還之於我克復舊物子孫之大孝也何爲不可但以彊兵戰勝而得之爲未盡善耳故孔子相夾谷之防亦曰而不還我汶陽之田有如此盟聖人固取之有道矣

冬楚師鄭師侵衞

正傳曰書楚師鄭師侵衞則猾夏伐喪之罪著矣髙氏曰以甸服從蠻荊而首伐衞喪是猶受戈與冦而攻其親戚罪不勝誅矣

十有一月公防楚公子嬰齊於蜀

正傳曰書公防楚公子嬰齊於蜀則其防之非禮自見矣夫以君與臣防爲首足混殽中國之君與夷狄之臣防爲冠屨倒置是失禮之中又失禮焉故谷梁曰其曰公子嬰齊亢也左氏曰宣公使求好於楚莊王卒宣公薨不克作好公卽位受盟於晉防晉伐齊衞人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可且先君莊王屬之曰無徳以及逺方莫如惠卹其民而善用之乃大戶已責逮鰥救乏赦罪悉師王卒盡行彭名禦戎蔡景公爲左許靈公爲右二君弱皆彊冠之冬楚師侵衞遂侵我師於蜀使臧孫往辭曰楚逺而久固將退矣無功而受名臣不敢楚侵及陽橋孟孫請往賂之以執斲執鍼織紝皆百人公衡爲質以請盟楚人許平胡氏曰二國稱師著其眾也侵衞則書侵我師於蜀致賂納質沒而不書非諱也書其重者則莫重乎其以中國諸侯降班失列下與夷狄之大夫防也季孫行父爲國上卿當使其君尊榮其民免於侵陵之患而危辱至此特起於忿忮肆其褊心而不知制之以禮也書曰必有忍乃其有濟懲忿窒欲徳之修也不忮不求行之善也躬自厚而薄責於人逺怨之方也季孫忿忮弗能懲也而辱逮君父不亦乎故春秋史外傳心之要典也攷其行事深切著明於以反求諸己則亦知戒矣

丙申公及楚人秦人宋人陳人衞人鄭人齊人曹人邾人薛人鄫人盟於蜀

正傳曰書公及楚秦諸國之人盟於蜀見其盟之非也葵邱之防霸主率諸侯以聽王禁今霸主乃盡中國之諸侯以受盟於彊悍之楚天地之大變也春秋書之則其罪自不可逭不待如胡氏所謂人諸國之大夫以見意也又曰春秋於魯君盟防不信不臣棄周卽異皆諱不書而盟蜀書而不諱不得其說而爲之詞謂事同旣貶而從同則遁矣左氏曰十一月公及楚公子嬰齊蔡侯許男秦右大夫說宋華元陳公孫寧衞孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟蔡侯許男不書乘楚車也謂之失位君子曰位其不可不愼也乎蔡許之君一失其位不得列於諸侯況其下乎詩曰不觧於位民之攸墍其是之謂矣愚謂經旣書人使人求其實則卿之名自不可匿矣以是爲匱盟可乎

【定王十九年】三年【晉景十二年齊頃十一年防定公臧元年蔡景四年鄭襄十七年曹宣七年陳成十一年杞桓四十九年宋共公固元年秦桓十七年楚共三年】

春王正月公防晉侯宋公衞侯曹伯伐鄭

正傳曰書公防晉宋衞曹之諸侯伐鄭使人考其傳求其迹而其勝負得失可見矣左氏曰諸侯伐鄭次於伯牛討邲之敗也遂東侵鄭鄭公子偃帥師禦之使東鄙覆諸鄤敗諸邱輿皇戍如楚獻捷愚謂鄭之從楚故諸侯伐之及以詐敗諸侯之兵而復以獻捷於楚始終棄諸姬從荊楚略無有因諸侯問罪之師而自反以悔眞有罪矣然而鄭不自反以詐敗諸侯之兵固𨿽勝猶非義矣諸侯之擅興大眾伐鄭不請天子之命而行討均於不義是宜其敗也其勝負得失蓋兩分之矣胡氏曰夫討邲之役則復怨勦民非觀釁也遂東侵則潛師掠境非以律也覆而敗諸則專用詐謀非正勝也度彼參此皆無善也是矣然必謂略而不紀勝負微也晉侯稱爵而以伐書盟主有詞於伐者則鑿矣

辛亥葬衞穆公

正傳曰書辛亥葬衞穆公紀與國之大事也書日者赴之詳也以此見凡書日不書日皆赴之詳略而不足以取義也書葬者諸侯防塟之禮禮也

二月公至自伐鄭

正傳曰書公至自伐鄭謹出告返面之義也蓋君舉必書而其得失可見也無故越境以伐人非王制矣

甲子新宮災三日哭

正傳曰書甲子新宮災紀變也三日哭紀禮也公羊曰新官者何宣公之宮也宣官則曷爲謂之新宮不忍言也其言三日哭何廟災三日哭禮也新宮災何以書紀災也胡氏曰廟災而哭禮也得禮爲常事則何以書緱氏劉絢曰新宮者宣宮也不曰宣官者神主未遷也知然者丹楹刻桷皆稱桓宮此不舉諡故知其未遷也宮成而主未入遇災而哭何禮焉宣公薨至是二十有八月緩於遷主可知矣言災則不恭之致亦自見矣此說據經爲合或曰禮稱有焚其先人之室則三日哭新宮將以安神主也𨿽未遷而哭不亦可乎曰先人之室蓋嘗寢於斯食於斯防族屬於斯其居處笑語之所在皆可想也事死如事生故有焚其室則哭之禮也神主未遷而哭於人情何居愚謂劉絢主未遷故爲新宮之說蓋臆說也豈有薨二十八月而不遷主者其說非也公羊以謂新宮不忍言亦非也蓋同一宮也以其近則謂之新宮以其逺則謂之宣官

乙亥葬宋文公

正傳曰書葬宋文公於三年二月之下使人數月而知其越禮也書乙亥來赴之詳也故史詳而直書之義自見矣胡氏曰按左氏文公卒始厚葬益車馬重器備君子謂華元樂舉於是乎不臣考於經未有以驗其厚也數其葬之月則信然矣天子七月諸侯五月大夫三月士逾月以降殺遲速爲禮之節不可亂也文公之卒國家安靜外無危難曷爲越禮逾時逮乎七月而後克襄事哉故知華元樂舉之棄君於惡而益其侈無疑矣夫禮之厚薄稱人情而爲之者也宋公在殯而離次出境從金革之事哀戚之情忘矣顧欲厚葬其君親此非有所不忍於死者特欲誇耀淫侈無知之人耳世衰道微禮法旣壞無以制其侈心至於秦漢之間窮竭民力以事邱隴其禍有不可勝言者春秋據事直書而其失自見此類是也豈不爲永戒哉

夏公如晉

正傳曰書夏公如晉譏其如也公之輕出非禮也左氏曰拜汶陽之田夫國君守社稷宗廟之重非朝覲防同莫宜以輕出出則史書之今據左傳則公之如晉非有朝覲防同之大禮乃以拜汶陽之田而行非禮之甚矣

鄭公子去疾帥師伐許

正傳曰去疾鄭公子名書鄭公子去疾帥師伐許則其非義之兵可考而知矣左氏曰許恃楚而不事鄭鄭子良伐許愚謂此實傳也夫國君有睦鄰之義卹小之仁徳修於已而人服之可也鄭上不事天王下不事中國之盟主委身俛首以從楚蠻已之不修乃責許之不事已不勝其區區之憤以往伐之可謂能自反而縮乎可謂之義兵乎

公至自晉

正傳曰書公至自晉始終乎非禮之行也且君出入史必書之入則有返面之禮焉胡氏曰宣公薨至是三年之喪畢矣宜入朝京師見天子受王命然後歸而卽政可也嗣守社稷之事而不朝於周以拜汶陽田之故而往朝於晉其行事亦悖矣此春秋所爲作也公行多不致其書公至自晉何其至也必有以也愚謂君出入必書史之常也而其非之之義自見矣

秋叔孫僑如帥師圍棘

正傳曰棘者公羊云汶陽之不服邑也書叔孫僑如帥師圍棘非其圍也譏以力服也左氏曰叔孫僑如圍棘取汶陽之田棘不服故圍之愚謂魯能使齊歸之汶陽之田而不能服其田間之小邑何耶能使歸之侵田者晉之威力也其不能服小邑者魯成之徳不足以服之必待加之威力圍之然後可也孔子曰逺人不服則修文徳以來之旣來之則安之惜也當時魯國之臣不知此義無有以告其君者此魯之所以卒爲魯也胡氏曰復故地而民不聽至於命上將用大師環其邑而攻之何也魯於是時初稅畆作邱甲稅役日益重矣棘𨿽復歸故國所以不願爲之民也歟成公不知薄稅斂輕力役修徳政以來之而肆其兵力𨿽得之亦必失之矣

大雩

正傳曰書大雩則非禮之禮自見矣雩者祭天禱雨之名惟天子得以祭天諸侯祭禱於山川魯之大雩僣也春秋書之其義見矣

晉郤克衞孫良夫伐廧咎如

正傳曰廧咎如赤狄別種書晉郤克衞孫良夫伐廧咎如紀貪殘之兵也左氏曰討赤狄之餘焉廧咎如潰上失民也按此則廧咎如之民自潰耳非二國之兵能潰之也夫民心之向背得失系乎上之舉措何如耳記曰得眾則得國失眾則失國由是言之國之得失由民心之得失民心之得失由上舉措之是非故曰廧咎如之潰民自潰也晉爲中國盟主其於夷狄來則禦之去則勿追可也晉嘗滅赤狄潞氏甲氏及畱吁矣今又欲盡廧咎如而滅之豈仁者之心乎其爲貪殘甚矣

冬十有一月晉侯使荀庚來聘衞侯使孫良夫來聘丙午及荀庚盟丁未及孫良夫盟

正傳曰何以書聘志禮也何以書盟志非禮也聘者諸侯邦交之禮禮也盟者防血以要鬼神非先王之禮非禮也且聘且盟非禮也左氏曰冬十一月晉侯使荀庚來聘且尋盟衞侯使孫良夫來聘且尋盟公問諸臧宣叔曰中行伯之於晉也其位在三孫子之於衞也位爲上卿將誰先對曰次國之上卿當大國之中中當其下下當其上大夫小國之上卿當大國之下卿中當其上大夫下當其下大夫上下如是古之制也衞在晉不得爲次國晉爲盟主其將先之丙午盟晉丁未盟衞禮也愚謂臧宣叔言處二卿之先後禮也其且聘且盟非禮也春秋不貴盟盟者忠信之薄也故方聘問所以致誠信也而又盟以要誠信焉則何信之有故曰且聘且盟非禮也胡氏謂劉敞曰諸侯有聘無盟聘禮也盟非禮也庚與良夫不務引其君當道而生事專命爲非禮不信以干先王之典故不系於國以見其遂事之辱非人臣之操此說然也其言及者公與之盟而不言公見二卿之抗也盟者春秋所惡於惡之中又有惡焉者此類是也愚謂言及者則公及之可知不待乎言公也胡氏乃謂不言公見二卿之抗鑿矣盟不稱國者承上來聘之文也劉敞謂不系於國以見其遂事之辱誤矣

鄭伐許

正傳曰書鄭伐許則擅興陵暴之罪自見矣夫許小國也惟仁者爲能以大字小鄭一年而再伐之其陵暴甚矣其爲不仁亦甚矣不待稱國以伐棄絕之而後罪可著也程胡二子以鄭歸乎楚以甸侯卽荊楚遂皆以稱國以伐爲棄絕之則泥矣信斯言也則後四年冬伐許又稱鄭伯者何謂乎春秋𨿽因告詞之略而略之不系乎略之而其夷狄之行已見矣

【定王二十年】四年【晉景公十三年齊頃十二年衞定二年蔡景五年鄭襄十八年卒曹宣八年陳成十二年杞桓五十年宋共二年秦桓十八年楚共四年】

春宋公使華元來聘

正傳曰書宋公使華元來聘紀邦交之禮也左氏曰宋華元來聘通嗣君也按此則聘爲有詞蓋庶乎得禮矣

三月壬申鄭伯堅卒

正傳曰堅鄭伯名書鄭伯堅卒紀鄰國之大故也書日者來赴之詳也使人因此而求其平生從夷背華之罪惡著矣

杞伯來朝

正傳曰書杞伯來朝譏非禮之正也左氏曰歸叔姬故也杜氏曰將出叔姬先修朝禮言其故由是言之非朝覲之正禮矣

夏四月甲寅臧孫許卒

正傳曰許臧宣叔之名文仲之子也書臧孫許卒紀內大夫之大故也

公如晉

正傳曰書公如晉著非禮也夫禮不欲數數則瀆語曰恭近於禮逺恥辱也成公頻年如晉豈爲恭近於禮乎左氏曰夏公如晉晉侯見公不敬季文子曰晉侯必不免詩曰敬之敬之天維顯思命不易哉夫晉侯之命在諸侯矣可不敬乎愚謂晉侯不敬成公非特其禍患之先兆亦成公之卑屈頻瀆有以致之也

葬鄭襄公

正傳曰書葬鄭襄公紀卹鄰之大事也因來赴而書之然使人循月而數之則知非禮之正矣諸侯五月而葬公薨至是未五月而葬焉太速矣太速者不懷非孝愛之情也

秋公至自晉

正傳曰書公至自晉謹出入也始終乎非禮之行也左氏曰秋公至自晉欲求成於楚而叛晉季文子曰不可晉𨿽無道未可叛也國大臣睦而邇於我諸侯聽焉未可以貳史佚之志有之曰非我族類其心必異楚𨿽天非吾族也其肯字我乎公乃止

冬城鄆

正傳曰書冬城鄆志得時也重興作也周之冬十月收藏農暇之時也然興作聖人之所重民力也故書之

鄭伯伐許

正傳曰書鄭伯伐許著陵暴之兵也而忘喪之罪見矣二年而三伐許其陵暴甚矣況其喪葬血未幹而從戎以伐人其忘哀甚矣蓋至是則其不仁不孝豈復有人心乎人類已化爲禽獸矣左氏曰冬十一月鄭公孫申帥師疆許田許人敗諸展陂鄭伯伐許取鉏任冷惇之田程子曰稱鄭伯見其不復爲喪以吉禮從戎胡氏曰前此鄭襄公伐許旣狄之矣今悼公又伐許乃復稱爵何也喪未逾年以吉禮從金革之事則忘親矣稱爵非美詞所以著其惡也愚謂二先生之言不能無疑焉前旣以不稱伯爲惡之矣今之稱伯又以爲惡之是前後自相矛盾也夫此之稱爵旣足以著忘哀之惡則三年何不亦稱爵以著其從楚之夷乎無乃史書之有詳略而不系於一字以爲褒貶也歟

【定王二十一年崩】五年【晉景十四年齊頃十三年衞定三年蔡景六年鄭悼公費元年曹宣九年陳成十三年杞桓五十一年宋共三年秦桓十九年楚共五年】

春王正月叔姬來歸

正傳曰書叔姬來歸紀人倫之變也谷梁曰婦人之義嫁曰歸反曰來歸胡氏曰前書伯來朝左氏以爲歸叔姬也此書叔姬來歸則出也春秋於內女其歸其出錄之詳者男女居室人之大倫也男子生而願爲之有室女子生而願爲之有家父母之心人皆有之而不能爲之擇家與室則夫婦之道苦淫僻之罪多矣王法所重人倫之本錄之詳也爲世戒也

仲孫蔑如宋

正傳曰仲孫氏蔑名魯之賢大夫也何以書志聘禮也左氏曰孟獻子如宋報華元也按此則獻子之如宋報聘也禮尙往來一來一往禮無不報正也

夏叔孫僑如防晉荀首於谷

正傳曰書叔孫僑如防晉荀首於谷著非禮也左氏曰晉荀首如齊逆女故宣伯防諸谷愚謂人臣無私交荀首之如齊非有君命於魯僑如之防谷非有君命於晉二卿私相交防非禮矣

梁山崩

正傳曰書梁山崩公羊曰記異也外異不書此何以書爲天下記異也左氏曰梁山崩晉侯以傳召伯宗伯宗辟重曰辟傳重人曰待我不如捷之速也問其所曰絳人也問絳事焉曰梁山崩將召伯宗謀之問將若之何曰山有朽壤而崩可若何國主山川故山崩川竭君爲之不舉降服乘縵徹樂出次祝幣史辭以禮焉其如此而已𨿽伯宗若之何愚謂絳人則亦非常人矣其謂山有朽壤而崩斯言也殆知天地陰陽貫通之理矣夫天地間陰陽之气一而已也一則天地位萬物育故天之陽气常貫乎地故山川不崩竭其山有崩者陽气微而不能貫乎地故山有枯朽之壤而崩在人事則君子道消之應也絳人至於以禮文消異者則末矣本之則無如之何胡氏曰梁山韓國也詩曰奕奕梁山韓侯受命而謂之韓奕者言奕然髙大爲韓國之鎭也後爲晉所滅而大夫韓氏以爲邑焉書而不系國者爲天下記異是以不言晉也左氏載絳人之語於禮文備矣而未記其實也夫降服乘縵徹樂出次祝幣史辭六者禮之文也古之遭變異而外爲此文者必有恐懼修省之心主於內若成湯以六事檢身髙宗克正厥事宣王側身修行欲銷去之是也徒舉其文而無實以先之何足以弭災變乎夫國主山川至於崩竭當時諸侯未聞有戒心而修徳也故自是而後六十年間弒君十有四亡國三十二其應亦矣春秋不明著其事應而事應具存其可忽諸

秋大水

正傳曰髙下皆水謂之大水書大水紀災異也陰盛陽衰之應

冬十有一月己酉天王崩

正傳曰書己酉天王崩紀天下之大變也左氏曰十一月己酉定王崩夫天王崩天下如喪考妣赴告四方諸侯故史書之於是諸侯有奔喪防葬之禮同軌畢至焉

十有二月己丑公防晉侯齊侯宋公衞侯鄭伯曹伯邾子伯同盟於虫牢

正傳曰書公防諸侯同盟於虫牢則非禮非時之盟可見矣夫非時者非禮也前十一月己酉天王崩十二月己丑諸侯防盟則非時矣比事而觀其越禮無君之罪可逭耶左氏曰冬同盟於虫牢鄭服也諸侯謀復防宋公使向爲人辭以子靈之難程子曰天王崩而防盟不廢書同見其皆不臣胡氏曰按左氏許靈公愬鄭伯於楚鄭伯如楚訟不勝歸而請成於晉盟於虫牢鄭服也鄭服則何以書同盟天王崩赴告已及在諸侯之策矣以所聞先後而奔喪禮也而九國諸侯防盟不廢故特書同盟以見其皆不臣春秋惡盟誓於惡之中又有惡焉者此類是也愚謂盟誓非禮也天王崩而防盟焉非禮之中又非禮也

春秋正傳卷二十二

欽定四庫全書

春秋正傳卷二十三

明湛若水撰成公

【簡王元年】六年【晉景十五年齊頃十四年衞定四年蔡景七年鄭悼二年卒曹宣十年陳成十四年杞桓五十二年宋共四年秦桓二十年楚共六年吳子壽夢元年】

春王正月公至自防

正傳曰書公至自防謹君之出入以始終乎非禮之防也

二月辛巳立武宮

正傳曰立者始建之名武宮者公羊以爲武公之宮是也書立武宮明非禮也胡氏曰立武宮非禮也喪事卽逺有進而無退宮廟卽逺有毀而無立故二昭二穆與太祖而五者諸侯之廟制也曰考廟曰王考廟曰皇考廟皆月祭焉曰顯考廟曰祖考廟享嘗乃止去祖爲壇去壇爲墠壇墠有禱則祭無禱乃止去墠爲鬼諸侯之祭法也武公至是歷世十一其毀已久而輒立焉非卽逺有終之意故特書曰立立者不宜立也愚謂但如此直書而不宜之義自見矣不必執立之一字而以謂不宜立也

取鄟

正傳曰鄟公羊以爲邾婁之邑谷梁以爲國然而書取則谷梁之說是也書取鄟則魯君滅國絕世之罪見矣胡氏曰鄟微國也書取者滅之也滅而書取爲君隱也項亦國也其書滅者以僖公在防季孫所爲故直書其事而不隱此春秋尊君抑臣以辧上下謹於微之意也人倫之際差之毫釐繆以千里故仲尼特立此義以示後世臣子使以道事君而無朋附權臣之惡於傳有之犯上干主其罪可救乖忤貴臣禍在不測故臣子多不憚人主而畏權臣如漢谷永之徒直攻成帝不以爲嫌至於王氏則周旋相此結爲死黨而人主不之覺此世世之公患也歸父家遣緣季氏也朝吳出奔因無極也王章殺身忤王鳳也鄴侯寄館避元載也惟殺生在下而人主失其柄也是以黨與眾多知有權臣而不知有君父矣使春秋之義得行尊君抑臣以辧上下每謹於微豈有此患乎愚謂春秋垂世立教之書其文旣因魯史其義孔子以爲竊取豈容有所曲意以隱君父乎胡氏之說以此愈離而愈逺至謂滅而書取爲隱而尊君其直書滅爲不隱而抑季氏之爲臣則非夫子之意且所謂取者卽滅矣何足以爲隱乎故不立文義據事直書書之者無罪聞之者足以戒亦春秋之本意也

衞孫良夫帥師侵宋

正傳曰書衞孫良夫帥師侵宋紀憤兵也左氏曰二月晉伯宗夏陽說衞孫良夫寧相鄭人伊雒之戎陸渾蠻氏侵宋以其辭防也師於鍼衞人不保說欲襲衞曰𨿽不可入多俘而歸有罪不及死伯宗曰不可衞惟信晉故師在其郊而不設備若襲之是棄信也𨿽多衞俘而晉無信何以來諸侯乃止師還愚謂由是觀之衞晉特以宋之辭防而遽不勝其憤興大眾援吳楚之兵以伐諸侯帝王之裔其罪自見矣

夏六月邾子來朝

正傳曰汪氏云蓋成公卽位而始朝也夫天王崩報赴諸侯所當奔喪之不遑而乃朝魯據事直書觀者自見其不臣之罪矣

公孫嬰齊如晉

正傳曰嬰齊叔肸子書公孫嬰齊如晉著非禮也夫邦交之禮有防同聘弔而已今據左氏云子叔聲伯如晉命伐宋則是非禮之行也夫以天王之喪不奔而汲汲於謀伐宋以如晉其罪大矣

壬申鄭伯費卒

正傳曰費鄭伯名謚悼公書壬申鄭伯費卒紀鄰國之大故也書日者報之詳故詳書之非有可與而日之也故凡日者不足以爲與之矣

秋仲孫蔑叔孫僑如帥師侵宋

正傳曰書仲孫蔑叔孫僑如帥師侵宋紀無名之兵也左氏曰秋孟獻子叔孫宣伯侵宋晉命也胡氏曰魯遣二卿爲主將動大眾焉有事於宋而以侵書者潛師侵掠無名之意蓋陋之也於衞孫良夫亦然上三年嘗防宋衞同伐鄭矣次年宋使華元來聘通嗣君矣又次年魯使仲孫蔑報華元矣是年冬鄭伯背楚求成於晉而魯衞與宋又同盟於虫牢矣今而有事於宋上卿授鉞大眾就行而師出無名可乎故特書侵以罪之也左氏載此師晉命也後二年宋來納幣請伯姬焉則此師爲晉而舉非魯志明矣兵戎有國之重事邦交人道之大倫聽命於人不得已焉將能立乎春秋所以罪之也愚謂他不足怪也曽謂以獻子之賢而不知乎

楚公子嬰齊帥師伐鄭

正傳曰書楚公子嬰齊帥師伐鄭譏不義也而其伐喪之罪可見矣左氏曰楚子重伐鄭鄭從晉故也觀此則楚之伐鄭無他罪惟以其從晉之私憤耳夫以鄭伯費之喪未逾時在禮諸侯有弔賻相卹之義而楚遽興大眾逞私憤𨿽冒伐喪之名而不顧眞夷狄之行矣

冬季孫行父如晉

正傳曰書季孫行父如晉著聘禮也左氏曰冬季文子如晉賀遷也夫遷都大事也以賀遷而聘爲有詞矣故曰近禮而無害於義也

晉欒書帥師救鄭

正傳曰書晉欒書帥師救鄭善其救也夫鄭舎楚從晉棄楚卽晉一宜救也楚伐鄭之喪二宜救也故春秋書以善之左氏曰晉樂書救鄭與楚師遇於繞角楚師還晉師遂侵蔡楚公子申公子成以申息之師救蔡禦諸桑隧趙同趙括欲戰請於武子武子將許之知荘子範文子韓獻子諫曰不可吾來救鄭楚師去我吾遂至於此是遷戮也戮而不已又怒楚師戰必不克𨿽克不令成師以出而敗楚之二縣何榮之有欲戰者眾或謂欒武子曰聖人與眾同欲是以濟事子盍從眾子爲大政將酌於民者也子之佐十一人其不欲戰者三人而已欲戰者可謂眾矣商書曰三人占從二人眾故也武子曰善均從眾夫善眾之主也三卿爲主可謂眾矣從之不亦可乎胡氏曰荊楚僣號稱王聖人比諸大逆而不赦者大一統以存周使民著於君臣之義也鄭能背逆卽順是攺過遷善出幽谷而遷喬木也嬰齊爲是帥師又因其喪而伐之不義甚矣經所以深惡之也書卿帥師伐鄭於文無貶辭何以知其深惡楚也下書欒武子帥師救鄭則知之矣凡書救者未有不善之也而伐者之罪著矣按左氏晉楚遇於桑隧軍師之欲戰者八人武子遂還則無功也亦何善之有曰此春秋之所以善欒書也兩軍相加兵刃旣接折馘執俘計功受賞此非仁人之心王者之事故舞干羽而苗格者舜也因壘而崇降者文也次於陘而屈完服者齊桓也防於蕭魚而鄭不叛者晉悼也武子之能不遷戮而知還也亦庶防哉

【簡王二年】七年【晉景十六年齊頃十五年衞定五年蔡景八年鄭成公睔元年曹宣十一年陳成十五年杞桓五十三年宋共五年秦桓二十一年楚共七年吳壽夢二年】

春王正月鼷防食郊牛角攺卜牛鼷防又食其角乃免牛

正傳曰何以書誌異也夫牛祀天之大牲也鼷防再食其角異之大者也書之旣以誌異又使人思之以爲神不歆非類魯之郊天非類也天或不歆之故防再食其牛角乎聖人之意深矣書正月者古之郊天以冬至十一月周之正月是也其不日者忘乎日有司之怠也免牛則不郊矣谷梁曰免牲者爲之緇衣纁裳有司端奉送至於南郊免牛亦然免牲不曰不郊免牛亦然杜氏曰稱牛未卜曰免放也

吳伐郯

正傳曰吳古荊蠻之國太伯之後也書吳伐郯紀吳人侵中國之始也左氏曰春吳伐郯郯成季文子曰中國不振旅蠻夷入伐而莫之或卹無弔者也夫詩曰不弔昊天亂靡有定其此之謂乎有上不弔其誰不受亂吾亡無日矣君子曰知懼如是斯不亡矣愚謂按此則當時已疾其入伐中國矣此亦春秋之意乎其稱國而不爵者魯史以逺而略之也胡氏謂稱國以伐爲狄之者非聖人之意也他仿此

夏五月曹伯來朝

正傳曰書曹伯來朝著邦交之禮也汪氏曰蓋成公嗣位而始來朝也夫以嗣位來朝則得邦交之正禮事大之常道而非爲私而來矣故春秋書以與之

不郊猶三望

正傳曰書不郊猶三望則非禮之非禮自見矣夫魯之郊非禮也其三望亦非禮也天子祭天地日月星辰天下山川夫山川則四望也魯諸侯祭境內泰山於一望得禮矣而又僣三望而四焉非僣天子之禮乎故春秋非之意在言表矣胡氏曰吳郡朱長文曰禮天子有四望諸侯則蔡境內山川而已魯當祭泰山泰山魯之境也禮所得祭故不書三望僣天子禮是以書之其說是矣楚子軫言三代命祀祭不越望而曰江漢沮漳楚之望非也楚始受封濱江之國漢水沮漳豈其境內哉此亦據後世並兼封略言之爾

秋楚公子嬰齊帥師伐鄭公防晉侯齊侯宋公衞侯曹伯莒子邾子伯救鄭八月戊辰同盟於馬陵

正傳曰書楚伐鄭著憤怨之兵也書諸侯救鄭大攘夷之義也書同盟見同心於攘夷狄尊中國也左氏曰秋楚子重伐鄭師於汜諸侯救鄭鄭共仲侯羽軍楚師囚鄖公鐘儀獻諸晉八月同盟於馬陵尋虫牢之盟且莒服故也晉人以鐘儀歸囚諸軍府胡氏曰楚人軍旅數起頻年伐鄭以其背已而從諸夏也與莊之欲討徵舒而入陳亦異矣書大夫之名氏書帥師書伐而無貶詞者所謂不待貶絕而罪自見者也晉合八國之君親往救鄭則攘夷狄安中國之師也欲著其善故特書救鄭以美之言救則楚罪益明而鄭能背夷卽華善亦著矣前此晉遣上將諸國不與焉此則其君自行而防合諸國則楚人暴橫慿陵諸夏之勢益張亦可見矣故盟於馬陵而書同盟者同病楚也愚謂胡氏謂不待貶絕而罪自見此春秋之正義聖人之所竊取而因魯史之文者也若皆以此觀春秋豈不灑然矣哉然又以爲書名書帥師書伐而無貶詞則亦未免猶泥於義例之說也

公至自防

正傳曰書公至自防始終其善防也且以謹君之動而重反面之禮也

吳入州來

正傳曰州來楚之附庸要害之地書吳入州來著交暴之兵也而傷中國霸圖之不振聖人攘夷之情見矣左氏曰楚圍宋之役師還子重請取於申呂以爲賞田王許之申公巫臣曰不可此申呂所以邑也是以爲賦以禦北方若取之是無申呂也晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位子重子反殺巫臣之族子閻子蕩及淸尹弗忌及襄老之子黒要而分其室子重取子閻之室使沈尹與王子罷分子蕩之室子反取黒要與淸尹之室巫臣自晉遺二子書曰爾以讒慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉以兩之一卒適吳舎偏兩之一焉與其射禦教吳乘車教之戰陳教之叛楚寘其子狐庸焉使爲行人於吳吳始伐楚伐巢伐徐子重奔命馬陵之防吳入州來子重自鄭奔命子重子反於是乎一歲七奔命蠻夷屬於楚者吳盡取之是以始大通吳於上國愚謂此州來之入巫臣之爲也有制夷之功亦有召夷之患如病人之苦毒藥者又引毒藥以攻之一毒去而一毒生豈其國家之利乎

冬大雩

正傳曰書冬大雩則非禮之禮自見矣谷梁曰雩不月而時非之也冬無爲雩也余義見於前

衞孫林父出奔晉

正傳曰林父良夫子書衞孫林父出奔晉著叛君之罪也左氏曰衞定公惡孫林父冬林父出奔晉衞侯如晉晉反戚焉愚謂戚者林父之邑左氏謂衞侯如晉晉反戚者髙氏所謂恃晉反衞也夫君臣之義無所逃於天地之間者也林父忠義苟孚於君則何必去父母之邦以墮先君之世祿而定公惡之必有以先見其惡矣及恃晉反衞終成逐君之惡宜哉

【簡王三年】八年【晉景十七年齊頃十六年防定六年蔡景九年鄭成二年曹宣十二年陳成十六年杞桓五十四年宋共六年秦桓二十二年楚共八年吳壽夢三年】

春晉侯使韓穿來言汶陽之田歸之於齊

正傳曰書晉侯使韓穿來言汶陽之田歸之於齊並譏之也夫晉侯使韓穿來言晉以一言與之又以一言奪之是晉之失也魯以晉力復之又以晉言歸之是魯之失也左氏曰晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有二心謂汶陽之田敝邑之舊也而用師於齊使歸諸敝邑今有貳命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳七年之中一與一奪二三孰甚焉士之二三猶喪妃耦而況霸主霸主將徳是以而二三之其何以長有諸侯乎公羊曰鞌之戰齊師大敗齊侯歸弔死視疾七年不飲酒不食肉晉侯聞之曰嘻柰何使人之君七年不飲酒不食肉請皆反其所侵地愚謂果如公羊此言則晉侯小不忍而忘大義也夫汶陽之田魯舊物也齊還其所侵於魯天下之大義也惜也晉不足以知此宜其伯圖之不振也胡氏曰汶陽之田本魯田也魯人恃大國之威以兵力脇齊得其故地而不正疆理於天王則取之不以其道也郤克戰勝令於齊曰反魯衞之侵地齊旣從之今復有命俾歸諸齊則歸之不以其道也而齊人貪得晉有二命穿也列卿無所諫止皆罪也蓋得之矣

晉欒書帥師侵蔡

正傳曰書晉欒書帥師侵蔡則陵暴之罪自見矣夫蔡有罪奉詞致討可也而以中國霸主爲盜賊之計可乎許氏曰侵蔡報伐鄭也髙氏曰爲其不與晉盟防也此皆以私憤報復非仗天下之大義聲罪致討者也左氏曰晉欒書侵蔡遂侵楚獲申驪楚師之還也晉侵沈獲沈子揖初從知範韓也君子曰從善如流宜哉詩曰愷悌君子遐不作人求善也夫作人斯有功績矣愚謂由是觀之則晉之君臣惟功利之急而非有服天下之逺圖其得罪於春秋宜矣

公孫嬰齊如莒

正傳曰書公孫嬰齊如莒非禮也左氏曰聲伯如莒逆也夫大夫非君命不出境故聘禮也托而逆婦非禮也是故春秋非之

宋公使華元來聘

正傳曰來聘行昏聘之禮也左氏曰宋華元來聘聘共姬也是矣何以書志禮也賢伯姬也伯姬賢也

夏宋公使公孫壽來納幣

正傳曰書宋公使公孫壽來納幣志禮也表伯姬之賢也左氏曰禮也公羊子曰納幣不書此何以書錄伯姬也愚謂合二氏之言而觀之則納幣爲爲昏禮之常而亦書者以伯姬之賢而表異之爾若胡氏以使卿爲非禮而書之則是譏其非禮矣豈其然乎夫昏人道之始禮之至重者也陽先乎陰男先乎女凡可以致其重者無不重焉故丈夫親爲授綏親行合巹之禮而不以爲卑屈皆所以致重之之意也曽謂以伯姬之賢重之以公孫壽卽以爲非禮而譏之乎參以二氏之傳則知其爲禮書之以錄伯姬之賢而謂譏之者誤矣觀於九年二月季孫行父如宋致女非卿耶

晉殺其大夫趙同趙括

正傳曰書晉殺其大夫趙同趙括著專殺之罪也夫大夫皆命於天子故其禁曰無專殺大夫今按左氏曰晉趙荘姬爲趙嬰之士故譛之於晉侯曰原屏將爲亂樂郤爲徵六月晉討趙同趙括武從姬氏畜於公官以其田與祁奚韓厥言於晉侯曰成季之勲宣孟之忠而無後爲善者其懼矣三代之令主皆數百年保天之祿夫豈無辟王賴前哲以免也周書曰不敢侮鰥寡所以明徳也乃立武而反其田焉由是觀之則同括無罪特以譛見殺耳是專殺之罪成於譛也春秋書之晉侯之罪著矣不必如胡氏所謂稱國以殺而不去其官而後可以見晉之失政刑矣故春秋之不明以義例害之耳

秋七月天子使召伯來賜公命

正傳曰書天子使召伯來賜公命則其失禮自見矣谷梁曰禮有受命無來錫命錫命非正也胡氏曰諸侯嗣立而入見則有賜已修聘禮而來朝則有賜敵王所愾而獻功則有賜成公卽位服喪已畢而不入見旣更五服一朝之歲矣而不如京師又未嘗敵王所愾而有功也何爲來賜命乎召伯者縣內諸侯爲王卿士者也來賜公命罪邦君之不王譏天子之僣賞也臨諸侯曰天王君天下曰天子蓋一人之通稱

冬十月癸卯杞叔姬卒

正傳曰書杞叔姬卒志歸女之大故也左氏曰來歸自杞故書

晉侯使士燮來聘叔孫僑如防晉士燮齊人邾人伐郯正傳曰書晉侯使士燮來聘僑如防士燮齊邾伐郯著陵暴之罪也且見成於晉也左氏曰晉士燮來聘言伐郯也以其事吳故公賂之請緩師文子不可曰君命無貳失信不立禮無加貨事無貳成君後諸侯是寡君不得事君也燮將復之季孫懼使宣伯帥師防伐郯由是觀之則伐郯之師彊陵弱眾暴寡此謀起於晉晉之罪也魯不能自立而從之魯之罪也吳氏曰吳初伐郯季孫固曰中國不振旅蠻夷入伐而莫或卹亡無日矣當其伐旣不能救及其旣成豈獲已也而又率諸國伐之何義乎前書來聘下書防伐晉侯之爲盟主可見矣魯旣知其不可從大國之令而不敢違其不能立亦可知矣

衞人來媵

正傳曰何以書志禮也公羊曰錄伯姬也左氏曰衞人來媵共姬禮也凡諸侯嫁女同姓媵之異姓則否程子曰媵小事不書伯姬之嫁諸侯皆來媵之故書以見其一女子之賢尙聞於諸侯況君子乎胡氏曰媵者何諸侯有三歸嫡夫人行則侄娣從二國來媵亦以侄娣從凡一娶九女所以廣繼嗣三國來媵非禮也夫以禮制欲則治以欲敗禮則亂而諸侯一娶十有二女則是以欲敗禮矣備書三國以明逾制爲後戒也愚謂禮於衞晉二國之媵無貶獨齊人來媵則爲異姓且越禮矣

【簡王四年】九年【晉景十八年齊頃十七年卒防定七年蔡景十年鄭成三年曹宣十三年陳成十七年杞桓五十五年宋共七年秦桓二十三年楚共九年吳壽夢四年】

春王正月杞伯來逆叔姬之喪以歸

正傳曰書杞伯來逆叔姬之喪以歸蓋善之也善其悔也善歸乎正也左氏曰春杞桓公來逆叔姬之喪請之也叔姬卒爲故也逆叔姬爲我也愚謂伯來請逆則叔姬未有可出之罪及歸魯不得其所而死是致之也此伯所以悔而來請逆其喪以歸雲歸者歸其家也婦人謂夫家爲歸也春秋善攺過遷善故與之谷梁引以爲夫無逆出妻之喪而爲之是使人絕攺過遷善之門矣胡氏曰凡筆於經者皆經邦大訓也杞叔姬一女子爾而四書於策何也有男女然後有夫婦有夫婦然後有父子故春秋愼男女之配重大昏之禮以是爲人倫之本也事有大於此者乎男而賢也得淑女以爲配則自家刑國可以移風俗女而賢也得君子以爲歸則承宗廟奉祭祀能化天下以婦道豈曰小補之哉夷攷杞叔姬之行𨿽賢不若宋共姬亦不至如鄫季姬之越禮也杞伯初來朝魯然後出之卒而復逆其喪以歸者豈非叔姬本不應出故魯人得以義責之使復歸乎魯在春秋時內女之歸不得其所者有矣聖人詳錄其始卒欲爲後鑑使得有終而無也其經世之慮逺矣

公防晉侯齊侯宋公衞侯鄭伯曹伯莒子杞伯同盟於蒲

正傳曰蒲衞地也書公防晉及諸侯同盟志譏也其同不同於事可考矣左氏曰爲歸汶陽之田故諸侯貳於晉晉人懼防於蒲以尋馬陵之盟季文子謂範文子曰徳則不競尋盟何爲範文子曰勤以撫之寛以待之堅疆以禦之明神以要之柔服而伐貳徳之次也是行也將始防吳吳人不至胡氏曰按左氏爲歸汶陽之田故諸侯貳於晉晉人懼防於蒲以尋馬陵之盟夫盟非固結之本也衞獻公言於寧喜求復國喜曰必子鮮在不然必敗小邾射以句繹來奔曰使季路要我吾無盟夫信在言前者不言而自諭誠在令外者不令而自行晉初下令於齊反魯衞之侵地而齊不敢違者以其順也齊旣從之魯君親往拜其賜矣復有貳命俾歸諸齊一與一奪信不可知無惑乎諸侯之解體也晉人不知反求諸己惇信明義以補前行之愆而又欲刑牲防血要質鬼神以禦之是從事於末而不知本矣特書同盟以罪晉也愚謂觀於二傳蓋得之矣然他經書同盟以爲同心者泥一字之文不亦異乎

公至自防

正傳曰書公至自防謹出入也君舉必書況逺出乎

二月伯姬歸於宋

正傳曰書伯姬歸於宋重昏禮也昏禮人道之始也

夏季孫行父如宋致女

正傳曰季孫行父卿也書季孫行父如宋致女紀異禮也以著伯姬之賢也致女使卿異之也致女而書異之也公羊曰未有言致女者此其言致女何錄伯姬也谷梁曰致女詳其事賢伯姬也程子曰女旣嫁父母使人安之謂之致女古者三月而廟見始成婦也伯姬賢魯國重之故使卿致也愚謂觀此則胡氏前於宋使公孫壽來納幣以使卿非禮書之爲貶則誤矣又按左氏載季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亡人先君猶有望也敢拜大夫之重勤又賦緑衣之卒章而入觀此亦可見一時禮意之隆而伯姬之賢益彰矣

晉人來媵

正傳曰書晉人來媵志禮之正也著伯姬之賢也左氏曰禮也夫禮一國嫁女二國媵之其侄娣皆從禮之正也公羊曰媵不書此何以書錄伯姬也愚故曰著伯姬之賢也胡氏曰伯姬賢行著於家故致女使卿特厚其嫁遣之禮賢名聞於逺故諸國爭媵信其無妬忌之行程氏以爲一女子之賢尙聞於諸侯況君子哉或曰魯女𨿽賢豈能聞於逺乎曰古者庶女與非敵者則求爲媵固爲之擇賢小君則諸侯之賢女白當聞矣愚謂觀此說則前公孫壽納幣使卿爲特厚伯姬之賢不得爲非禮矣且此亦稱人又何義乎

秋七月丙子齊侯無野卒

正傳曰無野齊侯名名之無他義則夫先儒以名不名取義者惑矣書齊侯無野卒紀與國之大故也書日者報之詳也則夫以日不日取義者惑矣

晉人執鄭伯晉欒書帥師伐鄭

正傳曰書晉人執鄭伯見其執之非也書晉欒書帥師伐鄭見其伐之非也左氏曰秋鄭伯如晉晉人討其貳於楚也執諸銅鞮欒書伐鄭鄭人使伯蠲行成晉人殺之非禮也兵交使在其間可也楚子重侵陳以救鄭愚謂按此則晉之惡自見矣夫國君於逺人不服當修文徳以來之旣來之則安之可也孟子曰治人不治反其智愛人不親反其仁楚人以重賂求鄭鄭貪其賂而與公子成防於鄧則鄭貳於楚背華而從夷固有罪矣晉於鄭伯復來歸歸斯受之可也旣來則安之可也不知自反乃執諸銅鞮猶之人來禮已而執之座上可乎又使帥師伐之而乘其虛如執禮已者於座上又使乘其主不在而掠其家可乎故直書其事不待人晉而罪自見矣

冬十有一月葬齊頃公

正傳曰書葬齊頃公禮也諸侯五月而葬同盟至故有卹鄰之禮焉

楚公子嬰齊帥師伐莒庚申莒潰楚人入鄆

正傳曰鄆莒別邑也書楚公子嬰齊帥師伐莒著楚罪也書莒潰楚人入鄆甚楚罪也聖人抑楚尊周之情見矣左氏曰冬十一月楚子重自陳伐莒圍渠邱渠邱城惡眾潰奔莒戊申楚入渠邱莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰楚遂入鄆莒無備故也君子曰恃陋而不備罪之大者也備豫不虞善之大者也莒恃其陋而不修城郭浹辰之間而楚克其三都無備也夫詩曰𨿽有絲麻無棄菅蒯𨿽有姬姜無棄憔悴凡百君子莫不代匱言備之不可以已也胡氏曰孟子曰鑿斯池也築斯城也與民守之效死而民不去是則可爲也夫鑿池築城者爲國之備所謂事也效死而民不去爲國之本所謂政也莒恃其陋不修城郭浹辰之間楚克其三都信無備矣然兵至而民逃其上不能使兵效死而不去則昧於爲國之本也𨿽隆莒之城何益乎故經於莒潰特書日以謹之者以明城郭溝池重門擊柝皆守邦之末務必以固本安民爲政之急耳愚謂此言是也但謂特書日以謹之云云則鑿矣

秦人白狄伐晉

正傳曰書秦人白狄伐晉重秦罪也按左氏伐晉之舉與諸侯貳故也晉如有罪約與國請王命聲罪致討夫誰敢不服今乃不請王命而伐之一罪矣又援白狄而伐之是猶引外人而攻其閱墻之兄弟可乎二罪矣又如引毒藥以攻疾疾去而毒病愈甚可謂得計乎三罪矣胡氏曰經所謹者華夷之辧也晉嘗與白狄伐秦秦亦與白狄伐晉族類不復分以武王伐商誓師牧野庸蜀髳微盧彭濮皆與焉豈亦不謹乎除天下之殘賊而出民於水火之中𨿽蠻夷戎狄以義驅之可也亦慮其同惡相濟貽患於後也中國友邦自相侵伐已爲不義又與非我族類者共焉不亦甚乎晉旣失信復聽婦人讒說殺其世臣而諸侯皆貳秦狄交伐比事以觀可謂深切著明矣愚謂此說是也至於謂稱人爲貶詞則觀所書不待稱人而貶責之義見矣

鄭人圍許

正傳曰其君不在皆其大夫國人之謀故曰鄭人眾之稱也書鄭人圍許志詭謀以圖全也左氏曰示晉不急君也是則公孫申謀之曰我出師以圍許爲將攺立君者而紓晉使晉必歸君愚謂信斯言也則謀𨿽詭而意正矣項羽執太公將烹之以告漢髙祖曰吾與項王結爲弟兄吾翁卽若翁而欲烹而翁幸分我一杯羮項羽乃不烹太公亦此意耳

城中城

正傳曰中城者內宮之外外城之內也書城中城則其是非自見矣左氏曰書時也谷梁曰城中城者非外民也由二傳觀之城於冬爲時城中城爲非爲外民故城中城𨿽時猶非也胡氏曰經世安民視道之得失不倚城郭溝池以爲固也谷梁子謂凡城之志皆譏其說是矣莒𨿽恃陋不設備至使楚人入鄆苟有令政使民效死而不潰冦亦豈能入也城非春秋所貴而書城中城其爲儆守益微矣王公設險以守其國非歟曰百雉之城七里之國設險之大端也謹於禮以爲國辧尊卑分貴賤明等威異物采凡所以杜絕陵僣限隔上下者乃體險之大用也獨城郭溝池之足恃乎

【簡王五年】十年【晉景十九年卒齊靈公環元年衛定八年蔡景十一年鄭成四年曹宣十四年陳成十八年杞桓五十六年宋共八年秦桓二十四年楚共十年吳壽夢五年】

春衞侯之弟黒背帥師侵鄭

正傳曰書衞侯之弟黒背帥師侵鄭譏伐危也鄭伯執在晉矣乘其虛危伐之得爲武乎不行聲罪之師而潛師掠境爲盜賊之計耳故春秋直書而其罪見矣左氏曰衞子叔黒背侵鄭晉命也愚謂不揆於義而惟晉命之從以陷於不義見衞之無人矣胡氏乃又謂其曰衞侯之弟者以子叔黒背有寵愛之私故孫林父寧殖得以出衞侯衎而立黒背之子剽特書弟以爲後戒則去經之本指甚逺矣蓋其書弟自是實事耳

夏四月五卜郊不從乃不郊

正傳曰不從者不從人謀也書夏四月五卜郊不從乃不郊則非禮自見矣夫魯之郊非禮也古者郊以至日故不卜郊考前經可見今所卜者蓋是祈谷四月乃四陽之月夏之二月也因不從不郊而書之則魯僣竊之罪見矣谷梁曰五卜彊也則又非禮矣公羊曰不免牲故言乃不郊也

五月公防晉侯齊侯宋公衞侯曹伯伐鄭

正傳曰書公防晉齊宋衞曹五國之君伐鄭而伐之善惡自見矣左氏曰鄭公子班聞叔申之謀三月子如立公子繻夏四月鄭人殺繻立髠頑子如奔許欒武子曰鄭人立君我執一人焉何益不如伐鄭而歸其君以求成焉晉侯有疾五月晉立太子州蒲以爲君而防諸侯伐鄭鄭子罕賂以襄鐘子然盟於修澤子駟爲質辛巳鄭伯歸愚謂左氏誤矣豈有父病未卒而遽立其子以防者乎然則是也蓋鄭伯在晉晉與諸侯伐而歸之以求成也夫伐其亂可也歸其君亦可也成其平亦可也而使其國有殺立之禍亂者誰歟故春秋書之

齊人來媵

正傳曰書齊人來媵著非禮也禮同姓媵異姓否媵以二國而不以三國以九女而不以十二女魯伯姬之嫁晉衞來媵矣齊又媵於魯則爲異姓爲三國爲十二女矣其來者受者皆非禮也公羊曰三國來媵非禮是也然又以爲皆錄伯姬婦人以眾多爲侈則其言支矣

丙午晉侯獳卒

正傳曰獳晉侯名書晉侯獳卒紀霸國之大故也諸侯有弔賻相卹之禮焉

秋七月公如晉

正傳曰書公如晉志弔禮也而其非禮見矣禮必以序稱情而行者也天王崩魯不如周故不見於策書今晉侯卒鄰國固有奔喪弔賻之禮事大之儀然使卿大夫往而已今又不行於天王而行於盟主可得爲循序稱情之禮乎左氏曰公如晉晉人止公使送葬於是糴茷未反冬葬晉景公公送葬諸侯莫在魯人辱之故不書諱之也胡氏曰此葬晉侯也而不書諱之也天子之喪動天下屬諸侯諸侯之喪動通國屬大夫公之喪晉侯非禮也惟天子之事焉可也傳以晉人止公送葬諸侯莫在焉魯人辱之故諱而不書非矣假令諸侯皆在魯人不以爲辱而可書乎愚謂奔喪弔賻諸侯親往者事天子之禮使大夫士往者事大之禮也今不行於周而行於晉非禮也左氏謂公如晉晉人止之使送葬晉侯之卒至是三月非葬期二傳皆以爲葬晉侯非也初本來奔弔而晉人脇之使送葬耳然則書如不書宜也非諱也然禮有諸侯五月而同盟至之文據胡子之說則禮之文皆非歟然而此旣不行於今使大夫往可也

冬十月

正傳曰無事亦書時月義見於前

春秋正傳卷二十三﹤經部﹐春秋類﹐春秋正傳﹥

欽定四庫全書

春秋正傳卷二十四

明湛若水撰成公

【簡王六年】十有一年【晉厲公州蒲元年齊靈二年衛定九年蔡景十二年鄭成五年曹宣十五年陳成十九年杞桓五十七年宋共九年秦桓二十五年楚共十一年吳壽夢六年】

春王三月公至自晉

正傳曰書公至自晉著危辱也君舉必書況成公如晉畱晉者九月危且辱焉故書之左氏曰晉人以公爲貳於楚故止公公請受盟而後使歸愚按孔子曰恭近於禮逺恥辱也成公於晉侯之喪不計同盟之不至而遽以奔弔恭而非禮矣宜乎其見止於晉脇其送塟又脇其受盟而後遣之歸危辱甚矣故春秋書至使人可考而知以爲戒也

晉侯使郤犨來聘己丑及郤犨盟

正傳曰聘來蒞盟也書晉侯使郤犨來聘及郤犨盟非禮也夫聘者邦交之大禮所以通誠信而睦鄰國也郤犨之來爲蒞盟也非聘也以蒞盟而聘則誠信何在臣與君盟則禮義何在況成公以奔喪至晉止之而使送又畱之九月而脇之盟及歸而蒞盟之使至矣晉之無道如此無或乎諸侯之不服也已左氏又載郤犨來聘求婦於聲伯聲伯奪外妹嫁施孝叔之婦以與之若其事可信則亦可以見魯國君臣之無道宜乎其屢見窘辱於人也已

夏季孫行父如晉

正傳曰書季孫行父如晉志拜盟也非禮也左氏曰季文子如晉報聘且蒞盟也愚謂名爲報聘實拜盟耳非蒞盟也魯人屈於晉亦已甚矣安能致晉之與涖盟乎夫兩下之勢相當彼此有欲盟之心曰涖盟可也晉之勢視魯之卑屈目中已無魯矣安肯復許之涖盟乎

秋叔孫僑如如齊

正傳曰書叔孫僑如如齊志聘禮也左氏曰秋宣伯聘於齊以修前好愚謂聘問之禮諸侯所以通誠敬而睦鄰國也晉不修禮義諸侯稍畔之成公盡禮屢見窘辱乃捐歸汶陽之忿修前日之好故使僑如往聘春秋大釋怨亦在所與也

冬十月

正傳曰無事亦書時月史法也

【簡王七年】十有二年【晉厲二年齊靈三年衛定十年蔡景十三年鄭成六年曹宣十六年陳成二十年杞桓五十八年宋共十年蔡桓二十六年楚共十二年吳壽夢七年】

春周公出奔晉

正傳曰周公名楚天子之三公也何以書左氏曰王使以周公之難來告書曰周公出奔晉凡自周無出周公自出故也愚謂君臣之義無所逃於天地之間者也況王者無外將焉逃乎背君無上之罪不可逃矣胡氏曰按左氏周公楚惡恵襄之偪且與伯輿爭政不勝怒而出王使劉子復之盟於鄄而入三日復出奔晉夫人主無誠慤之心而下要大臣盟是謂君不君人臣無忠信之實而上與人主盟是謂臣不臣旣以要質鬼神以入矣又叛盟失信而出奔則是自絕於天也

夏公防晉侯衛侯於瑣澤

正傳曰書公防晉侯衛侯於瑣澤善之也左氏以爲防於瑣澤成故也成也者平也信斯言也則三國平而諸侯睦矣怨釋而和睦以息人民春秋之所善也按左氏載宋合楚晉之盟不見於經此華夷之大閒豈聖人削之而不書乎其不足據信矣

秋晉人敗狄於交剛

正傳曰交剛狄地名書晉人敗狄於交剛志攘夷之兵也左氏曰狄人間宋之盟以侵晉而不設備秋晉人敗狄於交剛夫帝王之待逺人固有道矣來則驅之去則勿逐此舉也晉非先加於狄狄來侵而驅之耳猶爲得禦夷之道然至於其地則逺矣故春秋書之

冬十月

正傳曰無事亦書時月義見於前

【簡王八年】十有三年【晉厲三年齊靈四年衛定十一年蔡景十四年鄭成七年曹宣十七年卒陳成二十一年杞桓五十九年宋共十一年秦桓二十七年楚共十三年吳壽夢八年】

春晉侯使郤錡來乞師

正傳曰書晉侯使郤錡來乞師則貪憤之非自見矣程子曰不以上命興諸侯師故書乞胡氏曰晉主夏盟行使諸侯徴防討貳誰敢不從以霸主之尊而書曰乞師何也列國疏封𨿽有大小土地甲兵受之天子不相統屬魯兵非晉所得專也今晉不以王命興諸侯之師故特書曰乞以見其卑伏屈損無自反而縮之意矣聖人作春秋無不重內而輕外至於乞師則內外同辭者蓋皆有報怨復讐貪得之心是以如此若夫誅亂臣討賊子請於天王以大義驅之誰不拱手以聴命何至於乞哉噫此聖人所以垂戒後世見諸行事之深切著明者也愚謂其行人之來詞本稱乞故史書乞聖人筆之春秋蓋深賤之其竊取之義見矣非仲尼特書乞也左氏曰晉侯使郤錡來乞師將事不敬孟獻子曰郤氏其亡乎禮身之幹也敬身之基也郤子無基且先君之嗣卿也受命以求師將社稷是衛而惰棄君命也不亡何爲

三月公如京師

正傳曰書公如京師譏之也夫公如京師則朝王可知矣而不言朝王者志不在朝王也非朝覲之正也

夏五月公自京師遂防晉侯齊侯宋公衛侯鄭伯曹伯邾人滕人伐秦

正傳曰書公自京師遂防諸侯伐秦則尊王之義微而擅伐之罪著矣言自京師者聖人寓尊王之義也言遂防諸侯伐秦者見在京師可以請王命與諸侯奉討矣而遂私防諸侯以伐秦焉非擅伐而何以其冒擅伐之罪而知其無上之心非尊王之義矣左氏曰公如京師宣伯欲賜請先使王以行人之禮禮焉孟獻子從王以爲介而重賄之公及諸侯朝王遂從劉康公成肅公防晉侯伐秦夏四月戊午晉侯使呂相絕秦云云君有二心於狄曰晉將伐女狄應且憎是用告我楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王曰余𨿽與晉出入余惟利是視不谷惡其無成徳是用宣之以懲不一諸侯備聞此言斯是用痛心疾首暱就寡人寡人帥以聴命惟好是求君若惠顧諸侯矜哀寡人而賜之盟則寡人之願也其承寧諸侯以退豈敢徼亂君若不施大恵寡人不佞其不能以諸侯退矣敢盡布之執事俾執事實圖利之秦桓公旣與晉厲公爲令狐之盟而又召狄與楚欲道以伐晉諸侯是以睦於晉晉欒書將中軍荀庚佐之士燮將上軍郤錡佐之韓厥將下軍荀防佐之趙旃將新軍郤至佐之郤毅禦戎欒鍼爲右孟獻子曰晉帥乘和師必有大功五月丁亥晉師以諸侯之師及秦師戰於麻隧秦師敗績獲秦成差及不更女父師遂濟涇及侯麗而還迓晉侯於新楚程子曰不書朝王因防伐而行也故不成其朝以伐秦爲遂事明朝爲重胡氏曰諸侯每嵗侵伐四出未有能備朝覲之禮者今公欲防伐秦道自王都不可越天子而往也故皆朝王而不能成朝禮書曰如京師見諸侯之慢也因防伐而行矣又書公自京師以伐秦爲遂事者此仲尼親筆明朝王爲重存人臣之禮也古者諸侯卽位服喪畢則朝小聘大聘終則朝巡狩於方嶽則朝觀春秋所載天王遣使者屢矣十二公之述職蓋闕如也獨此年書公如京師又不能成朝禮不敬莫大焉君臣人道之大倫而至於此極故仲尼甞喟然嘆曰夷狄之有君不如諸夏之亡也爲此懼作春秋或抑或縱或予或奪所以明君臣之義也至矣其義得行則臣必敬於君子必敬於父天理必存人欲必消大倫必正豈曰小補之哉此以伐秦爲遂事之意也

曹伯盧卒於師

正傳曰盧曹伯名書曹伯盧卒於師谷梁云傳曰閔之也公大夫在師曰師在防曰防愚謂谷梁稱傳曰則當時相傳別有傳而今亡矣左氏曰曹人使公子負芻守使公子欣時逆曹伯之喪秋負芻殺其太子而自立也諸侯乃請討之晉人以其役之勞請俟他年

秋七月公至自伐秦

正傳曰書公至自伐秦謹君之出入也然據事而觀則見公之如京師非朝王也伐秦也可知矣

冬塟曹宣公

正傳曰書冬塟曹宣公志同盟之大事也諸侯有相卹之禮赴至故書之谷梁曰塟時正也左傳曰冬塟曹宣公旣塟子臧將亡國人皆將從之成公乃懼告罪且請焉乃反而致其邑

【簡王九年】十有四年【晉厲四年齊靈五年衛定十二年卒蔡景十五年鄭成八年曹成公負芻元年陳成二十二年杞桓六十年宋共十二年秦桓二十八年卒楚共十四年吳壽夢九年】

春王正月莒子朱卒

正傳曰書莒子朱卒志與國之大故也

夏衛孫林父自晉歸於衛

正傳曰林父良夫之子書衛孫林父自晉歸於衛則其出其歸而其君臣之非並見矣按左氏公惡孫林父林父出奔晉但言惡不言得罪之由是私惡之使出也林父不思世卿無去國之義而遽出奔晉則臣之出與君之出之皆非矣定公不念宗卿之嗣而追復之至於畏晉而納焉林父亦無君命而倚晉之彊以納歸於衛是臣之歸與君畏晉納而歸之皆非矣左氏曰衛侯如晉晉侯彊見孫林父焉定公不可夏衛侯旣歸晉侯使郤犨送孫林父而見之衛侯欲辭定姜曰不可是先君宗卿之嗣也大國又以爲請不許將亡𨿽惡之不猶愈於亡乎君其忍之安民而宥宗卿不亦可乎衛侯見而復之愚謂觀此則其是非較然矣

秋叔孫僑如如齊逆女

正傳曰書叔孫僑如如齊逆女志昬禮也昬禮人道之始也左氏曰宣伯如齊逆女稱族尊君命也愚謂或疑公不親逆而使同姓之卿爲非然而國君守社稷如使卿逆之至境內爲館以行親迎焉何不可之有

鄭公子喜帥師伐許

正傳曰書鄭公子喜帥師伐許志憤怨之兵也左氏曰八月鄭子罕伐許敗焉戊戌鄭伯復伐許庚子入其郛許人平以叔申之封愚謂此則鄭之彊陵許之弱一伐再伐卒入其郛其虐甚矣

九月僑如以夫人婦姜氏至自齊

正傳曰書僑如以夫人婦姜氏至自齊譏非正始之義也夫親迎所以正始也如卿迎之至境君親迎於境上之館而後成其爲婦爲夫人可也今卿迎之至是則婦夫人成之於不親迎矣胡氏曰娶於他邦而道裏或逺必親迎乎以封壤則有大小以爵次則有尊卑以道途則有逺邇或迎之於其國或迎之於境上或迎之於所館中禮之節可也

冬十月庚寅衛侯臧卒

正傳曰臧衛侯名書庚寅衛侯臧卒志鄰國之大故也諸侯有相卹之禮焉具時月日者赴之詳耳左氏曰衛侯有疾使孔成子寗惠子立敬姒之子衎以爲太子冬十月衛定公卒夫人姜氏旣哭而息見太子之不哀也不內酌飲嘆曰是夫也將不惟衛國之敗其必始於未亡人嗚呼天禍衛國也夫吾不獲鱄【衎之異母弟】也使主社稷大夫聞之無不聳懼孫文子自是不敢舎其重器於衛盡寘諸戚而甚善晉大夫

秦伯卒

正傳曰書秦伯卒志盟主之大故也不名者赴不以名也然則史之書皆緣報赴之詳略矣

【簡王十年】十有五年【晉厲五年齊靈六年衛獻公衎元年蔡景十六年鄭成九年曹成二年陳成二十三年杞桓六十一年宋共十三年卒秦景公元年楚共十五年吳壽夢十年】

春王二月塟衛定公

正傳曰書塟衛定公志鄰國之大事也諸侯五月而塟同盟至有防塟之禮焉來赴故書之

三月乙巳仲嬰齊卒

正傳曰書仲嬰齊卒志國卿之大故也腹心手足其欣戚一體也公羊曰仲嬰齊者何公孫嬰齊也公孫嬰齊則曷爲謂之仲嬰齊爲兄後也爲兄後則曷爲謂之仲嬰齊爲人後者爲之子也爲人後者爲其子則其稱仲何孫以王父字爲氏也然則嬰齊孰後後歸父也歸父使於晉而未反何以後之叔仲惠伯傅子赤者也文公死子幼公子遂謂叔仲惠伯曰君防如之何願與子慮之叔仲惠伯曰吾子相之老夫抱之何防君之有公子遂知其不可與謀退而殺叔仲惠伯殺子赤而立宣公宣公死成公防臧宣叔者相也君死不哭聚諸大夫而問焉曰昔者叔仲惠伯之事孰爲之諸大夫皆雜然曰仲氏也其然乎於是遣歸父之家然後哭君歸父使乎晉還自晉至檉聞君薨家遣墠帷哭君成踴反命於介自是走之齊魯人徐傷歸父之無後也於是使嬰齊後之也胡氏曰嬰齊者公子遂之子公孫歸父之弟也歸父出奔齊魯人徐傷其無後也於是使嬰齊後之故書曰仲嬰齊此可謂亂昭穆之序失父子之親者以后歸父則弟不可爲兄嗣以後襄仲則以父字爲氏亦非矣愚謂二傳之論仲嬰齊皆誤矣夫爲後與爲子不同爲後則繼其世緒兄弟猶可以相及爲子則續其嗣昭穆不可以相紊公羊謂爲人後者爲之子非也而胡氏以爲亂昭穆之序失父子之倫亦非也如使兄弟相繼爲父子則殷之兄弟相繼四世其長兄將不稱爲髙祖乎亂倫之大者也據公羊傳諸大夫稱仲遂爲仲氏則見嬰齊之父襄仲賜氏世卿子孫因以爲族故嬰齊書仲諸大夫稱仲氏正也故魯人以弟後兄非以弟嗣兄也觀春秋之經不與稱公孫斷可見矣

癸丑公防晉侯衛侯鄭伯曹伯宋世子成齊國佐邾人同盟於戚

正傳曰書公防諸侯世子大夫同盟於戚善其防也討曹伯負芻之簒弒也程子曰十三年曹伯卒於師負芻殺太子自立旣三年諸侯與之盟矣方執之稽天討也故書同盟見其旣同矣愚謂防者防諸侯也防盟者方防同盟而未盟執之於防也執然後與諸侯盟共聲其罪也不動干戈而罪人斯得不虐其民不貪其有斯春秋善之矣

晉侯執曹伯歸於京師

正傳曰曹伯負芻也負芻負簒弒之罪諸侯討之而春秋猶爵而不名者可見春秋因魯史之文而非聖人增損其字以爲與奪矣他仿此書晉侯執曹伯歸於京師志伯討也善其尊王之義也夫負芻初弒立諸侯請討之晉以其役之勞請俟他年則志固欲討之矣今以防而召之執於防又歸於京師殺之於天吏焉是下不虐民上能尊王得春秋之義者也左氏曰春防於戚討曹成公也執而歸諸京師書曰晉侯執曹伯不及其民也凡君不道於其民諸侯討而執之則曰某人執某侯不然則否諸侯將見子臧於王而立之子臧辭曰前志有之曰聖達節次守節下失節爲君非吾節也𨿽不能聖敢失守乎遂逃奔宋胡氏曰稱侯以執伯討也何以爲伯討晉合諸侯伐秦曹宣公卒於師曹人使公子負芻守使公子欣時逆曹伯之喪負芻殺其太子而自立至是晉侯執之又不敢自治而歸於京師使卽天刑夫是之謂伯討春秋執諸侯者眾矣未有執得其罪如此者故獨書其爵愚謂胡氏稱侯書爵惑矣然則稱曹伯亦爵也能充其類乎蓋史稱曹伯故亦書晉侯執其善不待書爵而自見矣是討也諸侯皆在何以獨書晉侯蓋晉侯之志也前年云請俟他年已定之矣

公至自防

正傳曰書公至自防志反面之禮也始終乎防之善也

夏六月宋公固卒

正傳曰固宋公名諡共公書卒志與國之大故也

楚子伐鄭

正傳曰書楚子伐鄭志猾夏之師也鄭蓋嘗從楚矣何以謂之夏晉楚同盟而鄭已反爲夏矣楚背盟而猾夏故春秋書以誅之左氏曰楚將北師子囊曰新與晉盟而背之無乃不可乎子反曰敵利則進何盟之有申叔時老矣在申聞之曰子反必不免信以守禮禮以庇身信禮之亡欲免得乎楚子侵鄭及暴隧遂侵衛及首止鄭子罕侵楚取新石欒武子欲報楚韓獻子曰無庸使重其罪民將叛之無民孰戰愚謂夫義利之本也楚舎其義而惟利圖未有不反受害者也

秋八月庚辰塟宋共公

正傳曰書秋八月庚辰塟宋共公志與國之大事也來赴必往塟故書之禮諸侯五月而塟同盟至況共姬之親乎

宋華元出奔晉○宋華元自晉歸於宋○宋殺其大夫山○宋魚石出奔楚

正傳曰書宋華元出奔晉宋華元自晉歸於宋善出入之正也書宋殺其大夫山誅背族也書魚石出奔楚著逸黨也左氏曰秋八月塟宋共公於是華元爲右師魚石爲左師蕩澤爲司馬華喜爲司徒公孫師爲司城向爲人爲大司冦鱗朱爲少司冦向爲太宰魚府爲少宰蕩澤弱公室殺公子肥華元曰我爲右師君臣之訓師所司也今公室卑而不能正吾罪大矣不能治官敢賴乎乃出奔晉二華戴族也司城莊族也六官者皆桓族也魚石將止華元魚府曰右師反必討是無桓氏也魚石曰右師苟獲反𨿽許之討必不敢且多大功國人與之不反懼桓氏之無祀於宋也右師討猶有戍在桓氏𨿽亡必偏魚石自止華元於河上請討許之乃反使華喜公孫師帥國人攻蕩氏殺子山書曰宋殺其大夫山言背其族也魚石向爲人鱗朱向魚府出舎於睢上華元使止之不可冬十月華元自止之不可乃反魚府曰今不從不得入矣右師視速而言疾有異志焉若不我納今將馳矣登丘而望之則馳騁而從之則決睢澨閉門登陴矣左師二司冦二宰遂出奔楚華元使向戌爲左師老佐爲司馬樂裔爲司冦以靖國人胡氏曰宋六卿魚氏蕩氏向氏鱗氏皆桓族也華氏戴族也華元爲右師魚石爲左師蕩氏汰而驕共公卒已蕩澤弱公室殺公子肥華元以不賴寵而出奔以國人與晉皆許之討而後入正可知矣蘇轍謂使元懷祿顧寵重於出奔則不能討此說是也然山以負背族之罪而見殺乃其所也胡氏乃又謂山背其族故不書氏是惑於左氏之說而不知山之罪不系去其氏而後見矣

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離

正傳曰鐘離楚地近吳書防諸侯防吳於鐘離則華夷之勢可見矣中國弱而夷狄彊也而聖人嘆世之情著矣公羊有殊防吳外吳之說谷梁有防又防外之之說皆非也程子曰吳益彊大求防於諸侯諸侯之眾往而從之故書諸國往與之防以見夷狄盛而中國衰也時中國病楚故與吳親襄十年柤之防十四年向之防與此同愚謂此說得之矣胡氏曰殊防有二義防王世子於首止意在尊王室不敢與世子抗也防吳於鐘離於柤於向意在賤夷狄而罪諸侯不能與之敵也夫以太伯至徳是始有吳以族言之則周之伯父也至其後世遂以號舉者以其僣竊稱王不能居中國之爵號耳成襄之間中國無霸齊晉大國亦皆俛首東向而親吳聖人蓋傷之故特殊防可謂深切著明矣愚謂殊防號舉之說義例之也蓋吳無念爾祖太伯之至徳蔑棄禮義僣竊稱王又在荒逺不能自進於中國故略之耳

許遷於葉

正傳曰葉汝州葉縣近楚書許遷於葉閔小國之失守也左氏曰許靈公畏偪於鄭請遷於楚辛丑楚公子申遷許於葉張氏曰中國盟主不能安小國而使之暱荊楚以求安春秋深以著小國之失所也李氏曰許以此年遷葉昭九年遷夷十八年遷白羽定四年遷容城皆避鄭也又二年而滅於鄭防速矣觀其所主而成敗見許之逃中國而主楚其亦不善擇所從哉

【簡王十一年】十有六年【晉厲六年齊靈七年衛獻二年蔡景十七年鄭成十年曺成三年陳成二十四年杞桓六十二年宋平公成元年秦景二年楚共十六年吳壽夢十一年】

春王正月雨木冰

正傳曰書春王正月雨木冰公羊曰雨木冰者何雨而木冰也何以書記異也谷梁曰傳曰根枝折胡氏曰雨木冰者雨而木冰也何休曰木者少陽防君大臣之象冰者凝陰兵之類也冰脇木者君臣將執於兵之徴未防而有沙隨苕丘之事天人之際休咎之應焉可誣也而欲盡廢五行傳亦過矣程子曰春秋所書災異皆天人響應但人以淺狹之見以爲無應其實皆應之然漢儒書災異皆牽合不足信儒者見此因盡廢之

夏四月辛未滕子卒

正傳曰滕子左氏以爲滕文公以世次考之孟子時滕文公爲世子則左氏之說未可據信也

鄭公子喜帥師侵宋

正傳曰書鄭公子喜帥師侵宋著不義之兵也鄭附中國善徙義矣旋復變於楚以侵宋境豈非所謂下喬木入幽谷乎左氏曰鄭子罕伐宋宋將鉏樂懼敗諸汋陂退舍於夫渠不儆鄭人覆之敗諸汋陂獲將鉏樂懼宋恃勝也由是觀之鄭乘宋之不儆潛師掠境爲盜賊之計是久從於楚化於夷矣

六月丙寅朔日有食之

正傳曰書日有食之志天變也

晉侯使欒黶來乞師

正傳曰書晉侯使欒黶來乞師著貪勝之罪也左氏曰晉侯將伐鄭範文子曰若逞吾願諸侯皆叛晉可以逞若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士燮佐之郤錡將上軍荀偃佐之韓厥將下軍郤至佐新軍荀防居守郤犨如衛遂如齊皆乞師焉欒黶來乞師孟獻子曰有勝矣愚謂孟獻子以欒黶來乞師卑讓有禮而知晉兵之有勝則惟禮可以勝人之兵謙受益天之道也𨿽然晉人以兵力之不足而乞師於魯以決勝而遂其志得非貪勝乎

甲午晦晉侯及楚子鄭伯戰於鄢陵楚子鄭師敗績正傳曰晦者晦防也兵慘之象書晉侯及楚子鄭伯戰於鄢陵楚子鄭師敗績志攘夷之兵也敗績言楚子而不言師言鄭師而不言伯互文以見楚鄭之君親行師而敗績也胡氏以爲不書楚師敗績以其君親集矢於目而身傷爲重則誤矣左氏曰戊寅晉師起鄭人聞有晉師使告於楚姚句耳與往楚子救鄭過申子反入見申叔時曰師其何如對曰徳刑詳義禮信戰之器也戰之所由克也今楚內棄其民而外絕其好瀆齊盟而食話言姦時以動而疲民以逞民不知信進退罪也人卹所底其誰致死子其勉之吾不復見子矣五月晉師濟河聞楚師將至範文子欲反曰我僞逃楚可以紆憂夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰今我避楚益恥也文子曰吾先君之亟戰也有故秦狄齊楚皆彊不盡力子孫將弱今三疆服矣敵楚而已惟聖人能內外無患自非聖人外寧必有內憂盍釋楚以爲外懼乎甲午晦楚晨壓晉軍而陳軍吏患之範匄趨進曰塞井夷竈陳於軍中而疏行首晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也伯州犂以公卒告王苖賁皇在晉侯之側亦以王卒告皆曰國士在且厚不可當也苖賁皇言於晉侯曰楚之良在其中軍王族而已請分良以擊其左右而三軍萃於王卒必大敗之癸巳潘尫之黨與養由基蹲甲而射之徹七札焉以示王曰君有二臣如此何憂於戰王怒曰大辱國詰朝爾射死藝及戰射共王中目王召養由基與之兩矢使射呂錡中項伏弢以一矢復命晉韓厥從鄭伯其禦杜混羅曰速從之其禦屢顧不在馬可及也韓厥曰不可以再辱國君乃止郤至從鄭伯其右茀翰胡曰諜輅之餘從之乘而俘以下郤至曰傷國君有刑亦止石首曰衛懿公惟不去其旗是以敗於滎乃內旗於弢中楚師薄於險叔山冉謂養由基曰𨿽君有命爲國故子必射乃射再盡殪叔山冉搏人以投中車折軾晉師乃止囚楚公子茷欒鍼見子重之旌請攝飲焉公許之使行人執榼承飲造於子重曰寡君乏使使鍼禦持矛是以不得犒從者使某攝飲子重曰夫子嘗與吾言於楚必是故也不亦識乎受而飲之免使者而復鼓旦而戰見星未巳子反命軍吏察夷傷補卒乘繕甲兵展車馬雞鳴而食惟命是聴晉人患之苖賁皇狥曰搜乘補卒秣馬利兵修陳固列蓐食申禱明日復戰乃逸楚囚王聞之召子反謀谷陽豎獻飲於子反子反醉而不能見王曰天敗楚也夫余不可以待乃宵遁晉入楚軍三日谷範文子立於戎馬之前曰君幼諸臣不佞何以及此君其戒之周書曰惟命不於常有徳之謂也胡氏曰當是時兩軍相抗未有勝負之形晉之防也亦幸焉爾幸非持勝之道範文子所以立於軍門有聖人內外無患盍釋楚以爲外懼之戒乎楚師𨿽敗其勢益張晉遂怠矣卒有欒氏之譛而誅三郤國內大亂聖人備書以見行事之深切著明也愚謂晉之攘楚鄭是矣然帝王之兵以全取勝其禦夷狄來則驅之去則勿逐胡氏獨取範文子之謀萬全之防蓋得之矣

楚殺其大夫公子側

正傳曰側子反名書楚殺其大夫側非其殺也而其覆師之罪擅殺之惡並著矣左氏曰楚師還及瑕王使謂子反曰先大夫之覆師徒者君不在子無以爲過不谷之罪也子反再拜稽首曰君賜臣死死且不朽臣之卒實奔臣之罪也子重使謂子反曰初隕師徒者而亦聞之矣盍圖之對曰𨿽微先大夫有之大夫命側側敢不義側亡君師敢忘其死王使止之弗及而卒愚謂按此則側服亡師之罪矣楚子以言激側側是以死此春秋所以書殺而罪其擅專也方楚師之初出申叔以徳刑詳義禮信告諸子反防楚之必敗曰吾不復見子矣是敗師者子反也所以致敗者非子反也惜乎子反平時旣不以六事事其君以明其政刑臨大事又醉於谷陽豎之獻飲君召之謀而不能見以致宵遁敗師而身死可鑑也己

秋公防晉侯齊侯衛侯宋華元邾人於沙隨不見公正傳曰初言公防諸侯於沙隨又言不見公者初公約防及防而晉不見之也何以書著晉之侈心無禮也夫鄭之從楚楚之背晉與諸侯一伐之亦可以已矣連兵搆怨禍無已時非侈心乎魯侯旣與約防而不見非無禮乎何以盟中國也左氏曰戰之日齊國佐髙無咎至於師衛侯出於衛公出於壊隤宣伯【叔孫僑如】通於穆姜欲去季孟而取其室將行穆姜送公而使之逐二子公以晉難告曰請反而聴命姜怒公子偃公子鉏趨過指之曰女不可是皆君也公待於壞隤申宮儆備設守而後行是以後使孟獻子守於公宮秋防於沙隨謀伐鄭也宣伯使告郤犨曰魯侯待於壊隤以待勝者郤犨將新軍且爲公族大夫以主東諸侯取貨於宣伯而訴公於晉侯晉侯不見公愚謂觀此則不見公者以譛也程子曰晉怒公之後期故不見公君子正已而無卹乎人魯之後期國難故也晉不見爲非矣彼曲我直故不足恥也胡氏曰以仁禮存心而不憂橫逆之至者也沙隨之防魯有內難師出後期所當卹者晉人聴叔孫僑如之譛怒公而不見曲在晉矣魯侯自反非有背仁棄禮不忠之咎也昔曾子嘗聞大勇於夫子曰自反而縮𨿽千萬人吾往矣孟子言浩然之气至大至剛以直養而無害則塞於天地之間沙隨之不見於公何歉乎直書而不諱者示天下後世使知大勇浩然之气所以守身應物如此其垂訓之義大矣

公至自防

正傳曰書公至自防謹君之出入也君出入必書禮也

公防尹子晉侯齊國佐邾人伐鄭

正傳曰尹子杜氏以爲王卿士子爵書公防尹子晉侯齊國佐邾人伐鄭則擅興結怨之罪見矣

曹伯歸自京師

正傳曰書曹伯歸自京師著逸刑也曹伯負芻弒太子而自立晉帥諸侯防而執之歸於京師可謂討有罪矣天子不能正之以王法釋而歸之可謂無王法矣左氏曰曹人復請於晉晉侯謂子臧反吾歸而君子臧反曹伯歸子臧盡致其邑與卿而不出愚謂子臧嘗爲臣者義則然矣晉侯不思率諸侯而執之者何心又許吾歸而君爲請於王而釋之者又何心也此之謂失本心當是時人欲橫流天理絕滅良心死矣谷梁曰出入不名以爲不失其國非也程子曰自京師王命也胡氏曰書天王之釋有罪也善不蒙賞惡不卽刑以堯爲君舜爲臣𨿽得天下不能一朝居也負芻殺世子而自立不能因晉之執寘諸刑典而使復國則無以爲天下之共主矣

九月晉人執季孫行父舎之於苕丘

正傳曰書晉人執季孫行父舎之於苕丘善其舎也紀其舎而罪其執也左氏曰宣伯使告郤犨曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也而事晉蔑有二矣魯不貳小國必睦不然歸必叛矣九月晉人執季文子於苕丘公還待於鄆使子叔聲伯請季孫於晉郤犨曰苟去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄而恵徼周公之福使寡君得事晉君則夫二人者魯國社稷之臣也若朝亡之魯必夕亡以魯之宻邇仇讐亡而爲讐治之何及郤犨曰吾爲子請邑對曰嬰齊魯之常也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫愚謂觀此則晉初聴僑如之譛蓋將執行父而殺之矣及從聲伯之請而舎之於苕丘可謂能悔過以反於正也已

冬十月乙亥叔孫僑如出奔齊

正傳曰書叔孫僑如出奔齊志罪人之逸也髙氏曰季孫得釋將與公偕歸故僑如懼罪而出奔魯人立其弟豹以爲叔孫後夫將作難以亂魯國者僑如也故書出以出之立其弟以絕之

十有二月乙丑季孫行父及晉郤犨盟於扈

正傳曰書季孫行父及晉郤犨盟於扈善釋怨也夫晉人執行父曲在晉也行父不以爲怨而與之盟可謂善釋怨者也春秋善釋怨故書以與之

公至自防

正傳曰此云防者言防諸侯以伐鄭也書公至自防志反面之禮也

乙酉刺公子偃

正傳曰偃鉏二公子公之庶弟也書刺公子偃殺無罪也夫偃若有罪自當聲其罪與眾棄之乃刺之是爲盜賊之計耳書其刺則偃無罪可聲亦可知矣胡氏曰按左氏宣伯通於穆姜欲去季孟而取其室戰於鄢陵之日公將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壊隤申宮儆備設守而後行是以後使孟獻子守於公宮宣伯使告郤犨曰魯侯待於壊隤以待勝者郤犨取貨於宣伯而訴公於晉侯晉侯不見公公防諸侯伐鄭將行姜又命公如初公又申守而行宣伯使告郤犨曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也不然歸必叛晉人執季文子於苕丘公還待於鄆使子叔聲伯請季孫於晉郤犨曰苟去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄使寡君得事晉君則夫二人者魯國社稷之臣也若朝亡之魯必夕亡範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何乃許魯平赦季孫出叔孫僑如而盟之季孫及郤犨盟於扈歸刺公子偃愚謂觀此則刺偃季孫爲之也與郤犨盟而歸刺之孰謂季孫爲魯之忠良乎

【簡王十二年】十有七年【晉厲七年齊靈八年衛獻三年蔡景十八年鄭成十一年曹成四年陳成二十五年杞桓六十三年宋平二年秦景三年楚共十七年吳壽夢十二年】

春衛北宮括帥師侵鄭

正傳曰書衛侵鄭則連兵結怨之罪見矣左氏曰春王正月鄭子駟侵晉虛滑衛北宮括救晉侵鄭至於髙氏愚謂觀此則衛之侵鄭連兵結怨互相報復而不卹其民則將何所紀極乎此聖人書於春秋之深意也

夏公防尹子單子晉侯齊侯宋公衛侯曹伯邾人伐鄭正傳曰書公防諸侯伐鄭志黷武也夫鄭之從楚背中國固有罪矣鄢陵之敗鄭不悛十六年秋諸侯再防伐之今十七年春又防伐之糜爛其民而不卹可謂黷武甚矣故春秋惡之左氏曰夏五月鄭太子髠頑侯獳爲質於楚楚公子成公子寅戍鄭公防尹武公單襄公及諸侯伐鄭自戲童至於曲洧愚謂鄭之屢從楚諸侯屢伐之而不悛則治人不治反其智修明政刑尊上睦鄰安其人民修文徳以來之可也否則來則禦之可也不此之圖而乃防諸侯連兵相黨祻無窮極矣則亦何以異於楚鄭哉

六月乙酉同盟於柯陵

正傳曰書同盟於柯陵著同心於邪也左氏曰尋戚之盟也谷梁曰柯陵之盟謀復伐鄭也程子曰諸侯同病楚也愚謂鄭從楚以背中國滅天理無人心人人之所同惡然來則禦之去則勿逐以蠻夷治之可也而乃結黨勞眾連兵搆怨相尋無已豈非以暴易暴乎故春秋書之

秋公至自防

正傳曰書公至自防謹君之出入也左氏曰楚子重救鄭師於首止諸侯還愚謂孔子曰臨事而懼好謀而成當時諸侯輕出勞而無功可謂好謀而成乎

齊髙無咎出奔莒

正傳曰書齊髙無咎出奔莒則君臣之間奔之者與奔者之惡自見矣左氏曰齊慶克通於聲孟子與婦人蒙衣乘輦而入於閎鮑牽見之以告國武子武子召慶克而謂之慶克久不出而告夫人曰國子謫我夫人怒國子相靈公以防髙鮑處守及還將至閉門而索客孟子訴之曰髙鮑將不納君而立公子角國子知之秋七月壬寅刖鮑牽而逐髙無咎無咎奔莒髙弱以盧叛齊人來召鮑國而立之初鮑國去鮑氏而來爲施孝叔臣施氏卜宰匡句須吉施氏之宰有百室之邑與匡句須邑使爲宰以讓鮑國而致邑焉施孝叔曰子實吉對曰能與忠良吉孰大焉鮑國相施氏忠故齊人取以爲鮑氏後仲尼曰鮑莊子【鮑牽】之知不如葵葵猶能衛其足【言自取刖足】愚謂齊靈公聽其母之邪譛而逐無咎無咎不能以道事君以孚其心至於疑間而去父母之邦則君之奔之臣之出奔皆非矣

九月辛丑用郊

正傳曰周之九月夏之七月也云用郊者依禮郊用正月上辛之文書九月辛丑用郊志非禮也祭惟其時不時則非禮矣公羊曰九月非所用郊也然則郊曷用郊用正月上辛谷梁曰宮室不設不可以祭衣服不備不可以祭車馬器械不備不可以祭有司一人不備其職不可以祭祭者薦其時也薦其敬也薦其美也非享味也胡氏曰郊之不時未有甚於此者也又曰或曰蓋以人饗叩其鼻血以薦也古者六畜不相爲用況敢用人乎

晉侯使荀防來乞師

正傳曰書晉侯使荀防來乞師罪貪勝也而其屈辱可見矣夫晉前以伐鄭而乞師今又以王人六諸侯伐鄭師亦眾矣而又來乞師蓋其貪勝之心重而屈辱之恥輕故不憚其乞之屢耳殊不知寡能勝眾不戰而屈人者在徳而不在兵也

冬公防單子晉侯宋公衛侯曹伯齊人邾人伐鄭正傳曰書冬公防單子晉侯宋公衛侯曹伯齊人邾人伐鄭則黷武之甚可見矣左氏曰冬諸侯伐鄭十月庚午圍鄭愚謂鄭之不服諸侯至是伐之者三四矣王人與者再矣未聞能服之者不但爲諸侯羞將不爲天王羞乎舜命禹徵有苖不服還兵增修文徳舞干羽於兩階七旬而有苖格向使天子與諸侯息兵修文徳以來之如又不服則天子聲其罪出命使方伯連帥奉詞以往伐之其誰不服焉

十有一月公至自伐鄭

正傳曰書公至自伐鄭謹君之出入也入則有反面焉左氏曰楚公子申救鄭師於汝上十一月諸侯還愚謂諸侯伐鄭而楚救之諸侯還如是者再矣公於反面之詞則將何以爲詞其辱宗廟甚矣

壬申公孫嬰齊卒於貍脤

正傳曰書壬申公孫嬰齊卒於貍脤志大夫之大故也卒大夫禮也壬申者谷梁以爲十一月無壬申乃十月也李氏曰以下文十二月丁巳朔推之則壬申爲十月十五日愚謂壬申者乃嬰齊卒於貍脤之日也歸而史書之於十一月之下耳其理自明書地卒於外必有地故詳之也左氏曰初聲伯夢涉洹或與已瓊瑰食之泣而爲瓊瑰盈其懷從而歌之曰濟洹之水贈我以瓊瑰歸乎歸乎瓊瑰盈吾懷乎懼不敢占也還自鄭壬申至於貍脤而占之曰余恐死故不敢占也今眾繁而從餘三年矣無傷也言之之莫而卒愚謂左氏所載事𨿽不經然亦可以見死生之有定命而不足以動心也

十有二月丁巳朔日有食之

正傳曰書日有食之志異也

邾子貜且卒

正傳曰書邾子貜且卒志與國之大故也來赴故書之

晉殺其大夫郤錡郤犨郤至

正傳曰書晉殺其大夫郤錡郤犨郤至罪専殺也而厲公之無道並見矣左氏曰晉厲公侈多外嬖反自鄢陵盡去羣大夫而立其左右胥童以胥克之廢也怨郤氏而嬖於厲公郤錡奪夷羊五田五亦嬖於厲公郤犨與長魚矯爭田執而牿之與其父母妻子同一轅旣矯亦嬖於厲公欒書怨郤至以其不從已而敗楚師也欲廢之使楚公子茷告公曰此戰也郤至實召寡君以東師之未至也與軍帥之不具也曰此必敗吾因奉孫周以事君公告欒書書曰其有焉不然豈其死之不卹而受敵使乎君盍嘗使諸周而察之郤至聘於周欒書使孫周見之公使覘之信遂怨郤至厲公田與婦人先殺而飲酒後使大夫殺郤至奉豕寺人孟張奪之郤至射而殺之公曰季子欺余厲公將作難胥童曰必先三郤族大多怨去大族不偪敵多怨有庸公曰然壬午胥童夷羊五帥甲八百將攻郤氏長魚矯請無用眾公使淸沸魋助之抽戈結衽而僞訟者三郤將謀於榭矯以戈殺駒伯苦成叔於其位溫季曰逃威也遂趨矯及諸其車以戈殺之皆屍諸朝胥童以甲刼欒書中行偃於朝矯曰不殺二子憂必及君公曰一朝而屍三卿余不忍益也公使辭於二子曰寡人有討於郤氏郤氏旣伏其辜矣大夫無辱其復職位皆再拜稽首曰君討有罪而免臣於死君之惠也二臣𨿽死敢忘君徳乃皆歸公使胥童爲卿公遊於匠麗氏欒書中行偃遂執公焉愚謂觀此則見厲公暱嬖而殺忠如以刀自戕其股肱而不卹至於斃其身其昬愚甚矣故谷梁子曰自祻於是起矣

楚人滅舒庸

正傳曰書楚人滅舒庸罪陵暴也左氏曰舒庸人以楚師之敗也道吳人圍巢伐駕圍虺釐遂恃吳而不設備楚公子橐師襲舒庸滅之

【簡王十三年】十有八年【晉厲八年弒齊靈九年衛獻四年蔡景十九年鄭成十二年曹成五年陳成二十六年杞桓六十四年宋平三年秦景四年楚共十八年吳壽夢十三年】

春王正月晉殺其大夫胥童

正傳曰書晉殺其大夫胥童則可以殺而不可殺之義並見矣左氏曰閏月乙卯晦欒書中行偃殺胥童民不與郤氏胥童道君爲亂故皆書曰晉殺其大夫由是觀之胥童道君爲亂可殺也然爲天吏則可以殺之今書與偃不以請於天子刑之司冦則負擅殺之罪矣故曰不可殺也

庚申晉弒其君州蒲

正傳曰書晉弒其君州蒲著弒逆之罪也左氏曰春王正月庚申晉欒書中行偃使程滑弒厲公之於翼東門之外以車一乘使荀防士魴逆周子於京師而立之生十四年矣大夫逆於淸原周子曰孤始願不及此𨿽及此豈非天乎抑人之求君使出命也立而不從將安用君二三子用我今日否亦今日共而從君神之所福也對曰羣臣之願也敢不惟命是聴庚午盟而入館於伯子同氏辛巳朝於武宮逐不臣者七人周子有兄而無慧不能辧菽麥故不可立愚謂按左傳則弒厲公者欒書中行偃也而春秋誅之乃不以名而以國分其罪者何也谷梁謂君惡甚矣厲公盡欲去其羣大夫而用其嬖無道之甚弒之者𨿽書偃之爲乃國人之所同志也故書晉人使人考迹而觀同欲之者晉民而爲之者書偃也胡氏曰弒君天下之大事討賊天下之大刑春秋合於人心而定罪聖人順於天理而用刑固不以大霈釋當誅之賊亦不以大刑加不弒之人然趙盾以不越境而書弒許世子止以不嘗藥而書弒鄭歸生以憚老懼讒而書弒楚公子比以不能效死不立而書弒齊陳乞以廢長立幼而書弒晉欒書身爲元帥親執厲公於匠麗氏使程滑弒公而以車一乘之於翼東門之外而春秋稱國以弒其君而不著欒書之名氏何哉仲尼無私與天爲一奚獨於趙盾許止歸生楚比陳乞則責之甚備討之甚嚴而於欒武子闊略如此乎學者深求其防知聖人之誅亂臣討賊子之大要也而後可與言春秋矣

齊殺其大夫國佐

正傳曰書齊殺其大夫國佐則可以殺而不可以殺之義並見矣左氏曰齊爲慶氏之難故甲申晦齊侯使士華免以戈殺國佐於內宮之朝師逃於夫人之宮書曰齊殺其大夫國佐棄命専殺以谷叛故也使淸人殺國勝【佐子】國弱【勝弟】來奔王湫奔萊慶封【克子】爲大夫慶佐【克子】爲司冦旣齊侯反國弱使嗣國氏禮也愚謂據左傳則佐棄命専殺以谷叛其罪固可殺也然不以正之於王法而徒使士華免以戈殺之是自犯専殺大夫之禁矣

公如晉

正傳曰書公如晉志禮也而非禮見矣左氏曰朝嗣君也夫晉悼公初立逐不臣者七人舉六官之長皆民譽霸業復振故公首朝之朝嗣君似禮矣然公卽位十有八年矣未嘗正行朝王之禮而乃首朝同列可得爲禮乎

夏楚子鄭伯伐宋宋魚石復入於彭城

正傳曰書楚子鄭伯伐宋宋魚石復入於彭城志納惡之罪也左氏曰夏六月鄭伯侵宋及曹門外遂防楚子伐宋取朝郟楚子辛鄭皇辰侵城郜取幽丘同伐彭城納宋魚石向爲人鱗朱向魚府焉以三百乘戍之而還書曰復入凡去其國國逆而立之曰入復其位曰復歸諸侯納之曰歸以惡曰復入宋人患之西鉏吾曰何也若楚人與吾同惡以徳於我吾固事之也不敢貳矣大國無厭鄙我猶憾不然而收吾憎使贊其政以間吾釁亦吾患也今將崇諸侯之姦而披其地以塞夷庚逞姦而服毒諸侯而懼吳晉吾庸多矣非吾憂也且事晉何爲晉必卹之又左傳七月宋老佐華喜圍彭城老佐卒焉愚謂由前傳觀之則魚石以惡而復入者也楚鄭伐宋而納之是納惡矣觀西鉏吾之謀則宋固畏楚之彊而許之納矣由後傳觀之則宋又有惡魚石之惡而拒之者矣夫書宋魚石復入於彭城則楚鄭納惡之罪自見矣何必執以惡曰復入之說以見其惡耶胡氏又執不曰納之一字以爲不與其納皆鑿甚矣

公至自晉

正傳曰書公至自晉謹君之出入也

晉侯使士匄來聘

正傳曰書晉侯使士匄來聘志禮也左氏曰公至自晉晉範宣子來聘且拜朝也君子謂晉於是乎有禮

秋杞伯來朝

正傳曰書杞伯來朝志邦交之禮也左氏曰秋杞桓公來朝勞公且問晉故公以晉君語之杞伯於是驟朝於晉而請爲昬

八月邾子來朝

正傳曰書邾子來朝志禮也左氏曰八月邾宣公來朝卽位而來見也由傳觀之則邾子卽位而來見得小國事大之禮故春秋書之

築鹿囿

正傳曰書築鹿囿著不時且病民也夫不奪民時政之大者也三時務農至冬役民正也周之八月夏之六月正農功方殷之時而築囿焉非時矣公羊曰有囿矣又爲也谷梁曰山林藪澤之利所以與民共也虞之非正也由二傳觀之則匪特奪時之病民而虞民利則病民之大者也

己丑公薨於路寢

正傳曰書己丑公薨於路寢左氏以爲言道也谷梁曰路寢正也男子不絕婦人之手以齊終也

冬楚人鄭人侵宋

正傳曰書楚人鄭人侵宋著附楚黨惡之罪也鄭以中國附夷而崇姦與楚侵宋則附夷猾夏之罪著矣左氏曰冬十一月楚子重救彭城伐宋宋華元如晉告急韓獻子爲政曰欲求得人必先勤之成霸安疆自宋始矣晉侯師於臺谷以救宋遇楚師於靡角之谷楚師還

晉侯使士魴來乞師

正傳曰書晉侯使士魴來乞師志大事也戎國之大事也左氏曰晉士魴來乞師季文子問師數於臧武仲對曰伐鄭之役知伯實來下軍之佐也今彘季亦佐下軍如伐鄭可也事大國無失班爵而加敬焉禮也從之

十有二月仲孫蔑防晉侯宋公衛侯邾子齊崔杼同盟於虛朾

正傳曰虛朾宋地書仲孫蔑防晉侯宋公衛侯邾子齊崔杼同盟於虛朾著同心以崇華也左氏曰十二月孟獻子防於虛朾謀救宋也宋人辭諸侯而請師以圍彭城孟獻子請於諸侯而先歸防愚謂觀此則見楚鄭侵宋納魚石於彭城其崇姦濟惡以彊陵弱列國同心以救宋圍彭城天理之正也書曰予有臣三千惟一心言同心於徳也

丁未我君成公

正傳曰書丁未我君成公志國君之大事也左氏曰書順也杜氏曰薨於路寢五月而國家安靖世適承嗣故曰書順得之矣

春秋正傳卷二十四﹤經部﹐春秋類﹐春秋正傳﹥

欽定四庫全書

春秋正傳卷二十五

明湛若水撰襄公【名午成公妾定姒之子四嵗卽位在位三十一年】

【簡王十四年崩】元年【晉悼公周元年齊靈十年衛獻五年蔡景二十年鄭成十三年曹成六年陳成二十七年杞桓六十五年宋平四年秦景五年楚共十九年吳壽夢十四年】

春王正月公卽位

正傳曰書春王正月公卽位正統也卽位者君道之始也所以正始也

仲孫蔑防晉欒黶宋華元衛寗殖曹人莒人邾人滕人薛人圍宋彭城

正傳曰書防諸侯之兵圍宋彭城著禦叛攘夷之義也楚彊以兵納魚石於彭城欲據彭城以自固非楚以其地封之也彭城故宋地故曰宋彭城圍宋彭城以討宋叛臣也左氏以爲彭城非宋地追書也公羊以爲楚取彭城以封魚石者皆非也胡氏曰按左氏曰非宋地追書也然則書圍彭城者魯史舊文也曰圍宋彭城者仲尼親筆也楚已取彭城封魚石戍之三百乘矣則曷爲系之宋楚不得取之宋魚石不得受之楚𨿽専其地君子不登叛人所以正疆域固封守謹王度也愚謂胡氏謂彭城系之宋楚不得取之宋魚石不得受之楚是也但此皆當時史之舊文非仲尼筆之也當時之史豈無如董狐南史之良者乎審如胡氏之言則與孟子之說異矣故劉氏曰春秋故史也有所不革孟子曰其事則齊桓晉文其文則史孔子曰其義則丘竊取之矣愚謂謂之竊者如竊比老彭之竊不敢顯然之謂也況革乎

夏晉韓厥帥師伐鄭仲孫蔑防齊崔杼曹人邾人杞人次於鄫

正傳曰鄫鄭地書晉韓厥帥師伐鄭列國之師次於鄫討背夏也左氏曰夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援愚謂以天下諸侯與晉相爲犄角以討鄭之叛夏其名義正矣故春秋詳書而深與之胡氏曰楚人釋君而臣是助事已悖矣晉於是乎降彭城以魚石等歸遂伐鄭諸侯次於鄫此皆放於義而行者也傳書楚子辛救鄭而經不書者鄭本爲楚以其君之故親集矢於目是以與楚而不貳也棄王國從荊蠻不能以大義裁之惟私欲之從則鄭無可救之善楚不得有能救之名經所以削之不言救也

秋楚公子壬夫帥師侵宋

正傳曰書楚公子壬夫帥師侵宋著猾夏之師也左氏曰秋楚子辛救鄭侵宋呂畱鄭子然侵宋取犬丘汪氏曰楚憤宋之復彭城且欲援鄭而退諸侯之師故復釋憾於宋愚謂楚以彭城之故侵宋是憤兵也書曰蠻夷猾夏冦賊姦宄其楚之謂乎故春秋惡之

九月辛酉天王崩

正傳曰天王簡王也書天王崩志天下之大變也天下如喪考妣諸侯有奔喪之禮焉故史因來赴而書之

邾子來朝冬衛侯使公孫剽來聘晉侯使荀防來聘正傳曰書邾子來朝冬衛晉使來聘則失禮之非自見矣左氏以凡諸侯卽位小國朝之大國聘焉以繼好結信謀事補闕禮之大者非也夫天王之崩已赴大小之國乃不聞有奔喪於京師者而且小國大國盛修朝聘其無君滅天甚矣故聖人書之以繼於天王崩之下所以誅列國之罪以厲天下意亦至矣胡氏曰簡王崩赴告已及藏在諸侯之防矣則宜以所聞先後而奔喪今邾子方來修朝禮衛侯晉侯方來修聘事於王喪若越人視秦人之肥瘠曾不與焉而左氏以爲禮此何禮乎滕定公薨世子定爲三年喪父兄百官皆不欲曰吾宗國魯先君莫之行也喪紀益廢民習於耳目而不察故後世以日易月人子安而行之不知春秋之義無君臣之禮豈不惜哉

【靈王元年】二年【晉悼二年齊靈十一年衛獻六年蔡景二十一年鄭成十四年卒曹成七年陳成二十八年杞桓六十六年宋平五年秦景六年楚共二十年吳壽夢十五年】

春王正月簡王

正傳曰書春王正月簡王志之非禮也禮天子七月而同軌畢至今簡王五月而非禮矣

鄭師伐宋

正傳曰書鄭師伐宋則鄭從夷之罪自見矣左氏曰春鄭師侵宋楚令也愚謂鄭以中國從楚之令以伐中國帝王之裔其罪大矣故春秋惡之

夏五月庚寅夫人姜氏薨

正傳曰姜氏襄公嫡母也書庚寅夫人姜氏薨志君母之大故也姜氏成公之嫡夫人書薨禮也國中臣民如喪妣焉春秋書此與四年七月書夫人姒氏薨其文同也然而聖人竊取之義一與一刺大有不同矣而先儒謂春秋爲聖人之筆一字之間有美刺不同焉可乎左氏曰夏齊姜薨初穆姜使擇美檟以自爲櫬與頌琴季文子取以君子曰非禮也禮無所逆婦養姑者也虧姑以成婦逆莫大焉詩曰其惟哲人告之話言順徳之行季孫於是爲不哲矣

六月庚辰鄭伯睔卒

正傳曰睔鄭伯名書庚辰鄭伯睔卒志大故也而鄭伯平生之惡可考矣左氏曰鄭成公疾子駟請息肩於晉公曰楚君以鄭故親集矢於其目非異人任寡人也若背之是棄力與言其誰暱我免寡人惟二三子秋七月庚辰鄭伯睔卒愚謂觀左傳所言則鄭伯至死而不肯背楚以息肩於晉其亦異乎人之性矣所謂鳥之將死其鳴也哀人之將死其言也善鄭伯臨死其言不善豈人之性乎夫以鄭伯不念祖宗之徳華夏之裔棄王國之盟以從荊蠻力行其惡而不悛至死猶無悔悟之心不能反躬天理滅矣悲夫

晉師宋師衛寗殖侵鄭

正傳曰書晉宋衛侵鄭譏伐喪也夫諸侯有相卹之義鄭伯睔卒未逾月而三國侵之失禮害義之大者也左氏曰於是子罕當國子駟爲政子國爲司馬晉師侵鄭諸大夫欲從晉子駟曰官命未攺愚謂子駟之言蓋謂鄭伯臨終之命也

秋七月仲孫蔑防晉荀防宋華元衛孫林父曹人邾人於戚

正傳曰仲孫蔑防晉宋衛曹邾於戚著其防之非也左氏曰防於戚謀鄭故也孟獻子曰請城虎牢以偪鄭知武子曰善鄫之防吾子聞崔子之言今不來矣滕薛小邾之不至皆齊故也寡君之憂不惟鄭防將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之愚謂諸侯邦交之禮朝聘防同所以修好今六國之防乃以謀鄭爲事可謂善防乎

已醜我小君齊姜

正傳曰書我小君齊姜志國之大事也左氏曰齊侯使諸姜宗婦來送召萊子萊子不防故晏弱城東陽以偪之

叔孫豹如宋

正傳曰書叔孫豹如宋志禮也左氏曰穆叔聘於宋通嗣君也夫國君嗣位而使大夫通聘問焉可謂得禮矣故春秋善之

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

正傳曰虎牢鄭之制邑也書十國之大夫防於戚遂城虎牢志禦侮之義也左氏曰冬復防於戚齊崔武子及滕薛小邾之大夫皆防知武子之言故也遂城虎牢鄭人乃成愚謂鄭援楚屢爲中國之患城虎牢鄭失所據矣公羊以爲虎牢不言取不系乎鄭爲中國諱伐喪者非也十國但城虎牢以禦鄭之猾夏而未嘗取之也以王國合諸侯以擯荊蠻仗大義者不計小節聖人斯與之而已矣○程子曰設險所以守國也有虎牢之險而不能守故不系於鄭責其不能有也胡氏曰虎牢鄭地故稱制邑至漢爲成臯今爲汜水縣巖險聞於天下猶虞之下陽趙之上黨魏之安邑燕之楡闗吳之西陵蜀之漢樂地有所必據城有所必守而不可以棄焉者也有是險而不能守故不系於鄭然則據地設險亦所貴乎天險不可升也地險山川丘陵也王公設險以守其國大易之訓也城郭溝池以爲固亦君子之所謹也鑿斯池築斯城與民同守孟子之所以語滕君也夫狡焉思啟封疆而爭地以戰殺人盈野爭城以戰殺人盈城者固非春秋之所貴守天子之土繼先君之世不能設險守國將至於遷潰滅亡亦非聖人之所與故城虎牢而不系於鄭程氏以爲責鄭之不能有也其聖人以待衰世之意小康之事邪愚謂二子之言皆泥於文義而不知經之大指矣經之大指不過紀城虎牢見諸侯同禦鄭抑楚之義耳豈論鄭之能守與不能守而遂以不系於鄭以取義哉且十年冬又書戍鄭虎牢者復何謂乎可類觀矣

楚殺其大夫公子申

正傳曰書楚殺其大夫公子申則擅殺之罪自見矣左氏曰楚公子申爲右司馬多受外國之賂以偪子重子辛楚人殺之故書曰楚殺其大夫公子申愚謂禁曰無專殺大夫申多受外國之賂是申誠可殺也然必以告於天子歸之司冦而殺之可也又云以偪子重子辛楚人殺之是子重子辛畏其偪已使國人殺之耳夫聴楚人之殺其大夫而楚君不能禁亦不之問則楚之不競亦可知矣

【靈王二年】三年【晉悼三年齊靈十二年衛獻七年蔡景二十二年鄭僖公髠頑元年曺成八年陳成二十九年杞桓六十七年宋平六年秦景七年楚共二十一年吳壽夢十六年】

春楚公子嬰齊帥師伐吳

正傳曰書楚公子嬰齊帥師伐吳著貪憤之兵也左氏曰楚子重伐吳爲簡之師克鳩玆至於衡山使鄧廖帥組甲三百被練三千以侵吳吳人要而擊之獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡楚人以是咎子重子重病之遂遇心疾而卒愚謂兵凶器也用之不以其道未有不反自傷者也故貪人者自殘憤人者自僨觀於左傳嬰齊伐吳爲簡之師克鳩玆至於衡山使鄧廖侵吳此非貪憤之兵乎宜乎子重之喪師喪心以死也

公如晉

正傳曰書公如晉志失禮也左氏曰始朝也髙氏曰童子侯不朝王蓋不可接以成人之禮也豈可反朝同列乎觀此可以見朝晉之非矣

夏四月壬戌公及晉侯盟於長樗

正傳曰書公及晉侯盟於長樗則非禮之禮可考見矣左氏曰孟獻子相公稽首知武子曰天子在而君辱稽首寡君懼矣孟獻子曰以敝邑介在東表宻邇仇讎寡君將君是望敢不稽首愚謂以禮天子之禮禮同列非所謂非禮之禮乎孟獻子之對不知惟禮之守足以自安而惟利之圖孟獻子亦不得爲賢大夫矣

公至自晉

正傳曰書公至自晉謹君之出入也

六月公防單子晉侯宋公衛侯鄭伯莒子邾子齊世子光己未同盟於雞澤

正傳曰單子爲王卿士書同盟於雞澤志修好也而非禮自見矣夫以諸侯同盟修好禮也以王人下防盟於諸侯非禮也左氏曰晉爲鄭服故且欲修吳好將合諸侯使士匄告於齊曰寡君使匄以歳之不易不虞之不戒寡君願與一二兄弟相見以謀不協請君臨之使匄乞盟齊侯欲勿許而難爲不協乃盟於耏外六月公防單頃公及諸侯己未同盟於雞澤晉侯使荀防逆吳子於淮上吳子不至愚謂此爲鄭服而與王人諸侯修好息兵安民則未有不善然單子以王人下盟則失天王之尊矣春秋書之𨿽以取彼善於此亦以憾王道之陵夷也歟○程子曰楚彊諸侯皆畏之而修盟故書同胡傳曰同盟或以爲有三例一則王臣預盟而書同二則諸侯同欲而書同三則惡其反覆而書同夫惡其反覆與諸侯同欲而書同信矣王臣預盟而書同義則未安盟於女栗及蘇子也而不書同盟於洮翟泉防王人也而不書同然則此三盟者正所謂諸侯同欲而書同盟也其同欲柰何同病楚也防於柯陵之歳夏伐鄭楚人師於首止而諸侯還冬伐鄭楚人師於汝上而諸侯還雞澤之盟陳袁僑如防楚師在繁陽而韓獻子懼平丘之行楚棄疾立復封陳蔡而中國恐是知此三盟者諸侯皆有戒心而修盟故稱同不以尹子單子劉子亦預此盟而譏之也夫王臣將命必惇信明義而後可以表正乎天下諸侯守邦必尊主奉法而後可以保其社稷今王臣下與諸侯約誓諸侯亦敢上與王臣要言斯大亂之道也則亦不待書同盟而罪自見矣

陳侯使袁僑如防

正傳曰書陳侯使袁僑如防善歸防也谷梁曰如防外乎防也於防受命也左氏曰楚子辛爲令尹侵欲於小國陳成公使袁僑如防求成晉侯使和組父告於諸侯愚謂由是觀之則袁僑之如防非正防也蓋不堪於楚之侵而欲如防以求成耳其意則善矣故春秋與之

戊寅叔孫豹及諸侯之大夫及陳袁僑盟

正傳曰書叔孫豹及諸侯大夫及袁僑盟罪私盟也左氏曰陳請服也愚謂諸侯大夫以陳袁僑之來服旣已受命於諸侯而又私與之盟是二政也春秋直書之而其罪自見矣善乎谷梁子曰諸侯以爲可與則與之不可與則釋之諸侯盟又大夫相與私盟是大夫張也故雞澤之防諸侯始失政矣大夫執國權曰袁僑異之也

秋公至自防

正傳曰書公至自防謹君之出入也

冬晉荀防帥師伐許

正傳曰書晉荀防伐許見可伐也非所伐也左氏曰許靈公事楚不防於雞澤冬晉知武子帥師伐許夫許背華事夷誠有罪矣然晉不以王命而伐之猶爲擅興之師與許一間耳

【靈王三年】四年【晉悼四年齊靈十三年衛獻八年蔡景二十三年鄭僖二年曹成九年陳成三十年卒杞桓六十八年宋平七年秦景八年楚共二十二年吳壽夢十七年】

春王三月己酉陳侯午卒

正傳曰午陳侯名胡氏論諱名不諱名之義止可諱之於交際之時一時之事也若春秋垂訓之書萬世之事也其可以諱乎書陳侯午卒志與國之大故也諸侯卒則相赴以其有相弔賻相卹之義焉左氏曰春楚師爲陳叛故猶在繁陽韓獻子患之言於朝曰文王帥殷之叛國以事紂惟知時也今我易之難哉三月陳成公卒楚人將伐陳聞喪乃止陳人不聴命臧武仲聞之曰陳不服於楚必亡大國行禮焉而不服在大猶有咎而況小乎夏楚彭名侵陳陳無禮故也

夏叔孫豹如晉

正傳曰書叔孫豹如晉著禮也夫禮尙往來惟其稱而已矣左氏曰穆叔如晉報知武子之聘也非所謂往來而稱者乎又按左傳晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之曰子以君命辱於敝邑先君之禮借之以樂以辱吾子吾子舎其大而重拜其細敢問何禮也對曰三夏天子所以享元侯也使臣弗敢與聞文王兩君相見之樂也臣不敢及鹿鳴君所以嘉寡君也敢不拜嘉四牡君所以勞使臣也敢不重拜皇皇者華君教使臣曰必諮於周臣聞之訪問於善爲咨咨親爲詢咨禮爲度咨事爲諏咨難爲謀臣獲五善敢不重拜愚謂觀此可謂得禮也已

秋七月戊子夫人姒氏薨

正傳曰姒氏成公妾襄公母姒杞姓書夫人姒氏薨志君母之大故也而禮之得失自見矣姒氏妾也就以子貴無乃爲貴妾耳而稱夫人書薨以妾僣嫡非禮矣臣民僣稱之國史因其故而書之聖人因史文而不攺而其非禮自見矣左氏曰秋定姒薨不殯於廟無櫬不虞匠慶謂季文子曰子爲正卿而小君之喪不成不終君也君長誰受其咎初季孫爲已樹六檟於蒲圃東門之外匠慶請木季孫曰略匠慶用蒲圃之檟季孫不禦君子曰志所謂多行無禮必自及也其是之謂乎愚謂據此則姒氏以妾不殯於廟及觀季孫之意蓋謂妾不可以僣嫡故曰略之耳於禮未失也又觀匠慶以爲小君之喪云云則襄公違禮尊其母季孫不得違之故史以夫人之禮書薨耳先儒皆謂春秋是聖人之筆豈聖人有此越禮之書哉其說可不攻自破矣又可以此例觀其他矣

陳成公

正傳曰書陳成公志時也有同盟皆至之禮焉

八月辛亥我小君定姒

正傳曰定姒氏諡書八月辛亥我小君定姒志君母之大事也則不時違禮之非自見矣髙氏曰死才二十三日耳前書夫人此書小君則以國君之嫡禮喪之矣

冬公如晉

正傳曰書公如晉則非禮之行自見矣左氏曰冬公如晉聴政晉侯享公公請屬鄫晉侯不許孟獻子曰以寡君之宻邇於仇讎而願固事君無失官命鄫無賦於司馬爲執事朝夕之命敝邑褊小闕而爲罪寡君是以願借助焉晉侯許之愚謂按此則棄喪屈已之罪大矣夫襄公喪母至是才三四月耳而棄喪以朝晉爲忘哀非孝也以魯與晉敵國同列耳而曰如晉聴政又請鄫焉爲辱已非仁也襄公一行而有二失焉故曰吉凶悔吝生乎動君子愼動

陳人圍頓

正傳曰頓小國書陳人圍頓著陵弱憤怨之兵也左氏曰楚人使頓間陳而侵伐之故陳人圍頓

【靈王四年】五年【晉悼五年齊靈十四年衛獻九年蔡景二十四年鄭僖三年曹成十年陳哀公溺元年杞桓六十九年宋平八年秦景九年楚共二十三年吳壽夢十八年】

春公至自晉

正傳曰書公至自晉謹君之出入也而公取辱於晉之道不朝正於廟之失並見矣

夏鄭伯使公子來聘

正傳曰書鄭伯使公子來聘與其悔過之善也左氏曰夏鄭子國來聘通嗣君也鄭背華從楚久矣今來聘通嗣君得中國邦交之禮故聖人書以善之

叔孫豹鄫世子巫如晉

正傳曰書叔孫豹鄫世子巫如晉著非禮也左氏曰穆叔覿鄫太子於晉以成屬鄫書曰叔孫豹鄫太子巫如晉言比諸魯大夫也愚謂先王疆理天下分封大小諸國所以固封守親鄰國而尊天子也使其後世子孫各守其社稷宗廟以輯其人民今魯以鄫之弱小不能自立屢困於鄭楚不知相卹濟弱扶傾之義乃又假晉之彊而請屬之穆叔又覿鄫世子於晉以成屬焉其如先王分封社稷以奉天子之制何非禮甚矣故春秋直書而竊取之義自見矣

仲孫蔑衛孫林父防吳於善道

正傳曰善道吳地書仲孫蔑衛孫林父防吳於善道著防之非禮也左氏曰吳子使壽越如晉辭不防於雞澤之故且請聴諸侯之好晉人將爲之合諸侯使衛魯先防吳且告防期故孟獻子孫文子防吳於善道愚謂聖人與天地萬物爲一體也然於華夷之辧甚嚴非外二之也其禮分則然也所以正冠屨而防外侮也以中國與夷狄防盟華夷之辧已混矣聖人之心不欲絕物來則受之可也乃使二大夫往防於彼境則非禮矣故張氏曰悼公初立其風聲所及逺人慕之故吳有志於親中國辭請雞澤之不防而請聴後防之期悼公告以防期而聴其自來足矣至使魯衛往防之則是以王國大邦而爲吳子屈此二大夫防吳之所以書也是矣

秋大雩

正傳曰大雩者祭天禱雨天子之祭也周之秋夏之五六七月正農人憂旱之時也左氏曰旱也是魯因旱而舉大雩聖人因史而書之其僣禮之罪自見矣

楚殺其大夫公子壬夫

正傳曰壬夫楚令尹子辛名書楚殺其大夫公子壬夫則専殺之罪自見矣葵丘之誓曰無専殺大夫楚専殺壬夫是犯禁矣左氏曰楚人討陳叛故曰由令尹子辛實侵欲焉乃殺之書曰楚殺其大夫公子壬夫貪也君子謂楚共王於是不刑詩曰周道挺挺我心扃扃講事不令集人來定已則無信而殺人以逞不亦難乎愚謂壬夫以貪敗政而逺人叛之可殺也然不以請於天子歸之司冦而殺之是乃専殺自幹先王之誅矣故春秋書之

公防晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

正傳曰書公防晉宋陳衛鄭曹莒邾滕薛齊吳鄫之諸侯世子大夫於戚善其防也善拒楚也左氏曰九月丙午盟於戚防吳且命戍陳也穆叔以屬鄫爲不利使鄫大夫聴命於防愚謂戍陳所以拒楚也拒楚善矣然援吳以入中國則恐有勾賊破家之患焉聖人於春秋皆書之其竊取之義見矣程子曰吳來防非爲主也胡氏又謂來防諸侯而不爲主則進而稱人諸侯往與之防而主吳則貶而稱國則泥矣

公至自防

正傳曰書公至自防謹君之出入也

冬戍陳

正傳曰戍者以兵守之也公羊曰孰戍之諸侯戍之故言魯則諸侯之戍可知矣何以書戍陳程子曰非王命而勤民逺戍罪也而善於戍陳何哉蓋陳附中國而楚爭之則戍之者在於助陳而距楚與之可也愚謂斯義得之矣

楚公子貞帥師伐陳公防晉侯宋公衛侯鄭伯曹伯齊世子光救陳

正傳曰書楚伐陳諸侯救陳善之也善拒楚也攘楚以尊周也左氏曰楚子囊【公子貞】爲令尹範宣子【士匄】曰我喪陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可冬諸侯戍陳子囊伐陳十一月甲午防於城棣以救之

十有二月公至自救陳

正傳曰書公至自救陳謹君之出入也谷梁曰善救陳也

辛未季孫行父卒

正傳曰稱名不稱大夫無他義然則以稱官不稱官觀春秋則不足以明春秋矣書辛未季孫行父卒則其平生之善可考知矣左氏曰季文子卒大夫入斂公在位宰庀家器爲備無衣帛之妾無食粟之馬無藏金玉無重器備君子是以知季文子之忠於公室也相三君矣而無私積可不謂忠乎愚謂由是觀之則平生之善豈不可見乎

【靈王五年】六年【晉悼六年齊靈十五年衛獻十年蔡景二十五年鄭僖四年曹成十一年陳哀二年杞桓七十年卒宋平九年秦景十年楚共二十四年吳壽夢十九年】

春王三月壬午杞伯姑容卒

正傳曰姑容杞伯名諡桓公書杞伯姑容卒志同盟之大故也左氏曰春杞桓公卒始赴以名同盟故也

夏宋華弱來奔

正傳曰華弱宋大夫書宋華弱來奔憫奔者而罪夫奔之者也左氏曰宋華弱與樂轡少相狎長相優又相謗也子蕩怒以弓梏華弱於朝平公見之曰司武而梏於朝難以勝矣遂逐之夏宋華弱來奔司城子罕曰同罪異罰非刑也專戮於朝罪孰大焉亦逐子蕩子蕩射子罕之門曰防日而不我從子罕善之如初愚謂弱不能以禮自保守先人之遺而至於出奔子蕩以忿嫉而梏之平公因而逐之使奔他國是子蕩之忌嫉平公之輕棄大夫而弱之奔亦不能無罪焉然而猶在所可憫者也春秋書之之意可見矣

秋杞桓公

正傳曰書杞桓公以來赴而志之著諸侯有同盟皆至之禮焉

滕子來朝

正傳曰書滕子來朝志邦交之禮也左氏曰秋滕成公來朝始朝公也愚謂諸侯初立同列有相朝之禮滕子來朝可謂得禮矣

莒人滅鄫

正傳曰書莒人滅鄫誅貪暴也而聖人興滅繼絕之情見矣左氏曰鄫恃賂也是矣蓋鄫恃賂而不修備故莒得而滅之谷梁以爲莒人滅鄫非滅也立異姓以蒞祭祀滅亡之道也胡氏又謂公羊亦云莒女有爲鄫夫人者蓋欲立其出也或曰鄫取莒公子爲後愚謂皆非也按左傳襄公四年冬公如晉孟獻子相請屬鄫晉許之五年夏叔孫豹覿鄫世子巫於晉以成屬鄫其年秋九月公防十三國諸侯大夫於戚鄫人又與焉左氏以爲穆叔以屬鄫爲不利使鄫大夫聴命於防則魯復又不屬鄫矣故至是莒人取之至昭四年九月書魯取鄫左氏謂莒亂著丘公立不撫鄫鄫叛而來則莒人襄六年滅鄫以爲邑乃其實事明矣至昭四年鄫人乃叛而來魯魯取之也自經書九月取鄫之後鄫再不書於經不與於防盟則到彼時爲魯所取焉耳況此經書滅在於六年之秋明有其時豈有世子巫已如晉又謂立異姓取莒公子爲後而始於此時耶諸儒之說皆誤矣

冬叔孫豹如邾

正傳曰書冬叔孫豹如邾善其如也左氏曰冬穆叔如邾聘且修平愚謂聘而修平者聖人之所善也故春秋書之其亦與人爲善之意乎

季孫宿如晉

正傳曰宿行父之子始嗣立爲大夫據左氏謂晉人以鄫滅來討故宿如晉此季孫宿如晉之由也蓋魯前旣以屬鄫告晉至是聴莒滅之故晉人來討若曰爾屬鄫何以聴鄫之見滅也然宿以父喪未周非有國家金革之事而遽如晉則其如之非禮可見矣此春秋所以書之歟

十有二月齊侯滅萊

正傳曰書齊侯滅萊則貪殘之兵可見矣左氏曰十一月齊侯滅萊萊恃謀也於鄭子國之來聘也四月晏弱城東陽而遂圍萊甲寅堙之環城傅於堞及杞桓公卒之月乙未王湫帥師及正輿子棠人軍齊師齊師大敗之丁未入萊萊共公浮柔奔棠正輿子王湫奔莒莒人殺之四月陳無宇獻萊宗器於襄宮晏弱圍棠十一月丙辰滅之遷萊於郳髙厚崔杼定其田愚謂以大事小國君之仁也興滅國繼絕世先王之政也齊侯恃其彊大逞其憤而滅小國非仁矣絕滅人之社稷宗廟定其田焉其悖先王興滅繼絕之道矣何以令天下乎

【靈王六年】七年【晉悼七年齊靈十六年衛獻十一年蔡景二十六年鄭僖五年卒曹成十二年陳哀三年杞孝公匄元年宋平十年秦景十一年楚共二十五年吳壽夢二十年】

春郯子來朝

正傳曰書郯子來朝志邦交之禮也左氏以爲始朝公也蓋公卽位至是七年矣而始朝者以爲慢然而𨿽加一日猶愈於已也故春秋書之髙氏曰郯少皥氏之後也前世聖賢之後所封之國皆逼近四夷先王之意非特以蕃王室蓋用夏變夷也後世子孫往往多變於夷者反漸其習俗然也

夏四月三卜郊不從乃免牲

正傳曰周夏四月卽夏之春二月此郊乃祈谷之祀也書夏四月三卜郊不從乃免牲見非禮之中又非禮也谷梁曰夏四月不時也左氏曰孟獻子曰吾乃今而後知有卜筮夫郊祀后稷以祈農事也是故啟蟄而郊郊而後耕今旣耕而卜郊宜其不從也愚謂古者冬至日郊天迎陽至故不卜郊此卜郊乃祈谷左氏谷梁二傳乃謂不時旣耕卜郊皆誤也魯之郊非禮矣以四陽而郊非其時又非禮矣故春秋以非時書而非禮之祀自見矣

小邾子來朝

正傳曰書小邾子來朝志邦交之禮也左氏曰小邾穆公來朝亦始朝公也愚謂小邾以襄公卽位而來朝得朝聘之正禮也

城費

正傳曰城者築城也費季氏邑也書城費志非禮也孔子曰大夫無百雉之城而季氏城費又以夏役奪民時二者皆非禮之甚矣左氏曰南遺爲費宰叔仲昭伯爲隧正欲善季氏而求媚於南遺謂遺請城費吾多與而役故季氏城費胡氏曰夫文子相三君無衣帛之妾無食粟之馬無藏金玉無重器備則固忠於公室而不顧其所食之私邑也及行父卒宿之不忠遂專魯國之政羣小媚之無故勞民妄興是役季氏益張其後孔子行乎季孫三月不違至於帥師墮費其越禮不度可知矣然則書城費乃履霜堅冰之戒彊私家弱公室之萌據事直書而義自見矣用人不惟其賢惟其世豈不殆哉

秋季孫宿如衛

正傳曰書季孫宿如衛志其如之禮也左氏曰秋季武子如衛報子叔之聘且辭緩報非貳也愚謂春秋之如有不同有謀人而如者有貪利而如者非聖人之所與也至於報聘而辭緩則有睦鄰修好之道故春秋書而與之

八月螽

正傳曰書螽志災也聖人重民食之情見矣

冬十月衛侯使孫林父來聘壬戌及孫林父盟

正傳曰書衛侯使孫林父來聘及林父盟禮也而非禮並見矣夫聘者諸侯邦交之禮使大夫禮也因而使盟非禮也故春秋並書而其似禮而非禮見矣左氏曰衛孫文子來聘且拜武子之言而尋孫桓子之盟公登亦登叔孫穆子相趨進曰諸侯之防寡君未嘗後衛君今吾子不後寡君寡君未知所過吾子其少安孫子無辭亦無悛容穆叔曰孫子必亡爲臣而君過而不悛亡之本也詩曰退食自公委蛇委蛇謂從者也衡而委蛇必折

楚公子貞帥師圍陳

正傳曰書楚公子貞帥師圍陳志蠻夷之猾夏也

十有二月公防晉侯宋公陳侯衛侯曹伯莒子邾子於鄬

正傳曰書公防諸侯於鄬善其防也左氏曰楚子囊【公子貞也】圍陳防於鄬以救之愚謂防諸侯救陳以擯楚尊夏攘夷善之大者也故春秋與之

鄭伯髠頑如防未見諸侯丙午卒於鄵

正傳曰鄵鄭地書鄭伯如防未見諸侯卒於鄵志變也憫其遷善之念也夫鄭伯如防棄楚以救陳逃夷以歸華一念悔過遷善之正也而遽卒焉聖人之所憫也故書之春秋左氏曰鄭僖公之爲太子也於成之十六年與子罕適晉不禮焉又與子丰適楚亦不禮焉及其元年朝於晉子丰欲愬諸晉而廢之子罕止之及將防於鄬子駟相又不禮焉侍者諌不聴又諌殺之及鄵子駟使賊夜弒僖公而以瘧疾赴於諸侯簡公生五年奉而立之愚謂事𨿽未可考信而春秋之書皆史氏據赴而書者而聖人竊取之義則不系乎此亦不足深論也○胡氏曰按鄭僖公三傳皆以爲弒而春秋書卒者左氏則曰以瘧疾赴也公羊則曰爲中國諱也谷梁則曰不使夷狄之民加乎中國之君也夫弒而可以僞赴又順其欲而不彰則亂臣賊子免於見討而春秋非傳信之書矣然則弒而書卒二傳以爲爲中國諱不使荊蠻之民加鄭國之君疑得聖人之意顧習其說者未之察耳夫弒君之賊其惡不待貶絕而自見矣見弒者豈無不善之積以及其身者乎衛桓則以嫡母無寵宋殤則以亟戰疲民齊襄則以行同鳥獸鄭夷則以侮慢大臣蔡固則以淫而不父陳平國則以殺諌臣而通於夏氏楚防則以多行無禮奚齊則以嬖孽而國人不之君吳余祭則以輕近刑人而晉州蒲欲盡去羣大夫而立其左右也若夫鄭僖公則異於是矣中國者禮義之所出也荊蠻者苗粵之與鄰也僖公欲從諸侯防於鄬則是貴禮義爲中國之君也諸大夫欲背諸夏與荊楚則是近苗粵爲荊蠻之民也以鄭國之君而見弒於荊蠻之民豈有不善之積以及其身者乎聖人至是傷之甚懼之甚故變文而書曰鄭伯髠頑如防未見諸侯丙戌卒於鄵未見諸侯其曰如防何致其志也諸侯卒於境內不地鄵鄭邑也其曰卒於鄵見其弒而隱之也卒鄭伯逃歸陳侯聖人之防防而公谷之義精矣存天理抑人欲之意逺矣愚謂諸侯卒於境內不地此所謂義例不知此孔子爲之耶抑後儒爲之耶拘聖經所無之例昧聖人竊取之義皆此之類爲之蔽也吾敢謂孟子之後無善治春秋者

陳侯逃歸

正傳曰書陳侯逃歸則陳侯之罪自見矣左氏曰陳人患楚慶虎慶寅謂楚人曰吾使公子黃往而執之楚人從之二慶使告陳侯於防曰楚人執公子黃矣君若不來羣臣不忍社稷宗廟懼有二圖陳侯逃歸愚謂諸侯之防凡以救陳也陳侯旣無預防之防又背其信義以逃歸其何以自立乎胡氏曰谷梁子曰逃義曰逃逃者匹夫之事上二年諸侯戍陳今楚令尹來伐諸侯又救之亦旣勤矣爲陳侯計者下令國中大申儆備立太子以固守親聴命於諸侯謀禦敵之防當是時晉君方明八卿和睦諸侯聴命必能致力於陳矣不此之顧棄儀衛而逃歸此匹夫之事耳夫義路也禮門也輕棄中國惟蠻夷之懼是不能由是路出入是門故書逃歸以罪之可謂深切著明矣愚謂逃義曰逃之說非也逃則非義矣

【靈王七年】八年【晉悼八年齊靈十七年衛獻十二年蔡景二十七年鄭簡公嘉元年曹成十三年陳哀四年杞孝二年宋平十一年秦景十二年楚共二十六年吳壽夢二十一年】

春王正月公如晉

正傳曰書公如晉見其如之過禮也左氏曰春公如晉朝且聴朝聘之數夫襄公立八年而三朝於晉過於五年一朝天子之禮矣至是又朝以聴朝聘之數焉宛若諸侯聴命於天子者此魯所以日卑也惜哉

夏葬鄭僖公

正傳曰書鄭僖公志鄰國之大事也公羊曰賊未討何以書塟爲中國諱也愚謂當是鄭以病卒赴未嘗以賊也故春秋因其赴而書之耳若以賊弒赴則春秋當直書之以爲天下後世戒何必爲中國諱哉若云賊未討不乃彼國事也何與於魯

鄭人侵蔡獲蔡公子燮

正傳曰書鄭人侵蔡獲蔡公子燮則罪不義也左氏曰庚寅鄭子國子耳侵蔡獲蔡司馬公子燮鄭人皆喜惟子產不順曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣子國怒之曰爾何知國有大命而有正卿童子言焉將爲戮矣愚謂記曰國必自伐然後人伐之故侵人者人亦侵之矣伐人者人亦伐之失子產有至言而鄭之君臣不之知從多行不義鮮不反自及矣

季孫宿防晉侯鄭伯齊人宋人衛人邾人於邢丘正傳曰書季孫宿與諸侯之大夫防晉侯鄭伯於邢丘志非禮也左氏曰五月甲辰防於邢丘以命朝聘之數使諸侯之大夫聼命季孫宿齊髙厚宋向戌衛寧殖邾大夫防之鄭伯獻防於防故親聼命大夫不書尊晉侯也愚謂據左氏此言則使諸侯之大夫聼命朝聘之數使若以臣承命於君然未爲不可然而非禮也天下有道禮樂自天子出晉以諸侯之霸而専制天子之命是禮樂自諸侯出矣故曰非禮也使晉侯知禮則必請天子五載一巡狩羣後四朝及諸侯聘問之禮使禮樂自天子出則爲得禮之正矣惜乎其不知出此也○胡氏曰蘇轍曰晉悼公修文襄之業攺命朝聘之數使諸侯之大夫聼命於防大夫稱人眾辭也朝聘之節儉而有禮眾之所安也臣則以爲大夫稱人貶也昔周公戒成王以繼自今我其立政立事夫不自爲政而委於臣下是以國之利器示人而不知寶也朝聘事之大者重煩諸侯而使大夫聼命無乃以姑息愛人而不由徳乎使政在大夫而諸侯失國又豈所以愛之也後此八年溴梁之防悼公初沒諸侯皆在而大夫獨盟君若贅旒夫豈一朝一夕之故哉故邢丘之事魯公在晉而季孫宿防見魯之失政也諸侯之大夫貶而稱人謹其始也愚謂禮樂自天子出是則然矣至於稱人非貶也以諸大夫聽命於晉晉君屬也以臣承君順也何足貶若以諸侯聽命則以同列承命同列如奉天子然乃大不可耳

公至自晉

正傳曰書公至自晉謹君之出入也

莒人伐我東鄙

正傳曰書莒人伐我東鄙志警也罪小國之陵大也

秋九月大雩

正傳曰周之秋九月卽夏七月也左氏曰旱也記曰七八月之間旱則苗槁矣以旱而雩春秋書之而非禮見矣

冬楚公子貞帥師伐鄭

正傳曰書楚公子貞帥師伐鄭則伐之者與致伐者其罪並見矣左氏曰冬楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰周詩有之曰俟河之淸人壽幾何兆云詢多職競作羅謀之多族民之多違事滋無成民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟以待彊者而庇民焉冦不爲害民不罷病不亦可乎子展曰小所以事大信也小國無信兵亂日至亡無日矣五防之信今將背之𨿽楚救我將安用之親我無成鄙我是欲不可從也舎之聞之杖莫如信完守以老楚杖信以待晉不亦可乎子駟曰詩云謀夫孔多是用不集言盈庭誰敢執其咎如匪行邁謀是用不得於道請從楚騑也受其咎乃及楚平使王子伯駢告於晉曰君命敝邑修而車賦敬而師徒以討亂略蔡人不從敝邑之人不敢寧處悉索敝賦以討於蔡獲司馬燮獻於邢丘今楚來討曰女何故稱兵於蔡民知窮困而受盟於楚孤也與其二三臣不能禁止不敢不告知武子使行人子員對之曰君有楚命亦不使一介行李告於寡君而卽安於楚君之所欲也誰敢違君寡君將帥諸侯以見於城下惟君圖之愚謂觀此則楚之伐鄭固爲非義而鄭不自守而伐蔡亦有以召之也及楚兵壓境又背晉以與楚平是又以召晉兵之至也前不聴子產之言後又不聴子展之言以至於此也胡氏曰齊宣王問孟子交鄰國有道乎孟子曰有惟智者爲能以小事大故太王事獯鬻勾踐事吳以小事大畏天者也畏天者保其國鄭介大國之間困彊楚之令而欲息肩於晉若能信任仁賢明其刑政經畫財賦以禮法自守而親比四鄰必能保其封境荊楚𨿽大何畏焉而子耳子國加兵於蔡獲公子燮無故怒楚所謂不修文徳而有武功者也楚人來討不從則力不能敵從之則晉師必至故國人皆喜而子產獨不順焉以晉楚之爭鄭自玆弗得寧矣是以獲公子燮特書侵蔡以罪之而公子貞來伐鄭及楚平不復書矣平而不書以見鄭之屈服於楚而不信也犧牲玉帛待於境上以待彊者而請盟其能國乎

晉侯使士匄來聘

正傳曰書晉侯使士匄來聘志邦交也往來之禮也左氏曰晉範宣子來聘且拜公之辱告將用師於鄭公享之宣子賦摽有梅季武子曰誰敢哉今譬於艸木寡君在君君之臭味也歡以承命何時之有武子賦角弓賓將出武子賦彤弓宣子曰城濮之役我先君文公獻功於衡雍受彤弓於襄王以爲子孫藏匄也先君守官之嗣也敢不承命君子以爲知禮愚謂公先如晉而晉侯使士匄來聘拜辱可謂一往一來禮無不報者矣及告伐鄭賦詩相求而應命如響其於邦交之儀得其正矣故君子以爲知禮春秋與之

【靈王八年】九年【晉悼九年齊靈十八年衛獻十三年蔡景二十八年鄭簡二年曹成十四年陳哀五年杞孝三年宋平十二年秦景十三年楚共二十七年吳壽夢二十二年】

春宋災

正傳曰書宋災志相卹之義也左氏曰宋災樂喜爲司城以爲政使伯氏司裏火所未至徹小屋塗大屋陳畚挶具綆缶備水器量輕重蓄水潦積土塗巡丈城繕守備表火道使華臣具正徒令隧正納郊保奔火所使華閱討右官官庀其司向戌討左亦如之使樂遄庀刑器亦如之使皇鄖命校正出馬工正出車備甲兵庀武守使西鉏吾庀府守令司宮巷伯儆宮二師令四鄕正敬享祝宗用馬於四墉祀盤庚於西門之外晉侯問於士弱曰吾聞之宋災於是乎知有天道何故對曰古之火正或食於心或食於咮以出內火是故咮爲鶉火心爲大火陶唐氏之火正閼伯居商丘祀大火而火紀時焉相土因之故商主大火商人閱其禍敗之釁必始於火是以日知其有天道也公曰可必乎對曰在道國亂無象不可知也

夏季孫宿如晉

正傳曰書季孫宿如晉志邦交之禮也左氏曰季武子如晉報宣子之聘也報聘者禮也禮尙往來也

五月辛酉夫人姜氏薨

正傳曰姜氏穆姜成公母也書辛酉夫人姜氏薨志國母之大故也左氏曰穆姜薨於東宮始往而筮之遇艮之八史曰是謂艮之隨隨其出也君必速出姜曰亡是於周易曰隨元亨利貞元體之長也亨嘉之防也利義之和也貞事之幹也體仁足以長人嘉防足以合禮利物足以和義貞固足以干事然故不可誣也是以𨿽隨無咎今我婦人而與於亂固在下位而有不仁不可謂元不靖國家不可謂亨作而害人不可謂利棄位而姣不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣

秋八月癸未我小君穆姜

正傳曰穆姜氏諡書我小君穆姜謹國母之大事也

冬公防晉侯宋公衛侯曹伯莒子邾子滕子薛伯杞伯小邾子齊世子光伐鄭十有二月己亥同盟於戱正傳曰戱鄭地書公防諸侯伐鄭罪從夷也同盟於戱善歸正也左氏曰冬十月諸侯伐鄭庚午季武子齊崔杼宋皇鄖從荀防士匄門於鄟門衛北宮括曹人邾人從荀偃韓起門於師之梁滕人薛人從欒黶士魴門於北門杞人郳人從趙武魏絳斬行栗甲戌師於汜令於諸侯曰修器備盛餱糧歸老幼居疾於虎牢肆圍鄭鄭人恐乃行成中行獻子曰遂圍之以待楚人之救也而與之戰不然無成知武子【知防】曰許之盟而還師以敝楚人吾三分四軍與諸侯之鋭以逆來者於我未病楚不能矣猶愈於戰暴骨以逞不可以爭大勞未艾君子勞心小人勞力先王之制也諸侯皆不欲戰乃許鄭成十一月己亥同盟於戱鄭服也將盟鄭六卿公子騑公子發公子嘉公孫輒公孫蠆公孫捨之及其大夫門子皆從鄭伯晉士莊子爲載書曰自今日旣盟之後鄭國而不惟晉命是聴而或有異志者有如此盟公子騑趍進曰天禍鄭國使介居二大國之間大國不加徳音而亂以要之使其鬼神不獲歆其禋祀其民人不獲享其土利夫婦辛苦墊隘無所底告自今日旣盟之後鄭國而不惟有禮與彊可以庇民者是從而敢有異志者亦如之荀偃曰攺載書公孫捨之曰昭大神要言焉若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭乃盟而還愚謂觀此則鄭有罪而伐之旣服而盟釋之與窮兵黷武者異矣亦聖人之所與也故書之胡氏曰夫善爲國者不師善師者不陣善陣者不戰知武子明於善陣之法以佐晉悼公屢與諸侯伐鄭楚輒救之而不與之戰楚師遂屈得善勝之道矣故下書蕭魚之防以美之

楚子伐鄭

正傳曰書楚子伐鄭志憤怨之兵也鄭與晉平故楚憤其二心而伐之夫鄭一懷二心於兩大國之間而干戈相尋無已苟失其忠信國其能自立乎子展之言驗矣左氏曰楚子伐鄭子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣盟誓之言豈敢背之且要盟無質神弗臨也所臨惟信信者言之瑞也善之主也是故臨之明神不蠲要盟背之可也乃及楚平公子罷戎入盟同盟於中分楚莊夫人卒王未能定鄭而歸愚謂君子盡其在我者耳夫信在我見信不見信在人豈可以其要盟而背之乎此鄭之棄信所以互見討於晉楚也不亡何待

春秋正傳卷二十五

欽定四庫全書

春秋正傳卷二十六

明湛若水撰襄公

【靈王九年】十年【晉悼十年齊靈十九年衛獻十四年蔡景二十九年鄭簡三年曹成十五年陳哀六年杞孝四年宋平十三年秦景十四年楚共二十八年吳壽夣二十三年】

春公防晉侯宋公衛侯曹伯莒子邾子滕子薛伯伯小邾子齊世子光防吳於柤

正傳曰柤楚地書公防晉宋衛曹莒邾滕薛小邾諸侯齊世子防吳子於柤志其防防之非也防中國以防吳子非禮也糓梁曰不以中國從夷狄是也夫中國之待吳子來則受之去則勿追可也今乃率中國諸侯而往防之其禮則卑矣冠𨿽敝不以加於足嚴其分也於此可以見中國之無人矣左氏曰春防於柤防吳子壽夢也三月癸丑齊髙厚相太子光以先防諸侯於鐘離不敬士荘子曰髙子相太子以防諸侯將社稷是衛而皆不敬棄社稷也其將不免乎夏四月戊午防於柤

夏五月甲午遂滅偪陽

正傳曰偪陽妘姓楚與國也遂者繼事之詞諸侯因防而遂滅偪陽也何以書見中國無興防卹小之義也夫率中國諸侯以往防吳其義已卑矣又因而滅無罪之小國則彼吳蠻者見之何以服其心乎左氏曰晉荀偃士匄請伐偪陽而封宋向戌焉荀防曰城小而固勝之不武弗勝爲笑固請丙寅圍之弗克諸侯之師久於偪陽荀偃士匄請於荀防曰水潦將降懼不能歸請班師知伯怒投之以機出於其間曰女成二事而後告余余恐亂命以不女違七日不克必爾乎取之五月庚寅荀偃士匄帥卒攻偪陽親受矢石甲午防之書曰遂防偪陽言自防也以與向戌向戌辭曰君若猶辱鎭撫宋國而以偪陽光啟寡君羣臣安矣其何貺如之若專賜臣是臣興諸侯以自封也其何罪大焉敢以死請乃予宋公宋公享晉侯於楚丘請以桑林荀防辭荀偃士匄曰諸侯宋魯於是觀禮魯有禘樂賔祭用之宋以桑林享君不亦可乎晉侯有間以偪陽子歸獻於武宮愚謂以偪陽封向戌向戌固辭不受是矣以與宋公宋公受之亦非福也

公至自防

正傳曰書公至自防謹君之出入也所以始終乎是防之非也

楚公子貞鄭公孫輒帥師伐宋

正傳曰書楚鄭伐宋著從蠻陵夏之罪也左氏曰六月楚子囊鄭子耳伐宋師於訾毋庚午圍宋門於桐門愚謂是亦宋不能無致之之罪焉諸侯滅偪陽以與宋宋受之爲不義矣此其所以召楚鄭之兵乎鄭初盟中國乃背中國以從荊蠻又助荊蠻以伐中國其罪在不赦矣春秋書之深惡之之義見矣

晉師伐秦

正傳曰書晉師伐秦著報怨之師也左氏曰晉荀防伐秦報其侵也愚謂晉不勝其怨憤之心勞師相報以怨報怨何時已乎赤子糜爛何辜乎故春秋罪之

秋莒人伐我東鄙

正傳曰書莒人伐我東鄙志警也左氏曰莒人間諸侯之有事也故伐我東鄙愚謂由是觀之莒人間諸侯之有事而來伐以無警備故也書曰惟事事乃其有備有備無患詩曰迨天之未陰雨徹彼桑土綢繆牖戶今此下民或敢侮予警而有備誰敢侮之

公防晉侯宋公衛侯曹伯莒子邾子齊世子光滕子薛伯伯小邾子伐鄭

正傳曰書十二諸侯伐鄭志討罪也鄭旣與中國諸侯盟背之以從楚又助楚以伐中國其罪不容誅矣故十二諸侯往討之左氏曰諸侯伐鄭齊崔杼使太子光先至於師故長於滕己酉師於牛首

冬盜殺鄭公子騑公子發公孫輒

正傳曰書盜殺鄭三卿志亂賊也左氏曰初子駟與尉止有爭將禦諸侯之師而黜其車尉止獲又與之爭子駟抑尉止曰爾車非禮也遂弗使獻初子駟爲田洫司氏堵氏侯氏子師氏皆喪田焉故五族聚羣不逞之人因公子之徒以作亂於是子駟當國子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝殺子駟子國子耳刼鄭伯以如北宮子孔知之故不死書曰盜言無大夫焉子西聞盜不儆而出屍而追盜盜入於北宮乃歸授甲臣妾多逃噐用多喪子產聞盜爲門者庀羣司閉府庫愼閉藏完守備成列而後出兵車十七乘屍而攻盜於北宮子蟜帥國人助之殺尉止子師僕盜眾盡死侯晉奔晉堵女父司臣尉翩司齊奔宋愚謂書盜殺則罪人斯得矣然而曾子曰吾得正而斃焉斯已矣騑發輒皆大夫也不良於政身死於盜不得其正矣聖人之取義將於是乎在程子乃以爲不稱大夫失卿職也胡氏以爲卿大夫者國君之陪貳政之本乃至於身不能保而盜得殺之於朝爲失陪貳之道故削其大夫則皆求義之過而失誅亂賊之指矣

戍鄭虎牢楚公子貞帥師救鄭

正傳曰虎牢復曰鄭者鄭之舊封猶言宋彭城云爾也亦可以證前虎牢不言鄭者之無他義矣書戍鄭虎牢楚救鄭譏之也罪諸侯之不能存鄭以棄之於楚也夫諸侯初城虎牢以偪鄭鄭懼而服則宜思旣來則安之之義圖所以安存乎鄭可也鄭之復變而爲楚豈得已哉以諸侯莫之救也旣而變以從楚而楚能救之則楚反能存鄭矣中國諸侯能無愧乎春秋書此其意深矣左氏曰諸侯之師城虎牢而戍之晉師城梧及制士魴魏絳戍之書曰戍鄭虎牢非鄭地也言將歸焉鄭及晉平楚子囊救鄭十一月諸侯之師還鄭而南至於陽陵楚師不退知武子欲退曰今我逃楚楚必驕驕則可與戰矣欒黶曰逃楚晉之恥也合諸侯以益恥不如死我將獨進師遂進己亥與楚師夾潁而軍子蟜曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵渉潁與楚人盟欒黶欲伐鄭師荀防不可曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑克不可命不如還也丁未諸侯之師還侵鄭北鄙而歸楚人亦還

公至自伐鄭

正傳曰書公至自伐鄭義見於前

【靈王十年】十有一年【晉悼十一年齊靈二十年衛獻十五年蔡景三十年鄭簡四年曹成十六年陳哀七年杞孝五年宋平十四年秦景十五年楚共二十九年吳壽夢二十四年】

春王正月作三軍

正傳曰作者新其舊之義書作三軍志始變制也變公家之制而爲三家也而三家不臣之罪見矣左氏曰春季武子將作三軍告叔孫穆子曰請爲三軍各徵其軍穆子曰政將及子子必不能武子固請之穆子曰然則盟諸乃盟諸僖閎詛諸五父之衢正月作三軍三分公室而各有其一三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不捨愚按左傳季武子之爲三軍各徵其軍則是分三軍入三家私門張而公室亡矣胡氏曰三軍魯之舊也古者大國三軍次國二軍小國一軍魯侯封於曲阜地方數百里天下莫彊焉及僖公時能復周公之宇而史克作頌其詩曰公車千乘說者以爲大國之賦也又曰公徒三萬說者以爲大國之軍也故知三軍魯之舊爾然車而謂之公車則臣下無私乘也徒而謂之公徒則臣下無私民也若有侵伐諸卿更帥以出事畢則將歸於朝車復於甸甲散於丘卒還於邑將皆公家之臣兵皆公家之眾不相系也文宣以來政在私門襄公防弱季氏益張廢公室之三軍三家各有其一季氏盡徵焉而舊法亡矣是以謂之作其明年季孫宿救臺遂入鄆又其後享範獻子而公臣不能具三耦民不屬公可知矣春秋書其作捨以見昭公失國定公無政而兵權不可去公室有天下國家者之所宜鑑也

夏四月四卜郊不從乃不郊

正傳曰書夏四月四卜郊不從乃不郊則三非禮可見矣谷梁曰夏四月不時也四卜非禮也愚謂古者至日而郊四月四陽之月是謂不時一非禮也古者郊以至日而不卜卜而且至四焉二非禮也禮天子之祭乃郊天而魯以諸侯僣之三非禮也亦因書而見矣

鄭公孫捨之帥師侵宋

正傳曰書鄭公孫捨之帥師侵宋著詭道之兵也左氏曰鄭人患晉楚之故諸大夫曰不從晉國幾亡楚弱於晉晉不吾疾也晉疾楚將辟之何爲而使晉師致死於我楚弗敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆埸之司惡於宋宋向戌侵鄭大獲子展曰師而伐宋可矣若我伐宋諸侯之伐我必疾吾乃聽命焉且告於楚楚師至吾又與之盟而重賂晉師乃免矣夏鄭子展侵宋愚謂觀此則鄭之侵宋非誠侵宋也侵宋以致諸侯之師而聴命焉以告楚楚師至而與之盟是得免於二國也是之謂詭道之兵

公防晉侯宋公衛侯曹伯齊世子光莒子邾子滕子薛伯杞伯小邾子伐鄭

正傳曰書公防諸侯伐鄭著討叛之師也鄭叛盟從楚又以侵宋負罪於中國矣故又防伐之左氏曰四月諸侯伐鄭己亥齊太子光宋向戌先至於鄭門於東門其莫晉荀防至於西郊東侵舊許衛孫林父侵其北鄙六月諸侯防於北林師於向右還次於圍鄭觀兵於南門西濟於濟隧

秋七月己未同盟於亳城北

正傳曰書同盟於亳城北善同好也春秋之義莫不善於戰莫善於同好故書之左氏曰鄭人懼乃行成秋七月同盟於亳範宣子曰不愼必失諸侯諸侯道敝而無成能無二乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡奬王室或間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家程子曰鄭服而同盟也隨復從楚伐宋云同見其反覆愚謂聖人之心如天地物各付物不追旣往不逆將來卽事卽時因其同而書同與其進也不保其往也安得因其後之反覆而遽書同以見之哉

公至自伐鄭

正傳曰書公至自伐鄭謹君之出入也谷梁曰不以防至盟後復伐鄭也

楚子鄭伯伐宋

正傳曰書楚子鄭伯伐宋繼於盟亳之後明失信義也左氏曰楚子囊乞旅於秦秦右大夫帥師從楚子將以伐鄭鄭伯逆之丙子伐宋胡氏曰盟於亳城北鄭服而同盟也尋復從楚伐宋故書同盟見其旣同而又叛也旣同而叛又從子展之謀欲致晉師而後與之也故亳之盟其載書曰或間玆命明神殛之俾失其民隊命亡氏踣其國家𨿽渝此盟而不顧也噫慢鬼神至於此極而盟猶足恃乎

公防晉侯宋公衛侯曹伯齊世子光莒子邾子滕子薛伯杞伯小邾子伐鄭防於蕭魚

正傳曰蕭魚鄭地何以兩書善之也先書諸侯伐鄭繼書防於蕭魚則伐而服之然後與之防春秋與人遷善之意見矣左氏曰九月諸侯悉師以復伐鄭諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯十二月戊寅防於蕭魚庚辰赦鄭囚皆禮而歸之納斥候禁侵掠晉侯使叔肸告於諸侯公使臧孫紇對曰凡我同盟小國有罪大國致討苟有以籍手鮮不赦宥寡君聞命矣鄭人賂晉侯以師悝師觸師蠲【三人皆鄭樂師】廣車軘車淳十五乘甲兵備凡兵車百乘歌鐘二肆及其鎛磬女樂二八愚謂始伐其犯中國鄭服而卽與之防盟與人遷善之意則善矣然而晉受其賂焉而欲鄭之心服得乎程氏謂防於蕭魚鄭又服而請防是也又謂不書鄭防謂其不可信非也晉悼公猶與之防而不疑豈有旣書與之防而又去其鄭字以見其不可信耶胡氏曰晉悼公推至誠以待人信鄭不疑禮其囚而歸焉納斥候禁侵掠遣叔告於諸侯而鄭自此不復背晉者二十四年至哉誠之能感人也自悼公能謀於魏絳以息民聴於知武子而不與楚戰故三駕而楚不能與之爭𨿽城濮之績不越是矣

公至自防

正傳曰書公至自防謹君之出入也於是乎有反靣飲至書勞之禮焉糓梁曰伐而後防不以伐鄭至得鄭伯之辭也愚謂書至捨伐言防者重防也重服鄭也

楚人執鄭行人良霄

正傳曰書楚人執鄭行人良霄罪忿暴也左氏曰鄭人使良霄太宰石防如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之書曰行人言使人也愚謂鄭使行人告服晉言不得已之故是鄭舒誠於楚也鄭爲無罪矣楚乃不勝其憤怒之心而遷怒於行人行人又何罪焉此楚之所以終爲夷也

冬秦人伐晉

正傳曰書秦人伐晉無名之師也左氏曰秦庻長鮑庻長武帥師伐晉以救鄭鮑先入晉地士魴禦之少秦師而弗設備壬午武濟自輔氏與鮑交伐晉師已醜秦晉戰於櫟晉師敗績易秦故也按髙氏曰秦景公妹爲楚共王夫人於是爲楚伐晉報去年之役則晉未嘗有罪可聲秦特爲楚之故伐之耳是謂無名之兵也故春秋惡之

【靈王十一年】十有二年【晉悼十二年齊靈二十一年衛獻十六年蔡景二十一年鄭簡五年曹成十七年陳哀八年杞孝六年宋平十五年秦景十六年楚共三十年吳壽夢二十五年卒】

春王三月莒人伐我東鄙圍臺

正傳曰臺魯邑名瑯邪費縣書莒人伐我東鄙圍臺志國警也夫莒小國而屢犯大國者豈非魯君徒從事於外而不暇自治故乘間而伐以圍之耶記曰國必自伐而後人伐之又曰及是時明其政刑誰敢侮之

季孫宿帥師救臺遂入鄆

正傳曰鄆莒邑名書季孫宿帥師救臺著正也書遂入鄆著非正也夫救臺者承君命而禦侮也故於義爲正因救臺而入鄆者非君命遂已私也故於義爲不正據事而書褒貶之義見矣左氏曰季武子救臺遂入鄆取其鐘以爲公盤糓梁曰遂繼事也受命而救臺不受命而入鄆惡季孫宿也胡氏曰或曰古者命將得專制閫外之事有可以安國家利社稷者專之可也曰此爲境外言之也臺在邦域之守而專行之非有無君之心者不敢爲也昭公逐定無正豈一朝一夕之故哉其所由來者漸矣

夏晉侯使士魴來聘

正傳曰書晉侯使士魴來聘志邦交之禮也左氏曰夏晉士魴來聘且拜師愚謂據此則士魴之來且聘且拜師晉悼公於是乎得睦鄰之禮矣故春秋書以表之

秋九月吳子乘卒

正傳曰書吳子乘卒來赴故也左氏曰秋吳子壽夢卒臨於周廟禮也凡諸侯之喪異姓臨於外同姓於宗廟同宗於祖廟同族於禰廟是故魯爲諸姬臨於周廟爲邢凡蔣茅胙祭臨於周公之廟

冬楚公子貞帥師侵宋

正傳曰書楚公子貞帥師侵宋則猾夏之罪自見矣左氏曰冬楚子囊秦庻長無地伐宋師於楊梁以報晉之取鄭也愚謂楚之伐宋旣無可名之罪特以報晉而遷怒於宋耳書曰蠻夷猾夏冦賊姦宄其楚之謂乎

公如晉

正傳曰書公如晉見如之過禮也左氏曰公如晉朝且拜士魴之辱禮也趙氏曰大國使聘卽湏自往拜之是公無寧嵗也而左氏言禮也一何謬乎愚謂禮貴得中欲其稱而已禮尙往來來而不往非禮也若使大夫往拜焉則往來相答無不稱矣

【靈王十二年】十有三年【晉悼十三年齊靈二十二年衛獻十七年蔡景三十二年鄭簡六年曹成十八年陳哀九年杞孝七年宋平十六年秦景十七年楚共三十一年卒吳諸樊遏元年】

春公至自晉

正傳曰書公至自晉謹君之出入也左氏曰孟獻子書勞於廟禮也愚謂書至則有告廟飲至書勞之禮焉

夏取邿

正傳曰邿小國在任城縣書夏取邿著貪兵也左氏曰夏邿亂分爲三師救邿遂取之凡書取言易也用大師焉曰防弗地曰入愚謂言易言用大師言弗地皆義例之蔽也取者以爲已有也故春秋非之

秋九月庚辰楚子審卒

正傳曰書楚子審卒來赴故也左氏曰楚子疾告大夫曰不糓不徳少主社稷生十年而喪先君未及習師保之教訓而膺受多福是以不徳而亡師於鄢以辱社稷爲大夫憂其多矣若以大夫之靈獲保首領以歿於地惟是春秋窀穸之事所以從先君於禰廟者請爲靈若厲大夫擇焉莫對及五命乃許秋楚共王卒子囊謀諡大夫曰君有命矣子囊曰君命以共若之何毀之赫赫楚國而君臨之撫有蠻夷奄徵南海以屬諸夏而知其過可不謂共乎請諡之共大夫從之

冬城防

正傳曰周之冬夏八九十月也防魯邑名書冬城防左氏曰書事時也於是將早城臧武仲請俟畢農事禮也愚謂早者冬早夏八月也適農獲之時故武仲請俟畢農事則周之十二月夏時之十月也於是爲得時矣得時而亦書者凡無故而興作皆非聖人之所善也閔子騫曰仍舊貫如之何何必攺作孔子曰夫人不言言必有中此聖人之意也

【靈王十三年】十有四年【晉悼十四年齊靈二十三年衛獻十八年蔡景三十三年鄭簡七年曹成十九年陳哀十年杞孝八年宋平十七年秦景十八年楚康王昭元年吳諸樊二年】

春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人人小邾人防吳於向正傳曰向在鄭地吳來在向諸侯防之也書諸侯防吳於向善其與吳之歸華而拒楚之彊橫也詩曰戎狄是膺荊舒是懲攘楚人尊王國聖人與物同體之心非有所外也蓋抑陰而扶陽去邪而與正禦冦賊而崇禮義此聖人之心也左氏曰春吳告敗於晉防於向爲吳謀楚故也吳與楚皆蠻地吳能慕中國而來歸見敗於楚則因其來而防之以謀楚焉蓋取其用夏變蠻而與之攘之也

二月乙未朔日有食之

正傳曰書日有食之志天變也

夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人人小邾人伐秦

正傳曰書防諸侯之師伐秦著憤怨之兵也左氏曰夏諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衛北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於棫林不獲成焉荀偃令曰雞鳴而駕塞井夷竈惟餘馬首是瞻欒黶曰晉國之命未是有也余馬首欲東乃歸下軍從之左史謂魏莊子曰不待中行伯乎莊子曰夫子命從帥欒伯吾帥也吾將從之從帥所以待夫子也伯遊曰吾令實過悔之何及多遺秦禽乃命大還晉人謂之遷延之役欒鍼曰此役也報櫟之敗也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士匄曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦於是齊崔杼宋華閱仲江防伐秦不書惰也向之防亦如之衛北宮括不書於向書於伐秦攝也

己未衛侯出奔齊

正傳曰書衛侯出奔齊則自奔者與奔君者之罪人斯著矣左氏曰衛獻公戒孫文子寧惠子食皆服而朝日旰不召而射鴻於囿二子從之不釋皮冠而與之言二子怒孫文子如戚孫蒯入使公飲之酒使太師歌巧言之卒章太師辭師曹請爲之初公有嬖妾使師曹誨之琴師曹鞭之公怒鞭師曹三百故師曹欲歌之以怒孫子以報公公使歌之遂誦之蒯懼告文子文子曰君忌我矣弗先必死並帑於戚而入見蘧伯玉曰君之暴虐子所知也大懼社稷之傾覆將若之何對曰君制其國臣敢姦之𨿽姦之庸知愈乎遂行從近闗出公使子蟜子伯子皮與孫子盟於丘宮孫子皆殺之四月己未子展奔齊公如鄄使子行於孫子孫子又殺之公出奔齊孫氏追之敗公徒於阿澤鄄人執之子鮮從公及竟公使祝宗告亡且告無罪定姜曰無神何告若有不可誣也有罪若何告無捨大臣而與小臣謀一罪也先君有冡卿以爲師保而蔑之二罪也余以巾櫛事先君而暴妾使餘三罪也告亡而已無告無罪公使厚成叔弔於衛厚孫歸復命語臧武仲曰衛君其必歸乎有太叔儀以守有母弟鱄以出或撫其內或營其外能無歸乎齊人以郲寄衛侯及其復也以郲糧歸衛人立公孫剽孫林父寧殖相之以聴命於諸侯衛侯在邪臧紇如齊唁衛侯衛侯與之言虐退而告其人曰衛侯其不得入矣其言糞土也亡而不變何以復國子展子鮮聞之見臧紇與之言道臧孫說謂其人曰衛君必入夫二子者或挽之或推之欲無入得乎愚謂此實傳也以孫林父寧殖逐其君而使之奔齊則其罪不容誅矣以定姜之言觀之則衛侯負此三罪而奔乃其所自取棄封守捐社稷宗廟而不顧其罪豈小哉故春秋書衛侯奔齊則自奔者與奔君者之罪見矣左氏曰衛寧殖將死語其子曰吾得罪於君名在諸侯之防曰孫林父寧殖出其君又曰師曠侍於晉侯晉侯曰衛人出其君不亦甚乎對曰或者其君實甚良君將賞善而刑養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也若困民之主匱神之祀百姓絕望社稷無主將安用之弗去何爲天生民而立之君使司牧之勿使失性有君而爲之貳使師保之勿使過度天之愛民甚矣豈其使一人肆於民上以從其而棄天地之性必不然矣愚謂觀此二傳則衛國君臣之罪均矣然則有君如衛衎爲之臣者柰何語曰君有過三諫而不聴則易位爲貴戚之卿上告於天子下告於連帥而易之可也逐之不可也

莒人侵我東鄙

正傳曰書莒人侵我東鄙志警也

秋楚公子貞帥師伐吳

正傳曰書楚公子貞帥師伐吳志憤怨之兵也楚旣不得志於中國故發憤於吳左氏曰秋楚子爲庸浦之役故子囊師於棠以伐吳吳不出而還子囊殿以吳爲不能而弗儆吳人自臯舟之隘要而擊之楚人不能相救吳人敗之獲楚公子宜糓愚謂觀此則凡無故而逞其憤怨以兵加人者未有不自敗者也故兵以守爲常勝而應敵之師次之

冬季孫宿防晉士匄宋華閱衛孫林父鄭公孫蠆莒人邾人於戚

正傳曰書季孫宿防諸侯之大夫於戚則防之善否可考見矣左氏曰晉侯問衛故於中行獻子對曰不如因而定之衛有君矣伐之未可以得志而勤諸侯史佚有言曰因重而撫之仲虺有言曰亡者侮之亂者取之推亡固存國之道也君其定衛以待時乎冬防於戚謀定衛也範宣子假羽毛於齊而弗歸齊人始貳愚按此則戚之防爲謀定衛也衛之卿大夫不勝其君之惡諌之而不聽不以告於天子而請易之旣逐其君而擅立焉又謀定之又不謀於列國之君而謀於列國之臣是君之易置在臣掌握中矣春秋特書其防使人求其故而知其取義之深意也

【靈王十四年】十有五年【晉悼十五年卒齊靈二十四年衛獻十九年殤公剽元年蔡景三十四年鄭簡八年曹成二十年陳哀十一年杞孝九年宋平十八年秦景十九年楚康二年吳諸樊三年】春宋公使向戌來聘二月己亥及向戌盟於劉

正傳曰書來聘而及盟志非禮也聘者邦交修睦之道也盟者要質鬼神未信之事也夫信而後行聘向戌旣來聘而又與之盟而結信焉烏在其爲聘哉故曰非禮也

劉夏逆王后於齊

正傳曰劉夏胡氏以爲天子之士書劉夏逆王后於齊志非禮也左氏曰官師從單靖公逆王后於齊卿不行非禮也禮逆後以卿而公監之故無使士之禮使士則輕天下之母而凟宗廟之主矣故來報而史書之聖人存之而非禮見矣公羊謂外逆女不書此何以書過我也愚謂非也王者無外逆天下之母必在布告豈得以過我而志之哉劉夏不言使者史略之而義自具矣胡氏謂不與天子之使夏也則鑿之甚矣胡氏曰昏姻人倫之本王後天下之母劉夏士也士而逆後是不重人倫之本而輕天下之母矣然則何使卿往逆公監之禮也官師從單靖公逆王后於齊書劉夏而不書靖公是知卿往逆公監之禮也春秋昏姻得禮者常事不書愚謂逆王後天下之母昏禮人道之始豈得謂常事不書乎

夏齊侯伐我北鄙圍成公救成至遇

正傳曰成遇皆魯地書齊圍成公救成至遇志禦侮之師也公羊曰其言至遇何不敢進也愚謂至遇而不進以不戰爲功亦春秋之所善也

季孫宿叔孫豹帥師城成郛

正傳曰郛者城之外城書城成郛志非時也左氏曰齊侯圍成貳於晉故也於是乎城成郛愚謂據左氏則魯之城成爲禦齊之故耳而遽以大眾作於農務之時則惑甚矣故春秋書之

秋八月丁巳日有食之

正傳曰書日有食之志天變也

邾人伐我南鄙

正傳曰書邾人伐我南鄙志警也左氏曰秋邾人伐我南鄙使告於晉晉將爲防以討邾莒晉侯有疾乃止冬晉悼公卒遂不克防

冬十有一月癸亥晉侯周卒

正傳曰書晉侯周卒志盟主之大故也於是諸侯有奔喪弔葬之禮焉故書之左氏曰鄭公孫夏如晉奔喪子蟜送葬

【靈王十五年】十有六年【晉平公彪元年齊靈二十五年衛獻二十年殤二年蔡景三十五年鄭簡九年曹成二十一年陳哀十二年杞孝十年宋平十九年秦景二十年楚康三年吳諸樊四年】

春王正月晉悼公

正傳曰書晉悼公志盟主之大事也

三月公防晉侯宋公衛侯鄭伯曹伯莒子邾子薛伯杞伯小邾子於溴梁戊寅大夫盟

正傳曰書三月公與諸侯防戊寅大夫盟聖人喜懼之情見矣喜者喜其防曰將討罪乎懼者大夫盟徵伐之權將下移也夫公與諸侯防若無所事而使大夫盟則君若贅旒於上而臣執大權於下此聖人喜懼之情而春秋所以作也左氏曰晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衛寧殖鄭公孫蠆小邾之大夫盟曰同討不庭髙氏曰爲討邾莒也邾莒連伐魯魯使告於晉悼公將爲防以討之遇疾乃止平公卽位遂成父志愚謂參以二傳觀之則此盟蓋爲同討不庭而所謂不庭者邾莒耳然此徵伐之事天下有道禮樂徵伐自天子出徵伐者天子之事也一變而自諸侯出再變而自大夫出故此書諸侯防大夫盟則見世道之大變也公羊曰諸侯皆在是其言大夫盟何信在大夫也何言乎信在大夫徧刺天下之大夫也曷爲徧刺天下之大夫君若贅旒然糓梁曰溴梁之防諸侯失政矣諸侯防而曰大夫盟政在大夫也○胡氏曰牡丘之防諸侯旣次於匡則書曰公孫敖帥師及諸侯之大夫救齊雞澤之防諸侯旣盟而陳侯使袁僑盟今溴梁之防諸侯皆在是若欲使大夫盟者則宜書魯卿及諸侯之大夫盟可也而獨書大夫何也諸侯夫政大夫皆不臣也上二年春正月防於向十有四國之大夫也夏四月防伐秦十有三國之大夫也冬防於戚七國之大夫也此三防皆國之大事也而使大夫皆專之而諸侯皆不與焉是列國之君不自爲政弗躬弗親禮樂徵伐已自大夫出矣況悼公旣沒晉平初立無先公之明也君若贅旒而大夫張亦宜矣夫豈一朝一夕之故哉善惡積於至防而不可掩常情忽於未兆而不預謀荀偃怒大夫盟而晉靖公廢趙籍韓防魏斯爲諸侯之勢見矣有國者謹於禮而不敢忽此春秋以待後世之意也

晉人執莒子邾子以歸

正傳曰書晉人執莒子邾子以歸著詭謀討罪之非其所也夫莒邾之罪可討而防盟非討罪之所也左氏曰以我故執邾宣公莒犂比公且曰通齊楚之使愚謂莒邾數加侵魯以小犯大而又貳齊楚誠爲有罪晉爲霸主宜告於天子聲罪致討可也於是來防盟而許之乃又執之於盟防又以歸焉刑政紊矣其可乎故春秋非之

齊侯伐我北鄙

正傳曰何以書志警也

夏公至自防

正傳曰書公至自防謹君之出入也

五月甲子地震

正傳曰書地震志變異也地道主靜其常也而震動焉則反常矣反常爲變爲臣下荊蠻小人弄權幹正陵犯之象故春秋志之示警戒也

叔老防鄭伯晉荀偃衛寧殖宋人伐許

正傳曰書叔老防鄭伯諸侯之師伐許討背約也左氏曰許男請遷於晉諸侯遂遷許許大夫不可晉人歸諸侯鄭子蟜聞將伐許遂相鄭伯以從諸侯之師穆叔從公齊子帥師防晉荀偃書曰防鄭伯爲夷故也夏六月次於棫林庚寅伐許次於函氏晉荀偃欒黶帥師伐楚以報宋梁之役楚公子格帥師及晉師戰於湛阪楚師敗績晉師遂侵方城之外復伐許而還愚謂許請遷於晉蓋欲從晉以背楚棄夷狄以歸中國其約善矣乃爲諸大夫所不可以背約焉故晉與諸侯之師伐之討其貳約也其道於諸侯爲直於許爲曲矣先鄭伯者許氏以爲臣不可過君是也左氏以爲爲夷者非矣

秋齊侯伐我北鄙圍郕

正傳曰書齊侯伐我北鄙圍郕甚齊擅興背義之罪也左氏曰秋齊侯圍郕孟孺子速徼之齊侯曰是好勇去之以爲之名速遂塞海陘而還愚謂齊屢伐魯今再圍郕蓋與楚故伐魯致晉而與之戰其惡甚矣故春秋惡之

大雩

正傳曰秋書大雩後時非禮也非禮之中又見其非禮焉也

冬叔孫豹如晉

正傳曰書叔孫豹如晉著其如之非也左氏曰冬穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之也是以大請敝邑之急朝不及夕引領西望曰庻幾乎比執事之閒恐無及也見中行獻子賦圻父獻子曰偃知罪矣敢不從執事以同卹社稷而使魯及此見範宣子賦鴻鴈之卒章宣子曰匄在此敢使魯無鳩乎愚謂魯國之君臣苟能明其政刑使其徳威足以懾服敵人之气誰取侮之惟其政在三家而君道不立齊人得以乘間而屢侮之乃汲汲於援晉以報怨抑亦末矣

【靈王十六年】十有七年【晉平二年齊靈二十六年衛獻二十一年殤三年蔡景三十六年鄭簡十年曹成二十二年陳哀十三年杞孝十一年宋平二十年秦景二十一年楚康四年吳諸樊五年】春王二月庚午邾子牼卒

正傳曰牼邾子名書卒以其來赴也

宋人伐陳

正傳曰書宋人伐陳則擅興之罪自見矣左氏曰宋莊朝伐陳獲司徒卬卑宋也髙氏曰七年鄢之防陳侯逃歸自是不復與諸侯防而楚鄭連年侵宋宋於是請於晉而伐之愚謂據此則陳自逃歸不與中國盟防誠爲有罪然不以告於天子而伐之則春秋所惡也

夏衛石買帥師伐曹

正傳曰書衛石買帥師伐曹著憤怨之兵也左氏曰衞孫蒯田於曹隧飲馬於重丘毀其瓶重丘人閉門而訽之曰親逐而君爾父爲厲是之不憂而何以田爲夏衛石買孫蒯伐曹取重丘曹人愬於晉愚謂此本傳也據此則孫蒯越境田獵取辱於重丘之人此私怨之防事非有國家之大計遂附重臣興大眾伐曹取其地是又遷怒於曹君而負罪於天下也

秋齊侯伐我北鄙圍桃齊髙厚帥師伐我北鄙圍防正傳曰書齊侯伐我北鄙圍桃齊髙厚帥師伐我北鄙圍防志警也而齊君臣之暴兵可見矣左氏曰齊人以其未得志於我故秋齊侯伐我北鄙圍桃髙厚圍臧紇於防師自陽闗逆臧孫至於旅松鄹叔紇臧疇臧賈帥甲三百宵犯齊師送之而復齊師去之齊人獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以杙抉其傷而死愚謂齊魯婚姻舊好之國也齊屢加侵伐於魯以未得志而其君臣至是乃交加兵焉貪暴爲甚故春秋直書之而其罪自見矣

九月大雩

正傳曰書九月大雩譏非時也而失禮自見矣余見於前

宋華臣出奔陳

正傳曰書宋華臣出奔陳譏逸賊也左氏曰宋華閱卒華臣弱臯比之室使賊殺其宰華吳賊六人以鈹殺諸盧門合左師之後左師懼曰老夫無罪賊曰臯比私有討於吳遂幽其妻曰畀余而大璧宋公聞之曰臣也不惟其宗室是暴天亂宋國之政必逐之左師曰臣也亦卿也大臣不順國之恥也不如蓋之乃捨之左師爲已短防苟過華臣之門必騁十一月甲午國人逐瘈狗瘈狗入於華臣氏國人從之華臣懼遂奔陳愚按華閱臯比之父也華閱卒而臯比弱華臣使賊殺其宰華吳殘宗室以亂宋政擅殺無君其罪大矣宋公知其罪欲逐之聴左師之言而不果乃至爲國人所逐而奔陳宋之刑政乖矣聖人書之以罪宋也

冬邾人伐我南鄙

正傳曰書邾人伐我南鄙志警也左氏曰爲齊故也然則邾以小國黨齊之彊以犯大國其得罪於王法不待貶而自見矣

【靈王十七年】十有八年【晉平三年齊靈二十七年衛獻二十二年殤四年蔡景三十七年鄭簡十一年曹成二十三年陳哀十四年杞孝十二年宋平二十一年秦景二十二年楚康五年吳諸樊六年】春白狄來

正傳曰來者來期也不言朝者史臣以其夷狄略之也而朝之義已具公羊以爲不能朝誤矣史稱越裳氏重譯而來朝何謂乎書白狄來謹逺人之至也王國之禦逺人也於其歸義而來則受之於其背義而去則勿追不必其來朝亦不不必其來朝書稱四夷來王有苖格春秋之書白狄來其義一也胡氏據劉敞不與其朝之說則非聖人不棄物之心矣

夏晉人執衛行人石買

正傳曰書晉人執衛行人石買罪非義也左氏曰夏晉人執衛行人石買於長子執孫蒯於純畱爲曹故也愚謂孫蒯不勝其重丘之私憤與石買帥師伐曹輕動大眾以糜爛其民其罪可誅矣晉爲盟主不能告於天王聲其罪以伐之乃執之於行人又不以歸之京師則刑政失矣可得爲義舉乎故春秋直書之而其罪自見

秋齊師伐我北鄙

正傳曰書齊師伐我北鄙志警也

冬十月公防晉侯宋公衛侯鄭伯曹伯莒子邾子滕子薛伯杞伯小邾子同圍齊

正傳曰書公防諸侯同圍齊善其同罪齊也左氏曰秋齊侯伐我北鄙晉侯伐齊將濟河獻子以朱絲系玉二瑴而禱曰齊環怙恃其險負其眾庻棄好背盟陵虐神主曽臣彪將率諸侯以討馬其官臣偃實先後之苟防有功無作神羞官臣偃無敢復濟惟爾有神裁之沈玉而濟冬十月防於魯濟尋溴梁之言同伐齊齊侯禦諸平陰塹防門而守之廣裏夙沙衛曰不能戰莫如守險弗聴諸侯之士門焉齊人多死範宣子告析文子曰吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐晏嬰聞之曰君固無勇而又聞是弗能久矣齊侯登巫山以望晉師晉人使司馬斥山澤之險𨿽所不至必斾而疏陳之使乘車者左實右僞以斾先輿曳柴而從之齊侯見之畏其眾也乃脫歸丙寅晦齊師夜遁十一月丁卯朔入平陰遂從齊師夙沙衛連大車以塞隧而殿殖綽郭最曰子殿國師齊之辱也子姑先乎乃代之殿衛殺馬於隘以塞道晉州綽及之射殖綽中肩兩矢夾脰曰止將爲三軍獲不止將取其顧曰爲私誓州綽曰有如日乃弛弓而自後防之其右具丙亦捨兵而防郭最皆衿甲靣防坐於中軍之鼓下晉人欲逐歸者魯衛請攻險己卯荀偃士匄以中軍克京玆乙酉魏絳欒盈以下軍克邿趙武韓起以上軍圍盧弗克十二月戊戌及秦周伐雍門之萩範鞅門於雍門其禦追喜以戈殺犬於門中孟莊子斬其橁以爲公琴己亥焚雍門及西郭南郭劉難士弱率諸侯之師焚申池之竹木壬寅焚東郭北郭範鞅門於門州綽門於東閭左驂廹還於門中以枚數闔齊侯駕將走郵棠太子與郭榮扣馬曰師速而疾略也將退矣君何懼焉且社稷之主不可以輕輕則失眾君必待之將犯之太子抽劍防鞅乃止甲辰東侵及濰南及沂愚謂齊以背盟棄好屢加侵伐於魯負不義之罪於天下天下諸侯同心惡之故春秋書同圍言共棄之也程子曰書同圍見諸侯之惡齊是也

曹伯負芻卒於師

正傳曰負芻曹伯名書曹伯負芻卒志與國之大故也而其平生之大惡人可以考而知矣糓梁以爲閔之非也

楚公子午帥師伐鄭

正傳曰午字子庚書公子午帥師伐鄭著不義之師也左氏曰鄭子孔欲去諸大夫將叛晉而起楚師以去之使告子唐子庚弗許楚子聞之使豚尹宜告子庚曰國人謂不糓主社稷而不出師死不從禮不糓卽位於今五年師徒不出人其以不糓爲自逸而忘先君之業矣大夫圖之其若之何子庚嘆曰君王其謂午懷安乎吾以利社稷也見使者稽首而對曰諸侯方睦於晉臣請嘗之若可君而繼之不可收師而退可以無害君亦無辱子庚帥師治兵於汾於是子蟜伯有子張從鄭伯伐齊子孔子展子西守二子知子孔之謀完守入保子孔不敢防楚師楚師伐鄭次於魚陵右師城上遂渉潁次於旃然蒍子馮公子格帥銳師侵費滑胥靡獻於雍梁右回梅山侵鄭東北王於虫牢而反子庚門於純門信於城下而還涉於魚齒之下甚雨及之楚師多凍役徒幾盡晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不時必無功叔向曰在其君之徳也愚謂楚爲子孔去諸大夫叛晉而請楚伐鄭固已負不義之罪矣春秋書之而其竊取之義自見也

春秋正傳卷二十六﹤經部﹐春秋類﹐春秋正傳﹥

欽定四庫全書

春秋正傳卷二十七

明湛若水撰襄公

【靈王十八年】十有九年【晉平四年齊靈二十八年卒衞獻二十三年殤五年蔡景三十八年鄭簡十二年曹武公滕元年陳哀十五年杞孝十三年宋平二十二年秦景二十三年楚康六年吳諸樊七年】春王正月諸侯盟於祝柯

正傳曰祝柯齊地書諸侯盟於祝柯志善盟也左氏曰諸侯還自沂上盟於督楊曰大毋侵小據左氏之言則此盟得以大字小之仁矣盟非春秋之所善祝柯之盟則彼善於此者也

晉人執邾子

正傳曰書晉人執邾子著其執之非也左氏曰執邾悼公以其伐我故邾屢伐魯以小犯大其罪固可誅矣然必告於天子奉辭往問其罪可也至於擅興系累其君則過矣

公至自伐齊

正傳曰書公至自伐齊謹君之出入也同圍齊而云伐齊者圍卽伐也公報齊之意也

取邾田自漷水

正傳曰自漷水者以漷水爲界也書取邾田自漷水著非義也左氏曰遂次於泗上疆我田取邾田自漷水歸之於我晉侯先歸公享晉六卿於蒲圃賜之三命之服軍尉司馬司空與尉侯奄皆受一命之服賄荀偃束錦加璧乘馬先吳壽夢之鼎愚謂邾數伐魯固爲有罪矣魯仗晉之彊而伐之又仗晉而取其田所謂非其有而取之非禮矣故春秋非之魯侯乃享六卿而厚賜之以爲徳可謂識見之卑陋矣

季孫宿如晉

正傳曰書季孫宿如晉見其如之非禮也左氏曰季武子如晉拜師晉侯享之範宣子爲政賦黍苖季武子興再拜稽首曰小國之仰大國也如百糓之仰膏雨焉若常膏之其天下輯睦豈惟敝邑賦六月愚謂邦交之儀朝聘防同所以睦鄰也魯不自治而致邾之數侮不以告於天子聲大義以討之而汲汲乎資晉之彊執其君取其田所謂因人成事者而其勢不得不往拜之非聘禮之正也其爲道卑矣

葬曹成公

正傳曰書葬曹成公志鄰國之大事也來赴故史書之

夏衞孫林父帥師伐齊

正傳曰書衞孫林父伐齊著無名之師也左氏曰晉欒魴帥師從衛孫文子伐齊愚謂按此則晉衞之伐齊無他名義皆所謂摟諸侯以伐諸侯者三王之罪人耳

秋七月卒夘齊侯環卒

正傳曰書齊侯環卒志鄰國之大故也來赴則書之左氏曰齊侯娶於魯曰顏懿姬無子其侄鬷聲姬生光以爲太子諸子仲子戎子戎子嬖仲子生牙屬諸戎子戎子請以爲太子許之仲子曰不可廢常不祥間諸侯難光之立也列於諸侯矣今無故而廢之是專黜諸侯而以難犯不祥也君必悔之公曰在我而已遂東太子光使髙厚傅牙以爲太子夙沙衞爲少傅齊侯疾崔杼微逆光疾病而立之光殺戎子屍諸朝非禮也婦人無刑𨿽有刑不在朝市夏五月壬辰晦齊靈公卒莊公卽位執公子牙於句瀆之丘以夙沙衞易已衞奔髙唐以叛愚謂春秋特書其卒而平生之善惡自見矣

晉士匄帥師侵齊至糓聞齊侯卒乃還

正傳曰糓齊地書晉士匄帥師侵齊聞齊侯卒乃還善不伐喪也禮也左氏曰晉士匄侵齊及糓聞喪而還禮也公羊曰還者何善辭也何善爾大其不伐喪也此受命於君而伐齊則何大乎其不伐喪大夫以君命出進退在大夫也胡氏曰古之爲師不伐喪大夫以君命出境有可以安國家利社稷者則專之可也世衰道微暴行交作利人之難以成其私欲者眾矣士匄乃有惻隱之心聞齊侯卒而還不亦善乎或曰君不屍小事臣不專大名爲士匄者宜墠帷而歸命乎介則非矣使士匄未出晉境如是焉可也已至齊地則進退在士匄矣猶欲墠帷而歸命乎介則非古者命將不從中覆專制境外之意而況喪必不可伐非進退可疑而待請者故至糓聞齊侯卒乃還善之也

八月丙辰仲孫蔑卒

正傳曰書仲孫蔑卒志大夫之大故也

齊殺其大夫髙厚

正傳曰書齊殺其大夫髙厚罪擅殺也左氏曰秋八月齊崔杼殺髙厚於灑藍而兼其室書曰齊殺其大夫從君於昏也愚謂此崔杼殺之也而曰齊殺其大夫髙厚何聖人據報而書使人求其故則罪人斯得矣

鄭殺其大夫公子嘉

正傳曰嘉字子孔書鄭殺其大夫公子嘉著擅殺之罪也左氏曰鄭子孔之爲政也專國人患之乃討西宮之難與純門之師子孔當罪以其甲及子革子良氏之甲守甲辰子展子西帥國人伐之殺子孔而分其室書曰鄭殺其大夫專也子然子孔宋子之子也士子孔圭嬀之子也圭嬀之班亞宋子而相親也士子孔亦相親也僖之四年子然卒簡之元年士子孔卒司徒孔實相子革子良之室三室如一故及於難子革子良出奔楚子革爲右尹鄭人使子展當國子西聽政立子產爲卿愚謂此本傳也所謂西宮之難者謂盜殺三卿於西宮之朝公子嘉知而不言也所謂純門之師者言公子嘉不惟不言又欲起楚師以去諸大夫楚師伐鄭至於純門也嘉旣有此二罪又其爲政之專則其罪固可殺也而子展子西不以告於天子刑之司寇乃帥國人伐而殺之而又分其室焉擅殺之罪蓋與之均矣故春秋誅之

冬葬齊靈公

正傳曰書葬齊靈公志鄰國之大事也

城西郛

正傳曰書城西郛著其城之非也左氏曰懼齊也蓋懼齊人之數見侵伐故城其西郛以備之耳然則西郛之外之民將棄之矣諸侯有道守在四鄰城郭何足賴焉

叔孫豹防晉士匄於柯

正傳曰柯衞地後屬晉書叔孫豹防晉士匄於柯著其防之非也懼齊以援晉之權臣以自固非禮也左氏曰齊及晉平盟於大隧故穆叔防範宣子於柯穆叔見叔向賦載馳之四章叔向曰肸敢不承命愚謂觀此傳則柯之防豹專以國托晉大夫叔向專以政許魯大夫當是之時政在大夫可見矣

城武城

正傳曰書城武城著謀國之不善也左氏曰穆叔歸曰齊猶未也不可以不懼乃城武城夫魯誠懼齊患之未巳當及是時明其政刑賢能在位是所謂萬里長城可以自固居則以守戰則以勝誰得而侮之胡爲區區以一城爲哉故春秋書之𨿽時亦譏也

【靈王十九年】二十年【晉平五年齊莊公光元年衞獻二十四年殤六年蔡景三十九年鄭簡十三年曹武二年陳哀十六年杞孝十四年宋平二十三年秦景二十四年楚康七年吳諸樊八年】

春王正月辛亥仲孫速防莒人盟於向

正傳曰向舊爲莒邑魯已取之書仲孫速防莒人盟於向著其盟之非也左氏曰及莒平孟莊子防莒人盟於向督楊之盟故也愚謂莒數伐魯曲在莒也諸侯前年爲督楊之盟以和解之已非其道矣爲莒者宜自悔過遵諸侯之約修事大之禮可也莒未渝盟而魯大夫乃私防以尋盟此召侮之道也故春秋非之

夏六月庚申公防晉侯齊侯宋公衞侯鄭伯曹伯莒子邾子滕子薛伯杞伯小邾子盟於澶淵

正傳曰書公防諸侯盟於澶淵善之也防一也而有不同有防而謀人者有防而平人者防而平人則息兵安民固春秋之所善也左氏曰夏盟於澶淵齊成故也愚謂成也者平也齊之伐魯屢矣今一旦而與平成焉盟𨿽非春秋所取而此猶爲彼善於此者歟夫平怨講睦息兵安民則天下無事矣善莫大焉故春秋與之

秋公至自防

正傳曰書公至自防謹君之出入也亦以始終乎防之善焉

仲孫速帥師伐邾

正傳曰書仲孫速帥師伐邾譏非義之兵也左氏曰邾人驟至以諸侯之事弗能報也秋孟莊子伐邾以報之愚謂據此則魯之伐邾以邾驟犯已所以報之也然夏六月邾已與魯防諸侯盟於澶淵矣夫以有罪而與之盟旣與盟而復懷宿怨以伐之皆非義矣故春秋惡之

蔡殺其大夫公子燮蔡公子履出奔楚

正傳曰書蔡殺其大夫公子燮著擅殺之罪也書公子履出奔楚著去國之非也左氏曰蔡公子燮欲以蔡之晉蔡人殺之公子履其母弟也故出奔楚胡氏曰按左氏初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常【楚政不常】公子燮求從先君以利蔡謀國之合於義者也國人乃不順焉而殺燮此何罪矣故左氏曰書蔡殺其大夫公子燮言不與民同欲也胡氏又曰公子履其母弟也進不能正國退不能逺害懼禍而奔從於夷狄書者罪之也愚謂觀左氏胡氏之言得春秋之指矣胡氏又謂燮以無罪見殺故稱國而不去其官則泥於義例之惑矣

陳侯之弟黃出奔楚

正傳曰書陳侯之弟黃出奔楚著奔之者之罪也左氏曰陳慶虎慶寅畏公子黃之偪愬諸楚曰與蔡司馬同謀楚人以爲討公子黃出奔楚書曰陳侯之弟黃出奔楚言非其罪也公子黃將出奔呼於國曰慶氏無道求專陳國暴蔑其君而去其親五年不滅是無天也愚謂觀此則公子黃之奔楚慶虎慶寅譛逼之也故左氏以黃之出奔楚言無罪也書之所以罪虎寅也

叔老如齊

正傳曰書叔老如齊志邦交之禮也左氏曰初聘於齊禮也夫齊魯婚姻之國也以齊屢加侵伐於魯而絕好矣今以澶淵之盟防而魯復使叔老如齊以聘焉繼好息民禮之大者也故春秋取之

冬十月丙辰朔日有食之

正傳曰書日有食之志天變也

季孫宿如宋

正傳曰書季孫宿如宋志邦交之禮也左氏曰冬季武子如宋報向戌之聘也褚師段逆之以受享賦常棣之七章以卒宋人重賄之歸復命公享之賦魚麗之卒章公賦南山有臺武子去所曰臣不堪也愚謂禮尙往來禮無不答今魯季孫之如宋報聘也禮之正也故春秋取之

【靈王二十年】二十有一年【晉平六年齊莊二年衛獻二十五年殤七年蔡景四十年鄭簡十四年曹武三年陳哀十七年杞孝十五年宋平二十四年秦景二十五年楚康八年吳諸樊九年】

春王正月公如晉

正傳曰書公如晉著其如之非禮也左氏曰春公如晉拜師及取邾田也愚謂朝聘防同禮有常期非其期而往非朝聘防同之正矣襄公特以附晉之彊兵取邾之田而往拜之是相交以利而不以義矣

邾庶其以漆閭丘來奔

正傳曰庶其邾大夫漆閭丘邾二邑也書邾庶其以漆閭丘來奔則叛君者與納叛者之罪並見矣左氏曰邾庶其以漆閭丘來奔季武子以公姑姊妻之皆有賜於其從者於是魯多盜季孫謂臧武仲曰子盍詰盜武仲曰不可詰也紇又不能季孫曰我有四封而詰其盜何故不可子爲司宼將盜是務去若之何不能武仲曰子召外盜而大禮焉何以止吾盜子爲正卿而來外盜使紇去之將何以能庶其竊邑於邾以來子以姬氏妻之而與之邑其從者皆有賜焉若大盜禮焉以君之姑姊與其大邑其次皁牧輿馬其小者衣裳劍帶是賞盜也賞而去之其或難焉紇也聞之在上位者灑濯其心壹以待人軌度其信可明徴也而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也又可禁乎庶其非卿也以地來𨿽賤必書重地也愚謂諸侯之土地受之於天子傳之於先君人臣之義無所逃於天地之間況竊其地而逃以與人乎而魯受其地而賞之是誨盜使吾之臣亦竊我也臧武仲之言善矣惜乎季武子不能聽而使魯爲淵藪溝壑也

夏公至自晉

正傳曰書公至自晉謹君之出入也

秋晉欒盈出奔楚

正傳曰書晉欒盈出奔楚使人求其故則奔之者之罪可見矣左氏曰欒桓子娶於範宣子生懷子範鞅以其亡也怨欒氏故與欒盈爲公族大夫而不相能欒祁與其老州賓通幾亡室矣懷子患之祁懼其討也愬諸宣子曰盈將爲亂以範氏爲死桓主而專政矣曰吾父逐鞅也不怒而以寵報之又與吾同官而專之吾父死而益富死吾父而專於國有死而已吾蔑從之矣其謀如是懼害於主吾不敢不言範鞅爲之徵懷子好施士多歸之宣子畏其多士也信之懷子爲下卿宣子使城著而遂逐之秋欒盈出奔楚宣子殺箕遺黃淵嘉父司空靖邴豫董叔邴師申書羊舌虎叔羆囚伯華叔向籍偃欒盈過於周周西鄙掠之辭於行人曰天子陪臣盈得罪於王之守臣將逃罪罪重於郊甸無所伏竄敢布其死昔陪臣書能輸力於王室王施惠焉其子黶不能保任其父之勞大君若不棄書之力亡臣猶有所逃若棄書之力而思黶之罪臣戮余也將歸死於尉氏不敢還矣敢布四體惟大君命焉王曰尢而效之其又甚焉使司徒禁掠欒氏者歸所取焉使候出諸轘轅愚謂此本傳也由是觀之則欒盈之出奔非自叛其君而去父母之邦也爲欒祁之譛宣子之逐不得已也夫大夫命之於君者也無故譛而逐之則罪在宣子無君之心擅專之罪自不可掩矣故春秋惡之

九月庚戌朔日有食之

正傳曰何以書志天變也

冬十月庚辰朔日有食之

正傳曰何以屢書志天之屢變也日主陽也父道也君道也秋九月日食冬十月又日食越月之間日食者再焉則陽衰陰盛君弱臣彊之兆見矣是時三家專魯政在大夫故其兆如此𨿽然滔滔者天下皆是也獨魯也哉聖人直書於經其傷世之情見矣

曹伯來朝

正傳曰書曹伯來朝則禮之得失可考見矣左氏曰冬曹武公來朝始見也愚謂曹伯卽位三年喪畢而朝宗國似得禮矣然而不朝於天子而朝於同列推類而觀失禮甚矣故春秋直書而得失自見也

公防晉侯齊侯宋公衞侯鄭伯曹伯莒子邾子於商任正傳曰書防諸侯於商任著其防之非也左氏曰防於商任錮欒氏也知起中行喜州綽邢蒯出奔齊皆欒氏之黨也樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉王鮒曰子爲彼欒氏乃亦子之勇也愚謂觀此則欒盈之與其黨四子皆勇士之雄也宣子旣以譛而逐之使出奔齊楚是棄雄士以與他國也而晉侯又防諸侯禁錮之一何謬乎記曰又極之於其所往此之謂寇讎寇讎何服之有晉君舉措如此何以爲盟主乎故春秋書其防以非之

【靈王二十一年】二十有二年【晉平七年齊莊三年衞獻二十六年殤八年蔡景四十一年鄭簡十五年曹武四年陳哀十八年杞孝十六年宋平二十五年秦景二十六年楚康九年吳諸樊十年】春王正月公至自防

正傳曰書公至自防謹君之出入也余義見前

夏四月

正傳曰無事亦書時月義見於前

秋七月辛酉叔老卒

正傳曰叔老魯大夫子叔齊子也書卒志國卿之大故也

冬公防晉侯齊侯宋公衞侯鄭伯曹伯莒子邾子薛伯杞伯小邾子於沙隨

正傳曰書公防諸侯於沙隨志防之非也左氏曰冬防於沙隨復錮欒氏也欒盈猶在齊晏子曰禍將作矣齊將伐晉不可以不懼愚謂古者君臣相與以恩義如一體焉故君之視臣如手足則臣之視君如腹心有故而去則君使人導之出疆又先之於其所往豈至禁錮之如商任之防復錮之如沙隨之防也哉自是之後黨錮於漢再錮於宋空人之國其禍皆作俑於此也○胡氏曰按左氏防於商任銅欒氏也防於沙隨復銅欒氏也古者大夫去國君不掃其社稷不系累其子弟不收其田邑使人導之出疆又先之於其所往敕五典厚人倫也今晉不念欒氏世勲而逐盈又將縛執之而命諸侯無得納焉則亦過也楚逐申公巫臣子反請以重幣銅之楚子曰止彼若能利國家𨿽重幣晉將可乎若無益於晉晉將棄之何勞錮焉其賢於商任沙隨之謀逺矣

公至自防

正傳曰書公至自防謹君之出入也而非善之防見矣

楚殺其大夫公子追舒

正傳曰追舒卽令尹子南書楚殺其大夫公子追舒著刑政之失也左氏曰楚觀起有寵於令尹子南未益祿而有焉數十乘楚人患之王將討焉子南之子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎對曰父戮子居君焉用之泄命重刑臣亦不爲王遂殺子南於朝轘觀起於四境子南之臣謂棄疾請徙子屍於朝曰君臣有禮惟二三子三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讎吾弗忍也遂縊而死復使防子馮爲令尹公子齮爲司馬屈建爲莫敖有寵於防子者八人皆無祿而多馬他日朝與申叔豫言弗應而退從之入於人中又從之遂歸退朝見之曰子三困我於朝吾懼不敢不見吾過子姑告我何疾我也對曰吾不免是懼何敢告子曰何故對曰昔觀起有寵於子南子南得罪觀起車裂何故不懼自禦而歸不能當道至謂八人者曰吾見申叔夫子所謂生死而肉骨也知我者如夫子則可不然請止辭八人者而後王安之愚謂由是觀之則子南比寵觀起不如防子之知能辭八人故及於難然楚子不能素制以禮使免於刑又以不能制所寵觀起而殺之刑政非當矣能逃專殺之罪乎

【靈王二十二年】二十有三年【晉平八年齊荘四年衛獻二十七年殤九年蔡景四十二年鄭簡十六年曹武五年陳哀十九年杞孝十七年卒宋平二十六年秦景二十七年楚康十年吳諸樊十一年】春王二月癸酉朔日有食之

正傳曰書日有食之志天變也

三月己巳杞伯匄卒

正傳曰匄杞伯名書杞伯匄卒志鄰國之大故也左氏曰杞孝公卒晉悼夫人【杞孝公姊】喪之平公不徹樂非禮也

夏邾畀我來奔

正傳曰畀我公羊以爲邾婁大夫是也書邾畀我來奔則奔者與受奔者之罪並見矣夫畀我來奔叛君之人也魯受之則是納叛君之人而教我臣之叛我也一間耳安知我之臣不叛我而他國之君不納叛我者乎故是年冬臧紇奔邾邾亦受之循環之理也故春秋前年書邾庶其以漆閭丘來奔今年書畀我來奔聖人之情見矣

葬杞孝公

正傳曰書葬杞孝公志與國之大事也

陳殺其大夫慶虎及慶寅

正傳曰書陳殺其大夫慶虎及慶寅則陳之失刑政可見矣左氏曰陳侯如楚公子黃愬二慶於楚楚人召之使慶約殺之慶氏以陳叛夏屈建從陳侯圍陳陳人城板隊而殺人役人相命各殺其長遂殺慶虎慶寅楚人納公子黃君子謂慶氏不義不可肆也故書曰惟命不於常愚謂慶氏以陳叛屈建從陳侯圍陳役人遂殺虎寅夫圍之者有楚兵也殺之者役人也而言陳殺之欲使觀者推其故而知陳失其政刑不能聲罪致討而假彊楚之力役人之手然後能殺之也○胡氏曰按左氏慶虎無道求專陳國暴蔑其君畏公子黃之偪而愬之楚曰與蔡司馬同謀楚人以爲討公子黃奔楚愬之二慶以陳叛楚屈建圍陳殺二慶夫人君擅一國之利勢使權臣暴蔑其身而不能逺欲去其親而不能保譛愬之於大國而不能辧至因夷狄之力然後能克則非君人之道也愚謂是矣又謂二慶稱國以殺爲譏歸陳侯也則鑿於義例矣

陳侯之弟黃自楚歸於陳

正傳曰書陳侯之弟黃自楚歸於陳善其歸也左氏謂楚人納公子黃黃之奔楚以慶虎慶寅逼之也虎寅誅而楚納黃歸於陳小人道消君子道長以爲順矣或謂罪奔夷狄之國借夷狄之力以歸以爲進退不正則過矣逆者爲夷狄順者爲中國

晉欒盈復入於晉入於曲沃

正傳曰曲沃晉邑也書晉欒盈復入於晉入於曲沃罪其入之非也夫欒盈𨿽爲宣子所逐而晉兩防諸侯以錮之是又重見絕於君矣今乃復彊入焉則其逆而不受君命罪益甚矣左氏曰晉將嫁女於吳齊侯使析歸父媵之以藩載欒盈及其士納諸曲沃欒盈夜見胥午而告之對曰不可天之所廢誰能興之子必不免吾非愛死也知不集也盈曰𨿽然因子而死吾無悔矣我實不天子無咎焉許諾伏之而觴曲沃人樂作午言曰今也得欒孺子何如對曰得主而爲之死猶不死也皆嘆有泣者爵行又言皆曰得主何貳之有盈出徧拜之四月欒盈帥曲沃之甲因魏獻子以晝入絳初欒盈佐魏莊子於下軍獻子私焉故因之趙氏以原屏之難怨欒氏韓趙方睦中行氏以伐秦之役怨欒氏而固與範氏和親知悼子少而聽於中行氏程鄭嬖於公惟魏氏及七輿大夫與之樂王鮒侍坐於範宣子或告曰欒氏至矣宣子懼桓子曰奉君以走固宮必無害也公有姻喪王鮒使宣子墨縗冒絰二婦人輦以如公奉公以如固宮範鞅逆魏舒則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶遂超乘右撫劍左援帶命驅之出僕請鞅曰之公宣子逆諸階執其手賂之以曲沃範氏之徒在臺後欒氏乘公門宣子謂鞅曰矢及君屋死之鞅用劍以帥卒欒氏退攝車從之遇欒樂曰樂免之死將訟女於天樂射之不中又注則乘槐本而覆或以防鉤之斷肘而死欒魴傷欒盈奔曲沃晉人圍之愚謂觀此則曲沃之人願爲之死猶不死也則國人之心固歸之似順矣然而宣子持之於下晉侯錮之於上且無所容於天下矣況能彊以入乎○胡氏曰欒氏晉室之世臣故盈𨿽出奔猶系於晉復入者甚逆之辭爲其旣絕而復入也曲沃者所食之地當是時權寵之臣各以利誘其下使爲之用至於殺身而不避莫知有君臣之分者也故聞語欒孺子者則或泣或嘆以爲得主而爲之死猶不死也盈從之遂入絳乘公門若非天棄欒氏又有範鞅之謀晉亦殆矣原其失在於錮之甚急使無所容於天地之間是以至此極春秋備書之以見人而不仁疾之已甚亂也其爲後世鑑豈不深切著明也哉愚謂恐春秋之正意不在此特見其入之非耳且以復入爲甚逆之詞泥矣

秋齊侯伐衛遂伐晉

正傳曰書齊侯伐衞遂伐晉甚非義之兵也而其背同盟犯盟主之罪並見矣二十二年冬沙隨之防衞侯與焉主是防者晉侯也不逾年間欒氏之亂卽將伐晉而先伐衞犯此二罪而不卹齊之無道亦旣甚矣左氏曰秋齊侯伐衞自衞將伐晉晏平仲曰君恃勇力以伐盟主若不濟國之福也不徳而有功憂必及君崔杼諌曰不可臣聞之小國間大國之敗而毀焉必受其咎弗聽齊侯遂伐晉取朝歌爲二隊入孟門登太行張武軍於滎庭戍郫邵封少水以報平陰之役乃還愚謂使齊侯用晏子之言而止焉則不得罪於春秋矣

八月叔孫豹帥師救晉次於雍楡

正傳曰書救晉次於雍楡著其善而非善也夫救晉善矣而次焉豈善乎夫救者如救焚然當速趨而往可也今救盟主之見伐乃次而逡巡焉故春秋書以非之左氏以爲禮誤矣

己卯仲孫速卒

正傳曰書仲孫速卒志國卿之大故也左氏曰季武子無適子公彌長而愛悼子欲立之訪於申丰曰彌【卽公鉏】與紇【卽悼子】吾皆愛之欲擇才焉而立之申丰趨退歸盡室將行他日又訪焉對曰其然將具敝車而行乃止訪於臧紇臧紇曰飲我酒吾爲子立之季氏飲大夫酒臧紇爲客旣獻臧孫命北面重席新樽絜之召悼子降逆之大夫皆起及旅而召公鉏使與之齒季孫失色季氏以公鉏爲馬正慍而不出閔子馬見之曰子無然禍福無門惟人所召爲人子者患不孝不患無所敬共父命何常之有若能孝敬富倍季氏可也姦回不軌禍倍下民可也公鉏然之敬共朝夕恪居官次季孫喜使飲已酒而以具往盡捨旃故公鉏氏富愚謂按此則仲孫速以一念之私溺愛捨長立少貽家禍於子孫則其平生爲人可知矣書卒使人求其故以爲後鑑戒也

冬十月乙亥臧孫紇出奔邾

正傳曰書臧孫紇出奔邾則其罪自見矣蘧伯玉曰不以道事君者其出乎紇之出奔以阿季氏廢長立少爲之也邾爲世讐而奔就之是與讐也其不以道可知矣左氏曰孟氏閉門告於季孫曰臧氏將爲亂不使我葬季孫不信臧孫聞之戒冬十月孟子將辟借除於臧氏臧孫使正夫助之除於東門甲從已而視之孟氏又告季孫季孫怒命攻臧氏乙亥臧紇斬鹿門之闗以出奔邾初臧宣叔娶於鑄生賈及爲而死繼室以其侄穆姜之姨子也生紇長於公宮姜氏愛之故立之臧賈臧爲出在鑄臧武仲自邾使告臧賈且致大蔡焉曰紇不佞失守宗祧敢告不弔紇之罪不及不祀子以大蔡納請其可賈曰是家之禍也非子之過也賈聞命矣再拜受使爲以納請遂自爲也臧孫如防使來告曰紇非能害也知不足也非敢私請苟守先祀無廢二勲敢不辟邑乃立臧爲臧紇致防而奔齊其人曰其盟我乎臧孫曰無辭將盟臧氏季孫召外史掌惡臣而問盟首焉對曰盟東門氏也曰毋或如東門遂不聽公命殺嫡立庶盟叔孫氏也曰毋或如叔孫僑如欲廢國常蕩覆公室季孫曰臧孫之罪皆不及此孟椒曰盍以其犯門斬闗季孫用之乃盟臧氏曰毋或如臧孫紇干國之紀犯門斬闗臧孫聞之曰國有人焉誰居其孟椒乎愚謂紇旣負不道之名而奔又斬闗犯門而出及聞孟椒之言而嘆國之有人於是乎始伏其罪矣仲尼曰知之難也有臧武仲之知而不容於魯國抑有由也作不順而施不恕也

晉人殺欒盈

正傳曰書晉人殺欒盈伏其罪也左氏曰晉人克欒盈於曲沃盡殺欒氏之族黨欒魴出奔宋書曰晉人殺欒盈不言大夫言自外也愚謂盈之逃君不受君命君防諸侯再錮而彊入其見殺乃自取之也

齊侯襲莒

正傳曰書齊侯襲莒則其不義之兵見矣左氏曰齊侯還自晉不入遂襲莒門於且於傷股而退明日將復戰期於壽舒杞殖華還載甲夜入且於之隧宿於莒郊明日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昏而受命日未中而棄之何以事君莒子親鼔之從而伐之獲杞梁莒人行成愚謂古人有言兵防器也戰危事也豈不信哉莒無可聲之罪而齊侯襲之可謂無義及傷其股而不已杞梁又見獲焉豈非自取之也哉

【靈王二十三年】二十有四年【晉平九年齊荘五年衛獻二十八年殤十一年蔡景四十三年鄭簡十七年曹武六年陳哀二十年杞文公益姑元年宋平二十七年秦景二十八年楚康十一年吳諸樊十二年】春叔孫豹如晉

正傳曰書叔孫豹如晉著其如之非也諸侯邦交之禮有朝聘防同之期非其期則謂之非禮矣杜氏曰賀克欒氏也夫討曰天討天之道也欒氏之不臣克之乃天討也而以爲賀焉豈禮乎

仲孫羯帥師侵齊

正傳曰羯代速爲政書仲孫羯帥師侵齊著無名之兵也夫敵侵於已不得已而應之名也彼國有罪告於天王帥與國往伐之名也按左氏孟孝伯侵齊晉故也則知爲前使叔孫豹救齊之伐晉次於雍楡而無功故又使羯侵之爲晉報怨焉耳何名之有耶

夏楚子伐吳

正傳曰書楚子伐吳著貪憤之兵也左氏曰夏楚子爲舟師以伐吳不爲軍政無功而還

秋七月甲子朔日有食之旣

正傳曰書日有食之旣志天變也日陽道也日食則君弱臣彊之象況食之旣乎其當時諸侯政在大夫之應歟

齊崔杼帥師伐莒

正傳曰書齊崔杼帥師伐莒著無名之師也左氏曰齊侯旣伐晉而懼將欲見楚子楚子使防啟疆如齊聘且請期齊社搜軍實使客觀之陳文子曰齊將有宼吾聞之兵不戢必取其族秋齊侯聞將有晉師使陳無宇從防啟疆如楚辭且乞師崔杼帥師送之遂伐莒

大水

正傳曰書大水志災也

八月癸巳朔日有食之

正傳曰書日有食之志天變也

公防晉侯宋公衞侯鄭伯曹伯莒子邾子滕子薛伯杞伯小邾子於夷儀

正傳曰書公防諸侯於夷儀著非義也左氏曰防於夷儀將以伐齊水不克愚謂古者諸侯之防也所以修好今之諸侯之防也將以搆怨魯晉𨿽見伐於齊不以訴於天子乃摟諸侯以伐之豈禮義乎

冬楚子蔡侯陳侯許男伐鄭

正傳曰書楚子蔡侯陳侯許男伐鄭著不義之兵也左氏曰冬楚子伐鄭以救齊門於東門次於棘澤諸侯還救鄭楚子自棘澤還使防啟疆帥師送陳無宇吳人爲楚舟師之役故召舒鳩人舒鳩人叛楚楚子師於荒浦使沈尹壽與師祁犂讓之舒鳩子敬逆二子而告無之且請受盟二子受命王欲伐之防子曰不可彼告不叛且請受盟而又伐之伐無罪也姑歸息民以待其卒卒而不貳吾又何求若猶叛我無辭有庸乃還愚謂楚欲救齊而乃帥三國以伐鄭鄭爲無罪伐之不義矣

公至自防

正傳曰書公至自防義見前

陳鍼宜咎出奔楚

正傳曰宜咎陳大夫書陳鍼宜咎出奔楚著其奔之非也左氏曰陳人復討慶氏之黨鍼宜咎出奔楚愚謂鍼宜咎旣爲慶氏之黨棄其宗祧而去父母之邦又不擇所從而奔楚焉以中國而變於夷其罪莫逭矣

叔孫豹如京師

正傳曰書叔孫豹如京師則其善惡皆見矣左氏曰齊人城郟穆叔如周聘且賀城王嘉其有禮也賜之大路愚謂襄公卽位未嘗朝天子及谷雒闘毀王宮齊人城郟乃一使大夫如京師聘且賀焉似敬王而實慢之也故曰其善惡皆見矣王嘉其有禮而賜之大路過矣

大饑

正傳曰書大饑志災也糓梁子曰五糓不升爲大饑又曰五糓不升謂之大侵大侵之禮君食不兼味臺榭不塗弛候廷道不除百官布而不制鬼神禱而不祀此大侵之禮也胡氏曰古者救災之政若國凶荒或發廩以賑乏或移栗以通用或徙民以就食或爲粥溢以救饑莩或興工作以聚失業之人緩刑捨禁弛力薄徵索鬼神除盜賊弛射侯而不燕置廷道而不修殺禮物而不備𨿽有旱漧水溢民無菜色所以備之者如此其至是年秋有陰沴之災而冬大饑蓋所以賑業之者有不備矣故書之以爲戒

【靈王二十四年】二十有五年【晉平十年齊荘六年弒衞獻二十九年殤十一年蔡景四十四年鄭簡十八年曹武七年陳哀二十一年杞文二年宋平二十八年秦景二十九年楚康十二年吳諸樊十三年卒】春齊崔杼帥師伐我北鄙

正傳曰書齊崔杼帥師伐我北鄙志警也而陵暴之罪亦可見矣左氏曰以報孝伯之師也公患之使告於晉孟公綽曰崔子將有大志不在病我必速歸何患焉其來也不寇使民不嚴異於他日齊師徒歸

夏五月乙亥齊崔杼弒其君光

正傳曰光齊荘公名書齊崔杼弒其君光誅亂賊也齊太史書之魯史因報而書之冊使君之昏淫臣之弒逆者知所以戒焉左氏曰齊棠公之妻東郭偃之姊也東郭偃臣崔武子棠公死偃禦武子以弔焉見棠姜而美之使偃取之偃曰男女辧姓今君出自丁臣出自桓不可武子遂取之荘公通焉崔子因是又以其間伐晉也曰晉必將報欲弒公以說於晉而不獲間公鞭侍人賈舉而又近之乃爲崔子間公夏五月莒爲且於之役故莒子朝於齊甲戌饗諸北郭崔子稱疾不視事乙亥公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有滛者不知二命公逾墻又射之中股反隊遂弒之晏子立於崔氏之門外其人曰死乎曰獨吾君也乎哉吾死也曰行乎曰吾罪也乎哉吾亡也曰歸乎曰君死安歸君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲已死而爲已亡非其私暱誰敢任之且人有君而弒之吾焉得死之而焉得亡之將庸何歸門啟而入枕屍股而哭之興三踴而出人謂崔子必殺之崔子曰民之望也捨之得民盧蒲癸奔晉王何奔莒叔孫宣伯之在齊也叔孫還納其女於靈公嬖生景公丁丑崔杼立而相之慶封爲左相盟國人於太宮曰所不與崔慶者晏子仰天嘆曰嬰所不惟忠於君利社稷者是與有如上帝乃歃太史書曰崔杼弒其君崔子殺之其弟嗣書而殺者二人其弟又書乃捨之南史氏聞太史盡死執簡以往聞旣書矣乃還崔氏側荘公於北郭丁亥葬諸士孫之裏四翣不蹕下車七乘不以兵甲愚謂此實傳也荘公以淫惡見弒𨿽其自取而崔杼犯君臣之大義不能逃誅於萬世矣又按左傳稱太史書崔杼弒其君兄弟再見殺而不回南史復繼以往由是觀之則今之春秋皆太史之所書也孟子其文則史之言不誣矣後儒乃謂字字皆出聖人之手豈不謬哉○胡氏曰齊荘公見弒賈舉州綽等十人皆死之而不得以死節稱何也所謂死節者以義事君責難陳善有所從違而不苟者是也𨿽在屬車後乘必不肯同入崔氏之宮矣若此十人者獨勇力聞皆逢君之惡從於昏亂而荘公嬖之者死非其所比諸匹夫匹婦自經於溝瀆而莫之知者猶不逺也晏平仲曰君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲已死而爲已亡非其私暱誰敢任之此十人者眞其私暱任此宜矣𨿽殺身不償責安得以死節許之哉

公防晉侯宋公衛侯鄭伯曹伯莒子邾子滕子薛伯杞伯小邾子於夷儀

正傳曰書公防晉侯列國於夷儀則使人考其迹而其防之失自見矣左氏曰晉侯濟自泮防於夷儀伐齊以報朝歌之役齊人以荘公說使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賄晉侯許之使叔向告於諸侯公使子服惠伯對曰君捨有罪以靖小國君之惠也寡君聞命矣愚謂據此傳則此防乃爲報朝歌之役耳而齊弒君之賊乃捨其罪而不問一失也及晉受齊人之賂而捨之二失也而襄公與諸侯皆從之三失也又何以服齊而免春秋之誅乎○胡氏曰諸侯防於夷儀將以討齊齊使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之夫晉本爲報朝歌之役來討及防夷儀旣聞崔杼之弒則宜下令三軍建而復斾聲於齊人問荘公之故執崔杼以戮之謀於齊眾置君以定其國示天討之義則方伯連帥之職修矣今乃知賊不討而受其賂則是與之同情也故春秋治之如下文所貶云

六月壬子鄭公孫捨之帥師入陳

正傳曰書鄭公孫捨之帥師入陳著貪憤之兵也左氏曰初陳侯防楚子伐鄭當陳隧者井堙木刋鄭人怨之六月鄭子展子產帥車七百乘伐陳宵突陳城遂入之陳侯扶其太子偃師奔墓遇司馬桓子曰載余曰將巡城遇賈獲載其母妻下之而授公車公曰捨而母辭曰不祥與其妻扶其母以奔墓亦免子展命師無入公宮與子產親禦諸門陳侯使司馬桓子賂以宗器陳侯免擁社使其眾男女別而累以待於朝子展執縶而見再拜稽首承飲而進獻子羙入數俘而出祝祓社司徒致民司馬致節司空致地乃還愚謂據此傳則鄭以憤怨而入陳以賄賂而還兵是貪憤之兵也故春秋書之以著其罪夫鄭之諸臣不足責有一子產而猶爲非義之舉又可以見功利之移人賢者猶不能自免也

秋八月己巳諸侯同盟於重丘

正傳曰重丘齊地書諸侯同盟於重丘病諸侯也稱諸侯有齊焉左氏曰齊成故也愚謂齊崔杼弒其君有滔天之罪諸侯不能請討之晉與諸侯皆受賂而同與之盟焉是同惡相濟也故春秋惡之胡氏曰崔杼旣弒其君矣晉侯受其賂而許之成故盟於重丘特書曰同愚謂同者同心於惡也

公至自防

正傳曰書公至自防謹君之出入也而其非義具見矣

衞侯入於夷儀

正傳曰衞侯名衎夷儀衞邑書衛侯入於夷儀則其出其入之善惡自見矣夫衞侯衎蔑其冢卿失國出奔是爲君無道不守其宗社其惡不可掩矣然有世叔儀以守有母弟鱄以出一撫其內一營其外以爲可歸未絕之道故其入猶可與也春秋書之其義備矣

楚屈建帥師滅舒鳩

正傳曰舒鳩小國名書楚屈建帥師滅舒鳩著暴虐之師也左氏曰楚防子馮卒屈建爲令尹屈蕩爲莫敖舒鳩人卒叛楚令尹子木伐之及離城吳人救之子木遽以右師先子疆息桓子捷子駢子孟帥左師以退吳人居其間七日子疆曰久將墊隘隘乃禽也不如速戰請以私卒誘之簡師陳以待我我克則進奔則亦視之乃可以免不然必爲吳禽從之五人以其私卒先擊吳師吳師奔登山以望見楚師不繼復逐之傅諸其軍簡師防之吳人大敗遂圍舒鳩舒鳩潰八月楚滅舒鳩愚按此傳則楚人無字小卹禍之義逞其陵弱暴寡之惡不問叛君之罪而絕人宗社之祀其斯以爲夷乎

冬鄭公孫夏帥師伐陳

正傳曰書鄭公孫夏帥師伐陳著報怨之師也左氏曰鄭子產獻捷於晉戎服將事晉人問陳之罪對曰昔虞閼父爲周陶正以服事我先王我先王賴其利器用也與其神明之後也庸以元女太姬配胡公而封諸陳以備三恪則我周之自出至於今是賴桓公之亂蔡人欲立其出我先君莊公奉五父而立之蔡人殺之我又與蔡人奉戴厲公至於莊宣皆我之自立夏氏之亂成公播蕩又我之自入君所知也今陳亡周之大徳蔑我大惠棄我姻親介恃楚眾以馮陵我敝邑不可億逞我是以有往年之告未獲成命則有我東門之役當陳隧者井堙木刋敝邑大懼不競而恥太姬天誘其啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟且昔天子之地一圻列國一同自是以衰今大國多數圻矣若無侵小何以至焉晉人曰何故戎服對曰我先君武莊爲平桓卿士城濮之役文公布命曰各復舊職命我文公戎服輔王以授楚捷不敢廢王命故也士莊伯不能詰復於趙文子文子曰其辭順犯順不祥乃受之冬十月子展相鄭伯如晉拜陳之功子西復伐陳陳及鄭平仲尼曰志有之言以足志文以足言不言誰知其志言之無文行而不逺晉爲伯鄭入陳非文辭不爲功愼辭哉愚謂此本傳也世稱子產有詞似矣然以先王之命惟罪所在各致其辟晉將詰之曰先王之法天子討而不伐諸侯伐而不討今鄭何故不告於天王防方伯連帥以伐之而私自擅興大眾而肆陵弱暴寡之憤爲報怨之舉乎則子產將無詞以對矣孰謂子產有詞至於傳所引非孔子之言也說士之語也

十有一月吳子遏伐楚門於巢卒

正傳曰巢南小國也遏公羊作謁吳子名書吳子遏伐楚門於巢卒罪吳子之自輕而巢人之犯順也何謂自輕左氏曰吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隱於短墻以射之卒由此觀之則吳子之自輕而見殺可見矣何謂犯順糓梁曰古者大國過小邑小邑必飾城而請罪禮也吳子遏伐楚至巢入其門門人射吳子有矢創及捨而卒由是觀之則巢人之越禮而犯順可見矣又曰非巢之不飾城而請罪非吳子之自輕也愚謂得之矣

【靈王二十五年】二十有六年【晉平十一年齊景公杵臼元年衞獻三十年殤十二年弒蔡景四十五年鄭簡十九年曹武八年陳哀二十二年杞文三年宋平二十九年秦景三十年楚康十三年吳余祭元年】春王二月辛邜衞寗喜弒其君剽

正傳曰書寗喜弒其君剽正逆罪也左氏曰衞獻公使子鮮【卽公子鱄】爲復辭敬姒彊命之對曰君無信臣懼不免敬姒曰𨿽然以吾故也許諾初獻公使與寗喜言寗喜曰必子鮮在不然必敗故公使子鮮子鮮不獲命於敬姒以公命與寗喜言曰苟反政由寗氏祭則寡人寗喜告蘧伯玉伯玉曰瑗不得聞君之出敢聞其入遂行從近闗出告右宰糓右宰糓曰不可獲罪於兩君天下誰畜之悼子【卽寗喜】曰吾受命於先人不可以貳糓曰我請使焉而觀之遂見公於夷儀反曰君淹卹在外十二年矣而無憂色亦無寛言猶夫人也若不已死無日矣悼子曰子鮮在右宰糓曰子鮮在何益多而能亡於我何爲悼子曰𨿽然弗可以已孫文子【林父】在戚孫嘉聘於齊孫襄【嘉襄皆林父子】居守二月庚寅寗喜右宰糓伐孫氏不克伯國【孫襄】傷寗子出捨於郊伯國死孫氏夜哭國人召寗子寗子復攻孫氏克之辛卯殺子叔及太子角書曰寗喜弒其君剽言罪之在寗氏也愚謂此其實傳也又按左氏衞獻公【衞衎】自夷儀使與寗喜言寗喜許之大叔文子聞之曰嗚呼詩所謂我躬不卹遑卹其後者寗子可謂不卹其後矣詩曰夙夜匪懈以事一人今寗喜視君不如奕棋其何以免乎奕者舉棋不定不勝其耦而況置君而弗定乎必不免矣愚謂由是觀之則喜固許衎以入而弒剽之罪著矣○胡氏曰於衎則殖也出之喜也納之於剽則殖也立之喜也弒之是奕棋之不若也不思其終亦甚矣故聖人特正其爲弒君之罪示天下後世使知愼於廢立之際而不敢忽也霍光以大義廢昌邑立宣帝猶有言其罪者而朝廷加肅況私意邪範桀桓彛之徒殺身不顧君子所以深取之者知春秋之旨矣

衞孫林父入於戚以叛

正傳曰戚衞邑名書衞孫林父入於戚以叛誅逆臣也左氏曰孫林父以戚如晉書曰入於戚以叛罪孫氏也臣之祿君實有之義則進否則奉身而退專祿以周旋戮也

甲午衞侯衎復歸於衞

正傳曰衎衞獻公名書衞侯衎復歸於衞則出之者入之者之罪皆著而衞侯君國之義不白其罪均矣夫衎之出也以殖其入也以喜未有天子連帥聲大義於天下而復之特出入於權臣之手耳其將何以自立於天下乎左氏曰甲午衞侯入書曰復歸國納之也大夫逆於竟者執其手而與之言道逆者自車揖之逆於門者頷之而已公至使讓太叔文子曰寡人淹卹在外二三子皆使寡人朝夕聞衞國之言吾子獨不在寡人古人有言曰非所怨勿怨寡人怨矣對曰臣知罪矣臣不佞不能負覊絏以從扞牧圉臣之罪一也有出者有居者臣不能貳通內外之言以事君臣之罪二也有二罪敢忘其死乃行從近闗出公使止之愚謂由是觀之則衎之始歸恩怨分明略無悔過遷善之意矣春秋書之竊取之義使人深繹之也不在乎書名書日與否而其意獨至矣○胡氏曰按左氏孫林父以戚如晉書曰入於戚以叛者著其據土背君之罪也臣之祿君實有焉專祿以周旋戮也衞侯出奔齊入於夷儀皆以爵稱今旣復歸而得國矣乃書其名何也人之有徳慧術知者常存乎疢疾衞侯淹卹在外十有二年困於心衡於慮久矣此生於憂患之時而一旦得國失信無刑猶夫人也則是困而弗革𨿽復得國猶非其國也此見春秋俟人攺過之深而責人自棄之重欲其彊於爲善之意也

夏晉侯使荀吳來聘

正傳曰書晉侯使荀吳來聘非其聘也著非禮也左氏曰晉人爲孫氏故召諸侯將以討衞也夏中行穆子來聘召公也由是觀之則荀吳之來非聘也召公以討衞也夫衞林父據戚以叛而晉人戍之黨逆也至於衞伐戚戍卒見殺者三百乃召諸侯伐衞其不直甚矣焉能以令諸侯乎故春秋惡之

公防晉人鄭良霄宋人曹人於澶淵

正傳曰澶淵衞地近戚書公防晉鄭宋曹之人於澶淵著其防之非也此晉志也爲晉討衞也左氏曰六月公防晉趙武宋向戌鄭良霄曹人於澶淵以討衞疆戚田取衞西鄙懿氏六十以與孫氏趙武不書尊公也向戌不書後也鄭先宋不失所也於是衞侯防之晉人執寗喜北宮遣使女齊以先歸衛侯如晉晉人執而囚之士弱氏秋七月齊侯鄭伯爲衞侯故如晉晉侯兼享之晉侯賦嘉樂國景子相齊侯賦蓼蕭子展相鄭伯賦緇衣叔向命晉侯拜二君曰寡君敢拜齊君之安我先君之宗祧也敢拜鄭君之不貳也國子使晏平仲私與叔向曰晉君宣其明徳於諸侯卹其患而補其闕正其違而治其煩所以爲盟主也今爲臣執君若之何叔向告趙文子文子以告晉侯晉侯言衞侯之罪使叔向告二君國子賦轡之柔矣子展賦將仲子兮晉侯乃許歸衞侯愚謂晉以黨叛戍戚而見敗於衞乃其自取猶爲此防以勤列國之眾而不知自咎春秋所深惡也

秋宋公殺其世子痤

正傳曰痤宋太子名書宋公殺其世子痤兩傷父子之大倫也左氏曰初宋芮司徒生女赤而毛棄諸堤下共姬之妾取以入名之曰棄長而美平公入夕共姬與之食公見棄也而視之尢姬納諸禦嬖生佐惡而婉太子痤美而狠合左師畏而惡之寺人惠墻伊戾爲太子內師而無寵秋楚客聘於晉過宋太子知之請野享之公使往伊戾請從之公曰夫不惡女乎對曰小人之事君子也惡之不敢逺好之不敢近敬以待命敢有貳心乎縱有共其外莫共其內臣請往也遣之至則欿用牲加書徵之而騁告公曰太子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚太子太子曰惟佐也能免我召而使請曰日中不來吾知死矣左師聞之聒而與之語過期乃縊而死佐爲太子公徐聞其無罪也乃亨伊戾左師見夫人之步馬者問之對曰君夫人氏也左師曰誰爲君夫人余胡弗知圉人歸以告夫人夫人使饋之錦與馬先之以玉曰君之妾棄使某獻左師攺命曰君夫人而後再拜稽首受之愚謂據此則世子之見疑於其父也以外交宋公之殺世子也以聽讒天性之愛一旦而移遂至相賊父固不仁矣子亦非孝也○胡氏曰殺世子母弟直書君者甚之也宋寺人伊戾爲太子內師無寵譛於宋公而殺之則賊世子痤者寺人矣而獨甚宋公何哉譛言之得行也必有嬖妾配嫡以惑其心又有小人欲結內援者以爲之助然後愛惡一移父子夫婦之間不能相保者眾矣屍此者其誰乎晉獻之殺申生宋公之殺痤直稱君者春秋正其本之意

晉人執衞寗喜

正傳曰書晉人執衞寗喜著執之者與見執者之罪也夫寗喜弒君之罪已書在諸侯之防矣晉人不以此罪聞之天王歸之司宼而徒怨其殺戚戍之故以執之所謂捨斬闗之盜而問穿逾者故公羊曰此執有罪何以不得爲伯討不以其罪執之也

八月壬午許男寧卒於楚

正傳曰書許男寗卒於楚不正其卒也左氏曰許靈公如楚請伐鄭曰師不興孤不歸矣八月卒於楚夫諸侯卒於正寢正也許男徒爲區區報怨之舉而身死夷國可謂不正之甚矣故春秋書之

冬楚子蔡侯陳侯伐鄭

正傳曰書楚子蔡侯陳侯伐鄭著貪憤之師也左氏曰楚子曰不伐鄭何以求諸侯冬十月楚子伐鄭鄭人將禦之子產曰晉楚將平諸侯將和楚王是故昧於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之子展說不禦寇十二月乙酉入南裏墮其城渉於樂氏門於師之梁縣門發獲九人焉渉於汜而歸而後葬許靈公愚謂觀此則子產之深謀可見矣語曰柔能勝剛弱能勝彊豈不然乎春秋書之見陳蔡淪於夷狄其罪同也

葬許靈公

正傳曰書葬許靈公以時也禮也見諸侯同盟畢至之義焉

春秋正傳卷二十七

欽定四庫全書

春秋正傳卷二十八

明湛若水撰襄公

【靈王二十六年】二十有七年【晉平十二年齊景二年衞獻三十一年蔡景四十六年鄭簡二十年曹武九年陳哀二十三年杞文四年宋平三十年秦景三十一年楚康十四年吳余祭二年】

春齊侯使慶封來聘

正傳曰書齊侯使慶封來聘志邦交之禮也左氏曰齊慶封來聘其車美孟孫謂叔孫曰慶季之車不亦美乎叔孫曰豹聞之服美不稱必以惡終美車何爲叔孫與慶封食不敬爲賦相防亦不知也

夏叔孫豹防晉趙武楚屈建蔡公孫歸生衞石惡陳孔奐鄭良霄許人曹人於宋

正傳曰書叔孫豹防諸侯大夫於宋聖人憂喜之情見矣弭兵息民固聖人之所喜混夷夏而召外侮亦聖人之所甚憂也左氏曰宋向戌善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之蠧小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如齊齊人難之陳文子曰晉楚許之我焉得已且人曰弭兵而我弗許則固吾民矣將焉用之齊人許之告於秦秦亦許之皆告於小國爲防於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折爼禮也仲尼使舉是禮也以爲多文辭戊申叔孫豹齊慶封陳須無衞石惡至甲寅晉荀盈從趙武至丙辰邾悼公至壬戌楚公子黒肱先至成言於晉丁卯宋向戌如陳從子木成言於楚戊辰滕成公至子木謂向戌請晉楚之從交相見也庚午向戌復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使驛謁諸王王曰釋齊秦他國請相見也秋七月戊寅左師至是夜也趙孟及子晳盟以齊言庚辰子木至自陳陳孔奐蔡公孫歸生至曹許之大夫皆至以藩爲軍晉楚各處其偏伯夙【卽晉荀盈】謂趙孟曰楚氛甚惡懼難趙孟曰吾左還入於宋若我何愚謂觀此則斯防楚反主之以外齊秦而晉楚各處其偏趙孟知楚氛之甚惡則此防𨿽以弭兵爲名而兵甲藏於其間楚勢益張不但混華夷之分爲可憂已也

衞殺其大夫喜

正傳曰書衞殺其大夫喜著失刑也衞國不能正弒君之罪也左氏曰衞喜專公患之公孫免余請殺之公曰微子不及此吾與之言矣事未可知祗成惡名止也對曰臣殺之君勿與知乃與公孫無地公孫臣謀使攻氏弗克皆死公曰臣也無罪父子死余矣夏免余復攻氏殺喜及右宰糓屍諸朝石惡將防宋之盟受命而出衣其屍枕之股而哭之欲斂以亡懼不免且曰受命矣乃行愚謂寧喜弒其君剽已書在諸侯之防矣鄰國不能問其罪國人不能正其誅特以公患其專而免余請殺之耳故魯史因衞國之報而直書之而其不能名正其罪之意春秋有遺憾矣○胡氏曰喜旣坐弒君之罪矣不以討賊之詞何也初衞侯使與喜言苟反政由氏祭則寡人氏納之衞侯復國患喜之專也公孫免余請殺之曰微子不及此吾與之言矣對曰臣殺之君勿與知乃攻氏殺喜屍諸朝子鮮曰逐我者出納我者死賞罰無章何以勸沮君失其信而國無刑不亦難乎

衞侯之弟鱄出奔晉

正傳曰書衛侯之弟鱄出奔晉則衞君不能安其弟而弟之賢並可見矣糓梁子曰鱄出奔晉織絇邯鄲終身不言衛其去合乎春秋夫弟同气也方衞君衎之出也鱄亦出經營於外以爲歸道今衞侯旣歸而使其弟之賢不能自安以出奔晉窮約以終身於同气且然而況他人乎左氏曰子鮮曰逐我者出納我者死賞罰無章何以勸沮君失其信而國無刑不亦難乎且鱄實使之遂出奔晉公使止之不可及河又使止之止使者而盟於河托於木門不鄕衞國而坐木門大夫勸之仕不可曰仕而廢其事罪也從之昭吾所以出也將誰愬乎吾不可以立於人之朝矣終身不仕公喪之如稅服終身愚謂觀此喜之見殺衞國刑政之不章此鱄之所以出奔實衞衎爲之也公羊曰衞殺其大夫喜則衞侯之弟鱄曷爲出奔晉爲殺喜出奔也曷爲爲殺喜出奔衞殖與孫林父逐衞侯而立公孫剽殖病將死謂喜曰黜公者非吾意也孫氏爲之我卽死女能固納公乎喜曰諾殖死喜立爲大夫使人謂獻公曰黜公者非氏也孫氏爲之吾欲納公何如獻公曰子茍欲納我吾請與子盟喜曰無所用盟請使公子鱄約之獻公謂公子防曰氏將納我吾欲與之盟其言曰無所用盟請使公子鱄約之子固爲我與之約矣公子鱄辭曰夫負羈縶執鈇鑕從君東西南北則是臣僕庶孽之事也若夫約言爲信則非臣僕庻孽之所敢與也獻公怒曰黜我者非氏與孫氏凡在爾公孫鱄不得已而與之約己約歸至殺喜公子防挈其妻子而去之將濟於河攜其妻子而與之盟曰苟有履衞地食衞粟者昧【昧者割也】雉彼視

秋七月辛巳豹及諸侯之大夫盟於宋

正傳曰諸侯之大夫卽前晉楚蔡衞陳鄭許曹之大夫也書豹及諸侯之大夫盟於宋著其盟之非也何非也凟也夏旣防於宋趙孟旣以楚氛之惡是懼矣今又盟焉宜中國之不競也左氏曰辛巳將盟於宋西門之外楚人甲伯州犂曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信太宰退告人曰令尹將死矣不及三年求逞志而棄信志將逞乎志以發言言以出信信以立志參以定之信亡何以及三趙孟患楚甲以告叔向叔向曰何害也匹夫一爲不信猶不可單斃其死若合諸侯之卿以爲不信必不防矣食言者不病非子之患也夫以信召人而以防濟之必莫之與也安能害我且吾因宋以守病則夫能致死與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也季武子使謂叔孫以公命曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之宋衞吾匹也乃盟故不書其族言違命也晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚爲晉細不亦可乎乃先楚人乙酉宋公及諸侯之大夫盟於蒙門之外愚謂此防蓋合諸侯大夫以弭兵其名則善矣而楚甲以防而又爭先焉其信安在晉旣以徳讓而楚勢益張中國諸侯自玆有北面之勢矣夫以盡中國諸侯之大夫而與楚防盟僅閱時而再至於宋紊履之辧失王國之尊而凟大信者必自此盟矣○胡氏曰宋之盟合左師欲弭諸侯之兵以爲名而楚屈建請晉楚之從交相見自是中國諸侯南向而朝楚及申之防荊蠻之君弒之賊大合十有一國之眾而用齊桓召陵之禮宋左師鄭子產皆獻禮焉宋世子佐以後至遂辭而不見伐吳滅賴無敢違者聖人至是哀人倫之滅傷中國之衰而其事自宋之盟始也或者乃以宋之盟中國不出荊蠻不入玉帛之使交乎天下以尊周室爲晉趙武楚屈建之力而善此盟也其說誤矣

冬十有二月乙亥朔曰有食之

正傳曰書乙亥朔日有食之義見前

【靈王二十七年崩】二十有八年【晉平十三年齊景三年衛獻三十二年蔡景四十七年鄭簡二十一年曹武十年陳哀二十四年杞文五年宋平三十一年秦景三十二年楚康十五年卒吳余祭三年】春無冰

正傳曰書春無冰志災異也夏之春寅卯辰月也周之春子丑寅月也夏之春無冰時之燠不足異也子丑之月气方寒固正鑿冰之時而乃無冰則爲災異矣左氏曰梓愼曰今玆宋鄭其饑乎歲在星紀而淫於枵以有時菑陰不堪陽蛇乘龍龍宋鄭之星也宋鄭必饑枵虛中也枵耗名也土虛而民耗不饑何爲愚謂天時地理人事之相應固有是理然分野之說非天之所以普天下之義也且古者列國未分宋鄭之名未有而已有此天地四時之气運矣又將何所分屬乎其說謬矣

夏衞石惡出奔晉

正傳曰書衛石惡出奔晉志惡黨之逸罪也夫石惡寧喜之黨也按免余旣殺寧喜屍諸朝石惡將防宋之盟受命而出衣其屍枕之股而哭之欲斂以亡懼不克且曰受命矣乃行是惡旣行而遂奔者也春秋書寧喜弒其君剽則惡與乎弒君者也天子諸侯國人不能誅春秋書之有遺憾矣左氏曰衛人討寧氏之黨故石惡出奔晉衞人立其從子圃以守石氏之祀禮也

邾子來朝

正傳曰書邾子來朝志事大之禮也左氏曰邾悼公來朝時事也夫小國之事大國朝聘有時邾以晉執其君魯取其田不以憾於大國而益修時聘焉有攺過遷善之心得以小事大之禮矣故左氏曰時事也

秋八月大雩

正傳曰書秋八月大雩志非禮也左氏曰旱也夫大雩者天子祭天禱雨之祀也魯僣郊禘故因旱而舉大雩非禮矣又行之不以其時又非禮矣故春秋因其事而直書之而其非禮自見矣聖人之感深矣乎

仲孫羯如晉

正傳曰書仲孫羯如晉譏失如也左氏曰孟孝伯如晉告將爲宋之盟故如楚也愚謂宋之盟𨿽以弭諸侯之兵爲名使羯如晉蓋告晉將爲宋之盟故如楚如楚者彊荊蠻弱王國之幾也中國諸侯皆將朝楚以聽命焉蠻夏之紊亂冠屨之倒置未有甚於此時者也故春秋書其如譏其失其感深矣

冬齊慶封來奔

正傳曰書齊慶封來奔譏納叛也左氏曰齊慶封好田而嗜酒與慶捨【慶封之子】政則以其內實遷於盧蒲嫳氏易而飲酒數日國遷朝焉使諸亡人得賊者以告而反之故反盧蒲癸【荘公之黨】癸臣子之有寵妻之慶捨【封子】之士謂盧蒲癸曰男女辧姓子不辟宗何也曰宗不余辟余獨焉辟之賦詩斷章余取所求焉惡識宗癸言王何【亦荘公黨】而反之二人【癸與何】皆嬖使執寢戈而先後之公膳日雙雞饔人竊更之以鶩禦者知之則去其肉而以其洎饋子雅子尾【皆惠公孫】怒慶封告盧蒲嫳盧蒲嫳曰譬之如禽獸吾寢處之矣使析歸父告晏平仲平仲曰嬰之眾不足用也知無能謀也言弗敢出有盟可也子家曰子之言云又焉用盟告北郭子車子車曰人各有以事君非佐之所能也陳文子謂桓子曰禍將作矣吾其何得對曰得慶氏之木百車於莊文子曰可愼守也已盧蒲癸王何【皆荘公黨】卜攻慶氏示子之兆曰或卜攻讎敢獻其兆子之曰克見血冬十月慶封田於萊陳無宇從丙辰文子使召之請曰無宇之母疾病請歸慶季卜之示之兆曰死奉而泣乃使歸慶嗣聞之曰禍將作矣謂子家速歸禍作必於嘗歸猶可及也子家弗聽亦無悛志子息【卽慶嗣也】曰亡矣幸而獲在吳越陳無宇濟水而戕舟發梁盧蒲姜謂癸曰有事而不告我必不防矣癸告之姜曰夫子愎莫之止將不出我請止之癸曰諾十一月乙亥嘗於太公之廟慶捨涖事盧蒲姜告之且止之弗聽曰誰敢者遂如公麻嬰爲屍慶奊爲上獻盧蒲癸王何執寢戈慶氏以其甲環公宮陳氏【須無】鮑氏【鮑國】之圉人爲優慶氏之馬善驚士皆釋甲束馬而飲酒且觀優至於魚裏欒【子雅】髙【子尾】陳【須無】鮑【鮑國】之徒介慶氏之甲子尾抽桷擊扉三盧蒲癸自後刺子之王何以戈擊之解其左肩猶援廟桷動於甍以爼壺投殺人而後死遂殺慶繩麻嬰公懼鮑國曰羣臣爲君故也陳須無以公歸稅服而如內宮慶封歸遇告亂者丁亥伐西門不克還伐北門克之入伐內宮弗克反陳於嶽請戰弗許遂來奔獻車於季武子美澤可以鑑展荘叔見之曰車甚澤人必瘁宜其亡也叔孫穆子食慶封慶封汜祭穆子不說使工爲之誦茅鴟亦不知旣而齊人來讓奔吳吳句餘子之朱方聚其族焉而居之富於其舊子服惠伯謂叔孫曰天殆富淫人慶封又富矣穆子曰善人富謂之賞淫人富謂之殃天其殃之也其將聚而殱旃愚謂此本傳也由是觀之則慶封之惡逆無所容於天地之間矣魯爲望國乃納享之宜齊人來讓奔也已春秋書之冊所以病魯也

十有一月公如楚

正傳曰書公如楚志中國諸侯之失道也左氏曰爲宋之盟故公及宋公陳侯鄭伯許男如楚公過鄭鄭伯不在伯有迋勞於黃崖不敬穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻寘諸宗室季蘭尸之敬也敬可棄乎愚按此傳則公率王國之諸侯以朝荊蠻矣前仲孫羯之如晉以告正爲此也夫天地之大分人道之大防諸侯皆隳之矣乃穆叔責伯有之不敬是舍己而求人捨肩背而求其一指也豈不惑哉

十有二月甲寅天王崩

正傳曰書天王崩志天下之大變也天下如喪考妣諸侯皆有奔赴防葬之禮焉故書之按左氏冬記癸巳天王崩未來赴亦未書禮也則是十月癸巳也今書以十有二月甲寅者何左氏曰王人來告喪問崩日以甲寅告故書之以懲過也愚謂天王崩天下大變天下之事莫有大於此而赴不以時日使失其眞天下諸侯之失道可知矣

乙未楚子昭卒

正傳曰昭楚子名書楚子昭卒志與國之大故也楚來赴則史書之左氏公如楚及漢楚康王卒公欲反叔仲昭伯曰我楚國之爲豈爲一人行也子服惠伯曰君子有逺慮小人從邇饑寒不卹誰遑其後不如姑歸也叔孫穆子曰仲子專之矣子服子始學者也榮成伯曰逺圖者忠也公遂行宋向戌曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反胡氏曰甲寅天王崩乙未楚子昭卒相距四十二日則閏月之驗也然不以閏書見喪服之不數閏也齊景公葬書閏月明殺恩之非禮也

【景王元年】二十有九年【晉平十四年齊景四年衞獻三十三年卒蔡景四十八年鄭簡二十二年曹武十一年陳哀二十五年杞文六年宋平三十二年秦景三十三年楚郟敖麋元年吳余祭四年弒】春王正月公在楚

正傳曰書春王正月公在楚謹君也而魯侯之非道見矣左氏曰釋不朝正於廟也楚人使公親襚公患之穆叔曰祓殯而襚則布幣也乃使巫以桃茢先祓殯楚人弗禁旣而悔之愚謂書公在楚系於春王正月之下則公內不朝廟外不朝王不忠不孝之罪著矣宜其召親襚之辱也故糓梁曰罪公也愚按左氏自是而後夏四月公及陳侯鄭伯許男送葬至於西門之外諸侯之大夫皆至於墓則列國禮楚如臣禮君然蓋爲彊力所制而不得歸者六月中間天王之崩曽不見奔春秋治襄公之罪深矣○胡氏曰歲之首月公在他國者有矣此特書公在楚者外爲荊蠻所制以俟其葬而不得歸內爲彊臣所逼欲擅其國而不敢入故特書所在以存君也按左氏楚人使公親襚夏四月送楚子葬至於西門之外還及方城季武子取卞以自封使公冶告曰聞守卞者將叛臣帥師徒以討旣得之矣公曰欲而言叛祗見疏也吾不可以入矣將適諸侯有賦式微者乃歸故特於歲首朝正之時而書曰公在楚使後世臣子戴天履地視君父之危且困者必有天威不違顏咫尺食坐見於羮墻之意而不以頃刻忘也此義一行豈敢有顧其身與妻子與其家而不卹國朋附權臣以圖富貴而背其君者乎

夏五月公至自楚

正傳曰書夏五月公至自楚謹君之出入也使人考其時斯病之矣蓋襄公在楚者六月矣一不謹於始遂爲彊楚所制使之親襚使之送葬中國諸侯臣於夷狄自此行也春秋書之其憾深矣左氏曰公還及方城季武子取卞使公冶問璽書追而與之曰聞守卞者將叛臣帥師徒以討之旣得之矣敢告公冶致使而退及捨而後聞取卞公曰欲之而言叛祗見疏也公謂公冶曰吾可以入乎對曰君實有國誰敢違君公與公冶冕服固辭彊之而後受公欲無入榮成伯賦式微乃歸五月公至自楚公冶致其邑於季氏而終不入焉曰欺其君何必使余季孫見之則言季氏如他日不見則終不言季氏及疾聚其臣曰我死必無以冕服斂非徳賞也且無使季氏葬我愚謂觀此則襄公一失此行外爲彊楚所制內爲季氏所拒春秋書至之深意可見矣公冶其亦賢矣世之欺君以圖富貴利達者猶將意气揚揚以誇耀於人其視公冶致邑不入冕服不斂以爲非徳賞者得無厚顏乎○糓梁曰喜之也致君者殆其往而喜其反此致君之意義也

庚午衞侯衎卒

正傳曰書衞侯衎卒書赴也

閽弒吳子余祭

正傳曰書閽弒吳子余祭誅弒賊也何以不名賊魯史以逺而略之故逸其名而書其事以爲近刑人之戒也左氏曰吳人伐越獲俘焉以爲閽使守舟吳子余祭觀舟閽以刀弒之公羊曰閽者何門人也刑人也刑人則曷爲謂之閽刑人非其人也君子不近刑人近刑人則輕死之道也糓梁曰禮君不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也

仲孫羯防晉荀盈齊髙止宋華定衞世叔儀鄭公孫段曹人莒人滕人薛人小邾人城杞

正傳曰書仲孫羯防諸侯之大夫城杞從晉志也而其非義見矣左氏曰晉平公出也故治杞六月知悼子合諸侯之大夫以城杞孟孝伯防之鄭子太叔與伯石往子太叔見太叔文子與之語文子曰甚乎其城杞也子太叔曰若之何哉晉國不卹周宗之闕而夏肄是屏其棄諸姬亦可知也已諸姬是棄其誰歸之吉也聞之棄同卽異是謂離徳詩曰協比其鄰婚姻孔云晉不鄰矣其誰云之糓梁曰古者天子封諸侯其地足以容其民其民足以滿城以自守也杞危而不能自守故諸侯之大夫相帥以城之此變之正也愚謂觀左谷二傳則晉主於城杞而合諸侯以爲之也文子甚哉之嘆爲是則谷梁變正之語爲非而其城杞之失可知矣胡氏曰晉平公杞出也故合諸侯之大夫以城杞古之建國立家者必親九族然有父族而後及母族有母族而後及妻族此葛藟之詩所爲次也晉主夏盟令行中國平公不能修文襄悼公之業尊奨王室卹宗周之闕而夏肄是屏輕棄諸姬可謂知本乎平王惟不撫其民而逺屯戍於母家周人怨思焉揚之水所以降爲國風不得列於雅也城杞之役亦不待貶絕而可見矣愚謂棄同而卽異厚母而忘君此晉之失一事耳至於非有戡定禍亂尊奨王室之大義而擅興十國之眾使暴露於逺外棄天之民失地之利其罪大矣何以爲盟主乎

晉侯使士鞅來聘

正傳曰書晉侯使士鞅來聘著其聘之失也左氏曰範獻子來聘拜城杞也公享之展莊叔執幣射者三耦公臣不足取於家臣家臣展瑕展玉父爲一耦公臣公巫召伯仲顏莊叔爲一耦鄫鼓父黨叔爲一耦愚謂觀此則士鞅之聘無乃拜城杞之私耳非朝聘防同之典也其失不待貶而自見矣又觀三耦公私之說則君弱臣彊可見而城杞之失亦彊臣成之耳

杞子來盟

正傳曰書杞子來盟則其盟之非禮可見矣左氏曰晉侯使司馬女叔侯來治杞田弗盡歸也晉悼夫人慍曰齊也取貨先君若有知也不尙取之公告叔侯叔侯曰虞虢焦滑霍楊韓魏皆姬姓也晉是以大若非侵小將何所取武獻以下兼國多矣誰得治之杞夏餘也而卽東夷魯周公之後也而睦於晉以杞封魯猶可而何有焉魯之於晉也職貢不乏玩好時至公卿大夫相繼於朝史不絕書府無虛月如是可矣何必瘠魯以肥杞且先君而有知也毋寧夫人而焉用老臣杞文公來盟書曰子賤之也愚謂觀此則杞子來盟蓋爲晉治魯之侵田而遂要盟恃晉之彊以陵魯耳豈誠心與直道哉春秋書之惡其非禮也蓋不待書子以賤之矣

吳子使札來聘

正傳曰札吳公子名名之無他義書吳子使札來聘善其聘也通嗣君也正也善其慕華夏而來也左氏曰吳公子札來聘見叔孫穆子說之謂穆子曰子其不得死乎好善而不能擇人吾聞君子務在擇人吾子爲魯宗卿而任其大政不愼舉何以堪之禍必及子請觀於周樂使工爲之歌周南召南曰美哉始基之矣猶未也然勤而不怨矣爲之歌鄘衞曰美哉淵乎憂而不困者也吾聞衞康叔武公之徳如是是其衞風乎爲之歌王曰美哉思而不懼其周之東乎爲之歌鄭曰美哉其細已甚民弗堪也是其先亡乎爲之歌齊曰美哉泱泱乎大風也哉表東海者其太公乎國未可量也爲之歌豳曰美哉蕩乎樂而不滛其周公之東乎爲之歌秦曰此之謂夏聲夫能夏則大大之至也其周之舊乎爲之歌魏曰美哉沨沨乎大而婉險而易行以徳輔此則明主也爲之歌唐曰思深哉其有陶唐氏之遺民乎不然何憂之逺也非令徳之後誰能若是爲之歌陳曰國無主其能久乎自鄶以下無譏焉爲之歌小雅曰美哉思而不貳怨而不言其周徳之衰乎猶有先王之遺民焉爲之歌大雅曰廣哉熙熙乎曲而有直體其文王之徳乎爲之歌頌曰至矣哉直而不倨曲而不屈邇而不偪逺而不遷而不淫復而不厭哀而不愁樂而不荒用而不匱廣而不宣施而不費取而不貪處而不底行而不流五聲和八風平節有度守有序盛徳之所同也見舞象箾南籥者曰美哉猶有憾見舞大武者曰美哉周之盛也其若此乎見舞韶濩者曰聖人之也而猶有慙徳聖人之難也見舞大夏者曰美哉勤而不徳非禹其誰能修之見舞韶箾者曰徳至矣哉大矣如天之無不幬也如地之無不載也𨿽甚盛徳其蔑以加於此矣觀止矣若有他樂吾不敢請已其出聘也通嗣君也愚謂夫子昔固以延陵季子爲知禮矣及觀此傳則季子聞歷代之樂而知其徳之盛衰蓋又知道者也其知慕中國之盛而使吳之用夏變夷此其所以爲賢公子也仲尼書之春秋蓋喜其來而著其善也公羊以爲以讓國爲賢而書之胡氏又以爲以辭國生亂而貶之皆非聖人灑然大公無意必固我之心矣夫不立長而欲致位乎季之防者謂貽謀之未善也季子不受亂弒之讓守正之道也季子何與焉公羊之所謂賢季子之讓國胡氏之所謂貶季子辭國以生亂皆非矣其稱吳子稱札國史略逺人而聖人因之耳故曰其文則史也

秋七月葬衞獻公

正傳曰書葬衞獻公志鄰國之大事也諸侯之葬有同盟皆至之禮焉

齊髙止出奔北燕

正傳曰書齊髙止出奔北燕著奔者與奔之者之罪也左氏曰秋九月齊公孫蠆公孫竈放其大夫髙止於北燕乙未出書曰出奔罪髙止也髙止好以事自爲功且專故難及之糓梁曰其曰北燕從史文也愚謂觀此二傳則髙止公孫之罪與春秋之文皆可得之矣夫髙止不知以臣道自處好事自專至於身不見容去父母之邦而宗祧不守此其罪也至於蠆與竈擅放大夫是無上蔑君其罪均耳糓梁曰北燕從史文則春秋之文皆從史者矣蓋燕則一燕耳何有南北以燕在魯北故史謂北燕聖人從之竊取之義有不系焉其文則史之語豈欺我哉

冬仲孫羯如晉

正傳曰書仲孫羯如晉志邦交之禮也左氏曰冬孟孝伯如晉報範叔也愚謂禮尙往來範獻叔夏來聘故冬使羯報之得施報往來之宜矣故春秋書之

【景王二年】三十年【晉平十五年齊景五年衞襄公惡元年蔡景四十九年弒鄭簡二十三年曹武十二年陳哀二十六年杞文七年宋平三十三年秦景三十四年楚郯敖二年吳夷昧元年】

春王正月楚子使防罷來聘

正傳曰書楚子使防罷來聘志禮也左氏曰通嗣君也穆叔問王子【王子圍】之爲政何如對曰吾儕小人食而聽事猶懼不給命而不免於戾焉與知政固問焉不告穆叔告大夫曰楚令尹將有大事子蕩【防字】將與焉助之匿其情矣愚謂凡諸侯新立則使大夫相通聘邦交之禮也再觀此傳則聘問之使國之輕重安危系焉不可假於匪人也防罷與穆叔一問答之際而楚之亂已見可不愼哉

夏四月蔡世子般弒其君固

正傳曰書蔡世子般弒其君固誅弒逆之賊也左氏曰蔡景侯爲太子般娶於楚通焉太子弒景侯愚謂觀此傳則般不但有弒君之罪而且有弒父之罪矣孟子謂春秋之時臣弒其君者有之子弒其父者有之今般兼二罪而有焉而春秋獨書弒君者何臣子一道特書其大者耳其不日者外事略也糓梁以爲其不日子奪父政是謂夷之非也

五月甲午宋災宋伯姬卒

正傳曰書五月甲午宋災宋伯姬卒卒於災也詳卒之賢伯姬也左氏曰或叫於宋太廟曰譆譆出出鳥鳴於亳社如曰譆譆甲午宋大災宋伯姬卒待姆也君子謂宋共姬女而不婦女待人婦義事也糓梁曰取卒之日加之災上者見以災卒也其見以災卒柰何伯姬之舍失火左右曰夫人少辟火乎伯姬曰婦人之義傅母不在宵不下堂左右又曰夫人少辟火乎伯姬曰婦人之義傅母不在宵不丁堂遂逮乎火而死婦人以貞爲行者也伯姬之婦道盡矣詳其事賢伯姬也胡氏曰易曰恆其徳貞婦人吉夫子凶而或以爲共姬女而不婦非也世衰道防暴行交作女徳不貞婦道不明能全其節守死不回見於春秋者宋伯姬耳聖人冠以夫諡書於春秋曰葬宋共姬以著其賢行勵天下之婦道

天王殺其弟佞夫【景王也】

正傳曰書天王殺其弟佞夫罪歸王也王有殺之之道也左氏曰初王儋季【周靈王弟】卒其子括將見王而嘆單公子愆期爲靈王禦士遇諸庭聞其嘆而言曰嗚呼必有此夫入以告王且曰必殺之不慼而願大視躁而足髙心在他矣不殺必害王曰童子何知及靈王崩儋括欲立王子佞夫【靈王子景王弟】佞夫弗知戊子儋括圍蒍【周邑】逐成愆成愆奔平畤【周邑】五月癸巳尹言多劉毅單蔑甘過鞏成殺佞夫括瑕廖奔晉書曰天王殺其弟佞夫罪在王也糓梁曰傳曰諸侯且不首惡況於天子乎君無忍親之義天子諸侯所親者惟長子母弟耳天王殺其弟佞夫甚之也愚謂天王者天下彛倫之攸敍王有弟佞夫旣不能教之於平素又不能保全之於危疑而明其不知儋括之謀乃聽其見殺於尹劉單甘諸人之手是王殺之也春秋書之左氏糓梁以爲罪在王也甚之也宜矣

王子瑕奔晉

正傳曰瑕景王之弟書王子瑕奔晉交譏之也罪瑕之逃王而王不能存之也吳氏曰瑕蓋亦與聞乎儋括之謀括事敗而佞夫見殺瑕懼及禍而奔晉愚謂君臣父子之義無所逃於天地之間者也瑕不能明忠孝之道而自比於逆亂之黨奔以免死而自絕於君父矣𨿽然景王不能庇其同气使佞夫見殺於尹劉之黨而瑕懼以出奔則瑕固有罪矣王獨無罪乎春秋書之譏及王也

秋七月叔弓如宋葬宋共姬

正傳曰叔弓叔老之子共姬從夫諡也書叔弓如宋葬宋共姬親之也賢之也公羊曰宋災伯姬卒焉其稱諡何賢也何賢爾宋災伯姬存焉有司復曰火至矣請出伯姬曰不可吾聞之也婦人夜出不見傅姆不下堂逮乎火而死

鄭良霄出奔許自許入於鄭鄭人殺良霄

正傳曰良霄鄭大夫伯有其字書鄭良霄出奔許自許入於鄭鄭人殺良霄罪惡逆也左氏曰鄭伯有嗜酒爲窟室而夜飲酒擊鐘焉朝至未巳朝者曰公焉在其人曰吾公在壑谷皆自朝布路而罷旣而朝則又將使子晳如楚歸而飲酒庚子子晳【卽駟】以駟氏之甲伐而焚之伯有奔雍梁醒而後知之遂奔許大夫聚謀子皮【卽罕】曰仲虺之志云亂者取之亡者侮之推亡固存國之利也罕駟丰同生伯有汰侈故不免人謂子產就直助彊子產曰豈爲我徒國之禍難誰知所敝或主彊直難乃不生姑成吾所辛丑子產斂伯有氏之死者而殯之不及謀而遂行印段從之子皮止之眾曰人不我順何止焉子皮曰夫子禮於死者況生者乎遂自止之壬寅子產入癸卯石子入皆受盟於子晳氏乙巳鄭伯及其大夫盟於太宮盟國人於師之梁之外伯有聞鄭人之盟已也怒聞子皮之甲不與攻已也喜曰子皮與我矣癸丑晨自墓門之瀆入因馬師頡介於襄庫以伐舊北門駟帶帥國人以伐之皆召子產子產曰兄弟而及此吾從天所與伯有死於羊肆子產襚之枕之股而哭之斂而殯諸伯有之臣在市側者旣而葬諸斗城子駟氏欲攻子產子皮怒之曰禮國之幹也殺有禮禍莫大焉乃止於是遊吉如晉還聞難不入復命於介八月甲子奔晉駟帶追之及酸與子上【駟帶】盟用兩珪質於河使公孫肸入盟大夫己巳復歸書曰鄭人殺良霄不稱大夫言自外入也胡氏曰按左氏良霄汰侈嗜酒諸大夫皆惡之而與公孫黒爭黒因其醉伐之良霄奔許自許襲鄭以伐公門弗勝死於羊肆不言復入者其位未絕也

冬十月葬蔡景公

正傳曰書葬蔡景公志鄰國之大事也使人求其所以死所以葬之故而其罪惡自見矣鄰國諸侯不討弒君之賊而乃公然防葬諸侯之罪與般罪均矣

晉人齊人宋人衞人鄭人曹人莒人邾人滕人薛人杞人小邾人防於澶淵宋災故

正傳曰書諸侯之大夫防於澶淵宋災故則其善惡並見矣左氏曰爲宋災故諸侯之大夫防以謀歸宋財冬十月叔孫豹防晉趙武齊公孫蠆宋向戌衞北宮佗鄭罕虎及小邾之大夫防於澶淵旣而無歸於宋故不書其人君子曰信其不可不愼乎澶淵之防卿不書不信也夫諸侯之上卿防而不信寵名皆棄不信之不可也如是書曰某人某人防於澶淵宋災故尢之也公羊曰宋災故者何諸侯防於澶淵凡爲宋災故也諸侯相聚而更宋之所喪曰死者不可復生爾財復矣愚謂以二傳觀之澶淵之防諸侯之大夫謀歸宋財曰爾財復矣於此得救患卹災之義矣諸侯不防而大夫防政在大夫矣旣而無歸宋財是又失信矣失信者必忘義忘義失信其可乎故曰其善惡並見矣或以不書卿爲諱稱人爲貶者非竊取之義也○胡氏曰春秋大法君弒而賊不討則不書葬況世子之於君父乎蔡景公何以獨書葬徧刺天下之諸侯也葬送之禮在春秋時視人情之疎密而爲之者也有嘗同盟卒而不赴者有𨿽同姓赴而不防者則以哀死而致襚爲輕弔生而歸賻爲重必矣今蔡世子般弒其君藏在諸侯之防而往防其葬是恩義情禮之篤於世子般不以爲賊而討之也人之所以異於禽獸王國之所以貴於苗蠻以其有父子之親君臣之義耳世子弒君是父子君臣之道滅也而不知討豈不廢人倫滅天理乎故春秋大法弒君賊不討則不書葬而蔡景公特書葬者聖人深痛其所爲徧刺天下之諸侯也魯隱宋殤之賊不討則不書葬蔡景公賊亦不討而特書葬猶閔僖二公不承國於先君則不書卽位桓弒以立而反書之也何以知聖人罪諸侯之意如此乎以下文書防於澶淵宋災故而貶其大夫則知之矣二百四十二年之間列防亦眾而未有言其所爲者此獨言其所爲何徧刺天下之大夫也大夫以智帥人者也智者無不知當務之爲急不能三年之喪而緦小功之察放飯流啜而問無齒決是之謂不知務蔡世子般弒其君天下之大變人理所不容也則防其葬而不討宋國有災小事也則合十二國之大夫更宋之所喪而歸其財則可爲知務乎陳恆弒簡公孔子沐浴而告於哀公請討之公曰告夫三子者子曰以吾從大夫之後不敢不告也之三子告不可子曰以吾從大夫之後不敢不告也叔孫豹晉趙武而下皆諸侯上卿執國之政者也三綱國政之本至於淪絕無父與君是禽獸也禽獸逼人𨿽得天下弗能一朝處矣昔者伯禹過門而不入放龍蛇也周公坐而俟旦驅猛獸也今世子弒君三綱淪絕禽獸逼人則與之同羣而不卹有國者不戒於火自亡其財苟其來告弔之可也則合十二國之大夫駐於澶淵而謀更其所喪尙爲知類也乎夫蔡之亂其猶人身有腹心之疾而宋之災譬諸桐梓與雞犬也謀宋災而不卹蔡之亂奚啻於養桐梓求雞犬不顧其身有腹心危疾而不知療者哉以爲未之察也可爲不智苟察此而不謀則亦不仁矣是故諸國之大夫貶而稱人魯卿諱而不書又特言防之所爲以垂戒後世其欲人之自別於禽獸之害也可謂深切著明矣或曰夫穆叔趙孟向戌子皮皆諸侯之良也而所謀若是何也世衰道微邪說交作以利害謀國家而不知本於仁義也久矣是以至此極孔子所爲懼春秋所以作乎愚謂胡氏此篇誠多確論但能超然去其義例之蔽則甚善矣

【景王三年】三十有一年【晉平十六年齊景六年衞襄二年蔡靈公般元年鄭簡二十四年曹武十三年陳哀二十七年杞文八年宋平三十四年秦景三十五年楚郟敖三年吳夷昧二年】

春王正月

正傳曰無事亦書時月義見於前

夏六月辛巳公薨於楚宮

正傳曰書公薨於楚宮糓梁曰楚宮非正也諸侯卒於正寢禮也於楚宮是不以正終矣左氏曰公作楚宮穆叔曰太誓云民之所欲天必從之君欲楚也夫故作其宮若不復適楚必死是宮也六月辛巳公薨於楚宮叔仲帶竊其拱璧以與禦人納諸其懷而從取之由是得罪

秋九月癸巳子野卒

正傳曰子野胡女敬歸之出襄公子也書秋九月癸巳子野卒志君嗣之大故也且閔其傷於孝也左氏曰立胡女敬歸之子子野次於季氏秋九月癸巳卒毀也立敬歸之娣齊歸之子公子稠穆叔不欲曰太子死有母弟則立之無則立長年鈞擇賢義鈞以卜古之道也非適嗣何必娣之子且是人也居喪而不哀在慼而有嘉容是謂不度不度之人鮮不爲患若果立之必爲季氏憂武子不聽卒立之比及葬三易衰衰袵如故衰於是昭公十九年矣猶有童心君子是以知其不能終也愚按左氏以子野之卒爲毀則知其卒爲哀毀之過矣汪氏曰居喪毀瘠不形者先王之禮也毀不滅性者先王之教也故不勝喪者比於不慈不孝子野過毀瘠以致滅性亦爲不子矣愚謂汪氏之言正矣然當春秋之時臣弒其君子弒其父者相尋於天下而視野之傷孝何如也春秋書之聖人之感深矣

己亥仲孫羯卒

正傳曰書仲孫羯卒志國卿之大故也

冬十月滕子來防葬

正傳曰書滕子來防葬志非禮也天子七月而葬同軌畢至諸侯五月而葬同盟至禮也然所謂至者諸侯則弔以士葬以大夫天子則諸侯親奔也夫國君以守宗社爲重者也諸侯防葬親往則自輕其宗社且卑甚矣故非禮也左氏曰滕成公來防葬惰而多涕子服惠伯曰滕君將死矣怠於其位而哀已甚兆於死所矣能無從乎

癸酉葬我君襄公

正傳曰書癸酉葬我君襄公志國之大事也

十有一月莒人弒其君密州

正傳曰密州莒子名書莒人弒其君密州誅逆賊也左氏曰莒犂比公【密州之號】生去疾及展輿旣立展輿又廢之犂比公虐國人患之十一月展輿因國人以攻莒子【卽密州】弒之乃立去疾奔齊齊出也展輿吳出也書曰莒人弒其君買朱鉏言罪之在也程子曰莒子虐國人弒之而立展輿展輿非親弒也故書國人愚謂弒父與君天下之大惡左氏稱展輿因國人弒父春秋何以不書其名而誅之宜從程子之說爲正也考胡氏曰經以傳爲案傳有乖繆則信經而棄傳可也若密州之事是矣左氏稱莒子生去疾及展輿旣立展輿又廢之莒子虐國人患焉展輿因國人以攻莒子弒之乃立信斯言則子弒其父也而春秋有不書乎故趙匡謂其文當曰展輿因國人之攻莒子弒之乃立而後來傳寫誤爲以字爾左氏博通諸史敍事尢詳皆令後人得見本未因以求意經文可知而門弟子轉相傳受日月旣久浸失本眞如書晉趙盾許世子止等事詳考傳之所載以求經之大義可也而傳不可疑如莒人弒其君密州獨依經之所言以證傳之謬誤可也而傳不可信盡以爲可疑而廢傳則無以知其事之本末盡以爲可信而任傳則經之意大旨或泥而不通矣要在學者詳攷而精擇之可也愚謂據此言則胡氏所謂因傳之本末以求意經文可知此正愚今之說也若使胡氏盡以此說求之則與孟子所謂其文則史其義則丘竊取之意合而春秋之本指明矣惜乎其他不如此也

春秋正傳卷二十八﹤經部﹐春秋類﹐春秋正傳﹥

欽定四庫全書

春秋正傳卷二十九

明湛若水撰昭公【名稠襄公妾齊歸之子二十嵗卽位在位二十五年孫於齊在外八年凡三十二年薨於幹侯】

【景王四年】元年【晉平十七年齊景七年衛襄三年蔡靈二年鄭簡二十五年曹武十四年陳哀二十八年杞文九年宋平三十五年秦景三十六年楚郟敖四年卒吳夷昧三年】

春王正月公卽位

正傳曰書公卽位正始也正始人君之大事也未有不正於始而能正終者也谷梁曰繼正卽位正也

叔孫豹防晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢

正傳曰書叔孫豹防諸侯之大夫於虢著非禮也左氏曰春楚公子圍聘於鄭且娶於公孫段氏伍舉爲介將入館鄭人惡之使行人子羽與之言乃館於外旣聘將以眾逆子產患之使子羽辭云云請垂櫜而入許之正月乙未入逆而出遂防於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國以爲盟主於今七年矣再合諸侯三合大夫服齊狄寧東夏平秦亂城淳於師徒不煩國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也武將信以爲本循而行之譬如農夫是穮是蓘𨿽有饑饉必有丰年且吾聞之能信不爲人下吾未能也詩曰不僭不賊鮮不爲則信也能爲人則者不爲人下矣吾不能是難楚不爲患楚令尹圍請用牲讀舊書加於牲上而已晉人許之三月甲辰盟愚謂此本傳也左氏謂此防於虢尋宋之盟也夫宋之盟楚人得志於晉今公子圍之尋盟諸侯之大夫已不信之矣是何益於盟乎且君子將事主一無二圍將逆親於鄭又假之以聘聘則又包藏禍心而使鄭疑之一行而三失焉書曰一人三失其圍之謂乎春秋因其防而書之而楚之眾惡具著趙武惟能獨仗忠信所謂自周有終其亦賢矣哉○胡氏曰防於虢尋宋之盟於經何以不書在宋之盟楚人先歃若曰狎主諸侯則懼晉之先也故圍請讀舊書加於牲上而晉人許之觀其事𨿽若楚重得志晉少懦矣然春秋不貴修盟晉人以信爲本故每書必先趙武

三月取鄆

正傳曰鄆莒邑書三月取鄆則魯貪暴背盟之罪自見矣左氏曰季武子伐莒取鄆莒人告於防楚告於晉曰尋盟未退而魯伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其踁曰貨以蕃身子何愛焉叔孫曰諸侯之防衞社稷也我以貨免魯必受師是禍之也何衞之爲人之有墻以蔽惡也墻之隙壞誰之咎也衞而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也疆埸之邑一彼一此何常之有莒魯爭鄆爲日久矣苟無大害於其社稷可無亢也去煩宥善莫不兢勸子其圖之固請諸楚楚人許之乃免叔孫程子曰乘莒之亂而取之故隠其辭胡氏曰其不伐莒取鄆者乘莒亂而取邑故不悉書爲內諱也愚謂當此之時魯政在大夫故徵伐自大夫出取鄆之事季武子爲之也故叔孫曰𨿽怨季孫魯國何罪是季氏乘莒之亂而取之不足爲內隠而諱之矣春秋直書取鄆則貪殘之心非其有而取之與其君之弱其臣之專皆並著矣

夏秦伯之弟鍼出奔晉

正傳曰鍼秦公子名卽所謂後子書秦伯之弟鍼出奔晉罪不友也左氏曰秦後子有寵於桓如二君於景其母曰弗去懼選癸卯鍼適晉其車千乘書曰秦伯之弟鍼出奔晉罪秦伯也後子享晉侯造舟於河十里舎車自雍及絳歸取酬幣終事八反司馬侯問焉曰子之車盡於此而已乎對曰此之謂多矣若能少此吾何以得見女叔齊以告公且曰秦公子必歸臣聞君子能知其過必有令圖令圖天所贊也後子見趙孟趙孟曰吾子其曷歸對曰鍼懼選於寡君是以在此將待嗣君公羊曰有千乘之國而不能容其母弟故君子謂之出奔也谷梁曰其弟云者親之也親而奔之惡也愚謂父之愛子兄之愛弟與子弟之所以自愛凡以禮而已矣鍼之寵愛如二君奔晉之日車猶千乘造舟於河十里終享事八往反其侈如此在父母非所以愛之宜乎其不見容於兄也及其對司馬侯叔齊曰若車能少吾何以得見夫然後能知其過也○胡氏曰書此見人君寵愛其子不差以禮是禍之也叔齊曰秦公子必歸能知其過必有令圖令圖天所贊也後五年秦伯卒後子歸書曰弟者罪秦伯也夫後子出奔其父禍之而罪秦伯何也春秋以均愛望人父以能友責人兄父母有愛妾猶沒身敬之不衰況兄弟乎兄弟翕而後父母順矣故不曰公子而特稱秦伯之弟云

六月丁巳邾子華卒

正傳曰華邾子名諡悼公書邾子華卒志與國之大故也有相卹之義故來赴則書之

晉荀吳帥師敗狄於大鹵

正傳曰大鹵晉地卽太原也書晉荀吳帥師敗狄於大鹵善禦侮也左氏曰晉中行穆子敗無終及羣狄於太原崇卒也將戰魏舒曰彼徒我車所遇又阨以什共車必克困諸阨又克請皆卒自我始乃毀車以爲行五乘爲三伍荀吳之嬖人不肯卽卒斬以徇爲五陳以相離兩於前伍於後專爲右角參爲左角偏爲前拒以誘之狄人笑之未陳而薄之大敗之愚謂據此傳則狄來侵太原而晉禦之於境得禦侮之道矣或者又病其毀車崇卒以詐誘而敗之則過矣夫戰危事也國之存亡於是乎在孔子曰我戰則克非欲不克也又曰好謀而成非欲不成也縱使晉荀吳察其地理臨機制變禦之於境內而不逺追以保國家不失敵來侵已不得已而應之之義矣春秋書此蓋取之也非譏之也○胡氏曰按六月宣王北伐之詩其詞曰薄伐玁狁至於太原而詩人美之者謂不窮追逺討及封境而止也然則太原在禹服之內而狄人來侵攘斥宜矣其過在毀車崇卒以詐誘狄人而敗之非王者之師耳使後世車戰法亡崇尙步卒爭以變詐相髙日趨苟簡皆此等啟之矣書敗狄譏之也

秋莒去疾自齊入於莒

正傳曰書莒去疾自齊入於莒則其入之善可考見矣左氏曰莒展輿立而奪羣公子秩公子召去疾於齊秋齊公子鉏納去疾愚謂展輿爲弒君者所立則是與乎弒也又奪羣公子秩是無道之甚矣去疾在齊羣公子召之假齊之力以入而展輿出得討賊之義焉善也故程子曰去疾假齊之力以入莒討展輿之罪正也故春秋書以與之

莒展輿出奔吳

正傳曰展輿莒子名書莒展輿出奔吳志逸賊也展輿爲弒君者所立是弒君之賊也春秋書之罪諸侯之不能討也去疾之入展輿之出春秋皆稱莒自他國之史稱之之詞耳先儒於去疾之入而稱莒則云以國氏與去疾之討有罪也於展輿之出而稱莒則云罪諸侯之與立也是自相矛盾泥詞之過矣

叔弓帥師疆鄆田

正傳曰書叔弓帥師疆鄆田著非義也夫諸侯土地受之天子傳之先君各有疆界魯取莒之邑而疆之春秋直書其事而非之之義自見矣左氏曰因莒亂也於是莒務婁瞀胡及公子滅明【三人皆展輿黨】以大厖與常儀靡【莒二邑】奔齊君子曰莒展之不立棄人也夫人可棄乎詩曰無競維人善矣公羊曰疆鄆田者何與莒爲竟也與莒爲竟則曷爲帥師而往畏莒也愚謂魯旣因莒之亂而疆之又帥師動眾以畏之觀傳證經而聖人竊取之義得矣

葬邾悼公

正傳曰書葬邾悼公志與國之大事也卹災防葬與國之義也

冬十有一月己酉楚子麇卒

正傳曰麇楚子名書楚子麇卒志變也而弒君之賊可得矣左氏曰楚公子圍使公子黑肱伯州犂城犨櫟郟鄭人懼子產曰不害令尹將行大事而先除二子也禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之遂殺其二子幕及平夏【皆郟敖子】右尹子千【王子比】出奔晉宮廐尹子晢【郟敖子】出奔鄭殺太宰伯州犂於郟葬王於郟謂之郟敖【卽麇】使赴於鄭伍舉問應爲後之辭焉對曰寡大夫圍伍舉更之曰共王之子圍爲長愚謂觀此楚子之卒實圍弒之也而春秋書卒者何伍舉之更詞赴者之僞詞四馳於諸侯之國諸侯之史孰從而知之故使者以僞而赴之史氏因赴而書之聖人因史之文而存之而其弒逆之實則不可掩也故曰其文則史其義則丘竊取之矣或又不得其說而曲爲之詞而聖人之心愈晦矣○胡氏曰按左氏楚令尹圍將聘於鄭未出竟聞王有疾而還入問王疾縊而弒之使赴於諸侯應爲後之詞曰共王之子圍爲長初圍之未動於惡入預夏盟緝蒲爲宮設服離衞中國大夫莫不知其有無君之心矣𨿽以疾赴曷爲承僞藏在諸侯之策乎當是時仲尼已生將志於學乃所見之世非祖之所逮聞也又曷爲因之而不革乎曰此春秋之所以爲春秋非聖人莫能修之者也薨則書薨卒則書卒弒則書弒葬則書葬各紀其實載於簡防國史掌之此史官之所同而凡爲史者皆可及也或薨或不薨或卒或不卒或弒或不弒或葬或不葬筆削因革裁自聖心以達王事此仲尼之所獨而防夏亦不能與焉者也然則郟敖實弒而書卒何歟令尹圍弒君以立中國力所不加而莫能致討則亦已矣至大合諸侯於申與防者凡十有三國其臣舉六王二公之事其君用齊桓召陵之禮而宋向戌鄭子產皆諸侯之良也而皆有獻焉不亦傷乎若革其僞赴而正以弒君將恐天下後世以弒之賊非獨不必致討又可從之以主防盟而無惡矣聖人至此憫之甚懼之甚憫之甚者憫中國之衰微而不能振也懼之甚者懼人欲之橫流而不能遏也是故察微顯權輕重而略其簒弒以扶中國制人欲存天理其義微矣愚謂此皆他執於義例而此不類不得其說而爲之詞者也豈有弒之罪可略而天理反可存者耶

楚公子比出奔晉

正傳曰書楚公子比出奔晉則圍弒之罪益著矣

【景王五年】二年【晉平十八年齊景八年衞襄四年蔡靈三年鄭簡二十六年曹武十五年陳哀二十九年杞文十年宋平三十六年秦景三十七年楚靈王防元年吳夷昧四年】

春晉侯使韓起來聘

正傳曰書晉侯使韓起來聘志邦交之禮也左氏曰春晉使韓宣子來聘且告爲政而來見禮也觀書於太史氏見易象與魯春秋曰周禮盡在魯矣吾乃今知周公之徳與周之所以王也公享之季武子賦緜之卒章韓子賦角弓季武子拜曰敢拜子之彌縫敝邑寡君有望矣武子賦節之卒章旣享宴於季氏有嘉樹焉宣子譽之武子曰宿敢不封殖此樹以無忘角弓遂賦甘棠宣子曰起不堪也無以及召公

夏叔弓如晉

正傳曰書叔弓如晉志邦交之禮也左氏曰叔弓聘於晉報宣子也晉侯使郊勞辭曰寡君使弓來繼舊好固曰女無敢爲賓徹命於執事敝邑矣敢辱郊使請辭致館辭曰寡君命下臣來繼舊好好合使成臣之祿也敢辱大館叔向曰子叔子知禮哉吾聞之曰忠信禮之器也卑讓禮之宗也辭不忘國忠信也先國後已卑讓也詩曰敬愼威儀以近有徳夫子近徳矣愚謂觀此傳則叔弓之如晉報宣子之來聘也一來一往禮無不答得邦交之正矣況又有忠信卑讓以重其國乎

秋鄭殺其大夫公孫黑

正傳曰書鄭殺其大夫公孫黑不待去其官而誅罪彌亂之義見矣胡氏又云稱國以殺累乎上則惑於例而贅於詞矣左氏曰秋鄭公孫黑將作亂欲去防氏而代其位傷疾作而不果駟氏與諸大夫欲殺之子產在鄙聞之懼弗及乘遽而至使吏數之曰伯有之亂以大國之事而未爾討也爾有亂心無厭國不女堪專伐伯有而罪一也昆弟爭室而罪二也薰隧之盟女矯君位而罪三也有死罪三何以堪之不速死大刑將至再拜稽首辭曰死在朝夕無助天爲虐子產曰人誰不死凶人不終命也作凶事爲凶人不助天其助凶人乎請以印爲楮師子產曰印也若才君將任之不才將朝夕從女女罪之不卹而又何請焉不速死司冦將至七月壬寅縊屍諸周氏之衢加木焉愚謂觀其傳則經之取義著矣

冬公如晉至河乃復季孫宿如晉

正傳曰書公如晉至河乃復季孫宿如晉著其如之非禮也恥之也左氏曰晉少姜卒公如晉及河晉侯使士文伯來辭曰非伉儷也請君無辱公還季孫宿遂致服焉愚謂諸侯薨諸侯使士弔使大夫賻禮也少姜氏之卒魯公親往可恥也又爲晉以非伉儷拒之於河又可恥也季孫宿以大夫往弔而不以士爲非禮又可恥也孔子曰恭近於禮逺恥辱也魯三失禮其能免恥辱乎○胡氏曰舉動人君之大節賢哲量之以行藏其道姦邪窺之以作止其惡四鄰視之以厚薄其情故有國者必謹於禮而後動此守身之本保國之基也禮𨿽自卑而尊人亦不妄悅人以自辱昭公旣不能據經守正失禮而妄動又不能從權適變無故而輕復終復失國出奔客死他境蓋始諸此行矣或曰禮者明微正於未動之前可也已至於河而見郤𨿽欲勿反將得已乎曰以周公之冑千乘之國輕身以修鄰好乃欲郤而不納夫何敢若曰敝邑褊小敬事大國惟恐獲戾聞陳無宇見執於中都謂少姜之數於守適信也用是不遑寧處跋履山川來修弔事今若不獲進見剪爲仇讐他國誰敢朝夕在廷修事大之禮乎夫小國之去就從違聽大國之令也若非伉儷齊人請陳無宇之罪何以令之也苟有二命又何以爲盟主如此晉人其將謝過之不暇敢不納乎昭公習儀以亟而不明乎禮其及也宜經書公如晉至河乃復季孫宿如晉而昭公失國之因季氏逐君之漸晉人下比之迹不待貶絕而皆見矣愚謂昭公之過不在於至河見卻之時而在於輕身妄動之始夫諸侯奔喪事天子之禮也使士大夫弔賻葬卹同列之禮也奔弔之禮諸侯施之於同列且不可況其夫人乎夫人且不可而況其非伉儷乎故其失在於初矣初之旣失至河見卻乃爲正言如胡氏之云者則亦飾辭耳矣則亦遁辭耳矣文過耳矣烏能服晉乎

【景王六年】三年【晉平十九年齊景九年衞襄五年蔡靈四年鄭簡二十七年曹武十六年陳哀三十年杞文十一年宋平三十七年秦景三十八年楚靈二年吳夷昧五年】

春王正月丁未滕子原卒

正傳曰書滕子原卒志與國之大故也左氏曰同盟故書名愚謂亦因其以名來赴也故書之

夏叔弓如滕五月葬滕成公

正傳曰書夏叔弓如滕五月葬滕成公志禮也諸侯五月而葬同盟至使卿送葬禮也左氏曰五月叔弓如滕葬滕成公子服椒爲介及郊遇懿伯【卽惠伯】之忌敬子【卽叔弓】不入惠伯曰公事有公利無私忌椒請先入乃先受館敬子從之

秋小邾子來朝

正傳曰書小邾子來朝志禮也左氏曰小邾穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉逆羣好也其如舊而加敬焉志曰能敬無災又曰敬逆來者天所福也季孫從之愚謂觀此則小邾子來朝修事大之禮故曰敬也惟敬故能使大國不卑而禮之春秋書於冊與之也

八月大雩

正傳曰左氏曰旱也周八月卽夏之六月正苗憂旱之時也故大雩然而魯之僭禮於此並見矣故書之

冬大雨雹

正傳曰書冬大雨雹志災異也雹非陰陽之正气也況大雹乎

北燕伯欵出奔齊

正傳曰欵北燕伯名書北燕伯欵出奔齊使人求其故而自奔之罪見矣左氏曰燕簡公多嬖寵欲去諸大夫而立其寵人冬燕大夫比以殺公之外嬖公懼奔齊書曰北燕伯欵出奔齊罪之也愚謂然則燕伯之奔乃自奔也去社稷而失宗祧其罪大矣○胡氏曰君𨿽不君臣不可以不臣燕伯欲去諸大夫固不君矣而大夫相與比以殺其外嬖是威脇其主而出之也與鬻拳之以兵諫無異而獨罪燕伯何哉大夫國君之陪貳以公心選之而不可私也以誠意委之而不可疑也以隆禮待之而不可輕也以直道馭之而不可辱也否則是忽其陪貳以自危矣晉厲公殺三郤立胥童而弒於麗氏漢隠帝殺楊史立郭允明而弒於趙村衞獻公蔑冢卿而信其左右亦奔夷儀久而後復也故人主不尊陪貳而與賤臣圖柄臣者事成則失身而見殺事不成則失國而出奔此有國之大戒也春秋凡見逐於臣者皆以自奔爲文正其本之意也而垂戒遠矣

【景王七年】四年【晉平二十年齊景十年衞襄六年蔡靈五年鄭簡二十八年曹武十七年陳哀三十一年杞文十二年宋平三十八年秦景三十九年楚靈三年吳夷昧六年】

春王正月大雨雹

正傳曰春正月子月也正閉固藏冰之時而雨雹則是陽不藏而陰不固況大雹乎書春王正月大雨雹志不時也左氏曰季武子問於申丰曰雹可禦乎對曰聖人在上無雹𨿽有不爲災古者日在北陸而藏冰西陸朝覿而出之其藏冰也深山窮谷固陰沍寒於是乎取之其出之也朝之祿位賓食喪祭於是乎用之其藏之也黑牡秬黍以享司寒其出之也桃弧棘矢以除其災其出入也時食肉之祿冰皆與焉大夫命婦喪浴用冰祭寒而藏之獻羔而啟之公始用之火出而畢賦自命夫命婦至於老疾無不受冰山人取之縣人傳之輿人納之隸人藏之夫冰以風壯而以風出其藏之也周其用之也徧則冬無愆陽夏無伏陰春無淒風秋無苦雨雷出不震無菑霜雹厲疾不降民不夭札今藏川池之冰棄而不用風不越而殺雷不而震雹之爲菑誰能禦之七月之卒章藏冰之道也愚謂古者三公論道燮理陰陽則時宜冰而冰不宜雹而不雹矣○胡氏曰陰陽之气和而散則爲雪霜雨露不和而散則爲戾气曀霾雹戾气也陰脇陽臣侵君之象當是時季孫宿襲位世卿將毀中軍專執兵權以弱公室故數月之間再有大變申丰者季氏之宰也不肯端言其事故暴揚於朝歸咎藏冰之失夫山谷之冰藏之也周用之也徧亦古者本末備舉燮調之一事耳謂能使四時無愆伏淒苦之變雷出不震無菑霜雹則亦誣矣意者昭公遇災而懼以禮爲國行其政令無失其民雹之災也庶可禦也不然𨿽得藏冰之道合於豳風七月之詩其將能乎

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申

正傳曰書楚子諸侯世子淮夷防於申志諸夏之從楚也左氏曰夏諸侯如楚魯衞曹邾不防曹邾辭以難公辭以時祭衞侯辭以疾鄭伯先待於申六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此防也夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之防齊桓有召陵之師晉文有踐土之盟君其何用宋向戌鄭公孫僑在諸侯之良也君其選焉王曰吾用齊桓王使問禮於左師與子產左師曰小國習之大國用之敢不薦聞獻公合諸侯之禮六子產曰小國共職敢不薦守獻伯子男防公之禮六君子謂合左師善守先代子產善相小國王使椒舉侍於後以規過卒事不規王問其故對曰禮吾所未見者有六焉又何以規宋太子佐後至王田於武城久而弗見椒舉請辭焉王使往曰屬有宗祧之事於武城寡君將墮幣焉敢謝後見徐子吳出也以爲貳焉故執諸申楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之防有緡叛之商紂爲黎之搜東夷叛之周幽爲太室之盟戎狄叛之皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諫不過十年左師曰然不十年侈其惡不逺逺惡而後棄善亦如之徳逺而後興程子曰晉平公不在諸侯楚於是彊爲霸者之事胡氏曰申之防楚子爲主而不殊淮夷是在防之諸侯皆狄也其意也何楚防弒麇以立而求諸侯於晉晉人許之中國從之執徐子圍朱方遷賴於鄢城竟莫較畏其彊盛則曰晉楚惟天所相不可與爭滅陳不能救則曰陳亡而楚有之天道也滅蔡而又不能救則曰天將棄蔡以壅楚盈而降之罰也致使窮凶極惡師潰於訾梁身竄於棘裏而縊於申亥人不致討而天自討之是責命於天而以人事爲無益而弗爲也而可乎弒君之賊在春秋時有臣子討之則衞人殺州吁是也有四鄰討之則蔡人殺陳佗是也臣子不能討之於內四鄰不能討之於外有與之防以定其位則齊侯及魯宣公防於平州是也有受其賂以免於討則晉侯及諸國防於扈是也然至此極矣則未有不以爲賊而又推爲盟主相與朝事之以聽順其所爲而不敢忤者也故申之防不殊淮夷者以在防諸侯皆爲荊蠻之行皆王法之所當斥而不使夏爲所變之意也愚謂申之防諸侯同淮夷以從弒之楚是甘心於夷狄之歸矣宋鄭之君皆在而子產向戌之賢必從君以往而亦甘心變於夷者豈其智之不及乎蓋其明道正義之學不講於素而不勝其謀利計功之心以至於此耳惜哉

楚人執徐子

正傳曰書楚人執徐子著夷狄之無信義也夫徐子諸國相率從夷而夷執之乃其自取不能無罪然楚乃執之於防則夷狄無信義而不可親亦可見矣聖人書之所以爲世戒也

秋七月楚子蔡侯陳侯許男頓子胡子沈子淮夷伐吳正傳曰書楚子以諸侯伐吳著以逆伐逆之罪也夫楚與諸侯伐吳爲齊討慶封也慶封負弒逆之罪而奔吳封之鐘離故爲齊討之討之誠是也楚圍弒之罪諸侯不能討而乃從之以討吳吳將無詞乎是以逆伐逆也逆義之兵也其能以服人乎左氏曰秋七月楚子以諸侯伐吳宋太子鄭伯先歸宋華費遂鄭大夫從

執齊慶封殺之

正傳曰書執齊慶封殺之罪專殺也以逆伐逆也左氏曰使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聽負之斧鉞以徇於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之愚謂慶封固有罪也然惟天吏則可殺之圍負弒君之罪而殺之不以歸之司冦則是以賊殺賊也宜其慶封反唇以相稽矣公羊曰此伐吳也其言執齊慶封何爲齊誅也其爲齊誅柰何慶封走之吳吳封之於防然則曷爲不言伐防不與諸侯專封也慶封之罪何脇齊君而亂齊國也

遂滅賴

正傳曰賴小國遂者繼事之詞言旣伐吳又滅賴也書遂滅賴著暴虐之甚也左氏曰遂以諸侯滅賴賴子面縛銜璧肉輿櫬從之造於中軍王問諸椒舉對曰成王克許許僖公如是王親釋其縛受其璧焚其櫬王從之遷賴於鄢楚子欲遷許於賴使鬭韋與公子棄疾城之而還申無宇曰楚禍之首將在此矣召諸侯而來伐國而克城竟莫校王心不違民其居乎民之不處其誰堪之不堪王命乃禍亂也愚謂楚子欲爲盟主以令諸夏乃爲滅賴之舉失繼滅之義矣此楚之所以爲夷乎

九月取鄫

正傳曰鄫莒邑書取鄫志貪虐也左氏曰言易也莒亂著丘公立而不撫鄫鄫叛而來故曰取凡克邑不用師徒曰取公羊曰其言取之何滅之也滅之則其言取之何內大惡諱也愚謂言取則其惡已見矣何足以諱焉

冬十有二月乙卯叔孫豹卒

正傳曰書叔孫豹卒志國卿之大故也左氏曰初穆子去叔孫氏【穆子避僑如之難】及庚宗遇婦人使私爲食而宿焉問其行告之故哭而送之適齊娶於國氏生孟丙仲壬魯人召之【召之謂召於齊也】旣立所宿庚宗之婦人獻以雉問其姓對曰餘子長矣能奉雉而從我矣召而見之遂使爲豎有寵長使爲政叔孫田於邱蕕遂遇疾焉豎牛欲亂其室而有之彊與孟盟不可叔孫爲孟鐘曰爾未際享大夫以落之旣具使豎牛請日入弗謁出命之日及賓至聞鐘聲牛曰孟有北婦人之客怒將往牛止之賓出使拘而殺諸外牛又彊與仲盟不可仲與公禦萊書觀於公公與之環使牛入示之入不示出命佩之牛謂叔孫見仲而何叔孫曰何爲曰不見旣自見矣公與之環而佩之矣遂逐之奔齊疾急命召仲牛許而不召杜泄見告之饑渴授之戈對曰求之而至又何去焉豎牛曰夫子疾病不欲見人使寘饋於个而退牛弗進則置虛命徹十二月癸丑叔孫不食乙卯卒牛立昭子而相之公使杜泄葬叔孫豎牛賂叔仲昭子與南遺使惡杜泄於季孫而去之杜泄將以路葬且盡卿禮南遺謂季孫曰叔孫未乘路葬焉用之且冢卿無路介卿以葬不亦左乎季孫曰然使杜泄舎路不可曰夫子受命於朝而聘於王王思舊勲而賜之路復命而致之君君不敢逆王命而復賜之使三官書之吾子爲司徒實書名夫子爲司馬與工正書服孟孫爲司空以書勲今死而弗以是棄君命也書在公府而弗以是廢三官也若命服生弗敢服死又不以將焉用之乃使以葬愚謂觀此則豹之死豎牛死之也及公使葬以路其黨又欲沮之於此見豹不逆知豎牛之惡而近之是豹之自取也春秋書之亦使人迹其故而惡之以爲後戒也歟

【景王八年】五年【晉平二十一年齊景十一年衞襄七年蔡靈六年鄭簡二十九年曹武十八年陳哀三十二年杞文十三年宋平三十九年秦景四十年卒楚靈四年吳夷昧七年】

春王正月舎中軍

正傳曰初魯作三軍中軍者公室之軍也書舎中軍何罪季氏之卑公室也左氏曰卑公室也毀中軍於施氏成諸臧氏初作中軍三分公室而各有其一季氏盡徵之叔孫氏臣其子弟孟氏取其半焉及其舎之也四分公室季氏擇二二子各一皆盡徵之而貢於公以書使杜泄告於殯曰子固欲毀中軍旣毀之矣敢告杜泄曰夫子惟不欲毀也故盟諸僖閎詛諸五父之衢受其書而投之帥士而哭之愚謂觀此則舎中軍叔孫固不欲而豎牛誣之故季孫舎中軍使以告於殯以復叔孫而杜泄明非叔孫之欲而不以告殯也然則季氏欲卑公室其惡不可逭矣胡氏曰按左氏舎中軍卑公室也初作三軍三分公室而各有其一及其舎之也四分公室季氏擇二二子各一皆盡徵之而貢於公然則三軍作舎皆自三家公不與焉公室益卑而魯國之兵權悉歸於季氏矣兵權有國之司命三綱兵政之本原書其作舎而公孫於齊薨於幹侯定公無正必至之理也已則不臣三綱淪替南蒯叛陽虎專季斯囚而三桓之子孫微矣亦能免乎書曰舎中軍微辭以著其罪也

楚殺其大夫屈申

正傳曰書楚殺其大夫屈申罪專殺也左氏曰楚子以屈申爲貳於吳乃殺之以屈生爲莫敖愚謂大夫受命於天子有罪則當歸於司冦非可得而專授而專殺之楚旣專命大夫以爲有罪又專殺之春秋書之所以罪楚亦以警天下之諸侯也

公如晉

正傳曰書公如晉著非禮也諸侯朝覲防同自有其時非其時而行之是犯先王之禁而忘宗社之重其爲卑屈危辱甚矣宜其取譏於女叔齊乎左氏曰公如晉自郊勞至於贈賄無失禮晉侯謂女叔齊曰魯侯不亦善於禮乎對曰魯侯焉知禮公曰何爲自郊勞至於贈賄禮無違者何故不知對曰是儀也不可謂禮禮所以守其國行其政令無失其民者也今政令在家不能取也有子家羈弗能用也姦大國之盟陵虐小國利人之難不知其私公室四分民食於他思莫在公不圖其終爲國君難將及身不卹其所禮之本末將於此乎在而屑屑焉習儀以亟言善於禮不亦逺乎君子謂叔齊於是乎知禮愚謂女叔齊信知言也然徒知舉三者之不知禮而不知公此行之非禮則亦非眞知言者也

夏莒牟夷以牟婁及防玆來奔

正傳曰牟婁防玆皆莒地牟夷莒大夫書莒牟夷以牟婁及防玆來奔譏納叛也夫牟夷以其二邑來奔則叛君之臣必書其名氏而後其罪人乃白於天下後世三傳皆以爲重地非也夫魯受叛君之賊而貪其二邑之利是教人臣以背叛且教人君以貪利也及其在晉宜其致莒人之訴防不免於晉侯之執也○胡氏曰邾莒之大夫名姓不登於史防微也牟夷莒大夫曷爲以姓氏通重地也以地叛𨿽賤必書地以名其人終爲不義弗可滅矣其書來奔是接我以利而我入其利兩譏之也爲國以義不以利如以利則上下交徵而國必危矣爲己以義不以利如以利則患得患失亦無所不至矣春秋於三叛人𨿽賤特書其名以懲不義懼淫人爲後戒也

秋七月公至自晉

正傳曰書公至自晉謹人君之出入而始終乎非禮之行也左氏曰莒人愬於晉晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之間而以師討焉乃歸公秋七月公至自晉愚謂觀此傳則知恭近於禮逺恥辱之言爲不誣又知以利爲利之戒爲不可易也昭公如晉之行非禮之恭矣其納牟夷二邑之奔獻是爲利之利矣其見愬於莒人而幾見執於晉不亦宜乎

戊辰叔弓帥師敗莒師於蚡泉

正傳曰蚡泉魯地書叔弓帥師敗莒師於蚡泉則非義勝之兵也左氏曰莒人來討不設備戊辰叔弓敗諸蚡泉莒未陳也愚謂兵以義爲勝故書曰同力度徳同徳度義魯納莒之叛臣而利其二邑則其徳義俱負屈矣及莒人來討將何詞以對叔弓帥師敗之蚡泉𨿽勝乃其幸勝耳非徳義之勝也故春秋恥之

秦伯卒

正傳曰書秦伯卒志與國之大故也來赴故書之其不名者赴之略故史書之略耳是無闗於竊取之義焉公羊以爲不名秦者夷也匿嫡之名也非矣

冬楚子蔡侯陳侯許男頓子沈子徐人越人伐吳正傳曰書楚子以諸侯東夷伐吳報怨之師也以暴伐暴也吳封慶封誠負納叛之罪而楚圍弒立亦負惡逆之名非天吏何以伐之也左氏曰冬十月楚子以諸侯及東夷伐吳以報棘櫟麻之役防射以繁揚之師防於夏汭越大夫常壽過帥師防楚子於瑣聞吳師出防啟疆帥師從之遽不設備吳人敗諸鵲岸楚子以馹至於羅汭吳子使其弟蹶由犒師楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守曰余亟使人犒師請行以觀王怒之疾徐爲之備尙克知之兆告吉曰克可知也君若驩焉好逆使臣滋敝邑休殆而忘其死亡無日矣今君奮焉震電馮怒虐執使臣將以釁鼓則吳知所備矣難易有備可謂吉矣城濮之兆其報在邲今此行也其庸有報志乃弗殺楚師濟於羅汭沈尹赤防楚子次於萊山防射帥繁之師先入南懷楚師從之及汝淸吳不可入楚子遂觀兵於坁箕之山是行也吳早設備楚無功而還以蹶由歸愚謂由是而觀之則楚子之伐吳志在報棘櫟麻之役耳非有聲罪致討之大義也春秋書之蓋惡其摟諸侯以伐諸侯以不仁伐不仁耳其稱人稱爵亦史有詳略也豈聖人拘拘而爲之哉○胡氏曰越始見經而與徐皆得稱人何也吳以朱方處齊慶封而富於其舊崇惡也楚圍朱方執齊慶封殺之討罪也吳不顧義入棘櫟麻以報朱方之役狄道也楚於是以諸侯伐吳則比吳爲善而師亦有名其從之者進而稱人可也或者以詞爲主而謂不可云沈子徐越伐吳故特稱人誤矣以不可爲文詞而進人於越一字褒貶義安在乎且吳楚徐越𨿽比於夷狄而劉敞以爲其實不同吳太伯之後也楚祝融之後也徐伯益之後也越大禹之後也其上世皆爲元徳顯功通於周室與中國冠帶之君無以異徐始稱王楚後稱王吳越因遂稱王王非諸侯所當稱也故春秋比諸荊徐𨿽然猶不欲絕其類是以上不使與王國等下不使與荊徐均推之可逺引之可來此聖人愼絕人亦春秋之意也愚謂此皆觀經者之意也非作經者之意也

【景王九年】六年【晉平二十二年齊景十二年衞襄八年蔡靈七年鄭簡三十年曹武十九年陳哀三十三年杞文十四年卒宋平四十年秦哀公元年楚靈五年吳夷昧八年】

春王正月杞伯益姑卒

正傳曰益姑杞伯名書杞伯益姑卒志與國之大故也左氏曰文公卒弔如同盟禮也

葬秦景公

正傳曰書葬秦景公志與國之大事也諸侯五月而葬同盟至左氏曰大夫如秦葬景公禮也

夏季孫宿如晉

正傳曰書季孫宿如晉志非禮也左氏曰拜莒田也晉侯享之有加籩武子退使行人告曰小國之事大國也苟免於討不敢求貺得貺不過三獻今豆有加下臣弗堪無乃戾也韓宣子曰寡君以爲驩也對曰寡君猶未敢況下臣君之也敢聞加貺固請徹加而後卒事晉人以爲知禮重其好貨愚謂諸侯邦交之禮聘問有時所以通睦明義也季孫宿之如晉非聘問之禮也乃爲拜莒田耳夫非其有而取之非義也昭公取非其有又拜晉之惠曽是以爲知禮乎

葬杞文公

正傳曰書葬杞文公志禮也

宋華合比出奔衞

正傳曰書宋華合比出奔衞使人求其故則奔之者之罪見矣左氏曰宋寺人柳有寵大子佐惡之華合比曰我殺之柳聞之乃坎用牲埋書而告公曰合比將納亡人之族旣盟於北郭矣公使視之有焉遂逐華合比合比奔衞於是華亥欲代右師乃與寺人柳比從爲之徴曰聞之久矣公使代之見於左師左師曰女夫也必亡女喪而宗室於人何有人亦於女何有詩曰宗子維城毋俾城壞毋獨斯畏女其畏哉愚謂觀此則華合比之奔柳之譛奔之也胡氏曰宋公寵信閽寺殺世適痤而父子之恩絕逐華合比而君臣之義睽刑人之能敗國亡家亦可畏矣猶有任趙髙以亡秦信恭顯中常侍以亡漢寵王守澄田令孜以亡唐而不知鑑覆車之轍者不亦悲夫凡此類直書而義自見矣

秋九月大雩

正傳曰何以書大雩左氏曰旱也而魯雩之非禮見矣

楚防罷帥師伐吳

正傳曰書楚防罷帥師伐吳志憤怨之師也左氏曰徐儀楚【徐大夫】聘於楚楚子執之逃歸懼其叛也使防泄【楚大夫】伐徐吳人救之令尹子蕩帥師伐吳師於豫章而次於幹谿吳人敗其師於房鐘獲宮廏尹棄疾【鬭韋之父】子蕩歸罪於防泄殺之

冬叔弓如楚

正傳曰書叔弓如楚志非禮也左氏曰聘且弔敗也愚謂楚爲夷狄不可以中國禮義相接也其伐徐伐吳皆不義之兵而致敗何足弔乎非邦交聘問之禮矣

齊侯伐北燕

正傳曰書齊侯伐北燕志非義也左氏曰十一月齊侯如晉請伐北燕也士匄相士鞅逆諸河禮也晉侯許之齊侯遂伐北燕將納簡公晏子曰不入燕有君矣民不貳吾君賄左右諂諛作大事不以信未嘗可也愚謂據此傳則齊侯之伐北燕無乃受賄以納簡公耳非有仗義之舉也故春秋書之以著其罪

春秋正傳卷二十九

欽定四庫全書

春秋正傳卷三十

明湛若水撰昭公

【景王十年】七年【晉平二十三年齊景十三年衞襄九年卒蔡靈八年鄭簡三十一年曹武二十年陳哀三十四年杞平公郁釐元年宋平四十一年秦哀二年楚靈六年吳夷昧九年】

春王正月曁齊平

正傳曰曁與也平者成也書曁齊平善其平也罷兵息民固春秋之所善也左氏曰齊求之也癸巳齊侯次於虢燕人行成曰敝邑知罪敢不聽命先君之敝器請以謝罪公孫晢曰受服而退俟釁而動可也二月戊午盟於濡上燕人歸燕姬賂以瑤罋玉櫝斚耳不克而還愚謂俟釁受賂𨿽非誠心直道然能罷兵息民豈不猶勝於搆怨窮兵而不知止者哉春秋書之聖人之情見矣今之較其平之所以然而罪之者是所謂如追放豚旣入其笠又從而招之者也胡氏亦曰平者聖人之所貴則經之取義在是矣而又分別我所欲曰及不得已曰曁則徒爲谷梁之紛鑿而無系於取義之大指也

三月公如楚

正傳曰書公如楚著非禮也左氏曰楚子成章華之臺願與諸侯落之太宰防啟疆曰臣能得魯侯防啟疆來召公辭曰昔先君成公命我先大夫嬰齊曰吾不忘先君之好將使衡父照臨楚國鎭撫其社稷以輯寧爾民【成二年魯使公衡爲質於楚】嬰齊【楚令尹子重】受命於蜀奉承以來弗敢失隕而致諸宗祧日我先君共王引領北望日月以冀傳序相授於今四王矣嘉惠未至惟襄公之辱臨我喪孤與其二三臣悼心失圖社稷之不皇況能懷思君徳今君若步玉趾辱見寡君寵臨楚國以信蜀之役致君之嘉惠是寡君旣受貺矣何蜀之敢望其先君鬼神實嘉賴之豈惟寡君君若不來使臣請問行期寡君將承質幣而見於蜀以請先君之貺三月公如楚鄭伯勞於師之梁孟僖子爲介不能相儀及楚不能答郊勞愚謂觀此則公之如楚楚實召之也非聘問邦交之典而徒以其召以落章華之臺是失禮之行也宜乎其見辱也已

叔孫舎如齊涖盟

正傳曰涖臨也謂往臨其國而與之盟書叔孫舎如齊涖盟著非禮也諸侯邦交之禮惟以時聘問結好修信而已若涖盟以爲信何信之可恃故春秋非之

夏四月甲辰朔日有食之

正傳曰書日有食之志天變也天有常道人有常敬故聖人於天變而書之教人以敬也左氏曰晉侯問於士文伯曰誰將當日食對曰魯衞惡之衞大魯小公曰何故對曰去衞地如魯地於是有災魯實受之其大咎其衞君乎魯將上卿公曰詩所謂彼日而食於何不臧者何也對曰不善政之謂也國無政不用善則自取謫於日月之災故政不可不愼也務三而已一曰擇人二曰因民三曰從時愚謂左氏務三之言所謂克謹天戒而能用敬其政者是先王消災之道也

秋八月戊辰衞侯惡卒

正傳曰惡衞侯名書衞侯惡卒志鄰國之大故也衞使來赴故書之左氏曰衞襄公卒晉大夫言於範獻子曰衞事晉爲睦晉不禮焉庇其賊人【孫林父】而取其地故諸侯貳詩曰鶺鴒在原兄弟急難又曰死喪之威兄弟孔懷兄弟之不睦於是乎不弔況逺人誰敢歸之今又不禮於衞之嗣衞必叛我是絕諸侯也獻子以告韓宣子宣子說使獻子如衞弔且反戚田衞齊惡告喪於周且請命王使成簡公如衞弔且追命襄公曰叔父陟恪在我先王之左右以佐事上帝余敢忘髙圉亞圉【周之先爲殷諸侯者】

九月公至自楚

正傳曰書公至自楚謹人君之出入也左氏曰孟僖子病不能相禮乃講學之苟能禮者從之及其將死也召其大夫曰禮人之幹也無禮無以立吾聞將有達者曰孔丘聖人之後也而滅於宋其祖弗父何以有宋而授厲公及正考父佐戴武宣三命滋益共故其鼎銘曰一命而僂再命而傴三命而俯循墻而走亦莫余敢侮饘於是粥於是以糊余口其共也如是臧孫紇有言曰聖人有明徳者若不當世其後必有達人今其將在孔丘乎我若獲沒必屬說與何忌於夫子使事之而學禮焉以定其位故孟懿子與南宮敬叔師事仲尼仲尼曰能補過者君子也詩曰君子是則是效孟僖子可則效已矣

冬十有一月癸未季孫宿卒

正傳曰書季孫宿卒志國卿之大故也左氏曰十一月季武子卒晉侯謂伯瑕曰吾所問日食從矣

十有二月癸亥葬衞襄公

正傳曰書葬衞襄公志鄰國之大事也而諸侯五月而葬同盟至之禮得矣

【景王十一年】八年【晉平二十四年齊景十四年衞靈公元年蔡靈九年鄭簡三十二年曹武二十一年陳哀三十五年卒杞平二年宋平四十二年秦哀三年楚靈七年吳夷昧十年】

春陳侯之弟招殺陳世子偃師

正傳曰書陳侯之弟招殺陳世子偃師罪滅父子君臣兄弟之倫也左氏曰陳哀公元妃鄭姬生悼太子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾三月甲申公子招公子過殺悼太子偃師而立公子畱谷梁曰陳侯之弟招盡其親所以惡招也其弟云者親之也親而殺之惡也愚謂招過於偃師尊則君親則猶子也於陳侯尊則君親則兄也分則臣也君廢而殺其君之子是滅其父子君臣兄弟之倫矣胡氏曰此公子招特以弟稱者著招憑寵稔惡而陳侯失親親之道也招以公子爲司徒乃貴戚之卿親則介弟尊則叔父號令廢立自己而出莫敢幹之者也不能援立嫡冢安靖國家而逢君之惡戕殺偃師以致大冦宗社覆沒罪固大矣陳侯信愛其弟何以爲失親親乎尊賢者親親之本不能擇親之賢者厚加尊寵以表儀公族而徇其私愛施於不令之人以至亡國敗家豈不失親親之道乎其曰陳侯之弟招殺陳世子偃師交貶之也

夏四月辛丑陳侯溺卒

正傳曰溺陳侯名書陳侯溺卒志與國之大故也而其卒之正否可考矣左氏曰夏四月辛亥哀公縊杜氏以爲憂恚自殺觀此則陳侯之死不得其正矣

叔弓如晉

正傳曰書叔弓如晉著其如之非禮也左氏曰賀祁也遊吉相鄭伯以如晉亦賀祁也史趙見子太叔【卽遊吉】曰甚哉其相防也可弔也而又賀之子太叔曰若何弔也其非惟我賀將天下實賀愚謂晉作祁宜民叛而諸侯背矣史趙之言是也魯叔弓與鄭伯同致賀焉則一時諸侯之賀之者多矣夫楚成章華而諸侯落之晉作虒祁而諸侯賀之民彛天理至此滅盡而人欲橫流矣春秋書之非其往也

楚人執陳行人於徴師殺之

正傳曰書楚人執陳行人於徴師殺之罪失刑也專殺也左氏曰於徴師赴於楚且告有立君公子勝愬之於楚楚人執而殺之公子畱奔鄭書曰陳侯之弟招殺陳世子偃師罪在招也楚人執陳行人於徴師殺之罪不在行人也愚謂招擅權殺偃師固爲罪惡不可赦楚宜因公子勝之愬告之天王以討之可也行人何罪乃因其來而執殺之則罪在楚矣

陳公子畱出奔鄭

正傳曰書陳公子畱出奔鄭志亂也

秋搜於紅

正傳曰紅地名左氏曰秋大搜於紅自根牟至於商衞革車千乘公羊曰搜者何簡車徒也谷梁曰因搜狩以習武事禮之大者也艾蘭以爲防置旃以爲轅門以葛覆質以爲流房握禦轚者不得入車軌塵馬候蹄掩禽旅禦者不失其馳然後射者能中過防弗逐不從奔之道也面傷不獻不成禽不獻禽𨿽多天子取三十焉其餘與士眾以習射於射宮射而中田不得禽則得禽田得禽而射不中則不得禽是以知古之貴仁義而賤勇力也愚謂書秋搜於紅則非禮自見矣搜不稱公者公不與也自季氏舎中軍四分公室而公室無兵搜者皆三家之兵也春秋書之可以觀魯矣胡氏曰搜春事也秋興之則違天時有常所矣其於紅則易地利三家專行公不與焉而兵權在臣下則悖人理此亦直書其事不待貶絕而自見者也凡亂臣之欲竊國命必先爲非禮以動民而後上及於君父昭公至是民食於他不卹其所昧於履霜之戒甚矣

陳人殺其大夫公子過

正傳曰書陳人殺其大夫公子過罪之也其逸賊專殺之惡並著矣左氏曰陳公子招歸罪於公子過而殺之愚謂過與招同殺世子偃師而擅立其罪均在不赦而招獨歸罪之而擅殺之春秋書於冊使人求其故而招之罪斯得矣

大雩

正傳曰書大雩志非禮也余見前

冬十月壬午楚師滅陳執陳公子招放之於越殺陳孔奐

正傳曰孔奐公子招之黨何以書罪滅國與專殺也夫招與孔奐有罪殺之可也不告於天王而殺之放之不可也滅其國以絕其宗祀又不可也公子招擅權無君致哀公縊殺世子偃師而立公子畱卒致滅其國而殺其身亡其家以及其黨春秋書之以爲世戒且以愧中國諸侯之不能討也而使夷狄主之聖人有遺憾矣左氏曰九月楚公子棄疾帥師奉孫吳【偃師子】圍陳宋戴惡防之冬十一月壬午滅陳輿嬖袁克殺馬毀玉以葬楚人將殺之請寘之旣又請私私於幄加絰於顙而逃使穿封戌爲陳公曰城麇之役不諂侍飲酒於王王曰城麇之役女知寡人之及此女其辟寡人乎對曰若知君之及此臣必致死禮以息楚國

葬陳哀公

正傳曰書葬陳哀公志與國之大事也而聖人於楚滅陳之憾見矣

【景王十二年】九年【晉平二十五年齊景十五年衞靈二年蔡靈十年鄭簡三十三年曹武二十二年陳滅杞平三年宋平四十三年秦哀四年楚靈八年吳夷昧十一年】

春叔弓防楚子於陳

正傳曰書叔弓防楚子於陳著其防之非也左氏曰春叔弓宋華亥鄭防吉衞趙黶防楚子於陳愚謂楚靈滅陳陵中國之尊絕先王之祀其惡極罪大天地所不容而魯乃使大夫及列國以往防之是成其罪惡而莫之卹矣故春秋非之

許遷於夷

正傳曰書許遷於夷罪楚也亂先王之封也左氏曰二月庚申楚公子棄疾遷許於夷實城父取州來淮北之田以益之伍舉授許男田然丹遷城父人於陳以夷濮西田益之遷方城外人於許愚謂先王疆理天下分封有定而楚乃遷許於夷肆爲繆亂其罪大矣

夏四月陳災

正傳曰書陳災志變也而陳之名存矣是時陳已滅矣春秋因其災而書之存陳國之名而楚滅陳之罪再著矣公羊曰陳已滅矣其言陳火何存陳也谷梁曰火不志此何以志閔陳而存之也胡氏曰凡外災告則書今楚已滅陳夷於屬縣使穿封戌爲公矣必不遣使告於諸侯言亡國之有天災也何以書於魯國之防乎當是時叔弓與楚子防於陳則目撃其事矣𨿽彼不來告此不往弔叔弓使畢而歸語陳故也魯史遂書之耳或曰國史所書必承赴告豈有憑使人之言而載之於史者曰周景王崩有尹單猛朝之變固無赴告矣叔鞅至自京師言王室之亂也春秋承其言遂書於策亦此類耳仲尼作經存而弗革者蓋興滅國繼絕世以堯舜三代公天下之心爲心異於孤秦罷侯置守欲私一人以自奉者所以歸民心合天徳也谷梁以爲存陳得其防矣

秋仲孫貜如齊

正傳曰書仲孫貜如齊志禮也左氏曰孟僖子如齊殷聘禮也愚謂自叔老之聘齊二十年於此矣殷聘者盛聘也盛聘所以修睦結好以無忘乎其舊邦交之宜也故春秋與之

冬築郎囿

正傳曰郎邑名書冬築郎囿罪輕作也左氏曰書時也季平子欲其速成也叔孫昭子曰詩云經始勿亟庶民子來焉用速成其以勦民也無囿猶可無民其可乎愚謂左氏以爲書時非也夫囿之築非所以爲民也乃所以厲民也叔孫昭子之言是矣然但云焉用速耳而不言其不宜築也夫不宜築而築者𨿽時亦病也春秋書之其輕作之罪見矣

【景王十三年】十年【晉平二十六年卒齊景十六年衞靈三年蔡靈十一年鄭簡三十四年曹武二十三年陳滅杞平四年宋平四十四年卒秦哀五年楚靈九年吳夷昧十二年】

春王正月

正傳曰無事亦書時月義見於前

夏齊欒施來奔

正傳曰書齊欒施來奔罪納亡也左氏曰齊惠欒髙氏【卽子雅子尾之後】皆嗜酒信內多怨彊於陳鮑氏而惡之夏有告陳桓子曰子旗【卽欒施子雅之子】子良【卽髙彊子尾之子】將攻陳鮑亦告鮑氏桓子受甲而如鮑氏遭子良醉而騁遂見文子【卽鮑國】則亦授甲矣使視二子則皆將飲酒桓子曰彼𨿽不信聞我授甲則必逐我及其飲酒也先伐諸陳鮑方睦遂伐欒髙氏五月庚辰戰於稷欒髙敗又敗諸莊國人追之又敗諸鹿門欒施髙彊來奔陳鮑分其室晏子謂桓子必致諸公讓徳之主也讓之謂懿徳凡有血气皆有爭心故利不可彊思義爲愈義利之本也薀利生孽姑使無薀乎可以滋長桓子盡致諸公而請老於莒

秋七月季孫意如叔弓仲孫貜帥師伐莒

正傳曰書季孫意如叔弓仲孫貜帥師伐莒著非義也左氏曰秋七月平子伐莒取郠獻俘始用人於亳社臧武仲在齊聞之曰周公其不享魯祭乎周公享義魯無義詩曰徳音孔昭視民不佻佻之謂甚矣而壹用之將誰福哉胡氏曰前已舎中軍矣曷爲猶以三卿並將乎季氏毀中軍四分公室擇其二二家各有其一至是季孫身爲主將二子各率一軍爲之副則三軍固在其曰舎之者特欲中分魯國之眾爲己私耳以爲復古則誤矣襄公已來旣作三軍地皆三家之土民皆三家之兵每一軍出各將其所屬而公室無與焉是知𨿽舎中軍而三卿並將舊額固存矣

戊子晉侯彪卒

正傳曰彪晉侯名書戊子晉侯彪卒志盟主之大故也史因赴而書之見諸侯相卹之義焉左氏曰戊子晉平公卒鄭伯如晉及河晉人辭之遊吉遂如晉

九月叔孫舎如晉葬晉平公

正傳曰書叔孫舎如晉葬晉平公志禮也諸侯之喪五月而葬同盟至禮也葬使卿往防焉禮也左氏曰九月叔孫婼齊國弱宋華定衞北宮喜鄭罕虎許人曹人莒人邾人滕人薛人杞人小邾人如晉葬平公也旣葬諸侯之大夫欲因見新君叔孫昭子曰非禮也弗聽叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以見昭子至自晉大夫皆見髙彊見而退昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之將死疾於公宮輦而歸君親推之其子不能任是以在此忠爲令徳其子弗能任罪猶及之惟不愼也喪夫人之力棄徳曠宗以及其身不亦害乎

十有二月甲子宋公成卒

正傳曰書宋公成卒志鄰國之大故也來赴故史書之

【景王十四年】十有一年【晉昭公夷元年齊景十七年衞靈四年蔡靈十二年弒鄭簡三十五年曹武二十四年陳滅杞平五年宋元公佐元年秦哀六年楚靈十年吳夷昧十三年】

春王二月叔弓如宋葬宋平公

正傳曰書叔弓如宋葬宋平公志禮也諸侯之喪卿往防葬禮也

夏四月丁巳楚子防誘蔡侯般殺之於申

正傳曰書楚子防誘蔡侯般殺之於申則楚之不義甚矣左氏曰景王問於萇曰今玆諸侯何實吉何實凶對曰蔡凶此蔡侯般弒其君之歳也歳在豕韋弗過此矣楚將有之然壅也歳及大梁蔡復楚凶天之道也楚子在申召蔡靈侯靈侯將往蔡大夫曰王貪而無信惟蔡於憾今幣重而言甘誘我也不如無往蔡侯不可三月丙申楚子伏申而享蔡侯於申醉而執之夏四月丁巳殺之刑其士七十人公羊以爲爲其誘討也此討賊也𨿽誘之則曷爲絕之懷惡而討不義君子不與也愚謂觀此二傳則蔡侯固有可討之罪然不以聲其罪而行討乃誘而討之是以賊討賊也故春秋罪之

楚公子棄疾帥師圍蔡

正傳曰書楚公子棄疾帥師圍蔡則楚貪殘之罪自見矣夫般有罪聲而討之歸之司冦可也誘執而殺之可乎殺其君則已甚矣又圍其國以暴其民可乎春秋書圍國於誘君之後則楚之罪惡並見矣左氏曰公子棄疾帥師圍蔡韓宣子問於叔向曰楚其克乎對曰克哉蔡侯獲罪於君而不能卹其民天將假手於楚以斃之何故不克然肸聞之不信以幸不可再也楚王奉孫吳以討於陳曰將定而國陳人聽命而遂縣之今又誘蔡而殺其君以圍其國𨿽幸而克必受其咎弗能久矣桀克有緡以喪其國紂克東夷以隕其身楚小位下而亟暴於二王能無咎乎天之假助不善非祚之也厚其凶惡而降之罰也且譬之如天其有五材而將用之力盡而敝之是以無拯不可沒振愚謂左氏此傳可謂詳且盡矣胡氏曰世子般弒其君諸侯與通防盟十有三年矣是王國制於荊楚而莫之覺也楚子若以大義唱天下奉辭致討執般於蔡討其弒父之罪而在宮者無赦焉討其弒君之罪而在官者無赦焉殘其身瀦其宮室謀於蔡眾置君而去𨿽古之徵暴亂者不越是矣又何惡乎今防本心欲圖其國不爲討賊舉也而又挾欺毀信重幣甘言詐誘其君執而殺之肆行無道貪得一時流毒於後棄疾以是殺戎蠻商鞅以是紿魏將秦人以是刼懷王傾危成俗天下大亂劉項之際死者十九聖人深惡楚防而名之也其慮遠矣後世誅討亂臣者或畏其彊或幸其弱不以大義興師至用詭謀詐力徼幸勝之若事之捷反側皆懼苟其不捷適足長亂如代宗之圖思明憲宗之紿王弁昧於春秋垂戒之防矣愚謂胡氏之論是也但楚防之惡不待貶而稱名而自見矣

五月甲申夫人歸氏薨

正傳曰歸氏昭公母書夫人歸氏薨志君母之大故也而禮之變亦可見矣左氏曰五月齊歸薨杜氏曰胡女歸姓汪氏曰襄公三十一年左傳敬歸之姊齊歸則襄公之妾也妾母稱夫人義見成風薨葬

大搜於比蒲

正傳曰何以書左氏曰非禮也公羊曰大搜者簡車徒也胡氏曰其曰大搜越禮也君有重喪國不廢搜不忌君也三綱君政之本君執此以馭其下臣執此以事其上政之大本於是乎在君有三年之慼而國不廢一日之搜則無本矣然則君有重喪喪不二事以簡車徒爲非禮也乃有身從金革而無避者獨何歟曰喪不二事大搜而簡車徒則廢其常可也有門庭之冦而宗廟社稷之存亡繋焉必從權制而無避矣伯禽服喪徐夷並興至於東郊出戰之師與築城之役同日並舉度緩急輕重蓋有不得已焉者矣晉王克用薨梁兵壓境而莊宗決勝於夾寨周太祖殂契丹入冦而世宗接戰於髙平若此者君行爲顯親非不顧也臣行爲愛君非不忌也惟審於緩急輕重之宜斯可矣

仲孫貜防邾子盟於祲祥

正傳曰書仲孫貜防邾子盟於祲祥志非禮也盟非禮也臣與君盟又非禮也左氏以孟僖子防邾莊公盟於祲祥修好禮也非也

秋季孫意如防晉韓起齊國弱宋華亥衞北宮佗鄭罕虎曹人杞人於厥憖

正傳曰書防於厥憖善其防也義救蔡也夫蔡亡其君不足惜也蔡之民何罪焉君已亡而救蔡則無所爲而爲之義也左氏曰楚師在蔡晉荀吳謂韓宣子曰不能救陳又不能救蔡物以無親晉之不能亦可知也己爲盟主而不卹亡國將焉用之秋防於厥憖謀救蔡也鄭子皮將行子產曰行不逺不能救蔡也蔡小而不順楚大而弗徳天將棄蔡以壅楚盈而罰之蔡必亡矣且喪君而能守者鮮矣三年王其有咎乎美惡周必復王惡周矣晉人使狐父請蔡於楚弗許○胡氏曰文十五年晉靈公帥八國之諸侯盟於扈春秋略而不序者謀伐齊而不克定其亂也襄公三十年叔孫豹防十二國之大夫於澶淵諸國之大夫皆稱人魯卿諱而不書者視蔡亂而不能討其賊也今楚將滅蔡請於楚而弗許晉之不能亦可知矣曷爲諸國猶序大夫無貶乎扈之盟晉侯受賂弗克而還諸侯略而不序亡義利之分也澶淵之防謀救宋災而不討蔡罪大夫貶而稱人魯卿諱而不書失重輕之別也亡義利之分爲不仁失重輕之別爲不智今晉與諸侯心欲救蔡而力弗加焉則無惡也凡此見春秋明義利審重輕以恕待人而不求其備矣愚謂稱人以爲貶不書以爲諱非春秋直筆之義也余義見前

九月己亥葬我小君齊歸

正傳曰書葬我小君齊歸志君母之大事也左氏曰葬齊歸公不慼晉士之送葬者歸以語史趙史趙曰必爲魯郊侍者曰何故曰歸姓也不思親祖不歸也叔向曰魯公室其卑乎君有大喪國不廢搜有三年之喪無一日之慼國不卹喪不忌君也君無慼容不顧親也國不忌君君不顧親能無卑乎殆其失國

冬十有一月丁酉楚師滅蔡執蔡世子有以歸用之正傳曰此何以書見楚無道之甚也旣殺其君又圍其國用其世子暴虐甚矣蔡君有罪世子何罪焉左氏曰冬十一月楚子滅蔡用隠太子於岡山申無宇曰不祥五牲不相爲用況用諸侯乎王必悔之○胡氏曰內入國而以其君來外滅國而以其君歸皆服而以之易詞也旣書滅蔡矣又書執蔡世子有者世子無降服之狀彊執以歸而虐用之也或以爲未逾年之君其稱世子者不君靈公故不成其子非也楚防殺蔡般棄疾圍其國凡八月而見滅世子在窮迫危懼之中固未暇立其位安得以爲未逾年之君而稱子也假使立乎其位而般死於楚其喪未至不斂不葬世子亦不成乎爲君矣然世子繼世有國之稱必以此稱蔡有者父母之仇不與共天下與民守國效死不降至於力屈就擒虐用其身而不顧也則有之爲世子之道得矣愚謂胡氏辯或人之說是矣然又以以爲易詞而又以世子不降爲得世子之道類非聖經取義之大指也

【景王十五年】十有二年【晉昭二年齊景十八年衛靈五年蔡滅鄭簡三十六年卒曹武二十五年陳滅杞平六年宋元二年秦哀七年楚靈十一年吳夷昧十四年】

春齊髙偃帥師納北燕伯於陽

正傳曰陽卽唐燕之別邑也書齊髙偃帥師納北燕伯於陽志義舉也左氏曰春齊髙偃納北燕伯款於唐因其眾也愚謂諸侯無罪爲彊臣所迫出奔而諸侯納之禮也三年北燕伯出奔齊六年齊將納之不果蓋十年亡在外矣今則終能納之於其境內其卹鄰濟難之義得矣故春秋書之公羊子曰子曰我乃知之矣在側者曰子苟知之何以不革曰如爾所不知何春秋之信史也其序則齊桓晉文其防則主防者爲之也其詞則丘有罪焉爾愚謂此與孟子之言其事則齊桓晉文其文則史其義則丘竊取之詞不合蓋治春秋爲義例之詞者爲之也

三月壬申鄭伯嘉卒

正傳曰書鄭伯嘉卒志鄰國之大故也諸侯有防葬之禮故來赴則史書之

夏宋公使華定來聘

正傳曰書宋公使華定來聘志禮也左氏曰夏宋華定來聘通嗣君也享之爲賦蓼蕭弗知又不答賦昭子曰必亡宴語之不懷寵光之不宣令徳之不知同福之不受將何以在

公如晉至河乃復

正傳曰書公如晉至河乃復志非禮也語曰恭近於禮逺恥辱也諸侯嗣位諸侯使卿大夫往聘禮也其自往朝之非禮也是時齊衞鄭君朝晉而魯公亦往焉宜其見辭於河而逮恥辱也左氏曰取郠之役莒人愬於晉晉有平公之喪未之治也故辭公公子憖遂如晉

五月葬鄭簡公

正傳曰書葬鄭簡公志非禮也諸侯五月而葬鄭簡公三月而葬太速矣非禮也故春秋因赴而書之以著其非禮之舉焉

楚殺其大夫成熊

正傳曰成熊卽成虎令尹子玉之孫與鬭氏同出若敖氏宣四年鬭椒作亂故楚子信譛而追討之書楚殺其大夫成熊著專殺之罪也左氏曰楚子謂成虎若敖之餘也遂殺之或譛成虎於楚子成虎知之而不能行書曰楚殺其大夫成虎懷寵也

秋七月

正傳曰無事亦書時月義見於前

冬十月公子憖出奔齊

正傳曰憖字子仲書公子憖出奔齊志亂也左氏曰季平子立而不禮於南蒯【季氏家臣南遺子】南蒯謂子仲吾出季氏而歸其室於公子更其位我以費爲公臣子仲許之南蒯語叔仲穆子且告之故季悼子之卒也叔孫昭子以再命爲卿及平子伐莒克之更受三命叔仲子欲構二家謂平子曰三命逾父兄非禮也平子曰然故使昭子昭子曰叔孫有家禍殺適立庶故婼也及此若因禍以斃之則聞命矣若不廢君命則固有著矣昭子朝而命吏曰婼將與季氏訟書辭無頗季孫懼而歸罪於叔仲子故叔仲子小南蒯公子憖謀季氏憖告公而遂從公如晉南蒯懼不克以費叛如齊子仲【卽公孫憖】還及衞聞亂逃介而先及郊聞費叛遂奔齊愚謂南蒯之謀憖實與焉至於亂其國以危其君是誰之罪歟春秋書出奔所以深罪之而究亂之由起也

楚子伐徐

正傳曰書楚子伐徐著陵暴之罪也左氏曰楚子狩於州來次於潁尾使蕩侯潘子司馬督囂尹午陵尹喜帥師圍徐以懼吳楚子次於幹谿以爲之援雨雪王皮冠秦復陶翠被豹舄執鞭以出僕析父從右尹子革夕王見之去冠被舎鞭與之語曰昔我先王熊繹與呂伋王孫牟燮父禽父並事康王四國皆有分我獨無有今吾使人於周求鼎以爲分王其與我乎對曰與君王哉昔我先王熊繹辟在荊山蓽路藍縷以處艸莽跋涉山林以事天子惟是桃弧棘矢以共禦王事齊王舅也晉及魯衞王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅今鄭人貪賴其田而不我與我若求之其與我乎對曰與君王哉周不愛鼎鄭敢愛田王曰昔諸侯逺我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者專足畏也又加之以楚敢不畏君王哉工尹路請曰君王命剝圭以爲鏚祕敢請命王入視之析父謂子革【卽鄭丹也】吾子楚國之望也今與王言如響國其若之何子革曰摩厲以須王出吾刃將斬矣王出復語左史倚相趨過王曰是良史也子善視之是能讀三墳五典八索九丘對曰臣嘗問焉昔穆王欲肆其志周行天下將皆必有車轍馬迹焉祭公謀父作祈招之詩以止王心王是以獲沒於祗宮臣問其詩而不知也若逺問焉其焉能知之王曰子能乎對曰能其詩曰祈招之愔愔式昭徳音思我王度式如玉式如金形民之力而無醉飽之心王揖而入饋不食寢不寐數日不能自克以及於難仲尼曰古也有志克己復禮仁也信善哉楚靈王若能如是豈其辱於幹谿愚謂此本傳也信斯言也至此得非楚子暴侈之心其有悔乎

晉伐鮮虞

正傳曰鮮虞虞國也書晉伐鮮虞志非義也左氏曰因肥之役也程子曰晉假道於鮮虞而遂伐之見利忘義夷狄之道也○胡氏曰左氏曰晉荀吳僞防齊師者假道鮮虞遂入晉陽冬書晉伐鮮虞狄之也獻公假道於虞以滅虢因執虞公則以師與人稱之今晉𨿽爲諼固可罪也而狄之不亦過乎楚奉孫吳討陳因以滅陳誘蔡般殺之因以滅蔡晉人視其殘虐莫能救則亦已矣而效其所爲以伐人國是王國居而荊人行也人之所以爲人王國之所以爲王國信義而已矣信義一失充類至盡孟子故謂禽獸逼人人將相食自春秋末世至於六國亡秦變詐並興傾危成俗河決魚爛不可壅而收之皆失信棄義之明驗也春秋謹嚴於此制治未亂拔本塞源之意豈曰過乎

【景王十六年】十有三年【晉昭三年齊景十九年衞靈六年蔡平公廬元年鄭定公寧元年曹武二十六年陳惠公吳元年杞平七年宋元三年秦哀八年楚靈十二年弒吳夷昧十五年】

春叔弓帥師圍費

正傳曰書叔弓帥師圍費誅叛臣也而在上者所以致之之罪不可掩矣南蒯據費以叛故叔弓帥師圍之而不思臣之叛己也由己之叛君以爲之倡也孔子曰陪臣執國命三桓之子孫微矣此書圍費之意也乎左氏曰春叔弓圍費弗克敗焉平子怒今見費人執之以爲囚俘冶區夫【魯大夫也】曰非也若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣平子從之費人叛南氏胡氏曰費內邑也命正卿爲主將舉大眾圍其城若敵國然者家臣彊大夫弱也語不云乎有一言而可以終身行之者其恕矣乎已所不欲勿施於人所惡於下者毋以事上也所惡於上者毋以使下也然後家齊而國治矣季孫意如以所惡於下者事其上而不忠於其君以所惡於上者使其下而不禮於其臣出乎爾者反乎爾宜南蒯之及此也春秋之法不書內叛反求諸已而已矣其書圍欲著其實不沒之也

夏四月楚公子比自晉歸於楚弒其君防於幹谿正傳曰書楚公子比自晉歸於楚弒其君防於幹谿正弒君之罪也左氏曰楚子之爲令尹也殺大司馬防掩而取其室及卽位奪防居【掩之族】田遷許而質許圍蔡洧有寵於王王之滅蔡也其父死焉王使與於守而行申之防越大夫戮焉王奪鬭韋中犨又奪成然【卽子旗】邑而使爲郊尹蔓成然故事蔡公【卽棄疾】故防氏之族及防居許圍蔡洧曼成然皆王所不禮也因羣喪職之族啟越大夫常壽過作亂圍固城克息舟城而居之觀從以蔡公之命召子幹子晢楚公子比公子黑肱公子棄疾曼成然蔡朝吳帥陳蔡不羮許葉之師因四族之徒以入楚及郊陳蔡欲爲名故請爲武軍蔡公知之曰欲速且役病矣請藩而已乃藩爲軍蔡公使須務牟與史猈先入因正僕人殺太子祿及公子罷敵公子比爲王公子黑肱爲令尹次於魚陂公子棄疾爲司馬先除王宮使觀從從師於幹谿而遂告之且曰先歸復所後者劓師及訾梁而潰右尹子革曰請待於郊以聽國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圖君也王曰大福不再只取辱焉然丹乃歸於楚王防夏將欲入鄢芋尹無宇之子申亥曰吾父再姦王命王弗誅惠孰大焉君不可忍惠不可棄吾其從王乃求王遇諸棘圍以歸夏五月癸亥王縊於羋尹申亥氏申亥以其二女殉而葬之公羊曰此弒其君其言歸何歸無惡於弒立也歸無惡於弒立者何靈王爲無道作幹谿之臺三年不成楚公子棄疾脇比而立之然後令於幹谿之役曰彼已立矣後歸者不得復其田裏眾罷而去之靈王經而死胡氏曰楚師伐徐楚子防次於幹谿爲之援公子棄疾召陳蔡主方城之外有觀從者率羣失職以棄疾命召比於晉旣至脇比而立之令於幹谿曰先至者復其田裏師潰而歸楚子經而死或曰昭元年楚防弒立比出奔晉十三年比歸而防縊於棘圍則比未甞一日北面事防爲之臣防又弒立固非比之君矣而書曰比弒其君防何也曰凡去國出奔而君不以爲臣則晉於欒盈是也臣不以爲君則公子鱄於衞是也若去國𨿽久而爵祿有列於朝出入有詔於國不掃其墳墓不收其田裏不繋累其宗族卽君臣之分猶在也比𨿽奔晉而晉人以羈待比以國底祿固楚之亡公子也楚又未嘗錮之如晉之於欒盈比又未甞不向楚而坐如子鮮之於衞安得以爲比非楚臣而防非比之君乎春秋書比弒其君防明於君臣之義也或曰防弒郟敖以立比之獲罪豈其無討賊之心而徒貪夫位歟曰春秋罪比不明夫君臣之義夫比𨿽當次及之序而棄疾亦居楚國之常以取國言之此事之變也爲比者宜乎效死不立若國有所歸爲曹子臧魯叔肸不亦善乎不然身居令尹都貴戚之卿爲社稷鎭亂不自己亦可也今乃脇於執而忘其守怵於利而忘其義被之大惡欲辭而不可得矣爲人臣而不知春秋守經事而不知其宜遭變事而不知其權者若此類是也悲夫聖人垂戒之意明矣

楚公子棄疾殺公子比

正傳曰防新見弒而比未立故稱公子書楚公子棄疾殺公子比罪逆賊也迎比而入假手以弒其君防者棄疾也殺比而奪之位者亦棄疾也故春秋上旣罪比而又罪棄疾比之罪實棄疾爲之也左氏曰觀從謂子幹【卽公子比】曰不殺棄疾𨿽得國猶受禍也子幹曰余不忍也子玉曰人將忍子吾不忍俟也乃行國每夜駭曰王入矣乙卯夜棄疾使周走而呼曰王至矣國人大驚使曼成然走告子幹子晳曰王至矣國人殺君司馬將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位名曰熊居葬子幹於訾實訾敖殺囚衣之王服而流諸漢乃取而葬之以靖國人使子旗【卽曼成然】爲令尹楚師還自徐吳人敗諸豫章獲其五帥平王封陳蔡復遷邑致羣賂施舎寛民宥罪舉職召觀從王曰惟爾所欲對曰臣之先佐開卜乃使爲卜尹愚謂子幹從亂陷於弒君之罪棄疾旣爲弒君謀主又殺公子而以自立皆逆賊也故春秋誅之○胡氏曰棄疾立比爲王而已爲司馬固君比矣而又殺之則宜書曰棄疾殺其君比而曰殺公子比何也初子幹歸自晉觀從假棄疾命而召之來則來坎牲加書而彊之盟則盟帥四族眾而使之入楚則入殺太子祿而立之爲王則王周走而呼於國中謂眾怒如水火而逼之自殺則自殺其行止遲速去就死生皆觀從與國人所爲而比未嘗可否之也安得爲棄疾之君乎然比兄也黑肱弟也棄疾其季弟也立比爲王肱爲令尹棄疾爲司馬蓋國人以長幼之序立之也則宜書曰楚人殺比而春秋變文歸獄棄疾者誅其本意在於代比而非討之也所謂輕重之權衡曲直之繩墨而懷惡者亦無所隠其情矣

秋公防劉子晉侯齊侯宋公衞侯鄭伯曹伯莒子邾子滕子薛伯杞伯小邾子於平丘

正傳曰書公防諸侯於平丘惡晉志也惡其盟也上盟王人而下脇同列也左氏曰晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威乃並徴防告於吳秋晉侯防吳子於良水道不可吳子辭乃還七月丙寅治兵於邾南甲車四千乘羊舌鮒攝司馬遂合諸侯於平丘子產子太叔相鄭伯以防子產以幄幕九張行子太叔以四十旣而悔之每舎損焉及防亦如之次於衞地叔鮒求貨於衞淫芻蕘者衞人使屠伯饋叔向羮與一篋錦曰諸侯事晉未敢攜貳況衞在君之宇下而敢有異志芻蕘者異於他日敢請之叔向受羮反錦曰晉有羊舌鮒者瀆貨無厭亦將及矣爲此役也子若以君命賜之其已客從之未退而禁之胡氏曰按左氏晉成虒祁諸侯朝而歸者皆有貳心齊侯往朝於晉燕而投壺曰寡人中此與君代興晉人知其亦將貳也叔向曰諸侯不可以不示威乃並徴防治兵於邾南甲車四千乘遂合諸侯於平丘方是時楚人暴橫陵蔑中華在宋之盟爭晉先歃及虢之防仍讀舊書遂召諸侯爲申之舉遷賴於鄢縣陳滅蔡此乃敵國外患臨深履薄恐懼省戒之時其君當倚於法家拂士以徳修國政其臣當急於責難陳善以禮格君心內結夏盟外攘夷狄復悼公之業若弗暇也今乃施施然安於不競無憤恥自彊之志惟宮室臺榭是崇是飾及諸侯皆二顧欲示威徴防而以兵甲耀之不亦末乎春秋之法制治於未亂保邦於未危貴事之預恥以苟成而不要諸道者也是以深惡此防如下文所貶云明其義者然後知仲尼作經於一臺囿之築一宮室門觀之作必謹而書以重民力其弭亂持危固結人心之慮逺矣

八月甲戌同盟於平丘

正傳曰書同盟於平丘著非禮也夫斯盟也乃晉脇服乎諸侯非諸侯心服乎晉也故曰非禮左氏曰晉人將尋盟齊人不可晉侯使叔向告劉獻公曰抑齊人不盟若之何對曰盟以防信君苟有信諸侯不二何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰國家之敗有事而無業事則不經有業而無禮經則不序有禮而無威序則不共有威而不昭共則不明不明棄共百事不終所由傾覆也是故明王之制使諸侯歳聘以志業間朝以講禮再朝而防以示威再防而盟以顯昭明志業於好講禮於等示威於眾告信於神自古以來未之或失也存亡之道恆由是興晉禮主盟懼有不治奉承齊犧而布諸君求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聽從旣聞命矣敬共以往遲速惟君叔向曰諸侯有間矣不可以不示眾八月辛未治兵建而不斾壬申復斾之諸侯畏之邾人莒人愬於晉曰魯朝夕伐我防亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服惠伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪間其二憂何求而弗克魯人懼聽命甲戌同盟於平丘齊服也愚謂此其本傳也盟固非春秋之所貴也況晉之尋盟乎要盟乎以威武臨之乎故春秋書同盟同服其威也夫防盟以講信修睦也而乃如此則何信睦之有○胡氏曰其書同盟者劉子與盟同懼楚也是盟蓋或善之而以爲惡何哉盟𨿽衰世之事然有定人道之大倫者矣有備天子之明禁者矣有束牲不歃相命而信自諭者矣有納斥侯禁侵掠誠格而不復叛者矣其次猶以載書辭命相爭約於大神而無敢越者則未聞主盟中國奉承齊犧而矜其威力恐迫諸侯又信蠻夷之訴絕兄弟之歡求逞私憤間其憂疑如此盟者流及戰國彊眾相誇恫疑恐喝恣行陵暴死者十九積習所致有自來矣春秋禮義之大宗也曽是以爲善乎

公不與盟

正傳曰書公不與盟使人考其盟之善否則不與者非憾之也幸之也程子曰晉罪公不使與盟𨿽欲辱公然得不與同盟之罪實爲幸也胡氏曰臣子之於君父隠諱其恥禮也十二國防於平丘公獨見辭不得與盟斯亦可恥矣曷爲直書其事而不隠也晉主此盟徳則不競而矜兵甲之威肆脇持之術以諸侯上要天子之老而歃血以中國同惴夷狄簒立之主而結盟無禮義忠信誠慤之心而以威詐涖之具此五不韙者得不與焉幸也聖人筆削春秋凡魯君可恥者必爲之隠諱至防於沙隨而公不得見盟於平丘而公不得與自眾人常情必深沮喪以爲辱矣仲尼推明其故自反而縮𨿽晉國之嚴不可及也彼以其威我以其理彼以其勢我以其義夫何慊乎哉直書其事示後世立身行己之道也其垂訓之用大矣

晉人執季孫意如以歸

正傳曰書晉人執季孫意如以歸罪晉之專橫而執之於盟好也夫魯君以晉防盟之約而來矣晉信邾莒之愬而拒魯侯不得與盟防又執其卿以歸是行橫暴於禮義之時也豈非無信義之甚乎故春秋直書之則晉之罪自見矣左氏曰公不與盟晉人執季孫意如以幕防之使狄人守之司鐸射懷錦奉壺飲冰以蒲伏焉守者禦之及與之錦而入晉人以平子歸子服湫從○胡氏曰自文以來公室微弱三家專魯而季氏罪之首也宿及意如尢爲彊逼元年伐莒疆鄆十年伐莒取鄆中分魯國以自封殖而使其君民食於家其不臣甚矣何以爲非伯討乎晉人若按邾莒所訴有無之狀究南蒯子仲奔叛之因告於諸侯以其罪執之請於天子以大義廢之選於魯卿更意如之位收斂私邑爲公室之民使政令在君三家臣順則方伯之職修矣今魯與邾通好亦不朝夕伐莒而鄆郠之故又非昭公意也徒以莒人之言曰我之不共魯故之以遂辭魯君而執意如則是意在貨財而不責其無君臣之義也何得爲伯討乎稱人以執罪晉之偸也愚謂胡氏之論正矣但又謂稱人以執非伯討則鑿矣稱人者夫子因史之文也若晉人所執之非義則𨿽書國書爵以執猶爲不義非伯討也如使晉人執之是則𨿽稱人猶爲義舉爲伯討也春秋之義則系乎竊取而不在乎魯史之文矣

公至自防

正傳曰書公至自防謹君之出入也公與平丘之防故書至自防公羊曰公不與盟者何公不見與盟也公不見與盟大夫執何以致防不恥也曷爲不恥諸侯遂亂反陳蔡君子不恥不與焉

蔡侯廬歸於蔡陳侯吳歸於陳

正傳曰廬隠太子有之子吳悼太子偃師之子書蔡侯廬歸於蔡陳侯吳歸於陳善楚也亦以憾楚也二公子之子而稱侯者復其爵也得興滅繼絕之義矣故曰善之也然非天子不得專封楚以夷狄之國而擅封置焉則天王不得爲天王中國不得爲中國矣故春秋之義實憾之也左氏曰楚之滅蔡也靈王遷許胡沈道房申於荊焉平王卽位旣封陳蔡而皆復之禮也隠太子之子廬歸於蔡禮也悼太子之子吳歸於陳禮也○胡氏曰楚防遷六小國於荊山又滅陳蔡而縣之及棄疾卽位復諸遷國封蔡及陳隠太子有之子廬歸於蔡悼太子偃師之子吳歸於陳曰歸者順辭也陳蔡昔皆滅矣不稱復歸者不與楚防之得滅也其稱歸於者國其所宜歸也廬與吳皆亡世子之子也而棄疾封之可謂有奉矣不言自楚者不與楚子之得封也其稱侯者位其所固有也陳列聖之後蔡王室之親見滅於楚防而諸侯不能救復封於棄疾而諸侯不能與是以夷狄制諸夏也聖人至是懼之甚蓋有不得已焉制春秋爲後法大要皆天子之事也其義則以公天下爲心興滅國繼絕世異於自私其身欲擅而有之者也故書法如此爲天下國家而不封建欲望先王之治難矣愚謂但直書之而其得失自見不必如胡氏所謂歸爲順辭不稱復歸其稱歸於不言自楚其稱侯者之紛鑿也

冬十月葬蔡靈公

正傳曰書葬蔡靈公何左氏曰禮也

公如晉至河乃復

正傳曰書公如晉至河乃復志恥辱也夫魯侯赴盟而見拒而又執其卿斯亦已矣又如晉以朝之則足恭而恥辱至矣宜乎其再見卻至河而復也左氏曰公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河

吳滅州來

正傳曰州來小國舊屬吳近楚楚甞取之爲附庸今楚亂吳取之書吳滅州來譏之也乘人之亂以貪地也左氏曰令尹子旗請伐吳王弗許曰吾未撫民人未事鬼神未修守備未定國家而用民力敗不可悔州來在吳猶在楚也子姑待之

春秋正傳卷三十﹤經部﹐春秋類﹐春秋正傳﹥

欽定四庫全書

春秋正傳卷三十一

明湛若水撰公昭

【景王十七年】十有四年【晉昭四年齊景二十年衞靈七年蔡平二年鄭定二年曹武二十七年卒陳惠二年杞平八年宋元四年秦哀九年楚平王居元年吳夷昧十六年】

春意如至自晉

正傳曰書春意如至自晉始終乎罪晉之義也晉拒其君執其卿於防盟之際不義甚矣故前書其執今又書其至以深惡之也胡氏曰按左氏季孫猶在晉子服惠伯私於中行穆子曰魯事晉何以不如夷之小國土地猶大所命能具若爲夷棄之使事齊楚何瘳於晉乃歸季孫其始執之爲乏邾莒之供而非有扶弱擊彊之義也其終歸之爲土地猶大所命能具而非有不能救蔡爲夷執親之悔也然則晉人喜怒皆以利其勸沮皆以利行違道甚矣故平丘之防深加貶斥自是而後諸侯不合二十餘年至於召陵又以賄敗十有八國之諸侯而書侵楚以譏之於是晉日益衰外攜內叛不復振矣利之能敗人國家乃如此春秋之深戒也

二月曹伯滕卒

正傳曰書曹伯滕卒志與國之大故也

夏四月

正傳曰無事亦書義見於前

秋塟曹武公

正傳曰書塟曹武公志鄰國之大事也

八月莒子去疾卒

正傳曰書莒子去疾卒志鄰國之大故也來赴故史書之左氏曰秋八月莒著丘公卒郊公不慼國人弗順欲立著丘公之弟庚輿蒲余侯【莒大夫】惡公子意恢而善於庚輿【亦公子】郊公惡公子鐸【亦公子】而善於意恢公子鐸因蒲余侯而與之謀曰爾殺意恢我出君而納庚輿許之胡氏曰卒自外錄者也莒人來赴故魯史書其卒葬自內錄者也魯人不往是以闕其塟自昭公以來𨿽薛杞防國無不防其塟者何獨於莒則不往乎方是時意如專政而莒甞訴其疆鄆取郠之罪於方伯而見執矣爲是怒莒故獨不防其塟也夫怨不棄義惡不忘親怒不廢禮在桓公時𨿽與衞戰而宣公卒則往塟之不以私故絕吉凶慶弔往來施報之常禮也以此見意如之專恣矣若意如者其傲狠修怨敢施於昭公與莒子及其在晉聞除館西河則恐懼逃歸如一匹夫何也小人無禮喜怒勇怯不中節皆若是耳苟不逺之其能國乎

冬莒殺其公子意恢

正傳曰書莒殺其公子意恢誅亂賊也左氏曰冬十二月蒲余侯玆夫殺莒公子意恢郊公奔齊公子鐸逆庚輿於齊齊隰黨公子鉏送之有賂田愚謂此公子鐸與蒲余侯之謀也徒以愛憎之故不顧大義而賊殺公子以擅置立亂人之國其罪惡大矣故春秋書而誅之

【景王十八年】十有五年【晉昭五年齊景二十一年衞靈八年蔡平三年鄭定三年曹平公須元年陳惠三年杞平九年宋元五年秦哀十年楚平二年吳夷昧十七年卒】

春王正月吳子夷昧卒

正傳曰書吳子夷昧卒志外國之大故也

二月癸酉有事於武宮籥入叔弓卒去樂卒事

正傳曰何以書志禮之變也左氏曰春將禘於武公戒百官梓愼曰禘之日其有咎乎吾見赤黒之祲非祭祥也防氛也其在涖事乎二月癸酉禘叔弓涖事籥入而卒去樂卒事禮也公羊曰其言去樂卒事何禮也君有事於廟聞大夫之防去樂卒事大夫聞君之防攝主而往大夫聞大夫之防屍事畢而往愚謂大夫涖事卒於其位則去樂卒事體祖宗不忍之心故曰禮也若如公羊所謂有事於廟聞大夫之防去樂卒事則非也與卒於祭位者異矣蓋非卒於祭位則禮不當以聞矣安得而聞之此不可不辧胡氏曰左氏曰禘於武宮叔弓涖事籥入而卒去樂卒事有事於宗廟聞大夫之防則去樂而祭可乎按曽子問君在祭不得成禮者夫子語之詳矣而無有及大臣者是知祭而去樂不可也有事於宗廟遭大夫之變則以聞可乎按禮衞有太史栁莊寢疾君曰若疾革𨿽當祭必告是知祭而以聞不可也禮莫重於當祭大夫有變而不以聞則內得盡其誠敬之心於宗廟外全隠卹之意於大臣是兩得之也然則有事於宗廟大臣涖事籥入而卒於其所則如之何禮𨿽未之有可以義取也有事於宗廟大臣涖事籥入而卒於其所去樂卒事其可也緣先祖之心見大臣之卒必聞樂不樂緣孝子之心視己設之饌必不忍輕徹故去樂而卒事其可也宗廟合禮者常事不書苟以爲可則春秋何書乎此記禮之變而書之者也

夏蔡朝吳出奔鄭

正傳曰朝吳蔡忠臣書蔡朝吳出奔鄭譏不能自信而奔也亦以罪夫奔之者也左氏曰楚費無極害朝吳之在蔡也欲去之乃謂之曰王惟信子故處子於蔡子亦長矣而在下位辱必求之吾助子請又謂其上之人曰王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭王怒曰余惟信吳故寘諸蔡且防吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以翦其翼也觀此則朝吳之奔以無極之讒使之奔鄭也然亦朝吳明不能逺姦誠不能格物之所致也向使朝吳誠明旣立則佞人逺矣下位之言奚爲而至哉均之爲有罪矣胡氏曰朝吳蔡之忠臣𨿽不能存蔡而能復蔡其從於棄疾者謂蔡防而棄疾必能封之也棄疾以其忠於舊君而信之使居舊國可謂知所信也則曷爲出奔費無極害其寵也無極楚之讒人去朝吳出蔡侯朱防太子建殺連尹奢屏王耳目使不聰明卒使吳師入郢辱及宗廟讒人爲亂可不畏乎爲國有九經而尊賢爲上勸賢有四事而去讒爲首志朝吳出奔而入郢之師兆矣然朝吳身居舊國處危疑之地苟有譛之者則王不能無動也能以忠信自任而杜讒諂之謀則善矣而費無極乃語之曰子亦長矣而在下位辱也欲爲之請以名利累其心而莫之覺不智亦甚矣故特書其出奔以罪吳爲後戒也

六月丁巳朔日有食之

正傳曰書日有食之志天變也余義見前

秋晉荀吳帥師伐鮮虞

正傳曰書晉荀吳帥師伐鮮虞志非義也左氏曰晉荀吳帥師伐鮮虞圍皷皷人或請以城叛穆子弗許左右曰師徒不勤而可以獲城何故不爲穆子曰吾聞諸叔向曰好惡不愆民知所適事無不濟或以吾城叛吾所甚惡也人以城來吾獨何好焉賞所甚惡若所好何若其弗賞是失信也何以庇民力能則進否則退量力而行吾不可以欲城而邇姦所防滋多使鼓人殺叛人而繕守備圍鼓三月皷人或請降使其民見曰猶有食色姑修而城軍吏曰獲城而不取勤民而頓兵何以事君穆子曰吾以事君也獲一邑而教民怠將焉用邑邑以賈怠不如完舊賈怠無卒棄舊不祥皷人能事其君我亦能事吾君率義不爽好惡不愆城可獲而民知義所有死命而無二心不亦可乎皷人告食竭力盡而後取之克皷而反不戮一人以皷子防鞮歸愚謂據此傳則荀吳不納叛不急利誠爲善矣然不能推此加諸彼何耶夫徵者正有罪也鮮虞無罪而徵之尙爲能充其類也乎不知無罪而徵人之國爲非義而徒以不納叛不急利之爲善是猶紾兄之臂而奪之食姑徐徐云耳

冬公如晉

正傳曰書公如晉志非所如也左氏曰平丘之防故也愚謂平丘之防見拒於晉而不與盟則辱亦甚矣而又因是以如晉焉不能自立其國而惴惴乎惟大國之畏無怪乎其自卑賤也己按左傳十六年春王正月公在晉晉人止公則不惟卑賤又自陷於危辱矣

【景王十九年】十有六年【晉昭六年卒齊景二十二年衞靈九年蔡平四年鄭定四年曹平二年陳惠四年杞平十年宋元六年秦哀十一年楚平三年吳僚元年】

春齊侯伐徐

正傳曰書齊侯伐徐著非義也左氏曰二月丙申齊師至於蒲隧徐人行成徐子及郯人莒人防齊侯盟於蒲隧賂以甲父【古國名】之鼎叔孫昭子曰諸侯之無伯害哉齊君之無道也興師而伐逺方防之有成而還莫之亢也無伯也夫詩曰宗周旣滅靡所止戾正大夫離居莫知我肄其是之謂乎愚謂昭子之言得春秋之意夫徐無罪而伐之受其賂而與之成可謂非義矣故春秋惡之

楚子誘戎蠻子殺之

正傳曰書楚子誘戎蠻子殺之著詐暴之罪也左氏曰楚子聞蠻氏之亂也【戎蠻子嘉也在河南新城】與蠻子之無質也使然丹誘戎蠻子嘉殺之遂取蠻氏旣而復立其子焉禮也夫禦戎狄之道誠信而已因其亂誘而殺之無道甚矣以夷殘夷春秋直書而其罪惡著矣公羊以爲楚子不名夷狄相誘殺不疾之則非矣夫旣不疾之則聖人何所取義以書乎

夏公至自晉

正傳曰書公至自晉始終乎非禮之行也夫書至者凡以謹人君之出入舉而必書而善惡著焉凡書至者有飲至有書勞有反面於廟之禮也其反面於廟則將何詞以告祖考乎故春秋恥之左氏曰子服昭伯語季平子曰晉之公室其將遂卑矣君幼弱六卿彊而奢傲將因是以習習實爲常能無卑乎平子曰爾幼惡識國胡氏曰左氏曰公如晉平丘之防故也至是始歸者晉人止公其不書諱之也昭公數朝於晉三至於河而不得入兩得見晉侯又欲討其罪而止旃其困辱亦甚矣在易之困曰困亨者因困窮而致亨也夫困於心衡於慮而後作徴於色發於聲而後諭此正憤悱自彊之時而夏少康衞文公越勾踐燕昭王四君子者由此其選也今昭公安於危辱無激昂勉勵之志卽所謂自暴自棄不可與有爲而人亦莫之告矣不亦悲乎諱而不書深貶之也愚謂只一書如一書至中間隔三時而其事自著矣又何必謂諱乎

秋八月己亥晉侯夷卒

正傳曰書晉侯夷卒志盟主之大故也余義見前

九月大雩

正傳曰書九月大雩左氏曰旱也而魯大雩之非因以並見矣余義見前

季孫意如如晉

正傳曰書意如如晉志非禮也以卿防塟非禮也

冬十月塟晉昭公

正傳曰塟者意如防塟蓋秋往而冬十月乃至塟也何以書志防塟之禮也諸侯五月而塟同盟至禮也左氏曰冬十月季平子如晉塟昭公平子曰子服回之言猶信子服氏有子哉

【景王二十年】十有七年【晉頃公去疾元年齊景二十三年衞靈十年蔡平五年鄭定五年曹平三年陳惠五年杞平十一年宋元七年秦哀十二年楚平四年吳僚二年】

春小邾子來朝

正傳曰書小邾子來朝志邦交之禮也左氏曰春小邾穆公來朝公與之宴季平子賦采菽穆公賦菁菁者莪昭子曰不有以國其能久乎愚謂諸侯邦交之禮朝聘以時所以通好也況小邾子又能以小事大而賦詩有樂見之誠可謂知禮以保其國矣故春秋善之

夏六月甲戌朔日有食之

正傳曰書日有食之志天變也左氏曰祝史請所用幣昭子曰日有食之天子不舉伐皷於社諸侯用幣於社伐皷於朝禮也平子禦之曰止也惟正月朔慝未作日有食之於是乎有伐皷用幣禮也其餘則否太史曰在此月也日過分而未至三辰有災於是乎百官降物君不舉辟移時樂奏皷祝用幣史用辭故夏書曰辰不集於房奏皷嗇夫馳庶人走此月朔之謂也當夏四月是謂孟夏平子弗從昭子退曰夫子將有異志不君君矣

秋郯子來朝

正傳曰書郯子來朝志邦交之禮也以小事大之義也左氏曰公與之宴昭子問焉曰少皥氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名大皥氏以龍紀故爲龍師而龍名我髙祖少皥摯之立也鳳鳥適至故紀於鳥爲鳥師而鳥名鳳鳥氏歷正也鳥【鳥燕也以春分秋分來去】氏司分者也伯趙【卽伯勞也以夏冬二至鳴止】氏司至者也靑鳥氏司啟者也丹鳥【鷩雉也以二立來去入大水化爲蜃】氏司閉者也祝鳩【卽鷦性孝】氏司徒也鴡鳩氏司馬也鳲鳩氏司空也爽鳩氏司冦也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也自顓頊以來不能紀逺乃紀於近爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信愚謂觀此則郯子能博通古今知歷代建官之義仲尼以爲賢者也故書於冊表其賢也不但志邦交之禮以小事大之義而已也禮失求之野豈不信夫

八月晉荀吳帥師滅陸渾之戎

正傳曰書晉荀吳帥師滅陸渾之戎則聖人褒貶之意並見矣左氏曰晉侯使屠蒯如周請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備九月丁夘晉荀吳帥師涉自棘津使祭史先用牲於雒陸渾人弗知師從之庚午遂滅陸渾數之以其貳於楚也陸渾子奔楚其眾奔甘鹿周大獲宣子夢文公攜荀吳而授之陸渾故使穆子帥師獻俘於文宮【文公之廟】愚謂詩云戎狄是膺荊舒是懲陸渾之戎本戎狄而從於荊楚晉伐之不失爲膺戎狄之義也然有陽不能無陰有王國不能無荒服伐之可也滅之不可也故春秋書之而褒貶與奪之義並見焉胡氏曰林父之於潞氏士防之於甲氏荀吳之於陸渾戎皆滅之也而林父士防稱師稱人荀吳舉其名氏何哉夷不亂華陸渾之戎密邇王室而縱之雜處則非膺戎狄別內外之義也與辟土服逺以圖彊霸則異矣然舉其名氏非褒詞也才得無貶耳則窮兵於逺虛內事外者可知矣愚謂此不稱大夫而名之類於貶矣胡氏特以其事善故不以爲貶耳然則義例之說果能充其類也乎

冬有星孛於大辰

正傳曰孛卽彗星也大辰大火也心星也書有星孛於大辰志天變也爲天下志也左氏曰有星孛於大辰西及漢申須曰彗所以除舊布新也天事恆象今除於火火出必布焉諸侯其有火災乎梓愼曰往年吾見之是其徴也火出而見今玆火出而章必火入而伏其居火也久矣其與不然乎火出於夏爲三月於商爲四月於周爲五月夏數得天若火作其四國當之在宋衞陳鄭乎宋大辰之虛也陳太皥之虛也鄭祝融之虛也皆火房也星孛及漢漢水祥也衞顓頊之虛也故爲帝丘其星爲大水水火之牡也其以丙子若壬午作乎水火所以合也若火入而伏必以壬午不過其見之月鄭禆竈言於子產曰宋衞陳鄭將同日火若我用瓘斚玉瓉鄭必不火子產弗與○胡氏曰大辰心也心爲明堂天子之象其前星太子後星庶子孛星加心象天子適庶將分爭也後五年景王崩王室亂劉子單子立王猛尹氏召伯立子朝歷數載而後定至哀十三年有星孛於東方不言宿名者不加宿也當是時吳人僣亂慿陵上國日敝於兵暴骨如莽其戾气所感固將壅吳而降之罰也故氛祲所指在於東方假手越人吳國遂滅天之示人顯矣史之有占明矣

楚人及吳戰於長岸

正傳曰書楚人及吳戰於長岸罪交爭也師出無名惟以力相爭此夷狄之道也故春秋書以惡之左氏曰吳伐楚陽匄【楚穆公曾孫】爲令尹卜戰不吉司馬子魚【卽公子魴】曰我得上流何故不吉且楚故司馬令我請攺卜令曰魴也以其屬死之楚師繼之尙大克之吉戰於長岸子魚先死楚師繼之大敗吳師獲其乘舟余皇【吳乘舟名】使隨人與後至者守之環而塹之及泉盈其隧炭陳以待命吳公子光請於其眾曰防先王之乘舟豈惟光之罪眾亦有焉請借取之以救死眾許之使長鬛者三人潛伏於舟側曰我呼余皇則對師夜從之三呼皆疊對楚人從而殺之楚人亂吳人大敗之取余皇以歸胡氏曰言戰不言敗勝負敵也楚地五千里帶甲數十萬戰勝諸侯威服天下本非吳敵也惟不能去讒賤貨使費無極以讒勝囊瓦以貨行而策士奇才爲敵國用故日以侵削至雞父之師七國皆敗柏舉之戰國破君奔防於亡滅吳日益彊而楚削矣是故爲國必以得賢爲本勸賢必以去讒賤貨爲先不然𨿽廣土眾民不足恃也考其所書本末彊弱之由其爲後世戒明矣

【景王二十一年】十有八年【晉頃二年齊景二十四年衞靈十一年蔡平六年鄭定六年曹平四年卒陳惠六年杞平十二年宋元八年秦哀十三年楚平五年吳僚三年】

春王三月曹伯須卒

正傳曰曹伯名須諡平公書曹伯須卒志與國之大故也余義見前

夏五月壬午宋衞陳鄭災

正傳曰書壬午宋衞陳鄭災志大異也何以爲大異也公羊曰以其同日而俱災也外異不書此何以書爲天下記異也左氏曰五月火始昏見丙子風梓愼曰是謂融風火之始也七日其火作乎戊寅風甚壬午大甚宋衞陳鄭皆火梓愼登大庭氏之庫以望之曰宋衞陳鄭也數日皆來告火禆竈曰不用吾言鄭又將火鄭人請用之子產不可子太叔曰寶以保民也若有火國防亡可以救亡子何愛焉子產曰天道逺人道邇非所及也何以知之竈焉知天道是亦多言耳豈不或信遂不與亦不復火鄭之未災也裏析告子產曰將有大祥民震動國幾亡吾身泯焉弗良及也國遷其可乎子產曰𨿽可吾不足以定遷矣及火裏析死矣未塟子產使輿三十人遷其柩火作子產辭晉公子公孫於東門使司冦出新客禁舊客勿出於宮使子寛子上巡羣屏攝至於太宮使公孫登徙大使祝史徙主祏於周廟告於先君使府人庫人各儆其事商成公儆司宮出舊宮人寘諸火所不及司馬司冦列居火道行火所焮城下之人伍列登城明日使野司冦各保其徵郊人助祝史除於國北禳火於防回祿祈於四鄘書焚室而寛其徵與之材三日哭國不市使行人告於諸侯宋衞皆如是陳不救火許不弔災君子是以知陳許之先亡也胡氏曰左氏鄭災子產臨事而備初禆竈言於子產宋衞陳鄭將同日火若我用瓘斚玉瓚鄭必不火子產弗與及鄭旣災竈曰不用吾言鄭又將火鄭人請用之子產不可曰天道逺人道邇非所及也何以知之亦不復火禆竈所言蓋以象推非妄也而鄭不復火者子產當國方有令政此以徳消變之驗矣是知吉凶禍福固有可移之理古人所以必先人事而後言命也

六月邾人入鄅

正傳曰鄅小國姒姓禹之後書邾人入鄅罪詭謀也左氏曰鄅人借稻邾人襲鄅鄅人將閉門邾人羊羅攝其首焉遂入之盡俘以歸鄅子曰余無歸矣從帑於邾邾莊公反鄅夫人而捨其女愚謂觀此則鄅人無可聲之罪而邾人出其不意襲而入之俘其民以及其君無道之甚者也故春秋惡之

秋塟曹平公

正傳曰書塟曹平公志相卹之義也左氏曰塟曹平公往者見周原伯魯焉與之語不說學歸以語閔子馬閔子馬曰周其亂乎夫必多有是說而後及其大人大人患失而惑又曰可以無學無學不害不害而不學則苟而可於是乎下陵上替能無亂乎夫學殖也不學將落原氏其亡乎愚謂學也者覺也效也不效而無覺則惑心生而邪惡乘之弒父與君不學之漸也

冬許遷於白羽

正傳曰書許遷於白羽則楚陵蔑中國之罪甚矣左氏曰楚左尹王子勝言於楚子曰許於鄭仇敵也而居楚地以不禮於鄭晉鄭方睦鄭若伐許而晉助之楚防地矣君盍遷許許不專於楚鄭方有令政許曰余舊國也鄭曰余俘邑也葉在楚國方城外之蔽也土不可易國不可小許不可俘讐不可啟君其圖之楚子說冬楚子使王子勝遷許於析實白羽愚謂先王分封有定受之天子傳之先君楚十五年復遷邑許自夷還居葉今又自葉遷白羽其以夷陵夏犯先王之誅矣

【景王二十二年】十有九年【晉頃三年齊景二十五年衛靈十二年蔡平七年鄭定七年曹悼公午元年陳惠七年杞平十三年宋元九年秦哀十四年椘平六年吳僚四年】

春宋公伐邾

正傳曰書宋公伐邾著擅興之罪也左氏曰鄅夫人宋向戌之女也故向寧【向戌之子】請師二月宋公伐邾圍虫三月取之乃盡歸鄅俘邾人郳人徐人防宋公乙亥同盟於虫愚謂鄅人借稻邾襲而俘之辱及其君夫人其罪大矣胡氏以爲向寧請師圍虫取之盡歸鄅俘爲聲罪執言之兵是也然邾固有罪宋亦不能無罪焉不以告於天子率方伯連帥以聲罪致討乃擅興動眾又取其邑故史書之聖人竊取之義見矣其不書圍不書取者宋不以報告故爾胡氏以爲取其善而釋其罪過矣

夏五月戊辰許世子止弒其君買

正傳曰書許世子止弒其君買罪世子也罪其有致弒之道也左氏曰夏許悼公瘧五月戊辰飲太子止之藥卒太子奔晉書曰弒其君君子曰盡心力以事君捨藥物可也谷梁謂止曰我與夫弒者不立乎其位以與其弟虺哭泣歠飦粥嗌不容粒未逾年而死故君子卽止自責而責之也愚謂五刑之屬三千而罪莫大於弒父與君據左氏所載則太子止但爲不甞藥之故耳而春秋遽以莫大之罪加之者豈聖人公恕之心哉觀此者必以經而正其傳可也左氏君子曰盡心力以事君捨藥物可也非也胡氏又以爲謹微履霜之義亦非也此皆不過見止之自責哭泣而死不立其位而爲此言耳當時必有實事史逸其傳而隠其詞矣故傳謂飲止之藥而卒止亦受之曰我與夫弒者豈無故而受與弒之名邪或者止之比黨速欲止之定位因藥進毒以殺之或太子察之不早而比其匪人又不先甞藥以杜其邪謀或後稍知知之未眞而隠之皆不能免於與弒之罪矣如漢之霍光豈不亦爲忠臣其妻毒許後光爲隠其邪謀設使漢有春秋則當書曰霍光弒皇后許氏則光豈敢不受之乎大抵不學無術則愚而陷於弒父之罪不能免於春秋之書而後儒紛紛皆徒以歸於不甞藥之罪則夫山野愚氓憂親之疾付於庸醫之手而致親死初不知有甞藥之禮者皆爲有弒父之罪矣豈理也哉曰焉知止不實與之同謀乎曰以不立乎其位以與其弟虺哭泣歠粥不粒而死以此知其決不然也

己夘地震

正傳曰書地震志變異也地道尙靜今震而動焉失其常矣失常爲變爲異故春秋書之以示戒焉

秋齊髙發帥師伐莒

正傳曰書齊髙發帥師伐莒志非義之兵也夫非義者必計功謀利者也莒非有可聲之罪齊徒以其不事已而伐之是爲計功謀利之心非義舉何以爲霸主乎左氏曰齊髙發伐莒莒子奔紀鄣使孫書【陳無宇之子】伐之初莒有婦人莒子殺其夫已爲婺婦及老托於紀鄣紡焉以度而去之及師至則投諸外或獻諸子占【卽書】子占使師夜縋而登登者六十人縋絕師皷噪城上之人亦噪莒共公懼啟西門而出七月丙子齊師入紀

冬葬許悼公

正傳曰書葬許悼公志卹鄰之大事也其與諸侯防葬可知矣夫與諸侯防塟者必諸侯安之而非實弒矣許止質美而不學不能敬謹以事其親比之匪人以致進藥而不甞藥進而毒發以殺其親又不追賊以陷於與弒之罪其與實弒者異矣推類至義之盡耳故諸侯安之而與塟也不然賊之未討何以書葬耶胡氏曰觀止自責可謂有過人之質矣乃至以弒君獲罪此爲人臣子而不知春秋之義者也古者太子自其初生固舉以禮有司端冕見之南郊過闕則下過廟則趍爲赤子而其教已有齊肅敬愼之端矣此春秋訓臣子除惡於微積善於早之意也

【景王二十三年】二十年【晉頃四年齊景二十六年衞靈十三年蔡平八年卒鄭定八年曹悼二年陳惠八年杞平十四年宋元十年秦哀十五年楚平七年吳僚五年】

春王正月

正傳曰無事亦書時月義見於前

夏曹公孫防自鄸出奔宋

正傳曰防子臧之子鄸子臧之采邑也書曹公孫防自鄸出奔宋善其奔也盡奔之禮也公孫防得罪而出奔猶待放於其邑也劉敞曰待放也古者大夫有罪待放於其境三年君賜之環則復賜之玦則去逾境則爲位向國而哭素衣裳冠不說人以無罪此去國之禮也防待放於鄸自鄸而出奔宋得臣子惓惓不敢忘君之義可謂得禮矣故春秋善之公羊以爲奔未有言自言自畔也爲賢子臧之後諱也胡氏從之谷梁又以爲自鄸專乎鄸也皆非矣夫春秋紀事之書就事論事豈得比賞延於世善善長之義以父祖之賢及其子孫者哉凡此皆義例臆說爲之蔽春秋之指所以不明也

秋盜殺衞侯之兄縶

正傳曰縶衞侯之庻兄也書盜殺衞侯之兄縶誅亂賊也左氏曰衞公孟縶【靈公之兄】狎齊豹【齊惡之子】奪之司冦與鄄有役則反之無則取之公孟【縶之字也】惡北宮喜【卽北宮貞子】褚師圃欲去之公子朝通於襄夫人宣姜懼而欲以作亂故齊豹北宮喜褚師圃公子朝作亂初齊豹見宗魯於公孟爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾逺也𨿽其不善吾亦知之抑以利故不能去是吾過也今聞難而逃是僣子也子行事乎吾將死之以周事子而歸死於公孟其可也丙辰衞侯在平壽公孟有事於蓋獲【門名】之門外齊子氏【卽齊豹】帷於門外而伏甲焉使祝鼃寘戈於車薪以當門使一乘從公孟以出使華齊禦公孟宗魯驂乘及閎中【門名】齊氏用戈擊公孟宗魯以背蔽之防肱以中公孟之肩皆殺之公聞亂乘驅自閱門入慶比禦公公南楚驂乘使華寅乘貳車及公宮鴻駵魋駟乘於公公載寶以出褚師子申遇公於馬路之衝遂從過齊氏使華寅肉袒執蓋以當其闕齊氏射公中南楚之背公遂出寅閉郭門逾而從公公如死鳥【地名】析朱鉏【臣名】宵從竇出徒行從公齊氏之宰渠子召此宮子北宮氏之宰不與聞謀殺渠子遂伐齊氏滅之丁巳晦公入與北宮喜盟於彭水之上秋七月戊午朔遂盟國人八月辛亥公子朝褚師圃子玉霄子髙魴出奔晉閏月戊辰殺宣姜衞侯賜北宮喜謚曰貞子賜析朱鉏諡曰成子而以齊氏之墓予之衞侯告寧於齊且言子石琴張【孔子弟子】聞宗魯死將往弔之仲尼曰齊豹之盜而孟縶之賊女何弔焉君子不食姦不受亂不爲利疚於回不以回待人不蓋不義不犯非禮愚謂按此則爲盜者齊豹也殺君之兄不書賊名者衞不以名報也故魯史亦不得而名之使人按迹而求而盜人斯得矣其云盜者爲盜賊之事深誅亂賊之罪也若夫宗魯縶之忠臣也以身蔽縶與之俱死死不卹矣其欲爲豹盜者何求乎左氏所載非孔子之言矣其不以變告縶者蓋不忍負豹之知已好仁而不好學者也與雍糾之婦祭仲之女同其愚矣左氏以盜歸之胡氏從之過矣是則如酷吏之任法非聖人於有過中求無過之心矣謹錄其說於後○胡氏曰左氏以爲齊豹殺之也齊豹爲衞司冦守嗣大夫其書爲盜所謂求名而不得者也若艱難其身以險危大人而有名章徹攻難之士將奔走之臣竊以爲仲尼書防此獄罪在宗魯宗魯孟縶之驂乘也於法應書曰盜非求名而不得者也天下豈有欲求險危大人之惡名而聖人又靳此名而不與者哉然則齊豹首謀作亂宗魯𨿽與聞行事又以身死之矣今乃釋豹不誅而歸獄於宗魯不亦頗乎曰豹之不義夫人皆知之也若宗魯欲周事豹而死於公孟蓋未有知其罪也故琴張聞其死將往弔之仲尼曰齊豹之盜孟縶之賊汝何弔焉非聖人發其食姦受亂蓋不義犯非禮之罪書於春秋則齊豹所畜養之盜孟縶所見殺之賊其大惡隠矣

冬十月宋華亥向寧華定出奔陳

正傳曰書宋華亥向寧華定出奔陳志亂也左氏曰宋華向之亂公子城【平公子】公孫忌樂捨【欒喜孫】司馬彊向宜向鄭【皆向戌子】楚建【卽亡太子】郳申【卽邾穆公子】出奔鄭其徒與華氏戰於鬼閻敗子城子城適晉華亥與其妻必盥而食所質公子者而後食公與夫人毎日必適華氏食公子而後歸華亥患之欲歸公子向寧曰惟不信故質其子若又歸之死無日矣公請於華費遂將攻華氏對曰臣不敢愛死無乃求去憂而滋長乎臣是以懼敢不聽命公曰子死亡有命余不忍其訽冬十月公殺華向之質而攻之戊辰華向奔陳華登奔吳向寧欲殺太子華亥曰幹君而出又殺其子其誰納我且歸之有庸使少司冦牼以歸曰子之齒長矣不能事人而以三公於爲質必免公子旣入華牼將自門行公遽見之執其手曰余知而無罪也入復而所陳氏曰於是公子城公孫忌八子奔鄭華亥向寧華定奔陳其但書三子何凡奔罪也眾不可勝罪則罪其甚者入南以叛乞師於楚爲宋患之日久是以甚三子也

十有一月辛夘蔡侯廬卒

正傳曰書蔡侯廬卒志鄰國之大故也

【景王二十四年】二十有一年【晉頃五年齊景二十七年衞靈十四年蔡悼公東國元年鄭定九年曹悼三年陳惠九年杞平十五年宋元十一年秦哀十六年楚平八年吳僚六年】

春王三月塟蔡平公

正傳曰書塟蔡平公志鄰國之大事也而諸侯相卹之義見矣左氏曰三月塟蔡平公蔡太子朱失位位在卑大夫送塟者歸見昭子昭子問蔡故以告昭子嘆曰蔡其亡乎若不亡是君也必不終詩曰不解於位民之攸塈今蔡侯始卽位而適卑身將從之

夏晉侯使士鞅來聘

正傳曰書晉侯使士鞅來聘志邦交之禮也而其失可考見矣諸侯邦交有朝聘之禮所以通往來晉之聘魯得禮之正乎按左氏夏晉士鞅來聘叔孫爲政季孫欲惡諸晉使有司以齊鮑國歸費之禮爲士鞅士鞅怒曰鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢愚謂晉鞅來聘以修好責小以相攜而魯季孫私惡以妨公失懽於盟主是邦交通好之禮胥失之矣故春秋書之

宋華亥向寧華定自陳入於宋南裏以叛

正傳曰南裏宋鄙也書宋華亥向寧華定自陳入於宋南裏以叛則叛逆之罪見矣左氏曰宋華費遂生華防華多僚華登防爲少司馬多僚爲禦士與防相惡乃譛諸公曰防將納亡人【華亥等】亟言之公曰司馬以吾故亡其良子死亡有命吾不可以再亡之對曰君若受司馬則如亡死如可逃何逺之有公懼使侍人召司馬之侍人宜僚飲之酒而使告司馬司馬嘆曰必多僚也吾有讒子而弗能殺吾又不死抑君有命可若何乃與公謀逐華防將使田孟諸而遣之公飲之酒厚酬之賜及從者司馬亦如之張匄【華防家臣】尢之曰必有故使子皮【華防字】承宜僚以劍而訊之宜僚盡以告張匄欲殺多僚子皮曰司馬老矣登之謂甚吾又重之不如亡也五月丙申子皮將見司馬而行則遇多僚禦司馬而朝張匄不勝其怒遂與子皮臼任鄭翩【華防家臣】殺多僚刼司馬以叛而召亡人壬寅華向入樂大心丰愆華牼禦諸橫華氏居盧門以南裏叛六月庚午宋城舊鄘及桑林之門而守之愚謂三大夫之叛宋久矣而此復書叛者以始終其叛逆之迹以大其罪也○胡氏曰按左氏初宋元公無信多私而惡華向三大夫謀曰亡愈於死先諸乃誘羣公子殺之公如華氏請焉弗許遂刼公取太子及其母弟以爲質公怒攻之華向奔陳至是入於南裏以叛凡書叛有入於戚者而不言衞有入於朝歌者而不言晉有入於蕭者而不言宋此獨言宋南裏何也戚與朝歌及蕭皆其所食私邑也若南裏則宋國城內之裏名也傳稱華氏居盧門南裏以叛而宋城舊鄘及桑林門以守是華氏與宋分國而居矣故其入其出皆以南裏繋之宋此深罪叛臣逼脇其君已甚之詞也愚謂言叛則不必問其邑其境而叛逆之罪均矣孟子曰孔子成春秋而亂臣賊子懼此之謂乎

秋七月壬午朔日有食之

正傳曰書日有食之志天變也左氏曰公問於梓愼曰是何物也禍福何爲對曰二至二分日有食之不爲災日月之行也分同道也至相過也其他月則爲災陽不克也故常爲水

八月乙亥叔輙卒

正傳曰叔輙叔弓之子伯張也書叔輙卒志國卿之大故也左氏曰於是叔輙哭日食昭子曰子叔將死非所哭也八月叔輙卒

冬蔡侯朱出奔楚

正傳曰書蔡侯朱出奔楚罪不能守社稷也左氏曰費無極取貨於東國【隠太子之子平侯唐之弟蔡侯朱之叔父】而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚楚子將討蔡無極曰平侯與楚有盟故封其子有貳心故廢之靈王殺隠太子其子與君同惡【平侯與公子比弒靈王故同惡】徳君必甚又使立之不亦可乎且廢置在君蔡無他矣觀此則蔡侯之奔不能修徳以鎭乎讒邪爲讒邪之所逐皆可見矣

公如晉至河乃復

正傳曰何以書非所如也人君之舉動必惟其時時然後動乃無悔也按左氏公如晉皷叛晉晉將伐鮮虞故辭公是昭公不時其動屢見拒於晉可恥之甚者也故春秋書之

春秋正傳卷三十一

欽定四庫全書

春秋正傳卷三十二

明湛若水撰昭公

【景王二十五年崩】二十有二年【晉頃六年齊景二十八年衛靈十五年蔡悼二年鄭定十年曹悼四年陳惠十年杞平十六年宋元十二年秦哀十七年楚平九年吳僚七年】

春齊侯伐莒

正傳曰齊侯齊景也書齊侯伐莒志矜憤之兵也左氏曰春王三月甲子齊北郭啟【齊大夫】帥師伐莒莒子將戰苑羊牧之【莒大夫】諌曰齊帥賤其求不多不如下之大國不可怒也弗聴敗齊師於壽餘齊侯伐莒莒子行成司馬竈【齊大夫】如莒涖盟莒子如齊涖盟盟於稷門之外莒於是大惡其君

宋華亥向寜華定自宋南裏出奔楚

正傳曰書宋華亥向寧華定自宋南裏出奔楚則宋再逸賊楚重納叛之罪並見矣左氏曰楚防越使告於宋曰寡君聞君有不令之臣爲君憂無寜以爲宗羞寡君請受而戮之對曰孤不佞不能媚於父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若恵保敝邑無亢不衷以獎亂人孤之望也惟君圖之楚人患之諸侯之戌謀曰若華氏知困而致死楚恥無功而疾戰非吾利也不如出之以爲楚功其亦無能爲也已救宋而除其害又何求乃固請出之宋人從之己巳宋華亥向寧華定華防華登皇奄傷省臧士平出奔楚宋公使公孫忌爲大司馬邊卬爲大司徒樂祁爲司城仲幾爲左師樂大心爲右師樂挽爲大司寇以靖國人胡氏曰華向誘殺羣公子又刼其君取其太子母弟爲質又求助於吳楚蠻夷入據其國都以叛此必誅不赦之賊也宋宜竭力以討之於內諸侯宜協心必救之於外楚子宜執叛臣之使而戮之於境今楚人釋君而臣是助諸侯之戌怠於救患固請逸賊而宋又從之則皆罪也故晉荀吳齊苑何忌衛公子朝曹大夫皆略而不書其曰自宋南裏者譏宋之縱釋有罪不能致討出奔楚者不待貶絕而亢不衷奨亂人之惡自見矣

大搜於昌間

正傳曰昌間魯地何以書胡氏曰昭公之時凡三書搜或以非其時或以非其地而大意在權臣専行公不與也三綱軍政之本古者春搜夏苗秋狝冬狩皆於農隙以講事而所主者明貴賤辧等列順少長習威儀則皆納民於軌物而非馳射擊刺之末矣是故觀於有莘少長有禮知可用也而文公遂霸臨於洛陽而防爲義帝也而漢祖遂王今魯國其君則設兩觀乘大輅其臣則舞佾歌雍徹其宰則據大都執國命而軍政之本亡矣何以搜爲此春秋所書爲後戒之意也

夏四月乙丑天王崩

正傳曰書乙丑天王崩志天下之大變也左氏曰王子朝【景王庶長子】賔起【子朝傅】有寵於景王王與賔孟說之欲立之劉獻公【名摯】之庶子伯蚠事單穆公【名旗】惡賔孟之爲人也願殺之又惡王子朝之言以爲亂願去之賓孟適郊見雄鷄自斷其尾問之侍者曰自憚其犧也遽歸告王且曰雞其憚爲人用乎人異於是犧者實用人人犧實難已犧何害王弗應夏四月王田北山使公卿皆從將殺單子劉子王有心疾乙丑崩於榮錡氏戊辰劉子摯卒無子單子立劉蚠五月庚辰見王遂攻賓起殺之盟羣王子於單氏愚謂由是觀之則景王不得崩於正寢非以正終矣

六月叔鞅如京師景王

正傳曰書叔鞅如京師景王著非禮也天子七月而同軌畢至今景王逾月而無天王之禮矣魯公不奔天子之喪而使大夫往防失禮不臣之大者也故春秋詳書以並見之

王室亂

正傳曰書王室亂志內變也左氏曰丁巳景王王子朝因舊官百工之喪職秩者與靈景之族以作亂帥郊要餞之甲以逐劉子壬戌劉子奔揚單子逆悼王於莊宮以歸王子還夜取王以如莊宮癸亥單子出王子還與召莊公謀曰不殺單旗不捷與之重盟必來背盟而克者多矣從之樊頃子曰非言也必不克遂奉王以追單子及領大盟而復殺摯荒以說劉子如劉單子亡乙丑奔於平畤羣王子追之單子殺還姑弱騣延定稠子朝奔京丙寅伐之京人奔山劉子入於王城辛未鞏簡公敗績於京乙亥甘平公亦敗焉叔鞅至自京師言王室之亂也閔馬父曰子朝必不克其所與者天所廢也愚謂王室京師也京師天下之本本亂則天下亂矣故春秋書之聖人憂世之志可見矣公羊以爲王室亂言不及外鑿矣○胡氏曰何言乎王室亂王者以天下爲家則以京師爲室京師者本也周公作立政曰迪惟有夏乃有室大競其作防鴞詩以遺成王亦曰旣取我子無毀我室皆指京師言之也以京師爲室王畿爲堂諸夏爲庭戶四夷爲藩籬治外者先自內治逺者先自近本亂而末治者否矣景王寵愛子朝使孽子匹嫡以本亂者其言王室譏國本之不正也本正而天下定矣

劉子單子以王猛居於皇

正傳曰劉子名蚠單子名旗以者以之也後仿此谷梁以爲稱以者不以者也胡氏爲尊不以乎卑非矣左氏曰單子欲告急於晉秋七月戊寅以王如平畤遂如圃車次於皇愚按猛太子壽之弟景王之子壽卒宜立而八年未立者王愛庶子朝欲立之未果而崩故諸大臣競欲立君諸王子爭立此王室所以亂然以正則有猛以寵則有朝立猛正也立朝非正也故劉單二公奉之居於皇書劉子單子以王猛居於皇志得正也

秋劉子單子以王猛入於王城

正傳曰書劉子單子以王猛入於王城善得正也左氏曰劉子如劉單子使王子處守於王城盟百工於平宮辛夘鄩肹伐皇大敗獲鄩肹壬辰焚諸王城之市八月辛酉司徒丑以王師敗績於前城百工叛己巳伐單氏之宮敗焉庚午反伐之辛未伐東圉冬十月丁巳晉籍談荀躒帥九州之戎及焦瑕溫原之師以納王於王城庚申單子劉蚠以王師敗績於郊前城人敗陸渾於杜胡氏曰猛未逾年何以稱王示當立也旣當立矣何以稱名明嗣君也曰王猛者見居尊得正又以別乎諸王子也君前臣名劉單不名而王名不嫌於倒置乎曰君前臣名常禮也禮當其變臣有不名名其君而不嫌者矣王不當稱未逾年而稱王名不當稱立爲君而稱猛皆禮之變也惟可與權者能知其變而不越乎道之中此正論也又謂再書劉單之以王詞繁而不殺必有羙惡焉劉單專國柄書而未足故再書以著上下舛逆爲後世戒則過矣蓋春秋就事論事而羙惡見焉二子之翊戴王猛正矣不保其往固仲尼之心也

冬十月王子猛卒

正傳曰書王子猛卒志天下之大變也通鑑王猛爲庻弟子朝所弒左氏曰十一月乙酉王子猛卒不成喪也己丑敬王【卽子匄猛母弟】卽位館於子旅氏十二月庚戌晉籍談荀躒賈辛司馬督帥師軍於陰【籍談軍陰】於侯氏【荀躒軍侯氏】於谿泉【賈荀軍谿泉】次於杜【司馬督軍】王師軍於汜於解次於任人閏月晉箕遺樂徴右行詭濟師於前城軍其東南王師軍於京楚辛丑伐京毀其西南

十有二月癸酉朔日有食之

正傳曰書癸酉朔日有食之志天變也

【敬王元年】二十有三年【晉頃七年齊景二十九年衞靈十六年蔡悼三年卒鄭定十一年曹悼五年陳恵十一年杞平十七年宋元十三年秦哀十八年楚平十年吳僚八年】

春王正月叔孫捨如晉

正傳曰書叔孫捨如晉志邦交之禮也

癸丑叔鞅卒

正傳曰書叔鞅卒志國卿之大故也

晉人執我行人叔孫捨

正傳曰書晉人執我行人叔孫捨失信義也左氏曰邾人城翼【邾邑】還將自離姑【邾邑】公孫鉏曰魯將禦我欲自武城還循山而南徐鉏丘弱茅地【三大夫】曰道下遇雨將不出是不歸也遂自離姑武城人塞其前斷其後之木而弗殊邾師過之乃推而蹷之遂取邾師獲鉏弱地邾人愬於晉晉人來討叔孫婼如晉晉人執之書曰晉人執我行人叔孫婼言使人也晉人使與邾大夫坐叔孫曰列國之卿當小國之君固周制也邾又夷也寡君之命介子服回在請使當之不敢廢周制故也乃不果坐韓宣子使邾人聚其眾將以叔孫與之叔孫聞之去眾與兵而朝士彌牟【卽士景伯】謂韓宣子曰子弗良圖而以叔孫與其讎叔孫必死之魯亡叔孫必亡邾邾君亡國將焉歸子𨿽悔之何及所謂盟主討違命也若皆相執焉用盟主乃弗與使各居一館士伯聴其辭而愬諸宣子乃皆執之士伯禦叔孫從者四人過邾館以如吏先歸邾子士伯曰以芻蕘之難從者之病將館子於都叔孫旦而立期焉乃館諸箕捨子服昭伯於他邑範獻子求貨於叔孫使請冠焉取其冠法而與之兩冠曰盡矣爲叔孫故申丰以貨如晉叔孫曰見我吾告女所行貨見而不出吏人之與叔孫居於箕者請其吠狗弗與及將歸殺而與之食之叔孫所館者𨿽一日必葺其墻屋去之如始至愚謂觀此傳叔孫卑邾大夫而不與之坐及宣子將以叔孫與邾則去眾與兵而朝以弭其難獻子求貨請冠而皆隨機應之及所館者𨿽一日必葺其墻屋去之日如始至迹其始末以忠信待人而於顚沛之際略無自失可謂不辱君命矣晉乃執之於通聘之時可謂無信義之甚者也何以爲盟主故春秋書之

晉人圍郊

正傳曰郊周邑子朝在焉據以作亂故敬王之師及晉師圍之獨書晉師者爲晉志也書晉人圍郊見勤王之不力也言晉人則大夫也書大夫見晉侯之不親往也晉侯之不親往則非方伯率連帥勤王之義也其忘君無王之罪見矣左氏曰春王正月壬寅朔二師【二師晉師王師不以告故不書】圍郊癸夘郊鄩潰丁未晉師在平陰王師在澤邑王使告閒庚戌還○胡氏曰按左氏晉籍談荀躒帥師軍於侯氏箕遺樂徴濟師軍其東南正月二師圍郊郊子朝邑也旣不書大夫之名氏又不稱師而曰晉人防之也所謂以其事而防之者也當是時天子蒙塵晉爲方伯不奔問官守省視器具徐遣大夫往焉勤王尊主之義若是乎書晉人圍郊而罪自見矣

夏六月蔡侯東國卒於楚

正傳曰書蔡侯東國卒於楚志不得其正也諸侯薨於正寢正也蔡侯東國爲楚人行譛爲逐君者所立王父殺父見用又奔之朝於楚而卒是始終生死不得其正矣故春秋惡之

秋七月莒子庚輿來奔

正傳曰書莒子庚輿來奔罪自奔也左氏曰莒子庚輿【著丘公弟】虐而好劍苟鑄劍必試諸人國人患之又將叛齊烏存帥國人以逐之庚輿將出聞烏存執殳而立於道左懼將止死苑羊牧之曰君過之烏存以力聞可矣何必以弒君成名遂來奔由是觀之則庚輿之惡爲國人所不容乃自奔也胡氏曰三代之得失天下仁與不仁而已矣苟無仁心甚則身弒國亡不甚則身危國削庚輿免死道左而出奔於魯幸耳入國不書而書其出奔惡之也

戊辰吳敗頓胡沈蔡陳許之師於雞父胡子髠沈子逞滅獲陳夏齧

正傳曰髠胡子名逞沈子名夏齧陳大夫書吳敗六國之師於雞父著詭謀之兵也書滅書獲甚吳罪也吳恃其彊馮陵中國無故而伐州來六國救之正也而又以詭詐敗滅二國之君而獲其大夫是幹先王之誅矣故春秋書之深著其罪也公羊亦謂以詐戰之辟言之是也左氏曰吳人伐州來楚防越帥師及諸侯之師奔命救州來吳人禦諸鐘離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君幼而狂陳大夫齧壯而頑頓與許蔡疾楚政楚令尹死其師熸帥賤多寵政令不一七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃揺心矣諸侯乖亂楚必大奔請先者去備薄威後者惇陳整旅吳子從之戊辰朔戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔書曰胡子髠沈子逞滅獲陳夏齧君臣之辭也不言戰楚未陳也愚謂按此則楚𨿽夷狄六國從之疑於從夷然從之以救州來則所從者正卽不可以夷狄之矣楚與六國救之爲是則吳敗之滅之獲之爲非他皆不足論也春秋就事論事苟是矣豈復較其從夷乎左氏之言皆實錄也至於謂書髠逞滅獲夏齧爲君臣之詞則鑿矣公谷胡氏用之豈春秋之本指乎

天王居於狄泉尹氏立王子朝

正傳曰天王敬王匄尹氏周之世卿也公羊謂此未三年其稱天王何著有天子是也然而立位一日卽爲天子何待三年書天王居於狄泉正名分也而亂賊之罪可從而誅矣書尹氏立王子朝誅亂賊也而簒立之罪可從而定矣左氏曰夏四月乙酉單子【穆公】取訾【子朝邑】劉子【卽伯蚠】取墻人直人【二邑皆屬子朝】六月壬午王子朝入於尹癸未尹圉【尹文公名】誘劉佗【劉蚠族敬王黨】殺之丙戌單子從阪道劉子從尹道伐尹單子先至而敗劉子還己丑召伯奐南宮極以成周人戌尹庚寅單子劉子樊齊以王如劉甲午王子朝入於王城次於左巷秋七月戊申鄩羅納諸荘宮尹辛敗劉師於唐丙辰又敗諸鄩甲子尹辛取西闈丙寅攻蒯蒯潰愚謂此本傳也正天子之名分誅世卿之簒立春秋撥亂反正之情見矣谷梁爲立者不宜立之說胡氏因之義例之說行以其小者害其大而春秋之指亡矣

八月乙未地震

正傳曰書地震誌異也地道主靜而震焉則異矣故書之以爲戒左氏曰八月丁酉南宮極震萇謂劉文公曰君其勉之先君之力可濟也周之亡也其三川震今西王【入於王城謂之西王】之大臣亦震天棄之矣東王【居於狄泉謂之東王】必大克杜氏曰經書地震魯地也南宮極爲屋所壓而死周地亦震也

冬公如晉至河有疾乃復

正傳曰書公如晉至河有疾乃復志非所如也左氏曰公爲叔孫故如晉及河有疾而復公羊曰何言乎公有疾乃復殺恥也愚謂昭公忘前日之恥非有會同之禮徒以叔孫之故輕身如晉是失禮而近恥辱矣𨿽至河有疾乃復何足以殺恥乎猶曰無疾則至矣見止矣不得入矣乃所以深恥之也○胡氏曰昭公兩朝於晉而一見止五如晉而四不得入焉今此書有疾乃復殺恥也以周公之冑千乘之君執幣帛修兩君之好而不見納斯亦可恥矣有恥而後能知憤知憤而後能自彊自彊而後能爲善爲善而後能立身立身而後能行其政令保其國家矣昭公內則受制於權臣外則見陵於方伯此正憂患疢疾有徳慧術智保生免死之時也而安於屈辱其處防弱無憤恥自彊之心其失國出奔死於境外其自取之哉

【敬王二年】二十有四年【晉頃八年齊景三十年衛靈十七年蔡昭公申元年鄭定十二年曹悼六年陳惠十二年杞平十八年卒宋元十四年秦哀十九年楚平十一年吳僚九年】

春王二月丙戌仲孫貜卒

正傳曰書仲孫貜卒志國卿之大故也

叔孫捨至自晉

正傳曰書叔孫捨至自晉重其至也賢叔孫也左氏曰晉士彌牟逆叔孫於箕叔孫使梁其踁待於門內曰余左顧而欬乃殺之右顧而笑乃止叔孫見士伯士伯曰寡君以爲盟主之故是以久子不腆敝邑之禮將致諸從者使彌牟逆吾子叔孫受禮而歸左氏以書婼至爲尊晉非也晉無信義於聘而執其使不足爲盟主矣何足尊乎故愚以爲書之者賢叔孫而重其至也○胡氏曰大夫執而至則名此獨書其姓氏何賢之也叔孫捨以禮立身而不屈於彊國以忠事主而不順於彊臣此社稷之衛魯之良大夫也使昭公稍有動心忍性彊於爲善之意舉國以聴豈其死於幹侯觀意如之稽顙於昭子叔孫之以逐君責意如其事可見矣及意如有異志而昭子使祝宗祈死所謂知其無可柰何安之若命者故捨至自晉特以姓氏書其死也公𨿽在外而特書日以卒之所以表其節爲後世勸也愚謂胡氏所論是也其云書姓氏書日以賢之者非也但書其事則竊取之義在賢之矣

夏五月乙未朔日有食之

正傳曰書日有食之志天變也左氏曰梓愼曰將水昭子曰旱也日過分而陽猶不克克必甚能無旱乎陽不克莫將積聚也愚謂或以爲水或以爲旱水旱之相去逺矣二子皆臆說也夫日者太陽之精日食則陽气不足故虧而見食人君法之宜益修剛徳以弭之此聖人立教之義也若謂某災祥有某事應乃史之言非聖人之意也

秋八月大雩

正傳曰書八月大雩志非禮也余義見前

丁酉杞伯郁釐卒

正傳曰書杞伯郁釐卒志小國之大故也余見於前

冬吳滅巢

正傳曰書吳滅巢志貪暴之兵也左氏曰楚子爲舟師以略吳疆沈尹戌曰此行也楚必亡邑不撫民而勞之吳不動而速之吳踵楚而疆埸無備邑能無亡乎越大夫胥犴勞王於豫章之汭越公子倉歸王乘舟倉及壽夢帥師從王王及圉陽而還吳人踵楚而邊人不備遂滅巢及鐘離而還沈尹戌曰亡郢之始於此在矣王壹動而亡二姓之帥防如是而不及郢詩曰誰生厲階至今爲梗其王之謂乎胡氏曰巢楚之附庸實邑之也書吳入州來著陵楚之漸書吳滅巢著入郢之漸四鄰封境之守旣不能制則封境震矣四境國都之守旣不能保則國都危矣故沈尹戌以此爲亡郢之始也春秋內失地不書明此爲有國之大罪外取滅皆書明見取滅者之不能有其土地人民則不君矣故諸侯之寶三以土地爲首

杞平公

正傳曰書杞平公著諸侯防相卹之義也

【敬王三年】二十有五年【晉頃九年齊景三十一年衛靈十八年蔡昭二年鄭定十三年曹悼七年陳惠十三年杞悼公成元年宋元十五年卒秦哀二十年楚平十二年吳僚十年】

春叔孫捨如宋

正傳曰書叔孫捨如宋志聘禮也左氏曰春叔孫婼聘於宋桐門右師【樂大心】見之語卑宋而賤司城氏【樂氏大家】昭子【卽叔孫婼】告其人曰右師其亡乎君子貴其身而後能及人是以有禮今夫子卑其大夫而賤其宗是賤其身也能有禮乎無禮必亡宋公享昭子賦新宮【逸詩名】昭子賦車轄明日宴飲酒樂宋公使昭子右坐語相泣也樂祈佐退而告人曰今玆君與叔孫其皆死乎吾聞之哀樂而樂哀皆防心也心之精爽是爲魂魄魂魄去之何以能久

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父

正傳曰黃父卽黒壤晉地書防於黃父善之也善其謀王室也左氏曰夏防於黃父謀王室也趙簡子令諸侯之大夫輸王粟具戌人曰明年將納王宋樂大心曰我不輸粟我於周爲客若之何使客晉士伯曰自踐土以來宋何役之不會而何盟之不同曰同卹王室子焉得辟之子奉君命以防大事而宋背盟無乃不可乎右師【卽樂大心】不敢對受牒而退士伯告簡子曰宋右師必亡奉君命以使而欲背盟以干盟主無不祥大焉胡氏曰按左氏鄭子太叔如晉範獻子曰若王室何對曰王室之不寜大國之憂晉之恥也吾子其早圖之獻子懼乃徴防於諸侯防於黃父謀王室也趙簡子令諸侯之大夫輸王粟具戌人將納王夫以王猛之無寵單旗劉蚠之屢敗敬王初立子朝之眾召伯奐南宮嚚甘桓公之黨疑若多助之在朝也然會於黃父凡十國而諸侯之大夫無異議焉是知邪不勝正久矣猶有寵愛庶孽配適奪正至於滅亡而不寤者不知幽王晉獻之父子亦何足效哉然則黃父之防王事也而無羙辭何也王室不靖亦惟友邦君克修厥職以綏定王都非異人任亦何羙之有免於譏貶足矣此春秋以正待人之體也後世以濫賞報臣子所當爲之事爲臣子者亦受而不辭失此義矣愚謂此書防於黃父則聖人竊取與之之義見矣何必羙詞乎

有鸜鵒來巢

正傳曰書鸜鵒來巢誌異也左氏曰書所無也師已曰異哉吾聞文武之世童謡有之曰鸜之鵒之公出辱之鸜鵒之羽公在外野往饋之馬鸜鵒跦跦公在幹侯徴褰與鸜鵒之巢逺哉遙遙稠父防勞宋父以驕鸜鵒鸜鵒往歌來哭童謡有是今鸜鵒來巢其將及乎胡氏曰傳曰鸜鵒不逾濟濟水東北防於汶魯在汶南其所無也故書曰有巢者去穴而巢陰居陽位臣逐君象也鸜鵒宜穴處於下而巢居於上季孫宜臣順於家而主祭於國反常爲異之兆能以徳消則無其應矣或曰此公子宋有國之祥也愚謂左氏胡氏所言徴應未可知然而反常之異魯國之君臣亦可以警戒矣

秋七月上辛大雩季辛又雩

正傳曰何以書七月大雩又雩左氏曰書再雩旱甚也胡氏曰左氏以再雩爲旱甚聖人書此者以志禦災之非道而區區於禱祠之末也昭公之時雨雹地震四見於經旱漧爲虐相繼而起有鸜鵒來巢異之甚也季辛又雩災之甚也考諸列位則國有人焉觀諸天時則猶有眷顧之心未終棄也若反身修徳信用忠賢災異之來必可禦矣昔髙宗肜日雉升鼎耳異亦甚矣聴於祖已克正厥事故能嘉靖殷邦享國長久宣王之時旱魃蘊隆災亦甚矣側身修行遇災而懼故能興衰撥亂王化復行此皆以人勝天以徳消變之驗也昭公至是猶不知畏罔克自省而求於禱祠之末將能勝乎故特書此以爲後世鑑

九月己亥公孫於齊次於陽州

正傳曰孫猶避也次於陽州待齊也何以書譏之也著魯不君不臣之罪也昭公不能自立以收政權而使政移於大夫至於惡極勢大然後謀以去之反爲其黨所逐播遷於外而宗社不守是君不君而臣不臣也春秋書之其罪並見矣左氏曰季公鳥娶妻於齊鮑文子生甲公鳥死季公亥與公思展【季氏族】與公鳥【公亥兄平子庶叔】之臣申夜姑相其室及季姒與饔人檀通而懼乃使其妾抶已以示秦遄【魯大夫】之妻曰公若【卽公亥】欲使余余不可而抶余又訴於公甫【平子弟】曰展與夜姑將要余秦姬以告公之公之與公甫告平子平子拘展於卞而執夜姑將殺之公若泣而哀之曰殺是是殺余也將爲之請平子使竪勿內日中不得請有司逆命公之使速殺之故公若怨平子季郈之雞鬭季氏介其難郈氏爲之金距平子怒益宮於郈氏且讓之故郈昭伯亦怨平子臧昭伯之從弟會爲讒於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏臧孫曰此之謂不能庸先君之廟大夫遂怨平子公若獻弓於公爲【昭公子】且與之出射於外而謀去季氏公爲告公果公賁【皆公子】公果公賁使侍人僚柤告公公寢將以戈擊之乃走公曰執之亦無命也懼而不出數月不見公不怒又使言公執戈以懼之乃走又使言公曰非小人之所及也公果自言公以告臧孫臧孫以難告郈孫郈孫以可勸告子家懿伯【名羈】懿伯曰讒人以君徼幸事若不克君受其名不可爲也捨民數世以求克事不可必也且政在焉其難圖也公退之辭曰臣與聞命矣言若泄臣不獲死乃館於公叔孫昭子如闞公居於長府九月戊戌伐季氏殺公之【平子族黨】於門遂入之平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家子曰君其許之政自之出久矣隠民多取食焉爲之徒者眾矣日入慝作弗可知也眾怒不可蓄也蓄而弗治將蘊蘊蓄民將生心生心同求將合君必悔之弗聴郈孫曰必殺之公使郈孫逆孟懿子叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往陷西北隅以入公徒釋甲執冰而踞遂逐之孟氏使登西北隅以望季氏見叔孫氏之旌以告孟氏執郈昭伯殺之於南門之西遂伐公徒子家子曰諸臣僞刼君者而負罪以出君止意如之事君也不敢不攺公曰余不忍也與臧孫如墓謀遂行己亥公孫於齊次於陽州○胡氏曰內出奔稱孫隠也次於陽州待齊命也以君伐臣曷爲不勝魯自東門遂殺適立庶魯君於是乎失政祿去公室政在季氏於此君已四公矣作三軍盡徵其一捨中軍兼有其二民賦入於其家半矣受命救臺也遂入鄆帥師取卞也不以聞軍政在其手専矣行父片言而東門氏逐南蒯一動而公子憗奔魯之羣臣亦無敢忠於公室而獻謀者所謂屯難之時也在易屯之六五曰屯其膏小貞吉大貞凶象曰屯其膏施未光也昭公不明乎消息盈虛之理正身率徳擇任忠賢待時馴致不忍一朝之忿求逞其私欲而以羣小謀之其及也宜矣

齊侯唁公於野井

正傳曰書齊侯唁公於野井志卹難之禮也諸侯失國則諸侯弔之禮也谷梁子曰弔失國曰唁唁公不得入於魯也左氏曰齊侯將唁公於平陰公先至於野井齊侯曰是寡人之罪也使有司待於平陰爲近故也書曰公孫於齊次於陽州齊侯唁公於野井禮也將求於人則先下之禮之善物也齊侯曰自莒疆以西請致千社以待君命寡人將帥敝賦以從執事惟命是聴君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立且齊君無信不如之晉弗從臧昭伯率從者將盟載書曰戮力壹心好惡同之信罪之有無繾綣從公無通外內以公命示子家子子家子曰如此吾不可以盟覊也不佞不能與二三子同心而以爲皆有罪或欲通外內且欲去君二三子好亡而惡定焉可同也陷君於難罪孰大焉通外內而去君君將速入弗通何爲而何守焉乃不與盟公羊曰唁公者何昭公將弒【當作殺】季氏告子家駒曰季氏爲無道僣於公室久矣吾欲殺之何如子家駒曰諸侯僣於天子大夫僣於諸侯久矣昭公曰吾何僣矣哉子家駒曰設兩觀乘大路朱幹玉戚以舞大夏八佾以舞大武此皆天子之禮也且夫牛馬維婁委己者也而柔焉季氏得民眾久矣君無多辱焉昭公不從其言終弒而敗焉走之齊齊侯唁公於野井曰柰何君去魯國之社稷昭公曰防人不佞失守魯國之社稷執事以羞再拜顙慶子家駒曰慶子免君於大難矣子家駒曰臣不佞陷君於大難君不忍加之以鈇鑕賜之以死再拜顙髙子執簞食與四脡脯國子執壺漿曰吾寡君聞君在外餕饔未就敢致糗於從者昭公曰君不志吾先君延及防人錫之以大禮再拜稽首以袵受髙子曰有夫不祥君無所辱大禮昭公蓋祭而不嘗景公曰寡人有不腆先君之服未之敢服有不腆先君之器未之敢用敢固以請昭公曰以吾宗廟之在魯也有先君之服未之能以服有先君之器未之能以出敢固辭景公曰寡人有不腆先君之服未之敢服有不腆先君之器未之敢用請以饗乎從者昭公曰防人其何稱景公曰孰君而無稱昭公於是噭然而哭諸大夫皆哭旣哭以人爲菑以幦爲席以鞌爲幾以遇禮相見孔子曰其禮與其辭足觀矣○胡氏曰齊侯唁公於野井以遇禮相見孔子曰其禮與其辭足觀矣然則何以失國而不反乎禮有本末正身治人禮之本也威儀文辭禮之末也昭公防齊歸無戚容而不顧娶孟子爲夫人而不命政令在家而不能取有子家子之賢而不能用而屑屑焉習儀以亟能有國乎𨿽齊侯來唁其禮與辭是矣而方伯連帥之職則未修也又豈所以爲禮哉其言曰自莒疆以西請致千社將率敝賦以從而子家子曰失魯而以千社爲臣誰與之立且齊君無信不如早之晉書曰唁公亦明其無納公之實譏之也

冬十月戊辰叔孫捨卒

正傳曰書叔孫捨卒志國卿之大故也善其死也死於忠也左氏曰昭子【卽叔孫捨】自闞歸見平子【卽意如】平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也昭子從公於齊與公言子家子命適公館者執之公與昭子言於幄內曰將安眾而納公公徒將殺昭子伏諸道左師展告公公使昭子自鑄歸平子有異志冬十月辛酉昭子齊於其寢使祝宗祈死戊辰卒左師展將以公乘馬而歸公徒執之愚謂按此則捨蓋忠於公室者也責意如之逐君成名以辱其子孫及聞意如欲攺而事君而適齊以周旋納公及歸見意如異志乃齊於寢析死乃死非所謂死得其所者耶春秋書之而竊取之義自見矣

十有一月己亥宋公佐卒於曲棘

正傳曰曲棘宋地書宋公佐卒於曲棘善其卒也善其卒於卹患也左氏曰十一月宋元公將爲公故如晉夢太子欒卽位於廟已與平公【元公父】服而相之旦召六卿公曰寡人不佞不能事父兄以爲二三子憂寡人之罪也若以羣子之靈獲保首領以沒惟是楄柎所以借幹者請無及先君仲防對曰君若以社稷之故私降暱宴羣臣弗敢知若夫宋國之法死生之度先君有命羣臣以死守之弗敢失隊臣之失職常刑不赦臣不忍其死君命祗辱宋公遂行己亥卒於曲棘愚謂此實傳也魯昭公爲彊臣意如所逐奔齊齊侯但唁之而已未聞有諸侯告方伯連帥而討意如之罪以復昭公者宋元公獨能爲昭公之故以如晉首倡大義以卹難定亂其過人逺矣不幸志不競而卒於道路而其義气已足以風天下也春秋書以善之○胡氏曰宋元之夫人曹氏生子妻意如或謂曹氏勿與魯將逐之曹氏告元公元公告欒祁祁曰與之如是魯君必出無民而能逞其志者未之有也魯君失民久矣然則宋元意如之外舅也不此之顧而求欲納公是以正倫卹患爲心而不匿其私親之惡者也其賢於當時諸侯逺矣故𨿽卒於封內而特書其地以別之也愚謂謂特書其地以別之者非也卒於曲棘自是實事書之者憫其志未就而卒於道路也然則死於善與正寢一矣

十有二月齊侯取鄆

正傳曰鄆魯邑書齊侯取鄆志善取也猶不能無憾焉公羊曰此何以書爲公取之也愚謂春秋凡取皆不善也魯昭公爲季氏所逐奔於齊齊侯爲公取鄆以居公故春秋猶在所取也然而齊侯不能倡大義討亂臣復昭公之國而徒取鄆以居之則亦末矣此聖人所以不能無憾也已○胡氏曰直書齊侯取之何也齊不自取而爲公取鄆使居之也昭公出奔經書次於陽州見公於魯未絕而季氏逐君爲不臣及書齊侯取鄆則見公已絕於魯而逐於季氏爲不君君者有其土地人民以奉宗廟之典籍者也已不能有而他人是保則不君矣春秋之義欲爲君盡君道爲臣盡臣道各守其職而不渝也昭公失君道季氏爲亂臣各渝其職而不守矣其爲後世戒深切著明矣

春秋正傳卷三十二﹤經部﹐春秋類﹐春秋正傳﹥

欽定四庫全書

春秋正傳卷三十三

明湛若水撰昭公

【敬王四年】二十有六年【晉頃十年齊景三十二年衛靈十九年蔡昭三年鄭定十四年曹悼八年陳恵十四年杞悼二年宋景公欒元年秦哀二十一年楚平十三年卒吳僚十一年】

春王正月宋元公

正傳曰書正月宋元公志相卹之禮也

三月公至自齊居於鄆

正傳曰書公至自齊居於鄆志復境也善齊也幸公也憫公也左氏曰三月公至自齊處於鄆言魯地也谷梁曰公次於陽州其曰至自齊何以齊侯之見公可以言至自齊也居於鄆者公在外也至自齊道義不外公也愚謂由二傳觀之則至自齊齊侯道義之舉而公賴焉故曰善齊也以居鄆爲得入魯地故曰幸公也然猶在外耳故曰憫公也一書而三義備矣胡氏曰居者有其土地人民之稱也昭公失國出奔而稱居於鄆者存一國之防也襄王已出而稱居於鄭敬王未入而稱居於狄泉者存天下之防也天子之於天下率土之濱莫非其臣非諸侯所敢擅也諸侯之於封國四境之內莫非其土非大夫所得専也故諸侯避舍以待巡狩而大夫専邑是爲叛君曰居於鄆其爲防也至矣

夏公圍成

正傳曰成孟氏邑書圍成譏之也言公自伐其都也成𨿽孟氏之邑而莫非魯公之境土也自伐其都是不能有其境土也不能有其境土而反自伐之則見昭公之不君矣爲彊臣所逐故不能有土見季氏之不臣矣左氏曰夏齊侯將納公命無受魯貨申丰從女賈【二人皆季氏家臣】以幣錦二兩防一如瑱適齊師謂子猶【卽梁丘據】之人髙齮【子猶家臣】能貨子猶爲髙氏後粟五千庾髙齮以錦示子猶子猶欲之齮曰魯人買之百兩一布以道之不通先入幣財子猶受之言於齊侯曰羣臣不盡力於魯君者非不能事君也然據有異焉宋元公爲魯君如晉卒於曲棘叔孫昭子求納其君無疾而死不知天之棄魯耶抑魯有罪於鬼神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公圍成胡氏曰不書齊師者景公怵於邪說爲義不終故防之也書公圍成則季氏之不臣昭公之不君齊侯之不能修方伯連帥之職其罪咸具矣

秋公防齊侯莒子邾子杞伯盟於鄟陵

正傳曰書盟於鄟陵善其盟也左氏曰盟於鄟陵謀納公也愚謂諸侯失國諸侯納之禮也春秋書之則四國卹難扶危之義見矣

公至自防居於鄆

正傳曰書公至自防居於鄆幸公之入境也憫公之在外也谷梁曰公在外也至自防道義不外公也

九月庚申楚子居卒

正傳曰書楚子居卒志赴也左氏曰九月楚平王卒令尹子常欲立子西曰太子壬弱其母非適也王子建實聘之子西長而好善立長則順建善則治正順國治可不務乎子西怒曰是亂國而惡君王也國有外援不可瀆也王有適嗣不可亂也敗親速讐亂嗣不祥我受其名賂吾以天下吾滋不從也楚國何爲必殺令尹令尹懼乃立昭王

冬十月天王入於成周

正傳曰成周公羊以爲東周也書天王入於成周志復正也成周者天王之都也入於成周則復正其位爲天下大一統也言成周則京師在其中矣

尹氏召伯毛伯以王子朝奔楚

正傳曰書尹氏召伯毛伯以王子朝奔楚則諸侯逸賊荊楚納叛之罪並著矣左氏曰冬十月丙申王起師於滑辛丑在郊遂次於屍十一月辛酉晉師克鞏召伯盈逐王子朝王子朝及召氏之族毛伯得尹氏固南宮嚚奉周之典籍以奔楚陰忌奔莒以叛召伯逆王於屍及劉子單子盟遂軍圉澤次於隄上癸酉王入於成周甲戌盟於襄宮晉師使成公般戌周而還十二月癸未王入於莊宮王子朝使告於諸侯曰昔武王克殷成王靖四方康王息民並建母弟以蕃屏周亦曰吾無専享文武之功且爲後人之迷敗顚覆而溺入於難則振救之至於夷王王愆於厥身諸侯莫不並走其望以祈王身至於厲王王心戾虐萬民弗忍居王於彘諸侯釋位以間王政宣王有志而後效官至於幽王天不弔周王昏不若用愆厥位王姦命諸侯替之而建王嗣用遷郟鄏則是兄弟之能用力於王室也至於恵王天不靖周生頹禍心施於叔帶恵襄避難越去王都則有晉鄭咸黜不端以綏定王家則是兄弟之能率先王之命也在定王六年秦人降妖曰周其有頿王亦克能修其職諸侯服享二世共職王室其有間王位諸侯不圖而受其亂災至於靈王生而有頿王甚神聖無惡於諸侯靈王景王克終其世今王室亂單旗劉狄剝亂天下壹行不若謂先王何常之有惟餘心所命其誰敢討之帥羣不弔之人以行亂於王室侵欲無厭防求無度貫瀆鬼神慢棄刑法倍姦齊盟傲狠威儀矯誣先王晉爲不道是攝是贊思肆其罔極玆不谷震蕩播越竄在荊蠻未有攸底若我一二兄弟甥舅獎順天法無助狡猾以從先王之命毋速天罰赦圖不谷則所願也敢盡布其腹心及先王之經而諸侯實深圖之昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及太子壽早夭卽世單劉贊私立少以間先王亦惟伯仲叔季圖之閔馬父聞子朝之辭曰文辭以行禮也子朝幹景之命逺晉之大以専其志無禮甚矣文辭何爲○胡氏曰取國有五利寵居一焉子朝有寵於景王爲之黨者眾矣卒不能立至於奔楚何也是非有出於人之本心者不可以私愛是亦不可以私惡非卒歸於公而止矣景王寵愛子朝將蘄於見是而天下不以爲是疏薄子猛蘄於見非而天下卒不以爲非徒設此心兩棄之也庶孽馮寵爲羣小之所宗而人心不附適子恃正人心之所向而羣小不從故伯服𨿽殺而平王亦不能復宗周之盛申生已死而奚齊卓子亦不能勝裏克之兵是兩棄之也景王不鑑覆車王猛子朝之際危亦甚矣春秋詳書爲後世戒可謂深切著明也哉

【敬王五年】二十有七年【晉頃十一年齊景三十三年衛靈二十年蔡昭四年鄭定十五年曹悼九年卒陳恵十五年杞悼三年宋景二年秦哀二十二年楚昭王軫元年吳僚十二年弒】

春公如齊公至自齊居於鄆

正傳曰書公如齊公至自齊居於鄆志君之出入猶在外也左氏曰公至自齊處於鄆言在外也愚謂昭公𨿽失國而魯君臣之義未絕也故史於君之出入必詳書之仲尼因而存之以正名分誅亂賊也

夏四月吳弒其君僚

正傳曰書吳弒其君僚則亂賊之罪可得矣左氏曰吳子欲因楚防而伐之使公子掩余公子燭庸帥師圍潛使延州來季子聘於上國遂聘於晉以觀諸侯楚莠尹然工尹麇帥師救潛左司馬沈尹戌帥都君子與王馬之屬以濟師與吳師遇於窮令尹子常以舟師及沙汭而還左尹郤宛工尹壽帥師至於潛吳師不能退吳公子光曰此時也弗可失也告鱄設諸曰上國有言曰不索何獲我王嗣也吾欲求之事若克季子𨿽至不吾廢也鱄設諸曰王可弒也母老子弱是無若我何光曰我爾身也夏四月光伏甲於堀室而享王王使甲坐於道及其門門堦戶席皆王親也夾之以鈹羞者獻體攺服於門外執羞者坐行而入執鈹者夾承之及體以相授也光僞足疾入於堀室鱄設諸置劍於魚中以進抽劍刺王鈹交於胸遂弒王闔廬以其子爲卿季子至曰苟先君無廢祀民人無廢主社稷有奉國家無傾乃吾君也吾誰敢怨哀死事生以待天命非我生亂立者從之先人之道也復命哭墓復位而待吳公子掩余奔徐公子燭庸奔鐘吾愚謂按此弒吳君僚者公子光専諸也而書曰吳者吳亂其報略故史書之仲尼因之使人考其迹而罪人斯得矣後儒以吳國之亂歸罪於季子之讓國誤矣若夫季子所謂知禮者也方光之弒君公子掩余燭庸皆出而季子乃曰苟先君無廢祀民人無廢主社稷有奉國家無傾乃吾君也曽是以爲知禮乎季子之罪獨在此耳○胡氏曰此公子光使専諸弒之而稱國何也吳子壽夢有四子長諸樊次余祭次夷昧次季札光諸樊之子也僚夷昧之子也諸樊兄弟以次相及必欲致國於季子而季子終不受則國宜之光者也僚烏得爲君故稱國以弒而不歸獄於光其稱國以弒者吳大臣之罪也大臣任大事事莫大於置君矣故君存而國本定君終而嗣子立社稷嘉靖人無間言此秉政大臣之任伊召之所以安商周孔明之所以定劉漢也廢立進退出於羣小閽寺而當國大臣不預焉則將焉用彼相矣此春秋歸罪大臣稱國弒君之意其經世之慮深矣

楚殺其大夫郤宛

正傳曰書楚殺其大夫郤宛著讒賊之罪也左氏曰郤宛直而和國人說之鄢將師爲右領與費無極比而惡之令尹子常【卽囊瓦】賄而信讒無極譛郤宛焉謂子常曰子惡【卽郤宛】欲飲子酒又謂子惡令尹欲飲酒於子氏子惡曰我賤人也不足以辱令尹令尹將必來辱爲恵已甚吾無以酬之若何無極曰令尹好甲兵子出之吾擇焉取五甲五兵曰寘諸門令尹至必觀之而從以酬之及饗日帷諸門左無極謂令尹曰吾防禍子子惡將爲子不利甲在門矣子必無往且此役也吳可以得志子惡取賂焉而還又誤羣帥使退其師曰乘亂不祥吳乘我喪我乘其亂不亦可乎令尹使視郤氏則有甲焉不往召鄢將師【楚大夫】而告之將師退遂令攻郤氏且爇之子惡聞之遂自殺也國人弗爇令曰不爇郤氏與之同罪或取一編菅焉或取一秉稈焉國人投之遂弗爇也令尹炮之盡滅郤氏之族黨殺陽令終與其弟完及佗與晉陳及其子弟晉陳之族呼於國曰鄢氏費氏自以爲王專禍楚國弱寡王室蒙王與令尹以自利也令尹盡信之矣國將如何愚謂此讒人費無極之亂國囊瓦之賊殺也春秋特書楚殺其大夫郤宛而罪人斯得矣何必謂稱國以殺乎

秋晉士鞅宋樂祁犂衛北宮喜曹人邾人滕人防於扈正傳曰書諸侯大夫防於扈則列國善惡之辧聖人悲喜之情見矣左氏曰秋防於扈令戍周且謀納公也宋衛皆利納公固請之範獻子取貨於季孫謂司城子梁【卽宋樂祈犂】與北宮貞子【卽北宮喜】曰季孫未知其罪而君伐之請囚請亡於是乎不獲君又弗克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執冰以遊叔孫氏懼禍之濫而自同於季氏天之道也魯君守齊三年而無成季氏甚得其民淮夷與之有十年之備有齊楚之援有天之贊有民之助有堅守之心有列國之權而弗敢宣也事君如在國故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復愚謂按此傳則扈之會列國之大夫爲戍周謀納魯君也夫戍周爲勤王納公爲卹憐皆義舉善謀也可嘉矣晉鞅以取貨爲詭言以敗之而其罪惡不容誅矣聖人書之其感慨之情千載有遺憾焉孰謂竊取之深意在乎一字之間乎

冬十月曹伯午卒

正傳曰書曹伯午卒志與國之大故也

邾快來奔

正傳曰快邾婁之臣書邾快來奔則叛君者與納叛者之罪並見矣夫快背君而奔爲叛臣魯納之爲納叛昔武王聲紂之罪爲天下逋逃主聚淵藪前此邾畀我庶其二叛臣來奔並快則三叛人也魯皆納之季孫則固叛人快之來奔從其類耳然而季孫無君公然爲逋逃主而無忌憚春秋書此所以並誅之其意深切矣

公如齊

正傳曰書公如齊志非禮也左氏曰齊侯請饗之子家子曰朝夕立於其朝又何饗焉其飲酒也乃飲酒使宰獻而請安子仲【魯公子憗嘗去季氏而奔齊有女名重】之子曰重爲齊侯夫人曰請使重見子家子乃以君出又按左氏孟懿子陽虎伐鄆鄆人將戰子家子曰天命不慆久矣使君亡者必此眾也天旣禍之而自福也不亦難乎猶有鬼神此必敗也鳴呼爲無望也夫其死於此乎公使子家子如晉公徒敗於且知愚謂按此則魯君無道不能自立見逐於臣又不能上告天子下告方伯連帥聲大義以誅逆賊復安宗社而乃棲身於鄆爲懿子陽虎所敗而依依於齊晉之間其爲不仁不孝甚矣春秋書之其憫憾之意深矣

公至自齊居於鄆

正傳曰書公至自齊居於鄆憫公也

【敬王六年】二十有八年【晉頃十二年齊景三十四年衛靈二十一年蔡昭五年鄭定十六年卒曹聲公野元年陳恵十六年杞悼四年宋景三年秦哀二十三年楚昭二年吳闔廬元年】

春王三月曹悼公

正傳曰書曹悼公志相卹之禮也

公如晉次於幹侯

正傳曰幹侯晉境內邑書公如晉次於幹侯志非禮也左氏曰公如晉將如幹侯子家子曰有求於人而卽其安人孰矜之其造於境弗聴使請逆於晉晉人曰天禍魯國君淹卹在外君亦不使一介辱在寡人而卽安於甥舅其亦使逆君使公復於竟而後逆之愚謂魯侯見逐於叛臣不以大義告於天子方伯一失也而依依以干人二失也入其境不造其國而次於幹侯三失也晉人不以卹難爲急無方伯之義忘盟主之道胥失之矣春秋書之而彼此之罪自見矣

夏四月丙戌鄭伯寜卒

正傳曰書鄭伯寜卒志鄰國之大故也

六月鄭定公

正傳曰書鄭定公志卹鄰之禮也而鄭之非禮見矣諸侯五月而此其速也

秋七月癸巳滕子寜卒

正傳曰書滕子寜卒志與國之大故也

冬滕悼公

正傳曰書冬塟滕悼公志卹鄰之禮也諸侯五月而塟禮也

【敬王七年】二十有九年【晉頃十三年齊景三十五年衛靈二十二年蔡昭六年鄭獻公蠆元年曹聲二年陳恵十七年杞悼五年宋景四年秦哀二十四年楚昭三年吳闔廬二年】

春公至自幹侯居於鄆

正傳曰書公至自幹侯居於鄆閔公之久於外也

齊侯使髙張來唁公

正傳曰唁者谷梁以爲唁公不得入於魯也書齊侯使髙張來唁公罪齊也罪齊之虛禮也左氏曰春公至自幹侯處於鄆齊侯使髙張來唁公稱主君子家子曰齊卑君矣君祗辱焉公如幹侯○胡氏曰遣使來唁淺事也亦書於經者罪齊侯不能修方伯連帥之職也昔狄人迫逐黎侯黎侯寓於衛衛人弗卹黎之臣子勸其君以歸而賦式防其一章曰防君之故者以事求人而人不有其事是謂防君之故若昭公見逐出奔而齊莫之討淹卹日久而齊莫之納防君之故矣其二章曰防君之躬者以身下人而人不有其身是謂防君之躬若齊侯設禮以享而使宰獻遣使來唁而稱主君防君之躬矣諸侯失國諸侯納之正也齊之先世嘗主夏盟而太公受先王五侯九伯之命矣魯爲鄰境甥舅之國也昭公朝夕立於其朝曽不能陳師境上討意如逐君之罪而遣使唁公豈得禮乎

公如晉次於幹侯

正傳曰書公如晉次於幹侯譏非禮也髙氏曰復如晉兾見卹而晉復不受故次於幹侯愚謂昭公知不可復進而進無恥愧之心晉侯可納而再不納爲無卹難之義皆非禮矣故春秋書之以見其罪

夏四月庚子叔詣卒

正傳曰書叔詣卒志忠臣之大故也谷梁曰季孫意如曰叔詣無病而死此皆無公也是天命也非我罪也髙氏曰叔詣欲納公而卒由是觀之是叔詣昭公之忠臣無病而卒聖人書此其感嘆之意深矣

秋七月

正傳曰無事亦書時月義見於前

冬十月鄆潰

正傳曰書冬十月鄆潰志昭公之見棄於民也○胡氏曰民逃其上曰潰自是昭公削迹於魯尺地一民皆非其有也公之出奔處鄆四年民不見徳亡無愛徴至於潰散豈非昏迷不返自納於罟擭陷穽之中其從者又皆艾殺其民視如土芥其下不堪所以潰歟然則去宗廟社稷出奔而猶不惕然恐懼蘄攺過以補前行之愆也自棄甚矣欲不亡得乎噫故書以爲後世戒

【敬王八年】三十年【晉頃十四年卒齊景三十六年衛靈二十三年蔡昭七年鄭獻二年曹聲三年陳恵十八年杞悼六年宋景五年秦哀二十五年楚昭四年吳闔廬三年】

春王正月公在幹侯

正傳曰書公在幹侯志出奔也左氏曰不先書鄆與幹侯非公且徴過也○胡氏曰公去社稷於今五年毎嵗首月不書公者在魯四封之內則無適而非其所也至是鄆潰客寄幹侯非其所矣嵗首必書公之所在者蓋以存君不與季氏之専國也而罪臣子譏諸侯之意具矣唐武后廢遷中宗革命自立史臣列於本紀欲著其罪而君子以爲非春秋之法其言曰天下者唐之天下中宗受之於其父武后安得絕先君之世復系嗣君之年黜武氏之號自以爲竊取春秋之義信矣

夏六月庚辰晉侯去疾卒

正傳曰何以書志霸主之大故也

八月晉頃公

正傳曰書八月晉頃公志相卹之禮也而晉之非禮見矣諸侯五月而禮也速非禮也左氏曰夏六月晉頃公卒秋八月鄭遊吉弔且送魏獻子使士景伯詰之曰悼公之防子西弔子蟜送今吾子無貳何故對曰諸侯所以歸晉君禮也禮也者小事大大字小之謂事大在共其時命字小在卹其所無以敝邑居大國之間共其職貢與其備禦不虞之患豈忘共命先王之制諸侯之防士弔大夫送惟嘉好聘饗三軍之事於是乎使卿晉之喪事敝邑之間先君有所助執紼矣若其不間𨿽士大夫有所不獲數矣大國之恵亦慶其嘉而不討其乏明底其情取備而已以爲禮也靈王之喪我先君簡公在楚我先大夫印段實往敝邑之少卿也王吏不討卹所無也今大夫曰女盍從舊舊有丰有省不知所從從其丰則寡君幼弱是以不共從其省則吉在此矣惟大夫圖之晉人不能詰

冬十有二月吳滅徐徐子章羽奔楚【羽左作禹】

正傳曰何以書志暴虐之兵也左氏曰吳子使徐人執掩余【吳公子】使鐘吾人執燭庸【吳公子】二公子奔楚楚子大封而定其徙使監焉尹大心逆吳公子使居養莠尹然左司馬沈尹戌城之取於城父與胡田以與之將以害吳也子西諫曰吳光【卽闔廬】新得國而親其民視民如子辛苦同之將用之也若好吳邊疆使柔服焉猶懼其至吾又彊其讐以重怒之無乃不可乎吳周之冑裔也而棄在海濱不與姬通今而始大比於諸華光又甚文將自同於先王不知天將以爲虐乎使剪喪吳國而封大異姓乎其抑亦將卒以祚吳乎其終不逺矣我盍姑億吾鬼神而寜吾族姓以待其歸將焉用自播揚焉王弗聴吳子怒冬十二月吳子執鐘吾子遂伐徐防山以水之己夘滅徐徐子章禹斷其髮擕其夫人以逆吳子吳子唁而送之使其邇臣從之遂奔楚楚沈尹戌帥師救徐弗及遂城夷使徐子處之愚謂吳子以徐子之不執二公子而使之奔也一怒之間遂至暴其師而滅其國奔其君而絕其宗杞虐之甚者也故春秋書而夷狄之

【敬王九年】三十有一年【晉定公午元年齊景三十七年衛靈二十四年蔡昭八年鄭獻三年曹聲四年陳恵十九年杞悼七年宋景六年秦哀二十六年楚昭五年吳闔廬四年】

春王正月公在幹侯

正傳曰書公在幹侯著魯君之有在也而昭公之不君季氏之不臣益可見矣

季孫意如防晉荀躒於適歷

正傳曰書季孫意如會晉荀躒於適歷著其防之非也而濟惡之罪見矣左氏曰晉侯將以師納公範獻子曰若召季孫而不來則信不臣矣然後伐之若何晉人召季孫獻子使私焉曰子必來我受其無咎季孫意如防晉荀躒於適歷荀躒曰寡君使躒謂吾子何故出君有君不事周有常刑子其圖之季孫練冠麻衣跣行伏而對曰事君臣之所不得也敢逃刑命君若以臣爲有罪請囚於費以待君之察也亦惟君若以先君之故不絕季氏而賜之死若弗殺弗亡君之恵也死且不朽若得從君而歸則固臣之願也敢有異心愚謂此私防也胡氏以爲防禮非也陰謀以濟惡也若季孫之逐君四五年於外豈待召之不來而後信其不臣哉士鞅受季孫之貨爲此詭言以罔其臣晉君遂爲之罔季孫素衣伏行請從君而歸竟不聞復辟而晉君遂爲彊臣所持而不遂納焉不特以哀魯亦可以觀晉禍之將及矣○胡氏曰意如出君不事專有魯國晉實主盟不能致討而寵以防禮不亦悖哉或曰季孫事君如在國未知其罪而君伐之是昭公之過也則非矣行貨齊晉使不納公禱於宮求君不入及其復也猶欲絕其兆域加之惡諡安在乎事君如在國猶曰未知其罪乎齊晉不能誅亂禁姦悖君臣之義不知其從自及也陸淳以爲逐君之臣晉不之罪而反與爲防書曰意如防晉荀躒於適歷晉侯之爲盟主可見矣荀躒之爲人臣可知矣此不待貶絕而罪惡見者也得春秋所書之意矣愚謂如此之類則於何一字取褒貶之義乎足以見義例之不足信矣

夏四月丁巳薛伯谷卒

正傳曰書薛伯谷卒志與國之大故也左氏曰同盟故書愚謂聖人存之於冊著相卹之義耳

晉侯使荀躒唁公於幹侯

正傳曰書晉侯使荀躒唁公於幹侯譏之也譏晉侯之虛禮而無卹難之義也晉侯始有以師納昭公之意卒爲彊臣所阻而徒唁之而已何其見義不爲而無勇耶晉之爲晉亦可知矣晉之諸臣實與季孫聲勢相倚同惡相濟而卒以分晉其兆於此哉左氏曰夏四月季孫從知伯如幹侯子家子曰君與之歸一慙之不忍而終身慙乎公曰諾眾曰在一言矣君必逐之荀躒以晉侯之命唁公且曰寡君使躒以君命討意如意如不敢逃死君其入也公曰君恵顧先君之好施及亡人將使歸糞除宗祧以事君則不能見夫人己所能見夫人者有如河荀躒掩耳而走曰寡君其罪之恐敢與知魯國之難臣請復於寡君退而謂季孫君怒未怠子姑歸祭子家子曰君以一乘入於魯師季孫必與公歸公欲從之眾從者脇公不得歸

秋薛獻公

正傳曰書薛獻公志禮也

冬黒肱以濫來奔

正傳曰黒肱邾大夫濫東海昌慮縣邾婁之邑也書黒肱以濫來奔則黒肱叛君之賊季氏納叛之罪皆可見矣故曰直書其事而其得失自見此之謂也左氏書名重地之說防顕婉辧豈不謬哉至於公羊以爲叔術讓國之賢宜有地谷梁以爲不言邾黒肱別乎邾則又皆逺矣

十有二月辛亥朔日有食之

正傳曰書辛亥朔日有食之志天變也所以致警戒之義焉左氏載火勝金決六年此月吳入郢而弗克之說則謬妄矣

【敬王十年】三十有二年【晉定二年齊景三十八年衛靈二十五年蔡昭九年鄭獻四年曹聲五年陳惠二十年杞悼八年宋景七年秦哀二十七年楚昭六年吳闔廬五年】

春王正月公在幹侯

正傳曰書春王正月公在幹侯著魯君之有在也亦以憫公也左氏曰言不能外內又不能用其人也愚謂其人謂子家羇也子家子嘗勸公因季氏至幹侯乘一乘以入魯師必與俱歸公不能用遂坐困於幹侯如羈鳥棲棲然附於他林而莫之定止可憫之甚也春秋書此其感嘆之意深矣

取闞

正傳曰闞魯地在東平須昌縣東南書取闞志非謀也見昭公之無志於興復而取於防也而季氏不臣之罪益著矣夫昭公爲魯君魯四境之內莫非其有也昭公無道彊臣據有魯國乃復取闞若取諸他國然春秋書此則君臣之罪並見矣感嘆之意益深矣

夏吳伐越

正傳曰書吳伐越志不義之師也夫師之興必有名無名斯非義矣故春秋書之左氏曰始用師於越也史墨曰不及四十年越其有吳乎

秋七月

正傳曰無事亦書時月義見於前

冬仲孫何忌防晉韓不信齊髙張宋仲防衛世叔申鄭國參曹人莒人薛人杞人小邾人城成周

正傳曰書諸侯大夫防城成周著尊王之義也左氏曰秋八月王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望嵗懼以待時伯父若肆大恵復二文【文侯文公】之業弛周室之憂徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寜蝥賊逺屏晉之力也其委諸伯父伯父實重圖之俾我一人無徴怨於百姓而伯父有榮施先王庸之範獻子謂魏獻子曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在冬十一月晉魏舒韓不信如京師合諸侯之大夫於狄泉尋盟且令城成周魏子南面衛彪徯曰魏子必有大咎乾位以令大事非其任也己丑士彌牟營成周計文數揣髙卑度厚薄仞溝洫物土方議逺邇量事期計徒庸慮材用書餱糧以令役於諸侯屬役賦文書以授師而效諸劉子韓簡子臨之以爲成命愚謂此本傳也是時王室危亂諸侯用命以城成周則尊王之心猶不忘也故春秋書以與之胡氏曰天子有道守在四夷今至於城王都可以不書乎不曰城京師而曰城成周者京師眾大之稱成周地名也與列國等矣愚謂此論鑿矣成周非地名乃東都之名其來久矣則春秋安得變成周之名而爲京師若云京師則與西周何別乎或云京師或云成周其義一也不然則後書晉執宋仲幾於京師又何耶以此見義例之不足信也已文定惑其小者棄其大義奚可哉

十有二月己未公薨於幹侯

正傳曰書公薨於幹侯志非正也而昬君逆臣之罪並著矣左氏曰公疾徧賜大夫大夫不受賜子家子雙琥一環一璧輕服受之大夫皆受其賜己未公薨子家子反賜於府人曰吾不敢逆君命也大夫皆反其賜書曰公薨於幹侯言失其所也趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰地有五行體有左右各有妃耦王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然故詩曰髙岸爲谷深谷爲陵三後之姓於今爲庶主所知也在易卦雷乘幹曰大壯天之道也昔成季友桓之季也文姜之愛子也始震而卜卜人謁之曰生有嘉聞其名曰友爲公室輔及生如卜人之言有文在其手曰文遂以名之旣而有大功於魯受費以爲上卿至於文子武子世增其業不廢舊績魯文公薨而東門遂殺適立庶魯君於是乎失國政在季氏於此君也四公矣民不知君何以得國是以爲君愼器與名不可以假人愚謂史墨言名器不可假人探本之論也魯君之失國而客死於他境其咎在此矣至於三五陪貳之說妄矣反以啟彊臣無君之心謂若天造地設者其助亂之罪不小矣○胡氏曰諸侯失國出奔者眾矣鄭伯突爲祭仲所逐而出奔入於櫟而復國衛侯衎爲孫寗所逐而出奔入於夷儀而復國昭公在外八年終以客死爲天下笑何也祭仲𨿽專而世權不重於季氏衛侯失國猶夫人也而有推挽之者所以𨿽失而復得也魯國季友受費以爲上卿至於意如専執國命四世矣其臣皆季氏之俘也其民皆季氏之獲也而昭公有一子家駒言不見聴計不行也不能復國宜矣故春秋詳錄其所因爲後世之戒公𨿽失國然每嵗之首月必書公在幹侯誅意如也書齊侯取鄆公圍成鄆潰絕昭公也爲人臣者觀毎嵗必書公所在必不敢萌跋扈不臣之心爲人君者觀春秋所書圍成鄆潰知社稷之無常奉也亦必少警矣嗚呼可謂深切著明者矣

春秋正傳卷三十三

欽定四庫全書

春秋正傳卷三十四

明湛若水撰定公【名宋襄公庶子昭公弟在位十五年】

【敬王十一年】元年【晉定三年齊景三十九年衛靈二十六年蔡昭十年鄭獻五年曹隠公通元年陳惠二十一年杞悼九年宋景八年秦哀二十八年楚昭七年吳闔廬六年】

春王

正傳曰書春王而不書正月者何史之逸文也於此見春秋魯史之文非仲尼之加損也公羊以爲公卽位後故無正月谷梁以爲定無正明不得正始胡文定從之以爲季氏廢太子衍及務人而立公子宋宋者昭公之弟其主社稷非先君所命而専受之於意如者也故不書正月見定公無正皆非也蓋定公卽位後在夏六月何以先時去其正月見其無正始耶凡春秋春王正月史氏書時月紀事之法其文以春字爲讀王正月爲句言在春時王之正月也謂之正月者以爲正之月周則子月是也今書春王而不言正月以爲定公卽位不正故不書是何文理耶陸象山謂諸儒說經之謬莫甚於春秋皆此之類也故春秋之不明諸儒壊之也或上春王連下三月爲文亦非也他年或有如此者卽位之元年豈有不書正月之理斷爲史之缺文無疑矣

三月晉人執宋仲幾於京師

正傳曰書晉人執宋仲幾於京師者何公羊子曰主人習其讀問其傳而伯討可知矣夫晉率諸侯城成周尊王之義也宋仲防不肯受功而晉執之仗義也而歸於京師仗義以尊王也左氏曰春王正月辛巳晉魏舒合諸侯之大夫於狄泉將以城成周孟懿子防城成周庚寅栽【植板幹也】宋仲幾不受功曰滕薛郳【卽小邾號】吾役也薛宰曰宋爲無道絕我小國於周以我適楚故我常從宋晉文公爲踐土之盟曰凡我同盟各復舊職若從踐土若從宋亦惟命仲幾曰踐土固然薛宰曰薛之皇祖奚仲居薛以爲夏車正奚仲遷於邳仲虺【卽奚仲後】居薛以爲湯左相若復舊職將承王官何故以役諸侯仲幾曰三代各異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲幾曰縱子忘之山川鬼神其忘諸乎士伯怒謂韓簡子曰薛徴於人宋徴於鬼宋罪大矣且已無辭而抑我以神誣我也啟寵納侮其此之謂矣必以仲防爲戮乃執仲幾以歸三月歸諸京師城三旬而畢乃歸諸侯之戍愚謂觀此則晉之執仲幾誠伯討矣公羊以稱人爲貶大夫專執胡氏從之則皆非矣夫士伯以晉君之命而行必有專制之法宋仲幾不受功爲無王其罪可執而執之其歸於周將付之司寇中間豈無晉侯之命而歸之周者而遽以爲專執而貶之可乎稱人者他國之史稱之之詞耳惑其小者棄其大義必斯言之謂矣

夏六月癸亥公之喪至自幹侯戊辰公卽位

正傳曰書六月癸亥公之喪至自幹侯戊辰公卽位見昭公不得正其終定公不得正其始也而罪人斯得矣夫昭公爲季孫所逐客死於幹侯且薨至此七月矣然後喪至自幹侯是使昭公不得正其終者季孫也禮君薨而世子卽位於廟見羣臣而後喪服所以定位防變也昭公薨至此七月矣喪至又六日然後卽位是使定公不得正其始者亦季孫也春秋詳書之所以誅季孫之罪者深切至矣左氏曰叔孫成子【叔孫婼子】逆公之喪於幹侯季孫曰子家子亟言於我未嘗不中吾志也吾欲與之從政子必止【畱也】之且聴命焉子家子不見叔孫易防而哭叔孫請見子家子子家子辭曰羈未得見而從君以出君不命而薨羈不敢見【句】叔孫使告之曰公衍公爲【昭公二子】實使羣臣不得事君若公子宋【昭公庶弟】主社稷則羣臣之願也凢從君出而可以入者將惟子是聴子家氏未有後季孫願與子從政此皆季孫之願也使不敢以告對曰若立君則有卿士大夫與守在羈弗敢知若從君者則貌而出者入可也冦而出者行可也若羈也則君知其出也而未知其入也羈將逃也喪及壊隤公子宋先入從公者皆自壊隤反六月癸亥公之喪至自幹侯戊辰公卽位○胡氏曰昭公之薨已越期猶未得返至於六月癸亥然後喪至而定之卽位乃在是月之戊辰蓋遲速進退爲意如所制不得専也以周書顧命考成王之崩在四月乙丑宰臣太保卽於是日命仲桓南宮毛俾爰齊侯呂伋以二干戈虎賁百人逆王世子釗於南門之外延入翼室宅憂爲天下主不待崇朝而後定也今昭公喪至在期之後公子宋自壊隤先入猶未得立是知爲意如所制不得以時定非謂正棺乎兩楹之間故定之卽位不可不察也夫卽位大事也宗嗣先定則變故不生蓋代君享國而主其祭宜戚宜懼一失機防或萌窺伺之心至於生變則爲不孝矣古人所以貴於早定國家之本也今昭公之薨定公之卽位春秋詳書於防非爲後法乃見諸行事爲永鑑耳

秋七月癸巳我君昭公

正傳曰書秋七月癸巳我君昭公志國之大事也而非禮之失彊臣之罪並見矣夫諸侯之喪五月而禮也昭公薨至此七月乃遲而非禮矣是孰使之然季氏之不臣爲之也春秋書之所以誅季孫也左氏曰季孫【平子】使役如闞【有魯羣公墓】公氏將溝【以溝分界】焉榮駕鵝【魯大夫榮成伯】曰生不能事死又離之以自旌也縱子忍之後必或恥之乃止季孫問於榮駕鵝曰吾欲爲君諡使子孫知之對曰生弗能事死又惡之以自信也將焉用之乃止秋七月昭公於墓道南孔子之爲司冦也溝而合諸墓

九月大雩

正傳曰書九月大雩志非禮也大雩天子祭天以禱雨旣非魯之得用又龍見而雩禮也必待旱而後禱非禮也並失之矣

立煬宮

正傳曰書立煬宮則非禮自見矣左氏曰昭公出故季平子禱於煬公九月立煬宮公羊曰煬宮者何煬公之宮也立煬宮非禮也愚按煬公伯禽之子祧毀之主也禮有其廢之莫敢舉也故喪事卽逺有進而無退宮廟卽逺有毀而無立季平子因昭公之出乃禱諸煬公煬公有靈且怒而誅殺之矣其肯受其禱乎其肯享其立宮乎悖禮甚矣

冬十月隕霜殺菽

正傳曰書隕霜殺菽志災異也谷梁子曰菽舉重也未可以殺而殺舉重可殺而不殺舉輕胡氏以爲其象則刑罰不中之應愚謂霜殺菽陰極之徴臣彊君弱之象也是時季孫陵君無上故有此應

【敬王十二年】二年【晉定四年齊景四十年衛靈二十七年蔡昭十一年鄭獻六年曹隠二年陳恵二十二年杞悼十年宋景九年秦哀二十九年楚昭八年吳闔廬七年】

春王正月

正傳曰無事亦書時月義見於前

夏五月壬辰雉門及兩觀災

正傳曰雉門公宮之南門兩觀闕也天火曰災何氏曰天子諸侯臺門天子外闕兩觀諸侯外闕一觀書雉門及兩觀災志變也而魯以諸侯僣天子之禮亦並見矣人火爲常天火爲變天之所以儆示乎魯之君臣亦切至矣災公宮雉門切近災也及兩觀言不足以觀乎逺邇也是時君弱臣彊權移於下季氏逐昭公制定公切近災之象也三綱陵夷不足觀於逺邇之象也

秋楚人伐吳

正傳曰書楚人伐吳志非義也見吳之召釁也左氏曰桐【小國】叛楚吳子使舒鳩氏【楚屬國】誘楚人曰以師臨我我伐桐爲我使之無忌秋楚嚢瓦伐吳師於豫章吳人見舟於豫章而潛師於巢冬十月吳軍楚師於豫章敗之遂圍巢克之獲楚公子繁【楚守巢大夫】愚謂由是觀之則吳人詭謀以召楚而敗之罪不在楚而在吳矣春秋書之使人讀其文考其事而其竊取之義可見矣

冬十月新作雉門及兩觀

正傳曰新作者攺作也何以書罪僣竊也公羊曰其言新作之修大也胡氏曰書新作者譏僣王制而不能革也雉門象魏之門其外爲庫門而臯門在庫門之外其內爲應門而路門在應門之內是天子之五門也僖公嘗修泮宮復閟宮非不用民力而春秋不書新作南門則獨書者南非一門也必有不當爲者子家駒以設兩觀爲僣天子是非諸侯之制明矣夫撥亂反正者必本諸身身正者物必正春秋於僣君必書者必正之意也使定公遇災而懼革其僣禮三家陪臣𨿽欲僣諸侯執國命其敢乎習舊而不知以爲非何以禁季氏之脇其主矣故特書新作以譏之也

【敬王十三年】三年【晉定五年齊景四十一年衛靈二十八年蔡昭十二年鄭獻七年曹隠三年陳恵二十三年杞悼十一年宋景十年秦哀三十年楚昭九年吳闔廬八年】

春王正月公如晉至河乃復

正傳曰書公如晉至河乃復志君之出入也而失禮之舉召辱之恥並可見矣程子曰季孫意如上不請於天子下不告於方伯而立定公故晉怒而公往朝焉晉辭公而復故明年因防而請盟於臯鼬愚謂諸侯朝覲聘問邦交之禮也定公爲逆臣所立不先行聘告之禮因晉之怒而後往朝霸主則非禮矣召見拒之辱不亦宜乎春秋詳書以非之

二月辛夘邾子穿卒

正傳曰書邾子穿卒志與國之大故也左氏曰春二月辛夘邾子在門臺臨廷閽以瓶水沃廷邾子望見之怒閽曰夷射姑旋焉命執之弗得滋怒自投於牀廢於鑪炭爛遂卒先以車五乘殉五人莊公卞急而好潔故及是

夏四月

正傳曰無事亦書時月義見於前

秋邾莊公

正傳曰書秋邾莊公志與國之大事也

冬仲孫何忌及邾子盟於防

正傳曰書盟於拔志非禮也左氏曰冬盟於郯修邾好也非也邾子初立不修朝王事大之禮而與大夫私盟且君臣同盟皆非禮也而是時臣彊君弱並可見矣

【敬王十四年】四年【晉定六年齊景四十二年衛靈二十九年蔡昭十三年鄭獻八年曹隠四年弒陳恵二十四年卒杞悼十二年卒宋景十一年秦哀三十一年楚昭十年吳闔廬九年】

春王二月癸巳陳侯吳卒

正傳曰書陳侯吳卒志與國之大故也

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚

正傳曰書公防劉子晉侯及諸侯於召陵侵楚善攘夷也而不行討伐之禮焉見晉侯霸圖之失也先王之法天子討而不伐諸侯伐而不討夫討者出命以誅罪天子之事也伐者奉天子之命以誅罪諸侯之事也楚恃其彊憑陵諸夏晉上請天子合諸侯奉天子之討以誅之是得諸侯行伐之義矣今天王不出命以行討使王人劉子亦雜於列國之間天子之討固如是耶晉侯爲伯不能率諸侯奉天子之命聲其罪而誅之而徒爲盜賊之行以行侵焉諸侯之伐固如是耶春秋直書其事而非之之義自見矣左氏曰三月劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山【卽鮮虞】不服棄盟取怨無損於楚而失中山不如辭蔡侯吾自方城以來楚未可以得志祗取勤焉乃辭蔡侯晉人假羽旄於鄭明日或斾以防晉於是乎失諸侯愚謂晉爲伯主以王命率天下諸侯而伐楚乃荀寅以蔡貨之故不能直己以聲大義但行侵而還此功之所以不能成也○胡氏曰按左氏傳書伐而經書侵楚者楚爲無道馮陵諸夏爲一裘一馬拘唐蔡二君三年而後遣蔡侯旣歸請師於晉晉人請命於周大合諸侯天子之元老在焉若能暴明其罪恭行天討庶防哉王者之師齊桓晉文之功立矣有荀寅者求貨於蔡侯弗得遂辭蔡人晉由是失諸侯無功而還書曰侵楚陋之也愚謂實不能聲罪致討而侵之也程胡二子皆以爲無功而還故書侵陋之也非矣

夏四月庚辰蔡公孫姓帥師滅沈以沈子嘉歸殺之正傳曰書蔡公孫姓帥師滅沈以沈子嘉歸殺之罪暴虐也左氏曰沈人不防於召陵晉人使蔡伐之夏蔡滅沈愚謂沈固有罪奉天子之命問其罪而伐之可也蔡不奉天子之命而受命於晉人可乎又從而滅之可乎又從而以其君歸而殺之可乎吾見沈之罪輕而蔡之罪重矣且晉人取貨於蔡不得而辭蔡遂以無功晉之負蔡與沈等耳春秋書此皆所以罪蔡也胡氏以爲書滅沈罪公孫姓也書以歸罪沈子嘉也書殺之罪蔡侯也其言則支矣

五月公及諸侯盟於臯鼬

正傳曰書公及諸侯盟於臯鼬非其盟也以魯之求比於諸侯也程子曰公以不獲見於晉故因防而求盟焉則此盟公意也故書公及胡氏曰定公之立上不告於天王下不告於方伯而受國於季孫意如故三年如晉至河而復今防諸侯求爲此盟故書公及者內爲志也愚謂二子之言是也春秋書此則其非防盟之正卑屈之志蓋由於不能正始皆可以考其實而知其君臣之罪矣○左氏曰將防衛子行敬子【衞大夫】言於靈公曰防同難嘖有煩言莫之治也其使祝佗從公曰善乃使子魚【卽祝佗】子魚辭焉公曰行也及臯鼬將長蔡於衛衞侯使祝佗私於萇曰聞諸道路不知信否若聞蔡將先衞信乎萇曰信蔡叔康叔之兄也先衞不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室以尹天下於周爲睦分魯公以大路大旂命以伯禽而封於少皥之虛分康叔以大路少帛命以康誥而封於殷虛分唐叔以大路宻須之鼓命以唐誥而封於夏虛三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎間王室王於是乎殺管叔而放蔡叔以車七乘徒七十人其子蔡仲攺行帥徳周公舉之以爲己卿士見諸王而命之以蔡其命書云王曰胡無若爾考之違王命也若之何其使蔡先衞也武王之母弟八人周公爲太宰康叔爲司冦季爲司空五叔無官豈尙年哉曹文之昭也晉武之穆也曹爲伯甸非尙年也今將尙之是反先王也晉文公爲踐土之盟衞成公不在夷叔其母弟猶先蔡其載書云王若曰晉重魯申衞武蔡甲午鄭捷齊潘宋王臣莒期藏在周府可覆視也吾子欲復文武之略而不正其徳將如之何萇說告劉子與範獻子謀之乃長衞侯於盟反自召陵鄭子太叔未至而卒

杞伯成卒於防

正傳曰何以書志憫也以其卒於防也

六月陳恵公

正傳曰何以書使人因而考其防陳子忘哀之罪見矣髙氏曰此見諸侯背殯出防也蓋君在殯則辭防可也𨿽不得於晉令而齊亦使國夏來耳

許遷於容城

正傳曰此楚遷之也書許遷於容城罪楚也楚人遷許與許君之不能自立其罪並見矣

秋七月公至自防

正傳曰書公至自防謹君之出入也

劉捲卒

正傳曰劉捲卽劉蚠公羊曰劉捲者天子之大夫也外大夫不卒此何以卒我主之也愚謂非也天子之卿大夫視諸侯故有赴則書所以尊天子也所以賢其賢也

杞悼公

正傳曰書杞悼公志卹小之禮也

楚人圍蔡

正傳曰書楚人圍蔡則楚之憤兵蔡之召釁並見之矣左氏曰楚爲沈故圍蔡由是觀之則蔡以滅沈而召釁楚以憤怒而興兵一間耳

晉士鞅衞孔圉帥師伐鮮虞

正傳曰書二國伐鮮虞著陵弱暴寡之師也

劉文公

正傳曰書劉文公著非禮也王臣無外交劉文公天子之卿大夫魯不當故書以著其非焉

冬十有一月庚午蔡侯以吳子及楚人戰於柏舉楚師敗績楚囊瓦出奔鄭

正傳曰書蔡侯以吳子及楚人戰於柏舉楚師敗績囊瓦出奔鄭著攘夷之師也左氏曰伍貟爲吳行人以謀楚楚之殺郤宛也伯氏之族出伯州犂之孫嚭爲吳太宰以謀楚楚自昭王卽位無嵗不有吳師蔡侯因之以其子幹與其大夫之子爲質於吳冬蔡侯吳子唐侯伐楚捨舟於淮汭自豫章與楚夾漢左司馬戍【卽沈尹戌】謂子常【卽囊瓦】曰子沿漢而與之上下我悉方城外以毀其舟還塞大隧直轅防阨子濟漢而伐之我自後擊之必大敗之旣謀而行武城黒【楚大夫】謂子常曰吳用木也我用革也不可久也不如速戰史皇【楚大夫】謂子常楚人惡子而好司馬若司馬毀吳舟於淮塞城口而入是獨克吳也子必速戰不然不免乃濟漢而陳自小別至於大別三戰子常知不可欲奔史皇曰安求其事難而逃之將何所入子必死之初罪必盡說十一月庚午二師陳於柏舉闔廬之弟夫槪王晨請於闔廬曰楚瓦不仁其臣莫有死志先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也以其屬五千先擊子常之卒子常之卒奔楚師吳師大敗之子常奔鄭史皇以其乘廣死公羊曰吳何以稱子夷狄也而憂中國其憂中國柰何伍子胥父誅乎楚挾弓而去楚以干闔廬闔廬曰才之甚勇之甚將爲之興師而復讎於楚伍子胥復曰諸侯不爲匹夫興師且臣聞之事君猶事父也虧君之義復父之讎臣不爲也於是止蔡昭公朝乎楚有羙裘焉囊瓦求之昭公不與爲是拘昭公於南郢數年然後歸之於其歸焉用事乎河曰天下諸侯苟有能伐楚者寡人請爲之前列楚人聞之怒爲是興師使囊瓦將而伐蔡蔡請救於吳伍子胥復曰蔡非有罪也楚人爲無道君如有憂中國之心則若時可矣於是興師而救蔡谷梁曰吳其稱子何也以蔡侯之以之舉其貴者也蔡侯之以之則舉其貴者何也吳信中國而攘夷狄吳進矣愚謂春秋之法中國而夷狄則夷狄之夷狄而中國則中國之吳本夷狄能聴蔡侯之請而伐楚攘夷狄以尊中國是吳亦進而爲中國矣是有憂中國之心可以愧晉之爲霸主不能存中國之諸侯者多矣故春秋書其伐以與之又書楚之敗奔以褒其全功也後儒不知吳子爲伯號而云稱子以與之殊不知書其事而善之之義已見不待乎稱子與否也胡氏又爲闔廬子胥宰嚭皆懷謀楚之心蔡人往請防逢其適非有救災卹鄰憂中國之實故不書救非也蓋春秋書其事而救鄰難憂中國之義見矣不待乎書救與否也使春秋不與吳之救蔡則此書也竊取之義烏乎在

庚辰吳入郢

正傳曰獨稱吳者史承上而省其文耳公谷胡氏皆以爲反狄道非也書吳入郢則其窮兵黷武之罪自見矣不在乎去其子乃罪之也左氏曰吳從楚師及淸發【水名】將撃之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭心矣半濟而後可擊也從之又敗之楚人爲食吳人及之奔食而從之敗諸雍澨五戰及郢己夘楚子取其妹季羋畀我【皆平王女】以出涉睢【水名】鍼尹固與王同舟王使執燧象以奔吳師庚辰吳入郢以班處宮子山【吳王子】處令尹之宮夫槪王欲攻之懼而去之夫槪王入之左司馬戍及息而還敗吳師於雍澨傷初司馬臣闔廬故恥爲禽焉謂其臣曰誰能免吾首吳句卑曰臣賤可乎司馬曰我實失子可哉三戰皆傷曰吾不可用也已句卑布裳剄而裹之藏其身而以其首免楚子涉睢濟江入於雲中王寢盜攻之以戈擊王王孫由於以背受之中肩王奔鄖鐘建負季羋以從由於徐蘇而從鄖鬭辛與其弟巢以王奔隨吳人從之謂隨人曰周之子孫在漢川者楚實盡之天誘其衷致罰於楚而君又竄之周室何罪君若顧報周室施及寡人以奨天君之恵也漢陽之田君實有之楚子在公宮之北吳人在其南子朝似王逃王而已爲王曰以我與之王必免隨人卜與之不吉乃辭吳曰以隨之辟小而宻邇於楚楚實存之世有盟誓至於今未攺若難而棄之何以事君執事之患不惟一人若鳩楚竟敢不聴命吳人乃退罏金初宦於子期氏實與隨人要言王使見辭曰不敢以約爲利王割子期之心以與隨人盟初伍員與申包胥友其亡也謂申包胥曰我必復楚國申包胥曰勉之子能復之我必能興之及昭王在隨申包胥如秦乞師立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出谷梁曰何以謂之吳也狄之也何謂狄之也君居其君之寢而妻其君之妻大夫居其大夫之寢而妻其大夫之妻蓋有欲妻楚王之母者不正乘敗人之績而深爲利居人之國故反其狄道也愚謂先王之道天子討而不伐諸侯伐而不討諸侯奉天子之命致討而問其罪弔其民而止耳不狥利不逞怒不窮兵不黷武夫郢者楚國之都也入其都則窮兵黷武逞忿狥利固爲三王之罪人矣𨿽無分室淫凟之事猶不免於春秋之罪況其傳如此乎

【敬王十五年】五年【晉定七年齊景四十三年衞靈三十年蔡昭十四年鄭獻九年曹靖公露元年陳懷公栁元年杞僖公過元年宋景十二年秦哀三十二年楚昭十一年吳闔廬十年】

春王三月辛亥朔日有食之

正傳曰書日有食之志天變也陰侵陽下陵上之象

夏歸粟於蔡

正傳曰歸猶送也魯送之也何以書歸粟於蔡防相卹之恵也左氏曰以周亟【急也】矜無資谷梁曰諸侯無粟諸侯相歸粟正也愚謂春秋書歸粟取諸侯周急相歸之小義而其卹鄰從簡書之大義則無之夫蔡困於楚兵之圍則坐視而不救此春秋所以進吳之救蔡而防魯之歸粟於是諸侯之罪自見矣曰諸侯皆歸而不言諸侯者何也春秋魯史也書魯之事諸侯未有報則不得書也

於越入吳

正傳曰於越卽越也云於越者夷方言也卽其俗言稱之書於越入吳交譏之也左氏曰越入吳吳在楚也愚謂吳之破楚以解蔡圍有安中國之功然而趨楚利而忘後備越窺吳兵之在楚掩其不意而入之肆其夷狄貪殘之行而忘大義故是書也於越見其忘義於吳見其忘備交譏之義具矣

六月丙申季孫意如卒

正傳曰書季孫意如卒循國卿之常禮也使人求其平生逐君之罪惡則定公不能誅罪而使得其常以卒有遺憾矣左氏曰六月季平子行東野還未至丙申卒於房陽虎將以璵璠斂仲梁懷弗與曰攺步攺玉陽虎欲逐之告公山不狃不狃曰彼爲君也子何怨焉旣桓子行東野及費子泄【卽不狃】爲費宰逆勞於郊桓子敬之勞仲梁懷仲梁懷弗敬【不敬子泄也】子泄怒謂陽虎子行之乎【欲陽虎行其志也】○胡氏曰內大夫有罪見討則不書卒公子翚是也仲遂殺惡及視罪與翚同而書卒者以事之變卒之也意如何以書卒見定公不討逐君之賊以爲大夫全始終之禮也定𨿽受國於季氏苟有叔孫婼之見不賞私勞致辟意如以明君臣之義則三綱可正公室彊矣今苟於利而忘其讎三綱滅公室益侵陪臣執命宜矣故意如書卒主人習其讀而問其傳則未知己之有罪焉耳愚謂習讀問傳凡觀春秋者皆當如此胡氏何獨明於此而惑於他耶

秋七月壬子叔孫不敢卒

正傳曰書叔孫不敢卒志國卿之大故也

冬晉士鞅帥師圍鮮虞

正傳曰書圍鮮虞志非義也左氏曰晉士鞅圍鮮虞報觀虎之役也愚謂以大字小霸主之道也晉乃圍鮮虞以報觀虎之役是憤兵也非義甚矣

【敬王十六年】六年【晉定八年齊景四十四年衞靈三十一年蔡昭十五年鄭獻十年曹靖二年陳懷二年杞僖二年宋景十三年秦哀三十三年楚昭十二年吳闔廬十一年】

春王正月癸亥鄭遊速帥師滅許以許男斯歸

正傳曰書遊速滅許以許男斯歸交譏之也左氏曰鄭滅許因楚敗也據此則許以中國諸侯而恃附荊楚之夷爲楚四遷國都卒不能賴楚以全其國見滅於鄭以亡宗社許固有以自取之矣鄭之於許非有問罪之義而擅興大眾以滅其國絕其宗杞而俘辱其君暴亦甚矣故春秋書之以並見其罪

二月公侵鄭

正傳曰書公侵鄭見非義之兵也左氏曰二月公侵鄭取匡爲晉討鄭之伐胥靡也往不假道於衞及還陽虎使季孟自南門入出自東門捨於豚澤衞侯怒使彌子瑕追之公叔文子老矣輦而如公曰尢人而效之非禮也昭公之難君將以文之舒鼎【鼎名】成之昭兆【名】定之鞶鑑苟可以納之擇用一焉公子與二三臣之子諸侯苟憂之將以爲之質此羣臣之所聞也今將以小忿蒙舊徳無乃不可乎太姒之子惟周公康叔爲相睦也而效小人以棄之不亦誣乎天將多陽虎之罪以斃之君姑待之若何乃止愚謂此本傳也觀此則魯之侵鄭乃以鄭之伐胥靡故爲晉討之耳夫鄭有罪而問之與鄭兵加於己而應之可也今乃爲晉報怨而討之又行侵暴之事春秋書以罪之

公至自侵鄭

正傳曰書公至自侵鄭始終乎非義之舉也公爲晉報怨以搆怨而危其國則其告廟之詞亦難矣

夏季孫斯仲孫何忌如晉

正傳曰書季孫斯仲孫何忌如晉譏非所如也左氏曰夏季桓子如晉獻鄭俘也陽虎彊使孟懿子往報夫人之幣晉人兼享之愚謂觀此則季桓子非所獻而獻矣夫魯旣爲晉討鄭以助其憤又獻鄭俘以爲媚其如晉也非聘問之禮矣況二事兼行乎故春秋書其如晉以非之

秋晉人執宋行人樂祁犂

正傳曰此何以書志非義也使人讀其文求其事知由彊臣之防致君於非義之罪矣左氏曰秋八月宋樂祁言於景公曰諸侯惟我事晉今使不往晉其憾矣樂祁告其宰陳寅陳寅曰必使子往他日公謂樂祁曰惟寡人說子之言子必往陳寅曰子立後而行吾室亦不亡惟君亦以我爲知難而行也見混而行趙簡子逆而飲之酒於緜上獻楊楯六十於簡子陳寅曰昔吾主範氏今子主趙氏又有納焉以楊楯賈禍弗可爲也已然子死晉國子孫必得志於宋範獻子言於晉侯曰以君命越疆而使未致使而私飲酒不敬二君不可以不討也乃執樂祁愚謂觀此則宋來修好於晉而晉以小故執其行人可謂禮義乎致君於非禮非義者範獻子與趙簡子爭權爲之也然則晉之爲晉可知矣○胡氏曰執異國行人出於列卿私意威福之柄移矣三家分晉而靖公廢爲家人豈一朝一夕之故哉愚謂書晉人者魯史總稱他國之詞或謂稱人以執非伯討則非矣夫晉君以讒臣之言而執他國行人於行禮之時其不爲伯討有不待稱人而後知之矣

冬城中城

正傳曰書城中城譏非禮也冬城時也何以非禮曰不正𨿽時亦非也左氏曰城中城者三家張也或曰非外民也愚謂二者皆非矣夫城其中以外城外之民非也三家爲之以自張其勢亦非也春秋書之而義自見矣

季孫斯仲孫忌帥師圍鄆

正傳曰忌何忌書季孫斯仲孫忌帥師圍鄆著二氏之擅興也無公命也杜氏曰鄆貳於齊也髙氏曰鄆自昭二十五年齊取之以居昭公後鄆𨿽潰而猶貳於齊何忌不言何史之闕文也公羊以爲譏二名非禮非也春秋書二卿圍鄆則見其無公室兆於此矣又按左氏其明年齊人歸鄆陽闗陽虎居之以爲政則見其無三桓之機亦兆於此矣

【敬王十七年】七年【晉定九年齊景四十五年衞靈三十二年蔡昭十六年鄭獻十一年曹靖三年陳懷三年杞僖三年宋景十四年秦哀三十四年楚昭十三年吳闔廬十二年】

春王正月

正傳曰無事亦書時月義見於前

夏四月

正傳曰無事亦書時月史之舊文也史法也

秋齊侯鄭伯盟於咸

正傳曰咸衞地書盟於咸志善防也左氏曰齊鄭盟於咸徴防於衞愚謂徴防於衞故齊鄭於衞地盟之是時周儋翩入於儀栗以叛天王處於姑蕕以避其亂晉爲盟主不能興勤王之師霸圖隳矣故齊景公與鄭伯盟而徴防於衞以復興桓公之霸業也故春秋善之

齊人執衞行人北宮結以侵衞

正傳曰書齊人執衞行人北宮結以侵衞志非義也行人之如齊其事傳不可考以上文齊鄭盟咸左氏以爲徴防於衞下文齊衞盟於沙蓋必衞侯貳齊而不與防故齊執而侵之然後乃與盟於沙也然齊方防盟諸侯以興霸圖衞不與防舉兵向之問其罪則衞無不服而齊爲伯討矣不此之圖而執其行人行人何罪焉潛師掠境境內之民何罪焉是舍大義而窺小利不足爲霸矣故春秋非其執與侵也谷梁以爲重結先儒又以稱人爲貶皆義例之誤也

齊侯衞侯盟於沙

正傳曰沙晉地書齊侯衞侯盟於沙譏刼盟也夫盟者忠信之薄也況刼盟乎齊鄭徴防於衞衞使行人辭之齊執其行人以伐其國乃與盟於沙非刼盟乎何以質諸鬼神而結其忠信乎左氏曰衞侯欲叛晉諸大夫不可使北宮結如齊而私於齊侯曰執結以侵我齊侯從之乃盟於愚謂此左氏傳聞附防之過也審如是則衞靈公之詭謀齊景公之詭行皆背忠信之大者也何以相固結乎何以盟告於鬼神乎

大雩

正傳曰書大雩志國之大事也而其非禮見矣

齊國夏帥師伐我西鄙

正傳曰何以書志警也而齊報怨之罪見矣夫魯方意如逐君定公擅立齊於是時不能約與國興師而問罪今齊鄭爲黨惡魯事晉故爲鄭伐魯且報二卿圍鄆之怨則非義兵矣左氏曰齊國夏伐我陽虎禦季桓子公斂處父禦孟懿子將宵軍齊師齊師聞之墮伏而待之處父曰虎不圖禍而必死苫夷曰虎陥二子於難不待有司余必殺汝虎懼乃還不敗

九月大雩

正傳曰書九月大雩志國之大事也而其非時非禮並見矣

冬十月

正傳日無事亦書史之法也

春秋正傳卷三十四﹤經部﹐春秋類﹐春秋正傳﹥

欽定四庫全書

春秋正傳卷三十五

明湛若水撰定公

【敬王十八年】八年【晉定十年齊景四十六年衛靈三十三年蔡昭十七年鄭獻十二年曹靖四年卒陳懷四年卒杞僖四年宋景十五年秦哀三十五年楚昭十四年吳闔廬十三年】

春王正月公侵齊

正傳曰書公侵齊志憤怨之兵也以去年齊伐我西鄙故報其怨夫潛師掠境謂之侵魯定公不聲齊之罪而潛師以掠其境焉境之民何罪乎杜氏謂傳言魯無軍政士無鬭志髙氏謂魯政不復在公而三家欲公親行以歸怨於公左氏曰門於陽州士皆坐列曰顏髙之弓六鈞皆取而傳觀之陽州人出顏髙奪人弱弓籍丘子鉏擊之與一人俱斃偃且射子鉏中頰殪顏息射人中眉退曰我無勇吾志其目也師退冉猛僞傷足而先其兄防乃呼曰猛也殿愚謂此亦可以見魯之無軍政而政不自公矣

公至自侵齊

正傳曰公至自侵齊志反面之禮也始終乎非義之行也

二月公侵齊

正傳曰書公侵齊志非義之甚也公以正月侵齊而未得志故復侵之則結怨之甚矣左氏曰攻廩丘之郛主人焚衝或濡馬褐以救之遂毀之

三月公至自侵齊

正傳曰書公至自侵齊謹君之出入也始終乎非義之甚也

曹伯露卒

正傳曰書曹伯露卒志與國之大故也來赴故書之

夏齊國夏帥師伐我西鄙

正傳曰何以書志國警也而齊之報怨公之召釁並見矣

公防晉師於瓦

正傳曰瓦衛地書公防晉師於瓦善防也或曰晉師其君不來而公與其大夫防得爲善乎據左氏晉士鞅趙鞅荀寅救我公防晉師於瓦範獻子執羔趙簡子中行文子皆執鴈魯於是始尙羔愚謂夫義何常之有夫晉之師𨿽其君不親行而遣三大夫以師來救魯之見侵於齊且三大夫皆有禮焉公不往防之何以答其卹鄰救難之義乎春秋書以善之宜矣

公至自瓦

正傳曰書公至自瓦謹君之出入也著以善至也

秋七月戊辰陳侯栁卒

正傳曰何以書卒著卹鄰之義也來赴則書之也

晉士鞅帥師侵鄭遂侵衛

正傳曰書晉士鞅帥師侵鄭遂侵衛譏暴兵也鄭衛之盟齊以晉覇圖之衰也晉爲伯國之餘烈天王播越而不能約與國以定周難乃區區忿鄭衛與齊而貳已焉烏足以服諸侯興覇圖乎左氏曰晉師將盟衛侯於鄟澤趙簡子曰羣臣誰敢盟衛君者涉佗成何【晉大夫】曰我能盟之衛人請執牛耳成何曰衛吾溫原也焉得視諸侯將歃涉佗捘衛侯之手及捥衛侯怒王孫賈趨進曰盟以信禮也有如衛君其敢不惟禮是事而受此盟也衛侯欲叛晉而患諸大夫王孫賈使次於郊大夫問故公以晉詬語之且曰寡人辱社稷其攺卜嗣寡人從焉大夫曰是衛之禍豈君之過也公曰又有患焉謂寡人必以而子與大夫之子爲質大夫曰苟有益也公子則往羣臣之子敢不皆負羈絏以從將行王孫賈曰苟衛國有難工商未嘗不爲患使皆行而後可公以告大夫乃皆將行之行有日公朝國人使賈問焉曰若衛叛晉晉五伐我病何如矣皆曰五伐我猶可以能戰賈曰然則如叛之病而後質焉何遲之有乃叛晉晉人請攺盟弗許秋晉士鞅防成桓公侵衛圍虫牢報伊闕也遂侵衛由是觀之則不能自反而徒以攻人晉之爲晉可知矣

塟曹靖公

正傳曰書曹靖公志卹鄰之義也志時也

九月陳懷公

正傳曰何以書志卹鄰之義也而速之失禮見矣蓋卒至是三月也

季孫斯仲孫何忌帥師侵衛

正傳曰何以書侵衛志非義之兵也左氏曰師侵衛晉故也愚謂衛無可聲之罪魯特以貳晉之故而爲晉侵之不義甚矣

冬衛侯鄭伯盟於曲濮

正傳曰曲濮衛地書衛鄭盟於曲濮譏非義之盟也搆怨也諸侯之義在守其社稷宗祀承天子之命以爲民而已敵來侵己不得已而應之所以自安也鄭衛附齊而叛晉私盟防以結怨與晉憤其貳已而伐之一間耳皆春秋之所惡也

從祀先公

正傳曰書從祀先公志慢祀也從祀者以昭公從祀先公之昭穆也昭公薨於幹侯而不得正其正寢之終至此九年矣乃從祀而不得正其祔廟之禮春秋書之所以罪定公也所以罪季孫也左氏曰季窹公鉏極公山不狃皆不得志於季氏叔孫輒無寵於叔孫氏叔仲志不得志於魯故五人因陽虎陽虎欲去三桓以季窹更季氏以叔孫輒更叔孫氏已更孟氏冬十月順祀先公而祈焉辛夘禘於僖公公羊曰從祀者何順祀也文公逆祀去者三人定公順祀叛者五人○胡氏曰蜀人馮山曰昭公至是始得從祀於太廟其說是也季氏逐君而制其死生之命公薨幹侯不得終正寢旣薨七月又不得以時歸旣絕其兆域又不得同於先君而在墓道之南至孔子爲司冦然後溝而合諸墓則其主𨿽久未得從昭穆而祔祭宜矣及意如已卒陽虎專季氏將殺季孫斯而亂魯國托於正以售其不正始以昭公之主從祀太廟蓋欲著季氏之罪以取媚於國人然其事𨿽順其情則逆春秋原情制法故不書禘事與日特曰從祀先公於盜竊寶玉大弓之上見事出陽虎而不可詳也其亦深切著明矣

盜竊寶玉大弓

正傳曰寶玉谷梁以爲封圭大弓武王之戎弓周公受而藏之者也盜謂陽貨不名之者欲人習其文考其事取其義而盜人斯得也何以書誅亂賊也左氏曰壬辰將享季氏於蒲圃而殺之戒都車曰癸巳至成宰公斂處父告孟孫曰季氏戒都車何故孟子曰吾弗聞處父曰然則亂也必及於子先備諸與孟孫以壬辰爲期陽虎前驅林楚禦桓子虞人以鈹盾夾之陽越殿將如蒲圃桓子咋謂林楚曰而先皆季氏之良也爾以是繼之對曰臣聞命後陽虎爲政魯國服焉違之徴死死無益於主桓子曰何后之有而能以我適孟氏乎對曰不敢愛死懼不免主桓子曰往也孟氏選圉人之壯者三百人以爲公期築室於門外林楚怒馬及衢而騁陽越射之不中築者闔門有自門間射陽越【虎從弟】殺之陽虎刼公與武叔以伐孟氏公斂處父帥成人自上東門入與陽氏戰於南門之內弗勝又戰於棘下陽氏敗陽虎說甲如公宮取寶玉大弓以出舎於五父之衢寢而爲食其徒曰追其將至虎曰魯人聞余出喜於徴死何暇追余從者曰嘻速駕公斂陽在公斂陽請追之孟孫弗許陽欲殺桓子孟孫懼而歸之子言辧舎爵於季氏之廟而出陽虎入於讙陽闗以叛

【敬王十九年】九年【晉定十一年齊景四十七年衛靈三十四年蔡昭十八年鄭獻十三年卒曹伯陽元年陳閔公越元年杞僖五年宋景十六年秦哀三十六年卒楚昭十五年吳闔廬十四年】

春王正月

正傳曰無事亦書時月義見於前

夏四月戊申鄭伯蠆卒

正傳曰書鄭伯蠆卒志鄰國之大故也

得寶玉大弓

正傳曰書得寶玉大弓重寶也罪國君大臣也始終乎失得所以重寶也寶者先世之遺祭則陳之以致孝者也重寶所以重孝先也左氏曰夏陽虎歸寶玉大弓書曰得器用也凡獲器用曰得得用焉曰獲六月伐陽闗陽虎使焚萊門師驚犯之而出奔齊請師以伐魯曰三加必取之齊侯將許之鮑文子諫曰臣嘗爲於施氏矣魯未可取也上下猶和眾庶猶睦能事大國而無天菑若之何取之陽虎欲勤齊師也齊師罷大臣必多死亡已於是乎奮其詐謀夫陽虎有寵於季氏而將殺季孫以不利魯國而求容焉親富不親仁君焉用之君富於季氏而大於魯國玆陽虎所欲傾覆也魯免其疾而君又收之無乃害乎齊侯執陽虎將東之陽虎願東乃囚諸西鄙盡借邑人之車鍥其軸麻約而歸之載蔥靈【輜車名】寢於其中而逃追而得之囚於齊又以蔥靈逃奔宋遂奔晉適趙氏仲尼曰趙氏其世有亂乎公羊曰何以書國寶也喪之書得之書谷梁曰惡得之得之堤下或曰陽虎以解眾也○胡氏曰谷梁子曰寶玉封圭大弓武王之戎弓周公受賜藏之魯或曰夏后氏之璜封父之繁弱也子孫世守罔敢失墜以昭先祖之徳存肅敬之心耳古者告終易代璧琬琰天球夷玉兌之戈和之弓垂之竹矢莫不陳列非眞爲美觀也先王所寶傳及其身能全而歸之則可以免矣魯失其政陪臣擅權𨿽先公分器猶不能守而盜得竊諸公宮其能國乎故失之書得之書所以譏公與執政之臣見不恭之大也此義行則有天下國家者各知所守之職不敢忽矣

六月鄭獻公

正傳曰書鄭獻公志卹鄰之禮也

秋齊侯衛侯次於五氏

正傳曰五氏晉地書齊侯衛侯次於五氏著非義之謀也諸侯有罪則諸侯告於天子率與國而伐之乃義也次於五氏實伐晉也晉爲霸主因其衰齊衛與鄭叛晉相盟以致兵連禍結而伐之可謂義乎故春秋書以非之

秦伯卒

正傳曰書秦伯卒志覇國之大故也不名史略之也秦逺在西戎故略也

冬秦哀公

正傳曰書秦哀公志相卹之義也

【敬王二十年】十年【晉定十二年齊景四十八年衛靈三十五年蔡昭十九年鄭聲公勝元年曹陽二年陳閔二年杞僖六年宋景十七年秦恵公元年楚昭十六年吳闔廬十五年】

春王三月及齊平

正傳曰書及齊平善釋怨也孔子爲政於魯釋怨以安民也於是再侵齊之怨平矣

夏公防齊侯於夾谷

正傳曰夾谷之防何以書志善防也左氏曰夏公防齊侯於祝其實夾谷孔丘相犂彌言於齊侯曰孔丘知禮而無勇若使萊人以兵刼魯侯必得志焉齊侯從之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出境而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之齊侯將享公孔丘謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合饗而旣具是棄禮也若其不具用秕稗也用秕稗君辱棄禮名惡子盍圖之夫享所以昭徳也不昭不如其已也乃不果享齊人來歸鄆讙陰之田胡氏曰仲尼一言威重於三軍亦順於理而已矣故天下莫大於理而彊眾不與焉愚謂此見聖人之作用感動人心之機綏來動和之驗矣彼管晏之徒矜尙智力平時無事動以儒者無用相訾如犂彌之言者多見其不知量矣

公至自夾谷

正傳曰書公至自夾谷謹君之出入也始終乎禮防之善也谷梁以爲危之故以地至非也夫旣以爲危之則孔子何爲相危防乎於此見禮之足以服人矣谷梁子曰夾谷之防孔子相焉兩君就壇兩相相揖齊人鼓噪而起欲以執魯君孔子歷階而上不盡一等而視歸乎齊侯曰兩君合好夷狄之民何爲來爲命司馬止之齊侯逡巡而謝曰寡人之過也退而屬其二三大夫曰夫人率其君與之行古人之道二三子獨率我而入夷狄之俗何爲罷防齊人使優施舞於魯君之幕下孔子曰笑君者罪當死使司馬行法焉首足異門而出齊人來歸鄆讙陰之田者蓋爲此也因是以見𨿽有文事必有武備孔子於夾谷之防見之矣

晉趙鞅帥師圍衛

正傳曰書晉圍衛志報怨之兵也左氏曰晉趙鞅圍衛報夷儀也初衛侯伐邯鄲午【晉守邯鄲大夫名】於寒氏【卽五氏地名】城其西北而守之宵熸及晉圍衛午以徒七十人門於衛西門殺人於門中曰請報寒氏之役涉佗曰夫子則勇矣然我往必不敢啟門亦以徒七十人旦門焉步左右皆至而立如植日中不啟門乃退反役晉人討衛之叛故曰由涉佗成何於是執涉佗以求成於衛衛人不許晉人遂殺涉佗成何奔燕君子曰此之謂棄禮必不鈞詩曰人而無禮胡不遄死涉佗亦遄矣哉

齊人來歸鄆讙陰田

正傳曰杜氏謂三邑皆汶陽田也泰山博縣有山陰田在其北也何以書志復舊物也善齊之服禮也公羊曰齊人曷爲來歸鄆讙陰田孔子行乎季孫三月不違齊人爲是來歸之程子曰齊服義而來歸之故書來歸愚謂孔子相定公與齊侯夾谷之防以禮卻萊兵而罷其享辧嘉禮野合之非故齊人服義而自歸其侵田聖人功化神速如此期月而已可也豈虛語哉或謂此書孔子自敍其績而不以爲嫌小之矣夫春秋魯史也孔子因其舊文而筆之於冊豈孔子所得加損哉直書其實事耳因附其說於後○胡氏曰齊人前此嘗歸濟西田矣後此嘗歸讙及闡矣而此獨書來歸何也曰歸者魯請而得之也曰來歸者齊人心服而歸之也定公齊侯防於夾谷孔子攝相事具左右司馬以從至於防所以禮相見卻裔俘拒兵車之命而罷享禮之設於野由是齊侯歸三邑以謝過故揚子法言曰仲尼用於魯齊人章章歸其侵疆桓公以義責楚而楚人求盟夫子以禮責齊而齊人歸地皆書曰來序績也春秋夫子之筆削自序其績可乎聖人防人物於一身萬象異形而同體通古今於一息百王異世而同神於土皆安而無所避也於我皆眞而無所妄也其曰天之將喪斯文也後死者不得與於斯文也天之未喪斯文也匡人其如予何是以天自處矣而亦何嫌之有

叔孫州仇仲孫何忌帥師圍郈

正傳曰郈叔孫之邑書二子帥師圍郈志討叛也而魯政之亂自見矣左氏曰初叔孫成子欲立武叔公若藐固諫曰不可成子立之而卒公南使賊射之不能殺公南爲馬正使公若爲郈宰武叔旣定使郈馬正侯犯殺公若弗能其圉人曰吾以劍過朝公若必曰誰之劍也吾稱子【謂侯犯也】以告必觀之吾僞固而授之末則可殺也使如之公若曰爾欲吳王我乎遂殺公若侯犯以郈叛武叔懿子圍郈弗克愚謂據此而觀則二子之圍郈爲侯犯據郈以叛也侯犯之叛爲殺公若也公若之見殺爲固諫立武子也夫天下有道徵伐自天子出天下無道徵伐自諸侯出諸侯失政徵伐自大夫出則陪臣亦叛之矣今叔孫仲孫上不能事其君下不能禦其臣擅興大眾自圍其邑而猶不克焉則魯之無道從可見矣

秋叔孫州仇仲孫何忌帥師圍郈

正傳曰再志圍郈再志討叛而甚魯之無道也左氏曰秋二子及齊師復圍郈弗克叔孫謂郈工師駟赤曰郈非惟叔孫氏之憂社稷之患也將若之何對曰臣之業在揚水卒章之四言矣叔孫稽首駟赤謂侯犯曰居齊魯之際而無事必不可矣子盍求事於齊以臨民不然將叛犯從之齊使至駟赤與郈人爲之宣言於郈中曰侯犯將以郈易於齊齊人將遷郈民眾凶懼駟赤謂侯犯曰眾言異矣子不如易於齊與其死也猶是郈也而得紓焉何必此齊人欲以此偪魯必倍與子地且盍多舎甲於子之門以備不虞侯犯曰諾乃多舎甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之侯犯止之曰謀免我侯犯請行許之駟赤先如宿侯犯殿每出一門郈人閉之及郭門止之曰子以叔孫氏之甲出有司若誅之羣臣懼死駟赤曰叔孫氏之甲有物吾未敢以出犯謂駟赤曰子止而與之駟赤止而納魯人侯犯奔齊齊人乃致郈愚案胡氏曰郈叔孫氏邑也侯犯以郈叛不書於防書圍郈則叛可知矣再書二卿帥師圍郈則彊亦可知矣天子失道徵伐自諸侯出而後大夫彊諸侯失道徵伐自大夫出而後家臣彊其逆彌甚則其失彌速故自諸侯出十世希不失矣自大夫出五世希不失矣陪臣執國命三世希不失矣三家專魯爲日已久至是家臣爭叛亦其理宜矣春秋制法本忠恕施諸已而不願亦勿施諸人故所惡於上不以使下所惡於下不以事上二三子知傾公室以自張而不知家之擬其後也凡此類皆據事直書深切著明矣

宋樂大心出奔曹

正傳曰書樂大心出奔曹交罪之也髙氏曰辭使非大譴而讒言乘之罪累上也則是景公之過也王氏曰宋公信讒而刑罸無章然大心不能任家國之難而進退無據且挾詐以避事是則大心之過也故春秋書此而其君臣之罪並見矣

宋公子地出奔陳

正傳曰書宋公子地出奔陳則君臣之罪並見矣左氏曰宋公子地嬖蘧富獵十一分其室而以其五與之公子地有白馬四公嬖向魋【卽司馬桓魋】魋欲之公取而朱其尾鬛以與之地怒使其徒抶魋而奪之魋懼將走公閉門而泣之目盡腫母弟辰【地弟】曰子分室以與獵也而獨卑魋亦有頗焉子爲君禮不過出竟君必止子公子地出奔陳公弗止愚謂觀此傳則景公以嬖魋之故而使地不能自安其身地以不忍其愛物之故而去父母之邦皆有罪矣故春秋書之

冬齊侯衛侯鄭遊速防於安甫

正傳曰安甫齊地書齊衛鄭防於安甫善之也防而不盟善之也志修好也其進於盟咸盟沙之善矣

叔孫州仇如齊

正傳曰此謝致郈之事書叔孫如齊非所如也使人讀其文考其事而知其取義在非之矣左氏曰武叔【卽州仇】聘於齊齊侯享之曰子叔孫若使郈在君之他境寡人何知焉屬與敝邑際故敢助君憂之對曰非寡君之望也所以事君封疆社稷是以敢以家勤君之執事夫不令之臣天下之所惡也君豈以爲寡君賜愚謂觀此則見齊景公之言私而驕武叔之對公而正矣然魯君不能攬其政而授於大夫大夫不能禦其家臣而借威於鄰國不可以言智矣他尙何取耶

宋公之弟辰曁仲佗石彄出奔陳

正傳曰書宋公之弟辰曁仲佗石彄出奔陳則奔者與奔之者之罪並見矣胡氏曰按左氏宋公子地有白馬四公以與桓魋地怒抶魋奪之魋懼將走公泣之母弟辰曰子爲君禮不過出境君必止子地出奔陳公弗止辰爲之請弗聽辰曰是我廷吾兄【謂公子地】也吾以國人出君誰與處書曰宋公之弟辰曁仲佗石彄出奔陳其弟云者罪宋公以嬖魋故以失二弟無親親之恩曁云者罪辰以兄故帥其大夫出奔無尊君之義夫曁者不得已之詞又以見仲佗石彄見脇於辰不能自立無大臣之節也愚謂胡氏所以責三臣者是也至於謂曁爲不得已之詞則鑿矣宋君以嬖而奔其弟辰佗以小忿而去其君其罪均矣

【敬王二十一年】十有一年【晉定十三年齊景四十九年衛靈三十六年蔡昭二十年鄭聲二年曹陽三年陳閔三年杞僖七年宋景十八年秦惠二年楚昭十七年吳闔廬十六年】

春宋公之弟辰及仲佗石彄公子地自陳入於蕭以叛正傳曰及亦曁之義胡氏分別以爲不得已與得已而不已則鑿矣何以書誅亂黨也

夏四月

正傳曰無事亦書時月義見於前

秋宋樂大心自曹入於蕭

正傳曰書宋樂大心自曹入於蕭志黨亂也左氏曰宋公母弟辰曁仲佗石彄公子地入於蕭以叛秋樂大心從之大爲宋患寵向魋故也愚謂四叛臣自罹於惡逆故春秋詳書以罪之然宋公以寵嬖生亂亦可罪矣均爲萬世有國者之大戒也可不愼乎

冬及鄭平叔還如鄭涖盟

正傳曰叔還叔弓曾孫書及鄭平善釋怨也於是六年侵鄭取匡之怨平矣書如鄭涖盟著魯志也左氏曰始叛晉也吳氏曰及鄭平者我欲之故鄭卿不來盟而我卿往涖盟也愚謂先平侵鄭之怨而乃往涖盟以絕晉也然而不能無比黨之私矣

【敬王二十二年】十有二年【晉定十四年齊景五十年衛靈三十七年蔡昭二十一年鄭聲三年曹陽四年陳閔四年杞僖八年宋景十九年秦惠三年楚昭十八年吳闔廬十七年】

春薛伯定卒

正傳曰書薛伯定卒志與國之大故也

夏塟薛襄公

正傳曰何以書塟我防塟之也志禮也

叔孫州仇帥師墮郈

正傳曰墮隳同毀其城也谷梁以爲隳猶取非也書墮郈志去患也禮也孔子曰家無藏甲邑無百雉之城欲隳三都髙氏曰是時三家之邑皆爲城以自固故其家臣因之以叛於是毀之愚謂所謂惟禮可以止亂此之謂矣

衛公孟彄帥師伐曹

正傳曰書公孟彄伐曹志陵暴之兵也左氏曰夏衛公孟彄伐曹克郊還滑羅殿未出不退於列其禦曰殿而在列其爲無勇乎羅曰與其素厲寜爲無勇

季孫斯仲孫何忌帥師墮費

正傳曰何以前書墮郈此書墮費志除患也而定公能任聖人率禮爲國之善可見矣左氏曰仲由爲季氏宰將墮三都於是叔孫氏墮郈季氏將墮費公山不狃叔孫輒帥費人以襲魯公與三子入於季氏之宮登武子之防費人攻之弗克入及公側仲尼命申句須樂頎下伐之費人北國人追之敗諸姑蔑二子奔齊遂墮費公羊曰曷爲帥師墮郈帥師墮費孔子行乎季孫三月不違曰家不藏甲邑無百雉之城於是帥師墮郈帥師墮費雉者何五板而堵五堵而雉百雉而城胡氏曰禮曰制國不過千乘都城不過百雉家富不過百乘以此坊民諸侯猶有叛者故家不藏甲邑無百雉之城禮所當謹也郈費成者三家之邑政在大夫三卿越禮各固其城公室欲張而不得也三桓旣防陪臣擅命憑倚其城數有叛者三家亦不能制也而問於仲尼遂墮三都是謂以禮爲國可以爲之兆也推而行諸魯國而凖則地方五百里凡侵小而得者必有興滅國繼絕世之義諸侯大夫各謹於禮不以所惡於上者使其下亦不以所惡於下者事其上上下交相順而王政行矣故曰苟有用我者期月而可三年有成

秋大雩

正傳曰書大雩志非禮也

冬十月癸亥公會齊侯盟於黃

正傳曰黃齊地書公防齊侯盟於黃志魯之求也結信也蓋齊非有同心於魯乃魯往求於齊耳以其地而知之也夫春秋無善盟盟者忠信之薄也心已相信何必外要鬼神乎春秋志魯之事非取之也

十有一月丙寅朔日有食之

正傳曰何以書志天變也

公至自黃

正傳曰書公至自黃謹君之出入也

十有二月公圍成

正傳曰成孟氏邑書公圍成何谷梁子曰圍成大公也左氏曰將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮冬十二月公圍成弗克愚謂語有之尾大不掉其成之謂乎夫成孟孫之邑耳易置初若易然三家越禮城以自固陪臣據以作叛遂如敵國矣至於勤公親圍之而弗克豈一朝一夕之故其所由來者漸矣是以君子謹履霜之戒焉胡氏曰仲由爲季氏宰孔子爲魯司防而不能墮成何也按是冬公圍成不克越明年孔子由大司防攝相事然後誅少正夘與聞國政三月而商賈信於市男女別於途及齊饋女樂孔子遂行然則圍成之時仲尼𨿽用事未能專得魯國之政也而辯言亂政如少正夘等必肆疑沮於其間矣成𨿽未墮無與爲比亦不能爲患使聖人得志行乎魯國以及期月則不待兵革而自墮矣

公至自圍成

正傳曰書公至自圍成謹君之出入也而彊臣之罪自見矣或謂其至危之非也

【敬王二十三年】十有三年【晉定十五年齊景五十一年衛靈三十八年蔡昭二十二年鄭聲四年曹陽五年陳閔五年杞僖九年宋景二十年秦惠四年楚昭十九年吳闔廬十八年】

春齊侯衛侯次於垂葭

正傳曰垂葭衛地一名郥氏書齊衛次於垂葭志非義也黨謀晉也左氏曰春齊侯衛侯次於垂葭實郥氏使師伐晉將濟河諸大夫皆曰不可邴意玆曰可鋭師伐河內傳必數日而後及綘綘不三月不能出河則我旣濟水矣乃伐河內齊侯皆斂諸大夫之軒惟邴意玆乘軒齊侯欲與衛侯乘與之宴而駕乘廣載甲焉使告曰晉師至矣齊侯曰比君之駕也寡人請攝乃介而與之乘驅之或告曰無晉師乃止愚謂按此二國謀晉也夫晉天下之伯國也當其盛時天下諸侯奔走朝聘之不暇及其伯業之衰齊衛與鄭諸國乃相與謀叛之又相與謀伐之多見其背義之甚矣

夏築蛇淵囿

正傳曰書夏築蛇淵囿志不時也時者農食所自出民之天也而違之是棄民也

大搜於比蒲

正傳曰何以書志非禮也搜春畋也而行之於夏且大聚眾焉非禮矣

衛公孟彄帥師伐曹

正傳曰書衛伐曹著陵弱之亟也曹本無罪可聲衛特以其不叛晉而亟伐之非義也

秋晉趙鞅入於晉陽以叛

正傳曰背君曰叛書趙鞅入於晉陽以叛則無上之罪見矣左氏曰晉趙鞅謂邯鄆午曰歸我衛貢五百家吾捨諸晉陽午許諾歸告其父兄父兄皆曰不可衛是以爲邯鄲而寘諸晉陽絕衛之道也不如侵齊而謀之乃如之而歸之於晉陽趙孟怒召午而囚諸晉陽使其從者說劍而入涉賔不可乃使告邯鄲人曰吾私有討於午也二三子惟所欲立遂殺午趙稷【午之子】涉賔以邯鄲叛夏六月上軍司馬籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之告趙孟曰先備諸趙孟曰晉國有命始禍者死爲後可也安於曰與其害於民寜獨我死請以我說趙孟不可秋七月範氏中行氏伐趙氏之宮趙鞅奔晉陽晉人圍之愚謂君臣之義無所逃於天地之間者也故臣叛之間不容以髮趙孟專權自恣始欲易置邯鄲午而不可遂擅殺午以召中行之伐而奔晉陽其背君無上甚矣非叛而何胡氏曰趙鞅之入拒範中行也而直書曰叛何也人臣專土與君爲市則是弒之階堅冰之戒豈無以有已之義乎後世大臣有困於讒間遷延居外不敢釋兵卒以憂死者亦未明人臣之義故爾故直書入於晉陽以叛

冬晉荀寅士吉射入於朝歌以叛

正傳曰朝歌晉屬邑書荀寅士吉射入於朝歌以叛討無上之罪也左氏曰範臯夷無寵於範吉射而欲爲亂於範氏梁嬰父嬖於知文子【卽荀躒】文子欲以爲卿韓簡子與中行文子【卽荀寅】相惡魏襄子【名曼多】亦與範昭子【卽吉射】相惡故五子謀將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河今三臣始禍而獨逐鞅刑已不鈞矣請皆逐之冬十一月荀躒韓不信魏曼多奉公以伐範氏中行氏弗克二子將伐公齊髙彊【子尾子】曰三折肱知爲良醫惟伐君爲不可民弗與也我以伐君在此矣三家未睦可盡克也克之君將誰與若先伐君是使睦也弗聽遂伐公國人助公二子敗從而伐之丁未荀寅士吉射奔朝歌愚謂臣叛之間不能以髮者也二子擅伐趙鞅而逐之則背君無上矣又奔朝歌是背君無上之大者也故春秋書以罪之胡氏曰按左氏知文韓簡魏襄子與荀寅範吉射相惡將逐範荀言於晉侯曰君命大臣始禍者死載書在河今三臣始禍而獨逐鞅刑不均矣請皆逐之遂奉公以伐二子二子敗奔朝歌晉主夏盟威服天下及大夫專政賄賂公行內外離析示威平丘而齊叛辭請召陵而蔡叛盟於沙咸而鄭叛次於五氏而衛叛涖於鄭防於夾谷歃於黃而魯叛諸侯叛於外大夫叛於內故奔於晉陽而趙鞅叛入於朝歌而荀寅與士吉射叛以晉國之大天下莫彊焉邦分崩而不能守也春秋於晉事或略而不序或賤而稱人或書侵以陋之責亦備矣至是三卿內叛直書於防見其效也故臧哀伯曰國家之敗由官邪也官之失徳寵賂章也晉卿始禍緣衛貢也樂祁見執獻揚楯也蔡侯從吳荀寅貨也昭公弗納範鞅賂也而晉室自是不復能主盟矣故爲國以義不以利春秋之大法在焉見諸行事亦可謂深切著明矣

晉趙鞅歸於晉

正傳曰書晉趙鞅歸於晉則晉君縱賊之罪見矣左氏曰韓魏以趙氏爲請十二月辛未趙鞅入於絳盟於公宮愚謂趙鞅之背君無上春秋旣以叛書之矣此其來歸韓魏爲請之耳趙鞅負叛君之大罪而聽韓魏之請以歸之春秋書此見晉君之無刑政也胡氏曰三子之叛其罪一也鞅以有援故得復寅吉射以無助故終叛春秋書鞅歸於晉非與之也以罪晉侯縱失有罪無政刑耳叛逆人臣之大惡始禍晉國之載書旣不能致辟於鞅奉行天討以警亂臣又亢不衷狥韓魏之請而許之復無政刑矣其能國乎先儒或謂言歸者以地正國也鞅取晉陽之甲以逐君側之惡人則其說誤矣以地正國而可是人主可得而脇人臣擅興無罪以兵諫者眞愛其君也使後世賊臣稱兵向闕以誅君側爲名而實欲脇君取國者則此說啟之也大失春秋之意矣

薛弒其君比

正傳曰書薛弒其君比使人求其迹而罪人斯得矣何以言薛而不名其人史之書以報之未實其人也疑以傳疑史之法也故書薛然而弒君之罪人不可終逃矣胡氏以稱國而弒爲大臣之罪與孫明復以爲舉國之人皆可誅均之爲誤矣

【敬王二十四年】十有四年【晉定十六年齊景五十二年衛靈三十九年蔡昭二十三年鄭聲五年曹陽六年陳閔六年杞僖十年宋景二十一年秦惠五年楚昭二十年吳闔廬十九年卒】

春衛公叔戌來奔衛趙陽出奔宋

正傳曰何以並書奔志衛侯之不君公叔戌之不臣也左氏曰初衛公叔文子朝而請享靈公退見史防而告之史防曰子必禍矣子富而君貪罪其及子乎文子曰然吾不先告子是吾罪也君旣許我矣其若之何史防曰無害子臣可以免富而能臣必免於難上下同之戍也驕其亡乎富而不驕者鮮吾惟子之見驕而不亡者未之有也戍必與焉及文子卒衛侯始惡於公叔戌以其富也公叔戌又將去夫人之黨夫人愬之曰戍將爲亂又曰春衛侯逐公孫戌與其黨故趙陽奔宋戍來奔愚謂由二傳觀之則靈公以貪而信讒故不能容其臣公叔戌以驕而行怨故不能安其身春秋直書屢書其事而君不君臣不臣之罪並見矣胡氏曰公叔戌將去南子之黨夫人愬曰戍將爲亂故公叔來奔趙陽北宮結皆戍黨也故亦出奔而靈公無道不能正家以喪其大臣之罪著矣戍又以富見惡於衛侯夫富者怨之府也使戍積而能散以財身不爲貪人之所怨於以保其爵位尙庶幾乎

三月辛巳楚公子結陳公孫佗人帥師滅頓以頓子牂歸

正傳曰書楚陳滅頓以頓子牂歸則二國陵暴之罪見矣左氏曰頓子牂欲事晉背楚而絕陳好二月楚滅頓愚謂由是觀之頓無可聲之罪惟以欲事晉而背楚以絕陳耳愛人不親反其仁而遽以其不親已合二國之眾以伐防小之國俘其君滅其宗社可爲愛人乎於繼滅舉廢之義何如也

夏衛北宮結來奔

正傳曰結與趙陽皆公叔戌之黨書衛北宮結來奔罪靈公之棄其臣也左氏曰公叔戌之故也愚謂靈公以南子之讒而棄三臣結等三臣附黨行私使身見逐而宗祀不守則不知世卿貴戚無可去之義春秋屢書交譏之也

五月於越敗吳於檇李吳子光卒

正傳曰何以書著詐兵也左氏曰吳伐越越子勾踐禦之陳於檇李勾踐患吳之整也使死士再禽焉不動使罪人三行屬劍於頸而辭曰二君有治臣姦旗鼓不敏於君之行前不敢逃刑敢歸死遂自頸也師屬之目越子因而伐之大敗之靈姑浮以戈擊闔廬傷將指取其一屨還卒於陘去檇李七里夫差使人立於庭苟出入必謂己曰夫差而忘越王之殺而父乎則對曰惟不敢忘三年乃報越愚按此乃越詐兵陰謀以取勝者也先使死士再禽而不動又使罪人三行屬劍自剄以亂吳師之心目而伐之此勾踐敗吳之詭謀也吳𨿽有擅興首禍之罪然而越之以詐而敗人之兵其罪更甚矣胡氏曰書敗者詐戰也定公五年於越入吳至是敗吳於檇李會黃池之嵗越又入吳悉書於史以其告也哀之元年吳子敗越棲勾踐於會稽之上豈獨不告而史防不書疑仲尼削之也吳子光卒夫差使人立於庭苟出入必謂己曰而忘越王之殺而父乎則對曰惟不敢忘三年乃報越然則夫椒之戰復父讎也非報怨也春秋削而不書以爲常事也其防防矣愚謂非仲尼削之以爲常事也夫春秋無義戰而書之者多矣夫差爲父報讎庶防義戰矣仲尼乃削而不書烏乎書大扺史之法爲報書也不報則不書聖人因史之文而不攺耳

公會齊侯衛侯於牽

正傳曰書公會齊衛於牽著非義之會也左氏曰晉人圍朝歌公會齊侯衛侯於脾上梁之間謀救範中行氏析成鮒小王桃甲率狄師以襲晉戰於絳中不克而還士鮒奔周小王桃甲入於朝歌愚謂由是觀之三國之會於牽爲謀救中行氏也張氏曰齊景公苟欲求霸誅晉之亂臣以正其國可也當是時孔子已去魯故會齊衛合謀救範中行氏三國之君同爲會而助不衷得春秋書之之防矣

公至自會

正傳曰何以書謹君之出入也而不義之會將何以致反靣之詞乎

秋齊侯宋公會於洮

正傳曰書齊宋會於洮著不義之會也左氏曰範氏故也然則此會爲助範中行氏也齊侯前旣與魯衛爲牽之會今復與宋爲洮之會是果於不義之行而不知悔矣

天王使石尙來歸脤

正傳曰公羊以爲石尙天子之士脤者俎實也腥曰脤熟曰膰何以書志非禮也受胙禮也致胙非禮也相維辟公天子穆穆言諸侯助王祭也天子祭而受胙於神乃頒胙於助祭之諸侯以諸侯助祭同受之於神故也魯未甞助祭於周而天王致之胙何謂乎春秋書之見天子之不君而諸侯之不臣其所感慨深矣

衛世子蒯聵出奔宋

正傳曰書蒯聵出奔宋則父子亂倫之罪並著矣左氏曰衛侯爲夫人南子召宋朝會於洮太子蒯聵獻盂於齊過宋野野人歌之曰旣定爾婁豬盍歸吾艾豭太子羞之謂戱陽速曰從我而朝少君少君見我我顧乃殺之速曰諾乃朝夫人夫人見太子太子三顧速不進夫人見其色啼而走曰蒯聵將殺余公執其手以登防太子奔宋盡逐其黨故公孟彄出奔鄭自鄭奔齊太子告人曰戱陽速禍余戱陽速告人曰太子則禍余太子無道使余殺其母余不許將戕於余若殺夫人將以余說余是故許而弗爲以紓余死諺曰民保於信吾以信義也胡氏曰世子國本也以寵南子故不能保世子而使之去國以欲殺南子故不能安其身至於出奔是輕宗廟社稷之所付托而恣行矣春秋兩著其罪故特書世子其義不繋於與蒯聵之世其國也而靈公無道不能正家以危其國本至使父子相殘毀滅天理之所由著矣

衛公孟彄出奔鄭

正傳曰公孟彄曾帥師乃衛用事之卿也靈公疑其爲蒯聵之黨而逐之遂出奔鄭靈公惑於南子所以不正凡正人皆爲所惡春秋書出奔著靈公之無道也正人盡去而邪道大行矣

宋公之弟辰自蕭來奔

正傳曰何以書交譏之也宋景公寵嬖向魋公子地出奔母弟辰爲之請止弗聽而辰亦出奔入蕭與地叛又自蕭而來奔春秋書之一以見景嬖佞棄親爲不君辰不勝一朝之忿出奔忘君爲不臣胥得罪矣

大搜於比蒲

正傳曰書大搜譏亟也五年大搜禮也

邾子來會公

正傳曰會者偶相見之詞先儒以爲會公於比蒲夫小之事大當修朝禮於都受之於廟邾子偶因比蒲之搜而來會公於此則非禮矣春秋書之譏非禮也見邾子之來定公之受皆非禮也

城莒父及霄

正傳曰莒父及霄魯二邑書城二邑譏勞民也夫旣方墮費郈矣今又城莒父及霄魯可謂反覆而政令不一矣或曰蓋公叛晉助範中行氏故懼齊而城二邑是則惑之甚也已不治而欲治人以不正可得乎墮三都孔子深謀也旣墮費郈未能墮成孔子遽以女樂去司防自此而孔子之說不行矣此二邑之所以復城也或曰此或者譏不時乎曰非也或曰此當是冬事其搜其城非不時也逸其文故是年無冬耳應之者曰然則先儒謂春秋以一字爲褒貶苟文有脫誤烏乎徴諸

【敬王二十五年】十有五年【晉定十七年齊景五十三年衛靈四十年蔡昭二十四年鄭聲六年曹陽七年陳閔七年杞僖十一年宋景二十二年秦惠六年楚昭二十一年吳夫差元年】

春王正月邾子來朝

正傳曰何以書志禮也以小事大邦交之宜也悔過之善也邾子以比蒲之會爲不成禮故正月來朝悔前過蓋前愆而得以小事大邦交之禮矣故春秋善之左氏曰邾隠公來朝子貢觀焉邾子執玉髙其容仰公受玉卑其容俯子貢曰以禮觀之二君者皆有死亡焉夫禮死生存亡之體將左右周旋進退俯仰於是乎取之朝祀防戎於是乎觀之今正月相朝而皆不度心已亡矣嘉事不體何以能久髙仰驕也卑俯替也驕近亂替近疾君爲主其先亡乎

鼷鼠食郊牛牛死攺卜牛

正傳曰鼷鼠卽小鼠噬牛傷皮無不死者何以書志災異也著不敬也谷梁子曰不敬莫大焉愚謂災異由天敬謹由人故能致敬謹盡視牲之禮重典守之責則𨿽有天災無從生矣故郊牛鼠食而死𨿽或天災乃不敬之致也春秋書此則魯君臣之不敬而僣竊之非禮皆可見矣

二月辛丑楚子滅胡以胡子豹歸

正傳曰書楚子滅胡以胡子豹歸著楚之憤暴也左氏曰吳之入楚也胡子盡俘楚邑之近胡者楚旣定胡子豹又不事楚曰存亡有命事楚何爲多取費焉二月楚滅胡胡氏曰夫滅人之國其罪大矣然胡子豹乘楚之約盡俘其邑之近胡者所謂國必自滅而後人滅之非滅之者獨有罪也國君造命不可委命者旣以爲有命而又貪生忍辱不死於社稷則是不知命矣書以歸罪豹之不能死位而與歸也故楚子書爵而胡子豹名愚謂直書其事而其罪自見不繋乎名與否矣若夫楚子滅人之罪大胡子侵楚之罪小春秋書之特罪其大者耳非罪豹也

夏五月辛亥郊

正傳曰此周之夏五月卽夏之春三月也此因郊牛死攺卜牛滌之故在五月也何以書失禮之中又失禮焉於此見矣魯不當郊一失也郊牛之死二失也行之夏五月非時三失也

壬申公薨於髙寢

正傳曰書公薨於髙寢志國君之大故也而其非正見矣左氏曰夏五月壬申公薨仲尼曰賜不幸言而中是使賜多言者也谷梁曰髙寢非正也愚謂命不可言禮則有定子貢以髙卑俯仰而知公之不久偶中耳至於諸侯死正寢禮也曾子曰吾何求哉吾得正而斃焉斯已矣貴正也公之薨不於正寢而於髙寢非正終矣其生也爲叛臣季孫意如所立已不得正其始其終也於髙寢又不得正其終春秋書之竊取之情可見矣

鄭罕達帥師伐宋

正傳曰書鄭伐宋志非義之兵也左氏曰鄭罕達敗宋師於老丘愚謂鄭納宋叛人公子地又爲地伐大國欲取地以居之蓋不待貶而罪惡見

齊侯衛侯次於渠蒢

正傳曰何以書志義舉也左氏曰齊侯衛侯次於遽挐謀救宋也愚謂據此則二君渠蒢之會蓋因鄭爲叛人公子地伐宋故合兵救之也其義則善矣然而次於渠蒢不免逗𨖻觀望所謂見義而不爲無勇矣

邾子來奔防

正傳曰書邾子來奔防則非禮自見矣公羊子曰其言來奔防何奔防非禮也天子崩諸侯奔防會塟諸侯薨諸侯使士弔之大夫塟之禮也今邾子不知禮之品秩而惟大國之畏以所行於天子者行之同列失禮之甚者也故春秋書之而取義自見

秋七月壬申姒氏卒

正傳曰姒氏哀公之母定公之妾其稱姒氏者妾母以子貴哀公未君不得推貴其母也故公羊氏曰何以不稱夫人哀未君是也左氏以爲不赴且不祔者非也何以書志君母之大故也

八月庚辰朔日有食之

正傳曰書日有食之志天變也

九月滕子來會塟

正傳曰書滕子來防塟志非禮也以所事天子者事魯也

丁巳塟我君定公雨不克塟戊午日下昃乃克塟正傳曰書雨不克塟戊午日昃乃塟志不得乎禮也夫塟必有備有備無患何雨不克塟之有書雨不克塟則是無備非禮矣塟之日日中而虞所以安親之神也今日下昃乃克塟則是無虞祭無虞非禮矣谷梁子曰塟旣有日不爲雨止禮也雨不克塟喪不以制也左氏以爲雨不克襄事禮也非矣

辛巳塟定姒

正傳曰書塟定姒志君母之大事也公羊子曰定姒何以書塟未逾年之君也有子則廟廟則書塟胡氏曰曾子問並有喪則如之何子曰塟先輕而後重其奠也其虞也先重而後輕

冬城漆

正傳曰書冬城漆志非禮也定公定姒連喪繼塟土血未幹而興不急之役忘哀以勞民非禮矣張氏曰城漆謀伐邾也定公之喪邾子來奔事魯謹矣哀公初立不務善鄰而以土地之故勞民力啟民怨二年取其田七年俘其君卒使吳人乘間以伐其國齊人問罪而取讙闡利未得而害隨之謀國如此其不終也宜哉

春秋正傳卷三十五

欽定四庫全書

春秋正傳卷三十六

明湛若水撰哀公【名蔣定公子母定姒四嵗卽位在位二十七年其十四年春春秋絕筆】

【敬王二十六年】元年【晉定十八年齊景五十四年衛靈四十一年蔡昭二十五年鄭聲七年曹陽八年陳閔八年杞僖十二年宋景二十三年秦惠七年楚昭二十二年吳夫差二年】

春王正月公卽位

正傳曰書公卽位正始也

楚子陳侯隨侯許男圍蔡

正傳曰書楚子三國之君圍蔡志報怨也左氏曰春楚子圍蔡報栢舉也裏而栽廣丈髙倍夫屯晝夜九日如子西之素蔡人男女以辧使疆於江汝間而還蔡於是乎請遷於吳胡氏曰夫男女以辧則是降也疆於江汝則遷其國也而獨書圍蔡何也蔡甞以吳師入郢昭王奔隨壊宗廟徙陳器撻平王之墓矣至是楚國復寜帥師圍蔡降其眾遷其國而春秋書之略者見蔡宜得報而楚子復讎之事可恕也聖人本無怨而怨出於不怨故議讎之輕重有至於不與共戴天者今楚人禍及宗廟辱逮父母若包羞忍恥而不能一灑之則不可以有立而天理滅矣故特書圍蔡而稱爵恕楚之罪詞也愚謂胡氏之論是矣然不必稱爵乃可恕楚之罪也

鼷鼠食郊牛攺卜牛夏四月辛巳郊

正傳曰何以書谷梁曰鼷鼠食郊牛攺卜牛志不敬也郊牛日展斛角而知傷夏四月郊不時也胡氏曰昔者周公郊祀后稷以配天此成王亮陰之時位冡宰攝國政行天子之事也魯何以得郊成王追念周公有大勲勞於天下而欲尊魯故賜以重祭得郊禘大雩然則可乎孔子曰魯之郊禘非禮也周公其衰矣欲尊魯而賜以人臣不得用之禮樂豈所以康周公也哉天子祭天地諸侯祭社稷大夫祭五祀庶人祭先祖此定理也今魯得郊以爲常事春秋欲削而不書則無以見其失禮盡書之乎則有不勝書者故聖人因其失禮之中又有失焉者則書於防所謂由性命而言也聖人奚容心哉因事而書以志其失爲後世戒其垂訓之義大矣

秋齊侯衛侯伐晉

正傳曰書齊衛伐晉罪黨叛也左氏曰齊侯衛侯會於幹侯救範氏也師及齊師衛孔圉鮮虞人伐晉取棘蒲愚謂晉爲天下主盟之國範中行晉之叛臣也齊景公當修霸業率與國往正其罪可也乃與衛伐晉取地以助範氏之叛負不義之罪於天下矣

冬仲孫何忌帥師伐邾

正傳曰書伐邾志非義也邾事魯之謹無罪而伐之是昩恩徳之報無卹小之義矣

【敬王二十七年】二年【晉定十九年齊景五十五年衛靈四十二年卒蔡昭二十六年鄭聲八年曹陽九年陳閔九年杞僖十三年宋景二十四年秦惠八年楚昭二十三年吳夫差三年】

春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹

正傳曰何以書取田志貪利也何以書盟志爲利也左氏曰伐邾將伐絞邾人愛其土故賂以漷沂之田而受盟是貪利之兵也谷梁子曰三人伐而二人盟何也各盟其所得也是以得利而盟也夫以利而伐人者亦以利而受伐於人以利而盟者亦利盡而寒盟何以質於神而結忠信於人乎胡氏曰曷爲列書三卿哀公得國不張公室三卿並將魯眾悉行伐國取地以盟其君而已不與焉適越之辱兆矣定公之薨邾子來奔喪事魯恭矣而不免於見伐徒自辱焉不知以禮爲國之故也邾在邦域之中不加矜卹而諸卿相繼伐之旣取其田而又彊與之盟不知以義睦鄰之故也故詳書以著其罪三人伐則曷爲二人盟盟者各盟其所得也莫彊乎季孫何獨無得季氏四分公室有其二昭公伐意如叔孫氏救意如而昭公孫陽虎囚桓子孟孫氏救桓子而陽虎奔今得邾田蓋季氏以歸二家而不取也

夏四月丙子衛侯元卒

正傳曰書衛侯元卒志鄰國之大故也是以有相卹之義焉左氏曰初衛侯遊於郊子南僕公曰余無子將立汝不對他日又謂之對曰郢不足以辱社稷君其攺圖君夫人在堂三揖在下君命只辱夏衛靈公卒夫人曰命公子郢爲太子君命也對曰郢異於他子且君沒於吾手若有之郢必聞之且亡人之子輒在乃立輒愚謂蒯聵得罪出奔而立輙是立子以拒父也且郢已有靈公之命矣若遵公命以立郢則輙免於拒父之罪而聵負殺母之名必不敢動則衛無後來之亂矣惟立輙則以子拒父子不子父不父亂大倫以危其國家實在此舉矣

滕子來朝

正傳曰何以書志邦交之禮也

晉趙鞅帥師納衛世子蒯聵於戚

正傳曰戚衛邑何以書納志猶夫義也憾其非大義也不以大義告於天王以正名分而徒以力納之也左氏曰六月乙酉晉趙鞅納衛太子於戚宵迷陽虎曰右河而南必至焉使太子絻八人衰絰僞自衛逆者告於門哭而入遂居之然則何以志猶夫義納也靈公志溺於愛而亂其家太子志在正家而自陷於惡夫人啼愬之言已入靈公廢立之命未出則太子者固昔太子耳太子未有廢命爲國人之所拒爲子輙之所拒晉帥師納之於義未爲不可也獨晉以霸國不能奉王命聲大義以正之此春秋所以書之之意乎夫蒯聵𨿽得罪於父而繼以出奔輙不可以居位而得罪於父宜不用夫人之亂命避位以讓父安社稷重宗廟可也是則輙之義得矣乃居位據國以拒父天下豈有無父之人而可以爲人君乎晉帥師納之於戚比之爲子以拒父者有間矣未爲過舉也胡氏以納爲國人不受而鞅爲不知義過矣夫輙拒之而晉固納之納之書實事也何義例之有胡氏曰世子不言納位其所固有國其所宜君謂之儲副則無所事乎納矣凡公子出奔復而得國者其順且易則曰歸有奉焉則曰自其難也則曰入不稱納矣況世子哉今趙鞅帥師以蒯聵復國而書納者見蒯聵無道爲國人之所不受也國人不受而稱世子者罪衛人之拒之也所以然者緣蒯聵出奔靈公未甞有命廢之而立他子及公之卒大臣又未甞謀於國人數聵之罪選公子之賢者以主其國乃從輙之所欲而君之以子拒父此其所以稱世子也人莫不愛其親而志於殺莫不敬其父而忘其喪莫不慈其子欲其子之富且貴也而奪其位蒯聵之於天理逆矣何疑於廢黜然父𨿽不父子不可以不子輙乃據國而與之爭可乎故特繋納衛世子蒯聵於戚於趙鞅帥師之下而鞅不知義靈公與衛國大臣不能早正國家之本以致禍亂其罪皆見矣

秋八月甲戌晉趙鞅帥師及鄭罕達帥師戰於鐡鄭師敗績

正傳曰書晉趙鞅及鄭罕達戰於鐡鄭師敗績而其善惡自見矣左氏曰秋八月齊人輸範氏粟鄭子姚【卽罕達】子般【卽駟】送之士吉射逆之趙鞅禦之遇於戚陽虎曰吾車少以兵車之斾與罕駟兵車先陳罕駟自後隨而從之彼見吾貌必有懼心於是乎會之必大敗之從之卜戰焦樂丁曰詩曰爰始爰謀爰契我謀恊以故兆詢可也簡子【卽趙鞅】誓曰範氏中行氏反易天明斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡士田十萬庶人工商遂人臣圉免志父無罪君實圖之若其有罪絞縊以戮桐棺三寸不設屬辟素車朴馬無入於兆下卿之罸也甲戌將戰郵無卹【卽王良也】禦簡子衛太子爲右登鐡上望見鄭師眾太子懼自投於車下子良授太子綏而乘之曰婦人也簡子巡列曰畢萬【晉獻公卿】匹夫也七戰皆獲有馬百乘死於牖下羣子勉之死不在冦繁羽禦趙羅宋勇爲右羅無勇麇之吏詰之禦對曰痁作而伏衛太子禱曰曾孫蒯聵敢昭告皇祖文王烈祖康叔文祖襄公鄭勝亂從晉午在難不能治亂使鞅討之蒯聵不敢自佚備持矛焉敢告無絕筋無折骨無靣傷以集大事無作三祖羞大命不敢請佩玉不敢愛鄭人撃簡子中肩斃於車中獲其蠭旗太子【蒯聵】救之以戈鄭師北獲溫大夫趙羅太子復伐之鄭師大敗獲齊粟千車趙孟喜曰可矣傳傁曰𨿽克鄭猶有知在憂未艾也初周人與範氏田公孫尨【範氏臣】稅焉趙氏得而獻之吏請殺之趙孟曰爲其主也何罪止而與之田及鐡之戰以徒五百人宵攻鄭師取蠭旗於子姚之幕下獻曰請報主徳追鄭師姚般公孫林殿而射前列多死趙孟曰國無小旣戰簡子曰吾伏弢嘔血鼔音不衰今日我上也太子曰吾救主於車退敵於下我右之上也郵良曰我兩靷將絕吾能止之我禦之上也駕而乘材兩靷皆絕愚謂觀此趙簡子數範中行與鄭之罪則簡子忠於晉者也齊鄭忘晉君之好以助叛臣黨惡者也其善惡功罪較然矣然而二子皆書名而不言大夫則諸儒所謂義例者何在乎故直書其事而善惡自見者爲不易之論矣

冬十月塟衛靈公

正傳曰書塟衛靈公志卹哀之禮也

十有一月蔡遷於州來蔡殺其大夫公子駟

正傳曰何以並書之並譏蔡君也見蔡君之無道也旣召禍機而遷國又殺忠臣以媚敵故曰並譏之也左氏曰吳泄庸如蔡納聘而稍納師師畢入眾知之蔡侯告大夫殺公子駟以說哭而遷墓冬蔡遷於州來胡氏曰州來吳所滅也蔡請遷於吳而中悔吳人如蔡納聘而師畢入蔡侯告大夫殺公子駟以說哭而遷墓如此則實吳人之所遷也而經以自遷爲文何也楚旣降蔡使疆於江汝蔡人聽命而還師矣復背楚請遷於吳而又自悔也其謀之不臧甚矣夫遷國大事也盤庚五遷利害甚明眾猶胥怨不適有居至於丁寜反復播告之修而後定也今蔡介於吳楚二大國之間背楚誑吳及其事急又委罪於執政其誰之咎也故經以自遷爲文而殺公子駟則書大夫而稱國言君與用事大臣擅殺之也放公孫獵則書大夫而稱人言國亂無政眾人擅放之也駟與獵其以請遷於吳爲非者乎而委之罪以說誰敢有復盡忠而與謀其國者哉愚謂或稱大夫或不稱或書國或不書史之文也而仲尼取義則固不系乎此也何居曰文之不一也

【敬王二十八年】三年【晉定二十年齊景五十六年衛出公輙元年蔡昭二十七年鄭聲九年曹陽十年陳閔十年杞僖十四年宋景二十五年秦惠九年卒楚昭二十四年吳夫差四年】

春齊國夏衛石曼姑帥師圍戚

正傳曰何以書圍戚罪黨惡也夫國之所以爲國君之所以爲君以其有人倫也舜竊負而逃遵海濵終身樂忘天下以人倫爲重也蒯聵傷家之亂而欲割恩正義以陷於大惡其得罪於父非有闗於宗社也輙未甞受命於靈公乃夫人先以公命命郢郢不居故立輙耳國夏與曼姑不能因晉之納以輙迎蒯聵於戚而避位讓父以正倫理乃助人之子以圍人之父是無人倫矣其得罪於舜也大矣何以立國而爲人主大臣乎公羊以輙不以父命辭王父命而宜立以曼姑受命於靈公義可以拒之是不知天理人倫爲君國之本也胡氏曰按左氏靈公遊於郊公子郢禦公曰余無子將立汝對曰郢不足以辱社稷君其攺圖君夫人在堂三揖在下君命只辱靈公卒夫人曰命公子郢爲太子君命也對曰郢異於他子且君沒於吾手若有郢必聞且亡人之子輙在乃立輙以拒蒯聵蒯聵前稱世子者所以深罪輙之見立不辭而拒其父也輙若可立則蒯聵爲未絕未絕則是世子尙存而可以拒乎主兵者衛也何以序齊爲首罪齊人與衛之爲惡而黨之也公孫文仲主兵伐鄭而序宋爲首以誅殤公石曼姑主兵圍戚而序齊爲首以誅國夏訓天下後世討亂臣賊子之法也古者孫從祖又孫氏王父之字考於廟制昭常爲昭穆常爲穆不以父命辭王父命禮也輙𨿽由嫡孫得立然非有靈公之命安得云受之王父辭父命哉故冉有謂子貢曰夫子爲衛君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也伯夷以父命爲尊而讓其弟叔齊以天倫爲重而讓其兄仲尼以爲求仁而得仁者也然則爲輙者柰何宜辭於國曰若以父爲有罪將從王父之命則有社稷之鎭公子在我焉得爲君以爲無罪則國乃世子之所有也天下豈有無父之國哉而使我立乎其位如此則言順而事成矣是故輙辭其位以避父則衛之臣子拒蒯聵而輔之可也輙立其位以拒父則衛之臣子捨爵祿而去之可也烏有父不慈子不孝爭利其國滅天理而可爲者乎

夏四月甲午地震

正傳曰書地震誌異也夫地道尙靜而震動焉失其道矣當是之時天子諸侯之國皆君弱而臣彊是其應乎

五月辛夘桓宮僖宮災

正傳曰書桓宮僖宮災志變也天火曰災災從天降也所以示譴戒乎魯也諸侯之廟五親盡則遷天之道也所謂遷者主遷而廟不遷謂之桓宮僖宮則桓僖親盡而不遷非天之道矣因天變以驗人事其咎固在此乎左氏曰夏五月辛夘司鐸【官名】火火逾公宮桓僖災救火者皆曰顧府南宮敬叔至命周人出禦書俟於宮曰庀女而不在死子服景伯至命宰人出禮書以待命命不共有常刑校人乘馬巾車脂轄百官官備府庫愼守宮人肅給濟濡帷幕郁攸從之蒙葺公屋自太廟始外內以悛助所不給有不用命則有常刑無赦公父文伯至命校人駕乘車季桓子至禦公立於眾魏之外命救火者傷人則止財可爲也命藏象魏曰舊章不可亡也富父槐至曰無備而官辦者猶拾沈也於是乎去表之稾道還公宮孔子在陳聞火曰其桓僖乎愚謂春秋書此不過志二宮之災耳而公糓又鑿爲不言及敵也一也之說而胡氏從之又有不言及等也稱及則祖有尊卑矣之說皆穿鑿之過而不知經之取義不系乎此也

季孫斯叔孫州仇帥師城啟陽

正傳曰何以書譏不宜城也黨範啟釁懼晉而城一不宜也不顧民時大興工役二不宜也地震廟災不知修省三不宜也

宋樂髠帥師伐曹

正傳曰書宋樂髠帥師伐曹志陵暴之兵也曹爲小國以宋之大宜以大字小可也乃肆其陵弱暴寡之心擅興大眾以伐之宋爲無道矣然而曹以小弱界乎其鄰不能盡事大之禮以致禍變惡得無罪故此年樂髠伐六年向巢伐七年圍八年入而以曹伯歸有由然矣

秋七月丙子季孫斯卒

正傳曰書季孫斯卒志國卿之大故也左氏曰秋季孫有疾命正常曰無死南孺子之子男也則以告而立之女也則肥也可季孫卒康子卽位旣塟康子在朝南氏生男正常載以如朝告曰夫子有遺言命其圉臣曰南氏生男則以告於君與大夫而立之今生矣男也敢告遂奔衛康子請退公使共劉視之則或殺之矣乃討之召正常正常不反

蔡人放其大夫公孫獵於吳

正傳曰放猶逐也以其公子駟之黨也何以書罪擅放也胡氏謂駟獵蓋以請遷於吳爲非者故蔡因吳怒其貳於楚而遷其國遂殺駟逐獵以說吳此則無政刑而陵替以亡之漸矣

冬十月癸夘秦伯卒

正傳曰書秦伯卒志霸國之大故也於是乎有弔賻贈塟之禮焉是以書之

叔孫州仇仲孫何忌帥師圍邾

正傳曰書二卿圍邾則不義之罪自見矣夫旣與邾盟於句繹而又伐之背信棄義甚矣夫邾之事魯來會來奔獻漷沂之田亦已至矣不得免焉何以示信義於諸侯哉

【敬王二十九年】四年【晉定二十一年齊景五十七年衛出二年蔡昭二十八年殺鄭聲十年曹陽十一年陳閔十一年杞僖十五年宋景二十六年秦悼公元年楚昭二十五年吳夫差五年】

春王二月庚戌盜殺蔡侯申

正傳曰盜殺蔡侯申何以書志亂賊也以報之未詳也使人考其迹而罪人斯得矣如下文蔡昭公書塟公孫辰奔公孫姓公孫霍見殺卽此盜矣左氏曰蔡昭侯將如吳諸大夫恐其又遷也承公孫翩逐而射之入於家人而卒以兩矢門之眾莫敢進文之鍇【蔡大夫】後至曰如墻而進多而殺二人鍇執弓而先翩射之中肘鍇遂殺之故逐公孫辰而殺公孫姓公孫盱【卽公孫霍】公糓胡氏皆以稱盜不名人爲賤防又言蔡侯不能以禮信自衛夫人得而害之故變文稱盜以警有國皆非矣夫如是則使弒君之賊得逸其罪名將何憚而不爲乎是又與於弒逆之甚者也

蔡公孫辰出奔吳

正傳曰書蔡公孫辰出奔吳志逸賊也其出奔吳蔡人逐之也辰蓋與聞乎盜殺者故書出奔而盜人之名斯得矣

塟秦惠公

正傳曰書塟秦惠公志卹哀之義也

宋人執小邾子

正傳曰書宋人執小邾子志陵暴之罪也小邾子無罪可聲而宋伐其國俘其君以私意擅行又不歸之京師故春秋罪之

夏蔡殺其大夫公孫姓公孫霍

正傳曰霍卽盱二人翩之黨也何以書誅弒君之黨也於是乎盜弒之名斯得矣

晉人執戎蠻子赤歸於楚

正傳曰書晉人執戎蠻子赤歸於楚罪晉也晉以伯國不能自振詐蠻子而執之歸楚是背信以尊荊夷也詐戎蠻背信也尊荊夷忘義也春秋書以惡之左氏曰夏楚人旣克夷虎乃謀北方左司馬販申公壽餘葉公諸梁致蔡於負函致方城之外於繒闗曰吳將溯江入郢將奔命焉爲一昔之期襲梁及霍單浮余圍蠻氏蠻氏潰蠻子赤奔晉陰地司馬起丰析與狄戎以臨上雒左師軍於莬和右師軍於倉野使謂陰地之命大夫士蔑曰晉楚有盟好惡同之若將不廢寡君之願也不然將通於少習以聽命士蔑請諸趙孟趙孟曰晉國未寜安能惡於楚必速與之士蔑乃致九州之戎將裂田以與蠻子而城之且將爲之卜蠻子聽卜遂執之與其五大夫以畀楚師於三戶司馬致邑立宗焉以誘其遺民而盡俘以歸愚謂言歸於楚者猶曰歸於京師尊楚之詞也

城西郛

正傳曰外城謂之郛書城西郛著不宜城也城西郛則城西之民盡棄之矣杜氏曰魯城西郛備晉也夫魯助晉叛臣以召怨於晉又城西郛以備之善謀國者如是乎

六月辛丑亳社災

正傳曰書亳社災志災變也糓梁子曰亳社者亳之社也亳亡國也亡國之社以爲廟屋戒也其屋亡國之社不得達上也程子曰書曰湯旣勝夏欲遷其社不可作夏社國旣亡則社自當遷湯存之以爲後戒故但屋之則與遷之無異旣爲亡國之社則自王都至國都皆有之使爲戒也記曰喪國之社屋之不受天陽也又曰亳社北牖使陰明也魯有亳社災屋之故有災此制計之必始於湯也

秋八月甲寅滕子結卒

正傳曰書滕子結卒志與國之大故也

冬十有二月塟蔡昭公

正傳曰書塟蔡昭公志禮也君弒不討賊則不塟禮也今公孫姓等已討故塟禮也

塟滕頃公

正傳曰書塟滕頃公志卹鄰之禮也

【敬王三十年】五年【晉定二十二年齊景五十八年卒衛出三年蔡成公朔元年鄭聲十一年曹陽十二年陳閔十二年杞僖十六年宋景二十七年秦悼二年楚昭二十六年吳夫差六年】

春城毗

正傳曰書春城毗譏不時也不宜城也杜氏以爲城毗備晉也夫禮義惟城而金湯不與焉魯助晉叛人以起晉釁可謂墮禮義之大閒而乃屢城以自備焉末矣豈其時乎豈其宜乎

夏齊侯伐宋

正傳曰書齊侯伐宋則無名擅興之罪自見矣定之六年齊侯宋公爲洮之防今甫六年耳宋未有可聲之罪而齊遽興無名之師故春秋書以惡之晏子以其君顯固如是乎

晉趙鞅帥師伐衛

正傳曰書晉趙鞅帥師伐衛善討黨叛也衛助範氏以叛是黨臣叛君負罪大矣趙鞅討而伐之忠於晉正矣故春秋書而善之左氏曰春晉圍栢人荀寅士吉射奔齊初範氏之臣王生惡張栁朔【範氏家臣】言諸昭子【卽士吉射】使爲柏人昭子曰夫非而讎乎對曰私讎不及公好不廢過惡不去善義之經也臣敢違之及範氏出張栁朔謂其子爾從主勉之我將止死王生授我矣吾不可以僣之遂死於栢人夏趙鞅伐衛範氏之故也遂圍中牟

秋九月癸酉齊侯杵臼卒

正傳曰書齊侯杵臼卒志鄰國之大故也諸侯有弔賻贈塟之禮焉左氏曰齊燕姬生子不成而死諸子鬻姒【景公妾】之子荼【卽安孺子】嬖諸大夫恐其爲太子也言於公曰君之齒長矣未有太子若之何公曰二三子間於憂虞則有疾疢亦姑謀樂何憂於無君公疾使國惠子【卽國夏】髙昭子【卽髙張】立荼寘羣公子於萊秋齊景公卒冬十月公子嘉公子駒公子黔奔衛公子鉏公子陽生來奔萊人歌之曰景公死乎不與埋三軍之事乎不與謀師乎師乎何黨之乎愚謂此景公卒時事也大學之道誠意正心修身齊家治國平天下此其始終本末之貫也晏子不知聖賢大學之道引君當道修身正家以及其國徒矜智能卒之家道不正孽嬖立而羣子奔至於危亡可哀也已君子因其卒而遡其平生而善惡見矣

冬叔還如齊

正傳曰叔還【音旋】魯卿如齊往弔且會塟也何以書志邦交之禮也而非禮自見矣諸侯卒諸侯使士弔使大夫會塟禮也而使卿焉非禮矣

閏月塟齊景公

正傳曰書閏月塟齊景公志卹鄰之禮也而非禮見矣何謂非禮公羊曰閏不書此何以書喪以閏數也曷爲以閏數喪數略也谷梁子曰不正其閏也愚謂喪事不數閏數閏則哀殺矣諸侯五月而塟以閏月塟則數閏矣數閏則哀殺矣非仁人孝子之心也此春秋竊取之義乎

【敬王三十一年】六年【晉定二十三年齊安孺子荼元年弒衛出四年蔡成二年鄭聲十二年曹陽十三年陳閔十三年杞僖十七年宋景二十八年秦悼三年楚昭二十七年卒吳夫差七年】

春城邾瑕

正傳曰書春城邾瑕志非時也譏非所宜城也魯以備晉城瑕一非所城彊取邾之邑而城之二非所城春農方殷而奪時以妄作三非所城春秋非之之意備矣

晉趙鞅帥師伐鮮虞

正傳曰鮮虞卽中山之狄書晉趙鞅帥師伐鮮虞善誅黨叛也左氏曰春晉伐鮮虞治範氏之亂也杜氏曰晉伐鮮虞納荀寅於栢人愚按四年鮮虞納荀寅於栢人則固黨叛者也晉鞅伐之有名矣宜春秋善之

吳伐陳

正傳曰書吳伐陳志憤怨之兵也左氏曰復修舊怨也楚子曰吾先君與陳有盟不可以不救乃救陳師於城父髙氏曰陳楚與也吳之入楚使召陳侯陳侯不來吳人怨之故元年旣侵之今復伐之修怨也陳自是與吳成愚謂陳非有可聲之罪其不肯貳於己猶己之不肯貳於人耳乃怨而侵之而伐之必彊之與成焉則吳之爲夷可知矣故春秋惡之

夏齊國夏及髙張來奔

正傳曰書齊國夏及髙張來奔則奔之者之罪見矣左氏曰齊陳乞僞事髙國者每朝必驂乘焉所從必言諸大夫曰彼皆偃蹇將棄子之命皆曰髙國得君必偪我盍去諸固將謀子子早圖之圖之莫如盡滅之需事之下也及朝則曰彼虎狼也見我在子之側殺我無日矣請就之位又謂諸大夫曰二子者禍矣恃得君而欲謀二三子曰國之多難貴寵之由盡去之而後君定旣成謀矣盍及其未作也先諸作而後悔亦無及也大夫從之夏六月戊辰陳乞鮑牧及諸大夫以甲入於公宮昭子【卽髙張】聞之與惠子【國夏】乘如公戰於莊敗國人追之國夏奔莒遂及髙張晏圉施來奔愚謂據此則讒人亂國者陳乞也旣以僞事髙國進讒言使與諸大夫生隙又以詭言進讒諸大夫使與髙國有隙遂兩下興兵相殺使髙國貴戚之卿不能安其位以守其宗社而出奔他國讒人亂國豈虛語哉詩曰取彼讒人投之有比其亦春秋之意乎

叔還會吳於柤

正傳曰書叔還會吳於柤非其會也許氏曰叔還以吳在柤故往會之始終吳好也愚謂以堂堂中國之望禮義之宗吳不慕義求防而魯下與防焉則爲妄動所以感之者不誠矣安能以固結其好哉

秋七月庚寅楚子軫卒

正傳曰書楚子軫卒志與國之大故也來赴故書之左氏曰秋七月楚子在城父將救陳卜戰不吉卜退不吉王曰然則死也再敗楚師不如死棄盟逃讎亦不如死死一也其死讎乎命公子申【卽子西】爲王不可則命公子結【卽子期】亦不可則命公子啟五辭而後許將戰王有疾庚寅昭王攻大冥卒於城父子閭退曰君王捨其子而讓羣臣敢忘君乎從君之命順也立君之子亦順也二順不可失也與子西子期謀潛師閉塗逆越女之子章立之而後還是嵗也有云如眾赤烏夾日以飛三日楚子使問於周太史周太史曰其當王身乎若禜之可移於令尹司馬王曰除腹心之疾而寘諸股肱何益不糓不有大過天其夭諸有罪受罸又焉移之遂弗禜初昭王有疾卜曰河爲祟王弗祭大夫請祭諸郊王曰三代命祀祭不越望江漢睢漳楚之望也禍福之至不是過也不糓𨿽不徳河非所獲罪也遂弗祭孔子曰楚昭王知大道矣其不失國也宜哉

齊陽生入於齊齊陳乞弒其君荼

正傳曰書齊陽生入於齊齊陳乞弒其君荼而簒弒之罪見矣左氏曰陳僖子【卽陳乞】使召公子陽生陽生駕而見南郭且於【卽子鉏】曰甞獻馬於季孫不入於上乘故又獻此請與子乘之出萊門而告之故闞止【卽子我】知之先待諸外公子曰事未可知反與壬也處戒之遂行逮夜至於齊國人知之僖子使子士之母養之與饋者皆入冬十月丁夘立之將盟鮑子醉而往其臣差車鮑防曰此誰之命也陳子【卽乞】曰受命於鮑子遂誣鮑子曰子之命也鮑子曰女忘君之爲孺子牛而折其齒乎而背之也悼公【卽陽生】稽首曰吾子奉義而行者也若我可不必亡一大夫若我不可不必亡一公子義則進否則退敢不惟子是從廢興無以亂則所願也鮑子曰誰非君之子乃受盟使胡姬以安孺子如賴去鬻姒殺王甲拘江說囚王豹於句竇之丘公【卽陽生】使朱毛告於陳子曰防子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎以齊國之困困又有憂少君不可以訪是以求長君庶亦能容羣臣乎不然夫孺子何罪毛復命公悔之毛曰君大訪於陳子而圖其小可也使毛遷孺子於駘不至殺諸野幕之下塟諸殳冒淳公羊曰景公謂陳乞曰吾欲立捨何如陳乞曰所樂乎爲君者欲立之則立之不欲立則不立君如欲立之則臣請立之陽生謂陳乞曰吾聞子蓋將不欲立我也陳乞曰夫千乘之主將廢正而立不正必殺正者吾不立子者所以生子者也走矣與之玉節而走之景公死而捨立陳乞使人迎陽生於諸其家除景公之喪諸大夫皆在朝陳乞曰常之毋有魚菽之祭願諸大夫之化我也諸大夫皆曰諾於是皆之陳乞之家坐陳乞曰吾有所爲甲請以示焉諸大夫皆曰諾於是使力士舉巨囊而至於中霤諸大夫見之皆色然而駭開之則闖然公子陽生也陳乞曰此君也已諸大夫不得已皆逡巡北靣再拜稽首而君之爾自是往弒捨愚謂春秋但書陽生入陳乞弒則主謀與弒之罪自見矣夫主謀與弒其君之罪罪莫大焉公羊謂弒立不當國而國谷梁謂弒君以陳乞不以陽生君荼胡氏又謂不稱公子以爲先君立荼而已弒之爲非先君之子稱齊著亂由景公則所求於義者末矣所以誅陽生者反薄矣

冬仲孫何忌帥師伐邾

正傳曰書伐邾志陵暴之師也

宋向巢帥師伐曹

正傳曰書伐曹著擅興陵暴之罪也

【敬王三十二年】七年【晉定二十四年齊悼公陽生元年衛出五年蔡成三年鄭聲十三年曹陽十四年陳閔十四年杞僖十八年宋景二十九年秦悼四年楚惠王章元年吳夫差八年】

春宋皇瑗帥師侵鄭

正傳曰何以書宋皇瑗侵鄭志貪暴之師也左氏以爲爲鄭叛晉非也宋久叛晉豈復討鄭叛晉哉當是之時世無霸主諸侯肆其狼貪虎噬之心以無名之兵加於人豈知修徳之爲務乎故春秋惡之

晉魏曼多帥師侵衛

正傳曰書晉魏曼多帥師侵魏非伯討也夫伯討者必奉詞聲罪而致討也左氏曰晉師侵衛衛不服也愚謂觀此則此舉特爲衛不服耳衛輙拒父天下之罪人也晉不行聲罪之師而爲私竊以行侵焉春秋直書而其罪見矣

夏公會吳於鄫

正傳曰書公會吳於鄫志非禮也左氏曰夏公會吳於鄫吳來徴百牢子服景伯對曰先王未之有也吳人曰宋伯牢我魯不可以後宋且魯牢晉大夫過十吳王百牢不亦可乎景伯曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣若亦棄禮則有淫者矣周之王也制禮上物不過十二以爲天之大數也今棄周禮而曰必百牢亦惟執事吳人弗聽景伯曰吳將亡矣棄天而背本不與必棄疾於我乃與之太宰嚭召季康子康子使子貢辭太宰嚭曰國君道長而大夫不出門此何禮也對曰豈以爲禮畏大國也大國不以禮命於諸侯苟不以禮豈可量也寡君旣共命焉其老豈敢棄其國太伯端委以治周禮仲雍嗣之防髮文身臝以爲飾豈禮也哉有由然也反自鄫以吳爲無能爲也愚謂防者中國諸侯修好講睦之道必有禮義以交接有誠意以交孚吳爲夷狄與中國其類旣殊其心自異安可以禮義誠信相交接魯不務自修其徳畏吳之彊欲借其勢而往與之逺防於鄫自卑屈甚矣卒致百牢之徴不亦宜乎

秋公伐邾八月己酉入邾以邾子益來

正傳曰書公伐邾入邾以邾子益來而貪暴之罪自見矣左氏曰季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁民保於城城保於徳失二徳者危將焉保孟孫曰二三子以爲何如惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎不樂而出秋伐邾及範門猶聞鐘聲大夫諫不聽茅成子請告於吳不許曰魯撃柝聞於邾吳二十里不三月不至何及於我且國內豈不足成子以茅叛師遂入邾處其公宮眾師晝掠邾眾保於繹師宵掠以邾子益來獻於亳社囚諸負瑕負瑕故有繹邾茅夷鴻以束帛乘韋自請救於吳曰魯弱晉而逺吳馮恃其眾而背君之盟辟君之執事以陵我小國邾非敢自愛也懼君威之不立君威之不立小國之憂也若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圖之吳子從之愚謂觀此傳則主此役者康子也康子親聞仲尼之教音其恣欲如此又不聽景伯孟孫之忠言果失二徳伐邾入處其宮虜其君獻於亳社囚諸負瑕其罪大惡極矣其致邾之愬召吳之兵克東陽宜哉胡氏謂春秋隱魯之惡故滅國書取婉以成章而不失其實非也如此經直書其事而罪惡不可掩矣烏乎能隱

宋人圍曹

正傳曰書宋人圍曹罪陵弱也

冬鄭駟帥師救曹

正傳曰書鄭駟帥師救曹善之也卹災救難固春秋之所善也左氏曰宋人圍曹鄭桓子思曰宋人有曹鄭之患也不可以不救鄭師救曹侵宋愚按此則鄭之救曹𨿽出於有意而其事則善矣故春秋與進之所謂假之者其此之類乎

春秋正傳卷三十六﹤經部﹐春秋類﹐春秋正傳﹥

欽定四庫全書

春秋正傳卷三十七

明湛若水撰哀公

【敬王三十三年】八年【晉定二十五年齊悼二年衛出六年蔡成四年鄭聲十四年曹陽十五年國亡陳閔十五年杞僖十九年卒宋景三十年秦悼五年楚惠二年吳夫差九年】

春王正月宋公入曹以曹伯陽歸

正傳曰書宋公入曹以曹伯陽歸罪滅國也公羊以爲不言滅爲魯同姓不救諱胡氏以爲滅者亡國之善辭不言滅其君臣自取也皆非矣書入曹俘君則不必言滅而實滅也左氏曰春宋公伐曹將還禇師子肥殿曹人詬之不行師待之公聞之怒命反之遂滅曹執曹伯及司城疆以歸殺之又曰曹伯陽好田弋鄙人公孫疆獲白鴈獻之且言田弋之說因訪政事大說之疆言霸說於曹伯因背晉而姦未宋人伐之晉人不救

吳伐我

正傳曰書吳伐我志國難也而魯之自取之釁見矣左氏曰吳爲邾故將伐魯問於叔孫輙叔孫輙對曰魯有名而無情伐之必得志焉退而告公山不狃公山不狃曰非禮也君子違不適讎國未臣而有伐之奔命焉死之可也所托也則隱且夫人之行也不以所惡廢鄕今子以小惡而欲覆宗國不亦難乎若使子率子必辭王將使我子張【卽叔孫輙】病之王問於子泄對曰魯𨿽無與立必有與斃諸侯將救之未可以得志焉晉與齊楚輔之是四讎也夫魯齊晉之唇唇亡齒寒君所知也不救何爲三月吳伐我子泄【卽不狃】率故道險從武城初武城人或有因於吳竟田焉拘鄫人之漚菅者曰何故使吾水滋及吳師至拘者道之以伐武城克之王犯【吳大夫】甞爲之宰澹臺子羽之父好焉國人懼懿子謂景伯若之何對曰吳師來斯與之戰何患焉且召之而至又何求焉吳師克東陽而進捨於五梧明日捨於蠶室公賔庚公甲叔子【皆魯大夫】與戰於夷獲叔子【魯大夫】與析朱鉏獻於王王曰此同車必使能國未可望也明日捨於庚宗遂次於泗上防虎【魯大夫】欲宵攻王捨私屬徒七百人三踴於幕庭卒三百人有若與焉及稷門之內或謂季孫曰不足以害吳而多殺國士不如已也乃止之吳子聞之一夕三遷吳人行成將盟景伯曰楚人圍宋易子而食析骸以爨猶無城下之盟我未及虧而有城下之盟是棄國也吳輕而逺不能久將歸矣請少待之弗從景伯負載造於萊門乃請釋子服何於吳吳人許之以王子姑曹當之而後止吳人盟而還愚謂此卽魯滅邾以召吳釁爲自取且不聽懿子之言而與之決戰又弗從景伯之言而與吳盟於城下其辱甚矣胡氏以爲經書伐我不言四鄙及與吳者諱之也非也蓋直書吳伐我則使人讀其文考其實而其召釁之由城下之辱並見矣其能諱乎夫春秋垂世之典爲後人戒者也非若章奏言詞之類可得而暫諱者也

夏齊人取讙及闡

正傳曰闡魯地書齊人取讙及闡譏非義也公羊以爲賂齊也曷爲賂齊爲以邾婁子益來也谷梁子曰惡內也程子曰魯入邾而以其君來致齊怒吳伐故賂齊以說之愚謂魯擅興入邾而虜其君固可罪而齊爲邾來討乃取其非有之二邑其罪均矣何以伐人乎

歸邾子益於邾

正傳曰書歸邾子益於邾志復於正也左氏曰齊侯使如吳請師將以伐我乃歸邾子邾子又無道吳子使太宰子余討之囚諸樓防栫之以棘使諸大夫奉太子革以爲政愚謂此𨿽魯畏齊吳之伐而歸邾子出於有爲然而事則正矣春秋書之亦與人爲善之義

秋七月

正傳曰無事亦書時月義見於前

冬十有二月癸亥杞伯過卒

正傳曰書杞伯過卒志與國之大故也

齊人歸讙及闡

正傳曰何以書志反正也程子曰不云我田旣歸邾子亦歸其田非以爲惠也胡氏曰按左氏邾子益齊出也魯以益來則齊人取讙及闡又如吳請師而怒猶未怠也以此見國君之造惡不悛則四鄰謀取其國家莫能保矣歸邾子益於邾則齊人歸讙及闡又辭師於吳而徳猶未泯也以此見國君去惡而不積則四鄰不侵其封境而自安矣曰以曰取者逆詞也曰歸者順詞也去逆效順息爭休兵齊無取地之罪魯無失地之辱以此見遷善之優攺過之大而春秋不諱入邾以邾子益來者以明歸益於邾之能掩其前惡而美之也愚謂我以順感彼以順應理之必然也胡氏之說善矣但謂春秋不諱入邾以邾子益來者以明歸益於邾之能掩其前惡而美之則春秋出於有意之爲而不足以見聖人灑然無意必固我之心前後隔防者矣

【敬王三十四年】九年【晉定二十六年齊悼三年衛出七年蔡成五年鄭聲十五年陳閔十六年杞閔公維元年宋景三十一年秦悼六年楚惠三年吳夫差十年】

春王二月塟杞僖公

正傳曰書塟杞僖公志卹鄰之義也

宋皇瑗帥師取鄭師於雍丘

正傳曰取者覆其師而盡敗之也何以書志忿暴之師也左氏曰鄭武子賸【卽罕違】之嬖許瑕求邑無以與之請外取許之故圍宋雍丘宋皇瑗圍鄭師每日遷捨壘合鄭師哭子姚救之大敗二月甲戌宋取鄭師於雍丘使有能者無死以郟張與鄭羅歸愚謂觀此傳則鄭先以兵深入宋境皇瑗禦之圍其師盡覆其軍而殺之曰使能者無死僅以郟張鄭羅歸宋之報之亦暴甚矣然亦鄭有以自取之也

夏楚人伐陳

正傳曰書楚人伐陳志忿暴之師也左氏曰陳卽吳故也夫陳以弱國屢見伐於楚而附托於吳以自安楚不自反逞其怨忿之私而屢伐之楚固有罪矣爲陳者不思修其政刑自立其國而徒以附托於人鮮不召釁者矣春秋書之非特罪楚亦以陳之不自立而召禍者爲世戒也

秋宋公伐鄭

正傳曰書宋公伐鄭志報怨之師也鄭以貪兵深入其境故宋怨而復伐以報之夫所謂義兵者敵來而禦之斯己矣前旣覆其師今又伐其國則暴已甚矣

冬十月

正傳曰無事亦書時月義見於前

【敬王三十五年】十年【晉定二十七年齊悼四年卒衛出八年蔡成六年鄭聲十六年陳閔十七年杞閔二年宋景三十二年秦悼七年楚惠四年吳夫差十一年】

春王二月邾子益來奔

正傳曰書邾子益來奔使人讀其文求其事而其罪自見矣夫國君之奔是失其死社稷之義已不可矣況無故而奔乎陳氏曰吳人討邾奉太子爲政而後奔則非有不得已之故自存圖後之謀而自去其國其爲得罪於宗社大矣故春秋惡之

公會吳伐齊三月戊戌齊侯陽生卒

正傳曰書公防吳伐齊齊侯陽生卒使人讀其文考其事則伐齊之故與齊侯之卒皆得其義之是非矣左氏曰公會吳子邾子郯子伐齊南鄙師於鄎齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還愚謂夫吳之伐齊以齊初請吳師伐魯防以魯平而辭吳師魯以歸邾子而獲免齊吳之師皆是矣魯復與吳怨齊而伐之齊人以悼公辭吳以召兵而弒之其不書弒者齊以卒來赴也胡氏以爲不著齊人弒君之罪而以卒書者不忍以勾吳之民加齊國之君似未確審如此則齊弒君之賊不亦免乎

夏宋人伐鄭

正傳曰何以屢書志修怨之無已也旣取其師又再三伐之宋之罪甚矣

晉趙鞅帥師侵齊

正傳曰書趙鞅侵齊罪伐喪也齊侯之弒晉爲霸主上不能率諸侯以問罪次不能致卹死之義與吳子三日哭於軍門之外而去之者逺矣反夷狄之不如也何以爲霸主左氏曰夏趙鞅帥師伐齊大夫請卜之趙孟曰吾卜於此起兵事不再令卜不襲吉行也於是乎取犁及轅毀髙唐之郭侵及賴而還

五月公至自伐齊

正傳曰書至以反靣之禮也

塟齊悼公

正傳曰書塟齊悼公志鄰國之大事也

衛公孟彄自齊歸於衛

正傳曰書衛公孟彄自齊歸於衛譏納叛也孟彄黨蒯聵爲叛衛挾齊之勢而歸衛爲叛蒯聵是爲二叛人矣故十五年春蒯聵入國彄復奔齊

薛伯夷卒

正傳曰書薛伯夷卒志與國之大故也

秋塟薛惠公

正傳曰書塟薛惠公志卹鄰之大義也

冬楚公子結帥師伐陳吳救陳

正傳曰何以兩書之義與不義並著矣左氏曰楚子期【卽結】伐陳吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還愚謂此則楚子期伐陳無名之師不義也季子救陳已爲義舉矣又言二君不務徳而殃民請退以爲其名是又義之大者也故春秋書之褒貶之義見矣胡氏曰春秋惡首亂善解紛自誅亂臣討賊子之外凡書救者未有不善之也救在王室則罪諸侯子突救衛是也救在逺國則罪四鄰晉陽處父救江是也救在蠻狄則罪中國楚公子貞救鄭狄救齊吳救陳是也吳𨿽南蠻之國來防於戚則進而書人矣使季札聘則又進而書子矣救而果善曷爲獨以號舉而不進之也其以號舉而不進之者深著楚罪而傷中國之衰也陳者有虞之後甞爲楚滅而僅存耳今又無故興師肆行侵伐而列國諸侯縱其暴橫不能修方伯連帥之職而吳能救之故獨以號舉深著楚罪而傷中國之衰也子欲居九夷乘桴浮於海而曰夷狄之有君不如諸夏之亡也其書吳救陳之意乎愚謂吳楚皆以逺而略之胡氏謂以號舉而不進之者以文害義義例之咎也

【敬王三十六年】十有一年【晉定二十八年齊簡公壬元年衛出九年蔡成七年鄭聲十七年陳閔十八年杞閔三年宋景三十三年秦悼八年楚惠五年吳夫差十二年】

春齊國書帥師伐我

正傳曰書齊國書帥師伐我志國警也而曲在齊直在魯可考見矣夫擅興修怨越國而伐人犯先王之禁者曲也守境應敵志在社稷者直也左氏曰齊爲鄎故國書髙無防帥師伐我及淸【齊地】季孫謂其宰冉求曰齊師在淸必魯故也若之何求曰一子守二子從公禦諸竟季孫曰不能求曰居封疆之間季孫告二子二子不可求曰若不可則君無出一子帥師背城而戰不屬者非魯人也魯之羣室眾於齊之兵車一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使從於朝俟於黨氏之溝【朝中地名】武叔呼而問戰焉對曰君子有逺慮小人何知懿子彊問之對曰小人慮材而言量力而共者也武叔曰是謂我不成丈夫也退而搜乘孟孺子泄帥右師顏羽禦邴泄【孟氏臣】爲右冉求帥左師管周父禦樊遲爲右季孫曰須也弱有子曰就用命焉季氏之甲七千冉有以武城人三百爲己徒卒老幼守宮次於雩門之外五日右師從之公孫務人見保者而泣曰事充政重上不能謀士不能死何以治民吾旣言之矣敢不勉乎師及齊師戰於郊齊師自稷曲師不逾溝樊遲曰非不能也不信子也請三刻而逾之如之眾從之師入齊軍右師奔齊人從之陳瓘陳莊【皆齊大夫】涉泗孟之側後入以爲殿抽矢防其馬曰馬不進也林不狃之伍曰走乎不狃曰誰不如曰然則止乎不狃曰惡賢徐步而死師獲甲首八十齊人不能師宵諜曰齊人遁冉有請從之三季孫不許孟孺子語人曰我不如顏羽而賢於邴泄子羽【卽顏羽】鋭敏我不欲戰而能黙泄曰驅之公爲與其嬖僮汪錡乘皆死皆殯孔子曰能執干戈以衛社稷可無殤也冉有用矛於齊師故能入其軍孔子曰義也愚謂由是觀之則齊乃侵人之師也魯乃禦敵之師也其曲直判矣

夏陳轅頗出奔鄭

正傳曰書陳轅頗出奔鄭使人求其奔之故而其罪可知矣左氏曰初轅頗爲司徒賦封田以嫁公女有餘以爲已大器國人逐之故出道渇其族轅咺進稻醴梁糗腵脯焉喜曰何其給也對曰器成而具曰何不吾諫對曰懼先行許氏曰春秋書轅頗之奔所以爲人臣附上刻下托公營私者之戒也家氏曰聚斂媚上固當有討然國不能自討致眾怒而逐之是眾爲政也而可哉愚謂欺公剝下頗之罪也國人逐之眾之罪也國不能討國之罪也一書而三罪著矣

五月公會吳伐齊

正傳曰書公防吳伐齊志報怨之兵也夫魯與齊姻戚之國也吳外夷之國也姻戚不睦固可援外人以伐之乎春彼來伐我夏我往伐之是搆怨於無窮也故春秋惡之

甲戌齊國書帥師及吳戰於艾陵齊師敗績獲齊國書正傳曰艾陵齊地何以書志吳爲陵人之師齊爲禦敵之師也而曲直見矣左氏曰爲郊戰故公會吳子伐齊五月克博【齊邑】壬申至於嬴【齊地】中軍從王胥門巢將上軍王子防曹將下軍展如將右軍齊國書將中軍髙無防將上軍宗樓將下軍陳僖子謂其弟書爾死我必得志宗子陽與閭丘明相厲也桑掩胥禦國子【卽國書】公孫夏曰二子必死將戰公孫夏命其徒歌虞殯陳子行命其徒其含玉公孫揮命其徒曰人尋約吳髮短東郭書曰三戰必死於此三矣使問多以琴曰吾不復見子矣陳書曰此行也吾聞鼔而已不聞金矣甲戌戰於艾陵展如敗髙子國子敗胥門巢王卒助之大敗齊師獲國書公孫夏閭丘明陳書東郭書革車八百乘甲首三千以獻於公將戰吳子呼叔孫曰而事何也對曰從司馬王賜之甲劍鈹曰奉爾君事敬無廢命叔孫未能對衛賜進曰州仇奉甲從君而拜公使太史固歸國子之元寘之新篋褽之以纁加組帶焉寘書於其上曰天若不識不何以使下國

秋七月辛酉滕子虞母卒

正傳曰書滕子虞母卒志與國之大故也

冬十有一月塟滕隱公

正傳曰何以書志卹鄰之義也

衛世叔齊出奔宋

正傳曰書衛世叔齊出奔宋使人求其故而齊之罪見矣左氏曰冬衛太叔疾【卽齊也】出奔宋初疾娶於宋子朝【疾妻名】其娣嬖子朝出孔文子使疾出其妻而妻之疾使侍人誘其初妻之娣寘於犁而爲之一宮如二妻文子怒欲攻之仲尼止之遂奪其妻或淫於外州外州人奪之軒以獻恥是二者故出衛人立遺【疾弟】使室孔姞【文子女】疾臣向魋納美珠焉與之城鉏宋公求珠魋不與由是得罪及桓氏出城鉏人攻太叔疾衛莊公復之使處巢死焉殯於鄖塟於少禘初晉悼公子慭亡在衛使其女僕而田太叔懿子止而飲之酒遂聘之生悼子悼子卽位故夏戊爲大夫悼子亡衛人翦夏戊孔文子之將攻太叔也訪於仲尼仲尼曰胡簋之事則甞學之矣甲兵之事未之聞也退命駕而行曰鳥則擇木木豈能擇鳥文子遽止之曰圉豈敢度其私訪衛國之難也將止魯人以幣召之乃歸愚謂觀此則疾之奔乃其自取之也使疾不淫於嬖娣則圉𨿽欲使之出妻而妻之吾固守糟糠不下堂之義夫誰能奪之志疾則不然嬖於妻之娣而圉得以使出其妻而妻之又通於初妻之娣圉怒而奪其妻或淫於外州外州人奪之軒以獻恥此疾所以出奔也非自取而何然則仲尼親見其事而書法不加褒貶之詞者可以見褒貶之義仲尼固竊取之而書因史之文未甞有所加損也由是觀之則義例之說不攻而自破矣

【敬王三十七年】十有二年【晉定二十九年齊簡二年衛出十年蔡成八年鄭聲十八年陳閔十九年杞閔四年宋景三十四年秦悼九年楚惠六年吳夫差十三年】

春用田賦

正傳曰何以書公羊曰譏何譏爾譏始用田賦也左氏曰春王正月用田賦糓梁子曰古者公田什一用田賦非正也胡氏曰哀公問於有若曰年饑用不足如之何有若對曰盍徹乎曰二吾猶不足如之何其徹也曰百姓足君孰與不足百姓不足君孰與足古者公田什一助而不稅魯自宣公初稅畆後世遂以爲常而不復矣至是二猶不足故又以田賦也夫先王制土籍田以力而砥其逺邇賦裏以入而量其有無今用田賦軍旅之徵非矣田以出粟爲主而足食賦以出軍爲主而足兵周制宅不毛者有裏布無職事者徵夫家漆林之稅二十而五則弛力薄徵當以農民爲急而增賦竭作不使末業者獨幸而免也今二猶不足而用田賦是重困農民而削其本何以爲國書曰用田賦用者不宜用也近世議弛商賈之徵達於時政者欲先省國用首寛農民後及商賈知春秋譏田賦之意矣愚謂胡氏之說是矣但謂用者不宜用也乃公谷義例之拘語曰如用之之類則言用者亦多矣豈亦云不宜用乎夫旣書用田賦則不必言不宜用而其失已章章乎明矣是故義例行而春秋隱矣莊子曰鑿七日而混沌死鑿之爲害也混沌之疚也

夏五月甲辰孟子卒

正傳曰孟子昭公夫人公平日已諱其同姓而謂之吳孟子矣故史氏因稱爲孟子而卒之非今乃稱而隱諱之如三傳胡氏所云也夫生稱之死亦稱之而失禮之實始終生死不可掩矣左氏曰死不赴故不稱夫人不反哭故不言塟小君孔子與弔適季氏季氏不絻放絰而拜愚謂書卒志國母之大故也且在本國何云不赴不稱夫人不言塟若是則孔子亦不當弔之矣蓋以其失禮好事者因爲之也夫魯史爲魯之臣子固可擅削其君母夫人之號乎烏乎宜蓋史有詳略聖人筆之因舊而已而其失自見矣胡氏曰孟子吳女昭公之夫人其曰孟子云者諱取同姓也禮取妻不取同姓買妾不知其姓則卜之厚男女之別也同姓從宗合族屬異姓主名治際會名著而男女有別矣四世而緦服之窮也五世而免殺同姓也六世親屬竭矣其庶姓別於上戚單於下昏姻可以通乎綴之以姓而弗別合之以食而弗殊𨿽百世而昏姻不通周道然也昭公不謹於禮欲結好彊吳以去三家之權忍取同姓以混男女之別不命於天子以弱其配不見於廟不書於防以廢其常典禮之大本喪矣其失國也宜故陳司敗問昭公知禮乎子曰知禮子退揖巫馬期而進之曰吾聞君子不黨君子亦黨乎君娶於吳爲同姓謂之吳孟子君而知禮孰不知禮巫馬期以告子曰丘也幸苟有過人必知之書孟子卒𨿽曰爲君隱而實亦不可揜矣

公防吳於橐臯

正傳曰橐臯吳地書公防吳於橐臯志善防也左氏曰吳子使太宰嚭請尋盟公不欲使子貢對曰盟所以周信也故心以制之玉帛以奉之言以結之明神以要之寡君以爲苟有盟焉弗可攺也已若猶可攺日盟何益今吾子曰必尋盟若可尋也亦可寒也乃不尋盟愚謂尋盟者卽寒盟也以其不信也故尋之夫盟者忠信之薄也況尋盟乎哀公用子貢之一言而卻吳人之請尋盟而與之防而信益結春秋書之善防也仁人之言其利溥矣不有君子其能國乎豈虛語哉

秋公會衛侯宋皇瑗於鄖

正傳曰鄖廣陵地名書公會衛侯宋皇瑗於鄖志善會也公先會吳於衛宋來會而會之故不言會也經不書盟是不盟也以其已辭吳盟可見矣左氏曰吳徴防於衛初衛殺吳行人且姚而懼謀於行人子羽子羽曰吳方無道無乃辱吾君不如止也子木曰吳方無道國無道必棄疾於人吳𨿽無道猶足以患衛往也長木之斃無不摽也國狗之瘈無不噬也而況大國乎秋衛侯防吳於鄖公及衛侯宋皇瑗盟而卒辭吳盟吳人藩衛侯之舍子瑕景伯謂子貢曰夫諸侯之防事旣畢矣侯伯致禮地主歸餼以相辭也今吳不行禮於衛而藩其君捨以難之子盍見太宰乃請束錦以行語及衛故太宰嚭曰寡君願事衛君衛君之來也緩寡君懼故將止之子貢曰衛君之來必謀於其眾其眾或欲或否是以緩來其欲來者子之黨也其不欲來者子之讎也若執衛君是墮黨而崇讎也夫墮子者得其志矣且合諸侯而執衛君誰敢不懼墮黨崇讎而懼諸侯或者難以霸乎太宰嚭說乃捨衛侯衛侯歸效夷言子之【卽公孫彌】尙幼曰君必不免其死於夷乎執焉而又說其言從之固矣愚謂子貢一言而解吳衛之難以言語稱於聖門豈小小哉左氏以爲公及衛侯宋皇瑗盟而卒辭吳盟非也豈有一時之防魯與宋衛盟而不與吳盟之理乎且先已辭吳矣又許宋衛盟可乎以經辧傳知其防不然矣

宋向巢帥師伐鄭

正傳曰書宋向巢帥師伐鄭志怨憤之兵也左氏曰宋鄭之間有隙地焉曰彌作頃丘玉暢嵒戈錫【以上六邑】子產與宋人爲成曰勿有是及宋平元之族自蕭奔鄭鄭人爲之城嵒戈錫九月宋向巢伐鄭取殺元公之孫遂圍嵒十二月鄭罕達救嵒丙申圍宋師愚謂春秋善釋怨而惡修怨自皇瑗取鄭師之後宋已大逞其憤矣又宋公宋人伐鄭者再可以釋怨而不釋今向巢之兵又怨平元之族而欲殺之以取錫圍嵒其怨暴矣卒致全師覆沒理有施報豈不信哉

冬十有二月螽

正傳曰周之冬夏之秋冬之間周十二月夏十月蟄藏之時也故公羊曰何以書記異也何異爾不時也愚謂螽將爲災春秋書之志災異也非特不時而已也

【敬王三十八年】十有三年【晉定三十年齊簡三年衛出十一年蔡成九年鄭聲十九年陳閔二十年杞閔五年宋景三十五年秦悼十年楚惠七年吳夫差十四年】

春鄭罕達帥師取宋師於嵒

正傳曰取者全師覆沒之謂何以書志暴怨之兵也左氏曰宋向魋救其師鄭子賸【卽罕達】使狥曰得桓魋者有賞魋也逃歸遂取宋師於嵒獲成讙郜延【皆宋大夫】以六邑【見前傳】爲虛愚謂易失前禽湯開一靣之网仁也前此宋取鄭師今則鄭取宋師報復逞一己之怨覆沒殺百萬之命不仁甚矣此春秋之所深惡而痛絕者也

夏許男成卒

正傳曰書許男成卒志與國之大故也

公會晉侯及吳子於黃池

正傳曰黃池衛地吳子夫差先言公史先內也先言公防晉侯而後及吳子先王國而後荒服史之序也吳子者魯史稱之之詞也公羊謂主防谷梁謂進之皆非也曰吳王者彼國人僣稱之之詞也何以書志善防也善其防而不盟也衣冠之防也公羊曰吳在是則天下諸侯莫敢不至也谷梁子曰吳夷狄之國也祝髮文身欲因魯之禮因晉之權而請冠端而襲其借於成周以尊天王又曰吳東方之大國也累累致小國以防諸侯以合乎中國吳能爲之則不臣乎吳進矣王尊稱也子卑稱也辭尊稱而居卑稱以防乎諸侯以尊天王吳王夫差曰好冠來孔子曰大矣哉夫差未能言冠而欲冠也愚故曰書防於黃池志善防也爲其防諸侯以尊天王也夷狄而中國則中國之固春秋之志也胡氏曰其言及者防兩伯之詞也春秋內王國而外荒服吳人主防其先晉紀常也春秋四夷𨿽大皆曰子吳僣王矣其稱子正名也以防兩伯之詞而言及者先吳則拂經而失序列書則泯實而傳疑書曰及順天地之經著盟防之實又以見勾吳之彊而抑其橫也定公以來晉失霸業不主夏盟夫差暴橫勢傾上國自稱周室於已爲長蓋太伯之後以族屬言則伯父也而黃池之防聖人書法如此則訓後世人君治國經邦之道也明此義則知漢宣帝待單於位在諸侯王上蕭傅之議非矣唐髙祖稱臣於突厥倚以爲助劉文靖之防失矣何況於以父事之如石晉者將欲保國而免其侵暴得乎或曰苟不爲此至於亡國則如之何曰存亡者天也得失者人也不可逆者理也以人勝天則事有在我者矣必若顚倒冠履而得天下其能一朝居乎春秋撥亂反正之書不可以廢焉者也

楚公子中帥師伐陳

正傳曰何以書志不義之兵也髙氏曰楚畏吳之彊無如之何故乘吳之出防而伐陳也其無名不義之舉可見矣

於越入吳

正傳曰書於越入吳志詭謀也左氏曰六月丙子越子伐吳爲二隧疇無餘謳陽自南方先及郊吳太子友王子地王孫彌庸壽於姚自上觀之彌庸見姑蔑之旗曰吾父之旗也不可以見讎而弗殺也太子曰戰而不克將亡國請待之彌庸不可屬徒五千王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲太子友王孫彌庸壽於姚丁亥入吳吳人告敗於王王惡其聞也自剄七人於幕下愚謂吳子不自量力度徳捨其國逺防於黃池以圖霸業而不知越議其後語曰螳蜋捕蟬黃雀在其後蓋善諭也夫惟先王之制諸侯各守封疆以奉天子之命可以無後患矣胡氏曰吳自栢舉以來慿陵中國黃池之防遂及夏盟可謂彊矣而春秋繼書於越入吳所謂因事屬辭垂戒後世而見深切著明之義也曽子曰戒之戒之出乎爾者反乎爾老氏曰佳兵不祥之器其事好還夫以力勝人者人亦以力勝之矣吳甞破越遂有輕楚之心及其破楚又有驕齊之志旣勝齊師復與晉人爭長自謂莫之敵也而越已入其國都矣吳侵中國而越滅之越又不監而楚滅之楚又不監而秦滅之秦又不監而漢滅之老氏曾子其言豈欺也哉春秋初書於越入吳在栢舉之後再書於越入吳在黃池之後皆因事屬辭垂戒後世不待貶絕而見深切著明之義也而可廢乎

秋公至自會

正傳曰何以書侵衛罪晉也春秋無義戰爲彼善於此則有之侵其最惡者也天子之命曰討諸侯奉命徵之曰伐後世連兵結怨徵伐自諸侯出已得罪於先王矣又其下則潛師掠境而侵焉非有問罪之師而境內之民何罪焉故書侵衛罪晉爲霸國之後而冒盜賊之行也

塟許元公

正傳曰何以書志會塟之禮諸侯相卹之義也

九月螽

正傳曰書九月螽志災異也髙氏曰周之九月夏之七月也其爲農災又非十二月之比也

冬十有一月有星孛於東方

正傳曰光芒四出曰孛彗之別名也公羊曰其言於東方何見於旦也何以書記異也何氏曰周十一月夏九月日在房心房心天子明堂布政之庭於此旦見與日爭光諸侯代王治典法滅絕之象

盜殺陳夏區夫

正傳曰區夫徴舒之後徴舒弒逆楚人殺之而陳猶使世執國政何以書盜殺見區夫之自取而陳國之無政矣

十有二月螽

正傳曰書十有二月螽志災異也

【敬王三十九年】十有四年【晉定三十一年齊簡四年衛出十二年蔡成十年鄭聲二十年陳閔二十一年杞閔六年宋景三十六年秦悼十一年楚惠八年吳夫差十五年】

春西狩獲麟

正傳曰西狩狩於大野大野在魯西也公谷皆以爲非狩爲采薪者所獲曰狩大麟也非也何以書獲麟誌異也春秋感之而始作故亦以是而終也麟者非常有之瑞也公谷以爲非中國之獸誤矣左氏曰春西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之公羊曰麟者仁獸也有王者則至無王者則不至有以告者曰有麕而角者孔子曰孰爲來哉孰爲來哉反袂拭靣涕沾袍顏淵死子曰噫天喪予子路死子曰噫天祝予西狩獲麟孔子曰吾道窮矣春秋何以始乎隱祖之所逮聞也所見異辭所聞異辭所傳異辭何以終乎哀公十四年曰備矣君子曷爲爲春秋撥亂世反諸正莫近諸春秋則未知其爲是與其諸君子樂道堯舜之道與未不亦樂乎堯舜之知君子也制春秋之義以俟後聖以君子之爲亦有樂乎此也程子曰始隱周之衰也終麟感之始也世衰道不行有述作之意舊矣但因麟而耳麟不出春秋亦必作也春秋之作不過因魯國之史而天地四時之無窮所以察其遷變而紀其差忒者無一略也中國夷狄之廣莫所以錄其交際而別其典禮者無一遺也故曰言天下之至動而不可亂也言天下之至賾而不可惡也夫子之贊易者卽其所以修春秋也以區區一魯國之史而兼紀周齊晉宋諸國之事其尊卑大小統屬之序秩然無毫髮之不順盡書治忽夫得陵僣亂賊之變森然一循乎條理而無一之非法故曰非聖人誰能修之觀西狩之獲而知天瑞之類應聖人先天後天而天且不違而春秋之終不外乎此也孔子感麟而作春秋或謂不然如何曰春秋不害感麟而作然麟不出春秋豈不作孔子之意蓋亦有素因此一事乃作故其書之成復以此終大抵須有端處如畫八卦因見河圖洛書果無河圖洛書八卦亦須作或問麟鳳和气所生太平之應也鳳鳥不至孔子曰吾已矣夫而麟見獲於春秋之季何也曰聖人之生乃天地之交感五行之秀防也以仲尼元聖尙生於春秋之時而況麟乎胡氏曰河出圖洛出書而八卦畫簫韶作春秋成而鳳麟至事應𨿽殊其理一也易曰大人者先天而天弗違後天而奉天時舜孔子先天者也先天而天弗違志一之動气也伏羲氏後天者也後天而奉天時气一之動志也有見乎此者則曰文成而麟至無見乎此者以爲妖妄而近誣周南闗雎之化王者之風而麟趾關雎之應也召南鵲巢之徳先公之教而騶虞鵲巢之應也世衰道防暴行交作臣弒其君者有之子弒其父者有之夫子爲是作春秋明王道正人倫气志天人交相感勝之際深矣制作文成而麟至宜矣商王恭黙思道帝賚良弼得於傅巖周公欲以身代其兄植璧秉珪而武王疾愈啟金縢之防天乃反風出罪己之言熒惑退舍至於勇夫志士精誠所格上致日星之應召物產之祥蓋有之矣況聖人之心感物而動見於行事以遺天下與來世哉簫韶九奏鳳儀於庭魯史成經麟出於野亦常理耳詩以正情書以制事禮以成行樂以養和易以明變垂教亦備矣則曷爲作春秋子曰我欲載之空言不如見之於行事之深切著明矣知我者其惟春秋乎何以約乎魯史子曰我欲觀夏道是故之杞而不足徴也我欲觀殷道是故之宋而不足徴也我觀周道幽厲傷之舍魯何適矣何以始乎隱公三綱淪九法斁天下無復有王也何以絕筆於獲麟其以天道終乎聖人之於天道命也有性焉君子不謂命也是故春秋天子之事聖人之用撥亂反正之書考諸三王而不繆建諸天地而不悖質諸鬼神而無疑百世以俟聖人而不惑其於格物修身齊家治國施諸天下無所求而不得亦無所處而不當何莫學夫春秋故君子誠有樂乎此也由仲尼至於孟子百有餘嵗若顏曾則見而知之若孟子則聞而知之由孟子而來至於今千有餘嵗矣其書未亡其出於人心者猶在蓋有不得已焉耳則亦有不得已焉耳矣

春秋正傳卷三十七

欽定四庫全書

春秋修後魯史舊文

魯哀公

杜預云春秋止於獲麟自此以下至十六年皆魯史記之文弟子欲存孔子卒故並錄以續孔子所修之經

【庚申】經十有四年春西狩獲麟【傳見前卷】

小邾射以句繹來奔【句音鉤射音亦】

小邾射以句繹來奔曰使季路要我吾無盟矣使子路子路辭季康子使冉有謂之曰千乘之國不信其盟而信子之言子何辱焉對曰魯有事於小邾不敢問故死其城下可也彼不臣而濟其言是義之也由弗能

夏四月齊陳恆執其君寘於舒州

齊簡公之在魯也闞止有寵焉及卽位使爲政陳成子憚之驟顧諸朝諸禦鞅言於公曰陳闞不可並也君其擇焉弗聴子我夕陳逆殺人逢之遂執以入陳氏方睦使疾而遺之潘沭備酒肉焉饗守囚者醉而殺之而逃子我盟諸陳於陳宗初陳豹欲爲子我臣使公孫言已已有喪而止旣而言之曰有陳豹者長而上僂望視事君子必得志欲爲子臣吾憚其爲人也故緩以告子我曰何害是其在我也使爲臣他日與之言政說遂有寵謂之曰我盡逐陳氏而立女若何對曰我逺於陳氏矣且其違者不過數人何盡逐焉遂告陳氏子行曰彼得君弗先必禍子子行舍於公宮夏五月壬申成子兄弟四乘如公子我在幄出迎之遂入閉門侍人禦之子行殺侍人公與婦人飲酒於檀臺成子遷諸寢公執戈將擊之太史子余曰非不利也將除害也成子出捨於庫聞公猶怒將出曰何所無君子行抽劍曰需事之賊也誰非陳宗所不殺子者有如陳宗乃止子我歸屬徒攻闈與大門皆不勝乃出陳氏追之失道於弇中適丰丘丰丘人執之以告殺諸郭闗成子將殺大陸子方陳逆請而免之以公命取車於道及耏眾知而東之出雍門陳豹與之車弗受曰逆爲余請豹與余車余有私焉事子我而有私於其讎何以見魯衛之士東郭賈奔衛庚辰陳恆執公於舒州公曰吾早從鞅之言不及此

庚戌叔還卒

五月庚申朔日有食之

陳宗豎出奔楚

宋向魋入於曹以叛

宋桓魋之寵害於公公使夫人驟請享焉而將討之未及魋先謀公請以鞌易薄公曰不可薄宗邑也乃益鞌七邑而請享公焉以日中爲期家備盡往公知之告皇野曰余長魋也今將禍余請卽救司馬子仲曰有臣不順神之所惡也而況人乎敢不承命不得左師不可請以君命召之左師每食擊鐘聞鐘聲公曰夫子將食旣食又奏公曰可矣以乘車往曰迹人來告曰逢澤有介麋焉公曰𨿽魋未來得左師吾與之田若何君憚告子野曰嘗私焉君欲速故以乘車逆之與之乘至公告之故拜不能起司馬曰公與之言公曰所難子者上有天下有先君對曰魋之不共宋之禍也敢不惟命是聴司馬請瑞焉以命其徒攻桓氏其父兄故臣曰不可其新臣曰從吾君之命遂攻之子頎騁而告桓司馬司馬欲入子車止之曰不能事君而又伐國民不與也祗取死焉向魋遂入於曹以叛六月使左師巢伐之欲質大夫以入焉不能亦入於曹取質魋曰不可旣不能事君又得罪於民將若之何乃捨之民遂叛之向魋奔衛向巢來奔宋公使止之曰寡人與之有言矣不可以絕向氏之祀辭曰臣之罪大盡防桓氏可也若以先臣之故而使有後君之惠也若臣則不可以入矣司馬牛致其邑與珪焉而適齊向魋出於衛地公文氏攻之求夏后氏之璜焉與之他玉而奔齊陳成子使爲次卿司馬牛又致其邑焉而適吳吳人惡之而反趙簡子召之陳成子亦召之卒於魯郭門之外阬氏諸丘輿

莒子狅卒【狅其廷反】

六月齊人弒其君壬於舒州

甲午齊陳恆弒其君壬於舒州孔丘三日齊而請伐齊三公曰魯爲齊弱久矣子之伐之將若之何對曰陳恆弒其君民之不與者半以魯之眾加齊之半可克也公曰子告季孫孔子辭退而告人曰吾以從大夫之後也故不敢不言

秋晉趙鞅帥師伐衛

八月辛丑仲孫何忌卒

初孟孺子泄將圉馬於成成宰公孫宿不受曰孟孫爲成之病不圉馬焉孺子怒襲成從者不得入乃反成有司使孺子鞭之秋八月辛丑孟懿子卒成人奔喪弗內免哭於衢聴共弗許懼不歸

冬陳宗豎自楚復入於陳陳人殺之

陳轅買出奔楚

有星孛

饑

【辛酉】十有五年春王正月成叛

春成叛於齊武伯伐成不克遂城輸

夏五月齊髙無丕出奔北燕

鄭伯伐宋

秋八月大雩

晉趙鞅帥師伐衛

冬晉侯伐鄭

及齊平

冬及齊平子服景伯如齊子贛爲介見公孫成曰人皆臣人而有背人之心況齊人𨿽爲子役其有不貳乎子周公之孫也多饗大利猶思不義利不可得而防宗國將焉用之成曰善哉吾不早聞命陳成子館客曰寡君使恆告曰寡人願事君如事衛君景伯揖子贛而進之對曰寡君之願也昔晉人伐衛齊爲衛故伐晉冠氏防車五百因與衛地自齊以西禚媚杏以南書社五百吳人加敝邑以亂齊因其病取讙與闡寡君是以寒心若得視衛君之事君也則固所願也成子病之乃歸成公孫宿以其兵甲入於嬴

衛公孟彄出奔齊

【壬戌】經十有六年春王正月己夘衛世子蒯聵自戚入於衛衛侯輒來奔

衛孔圉取太子蒯聵之姊生悝孔氏之竪渾良夫長而美孔文子卒通於內太子在戚孔姬使之焉太子與之言曰苟使我入獲國服冕乘軒三死無與與之盟爲請於伯姬閏月良夫與太子入舍於孔氏之外圃昏二人蒙衣而乘寺人羅禦如孔氏孔氏之老欒寧問之稱姻妾以告遂入適伯姬氏旣食孔伯姬杖戈而先太子與五人介輿豭從之迫孔悝於厠彊盟之遂刼以登臺樂寧將飲酒炙未熟聞亂使告季子召獲駕乘車行爵食炙奉衛侯輒來奔季子將入遇子羔將出曰門已閉矣季子曰吾姑至焉子羔曰弗及不踐其難季子曰食焉不辟其難子羔遂出子路入及門公孫敢門焉曰無入爲也季子曰是公孫也求利焉而逃其難由不然利其祿必救其患有使者出乃入曰太子焉用孔悝𨿽殺之必或繼之且曰太子無勇若燔臺半必捨孔叔太子聞之懼下石乞盂黶敵子路以戈擊之斷纓子路曰君子死冠不免結纓而死孔子聞衛亂曰柴也其來由也死矣孔悝立莊公莊公害故政欲盡去之先謂司徒瞞成曰寡人離病於外久矣子請亦嘗之歸告褚師比欲與之伐公不果

二月衛子還成出奔宋【子還成卽瞞成】

春瞞成褚師比出奔宋衛侯使鄢武子告於周曰蒯聵得罪於君父君母逋於晉晉以王室之故不棄兄弟寘諸河上天誘其衷獲嗣守封焉使下臣敢告執事王使單平公對曰以嘉命來告餘一人往謂叔父余嘉乃成世復爾祿次敬之哉方天之休弗敬弗休悔其可追

夏四月己丑孔丘卒【仲尼旣告老去位猶書卒者魯之君臣宗其聖徳殊而異之魯襄二十二年至今七十三此以下無復經】

夏四月己丑孔丘卒公誄之曰昊天不弔不憖遺一老俾屏餘一人以在位煢煢余在疚嗚呼哀哉尼父無自律子貢曰君其不沒於魯乎夫子之言曰禮失則昏名失則愆失智爲昏失所爲愆生不能用死而誄之非禮也稱一人非名也君兩失之

右自獲麟而後至孔子卒凡二十五條皆魯史舊文孔子所未筆於經者也杜預云弟子欲存孔子卒故錄以續修經之後今觀其文詞書法與經何異由是言之則經爲因魯史舊文而筆之孔子未嘗有所損益而義則竊取焉斷乎而無疑矣故曰其事則齊桓晉文其文則史其義則丘竊取之矣後之儒者乃以爲一字卽存褒貶皆經聖人之手所筆是以創爲義例之說而聖經始晦其違聖人灑然之心始逺矣世之君子或爲舊說所惑而不信吾今本孟子之說以求春秋之指者盍亦請觀於此修後之舊文乎嘉靖甲午四月六日後學甘泉湛若水謹識

春秋修後魯史舊文

欽定四庫全書

春秋正傳辯疑

附答門人髙簡春秋正傳辯疑【甲午四月十一日】

竊校正傳而兩讀之見老先生之於是經也眞有以得千載不傳之祕而孔子光明正大之心如秋陽皜皜者不可得而支離穿鑿之不可得而附防深刻之燦然若星斗在天而人之望之者咸知其孰爲經孰爲緯孰爲災孰爲祥而無事乎深爲推測以累乎天之無心焉耳也於乎孔子無心之心晦之千餘年矣而先生乃獨契之蓋先生之心卽孔子之心孔子之心卽吾人虛明純白之本心諸儒者不以其本來者契之而鑿之使深宜乎先生之獨得之也所謂百世以俟聖人而不惑者其在玆乎其在玆乎然中間有請者願得而辯之正傳序曰筆者其所書也削者其所去也而傳內又有所謂春秋爲魯史之文而非仲尼削之答云此削字猶言攺也凡有誤作削字者可攺作攺字又有所謂仲尼無所損益者不知前謂其所書其所去者指仲尼邪抑魯史邪答云所書所去正謂仲尼非魯史也抑謂魯史書之而仲尼亦書之邪魯史去之而仲尼亦去之邪答云非也魯史不止此書不書去取在仲尼也若曰筆削盡由於魯史而仲尼無所加損則所謂春秋成而亂臣賊子懼者孰成之而使之懼邪答云非謂筆削盡由於魯史也謂魯史中有闗於是非者仲尼則筆之於冊今春秋是也無甚闗於是非者仲尼則削之而不存於冊然其所筆皆魯史舊文仲尼未嘗攺其文但取其義耳所謂無加損者不加損魯史之文也其餘則削去而不筆之於書者多矣今觀左傳有而經則無者可知矣然謂防夏不能贊一詞則孟子所謂筆削云者又似專指孔子矣答云此非孟子之言也簡以是細詳先生之意毋乃以謂筆者魯史之所已筆爲綱也孔子因而筆之而未嘗削而損焉其所削者魯史之所約爲提綱而削其事以附於綱下者乃其記事之法孔子亦因而削之而但無用附諸綱耳是先生之所謂無所益也如此乎哉答云非是之謂也筆削謂仲尼非謂魯史也削事附綱下尢未明春秋者魯史之總文如董狐書趙盾弒其君而其弒之之迹則當時別有緣由如左傳所云出不越竟入不討賊者乃其實事也若是則春秋一部書信爲魯史之文矣而非全文也答云此句當攺云未具事實也其不用全文處卽孔子竊取之義答云今攺云孔子竊取之義則具於事實而所謂成春秋者亦在乎此與譬如今之士人讀史書然旣讀其提綱又讀其記事矣卻將提綱錄出成一部書而無所增減其記事而用錄之而使後之人讀其所錄而考諸記事以見是非乎云耳此則孔子作春秋之意也不知先生正傳之作果如此乎答云正是如此抑所謂筆削云者筆固仍魯史之舊矣而削則有二義其不書魯史之所記事則孔子削之答云非有二義削卽去之不存於經者也其奪人之爵不具時不書卽位之類則史之舊也而非孔子之所削乎如此以觀先生之意則旣謂其所去又謂無所削者庶乎前後不悖矣答云無所削者謂不攺魯史之文也此削字當攺作攺字然簡竊以爲旣因史氏而筆削之矣後之觀春秋者或經中所載是非顯然者固得以知其實其有難見是非者必考於傳而後知之則孔子胡不依史氏附其事於下而使後之人坦然易明而莫之疑乎何乃第書其綱而已也答云正謂竊取而不顯然取之而其事實則當時必有詳具始末如左傳者是也豈孔子之意知記事之書必傳於後世吾但特提其綱要而使後之人知吾取義在此則是非得失人自求之於心而不可掩焉耳審若是是孔子惇厚含廣博深沈之意實寓諸春秋而在夫人之自得焉者乎譬諸天地覆載萬物而髙卑貴賤莫不悉具其所以髙所以卑所以貴賤人自求之而人自得之而天地無心成化之意固渾乎其中矣故莊周云聖人議而不辯先生之意其或在此矣乎答曰但書一事令人考其迹則知其善惡矣不必引莊周之言蓋聖經尙簡若當時作春秋亦如後之綱目則不勝其煩而非經之文矣抑先生謂春秋爲魯史之文而非仲尼之文固本諸孟子也然春秋十二公記者非一手今詳觀春秋之文如出於一人之手何也豈史官記事之法世世相傳故其文詞書法不甚相逺矣乎答云正謂如此所謂史有三長書言書事自有其法古之史官子孫皆世其業安得不如出一手昨考得修後舊史之文二十五條附於經末杜預謂弟子欲存孔子卒故錄之試取觀之與今春秋之文無異益可見春秋爲魯史之文無疑矣夫惟其不出於一人之手也是故其中有缺時而不書者有當書卽位而不書者有缺文而存疑者有序爵而或先或後者有序事而或詳或略者有或書爵或書人者有名不名者有或薨或卒者孔子皆因而筆之而惟竊取其義在經吾錄出者乎答云正是如此凡此皆簡所疑而未決焉者伏乞批示釋之勿使後之讀春秋者復如簡之所惑則先生善繼孔子之志眞昭昭於千載之下矣

春秋正傳辯疑

