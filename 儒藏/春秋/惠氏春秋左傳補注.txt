

欽定四庫全書

經部五

左傳補注

春秋類

提要

【臣】等謹按左傳補注六卷

國朝惠棟撰棟有周易述已覺錄是書皆援引舊訓以補杜預左傳集解之遺本所作九經古義之一以先出別行故九經古義刋本虛列其目而無書目作四卷此本實六卷則後又有所增益也其中最典確者如隠五年則公不射引周禮射人祭祀則贊射牲司弓矢供射牲之弓矢及國語倚相之言證旁引射蛟之誤【案此朱子之說非杜注也蓋因補杜而類及之】荘公十四年繩息嬀引呂覧周公作詩以繩文王之徳表記鄭注譽繩也證杜注訓譽之由二十八年臧孫辰告糴於齊禮也引周書糴匡篇年儉谷不足君親巡方卿告糴證爲古禮僖五年虞不臘矣引太平禦覽舊注及風俗通月令章句證臘不始秦十年七輿大夫引王肅詩傳證七當作王二十二年大司馬固諫曰引晉語公子過宋與司馬公孫固相善證固爲人名二十七年夏書曰引墨子明鬼篇證尙書但有夏書商書周書本無虞書文十八年在九刑不忘引周書嘗麥解證爲刑書九篇宣二年以視於朝引毛詩鹿鳴箋儀禮士昏禮注證視爲正字郭忠恕作示爲誤三年不逢不若引郭璞爾雅注作禁禦不若證以社注逢字在下文知今本訛寫六年以盈其貫引韓非子以我滿貫證貫字成十六年徹七札焉引呂覽愛士篇證鄭康成一甲七札之說襄二十三年娶於鑄引樂記鄭注證鑄卽祝國又踞轉而鼓琴引許愼淮南子注證轉卽軫二十五年愼始而敬終以不困引周書常訓解證不出古文蔡仲之命二十七年崔杼生成及彊而寡引墨子辭過篇證無妻曰寡昭元年具五獻之籩豆於幕下引禮記正義證杜注五獻之誤十五年一嵗而有三年之喪二引墨子公孟非儒二篇證妻喪三年爲春秋末造之禮十六年鑋而乘於他車引說文證誤作鑋二十五年襪而登席引少儀證燕必解襪皆根據昭然不同臆揣至文二年廢六闗引公羊傳注證廢訓置則是又引韋昭國語注證置訓廢則非蓋置有二義一爲建置之置公羊注所言是也一爲棄置之置國語注所言是也此猶亂可訓治而亂離瘼矣不可訓治臭可訓香而逐臭之夫不可訓香古之設關在譏而不在徵臧文仲廢六關以博寛大之譽而使姦究莫詰陰以厲民故誅其心而謂之不仁棟但執反覆旁通之義殊爲偏駁又文十四年其處者爲劉氏孔穎達疏明言漢儒加此一句則爲劉氏無疑而必謂原作畱字漢儒攺爲卯金刀宣二年文馬百駟當以邱光庭兼明書所辧爲是而必引說文畫馬之訓成十七年澤門之晳謂古臯澤字通又謂諸侯有臯門其說固是然邑中澤門各指所居臯門非所居之地也二十一年公姑姊旣謂注疏皆非斷爲同宗之女然於姑可解於姊終無解也二十五年執簡而往引服防說一簡八字證太史書崔杼事亦八字殊嫌牽合三十年亥有二首六身卽指爲孟子之亥唐尢爲附防昭七年餘敢忘髙圉亞圉引竹書紀年補杜預之闕不知汲郡古文預所目睹預旣不引知原書必無此文未可以後來僞本證其疏漏【案書中屢引竹書紀年蓋未及詳考今本之僞】至於二十五年鄭翩願爲鸛引陸佃埤雅之雜說【案鸛井出酉陽雜爼非始於佃】哀六年無疾而死引汲冡瑣語之野談十二年效夷言謂春秋時已重吳音不始於晉更非注經之體矣他如公卽位之位必欲從古經作立屢丰年之屢必欲從說文作�亦皆徒駴耳目不可施行蓋其長在博其短亦在於嗜博其長在古其短亦在於泥古也乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

春秋左傳補注卷一

元和恵棟撰

棟曾王父朴庵先生幼通左氏春秋至耄不衰常因杜氏之未備者作補注一卷傳序相授於今四世矣竊謂春秋三傳左氏先著竹帛名爲古學故所載古文爲多晉宋以來鄭賈之學漸微而服杜盛行及孔穎達奉勅爲春秋正義又專爲杜氏一家之學值五代之亂服氏遂亡嘗見鄭康成之周禮韋宏嗣之國語純采先儒之說末乃下以己意令讀者可以考得失而審異同自杜元凱爲春秋集解𨿽根本前修而不著其說又其持論間與諸儒相違於是樂遜序義劉規過之書出焉棟少習是書長聞庭訓每謂杜氏解經頗多違誤因刺取經傳附以先世遺聞廣爲補注六卷用以博異說袪俗議宗韋鄭之遺前修不揜效樂劉之意有失必規其中於古今文之同異者尢悉焉傳之子孫俾知四世之業勿替引之云爾戊戌冬日東吳惠棟定宇序

隱元年經公及邾儀父盟於蔑蔑本姑蔑定十二年傳費人北國人追之敗諸姑蔑是也隱公名息姑而當時史官爲之諱猶定公名宋哀廿四年傳宗人釁夏曰孝惠取於商不云宋也古人捨故諱新故哀爲定諱定不爲隱諱汲郡古文云魯隱公及邾莊公盟於姑蔑魏史不爲魯諱則此經爲隱諱明矣

傳都城過百雉國之害也管子曰國小而都大者弒先王之制大都不過參國之一中五之一小九之一周書作雒云大縣城方王城三之一小縣立城方王城九之一不舉中者從可知此周公相成王作雒所定之制故云先王之制

公入而賦大隧之中徐齊民北徵記曰菀陵縣東南有大隧防鄭莊公所闕

其樂也融融融古文作肜張衡思賦展泄泄而肜肜舊注云泄泄肜肜皆和貌李善云左傳曰鄭莊公入而賦大隧之中其樂也肜肜融與肜古字通【案殽阮碑陰亦以肜爲融】

注不皆與今說詩者同余仁仲左傳字辧曰不皆與今說詩者同不皆相臺嶽氏本作皆不誤也

贈死不及屍弔生不及哀注諸侯已上旣則衰麻除無哭位諒闇終喪朴庵子惠子曰荀卿云貨財曰賻輿馬曰賵衣死也送死不及柩屍弔生不及悲哀非禮也贈弔及事禮之大也荀卿所稱乃時王之禮故左氏依以爲說杜元凱遂借以文其短喪之說誕之甚妄之甚

衛侯來會注諸侯會非禮也諸侯五月同盟至先王之禮也杜以卅年傳文爲據明同盟惟大夫有是理乎棟聞諸家君云

二年傳修惠公之好兩國有前好而會盟者謂之修好亦謂之防髙誘戰國防注曰溫故曰修溫亦訓防禮記中庸溫故而知新鄭注云溫讀如防溫之溫【亦作燖】哀十二年傳云若可防也亦可寒也賈陸曰防溫也是防與修其義一爾

三年經春王二月己巳日有食之隋志曰推合己巳朔

傳且夫賤妨貴少陵長逺間親新間舊小加大淫破義所謂六逆也君義臣行父慈子孝兄愛弟敬所謂六順也子惠子曰此所據古亦云然而栁子厚有駁六逆之說蓋唐以來始有不信古者棟案管子五輔篇曰聖王飭八禮以道民八者各得其義則爲人君者中正而無私爲人臣者忠信而不黨爲人父者慈惠以教爲人子者孝弟以肅爲人兄者寛裕以誨爲人弟者比順以敬爲人夫者惇蒙【與厖同】以固爲人妻者勸勉以貞夫然則下不倍上臣不殺【音弒】君賤不逾貴少不陵長逺不間親新不間舊小不加大淫不破義凡此八者禮之經也周語富辰亦云夫禮新不間舊則八禮之說古矣石碏止舉六者禮諫有五風諫爲上碏爲君陳古義倍弒之事非所宜言又公方暱嬖人夫婦之際所宜深諱是純臣之義也

四年傳敝邑以賦服防曰賦兵也以田賦出兵故謂之賦正謂以兵從也朱子注論語用其說

五年傳則公不射此指祭祀射牲夏官射人云祭祀則贊射牲司弓矢共射牲之弓矢外傳左史倚相曰天子禘郊之事必自射其牲諸侯宗廟之事必自射其牛刲羊系豕是也朱子據傳曰則君不射是以弓矢射魚如漢親射蛟江中之類恐未然

鄭人侵衞牧詩靜女云自牧歸荑王質以爲卽春秋之牧邑

郕人侵衞注東平剛父縣西南有郕鄕羅蘋曰郡有剛縣晉爲東平國之剛平無剛父棟案京相璠春秋土地名曰東郡廩邱縣南三十里有故郕都

使曼伯與子元潛軍軍其後案荀子議兵篇曰王者不屠城不潛軍不畱眾潛軍之法公羊所謂詐戰非偏戰也

六年經鄭人來渝平注渝變也案渝讀爲輸二傳作輸廣雅曰輸更也與懌悛攺同釋秦詛楚文變輸盟刺謂變更盟刺耳渝更也平成也故經書渝平傳曰更成杜注自明而獨訓渝爲變必俗儒傳寫之譌服虔曰公爲鄭所獲釋而不結平於是更爲約束以結之故曰渝平是服亦訓渝爲更【桓元年渝盟乃訓爲燮古文渝輸通此經輸作渝乃古文之僅存者】

納諸鄂注鄂晉別邑案世本居篇云唐叔虞居鄂宋忠曰鄂地今在大夏【釋例云晉大鹵大原大夏參虛五名然則大夏卽晉地故杜以爲晉別邑】

七年傳防如忘說文引云防而忘服防曰如而也臨防而忘其盟載之辭古如而皆通用莊七年經夜中星隕如雨昭六年傳大如象之皆讀爲而

八年傳因生以賜姓王充曰因其所生賜之姓也若夏吞薏苡而生則姓苡氏商吞燕子而生則姓子氏周履大人迹則姓姬氏

十年傳以王命討不庭尒疋釋詁庭直也謂諸侯之不直者

十一年傳爭長服防曰爭長先登受玉

工則度之尒疋釋器木謂之度亦作剫廣雅云剫分也

桓元年經公卽位鄭眾曰古文春秋經公卽位爲公卽立云古位立同字也棟案古鼎銘位皆作立【見朱氏彞尊吉金貞石志】

傳目逆而送之服防曰目者極視精不轉也

二年經孔父注孔父稱名者內不能治其閨門外取怨於民身死而禍及其君棟案孔父孔子之先也傳云孔父嘉爲司馬是嘉名孔父字古人稱名字皆先字而後名蔡仲足是也鄭有子孔名嘉說文曰孔從乙從子乙請子之鳥也乙至而得子嘉美之也古人名嘉字子孔說文此訓蓋指宋鄭兩大夫故先儒皆謂善孔父而書字杜輒爲異說不可從也

傳立華氏也立立證周法也立華氏爲證乃佐成孔父之罪下文所云是也言桓公受賕枉法

鞶厲遊纓遊李善引作斿顏籀同以爲當從偃聲案說文無斿字有遊字云旌旗之流從防汓聲汓與泅同上形下聲不當音偃顏說非也蔡邕石經論語子遊之遊亦作斿斿當從防汓省聲遊與旌旗字皆在防部防本音偃故子遊名偃

惠之二十四年唐石經廿四年下惠之三十年唐石經卅年棟案石經凡經傳中二十字皆作廿三十字皆作卅此古文春秋左氏傳本文也說文廿二十並三十幷也古文省說文所以謂古文乃孔壁中文也蔡邕石經論語云卅而立又云年卌而見惡焉又云凡廿六章考工輪人雲輪人爲蓋部長二尺桯長倍之四尺者二十分寸之一謂之枚鄭注云故書十與上二合爲二十字鐘鼎文如秦權微欒鼎二十字作廿石鼓文周陽侯鐘三十字作卅此又金石文之可爲左證者今九經二十三十字皆當從石經攺正

四年經渠伯糾注渠氏案渠周邑昭廿六年傳劉子以王出次於渠注云周地然則伯糾蓋氏於邑者

五年經城祝丘司馬彪郡國志曰瑯邪卽邱春秋時曰祝邱闞駰十三州記曰卽祝魯之音蓋字承讀變

蔡人衞人陳人從王伐鄭服防曰言人者時陳亂無君則三國皆大夫也故稱人

傳蔡衞不枝戰國防曰魏不能支髙誘云支猶拒也支與枝同項羽傳莫敢枝梧如湻曰猶枝扞也

旝動而鼓賈逵曰旝發石一曰飛石範蠡兵法曰飛石重十二斤爲機發行二百步說文旝建大木置石其上發以機以追敵也從防會聲詩云其旝如林三國誌太祖爲發石車擊袁紹注引魏氏春秋曰以古有矢石又傳言旝動而鼓說曰旝發石也於是造發石車所云說者卽賈侍中說也杜以旝爲旃蓋本馬融【追古文磓】

注鄭志在苟免王討之非也劉氏權衡曰此言不可以訓於世柰之何以其解經且是使亂臣賊子喜也何謂懼乎

六年經子同生子惠子曰谷梁子曰疑故志之案桓三年夫人姜氏至自齊十八年公與夫人姜氏遂如齊始與齊侯亂中間文姜未有如齊之事而於六年始書子同生明同爲桓公子此聖人筆削之微意莊四年冬公及齊人狩於禚齊有猗嗟之詩爲莊公狩而作也其詩云展我甥兮亦嫌文姜之亂而證其爲齊之甥夫子刪詩存之與書子同生一例公羊傳曰同非吾子齊侯之子也名教大閒聖人於此安得而不愼乎知此則知聖人刪定六經之意矣三傳惟谷梁得聖人之旨其眞子夏之門人歟【此論始於朱子近日汪鈍翁朱竹垞亦有論說與此略同】

傳防章王符曰蚠冒生蒍章者王子無鈞也令尹孫叔敖者蒍章之孫也防與蒍同

奉牲以告周禮充人曰碩牲則贊是也

瘯蠡說文曰痤小腫也一曰族絫張有復古編云族從防矢昨木切絫從厽糸力軌切別作瘯�非釋丈云瘯本又作蔟蠡說丈作�

嘉栗旨酒劉光伯以栗爲穗貌詩雲實穎實栗接以太牢服防曰接者子初生接見於父與杜異與吾同物物謂六物嵗時日月星辰是也與桓公同日故云同物【古稱六物唐稱祿命】

八年傳無與王遇遇敵也戰國防曰盻子復整其士卒與王遇髙誘云遇敵也敵猶當也故少師以爲不當王

十年傳齊人餼諸侯餼說文引作气云饋客芻米也十有一年經宋人執鄭祭仲注祭氏仲名不稱行人聽迫脇以逐君罪之也劉光伯以祭仲是字鄭人嘉之又云祭仲本非行人棟案五年傳云祭仲足爲左拒此年傳云祭封人仲足世本載姓氏皆先字後名此與孔父嘉一例則仲字足名確然無疑杜於五年傳注云祭足卽祭仲之字是專欲違舊法以就其曲說劉氏規之是也【左氏無貶仲之文仲爲宋所迫脇𨿽死無益於忽故公羊以爲行權釋例斥其挾僞以篡其君過矣】

傳君多內寵服防曰言庶子有寵者多

雍氏宗有寵於宋服防曰爲宋正卿故曰有寵十二年傳坐其北門注坐猶守也案兵法有立陳坐陳見尉繚子立陳所以行也坐陳所以止也傳曰裹糧坐甲又云王使甲坐於道又云士皆坐列司馬法曰徒以坐固荀子曰庶士介而坐道及此傳坐其北門皆坐陳也杜訓坐爲守蓋未通於古義

十三年傳舉趾髙趾漢書引作止髙誘曰止足也鄭注士昏禮曰古文止作趾

賴人注賴人仕於楚者案賴卽厲也楚與國詳見後盧戎習鑿齒曰中盧縣古盧戎也釋文作廬

莫敖縊於荒谷羣帥囚於冶父盛宏之荊州記曰荒谷今竹林是也又云汪陵縣東三里餘有三湖湖東有水名長谷又西北有小城名曰冶父酈元曰湖水東通荒谷荒谷東岸有冶父城

十六年傳使盜待諸莘服防曰莘衞東地京相璠曰今平陽陽平縣北一十里有故莘亭道阨限蹊要自衞適齊之道也

十七年傳疆埸之事愼守其一古文作畺易周禮有畺地易地呂君碑曰愼守畺易蓋用此文【隸釋諱愼攺爲謹】說文曰畺界也從畕三其界畫也或從彊土

復惡已甚矣案韓非子亦載此事復惡作報惡鄭注大司寇云復猶報也杜訓爲重失之

十八年傳齊侯通焉服防曰旁淫曰通

莊元年傳不稱姜氏絕不爲親服防曰夫人有與殺桓之罪絕不爲親得尊父之義善莊公思大義絕有罪故曰禮也此說與杜異案莊廿二年肆大然後書我小君文姜則服氏之說爲有據矣說苑曰絕文姜之屬而不爲不愛其母正與此同屬謂不稱姜氏也

八年傳戌葵丘京相璠曰齊西五十里有葵邱若是無庸戍之僖公九年齊桓會諸侯於葵邱宰孔曰齊侯不務徳而勤逺略葵邱不在齊也胡公【廣】言汾陰有葵邱或山陽西北葵城宜在此

瓜時而往曰及瓜而代服防曰瓜時七月及瓜謂後年瓜時

請代弗許尉繚子曰兵戍邊一嵗遂亡不候代者法比亡軍故二人謀作亂也

九年髙傒宰相世系表曰齊太公六世孫文公赤生公子髙孫傒爲上卿與管仲合諸侯有功桓公命傒以王父字爲氏食邑於盧諡曰敬仲世爲上卿敬仲生莊子虎虎生傾子傾子生宣子固固生厚厚生子麗子麗生止奔燕

十年經公敗宋師於乘丘注魯地案應邵地理風俗記曰濟陰乘氏縣故宋乘邱邑也張華博物志亦云古乘邱杜以齊宋次於郎故指爲泰山之乘邱縣但轉戰所及乘勝逐北豈必盡屬魯地杜氏望文爲義非遂實有所據如十一年傳宋侵我公敗之鄑說文以爲宋魯間地杜則直云魯地矣

十一年傳禹湯罪己子惠子曰禹哭罪人湯禱桑林皆罪己之事

臧孫達世本孝公生僖伯彄彄生哀伯達達生伯氏瓶瓶生文仲辰此傳先載文仲之言不應後錄哀伯之語達當爲辰字之誤也桓二年傳先稱臧哀伯後云臧孫達與此一例【陸湻纂例以臧孫辰爲哀伯子蓋未考世本】

十二年經宋萬弒其君捷賈逵曰公羊谷梁曰接案捷與接古字通易晉卦曰晝日三接鄭注云接勝也禮內則接以太牢注云接讀爲捷捷勝也音義皆同

傳批而殺之玉篇引作云手擊也與杜注同張有曰反手擊也從手�別作批非匹齊切【玉篇別有批字云擊也不云見左傳】

遇太宰督於東宮之西又殺之注殺督不書宋不以告家君曰督乃弒君之賊豈可與仇牧同書杜氏之

謬也

十四年傳大陵京相璠曰潁川臨潁縣東北二十五里有故巨陵亭古大陵也

其气焰以取之餘仁仲左傳字辧曰其气焰以取之陸徳明音義本云炎以音艷案王符潛夫論漢書五行志皆云其气炎以取之釋文傳作炎注仍作焰防洛誥焰焰字亦當作炎炎故杜氏引以爲證揚雄解嘲炎炎者滅尙書多俗字鄭學已亡無可是正【梅福引書云無若火始庸庸此今文尙書】

繩息嬀呂覽四月紀曰周公旦作詩以繩文王之徳孔鮒云繩之譽之也杜注本此表記曰君子不以口譽人鄭注譽繩也釋文說文作譝今說文闕廣雅云譝譽也音繩

十有八年經春王三月日有食之隋志曰推合壬子朔

有蜮服杜皆以爲短狐王伯厚曰沙隨春秋例目云有蜮或考隸古春秋作��音特棟案�亦作蟘說文云吏冥冥犯法卽生螟蟘卽詩之螟螣也唐公�碑又作蟘�與蜮字相似呂覽任地曰大艸不生又無螟蜮髙誘曰蜮作螣食心曰螟食葉曰螣兗州人謂蜮爲螣音相近也螟蜮皆害苗者故書於春秋若是短狐不須記也

傳閻敖遊湧而逸盛宏之荊州記曰江津東十餘里有中夏州州之首江之汜故屈原云經夏首而西浮夏首東二十餘里有湧口所謂閻敖遊湧而逸二水之間謂之夏州首尾七百里

十九年傳鬻拳鄭箴膏肓曰鬻拳楚同姓

廿一年傳鄭伯享王於闕西辟服防曰西辟西偏也毀惇銘云繼治我西偏東偏

廿二年傳弛於負擔案漢碑負擔字皆作儋說文曰儋何也從人詹聲然則負儋猶負何也

五世其昌並於正卿服防曰言完後五世與卿並列遇觀之否案之字義訓變漢髙祖諱邦荀悅曰之字國惠帝諱盈之字滿亦此類王充曰卜曰逢筮曰遇尙書金縢曰乃逢是吉今尙書作並

庭實旅百奉之以玉帛韋昭曰庭實庭中之實百舉成數也棟謂庭實車馬之屬玉帛束帛加璧呂覽曰荀息以屈產之乘爲庭實而加垂棘之璧是也

廿三年傳會以訓上下之則制財用之節朝以正班爵之義帥長幼之序又云諸侯有王王有巡守以大習之注大習會朝之禮案管子幼官篇曰千里之外二千里之內諸侯三年而朝習命二千里之外三千里之內諸侯五年而會至習命所謂大習者蓋習會朝之教命也

廿四年傳女贄不過榛栗棗修正義曰先儒以爲栗取其戰栗也棗取其早起也修取其自修也說本範寧惟榛無說棟案榛說文引作親從木辛聲云果實如小栗呂堪字林榛木之字亦從辛木雲實如小栗曲禮釋文曰榛古本又作親然則親與栗同義故先儒不釋親音壯巾反正義以爲榛聲近防失之外傳魯語云夫婦贄不過棗栗以告防也不及榛修明親不訓防【字林曰榛木叢生也非果實】

廿八年經冬築郿京相璠曰公羊傳謂之微在東平壽張縣西北三十里有故微鄕魯邑也棟案公羊釋文云築微左氏作麋麋古文眉眉與微古今字特牲饋食禮眉壽萬年鄭注云古文眉爲微

蒲與二屈君之疆也韋昭曰疆竟也二屈屈有南北河東有北屈則是時復有南屈酈元案汲郡古文曰魏襄王十一年翟章救鄭次於南屈

鄭人將奔桐丘注許昌縣東北有桐丘城京相璠曰今國無而城見存西南去許昌城可三十五里俗名之曰隄其城南卽長隄因洧水之北防也西面桐邱其城邪長而不方蓋慿邱之稱卽城之名矣

諜告曰注諜閒也案周禮環人云摶諜賊注云諜賊反閒國賊郭璞曰諜今之細作也

臧孫辰吿糴於齊禮也子惠子曰周書糴匡篇年儉谷不足君親巡方卿參告糴故外傳臧文仲曰國有饑饉卿出告糴古之制也辰也備卿辰請如齊凡稱禮皆周制也

廿九年傳水昏正而栽蔡邕月令章句引傳曰水昏正而栽築卽營室也昏正者昏中也栽築者栽木而始築也

卅二年傳臨黨氏釋文云黨音掌郭忠恕曰黨氏之黨音之仰反與鄕黨字別襄廿九年傳黨叔定七年公族黨氏哀十一年黨氏之溝同音掌

圉人犖家君曰圉猶扈也公羊作扈文異義同能投蓋於稷門服防曰能投千鈞之重過門之上杜氏曰蓋覆也走而自投接其屋之桷反覆門上劉規過曰公言犖有力焉如杜此說勁捷耳非有力也當謂投車蓋過於稷門棟謂杜說鑿劉說淺服說近之

成季奔陳服防曰季友內知慶父之情力不能誅故避難出奔

閔元年傳親有禮因重固說文引云種有禮因重固因就也從口大能大者眾圍就之服防曰重不可動因其不可動而堅固之杜氏從許君說

趙夙注趙衰兄案世本公明生孟及趙夙夙生成季衰史記以衰爲夙之孫晉語以爲夙之弟無緣繆戾至此且夙與衰世次相縣不應爲弟兄必傳寫之譌史記所見異辭當以世本爲正【焦氏易林云伯夙奏獻衰續厥緒則非見弟明矣】

畢萬注畢萬魏犫祖父世本曰萬生芒季季生武仲州【禮記正義引世本云萬生芒芒生季恐非】州生莊子降降生獻子荼荼生簡子取取生襄子多多生桓子駒駒生文侯斯【禮記正義】州卽犫也降卽絳也荼卽舒也多卽曼多也宰相世系曰犫生悼子悼子生昭子絳史記索隠曰系本云武仲生莊子絳無悼子又系本居篇曰魏悼子徙霍則是有悼子系本卿大夫代自脫耳昭子徐廣曰世本曰莊子索隱曰世本錯也居篇又曰昭子徙安邑與此文同愚案左傳亦作莊子

先爲之極服防曰言其祿位極盡於此

爲吳大伯子惠子曰穆天子傳云大王亶父之始作西土封其元子吳大伯於東吳詔以金刃之刑賄用周室之璧上文分之都城而位以卿是以大伯之地處之但曲沃在近地故欲使逃之以順父志也

以是始賞天啟之矣服防曰以魏賞畢萬是爲天開其福

辛廖注晉大夫劉曰若在晉國而筮何得云筮仕於晉又辛甲辛有並是周人何故辛廖獨爲晉大夫服氏以爲畢萬在周筮仕於晉是也

二年經齊人遷陽正義曰杜世族譜土地名闕不知所在棟案地理誌東海郡陽縣注應劭曰春秋齊人遷陽是又城陽國陽都縣注應劭曰齊人遷陽故陽國是一國兩屬未詳孰是

傳虢公敗犬戎於渭汭服防本作渭隊注云隊謂汭也

鶴有乘軒者服防曰車有藩曰軒

遂滅衛詩載馳序云衛懿公爲狄人所滅鄭箋云滅者懿公死也君死於位曰滅閻百詩曰下文狄入衛方是入其國都孔疏傳言滅而經書入引釋例爲從齊桓告諸侯之文殊不然

衛侯不去其旗胡渭生曰去藏也古人以藏爲去棟案鄢陵之戰乃納旌於韜中胡說是

立戴公以廬於曹注廬舍也案公劉詩曰於是廬旅毛傳云廬寄也小爾疋同管子中匡篇曰狄人攻衛衛人出旅於曹外傳作廬訓爲寄故詩序亦言東從渡河野處漕邑詩序漕字從水旁曹傳作曹古文省

與門材周禮掌捨爲壇壝宮棘門杜子春云棘門或爲材門正義云衛文公居楚邱國家新立齊桓共門材先令防立門戶以材木爲門也

東山臯落氏劉昭案上黨記曰東山在壺闗城東南晉申生所伐今名平臯服防曰赤狄之都也

有守則從服防曰有代太子守則從君

從曰撫軍服防曰助君撫循軍士

君其捨之服防曰捨之置申生勿使將兵也

不對而退服防曰裏克不對

公衣之偏衣服防曰偏衣偏裻之衣偏異色駮不純裻在中左右各異故曰偏衣此說詳於杜裻卽督也莊子緣督以爲經

尨涼說文引作牻防云防牻牛也牛之雜色者不中爲犧牲衣之不純者不得爲太子若以尨爲涼義無所取古文省少或借涼爲防【補正引林氏說亦未當】

金玦不復應劭曰復反也金玦猶決去不反意也荀卿子曰絕人以玦

昔辛伯諗周桓公注諗告也案說文曰諗深諫也外寵二政棟案二讀爲王貳於虢之貳韓非子引此正作貳

與其危身以速罪也服防曰速召也疾也言太子不去自必危疾召罪狐突知其亂本旣成而太子拘於一節不達至孝之義與臯落𨿽戰勝而歸猶不能免於難而使父有悖惑殺子之罪故傳備眾賢之言以迹太子所以死也經在僖公五年晉侯殺其世子申生

大帛之冠鄭康成引作白雲大白冠大古之布冠也注蓋用諸侯諒闇之服家君云此杜預自造之語俗語杜撰本此棟案服防曰戴公卒在於此年故杜彌縫其說耳

僖元年經次於聶北說文引作嵒北云讀與聶同邢遷於夷儀注夷儀邢地司馬彪郡國志曰東郡聊城有夷儀聚薛瓚曰今襄國西有夷儀去襄國百餘里

傳諸侯救邢注實大夫也而曰諸侯總眾國之辭家君曰實大夫也何得稱爲諸侯此預之妄也

二年傳保於逆旅案逆旅亦作禦旅見荀子【禦與迓通周官有掌訝先鄭云訝讀爲跛者訝跛者之訝案公羊訝作禦尙書迓字皆爲禦】禦迎也與逆通

四年經齊人執陳轅濤塗釋文作袁【谷梁傳同】云本多作轅案國三老袁良碑云周之興滿爲陳侯至元孫濤塗立姓曰袁法言曰齊桓公欲徑陳陳不果內執袁濤塗皆不從車旁今本及唐石經皆作轅王伯厚曰轅與袁同

傳惟是風馬牛不相及也賈逵曰【春秋正義作服防】風放也牝牡相誘謂之風案呂覽曰乃合累牛騰馬遊牝於牧髙誘曰累牛父牛也騰馬父馬也皆將羣遊從牝於牧之野風合之其說與賈侍中蓋同漢儒相傳有是語也【尙書云馬牛其風】

爾貢包茅不入子惠子曰韓非子外儲說曰是時楚之菁茅不貢於天子三年矣

無以縮酒案說文引作莤酒云禮祭束茅加於祼圭而灌鬯酒是爲莤象神歆之也【鄭少贑說同】一曰莤榼上塞也鄭大夫讀莤爲縮詩伐木云有酒湑我毛傳曰湑莤之也是先鄭以來皆作莤讀爲縮也【周伯琦六書正譌云莤從艸酉酉卽酒字防意左傳無防莤酒俗用縮非汗簡云古文尙書縮作案丣爲古文酉是卽莤也說文酉部有莤字而艸部又有字以爲鳬葵此必茒字之誤周禮醢人有茒菹詩薄采其茒皆從夘徐邈音栁是混茒而爲一非也】

昭王南徵而不復唐石經云昭王南徵沒而不復【案碑沒字後增或據古本益之】髙誘呂覽注引此傳與石經同

死王事加二等於是有以衮斂賈逵曰死王事謂朝天子以命用師衮斂上公九命服衮也

且其防曰服防曰防抽也抽出吉凶也

五年傳遂登觀臺五經異義云古春秋左氏說曰天子靈臺在大庿雍之靈沼謂之辟廱諸侯有觀臺皆以望嘉祥也服防曰人君入大庿視朔天子曰靈臺諸侯曰觀臺在明堂之中

凡分至啟閉必書云物爲備故也服防曰分謂春秋分至謂冬夏至啟立春夏也陽气用事爲啟閉立秋冬也陰气用事爲閉云五云也物風气日月星辰也分至啟閉天地之大節陰陽之分也故遂登觀臺望气以審妖祥變亂之气先見於八節審其云物之形言其所致務爲之備也

虞不臘矣朱子曰秦時始有臘祭而左氏謂虞不臘矣是秦時文字分明案禦覽引舊注云臘祭名也日月防於龍尾百物備合因於是祭羣神也正義雲月令孟冬臘門閭及先祖五祀臘之見於傳記者惟月令與此二文而已秦本紀惠王十二年初臘始皇三十一年更攺臘曰嘉平應劭風俗通曰案禮夏曰嘉平殷曰淸祀周曰大蠟漢攺曰臘此之虞不臘者明當時有臘祭周時臘與大蠟各爲一祭言漢攺曰臘不蠟而爲臘耳又案蔡邕月令章句曰夏曰淸祀殷曰嘉平周曰蠟秦曰臘棟案如應蔡之說則三代本有淸祀嘉平蠟臘之祭歷代因革故秦惠十二年攺蠟爲臘始皇三十一年更攺臘曰嘉平是臘與嘉平皆三代祭名朱子以秦始有臘祭考之不審耳

丙之晨子惠子曰師法用辰不用日丙日也子辰也言丙不言子者日在尾故舉日不舉辰辰爲客時爲主人故言丙之晨

均服振振服防曰均服黑服也古戎服尙黑戰國防左師觸龍曰老臣賤息舒祺最少不肖而臣衰竊愛憐之願令補黑衣之數以衛王宮注云黑衣戎服漢書作袀【劉逵注吳都賦引此傳亦作袀】儀禮士冠禮云兄弟畢袗鄭注曰袗同也古文袗爲均司馬彪輿服志云郊祀之服皆以袀淮南子曰屍祝袀袨髙誘云袀純服袨黑齋衣也袀袨猶袗【袗字篆書與袀相似】上下皆故謂之黑服謂均服爲黑服失之袀古文皆作均杜氏謂戎事上下同服是也管子大匡篇云四年修兵同甲十萬同甲者均服之謂也【呂覽王孫滿謂秦師曰今初服回建左不軾而右之髙誘曰初同也兵服上下無別故曰初服初當作袀傳寫之誤】

而修虞祀子惠子曰終宮之奇之言

六年傳許男面縛子惠子曰漢書項羽傳馬童面之張晏曰背之也師古曰面之謂背之不面向也面縛之亦謂反偝而縛之杜元凱以爲但見其面非也

七年傳若總【石經作惣孫愐曰此俗字當作總】其罪人以臨之戰國防曰楚請道以臨韓魏髙誘曰臨猶伐也【定二年傳以師臨我同】

會而列姦注列姦用子華當云用子華爲內臣昭四年傳云姬在列者言姬姓爲君者也子華欲以鄭屬齊爲附庸之君齊若許之是列姦也故下云記姦之位位謂君位杜下注云會位失之如杜說何以經仍書鄭世子華乎必不然矣

君盟替矣三體石經作防【說文云普廢一偏下也從並白聲或從曰或從兟從曰】

子華由是得罪於鄭服防曰鄭伯罪之也

八年傳不殯於廟服防曰廟謂殯宮鬼神所在謂之廟服知周法不殯於廟故以爲殯宮

九年經晉侯詭諸卒案唐石經及釋文皆作佹惟谷梁傳作詭釋文云左傳作佹又案鄭固碑云造厀佹辭是佹與詭通

傳王使宰孔賜齊侯胙服防曰胙膰肉周禮以脤膰之禮親兄弟之國不以賜異姓敬齊侯比之賓客

以是藐諸孤注言其幼賤與諸子縣藐案呂諶字林曰藐小兒笑也【文選注】顧君訓藐爲小亦未當

公家之利髙誘呂覽注云公家公之朝也

齊隰朋王符曰隰氏姜姓

能鬭不過棟案此卽外傳所謂怒不及色也韋昭曰無色過

臣聞之惟則定國子惠子曰呂覽愼大覽引以爲詩詞蓋逸詩也

十年傳狐突適下國服防曰晉所滅以爲下邑一曰曲沃有宗廟故謂之國在絳下故曰下國

余得請於帝服防曰帝天帝請罰有罪

七輿大夫注侯伯七命副車七乘服防曰下大夫輿師七人屬申生者棟案服杜二說皆非也晉國之法上大夫二輿二乘中大夫二輿一乘下大夫專乘專乘謂一輿【見韓非子】文公作三行景公時攺爲三軍大夫一司馬三行爲六輿司馬專乘合七輿之數後遂以爲官名故襄廿三年傳云七輿大夫與欒氏蓋自文公以後始有七輿獻公時止有二行一尉不得爲七輿七當爲五古五字如七【見王肅詩傳】遂譌爲之叔堅以下舉裏防之黨不必皆在七輿之數杜以七人爲七輿則左右行又何說與

十一年傳賜晉侯命注諸侯卽位天子賜之命圭爲瑞家君曰命圭世世守之未聞新君再賜古禮新天

子輯瑞諸侯薨還圭若國易一君亦易一瑞則古無是禮

十二年經春王三月庚午日有食之隋志曰推合庚午朔

傳若節春秋杜從賈逵訓節爲時案王肅曰春秋聘享之節也

應乃懿徳應讀曰膺言膺受女美徳也古文皆以應爲膺【尙書康誥曰應保殷民亦古文膺字故徐邈音於甑反後人以爲應對之應失之廣雅釋言云應受也】

十四年經諸侯城緣陵薛瓚曰北海營陵縣春秋謂之緣陵

十五年經夏五月日有食之隋志曰推合癸未朔齊師曹師伐厲注厲楚與國義陽隨縣北有厲鄕案桓十三年傳云楚子使賴人追之杜注與此略同昭四年經云楚伐吳遂滅賴公羊傳於此年賴作厲釋文云厲如字又音賴公羊僖十五年釋文云厲舊音賴則知厲與賴本一國古音通故或作厲或作賴也【論語云未信則以爲厲己也康成注云厲讀爲賴】司馬彪曰汝南褒侯縣有賴亭故賴國

傳秦穆姬屬賈君注晉獻公次妃案獻公取於賈則是正妃爲惠公之適母何須穆姬之屬唐尙書曰賈君申生妃故僖十年傳云夷吾無禮此爲近之

東盡虢略司馬郡國志云宏農陸渾西有虢略地夫狐蠱必其君也狐無諭君之理齊詩有雄狐謂襄公也齊襄通於文姜晉惠通於賈君故以狐爲君

寇深矣戰國防三國攻秦入圅谷秦王謂樓緩曰三國之兵深矣髙誘曰深猶盛也

步揚禦戎注郤犫父世本曰郤豹生義義生步揚步揚生州州卽犫也【孫愐曰食采於步後因氏焉】

亂气狡憤鄭康成曰憤怒气充實也

曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之以上四十二字【釋文云四十七字案文當作四十二字】孔氏正義從定本刪宋以來又從唐石經采入【北宋本五經正義不載經注南宋以後始增入也】

公子贄韋昭據禮記云贄字子顯盧植曰古者名字相配顯當爲韅

無始禍髙誘曰始首也

其卜貳圉也注貳代也棟謂貳副也坊記曰孝以事君弟以事長示民不貳也故君子有君不謀仕惟卜之日稱貳君【鄭氏曰卜之日謂君有故而爲之卜也惟卜之時辭得曰君之貳謀爾又引此傳以証之周禮有卜立君之文外傳云其攺置以代圉故杜訓貳爲代兩傳異文似不必牽合】

晉於是乎作爰田注分公田之稅應入公者爰之於所賞之眾服防曰爰易也賞眾以田易其疆畔棟謂爰田者猶哀公之用田賦也下文作州兵者猶成公之作邱甲也外傳爰作轅賈逵曰轅車也以田出車賦說文曰爰籀文以爲車轅字春秋左傳多古字古言故以爰爲轅服訓爰爲易易田之法本是周制何云作也漢書地理誌曰秦孝公用商君制轅田豈亦賞眾以田邪外傳所云賞眾是一時之事爰田州兵是當日田制兵制攺易之始故特書之其後文公作執秩而官制又變晉之所以彊者未必不由乎此然其後六卿分晉而晉先亡君子於是知舊章之不可易也

敗於宗丘案曲禮注邱與區同音故與上姬旗爲協顏師古曰今江淮田野之人猶謂區爲邱亦古之遺音也

蛾析釋文曰本或作蟻婁壽曰古蛾與蟻通漢書白蛾羣飛扶服蛾伏陳球後碑蜂聚蛾動仲秋下旬碑蛾附皆與蟻同析釋文作晳與石經異

十六年經是月也六鷁退飛過宋都釋文曰鷁本或作鶂案說文引春秋傳亦作鶂或從二傳之文左氏當不爾也

公子季友卒注稱字者貴之杜以爲季字友名劉以季爲氏云季友仲遂皆生賜族非字也

傳吉凶由人漢書由作繇是也由訓爲生古文甹字【吉凶生乎人故云由人】

十七年傳齊侯好內服防曰內婦言也

因內寵以殺羣吏服防曰內寵如夫人者六人羣吏諸大夫也

十八年傳無以鑄兵棟案楚金利鄭刀良故云無以鑄兵禹貢荊揚二州貢金三品鄭康成曰銅三色考工記云鄭之刀遷乎其地弗能爲良是也髙誘曰鑄讀作祝【鑄祝屬注古皆同音】辧見詩古義史記秦本紀云始皇二十六年收天下兵聚之咸陽銷以爲鐘鐻金人十二重各千石應劭曰古者以銅爲兵杜氏之注本此

十九年傳次雎之社張華博物志曰瑯邪臨沂縣東界次雎有大叢社民謂之食人社卽次雎之社

退修教而復之注復往攻之今唐石經及宋本皆云復伐之陸氏以伐爲衍字

廿一年經盟於鹿上注宋地案司馬彪郡國志曰濟陰乘氏縣有鹿城鄕酈元曰春秋之鹿上也

春秋左傳補注卷一

欽定四庫全書

春秋左傳補注卷二

元和惠棟撰

僖廿二年傳蠭蠆有毒李翊夫人碑作蠭�蠭古文蠭�說文作�云或從防又云蠇蚌屬從虫萬聲非毒虫也

大司馬固諫曰顧炎武曰大司馬卽司馬子魚也固諫堅辭以諫也杜以固爲名謂莊公之孫公孫固者非朱鶴林案史記宋世家則前後俱子魚之言棟案晉語云公子過宋與司馬公孫固相善韋昭曰固宋莊公之孫大司馬固也公子過宋適當襄公之時韋杜皆據世本而言稱大司馬所以別下司馬也顧氏不見世本而曲爲之說失之史記疎略不足取證【大司馬與大宰不在六卿之列文七年穆襄之族殺公孫固時樂豫爲司馬之戰子魚爲司馬明大司馬是宋之孤卿也文七年正義云宋上公禮得有孤且春秋變周不必如禮晉有太師太傅僭爲之】

明恥教戰求殺敵也注明設刑戮以恥不果案吳子曰凡制國治軍必教之以禮厲之以誼使有恥也夫人有恥在大足以戰在小足以守明恥以教戰者所以厲其勇周書曰明恥示教蓋當時之語如此杜解迂回

則如勿傷何休曰如卽不如齊人語也下同

示之俘馘說文作俘聝云軍戰斷耳也從耳或聲或從案呂諶字林截耳則作耳旁獻首則作首旁杜云馘所載耳明當從耳旁馘或作見漢碑或作國見周禮【古國或字通鐘鼎文皆然】

廿三年傳遂取焦夷注焦今譙縣也案焦譙古通用小黃門譙敏碑以焦贛爲譙贛是也

防名委質服防曰古者始仕必先書其名於防委死之質於君然後爲臣示必死節也棟案服讀質爲贄晉語曰臣委質於翟之鼔韋昭曰質贄也士贄以雉委贄而退尙書稱二生一死贄故云委死之質服說頗勝於杜當從之【旣注此而考顧氏補正亦與餘同但不引服注故仍存之】

杞成公譙周古史考云惠公生成公及桓公

曹共公髙誘曰共公名襄昭公之子

聞其駢脇說文作骿脇云並脇也從骨並聲論衡作仳脇

旣而揮之振去匜中之水故曰揮【何承天曰振去爲揮】杜氏訓揮爲湔正義謂以濕手揮之使水湔污其衣疑非

廿四年傳軍於郇注解縣西北有郇城服防曰郇國在解縣東郇瑕氏之虛也酈元案竹書紀年云晉惠公十有五年秦穆率師送公子重耳圍令狐桑泉臼衰皆降焉晉師狐毛與先軫禦秦至於廬栁秦穆公使公子縶來師言退舍次於郇盟於軍京相璠春秋土地名曰桑泉臼衰並在解東南不言解明不至解可知春秋之文與竹書不殊今解故城東二十四里有故城在猗氏故城西北鄕俗名之爲郇考服防之說又與俗符賢於杜氏單文孤證矣說文云郇讀若

秦伯送衛於晉三千人實紀綱之僕韓非子曰穆公以疇騎二千輔公子重耳入之於晉禮記曰漢律民年二十傳之疇官各從其父學習騎射故謂之疇騎卽所謂紀綱之僕也髙誘曰衛猶防助也【服防文七年注云衛從兵也】

以志吾過鄭康成曰志古文識識記也【昭四年傳且曰志之十三年傳嵗聘以志業皆古文識蔡邕論語曰賢者志其大者今作識】

伯服史記作伯犕犕與服古字通詳易考

昔周公弔二叔之不咸故封建親戚以藩屏周荀子儒效篇曰周公兼制天下立七十一國姬姓獨居五十三人而天下不稱偏焉

召穆公詩正義曰依世本穆公是康公之十六世孫【詳見服防注】

好聚鷸冠子惠子曰鷸一作述逸周書曰知天文者冠述顏師古以爲子華好與術士遊然案下文服之不衷則不必如顏說也

石甲父廣韻引作甲石父

省視官具於汜戰國防曰天子巡狩諸侯避舍納筦鍵攝衽抱幾視膳於堂下天子已食而退聽朝也

廿五年傳請隧杜依賈逵以爲王之禮韋昭曰隧六隧之地事見周禮此可備一說

未有代徳而有二王周書芮良父曰觀天下有土之君厥徳不逺罔有代徳

廿六年經楚人滅防古史考云滅歸太康地誌曰歸鄕故防子國【尙書中侯曰伯禹防首讓於益歸鄭康成注云益歸賢者堯臣歸讀曰防】

傳公使展喜犒師外傳云以膏沐犒帥服防曰以師枯槁故饋之飲食髙誘淮南子注曰酒肉曰餉牛羊曰犒芬其指犒也謹案禮記言犒非古字古文作槀或作槁張揖撰廣雅始從牛旁髙洪氏續載漢碑有勞�之語�與犒同公羊注云牛酒曰犒故其字一從牛一從酉漢皆然非古文也說文無犒字周禮小行人云若國師役則令槁禬之注云故書槁爲槀鄭司農曰槀當爲槁謂犒師也先鄭不言字誤明古犒字本作槀或作槁與服子愼枯槁之說合張有復古編云鎬餉也從金髙別作犒非五經文字注勞師借槁字爲之案說文鎬溫器也以鎬爲犒勞字無據

我先王熊摯有疾鬼神弗救而自竄於防正義案鄭語孔晁注云熊繹孫曰熊摯有疾楚人廢之立其弟熊延熊摯自棄於防子孫有功王命爲防子【韋昭注同】索隱據譙周古史考熊渠卒子熊翔立卒長子摯有疾少子熊延立

廿七年傳夏書曰注尙書虞夏書也正義曰此古文虞書益稷之篇漢魏諸儒不見古文因伏生之謬從堯典至徵凡二十篇總名曰虞夏書棟案尙書二典皆夏史官所作故總謂之夏書此孔子刪書之本也故墨子明鬼篇曰尙書夏書其次商周之書伏生增爲虞夏書梅賾又攺爲虞書皆非孔氏之舊孔穎達又以曲說扶之雅所不取【傳引二典皆稱夏書惟文十八年云虞書數舜之功此必有誤】

欒枝韋昭曰欒共子之子杜注本賈逵

荀林父世本曰晉大夫逝遨生桓伯林父案僖廿八年林父始將中行故攺中行氏

廿八年傳殺子叢以說焉謂楚人不卒戍也髙誘淮南子注云說解也一本謂楚人下有曰字衍文

曹人凶懼說文云凶擾恐也從人在凶下

乘軒毛公詩傳云大夫以上赤芾乘軒

且曰獻狀案獻狀謂觀狀也先責其用人之過然後誅觀狀之辠以示非報惡也顏籀以爲先責不用負羈而乘軒者眾因曰今我之來獻駢脇容狀耳斯蓋蚩弄之言猶言若云謂秦拜賜之師也其說亦通

不有寧也劉規過以傷爲寧不有寧謂不有損傷半農先生曰古人多反語如甘爲苦治爲亂皆是以傷爲寧亦有理

我曲楚直其眾素飽周書武稱曰直勝曲飽勝饑武之勝也子犯言背楚之惠則我曲楚直且楚彊其眾又素飽不可爲老也杜訓素爲空言直气盈飽恐非

原田每每捨其舊而新是謀說文云每艸盛土出也從屮母聲髙卬之田艸盛土出故云捨其舊而新是謀周禮三卜一曰原兆兆之璺鏬有似原田故鄭氏注云原原田也

楚子伏余仁仲曰楚子伏已而盬其腦此本伏字絕句嶽本伏已讀據此則已當音以據嶽本則已當音紀陸徳明音義不云音紀則知當以楚子伏爲絕句而已作以音不音紀淳祐九經本亦用伏已絕句更詳之

請與君之士戲朱國禎曰戲者兵也三軍之號所云戲下是也若云以兵見云耳林堯叟謂得臣輕用民命便解作戲弄之戲夫得臣亦英雄豈有此失杜徵南獨不下一字已得其解矣

韅靷鞅靽說文引作�從革顯聲棟案防古文以爲顯故傳作韅從古文省

少長有禮其可用也子惠子曰應前欲用其民鄕役之三月說文引作向云不久也陸氏云本又作向

糾逖王慝衛彈碑云糾剔王岱案魯頌狄彼東南鄭箋云狄當爲剔剔治也逖與狄同古文作逷又與剔通故或訓爲逺或訓爲治此傳當從古文作逷訓爲治【淮南子云兪兒狄牙嘗淄澠之水而別之狄牙卽易牙是狄與易通白虎通云狄者易也】

瓊弁玉纓說文引云璿弁玉纓張衡集同薛綜曰弁馬冠也義髦以璿玉飾之纓馬鞅也以玉飾之

窴諸深室荀卿子曰公侯失禮則幽故窴諸深室晉侯作三行以禦狄鄭康成曰行謂軍列周禮有行司馬取名於此案獻公時已有左右行至此復立中行後攺爲三軍大夫

卅年傳然鄭亡子亦有不利焉唐石經云𨿽然鄭亡云云案碑是書丹後攺定必有所據

焉用亡鄭以倍鄰唐石經及宋本皆作陪釋文仍作倍案注當作倍

若不闕秦將焉取之新序引云不闕秦將焉取之唐石經初刻云不闕秦焉取之正義案沈文何云不闕秦家更何處取之案此則若字將字皆衍文俗儒從石經續刻增入當刪宋本云由不闕秦焉取之亦誤

請無與圍鄭許之服防曰晉善蘭不忘本國故也卅一年傳自洮以南酈元曰今甄城西南五十里有桃城或謂之洮案甄城漢屬濟陰

卅二年傳將殯於曲沃鄭眾周禮注曰將朝於祖考之庿而後行晉宗庿在曲沃故曰曲沃君之宗也又丙午入於曲沃丁未朝於武宮

孟子唐石經初刻作孟兮後攺子釋文作孟子云本或作孟兮

中壽三體石經作�

卅三年傳超乘髙誘曰超乘巨踴車上也

厲兵秣馬髙誘曰厲利其兵釋文曰秣音末谷馬也說文作防云食馬谷也

鄭之有原圃猶秦之有具囿髙誘曰原圃在今河南中牟具囿在馮翊池陽一名陽紆

其爲死君乎猶言不爲死君乎君在殯故稱死君顧氏補正以死其君爲解案成十三年絕秦書曰文公卽世穆爲不弔蔑我死君則顧之說未盡然也

子墨衰絰賈逵曰墨變凶

遂墨以文公服防曰非禮也

康誥曰父不慈子不袛兄不友弟不共不相及也昭廿年傳在康誥曰父子兄弟罪不相及孔氏謂非康誥之全文引其意而言之棟謂此康誥之闕文也法言曰酒誥之篇俄空焉伏生引酒誥曰王曰封惟曰若圭璧今酒誥無此文故漢蓺文云酒誥脫簡一梓材今王惟曰以下文義不屬蓋康誥三篇皆有脫誤孔以爲引其意而言之非也

外僕髠屯禽之以獻崔憬易注曰禽古擒字擒猶獲也

陽子宣言曰髙誘戰國防注曰宣徧也案髙注本爾疋

文元年經叔孫得臣世本曰桓公生僖叔牙牙生戴伯玆玆生莊叔得臣得臣生穆叔豹

傳來錫公命唐石經及宋本錫作賜釋文同云本或作錫覲禮雲天子賜捨注云今文賜作錫

役夫管子曰處裏爲下陳處師爲下通謂之役夫宜君王之欲殺女而立職也案韓非子作廢女上云黜商臣合作廢

能行大事乎服杜皆以爲弒君案髙誘戰國防注云大事兵事傳曰國之大事在祀與戎故下云以宮甲圍成王

二年傳秦伯猶用孟明鄭注儀禮云猶者守故之辭大事於太廟躋僖公逆祀也古文左氏說曰大廟周公之廟饗有禮義者也祀國之大事也惡其亂國之大事於大廟故言大事也躋登也登僖公於湣公上逆祀也

夏父弗忌禮器云夏父弗綦鄭詩大叔於田云叔善射忌又良禦忌鄭箋云忌讀如彼己之子之己案曹詩候人彼己之已作其其可讀爲記則忌亦可讀爲其古基字期字皆省作其與綦同音是弗忌讀爲綦如厥憖爲厥銀居吾語汝爲姬魚語女字隨讀變從而辧之可識古音【表記引候人云彼記之子不稱其服釋文云記本又作已然則鄭引曹風詩從三家說也】

廢六闗家語云置六闗王肅曰六闗闗名魯本無此闗文仲置之以稅行者故曰不仁棟案廢與置古字通公羊傳曰去其有聲者廢其無聲者鄭志答張逸曰廢置也【何休曰廢置也置者不去也齊人語】以廢爲置猶以亂爲治䢐爲存故爲今曩爲向苦爲快臭爲香藏爲去郭璞所謂詁訓義有反覆旁通美惡不嫌同名也杜氏云六闗所以禁絕末遊而廢之周禮建國有門闗闗安可廢況後傳塞闗陽闗皆有明文豈旋廢之而旋復之與杜氏此說昧於義矣小尒疋亦以廢爲置杜集解頗用孔鮒之說獨不及此何也上文云下展禽下猶去也【見周禮司民注論語栁下惠爲士師三黜】廢六闗廢猶置也廢與下文相對【周語富辰曰小怨置大徳韋昭曰置猶廢也彼此互訓】

三年傳取王官及郊括地誌云王官故城在同州澄城縣西北九十里又雲南郊故城在縣北十七里又有北郊故城又有西郊故城

遂自茅津濟史記秦本紀云繆公元年自將伐茅津劉伯莊云戎號也司馬彪郡國志云河東大陽有茅津劉昭引杜注云在縣西南有茅亭卽茅城括地誌云茅亭及茅城在陜州河北縣西二十里水經注云茅亭茅戎號

封殽屍而還賈逵曰封識之案易系曰不封不樹虞翻注云穿土稱封封下窆字但殽屍多不能用禮故杜云埋藏之

四年傳圍刓新城服防曰秦邑新所作城也

諸侯敵王所愾注愾恨怒也案說文引作鎎從金气聲云怒戰也許氏所據多古文必得其實

六年經季孫行父如陳注行父季孫友子案世本云公子友生齊仲齊仲生無逸無逸生行父【谷梁疏云世本云季友生仲無佚佚生行父範寧云行父季友生】行父生夙案文當云季友孫乙孫友衍子字傳寫誤也

六年傳以子車氏之三子奄息仲行鍼虎爲殉服防曰殺人以璇環其左右曰殉

道之以禮則案唐石經無以字俗儒所加後人遂以則字屬下句

士會注隋季也世本曰範氏晉大夫隰叔之子士蒍之後蒍生成伯生武子會會生文叔燮燮生宣叔匄匄生獻子鞅鞅生吉射棟案範氏本陶唐氏之後襄廿四年傳範宣子曰昔匄之祖在夏爲禦龍氏注云謂劉累也又云在周爲唐杜氏汲郡古文曰成王八年王師滅唐遷其民於杜杜伯之子隰叔違難奔於晉生子輿卽士蒍也士蒍生士谷士生會食邑於範是爲範武子故宣子曰晉主夏盟爲範氏焦弱侯曰士谷士會士皆當作土傳譌耳讀爲杜土姓杜伯之後土卽古杜氏棟案古土字皆作士【見牧惇】史記曰有邦有士今呂刑作土周頌曰保有厥士義作土呂覽任地曰后稷曰子能吾士靖而甽浴士乎髙誘曰士當作土周牧惇亦以士爲土焦氏以爲傳譌非也土本古杜氏鄭康成周禮注【校人職】云世本曰相士作乘馬【竹書亦作士】荀卿子曰杜作乘馬楊倞案世本相土作乘馬【今左傳亦作相土從古文】毛詩自土沮漆齊詩作自杜又云徹彼桑土韓詩作桑杜毛詩左氏傳皆出孔壁中故多古文範氏在夏爲劉氏周以前爲唐氏昭元年傳云唐人是因以服事夏商是也周以後爲杜氏春秋時爲範氏是會之帑畱秦者又爲劉氏自虞以來世次秩然故宣子以爲死而不朽焦氏讀士爲土訓爲杜其言亦卓余故存而論之【晉語訾祐曰隰叔子違周難於晉國生子輿爲理韋昭曰理士官也班固亦言晉主夏盟爲範氏範氏爲晉士師是範氏先以官爲氏以士爲杜恐未然也存考】

殺諸郫博物志云殺之郫邵云河東垣縣有郫邵之阨襄廿三年云戍郫邵此其地也

將焉寘此服防曰寘置也此太子

頓首於宣子少儀曰婦人吉事𨿽有君賜肅拜注云婦人以肅拜爲正凶事乃手拜耳孔正義曰言肅拜婦人之常左傳穆嬴頓首於宣子之門有求於宣子非禮之正也愚謂穆嬴有襄子之喪以非喪次故用吉拜而頓首也

此子若才吾受子之賜服防曰如子爲善教誨此子使之有賢才知人君之道也則吾受子之賜賜猶惠

不才吾惟子之怨服防曰才而受賜美其教也不才怨子惡其教不至也

今君𨿽終言猶在耳服防曰君沒未久而言聲語气尙在耳

宣子與諸大夫皆患穆嬴且畏偪服防曰患穆嬴以君顧命之言責己也畏他公子相逼迫也

叔仲惠伯世本曰桓公生僖叔牙叔牙生武仲休休生惠伯彭彭生皮爲叔仲氏

惠伯成之周禮調人職曰凡有鬭怒者成之鄭眾曰成之謂和之也猶今二千石以令解仇怒

正徳利用厚生賈逵曰正徳人徳利用地徳厚生天徳

八年傳梁益耳東觀漢記曰其先與秦同祖出於伯益別封於梁

九年傳秦人來歸僖公成風之襚注追贈僖公並及成風注非也成風者僖公之母莊公之妾母以子貴故上經書夫人風氏母以子氏故此經書僖公成風

十年傳麇子麇亦作麏注不釋其地所在案盛宏之荊州記云當陽本楚之舊左氏傳云楚潘崇伐麏至於錫穴穎容釋例云麏在當陽

十一年經承匡注在陳畱襄邑縣西圈稱云襄邑本襄陵承匡鄕也宋襄公所故曰襄陵縣西三十里有承匡城

傳錫穴司馬彪郡國志曰漢中錫縣春秋時曰錫穴摏其喉鄭康成引作舂

子駒之門王符潛夫論曰魯之公族有子駒氏【以人氏其門者猶哀十一年黨氏之溝】

敗狄於長丘張華博物志曰陳畱封邱有狄溝春秋之長邱也

十二年傳郕人立君服防曰立君攺立君不問天子也郕邽子惠子曰服防以郕封爲郕邦之家寶圭太子以其國寶與地夫鐘來奔也然則邽不從邑

不有君子其能國乎呂覽云國不虛存必有賢者若使輕者肆焉服防曰肆突言使輕鋭之兵往驅突晉軍案詩云是伐是肆鄭箋曰肆犯突也杜謂肆爲暫往而退此釋輕非釋肆也

裹糧坐甲昭廿七年傳云吳王使甲坐於道荀卿子云庶士介而坐道故云坐甲

入瑕京相璠曰今河東解縣西南有故瑕城

十三年傳繞朝贈之以防服防曰繞朝以防書贈士防劉勰曰春秋聘繁書介彌盛繞朝贈士會以防子家與趙宣以書蓋用服說【杜氏以防爲馬檛】韓非子曰繞朝之言當矣其爲聖人於晉而爲戮於秦也此不可不察是繞朝因贈防之言而戮也左氏不載似韓非據秦史而言

吾謀適不用也白氏六帖引注云以有防而不用也其處者爲劉氏宰相世系曰會適秦歸晉有子畱於秦自爲劉氏生明明生逺逺生陽十世孫戰國時獲於魏遂爲魏大夫秦滅魏徙大梁生淸徙居沛生仁號丰公名燸字執嘉生四子伯仲邦交邦漢髙祖也家君曰處者爲畱謂畱於秦者遂以爲氏漢人攺爲劉以合夘金刀之說

十四年傳王叛王孫蘇劉向九歌云始法言於廟堂兮信中塗而叛之王逸章句曰叛倍也倍與背同【王初與王孫蘓後復背之文七年傳云乃背先蔑此其類也】

十五年傳齊人或爲孟氏謀魯三家慶父叔牙季友慶父之後當云慶氏稱孟氏者鄭康成論語注云慶父輈死時人爲之諱故云孟氏杜云慶父爲長庶故或稱孟氏案公羊傳慶父曰吾不得入矣於是抗輈經而死疏云鄭氏云慶父輈死者正取此文又案禮緯捨文嘉曰文家稱叔質家稱仲嫡長稱伯庻長稱孟杜依此爲說

十六年經盟於郪丘釋文云郪音西賈逵云公羊曰菑邱谷梁曰師邱今公羊作犀邱郪本有西音釋文是毛詩衡門云可以棲遲前發碑作西遲此其證也

傳師於大林伍瑞休江陵記曰城西北六十里有林城春秋至於阜山師於大林卽此城也【禦覽】

百濮劉伯莊史記地名曰濮在楚西南周書王會曰伊尹爲四方獻令正南曰百濮尒疋雲南至於濮鈆

十七年傳畏首畏尾身其餘幾髙誘曰畏始畏終中身不畏凡有幾何言常畏也較杜注尢明晰

十八年經六月癸酉我君文公冬十月子卒注先君旣不稱君者魯人諱弒以未成君書之子在喪之稱家君曰杜預旣稱君之說至此而辭窮矣

傳申池杜氏依京相璠說言申池在齊城南非也申池在海隅齊之藪多竹木故云納諸竹中若近在城南不須言歸舍爵也詳見襄十八年

旣而復叔仲氏世本云桓公生僖叔牙叔牙生武仲休休生惠伯彭彭生皮爲叔仲氏

在九刑不忘棟案九刑謂刑書九篇也周書嘗麥解曰維四年孟夏王命太正正刑書王陟階在東序乃命太史尙太正卽居於戶西南向九州【闕】伯咸進在中西向宰乃承王中升自客階作防執防從中宰坐尊中於太正之前太祝以王命作防防告太宗王命【闕】祕作防許諾乃北向繇書於內楹之門眾臣咸興受太正書乃降太史防刑書九篇以升授太正乃左還自兩柱之門【闕】嵗太正曰欽之哉諸正敬功爾頌審三節無思民因順爾臨獄無頗正刑有掇夫循乃徳式監不逺以有此人保寧爾國克戒爾服世世是其不殆惟公咸若太史乃降太正坐舉書乃中降再拜稽首太史乃藏之於盟府以爲嵗典此周作九刑之事也案其文云毀則爲賊掩賊爲藏竊賄爲盜盜器爲姦其後李悝著法經六篇始盜賊次网捕其亦師九刑之意乎

饕餮餮說文引作飻貪也從食殄省聲

宣二年傳戎昭果毅以聽之之謂禮大戴禮論四代之政刑云祭祀昭有神明燕食昭有慈愛宗廟之事昭有義率禮朝廷昭有五官無廢甲冑之戒【當作戎】昭果毅以聽然則戎爲句昭果毅以聽古語也下四句乃左氏益之耳杜注殊不的

今日之事髙誘曰今日之事禦事也

文馬百駟說文引作�馬云畫馬也周書王防曰犬戎馼馬【金本文馬】此馬當畫赤鬛縞身之形非眞吉黃之乘也【補正載邱光庭說文馬馬之毛色有文采者此臆說也】

於思於思注於思多須之貌賈逵曰白頭貌案毛詩瓠葉云有兔斯首鄭箋云斯白也今俗語斯白之字作鮮齊魯之間聲近斯正義曰服防以於思爲白頭貌字𨿽異蓋亦以思聲近鮮故爲白頭也後漢書朱儁傳賊多髭者號於氏根注引杜注爲證案此則於爲須思爲白於思爲白須也

從臺上彈人而觀其辟丸也髙誘曰從髙臺上引彈觀其走而避丸以爲樂也

寘之畚何休曰畚艸器若今市所量谷者也齊人謂之鐘

三進及澑釋文曰澑屋霤也案熊氏經說云古有中霤禮蓋儀禮之逸而不傳者霤者屋有復穴開其上以取明雨則霤之因名中庭曰中霤鄕飲記有磬階霤卽中霤也大記有東霤注云危棟上也雜記有門內霤卽賓執脯賜鐘人之處

民之主也髙誘曰大夫稱主因曰民之主案昭五年傳晏子謂子罕能用善人民之主也亦謂大夫曰主

觸槐而死髙誘曰觸畜也杜氏云槐趙盾庭樹顧君以爲麑退而觸槐則非趙盾庭樹棟案呂覽曰觸庭槐而死外傳云觸廷之槐而死韋昭曰廷外朝之廷也周禮王之外朝三槐三公位焉則諸侯之朝三槐三卿位焉此說得之蓋當時麑退而觸靈公之廷槐者歸死於君也

遂扶以下公嗾夫獒焉釋文扶服防注作跣嗾服本作防正義曰服防本扶作跣注云趙盾徒跣而下走又云嗾防也夫語辭獒犬名公乃防夫獒使之噬盾是服讀嗾爲防非作防此文宋本與今本有異故錄之

以視於朝毛詩鹿鳴曰視民不恌鄭箋曰視古示字士昏禮曰視諸衿鞶汪云視乃正字今文作示俗誤行之郭忠恕曰鄭君此說大與說文石經相乖郭氏不識古文其說非也

我之懷矣自貽伊慼王肅曰此風雄雉之詩案今詩慼作阻惟小明詩作慼而上句又異王子雍或見三家之詩據以爲衞詩【三家惟齊詩亡於魏代自余杜氏猶及見之】

爲法受惡服防曰聞義則服案聞義則服弟子職文也王肅曰爲書法受弒君之名李厚庵曰此眞非夫子之言也

趙盾爲旄車之族鄭氏詩箋旄作軞陸氏曰一本作軞服防曰軞車戎車之倅

三年傳觀兵於周疆服防曰觀兵陳兵於周也定王使王孫滿勞楚子服防曰以郊勞禮迎之也不逢不若張平子東京賦云禁禦不若以知神姦螭魅魍魎莫能逢旃爾疋釋詁云若善也郭景純注左傳曰禁禦不若今左傳作不逢不若案下傳云莫能逢之杜氏云逢遇也旣云不逢又云莫逢文旣重出且杜氏不應捨上句注下句此晉以後傳寫之譌當從張衡郭璞本作禁禦不若

余爲伯鯈說文作百防云黃帝之後姞姓【釋文作儵非也】楚人酖之子惠子曰楚滅江惡其所出爲害故酖之四年傳圄伯嬴子惠子曰月令省囹圄蔡邕章句云囹牢也圄止也所以止出入皆罪人所捨也然則囹圄亦周時之獄焦氏答崇精曰囹圄秦獄恐未然

汰輈唐石經作汏說文曰泰滑也從廾從水大聲徐云音地達切左傳作汰非昭廿六年傳云齊子淵射泄聲子中揗瓦繇朐汰輈匕八者三寸杜云汏矢激明汏爲滑也

楚人謂乳谷謂虎於菟唐石經云楚人謂乳爲谷謂虎爲於菟說文曰楚人謂虎爲烏防漢書又作於檡方言注云今江南夷呼虎爲防音狗竇鄭康成尙書注曰於者鳴聲則於爲古文烏谷廣雅作防【奴口反】

箴尹髙誘呂覽注曰楚有箴尹之官諫臣也

王思子文之治楚國也戰國防曰穰侯之治秦也髙誘曰治猶相也

攺命曰生子惠子曰劉向攺名更生本此更生出莊子

六年傳以盈其貫注貫猶習也劉光伯據梅賾泰誓商罪貫盈以爲紂之爲惡如物在繩索之貫不得爲習其說是也而所據之書非也案韓非子曰有與悍者鄰欲賣宅而避之人曰是其貫將滿也或曰子姑待之答曰吾恐其以我滿貫也遂去之此說與劉合可以規杜過矣

王子伯廖注鄭大夫子惠子曰王子疑非鄭大夫十年傳崔杼正義曰何休膏肓以爲公羊譏世卿而難左氏蘇氏釋云崔氏祖父名不見經傳則知非世卿云云案宰相世系曰崔氏出自姜姓齊丁公伋嫡子季子讓國叔乙食采於崔遂爲崔氏濟南東朝陽西北有崔氏城是也季氏生穆伯穆伯生沃沃生野八世孫夭生抒爲齊正卿云云又案僖廿八年傳有齊崔夭蘇寛謂崔子祖父名不見經傳非也【世系所云蓋見世本】

十一年經辰陵注潁川長平縣東南有辰亭酈元曰今此城在長平城西北長平城在東南或杜氏不謬傳寫之誤耳

傳令尹蒍艾獵城沂服杜皆云蒍賈之子孫敖案世本艾獵爲叔敖之兄又孫叔敖碑云君名饒字叔敖以艾獵爲叔敖名此服杜臆說世本是也【襄十五年傳蒍子馮爲大司馬注云叔敖從子案世夲馮是艾獵之子此明文可據者正義曲說又以爲世夲轉寫之誤非也】

使封人慮事注慮謀慮計功顧氏補正云慮籌度也解非棟案大司馬職云大役與慮事屬其植先鄭亦謂謀慮其事服防曰封人司徒之屬官

因縣陳廣韻縣郡縣也釋名曰縣懸也懸於郡也古作寰楚莊王滅陳爲縣縣名自此始也家君曰縣不見周官似非自楚莊王始然古文作寰亦非無夲而說文無寰字似縣卽寰也集韻云寰通作縣

吾儕小人說文曰儕等輩也鄭康成曰儕猶輩類謂之夏州子惠子曰服防曰言取討夏徴舒之州車武子撰桓溫集云夏口城上數里有州名夏州盛宏之荊州記曰史記蘇秦說楚威王東有夏州今江陵夏口城有州名夏州

十二年傳卜臨於大宮且巷出車吉賈逵曰臨哭也巷出車陳於巷衞示𨿽困不降必欲戰也案下鄭復修城則賈說良是

甲寅克之時鄭石制爲內閒故楚得以克鄭

至於逵路注塗並丸軌曰逵詩正義曰爾疋九達謂之逵周禮經塗九軌不名曰逵杜意蓋以鄭之城內不應有九出之道故以爲並九軌於尒疋不合今杜注塗方九軌

兼弱攻昧武之善經也周書武稱曰【闕】彊攻弱而襲不正武之經也

篳路藍縷以啟山林方言引作襤褸又啟作啟說文曰裯謂之楹褸襤無緣也服防曰言其縷藍藍然

廣有一卒卒偏之兩服防曰左右廣各十五乘百人爲卒言廣有一卒爲承也五十人爲偏二十五人曰兩廣旣有一卒爲承承有偏偏有兩故曰卒偏之兩棟謹案禮說言杜氏據司馬法以釋偏兩之法司馬穣苴齊湣王時人其所論兵法與周制異且與左氏傳乖牾不合當從服防之說

摩壘而還鄭康成曰摩猶迫也軍壁曰壘

左射以菆服防曰凡兵車之法射者在左禦者在中戈盾在右

禦下兩馬鄭康成引作徐仙民曰兩或作案此則兩本字故服杜訓爲飾古文省故作兩邵寶以爲掉兩馬之鞅非也

挑戰李奇曰挑身獨戰不復須眾也挑音荼了反薛瓚曰挑戰擿嬈敵求戰古謂之致師

楚人乘我賈逵國語注曰乘陵也陵亦侵也

養由基爲右髙誘戰國防注云養姓由基名楚之善射人也

潘黨望其塵孫子曰塵髙而鋭者車來也

使潘黨率遊闕四十乘注遊車補闕者棟案遊闕遊車闕車也外傳曰戎車待遊車之裂周禮車僕有闕車之倅

駒伯注郤克棟案郤錡字駒伯克之子也大夫門子得從父於軍鄢陵之戰範匄從文子於軍此其證也

屈蕩戶之錢謚益曰家藏淳熙九經及長平防禦史夲巾箱夲俱作戶字棟案淳熈正義以作戶也

楚人惎之注惎教說文引云楚人舁之云舉也黃顥說廣車陷楚人爲舉之案此則惎當作畀傅遜謂楚人將毒害之而晉人乃脫扄拔斾投衡而出非也詳見定四年訓惎爲教蓋本小尒疋

趙傁在後傁與叟同見無極山碑說文作叜云叜或作�

知莊子案世本晉大夫逝遨生桓伯林父及莊子首本姓荀自林父將中行【世本以爲荀偃】別爲中行氏知邑名括地誌云故智城在蒲州虞鄕縣西北四十里古今地名云解縣有智城蓋謂此也博物志云河東解縣有智邑

每射抽矢菆注菆好箭案旣夕禮云禦以蒲菆鄭注云蒲菆牡蒲莖也古文菆作騶賈公彥云據左氏傳蒲非直得防馬亦爲矢幹漢書鼂錯傳云材官騶發矢道同的如淳曰騶矢也小顏曰騶謂善矢也左氏傳作菆字其音同耳則知古菆字作騶

屢丰年案說文無屢字當從毛詩作婁漢書皆以婁爲屢今毛詩亦有作屢者俗作之

取其鯨鯢說文引作防鯢雲海大魚也從京漢書薛宣傳曰古者明王伐不敬取其防鯢小顏曰防古鯨字汗簡云鯨古作�出馬日防集羣玉古文古京字讀爲畺

歸於怙亂者也夫子惠子曰王荊公新經詩義本此十四年傳衞人以爲成勞復室其子周禮司勲云事功曰勞室祿也周書有一室之祿謂祿其子襲父位自一室至千室卿之祿也周禮謂之宅田注謂以女妻之非是世本曰莊叔達生得閭叔谷谷生成叔烝鉏鉏生項叔羅羅生昭叔起起生文叔圉圉生悝【其子謂得閭叔谷也】

屨及於窒皇髙誘呂覽注引此傳作絰皇與莊十九年絰皇一也

蒲胥之市呂覽作蒲疏胥疏古字通

十五年傳髙下在心服防曰髙下猶曲申也

國君含垢淮南子云老子曰能受國之垢是爲社稷主

使解揚如宋劉向曰解揚霍人字子虎後世言霍虎登諸樓車服防曰樓車所以窺望敵軍兵法所謂云梯也

使華元登子反之牀注兵法因其鄕人而用之必先知其守將左右謁者門者舍人之姓名因而利道之案此注皆見孫子用閒篇曹公孫子注曰因敵鄕人知敵表裏虛實之情故舊而用之可使伺候守有官職在者謁告也上告事者也門者守門者也舍人守舍之人也又先知爲親舊有急卽呼之則不何止亦因以之知敵情

虐我伯姬上云酆舒爲政而殺之【王符引作虐】此云虐者案尙書呂刑惟作五虐之刑墨子引作五殺之刑論語不教而殺謂之虐又十八年傳云凡自內虐其君曰弒皆以虐爲殺也【論語陰嬉防曰庚子之旦金版尅書出地庭中曰臣族虐王禽宋均云謂殺闗龍之後庚子旦庭中地有此版異也龍同姓稱族五虐殺我必見禽也是虐爲殺又一證】

敗赤狄於曲梁注云廣平曲梁縣回逺非也劉昭案上黨記曰潞濁漳也縣城臨潞晉荀林父伐曲梁在城西十里今名石梁此傳潞字漢書作路【劉寛碑陰潞作路】案三體石經仍作潞說文同

羊舌職宰相世系表曰晉武公子伯僑生文文生突羊舌大夫也突生職職五子赤肸鮒虎季夙

十六年傳禹稱善人玉篇引云禹偁善人云與稱同尒疋曰偁舉也與杜訓同當從人

十七年傳晉師還家君曰晉未嘗出師而云晉師還者豈防道討貳之師歟似有闕文

十八年傳自虐其君唐石經云自內虐其君案正義同今本皆脫內字

袒括發士喪禮曰主人髺發袒鄭注云古文髺作括是括爲古文髺也

春秋左傳補注卷二

欽定四庫全書

春秋左傳補注卷三

元和惠棟撰

成元年傳瑕嘉周禮典瑞注引作叚嘉蓋古文止作叚讀爲遐也今文亦作瑕惟陸氏周禮釋文猶存古字

二年傳隕子辱矣說文引云抎子辱矣抎有所失也戰國防齊宣王曰寡人愚陋守齊國惟恐夫抎之墨子天志曰國家滅亡抎失社稷廣雅亦云抎失也案呂覽季夏紀云昭王抎於漢中髙誘曰抎隊音曰顚隕之隕史記東越列傳曰不戰而抎此抎字之誤漢書作殞知抎與隕通抎古字也隕今字也徐廣曰耘義當取耘除失之

朝夕釋憾唐石經憾作感案古本左傳憾字皆作感從省文

師之耳目在吾旗鼓進退從之孫子引軍政曰言不相聞故爲之金鼓視不相見故爲之旌旗夫金鼓旌旗所以一人之耳目也人旣專一則勇者不得獨進怯者不得獨退此用眾之法也荀卿子云將死鼓禦死轡

將及華泉京相璠曰華泉華不注山下泉水也韓厥執縶馬前縶說文引作馽從馬口其足讀若輒或從系執聲【谷梁傳云踂者何也曰兩足不能過齊謂之綦楚謂之踂衞謂之縶】

辟女子注使避君棟謂下云乃奔則辟當讀爲防與五年伯宗辟重同周禮大司冦云使其屬防康成曰故書防作避杜子春云避當爲辟謂防止行也古防字有作辟注訓爲避非也

蕭同叔子於寶曰蕭同叔子惠公之妾頃公之母史記作桐

物土之宜而布其利注播殖之物各從土宜棟謂物讀如旣夕禮冢人物土之物鄭氏云物猶相也大司徒職云以土宜之法辧十有二土之名物周書大聚曰因其土宜以爲民資

司馬司空輿帥候正亞旅司馬司空軍司馬軍司空也輿眾也輿帥領其眾在軍之後者候正軍候主候望者髙誘說如此

殺禦叔韋昭曰禦叔陳公子夏之子靈公之從祖父嬀姓也

王曰止髙誘曰止禁止也

誰居注居辭也釋文云居音基案檀弓云何居我未之前聞也注云居讀爲姬姓之姬齊魯之閒語助也列子黃帝篇云闗尹謂列子曰姬魚語女張湛云姬音居魚當作吾是居姬互訓蓋古音同也

侵敗王略注法度案略封也昭七年傳曰天子經略天子謂之略諸侯謂之封

三年傳伐廧咎如討赤狄之餘焉案僖廿三年傳狄人伐廧咎如賈逵曰赤狄之別種隗姓杜注亦同赤狄種類已盡惟廧咎猶在故復討其餘劉以爲廧咎之國卽是赤狄之餘杜以爲餘民散入其國豈其然乎成十三年注云季隗廧咎如赤狄之女也是杜自相矛盾

荀騅案世本騅諡文子

齊侯朝於晉將授玉史記晉世家云齊頃公如晉欲上尊晉景公爲王景公讓不敢王劭案張衡曰禮諸侯朝天子執玉旣授而反之若諸侯自相朝則不授玉齊頃公戰敗朝晉而授玉是欲尊晉侯爲王太史探其防而言子惠子曰授玉古文左傳作授王司馬子長謂齊欲尊晉爲王蓋晉作六軍擬於王矣故齊欲尊之猶戰國東帝西帝之例也古文不可見存之以備異說棟案古玉字皆作王左氏傳多古字古言故玉從王定五年傳云攺步攺玉晉語作攺玉攺行荀卿王霸篇又云攺玉攺行是古玉作王之證西漢劉子駿治左氏始攺王爲玉周禮九嬪職云凡祭祀贊玉齍注云故書玉爲王杜子春讀爲玉是古文皆以王爲玉之證上文云晉作六軍擬於王矣故史記以授玉爲尊晉爲王【諸侯相朝授玉此僭禮也下年傳云鄭伯如晉授玉於東楹之東是有授玉之事平子之說未允】

六年傳沃饒而近盬服防曰土平有漑曰沃

有汾澮以流其惡周書曰地有五行不通曰惡七年傳讒慝貪惏子惠子曰方言曰貪殺也楚謂之貪惏殘也又云殺人而取其財曰惏二子殺巫臣之族而分其室故曰貪惏

八年經晉侯使韓穿來言汶陽之田聘禮云若有言則以束帛如享禮注引此傳爲證又云無庭實也

宋公使公孫壽來納幣服防曰不稱主人母命不通故稱使婦人無外事

傳祁奚髙誘呂覽注云祈奚髙梁伯之子祈黃羊也又云黃羊祈奚字

九年傳執諸銅鞮劉昭案上黨記曰銅鞮晉別宮墟闗猶存有北城去晉宮二十里羊舌所邑

操南音劉逵曰商角徴羽各有引鐘儀楚人思在楚故操南音南音始於塗山之女見呂氏春秋

𨿽有絲麻無棄菅蒯蒯玉篇引作菽云與蒯同李登聲類曰蒯艸中爲索苦怪切

𨿽有姬姜無棄蕉萃淮南說林曰有榮華者必有憔悴有羅紈者必有麻蒯蕉萃猶憔悴也

十年傳大子州蒲應劭舊君諱議引作州滿陸氏云本或作滿劉子曰州滿今春秋左氏本皆作州蒲誤也當爲州滿事見王邵續書志棟謂王氏當據仲逺說

晉侯夢大厲李頤莊子解云死而無後曰厲

忠爲令徳非其人猶不可況不令乎陸粲曰非其人謂叔申本非賢者𨿽欲效忠不見信於君適以自害耳棟案陸氏此言是教人愼勿爲善非君子之言也呂覽曰賢主之所悅不肖之所誅髙誘引此傳以爲證杜氏之說未可非也【近代李厚庵亦以於忠肅事況之】

十二年傳道路無壅唐石經作雍棟案古壅字皆作雍【說文作雝】無從土者

十三年傳民受天地之中以生所謂命也以五行言則五六爲天地之中以爻位言則二五爲天地之中以四時言則春秋爲天地之中天地之中命也民受之以生卽所謂性也性爲中情爲和中庸之中和卽天地之中也故曰天命之謂性易曰各正性命保合太和在易又謂之利貞故曰利貞者情性也

戮力同心唐石經及宋本皆作勠說文曰勠並力也從力翏聲戰國防曰勠力同憂髙誘曰勠力勉力也其字從力詛楚文又作繆力蓋古字假借

蔑死我君唐石經初刻云蔑我先君後攺從今本陸氏曰本或以我字在死上案僖卅三年傳欒枝曰其爲死君乎尋文義當云蔑我死君鄭康成易注云蔑輕慢也

十四年傳宗卿之嗣注同姓之卿國之宗臣故曰宗卿書曰記宗功是也宗臣兼同異姓故漢之蕭曹亦爲宗臣

衛侯饗苦城叔王符曰郤犨食采於苦號苦成叔又曰苦城城名也在河東鹽池東北

十五年經宋華元自晉歸於宋傳止華元於河上則華元未至晉時在晉境耳而云自晉者魚石以華元有平晉楚之功懼以晉討爲復之故書法亦曰自晉著其所自復耳蔣杲云

傳盜憎主人民惡其上子惠子曰盜憎主人民怨其上周廟金人銘也其詞曰古之愼言人也無多言多言多敗故云子好直言必及於難

十六年傳瀆齊盟崔憬易注云瀆古黷字傳皆以瀆爲黷

範文子曰我若羣臣輯睦以事君多矣唐石經云我若退羣臣輯睦以事君多矣又何求案碑退字又何求三字皆旁增當是晁公武據蜀石經益之

陳於軍中而疏行首司馬法曰凡陳行惟疏淮南子曰疏隊而擊之髙誘曰疏分也

其卦遇復曰南國防射其元王中厥目子惠子曰此與僖十五年傳千乘三去三去之餘獲其雄狐皆夏商之易也或據周易以解之皆不得其義蓋夏商占七八周易占九六其辭義各有異同不可彊解也

蹲甲而射之徹七札焉蹲古文作踆蹲猶立也羣經音辧云蹲才丸切鄭康成讀七札一甲之度也揚雄太曰比札爲甲賈公產周禮疏云一葉爲一札呂覽愛士篇云韓原之戰晉惠公之右路石奮投而擊繆公之甲中之者已六札矣言六札者惟一札未陷耳知甲以七札爲數也徹七札者猶貫甲也

楚子使工尹襄問之以弓谷梁傳云聘弓鍭矢麋信曰古者以弓矢相聘問故左傳云楚子問郤至以弓

有韎韋之跗注詩瞻彼洛矣云韎韐有奭毛傳云韎韐茅搜染艸也鄭箋云茅搜韎韐聲也又駁五經異義云韎艸名齊魯之間言韎韐聲如茅搜字當爲韎陳畱人謂之蒨韋昭國語注云昭謂茅艸今絳艸也急疾呼茅搜成韎也鄭康成雜問志曰韎韋之不注不讀如跗跗幅也注屬也幅有屬也以淺赤韋爲弁又裁韋如布帛之幅而連屬以爲衣而素裳白舄也棟案不與跗古字通見詩箋以跗注爲不注者鄭所受春秋異讀也

識見不谷而趨棟案識當爲適外傳作屬訓爲適髙誘曰不谷不祿也人君謙以自稱也

三肅使者而退子惠子曰爲十七年欒書譛郤至張本

好以暇唐石經初刻無以字

展車馬注展陳也康成曰展整也

子叔聲伯使叔孫豹請逆於晉師服虔以爲叔孫豹先在齊矣此時從國佐在師聲伯令人就齊師使豹豹不忘宗國聞白國佐爲魯請逆家君曰玩下召豹於齊及昭四年傳則服說爲長

公還待於鄆京相璠曰公羊作運字今東郡廩邱縣東八十里有故運城卽此城也

僑如曰不可以再罪奔衛唐石經曰遂奔衛今本皆脫遂字

十七年傳匡句須吉應劭風俗通曰匡魯邑句須爲之宰其後氏焉

聲伯夢渉洹酈元曰許愼說文呂忱字林並雲洹水出晉魯之間禦覽隋圖經曰洹水出隆慮縣西北俗謂安陽河卽聲伯夢渉之所源出林慮山東平地

盈其懷王逸楚辭章句曰在袖曰懷

余恐死故不敢占也服虔曰聲伯惡瓊瑰贈死之物故畏而不言也

皆屍諸朝康成論語注曰大夫於朝士於市昭十四年屍雍子與叔魚於市正義曰晉殺三郤皆屍於朝此屍於市者以其賤故也棟案論語屍諸市朝孟子若撻之於市朝索隱謂市之行列有如朝位故曰市朝王制謂刑人於市則此屍諸朝疑卽市朝或云朝或云市隨文言之非有二所

一朝而屍三卿韓非子載厲公語曰吾一朝而夷三卿予不忍盡也周禮淩人曰大喪其夷槃冰鄭氏云夷之言屍也尸之槃曰夷槃牀曰夷牀衾曰夷衾移屍曰夷於堂皆依屍而爲說是夷與屍古字通又古夷字作與屍相近故或從屍或從也

十八年傳周子有兄而無慧案大戴禮曰慧種生聖癡種生狂故昌邑王淸狂不惠【惠與慧古字通】

羊舌職子惠子曰說苑作羋殖殖爲舌職合聲籍偃韋昭曰籍偃晉大夫籍季之子籍遊也世本曰襄生司功大伯伯生候季子子生籍遊遊生談

爵不逾徳荀卿子曰爵賞不逾徳是以爲善者勸以塞夷庚注夷庚吳晉往來之要道案繁欽辧惑曰吳人者以船樴爲輿馬以巨海爲夷庚臧榮緒晉書曰司徒王謐議曰夷庚未入乘輿旋館陸機辧亡論曰旋皇輿於夷庚然則夷庚者通謂車馬往來之大道以其在彭城故屬之吳晉也【小尒疋曰庚通也】

襄元年經楚公子壬夫匡謬正俗曰楚公子王夫字子辛今之學者以其字子辛遂攺王夫爲壬夫按楚有公子午字子庚庚是十干午是十二支法有相配辛壬同是十干與庚午不類當依本字讀爲王夫

傳寘諸瓠丘注河東垣縣有壺丘亭案壺與瓠通見毛公傳二年傳正輿子子惠子曰荀子曰萊不用子馬而齊並楊倞曰或曰正輿子字子馬

三年傳組甲三百被練三千注組甲漆甲成組文被練練袍馬融曰組甲以組爲甲裏公族所服被練以練爲甲裏卑者所服賈逵曰組甲以組綴甲【服虔同】車士服之被練帛也以帛綴甲步卒服之凡甲所以爲固者以盈竅而任力者半卑者所服組盈竅而盡任力尊者所服棟謹案禮說稱賈氏義爲長少儀曰國家縻敝則甲不組縢逸周書曰年不登甲不纓縢孔晁曰縷繩甲不以組【引見初學記】蓋組甲之工靡於被練故凶歲不組縢所以節財也考工圅人云凡察革之道眂其鉆空欲其惌也空惌則堅竅滿則固帛粗故任力者半組細故盡任力呂覽有始篇曰邾之故法爲甲裳以帛髙誘曰以帛綴甲卽被練昰也公息忌謂邾君曰不若以組甲凡甲之所以爲固以滿竅也今竅滿矣而任力者半耳且組則不然竅滿則盡任力矣邾君以爲然髙誘曰組甲以組連甲賈氏之說蓋本於此

乃盟於耏外京相璠曰今臨淄惟有澅水西北入泲卽地理誌曰如水矣耏如聲相似然則澅水卽耏也

其將來辭韋昭曰辭陳其辭狀也

軍法有死無犯爲敬韋昭曰有死其事無犯其令昰爲敬命案晉語韓獻子爲司馬趙孟使人以其乘車干行獻子執而戮之宣子召而禮之曰夫軍事無犯犯而不隱義也韋說頗勝於杜

反役與之禮食韋昭曰反役自役反禮食公食大夫之禮

士富爲候奄晉語曰使範獻子爲候奄韋昭曰獻子範文子之族昆弟士富也是範氏有兩獻子矣

四年傳文王帥殷之叛國以事紂周書程典曰維三月旣生魄文王合六州之侯奉勤於商孔晁曰三分天下有其二以服事殷也

季孫曰略注不以道取曰略匠慶請用蒲圃之木故季孫曰略正義言令匠慶略他木失之

有窮后羿玉篇引作�說文曰�夏后時諸侯夷羿國也從邑窮省聲

生澆及豷澆說文引作敖論語作奡尙書云無若丹朱傲劉向引作敖管子云若敖之在堯說文引書作傲云讀若傲論語奡蕩舟【以上說文】是敖與奡通今傳作澆者敖澆音相近師讀各異故也

敗於狐駘禮記作臺駘淮南子墬形曰沂出臺駘術篆文臺壺字相似壺又與狐通故傳作狐駘杜氏以爲卽番縣之目臺山案目臺卽淮南子目駘山淄水所出杜說非也【目臺山今杜解本作目臺亭非是劉昭補注亦引作目臺山】

靡奔有鬲氏汲郡古文曰帝相廿八年寒浞使其子澆弒帝伯靡出奔鬲杜氏以爲夏遺臣事羿者案羿死於帝相八年言夏遺臣是也言事羿者非也

六年傳甲寅堙之注堙土山也孫子謀攻篇曰攻城之法修櫓轒輼三月而後成距堙杜牧雲距堙者踴土稍髙而前以附其城也

環城傅於堞淮南子兵略曰設渠壍傅堞而守髙誘曰傅守也

七年傳公登亦登注禮登階臣後君一等聘禮曰至於階三讓公升二等注云先賓升二等君行一臣行二韓非子載穆叔語曰今子不後寡君一等是其證也

八年傳子國曰國有大命荀卿子引詩云國有大命不可以告人妨其躬身故下云童子言焉將爲戮矣

一介行李唐石經及釋文宋本皆作个徐曰个字不合六書之體當作介

九年傳陳畚局唐石經作梮正義曰其字從手此臆說也漢書引此傳云陳畚輂輂音菊與梮同音史記河渠書雲山行則梮韋昭曰梮木器如今轝牀人舉以行也然則輂與梮音義皆同故孔氏書正義以爲梮輂本一字古篆變易形字體攺易說者不同未知孰是

以出內火漢書引云以出入火案周毛伯鄭惇云毛伯內門立中庭內讀爲入立讀爲位古文春秋經公卽位爲公卽立出入火爲出內火皆古文也尙書云九江內錫大龜史記內作入是古入字皆作內徐邈音內爲納非也

相土因之故商主大火汲郡古文曰帝相十五年商侯相士作乘馬遂遷於商邱鄭康成注周禮校人引世本亦云相士作乘馬古文士土相亂如盄和鐘以土爲士牧惇以士爲土之類【詳見上】土又與杜通故荀子雲杜作乘馬左傳從古文故以土爲杜

遇艮之八服防曰爻在初六九三六四六五上九惟六二不變連山歸藏之占以不變者爲占棟案易幹鑿度曰陽動而進陰動而退故陽以七陰以八爲彖易一陰一陽合而爲十五之謂道陽變七之九陰變八之六亦合於十五則彖變之數若之一也鄭康成注云彖爻之不變動者九六爻之變動者系辭曰爻效天下之動也然則連山歸藏占彖本質性也周易占變者效其流動也彖者斷也如鄭此言連山歸藏占彖故下文𨿽引周易仍用二易以彖爲占顧氏補正其說支離不可從也【晉語曰公子筮之得貞屯悔豫皆八也筮史占之皆曰不吉閉而不通爻無爲也蓋以不變爲占故云爻無爲也司空季子曰是抂周易皆利建侯又董因曰臣筮之得秦之入曰是謂天地配亨小往大來是𨿽用周易而仍占彖夏殷之法也】

隨其出也虞翻注易隨卦曰隨陰隨陽謂隨卦三陰皆隨陽故卦名隨陰隨陽猶母隨子故隨其出也

門於剸門張揖廣雅曰門守也

斬行栗毛詩國風東門之栗毛傳云栗行上栗也次於陰口而還服虔曰參南曰陰口者水口也國君十五而生子冠而生子賈服說皆以爲人君禮十二而冠案髙誘淮南子注曰三十而娶者陰陽未分時俱生於子男從子數左行三十年立於己女從子右行二十年亦立於己合夫婦故聖人因是制禮使男三十而娶女二十而嫁其男自已數左行得寅故人十月而生於寅男子數從寅起女自已數左行得申亦十月而生於申故女數從申起歳星十二歳而周天天道十二而僃故國君十二歳而冠冠而娶十五生子重國嗣也故不從制【說文曰元气起於子子人所生也男左行三十女右行二十俱立於己爲夫婦裹妊於己已爲子十月而生男起已至寅女起已至申故男年始寅女年始申也案髙注與說文同故宋人亦以淮南爲許愼注也】

冠乎成公之廟服虔曰成公衛曾祖故以祧爲曾祖廟時不冠於衛之始祖以非己廟故也

祈以幣更呂覽二月紀是月也祀不用犧牲用圭璧更皮幣髙誘曰更代也以圭璧代犧牲也管子四時篇曰除神位謹禱幣【通幣】梗周禮女祝掌以時梗襘禳之事注云鄭大夫讀梗爲亢謂招善而亢惡去之杜子春讀梗爲更謂梗禦未至也案此則更讀爲梗杜元凱謂以幣更牲未之考也詳見禮說

十年經會吳於柤注柤楚地京相璠曰柤宋地今彭城偪陽縣西北有柤水溝去偪陽八十里司馬彪郡國志曰彭城偪陽有柤水

偪陽釋文云偪徐仙音甫目反棟案徐音是也古今人表作福陽知古皆作福音也

傳士莊伯【服本】云云其將不免乎服防曰免脫也言將不脫罪禍不以壽終也傳舉此者爲十九年齊殺其大夫髙厚二十五年崔杼弒其君光起本也

郰人紇唐石經及宋本皆作郰酈元引作鄹論語同案聚字古或省文作取說文曰郰魯下邑孔子鄕

建大車之輪而防之以甲以爲櫓正義曰建立也立此大車之輪而覆之以甲以爲櫓也子惠子曰甲覆楯非覆輪當云立之大車之輪

右拔防以成一隊注百人爲隊髙誘曰軍二百人爲隊【淮南】司馬法云五人爲伍十伍爲隊【見李衛公兵法】是又以五十人爲隊國語曰百人爲徹行行頭皆官師賈逵云百人爲一隊也官師隊大夫也故杜據以爲說

余羸老也髙誘曰羸劣人也

親受矢石後漢書堅鐔傳曰輒先當矢石注石謂發石以投人也墨子曰備城者積石百枝重十釣以上者

桑林莊子湯有桑林之舞司馬彪曰桑林湯樂也崔撰曰宋舞樂名

偪陽妘姓也使周內史選其族嗣納諸霍人禮也髙誘淮南子注雲天子不滅姓古之政也

獻兆於�姜髙誘曰兆契之兆世所以占吉凶者也

爾車非禮也唐石經曰爾車多非禮也案注當有多字

尉止尉止尉翩以尉爲氏謂之尉氏圈稱陳畱風俗傳曰尉氏鄭國之東鄙獄官名鄭大夫尉氏之邑故欒盈曰臣將歸死於尉氏是也

諸侯之師還鄭而南釋文曰還本亦作環棟案鄭氏士喪禮注云古文環作還哀三年傳道還公宮同公羊傳云以地還之也又云師還齊侯皆與環同

篳門閨竇說文引云篳門圭窬康成禮記注云篳門荊竹織門也圭窬門旁窬也穿墻爲之如圭矣王篇亦引作窬窬與竇同物同音

十一年傳西濟於濟隧注濟隧水名京相璠曰鄭地也又曰滎澤在滎陽縣東南與濟隧合濟隧上承河水於捲縣北河南逕捲縣故城東又南逕衡雍城西

同盟於亳案經云同盟於亳城北二傳皆云京城北公羊疏云服氏之經亦作京城北與此傳同棟案亳城當依服氏作京京鄭地在榮陽隱元年傳謂之京城是也亳無考非也

司愼司盟服虔曰二司天神司盟司愼不敬者監司察盟者

女樂二八王逸楚辭章句曰二八二列大夫有二列之樂韋昭曰八人爲列備八音也

書曰居安思危注逸書案周書程典曰於安思危於始思終於邇思備於逺思近於老思行不備無違嚴戒

十二年傳同姓於宗廟毛萇詩傳云同姓同祖也楊梁京相璠曰楊梁宋地今睢陽東南三十里有故楊梁今曰楊亭也俗名之曰緣城非西北去梁國八十里劉昭引杜注云有地名楊亭與京相說同

王使陰裏結之先鄭有婚禮結言結字本此傳十三年傳什吏周書大聚曰十夫爲什以年爲長卽什吏也

窀穸孔宙碑作窀夕說文云窀之厚夕說文無穸字明不從穴也

先王卜徵五年而歲習其祥祥習則行國語引大誓曰朕夢協於朕卜襲於休祥禮記云卜筮不相襲注云襲因也棟案襲與習通周禮大司徒屬胥各掌其所治之政襲其不正者康成云故書襲爲習是習爲古文襲左氏從古文故以習爲襲也哀十五年傳云卜不襲吉注云襲重也金縢云乃卜三一習吉又鄭注士喪禮云古文槢爲襲是襲與習通

十四年經衛侯出奔齊不修春秋曰孫林父寧殖出其君仲尼修之曰衛侯衎出奔齊臣逐君不可以訓猶召君也杜注謬諸侯失國名公谷皆有衎字左傳脫也

傳執莒公子務婁徐邈云務莫侯反禮說云務與牟古音同莊子務光荀子作牟光徐音是也

君義嗣也王肅曰義宐也嫡子嗣國得禮之宐周書曰王義嗣徳

蘧伯玉髙誘呂覽注曰伯玉衛大夫遽莊子無咎之子瑗諡曰成子

庸知愈乎司馬彪莊子注曰庸猶何用也

厚成叔釋文曰厚本或作郈世本曰魯孝公生惠伯革其後爲厚氏陸淳曰郈成叔孝公八世孫外傳曰魯文公欲弛郈敬子之宅韋昭云郈敬子魯大夫郈恵伯之後元孫敬伯同也昭廿五年傳云季郈之雞鬭徐廣史記注曰一本作厚世本亦然棟案呂氏春秋有郈成子與右宰谷同時以傳考之卽厚成叔也厚與郈通世本作厚內傳作郈禮記又作後左傳或作厚或作郈字異而實同【說文曰厚古作垕從后土或從邑或省文】髙誘曰郈氏惠伯華之後【世本作惠伯革鄭氏禮記注革作鞏髙作華未詳孰是】以字爲氏因爲郈氏郈成子郈敬子國之子【國疑同字之誤】郈靑孫也皆據世本而言然則厚成叔乃敬伯同之子也【髙氏曰以字爲氏則郈非采邑古今人表有厚昭伯師古曰卽郈昭也】

成國不過半天子之軍髙誘呂覽注云成國成千乘之國也

師曠王逸楚辭章句曰師曠聖人字子壄生無目而善聴

纂乃祖考無忝乃舊棟案舊謂祖考之舊法也管子牧民篇云恭祖舊

詩曰行歸於周萬民所望服虔曰逸詩也都人士首章有之康成緇衣注云此詩毛氏有之三家則亡案西漢毛詩不列於學官故服氏謂之逸詩猶鄭氏尙書古文二十四篇也

十五年經秋八月丁巳日有食之隋志曰推合丁巳朔

傳王及公侯伯子男甸采衛大夫各居其列所謂周行也左氏說詩此古訓也詩云古訓是式漢時謂之故訓天謂之詁訓詁訓者雅言也魯語曰詩書執禮皆雅言也周之古訓仲山式之子之雅言門人記之爾雅以觀於古故又謂之爾雅俗儒不信爾雅而仲山之古訓夫子之雅言皆不存矣後之學者省諸爾雅釋故釋訓乃周公所作以敎成王故詩曰古訓是式

十六年傳戰於湛阪京相璠曰昆陽縣北有蒲城蒲城北有湛水者是酈元曰湛水出犨縣北魚齒山西北東南流歷魚齒山下爲湛浦今水北悉枕翼山阜於父城東南湛水之北山有長阪蓋卽湛水以名阪故有湛阪之名

方城之外戰國防曰楚不守方城之外髙誘曰方城楚寒也外北也

十七年傳遂幽其妻漢書幽作就

瘈狗說文引作狾從犬折聲云狂犬也

澤門之晳詩正義引云臯門之晳陸氏釋文云本或作臯者誤棟案古臯澤字相同孫叔敖碑云收九睪之利婁壽以爲澤字但臯爲白下本【土刀切】睪爲四下防本一字漢碑從四下羊者誤【今馬援傳注亦誤羊】服虔漢書注云臯澤也詩鶴鳴於九臯王仲任薛夫子【薛漢父撰韓詩章句】皆以爲九折之澤諸侯本有臯門何獨宋不然也

晏嬰麤衰斬鄭康成曰麤衰斬者其縷在齊斬之間謂縷如三升半而三升不緝也斬衰以三升爲正微細焉則屬於粗也

惟卿爲大夫鄭康成曰此平仲之謙辭也言己非大夫故爲父服士服耳王肅聖證論曰喪禮自天子以下無等故曽子云哭泣之衰齊斬之情饘粥之食自天子達且大國之卿與天子上士俱三命故曰一也晉士起大國上卿當天子之士也平仲之言惟卿爲大夫謂諸侯之卿當天子之大夫非謙辭也春秋之時尊者尙輕簡喪服禮制遂壞羣卿専政晏子惡之故服麤衰枕艸於當時爲重是以平仲云惟卿爲大夫遜辭以避害也杜氏從王說

十八年傳跪而戴之李登聲類曰跪跽也

齊侯禦諸平陰塹防門而守之廣裏京相璠曰平陰齊地也枉濟北盧縣故城西南十里【杜氏云抂縣東北非也】平陰城南有長城東至海西至濟河道所由名防門去平陰三里司馬彪郡國志曰濟北盧縣有平陰城有防門有光裏京相璠曰防門北有光裏齊人言廣音與光同杜氏以爲平陰城南有防防有門於門作塹橫行廣一里皆臆說也

巫山京相璠曰巫山在平陰東北

必斾而疏陳之淮南子曰疏隊而擊之髙誘曰疏分也司馬法曰凡陳行惟疏戰惟密

有班馬之聲注夜遁馬不相見故鳴班別也棟案班還也郭璞引作殷齊師夜遁馬鳴聲漸逺故云班馬之聲尙書班瑞於羣後史記班作還古字通

戊戌及秦周子惠子曰呂覽愼大篇曰齊達子帥其餘防以軍於秦周髙誘曰秦周齊城門名也案秦周當是齊地名杜氏以爲魯大夫失之

伐雍門之萩戰國防孫子謂田忌曰使輕車鋭騎衝雍門髙誘曰雍門齊西門名也萩酈元引作荻案玉篇音且畱切云蒿也當從萩又七肖反釋文云本又作秋

斬其槆以爲公琴棟案公琴頌琴也頌與公古字通焚申池之竹木淮南子墬形訓曰申池在海隅髙誘曰海隅藪劉逵據以注齊都賦京相璠言申門卽齊城南面第一門外爲申池杜於文十八年傳依京氏爲說非也

以枚數闔注枚馬檛也案枚猶个也廿一年傳云識其枚數則枚不得爲馬檛

扣馬呂諶字林曰扣牽馬【史記注】

甚雨及之甚古文湛字見詛楚文莊子天下篇云沭甚雨節疾風崔撰本甚作湛音淫湛雨猶久雨也或云檀弓雲雨甚至甚當讀如字亦通

吾驟歌北風又歌南風南風不競多死聲服虔曰北風夾鐘無射以北南風姑洗南呂以南南律气不至故死聲多吹律而言歌風者出聲曰歌以律是候气之管气則風也故言歌風

十九年傳先吳壽夢之鼎注以璧馬爲鼎之先子惠子曰馬爲庭實未聞以馬爲先且馬不上堂安得先之先吳鼎亦不辭先吳猶言先秦先漢歟

癉疽玉篇引作疽多但切

作林鐘而銘魯功呂諶字林曰銘題勒也

亡之道也唐石經云亡之之道也

顏懿姬鬷聲姬杜此注全用服氏服氏又云傳家從後言之故舉諡也

諸子注諸妾姓子者杜亦用服注此當從傳遜說以諸子爲內官也

屬諸戎子服虔曰戎子子牙養也棟案養謂養母也廢常不祥服虔曰立長爲祥立而廢之爲不祥也閒諸侯難服虔曰閒犯爲光已列於諸侯難成是專黜諸侯服虔曰専獨也光比於諸侯列於防盟不可黜也

而以難犯不祥也服虔曰以難成之事犯不善崔杼微逆光服虔曰微隱匿也棟案哀十六年傳其徒微之是微爲隱匿也

疾病而立之服虔曰立爲太子

子孔當罪鄭康成曰當謂值其罪音丁浪反

問守備焉以無備告揖之乃登服虔曰彭仲博以爲齊侯號衛衛慙而下云問守備焉問衛之守髙唐者衛無恩信故令守者以無備告齊侯善其言故揖之乃命士卒登城此說近之棟案經典序錄曰汝南彭汪字仲博說先師奇說及舊注又昭廿七年傳雲母老子弱是無若我何彭仲博云當言是無我若何我母無我當如何我字當在若上正義所載惟此二說

廿年傳陳慶虎慶寅王符曰慶氏嬀姓

廿一年經漆閭丘注南平陽縣西兆有顯閭亭闞駰十三州記曰山陽南平陽縣有閭邱鄕伍氏從徵記曰杜氏謂顯閭邱今案漆鄕狂縣東北漆鄕東北十里有邱鄕顯閭非也

公姑姊子惠子曰成公同宗之女於公爲姑姊故云公姑姊注及正義皆失考

妬叔虎之母美而不使唐石經云而不使視寢【二字旁增】論衡引此傳與石經同

深山大澤實生龍虵王充曰妖气生美好故美好之人多邪惡火有光耀亦有容貎龍虵東方木捨火精故美色貌麗膽附於肝故生勇力火气猛故多勇木剛彊故多力也

欒盈過於周周西鄙掠之唐石經云欒盈奔楚過於周又一本云欒盈出奔楚過於周周西鄙人略之

得罪於王之守臣注範宣子爲王所命故曰守臣子惠子曰守臣指晉君書匄同爲上卿書稱陪臣匄稱守臣有是理乎範氏矯君命逐盈故盈以爲得罪於晉君

使候出諸轘轅棟案候候人也周禮夏官人職云若有方治則帥而致於朝及歸送之於竟

臣食其肉而寢處其皮矣鄭康成曰古者殺牲食其肉坐其皮

春秋左傳補注卷三﹤經部﹐春秋類﹐惠氏春秋左傳補注﹥

欽定四庫全書

春秋左傳補注卷四

元和惠棟撰

廿二年傳焉用聖人風俗通曰聖者聲也言聞聲知情故曰聖家語顏回曰武仲世稱聖人何休膏肓曰說左氏傳者春秋之志非聖人孰能修之言夫子聖人乃能修之禦叔謂臧武仲爲聖人是非獨孔子箴之曰武仲者述聖人之道魯人稱之曰聖今使如晉過禦叔禦叔不說學見武仲而雨行敖之云焉用聖人爲左氏傳載之者非禦叔不說學不謂武仲聖與孔子同

與執燔焉釋文云燔又作膰案僖廿四年傳及成十三年傳皆作膰說文曰防宗廟火孰肉從炙番聲春秋傳曰天子有事防焉以饋同姓諸矦此傳燔字當從防轉寫誤爲燔耳

執事實重圖之髙誘曰重深

貴而能貧能猶耐也

未益祿而有馬數十乘荀卿子曰大功已立士大夫益爵官人益秩庶人益祿未益祿而有馬士庶同於卿

三日棄疾請屍周禮掌戮曰凡殺人者肆之三日廿三年傳禮爲鄰國闕服虔曰鄰國尙爲之闕樂況甥舅之國乎顧氏補正用其說而不稱服注

右撫劍案古制舞劍於左軍禮從右

斐豹廣韻引作奜甫微切

戍郫邵棟案郫邵晉二邑文六年傳云趙孟殺公子樂於郫說文曰郫晉邑司馬彪郡國志曰河東垣縣有邵亭張華博物志曰垣縣東九十里有郫邵之阨

晏犛徐邈音來棟案外傳作萊古字通徐音是也新樽絜之釋文云本亦作尊又昭十五年傳樽以魯壼釋文云樽本或作尊又作罇棟案曹憲文字指歸云檢字無此從缶從木者說文云字從酋寸酒官法度也今之尊卑從此得名故尊亦爲君父之稱

禍福無門惟人所召無門言同一門出入也荀卿子曰禍與福鄰莫知其門管子禁藏篇曰福不擇家禍不索人

美疢不如惡石服虔曰砭石也戰國策曰扁鵲怒而投其石髙誘曰石砭所以砭彈人癰腫也【砭石見山海經】

娶於鑄注鑄國樂記曰武王未及下車封帝堯之後於祝康成云祝或爲鑄髙誘曰鑄讀作祝古音通故或作鑄或作祝

盍以其犯門斬闗周禮司盟曰盟萬民之犯命者故孟椒欲用之當其罪

季孫用之疾疢之言驗矣

下妾不得與郊弔子惠子曰賤者野受弔謂之郊弔所謂君遇柩於路使人弔者庶人則然士喪君視斂則郊弔非士也注與正義皆失之

不穴於寢廟子惠子曰廟日祭月祀朝聘饗燕皆行之於廟故鼠不穴疏以爲廟幽靜失之

廿四年傳旣歿其言立髙誘呂覽注曰立猶見也恕思以明徳周書程典曰愼徳必躬恕恕以眀徳李登聲類曰恕人心度物也【文選】

輔躒說文引作防釋文曰本又作櫟

部婁無松栢說文引作附婁云小土山也應邵風俗通曰部者阜之類也今齊魯之間田中少髙卭名之爲部矣周伯琦六書正誤�從僅聲俗用培塿非

皆居轉而鼔琴傅遜曰轉當爲軫棟案文選注引許愼淮南子注曰軫轉也或是古軫字有作轉耳方言曰軫謂之枕郭璞曰車後橫木

敢問降階何由君禮臣有降階之儀程鄭下人非所宜問故云惑也

廿五年經諸侯同盟於重丘應劭地理風俗記曰安徳縣北五十里有重邱鄕故縣也

傳困於石往不濟也據於蒺藜所恃傷也往不濟謂九四爲石所情傷謂九二爲蒺藜初至四互未濟故往不濟

公拊楹而歌服虔曰公爲姜氏不知已在外故歌以命之也一日公自知見欺恐不得出故歌以自悔

陪臣幹掫史記作爭趣棟案左傳掫字亦有作趣者昭廿年傳云賔將掫杜子春注周禮引此作趣史記本作幹趣【徐廣云】後人攺爲爭趣非也【掫趣二字古皆從取聲】

故君爲社稷死則死之爲社稷亾則亾之服虔曰謂以公義爲社稷死亾也如是者臣亦隨之死亾案杜義未完

若爲己死而爲己亾非其私暱誰敢任之服虔曰言君自以己之私欲取死亾之禍則私近之臣所當任也

南史氏新序雲南史氏是其族也

執簡以往服虔曰古文篆書一簡八字案齊崔杼弒其君光則一簡之文也

四翣髙誘呂覽注曰翣棺飾也畫黼黻之狀如扇於僂邊天子八諸侯六大夫四也又淮南子注曰翣狀如今要扇畫文揷置棺車箱以爲飾多少之差各從其爵命之數也翣本作歰古文也周禮縫人云衣翣桞之材注云故書翣柳作接櫍鄭司農云接讀爲歰櫍讀爲柳皆棺飾檀弓曰周人墻置翣春秋傳曰四歰不蹕先鄭引檀弓作翣引左傳作歰明古文春秋傳本作歰杜氏攺爲翣失之矣

當陳隧者髙誘曰隧道也司空治軍隧道王肅以爲墓道非也

昔虞閼父陳球碑作遏髙誘曰閼讀曰遏止之遏然則閼遏同音故或作遏也

爲周陶正王應麟曰有虞氏上陶舜陶河濵器不苦窳周陶正猶以虞閼父爲之

以備三恪說文引作愙從心客聲敬也義云章亦以愙爲恪魏封孔羨碑又作愘焦弱侯以爲恪卽古客字未詳【禮記正義熊氏云周之三恪越少昊髙辛逺存黃帝者取其制作之人故易系辭云神農氏沒黃帝堯舜氏作】

授手於我手古首字士喪禮云載魚左首進鬐注云古文首爲手成二年經曹公子首公羊作手是字通之證

天子之地一圻鄭康成引作畿髙誘曰方千里爲畿方百里爲同周禮大司馬九近之籍先鄭司農云近當言畿蓋古圻字或作近禮記相近於坎檀王肅讀近爲祈齊侯鎛鐘云用�眉壽�本古文近字通爲祈詩有祈父尙書酒誥作祈父鄭康成詩箋云祈圻畿同

書曰愼始而敬終終以不困注逸書案周書常訓解云愼微以始而敬終乃不困正義以蔡仲之命云云証之此晉時僞古文襲左傳而爲之者也【徐榦中論引書云愼始而敬終以不困】

廿六年傳頷之而已說文引作顉云低頭也玉篇引杜氏注亦作顉又音欽曲頤也列子云巧夫顉其頤而歌合律注云顉猶搖頭也

子產其將知政矣呂覽仲冬紀曰申矦伯如鄭三年而知鄭國之政髙誘曰知猶爲也

乃立囚子惠子曰立囚爲證也

赤而毛服防曰其身色赤而生毛也

平公入夕服防曰視夕也

而視之尢服防曰尢過也意悅之視之過也

姬納諸禦服防曰納之平公之禦

嬖生佐惡而婉大子痤美而很服防曰婉順也佐貌惡心順太子貎美而心很很戾不從教案後傳云元公無信多私不得如服注惡而婉謂內惡而外婉也美而很謂內美而外很也以伊戾之讒慝小人而不爲太子所寵而元公獨嬖寺人桞則二人之賢不肖顯然矣

寺人惠墻伊戾服防曰寺人宋閹士惠墻皆發聲實爲伊戾以公寺人爲太子內師掌內官

過宋服防曰楚客道過宋

夫不惡女乎服防曰夫謂太子伊戾無寵於太子故曰夫不惡女

縱有共其外莫共其內服防曰言我內師也當共內使

加書徵之服防曰以書爲之徵驗也書盟書

欲速服防曰速疾也欲疾代公得位故與楚客謀弒其父也

固聞之服防曰固久也久聞太子欲爲亂

惟佐也能免我佐內惡而外婉太子不知而謂其能免我實不然也

左師聞之服防曰聞太子與佐期日中

乃縊而死服防曰經書宋公殺其世子痤平公用伊戾之譖信夫人左師之言世子無罪而死故稱宋公殺罪之也

左師見夫人之步馬者廣韻曰�馬習馬孫愐案左傳步馬字不從馬

君夫人氏也正義曰夫人氏者氏猶家也棟案正義非也棄本芮司徒女與宋同姓故不云某氏始言君夫人氏後言君之妾棄也公羊傳曰宋三世無大夫三世內娶也

君與夫人不善是也唐石經云君與大夫下云君大夫謂椒舉石經是也案林堯叟本仍作夫人知傳譌已久韋昭曰是理也

楚之良在其中軍王族而已唐固國語注云族親族同姓也韋昭曰族謂部屬棟案韋說是也成十六年傳云欒範以其族夾公行劉光伯曰族者屬也非謂公族之兵

欒範易行以誘之鄭眾曰易行中軍與上下軍易防伍也中軍之防良故易之賈逵又一說見正義皆勝杜注

廿七年傳皆取其邑而歸諸侯諸侯是以睦於晉劉光伯云晉宋古本皆不重言諸侯則惟謂齊魯宋三國睦耳棟案不重言諸侯是也謂惟三國睦非也上文云使諸侯僞效烏余之封者是時三國皆在故下云皆取其邑而歸爲絕句重言諸侯者衍文也

惟卿備百邑注此一乘之邑正義曰一乘之邑毎邑方十里棟案熊安生禮記義疏云卿備百邑者鄭志以爲邑方二里與百乘別

欲弭諸侯之兵弭亦彌周禮小祝彌烖兵杜子春讀弭如彌兵之彌康成云彌讀如敉敉安也

仲尼使舉是禮也以爲多文辭服防曰以其多文辭故特舉而用之後世謂之孔氏聘辭以孔氏有其辭故傳不復載也此與公羊昭二十五年齊侯唁公於野井以遇禮相見孔子曰其禮與其辭足觀矣皆仲尼之所取者也

楚氛甚惡王逸楚辭章句曰氛惡气也

晉楚爭先子恵子曰楚人衷甲爲爭先也

以誣道蔽諸侯陸氏曰服防王肅董遇並作獘婢世反云踣也正義曰服本作獘云斃踣也一曰罷也棟案蔽與獘通昭十四年傳云叔魚蔽罪邢侯周禮大司宼職云以邦成獘之鄭眾曰敝之防其獄訟也是蔽與獘通

何以卹我我其收之顧炎武云見周頌棟案頌云假以溢我說文及廣韻引詩云誐以謐我誐與何音相近伏生尙書云維刑之謐哉古文作卹卹愼也故毛傳亦訓溢爲愼【釋詁文】今傳作卹與毛傳義合古謐溢字通【荘子齊物曰以言其老洫也釋文云洫本亦作溢古書篆作立心與水相近故卹誤爲洫又爲溢也】鄭氏訓爲盈溢失之杜氏訓卹爲憂尢誤說文云誐嘉善也毛傳訓假爲嘉義亦同

齊崔杼生成及彊而寡墨子辭過篇曰內無拘女外無寡夫又云天下之男多寡無妻女多拘無夫顧炎武案小尒疋云凡無夫無妻通謂之寡

棠無咎唐石經無作無棟案無字見衛宏古文奇字今易無咎字皆從此釋文云本亦作無

崔宗邑也案宰相世系表崔氏之先齊丁公之嫡子季子讓國叔乙食采於崔遂爲崔氏故曰宗邑猶晉之曲沃也

崔明來奔宰相世系表曰子明奔魯生良十五世孫意如爲秦大夫封東萊侯

廿八年傳歲在星紀而淫於枵注星紀在丑斗牛之次枵在子虛危之次漢律曆志星紀在子枵在丑正以嵗星右行於天星紀爲子而貞於丑故醜其次枵貞於丑則在子如是則十二辰皆合合樂用焉漢法陽左行陰右行右行者毎退一辰以次爲貞故星紀貞於丑時俗以星紀爲丑枵爲子失之【合辰合樂本坤彖喪朋之說】

子雅子尾注二子皆恵公孫棟案髙誘呂覽注云子雅恵公之孫公子欒堅之子竈也子尾恵公之孫公子髙祈之子蠆也杜氏髙氏皆據世本唐時世本已非全書故正義不詳所出【韓非子日子夏子尾者景公之二弟也夏與雅古字通】

得慶氏之木百車於荘注六軌之道下云反陳於嶽注云嶽裏名案荘亦裏名昭十年傳云又敗諸荘哀六年戰於荘孟子曰荘嶽之閒趙岐曰荘嶽齊街裏名

欒髙陳鮑之徒注欒子雅髙子尾案欒堅髙祈以字爲氏故日欒髙

慶封汜祭鄭康成讀汜與窆同補鄧反

吳句余注句余吳子夷末也司馬貞曰計余祭襄十九年卒則二十八年賜慶封邑不得是夷末棟案服防以句余爲余祭是也

朱方顧夷吳地記曰朱方秦攺曰丹徒

在外不得宰吾一邑得罪出亡在外則不得宰一邑故下云恐失富也正義以宰爲益失之

夫民生厚而用利於是乎正徳以幅之使無黜嫚子恵子曰此夏書九歌中三事之義疏也

武王有亂臣十人唐石經無臣字石經論語亦然又昭二十四年傳引大誓亦無臣字後人皆據晉時所出古文大誓以益之非也辧見論語考

榮成伯王符曰榮氏魯公族韋昭曰成伯魯大夫聲伯之子名灓

以徵過也子恵子日徵讀從楚辭不淸徵其然否之徵

廿九年傳璽書追而予之髙誘曰璽讀如移徙之徙印也韋昭曰古者大夫之印亦稱璽璽書璽封書也應劭漢官儀曰封太山以金泥銀澠印之以璽璽施也信也古者尊卑共之月令曰固封璽春秋傳璽書追而與之是也秦漢以來尊者以爲名乃使避衛宏漢舊儀曰秦已前民皆以金銀銅犀象爲方寸璽各服所好漢以來天子獨稱璽又以玉羣臣莫敢用也棟案璽惟周禮月令及此傳有明文余無聞焉唐六典引周書曰湯放桀大防諸矦取天子之璽置天子之座云云據此則商以前已有璽名矣

祗見疏也棟謂疏當爲�字之誤也呂覽先識篇云無由接而言見�髙誘曰�讀爲誣妄之誣下云欺其君何必使余明疏爲誣欲之而言叛非誣乎杜氏好攺古文故古文古義存者少矣

固辭鄭康成曰固之言如故也言如故辭者重辭也【投壺注】唐石經云辭固疑非

不尙取之服防曰不尙尙也尙當取女叔矦殺之武獻以下兼國多矣呂覽曰獻公卽位五年兼國十九

毋寧夫人而焉用老臣服防曰毋寧寧也寧自取夫人將焉用老臣乎劉是服說

請觀於周樂服防曰周樂魯所受四代之樂

猶未也賈逵曰言未有雅頌之成功也服同

吾聞衛康叔武公之徳如是賈逵曰康叔遭管叔蔡叔之難武公罹幽王褒姒之憂故曰康叔武公之徳如是

爲之歌王服防曰王室當在雅衰微而列在風故國人猶尊之故稱王猶春秋之王人子惠子曰王者采風畿內故有王風周官六詩比賦興風雅頌安得謂王者無風後儒以詩亡爲雅亡失之甚矣

其細已甚民弗堪也服防曰其風細弱已甚攝乎大國之閒亡逺慮持久之風故曰民不堪將先亡也

泱泱乎大風也哉服防曰泱泱鉤緩深逺有大和之意其詩風刺辭約而義微體疏而不切故曰大風

國未可量也服防曰國之興衰世數長短未可量也此之謂夏聲服防曰與諸夏同風故曰夏聲棟按後世言秦夏本此

大而婉險而易行賈逵曰其志大直而有曲體歸中和之徳難成而易行按史記險作儉古文也漢劉修碑云動乎儉中今易作險

則明主也史記作盟主按古盟字從囧賈侍中說讀與明同嘯堂集古錄載齊矦鏄鐘曰繼命於外內之事中惇防防卽明刑也毛詩黃鳥曰此邦之人不可與明箋云明當爲盟釋名盟明也吿其事於神明也

怨而不言王肅曰非不能言畏罪咎也

其周徳之衰乎服防曰此嘆變小雅也自鹿鳴至菁菁者莪道文武修小政定大亂致太平樂且有儀是爲正小雅陳文王之徳武王之功自文王以下至鳬鷖是爲正大雅

遷而不淫服防曰遷徙也文王徙酆武王居鄗若有他樂吾不敢請已服防曰周用六代之樂堯曰咸池黃帝曰雲門魯受四代下周二等故不舞其二季札知之故曰有他樂吾不敢請

子速納邑與政服防曰入邑與政職於公不與國家之事子惠子曰古者有政便有邑邑者田邑也古祿以田

愼之以禮服虔曰禮所以經國利社稷也

辧而不徳必加於戮服虔曰辧若鬭辧也夫以辧爭不以徳居之必加於刑戮也

吾子好直服虔曰直不能曲橈以從眾

禆諶古今人表作卑湛師古曰卑音脾湛音諶風俗通曰卑氏鄭大夫卑湛之後漢有卑躬爲北地太守杜攺卑爲禆俗又攺湛爲諶古文盡亡矣釋文猶作湛

卅年傳正月甲子朔四百有四十五甲子矣其季於今三之一也熊朋來曰魯襄公三十年歳次戊午二月辛酉朔初四日甲子二十三日癸未日其季於今三之一者言甲子數至癸未日正得二十日是三分六十甲子之一也季者餘數也積四百四十四甲子零二十日算得二萬六千六百六十日除五十三日在本年正二月【戊午正月大該三十日二月二十三日】止有二萬六千六百零七日逆推得絳縣老人是魯文公十一年乙丑歳三月生故曰臣生之歳正月甲子朔注謂夏正月若以周正則三月也本合云七十四年此時方是二月若夏正則十二月故除本年不算曰七十三年也

亥有二首六身子惠子曰史趙以亥字推算其年者蓋以亥乃絳縣人之名卽孟子之亥唐韓非子言晉平公於唐亥云云或孟子傳寫倒其名氏也

或叫於宋大廟曰譆譆出出叫說文引作訆云大呼也唐石經作�傳遜曰說文云譆痛也案說文引傳云誒誒出出云誒然從言矣聲說文訓譆爲痛與此傳無渉傅氏非也【鄭氏周禮注引作譆譆出出】

公焉在士喪禮曰升公卿大夫繼主人東上鄭注云公大國之孤四命也賈疏典命云公之孤四命鄭爲伯爵不命言孤但良宵鄭之公族大夫貴重之極比於大國之孤故家臣尊其主亦號爲公耳

印段說文作碫字子石

介於襄庫案介甲也取襄庫之甲以入代襄廿六年齊烏余襲髙魚介其庫注云入髙魚之庫而介其甲是也襄廿七年傳云介慶氏之甲

上下有服髙誘曰服法服也君子小人各有制斗城案水經注斗城在陳畱沙水所經也

吾其與之髙誘曰與猶助也

卅一年傳古之道也何休膏肓曰若其以卜隠桓以禍皆由此作乃曰古制固亦謬矣鄭箴之曰立長以嫡不以賢固立長矣立子以貴不以長固以貴矣若長均貴均何以別之故須卜禮有詢立君卜立君是有卜也

是謂不度顏籀曰不度不遵禮度也棟案孝經援神契雲天子之孝曰就諸侯曰度抂戚而有嘉容故謂之不度

猶有童心服虔曰言其無成人之志案士冠禮曰棄爾防志順爾成徳防志猶童心也諸侯十二而冠昭公十九年矣猶有童心故不終【荀子曰天子諸侯十九而冠棄爾防志今有童心故不終也】

髙其閈閎注閎門也匡謬正俗曰下文雲門不容車杜元凱雲門庭之內廹迮又有墻垣之限尒疋云所以止扉謂之閎郭景純雲門辟旁長橛也左傳曰髙其閈閎案若館門實髙而直庭內廹迮者卽當云庭不容車不應雲門也又髙爲門戶非闗止盜之方文伯所稱不應云以無憂客使若門得車入則子產止須引車入門何勞壞垣云不可逾越蓋是門旣不大而止扉又髙以牢固扞禦寇賊子產爲其不容車入故壞垣耳防文究理郭說得之

繕完葺墻李涪刋誤曰案文當云繕宇葺墻書云峻宇雕墻足以爲比

圬人以時塓館宮室劉逵引此傳塓作冪云墁也館宮室諸侯傳也

夭厲不戒正誤曰夭厲注疏及臨川本作天地之天興國本及建本作夭閼之夭據注當作天然經中有言厲疾夭札則夭厲亦不爲非姑示達者

子太叔美秀而文案說苑政理篇亦載此事蓋本左傳乃云子太叔善決而文善決訛爲美秀

公孫揮能知四國之爲而辧於其大夫之族姓班位說苑政理篇作族姓變立愚案變立卽古文班位字也古讀變爲辧辧爲班古文位作立劉歆傳曰春秋傳多古字古言乃知向所據者皆古字也

故委政焉倉頡篇曰委任之也【文選】

令尹似君矣正義曰服虔云言令尹動作以君儀故云以君矣服言以君儀者明年傳云二執戈者前矣是用君儀也俗本作似君若云似君不須言矣今定本亦作似君恐非棟案古以字作防與似通故誤作似此條正義見宋槧本故備錄之

衛詩曰十九年傳歌鄘衛季札曰是其衛風乎知鄘衛皆爲衛詩詩序亦云

紂囚文王七年諸侯皆從之囚汲郡古文曰帝辛廿三年囚西伯於羑里廿九年釋西伯諸侯逆西伯歸於周周書程典商王用宗讒震怒無彊諸侯【闕】娛逆諸文王

昭元年傳伍舉爲介孫叔敖碑作五舉案唐石經初刻亦作五後攺從人非也伍尙伍員字同【古今人表伍子胥亦不從人】

梁其踁孫愐曰梁其踁魯伯禽子梁其之後

墻之隙壞韓非子曰墻之壞也必通隙

周有徐奄案周書周公相天子殷東徐奄從三叔爲亂又汲郡古文云成王二年奄人徐人及淮夷入於邶以叛賈景伯杜元凱皆云徐卽淮夷失之

趙孟欲一獻鄭曰一獻士飲酒之禮

具五獻之籩豆於幕下注朝聘之制大國之卿五獻禮記正義曰卿大夫俱三獻故昭六年傳云得貺不過三獻五獻者亂世之法非禮之正也

大國省穯而用之周書程典曰生穯省用不濫其度弁冕端委注弁冕冠也案釋文云弁端委無冕字石經及正義皆云弁冕端委說文云防【古弁字】冕也故杜訓爲冕冠弁冕之冕衍文也

子盍亦逺績禹功而大庇民乎周譜云定王五年河徙故道及谷雒鬭後河勢愈甚劉子以治河事委趙孟故有是言齊人城郟晉未聞焉鄭大叔曰晉國不卹宗周之闕是也

諺所謂老將知而耄及之者大雅抑詩曰借曰未知亦聿旣耄蓋當時之語云亦然

徐吾犯廣韻曰鄭公子有食采於徐吾之鄕後以爲氏據此則子南子晳爭同姓以爲室也

及衝擊之以戈說文引云及衝以戈擊之

將行子南鄭康成詩箋云行亦放也【下文子將行之同】周公殺管叔而蔡蔡叔注蔡放也釋文云上蔡字音素葛反說文作從殺下米玉篇云防散也書作蔡字【正義同】漢書宣帝元康三年詔曰骨肉之親粲而不殊稽康琴賦云新衣翠粲李善云子虛賦翕呷翠粲張揖曰翠粲衣聲也案子虛賦又作萃蔡愚謂漢書文選粲字皆字之誤本與蔡通故又作蔡禹貢曰二百里蔡鄭康成注云蔡之言殺【鄭注尙書大傳云蔡衰也衰猶殺也】減殺其賦減殺者猶末減也叔非首謀慮從未減之科故不殺而囚之如此則不必攺字而義亦得矣【上文云余不女忍殺宥女以逺亦謂從末減】小尒疋曰蔡法也

造舟於河徐堅曰在蒲反夏陽津今蒲津浮橋是其處

鮮不五稔王充曰王者有過異見於國不攺災見艸木不攺災見於五糓不攺災至身若年谷和孰不至及身而亡故云鮮不五稔

兩於前伍於後専爲右角參爲左角偏爲前拒服防引司馬法曰五十乘爲兩百二十乘爲伍八十一乘爲専二十九乘爲參二十五乘爲偏阮逸謂荀吳用車法𨿽捨車而法在其中服氏之說未可非也

實沈臺駘爲祟說文曰祟神禍也

曠林賈逵曰曠大也

遷閼伯於商丘賈逵曰商邱在漳南

主辰服防曰主祀也

及成王滅唐而封太叔焉史記封作國【鄭世家】棟案尙書序云武王旣勝殷邦諸侯又康誥序云以殷餘民邦康叔孔氏云國康叔爲衛侯此傳依史記當云邦太叔古字邦封同【見書正義】漢諱邦攺爲國故云國太叔也【論語邦域之中今作封域是字同之驗】下文封諸汾川同

宣汾洮正義曰洮水闕子惠子曰洮卽涑川酈氏以爲涑水一名洮水水出河東聞喜縣黍葭谷俗謂之華谷至周陽與洮水合司馬彪曰洮水出聞喜縣故王莽以縣爲洮亭

山川之神則水旱癘疫之災於是乎榮之日月星辰之神則雪霜風雨之不時於是乎榮之鄭康成注周禮引此傳云日月星辰之神則雪霜風雨之不時於是乎禜之山川之神則水旱癘疫之災於是乎禜之賈公彥曰鄭君所讀春秋先日月與賈服不同說文曰榮者設緜蕝爲營以禳風雨雪霜水旱癘疫於日月星辰山川也是許君所讀春秋亦與鄭同【史記所載同於服賈】

中聲以降荀卿子曰詩者中聲之所止也楊倞曰詩謂樂章所以節聲音至乎中而止不使流淫也

風淫末疾賈逵以末疾爲首疾謂風也逸周書曰元首曰末易卦初爲本上爲末故上爲首爲角杜據素問以四支爲四末故謂未疾爲四支然不及賈注之當

谷之飛亦爲蠱釋器云康謂之蠱郭璞曰米皮簸之揚之康秕在前故雲谷之飛外傳云蠱之慝谷之飛實生之

將防孟子余史記趙世家云趙夙生共共生孟孟生衰古今人表云趙孟夙子生衰世本云公明生共孟及夙案文當云共孟及衰史記分共孟爲兩人傳寫之誤孟子余謂共孟及衰

甲辰朔烝於溫服防曰甲辰朔夏十一月朔也祭人君用孟月人臣用仲月

二年經叔弓注叔老子世本曰叔肸生聲伯嬰齊齊生叔老老生叔弓

傳見易象與魯春秋曰周禮盡抂魯矣吾乃今知周公之徳與周之所以王也古謂易爲象故曰易象九家說卦云乾爲衣坤爲裳系曰黃帝堯舜垂衣裳而天下治蓋取諸乾坤尙書臯陶謨帝曰予欲觀古人之象古人之象卽易也法乾坤而制衣裳觀象方知故欲觀古人之象古人當謂黃帝伏羲畫八卦神農重之黃帝通之杜子春以歸藏爲黃帝易有以也在天成像伏羲法之作八卦故謂之象商謂之坤乾周謂之易左氏稱易象猶不失古意觀書於太史氏上自易象下至魯春秋中與周禮而周禮一書於宣子口中敍出此左氏行文之妙也周禮爲周公致治之書觀周禮故知周公之徳易爲聖人贊化育之書故觀易象而知周之所以王謂文王也讀者不考周禮一語遂謂易象爻辭乃周公所作以實周公之徳一語失之逺矣

季氏有嘉樹焉宣子譽之注譽其好也服防曰譽遊也宣子遊其下夏諺曰一遊一譽爲諸侯度今孟子作豫趙岐章句曰豫亦遊也春秋傳曰季氏有嘉樹宣子豫焉周易序卦曰豫必有隨鄭康成注引孟子吾君不豫以爲證則知此傳譽字本作豫故服趙互引爲證孫子兵法曰人效死而上能用之𨿽優遊暇譽令猶行也外傳作暇豫李善曰譽與豫古字通

三年經北燕伯欵出奔齊此與衛侯衎出奔齊一例杜注謬

傳張趯宰相世系表曰周宣王時有卿士張仲其後裔事晉爲大夫張侯生老老生趯趯生骼

豆區釜鐘顧氏補正云毛晃曰豆當爲斗後人誤作俎豆之豆用之考工記一獻而三酬則一豆矣豆古斗字棟案考工梓人云爵一升觚三升獻以爵而酬以觚一獻而酬則一豆矣一獻三酬則十升不得爲四升之豆故鄭注云豆當爲斗陶人云庾實二觳先鄭云觳讀爲斛觳受三斗聘禮記有斛案聘禮記云十斗曰斛案得云觳受三斗故鄭據旊人云豆實三而成觳則觳受斗二升明觳不得爲斛豆不得爲斗矣

三老凍餒注三老謂上壽中壽下壽皆八十已上不見養遇服防云三老者工老商老農老棟案杜說是也晉姜鼎銘云保其子孫三壽是利魯頌曰三壽作朋三代養老之法於國老中取三人焉謂之三老於庶老中取五人焉謂之五更

道殣相望荀悅曰道瘞謂之殣亦作墐韋昭依毛傳曰道冢爲墐

女富溢尢周書酆保十敗所謂女貨速禍也

君日不悛以樂慆憂注慆藏也棟案慆過也言君不思悛攺可憂而樂與日俱慆【訓慆爲過見毛詩傳】劉光伯云慆慢也好音樂而慢易憂禍義亦通

讒鼎之銘韓非子說林曰齊伐魯索讒鼎魯以其鴈往齊人曰鴈也魯人曰眞也是古鼎之名【已見困學紀聞】蓋當時鼎已在齊故晏子述之

公事有公利無私己韓非子曰私怨不入公門一說忌忌日故云私忌

小人糞除先人之敝廬聘禮卿館於大夫遊吉卿也張趯大夫也吉送少姜館焉故今云糞除先人敝廬舍廟中故云先人

春秋左傳補注卷四

欽定四庫全書

春秋左傳補注卷五

元和惠棟撰

昭四年傳冀之北土馬之所生盧毓冀州論曰冀州北接燕代【初學記】後世謂代爲馬郡故呂覽曰馬郡宜馬

以亨神人注亨通也亨古文享字杜訓爲通故古文獨存新序載此事作享

冬無愆陽周書時訓曰艸木不黃落是爲愆陽秋無苦雨服防曰害物之雨民所苦

夏啟有鈞臺之享汲郡古文曰夏啟元年帝卽位於夏邑大饗諸侯於鈞臺歸蔵啟筮曰昔夏后啟筮亨神於大陵而上鈞臺枚占臯陶曰不吉連山易曰啟筮亨神於大陵之上酈元曰卽鈞臺也魏大饗碑云夏啟均臺之亨均古鈞字亨古享字

商湯有景亳之命汲郡古文云帝癸二十八年昆吾氏伐商商防諸侯於景亳遂徵韋商師取韋遂徵顧

成有岐陽之搜汲郡古文曰成王六年大搜於岐陽晉語云昔成王盟諸侯於岐陽楚爲荊蠻置茅蕝設望表與鮮牟守燎故不與盟

康有酆宮之朝汲郡古文曰康王元年朝於丰宮服防曰酆宮成王廟所在也

穆有塗山之防汲郡古文曰穆王三十九年防諸侯於塗山

寡君將墮幣焉服防曰墮輸也子恵子曰墮幣謂祭也周禮肆師大祀用玉帛又守祧蔵墮大祝墮釁小祝贊墮特牲少牢又有墮祭然則禮神之幣亦曰墮謂祭後乃相見故曰敢謝後見如服杜解則與上文宗祧之事不相連屬而文亦不順蓋楚之武城有先君之廟也服云將受宋之幣於宗廟謂薦陳之亦可備一說

夏桀爲仍之防有緡叛之汲郡古文曰帝癸十一年防諸侯於仍有緡氏逃歸遂滅有緡

商紂爲黎之搜東夷叛之汲郡古文曰帝辛四年大搜於黎韓非子曰紂爲黎丘之搜而戎狄叛之服防曰黎爲子姓

周幽爲大室之盟戎狄叛之汲郡古文曰幽王十年春王及諸侯盟於大室明年申人繪人及犬戎入宗周弒王

無或如齊慶封弒其君弱其孤以盟其大夫呂氏春秋載此事曰母或如齊慶封弒其君弱其孤以亡其大夫弱其孤謂弒崔成崔彊亡其大夫謂崔杼彊而死哀六年傳云不必亡一大夫左氏傳世旣久或先秦以來所據本異當以呂覽爲正

鄭子產作丘賦服防曰作丘賦者賦此一丘之田出一馬三牛復古法耳丘賦之法不行久矣今子產復修古法民以爲貪故謗之子恵子曰春秋作丘賦當久服說作丘甲當久谷梁說【下引詩禮義不愆何卹於人言若依杜注加賦病民何不愆之有服注是也】

詩曰禮義不愆何卹於人言荀卿子載是詩雲長夜漫兮永思騫兮大古之不慢兮禮義之不愆兮何卹人之言兮愆當作諐久籀文見尒疋疏

作法於涼注涼薄也說文曰尒疋薄也從旡京聲廣雅曰禣也曹憲曰良音世人作禣之水旁著京失之矣防卽薄字郭忠恕汗簡云古爾疋涼作

姬在列者注在列國案列位也言姬姓之君僖十五年傳云入而未定列

八櫟麻酈元曰汝水東逕櫟亭北春秋之櫟也今城抂新蔡故城西北半淪水杜預以爲抂東北未詳司馬貞曰解者以麻卽襄城縣故麻城是也

曰惟皇侃禮記義疏曰惟謂人應爾是也

饗大夫以落之服防曰釁以豭豕爲落

牛謂叔孫見仲而何正義曰牛謂叔孫曰以仲見君何問何故以仲見君其說非是案韓非子載此事云豎牛謂叔孫何不見壬於君乎叔孫曰孺子何足見也豎牛曰壬固已數見於君矣君賜之玉環已佩之矣玩傳義與韓非合

夫子疾病不欲見人秦越人難經五十一難曰病有欲見人者有不欲見人者欲見人者病在府也不欲見人者病在蔵也府者陽也陽病者欲得寒之又欲見人蔵者陰也陰病欲得溫又欲閉戶獨處惡聞人聲

牛弗進則置虛命徹張衡集舊注引傳云牛不進叔孫覆器空而選之示君已食蓋增益傳文而爲之或本左氏舊說意亦與杜注同也

五年傳毀中軍於施氏成諸臧氏棟案臧氏爲司寇古者兵獄同制故質成於臧氏

葬鮮者自西門列子曰越東有輒木之國其長子生則鮮而食之張湛注引此爲證云鮮謂鮮少也

卿喪自朝注從生存朝覲之正路服防云言卿葬三辭於朝從朝出正門卿佐國之楨幹君之股肱必過於朝重之也案杜臆說當從服氏

旣葬而行注善杜泄能辟禍唐宰相世系曰杜泄避季子之難奔於楚生大夫綽綽生段段生赫赫爲秦大將軍食采於南陽衍世稱爲杜衍

使亂大從注使從於亂服防曰使亂大和順之道案從順也服注是

故有十時亦當十位古言時皆謂四時此十時謂分一日爲十時以當王至臺之十位杜注用十二時與傳不合【十時據日十二時據辰】

明而未融服防曰融髙也謂日髙也

純離爲牛荀九家序卦曰離爲牡牛

莵氏酈元曰野兔水上承兔氏亭北野兔陂鄭地也陂水東北入八里溝溝水南逕右倉城西又南逕兔氏亭東鄭伯勞屈生於兔氏卽此

子家羈注羈莊公孫懿伯也司馬貞曰子家駒魯大夫仲孫氏之族字懿伯楊倞曰子家羈公子慶之孫歸父之後名羈字駒案仲孫氏出自桓且懿伯爲子家諡非字也司馬失之世本云述產子家歸父【述與遂古字通】楊氏謂羈爲歸父之後則是桓公孫非莊公也世本已亡無可是正

索氏索音柵故水經或作柵

朝聘有珪案說文珪古文圭

羊舌四族注四族銅鞮伯華叔魚叔虎兄弟四人案世本叔向兄弟有季夙故服氏數伯華叔向叔魚季夙正義以季夙卽叔虎非也叔季兄弟之次且叔虎已死不得與四族之數劉氏以爲別有季夙而規杜氏其言是也宰相世系曰羊舌職五子赤肸鮒虎季夙赤字伯華肸字叔向鮒字叔魚虎字叔罷號羊舌四族

揚肸漢名臣奏載張衡說云晉大夫食采於揚爲揚氏食我有罪而揚氏滅揚字從手不從木宰相世系曰晉公族食邑於羊舌凡三縣一曰銅鞮二曰揚氏三曰平陽

六年傳昔先王議事以制不爲刑辟李奇曰先議其犯事議定然後乃防其罪不爲一成之刑著於鼎也

聳之以行漢書引此傳作晉灼曰古悚字【裴光遠集綴亦以爲悚見汗簡】案十九年傳云駟氏聳說文引作云懼也從心雙省聲【說文耳部云生而聾曰聳從耳從省聲不得爲懼】因驗左氏古文爲後人竄易者多矣

商有亂政而作湯刑汲郡古文曰祖甲二十四年重作湯刑外傳云元王勤商十有四世帝甲亂之七世而隕祖甲賢君事見尙書止以攺作湯刑故云亂之呂氏春秋孝行覽云商書曰刑三百罪莫大於不孝髙誘曰商湯所制法也荀子正名篇云刑名從商康誥云殷罰有倫蓋自祖甲以後刑始頗矣

周有亂政而作九刑注周之衰亦謂之刑書謂之九刑案九刑者刑書有九篇成王時所造【見周書】周衰重

作之定爲成科亦若祖甲之作湯刑也

火未出而作火以鑄刑器蔵爭辟焉火如【漢書作而】象之不火何爲古春秋左氏說曰火星出於周五月而鄭以三月作火鑄鼎刻刑辟書以爲民約是爲刑器爭辟故火星出於五行之火爭明爲災其象然也服氏解誼從其說棟案漢書五行志許叔重五經異義所載左氏說及古春秋左氏說皆前漢諸儒傳左氏者之言唐人正義以爲賈逵非也顧君補正亦采五行志數條而不言左氏說沒其義矣

寡君以爲驩也左氏懽字皆作驩此古文之異者髙誘戰國防注云懽猶合也

見於左師子恵子曰向戍與寺人比而害太子華亥與寺人比而逐右師戍亥黨寺人則同而戍之罪浮於亥也戍不思前事而責亥此目睫之論耳其後元公並逐華向有以哉

以其乘【鄭氏引作良】馬八匹私面鄭康成曰面亦見也其謂之面威儀質也又云私面私覿也

主不慁賔鄭康成曰慁猶辱也杜訓爲患從小爾疋七年傳天子經略劉逵曰天子經略土地定城國制諸侯略分畍也一曰遠界爲經略也

願與諸侯落之庾蔚之禮記略解曰落謂與賔客燕防以酒食澆落之

日月以冀案索隠冀亦作防讀曰冀

使長鬣者相注鬣須也說文引作儠雲長壯儠儠也子恵子曰杜訓鬣爲須亦臆說

正義汲冡書瑣語案禦覽備引汲冡瑣語乃共工事非鯀也

張叔皮論張姓叔名叔曽作反論引見禦覽作皮誤也

傳余敢忘髙圉亞圉注二圉周之先也爲殷諸侯亦受殷王追命者正義曰二圉之受殷命無文也子恵子曰二圉受命見竹書紀年棟案杜氏此注蓋本汲郡古文外傳云髙圉大王能帥稷者也周人報焉故服防注此傳云周人不毀其廟報祭之馬融曰周人所報而不立廟杜氏以經傳無報亞圉之文故異說

孟僖子病不能禮今本禮上有相字【下云苟能禮者從之則相字衍】蓋襲上文相儀之誤當從釋文

聖人有明徳者若不當世王肅曰武仲謂弗父何殷湯之後而不繼世爲宋君

或憔悴事國漢書引此傳作盡顇與詩同如淳曰顇古悴字

何謂六物對曰嵗時日月星辰是謂也服防曰嵗星之神左行於地十二嵗而一周時四時也日十日也月十二月也星二十八宿也辰十二辰也是爲六物

八年傳或馮焉子恵子曰漢書引云神或馮焉案注當有神字

莫保其性宋淳化元年本保作信案漢書五行志引此傳亦作信顏籀曰信猶保也戰國防甘茂曰以曾子之賢與母之信也而三人疑之則慈母不能信也髙誘曰信猶保也

商衛子恵子曰宋衛稱商衛踴爲定公諱也昭公事當紀於定公時也

寘徳於遂世本曰陳舜後宋忠曰虞思之後箕伯直柄中衰殷湯封遂於陳以祀舜

自幕至於瞽瞍無違命賈逵曰幕舜後虞思也至於瞽瞍無聞違天命以廢絕鄭眾曰幕舜之先也裴駰從賈侍中說杜用先鄭說

九年傳以夷濮西田益之京相璠曰以夷之濮西田益也

暴蔑宗周唐石經及宋本皆如此俗本蔑作滅非辰在子夘謂之疾日賈逵曰桀以乙夘亡紂以甲子喪惡以爲戒張晏曰云夏殷以亡不推湯武以興此說非也翼奉曰北方好行貪狼申子主之東方怒行陰賊亥夘主之貪狼必待陰賊而後動陰賊必待貪狼而後用二陰並行是以王者忌子夘也禮經避之春秋諱焉孟康曰北方水水生於申盛於子東方木木生於亥盛於夘李奇曰北方夘也夘又陰賊故爲二陰王者忌之不舉樂翼奉又言師法用辰不用日甲乙爲日子夘爲辰故云辰在子夘

孟僖子如齊殷聘大行人職云凡諸侯之邦交嵗相問也殷相聘也鄭氏注云小問曰問殷中也久無事又於殷朝者及而相聘也先鄭引此傳以証之服防云殷中也自襄二十年叔老聘於齊至今積二十年故中復修盛聘之禮

十年傳邑姜晉之妣也李厚庵曰防應韓皆無國矣武之穆惟晉存故曰邑姜晉之妣也然不自齊者以出於婺女故推本邑姜

齊恵欒髙氏棟案恵公子欒堅髙祈後皆爲氏故云欒髙詳襄廿七年注【正義作子欒子髙蓋欒髙字堅祈名也】

彊於陳鮑氏爾疋曰彊當也言其族盛與陳鮑相當值

請防三尺焉而用之服防曰防三尺使至於較孤斬焉在衰絰之中注旣葬未卒哭故猶服斬衰家君曰預旣葬除喪之說至此乃窮故復作遁辭下云喪禮未畢如預說則卒哭而喪禮遂畢乎葬與卒哭爲時無防諸大夫何不少待

十一年經厥憖釋文云憖魚靳反徐五巾反棟案公羊作屈銀是憖讀爲銀徐音是也說文云憖從心猌聲又犬部云猌從犬來聲讀又若銀是古音皆以憖爲銀

傳擇子莫若父擇臣莫若君管子大匡云鮑叔曰先人有曰知子莫若父知臣莫若君

五大不在邊五細不在庭此當用賈逵鄭眾之注鄭京櫟實殺曼伯注厲公得櫟又幷京案楚語範無宇曰叔段以京患嚴公鄭防不封櫟人實使鄭子不得其位明京屬叔段櫟屬厲公左氏約舊史而爲傳取其文勢之便兼舉京櫟而單舉曼伯此傳之漏義得櫟幷京旣無明文何必遷就而曲爲之說也

十二年傳司墓之室有當道者家君云周官墓大夫帥其屬而巡墓居其中之室以守之故云司墓之室有當道者

請免喪而後聴命此與下六月葬鄭簡公杜二注繆戾皆當刪之李厚庵曰未葬而朝晉有是理乎李以傳爲未可信棟謂非傳之誤乃杜以免喪之語而移其傳之次也

六月葬鄭簡公杜注云經書五月誤此謬耳古文左傳當在齊侯衛侯鄭伯如晉之前鄭伯欲如晉故速葬而往杜預欲附防短喪之說而移其次於後耳亂左氏者非預而誰

供養三徳爲善董遇注本爲共養解云盡其所以養成三徳棟謂古供字作共董季直本是也訓爲盡共恐未然三徳謂黃裳元也注亦誤

且可飾乎漢儒言易以黃裳元吉爲坤五降乾二乾二升坤五故曰且可飾乎

司馬裻唐石經作督釋文音篤云本亦作裻棟案督與裻通說文云裻背縫莊子養生云緣督以爲經亦謂背縫也方言云繞防謂之�裺郭氏云衣督脊也

王孫牟注衛康叔子康伯世本云衛康伯名髠宋忠曰卽王孫牟也事周康王爲大夫司馬貞曰牟髠聲相近故不同耳譙周古史考無康伯而云子牟伯立蓋以不宜父子俱諡康故因其名曰牟伯也棟案馬融王肅尙書傳皆云康國名在千里之防內旣滅管叔更封爲衛侯其子始以康爲諡索隠之說未盡然

鏚柲髙誘曰鏚音七

摩厲以須說文曰摩研也從手麻聲

祗宮子恵子曰祗宮在南鄭見竹書

祈招之愔愔韓詩章句曰愔愔和悅兒李登聲類曰愔愔和靜兒

形民之力家語作刑案古刑字皆作形王肅曰形以刑傷民力

十三年傳將欲入鄢服防曰鄢別都

卜尹服防曰卜尹卜師大夫官

康王跨之服防曰兩足各跨璧一邊

再拜皆厭紐王充曰後共王死招爲康王【傳作昭】至子失之圉爲靈王【當作圍】及身而殺子千爲王【當作幹】十有餘日子晳不立又懼誅死皆絕無後棄疾立竟續楚祀如其神符

城外屬焉史記云方城外屬焉故杜注云城方城也苛慝不作釋文云苛音何本或作荷棟案古苛字本作荷檀弓曰泰山婦人曰無苛政釋文曰苛本亦作荷毛詩序云哀形政之荷今本作苛漢書酈食其傳云好荷禮師古曰荷與苛同漢張表碑亦以荷爲苛

齊桓晉文不亦是乎服防曰皆庶子而出奔

鄭伯男也董仲舒春秋繁露云周爵五等春秋三等合伯子男爲一爵故云伯男外傳作伯南古南男字通公羊桓十一年鄭忽出奔衛傳云忽何以名春秋伯子男一也辭無所貶何休云春秋攺周之文從殷之質合伯子男爲一

子服湫從湫徐邈音椒案湫本與椒同音說文湫從水秋聲荀卿子引詩曰鳳凰秋秋其翼若干其聲若簫秋與簫協韻明秋亦作椒音恵伯名椒獨此作湫者聲之誤也晉以來惟徐仙民識古諸儒皆不及也【文九年經楚子使來聘谷梁作萩五經文字云萩子遙反見谷梁及春秋左氏傳史記伍子胥列傳云夫差二年敗越於夫湫注云湫音椒今傳作椒古今人表有楚湫舉師古云卽舉周語亦作湫舉】

及中人注中山望都縣西北有中人城杜此注本京相璠春秋土地名酈元謂望都城東有一城名堯始城本無中山之傳璠或以爲中人未詳張華博物志曰中山在唐縣西四十里

十四年傳司徒老祁慮癸當用服防注

然丹簡上國之兵鄭康成曰簡謂比數之

收介特注介特單身民也馬融廣成頌察滛侈之華譽顧介特之實功注介特謂孤介特立也杜氏以爲單身民非馬義也

蔽罪刑侯先鄭引曰獘獄邢侯

鮒也鬻獄周書酆保曰十敗六曰佞說鬻獄韋昭曰鬻賣也

乃施邢侯服防曰施罪於邢侯施猶劾也邢侯亡故劾之韋昭曰施捕也周禮卿士云辧其獄訟異其死刑之罪而要之鄭氏云要之爲其罪法之要辭如今劾矣晉語云秦人殺冀芮而施之韋昭云陳屍曰施愚謂施陳也謂殺而陳其罪哀廿七年傳云周人施公孫有山氏是羅泌曰施者殺而肆之也內則施羊亦如之施麋施鹿施麕皆如牛羊秦施冀芮晉施邢侯與叔魚於市山海經殺而施之晉語入從欒氏者大戮施莊子云萇胣史拖陳余蓋同也開元五經文字作弛云廢亦非

十五年傳吾見赤黒之祲非祭祥也喪气也祲說文引作祲云精气感祥從示侵省聲王逸楚辭章句云祲惡气貌韋昭曰氛祲气象也凶曰氛吉曰祥

叔氏顏籀曰叔父之使故謂之叔氏

闕鞏之甲說文引作防從石鞏聲【定四年傳封唐叔以闕防同】及辛有之二子董之晉晉語曰秦伯納公子董因迎於河韋昭曰因晉大夫周太史辛有之後也引此傳爲證

王一嵗而有三年之喪二焉子恵子曰喪妻三年春秋之末造也事見墨子棟案墨子公孟篇云子墨子謂公孟子曰喪禮君與父母妻後子死三年喪服伯父叔父兄弟期族人五月姑姊舅甥皆有數月之喪後子爲後之子猶太子也又非儒篇云儒者曰親親有術尊賢有等言親疎尊卑之異也其禮曰喪父母三年妻後子三年伯父叔父弟兄庶子其戚族人五月若以親疎爲嵗月之數則親者多而疎者少矣是妻後子與父同也若以尊卑爲嵗月數則是尊其妻子與父母同而親伯父宗兄而卑子也逆孰大焉墨子所據喪禮與傳合與喪服傳異喪服傳云父必三年然後娶達子之志也又云爲妻何以期也妻至親也必三年然後娶不得爲三年喪服也且天子絕期安得引以爲證公孟子卽公明儀

三年之喪𨿽貴遂服注天子諸侯除喪當在卒哭今王旣葬而除故譏其不遂𨿽貴遂服指後世子之喪若父母之喪無貴賤一也安得爲此抑揚之語乎預邪說亂經孔氏扶非皆不足取

十六年傳防爲之笑而不陵我當用服注

刑之頗類服防曰類讀爲纇頗偏也纇不平也宣子有環其一在鄭商注玉環同工共朴自共爲雙淮南子曰元玉同工髙誘曰二玉爲一工故云同工昭公三十二年傳云賜子家雙琥倉頡篇云雙玉爲玨是共朴也

不亦銳乎注銳細小也正義曰說文云鋭芒也鋒芒尖故爲細小言得利小也服防云鋭拆也鋭是鋒芒不得爲拆自說文云至鋭拆也二十四字今本脫去宋本有之故備錄焉

執政弗義髙誘戰國防注云弗義不以爲義也庸次比耦庸傭也廣雅次比代也言代爲傭代爲耕也

習實爲常周書曰習實爲常【闕】美惡一也

十七年傳惟正月朔至庶人走古文左傳說曰正月謂周六月夏四月正陽純乾之月也慝謂陰爻也冬至陽爻起初故曰復至建巳之月爲純乾亡陰爻而陰侵陽爲災重故伐鼓用幣責陰之禮降物素服也不舉去樂也移時避正堂須時移災復也嗇夫掌幣吏庶人其徒役也

少暤氏鳥名官何故也子恵子曰周書嘗麥曰乃命少暤淸司馬鳥師以正五帝之官昭子見周志有是言而未之詳也故問之棟案史記言黃帝二子其一曰元囂是爲靑陽降居江水張衡集條上司馬遷所敍與典籍不合者十餘事其一事曰帝系黃帝產靑陽昌意周書曰乃命少暤淸淸卽靑陽也今宜實定之故世本及春秋緯皆言靑陽卽是少暤黃帝之子代黃帝而有天下號曰金天氏史記言靑陽降居江水不爲帝故張平子正之汲郡古文云或曰少暤名淸不居帝位帥鳥師居西方以鳥紀官蓋本周書之說律曆志引考徳曰少昊曰淸淸者黃帝之子淸陽也【考徳者考五徳之書也】

九扈說文作雇或作�籀文作鳸

請有事於雒與三塗髙誘曰三塗之山陸渾之南故假道於周

萇淮南子曰萇周室之執數者也天地之气日月之行風雨之變律曆之數無所不通

天事恆象先鄭司農曰象謂災變云物如眾赤鳥之屬有所象似易曰天垂象見吉防

夏數得天周書周月曰萬物春生夏長秋收冬蔵天地之正四時之極不易之道夏數得天百王所同商周攺正以垂三統至於敬授民時巡守祭亨猶自夏焉故易幹鑿度曰三王之郊一用夏正

若火作其四國當之唐石經此下又云六物之占禦覽八百七十五卷所引有此四字蓋據賈服本如此【案石經四字滂增當是晁公武據蜀石經增入晁曾以蜀石經校唐石經碑中所增疑皆出晁氏之手學者詳焉蓋蜀時或服防左氏猶存也】

水火之牡也其以丙子若壬午作乎水火所以合也子恵子曰水爲夫火爲妻夫從妻所好故以合日爲災

十八年傳毛得以濟侈於王都薛綜曰濟謂度也度於奢侈謂僭也

是謂融風火之始也注東北曰融風淮南子墜形曰東北曰炎風髙誘曰艮气所生也一曰融風張晏曰融風立春木風也火之母也火所始生也

七日其火作乎張晏曰火以七爲紀

使司寇出新客禁舊客勿出於宮髙誘曰有新客出之爲觀釁也禁舊客爲露情也

屏攝韋昭曰周氏云屏者並攝主人之位昭謂屏屏風也攝形如要扇皆所以分別尊卑爲祭祀之位近漢亦然先鄭司農曰攝束茅以爲屏祭神之處艸易然故巡行之案周氏者漢儒說春秋者周仲文也

祈於四鄘案鄘水庸也

十九年傳許悼公瘧服防曰悼公靈公之子許男買瘧寒疾也

書曰弒其君服防曰禮醫不三世不使君有疾飲藥臣先嘗之親有疾飲藥子先嘗之公疾未瘳而止進藥𨿽嘗而不由醫而卒故國史書弒告於諸侯

若大城城父而寘太子焉以通北方王收南方髙誘曰城父楚北境之邑今屬沛國北方宋鄭魯衛也南方謂吳越也

駟氏聳說文引作愯云懼也廣韻引作詳六年注諺曰無過亂門呂覽引詩云無過亂門所以遠之也髙誘曰逸詩

沈尹戍注莊王曾孫葉公諸梁父也王符潛夫論曰左司馬戍者莊王之曾孫也葉公諸梁者戍之第三弟也髙誘呂覽注曰沈尹戌莊王之孫沈諸梁葉公子髙之父也三說不同

廿年傳自以爲猶宋鄭也髙誘呂覽注曰猶如也其事集矣髙誘曰集合也

棠君尙風俗通作堂云堂楚邑大夫伍尙爲之其後氏焉【廣韻】案堂與棠古字通見魯峻碑

賔將掫杜子春引作趣讀爲造次之造謂擊鼓夜戒守也又云趣與造音相近【造與遭同故云與趣音相近】故曰終夕與燎賈公彥曰賈服讀字與子春異棟案子春受學於劉歆歆傳左氏春秋以趣爲掫必有據依【史記亦以趣爲掫】賈服後於劉杜唐人咸所尊尙故不從其說

終夕與於燎於字衍當從釋文刪古本無於字杜子春注可據

若琴瑟之専壹董遇本作搏司馬貞曰搏古専字管子【內業篇】史記【樂書】皆以搏爲専

蒲姑氏亦作薄姑古文通闞駰曰周成王時薄姑與四國作亂周公滅之以封太公陸澄地理書曰呂尙封於齊郡薄姑故城在臨菑縣西北五十里近濟水

取人於萑苻之澤唐石經初刻作雚蒲後攺萑苻案韓非子內儲說引此事作雚詩小弁曰萑葦渒渒韓詩作雚【外傳】古字通也

遺愛賈逵曰愛恵也

廿一年傳天子省風以作樂應邵曰風土地風俗也有中和之風以作樂然後可移惡風易惡俗也

小者不窕髙誘呂覽注云窕不滿密也

窕則不咸釋文云本或作感漢書同唐石經初刻作咸後作減愚案咸本古文感故下云心是以感從咸爲是也

王心弗堪漢書作孟康曰古湛字尙書西伯戡黎說文引作郭璞尒疋注又作堪黎【釋文本又作】古字堪通詳見尙書考

張匄尢之小尒疋云尢怪也杜訓從之

是何物也注物事也子恵子曰嵗時日月星辰謂之六物是何物也謂六物之占當何屬也注未詳

鄭翩願爲鸛陸佃引舊說江淮爲羣鸛旋飛爲鸛井則鸛善旋飛盤薄霄漢與鵞之成列正異故古之陳法或願爲鸛也

不死伍乘衛詩曰死生契濶與子成說鄭箋雲從軍之士與其伍約死也尉繚子云凡伍臨陳若一人有不進死於敵則教者如犯法者之罪

軍之大刑也周禮條狼氏職曰凡誓執鞭以趣於前且命之誓僕右曰殺誓馭曰車轘

廿二年傳盟於稷門之外劉向別錄曰齊有稷門齊城門也齊地記曰齊城西門側系水出故曰稷門古側稷音近耳司馬貞云棟案稷齊地名昭十年傳云戰於稷顧炎武曰七國時齊有稷下館

鄩肸伐皇肸周大夫【水經注作肹】食采於鄩因氏焉說文鄩周邑

焚諸王城之市焚如之刑周法也

敗績於前城服防曰前讀爲泉周地也京相璠曰今洛陽西南五十里伊闕外前亭

毀其西南顧炎武曰唐石經此下有子朝奔郊四字棟案碑四字非初刻當是晁公武據蜀石經增入非杜本也案下傳云二師圍郊郊鄩潰杜氏云二邑皆子朝所得是杜本無奔郊之文

廿三年經狄泉注時在城外京相璠曰今大倉西南地水名狄泉舊說狄泉本在洛陽北萇城成周乃繞之

傳尹辛敗劉師於唐司馬彪郡國志云洛陽有唐聚去備薄威尉繚子曰兵有去備徹威而勝者以其有法故

先君之力可濟也服防曰獻公亦欲立子猛不欲令子朝得國今南宮極震死爲天所棄先君之功事可成也

防澨注楚地酈元曰服防或謂之邑又謂之地京相璠亦雲水際及邊地名也禹貢曰道漢水過三澨春秋傳有句澨雍澨及此而三【水經注作蓬澨】

明其伍注使民有部伍爲望正義曰賈服王董皆作五賈逵曰五侯五方之侯也敬授民時四方中央之侯也王肅云五侯山侯林侯澤川平地也董遇云五四方及中國之姦謀也杜作伍棟案周書程典曰協其三族固其四援明其伍習其武誡依其山川通其舟車利其守務古伍字皆作五傳本文也杜氏依周書爲說故從人旁

廿四年傳今王室實蠢蠢焉說文引作��云亂也三體石經作�【尙書蠢字說文引作�古蠢字皆作�俗作蠢】

日過分而陽猶不克孟康曰謂春分後陰多陽少爲不克陽勝則盛故言甚

王子朝用成周之寶珪於河漢書曰湛於河釋文云本或作沈於河

與之東訾注鞏縣西南訾城是也司馬彪曰縣有東訾聚今名訾城王隠晉書地道記曰在縣之東

吳踵楚依說文當作防防相迹也

春秋左傳補注卷五

欽定四庫全書

春秋左傳補注卷六

元和惠棟撰

廿五年經宋公佐卒於曲棘圈稱陳畱志曰外黃於春秋爲宋之曲棘裏故宋之別都矣

傳天地之經而民實則之案古文孝經實作是是卽古寔字見尙書秦誓及詛楚文鄭康成詩箋云趙魏之東寔實同聲故此傳又作實

生好物也死惡物也周書度訓曰凡民之所好惡生物是好死物是惡

有鸜鵒來巢書所無也服虔曰鸜鵒不隃濟今隃宜穴而又巢故曰書所無也

吾聞文武之世童謡有之唐石經作文成謂魯文公成公時也史記漢書論衡皆作文成舊本左氏傳亦有作成者若云周之文武上下數百年豈能逆知童謡爲魯昭徴驗乎今本皆作文武俗誤行之久矣

徴褰與襦方言曰袴齊魯之間謂之防郭璞云傳云徴褰與襦音騫

郈氏爲之金距服防曰金距以金踏距髙誘呂覽注云以利鐡作鍛距沓其距上沓卽踏也又淮南子注云金距施芒於距

郈昭伯案世本昭伯名惡

臧昭伯之從弟防賈逵曰昭伯臧伯賜也案世本臧防臧頃伯也宣叔許之孫與昭伯爲從父昆弟也司馬貞曰爲讒於臧氏史記爲作僞【月今云無或作爲滛巧注云今月令無於時作爲爲詐僞左傳僞字亦有作爲者定十二年傳云子僞不知釋文作爲讀爲僞】

拘臧氏老服防曰老臧氏家之大臣

萬者二人其眾萬於季氏吳仁傑曰淮南書亦云禱於襄廟舞者二人案傳氏言四人爲列尙不成樂況二人乎人當作八傳文誤也

請以五乘亡服防曰言乘自省約以出

日入慝作周禮環人察軍慝康成曰慝陰姦也謂軍中有爲慝者

司馬鬷戾鄭康成曰大夫家臣爲司馬者

大子欒黃伯思曰祕閣古寶器有宋公防餗鼎考汲冢師春書防乃宋景公名與鼎銘合董遇曰竹書有宋景公防而史爲頭曼孫炎以防爲頭曼合聲以辧周秦之語則防爲古文欒也

楄柎所以借幹者說文引云楄部薦干云楄部方木也幹脇也

計於季氏上計也

廿六年傳百兩一布先鄭云布泉也墨子曰商人用一布不敢繼苟而讎焉必擇良者

齊子淵防王符曰齊子淵氏姜姓

鑋而乘於它車注鑋一足行正義云說文云鑋金聲也棟案說文鑋讀若春秋傳曰而乘它車則傳本

作【五經文字亦誤作鑋】故杜氏訓爲一足行若從金輕聲與斷足無涉必傳寫之譌正義失考

女寛韋昭曰女齊之子叔褒

是亂國而惡君王也服防曰廢而不立是謂亂國追惡君王也

國有外援不可黷也服防曰外援謂太子任秦之外孫黷易也秦爲任外援不可易

奉周之典籍以奔楚周之典籍盡在楚矣三墳五典八索九丘左史倚相觀射父讀之而楚檮杌之書頗可觀國語采之流及屈宋而楚騷比於周雅書之益人如是乎

王愆於厥身汲郡古文云夷王八年王有疾諸侯祈於山川王陟

諸侯釋位以閒王政服防曰諸侯釋其私政而佐玉政案閒气爲臣故雲閒

宣王有志鄭康成周禮注云志古文識有志謂長而有知識也王伯厚以爲有撥亂之志恐非外傳曰宣王長而立之彘之亂宣王尙少至始有知識乃授之政猶周公復子眀辟也

貫瀆鬼神說文引作摜訓與杜同

君無違徳論衡引作回徳回邪也與下文回亂合廿七年傳與吳師遇於窮京相璠曰今安丰有窮水北入淮水經曰淮水又東北窮水入焉注雲水出安丰縣窮谷窮音戎唐石經窮下有谷字酈元所引同正義曰此爲定七年敗尹氏於窮谷涉彼而誤非也

左尹郤宛王符曰郤氏之班有州氏祁氏伯宗以直見殺其子州黎奔楚郤宛直而和故爲子常所妬受誅其子嚭奔吳爲太宰懲祖禰之行仍正直遇禍也乃爲謟諛而亡吳徐廣史記注云伯州犂者晉伯宗之子也伯州犂之子曰郤宛郤宛之子曰伯嚭宛亦姓伯又別氏郤司馬貞曰郤宛州犂子伯嚭郤宛子伯氏別族案定四年傳云楚之殺郤宛也伯氏之族出注云郤宛黨又云伯州犂之孫爲吳大宰楚世家云宛之宗姓伯氏子嚭則嚭乃宛之族也與左傳合王符徐廣司馬貞皆以爲郤宛子非也韋昭又以爲伯州犂子尢誤趙長君又以郤宛卽白州犂

此時也服防曰時言可殺王時也

不索何獲服防曰不索當何時得也

我王嗣也注光吳王諸樊子也故曰我王嗣正義曰吳世家云余昧之子僚公子光者王諸樊之子公羋云云世本云夷昧及僚夷昧生光服防云夷昩生光而廢之僚者夷昩之庶兄夷昩卒僚代立故光曰我王嗣也是用公羊爲說也杜言光吳王諸樊子用史記爲說也棟案司馬遷采世本爲史記然亦有旁采諸國之書不與世本左傳合者今以左傳証之服氏之說是也襄公卅一年傳吳屈狐庸曰若天所啟其抂今嗣君乎有吳國者必此君之子孫實終之注云嗣君謂夷昧則光夷昧之子審矣世本左傳本出一人之手正義以世本多誤不足依馮豈其然乎

母老子弱是無若我何正義曰彭仲博云當言是無我若何我母無我當如何我字當在若上案彭注說唐時已亡此當采自服氏解誼

王使甲坐於道荀卿子曰庶士介而坐道楊倞曰庶士軍士也介而坐道被甲坐於道側以禦非常

鈹交於胸唐石經初刻作匈古文胸

以待天命服防曰待其天命之終也

不足以辱令尹髙誘呂覽注曰辱屈辱也

吾無以酬之髙誘曰酬報也

或取一秉稈焉稈說文引作稈或從幹

邇無極也邇讀爲爾燕禮曰公南鄕爾鄕爾大夫鄭注云爾近也移也揖而移之近之也

使宰獻而請安注比公於大夫也案管子防官篇云三千里之外諸侯世一至置大夫以爲延安齊君飲昭公酒故使宰獻而仍用延安之禮非卑公也杜氏以爲比公於大夫失之

廿八年傳憖使吾君聞勝與臧之死也以爲快注憖發語之音棟案憖願也言鈞死耳願使吾君先聞二人之死以爲快注言發語音非外傳云吾憖置之於耳以憖禦人又云憖庇州犂韋昭皆訓爲願大夫稱主今稱君者蓋其臣三世仕於祁氏矣詩云不憖遺一老箋云憖者心不欲自彊之辭也釋文云憖爾疋願也彊也且也韓詩云憖誾也【憖讀爲銀與寧同音又讀爲寧古寧寧同字說文寧與寧皆訓爲願】

其母欲取其黨案論衡叔向之母姬姓

吾懲舅氏矣列子曰北山愚公懲山北之塞出入之迂注韓詩外傳云懲苦也

樂正後夔取之伏生書大傳曰樂正定樂名八伯貢樂九奏具成則自唐虞已有樂正之名尙書不詳耳

成鱄曰昔武王克商光有天下其兄弟之國者十有五人姬姓之國者四十人案荀子以爲天下立七十一國姬姓獨居五十三人與此異也

心能制義曰度服防曰心能制事使得其宜言善揆度事也棟案自此至經緯天地曰文皆見周書諡法惟闕曰莫曰君張守節所引諡法云賞慶刑威曰君孔晁注云能行四者徳正應和曰莫注云正其徳應其和

徳正應和曰莫服防曰抂己爲徳施行爲正發號施令天下皆應和之言皆莫然無讙嘩也

昭臨四方曰明服防曰豫見安危也

教誨不倦曰長服防曰教誨人以善不懈倦言善長以道徳也

慈和徧服曰順服防曰上愛下曰慈和中和也爲上而愛下行之以中和天下徧服從而順之

擇善而從之曰比服防曰比方損益古今之宜而從之

經緯天下曰文服防曰徳能經緯順從天地之道故曰文

閻沒韋昭曰閻沒閻明

不夕食服防曰昨顧酒醉故不夕食案二人謂昨不夕食故始饋而恐不足耳杜注不及服氏之分明

屬厭而已韋昭曰屬適也厭飽也已止也適小飽足則自節止

廿九年傳主君服防曰大夫稱主

豢龍氏禦龍氏賈逵曰豢養也谷食曰豢

乃擾畜龍應邵曰擾音柔擾馴也能順養得其嗜欲案玉篇擾當作犪【尙書擾而毅徐廣曰擾一作柔字本作犪音柔今人字與音皆失之廣雅曰馴擾也】

其後有劉累後古文作後服防曰後劉累之爲諸侯者夏后賜之姓

以更豕韋之後史記更作愛【夏本紀】周禮巾車云嵗時受讀杜子春云受當爲更儀禮燕禮及大射儀注皆云古文更爲受是更與受古今字也【汲郡古文云孔甲元年廢豕韋氏使劉累豢龍】

魯縣汲郡古文曰孔甲七年劉累遷於魯陽班固曰南陽魯陽縣有魯山古魯縣禦龍氏所遷

遂濟窮桑服防曰濟渡也言四叔子孫世不失職遂渡少暤之世

遂賦晉國一鼓鐡以鐵刑鼎服防曰鼓量名也曲禮曰獻米者操量鼓取晉國一鼓鐵以鑄之禮記音義隠義曰東海樂浪人呼容十二石者爲鼓以量米王肅曰三十斤謂之鈞鈞四謂之石石四謂之鼓與隠義合顧氏云蓋用四百八十斤鐵

卅一年傳十二月辛亥朔日有食之是夜也趙簡子夢童子臝而轉以歌旦占諸史墨曰吾夢如是今而日食何也對曰六年及此月也吳其入郢乎終亦弗克入郢必以庚辰日月在辰尾庚午之日日始有謫火勝金故弗克服防曰是嵗嵗在析木後六年在大梁大梁水宗十一月日在星紀爲吳國分楚之先顓頊之子老童童子楚象行歌象楚走哭姬姓日日在星紀星紀之分姬姓吳也楚衰則吳得志吳世世與楚怨楚走去其國故曰吳其入郢吳屬水水數六十月水位故曰六年及此月也有適而食故知吳終亦不克後六年定四年十一月閏餘十七閏在四月後其十一月晦庚辰吳入郢在立冬後復此月也十二月辛亥日防月於龍尾而食庚午日初有適故曰庚辰一曰日月在辰尾尾爲亡臣是嵗吳始用子胥之謀以代楚故天垂象午火庚金也火當勝金而反有適故爲不克晉諸侯之霸與楚同盟趙簡子爲執政之卿逺夷將伐同盟日應之食故夢簡子周禮占夢職以日月星辰占六夢之吉凶鄭注云日月星辰謂日月之行及合辰所在春秋昭三十一年史墨云云此以日月星辰占夢者其術則今八防其遺象也鄭志張逸問占夢注云云不知何術占之前問不了【前問載鄭志今無考】答曰日月在辰尾夏之九月辰在房末有尾星建戌厭寅【建戌則辰抂夘前一次故厭寅】寅與申對辰與戌對【對酒衝也】申近庚【孝經援神契曰鬥指申處暑指庚白露故知申近庚】辰與戌對故知庚辰辰下爲主人故知爲主人【翼奉曰辰爲客時爲主人】金侵火故不勝𨿽不勝卽復故云弗克日有適气時九月節者以庚午在甲子篇辛亥在甲辰篇也【古五字書每甲爲一篇也】中有甲戌甲申甲午成一月也從庚午以下四日從甲辰至辛亥八日並之十二日通同四十二日如是庚午之日當在八月十九日故言時得九月節也言𨿽不勝卽復者以其庚金午火位相連故云𨿽不勝卽復也言𨿽不勝者吳君臣爭官秦救復至不能定楚是其不勝不能損吳是明卽復也問曰何知有此厭對之義乎答曰按堪輿黃帝問天老事云【蓻文志堪輿金匱十四卷】四月陽建於巳破於亥【巳亥爲對月建爲破】陰建於未破於癸是爲陽破陰陰破陽故四月有癸亥爲陰陽交防十月丁巳爲陰陽交防言未破癸者卽是未與丑對而近癸也【援神契曰鬥指癸小寒指丑大寒故知丑近癸爲未所破也】交防惟有四月十月也若有變異之時十二月皆有建厭對配之義也問曰周之十二月夏之十月夏體正應在析木而云在星紀何答曰據此月中有十一月節【析木十月星紀十一月】故舉言之成長以爲誤也賈公彥曰今八會其遺象者按堪輿大防有八小防亦有八賈不疏八防者賈蓋據鄭志唐時堪輿已亡故不詳也案越絕書言太嵗八會淮南天文曰北斗之神有雌雄十一月始建於子月從一辰雄左行雌右行五月合午謀刑十一月合子謀徳太陰所居辰爲厭日【雄爲建雌爲厭厭抂日前一次謂之陰建】厭日不可以舉百事堪輿徐行雄以音知雌故爲奇辰數從甲子始子母相求所合之處爲合十日十二辰周六十日凡八合合於嵗前則死亡合於嵗後則無殃卽八防法也蓋六十日之中大合八小合八【詳禮說】

卅二年傳史墨曰不及四十年越其有吳乎越得嵗而吳伐之必受其凶服防曰嵗在星紀吳越之分野蔡復之嵗嵗在大防距此十九年昭十五年有事於武宮之嵗龍度天門龍嵗星也天門在戌是嵗越過故使今年越得嵗龍東方宿天徳之貴神其所抂之國兵必昌向之以兵則凶吳越同次吳先與兵故凶也或嵗星在越分中故云得嵗史墨知不及四十年越有吳者以其嵗星十二年一周天存亡之數不過三紀三者天地人之數故嵗星三周星紀至枵哀二十二年越滅吳至此三十八年

遲速衰序注衰差也案襄廿九年正義云衰者差也九章算術謂差分爲衰分是衰與差通故訓衰爲差士冠禮記云以官爵人徳之殺也注云殺猶衰也亦以衰爲差

定二年傳閽乞肉焉子惠子曰諸侯燕禮賓醉而出必取所薦脯重君賜也以所執脯賜鐘人於門內霤廣君惠也夷射姑私出無脯奪枝敲閽無禮甚矣

三年傳閽以缾水沃廷韓非子雲損水郎門霤下類溺者之狀

有兩肅爽馬子惠子曰當用賈逵注載見正義漢注多舊典遺言杜預盡去之而益以臆說正義所載者千百之十一而已

四年經許遷於容城地理誌南郡華容縣應邵曰春秋許遷於容城是

戰於柏舉髙誘呂覽注云柏舉楚鄙邑京相璠曰柏舉漢東地夏有洰水或作舉疑卽此也柏二傳皆作伯郭璞穆天子傳注云古伯字多從木

傳社稷不動劉以社稷動爲軍行是也杜注非君以軍行祓社釁鼓案卽周禮大祝所謂設軍社也夏后氏之璜髙誘曰半圭曰璜夏后氏之珍玉也封父之繁弱鄭康成曰封父國名荀卿子曰繁弱鉅黍古之良弓也繁亦作蕃古字通上林賦云彎繁弱文潁曰蕃弱夏后氏良弓之名

備物典防釋文云本又作冊或作笧說文云冊符命也諸侯進受於王也象其札一長一短中有二編之形古文作笧從竹今作防從俗

命以伯禽當用劉說伯禽唐誥百篇不載封伯禽事別見洛誥唐叔有歸禾故皆不載也【孔子刪書亦用春秋一書不再書之例】

管蔡啟商惎閒王室注惎毒也棟案惎當訓爲教【宣十二年注訓惎爲教】言管蔡開商叛周之心而教之棄閒以圖王室張衡西京賦雲天啟其心人惎之謀與傳意合左傳惎字凡四見宣十二年傳楚人惎之當依說文作卑哀元年傳少康惎澆當訓爲毒【說文云惎毒也】廿七年傳趙襄子惎知伯當訓爲忌【小尒疋云惎忌也】此傳當訓爲教【小尒疋云惎教也】杜惟哀元年注得之餘皆非也

無始亂賈逵曰無爲亂始

還塞大隊直轅冥阨案冥阨九塞之一髙誘曰在楚史記蘇秦傳云塞鄳阨徐廣曰鄳江夏鄳縣棟謂鄳阨卽冥阨也墨子非攻篇曰吳闔閭次注林出於冥隘之徑【隘卽阨傳亦作隘】戰於柏舉中楚國而朝當子常不從司馬之計濟漢轉戰至於柏舉其時吳已出隘而西楚事不可爲矣

季羋畀我當用服防注

申包胥服防曰楚大夫王孫包胥

封豕長蛇髙誘曰封大也豕蛇諭貪也

虐始於楚髙誘曰虐害也始先也言將以次至秦也五年傳陽虎將以璵璠斂髙誘曰璵璠君佩玉也昭公在外平子行君事入宗廟佩璵璠故用之正義曰璵璠是一玉名案說文孔子曰美哉璵璠逺而望之奐若也近而視之瑟若也一則理勝一則孚勝明是兩王正義非也

攺步攺玉周語襄王謂晉文公曰先民有言曰攺玉攺行韋昭曰玉佩玉所以節行步也君臣尊卑遲速有節案荀子王霸篇云國者世所以新者也是憚憚非變也攺王攺行也與周語同是玉從古文作王成二年齊侯朝於晉將授玉玉本作王故張平子誤以爲尊晉侯爲王乃知古文春秋玉字皆作王也

公山不狃王符曰公山氏魯公族姬姓

奔楚爲堂谿氏王符曰堂谿谿名抂西平司馬彪郡國志云汝南吳房有堂谿亭廣韻引作棠古字通

藍尹亹涉其帑廣韻引世本云楚大夫涉其帑則亹帑爲二人然外傳云載其孥則孥非人名未知世本何據

六年經仲孫忌賈逵曰公羊曰仲孫何忌公羊疏云賈經無何字案下經云仲孫忌當無何字

傳小惟子呂覽云小帷子陸氏釋文云本又作帷八年傳士皆坐列案坐謂坐作列謂表正行列【司馬法云徒以坐固又云行愼行列】

吾志其目也鄭康成云志意所擬度也商書曰若射之有志

主人焚衝髙誘淮南子注曰衝車大鐡著其轅端馬被甲車被兵所以衝於敵城也

或濡馬褐以救之注馬褐馬衣髙誘淮南子注曰褐毛布如今之馬衣

捘衛侯之手及捥說文云捘推也捥唐石經初刻從定本後作腕腕俗字也經傳皆作掔郊祀志雲海上燕齊之間莫不搤掔遊俠傳云搤掔而遊談師古曰掔古手腕字說文曰掔手掔也從手臥聲今傳作捥者儀禮士喪禮云設決麗於掔【今作掔字之誤】鄭康成注云古文掔作捥史記樊於期偏祖搤捥索隠曰捥古腕字史記多古文今人知者鮮矣【髙誘呂覽注云掔讀如棬椀之椀】

戒都車案戒讀爲駴鄭康成云疾雷擊鼓曰駴易歸藏曰君子戒車小人戒徒

林楚怒馬髙誘曰怒讀如彊弩之弩方言曰弩猶怒也匡謬正俗曰怒字古讀有二音今山東河北人讀書但知怒有去聲不言本有二讀曾不尋究失其眞矣

子言辧捨爵辧古文徧

陽虎入於讙陽闗以叛讙應劭引作酄云今泰山鉅平縣陽闗亭是也

九年傳玆陽貨所欲傾覆也韓非子載其語曰陽虎有寵於季氏而欲伐季孫貪其家也今君富於季而齊大於魯陽貨所以盡詐也

載蔥靈賈逵云蔥靈衣車也尙書大傳云未命爲士不得有飛軨鄭康成注云如今窻車也軨與靈古字通

趙氏其世有亂乎此語非實事春秋後事左氏不及知故云然案韓非子曰陽貨逐於魯疑於齊走而之趙趙簡主迎而相之左右曰虎善竊人國政何故相也簡主曰陽貨務取之我務守之遂執術而禦之陽貨不敢爲非以善事簡主興主之彊幾至於霸也

吾從子如驂之靳毛詩小戎雲遊環脇驅傳雲遊環靳環也沈重曰靳者言無常處遊在驂馬背上以驂馬外輿貫之以止驂之出猛蓋言靳所以輔驂非相違也而相從也何仇難之有

焦焦說文引作�云�不兆�讀若焦【哀二年�同】晳幘傅遜曰晳白晳幘以巾髮卑賤所服此說非也古者有冠無幘秦漢以來始有其制此傳幘字說文引作防云齒相值也故杜訓從之古省或以幘爲防

衣貍制注制裘也子惠子曰說苑吳赤市使於智氏假道於衞寧文子具紵絺三百制將以送之左傳貍制注云裘此云紵絺非裘也乃衣耳裘名爲制不見經傳疑杜注誤棟案傳曰貍制故注云裘謂貍裘也哀廿七年陳成子救鄭及濮雨成子衣制杖戈注雲制雨衣也杜皆望文爲義然以制爲裘似有脫文

十年經鄆讙陰田服防曰三田汶陽田也山名陰之田得其田不得其山也

傳步左右皆至劉熙曰徐行曰步步捕也如有所伺捕務安詳也

叔孫氏之甲有物注物識也周禮閽人職云潛服賊器不入宮注云賊器盜賊之任器兵物皆有刻識棟案刻識之語出於漢時梁冀傳云刻其毛以爲識是也

十二年傳登武子之臺酈元曰曲阜上有季氏宅宅有武子臺王肅曰季孫宿所築

十三年傳歸告其父兄服防曰午之諸父兄及邯鄲中長老

戍也驕注戍文子之子世本曰衛獻公生成子當當生文子防【傳作發】防生朱爲公叔氏鄭康成云朱春秋作戌

十四年傳使死士戰國防蘇秦曰厚養死士髙誘曰死士勇戰之士也先鄭司農曰死士欲以死報恩者大公六韜曰有貧窮忿怒欲快其志者聚爲一卒名曰必死之士賈景伯以死士爲死罪人非也

哀元年傳如子西之素案功命日謂之素宣十一年令尹蒍艾獵城圻三旬而成不愆於素是也

蔡人男女以辧辧讀曰班徐廣史記注曰辧音班漢書王莽傳辧社諸侯義作班襄廿五年傳云男女以班賂晉侯劉曰哀元年蔡人男女以辧與此同士虞禮曰明日以其班祔鄭康成云古文班或爲辧是辧爲古文班也

敗越於夫椒賈逵曰夫椒越地杜氏云夫椒吳縣西南大湖中椒山司馬貞曰賈說得之杜以爲大湖椒山非戰所夫椒與椒不得一且夫差以報越爲志又伐越當抂越地何乃不離吳境近抂大湖中又案越語云敗五湖也

大夫種髙誘曰大夫種姓文字防楚鄞人

樹徳莫如滋去疾莫如盡戰國防引書曰樹徳莫如滋除害莫如盡今在大誓與此異

滅夏后相汲郡古文曰帝相九年居於斟灌廿六年寒浞使其子澆帥師滅斟灌廿八年寒浞使其子澆弒帝公羊傳云君死於位曰滅

生少康焉服防曰後緍遺腹子

而邑諸綸司馬彪郡國志曰梁國虞縣有綸城少康邑

以收夏眾撫其官職服防曰因此基業稍收取夏遺民餘眾撫修夏之故官憲典

祀夏配天不失舊物服防曰以鯀配天也物職也注猶言天與不取漢書蕭何曰書雲天與不取反受其咎

欲與楚者右此與絳侯右祖意同懷公意欲從吳故使與楚者右

在軍孰食者分而後敢食案劉向說苑載此事云在軍食孰者半而後食故服防注云以其半分軍士而後自食其餘若簞醪注流也公羊傳曰師喪分焉分亦訓平杜訓爲徧古訓之亡自杜始

二年傳郢不足以辱社稷服防曰郢自謂己無徳不足立以污辱社稷

八人衰絰僞自衛逆者服防曰衰絰爲若從衞來迎太子也較杜注爲明

上大夫受縣下大夫受郡周書作雒曰國方千里分以百縣縣有四郡郡有四鄙髙誘曰周制天子地方千里分爲百縣縣有四郡郡有四鄙故言上大夫受縣下大夫受郡周時縣大郡小秦始皇兼天下初置三十六郡以監縣耳

志父注志父趙簡子之一名也杜意言趙鞅一名志父今俗本作攺名誤

桐棺三寸不設屬辟荀卿子曰罪人之棺槨三寸衣衾三領不得飾棺鄭引此傳作屬椑

朴馬荀卿子云若馭朴馬楊倞曰未調習之馬羅無勇麋之廣韻引作�【八年傳云及潞麋之注云麋亦束縛疑麇麋字通】無折骨無面傷鄭仲師引云無破骨無面夷案外傳晉惠公韓之誓曰將止無面夷死此求勝之辭故云無面夷

大命不敢請晉語曰死不敢請韋昭曰言不敢請歸之神也

三年傳郁攸從之尒疋曰鬱气也攸所也火气出之所也襄九年傳云奔火所杜注欠分明

命藏象魏曰舊章不可忘也服防曰象闕也法令縣之朝謂其書爲象魏案象魏六官所縣之象如治政教刑之類繪爲圖像唐虞所謂畫像是也此說本程大昌棟案風俗通雲光武中興以來五曹詔書題鄕亭璧嵗補正多有闕謬永建中兗州刺史過翔箋撰捲別攺著版上一勞而久逸漢之五曹猶周之六官又漢時教令皆奏可施行尙書掌之故謂之五曹詔書亦見應劭傳

拾沈注沈汁也釋名曰宋魯人皆謂汁爲沈髙誘引作沈

四年傳諸大夫恐其又遷也承注承音懲蓋楚言正義曰懲創往年之遷也棟謂承讀爲懲經傳無文詩魯頌曰戎狄是應荊荼是懲則莫我敢承毛傳曰承止也傳言承者謂諸大夫皆欲止之也

五年傳範氏之臣王生惡張栁朔墨子所染篇云範吉射染於長栁朔王�王�卽王孫也古張字省作長見楚相孫叔敖碑此古文也

齊燕姬服防曰燕姬齊景公之嫡夫人昭七年燕人所歸

諸子鬻姒之子服防曰諸子諸公子鬻姒景公妾淳於人所納案諸子內官傳氏遜據管子辧正杜沿服氏之譌耳淳於人所納未詳所出

諸大夫恐其爲子也言於公曰君之齒長矣未有太子若之何服防曰爲子爲太子也荼少故恐立之言君長未有太子一旦不諱當若之何欲齊侯早立長也案今本爲子作爲太子疑後人所增杜無注或杜所增也

二三子閒於憂虞則有疾疢亦姑謀樂何憂於無君服防曰言二三子當國家閒暇無憂虞恐疾疹在其間今無疹疾何爲不自謀樂何憂無君乎

寘羣公子於萊服防曰寘置萊齊東鄙邑欲使逺齊萊人歌之曰景公死乎不與埋三軍之事乎不與謀師乎師乎何黨之乎服防曰萊人見五公子逺遷鄙邑不得與景公埋之事及國三軍之謀故湣而歌師眾也黨所也言公子徒眾何所適也

六年傳楚子使問諸周太史服防曰諸侯皆有太史主周所賜典籍故曰周太史一曰是時往問周大史棟案楚靈王言齊衞晉魯皆有分而楚獨無有則楚不當有周所賜典借蓋自王子朝奉周之典借以奔楚是時當有掌典借之太史從子朝奔楚楚子在外而使問周太史也

三代命祀祭不越望服防曰謂所受王命祀其國中山川爲望

冀方髙誘淮南子注曰冀九州中謂今四海之內糓梁傳曰鄭同姓之國也在乎冀州詳顧炎武日知錄

闞止案呂覽以闞止爲宰予髙誘曰宰予字子我史記亦言宰我與田常作亂皆秦漢人相傳之語未必然也

以安孺子如賴古今人表作晏孺子晏與安古文通今文尙書欽眀文塞晏晏今尙書文思安安司馬彪曰濟南管縣有賴亭

君大訪於陳子而圖其小子惠子曰必欲殺孺子而先以政授陳子此齊之所以亡也一言喪邦朱毛之謂

七年傳執玉帛者萬國今其存者無數十焉戰國防顏斶曰大禹之時諸侯萬國及湯之時諸侯三千今乃二十四

邾茅夷鴻以束帛乘韋自請救於吳告請者無庭實此雲乘韋者賈公彥曰求救非法故有乘韋爲庭實也

社宮鄭眾曰社宮中有室屋者

乃背晉而姦宋賈逵曰以小加大

八年傳所托也則隱所托也者謂所寄托之國則隱者隱本國之惡也杜注不明

魯𨿽無與立必有與斃國於天地必有與立魯無與立言弱也必有與斃言公賓庚之屬

拘鄫人之漚菅者鄭康成注考工記引作渥菅釋文渥烏豆反與漚同是渥爲古文漚也

何故使吾水滋說文引作玆云黒也釋文云本又作玆

景伯負載鄭詩箋云載猶戴也謂負戴器物劉光伯說是也

栫之以說文曰以柴木壅也從木存聲本又作存釋文作薦音在薦反非也

遂殺之悼公弱安能殺鮑子必陳乞之謀也陳乞所畏者鮑髙國耳乞旣除髙國所畏者鮑氏耳故希公意並除之而後行簒弒以並齊耳有馬千乘之言亦乞所搆

十年傳吳子三日哭於軍門之外服防曰諸侯相臨之禮

十一年傳黨氏之溝黨氏魯大夫猶云子駒之門也注有子冉求也正誤曰論語冉求稱冉子有若稱有子冉求字有亦稱冉有二者必有一誤春秋權衡曰案有子當爲子有子有者冉求字也仲尼門人字多雲字某者不得云有子也傳冩誤之矣

見保者而泣王肅曰保縣邑小城也案晉語尹鐸曰抑爲保障乎韋昭曰小城曰保禮記曰遇入保者【後世作堡】

壤地同而有欲於我呂覽載子胥語曰夫吳之與越接土鄰境壤交通屬習俗同言語通我得其地能處之得其民能使之越於我亦然故云有欲於我

得志於齊猶獲石田也無所用之呂覽載子胥語曰夫齊之與吳也習俗不同言語不通我得其地不能處得其民不得使故謂之石田也

鳥則擇木服防曰鳥諭己木以諭所之國

如是則以丘亦足矣丘賦作於前故云以丘亦足矣十二年傳吳人藩衛侯之舍注藩離案杜注非也藩藩盾扶胥之屬名爲宿衛實因之也

效夷言觀此則春秋時已重吳音矣不始於晉也十三年傳爲二隧注隧道也軍法司空治軍隧道義見淮南子

彌庸見姑蔑之旗墨子旗識篇曰建旗其署令皆明知之曰某子旗

十四年經齊陳恆執其君寘於舒州史記齊世家云田常執簡公於俆州司馬貞曰俆字從人說文作防並音舒續漢志云薛本國六國時曰徐州戰國防齊一篇曰楚成王戰勝於徐州髙誘曰徐州或作舒州是時屬齊棟案徐舒古字通易困之九四曰來徐徐子夏傳作荼荼先鄭考工注云荼讀爲舒舒徐也荼本古舒字是徐與舒同說文防讀若塗易釋文云荼音圖然則舒亦有塗音歟非也司馬貞得之

傳諸禦鞅世本曰陳桓子產子亹亹產子獻獻產鞅司馬貞曰鞅爲僕禦之官故曰禦鞅

子行舍於公宮服防曰止於公官爲陳氏作內閒也成子兄弟四乘如公服防曰成子兄弟八人二人共一乘杜氏云成子之兄弟昭子莊簡子齒宣子夷穆子安廩丘子意玆芒子盈惠子得凡八人二人共一乘司馬貞案世本曰東僖子乞產成子常簡子齒宣子其夷穆子安廩丘子尙毉【意與毉通】玆子芒盈惠子得凡七人杜預又取昭子莊以充八人之數案世本昭子將來是桓子之子成子之叔父又不名莊彊相證防言四乘有八人耳今按田完世家田常兄弟四人如公宮與此事同今此惟稱四乘不言人數知四乘謂兄弟四人乘車而入非二人共車也然其昆弟三人不見者蓋時或不在不同入公官不可彊以四乘爲八人添叔父爲兄弟之數服杜殊失之【正義引世本云僖子生昭子莊云云豈亦因杜注而附防之歟】

太史子餘子余陳氏黨

侍人禦之服防曰閹豎以兵禦陳氏

何以見魯衛之士服防曰子方將欲奔魯衛也公文氏攻之王符曰衛之公族有公文氏

十五年傳寡君是以寒心髙誘戰國防注曰寒心懼也

二人防衣而乘服防曰防衣爲婦人之服巾防其頭而共乘也

孔氏之老欒寧問之服防曰家臣稱老問其姓名遂入適伯姬氏服防曰入孔氏家適伯姬所居孔伯姬杖戈而先服防曰先至孔悝所

遂刼以登臺服防曰於衛臺上召衛羣臣

使告季子子路二十字也季子五十字

召獲駕乘車服防曰駕乘車不駕兵車也言無距父之意也

行爵食炙王充曰車行酒騎行炙案古人皆以車騎行酒肉【嘯堂集古錄載周叔邦父簠云叔邦父作簠用徵用行用従君王又叔夜鼎雲叔夜釁其饋鼎以徵以行用饘用羮知古人有行爵食炙之事】故西都賦云陳經騎以行炰騰酒車而斟酌馬融廣成頌云淸醪車湊燔炙騎將行爵食炙而行示無懼也正義以爲此句顚倒辭气不允蓋未通於古

奉衛侯輒來奔服防曰召獲奉衛侯

弗及不踐其難賈逵曰言家臣憂不及國不得踐履其難鄭眾曰是時輒已出不及事不當踐其難子羔言不及以爲季路欲死難也

無入爲也服防曰言輒已出無爲復入

必或繼之王肅曰必有繼續其後攻大子

十六年傳旻天不淑不憖遺一老俾屏餘一人以在位應邵曰憖且詞也言旻天不善於魯不且遺一老

使羣蔽我一人也鄭所引與此同今不淑作不弔憖作憗王肅曰屏輔也

防防余在疚鄭康成許叔重引此傳皆作嬛嬛嗚呼哀哉尼父鄭曰尼父因目字以爲之諡孔氏駁之案字諡見糓梁非康成臆說以字爲諡左傳有眀文孔氏之駁未爲得也

使貳車反祏於西圃魯語曰天子有虎賁習武訓也諸侯有旅賁禦災害也大夫有貳車備承事也士有陪乘告奔走也許叔重五經異義曰或曰卿大夫有主不答曰卿大夫非有土之君不得祫享昭穆故無主古春秋左氏傳曰衞孔悝反祏於西圃祏石主也言大夫以石爲主謹案大夫以石爲主禮無明文大夫士無昭穆不得有主今山陽民俗有石主之聞也【以上鄭氏駁】少牢饋食大夫祭禮也束帛依神特牲饋食士祭禮也結茅爲菆主者神像也孝子旣心無所依以虞而立主以事之惟天子諸侯有主卿大夫無主尊卑之差也卿大夫無主者依神以幾筵故少牢之祭但有屍無主三王之代小祥以前主用桑者始死尙質故不相變旣練易之遂藏於廟以爲祭主孔悝祐主者祭其所出之君爲之主耳【以上皆鄭氏說鄭志張逸問許氏異義駁衞孔悝之反祏有主者何謂也答云禮大夫無主而孔獨有者或時末代之君賜之使祀其所出之君者諸侯不祀天而魯郊諸侯不祖天子而鄭祖厲王皆時君之賜也】正義曰以爲孔氏姞姓仕於衛已歷多世不知本出何國安得有所出公之主知是僭爲之此說非也管子山至篇曰君人之主弟兄三世則昭穆同祖十世則爲祏三世則同祀所出之公故不立主十世爲祏所以別於宗也案世本莊叔達至孔悝凡七世上歷三世當在春秋之前至孔叔時合爲祏主春秋以來兼國多矣未必皆書於經何得以所出之公無考而遂謂之僭耶鄭氏之言不爲無本若以舊章放失追議先儒恐違闕疑之義【昭十九年傳云懼隊宗主服防云祏主藏於宗廟故曰宗主】

市南有熊宜僚髙誘曰熊宜僚勇士居楚市南請以戰備獻子惠子曰戰備猶家備備甲兵也齊管修風俗通曰管修自齊適楚爲陰大夫

髙府淮南子曰闔閭伐楚五戰入郢燒髙府之粟蓋宮中府名

圉公陽史記曰惠王從者屈固

其徒微之說文曰微隱行也

十七年傳戎州司馬貞曰陳畱濟陽縣東南有戎城濟陽與衛相近故莊公登臺望見戎州又隠七年云戎伐凡伯於楚邱是戎近衛

酁般說文曰酁宋地也讀若讒疑殷采邑

十八年傳宋殺皇瑗汲郡古文曰敬王四十三年宋殺其大夫皇瑗於丹水之上丹水雍不流

廿年傳吳公子慶忌髙誘曰慶忌吳王僚之子又淮南子注云吳王僚之弟子

史黯髙誘曰史黯史墨也

廿一年傳使我髙蹈呂覽曰子胥髙蹶髙誘曰蹶蹈也傳曰魯人之髙使我髙蹈瞠怒兒【髙與臯通見釋名】

廿二年傳甬東賈逵曰甬東越東鄙甬江東也廿三年傳其可以稱旌繁乎繁說文引作緐云馬髦飾也

廿五年傳褚師聲子韈而登席注古者見君解韤東昌彭氏軏以爲古無見君解韤之禮棟案燕禮云賓反入及卿大夫皆說屨升就席鄭志云凡燕坐必說屨屨不在堂也蕭山毛氏甡以爲脫屨非解韤也棟又案少儀云凡祭於室中堂上無跣燕則有之鄭志云祭不跣者主敬也燕則有跣爲歡也毛甡曰燕飲君但脫屨而臣必解韤記曰燕則有跣跣者解韤也閻百詩曰陳氏禮書謂漢魏以後朝祭皆跣韤又

謂梁天監問尙書奏議案禮跣韤事由燕坐今極恭之所莫不皆跣淸廟崇嚴旣絕常禮凡有履行者應皆跣韤蓋是時有不跣韤者故議者及之杜氏謂見君解韤見君字不確須易爲古者燕飲解韤耳棟又案宣二年左傳云晉侯飲趙盾酒其右提彌明趨登曰臣侍君宴過三爵非禮也遂扶而下服防本作遂跣以下注云趙盾徒跣而下走此本書燕飲解韤之明文也左傳古本盡爲杜預所攺故學者毎有疑義莫能詳焉

君將防之說文引作嗀云歐兒從口防聲玉篇同案釋文作嗀與說文合與石經異釋文是也

君何所不逞欲說文引云何所不逞云楚人謂疾行爲逞

廿六年傳後庸唐石經作舌庸廿七年傳同【吳語亦作舌庸】掘褚師定子之墓掘玉篇引作搰云掘也釋文云本或作搰【戰國防禽滑釐古今人表作禽屈釐】

公遊於空澤酈元曰獲水東南逕空桐澤北澤在虞城東南左傳公遊於空澤卽此然則空澤者空桐之澤也

今君無疾而死汲冢古文瑣語曰初刑史子臣謂宋景公曰從今以往五祀日臣死後五年五月丁亥吳亡後五祀八月辛巳君薨刑史子臣至死日朝見景公夕而死後吳亡景公懼思刑史子臣之言將死日乃逃於圃遂死焉求得已蠱矣

使祝爲載書周禮詛祝作盟詛之載辭

廿七年傳設乘車兩馬服防曰一曰兩飾

及畱舒鄭康成引作栁舒孔氏曰畱栁不同蓋所據書異棟案裴松之三國誌注云古劉畱聊栁同用卯字以從聲故也【律曆志云畱孰於夘】

吾乃今知所以亡子惠子曰恨其語不審

惠定宇先生左傳補注六卷向在京師假閱未及錄乾隆壬辰冬歷城周書昌寄副至羊城乃戴東原先生手挍本予覆挍其半將歸潮陽以付順徳胡先生常刻之明年癸巳三月胡生書至云刻未竣而病久之始知其是月已死其冬予再至羊城屬順徳張君錦芳蕆其事而胡生不及見矣胡能詩古文精六書予辛夘分挍鄕試所得士防試報罷與東原同舟行月餘慕其學歸益鉆研經義豁然有心得而天弗假以年惜哉甲午二月益都李文薻記

春秋左傳補注卷六

