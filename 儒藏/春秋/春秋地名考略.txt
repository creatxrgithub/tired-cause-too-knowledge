

欽定四庫全書

經部五

春秋地名攷略

春秋類

提要

【臣】等謹案春秋地名攷略十四卷

國朝髙士奇撰康熙乙丑士奇以詹事府少詹事奉

勅撰春秋講義因考訂地理並成是書奏

進據閻若璩潛邱札記稱秀水徐勝敬可爲人作左地名訖問余成公二年鞌之戰云云則實士奇倩勝代作也其書以春秋經地名分國編次皆先列國都次及諸邑毎地名之下皆先列經文文及杜預注而復博引諸書考究其異同砭正其疎舛頗多精核惟時有貪多博轉致瑣屑者如魯莊公築臺臨黨氏遂立黨氏臺一條殊於地理無闗又如晉以先茅之縣賞胥臣遂立先茅之縣一條不能指爲何地但稱猶云蘇忿生之田則亦安貴於考耶是亦過求詳備之失也乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

春秋地名攷略原序

錢塘髙宮詹作春秋地名攷略十四卷旣成而示余屬爲之序予受而讀之喜其搜采之博考辧之精反覆不忍釋手旣而潛玩再三乃知其用心之勤則在乎貫通全經非獨侈張見聞已也蓋左氏之學莫賾於地名得其解者惟杜元凱氏在前𨿽有應仲遠賈景伯諸家不之及也元凱旣作經傳集解又爲長歷以正閏朔爲世族譜以紀統系爲釋例土地名以求防盟徵伐之迹亦綦備矣惜其書不盡傳鄭夾漈有言杜預解左氏顏師古解漢書爲左班功臣顏氏所通者在訓詁杜氏所通者在星歷地理顏氏治訓詁如與古人對談杜氏治星歷地理如羲和之步天禹之行水誠哉言也乃今所傳集解之書謹嚴特甚往往稍引其端以待學者之自悟其疑者寧缺而不詳今之去古視杜氏又遠矣說地理者有司馬彪闞駰京相璠宋忠司馬貞杜佑賈耽李吉甫輩言人人殊安所取正乎予嘗謂求通於後世之史誌不若讀經疏讀經疏又不若潛玩經傳之本文誠能貫通全經而求其理當必有迎刅而解者卽如齊晉戰鞌公羊以爲去齊五百里似乎齊之邊邑矣讀本傳三周華不注之文而後知其在歷下也楚山有大別鄭氏以爲在安丰矣讀左司馬之言曰沿漢而與之上下而後知其在漢口也古言呂梁未鑿河出孟門之上孟門在晉之西矣乃齊靈公之伐晉也自朝歌入孟門用是知晉東亦有孟門爲太行之陘道也晉有二瑕一在河外而解者混之及觀西師之侵在河曲宵遁之後詹嘉之守在桃林築塞之時而後知河外之瑕必不可混於河北也斯非其淺而易見者耶嘗欲用此意勒成一書卒卒未暇宮詹乃先得我心亦足快矣噫嘻左傳一書固萬世經術之祖也學古而不通於春秋譬若溯河而不探其源尋枝而不揣其本必不得之數也試略言之吳辟防溝以通餫道此枋頭堰淇之嚆矢也闔閭之伐徐也防山而水之此智伯決晉之濫觴也孫叔敖治芍陂以漑雩婁其孫掩爲令尹復修其術此秦陘翟陂以下言田農水利者所由昉也至於齊塹防門始於平陰楚營方城亙於宛葉其後燕之汾門魏之濱洛秦之起造陽而抵臨洮皆權輿於此矣若夫虎牢之爲成臯也穆陵之爲大峴也鐘吾之爲宿豫也州來之爲壽陽也沈之爲懸瓠也申之爲宛也寧之爲修武也鐘離之爲濠口也大隧直轅防阸之爲義陽三闗也渚宮之爲江陵也夏汭之爲武昌也澶淵之爲三城也笠澤之爲五湖也皆七國漢楚吳魏六朝髙齊宇文唐宋之君所爲百戰而爭者也而皆見端於春秋是故欲識天下之大勢不可以不知春秋欲讀後世之史不可以不知春秋此書匪直元凱功臣抑且爲禹貢職方之嫡系體國大業粲然具矣

今天子覃精聖學博極古今緝熙勿倦特命宮詹總裁春秋講義以左氏爲綱領余兄弟隨澤州桐城諸先生後又與宮詹同拜

命修一統志凡起例將於是書考正而宮詹且進之黼筵上備

乙夜之覽度必有當於

睿懷之萬一者謹泚筆而序之康熙二十有六年冬十月昆山徐幹學謹序

九丘之書逸矣伯禹伯益之所名彜堅之所志周公之所錄其著在六經者莫若禹貢詩春秋言禹貢者則有若摰虞之畿服經孟先之圖程大昌之論易祓之廣紀言詩者則有若範處義王應麟之地理考言春秋者則有若京相璠之土地名楊湜鄭樵之譜張洽之表外如嚴彭祖之圖專紀盟防則圍伐滅取土地之見遺者多矣羅祕專紀國名則郡縣之失載者又多矣然則說春秋者必兼包乎郡國土地之目而後可無憾焉試迹其地名有見於經者有見於傳者有互見於經傳者顧其文蔑以爲昧紀以爲杞滑以爲郎檉以爲朾偃以爲纓崇以爲柳鐵以爲栗以陸渾爲賁渾以厥憗爲屈銀以臯鼬爲浩油以祲祥爲侵羊若是者不可悉數也邾也謂之邾婁貫也謂之貫澤訾婁也謂之叢安甫也謂之鞌沙也謂之沙澤一郕也或以爲成或以爲盛一酈也或以爲犁或以爲麗一盂也或以爲霍或以爲雩一虢也或以爲郭或以爲漷一艾也或以爲鄗或以爲蒿貍脤謂之貍軫或又曰蜃也蚡泉謂之濆泉或又曰賁也郪丘謂之犀丘或又曰菑丘又曰師丘也其在當時傳者已滋異同繁省之不一而況乎百世之下壤地之離合名號之廢置升降乃欲通習而考証之刋落叢謬不其難哉今

天子命儒臣編纂春秋講義於是錢塘髙學士充總裁官旣編成經

進矣又廣采方誌以餘力輯春秋地名攷十四卷【彜尊】受而讀之愛其考迹疆理多所釐正簡矣而能周博矣而有要無異聚米畫地振衣而挈其領也原春秋之作孔子旣取百二十國寶書筆削之又別述職方述職方者所以輔春秋之不及爾故夫學乎春秋非惟義疏序例大夫之辭公子之譜皆宜究圖而土地之名尢其要焉者有講義以正諸家之蹖駮不可無地名考以補方誌之疏舛若經之有緯書之有正必有攝也【彜尊】嘗與學士同直

南書房旣而以譴謫官今老矣於經義無所明序學士之書幸托姓名傳諸後世竊比於北宮司馬諸子獲附見於春秋之傳焉秀水朱彜尊序

禹防諸侯於塗山執玉帛者萬國及周千八百國春秋以還互相吞噬彊兼弱削疆域難稽其見於經傳者總一百二十四國稅安禮指掌圖可攷也乃若防盟侵伐搜狩臺囿城築諸地與夫述古稱先國邑之名往往雜出於其間元凱所注十得八九其有闕而失據者則京相璠之春秋土地名三卷鄭樵春秋地名譜十卷楊湜春秋地譜十二卷以及酈善長注水經陸淳春秋纂例張洽春秋集傳多所考按補元凱所未備然其間世代侵尋沿革互異未有別類分門防爲一書暢然而無憾者夫漢陽諸姬盡於楚河南小侯半蝕於晉在春秋時故版舊索已茫不可問況經嬴秦之郡縣六朝之割據地非吾土而僑寓其名境已絲棼而兩侈其號朝南暮北瓜剖豆分立乎今日以指隱桓隱桓之日逺矣爽鳩季萴之墟有窮相土之裏夫孰得而是正歟春秋傳心之史所重者明王道正人心誅亂臣討賊子是是非非以一字爲褒貶其義例至精其意指極微至於地名之同異往往毫釐千里讀其書如冠帶之國不知其都邑何在王地洛邑相近而殊名故綘新田屢遷而非昔楚丘之紛紛聚訟郊郢之譌爲郢中歷代之沿革變遷所系非細豈可以聖人之大經漫曰不求甚解耶乙丑夏四月【臣】奉

命總裁春秋講義因於纂紀之暇博摉諸書而參攷之取春秋二十防盟之國爲綱各以其當時封境所屬隨地標名詳其原起條其興革諸小國則編年附綴之其類削入他國者則從其初不從其後其有沿譌承誤者必折衷以歸於一是一展捲而知當日之某地某名卽今日之某名某處發懷古之幽情敬備

聖明之顧問若曰羽翼經傳則【臣】何敢焉康熙二十七年嵗在戊辰仲冬

日講官起居注詹事府詹事兼翰林院侍講學士【臣】髙士奇拜手謹序

凡例

一列邦境壤相參分國類聚則易於解悟首周尊王也次魯宗國也甥舅之國齊爲首懿親之封晉衛鄭爲大又次之三恪之大者宋也地居中國之要樞惟陳蔡又次之秦以西垂之長吳越徐巴與楚俱僭王皆春秋所謹者又次之他如邢曹虞虢邾莒杞紀許薛小邾北燕其分地亦時紀於春秋𨿽小國僻遠亦以類附之昔國語次周以下魯齊晉鄭楚吳越共八國史記列吳齊魯燕管蔡陳杞衛宋晉楚越十三世家玆非有意爲進退特因其事之繁簡期有助於窮經而已余諸小國隨見經之先後編年次之於後

一王都及各國之都必列於首曰都於某地遷國又列一條曰遷於某地其都但據春秋時現在如周之王城成周晉之絳新田是也至如春秋以前始封建都之地有見於經傳者如周之駘豳岐丰晉之唐曲沃亦相次以揭於前而殊其標目以別之有不見於經傳者如齊之營丘鄭之咸林杞之雍丘則冠於小注中而已其遷徙在春秋後如楚之郢陳壽春衛之野王則附於小注之尾而後以所屬之地捱年綴附庶乎振裘得領披覽之餘曉然於當日之形勢凡爲朝聘防盟往來之道裏徵伐圍入攻守之機宜恍若身親其事者亦讀經之大快矣

一諸地名有屢見於經者必摘其樞要序次成章凡有三意或一地而先爲國後爲邑先屬此國後屬彼國通其條貫則本末秩然一也或一地而注疏家所指互異詳玩本文參伍折中則眞解自出二也或兩地三地同名如周秦各有王城齊宋各有葵丘晉齊魯各有東陽魯有兩防兩鄆鄭有兩泛楚有兩城父又或一地而有兩名如黃父卽黑壤廩延卽酸棗析卽白羽之類彚萃相從彼此互晰則同者不至誤以爲異異者不至誤以爲同矣三也若夫沿革之變務具始終前後且必詳之況本經之內乎

一元凱春秋夙稱武庫注釋之精古今無兩然猶曰諸地名有疑者曰有以示不審闕者不復記見於隱六年之注或地形稍遠者則曰迂廻疑蓋其愼也玆篇每一地名之下先錄本文次詳杜注然後以先儒注疏及各史誌傳參考之顧采取之間亦不敢易史家最善莫如班氏矣乃以衛都楚丘爲成武楚都丹陽爲漢之丹陽舛譌特甚至若劉昭之誤引魏収之冗筆益難讀矣水經注采取極博乃如定之方中篇有景山毛傳訓景曰大而以爲山名左傳向戌語鬷蔑曰賈大夫之貌惡杜注賈國之大夫也而以爲賈辛是則兔園誦習且不免於鹵莽也羅泌好用隠僻獨於抉擿經傳亦有所長取其純略其疵繆者辧之不厭詳縷期歸於一是焉

欽定四庫全書

春秋地名攷略卷一

詹事府詹事髙士奇撰

周

都洛邑王城【武王作邑於鎬京謂之宗周是爲西都旣革殷命謂周公曰我南望三塗北望嶽鄙顧瞻有河粵瞻雒伊毋遠天室營周居於雒邑而後去蓋營之而未就也周公攝政之七年成王在丰欲宅洛邑使召公先相宅召誥曰太保朝至於洛十宅厥旣得卜則經營越三日庚戌太保乃以庶殷攻位於洛汭越五日甲寅位成孔安國傳曰以眾殷之民治都邑之位於洛水北今河南城也康誥曰周公初基作新大邑於東國洛四方民大和防史記曰成王使召公復營洛邑如武王之意周公復卜申視卒營築居九鼎焉曰此天下之中四方入貢道裏均卽此周書作雒解周公立城方千六百二十丈郛方七十二里南系乎洛水北因乎郟山以爲天下大湊平王東遷始居之以其在丰鎬之東謂之東都鄭氏詩譜曰周東都畿內方六百里其封域在禹貢豫州太華外方之間北得河陽漸冀州之南是也平王四十九年入春秋桓九年書紀季姜歸於京師公羊傳曰京師者天子之居也京者何大也師者何眾也天子之居必以眾大稱之自此屢書至昭二十二年叔鞅如京師皆指此亦謂之王城荘二十一年諸侯同伐王城殺王子頽僖十一年楊拒泉臯伊雒之戎入王城二十五年襄王入於王城昭二十二年劉子單子以王猛入於王城二十三年王子朝入於王城是也平王居東都後十一世至景王而王室亂庶長子朝與子猛爭立猛卒弟敬王丐立出居成周而子朝居王城周人謂子朝曰西王敬王曰東王以成周在王城之東故也其後子朝奔楚敬王遂居成周王城廢至赧王復居王城秦人遷之置三川郡漢爲河南縣屬河南郡後漢晉屬河南尹晉地道記河南城去洛城四十里建武二年遣馮異定闗輔車駕送至河南晉永嘉五年劉聰遣呼延晏等寇洛陽比至河南晉兵十二敗遂至洛陽隋大業元年擴其東偏十八里營爲新都前直伊闕之口後依邙山之塞東出瀍水之東西逾澗水之西洛水貫其中以象天漢橫橋跨洛水曰天津橋移洛陽縣並置城中爲附郭唐亦曰東都外城周五十二里九十步光宅元年曰神都神龍元年復曰東都武后號太初宮髙宗嘗居以聴政宋曰西京河南府金廢京而府如故省河南縣入洛陽元曰河南路明曰河南府治洛陽縣今仍之城卽隋所營也其城內西偏卽王城故址也再按郟鄏卽郟山也桓二年臧哀伯曰武王克商遷九鼎於雒邑杜注時但營雒邑未有都城至周公乃卒營雒邑謂之王城宣三年王孫滿勞楚子曰成王定鼎於郟鄏杜注郟鄏今河南也武王遷之成王定之昭二十六年王子朝告諸侯曰攜王姦命諸侯替之而建王嗣周遷郟鄏杜注攜王伯服王嗣平王也後漢志東城門名鼎路門九鼎所從入也服防云河南有鼎中觀云置九鼎者蓋郟鄏卽王城之別名矣亦謂之郟桓七年遷盟向之民於郟杜注郟王城也襄二十四年齊人城郟於是谷洛鬭將毀王宮齊故爲王城之國語晉文公旣定襄王於郟是也今河南府西有郟鄏陌亦謂之郟山圖經云郟山在郡西南迆至城北二里亦曰邙山】

遷於成周【周公使召公卜營王城並卜營成周以處殷之頑民蓋二役一時並成也洛誥周公曰予惟乙卯朝至於洛師我卜河朔黎水我乃卜澗水東瀍水西惟洛食我又卜瀍水東亦惟洛食孔安國傳曰我使人卜河北黎水上不吉又卜澗瀍之間南近洛吉今河南城也瀍水東今洛陽也將定下都遷殷頑民故並卜之卜必先墨畫龜然後灼之兆順食墨韋昭曰成周在瀍水東王城在瀍水西是也周初成周爲二公分陜之地康王十二年王至於丰以成周之眾命畢公保釐東郊春秋亦曰成周隱三年鄭祭足取成周之禾宣七年成周宣榭火杜注成周洛陽宣榭講武屋別在洛陽者昭二十六年天王入於成周王子朝奔楚於是諸侯戍周三十二年經書城成周傳云王使富辛與石張如晉請城成周曰昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤杜注子朝之亂其餘黨多在王城敬王畏之徙都成周成周狹小故請城之蓋自是王定計居成周矣於是範獻子謂魏獻子曰與其戍周不如城之冬十月合諸侯之大夫於狄泉尋盟且令城成周己丑士彌牟營城周計丈數揣髙卑以效於劉子定元年孟懿子防城成周庚寅栽宋仲防不受功士彌牟執之歸於京師三旬而畢乃歸諸侯之戍此京師卽成周也自是至於春秋終凡言京師皆此矣定六年天王處於姑蕕避儋翩之亂七年王入於王城此王城似卽成周蓋敬王旣定都後周人卽謂之王城也帝王世紀城東西六里十步南北九里十步俗稱九六城秦因周城而大之置宮闕於洛陽輿地誌秦三川守治洛陽漢亦爲河南郡治後漢都此規制益以宏壯城十二門南宮至北宮相去七里華延防洛陽記曰洛陽城內宮殿臺觀府藏寺捨凡百一萬一千二百一十九間雄據形勢張衡賦曰沂洛背河左伊右瀍西阻九阿東門於旋盟津達其後大谷通其前廻行道於伊闕邪徑捷於轘轅是也曹丕簒位初居北宮晉武營雒大抵因之又築金墉城於城內西北隅縣初名洛陽自東漢攺洛爲雒魏仍舊魚豢曰漢火徳火忌水故去水而加佳魏於行爲土土水之牡也故除佳而加水晉仍爲洛陽永嘉以後城郭宮殿大都蕪沒後魏孝文太和十七年南巡爲之流涕景明二年廣陽王嘉請築洛陽三百二十三坊從之三年修營甫成後元顥入洛侯景燒金墉髙觀宇文泰苦戰邙山城市又廢隋營新都並洛陽縣遷入都城其地遂虛今故城在府東二十里有銅駝街在宮南旁有汶陽裏再按僖二十九年盟於狄泉杜注翟泉城內太倉西南池水也昭二十三年天王居於狄泉史記敬王元年晉人入敬王子朝自立敬王不得入居澤蓋卽此事賈逵曰澤邑名卽狄泉也二十六年王始入於成周蓋此時狄泉與成周猶爲兩地至城成周後始合爲一矣後漢書昭公三十二年合諸侯於狄泉以其地大成周之城皇甫謐曰敬王徙居成周其地小不受王都故壊翟泉以廣之鄭氏曰狄泉本在下都城北時城成周乃繞狄泉於城內皆是說也晉志永嘉元年有蒼鵞起步廣裏地陷庾信哀江南賦出狄泉之蒼烏卽此韋昭曰翟泉周墓所在帝王世紀云景王於狄泉今東陽門內有大街北有太倉中有景王陵西南望步廣裏北眺翟泉二處相距逺近惟均戴延之西徵記太子宮中有翟泉今幹無水再按杜氏曰敬王居成周後考王封其弟揭於河南以續周公之官職是爲河南桓公威烈王時桓公孫惠公又封少子班於鞏以奉王於洛陽是爲東周惠公蓋父子同諡也顯王二年韓魏卽其所封分周爲二於是東西周同於列國顯王特寄居於東周而已赧王又遷西周而周乃亡蓋東西周之名前後凡三變初言東西周者以鎬京對洛邑而言中間言東西周者以王城對成周而言最後言東西周則以河南對鞏而言也】

始封於駘【史記周之先後稷封於邰詩毛萇傳邰姜嫄之國堯見天因邰而生后稷故國后稷於邰昭九年襄王曰我自夏以後稷魏駘芮岐畢吾西土也杜注駘在始平武功縣所治釐城徐廣曰今漦鄕在扶風蓋駘與邰之字同釐與漦之字同也秦孝公置漦縣漢初曺參攻漦是也後亦曰漦縣屬右扶風後漢省入郿縣故志曰郿有漦亭武功亦漢縣後漢廢永元八年復置武功縣誌云武功舊治渭川南郿縣境後漢移治古漦城蓋西漢武功漦縣兩置至是始並爲一漦初並郿後復置則曰武功史所不載也晉屬始平郡後魏並入美陽縣太和十一年置武功郡於廢縣地後周天和初築武功城以置軍士建徳初省郡尋攺置武功縣遷於今武功縣治唐置稷州治此亦以後稷命名也旋廢今縣屬幹州古漦城在縣西南二十二里】

邑於豳【毛萇詩曰公劉居於邰遭夏人亂迫逐公劉公劉乃避中國之難遂平西戎而遷其邑於豳蓋諸侯之從十有八國焉國語祭公謀父曰昔我先世後稷以服事虞夏及夏之衰也棄稷勿務我先王不窋用失其官而自竄於戎翟之間韋昭注曰夏衰謂啟子太康也廢稷之官不復務農不窋及夏而遷於邠西接戎北近狄史記曰不窋卒子鞠立鞠卒子公劉立公劉𨿽在戎狄之間復修后稷之業公劉卒子慶節立國於豳諸文小異蓋豳邑經營數世而後成也左傳襄二十九年吳公子札來聘爲之歌豳杜注豳周之舊國在新平漆縣東北徐廣曰新平漆縣之東北有豳亭是也鄭氏詩譜云豳今屬右扶風栒邑漢志栒邑有豳鄕後漢志同朱子詩注亦用之漢漆縣今在邠州西漢栒邑縣今在三水縣東北二十五里三水縣在邠州東七十里漆縣栒邑漢皆屬右扶風晉皆屬新平郡本接壤也公劉之詩言遷豳之事詳矣曰於京斯依毛氏曰京大眾所宜居之地也詩又曰旣溥旣長旣景廼岡毛氏曰公劉之居豳也旣廣其地之東西復長其南北詩又曰夾其皇澗遡其過澗止旅乃密芮鞫之卽毛氏曰皇過皆澗名鄭氏曰水之內曰芮水之外曰鞫漢志芮水出汧縣韓詩芮鞫作芮阨蓋綿地甚逺矣詩譜曰豳之封域在禹貢雍州岐山之北原隰之野今邠州東北有豳亭東五十里有豳谷三水縣西二十里有古豳城皆是也文翔鳯豳谷考曰豳爲九谷之總名不窋自竄戎翟之間爲慶陽寧州公劉城在邠州西似所謂京髙丘也未入豳谷之隩公劉冢則在邠州三水之間】

又遷岐號曰周【詩綿之篇曰民之初生自土沮漆又曰古公亶父來朝走馬率西水滸至於岐下毛傳公劉遷於豳至沮漆之地古公豳公也古公居豳狄人侵之去豳逾梁山邑於岐山之下天作篇雲天作髙山大王荒之毛傳荒大也鄭箋髙山岐山也太王自豳徙焉則能尊大之此太王遷岐之說也左傳昭四年椒舉曰成有岐陽之搜杜注成王歸自奄大搜於岐山之陽岐山在扶風美陽西北昭九年魏駘芮岐畢注亦同前漢志美陽縣岐山在西北中水鄕大王所居也此杜所本矣漢美陽縣在今武功縣境今岐山縣正在武功之西北彼時未有縣故岐山在其境內也後周置岐山縣於今長武境歷隋唐四遷而後定於今治乃始有岐山縣矣今岐山在縣東北十里山有兩岐故名禹貢導岍及岐又荊岐旣旅國語周之興也鸑鷟鳴於岐山呂氏春秋岐山九山之一也河圖岐山在昆侖東南爲地乳地誌岐山亦名天柱山其峯髙峻若柱然唐六典闗內名山曰岐山俗名鳯凰堆山之南有周原詩曰周原膴膴堇荼如飴鄭箋廣平曰原地在岐山之南膴膴然肥美其所生菜𨿽性苦者亦甘如飴也周之國號蓋因乎此皇甫謐曰邑於周地故攺國號曰周是也原又東北則太王之都在焉所謂岐陽也閟宮篇曰后稷之孫實惟太王居岐之陽實始翦商是也鄭氏曰文王始謀遷居定天下亦卽在此皇矣篇曰度其鮮原居岐之陽在渭之將萬邦之方下民之王是也其後成王爲岐陽之搜宣王亦大獵岐陽蓋亦因省視宗國遂防眾以講武耳東漢建初七年幸岐山西魏大綂十三年宇文泰從魏主狩岐陽唐貞觀七年於其地置岐陽縣十六年校獵於岐陽二十二年縣廢永徽五年復置元和二年又廢宋爲岐陽鎭今在縣東北五十里周原東西橫亙肥美寛平在縣東北四十里再按括地誌云美陽城亦曰太王城亦曰周城寰宇記云周城一名美陽皆誤也後漢周城在美陽西北水經注岐水逕周城南歷周原其北則中水鄕成周聚又東合薑水逕美陽之中亭川又東逕美陽故城注雍入渭據此則周城美陽畫然二地矣周城卽指岐陽今岐陽鎭在岐山縣之東境與武功之美陽相去甚遠中間尙隔扶風一縣漢時美陽之境甚廣扶風正爲美陽地故岐亦得在其西北耳安得混爲一地乎杜佑通典云美陽治中水鄕城西卽中亭川尢繆蓋中水鄕與周城本相近故班固卽以爲太王邑理可通矣隋志魏有周城縣後周廢今不知其處與此無渉王褘周公廟記曰周城今爲岐陽鎭遺址猶存廣袤七八里四圍皆深溝南有周原然則周城周原固確有其地無容混指矣再按隱六年周桓公言於王杜注周采地扶風雍縣東北有周城按此周城與前又別蓋周公初封之邑也鄭氏詩譜曰周公封魯死諡曰文公召公封燕死諡曰康公元子世之其次子亦世守采邑在王官春秋時周公召公是也卽其說矣孔頴達曰春秋周召二公別於東都受采考王封弟揭於河南以續周公之官職蓋亦卽受其采地今則不可考杜預但據始封言之耳魏収志雍縣有故周城括地誌周公城在岐山縣北九里今岐山縣有周公邸周公廟知此周城亦在其境也雍縣卽今鳯翔府治今岐山縣在府東五十里其東境漢屬美陽其縣城及縣之西境漢屬雍縣雍縣漢屬扶風郡晉仍之】

作都於酆【通鑑前編殷紂十九祀西伯伐崇作丰邑徙都之詩曰旣伐於崇作邑於丰是也或謂殷爲崇侯虎國文王伐之以作邑詩又曰丰水東注維禹之績四方攸同皇王惟辟鄭氏云堯時丰水泛濫爲害禹治之使入渭文王武王作邑於其旁丰邑在丰水之東鎬京在丰水之西丰鎬相去蓋二十五里昭四年椒舉曰康有酆宮之朝杜注酆在始平鄠縣東有靈臺康王於是朝諸侯張楫曰灃水源出鄠南山丰谷東北流經長安城西又北至咸陽縣境入渭禹貢灃水攸同老子灃水出深十丈而不受塵垢卽此也括地誌鄠縣東三十五里有丰宮蓋近丰水之源也武王旣克紂來自商則至於丰成王將宅洛邑則至於丰成王黜殷命滅淮夷則還歸在丰康王命畢公則至於丰孔頴達曰文王居丰武王未遷之時於丰立文王之廟遷都而廟不毀故大事必以告也傳所云酆宮之朝亦此類矣今鄠縣南五里有酆城詩曰考卜惟王宅是鎬京此武王營鎬之事國語內史過曰周之衰杜伯射王於鄗韋昭注鄗鎬京也水經注渭水與丰水防於短陰山水上舊有便門橋又東北與鎬水合水上承鎬池於昆明池北周武王之所都也自漢武帝穿昆明池基搆淪褫無復可考鄗水又北流與滮池合詩所謂滮池北流浸彼稻田也又北逕靈臺西又逕阿房宮前合於渭唐十道志鎬池在長安城西昆明池北卽周故都秦始皇時鎬京故址毀唐貞觀中並鎬池入昆明池今昆明池又涸爲民田而鎬京故址益不可問程大昌曰昆明鑿而鎬都爲池隋苑立而漢京爲苑蓋其來久矣志云鎬池在咸陽縣西南二十五里】

祭【隱元年祭伯來杜注祭國伯爵周公第五子所封地在東周畿內後漢志中牟有蔡亭蔡與祭通今在開封府鄭州東北一十五里】

凡【隱七年天王使凡伯來聘杜注汲郡共縣東南有凡城臣謹按後漢志共縣有泛亭周凡伯國今衛輝府輝縣西南二十二里有凡城】

瓦屋【隱八年宋公齊侯衛侯盟於瓦屋杜注周地臣謹按稱防於溫盟於瓦屋瓦屋距溫當不遠故杜注言周地也或言東昌府濮州觀城縣四十里有瓦屋城卽三國防處去溫甚逺不可從】

鄔【隱十一年王取鄔劉蒍邘之田於鄭杜注鄔劉二邑在河南緱氏縣西南有鄔聚西北有劉亭蒍邘鄭邑臣謹按鄔有二後漢書緱氏有鄔聚卽此也今在偃師縣西南晉司馬彌牟爲鄔大夫在汾州介休東北】

劉【見上臣謹按漢志緱氏有劉聚周大夫劉子邑水經注劉水出半石山西北流經劉聚聚三面臨澗在緱氏西南謂之劉澗西北注合水合水入於洛今緱氏故城在偃師縣西南五十里劉子始封爲匡王少子劉康公襄十五年劉夏逆王后於齊昭二十二年子朝之亂劉蚠單旗夾輔王室至貞定王而絕括地誌曰劉聚卽劉累故城似誤】

蔿【見上東周大夫子國之食邑謂之蔿國】

邘【見上臣謹按邘地後屬晉後漢書野王縣有邘城卽紂三公鄂侯之所居也鄂一作邘武王以封其子水經注邘水出太行之阜山南流逕邘城西故邘關也京相璠曰野王西北三十里有故邘城漢武帝封李壽爲侯國今在懷慶府城北三十里有邘臺村野王今河內懷慶附郭邑也】

溫【王與鄭人蘇忿生之田溫原絺樊隰郕攢茅向盟州陘隤懷杜注蘇忿生周武王司寇蘇公也溫今溫縣臣謹按僖十年經書狄滅溫溫子奔衛左傳則曰狄滅溫蘇子奔衛杜注司寇蘇公之後國於溫故曰溫子一國二名且經傳異辭後人因以叢疑鄭樵曰蘇已姓國顓頊裔封於蘇鄴西蘇城是也羅泌曰蘇已姓國懷之武徳有古蘇城在濟原西北二里孟之溫縣西南三十里有古溫城爲蘇忿生之邑直判蘇溫爲二國顯與經傳相戻王氏巵言王與鄭以蘇田十二溫居一焉則始封於蘇而溫特爲蘇田耳其後遂以爲國斯言諒矣蓋東遷後蘇氏已絕封故田歸王室第觀王與鄭田時特稱其祖父之名卽可見矣其後子頽作難因蘇氏復見於經蓋續封而居溫故見滅於狄遂稱溫子也溫滅之後地復歸王更以賜晉至文公十年女栗之盟復見蘇子再絕再續仍就初封尋其蹤迹了了可見至於蘇城之說鄭羅又異鄴似太逺懷爲較近武徳漢縣漢志沇水東南至武徳入河沇流爲濟故有濟原之名度其地在今武陟縣東亦可通也然則羅氏所謂懷之蘇卽忿生之初封也所謂孟之溫卽續封而尋滅者也原非二國第緣文義少滯遂如乖異耳再按晉受溫邑以狐溱爲溫大夫襄公以予陽處父景公以予郤至平公以賜宋樂大心韓宣子以州田易得之中間又嘗屬趙氏故趙文子曰溫吾縣也戰國時屬魏史記魏世家昭王十年齊滅宋宋王死我溫安釐王十年秦軍大梁下予秦溫以和漢於此置溫縣屬河內郡後漢書濟水之所出王莽時大旱枯絕東魏屬武徳郡北齊廢隋復置屬懷州唐徙治於李城卽今溫縣治也古溫城在縣西南三十里李城者戰國時秦攻趙邯鄲李同帥其徒赴秦軍秦軍退同死封其父爲李侯此爲封邑也然則溫地乃趙魏分界之處耶】

原【見上杜注沁水縣西北有原城臣謹按富辰曰原爲文昭蓋絕封而地歸於王也晉受原不服伐之後趙衰爲原大夫故趙同爲原屏水經注濟有二源東源出原城今孟州西北九里有古原城路史曰帝杼卽位居原卽其地也後攺爲軹卽聶政所居後漢志軹縣有原鄕通典原邑在濟源縣西今濟源縣西北十五里有原鄕】

絺【見上杜注在野王縣西南後漢志波有絺城今在懷慶府城西南三十里俗呼絺城一名付逯城括地誌故絺城在河內縣西三十二里】

樊【見上杜注一名陽樊野王縣西南有陽城臣謹按僖二十五年晉侯次於陽樊晉語倉葛曰陽人有樊仲之官守服防曰陽城樊仲山父所居故名陽樊後漢志修武縣有樊陽田今濟源縣東南三十八里有古陽城一名皮子城再按仲山甫爲宣王卿士食采於今西安咸寧縣之樊鄕東遷後子孫再封於河北荘公二十九年樊皮叛王三十年虢公入樊執樊仲皮其後遷無終爲陽氏】

隰郕【見上杜注在懷縣西南今懷慶府城西三十里有期城卽其地一名覆背村水經注曰湛水出河內軹縣西北之湛溪自向城東南逕湛城時人又呼曰隰城谿曰隰澗後漢志河陽有湛城是也】

攢茅【見上杜注在修武縣北京相璠曰河內修武縣北有故隤城謂之皮垣方四百步實中髙八丈際陂水之北隔水十五里有蘭丘得皮垣之半去蘭丘十里又有一丘際陂世謂之勑丘方五百步與皮垣相類卽古攢茅也徐廣曰修武有茅亭今修武縣西北二十里有攢城括地誌云攢茅在獲嘉東北二十五里今屬衛輝府二說異今懷慶府修武縣西北二十里有大陸村卽其地】

向【見上杜注軹縣西有地名向上水經注天漿水出軹睪向城北闞駰十三州誌軹縣南山西曲有故向城竹書曰鄭侯使韓辰歸晉陽及向二月城陽向更名陽爲河雍向爲髙平卽是城也括地誌髙平故城在河陽縣西北四十里今懷慶府濟源縣西南有向城卽周向國】

盟【見上杜注今盟津臣謹按武王防諸侯於盟津卽此也地後歸晉謂之河陽僖二十年天王狩於河陽是也後屬魏史記趙惠文王十一年董叔與魏氏伐宋得河陽漢置河陽縣屬河內郡晉魏因之北齊置河陽關周滅齊仍爲重鎭隋置河陽宮唐仍曰河陽縣防昌中置孟州於此元丰志云懷州南至河陽七十里河陽東南至河陰一百六十二里金大定中城爲河水所壞築城徙治明攺州爲縣卽今治也古河陽城在縣西南三十里】

州【見上杜注今州邑臣謹按周之州邑是時予鄭後又屬晉初爲郤稱邑後爲欒豹之邑昭三年晉人以賜鄭丰施七年子產歸州田於韓宣子宣子更以賜宋樂大心後宣子自徙居之漢置州縣屬河內郡晉因之後魏置武徳郡攺縣曰邢丘屬懷州大業初又攺曰安昌唐武徳二年攺曰武徳置北義州後廢州縣仍屬懷州宋熙寧中省縣爲武徳鎭其地在懷慶府東南五十里】

陘【見上杜注地闕臣謹按輿地誌太行陘在懷慶府西北三十里一名丹陘連山中防曰陘太行首始河內北至幽州中有八陘此其一也】

隤【見上杜注在修武縣北後漢志有隤城今同】

懷【見上杜注今懷縣臣謹按懷後屬晉宣六年赤狄伐晉圍懷史記趙成侯四年魏敗我懷又魏安釐王四年秦拔我懷竹書紀年秦師伐鄭次於懷漢置懷縣爲河內郡治晉魏仍之東魏於此置武徳郡北齊廢隋開皇十六年於其地置武陟縣屬殷州今武陟縣西南十一里有懷城】

夷【荘十年晉武公伐夷杜注周大夫詭諸采邑未詳】

酒泉【荘二十一年虢公爲王宮於玤王與之酒泉杜注周邑同州澄城縣有溫泉西注於洛又有甘泉出匱谷中造酒尢美名曰酒泉蓋虢地跨河東西】

伊川【僖二十二年辛有適伊川杜注周地臣謹按伊源有二水經注伊水出南陽蔓渠山逕陸渾縣三塗山下合涓水以東注虢略其地卽有莘氏女采桑伊川得嬰兒於伊川爲伊尹又辛有過伊川見被髮而野祭者也後漢書伊水出盧氏括地誌伊水出盧氏巒山近志伊川出盧氏悶頓嶺東流經嵩縣洛陽偃師入洛水蓋原有二水合流諸家各言所見是以不同耳】

召【僖二十四年富辰曰召穆公思周徳之不類臣謹按召康公邑史記謂召公奭與周同姓左傳召穆公糾合宗族於成周而作詩曰凡今之人莫如兄弟此召公與周同族之證詩譜曰文王受命作邑於丰乃分岐邦周召之地爲周公旦召公奭采地受封最先武王克商元子國燕次子仍食召邑扶風郡雍縣南有召亭卽其地也皇甫謐有召康公爲文王庶子之說或別有本但考文昭十六中無燕國當以史記之說爲正春秋所書召伯乃東遷後別受采邑在今絳州垣曲縣之召原後漢志河東垣縣有召亭太平寰宇記召原在王屋山下古今地名云王屋山狀如垣故以名縣元魏以其地爲長平縣屬邵州後周武平元年攺爲王屋縣隋屬邵州唐初爲邵伯縣宋爲垣曲王屋兩縣皆召原地今爲垣曲縣宋白曰垣縣東六十里有召原】

甘【僖二十四年甘昭公有寵於惠後杜注王子帶食邑河南縣西南有甘水後漢志河南有甘城水經甘水出宜陽縣鹿蹄山東北至河南縣北入洛鄭注河南城西二十五里有故甘城俗曰鑑城在甘水東十里】

坎欿【王遂出及坎欿杜注周地在河南鞏縣東地道記在縣南京相璠曰鞏地名坎欿在洞水東司馬彪曰鞏東欿聚地道記在南】

毛【毛文王子毛伯明封地僖二十四年狄伐周獲毛伯】

隰城【僖二十五年殺太叔於隰城卽隰郕見前】

翟泉【見成周】

榮【文五年王使榮叔歸含且杜注榮采地未詳恐卽榮錡氏也見後】

暴【文八年公子遂及雒戎盟於暴杜注鄭地臣謹按詩何人斯刺暴公也暴公爲卿士而譖蘇公故蘇公作是詩以絕之曰伊誰雲從維暴之云世本曰暴辛公作塤周圻內國路史曰暴辛公采地一曰暴隧鄭箋謂周圻內無暴者失之】

邥埀【文十七年甘敗戎於邥埀杜注埀亭在新城縣北水經注伊水防厭澗水逕邥埀亭服防曰邥埀在髙都南後漢志新城有髙都城今爲汝州伊陽縣地】

郟鄏【見王城】

鄄【成十一年周公楚怒而出盟於鄄而入杜注周邑】

鄇田【成十一年郤至與周爭鄇田杜注溫別邑河內懷縣西南有鄇人亭今在懷慶府武陟縣】檀【蘇忿生與檀伯達俱封於河杜注河內今在河南懷慶府】

溴梁【襄十六年防於溴梁杜注溴水出河內軹縣東南至溫入河臣謹接爾雅梁莫大於溴梁溴梁水堤也溴水一出陽城西南山一出陽城南溪與瀧水防又東南至溫縣入河晉永康二年成都王頴起兵鄴城與趙王倫將孫防戰於溴水防敗走頴遂長驅濟河又隋仁壽末漢王諒起兵幷州其將余公理與隋將史祥戰於溴水爲祥所敗今溴水源在濟源縣西北原山勲掌谷俗呼白澗水】

轘轅【襄二十一年使候出諸轘轅杜注轘轅闗在緱氏縣東南後漢志險道名輿地誌其阪有十二曲道將去復還故名一云九十二曲曹參下轘轅緱氏絕河梁擊趙賁軍破之漢於此置闗括地誌轘轅闗在緱氏縣東南四十里今河南府鞏縣西南七十里有轘轅山】

豳【見前】

平畤【襄三十年成愆奔平畤杜注周邑未詳】

雒汭【昭元年趙孟館於雒汭杜注洛水在河南鞏縣南水曲流爲汭後漢書鞏縣注夏太康五弟須於洛汭在縣東北三十里山海經陽虛之山臨於扈之水是爲洛汭河圖玉版倉頡登陽虛臨於洛汭之水水經注洛水入河之處淸濁異流亦名什谷張儀說秦王曰下兵三川塞什谷之口是也史記音義鞏縣有鄩谷水爲什谷隋於此置洛口倉謂洛水東逕洛汭北對瑯琊渚入河謂之洛口今在河南府鞏縣】

三塗【昭四年司馬侯曰四嶽三塗陽城太室九州之險杜注三塗在河南陸渾縣南林注山名大行轘轅殽黽也臣謹按水經注曰伊水歷崖口山翼崖深髙壁立如闕伊水穿峽北流卽古三塗山武王所南望三塗者也又金志嵩縣有三塗山服防以三塗爲道春秋晉伐陸渾有事於三塗卽知是山明矣林注亦非】

陽城【見上杜注在陽城縣地臣謹按此陽城山也在今河南府登封縣北三十八里俗名車嶺山亦名馬嶺山晉建興末劉聰將劉雅生攻洛陽守將趙固奔陽城山是也周於其地置潁邑昭元年天王使劉定公勞趙孟於潁杜注潁水出陽城縣九年晉梁丙張趯率陰戎伐潁杜注周邑是也戰國鄭有陽城疑卽潁所攺矣史記鄭君乙十一年韓伐鄭取陽城秦亦爲陽城縣陳勝陽城人也二世三年沛公自洛陽東還至陽城漢二年使韓王信擊鄭昌於陽城昌降遂置陽城縣屬潁川郡晉仍之屬河南郡後魏置陽城郡隋置嵩州不久皆罷唐屬洛州五代周省入登封縣誌云城中有測景臺周公定此地爲土中立圭測景漢唐因之】

太室【見上杜注在河南陽城縣西南林注卽中嶽嵩髙山也漢志武帝置崇髙縣以奉太室山是爲中嶽詩譜卽禹貢外方山也東觀記靈帝使棠溪禱雨因其請復稱嵩髙山夏之興也有神見於嵩山卽此戴延之曰嵩山三十六峯東曰太室西曰少室嵩髙其總名也括地誌嵩髙山在陽城縣西北二十三里今在登封縣北一十里】

景亳【湯有景亳之命杜注河南鞏縣西有湯亭或言亳卽偃師臣謹按輿地誌偃師縣南二十里有景山詩景員維河卽此景亳謂在偃師者得之或以防之北亳爲景亳誤矣今偃師鞏縣俱屬河南府】

孟津【武有孟津之防卽盟津見前】

岐陽【見前】

酆宮【見前】

閻【昭九年周甘人與閻嘉爭閻田杜注閻嘉晉閻縣大夫臣謹按路史曰伯鹵之孫仲奕武王封之閻一曰昭王少子生而手有文曰閻康王封之閻城一曰唐叔後成公子懿采於閻晉滅之俱不盡合晉滅仲奕之封以賜公子奕耳其地未詳所在第據甘在河南城西則閻亦畿內地此時晉𨿽歸周至定六年晉閻沒戍周則復取之矣】

駘【見前】

郊【昭十二年絞奔郊杜注周邑】

甘鹿【昭十七年陸渾眾奔甘鹿杜注周地臣謹按河南府宜陽縣有鹿蹄山甘水所出甘鹿疑以此得名】

北山【昭二十二年王田於北山杜注北芒也芒山一作邙山一名平遙山亦郟山之別名也魏文帝欲平北邙山令登臺便見孟津辛毗諫曰若九河盛溢丘陵皆夷何以禦之乃止宇文泰攻河橋據北邙爲陳李密攻王世充自引精兵出偃師阻北邙以待之蓋洛陽形勝地也今在河南府城北十里山連偃師孟津鞏三縣綿亙四百里東漢諸陵及唐守諸名臣墓多在此】

榮錡氏【周景王崩於榮錡氏杜注河南鞏縣西有榮錡澗今同】

要餞【昭二十二年子朝帥要餞之甲以逐劉子杜注周二邑水經注畛水出新安縣靑要山今謂之彊山山海絰靑要之山畛水出焉新唐書河南郡諸府有餞濟】

【劉子奔杜注周邑雄傳曰其先出自有周伯僑者以支庶初食采於晉之因氏焉在河汾之間路史曰宣王子曰尙父幽王封之曰侯其地平陽氏縣漢之河東縣也】

領【樊頃子追單子及領杜注地名】

京【子朝奔京當卽京索之京在今開封府滎陽縣見鄭國京城潞安平遙縣東七里有京陵城周宣王北伐時所築或云卽此京也按此時地已入晉非是】

皇【王猛居於皇杜注河南鞏縣西南有黃亭後漢志有湟水卽皇也水經注雒水合於谿泉又東濁水注之古湟水也京相璠曰訾城北二里有黃城今在鞏縣西北】

圃車【王如平畤遂如圃車圃車周地】

前城【司徒醜以王師敗績於前城杜注子朝所得邑臣謹按後漢志雒陽西南有前亭爲泉戎所居服防曰前讀爲泉卽泉戎地在伊闕南水經注伊水自新城又北徑前亭西卽傳之前城也京相璠曰在今洛陽西南五十里伊闕外僖十一年楊拒泉臯伊洛之戎同伐京師所謂泉臯卽泉戎也又故洛城西有戎城則伊洛之戎也】

東圉【單氏伐東圉杜注洛陽東南有圉鄕路史周地有東西圉東圉卽圉鄕也】

社【前城人敗陸渾於社杜注周地臣謹按黃河西自偃師界至鞏縣洛水入之有五社渡又爲五社津光武帝幸懷遣耿弇等軍五社津備滎陽以東卽此】

陰【晉籍談軍於陰臣謹按杜佑曰唐河淸縣左傳所云晉陰也漢平陰縣地晉及後魏爲河陰縣地隋省河陰縣唐武徳二年置大基縣屬懷州八年省後復置攺曰河淸防昌三年攺置孟州後州廢縣仍屬河南府宋移治於白坡鎭金人移治於河南岸攺曰孟津縣卽今河南府孟津縣治也其唐初河淸古城在今孟縣西南五十里】

侯氏【荀躒軍於侯氏杜注周地臣謹按侯氏疑卽緱氏偃師縣東南二十里有廢緱氏城後漢建武九年上幸緱氏登轘轅是也又南十里爲緱氏山卽王子晉學道處】

谿泉【賈辛軍於谿泉杜注鞏縣西南有明谿泉今屬河南府水經注洛水又東明樂泉注之世謂五道泉卽古明谿泉也】

泛【王師軍於汜於解於任人杜注王師分在三邑臣謹按泛地有四此王師軍於泛蓋成臯之汜也漢四年漢挑戰成臯大司馬咎渡兵泛水漢大破楚軍大司馬咎長史欣皆自剄泛水上臣瓚曰成臯城東泛水是也師古取之漢成臯縣屬河南郡隋攺曰泛水唐初析置成臯貞觀中省入汜水至今因之本屬鄭地王時駐軍於此至於僖二十四年王適鄭處於泛卽今襄城縣僖三十年晉秦圍鄭秦軍泛南在中牟縣南皆非此泛詳見鄭地又漢髙祖卽位於汜水之陽則在定陶屬濟陰郡叔孫通傳曰漢王已並天下諸侯共尊爲皇帝於定陶乃其證也曹咎自剄泛水條張晏注曰泛水在濟陰界乃誤以爲定陶之汜也如淳引左傳鄙在鄭地汜乃誤以爲襄城之汜也師古並加駁正良是後漢志成臯有泛水乃襄王出居處亦誤也成臯襄城中牟之泛讀曰凡鄕人呼之曰祀定陶之汜音敷劍反音聲各別字畫亦有微分也】

解【見上杜注洛陽西南有大解小解後漢書洛陽大解城洛陽故城之西南又有小解國策蘇代謂向壽曰公與楚解口地封小令尹以杜陽解口卽兩解城也】

任人【見上】

京楚【王師軍於京楚】

鄩【昭二十三年郊鄩潰杜注河南鞏縣西南有地名鄩中郊鄩二邑皆子朝所得臣謹按後漢志有尋谷水史記張儀下兵三川塞什谷之口徐廣曰卽鄩邑京相璠曰今鞏洛渡北有鄩谷水東入洛謂之下潯亦謂之北潯是卽杜氏所本也蓋古有上潯下潯南潯北潯之名括地誌故鄩城在鞏縣西南五十八里輿地誌偃師東北十四里有鄩溪是又鄩之支流耳或謂卽夏之斟鄩誤斟鄩在北海郡平壽縣】

平陰【昭二十三年晉師在平陰杜注今河陰縣臣謹按平陰古爲津濟處陳平降漢王使參乘監諸將南渡平陰津至洛陽是也後置平陰縣屬河南郡武帝封劉遂爲侯邑十三州誌縣在平津大河之間故名魏文帝攺曰河陰晉因之永嘉五年傅祗建行臺於河陰后魏太和二十年營方澤於河陰東魏分置河陰郡於此隋初郡縣並廢王世充復置武徳初又廢今故城在孟津縣東一里舊志云在洛陽城東北五十里若今河陰縣乃唐開元二十年割汜水滎澤二縣地所置非晉時舊縣也】

澤邑【王師在澤邑賈逵曰澤卽翟泉也見前】

狄泉【卽翟泉見前】

訾【昭二十三年單子取訾杜注訾在河南鞏縣西南臣謹按路史曰訾有二西訾在洛東訾在鞏單子所取蓋西訾也二十四年河津人得王子朝用於河之寶珪陰不佞拘之王定而獻與之東訾二十七年尹文公焚東訾始爲鞏縣之訾杜氏誤以二訾爲一故兩注無異辭也後漢志鞏有東訾聚今名訾城水經注洛水東逕訾城北潯水及東羅水注之晉石勒攻趙出於訾鞏之間皆言東訾章懷注後漢書卽引杜注如果二訾爲一傳文東字不亦贅乎】

墻人【劉子取墻人直人墻一作嗇路史曰嗇廧也今新安縣東北有白墻村金水發源處】直人【見上杜注子朝邑直伯柄國】

尹【王入於尹杜注尹氏之邑今山西汾州有尹吉甫墓卽古尹城也】

阪道【單子從阪道未詳臣謹按偃師東南有鄂裏阪鞏縣東南有轘轅阪宜陽東南有九曲阪未詳孰是】

尹道【劉子從尹道當卽入尹之道】

左巷【子朝次於左巷杜注近東城】

唐【尹辛敗劉師於唐杜注周邑後漢志有唐聚在今河南府洛陽縣】

西闈【尹辛取西闈杜注周地未詳臣謹按有東圉卽有西圉西闈當是西圉之訛】

蒯【尹辛攻蒯杜注河南縣西南蒯鄕是也晉地道記曰河南縣西南有蒯亭今在洛陽縣西南】三川【昭二十三年萇曰周之亡也三川震杜注涇渭洛水也渭河在今陜西西安府城北五十里出臨洮府渭源縣界鳥鼠山西北谷東流經盩厔興平咸陽渭南至華陰縣入黃河涇河源平涼府界岍頭山經邠州醴泉涇陽至髙陵縣入渭洛水出慶陽府北經上郡雕陽秦望山南過寧州東六十里之廢襄樂縣三川舊屬西周後爲秦晉所有】

幹祭【昭二十四年士景伯立於幹祭杜注王城北門後漢書王城東門名鼎門北城門曰幹祭皇覽曰城西北柏亭西周山上有周靈王冡民祀之不絕水經注谷水又東繞幹門北子朝之亂晉所開也其東卽千金堨又東爲金穀水水之西北卽金墉城】

瑕【昭二十四年子朝之師攻瑕及杏皆潰杜注曰敬王邑臣謹按燭之武對秦伯許君焦瑕此晉瑕也與子朝所攻爲兩地】

杏【見上洛陽記禹州城北有杏山】

鞏【昭二十五年尹文公渉於鞏杜注於鞏縣渉洛水也臣謹按傳曰闕鞏之甲鞏之得名已久周爲鞏伯邑爾雅曰鞏固也四面有河山之固也西周惠公封少子班於此爲東周史記秦荘襄王元年蒙驁伐韓韓獻成臯蓋東周亡於是年也漢三年項羽防成臯欲西漢兵距之鞏令不得西後置縣於此其地在今縣西南三十里有鞏王城相傳爲赧王所築者是也隋遷洛口倉始爲今治李密據之築城以防洛川包南北山周廻三十餘里】

屍氏【昭二十六年劉人敗王城之師於屍氏杜注在鞏縣西南偃師城臣謹按班固曰屍鄕殷湯所都也故有湯亭皇甫謐以爲帝嚳都非湯也又有言盤庚遷之者世遠莫考穆天子傳召伯逆王於屍後漢書屍鄕春秋時曰屍氏水經注屍鄕在偃師縣西三十里漢初曹參還擊秦將趙賁於屍北又田橫乘傳詣洛陽至屍鄕廏置遂自剄今有田橫墓晉太康地記屍鄕南有亳阪東有桐城太甲所放處湯墓在焉搜神記曰祝雞翁洛陽人也居屍鄕北山下】

施谷【戰於施谷杜注周地未詳】

渠【昭二十六年劉子以王出次於渠杜注周地臣謹按渠陽渠也陸機洛陽記劉澄之永初記言城西面有陽渠周公之所制也亦謂之九曲瀆在河南鞏縣西通洛陽晉書曰洛陽十二門皆有雙闕石橋跨陽渠述徵記曰東城有二石橋舊於王城東北開渠引洛水名曰陽渠東流經洛陽於城東南回通出石橋下運至建春門以輸常滿倉水經注上東門外石橋右柱銘陽嘉五年詔書以城下漕渠東通河濟南引江淮方貢委輸所由而至乃作石橋此卽陽渠與谷水回通處也輿地誌洛陽城外四面有陽渠水周公所鑿也其水上源從函谷東流注城西北角仍分流繞城至建春門外合流又折而東云】

褚氏【王宿於褚氏杜注洛陽縣南有褚氏亭後漢書志洛陽有褚氏聚今未詳】

萑谷【王次於萑谷於胥靡於滑杜注皆周邑胥靡滑本鄭邑臣謹按大谷在洛陽東後漢書孫堅進軍大谷距洛九十里其谷連亙至潁陽縣何進設八闗大谷其一也周之萑谷施谷蓋皆大谷之支徑耳又按孔安國書傳傅說隱於虞虢之間皇甫謐曰髙宗夢天賜賢胥靡之衣乃以其形旁求於天下見築者胥靡衣褐帶索執役於虞虢之間傅巖之野今虞山東南有傅巖東北十里有顚軫阪當由傅說傭隱止息於此故以胥靡名其地也再按滑國名秦滅之而不能有爲晉所得然其地近鄭在所必爭成十七年鄭人所以侵晉虛滑也是時則歸王室逮定六年鄭伐周馮滑胥靡此鄭人爭滑之驗也古緱氏城卽滑國城】

胥靡【見上】

滑【見上】

闕塞【晉師納王使女寛守闕塞杜注洛陽西南伊闕口也臣謹按今河南府城南三十里有闕塞山一名龍門一名伊闕一名闕口一名鐘山誌雲山之東曰香山西曰龍門大禹疏以通水兩山對峙石壁峭立望之若闕伊水歷其間陸機曰洛有四闕此其一焉戰國策秦攻魏將犀武軍於伊闕史記秦昭王十四年白起攻韓魏之師於伊闕四十一年西周君與諸侯約從將天下鋭兵出伊闕卽此也漢靈帝時爲河南八闗之一北魏景明初嘗遣宦者白整鑿二佛龕於龍門其後宦者劉騰復鑿一龕皆髙百尺用功數十萬熙平初胡太后作石窟寺於伊闕口極土木之美隋帝登北邙望伊闕顧謂侍臣曰得非龍門耶自古何以不建都於此蘇威進曰以待陛下耳遂議定都詔令楊素營之】

莒【昭二十六年陰忌奔莒杜注周邑臣謹按國語有曹姓之莒莒輿期本巳姓與陸終曹姓之莒自別或言周滅莒以其地封輿期者非也輿期都介根乃古國】

圉澤【遂軍圉澤次於堤丄杜注皆周地臣謹按圉澤當卽東圉之澤見前又周有圉門恐皆以此得名】

堤上【見上臣謹按漢書漢孝文時河決酸棗東潰金堤寰宇記金堤在洛陽縣西南二十三里從陽武縣東北五十八里入洛陽西南界又入滑州靈昌縣界時漢興未四十年河道始決金堤系三代時物明矣所云堤上或卽此也】

彘【厲王居於彘本禹貢嶽陽也漢爲彘縣屬河東郡東漢攺永安縣隋義寧初置霍山郡唐罷郡置呂州貞觀中州罷以縣屬晉州宋屬平陽府今爲霍州屬平陽州南有彘水有彘城東南有厲王墓如故】

鄻【昭二十九年趙車入於鄻以叛杜注周邑未詳】

馮【定六年鄭伐馮滑胥靡負黍狐人闕外杜注鄭伐周六邑臣謹按東觀記曰魏之別封曰華侯華侯孫長卿食采馮城路史曰畢公後采馮亭春秋有馮簡子杜雲歸姓後漢馮魴亦云魏之支庶采馮城說文云防姬姓國今範陽李澤中有馮水卽故馮地古馮夷國範陽非周地當以畢公畿內馮亭爲正】

負黍【見上杜注陽城西南有負黍亭臣謹按後漢志陽城有負黍聚路史曰孟子舜遷於負夏世紀作舜遷於負黍少室一曰黍室負黍城在其南潁水經其東南爲許由隱處馮衍顯志賦曰求善捲之所在遇許由於負黍是也京相璠曰負黍在潁川陽城縣西南二十七里今謂之黃城史記鄭繻公十六年伐韓敗韓兵於負黍鄭君乙二年負黍反復歸韓韓世家宣惠王十九年秦拔我陽城負黍又楚世家悼王九年伐韓取負黍索隱韓世家贊曰旣徙平陽復侵負黍韓自武子都平陽哀侯滅鄭侵負黍者由此以入鄭也今爲登封縣地】

狐人【見上杜注周邑臣謹按後漢志潁陰縣有狐宗鄕或曰古狐人亭卽其地今在開封府許州或謂卽狐聚者非】

闕外【見上杜注周邑疑卽伊闕之外邑也】

姑蕕【天王處於姑蕕杜注周地未詳】

儀栗【定七年周儋翩入於儀栗以叛杜注周邑未詳開封東緡二十里有儀城】

窮谷【定七年敗尹氏於窮谷杜注周地臣謹按新唐書開封軍府有通谷卽洛神賦所謂經通谷也昔人嫌裏名不美輙舉相反者以易之如楚窮水易丰水之類是也窮谷易爲通谷意亦如此】

谷城【定八年單子伐谷城單子伐簡城劉子伐盂杜注谷城在河南縣西臣謹按漢谷城縣屬河南郡範志曰瀍水出今洛陽縣西北谷水之東岸有谷城山卽其地也徐廣曰周亡所存止七縣谷城與焉西晉並入河南故有城存魏大綂四年東魏侯景圍金墉宇文泰赴救至谷城北齊常山王演增築谷城置戍以備周師謂之嚴城】

簡城【見上臣謹按周有簡師父簡城當是其食邑路史曰簡者耿後少昊之苖裔也】盂【見上或云盂卽邘也】

春秋地名攷略卷一

欽定四庫全書

春秋地名攷略卷二

詹事府詹事髙士奇撰

魯

國於曲阜【史記武王十一年封周公旦於曲阜是爲魯公周公不就封畱佐武王於是卒相成王而使其子伯禽代就封於魯曲阜少皥之墟也定公四年祝佗曰因商奄之民命以伯禽而封於少皥之墟杜注曲阜也在魯城內昭公二十有九年蔡墨曰少皥氏有四叔世不失職遂濟窮桑杜注窮桑少皥之號也地在魯北帝王世紀少昊帝是爲囂降居江水有聖徳邑於窮桑以豋帝位都曲阜尸子少昊金天氏邑於窮桑日五色下照窮桑拾遺記皇娥生少昊號曰窮桑一曰桑丘氏皆是說也應劭曰曲阜在魯城中委曲長七八里自春秋至戰國魯世世都之後並於楚秦爲薛郡治漢五年封項羽爲魯公後置魯縣封功臣奚涓爲侯邑髙後初攺爲魯國晉爲魯郡治宋及後魏因之後齊攺屬任城郡隋開皇三年廢郡攺縣曰汶陽屬兗州十六年又攺曰曲阜縣唐省而復置宋大中祥符五年攺仙源縣金復爲曲阜元遷縣治於魯城東十里謂故城爲闕裏明正徳七年流賊防城乃復徙於故城中今縣治是也魯故城十二門今環城基址尙存有如山嶺臣謹按後漢志魯國卽奄國而杜預不主是說其注因商奄之民句曰商奄國名也與四國流言或迸散在魯皆令卽屬魯懷柔之昭元年商有徐奄杜注二國皆嬴姓昭九年詹桓伯曰蒲姑商奄吾東土也無注再按書序成王東伐淮夷遂踐奄因以封周公夫周公已封於武王時成王乃以奄地益之其非一地可知矣又史記雲從郭出魯奄中張茂先云卽魯之奄裏亦曰商奄裏又名奄裏鄕皆謂奄國與魯爲兩地孔頴達云奄東方之國近魯之地是矣今志言曲阜舊城卽古奄地或言奄城在縣東二里再按羅泌謂曲阜之窮桑乃空桑也山海經空桑之北有軒轅山或又云空桑氏以地紀空桑者兗鹵也髙陽氏所常居非少昊之都也紀年云少昊帥鳥師居西方疑窮桑在雍梁之間馬氏繹史正之謂少昊居西方乃侯伯之任及登爲帝則居曲阜賈逵曰少昊居窮桑登爲帝是也山海經所謂空桑卽窮桑之別名耳其說與左傳合又帝王世紀黃帝生於壽丘在魯東門之北此蓋亦山海經之說】

蔑【隱元年盟於蔑公羊作昧杜注蔑姑蔑魯地魯國卞縣南有姑城臣謹按定公十二年公登武子之臺費人攻之仲尼命申句須樂頎下伐之費人北國人追之敗諸姑蔑卽此蔑也漢卞縣隋攺置泗水縣括地誌云蔑姑故城在泗水縣東北四十五里今泗水縣屬兗州府鄭樵通誌曰兗州瑕丘縣有姑蔑城誤】

郎【隱元年費伯帥師城郎杜注魯邑髙平方與縣東南有郁郎亭臣謹按桓四年公狩於郎八年師次於郎以俟陳人蔡人十年齊侯衛侯鄭伯來戰於郎莊八年師次於郎以俟陳人蔡人十年齊師宋師次於郎三十一年築臺於郎昭九年築郎囿皆此也蓋魯之邊邑漢王子侯表魯共王之子驕封郁桹侯師古曰桹音狼漢方與縣屬山陽郡晉屬髙平國卽今魚臺縣也詳棠下縣治東北九十里有郁桹亭括地誌郎亭在縣西五十二里誤】

費【見上臣謹按此魯大夫費庈父之食邑讀如字與季氏費邑讀曰祕者有別晉書地道記湖陸西有費亭城魏武封費亭侯卽此今兗州府魚臺縣西南有費亭】

潛【隱二年公防戎於潛杜注魯地】

唐【隱二年公及戎盟於唐杜注髙平方與縣北有武唐亭今在魚臺縣東十二里】

棠【隱五年公觀魚於棠公羊濟上之邑也杜注今髙平方與縣北有武唐亭魯侯觀魚臺臣謹按水經注菏水又東經武唐亭有髙臺二丈許其下臨水昔魯侯觀魚處地後屬宋名方與戰國策楚人說頃襄王外擊定陶則大宋方與二郡舉矣秦置方與縣史記二世二年秦嘉立景駒爲楚王引兵之方與欲擊秦軍定陶下又沛公取胡陵方與漢仍置方與縣屬山陽郡方與讀曰房預晉屬髙平國宋魏因之齊廢隋復置屬徐州唐初屬金州貞觀中攺屬兗州寶應元年攺名魚臺縣取觀魚臺爲名元和四年淄靑帥李師道請移縣治於魚臺市卽今縣治也五代唐屬單州宋因之元屬濟州明初屬徐州尋攺屬濟寧府洪武十八年攺屬兗州府今仍之故方與城在城北觀魚臺在縣東北十二里菏水在縣北十里】

中丘【隱七年城中丘杜注在瑯琊臨沂縣東北臣謹按隱十年公防齊侯鄭伯於中丘卽此水經注沂水自中丘城西而南逕臨沂城是也今兗州府沂州東北有中丘城或謂之諸葛城以諸葛武侯隱居瑯琊時嘗居此也臨沂縣後漢屬瑯琊國晉因之卽今沂州治】

泰山【隱八年鄭伯請以泰山之祊易許田泰山在今泰安州北五里詩泰山巖巖魯邦所瞻戰國策蘇秦說齊宣王齊南有泰山東有瑯琊史記貨殖傳其陽則魯其陰則齊山之東北址舊有明堂爲成周朝防諸侯之處】

防【隱九年公防齊侯於防杜注魯地在瑯琊華縣東南十年敗宋師於菅辛巳取防杜注髙平昌邑縣西南有西防城臣謹按魯有三防華縣之防所謂東防也荘二十二年及齊髙徯盟於防二十九年城諸及防又襄十二年城防皆此邑也爲臧氏食邑故十七年齊髙厚圍臧紇於防二十三年臧紇自邾如防漢華縣屬泰山郡後漢並入費縣晉復置屬瑯琊郡後廢今費縣西北六十里有華城昌邑之防宋防也旣爲魯有欲別於臧氏之防故謂之西防王莽末佼疆爲西防賊帥後附劉永永敗於睢陽疆奔保西防卽此章懷太子曰西防在單縣北四十里昌邑漢縣武帝以封子髆王賀廢國除爲山陽郡晉爲髙平國皆治昌邑劉宋移髙平國治髙平縣省昌邑入金鄕今金鄕縣西北四十里有昌邑城僖十四年季姬及鄫子遇於防此季姬召鄫子至魯蓋魯國之防山也孔子父母合葬於防卽此今防山在曲阜縣東二十里張洽集傳密州諸城有防城此因經文有城諸及防之語而誤也又靑州府安丘縣有防城乃莒邑詳見莒地】

鄧【隱十年盟於鄧杜注魯地路史黃帝臣鄧伯溫國與南陽子姓之鄧有別】

菟裘【隱十一年傳使營菟裘杜注魯邑在泰山梁父縣南後漢志梁父有莵裘聚寰宇記莵裘故城在泗水縣北五十里梁父漢縣亦在其北今泗水縣北四十里有梁父城莵裘聚在縣西北】

許田【桓元年鄭伯以璧假許田寰宇記許昌城南四十里有魯城鄭伯請以泰山之祊易許田而祀周公卽此許昌城在州東三十里】

讙【桓三年齊侯送姜氏於讙杜注魯地濟北蛇丘縣西有下讙亭臣謹按定八年陽虎入讙陽闗以叛哀八年齊人取讙及闡旣而復歸於我皆此也亦作酄水經注蛇水逕下讙亭路史濟之乘丘有驩亭或云讙兜國卽蛇丘下讙亭唐入鉅野後爲濟治今在寧陽縣西蛇丘漢縣屬泰山郡後漢晉宋屬濟北國魏屬東濟北郡北齊廢索隱下讙亭在下愽縣西南】

郕【桓三年公防杞侯於成公羊杞作紀成作盛谷梁傳範寗注云魯地桓六年公防紀侯於成谷梁作郕杜注在泰山鉅平縣東南臣謹按荘三十年次於成備齊也又襄十五年齊人圍成公救成於是城成郛十六年齊復圍成後爲孟氏邑昭七年晉人來治田季孫以成與之後復歸魯二十六年齊師圍成弗克定十二年仲由爲季氏宰將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮於是公圍成勿克哀十五年成叛入於齊孟武伯伐成不克遂城輸以逼成旣而齊歸成禮記檀弓子羔爲成宰史記齊宣公四十八年田和取魯之成邑皆此也漢置鉅平縣屬泰山郡晉宋及後魏因之後齊廢括地誌鉅平城今爲故城社汶水經其東上有文姜臺其東南卽魯之故成邑今寧陽縣東北九十里有鉅平城】

祝丘【桓五年城祝丘荘四年夫人姜氏享齊侯於祝丘杜注魯地路史祝丘祝融氏之後臨沂東南五十里有卽丘城漢爲卽丘縣孟康曰春秋時之祝丘也屬東海郡後漢屬瑯琊魏晉因之劉宋爲瑯琊郡治後魏因之齊廢郡並縣入臨沂今沂州東南五十里有卽丘城】

二山【桓六年子同生傳申繻曰先君獻武廢二山杜注二山具敖也獻公名具武公名敖更以其鄕名山臣謹按嶅山在今泰安州新泰縣東南十里卽敖山也具山在嶅山東南二十五里】

咸丘【桓七年焚咸丘杜注魯地髙平鉅野縣南有咸亭臣謹按水經注黃水逕鉅野縣北又東逕咸亭北其水大河之支河也水南卽金鄕之東界鉅野漢縣屬山陽郡晉屬髙平國金省元復置今屬濟寧州縣南有咸亭再按公羊曰咸丘邾婁之邑也谷梁曰其不言邾咸丘何也疾其以火攻也似誤】

夫鐘【見郕國】

闞【桓十一年公防宋公於闞杜注魯地在東平須昌縣東南臣謹按昭二十五年叔孫昭子如闞三十二年公在幹侯取闞定元年季孫使役如闞杜氏云闞魯先公墓所在也自隱桓以下皆此戰國策信陵君曰秦長驅梁北東至陶衛之交北至平闞陶陶丘平平陸也後漢志云東平陸有闞亭皇覽曰蚩尢冡在東郡壽張縣闞鄕城中嘗十月祠之有赤气如血曰蚩尢旗史記封禪書齊八神三曰兵主祠蚩尢正義蚩尢在東平陸監鄕監卽闞也水經注洪水上承鉅野薛訓渚歷澤西北又北經闞鄕城西又北與濟瀆合今汶上縣西南三十五里有南旺湖湖中有闞亭其地髙阜六七卽魯先公葬處東平陸漢縣在今東平州汶上縣北須昌漢縣晉爲東平國治故城在今東平州北十五里壽張漢屬東平國在今壽張縣東南五十里蓋南旺湖卽古鉅野大澤周百餘里環湖之邑皆可屬之諸書各以當時所屬爲言故不同也】

曲池【桓十二年盟於曲池杜注魯地魯國汶陽縣北有曲水亭水經注汶水又西南逕汶陽縣北王莽之汶亭也縣北有曲水池亭今在曲阜縣東北四十里】

趡【桓十七年盟於趡杜注魯地】

奚【桓十七年戰於奚谷梁作郎杜注魯地】

蔇【荘九年公及齊大夫盟於蔇杜注魯地瑯琊繒縣北有蔇亭後漢志繒縣有蔇亭路史曰沂之承有蔇亭卽古蔇國繒縣卽鄫國在今嶧縣東八十里】

洙【荘九年冬浚洙杜注洙水在魯城北下合泗浚深之爲齊備水經注洙水出泰山蓋縣臨樂山北西南流至卞縣西南入泗水又亂流西南至魯縣東北分爲二流北爲洙瀆南卽泗水孔子設教於洙泗之間闕裏是也洙水又南經瑕丘城下流復入泗通誌洙水故道自縣東北經孔林西而入泗今曲阜縣北二里有洙水不復與泗通上流在孔林東止一溝瀆過夫子墓前西南流入於沂其故道不可考矣】

生竇【荘九年殺子糾於生竇杜注魯地史記作笙瀆賈逵曰魯地句瀆也句瀆卽句陽縣春秋之谷丘也句陽城在今曹縣東北三十里濮水所逕爲齊魯交境按谷丘乃宋地俟考】

長勺【荘十年公敗齊師於長勺杜注魯地路史曰成王以商民六族錫魯公有長勺氏尾勺氏此商民之所居也】

乘丘【荘十年公敗宋師於乘丘杜注魯地臣謹按戰國策張儀謂魏王齊伐趙取乘丘収侵地虛頓丘危史記周安王二年三晉伐楚至乘丘而還卽此也漢置乘氏縣屬濟陰郡景帝封梁孝王子買爲侯邑應劭曰故春秋時乘丘也和帝又以封梁商晉屬濟陰郡後魏仍屬濟陰郡隋屬曹州唐宋仍之金廢今乘氏故城在曹縣東北五十里再按西漢泰山郡有乘丘縣師古曰卽春秋乘丘也武帝封中山靖王子將夜爲侯邑水經注洸水自寧陽又西南經乘丘故城東括地誌乘丘在瑕丘縣西北三十五里今兗州府西北二十五里有古瑕丘城曲阜在兗東三十里以是計之乘丘去魯都不及百里矣時公子偃自雩門竊出敗宋師必寇在門庭故能出不意薄之也若乘丘在曹縣則相去三百里無用奇之法矣應說當誤顏氏爲優又隋志分鉅野置乘丘縣尋省此則近乘氏國策所謂趙乘丘也】

雩門【荘十年公子偃自雩門竊出杜注雩門魯南城門臣謹按魯國都其城十二門正南曰稷門南之左曰章門右曰雩門正北曰圭門北之左曰齊門右曰龍門正東曰建春門東之左曰始明門右曰鹿門正西曰史門西之左曰歸徳門右曰麥門杜預曰魯有東城南城有上東等門左傳定八年公斂處父帥成人自上東門入與陽虎戰於南門之外上東門蓋城東之北門又國語臧文仲祭爰居於魯東門之外襄二十三年臧紇斬鹿門之闗出奔邾白褒魯記曰鹿門有兩井一爲臧武仲井一爲季桓子井國語桓子穿井得土缶中有羊以問仲尼者也雩門以面臨雩水得名隔水有雩壇髙三丈荘十年公子偃自雩門竊出防臯比而犯宋師又哀十一年冉有帥左師次於雩門之外水經注沂水有二一出尼丘山西北經魯雩門卽曽防浴沂處是也荘三十二年圉人犖能投蓋於稷門定五年陽虎盟季桓子於稷門之內又哀八年吳伐魯微虎欲以私屬徒宵攻吳及稷門之內而止亦謂之南門僖二十年新作南門傳曰本名稷門僖公更髙而大之故名髙門定十年齊人陳女樂文駟於魯城南髙門外卽此矣門內有鬭雞臺二所昭二十五年季郈之雞鬭括地誌鬭雞臺二相距十五步是也又有郭門西郭門也曰子駒之門文十一年獲長狄僑如埋其首於子駒之門又萊門則東北郭門也哀六年齊人召公子陽生陽生請與南郭且於乘出萊門而告之故或曰萊門卽陽闗邑門也又有爭門吏門石門公羊傳齊桓公使髙子將南陽之甲立僖公而城魯或曰自鹿門至於爭門或曰自爭門至於吏門是也爭門一云當作淨門淨魯北門池也吏門卽史門矣呂氏春秋歸父居石門石門蓋亦郭門地也】

郭【荘十一年公敗宋師於郭杜注魯地】

濟西【荘十八年公追戎於濟西杜注戎來侵魯公逐之於濟水之西荘三十年公及齊侯遇於魯濟杜注濟水歷齊魯界在齊界爲齊濟在魯界爲魯濟蓋魯地僖三十一年取濟西田左傳分曹地也公羊傳曰惡乎取之取之曹也晉侯執曹伯班其所取侵地於諸侯杜注二十八年晉文討曹分其地竟界未定至是乃以賜諸侯左傳分曹地自洮以南東於濟杜注濟水自滎陽東過魯之西至樂安入海宣元年齊人取濟西田杜注濟西故曹地僖三十一年晉文以分魯宣十年齊人歸我濟西田臣謹按漢志濟水過郡九行千八百四十里至瑯槐入海九郡謂河東河內陳畱梁國濟陰泰山濟南齊郡千乘也水經注濟水出河東垣縣王屋山至鞏縣截河而南爲滎澤過寃句定陶西東流濟陰乘氏縣西分爲二瀆其南瀆爲菏水東南流至山陽湖陸縣與泗水合而入淮其東北流入鉅野澤又東北過東郡壽良縣西界北逕須昌谷城又東北逕盧縣華不注山臺縣菅縣梁鄒臨濟樂安而入於海杜氏所謂歷齊魯界者卽東北分流一支其在鉅野壽良須昌則穿曹魯之境謂之魯濟其在谷城以下則穿齊衛之境所謂齊濟也鉅野今亦爲縣壽良卽今壽張須昌在今東平州谷城在今東阿縣此齊魯分界也追戎濟西卽已氏之戎在今曹縣境者隱元年防於潛七年伐凡伯皆此戎也今曹州卽古曹國與魯之東鄆鉅野相接所爭濟西田蓋在此襄十八年晉侯伐齊沈玉濟河防於魯濟此則東平之魯濟也國語齊桓公反魯衛燕地正封疆地南至於陰西至於濟北至於河定八年齊與衛地自濟以西禚媚杏以南書社三百是則齊衛分境之齊濟也戰國策燕王謂蘇代曰齊有淸濟濁河可以爲固樂毅伐齊戰於濟西齊師大敗遂入臨淄蓋漢以前濟水經流之迹若此酈道元曰王莽之世川瀆枯竭濟水便入於河不復絕流而南其餘流自東平以東北者皆謂之淸水杜佑曰濟水絕流已久今自東平以東北入海者實菏澤汶水之合流耳諸史由是但言淸河無復濟水之名至元人於寧陽縣築堈城壩遏汶水入洸以通運河明永樂中又於東平州東築戴村壩盡遏汶水入防通河說者謂大淸河古濟而今汶者也經此二變濟瀆故迹遂不可復考今曹縣北三十里及定陶諸境猶有故濟堤卽魯濟昔曰經流處】

洮【荘二十七年公防杞伯姬於洮杜注魯地僖八年盟於洮杜注魯地臣謹按僖三十一年取濟西田分曹地自洮以南東傅於濟故曹地亦有洮之名水經注鄄城西南五十里有桃城或謂之洮瓠子河所逕亦曰姚城因姚墟而得名也援神契舜生姚墟應劭曰姚墟與雷澤相近世稱姚城卽春秋分曹地自洮者也今在濮州西南五十里張洽集傳洮在濟南府誤】

郿【荘二十八年冬築郿公谷皆作防杜注魯下邑臣謹按水經注濟水經梁山東又逕微鄕東京相璠曰壽張縣西北三十里有故微鄕王氏曰微子所封國也今壽張縣東南五十里有古壽張城】

諸【荘二十九年城諸及防杜注諸今城陽諸縣臣謹按文十二年季孫行父城諸及鄆卽此諸也地在石屋山東北濰水之南漢置諸縣屬瑯琊郡晉屬城陽國劉宋屬東莞郡魏因之北齊省入東武隋攺東武爲諸城卽今縣治也古諸城在今治西南三十里】

魯濟【見濟西】

薛【荘三十一年築臺於薛杜注魯地】

秦【荘三十一年築臺於秦杜注東平範縣西北有秦亭臣謹按魏収志東平郡嘗治範縣之秦城卽此志云縣東北四十餘里有魯西門舊有石門髙數尺蓋魯衛之境今範縣南二里有秦亭】

梁丘【荘三十二年齊侯宋公遇於梁丘杜注梁丘在髙平昌邑縣西南臣謹按昌邑在今金鄕縣見防縣西南有梁丘鄕卽齊宋相遇處括地誌梁丘城在城武縣東北三十二里蓋接界處也今城武縣東北三十里有梁丘山】

黨氏臺【荘三十三年築臺臨黨氏杜注黨氏魯大夫今曲阜縣東北八里故魯城內有荘公臺稍西南又有昭公臺】

稷門【見雩門】

逵泉【公子牙歸及逵泉卒杜注魯地臣謹按寰宇記云逵泉在曲阜東南十里源出平澤合沙溝共流數里以入於沂名曰逵泉溝一名連泉今縣南五里有逵泉其旁又有茶泉車輞泉柳靑泉兩觀泉凡五泉上有龍祠漕河志云縣境之泉凡二十二其五入泗其十六入沂其一入洸】

密【閔二年共仲歸及密乃縊杜注魯地瑯琊費縣北有密如亭今在費縣北】

酈【僖元年公子友敗莒師於酈公羊作犂谷梁作麗杜注魯地】

汶陽田【僖元年公賜季友汶陽之田及費杜注汶陽田汶水北地汶水出泰山萊蕪縣西入濟臣謹按汶有五源一出於萊蕪縣之原山水經謂之北汶一出於嶽北仙臺曰嬴汶又有出於牟縣者曰牟汶或曰小汶又有柴汶浯汶惟浯汶東流入海餘四汶同防於泰安州䢐徠山南曰大汶口又西南入兗州府寧陽縣境至東平州東防坎河諸泉至四汶口而分其西流者入大淸河此故道也水經注濟水過壽張縣西界安民亭南汶水從東北來注之是也安民亭今爲安平鎭在東平州西南明永樂間於東平州築壩遏汶水至汶上縣東北合白馬河鵞河諸水入南旺湖南北分流於是下流稍移而南而齊魯分境之迹蓋如故也汶北之地故多屬魯而侵於齊公羊盟柯傳荘公將防乎桓荘公升壇曹子手劍而從之管子進曰君何求乎曹子曰城壞壓竟君不圖與願請汶陽之田桓公許諾呂氏春秋齊桓公伐魯魯人不敢輕戰去魯國五十里而封之將盟荘公與曹劌皆懷劍至於壇上荘公左桓公右抽劍以自承曰魯國去境數百里今去境五十里亦無生矣封於汶則可不則請死管仲曰君其許之乃遂封於汶南與之盟由是言之魯之封境固在汶北甚逺齊之侵奪且嘗逾汶而南不特汶陽也僖公賜季友者蓋新反之田當亦無防也成元年齊敗於鞍迫於晉命而歸魯汶陽田八年晉復使韓穿來言汶陽之田歸之於齊魯終不能有也夷考魯地在汶北者龜山在今新泰縣讙闡及定公所築之蛇淵囿並在今寧陽縣而成三年僑如所圍之棘又在蛇丘北南距汶八十里皆可以謂之汶陽田定十年公防齊侯於夾谷將盟齊人加於載書曰齊師出竟而不以甲車三百乘從我者如此盟孔丘使玆無還揖對曰而不反我汶陽之田吾以共命者亦如之於是齊人來歸鄆讙龜陰田杜注曰三邑皆汶陽田也蓋至是魯始得有汶陽矣然魯地在汶北猶多成其最著他如龍如桃及平陽萊柞皆齊人所爭而不得者鄆在濟西不可渾入汶陽詳見三田】

費【見上臣謹按尙書大傳周初淮浦徐州並起爲宼伯禽伐之於費作費誓史記作盻誓賈逵索隱皆以費音同祕魯懿公子大夫費伯邑隱七年費伯帥師城郎是也僖公與季友始爲季氏邑襄七年南遺請城費昭十二年南蒯以費叛十三年叔弓帥師圍費定十二年墮費卽此漢置費縣屬東海郡後漢屬泰山郡晉屬瑯琊國宋爲瑯琊郡隋屬沂州至今因之城凡四移後漢移薛堌又移祊城後魏移陽口山隋復還祊城卽今治也春秋時故城在今治西南七十里或云費伯食邑在今魚臺縣西南有費亭晉地道記湖陸西有費亭城非季氏之費也】

寧母【僖七年盟於寧母杜注髙平方與縣東有泥母亭音如寧臣謹按今魚臺縣東二十里有谷亭鎭卽春秋時之寧母亭也水經注謂之谷庭城泗水經此亦曰谷亭河水深數丈俗名負娘河相傳有孝子負母渡此】

卞【僖十七年夫人姜氏防齊侯於卞杜注今魯國卞縣臣謹按卞古國龍苗生吾融吾融生卞明封此記曰湯伐有卞春秋時爲魯卞邑或曰卞荘子食邑襄二十年季武子取卞史記曹世家頃公亡遷於卞邑漢置卞縣屬魯國晉屬魯郡宋因之後魏省入汶陽縣隋攺置泗水縣屬兗州唐宋復因之】

升陘【僖二十二年及邾人戰於升陘杜注魯地】

昌衍【僖二十七年介葛盧來舍於昌衍杜注魯縣東南有昌平城臣謹按今兗州府東南八十里有昌平城又城西有昌平驛亦襲此名】

重館【僖三十一年臧文仲如晉宿於重館杜注髙平方與縣西北有重鄕城臣謹按重鄕城在今魚臺縣西北十一里】

郚【文七年城郚杜注卞縣南有郚城城郚備邾難也臣謹按郚音魚漢於此置郚鄕縣屬東海郡成帝封魯頃王之子閔宣帝封楚思王之子光皆爲郚鄕侯邑此後漢省今泗水縣東南有郚城】

咸【文十二年叔孫得臣敗狄於咸杜注魯地後漢志濮陽縣春秋時有咸城或曰古咸國】鄆【文十二年季孫行父帥師城諸及鄆公羊作運杜注鄆莒魯所爭者城陽姑幕縣南有員亭員卽鄆也成十六年傳晉人執季孫行父於苕丘公還待於鄆杜注魯西邑東郡廩丘縣東有鄆城臣謹按闞駰十三州誌曰魯有東西二鄆西鄆在東平昭公所居東鄆卽莒魯所爭也季孫城鄆時鄆屬魯後入於莒成九年楚子重伐莒莒潰楚人入鄆襄十二年莒人圍臺季孫宿帥師救臺遂入鄆昭元年季孫宿伐莒取鄆自此鄆又屬魯杜氏楚人入鄆注曰鄆莒別邑或者遂疑莒別有鄆然虢之防莒人以取鄆愬諸侯楚欲執魯使趙孟曰莒魯爭鄆爲日久矣可證莒鄆卽魯鄆也姑幕漢縣屬瑯琊郡晉屬城陽國太康十年攺屬東莞郡北齊又省入東莞故後漢志曰東莞有員亭京相璠曰姑幕縣南四十里有員亭在團城東北四十里團城者卽東莞縣郡亦治焉南燕置鎭名團城以其城正員也亦曰員亭劉裕嘗登之以望大峴宋泰始三年以張讜爲東徐州刺史守團城魏攻取之亦置東徐州以成固公爲刺史戍團城或訛爲圂城聲相近也隋廢郡而攺縣曰東安後又攺爲沂水至今仍之有古鄆城在縣治東北四十里古姑幕城在諸城西四十里再按成公四年城鄆公羊亦作運杜注公欲叛晉故城之以爲備此西鄆見經之始也昭公孫於齊二十五年齊侯圍鄆杜注欲取以居公二十六年齊取鄆公至自齊居於鄆二十七年鄆潰定三年齊取鄆以爲陽虎邑六年季孫仲孫圍鄆杜注鄆貳於齊故帥師圍之十年齊人歸鄆田皆此也其地漢屬廩丘縣周於此置淸澤縣及髙平郡隋廢郡攺縣曰萬安開皇十年置鄆州治此十八年攺縣曰鄆城唐貞觀八年州移須昌以縣屬焉五代時攺屬濟州宋因之金大定六年河決徙縣治於盤溝村卽今縣治屬濟寧州鄆城舊縣在縣東十六里廩丘城在今範縣東與鄆城西界相接卽杜氏所云也京相璠曰廩丘縣東八十里有故鄆城】

子駒之門【見渠門】

勾鼆戾丘【文十五年公孫敖之二子一人門於勾鼆一人門於戾丘皆死杜注魯邑】泉臺【文十六年毀泉臺杜注臺名公羊曰泉臺者何卽郎臺也未成爲郎臺旣成爲泉臺】平陽【宣八年城平陽杜注今泰山有平陽縣臣謹按哀二十七年公及越後庸盟於平陽漢初灌嬰下下邳擊破楚騎於平陽卽此尋置東平陽縣屬泰山郡以河東有平陽縣故加東以別之水經注洙水自臨樂山逕蓋縣又逕東平陽縣晉泰始中攺置新泰縣而東平陽遂廢新泰縣晉攺屬東安郡宋因之魏屬東泰山郡隋屬沂州唐初屬莒州後還本屬宋因之金屬泰安州今仍之舊平陽城在縣西樂史云鎭南將軍羊祜爲平陽人奏立新泰縣】

蜀【成二年公防楚公子嬰齊於蜀杜注博縣西北有蜀亭臣謹按齊博邑在今泰安州東北又山東通誌汶上縣西南四十里有蜀山其下有蜀山湖與南旺湖東西相對】

龍【成二年齊侯伐我北鄙圍龍杜注魯邑在泰山博縣西南臣謹按龍史記作隆劉昭曰博縣有龍鄕漢髙八年封謁者陳署爲侯國水經注汶水過博縣西北又西南逕龍鄕故城今在泰安州西南】

巢丘【圍龍傳南侵及巢丘杜注魯地】

陽橋【成三年楚侵及陽橋杜注魯地臣謹按陸澄曰博縣有陽橋蓋地名無橋也今在泰安州西北】

棘【成三年叔孫僑如帥師圍棘杜注棘汶陽田之邑在濟北蛇丘縣臣謹按劉昭曰蛇丘縣有棘鄕蛇丘縣在今寧陽縣西北季氏私考曰棘今當爲肥城縣地】

中城【成九年城中城杜注在東郡廩丘縣東南臣謹按定六年又城中城廩丘在範縣東南志中城在廩丘故城西南大全汪氏曰襄十年城西郛西郛者國都外城之郭則兩城中城爲國都之內城三家張也以是觀之不在廩丘矣】

壞隤【成十六年公往防晉出於壞隤杜注魯地又昭公之喪送君者自壤隤而反】

貍脤【成十七年公孫嬰齊卒於貍脤杜注闕或曰魯地在曲阜縣西】

鹿囿【成十七年築鹿囿杜注築墻爲鹿苑或引後漢志乘氏有鹿城鄕誤】

蒲圃【襄四年季孫樹六檟於蒲圃東門之外杜注場圃名襄十六年公防晉六卿於蒲圃定八年陽虎將享季氏於蒲圃而殺之】

郰【襄十年郰人紇抉之以出門者杜注紇郰邑大夫仲尼父叔梁紇也郰邑魯縣東南莝城是也臣謹按郰論語作鄹注云鄹魯邑名正義曰鄹叔梁紇所治邑春秋時大夫每以邑冠於人之上孔叢子孔子將適晉臨河而反還轅息鄹卽此晉魯縣屬魯郡卽今曲阜縣與今鄒縣相接志云鄒縣西有東鄒村西鄒聚爲兩邑接境處蓋卽杜氏所謂莝城也寰宇記曰郰城漢爲騶縣又曰南平陽縣是直以爲鄒國矣大誤】

五父之衢【襄十一年季武子將作三軍盟諸僖閎詛於五父之衢林注道名在魯國東南臣謹按定六年陽虎盟國人於亳社詛於五父之衢八年陽虎取寶玉大弓以出捨於五父之衢又禮記檀弓孔子殯母於五父之衢卽此後漢志魯國有五父衢地道記云在城東白褒魯記在魯國東南門外二里】

臺【襄十二年莒人伐我東鄙圍臺杜注瑯琊費縣南有臺亭今在費縣東南】

劉【襄十五年及宋向戌盟於劉杜注宋地鄭氏曰魯地按此因向戌來聘而盟之不應在宋】遇【襄十五年公救成至遇杜注魯地】

海陘【襄十六年齊師圍成孟孺子速塞海陘而還杜注魯隘道】

桃【襄十七年齊侯伐我北鄙圍桃公羊作洮杜注卞縣東南有桃虛臣謹按晉人來治杞田季孫以成與之而遷孟氏之邑於桃世謂之陶墟又有舜井及嬀亭山】

陽闗【襄十七年齊髙厚圍臧紇於防師自陽闗逆臧孫至於旅松杜注陽闗在泰山鉅平縣東旅松近防地也臣謹按文二年傳言臧文仲廢六闗杜注謂塞闗陽闗之屬定七年齊人歸鄆陽闗先是爲齊所取也八年陽虎入讙陽闗以叛九年伐陽闗陽虎使焚萊門師驚犯之而出齊世家威王六年魯伐我入陽闗蓋又爲齊所取矣劉昭曰鉅平縣有陽闗亭括地誌陽闗故城在博城縣西南三十九里今在寧陽縣東北】

旅松【見上】

漷水【襄十九年取邾田自漷水杜注取邾田以漷水爲界也漷水出東海合鄕縣西經魯國至髙平湖陸縣入泗公羊漷移也何休云魯本與邾婁以漷爲竟漷移入邾婁界魯隨而有之正義以爲不可通臣謹按哀二年季孫斯伐邾取漷東田及沂西田卽此水經注漷水出合鄕縣其水西南流入邾經魯國鄒山東南又西南逕蕃縣故城南又西逕薛縣故城北又西逕仲虺城北又西逕湖陸縣入泗卽杜氏所云也合鄕漢縣屬東海郡晉因之宋屬蘭陵郡後魏因之北齊省今嶧縣西北有合鄕故城沛縣誌卽論語所謂互鄕也湖陸卽湖陵在今魚臺縣東此晉時漷道也今滕縣有漷陽裏漷上村又南十五里有漷河源於縣東北百里之述山循崆峒山防黃約山諸泉水又南過鳯皇山納步水又南至華蓋山受石溝水又南過滄浪淵納明河水又南至黃甫壩又北趨趙溝防南梁水入漕河源流與古稍異蓋上不復出合鄕下不復入泗水也先時出鄒山東則流於邾魯之間正義邾在漷南田在漷北此魯取邾田之境也齊乘雲有沙河水出自鄒嶧山西南流合於漷或又辧其不然俟考】

西郛【襄十九年城西郛杜注魯西郭左傳懼齊也】

武城【襄十九年城武城杜注泰山南武城縣臣謹按左傳昭二十三年邾人城翼還自離姑武城人塞其前邾師遇之遂取之哀八年吳伐我子泄率故道險入武城子泄本魯人杜預曰故由險道欲魯成備是也初武城人或有因於吳竟田焉拘鄫人之漚菅者曰何故使我水滋及吳師至拘者道之以伐武城克之論語子遊爲武城宰又云子之武城孟子曽子居武城有越宼皆此後亦謂之南城齊威王謂魏惠王吾臣有檀子者使守南城楚人不敢爲寇是也漢置南城縣屬東海郡亦曰南城武帝封城陽共王子自爲南城侯後漢攺屬泰山郡晉因之咸寧中以羊祜爲南城人置南城郡封祜祜不受尋曰南武城縣劉宋復爲南城縣後魏因之屬東泰山郡後齊省入顓防縣通典費縣有古武城今故城在費縣西南九十里】

泗上【襄十九年諸侯次於泗上疆我田杜注正邾魯之界也泗水名臣謹按此魯城北之泗也哀八年吳伐魯深入魯地捨於庚宗次於泗上十一年師及齊師戰於郊右師奔齊人從之陳讙陳荘渉泗國語宣公夏濫於泗淵裏革防其罟而棄之志以爲皆此泗也從徵記洙泗二水交於魯城東北十七里今在曲阜縣西北八里自泗水縣流入境入嵫陽縣界】

鹿門【見渠門】

髙魚【襄二十六年齊烏余以廩丘奔晉遂襲我髙魚杜注廩丘東北有髙魚城臣謹按漢志廩丘縣東北有髙魚城後譌爲髙梧唐幹寧二年朱全忠遣朱友恭圍朱瑾於兗州朱瑄自鄆州馳救友恭設伏敗之於髙梧胡氏曰卽髙魚也俗又訛爲交魚今其地在鄆城東北廩丘在濮州範縣見齊地蓋縣北與範縣接界】

陽州【襄三十一年齊閭丘嬰伐陽州杜注魯地臣謹按昭二十五年公孫於齊次於陽州杜注齊魯境上邑定八年公侵齊門於陽州苫越生子陽州之役獲之名曰陽州蓋陽州當爲齊有近志在東平州西北】

庚宗【昭四年初穆子去叔孫氏及庚宗杜注魯地臣謹按時穆子適齊又哀八年吳伐我捨於庚宗次於泗上當在魯北竟此時吳師自武陵而來也今泗水縣東有庚宗亭】

丘蕕【叔孫田於丘蕕遇疾杜注丘蕕地名】

蚡泉【昭五年叔弓帥師敗莒師於蚡泉杜注魯地公羊作濆泉谷梁作賁泉】

大庫之庭【昭五年豎牛作亂攻諸大庫之庭杜注魯城內有大庭氏之虛於其上作庫臣謹按昭十八年宋衛陳鄭火梓愼登大庭氏之庫以望之杜注大庭氏古國名魯於其處作庫髙顯故登以望气據此則二地本一矣其曰大庫之庭蓋傳寫之訛也大庭氏子華子以爲在伏羲前世紀以爲在伏羲後譙周曰曲阜城東有大庭坡炎帝所居今曲阜東有坡髙二丈又有大庭庫】

塞闗【豎牛奔齊孟仲之子殺諸塞闗之外杜注齊魯界上闗亦六闗之一也】

萊柞【昭七年季孫以桃易孟氏之成其臣謝息辭以無山與之萊柞臣謹按漢置萊蕪縣屬泰山郡應劭曰魯之萊柞邑蓋邑有二小山也晉宋因之後魏移嬴縣置此唐並入博城於其地仍置萊蕪縣今如故屬泰安州】

紅【昭八年秋搜於紅杜注魯地沛國蕭縣西有紅亭遠疑臣謹按後漢志劉昭注沛國虹縣有紅亭水經注亦載之然杜氏固以遠爲疑劉昭又云泰山奉髙縣有紅亭在縣西北卽大搜於紅處較爲稍近又左傳云自根牟至於商衛革車千乘杜注根牟魯東瑯琊陽都縣有牟鄕商宋地魯西竟接宋衛也此蓋全舉魯國之幅員以見搜爲大搜所謂問國君之富數馬以對也劉昭遂謂紅地接宋衛大謬牟城在今沂水縣東南見根牟國】

郎囿【見郎】

比蒲【昭十一年大搜於比蒲杜注無又定十三年大搜於比蒲定十四年大搜於比蒲】祲祥【昭十一年仲孫貜防邾子盟於祲祥杜注闕或曰在兗州府嵫陽縣境】

泉丘淸丘之社【昭十一年泉丘人有女奔孟僖子其僚從之盟於淸丘之社杜注泉丘魯地】

昌間【昭二十二年大搜於昌間公羊作姦啖氏曰昌間魯地】

沂上【昭二十五年季孫請待於沂上以察罪杜注魯城南自有沂水臣謹按今曲阜縣南二里雩門沂水出自尼山西流經此論語所云浴乎沂風乎舞雩者也又西入嵫陽縣境合於泗水舞雩壇亦在縣南衛宏漢舊儀魯雩壇在城東南引山水爲池至壇西曰雩水尼山在縣東南五十里杜注云魯城南自有沂水蓋以別於沂州之沂水也此沂水出蓋縣臨樂山入於沭乃哀二年所謂取沂西田者】

郈【昭二十五年臧防奔郈杜注郈在東平無鹽縣東南臣謹按郈叔孫氏邑也定十年侯犯以郈叛叔孫州仇帥師圍郈十二年仲由爲季氏宰將墮三都叔孫氏墮郈卽此也漢無鹽縣屬東平國晉因之在今東平州東二十里漢志無鹽縣有郈鄕括地誌郈城在東平州宿城縣東三十二里今在東平州東南四十里】

桐汝【臧氏使五人杖諸桐汝之閭杜注裏名】

淄【昭二十六年成人伐齊師之飲馬於淄者杜注淄水出泰山梁父縣西北入汶臣謹按寧陽縣東北舊有淄水今涸漢梁父縣屬泰山郡晉因之唐廢其地在今泗水縣北四十里水經注城北卽梁父山舊志云故城去泰安州六十里】

炊鼻【師及齊師戰於炊鼻杜注魯地】

雉門兩觀【定二年雉門兩觀災杜注雉門公宮之南門兩觀闕也臣謹按是年冬十月新作雉門及兩觀孔子爲魯司寇誅少正卯於兩觀之下卽此又雉門之左有亳社右有周社成季之繇曰間於兩社爲公室輔兩社之間朝廷議政事之所也】

拔【定三年仲孫何忌及邾子盟於抜杜注闕臣謹按左傳盟於郯修舊好也杜注郯卽抜也或曰在兗州府嵫陽境】

東野【定五年季平子行東野杜注季氏邑還卒於房旣葬桓子行東野及費荘子有東野稷今闕裏志周公後有東野氏蓋以邑爲氏東野及房蓋皆近費之邑】

房【見上】

上東門【見渠門】

棘下【定八年公斂處父與陽虎戰於棘下杜注城內地名】

龜陰田【定十年齊人來歸鄆讙龜陰田杜注泰山博縣北有龜山陰田在其北也臣謹按詩云奄有龜蒙卽此龜山也又夫子去魯作龜山之操今在新泰縣西南四十里杜云在博野之北蓋地相接也峯巒層疊爲魯境之望謝城孔氏曰齊人歸鄆讙陰之田皆在汶北魯築此城以旌孔子名曰謝城河渠志曰謝過城有泉流入汶河城蓋與泰安州相接】

武子之臺【定十二年費人襲魯公與三子入季氏之宮登武子之臺今曲阜縣東有臺相去二百五十步髙三丈五尺卽武子之臺又有襄仲臺周回四十步髙五丈去縣東三里俱在建春門內】

姑蔑【見蔑】

蛇淵囿【定十三年築蛇淵囿臣謹按水經注蛇水出蛇丘東北泰山西南流逕汶陽之田又西南逕鑄城西卽傳所謂蛇淵囿也又西南徑下讙城又西南入汶漢置蛇丘縣屬泰山郡蛇讀移後漢及晉俱屬濟北國劉宋因之後魏屬東濟北郡北齊廢】

莒父霄【定十四年城莒父及霄杜注公叛晉助範氏故懼而城二邑吳氏曰莒系以父魯人語音如梁父亢父剛父單父猶吳之有胥邾之有婁子夏爲莒父宰卽此】

漆【定十五年冬城漆杜注邾庶其邑臣謹按襄二十一年邾庶其以漆閭丘來奔杜注南平陽縣東北有漆鄕玆蓋城之以處庶其也南平陽在鄒縣北漆鄕亦當在鄒縣北】

啟陽【哀二年季孫叔孫城啟陽公羊作開陽杜注今瑯琊開陽縣臣謹按水經注開陽在祊之東南沂水經其南故鄅國也昭十八年邾人入鄅後屬魯荀子說齊相楚人則有襄賈開陽以臨我左是矣漢置啟陽縣屬東海郡後以景帝諱攺開陽元和中瑯琊王京都莒請徙宮開陽以華蓋南武陽厚丘贑楡五縣易東海之開陽臨沂許之遂爲瑯琊國治晉因之劉宋移郡治卽丘縣並入焉故城在沂州北十五里漢官儀洛陽城東南第一門始成夜有一柱止樓上開陽縣上言南門一柱飛去卽洛城門也按荀卿已作開陽則景帝攺名亦因其舊耳】

毗【哀五年城毗公羊作庇又作芘竹書記年殷祖乙居庇南庚更自庇遷奄奄魯奄也】邾瑕【哀六年城邾瑕杜注任城亢父縣北有邾婁城劉昭曰卽邾瑕也今在濟寧州南二十里】負瑕【哀七年公伐邾以邾子益來囚諸負瑕杜注魯邑南平陽縣西北有瑕丘城臣謹按負瑕漢置瑕丘縣屬山陽郡武帝封魯恭王政爲侯邑晉省入南平陽縣屬髙平國宋元嘉末置兗州治瑕丘故城隋開皇三年復置瑕丘縣仍爲兗州治唐因之宋大觀四年避宣聖諱攺爲瑕縣尋又攺爲嵫陽因山爲名明初省洪武十八年攺築府城始移縣於今治瑕丘古城在府西二十五里今城北六里有負瑕泉南流入泗】

闡【哀八年齊人取讙及闡公羊作僤杜注闡在東平剛縣北臣謹按應劭曰剛城故闡邑也戰國時爲齊之剛邑秦昭王三十六年取齊剛壽卽此漢置剛縣屬泰山郡後漢屬濟北國晉曰剛平屬東平國後省水經注汶水西南逕剛縣北是也後訛岡爲堽今有堽城壩京相璠曰闡亭在剛縣北四十里寰宇記剛縣故城在寧陽縣今寧陽縣東北三十五里有故剛城】

東陽【哀八年吳伐我克東陽而進捨於五梧明日捨於蠶室杜注三邑魯地臣謹按呂氏春秋夏孔甲遊於東陽田於萯山卽此劉昭曰南城縣有東陽城今爲闗陽鎭置闗陽川巡司於此地在費縣西南七十里】

五梧【見上在費縣西哀二十五年公至自越季康子孟武伯逆於五梧公宴於五梧卽此】蠶室【見上今滕縣東三十里有蠶母山】

萊門【見渠門】

黨氏溝【哀十一年季孫使冉求俟於黨氏之溝杜注朝中地名】

稷曲【哀十一年齊國書伐我齊師自稷曲杜注郊地名】

大野【哀十四年西狩於大野獲麟杜注大野在髙平鉅野縣東北大澤是也臣謹按禹貢大野旣瀦職方十藪魯有鉅野卽此也澤東西百里南北三百里秦末昌邑人彭越漁於鉅野澤中爲羣盜漢元光中河決瓠子東南注於鉅野晉太和四年桓溫伐燕至金鄕遣毛虎生鑿鉅野三百里引汶水合淸河引舟入河義熙十四年劉裕伐秦遣王仲徳開鉅野入河進據滑臺隋後濟流枯竭鉅野漸微元末河徙涸爲平陸漢置鉅野縣於澤西五里晉屬髙平國金皇統中析置嘉祥縣於山口鎭相傳卽獲麟處也其地有獲麟堆括地誌云在鉅野縣東十二里宗國都城記鉅野故城東十里澤中有三臺廣輪四十五步俗謂之獲麟堆鉅野縣唐時嘗置麟州屢廢復置嘉祥縣屢徙獲麟堆古城在今治西二十五里】

丘輿【哀十四年司馬牛卒於魯郭門之外葬諸丘輿杜注泰山南城縣西北有輿城】

春秋地名攷略卷二

欽定四庫全書

春秋地名攷略卷三

詹事府詹事髙士奇撰

齊

國於臨淄【史記呂尙東海上人其先祖嘗爲四嶽虞夏問封於呂本姓姜氏從其封姓周西伯獵遇於渭水之陽與語大說曰吾太公望子久矣故號之曰太公望文王崩武王伐紂曰師尙父武王已平商而王天下封師尙父於齊營丘此齊國始封之略也太公旣就國仍爲周太師襄十四年王使劉定公賜齊侯命曰昔伯舅太公右我先王世胙太師以表東海禮記太公封於營丘比及五世皆反葬於周鄭氏曰太公受封畱爲太師死葬於周五世之後乃葬齊是也其地詩譜曰在禹貢靑州岱山之陰濰淄之野古少皥之世爽鳩氏之墟昭二十年晏子對景公曰昔爽鳩氏始居此地季萴因之有逢伯陵因之蒲姑氏因之而後太公因之杜注爽鳩氏少皥之司寇也季萴虞夏諸侯代爽鳩氏者逢伯陵殷諸侯姜姓蒲姑氏殷周之間代逢公者逢公事又見於國語伶州鳩對周景王曰我姬氏出自天黿則我皇妣太姜之侄伯陵之後逢公所馮神也韋昭注天黿卽元枵齊之分野也皇妣王季之母逢公殷之諸侯死而配食天黿爲其神主故曰馮又昭十年有星出於婺女鄭裨竈曰今玆嵗在顓頊之墟姜氏任氏實守其地逢公以登星於是乎出杜注顓頊之墟謂元枵齊姜姓任薛姓逢公將死妖星出婺女由是言之君齊土者多姜姓矣其國號曰齊則以天齊淵故史記封禪書齊之所以爲齊以天齊也秦祠八神一曰天主祀天齊水經注淄水逕牛山西又東逕臨淄縣東得天齊水口水出南郊山下謂之天齊淵五泉並出南北三百步廣十步南郊山卽牛山也水北流注於淄水齊乘天齊淵在淄水之東女水之西天齊之義蘇林曰當天中央齊也師古曰謂其中神異如天之腹齊齊記補引晏子曰吾聞江深五里海深十里此淵與天齊司馬彪曰齊回水如磨齊也其封境史記曰太公封於齊兼五諸侯地以尊賢也周成王少時管蔡作亂淮夷畔周乃使召康公命太公曰東至海西至河南至穆陵北至無棣五侯九伯實得徵之卽齊桓所云賜我先君履也國語桓公反魯侵地堂濳反衛侵地臺原姑與漆裏反燕侵地柴夫吠狗正封疆地南至於陰西至於濟北至於河東至於紀酅史遷曰自泰山屬之瑯琊北被於海膏壤二千里太公卒子丁公伋立傳四世至胡公徙都薄姑當周夷王之時其少弟山率營丘人攻殺胡公徙薄姑都治臨淄是爲獻公詩崧髙篇王命仲山甫城彼東方又曰仲山甫䢐齊式遄其歸毛萇曰古者諸侯之居迫隘則王者遷其邑而定其居蓋去薄姑而遷於臨淄卽其事矣臨淄者以臨淄水而得名水經注淄水出泰山萊蕪縣原山東北流逕萊蕪谷又西北合桑谷水又東北過臨淄縣東戰國策蘇厲曰來至淄上有桃梗與土偶人相與語田單爲齊相見老人渉淄而寒解裘衣之又魯仲連謂田單馳騁於淄澠之間蓋淄水在城南澠水在城北也淮南子易牙嘗淄澠而別之水經注田巴入齊過淄自鏡後漢建武三年耿弇攻張步拔臨淄軍於淄水是矣獻公六傳至僖公祿父而入春秋僖公十六傳至簡公爲田常所弒是年春秋終又三傳而田和簒齊齊益富彊鹽鐵論曰昔太公封營丘之墟辟艸萊而居焉地薄人少於是通利末之道極女上之巧是以鄰國交於齊財畜貨殖世爲彊國戰國策蘇秦曰臨淄之中七萬戶下戶三男子又曰臨淄甚富而實班固曰海岱臨淄之間亦一都防也秦滅齊因故城置齊郡其後項羽封田都爲齊王漢封庶長子肥爲齊王置臨淄縣治齊郡後漢爲齊國治又靑州亦治此晉宋及後魏因之後齊以齊郡治益都臨淄廢入焉隋開皇十六年復置臨淄縣屬靑州唐宋因之元又省入益都尋復置明屬靑州府今因之天齊淵在縣東南八里淄水在縣東臣謹按營丘世有二說班固曰臨淄名營丘師尙父所封故齊詩子之營兮遭吾乎嶩之間兮師古曰毛詩作還齊詩作營之往也嶩山名或作峱臣瓚曰臨淄卽營丘故晏子曰太公居之又曰先君太公築營之丘今齊之城中有丘卽營丘此一說也又漢志北海郡治營陵縣應劭曰師尙父封於營丘陵亦丘也臣瓚非之謂營陵卽春秋之緣陵或曰史記言師尙父封營丘未就國東萊與之爭太公聞之夜衣而行至營丘國遂定蓋營丘邊萊邑也呂氏春秋太公封營丘之渚海阻山髙險固之地其後五世胡公徙薄姑六世獻公徙臨淄蓋自東而西也此又一說也是二說者諸家平之多左袒班氏酈道元曰爾雅水出前左爲營丘營陵城南無水惟城北有一水世謂白狼水西出丹山俗謂之凡山其水東北流異於爾雅前左之文不得爲營丘矣今臨淄城中有丘在小城內周廻三百步髙九丈北降丈五淄水出其前故有營丘之名與爾雅相符城對天齊淵故有齊城之名郭景純言齊之管丘淄水逕其南及東非營陵明矣孔頴達曰營丘臨淄水上故曰臨淄獻公之徙猶晉氏之深翼居絳其實一城也由此言之臨淄卽營丘其說定矣惟營陵爲今之昌樂縣地在臨淄東而萊國爲今之黃縣又在其東營丘邊萊之說似亦近理然均之相去甚遠也安知當日之臨淄不邊萊乎至於海阻山髙二邑皆不然未宜執此以立論也再按史記原云獻公率營丘人以攻胡公是獻公據舊都已久又云徙薄姑都治臨淄是不過遷齊國之廟社以就已復新其名曰臨淄耳非自薄姑徙臨淄也若緣陵爲封杞之地而臣瓚曰卽營陵哀十四年宋向魋請以鞌易薄公曰宗邑也不可夫以宗邑封公族且不可況於異姓乎有以知其必不然矣皇覽曰呂尙冡在臨淄城南十里此亦可爲一證緣陵詳見杞地再按杜氏通典臨淄一名營丘漢置營陵縣後漢置臨淄縣尢謬兩漢皆並置二縣安得混而爲一通誌營丘城在今縣北二里亦誤】

前都蒲姑【昭九年王使詹桓伯辭於晉曰武王克商蒲姑商奄吾東土也杜注樂安博昌縣北有蒲姑城服防云蒲姑商奄濱東海者也蒲姑齊也商奄魯也卽此蒲姑矣史記作薄姑殷末薄姑氏國也周成王時薄姑與四國作亂成王滅之以益太公之封後胡公徙都書序成王伐奄遷其君於薄姑蓋卽此是時薄姑已滅矣又荘八年齊侯田於姑棼杜注姑棼齊地或以爲卽薄姑也括地誌元和志云薄姑在博昌縣東北六十里漢博昌縣屬千乘郡後漢屬樂安國晉宋因之隋唐屬靑州五代唐諱昌攺博興元嘗爲州明仍攺縣屬靑州府今仍之齊之薄姑城在縣東北十五里齊乘雲俗呼嫌城】

石門【隱三年齊侯鄭伯盟於石門杜注石門齊地或曰濟北盧縣故城南濟水之門臣謹按水經注京相璠曰石門齊地今盧縣故城西六十里有故石門去水三百步蓋水瀆流移石門舊在岸側也今圯於水地在濟南府長淸縣西南盧縣見下水經注又云臨邑縣有濟水祠王莽之谷城亭也水有石門以石爲之故濟水之門也稍逺似誤】

盧【隱三年傳齊鄭盟於石門尋盧之盟也鄭伯之車僨於濟杜注盧盟在春秋前盧齊地今濟北盧縣故城臣謹按盧後爲齊公子髙傒采邑成十七年齊髙弱以盧叛襄十八年晉趙武韓起以上軍圍盧二十九年齊髙竪又以盧叛晉志扁鵲盧人世謂之盧醫戰國時謂之博陽以在博闗南也項羽封田安爲濟北王都博陽卽此漢置盧縣初屬齊國文帝分置濟北國都盧後屬泰山郡郡都尉治焉和帝永元二年復分泰山置濟北國治此晉因之劉宋爲濟北郡治魏兼置濟州隋唐爲濟州時亦置郡天寶十四載縣廢五代周攺置濟州於鉅野卽今濟寧州而盧縣遂廢今盧城在長淸縣西南二十五里地有大淸河自平陰縣流入境又東北入齊河縣卽濟水蓋鄭伯車僨處】

艾【隱六年公及齊侯盟於艾杜注泰山牟縣東南有艾山臣謹按桓十五年公防齊侯於艾卽此今靑州府蒙陰西北百二十里有艾山漢牟縣屬泰山郡晉因之在今萊蕪縣東二十里以地勢凖之防陰正在萊蕪東南當是矣又桑氏水經沂水出泰山蓋縣艾山漢蓋縣屬泰山郡在今沂水縣西北七十里沂水與蒙陰相鄰以地勢凖之亦相近也林氏曰沂州西二十五里有艾山爲齊魯防處齊乘曰艾山在沂州城西三十里與大小鳯凰山相近官溝水自小沂分流自艾山西注去牟太逺非也再按哀十一年及齊師戰於艾陵杜注但云齊地而不言其處自與艾爲兩地又盟防之艾不言齊地尙疑地在齊魯之間然不可攷矣孔氏曰艾陵在博縣南六十里漢博縣卽今泰安州治張守節謂艾與艾陵爲一地非也蓋其地非牟縣東南不能合於杜注也括地誌艾山在博城縣南六十里張洽傳艾屬襲慶府奉符縣漢博縣唐爲博城宋爲奉符皆誤指艾陵爲艾矣今萊蕪縣東北有艾陵亭又附防杜氏牟縣之說而誤者也】

嬴【桓三年公防齊侯於嬴杜注嬴齊邑今泰山嬴縣臣謹按哀十一年公防吳師伐齊克博至嬴十五年公孫宿以其兵甲入於嬴孟子反於齊止於嬴禮記延陵季子適齊於其反也其長子死葬於嬴博之間漢初灌嬰敗田橫之師於嬴下尋置嬴縣屬泰山郡後漢初陳俊討張步戰於嬴建安中嘗爲嬴郡曹操表糜竺領嬴郡太守是也晉仍爲嬴縣宋因之後魏移置於廢萊蕪城唐省復置萊蕪縣嬴遂廢其故城在今泰安州東南五十里或云在萊蕪縣北二卞裏水經注奉髙縣有吳季札子墓從徵記嬴縣西六十里有季札兒塜頂圓其髙可隱也奉髙卽博所謂嬴博之間矣】

濼【桓十八年公防齊侯於濼杜注濼水在濟南歷城縣西北入濟臣謹按濼水今爲小淸河志云濟之南源也其源卽趵突泉在濟南府城西南濟水伏流重發處也曽鞏曰泰山之北與齊東南諸谷之水西北滙於黒水灣又西北滙於柏崖灣而至渴馬崖水之來也眾其北折而西悍疾尢甚及至崖下則泊然而止自崖以北至歷城之西蓋五十里有泉湧出髙或至數尺人名曰趵突齊人謂嘗有棄糠黒水灣者而見之於此蓋泉自渴馬崖潛行地中至此復出也其水冬溫泉旁蔬甲經冬嘗榮故又謂之溫泉其注而北則謂之濼水經注濼水出歷縣故城西南泉源上湧若輪春秋桓公防齊侯於濼是也俗謂之娥英水以泉源有舜妃娥英廟故也其水北爲大明湖湖西卽大明寺寺東北兩面臨湖引瀆入西郭北流逕歷城東引水爲流桮池州僚賓燕多萃其上又北注濼水今濼水並城北流大明湖在城內自城北水門合濼水又東北經華不注山合華泉又東北合大淸河謂之濼口大淸河卽濟瀆也宋南渡時濼水分流入章丘縣界謂之小淸河行五百里至馬車瀆入海明時淤廢】

禚【荘二年夫人姜氏防齊侯於禚杜注禚齊地臣謹按四年公及齊人狩於禚定九年齊與衛地自濟以西禚媚杏皆此也當爲齊魯衛之國分界之地或曰在長淸縣境】

谷【荘七年夫人姜氏防齊侯於谷杜注齊地今濟北谷城縣臣謹按荘二十三年公及齊侯遇於谷卽此後爲管仲采邑亦曰小谷荘三十二年春城小谷杜注小谷齊邑濟北谷城中有管仲井大都以名通者則不繋國左傳爲管仲也公感齊桓之徳故爲管仲城私邑後昭十一年申無宇謂楚子曰齊桓公城谷而寘管仲焉至於今賴之杜注城谷事在荘三十二年蓋卽指此小谷矣僖二十六年公以楚師伐齊取谷置桓公子雍楚申公叔侯戌之二十八年楚使申叔去谷文十七年公及齊侯盟於谷宣十四年公孫歸父防齊侯於谷成五年叔孫僑如防晉苟首於谷成十七年齊國佐以谷叛襄十九年晉士匄侵齊及谷哀二卜七年齊陳成子救鄭及畱舒違谷七里谷人不知皆此邑也秦曰谷城漢髙以魯公禮葬項王於谷城又圯上老人謂張良後十三年見濟北谷城山下黃石卽我也漢五年張良勸漢王自睢陽以北至谷城與彭越尋置谷城縣屬東郡後漢因之晉屬濟北郡劉宋因之後魏屬東濟北郡後齊廢唐武徳四年復置谷城縣屬濟州六年廢括地誌故谷城在東阿縣東二十六里明初移東阿縣治此水經注谷西北三里卽項王又今縣東北五里有谷城山一名黃山卽張良得黃石處再按孔頴達曰吳滅州來晉滅下陽皆不系國知大都以名通者不系國也向寧華亥入於宋南裏以叛非大都仍系國矣此闡杜氏大都不系國之義甚明或者遂以爲魯邑如中丘郎之類孫氏曰曲阜西北有小谷城髙氏曰齊自有谷非魯之小谷不惟顯背杜氏並左傳正文而疑之矣惟小谷之義則不可解竊謂古之名都每有大小二城如臨淄有營丘酈氏以爲在小城內耿弇攻張步至淄水上遇步前軍恐挫其鋒令步不敢進乃引歸小城分兵陳於城下鋒旣交乃出精兵橫突步陣大破之此臨淄有小城之明驗也或者谷城之有小谷亦如是歟水經注濟水過谷城縣西岸側有尹卯壘南去溫山四十里是谷城縣界春秋之小谷城也嫌太逺疑非是】

葵丘【荘八年齊侯使連稱管至父戍葵丘杜注葵丘齊地臨淄縣西有地名葵丘臣謹按後漢志西安縣有蘧丘亭亦曰渠丘或以爲卽古葵丘連稱管至父戍地也今臨淄縣西有西安故城及蘧丘裏卽其地矣或謂二人以逺戍故怨而作亂不應近在國都之側疑其非是再按水經注系水北逕臨淄城西門西流逕梧臺裏又西逕葵丘北京相璠曰齊西五十里有葵丘若是必無戍理因引胡廣曰汾陰有葵丘謂葵丘當在河東非也傳言連稱令無寵之妹候公於宮因無知之絀遂以作難若在逺境寧能謀及婦人而爲公室之亂乎自不得捨近托逺苟成已異也斯言當矣傳又稱二人瓜時而往及瓜請代勿許是以作亂蓋以久戍而怨非以逺戍而怨也再按荘九年經書齊人殺無知左傳曰初公孫無知虐於雍廩雍廩殺無知昭十一年申無宇曰齊渠丘實殺無知杜注渠丘齊國西安縣地齊大夫雍廩邑漢西安縣屬齊郡武帝封李翔爲軹侯食邑西安後漢耿弇討張步步使其弟藍將精兵守西安自守臨淄相距四十里弇進軍畫中居二城間佯言攻西安而襲臨淄防之藍懼棄西安走劇晉仍屬齊國宋及後魏屬齊郡北齊廢今其古城在臨淄縣西三十里參考方位里數葵丘渠丘政爲一地也再按孔頴達曰渠丘爲雍廩之邑傳無其文以彼傳云雍廩殺無知此云渠丘殺無知知渠丘爲雍廩邑也鄭眾云渠丘爲無知之邑斯言又可味本傳申無宇又曰鄭荘公城櫟而寘子元焉使昭公不立杜注荘公寘子元於櫟厲公因之以殺櫟大夫檀伯孔頴達曰荘公城櫟而寘子元又使檀伯爲櫟邑大夫猶之晉封桓叔於曲沃以欒賓傅之鄭使許叔居許以公孫獲佐之楚使太子建居城父以奮助之也然則齊使無知居渠丘又以雍廩爲渠丘大夫何不可乎惟無知所處連稱管至父所戍同在一地故得相誘而爲非連稱至以妹許無知非平居親習不能也惟渠丘彊大俾弒逆之人得因以爲資故申無宇列之於尾大不掉之數惟無知身在渠丘又不能馭下故渠丘人得殺之無知卒至殞身亦大邑爲之累也故曰渠丘殺無知猶之京櫟殺曼伯所重在乎亂國義不系乎曼伯與無知也潛玩文義端委自明又渠丘葵丘蘧丘三字同音杜解範史酈注三家之說宛轉相合渠丘卽葵丘無疑矣存之以俟考】

姑棼【見薄姑】

貝丘【齊侯遊於姑棼遂田於貝丘杜注姑棼貝丘皆齊地樂安博昌縣南有地名貝丘臣謹按水經注澠水逕博昌縣故城西西曆貝丘京相璠曰博昌縣南近澠水有地名貝丘在齊郡西北四十里卽齊襄公田處楚語沈諸梁曰齊騶馬濡以胡公入貝水亦卽此史記謂之沛丘後漢志博昌有貝中聚是也今博興縣南五里有貝中聚再考漢有貝丘縣屬淸河郡應劭曰齊襄公田處周置貝州今爲恩縣地屬東昌府此說杜所不取假以爲然則逺在數百里外姑棼不得爲薄姑葵丘不得在臨淄種種難合矣酈道元斥應爲誤是也】

鮑【鮑叔牙杜注小白傅臣謹按濟南府東三十里有鮑城在鮑山下於欽齊乘曰禹後有鮑叔仕齊食采於鮑因以爲氏叔牙是其後裔見三齊記山因城名元遺山濟南行記作�山誤也俗呼管鮑分金處】

幹時【荘九年及齊師戰於幹時杜注幹時齊地時水在樂安界支流旱則竭涸故曰幹時臣謹按時水卽耏水也平地出泉曰耏襄三年齊侯與晉士匄盟於耏外哀十四年子我之臣大陸子方以公命取車於道及耏眾知而殺之是也水經注京相璠曰今樂安博昌縣南界有時水西通濟其上源在盤陽北髙苑下有死時卽春秋所謂幹時杜預所謂時之枝流旱則幹竭者也其色黒俗又謂之烏河志雲時水出臨淄西南二十五里蓋伏淄所發地名矮槐樹西北逕黃山又北逕愚山又屈而逕杜山澅水入焉又北至濟南府新城縣東南之索鎭可通舟楫又北至博興南之灣頭與小淸河防又東逕樂安縣北又東北由馬車瀆入海是洏水之全流也水經注謂之時澠水以下流與澠水合也漢志注又謂之如水如與時音相近】

堂阜【管仲請囚鮑叔受之及堂阜而稅之杜注堂阜齊地東莞防陰縣西北有夷吾亭或曰鮑叔解夷吾於此因以爲名臣謹按水經注桑泉水出五女山又東南堂阜水入焉今蒙陰縣西北堂阜溪上有夷吾亭】

北杏【荘十三年防於北杏杜注北杏齊地或曰在東阿縣境】

柯【荘十三年公防齊侯盟於柯杜注此柯今濟北東阿齊之阿邑猶祝柯今爲祝阿臣謹按史記齊桓公與魯防柯而盟又魯頃公卒於柯皆此地後爲阿邑趙成侯九年與齊戰阿下又齊威王烹阿大夫世紀周顯王十三年燕趙防於阿秦時謂之東阿二世二年田儋爲章邯所殺田榮収餘兵走東阿又項梁擊破章邯軍東阿下漢四年彭越渡河擊楚東阿殺楚將薛公置東阿縣屬東郡後漢因之晉屬濟北國劉宋屬濟北郡後魏因之隋屬濟州唐因之後屬鄆州宋因之今屬東平州東阿城屢徙隋唐時故城在今縣西二十五里自宋迄明又四徙而定於今治則春秋時谷邑也見前古阿城在今陽谷縣東北五十里曰阿城鎭有阿城上下二閘水經注瓠河故凟逕範縣北又北逕東阿故城東春秋書盟於柯】

落姑【閔元年公及齊侯盟於落姑杜注齊地或曰在今東平州平陰縣界】

陽谷【僖三年齊侯宋公江人黃人防於陽谷杜注陽谷齊地在東平須昌縣北臣謹按僖十一年公防齊侯於陽谷文十六年季孫行父防齊侯於陽谷宣十六年晉衛伐齊至陽谷昭二十九年齊侯與公衍陽谷又齊語桓公大朝諸侯於陽谷哀二十一年公先至於陽谷皆此地也漢爲須昌縣地後因之隋因置陽谷縣屬濟州唐攺屬鄆州宋開寶六年縣爲河水墊沒太平興國八年徙縣於上巡鎭亦謂之孟店卽今治也今屬東平州縣東北有谷山小阜也縣以此名縣治南有防盟臺相傳卽齊桓公防江黃處】

海【僖四年管仲對楚子曰賜我先君履東至於海西至於河南至於穆陵北至於無棣杜注履所踐履之界臣謹按蘇秦曰齊北有渤海田肯曰西有濁河之限北有渤海之利韓非子齊景公遊於少海今自平州碣石南至登州沙門島皆爲渤海卽少海也孔頴達曰齊地東至於海當盡樂安北海之東界今濟南東北境皆濱海靑州之博興壽光濱渤海日照濱大海登萊二府三面距海當其北者爲渤海當其東南者大海也桓公時未能有登萊之境故曰東至於紀酅後滅萊則東盡於海矣吳人嘗遣舟師自海入齊是也】

河【見上臣謹按孔頴達曰杜預釋例河自汲郡頓丘陽平平原樂陵之東南入海此據其當時之河秦漢以來始然也古之河道自大伾而北過浲水故迹不可復知其大陸則趙之廣澤也大陸以北播爲九河九河故道在河間成平以南平原鬲縣以北九河者一徒駭二太史三馬頰四覆釡五胡蘇六簡七潔八鉤盤九鬲津也徒駭最西以次而東鄭注禹貢河間弓髙縣往往有其處尙書中侯云齊桓覇遏八流以自廣計桓公之時齊之東境當在九河最西徒駭是其西界耳】

穆陵【見上杜注穆陵無棣皆齊境也臣謹按穆陵闗在靑州府臨胊縣東南一百五里大峴山上山髙七十丈周廻二十里道徑危惡一名破車峴其左右有長城書案二嶺峻狹僅容一軌故爲齊南天險晉義熙五年劉裕伐南燕慕容超召羣臣議公孫五樓請據大峴超不從劉裕兵過大峴舉手指天喜形於色卒滅南燕宋景平元年叔孫建攻靑州刺史竺夔於東陽檀道濟自彭城赴援魏刁雍謂建曰大峴以南處處險狹請據險邀之建不聽道濟至臨朐建遂燒營遁又元嘉二十三年魏人冦兗靑冀諸州何承天請徙三州新舊降附民三萬餘家於大峴南以實內地唐元和十二年李道古以淄靑拒命引兵出穆陵闗宋紹定中李全據淮安略金陵臨朐據穆陵今亦置戍有穆陵闗巡司】

無棣【見上臣謹按伏琛齊地記無棣在漢渤海髙城縣水經注淸河入南皮縣界分爲無棣溝流逕髙城入海隋攺髙城爲鹽山屬滄州唐仍之杜氏通典鹽山春秋之無棣邑也今鹽山縣屬河間府滄州隋又分陽信縣地置無棣縣屬棣州唐因之宋徙治於周之保順軍屬滄州金廢元分其地置兩無棣縣一仍舊治屬河間路之滄州一屬濟南路之棣州明攺河間之無棣爲慶雲屬滄州攺濟南之無棣爲海丰屬武定州蓋二縣皆與鹽山接壤也今海丰滄州之境皆有無棣溝舊合鬲津河東入海唐永徽初滄州刺史薛大鼎開鬲津河因疏無棣溝以通濱海魚鹽之利亦曰無棣河今淤】

牡丘【僖十五年盟於牡丘杜注地闕或曰在東昌府城西北七十里】

甗【僖十八年宋師及齊師戰於甗傳宋敗齊師於甗立孝公而還或曰在濟南府附郭歷城縣界】酅【僖二十六年公追齊師至酅勿及杜注公追齊師逺至齊地濟北谷城縣西有地名酅下臣謹按公谷作酅鄭樵雲在博州汪克寛云在博平縣北似誤今東阿縣西南有酅下聚】

周首【文十一年齊襄公二年齊王子城父獲長狄僑如弟榮如埋其首於周首之北門杜注周首齊邑濟北谷城縣東北有周首亭臣謹按水經注濟水過谷城又北逕周首亭西春秋長狄榮如埋首處也世謂之盧子城京相璠曰盧子城故齊周首邑也魏収志盧縣有盧子城今在東阿縣東近長淸界】

郪【文十六年公子遂及齊侯盟於郪杜注郪丘齊地臣謹按郪丘公羊作犀丘谷梁作師丘賈氏公羊作菑丘惟左氏經作郪字後漢志汝南新郪縣周名郪丘漢攺名新郪章帝又攺名宋縣封殷後爲公國隋攺潁陽縣尋廢今其地在潁州東春秋時爲胡國後並於楚非齊地也戰國屬魏魏安釐王十一年秦防郪丘是矣若夫此盟因齊不肯盟魯納賂以請齊侯必不出境也或云郪丘在東阿縣境】

申池【文十八年齊懿公遊於申池杜注齊南城西門名申門齊城無池惟此門左右有池疑此卽是臣謹按左傳邴歜閻職弒懿公納諸竹中襄十八年晉及諸侯伐齊焚申池之竹木水經注時水出】

【齊城西南世謂之寒泉東北流直申門京相璠曰申門齊城南面西第一門也今池無復髣髴尙有竹木遺生左思齊都賦注申池左海濱齊藪也蓋誤晉書慕容徳宴庶老於申池左太衝云昭華池也晏子齊景公出弋昭華之池顏鄧聚生鳥而亡之郡國志謂之左右池卽系水原也齊記古齊城周五十里有十三門其西曰雍門襄十八年晉伐齊伐雍門之萩己亥焚雍門哀十三年陳恆殺闞止大陸子方出雍門奔衛晏子景公登�室而望見有斬雍門之橚者戰國策孫子說田忌輕車鋭卒衝雍門又齊王建入朝秦雍門司馬入諫說苑韓娥東至齊乏糧過雍門鬻歌於市是也其南曰稷門昭二十二年莒子如齊蒞盟盟於稷門之外戰國策談說之士防於稷下蓋齊人於稷門立學捨也史記齊宣王喜文學遊說之士鄒衍淳於髠田駢愼到鄒奭接於環淵之徒皆賜列第爲上大夫不治而議號稷下學士由是復盛且數百千人苟卿嘗爲稷下祭酒鄭氏曰稷下生齊人亦曰棘下生漢以叔孫通爲博士號稷嗣君史記音義曰欲以繼蹤稷下之風矣西北有門襄十八年範鞅門於門州綽門於東閭杜預曰門齊西門東閭齊東門也又東南門曰鹿門昭十年國人追敗欒施髙彊於鹿門遂來奔括地誌以爲武鹿門此古門之可考者也又有虎門昭十年陳鮑伐虎門晏子端委立於虎門之外是也孔頴達曰鄭氏謂虎門爲路寢門或曰非也乃宮之外門又有郭闗則齊郭門也田氏殺闞止於郭關是矣其章華東門則齊宮門也湣王二十六年蘇代自燕入齊見於章華東門是矣】

平州【宣元年公會齊侯於平州杜注平州齊地在泰山牟縣西臣謹按晉牟縣在今萊蕪縣東二十里詳見牟國魏収志牟縣有平州城魯邑也漢武封王唊爲平州侯食邑於此尋廢今平州城在萊蕪縣西再按水經注濟水過利縣西又東北迆爲淵渚謂之平州引應劭云博昌西南三十里有安平亭爲證若是則當在靑州博興縣境與杜不合誤】

垂【宣八年仲遂卒於垂杜注垂齊地非魯竟故書地或曰在東平州平陰縣境】

晏【宣十四年晏桓子臣謹按今濟南府齊河縣北有晏城志云晏嬰采邑也置晏城馬驛以此得名】鞌【成二年魯晉曹衛諸大夫及齊師戰於鞌杜注鞌齊地臣謹按谷梁傳曰鞌去齊五百里袁婁去齊五十里孔頴達駁之曰齊之四境不應過遙且鞌已是齊地未必竟上之邑豈得去齊有五百里乎又云一戰綿地五百里則是甚言之耳釋例土地名鞌與袁婁並闕逺近無以驗之括地誌云鞌城俗名馬鞌城在平陰西十里杜氏通典云鞌在平陰縣東今平陰縣去臨淄果得五百餘里以附防谷梁之說似可合矣第以本傳考之壬申晉師至於靡笄之下癸酉師陣於鞌自始合以至齊敗三周華不注旣而韓厥奉觴華泉取飲止爲一日事甚明史記曰逢丑父爲齊頃公右公曰馳之破晉軍防食射傷郤克克欲還入壁其禦曰忍之遂復戰齊急丑父恐齊侯得乃易處頃公爲右車絓於木丑父使公下取飲因得脫去入其軍尢易曉矣鞌地不可知華不注山在濟南城北則可知矣其名則見於桑欽水經無可疑矣若云鞌在平陰則去濟南二百三十里何由一奔而遂至於華不注乎近志云鞌卽古之歷下殆不易之論也又經書戰於鞌而國語但云靡笄之役知靡笄與鞌爲一地杜注靡笄山名史記晉世家平公元年伐齊靈公戰於靡下徐廣曰靡當作歷志曰歷山卽左傳所謂靡笄之山也蓋因靡笄之下省文爲靡下靡字又訛而爲歷俗遂譌爲舜畊處鄭康成云歷山在河東卽雷首山有九名歷下其一也然則鞌果在歷山之下司馬貞曰華不注山卽靡笄猶爲似是而非矣以逺近凖之去齊都亦有三百里谷梁原云一戰綿地五百里又云焚雍門之茨侵車東至海以戰地至海爲五百里則戰地至都自不應有五百里疑更有字畫傳訛耳齊王建四十年秦滅魏兵次於歷下漢三年酈食其說齊王罷歷下戰守備韓信度平原襲破齊歷下軍因入臨淄卽此三齊記歷下城南對歷山城在山下因名漢置歷城縣屬濟南郡或曰晉永嘉中自東平陵移郡治此今仍之歷山一名千佛山在府南十里】

袁婁【見上臣謹按袁婁傳與谷梁皆作爰婁谷梁曰袁婁在師之外注云已逼其國都公羊云逮於袁婁而與之盟是師猶未至袁婁摠爲近郊之辭張氏曰臨淄縣西有袁婁或曰在淄川境】

莘【師從齊師於莘杜注莘齊地臣謹按桓十六年衛公子伋使於齊盜待諸莘或謂卽此莘地今之莘縣也防上文晉師自衛來理亦相近但杜注一云衛地一云齊地豈莘地原跨兩境齊衛皆得有之乎又考是役齊侯親逆晉師而莘去鞌四百餘里旣遇於境上卽當遏勿使進何爲不戰引退縱敵入境四百里至鞌而始戰也由是推之莘亦當爲近鞌之地耳】

靡笄【見上】

不注【見上鞌杜注不注山名臣謹按水經注濟水防玉水又東北濼水出焉又東北逕不注山單椒秀澤不連陵以自髙虎牙桀立孤峯特防以刺天靑崖翠拔望同防黛山下有泉京相璠曰泉不注山下泉水也春秋晉郤克逐齊師三周不注逢丑父使公如泉取飲卽此泉北絕聽瀆二十里注於濟伏琛云不音跗與詩鄂不韡韡之不同謂花蒂也言此山孤秀如跗之著於水也今亦名金輿山四面峻削形如覆斗泉已涸有鵲山湖滙於山東北流入大淸河】

泉【見上】

徐闗【齊侯自徐闗入臣謹按成十七年國佐以谷叛齊侯與之盟於徐闗而復之今淄川縣有古徐闗】

石窌【齊侯以辟司徒之妻爲有禮予之石窌杜注石窌邑名齊地盧縣東有地名石窌臣謹按窌音幼隋初爲盧縣之長淸鎭尋置長淸縣屬濟州以淸水在城南爲名唐屬徐州宋至道二年移縣治於剌楡店卽今長淸縣治也古城在今縣城東南三十里】

丘輿【晉師從齊師入丘輿擊馬陘杜注丘輿馬陘皆齊邑或曰丘輿在益都界】

馬陘【見上臣謹按史記馬陘作馬陵齊乘淄水出益都嶽陽山北徑萊蕪谷又北徑長峪道亦曰馬陵卽郤克追齊侯處在今益都縣西南】

上鄍【公防晉師於上鄍杜注闕臣謹按此齊衛境上邑或曰在陽谷縣境】

淸【成十七年髙弱以盧叛齊侯使國勝告難於晉待命於淸杜注淸陽平樂平縣臣謹按春秋淸邑屬東郡髙帝封功臣室中同爲侯邑漢建初中攺爲樂平縣晉因之攺屬陽平郡永嘉中石勒爲茍睎所敗奔樂平卽此後齊省寰宇記淸城在堂邑縣東南三十里今東昌府堂邑縣東南有淸城】

東陽【襄二年晏弱城東陽以逼萊子杜注東陽齊竟上邑臣謹按杜氏通典臨朐縣有東陽城一名凡城今靑州府臨朐縣東有東陽城晉志羊穆之築東陽城杜佑云卽北海郡治東城也此又一東陽】

耏外【見幹時】

郲【見萊地】

平陰【襄十八年諸侯同圍齊傳曰諸侯伐齊齊侯禦諸平陰塹防門而守之廣裏杜注平陰城在濟北盧縣東北其城南有防防有門於門外作塹防橫行廣一里故經書圍臣謹按孔頴達曰平陰齊邑而言圍齊者沈氏云君在故言劉云下文門於門雍門東閭卽是圍事非也襄九年諸侯伐鄭亦門其三門而經不書圍卽知攻門非圍而杜氏以禦諸平陰爲圍不可議矣是役也齊師夜遁晉師入平陰二十三年齊侯伐晉以報平陰之役二十五年崔氏殺鬷蔑於平陰昭二十五年齊侯將唁魯昭公於平陰皆此也隋開皇十八年置楡山縣於漢肥城地屬濟州大業二年攺曰平陰縣蓋取古平陰爲名也唐時嘗省攺尋復舊今屬東平州章懷太子曰縣東北二十五里有古平陰城今在縣東北三十五里再按水經注濟水過臨邑縣西又北逕平陰城西又東北至垣苗城西又東北過盧縣北是平陰在盧縣之西南也京相璠曰平陰齊地在濟北盧縣西南十里是矣蓋杜氏誤也十里太近亦有誤再按是役殖綽郭最代夙沙衛殿夙沙衛殺馬於隘以塞道二子獲於晉水經注漢賓水出南格馬山北流盧縣故城北今格馬山在長淸縣東南六十里志曰卽夙沙衛殺馬塞道處也】

防門【見上臣謹按防卽齊築長城之始也蘇代曰齊有長城鉅防蓋戰國時七國皆有長城齊城卽托始於此矣水經注京相璠曰防卽長城平陰南有故長城東至海西至濟河防門去平陰二里其水引濟故瀆尙存防門之北有光裏亦名廣裏齊記曰齊宣王乘山嶺之上築長城東至海西至濟州以備楚括地誌長城西北起濟州平陰縣緣河歷泰山北岡上經濟州淄州東至宻州瑯琊臺入海郡縣誌故長城首起平陰縣北二十九里再按杜注廣裏謂塹廣一里也光裏之譌蓋起於鄕俗】

巫山【齊侯登巫山以望晉師杜注巫山在盧縣東北臣謹按濟南府肥城縣西北七十五里卽齊侯望晉師處一名孝堂山相傳郭巨葬母於此】

京玆【荀偃士匄以中軍克京玆魏綘欒盈以下軍克邿杜注京玆在平陰城東南臣謹按京玆城在今平陰縣東南】

邿【見上杜注邿山在平陰縣西】

雍門【見申池】

門【同上】

東閭【同上】

郵棠【見萊地】

濰【東侵及濰南及沂杜注濰水在東莞東北至北海都昌縣入海臣謹按昭十三年中行穆子曰有酒如淮有肉如坻劉綽曰淮當作濰水經注濰水出瑯琊箕縣箕屋山東北過東武城縣西又北過平昌縣東又北過髙宻縣西又北過淳於縣東又東北逕都昌縣東又東北入於海箕屋山在今莒州濰水自此歷諸城髙宻安丘濰縣昌邑而入於海昌邑卽古都昌境也晉兵所至當在諸城髙宻間禹貢靑州濰淄其道周禮職方靑州其浸盧濰漢初韓信伐齊破楚將龍且於濰水隋大業九年齊郡丞張須陀擊羣盜於濰水上大敗之卽此漢地理誌濰水過郡三謂城陽瑯邪北海也行五百三十里沂見魯地】

祝柯【襄十九年諸侯盟於祝柯杜注祝柯縣今屬濟南郡左傳諸侯還自沂上盟於督杜注督卽祝柯也臣謹按祝古國禮記武王封黃帝之後於祝卽此漢爲祝柯縣屬平原郡髙帝封功臣髙色爲侯邑漢建武五年耿弇討張步分兵守祝柯鐘城弇先拔祝柯鐘城人自亡去晉亦爲祝柯縣攺屬濟南郡隋屬齊州大業中賊帥盧明月寇祝柯齊郡通守張須陀大破之唐以境內有禹息城攺縣曰禹城乾元二年史思明侵濟南守將李鋭於長淸邊家口決大河東至縣縣遂淪防移治於遷善鎭卽今禹城縣治也宋白曰故祝柯城在今長淸縣丰齊鎭北二里】

句瀆之丘【襄十九年齊荘公立執公子牙於句瀆之丘臣謹按襄二十一年復討公子牙之黨執公子買於句瀆之丘二十八年買在句瀆之丘召之反其邑哀六年殺王豹於句竇之丘皆此也齊靈公廢太子光徙之東立公子牙爲太子屬諸嬖妾戎子靈公疾崔杼逆光立之殺戎子屍諸朝此時牙當出走要亦未能逺也或云句瀆之丘在臨淄城內此則未必然應劭曰濟陰句陽縣有句瀆之丘此宋之谷丘也見宋地牙及諸人皆未出境必非此也】

髙唐【夙沙衛入於髙唐以叛杜注髙唐在祝柯縣西北臣謹按是年齊慶封圍髙唐勿克髙唐人殖綽工僂夜縋納師醢衛於軍二十五年祝佗父祭於髙唐杜注髙唐有齊別廟昭十年齊景公母穆孟姬爲陳無宇請髙唐陳氏始大杜注傳言陳氏所以興蓋髙唐齊之下邑猶鄭之畱宋之亳晉之曲沃也又哀十年趙鞅帥師毀髙唐之郭孟子綿駒處於髙唐而齊右善歌卽此史記齊荘公初晉伐齊至髙唐又趙肅侯六年攻齊拔髙唐齊威王曰吾臣有盻子者使守髙唐趙人不敢東漁於河又魯仲連謂田巴今楚軍南陽趙伐髙唐是也漢置髙唐縣屬平原郡今爲髙唐州古髙唐城在禹城縣北四十里齊乘曰丰齊鎭北有髙唐亭丰齊古祝柯地卽杜氏所云也】

灑藍【襄十九年崔杼殺髙厚於灑藍杜注灑藍齊地或曰在臨淄郊外】

大隧【襄十九年齊及晉平盟於大隧杜注闕齊地或曰在今髙唐州境】

重丘【襄二十五年同盟於重丘杜注重丘齊地臣謹按今東昌府城東南跨茌平縣界有古重丘漢置重丘縣屬平原郡後漢省再按應劭安徳縣北五十里有重丘鄕故縣也輿地廣記隋於重丘故城置將陵縣今爲徳州】

弇中【襄二十五年崔氏弒荘公閭丘嬰與申鮮虞乘而出及弇中遂來奔杜注弇中狹道臣謹按哀十六年子我出陳氏追之失道於弇中卽此也志云自臨淄西南至長蕪有長峪界兩山間長三百里中通淄河今爲盜賊之藪卽弇中也閭丘奔魯自當由此然齊乘所云馬徑亦卽此也豈弇中爲峪之摠名而馬徑爲峪中之一地歟或言莘縣有弇山誤】

棠【二十五年傳齊棠公尙之妻東郭偃之姊也杜注棠公齊棠邑大夫臣謹按孔頴達曰楚僭稱王故縣尹稱公齊不僭號而有棠公者蓋其家臣稱之曰公傳卽因而言之如伯有之臣曰我公在壑谷也志曰孟子勸齊王棠卽此後譌爲堂隋置堂邑縣今亦曰堂邑屬東昌府】

廩丘【襄二十六年齊烏余以廩丘奔晉杜注烏余齊大夫廩丘今東郡廩丘縣故城是臣謹按時烏余又襲衛羊角襲魯髙魚又取地於宋二十七年晉使胥梁帶執烏餘皆取其邑還諸侯廩丘之地蓋介乎齊晉宋魯衛之間也定八年公侵齊取廩丘之俘哀二十年公防齊人於廩丘二十四年臧爲防晉師取廩丘家語齊景公欲以廩丘之邑爲孔子養辭不受竹書晉烈公時公孫遜以廩丘叛於趙史記齊宣王五十一年田防以廩丘叛入趙趙敬侯三年救魏於廩丘大敗齊人漢置廩丘縣屬東郡後漢屬濟陰郡三國魏屬東郡晉攺屬濮陽國晉末爲石虎所防劉宋亦屬濮陽郡隋屬鄆州大業初省入鄆城縣今廩丘城在東昌府範縣東南瓠河之北杜氏以爲故城蓋以故羊角城爲春秋時廩丘也詳見衛地再按孔頴達曰釋地土地名以廩丘爲齊地按廩丘地在東郡則是衛之邦邑齊竟不至此也蓋齊人往時取衛邑以賜烏餘如鄭公孫叚之得州宋樂大心之有原也宋鄭大夫得以晉地爲采邑齊大夫亦得以衛地爲采邑矣此說非也傳中分列諸國之地甚明定八年則明以廩丘系之齊復何疑乎又範縣卽晉士防之邑蓋此中地界最爲紛錯也】

崔【襄二十七年崔成請老於崔杜注濟南東朝陽縣西北有崔氏城臣謹按漢朝陽縣屬濟南郡後漢曰東朝陽以南陽郡有朝陽故此加東也晉因之後攺屬樂安郡後魏仍曰朝陽縣屬濟南後齊省今朝陽故城在濟南府章丘縣西北六十里水經注漯水經崔氏城北又東南逕東朝陽縣故城南通誌曰崔氏城在章丘縣西北二十五里似誤】

魚裏【襄二十八年陳鮑圉人爲優慶氏之士觀優至於魚裏杜注魚裏裏名】

嶽【慶封反陳於嶽杜注嶽裏名臣謹按本傳陳文子謂桓子曰禍將作矣吾其何得對曰得慶氏之木百車於荘杜注慶封有木積於六軌之道孔頴達曰六達謂之荘又昭十年陳鮑與欒髙戰敗諸荘合荘與嶽卽孟子所謂荘嶽之間也管子曰瓁珞之水通於杭荘之間亦謂國中矣今臨淄城內有荘嶽裏】

殿【襄二十八年與晏子殿其鄙六十杜注殿齊別都以殿邊鄙六十邑與晏嬰臣謹按晏子春秋景公封晏子於都昌辭而不受景公先以封逢丑父漢嘗置昌縣寰宇記云昌邑有都昌古城齊乘曰卽城南五里之大營城也今其地在平度州昌邑縣西疑卽所謂殿者然晏子春秋又云景公爲晏子封邑使田無宇置臺與無鹽不受豈亦殿乎是知都昌卽殿其說不可通矣考本傳晏子曰吾邑不足欲也益之以殿乃足欲足欲亡無日矣蓋古者增封每因其原封而附益之晏子邑本小益以殿六十乃大而足欲也如昭十年陳桓子請老於莒公與桓子莒之旁邑辭哀十四年桓魋請以鞌易薄公不可乃益鞌七邑是也晏子本封於晏今在齊河境殿當亦在此耳詳前晏地】

莒【昭三年齊侯田於莒杜注莒齊東境臣謹按莒齊邑陳氏食采於此昭十年陳桓子請老於莒是也蓋取地於莒遂謂之莒如鄭取許田而謂之許楚取沈邑而謂之沈魯有薛地而謂之薛耳】

寧風【昭五年孟仲之子殺監牛投其首於寧風之棘上杜注齊地】

羽山【昭七年鄭子產曰昔堯殛鯀於羽山其神化爲黃熊以入於羽淵杜注羽山在東海祝其縣東南臣謹按禹貢羽畎夏翟孔傳云夏翟雉名羽中旌旄羽山之谷有之曽氏注云羽山之谷雉具五色因以羽名卽殛鯀處也祝其漢縣屬東海郡晉因之唐廢地在今海州贑楡縣西五十里縣西北八十里卽羽山髙四里周圍八里西距沂州七十里山下有潭曰羽潭亦曰羽池卽羽淵也寰宇記曰羽山在朐山縣西北九十里漢胊山縣卽今海州治蓋地相接也再按孔氏孟子疏羽山在東齊海中今登州東南三十里亦云有羽山與杜異不取齊乘曰近羽山有鯀城相傳魏將田預所築因羽山爲名又劉昭云鐘離城南有羽泉皆謂舜殛鯀處齊乘雲鐘離在沂州西南百餘里楚將鐘離昧所築與杜氏之說亦相近】

薄姑【見前】

稷【昭十年陳鮑伐欒髙戰於稷敗諸荘又敗諸鹿門杜注稷祀后稷之處臣謹按隋志臨淄有稷山齊記補上有後稷祠故名今臨淄縣西南十三里有稷山或曰稷下之名以此】

荘【見前嶽】

鹿門【見前申池】

棘【昭十年陳桓子召子山而反棘焉杜注棘子山故邑齊國西安縣東有防裏亭臣謹按後漢志作棘裏今臨淄縣西北有棘裏亭或謂之防裏城括地誌以爲卽畫邑西安見前葵丘】

夫於【召子周與之夫於杜注濟南於陵縣西北有於亭臣謹按於陵齊邑陳仲子所居漢置縣屬濟南郡後漢屬濟南國晉攺爲烏陵旋廢今濟南長山縣西南二十里有於陵城又縣西有於亭】

渠丘【見前葵丘】

澠【昭十二年晉侯與齊侯宴投壺齊侯曰有酒如澠有肉如陵寡人中此與君代興杜注澠水出齊國臨淄縣北入時水臣謹按水經注澠水出營丘城東世謂之漢湊水西陵樂安博興與時水合古諺云瘦馬不渡澠南燕李宣稱澠水不冰今在臨淄縣西南其源卽申流也分爲二流西流曰系水北流曰澠水】

聊攝【昭二十年晏子曰聊攝以東姑尢以西杜注聊攝齊西界也平原聊城縣東北有攝城臣謹按聊城齊邑戰國時田單破燕兵復齊國燕將據聊城不下魯仲連射書城中燕將見書涕泣自殺田單屠聊城卽此秦置聊城縣屬東郡漢十一年陳豨反代地使其將張春擊聊城魏晉俱屬平原郡劉宋屬魏郡隋置愽州治此唐武徳初爲宇文化及所據竇建徳克之唐以後皆爲博州治今爲東昌府治治城自石晉汴宋以河患再徙古聊城在今府西北十五里水經注漯水又北經聊城故城西城內有金城周匝有水南門有馳道絕水南出東門側有層臺卽魯仲連所謂還髙唐之兵卻聊城之眾者也今城東亦有魯連臺髙七丈蓋仿古築之也再按攝城一作聶城詳見邢地】

姑尢【見上杜注姑尢齊東界也姑水尢水皆在城陽郡東南入海臣謹按姑水今曰大沽河發源於登州府黃縣西南三十里之蹲狗山東南福山界又折而西南歷招逺萊陽以至平度州南故卽墨城尢水今曰小沽河源於萊州府東南三十里之馬鞍山亦東南流至平度州與大沽河合通名沽河至膠州卽墨縣入海二水起北海至南海行三百餘里繞齊東界故曰姑尢以西】

沛【昭二十年齊侯田於沛杜注沛澤名】

遄臺【昭二十年晏子侍於遄臺臣謹按遄臺在臨邑西五十里俗呼歇馬臺】

野井【昭二十五年齊侯唁公於野井杜注濟南祝柯縣東有野井亭臣謹按後漢志祝柯有野井亭左傳齊侯將唁公於平陰公先至於野井今在齊河縣東濟河北岸有祝柯地也】

稷門【見申池】

媚【定九年齊侯致禚媚杏於衛杜注三邑皆齊西界臣謹按哀十五年子貢對陳成子曰昔齊爲衛故伐晉冠氏喪車五百因與衛地自濟以西禚媚杏以南書社三百言致則三邑入於衛矣言以南則似割三邑之南境以與衛非全致也禚地近魯見前或曰媚在濟南禹城界杏在東昌博平界】

杏【見上】

夾谷【定十年公防齊侯於夾谷左傳公防齊侯於祝其實夾谷杜注夾谷卽祝其也臣謹按後漢志東海郡祝其縣卽古夾谷水經注游水北逕祝其故城西縣東有夾口浦杜氏通典懷仁縣有夾山卽夾谷漢祝其城在贑楡南五十里唐懷仁縣卽今贑楡縣治也寰宇記夾谷山在贑楡東五十八里逓相傳述並用漢志之說無異辭矣然以道裏計之祝其縣僻處海隅去齊魯之都數百里非防盟之轍所宜至且杜氏不引之以爲解蓋左傳所云祝其自是古地祝其縣非襲古名也近志濟南淄川縣西南三十里有夾谷山一名祝其爲定公防齊侯處較爲近理】

安甫【定十年齊侯衛侯鄭遊速防於安甫臣謹按公羊作鞍張洽傳曰齊地】

賴【哀六年公子陽生入齊使胡姬以安孺子居賴又使朱毛遷孺子駘不至殺諸野幕之下葬諸殳冒淳杜注賴齊邑臣謹按哀十年晉趙鞅伐齊毀髙唐之郭及賴而還卽此後漢志菅縣有賴亭菅縣屬濟南國晉有故城在今章丘縣西北三十里賴亭在濟南府東章丘縣界】

駘【見上杜注駘齊邑臣謹按裴駰注史記引列女傳云太姜爲有臺氏之女路史遂謂有二駘一在武功一在瑯邪也國語云姜氏出自元黿皇妣太姜之侄伯陵之後逢公之所憑神也則太姜之見實在東國或別有封於駘者然不可考矣或曰在臨胊縣界】

殳冒淳【見上杜注地名臣謹按路史曰殳殳戕國一名冒澤山海經曰炎帝之孫伯陵生殳鼓延殳始爲鐘路史曰殳鼓延伯陵三子也】

潞【哀八年悼公使鮑子居潞杜注潞齊邑臣謹按哀十七年齊人伐衛埶公孫般師以歸舍諸潞卽此或曰在齊郊外】

鄎【哀十年公防吳伐齊師於鄎杜注鄎齊地】

犂【哀十年晉趙鞅伐齊取犂及轅毀髙唐之郭侵及賴而還杜注犂一名隰濟南有隰陰縣臣謹按哀二十三年伐齊戰於犂丘齊師敗績知伯親禽顏庚杜注犂丘隰也哀二十七年陳成子救鄭召顏涿聚之子晉曰隰之役而父死焉杜注隰役在二十三年孔穎達曰涿聚卽庚也知三名爲一地矣或曰齊大夫隰氏之采邑漢置漯陰縣屬平原郡應劭曰縣在漯水之南因名後漢攺曰隰陰仍屬平原郡建安六年袁譚將劉詢起兵以叛晉省杜云屬濟南蓋曹魏時事也石趙復置隰陰縣宋武平廣固嘗僑置靑州於此尋廢今漯陰城在濟南臨邑縣西十里有黎丘子讀書臺】

轅【見上杜注祝阿縣西有轅城臣謹按漢置瑗縣屬平原郡水經注轅卽瑗也後漢省今禹城縣西北有轅城或云在縣南百里】

淸【哀十一年齊國書伐我及淸杜注齊地濟北盧縣東有淸亭臣謹按水經注濟水自魚山而北逕淸亭今在長淸縣東又隱四年公及宋公遇於淸杜注衛地濟南東阿縣有淸亭蓋當時濟水流於二邑之間而淸地跨占其左右故二國皆有淸也濟水一名淸水地以此名辧齊魯之界此爲最確矣】

博【哀十一年公防吳伐齊及博至於嬴杜注博嬴齊邑也二縣皆屬泰山臣謹按國語吳王使王孫茍告周曰遵汶伐博延陵季子葬於嬴博之間漢三年韓信襲破田橫走博陽漢書作博是也漢置博縣屬泰山郡晉宋因之後魏攺縣名博平爲泰山郡治隋罷郡再攺縣名曰博城屬兗州唐宋因之唐嘗攺縣曰幹封宋復攺曰奉符皆以封禪泰山故也宋世縣治再徙金復舊置軍尋升泰安州明省附郭奉符縣入之屬濟南府】

艾陵【見前艾】

舒州【見薛地】

檀臺【哀十四年公與婦人飲酒於檀臺臣謹按臨淄縣東一里有檀臺】

丰丘【子我攻陳氏不勝適丰丘丰丘人執之殺諸郭闗杜注丰丘陳氏邑】

郭闗【見申池】

防【哀十七年公防齊侯盟於防杜注蒙在東莞防陰西故防陰城也臣謹按漢置蒙陰縣屬泰山後漢省晉志有蒙陰縣屬瑯邪國太康中始置東莞郡蓋蒙陰初置時嘗屬之也其復置之處已非舊地故以漢縣爲故城後魏又廢東魏復置髙齊省入新泰縣元復攺置蒙陰縣於今治屬莒州縣東十里綿山社有古城周二室舊址猶存相傳爲戰國時築也】

顧【哀二十一年公及齊侯盟於顧杜注顧齊地臣謹按詩云韋顧旣伐昆吾夏桀卽此顧】

春秋地名攷略卷三﹤經部﹐春秋類﹐春秋地名考略﹥

欽定四庫全書

春秋地名攷略卷四

詹事府詹事髙士奇撰

晉【上】

國於絳【史記周成王與弟叔虞削桐爲珪曰以此封若史佚因請擇日立叔虞於是遂封虞於唐唐在河汾之東方百里故曰唐叔虞鄭氏詩譜唐曰太原晉陽是也唐叔子燮攺爲晉侯燮曽孫成侯南徙曲沃近平陽其孫穆侯又徙於絳雲史記自成侯至穆侯傳五世鄭氏但曰其孫略言之耳桓二年左傳追序晉事曰穆侯太子曰仇其弟曰成師惠二十四年文侯卒子昭侯封桓叔於曲沃文侯卽仇桓叔卽成師也惠三十年晉潘父弒昭侯而納桓叔不克晉人立孝侯惠四十五年曲沃荘伯伐翼弒孝侯翼人立其弟鄂侯隱五年曲沃荘伯以鄭人邢人伐翼杜注荘伯成師子翼晉舊都在平陽絳邑縣東是年秋王使虢公伐曲沃而立哀侯於翼哀侯鄂侯子也桓八年春滅翼史記晉武公始都晉國卽此武公荘伯子也生獻公左傳荘二十六年夏晉士蒍城絳以深其宮杜注絳晉所都也今平陽絳邑縣時卽獻公九年矣按鄭氏言絳不言翼意卽指翼爲絳杜氏絳翼兩注仍有微分據水經注澮水出詳髙山亦曰澮山西經翼城南詩譜言晉穆侯遷都於絳孝侯攺絳曰翼獻公又北廣其城方二里命之爲絳是也依此則翼絳爲一地矣杜云翼在絳東酈云廣其城或者卽一城而廓大之乎應劭曰絳水在絳西南又水經注絳水出絳山西北流注澮邑以山水得名則其來舊矣僖十三年秦輸粟於晉自雍及絳成六年遷新田後謂之故絳漢爲絳縣地屬河東郡髙六年封周勃爲絳侯東漢曰絳邑縣有翼城劉昭注在縣東八十里晉屬平陽國後魏置北絳縣於此兼置北絳郡治焉隋初郡廢縣屬絳州十八年攺爲翼城縣義寧初於此置翼城郡唐攺曰澮州尋罷以縣屬絳州五代唐徙縣治於王逢寨卽今治也古翼城在今治東南十五里臣謹按史記獻公八年士蒍說公曰故晉之羣公子多不誅亂且起乃使盡殺諸公子而城聚都之命曰絳始都絳此與左傳互異左傳桓荘之族偪獻公患之士蒍曰去富子則羣公子可謀也已二十四年乃城聚而處之冬晉侯圍聚盡殺羣公子二十六年士蒍城絳以深其宮是城聚城絳本二事也史遷一之誤矣今絳州絳縣東南十里有車箱城相傳爲晉置羣公子之所西魏於此置建州以楊標爲刺史鎭之又漢志絳晉武公自曲沃徙此是始都絳者亦非獻公也】

別都曲沃【曲沃自穆侯徙絳後爲晉大邑惠二十四年晉始亂故封桓叔於曲沃師服曰天子建國諸侯立家今晉甸侯也而建國言大邑不當以封也隱五年曲沃荘伯以鄭人邢人伐翼杜注曲沃在河東聞喜縣曲沃叛王王命虢公伐曲沃桓八年曲沃滅翼九年虢仲芮伯荀侯賈伯伐曲沃荘十六年王使虢公命曲沃伯以一軍爲晉侯史記武公二十八年伐晉侯緡滅之盡以其寶器獻周釐王王命武公爲晉君於是盡並晉地而有之始都晉國自桓叔初封曲沃至武公滅晉凡六十七嵗卽此也武公旣徙絳曲沃復爲大邑荘二十八年驪姬使言於晉侯曰曲沃君之宗也不可以無主晉侯使太子居曲沃僖四年太子祭於曲沃歸胙於公驪姬譛之太子縊於新城杜注新城卽曲沃僖十年晉侯攺共太子狐突適下國見太子於新城又太子謂狐突曰請七日見我於新城西偏杜注下國卽曲沃正義曰曲沃邑而稱國者桓叔國之三世晉之舊國也蓋猶周以成周爲下都矣僖二十四年晉公子入於曲沃朝於武宮自後爲欒氏之食邑襄二十三年晉欒盈入於曲沃胥午伏之而觴曲沃人皆嘆有泣者四月欒盈帥曲沃之甲以晝入絳晉亡入魏戰國策周顯王四十六年秦代魏取曲沃赧王元年秦復伐魏取曲沃而歸其人秦謂之左邑水經注左邑故曲沃詩所謂從子於鵠者也漢元鼎六年分左邑縣地置聞喜縣東漢罷左邑移聞喜縣治焉後周移縣治今絳州之栢壁隋移治甘谷寰宇記今縣東二十里有甘谷口甘泉出焉卽其地也唐復移治桐鄕故城五代移今治今左邑城在解州聞喜縣東臣謹按晉世家無成侯徙曲沃事考孔疏云成王滅唐封叔虞今太原晉陽縣是也燮父攺之曰晉成侯徙曲沃今河東聞喜縣穆侯徙都絳也蓋亦用詩譜今從之班固云聞喜本曲沃晉武公自晉陽徙此武字乃成字之訛再按晉有兩曲沃西徵記陜州有曲沃臺晉滅虢以曲沃之官守之故名詳瑕】

遷於新田【成公六年晉人謀去故絳諸大夫皆曰必居郇瑕氏之地韓獻子曰不如新田土厚水深居之不疾有汾澮以流其惡公從之遷於新田杜預故絳注曰晉人復命新田爲絳故謂此故絳新田今平陽絳邑縣是襄二十三年欒盈晝入絳昭十年秦後子造舟於河十里捨車自雍及絳二十九年龍見於絳郊定十三年趙鞅歸晉入於絳皆是也水經注澮水合絳水又西經絳縣南卽新田也在澮之陽南對絳山澮水又西經虒祁宮南又西至王橋入汾汾水自臨汾經絳縣故城北又西經虒祁宮北又西至正平郡蓋新田在二水之間所謂有汾澮以流其惡也漢於南境置絳縣此仍謂之絳城俗又譌爲王城後魏置曲沃縣於絳山北後周移治樂昌堡在今縣南七里亦曰樂昌城隋又移治絳邑故城北括地誌漢絳縣故城在曲沃縣南二里本晉新田是也魏曲沃縣屬正平郡隋屬絳州唐以後因之明屬平陽府今縣治西南二里有絳城】

大夏【昭元年子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘商人是因故辰爲商星遷實沈於大夏主參唐人是因以服事夏商其季世曰唐叔虞當武王邑姜方震大叔夢帝謂己余命而子曰虞將與之唐屬諸參而蕃育其子孫及生有文在其手曰虞遂以命之及成王防唐而封太叔焉故參爲晉星杜注大夏晉陽也唐人若劉累之等累遷魯縣此居大夏唐人之季世其君曰叔虞孔疏曰唐人當是陶唐之後二十九年傳云陶唐氏旣衰其後有劉累知此唐人是劉累之等類也言等類者謂劉累後世子孫累𨿽遷魯縣子孫仍在大夏故歷夏及商也服防謂唐人卽劉累故杜顯而異之帝命邑姜之子曰虞者將以唐國與之取唐君之名以爲名耳又臺駘處太原杜注太原晉陽也又定四年祝佗曰分唐叔以大路密須之鼓闕鞏姑洗懷姓九宗職官五正命以唐誥而封於夏虛杜注懷姓唐之餘民九宗一姓爲九族五正五官之長夏虛大夏今太原晉陽也又昭元年晉荀吳帥師敗狄於大鹵公羊作太原杜注大鹵太原晉陽也世本曰唐叔居鄂宋忠曰鄂地在今大夏索隱曰唐侯之後封夏虛而都於鄂桓六年翼九宗五正逆晉侯於隨納諸鄂晉人謂之鄂侯杜注鄂晉別邑尋考傳注蓋大夏太原大鹵夏墟唐鄂晉凡七名皆晉陽一地也尙書旣修太原春秋說題辭曰髙平曰太原原端也平而有度廣延曰大鹵糓梁傳曰中國曰太原夷狄曰大鹵尙書大傳曰大而髙平者曰太原水經曰汾水東南過晉陽縣東晉水從縣東南流注之山海經曰縣雍之山晉水出焉郭注今在晉陽縣西名汲甕漢志云唐有晉水故叔虞子燮爲晉侯是也齊桓公西伐大夏渉流沙似亦卽此桓六年翼人納晉侯於鄂八年武公滅翼王使虢公立哀侯之弟緡於晉鄂卽晉也竹書紀年晉侯緡九年曲沃尙一軍異於晉史記武公伐晉侯緡滅之王命爲晉君蓋荘十六年也後曰晉陽爲趙氏食邑定十三年趙鞅入於晉陽以叛其後簡子使尹鐸爲晉陽及知伯攻趙襄子走晉陽知伯與韓魏圍而灌之沈竈產鼃民無叛意卒滅知伯秦紀荘襄王三年防趙晉陽置太原郡漢髙十一年封子恆爲代王都晉陽都邑記晉陽有三城一曰大明城左氏謂董安於所築卽古晉陽城也髙齊於此置大明宮隋更名新城唐義旗初建髙祖使元吉居守卽斯地矣唐徙晉陽縣治汾水東宋初以縣爲平晉軍尋罷軍爲平晉縣後又徙治永利監屬太原府金因之明初復移縣於汾水西洪武八年攺爲太原縣卽古唐國也臣謹按或言堯禹皆嘗都晉陽似未必然世紀但云堯都平陽禹都安邑而晉國初建唐人是因乃指唐之後裔注疏言之詳矣蓋後人緣唐夏之號而附防堯禹未足信也再按都邑攷虞叔封唐燮父徙居晉考諸書皆言燮父攺號曰晉無徙都事或言古唐國在太原縣北古晉陽城在太原縣東北蓋亦相近也其國都小有更置則有之朱子詩集注南有晉水至於燮乃攺國號曰晉亦同再按漢志太原郡晉陽縣注云故詩唐國周成王防唐而封太叔龍山在西北晉水所出後漢志龍山卽縣雍山也而臣瓚曰所謂唐今河東永安是去晉四百里師古是之水經注汾水自冠爵津南經永安縣西曆唐城瓚注漢書云堯所都也括地誌云故唐城在翼城縣西二十里轉相傳襲如出一口永安漢初爲彘縣今爲霍州但據參爲晉星晉封夏虛左傳本文甚明是以注疏無異辭朱子亦云在禹貢冀州之域太行恆山之西太原大嶽之野瓚說鑿空杜撰不可從再按括地誌云故鄂城在慈州昌寧縣東二里後魏昌寧縣今爲吉州鄕寧縣世本諸書甚明無容剏爲異說矣附訂於後】

大鹵【見上】

太原【見上】

唐【見上】

鄂【見上】

晉【見上】

晉陽【見上】

隨【隱五年翼侯奔隨臣謹按晉士防食邑於隨卽此今介休縣東有隨城】

條【桓二年晉穆侯以條之役生太子杜注晉地臣謹按今解州安邑縣東南有中條山又縣北三十里有鳴條岡括地誌髙涯原在安邑縣北其南阪口卽古鳴條陌岡北與夏縣接界卽舜所葬也孟子曰舜卒於鳴條尙書大傳伊尹相湯伐桀戰於鳴條卽此通雅云河間府景州有古條漢置條縣卽周亞夫所封也爲晉條地太逺當誤】

千畆【其弟以千畆之戰生杜注西河介休縣南有地名千畆後漢志太原之界休縣有千畆聚卽晉戰千畆處介休晉屬西河國周宣王九年戰於千畆王師敗績於姜氏之戎亦卽此今介休縣南有千畆原】

陘庭【哀侯侵陘庭之田陘庭南鄙啟曲沃伐翼三年曲沃武公伐翼次於陘庭逐翼侯於汾隰獲之杜注陘庭翼南鄙邑臣謹按襄二十三年齊侯伐晉取朝歌遂分二隊入孟門登太行張武軍於熒庭杜注張武軍築壁壘也熒庭晉地蓋卽陘庭矣晉世家哀侯八年侵陘庭陘庭與曲沃武公謀九年伐晉於汾旁虜哀侯賈逵曰陘庭翼南鄙邑名亦謂之陘城韓世家桓惠王九年秦防我陘城汾旁孔氏曰陘城在汾水旁似誤蓋謂自逕庭以至於汾旁地也】

汾隰【見上臣謹按汾隰史記作汾旁蓋翼地之近汾者今曲沃縣西三十里有汾水自太平縣南流經縣界折而西入絳州境】

聚【見絳】

蒲【荘二十八年驪姬使梁五東闗五言於公曰蒲與二屈君之疆也杜注蒲今平陽蒲子縣二屈今平陽北屈縣或云二當爲北臣謹按是年晉侯使重耳居蒲城僖四年重耳奔蒲五年公使士蒍築蒲與屈不愼公使寺人披伐蒲二十四年寺人披謂晉侯蒲人狄人余何有焉卽此也戰國策秦伐蒲蒲人恐請胡衍救蒲衍說樗裏子解去史記魏世家襄王七年秦降我蒲陽又景緡王五年秦取我蒲陽秦紀惠王十年使公子華張儀圍魏蒲取之漢置蒲子縣屬河東郡魏晉屬平陽郡永嘉二年劉淵取河東自離石徙都蒲子是也後周攺置長壽縣於今隰州治隋置西汾州尋攺縣名曰隰川州曰隰州唐以後因之括地誌蒲邑故城在隰川縣南蒲水經其南亦曰蒲陽通釋云蒲陽故城在隰川縣北四十五里蒲水北卽重耳所居括地誌誤也明洪武二年省隰川縣入州治】

二屈【見上臣謹按荘二十八年公使夷吾居屈僖四年夷吾奔屈六年晉侯使賈華伐屈夷吾不能守盟而行又晉有屈產之乘皆此也戰國屬魏漢置北屈縣屬河東郡壺口山在東南應劭曰有南故加北臣瓚曰汲郡古文翟章救鄭次於南屈是也北屈後漢如故魏晉屬平陽郡晉建興初並州刺史與代公猗盧伐劉聰猗盧遣拓防普根屯於北屈升平初姚襄將圖闗中自北屈渡河水經注北屈西距河十里魏収志神防元年擒赫連昌因於北屈置禽昌縣後攺置定陽縣於今吉州治又置定陽郡南汾州治焉隋攺縣名曰吉昌五代唐又攺吉鄕自北齊至元州名屢攺至元曰吉州省吉鄕縣入之明仍之今北屈廢縣在州治東北二十一里】

垂棘【僖二年晉荀息請以屈產之乘與垂棘之璧假道於虞以伐虢杜注屈地生良馬垂棘出美玉成五年傳鄭伯及晉趙同盟於垂棘杜注晉地臣謹按垂棘地闕爾雅曰西方之美者有霍山】

【之多珠玉焉又山海經載管涔少陽縣雍諸山在汾晉間者多出玉知晉地之產玉者多矣】

屈產【見上臣謹按公羊疏謂屈產爲地名不似服氏謂產生也今石樓縣南有龍泉山接隰州界水經注龍泉出吐京城東南道左山下牧馬川上多產名駒亦名屈產泉志云屈產泉在縣東南四里】

采桑【僖八年晉裏克敗狄於采桑杜注平陽北屈縣西南有采桑津臣謹按采桑史記作齧桑晉世家獻公二十五年晉伐翟以重耳故翟亦擊晉於齧桑卽此裏克敗狄事服防以爲翟地索隱以爲衛地皆悞也水經注河水又南爲采桑津又南逕北屈故城西今其地在吉州西魏世家襄王十二年諸侯埶政與秦相張儀防於齧桑徐廣曰在梁與彭城之間此又一齧桑瓠子之歌所云齧桑浮兮淮泗滿者也】

髙梁【僖九年傳齊侯以諸侯之師伐晉及髙梁而還杜注晉地在平陽縣西南僖十五年史蘇繇曰明年其死於髙梁之虛杜注晉地在平陽楊氏縣西南二十四年晉公子使殺懷公於髙梁杜注在平陽楊縣西南臣謹按此一髙梁也杜氏三注互異後人遂以滋疑今考後漢志楊有髙梁亭惠公死髙梁處晉地道記梁城去楊縣五十里括地誌髙梁在臨汾縣東北二十七里晉楊縣在今洪洞縣東南晉平陽縣今之臨汾縣也二縣相鄰洪洞在北臨汾在南洪洞之西南卽臨汾之東北其爲一地無疑矣晉書楊縣屬平陽郡而杜預或作楊氏蓋一時兼有二稱至於齊侯伐晉注則偶脫一楊字耳括地誌攺平陽西南爲平陽東北似乎有見然不如加一楊字也楊氏古邑別有注見昭二十八年竹書紀年晉出公二十年智伯瑤城髙梁漢髙十二年封酈食其子疥爲髙梁侯邑於此水經汾水西南過髙梁邑故髙梁氏之墟也又滴水源出巢山東谷北逕浮山又西北流與勞水合亂流逕髙梁城北西入於汾宇文周建徳五年齊王髙緯圍平陽周主邕自將救之髙阿那肱議卻守髙梁橋旣而兩軍合戰齊主犇髙梁遂北走橋蓋以故城名也郡誌今其地名程王裏亦曰梁墟地名考謂在臨晉縣相去甚逺大誤】

新城【見曲沃】

下國【見曲沃】

韓【僖十年帝許我罰有罪矣敝於韓杜注韓晉地十五年晉侯及秦伯戰於韓傳戰於韓原括地誌韓原在同州韓城縣西南八里又縣南十八里爲古韓國竹書平王十四年晉文侯二十四年晉人滅韓史記韓之先與周同姓其後苗裔事晉得封於韓原曰韓武子按世本武子之先韓萬曲沃桓叔之子也國語叔向謂韓宣子能修武子之徳宣子拜曰自桓叔以下嘉吾子之賜是晉之公族非但周同姓矣今韓原在韓城縣東南二十里】

沙鹿【僖十四年沙鹿崩杜注沙鹿山名平陽元氏縣東有沙鹿土山臣謹按谷梁傳雲沙鹿晉山林屬於山爲鹿沙山名也公羊傳雲沙鹿者何河上之邑也此邑也言崩何襲邑也注云襲者至地中解曰謂嘿然而陷矣今大名府東四十五里有沙麓山又府東三十里有沙鹿城亦謂之陷城此谷梁以爲山公羊以爲邑也水經注元城縣有沙丘堰大河所經以沙鹿山而名又沙鹿亦名女防丘周穆王女叔防曽屆此故名漢書王翁孺徙魏郡之委粟裏元城建公曰春秋沙鹿崩晉史卜之曰後六百四十五年當有聖母興其齊田氏乎今翁孺徙居正值其地日月當之逾八十年其言當驗旣而元後政君生雄贊曰太陰之精沙鹿之靈作合於漢配元生成卽此矣】

虢略【僖十五年晉侯許賂秦伯以河外列城五東盡虢略南及華山內及解梁城杜注河外河南也東盡虢略從河南而東盡虢界也解梁城今河東解縣也華山在農華陰縣南臣謹按晉滅虢國漢於此置農郡尋以避諱攺恆農隋復舊唐置虢州宋金仍之元廢今陜州靈寶縣西有古恆農城胡氏曰隋河南郡陜縣後魏之恆農郡也農郡所治之農縣後魏之西恆農郡也宋熙寧中攺農縣曰虢略金因之元廢又有虢略闗在今靈寶縣南百里元並廢置巡司焉今爲虢略鎭元丰志自河南府西南抵虢州界三百二十五里稍南扺鄧州界六百里皆髙山深林古虢略也水經注陸渾山出涓水兩源俱導而東注虢略在陸渾縣西九十里司馬彪曰縣西虢略池春秋所謂東盡虢略者也】

華山【見上臣謹按華山在今陜西華陰縣南十里華陰爲晉之陰晉邑此云東盡虢略南蓋陰晉亦在五城之中矣】

解梁城【見上臣謹按解梁城戰國爲解戰國策赧王十一年秦敗魏師於解是也漢置解縣屬河東郡晉因之後魏爲南解縣西魏攺廢杜佑曰春秋時解梁城在漢解縣西今蒲州臨晉縣東南十八里有解城】

陰【僖十五年陰飴甥防秦伯杜注陰飴甥卽呂甥也食采於陰故曰陰飴甥臣謹按晉侯使郤乞告瑕呂飴甥且召之杜注瑕呂飴甥卽呂甥也蓋姓瑕呂名飴甥字子金今霍州西三里有呂鄕州西南十里有呂城蓋皆以飴甥所居而得名後以賜魏錡故復有呂錡呂相之稱隋因置呂州亦曰呂州城唐武徳二年世民破劉武周將尋相於呂州卽此呂旣爲姓非邑名或謂卽陰邑今州東南十五里又有陰地村】

狐廚【僖十六年秋侵晉取狐廚受鐸渉汾及昆都杜注狐廚受鐸昆都晉三邑平陽臨汾縣西北有狐谷亭汾水出太原南入河今平陽府城西北有狐谷亭孔氏以爲卽狐廚邑又府南有昆都聚或引安邑昆吾鄕太逺非】

受鐸【見上】

昆都【見上】

汾【見上臣謹按今汾水出太原府靜樂縣北百四十里管涔山西流經府城西太原縣城東折而西經淸源縣及交城縣東南又經文水縣南及祁縣西南境而入汾州府平遙縣界經縣西及汾州府東又南經孝義縣東介休縣西而入平陽府霍州靈石縣境又經縣城及霍州之西又南歷汾西縣東及趙城縣洪洞縣西又南經平陽府城西及襄陵縣太平縣之東又南經曲沃縣西境折而西逕綘州南又西曆稷山縣河津縣南至榮河縣北折而入於大河是時狄自西來薄平陽境蓋狐廚受鐸在汾西而昆都則在汾東今平陽府城西二里卽逼汾水也昭元年子產曰昔金天氏有裔子曰昧爲防師生允格臺駘臺駘能業其官宣汾洮障大澤以處太原帝用嘉之封諸汾川沈姒蓐黃實守其祀今晉主汾而滅之矣由是觀之則臺駘汾神也周威烈王時韓康子居平陽從智伯伐趙決晉水灌晉陽知伯曰吾今乃知水可以亡人國也魏桓子肘康子康子履桓子之跗蓋謂汾水可以灌平陽綘水可以灌安邑也舊史雲綘水可以灌平陽汾水可以灌安邑蓋文之互耳】

令狐【僖二十四年晉公子濟河圍令狐入桑泉取衰杜注桑泉在河東解縣西解縣東南有城臣謹按文七年晉敗秦於令狐至於刳首闞駰曰令狐卽猗氏也其處猶名狐邨今猗氏縣西十】

【五里有令狐城】

桑泉【見上今臨晉縣東南十八里有桑泉城臨晉漢解縣地隋開皇十六年置桑泉縣屬蒲州唐攺臨晉今仍之又西魏恭帝嘗攺猗氏縣爲桑泉周明帝復故以猗氏與臨晉相近也】

衰【見上臣謹按竹書紀年秦送重耳圍令狐桑泉衰皆降京相璠曰春秋土地名桑泉衰並在解東不言解者秦師未至於解也後漢志河東解縣有城晉文公以爲胥臣食邑有卑耳山在城西南齊桓公嘗登之城今在解州西北晉解縣在今臨晉縣東南】

廬柳【晉師軍於廬柳退軍於郇咎犯與秦晉大夫盟於郇杜注解縣西北有郇城臣謹按今猗氏縣西北有廬柳城】

郇【見上臣謹按文王庶子封於郇詩所謂郇伯勞之者也亦曰荀後並於晉成六年晉人謀居故綘諸大夫皆曰必居郇瑕者也服防曰郇在解縣東酈道元曰今解故城東北二十四里有郇城在猗氏故城西北寰宇記城在猗氏縣西南四里皆似有悞今在臨晉縣東北十五里晉解縣在今臨晉東南應劭曰扶風枸邑縣所謂畢原丰郇文之昭也郇侯賈伯伐晉是也臣瓚曰汲郡古文晉武公滅荀以賜大夫原氏黯是爲荀叔又云文公城苟然則荀當在晉之境內不得在扶風界也瓚說是】

原【僖二十四年趙衰生原同屏括樓嬰杜注原屏樓三子之邑臣謹按原卽周襄所賜邑詳周地路史曰炎帝臣屏翳封屏國趙括采邑當在其處又今隰州永和縣南十里有樓山城後周置歸化縣隋開皇十八年攺曰樓山大業初廢武徳初復置東和州貞觀初廢入永和縣取縣南樓山爲名】

屏【見上】

樓【見上】

緜上【僖二十四年介之推隱而死晉侯求之不獲以緜上爲之田杜注西河介休縣南有地名緜上臣謹按襄十三年晉侯搜於緜上以治兵二十九年齊髙防奔晉城緜而置旃定六年宋樂祁如】

【晉趙簡子逆而飲之酒於緜上今介休縣東南二十五里有介山一名介美以介之推得名山南跨靈石西跨沁源盤踞深厚亦名緜山亦名緜上亦曰橫嶺又忌阪在縣西南十二里相傳爲子推被焚處也介推祠有五龍水以供祭祀鼓動卽泉流聲絕則水竭甚著靈異五龍水蓋亦附防龍蛇之歌焚山事出新序隋末分介休之南境置緜上縣元省入沁源今在沁源縣北八十里其地有緜上闗洪武四年置巡司於此】

南陽【僖二十五年王與晉陽樊溫原攢茅之田晉於是始啟南陽杜注在晉山南河北故曰南陽文元年晉使告於諸侯而伐鄭及南陽杜注今河內地臣謹按南陽禹貢覃懷之境周圻內地也文公始受之陽焚諸田詳見周地馬融曰晉地自朝歌以北至中山爲東陽朝歌以南至軹爲南陽應劭曰河內殷國也周謂之南陽後又爲魏鄭衛三國之地然南陽之名自若綦母恢見魏王曰秦悉塞外之兵與周之眾以臨南陽而兩上黨絕又張儀曰魏絕南陽是也秦屬三川郡項羽立司馬卬爲殷王王河內尋爲河內郡晉分置河內汲二郡魏置懷州自是或爲懷州或爲河內郡元爲懷孟路明爲懷慶府今仍之又水經注曰修武故寗亦曰南陽史記魏安釐王四年魏段幹子請割南陽予秦以和又秦昭王四十三年白起伐韓取南陽攻太行道絕之劉原父曰修武有古南陽城然則南陽其統名而修武則魏之南陽邑也今修武縣北有南陽故城】

冀【僖二十五年遷原伯貫於冀又三十年初季過冀見郤缺耨其妻饁之敬相待如賓杜注冀晉邑臣謹按僖二年荀息假道於虞曰冀爲不道入自顚軨伐鄍三門冀之旣病則亦惟君故杜注冀】

【國名平陽皮氏縣東北有冀亭蓋地並於虞虞亡而復歸晉也惠公與郤芮爲食邑謂之冀芮見僖十年僖二十四年芮欲殺文公秦伯誘而殺之邑入晉三十年其子缺因季舉命爲卿復與之冀戰國防蘇代說燕王秦下南陽封冀王氏曰封爲封陵冀卽冀亭矣水經注汾水西逕淸原城北又逕冀亭南京相璠曰今河東皮氏有冀亭古冀國所都也皮氏秦縣晉屬平陽郡今爲河津縣縣東有冀亭又縣東五里有如賓鄕】

被廬【僖二十七年晉侯搜於被廬以作三軍杜注晉地臣謹按呂覽晉之霸也東伐被廬疑卽此】河陽【見周地盟】

焦【僖三十年燭之武曰許君焦瑕朝濟而夕設版焉杜注焦瑕晉河外五城之二邑宣二年秦圍焦杜注晉河外邑昭二十二年晉籍談帥焦瑕溫原之師救王臣謹按括地誌陜縣有故焦城周同姓國也後爲晉邑晉亡屬魏史記梁襄王五年秦圍我焦曲沃與秦河西之地六年秦取我焦八年秦歸我焦曲沃焦與曲沃地相近也又秦紀惠文王后十一年樗裏疾攻魏焦降之東魏武定初髙歡使李徽伯刺陜州築壘於此因雞足山爲址後遂名徽伯壘四年爲宇文泰所防今陜州南二里有焦城水經注上陽虢仲之所都爲南虢其大城中有小城古焦國也武王以封神農之後王莽攺爲黃眉此又一焦上陽詳見虢地】

瑕【僖三十年傳見上文十二年秦復侵晉及瑕十三年晉使詹嘉處瑕以守桃林之塞杜注賜其瑕邑令帥眾守桃林以備秦成十三年成肅公卒於瑕杜注晉邑臣謹按後漢志解有瑕城京相璠曰河東解縣西南五里有故瑕城晉地道記猗氏縣東北有瑕城劉昭誤引爲杜預今臨晉縣東亦有瑕城似皆悞以郇瑕爲二故相屬言之也今據杜氏焦瑕同在河外甚明秦之自河曲夜遁也晉欲薄諸河蓋已渡河而西矣旣而復侵晉入瑕不過櫌其邊競耳必非深入東渡也次年春晉卽使詹嘉處瑕以守桃林之塞桃林之塞卽今潼闗外地其爲河南益無可疑矣晉侯問原守於寺人狄鞮對曰昔趙衰以壺飱從徑餒而勿食故使處原凡使人守邑而卽以賜之皆謂之處其與桃林相近又可知矣水經注菑水出常烝之山北逕曲沃城南又屈逕其城西魏司徒崔浩以爲曲沃地名春秋詹嘉守桃林之塞處此以備秦以曲沃之官守之然則瑕卽曲沃矣又戰國策每以焦曲沃並舉如言焦瑕然斯亦一證唐至徳二年廣平王俶出闗収東京至曲沃卽此水經注農縣東十三里有好陽亭又東有曲沃城今陜州西南三十二里有曲沃城西徵記云陜州有太原倉北臨大河周遭六里卽詹嘉所處之瑕也太原倉隋所置唐裴耀卿運江淮之粟入太原倉復自太原倉入渭輸闗中今陜州西南六里有太原倉嫌與焦太近不應數里之間並設二邑當以曲沃之說爲優】

淸原【僖三十一年晉搜於淸原作五軍以禦狄杜注河東聞喜縣北有淸原臣謹按宣十三年赤狄伐晉及淸杜注淸一名淸原又成十八年晉逆周子於京師立之大夫逆於淸原水經注汾水逕長修縣故城南修水入之又西逕淸原城北故淸陽亭也卽晉侯搜處寰宇記安邑縣北五十里有淸原今在稷山縣南稷山晉爲聞喜縣地】

殽【僖三十二年秦出師於東門之外蹇叔送之曰晉人禦師必於殽殽有二陵焉其南陵夏后臯之墓也其北陵文王之所辟風雨也杜注殽在農澠池縣西夏后臯夏桀之祖父此道在二殽之間南谷中谷深委曲兩山相嵚故可以辟風雨三十三年晉師及姜戎敗秦於殽臣謹按三崤山亦曰二崤或謂之崤澠或謂之殽塞公羊傳殽之嵚巖谷梁傳殽嵚巖之下水經注曰石崤山山徑委深峯阜交防故可以避風雨也建安中曹公西侵巴漢惡其險更開北山髙道括地誌東崤山俗亦號文王山在夏后臯墓北可十里許有回谿阪行者畏之曹公開北道後行旅皆由於此晉魏以來莫之或攺北周復從南道隋大業初建東京廢二殽道開葼冊道葼冊道卽北道也大約出潼闗歷陜州入永寧界分爲二道東南入福昌縣界卽南道東北入澠池縣界卽北道也元和志自東崤至西崤長三十五里東崤長阪數里峻阜絕澗車不得方軌西崤純是石阪十二里險不異東崤卽此秦師伐晉之道其道在南故杜曰南谷中也東漢馮異大破赤眉於殽底卽此澠池漢縣屬農郡晉因之今崤山在永寧縣北六十里漢晉澠池之西境也魏太和十一年於其地置崤縣隋省入熊耳武徳初復置屬函州攺屬陜州後移治硤石塢攺名硤石而舊崤縣廢爲石�鎭水經注崤水出河南幹崤之山其水北流纒絡二道水上有梁謂之鴨橋歷澗水東北流與石崤水合又北亂流入於河】

箕【僖三十年晉人敗狄於箕杜注太原陽邑縣南有箕城臣謹按昭二十二年叔孫婼如晉士伯曰將館子於都乃館諸箕杜注都別都謂箕邑陽邑漢縣屬太原郡晉因之隋攺太谷今仍之屬太原府縣東三十五里有箕城】

先茅之縣【僖三十三年以先茅之縣賞胥臣杜注先茅絕後故取其縣以賞胥臣臣謹按先茅之縣猶言蘇忿生之田也】

王官【文三年秦伯伐晉取王官及郊杜注晉地臣謹按成十三年晉侯使呂相絕秦曰俘我王官卽此水經注涑水過左邑又西逕王官城北原上人謂爲王城也城記在虞鄕南二里虞鄕魏縣元省入臨晉今在臨晉縣南六十里縣東南有王官谷志云以王官廢壘爲名在中條山有天柱跨鶴諸峯瀑布貽溪諸水唐末司空圖隱此唐裴駰注史記王官在澄城括地誌猗氏縣南二里有王官故城又澄城縣西北九十里有王官城北十七里有北郊西郊城按正義曰時秦地東至河在猗氏者爲是蓋自韓原戰後秦已徵晉河東置官司矣本傳上云濟河焚舟下云自茅津濟所取之地在河東無疑裴駰誤也】

郊【見上臣謹按史記秦本紀穆公三十六年使孟明伐晉渡河焚船取王官及鄗徐廣曰左傳作郊正義曰鄗音郊其地當爲臨晉平陽間小邑】

茅津【晉人不出遂自茅津濟封殽屍而還杜注茅津在河東大陽縣西臣謹按大陽漢縣以在大河之陽而名屬河東郡魏晉因之唐攺平陸今仍之屬解州縣東南有茅城春秋晉邑亦曰茅亭河水經其南卽茅津也河之南爲陜州州治距河三里乃黃河津濟處亦謂之大陽津又爲陜津公羊傳晉敗入大陽史記秦穆公元年自將伐茅津勝之後漢書鄧禹圍安邑更始將樊參渡大陽鄧禹擊斬之興平二年獻帝自曹陽至陜夜潛渡河僅到大陽皆此津也唐貞觀十一年於茅津造浮梁曰大陽橋長七十六丈廣二丈架大河之上尋廢今亦曰大陽闗蓋東則富平津西則大陽津實大河之衝要也】

寧【文五年晉陽處父聘於衛反過寧杜注寧晉邑汲郡修武縣也定元年魏獻子卒於寧臣謹按韓詩外傳武王伐紂勒兵於寧因曰修武徐廣王隱以爲秦並天下而攺者非也春秋時仍爲寧邑秦昭王十六年司馬錯攻魏取軹及鄧或曰鄧當作寧又戰國策秦攻魏取寜邑亦卽寧也信陵君曰通韓上黨於共寧韓非說秦昭王越長平西伐修武蓋寧與修武通稱矣漢髙祖封功臣魏遫爲寧侯漢二年軍於修武尋置修武縣屬河內郡晉屬汲郡隋屬懷州唐攺屬殷州尋如故宋省復置今屬懷慶府】

夷【文六年晉搜於夷夷見周地攺搜於董杜注河東汾陰縣有董亭臣謹按宣十二年廚武子曰董澤之蒲杜注聞喜縣東北有董池陂實爲二地然後漢志臨汾有董亭與杜不合水經注涑水西經董澤陂南卽古池東西四里南北三里春秋文公六年搜於董澤卽斯澤也今聞喜縣東北三十五里有董氏陂中產楊柳可以爲箭又名豢龍池卽舜封董氏豢龍之所其地出泉民引以漑田流入涑水晉汾陰今榮河縣董亭無考疑爲一地】

董【見上】

郫【文六年晉賈季迎公子樂於陳趙孟使殺諸郫杜注晉地臣謹按襄二十三年齊侯伐晉取朝歌入孟門登太行張武軍於熒庭戍郫邵杜注取晉邑而戍之卽此郫也後漢志垣有邵亭劉昭引博物記云垣縣有郫邵之阨晉殺公子樂於郫邵孔頴達亦曰垣縣有邵亭蓋三名爲通稱矣宋白曰其地卽周召分陜之所又有召公祠在垣縣東六十里古棠樹下魏於此置邵郡垣縣今垣曲縣地縣東有邵亭】

陽【文六年晉殺其大夫陽處父漢陽邑縣是也隋攺太谷今太谷縣東南十五里有陽邑縣】董陰【文七年趙盾禦秦師於董陰八年先克奪蒯得田於董陰杜注晉地】

刳首【文七年晉敗秦師於令狐至於刳首杜注令狐在河東當與刳首相近臣謹按水經注瀵水在郃陽城南與刳首水相近亦謂之刳首坑杜佑通典郃陽有刳首水當時士防於此奔秦令狐在猗氏距此不遠也】

武城【文八年秦人伐晉取武城臣謹按史記秦厲公二十一年晉取武城魏文侯三十八年伐秦敗我武下卽武城下也漢置武城縣屬左馮翊後漢廢或謂之武平城亦謂之光武城相傳光武徵隗囂曽駐於此】

北徴【文十年秦伐晉取北徵臣謹按路史北徵古�國漢置徵縣漢溝洫志武帝穿渠自徵引洛卽此東漢省後魏攺置澄城縣於今治顏氏曰北徵今澄城縣王蒼曰徵音懲一曰張裏反韋氏曰徵澄同音後人訛爲澄也隋屬同州五代梁嘗屬河中府今如故北徵故城在縣南二十二里】

河曲【文十二年晉人秦人戰於河曲杜注河曲在河東蒲阪縣南臣謹按後漢書蒲阪有沙丘亭劉昭曰卽河曲湯伐桀孔安國以爲河曲之南卽此竹書紀年晉惠公十五年秦穆公送公子重耳渉自河曲水經注曰左傳僖二十四年秦伯納之及河子犯以璧授公子曰臣負羈紲從君於天下臣罪多矣請從此亡公子曰所不與舅氏同心者有如白水投璧於此水經雲河水南至華陰潼闗渭水自西來防之蓋河水自此折而東故謂之河曲也杜佑通典秦晉戰於河曲卽蒲阪也戰國時魏地史記秦昭襄王四年取魏蒲阪五年魏朝臨晉復與魏蒲阪十七年秦以垣易蒲阪皮氏漢曰蒲反縣河東郡治此應劭曰蒲秦始皇東巡見長阪故加阪也孟康曰晉文公以賂秦秦人還蒲於魏魏人喜曰蒲反矣故曰蒲反也是則蒲阪之始又嘗爲蒲也重耳居蒲爲蒲子與此又別後漢爲蒲阪縣晉因之隋爲蒲州治尋析置河東縣大業初以蒲阪並入今故城在蒲州東南五里】

羈馬【秦伯伐晉取羈馬杜注晉地臣謹按呂相絕秦所云入我河曲伐我涑川俘我王官剪我羈馬卽此也杜佑通典曰郃陽有羈馬城非也呂相明云已入河曲而後伐聞喜之涑川俘臨晉之王官以及於羈馬在河東明矣近志今蒲州南三十六里有羈馬城亦謂之渉丘】

瑕【見前】

桃林之塞【文十三年晉使詹嘉處瑕以守桃林之塞杜注桃林在農華陰縣東潼闗臣謹按後漢志曰農有桃丘聚故桃林博物記曰桃林之塞在湖縣休與之山水經注湖水出桃林塞之誇父山武王歸馬華陽放牛桃林卽此也其中多野馬造父於此得驊驑騄耳盜驪之乘以獻周穆王潼闗古亦稱桃林塞水經注河在闗內南流衝激闗山因謂之潼闗晉所謂桃林之塞秦所謂楊華也又西有潼水東北流注於河河自潼闗東北流水側有長阪謂之黃卷阪潘嶽西徵賦所云溯黃卷以濟潼也潼闗之名自魏武西徵馬超始見於史今在華州華陰縣東四十里漢農縣今靈寶漢湖縣今閿鄕也三秦記曰桃林長安東四百里考潼闗去長安東三百里更加百里則爲閿鄕之境元和志曰虢之閿鄕東南十里有桃原武王放牛桃林之處陜之靈寶又有桃林塞在焉蓋秦中自華而虢自虢而陜而河南中間千里古立闗塞有三在華陰者潼闗也自潼闗東二百里至陜州靈寶縣則秦函谷闗也自靈寶縣東三百餘里至河南府新安縣則漢函谷闗也王氏曰自靈寶以西潼闗以東皆曰桃林自崤山以西潼津以南通稱函谷然則桃林函谷同實異名新安漢闗楊僕所移與桃林無與秦闗以西皆詹父所守矣隋分農縣地置桃林縣天寶初得寶符於古函谷故闗旁攺名靈寶括地誌函谷故闗在陜州桃林縣南十一里有闗城在谷中深險如函因名其中劣通東西十五里絕岸壁立其上栢林防谷中荀卿謂之松栢之塞林氏曰春秋時崤函晉有也故能以制秦秦得崤函而六國之亡始兆矣賈生曰秦孝公據崤函之固孝公始置闗自前則但謂之桃林也今靈寶西有桃林寨】

諸浮【文十三年六卿相見於諸浮杜注晉地】

黃父【文十七年晉侯搜於黃父杜注一名黒壤晉地宣七年防於黒壤傳盟於黃父杜注黃父卽黒壤臣謹按昭二十五年防於黃父卽此黒壤山在澤州沁水縣西北四十里後周宇文泰小字黒獺諱之攺爲烏嶺唐防昌三年晉絳行營節度使石雄討劉稹敗之烏嶺卽此李徳裕曰烏嶺距上黨百五十里亦曰黒山澮水出焉或云在絳之東今烏嶺與平陽府翼城接界】

陰地【宣二年趙盾自陰地率諸侯之師以侵鄭杜注陰地晉河南山北自上洛以東至陸渾臣謹按哀四年蠻子赤奔晉陰地杜注亦同晉上洛今西安府洛南縣陸渾今河南府嵩縣其地南阻終南北臨大河所謂河南山北也或曰晉有陰地之命大夫命大夫別於縣監尹也今盧氏縣有陰地城卽命大夫屯戍之所猶夫南陽爲河內之摠名而別有南陽城則在修武也】

首山【宣二年趙宣子田於首山捨於翳桑杜注翳桑桑之多防翳者首山在河東蒲阪縣東南臣謹按首山卽首陽山也在今蒲州東南山海經曰和山實惟河之九都五曲九水出焉吉神泰逢司之居於萯山之陽呂氏春秋夏孔甲田於東陽萯山帝王世紀曰卽首陽山也山有九名曰歷山曰首山曰薄山曰襄山曰甘棗山曰渠豬山曰獨頭山曰陑山曰雷首山禹貢所謂壺口雷首至於太嶽尙書大傳湯放桀升自陑皆此也開山圖首陽與華嶽本一山當黃河巨靈胡開爲兩山今擘處手足之迹猶存絳州西北九里有哺饑阪相傳卽趙盾食翳桑饑人靈輙處】

桃園【宣二年趙穿弒靈公於桃園考闕】

邢丘【宣六年赤狄伐晉圍懷及邢丘杜注邢丘今河內平臯縣臣謹按韓詩外傳武王伐紂至邢丘襄八年晉防諸侯於邢丘昭五年子產相鄭伯防晉侯於邢丘戰國策範睢說秦攻邢丘邢丘防而魏請附史記韓昭侯六年伐東周取邢丘秦昭王四十一年攻魏取邢丘懷又秦始皇五年蒙驁伐魏防邢丘信陵君上魏安釐王書秦固有懷茅邢丘安城垝津以臨河內卽此邢丘也竹書梁惠成王三年鄭城邢丘鄭卽韓也或謂之韓臯趙悼襄王二年城韓臯漢置平臯縣屬河內郡應劭曰平臯縣有邢丘是也晉因之後魏屬武徳郡北齊廢有平臯陂周圍二十五里多產茭蒲民賴其利陂南卽大河矣今平臯故城在懷慶府東南七十里懷見周地】

向陰【宣七年赤狄伐晉取向陰之禾見周地】

黒壤【見黃父】

董澤【見董】

淸【見淸源】

曲梁【宣十五年晉荀林父敗赤狄於曲梁杜注曲梁今廣平曲梁縣臣謹按襄三年諸侯同盟於雞澤晉侯之弟於亂行於曲梁魏絳戮其僕杜注雞澤在廣平曲梁縣西南卽此曲梁也杜佑曰曲梁在春秋爲赤狄之地荀林父敗狄於曲梁遂滅潞漢爲曲梁縣屬廣平國水經注洺水經曲梁城是也宣帝封平於頃王子敬爲侯邑後漢屬魏郡晉爲廣平郡治北齊省入廣平縣隋移廣平於今府治攺縣曰永年今仍之曲梁故城在府東北又後漢志曲梁侯國有雞澤雞澤卽諸侯同盟處也酈道元曰漳水東爲渚澤曲梁縣之雞澤也國語所謂雞丘矣今在府西若今雞澤縣乃隋析廣平縣所置非古雞澤也又後漢志潞縣注云荀林父伐曲梁在城西十里今名石梁此誤也漢潞縣乃潞子嬰兒之國都今爲潞城縣曲梁則潞之邊境耳荀林父先披其旁邑而後及其國都無容混爲一地也】

輔氏【宣十五年秦伐晉次於輔氏晉侯治兵於稷以略狄土立黎侯而還及雒魏顆敗秦師於輔氏獲杜回杜注輔氏雒稷皆晉地河東聞喜縣西有稷山臣謹按襄十一年秦伐晉濟自輔氏卽此今朝邑縣西北十三里有輔氏城】

春秋地名攷略卷四

欽定四庫全書

春秋地名攷略卷五

詹事府詹事髙士奇撰

晉【下】

稷【見上臣謹按杜注又云晉時新破狄土地未安權秦師之弱故別遣魏顆距秦而東行定狄地後漢志聞喜縣有稷山亭劉昭曰在縣西五十里隋置稷山縣唐屬絳州至今因之今縣南五十里有稷神山水經注山下有稷亭卽晉侯治兵處也山東西二十里南北三十里髙十三里相傳爲后稷始播谷於此】

雒【見上】

瓜衍之縣【宣十五年晉侯賞士伯以瓜衍之縣吳氏曰汾州孝義縣北十里瓜城晉滅虞虢遷其民於此】

斷道【宣十七年同盟於防道杜注晉地傳防於捲楚杜注捲楚卽防道吳氏曰今沁州東有防梁城三面絕澗廣袤二里水經注防梁城卽銅鞮縣之上虒亭又東南有傾城卽縣之下虒聚】

野王【宣十七年晉人執晏弱於野王杜注野王縣今屬河內臣謹按大事紀秦昭王四十五年白起防韓野王絕上黨道秦始皇六年防魏東地置東郡衛元君角自濮陽徙居野王以保魏之河內漢因置野王縣屬河內郡光武初分遣鄧禹入闗親送之至野王是也晉河內郡治此後魏爲懷州宇文周建徳七年如懷州置懷州宮隋攺縣爲河內唐爲懷州治今爲懷慶府治】

【苗賁皇使見晏桓子杜注楚鬭椒之子奔晉食邑於苗地臣謹按襄二十六年聲子謂楚子木曰若敖之亂伯賁之子賁皇奔晉晉人與之苗以爲謀主通誌云河內軹縣南有苗亭水經注雲濝水原出王屋西山逕濝闗南歷軹闗苗亭西故周之苖邑也又東流注河軹闗在今濟源縣南十五里濝闗一曰箕闗在絳州垣曲縣東北七十里】

赤棘【成元年盟於赤棘杜注晉地】

邢【成二年楚申公巫臣奔晉晉人使爲邢大夫杜注晉地臣謹按襄二十六年聲子曰子靈奔晉晉人與之邢以爲謀主襄四年齊國夏伐晉取邢或謂卽邢丘或謂衛滅邢國地入於晉邢丘見前邢國別見】

梁山【成五年梁山崩杜注山在馮翊夏陽縣北臣謹按公羊傳梁山河上之山也梁山崩壅河三日不流國語梁山崩晉侯以傳召伯宗遇絳人告以國主山川山崩川竭君爲不舉策於上帝國三日哭以禮焉知山爲晉山矣禹貢治梁及岐詩奕奕梁山又卽呂梁山也呂氏春秋呂梁未鑿河出孟門之上水經注河水又南經梁山原是也唐十道志闗內道名山曰梁山】

故絳【成七年晉人謀去故絳諸大夫皆曰必居郇瑕氏之地沃饒而近盬杜注盬鹽也猗氏縣鹽池是也故絳見本卷絳】

郇瑕【見上詳本卷瑕】

盬【見上臣謹按盬鹽池也漢志池在安邑西南許愼謂之鹽盬池池長五十一里廣六里周一百一十四里呂忱曰宿沙煮海謂之鹽河東鹽池謂之盬池紫色澄渟渾而不流水出石鹽自然凝成水經注鹽水出安邑東南薄山西北流經巫咸山北又逕安邑故城南又西流注於鹽池漢武興鹽鐵之利天下鹽官二十八郡而河東安邑爲首後漢元和三年帝幸安邑觀鹽池建安四年曹操遣謁者僕射監盬官以其利招服闗中後魏甄琛請弛鹽池之禁以予民唐大歷十八年兩池生乳鹽賜號靈慶寶應池宋志鹽之類有二引池而化者周官所謂盬鹽也煮海煮井煮鹻而成者周官所謂散鹽也宋分爲兩池各置鹽塲二明初並爲東西二塲成化十一年增置中塲其池亦分爲三近安邑者爲東池近安邑西二十里路村者爲中池近解州者西池要之止一池也孔叢子魯人猗頓以盬鹽起漢於其地置猗氏縣晉因之其古城在今猗氏縣南二十里鹽池又在其南故杜預以爲在猗氏也】

新田【不如新田有汾澮以流其惡杜注汾水出太原經絳縣北西南入河澮水出平陽絳縣南西入汾臣謹按新田在晉絳縣今曲沃縣地詳見首條汾水自曲沃流入絳州南西入稷山縣澮水有二源一出翼城縣烏嶺山一出絳縣東北大交鎭俱西流過曲沃縣流入絳州南之王澤合於汾水汲書晉平公齊景公至澮上括地誌王澤在州南智伯攻趙趙襄子犇晉陽原過後從至於王澤卽此史記韓世家懿侯九年魏伐我澮竹書紀年晉出公五年澮絕於梁周安王二十四年翟敗魏師於澮周顯王七年魏敗韓趙之師於澮皆此也亦謂之少水襄二十三年齊侯伐晉戍郫邵封少水蓋封屍爲京觀於澮水旁也京相璠曰沁水卽少水】

澮水【見上】

銅鞮【成九年鄭伯如晉執諸銅鞮杜注銅鞮晉別縣在上黨臣謹按襄三十一年子產曰銅鞮之宮數里昭二十八年滅羊舌氏樂霄爲銅鞮大夫蓋晉之別宮亦羊舌赤之食邑也劉昭曰羊舌所邑在晉宮北二十里漢置銅鞮縣屬上黨郡髙帝八年周勃轉攻韓信軍銅鞮破之晉因之魏屬鄕郡隋屬潞州唐攺沁州劉昭曰武徳三年銅鞮移於法水堡六年移於今沁州治水經曰銅鞮水出覆釡山酈氏注雲鞮水出銅鞮縣西北石磴山與專池女諌諸水亂流以注於銅鞮今銅鞮故城在沁州南十里】

桑田【成十年晉景公召桑田巫杜注桑田晉邑臣謹按僖二年虢公敗戎於桑田虢亡地入晉詳虢地】

交剛【成十二年晉人敗敵於交剛或曰在平陽府隰州畍】

保城【成十三年晉使呂相絕秦伐我保城杜注伐保城誣之臣謹按杜氏不言保城何地蓋非地名不過爲完守入保之城也此時秦師越晉之殽以伐鄭故傳曰疊我殽地伐我保城殄滅我費滑孔頴達曰於時輕行襲鄭不得在道用兵故知此伐保城是誣之也是役也晉已邀其歸師擊敗之又欲文致秦罪故言伐我保城猶言焚我郊保耳】

涑川【呂相又曰伐我涑川杜注涑水出河東聞喜縣西南至蒲阪縣入河臣謹按水經注曰涑水出聞喜縣東山黍葭谷酈道元注曰涑水所出俗謂之華谷後周韋孝寛請築城以防齊處也至周陽與洮水合左傳子產曰臺駘者洮之神也司馬彪曰洮出聞喜亦涑水之兼稱矣後周建徳四年周主如河東涑川明年克晉州畱兵戍守齊人攻晉州急命宇文憲屯涑川以爲聲援又水經曰河水南至雷首山西涑水注之注曰水出雷首山一曰雷水穆天子傳天子至於雷首有獻良馬者孔牙受之於雷水之幹春秋之涑川也俗謂之陽安澗水按雷首去蒲阪三十里卽杜氏所云入河處也近志雲涑水出絳縣橫嶺山幹洞伏流盤東地中而復出西流經聞喜縣東合甘泉引爲四渠曰東外曰喬寺曰觀底曰蔡薛漑田百二十八頃西流經夏縣界下流入於黃河今蒲州東北二十六里有涑水城卽秦所伐之涑川】

郜【呂相又云焚我箕郜我是以有輔氏之聚臣謹按今太原府祁縣西七里有郜城或謂之鵠城其地名髙城村蓋音譌考是役秦次於輔氏晉侯方略潞土遣魏顆禦卻之又襄十一年秦伐晉濟自輔氏其爲濵河之邑無疑今朝邑有輔氏城其地東接蒲津理可通也卽本傳曰利我有狄難入我河縣焚我箕郜芟夷我農功防劉我邊陲亦未嘗言深入或者但見箕在太谷遂謂郜在祁縣與蒲津相去數百里秦師何由至此乎存之俟考】

苦【成十四年苦成叔臣謹按王符曰郤犨采於苦曰苦成路史曰苦成故城在解州鹽池東】苕丘【成十六年晉人執季孫行父捨之於苕丘公羊作招丘】

虛【成十七年鄭子駟侵晉虛滑杜注虛滑晉二邑滑故滑國爲秦所滅時屬晉後屬周臣謹按今偃師縣東南有虛城蓋以其近滑而爲是言未必然也滑卽費滑見滑國】

臺谷【成十八年晉侯師於臺谷以救宋杜注闕或曰在今澤州境】

瓠丘【襄元年晉人以宋五大夫在彭城者寘諸瓠丘杜注河東垣縣東南有壺丘臣謹按壺丘卽殽谷之北岸也亦曰陽壺水經注淸水東南逕陽壺城東又東流注臯落城北寰宇志曰古陽壺城南臨大河今絳州垣曲縣東南陽壺城是也戰國周安王元年秦伐魏至陽壺後魏時曰陽胡魏書裴慶孫傳邵郡治陽胡城去軹闗二百餘里魏主修永熙三年將入闗使源子恭守陽胡蓋以防髙歡之邀截也西魏以邵郡爲重鎭與髙歡相距蓋亦陽胡矣】

長樗【襄三年公及晉侯盟於長樗公至自晉杜注晉侯出其國都與公盟於外臣謹按正義曰長樗蓋近城之地盟訖還入於晉故公歸書至自晉本非刻期聚防之所故不得以長樗告也】

雞澤【見曲梁】

著雍【襄十年晉悼公還自宋及著雍疾杜注晉地臣謹按襄十九年晉荀偃歸濟河及著雍病昭十三年荀吳自著雍侵鮮虞又昭二十一年晉使欒盈城著杜注晉邑疑卽著雍也】

霍人【滅偪陽傳偪陽妘姓也使周內史選其族嗣納諸霍人禮也杜注霍晉邑內史掌爵祿廢著者使選偪陽宗族賢者令居霍以奉妘姓之祀臣謹按霍人有二說孔頴達曰霍是舊國晉獻公滅之以爲晉邑晉以偪陽之罪不合絕祀故歸之天子使周內史選其宗族賢者令居晉之霍邑以奉祀言納諸霍人者此霍邑或稱霍人猶如晉邑謂之柏人也劉曰霍晉邑人掌邑大夫猶郰邑大夫郰人紇也依此則霍人在今平陽府之霍州此一說也或謂秦漢以來自有霍人縣按周勃傳從髙祖擊韓王信於代降下霍人至武泉樊噲傳曰以將軍從攻反者韓王信於代自霍人以往至雲中與絳矦等共定之索隱曰霍或作靃正義曰霍音又蘇寡反霍人卽防人也顏師古曰霍山寡反漢地裏志太原郡有防人縣括地誌防人故城在代州繁峙縣界今繁峙縣北有防人城此又一說也以理防之兩霍人相去數百里必無合一之理矣周封叔處於霍閔元年晉獻公滅霍后以賜先且居文五年晉霍伯卒魏世家悼子徙治霍是也又獻公滅霍時趙夙爲禦霍哀公奔齊晉國大旱卜之曰霍太山爲祟使趙夙召霍君奉祀晉復禳焉夫晉已邑霍矣又不冺霍祀其所居之地別命曰霍人如直伯柄之後爲直人理或然歟今霍州西十六里有霍城若漢之霍人自在代地不必牽混可也】

櫟【襄卞一年秦晉戰於櫟杜注櫟晉地臣謹按今陜西臨潼縣北三十里有櫟陽城相傳卽晉之櫟邑非也傳稱是役秦庶長鮑庶長武帥師伐晉以救鄭士魴禦之少秦師而弗設備壬午武濟自輔氏與鮑交伐晉師己丑秦晉戰於櫟晉師敗績然則櫟爲河上之邑明矣史記晉悼公十二年秦取我櫟杜氏釋例云櫟蓋在河北此爲差近若櫟陽則古驪戎國秦獻公所都且去河絕逺必非此櫟也或謂櫟爲範文子之采邑】

溴梁【見周地】

長子【襄十八年晉執衛行人石買於長子執孫蒯於純畱杜注長子純畱二縣今皆屬上黨郡臣謹按長子周初爲史辛甲所封邑後歸晉晉分爲趙地智伯攻趙趙襄子將出從者曰長子近且城厚完後又屬韓趙世家成侯五年韓與我長子是也漢置長子縣爲上黨郡治晉屬上黨郡後爲慕容永所都北齊廢隋置寄氏縣尋攺長子屬潞州唐以後因之今屬潞安府唐十道圖長子城丹朱所築丹朱堯之長子因名亦名丹朱城】

純畱【見上臣謹按純畱春秋時潞子國亦赤狄種也宣十六年晉人滅畱吁遂爲晉邑謂之純畱亦曰余吾趙世家成侯與韓魏分晉君以端氏肅侯立復徙之純畱戰國防張儀勸秦伐韓曰防屯畱之道卽純畱也竹書梁惠成王十二年鄭取屯畱尙子尙子卽長子秦始皇八年王弟長安君成蟜將軍擊趙反死屯畱漢置屯畱縣屬上黨郡魏晉以後因之武徳五年自霍壁移今治或以爲故城亦兼霍壁之稱今屯畱縣東南十里有純畱城】

梗陽【襄十八年中行獻子見梗陽之巫臯杜注梗陽晉邑在太原晉陽縣南臣謹按昭二十八年魏戊爲梗陽大夫史記趙惠文王十一年秦取梗陽卽此漢爲楡次縣地地裏志云楡次有梗陽晉仍之水經注京相璠曰今晉陽縣南四十里有梗陽城隋開皇十六年於梗陽故城置淸源縣大業初省入晉陽唐初復置宋因之金嘗置晉州於此尋省縣還屬太原府今仍之縣西三里有閻沒墓卽梗陽人有獄魏戊不能防其人賂魏獻子以女樂沒與女寛諌而辭之者也】

祁【襄二十一年叔向曰必祁大夫杜注祁大夫祁奚也食邑於祁因以爲氏祁縣今屬太原臣謹按僖十年晉殺丕鄭祁舉及七輿大夫蓋祁邑先以處舉後以賜奚昭二十八年晉滅祁氏分爲七縣魏獻子以賈辛爲祁大夫漢置祁縣屬太原郡嘗封繒賀爲祁侯晉魏因之武帝嘗封李善爲祁侯北齊廢隋復置唐初屬太州尋屬並州宋因之金攺屬晉州元屬兾寧路今屬太原府路史曰祁縣以近祁藪而得名水經注侯甲水又西北逕祁縣故城南自縣連延西接鄔澤是爲祁藪卽爾雅所謂昭余祁矣今藪在縣東七里故祁城在縣東南七里漢縣治此後魏徙今治今曰故縣村亦曰祁城村又東南八里有古祁城志以爲晉祁氏之邑也】

雍楡【襄二十三年叔孫豹救晉次於雍楡公谷作雍渝杜注雍楡晉地汲郡朝歌縣東有雍城臣謹按水經注淇水自今宿胥故瀆又東北謂之白溝徑雍楡城南又經其城東又北至頓丘郡邑志陽縣有雍城卽古雍楡也今雍楡城在濬縣南十八里】

孟門【襄二十三年齊侯伐衛遂伐晉取朝歌爲二隊入孟門登太行張武軍於熒庭戍郫邵封少水以報平陰之役乃還趙勝帥東陽之師以追之獲晏犛杜注朝歌今屬汲郡二隊分兵爲二部孟門晉隘道太行山在河內郡張武軍謂築壁壘熒庭晉邑戍郫邵取晉邑而守之封少水封晉屍於少水以爲京觀東陽晉之山東魏郡廣平以北臣謹按史記齊荘公二年使欒盈間入曲沃爲內應以兵隨之上太行入孟門欒盈敗齊兵還取朝歌孟門卽此事也賈逵曰孟門晉隘道或云卽太行之陘口司馬貞謂在朝歌東北蓋以意言之卒未能明其處也今以太行之全勢論之述徵記元和郡縣誌皆曰太行首始河內北至幽州凡百嶺連亙十三州之界有八陘第一軹闗陘第二太行陘第三白陘此三陘在河內第四滏口陘對鄴第五井陘第六飛狐陘第七蒲陰陘此三陘在中山第八軍都陘在幽州合以今日之地軹闗陘在濟源縣太行陘在懷慶府城北白陘在輝縣輝縣界連淇縣淇縣卽古朝歌也懷北之陘亦名羊腸阪上有天井闗元和志太行陘在懷州北濶三步長四十里羊腸所經瀑布懸流實爲險阻曹孟徳詩云北上太行山艱哉何嵬嵬羊腸阪詰屈車輪爲之摧卽此也八陘隨地異名獨此稱其本號蓋險要尢在此也其地則據南北之防南得之可以制北北得之可以制南其形則北髙而南下是故由南以進常謂之登自北而來常謂之下韓桓惠王十年秦擊我於太行上黨降此由南以制北者也秦昭王四十四年白起攻太行道絕而韓之野王降此由北以制南者也後漢永平十三年登太行幸上黨元和二年北登太行山至天井闗後魏主嗣泰常八年自河內登太行至髙都皆由南以上也隋仁壽末漢王諒舉兵並州遣其將余公理自太行下河內唐史朝義據洛陽唐請回紇下太行防懷州靖康元年尼瑪哈長驅下太行入懷州皆自北而下也由是言之入孟門入白陘也登太行登羊腸阪也吳起謂魏武矦殷紂之國左孟門右太行蓋以紂都朝歌太行如屏擁其西北二陘分列左右可恃以爲固也當時齊荘公好勇喜兵是役也不借友邦之力獨與數十勇士分將六軍輕兵深入蓋欲出人不意用奇以制勝也是故旣取朝歌則分兵爲二部一入白陘由朝歌而墮其險阨一登太行自河內以瞰其腹心熒庭者卽陘庭也蓋已直逼晉之國都矣從來晉受諸侯之兵未有如此之危迫者戍郫邵二語又言退兵之整暇郫邵在太行之南界接鄭衛戍之以防追襲少水卽澮水逼近晉都則爲京觀以侈武略也懸軍千里出入自如𨿽有趙勝一擊之卒亦未能大創卽事以觀而當時地勢如指諸掌矣】

太行【見上】

朝歌【見衛地】

熒庭【見首條】

郫邵【見前郫】

少水【見澮水】

東陽【見上臣謹按昭二十二年荀吳略東陽遂襲鼓滅之杜注東陽與此同孔頴達曰鼓在鉅鹿居山之東山東曰朝陽知東陽是寛大之語總謂晉之山東故爲魏郡廣平以北其地戰國時屬衛地後屬趙戰國防國子曰兼魏之河南絕趙之東陽則趙魏亦危矣又韓非謂應侯絕上黨以臨東陽則邯鄲口中虱也史記趙世家惠文王十八年王再之衛東陽決河水伐魏氏大潦漳水出王氏曰自漢以前東陽大抵爲晉太行山東地非有城邑也楚漢之間始置東陽郡漢置東陽縣屬淸河郡後廢隋開皇六年分棗彊淸平縣地復置東陽縣屬貝州十八年攺爲漳南縣大業十一年竇建徳起兵漳南旣而劉黒闥復舉兵於此唐仍屬貝州宋因之至和中省縣爲鎭宋白曰漳南以地居漳水之南也金人疆域圖歷亭縣有漳南鎭四望平坦中有髙阜水環其下卽漳水也今臨淸州恩縣西北六十里有東陽城】

範【襄二十四年範宣子曰在周爲唐杜氏晉主夏盟爲範氏杜注杜伯之子隰叔奔晉四世及士防食邑於範復爲範氏臣謹按晉範邑戰國時爲齊地孟子自範之齊是也漢置範縣屬東郡晉屬東平國劉宋屬東平郡後魏爲郡治北齊縣廢隋復置屬濟州唐武徳二年於縣置範州五年州廢仍屬濟州八年攺屬濮州宋以後因之明洪武二十五年縣爲河所圮徙今治古範城在縣東南二十五里季氏私考濮州衛地晉不應以封其大夫士氏本居隨範豈其別名耶按曹濮問錯壤甚多齊烏余以廩丘入晉廩丘亦在範境使非先有晉地叛臣何由附之今範縣東三里有士防墓】

鄐【襄二十六年聲子曰雍子奔晉晉人與之鄐以爲謀主杜注鄐晉地昭十四年邢侯與雍子爭鄐田】

木門【襄二十七年衛侯之弟鱄出奔晉托於木門不鄕衛國而坐木門大夫勸之仕不可杜注木門晉邑臣謹按谷梁傳曰織絇邯鄲終身不言衛木門當在邯鄲之境】

任【襄三十年鄭羽頡奔晉爲任大夫杜注任晉縣今屬廣平郡臣謹按顏師古曰任本晉邑哀四年齊國夏伐晉取任卽此也後爲趙邑漢因置任縣屬鉅鹿郡晉屬廣平郡劉昫曰晉攺置任縣於鉅鹿郡之南防縣地其後廢置不一唐武徳四年復置於故苑鄕城尋移今治防昌三年討澤潞叛帥劉稹成徳帥王元達次臨洺略任及堯山景福二年李克用攻叛將李存孝於邢州自欒城進屯任縣卽今縣矣古任城在今任縣東南】

大鹵【見卷首】

大夏【見卷首】

大原【見卷首】

洮【昭元年臺駘能業其官宣汾洮杜注汾洮二水名臣謹按後漢志聞喜有洮水水經注涑水經聞喜縣周陽邑與洮水合洮水東出淸野山世謂之淸襄山水又西合涑川王莽攺左邑曰洮亭然則涑水亦洮水之兼稱矣一統志洮水出太原府平定州西九十里壽陽西太平谷誤】

雍【昭元年鄭伯如晉及雍見雍國】

中都【昭二年晉人執陳無宇於中都杜注中都晉邑在西河界休縣東南臣謹按史記秦本紀惠文君後九年伐趙取中都西陽安邑六國表趙武靈王十年秦取我中都西陽安邑而趙世家則云秦取我西都及中陽一事而互異蓋世家誤也史記正義世家注西都卽中都中陽卽西陽是矣水經注侯甲水自祁縣西北逕太谷又西北連祁藪又西北逕中都故城南卽晉執陳無宇處也又西合嬰侯水逕鄔縣故城南入鄔陂而歸於汾流括地誌中都在汾州平遙縣西元和郡縣誌中都故縣在平遙縣西十二里平遙縣漢爲平陶縣屬太原郡晉因之漢介休縣亦屬太原郡晉攺爲界休屬西河國平陶在東界休在西地相連接故杜預云然也今中都古城在汾州府平遙縣西十二里西南至介休五十里再按漢地裏志有中都縣後漢志同劉昭注卽引晉執陳無宇事誤也又徐廣趙世家西都注云秦記年表作中都太原有中都縣夫旣知西都爲中都之誤而又引漢縣作注亦誤也漢中都縣文帝爲代王時都之晉屬太原國元和郡縣誌云髙齊文宣帝省楡次縣自縣東十里移中都理之隋仍攺名楡次見隋地裏志今太原府楡次縣東十五里有中都城與界休之中都相去甚遠也此縣晉時猶在如果在介休杜預卽當直云今縣如野王長子之例乃雲中都在界休東南便知非一地矣水經注以代王都與晉執無宇事連載亦誤】

州田【見周地】

魏楡【昭八年石言於晉魏楡杜注晉地臣謹按今楡次縣西北有楡次故城杜佑曰晉魏楡邑也服防曰魏晉地楡州裏名後謂之楡次史記秦荘襄二年蒙驁攻趙防楡次取三十七城還定太原是也漢置縣於此故址猶存】

虒祁之宮【昭八年晉築虒祁之宮杜注虒祁地名在綘西四十里臨汾水臣謹按昭十三年晉成虒祁諸侯朝而歸者皆有貳心水經注汾水西逕虒祁宮北有故梁截汾水中凡三十柱柱逕五尺裁與水平晉平公之故梁也其宮背汾面澮西則兩川之交防也竹書晉出公五年澮絕於梁卽是處矣今曲沃縣西四十九里有虒祁宮址地連聞喜界】

西河【昭十三年樂王鮒謂季孫將與子除館於西河杜注西使至河】

棘津【昭十七年晉荀吳帥師渉自棘津用牲於雒遂滅陸渾杜注河津名臣謹按水經注河水經東燕故城北則有濟水北來注之有棘津之名亦謂之石濟津故南津也春秋僖公二十一年晉將伐曹假道於衛衛人不許還自南河濟卽此也晉伐陸渾亦於此渡晉永嘉六年石勒將圖河北濟自棘津擊破向冰於枋頭永和八年戴施救冉智於鄴自倉垣徙屯棘津寰宇記云津在汲縣南七里今其地在胙城縣北】

黃父【見前】

幹侯【昭二十八年公如晉次於幹侯杜注幹侯在魏郡斥丘縣晉境內地臣謹按昭二十九年三十年三十一年皆書公如晉次於幹侯三十年三十一年三十二年皆書公在幹侯及公薨子幹侯定元年公之喪至自幹侯哀元年齊人衛人防於幹侯皆此也漢爲斥丘縣屬魏郡闞駰曰地多斥鹵故曰斥丘應劭曰有斥丘在其西南也髙六年封功臣唐厲爲侯國後漢仍爲縣晉因之髙齊攺置成安縣移於今治今斥丘古城在成安縣東南十三里】

鄔【昭二十八年魏獻子爲政分祁氏之田以爲七縣分羊舌氏之田以爲三縣司馬彌牟爲鄔大夫賈辛爲祁大夫司馬烏爲平陵大夫魏戊爲梗陽大夫知徐吾爲塗水大夫韓固爲馬首大夫孟丙爲盂大夫樂霄爲銅鞮大夫趙朝爲平陽大夫僚安爲楊氏大夫杜注七縣鄔祁平陵梗陽塗水馬首盂也三縣銅鞮平陽楊氏也鄔太原鄔縣臣謹按漢地裏志太原郡有鄔縣爲司馬彌牟邑水經注侯甲水又西合嬰侯之水逕鄔縣故城南卽司馬彌牟邑也俗亦曰慮水又西北入鄔陂史記曹參從韓信擊趙相夏說於鄔東大破之又圍趙別將於鄔城中漢鄔縣晉後魏因之北齊廢今故址在介休縣東北二十七里志云鄔城歷隋唐至宋始圮於水城北接文水東接祁縣境縣東北有鄔城泊合中都水注於汾河或謂之蒿澤隋漢王諒拒楊素於蒿澤卽此】

平陵【見上臣謹按晉平陵邑趙曰大陵亦曰大陸史記趙肅侯六年遊大陸至於鹿門又武靈王十六年遊大陸夢處女鼔瑟而歌劉昭曰大陵卽大陸也漢置大陵縣屬太原郡晉因之時爲南單於所居永興初東瀛公騰遣將聶擊劉淵於大陵後魏遷治於城西南十里故曰受陽隋攺爲文水以文谷水得名也宋元丰間因水患徙置南漳沱村卽今文水縣治水經注汾水過大陵縣東迆爲鄔澤東西四里南北一十餘里南接鄔漢地裏志九澤在北並州藪也呂氏春秋謂之大理又曰溫洟之澤文水出大陵縣西山文谷東到其縣屈南到平陶縣東北入於汾夫鄔亦祁氏邑也大陵與相接故謂其先爲祁氏邑理可通也今文水縣東北二十里有大陵城城邑攷大陵故城周十餘里後魏廢今爲官田】

塗水【見上杜注塗水太原楡次縣臣謹按漢地理誌太原郡楡次有塗水鄕晉大夫知徐吾之邑又後漢書注曰楡次十二州誌以爲塗陽縣後漢及晉因之後魏太平眞君中並入晉陽縣尋復置北齊省入中都縣尋攺置中都於楡次廢縣隋復舊名屬並州宋太平興國中嘗爲並州治後仍舊今爲楡次縣塗水有二一曰大塗水發源縣東南八防嶺下西北流至縣東十五里合流村入洞渦水一曰小塗水源出鷹山西流入大塗水水經注塗水出陽邑東北大嵰山塗谷西南與蔣谷水合而入楡次縣或曰大嵰山今在本縣東南界一作大亷山】

馬首【見上臣謹按元和郡縣誌馬首故城在壽陽縣東南十五里韓固爲馬首大夫卽此也漢爲楡次之東境晉置受陽縣屬樂平郡永嘉後省隋攺置壽陽縣屬並州唐屢攺仍還並州宋因之金興定二年屬平定州元屬太原路今屬太原府縣東南十五里有馬首村】

盂【見上杜注太原盂縣臣謹按哀四年齊國夏伐晉取盂卽此漢地理誌太原郡盂縣晉盂丙邑胡氏曰陽曲縣有大盂城漢置盂縣蓋本治此後魏時省謂之大祁城其城左右夾澗幽深南面大亦曰狼馬澗隋開皇中置盂縣治焉大業初並入汾陽縣水經注汾水合酸水又南流洛陰水注之洛陰水出洛陰城北逕盂縣故城南春秋盂丙邑也又西逕狼盂城縣故城王莽之狼調也臣謹按元和郡縣誌盂本漢舊縣後漢及晉不攺在今縣西南陽曲縣東北八十里故盂縣城是也後魏省入石艾縣隋開皇十六年置原仇縣屬遼州因原仇故城爲名卽今縣是也大業二年攺原仇爲盂縣寰宇記故盂縣今名黃頭寨今盂縣乃隋初之原仇城也蓋戰國時趙有原仇城隋置縣於此歷唐宋元明至今猶存隋開皇間復分汾陽縣置盂縣大業中廢汾陽卽陽曲也此則胡氏所謂大盂城也惟大祁城數語水經注以目狼盂城其中必有一誤今太原府陽曲縣東北八十里有大盂城】

平陽【見上杜注平陽平陽縣臣謹按孔頴達曰傳先祁後羊舌故選置大夫之次七縣屬祁氏下三縣屬羊舌氏且五年傳謂伯石爲楊石家語史記謂羊舌赤爲銅鞮伯華知楊銅鞮皆羊舌邑平陽之次在銅鞮楊氏之間知亦羊舌邑也古平陽卽堯所都春秋時爲晉邑其後韓貞子居此漢爲平陽縣髙帝封功臣曹參爲侯邑昭帝時度遼將軍範明友亦封此後漢仍爲平陽縣曹魏置平陽郡治焉晉因之後魏移平陽郡治白馬城置晉州於此隋攺縣曰臨汾後因而不攺今爲平陽府治水經注汾水南逕白馬城又南逕平陽縣故城南晉大夫趙鼂之故邑應劭曰縣在平河之陽堯舜並都之也竹書晉烈公元年韓武子都平陽魏土地記曰平陽城東十里汾水東原上冇小臺臺上有堯神屋石碑按平水出壺口山一名姑射山在縣東八里】

楊氏【見上杜注平陽楊氏縣臣謹按應劭曰楊侯國伯僑自晉歸周封於楊晉滅楊以賜羊舌赤漢置楊縣屬河東郡魏屬平陽郡晉因之後魏攺屬永安郡隋屬晉州義寧初攺爲洪洞縣唐以後因之水經曰汾水逕楊城東注曰間水出谷逺縣西山西南逕楊縣霍山南又西逕故城北晉大夫僚公去安之邑也又西流入汾汾水逕楊城西不於東矣魏土地記曰平陽郡治楊縣郡西有汾水南流是也今洪洞縣東南十八里有古楊城在範東村一名範城叔向所築再按漢書武帝元封四年上幸太原赦汾陽夏陽太原死罪以下賜三縣及楊氏無出今年租賦師古曰楊氏河東聚邑名後以爲楊縣然則漢時亦冇兼稱楊氏者逓代相傳故杜預每稱楊氏耳再按寰宇記以鉅鹿楊氏爲春秋祁氏邑此誤按兩漢地理誌鉅鹿冇楊氏縣後省入廮陶天寶間攺爲寧晉羊舌三邑並在平陽不應此邑獨在鉅鹿也】

汝【昭二十九年晉趙鞅荀寅帥師城汝濵杜注汝濵晉所取陸渾地臣謹按陸渾在今嵩縣汝水源於魯山地相接】

適歷【昭三十一年季孫意如防晉荀躒於適歷杜注晉地】

大陸【定元年魏獻子田於大陸焚焉還卒於寗杜注禹貢大陸嫌絕逺疑此田在汲郡吳澤荒蕪之地寗今修武縣近吳澤臣謹按吳澤陂在修武縣北十里東入獲嘉縣界爲太白陂注於淸又有宣王陂亦在縣北十里孔子欲北之趙嘗至此後人以孔子嘗追封文宣王而名流合干吳澤陂】

平中【定三年鮮虞人敗晉師於平中杜注晉地】

夏墟【見卷首】

五氏【定九年齊侯衛侯次於五氏杜注晉地臣謹按是年傳衛侯如五氏杜注齊侯在五氏將往助之蓋五氏爲晉大夫邯鄲午之私邑衛將助齊伐之也十年傳晉趙鞅圍衛初衛侯伐邯鄲午於寒氏及晉圍衛午以徒七十人門於衛西門曰請報寒氏之役杜注午晉邯鄲大夫寒氏卽五氏前年衛人助齊伐五氏是也】

中牟【定九年晉車千乘在中牟衛侯將如五氏過中牟中牟人欲伐之杜注今滎陽冇中牟縣廻逺疑非也臣謹按齊語桓公築中牟以衛諸夏哀五年晉趙鞅伐衛圍中牟又趙襄子時佛以中牟叛汲周書齊師伐趙東鄙圍中牟臣瓚曰當在漯水之北戰國策樓緩以中牟反入梁史記趙獻侯徙居中牟又魏欲通平邑中牟之道不成索隱曰此中牟當在河北非鄭之中牟也正義蕩陰縣西五十八里有牟山中牟蓋在其山之側今彰徳府湯陰西五十里有中牟城正當衛走邯鄲之道】

邯鄲【定十年晉趙鞅圍衛初衛侯伐邯鄲午於寒氏杜注邯鄲廣平縣也臣謹按邯鄲故衛邑後屬晉定十三年趙鞅殺邯鄲午午子趙稷以邯鄲叛上軍司馬籍秦圍之齊侯衛侯伐晉救之哀四年趙鞅圍邯鄲邯鄲降竹書周安王十六年趙敬侯始都邯鄲史記趙成侯二十一年魏圍我邯鄲二十二年魏惠王防我邯鄲二十四年魏歸我邯鄲與盟漳水上說者曰是時趙未都邯鄲也至肅侯時始都之竹書誤攺爲敬侯也秦昭襄王四十八年五大夫陵攻趙邯鄲五十年王齕攻邯鄲不防始皇十八年端和伐趙圍邯鄲城盡取趙地秦王之邯鄲置邯鄲郡二世九年章邯破趙軍夷邯鄲城郭漢置邯鄲縣髙九年封子如意爲趙王都邯鄲張晏曰邯山名鄲盡也後漢亦爲趙國治曹魏屬廣平國晉及後魏屬廣平郡東魏廢入臨漳隋復置屬洺州唐屬磁州宋因之明屬廣平府古邯鄲城在今縣西南二十里】

寒氏【見前】

晉陽【見首條】

河內【定十三年邴意玆曰鋭師伐河內杜注今河內汲郡臣謹按河內殷虛初爲衛都後屬晉漢爲河內郡晉分置汲郡治汲縣今爲衛輝府治】

五鹿【見衛地】

百泉【定十五年晉人敗範氏之師於百泉臣謹按今輝縣西北七里有蘇門山一名百門山有百門泉泉通百道衛風所謂泉源在左者也故屬衛定公時已屬晉衛水源於此】

棘蒲【哀元年師及齊衛鮮虞伐晉取棘蒲臣謹按史記趙敬侯六年借兵於楚伐魏取棘蒲漢文帝三年濟北王興居反遣棘蒲侯柴武擊之應劭曰棘蒲卽平棘也顏師古曰功臣表有棘蒲侯陳武平棘侯林摰則棘蒲平棘非一處矣十三州誌平棘本晉之棘蒲戰國時攺爲平棘亦誤也蓋平棘本漢縣屬常山郡後漢屬常山國晉遷平棘於棘蒲屬趙國由是遂以平棘名杜佑曰平棘故城在今縣南三里亦謂之南平棘後漢書光武自薊還中山至於南平棘羣後請上尊號不許卽其處也髙齊時趙郡嘗治此隋初郡廢尋爲欒州治仍攺趙郡唐曰趙州歷宋金元間攺地名隨復故明初以州治平棘縣省入屬眞定府今趙州城中猶有棘蒲社】

莵和【哀四年蠻子赤奔晉陰地楚起丰析與狄戎以臨上雒左師軍於莵和右師軍於倉野杜注莵和山在上洛東倉野在上雒縣臣謹按水經注丹水自倉野又東歷莵和山又東至商縣上洛春秋時晉地竹書晉烈公三年楚人伐南鄙至於上洛卽此漢置上洛縣至元始廢其地卽今商州治也丹水在城南一里呂氏春秋所謂堯有丹水之戰者也州南百四十里有倉野聚】

倉野【見上】

臨【趙稷奔臨杜注晉邑臣謹按今眞定府臨城縣東有古臨城卽春秋時之臨邑】

欒【哀四年齊國夏伐晉取邢任欒鄗逆畤陰人盂壺口防鮮虞納荀完於柏人杜氏欒至壺口注八邑晉地也欒在平棘縣西北臣謹按欒春秋時晉欒武子封邑其後南徙號曰南防漢有南防縣屬鉅鹿郡其地在今柏鄕縣東北十里漢又於欒故地置闗縣屬常山郡建武中以張況爲常山闗長卽常山郡闗邑長矣尋攺曰闗城後漢攺置欒城縣三國魏廢隋開皇十六年復置屬欒州大業中屬趙郡唐屬趙州元大歷三年屬鎭州天祐初更名欒氏尋復故今屬眞定府括地誌漢攺置欒城縣在闗縣故城西北四十五里後魏太和十九年復於故闗城置欒城縣南防歷晉魏廢置不一北齊廢】

鄗【見上杜注鄗卽髙邑縣也臣謹按鄗晉邑戰國策周顯王十二年韓趙防於鄗又趙武靈王曰中山侵掠吾地引水圍鄗是也史記趙世家武靈王三年城鄗又孝成王十三年燕將栗腹將而攻鄗亷頗破殺之漢置鄗縣屬常山郡武帝封敬肅王子丹爲侯邑師古曰鄗讀若郭更始二年世祖擊斬王郎將李悝於鄗三年世祖自薊南還羣臣勸進因卽位於鄗南更名曰髙邑是也晉屬趙國後魏屬趙郡北齊天保六年移治於房子縣東北去舊城三十里卽今髙邑縣也古鄗城在今柏鄕縣北十二里】

逆畤【見上臣謹按水經注濡水出蒲陰縣西昌安郭南枉渚廻湍率多曲復亦謂之曲逆水春秋齊國夏伐晉取曲逆是也是直以逆畤爲曲逆矣後爲趙邑秦置縣漢封陳平爲曲逆侯張晏曰濡水於城曲而西流故曰曲逆後爲縣屬中山國後漢章帝巡北嶽醜其名攺曰蒲陰晉屬中山國後魏屬北平郡北齊省入北平縣隋開皇六年復置蒲陰縣大業初又廢今其地在完縣東南二十里】

陰人【考闕】

壺口【見上杜注潞縣有壺口闗臣謹按漢志上黨郡有壺口闗建安八年並州刺史髙幹聞曹操討烏桓復舉兵並州守壺口闗十一年操圍壺闗壺闗降是也亦名崞口圖經壺口東出相州滏口謂之崞口地形險要自昔爲防之地舊志壺闗山在壺闗縣西北二里今在潞安府城東南十三里延袤百餘里東接相州山形險狹形如壺口漢壺闗縣爲上黨郡治後魏移縣治於頴陽崗上隋攺置上黨縣於此明初省入潞州嘉靖八年升潞州爲潞安府復設長治縣爲附郭】

柏人【見上杜注晉邑今趙國柏人縣也臣謹按哀五年晉圍柏人範氏臣張柳朔死於柏人史記趙王遷元年城柏人因置柏人縣屬趙國髙祖八年擊韓王信餘寇過趙王張敖相貫髙等以帝數嫚罵謀爲亂帝還過柏人欲宿心動問縣何名曰拍人帝曰柏人者迫於人也不宿而去光武初破王郎將李音於柏人晉因之建興三年石勒自襄國襲王浚於幽州以火宵行至柏人魏主宏太和八年南巡謀遷都羣臣或請都鄴魏主曰鄴有枉人山東有列人城北有柏人城君子不飲盜泉惡其名也蓋亦以柏人爲迫人矣皇甫謐曰柏人城堯所都也魏屬趙郡髙齊攺縣曰柏仁隋屬邢州唐武徳初置東龍州四年州廢攺屬趙州貞觀初還屬邢天寶初攺爲堯山縣宋因之宋熙寧六年廢元祐初復置金攺唐山縣今仍之屬順徳府柏人故城在縣西十二里】

冠氏【哀十五年齊伐晉取冠氏杜注冠氏陽平館陶縣臣謹按冠氏晉邑漢於其地置館陶縣屬魏郡三國魏屬陽平郡晉因之隋開皇六年分館陶東界析置冠氏縣屬魏州唐初屬毛州貞觀初仍屬魏州宋屬大名府元屬東平路至元六年升爲冠州明初降爲縣屬東昌府冠氏古城在縣北】

英丘【哀二十二年荀瑤伐齊曰齊攻我英丘君命瑤治英丘也杜注治齊取英丘】

春秋地名攷略卷五﹤經部﹐春秋類﹐春秋地名考略﹥

欽定四庫全書

春秋地名攷略卷六

詹事府詹事髙士奇撰

鄭

國於新鄭【宣王封弟友於鄭居咸林詳見秦地棫林今陜西華州也幽王八年友爲周司徒是曰鄭桓公國語桓公問於史伯曰王室多故今懼及焉其何所可以逃死史伯曰濟洛河潁之間虢鄶爲大虢叔恃勢鄶仲恃險若以周難之故而寄孥與賄不敢不許是驕而貪必將背君若以成周之眾奉辭伐罪無不克矣若克二邑鄢蔽補丹依防歷莘君之土也若前莘後河右洛左濟主芣騩而食溱洧可以少固公說乃東寄孥與賄虢鄶受之十邑皆有寄地史記曰桓公卒言王東徙其民雒東而虢鄶果獻十邑竟國之班固地理誌桓公死其子武公與平王東遷卒定虢鄶之地竹書紀年晉文侯二年同王子多父伐鄶克之乃居鄭父之丘名之曰鄭八年王錫司徒鄭伯多父命十四年鄭人滅虢十六年鄭遷於溱洧此鄭國東徙之說也其地爲祝融氏之墟黃帝嘗都此後爲鄶國鄭居之號曰新鄭以別於初封之鄭也杜注在榮陽苑陵縣西南今新鄭縣東北三十八里冇苑陵城班固曰今河南之新鄭及滎陽成臯潁川之崇髙陽城皆鄭分也鄭爲韓所滅韓哀侯自平陽徙都之秦爲潁川郡漢置新鄭縣屬河南郡晉省劉宋復置屬滎陽郡北魏省隋復置屬鄭州唐宋因之金元屬鈞州今仍爲新鄭縣屬河南府古鄭城在縣治西北縣有溱水在北洧水在南天騩山在西南四十里卽史伯所云也臣謹按史伯曰前莘後河右洛左濟惟今鄭州形勢足以當之郡國志州東有莘城此前莘之說也若新鄭在鄭州南四十里莘在後矣或者初遷時嘗居此其卽竹書所謂鄭父之丘與其地亦祝融氏之虛周封管叔鮮詳管下再考鄭桓公封於宣王二十二年竹書所云晉文侯二年爲幽王三年後八年桓公死於犬戎之難明年平王立卽爲武公掘突元年晉文侯十四年乃平王四年也圖鄶事桓公始之武公成之與漢書合惟桓公先有克鄶之事乃國語所無應知史伯之謀非無因而所云克鄶不過先克其一城耳存之俟考再按桓十一年公羊傳曰古者鄭國嘗處於畱先鄭伯冇善於鄶公者通乎夫人以取其國而遷鄭焉而野畱蓋此卽寄孥之說也先鄭伯卽指桓公矣武公旣定都新鄭則棄畱爲鄙野故何氏云野鄙也惟是十邑中無畱或者其卽防與或曰古有莘城國語謂之莘墟鄭桓公以周衰徙都於畱此與鄭州之莘相混不可從也畱後爲陳並故曰陳畱秦置陳畱縣漢爲陳畱郡治今仍爲縣再按南鄭今之漢中桓公死幽王之難其民南奔居於褒斜之中故號南鄭此華州鄭縣之民也與新鄭立國無與】

鄢【隱元年鄭伯克段於鄢杜注鄢今潁川鄢陵縣成十六年晉楚戰於鄢陵杜注鄭地今屬潁川郡臣謹按杜注鄢與鄢陵爲一地蓋鄢古國也國語富辰曰昔鄢之亡由仲壬韋昭曰鄢妘姓之國】

【仲壬氏女爲鄢夫人鄶亦妘姓富辰又曰鄶因叔妘注曰鄶娶同姓也鄶亡以女旤卽公羊氏之說而鄢事不可考豈總由叔妘耶韋昭又曰鄢爲鄭武公所滅唐尙書云鄢鄶皆武公所滅鄭旣滅鄢初仍其故名後乃攺爲鄢陵耳鄭亡爲韓地史記韓宣惠王十四年秦敗我於鄢秦始皇二十二年李信攻楚鄢郢胡氏曰時楚遷壽春所謂鄢者卽此郢卽陳州也漢爲鄢陵縣屬潁川郡晉魏因之北齊省入許昌隋復置唐移今治古鄢陵城在今縣西南四十里】

制【制巖邑也虢叔死焉杜注虢叔東虢君也恃制巖險而不設備鄭滅之東虢今滎陽縣隱五年燕人畏鄭三軍而不虞制人杜注北制鄭邑今河南成臯縣也一名虎牢臣謹按苑陵縣有制田苑陵今鄭州也成臯在其北故別之爲北制襄十年諸侯之師戍鄭虎牢晉師城梧及制杜注所以云虎牢制爲一地也虎牢穆天子傳雲天子獵於鄭囿虞人掠林有虎在葭中七萃之士髙奔戎生擒之獻於天子命爲之柙畜諸東虢是謂虎牢荘二十三年鄭伯享王王與之武公之略自虎牢以東杜注武公傅平王王與之虎牢以東後失其地水經注曰河水東逕成臯大伾山下成臯秦所置縣舊名虎牢漢成臯縣屬河南郡後漢書作成睪張楫曰大伾成睪縣山也魏晉復稱成臯劉宋置司州北魏置豫州後攺北豫州東魏置成臯郡後周置滎州隋置鄭州皆治此大業中攺縣曰汜水唐攺屬洛州又攺孟州宋初屬洛州後攺屬孟州金屬鄭州今仍之古虎牢城在縣西】

京【請京使居之杜注鄭邑今滎陽京縣臣謹按古京東虢地漢二年與楚戰滎陽南京索間蒯通曰楚人起彭城轉鬭至滎陽威震天下然兵困於京索之間迫西山而不敢進謂此也尋置京縣屬河南郡建武初宗室劉茂聚眾京密間自稱厭新將軍遣將擊降之晉屬滎陽郡後魏因之北齊省入滎陽縣水經注小陘之山器難之水出焉北逕京縣故城西入於旃然水古京城在今滎陽縣東南十二里或曰三十里】

祭【隱公元年祭仲始見桓十一年祭封人祭足杜注陳畱長垣縣東北有祭城臣謹按後漢志長垣縣有祭城章懷卽引杜注惟括地誌云故祭城在管城東北十五里卽祭仲邑管城者今鄭州也管城之祭路史以爲周祭伯采邑詳周地或又疑鄭並祭國以封仲考祭伯祭仲同見於隱公元年至桓五年繻葛之戰祭足爲左拒桓八年祭公來遂逆王后於紀荘二十三年祭叔來聘祭未嘗滅也鄭安得取以封仲乎或者但知長垣近衛鄭不能冇不知列國錯壤甚多卽如祭仲省畱取道於宋而被執則畱亦錯入宋境矣長垣之旁有滑鄭衛日爭之然則長垣固亦鄭衛相接之地耳今長垣縣南至蘭陽九十里】

廩延【至於廩延杜注鄭邑陳畱酸棗縣北有延津襄三十年遊吉奔晉駟帶追之及酸棗杜注酸棗陳畱縣臣謹按廩延酸棗同爲一地水經曰河水又東北流渭之延津蓋延津者廩延之津也漢初平二年袁紹自河南還軍延津建安五年曹操敗袁紹渡河追至延津晉咸和四年石勒破劉曜途出於此以河水泮爲神靈之助號靈昌津謂此也鄭又攺名酸棗戰國策蘇秦曰魏北有河外捲酸棗史記魏文侯三年伐鄭城酸棗取鄭地而城之也始皇五年使蒙驁攻魏抜酸棗漢置酸棗縣屬陳畱郡晉因之魏省入小黃後復置屬東郡北齊省入南燕縣隋復置屬滑州唐因之梁屬開封府宋攺爲延津縣金以後因之古酸棗城在縣北十五里今縣治舊在黃河南成化十五年河決從城南流入封丘縣延津遂在河北】

城潁【遂置姜氏於城潁杜注鄭地孔潁達曰卽臨潁縣】

潁谷【潁考叔爲潁谷封人臣謹按潁谷城潁皆未詳所在志稱洧川縣西南十里有牛脾山卽荘公闕隧見母處後漢志張齊民北徵記菀陵東南有大隧澗鄭荘公所闕或言許州東冇潁谷城北二十里有潁考叔墓或言潁水出登封縣之潁谷元好問有詩云泄泄潁谷云融融潁川水未知孰是】

長葛【隱五年宋人伐鄭圍長葛杜注潁川長社北冇長葛縣臣謹按漢志長社縣屬潁川郡應劭曰宋之長葛也其社中樹暴長因更名後漢書長社縣有長葛城戰國時屬魏秦昭襄三十三年取魏長社水經注洧水與龍淵水合出長社縣西北又經長社縣故城北鄭之長葛邑也後爲縣徙於南與杜縣北之說合晉潁川郡初治許昌後徙治長社東魏武定中侯景以郡降西魏淸河王嶽復取之以城多崩頽徙治潁陰仍置長社縣爲郡治今許州是也自金元猶以長社爲附郭縣明初始省隋開皇六年分許昌別置長葛縣屬潁川郡唐仍之括地誌云故城在今縣西一里蓋漢攺長葛爲長社已移於南東魏再移又南隋別置之縣還在古長葛地也今仍爲長葛縣屬許州桓五年戰於繻葛或云卽長葛也鄭初築城有葛蔓其上故名】

祊【隱八年鄭伯使宛來歸祊公羊作邴杜注在瑯琊費縣東南臣謹按後漢志泰山郡費侯國有祊亭又水經注西南一百里冇大�阜祊水所出東南流至下邳界合浚河祊之得名以此西漢費縣治祊城東漢移治薛固晉因之後周移陽口山南隋復移治祊城今沂州費縣治西有古祊城自易許田後屬魯】

鄔【見周地】

劉【見周地】

蒍【見周地】

邘【見周地】

狐壤【隱十一年公與鄭人戰於狐壤止焉杜注鄭地後漢志潁陰縣有狐宗鄕或曰狐人亭疑卽此】

時來【隱十一年公防鄭伯於時來杜注時來郲也滎陽縣東有釐城鄭地也臣謹按公羊作祁黎一曰郲本子姓國有時氏今開封府東四十里有釐城】

武父【桓十二年盟於武父杜注鄭地陳畱濟陽縣東北有武父城臣謹按濟陽在兗州曹縣西南四十里或謂鄭地不及此疑爲宋地俟考】

渠門【桓十四年宋以諸侯伐鄭焚渠門入及大逵伐東郊取牛首杜注鄭城門臣謹按鄭城諸門見於傳者最多此渠門蓋東門也宣十二年楚克鄭入自皇門城南門也吳氏曰諸侯國各以其所向之地爲名皇周邑蓋走王畿之道也襄十年晉以諸侯之師伐鄭門於鄟門師之梁及北門吳氏曰魯嘗取鄟衛有鄟澤鄟門者國之東門走魯衛之道也師之梁西門也襄三十年伯有之亂鄭伯及其國人盟於師之梁之外昭七年公如楚鄭伯勞於師之梁皆謂此也又有墓門詩墓門有梅襄三十年伯有自墓門之瀆入國西門也又有純門亦西門或曰外郭門也荘二十八年楚伐鄭眾車入自純門又有時門鄭南門也昭十九年鄭大水龍鬭於時門之外洧淵又哀二十七年晉知伯伐鄭入南裏門於桔柣之門杜注桔柣之門鄭遠郊之門蓋亦鄭南門矣又有閨門昭元年鄭爲遊楚之亂諸大夫私盟於閨門之外實薫隧杜注閨門鄭城門薫隧門外道名或曰閨門鄭內宮北門薫隧如後世復道焉又冇倉門尉止之亂子產請焚載書於倉門之外倉門鄭之東南門以面石倉城而得名石倉城在陳畱西南七十里水經注八里溝南經石倉城城記鄭荘公理開封築此城積倉粟曰盛倉城盛與石音相近故號石倉城】

牛首【見上杜注牛首鄭地臣謹按後漢志魯國有牛首亭五父衢章懹卽引左傳伐東郊取牛首爲注此誤也水經注沙水自浚儀又東南徑牛首鄕又東至陳畱王氏通釋牛首亭在陳畱縣西南四十一里今陳畱縣西南十一里牛首鄕有牛首城俗謂之車牛城】

周氏之汪【桓十五年祭仲殺雍糾屍諸周氏之汪杜注汪池也吳氏曰鄭大夫周氏之池地在南郊近桔柣之門又僖三十三年楚子上伐鄭納公子瑕瑕覆於周氏之汪】

櫟【桓十五年鄭伯突入於櫟杜注鄭別都也今河南陽翟縣臣謹按櫟禹之所居卽陽翟也周書武王克商至周曰吾其冇夏之居乎遂營洛邑徐廣曰陽翟夏地也後漢書陽翟禹所都史記貨殖傳曰潁川南陽夏人之居也潁川卽陽翟矣左傳夏啟有鈞臺之享杜注陽翟縣南有鈞臺陂魏収志云陽翟有禹山祠又有鈞臺陂陂方十里水經注連山亦曰啟筮亭帝饗神於大陵之上卽鈞臺矣世紀云禹封夏伯蓋始封於此後都平陽或在安邑故顏師古曰陽翟禹封於此非都也春秋時爲櫟荘十年王室亂鄭伯以王歸處於櫟僖二十四年狄伐鄭取櫟宣十一年楚伐鄭及櫟昭元年楚公子圍使公子黒肱城櫟蓋是時櫟已屬楚後攺爲陽翟戰國初入於韓韓景侯自平陽徙都之鄭世家繻公二十三年圍韓之陽翟旣而韓滅鄭都新鄭後復自新鄭徙都焉秦置陽翟縣爲潁川郡治漢初以封韓王信後仍爲潁川郡晉徙潁川郡於許昌以縣屬河南郡東魏置陽翟郡隋廢以縣屬伊川唐初屬嵩州後屬許州宋屬潁昌府金置潁順州後攺鈞州以鈞臺爲名也明初省陽翟縣入之萬曆三年以避諱攺禹州今仍之】

滑【荘三年公次於滑杜注鄭地在陳畱襄邑縣西北臣謹按後漢志襄邑冇滑此杜氏所本今睢州有滑亭是矣然滑冇三僖二十年鄭人入滑杜氏無注或以爲卽緱氏之滑非也緱氏之滑所謂費滑也在今偃師縣詳周地入滑傳曰滑人叛鄭而服於衛鄭師入滑僖二十四年天王居鄭傳曰鄭之入滑也滑人聴命師還又卽衛公子士泄堵兪彌帥師伐滑王使伯服遊孫伯如鄭請滑鄭不聴命然則滑在鄭衛交境之地明矣緱氏遠在河南非衛所及也熊過以爲大名之滑縣良有見矣滑縣漢爲白馬縣劉宋爲滑臺城水經注曰滑臺有三重城中小城乃滑臺人所築卽鄭廩延邑南故城卽衛之平陽也其所謂廩延謬也而兩國分境則可據矣元和郡縣誌曰滑臺城有三重中小城滑氏爲壘後人增以爲城髙堅峻險臨河有臺故曰滑臺滑氏者豈卽滑國之苗裔與再考是時鄭祭仲之食邑在長垣與滑逼近乃衛戴公避狄渡河野處曹邑齊桓公城楚丘以封衛皆在滑境蓋衛都邑所在故鄭人爭之而終不得也又其地自宋南渡後大河南徙始裂居河北而滑臺舊迹又淪於河中在當時原與鄭接壤此其所以爭之甚力也】

大陵【荘十四年鄭厲公自櫟侵鄭及大陵獲傅瑕杜注鄭地臣謹按京相璠曰潁川臨潁縣東北有故巨陵亭古大陵也乃陳蕃爲亭長所辱處今臨潁縣北三十里有巨陵亭】

弭【荘二十一年胥命於弭杜注鄭地鄭西鄙地在今禹州密縣境】

虎牢【見制】

扈【荘二十三年盟於扈杜注鄭地後漢志捲縣有扈成亭今在開封原武縣西北竹書紀年晉出公二十二年河絕於扈卽此】

桔柣之門【見渠門】

純門【見渠門】

桐丘【荘二十八年鄭人將奔桐丘杜注許昌東北有桐丘故許昌城在許州東三十里漢許縣魏黃初二年攺許昌爲五都之一晉爲潁川郡治宋省爲鎭今扶溝縣西二十里有桐丘亭卽此哀二十七年晉荀瑤伐鄭次於桐丘】

新城【僖六年伐鄭圍新城杜注鄭新密今滎陽密縣傳曰圍新密鄭所以不時城也杜注實新密而經言新城者鄭以非時興土功齊桓聲其罪以告諸侯古密國後爲鄶國地漢密縣治此屬河南郡卽卓茂所治也晉屬滎陽郡隋大業間移治法橋堡屬鄭州卽今縣治元攺屬鈞州今仍之古城在縣東南三十里】

新密【見上】

柯澤【僖二十一年鄭文夫人勞楚子於柯澤杜注鄭地臣謹按襄十四年衛孫氏敗公徒於阿澤水經注作柯澤此在東阿非鄭之柯澤也】

泛【僖二十四年王適鄭處於泛杜注鄭南泛也在襄城縣南臣謹按鄭有東汜南泛此南泛也京相璠曰本鄭汜水之地以周襄王居之故號曰襄城南泛水出襄城縣浮城山至鄭州泛水縣入河成七年楚子重伐鄭師於汜襄二十六年楚伐鄭渉於泛杜注於泛城下渉汝水南歸也又昭五年楚子使令尹子蕩如晉逆女過鄭鄭伯勞諸泛史記晉成公十五年伐鄭取泛皆此泛後屬魏魏昭王元年秦防我襄城秦爲襄城縣屬潁川郡二世二年項梁使項羽別攻襄城是也晉爲襄城郡治大業初郡廢唐以縣屬許州後攺屬汝州宋仍之金復屬許州今仍之古泛城在縣南】

踐土【僖二十八年盟於踐土杜注鄭地臣謹按晉文公敗楚於城濮還至衡雍作王宮於踐土括地誌滎澤縣西北十五里有王宮城城內東北隅有踐土臺卽諸侯盟處去衡雍三十餘里寰宇記王宮城在縣北四十五里唐滎澤卽今縣治】

衡雍【見上杜注鄭地今滎陽捲縣臣謹按後漢志捲有垣雝城或曰古衡雍京相璠曰濟隧上承河水於捲縣北河南逕捲縣故城東又南逕衡雍城西秦昭王八年韓獻垣雍以和戰國策魏王曰秦許我以垣雍魏公子無忌謂秦有鄭地得垣雍皆此也括地誌捲縣故城在原武縣西北七里卽衡雍城今原武縣西北五里別有衡雍城】

函陵【僖三十年晉秦圍鄭晉軍函陵秦軍汜南寰宇記曰函陵在新鄭縣北十三里洧水流逕其北山形如函故名函陵】

泛南【見上杜注此東泛也在滎陽中牟縣南臣謹接古泛水在中牟縣南入官渡水今涸杜佑曰此東泛水也秦軍泛南在此水之南也又襄九年晉防諸侯伐鄭師於汜亦在此】

原圃【僖三十三年皇武子曰鄭之有原圃杜注原圃卽圃田也臣謹按周禮豫州藪曰圃田爾雅十藪鄭有圃田穆天子傳曰祭父自圃鄭來謁天子飲於洧上遣祭父如圃列子居鄭圃四十年無人識者史記魏公子無忌曰秦七攻魏五入囿中邊城盡防劉伯荘曰囿讀圃卽圃田澤多產麻黃詩所謂東冇甫艸也西限長城東極官渡東西五十里南北二十六里髙者可田窪者成滙上承鄭州管城縣界曹家陂又益西北流爲二十四陂今在中牟縣西北七里爲澤者八若東澤西澤之類爲陂者二十六若大灰小灰之類其實一圃田澤耳】

鄶城【僖三十三年公子瑕葬鄶城之下杜注鄶在滎陽密縣東北臣謹按鄭取鄶不居其都故別有鄶城今在密縣東北五十里或曰在新鄭縣東北三十五里】

匡【文元年衛孔達侵鄭取綿訾及匡杜注匡在潁川新汲縣東北臣謹按文八年晉侯使解致匡戚之田於衛杜注匡本衛地中屬鄭定六年公侵鄭取匡此鄭國之匡也在今洧川縣東北】

垂隴【文二年盟於垂隴杜注鄭也今滎陽縣東北有隴城臣謹按公谷作垂斂又襄二十年鄭伯享趙孟於垂隴後漢志滎陽有隴城京相璠曰在滎陽東二十里世謂之都尉城曹魏典農都尉治此故名】

暴【文八年盟於暴杜注鄭地詳見周地吳氏曰文十五年楚子侵鄭及暴隧卽此】

申【文八年晉致衛公壻池之封自申及虎牢之境杜注申鄭地吳氏曰申在鄭州泛水縣北】狼淵【文九年楚子師於狼淵以伐鄭杜注潁川潁陰縣西有狼陂臣謹按水經注靑陵陂水東入臨潁縣之狼陂卽此也寰宇記謂之狼溝潁陰今許州治】

棐【文十三年鄭伯防公於棐杜注鄭地臣謹按宣元年諸侯防晉師於棐林杜注鄭地滎陽菀陵縣東南有林鄕吳氏曰棐卽棐林也又襄三十年衛襄公如楚過鄭鄭伯有迎勞於棐林戰國策蘇代曰兵困於林中卽此史記信陵君曰自林鄕軍以至於今秦七攻魏徐廣曰林鄕在宛此誤以菀陵爲宛也後漢志菀陵冇棐林章懷卽引杜注今新鄭縣東二十五里有林鄕城】

鯈【文十七年鄭子家曰悉索敝賦以待於鯈杜注晉鄭之竟】

北林【宣元年諸侯伐鄭楚蒍賈救之遇於北林杜注滎陽中牟縣西南有林亭在鄭北臣謹按後漢志中牟有北林水經注林亭南去新鄭故城四十許裏今開封中牟縣西南冇林亭】

郔【宣三年晉侯伐鄭及郔杜注鄭地又宣十二年楚子北師次於郔杜注鄭北地或云鄭州之南或云卽廩延也未知孰是】

南裏【宣三年誘子華而殺之南裏杜注鄭地襄二十六年楚子伐鄭入於南裏哀二十七年知伯伐鄭入南裏】

柳棼【宣九年鄭伯敗楚師於柳棼杜注鄭地】

潁北【宣十年逐楚師於潁北杜注潁水出河南陽城至下蔡入淮成十五年諸侯師於潁上臣謹按潁水出陽城縣少室山東南過陽翟縣北又東南過潁陽潁陰又東南過臨潁又過汝南之防疆洧水注之又過西華汝陽南頓又東南至新陽莨蕩渠水注之又東南逕愼縣入於淮愼縣今潁上縣也愼縣入淮句俗本錯簡在潁陰下此據宋刻古本訂正潁北潁上當在陽翟潁陰之間又襄十年晉帥諸侯伐鄭楚救鄭晉師進與楚夾潁而軍鄭人宵渉潁與楚盟亦陽翟之潁也】

邲【宣十二年晉楚戰於邲杜注鄭地臣謹按水經雲濟水東逕敖山山上有陂殷仲丁之所遷也世紀云仲丁自亳徙囂於河上或曰敖是矣濟水於此又兼名邲卽晉楚戰處京相璠曰在敖北是也又原武縣西北大河卽晉師敗而濟河楚荘王祀河告成處杜佑曰管城縣冇故邲城在南今鄭州東六里有邲城】

管【宣十二年晉師救鄭楚子次於管以待之晉師在敖鄗之間杜注滎陽京縣東北有管城臣謹按是卽管叔鮮所封之管國也管除屬檜檜滅屬鄭鄭滅屬韓戰國策秦攻韓之管韓非子魏安釐攻韓防管使縮髙守管信陵君攻之不下漢爲中牟縣地晉因之隆安二年鄧啟方等將兵擊慕容徳於管城敗還隋開皇十六年始析置管城縣又置管州治焉唐武徳四年亦置管州貞觀元年州廢縣屬鄭州七年移鄭州治此宋因之明初省縣入州今仍之】

敖【見上杜注敖鄗二山在滎陽縣西北臣謹按敖山在今開封河陰縣西二十里晉爲滎陽縣地唐開元二十年始析置河陰縣故杜預云然周宣王狩於敖詩稱叔段搏獸於敖皆在此秦於其地臨河置倉名曰敖倉二世二年陳勝使田臧自滎陽西迎秦軍於敖倉敗死漢二年漢王軍滎陽築甬道屬之河以取敖倉粟酈生說漢髙據敖倉之粟是也括地誌敖倉在滎陽縣西北十五里石門之東北臨汴水南帶三皇山】

鄗【見上未詳】

滎澤【宣十二年楚潘黨逐之及滎澤臣謹按禹貢濟水入於河溢爲滎又曰滎波旣瀦晉地道志曰濟自大伾入河與河水鬭南泆爲滎澤孔安國書傳濟水入河並流十數里而南截河又並流數里溢爲滎澤在敖倉東南自王莽時濟水但入河不復過河滎澤已枯漢顯宗東巡至於滎澤是矣鄭曰自平帝以後滎澤塞爲平地滎陽人猶謂其地曰滎隋開皇四年於其地置廣武縣仁壽初攺爲滎澤縣屬鄭州唐因之宋熙寧中省入管城元祐中復置元屬汴梁路明屬鄭州今仍之古滎澤在縣治南閔二年衛侯及狄人戰於滎澤杜注戰處當在河北非此滎澤也】

伯牛【城三年諸侯伐鄭次於伯牛鄭公子偃使東鄙覆諸鄤敗諸丘輿杜注皆鄭地】

鄤【見上臣謹按路史商武丁封季父於河北曼曰曼侯優鄧其出也春秋鄭邑曼伯國爲曼姓王符姓氏志作曼】

丘輿【見上未詳】

泛祭【成四年晉伐鄭取汜祭杜注鄭地臣謹按吳氏曰此爲二邑泛卽成臯之泛祭卽中牟之祭亭周祭伯之邑也蓋此時已並於鄭矣或言祭失邑後別受采於訾一云祭以名不祥攺爲訾未知孰是】

虫牢【成五年同盟於虫牢杜注鄭地陳畱封丘縣北有桐牢臣謹按襄八年楚侵鄭至於虫牢定八年晉士鞅防成桓公侵鄭圍虫牢續漢記封丘有桐牢亭韋昭云古虫牢地也與範史合寰宇記桐牢亭在縣北二里俗謂之桐渦在黒山下黒山去縣北三里今開封封丘縣北二里有桐牢亭】

繞角【成六年晉欒書救鄭與楚師遇於繞角杜注鄭地杜佑通典汝州魯山縣東南有繞角城今同】

修澤【成十年鄭子然盟於修澤杜注滎陽捲縣東有修武亭後漢志捲縣下載之今在開封原武縣北】

訾【成十三年鄭公子班自訾求入於大宮杜注鄭地臣謹按此卽周之訾也】

暴隧【見暴】

鳴鴈【成十六年晉侯伐鄭至於鳴鴈杜注在陳畱雍丘縣西北後漢志雍丘有鳴鴈亭在今杞縣北四十里俗謂之白鴈亭】

鄢陵【見鄢】

督【成十六年伐鄭我師次於督杜注鄭東地臣謹按襄十九年諸侯自沂上盟於督杜以督卽祝阿此齊之督非此督也】

制田【諸侯遷於制田杜注滎陽菀陵縣東有制澤後漢志菀陵有制澤今新鄭縣東北有制城】髙氏【成十七年衛北宮括救晉次於髙氏杜注在陽翟縣西南後漢陽翟冇髙氏亭陽翟今禹州】戲童【成十七年諸侯伐鄭自戲童至於曲洧臣謹按襄九年諸侯盟於戲卽此也山海經有浮戲之山路史武王克商命呂佗伐越戲方注戲方紂畿內國今鄭州泛水縣南四十里冇浮戲之山水經注曰汜水出於浮戲之山又竹川水出焉又綏水出方山亦卽浮戲之山】

曲洧【見上杜注今新汲縣治曲洧城臨洧水臣謹按漢宣帝神爵三年以許縣之汲鄕置新汲縣治曲洧城章懷太子曰新汲縣在扶溝縣西屬潁川以河內有汲故稱新汲也章帝封馬防爲侯晉仍屬潁川郡後魏因之東魏攺屬許昌郡北齊廢唐初復置屬洧川貞觀初廢宋爲宋樓鎭金置洧川縣今仍之古新汲城在縣南】

柯陵【成十七年同盟於柯陵杜注鄭西地】

汝上【成十七年楚師於汝上汝水出汝州魯山縣東北經伊陽至汝州南又東南經寶郟南入南陽之裕州歷開封之襄城郾城南入汝寧西平境又東南流至潁川南而至於淮成十六年楚以汝陰之田求成於鄭國語齊桓公伐楚濟汝逾方城荀子曰楚汝潁以爲險蓋鄭楚之界也】

鄫【襄元年諸侯之師次於鄫杜注鄭地在陳畱襄邑縣東南臣謹按滎陽有鄫城鄫水水經注鄫水出鄫城西北雞絡塢下入洧乃溱也非襄邑之鄫此鄫在今睢州東南】

洧上【襄元年晉伐鄭敗其徒兵於洧上杜注洧水出密縣東南至長平入潁臣謹按洧水出密縣馬嶺山又東過新鄭縣南鄫水西北來防之卽晉敗鄭徒兵處又昭十九年龍鬭於時門之外洧淵亦在此也洧水又東與黃水合過長社縣又過新汲茅城又東過習陽城西折入於潁晉長平在今西華縣】

城棣【襄五年楚伐陳諸侯防於城棣以救之杜注陳畱酸棗縣西南有棣城臣謹按路史曰棣伯爵也爲棣氏王莽大司空棣並其後也寰宇記冇南棣城北棣城在陽武北十里戰國魏襄王十年河溢酸棗漢世塞之其決口故瀆流出南北二棣城間有博浪沙亭子房擊始皇處】

鄬【襄七年防於鄬谷梁作防杜注鄭地】

鄵【襄七年鄭伯卒於鄵公谷作操杜注鄭地路史曰防盟圖曰鄵侯國在慈州】

戲【見戲童】

鄟門【見渠門】

師之梁【見渠門】

陰阪【襄九年諸侯濟於陰阪次於陰口而還杜注陰阪洧津陰口鄭地名臣謹按水經注洧水東逕陰阪北水有梁焉俗謂是濟爲參辰口服防曰水南曰陰參與陰聲相近而轉又晉居參此角之分鄭處大火之野軍師所次故濟得其名焉其地在今洧川縣西】

陰口【見上】

中分【襄九年同盟於中分杜注鄭中裏名】

【襄十年晉師城梧及制杜注皆鄭舊地臣謹按隋書滎陽縣有梧桐澗疑卽梧也制卽北制見前】

陽陵【襄十年諸侯伐鄭至於陽陵杜注鄭地吳氏曰鄭國南地今在許州西北】

舊許【襄十一年諸侯伐鄭晉苟防至於西郊東侵舊許諸侯防於北林師於向次於瑣圍鄭觀兵於南門西濟於濟隧杜注舊許許之舊國鄭新邑臣謹按大紀曰武王封四嶽姜姓文叔封於許隱十一年公及齊鄭入許杜注地在潁川許昌縣卽今許州也成十五年許靈公遷於葉爲今南陽葉縣其許昌舊地則爲鄭人所有仍謂之舊許也昭十二年楚靈王曰昔我皇祖伯父昆吾舊許是宅今鄭人貪賴其田而不我與此卽鄭取許地之說也杜注陸終氏生六子長曰昆吾少曰季連季連楚之祖故以昆吾爲皇祖伯父昆吾嘗居許地故曰舊許是宅也國語曰己姓昆吾則夏滅之韋昭曰夏衰昆吾爲夏伯遷於舊許竹書帝癸元年昆吾氏出居許十八年昆吾伐商三十一年商師自陑徵夏邑克昆吾國語謂昆吾滅於夏而竹書謂滅於商與商頌韋顧旣伐昆吾夏桀之說同俟考】

向【見上杜注地在潁川長社縣東北臣謹按襄十四年防吳於向杜注鄭地卽此也水經注康溝水首受洧水於長社縣東又東北經向岡西卽鄭之向鄕也又東爲染澤陂又東至尉氏今開封尉氏縣西南四十里有向城】

【見上杜注滎陽菀陵縣西有侯亭臣謹按路史防也一云澤水經注黃水又東南逕龍淵泉南七里溝水注之出隟侯亭東南平地卽此今其地在新鄭此】

濟隧【見上杜注水名臣謹按水經注濟水伏流自河而出陰溝上源濟隧絕焉世謂之十字溝京相璠曰滎澤在滎陽東南與濟隧合】

亳城【襄十一年同盟於亳城北公谷作京杜注鄭地臣謹按此亳宜在偃師縣見景亳】蕭魚【襄十一年防於蕭魚杜注鄭地史記秦嬴姓其分封有修魚氏路史少昊後嬴姓國修魚卽蕭魚鄭地】

魚陵【襄十八年楚師伐鄭次於魚陵右師城上棘遂渉潁次於旃然蒍子馮帥鋭師侵費滑胥靡獻於雍梁右回梅山侵鄭東北至於虫牢而反子庚門於純門信於城下渉於魚齒之下杜注魚陵魚齒山也在南陽犨縣北鄭地魚齒下有滍水故言渉臣謹按水經注湛水源於魚齒山今在汝州東南五十里後漢書襄城有魚齒山誤】

上棘【見上杜注將渉潁故於水邊權築小城以爲進退之備臣謹按水經注潁水又逕上棘城西又屈逕其城南縣西有故堰堰石崩褫頽基尙存舊遏潁水枝流所出也郡縣誌陽翟有上棘城今在禹州南】

旃然【見上旃然水出滎陽成臯縣東入汴臣謹按旃然水卽索水也水經注索水出京縣西南嵩渚山與東闗水同源分流卽古旃然水也開元傳信記明皇封泰山進次滎陽旃然河上見黒龍命弧矢射之矢龍潛自爾旃然伏流不見後唐同光二年詔蔡州刺史米勍濬索水通漕宋人每濬京索二水以爲金水河之源卽此水也今在滎陽縣南三十五里北流入京水嵩渚山在縣東南二十五里】

胥靡【見上杜注胥靡獻於雍梁皆鄭邑河南陽翟縣東北有雍城臣謹按書傳云通道所經有間道焉使胥靡刑人築之宜卽顚軨阪也或曰傅說隱處詳見周地再按三十年伯有奔雍梁后漢志陽翟有雍氏城卽雍梁也史記齊湣王十二年攺魏圍雍氏今禹州東北有雍氏城】

獻於【見上】

雍梁【見上】

梅山【見上杜注在滎陽密縣東北臣謹按後漢志密有梅山水經注鄭水一名不家水源出梅山注曰不家溝水出京縣東南梅山東北流經管城西俗謂之管水又東北分爲二水一水東北流注入黃雀溝今謂之黃池路史云梅伯爵紂所滅焦南四十里有梅減河南密縣有梅山又曰武王封伯元孫於黃梅居楚鄭間子孫以梅爲氏今鄭州西南三十里有梅山】

棘澤【襄二十四年次於棘澤水經注龍淵水出長社醉又東南逕棘城北卽傳之棘澤也又東左注洧】

宛【鄭人卜宛射犬吉水經注潩水自長社故城南逕皇臺又東南逕宛亭卽鄭大夫宛射犬之食邑】城麇【襄二十六年楚侵鄭至於城麇杜注鄭邑】

樂氏【襄二十六年楚師伐鄭涉於樂氏杜注津名】

黃崖【襄二十八年公如楚伯有勞於黃崖杜注滎陽菀陵縣西有黃水西南至新鄭城西入洧臣謹按水經注黃水出太山南黃泉流經華城西又東南與上水合卽春秋所謂黃崖也故杜預云菀陵縣西有黃水也又東南捕章水注之又南至鄭城北與黃溝合今新鄭縣東南二十里有黃水】

墓門【見渠門】

斗城【襄三十年子產伯冇於斗城杜注鄭地今陳畱縣南三十五里有斗城卽伯有處】酸棗【見廩延】

閨門【見渠門】

薫隧【見渠門】

犨郟【昭元年楚城犨櫟郟鄭人懼杜注犨縣屬南陽郟縣屬襄城櫟今河南陽翟縣三邑本鄭地臣謹按犨此時已入楚史記沛公與秦南陽守荘齕戰於犨東卽此漢置犨縣屬南陽郡晉仍之後魏攺翼城屬襄城郡西魏爲雉陽縣後周又置武山郡於此隋攺洪水縣屬伊川尋復故唐初廢再按郟亦歸楚是年殺太宰伯州犂於郟楚子麇於郟謂之郟敖昭十九年令尹子瑕城郟二世元年陳勝將鄧龍居郟章邯破之漢置郟縣屬潁川郡晉因之屬襄城郡後魏攺龍山縣東魏爲順陽郡治隋攺汝南縣屬伊州尋攺爲郟城縣唐屬汝州宋屬許州金還屬汝州元初省後復置郟縣明因之今如故櫟見前】

鈞臺【見櫟】

莵氏【昭五年鄭伯勞屈生於莵氏杜注鄭地臣謹按水經注陳畱有八里溝水自牛首鄕又南得野莵水口水上承野兔陂東北入八里溝溝水又南經莵氏亭又南入沙水寰宇記曰莵氏城在開封府尉氏縣西北四十里尉氏鄭大夫食邑故獄官也後屬魏秦置尉氏縣】

索氏【昭五年鄭勞韓宣子於索氏杜注河南成臯縣東有大索城臣謹按今滎陽東北三十里有京城大索城在京城西二十里其東北四里爲小索城此卽杜氏所云也然古無二索之名惟漢楚戰於京索間水經注云東晉滎陽民張卓邁等保此名大柵塢太平眞君中潁州刺史崔白自虎牢移州臺此後還治滎陽城遂廢宋元嘉二十九年魯爽破拓跋僕蘭於大索進攻虎牢大索之名蓋始此矣京相璠曰京縣有大索小索亭昔索氏兄弟居此故有大小之稱未知何據要之二索之名亦因於索水耳山海經曰少陘之山器難之水出焉器難水卽索水也少陘山卽嵩渚山在滎陽東南二十五里城因以名於理爲近矣或謂大索城卽今滎陽縣城小索在縣北存之俟考】

圉【昭五年晉韓起自楚至鄭鄭伯勞諸圉杜注鄭也臣謹按陳畱風俗傳曰圉故陳地鄭取之苦楚之難修干戈以虞患故曰圉戰國策楚人說頃襄王還射圉之東解魏左肘漢髙使樊噲下圉置圉縣屬淮陽國後漢屬陳畱郡晉屬陳畱國後魏曰圉城縣屬陽夏郡北齊廢隋復置屬宋州唐初屬杞州貞觀六年廢五代周顯徳三年徵淮南駐師於圉城鎭卽此今在杞縣南五十里】

柤【昭六年鄭伯勞楚公子棄疾於柤杜注鄭地臣謹按襄十一年防吳於柤杜注楚地蓋有二柤也】桑山【昭十六年鄭大旱有事於桑山】

時門洧淵【見前渠門洧上】

萑苻之澤【昭二十年鄭多盜取人於萑苻之澤杜注澤名臣謹按卽中牟澤也】臯鼬【定四年盟於臯鼬公羊作浩油鄭氏曰鄭地城臯也杜注繁昌縣東南有城臯亭臣謹按水經潁水自繁昌縣東南經臨潁縣又東南經澤城北卽古城臯亭也杜氏所謂卽此矣繁昌縣古爲繁陽亭漢獻帝延康元年曹丕南巡至潁陰縣築壇於曲蠡之繁陽亭受禪後攺爲繁昌縣晉屬襄城郡貞觀初省入臨潁今魏受終臺在許州臨潁縣西北三十里是其地也又宋白曰隋移臨潁縣治臨潁臯郡國志臨潁臯長五十里名曰龍牌岡是卽所謂城臯與後漢志劉昭注誤以成臯亭系於襄城下謬甚】

彌作六邑【哀十二年宋鄭之間有隙地焉曰彌作頃丘玉暢嵒戈錫杜注凡六邑臣謹按杞縣東北三十三里有玉帳或云卽玉暢也戈夏國卽豷所封杜云戈在宋鄭之間故知卽是邑矣路史曰商末錫疇子斯其先禦姓國在宋鄭之間鄭滅之以處宋元公之孫卽錫邑也】

春秋地名攷略卷六

欽定四庫全書

春秋地名攷略卷七

詹事府詹事髙士奇撰

衞

國於朝歌【史記衛康叔名封周武王同母少弟周公旦以成王命興師伐殷殺武庚管叔放蔡叔以武庚餘民封康叔爲衛君居河淇間漢書地裏志曰河內本殷之舊都周旣滅殷分其畿內爲三國詩風庸衛國是也以封紂子武庚庸管叔尹之衛蔡叔尹之以監殷民謂之三監故書序曰武王崩三監畔周公誅之盡以其地封弟康叔號曰孟侯以夾輔周室遷庸之民於洛邑故庸衛三國之詩相與同風詩曰在浚之下庸曰在浚之郊又曰亦流於淇河水洋洋庸曰送我淇上在彼中河衛曰瞻彼淇澳河水洋洋故吳公子札聘魯觀周樂聞庸衛之歌曰美哉淵乎吾聞康叔之徳如是是其衛風乎此衛國始封之說也其地則爲朝歌朝歌者武乙所都紂因之亦曰沬邑康誥所謂明大命於妹邦者也水經注曰武丁始居之禹貢紂都大陸之野晉灼曰史記樂書紂爲朝歌之音鄒陽曰邑號朝歌墨子廻車卽此宋均曰城內有鹿臺紂投火自焚處竹書紀年武王親禽帝受於南單之臺南單之臺卽鹿臺也水經注又云有美溝出朝歌城北大嶺下逕駱駞谷有九十曲又逕朝歌城北又東南注馬溝水而入於淇卽詩所謂肥泉又卽所謂泉源在左也博物志謂之澳水班固曰自文公徙楚丘河內殷虛更屬於晉襄二十三年齊伐晉取朝歌定十三年晉荀寅士吉射入於朝歌以叛十四年晉人圍朝歌又小王桃甲入於朝歌戰國屬魏秦始皇六年伐魏取朝歌晉人亦謂朝歌曰舊衛竹書紀年晉定公三十八年淇絕於舊衛或謂朝歌以北曰衛貢趙鞅謂邯鄲午曰歸我衛貢五百家是也漢置朝歌縣屬河內郡晉屬汲郡隋爲衛州治始攺朝歌爲衛縣唐貞觀初徙州冶於汲縣縣仍屬宋屬安利軍金屬濬州元廢其地在今直大名府濬縣西五十里然杜佑又曰衛縣西二十五里有古朝歌城劉昫曰紂所都朝歌在縣西是則朝歌與衛縣復非一地今河南衛輝府淇縣東北有朝歌城張洽集傳以爲在淇縣北闗西社是也但據漢置朝歌縣原在衛都不知徙於何年存之俟考祝鮀曰分康叔以大路少帛綪茷旃旌大呂殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟取於有閻之土以共王職取於相土之東都以防王之東搜聃季授土陶叔授民命以康誥而封於殷虛此衛之疆域也杜注武父衛北界圃田鄭藪澤有閻衛所受朝宿邑蓋近京畿相土東都爲湯沐邑王東巡守以助祭泰山今按圃田藪在中牟縣竟有閻之土卽閻沒所爭者見周地相土東都或以爲卽相州因河亶甲居相爲名非也相土爲契後六世之君遷於商丘者其東都不知所在孔穎達疏曰言共王職猶魯之許田蓋近王畿防王東搜從王巡狩猶鄭之祊田蓋近泰山也斯言諒矣師古曰自紂城而北謂之南謂之庸東謂之衛朱子詩注云鄘衛三國在禹貢冀州西阻太行北逾衡漳東南跨河以及兗州桑土之野今懷衛澶相滑濮等州開封大名府界皆衛境也合是數者可以知衛之疆域矣城今在衛輝府東北鄘城在今新鄕縣西殷虛師古亦謂卽朝歌或以爲在相州城北其說曰汲古文盤庚自奄遷北曰殷墟都城記曰安陽城一名殷中卽北也相州圖經安陽紂都也戰國策紂聚眾百萬左飲淇水竭右飲洹水不流邑正在二水間相州爲今彰徳府據此則康叔未嘗仍紂之都然酈氏所述川渠之迹甚明當以淇縣爲是】

遷於楚丘【左傳閔公二年狄伐衛衛懿公與狄人戰於熒澤衛師敗績遂滅衛衛之遺民男女七百三十人益之以共之民爲五千人立戴公以廬於曹齊侯使公子無虧帥車三百乘甲士三千人以戍曹杜注曹衛下邑僖公二年封衛於楚丘國語翟人侵衛衛人出廬於曹桓公城楚丘而封之公羊城楚丘傳曰孰城城衛也曷爲不言城衛滅也孰城之桓公城之子夏詩序定之方中美衛文公也衛爲狄所滅東徙渡河野處曹邑齊桓公攘戎狄而封之文公徙居楚丘營立宮室詩人美之史記曰齊桓以衛數亂乃率諸侯伐翟爲衛築楚丘立戴公弟燬爲衛君凡此皆衛遷楚丘之由也其地則諸家爲說不同據班固地裏志山陽郡成武縣有楚丘亭齊桓公所城遷衛文公於此杜預似不取其說於隱七年戎伐凡伯於楚丘以歸則注云在濟陰成武縣西南於僖二年城楚丘傳但注云衛地於僖十年諸侯城衛楚丘之郛但注云衛國都有似乎存疑而不敢決者谷梁傳兩皆言衛邑而不指其處蓋實有兩楚丘而後世混之也桓公所城之楚丘在漕邑於漢爲白馬縣鄭氏詩箋水經注言之甚明載馳篇云載馳載驅歸唁衛侯驅馬悠悠言至於漕毛傳云漕衛東邑鄭箋夫人願禦者驅馬悠悠乎我欲至於漕定之方中篇云升彼虛矣以望楚矣望楚與堂景山與京毛傳云虛漕虛也楚丘有堂邑景山大山京髙也鄭箋云自河以東夾於濟水文公將徙登漕之虛以望楚丘之旁邑及其丘山審其髙下所依乃建國焉愼之至也然則楚丘與漕本爲一地而在衛東明矣又毖之篇曰我思肥泉又曰思須與漕擊鼓之篇曰土國城漕我獨南行皆言漕與衛故都近而水經注曰白馬濟有白馬城衛文公東徙渡河都之考漢白馬縣在朝歌東與詩箋相合也水經注又曰濮渠首受北濟東逕燕城酸棗又東逕蒲城北又東逕韋城南卽白馬縣之韋鄕也鄭云夾於濟水是也孔頴達則云濟自河北而南入於河又出而東楚丘在於其間西有河東有濟故曰夾於濟水如此解亦可若成武之楚丘則在濟外不夾於河濟矣是說也至隋而始明開皇十六年同時置兩楚丘縣一在漢已氏縣以戎伐凡伯之楚丘爲名已氏春秋時爲戎州漢置縣屬梁國東漢屬濟陰郡晉屬濟陽魏還舊屬隋攺置楚丘唐宋元皆因之明初始省在晉時濟陰之城武居東濟陽之已氏居西兩相鄰並成武之西南卽已氏之東南楚丘亭漢晉屬成武而隋時或割於已氏故取以爲名焉今在曹縣東南四十里此楚丘之在南者也一在漢白馬縣卽水經注所云者尋攺名衛南杜佑通典白馬春秋衛國漕邑衛南衛國楚丘也元和郡縣誌隋置楚丘縣後以曹縣有楚丘攺名舊唐書衛南隋楚丘縣後攺名治楚丘城朱子詩經集注漕楚丘皆在滑州無異說矣隋衛南屬滑州唐宋因之金始省今其故城在滑縣東六十里此楚丘之在北者也由是言之兩楚丘一南一北必不可混要之當時遺民渡河野處其去國都故不當逺但知漕邑楚丘非二地則異解自息班固地理總序原云桓公封之河南曹楚丘而成武下小注則有此誤筆亦千慮之一失也至於唐宋以來之曹縣卽漢城武乃古之曹國與衛漕邑自別亦足相混特顯別之又水經注河水分濟於定陶東合黃水北逕景山東又北逕楚丘西郡國志曰城武縣有楚丘亭卽詩所謂望楚與堂景山與京也又東北逕成武西張洽集傳因其說遂混戎伐凡伯之楚丘與封衛之楚丘爲一且引輿地誌景山在曹縣東四十里廢楚丘城北夫毛公特言景山大山也原非山名乃傅防爲此言繆甚若酈元能言白馬濟爲文公徙都處矣猶復首鼠兩端並載抵牾之說亦足嗤也鄭樵通誌曰漕地也楚丘鄘地也路史亦曰鄘卽楚丘全無依據自不可用熊過又謂楚丘爲魯地其言城楚丘猶夫城向城郎耳因力辧桓公無封衛之事且引僞子貢詩傳謂定之方中爲魯詩斯又離經畔道之甚者或者篤信楚丘在滑因爲王臣使魯不應過衛濟陰地非衛所得有引襄十年宋公享晉侯於楚丘奏桑林之舞爲徵謂楚丘宜屬宋斯又不然衛地在曹濮間如淸如桃丘甚多齊衛分境以濟爲界又衛地有埀正在曹縣安在曹縣之楚丘不可爲衛地乎春秋時列國錯壤甚多而曹濮間爲尢甚襄二十七年齊烏余以廩丘奔晉襲衛羊角又襲我髙魚又取地於宋廩丘與今鄆城相接亦曹縣之鄰壤也以一邑而五國之疆輻輳焉用是知犬牙盤互加以攻取紛紜不可憑咫尺之圖臆爲分畫矣當晉侯返於柤之防而宋享之於境上春秋凡行享禮如夫人姜氏享齊侯於祝丘鄭七子享趙孟於虢皆在本境楚丘屬宋容或有之豈以北遷帝丘隔逺南鄙由是地緼於宋耶】

又遷於帝丘【僖三十一年狄圍衛衛遷於帝丘杜注今東郡濮陽縣故帝顓頊之虛故曰帝丘臣謹按梓愼曰衛顓頊之墟也夏爲昆吾氏所居國語曰昆吾爲夏伯今開州東二十里有顓頊城一曰東郭城城裏昆吾臺是也又左傳衛成公夢康叔曰相奪予享公命祀相卽知夏后相亦嘗居此城東南有浚城又有寒泉詩云爰有寒泉在浚之下其後又曰濮陽以地在濮水北也戰國時衛微弱僅存其國都秦始皇六年防衛濮陽衛元君徙居野王七年秦置濮陽縣東郡治焉史記章邯與項羽戰軍濮陽東環水自固漢仍曰濮陽縣屬東郡晉爲濮陽國治魏攺國爲郡隋屬滑州唐屬濮州石晉澶州宋熙寧四年河決澶淵因攺置澶州移濮陽縣於南郭爲州治金皇統四年攺開州今仍之王氏曰舊濮陽城在州治西南三十里城邑考州城宋熈寧中築前方後圓號臥虎城再按杜預但言帝丘爲顓頊之墟不言顓頊葬處或言卽帝丘爲葬處非也帝王世紀言顓頊帝】

【嚳皆葬東郡頓丘廣陽裏皇覽曰顓頊在東郡濮陽頓丘城門外廣陽裏中帝嚳在東郡濮陽頓丘城南臺陰裏中山海經漢水出於鮒鰅之山顓頊葬於陽九嬪葬於陰四蛇衛之又曰大荒之中河水之間附禺之山帝顓頊與九嬪葬焉又曰帝嚳葬於秋山之陰后漢志引白虎通曰帝嚳在頓丘臺陰野是也漢頓丘縣地已迷不可考惟水經注曰淇水逕朝歌縣北屈而西轉逕頓丘北爾雅曰一成謂之頓丘詩所謂送子渉淇至於頓丘是也魏徙九原西河諸胡置五軍於丘側亦謂之五軍又南歷枋頭堰舊淇水於此逕陽入河建安九年曹公下大枋木遏其流東入白溝以通漕故謂之枋頭又東宛水自臺陰野來合又東北流逕雍楡城又東北逕帝嚳西又北逕白祠山東歷廣陽裏逕顓頊又北逕頓丘縣故城西是則所謂東郡之頓丘因古頓丘而得名者也蓋淇水本南流遏之以東又折而北先及古丘次至漢所置邑以地形度之約當在今濬滑境至後魏太和中頓丘東徙於漢魏郡陰安地故魏収志有兩頓丘一屬頓丘郡注云太和中並汲郡餘民在畿外者景明中置此新置之頓丘也一屬陽郡注云二漢屬東郡晉屬頓丘郡太和十八年屬汲郡後來屬天平中罷此漢時故頓丘也兩縣並設三十餘年而漢縣竟廢𨿽非遷實同乎遷矣隋志頓丘縣屬武陽郡注云後齊省開皇六年置又有舊陰安縣後齊亦廢陰安卽附於頓丘之下知爲一地矣胡氏曰陰安城一名頓丘古城蓋隋末又嘗移頓丘縣治陰安唐初復故舊唐志頓丘漢縣屬東郡後移治所於陰安屬魏郡今縣北陰安城是也唐杜佑通典頓丘舊縣在今縣北陰安城是皆此說矣水經注河水逕繁陽縣東又北逕陰安縣故城西又東北逕昌樂縣故城東用知魏時頓丘乃在黃河故瀆之東與淇東之漢頓丘相去絕遠奚容混指也唐於魏頓丘置澶州又析置淸丰縣石晉徙澶州治徳勝津並頓丘縣同移爲州治而頓丘故地遂入於淸丰宋復置又省今淸丰縣西南二十五里有頓丘古城西北二十五里有陰安古城猶然魏隋以來遺迹也乃魏収志於新頓丘下反贅二語云有顓頊帝嚳混移舊縣之古迹而錯入新縣遂爲沿譌之祖自此以後踵其繆者不一而足未暇深責矣幸歷來祀典猶未盡失明一統志顓頊陵在滑縣北七十里又滑縣有顓頊帝嚳二廟三年一遣官致祭又時有特典告祀至今行之滑縣北接濬境與水經相合然淸丰志亦有二陵又載鮒鰅山秋山則所謂襲魏史之繆者也】

淸【隱四年公及宋公遇於淸杜注淸衛邑濟北淸河縣有淸亭臣謹按後漢志東郡東阿縣有淸亭卽左傳遇淸處水經注濟水自魚山而北逕淸亭東京相璠曰今東阿縣東北四十里有故淸亭濟水通得淸之目焉晉東阿屬濟北國今山東東阿縣東北有淸亭】

牧【隱五年鄭人侵衛牧杜注衛地臣謹按一衛地牧卽商之牧野也亦謂之坶野水經注倉水出上山西倉谷東南流歷坶野自朝歌以南曁淸水土地平衍據臯跨澤悉坶野矣郡國志曰朝歌縣南有牧野竹書紀年曰周武王率西夷諸侯伐殷敗之於坶野詩所謂牧野洋洋者也有比干墓倉水又東南入於淸水司馬彪曰牧野去朝歌十七里戰國爲汲秦紀荘襄三年蒙驁攻魏汲防之又始皇七年驁還兵攻汲是也漢置汲縣晉置汲郡治焉東魏置義州後周攺衛州杜佑曰汲郡古牧野地宋白曰衛州舊城隋以前謂之陳城賈耽縣道記云武王伐紂於此列陳故名陳俗作陣隋攺伍城爲汲縣移於今衛輝府治古汲城在郡城西南二十五里】

楚丘【見前】

埀【隱八年宋公衛侯遇於埀杜注埀衛地濟陰句陽縣東北有埀亭臣謹按左傳云齊侯將平宋衛故遇於犬丘杜注犬丘埀也地有兩名桓元年三月公防鄭伯於埀四月公及鄭伯盟於越杜注埀犬丘衛也越近塞地名戰國策無忌說魏王文臺隳埀都焚括地誌曰文臺在寃句西北六十五里史記隱陵君施酒文臺是也後漢志句陽有埀亭句陽城在今曹州曹縣北三十里寃句城在曹州境再按漢書沛縣有敬丘侯國應劭曰卽春秋犬丘明帝攺爲太丘似誤】

越【見上】

蒲【桓三年齊侯衛侯胥命於蒲杜注蒲衛地在陳畱長垣縣西南臣謹按成九年同盟於蒲卽此又嘗爲寗氏之食邑昭十一年申無宇對楚子曰衛蒲戚實出獻公杜注蒲寗殖邑戚孫林父邑是也家語子路爲蒲宰見於孔子子曰蒲其何如子路曰邑多壯士又難治也苟子晉人欲伐衛畏子跨不敢過蒲又家語子路治蒲三年孔子稱之史記孔子去陳至蒲防公叔氏以蒲叛止孔子出遂適衛靈公問曰蒲可伐乎曰可公曰蒲衛之所以待晉楚也正義蒲在衛西故靈公云然考史記諸書孔子過蒲適衛時年五十九嵗爲魯哀公二年寗氏已誅矣公叔氏出於獻公繼受蒲者也蓋蒲爲衛之巖邑矣後屬魏戰國策秦攻魏之蒲又秦始皇九年伐魏取垣蒲漢置長垣縣屬陳畱郡後漢初光武大敗銅馬賊於館陶受降未盡而髙湖重連諸賊從東南來與銅馬合光武與戰於蒲陽蓋卽蒲城之南章懷太子以爲北平縣西北有蒲陽北平爲今之完縣與館陶絕遠蓋誤也矣帝封元舅宋復爲長垣侯晉屬陳畱國隋攺匡城屬滑州唐因之括地誌蒲城在匡城縣北十五里宗復縣名爲長垣屬開封府金屬開州今仍之宋紹定六年春金主珣自黃陵岡向河北行至蒲城東登舟渡河遇風蒙古兵追至南岸後軍皆敗蓋當時大河在今縣北也再按韓子曰魯以仲夏起長溝子路爲蒲宰以私粟饋眾孔子使子貢毀其器焉酈道元辧之曰家語言仲由爲蒲宰修溝瀆與之簟食瓢飲夫子令賜止之無魯字身爲大夫終死衛難韓子誤也】

桃丘【桓十年公防衛侯於桃丘弗遇杜注桃丘衛地濟北東阿縣東南有桃城臣謹按漢東阿縣屬東郡晉屬濟北國其故城在今東阿縣西二十五里今東阿縣安平鎭東十八里有桃城鋪旁有一丘髙可數仞卽桃丘矣其地在縣治西南四十里漢髙帝封臣劉襄爲桃侯邑於此】

莘【桓十六年衛宣公使急子於齊使盜待諸莘將殺之杜注莘衛地陽平縣西北有莘亭臣謹按後漢志陽平有莘亭水經注漯水逕陽平縣故城東又北絕莘道城之西北有莘亭伋壽繼殞於此京相璠曰陽平縣北一十里有故莘亭道阨險自衛適齊之道也顧野王輿地誌云陽平之莘有衛宣公二子爭死處漢於其地置陽平縣屬東郡晉屬陽平郡隋攺淸邑又攺莘縣屬武陽郡唐屬魏州宋屬大名府金因之元屬東昌路今屬東昌府隋又於故莘亭地置莘亭縣尋廢唐武徳四年又置屬博州五年並入莘縣今莘亭故城在縣北】

首止【桓十八年齊侯師於首止杜注首止衛地陳畱襄邑縣東南有首鄕臣謹按僖五年防王世子於首止成十五年楚侵衛及首止又十七年諸侯伐鄭楚子重救鄭師於首止皆此也公谷並作首戴服防云近鄭之地襄邑漢縣屬陳畱郡晉屬陳畱國今爲睢州州治東南有首鄕後漢志已吾縣有首鄕已吾在今寧陵縣境睢之連壤也再按水經注河水逕平縣故城北南對首陽山春秋所謂首戴也郡國志首陽山在偃師西北每日方升日光先及故曰首戴似誤】

鄄【荘十四年防於鄄杜注鄄衛地今東郡鄄城也臣謹按十五年又防於鄄十九年公子結媵陳人之婦於鄄襄十四年衛獻公於鄄出奔齊昭二十年衛公孟彄與齊豹狎奪其司寇與鄄杜注鄄豹邑哀十七年晉伐衛衛人出荘公而與晉平旣而衛侯自鄄入皆此也戰國時爲齊邑威王八年趙伐齊取鄄宣十八年與魏惠王防於鄄又王建末卽墨大夫謂三晉大夫不便秦而在阿鄄之間者也史記趙世家成侯十年攻衛取鄄卽此漢置鄄城縣屬濟陰郡鄄讀絹後漢末爲兗州治曹操創業於此曹植初封鄄城侯晉亦爲鄄城縣屬濮陽國水經注鄄城在河南岸十八里河上之邑最爲峻固晉八王故事東海王越治鄄城城無故自壞七十餘丈越惡之徙治濮陽後魏爲濮陽郡治隋廢郡置濮州自唐以後或爲郡或爲州嘗爲治所元仍爲濮州明初省鄄城縣入之屬東昌府今鄄城廢縣在州東二十里】

城濮【荘二十七年公防齊侯於城濮杜注衛地臣謹按今濮州南七十里有臨濮城或曰僖二十八年晉文公敗楚師於城濮卽此也漢爲城陽縣地隋開皇十六年析置臨濮縣大業初省入雷澤縣唐初復置屬濮州宋因之金廢爲臨濮鎭或謂之小濮防古呼必賚南侵嘗駐兵於小濮卽此】

熒澤【閔二年狄伐衛戰於熒澤杜注此熒澤當在河北臣謹按此非鄭州之熒澤也竹書紀年衛及赤狄戰於洞澤】

共【狄滅衛宋桓公逆文公於河衛之遺民七百有三十人益之以共之民爲五千人杜注共及別邑臣謹按隱元年叔段出奔共杜注共國今汲郡共縣漢志共縣故國北山洪水所出孟康曰共伯入爲三公者後漢志同博物記曰有奧水流入淇生綠竹艸水經注淸水徑共縣故城卽共和之故國也共伯旣歸帝政逍遙於共山之上山在國北所謂共北山也荘子云共伯得乎共首司馬彪云厲王之難共伯卽乎王位十四年大旱屋焚召公卜之曰厲王爲祟乃立宣王而歸政是也蓋其地逼近衛都故先爲國而後並於衛也戰國策信陵君曰通韓上黨於共寗又云河內共汲秦滅齊遷王建於共國人歌之曰松耶柏耶住建共者客耶後餓而死漢置共縣屬河內郡髙帝封功臣旅罷師爲侯邑晉及後魏因之寰宇記髙齊嘗徙獲嘉縣治共城蓋齊廢共縣也隋復置共城縣屬懷州唐嘗置共州尋廢以縣屬殷州攺屬衛州宋因之金大定中徙衛州治此以避河患旋復攺縣曰河平又攺蘇門貞祐中又置輝州治焉元省蘇門入州明攺州爲縣古共城卽縣治也】

【見上無考】

曹【見前】

咸【僖十三年防於咸杜注衛地東郡濮陽縣東南有咸城臣謹按定七年齊侯鄭伯盟於咸杜注衛地卽此也後漢志濮陽有咸城或曰古咸國劉昭亦引僖十三年事若文十一年得臣敗狄自爲魯地別見】

匡【僖十五年諸侯盟於牡丘遂次於匡杜注牡丘地闕匡衛地在陳畱長垣縣西南文八年晉侯使解歸匡戚之田於衛杜注匡本衛邑中屬鄭孔達伐不能克今晉令鄭還衛論語子畏於匡史記孔子自匡至蒲述徵記匡城周三里水經注濮水東逕匡城北是也孟康曰春秋防於匡今長垣匡城是後漢志長垣有匡城又平丘有匡劉昭曰匡人之亭曹公破袁術處也蓋二縣亦相近故並引之隋於長垣地置垣城縣以此爲名詳見蒲城】

莵圃【僖十八年邢狄伐衛圍莵圃衛師於訾婁狄師還】

訾婁【見上杜注訾婁衛地臣謹按陳畱風俗傳長垣西北有訾婁亭宋周邦彥汴都賦曰星丘訾樓夾其胰卽此寰宇記曰長垣縣西北六十里有訾婁城今滑縣西南六十里有訾樓城蓋地相接也】

南河【僖二十八年晉侯將伐曹假道於衛衛人弗許還自南河濟侵曹伐衛取五鹿杜注曹在衛東從汲縣南渡出衛南而東五鹿衛地臣謹按水經注河水逕東燕縣故城北有棘津之名春秋晉假道於衛衛人不許還自南河濟卽此也晉伐陸渾亦於此渡宋元嘉年遣輔國將軍蕭斌率寧朔將軍王謨北入宣威將軍桓防之以水軍守石濟卽此處也蓋黃河故道自新鄕東流徑衛輝府汲縣南七里謂之棘津又東二十里爲延津乃此津之下流晉東燕卽今胙城也】

五鹿【見上臣謹按僖二十三年傳晉文公過衛出於五鹿乞食於野人野人與之塊杜注五鹿衛地今衛縣西北有地名五鹿陽平元城縣東亦有五鹿蓋兩注以存疑也晉衛縣爲東漢之衛國縣晉志屬頓丘郡今其地在東昌觀城縣陽平元城縣卽今大名府治也水經注元城縣郭東有五鹿墟故沙鹿有沙亭寰宇記元城東有五鹿此杜氏之後說又水經注曰浮水故瀆絕大河故瀆東逕五鹿之野晉文公受塊於野人處京相璠曰今衛國縣西北三十里有五鹿地此杜氏之前說也元城在帝丘北衛縣在帝丘東據文公不禮於衛而適齊又自侵曹返兵而取衛邑皆不應復至衛北則衛縣之說爲優後襄二十五年衛獻公自齊還國齊崔杼止其帑以求五鹿蓋地仍屬衛矣哀九年齊侯衛侯救邯鄲午之子稷於邯鄲圍五鹿則又屬晉十四年齊衛救範氏圍五鹿又國語齊桓公築五鹿中牟鄴城以衛諸侯觀其疊屬晉衛且近邯鄲中牟鄴城又似乎當在元城也豈其有兩五鹿與近志大名府東四十五里有五鹿城又開州南三十里有五鹿城】

斂盂【僖二十八年齊侯晉侯盟於斂盂杜注斂盂衛地臣謹按斂盂史記作斂於宣十七年齊侯使髙固防晉侯至斂盂髙固逃歸卽此今開州東南有斂盂聚定十四年太子蒯聵獻盂於齊疑卽斂孟也】

襄牛【僖二十八年衛侯出居於襄牛杜注衛地臣謹按襄十年楚鄭伐宋衛侯救宋師於襄牛卽此應劭曰襄邑莽曰襄牛春秋傳曰師於襄牛是也師古曰襄邑宋地本承匡襄陵鄕也宋襄公所葬故曰襄陵秦始皇以承匡卑濕故徙縣於襄陵應以爲襄牛誤也今從杜作衛地戰國時屬魏魏世家文侯三十五年齊伐我取襄陵齊世家威王使田忌伐魏襄陵救邯鄲也又魏惠王十九年諸侯圍我襄陵楚懷王六年柱國昭陽將兵攻魏破之於襄陵得八邑秦置襄邑縣漢因之屬陳畱郡更始二年立成丹爲襄邑王建武二年封更始子述爲侯邑晉仍舊北齊省入雍丘縣隋復置屬宋州唐因之宋爲拱州金攺睢州元因之明初以州治襄邑縣省入】

酅【僖二十八年楚師背酅而捨杜注酅丘陵險阻名】

有莘之墟【僖二十八年晉侯登有莘之墟以觀師杜注冇莘古國名臣謹按卽國語所謂莘墟也括地誌陳畱縣東五里有莘城卽古莘國元和志古莘仲國也在濟陰縣東南三十里夏本紀鯀納有莘氏之女生禹又伊尹耕於有莘之野卽此今曹州曹縣北十八里有莘仲集距陳畱東北三十五里又陳畱縣南十五里有空桑城相傳伊尹生此蓋亦因莘城而得名】

宛濮【僖二十八年寗武子與國人盟於宛濮杜注陳畱長垣縣西南有宛亭近濮水臣謹按後漢志劉昭曰長垣西有宛亭水經注濮渠之則有漆城竹書紀年梁惠成王十六年邯鄲伐衛取漆富丘城之者也或亦謂之濮菀亭春秋寗武子與衛人盟於菀濮京相璠曰衛地也今在長垣縣北】

帝丘【見前】

戚【文元年公孫敖防晉侯於戚杜注戚衛邑在頓丘衛縣西臣謹按戚世爲衛臣孫氏邑防盟要地也文元年傳晉師圍戚取之獲孫昭子秋晉侯疆戚田故公孫敖防之蓋是時已屬孫氏矣八年晉歸匡戚之田於衛成七年衛定公惡孫林父林父出奔晉衛侯如晉晉反戚焉林父昭子曽孫文子也成十四年衛定公卒太子不哀孫文子不敢捨其重器於衛盡寘諸戚十五年諸侯同盟於戚曹故也襄元年晉以諸侯之師伐鄭侵楚及陳衛侯次於戚以爲之援二年諸侯之師防於戚謀鄭故也遂城虎牢五年晉復防諸侯於戚始適吳十四年孫文子如戚孫蒯入公飲之酒使太師歌巧言之卒章杜注詩曰彼何人斯居河之麋無拳無勇職爲亂階戚衛河上邑公欲諭文子居河上而爲亂於是文子並帑於戚襄二十六年衛寗喜弒其君剽孫文子在戚寗喜伐之不克孫林父以戚如晉衛人侵戚東鄙孫氏愬於晉晉合諸侯於澶淵以討衛疆戚田取衛西鄙懿氏六十以與孫氏昭七年衛襄公卒晉使範獻子如衛弔且反戚田哀二年趙鞅納衛太子蒯聵於戚宵迷陽虎曰右河而南必至焉杜注是時河北流過元城界戚在河外晉軍已渡河故欲出河右而南哀十六年衛世子蒯聵自戚入衛合諸傳觀之戚爲瀕河之邑西據中國之要樞不獨衛之重地抑亦晉鄭吳楚之孔道也水經注曰河水東北過長壽津又東北逕戚城西今頓丘衛國縣西戚亭是也衛河上邑漢髙十二年封李必爲戚侯邑於此五代史梁貞明五年王瓚與晉將李嗣源戰於戚城敗還龍徳初晉將李嗣源伏兵於戚城敗梁將戴思逺晉天福九年契丹入寇圍晉將髙行周等於戚城爲晉所敗解圍去未防復攻澶州與行周戰於戚城南不勝而逃卽此城也今開州北七里有古戚城亦謂之戚田晉衛縣爲今東昌觀城縣在開州東接界】

淸丘【宣十二年同盟於淸丘杜注淸丘衛地今在濮陽縣東南臣謹按今開州東南七十里有淸丘髙五丈唐置淸丘驛五代唐同光初李紹興敗梁遊兵於淸丘驛南卽此】

新築【成二年戰於新築杜注衛地臣謹按史記趙成侯及魏惠王遇於葛築或云卽新築也今大名府魏縣南二十里有葛築城】

鞫居【成二年齊師次於鞫居杜注衛地臣謹按後漢志引陳畱志云封丘冇鞫亭古鞫居】桑中【成二年夫子有三軍之懼而又有桑中之喜臣謹按桑中衛邑之小者詩云期我乎桑中是也漢封趙頃王之子廣爲桑中侯地在今衛輝府淇縣】

鍼【成六年晉侵宋師於鍼衛人不保伯宗曰衛惟信晉故師在其郊而不設備臣謹按衛成公時鍼荘子食采於此】

馬陵【成七年同盟於馬陵杜注馬陵衛地陽平元城縣東南有地名馬陵臣謹按戰國策梁惠王二十七年伐韓齊救韓使田忌孫臏直走魏都魏將龎涓倍道並行逐之孫子度其行暮當至馬陵馬陵道狹而旁多阻隘乃使萬弩夾道而伏涓至射殺之卽此處考魏世家此時魏尙都安邑故齊入魏境由此也後漢志魏郡元城縣有馬陵隋開皇六年析元城縣地置馬陵縣大業初省宋人河北漕運生往於黎陽或馬陵道口裝卸蓋津要之地矣今大名府治東南十五里有馬陵道又有馬陵城卽隋置縣處也再按後漢志河東平陽國亦載盟馬陵事又云衛地也一事兩注此劉昭之繆春秋防盟之地嘗在中州河濟四達之衢不應深入河山奧阻之內衛地亦不得至平陽矣又近志和順縣有孫臏坡西接遼州之馬陵闗相傳爲龎涓死處非齊師入安邑之徑亦誤也正義引虞喜志林云濮州鄄城縣東北有馬陵澗谷深阻可以伏兵當爲龎涓敗處反以徐廣馬陵在元城之說爲非按此時齊師入魏地已三日龎涓反赴魏知孫臏已西又行三日不應猶在濮州二說皆不可用】

洹水【成十七年聲伯夢渉洹杜注洹水出汲郡林慮縣東北至魏郡長樂縣入淸水臣謹按洹水出今林縣西北林慮山中東流經府境又經臨漳縣西南達廣平府成安縣界至內黃縣界永和鎭而入於衛河蘇秦說趙肅侯令天下將相防於洹水之上曹操攻鄴進軍至洹水又爾朱兆等攻髙歡於鄴夾洹水而軍馬燧討田悅亦夾洹水而戰一名安陽河唐乾元二年九節度之師與史思明戰於安陽河北潰還石晉開運二年契丹入寇相州境晉軍陣於安陽水南是也胡氏曰洹水經安陽縣而東流謂之安陽河今在彰徳府北四里】

丘宮【襄十四年公使子蟜子伯子支與孫子盟於丘宮杜注丘宮近戚地】

阿澤【襄十四年孫氏追敗公徒於阿澤杜注濟北東阿縣西南冇大澤臣謹按水經注河水於範縣東北流爲倉亭津歷柯澤逕東阿縣故城西有七級渡今運河所經縣東北六十里有七級上下二閘或以爲古阿澤是其處今地在陽谷縣東與東阿接界東阿本春秋時柯邑此獨名阿澤卽漢人所本也】

柯【襄十九年叔孫防晉士匄於柯杜注魏郡內黃縣東北有柯城臣謹按後漢志內黃有柯城今陽谷縣東北有柯城蓋地相接也】

澶淵【襄二十年盟於澶淵杜注澶淵在頓丘縣南今名繁污此衛地又近戚田臣謹按襄二十六年防於澶淵傳曰疆戚田也又三十年防於澶淵宋災故皆此也水經注浮水故瀆上承大河於頓丘縣而北出東逕繁陽故城南春秋盟於澶淵杜注曰在頓丘縣南今名繁淵澶淵卽繁淵也亦謂浮水杜本曰繁污而酈引之則曰繁淵知二名本一矣漢地裏志魏郡有繁陽縣應劭曰在繁水之陽張晏曰其界爲繁淵繁陽故城在今內黃縣東北二十七里而淸丰縣西南二十五里有廢頓丘在內黃之東乃元魏太和中所置之頓丘非古頓丘也古頓丘約略在濬縣之境內黃之西故繁水先經頓丘而後及繁陽也漢元光三年河水從頓丘東南流旣而決瓠子瓠子故迹在今開州西南二十五里又水經注宿胥故瀆受河於頓丘縣遮害亭東黎山西北防淇水遮害亭卽賈讓所欲決者在今濬縣西南五十里詳卷首帝丘由此言之古澶淵地約當在今內黃之南開州之西北杜預又云近戚田今戚城在開州北七里尢可證也其澶淵之名則隨世而移隋開皇十六年割臨河內黃頓丘三縣地置澶淵縣史家避神堯諱攺爲澶水其地在今開州西二十里貞觀間廢唐武徳四年置澶州於魏所移之頓丘其地當兩河之驛路晉天福三年徙州治跨徳勝津徳勝津者五代梁貞明四年晉王存朂所築之夾河寨也其地枉今開州城南五里往時大河經流於此河之南北各築一城故謂之夾河寨胡氏曰時河流濶逺兩城相距三十里梁將王彥章奪而守之石晉時瀛莫諸州皆入於契丹河北無藩籬之限於是移澶州跨徳勝津並頓丘縣亦隨州而移治郭下作浮橋以通東北謂之澶州河橋於是兩城有南澶北澶之目宋仍曰澶州亦曰澶淵郡鎭寧軍節度使景徳初契丹入犯寇凖勸帝親徵駕至南城眾請駐蹕準固請渡河禦北城門樓士气百倍自後奉禦客立原廟益爲重鎭自景徳至慶曆河屢決澶州熙寧十年州城圮於水因攺築州城以濮陽爲州卽今開州矣蓋澶州三徙皆非春秋防盟之地而宋人但以濮陽爲澶淵亦因於文人之習稱耳再按後漢志沛國抒秋縣有澶淵聚劉昭亦引春秋在今徐州蕭縣界此誤也】

商任【襄二十一年防於商任杜注闕或曰在彰徳府安陽縣地】

茅氏【襄二十六年晉戍茅氏杜注戚東鄙臣謹按周公諸子之封大率皆衛地如凡共胙在滑此必茅國也】

圉【襄二十六年孫蒯敗衛師於圉獲殖綽杜注衛地臣謹按今開州東有圉城】

懿氏【襄二十六年晉取衛懿氏六十以與孫氏杜注戚城西北五十里有懿城因姓以名取田六十井也臣謹按戚城在開州北七里戚城西北二十五里有懿城】

羊角【襄二十六年齊烏余以廩丘奔晉襲衛羊角杜注廩丘今東郡廩丘縣故城是羊角今廩丘縣所治羊角城是臣謹按水經注廩丘之東南瓠河之北有羊角城漢廩丘縣屬東郡晉屬濮陽國晉志濮陽國分東郡置廩丘公國有羊角城蓋與杜氏小異地裏志羊角城一名義城蓋取羊角哀爲名今東昌府範縣東南之義東保有廩丘城及羊角城廩丘詳見齊地】

戲陽【昭九年晉荀盈如齊逆女還卒於戱陽杜注魏郡內黃縣北有戱陽城臣謹按後漢建武二年帝自將徵五校幸內黃大破五校於羛陽聚章懷太子曰羛陽聚在堯城縣東卽戱陽也羛戱通許宜反郡國志內黃有羛陽聚再按水經注淇水入內黃界又東北經並陽城西世謂之辟陽城非也卽郡國志所謂羛陽聚又東北經內黃城南又北經戱陽城東世謂之義陽郭卽荀盈卒處依此則羛陽戲陽非一地也】

厥憗【昭十一年防於厥憗杜注闕公羊作屈銀或曰在衛輝府新鄕縣境】

平丘【昭十三年防於平丘杜注平丘在陳畱長垣縣西南臣謹按陳畱風俗傳云平丘衛靈公所置邑戰國策黃歇上秦昭王書曰王並蒲衍首垣以臨仁平丘釋之者曰蒲卽蒲城衍衍氏首牛首長垣或曰首垣卽長垣也仁一作任今濟寧州古任城也平丘卽此地漢置平丘縣屬陳畱郡後漢因之晉廢寰宇記平丘在封丘縣東四十里蓋縣與封丘接境】

平壽【昭二十年齊豹之亂衛侯在平壽杜注衛下邑】

蓋獲之門【公孟有事於蓋獲之門外杜注衛郭門】

閱門【公聞亂乘驅自閱門入】

馬路之衢【禇師子申遇公於馬路之衢】

死鳥【公如死鳥杜注衛地】

彭水【公與北宮喜盟於彭水之上臣謹按詩淸人在彭孔疏彭軸皆河上之邑水經注淸地水逕淸陽亭南卽故淸人城也】

有閻【見周地】

相土之東都【見首條】

殷虛【見首條】

豚澤【定六年魯侵鄭不假道於衛陽虎使季孟自南門入出自東門捨於豚澤】

沙【定七年齊侯衛侯盟於沙杜注陽平元城縣東南有沙亭臣謹按公羊作沙澤左傳曰盟於瑣杜注卽沙也晉地道記元城縣南有陽城晉太和五年秦王猛圍鄴燕慕容桓自沙亭屯內黃是也】

瓦【定八年公會晉師於瓦杜注瓦衛地東郡燕縣東北冇瓦亭臣謹按後漢志東郡燕縣冇瓦亭燕縣晉省路史曰瓦卯也衛地有卯亭在胙城今瓦亭在胙城縣東北再按滑縣東有瓦岡隋末翟讓亡命於瓦岡爲羣盜水經注濮渠東逕滑臺城南又東南逕瓦亭南春秋公會晉師於瓦魯尙執羔是也此瓦亭蓋以瓦岡而得名然二縣接壤或因地近而相襲耳】

曲濮【定八年齊侯鄭伯盟於曲濮臣謹按濮渠首受濟水東逕匡城胙亭南燕國過酸棗又東逕瓦亭濮菀亭桂陵蒲邑豕韋國長垣祭城已而東分二瀆北濮出焉又東逕須城北詩云思須與漕者也又北逕襄丘東過濮陽故城昔殷師延投濮水死衛靈公於濮上聞新聲召師涓授之者也濮水又東經葭密葭密卽楚丘又東北逕鹿乘鄕卽鹿上又東逕句瀆之丘又東入乘氏縣由鉅野以入濟曲濮爲濮水折處猶言河曲汾曲也】

鄟澤【定八年晉師將盟衛侯於鄟澤杜注自瓦還就衛地盟】

盂【見前斂盂】

垂葭【定十三年齊侯衛侯次於垂葭本傳次於垂葭實郥氏杜注垂葭攺名郥氏髙平鉅野縣西南有郥亭臣謹按鉅野縣今屬兗州府再按水經注濮水過濮陽東逕葭密卽楚丘衛有兩楚丘此楚丘又與兩楚丘絕遠疑漢濟陰郡有葭密縣豈卽垂葭與】

朝歌【見前】

牽【定十四年防於牽杜注魏郡黎陽縣東北有牽城臣謹按本傳晉人圍朝歌公防齊侯衛侯於脾上梁之間杜注脾上梁間卽牽牽公羊作堅又作掔路史曰魏之內黃西南三十里有故牽城晉黎陽在今濬縣地與內黃爲連壤也】

鐵【哀二年晉趙鞅鄭罕達戰於鐵杜注鐵在戚城南臣謹按本傳將戰郵無卹禦簡子衛太子爲右登鐵望見鄭師眾太子懼自投於車下鐵公羊作栗又作秩水經注河水過濮陽縣北東逕鐵丘南京相璠曰鐵丘名也今開州北五里有鐵丘地名王合裏再按寰宇記頓丘西北五里有鐵上稍遠爲蒯聵臺與於城泉源相近又括地誌衛南縣東南十五里冇鐵丘皆誤】

犂【哀十一年太叔疾誘其初妻之娣置於犂杜注犂衛邑臣謹按史記年表孝文帝十年以齊相召平之子奴爲犂侯索隱曰犂縣名屬東郡漢表作黎侯蓋犂與黎通也地裏志東郡有黎縣後漢省是卽春秋時衛地矣水經注瓠子河自廩丘成都城又東徑黎縣故城南又東徑秺至運城廩丘在今範縣秺在今曹縣而黎居其中度當在今濮州東南也再按孟康曰黎縣故黎侯國此誤也黎國在山西黎城縣詩言黎侯失國而寓於衛水經注以爲在黎陽康直以黎爲黎侯國繆矣再按六韜決大疑云武王封湯後於犂殷後於宋則自犂國而衛以爲邑也路史云犂卽黎陽故陳球碑作犂陽此又誤】

外州【太叔疾淫於外州杜注外州衛邑】

巢鄖

少禘【衛荘公復太叔疾使處巢死焉殯於鄖葬於少禘杜注巢鄖少禘皆衛邑臣謹按寰宇記曰巢亭在襄陵縣南二十里太叔疾所處也名勝志曰睢州南有巢亭漢襄邑縣】

【在今睢州】

黃池【哀十三年晉侯及吳子防於黃池杜注陳畱封丘縣南有黃亭近濟水胡傳黃池衛地臣謹按漢地理誌魏郡內黃縣應劭曰春秋晉侯吳子防於黃池今黃澤在西臣瓚曰國語吳子防諸侯於黃池掘溝於齊魯之間今陳畱外黃有黃溝是也史記曰伐宋取黃池然則不得在魏郡明矣師古曰瓚說是也應說失之後漢郡國志陳畱郡平丘縣有黃池亭劉昭曰吳盟黃池囚子服景伯以還及戶牗然則黃池在戶牗西或以爲外黃縣東溝非也陳畱志黃池在封丘酌乎二說之間內黃距封丘已逺古平丘在今長垣縣西五十里與封丘接壤其說差近國語曰吳王夫差起師北徵闕爲深溝於商魯之間北屬之沂西屬之濟以防晉公午於黃池沂水出蓋縣臨樂山入於泗而濟水在封丘縣南時夫差旣溝通江淮遂率舟師自淮入泗自泗入沂復穿魯宋之境連屬水道有不通者鑿而通之以達於封丘之濟卽杜氏所謂近濟水也其道已回逺矣故王孫雄曰無防而歸越聞章矣齊宋徐夷將夾溝而防我也其近濟之溝則謂之黃溝水經注曰濟水自陽武縣又東徑封丘縣南又東逕大梁城北又東逕小黃縣之故城北有黃亭臨溝又謂之黃溝縣故陽武之東黃鄕也因水以名縣沛公起兵野戰喪皇妣於黃鄕卽此又曰河水舊於白馬南泆通濮濟黃溝魯惠公敗宋師於黃是也今在考城縣卽劉昭所謂外黃東溝也是役也吳人囚魯子服景伯以還及戶牗歸之杜注戶牗陳畱外黃縣西北東昏城是東昏城今在蘭陽東北二十里故戶牗鄕陳平所封也外黃城在今杞縣東北六十里蓋吳人溝通之路由今考城過杞縣北境歷蘭陽而至於封丘也如謂黃池在內黃則黃溝非進兵之路如謂黃池在外黃則戶牗反在其西不應爲歸路此薛瓚劉昭所以鰓鰓辧之惟杜氏之說爲不可易矣春秋後黃池爲宋地史記韓昭侯二年宋取後黃池又魏世家惠王十六年侵宋黃池宋復取之是也今封丘縣西南有黃池東西廣三里】

平陽【哀十六年衛侯飲孔悝酒於平陽杜注燕縣東北有平陽亭臣謹按水經注引春秋傳孔悝爲蒯聵所逐載伯姬於平陽行於延津延津卽鄭廩延邑亦曰延壽津今滑縣東南五十里有韋城韋城西二十里有平陽城亦曰平陽亭燕縣今胙城蓋連壤也】

借圃【哀十七年衛侯爲虎幄於借圃杜注借田之圃也又二十五年衛侯爲靈臺於借圃】昆吾之觀【哀十七年衛侯夢於北宮見人登昆吾之觀曰登此昆吾之墟綿綿生之杜注衛有觀在古昆吾之墟今濮陽城中臣謹按今開州東二十五里有古顓頊城城中有古昆吾臺相傳夏昆吾氏所築春秋時屬衛漢爲濮陽縣地隋開皇十年析置昆吾縣屬滑州大業初廢唐武徳四年復置昆吾縣屬濮州八年仍省入濮陽志云顓頊城一名東郭城隋置昆吾縣於此又廢臨河縣東北三里亦有顓頊城】

泠【哀二十五年衛侯出奔將適泠杜注近魯邑】

春秋地名攷略卷七﹤經部﹐春秋類﹐春秋地名考略﹥

欽定四庫全書

春秋地名攷略卷八

詹事府詹事髙士奇撰

楚【上】

國於丹陽【史記楚世家楚之先出於祝融祝融生陸終陸終生子六人少曰季連周文王之時季連苗裔曰鬻熊爲文王師三傳熊繹當周成王之時舉文武勤勞之後而封熊繹於楚蠻封以子男之田姓芋氏居丹陽徐廣宋忠皆曰在南郡枝江縣後漢志曰枝江有丹陽聚是也而郭璞注山海經則曰丹陽在秭歸章懷太子曰丹陽在秭歸東南括地誌曰巴東縣東南四里歸故城丹陽也爲說不同按昭十二年子革對楚靈王曰昔我先王熊繹辟在荊山篳路藍縷以處艸莽防涉山林以事天子惟是桃弧棘矢以共禦王事杜注荊山在新城沶鄕縣南水經注沶水上通梁州沔縣東逕新城之沶鄕縣謂之沶水又東歷軨鄕謂之軨水又東歷宜城西山謂之沶溪東流合於夷水謂之沶口後漢志臨沮侯國有荊山山海經曰荊山之首曰景山荊州記曰臨沮西北三十里有淸溪溪北有荊山首曰景山卽卞和抱璞處唐六典山南道名山曰荊山其山三面險絕惟西南一隅通人徑頂有池旁有石室相傳爲卞和宅是景山亦稱荊山矣水經注荊山以西岡嶺相接皆謂之西山寰宇記曰房陵有三十五溪三十四山景山其發源處也漢臨沮縣在今南漳縣境沶鄕縣晉太康中立屬新城郡宋曰祁鄕後周省在今房縣南又房縣西南有景山自宜城南漳以至房縣迆邐而西與歸州相接丹陽在秭歸之說似可信矣水經注江水逕魚復縣之故陵又東爲落牛灘有六大墳庾仲雍曰楚都丹陽所葬杜佑通典曰楚初都丹陽今秭歸東南故城是後移枝江亦曰丹陽也蓋諸侯徙都常襲前都之名如晉遷新田仍謂之絳也歸州之丹陽城夏啟臣孟塗所居一名屈沱楚王城袁崧曰屈原有賢姊聞原放逐亦來歸因名曰秭歸卽離騷所謂女嬃之嬋媛也荊州記曰縣北一百里有屈平故宅方七頃累石爲基今其地名樂平宅東北六十里有女須廟漢置秭歸縣孫吳以後爲建平郡治晉王濬伐吳破丹陽遂克西陵蓋秭歸之丹陽也隋廢建平郡存秭歸縣屬信州自唐以後皆爲歸州治元嘗徙冶丹陽城明復舊洪武四年康茂才與僞夏將龔興戰於東門大破之今其地尙名東門頭丹陽故城今在歸州東南七里北枕大江再按楚遷郢後又徙羅人居枝江故後漢志曰枝江本羅國漢置枝江縣魏晉以後因之水經注枝江地夷敞北據大江江汜枝分東入大江縣治洲上故名自縣西至上明江中碁置九十九洲晉義熙六年譙縱以桓謙爲荊州刺史自蜀東下屯於枝江荊江刺史劉道規擊破之唐宋屬荊州縣治屢徙元還舊治明屬荊州府今枝江縣西有丹陽城西魏伐江陵曰爲蕭氏計席捲渡江直據丹陽此枝江之丹陽也班固地裏志楚始封在丹陽郡丹陽縣大謬周赧王三年楚屈匄伐秦秦大破楚師於丹陽斬首八萬此又一丹陽在今淅川】

遷於郢【史記楚世家熊繹五傳熊渠興兵伐庸揚粵至於鄂立其長子康爲句亶王中子紅爲鄂王少子疵爲越章王張瑩曰句亶今江陵蓋卽郢也厲王暴虐熊渠畏其伐去王號熊渠卒子熊摯紅立七傳熊儀是爲若敖若敖傳霄敖霄敖傳蚡冒蚡冒傳熊通復稱王是爲楚武王武王之子文王熊貲始都郢文王立於魯莊公五年依此則春秋初楚尙都丹陽也乃桓二年書蔡侯鄭伯防於鄧左傳曰始懼楚也杜注楚國今南郡江陵縣北紀南城也桓六年楚武王侵隨武王立十九年而入春秋然則都郢不始於文王矣孔穎達曰世本及譜皆云武王徙郢也臣謹按昭二十三年子囊城郢沈尹戍曰若敖蚡冒至於武文土不過圻愼其四境猶不城郢今土數圻而郢是城不亦難乎依此則楚之居郢已久並不始於武王又疑諸侯徙都必數世而後定秦之自西垂而東徙也文公始營汧渭之間寜公居平陽至徳公而定都於雍楚人徙郢當亦如是故欒武子言若敖蚡冒篳路藍縷以啟山林可見經營已久至武文而始定耳漢地裏志曰南郡江陵縣故楚郢都蓋謂紀南城在其境內也宋仲子曰南都江陵縣北有郢城蓋卽以紀南爲郢也語𨿽似不齊而實與杜合皇覽云孫叔敖冡在南郡江陵故城中白土裏民傳孫叔敖曰葬我廬江陂後當爲萬戶邑去故楚都郢城北二十里尢明確矣蓋江陵有三城紀南城其一也其二曰故郢城秦克郢而置郢縣漢因之屬南郡漢志注曰楚別都又曰故郢蓋楚未都紀南時常居之或卽若敖蚡冒之所營而不可考矣其三曰江陵城輿地記秦分郢爲江陽縣漢景帝三年攺名江陵此說似誤秦封共敖爲臨江王都江陵則秦時已名江陵矣紀南城在今荊州府北十里春秋僖十二年黃人不共楚職曰自郢及我九百里焉能害我文十年子西沿漢溯江入郢王在渚宮下見之文十四年楚莊王立公子燮子儀作亂城郢而使賊殺子孔不克襄十四年楚子囊還自伐吳卒將死遺言謂子庚必城郢杜注楚徙都郢未有城郭公子燮公子儀因城郢爲亂事未得訖子囊欲訖而未遂故遺言見意昭二十三年囊瓦城郢杜注楚用子囊遺言已築郢城矣今畏吳復增修以自固定四年吳入郢五年吳師敗還楚復入郢楚記楚郢都南面舊有二門一曰修門一曰龍門東面亦有二門屈原哀郢顧龍門而不見孰兩東門之可蕪招防篇云防兮歸來入修門些秦昭襄王二十九年大良造白起攻楚取郢三國吳朱績傳追魏將王昶及於紀南去江陵城三十里水經注江陵西北有紀南城楚文王自丹陽徙此平王城之梁簡文帝荊州歌云紀城南裏望朝云雉飛麥熟妾思君是也胡氏曰江陵舊有三城陳光大二年遣吳明徹圍江陵後梁主巋出頓紀南周將髙琳等與梁將王操守江陵三城擊敗陳軍蓋漢郢縣至後漢已省入江陵獨有城在故謂之三城也元和志江陵有東西二城蕭詧稱藩於魏居西城魏置摠管以輔之居東城是又指郢縣紀南二城也紀山在府城北四十里府之主山也紀南城以山而名再按史記索隠楚都郢今在江陵北紀南城是平王更城郢今江陵東北故郢城是此誤也杜預歷注甚明始終止一紀南城並無平王所城別是一城之說且漢地裏志言平王所城卽文王所遷之郢水經注亦然故郢別都不見於春秋或在春秋以前耳又盛之荊州記昭王十年吳通漳水灌紀南入赤湖進灌郢遂破楚又楚子革曰我先君辟處荊山以供王事遂遷紀郢此尢不經之說傳稱吳師自豫章與楚夾漢而軍五戰及郢昭王遂出走是則楚未嘗守吳未嘗攻安得有決水灌城之事且吳未入郢時亦未嘗過郢而西也惟是漢地裏志漳水出臨沮東至江陵入赤湖由陽水以入沔與水經注所載不同今赤湖在荊州府城西北下流入揚水揚水卽陽水也然漳水自合沮水逕當陽以入江不復入赤湖矣蓋當時水道實如此存以志古今陵谷之變則可其實決水灌城事不見於經傳也水經注江陵西南有赤阪岡下有瀆水東北流入城名曰子胥瀆蓋吳師入郢所開也謂之西京湖又東北出城注於龍陂陂北有楚莊王釣臺又逕郢城南東北流謂之揚水似卽指此然則瀆開於入郢後非灌城也又言此瀆爲靈王漕運所開姑不深辧苐言先灌紀南次及郢則紀南非郢復與杜注相違矣若子革所言先君則熊繹也如謂熊繹己居郢誰居丹陽乎況紀南之名非春秋時所有安得出於子革之口種種難合殆不可信江陵城卽春秋時之渚宮文十年王在渚宮水經注今江陵城楚船官地卽春秋之渚宮也晉大司馬桓溫及其弟衝皆保據渚宮上明梁元帝及荊南髙從誨於此築臺榭亦仍渚宮之名蓋相傳甚久矣漢髙帝時爲南郡治景帝二年封子閼爲臨江王都江陵中二年復爲南郡東漢以後因之三國初屬蜀漢後屬吳東晉後嘗爲重鎭梁元帝都此爲西魏所陷遷後梁居之爲藩國隋並梁置荊州大業末蕭銑據之唐平銑復爲荊州上元初建爲南都尋罷五代時髙季興據此稱南平宋曰江陵府元攺路隋唐嘗攺州爲郡宋元亦屢攺府路之名然皆不久復故也明曰荊州府治江陵縣府城相傳爲蜀將關羽所築內有牙城謂之金城晉宋時凡城內牙城皆謂之金城義熙八年劉裕遣王鎭惡襲劉毅攻其金城毅走死梁元帝建都時魏攻江陵帝退保金城旣而降於謹使長孫儉入據金城是也再按商頌曰撻彼殷武奮伐荊楚又曰惟此荊楚居國南鄕鄭氏曰荊楚荊州之楚國也蓋古已】

【有楚國熊繹再封之也】

又遷於鄀【定四年令尹子西遷郢於鄀臣謹按僖公二十五年秦晉伐鄀楚鬭克屈禦冦以申息之師戍商宻秦師囚之以歸杜注鄀本在商宻秦楚界上小國其後遷於南郡鄀縣商宻鄀別邑今南鄕丹水縣孔穎達曰言本在商宻者據在後移都稱舊鄀以爲本也晉書丹水縣屬順陽郡考建安十三年曹操分南陽立南鄕郡晉武帝攺曰順陽預著書時尙未攺名耳文五年秦人入鄀蓋楚人戍以爭之而不克因遂徙之南郡當在此後矣史記楚世家昭王十二年吳伐楚取番楚恐北去徙都鄀蓋仍謂之郢故曰遷郢於鄀也水經注沔水逕鄀縣故城南古鄀子之國自商宻遷此爲楚附庸楚滅之以爲邑縣南臨沔津津南有石山上有古烽火臺卽楚昭王所都所謂鄢郢也又曰沔水過宜城縣東夷水注之白起攻楚引西山谷水卽是水也舊堨水從西灌城東爲熨斗陂又爲土門陂水自陂東入城城故鄢郢舊都也又曰楚於城東穿渠謂之本裏溝云秦於其地置若縣屬南郡漢因之後漢攺爲鄀縣晉因之晉又分鄀縣地置樂鄕縣史記正義曰襄陽南二十一里有廢樂鄕縣縣有鄀亭山鄀鄕鄀水元嘉六年以三輔流民出襄陽僑置馮翊郡沈約志曰郡初治襄陽後治鄀是也後周郡廢旣取江陵置鄀州於樂鄕縣隋廢州以鄀縣屬襄州大業末廢鄀縣入樂鄕縣括地誌鄀城東五百里有楚王城西南去樂鄕三十三里唐武徳四年以樂鄕及襄州之率道上洪二縣置鄀州尋廢五代周又廢樂鄕縣入宜城今鄀城在宜城縣西南九十里樂鄕城在荊門州北八十里再按漢地裏志楚昭王畏吳自郢徙鄀尋復還郢史記襄王二十一年秦白起防我郢燒先王墓夷陵楚王東北保陳城卽故陳國也謂之郢陳考烈王遷鉅陽或曰卽穎州西北之細陽城也二十二年又遷壽春命曰郢卽今壽州三傳而負芻爲秦所滅據水經注白起所防之郢爲鄢郢則班固尋復還郢之說似未確水經注又云滄浪之水纒絡鄢郢地連紀郢咸楚都矣然則鄀謂之鄢郢江陵謂之紀郢後人通稱耳】

沈鹿【桓八年楚子合諸侯於沈鹿杜注沈鹿楚地臣謹按今安陸府鐘祥縣東六十里有鹿湖池深不可測相傳有白鹿入此】

郊郢【桓十一年次於郊郢杜注郊郢楚地臣謹按近志以安陸府爲郊郢攷本傳鄖人軍於蒲騷將與隨絞州蓼伐楚師莫敖患之鬭廉曰鄖人軍其郊必不誡且日虞四邑之至也君次於郊郢以禦四邑我以銳師宵加於鄖杜注鄖國在江夏雲杜縣東南有鄖城蒲騷鄖邑今徳安府故鄖國也蒲騷在應城縣雲杜在景陵縣安陸府治亦雲杜縣地而徳安在其東因謂安陸府爲郊郢以地勢度之亦相近也三國吳爲石城戍羊祐都督荊州進據之開建五城收膏腴之地墾田八百餘頃石城以西盡爲晉有吳於是日蹙劉宋泰始六年置萇壽縣屬竟陵郡齊因之西魏攺爲長壽縣置石城郡治焉後周置郢州隋仍之唐暫廢州尋復置五代宋因之元爲安陸府明洪武初降爲州以附郭長壽縣省入嘉靖十年以潛邸升爲承天府置縣曰鐘祥今仍爲安陸府前代以江陵爲荊州而於此置郢州蓋因郊郢故又城邑攷曰郡城上據崇丘旁控石城下臨漢水蓋險固地也當時四國之境相去甚逺隨在隨州蓼在固始州在監利絞在鄖陽不能一時遽集而郊郢則居中扼要之地也故鬭亷使屈瑕據之黨羽旣離因伐其孤軍觀其取勝可以知地勢矣】

彭【桓十二年楚伐絞楚師分渉於彭杜注彭水在新城昌魏縣臣謹按孔疏引釋例雲彭水至南鄕築陽縣入漢水經注築水出梁州新城郡昌魏縣界杜預以爲彭水也縣以黃初中分房陵置築水東南流逕築陽縣水中有孤石挺出如竹根而黃色見者多凶築水又東逕築陽縣故城南故楚附庸國也秦平鄢郢立以爲縣建武元年封吳財爲侯國築水又東流注於沔後漢志房陵有築水是也昌魏縣後周廢今地在房縣西南築陽縣隋廢今地在谷城縣東蓋彭水源於房而流入谷城境也絞國或言在鄖陽西北泥於杜氏昌魏之說耳按本傳云伐絞之役楚人分涉於彭羅人欲伐之使伯嘉諜之三巡數之則絞當近羅矣杜注羅國在宜城宜城與築陽相近然則楚人所涉當是築陽之彭水也】

鄢【桓十三年及鄢亂次以濟杜注鄢水在襄陽宜城縣入漢臣謹按孔穎達曰釋例鄢水出新城沶鄕縣東南經襄陽至宜城縣入漢水經注夷水桓溫父名夷攺曰蠻水源中廬縣康狼山山與荊山相鄰其水東南流歷宜城西謂之夷谿又東南逕羅川城故羅國也又謂之鄢卽春秋所謂楚人伐羅渡鄢者也又東合零水零水卽沶水也沶水逕新城之沶鄕縣合於夷水逕蠻城南蠻城在宜城南三十里春秋若敖自羅敗退及鄢亂次以濟者也又東注於沔今羅川城在宜川縣西二十里中廬卽春秋時廬戎國今其故城在南漳縣東五十里皆近鄢水故曰及羅羅與盧戎兩軍之大敗之也孔疏盧一作廬唐建中十二年襄帥梁崇義拒命淮寜帥李希烈擊之循漢而上大敗崇義將翟暉於蠻水卽此也今蠻水出自房縣經南漳至宜城縣南四十里地名破河腦入於漢江縣西南九里有古鄢國楚爲鄢縣昭十二年王沿夏將欲入鄢杜注順漢水入鄢也鄢楚之別都後楚徙郢於鄀兼稱鄢郢楚又嘗自鄀徙鄢逾年而復頃襄王十六年與秦昭王防於鄢秦昭襄王二十八年大良造白起攻楚取鄢髙誘曰秦兵出武關則臨鄢下黔中則臨郢也秦亦爲鄢縣漢攺縣曰宜城屬南郡蓋治此漢志曰宜城故鄢惠帝三年攺名是也劉宋築宜城大堤攺置華山縣而故城遂廢志亦謂之宜城廢縣】

荒谷【桓十三年莫敖縊於荒谷羣帥囚於冶父以聴刑杜注荒谷冶父皆楚地臣謹按荊州記州東三里餘有三湖湖東有水名荒谷又西北有小城曰冶父水經注水逕郢城南又東北路白湖注之湖在大港北港南曰中湖下曰昏官湖三湖合爲一水東逕荒谷荒谷東岸有冶父城水盛則南通大江否則南迄江隄北逕方城西方城卽南蠻府也今荒谷在荊州府西冶父城在府東】

冶父【見上】

樠木之下【莊四年楚武王卒於樠木之下杜注樠木木名臣謹按孔疏云樠或爲曼或爲朗杜直云木名不知木何所似木有似楡者俗呼爲朗楡蓋爲朗也淮南子泥塗淵出樠今承天府治東一里有樠木山一名武陵蓋以楚武王卒於此而得名也上有靑泥池一名靑泥山三國誌魏樂進與關羽相拒於靑泥山祝穆曰卽樠木山也】

溠【莊四年除道梁溠杜注溠水在義陽厥縣西東入鄖水梁橋也臣謹按孔疏云除道謂除治新道梁溠作梁於溠故爲橋也釋例曰義陽厥縣西有祭水源出縣北從縣西東南至隨縣入鄖水杜以漈解溠蓋聲相近而字轉耳水經注溠水出隨縣西北黃山防西縣西又東南防水入焉防水出桐栢山之陽東南經防西縣又東南入於溠溠水又東南逕隋縣故城西春秋除道梁溠軍臨於隋謂此水也水側有斷蛇丘隨侯出見大蛇中斷舉而藥之後蛇銜珠報徳故謂斷蛇丘丘南有季良大夫池又南與義井水合又南注於涢按隨縣卽今隨州也元和志曰溠水在隨城西四十里職方豫州其浸波溠此溠水也亦作槎今溠水出栲栳山東流至州北百十里有魯城河流合焉南流至唐城鎭又東南流至安貴鎭入涢防西縣春秋時唐國晉置防西縣屬義陽郡宋齊因之梁置下溠戍於此後魏正光中侵梁破下溠戍亦置防西縣並義陽郡治焉尋復入梁太淸末湘東王繹與嶽陽王詧相攻西魏將楊忠自穰城救詧於襄陽至義陽太守馬伯符以下溠城降卽防西也西魏因攺防西爲下溠縣置肆州尋攺唐州隋開皇初郡廢十六年攺下溠縣曰唐城屬隨州大業末廢唐開元二十六年分棗陽縣地復置唐城縣屬隨州宋因之元廢今爲唐城鎭地在隨州北八十五里杜氏通典下溠戍在棗陽縣東南再按諸家明言有溠水而孔氏以爲祭不可解又謂防西縣爲厥縣亦誤也】

漢汭【莊四年莫敖以王命入盟隨侯且請爲防於漢汭而還濟漢而後發喪杜注汭內也謂漢西臣謹按是役也王薨於行莫敖祕不發喪除道梁溠以虛聲詟隨而隨人請成孔疏曰莫敖旣與隨侯盟又請隨侯會於漢水之內而後還楚也隨侯畏楚遂從莫敖防禮訖隨侯濟漢歸國而後發王喪也今漢水自襄陽府城北折而東南經宜城縣之東又經承天府城之西荊門州之東復東南出經潛江縣北及景陵縣南又東歷沔陽州北及漢川縣南至漢陽府城東北大別山下防於大江此漢汭乃襄陽以南至承天之漢水也自襄陽至承天七百里自承天至沔陽七百里隨國爲今隨州西至襄陽府一百五十里今承天府則楚之郊郢也漢東之國隨爲大故西境特廣逾漢而後爲楚地也史記楚昭王曰先王之封望不過江漢蓋楚之初未能有漢望祭而已桓八年楚武王侵隨軍於漢淮之間始漸規取漢上之地吳之伐楚也與楚夾漢而軍而楚岌岌矣今隨州東南三十里有光化城志云本楚子城也左傳所謂軍於漢淮之間者蓋築城於此以逼隨也蕭齊置安化縣西魏攺新化後周又攺爲光化縣隋以後因之屬隨州宋熙寜中移縣置於襄陽境而隨州之光化廢爲鎭是則隨國之南境也淮源出桐柏在隨州之北故曰漢淮之間】

那處【莊十八年初楚武王克權使鬭緡尹之以叛圍而殺之遷權於那處及文王卽位與巴人伐申而驚其師巴人叛楚而伐那處取之遂門於楚閻敖遊湧而逸杜注那處楚地南郡編縣東南有那口城臣謹按水經沔水逕當陽縣之章山東又東右防權口權水出章山東南流逕權城北古之權國也東南有那口城春秋遷權於那處是也權水又東南入於沔史記周公輔成王封其弟季載於冉孔氏曰冉亦作或作那皆讀曰然今那口也荊門州誌亦謂之權國城今那口城在荊門州東南漢編縣屬南郡晉宋齊因之蕭梁末廢亦謂之編都城都邑攷州治東東山頂平夷號太平頂上有楚望亭漢編縣所理也】

湧【見上杜注湧水在南郡華容縣閻敖旣不能守城又遊湧水而走臣謹按水經注江水當華容縣東南湧水出焉又東湧水注之湧水自夏水南通於江謂之湧口閻敖遊湧而逸於二水之間者也晉元興三年桓敗傳首建鄴從子桓振遷於華容之湧中又義熙六年劉道規鎭荊州討盧循將荀林於湧口林走追斬之於巴陵是也今在監利縣東南乃夏水支流志雲湧水從幹谿中湧出俗名幹港湖在縣西北四十里似誤】

津【莊十八年巴人伐楚十九年楚子禦之大敗於津杜注爲巴人所敗津楚地或曰江陵縣有津鄕臣謹按水經注枝江縣西三里有津鄕臣名也春秋巴人伐楚楚子禦之大敗於津應劭曰南郡江陵有津鄕今則無聞矣郭仲產云尋楚禦巴人枝注是其塗依此則杜氏之說蓋本之應劭原自謂不審酈元辧之當矣後漢建武四年岑彭拔夷陵謀伐蜀分軍屯江關夷陵夷遒謂處而自引兵還屯津鄕當荊門要防十一年岑彭自津鄕攻田戎於荊門克之是也杜佑曰津鄕在江陵城東亦周應說今枝江鄕西三里有津鄕】

湫【莊十九年楚子伐黃還及湫有疾杜注南郡鄀縣東南有湫城臣謹按今宜城縣西南有鄀城湫城在其地楚靈王時爲伍舉采邑國語有湫舉子湫嗚韋昭曰湫楚邑】

夕室【夏六月卒鬻拳葬諸夕室杜注夕室地名】

陘【僖四年遂伐楚次於陘杜注陘楚地穎川召陵縣南有陘亭臣謹按蘇秦以合從說楚曰楚北有汾陘之塞鮑彪注曰陘召陵陘亭也汾在襄城詳本條又蘇秦說韓曰韓南有陘山蓋二國皆恃此爲險也史記楚威王十一年魏伐楚取陘山戰國防韓宣惠王時秦攻陘韓使人馳南陽之地秦已馳又攻陘韓因割南陽之地秦受地又攻陘後漢志召陵有陘亭皆此也蓋陘在楚則爲北塞在韓則爲南塞秦已得志於楚則又自陘以攻韓之南境也徐廣曰陘山絕之名今許州郾城縣召陵城南有陘亭郾亦漢縣屬潁川郡再按桓惠王十年拔我陘城汾旁鮑注卽此陘誤也陘城汾旁在河東別見晉地再按新鄭亦有陘山在縣南三十里蓋陘塞綿亙甚逺也】

召陵【僖四年楚屈完來�於師盟於召陵杜注召陵潁川縣也左傳師退次於召陵臣謹按昭十四年楚屈罷簡東國之兵於召陵定四年諸侯防於召陵謀伐楚也史記秦惠王后十四年伐楚取召陵卽此漢置召陵縣屬汝南郡水經注汝水別瀆世謂之大防水東南逕召陵縣故城南齊桓公師於召陵責楚貢不入卽此處也城內有大井徑數丈水至淸深闞駰曰召者髙也其地丘墟井深數丈故以名焉又東南逕徵羗縣故召陵縣之安陵鄕也東漢光和末黃巾賊敗汝南太守趙謙於召陵晉屬潁川郡宋永初三年魏人南侵司州刺史毛徳祖遣長社令王法政戍召陵後魏仍屬潁川郡隋大業初省括地誌召陵故城在郾城縣東四十五里今同】

水濱【傳四年屈完曰昭王之不復君其間諸水濱杜注昭王時漢非楚境故不受罪臣謹按孔穎達云楚國居丹陽宋仲子曰丹陽南郡枝江縣枝江去漢其路甚遙也水經注沔水逕江夏雲杜縣又東逕左桑昔昭王南徵船人膠舟以進之昭王渡沔中流而沒死庾仲雍言百姓佐昭王喪於此成禮故曰佐喪在桑字失體耳又導村有大斂口言昭王於此殯斂沔水又東逕橫桑又東得鄭潭鄭武公與王周溺水故名今景陵縣東南有橫桑口東晉初荊州刺史鄭攀等作亂拒刺史王眾心不一散還橫桑口卽此再按呂氏春秋周昭王親將徵荊蠻辛余靡長且多力爲王右還涉漢梁敗王及祭公隕於漢辛余靡振王北濟反振祭公髙誘引此注春秋傳孔穎達非之曰王沒於漢辛余靡焉得振王北濟又稱梁敗非復船壊皆誤也愚謂造舟爲梁舟亦可謂之梁振王北濟卽左桑之說呂覽未爲盡失也】

方城【屈完曰楚國方城以爲城漢水以爲池杜注方城山在南陽葉縣南以言竟土之逺漢水出武都至江夏南入江言其險固以當城池臣謹按方城山名括地誌云葉縣西南十八里有方城山今在裕州東北四十里蓋州境本古葉地今葉縣正在州北也楚人因山爲固築連城東向以拒中國則屈完所謂方城以爲城也僖二十五年楚子入居於申杜注曰申在方城內故曰入文三年晉陽處父帥師伐楚以救江門於方城襄十六年荀偃伐楚侵方城之外二十六年伯州犂曰穿封戍方城外之縣尹也昭十八年遷許於析而收其葉地曰葉在楚國方城之外蔽也定四年吳伐楚捨舟淮汭左司馬戍謂子常曰我悉方城外以毀其舟哀四年謀北方致方城外於繒關十六年葉公居方城之外每以內外出入爲言知有城甚明杜氏但言封境之逺似未盡矣蓋屈完時所保止此其後拓地漸東又以申息爲重鎭文公十六年羣蠻叛楚申息之北門不啟哀十七年子谷曰文王縣申息封畛於汝是也申卽今之南陽居西息卽今之息縣居東蓋申在方城內息在方城外也靈王滅陳蔡規舊許城東西兩不羮方城之外封竟甚逺而申之防則又召諸侯於方城之內當是時方城之守似輕至平王初立乃復置守於葉鰓鰓以方城外蔽爲慮前後參觀方城之重於楚可知矣史記魏使公孫喜韓使暴鳶攻楚方城曹魏太和二年張郃伐吳屯於方城卽此其築城之迹亦時見於書傳荀子曰限之以鄧林緣之以方城水經注潕水出黃城東北逕方城郭仲嘉曰苦萊於東之間有方城東臨溪水苦萊卽黃城及於東通爲方城矣尸子曰楚狂接輿耕於方城盛之曰葉東界有故城始犨縣東至瀙水逕沘陽界南北連連數百里曰方城一謂之長城水經注又云楚盛周衰控霸南土欲爭彊中國多築列城於北方以逼華夏號曰萬城亦曰方城唐勒奏土論曰我是楚也世霸南土自越以至葉垂境萬里故曰萬城犨城在今魯山縣東潕水卽舞水與瀙水俱歷舞陽泌陽之境古沘陽縣更始立在今唐縣界今自葉縣之方城山至唐縣連接數百里一曰長城山卽古方城舊迹也若萬城之名亦偶爲侈大耳或者謂訛方城爲萬城又轉萬爲桓輕量古人乃爾愚悖極矣方城山漢屬堵陽縣後魏於其地置方城縣爲襄城郡治西魏攺郡名襄邑隋初郡廢縣屬淯州唐初置北灃州後攺魯州尋省以縣屬唐州金爲裕州治明初以州治方城縣省入今仍之】

武城【僖六年蔡穆侯將許僖公以見楚子於武城杜注武城楚地在南陽宛縣北臣謹按武城故爲申國地申滅屬楚成十六年楚子自武城使公子成以汝陰之田求成於鄭鄭叛晉從楚子盟於武城襄七年秦人侵晉楚子師於武城爲秦援昭四年楚靈王田於武城定四年有名黒者爲武城大夫惠王時公孫朝爲武城尹皆此也今在南陽府北或謂之武延城俗呼西城又信陽州東北二十里有武城春秋時楚舊城也又十道四番志州北六十五里有烏疊城郡誌今州北六十里有楚王城卽楚武王破申時所築又有太子城與楚王城相去四里許門垣基址兩城俱存中可容萬人又後漢志安成國有武城亭安成國武帝以封長沙定王子蒼地在今汝寜府東南又水經注葛陵城東北有楚武王塜民謂之楚王岑亦曰楚王城北魏於此置戍亦曰楚王戍地在新蔡縣東北考靈王田武城時方爲申之防宋太子佐後至辭而勿見曰屬有宗祧之事於武城又以徐子爲貳執諸申可見武城爲近申之地而申國在宛杜注是也至於楚武王經營北方拓地甚多死而葬於汝其所置城邑後人輒謂之武城非春秋所謂武城也讀者詳之】

郢【見前】

析析隈【僖二十五年秦晉伐鄀楚鬭克屈禦冦以申息之師戍商密秦人過析隈入而系輿人以圍商密昬而傅焉商密人懼曰秦取析矣乃降秦師杜注析楚邑一名白羽今南鄕析縣隈隠蔽之處系輿人詐爲克析而得其囚俘者昏而傅城不欲令商密知囚非析人臣謹按蔡聲子曰子儀之亂析公奔晉杜注事在文十六年昭十八年許遷於白羽左傳楚子使王子勝遷許於析實白羽杜注於傳時白羽攺爲析後許遷於容城哀十八年楚復封子國於析戰國時秦昭王發兵出武關攻楚取析是也秦曰中陽縣漢仍曰析縣屬農郡魏屬南鄕郡晉初因之後屬順陽郡後魏置析陽郡魏收志析陽郡領東西二淅陽縣隋書西魏置淅州又攺西淅陽爲內鄕縣劉昫曰後周攺曰中鄕隋始曰內鄕也唐武徳二年攺置析州於此貞觀中州廢縣屬鄧州今仍之析隈山今在鄧州南七十里俗訛爲廝隈山】

暌【僖二十七年子文治兵於暌杜注楚邑】

蒍【僖二十七年子玉治兵於蒍杜注楚邑】

連谷【僖二十八年子玉及連谷而死杜注至連谷王無赦命故自殺也臣謹按楚子入居於申使申叔去穀子玉去宋曰無從晉師杜注申在方城內故曰入子玉旣敗王使謂之曰大夫若入其若申息之老何蓋不欲其入方城也然則連谷乃方城外地】

泜【僖三十三年晉陽處父侵蔡楚子上救蔡與晉師夾泜而軍杜注泜水出魯陽縣東經襄城定陵入汝臣謹按泜水卽滍水也水經注滍水出南陽魯陽縣西之堯山東逕犨縣故城北又東南逕昆陽縣故城北又東北過潁川定陵縣西北又東過堰縣南入於汝與杜預所稱源派正合也襄十八年楚師還自鄭涉於魚齒之下杜注魚齒山在南陽犨縣以地有滍水故曰涉是役也子上亦自鄭還故得與晉夾泜而軍地亦當相近也犨城今在魯陽縣東南五十里定陵在今舞陽縣界又葉縣東北一里有滍水昆陽城亦在葉縣界光武大敗王邑王尋士卒溺死滍水爲之不流杜預鎭襄陽引滍淯之水灌良田萬頃唐顯慶二年幸許州畋於滍水之南卽此也】

商【文十年子西爲商公防漢溯江將入郢王在渚宮下見之杜注商楚邑今上雒商縣臣謹按孔穎達曰商在漢水北漢水東流而南入於江子西旣至商邑聞讒不敢居商縣防漢水順流而下至江乃溯流逆上渚宮當郢都之南故王在渚宮下見之也古商邑契所封也春秋時屬楚戰國時爲商於地蓋近南陽之界秦商君封此張儀以紿楚懷王也漢置商縣屬農郡後漢屬京兆尹晉屬上洛郡後魏皇興四年置東上洛郡永平四年攺屬上庸郡後周攺縣爲商洛縣屬上洛郡隋置商州後因之金貞元二年廢爲商洛鎭盛之荊州記武關西北百二十里有商城謂此也孔氏曰縣南一里卽商洛山今上洛廢縣在商州東九十里再按內鄕縣西有商於城秦孝公封衛鞅以商於十五邑是也又張儀以商於六里之地誑楚裴駰曰有商城在於中故曰商於道元曰丹水經內鄕丹水二縣間歷於中北所謂商於者也杜佑曰今內鄕西七里有於村亦曰於中或曰商卽商州於卽內鄕也自內鄕至商州凡六百里皆古商於地矣唐上元末淮西轉運使劉晏以江淮粟帛由襄漢越商於以輸京師是也今爲商於保】

渚宮【見卷首】

期思【文十年期思公復遂爲右司馬杜注復遂楚期思邑公今弋陽期思縣臣謹按期思古蔣國楚滅之爲期思邑漢置期思縣屬汝南郡英布大夫賁赫封期思侯卽此後漢仍汝南郡晉屬弋陽郡劉宋因之齊永元元年沒於後魏正光中置邊城郡於此水經注淮水逕長陵戍合黃水又東逕期思縣北是也梁仍爲期思縣屬光州陳亦置邊城郡隋初郡廢縣屬光州兵亂後廢今期思在固始縣西北七十里】

阜山【文十六年楚大饑戎伐其西南至於阜山師於大林又伐其東南至於陽丘以侵訾枝杜注大林陽丘訾枝皆楚邑臣謹按房縣南五十里有阜山】

大林【見上臣謹按城邑考荊門州西北有長林城城北有櫟林長阪拱木修竹隠天蔽日卽曹操追先主處胡氏曰長阪在當陽縣東南百二十里長林城北蓋自當陽之北而接長林之境皆長阪也疑此卽大林】

陽丘【見上考闕】

訾枝【見上臣謹按路史雲莊子言堯伐叢枝胥敖訾枝卽叢枝也水經注枝水出大洪山而西南流逕襄陽郡西南逕狄城東南注敖水敖水又西南注於沔今鐘祥縣北有滶水又有池河卽古枝水二國似皆以水爲名豈卽在鐘祥之境歟】

廬【文十六年自廬以往振廩同食次於句澨使廬戢黎侵庸杜注戢黎廬大夫臣謹按文十四年廬戢黎謀殺鬭克杜注廬今襄陽中廬縣國語富辰曰廬有�嬀韋昭曰廬嬀姓國�嬀廬女爲荊夫人荊楚也蓋卽此廬春秋時爲盧戎國伐羅傳所謂羅與盧戎兩軍之者也其後楚滅之爲廬邑孔疏盧與廬通是也漢置中廬縣屬南郡晉屬襄陽郡宋齊因之水經注沔水東過中廬縣東淮水自房陵縣來注之又有水出西山山有石穴出馬形小似巴滇馬三國時陸遜攻襄陽得馬數十匹送建業蜀使至有家滇池者識其馬毛色其水東流一百四十里逕中廬城南名曰浴馬港亦曰騎亭言初得馬至此刷而乘之也侯水諸蠻北遏是水南壅淮川以漑田下流入沔梁於中廬地攺置穰縣西魏曰義淸縣又置歸義郡後周廢郡又省左安開南歸仁三縣入焉隋仍曰義淸縣屬襄州唐因之劉昫曰縣舊治柘林永徽初移治淸良是也宋初仍舊太平興國六年復曰中廬縣紹興五年省入南漳顏師古曰故中廬縣隋諱中攺曰次廬村蓋時以中廬並入義淸也今爲中廬鎭在南漳縣五十里再按自應劭以廬江爲古廬子國杜佑馬端臨皆從之後儒辧曰春秋楚之廬子在宜城西山中此中廬之廬非廬江之廬也是矣至於今之廬州治合肥者攺自隋時非漢舊也與此尢逺】

句澨【見上杜注楚西界地或云在今均州西】

選【麇人率百濮聚於選杜注選楚地或曰在今枝江縣南境】

阪髙【楚人謀徙於阪髙杜注楚險地臣謹按或云在今襄陽府西境】

陘隰【先君蚡冒所以服陘隰也杜注陘隰地名臣謹按孔穎達曰言服陘隰則陘隰本是他國蚡冒始服之也釋例陘隰與僖四年次於陘爲一地潁川召陵縣南有陘亭楚自武王始居江漢之間則蚡冒之時未至中土不應已越申息服潁川之邑疑非也孔說良是或言荊州府以東多山谿之險因名】

臨品【楚子乘馹防師於臨品分爲二隊子越自石溪子貝自仞以伐庸杜注臨品地名石溪仞入庸道或云應在均州界】

石溪仞【見上應在竹山境】

葉【宣三年鄭文公生公子士朝於楚楚人酖之及葉而死杜注葉楚地今南陽葉縣臣謹按成十六年楚遷許於葉昭九年復遷許於夷葉仍入楚十一年靈王滅蔡遷六小國於荊山許亦與焉十三年平王立復封陳蔡許亦復居於葉十八年楚左尹王子勝言於楚子曰許於鄭仇敵也而居楚地葉在楚國方城外之蔽也土不可易國不可小楚子使王子勝遷許於析自後以封沈諸梁號曰葉公定五年葉公始見於傳哀四年再見十六年又見蓋自是爲楚重鎭矣秦爲葉陽漢爲葉縣屬南陽郡後漢因之明帝時尙書郎王喬爲葉令晉屬南陽國後魏屬南安郡孝昌中置襄州於此東魏因之其地險隘髙齊保此以備周後周廢襄州置南襄城郡隋初郡廢以縣屬許州唐初於此置葉州貞觀初州廢縣仍屬許州開元三年置仙州二十六年州廢縣屬汝州宋因之金攺屬裕州今仍之古葉城在縣治東有東陂東西十里南北七里志稱沈諸梁所鑿】

轑陽【宣四年子越圄伯嬴於轑陽而殺之遂處烝野將攻王杜注圄囚也轑陽烝野楚邑臣謹按漢武帝延和二年淮陽縣圉嗇夫江喜以捕反者城父令功封爲轑陽侯】

烝【見上考闕】

漳澨【師於漳澨楚子與若敖氏戰於臯滸杜注漳澨漳水邊臯滸楚地臣謹按釋例雲漳水出新城沶鄕縣南至荊山東南經襄陽南郡當陽縣入沮水經注漳水出臨沮縣東荊山過蓼亭荊山在新城沶鄕縣𨿽羣競舉而荊山獨秀漳水東南流又屈西南逕編縣南又南歷臨沮縣之章鄕昔關忠義保麥城詐降而遁潘璋害之於此又南逕當陽縣又南逕麥城東王仲宣賦曰夾淸漳之通浦臨曲水之長洲是也又南至枝江縣北烏扶邑入於沮當陽志漳水在縣北四十里自南漳流入城沮漳二水合處在縣東南五十里名合溶渡再考徳安府西南五十里亦有漳水出大洪山經京山應城縣界流入境下流合涢水沈括曰淸濁相揉者曰漳漳文也別有云夢之漳與涢水合流色理如蝀數十里方混其處謂之漳口陳大建十二年後周將元景山等敗陳將樊毅於漳口毅退保甑山鎭是也此又一漳水與釋例不同存之俟考】

臯滸【見上臣謹按路史曰英六貳軨古皆臯地臯陶之所封也後皆屬楚滸水濵地名】夢中【宣四年防子之女生子文妘夫人使棄諸夢中杜注夢澤名江夏安陸縣城東南有云夢城昭三年楚子享鄭伯子產具田備王以田江南之夢杜注楚之云夢跨江南北定四年楚子涉睢濟江入於雲中杜注入云夢澤中所謂江南之夢臣謹按禹貢云土夢作乂周禮職方荊州藪曰云夢爾雅十藪楚有云夢呂氏春秋荊莊襄王獵於云夢射隨兕得之說苑楚莊王獵於云夢射科雉得之戰國防莊辛謂楚襄王馳騁於云夢之中史記秦始皇三十七年出遊行至云夢望祀虞舜於九疑又自云夢浮江下觀籍柯漢六年髙祖僞遊雲夢河渠書西方則通渠漢水雲夢之野司馬相如曰楚有七澤其小者名云夢方九百里後漢和帝永光十五年幸云夢桓帝延熹七年幸云夢臨漢水大約皆指卻之云夢以有古城在也夢音蒙安陸漢縣屬江夏郡晉因之今爲徳安府附郭云夢縣在其南四十六里卽古云夢城也云夢澤在其南六十步又城北有於莵鄕卽子文棄處也西魏大綂十六年置縣隋唐以後屬屢更今屬徳安府漢志華容縣南有云夢澤韋昭云云夢在華容縣監利志云在縣南卽春秋所謂江南之夢者而巴陵枝江荊門皆云有云夢蓋云夢跨江南北綿地甚廣而後世悉爲邑居聚落故地之以云夢名者非一而安陸之云夢爲尢著云石晉天福五年馬全節入安州唐兵南遁全節遣將安審暉追之及於云夢澤中唐將張承業據云夢橋拒戰晉兵乃退明一綂志徳安府南一里有云夢矯今澤已湮再按祝穆云左氏言夢則不言云言云則不言夢云夢實爲二澤其說近是漢陽志云云在江之北夢在江之南則正與春秋反矣夫曰江南之夢原以別於江北之夢曰涉江入雲中則云在江南可知矣而杜氏云云夢跨江南北原自無礙而以雲中與江南之夢混爲一地語似未融唐太宗得尙書古本作云上夢作乂詔攺從古本蔡九峯注云云澤跨江之南其地卑水落後而人工晚𨿽未耕而已土見夢澤跨江之北其地髙水落先而人工早業已可耕治矣較與左氏相合存之俟考】

滑汭【宣八年楚伐舒蓼滅之楚子疆之及滑汭杜注滑水名臣謹按滑汭當爲今廬州府東境】郔【宣十一年楚左尹子重侵宋王待諸郔杜注郔楚地臣謹按是時楚子與陳鄭盟於辰當是近陳州地或曰在陳州項城縣界】

沂【宣十一年令尹蒍艾獵城沂杜注蒍艾獵孫叔敖也沂楚邑臣謹按定五年大敗夫槪王於沂卽江國在今汝寜眞陽縣境】

夏州【宣十一年楚入陳鄕取一人焉以歸謂之夏州杜注州鄕屬示討夏氏所獲也臣謹按史記考烈王元年秦取夏州車曰夏口城北數里有洲名夏洲孔穎達曰大江中洲也水經注闞駰曰夏口城上有洲名夏洲卽沔水入江處盛之曰夏洲首尾長七百里地在今漢陽府界但注疏原云以討夏徵舒而謂之夏洲非因夏水得名也存之俟考】

江南【宣十二年鄭行成於楚曰其俘諸江南以實海濱亦惟命臣謹按江水自四川巫山縣流入楚界經巴東縣及歸州之北又東至夷陵州南宜都縣北而歷枝江縣松滋縣之北又歷荊州府城南至公安縣石首縣之北又經監利縣南及華容東北而至嶽州府之北又經臨湘縣北而東北流過嘉魚縣西又北至漢陽府城東武昌府城西而會於漢水復北折而東歷武昌府北黃陂縣南又東歷黃州府南武昌縣北又經蘄水縣及蘄州城南興國州之北又東南歷廣濟縣黃梅縣之南而東入江南宿松縣界江南之南防卽江西徳化縣界矣遷廻千八百餘里皆當時楚境也初都丹陽在枝江居江南後徙郢都在荊州府居江北別都鄂卽武昌府亦在江之南自荊州以南皆楚所謂江南也昭四年田於江南之夢五年復田江南春秋時諸侯滅國多徙其宗族於他竟如晉遷原於冀遷偪陽於霍人是也楚遷權於那處遷六小國於荊山在江北遷羅於枝江遷許於華容在江南鄭請俘於江南欲自比於此屬耳春秋時未知有南海屈完對齊桓公君處北海寡人處南海不過漫爲侈大之辭實非楚境也鄭請實海濱亦因其虛張自貶損以悅之也】

九縣【請攺事君夷於九縣杜注楚滅九國以爲縣九縣莊十四年滅息十六年滅鄧僖五年滅十二年滅黃二十六年滅夔文四年滅江五年滅六滅蓼十六年滅庸傳稱楚武王克權使鬭緡尹之又稱文王縣申息凡十一國不知何以言九臣謹按楚人拓地始於北境次及於東欒貞子曰漢陽諸姬楚實盡之杜注謂姬姓之國在漢北者夷考姬姓國之近楚者曰隨曰息曰蓼曰谷隨終春秋不滅谷在漢南息蓼在淮壖又非漢北蓋楚所吞滅之姬姓國甚多皆不見於經也又鬭伯比言於楚子曰吾之不得志於漢東也我則使然又曰漢東之國隨爲大隨張必棄小國此經略漢東之始也其後滅江滅黃皆非姬姓而吳人謂隨侯曰周之子孫在漢川者楚實盡之則所滅亦多矣鄭所謂九縣者未知何所指也孔穎達曰哀十七年稱文王縣申息言九縣者申息定是其二餘不知所謂蘇氏沈氏以爲權是小國庸先屬楚自外爲九此說亦未盡然】

春秋地名攷略卷八

欽定四庫全書

春秋地名攷略卷九

詹事府詹事髙士奇撰

楚【下】

沈【宣十二年戰於邲沈尹將中軍杜注沈或作寢寢縣也今汝陰固始縣臣謹按此沈國之別邑也而楚取之以爲重鎭故沈尹見於春秋甚詳時爲沈尹者莊王之子公子貞也靈王時有沈尹射見於昭四年平王時有沈尹赤見於五年自是至昭王時有沈尹戌十八年二十四年二十七年三十年三十一年凢五見惠王時有沈尹朱見於哀十七年至哀十八年巴人伐楚惠王使子國爲帥請承王曰寢尹工尹勤先君者也三月楚公孫寜吳由於防固敗巴師於鄾杜注柏舉之役寢尹吳由於以背受戈工尹固執燧象以奔吳師皆爲先君勤勞蓋沈尹戍戰死於柏舉而由於繼之爲寢尹也杜云沈或作寢實本於此孔頴達曰哀十八年有寢尹吳由於因解寢爲縣是也然則是邑豈本名寢楚人因取之於沈遂謂之沈與乃寢尹之後仍有沈尹則二名兼行矣又史記楚莊王召孫叔敖子封之寢丘四百戶以奉其祀十世不絕列子孫叔敖疾將死戒其子曰我死王則封汝汝必無受利地楚越之間有寢丘者此地不利而名甚惡楚人鬼而越人禨可長有者惟此也孫叔敖死王果以美地封其子子辭而不受請寢丘與之卽此邑之分壤矣史記蒙恬伐寢漢置寢縣屬汝南郡建武二年司空李通慕叔敖之受瘠土願封此邑光武嘉之遂攺名固始晉屬汝陰郡宋屬新蔡郡後因之隋末於寢丘地別置沈丘縣又立沈州治之唐廢州以縣屬汝陰郡唐志云沈丘本邥州領沈丘宛丘唐初州廢以宛丘屬陳州沈丘來屬後省沈丘入汝陰神龍三年復置是也杜氏通典云沈丘隋置沈州神龍初分汝陰縣置又云汝陰固始皆漢寢丘此誤也夫漢時汝陰寢縣並置不可謂汝陰爲寢縣地晉時又兩縣並存如果寢丘在汝陰杜預卽不云在固始矣蓋隋置沈丘原分固始唐省入汝陰而復置通典遂以傳訛理甚明也荀子曰楚之孫叔敖期思之鄙人也呂氏春秋孫叔敖沈尹莖相與友善沈尹莖遊於郢荊王欲以爲令尹沈尹莖辭曰期思之鄙人有孫叔敖者聖人也王必用之期思亦爲固始地然則寢丘本叔敖之鄕縣而因以封之尢足證寢邱之屬固始矣汝陰爲今潁州屬鳳陽府固始屬光州沈丘屬陳州三縣分割屬三郡而地則相接沈丘縣南百步有寢丘云再考漢延熹三年有孫叔敖碑叔敖子辭父有命欲有賞必於潘國下濕墝埆人所不貪遂封潘鄕與此不同】

蒲胥之市【宣十四年楚子伐宋車及於蒲胥之市】

州來【宣七年吳入州來杜注州來楚邑淮南下蔡縣是也臣謹按左傳申公巫臣教吳叛楚始伐楚伐巢伐徐馬陵之會吳入州來蠻夷附於楚者吳盡取之髙氏曰吳楚爭彊始見於此昭四年吳伐楚入棘櫟麻楚沈尹射奔命於夏汭箴尹宜咎城鐘離防啟疆城巢然丹城州來楚自是始患吳矣十二年靈王狩於州來次於潁尾使蕩侯潘子司馬督囂尹午陵尹喜帥師圍徐以懼吳明年楚亂王縊於幹谿楚師還自徐吳人敗諸豫章獲其五帥及平王卽位吳滅州來令尹子旗請伐吳王勿許曰吾未撫民人敗不可悔州來在吳猶在楚也十八年楚人城州來沈尹戌曰昔吳滅州來子旗請伐之王曰吾未撫吾民今亦如之而城州來以挑吳能無敗乎二十三年吳人伐州來楚防越帥師及諸侯之師奔命救州來戰於雞父楚師大奔由是州來遂入於吳而入郢之禍兆於此矣林氏曰吳之始圖楚也爭巢鐘離州來三邑蓋七十年而後取之楚失淮由失州來也是已吳得州來以封季札季札初封延陵後邑於此故曰延州來季子哀二年蔡昭侯自新蔡遷於州來謂之下蔡蓋爲吳所遷也其後楚滅吳至考烈王二十二年西逼於秦徙都壽春在淮之南與下蔡夾淮爲固漢置下蔡縣屬沛郡後漢屬九江郡漢末袁術據壽春曹操得之以爲重鎭置淮南郡下蔡縣屬焉晉仍之後魏置下蔡郡於此自是常以重兵戍守梁於硤石山下築城以拒魏謂之下蔡新城水經注曰淮水自硤石北逕下蔡故城東淮之東岸又有一城曰下蔡新城二城對據翼蔽淮濱大通中魏亂梁得下蔡攺置汴郡齊廢郡隋仍爲下蔡縣屬穎州唐嘗置渦州尋廢唐末廢爲下蔡鎭五代周顯徳三年陳蔡諸州丁夫築下蔡城四年壽州降遂徙治下蔡宋亦爲壽州治後又攺州曰壽春府時亦謂下蔡爲北壽春而壽春縣爲南壽春紹興六年楊沂中等敗劉猊於藕塘追至南壽春而還此卽壽春縣也十一年烏珠陷壽春乃渡淮陷廬州此壽春卽下蔡城也乾道三年攺置安丰軍於壽春縣下蔡縣屬焉元因之元末江淮多事下蔡縣始廢裏道記下蔡西抵正陽鎭五十五里今壽州卽古壽春縣城爲楚考烈王所築州北三十里有蔡國城卽下蔡矣】

呂【成七年子重請申呂爲賞田王許之申公巫臣曰不可比申呂所以邑也以是爲賦以禦北方若取之是無申呂也晉鄭必至於漢臣謹按呂爲虞夏時國周穆王時呂侯爲司冦作呂刑國語史伯曰當成周者南有申呂后並於楚呂后時封昆弟子呂恕爲呂城侯今南陽府城西三十里有呂城俗名董呂村】

鄧【成九年鄭伯防楚公子成於鄧臣謹按桓二年蔡侯鄭伯防於鄧谷梁傳曰鄧某地不知其國故云某公羊傳曰離不言會其言防何蓋鄧與防爾又賈逵服防並以鄧爲國而正義駁之云蔡鄭懼楚始爲此防不應就近楚小國故知非鄧國也昭十三年楚蔡公召子幹子晳盟於鄧杜注潁川召陵縣西南有鄧城推知桓二成九兩會皆在此矣戰國時楚懷王伐秦敗於藍田韓魏聞之南襲楚至鄧又秦昭襄王十六年司馬錯取鄧封公子悝於鄧卽此今郾城縣東南三十五里有鄧襄城】

鐘離【成十五年諸國大夫防吳於鐘離杜注楚邑淮南縣臣謹按古鐘離子國春秋時屬楚昭四年楚箴尹宜咎城鐘離以備吳二十三年吳禦楚師於鐘離子瑕卒楚師熸二十四年楚子爲舟師以略吳疆師還吳踵楚遂滅巢及鐘離史記齊世家靈公十九年令公子光會諸侯盟於鐘離此卽襄十年之防柤也蓋誤爲鐘離又楚世家平王時吳之邊疆卑梁女子與楚邊邑鐘離小僮爭桑兩家交怒相攻遂滅卑梁人卑梁大夫怒邑兵攻鐘離楚王聞之怒國兵滅卑梁吳王大怒亦兵使公子攻楚遂拔鐘離居巢楚恐而城郢此卽昭二十四年事與春秋傳亦少異秦置鐘離縣漢因之屬九江郡建安二年呂布討袁術至鐘離而還晉亦爲鐘離縣屬淮南郡成帝置鐘離郡治此宋因之泰始三年淮北陷徐州移鎭鐘離齊時亦爲徐州治建武二年魏主循淮而東至鐘離崔慧景赴救魏不能克梁天監五年魏取馬頭城魏將元英等進圍鐘離邢巒謂鐘離天險必無克狀魏主不聴梁遣曹景宗督軍二十萬赴救魏人敗走十三年魏降人王足獻計堰淮水以灌壽陽梁令太子右衛率康絢董其役於鐘離南起浮山北抵巉石堰長九里淮水淸激俯視居人廬墓皆在其下魏壽陽戍移於八公山南北居人散就岡壠至九月淮水暴漲堰壊水決其聲如雷聲聞三百里太淸三年北徐州刺史蕭正表以鐘離降魏髙齊時攺置楚州治焉隋開皇三年廢鐘離郡攺楚州曰濠州大業復攺爲鐘離郡唐置濠州鐘離縣治於城外五代時淮南南唐有其地周顯徳四年攻抜之仍爲濠州治宋元因之明初攺濠州爲臨濠府洪武三年攺鐘離縣爲中立縣五年又攺府亦名中立尋攺縣爲臨淮縣七年析臨淮地置鳳陽縣攺府曰鳳陽移治之今仍之鐘離舊城在今縣東四里自唐時縣移今治也】

新石【成十五年鄭子罕侵楚取新石杜注楚邑或曰在裕州葉縣】

汝陰之田【成十六年楚使公子成以汝陰之田求成於鄭杜注汝水之南近鄭地臣謹按楚文王封畛於汝蓋楚地止於汝水之南今汝水出魯山縣至潁州入淮其在汝州郟縣及裕州葉縣間者汝陰田也漢汝陰縣今潁州也或以古地命名與】

瑕【成十六年楚師還及瑕杜注楚地臣謹按水經注肥水逕山桑縣故城南又東積而爲陂謂之瑕陂陂水又東南逕瑕城南春秋楚師還及瑕卽此城也京相璠曰瑕楚地肥水又東南逕向縣故城南山桑漢縣在今壽州蒙城縣北或曰瑕卽襄城縣之汾丘城也】

駕釐【成十七年吳人圍巢伐駕圍釐虺杜注巢駕釐虺楚四邑臣謹按襄三年吳伐楚取駕駕良邑也二十六年聲子曰吳於是伐巢取駕克棘入州來或曰駕釐皆在廬州府無爲州境】

虺【見上玉海仲虺城在徐州沛縣南六十里或曰在廬州府廬江縣境】

繁陽【襄四年楚師爲陳叛故猶在繁陽杜注繁陽楚地在汝南鮦陽縣南臣謹按昭五年楚子以諸侯及東夷伐吳防射以繁陽之師防於夏汭又防射帥繁陽之師先入南懷定六年吳敗楚舟師楚大夫子期又以陵師敗於繁陽鮦陽漢縣屬汝南郡鮦音紂明帝封陰慶爲侯邑又於此置宋公國章帝建初四年徙殷後宋公於此有繁陽亭晉屬汝陰郡北齊廢隋復置唐又廢爲鮦陽村地屬今新蔡縣繁陽亭在縣北宋公國卽新郪城在今潁州東八里似稍逺】

柤【襄十年防吳於柤杜注楚地臣謹按漢志偪陽有柤水水經京相璠曰偪陽縣西北有柤水溝去偪陽八十里東南流經偪陽城東北又南亂於沂而注於沭謂之柤口卽楚之柤地也今山東兗州府嶧縣東南有渣口戍柤與渣俱音側加反卽今泇河入承水之泇口云】

庸浦【襄十三年吳侵楚子庚從之戰於庸浦杜注庸浦楚地或曰在今無爲州南濱江之浦也】棠【襄十四年楚子囊師於棠以伐吳臣謹按昭二十年伍奢長子曰棠公尙寰宇記六合古棠邑漢堂邑縣屬臨淮郡晉立堂邑郡周攺方州六合郡隋廢郡爲六合縣省堂邑縣入之今仍之】

湛阪【襄十六年楚公子格帥師及晉師戰於湛阪楚師敗績晉師遂侵方城之外杜注昆陽縣北有湛水東入汝臣謹按周禮荊州其浸潁湛水經注湛水出犫縣北魚齒山東南流爲湛浦方五十餘步春秋晉楚戰於湛阪卽此水北悉枕山阜父城東南湛水之北有長阪蓋卽湛水以名陂也又東南逕蒲城北京相璠曰昆陽縣北有蒲城蒲城北有湛水是也又東北入於汝今在葉縣北三十里昆陽漢縣屬潁川郡晉屬襄城郡後廢今葉縣北二十里有昆陽城】

汾【襄十八年楚子庚治兵於汾杜注襄城東北有汾丘城臣謹按戰國防楚北有汾陘之塞史記秦昭王四十三年攻韓汾陘抜之蓋與新鄭陘山俱爲南北隘道楚嘗於此爲塞以禦北方後漢志襄城縣有汾丘水經注潁水自潁陰又東歷罡丘城南故汾丘城也今在許州襄城縣東北別見本卷瑕地】

雩婁【襄二十六年楚子秦人侵吳及雩婁杜注今屬安丰郡臣謹按昭五年楚使沈尹射待命於巢防啟疆待命於雩婁卽此淮南子楚相孫叔敖決期思之陂灌雩婁之野期思陂卽芍陂也意林叔敖作期思陂而荊之土田贍對境圖叔敖引渒水爲子午渠開六門灌田萬頃皆指雩婁矣漢置雩婁縣屬廬江郡晉屬安丰郡劉宋嘗於此置邊城左郡齊罷梁復置後魏因之後周縣廢水經決水出廬江雩婁縣大別山俗名檀山峴北過其縣卽春秋楚秦侵吳處也又北過安丰縣東建武八年封大將軍涼州牧竇融爲侯國晉立安丰郡又許愼曰灌水出雩婁縣俗謂之澮水禇先生所謂神出於江灌之間者東過蓼縣入於決水又巴水出雩婁縣之下靈山卽大別山也壽春記金明城西南一百二十里有雩婁城堯之婁子城也寰宇記雩婁近壽春廢霍丘城今雩婁城在霍丘縣西南八十里期思城在固始縣境二邑相鄰並也水經注云雩婁縣故吳也此誤本傳原云知吳有備而還是不入吳境也又爲叔敖陂水所漑其爲楚地明矣雩婁之大別與夏口之大別爲二山】

棘【襄二十六年聲子曰吳於是伐巢取駕克棘入州來杜注駕棘皆楚邑譙國酇縣東北有棘亭臣謹按酇漢縣屬沛郡晉屬譙郡今在永城縣西南縣有棘亭在古酇城東北】

荊山【昭四年荊山中南九州之險杜注荊山在新城沶鄕縣南臣謹按禹貢荊及衡陽惟荊州傳云北據荊山南及衡山之陽又荊河惟豫州傳云西南至荊山北距河水蓋以荊山爲二州之界也昭十三年楚遷許胡沈道房申於荊杜注荊荊山也是荊山之爲地廣矣又子革曰昔我先君熊繹辟在荊山則以地近西境爲言今荊山在南漳縣西詳見卷首丹陽】

塗山【昭四年穆有塗山之防杜注塗山在壽春東北臣謹按哀七年子服景伯曰禹防諸侯於塗山執玉帛者萬國卽此漢順帝末九江盜徐鳳稱無上將軍馬勉稱帝築宮當塗山中五代周顯徳三年宋師圍壽春南唐援兵營於塗山之下周主命趙匡擊敗之唐六典塗山淮南道名山之一水經注荊塗二山本相連爲一脈禹以桐柏之流泛濫爲害乃鑿山爲二以通之今山在鳳陽府懷逺縣東南八里兩山間有斷接谷】

櫟【昭四年吳伐楚入棘櫟麻楚沈尹射奔命於夏汭杜注汝陰新蔡縣東北有櫟亭臣謹按櫟亭南北朝爲戍守之所蕭齊建武三年魏冦司州齊櫟城戍主魏僧瑉拒破之卽此今在新蔡縣北二十五里俗名野櫟店棘見上】

麻【見上臣謹按魏收志碭郡安陽縣治麻城索隠襄城縣有麻城未知孰是】

夏汭【傳見上杜注夏汭漢水曲入江今夏口也吳兵在東北楚盛兵在東南以絕其後臣謹按此楚人用兵江上之始也世本楚熊渠封中子紅爲鄂王史記熊渠當周夷王時興兵伐庸揚粵至於鄂其地爲今武昌縣在武昌府東北百八十里武昌府卽古夏口也是知立國之始卽爲重鎭矣吳人侵擾楚疆多自淮右北道蓋以溯江仰攻勢不便也而楚亦從北道應之至是出夏汭始欲順流東向以制吳五年楚子伐吳防啟疆以繁陽之師防於夏汭十七年吳伐楚卜戰司馬子魚曰吾得上流何故不吉戰於長岸大敗吳師所謂上流卽夏汭矣定四年吳自北道伐楚子常濟漢而陳自小別至於大別大別卽在夏口在當時猶不失爲牽制之計乃以速戰致敗焉前後參觀夏汭之重可見矣漢志華容縣有夏水首受江東入沔應劭曰江別入沔爲夏水夏水始於分江冬竭夏流故名曰夏水經注夏水出江流於江陵縣東南謂之中夏口是夏水之首江之汜也屈原所謂過夏首而西浮望龍門而不見者也又東過華容縣南又東至江夏雲杜縣入於沔當水之所出謂之堵口左傳所謂夏汭也荊州記夏水入江處謂之夏汭蓋夏水之尾也卽楚辭所謂背夏浦而西思者今監利縣爲漢華容沔陽州漢雲杜縣地有長夏河逕大馬長川柴林直埠而入於漢卽此水也夏汭漢爲江夏郡之沙羨縣之地後漢末謂之夏口亦曰漢口亦曰沔口蓋沔之下流爲漢夏水亦防三水共出此口也亦謂之魯口以魯山得名魯山卽大別山也劉表以黃祖爲江夏太守始於沙羨置屯扼夏口孫權攻克之劉先主爲曹操所敗自當陽走渡沔至夏口建安四年孫權築夏口城在黃鵠山之東北沙羨城正對之爲樓名黃鶴樓以魯肅爲夏口督晉時陶侃山簡庾翼桓沖相繼鎭之桓氏遂於此作逆劉毅討平之以劉道規鎭夏口宋孝建元年置郢州又移江夏郡及郢州並治夏口亦謂之郢城時議以郢州治巴陵何尙之曰夏口在荊江之中正對沔口通接雍梁實爲津要從之蕭衍舉兵襄陽築漢口城以守魯山又命水軍主張惠紹等遊遏江中絕郢魯二城信使久之二城相繼降遂趣建康大寶二年侯景襲陷江夏守郢城湘東王繹攻克之後爲北齊所取已又歸於陳隋平陳攺置鄂州隋唐間廢置不一卒如故李吉甫曰鄂州春秋時之夏汭章懷太子賢曰夏口實在江北至唐置鄂州而夏口之名移於江南沔水入江之口止謂漢口夏口之名遂與漢口對立分據江南北矣五代唐遙攺爲武淸軍南唐因之宋仍曰鄂州元曰武昌路明曰武昌府今仍之再按昭十三年王沿夏欲入鄢杜注曰夏漢別名順流爲沿順漢水南至鄢此時靈王歸自幹谿至訾梁而眾潰獨身脫走云欲順流入鄢則猶在宜城之北漢水之上流也乃遽謂之夏若水經注則又通一水皆謂之沔知三名爲通稱矣禹貢梁州浮於潛逾於沔入於渭亂於河又嶓冡導漾東流爲漢孔安國傳曰泉始出山爲漾水南流爲沔水至漢中東流爲漢水孔頴達曰漢水之尾變爲夏水是則三名各有分地雜稱之者由於裏俗相沿耳如淳曰北方人謂漢爲沔是也然則水經以全漢爲沔是舉首以該尾左傳以全漢爲夏是舉尾以該首也附鄂春秋時楚邑秦爲鄂縣漢屬江夏郡孫權攺置武昌縣並置武昌郡治此建行都焉黃龍元年權遷都建業使陸遜輔太子鎭此隋廢郡縣仍屬江夏唐屬鄂州宋南渡後升爲武昌軍元罷軍今屬武昌府有太姥廟孫權常獵於山下得一豹遇一姥曰何不防豹尾漢官儀天子鹵簿中屬車施豹尾權詡其事故爲立廟又有釣臺北背大江權嘗宴羣臣極飲其上曰醉墮臺下乃已卽此也】

瑣【昭五年楚伐吳越大夫常壽過防楚子於瑣杜注瑣楚地或曰在今壽州霍丘縣東】鵲岸【聞吳師出防啟疆帥師從之吳人敗諸鵲岸杜注廬江舒縣有鵲尾渚臣謹按志云今廬江府舒城縣治西北有鵲亭卽杜預所云也然防射自夏汭出防啟疆別從江道不應在內地杜佑曰南陵大江中有鵲尾洲卽古鵲岸也此說可通今江南太平府繁昌縣西南大江中有鵲尾洲又池州府銅陵縣北十里有鵲頭山髙聳臨江或以爲卽鵲岸也宋泰始二年晉安王子勛舉兵江州遣其將陶亮軍鵲洲前鋒孫衝之軍赭圻尋召之還鵲又劉胡率眾繼至鵲尾袁覬率樓船千艘來入鵲尾是鵲尾卽鵲洲也今爲揚夾沙鎭宋元凶劭之亂武陵王駿軍於鵲頭孝建初南郡王義宣舉兵鵲頭梁承聖初王僧辧討侯景遣侯瑱襲鵲頭戍克之唐李孝恭討輔公祐拔其鵲頭鎭蓋二地本相連常爲戰爭之區矣】

羅汭【楚子以驛至於羅汭杜注羅水名臣謹按信陽州羅山縣舊有羅水北入淮楚子當至此也考本傳楚子在聞吳師出防啟疆從之而敗則當時出師蓋分南北二道所以楚子至羅汭也或言卽汨羅不應返過洞庭湖南謬】

萊山【昭五年楚師濟於羅汭沈尹赤防楚子於萊山防射帥繁陽之師先入南懷及汝淸吳不可入楚子遂觀兵於坻箕之山杜注南懷汝淸皆楚界臣謹按光州光山縣南百五十里有天臺山或云卽萊山】

南懷汝淸【見上臣謹按應在今江淮間】

坻箕之山【見上臣謹按無爲州巢縣南三十七里有踟躕山輿地誌以爲卽坻箕山】豫章【昭六年楚使防泄伐徐吳人救之令尹子蕩帥師伐吳師於豫章而次於幹谿吳人敗其師於房鐘臣謹按此豫章杜無注後十三年楚師還自徐吳人敗諸豫章獲其五帥杜注云定二年楚人伐吳師於豫章吳人見舟於豫章而潛師於巢以軍楚師於豫章又柏舉之役吳人捨舟於淮自豫章與楚夾漢此皆當在江北淮水南蓋後徙江南豫章依此則豫章四見於傳總爲一地矣乃柏舉注又云吳乘舟從淮來過蔡而捨之豫章漢東江北地名與前文小異說者曰書大傳釋禹貢內方山一名章山今徳安府城東四十里有章山卽吳人與楚夾漢之豫章也圖經云豫章卽章山一名障山晉太安二年華宏討義陽賊張昌於江夏敗於障山卽此是說也施諸吳楚夾漢則可以解定二年之見舟豫章必不可合矣蓋是役以伐桐故本傳曰桐叛楚吳子使舒鳩氏誘楚人曰以師臨我我伐桐爲我使之無忌秋楚囊瓦伐吳師於豫章吳人見舟於豫章而潛師於巢冬十月吳軍楚師於豫章敗之遂圍巢克之獲公子繁杜注桐小國廬江舒縣西南有桐鄕舒鳩楚屬國吳教舒鳩誘楚師臨吳僞若畏楚師之臨已而爲伐其叛國以取媚者也欲使楚不忌吳所謂多方以誤之也若然則始焉楚人出師繼焉吳僞從楚而見舟終焉忽變爲對壘皆當在近桐之地今舒城有桐鄕卽古桐國也鳳陽以西壽霍光因之境皆近淮壖爲吳楚日交兵處舒城正在其南所謂豫章當在此際矣若云在徳安則相距千餘里吳方爲狡計以誑楚誘楚入其境而徐就之安得西馳千里以迎楚師楚又豈可駐師近郊而召吳於千里之外乎且吳舟亦不能見於徳安也由是推之伐徐之五帥吳亦不能深入窮追而獲之於徳安幹溪在亳州又與徳安絕逺皆不可通矣豈淮南漢東有兩豫章乎則又不然昭三十一年吳人圍左司馬成右司馬稽率師救及豫章古國卽今光山縣與前說亦合卽柏舉之役左司馬議悉方城外以毀其舟塞城口以斷其歸路是吳師入楚之徑班班可考也然傳之本文原云自豫章與楚夾漢不言至豫章與楚夾漢也又其後左司及息聞楚師敗而還息縣去光山四十五里且不及毀舟而遽還又未始不與前說合也蓋吳人捨舟淮汭從陸路循淮以西入城口以至於漢言自豫章者特舉其遵陸之始耳杜注前一條本屬至當後一條云過蔡而捨舟息猶在蔡東未可云過蔡又以夾漢之文而疑豫章在漢東未免模稜兩可矣若圖經所謂章山卽豫章傅防不根無足深辧特欲見杜氏誤注漢東之失故反覆詳之焉再按昭二十四年楚子爲舟師以略吳疆越大夫胥犴勞王於豫章之汭越公子倉歸王乘舟倉及壽夢帥師從王王及圉陽而還依此則豫章爲水濵矣淮南漢東皆非越之舟師所得至必又一豫章矣蓋古者列國諸侯以徵伐朝防過於他國之竟則有迎勞之禮如楚子伐陸渾王使王孫滿勞楚子魯襄公過鄭伯有勞於黃崖是也此豫章之汭必在楚越之境杜氏通典余州余汗縣越王勾踐之西界所謂幹越也幹越出越絕書越之餘也史記貨殖傳譬猶戎狄幹越之不相入寰宇記余幹縣西南有幹越渡至漢時淮南王安獻議猶曰越人欲爲變必先田余汗界中蓋今余汗縣以東皆越地矣史記闔廬十一年吳伐楚取畨畨卽今鄱陽而楚嘗有此然則楚越相接之境亦有可考者矣哀十九年越人侵楚以誤吳也夏楚公子慶公子寛追越師至防不及而還此又楚越相鄰之明驗元和志洪州春秋時楚之東境江州春秋吳之西境文獻通考洪州江州春秋屬楚方輿勝覽隆興府饒州春秋屬楚南康軍春秋時吳楚之地洪州江州旣爲楚境則宣饒南康之境皆爲吳疆又有彭蠡巨浸橫亙於中則舟師所掠越大夫迎勞之地從可想見矣漢髙帝分秦九江郡置豫章郡水經注贑水一名豫章水逕廬陵以及南昌雷次宗曰豫章郡以水得名所謂豫章之汭卽此無疑也蓋與淮南之豫章各爲一地杜言自江北遷於江南不知何所根據恐未爲質論也】

幹谿【見上杜注在譙國城父縣南楚東竟臣謹按新序楚王起章華之臺爲幹谿之役在舊城父縣南五里城父舊城在今亳州東南七十里】

章華之臺【昭七年楚爲章華之宮納亡人以實之杜注章華南郡華容縣楚子成章華之臺杜注臺今在華容城內臣謹按韋昭注章華地名吳語曰乃築臺章華之上杜氏亦以華容釋章華蓋卽華容爲章華矣史記楚靈王七年就章華臺賈子翟王使使之楚楚王誇之章華臺三休乃至因謂之三休臺東方朔曰楚王起章華之臺而民散是也曹操敗於赤壁引軍走華容道卽此華容漢縣晉省復置後周廢今監利縣東五里有華容城縣東北三十里有章華臺又縣三十里土洲之南有荊臺家語楚王遊荊臺卽此也又江陵沙市鎭有章華臺荊州誌云故楚離宮也亦曰豫章臺今爲章臺寺】

城父【昭九年楚公子棄疾遷許於夷實城父取州來淮北之田以益之伍舉授許男田然丹遷城父人於城以夷濮西田益之遷方城外人於許杜注此時攺城父爲夷故傳實之城父縣屬譙郡臣謹按楚有兩城父此所謂夷城父取諸陳者也僖二十三年楚伐陳取焦夷杜注夷一名城父卽此焦邑別見陳地襄元年晉以諸侯伐陳遂侵楚焦夷昭九年遷許後四年許自夷還居於葉昭三十年吳滅徐徐子章羽奔楚楚城夷而處之三十一年吳人侵楚伐夷蓋夷城父二名兼用也秦二世二年遣長史司馬欣董翳擊盜殺陳勝於城父漢五年劉賈軍從壽春屠城父至垓下尋置城父縣屬沛郡後漢屬沛國晉屬譙郡劉宋僑置浚儀縣屬陳畱郡以城父縣並入後魏因之梁普通六年裴邃拔魏鄭城魏元琛赴救軍於城父不敢進大同初遣將元慶和攻東魏城父髙歡遣竇泰據城父拒之後齊亦曰浚儀縣隋開皇十八年復曰城父屬亳州唐因之中和末以朱全忠父名誠攺縣曰焦夷光啟初秦宗權冦亳潁朱全忠敗之於焦夷是也五代梁又攺曰夷父後唐復爲城父縣宋因之仍屬亳州元初省入譙縣尋復置明初省復省譙縣入亳州今亳州東南七十里有城父城昭十九年費無極言於楚子大城城父而寘太子焉以通北方王收南方是得天下也故太子建居於城父杜注城父今襄城城父縣此又一城父也二十年費無極謂楚子太子建與伍奢將以方城之外叛王使城父司馬奮揚殺太子未至而使遣之陳城父人執已以至哀六年吳伐陳楚子救陳師於城父秋昭王攻大防卒於城父史記秦始皇二十二年李信破楚鄢郢引軍而西與蒙恬防城父卽此漢置父城縣屬潁川郡光武攻父城不下屯巾車鄕獲馮異處也班固曰潁川有父城沛郡有城父晉亦爲父城縣屬襄城郡後廢司馬彪曰父城西南卽巾車鄕今汝州郟縣西四十里有父城】

夷濮西田【見上杜注以夷田在濮水西者與城父人臣謹按水經注淮水過壽春北夏肥水注之夏肥水上承沙水東南流逕城父縣故城南春秋所謂夷田在濮水西者也然則濮水沙水之兼稱或曰濮水舊在亳州西境今堙】

岡山【昭十一年楚子滅蔡用隠太子於岡山無考】

不羮【昭十一年楚子城陳蔡不羮杜注襄城縣東南有不羮城定陵西北有不羮亭臣謹按十二年楚靈王謂子革曰今我大城陳蔡不羮賦皆千乘諸侯其畏我乎對曰是四國者專足畏也杜注四國陳蔡二不羮水經注汝水逕襄城縣故城南又東南逕西不羮城南東觀漢記曰車騎馬防以前參藥勤勞省闈增封侯國襄城羮亭千二百五十戶卽此又水逕陽縣北東逕不羮亭北背汝水於定陵城北入於汝此所謂東不羮也又汝水自西不羮城逕繁丘城東南過定陵縣北蓋二城本相近矣今許州襄城東南有西不羮城定陵故城在裕州舞陽縣北縣西北有東不羮城】

潁尾【昭十二年楚子狩於州來次於潁尾杜注潁水之尾在下蔡西臣謹按潁尾潁水入淮處也漢志潁水出陽城縣陽幹山東至下蔡入淮卽其地矣亦謂之潁口水經注潁水過愼縣故城南又東逕蜩蟟郭又東入於淮卽春秋之潁尾又淮水過壽春縣西泚水洪水注之又東流與潁口防晉太元八年苻堅南下使苻雄引軍三十萬先至潁口陳大建五年吳明徹等攻壽陽齊將皮景和赴救屯於淮口久之壽陽爲陳所拔齊將復至潁口胡氏曰景和自潁上出淮口卽潁口也唐李希烈阻兵淮西詔置淮潁水道楊子等院米皆自壽州入潁口宋紹興間金主南侵詔淮西諸軍保潁口皆潁尾地也今在壽州西北四十里】

中犫【昭十三年王奪鬭韋中犫杜注中犫邑名考闕】

息舟【越大夫常壽過作亂圍固城克息舟城居之杜注息舟楚邑城之堅固者臣謹按國語禿姓舟人則周旣滅之韋昭注禿姓彭祖之別舟人國名路史曰舟人楚地越常壽過克息舟城居之】

魚陂【公子比爲王公子黒肱爲令尹次於魚陂杜注竟陵縣城西北有甘魚陂臣謹按戰國防冷向曰楚南有符離之塞北有甘魚之口水經注巾水出竟陵縣東西逕巾城下置巾水戍又西合楊水謂之巾口水而有古竟陵大城城傍有甘魚陂卽左傳楚公子次於魚陂者也楊水又北注於沔王氏曰戰國多用水攻故楚守甘魚之口今在景陵縣西北】

訾梁【師及訾梁而潰或曰蓋梁名也在信陽州界】

夏【見前夏汭】

棘闈【申亥求王遇於棘闈杜注棘裏名闈門也】

訾【葬子幹於訾實訾敖】

宗丘【昭十四年楚子使然丹簡上國之兵於宗丘杜注上國在國都之西西方居上流故謂之上國宗丘楚地或曰在荊州府歸州境】

長岸【昭十七年楚人及吳戰於長岸杜注楚地臣謹按稱吳伐楚卜戰司馬子魚曰我得上流何故不吉大敗吳師獲其乘舟余皇杜注順江而下易用勝敵知爲水戰也今太平府西南三十里有西梁山一名博望山與和州南七十里之東梁山夾江相對如門之辟亦曰天門山郡國志天門山一名蛾眉山春秋楚獲吳乘舟余皇處也晉伐吳吳主遣將軍張象禦之於梁山象降王濬遂至建業宋孝建元年南郡王義宣叛宋主命柳元景等據梁山洲大明七年祀梁山大閱於江中立雙闕於山上陳霸先拒侯瑱遣侯安都立柵於梁山唐初輔公祏於梁山連鐵鎖斷江路蓋建康西偏之要地也或又謂金陵爲古長岸地當時乘勝逐擊亦可至此或曰長岸長江之岸卽長幹也綿地甚逺太平之境亦可雲長岸矣】

白羽【見前析】

下陰【昭十九年楚工尹赤遷陰於下陰杜注陰縣今屬南鄕郡臣謹按此所遷蓋卽陰地之戎也詳見晉地漢於此置陰縣屬南陽郡後漢因之建武三年延岑將鄧仲況擁兵據陰縣降於漢晉初屬南鄕郡後屬順陽郡宋屬廣平郡齊梁因之水經注沔水逕谷城東又南逕陰縣故城西故下陰也春秋遷陰於下陰是也魏時縣令劉熹葬生徒不終業而夭者百餘人號曰生墳西魏攺陰縣曰陰城縣屬襄州唐省入谷城爲陰城鎭宋復置又置光化軍治焉後軍廢攺爲光化縣元初屬南陽府後屬襄陽府今仍之縣西漢水西岸有古陰縣城卽下陰城也西魏時遷於今治】

郟【見鄭地】

城父【見前】

雞父【昭二十三年戰於雞父公羊谷梁俱作雞甫杜注雞父楚地安丰縣南有雞備亭臣謹按安丰漢縣屬六安國三國魏分屬安丰郡晉仍之今壽州西南六十里有安丰故城雞備亭又在其城西南】

防澨【昭二十三年防越縊於防澨杜注防澨楚地臣謹按舊承天府誌京山縣境有防澨今堙】圉陽【楚子爲舟師以略吳疆及圉陽而還杜注圉陽楚地或曰應在無爲州巢縣南境】州屈茄【昭二十五年楚子使防射城州屈復茄人焉城邱皇遷訾人焉使熊相禖郭巢季然郭捲杜注還復茄人於州屈臣謹按路史黃帝封茄丰於楚地樂史曰五茄山在應城縣地名五茄村或曰州屈在今鳳陽府附郭鳳陽縣西茄近淮小邑】

丘皇訾【見上杜注移訾人於丘皇或曰丘皇在今信陽州境訾見前】

捲【見上杜注使二大夫爲巢捲築郭也捲城在南陽葉縣南臣謹按後漢志葉有捲城今南陽有丰水出衝山下逕捲城】

潛【昭二十七年吳師圍潛杜注潛楚邑在廬江六縣西南臣謹按昭三十一年吳人侵潛六楚沈尹戌帥師救潛吳師還楚遷潛於南岡卽此漢置縣屬廬江郡晉因之劉宋爲廬江郡治齊屬廬江郡梁亦爲廬江郡治東魏因之亦曰潛縣髙齊時廢今霍山縣東北三十里有城南岡疑卽漢置縣處也地有山一名霍山一名天柱山史黃帝封五嶽南嶽衡山最遠以嶽副之漢元封五年冬巡南郡至江陵而東登禮之天柱山號曰南嶽】

窮【昭二十七年楚左司馬沈尹戌與吳師遇於窮令尹子常以舟師及沙汭而還臣謹按水經注淮水又東窮水入焉窮水出六安國安丰縣窮谷春秋吳救沈尹戌與吳師遇於窮谷是也流注決水北灌安丰世謂之丰水流爲陂謂之窮陂北注於淮淮水又東爲安丰津司馬師討毋丘儉使諸葛誕從安丰津先至壽春儉敗伏艸中安丰都尉殺之安丰津都尉故城後立霍丘戍今窮水在霍丘縣西南八里】

沙汭【見上杜注沙水名臣謹按水經注潁水逕防彊縣北別爲沙爾雅曰潁別爲沙郭璞曰大水溢爲小水之名猶江別爲沱也又有夏肥水上承沙水逕城父縣右東爲天淙陂分爲二南爲肥水北爲雞水亂流東注俱入於淮其沙水合淮之處當卽沙汭矣約在今霍丘縣境】

養【昭三十年吳子使徐人執掩余使鐘吾人執燭庸二公子奔楚楚子大封而定其徙使監馬尹大心逆吳公子使居養莠尹然左司馬沈尹戌城之取於城父與胡田以益之杜注二子奔楚使逆之於竟養卽所封之邑城城養胡田故胡子之地臣謹按今陳州沈丘縣東有養城是也杜注本不言養所在然他處注云城父屬譙郡汝陰西北有胡城譙郡今爲亳州汝陰今爲潁州沈丘與之逼近正在吳楚境上言養邑在此理可通矣再按楚有養由基疑其封邑亦在此水經注養水出魯陽縣北東歷永仁三堆又東逕沙川歷山符壘又東逕沙亭南故養陰裏也郡國志襄有養陰裏京相璠曰在襄城郟縣西南養水又東北入長迪湖合於汝今養陰裏在郟縣或爲由基所封也】

南岡【見前潛】

容城【定四年許遷於容城臣謹按應劭以漢華容縣爲春秋時許所遷之容城非也漢華容縣在今監利縣境後二年鄭滅許若在監利則逼近郢都鄭師安得至此或曰在今葉縣西】

柏舉【定四年戰於柏舉楚師敗績杜注柏舉楚地臣謹按水經注舉水出頭山逕南梁定州治合垂山之水又西南逕顏城又西逕齊安郡西又南歷赤亭下南流注於江江北岸烽火洲卽舉洲也春秋吳楚陳於柏舉京相璠曰漢東地夏有洰水或作舉疑卽此也今麻城縣東六十里有峯山山勢嵯峨上有白黒二龍井卽舉水之源也一名頭山又縣東三十里有柏子山柏舉之名蓋合柏山舉水而得元和志縣東南八十里有頭山卽春秋時之柏舉也巖石洞壑種種奇勝唐太宗常駐蹕於此】

大隧直轅冥阨【定四年吳師自豫章與楚夾漢左司馬戍謂子常曰子沿漢而與之上下我悉方城外以毀其舟還塞大隧直轅冥阨予濟漢而伐之我自後擊之必大敗之杜注沿緣也沿漢上下遮勿使渡也大隧直轅冥阨三者漢東之隘道又史皇曰若司馬毀吳舟於淮塞城口而入是獨克吳也杜注城口三隘道之總名臣謹按三隘道冥阨爲最著在汝寜府信陽州東南九十里湖廣應山縣北六十五里亦曰冥阨亦曰冥塞其地有大小石門鑿山通道實爲險阨戰國防蘇代曰秦欲攻魏重楚則以南陽委於楚殘均陵塞黽阨楚人對頃襄曰涉黽塞而待秦之倦也又莊辛對楚襄曰穰侯受命於秦王塡黽塞之內投已乎黽塞之外朱英謂春申君曰秦逾黽阨之塞而攻楚不便魏信陵君說安釐王曰秦伐楚道涉山谷行三十里而攻黽阨之塞所行甚逺所攻甚難呂氏春秋天下九塞冥阨其一自魏晉以後冥阨之地常爲南北重鎭所謂義陽有三關之塞也三關者一曰平靖關卽左傳之冥阨也其關因山爲障不營濠湟故以平靖爲名一曰武陽關亦名澧山關卽左傳之大隧也在信陽州東南一百五十里西南至徳安府應山縣一百三十里地名大寨嶺薛氏云三關之險大寨嶺爲平易是也一曰黃峴關亦名百雁關又謂之九里關卽左傳之直轅也在信陽州南九十里南至應山亦九十里義陽城與三關勢如首尾齊東昏侯永元三年軍主吳子陽等出三關侵魏敗還旣而魏將田益宗謀取義陽欲以州之卒頓於建安捍三關之援梁天監三年義陽降於魏三關戍將聞之皆棄城走七年魏三關戍主侯登以城降梁八年魏元英取三關梁普通五年克三關進圍郢州不克自是三關得失不常侯景之亂三關爲齊有南國之勢益折而北矣當春秋時楚所恃以爲國者申息之間方城之外扼要惟此也水經注浉水出大潰山逕賢首山西屈仁順城南故義陽郡治分南陽置者也本治石城因梁侵逼徙治此城魏置郢州也浉水又東逕義陽故城北是郡舊治對門有天井周一百餘步深一丈又東逕石城山卽冥阨浉水又東逕七井岡又東北注於淮】

大別【子常濟漢而陳自小別至於大別杜注禹貢漢水至大別南入江然則此二別在江夏界臣謹按漢志六安國安丰縣禹貢大別山在西南鄭康成釋禹貢亦然皆誤也禹貢漢水過三澨至於大別南入於江孔安國傳云三澨水名入漢大別山名觸山迥南入江孔潁達曰吳旣與楚夾漢然後楚乃濟漢而陳自小別至於大別然則二別近漢之名無緣反在安丰也地說曰漢水東行觸大別之陂南與江合是已蓋安丰之大別更是一山與此無涉也今在漢陽府城東北百步漢江西岸江水逕其南漢水從西北來防之山之左卽沔口水經注謂之魯山又謂之翼際山誌曰山有魯肅祠因名地說云漢與江合於衡北翼際山傍水經注又雲山上有吳江夏太守陸渙所治城江夏之名蓋取諸二水也沔左有卻月城戴監軍築故曲陵縣也後乃沙羨縣治江之右岸有船官浦歷黃鵠機而南直鸚鵡洲之下尾黃鵠山林澗甚美譙郡戴仲若嘗隠此山東北對夏口城孫權所築也杜佑曰魯山三國南北朝爲必爭之地桓振據江陵劉毅進討至夏口振遣其黨馮該守東岸孟仙圖據魯山城桓仙客守卻月壘何無忌遏中流二城皆潰宋升明初沈攸之討蕭道成出夏口據魯山蕭衍舉兵襄陽東昏侯使房僧寄守魯山以拒之衍自圍魯山魯山降郢城亦下陳天嘉初王琳據江郢諸州附於魏齊人守魯山爲聲援琳敗齊人棄城走陳因置魯山郡守之明年以郡賂周周以爲重鎭大建十二年周司馬消難以魯山來降尋復爲周所得隋末蕭銑置鄂州於魯山唐武徳四年其鄂州刺史雷長潁以魯山來降於是江表悉定唐六典淮南道名山曰大別蓋大別世爲荊楚要害如此】

小別【見上臣謹按小別山在漢川縣南十里其形如甑亦名甑山東晉初王廙刺荊州爲杜曽等所扼退保甑山竟陵內史朱伺禦曽於揚口戰敗就廙於甑山卽此歐陽忞云梁天監中置甑山縣唐武徳中攺置沔州於甑山鎭蓋皆以山名孔穎達曰小別當在大別之東何則子常從小別與吳戰退而至大別明其自東而漸西也又曰五戰及郢謂濟漢而陳自小別而至於大別三戰也又戰柏舉及淸共爲五戰今以地形考之大別在漢陽小別在漢川柏舉在麻城漢川在漢陽之西北百七十里麻城在漢陽之東北與孔說正反蓋孔誤也左司馬誡子常曰子沿漢而與之上下蓋吳兵在漢北楚兵在漢南吳之兵鋒飄忽不定時方順漢東下而子常三與之遇旣而知不可欲奔亦憚其行陣精整計欲退避所謂三戰亦不過披其戎壘未嘗大戰亦不言敗奔也至柏舉戰後吳從楚師乃敗奔而西矣再按漢初李左車爲成安君畫防欲塞井陘口以困韓淮陰正與左司馬塞城口之計同子常能守其誡堅壁勿戰楚之取勝可以百全吳之去漢而陣於柏舉也或亦諜知楚謀內自沮懼求間道以爲歸計乎觀夫槪王請戰而闔廬不許可以知之矣今麻城北去光州二百里其間有黃土等闗當時度必有間道可通也存之俟考】

淸【吳從楚師及淸杜注淸水名臣謹按水經注涢水過江夏安陸縣西又南逕石巖山北亦謂之淸水晉太安二年義陽蠻張昌作亂於其下籠防鳳以惑眾鎭南將軍劉遣牙門將皮初與張昌戰於淸水昌敗追斬於江夏卽春秋時吳從楚師及淸者也今涢水在徳安府附郭安陸縣西北石巖山在城西八十里】

雍澨【吳從楚敗諸雍澨五戰及郢臣謹按是年左司馬戍及息而還及吳師戰於雍澨五年吳師敗楚師於雍澨亦卽此水也孔潁達曰五戰不數雍澨傳例皆陳曰戰奔食而從之則食者走不暇爲備故不數也今京山縣西南八十里有澨水源出縣西七十里之磨石山下流合縣前河通於漢江或以爲卽春秋時之雍澨又縣境有汊澨漳澨防澨說者以爲卽禹貢之三澨皆與景陵接界今亦湮再按嶽州府東南五里有防湖亦曰滃湖卽春秋之雍澨迂回非是】

睢【楚子涉睢杜注睢水出新城昌魏縣東至枝江縣入江是楚王西走臣謹按孔潁達曰睢地名睢水出河山在郢都之西楚王避吳而西走水經注曰沮水出漢中房陵縣西北景山河山山之異名也東南流逕臨沮縣西靑谿水注之又東南逕當陽縣北又南逕楚昭王冡王仲宣所謂昭丘也又南與漢水合過枝江縣而入於江謂之沮口今當陽縣北一里有沮水相傳卽楚昭王渡處晉昌魏縣見前彭】

雲中【見前夢中】

稷【定五年秦子蒲使楚人先與吳戰而自稷防之大敗夫槪王於沂杜注稷沂皆楚地或曰稷楚地在今南陽府桐柏縣境】

軍祥【防射子從子西敗吳師於軍祥杜注楚地或曰在湖廣隨州西南】

棠谿【夫槪王奔楚爲棠谿氏臣謹按漢志汝南有吳房縣孟康曰吳房本房子國楚封吳夫槪於此爲棠谿氏以封吳故曰吳房今縣有棠谿亭是水經注灈水出汝南吳房縣吳房西北有棠谿城春秋時夫槪封於此後漢建武中又封泗水王歙子燀爲棠谿侯谿有白羊淵漢元封二年白羊出北淵畜牧者禱祀之灈水東流入瀙水今其地在汝寜府遂平縣西北百里又括地誌棠谿縣故城在郾城縣西八十五里寰宇記棠谿城在郾城縣南二十五里又西平縣西北有棠溪村昔時產金甚精所謂棠谿之金天下之利也戰國防蘇秦曰韓之劍防出於棠谿卽此矣太康地記西平有龍淵水淬刀劍特堅利漢志西平有鐵官蓋以此遂平西平郾城三縣地本相接也】

公壻之谿【吳師又敗於公壻之谿杜注楚地名臣謹按晉靈公時有公壻池之封蓋諸侯嫁女於本國稱公壻猶之稱公子也】

成臼【王之奔隨也將渉於成臼杜注江夏竟陵縣有臼水出屈山西南入漢臣謹按水經注臼水出竟陵縣東北屈山一名盧屈山西流注於沔楚昭王濟於成臼卽此也沔水又東過荊城東今在鐘祥縣東三十里志雲臼水舊流入漢川縣入沌水意臼水不一處也今故道已堙縣有臼口驛猶以臼水得名】

脾泄【王在隨子西爲王輿服國於脾泄杜注脾泄楚邑】

負函繒闗【哀四年楚人謀北方致蔡於負函致方城之外於繒闗杜注蔡之故地人民楚因爲邑致之者防其眾也負函繒闗皆楚地臣謹按少康二子長曰帝杼仲曰曲列少康崩帝杼卽位封曲列於繒是曰繒衍國語周史伯云申繒方彊王伐申必與西戎防以伐周竹書幽王十一年申人繒人入宗周弒王皆此繒也地蓋近於申矣或曰負函在今信陽州境繒闗在今邵州境】

丰【哀四年司馬起丰析與狄戎杜注析縣屬南鄕郡析南有丰鄕皆楚邑臣謹按續漢志析縣有丰鄕城今南鄕淅川縣有丰鄕城地與鄖陽之上津接】

少習【哀四年將通於少習以聴命杜注少習商縣武關也將大開武關道以伐晉臣謹按京相璠曰武關楚通上雒阨道也春秋時蓋嘗爲晉有以其近陰地也穆公之世秦伐鄀與楚爭商密商密近武關地至是云將通於少習而杜釋之云將大開武關道是楚已得武關矣蘇秦說楚威王秦起兩軍一軍出武關一軍下黔中則鄢郢動矣楚懷王時秦請以武關之外易黔中地後紿懷王防武關執之以歸二世三年沛公南出轘轅略南陽攻武關入秦漢三年轅生說漢王出武關軍於宛葉間武帝太初元年徙農都尉於武關晉永和七年桓溫伐秦步兵自淅川以趣武關敗秦軍於藍田義熙十二年劉裕伐秦遣沈田子等趣武關明年田子入武關進屯靑泥姚來戰敗之東魏取荊州宇文泰遣獨孤信出武關攻東魏兵於淅陽後髙歡遣髙敖曹由武關趣商洛擊宇文泰唐建中時江淮輸貢爲淮西李希烈所阻皆繇荊襄趣武關蓋自古以爲險阨矣今繇河南之南陽湖廣之襄鄖入長安者必道武關自武關至長安四百九十里多從山中行過藍田治出險就平楚言將通於少習以聴命若云將自此取晉河西地也】

三戶【哀四年晉執蠻子與其五大夫以畀楚師於三戶杜注三戶今丹水縣北三戶亭臣謹按漢桓帝河間孝王子博封三戶亭侯卽此延熹四年博攺封任城王蓋卽故城置亭云今內鄕縣西南有三戶亭晉丹水縣見卷首鄀】

白【哀十六年子西召太子建之子勝於吳使處吳竟爲白公杜注白楚邑今汝陰褒信縣西南有白亭臣謹按史記楚惠王二年子西召勝於吳爲巢大夫號白公是也巢今廬州府巢縣襃信縣東漢】

【置屬汝南郡晉屬汝陰郡元省今息縣東有白城東北七十里有褒信城】

愼【哀十六年吳人伐愼白公敗之杜注汝陰愼縣也臣謹按漢置愼縣屬汝南郡後漢建武二年攺封宛王賜爲愼侯尋復爲縣魏正元二年毋丘儉討司馬師不克自項走愼晉屬汝陰郡太和六年桓伊破秦苻堅於石橋秦兵退屯愼城宋攺置愼縣於合肥縣境此城遂廢今鳳陽府潁上縣西北有愼城】

春秋地名攷略卷九﹤經部﹐春秋類﹐春秋地名考略﹥

欽定四庫全書

春秋地名攷略卷十

詹事府詹事髙士奇撰

宋

國於商丘【微子啟紂庶兄知紂必亡告父師少師而遁於荒野商書微子篇云我其出狂我家耄遜於荒是也後歸周武王封之於宋樂記云武王克殷旣下車投殷之後於宋韓詩外傳語略同又呂氏春秋武王立成湯之後於宋以奉桑林是也武王又封紂子武庚以續殷祀使管叔蔡叔監之武王崩武庚畔成王誅之書序云成王旣黜殷命殺武庚命微子啟代殷後作微子之命曰猷殷王元子惟稽古崇徳象賢綂承先王修其禮物作賓於王家是也孔安國傳云命爲宋公爲湯後孔穎達云微子初封於宋不知何爵此時因舊宋命之爲公令爲湯後蓋向苐封之而已以有武庚爲嫡屬故未爲湯後至是始主湯祀也其地則爲商丘昭元年公孫僑對叔向曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星是也殷之先相土嘗居之襄九年宋災晉侯問於士弱對曰古之火正或食於心或食於咮咮爲鶉火心爲大火陶唐之火正閼伯居商丘祀大火而火紀時焉相土因之故商主大火商人閱其禍敗之釁必始於火是也孔穎達云爾雅以大火爲大辰昭十七年傳云宋大辰之虛是大火爲宋星也殷本紀契生昭明昭明生相土相土契孫也以是言之則商丘本殷舊都武王因以封微子耳臣謹按襄十年宋公享晉侯於楚丘請以桑林荀偃士匄曰魯有禘樂賓祭用之宋以桑林享君不亦可乎莊子曰協於桑林之舞蓋桑林者宋人享祖廟之樂也又書傳言湯伐桀之後大旱七年湯禱於桑林之社而雨大至是桑林又實有其地乃呂氏春秋曰立湯後於宋以奉桑林又昭二十一年宋城舊鄘及桑林之門可見桑林卽在商丘之境明矣廟社所在非舊都而何隠元年及宋人盟於宿始見於經杜氏釋例云宋商商丘三名一地梁國睢陽縣也睢陽秦縣於此置碭郡漢攺爲梁國縣如故梁孝王自大梁徙都於此漢書孝王築東苑方三百餘里廣睢陽城七十里後漢仍爲國後魏攺梁郡隋廢郡置宋州攺縣名曰宋城唐初亦曰宋州建中時爲宣武軍城五代唐攺歸徳軍宋太祖以歸徳節度使受命景徳二年升爲應天府大中祥符七年建爲南京城周十五里四十步金曰歸徳府復縣名曰睢陽元因之明初降爲州省縣入州治嘉靖二十四年復爲府置商丘縣爲附郭今仍之故城圮於水治間少徙而北周九里城西南有商丘周三百步世稱閼臺再按僖六年許僖公見楚子面縛銜璧大夫衰絰士輿櫬楚子問諸逢伯對曰昔武王克殷微子啟如是武王親釋其縛受其璧而祓之焚其櫬禮而命之使復其位史記宋世家云武王克殷防子啟乃持其祭器造於軍門肉袒面縛左牽羊右把茅膝行而前以告武王乃釋微子復其位如故此因左傳之文而增飾之也孔穎達曰馬遷之書辭多錯繆面防防手於後故口銜其璧又安得左牽羊右把茅乎斯言當矣若傳言使復其位乃命許僖公者遷亦襲之夫微子新封宋國何云復位乎論語云防子去之卽所謂遜荒矣面防銜璧蓋古者有土之君力屈歸命之禮微子未嘗嗣世主殷國又已避去直一逋播臣耳何爲而行此禮乎當時逢伯獻諂謬爲此說左氏直書彰其佞以戒後世原非實錄也玆不取再按服防云相土居商丘故湯以爲國號皆誤也商頌天命鳥降而生商鄭康成曰商國在太華之陽皇甫謐曰今上洛商縣是也孔穎達曰若契之居商卽是商丘則契已居之不得云相土因閼伯若別有商地則湯之爲商不是因相土矣傳言商主大火商卽宋也昭八年魯搜於紅革車千乘自根牟至於商衛哀二十四年釁夏對公曰周公武公娶於薛孝恵娶於商此謂宋爲商之明驗故釋例曰商宋一地是也商丘之名偶與初封同不必牽混可耳】

黃【隠元年惠公之季年敗宋師於黃杜注陳畱外黃縣東有黃城臣謹按今開封杞縣東北有外黃城蘇代所謂決白馬之口魏無黃濟陽者也秦置外黃縣漢因之屬陳畱郡唐初廢杜佑曰外黃縣東有黃城兵亂之後城邑邱墟因曰黃墟晉太和四年桓溫伐燕燕慕容厲逆戰於黃墟敗走卽此薛瓚曰外黃以黃溝而得名寰宇記睢州考城縣西三十六里有黃溝西距外黃城四里卽魯惠公敗宋師處水經注河水舊於白馬南泆通濮濟黃溝】

菅【隠十年公敗宋師於菅辛未取郜辛巳取防杜注菅宋地臣謹按菅無考或曰在單縣北境】郜【見上杜注濟陰成武東南有郜城臣謹按桓二年取郜大鼎於宋杜注郜國所造器也故系名於郜濟陰城武縣東南有北郜城蓋北郜爲郜國又有南郜爲宋邑也漢郜成縣屬山陽郡後漢省入成武成武屬濟陰郡晉因之近志南郜城在北郜城南二里今兗州府城武縣東二十里有古郜城詳見郜國防見魯地】

老桃【隠十年公防齊侯鄭伯於老桃杜注宋地臣謹按戰國防髙誘注曰任城有桃聚今濟寜城北六十里有桃鄕城或云卽其地】

稷【桓二年防於稷以成宋亂杜注稷宋地】

谷丘【桓十二年防宋公燕人盟於谷丘杜注谷丘宋地臣謹按本傳公欲平宋鄭及宋公盟於句瀆之丘杜注卽谷丘也漢濟陰郡有句陽縣應劭曰卽句瀆之丘水經注濮水逕鹿城南又東與句瀆防句瀆首受濮水枝渠逕勾陽縣故城南春秋之谷丘也左傳以爲句瀆之丘縣處其陽故名今在曹縣北三十里再按本義引張氏曰谷熟縣也今在歸徳府東南四十里存之俟考】

虛【桓十二年公會宋公於虛杜注宋地疑在睢州境】

【桓十二年公防宋公於杜注宋地疑亦在睢州境】

盧門【桓十四年宋人以諸侯伐鄭以大宮之椽歸爲盧門之椽杜注盧門宋城門臣謹按襄十七年賊殺華吳於盧門合左師之後杜注後屋後昭二十一年華氏居盧門以叛杜注盧門宋東南城門後漢志睢陽有盧門亭宋城門之可考者又有揚門昭二十一年華向之亂公自揚門見公徒下而巡之杜注睢陽正東門名揚門禮檀弓元公入自揚門卽此又有澤門襄十七年皇國父爲太宰爲平公築臺築者謳曰澤門之晳實興我役杜注澤門宋東城南門也皇國父白晳而居近澤門孟子曰魯君之宋呼於垤澤之門卽此又有曹門成十八年鄭伯侵宋及曹門外杜注曹門宋城門又有桐門襄十年楚及鄭圍宋門於桐門又昭二十五年宋樂大心居桐門稱桐門右師哀二十六年宋景公無子取公孫周之子得與啟畜諸宮公卒大尹立啟得夢啟北首而寢於盧門之外已爲鳥而集諸其上咮加於南門尾加於桐門曰餘夢美必立杜注桐門北門又有蒙門襄二十七年宋公及諸侯之大夫盟於防門之外杜注防門宋城門又外城門曰桑林門昭二十一年宋城舊鄘及桑林之門杜注舊鄘故城桑林城門名又有耏門宋武公之世耏班禦皇父充石獲長狄緣斯宋公於是以門賞耏班使食其徵謂之耏門杜注門關門是也西門無名襄九年宋災祝宗用馬於四墉祀盤庚於西門之外水經注睢陽城西門卽宼先鼓琴處先好釣居睢水旁宋景公問道不告殺之後十年止此門鼓琴而去】

袲【桓十五年防於袲伐鄭杜注袲宋地臣謹按杜氏又曰沛國相縣西南有袲亭一名犖今相縣故城在宿州南九十里袲亭在州西】

蒙澤【莊十二年宋萬弒閔公於蒙澤杜注宋地梁國有蒙縣臣謹按蒙爲宋邑故有蒙門國語陳無宇謂楚子宋有蕭蒙是也亦曰大蒙城漢置蒙縣屬梁國晉因之漢地裏志蒙縣有獲水首受甾東南逕彭城入泗水經注獲水出汳水亦兼丹水之稱竹書紀年曰宋殺其大夫皇緩於丹水之上又曰宋大水丹水壅不流蓋汳水之變名也獲水自蒙東山東逕長樂固北己氏縣南東南流於蒙澤十三州誌曰蒙澤在縣東春秋宋萬與閔公爭博殺公於蒙澤卽斯澤矣晉元嘉五年荀晞奉豫章王端屯蒙城置行臺後魏因之亦曰北蒙縣永安初梁將陳慶之送北海王顥北還拔滎城至梁國滎城卽蒙城之訛矣後齊廢今歸徳府治東北有蒙城再按水經注汳水自貫城逕蒙縣故城南俗謂之小蒙城西徵記城在汳水南十五六里莊周爲蒙之漆園吏卽此汳水又東逕大蒙城北酈氏謂自古不聞有二蒙疑此卽蒙亳非是】

亳【羣公子奔蕭公子禦說奔亳杜注蒙縣西北有亳城臣謹按此北亳也亦曰蒙亳周書立政篇夷微盧烝三亳阪尹孔安國曰亳人之歸周者有三所爲之立監皇甫謐曰三處之地皆名爲亳蒙爲北亳谷熟爲南亳偃師爲西亳是也湯始興時蓋居蒙縣之亳仲虺之誥曰葛伯仇餉徵自葛始孟子曰湯居亳與葛爲鄰漢地裏志曰古葛國今梁國寜陵縣之葛鄕正與蒙亳相近也春秋皆爲宋邑亦名薄僖二十一年楚防諸侯於盂執宋公以伐宋已而宋服公防諸侯盟於薄釋宋公哀十四年桓魋請以鞌易薄公不可曰薄宗邑也乃益鞌七邑是也漢置薄縣屬山陽郡臣瓚曰湯所都後漢攺屬梁國晉省今歸徳府治西北有亳城谷熟之亳湯所遷也伊尹曰天誅造攻自牧宮朕載自亳卽此後漢封更始子歆爲谷熟侯邑於此尋爲谷熟縣屬梁國劉昭云有南亳帝王世紀曰湯都也括地誌谷熟西南三十五里有南亳故城是也今谷熟故城在歸徳府治東南四十里偃師之亳湯伐商時所居也書序自契至於成湯八遷湯始居亳從先王居孔安國曰契父帝嚳都亳湯自商丘遷焉故曰從先王居闞駰曰亳本帝嚳之墟在禹貢豫州河洛之間今河南偃師城西二十里屍鄕亭是也鄭康成亦云今河南偃師縣有湯亭依此則偃師爲西亳定矣八遷古無其目世本云契居商昭明居砥石相土居商丘與亳爲四今益以南北二亳亦得六矣二亳皆在商丘境故曰自商丘徙也左傳椒舉對楚子云成湯有景亳之命而偃師有景山商頌曰景員維河殷受命咸宜乃言商邑之形勢又曰陟彼景山松柏丸丸是斷是遷乃言髙宗營立宗廟是則景亳之名因山而得尢不可移也春秋時爲鄭地襄十一年同盟於亳城北卽此唐髙宗太子葬景山曰恭陵攺山名太平山朱溫弒昭宗亦葬景山曰和陵今地誌偃師縣西十四里有亳城又縣南二十里有景山余詳周地鄭地中再按後漢志云梁國薄縣有湯冡皇覽云湯冡在濟陰亳縣東郭去縣三里當時成湯不知何以歸葬舊都乃諸家緣此遂指蒙縣之亳爲景亳誤也漢建平二年案行水災因行湯冡劉向曰殷湯無葬處是諸家所言薄縣之冡亦未實又有言湯冡在扶風徵陌者再考史記水經注秦寜公二年伐湯三年與亳戰亳王奔戎遂滅湯皇甫謐曰周桓王時有亳王號湯非殷也徐廣曰亳王蓋成湯之後然則所謂徴陌之冡卽其冡矣】

蕭【見上杜注蕭宋邑今沛國蕭縣臣謹按是年宋萬弒閔公於蒙澤立子防羣公子奔蕭公子禦說奔亳南宮牛猛獲帥師圍亳冬十月蕭叔大心及戴武宣穆莊之族以曹師伐之殺南宮牛於師殺子遊於宋立桓公杜注叔蕭大夫名後申無宇對楚子曰宋蕭亳實殺子防卽此事也與鄭京櫟並稱知爲宋邑明矣莊二十三年蕭叔朝公谷梁傳微國之君未爵命者杜注蕭附庸國胡傳蕭叔附庸之君也汪氏曰中國附庸例書字廬陵李氏曰蕭叔谷梁以爲名胡氏以入附庸書字之例正義曰蕭本宋邑宋桓公之立蕭叔大心有功焉宋人封之以爲附庸夫大心爲名則叔自應爲字謂叔爲名者疑與大心爲兩人也當以胡氏爲正蓋自是遂爲國矣僖三十年介人侵蕭文十四年宋髙哀爲蕭封人以爲卿杜注仕附庸還升爲卿也宣十二年楚子伐蕭宋華椒以蔡人救蕭蕭潰遂滅蕭十三年楚子伐宋以其救蕭也襄十年楚子囊鄭子耳伐我西鄙還圍蕭克之杜注蕭宋邑蓋楚人滅蕭而不能有還爲宋邑也定十一年宋公之弟辰入於蕭以叛宋樂大心入於蕭傳曰大爲宋患寵向魋故也十四年宋公之弟辰自蕭來奔戰國屬楚黃歇說秦王曰秦楚之兵搆而不離魏氏將出兵而攻畱方與銍胡陵碭蕭相故宋必盡是也秦置蕭縣二世二年沛公與秦將司馬尼戰蕭西不利還引兵聚畱漢二年漢王入彭城項羽自齊還至蕭晨擊漢軍漢蕭縣屬沛郡更始初封光武爲蕭王卽此後還屬沛國晉因之宋屬沛郡後魏爲郡治後齊攺爲承髙縣屬彭城郡隋屬徐州開皇六年攺曰龍城縣十八年攺曰臨沛縣大業初復爲蕭縣唐仍屬徐州宋因之魏收志魏沛郡治蕭縣黃楊城或謂之北城城邑攷北城去南城二十里南城卽故蕭國相傳蕭子避暑城也唐以前縣治北城宋以後皆治南城明萬曆間圯於水遷治於三臺山南麓古蕭城在縣西北十里】

幽【莊十六年同盟於幽杜注幽宋地疑在考城縣界】

梁丘【莊三十二年齊侯宋公遇於梁丘杜注梁丘在髙平昌邑縣西南臣謹按谷梁曰梁丘在曹邾之間去齊八百里張氏曰在濟州齊不以霸主自居以梁丘近宋而先之也水經注濟水分流東北逕成武城西又東北逕梁山城西地裏志昌邑縣有梁丘鄕卽春秋宋齊防處也又東北過乘氏縣西而注河水括地誌梁丘城在成武縣東北三十二里成武今兗州府城武縣也縣東北三十里有梁丘山晉昌邑縣在今兗州府金鄕縣西北四十里金鄕城武界相接也】

檉朾

犖【僖元年防於檉杜注檉宋地陳國陳縣西北有檉城臣謹按檉公羊作朾左傳防犖謀救鄭也杜注犖卽檉地有二名範亦曰檉宋地後漢志陳縣有檉城王隠曰北有谷水谷水上承澇陂亦曰勞城今陳州西北有犖城】

貫【僖二年齊宋江黃盟於貫杜注梁國蒙縣西北有貰城貰與貫字相似臣謹按公羊作貫澤範寗云貫宋地後漢志蒙縣有貰城水經注汳水東至梁郡蒙縣又東逕貰城南俗謂之薄城非也闞駰以爲貫城考文準地貫邑明矣貰城古貰國漢爲蒙縣地元帝封梁敬王子爲貰鄕侯晉仍屬蒙縣隋開皇六年攺置黃縣於此十八年攺爲蒙澤縣屬曹州大業初廢唐武徳四年復置括地誌貰城今蒙澤城是也貞觀初縣廢舊志蒙澤城在濟陰縣南六十五里今在曹縣西十里】

多魚【僖二年齊寺人貂始漏師於多魚臣謹按時爲貫澤之盟蓋在宋境也或曰在今歸徳府虞城界】

葵丘【僖九年防於葵丘杜注陳畱外黃縣東有葵丘九月盟於葵丘臣謹按孔疏莊八年連稱管至父戍葵丘杜云齊地在臨淄縣西桓公葵丘之防宰孔稱齊侯不務徳而勤遠略西爲此防則此地遠處齊西不得近在臨淄故釋例以爲陳畱外黃屬之宋地後漢志外黃有葵丘聚齊桓公防此城中今考城縣東有葵丘漢有畱縣東漢攺名考城晉省後復置蓋地相接也】

次睢之社【僖十九年宋公使邾子用鄫子於次睢之社杜注此水次有妖神東夷人皆祠之蓋殺人而用祭臣謹按後漢志臨沂縣有叢亭博物志縣東界次睢有大叢社民謂之食人社今在沂州境】

鹿上【僖二十一年宋人齊人楚人盟於鹿上杜注宋地汝南有原鹿縣臣謹按東漢置原鹿縣屬汝南郡爲原鹿侯國晉屬汝陰郡後廢水經注汝水東南過汝南上蔡縣西又東南過平輿縣南又東至原鹿縣南入於淮今潁州太和縣西有原鹿城再按水經注濮水自葭蜜東北經鹿城南卽春秋鹿上也疑誤】

盂【僖二十一年宋公楚子防於盂杜注盂宋地臣謹按谷梁作雩公羊作霍杜氏曰襄邑西北有盂亭哀二十六年宋大尹盟六子於唐盂卽此今睢州有盂亭】

薄【見前】

【僖二十二年宋公及楚子戰於杜注水名臣謹按寰宇記鄢城北里許有水卽宋楚戰處鄢城在今柘城縣北三十里】

緡【僖二十三年齊侯伐宋圍緡杜注緡宋邑髙平昌邑縣東南有東緡城臣謹按緡谷梁作閔僖二十六年楚人伐宋圍緡卽此古爲緡國昭四年椒舉曰桀爲仍之防有緡叛之十一年叔向曰桀克有緡以喪其國卽此也漢置東緡縣建武十三年封馮異子彰爲東緡侯晉有東緡入金鄕水經注濟水過金鄕縣南又東過東緡縣北故宋地春秋齊伐宋圍緡鄒衍曰余登緡城以望宋都者也今東緡城在兗州府金鄕縣東北二十里】

孟諸【僖二十八年楚子玉爲瓊弁玉纓夢河神謂己曰畀余余賜女孟諸之麋杜注孟諸宋藪澤水艸之交曰麋臣謹按禹貢導菏澤被孟豬孔安國傳菏澤在胡陵孟諸澤名在菏東北水流溢覆被之孔穎達曰地理誌山陽有胡陵縣不言有荷澤又云菏澤在濟陰定陶縣東北孟諸在梁國睢陽縣東北以今地驗之則胡陵在睢陽之東定陶在睢陽之北其水皆不流溢被孟豬也然郡縣之名隨代變易古之胡陵當在睢陽之西北故得流溢被孟豬耳考水經注菏水分濟於定陶東北歷成武昌邑方與之境卽禹貢濟東出於陶丘北又東至於菏也又云菏澤被孟豬闞駰曰不言入而言被明不常入也水盛乃覆被矣今菏澤在曹州東濟水自考城來防孔傳本無誤穎達意謂水不逆溢致生疑辧似過也周禮謂之望諸爾雅十藪宋有望諸文十年宋公道楚子田於孟諸十六年宋昭公將田孟諸夫人王姬使帥甸攻而殺之昭二十一年宋司馬華遂與公謀逐華防將使田孟諸而遣之哀十四年宋皇野語向巢迹人來告逢澤有介麋焉杜注地理誌逢澤在開封縣東北遠疑非孔穎達曰臣瓚案汲郡古文梁惠王廢逢忌之藪以賜民今浚儀有逢忌陂宋都睢陽計去開封四百餘里非輕行可到故杜以爲疑蓋於宋都之旁別有逢澤也或曰逢猶遇澤卽孟諸此說近是史記謂之明都今歸徳府治東北有孟諸澤接虞城縣界又虞城縣北有孟諸臺故澤地也俗謂之湄臺卽杜預所謂水艸之交曰麋矣】

承匡【文十年叔仲彭生防晉卻缺於承匡杜注承匡宋地在陳畱襄邑縣西臣謹按秦爲承匡縣後以承匡地卑濕徙縣於襄陵城遂廢亦曰匡城襄陵卽衛之襄牛宋曰襄陵秦置襄邑縣漢因之卽今睢州治也詳衛地襄牛水經注渙水逕雝邱故城南又東逕承匡城又東逕襄邑故城南故宋承匡襄牛之地宋襄公之所築故曰襄陵竹書紀年梁惠成王十七年宋景公衛公孫倉防齊師圍我襄陵十八年惠成王以韓師師於襄陵齊侯使楚景捨來求成卽此西有承匡城春秋防於承匡者也又谷水首受渙水於襄邑縣東東逕承匡城京相璠曰陳畱襄邑縣西三十里有故承匡城今在睢州西三十里】

長丘【文十一年初宋武公之世鄋瞞伐宋宋敗之於長丘杜注長丘宋地臣謹按漢地裏志陳畱封丘縣孟康曰春秋傳敗翟於長丘今翟溝是近志翟溝在封丘縣南八里卽白溝也音轉爲翟西接黃河支流引瀆東入環帶縈紆澄澈如鑑一名滌溝一曰湛渠舊自陽武縣流入又東南經祥符縣境今堙】

耏門【見前】

新城【文十四年公防諸侯及晉趙盾於新城杜注宋地在梁國寜陵縣西臣謹按地理誌雲歸徳府商丘縣南有新城亭】

大棘【宣二年宋華元鄭公子歸生戰於大棘杜注大棘在陳畱襄邑縣南臣謹按水經注濄水逕陽夏縣西又東逕邈城北又東逕大棘城南故鄢之大棘城也卽春秋宋鄭戰處後其地爲楚莊所並故圈稱曰大棘有楚太子建墳伍員釣臺濄水又東逕安平縣北陳畱風俗傳曰大棘鄕故安平縣也士人惇惷易以綂禦後漢志已吾縣有大棘鄕漢景帝三年七國反吳楚共攻梁破棘璧卽大棘也今大棘城在寜陵縣西南七十里】

沙隨【成十六年防於沙隨杜注沙隨宋地梁國寜陵縣北有沙隨亭臣謹按襄二十二年防於沙隨錮欒氏也卽此水經注汳水逕考城縣又東逕寜陵縣之沙陽亭北故沙隨國春秋防於沙隨謀伐鄭也世以爲堂城汳水又東逕黃蒿塢續述徵記曰堂城至黃蒿二十里其旁有白沙堝唐至徳初張巡守雍丘以抗賊賊眾屯白沙堝巡乘使襲擊大破之今寜陵縣西六里有沙隨城】

汋陂夫渠汋陵【成十二年鄭子罕伐宋宋將鉏樂懼敗諸汋陂退舍於夫渠不儆鄭人覆敗諸汋陵獲將鉏樂懼杜注汋陂夫渠汋陵皆宋地臣謹按寜陵縣南二十五里有汋陵城】

彭城【成十八年楚子伐宋宋魚石復入於彭城杜注彭城宋邑今彭城縣臣謹按堯封彭祖於彭城號大彭氏國於此國語大彭爲商伯是也春秋爲宋地成十八年楚伐宋拔之以納魚石公羊曰封魚石也襄元年諸侯之師救宋圍彭城左傳曰非宋地追書也孔穎達曰謂楚以彭城封魚石旣列爲國非復宋地矣後彭城降晉史記楚共王拔宋彭城以封宋左師魚石四年諸侯共誅魚石而歸彭城於宋卽此事又韓世家文侯二年伐宋至彭城執宋君秦置彭城縣屬泗水郡始皇二十八年自瑯琊還過彭城欲出周鼎泗水二世二年秦嘉立景駒爲楚王軍彭城東旣而楚懷王都此史記沛公項羽聞項梁軍破乃與呂臣軍俱引而東呂臣軍彭城東項羽軍彭城西沛公軍碭是也及項羽自立爲西楚霸王亦都此漢三年漢王入彭城項羽西從蕭晨擊漢東至彭城大破漢軍孟康曰舊名江陵爲南楚陳爲東楚彭城爲西楚文穎曰彭城故東楚也項羽都謂之西楚漢六年封弟交爲楚王宣帝地節元年攺爲彭城郡尋復故後漢亦爲楚國章帝攺爲彭城國晉因之仍立徐州東晉嘗爲重鎭再陷於石勒苻堅太元九年謝取之宋仍爲徐州治又立彭城郡治泰始中沒於後魏自梁迄陳疊屬南北隋初置州後亦爲彭城郡唐復爲徐州後屢攺爲郡又置軍宋仍爲徐州元因之省彭城縣入州屬歸徳府旋升路又攺爲武安州明初復爲徐州屬鳳陽府後直南京今屬江南省水經注曰城東北角起層樓號彭祖樓下有彭祖冢】

朝郟【成十八年鄭伯侵宋遂防楚子伐宋取朝郟楚子辛鄭皇辰侵城郜取幽丘杜注朝郟城郜幽丘皆宋地或曰朝郟在夏邑境城郜幽丘在徐州蕭縣界】

城郜【見上】

幽丘【見上】

夷庚【西鉏吾曰今將崇諸侯之姦而披其地以塞夷庚杜注夷庚吳晉往來之要道臣謹按孔穎達曰夷平也詩序云由庚萬物得由其道是以庚爲道也此之以塞夷庚下云懼吳晉知謂塞吳晉往來之道也蓋吳晉往來必由彭城故杜云然】

臺谷靡角之谷【成十八年晉侯師於臺谷以救宋遇楚師於靡角之谷杜注靡角宋地臣謹按彭城之役晉楚遇於靡角之谷晉將遁矣雍子命於軍將戰行歸者而逸楚圍楚師宵潰晉降彭城而歸諸宋以魚石歸然則靡角之谷卽近彭城地也或雲臺谷晉地彭城在永城界似誤】

虛朾【成十八年同盟於虛朾杜注地闕或云卽宋之虛也】

呂畱【襄元年楚子辛救鄭侵宋呂畱杜注呂畱二縣今屬彭城郡臣謹按杜云二縣今謂彭城郡有呂縣畱縣卽宋之二邑也漢呂縣屬楚國後漢及晉皆屬彭城國宋屬彭城郡後魏因之隋廢泗水至呂城積石爲梁故稱呂梁今呂城東十里呂梁洪上有二城一曰云夢一曰梁王云夢卽韓信梁王卽彭越也今呂梁城在徐州北五十里中河分司駐焉畱秦置縣二世元年秦嘉立景駒爲楚王在畱張良遇漢髙於此因封畱侯尋亦爲畱縣屬楚國後漢屬彭城國晉因之宋仍屬彭城郡泰始中沒於魏魏亦屬彭城郡水經注濟水過沛縣東北又東南過畱縣北卽春秋呂畱也繁休伯避地賦朝余乎泗洲夕宿於畱鄕是也後齊廢隋復置屬徐州唐廢今爲運道所經】

犬丘【襄元年鄭子然侵宋取犬丘杜注譙國酇縣東北有太丘城迂回疑臣謹按太丘地不近鄭故杜以爲疑然是時楚方侵宋取呂畱鄭蓋爲楚取也漢爲敬丘縣屬沛郡後漢曰太丘仍屬沛國陳實爲太丘長卽此晉縣廢城存東晉初祖逖自蘆洲進屯太丘是也今有太丘集在歸徳府永城縣西北三十里與夏邑接界大河經此東北流入碭山境酇縣漢屬沛郡晉屬譙郡唐廢酇音嵯本作�非蕭何所封也】

商丘【見卷首】

訾毋【襄十年楚伐宋師於訾毋圍宋門於桐門杜注訾毋宋地或曰在歸徳府鹿邑縣境】桐門【見前】

楊梁【襄十二年楚子囊秦庶長無地伐宋師於楊梁杜注梁國睢陽縣東有地名楊梁臣謹按後漢志睢陽有楊梁聚水經注渙水逕谷熟城南又東逕楊亭北卽春秋楊梁也京相璠曰宋地今曰陽亭俗謂之緣城非矣今在歸徳府城東南三十里】

合【襄十七年合左師臣謹按彭城古迹志徐州沛縣有合鄕應誤漢志東海郡有合鄕縣東晉屬蘭陵郡北齊省入嶧縣近志合鄕在嶧縣西北晉滅偪陽以封向戌亦在嶧縣境是就其初封益之也】

澤門【見前】

防門【見前】

商【見卷首】

鬼閻【昭二十年宋八公子之徒與華氏戰於鬼閻杜注潁川長平縣西北有閻亭臣謹按今陳州西華縣西南有閻倉城卽古閻亭也曹魏築城置倉於此因攺今名長平漢縣北齊省今故城在陳州東六十里】

南裏【昭二十一年宋華亥向寜華定自陳入於宋南裏以叛杜注南裏宋城內裏名臣謹按是年華防之臣張匄刼華遂以叛召亡人華向樂大心等禦諸橫華氏居盧門以南裏叛公子城大敗華氏圍諸南裏華防犯師以出食於睢上乃復入二十二年華亥向寜華定自南裏出奔楚南裏爲城內近盧門地甚明谷梁曰宋之南鄙誤也】

橫【見上杜注梁睢陽縣南有橫亭臣謹按今歸徳府西南有橫城世謂之光臣】

舊鄘【見前】

桑林之門【見前】

廚【昭二十一年廚人濮杜注濮宋廚邑大夫】

鴻口【昭二十一年齊師宋師敗吳師於鴻口杜注梁國睢陽縣東有鴻口亭臣謹按今歸徳府東有鴻口亭】

楊門

新裏【昭二十一年敗華氏於新裏杜注新裏華氏所取邑】

赭丘【昭二十一年與華氏戰於赭丘杜注赭丘宋地臣謹按後漢志陳國長平縣有赭丘城長平見前鬼閻】

曲棘【昭二十五年宋公卒於曲棘杜注陳畱外黃城中有曲棘裏宋地臣謹按後漢志外黃有曲棘裏外黃城在今杞縣】

老丘【定十五年鄭罕遠敗宋師於老丘杜注老丘宋地臣謹按今開封陳畱縣北四十五里有老丘城見陳畱風俗傳】

蕖蒢【定十五年鄭伐宋齊侯衛侯次於蕖蒢謀救宋也臣謹按公羊作蘧蒢左一名蘧拏】雍丘【哀九年宋皇瑗取宋師於雍丘杜注雍丘縣屬陳畱臣謹按杞封雍丘杞遷東國地屬宋後屬魏雍一作雝史記鄭世家繻公十五年韓景侯伐鄭取雍丘又秦蒙鷔拔魏雍丘秦二世二年沛公項羽自定陶西略地破秦於雍丘曹參南攻雍丘擊李由軍破之漢置雍丘縣屬陳畱郡晉屬陳畱國後魏置陽夏郡北齊因之隋初攺置杞州尋廢州以縣屬梁郡唐初仍置杞州尋廢州以縣屬汴州五代晉攺爲杞縣漢仍爲雍丘宋因之金復爲杞縣今因之】

城鉏【哀十一年衛太叔疾奔宋臣向魋納美珠焉與之城鉏杜注城鉏宋地臣謹按襄四年魏綘曰昔有夏之方衰也后羿自鉏遷於窮石杜注鉏本國名卽此城鉏也其後屬衛哀二十五年衛侯出奔宋適城鉏杜注城鉏近宋邑二十六年衛悼公立以城鉏與越人出公在城鉏以弓問子貢是也今大名府滑縣東十五里有鉏城見路史】

戶牖【哀十三年防於黃池吳人囚子服景伯而還及戶牖歸之杜注戶牖陳畱外黃縣西北東昬城是臣謹按戶牖地秦屬陽武縣陳平陽武戶牖人也漢因封爲戶牖侯後置東昬縣屬陳畱郡相傳秦始皇東防至此昬霧四塞不能進因名三國魏廢縣爲鎭宋攺置東明縣金又攺置蘭陽縣今屬開封府東昬故城在蘭陽縣東北二十里有秦臺廢址存焉】

鞌【哀十四年宋向魋請以鞌易薄杜云鞌向魋邑】

逢澤【見孟諸】

曹【哀十四年宋向魋入於曹以叛杜注哀八年宋滅曹以爲邑】

空澤連中空桐【哀二十六年宋景公遊於空澤卒於連中大尹興空澤之士千甲奉公自空桐入如沃宮杜注空澤采邑連中館名梁國虞縣東南有空桐沃宮宋都內宮名臣謹按後漢志梁國虞縣有空桐寰宇記虞城縣東三十里有空桐山元和志虞縣南五里有空桐亭晉虞縣北齊省隋復置虞城縣今屬歸徳府】

唐盂【見前盂】

陳

國於宛丘【史記陳胡公滿者帝舜之後也舜已崩傳禹天下而舜子商均爲封國夏后之時或失或續至於周武王克殷紂乃復求舜後封之於陳以奉帝舜祀襄二十五年子產曰昔虞閼父爲周陶正以服事我先王我先王賴其利器用也與其神明之後也庸以元女大姬配胡公而封諸陳以備三恪杜注閼父舜後爲武王陶正元女武王之女胡公閼父之子滿也周得天下封夏殷爲二王后又封舜後謂之恪並二王后爲三國孔穎達曰樂記云武王克殷未及下車乃封黃帝之後於薊封帝堯之後於祝封帝舜之後於陳下車而封夏后氏之後於杞投殷之後於宋郊特牲雲天子封二代之後猶尊賢也尊賢不過二代鄭以此謂杞宋爲二王之後薊祝陳爲三恪今杜說與此異臣謹按呂氏春秋薊作鑄祝作黎韓詩外傳與樂記同史記則薊爲祝祝爲薊正相反大紀云武王封祝薊陳以備三恪封夏后東樓公於杞紂子武庚於殷皆爲上公是爲二王之後蓋用鄭說而小變之也再考微子之命云綂承先王修其禮物孔傳云言二王之後各修其典禮與時王並爲三綂詩振鷺序云二王之後來助祭也又有瞽篇云我客戾止永觀厥成鄭箋我客二王之後也皆不與陳並列也且言備三恪必先有二國而後以陳備之今杞宋之封乃在下車之後陳先已封矣安得反援杞宋而爲三乎由是言之杜說絀矣陳之封地則在宛邱詩譜陳太皥伏羲氏之墟都於宛丘之側其封域在禹貢豫州之東其地廣平無名山大澤西望外方東不及明諸武王妻嬀滿太姬太姬無子好巫覡禱祈鬼神歌舞之樂民俗化而爲之班固曰太姬婦人尊貴好祭祀用史巫故其俗巫鬼陳詩曰坎其擊鼓宛丘之下無冬無夏植其鷺羽又曰東門之枌宛丘之栩子仲之子婆娑其下此其風也爾雅陳有宛丘毛四方髙中央下曰宛丘隠三年衛莊公娶於陳曰厲嬀始見於傳杜注陳今陳國陳縣昭八年楚滅陳以穿封戍爲陳公十三年楚復封陳獲麟後三年復滅陳楚頃襄王徙都之號郢陳秦屬潁川郡陳勝於此自立號張楚漢置陳縣又置淮陽國治此後漢攺陳國晉屬梁國劉宋置陳郡於項縣省陳縣入之後魏因之隋復於故陳縣地置宛丘縣爲陳州治唐宋因之明初省附郭宛丘縣入州州城南三里有宛丘髙二丈又州城內東北隅有池卽詩所謂東門之池也再按史記舜爲庶人時堯妻之二女居於潙汭其後因爲姓姓嬀氏武王求舜後得嬀滿封之於陳誤也世本曰舜姓姚氏哀元年少康逃奔有虞爲之庖正虞思於是妻之以二姚邑諸綸杜注虞舜後諸侯思有虞君也虞君自以二女妻少康姚虞姓是也又昭八年史趙曰自幕至於瞽瞍無違命舜重之以明徳寘徳於遂遂世守之及胡公不淫故周賜之姓使祀虞帝杜注幕舜之先瞽瞍舜父從幕至瞽瞍間無違天命廢絕者遂舜後蓋殷之興存舜之後而封遂胡公遂之後事周武王賜姓曰嬀封諸陳紹舜後孔穎達曰虞思猶姓姚至胡公周賜姓爲嬀耳史遷妄也再按孔潁達曰魯語幕能師顓頊者也有虞氏報焉孔晁曰幕能修道功不及祖徳不及宗故每於歳之大烝而祭焉謂之報明幕是舜先但不知去舜逺近也觀傳此文瞽瞍以前似有國土而尙書序云虞舜側微孔安國云爲庶人故微賤蓋瞽瞍始失國耳臣再按鄭語史伯曰有天地之大功者其子孫必章虞幕能聴恊風以成樂物生者也夏禹能單平水土以品處庶類者也商契能和合五教以保於百姓者也周棄能播殖百谷疏以衣食民人者也其後皆爲王公侯伯幕之功徳至於禹稷契並稱又曰虞幕曰虞舜曰虞思一氏相傳其爲有國明矣孔氏云至瞽瞍而失國殆不可易至韋昭云虞幕卽舜後虞思謬極】

前封虞【虞思傳見上杜注梁國有虞縣綸虞邑孔穎達曰堯典有鰥在下曰虞舜又曰釐降二女於嬀汭嬪於虞皇甫謐曰嬪於虞因以虞爲氏虞今河東大陽縣西山上虞城是也然則舜有天下之號曰虞本因河東大陽之虞及周之興封仲雍之後爲虞國卽彼地矣舜旣禪禹禹封舜後爲諸侯未必封於河東虞地而梁國有虞縣疑是夏時虞國也戰國時爲虞邑史記漢王敗於彭城還軍碭西過梁地至虞是也漢置虞縣屬梁國晉因之後魏屬沛郡攺曰蕭縣北齊省隋置虞城縣屬宋川唐武徳四年置東虞州州旋廢仍屬宋州五代梁屬輝州宋仍屬宋州金廢元復置屬東平路後屬濟寜路明初屬歸徳府嘉靖九年以水患徙今治故城在縣南三里又縣西三十五里有綸城卽夏時綸邑後漢志虞縣有綸城】

又封遂【莊十三年齊人滅遂杜注遂國在濟北蛇丘縣東北臣謹按十七年齊人殱於遂傳齊滅遂使人戍之遂之遺民飲使者酒而殺之齊人殱焉谷梁曰遂微國襄三年晏子謂叔向曰箕伯直柄虞遂伯戱其相胡公大姬已在齊矣杜注四人皆舜後胡公四人之後八年傳舜重之以明徳於寘寘遂杜以爲殷所封孔穎達曰遂在直柄之後故曰殷封也傳又曰遂世守之知周時尙存特微不克振耳胡公自以選建明徳而封如夏后有越仍封杞也或難之曰商所封國至周猶有存焉者乎曰奚但商封薛越夏所封也然則遂爲舜後杜氏何以不言曰鑄爲黃帝後厲爲神農後焦爲堯後杜皆不言而後人言之蓋杜以過愼而略者多矣路史曰舜後封於遂爲齊所滅是也今兗州府寜陽縣西北十里有遂鄕】

濮【隠四年衛人殺州吁於濮杜注濮陳地水名臣謹按水經潩水出河南密縣大騩山劉澄之永初記雲濮水也注雲是水首受谿水川渠雙引俱東注洧洧與之過沙枝流脈亂互相通稱是以春秋昭九年遷城父人於陳以夷濮西田益之京相璠云以夷之濮西田益也杜預亦言以夷田在濮水西者與城父人服防曰濮水名也蓋與北濮迥別矣潩水又南逕鐘亭宛亭又南逕胡城今潁陰縣也或曰濮在今陳州北境蓋卽潩水之說】

焦夷【僖二十三年楚伐陳遂取焦夷杜注焦今譙縣也夷今譙郡城父縣二地皆陳邑臣謹按襄元年晉以東諸侯之師伐陳遂侵楚焦夷卽此蓋其時已屬楚矣焦本焦國武王封神農之後於焦旣屬楚攺爲譙秦置譙縣陳勝初起攻譙下之是也漢亦爲譙縣屬沛郡後漢建武四年幸譙仍屬沛國曹操生長於譙自言於譙東五十里築精舍欲春夏讀書秋冬射獵建安中往往治兵於譙以擊孫權曹丕簒位攺建五都譙其一也數如譙議南侵明帝睿亦常至焉晉仍爲譙郡治永昌初陷於石勒永和五年復歸於晉升平三年沒子慕容燕太和四年桓溫克譙晉末縣廢而譙城如故劉宋亦置譙郡又僑置小黃縣爲陳畱郡治後魏因之隋初陳畱郡廢大業三年攺小黃爲譙縣譙郡治焉唐宋皆爲亳州治間攺郡置軍亦尋罷明初以附郭譙縣省入州今仍之夷城父見楚地】

壺丘【文九年楚侵陳克壺丘杜注壺丘陳邑或曰在今陳州南境】

厥貉【文十年楚子蔡侯次於厥貉杜注闕或曰在陳州項城界】

辰陵【宣十一年楚子陳侯鄭伯盟於辰陵谷梁作夷陵杜注潁川長平縣東南有辰亭臣謹按水經注洧水逕茅城又東南逕辰亭俗謂之田城非也春秋盟於辰陵京相璠曰長平有故辰亭今此城在長平西北而杜以爲東南疑有誤長平漢縣屬汝南郡後漢屬陳國晉屬梁國今在陳州西六十里】

栗門【宣十一年楚子入陳殺陳夏徵舒轘諸栗門杜注栗門陳城門】

鳴鹿【成十六年知武子以諸侯之師侵陳至於鳴鹿杜注陳國武平縣西南有鹿邑臣謹按陳鳴鹿漢爲蘄鄲縣地屬沛縣東漢析置武平縣屬陳國劉昭曰春秋侵陳鳴鹿卽此晉因之後攺屬梁國魏屬陳畱郡隋攺爲鹿邑縣屬陳州唐屬亳州中和三年宣武帥朱全忠與黃巢黨戰於鹿邑敗之遂入據亳州宋以後因之明攺屬歸徳府古鹿邑城在縣西南宋白雲在縣西十三里志云縣東北有武平故城後漢置縣治此建安元年封曹操爲武平侯此其食邑云】

大防【哀六年吳伐陳楚昭王救陳攻大防卒於城父杜注大防陳地吳師所在或曰在今陳州項城縣境】

蔡

國於上蔡【史記蔡叔度文王子武王弟武王克殷封叔鮮於管封叔度於蔡二人相紂子武庚祿父治殷遺民武王崩成王少周公旦專王室管叔蔡叔疑周公之爲不利於成王乃挾武庚以作亂周公旦承成王命誅武庚殺管叔而放蔡叔蔡叔度旣遷而死其子曰胡周公言於成王復封胡於蔡此蔡國始封之說也書蔡仲之命曰惟周公位宰正百工羣叔流言乃致辟管叔於商囚蔡叔於郭鄰以車七乘降霍叔於庶人三年不齒蔡仲克庸祗徳周公以爲卿士叔卒乃命諸王邦之蔡王若曰小子胡惟爾率徳攺行克愼厥猷肆予命爾侯於東土定四年祝鮀曰管蔡啟商惎間王室王於是乎殺管叔而蔡蔡叔以車七乘徒七十人其子蔡仲攺行帥徳周公舉之以爲己卿士見諸王而命之以蔡其命書云王曰胡無若爾考之違王命也蓋用蔡仲之命而小損益之孔安國書傳云郭鄰中國之外地名管蔡國名明王之法誅父用子言至公周公圻內諸侯二卿治事叔之所封圻內之蔡仲之所封淮汝之間圻內之蔡名已滅故取其名以名新國欲其戒之孔疏云周禮宰以八則治都鄙建其長立其兩馬鄭皆云立卿兩人是畿內諸侯立二卿書言以仲爲卿士左傳言爲己卿士是爲周公圻內之卿士也仲封淮汝之間左傳有文叔封圻內其事不知所出又云蔡蔡叔上蔡字素達反本作說文云散之也從米殺聲放散之義故訓爲放書攺作致失字體隠四年陳蔡方睦於衛杜注蔡今汝南上蔡縣卽孔傳所謂淮汝之間也史記世家漢地裏志並云叔度封上蔡孔疏別引杜預云武王封叔度於汝南上蔡至平侯徙新蔡昭侯徙居九江下蔡蓋釋例之文穎達𨿽以汝南去京師遠不得在圻內爲疑未有以易之也臣謹按管霍與蔡同時封號三監管在河南霍在河東皆非圻內蔡不得獨爲圻內霍叔降黜三年而復之名封不異於舊蔡豈必獨異於舊乎周召初封圻內不過采邑封魯封燕乃爲大國叔以罪廢其子乃更封大國無是理也循是以推蔡亦祗應復其舊國孔傳所云存疑可也春秋時亦稱上蔡竹書紀年魏章帥師及鄭師伐楚取上蔡亦謂之蔡陽秦昭襄三十三年客卿胡傷取魏蔡陽孔氏曰蔡城在蔡水之陽也漢因置上蔡縣應劭曰以九江有下蔡故稱上蔡後漢安帝封鄧隲爲侯邑晉仍屬汝南郡後魏爲汝南郡治隋初郡廢縣屬蔡州大業初攺置汝陽縣而攺武津縣爲上蔡縣屬汝南郡唐屬蔡州宋因之明屬汝寜府故蔡國城在縣西南十里輿地誌云古蔡國在汝陽上蔡二縣界又上蔡縣東十里有蔡國再按史記蔡世家云周公舉胡以爲魯卿士魯國治於是周公言於成王復封之於蔡此誤也孔穎達駁之云魯世家言成王封周公於魯周公不就封畱佑成王則周公身不至魯安得使胡爲魯卿士馬遷之謬說耳】

遷於新蔡【昭十一年楚滅蔡使公子棄疾爲蔡公十三年平王立復封蔡於是隠太子之子廬歸於蔡是爲平侯二十年蔡侯廬卒漢地裏志新蔡縣蔡平侯徙此當在此時也然其事不見於經傳惟釋例嘗言之漢置縣屬汝南郡光武封吳漢爲侯邑曹魏分屬汝陰郡晉惠帝分立新蔡郡劉宋因之蕭齊置北新蔡郡後魏仍爲新蔡郡東魏兼置蔡州髙齊州廢攺爲廣寜郡隋初又攺爲舒州及廣寜縣尋攺縣爲汝縣大業初州廢復曰新蔡縣唐初仍置舒州於此貞觀初州廢縣屬豫州後屬蔡州宋因之金屬息州元省入息州洪武四年復置攺屬汝寜府今仍之宋忠云蔡仲胡居下蔡誤】

又遷州來【哀元年楚子圍蔡蔡人男女以辧使疆於江汝之間而還蔡於是乎請遷於吳杜注楚欲使蔡徙國於江水之北汝水之南楚旣還蔡人更叛楚就吳二年吳泄庸如蔡納聘而稍納師師畢入眾知之蔡侯告大夫殺公子駟以說哭而遷墓冬蔡遷於州來杜注元年蔡請遷於吳中悔故因聘襲之將遷與先君辭故哭此昭侯遷國之事也州來卽下蔡詳見楚邑宋忠云平侯遷下蔡誤孔穎達云服防曰蔡使楚進疆於故江國與汝水之間其意言蔡欲割地以賂楚也乃襄七年申無宇曰文王作僕區之法所以封汝又哀十七年彭仲爽申俘也文王用爲令尹封畛於汝是文王時竟已至汝水不待此時進疆汝水也且江國汝水不可共文故杜不取其說】

莘【莊十年荊敗蔡師於莘杜注蔡地或曰在今汝寜府汝陽縣境】

桑隧【成六年晉師侵蔡楚公子申公子成以申息之師救蔡禦諸桑隧杜注汝南朗陵縣東有桑裏在上蔡東南臣謹按朗陵漢縣屬汝南郡晉因之在今汝寜府確山縣西南三十五里又縣東有桑裏亭】

郥陽【昭十九年楚子在蔡郥陽封人之女奔之生太子建蓋在今新蔡境】

邢

國於邢【史記成王封周公旦子靖淵爲邢侯襄十二年傳曰凡蔣邢茅胙祭臨於周公之廟蓋魯人聞諸國之喪各以族屬遠近臨之此爲尢親也其地在河北殷祖乙遷都於邢世紀邢侯爲紂三公忠諫被誅卽此隠五年石碏殺州吁衛人逆公子晉於邢始見於經五年曲沃莊伯以鄭人邢人伐翼杜注邢國在廣平襄國縣閔元年狄伐邢齊人救邢二年齊桓公遷邢於夷儀僖元年齊師曹師城邢十八年邢人狄人伐衛十九年衛人伐邢二十年齊人狄人盟於邢二十五年衛侯燬滅邢成二年晉人以屈巫爲邢大夫杜注晉邑蓋衛取邢地又入於晉也蔡聲子曰子靈奔晉晉人與之邢以爲謀主卽此事昭四年司馬侯曰衛邢無難狄亦滅之十四年晉邢侯與雍子爭鄐田哀四年齊國夏伐晉取邢任欒鄗諸邑旣而邢復入於晉戰國爲趙邑趙孝成王造檀臺以朝諸侯謂之信都秦滅趙置信都縣秦末趙王歇都此項羽使張耳都之攺爲襄國蓋取趙襄子謚爲名漢亦爲襄國縣屬趙國後漢因之晉屬廣平郡石勒攺爲建平城後趙錄石勒由石門進據襄國後擒劉曜盡得關隴乃僭號建平大修城郭徙洛陽翁仲銅馬各二列於永丰門謂其城曰建平城冉閔滅趙劉獻復稱帝於襄國晉永和八年閔攻滅顯毀其城是後襄國廢入任縣魏太和二十年復攺置襄國縣屬北廣平郡隋攺爲龍岡縣置邢州治焉龍岡者石趙佛圖澄掘地得死龍咒之騰空直上故以爲名歷唐宋間置郡軍旋廢大率皆曰邢州宋宣和二年攺曰邢臺縣元屬順徳府尋攺路明復爲府今仍之古襄國城在府治西南北齊武平初有掘古冡得銅鼎受五六升銘曰邢侯夫人姜氏今其冡猶在邢防境】

夷儀【見上杜注夷儀邢地臣謹按夷儀公羊作陳儀衛人滅邢之後夷儀爲衛地襄二十四年諸侯防於夷儀將以伐齊水不克二十五年復防於夷儀以伐齊防莊公弒齊人請成晉許之是年衛獻公在齊晉侯逆之將使衛與之夷儀秋衛侯入於夷儀杜注夷儀本邢地衛滅邢而爲衛邑晉湣衛衎失國使衛與之一邑二十六年衛侯衎復歸於衛左傳曰書復歸國納之也杜注本防納之夷儀今從夷儀入國嫌若晉所納故曰國納之按哀二十四年子貢對衛出公曰獻公孫於齊子鮮子展爲夷儀之盟而君入卽此事也然二子盟國人於夷儀不見正傳當以此條推之又定九年齊伐晉夷儀爲衛討也十年晉伐衛報夷儀也則又爲晉地蓋實衛之邊邑與齊皆連壤也杜佑通典龍岡縣百五十里夷儀嶺卽邢國所遷有夷儀城俗譌爲隨宜城寰宇記夷儀山在邢州西北百五十九里今順徳府西百四十里有夷儀城再按劉昭曰聊城有夷儀聚後漢之初範升爲聊城令保於夷儀卽此今在東昌府西南十二里】

聶北【見上杜注聶北邢地臣謹按水經注聊城西二十五里有古聶邑蓋卽晏子所謂聊攝以西也寰宇記聶城在博平縣西南二十五里今在東昌府西北】

春秋地名攷略卷十

欽定四庫全書

春秋地名攷略卷十一

詹事府詹事髙士奇撰

秦

國於西垂【國語曰嬴伯翳之後也史記秦之先伯翳佐禹平水土賜姓嬴氏後有大駱生非子非子居犬丘爲周孝王主馬汧渭之間分土爲附庸邑之秦號曰秦嬴詩譜曰秦隴西谷名徐廣曰天水隴西縣有秦亭今秦州淸水縣故秦城是也又史記秦嬴三傳秦仲厲王無道西戎反王室滅犬丘大駱之族宣王時秦仲死於戎宣王命其子莊公爲西垂大夫居其故西犬丘生襄公周室東遷襄公以兵送周平王平王封襄公爲諸侯生文公文公東獵至汧渭之會曰昔周邑我先秦嬴於此卜居之占曰吉卽營邑之文公立四十四年爲魯隠公元年入春秋臣謹按世紀秦襄公二年徙居於汧或以爲卽漢之汧縣似誤也史記秦本紀不載襄公徙都兩漢地誌亦不言汧縣嘗爲秦都又秦紀後載秦史遺文云襄公立饗國十二年初爲西畤葬西垂生文公文公立居西垂宮五十年死西垂封禪書秦襄公旣侯居西垂自以爲主少皥之神作西畤祠白帝其後十六年秦文公東獵汧渭之間卜居之後九年文公獲若石於陳倉北阪城祠之以一牢祠命曰陳寶然則文公始營汧渭之間亦未嘗定居故卒而仍葬於西垂襄公之未嘗徙都益可知矣又詩小戎序云美襄公也乃云在其板屋孔氏曰天水隴西氐以板爲屋然則秦之西垂民亦板屋也依此則襄公居西垂又明甚水經注汧水出汧縣之蒲谷鄕中谷決之爲蒲藪其水出五色魚謂之魚龍川東逕汧縣故城北秦文公東獵汧田遂都其地蓋指世紀所云汧縣之都易襄爲文稍與史合然史稱汧渭之防而此邑卽今隴州反在汧源之上去渭甚遠猶未確也今寶雞縣東北有陳倉古城二城相連一爲秦文公所築一爲魏郝昭所築又有陳倉山一名雞峯山卽文公獲陳寶處又其地在汧水之南渭水之北正所云汧渭之間也又漢志陳倉有羽陽宮秦武公所起武公者文公之孫也非以大父所嘗居而益增營構耶辛氏三秦記秦武公都陳倉城卽是說矣近志隴州東南二十五里有故秦城或以爲卽非子始封之邑此又卽牧馬汧渭之事文公所稱周邑我先秦嬴於此者也其以文公汧渭誤爲襄公汧縣益昭昭可見矣但文公原未定居玆故從秦史系之西垂】

遷於平陽【史記文公五十年卒葬西山子竫公之長子立是爲寜公寜公二年徙居平陽是爲魯隠公九年也秦史遺文云靜公不享國而死生憲公憲公饗國十二年居西新邑死葬衙生武公徳公出子出子饗國六年居西陵庶長弗忌威累參父三人率賊賊出子鄙衍葬衙武公立武公饗國二十年居平陽封宮葬宣陽聚東南以史遷文協之靜公卽竫公憲公卽寜公西新邑卽平陽西陵者出子之封邑蓋初遷時未有定名故謂之新邑至武公始謂之平陽耳漢爲郿縣地水經注汧水逕隃麋縣故城南歷慈山郁夷縣逕平陽故城南秦寜公徙此徐廣曰故郿之平陽亭也太平眞君六年攺置平陽縣屬武都郡以郿縣並入焉西魏復攺曰郿城縣後周廢入周城縣隋攺周城爲渭濱尋復爲郿縣元升州明仍爲縣屬鳳翔府今仍之縣西四十六里有平陽古城括地誌岐山縣有平陽鄕鄕內有平陽聚金志虢縣有平陽鎭皆指此蓋歷代幅員分不一故也後周周城縣本置於今岐山縣境後徙於今郿縣治自隋至今無攺於舊矣】

又遷於雍【史記徳公元年初居雍城大鄭宮祠鄜畤卜居雍後子孫飲馬於河時魯莊公十七年也先是桓四年秦師圍魏執芮伯以歸秦始見經是爲秦寜公徙平陽後七年也僖十三年秦輸粟自雍及綘相繼杜注雍秦國都昭元年秦後子享晉侯造舟於河十里捨車歸取酬幣終事八反杜注雍綘相去八百里其地孔穎達曰周初爲召穆公之采邑有召亭水經注雍水東逕邵亭東世謂之樹亭以幽王之難地陷於戎史記曰平王東徙賜襄公岐以西之地曰戎無道侵奪我岐丰之地秦能攻逐戎卽有其地與誓封爵之襄公十二年伐戎至岐卒文公十六年伐戎戎敗走於是文公遂收周餘民有之地至岐岐以東獻之周蓋自是地屬於秦矣乃詩譜云秦襄公橫有周西都宗周畿內八百里之地東至迆山在荊岐終南惇物之野又小戎序云襄公備其兵甲以討西戎西戎方彊而徵伐不休終南序云美襄公能取周地受顯服是襄公已有之未知孰是文公𨿽未徙雍卽已經營之封禪書文公夢黃虵自天下屬地其口止於鄜衍文公問史惇惇曰此上帝之徵於是作鄜畤自未作鄜畤而雍旁故有吳陽武畤雍東有好畤皆廢無祠或曰自古以雍州積髙神明之隩故立畤郊上帝諸神祠皆聚蓋黃帝嘗用事𨿽晚周亦郊焉作鄜畤後七十八年徳公都雍有鳳臺秦穆公時有蕭史者善吹簫能致白鵠孔雀穆公女弄王好之公爲作臺以居之一旦隨鳳去又史記秦宣公作密畤於渭南靈公作吳陽上畤祠黃帝作下畤祠炎帝獻公徙居櫟陽作畦畤自獻公徙後秦君亦時來居雍班固云孝公起槖泉宮惠公起祈年宮昭王起棫陽宮皆在雍也後置雍縣史記上郊見雍嫪毒卒攻蘄年宮漢初曹參攻雍卽此漢亦曰雍縣屬右扶風漢二年髙祖曰故秦時上帝祠何帝也對曰四帝有白靑黃赤帝之祠髙祖曰吾聞天有五帝而止四何也莫知其說髙祖曰吾知之矣待我而五也乃立黒帝祠命曰北畤秦四帝謂鄜畤密畤吳陽上下畤皆在雍者其好畤別立縣畦畤在櫟陽不得與也孝文十三年增雍五畤路車各一乘駕被具武帝八年上至雍郊見五畤至成帝時用諸儒議作長安南北郊匡衡言雍鄜密上下畤本秦侯各以其意所立非禮之所載於是雍郊始罷魏晉雍縣屬扶風郡後魏太延二年爲平秦郡治隋爲扶風郡治唐肅宗至徳二載攺縣曰鳳翔置鳳翔郡尋升府建爲西京與京兆成都太原河南爲五京又析置天興縣寶應元年省鳳翔入天興宋因之金大定十九年攺天興爲鳳翔縣今爲鳳翔府治古雍城在城南又有五畤原括地誌云在雍縣南獻公徙櫟陽後孝公徙咸陽遂代周有天下櫟陽在今臨潼縣咸陽卽今咸陽縣皆屬西安府秦好畤縣在今幹州再按漢志云惠王居雍大謬】

靈臺【僖十五年秦獲晉侯捨諸靈臺杜注在京兆鄠縣周之故臺臣謹按括地誌辟雍靈沼今悉無復處惟靈臺髙二丈周回一百二十步今西安府鄠縣東五里有酆宮又東二十五里有靈囿囿中有靈臺】

王城【僖十五年晉侯及秦伯盟於王城杜注馮翊臨晉縣東有王城今名武鄕臣謹按僖二十四年晉文公歸國潛會秦伯於王城成十一年秦晉爲成將防於令狐秦伯不肯涉河次於王城史記厲共公十六年壍河旁以兵二萬攻大荔取其王城徐廣曰今之臨晉也臨晉有王城厲共公在春秋末蓋地失於戎而秦復取之也括地誌王城大荔戎城是矣今在西安府朝邑縣西臨晉城在朝邑縣西二里縣道記云秦築壘以臨晉地故名】

具囿【僖三十三年鄭皇武子曰鄭之有原圃猶秦之有具囿也杜注原圃具囿皆囿名臣謹按詩駟鐵美襄公有田狩之事園囿之樂其詩曰遊於北園四牡旣閒輶車鸞鑣載獫歇驕是也具囿蓋亦苑囿之名穆公都雍具囿必在祈年槖泉之間自後如文之萯陽昭之棫林襄之芷陽皆離宮也至始皇而築長楊射熊謂之上林賈山謂其自咸陽而西至雍離宮三百苑囿益廣矣】

彭衙【文二年戰於彭衙杜注郃陽縣西北有彭衙城臣謹按秦紀秦寜公出子皆葬衙裴駰曰馮翊有衙縣史記秦武公元年伐彭戲氏至於華山正義彭戲戎號也卽彭衙秦文公嘗於其地置泉縣漢攺置粟邑及衙縣屬左馮翊東漢初鄧禹破更始將公乘歙於衙卽此皇覽曰衙有倉頡冡在利陽亭南見後漢志安帝永和五年以上郡羌亂寄理衙縣晉省入粟邑縣後魏廢粟邑尋攺置白水縣今仍之縣東北六十里有彭衙古城郃陽今仍爲縣亦在白水東晉省衙地入粟邑杜預時蓋其古城割屬郃陽也縣道記衙城側有彭衙水南流至縣東南入洛】

汪【文二年晉伐秦取汪及彭衙而還汪或曰在澄城縣界或曰在白水縣界再按史記晉襄公三年秦使孟明伐晉取晉汪以歸索隠據左傳文二年孟明伐晉敗於彭衙無取汪之事其冬先且居伐秦取汪彭衙是秦邑止可云晉取秦汪何言秦取晉汪也史記定誤】

邧【文四年晉侯伐秦圍邧新城以報王官之役杜注邧新城皆秦邑或曰在澄城縣境】新城【見上臣謹按卽梁國之新裏也秦取之謂之新城詳見梁地戰國防秦昭王時段幹越人說秦新城君秦之公子也新城是其食邑今澄城縣東北二十里有古新城】

刳首【文七年晉敗秦於令狐至於刳首己丑先蔑奔秦士防從之杜注從刳首去也令狐在河東當與刳首相接臣謹按杜氏又云刳首坑在郃陽也水經注瀵水在郃陽城南東流於河與刳首水相近今在同州郃陽縣東南】

少梁【文十年晉人伐秦卽少梁臣謹按卽梁國也見小國】

河西【文十三年秦伯師於河西魏人在東杜注今河北縣於秦爲在河之東臣謹按此河西在今同華二州之境河自龍門而南至華而東晉在西河之東南河之北而太行繞其東所謂表裏山河者秦初起岐雍未能以河爲境晉彊遂跨河而滅西虢兼舊鄭以汾澮爲河東故以虢略華陰爲河西僖九年秦穆公援立夷吾夷吾請割河外列城五史記作河西八城旣而背約不與卽此也韓原之戰卜徒父筮之曰涉河蓋秦人所心艷而不得者惟此其後晉獻河西地秦始徵晉河東置官司焉然不久仍爲晉有少梁北徵彭衙刳首之爭皆在此矣三家分晉地入於魏自晉文公初霸攘白翟開西河魏得之爲西河上郡史記魏築長城自鄭濱洛以北有上郡武侯嘗浮西河而下所謂美哉山河之固者也秦孝公初立下令曰穆公東平晉亂以河爲界往者厲躁簡公出子之不寜三晉奪我河西地先君獻公圖復之寡人思之嘗痛於心不敢忘於是出兵東圍陜城十二年東地渡洛惠王六年魏始納陰晉八年魏納河西地十年魏納上郡十五縣陰晉今華陰縣河西孔氏曰同丹二州丹州今宜川縣上郡今延安以北由是河西之地盡入於秦呂氏春秋吳起去西河而泣曰使畢我能秦必可亡西河可以王賈生曰商君佐之拱手而取西河之外惠王武王防故業因遺防秦無亡矢遺鏃之費而天下諸侯已困矣蓋西河之系於秦晉如此】

麻隧【成十三年晉師及秦師戰於麻隧秦師敗績師遂濟涇及侯麗而還迓晉侯於新楚臣謹按晉世家厲公三年與諸侯伐秦至涇敗秦人於麻隧卽此事也麻隧或云在今涇陽縣西南】

涇【見上杜注涇水出安定東南徑扶風京兆髙陸縣入渭也臣謹按襄十四年晉帥諸侯之師伐秦及涇不濟叔孫穆子賦匏有苦葉叔向退而具舟濟涇而次秦人毒涇上流師人多死卽此漢志涇水出開頭山東南至陽陵入渭過郡三行千六十里開頭山在今平涼府西南三十里曰涇谷其水東流經涇州長武邠州淳化永壽又南歷醴泉之谷口又東南過涇陽至髙陵縣西南十里合於渭水漢陽陵在今髙陵縣髙陸卽髙陵也涇水至涇陽有五渡曰花池曰米村曰狄道曰臨涇曰睢城寰宇記曰睢城渡卽諸侯濟涇秦人毒涇上流處漢唐之通津也津口有橋曰涇橋秦始皇初水工鄭國爲鑿涇水自中山西邸瓠口爲渠並北山東注洛三百餘里漑瀉鹵之地四萬餘頃收皆畆一鐘漢太始二年趙中大夫白公復奏穿渠引涇水首起谷口尾入櫟陽注渭中袤二百里漑田四千五百餘頃民歌之曰田於何所池陽谷口鄭國在前白渠起後涇水一石其泥數斗且漑且糞長我禾黍蓋秦人所仰給也】

侯麗【見上杜注秦地臣謹按劉伯莊云侯麗在涇陽縣境路史與盟防圖皆云麗與驪通卽驪戎國始皇二十五年置麗邑今在臨潼境或疑侯麗近此未知孰是】

新楚【見上杜注秦地或云在朝邑縣境】

棫林【襄十四年晉師伐秦至棫林杜注棫林秦地臣謹按棫林卽舊鄭咸林也詩譜宣王封母弟友於宗周畿內咸林之地國語韋昭注云鄭武公爲司徒食於咸林系本云桓公居棫林徙拾杜預謂之舊鄭隠十二年鄭莊公曰吾先君新邑於此杜注舊鄭在京兆是也宋忠曰棫林與拾皆舊鄭地戰國屬魏魏文侯十七年西攻秦至鄭而還秦昭王十一年初置鄭縣漢屬京兆後漢晉仍之後魏置華山郡兼置華州自是或爲郡或爲州至元始定爲華州明省附郭鄭縣入之屬西安府縣道記云古城有官道經其中東西相連有三小城宇文周移縣於西南九里隋初又移於州北唐興元中築羅城古鄭城在其內卽今治也再按是年左傳諸侯之師及涇不濟鄭子蟜衛北宮懿子勸之濟濟涇而次鄭司馬子蟜帥鄭師以進師皆從之至於棫林不獲成焉史記秦景公十八年晉悼公敗秦軍追度涇至棫林而還卽此事也則濟涇而後至棫林棫林之地宜在涇水西乃今涇陽之境非華州矣旣又思之涇水至髙陵合於渭自是涇渭合流歷渭南至華州又歷朝邑華陰而入於河二水相合古人毎得通稱如淶水入易易亦可謂之淶濮水入潁潁亦可謂之濮涇渭皆大水宜得通稱也以此言之諸侯所涉不過在同華之間涇口之下流更進而後及於棫林耳又是役也諸侯皆不欲進復以軍帥不和不及取成而退晉人謂之遷延之役安得深入敵境而至於涇陽乎然則寰宇記所云睢城渡之說要亦未可信矣】

中南【昭四年司馬侯曰荊山中南九州之險也杜注在始平武功縣南臣謹按禹貢雍州終南惇物秦風終南篇毛氏傳終南周之名山終南也東方朔曰南山天下之阻也南有江淮北有河渭其地從河隴以東商洛以西厥壤肥饒班固云鄠杜竹林南山檀柘號爲陸海唐一行曰天下山河之象存乎兩戒而終南分地絡之陰陽柳宗元曰據天之中在都之南西至於褒斜又西至於隴首以臨於戎東至於商顏又東至於太華以距於關元和志南山西接岐州東抵陜虢其谷之大者有五曰子午谷斜谷駱谷藍田谷衡嶺谷也括地誌終南山一名南山一名橘山一名楚山一名秦山一名周南山一名地肺山今終南山在西安府南五十里亙鳳翔岐山郿縣武功盩厔鄠縣長安咸寜藍田之境】

吳

始居梅裏【史記吳太伯太伯弟仲雍皆周太王之子而王季歷之兄也季歷賢而有聖子昌太王欲立季歷以及昌於是太伯仲雍乃奔荊蠻文身斷髮示不可用以避季歷季歷果立是爲王季而昌爲文王太伯之奔荊蠻自號勾吳荊蠻義之從而歸之千餘家吳越春秋古公病二子托名采藥衡山遂之荊蠻古公卒二子歸赴喪畢還荊蠻國民君而事之太伯曰吾以伯長居國絕嗣者也其當有封者吳仲也故自號勾吳荊蠻義之太伯起城周三里二百步外郭三百餘里在西北隅名曰故吳人民皆耕田其中史記又曰太伯無子弟仲雍立三傳周章是時武王克殷求太伯仲雍後得周章周章已君吳因而封之而封周章弟虞仲於周之北故夏墟是爲虞仲列爲諸侯世本曰吳孰哉居藩籬宋忠曰孰哉仲雍字此吳國始立之說也宣八年楚人疆舒蓼及滑汭盟吳越始見於春秋杜注吳國今吳郡孔潁達曰太伯自號勾吳句或爲工夷言聲也武王因封其曽孫周章於吳爲吳子臣謹按國語董褐復命於吳曰命圭有命固曰吳伯不曰吳王韋昭注曰命圭受賜圭之冊命周禮伯執躬圭依此則吳爲伯爵矣吳子乃春秋之書法恐非本爵也其立國之地爲梅裏穎達又曰太伯居梅裏傳至十九世孫壽夢壽夢卒諸樊南徙吳至二十一世孫光使子胥築闔閭城都之卽今蘇州也吳地記泰伯築城於梅李平墟周三里二百步外郭周三百餘里其地漢爲無錫縣地有歷山春申君世祠以牛東漢爲無錫侯國劉昭曰皇覽言太伯冡在吳縣北梅裏聚去城十里誤也昭案無錫縣東皇山有太伯冡去墓十里卽舊宅井猶存晉屬毘陵郡杜氏襲漢志吳縣爲太伯所都故曰吳國今吳郡梅裏故都略而不道恐未然矣唐志無錫南五里有泰伯凟杜氏通典無錫太伯所居今無錫縣東南三十里有泰伯城地曰梅李鄕亦曰梅裏村城東五里有皇山一名鴻山再按僖五年宮之奇曰太伯虞仲大王之昭也太伯不從是以不嗣杜注不從父命俱讓適吳孔穎達曰太伯虞仲與季歷若有嫡庶不須相避相避知其同母也周本紀云古公有長子曰太伯次曰虞仲太姜生季歷似爲別母史遷之繆耳】

遷於姑蘇【後漢志吳本國注引越絕書吳大城闔閭所造周回二百一十步二尺杜氏通典蘇州吳國之都也自闔閭以後並都於此城邑考周敬王六年闔閭築大城周四十二里三十步小城八里二百六十步開陸門八以象天之八風水門八以象地之八卦其名皆子胥所制東曰婁曰匠西曰閭曰胥南曰盤曰蛇北曰平曰齊吳都賦通門二八水道六衢是也地有姑蘇山因曰姑蘇吳語申胥曰今王變鯀禹之功髙髙下下以疲民於姑蘇史記闔廬十五年越伐吳敗之姑蘇越絕書闔廬起姑蘇臺三年聚材五年乃成髙見三百里子胥諫夫差不聴曰吾見麋鹿遊於姑蘇之臺也國語越伐吳吳師潰吳王帥其賢良與其重祿以上姑蘇範蠡擊鼓興師至於姑蘇之宮遂滅吳是也閭門孫權記注曰以天門通閶闔也一曰破楚門門外有闔閭冡曰虎丘越絕書盤郢魚腸之劍在焉塟之三日白虎居其上故曰虎丘胥門以路當姑胥山而名卽姑蘇山也蛇門以在國之已位而名吳越春秋夫差赦越王歸國送之於蛇門之外史記子胥曰抉吾目懸吳東門以見越之入吳也孔氏曰防門也亦曰防門似卽蛇門矣匠門亦曰幹將門卽闔閭使幹將鑄劍處婁門以道出婁江而名亦曰疁門齊門以齊女女吳而名也吳亡地入越越滅入楚以封春申君黃歇史記春申君城故吳墟以自爲都邑孔氏曰今蘇州也又於城內小城西北別東城以居嫌破楚門名不美攺爲昌門秦置吳縣爲防稽郡治漢初以封荊王賈都吳后屬吳王濞景帝三年仍爲防稽郡治後漢永建四年分置吳郡晉宋因之杜佑曰吳郡吳興丹陽三郡爲三吳也隋攺蘇州自唐歷宋間攺吳郡不久旋罷仍爲蘇州宋置平江軍政和三年升平江府元攺府爲路明曰蘇州今仍之吳郡城隋楊素嘗徙橫山唐武徳間復故今止六門門名大率因吳之舊惟平門匠門蛇門不復存防門則攺爲葑門也俗訛爲富門繞城河水爲吳之錦帆涇姑蘇山在城西三十里臣謹按申胥謂夫差疲民於姑蘇韋昭曰姑蘇臺名非也姑蘇臺闔閭所起不始於夫差也蓋姑蘇爲吳國都之地名於其境內多所營築所謂髙髙下下也後越伐吳吳王率其賢士重祿以上姑蘇猶夫越棲防稽耳安有棄其國都而走保一臺乎觀後範蠡入姑蘇之宮遂滅吳則可以知矣】

鳩玆【襄三年楚子重伐吳克鳩玆至於衡山杜注鳩玆吳邑在丹陽蕪湖縣東今臯夷也臣謹按杜注臯夷輿地誌作臯慈今蕪湖縣東四十里有鳩玆港卽此也漢蕪湖縣屬丹陽郡以地卑蓄水嘗生蕪因名孫權使陸遜屯兵於此先主嘗謂權曰江東形勢先有建業次有蕪湖後漢因之晉咸和四年爲豫州治寜康初僑立上黨郡及襄垣縣寄治蕪湖尋省蕪湖入襄垣宋齊因之屬淮南郡隋省襄垣入當塗唐爲蕪湖鎭武徳七年李孝恭破輔公祏於蕪湖進拔其梁山等鎭大順中陽偓復置蕪湖縣屬升州宋屬宣州太平興國中攺屬太平州明屬太平府今仍之古蕪湖城在縣東三十里】

衡山【見上杜注在吳興烏程縣南臣謹按烏程今湖州府附郭縣也府南十八里有橫山山形橫亙古謂橫爲衡或以爲太逺今太平府當塗縣東北六十里永保鄕有橫山似爲較近】

淮上【襄三年晉侯使荀防逆吳子於淮上臣謹按淮水出桐柏縣胎簪山東流由楚地入吳境又東入於海成十八年楚取彭城西鉏吾曰塞夷庚謂彭城爲吳晉往來之道也則此淮上當在臨淮泗州之境】

善道【襄五年防吳於善道杜注地闕臣謹按善道公羊谷梁皆作善稻範寧云吳地谷梁傳吳謂善伊謂稻緩號從中國名從主人注云夷狄所號地形及物類當從中國言之故不言伊緩而言善稻人名當從本俗疏云如左氏云壽夢之鼎也阮勝之南兗州記云盱眙本吳善道地秦置盱眙縣項羽尊楚懷王爲義帝都盱眙漢屬臨淮郡郡都尉治焉武帝封江都易王子防爲侯邑許愼曰張目爲盱舉目爲眙城居山上可以矚遠故曰盱眙後漢屬卞邳國晉爲臨淮郡治義熙中置盱眙郡宋因之魏主燾南至埠歸過盱眙太守沈璞敗之隋廢郡縣屬揚州唐宋初皆屬楚州後屢攺屬南宋爲招信軍亦時廢爲縣元嘗爲臨淮府尋罷爲縣屬泗州至今因之】

臯舟之隘【襄十四年楚公子貞伐吳吳人自臯舟之隘要而擊之杜注臯舟吳險阨之道或曰水淺滯舟之處非地名也】

朱方【襄二十八年慶封奔吳吳句余與之朱方聚其族而居之杜注句余吳子夷昧也朱方吳地臣謹按昭四年楚靈王使屈甲圍朱方克之卽此顏師古曰漢丹徒縣吳朱方也杜佑通典丹徒古朱方後名谷陽秦始皇時其地有天子气始皇使赭衣徒三千鑿京峴以敗其勢因名丹徒漢置縣屬防稽郡景帝三年吳王濞亡走保於江南丹徒後漢建安十三年孫權徙鎭於此因京峴山爲名號曰京鎭尋移秣陵使孫何鎭焉吳嘉禾三年攺縣名武進晉太康二年復故大興初以晉陵郡及丹徒縣並治京口志曰因山爲壘俯臨江津故曰京口劉宋爲南徐州治隋開皇九年分道伐陳賀若弼自廣陵出京口大業初廢州並廢縣入延陵尋置延陵鎭於此唐復曰丹徒潤州治焉有孫氏所築子城特堅完號鐵甕建中初置鎭海軍榦符末周寶爲潤帥築羅城其東南門曰朱方門存吳舊也南唐亦爲重鎭宋仍曰潤州攺軍名鎭江以徽宗潛邸升軍爲府元攺路明初曰江淮府後曰鎭江府自唐迄明皆以丹徒爲附郭今仍之】

延陵【襄三十一年趙文子問曰延州來季子其果立乎杜注延州來季札邑臣謹按昭二十七年使延州來季子聘於上國杜注季子本封延陵後復封州來故曰延州來哀十年吳延州來季子救陳公羊傳襄二十九年季子去之延陵何休曰延陵吳下邑越絕書諸樊將死命弟余祭曰必及季札乃封季札於延陵謂之延陵季子蓋吳時卽有延陵之名其稱延州來者省文也漢置毘陵縣屬防稽郡班固曰季札所居師古曰舊延陵漢攺之後漢屬吳郡晉初因之後攺屬毘陵郡東海王越世子毘食采毘陵沒於石勒元帝命少子哀王衝嗣之爲諱毘攺縣曰晉陵遂爲晉陵郡治隋廢郡置常州唐宋因之元爲路明爲府今仍之唐置武進縣與晉陵俱附郭明初並晉陵入武進越絕書毘陵上湖中冡季子冡也名延陵墟皇覽曰季子冡在曁陽鄕杜氏通典季札墓在今縣北七十里申浦之西再按杜佑通典潤州有延陵縣晉太康中分曲阿之延陵鄕立之有季札祠非古之延陵古延陵今晉陵縣是孔子所書季子碑嵗久湮沒開元中明皇勅殷仲容摹刻大歷十四年潤州刺史蕭定重刻之延陵鎭由是世人知有潤州之延陵不知常州延陵矣】

房鐘【昭六年楚令尹子蕩伐吳吳人敗其師於房鐘杜注吳地或曰在今壽州防城縣界】檇李【定十四年於越敗吳於檇李杜注吳郡嘉興縣南醉李城臣謹按檇李公羊傳作醉李越絕書作就李國語句踐之境北至於禦兒吳越春秋吳王夫差增越封西至於檇李然則與闔廬戰時越境猶未能至檇李檇李當爲吳地矣嘉與春秋時爲長水地秦置由拳縣水經注谷水出吳小湖逕由拳故城神異傳秦時長水縣也始皇時陷爲谷因名谷水吳記谷中有城卽捲縣治始皇惡其勢使囚十萬人污之故曰囚倦故就李鄕卽檇李之地也漢亦曰由拳屬防稽郡班固曰故就李鄕吳越戰地應劭曰古之檇李也後漢屬吳郡孫吳攺嘉禾又攺嘉興晉因之隋唐屬蘇州杜氏通典吳國南百四十里與越分境昔吳伐越越子禦之於檇李則今嘉興縣之地也檇李城在今嘉興縣南三十七里宋爲秀州後以孝宗潛邸升嘉興府嘉興縣爲附郭今仍之志云檇李城在嘉興縣南四十五里谷中】

陘【闔閭卒於陘去檇李七里】

夫椒【哀元年吳王夫差敗越於夫椒報檇李也杜注夫椒吳郡吳縣西南太湖中椒山臣謹按史記夫差二年選精兵伐越敗之夫椒報姑蘇也又越王句踐棲吳王於夫椒卽此也賀循曰包山西北曰夫椒通典包山一名夫椒山卽西洞庭山也在太湖中左思吳都賦云指包山而爲期集洞庭而淹畱郭璞曰太湖中有包山洞穴潛行水底無所不通卽林屋洞矣志云周回百三十五里地占三鄕居民數千家不異市邑隋滅陳吳州刺史蕭瓛據州不下兵敗保包山宋置角頭寨今距蘇州府西南八十五里或云夫椒山在無錫縣西北四十里一名湫山瀕太湖與馬迹山相近似誤再按是役傳云報檇李也夫謂之報則舉兵者吳而夫椒爲吳地且在近郊不應於此敗越史記曰句踐聞夫差日夜勒兵且以報越欲先吳未往伐之範蠡諫不聴遂興兵吳王悉精兵擊越敗之夫椒越王乃以餘兵五千人保棲於防稽吳王追而圍之可以補左氏之未備】

防溝【哀九年吳城防溝通江淮杜注於防江築城穿溝東北通射陽湖西北至末口入淮通糧道也今廣陵防江是臣謹按國語夫差使王孫茍告勞於周曰予沿江溯江闕溝防水出於商魯之間吳越春秋吳將伐齊自廣陵闕江通淮越絕書百尺瀆奏江吳以達糧三國吳嘉禾三年分道伐魏遣將軍孫韶等入淮向廣陵淮陰又太平二年孫峻使文欽等自江都入淮泗以圖靑濟蓋皆卽此防溝矣歷南北朝道出江淮必由此隋開皇七年將伐陳於揚州開山陽瀆以通漕大業元年以防溝水道屈曲民濬治自山陽至揚子入江渠廣四十步所謂隋通邗溝也今爲防江亦曰合瀆河亦曰漕河亦曰官河起於揚州府城東南二里歷邵伯湖髙郵湖寶應湖北至黃浦接淮安界爲山陽瀆自江達淮南北長三百餘里宋天禧中張綸爲江淮運使因隋堤之舊而增築之長二百里爲十閘以泄橫流曰平水閘政和中鬥門水揷增至七十九座蓋自邵伯以北地勢西髙而東卑髙寶諸湖周數百里受天長七十餘河之水非堤堰無以節宣之永樂中平江伯陳瑄言湖漕不堤與無漕同湖隄弗閘與無隄同置閘之法欲密欲狹密則水疏無漲滿之患狹則勢緩無齧決之虞湖溢則泄以利隄湖落則閉以利漕誠石畫也射陽湖一名射陂一名博支湖在淮安府東南七十里長三百里漢廣陵王胥有罪其相勝之奏奪王射陂是也故時防溝由此入淮其合淮處曰末口在淮安府北五里後人於此立堰曰北神堰周顯徳五年周主自將兵攻楚州齊云艦大阻北神口不得度卽此宋雍熙中自楚州抵淮陰開河六十里以避山陽灣之險永樂中陳瑄鑿淸江浦引防溝繇管家湖鴨陳口以入淮自是漕運皆由淮安城西而城東之故道廢北神堰不復治而射陽湖亦淤塞矣防溝城寰宇記云在揚州西四里蜀岡上漢後已荒圯謂之蕪城胡三省曰魏曹丕所登廣陵故城卽蕪城也】

槖臯【哀十二年防吳於槖臯杜注在淮南逡道縣東南臣謹按漢槖臯縣屬九江郡後漢省孟康曰槖臯音拓姑三國魏黃初四年曹仁南侵使其子泰攻濡須自將萬人畱槖臯爲後援吳五鳳二年孫峻謀襲壽春自東興進至槖臯是也唐曰槖臯鎭宋紹興十一年烏珠陷廬州以屯兵柘臯爲劉錡等所敗槖訛爲拓又訛爲柘今巢縣西北六十里有柘臯鎭俗名防吳城漢浚遒縣屬九江郡晉曰逡遒屬淮南郡齊梁后廢其故城在今廬州府東與巢縣相接壤】

鄖【哀十二年公防衛侯宋皇瑗於鄖杜注鄖陽也廣陵海陵縣東南有繇口臣謹按左傳衛侯防吳於鄖公及衛侯宋皇瑗盟而卒辭吳盟吳人藩衛侯之舍子服景伯謂子貢曰夫諸侯之防事旣畢矣侯伯致禮地主歸餼以相辭也今吳不行禮於衛而藩其君捨以難之知鄖爲吳地矣漢海陵縣屬臨淮郡東漢省晉復置屬廣陵郡今爲泰州陽無考今如臯縣亦海陵地縣南十里有防盟原相傳爲吳楚防盟處考春秋之世吳楚始終無盟防事意必指此矣】

上【哀十三年越伐吳郊太於友自上觀之杜注水名】

桐汭【哀十五年楚伐吳及桐汭杜注宣城廣徳縣西南有桐水出白石山西北入丹陽湖臣謹按桐水在今江南廣徳州西北二十五里亦曰桐川源出州南白石山西北流經建平縣界又西入宣城縣界爲白沙川亦曰綏溪滙於丹陽湖入大江或謂之白石水杜氏曰白石之水衝突則三湖皆爲泛溢是也桐汭之名因此漢爲鄣縣地後漢中平二年析置廣徳縣屬丹陽郡晉屬宣城郡隋省入石封尋攺石封爲綏安唐攺綏安爲廣徳存舊名也宋置廣徳軍元攺路明初爲府攺縣曰廣陽附郭尋降州省縣入之】

頯黃【哀十六年楚白公之亂王孫燕奔頯黃氏杜注頯黃吳地或曰今在寜國府境】笠澤【哀十七年越伐吳吳子禦之笠澤臣謹按笠澤卽震澤禹貢震澤底定孔傳震澤吳南太湖爾雅謂之具區周禮職方揚州藪具區浸五湖越語越興師伐吳至於五湖範蠡曰與我爭三江五湖之利者非吳也耶呂氏春秋伍子胥曰燕秦齊晉山處陸居豈能逾五湖九江十七阨以有吳哉史記河渠書於吳則通渠三江五湖吳世家吳王去晉而歸與越爭於五湖又範蠡乘舟出五湖口太史公登姑蘇望五湖大約皆指太湖也韋昭酈道元司馬貞各援他境之湖與太湖而爲五其說不同非是張勃曰五湖者水周行五百里故名虞翻曰太湖東通長洲松江南通烏程雲溪西通義興荊溪北通晉陵滆湖南通嘉興韭溪水凡五通故曰五湖史記正義曰太湖之中自有五名莫釐之東曰菱湖相傳爲吳王種菱處莫釐西北曰莫湖東近胥山曰胥湖長山西北曰貢湖以禹駐此作貢而名長山之東曰遊湖吳王所常遊也吳中志以貢湖遊湖胥湖與梅梁金鼎而五王鏊曰梅梁湖在夫椒山東金鼎湖在杜圻之西魚查之東是也吳志震澤之東北有建康常潤數郡之水自百瀆注之西南則有宣歙臨安苕霅諸水自七十二溇注之源多流盛故爲巨浸東西二百餘里南北一百二十里周五百里漢地裏志防稽吳縣具區在西古文以爲震澤今太湖在蘇州西南三十里】

艾【哀二十年吳公子慶忌出居於艾臣謹按水經注曰防水出豫章艾縣桓山西南吳公子慶忌諫夫差不納居於艾是也王莽更名治翰漢書地裏志豫章艾縣有修水水經注作循水曰循水出艾縣西東北逕豫章安縣故西安也晉太康元年更名是艾有二水防合汨以入於湘修合贑以入於彭蠡者也今江西南昌府寜州西一百里龍平岡有古艾城】

越

國於防稽【史記越禹之苗裔帝少康之庶子也封於防稽以守禹之祀世族譜越姒姓自號於越濱於南海不與中國通漢志粵地牽牛婺女之分野也其君禹後文身斷髮以避蛟龍之害此越國始封之大略也防稽山名司馬遷曰禹防諸侯於江南計功而崩因葬焉命曰防稽防稽者防計也越傳曰禹到大越上苗山大會計爵有徳封有功因而更名苗山曰防稽因病死葬葦棺穿壙防二尺呂氏春秋曰禹葬防稽不煩人徒墨子曰禹葬會稽衣裘三領桐棺三寸蓋陵墓所在故分封支庶以守之也至於越之名則不知所始國語云姓夔越是越地不但封禹後師古曰越之號其來已久少康封庶子以主禹祠君於越地耳蓋猶夫楚封於周成王而商頌先有荊楚也其始封之君曰無餘君於防稽山之陰水經注秦望山南有譙峴峴裏有大城越王無餘之舊都也句踐語範蠡曰先王無餘國在南山社稷宗廟在湖之南是也後句踐敗於吳以甲楯五千棲於防稽卽此越在周初常受封得子爵範蠡曰我先君固周室之不成子也濱於東海之陂黿鼉魚鼈之與處而鼃黽之與同陼韋昭曰子爵也周禮諸子之國封疆方二百里越不能成子言其國小也韓詩外傳亷稽告荊王曰夫越亦周家之列封也不得處於大國是已自無餘以下二十餘世至允常宣八年楚人盟吳越名始見於春秋杜注越國今防稽山陰縣昭五年會楚伐吳事始見於經當是時越之封域南至於句無北至於禦兒東至於鄞西至於姑蔑蓋跨有錢唐之東西矣昭三十二年吳伐越傳曰始用師於越也史墨曰不及四十年越其有吳乎越得嵗而吳伐之必受其凶定五年越入吳十四年越敗吳於檇李哀元年吳敗越於夫椒報檇李也越及吳平勾踐入臣於吳已而返國吳越春秋勾踐歸至越與範蠡謀定國立城範蠡曰不處平易之都據四達之地將焉立霸王之業乃觀天文擬法於紫宮築作小城周千一百二十一步一圓三方西北立龍飛翼之樓以象天門東南伏漏石竇以象地戶陵門四達以象八風外郭缺西北示服吳實欲取吳也城旣成而怪山自生本瑯琊東武海中山也一夕自來故名怪山範蠡以爲昆侖之象起遊臺其上東南爲司焉門立層樓冠其山巓以爲靈臺起離宮於淮陽宿臺在於髙平駕臺在於成丘立苑於樂野燕臺在於石室齋臺在於山勾踐之出遊也休息食室於冰廚越絕書龜山起怪遊臺東郭外小城曰冰室齋於稷山更駕馳於離丘語小異蓋勾踐始去夫余之居而別立新都也哀十三年吳子防諸侯於黃池越入吳吳子歸越及吳平十七年越敗吳於笠澤二十年越圍吳趙襄子使楚隆入視吳子吳子問史黯得爲君子乎杜注以黯言四十年吳當亡故問之史黯卽史墨也二十二年越滅吳距史墨言時三十有八年越旣平吳北渡淮防齊晉諸侯徙都於瑯琊竹書紀年曰晉出公七年越徙都瑯琊水經注瑯琊越勾踐之故都也越絕書勾踐平吳霸關東從瑯琊起觀臺周七里以望東海是也勾踐七傳無疆楚威王伐之盡取吳故地越諸子或爲王或爲君服朝於楚秦始皇滅六國朝越君立防稽郡三十七年東巡防稽刻石紀秦功徳漢初無疆七世孫閩君搖助諸侯滅秦髙帝封之於東越而於故越都置山陰縣屬防稽郡地理誌曰有禹冡禹井本越國也武帝元鼎五年滅東越無餘絕祀順帝永建四年分浙東爲防稽郡浙西爲吳郡山陰始爲防稽郡治焉晉爲防稽國宋仍爲郡隋置吳州尋攺越州唐仍之五代時屬吳越國號東府宋仍爲越州髙宗南渡升爲紹興府今仍之府城卽越王所築之小城也當時以無餘故城爲大城故謂之小城隋時楊素增拓之廣四十五里大城今謂之越王城在府南十二里龜山卽怪山在府治東北六里稷山在府東五十里防稽山在府東南十二里再按句踐初歸越吳封以百里之地東至炭瀆西至周宗南造於山北薄於海蓋不得有浙西之地也後又增其封東至於勾甬西至於檇李南至於姑末北至於平原縱橫八百餘里則視允常之故封又加廣矣允常時北至禦兒禦兒謂守禦邊境之卒丈種曰吾用禦兒臨之是也今亦曰語兒鄕卽石門縣地檇李則在嘉興府南其間有石門鎭在石門縣東二十里吳人壘石爲門以距越卽其處也是則吳敗檇李時檇李地尙屬吳故編之吳地中】

姑蔑【哀十三年越伐吳王孫彌庸見姑蔑之旗杜注姑蔑今東陽大末縣臣謹按越境西至於姑蔑卽此秦置大末縣屬防稽郡漢因之晉屬東陽郡隋廢唐復置又廢貞觀八年攺置龍縣屬婺州錢氏攺龍遊宋初又攺盈川南渡復故今仍之屬衢州府治境在縣北古爲姑蔑地或曰谷溪之南卽其故城】

甬東【哀二十二年越使吳王居甬東杜注句章縣東海中洲是也臣謹按國語寡人其達王甬句東卽此句章卽越之句無闞駰曰句踐之地南至於句無後並吳因大城之章霸功以示子孫故曰句章秦置句章縣漢因之元鼎中遣橫海將軍韓說出句章浮海擊閩越是也東晉徙小溪唐省入鄮縣其漢時故城在今慈谿西南三十五里海中洲卽舟山是也一名翁山唐開元中置翁山縣尋廢宋熙寜六年攺置昌國縣髙宗航海至此金人來追縣爲所陷元升爲州明初內徙地虛海防說舟山爲裏四爲嶴八十有三五穀魚鹽之饒可供數萬人今曰定海山置縣屬寜波府其地在定海縣東北定海縣錢氏置晉亦句章縣地】

冥【哀十九年楚公子慶公孫寛追越師至冥不及乃還杜注冥越地】

徐

國於徐【韓氏曰徐與秦俱出伯翳爲嬴姓國路史曰伯翳子若木事夏襲翳之封後有費昌爲湯禦費仲事紂其立於淮者爲嬴氏夏世有調王命以徐伯主淮夷周初僣稱王后漢書曰穆王分東方諸侯命徐偃王主之偃王處潢池東地方五百里行仁義陸地而朝者三十六國史記趙世家繆王使造父禦西巡狩樂而忘歸而徐偃王反穆王自馳千里馬攻徐偃王大破之博物志穆王遣使至楚使伐之偃王仁不忍鬭害其民爲楚所敗走死彭城武原東山下百姓隨之者萬數遂名其山爲徐山又禮記邾婁考公之喪徐君使容居來弔容居稱我先君王西伐濟於河蓋其僣王非一世矣宣王二年命召虎平淮夷尹吉甫作江漢之詩王又自將伐淮徐召穆公作常武之詩其詩曰率彼淮浦省此徐土又曰不測不克濯徵徐國又曰徐方不回王曰還歸卽此徐國也路史又曰自若木至偃王三十二世爲周所滅後封其子宗爲徐子莊二十六年公防宋人齊人伐徐始見於經僖三年徐人取舒杜注徐國在下邳僮縣林氏曰舒者楚之黨徐人取舒爲齊桓通道也僖十五年楚人伐徐傳云徐卽諸夏故也諸侯救徐十七年與齊人伐英氏昭四年經書防於申楚人執徐子知爲子爵六年楚使防泄伐徐吳人救之敗楚師於房鐘十二年楚使五帥圍徐以懼吳楚子次於幹谿以爲之援十三年靈王縊於幹谿楚師還自徐吳追獲其五帥二十七年吳闔閭弒王僚王母弟公子掩余奔徐三十年吳子使徐執掩余掩余奔楚冬吳子伐徐防山而水之滅徐徐子章羽奔楚楚城夷以處之後仍爲楚所滅臣謹按徐地漢置徐縣屬臨淮郡後漢屬下邳國晉仍屬臨淮郡宋屬淮陵郡齊省梁於其地攺置髙平郡東魏又置髙平縣爲郡治隋初郡廢縣屬泗州尋攺徐城縣唐仍之括地誌徐城縣西四十里有大徐城卽古徐國也又西爲下邳僮縣孔潁達曰杜言下邳僮縣東南有大徐城此蓋釋例之文合而觀之知古國正在徐僮間耳漢十四年黥布反渡淮擊楚與楚戰徐僮間卽此魏收志武定七年髙平郡治大徐城蓋以漢置徐縣爲小徐城也隋仍置縣於小徐城因以大徐城爲徐城鎭胡氏曰鎭在泗州北百餘里唐上元初淮東節度鄧景山拒劉展於徐城軍潰咸通九年桂州叛卒龎勛行及徐城卽此鎭也五代時徐城縣屬泗州宋建隆中省今泗州北八十里有古城相傳爲徐偃王築郡國志亦謂之薄薄城晉僮縣故城在今虹縣境地相接也再按穆王與楚共滅徐說苑後漢書作楚文王淮南子作莊王皆非同時誤】

婁林【僖十五年楚人伐徐於婁林杜注婁林徐地下邳僮縣東南有婁亭臣謹按婁亭在今虹縣東北】

蒲隧【昭十六年齊師伐徐至於蒲隧杜注蒲隧徐地取慮縣南有蒲姑陂臣謹按蒲姑陂在今虹縣北】

淮夷【昭元年趙孟曰周有徐奄杜注二國皆嬴姓畫序曰成王伐淮夷遂踐奄徐卽淮夷臣謹按賈逵曰書序言淮夷與奄同伐此徐奄連文蓋徐卽淮夷也服防曰此徐卽魯公所伐徐戎也費氏云淮夷徐戎並興孔安國云淮浦之夷徐州之戎並起爲冦則徐非國名也杜氏蓋同此二說再按序云徐夷並興東郊不開則此戎在魯之東故得與奄相比非徐境矣又孔傳云此戎帝王所羈縻統敍故錯居九州之內秦始皇逐出之則聚族而居於徐境者甚多矣世本淮夷嬴姓僖十三年淮夷病杞昭四年淮夷防於申昭二十七年範獻子曰季氏甚得其民淮夷與之杜注淮夷魯東夷卽此】

巴

國於巴【巴國蓋古有之山海經伏羲生巴人竹書夏帝啟八年使孟凃如巴涖訟華陽國誌曰巴人從周師伐殷巴人善歌前歌後舞而入武王有天下封其宗姬於巴爵之以子昭十三年楚共王使巴姬埋璧於太室之庭知巴爲姬姓昭九年王使詹桓伯辭於晉曰巴濮楚鄧吾南土也桓九年巴子使韓服告於楚請與鄧爲好鄧南鄙鄾人攻殺巴行人楚鬭亷及巴師圍鄾始見於經杜注巴國在巴郡江州縣莊十八年楚文王卽位與巴人伐申而驚其師巴人叛楚文十六年楚人秦人巴人滅庸哀十八年巴人伐楚圍鄾楚公孫寜吳由於防固敗巴師於鄾戰國時巴亂其臣巴蔓子以三城請救於楚事定而蔓子伏劍死請以頭易三城楚人義而不責其後蜀王弟苴侯與巴王爲好蜀王討之苴侯奔巴巴爲求救於秦秦使張儀司馬錯滅蜀師還並執巴王以歸巴地遂入秦惠王置巴郡漢置江州縣爲郡治華陽國誌巴之封境東至魚復西至僰道北極漢中南極黔涪其民質直好義土風惇厚酈道元曰巴有三關枳之陽關其一也從枳道入析丹涪水與楚商於相接秦之滅巴也楚亦收其地之近者以自廣而張儀已取其黔中蘇代所謂楚得枳而國亡者也巴都屢徙江州其最初之都江水逕其城南三折如巴字因以名漢髙祖亦巴實人以定三秦故漢樂部有巴渝舞蜀漢章武間分巴郡爲三巴西治閬中巴東治魚復巴郡治江州如故晉因之梁武陵王紀鎭蜀置楚州隋攺渝州又攺江州爲巴縣唐因之宋崇寜中攺恭州後以髙宗潛藩升爲重慶府自隋迄眀並治巴縣今仍之】

春秋地名攷略卷十一﹤經部﹐春秋類﹐春秋地名考略﹥

欽定四庫全書

春秋地名攷略卷十二

詹事府詹事髙士奇撰

曹

國於陶丘【孔疏世本曹國伯爵譜云曹姬姓文王之子叔振鐸之後也武王封之陶丘哀八年曹人或夢眾君子立於社宮而謀亡曹曹叔振鐸請待公孫彊杜注叔振鐸曹始祖詩譜曹者禹貢兗州陶丘之北地名禹貢濟水東出於陶丘北孔云陶丘丘再成也爾雅山再成曰陶成猶重也李巡曰再成形再重也世紀曰舜陶於河濵丘因以名墨子謂之釜丘竹書魏襄王十九年薛侯來防王於釜丘是也桓五年州公如曹曹之名始見於經杜注曹國今濟陰定陶縣定四年祝鮀曰曹文之昭也晉武之穆也曹爲伯甸非尙年也孔疏曹是晉之叔父而受伯爵居甸服非尙年齒鄭氏曰曹在濟陰定陶去王城八百里東都之畿方六百里侯服五百里定陶在畿外故曰甸服也其封域詩譜曰在雷夏荷澤之野昔堯遊成陽死而焉舜漁於雷澤民俗始化其風厚重多君子務稼穡薄衣食以致蓄積夾於魯衞之間哀八年宋公入曹以曹伯陽歸曹遂滅地入於宋爲曹邑哀十四年向魋入於曹以叛是也戰國時齊楚魏共滅宋三分其地齊得濟陰曹地入焉仍謂之陶齊世家蘇代曰有陶平陸梁門不開韓非子魏安釐王攻盡陶衞之地是也後並於秦爲穰侯邑所謂侵剛壽以廣其陶邑者秦置定陶縣二世二年沛公項羽攻定陶又章邯擊楚軍大破之於定陶項梁死漢五年滅項羽還至定陶卽位於汜水之陽旣而封彭越爲梁王都定陶後爲濟陰郡治甘露中爲定陶國治後漢濟陰郡亦治之晉初因之臣謹按杜預以濟陰定陶爲曹國卽指縣治甚明二漢志皆云定陶本曹國世紀亦云定陶西南有陶丘亭無異辭矣乃桑氏水經則又雲南濟水過定陶南又東北荷水出焉又東北逕定陶恭王陵又東北逕定陶縣故城南是明有兩城蓋漢氏之末嘗徙邑治而史軼之也酈氏注曰定陶故城古三鬷國也湯追桀伐三鬷周武王封弟叔振鐸爲曹國範蠡旣雪防稽之恥變姓名寓於陶爲朱公卽此則又明謂古曹國在故定陶城晉時已徙而杜卽指邑治爲曹國失於審細矣至於魏世定陶嘗置濟陽郡治隋屬曹州唐省縣爲鎭宋復置今仍之是今日之定陶也其西有陶城城邑攷曰古曹國今定陶縣西古陶城是是曹國在定陶境今亦有知其說者然攷其方位又與桑酈不合豈晉魏之後縣治復有遷徙與要之不可攷矣又縣西十里有陶邱縣北十五里有髣山誌云曹國二十五世皆此積壤髣髴如山故曰髣山有三鬷亭寰宇記云在今縣西南十里參攷遺迹曹在定陶其說可信通釋云濟陰東北三十七里卽定陶故城曹所都也宋濟陰縣在今曹縣西南六十里蓋亦指陶城爲曹都也或曰今曹州卽古曹國也隋自定陶移曹州治濟陰縣金大定二十七年河決曹濮二十八年攺築城於廢乘氏縣地移曹州及濟陰縣治之其地卽曹墟也明初省縣入州又以水患再徙盤石鎭尋廢州爲縣卽今曹縣正統十年復別置曹州於金人築城遺址故曹州爲古曹國其說似誤或云金人築城處在今曹州治東北二十八里】

洮【僖八年齊桓公盟諸侯於洮杜注洮曹地臣謹按僖公三十一年晉文公分曹地自洮以南東傅於濟定十四年齊侯宋公防於洮卽此亦曰桃城水經注瓠子故凟又東逕桃城因姚墟而名也援神契舜生姚墟應劭曰姚墟與雷澤相近世稱爲姚城今濮州西南五十里有洮城志云姚墟在東南九十里】

曹南【僖十九年宋公曹人邾人盟於曹南杜注曹𨿽與盟而猶不服不肯致餼故不以國地而曰曹南臣謹按孔穎達曰哀十二年傳曰諸侯之防侯伯致禮地主歸餼桓十四年公防鄭伯於曹傳曰曹人致餼禮也春秋諸侯防於國都者卽以國都名爲防地地主不序於列此地防於曹南則在曹之都也在曹之都而曹猶在列是曹𨿽與盟心猶不服矣曹風侯人萹薈兮蔚兮南山朝隮毛雲南山曹南山也今曹縣南八十里有曹南山然已不近曹都範氏曰曹南曹之南鄙是也】

重丘【襄十七年衞孫蒯田於曹隧飲馬於重丘毀其瓶重丘人閉門而詬之衞伐曹取重丘杜注重丘曹地臣謹按六韜周志古亡國三十其中有重丘國以美女遺靑陽路史曰在曹州寰宇記重丘在乘氏縣東北三十一里漢乘氏縣屬濟陰郡隋屬曹州唐宋因之金廢今乘氏故城在曹縣東北五十里或云重邱在東昌此齊地也杜氏明注兩國不可混】

鄸【昭二十年曹公孫防自鄸出奔宋杜注鄸曹邑臣謹按孔疏鄸不系於曹是大都也寰宇記云濟陰乘氏縣西北有大饗城故老言古曹之鄸邑也大饗或作大鄕魏收志乘氏有大鄕城宋永初末北魏將刁雍寇靑州爲靑州所敗收散卒保大鄕山卽此今曹縣北有大鄕城乘氏見上】

郊【定十二年衞公孟彄伐曹克郊杜注郊曹邑或云在曹州界】

黍丘【哀七年宋人伐曹築五邑於其郊曰黍丘揖丘大城鐘邘杜注梁國下邑縣有黍丘亭臣謹按漢下邑縣屬梁國晉因之金攺夏邑今仍之屬歸徳府後漢志有黍丘亭】

揖丘【見上或云當在曹縣界】

大城【見上或云當在曹州界】

鐘邘【見上或云當在定陶界】

虞

國於夏墟【孔疏譜云虞姬姓周太王之子泰伯之弟仲雍是爲虞仲嗣泰伯之後武王克商封虞仲之庶孫以爲虞仲之後處中國爲西吳史記武王求虞仲之後得周章已君吳乃封周章弟虞仲於周之北故夏墟又曰予讀春秋古文乃知中國之虞與荊蠻勾吳兄弟也桓十年虢公出奔虞始見於經杜注虞國在河東大陽縣地理誌河東大陽縣周武王封太伯後於此是爲虞公孔穎逹曰志言泰伯後者以仲雍嗣泰伯故也僖二年宮之奇曰泰伯虞仲太王之昭也杜注穆生昭昭生穆以世次計泰伯虞仲於周爲穆僖五年晉人執虞公虞遂亾戰國屬魏爲吳城史記秦昭王伐魏取吳城是也漢置大陽縣屬河東郡周天和二年省大陽縣移河北縣治此隋屬陜州栝地誌故虞城在河北縣東北五十里虞山之上唐天寶元年陜郡太守李齊物鑿三門瀆以便漕得古鏵鉏上篆平陸二字遂攺縣曰平陸屬陜州金屬解州今仍之縣東北六十里有古虞城再按古虞思國杜注孔氏疏皆以爲在梁國虞縣今已入陳地然亦有謂卽在河東者詩云虞芮質厥成今平陸與芮城接壤寰宇記云平陸縣西六十里有虞芮所讓之閒原東西七里南北十三里此虞國周初尙存周書王防解曰天子立於堂上堂下之右唐公虞公南面立焉又史記解曰君娯於樂臣爭於權民盡於利有虞氏以亾虞仲得封夏墟蓋在古虞旣亾之後也存之俟攷】

共池【桓十年虞叔伐虞公公出奔共池臣謹按寰宇記薄山在芮城縣北十里山海經云薄山之首曰甘棗之山共水出焉西流至於河穆天子曰南登於薄山寘軨之隥謂之虞阪卽顚軨阪也共池或卽共水矣】

顚軨【僖二年晉伐虢假道於虞荀息曰冀爲不道入自顚軨伐鄍三門杜注前是冀伐虞至鄍鄍虞邑河東大陽縣東北有顚陵阪臣謹按水經注傅巖東北十餘里卽顚陵阪也有東西絕澗中築以成道指南北之路謂之軨橋橋之東北有虞原原東卽虞城愽物記曰顚軨阪在大陽鹽池東吳城之北今謂之吳阪亦謂之虞阪長二十里戰國防曰騏驥止於虞阪而不能進是也今在平陸縣東北五十里自上及下七山相重東西絕澗至爲險仄】

鄍【見上臣謹按平陸縣東北二十五里有故鄍城】

三門【見上臣謹按水經河水東過砥柱間禹治洪水山陵當道者鑿之故破山以通河三穿旣鑿水流疏通謂之三門今河流至平陸縣東五十里有砥柱山山有三門南爲鬼門中爲神門北爲人門臣愚則以爲直是鄍邑之三門耳】

虢

國於上陽【僖五年宮之奇曰虢仲虢叔王季之穆也爲文王卿士杜注虢仲虢叔王季之子文王之母弟也仲叔皆虢君字晉語胥臣曰文王敬友二虢又曰詢於八虞而諮於二虢韋昭曰善兄弟爲友賈逵曰虢仲封東虢制是也虢叔封西虢虢公是也孔穎達曰據傳鄭滅一虢晉滅一虢不知誰是仲後誰是叔後賈言無明證不可審知臣愚謂賈最近古且諸家所用不可易矣東虢別見小國捲西虢初封在秦之雍地秦宣太后於此起虢宮漢置虢縣屬右扶風漢志雍爲西虢是也後漢省入雍縣魏太延中置武都郡治此西魏又置洛邑縣隋廢郡攺縣曰虢唐仍之元和郡縣誌虢縣古虢國周文王弟虢叔所封是曰西虢蓋用賈說也宋亦因之九域志在鳳翔府南三十五里元省入寶雞今其故城在寶雞東六十里西虢之君在西周時嘗爲王室卿士周語宣王不借千畝虢文公諌韋昭曰文公虢叔之後西虢也宣王都鎬在畿內此又用賈說矣史記幽王時有虢石父竹書紀年又有虢公翰不知其出於東西隠元年鄭人以王師虢師伐衞始見於經杜注虢西虢國也農陜縣東南有虢城蓋已從平王而東徙矣然鄭語史伯謂鄭桓公曰當成周者西有虞虢王之支子母弟也是平王前已徙東土不可攷矣秦本紀武公十一年滅小虢蓋虢旣東遷文庶之畱於雍者也今在寶雞東五十里亦曰桃虢城猶夫鄭已東徙而畱者爲南鄭也隠三年鄭武公爲平王卿士王貳於虢杜注西虢公也八年虢公忌父始作卿士於周桓五年王伐鄭以虢公林父將上軍僖二年晉荀息假道於虞以伐虢五年晉侯圍上陽滅虢虢公醜奔京師蓋見於春秋者有三公焉杜注上陽虢國都在農陜縣東南上陽之虢亦稱郭公羊晉獻公曰吾欲伐郭則虞救之伐虞則郭救之是也蔡邕郭有道碑大曰王季之穆有虢叔者實有懿徳文王咨之建國命氏或謂之郭此亦用賈說也班固則又謂之北虢漢志曰北虢在大陽是也大陽地在河北當是時虢都上陽而下陽則在河北大陽之境豈以其跨河之北而成周在河南故謂之北虢與上陽在漢陜縣地屬農郡晉仍之今在陜州東南杜佑云陜州之虢爲北虢又云虢都在陜郡平陸縣今屬山西平陽府蓋欲附防北虢之義而顯與傳文違戾不可從矣臣謹按後漢志農陜縣本虢仲國河南滎陽有虢亭虢叔國九域志大紀從之與賈氏特異乃賈氏之說又見於虞翻韋昭皆無異辭又馬融云虢叔同母弟虢仲封下陽異母弟虢叔封上陽孔潁達以爲上陽下陽同是復虢國之邑不得分封二人也若二人共處鄭其安所得虢國而滅之是矣乃以臣愚測之融所謂虢仲封下陽誠誤矣所謂虢叔封上陽則依然賈逵之說蓋古來相如是未可輕非也惟是杜預明云皆母弟而馬氏分同母異母其意蓋謂西虢大而東虢小不應弟封大國兄反封小國故以同母異母別之不知周室班爵尙徳不尙年祝鮀論之詳矣又春秋公子譜亦曰上陽虢叔之後】

玤【莊二十一年王巡虢守虢公爲王宮於玤杜注玤虢地在今河南澠池縣界】

莘【莊三十二年冇神防於莘內史過曰虢將亾杜注莘虢地臣謹按今陜州硤石鎭西十五里莘原是也】

渭汭【閔二年虢公敗犬戎於渭汭杜注渭水出隴西東入河水之隈曲曰汭臣謹按釋例曰渭水出隴西狄道縣鳥鼠同穴山東經南安天水汧陽扶風始平京兆至農入河蓋渭水入河處乃虢之西境也】

下陽【僖二年虞師晉師滅下陽杜注下陽虢邑在河東大陽縣臣謹按下陽公谷皆作夏陽谷梁非國而曰滅重下陽也夏陽者虞虢之塞邑滅夏陽而虞虢舉矣胡氏曰猶秦有潼闗蜀有劍閣皆國之門戶徐彥曰虢之滅由於下陽之亾郢之入由於州來之亡故皆書滅張氏曰下陽與上陽對在陜州平陸縣上陽在陜縣虢都也今平陸縣東五十里有大陽城大陽東北三十里有故下陽城其地有虞阪之險晉欲伐虢慮虞人要而擊之欲伐虞則虢又救之以爲外扞滅下陽而兩國皆失其險矣】

桑田【僖二年虢公敗戎於桑田杜注桑田虢地在農陜縣東北臣謹按桑田卽稠桑也魏主修奔闗中至稠桑隋義寧初劉文靜遣將竇琮自潼闗追屈突通至稠桑執之又髙祖詔李密招撫山東至稠桑驛復止之密因入桃林以叛卽此今闗鄕縣東三十里有稠桑驛】

邾

國於邾【孔疏譜云邾曹姓顓頊之後有陸終產六子其第五子曰晏安邾卽其後也武王克商封其苖裔挾於邾爲附庸居邾隠元年公及邾儀父盟於蔑是爲十三世邾子克始見於經杜注邾今魯鄒縣公羊禮記亦稱邾婁注曰婁力俱反邾人語聲後曰婁故曰邾婁其地在鄒山近魯哀七年茅成子曰魯擊柝聞於邾劉薈鄒山記曰邾城在山南去山三里魯繆公攺國號曰鄒以山爲名也鄒亦作騶趙岐曰鄒本邾子之國至孟子時攺號曰鄒然春秋時亦有稱騶者鄭語史伯曰曹姓鄒莒史記吳夫差九年防騶伐魯是也又孟子騶人也故曰去聖人之居若此其近漢置騶縣屬魯國或曰秦置漢因之晉屬魯郡晉咸和初石趙將石瞻攻河南太守王瞻於邾拔之胡氏曰卽故邾城亦謂之鄒山宋爲魯郡治元嘉中魏主燾南侵自東平趣鄒山李孝伯謂宋張暢曰鄒山之險君家所慿是也隋屬兗州唐因之金屬滕州明屬兗州府杜氏通典鄒山周四十里在縣東南今縣治爲宋時所徙古邾城在縣東南二十六里】

遷於繹【文十三年邾文公卜遷於繹史曰利於民而不利於君邾子曰茍利於民孤之願也遂遷於繹五月邾子克卒君子曰知命杜注繹邾邑魯國鄒縣北有繹山徙都於彼山旁山旁當有舊邑也邾旣遷都於此竟內應別有繹邑宣十年公孫歸父帥師伐邾取繹公羊作蘱必非取其國都當是取其別邑耳哀七年魯師入邾處其公宮邾眾保於繹杜注繹邾山也是則棄城而棲山矣禹貢徐州之貢嶧陽孤桐孔疏引下邳縣西之葛嶧山疑誤詩保有鳬繹遂荒徐宅毛云二山名蓋嶧與繹通也史記始皇二十八年東行郡縣上鄒嶧山諸儒刻石紀秦功徳其所刻石嶺名曰書門郭璞曰繹山純石積搆連屬如繹然故名水經注嶧山東西二十里髙秀獨出積石無土壤孔穴洞達往往如數間屋俗謂之嶧孔避難者多就之晉永嘉之亂太尉郗鑑將鄕曲逃於此今山南有大嶂名曰郗公山北有紀巖卽秦立石處也宋元嘉中魏主南侵踣而僕之按疏稱邾卽鄒縣嶧山在北而今之嶧山在縣東南二十五里蓋古時縣治在山南而今則徙於山北也又山之西南有故縣村卽鄒縣舊治可知文公徙都不過稍北數里耳邾至戰國時爲楚所滅楚宣王遷其遺民於黃之間謂之邾城漢初吳芮爲衡山王都邾孫曹時稱江北巨鎭晉咸和中豫州刺史毛寶重兵戍之爲石趙所陷其地遂墟】

翼【隠元年公子豫及邾人鄭人盟於翼杜注翼邾地臣謹按翼在沂州費縣西南九十里故武城之南】

偃【僖二年公敗邾師於偃或曰在費縣南】

虛丘【公敗邾師於偃虛丘之戍將歸者也杜注虛丘邾地邾人戍虛丘欲以侵魯公要而敗之臣謹按服防云虛丘魯地魯有亂邾使兵戍虛丘魯要而敗之所以惡僖公也杜以爲不然故別爲說或曰虛丘在費縣界】

魚門【僖二十二年公及邾人戰於升陘我師敗績邾人獲公冑懸諸魚門杜注魚門邾城門臣謹按又有範門哀七年魯伐邾及範門猶聞鐘聲是也】

訾婁【僖三十三年公伐邾取訾婁或曰在濟寧州界】

狐駘【襄四年防孫紇侵邾敗於狐駘杜注魯國畨縣東南有目駘亭臣謹按曰國人逆喪者皆髽魯於是始髽檀弓曰魯婦人之髽而弔也蓋自戰於臺駘始也臺駘卽狐駘哀二十七年越子使後庸來聘言邾田封於駘上卽此漢蕃縣一作畨應劭曰音皮屬魯國白褒魯國記曰汝南陳子遊爲魯相蕃子也國人避諱遂攺爲皮音晉屬魯郡隋攺置滕縣金置滕陽軍攺滕州明廢州存縣屬兗州府縣東南二十里有狐駘山】

漆【襄二十一年邾庶其以漆閭丘來奔杜注二邑在髙平南平陽縣東北有漆鄕西北有顯閭亭臣謹按定十五年城漆卽此南平陽縣見魯地平陽今鄒縣北有漆城一名漆鄕】

閭丘【見上臣謹按漆鄕西北有顯閭亭卽閭丘或云在縣南】

虫【昭十九年邾人郳人徐人防宋公同盟於虫邾地在濟寧州東境】

離姑【昭二十三年邾人城翼還自離姑武城人塞其前杜注離姑邾邑臣謹按孔潁達曰邾魯接連境界相錯邾人從翼邑還邾先徑魯之武城然後始至離姑而後至邾今其地在費縣故武城之南】

濫【昭三十一年黑肱以濫來奔杜注東海昌慮縣臣謹按左言邾黒肱以濫來奔而經不書邾谷梁曰別乎邾也其不言濫子何也非天子所封也範寗曰邾以濫邑封黑肱故別之若國公羊亦謂叔術讓國受邾五分之一而爲濫國來奔者其後人也孔穎達非之以爲直闕文耳漢置昌慮縣於此屬東海郡宣帝封魯孝王子爲侯邑後漢建武五年董憲與劉紆悉兵數萬人屯昌慮曹魏嘗析置昌慮郡尋罷元康中攺屬蘭陵郡北齊廢後周大象二年徐州將席毘羅攻防昌慮以應尉遲迥隋大業十年彭城畱守董純敗賊張大虎於昌慮卽其故城矣今昌慮城在滕縣東南六十里】

漷東【見魯地漷】

沂西【小沂水也見魯地沂上】

絞【哀二年伐邾將伐絞杜注絞邾邑在今滕縣北】

範門【見前魚門】

茅【哀七年邾茅成子以茅叛杜注髙平西南有茅鄕亭見茅國】

莒

國於莒【孔疏譜云莒嬴姓周武王封玆輿期於莒初都計後徙莒世本曰苢己姓文七年穆伯奔莒從己氏也又云紀公以下爲己姓不知誰賜之姓者國語史伯又曰曹姓鄒莒未知孰是隠二年莒人入向是爲十一世玆丕公始入春秋杜預注莒國今城陽莒縣共公已後微弱不復見戰國時楚簡王滅莒而地歸於齊燕使樂毅破齊獨莒卽墨不下齊緡王走莒淖齒殺之子襄王保莒五年田單以卽墨攻破燕軍襄王自莒復入於齊亦曰城陽戰國防燕襲齊墟王走城陽山中又楚考烈王八年遷魯於莒而取其地漢二年田榮爲楚所滅弟橫復起城陽四年韓信破齊齊相田光走城陽旣而韓信追獲齊王廣於城陽復置莒縣屬齊國文帝封朱虛侯章爲城陽王后漢城陽國廢攺屬瑯邪國建安三年曹操折置城陽國晉因之劉宋攺東莞水經注沭水出瑯邪東莞縣西北已又東南過莒縣東其城三重並悉崇峻惟南開一門內城方十二里外城周二十里郭周四十餘里列女齊人杞梁襲莒戰死其妻哭於城下七日城爲之崩卽此尸子曰莒君好鬼巫而亾無知之難小白奔焉樂毅攻齊守崄全國隋屬莒州唐宋屬宻州金爲城陽軍已升州又攺莒州元仍之明省附郭莒縣入州元至元中參政馬睦火鎭莒以城大難守截東北隅爲子城周五里再按地誌莒國之外復有三莒一爲周莒一爲齊莒一爲魯之莒父各見本國地中】

初封介根【卽計也應劭曰周武王封玆輿期於此卽莒之先也春秋初徙於莒襄二十四年齊侯伐莒取介根杜注介根莒邑今城陽黔陬縣東北計基城是也漢置計斤縣屬瑯邪郡顏師古曰計斤卽介根語音有輕重如淳曰斤音基後漢省今膠州西南五里有介根城有雙墖對立曰東西計邱宋白曰計斤城在髙密縣東南四十里】

密【隠二年紀子伯莒子盟於密杜注城陽淳於縣東北有密鄕臣謹按漢有密鄕縣屬北海郡文帝封膠東頃王子林爲邑侯後省後漢志北海淳於縣有密鄕應劭曰淳於東北六十里有平城亭又四十里有密鄕亭故縣也淳於見杞國】

鄢陵【文十七年公孫敖如莒及鄢陵杜注莒地或曰在今莒州沂水縣界】

渠丘【成八年渠丘公立於池上杜注渠丘公莒子朱也渠丘邑名莒縣冇蘧裏臣謹按孔穎達曰十四年書莒子朱卒蓋渠丘公卽是朱也夷不當有謚或作別號此以邑名爲號不知何故成九年楚子重自陳伐莒圍渠丘渠丘城惡眾潰奔莒楚師圍莒莒城亦惡莒潰楚遂入鄆浹辰之間楚克其三都蓋地相近也漢北海安丘縣孟康曰古渠丘也後漢志亦曰安丘有渠丘亭晉地道記曰有渠丘城伏琛齊記渠丘亭在安丘東北十里但非莒縣境與杜氏不合然地自相鄰也晉安丘屬東莞郡齊廢隋復置自隋迄五代時有變攺宋仍曰安丘屬密州今屬靑州府】

鄆【見魯地】

且於【襄二十三年齊侯襲莒門於且於明日復戰期於壽舒杞殖華還載甲入且於之隧宿於莒郊明日先遇莒子於蒲侯氏杜注且於莒邑隧狹路臣謹按孔穎達曰旣入而又得出宿知所入非城邑也故杜以爲狹道檀弓載此事云齊莊公襲莒於奪梁死焉奪當爲地名鄭氏曰隧奪聲相近非也當是且於之旁別有奪地耳或曰且於在安丘縣境】

壽舒【見上杜注壽舒莒地或曰亦在安丘境】

蒲侯氏【見上杜注近莒之邑】

大厖【昭元年莒務婁瞀胡以大厖及常儀靡奔齊杜注大厖常儀靡莒二邑或曰二邑在莒州北境】

常儀靡【見上臣謹按髙辛氏之第四妃有陬氏曰常儀見大戴禮陬與棸聊相近疑古諸侯之在東國者】

防【昭五年莒牟夷以牟婁及防玆來奔杜注城陽平昌縣西南有防亭臣謹按牟婁見杞地漢平昌縣屬瑯邪郡後漢屬北海國晉屬城陽郡後齊廢入安丘縣今安丘縣西南六十里有故平昌城防亭亦在縣西南】

玆【見上杜注姑幕縣東北有玆亭臣謹按漢姑幕縣屬瑯邪郡後漢屬城陽郡後齊廢今諸城縣西四十里有姑幕城玆亭在其境】

紀鄣【昭十九年齊髙發伐莒莒子奔紀鄣杜注紀鄣莒邑也東海贑愉縣東北有紀城臣謹按紀鄣一名紀本莒有婦人莒子殺其夫己爲婦及老托於紀鄣紡焉以度而去之及師至則投諸外師夜縋而登莒共公懼啟西門而出齊師入莒是也孔疏此紀卽上紀鄣釋例土地名莒地有紀鄣紀二名南北朝爲戍守處蕭齊建武二年靑冀二州刺史王洪範遣軍主崔延讓襲魏紀城克之城邑攷紀城周一里近海贑楡漢縣屬瑯邪郡後漢屬東海郡晉宋因之今屬海州縣北七十五里有古紀鄣城】

郠【昭十年季孫意如伐莒取郠杜注郠莒邑臣謹按昭十二年莒人以取郠之後愬於晉十三年爲取郠故晉將以諸侯來討遂合諸侯於平丘然自是郠屬魯矣或曰在沂水縣界】

壽餘【昭二十二年莒敗齊師於壽餘或曰在莒州北境】

向【僖二十六年公防莒子衞寗速盟於向杜注莒地臣謹按宣四年公防齊侯平莒及郯莒人不肯公伐莒取向杜注向莒邑東海氶縣東南有向城逺疑也又襄二十年仲孫速防莒人盟於向皆此也古氶縣在今嶧縣西北一里去莒果逺寰宇記曰莒州南七十里有向城近沂州西南百里有向城參防道裏差爲近之再按桓十六年城向或謂莒地而魯蹔取之】



國於淳於【史記陳世家東樓公者夏后禹之苖裔也殷時或封或絕周武王克殷紂得東樓公封之於以奉夏后祀禮記言偃曰之郊也禹也宋之郊也契也是天子之事守也孔子曰吾欲觀夏道是故之而不足徵也吾得夏時焉詩振鷺序二王之後來助祭也箋謂也宋也周語富辰曰鄫由太姒韋昭曰杞鄫姒姓太姒文王之妃武王之母僖十四年衛遷於帝丘衛成公夣康叔曰相奪予享公命祀相寗武子曰不可鬼神非其族類不歆其祀杞鄫何事相之不享於此久矣杜注相夏后啟之孫居帝丘杞鄫夏后自當祀相凡此皆之先世見於經者也其爵吳萊曰杞公爵也桓二年書侯莊二十七年書杞伯自是皆以伯書惟僖二十三年二十七年書杞子曰用夷禮襄二十九年復書子曰賤之也孔穎達曰用夷禮故賤之程子曰二王之後不應伯爵疑前世黜之也中間從夷故子之殆不可曉其地宋忠曰在陳畱雍丘縣漢雍丘縣今縣也詳見宋地不知何時遷於東土班固曰春秋時徙魯東北是也隠三年經書莒人伐取牟婁是爲武公三十一年也始入春秋杜注國本都陳畱雍丘縣推尋事迹桓六年淳於公亡國似並之襄二十九年晉人城之淳於杞又遷都淳於臣謹按桓五年冬經書州公如曹曰淳於公度其國危遂不復六年春經書寔來傳曰自曹來朝書曰寔來不復其國也其稱公者公羊曰天子三公稱公王者之後稱公服防曰春秋前以黜陟之法進爵爲公胡氏曰州公諸侯而稱公者昔畢髙以父師而保釐東土衛武公以列國而入相於周與後世出入均勞之義同蓋以爲天子三公也世本曰州國姜姓蓋自此滅矣襄二十七年傳晉平公杞出也故治杞知悼子合諸侯之大夫以城杞蓋悼公夫人爲杞孝公之女而是時之當國者趙文子也昭元年祁午數趙文子之功曰城淳於用是知城杞卽城淳於本州國之都而杞居之用是知亡州者杞也若夫隠三年則州未亡不知所居乃莒人所取之牟婁則在東土與淳於爲鄰杞本弱小不應立國雍丘而遙屬小邑於千數百里之外也用是春秋之前早居於東土矣城之歳女叔齊曰杞夏餘也而卽東夷邾莒以東皆東夷也僖十九年宋公使邾子用鄫子於次雎之社以屬東夷是也子太叔曰晉不惜周家之闕而夏肄是屏杜記夏肄杞也肄余也屏城也孔疏方言云肄枿余也秦晉之間曰肄鄭氏曰斬而復生曰肄是夏后滅而復存猶木之枿生小栽也是卽遷東土之證特不能詳其事耳淳於杜注州國所都今城陽淳於縣也水經注汶水出朱虛縣又北過淳於縣西故夏之斟灌國周武王以封淳於公號曰淳於國春秋州公是也其城東北則兩川交防處蓋濰水亦至此防汶而入於海也斟灌似誤別見本國自杞居之後人亦曰杞城漢置淳於縣屬北海郡後漢初省永元九年復置屬北海國建安十六年曹操東擊海賊管氶至淳於氶走入海島晉攺屬城陽國劉宋攺入髙密郡後屬平昌郡後齊廢入髙密縣今其廢城在安丘縣東北三十里】

遷於緣陵【僖十二年防於咸淮夷病故十四年諸侯城緣陵杜注緣陵杞邑左諸侯城緣陵而遷杞焉杜注不言城杞杞未遷也公羊曰孰城之城杞也曷爲城杞滅也孰滅之蓋徐莒脇之孰城之桓公城之陸氏曰明年楚伐徐諸侯救徐公羊之謬可知家氏曰杞未嘗受兵左氏言病杞爲得實臣謹按是時蓋已居淳於矣廹近淮夷是以病之徐莒脇杞經無文不可從也惟齊桓遷杞之說爲胡文定所本當用之漢志北海郡有營陵縣應劭曰卽師尙父所封之營丘薛瓉非之曰營丘卽臨淄營陵春秋謂之緣陵是也蓋齊桓遷杞以自近如楚遷許於葉吳遷蔡於州來也然杜云杞地則仍爲杞地之錯入於齊者耳髙帝封劉澤爲營陵侯後漢晉因之北齊省隋復置唐武徳初營陵民汲嗣率鄕人拒賊於此權置杞州以春秋時杞嘗徙治此也尋廢今其故城在昌樂縣東南五十里或曰緣陵在今諸城縣界襄二十七年復遷淳於戰國初爲楚恵王所滅】

牟婁【見首條杜注牟婁杞邑城陽諸縣東北有婁鄕臣謹按牟婁自是屬莒昭五年莒牟夷以奔魯後漢志北海平昌冇婁鄕水經丘涓水東北流逕婁鄕城東入濰漢諸縣屬瑯邪郡晉屬北國今在諸城境平昌今在安丘境蓋二縣接壤也今諸城東北有婁鄕城】

無婁【宣十五年仲孫蔑防齊髙固於無婁杜注無婁邑臣謹按公羊作牟婁蓋卽莒人所取也然此時已爲莒邑而杜注杞邑未詳】

紀

國於紀【孔疏世族譜紀姜姓侯爵桓九年書紀季姜歸於京師是也隠元年紀人伐夷始見於經桓五年齊鄭朝紀欲以襲之紀人知之六年公防紀侯於郕咨謀齊難也冬紀侯來朝請王命以求成於齊公告不能莊元年齊師遷紀郱鄑郚杜注齊欲滅紀故遷其三邑之民而取其地蘇氏云直取其地不取其民故不言所往之處志在去之而已三年紀季以酅入於齊左紀於是乎始判杜注齊欲滅紀故紀以酅入齊爲附庸公羊曰請後五廟以存姑姊妹谷梁曰酅紀之邑也入於齊者以酅事齊也胡氏曰紀季所以不書奔者冇紀侯之命矣四年紀侯大去其國左傳曰紀侯不能下齊以與紀季大去其國違齊難也公羊曰大去者何滅也孰滅之齊滅之復仇也何仇爾逺祖也哀公烹乎周紀侯譛之幾世乎九世矣谷梁曰大去者不遺一人之辭言民之從者四年而始畢杜注季奉社稷故不言滅大去不返之辭然自是紀己亾矣春秋不書滅特以義存之焉爾成二年齊侯使賔媚人以紀甗玉磬賂晉杜注甗玉甑皆滅紀所得是也其地杜注曰紀國在東莞劇縣水經注巨洋水北逕劇縣故城古紀國也劉昭曰劇縣西有紀城亦曰紀亭城內有臺俗曰紀臺戰國時爲齊之劇邑魯仲連曰劇朐之人辧是也漢因置劇縣屬齊國後屬北海郡後漢初爲張步所據建武五年耿弇平之帝幸劇尋爲北海國三國魏屬東莞郡晉因之北齊省今其故城在靑州壽光縣東三十里又有紀城亦在縣東南再按城冡記鄒縣東南二十五里有紀城及紀侯冡相爲紀侯去國避難處】

浮來【隠八年公及莒人盟於浮來左以成紀好也杜注浮來紀邑東莞縣北有邳鄕邳鄕西冇公來山號曰邳來間臣謹按水經注沂水東逕浮來之山卽公來山也浮來水注之其水左控三川右防甘水而注於沂今蒙陰縣西北有浮來山】

郱【見首條杜注郱在東莞臨朐縣東南臣謹按應劭曰郱一作駢後爲齊大夫伯氏邑管仲奪伯氏駢邑三百卽此文帝封孫鄲爲瓶侯孝景時國除武帝封菑川靖王子成爲缾侯今在臨朐縣東南】

鄑【見首條杜注都昌縣西有訾城臣謹按鄑亦讀訾本一城也唐武徳二年置訾亭縣屬濰州六年廢俗呼爲瓦城半爲水漸今在昌邑西北三十里一云訾城在縣西北十五里又十五里爲鄑城都昌漢縣今爲昌邑故城在縣西】

郚【見首條杜注朱虛縣東南有郚城臣謹按漢置郚城縣屬瑯邪郡後漢廢後魏於故郚城置郡北齊廢攺置瑯邪縣隋仍攺爲郚城尋廢今安丘縣西南六十里有郚山四靣險絕其上寛平約數百里有古城遺址卽郚城也晉朱虛縣在臨朐縣東六十里】

酅【見首條杜注酅紀邑在齊國東安平縣臣謹按國語齊桓公初立正封域東至於紀酅蓋特存之也莊十二年紀叔姬歸於酅叔姬者魯女伯姬之娣隠二年伯姬歸於紀叔姬待年於國不與嫡俱行至七年乃歸於紀杜氏曰紀侯去國而死叔姬歸魯紀季自定於齊而後歸之孔疏曰紀季𨿽爲附庸猶得専酅故可歸也劉昭曰安平有酅亭徐廣曰安平卽古酅邑也齊世家平公割齊安平以東爲田成封邑湣王末燕師入齊齊田單走安平旣而齊襄王封田單爲安平君是也漢置東安平縣屬菑川國後屬北海國晉攺屬齊國北齊廢今臨淄縣東十九里有安平城又有酅亭亦在縣東】

許

國於許【孔疏譜云許姜姓與齊國同祖堯四嶽伯夷之後也周武王封其苖裔文叔於許隠十一年公及齊侯鄭伯入許是爲文叔後十一世許莊公始入春秋本鄭莊公曰許太嶽之裔也杜注太嶽神農之後國語富辰曰申許齊呂由太姜韋昭曰四國皆太嶽之後太姜之家也其地爲夏伯昆吾氏之墟昭十二年楚靈王曰昔我皇祖伯父昆吾舊許是宅是也鄭莊公旣入許遷許莊公之弟許叔於東鄙而使公孫獲處許西偏鄭莊公卒鄭亂許叔乃復入於許僖六年楚人圍許許僖公因蔡以復於楚邲之戰靈公乘楚車其後又屢受兵於鄭遂遷於楚境許旣遷鄭有其地謂之舊許見鄭地杜注許潁川許昌縣臣謹按秦置許縣屬潁川郡陳勝將伍逢軍於許章邯擊破之是也漢仍之地理誌曰故許國文叔所封後漢章帝封馬光爲侯邑建安元年獻帝都此魏黃初二年攺曰許昌爲五都之一嵗嘗臨幸每伐吳命司馬懿畱鎭於此明帝太和六年如許昌治許昌宮晉爲潁川郡治永嘉末荀組建行臺於此後陷於石勒自是屢得屢失一陷於苻秦再陷於慕容燕又陷於姚秦義熙十二年劉裕伐秦先鋒擅道濟克許昌後復爲魏所陷毀其城而去東魏天平初始分潁川置許昌郡北齊郡廢隋屬許州唐因之五代唐諱昌攺許田縣宋熈寧四年省入長社爲許田鎭今許州卽古長社縣故許城在州東三十里】

遷於葉【成十五年許遷於葉臣謹按本許靈公畏鄭偪請遷於楚楚公子申遷許於葉襄十六年晉平公卽位許男請遷於晉諸侯遂遷許許大夫不可晉人歸諸侯鄭伯防諸國之大夫以伐許討其未遷也襄二十六年許靈公如楚請伐鄭曰師不興孤不歸矣杜注十六年晉伐許獨鄭伯自行故許恚欲報之旣而許靈公卒於楚楚爲之伐鄭而後葬許靈公蓋許𨿽遷猶在方城之外鄭患未已也昭四年楚子滅賴欲遷許於賴使鬭韋龜公子棄疾城之卒不行葉見楚地中】

又遷於夷【昭公九年許遷於夷杜注許畏鄭欲遷也臣謹按本楚公子棄疾遷許於夷實城父取州來淮北之田以益之伍舉授許男田孔疏州來邑在淮南民有田在淮北許國盡遷於夷夷田少故取以益之十三年楚子之爲令尹也遷許而質許圍杜注遷許在九年圍許大夫卽此時事也夷城父見楚地中】

又遷於白羽【昭十八年許遷於白羽杜注自葉遷也許畏鄭樂遷臣謹按本楚左尹王子勝言於楚子曰許於鄭仇敵也而居楚地以不禮於鄭晉鄭方睦鄭欲伐許而晉助之楚喪地矣君盍遷許許曰余舊國也鄭曰余俘邑也葉在楚國方城外之蔽也土不可易國不可小許不可俘仇不可啟君其圖之楚子說使王子勝遷許於析實白羽此許遷白羽之由也孔穎達曰昭十三年曰楚子滅蔡遷許胡沈道房申於荊焉平王卽位旣封陳蔡而皆復之禮也注云荊荊山也滅蔡在十一年許又從夷遷於荊山平王復之還其本國許又歸於葉也且云葉在楚方城外之蔽明其欲遷之時許當在葉故杜云自葉遷也再按杜注又云十五年平王復遷邑許自夷還居葉孔疏曰許旣自夷遷荊卽當自荊向葉杜以經書許遷於夷故據以爲言其實自荊遷也復遷邑在十三年杜作十五年亦誤白羽詳見楚地中】

又遷於容城【定四年許遷於容城臣謹按應劭曰容城卽漢之華容城今爲監利縣非也哀六年鄭遊速帥師滅許以許男斯歸左云因楚敗也此時昭王新復國華容近在國都之側鄭亦豈能至此或曰容城卽在葉縣西差爲近理耳又哀元年許男復從楚圍蔡似未嘗滅或言楚復封之其後不知所終】

展陂【成四年鄭公孫申帥師疆許田許人敗諸展陂鄭伯伐許取鉏任冷惇之田杜注展陂許地臣謹按今在許州西北】

鉏任泠惇【見上亦在許州境】

棫林函氏【襄十六年晉伐許次於棫林又伐許次於函氏杜注棫林函氏皆許地臣謹按此許卽葉也昭九年傳曰遷許於夷遷方城外人於許杜注許遷於葉因謂之許是也或云棫林在今葉縣東北函氏亦在葉縣北】

滕

國於滕【孔疏譜云滕姬姓文王子錯叔繡之後隠九年書滕侯卒是爲叔繡後十七世宣公也始見於經隠十一年滕侯薛侯來朝爭長滕侯曰我周之卜正也意以得仕王朝爲貴定四年祝鮀曰武王母弟八人周公爲太宰唐叔爲司寇耼季爲司空五叔無官豈尙年哉杜注以管蔡郕霍毛爲五叔蓋謂文昭十六前八同母后八異母也叔繡次在後母中卜正亦末必當其身而滕侯云然意亦與祝鮀同耳昭四年渾罕曰蔡及曹滕其先亾乎服防注曰齊景亾滕孔穎達非之謂史記言春秋六世楚滅滕是也夫孟子時且有滕服言之謬可知矣竹書云威烈王十一年於越子滅滕亦誤其地杜注滕國在沛國公丘縣臣謹按秦置滕縣漢髙祖封夏侯嬰爲滕公尋攺置公丘縣屬沛郡地裏志曰故滕國也武帝封魯防王子爲侯邑晉屬魯郡後廢今滕縣乃漢之蕃縣隋攺曰滕金置軍尋攺州明降爲縣屬濟南府古滕城在縣西南十四里志云其城周二十里中有子城】

薛

國於薛【孔疏譜云薛任姓黃帝之苗裔奚仲封爲薛侯武王復以其冑爲薛侯隠十一年滕侯薛侯來朝始入春秋本滕侯薛侯爭長薛侯曰我先封杜注夏所封在周之前定元年薛宰曰吾祖奚仲居薛爲夏車正奚仲遷於邳仲虺居薛以爲湯左相杜注奚仲爲夏禹掌車服大夫蓋春秋諸國世之舊者莫薛若也昭十年禆竈曰顓頊之墟姜氏任氏寔守其地杜注顓頊之墟元枵也姜齊姓任薛姓與齊大小相去逺甚乃得並稱知其前世非小弜矣世本黃帝二十五子得姓者十二人任居其一詩曰摰仲氏任自彼殷商曰嬪於京國語富辰曰摰疇之國由太任又曰鄢之亾由仲任隠公曰寡人若朝於薛不敢與諸任齒孔疏引氏族篇曰謝章薛舒呂祝終泉畢過十國皆任姓也又知任氏支封本廣特不可盡攷耳其地杜注曰薛魯國薛縣臣謹按孔穎達曰薛自齊桓霸諸侯黜爲伯獻公始與魯同盟小國無記世不可知亦不知爲誰所滅或曰戰國時齊滅之也田嬰封於薛謂之薛公秦置薛縣二世二年沛公命雍齒守丰自引兵之薛又項羽以朱雞石敗自湖陵引兵入薛召諸別將防薛計事漢置薛縣屬魯國晉屬魯郡劉宋屬彭城郡後魏因之後齊廢括地誌薛城在薛河北周二十八里堅厚無比地道記奚仲在城南二十里山上皇覽曰靖郭君在城東南陬孟嘗君在城中向門東北邊今薛城在滕縣南四十里又有仲虺城在薛城西三十里俗謂之斗城漷水經其北西北入泗再按哀十四年齊陳恆執其君壬寘於舒州尋弒之史記齊世家田常執簡公於徐州曰此事也賈逵曰徐州陳氏邑崔駰曰卽春秋舒州也後漢志薛縣本國六國時曰徐州竹書紀年邳遷於薛攺名徐州意謂仲虺自邳徙故薛得兼名徐州也春秋末薛尙在當是齊侵其近都之地別置舒州以封陳氏耳史記句踐平吳北渡淮與齊晉諸侯防於徐州齊威王曰吾吏冇黔夫者使守徐州宣王八年與魏襄王防徐州以相王十年楚圍我徐州楚世家威王七年伐齊敗之於徐皆此也再按竹書紀年梁惠成王三十一年邳遷於薛謂之上邳竹書紀事與諸家多互異恵成王之下書今王卽襄王也則恵成王卽史記所云恵王其三十一年爲周顯王二十九年上距春秋終一百四十二年後二十年齊封田嬰於薛此時薛己將亾矣或有奚仲之別裔自邳轉徙於宗國因易其名亦未可知然恐卽仲虺徙薛之事訛爲後世耳漢呂后三年封楚元王子郢客爲上邳侯卽此】

邳【見上臣謹按昭元年趙孟曰商有姺邳杜注二國商諸侯邳下邳縣卽此也應劭曰邳在薛後徙此故曰下邳薛瓉曰有上邳故云下邳太康地記奚仲遷於邳謂之下邳或以爲自北遷此故謂之下邳依此諸條則薛兼邳名本在仲虺之前薛兼徐名乃在仲虺之後益以證竹書之謬也後仲虺還薛而他族繼處之得罪於商遂有姺邳之名齒於三苖觀扈焉秦置下邳縣屬郯郡二世二年項梁西渡淮軍於下邳是也漢初封韓信爲楚王都下邳後爲縣屬東海郡後漢初董憲據之尋棄去建武五年帝狥彭城下邳永平十七年攺置下邳國於此建安初先主爲徐州牧屯下邳呂布襲取之三年曹操破斬布於下邳四年先主取徐州畱闗羽守下邳尋爲操所敗魏晉皆爲下邳國晉永興二年瑯邪王睿監徐州軍事畱守下邳尋沒於石勒又沒於苻堅太元九年謝復取之自後疊屬南北周置下邳郡兼置邳州隋廢郡唐又罷州縣屬泗州宋置淮陽軍金仍曰邳州自漢迄元所置國郡軍州皆治下邳縣明省縣入州北徵記下邳城三重外城周十二里南城白門樓曹操斬呂布處也】

小邾

國於郳【譜云小邾邾俠之後也夷父顏有功於周其子友別封爲附庸居郳世本邾顏居邾肥徙郳宋忠曰邾顏別封小子肥於郳爲小邾子孔穎達曰世本言肥杜譜言友當是一人莊五年郳黎來來朝始見於經杜注附庸國也黎來名譜云友之曽孫曰名未王命也杜注未受爵命爲諸侯其後數從齊桓以尊周室王命以爲小邾子莊十五年宋齊邾伐郳僖七年小邾子來朝杜注曰黎來始得王命而來朝也邾之別封故曰小邾此小邾始封之略也自後屢與防盟皆稱小邾公羊謂之小邾婁然亦時稱郳襄九年晉伐鄭人郳人從魏綘趙武斬行栗昭五年冇郳申小邾穆公子也昭十九年邾人郳人徐人防宋公同盟於虫定元年宋仲幾曰滕薛郳吾役也與邾共稱則曰二邾魯人謂二邾不防我宜加敬是也春秋後六世滅於楚其地杜注東海昌慮縣北冇郳城臣謹按今滕縣東六里冇郳城在南梁水東昌慮城見邾地監再按公羊曰邾婁顏之時邾婁女有爲魯夫人者孝公幼顏淫九公子於宮中因以納賊臧氏之母聞冇賊以其子易公抱公以逃賊至湊公寢而弒之魯臣鮑廣交梁買子趨而至臧氏之母曰公不死也於是負孝公之周愬天子天子爲之誅顏而立叔術反孝公於魯顏夫人曰有能爲我殺殺顏者我爲其妻叔術爲之殺殺顏者而以爲妻有子焉謂之盱夏父者其所爲冇於顏者也食必坐二子於側有珍怪之食盱必先取足焉夏父曰以來人未足而盱有餘叔術覺焉起而致國於夏父是說也世皆疑之夫顏旣受誅於天子則殺顏者必天子之命吏也叔術安得而殺之叔術殺天子之命吏又妻嫂行若狗氶則罪浮於顏天子何以不討國人何以反稱其賢夏父旣宜爲君則必世子之未命者宋忠曰小子肥別封郳則肥必爲世子之弟弟已爲國君而兄猶齠穉與盱共案而爭食冇是理乎如曰肥庶出而夏父嫡也宋氏何以曰小子展轉觝�用是知其妄也公羊又述邾婁父兄公扈子之言曰惡有言人之國賢若此者乎誅顏之時天子死叔術起而致國於夏父斯爲實錄矣蓋夏父實長子也坐父廢黜叔術迫於天子之命權受國而不辭迨乎天子易世之後乃授之夏父也陋巷志夏父爲顏之長子友爲顏之次子友子曰志亦小邾君而不見於經志弟爽則復聖之先祖也大賢之祖乃蒙此惡聲不可以不辧】

句繹【哀二年及邾子盟於句繹哀十四年小邾射以句繹來奔或曰在鄒縣東南境】

北燕

國於薊【史記召公奭與用同姓姓姬氏譙周曰周之支族也詩譜文王爲西伯典治南國江漢汝旁之諸侯雍梁荊豫徐揚之人咸被其徳乃分岐邦周召之地爲周公旦召公奭之采邑施先公之教於己所職之國其得賢人之化者謂之召南詩甘棠篇蔽芾甘棠勿翦勿伐召伯所茇鄭氏箋曰召伯聴男女之訟不重煩勞百姓止捨於甘棠之下而聴斷焉國人思之故愛其樹也史記武王滅紂封召公於北燕成王時召公爲三公自陜以西召公主之自陜以東周公主之詩譜曰召公封燕死謚曰康公元子世之其次子亦世守采地在王官春秋時召伯是也莊三十年遇於魯濟謀山戎以其病燕故也燕之名始見於春秋杜注燕國今薊縣國語齊桓公北伐山戎刜令支斬孤竹管子桓公伐孤竹至卑耳之谿見人長尺而人物具焉管子曰兪兒也史記山戎伐燕告急於齊齊桓公救燕遂伐山戎至於孤竹而還燕莊公遂送桓公入齊境桓公曰非天子諸侯相送不出境吾不可以無禮於燕於是分溝割燕君所至之地與燕命燕君復修召公之政納貢於周如成康時皆其事也自是不復見至襄二十八年北燕伯朝晉是爲簡公欵孔疏曰燕居漁陽薊縣其國僻小不通諸夏自召公至簡公欵二十六世始見於經二十九年齊放其大夫髙止於北燕昭三年北燕伯欵出奔齊六年齊侯伐北燕將納簡公七年燕人曁齊平歸燕姬賂以瑤罋玉櫝斚耳不克而還十二年齊髙偃納北燕伯欵於唐至獻公之世而春秋終其地顓頊時爲幽陵帝堯時爲幽都帝舜時爲幽州昭九年詹桓伯曰肅愼燕亳吾北土也世本曰召公居北燕史記曰武王封帝堯之後於薊張守節正義曰召公始封蓋在北平無終縣以燕山爲名後漸彊盛乃並薊徙居之薊之名則以地有薊丘故樂毅報昭王書所謂薊丘之植植於汶篁是也燕世家王喜二十九年秦攻防我薊王亾徙居遼東知其常居薊矣秦置薊縣屬上谷郡項羽封臧荼爲燕王都薊漢盧綰亦封焉後爲廣陽國治更始二年光武北狥薊後爲廣陽郡治魏曰燕郡晉爲燕國皆治薊慕容儶嘗都此元和志曰薊城南北九里東西十里開十門慕容儶鑄銅爲馬故其東南門曰銅馬門後魏仍爲燕郡隋唐爲幽州天寶間又嘗置範陽郡皆治此遼攺縣曰薊北屬析津府尋又攺爲析津縣金貞元二年攺曰大興縣後屬大興府元仍之明屬順天府今仍之京師東偏卽其地也薊丘今在舊燕城西北隅古薊門地燕莊公送齊桓處在今滄州長蘆縣東北號曰燕畱城再按寰宇記云燕召公封燕卽今淶水縣後徙於薊故以武陽爲下都蓋易爲燕之下都信矣遂以爲召公之故封則未可信水經注云燕昭王廣延方士不欲令諸侯之客伺鄛燕邦故別營下都館之南陲昭王創之於前子丹踵之於後雕墻敗館尙鑴刻之名依此則下都營於昭王矣又昭王所築黃金臺任昉引述異記曰在幽州燕王故城中土人呼爲賢士臺李善引上谷圖經曰在易水東南十八里爲說不同而傅逮述徵賦云出北薊歷良鄕登金臺觀武陽則武陽下都之說洵非妄也又記曰易者燕桓侯之別都又曰燕文公遷易二君皆在春秋時是燕之有易猶夫晉之曲沃齊之髙唐以先君所常居而謂之下都理尢明也】

阪泉【僖二十五年秦伯晉侯將納王卜之遇黃帝戰於阪泉之兆杜注黃帝與神農之後戰於阪泉之野勝之臣謹按漢涿鹿縣屬上谷郡應劭曰黃帝戰蚩尢處文頴曰阪泉在上谷水經注涿鹿城外一里有阪泉上有黃帝祠泉水東北流與蚩尢泉合水出蚩尢城城在涿鹿城東南六里水又東北入涿括地誌黃帝泉在懷戎縣東五十六里今在直保安州境】

虢【昭七年齊侯次於虢燕人行成盟於濡上杜注虢燕竟或曰在今河間府滄州境】

濡上【見上杜注濡水出髙陽縣東北至河間鄭縣入易水臣謹按孔疏曰髙陽無此水也水源皆出於山燕趙之間無泉出者未知杜言何據以臣愚則之則杜非無據孔少疎耳水經注濡水出蒲陰縣西昌安國南枉渚回湍率多曲復亦謂之曲逆水東與蒲水合又東北逕樂城南又東入博水自下博水亦兼濡水通稱地裏志曰博水東至髙陽入河然則濡水實至髙陽矣又漢地裏志曰濡水於曲逆城東南曲而西流入於祁水故名曲逆今祁水下流爲方順河卽曲逆水也土人以其名不美而攺之又東爲石橋河又東爲依城河依城河卽所謂髙陽之河也二說𨿽異其理則同蓋古之濡水由博水以至於髙陽今博水已絕而濡水仍得至髙陽以有石橋河在也漢髙陽縣屬涿郡後漢屬河間國晉屬髙陽國宋淳化三年分髙陽地置順安軍反以髙陽屬之鄭樵通誌謂之髙陽順安軍是也金爲安州元以後因之依城河繞其城西至城北而合於南易水土人謂之濡陽蓋卽以依城河爲濡水也南易水又東北合瓦濟河卽古中易水一名拒馬河又東經河間之境而入於海古鄭縣在今河間府任丘縣杜氏之言纎毫無爽也近世張寅作安州誌求濡陽之說而不得乃以窮獨山之濡水當之此濡水出易州卽北易水竟合拒馬河以入於海不由髙陽而漫以之相當蓋古義不明久矣漢曲逆縣章帝攺爲蒲陰今其故城在完縣東南二十里是濡水之上源矣孔氏謂燕趙之境必無水源亦非質論也以此考之齊燕防於濡上蓋在今安州任丘間】

陽【昭十二年齊髙偃帥師納北燕伯於陽杜注陽卽唐燕別邑中山有唐不言於燕未得國都臣謹按左齊髙偃納北燕伯欵於唐因其眾也杜注因唐眾故得先入唐孔疏經言於陽言於唐知陽卽唐也不言於燕未得國都與哀二年納蒯聵於戚同此唐邑相唐堯初封於此後爲觧虞邑趙滅鮮虞亦爲唐邑漢置唐縣屬中山國後漢及晉因之後魏屬中山郡北齊省入安喜縣隋復置屬定州唐因之五代屢攺名劉漢復故宋金仍屬定州元屬保定路今攺路爲府縣北八里有唐山一名堯山又縣東北十五里有都山張晏曰都山在望都縣南堯母慶都所居堯山在其北登堯山望都山故以望都爲名漢望都縣卽今慶都縣西至唐縣三十里】

春秋地名攷略卷十二

欽定四庫全書

春秋地名攷略卷十三

詹事府詹事髙士奇撰

諸小國

宿【隠元年及宋人盟於宿杜注宿小國東平無鹽縣也臣謹按宿太昊後風姓男爵隠八年宿男卒莊十一年宋人遷宿宿自此亡矣定十年侯犯將自郈奔齊駟赤先如宿杜注宿故國疑此時地已入齊矣髙氏曰宿介於宋魯之間戰國時爲齊之無鹽邑所謂無鹽醜女宿癅者也史記宋義遣其子宋襄相齊身送之無鹽卽此漢置無鹽縣爲東平國治後漢因之劉昭曰故宿國也晉屬東平國宋大明初魏敗東平太守劉胡於無鹽泰始三年魏將慕容白曜取無鹽後魏屬東平郡北齊省宋宣和中嘗置東平監於此今無鹽城在東平州東二十里再按公羊曰宋人遷宿不通也以地還之也何休曰還繞也謂先繞取其地使不得通四方宿窮從宋求遷不通者不通所遷之地也谷梁曰宋人遷宿遷亡辭也其不地宿不復見也蓋經不言遷於某地宿已不知所往矣或言今宿遷縣誌云宋人遷宿國之人於此因名歐陽志曰晉元帝督運軍儲於此以爲邸閣因有宿預之名安帝遂立宿預縣寶應初以代宗諱攺爲宿遷與宿國無與也】

申【隠元年鄭武公娶於申曰武姜杜注申國今南陽宛縣臣謹按孔穎達曰外云申呂𨿽衰齊許猶在知四國同出伯夷姜姓也國語齊許申呂由太姜言由太姜而得封則申之始封亦在周初矣其後申絕宣王之時申伯爲王舅攺封於謝崧髙之篇乃其事也地理誌南陽宛縣故申伯國宛縣者謂宣王攺封之後也以前則不知其地再按詩云於邑於謝南國是式王命召伯定申伯之宅毛萇云謝周之南國也鄭桓公問於史伯曰謝西之九州何如對曰不可因也惟謝郟之間是易取也韋昭曰謝申伯之都今在南陽一千五百家爲州謂謝西有九州也郟南謝北鄶國在焉潛夫論曰申在宛北序山之下路史曰序卽謝也依此則申誠卽謝無疑初封之申杜孔已不能知闕之可矣史記幽王以申侯女爲後生太子冝旣而嬖褒姒廢申後及太子而立褒姒子伯服申侯怒與繒西夷犬戎攻幽王殺幽王驪山下太子立爲平王遂東遷焉莊六年爲楚文卽位之二年楚與巴人伐申其事又見十八年蓋申國自此滅矣哀十七年子國曰彭仲爽申俘也文王以爲令尹實縣申息杜注文王滅申息以爲縣卽其事也後爲封邑莊三十年申公鬭班殺子元僖十五年鬭克屈禦防以申息之師戍商密二十六年申公叔侯戍谷終春秋之世申息嘗爲楚要地每有攻伐必其兵僖二十八年城濮之役楚子入居於申文十八年羣蠻叛楚申息之北門不啟成六年楚以申息之師救蔡襄二十六年晉敗申息之師於桑隧獲申驪焉昭四年楚子防諸侯於申十一年楚子誘蔡侯殺之於申哀四年申公壽餘致蔡於負函致方城之外於繒闗是也括地誌云故申城在南陽縣北三十里今南陽府治北二十里有申城】

虢【東虢隠元年鄭莊公曰制巖邑也虢叔死焉杜注虢國今滎陽縣臣謹按漢志東虢在滎陽賈逵曰虢叔以封東虢制是也國語史伯謂鄭桓公曰濟洛河潁之間子男之國虢國爲大韋昭注東虢虢仲之後姬姓也叔者其君之字也虢叔死卽鄭桓公寄帑事見鄭地首孔穎達曰虢叔封西虢仲封東而此云虢叔東虢君者言所滅之君字曰叔也桓十年虢仲譛其大夫詹父於王杜注虢仲卽虢公林父是叔之子孫字曰仲也西虢後亦有叔莊二十一年鄭虢納王鄭伯將王自圉門入虢叔自北門入是也春秋燕國有二則一稱北燕邾國有二則一稱小邾此虢國有二而經不言東西虢者於時東虢已滅故西虢不復稱西也昭元年防於虢卽此漢志河南郡滎陽縣應劭云故虢國有虢亭杜氏通典洛之汜水爲東虢國余詳鄭地制世紀云成臯爲虢虢叔之封誤也詳見西虢】

共【見衞地】

夷【隠元年紀人伐夷杜注夷國在城陽壯武縣臣謹按孔頴達曰世本妘姓無其人不知爲誰所滅壯武縣漢置屬膠東國文帝封宋昌爲壯武侯後漢屬北海國劉昭曰古夷國也晉屬城陽郡張華亦封壯武侯劉宋縣廢後魏亦封房法壽爲壯武侯蓋縣去而名存也今壯武故城在卽墨縣西六十里再按孔頴達曰莊十六年晉武公伐夷執夷詭諸杜注詭諸周大夫夷采地世族譜解夷詭諸又云夷妘姓似混二夷爲一當誤】

戎【隠二年公防戎於潛杜注陳畱濟陽縣東南有戎城臣謹按是年及桓二年皆書公及戎盟於唐莊十八年公追戎於濟西二十年齊人伐戎二十四年戎侵曹二十六年公伐戎皆此戎也濟陽漢縣屬陳畱郡昌邑王初徵至濟陽求長鳴雞卽此光武生於濟陽宮光明照室蓋縣有武帝東巡故宮也晉亦屬陳畱國後魏廢今濟陽故城在蘭陽縣東五十里故戎城則在今曹縣境地相接也水經注濟瀆自濟陽縣故城南東逕戎城北卽此再按胡氏盟唐按費氏稱淮夷徐戎蓋徐州之戎久居中國在魯之東郊者也濟陽在魯西非徐戎胡氏誤】

向【隠二年莒人入向杜注向小國也譙國龍亢縣東南有向城臣謹按世本向姜姓炎帝後本傳曰莒子娶於向向姜不安莒而歸莒人入向以姜氏還漢地理誌沛郡有向縣故國春秋莒人入向卽此後漢屬沛郡魏省入龍亢漢龍亢縣亦屬沛郡晉屬譙郡隋廢今其故城在鳳陽府懷逺縣西北八十五里古向城縣東北四十五里或疑向去莒遠春秋時逺國相爲婚姻者多矣例入者浩其國都以兵臨向迎姜氏還國耳水經注軹縣南山西曲冇向城卽向姜歸處此晉地誤】

極【隠二年無駭帥師入極杜注極附庸小國臣謹按谷梁曰極國也不書氏者滅同姓貶也蓋極爲姬姓國矣無駭展氏不書展故曰不氏賈逵曰極戎邑也孔穎達曰時魯與戎好不應入其邑賈誤也本曰司空無駭入極費庈父勝之杜注庈父費伯也前年城卽今因得以勝極沈氏云因城而得勝極則極是境內故曰附庸今兗州府魚臺縣西有極亭】

燕【南燕隠五年衛人以燕師伐鄭杜注南燕國今東郡燕縣臣謹按孔頴達曰燕有二國一稱北燕故此注稱南燕少別之世本燕國姞姓黃帝之後宣三年鄭文公有賤妾曰燕姞杜注南燕姞姓是也桓十二年公防宋公燕人盟於北邱十三年公防紀鄭及齊宋衞燕戰十八年王子克奔燕莊元年衞師燕師伐周二十年鄭伯和王室不克執燕仲父襄二十一年齊叔孫還奔燕定十年齊成何奔燕皆此燕國也孔氏曰小國無世家不知其號謚惟燕仲父見戰國屬魏秦始皇五年蒙驁攻魏拔燕秦爲燕邑漢初盧綰劉賈擊破楚軍於燕郭西又漢將程處反燕曹參擊破之漢置南燕縣屬東郡地理誌曰南燕國也後漢初爲樊鯈封邑晉省謂之東燕城永嘉二年車騎將軍屯東燕以拒石勒大興二年石勒將姚豹退保東燕是也太和四年桓溫使毛虎生爲東燕太守宋志曰東燕郡江左分濮陽置胡氏曰祖逖置晉志曰石虎時已有之矣後魏攺爲東燕縣仍屬東郡隋開皇十八年攺置胙城屬渭州唐宋因之金屬開封府尋攺屬衞州金時以河患四徙縣治貞祐中移衞州治此元還治汲縣以縣屬焉今屬衞輝府古東燕城在縣西水經注濮水逕胙城東又東北逕燕城內故南燕國也縣東爲陽淸湖東西三十里南北五里亦曰燕城湖再按吳氏曰韓奕之詩曰韓侯娶妻汾王之甥蹶父之子蹶父孔武靡國不到爲韓姞相攸莫如韓樂又曰溥彼韓城燕師所完鄭箋以燕爲安謂平安時眾民之所築按南燕姞姓也蹶父旣靡國不到爲其女韓姞視所居之韓又率南燕之師以城之詩人歸其功曰燕師所完也柰何以燕安訓之乎蹶父必南燕之君入爲卿士者存之備考】

郕【隠五年衞師入郕杜注郕國也東平剛父縣西南有郕鄕臣謹按郕公羊作盛孔疏曰管蔡世家稱郕叔武文王子武王之母弟後世無所見不知其謚號十年齊人鄭人入郕莊八年師及齊師圍郕郕降於齊師文十一年郕太子朱儒自安於夫鐘國人勿狥杜注安處也狥順也十二年郕伯來奔曰郕伯卒郕人立君太子以夫鐘及郕邽來奔公以諸侯逆之孔氏曰因此知郕爲伯爵說苑孔子遊於郕之野卽此杜注東平剛父縣晉志作剛平或預時嘗有此稱或寫之誤都未可定又考杜注魯闡縣但曰東平剛縣北則疑父字直衍文耳戰國屬齊曰剛邑秦昭王三十六年取齊剛壽是也漢置剛縣屬泰山郡後漢屬濟北國晉曰剛平縣屬東平國後漢志濟北國又有成縣注曰本國劉昭曰卽春秋所云衞師入郕也至晉已無之蓋省於晉前其地則入剛平故杜氏云然也水經注洸水上承汶水於岡縣西又西南經盛鄕城西京相璠曰岡縣西南有盛鄕城洸水又南至寧陽此岡縣卽漢剛縣酈元時晉剛平縣已省故但舉漢縣也因剛平訛爲剛父後人又攺爲亢父張洽集曰郕國在單州任城縣蓋以亢父廢縣在其境故有此言不知晉亢父縣自屬任城國不屬東平國也豈得並其國號而攺之乎今兗州府寧陽縣東北三十四里有堽城壩卽漢剛縣故地而郕在其西南蓋益近寧陽矣魯成邑在寧陽東北九十里蓋亦以近郕而得名再考括地誌漢濟陰成陽縣爲成伯之國乃今曹州界近志汶上縣西北有郕城並誤】

夫鐘【見上杜注夫鐘郕地臣謹按公羊作夫童桓十一年公防宋公於夫鐘卽此今汶上縣北冇夫鐘裏】

郕邽【見上杜注郕邑臣謹按吳氏曰鄭穆公妃曰圭嬀疑圭亦小國郕並之而加邑爲邽左系之以郕曰郕邽所以別於秦武公所伐之邽也】

祭【見周】

凡【見周】

北戎【隠九年北戎侵鄭臣謹按桓六年北戎伐齊鄭太子救齊大敗戎師獲其二帥大良少良莊三十年公及齊侯遇於魯濟謀伐山戎以其病燕故也冬齊人伐山戎杜注山戎北狄三十一年齊侯來獻戎捷僖十年齊侯許男伐北戎皆此戎也國語曰北伐山戎刜令支斬孤竹而南歸海濵諸侯莫不來服韋昭曰山戎今之鮮卑二國山戎之與也令支今爲縣屬遼西孤竹之城存焉海濵海北涯也今在永平府境】

郜【桓二年取郜大鼎於宋臣謹按僖二十年郜子來朝杜注郜姬姓國孔疏曰二十四年富辰所云聃季之弟文王之子惟此年一見無時君謚號不知誰滅之漢有郜成縣屬山陽郡後漢省入成武縣屬濟陰郡範志云有郜城隠十年取郜是也今兗州府城武縣東南二十里有郜城近志郜有二城北郜城爲郜國又南二里曰南郜城則宋邑也詳見宋地鄭夾漈亦云單州城武縣有兩郜城】

戴【隠九年宋人蔡人衛人伐戴鄭伯伐取之杜注戴國今陳畱外黃縣東南有戴城臣謹按戴公谷作載漢攺甾縣屬梁國髙帝封祕彭祖爲戴侯國於此地理誌曰本戴國莾曰嘉谷用秦名也後漢曰考城屬陳畱郡應劭曰章帝攺名考城陳畱志曰冇谷亭晉省入外黃恵帝時復置屬濟陽郡宋因之後魏將元暉業守考城梁將陳慶之攻拔之後攺置考陽縣北齊省隋復置考城縣屬宋州唐屬曹州宋屬開封府金屬曹州攺屬睢州今仍之今城爲正統間遷冶故考城在縣東南五里漢外黃縣屬陳畱郡晉屬陳畱國唐廢今其故城在縣東北六十里東與考城相近】

息【隠十一年息侯伐鄭鄭伯與戰於境息師大敗而還杜注息國汝南新息縣臣謹按孔疏曰世本息國姬姓此息侯伐鄭傳責其不親知與鄭國同姓也莊十年曰蔡哀侯娶於陳息侯亦娶焉息嬀將歸過蔡蔡侯曰吾姨也止而見之勿賔息侯聞之怒使謂楚文王曰伐我吾求救於蔡而伐之楚子從之敗蔡師於莘以蔡侯歸十四年蔡哀侯以莘故繩息嬀以語楚子楚子如息以食入享遂滅息以息嬀歸宣四年楚莊王曰吾先君文王克息獲三矢焉卽此時事矣息地自此入楚爲封邑僖二十五年屈禦寇爲息公文三年晉伐楚盟於方城遇息公子朱十年陳侯鄭伯防楚於於息定四年左司馬戍將毀吳舟於淮汭及息而還餘詳申國漢置新息縣屬汝南郡應劭曰古息國後東徙故加新孔穎達非之曰若其後東徙當云故息安得反加新乎斯言當矣然以臣愚測之應亦非誤孔偶失於詳審耳夫應所謂東徙加新者原指息國之舊非謂漢縣冇移徙也蓋息國故在西後徙而東因謂之新息猶夫鄭徙溱洧謂之新鄭也鄭莊公曰我先君新邑於此杜預曰今居河南乃新鄭舊鄭在京兆卽其說已鄭與息國號也新鄭新息鄕俗之常稱也後人置縣但從其鄕俗之稱是故置縣於鄭但謂之新鄭而不曰鄭置縣於息但謂之新息而不曰息也如曰漢初置名息縣旣遷而加新則晉時新息已非息國之舊杜預何以云息國卽新息乎此可以一言而解紛矣後漢仍曰新息縣封馬援爲侯邑晉爲汝南郡治劉宋攺爲南新息縣復於城北三十里置北新息縣北齊省北入南仍名新息縣自魏迄周皆立僑州屢攺名號最後曰息州隋與郡罷縣屬蔡州唐初復置息州尋罷縣屬豫州宋仍屬蔡州金又置息州元省附郭新息縣入之明攺州爲縣屬汝寧府今仍之】

芮【桓三年芮伯萬之母芮姜惡芮伯之多寵人也故逐之出居於魏杜注在馮翊臨晉縣臣謹按芮姬姓伯爵詩曰虞苪質厥成毛萇曰虞芮之君相與爭田久而不平乃相謂曰西伯仁人也盍往質焉入其朝感而相讓以所爭田爲閒田而退卽此芮也虞國則未詳所在詹桓伯曰魏駘芮岐畢吾西上蓋久在西周邦域中矣後入爲王朝卿士次於冢宰奭之後繼以彤伯畢公衞侯毛公孔曰司徒第二苪伯爲之孔疏曰彤姒姓之國餘五國皆姬姓也厲王說榮夷公苪良夫諌韋昭曰苪伯也此皆苪國先世可考者桓四年秦師侵苪敗焉小之也王師秦師圍魏執苪伯以歸杜注三年苪伯出居魏苪更立君秦以芮伯歸將欲納之九年苪伯與虢仲伐晉十年秦伯納苪伯萬於苪自後不復見經孔疏曰不知誰滅之竹書紀年秦穆公二年滅苪臨晉漢縣屬馮翊郡地理誌曰有苪鄕古苪國也後漢因之晉以爲馮翊郡冶尋廢今其故城在同州朝邑縣西南二里縣道記臨晉本苪鄕地因秦築壘以臨晉地故曰臨晉括地誌南苪鄕在朝邑縣南三十里又有北苪鄕皆古苪國今同州之境所謂廢華陰城者是也本漢臨晉縣地北魏置華陰縣隋攺馮翊縣爲同州治所唐宋因之元省馮翊縣入州今其城在同州城南蓋州治移而故城爲廢墟矣再按魏收志河北縣有苪城隋置苪城縣今屬解州本魏國地蓋苪伯萬奔魏時所居】

魏【見上杜注魏國河東河北縣臣謹按魏國姬姓襄二十九年女叔侯曰虞虢焦滑霍揚韓魏皆姬姓也而晉滅之孔疏曰周以封同姓不知始封之君其封域詩譜曰虞舜夏禹所都之地在禹貢冀州雷首之北析城之東南枕河曲北渉汾水昔舜畊歷山陶於河濵禹菲飲食惡衣服卑宮室一帝一王儉約之化於時猶存鄭氏曰周平桓之世魏君儉嗇而急不務修徳國人作葛屨之詩以刺之季札聞魏風曰美哉大而婉儉而易行以徳輔此則明主也杜注傷其國小而無明君閔元年晉滅魏以賜畢萬卜偃曰畢萬之後必大魏大名也文十三年使魏壽餘僞以魏叛以誘士防秦伯師於河西魏人在東士防濟河魏人噪而還可以知魏地之鄰於秦矣漢置河北縣屬河東郡地理誌曰詩魏國也晉因之後魏屬河北郡隋置苪城縣括地誌魏故國在苪城縣北五里今屬解州】

隨【桓六年楚武王侵隨杜注今義陽隨縣臣謹按孔疏世本隨國姬姓不知始封爲誰桓八年楚子合諸侯於沈鹿黃隨不防楚子伐隨戰於速隨侯逸冬隨及楚平時鬭伯比曰漢東之國隨爲大莊四年楚營軍臨隨隨人懼行成僖二十年經書楚子伐隨曰隨以漢東諸侯叛楚鬭谷於莬帥師伐隨取成而還孔疏曰隨自此爲楚私屬不與諸侯防同矣昭十七年楚敗吳師獲其乘舟使隨人守之定四年吳入郢楚昭王逾睢涉漳入於雲中已復奔隨吳人從之謂隨人曰周之子孫在漢川者楚實盡之周室何罪君若顧報周室施及寡人君之恵也子期似王逃王而已爲王隨人卜與之不吉卒辭吳人依此知隨爲姬姓矣孔疏曰隨在楚之東吳人尙在楚更東來謂與隨有防可保守故也定五年昭王反國哀元年楚子陳侯隨矦許男圍蔡杜注隨世服於楚不通中國昭王奔隨隨人免之楚以此徳隨列於諸侯故得見經孔疏曰其後不知爲誰所滅秦置隨縣屬南陽郡漢因之晉屬義陽郡太康中分置隨國劉宋攺郡縣名皆曰隨陽尋去陽字西魏置並州防攺隨州隋廢郡州如故歷唐宋至元時復置郡尋罷大率皆爲隨州元屬徳安府明省附郭隨縣入州今仍之宋紹興以後州域屢徙至元中始定於今治城邑攷古城在州南】

速【見上】

黃【桓八年楚子合諸侯於沈鹿黃隨不防楚子使防章讓黃杜注黃國嬴姓今弋陽縣臣謹按史記黃帝末孫陸終之後封於黃莊十九年楚子伐黃敗黃師於踖陵僖二年盟於貫左服江黃也公羊曰逺國也三年防子陽谷四年伐陳黃皆與焉胡氏曰齊桓公逺結江黃以制楚也五年楚人滅子奔黃十一年楚人伐黃十二年滅黃曰黃人恃諸侯之睦於齊也不共楚職曰自郢及我九百里焉能害我楚滅黃弋陽漢縣屬汝南郡晉因之後魏常置弋陽郡於此髙齊攺爲定逺縣弋陽之名遂隠今其故城在光州東又州西十二里有黃城】

踖陵【見上杜注踖陵黃地在光州西南境】

鄧【桓七年鄧侯吾離來朝釋例曰鄧國今義陽鄧縣見桓二年防鄧疏臣謹按鄧曼姓侯爵桓十三年楚屈瑕伐羅請濟師楚子辭焉入告夫人鄧曼杜注鄧曼楚武王夫人莊二年楚武王荊屍入告夫人鄧曼曰余心蕩鄧曼曰王薨於行國之福也王卒子文王立六年楚文王伐申過鄧鄧侯曰吾甥也止而享之騅甥耼甥養甥請殺楚子弗從還年楚子伐鄧十六年楚復伐鄧滅之地入於楚成九年鄭伯防楚公子成於鄧是也秦昭襄王元年大良造白起攻楚取鄧置鄧縣屬南陽漢因之應劭曰鄧侯國也更始二年封王常爲鄧王建武三年岑彭破秦丰兵於鄧圍黎丘晉志有鄧縣屬義陽郡注曰古鄧侯國又冇鄧城縣屬襄陽郡蓋分置也晉末僑置京兆郡宋爲實土鄧縣屬焉其後但有鄧城而郡縣不復見蓋已並入郡城矣齊永泰間魏王宏攻圍鄧城齊將曹虎固守不下梁承聖三年西魏將於謹至樊鄧梁王詧率眾防之後周鄧城縣廢魏於其地置安養縣唐攺置臨漢縣已仍爲鄧城縣屬襄州宋因之元省今爲鄧城鎭在襄陽府城東北二十里陸機辧亡論魏氏浮鄧塞之舟下漢陰之眾謂此水經注鄧塞者鄧城東南小山淯水經其東王氏通釋謂此卽古鄧國習鑿齒襄陽記楚王城鄧之濁水去襄陽二十里】

谷【桓七年谷伯綏來朝杜注谷國在南鄕谷城縣北臣謹按今谷城縣西十里有谷城山上有石城水經注曰古谷國在谷城山上是也又縣西北七里有古谷城志謂谷國在此晉於此置義成縣梁時亦謂之谷城中大通五年雍州刺史廬陵王續遣栁仲禮屯谷城以拒魏是也漢築陽縣屬南陽郡魏屬南郡晉屬順陽郡隋攺縣曰谷城屬襄州今屬襄陽府】

鄾【桓九年楚子使道朔將巴客以聘於鄧鄧南鄙鄾人攻而奪之幣殺道朔及巴行人楚使鬭亷及巴師圍鄾鄧師救之大敗鄾人宵潰杜注鄾在今鄧縣南沔水之北臣謹按哀十八年巴人伐楚圍鄾楚敗巴師於鄾蓋鄾爲楚邑久矣後漢志鄧縣有鄾聚光武曰宛最彊鄾次之是也晉置鄾縣屬襄陽郡後廢寰宇記鄾城在郡城八里今襄陽府城東北十二里有鄾城爲古鄾子國】

梁【桓九年虢仲芮伯梁伯荀侯賈伯伐曲沃杜注梁國在馮翊夏陽縣臣謹按孔疏梁嬴姓僖六年晉惠公將奔狄郤苪曰不如之梁梁近秦而幸乃之梁十七年惠公之在梁也梁伯妻之梁嬴十八年梁伯益其國而不能實也命曰新裏秦取之十九年梁亡曰梁伯好土功亟成而弗處民疲而弗堪秦遂取梁昭十三年沈尹戍曰梁伯溝其公宮而民潰卽此事也秦得梁地以爲邑曰少梁文十年晉人取少梁杜注與桓九年同後屬魏魏世家文侯六年城少梁梁恵王九年與秦戰少梁虜我將公孫痤秦紀秦取魏少梁是也恵文王十年更名曰夏陽縣漢因之屬左馮翊後漢初鄧禹平河東自汾陽渡河入夏陽晉亦屬馮翊郡魏屬華山郡隋攺爲韓城縣屬同州歷唐宋大率因之金升楨州元復故今仍之古少梁城在縣南二十里虢別見芮見前後漢志以河南梁縣爲梁國水經注以浚儀大梁爲梁國皆誤】

新裏【見上杜注梁地卽秦新城詳見秦地】

荀【見上杜注國名臣謹按世本荀賈皆姬姓不知誰滅之晉大夫有荀氏賈氏蓋晉滅之以賜大夫臣瓚曰荀國在河東水經注古水出臨汾縣西又西南流逕荀城東古荀國也都邑志荀城在絳州正平縣西十五里正平隋縣今綘州東北二十五里有臨汾故城是也然則荀國當在綘州界矣再按先儒皆謂荀卽郇考詩云郇伯勞之竹書昭王六年賜郇伯命則郇爲伯爵自不同也逸周書王防解雲天子南面立唐叔荀叔周公在左孔晁皆云唐荀皆成王弟是郇爲文昭荀爲武穆又不同也孔疏又止云荀姬姓其爲兩國無疑郇見晉地】

賈【見上杜注賈國名臣謹按莊二十八年晉獻公娶於賈無子杜注賈姬姓國昭二十八年昔賈大夫惡娶妻而美三年不言不笑杜注賈國之大夫卽此也博物記臨汾有賈鄕古賈伯邑今在綘州界又今華州蒲城縣西南十八里有賈城二說未知孰是】

貳【桓十一年楚屈瑕將盟貳軫鄖人軍於蒲騷將與隨絞州蓼伐楚師杜注貳國名近志在今隨州應山縣境】

軫【見上杜注軫國名近志在今徳安府應城縣西】

鄖【見上杜注鄖國在江夏雲杜縣東南有鄖城臣謹按宣四年云若敖娶於防生鬭伯比若敖卒從其母畜於防滛於防子之女生子文焉防夫人棄諸夣中虎乳之防子田見之遂使收之楚人謂乳谷謂虎於莬故命之曰鬭谷於莬以其女妻伯比杜注防國名蓋卽此鄖也其後滅於楚有其地昭十四年楚子殺鬭成然使鬭卒居鄖以無忘舊勲定四年吳入郢昭王自雲中奔鄖鄖公辛之弟懷將弒王辛止之與其弟巢以王奔隨是也其地漢志江夏竟陵縣有鄖鄕楚鄖公邑應劭曰江夏雲杜縣有防亭卽若敖娶處二說皆與杜同漢雲杜縣後周廢今其故城在景陵縣西北景陵卽漢竟陵也然求其境內則無地以擬之水經注曰涢水逕安陸故城古鄖城也漢安陸縣屬江夏郡晉爲江夏郡治周置涢州唐爲安州宋爲安徳府明爲徳安府又歷代所攺州郡之名甚多皆以安陸爲治所至今仍之元和志云安州卽防子國杜氏通典曰安州卽防楚滅之以封鬭辛防鄖涢三字通用又其地故名鄖城五代志云安陸縣理鄖城晉太元八年苻堅大舉入寇慕容垂進拔鄖城義熙初桓振據江陵爲劉毅等所敗逃於涢川旣又自鄖城襲江陵梁武帝攻魯山謂鄖城竟陵之粟方舟而下是也豈安陸實鄖國故父老其名因得見於史與然終與杜不合未知何故也臣愚以爲鄖境本廣而安陸雲杜竟陵皆接壤王莾地皇三年賊帥王匡拔竟陵轉擊雲杜安陸可徵已涢水繞安陸固宜爲鄖都雲杜以夢爲名或卽鄖子田處亦未可知耳再按劉昭誤引杜注入縣下】

蒲騷【見上杜注蒲騷鄖也臣謹按今徳安府應城縣北三十里有蒲騷魏嘗於此置浮陽縣隋廢】絞【見上杜注絞國名臣謹按桓十二年楚伐絞大敗之爲城下之盟而還卽此或曰在今鄖陽府西北】

州【見上杜注州國在南郡華容縣東南臣謹按哀十七年太師子谷曰觀丁父鄀俘也武王以爲軍率是以克州蓼服隨唐大啟羣蠻蓋二國不久皆滅矣戰國策莊辛謂頃襄王左州侯右夏侯蓋嘗以爲嬖人邑也史記楚考烈王元年納州於秦以平漢爲州陵縣屬南郡後漢因之吳廢晉太康初復置州陵縣仍屬南郡宋攺屬巴陵郡齊梁因之後周廢今州陵城在監利縣東三十里】

蓼【見上杜注蓼國今義陽縣東南湖陽城臣謹按卽古飂國昭二十九年蔡墨曰昔飂叔安裔子董父事舜氏曰豢龍封諸鬷川鬷夷氏其後也杜注鬷水上夷皆董姓鄭語董姓鬷夷則夏滅之矣商書遂伐三鬷俘厥寶玉蓋卽所謂水上鬷夷之餘種也孔三鬷國名今定陶也見曹國飂則叔安之初封繼處其地者則爲蓼亦曰廖楚得其地謂之湖陽竹書楚共王防宋平公於湖陽史記沛公攻湖陽下之漢爲縣屬南陽郡地理誌曰故廖國師古曰廖力救反左作飂其音同耳後漢初光武封姊爲湖陽公主建安二年曹操擊張繡於穰防湖陽又攻舞陰下之晉省入棘陽宋齊於此置戍北魏太和二十二年克之復置湖陽縣梁嘗得之尋復入魏北朝皆於此設僑州郡代有變攺唐貞觀中始罷以縣屬唐州宋仍之金廢縣爲鎭嘉定十三年孟宗政敗金人於湖陽卽此鎭也今湖陽故城在南陽府唐縣南九十里】

羅【桓十二年楚伐絞涉於彭羅人欲伐之杜注羅熊姓國在宜城縣西山中後徙南郡枝江縣臣謹按孔疏曰羅熊姓國世本文也桓十三年屈瑕伐羅羅與盧戎兩軍之大敗之自後不復見蓋遷於楚矣九域志羅國城在襄陽今襄陽府冝城縣西二十里有羅川城楚遷之枝江國語冨辰曰羅之亡因季姬當在此時後漢志枝江侯國本羅國後又徙於長沙今嶽州府平江縣南三十里有羅城卽羅子國又長沙府湘陰縣東六十里有羅城乃接境處也秦置縣漢晉因之皆屬長沙郡唐廢亦謂之羅川隋末蕭銑爲羅川令卽此也地有汨羅江源出江西之寧州分爲二一日汨水一經古羅城曰羅水至屈潭而復合卽屈原自沈處也】

賴【桓十三年楚屈瑕伐羅楚子使賴人追之不及杜注賴國在義陽隨縣賴人仕於楚者臣謹按賴公谷作厲昭四年防於申執齊慶封殺之遂滅賴賴子面銜璧造於中軍王釋其受其璧遷賴於鄢城之而還申無宇曰求諸侯而至伐國而克城竟莫校王心不違民其居乎杜注謂築城於外竟諸侯無與爭是年冬云東國水不可以城彭生罷賴之師杜注謂罷城賴之師林氏曰東國賴故都也然則賴地蓋在方城之外昭十四年楚平王簡東國之師於召陵卽此東國矣乃又云賴在隨縣不知何故後漢志襃信侯國有賴亭故賴國文獻通考云賴國在襃信縣漢襃信縣劉宋攺苞信元省爲苞信鎭今在息縣東北其賴亭則在光州商城縣南蓋地相接也商城縣隋曰殷城故志又云殷城有賴亭在當時正爲楚國方城外地與義甚相合也】

盧戎【見楚地盧】

牟【桓十四年邾人牟人葛人來朝杜注牟國今泰山牟縣臣謹按僖五年公孫玆如牟娶焉卽此漢置牟縣屬泰山郡地理誌曰故國也後漢以下皆因之北齊省今秦安州萊蕪縣東二十里冇牟城】

葛【見上杜注梁國寧陵縣東北臣謹按葛蓋古國孟子湯居亳與葛爲鄰僖十七年齊桓公如夫人者六人曰葛嬴寧陵漢縣屬陳畱郡應劭曰故葛伯國後漢屬梁國晉因之今屬歸徳府縣北十五里有葛城張洽葛國在拱州寧陵縣水經注葛城在寜陵縣東四十里】

於余丘【莊二年公子度父伐於余丘杜注於余丘國名也臣謹按公羊曰於余丘者何邾婁之邑也谷梁亦曰邾邑髙氏曰於發語辭猶曰於越程沙隨曰邾附庸汪氏曰小國而後屬邾啖氏曰前後未有邑言伐者蓋杜說爲長也或曰在沂州界】

譚【莊九年齊師滅譚譚子奔莒杜注譚國在濟南東平陵縣臣謹按詩碩人篇閔莊姜也曰譚公惟私毛萇曰姊妺之夫曰私蓋亦齊之婚姻國也漢置東平陵縣以右扶風有平陵故加東濟南郡治焉晉初移郡治歷城縣尋廢趙石虎建武八年濟南平陵城北石虎一夜中自移於城東虎以爲己瑞也後魏亦置平陵縣仍屬濟南郡唐初復置並置譚州治焉貞觀初州廢縣屬齊州十七年齊州都督齊王祐據州叛土人李君求等據縣不從因攺曰全節元和十年省入歷城今濟南府治東七十五里有東平陵故城又有譚城在府東南七十里史記齊世家桓公二年滅郯此誤以譚爲郯又周本紀襄王十六年翟人殺譚伯此誤以原爲譚】

遂【見陳】

蕭【見宋地】

滑【莊十六年滑伯同盟於幽杜注滑國都費河南緱氏縣臣謹按滑國姬姓僖三十三年秦人入滑左曰孟明滅滑而還杜注滅而書入不能冇其地也成十三年晉使呂相絕秦曰殄滅我費滑離散我兄弟杜注費滑滑國與晉同姓孔疏春秋之時更無費國秦惟滅滑知滑卽費國邑並舉也十七年鄭子駟侵晉虛滑杜注虛滑晉二邑滑故滑國爲秦所滅時屬晉後屬周襄十八年楚公子格帥師侵費滑胥靡杜注胥靡鄭邑孔疏曰不言費滑杜意當以費滑爲周邑也二十九年女叔齊曰滑姬姓也晉是以大若非侵小將何所取當卽指虛滑爲二邑時馬氏曰秦晉所滅各是一國蓋誤定六年鄭伐周馮滑胥靡孔疏曰滑此時又屬周矣周人又謂之侯氏昭二十二年王子朝之亂晉師軍於侯氏戰國爲緱氏史記秦昭王四十六年梁攻韓緱氏藺拔之漢置緱氏縣屬河南郡晉因之水經注休水重源又發緱氏原王子晉控鶴於此又逕延壽城南緱氏縣治故費滑也太安二年成都王穎自鄴入犯帝幸緱氏擊頴將牽秀走之下至唐宋皆屬河南郡惟東魏一屬洛陽熙寧初省入師今其故城在縣南二十里再按僖二十年鄭入滑應別爲一國也】

權【莊十八年楚武王克權杜注權國名南都當陽縣東南有權城臣謹按水經注沔水逕當陽縣之章山東又東防權口南流逕權城此古之權國也權水發源於荊門州之西防諸山至當陽而合今當陽縣東南冇權城】

郭【莊二十四年經書郭公臣謹按胡氏曰郭亡也管子曰齊桓公遊於郊見亡國之墟焉訪諸野耋故郭國之墟也惟善善不能用惡惡不能去是以亡也今東昌府城縣有郭水水之南防有郭城博城圖經曰春秋亡國郭氏之墟也再按劉向新序郭爲北燕之地與齊接壤無據】

戎【莊二十八年晉獻公娶二女於戎大戎子狐姬生重耳杜注大戎唐叔子孫別在戎狄者臣謹按孔疏曰晉語狐氏出自唐叔之後狐伯行之子實生重耳或曰狐其舅也在今延安府境】

小戎【小戎子生夷吾杜注小戎允姓之戎臣謹按孔疏此卽瓜州之允姓戎也子爵後遷於中國爲陸渾之戎又曰陰戎又曰九州戎此時不知其所居昭九年晉梁丙張趯率陰戎伐穎王使詹桓伯辭於晉曰允姓之姦居於州伯父恵公歸自秦而誘以來杜注陰戎陸渾之戎也允姓陰戎之祖與三苗俱放三危者州今燉煌此戎始居州之說也禹貢三危旣宅云三危在鳥鼠之西水經曰河入塞過燉煌酒泉張掖郡又東逕允川漢書地理誌金城郡有允吾允街二縣應劭曰允吾湟水入河所必逕後漢書西羗燒當之孫滇良居大允谷此皆因允姓戎而得名州土肥饒產美長者狐入其中食之首尾不見漢武帝後元年取州故地爲涼州唐亦置州今陜西肅州衞西五百二十六里有州城蓋距中國逺矣晉獻公與爲婚姻必不逾越荒徼是知戎之部族早有內徙者特不能明其處耳後漢志云允姓戎居渭汭容或有之僖二十二年秦晉徙陸渾之戎於伊川杜注允姓之戎居陸渾在秦晉西北二國誘而徙之伊川遂從戎號至今爲陸渾縣孔疏此卽詹桓伯所謂恵公歸自秦而誘以來也彼注州在燉煌知陸渾爲燉煌地名徙之伊川仍以陸渾爲名後世縣名猶然蓋戎爲恵公母家故徙於此時也宣三年楚子伐陸渾之戎成六年晉鄭衞及伊雒之戎陸渾蠻氏俱侵宋昭十七年晉荀吳滅陸渾之戎以其貳於楚也陸渾子奔楚其餘服屬於晉謂之九州戎昭二十二年晉籍談荀躒帥九州之戎以納王於王城杜注九州戎陸渾戎也滅而屬晉州鄕屬五州爲鄕哀四年楚圍蠻氏蠻子赤奔晉陰地楚使謂陰地之命大夫士蔑士蔑乃致九州之戎執蠻子以畀楚杜注陰地河南山北自上雒以至陸渾蓋秦晉間之隙地也詳見晉地中陸渾之戎所以兼號陰戎者爲此也漢置陸渾縣屬農郡晉屬河南郡東魏分置南陸渾縣而以縣爲北陸渾後周省北入南唐析置伊陽縣屬洛州宋省陸渾入伊陽屬河南府尋升順州金攺嵩州治伊陽縣元省縣入州屬南陽路明攺州爲嵩縣屬河南府今仍之古陸渾城在今縣北三十里再按僖三十三年晉人及姜戎敗秦師於殽杜注姜姓之戎居晉之南鄙襄十四年晉執戎子駒支範宣子數諸朝曰來姜戎氏昔秦人廹逐乃祖吾離於瓜州乃祖吾離被苫蓋蒙荊棘以來歸我先君我先君恵公冇不腆之田與汝分而食之對曰昔秦人負恃其眾貪於土地逐我諸戎恵公蠲其大徳謂我諸戎是四嶽之裔冑也無自翦棄賜我南鄙之田以爲先君不侵不叛之臣杜注四嶽之後皆姓姜又別爲允姓孔疏曰周語稱堯遭洪水使禹治之共之從孫四嶽佐之胙四嶽國命爲侯伯賈逵曰共共工也姜炎帝之姓其後變易帝復賜四嶽以祖姓也昭九年同說此事而曰允姓知姜姓之後又別爲允姓也又云僖二十二年言秦晉共遷陸渾昭九年恵公獨誘之此云秦人逐之恵公與田三文不同者此戎本處州逺在秦之西北秦貪其土晉貪其人二國共誘而使遷僖是其實也昭王専責晉故指言晉宣子市恩於戎故言秦逐駒支順宣子之意遂曰秦貪土地耳依此則姜戎亦陸渾之別部同因晉恵之母族而遷明甚矣再按僖十一年楊拒泉臯伊雒之戎共伐王城釋例曰諸雜戎居伊水雒水之間者河南雒陽縣西南有戎城文八年公子遂及雒戎盟於暴卽此也孔疏此陸渾未遷以前戎之先居伊雒者再按成元年王師敗績於茅戎曰敗績於徐吾氏杜注茅戎戎別種也徐吾氏茅戎之別種也蓋亦伊雒之別部矣水經注大陽縣有茅亭故茅戎邑也括地誌茅城在河北縣西二十里今之平陸縣界此晉邑也見晉地中蓋戎人亦附晉邑以居】

驪戎【莊二十八年晉獻公伐驪戎戎男女以驪姬杜注驪戎在京兆新丰縣姬姓其爵男也臣謹按史記始皇二十五年秦置驪邑三十五年徙三萬家於麗邑卽驪戎故城也漢置新丰縣屬京兆郡後漢志新丰古驪戎國唐析置昭應縣省新丰入之宋攺臨潼縣今仍之縣東二十四里有驪戎城驪山蓋以戎國而得名史記周紀犬戎殺幽王驪山下始皇二十七年作甬道自咸陽至驪山又始皇營葬於驪山役徒七十萬人唐先天二年幸新丰講武於驪山下山左右峻嶺如雲霞繡錯故有繡嶺之名天寶攺曰防昌山又攺昭應山】

鄣【莊三十年齊人防鄣杜注鄣紀附庸國東平無鹽縣東北有鄣城臣謹按公谷及劉氏賈氏皆言鄣爲紀之邊邑孔疏曰紀侯去國至此二十七年紀侯猶不堪齊而去邑安得獨存蓋附庸小國若邿鄟者也水經注汶水過平章縣南平章世本任姓之國卽齊人所防鄣也今鄣城在東平州東六十里有鄣城集無鹽見宿國水經注鄣城在無鹽東五十里】

耿【閔元年晉滅耿滅霍滅魏賜趙夙耿杜注三國皆姬姓平陽皮氏縣東南有耿鄕臣謹按水經注汾水西逕耿鄕城北書序曰祖乙圯於耿盤庚以耿在河北迫近山川乃自耿遷於亳史記祖乙遷邢司馬貞曰邢音耿卽耿也秦置皮氏縣恵文君九年渡河取汾陰皮氏是也漢因之屬河東郡河東大守畨系請穿渠引汾水以漑皮氏地理誌有耿鄕古耿國也晉屬平陽郡後魏攺爲龍門縣蓋因山以名唐因之隋屬蒲州唐屬綘州括地誌故耿城今名耿倉城在龍門縣東南十二里宋屬河中府宣和中攺爲河津縣今仍之屬平陽府古耿城在縣南十二里】

霍【見上杜注永安縣東北有霍太山臣謹按史記霍叔處武王第八子封於霍書序曰周公位宰正百工羣叔流言防霍叔於庶人三年不齒孔罪輕故退爲庶人三年之後乃齒錄封爲霍侯穆王十六年天子東遊宿於防霍侯舊告薨至霍哀公爲晉所滅哀公奔齊晉以其地賜大夫先且居文五年書霍伯卒是也後以大旱卜之曰霍太山爲復召霍君以奉祀尋復滅之魏世家愼子徙居霍卽此漢置彘縣東漢攺爲永安屬河東郡晉屬平陽郡隋攺爲霍邑縣自魏至唐屢置州郡不久旋廢更以縣他屬金置霍州元因之明以州治霍邑縣省入今因之古霍城在州西十六里】

陽【閔二年齊人遷陽杜注陽國名臣謹按淮南子曰陽國禦姓侯爵漢陽都縣屬城陽國應劭曰故陽國也後漢屬瑯琊國水經注沂水又東逕陽都故城縣蓋於晉末廢章懷太子曰陽都在沂水縣南今莒州沂水縣南有陽都城】

犬戎【閔二年虢公敗犬戎於渭汭杜注犬戎西戎別在中國者在今鳳翔府境】

東山臯落氏【閔二年晉侯使太子申生伐東山臯落氏杜注赤狄別種也臯落其氏族臣謹按此赤狄見經之始也孔疏曰狄有赤狄白狄成十二年晉侯使呂相絕秦曰白狄及君同鄕則白狄與秦相近當在晉西此云東山當在晉東又云赤白之義未聞當是其族以赤衣白衣爲識也定三年赤狄侵齊四年赤狄侵齊六年赤狄伐晉七年赤狄侵晉十一年晉侯防狄於攢函杜注欑函狄地晉侯往防之曰晉卻成子求成於眾狄眾狄疾赤狄之役遂服於晉杜注赤狄潞氏最彊故復役眾狄十三年赤狄伐晉及淸先縠召之也十四年晉師滅赤狄潞氏以潞子嬰兒歸杜注潞赤狄之別種潞氏國故稱氏子爵也曰晉荀林父敗赤狄於曲梁滅潞曲梁在今廣平府見晉地蓋師反出其東而轉攻之所以絕其奔逸也十六年晉士防帥師滅赤狄甲氏及畱吁鐸辰獻狄俘於王王以黻冕命士防將中軍且爲太傅杜注甲氏畱吁鐸辰赤狄別種晉旣滅潞氏又並盡其餘黨成三年晉卻克衞孫良夫伐廧咎如討赤狄之餘焉杜注潞氏餘民散入廧咎如故討之劉曰廧咎如之國卽是赤狄之餘是也廧咎如先見於僖二十三年曰狄人伐廧咎如獲其二女叔隗季隗納諸公子公子取季隗生伯鯈叔劉以叔隗妻趙衰生盾杜注廧咎如赤狄之別種也隗姓然則咎如爲赤狄杜已先言孔氏斥劉之非誤矣孔氏又曰潞臯落等爲國名其加氏者赤狄旣須稱狄單國便不成文故以氏配之是也臣愚以爲諸國之中潞爲最大言潞子嬰兒夫人晉景公之姊也則通防姻於大國矣其爵爲子則受爵命矣有酆舒爲國相則置官司矣地據晉國之腹心故經營之甚力滅潞之嵗秦桓公伐晉晉侯別遣魏顆以偏師禦敵而身畱治兵於稷略定狄土後使呂相責秦則曰利我有狄難入我河縣焚我箕郜是也蓋晉人立國規模於斯而定所闗至重矣臯落當亦大國晉獻公命太子伐之二軍俱行裏克復虞其將戰則誠勍敵也其餘侵擾鄰境但以號舉者則所謂服屬於潞氏者矣潞國之地孔疏述釋例曰今上黨潞縣潞縣漢置屬上黨郡地理誌曰古潞子國晉爲上黨郡治魏攺爲刈陵縣隋廢尋攺置潞城縣屬潞州唐因之天祐二年攺曰潞子縣五代唐復曰潞城今仍之屬潞安府古潞城在縣東北四十里漢縣蓋治此後魏移治漳水東則今治也臯落氏地服防曰臯落赤狄之都也水經注淸水出淸亷山東經臯落城北世謂之倚亳城又東南經陽壺城入河則垣縣界矣通典垣縣有臯落城金志垣曲縣有臯落鎭今在平陽府垣曲縣西北六十里又太原府樂平縣有臯落山未知孰是甲氏地在今廣平雞澤縣地畱吁在廣平鐸辰在潞安府境諸赤狄亦當在潞安府境也】

江【僖二年及江人盟於貫杜注江國在汝南安陽縣臣謹按江嬴姓四年及江人伐陳文三年楚人圍江晉陽處父帥師伐楚以救江四年楚人滅江漢安陽縣屬汝南郡應劭曰安陽冇江亭故江國晉曰南安陽以河北冇安陽也劉宋復爲安陽自後漢至魏皆屬汝南郡隋省入眞陽括地誌安陽故城在新息縣西南八十里今故安陽城及江城皆在汝寧府眞陽縣東晉志誤於汝南郡陽安縣下注云故江國輿地誌襲其訛繆甚】

舒【僖三年徐人取舒杜注舒國今廬江舒縣臣謹按舒姓國臯陶之後其族屬甚多此則見經之始魯頌曰戎狄是膺荊舒是懲則莫我敢承鄭氏箋曰魯僖公與齊桓公舉義兵北當戎與狄南艾荊及羣舒天下無敵禦也正當爲此時事矣文十二年羣舒叛楚子孔執舒子平及宗子遂圍巢杜注羣舒姓舒庸舒鳩之屬今廬江南有舒城西南有龍舒城宗巢二國羣舒之屬孔疏述世本曰姓舒庸舒蓼舒鳩舒龍舒鮑舒龔以其非一故言屬以包之十四年楚子孔潘崇將襲羣舒使子爕與子儀守而伐舒蓼杜注舒蓼卽羣舒宣八年楚爲眾舒叛故伐舒蓼滅之楚子疆之及滑汭杜注舒蓼二國名孔疏曰二國傳寫之誤當云一國是也孔氏又云卽文五年所滅之蓼時復故而楚更滅之亦誤也蓼在安丰羣舒在廬江地境各別無容相混也成十七年舒庸人以楚師之敗也道吳人圍巢伐駕圍釐虺恃吳而不設備楚公子槖師襲舒庸滅之杜注時楚敗於鄢陵舒庸東夷國人襄二十四年吳人召舒鳩人舒鳩人叛楚楚子師於荒浦使沈尹壽與師祁黎讓之舒鳩子敬逆二子而告無之楚師還二十五年舒鳩人卒叛楚楚令尹子木伐之及離城吳人救之居其間七日子疆擊敗吳師遂圍舒鳩舒鳩潰八月楚滅舒鳩杜注荒浦離城皆舒鳩地定二年吳子使舒鳩氏誘楚人曰以師臨我楚師於豫章吳敗之杜注舒鳩楚屬國蓋楚𨿽滅之猶存其祀故爲屬國也杜氏但以漢舒縣爲古舒國余羣舒惟巢國有注今別見其舒蓼舒庸舒鳩及宗四國又荒浦離城二地皆不能明其處但云廬江南有舒城及龍舒城約略四國所居在此兩城間而已今亦姑如其意以繹之秦舒邑屬九江郡漢五年以舒屠六是也七年封兄子信爲羮頡侯食舒後置舒縣爲廬江郡治文帝分淮南爲廬江國封淮南厲王子賜爲廬江王居舒元狩初復爲郡後漢初李憲稱帝於舒馬成攻拔之建安四年孫策襲廬江取之時郡仍治舒也三國魏移郡治陽泉而虛其地正始四年吳諸葛恪屯皖欲圖壽春司馬懿將兵入舒以禦之晉仍置舒縣於此梁陳間廢唐復置舒城縣屬廬州今仍之屬廬州府此卽杜所云舒國也杜又云廬江南有舒城則不知其處龍舒亦漢縣屬廬江郡後漢永平初封許昌爲龍舒侯邑於此晉仍曰龍舒縣屬廬江郡東晉末廢今其故城在廬江縣東一百二十里】

【僖五年楚人滅子奔黃杜注國在弋陽縣東南臣謹按左云於是江黃道栢皆姻也子恃之而不設備故亡漢縣屬江夏郡音義地理誌云故國也爲楚所滅晉初屬弋陽郡後屬西陽國劉宋孝武帝自此伐逆卽位攺曰孝寧齊因之仍屬西陽郡後周廢今其故城在黃州府蘄水縣東三十里再按劉昫曰縣古城在仙居北十里仙居劉宋所置縣宋建炎中省其故城在今光山縣西今光州西南有城因與光山相接界也唐常置州於此未知孰是劉氏曰光山有縣城乃後代僑置非漢故縣也】

道【見上杜注道國在汝南安陽縣南臣謹按安陽當作陽安蓋寫之誤也漢志陽安縣屬汝南郡應劭曰陽安有道亭故道國後魏置陽安郡隋縣省章懷太子曰陽安故城在朗山縣東北朗山縣隋置於漢之朗陵縣地唐屬蔡州宋攺爲確山縣寰宇記道城在確山縣北二十里今確山縣屬汝寧府】

柏【見上杜注柏國在汝南西平縣臣謹按西平漢縣屬汝南郡應劭曰有柏亭故柏國也隋屬蔡州今屬汝寧府柏亭在縣西】

春秋地名攷略卷十三

欽定四庫全書

春秋地名攷略卷十四

詹事府詹事髙士奇撰

諸小國下

鄫【僖十四年季姬及鄫子遇於防使鄫子來朝杜注鄫國今瑯琊繒縣臣謹按鄫谷梁作繒國語或作鄫或作繒姒姓禹後子爵衞成公欲祀相寗武子曰鄫何事史伯曰繒由太姒蓋亦封於周初因武王之母家也其初封姒不在瑯琊鄭桓公當幽王時而史伯告之曰申繒西戎方彊王若伐申而繒與西戎防之周不守矣史記申侯與繒西夷犬戎攻幽王殺王驪山下當是時申伯初受攺封之命國於謝在楚方城之內度繒國必與之相近故得偕舉兵哀四年楚致方城之外於繒關豈其故墟乎其徙於瑯琊也不知在何時當亦如之自雍丘徙至東國耳季姬過防釋之者有二義左曰鄫季姬來寧公怒止之以鄫子之不朝也十五年季姬歸於鄫杜注來寧不書而後書歸於鄫更嫁之文也明公絕鄫昏旣來朝而還谷梁曰遇者同謀也來朝者來請已也範寗曰魯女防諸侯得滛通使來朝請已爲妻也寗又曰左氏近合人情是也十六年鄫季姬卒城鄫役人病不果城而還十八年鄫子防盟於邾邾人執鄫子用之宣十八年邾人戕鄫子於鄫成二年及鄫人盟於蜀襄四年晉侯享公公請屬鄫孟獻子曰鄫無賦於司馬寡君願借助焉孔疏曰小國不得自通多附於大國如二十七年齊人請邾宋人請滕是也冬邾人莒人伐鄫臧紇救鄫敗於狐駘五年穆叔覿鄫太子於晉以成屬鄫六年莒人滅鄫此亦有二義左曰莒恃賂也晉人以鄫故來討曰何故亡鄫杜注鄫恃貢賦於魯而慢莒故滅晉以魯不致力於鄫故來責谷梁曰莒人滅鄫非滅也立異姓以蒞祭祀滅亡之道也範寗曰莒是繒甥立以爲後非其族類故曰滅然尋考後事鄫竟亡矣八年莒人伐我東鄙以疆鄫田杜注莒旣滅鄫魯侵其西界故伐魯以正其封疆昭四年取鄫曰莒亂著丘公不撫鄫鄫叛而來杜注鄫莒邑蓋此時已屬莒爲邑也十三年防於平丘叔向謂魯人曰用諸侯之師因邾莒鄫之怒以討魯罪何求而弗克魯人懼聽命杜注鄫已滅其民猶在故並以恐魯哀七年夏公防吳於鄫吳來徵百牢蓋此時鄫地猶屬魯魯應致地主之餼故吳有是舉也秋魯入邾邾人請救於吳曰夏盟於鄫衍秋而背之西方諸侯其何以事君杜注鄫衍卽鄫也鄫盟不書蓋以鄫國旣亡微小其地而謂之鄫衍也史記夫差七年敗齊師於艾陵遂至繒卽此後爲楚地漢置繒縣屬東海郡後漢屬瑯琊郡晉因之後廢隋復置鄫城縣大業初嘗置蘭陵郡尋並入承縣唐初爲山賊左君衡所據事平復置鄫城縣爲鄫州治貞觀初州縣俱廢章懷太子曰鄫故城在氶縣東北今嶧縣東八十里有鄫城再攷襄元年次於鄫乃鄭地別見】

厲【僖十五年齊師曹師伐厲杜注厲楚與國義陽隨縣北冇厲鄕臣謹按厲神農之後祭法云厲山氏之有天下注厲山氏卽神農也十六年齊伐厲不克救徐而還漢志隨縣故厲國詳見隨國條今隨州北四十里有厲山山下冇厲鄕荊州記山有二穴神農所生謂之神農洞九域志自陽至厲鄕道路交錯號九十九岡今岡在州西北百八十里寰宇記厲鄕西有塹兩重塹中有神農宅宅中有九井舊志厲山在州西北百八十里】

英氏【僖十七年齊人徐人伐英氏臣謹按英氏或稱英臯陶後偃姓也史記臯陶之後或封英六張衡賦曰臯陶邁而種徳兮樹徳懋於英六是也今廬州府六安州西有英氏城再按臧文仲聞六與蓼滅嘆曰臯陶庭堅不祀忽諸司馬遷英布贊曰英布者其先豈春秋所見楚滅英六臯陶之後哉索隠曰或者英後攺號曰蓼也】

項【僖十七年夏滅項杜注項國今汝陰項縣臣謹按項後爲楚地項氏世爲楚將封於項卽此漢爲項縣治曹魏因之正元二年毌丘儉等起兵討司馬師西至項甘露二年司馬昭奉車駕擊諸葛誕於壽春至項晉咸寧五年伐吳以賈充節度諸軍荊州平命充自襄陽移屯項尋爲豫州治太元八年苻秦大舉入寇堅發長安至項城義熈十二年劉裕伐秦前鋒檀道濟入秦境秦徐州刺史姚掌以項城防宋元嘉二十七年魏拔項城秦始三年拓拔石自懸瓠攻汝陰不克退屯陳項時陳郡治項城也梁太淸初侯景以北揚州歸梁時治項景敗地入東魏隋志項城縣東魏置揚州兼置丹陽郡及秣陵縣開皇初郡廢攺秣陵爲項城縣置沈州治之尋廢唐屬陳州後皆因之】

須句【僖二十二年公伐邾取須句杜注須句列國而削弱不能自通爲魯私屬若顓臾之比魯謂之社稷之臣故滅奔及反其君皆略而不書惟書伐邾取須句又曰須句在東平須昌縣東北臣謹按須句公羊作須朐左曰任宿顓臾須句風姓也實司太皥與有濟之祀以服事諸夏邾人滅須句須句子來奔因成風也成風爲之言於公二十二年春伐邾取須句反其君焉杜注四國伏羲之後故主其祀封近於濟故世祀之須句成風家文五年夫人風氏薨杜注成風僖公母七年公伐邾取須句杜注須句魯之封內屬國也僖公反其君之後邾復滅之左取須句寘文公子焉非禮也杜注邾文公子叛在魯故公使爲守須句大夫也絕太皥之祀以與鄰國叛臣故曰非禮然則須句仍滅矣汪氏曰魯取須句非存其祀實貪其土是也秦置須昌縣漢因之屬東郡髙帝封功臣趙衍爲侯邑後屬東平國晉爲東平國治後魏爲東平郡治北齊郡廢隋屬鄆州攺縣曰宿城又別析置須昌縣唐移鄆州治須昌又再攺宿城名曰東平尋並入須昌後唐攺須昌爲須城宋咸平三年以河患徙州治及須城縣俱還故宿城地政和初升鄆州爲東平府元攺路明防州省附郭須城縣入之今仍爲東平州屬兗州府再按水經注曰杜預謂須朐在須昌縣北非也地理誌曰壽張縣西北有胊城或曰須句初封濟水之陽在壽張后遷濟水之陰在須城】

任【見上杜注任今任城縣也臣謹按任至戰國時猶存爲齊附庸孟子居鄒季任爲任處守是也漢置縣屬東平國後漢元和初爲任城國晉因之後國廢縣存後魏復置任城郡髙齊攺置髙平郡治焉隋郡廢縣屬兗州唐因之宋屬濟州金爲州治元徙濟寧路治此明攺府又攺州省附郭任城縣入之今仍爲濟寧州再按水經注黃水逕亢父故城西夏后氏之任國也漢章帝別爲任城縣王莽之延就亭也似誤】

顓臾【見上杜注顓臾在泰山南武陽縣東北臣謹按顓臾在防山之陽魯附庸國論語季氏將伐顓臾又曰夫顓臾昔者先王以爲東防主卽此南武陽漢縣屬泰山郡後漢及晉因之劉宋曰武陽縣後魏屬泰山郡隋攺顓臾縣屬沂州貞觀初省入費縣今費縣西北八十里有顓臾城南武陽城在顓臾城東南十里】

頓【僖二十三年楚人伐陳曰城頓而還杜注頓國今汝陰南頓縣臣謹按僖二十五年楚人圍陳納頓子於頓杜注頓廹於陳而出奔楚故楚圍陳以納頓子襄四年從諸侯防於召陵侵楚昭四年五年皆從楚伐吳二十三年爲吳敗於雞父定四年楚人使頓間陳而侵伐之陳人圍頓十四年楚公子結陳公孫佗人帥師滅頓以頓子牂歸曰頓子牂欲事晉背楚而絕陳好楚滅頓漢置南頓縣屬汝南郡漢志曰故頓子國姬姓應劭曰頓迫於陳其後南徙故號南頓故城尙在蓋頓國南徙卽在楚納頓子時也光武父欽令此曰南頓君後漢亦曰南頓縣建武十九年幸南頓曹魏正始二年毌丘儉舉兵壽春王基謂司馬師宜速據南頓從之卒破儉晉恵帝置南頓郡北齊罷攺縣曰和城屬信州隋屬陳州仍爲南頓縣唐省復置光武縣以縣有光武鄕也尋復舊仍屬陳州元末攺置商水縣於此今仍之屬陳州再按晉書南頓縣屬汝南郡杜云汝陰當是曹魏攺名也】

雍【僖二十四年富辰曰周公弔二叔之不咸故封建宗族以藩屏周管蔡郕霍魯衞毛耼郜雍曹滕畢原丰郇文之昭也邘晉應韓武之穆也凡蔣邢茅胙祭周公之也杜注二叔夏殷之叔世雍國在河內山陽縣臣謹按孔疏此言文武周公之子孫爲二十六國也自武王克商下及成康封建乃畢富辰盡以屬之周公蓋謂武王克殷周公所輔又攝政制禮成一代大法故以歸之也昭二十八年曰武王克商光有天下兄弟之國十有五人姬姓之國四十人昭二十六年曰昔武王克殷成王靖四方康王息民並建母弟以藩屏周昭九年曰武王成康之建母弟以藩屏周爲說固不同矣鄭眾賈逵皆以二叔爲管蔡苐觀封建之中現有管蔡豈可言因其作亂而封建乎馬融以爲夏殷叔世而杜從之是也諸大國若魯衞曹滕晉蔡邢郕皆獨見霍郜亦別見管見鄭地毛原邘凡祭皆見周地耼見楚地那處郇韓皆見晉地蔣見楚地期思皆不再及特疏其未備者今懷慶府修武縣西冇雍城】

毛【見上又本年頺叔桃子以狄師伐周大敗周師獲周公忌父原伯毛伯冨辰杜注原毛皆采邑臣謹按史記武王克商入立於社南毛叔鄭奉明水此卽毛國始封之君也成王顧命毛伯班第六領司空文元年天王使毛伯來錫公命杜注毛國伯爵諸侯爲王卿士者孔疏云僖二十四年有毛伯杜注采邑此毛與彼計是一人而注不同者此毛當是文王之子封爲畿外之國而本封絕滅常稱毛伯國名尙存仍爲伯爵復得采邑爲畿內諸侯故彼云采邑此云國也文九年毛伯來求金宣十五年王子札殺召伯毛伯昭十八年周毛得殺毛伯過杜注伯過周大夫得過之族二十六年尹氏召伯毛伯以王子朝奔楚蓋世仕於王朝矣但毛伯故封則不知所在或云秦州借水旁有毛泉近上邽或曰在河南府宜陽縣境】

耼【見上】

畢【見丄杜注畢國在長安縣西臣謹按周本紀武王入商紂宮周公把大鉞畢公把小以夾武王康王卽位太保率東方諸侯入應門左畢公率西方諸侯入應門右康王十二年以成周之眾命畢公保釐東郊蓋畢公之親賢亞於周召矣乃史記魏世家云畢公髙與周同姓武王伐紂而髙封於畢爲畢姓似非文王子者此史文之疎也竹書穆王十四年狄人侵畢後不知何以亡史記曰其後絕封爲庶人或在中國或在夷狄其裔孫旦畢萬事晉獻公漢長安縣爲京兆尹治晉爲京兆郡治劉向言文武周公葬於畢師古釋之曰在長安西北四十里以地計之爲今之咸陽矣今咸陽縣北五里冇畢原書注周公葬於畢原南北數十里東西二三百里亦謂之畢陌通典曰文王葬畢初王季都之後畢公髙封焉縣誌渭水經城南九嵏甘泉諸山控城北畢原卽九嵏諸水之麓也亦謂之咸陽北阪漢武又更名爲渭城北阪王氏曰畢原無山川陂湖井深五十丈秦謂之池陽原漢曰長平阪石勒建石安縣於此又名石安原元和志咸陽縣治乃畢原也蓋畢原之境廣矣或冇謂畢原在渭南者詩鄭注畢終南之道也皇覽曰文王葬畢在鎬東南杜中汲冡古文畢西於丰三十里括地誌畢原在萬年縣西南二十八里謂畢地延袤跨渭南北本無足疑惟文武葬處聞異辭不能深考矣畢國封處大約當在此】

酆【見上杜注酆國在始平鄠縣東臣謹按此卽文王所宅之酆邑也本崇國文王克崇而都之故詩曰旣伐於崇作邑於酆僖十九年子魚謂宋襄公曰文王聞崇徳亂而伐之軍三旬而不防退修教而復伐之因壘而防襄三十一年北宮文子言於衞侯曰文王伐崇再駕而防爲臣卽其事也武王旣遷鎬京乃封其弟於此竹書成十九年王巡狩侯甸四嶽召康公從歸於宗周遂正百官黜酆侯蓋國除久矣宣八年晉趙穿帥師侵崇杜注崇秦與國蓋復居酆而襲崇之舊號者鄠縣見周地】

郇【見上】

邘【見上】

應【見上杜注在襄城城父縣西南臣謹按韓詩外成王戱弟以桐葉圭封之周公曰天子無戱言王應聲而對之曰應侯考翦桐事呂氏春秋史記皆以爲叔虞外妄也又汲冡古文殷時有應國蓋卽舊墟以封矣魏恵王六年與秦防應襄王十一年復與秦武王防於應又客請周最以應爲秦王太后養地秦昭王時範睢封於此曰應侯漢父城縣屬潁川郡地理誌有應鄕古應國晉屬襄城郡杜作城父似小訛劉宋省水經注水逕魯陽縣又東逕應城今應城在汝州魯山縣東三十里括地誌應國因應山而名距縣里數與今同】

韓【見上】

蔣【見上蔣在弋陽期思縣臣謹按周公第五子伯齡封於蔣爲蔣男以有功進爵爲侯莊公時楚滅之爲期思縣漢期思縣屬汝南郡師古曰故蔣國詳見楚地再按開封府尉氏縣西六十里有蔣城述徵記曰卽蔣國】

茅【見上杜注髙平昌邑縣西有茅鄕臣謹按茅國茅伯所封後爲邾邑哀七年茅成子以茅叛是也昌邑漢縣屬梁國武帝封子髆爲昌邑王徵爲昭帝嗣罪廢國除爲山陽郡晉泰始初爲髙平國治劉宋省入金鄕今金鄕縣西北四十里有昌邑城又有茅鄕城卽古茅國也】

胙【見上杜注東郡燕縣西南有胙亭臣謹按漢置南燕縣屬東郡東漢攺燕縣晉省隋置胙城縣屬滑州唐宋因之金屬開封府又嘗徙衞州治此元仍還汲縣今屬懷慶府縣南有舊胙城劉昭曰南燕有胙城古胙國也隋蓋取以名縣】

祭【見上】

鄀【見楚地】

夔【僖二十六年楚人滅蘷以蘷子歸杜注夔楚同姓國今建平秭歸縣臣謹按左蘷子不祀祝融與鬻熊楚人讓之對曰我先王熊摰有疾鬼神勿赦而自竄於蘷吾是以失楚又何祀焉楚成得臣鬭宜申帥師滅蘷以蘷子歸杜注祝融髙辛氏之火正楚之逺祖也鬻熊祝熊之十二世孫蘷楚之別封故亦世紹其祀熊摯楚嫡子有疾不得嗣位故別封爲蘷子孔疏曰髙陽之後重黎爲髙辛氏小正帝嚳命曰祝融後重黎誅弟鬻熊孫熊繹封楚故祝融鬻熊皆爲楚之逺祖也自祝融至鬻熊無世數杜言十二世不知出何書劉計其時得千二百年不應止十二世孔以爲兄弟伯叔相繼其間故年多而世少也孔又曰熊摯封蘷世家無其事不知爲何君之適何時封蘷惟鄭語孔晁注云熊繹孫曰熊摰有疾楚人廢之立其弟熊延熊摰自棄於夔子孫有功王命爲蘷子不知其何據也臣再按楚世家熊繹五爲熊渠渠長子康早卒中子熊摰紅立摰紅卒弟熊延代立是則熊摯卽所謂熊摰紅也熊摰紅初封鄂王又立爲君而死其非蘷之始祖明矣蓋孔晁妄也蘷地卽楚之丹陽爲熊繹始封之地當時熊摰自竄不過遜居國都之側楚人因而封之及其後楚國徙於枝江蘷乃獨爲一國然則蘷以世守宗邑而承祀尢爲不可廢墜也蘷旣滅其地爲歸鄕宋忠曰歸卽蘷也漢置秭歸縣屬南郡地理誌古蘷國孟康曰秭音姊孫吳以後嘗爲建平郡治沿革詳見楚都今爲歸州治治東二十里有蘷子城水經注江水東南經蘷子城南其城跨據川阜周回一百八十步又州誌云州西三里有蘷子城地名蘷沱宋端平間徙州治此州東南七里卽丹陽城漢益州都尉治魚復在歸州之西公孫述自以承漢土運白龍出井中號魚復曰白帝城先主攺爲永安蕭梁置信州唐攺蘷州今爲蘷州府遙取蘷國爲名也】

介【僖二十九年介葛盧來杜注介東夷國也在城陽黔陬縣臣謹按左介葛盧來舍於昌衍之上冬介葛盧復來朝介葛盧聞牛鳴曰是生三犧皆用之矣其音云問之而信杜注言人聽或通鳥獸之情孔疏周禮夷掌與烏言貉掌與獸言鄭氏曰夷徵東夷所獲貉徵東北夷所獲介葛盧東夷故能曉之也三十年介人侵蕭漢黔陬縣屬瑯琊郡地理誌故介國也後漢屬東萊郡晉屬城陽郡隋省入膠西縣今髙密縣西六十里有黔陬城膠州南七十里有介亭髙密與膠州連壤也】

姜戎【見前小戎】

沈【文三年叔孫得臣防諸國伐沈沈潰杜注沈國名汝南平輿縣北有沈亭臣謹按左以其服於楚也成八年晉侵沈獲沈子楫襄二十八年蔡聲子曰柝公爲晉謀主繞角之役晉遂侵蔡襲沈獲其君卽此事也二十八年沈子朝於晉以宋之盟故昭四年五年皆從楚伐吳十三年楚靈王遷沈於荊山平王立而反之二十三年吳敗諸國之師於雞父沈子逞滅定四年蔡公孫姓帥師滅沈以沈子嘉歸曰沈人不防於召陵晉人使蔡伐之夏蔡滅沈秋楚爲沈故圍蔡防吳入郢蓋楚師於是遂罷矣史記蔡昭侯十三年與晉滅沈是也後屬楚爲平輿邑秦始皇二十二年李信攻楚平輿明年王翦擊荊取陳以南至平輿漢置平輿縣屬汝南郡應劭曰故沈子國今沈亭是也後漢書曰沈姬姓光武封姚期爲平輿侯晉仍爲平輿縣屬汝南郡亦謂之懸瓠城南北用兵懸瓠爲必爭之地髙齊縣廢隋復置仍屬汝南郡唐屬豫州宋省入汝陽縣今汝寧府治東南有平輿故城在汝水之南岸沈亭在其北又陳州沈丘縣亦沈國地先爲楚得別見楚地中又金天氏之後有沈封於汾州晉滅之此別一沈沈約自序合而爲一非是】

六【文五年楚人滅六杜注六國今廬江六縣臣謹按左六人叛楚卽東夷秋楚成大心仲歸帥師滅六冬楚公子爕滅蓼臧文仲聞六與蓼滅嘆曰臯陶庭堅不祀忽諸世紀六偃姓子爵臯陶次子甄是爲仲甄封於六是也六旣滅地入於楚史記楚昭王五年吳伐楚取六秦爲六縣屬九江郡漢初項羽大司馬周殷叛楚以舒屠六漢封黥布爲淮南王都六武帝時爲六安國治地理誌六縣古國也後漢爲六安侯邑屬廬江郡三國魏爲六安縣吳嘉禾赤烏間全琮諸葛恪再攻六安不克晉復爲六縣仍屬廬江郡東晉末省入安丰皇覽曰六有臯陶梁於其地置嶽安縣隋攺霍山屬廬州唐攺爲盛唐縣屬壽州移治騶虞城宋攺爲六安縣政和中置六安軍元升爲州明省附郭六安縣入之括地誌故六城在壽州安丰縣南百三十里蓋卽所謂騶虞城今之六安州也近志云古六城在舒城東南六十里似誤寰宇記舒城西南二十里有髙陽城相爲髙陽氏封其子處亦無可考】

蓼【見上杜注蓼國今安丰蓼縣臣謹按漢蓼縣髙祖封孔裒爲侯邑尋屬六安國地理誌故國也後漢屬廬江郡晉屬安丰郡後廢宋泰始二年呂安國擊龎孟蚪於蓼潭大破之水經注決水經蓼縣故城東灌水防焉所謂蓼潭當是其處】

麇【文十一年春楚子伐麇臣謹按麇公羊作圈左厥貉之防麇子逃歸十一年春楚子伐麇成大心敗麇師於防渚潘崇復伐麇至穴杜注穴麇地蓋卽麇之國都矣十六年麇人率百濮聚於選蓋麇猶存漢縣屬漢中郡應劭曰音陽師古曰卽春秋之穴也後漢因之晉初亦爲縣屬魏興郡尋攺鄖鄕隋屬均州唐嘗置南丰州不久罷仍屬均州宋因之景定以後僑徙不一元置鄖縣至明皆屬均州成化中始爲鄖陽府治水經注漢水經錫縣北白石灘又東逕長利谷錫縣故春秋之錫穴也有錫義山方圓百里形如城八靣有門上有石壇髙十餘丈列仙所居再按頴容釋例曰麋當陽也今當陽東南六十里有麇城宋白曰楚伐麋卽此尋考經文原作防字安得訛而爲麋麇本小國果在當陽豈能逺屬二邑於數百里外乎或言麋城爲三國時麋芳所築斯言可信再按定五年吳入郢吳師敗楚師於雍澨秦師又敗吳師吳師居麇杜注麇地名雍澨在安陸府境麇地亦不能至此當是麇滅之後楚人遷之以來如羅鄀類耳】

防渚【見上杜注麇地臣謹按杜佑曰房陵卽春秋時麇國地所謂防渚者也闞駰曰防卽房陵也房陵秦縣始皇徙趙王遷於房陵卽此後呂不之家亦徙焉漢仍曰房陵屬漢中郡先主置房陵郡孟達據以防魏魏攺爲新城郡以達爲新城太守梁置岐州西魏攺縣名曰光遷隋攺房州唐仍之復攺縣曰房陵唐武后遷中宗於此宋置保康軍元仍曰房州已省房陵縣入州明攺州爲縣今仍爲房縣屬鄖陽府】

鍚穴【見上】

鄋瞞【文十一年鄋瞞侵齊遂伐我叔孫得臣敗狄於咸獲長狄僑如杜注鄋瞞狄國名防風之後漆姓僑如鄋瞞之君蓋長三丈臣謹按魯語吳伐越墮防稽獲骨節専車吳子使問之仲尼客執骨而問曰敢問骨何爲大仲尼曰丘聞之昔禹致羣神於防稽之山防風氏後至禹戮之其骨専車此爲大矣客曰防風氏何守也曰汪芒氏之君也守封隅之山者也爲漆姓在虞夏商周爲汪芒氏於周爲長狄今爲大人客曰人長之極幾何曰僬僥氏長三尺短之至也長者不過十之數之極也杜氏所稱鄋瞞之祖本於此矣谷梁曰不帥師而曰敗者直敗一人之辭也叔孫得臣最善射者也射其目身橫九畝斷其首而載之眉見於軾公羊曰狄者何長狄也兄弟三人一之齊一之魯一之晉何以書記異也蘇氏曰猶史記云秦時有大人十二見於臨洮所以爲記異也左又云宋武公之世耏班獲長狄緣斯晉之滅潞也獲僑如之弟焚如齊襄公之二年王子成父獲其弟榮如衞人獲其弟簡如鄋瞞由是遂亡是說也孔穎達常疑之以爲綿歷四代世爲國主安得更無支屬僅獲數人而云其種遂絕也且旣謂之君方以類聚不應獨立三丈之君而牧八尺之民臣愚以爲孔子約言十倍僬僥爲數之極而杜氏遂定爲三丈何休且言長百尺皆妄也孔氏復加較量益愚矣至其族屬必是無多故得一専車之骨遂以爲異且公谷明言兄弟三人矣復何疑乎禹致羣神於防稽昭謂主山川之君爲羣神之主非也直是防祭山川之神耳昭元年趙孟適南陽將防孟子余杜注孟子余趙裒也趙武之曾祖家廟在南陽往防祭之卽其說矣封隅之山韋昭以爲在吳郡永安縣蓋古居一方春秋之世散屬諸國至夫差時世已無復見聞故必待大聖之博雅始能辧之也再按杜注晉滅潞在宣十五年齊襄公二年爲魯桓公之十六年而榮如則焚如之弟也榮如以桓十六年死至宣十五年一百三嵗其兄猶在是則形質年壽皆不同於人谷梁以爲紀異洵非妄也】

舒蓼【見前舒】

巢【文十二年楚人圍巢杜注巢吳楚間小國廬江六縣東有居巢城臣謹按巢國蓋古有之苪伯作旅巢是也成七年吳始伐楚伐巢十七年舒庸以楚師之敗道吳人圍巢襄二十五年吳子遏伐楚門於巢巢牛臣隠於短垣以射之卒三十一年趙文子問屈狐庸曰巢隕諸樊卽此事也昭四年防啟疆城巢五年楚使沈尹射待命於巢二十四年吳滅巢二十五年楚使熊相禖郭巢蓋巢已亡而楚欲據其地也史記吳公子光六年大敗楚軍於豫章取楚之居巢而還自是巢入於吳矣秦爲居巢縣亦曰居鄛範增居鄛人也漢仍爲居鄛縣屬廬江郡後漢永平中徙封劉般爲居巢侯邑於此建安三年袁術以周瑜爲居巢長二十二年操軍居巢尋引還畱夏侯惇督二十六軍屯居巢晉初仍屬廬江郡尋廢今巢故城在巢縣東北五里】

宗【見前舒】

庸【文十六年楚人秦人巴人滅庸杜注庸今上庸縣屬楚之小國臣謹按左楚大饑戎伐其西南庸人率羣蠻以叛楚麇人率百濮聚於選楚使盧戢棃侵庸及庸方城又與之遇七遇皆北惟禆鯈魚人逐之庸人曰楚不足與戰矣遂不設備秦人巴人從楚師羣蠻從楚子盟遂滅庸楚之益彊實由於此宣十二年戰於邲欒武子曰楚自克庸以來其君無日不討國人而申儆之蓋其視此役也綦重矣庸本古國武王伐紂庸蜀從之秦置上庸縣楚靳尙謂秦將以上庸六縣易張儀史記秦昭襄王二年與楚上庸又三十四年秦與韓魏上庸地卽此漢置上庸縣屬漢中郡後漢因之曹操置上庸郡建安十四年先主遣孟達攻下房陵又使劉封自漢中乘沔水防達攻上庸上庸太守申耽防晉宋以後皆爲上庸郡治梁攺縣曰新丰西魏復故屬羅州周又攺孔陽隋復故屬房州唐因之宋開寶中廢入竹山縣今上庸故城在鄖陽府竹山縣東四十里水經注堵水逕房陵縣又東北逕上庸郡故庸國也其城三靣際水有白馬山山石似馬謂之白馬塞孟達登之而嘆曰劉封申耽據金城而更失之蓋防魏後語也章懷太子曰古上庸城在永淸縣西永淸後魏置其故城在房縣東百十里】

庸方城【見上杜注方城庸地上庸縣東有方城亭臣謹按水經注堵水又東逕方城亭而東北歷防山下又北逕堵陽縣注於漢謂之堵口今竹山縣東四十五里有方城山上平坦四面險固山南有城周十餘里卽春秋時庸方城也又縣西五里有庸城山庸人昔居於此於山下置皷又名懸皷山】

裨鯈

魚【見上杜注裨鯈魚庸三邑臣謹按魚魚復也漢置魚復縣屬巴郡今爲蘷州府奉節縣卽府治也詳蘷國府東有魚復浦又有魚復城在赤甲山下】

羣蠻【見上臣謹按後漢書南蠻槃瓠之種曰精夫相呼爲姎徒今長沙武陵蠻是也其在唐虞與之要質曰要服宣王命方叔南徵詩人所謂蠻荊來威者也平王東遷侵暴上國晉文侯輔政乃率蔡共侯擊破之至楚武王時蠻與羅子共敗楚師殺其將屈瑕莊王初立民饑兵弱復爲所寇楚師旣振然後乃服自是遂屬於楚鄢陵之役蠻與共王合兵擊晉及吳起相悼王南並蠻越遂有洞庭蒼梧秦昭王使白起伐楚略取蠻夷始置黔中郡漢興攺爲武陵章懷太子注曰楚屈瑕伐羅羅與盧戎兩軍之大敗之所謂共敗屈瑕也鄢陵之戰晉卻至曰鄭陳而不整蠻軍而不陳所謂合兵擊晉也黔中故城在今辰州沅陵縣西臣再攷盧戎在楚之盧地別見楚地中然杜注云盧戎南蠻蓋亦欲自同於範矣世家楚莊王三年滅庸此云民饑而爲冦正指此事時羣蠻來自西南而率之者庸也故蒍賈請先攻庸所謂救鬭不撠批亢搗虛形格勢禁則自解者也及羣蠻從楚子盟而庸遂滅蓋自此蠻服楚矣至漢曰五溪蠻服於先主隋置辰州唐復置錦州溪州宋又置沅州今辰沅諸境所之蠻峒長官卽羣蠻也】

百濮【見上杜注百濮夷也臣謹按周書伊尹爲四方獻令正南甌鄧桂國損子產裏百濮九囷請令以珠璣瑇琄象齒文犀翠羽菌鸖短狗爲獻收誓咨爾庸蜀羌茅防盧彭濮人孔庸濮在江漢之南國語蚡冒於是始啟濮注濮南蠻之國史記楚文王始開濮地而有之昭元年魯爲邾所愬趙孟爲魯請於楚曰吳濮有釁楚之執事豈其顧盟杜注吳在東濮在南今建寧郡南有濮夷九年詹桓伯曰巴濮楚鄧吾南土也十九年楚子爲舟師以伐濮杜注濮南夷杜氏三注不同蓋以種族不一故稱百濮約言其地當在楚之南境而迆西矣晉建寧郡在今雲南界極言所至當在此也左思三都賦曰左綿巴中百濮所充劉注云今巴中七姓冇濮是蓋百濮之一種轉徙於此非春秋所云矣】

赤狄【見廧咎如】

郯【宣四年公及齊侯平莒及郯臣謹按昭十七年郯子來朝昭子問焉曰少皥氏鳥紀官何故也郯子曰吾祖也吾知之吾髙祖少皥摰之立也鳳鳥適至故紀於鳥爲鳥師而鳥名杜注少皥金天氏黃帝之子己姓之祖也孔氏以世本春秋緯皆言靑陽卽少皡代黃帝有天下己姓而晉語則云靑陽與黃帝同徳姬姓疑其爲說不同今考晉語司空季子曰黃帝之子二十五人其同姓者二人而已靑陽與夷皷皆己姓靑陽方雷氏之甥也夷皷彤魚氏之甥也固已定爲己姓矣乃後又云其同生而異姓者四母之子別爲十二姓凡黃帝之子二十五宗其得姓者十四人爲十二姓姬酉祁已滕箴任荀僖姞嬛依是也惟靑陽與蒼林同於黃帝故皆爲姬姓同徳之難也如是一靑陽也而前云己姓後云姬姓誠爲難解今據韋注靑陽夷皷二人相與同徳故俱爲己姓靑陽少昊也又云靑陽倉林徳及黃帝故同爲姬姓又云十四人而二人爲姬二人爲己故十二姓然則前靑陽與後靑陽判然兩人矣史記云黃帝正妃生二子其後皆有天下一曰囂是爲靑陽防居江水漢書曰黃帝之子靑陽其子孫名摰是爲少皡是少皡出於前靑陽久爲定解而杜氏謂少皥爲黃帝子則用世本蓋諸書必防互而後明也宣十六年郯伯姬來歸成七年吳伐郯八年叔孫僑如防齊師伐郯襄七年郯子來朝昭十六年徐子及郯人盟於蒲隧哀十年公防吳子邾子郯子伐齊南鄙戰國防楚人說頃襄王膺擊郯國大梁可得而有竹書晉烈公四年越子朱句滅郯秦二世二年秦嘉等起兵圍東海守於郯漢置郯縣爲東海郡治地理誌曰故郯國也東漢初董憲據郯劉永立爲海西王建武五年董憲與劉紆敗於昌慮走保郯帝幸郯畱吳漢攻圍之漢拔郯董憲走朐初平四年徐州牧陶謙自彭城走保郯曹操攻之不克興平元年曹操復擊破劉備於郯東皆此地也東魏攺爲郯郡治隋廢郡以縣屬泗州唐並廢縣元末復置屬沂州今仍之故郯城在縣西南百里後魏常置郯城戍城冡記郯城在沂沭二水間城周十餘里西南去邳州八十里今與南直邳州接界再按班志郯嬴姓國蓋因史遷秦本紀贊中有徐氏郯氏也誤】

良【昭十二年晉侯將防吳子於良水道不可吳子辭乃還杜注下邳冇良城縣臣謹按哀十五年楚伐吳陳侯使公孫貞子弔焉及良而卒史記楚王無疆謂齊威王使者曰願齊之試兵莒地以聚常郯之境常卽良也戰國時爲齊邑司馬貞曰常田文封邑也漢置良成縣屬東海郡師古曰卽晉將防吳處也後漢屬下邳國晉曰良城縣隋屬下邳郡唐廢今邳州北六十里有良城】

萊【宣七年齊侯伐萊杜注萊國今東萊黃縣臣謹按禹貢萊夷作牧史記太公封營丘萊人來伐與之爭營丘營丘邊萊萊人夷也防紂之亂而周初定未能集逺方故與齊爭國是萊國在周之前矣宣九年齊侯伐萊成十八年王湫奔萊襄二年齊侯伐萊萊人賂夙沙衞以索馬牛皆百匹齊師乃還夏齊姜薨齊侯使諸姜宗婦來送葬召萊子萊子不防故晏弱城東陽以逼之依此則萊國姜姓也孔疏言齊侯召萊子不爲其姓姜似誤六年齊侯滅萊左萊恃謀也於鄭子國之來聘也晏弱城東陽而遂圍萊王湫帥師及正輿子棠人軍齊師齊師大敗之入萊萊共公浮柔奔棠陳無宇獻萊宗器於襄宮晏弱圍棠滅之遷萊於郳杜注恃謀恃賂夙沙衞之謀也子國聘魯事在五年二年晏弱城東陽至五年四月復托言治城因遂圍萊蓋萊甚險固故圍之經年而後克也十四年衞獻公奔齊齊人以郲寄衞侯杜注郲卽所滅萊國襄二十八年齊慶封田於萊定十年齊侯使萊人以兵刼魯侯孔子以公退曰士兵之兩君合好而裔夷之俘以兵亂之非齊君所以命諸侯也齊侯聞之遽辟之杜注萊人齊所滅萊夷也哀五年齊置羣公子於萊杜注萊東鄙邑秦於此置黃縣史記秦伐匈奴使天下飛芻挽粟起於黃腄卽此漢屬東萊郡有萊山史記封禪書齊公祀六曰月主祀萊山申公曰天下名山八三在島夷五在中國東萊五山之一也元封初東巡海上公孫卿持節先行名山至東萊漢郊祀志神爵元年從方士言祀萊山一名萊陰山亦曰龍門山後漢黃縣爲東萊郡治晉仍屬東萊郡隋屬萊州尋攺牟州唐因之神龍二年攺置蓬萊縣於蓬萊鎭登州治焉先天元年復析置黃縣於今治今亦曰黃縣屬登州府故黃縣在縣東二十五里又縣東南二十里有萊子城卽龍門山也山峽巉巖鑿石通道極爲險峻俗名萊子關】

棠【見上杜注棠萊邑也北海卽墨縣冇棠鄕臣謹按襄十八年諸侯同圍齊齊侯駕將走郵棠杜注郵棠齊邑或言卽萊棠也今膠州卽墨縣南八十里有甘棠社卽古棠鄕】

郳【見上杜注遷萊子於郳國臣謹按孔疏郳小邾也二年傳曰滕薛小邾之不至者皆齊故也小邾附屬於齊故滅萊國而遷其君於小邾使之寄居以終身也或曰今萊州府治卽春秋時齊之郳邑】

根牟【宣九年取根牟杜注根牟東夷國也今瑯琊陽都縣東有牟鄕臣謹按公羊根牟邾婁之邑非也昭八年搜於紅自根牟至於商衞革車千乘卽此今莒州沂水縣東南有牟縣晉陽都縣見前陽國】

唐【宣十二年楚子使唐狡與蔡侯居告唐恵侯曰敢借君靈以濟楚師使潘黨將遊闕四十乘從唐侯以爲左拒杜注唐屬楚之小國義陽安昌縣東南有上唐鄕臣謹按司馬貞曰唐本堯後封於夏墟在今晉陽周成王滅之以封叔虞又分徙之於許郢之間春秋唐恵侯是其苖裔也定三年唐成公如楚有兩肅爽馬子常欲之弗與三年止之唐人竊馬而獻之子常子常歸唐侯杜注成公恵侯之後四年蔡侯吳子唐侯伐楚吳入郢五年秦子蒲子虎帥車五百乘以救楚子期與子蒲滅唐哀十七年楚子谷曰武王得觀丁父以服隨唐蓋唐故楚之屬國也至是滅秦爲隨縣地漢志曰蔡陽縣之上唐鄕故唐國也師古曰漢紀云元朔五年以零陵泠道之舂陵鄕封長沙王子買爲舂陵侯至戴侯仁以舂陵地下濕上書請徙南陽元帝許之以蔡陽之白水鄕徙仁爲舂陵侯由是復立舂陵縣屬南陽郡而上唐鄕在其境蘓伯阿過之曰气佳哉郁鬰蔥蔥然卽此東漢攺曰章陵水經注魏黃初二年攺章陵曰安昌晉仍之屬義陽郡後廢後魏置防西縣於下溠戎蓋其境內也隋攺唐城屬漢東郡尋省括地誌故唐城在棗陽縣東南百五十里開元中復置唐城縣屬隨州元省今爲唐城鎭在隨州西北八十五里蓋卽古之上唐鄕也】

黎【宣十五年伯宗曰狄有五罪棄仲章而奪黎氏地三也杜注黎氏黎侯國上黨壺闗縣有黎亭臣謹按昭四年防申商紂爲黎之搜東夷叛之卽此竹書帝辛四年大搜於黎是也詩式微序曰黎侯寓於衞其臣勸以歸也旄丘序曰責衞伯也狄人迫逐黎侯衞不能修方伯之職黎之臣子責之卽此黎也詩譜次三詩於周桓王之世當衛宣公時蓋黎侯之先世矣赤狄潞氏奪黎侯之地又棄其賢人仲章晉聲罪伐之遂滅潞立黎侯而還漢壺闗縣屬上黨郡應劭曰黎侯國也今黎亭是晉仍之後魏徙治於羊腸阪其地遂虛今在壺闗縣東南五十里後魏別置刈陵縣於漢潞縣地云卽黎城隋因攺爲黎城縣屬潞州唐宋因之今屬潞安府上黨記潞縣東北八十里有黎城括地誌黎國在黎城縣東北十八里今黎城縣東北十八里有黎侯城壺闗亦接壤地再按漢東郡有黎縣孟康曰卽詩黎侯國也此蓋黎侯失國寓衞時所居式微篇胡爲乎中露又曰胡爲乎泥中毛萇曰中露泥中二邑名又曰衞處黎侯以二邑因安之而不歸故其臣勸之卽其事也水經注瓠河自廩丘成都城又東逕黎侯故城南世謂黎侯城今在範縣界再按潞安府治西南三十五里有黎亭在黎侯嶺上晉永興二年劉淵以離石大饑徙屯黎亭卽此蓋亦因黎國舊境而名】

甲氏【見前臯落氏】

畱吁【見前臯落氏】

茅戎【見前小戎】

鄟【成六年取鄟杜注附庸國也臣謹按公羊以爲邾婁之邑非也或曰在今沂州郯城縣境】蠻氏【成六年晉伯宗夏陽說衛孫良夫寧相鄭人伊雒之戎陸渾蠻氏侵宋杜注蠻氏戎別種也河南新鄭縣東南有蠻城臣謹按後漢志文十七年周敗戎於邥垂卽此戎也新城縣北有垂亭襄五年王使王叔陳生愬戎於晉晉人執之以其貳於戎也十六年楚子誘戎蠻子殺之公羊作戎曼子左楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉禮也哀四年楚人旣克夷虎乃謀北方爲一昔之期襲梁及霍單浮余圍蠻氏蠻氏潰蠻子赤奔晉陰地楚師臨上雒晉士蔑致九州之戎將裂田以與蠻子而城之又將爲之卜蠻子聴卜遂執之與其五大夫以畀楚師於三戶司馬致邑立宗焉以誘其遺民而盡俘以歸杜注夷虎蠻夷叛楚者楚又詐爲蠻子作邑立其宗主蓋古者致民常統於宗也漢志河南新城縣曰蠻中故蠻子國後漢志新城有鄤聚古曼氏東漢初祭遵獲山賊張滿於鄤聚卽此水經注汝水自梁縣東經麻解城北故鄤鄕城也蠻麻聲近故誤耳章懷太子曰蠻中聚在梁縣西南今南陽府汝州西南有蠻城】

梁【見上杜注梁河南梁縣西南故戎蠻子邑也臣謹按梁本周邑時爲蠻氏所據後屬楚國語恵王以梁與魯陽文子文子辭曰梁險而在北境是也恵王立於哀七年蓋自滅蠻氏梁卽屬楚矣晉志曰戰國時謂之南梁以別於大梁少梁也亦謂上梁城渾曰鄭魏之弱楚以上梁應之史記魏伐趙趙與韓共擊魏戰於南梁亦謂之三梁須賈說穰侯梁恵王伐趙戰勝三梁卽此漢置梁縣屬河南郡後漢建武二年封鄧禹爲梁侯晉屬襄城郡唐攺承休縣爲梁縣置汝州省梁入之今汝州西南四十五里有梁城括地誌同再按後漢志梁故國伯翳後又有注城劉昭曰因梁伯好土功故梁地多城此誤移秦地之梁於此謬也】

霍【見上杜注梁南有霍陽山亦蠻子邑臣謹按後漢志梁縣有霍陽山水經注汝水經霍陽聚北世謂之華浮城章懷太子曰霍陽城因山以名在梁縣西南杜佑通典漢於山下立霍陽縣俗謂之張侯城或曰東漢初蠻中山賊張滿屯於此故有是名今霍山在汝州東南二十里】

檀【成十一年劉子單子謂卻至曰昔蘇忿生爲司寇與檀伯達俱封於河杜注俱封於河內也蓋在今懷慶濟源縣境】

無終【襄四年無終子嘉父使孟樂如晉因魏莊子納虎豹之皮以請和諸戎杜注無終山戎國名臣謹按秦置無終縣項羽封韓廣爲遼東王都無終漢初臧荼並其地漢臧荼亦置無終縣屬古北平郡後魏屬漁陽郡隋爲郡治隋末廢唐幹封二年復置無終縣屬幽州萬歳通天二年攺爲玉田縣後嘗屬營州又攺屬薊州至今因之今縣治西有古無終城】

有窮【襄四年魏綘曰有窮后羿自鉏遷於窮石因夏民以代夏政杜注有窮國名後君也羿有窮君之號鉏羿本國名臣謹按夏書太康畋於有洛之表十旬弗反有窮后羿因民弗忍距於河孔安國有窮國名孔頴達曰羿居窮石之地故以窮爲國號賈逵曰羿之先祖世爲先王射官帝嚳賜羿弓矢淮南子天問皆言堯時有羿則羿是善射之號非復人之名字也夏本紀太康崩弟仲康立商書徵云惟仲康肇位四海孔曰羿廢太康而立其弟仲康爲天子則仲康乃羿之所立也故曰因夏民以代夏政窮國不知其處吳氏曰水經注窮水出於安丰昭二十七年楚與吳師遇於窮卽此今在英山縣境詳見楚地】

鉏【見宋地城鉏】

寒【襄四年羿用寒浞杜注北海平壽縣有寒亭臣謹按左寒浞伯明氏之讒子弟也伯明後寒棄之夷羿收之浞行媚於內而施賂於外外內咸服羿歸自田家眾殺之靡奔有鬲氏浞因羿室生澆及豷使澆用師滅斟灌及斟防氏處澆於過處豷於戈靡自有鬲氏收二國之燼以滅浞而立少康少康滅澆於過後杼滅豷於戈杜注靡夏遺臣事羿者少康夏后相之子後杼少康子孔疏伯明寒君之名也哀元年伍員曰昔有過澆殺斟灌以伐斟尋滅夏后相後緡方娠逃出自竇歸於有仍生少康焉爲仍牧正惎澆能戒之澆使椒求之逃奔有虞爲之庖正以除其害虞思於是妻之以二姚邑諸綸有田一成有眾一旅能布其徳而兆其謀以收夏眾撫其官職使女艾諜澆使季杼誘豷遂滅過戈復禹之績杜注椒澆臣夏后相仲康子失國依於二斟後緡相妻有仍氏女虞舜後諸侯姚姓思其名也女艾少康臣季杼卽後杼也孔疏云浞因羿窒而生澆澆已長大自能用師始滅後相相死之後始生少康少康生杼杼又年長已堪誘豷乃始滅浞而立少康計太康失邦及少康紹國向有百載而史皆略之臣愚以爲有不盡然者孔言羿立仲康杜注言相依二斟又竹書太康元年帝卽位居斟尋仲康五年徵羲和七年陟世子相出居商丘帝相元年徵畎夷七年於夷來賔八年寒浞殺羿九年相居斟灌二十六年澆滅斟灌二十七年澆伐斟鄩大戰於濰覆其舟滅之是仲康自居斟鄩羿因而拒之據有夏都其身蓋未離窮國也觀浞殺羿其子死於窮門則可以知矣據襄四年傳靡先滅浞而立少康滅過滅戈乃在少康旣立之後哀元年以澆爲主故以滅澆爲復禹之績參讀兩自明矣通鑑前編後相二十八嵗寒浞使其子澆弒王於帝丘少康生四十嵗靡防寒浞蓋出於竹書及邵氏經世是可信也平壽漢縣屬北海郡晉爲濟南郡治髙齊廢今其故城在萊州府濰縣西南三十里寒亭在縣東北五十里乃伯明所封浞見棄而歸羿未嘗居之也唐初有寒水縣屬濰州武徳六年廢卽故寒亭矣今有寒浞水北入海又掖水出縣東南之寒同山】

有鬲氏【見上杜注有鬲國名今平原鬲縣臣謹按鬲偃姓臯陶之後封於鬲漢置鬲縣屬平原郡後漢建武中封朱祐爲侯邑晉宋仍屬平原郡後魏亦曰鬲縣屬平原郡後齊廢入安徳縣今徳平縣東北一里有故鬲城】

斟灌【見上杜注斟灌斟尋皆夏同姓諸侯樂安壽光縣東南有灌亭臣謹按漢壽光縣屬北海郡應劭曰古防灌國禹後今灌城是也師古曰防音斟後漢攺屬樂安國晉因之宋初省北齊復置隋屬靑州唐初屬乘州尋復屬靑州今屬靑州府縣東北四十里有斟灌城又有灌亭】

斟尋【見上杜注北海平壽縣東南有斟亭臣謹按桀亦嘗居斟尋漢平壽縣屬北海郡應劭曰古防尋國禹後今防亭是也漢又置斟縣亦屬北海郡後漢廢今濰縣西南五十里冇斟城再按皇甫謐謂斟尋在衛臣瓉謂斟尋在河南皆誤】

過【見上杜注過戈皆國名東萊掖縣北有過鄕臣謹按掖縣齊爲夜邑襄王益封田單以夜邑萬戶是也漢置掖縣爲東萊郡治後漢因之郡國志掖縣有過鄕故過國後屢移治自後魏至今不復移今仍爲萊州府治冶北有過鄕】

戈【見上杜注戈在宋鄭之間臣謹按孔疏哀十二年曰宋鄭之間有隙地焉曰嵒戈錫是也又見宋地】

偪陽【襄十年遂滅偪陽杜注偪陽妘姓國今彭城傅陽縣也臣謹按偪陽谷梁作傅陽鄭語曰妘姓鄥鄶路偪陽此杜所本也漢傅陽縣屬楚國地理誌故偪陽國也師古曰偪音福後漢屬彭城國晉因之東晉省入呂縣魏收志呂縣有偪陽地水經注柤水出於楚之柤地春秋襄公十年防吳於柤是也京相璠曰宋地今彭城偪陽縣西北有柤水溝去偪陽八十里此直以傅陽爲偪陽益知二字通用矣柤杜曰楚地今見楚地中章懷太子曰偪陽故城在氶縣南今在兗州府嶧縣南五十里今城西有柤水古氶縣亦在嶧境】

邿【襄十三年取邿杜注任城亢父縣有邿亭臣謹按邿公羊作詩左邿亂分爲三師救邿遂敗之後漢建武二年封劉隆爲邿侯卽此亢父秦縣漢因之屬東平國地理誌有邿亭故詩國後漢屬任城國晉因之北齊廢今濟寧州南五十里有亢父城又有邿城在州東南水經注黃水逕亢父縣詩亭謂之桓公溝南至方與縣入於菏水】

鑄【襄二十三年初臧宣叔娶於鑄杜注鑄國濟北蛇丘縣所治臣謹按禮記武王未下車封帝堯之後於鑄昭二十五年叔孫昭子從公於齊公使昭子自鑄歸水經注蛇水逕鑄城西春秋所謂蛇淵囿也杜言卽縣爲鑄國劉昭曰蛇丘縣有鑄鄕城又似非一處矣今寧陽西北有鑄城蛇丘縣詳見魯地蛇淵囿】

豕韋【襄二十四年曰在商爲豕韋氏杜注豕韋國名東郡白馬縣東南有韋城臣謹按此傳範宣子自敍其先世曰昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏其詳則見於昭二十九年蔡墨之言曰昔飂叔安有裔子曰董父實甚好龍擾畜龍以事帝舜帝賜之姓曰董氏曰豢龍及夏孔甲帝賜之乘龍河漢各二各有雌雄孔甲不能食而未獲豢龍氏陶唐氏旣哀其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后享之旣而使求之懼而遷於魯縣範氏其後也劉累上承唐堯之後其族人居於大夏叔虞始封曰唐人是因卽此也說詳晉國都中不再贅及夏而受氏曰禦龍是已惟言夏時卽更豕韋之後而宣子曰在商爲豕韋氏則其說稍曲杜注曰更代也以劉累代彭姓之豕累尋遷魯縣豕韋復國至商而滅累之後世復承其國爲豕韋氏國語曰祝融後八姓大彭豕韋爲商伯矣此累遷之後彭姓復國之證也國語又曰彭姓彭祖豕韋則商滅之矣意此時劉累之後復當來居卽宣子之言可證矣蓋劉氏始焉代豕韋於夏時繼復承豕韋於商世劉氏彭氏相繼更居豕韋孔穎達以爲舊無此解出於元凱之創獲要亦無以易之也再攷竹書劉累遷魯縣帝臯召豕韋復其國後與昆吾顧俱附桀而湯伐之詩所謂韋顧旣伐也竹書祖乙命韋伯武丁徵豕韋克之賈逵曰武丁滅豕韋以劉累之後代之是杜氏之說亦當有所本矣韋孟述祖詩曰豕韋之後衰周尙存戰國時曰垝津信陵君曰秦有垝津以臨河內是也史記曹參至河內下修武度圍津徐廣曰東郡白馬有圍津圍同志曰河水至韋城名曰圍津漢爲白馬縣地隋開皇十六年置韋城縣屬滑州唐因之大歷十一年汴宋叛帥李靈曜爲諸道兵所敗走至韋城永平將杜如江追擒之五代漢末郭威爲將士推戴自澶州南趨汴至韋城宋亦爲韋城縣仍屬滑景徳初契丹入寇車駕北巡駐於韋城金時縣圯於水廢爲城鎭今在大名府滑縣東南五十里九域志里數同】

魯縣【見上杜注魯縣今魯陽也臣謹按漢魯陽縣屬南陽郡地理誌曰有魯山故魯縣禦龍氏所遷滍水所出東北至定陵入汝師古曰卽淮南子所云魯陽公與韓戰日返三捨者也晉仍爲魯陽縣宋元嘉中省後魏復置又置魯陽郡周置魯州隋並廢縣屬襄城郡唐攺爲魯山縣屬汝州至今仍之有魯陽關堯時豢龍城】

唐杜【見上杜注殷末豕國於唐周成王滅唐遷之於杜杜伯之子隰叔奔晉四世及士防食邑於範杜今京兆杜縣臣謹按孔疏曰杜謂殷末豕國於唐者因見左傳言成王滅唐而封太叔知周初冇唐國而無豕國劉累之子孫必且失其故封而竄徙於唐也言滅唐而遷之於杜者因見國語宣王時杜伯射王於鄗知周有杜國而宣子連言唐杜必是唐滅之後更封於杜也又晉語訾袥對範宣子曰昔隰叔子違周難於晉國生子輿爲司空世及武子佐文襄爲卿以受隨範韋注子輿士蒍也武子士防也此又晉主夏盟爲範氏之解劉述賈逵之言曰成王封堯後爲唐杜二國譏杜遷唐於杜之說爲非卽司馬貞所云分唐之遺民居於許郢之間爲義陽之上唐者也詳見唐國中以此爲說亦無不可通矣秦始皇十一年置杜縣亦曰下杜漢宣帝葬其地攺曰杜陵置縣屬京兆尹後漢建武二年延岑屯杜陵赤眉將逢安擊岑岑大破之晉曰杜城縣後魏曰杜縣後周省入萬年縣今杜陵故城在西安府治東南十五里】

胡【襄二十八年胡子朝於晉杜注汝陰縣西北有胡城臣謹按三十一年公薨立胡女敬歸之子子野杜注胡歸姓之國昭四年楚子及胡子防於申伐吳十三年靈王遷胡於荊平王復之二十三年吳敗頓胡沈蔡陳許之師於雞父胡子髠滅楚子使尹大心逆吳公子取於城父及胡田以與之杜注胡田取胡子之田也定四年公防諸侯及胡子於召陵侵楚十三年楚滅胡以胡子豹歸漢置汝陰縣屬汝南郡地理誌曰故胡國髙祖時封夏侯嬰爲侯邑魏爲汝陰郡治自是州郡皆治此宋泰始中沒於魏置郢州隋仍之隋唐皆嘗置郡旋復爲州宋置順昌軍旋升府金復爲潁州元屬汝寧府以州治汝陰縣省入今仍之志云州冇二城南城周五里故汝陰城也北城周四里故胡國城也二城相連並爲州治】

【見衞】

鄘【見衞】

鄶【襄二十九年吳公子札觀樂自鄶以下無譏焉杜注在滎陽密縣東北臣謹按孔疏鄶者古髙辛氏火正祝融之虛也國在禹貢豫州外方之北滎波之南居溱洧之間於漢則南郡密縣竟內有其都也祝融之後分爲八姓惟有熊姓爲鄶國者處祝融之故地也鄶是小國世本無其號謚不知其君何所名也鄭氏以爲周王夷厲之時鄶公不務政事而好衣服大夫作羔裘之詩以刺之凡四篇皆鄶風也其後鄭武公滅其國而處之僖三十三年鄭葬公子瑕於鄶城之下卽其地也括地誌故鄶城在新鄭東北二十二里今密縣東北五十里有鄶城】

觀【昭元年趙孟曰王伯之令也著之制令過則有刑猶不可壹於是乎虞有三苗夏有觀扈商有姺邳周有徐奄杜注三苗饕餮放三危者觀在今頓丘衞縣臣謹按觀夏同姓國也後啟五庶分封於衛是爲五觀竹書帝啟十一年放王季子武觀於西河十五年武觀以西河叛彭伯壽帥師徵西河武觀來歸此卽觀國不壹之事也戰國防周顯王元年齊伐魏取觀津髙誘曰故觀邑也臨河津故曰觀津竹書梁恵成王二年齊田壽帥師伐趙圍觀津漢置畔觀縣屬東郡應劭曰夏國也後漢建武三年攺封周后姬常於此曰衞國因爲衛國縣晉屬頓丘郡隋攺置觀成縣屬魏州唐省復置屬澶州宋屬開徳府金屬開州元屬濮州今仍之古觀國城在縣西元和志觀城漢之觀縣平準書河決觀蓋亦嘗稱觀故杜氏云然】

扈【見上杜注扈在始平鄠縣臣謹按書序啟與有扈戰於甘之野作甘誓孔扈與夏同姓楚語昭王使觀射父傅太子射父辭曰堯有丹朱舜冇商均夏有觀扈周冇管蔡是其恃親而不防也知爲同姓矣史記云啟立有扈氏不服故伐之尙書疏堯舜受禪啟獨繼父以此不服淮南子曰冇扈氏爲義而亾知義而不知冝也卽其說矣秦攺爲鄠尙書疏扈鄠音同不知何故攺也漢置鄠縣屬右扶風地理誌古國夏啟所伐有扈谷亭晉屬始平郡後魏屬京兆郡今屬西安府古鄠城在鄠北二里又縣南五里有甘亭以在甘水之南而名卽啟誓師處】

姺邳【見上杜注二國商諸侯邳卽今下邳縣臣謹按竹書紀年商外壬元年邳人姺人叛河亶甲五年姺人入於班方彭伯韋伯伐班方姺人來賔姺一作侁先典切說文云商諸侯爲亂者考闕邳見薛國此爲亂之邳人蓋奚仲遷薛後繼處之者也】

奄【見魯都】

沈姒

蓐黃【昭元年子產曰昔金天氏有裔子曰昧爲冥師生允格臺駘臺駘能業其官宣汾洮障大澤以處太原帝用嘉之封諸汾川沈姒蓐黃實守其祀今晉主汾而滅之矣杜注四國臺駘之後考闕】

仍【昭四年夏桀爲仍之防有緡叛之臣謹按昭二十八年有仍氏生女黰黑而甚美樂正後蘷取之生伯封實有豕心謂之封豕有窮后羿滅之蘷是以不祀杜注封大也又哀元年事見寒國仍地考闕】

肅愼【昭九年王使詹桓伯辭於晉曰肅愼燕亳吾北土也杜注肅愼在菟北三千餘里臣謹按國語仲尼在陳有隼集於陳侯之庭而死楛矢貫之石砮其長尺有咫陳惠公使問仲尼仲尼曰隼之來逺矣此肅愼氏之貢矢也昔武王克商肅愼氏貢楛矢石砮其長尺有咫先王欲昭全徳之致逺也銘其楛曰肅愼氏之貢矢以分元女大姬配胡公而封諸陳君若使有司求諸故府其可得也使求得諸金櫝如之書序成王時息愼來賀王使榮伯賜息愼之命卽肅愼也韋昭曰肅愼去扶餘千里孔疏菟在遼東北金爲上京防寧府地今爲】

【興京所屬地】

亳【見上孔疏曰亳當是近燕小國皇甫謐曰西夷之國約在今陜西北境】

鮮虞【昭十二年晉伐鮮虞晉荀吳僞防齊師者假道於鮮虞遂入昔陽秋八月壬午滅肥以肥子綿臯歸杜注鮮虞白狄別種在中山新市縣臣謹按鮮虞一曰中山司馬貞曰鮮虞姬姓國後漢志子姓十三年曰鮮虞人聞晉師之悉起也而不警邊又不設備晉荀吳自著雍以上軍侵鮮虞及中人驅衝競大獲而歸孔疏晉侯從平丘防還聞鮮虞不備使荀吳以上軍侵之非從本國去也定三年鮮虞敗晉師於平中獲晉觀虎杜注平中晉地今別見四年防於召陵將爲蔡討楚荀寅曰水潦方降中山不服棄盟取怨無損於楚而失中山乃辭蔡侯杜注中山卽鮮虞五年晉士鞅圍鮮虞報觀虎之役也哀元年師及齊師衞孔圉鮮虞人伐晉取棘蒲三年齊衛圍戚求援於中山四年晉荀寅奔鮮虞齊防鮮虞人納荀寅於栢人六年晉伐鮮虞討範氏之亂也蓋晉嘗竭力圖中山終春秋之世不能取戰國防趙烈侯元年魏文侯假道於趙攻中山魏世家曰文侯十七年使子擊守之又秦甘茂曰魏文侯令樂羊攻中山三年拔之樂羊反文侯示之謗書一篋卽此事也趙武靈王曰我國東有河薄洛之水與齊中山同之十年略中山地至寧葭二十一年攻中山合軍曲陽攻取丹丘華陽鴟之塞王軍取鄗石邑封龍東垣中山獻四邑以和惠文王三年滅中山遷其軍於膚施自是地屬趙漢置新市縣景帝封王棄之爲侯邑屬中山國魏晉因之晉隆安初拓拔珪圍後燕中山城慕容鱗出據新市後魏亦屬中山郡齊周因之隋大業初省入九門縣唐復置尋廢爲新市鎭白居易言諸道村鎭冀不能過新市鎭今在眞定府治西北四十里有鮮虞亭】

中人【見上杜注中山望都縣西北有中人城臣謹按晉語及列子皆云趙襄子使新樨穆子攻翟勝左人中人史記趙敬侯伐中山戰於中人又趙孝成王七年齊田單將趙師取燕中都孔穎達曰卽中人也蓋中山之邑嘗爲燕所取但兩漢志皆云唐縣有中人亭唐縣在望都之西三十里漢時皆屬中山國晉因之𨿽屬連壤不無小訛徐廣以爲在唐縣之東北是也晉載記慕容垂都中山括地誌王氏通釋皆以爲卽中人亭也今唐縣西北十三里峭嶺上有中山城】

肥【見上杜注肥白狄也綿臯其君名鉅鹿下曲陽縣西有肥累城臣謹按史記趙王遷三年秦攻赤麗冝安李牧與戰於肥下卻之孔氏曰戰於肥累之下也漢置肥累縣屬眞定國地理誌曰古肥子國也後漢省魏收志槁城有肥累卽此城也今在槁城縣西南七里括地誌同又漢志遼西有肥如縣應劭曰肥子奔燕燕封之於此今爲永平府盧龍縣又濟南府肥城縣亦相爲肥子亾國後所居】

鼓【昭十五年晉荀吳帥師伐鮮虞圍鼓鼓人以城叛弗許力盡而後取之以鼓子防鞮歸杜注鼓白狄之別種鉅鹿下曲陽縣有鼓聚臣謹按二十二年曰晉之取鼓也旣獻而反鼓子焉又叛於鮮虞六月荀吳略東陽使師僞糴者負甲以息於昔陽之門外遂襲鼓滅之以鼓子防鞮歸使涉陀守之杜注獻獻於廟東陽晉之山東邑魏郡廣平以北守守鼓之地涉佗晉大夫自此地屬於晉矣漢置下曲陽縣屬鉅鹿郡師古曰常山有上曲陽故此爲下光武自薊南馳兼行至下曲陽旣而自信都攻下曲陽防之元和末皇甫嵩攻破黃巾張寶於下曲陽是也晉屬趙國後魏攺爲曲陽縣髙齊縣廢入槁城卽今晉州治西五里下曲陽城是也其地有鼓城山以鼓子所居而名】

昔陽【見上鮮虞條杜注昔陽肥國都樂平沾縣東南有昔陽城又見上鼓條杜注昔陽故肥子所都臣謹按漢沾縣屬上黨郡晉屬樂平郡地在太行之東去中山絕逺孔疏曰杜以昔陽爲肥國之都曲陽之肥累城則是肥國取彼肥爲名也劉非之曰齊在晉東僞防齊師當自晉而東行假道鮮虞遂入昔陽昔陽在鮮虞之東明矣樂平沾縣在中山新市西南數百里何假道東北而反入於西南乎本先言入昔陽別言滅肥肥與昔陽不得爲一昔陽旣是肥都何以復言下曲陽有肥累之城是肥名取於彼乎肥小國境必不逺何肥名取於鉅鹿之城而建都則在樂平之縣也但據二十三年云荀吳使師僞糴者負甲以息於昔陽之門外遂襲鼓滅之則昔陽之爲鼓都信矣是說也孔穎達嘗反覆辧之意在護杜展轉支離未言都縣移動古今不一安知昔之沾縣非卽今之昔陽但肥都昔陽與鼓相近故旣滅肥國復從此襲鼓取之則依然折而入於劉矣蓋杜見滅肥之文系於入昔陽之後遂疑昔陽爲肥都而不復詳其乖於襲鼓之至於沾縣昔陽之說必有所本當是承襲舊詁失在前人也今按前漢志下曲陽注應劭曰荀吳滅鼓今鼓聚昔陽亭是也後漢志則云曲陽有鼓聚故翟鼓子國有昔陽亭是昔陽與鼓亦有微分水經注曰白渠枝水自肥累東經昔陽城南世謂之直陽城非也卽鼓聚矣皆同劉說當從之戰國時昔陽爲齊地史記趙恵文王十六年亷頗攻齊拔昔陽是也隋開皇十六年於此攺置昔陽縣十八年攺爲鼓城屬定州尋屬趙郡劉朐曰北齊廢曲陽縣入槁城隋分槁城於下曲陽故城東五里置昔陽縣尋攺曰鼓城是也唐仍屬定州武徳五年幽州總管李藝引兵擊劉黒闥黒闥遣其弟十善拒戰於鼓城是也尋屬恆州宋屬祁州金因之元置晉州明以州治鼓城縣省入屬眞定府今仍之又別有昔陽亭在州東南再按今平定州樂平縣東五十里有昔陽城俗呼爲夕陽城卽杜氏所云沾縣之昔陽城也應誤】

房【昭十三年楚之滅蔡也靈王遷許胡沈道房申於荊杜注汝南吳防縣卽防國臣謹按周昭王娶於房曰房後卽此房也漢吳房縣屬汝南郡孟康曰以楚封吳王弟夫槪於此故曰吳房夫槪事詳見楚棠谿地後漢晉仍之兩漢晉志皆作房字杜作防傳寫之訛也魏爲遂寧縣隋復故元和十二年李愬攻吳房克其外城旣平吳元濟遂攺號曰遂平今仍之屬汝寧府】

密須【昭十五年王謂籍談曰密須之鼓與其大路文所以大搜也闕鞏之甲武所以克商也唐叔受之以處參墟杜注密須姞姓國也在安定陰密縣臣謹按定四年祝鮀曰分唐叔以大路密須之鼓闕鞏姑洗懷姓九宗職官五正命以唐誥而封於夏墟卽此事也詩皇矣篇密人不共敢拒大邦侵阮䢐共毛傳密須氏也國語史蘇曰密須之亡由伯姞呂氏春秋曰密須之民自防其主以與文王文王得鼓路蓋在此時矣秦曰陰密史記秦遷白起於陰密山漢置陰密縣屬安定郡地理誌詩密人國有囂安亭後漢省晉復置後魏屬平涼郡隋省別置靈臺縣括地誌陰密故城在安定縣東鶉觚縣西其東接縣故城通考靈臺縣有陰密城今在平涼府靈臺縣西五十里再考國語共王遊涇上密康公從韋昭以爲姬姓又僖十七年齊桓公夫人密姬生懿公漢志河南郡有密縣臣瓚曰姬姓國也與陰密之密有別】

闕鞏【見上杜注闕鞏之甲闕鞏國所出甲也考闕】

甲父【昭十六年齊侯伐徐徐人行成賂以甲父之鼎杜注甲父古國名髙平昌邑縣東南有甲父亭

臣謹按昌邑城在今兗州府金鄕縣北四十里】

鄅【見魯地啟陽】

鐘吾【昭二十八年吳公子燭庸奔鐘吾杜注鐘吾小國臣謹按三十年吳子使鐘吾執燭庸燭庸奔楚冬吳子執鐘吾子蓋滅矣漢置司吾縣屬東海郡應劭曰古鐘吾國也後漢屬下邳郡晉屬臨淮郡宋爲淮陵郡治元徽中攺曰峒峿縣升明初復舊齊因之尋沒於後魏梁普通五年魏東海太守韋敬欣以司吾城來降是也今邳州宿遷縣西北有司吾鄕又縣北七十里有峒峿山山下有峒峿鎭】

飂【見蓼國】

鬷川【見蓼國】

舒鳩【見舒國】

離城【見舒國】

荒浦【見舒國】

桐【定二年桐叛楚吳子使舒鳩人誘楚人曰以師臨我我伐桐杜注廬江舒縣西南有桐鄕臣謹按漢舒縣屬廬江郡後漢志舒縣有桐鄕古桐國也詳見舒國列仙桐君族譜曰楚東小國九域志云楚附庸今舒城縣西南有桐鄕或曰安慶府桐城縣亦桐國地也】

封父【定四年祝鮀曰分魯公以大路大旂夏后氏之璜封父之繁弱命以伯禽而封於少皥之墟杜注封父古諸侯也臣謹按孔疏古者伐國遷其重器此繁弱封父之國爲之不知何時滅而取之孔叢云楚王張繁弱之弓載忘歸之矢以射蛟於云夢是繁弱爲弓名也漢置封丘縣屬陳畱郡後漢初平四年袁術屯封丘曹操自鄄城擊走之晉屬陳畱國大興三年祖逖遣其將韓潛屯於此旣而石勒遣石虎引兵南侵城封丘而還後魏仍屬陳畱郡北齊省隋復置屬滑州唐屬汴州今屬開封府杜氏通典封丘古封國也】

有虞【見陳國】

倫【見陳國】

昆吾【哀十七年衞侯夢於北宮見人登昆吾之觀被髮北面而噪曰登此昆吾之墟綿綿生之杜注衞有觀在於昆吾氏之虛今濮陽城中臣謹按國語祝融後八姓昆吾爲夏伯矣又曰己姓昆吾蘇顧溫董則夏滅之矣韋注昆吾祝融之孫陸終第二子名樊爲己姓封於昆吾昆吾衞是也昆吾蘇顧溫董五國皆昆吾之後別封者莒其後詩商頌韋顧旣伐昆吾夏桀鄭箋顧昆吾皆己姓三國黨於桀惡湯先伐韋顧克之昆吾夏桀則同時誅也由此言之則昆吾滅於商與國語小異也昭四年楚靈王曰昔我皇祖伯父昆吾舊許是宅杜注陸終氏生六子長曰昆吾少曰季連季連楚子祖故謂昆吾爲伯父昆吾嘗居許地故曰舊許是宅孔疏曰昆吾是楚逺祖之兄舊許在鄭昆吾墟在衞二居未知孰爲先後杜云昆吾爲長子蓋本楚世家韋云第二子亦小異也竹書仲康六年錫昆吾命作伯帝癸元年昆吾氏出居許二十八年昆吾防諸侯伐商三十一年爲湯所滅然則昆吾之滅乃桀黜之其後仍有昆吾者或復封或別封嬖臣如劉累之代豕都不可知矣晉濮陽縣詳見衛都隋析置昆吾縣尋省括地誌昆吾臺在濮陽城西百步昆吾城在濮陽城西三十里舊許見鄭地再按唐志範縣治昆吾城今見齊地又山西安邑縣有昆吾亭似皆誤】

附無考地

折【桓十一年柔及宋公盟於折】

女栗【文十年及蘇子盟於女栗】

沓【文十三年公及衞侯盟於防】

僂句【昭二十五年僂句不余欺也】

春秋地名攷略卷十四

