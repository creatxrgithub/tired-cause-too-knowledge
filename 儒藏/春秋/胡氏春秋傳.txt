

欽定四庫全書

經部五

春秋傳總目

春秋類

諸國興廢說

提要

卷一

隱公【元年之三年】

卷二

隱公【四年之七年】

卷三

隱公【八年之十一年】

卷四

桓公【元年之四年】

卷五

桓公【五年之十年】

卷六

桓公【十一年之十八年】

卷七

莊公【元年之八年】

卷八

莊公【九年之十九年】

卷九

莊公【二十年之三十二年】

卷十

閔公【元年之二年】

卷十一

僖公【元年之十一年】

卷十二

僖公【十二年之二十六年】

卷十三

僖公【二十七年之三十三年】

卷十四

文公【元年之八年】

卷十五

文公【九年之十八年】

卷十六

宣公【元年之七年】

卷十七

宣公【八年之十一年】

卷十八

宣公【十二年之十八年】

卷十九

成公【元年之七年】

卷二十

成公【八年之十八年】

卷二十一

襄公【元年之十一年】

卷二十二

襄公【十二年之二十六年】

卷二十三

襄公【二十七年之三十一年】

卷二十四

昭公【元年之十二年】

卷二十五

昭公【十三年之二十一年】

卷二十六

昭公【二十二年之三十二年】

卷二十七

定公【元年之九年】

卷二十八

定公【十年之十五年】

卷二十九

哀公【元年之七年】

卷三十

哀公【八年之十四年】

欽定四庫全書

胡氏春秋傳

提要

【臣】等謹按胡氏春秋傳三十卷宋胡安國傳安國事迹詳宋史儒林傳案玉海載紹興五年四月詔徽猷閣待制胡安國經筵舊臣令以所著春秋傳纂述成書進入十年三月書成上之詔奨諭除寶文閣直學士賜銀幣是安國此書久已屬稿自奉敕撰進又覆訂五年而後成也兪文豹吹劍錄稱其自艸創至於成書初稿不畱一字其用意亦勤矣顧其書作於南渡之後故感激時事往往借春秋以寓意不必一一悉合於經防朱子語錄曰胡氏春秋傳有牽彊處然議論有開合精神亦千古之定評也明初定科舉之制大略承元舊式宗法程朱而程子春秋傳僅成二卷闕略太甚朱子亦無成書以安國之學出程氏張洽之學出朱氏故春秋定用二家蓋重其淵源不必定以書也後洽傳漸不引用遂獨用安國書漸乃棄經不讀惟以安國之傳爲主當時所謂經義者實安國之傳義而已故有明一代春秋之學爲最馮夢龍春秋大全凡例有曰諸儒議論盡有勝胡氏者然業已尊胡自難並収以亂耳目則風尙可知矣爰逮

本朝惇崇經術

禦制春秋傳說彚纂於安國舊說始多所駁正棄瑕取瑜擷其精粹已足以綜括原書第其行世已久書亦未可以竟廢謹校而錄之以存一家之言其中紕漏之處則

禦制彚纂中業已抉摘無遺昭示海內玆不復論辧

焉乾隆四十一年十月恭校上

總纂官【臣】紀昀【臣】陸錫熊【臣】孫士毅

總校官【臣】陸費墀

春秋傳序

古者列國各有史官掌記時事春秋魯史爾仲尼就加筆削乃史外傳心之要典也而孟氏明宗旨目爲天子之事者周道衰微乾綱解紐亂臣賊子接迹當世人欲肆而天理滅矣仲尼天理之所在不以爲己任而誰可五典弗惇已所當敍五禮弗庸已所當秩五服弗章已所當命五刑弗用已所當討故曰文王旣沒文不在玆乎天之將喪斯文也後死者不得與於斯文也天之未喪斯文也匡人其如予何聖人以天自處斯文之興喪在已而由人乎哉故曰我欲載之空言不如見諸行事之深切著明也空言獨能載其理行事然後見其用是故假魯史以寓王法撥亂世反之正敍先後之倫而典自此可惇秩上下之分而禮自此可庸有徳者必褒而善自此可勸有罪者必貶而惡自此可懲其志存乎經世其功配於抑洪水膺戎狄放龍蛇驅虎豹其大要則皆天子之事也故曰知我者其惟春秋乎罪我者其惟春秋乎知孔子者謂此書之作遏人欲於橫流存天理於旣滅爲後世慮至深逺也罪孔子者謂無其位而托二百四十二年南靣之權使亂臣賊子禁其欲而不得肆則戚矣是故春秋見諸行事非空言比也公好惡則乎詩之情酌古今則貫乎書之事興常典則體乎禮之經本忠恕則導乎樂之和著權制則盡乎易之變百王之法度萬世之準繩皆在此書故君子以謂五經之有春秋猶法律之有斷例也學是經者信窮理之要矣不學是經而處大事決大疑能不惑者鮮矣自先聖門人以文學名科如遊夏尙不能贊一辭蓋立義之精如此去聖旣遠欲因遺經窺測聖人之用豈易能乎然世有先後人心之所同然一爾苟得其所同然者𨿽越宇宙若見聖人親炙之也而春秋之權度在我矣近世推隆王氏新說按爲國是獨於春秋貢舉不以取士庠序不以設官經筵不以進讀斷國論者無所折衷天下不知所適人欲日長天理日消其效使逆亂肆行莫之遏也噫至此極矣仲尼親手筆削撥亂反正之書亦可以行矣天縱聖學崇信是經乃於斯時奉承詔防輒不自揆謹述所聞爲之說以獻𨿽微辭奧義或未貫通然尊君父討亂賊辟邪說正人心用夏變夷大法略具庻幾聖王經世之志小有補云

【按宋鑑胡安國崇安人紹聖中進士擢太學博士靖康初除太常少卿起居舍人皆辭髙宗時以張浚薦除中書舍人兼侍講先獻時政論二十一篇尋以疾求去畱兼侍讀專講春秋累官至給事中謝良佐嘗稱其如大冬嚴雪百艸萎死而松栢獨秀所著有春秋傳卒諡文定從祀孔子廟庭】

春秋傳綱領

胡氏曰學春秋者必知綱領然後眾目有條而不繁自孟軻氏而下明綱領者凡七家今載七家精要之詞於卷首智者卽詞以觀義則思過半矣

孟軻氏曰春秋天子之事也昔者禹抑洪水而天下平周公膺戎狄驅猛獸而百姓寧孔子成春秋而亂臣賊子懼又曰王者之迹熄而詩亡詩亡然後春秋作晉之乘楚之檮杌魯之春秋一也其事則齊桓晉文其文則史其義則丘竊取之矣又曰春秋無義戰彼善於此則有之矣徵者上伐下也敵國不相徵也

莊周曰春秋經世先王之志也聖人議而不辯又曰春秋以道名分【按史記周戰國防人嘗爲蒙漆園吏其學無所不闚楚威王聞其賢遣使厚幣迎之周曰千金重利卿相尊位也子獨不見犠牛乎我寧遊戲以快吾志馬著書十餘萬言猖狂自恣𨿽當世宿學不能自解免也】

漢董仲舒記夫子之言曰我欲載之空言不如見之於行事之深切著明也誦其師說曰撥亂世反之正莫近春秋其自言曰有國者不可以不知春秋前有讒而不見後有賊而不知爲人臣者不可以不知春秋守經事而不知其宜遭變事而不知其權爲人君父而不通春秋之義者必蒙首惡之名爲人臣子而不通春秋之義者必陷篡弒之罪故春秋禮義之大宗也【按漢書董仲舒廣川人少治春秋下帷講授三年不窺園圃以賢良對策勸武帝勉彊學問行道設誠於內等語帝嘉之以爲江都相仲舒學有源委正誼明道之言度越諸子爲漢醇儒】

隋王通曰春秋之於王道是輕重之權衡曲直之繩墨也捨則無所取衷矣又曰春秋其以天道終乎故止於獲麟【按隋書王通字仲淹龍門人幼篤學慨然有濟蒼生之志詣長安奏太平十二策不見用退居河汾教授仿古作經又爲中說以擬論語大業初徴不至及卒門人諡田文中子】

宋西都邵雍曰春秋孔子之刑書也功過不相掩五伯者功之首罪之魁也先定五伯之功過而學春秋則大義立矣春秋之閒有功者未有大於四國者也有過者亦未有大於四國者也不先治四國之功過則事無統理不得聖人之心矣【按宋鑑邵雍字堯夫其先範陽人雍遊河南因葬其親伊水上遂家焉受學李之才探賾索隱遂衍先天之防尢精於數學著書十餘萬言富弼司馬光呂公著二程子雅敬雍爲市園宅自名其居曰安樂窩春秋時乘小車出遊城中賢者悅其徳不肖者服其化舉遺士補潁州團練推官不就卒諡康節】

橫渠張載曰春秋之書在古無有乃仲尼所自作惟孟子爲能知之非理明義精殆未可學先儒未及此而治之故其說多鑿【按宋鑑張載字子厚郿人舉進士爲祁州司法歷渭州僉判召爲崇文殿校書同知太常禮院爲人志气不羣初喜談兵及釋老書反而求之六經旣見二程子盡棄異學而學焉神宗立召問治道首以復三代爲對與執政不合告歸居橫渠鎭日危坐一室潛心精思教人以禮關西之士翕然宗之所著有東銘西銘正蒙擴聖賢所未卒諡曰明淳祐初封郿伯從祀孔廟】

河南程頤曰五經載道之文春秋聖人之用五經之有春秋猶法律之有斷例也又曰五經如藥方春秋猶用藥治病聖人之用全在此書又曰春秋一句卽一事是非便見於此乃窮理之要學者只觀春秋亦可以盡道矣又曰春秋傳爲按經爲斷又曰春秋之文一一意在示人如土功之事無大小莫不書之其意止欲人君重民力也又曰春秋之法極謹嚴韓子之言深得其防矣

欽定四庫全書

春秋諸國興廢說

周【黃帝之苗裔姬姓后稷之後也后稷封於邰及夏之衰后稷之子不窋失其官竄於西戎至太王爲狄所逼去邠居岐文王受命武王克商而王有天下幽王爲犬戎所殺平王遷都王城今河南縣是也平王四十九年魯隱公之元年也敬王又遷成周今洛陽是也敬王三十九年獲麟之嵗也四十四年敬王崩】

魯【姬姓侯爵出自周文王第四子周公旦旦佐文武成王有大勲勞於天下成王命爲太宰食邑扶風雍縣東北之周城號宰周公畱相天子主自陜以東諸侯乃封其長子伯禽於曲阜地方七百里分以寶玉大弓而俾侯於魯以輔周室伯禽父爲魯公子考公酋酋六世孫曰惠公弗皇惠公生隱公息姑隠公之元年當平王四十有九年而春秋始作其後二百四十有二年是哀公蔣之十四年西狩獲麟其後九君二百三十三年而頃公讎爲楚考烈王所滅遷爲家人】

齊【姜姓侯爵出自炎帝裔孫伯夷爲四嶽佐禹平水土有功賜姓曰姜氏曰呂謂之呂侯其國在南陽宛縣之西商末太公呂望起漁釣爲周文武師號師尙父佐文武定天下以功封營丘爲齊侯得徵五侯九伯其後桓公小白能相管仲爲五霸長天下賴之自僖公祿父之九年魯隱公立至簡公四年西狩獲麟其後三君一百單二年康公辛呂氏絕其祀田氏卒有齊國】

晉【姬姓侯爵出自周武王少子唐叔虞成王母弟也初邑姜方娠有吉夢及生子有文在其手曰虞字子幹成王滅唐翦桐葉爲圭與叔虞戲曰以此封若大臣史佚等以天子無戲言請擇日而成之遂封叔虞於唐居古大夏實沈之虛參之分野謂之太原亦曰晉陽在河汾之東北地方百里而都於翼平陽絳邑縣東翼城是也唐叔子燮父爲晉侯其數世孫文公重耳霸諸侯其子孫爲中國盟主者百五十餘年姬姓惟晉爲霸主王室賴之自鄂侯二年魯隱公卽位春秋作至定公午三十一年西狩獲麟又六世其臣韓魏趙氏三分晉地遷其君爲家人】

衞【姬姓侯爵出自周武王同母少弟封爲成王大司寇食采於康謂之康叔成王誅武庚滅三監中分其地以其半立康叔封爲衞伯分以大路綪茷旃旌大呂之樂命以康誥而封於商虛其地汲郡朝歌縣是也其數世孫桓公完之十三年魯隱公卽位春秋作出公十二年西狩獲麟後十一世聲公之子成侯速復降爵爲侯速孫嗣君更貶號曰君而止有濮陽之地後六世而秦二世廢其君爲庶人】

鄭【姬姓伯爵出自周厲王少子友宣王母弟也宣王二十二年封友於鄭在滎陽宛陵西南密邇王畿秦京兆漢華陰之鄭縣是也幽王之難友寄帑於虢鄶之閒因取二國地前華後河而食溱洧在濟西洛東河南潁北四水閒謂之新鄭友卒諡桓公友相幽王其子武公掘突孫莊公寤生皆相平王爲司徒者三世莊公二十二年魯隱公卽位春秋作聲公二十年西狩獲麟後一百四年韓哀侯滅其國】

宋【子姓公爵周二王后出自商王帝乙之長庶子啟食采於微謂之微子紂爲不道防子抱祭器以奔周武王誅紂立其子武庚武庚以三監畔成王誅之中分其地封微子爲宋公以奉湯祀禮樂車服悉如商舊作賔王家其地應天府睢陽是也其後數世孫穆公和之七年魯隱公立景公三十六年西狩獲麟後六世二百七年而齊魏楚共滅其國】

【姒姓伯爵周二王后武王克商求夏禹苗裔得東樓公封以奉禹祀其地今開封府之雍丘是也東樓公四傳而至武公武公十一年魯隱公立後嘗遷都緣陵又遷淳於淳於蓋古之州國至閔公維之六年西狩獲麟後三十二年而國滅於楚】

陳【嬀姓侯爵周三恪之國出自帝舜之後封於有虞虞幕裔孫閼父爲周武王陶正能利器用王賴之以元女大姬下嫁其子滿而封諸陳使奉虞帝祀其地在太皥之墟今陳縣是也滿諡胡公生申公犀犀而下傳國十世至桓公鮑鮑二十三年魯隱公立閔公二十一年西狩獲麟後三年楚惠王使公孫朝防之】

吳【姬姓子爵出自周太王長子太伯與其弟仲雍避少弟季歷賢而有聖子去之荊蠻號曰句吳端委以治周禮荊蠻義之歸者千餘家爲吳太伯太伯卒仲雍嗣立斷髮文身臝以爲飾遂不通中華後十七世當春秋魯成公六年其後闔廬之子夫差以彊暴霸中國夫差十五年春秋終後八年爲越句踐所滅】

楚【芉姓子爵出自顓帝孫重黎爲髙辛氏火正能光融天下命曰祝融其弟吳回嗣爲祝融生陸終陸終生六子皆剖坼而產最少者季連季連之苗裔鬻熊爲周文武師成王時舉文王武王勤勞之後嗣得鬻熊曽孫熊繹封於荊蠻胙以子男之田其地居丹陽南郡枝江縣是也其後都郢更名曰楚至五世而熊通自立爲楚武王武王十九年魯隱公立惠王章八年西狩獲麟其後六國與秦號七雄而楚最盛惠王而下有簡聲悼肅宣威懷頃襄考烈幽哀負芻十二王而後秦滅之】

許【姜姓男爵出自堯四嶽伯夷之後周武王封其苗裔文叔於許以續太嶽之嗣地在潁川許昌縣今許州是也春秋時國小而近鄭鄭再滅之以爲俘邑後附楚楚遷之於城父又遷之於白羽又遷之於葉元公子結之元年西狩獲麟】

秦【嬴姓伯爵出自顓帝裔孫女修子大業生大費與禹平水土佐舜調馴鳥獸賜姓嬴是爲柏翳柏翳十九世非子爲周孝王主馬汧渭閒馬大蕃息孝王分爲附庸而邑之秦使續氏嬴號曰秦嬴天水隴西縣秦亭是也其後文公四十四年魯隱公立至悼公十年西狩獲麟後九世孝公用商鞅以耕戰霸秦其子惠文君自號爲王至始皇並天下自立爲皇帝至二世而亡】

蔡【姬姓侯爵出自周文王子叔度武王克商封於蔡其地蔡州上蔡縣是也自叔度至蔡伯荒荒八世孫考父立爲宣侯宣侯二十八年魯隱公立成侯十年西狩獲麟後三十四年而楚滅之】

曹【姬姓伯爵出自文王子叔振鐸武王克商封之其地濟陰定陶縣是也叔振鐸生太伯脾脾後九世桓公終生卽位終生三十五年魯隱公立至哀公八年曹伯陽爲宋所滅】

北燕【姬姓伯爵出自周同姓功臣曰君奭佐文武定天下有大功爲周太保食邑於召謂之召康公相成王主自陜以西諸侯封其子爲北燕伯其地幽州薊縣是也召公九世至燕惠侯六世孫穆侯之七年魯隱卽位獻公十二年西狩獲麟後六世易王立傳王號者六世至燕王喜坐太子丹事爲秦所破滅】

莒【嬴姓子爵出自少昊之後武王封玆輿期於莒城陽莒縣是也莒夷君無諡而有號自玆輿期十一世而玆防始見於春秋共公庚輿而下微不復見後四世而楚滅之】

紀【姜姓侯爵出自東莞劇縣春秋時嘗娶魯女又女爲王后魯莊公之三年齊侵之紀季以酅入於齊四年紀侯大去其國】

邾【曹姓子爵出自陸終第五子晏安之後武王克商封其苗裔曹挾於邾爲附庸今魯國鄒縣是也魯隱公之元年邾儀父克會盟於蔑其後數從齊侯小白尊周進爵爲子克後九世桓公革之二十九年西狩獲麟邾近魯而小後爲楚所幷】

小邾【曹姓子爵出自邾挾之後夷父顏有功於周周封其子友於郳爲附庸春秋時郳黎來始朝魯其地在東海昌慮縣東北郳城是也齊小白霸郳君附從進爵爲子始列諸侯謂之小邾子】

虞【姬姓公爵出自太王子仲雍生季簡季簡生叔達叔達生周章虞仲及武王克商求太伯仲雍之後得周章已爲吳君別封其弟虞仲於周之北故夏墟在河東太陽縣自虞仲列爲諸侯十二世有虞公者貪而無謀晉獻公用荀息計賂以璧馬而取其國】

虢【姬姓公爵出自王季子虢仲文王弟也仲與虢叔爲王卿士勲在王室藏於盟府而文王友愛二弟謂之二虢武王克商封仲於農陜縣東南之虢城周室東遷虢公忌父虢公林父猶爲天子之相魯僖公五年晉獻公假道於虞以伐虢滅之地入於晉】

滕【姬姓侯爵文王子叔繡之後也至宣公十七世乃見春秋後六世齊滅之】

薛【任姓侯爵黃帝之後奚仲封於薛至獻侯始來朝魯與諸侯盟會】

欽定四庫全書

春秋提要

周十二王【春秋歷十四王悼王立未逾年敬王崩在春秋後故曰十二王】

平王【四十九年隱元年也三年崩在位五十一年】

桓王【元年隱四年也桓十五年崩在位二十三年】

莊王【元年桓十六年也莊十二年崩在位十五年】

僖王【元年莊十三年也十七年崩在位五年】

惠王【元年莊十八年也僖八年崩在位二十五年】

襄王【元年僖九年也文八年崩在位三十三年】

頃王【元年文九年也十四年崩在位六年】

匡王【元年文十五年也宣二年崩在位六年】

定王【元年宣三年也成五年崩在位二十一年】

簡王【元年成六年也襄元年崩在位十四年】

靈王【元年襄二年也二十八年崩在位二十七年】

景王【元年襄二十九年也昭二十二年崩在位二十五年】

敬王【元年昭二十三年也崩在春秋後】

列國見於年表者十九

魯蔡曹防滕晉鄭齊秦楚宋杞陳吳邾莒薛許小邾魯十二公

隱公【不書卽位】桓公【四年七年去秋冬二時】

莊公【不書卽位】閔公【不書卽位】僖公【不書卽位】

文公

宣公

成公

襄公

昭公

定公【元年無正月】

哀公

五伯【春秋終入吳黃池之後吳越亦爭伯矣】

齊桓公【莊十三年防北杏】宋襄公【僖十九年盟曹南】

晉文公【僖二十八年戰城濮】秦穆公【文三年伐晉】

楚莊王【宣十一年盟辰陵】

晉十一世

文公【僖二十八年立三十二年卒】襄公【僖三十三年立文六年卒】

靈公【文七年立宣二年卒】

成公【宣三年立宣九年卒】

景公【宣九年冬立成十年卒】厲公【成十一年立十八年卒】

悼公【成十八年立襄十五年卒】平公【襄十六年立昭十年卒】

昭公【昭十一年立十六年卒】頃公【昭十七年立三十年卒】

定公【昭三十年立卒在春秋後】

魯三桓

仲孫氏【又曰孟孫】叔孫氏季孫氏

晉八卿

智防士匄荀偃韓起

欒黶士魴魏絳趙武

晉六卿【三卿在春秋後不載】

趙氏範氏智氏荀氏魏氏韓氏

周來聘七

隱七年凡伯

九年南季

桓四年宰渠伯糾五年仍叔之子

八年家父

僖三十年宰周公

宣十年王季子

周錫命三

莊元年榮叔文元年毛伯成八年召伯

周歸脤一

定十四年石尙

周賵葬四

隱元年宰咺

文元年叔服

五年榮叔召伯

周來求三

隱三年武氏子求賻桓十五年家父求車

文九年毛伯求金

魯君臣朝聘於周八【文九叔孫得臣昭廿二叔鞅防葬故不數】

僖二十八年公兩朝王所

成十三年公如京師僖三十年公子遂

文元年叔孫得臣

八年公孫敖

宣九年仲孫蔑

襄二十四年叔孫豹

公如齊十有一【春秋公如齊者十有五桓莊四如齊非朝故不數】

僖公三

宣公六

昭公二

公如晉二十

文公二

成公四

襄公五

昭公八

定公一

公如楚二

襄公一

昭公一

魯大夫聘列國五十有六【又如齊四如宋三如晉二如陳滕各一皆因事而往非專行聘禮故不數】

如齊十有九

如晉二十有五

如陳二

如宋五

如牟如衞如楚如莒如邾各一

諸國朝魯四十

曹滕小邾各五

杞邾各七

郯二

薛紀谷鄧鄫郜葛牟蕭各一

齊聘魯五

隱七年弟年

桓三年弟年

僖三十三年國歸父

宣十年國佐

襄二十七年慶封

晉聘魯十有一

成三年荀庚

八年士燮

十一年郤犫

十八年士匄

襄元年荀防

八年士匄

十二年士魴

二十六年荀吳

二十九年士鞅

昭二年韓起

二十一年士鞅

宋聘魯四

成四年華元

八年華元

襄十五年向戌

昭十二年華定

衞聘魯四

文四年寧兪

成三年孫良夫

襄元年公孫剽

七年孫林父

陳鄭秦吳聘魯各一

莊二十五年陳女叔文十二年秦術

襄五年鄭公子發

二十九年吳札

楚聘魯三

莊二十三年荊人

文九年椒

襄三十年防罷

盟一百有九【凡內爲主書及外爲主書防所以別首從謹善惡之首也】

始隱元年蔑

終哀二年句繹

特盟參盟同盟始終

石門於咸特盟之始終也

瓦屋鄟陵參盟之始終也

於幽平丘同盟之始終也

同盟十有六【齊盟二皆同尊周也晉盟十有四皆同外楚也】

兩幽【齊桓】新城【晉靈】淸丘斷道虫牢馬陵

於蒲【晉景】於戚柯陵【晉厲】虛朾雞澤於戲

亳城北【晉悼】

重丘【晉平】平丘【晉昭】

殊盟二

僖五年首止

九年葵丘

涖盟四

僖三年公子友如齊文七年公孫敖如莒

昭七年叔孫婼如齊定十一年叔還如鄭

來盟五

桓十四年鄭弟語

閔二年齊髙子

僖四年楚屈完

文十五年宋司馬華孫

宣七年衞孫良夫

外大夫聘而遂盟五

成三年荀庚良夫十一年郤犫

襄七年林父

十五年向戌

防九十七

始隱二年潛

終哀十三年黃池

殊防四

僖五年首止

成十五年鐘離

襄十年於柤

十四年於向

遇七【內之遇四外之遇三】

隱四年遇淸

莊二十三年遇谷

三十年遇魯濟

僖十四年遇防

隱八年宋衞遇垂

莊四年齊陳鄭遇垂

三十二年宋齊遇梁丘

平五【加宣四年平莒及郯爲六】

隱六年鄭來輸平

宣十五年宋及楚平

昭七年曁齊平

定十年及齊平

十一年及鄭平

來七

隱元年祭伯來

桓六年寔來

八年祭公來

閔元年齊仲孫來

僖二十九年兩介葛盧來

襄十八年白狄來

人自爲盟三

桓十一年惡曹【中國未有伯而人自爲盟】

僖二十一年鹿上【中國始無伯而人自爲盟】

宣十二年淸丘【中國又將無伯而人自爲盟】

侵六十【潛師掠境曰侵】

始莊十年公侵宋終哀十三年晉侵衞

伐二百十有三【聲罪致討曰伐】

始隱二年鄭伐衞終哀十三年楚申伐陳

戰二十三【兩兵相接曰戰書敗績者十五又內兵書敗曰戰若僖公升陘諱不書敗惟莊公幹時之敗以與讎戰不諱】

始桓十年戰郎

終哀十一年戰艾陵

圍四十四【繯其城邑曰圍】

始隱五年宋圍長葛終哀七年宋人圍曹

入二十七【造其國都曰入】

始隱二年莒入向

終哀十三年越入吳

遷十【徙其朝市曰遷】

始莊元年遷郱鄑郚終哀二年遷州來

滅三十【毀其宗廟社稷曰滅內兵書滅曰取若取鄟取邿取鄫是也惟僖公滅項公在會季孫烕之故不諱】

始莊十年齊滅譚

終定十五年楚滅胡

敗師十有六【詭道而勝之曰敗】

始隱十年公敗宋師於菅

終定十四年於越敗吳於檇李

取師三【悉虜而俘之曰取】

隱十年伐戴取之

哀九年雍丘

十三年於嵒

取國邑十有六【胡氏曰取者收奪之名趙子曰凡力得之曰取】

始隱四年取牟婁

終哀八年取讙闡

襲一【輕行而掩之曰襲】

襄二十三年齊侯襲莒

追二【已去而躡之曰追】

莊十八年公追戎於濟西

僖二十六年公追齊至酅弗及

戍三【聚兵而守之曰戍】

僖二十八年公子買戍衞

襄五年戍陳

十年戍鄭虎牢

以一國而用諸侯之師三【以弱假彊而能左右之曰以】

桓十四年宋以四國伐鄭

僖二十六年魯以楚師伐齊

定四年蔡以吳子伐楚

城二十有九【城者完舊也內城二十三不時害義固爲罪矣𨿽時且義亦書見勞民爲重事也齊伯外城三獨城邢爲美晉伯外城三獨成周無譏】

始隱七年城中丘

終哀六年城邾瑕

築八【築者創始也】

莊元年築王姬之館二十八年築郿

三十一年三築臺

成十八年築鹿囿

昭九年築郎囿

定十三年築蛇淵囿

執三十有一【齊執者五晉執者十五宋執者三邾執者一楚執者七】

始桓十一年宋人執鄭祭仲

終哀四年晉執戎蠻子赤歸於楚

獲六【凡君戰而死者曰防生禽曰獲大夫生死皆曰獲】

僖元年於酈獲莒拏十五年於韓獲晉侯

宣二年大棘獲華元襄八年鄭獲公子燮

昭二十三年雞父獲陳夏齧

哀十一年艾陵獲齊國書

降二【降者脇服之詞】

莊八年郕降於齊師三十年齊人降鄣

潰四【民逃其上曰潰】

僖四年侵蔡蔡潰

文三年伐沈沈潰

成九年伐莒莒潰

昭二十九年鄆潰

講武二【桓公有所畏而大閱非其時莊公有所俟而冶兵非其地】

桓六年大閱【簡車馬也】

莊八年治兵【習戰也申明軍法以整齊之也】

搜五【中春敎振旅遂以搜謂搜索擇取不孕者大云者僭天子之制也】

昭八年搜於紅

十一年大搜比蒲

二十二年大搜昌閒定十三年大搜比蒲

十四年大搜比蒲

狩四【中冬敎大閱遂以狩謂守取之無所擇也】

桓四年於郎

莊四年於禚

僖二十八年河陽

哀十四年獲麟

乞師五【乞者卑遜自屈之辭又曰乞不保得之辭】

僖二十六年公子遂如楚

成十三年晉郤錡來十六年晉欒黶來

十七年晉荀防來

十八年晉士魴來

次師十有三【齊次者四魯次者四齊衞次者三晉楚次者各一伐而書次其次爲善救而書次其次爲貶又莊十年次郎見齊伯之難文十年次厥貉見楚伯之難襄元年次鄫見晉復伯之難】

始莊三年公次於滑

終定十五年齊衞次於渠蒢

制楚得失七

召陵以義勝

城濮以威勝

鄢陵以幸勝

蕭魚以善勝

於以不度徳不量力而敗

於邲以將不用命而敗

召陵以求貨弗得而還

救二十三

始莊六年子突救衞終哀十年吳救陳

獻捷二【獻者下奉上之詞軍獲曰捷】

莊三十一年齊來獻戎捷

僖二十一年楚宜申來獻捷

雩二十有一【旱祭也諸侯雩於境內之山川以山川百源能興雲雨也】

書秋者七

書七月者二書八月者四

書九月者七書冬者一

郊九【龜違者四牛災者四非時大不敬者一郊所以祭天魯諸侯而祭之僭也】

僖三十一年四月四卜郊

宣三年正月牛傷乃不郊

成七年正月牛傷不郊

十年四月五卜郊十七年九月辛丑用郊

襄七年四月三卜郊十一年四月四卜郊

定十五年正月牛傷五月辛亥郊

哀元年正月牛傷四月辛亥郊

望三【望祭也望於山川】

僖三十一年宣三年成七年

烝嘗三【冬曰烝眾也謂萬事畢成所薦眾多也秋曰嘗以物成而薦新爲義】

桓八年春正月己夘烝

夏五月丁丑烝十四年乙亥嘗

土田十

假一

取五

歸我一

歸之於一

疆一

來歸一

災異一百二十二

日食三十六星孛三

星隕隕石各一

不雨七

無冰三

大雨震電一

雨雪三

大雨雹三地震五

山崩二

大水九

有年二

大旱二

饑三

無麥苗一

大無麥禾一隕霜不殺艸李梅實一

隕霜殺菽一雨木冰一六鷁退飛一

多麋有有蜚蝝生各一螟三螽上

牛傷四

牛死二

宮室災六

震廟一

屋壊二

齊大災一

宋衞陳鄭災一

宋陳災各一

齊桓衣裳之防十有一

北杏兩鄄兩幽於檉於貫

陽谷首止寧母葵丘

齊桓兵車之防四

於洮於咸牡丘於淮

晉文五書爵

侵曹伐衞入曹城濮踐土

晉襄退三彊

僖三十三年敗秦於殽

敗狄於箕

伐許【許貳於楚伐許所以離楚也】

晉悼五防

雞澤於戚救陳於鄬邢丘

晉悼三駕

襄十年伐鄭十一年伐鄭同年伐鄭

晉平七合諸侯

湨梁祝柯澶淵商任沙隨

兩夷儀

晉平五合大夫

澶淵於宋城澶淵於虢

春秋五始

元者气之始

春者四時之始

王者受命之始

正月者政敎之始

卽位者一國之始

孔子相魯【查歸脤興孔子無預】

定十年防於夾谷齊人來歸鄆讙龜陰田

十二年叔孫墮郈季孫仲孫墮費

子路用魯

定十二年墮郈

墮費

子貢用魯

定十五年邾子來朝哀七年防吳於鄫

十二年防吳於槖臯防衞宋於鄖

冉求用魯

哀十一年齊國書伐我

王人三

莊六年子突救衞僖八年於洮

二十九年翟泉

命大夫三

魯單伯

鄭祭仲

陳女叔

魯三家所始【卽三桓也】

僖元年公子友敗莒於酈【是役公賜友汶陽之田及費季氏始】

四年公孫玆侵陳【叔孫氏始】

十五年公孫敖救徐【孟孫氏始】

春秋提要

欽定四庫全書

春秋傳卷一

宋胡安國撰隠公上【公名息姑魯惠公之子姬姓侯爵自周公子伯禽始受封傳世十有三而至隠公攝主國事諡法不屍其位曰隠】

周【文武開基始都丰鎬幽厲板蕩平王東遷洛陽盡舉故都而棄之秦所謂東周也於是王室微弱至平王四十九年而入春秋魯隱公三年平王崩桓王立】

鄭【姬姓伯爵自桓公始受封周厲王之子宣王之弟也傳世武公莊公莊公元年封弟段於京二十二年克段於鄢入春秋】音注【鄢音偃】

齊【姜姓侯爵自太公相武王定殷受封於齊受命專徵侯伯傳世十三至僖公九年入春秋】

宋【子姓公爵周武王定殷邦封微子啟於宋以奉殷祀傳世十四至穆公七年入春秋魯隱公三年穆公卒弟殤公與夷立】

晉【姬姓侯爵自唐叔始受封傳世十一而至昭侯昭侯封文侯之弟成師於曲沃晉始亂分爲二以翼曲沃別之】

翼【昭侯之後傳孝侯鄂侯鄂侯二年入春秋隱公五年曲沃伐翼翼侯奔隨王命虢公立鄂侯之子光於翼是爲哀侯隱公六年晉逆翼侯於隨納諸鄂謂之鄂侯】

曲沃【成師之後傳曲沃莊伯曲沃莊伯之十一年十一月魯隱公之元年正月也蓋用夏正建寅之月爲嵗首不惟攺元又攺歷矣隱公七年曲沃莊伯卒子稱代立是爲曲沃武公】

衞【姬姓侯爵自康叔始受封傳世十三至桓公十三年入春秋魯隱公四年衞州吁弒桓公自立冬殺州吁宣公晉立】

蔡【姬姓侯爵蔡叔之子蔡仲率徳攺行成王復封於蔡傳世十三至宣公二十八年入春秋魯隱公八年宣公卒子桓侯封人立】

曹【姬姓伯爵自曹叔振鐸始受封傳世十二至桓公終生三十五年入春秋】

滕【姬姓侯爵至魯隱公七年見滕侯卒其後稱子蓋爲時王所黜】音注【見去聲】

陳【嬀姓侯爵舜之後自胡公始受封傳世十二至桓公二十三年入春秋】

杞【姒姓侯爵夏禹之後自東樓公始受封傳五世至武公二十九年入春秋魯莊公二十七年書杞伯來朝蓋爲時王所黜其後又稱子】

薛【任姓侯爵至魯隱公十一年見來朝莊公三十一年書薛伯卒蓋爲時王所黜其後至昭公三十一年見葬薛獻公】

莒【巳姓子爵至魯文公十八年見庶其】

邾【曹姓附庸國自儀父八春秋後爲子至魯莊公十六年書邾子克卒】

許【姜姓大嶽之後至魯隱公十一年見許莊公及許叔魯桓公十五年許叔入於許卽魯僖公四年許男新臣卒葬許穆公也】

小邾【曹姓顓頊之後魯莊公五年書郳黎來來朝蓋附庸而未爵命其後數從齊桓公尊王室王命爲諸侯至魯僖公七年始書小邾子】音注【數入聲】

楚【羋姓子爵自熊繹始受封八世至熊渠立其長子康爲句亶王中子紅爲鄂王少子執疵爲越章王此僭王之始也又八世至熊儀是爲若敖又二世至熊眴是爲蚡冒又一世熊通是爲楚武王武王十九年入春秋】

秦【嬴姓伯爵顓帝之後也殷有蜚亷周有造父周孝王使非子畜馬蕃息分土爲附庸邑之秦六世至襄公將兵救周送平王東遷有功封爲諸侯襄公卒文公立文公四十四年是爲隱公元年又六世至穆公任好十五年魯僖公十五年始見春秋】

吳【姬姓子爵自大伯作吳五世至周章而武王克殷因封之吳又十四世至壽夢而吳始益大稱王魯成公七年始見春秋】

越【其先禹之苖裔少康之庶子也封於會稽以奉禹祀後二十餘世至於允常魯昭公五年偕楚伐吳始見於春秋允常與闔廬戰而相怨伐定公十四年允常卒子句踐立是爲越王是年吳伐越越敗之於檇李孟子曰王者之迹熄而詩亡詩亡然後春秋作今按邶鄘而下多春秋時詩也而謂詩亡然後春秋作何也自黍離降爲國風天下無復有雅而王者之詩亡矣春秋作於隱公適當雅亡之後又按小雅正月刺幽王詩也而曰赫赫宗周褒姒威之逮魯孝公之末幽王已爲犬戎所斃惠公初年周旣東矣春秋不作於孝公惠公者東遷之始流風遺俗猶有存者鄭武公入爲司徒善於其職則猶用賢也晉侯捍王於艱錫之秬鬯則猶有誥命也王曰其歸視爾師則諸侯猶來朝也義和之薨諡爲文侯則列國猶有請也及平王在位日久不能自彊於政治棄其九族葛藟有終逺兄弟之刺不撫其民周人有束薪蒲楚之譏至其晚年失道滋甚乃以天王之尊下賵諸侯之妾於是三綱淪九法斁人望絕矣夫婦人倫之本朝廷風化之原平王子母適冢正後親遭褒姒之難廢黜播遷而宗國顚覆亦可省矣又不是懲而賵人寵妾是防本塞源自滅之也春秋於此蓋有不得已焉耳托始乎隱不亦深切著明也哉】音注【復扶又反烕胡悅反朝直遙反凡後朝廷朝聘並同治去聲藟力軌反逺去聲】

【已周平王四未十九年】元年【齊僖公祿父九年晉鄂侯郤二年曲沃莊伯鮮十一年衞桓公完十三年蔡宣公考父二十八年鄭莊公寤生二十二年曹桓公終生三十五年陳桓公鮑二十三年武公二十九年宋穆公和七年秦文公四十四年楚武王熊通十九年】

【卽位之一年必稱元年者明人君之用也大哉乾元萬物資始天之用也至哉坤元萬物資生地之用也成位乎其中則與天地參故體元者人主之職而調元者宰相之事元卽仁也仁人心也春秋深明其用當自貴者始故治國先正其心以正朝廷與百官而逺近莫不壹於正矣春秋立文兼述作按舜典紀元日商訓稱元祀此經書元年所謂祖二帝明三王述而不作者也正次王王次春乃立法創制裁自聖心無所述於人者非史策之舊文矣】音注【治平聲】

春王正月音注【按隱公之始年周王之正月也書王正月見周之正朔猶行於天下也按左氏曰王周正月周人以建子爲嵗首則冬十有一月是也前乎周者以醜爲正其書始卽位曰惟元祀十有二月則知月不易也後乎周者以亥爲正其書始建國曰元年冬十月則知時不易也建子非春亦明矣乃以夏時冠周月何哉聖人語顏回以爲邦則曰行夏之時作春秋以經世則曰春王正月此見諸行事之驗也或曰非天子不議禮仲尼有聖徳無其位而攺正朔可乎曰有是言也不曰春秋天子之事乎以夏時冠月垂法後世以周正紀事示無其位不敢自專也其旨防矣加王於正者公羊言大一統是也國君逾年攺元必行告廟之禮國史主記時政必書卽位之事而隱公闕焉是仲尼削之也古者諸侯繼世襲封則內必有所承爵位土田受之天子則上必有所稟內不承國於先君上不稟命於天子諸大夫扳已以立而遂立焉是與爭亂造端而篡弒所由起也春秋首絀隱公以明大法父子君臣之倫正矣】音注【冠語並去聲扳普顏反絀與黜同】

三月公及邾儀父盟於蔑音注【蔑魯地邾儀父附庸之君未王命也此私盟之始父音甫】

【魯侯爵而其君稱公此臣子之詞春秋從周之文而不革者也我所欲曰及邾者魯之附庸儀父其君之字也何以稱字中國之附庸也王朝大夫例稱字列國之命大夫例稱字諸侯之兄弟例稱字中國之附庸例稱字其常也聖人按是非定褒貶則有例當稱字或黜而書名例當稱人或進而書字其變也常者道之正變者道之中春秋大義公天下以講信修睦爲事而刑牲防血要質鬼神則非所貴也故盟有弗獲已者而汲汲欲焉惡隱公之私也或言褒其首與公盟而書字失之矣】音注【要平聲質與劕同】

夏五月鄭伯克段於鄢音注【鄢鄭地音偃】

【用兵大事也必君臣合謀而後動則當稱國命公子呂爲主帥則當稱將出車二百乘則當稱師三者咸無稱焉而專目鄭伯是罪之在伯也猶以爲未足又書曰克段於鄢克者力勝之詞不稱弟路人也於鄢操之爲已蹙矣夫君親無將段將以弟篡兄以臣伐君必誅之罪也而莊公特不勝其母焉爾曷爲縦釋叔段移於莊公舉法若是失輕重哉曰姜氏當武公存之時常欲立段矣及公旣沒姜以國君嫡母主乎內段以寵弟多才居乎外國人又恱而歸之恐其終將軋已爲後患也故授之大邑而不爲之所縱使失道以至於亂然後以叛逆討之則國人不敢從姜氏不敢主而大叔屬籍當絕不可復居父母之邦此鄭伯之志也王政以善養人推其所爲使百姓興於仁而不偸也況以惡養天倫使陷於罪因以翦之乎春秋推見至隱首誅其意以正人心示天下爲公不可以私亂也垂訓之義大矣】音注【夫音扶不勝勝音升】

秋七月天王使宰咺來歸惠公仲子之賵音注【此王室下交諸侯之始咺音烜賵方鳳反】

【上古應時稱號故其名三變春秋以天自防創制立名系王於天爲萬世法其義備矣冢宰稱宰咺者名也王朝公卿書官大夫書字上士中士書名下士書人咺位六卿之長而名之何也仲子惠公之妾爾以天王之尊下賵諸侯之妾是加冠於屨人道之大經拂矣天王紀法之宗也六卿紀法之守也議紀法而修諸朝廷之上則與聞其謀頒紀法而行諸邦國之間則專掌其事而承命以賵諸侯之妾是壤法亂紀自王朝始也春秋重嫡妾之分故特貶而書名以見宰之非宰也或曰僖公之母成風亦莊公妾也其卒也王使榮叔歸含且賵其葬也至使召伯來會葬下賵諸侯之妾而名其宰榮召何以書字而不名也於前賵仲子則名冢宰於後葬成風王不稱天其法嚴矣】音注【壊音怪分去聲含戶暗反】

九月及宋人盟於宿音注【魯宋宿三國共爲盟參盟之端見矣】

【內稱及外稱人皆微者其地以國宿亦與焉微者盟會不志於春秋此其志者有宿國之君也凡書盟者惡之或曰周官有司盟掌盟載之法詛祝作其詞玉府共其器戎右役其事太史藏其約蘇公亦曰出此三物以詛爾斯夫盟以結信出於人情先王猶不禁也而謂凡書盟者惡之可乎曰盟以結信非先王所欲而不禁逮徳下衰欲禁之而不克也春秋之時會而防血其載果掌於司盟猶不以爲善也又況私相要誓慢鬼神犯刑政以成傾危之習哉今魯旣及儀父宋人盟矣尋自叛之信安在乎故知凡書盟者惡之也】音注【與音預詛側慮反祝支又反共音恭約於妙反】

冬十有二月祭伯來音注【此私交之始祭側界反】

【按左氏曰非王命也祭伯畿內諸侯爲王卿士來朝於魯而直書曰來不與其朝也人臣義無私交大夫非君命不越竟所以然者杜朋黨之原爲後世事君而有貳心者之明戎也惟此義不行然後有籍外權如繆畱之語韓宣惠者交私議論如莊助之結淮南者倚彊藩爲援以脇制朝廷如唐盧擕之於髙駢崔之於宣武昭緯之於幽峧者矣經於內臣朝聘告赴皆貶而不與正其本也豈有誣上行私自植其黨之患哉】音注【竟音境繆音穆】

公子益師卒音注【益師魯大夫】

【凡公子公孫登名於史冊貴戚之卿也不書官者故侍講程頤以謂不與其以公子故而自爲卿也古者諸侯大夫皆命於天子卿卒必書此春秋貴大臣之意其不日公羊以爲逺然公子彄逺矣而書日則非遠也谷梁以爲惡然公子牙季孫意如惡矣而書日則非惡也左氏以爲公不與小斂然公孫敖卒於外而公在內叔孫捨卒於內而公在外不與小斂明矣而盡日左氏之說亦非也其見恩數之有厚薄歟】

【庚平王五申十年】二年【齊僖十晉鄂三衞桓十四蔡宣二十九鄭莊二十三曹桓三十六陳桓二十四武三十宋穆八秦文四十五楚武二十】

春公防戎於潛音注【潛魯地戎之近於魯者也此外交之始是故會戎於潛春秋之始會吳黃池春秋之終此春秋之所以終始也】

無駭帥師入極音注【極附庸國無駭帥師大夫專兵之端見矣】

秋八月庚辰公及戎盟於唐音注【唐魯地此與盟之始】

九月紀履緰來女音注【緰音須】

冬十月伯姬歸於紀音注【伯姬魯女】

莒人入向音注【向小國音餉】

【按谷梁子逆女親者也使大夫非正也魯哀公問冕而親迎不已重乎孔子對曰合二姓之好以爲宗廟社稷主君何謂已重乎文定厥祥親迎於渭造舟爲梁不顯其光則世子而親迎也韓侯娶妻蹶父之子韓侯迎止於蹶之裏則諸侯而親迎也有夫婦然後有父子有父子然後有君臣夫婦人倫之本也逆女必親使大夫非正也入春秋之始名宰咺歸賵以譏亂法書履緰逆女以志變常眾妾之分定矣大昏之禮嚴矣】音注【好去聲蹶音鱖】

紀子伯莒子盟於密音注【伯左作帛密莒邑子帛裂繻字莒魯有怨紀侯昏於魯使子帛盟莒結好以和解之此外特相盟之始】

【凡闕文有斷以大義削之而非闕者有本據舊史因之而不能益者亦有先儒傳授承誤而不敢增者如隱不書卽位桓不書王賵葬成風王不書天吳楚之君卒不書葬之類皆斷以大義削之而非闕也甲戌己丑夏五紀子伯莒子盟於密之類或曰本據舊史因之而不能益者也或曰先儒傳授承誤而不敢增者也闕疑而愼言其餘可矣必曲爲之說則鑿矣】

十有二月乙卯夫人子氏薨音注【子氏仲子也隱讓桓以爲太子故成其母喪稱夫人以赴於諸侯】

【按谷梁子曰夫人子氏者隱之妻也卒而不書葬夫人之義從君者也邦君之妻國人稱之曰小君卒則書薧以明齊也先卒則不書葬以明順也有夫婦然後有父子有父子然後有君臣夫婦人倫之本也入春秋之始於子氏書薨不書葬明示大倫茍知其義則夫夫婦婦而家道正矣】

鄭人伐衞音注【徵伐天子之權此諸侯專徵伐之始】

【按左氏鄭共叔之亂公孫滑出奔衞衞人爲之伐鄭取廩延至是鄭人伐衞討滑之亂也凡兵聲罪致討曰伐潛師掠境曰侵兩兵相接曰戰繯其城邑曰圍造其國都曰入徙其朝市曰遷毀其宗廟社稷曰滅詭道而勝之曰敗悉虜而俘之曰取輕行而掩之曰襲已去而躡之曰追聚兵而守之曰戍以弜假彊而能左右之曰以皆志其事實以明輕重內兵書敗曰戰書滅曰取特婉其辭爲君隱也徵伐天子之大權今鄭無王命𨿽有言可執亦王法所禁況於修怨乎不書戰者程氏以爲衞已服也衞服則可免矣此義施於伐而不書戰皆可通矣】

【辛平王五十酉一年崩】三年【齊僖十一晉鄂四衞桓十五蔡宣三十鄭莊二十四曹桓三十七陳桓二十五武三十一宋穆九年卒秦文四十六楚武二十一】

春王二月己巳日有食之

【經書日食三十六去之千有餘嵗而精歷算者所能考也其行有常度矣然每食必書示後世治歷明時之法也有常度則災而非異矣然每食必書示後世遇災而懼之意也日者眾陽之宗人君之表而有食之災咎象也克謹天戒則𨿽有其象而無其應弗克畏天災咎之來必矣凡經所書者或妾婦乘其夫或臣子背君父或政權在臣下或夷狄侵中國皆陽微陰盛之證也是故十月之交詩人以刺日有食之春秋必書以戒人君不可忽天象也】

三月庚戌天王崩音注【平王崩桓王立】

【崩者上墜之形春秋歷十有二王桓襄匡簡景志崩志葬者赴告及魯往會之也平惠定靈志崩不志葬者赴告𨿽及魯不會也莊僖頃崩葬皆不志者王室不告魯亦不往也諸侯爲天王服斬衰禮當以所聞先後而奔喪今平王崩周人來訃而隱公不往是無君也其罪應誅不書而自見矣或曰萬國至眾也封疆至重也天王之喪不得越境以奔而修服於國卿供弔送之禮訖葬卒哭而除喪禮乎按周書康王之誥太保率西方諸侯入應門左畢公率東方諸侯入應門右再拜趨出王反喪服此奔成王之喪者安得以爲修服於國而可乎故周人有喪魯人有喪周人往弔謂使人可也魯人不往謂當親之者而不可使人代也諸侯嵗時或朝覲於京師或會同於方嶽或從兵革徵討之事越境逾時不以爲難何獨難於奔喪而薄君臣始終存歿之義哉大非先王之禮失春秋之義矣】音注【衰音崔】

夏四月辛卯尹氏卒

【尹氏天子大夫世執朝權爲周階亂家父所刺秉國之均不平謂何者是也因其告喪與立子朝以朝奔楚皆以氏書者志世卿非禮爲後鑑也或曰世卿非禮裳裳者華何以作乎曰功臣之世世其祿世卿之官嗣其位祿以報功也故其世可延位以尊賢也故其官當擇官不擇人世授之柄黨與旣眾威福下移大姦根據而莫除人主孤立而無助國不亡幸爾春秋於周書尹氏武氏仍叔之子於魯書季友仲遂皆志其非禮也公羊子此說必有所受矣】

秋武氏子來求賻音注【此來求之始】

【武氏天子之大夫何以不稱使當喪未君非王命也嗣子定位於初喪其曰未君何也古者君薨諒陰百官總已以聴於冡宰三年夫百官總已以聴則是攝行軍國之事也以非王命而不稱使春秋之防微矣於以謹天下之通喪而嚴君臣之名分也夫賻以貨財則生者所須索也君取於臣不言求而曰求賻求車求金皆著天王之失道也上失其道則下不臣矣】

八月庚辰宋公和卒音注【穆公卒殤公立】

【外諸侯卒國史承告而後書聖人皆存而弗削曷爲弗削春秋天子之事也古者諸侯之邦交閒問殷聘而世相朝蓋王事相從則有和好之情及告終易代則有弔卹之禮是諸侯所以睦鄰國也周制王哭諸侯則大宗伯爲上相司服爲王制緦麻宰夫掌邦之弔事戒令與其幣器財用是王者所以懷諸侯也凡諸侯卒皆存弗削而交鄰國待諸侯之義見矣卒而或日或不日者何謹則書日慢則書時其大致然也卒而或名或不名者何會盟則名於載書聘間則名於簡牘未嘗防盟聘間而無所證者𨿽使至告喪其名亦不可得而知矣凡此類因舊火而不革者也諸侯曰薨大夫曰卒五等邦君何以書卒夫子作春秋則有革而不因者周室東遷諸侯放恣專享其國而上不請命聖人奉天討以正王法則有貶黜之刑矣因其告喪特書曰卒不與其爲諸侯也故曰知我者其惟春秋乎罪我者其惟春秋乎】音注【相息亮反】

冬十有二月齊侯鄭伯盟於石門音注【石門齊地此特相盟之始書石門以志諸侯之合書咸以志諸侯之散見春秋之終始齊鄭爲之也】

【外盟會常事也何以書在春秋之亂世常事也於聖人之王法則非常也有虞氏未施信於民而民信夏后氏未施敬於民而民敬殷人作誓而民始畔周人作會而民始疑子曰大道之行與三代之英丘未之逮也而有志焉諸侯會盟來告則書而弗削者其諸以是爲非常典而有志於天下爲公之世乎故凡書盟者惡之也】

癸未葬宋穆公

【外諸侯葬其事則因魯會而書其義則聖人或存或削曷爲或存或削春秋天子之事也傳稱諸侯五月而葬同盟至同盟謂同方嶽之盟者其生講會同之好其沒有葬送之禮是諸侯所以睦鄰國也按周制有職喪掌諸侯之喪禮涖其禁令序其事凡諸侯及諸臣葬於墓者則冢人授之兆爲之蹕而均其禁是王者所以懷諸侯也外諸侯葬或存或削而交鄰國待諸侯之義見矣葬而或日或不日者何備則書日略則書時其大致然也卒而或葬或不葬者何有怠於禮而不葬者冇弱其君而不葬者有討其賊而不葬者有諱其辱而不葬者有治其罪而不葬者有避其號而不葬者宋殤齊昭告亂書弒矣而經不書葬是討其賊而不葬者也晉主夏盟在景公時告喪書日矣而經不書葬是諱其辱而不葬者也魯宋盟會未嘗不同而三世不葬是治其罪而不葬者也吳楚之君書卒者十亦有親送於西門之外者矣而經不書葬是避其號而不葬者也怠於禮而不往弱其君而不會無其事闕其文魯史之舊也討其賊而不葬諱其辱而不葬冶其罪而不葬避其號而不葬聖人所削春秋之法也故曰知我者其惟春秋乎罪我者其惟春秋乎】

春秋傳卷一﹤經部﹐春秋類﹐胡氏春秋傳﹥

欽定四庫全書

春秋傳卷二

宋胡安國撰隱公中

【壬桓王戍元年】四年【齊僖十二晉鄂五衞桓十六弒蔡宣三十一鄭莊二十五曹桓三十八陳桓二十六武三十二宋殤公與夷元年秦文四十七楚武二十二】

春王二月莒人伐取牟婁音注【年婁邑此伐國取邑之始杞音起取者收奪之名年婁邑也聲罪伐人而彊奪其土故持書曰取以著其惡或曰諸侯土地上受之天王下傳之先祖所以守宗廟之典籍也聖王不作諸侯放恣彊者多兼數圻弜者日以侵削當是時有取其故地者夫豈不可然僖公嘗取濟西田矣成公嘗取汶陽田矣亦書曰取何也苟不請於天王以正疆理而擅兵爭奪𨿽取本邑與奪人之有者無以異春秋之義不以亂易亂故亦書曰取正其本之意也上二年莒人擅興入向而天討不加焉至是伐國取邑其暴益肆矣】音注【圻音祈汶音問】

戊申衞州吁弒其君完音注【稱臣弒君臣之罪也】

【此衞公子州吁也而削其屬籍特以國氏者罪莊公不待之以公子之道使預聞政事主兵權而當國也以公子之道待州吁教以義方弗納於邪不以賤妨貴少陵長則桓公之位定矣亂何由作州吁有寵好兵而公弗禁石碏盡言極諌而公弗從是不待以公子之道使預聞政事主兵權而當國也春秋之防在於端本淸源以衞詩緑衣諸篇考之所謂前有讒而不見後有賊而不知者莊公是也其不稱公子而以國氏著後世爲人君父者之戒爾故傳有之曰爲人君父而不通春秋之義者必蒙首惡之名】音注【盡子忍反】

夏公及宋公遇於淸音注【淸衞邑此特相遇之始】

【遇者艸次之期古有遇禮不期而會以明造次亦有恭肅之心春秋書遇私爲之約自比於不期而遇者直欲簡其禮爾簡略慢易無國君之禮則莫適主矣故志內之遇者四而皆書及若曰以此及彼然也志外之遇者三而皆以爵若曰以尊及卑然也其意以爲莫適主者異於古之不期而會矣故凡書遇者皆惡其無人君相見之禮也】音注【適丁歷反】

宋公【殤】陳侯【桓】蔡人【宣】衞人【州吁】伐鄭音注【此諸侯會伐之始亦東諸侯分黨之始於是齊鄭一黨也魯宋陳蔡衞一黨也東諸侯分黨而天下始多故矣】

【春秋之法誅首惡興是役者首謀在衞而以宋主兵何也前書州吁弒君其罪已極至是阻兵修怨勿論可也而鄰境諸侯聞衞之有大變也可但已乎陳恆弒簡公孔子沐浴而朝告於哀公請討之公曰告夫三子者子曰以吾從大夫之後不敢不告也之三子告不可子曰以吾從大夫之後不敢不告也然則鄰有弒逆聲罪赴討𨿽先而後聞可矣宋殤不卹衞有弒君之難欲定州吁而從其邪說是肆人欲滅天理非人之所爲也故以宋公爲首諸國爲從示誅亂臣討賊子必先治其黨與之法也此義行爲惡者孤矣故曰春秋成而亂臣賊子懼】音注【從才用反】

秋翚帥師音注【此大夫專將之始翚音揮】

【按左氏諸侯謀伐鄭宋公使來乞師公辭之羽人請以師防之公弗許固請而行易曰履霜堅冰至履霜陰始凝也馴致其道至堅冰也臣弒其君子弒其父非一朝一夕之故其所由來者漸矣由辯之不早辯也宋人來乞師而公辭之羽父請以師會而公非許其辭而弗許義也翚以不義彊其君固請而行無君之心兆矣夫公子公孫升爲貴戚之卿者其植根膠固難禦於異姓之卿況翚已使主兵而方命乎隱公不能辯之於早罷其兵權猶使之帥師也是以及鐘巫之禍春秋於此去其公子以謹履霜之戒】

防宋公陳侯蔡人衞人伐鄭

【春秋立義至精詞極簡嚴而不贅也若曰翚帥師會伐鄭豈不白乎再序四國何其詞費不憚煩也言之重詞之復其中必有大美惡焉四國合黨翚復會師同伐無罪之邦欲定弒君之賊惡之極也言之不足而再言聖人之情見矣天地造物化工運其神春秋討賊聖筆寫其意再序四國而誅討亂臣之法嚴矣】

九月衞人【石碏】殺州吁於濮音注【濮音卜陳地也】

【伐鄭稱人靑詞也殺州吁稱人眾詞也知然者伐鄭之役公孫文仲爲主將而變文稱人則是指國人聴州吁號令從文仲而南行者也故曰責辭其殺州吁則石碏謀之而使右宰醜涖也變文稱人則是人皆有欲討賊之心亦夫人之所得討也故曰眾詞公羊子曰稱人者何討賊之詞也其義是矣於濮者憫衞國之人著諸侯之罪也衞人失賊而曰著諸侯之罪何也夫州吁二月弒君而不能卽討者緣四國連兵欲定其位故久然後能殺之於濮耳非諸侯之罪而何夫以討賊許眾人而以失賊罪鄰國與賊者寡矣故曰春秋成而亂臣賊子懼】音注【碏七略反】

冬十有二月衞人立晉音注【桓公弟宣公立】

【人眾詞立者不宜立也晉𨿽諸侯之子內不承國於先君上不稟命於天子眾謂宜立而遂自立焉可乎故春秋於衞人特書曰立所以著擅置其君之罪於晉絕其公子所以明專有其國之非以此垂法而父子君臣之義明矣未有爲子而不受之父也未有爲諸侯而不受之王也】

【癸桓王亥二年】五年【齊僖十三晉鄂六奔衞宣公晉元年蔡宣三十二鄭莊二十六曹桓三十九陳桓二十七武三十三宋殤二秦文四十八楚武二十三】

春公觀魚於棠音注【棠魯地】

【齊景公問於晏子吾欲觀於轉附朝舞遵海而南放於瑯琊吾何修而可以比於先王觀也對曰天子適諸侯曰巡狩巡所守也諸侯朝於天子曰述職述所職也無非事者春省耕而補不足秋省斂而助不給是故諸侯非王事則不出非民事則不出今隱公慢棄國政逺事逸遊僖伯之忠言不見納亦已矣又從而爲之辭是緃欲而不能自克之以禮也能無鐘巫之及乎特書觀魚譏之也】音注【放上聲】

夏四月葬衞桓公

【衞亂是以緩魯往會故書聖人存而弗削者弒逆之賊討矣諡者行之迹所以紀實徳垂勸戒也名之曰幽厲𨿽孝子慈孫百世不能攺失位而見弒何以爲桓列爵惟五皆王命也衞本侯爵何以稱公見臣子不請於王而私自諡爾程氏曰正終大事也必於正寢而不歿於婦人之手豈苟然乎死而加之不正之諡知忠孝者不忍爲也春秋於邦君薨正以王法而書卒至於葬則從其私諡而稱公或革或因前以貶不臣順之諸侯後以罪不忠孝之臣子詞顯而義微皆所以遏人欲存天理大居正也】

秋衞師入郕音注【郕小國音成】

【稱師者紀其用眾而立義不同有矜其盛而稱師者如齊師宋師曹師城邢之類是也有著其暴而稱師者楚滅陳蔡公子棄疾主兵而曰楚師之類是也有惡其無名不義而稱師者次於郎以俟陳蔡及齊圍郕之類是也衞宣繼州吁暴亂之後不施徳政固本卹民而毒眾臨戎入人之國失君道矣書衞師入郕著其暴也】

九月考仲子之宮音注【仲子桓母也】

【考者始成而祀也其稱仲子者惠公欲以愛妾爲夫人隱公欲以庶弟爲嫡子聖人以爲諸侯不再娶於禮無二適孟子入惠公之廟仲子無祭享之所爲別立宮以祀之非禮也故因其來賵而正名之曰仲子之賵因其考宮而正名之曰仲子之宮而夫人眾妾之分定矣隱公攝讓之實辧矣桓公篡弒之罪昭矣存則以氏系姓以姓系號歿則以諡系號以姓系諡者夫人也存不稱號歿不稱諡單舉姓字者妾也凡宮廟非志災失禮則不書】音注【適音嫡爲去聲】

初獻六羽

【初獻六羽者始用六佾也不謂之佾而曰羽者佾干羽之總稱也羽以象文徳幹以象武功婦人無武事則獨奏文樂故謂之羽而不曰佾也初者事之始魯僭天子之禮樂舊矣是成王過賜而伯禽受之非也用於大廟以祀周公已爲非禮其後羣公皆僭用焉仲子以別宮故不敢同羣廟而降用六羽書初獻者明前此用八之僭也諸侯僭於上大夫僭於下故其末流季氏八佾舞於庭而三家者以雍徹上下無復辧矣聖人因事而書所以正天下之大典】

邾人鄭人伐宋

【接左氏宋人取邾田邾人告於鄭曰請君釋憾於宋敝邑爲道則主兵者邾也故𨿽附庸小國而序乎鄭之上凡班序上下以國之小大從禮之常也而盟會徵伐以主者先因事之變也然則衞州吁告於宋以伐鄭事與此同而聖人以宋爲主者何此春秋撥亂之大法也凡誅亂臣討賊子必深絕其黨】

螟音注【螟音冥】

【虫食苖心曰螟食葉曰螣食節曰賊食根曰虫國以民爲本民以食爲天詩去螟螣害稼也春秋書螟記災也聖人以是爲國之大事也故書而近世王安石乃稱爲人牧者不必論奏災傷之事亦獨何哉甚矣其不講於聖人之經以欺當年而誤天下與來世也】音注【蟊莫侯反去上聲】

冬十有二月辛巳公子彄卒音注【彄苦侯反魯大夫也書卒不書葬葬者臣子之事非公家所及】

【按左氏臧僖伯卒公曰叔父有憾於寡人寡人弗敢忘葬之加一等以公羊三世考之則所傳聞之世也而書日見恩禮之厚明矣公將如棠觀魚者僖伯諌而不聴則稱疾不從可謂忠臣矣葬之加一等夫是之謂稱然隱公不敢忘其忠而不能聴其言與郭公善善而不能用至於亡國一也其及宜矣】音注【稱去聲善善上善去聲】

宋人伐鄭圍長葛音注【長葛鄭邑此書圍之始】

【圍者繯其城邑絕其往來之使禁其樵采之途城守不下至於經年而不解誅亂臣討賊子可也長葛鄭邑何罪乎書圍於此而書取於後宋人之惡彰矣】

【甲桓王子三年】六年【齊僖十四晉哀侯光元年衞宣二蔡宣三十二鄭莊二十七曹桓四十陳桓二十八武三十四宋殤三秦文四十九楚武二十四】

春鄭人來輸平音注【和而不盟曰平書輸平以志諸侯之合書及鄭平以志諸侯之散諸侯合而天下始多故矣】

【輪者納也平者成也鄭人曷爲納成於魯以利相結解怨釋仇離宋魯之黨也公之未立與鄭人戰於狐壤止焉元年及宋盟於宿四年遇於淸其秋會師伐鄭卽宋魯爲黨與鄭有舊怨明矣五年鄭人伐宋入其郛宋來告命魯欲救之使者失辭公怒而止其冬宋人伐鄭圍長葛鄭伯知其適有用閒可乘之隙也是以來納成耳然則善之乎曰平者解怨釋仇固所善也輸平者以利相結則貶矣曷爲知其相結之以利也後此鄭伯使宛來歸祊而魯入其地會鄭人伐宋得郜及防而魯又取其二邑是知輸平者以利相結乃貶之也諸侯修睦以蕃王室所主者義爾茍爲以利使爲人臣者懷利以事其君爲人子者懷利以事其父爲人弟者懷利以事其兄諸侯必曰何以利吾國大夫必曰何以利吾家士庶人必曰何以利吾身上下交徵利不至於篡弒奪攘則不厭矣故特稱輸平以明有國者必正其義不謀其利杜亡國敗家之本也】

夏五月辛酉公防齊侯盟於艾音注【艾齊地此齊魯交好之始】秋七月

【四徳備而後爲幹故易曰乾元亨利貞一徳不備則乾道熄矣四時具而後成歲故春秋𨿽無事首時遇則書一時不具則歲功虧矣旣書時又書月者時天時也月王月也書時又書月見天人之理合也易不云乎君子行此四徳者故曰乾元亨利貞若夫上下異致天人殊觀聖學不傳而春秋之義隱矣】

冬宋人取長葛

【宋人恃彊圍邑久役大眾取非所有其罪著矣在王朝不能施九伐之威在列國不能修連帥之職鄭人土地天子所命先祖所受不能保有而失之是上無天王下無方伯而鄭亦無君也宋人彊取以王法言不可勝誅以天理言不善之積著矣初穆公屬國於與夷使其子馮出居於鄭殤公旣立忌馮而伐鄭不亦逆天理乎春秋序宋主兵以殤公之罪重也明年鄭人伐宋序邾爲首以鄭伯之罪輕也至是宋又舉兵伐鄭而圍其邑肆行暴虐不善之積已著而不可解矣其見弒於亂臣豈一朝一夕之故哉凡此類皆直書於防按其行事而善惡之應可考而知天理之不誣者也】音注【屬章欲反應去聲】

【乙桓王丑四年】七年【齊僖十五晉哀二曲沃武公稱元年衞宣三蔡宣三十四鄭莊二十八曹桓四十一陳桓二十九武三十五宋殤四春文五十楚武二十五】

春王三月叔姬歸於紀

【叔姬伯姬之娣非夫人也則何以書古者諸侯一娶九女必格之同時者所以定名分室亂源也今叔姬待年於宗國不與嫡俱行則非禮之常所以書也眉山蘇轍以謂書叔姬賢之也若賢不得書必貴而後書則是以位而蔑徳也小國無大夫至於接我則書是位不可以廢事也位不可以廢事而獨可以廢賢乎如叔姬不歸宗國而歸於酅以全婦道賢可知矣賢而得書亦春秋之法也】音注【蘇轍字子由有集傳十二卷酅邑名音兮】

滕侯卒

【滕侯書卒何以不葬怠於禮弜其君而不葬者滕侯宿男之類是已古者邦交有常制不以國之彊弱而有謹慢也不以情之疏密而有厚薄也春秋之時則異於是晉北國也楚南邦也地非同盟而親往俟其葬滕鄰境也宿同盟也訃告𨿽及而魯不之卹豈非以其壤地褊小乎怠於禮而不往弱其君而不會無其事而闕其文此魯史之舊也聖人無加損焉存其卒闕其葬義自見矣卒自外錄不卒非外也葬自內錄不葬非內也】

夏城中丘音注【中丘魯邑此書城之始】

【程氏曰爲民立君所以養之也養民之道在愛民力民力足則生養遂教化行風俗美故爲政以民力爲重也春秋凡用民必書其所興作不時害義固爲罪矣𨿽時且義亦書見勞民爲重事也人君而知此義則知愼重於用民力矣凡書城者完舊也書築者創始也城中丘使民不以時非人君之心也】

齊侯使其弟年來聘音注【此齊聘之始】

【兄弟先公之子不稱公子貶也書盟書帥師而稱兄弟者罪其有寵愛之私書出奔書歸而稱兄弟者責其薄友恭之義攷於事而春秋之情可見矣年者齊僖公母弟也程氏謂先儒說母弟者蓋緣禮有立嫡子同母弟之文其曰同母蓋爲嫡耳非以爲加親也此義不明久矣僖公私於同母寵愛異於他弟施及其子猶與嫡等而襄公絀之遂成篡弒之禍故聖人於年來聘特變文書弟以示貶焉鄭語來盟黒肩帥師皆罪其私也書云於弟弗念天顯乃弗克恭厥兄兄亦不念鞠子哀大不友於弟天惟與我民葬大泯亂陳光奔楚而稱弟不念鞠子哀矣盜弒衞縶而稱兄其亦不念天顯矣秦鍼宋辰皆責其薄也仁人於兄弟絕偏繋之私篤友恭之義人倫正而天理存其春秋以訓天下與來世之意也】

秋公伐邾音注【此伐邾之始】

【奉詞致討曰伐按左氏公伐邾爲宋討也宋人先取邾田故邾人入其郛魯與儀父則元年盟於昧矣邾人何罪可聲特托爲詞說以伐之爾經之書伐非主兵者皆有言可執見伐者皆有罪可討也傳曰欲加之罪何患無詞魯爲宋討非義甚矣而稱伐邾所謂欲加之罪者也而不知渝昧之盟不待貶而自見矣】音注【昧音蔑】

冬天王使凡伯來聘音注【凡伯周卿士幾本作泛音凡此周聘之始】

戎伐凡伯於楚丘以歸音注【楚丘衛地】

【國而曰伐此一人而曰伐見其以徒眾也楚丘衛地以歸易辭也於楚丘者罪衞不救王臣之患以歸者罪凡伯失節不能死於位也周之秩官敵國賔至闗尹以告候人爲導司徒具徒司寇詰姦佃人積薪火師監燎其貴國之賔至則以班加一等益防至於王吏則以官正涖事今凡伯承王命以爲遇賔於衛而戎得伐之以歸是蔑先王之官而無君父也故旄丘錄於國風見衞不能修方伯之職也戎伐凡伯於楚丘以歸見衞不救王臣之患也爲狄所滅則有由矣】

春秋傳二

欽定四庫全書

春秋傳三

宋胡安國撰

隠公下

【丙桓王寅五年】八年【齊僖十六晉哀三蔡宣三十五卒衞宣四鄭莊二十九曹桓四十二陳桓三十杞武三十六宋殤五秦寧公元年楚武二十六】

春宋公衞侯遇於垂音注【垂衞地特相遇不書書宋衞將以爲參盟也】三月鄭伯使宛來歸祊音注【宛鄭大夫也音苑祊鄭祀泰山之邑音崩】庚寅我入祊

【鄭伯欲以泰山之祊易許田前此來輸平者以言請之矣未入地也至是來歸祊者其地旣輸矣未易許也周制六年五服一朝故於天子之郊有朝宿之地又六年王乃時巡諸侯各朝於方嶽故於泰山之旁有湯沐之邑諸侯於王畿之內方嶽之下皆有是乎成王以周公有大勲勞故特賜之許田爲朝宿之地如皆有焉盡天子之郊不足爲其地矣宣王以鄭伯母弟懿親故特賜之祊田爲湯沐之邑如皆有焉盡泰山之旁不足爲其邑矣祊近於魯許鄰於鄭各以其近者相易何以不可乎用是見鄭有無君之心而謂天王不復能巡狩矣用是見鄭有無親之心而敢與人以先祖所受之邑矣其言我入祊者祊非我有也入者不順之詞義不可而彊入之也】

夏六月已亥蔡侯考父卒音注【宣公卒桓侯封人立】

辛亥宿男卒

【天王崩告於諸侯則不名諸侯薨以名赴而自別於大上禮也古者死而不諡不以名爲諱周人以諡易名於是乎有諱禮故君薨赴於他國則曰寡君不祿敢告執事春秋之時遵用此禮凡赴者皆不以名矣經書其終𨿽五霸彊國齊桓晉文之盛莫不以名者是仲尼筆之也赴不以名而書其名者與魯通也已通而不名者舊史失之耳未通而名者有所證矣故傳此義者記於禮篇曰諸侯不生名夫生則不名死則名之別於大上示君臣尊卑之等蓋禮之中也諸侯薨赴不以名而仲尼革之必以名書變周制矣春秋魯史聖人修之也而孟子謂之作以此類也】

秋七月庚午宋公齊侯衞侯盟於瓦屋音注【瓦屋周地此參盟之始有參盟然後有主盟也】

【程氏曰宋爲主盟與鄭絕也大道隠而家天下然後有誥誓忠信薄而人心疑然後有詛盟盟詛煩而約劑亂然後有交質子至是傾危之俗成民不立矣春秋革薄從忠於參盟書日謹其始也周官設司盟掌盟載之法凡邦國有疑則請盟於會同聼命於天子亦聖人待衰世之意爾徳又下衰諸侯放恣其屢盟也不待防同其私約也不繇天子口血未幹而渝盟者有矣其末至於交質子猶有不信者焉春秋謹參盟善胥命美蕭魚之防以信待人而不疑也蓋有志於天下爲公之世凡此類亦變周制矣】音注【約於妙反質音置繇音由幹音幹】

八月蔡宣公

九月辛卯公及莒人盟於浮來音注【浮來莒邑此好莒之始魯君特會外大夫始此】

【莒小國人防者而公與之盟故特言及以譏失禮且明非大夫之罪也易曰謙尊而先卑而不可逾隠公可謂謙矣何以譏之爲失禮曰謙亨君子以裒多益寡稱物平施屈千乘之尊下與小國之大夫盟豈稱物平施之謂乎太卑而可逾非謙徳矣】音注【裒蒲侯反稱尺證反施始防反】

螟

冬十有二月無駭卒音注【公不與小斂故不書日卒而後賜族故不書氏無駭書名未賜族也諸侯之子爲大夫則稱公子其孫也而爲大夫則稱公孫公孫之子與異姓之臣未賜族而身爲大夫則稱名無駭俠之類是也已賜族而使之世爲大夫則稱族如仲孫叔孫季孫之類是也古者置卿必求賢徳不以世官春秋之初猶爲近古故無駭與俠皆書名耳其後官人以世無不賜之族或以字或以諡或以官或以邑而先王之禮亡矣至於三家專魯六卿分晉諸侯失國出奔者相繼職此由也按禮天子寰內諸侯世其祿而不嗣然則諸侯所置大夫嗣其位而不易豈禮也哉觀春秋所書而是非之迹著矣治亂之效明矣】音注【寰音縣】

【丁桓王夘六年】九年【齊僖十七晉哀四衛宣五蔡桓侯封人元年鄭荘三十曹桓四十三陳桓三十一武三十七宋殤六秦寧二楚武二十七】

春天王使南季來聘音注【南季天子大夫也】

【按周禮行人王者待諸侯有時聘以結好閒問以諭志而谷梁子何以獨言聘諸侯非正也古者諸侯於天子比年一小聘三年一大聘五年一朝天子於諸侯不可以若是恝故亦有聘問之禮焉隠公卽位九年於此而史防不書遣使如周則是未嘗聘也亦不書公如京師則是未嘗朝也一不朝則貶其爵再不朝則削其地如隠公者貶爵削地可也刑則不舉遣使聘焉其斯以爲不正乎經書公如京師者一朝於王所者二卿大夫如京師者五舉魯一國則天下諸侯怠慢不臣可知矣書天王來聘者七錫命者三歸脤者一賵者四則問於他邦及齊晉秦楚之大國又可知矣王之不王如此徵伐安得不自諸侯出乎諸侯之不臣如此政事安得不自大夫出乎君臣上下之分易矣陪臣執國命夷狄制諸夏矣其原皆自天王失威福之柄也春秋於此蓋有不得已焉爾矣】音注【恝苦八反】

三月癸酉大雨震電庚辰大雨雪音注【雨於付反】

【震電者陽精之雨雪者陰气之凝周三月夏之正月也雷未可以出電未可以見而大震電此陽失節也雷已出電已見則雪不當復降而大雨雪此陰气縱也夫陰陽運動有常而無忒凡失其度人爲感之也今陽失節而陰气縱公子翚之防兆矣鐘巫之難萌矣春秋災異必書𨿽不言其事應而事應具存惟明於天人相感之際響應之理則見聖人所書之意矣】

俠卒音注【俠魯大夫未賜族者音叶】

夏城郎音注【郎魯邑】

【城者禦暴保民之所而城有制役有時大都不過三國之一邑無百雉之城制也魯嘗城費城郈其後復墮焉則越禮而非制矣凡土功龍見而戒事火見而制用水昏正而栽日至而畢時也隠公城中丘城郎而皆以夏則妨農務而非時矣城不逾制役不違時又當分財用平板榦稱畚築程土物議逺邇略基址揣厚薄仞溝洫具餱糧度有司量功命日不愆於素然後爲之可也況失其時制妄興大作無愛養斯民之意者其罪之輕重見矣】音注【費音祕墮許規反栽才代反又音再畚布衮反】

秋七月

冬公防齊侯於防音注【防宋地明年魯取之】

【周官行人曰時防以四方之禁此謂非時而合諸侯以禁止天下之不義也列國何爲有此名凡書會皆譏也謂非王事相會聚爾左傳稱宋公不王鄭伯以王命討之使來告命防於防謀伐宋也於中丘爲師期也亦謂之非王事可乎曰以王命討宋而聴徵討之禁於王都𨿽召陵之舉不是及矣始則私相會爲謀於防中則私相盟爲師期於鄧終則乘敗人而深爲利以取二邑歸諸已奉王命討不庭者果如是乎經之書會書伐而不異其文以此】音注【召音邵】

【戊桓王辰七年】十年【齊僖十八晉哀五衛宣六蔡桓二鄭荘三十一曹桓四十四陳桓王十二武三十八宋殤七秦寧三楚武二十八】

春王二月公防齊侯鄭伯於中丘

夏翚帥師防齊人鄭人伐宋

【翚不氏先期也始而防宋以伐鄭固請而行今而防鄭以伐宋先期而往不待鐘巫之變知其有無君之心矣夫亂臣賊子積其彊惡非一朝一夕之故及權勢已成威行中外𨿽欲制之其將能乎故去其公子以戒兵柄下移制之於未亂也】

六月壬戌公敗宋師於菅音注【齊鄭後期故公獨敗宋師書敗宋未陳也菅宋地古頑反】

辛未取郜辛巳取防音注【郜防宋二邑鄭入之以歸於我也鄭取郜防歸於我不書鄭譏不在鄭晉取濟西汶陽邾田歸於我不書晉譏不在晉也郜音告】

【內大惡其辭婉小惡直書而不隠夫諸侯分邑非其有而取之盜也曷不隠乎於取之中猶有重焉者若成公取鄟襄公取邿昭公取鄫皆覆人之邦而絕其嗣亦書曰取所謂猶有重焉者此也故取郜取防直書而不隠也其不言戰而言敗敗之者爲主彼與戰而此敗之也皆陳曰戰詐戰曰敗】音注【陳音陣】

秋宋人衞人入鄭

宋人【殤】蔡人【宣】衞人【宣】伐戴鄭伯伐取之音注【戴小國稱伐稱取兼之也或疑鄭人兵力不能取戴兼三國之師非矣什圍伍攻正也以寡覆眾奇也莊公蓋嘗克叔敗王師困州吁而入許能以奇勝可知矣故駐師於郊多方以誤之也四國巳闘起乘其一舉而兼取之卞莊子之術也然則可乎孟子曰善戰者服上刑稱伐取音其以鄭莊公殘民之甚當此刑矣】音注【卞莊子魯卞邑大夫】

冬十月壬午齊人鄭人入郕音注【郕小國】

【左氏傳云宋公不王鄭伯以王命致討而郕人不防齊鄭入郕討違王命也程氏謂宋本以公子馮在鄭故二國交惡春秋不見其爲王討也王臣不行王師不出矯假以逞私忿耳此說據經爲合若討違王命則不書入矣入者不順之詞也苟以爲難詞則齊鄭大國於討郕何難哉】

【巳桓王已八年】十有一年【齊僖十九晉哀六衞宣七蔡桓三鄭莊三十二曹桓四十五陳桓三十三武三十九宋殤八秦寧四楚武二十九】音注【幹寶曰十盈則更始以奇從盈數故曰有】

春滕侯薛侯來朝音注【此諸侯朝魯之始亦旅見之始】

【諸侯朝於諸侯禮乎孔子曰邦君爲兩君之好有反坫周禮行人凡諸侯之邦交殷相聘世相朝也然謂之殷則得中而不過謂之世則終諸侯之世而一相朝其爲禮亦節矣周衰典禮大壊諸侯放恣無禮義之交惟彊弱之視以魯事觀焉或來朝而不報其禮或屢往而不納以歸無合於中聘世朝之制矣且列國於天子述所職者蓋闕如也而自相朝聘可乎凡大國來聘小國來朝一切書而不削皆所以示譏滕薛二君不特言者又譏旅見也非天子不旅見諸侯偃然受之而不辭亦以見隱公之志荒矣】音注【好去聲坫丁念反】

夏公會鄭伯於時來音注【時來鄭地】

秋七月壬午公及齊侯鄭伯入許

【書會則伐許者本鄭志也書及則入許者公所欲也隠公卽位十有一年天王遣使來聘者再而未嘗朝於京師罪一也平王崩不奔喪會致使武氏子來求賻罪二也禮樂徵伐自天子出而擅興兵甲爲宋而伐邾爲鄭而伐宋罪三也山川土田各有封守上受之天王下傳之先祖而取郜及防入祊易許罪四也今又入人之國而逐其君罪五也凡此五不韙者人臣之大惡而隠公兼有之然則不善之殃豈特始於惠成於桓而隠之積亦不可得而揜矣使隠公者爲國以禮而自彊於善豈有鐘巫之難乎是故春秋所載以人事言則是非善惡之迹設施於前而成敗吉凶之效見於後以天道言則感應之理明矣不可不察也】音注【韙音偉】

冬十有一月壬辰公薨

【致隠讓國立不以正惠公之罪也致桓弒君幾不早斷隠公之失也旣有讒人交亂其間憂虞之象著矣而曰使營菟裘吾將老焉是猶豫畱時辧之弗早辧也其及也宜隠公見弒魯史舊文必以實書其曰公薨者仲尼親筆也古者史官以直爲職而不諱國惡仲尼筆削舊史斷自聖心於魯君見弒削而不書者蓋國史一官之守春秋萬世之法其用固不同矣不書弒示臣子於君父有隠避其惡之禮不書地示臣子於君父有不沒其實之忠不書示臣子於君父有討賊復讎之義非聖人莫能修謂此類也夫賊不討讎不復而不書則服不除寢苫枕戈無時而終事也以此法討賊至嚴矣故曰春秋成而亂臣賊子懼】音注【苫始占反】

【右隠公十有一年書於經者其事七十有六以爲經世之典撥亂反正之書百王不易之大法其詳可得聞乎謂一爲元則知祖述憲章以體元爲人主之職謂周正爲春則知立制度攺正朔以夏正爲可行之時謂正月爲王正則知天下之定於一也隠公不書卽位則知父子君臣之大倫不可廢也與邾儀父宋人盟而皆書曰及則知以忠信誠慤爲先而盟誓不足貴也大叔出奔共而書曰鄭伯克段則知以親愛爲主而恩義之輕重不可偏也來賵仲子而冡宰書名則知夫婦人倫之本而嫡妾之名分不可亂也祭伯朝魯直書曰來則知人臣義無私交而朋黨之原不可長也公子益師書卒則知春秋貴大臣而恩禮之哀榮不可恝也元者何仁是也仁者何心是也建立萬法酬酢萬事帥馭萬夫統理萬國皆此心之用也堯舜禹以天下相授堯所以命舜舜亦以命禹首曰人心惟危道心惟防周公稱乃考文王惟克厥宅心乃克立玆常事故一心定而萬物服矣春之爲夏正何也夫斗指寅然後謂之春建已然後謂之夏故易曰兌正秋也以兌爲正秋則坎爲正冬必矣今以冬爲春則四時易其位春秋正名之書豈其若是哉故程氏謂周正月非春也假天時以立義耳商人以建丑革夏正而不能行之於周周人以建子革商正而不能行之於秦秦人以建亥爲正固不可行矣自漢世攺用夏時經歷千載以至於今卒不能易謂爲百王不易之大法指此一事可知矣仲尼豈以欺後世哉王正月之定於一何也天無二日土無二王家無二主尊無二上道無二致政無二門故議常經者黜百家尊孔氏諸不在六藝之科者勿使並進此道術之歸於一也言致理者欲令政事皆出中書而變禮樂革制度則流故竄殛之刑隨其後此國政之歸於一也若乃關私門廢公道各以便宜行事是人自爲政謬於春秋大一統之義矣盟於昧而書及公所欲也盟於宿而書及公立而求成焉非若小國之於大國不得已而要盟者後七年爲宋而伐邾昧之盟其刑牲歃血果何爲也後十年爲鄭而伐宋宿之盟要質鬼神又安在乎比事以觀而盟不足責亦審矣世衰道隠民彛泯亂若宋殤之於馮也衞侯鄭之於叔武瑕也皆爲利爭不勝計也而莊公獨以順母爲辭養成段惡夫中也養不中才也養不才故人樂有賢父兄也仁人之於兄弟不藏怒焉不宿怨焉親愛之而已矣象憂亦憂象喜亦喜恩掩義也使吏治其國而象不得有爲義勝恩也恩義並立而中持衡焉段𨿽凶逆焉攸亂此春秋責荘公之意也太宰建邦六典以佐王治邦國者也而承命以賵諸侯之妾不知其不可是爲不智知其不可而不言是爲不忠不忠不智之人而可以居百僚之長乎故貶而書名賤之也或曰安知咺之不言如其不用何言而不用則辭其位而不居禮也今奉命而來則知其阿諛順防無體國愛君之義矣其貶而書名非宰也夫危而不持顚而不扶則將焉用彼相若以其嘗爲冡宰不論功罪而曲以禮貎加之非春秋責相之意矣君子有更相汲引交好以爲公小人有互相朋黨比周以爲私其迹𨿽同而情異不可不察也祭伯朝魯安知其爲私而不與乎隠公之立未嘗請命王法所當治也祭伯爲王卿士不能詔王以正典刑而逺來朝之其爲阿私審矣故尹氏來訃不稱爵祭叔來聘不言使皆以明人臣之義杜朋黨之原耳大夫書卒見君臣之義也不書明尊卑之等也或日或不日著禮貎之差也名而不書氏者身自爲卿而非世也其稱公子以貴戚故使爲卿也不書官者不請於王而自命也其有將兵而會戰奉使而出疆名姓巳登於史冊如公子翚者而不書卒何也迷國誤朝躬行弒逆則有天討之刑矣公子遂之罪亦同而書卒何也因事之變以明卿卒不繹之禮而義不系於遂也季孫意如無事之變而書卒獨何歟春秋有變例定哀多微辭季氏逐昭公殺務人而立宋若有漢髙帝之公不賞私勞則三家退聼公室張矣定公幸於禍而忘其讎誘於利而防其辱以意如爲大矣而不討先君之賊也天理滅矣是故比事以觀其異同可見觸類而長其指意無窮以一年之事考之則二百四十二年之行事皆可見矣以爲經世之典撥亂反正之書百王不易之大法豈不信夫】音注【務人卽公爲昭公太子】

春秋傳卷三

欽定四庫全書

春秋傳卷四

宋胡安國撰桓公上【公名軌惠公之子隠公之弟弒兄自立史記一名允諡法辟土服逺曰桓】

周【桓王九年魯桓公十五年桓王崩子莊王立】

鄭【莊公三十三年魯桓公十一年莊公卒子昭公忽立是年忽奔衞厲公突立桓十五年厲公奔蔡昭公歸秋突入於櫟桓十七年昭公弒立子亹桓十八年齊殺亹祭仲立子儀】

齊【僖公二十年魯桓公十四年僖公卒子襄公諸兒立】

宋【殤公九年魯桓公二年殤公弒莊公馮立】

晉【翼哀侯七年魯桓公二年哀侯侵陘庭陘庭與曲沃武公謀桓三年曲沃伐翼獲哀侯晉人立其子小子侯桓七年曲沃武公殺小子侯桓八年曲沃滅翼冬王命虢仲立晉哀侯之弟緡於晉曲沃武公五年】

衞【宣公八年魯桓公十二年宣公卒惠公朔立桓十六年惠公奔齊公子黔牟立】

蔡【桓侯四年魯桓公十七年桓侯卒子哀侯獻舞立】

曹【桓公四十六年魯桓公十年曹桓公卒莊公射姑立】

滕【詳見隠公元年】

陳【桓公三十四年魯桓公五年陳桓公卒陳佗殺太子免而自立桓六年蔡人殺陳佗厲公躍立桓十二年厲公卒莊公林立】

杞【武公詳見隠公元年】

薛【詳見隠公元年】

莒【詳見隠公元年】

邾【儀父詳見隠公元年】

許【許叔詳見隠公元年魯桓公十五年許叔入於許】

小邾【詳見隠公元年】

楚【武主三十年魯桓公六年伐隨使隨請周尊楚號周室不聼還報楚桓公八年熊通怒自立爲楚武王與隨人盟而去詳見莊公四年傳注】

秦【詳見隠公元年】

吳【詳見隠公元年】

越【詳見隠公元年】

【庚桓王午九年】元年【齊僖二十年晉哀七年衞宣八年蔡桓四年鄭荘三十三年曹桓四十六年陳桓三十四年杞武四十年宋殤九年秦寧五年楚武三十年】

【元年卽位之始年也自是累數𨿽久而不易此前古人君記事之例春秋祖述爲編年法及漢文帝惑方士之言攺後元年始亂古制夫在位十有六載矣復稱元年可乎孝武又因事別建年號歷代因之或五六年或四三年或一嵗再更使記注繁無莫之勝載夫歷世無窮而美名有盡豈記久明逺可行之法也必欲傳久當以春秋編年爲正】音注【復扶又反更勝並平聲】

春王正月公卽位音注【春秋自隠至文六君惟桓文書卽位亦惟桓文書錫命請命之禮廢矣成公以後皆書卽位而無錫命王室感諷諸侯之意不復講也】

【桓公與聞乎故而書卽位著其弒立之罪深絕之也羙惡不嫌同辭或問桓非惠公之適子乎適子當立而未能自立是故隠公攝焉以俟其長而授之位久攝而不歸疑其遂有之也是以至於見弒而惡亦有所分矣春秋曷爲深絕桓也曰古者諸侯不再娶於禮無二適惠公元妃旣卒繼室以聲子則是攝行內主之事矣仲子安得爲夫人母非夫人則桓乃隠之庶弟安得爲適子謂當立乎桓不當立則國乃隠公之國其欲授桓乃實讓之非攝也攝讓異乎曰非其有而居之者攝也故周公卽政而謂之攝推已所有以與人者讓也故堯舜禪受而謂之讓惠無適嗣隠公繼室之子於次居長禮當嗣世其欲授桓所謂推己所有以與人者也豈曰攝之云乎以其實讓而桓乃弒之春秋所以惡桓深絕之也然則公羊所謂桓防而貴隠長而卑子以母貴者其說非歟曰此徇惠公失禮而爲之詞非春秋之法也仲子有寵惠公欲以爲夫人母愛者子抱惠公欲以桓爲適嗣禮之所不得爲也禮不得爲而惠公縱其邪心而爲之隠公又探其邪志而成之公羊又肆爲邪說而傳之漢朝又引爲邪議而用之夫婦之大倫亂矣春秋明著桓罪深加貶絕備書終始討賊之義以示王法正人倫存天理訓後世不可以邪汨之也】音注【與音豫適音嫡後同惡去聲】

三月公會鄭伯於垂音注【垂卽犬丘衛地】

鄭伯以璧假許田

【許田所以易祊也鄭旣歸祊矣又加璧者祊薄於許故也魯山東之國與祊爲鄰鄭畿內之邦許田近地也以此易彼各利於國而聖人乃以爲惡而隠之獨何歟曰利者人欲之私放於利必至奪攘而後厭義者天理之公正其義則推之天下國家而可行春秋惡易許田孟子極陳利國之害皆拔本塞源杜簒弒之漸也湯沐之邑朝宿之地先王所錫先祖所受私相貿易而莫之顧是有無君之心而廢朝覲之禮矣是有無親之心而棄先祖之地矣故聖人以是爲國惡而隠之也其不曰以璧易田而謂之假者夫易則已矣言假則有歸道焉又以見許人攺過遷善自新之意非止隠國惡而已也其垂訓之意大矣】音注【厭惡並去聲貿音茂見音現】

夏四月丁未公及鄭伯【莊】盟於越音注【越近垂地結祊成也垂之會鄭爲主也故稱防越之盟魯志也故稱及鄭人欲得許由以自廣是以爲垂之會桓公欲結鄭好以自安是以爲越之盟夫弒逆之人凡民罔弗憗卽孟子所謂不待教命人得而誅之者也而鄭與之盟以定其位是肆人欲滅天理不知克巳之功而惟事於責人聖人所爲懼春秋所以作無俟於貶絕而惡自見矣】音注【爲去聲見音現】

秋大水

【大水者陰逆而與怨气並之所致也桓行逆徳而致陰沴宜矣或問堯之時豈有致之者而曰洚水警予何也曰堯之水非有以致之開辟以來水之行未得其所歸故堯有憂焉使禹治之然後人得平土而居爾若曰洪水者積雨之所成時暘而熄矣奚待乎九年十有三載之治也山谷之所泄歟自禹功旣施防鑿決排以至於今而其流不減何也是知天非爲堯有洪水之災至禹而後水由地中行爾後世有人爲不善感動天變召水溢之災者必引堯爲解誤矣】音注【沴音戾】

冬十月

【辛桓王未十年】二年【齊僖二十一晉哀八衞宣九蔡桓五鄭莊三十四曹桓四十七陳桓三十五杞武四十一宋殤十弒秦寧六楚武三十一】

春王正月戊申宋督弒其君與夷

【桓無王而元年書春王正月以天道王法正桓公之罪也桓無王而二年書春王正月以天道王法正宋督之罪也程子曰弒逆者不以王法正之天理滅矣督𨿽無王而天理未嘗亡也其說是矣谷梁子以二年書王正與夷之卒其義一爾以爲諸侯之卒天子所隠痛故書王以正之誤矣】

及其大夫孔父

【桉左氏宋殤公立十年十一戰民不堪命孔父爲司馬無能攺於其徳非所謂格君心之非者然君弒死於其難處命不渝亦可以無愧矣父者名也著其節而書及不失其官而書大夫是春秋之所賢也賢而名之何也故侍讀劉敞以謂旣名其君於上則不得字其臣於下此君前臣名禮之大節也督將弒殤公孔父生而存則不可得而弒於是乎先攻孔父而後及其君能爲有無亦庶幾焉凡亂臣賊子畜無君之心者必先翦其所忌而後動於惡不能翦其所忌則有終其身而不敢動也華督欲弒君而憚孔父劉安欲叛漢而憚汲直曹操欲禪位而憚孔融此數君子者義形於色皆足以衞宗社而忤邪心姦臣之所以憚也不有君子其能國乎春秋賢孔父示後世人主崇奨節義之臣乃天下之大閒有國之急務也】音注【殤舒羊反難乃旦反劉敞字原父號公是先生淸源人宋治平中爲侍讀著春秋傳一十五卷權衡十七卷意林二卷】

滕子來朝

【隠公未年滕稱侯爵距此三嵗爾乃降而稱子者先儒謂爲時王所黜也使時王能黜諸侯春秋豈復作乎又有言其在防者終春秋之世不復稱侯無說矣然則云何春秋爲誅亂臣討賊子而作其法尢嚴於亂賊之黨使人人知亂臣賊子之爲大惡而莫之與則無以立於世無以立於世則莫敢勸於爲惡而簒弒之禍止矣今桓公弟弒兄臣弒君天下之大惡凡民罔弗憝也已不能討又先鄰國而朝之是反天理肆人欲天下之大變而春秋之所深惡也故降而稱子以正其罪四裔𨿽大皆曰子其降而稱子外之也或曰非天子不制度不議禮不考文仲尼豈以匹夫專進退諸侯亂名實哉則將應之曰仲尼固不以匹夫專進退諸侯亂名實矣不曰春秋天子之事乎知我罪我者其惟春秋乎世衰道防暴行交作仲尼有聖徳無其位不得如黃帝舜禹周公之伐蚩尢誅四凶戮防風殺管蔡行天子之法於當年也故假魯史用五刑奉天討誅亂賊垂天子之法於後世其事𨿽殊其理一耳何疑於不敢專進退諸侯以爲亂名實哉夫奉天討舉王法以黜諸侯之滅天理廢人倫者此名實所由定也故曰春秋成而亂臣賊子懼】音注【惡去聲暴行行去聲蚩充之反】

三月公會齊侯【僖】陳侯【桓】鄭伯【莊】於稷以成宋亂音注【稷宋地成平也弒君之禍接迹天下蓋於是始】

【按左氏爲賂故立華氏也邾定公時有弒父者公瞿然失席曰是寡人之罪也嘗學斷斯獄矣臣弒君凡在官者殺無赦子弒父凡在宮者殺無赦殺其人壊其室洿其宮而瀦焉蓋君逾月而後舉爵華督弒君之賊凡民罔不憝也而桓與諸侯防而受賂以立華氏使相宋公甚矣故特書其所爲而曰成宋亂夫臣爲君隠子爲父隠禮也此其目言之何桓惡極矣臣子欲盡隠之而不可以欺後世其曰成宋亂而不書立華氏猶爲有隠乎爾春秋列會未有言其所爲者獨此與襄公未年會於澶澗各書其事者桓弒隠督弒殤般弒景皆天下大惡聖人所爲懼春秋所以作也一則受宋賂而立華氏一則謀宋災而不能討故特書其事以示貶焉然澶淵之會旣不書魯卿又貶諸國之大夫而稱人此則書公又序諸侯之爵何也澶淵之會欲謀宋災而不討弒君之賊𨿽書曰宋災故而未能表其誅責之意也必深諱魯卿而重貶諸國之大夫然後足以啟問者見是非也稷之會前有宋督弒君後有取宋鼎之事書曰成宋亂則其責巳明不必諱公與貶諸侯之爵次然後見其罪矣】音注【瞿紀具反斷丁亂反壊音怪洿音烏憝徒對反爲去聲】

夏四月取郜大鼎於宋戊申納於大廟音注【郜小國音告大廟魯周公廟宋以郜鼎賂公始欲平宋亂終於受賂故備書之大音泰】

【取者得非其有之稱納者不受而彊致之謂弒逆之賊不能致討而受其賂器寘於大廟以明示百官是教之習爲夷狄禽獸之行也公子牙慶父仲遂意如之惡又何誅焉聖人爲此懼而作春秋故直載其事謹書其日垂訓後世使知寵賂之行保邪廢正能敗人之國家也亦或知戒矣】音注【彊上聲爲於僞反】

秋七月杞侯來朝

【公谷程氏皆以杞爲紀桓弟弒兄臣弒君天下之大惡王與諸侯不奉天討反行朝聘之禮則皆有貶焉所以存天理正人倫也紀侯來朝何獨無貶乎當是時齊欲滅紀紀侯求魯爲之主非爲桓立而朝之也】音注【爲於僞反】

蔡侯【桓】鄭伯【莊】會於鄧音注【此懼楚之始也】

【按左氏曰始懼楚也其地以國鄧亦與焉楚自西周已爲中國之患宣王蓋嘗命將南徵矣及周東遷僭號稱王憑陵江漢此三國者地與之鄰是以曜也其後卒滅鄧虜蔡侯而鄭以王室懿親爲之服役終春秋之世聖人蓋傷之也夫天下莫大於理莫彊於信義循天理惇信義以自守其國家荊楚𨿽大何懼焉不知本此事醜徳齊莫能相尙則以地之大小力之彊弱分勝負矣觀春秋防盟離合之迹而列國盛衰之由可攷也觀春秋進退與奪栁楊之防則知安中夏待四夷之道矣】音注【與將並去聲】

九月入杞

公及戎盟於唐

冬公至自唐音注【此書至防之始】

【凡爲人子者出必告反必面事亡如事存故君行必告廟反必奠而後入禮也出必告行反必告至常事爾何以書或志其去國逾時之久也或錄其防盟侵伐之危也或著其黨惡附姦之罪也桓公弒君而立嘗列於中國諸侯之防而不書至同惡也今逺與戎盟而書至者危之也程氏所謂居吏浮海之意其得春秋之防乎】

【壬桓王十申一年】三年【齊僖二十二晉哀九衞宣十蔡桓六鄭莊三十五曹桓四十八陳桓三十六杞武四十二宋莊公元年秦寧七楚武三十二】

春正月

【桓公三年而後經不書王有以爲周不班歷者昭公末年王室有子朝之亂豈暇班歷而經皆書王非不班歷明矣又有以爲此闕文也安得一公之內凡十四年皆不書王其非闕文亦明矣然則云何桓公弒君而立至於今三年而諸侯之防事畢矣是入見受命於天子之時也而王朝之司馬不司殘執之刑鄰國之大夫不聞有沐浴之請魯之臣子義不戴天反面事讎曽莫之恥使亂臣賊子肆其凶逆無所忌憚人之大倫滅矣故自是而後不書王者見桓公無王與天王之失政而不王也桓公無王而復歸罪於天子可乎齊景公問政子曰君君臣臣父父子子君不君則臣不臣父不父則子不子】音注【朝如字見音現下同】

公會齊侯【僖】於嬴音注【嬴音盈齊地】

夏齊侯衞侯胥命於蒲音注【蒲衞地書惟天子稱命此私相命也諸侯不請命而私相命於是始】

【公羊曰胥命者相命也相命近正也古者不盟結言而退人愛其情私相疑貳以成傾危之俗其所由來漸矣有能相命而信諭豈不獨爲近正乎故特起胥命之文於此有取焉聖人以信易食答子貢之問君子以信易生重桓王之失信去則民不立矣故荀卿言春秋善胥命】

六月公會杞侯【武】於郕

秋七月壬辰朔日有食之旣

【谷梁曰旣盡也言日言朔食正朔也言朔不言日食旣朔也言日不言朔食晦日也不言日不言朔夜食也何以知具夜食曰王者朝日王者朝日則何以知其夜食乎日始出而有虧傷之處未之復也則知其食於夜矣日者眾陽之宗人君之象而有食之旣則其爲變大矣先儒以爲荊楚僭號鄭拒王師之應】音注【處昌慮反】

公子翚如齊逆女

【娶妻必親迎禮之正也若夫邦君以爵則有尊卑以國則有小大以道途則有逺邇或迎之於其國或迎之於境上或迎之於所館禮之節也紀侯於魯以小大言則親之者也而使履緰來魯侯於齊以逺邇言則親之者也而使公子翚往是不重大昏之禮失其節矣故書】音注【迎去聲下並同緰音須】

九月齊侯送姜氏於讙音注【讙魯地巳去齊故不言女未至於國故不言夫人】公會齊侯於讙

夫人姜氏至自齊

【古者昏禮必親迎則授受明後世親迎之禮廢於是有父母兄弟越境而送其女者以公子翚往逆則旣輕矣爲齊侯來乃逆而防之於讙是公之行其重在齊侯而不在姜氏豈禮也哉不言以至者旣得見乎公也不能防閒於是乎在敝笱之刺兆矣禮者所以別嫌明防制治於未亂不可不謹也娶夫人國之大事故詳】音注【刺七賜反】

冬齊侯使其弟年來聘

有年

【舊史災異與慶祥並記故有年大有年得見於經若舊史不記聖人亦不能附益之也然十二公多歷年所有務農重谷閔雨而書雨者豈無丰年而不見於經是仲尼於他公皆削之矣獨桓有年宣大有年則存而不削者緣此二公獲罪於天宜得水旱凶災之譴今乃有年則是反常也故以爲異特存耳然則天道亦僭乎桓宣享國十有八年獨此二年書有年他年之歉可知也而天理不差信矣此一事也在不修春秋則爲慶祥君子修之則爲變異是聖人因魯史舊文能立興王之新法也故史文如畫筆經文如化工嘗以是觀非聖人莫能修之審矣有年大有年自先儒說經者多列於慶瑞之門至程氏明奧防然後以爲記異此得於言意之表者也】音注【見音現】

【癸桓王十酉二年】四年【齊僖二十三晉小子侯元年衞宣十一蔡桓七鄭荘三十六曹桓四十九陳桓三十七杞武四十三宋莊二秦寧八楚武三十三】

春正月公狩於郎音注【冬獵曰狩】

【何以書譏逺也戎祀國之大事狩所以講大事也用民以訓軍旅所以示之武而威天下取物以祭宗廟所以示之孝而順天下故中春教振旅遂以搜中夏教茇捨遂以苖中秋敎治兵遂以狝中冬教大閱遂以狩然不時則傷農不地則害物田狩之地如鄭有原圃秦有具囿皆常所也違其常所犯害民物而百姓苦之則將聞車馬之音見羽旄之美舉疾首蹙頞而相告可不謹乎以非其地而必書是春秋謹於防之意也每謹於防然後王徳全矣】

夏天王使宰渠伯糾來聘

【宰冡宰也渠氏伯爵糾其名也王朝公卿書爵大夫書字上士中士書名下士書人例也糾位六卿之長降從中士之例而書名貶也於糾何貶乎在周制大司馬九伐之法諸侯而有賊殺其親則正之故弒其君則殘之桓公之行當此二者捨曰不討而又聘焉失天職矣操刑賞之柄以馭下者王也論刑賞之法以詔王者宰也以經邦國則有治典以安邦國則有教典以平邦國則有政典以詰邦國則有刑典治教政刑而謂之典明此天下之大常也大宰所掌而獨謂之建以此典大宰之所定也乃爲亂首承命以聘弒君之賊乎故特貶而書名以見宰之非宰也聘於弒君之賊而名其宰則桓公沒王使榮叔來錫命矣榮叔何以書字而不名也始而來聘冡宰書名以見貶終而追錫王不稱天以示譏其義備矣夫咺賵仲子糾聘桓公其事皆三綱之所系也然咺獨書官糾兼稱爵何也如咺者豈初得政猶未受封而糾則或以諸侯入相或旣相而已封者乎漢初命相必擇列侯爲之後用公孫因相而得封蓋欲仿古重具任也任之重則責益深矣嫡妾之分君臣之義天下之大倫無所輕重糾以旣封故兼稱爵見春秋責相之意也】音注【捨上聲分去聲】

春秋傳卷四

欽定四庫全書

春秋傳卷五

宋胡安國撰桓公中

【甲桓王十戌三年】五年【齊僖二十四晉小子二衞宣十二蔡桓八鄭莊三十七曹桓五十陳桓三十八卒杞武四十四宋莊三秦寧九楚武三十四】

春正月甲戌已丑陳侯鮑卒音注【陳佗弒太子而自立】

夏齊侯鄭伯如紀音注【外相朝曰如】

【按左氏濟鄭朝紀欲以襲之紀人知之夫如者朝詞也尊不朝乎卑大不朝乎小紀之爲紀微乎微者也齊在東州尊則方伯鄭亦大國也並驅而朝紀乃懷詐諼之謀欲以襲之而不虞紀人之覺也其志憯矣此外相如爾何以書紀人主魯故來告其事魯史承告故備書於策夫子修經存而不削者以小國恃大國之安靖已而乃包藏禍心以圖之亦異於興滅國繼絕世之義矣故存而弗削以著齊人滅紀之罪明紀侯去國之由劉敞意林所謂聖人誅意之效是也】

天王使仍叔之子來聘音注【仍叔之子王朝大夫】

【仍叔之子云者譏世官非公選也帝王不以私愛害公選故仕者世祿而不世官任之不以其賢也使之不以其能也卿大夫子弟以父凡故而見使則非公選而政由是敗矣上世有自耕野釣渭擢居輔相而人莫不以爲宜伊陟象賢復相大戊丁公世美入掌兵權不以世故疑之也崇伯殛死禹作司空蔡叔旣囚仲爲卿士亦不以其父故廢之也惟其公而已矣及周之衰小人得政視朝廷官爵爲已私援引親黨分據要途施及童稚賢者退處於蓽門老身而不用公道不行然後彊暴侵淩國家傾覆𨿽有智者不能善其後矣春秋書武氏仍叔之子云者戒後世人主徇大臣私意而用其子弟之弱者居公選之地以敗亂其國家欲其深省之也】音注【施以豉反】

葬陳桓公

城祝丘音注【祝丘魯地】

秋蔡人【桓】衞人【宣】陳人【佗】從王伐鄭音注【從王伐鄭君臣之辭也自伐鄭無功而後王命始不行於天下】

【按左氏王奪鄭伯政鄭伯不朝王以諸侯伐鄭鄭伯禦之戰於繻葛王卒大敗春秋書王必稱天者所章則天命也所用則天討也王奪鄭伯政而怒其不朝以諸侯伐焉非天討也故不稱天或曰鄭伯不朝惡得爲無罪曰桓公弒君而自立宋督弒君而得政天下大惡人理所不容也則遣使來聘而莫之討鄭伯不朝貶其爵可也何爲憤怒自將以攻之也移此師以加宋魯誰曰非天討乎春秋天子之事述天理而時措之也旣譏天王以端本矣三國以兵防伐則言從王者又以明君臣之義也君行而臣從正也戰於繻葛而不書戰王卒大敗而不書敗者又以存天下之防也三綱軍政之本聖人寓軍政於春秋而書法若此皆裁自聖心非國史所能與也】音注【惡平聲使去聲繻音須與音預】

大雩音注【書大雩之始】

【大雩者雩於上帝用盛樂也諸侯雩於境內之山川爾魯諸侯而郊禘大雩欲悉書於策則有不勝書故雩祭則因旱以書而特謂之大郊禘亦因事以書而義自見此皆國史所不能與君子以謂性命之文是也諸侯不得祭天地大夫不得祭山川士庶人不敢以他人祖禰祭於已之寢禮也故季氏旅於泰山子曰嗚呼曾謂泰山不如林放乎明乎春秋所書郊禘大雩之義則知聖人治國如指諸掌之說矣】

螽音注【螽陟隆反虫災也】

冬州公如曹音注【不書奔以朝出也】

【按左氏淳於公如曹度其國危遂不復天子三公稱公王者之後稱公州公諸侯而稱公者昔畢髙以父師而保釐東土衞武以列國而入相於周蓋與後世出入均勞之意同此其所以稱公也外相如不書此何以書將有其末故先錄其本】

【乙桓王十亥四年】六年【齊僖二十五晉小子三衞宣十三蔡桓九鄭莊三十八曹桓五十一陳厲公躍元年杞武四十五宋荘四秦寧十楚武三十五】

春正月寔來音注【州公也寔音殖】

【按左氏自曹來朝書曰寔來不復其國也寔者州公名也春秋之法諸侯不生名失地滅同姓則名正名經世之本名正而天下定矣或曰諸侯失國而後托於諸侯孟子以爲禮也今州公來朝將以諸侯之禮接之乎則春秋乃書其名將以匹夫之賤畜之乎孟子乃以托國爲禮將何處而可曰世衰道微諸侯放恣彊淩弱眾暴寡夫子不能正方伯不能治其有壤地褊小迫乎大國之間而失國是不幸焉非其罪也則以諸侯之禮接之可也若譚子在莒子在黃溫子在衞𨿽失國出奔而春秋不名義可見矣若夫不能修道以正其國或棄賢保佞或驕奢滛縱或用兵暴亂自底滅亡如蔡獻舞邾益曹陽州寔之徒皆其自取焉耳則待之以初乃禮之過也觀春秋名與不名則知所以處寓公之禮與彊爲善自暴棄者之勸戒矣】音注【彊上聲】

夏四月公會紀侯於郕音注【郕魯邑】

秋八月壬午大閱音注【書大閱之始】

【大閱簡車馬也周制大司馬中冬大閱教眾庶修戰法獨詳於三時者爲農隙故也書八月不時矣以鼓則王執路鼓諸侯執賁鼓以旗則王載太常諸侯載旂以殺則王下大綏諸侯下小綏其禮固亦不同也書大閱非禮矣先王寓軍政於四時之田訓民禦暴其備豫也懼鄭忽畏齊人不因田狩而閱兵車厲農失政甚矣何以保其國乎春秋非特以不時非禮書也乃天未陰雨徹彼桑土綢繆牖戶之意】

蔡人殺陳佗音注【佗五父也魯莊公二十一年傳陳厲公蔡出也故蔡人出五父而立之厲公躍立】

【佗弒太子而代其位至是逾年不成之爲君者以賊討也書蔡人以善蔡書陳佗以善陳善蔡者以蔡人知佗之爲賊善陳者以陳國不以佗爲君知其爲賊故稱人稱人討賊之詞也不以爲君故稱名稱名當討之賊也魯桓弒君而鄭伯與之盟宋督弒君而四國納其賂則不知其爲賊矣齊商人弒君者及其見殺而稱位蔡般殺父者及其見殺則稱爵是齊蔡國人皆以爲君矣聖人於此抑與奪遏人欲於橫流存天理於旣滅見諸行事可謂深切著明矣簒弒之賊外則異國皆欲致討而不赦內則國人不以爲君而莫之與誰敢勸於爲惡故曰孔子成春秋而亂臣賊子懼】音注【般音班橫去聲】

九月丁卯子同生音注【同桓公子莊公也】

【適冡始生卽書於防與子之法也唐虞禪夏后殷周繼春秋兼帝王之道賢可禈則以天下爲公而不拘於世及之禮子可繼則以天下爲家而不必於讓國之義萬世之通道也與賢者貴於得人與子者定於立適傳子以適天下之達禮也故有君薨而世子未生之禮植遺腹朝委裘而天下不亂者以名分素明而民志定也經書子同生所以明與子之法正國家之本防後世配適奪正之事垂訓之義大矣此世子也其不曰世子何也天下無生而貴者誓於天子然後爲世子】音注【適音嫡】

冬紀侯來朝

【按左氏會於郕諮謀齊難也冬來朝請王命以求成於齊也公告不能孟子曰觀近臣以其所爲主觀逺臣以其所主主者成敗之機榮辱之本也昭公棄晉主齊至於客死鄭伯逃齊主楚終以乞盟觀其所主而榮辱成敗見矣魯桓者弒君之賊人人之所同惡夫人得而討之也而主之以求援其能國乎然則何以免於貶志不在於朝桓也】音注【見音現】

【丙桓王十子五年】七年【齊僖二十六晉小子四衞宣十四蔡桓十鄭莊三十九曹桓五十二陳厲二杞武四十六宋莊五秦寧十一楚武三十六】

春二月己亥焚咸丘音注【咸丘魯地】

【咸丘地名也易稱王用三驅在禮天子不合圍諸侯不掩羣夫子釣而不綱弋不射宿皆愛物之意也推此心以及物至於鳥獸若艸木裕無淫獵之過矣書焚咸丘所謂焚林而田也】

夏谷伯綏來朝鄧侯吾離來朝音注【魯在泰山之下谷鄧在方城之外兩君之好不相及也有朝桓者必若谷鄧而後貶】

【春秋之法諸侯不生名谷伯鄧侯何以名桓天下之大惡也執之者無禁殺之者無罪谷伯鄧侯越國逾境相繼而來朝卽大惡之黨也故特貶而書名與失地滅同姓者比焉經於朝桓者或貶爵或書名或稱人以深絕其黨撥亂之法嚴矣誅止其身而黨之者無罪則人之類不相賊殺爲禽獸也蔑希四時具然後成嵗故𨿽無事必書首時今此獨於秋冬闕焉何也立天之道曰陰陽陽居春夏以養育爲事所以生物也王者繼天而爲之子則有賞陰居秋冬以肅殺爲事所以成物也王者繼天而爲之子則有刑賞以勸善非私與也故五服五章謂之天命刑以懲惡非私怒也故五刑五用謂之天討古者賞以春夏刑以秋冬象天道也桓弟弒兄臣弒君而天討不加焉是陽而無陰嵗功不能成矣故特去秋冬二時以志當世之失刑也獨於四年七年闕焉何也按周制大司馬諸侯而有賊殺其親則正之故弒其君則殘之桓弒隠公而立大司馬九伐之法𨿽未之舉猶有望也及使冡宰下聘恩禮加馬則天下之望絕矣故四年宰糾書名而去秋冬二時以見天王之不復能用刑也陳恆弒其君孔子請討之以從大夫之後不敢不告也桓弒隠公而立𨿽方伯連帥環視而未之卹猶有望也及谷鄧二國自逺來朝則天下諸侯莫有可望者矣故七年谷伯鄧侯各書其名而去秋冬二時以見諸侯之不復能修其職也然則見之行事不亦深切著明矣乎故曰春秋成而亂臣賊子懼】

【丁桓王十丑六年】八年【齊僖二十七晉侯緡元年衞宣十五蔡桓十一鄭莊四十曹桓五十三陳厲三武四十七宋莊六秦寧十二楚武三十七】

春正月己卯烝

【按周官大司馬烝以中冬今魯烝以春正月其不同何也周書有周月以紀政而其言曰夏數得天百王所同其在商周革命攺正示不相沿至於敬授民時巡狩烝享猶自夏焉然則司馬中冬教大閱獻禽以享烝所謂自夏而魯之烝祭在春正月見春秋用周正紀魯事也而谷梁子乃曰烝冬事也春興之志不時也是以閉蟄而烝爲是與周制異矣春秋非以不時志也爲再烝見凟書也】音注【中音仲下同】

天王使家父來聘音注【家父凡伯皆大雅之舊人也】

【下聘弒逆之人而不加貶何也旣名冡宰於前其餘無責焉乃同則書重之義以此見春秋任宰相之專而責之備也虞史以人主大臣爲一體春秋以天王宰相爲一心以爲一體故帝庸作歌則曰股肱喜哉元首起哉百工熈哉臯陶賡歌則曰元首明哉股肱良哉庶事康哉而垂益九官之徒不與也以爲一心故歸賵仲子防葬成風則宰咺書名於前而王不稱天於後來聘桓公錫桓公命則宰糾書名以正其始王不稱天以正其終而榮叔家父之徒不與也故人主之職在論相而已矣】音注【陶音謡】

夏五月丁丑烝

【春秋之文有一句而包數義者有再書而一貶者戎伐凡伯於楚丘以歸之類一句而包數義春正月己卯烝夏五月丁丑烝再書而一貶】

秋伐邾音注【大夫專也】

冬十月雨雪音注【雨去聲】

祭公來遂逆王后於紀音注【祭公來不稱王使王未有成命遂專也是故書遂始於此】

【劉敞曰祭公王之三公也曷爲不稱使不與王之使祭公也師傅之官坐而論道其任重矣今其來魯乃命魯侯以婚姻之事者也若是則大夫可矣何必三公任之重使之輕故祭公緣此義得專命不報遂行如紀而王以輕使爲失祭公以遂行爲罪矣此說是也爲之節者宜使卿往逆公監之則於禮得矣使祭公命魯主婚姻之事則曰不可卿往而公監之何以可乎命魯輕矣卿往公監之重矣官師從單靖公逆王后於齊劉夏非卿而書靖公合禮則不書故先儒以爲使卿逆公監之禮也】

【戊桓王十寅七年】九年【齊僖二十八晉緡二衞宣十六蔡桓十二鄭荘四十一曹桓五十四陳厲四杞靖公元年宋莊七秦出子元年楚武三十八】

春紀季姜歸於京師音注【姜紀國姓季姜周桓王后】

【往逆則稱王后旣歸何以書季姜自逆者而言則當尊崇其匹內主六宮之政使妃妾不得以上僭故從天王所命而稱王后示天下之母儀也自歸者而言則當樛屈逮下使夫人嬪婦皆得進禦於君而無嫉妒之心故從父母所子而稱季姜化天下以婦道也其詞之抑上下進退先後各有所當而不相悖皆正始之道王化之基春秋之所謹也京師者眾大之稱】

夏四月

秋七月

冬曹伯使其世子射姑來朝音注【射音亦又音夜】

【按周官典命凡諸侯之嫡子誓於天子而攝其君則下其君之禮一等未誓則以皮帛繼子男世子固有出防朝聘之儀矣然攝其君繼子男者謂諸侯朝於天子有時而不敢後故老疾者使世子攝已事以見天子急述職也諸侯聞於王事則相朝其禮本無時曹伯旣有疾何急於朝桓而使世子攝哉大位姦之窺也危病邪之伺也世子君之貳也君疾而儲副出啟窺伺之心危道也當享而射姑嘆逾月而終生卒其有疾明矣而使世子來終生之過也世子將欲巳乎則方命矣曰孝子盡道以事其親者也不盡道而苟焉以從命爲孝又焉得爲孝故尸子曰夫己多乎道】音注【又焉音煙尸子名佼晉人】

【已桓王十夘八年】十年【齊僖二十九晉緡三衞宣十七蔡桓十三鄭莊四十二曹桓五十五卒陳厲五杞靖二宋莊八秦出子二楚武三十九】

春王正月

【桓無王今復書王何也十者盈數也天道十年則亦周矣人事十年則亦變矣故易稱守貞者十年而必反傳論逺惡者十年而必棄桓公至是其數已盈宜見誅於天人矣十年書王紀常理也有習於谷梁子而不得其傳者見二年書王以爲正與夷之卒此年書王而曹伯適薨遂附益之以爲正終生之卒誤矣果正諸侯之卒不緣簒弒者陳侯鮑在五年之正月曷不書王以正其卒乎】

庚申曹伯終生卒音注【桓公卒子莊公射姑立】

夏五月曹桓公

秋公會衞侯於桃丘弗遇

【弗者遷詞惡失信也衛初約魯防於桃丘至是中變而從齊鄭於是乎有郎之師其戰於郎直書曰來盟於惡曹俱奪其爵則桃丘之弗遇也蓋惡衛侯之失信矣桃丘衛地】

冬十有二月丙午齊侯【僖】衞侯【宣】鄭伯【荘】來戰於郎【春秋加兵於魯眾矣未有書來戰者此獨不稱侵伐而以來戰爲文何也兵凶器戰危事聖人之所重也誅暴禁亂敵加於已蓋有不得已而應之者矣未有悖道縱欲得已不已而先之者也魯桓弒立天下大惡人人之所得討也鄭伯則首盟於越以定其位齊侯則繼防於稷以濟其姦曽不能修方伯之職駐師境上聲罪致討伸天下之大義也今特以私忿小怨親帥其師戰於魯境尙爲知類也哉此春秋之所必誅而不以聴也故以三國爲主而書來戰於郎鄭人主兵而首齊猶衞州吁主兵而先宋】

春秋傳卷五

欽定四庫全書

春秋傳卷六

宋胡安國撰

桓公下

【庚桓王十辰九年】十有一年【齊僖三十晉緡四衞宣十八蔡桓十四鄭莊四十三卒曹莊公射姑元年陣厲六靖三宋莊九秦出子三楚武四十】

春正月齊人【僖】衞人【宣】鄭人【莊】盟於惡曹音注【惡曹地闕此戰郎之諸侯也戰稱君盟稱人略之也鄭敗王師齊滅後之母家衞亦抗子突而自立自有參盟莫甚於惡曹故略之也】

【盟會皆君臣之禮故微者之盟防不志於春秋凡春秋所志必有君與貴大夫居其閒者也惡曹之盟卽三國之君矣旣不以道興師爲郎之戰又結怨固黨爲惡曹之盟故前書其爵而以來戰著罪後書此盟而以奪爵示貶】

夏五月癸未鄭伯寤生卒音注【世子忽立是爲昭公】

【鄭莊公志殺其弟使糊其口於四方自以爲保國之計得也然身沒未幾而世嫡出奔庶孽奪正公子互爭兵革不息忽儀亹突之際其禍矣亂之初生也起於一念之不善後世則而象之至於兄弟相殘國內大亂民人思保其室家而不得不亦酷乎有國者所以必循天理而不可以私欲滅之也莊公之事可以爲永鑑矣】

秋七月葬鄭莊公

九月宋人執鄭祭仲音注【此書執之始】

【祭仲鄭相也見執於宋使出其君而立不正罪較然矣何以不名命大夫也命大夫而稱字非賢之也乃尊王命貴正卿大祭仲之罪以深責之也其意若曰以天子命大夫爲諸侯相而執其政柄事權重矣固將下庇其身而上使其君保安富尊榮之位也今乃至於見執廢絀其君而立其非所立者不亦甚乎任之重者責之深祭仲無所逃其罪矣春秋美惡不嫌同辭突之書名則本非有國由祭仲立之也若忽則以世嫡之正至於見逐不能立乎其位貴賤之分亡矣凡此類抑其詞皆仲尼親筆非國史所能與而先儒或以從赴告而書者殊誤矣或曰孔父賢而書名則曰禮之大節也今此則名其君於下而字其臣於上何以異乎曰春秋者輕重之權衡也變而不失其正之謂權常而不過於中之謂正宋殤孔父道其常祭仲昭公語其變惟可與權者其知之矣】音注【絀與黜同】

突歸於鄭

【突不稱公子絕之也小白入於齊則曰齊小白突歸於鄭何以不稱鄭突乎以小白系之齊者明桓公之宜有齊也不以突系之鄭者正厲公不當立也突不當立何以書歸於鄭乎春秋書歸有二義一易詞也一順詞也其書入亦有二義一難詞也一逆詞也突以庶奪正固爲不順矣然內則權臣許之立外則大國爲之援而世子忽之才不能以自固也則其歸無難故谷梁子曰歸易詞也】

鄭忽出奔衞音注【此書奔之始忽系鄭而突不系鄭以突爲篡也】

【忽以國氏正也出奔而名不能君也考於詩有女同車刺無大國之助也山有扶蘇所美非美然也萚兮君弱臣彊不唱而和也狡童不能與賢臣圖事權臣擅命也夫以狡童目其君聖人猶錄其詩所以見忽之失國亦其自取非獨仲之罪矣或曰詩人刺忽之不昏於齊至於見逐欲固其位者必待大國之援乎曰此獨爲鄭忽言也如忽之爲人苟無大援則不能立爾若夫志士仁人卓然有以自立者進退之權在我矣鄭自五霸之後益以侵削他日子產相焉馳詞執禮以當晉楚至於壊諸侯之館垣卻逆女之公子於野皆變其常度以晉楚之彊卒莫能屈亦待大國之助乎然則仲見脇忽出奔咸其自取焉爾春秋書法如此欲人自彊於爲善也】音注【壊諸侯之館垣見左傳襄公三十一年卻逆女之公子於野見左傳昭公元年】

柔防宋公【莊】陳侯【厲】蔡叔【桓】盟於折音注【柔魯大夫折地闕如字又音舌此大夫防盟諸侯之始故貶之至公子結不貶矣】

公防宋公於夫鐘音注【夫鐘郕地夫音扶】

冬十有二月公防宋公於闞音注【闞魯地口暫反】

【臣與宋公盟於折君與宋公防於夫鐘於闞於虛於龜皆存而不削何其詞費也曰盟者春秋所惡而屢盟以長亂會者諸侯所不得而數會以厚疑聖人皆存而不削於以見屢盟而卒叛數防而卒離其事可謂著明矣是故春秋之志在於天下爲公講信修睦不以會盟爲可恃也】音注【見音現】

【辛桓王二已十年】十有二年【齊僖三十一晉緡五衞宣十九卒蔡桓十五鄭厲公突元年曹莊二陳厲七卒杞靖四宋莊十秦出子四楚武四十一】

春正月

夏六月壬寅公防侯【武】莒子盟於曲池音注【曲池魯地】秋七月丁亥公防宋公燕人盟於谷丘音注【谷丘宋地】八月壬辰陳侯躍卒音注【厲公卒子林立】

公會宋公於虛音注【虛宋地】

冬十有一月公防宋公於龜音注【龜宋地】

丙戌公防鄭伯盟於武父音注【武父鄭地】

丙戌衞侯晉卒音注【宣公卒惠公朔立】

十有二月及鄭師伐宋丁未戰於宋

【旣書伐宋又書戰於宋者責賂於鄭而無厭屢盟於魯而無信者宋也二國聲其罪以致討故書曰伐夫宋人之罪則固可伐矣然取其賂以立督者魯桓也資其力以篡國者鄭突也無諸已然後可以非諸人春秋之義用賢治不肖不以亂易亂也故又書曰戰於宋來戰者罪在彼戰於郎是也往戰者罪在內戰於宋是也】

【壬桓王二午十一年】十有三年【齊僖三十二晉緡六衞惠公朔元年蔡桓十六鄭厲二曹莊三陳莊公林元年杞靖五宋莊十一秦出子五楚武四十二】

春二月公防紀侯鄭伯己巳及齊侯宋公衞侯燕人戰齊師宋師衞師燕師敗績

【左氏以爲鄭與宋戰公羊以爲宋與魯戰谷梁以爲紀與齊戰趙匡考據經文內兵則以紀爲主而先於鄭外兵則以齊爲主而先於宗獨取谷梁之說蓋齊紀者世讎也齊人合三國以攻紀魯鄭援紀而與戰戰而不地於紀也不然紀懼滅亡不暇何敢將兵越國助魯鄭以增怨乎齊爲無道恃彊淩弱此以紀爲主何也彼爲無道加兵於己必有引咎責躬之事禮義辯諭之文猶不得免焉則亦固其封疆效死以守上訴諸天子下告諸方伯連率與鄰國之諸侯其必有伸之者矣不如是而憤然與戰豈已亂之道乎力同度徳動則相時小國讎大國而幸勝焉禍之始也息伐鄭而亡鄭勝蔡而懼蔡大敗楚而滅今紀人不度徳不量力不徵詞輕與齊戰而爲之援者弒君之賊篡國之人也不能保其國自此戰始矣春秋以紀爲主省徳相時自治之意也】音注【援去聲】

三月葬衞宣公

【葬自內錄也旣與衞人戰曷爲葬宣公怨不棄義怒不廢禮是知古人以葬爲重也禮喪在殯孤無外事衞宣未葬朔乃卽戎已爲失禮又不稱子是以吉服從金革之事其爲惡大矣凡此類據事直書年月具存而惡自見也】

夏大水

秋七月

冬十月

【癸桓王二未十二年】十有四年【齊僖三十三年卒晉緡七衞惠二蔡桓十七鄭厲三曹莊四陳莊二杞靖六宋莊十二秦出子六楚武四十三】

春正月公防鄭伯於曹音注【防於曹曹人致餼禮也】

無冰音注【無冰時燠也】

【按豳風七月周公陳王業之詩也其詞曰二之日鑿冰衝衝三之日納於淩陰四之日其蚤獻羔祭韭周官淩人之職頒冰於夏其藏之也固陰沍寒於是乎取其出之也賔食喪祭於是乎用藏之周用之徧亦理陰陽天地之一事也今在仲冬之月燠而無冰則政治縱弛不明之所致也故書於策夫春秋所載皆經邦大訓而書法若此其察於四時寒暑之變詳矣】

夏五

【夏五傳疑也疑而不益見聖人之愼也故其自言曰吾猶及史之闕文也其語人曰多聞闕疑愼言其餘則寡尢而世或以私意攺易古書者有矣盍亦視此爲鑑可也然則春秋何以謂之作曰其義則斷自聖心或筆或削明聖人之大用其事則因舊史有可損而不能益也】

鄭伯【厲】使其弟語來盟音注【語谷梁作禦】

【來盟稱使則前定之盟也其不稱使如楚屈完齊髙子則權在二子盟不盟特未定也諸侯之兄弟例以字通而書名者罪其有寵愛之私非友於之義也】

秋八月壬申禦廩災

【門觀災而新作則書禦廩粢盛之所藏其新必矣何以不書營宮室以宗廟爲先重本也禦廩災而新則不書常事也以爲常事而不書垂教之意深矣知其說者然後知有國之急務爲政之後先𨿽勤於工築而民不怨勞與妄興土木困民力以自奉者異矣】音注【盛音成】

乙亥嘗

【嘗祭時事之常則何以書志不時與不敬也春秋紀事用周月而以八月嘗則不時也禦廩災於壬申而嘗以乙亥是不攺卜而供未易災之餘則不敬也禮以時爲大施於事則不時禮以敬爲本於心則不敬故書】

冬十有二月丁巳齊侯祿父卒音注【僖公卒襄公立】

宋人【莊】以齊人【襄】蔡人【桓】衞人【惠】陳人【莊】伐鄭音注【以一國而用諸侯之師於是始此霸者之所由興也】

【師而曰以者能左右之以行己意也宋怨鄭突之背己故以四國伐鄭魯怨齊人之侵己故以楚師伐齊蔡怨囊瓦之拘己故以吳子伐楚蔡弱於吳魯弱於楚宋與蔡衞陳敵而弱於齊乃用其師以行己意故特書曰以列國之兵有制皆統乎天子而敢私用之與私爲之用以伐人國大亂之道也故谷梁子曰以者不以者也】

【甲桓王二十申三年崩】十有五年【齊襄公諸兒元年晉緡八衞惠三蔡桓十八鄭厲四曹莊五陳莊三靖七宋莊十三秦武公元年楚武四十四】

春二月天王使家父來求車

【遣使需索之謂求王畿千里租稅所入足以費不至於有求四方諸侯各有職貢不至於來求以喪事而求貨財已爲不可況車服乎經於求賻求車求金皆書曰求垂後戒也夫上有好者下必有甚焉者矣王者有求下觀而化諸侯必將有求以利其國大夫必將有求以利其家士庶人必將有求以利其身皇皇焉惟恐不足未至於篡弒奪攘則不厭矣古之君人者必昭儉徳以照臨百官尊卑登降各有度數示等威明貴賤民志旣定之後皆安其分而無求兵刑寢矣及侈心一動莫爲防制必至於亢不衷官失徳廉恥道喪寵賂日章淪於危亡而後止也觀春秋所書則見王室衰亂之由而知興衰撥亂之說矣】音注【好去聲】

三月乙未天王崩音注【桓王崩莊王立至莊三年葬】

夏四月己巳葬齊僖公

五月鄭伯突出奔蔡

【按左氏祭仲專鄭伯患之使其壻雍糾殺之雍姬知之以告仲仲殺雍糾公出奔蔡是祭仲逐之也沒而不書其義何也陸淳曰逐君之臣其罪易知也君而見逐其惡甚矣聖人之教在乎端本淸源故凡諸侯之奔皆不書所逐之臣而以自奔爲名所以警乎人君其說是也夫君實有國而出於臣乃其自取焉耳本正而天下之事理矣】

鄭世子忽復歸於鄭音注【忽卽昭公也已居君位而復稱世子者明突之爲篡也忽嘗嗣位君其國歸而獨稱世子則亡其君位明矣其稱復歸者謂旣絕而復歸也然諸侯失國出奔歸而稱復則可大夫失位出奔歸而稱復則不可古者諸侯世國大夫不世官或曰復厭詞也】

許叔入於許音注【許叔莊公弟】

【許太嶽之裔先王建國迫於齊鄭不得奉其社稷未聞可滅之罪也卽當伸大義以直詞上告諸天王下赴諸方伯求復其國糞除宗廟孰能與之爭今乃因亂竊入則非復國之義故書入於許入云者難詞也】

公會齊侯【襄】於艾音注【艾齊地】

邾人牟人葛人來朝音注【邾牟葛三人皆附庸之世子也其君應稱名故其子降稱人】

【天王崩不奔喪而相率朝弒君之賊故皆貶之】

秋九月鄭伯突入於櫟音注【櫟鄭別都來的反又音藥】

【經於厲公復國削而不書獨書入於櫟何也夫制邑之死虢君共城之叛大叔皆莊公所親戒也今又城櫟而寘子元焉使昭公不立何謀國之誤也衞有蒲戚而出獻公楚有陳蔡不羹而叛棄疾末大必折有國之害也故夫子行乎季孫曰古者家不藏甲邑無百雉之城遂墮三都以張公室於厲公復國削而不書者若曰旣入於櫟則其國已復矣於以明居重馭輕彊榦弱枝以身使臂之義爲天下與來世之鑑也爲國者可不謹於禮乎春秋此義皆小康之事衰世之意也】音注【羹音郎墮許窺反】

冬十有一月公會宋公衞侯陳侯於袲伐鄭音注【袲鄭地昌氏反先行防禮而後伐鄭】

【左氏曰將納厲公也弗克而還谷梁曰地而後伐疑辭非其疑也昭公與突之是非邪正亦明矣然昭公𨿽正其才不足以君一國之人復歸於鄭日以微弱厲公𨿽篡其智足以結四鄰之援旣入於櫟日以盛彊諸侯不顧是非而計其彊弱始疑於輔正終變而與邪谷梁所謂非其疑者非其疑於爲義而果於爲不義相與連兵動眾納篡國之公子也故詳書其防地而後言伐以譏之也】

【乙莊王酉元年】十有六年【齊襄二晉緡九衞惠四蔡桓十九鄭厲五昭公忽元年曹莊六陳莊四靖八宋莊十四秦武二楚武四十五】

春正月公防宋公蔡侯衞侯於曹

夏四月公會宋公衞侯陳侯蔡侯伐鄭

【春正月防於曹蔡先於衞夏四月伐鄭衞先於蔡王制諸侯之爵次其後先固有序矣在周官大司馬設儀辧位以等邦國猶天建地設不可亂也及春秋時禮制旣亡伯者以意之向背爲升降諸國以勢之彊弱相上下蔡嘗先衞今序陳下者先儒以爲後至也以至之先後易其序是以利率人而不要諸禮也豈所以定民志乎後世有以醲賞誘人之趨事赴功以重罰沮人之奉公守正意亦如此夫亂之所由生也則儀位以爲階春秋防微杜漸尢嚴於名分考其所書意自見矣】

秋七月公至自伐鄭音注【此書至自伐之始】

【伐鄭則致罪之也曷爲罪之以納突也諸侯失國諸侯納之正也伐鄭以納突非正也故書至以罪桓之上無王法恣爲不義而莫之禁也】

冬城向音注【向地闕失亮反】

十有一月衞侯朔出奔齊音注【惠公讒搆取國故不言二子逐罪之也丙莊王戌二年】十有七年【齊襄三晉緡十衞惠五黔牟元年蔡桓二十卒鄭厲六昭二曹莊七陳莊五杞靖九宋莊十五秦武三楚武四十六】

春正月丙辰公防齊侯紀侯盟於黃音注【黃齊地或曰紀地後屬齊】二月丙午公防邾儀父盟於趡音注【趡魯地翠軌反】

夏五月丙午及齊師戰於奚音注【奚魯地此齊魯交兵之始齊魯之兵始於奚而終於艾陵】

六月丁丑蔡侯封人卒音注【桓侯卒哀侯立】

秋八月蔡季自陳歸於蔡音注【季蔡侯弟】

【季字也歸順詞蔡季之去以道而去者也其歸以禮而歸者也公子不去國季何以去權也旣歸何以不有國獻舞立矣若季者劉敞所謂智足以與權而不亂力足以得國而不居遠而不攜邇而不迫者也是以見貴於春秋】

癸巳葬蔡桓侯

【啖助曰蔡桓何以稱侯蓋蔡季之賢知請諡也人亦多愛其君者莫能愛君以禮而季能行之此賢者所以異於眾人也或曰葬未有不稱公者其稱侯傳失之耳臣子之於君極其尊而稱之禮也其說誤矣孔子疾子路使門人爲臣子曰無臣而爲有臣吾誰欺欺天乎曾子疾革而易簧曰吾得正而斃焉斯已矣故終而必安於正人子不以非所得而加之於父是爲孝人臣不以非所得而加之於君是爲忠極其尊而稱之不正之大者而可以爲禮哉或曰魯君生而稱公亦非禮乎曰生而稱公爲虛位禮之文也沒而系諡爲定名禮之實也春秋諸侯𨿽伯子男葬皆稱公志其失禮之實爲後世戒欲其以正終也其垂訓之義大矣】音注【斃音幣】

及宋人【莊】衞人【黔牟】伐邾

冬十月朔日有食之音注【甲乙者歷之紀也晦朔者日月之防也日食不可以不存晦朔晦朔須甲乙而可推故日食必以書朔日爲例是年冬鄭髙渠彌弒昭公忽而立子亹十八年齊殺子亹祭仲立昭公弟子儀】

【丁莊王亥三年】十有八年【齊襄四晉緡十一衞惠六黔牟二蔡哀侯獻舞元年鄭厲七子亹元年曹莊八陳莊六杞靖十宋莊十六秦武四楚武四十七】

春王正月

【是年桓公已終復書王者春秋之時諸侯放恣弒君篡國者已列於會則不復致討故魯宣殺惡及視以取國賂齊請防而傳曰防於平州以定公位曹伯負芻殺太子自立見執於晉而曹人請之曰若爲有罪則君列諸會矣孔子爲此懼作春秋於十八年復書王者明弒君之賊𨿽身已沒而王法不得赦也又據桓十五年天王崩至是新君嗣立三年之喪畢矣明弒君之賊𨿽在前朝而古今之惡一也然則篡弒者不容於天地之閒身無存沒時無古今皆得討而不赦聖人之法嚴矣已列於會則不致討可乎故曰春秋成而亂臣賊子懼】

公會齊侯於濼音注【濼水名在濟南歷城縣西北入濟鹿朴洛三音】

公與夫人姜氏遂如齊音注【公本與夫人俱行至濼公與齊侯行會禮故先書會濼旣會而又相隨至齊故曰遂】

【與者許可之詞曰與者罪在公也按齊詩惡魯桓微弱不能防閒文姜使至淫亂爲二國患而其詞曰敝笱在梁其魚唯唯齊子歸止其從如水言公於齊姜委曲順從若水從地無所不可故爲亂者文姜而春秋罪桓公治其本也易曰夫夫婦婦而家道正夫不夫則婦不婦矣幹者夫道也以乘禦爲才坤者婦道也以順承爲事易著於乾坤述其理春秋施於桓公見其用】音注【惡去聲】

夏四月丙子公薨於齊丁酉公之喪至自齊音注【公薨於齊不言我諱之也公之喪至自齊告廟也】

【魯公弒而薨者則以不地見其弒今書桓公薨於齊豈不沒其實乎前書公與夫人姜氏如齊後書夫人孫於齊去其姓氏而莊公不書卽位則其實亦明矣】音注【孫音遜】

秋七月

冬十有二月己丑葬我君桓公

【公羊曰賊未討何以書葬讎在外也谷梁子曰讎在外者不責逾國而討於是也夫桓公之讎在齊則外也隱公之讎在魯則內也在外者不責其逾國固有任之者矣在內者討於是此春秋之法也故十八年書王而桓公書葬惟可與權者其知之矣】

春秋傳卷六

欽定四庫全書

春秋傳卷七

宋胡安國撰

莊公上【公名同桓公之子母文姜謚法勝敵克亂曰莊】

周【莊王四年魯莊公十二年莊王崩子僖王立莊十七年僖王崩孫恵王立】

鄭【子儀元年魯莊公十四年鄭傅瑕殺子儀而納厲公莊二十一年厲公卒子文公立】

齊【襄公五年魯莊公八年襄公弒莊九年齊桓公小白入於齊是年齊管仲爲政】

宋【莊公十八年魯莊公二年宋莊公卒子閔公防立莊十二年閔公弒弟桓公禦說立】

晉【翼晉侯緡十二年緡之二十七年魯莊公之十六年也曲沃武公伐晉滅之曲沃武公二十三年魯莊公十六年滅晉侯緡周僖王命曲沃伯以一軍爲晉侯始更號曰晉武公魯莊公十七年武公卒子獻公佹諸立】

衛【恵公七年黔牟二年魯莊公六年齊納恵公放黔牟於周莊二十五年惠公卒子懿公赤立】蔡【哀侯二年魯莊公十年楚敗蔡師執哀侯以歸莊十九年哀侯卒於楚蔡人立其子肸爲繆侯】曹【莊公九年魯莊公二十三年曹莊公卒子僖公夷立魯莊公三十二年僖公卒子昭公班立】滕【詳見隠公元年】

陳【魯莊公元年十月莊公林卒於宣公杵臼立】

杞【詳見隱公元年及僖公元年】

薛【魯莊公三十一年薛伯卒】

邾【魯莊公十六年邾子克卒卽儀父也邾子立莊公二十八年邾子卒文公蘧蒢立】

許【許叔入許五年卽僖公四年許穆公新臣也】

小邾【魯莊公五年郳黎來來朝詳見隠公元年】

楚【武王四十八年魯莊公四年卒子文王熊貲立莊十九年文王卒子堵敖熊囏立莊二十二年熊惲弒兄堵敖代立是爲楚成王史記以莊十八年爲堵敖元年堵敖立五年遇弒楚成立十六年齊桓公以兵侵楚至陘山莊公三十年楚子文爲令尹】

秦【詳見隱公元年】

吳【詳見隱公元年】

越【見上注】

【戊莊王子四年】元年【齊襄五年晉緡十二年衛惠七年黔牟三年蔡哀二年鄭厲八年子儀元年曹莊九年陣莊七年卒靖十一年宋莊十七年秦武五年楚武四十八年】

春王正月

【不書卽位內無所承上不請命也或曰莊公嫡長其爲儲副明矣𨿽內無所承上不請命獨不可以享國而書卽位乎曰諸侯之嫡子必誓於王莊𨿽嫡長而未誓安得爲國儲君副稱世子也夫爲世子必誓於王爲諸侯可以內無所承上不請命擅有其國卽諸侯之位耶春秋絀而不書父子君臣之大倫正矣】

三月夫人孫於齊音注【夫人莊公母也魯人責之故出奔內諱奔謂之孫猶言孫讓而去孫音遜】

【夫人文姜也桓公之弒姜氏與焉爲魯臣子者義不共戴天矣嗣君夫人所出也恩如之何徇私情則害天下之大義舉王法則傷母子之至恩此國論之難斷者也經書夫人孫於齊而恩義之輕重審矣梁人有繼母殺其父者而其子殺之有司欲當以大逆孔季彥曰文姜與弒魯桓春秋去其姜氏傳謂絕不爲親禮也夫絕不爲親卽凢人耳方諸古義宜以非司冦而擅殺當之不得以逆論也人以爲允故通於春秋然後能權於天下之事矣孫者順讓之詞使若不爲人子所逐以全恩也哀姜去而弗返文姜卽歸於魯例以孫書何也與聞弒桓之罪已極有如去而弗返深絕之也然則恩輕而義重矣河廣之詩其詞向取而聖人錄於國風者明宋襄公之重本亦此義也其垂訓逺矣】

夏單伯逆王姬音注【單伯天子之卿采地諸侯也王將嫁女於齊旣命魯爲主故單伯逆女不稱使也王姬不稱字以王爲尊且別於內女也天子嫁女於諸侯使同姓諸侯主之不親婚尊卑不敵也單音善】

【單伯者吾之命大夫也逆王姬使我爲之主也其不言如者谷梁子以爲義不可受於京師也躬君弒於齊使之主婚姻與齊爲禮其義固不可受也此明忘親釋怨則無以立人之道矣】

秋築王姬之館於外

【魯於王室爲懿親其主王姬亦舊矣館於國中必有常處今特築之於外者谷梁子以爲仇讎之人非所以接婚姻也衰麻非所以接弁冕也知其不可故特築之於外也築之於外得變之正乎曰不正有三年之喪天王於義不當使之主有不戴天之讎莊公於義不可爲之主築之於外之爲宜不若辭而弗主之爲正也是以君子貴端本焉或曰天王有命固不可辭使單伯逆於京師上得尊周之義爲之築館於外下未失居喪之禮奚爲不可曰以常禮言之可也今莊公有父之讎方居苫塊此禮之大變也而爲之主婚是廢人倫滅天理矣春秋於此事一書再書又再書者其義以復讎爲重示天下後世臣子不可忘君親之意故𨿽築館於外不以爲得禮而特書之也】音注【衰音催】

冬十月乙亥陳侯林卒音注【莊公卒子宣公杵臼立】

王使榮叔來錫桓公命音注【榮叔周大夫追錫桓公命若昭七年追命衛襄之比此錫命之始桓弒君兄自立不請命而王追錫命故王不稱天】

【啖助曰不稱天王寵篡弒以瀆三綱也春秋書王必稱天所履者天位也所行者天道也所賞者天命也所刑者天討也今桓公殺君篡國而王不能誅反追命之無天甚矣桓無王王無天其失非小惡也與葬成風引爲夫人使妾並嫡無以異故其文一施之範乃以出居於鄭來聘求車三事爲證而謂非義之所存誤矣】

王姬歸於齊

【魯主王姬之嫁舊矣在他公時常事不書此獨書者以歸於齊故也逆於京師築館於外而不書歸於齊則無以見其罪之在也書歸於齊而後忘親釋怨之罪著矣春秋復讎之義明矣】音注【見音現】

齊師遷紀郱鄑郚音注【此遷邑之始齊欲滅紀故遷其三邑之民而取其地郱音萍鄑音玆郚音吾】

【郱鄑部者紀三邑也邑不言遷遷不言師其以師遷之者見紀民猶足與守而齊人彊暴用大眾以迫之爲己屬也凡書遷者自是而滅矣春秋興滅國繼絕世則遷國邑者不再貶而罪已見矣】

【己莊王丑五年】二年【齊襄六晉緡十三衛惠八黔牟四蔡哀三鄭厲九子儀二曹莊十陳宣公杵臼元年杞靖十二宋莊十八卒秦武六楚武四十九】

春王二月葬陳莊公

夏公子慶父帥師伐於余丘

【按二傳於余丘邾邑也國而曰伐此邑爾其曰伐何也志慶父之得兵權也莊公防年卽位首以慶父主兵卒致於般之禍於余丘法不當書聖人特書以志亂之所由爲後戒也魯在春秋中見弒者三君其賊未有不得魯國之兵權者公子翚再爲主將專會諸侯不出隱公之命仲遂擅兵兩世入伐邾會師救鄭三軍服其威令之日久矣故翚弒隱公而寪氏不能明其罪慶父弒子般而成季不能遏其惡公子遂殺惡及視而叔仲惠伯不能免其死夫豈一朝一夕之故哉春秋所書爲戒逺矣】音注【將去聲寪音委】

秋七月齊王姬卒

【內女嫁爲諸侯妻則書卒王姬何以書比內女爲之服也故檀弓曰齊告王姬之喪魯莊公爲之大功或曰由魯嫁故爲之服姊妹之服夫服稱情而爲之節者也莊公於齊王姬厚矣如不共戴天之念何此所謂不能三年之喪而緦小功之察也特卒王姫以著其罪】音注【告禮記作谷】

冬十有二月夫人姜氏防齊侯於禚音注【齊地音灼】

【婦人無外事送迎不出門見兄弟不逾閾在家從父旣嫁從夫夫死從子今會齊侯於禚是莊公不能防閒其母失子道也故趙匡曰姜氏齊侯之惡著矣亦所以病公也曰子可以制母乎夫死從子通乎其下況於國君君者人神之主風教之本也不能正家如正國何若莊公者哀痛以思父誠敬以事母威刑以督下車馬僕從莫不俟命夫人徒往乎夫人之往也則公威命之不行哀戚之不至爾】

乙酉宋公馮卒音注【莊公卒子閔公防立馮音憑】

【庚莊王寅六年】三年【齊襄七晉緡十四衛恵九黔牟五蔡哀四鄭厲十子儀三曹莊十一陳宣二靖十三宋閔公防元年秦武七楚武五十】

春王正月溺防齊師伐衞音注【溺魯大夫】

【谷梁子曰此公子溺也其不稱公子何也惡其會仇讎伐同姓故貶而名之也有父之讎而釋怨其罪大矣況與合黨興師伐人國乎】音注【惡去聲】

夏四月葬宋莊公

五月葬桓王

【左氏曰緩也天子七月而葬同軌畢至諸侯五月同盟至大夫三月同位至士逾月外姻至王崩至是蓋七年矣先儒或言天子不志葬又以爲不言葬者常也夫事孰有大於葬天子者而可以不志乎死生終始之際人道之大變豈以是爲常事而不書也】

秋紀季以酅入於齊音注【季紀侯弟酅紀邑音攜齊欲滅紀故季以邑入齊爲附庸先祀不廢社稷有奉故書字貴之也】

【大夫不得用地公子不當去國盜地以下敵棄君以避患非人臣也故春秋之義私逃者必書奔有罪者必加貶今季不書奔則非竊地也不書名則非貶也諸侯兄弟貶則書名宋辰秦鍼之類是也不貶則書字蔡季許叔之類是也紀季所以不書奔者有紀侯之命矣所以不書名者天下無道彊眾相陵天子不能正方伯不能伐屈己事齊請後五廟其亦不得已而爲之者非其罪也所以無貶乎入云者難詞也】音注【鍼其廉反】

冬公次於滑音注【滑鄭地此書次之始】

【谷梁子曰次止也有畏也欲救紀而不能也春秋紀兵伐而書次以次爲善救而書次以次爲譏次於滑譏之也魯紀有婚姻之好當卹其患於齊有父之讎不共戴天苟能救紀抑齊一舉而兩善並矣見義不爲而有畏也春秋之所惡故書公次於滑以譏之也或言夫子意在刺無王命若譏其怯懦則當褒其勇者春秋乃鼓亂之書爲此言者誤矣易於謙之六五則曰利用侵伐師之六四則曰左次旡咎進退勇怯顧義如何耳豈可專以勇爲鼓亂而不與乎】音注【好去聲惡去聲】

【辛莊王卯七年】四年【齊襄八晉緡十五衛惠十黔牟六蔡哀五鄭厲十一子儀四曹莊十二陳宣三靖十四宋閔二秦武八楚武五十一卒】

春王二月夫人姜氏享齊侯【襄】於祝丘音注【祝丘魯地享者兩君之禮所以訓恭儉也兩君相見享於廟中禮也犧象不出門嘉樂不野合非兩君相見又去其國而享諸侯甚矣】

三月紀伯姬卒

夏齊侯陳侯鄭伯遇於垂音注【不期而會曰遇】

【蘇轍曰鄭伯子儀也桓十五年書突出奔蔡忽歸於鄭是年九月突入於櫟十七年髙渠彌弒怱立子亹十八年齊襄公殺子亹鄭人立子儀莊十四年突使傅瑕殺子儀而入則遇於垂者子儀也然則鄭有二君可乎春秋有一國而二君者鄭突與儀衞衎與剽是也突衎始終爲君子儀君鄭十有四年剽君衞十有一年皆能君者也故春秋因其實而君之然則孰與曰皆不與也突之入以篡衎之出以惡儀剽𨿽國人所立而突衎在焉非所以爲安也故四人者春秋莫適與也皆不沒其實耳君子不幸而處此如子臧季札可也不如是則亂不止爲此說者善矣然而鄭伯實厲公也非子儀也】音注【亹音尾衎苦旦反適音嫡】

紀侯大去其國音注【以國與季季奉社稷故不言滅不見迫逐故不言奔大去者不反之詞凡大閱大雩大搜而謂之大者譏其僭也大無者志倉廩之竭也大去者土地人民儀章器物悉委置之而不顧也或曰以爭國爲小而不爲以去國爲大而爲之者也夫守天子之土疆承先祖之祭祀義莫重焉委而去之無貶歟曰有國家者以義言之世守也非身之所能爲則當效死而勿去以道言之不以其所以養人者害人亦可去而不守於斯二者顧所擇如何爾然則擬諸太王去邠之事其可以無愧矣曰太王去邠從之者如歸市紀侯去國日以微滅則何太王之可擬哉故聖人與其不爭而去而不與其去而不存與其不爭而去是以異於失地之君而不名不與其去而不存是故書叔姬歸酅而不錄紀侯之卒明其爲君之末矣】

六月乙丑齊侯葬紀伯姬

【葬紀伯姬不稱齊人而目其君者見齊防迫逐紀侯使之去國𨿽其夫人在殯而不及葬然後襄公之罪著矣或曰葬之禮也而以爲著其罪何也弒魯君滅其婚姻之國而葬其女是猶加刃於人以手撫之也而可以爲禮乎斥言齊侯賤之也或曰惡其詐也如紀似禮存紀似義葬伯姬似仁惡似而非者惡莠恐其亂苗也】音注【見音現惡去聲】

秋七月

冬公及齊人狩於禚

【谷梁子曰齊人者齊侯也其曰人何也卑公之敵所以卑公也何爲卑公不復讎而怨不釋刺釋怨也父母之讎不共戴天兄弟之讎不與同國九族之讎不同鄕黨朋友之讎不同市朝今荘公與齊侯不與共戴天則無時焉可通也而與之狩是忘親釋怨非人子矣夫狩者馳騁田獵其爲樂下主乎已一爲幹豆其事上主乎宗廟以爲有人心者宜於此焉變矣故齊侯稱人而魯公書及以著其罪】音注【刺七賜反樂音洛幹音幹】

【壬莊王辰八年】五年【齊襄九晉緡十六衞惠十一黔牟七蔡哀六鄭厲十二子儀五曹莊十三陳宣四靖十五宋閔三秦武九楚文王熊貲元年】

春王正月

夏夫人姜氏如齊師

【師者眾多之地按齊詩載驅刺襄公無禮義盛其車服疾驅於通道大都與文姜淫之詩也其三章曰汶水湯湯行人彭彭魯道有蕩齊子翺翔彭彭者多貎也其四章曰汶水滔滔行人儦儦魯道有蕩齊子遊遨儦儦者眾貌也曰會曰享猶爲之名也至是如齊師羞惡之心亡矣夫人之行不可復制矣春秋書此以戒後世謹禮於微慮患於早之意也】音注【湯失章反彭必亡反儦表驕反惡去聲行去聲復扶又反】

秋郳黎來來朝音注【郳附庸國也黎來名也後爲小邾子】

【郳國也黎來名也國何以名外國之附庸也中國附庸例書字邾儀父蕭叔是也外國附庸例書名郳黎來介葛盧是也能修朝禮故特書曰朝其後王命以爲小邾子蓋於此已能自進於禮矣】

冬公防齊人宋人陳人蔡人伐衞

【谷梁子曰是齊侯宋公也其曰人何也人諸侯所以人公也其人公何也逆王命也桓公十六年衞侯朔出奔齊經書其名者以王命絕之也又黨有罪以納之故貶而稱人】

【癸莊王已九年】六年【齊襄十晉緡十七衞惠十二黔牟八蔡哀七鄭厲十三子儀六曹莊十四陳宣五杞靖十六宋閔四秦武十楚文二】

春王正月音注【正月公谷作三月】

王人子突救衞音注【書救始此自救衞無功而後王命益不行天下】

【王人防者子突其字也以下士之防超從大夫之例而書字者褒救衞也朔陷其兄使至於死罪固大矣然其父所立諸侯莫得而治也王治其舊惡而廢之可也又借諸侯之力抗王命以入國是故四國之君貶而稱人王人之防嘉而書字或曰子突王之子弟也用兵大事而委諸子弟使無成功故書人以譏之必若此言是春秋以成敗論事而不計理也使諸侯苟顧逆順之理子突𨿽防自足以申王命矣彼旣肆行莫之顧也𨿽天子親臨將有請從如祝聃者況其下乎子突不勝五國使之得入也其亦不幸焉爾矣幸不幸命也守義循理者法也君子行法以俟命故其褒貶如此】

夏六月衞侯朔入於衞

秋公至自伐衞

【入有二義一難詞也一逆詞也朔借諸侯之力連五國之師距王官之微者以復歸於衞其勢宜無難矣而書入者逆王命也春秋大義在於天下爲公選賢與能而不拘大人世及之禮𨿽以正取國未之貴也況殺其兄又逆王命乎故衞朔書名書入以著其惡王人書字書救以著其善外則諸侯書人內則莊公書至而春秋之情見矣】音注【距與拒同見音現】

螟

冬齊人來歸衞俘

【俘者二傳以爲寶按商書稱遂伐三朡俘厥寶玉則俘者正文也寶者釋辭也言齊歸衛寶則知四國皆受朔之賂矣春秋特書此事結正諸侯之罪也夫以弟弒兄臣弒君篡居其位上逆天王之命人理所不容矣彼諸侯者豈其弗察而援之甚力則未有以驗其喪心失志迷惑之端也及書齊人歸寶然後知其有欲貨之心而後動於惡也世衰道微暴行交作徇於貨寶賄賂公行使君臣父子兄弟終去仁義懷利以相與不至於篡弒奪攘則不厭也春秋書此結正諸侯之罪垂戒明矣】音注【朡祖叢反援於眷反喪去聲行去聲去上聲】

【甲莊王午十年】七年【齊襄十一晉緡十八衞惠十三蔡哀八鄭厲十四子儀七曹莊十五陳宣六杞靖十七宋閔五秦武十一楚文三】

春夫人姜氏會齊侯【襄】於防音注【防魯地】

夏四月辛卯夜恆星不見夜中星隕如雨音注【見音現中去聲又如字】

【恆星者列星也如雨者言眾也人事感於下則天變動於上前此者五國連衡旅拒王命後此者齊桓晉文更霸中國政歸盟主而王室遂虛其爲法度廢絕威信淩遲之象著矣漢成帝永始中亦有星隕之異而諸侯擅權賊莽居攝漢之宗支掃蕩幾盡天之示人顯矣春秋謹於天象至矣】音注【更音庚幾平聲】

秋大水無麥苖

【書大水畏天災也無麥苗重民命也畏天災重民命見王者之心矣忽天災而不懼輕民命而不圗國之亡無日矣春秋所以謹之也】

冬夫人姜氏會齊侯於谷

【防魯地也谷齊地也初會於禚次享於祝丘又次如齊師又一歳而再會焉其爲惡益逺矣明年無知弒諸兒其禍淫之明驗也】

【乙莊王十未一年】八年【齊襄十二弒晉緡十九衞惠十四蔡哀九鄭厲十五子儀八曹莊十六陳宣七杞靖十八宋閔六秦武十二楚文四】

春王正月師次於郎以俟陳人蔡人

【用大眾曰師次止也伐而次者有整兵愼戰之意其次善之也遂伐楚次於陘是也救而次者有緩師畏敵之意其次譏之也次於匡於聶北於雍楡是也俟而次者有無名妄動之意次於郎以俟陳人蔡人是也何俟乎陳蔡或曰陳蔡將過我俟而邀之也或曰魯將與陳蔡有事於鄰國而陳蔡不至故次於郎以待之也若是皆非義矣其曰次曰以俟者深貶之也】

甲午治兵音注【治兵於廟將以圍郕】

【此治兵於郎也俟而不至暴師露眾役久不用則有失伍離次逃亡潰散之虞故復申明軍法以整齊之其志非善之也譏黷武也】音注【暴步木反復扶又反】

夏師及齊師圍郕郕降於齊師音注【二國同討而齊獨納郕降戶江反書及齊師者親仇讎也圍郕者伐同姓也郕降於齊師者見伐國無義而不能服也於是莊公之惡著矣】

秋師還音注【還音旋後同】

【書師還譏役久也按左氏仲慶父請伐齊師莊公不可是國君上將親與圍郕之役也然其次其及其還皆不稱公者重眾也春秋正例君將不稱帥師則以君爲重今此不稱公又以爲重眾何也輕舉大眾妄動久役俟陳蔡而陳蔡不至圍郕而郕不服歷三時而後還則無名黷武非義害人未有如此之甚也至是師爲重矣義系於師故不書公以著勞民毒眾之罪爲後戒也春秋王道輕重之權衡此類是矣】

冬十有一月癸未齊無知

【無知曷爲不稱公孫而以國氏罪僖公也弒君者無知於僖公何罪乎不以公孫之道待無知使恃寵而當國也按無知者夷仲年之子年者僖公母弟也私其同母異於他弟施及其子衣服禮秩如嫡此亂本也故於年之來聘特以弟書於無知之弒不稱公孫著其有寵而當國也垂戒之義明矣古者親親與尊賢並行而不相悖故堯親九族必先明俊徳而後九族睦周封同姓必庸康叔蔡仲而後王室彊徒知寵愛親屬而不急於尊賢使爲儀表以明親親之道必有篡弒之禍矣】

弒其君諸兒音注【諸兒襄公名】

【按左氏齊侯防於姑棼遂田於具丘徒人費遇賊於門先入伏公出而鬭死石之紛如死於階下是能死節者也春秋重死節之臣而法有特書其不見於經何也如費等所謂便嬖私暱之臣逢君之惡田獵畢弋而不修民事使百姓苦之者也與大臣孔父仇牧義形於色不畏彊禦以身死其軄則異矣當是時管仲隰朋鮑叔皆沈於下僚不見庸也而徒人費石之紛如乃得居左右襄公之所疏逺親信者如此故以齊國之彊大一也桓公用之則九合諸侯不以兵車由親賢人逺小人所以興也襄公用之不能保其身死於戶下由親小人逺賢人所以亡也此二人𨿽死於難與自經於溝瀆而莫之知者猶不逮焉乃致亂之臣死不償責又何取乎】音注【棼非云反費補義反遠去聲難去聲】

春秋傳卷七

欽定四庫全書

春秋傳卷八

宋胡安國撰莊公中

【丙莊王十申二年】九年【齊桓公小白元年晉緡二十衛惠十五蔡哀十鄭厲十六子儀九曹莊十七陳宣八靖十九宋閔七秦武十三楚文五】

春齊人殺無知

【殺無知者雍廩也而曰齊人者討賊之辭也弒君之賊人人之所惡夫人之所得討故稱人人者眾辭也無知不稱君已不能君齊人亦莫之君也】音注【惡去聲】

公及齊大夫盟於蔇音注【蔇魯地音器齊亂無君故大夫得敵公蓋欲迎子紏也來者非一人故不稱名】

【及者內爲志大夫不名者義系於齊而不系於大夫之名氏也曰公及齊大夫盟者譏公之釋父怨親仇讎也或曰以徳報怨寛身之仁何以譏之也曰徳有輕重怨有深淺怨莫甚於父母之仇而徳莫重乎安定其國家而圖其後嗣也有父之讎而不知怨乃欲以重徳報之則人倫廢天理滅矣然則如之何以直報怨以徳報徳】

夏公伐齊納糾齊小白入於齊音注【二公子各有黨故𨿽盟而迎子糾當須伐乃得入又出在小白之後小白稱入從國逆之文本無位齊桓公入國】

【左氏書子糾二傳曰伐齊納糾君子以公谷爲正納者不受而彊致之稱入者難詞糾不書子者明糾不當立也以小白系齊者明小白宜有齊也所以然者襄公見殺糾與小白皆以庶子出奔而糾弟也又未嘗爲世子按史稱周公誅管蔡以安周齊桓殺其弟以反國是糾幼而小白長其有齊宜矣宜則何以不稱公子內無所承上不稟命故以王法絕之也桓公於王法𨿽可絕視子糾則當立故管仲相桓爲徙義而聖人稱之曰一匡天下民到於今稱之召忽死於子糾爲傷勇此諸匹夫匹婦之諒自經於溝瀆而莫之知也】

秋七月丁酉葬齊襄公

八月庚申及齊師戰於幹時我師敗績音注【幹時齊地幹音幹內不言敗此其言敗者爲與讎戰𨿽敗亦榮也按左氏戰於幹時公喪戎路傳乘而歸則敗績者公也能與讎戰𨿽敗亦榮何以不言公貶之也公本忘親釋怨欲納讎人之子謀定其國家不爲復讎與之戰也是故沒公以見貶若以復讎舉事則此戰爲義戰當書公冠於敗績之上與沙隨之不得見平丘之不與盟爲比以示榮矣惟不以復讎戰也是故諱公以重貶其忘親釋怨之罪其義深切著明矣】

九月齊人取子糾殺之音注【公子爲賊亂則書齊實告殺而書齊取殺者時史惡齊志在譎以求管仲非不忍其親故極言之】

【取者不義之辭前書納糾不稱子者明不當立也此書殺糾復稱子者明不當殺也或奪或予於義各安春秋精意也仁人之於兄弟不藏怒焉不宿怨焉親愛之而已糾𨿽爭立越在他國置而勿問可也必請於魯殺之然後快於心其不仁亦甚矣後世以傳譲爲名而取國者必殺其主以爲一人心防後患意與此同流毒豈不逺哉故孟子曰五伯三主之罪人也仲尼之徒無道桓文之事者】

冬浚洙音注【浚音峻洙水名音殊】

【固國以保民爲本輕用民力妄興大作邦本一搖𨿽有長江巨川限帶封域洞庭彭蠡河漢之險猶不足憑而況洙乎書浚洙見勞民於守國之未務而不知本爲後戒也】音注【見音現】

【丁莊王十酉三年】十年【齊桓二晉緡二十一衛惠十六蔡哀十一鄭厲十七子儀十曹莊十八陳宣九靖二十宋閔八秦武十四楚文六】

春王正月公敗齊師於長勺音注【勺魯地音灼】

【齊師伐魯經不書伐意責魯也詐戰曰敗敗之者爲主或曰長勺魯地而齊師至此所謂敵加於己不得已而後應者也疑若無罪焉何以見責乎善爲國者不師善師者不陣善陣者不戰故行使則有文告之詞而疆則有守禦之備至於善陣徳已衰矣而況兵刃相接又以詐謀取勝乎故書魯爲主以責之皆已亂之道寡怨之方王者之事也】

二月公侵宋

三月宋人【閔】遷宿音注【宋彊遷之而取其地故文異於邢遷也此遷國之始其曰遷宿者宿非欲遷爲宋人之所遷也懷土常物之大情遷國重事也𨿽違害就利去危卽安猶或恐沈於眾不肯率從而況迫於橫逆非其所欲棄久宅之田裏刈新徙之蓬藋道途之勤營築之勞起怨諮傷和气豈不惻然有隱乎肆行莫之顧也其不仁亦甚矣凡書遷不再貶而惡已見矣】音注【橫去聲見音現】

夏六月齊師宋師次於郎公敗宋師於乘丘音注【乘丘魯地乘去聲○其言次何以桓公圖伯而未集是故書次郎以見齊伯之難書次厥貉以見楚伯之難書次於鄫以見復伯之難】

【齊宋輕舉大眾深入他境肆其報復之心誠有罪也魯人若能不用詐謀奉其辭令二國去矣偸得一時之防而積四鄰之忿此小人之道故次者不以其事勝者不以其理交譏之】

秋九月荊敗蔡師於莘以蔡侯獻舞歸音注【莘蔡地此書荊之始亦荊夏之始亦荊専執諸侯之始荊敗蔡師於莘是猾夏之始也吳敗頓胡沈蔡陳許之師於雞父則諸侯之不亡者寡矣是故書荊自此始而春秋以吳終焉】

【蔡侯何以名絕之也凡書敗書滅書入而以其君歸皆名者爲其服爲臣虜故絕之也若蔡獻舞潞嬰兒沈嘉許斯頓牂胡豹曹陽邾益之類是矣國君死社稷正也逃之𨿽罪猶有恥焉虜甚矣楚人滅夔以夔子歸獨不名者夔子以無罪見討𨿽國滅身爲臣虜其義直其辭初不服也是以獨假之爵而不名也春秋之法諸侯不生名失地則生而名之比於賤者欲使有國之君戰戰兢兢長守富貴無危溢之行也】

冬十月齊師滅譚譚子奔莒音注【譚小國音談此滅國之始此管仲攻瑕之術也】

【滅而書奔責不死位也不書出國亡無所出也國滅身奔而不能守其富貴何以書爵乎已無取滅之罪爲橫逆所加而力不能勝至於出奔則亦不幸焉爾矣其義蓋未絕也按左氏齊侯之出也過譚譚不禮焉及其入也諸侯皆賀譚又不至責其失事大之禮可矣坐此見滅可乎齊師滅譚譚子奔莒楚人滅子奔黃狄滅溫溫子奔衛三國所以皆存其爵不比於失地之君而名之也然則吳滅徐徐子章羽奔楚何以獨名按左氏吳伐徐徐子斷其髮攜其夫人以逆吳子旣已屈服而後奔豈有興復之志乎獨書名所以絕之也春秋之義𨿽在於抑彊扶弱又責弱者之不自彊於爲善也故其書法如此】音注【橫去聲斷音短】

【戊莊王十戌四年】十有一年【齊桓三晉緡二十二衛惠十七蔡哀十二鄭厲十八子儀十一曹莊十九陳宣十杞靖二十一宋閔九秦武十五楚文七】

春王正月

夏五月戊寅公敗宋師於鄑音注【鄑魯地音玆】

秋宋大水

【凡外災告則書所謂災者害及民物如水火兵戎之寇是也諸侯於四鄰有卹病救急之義則告爲得禮而不可以不弔故四國同災許人不弔君子以是知許之先亡也凡志災見春秋有謹天戒卹民隱之心王者之事也】

冬王姬歸於齊音注【魯主昏不書齊侯逆不見公】

【按周制王姬嫁於諸侯車服不系其夫下王后一等禮亦隆矣春秋之義尊君抑臣其書王姬下嫁曷爲與列國之女同辭而不異乎曰陽倡而陰和夫先而婦從天理也述天理訓後世則𨿽以王姬之貴其當執婦道與公侯大夫士庶人之女何以異哉故舜爲匹夫妻帝二女而其書曰嬪於虞西周王姬嫁於齊侯亦執婦道成肅雍之徳其詩曰曷不肅雍王姬之車自秦而後尢欲尊君抑臣爲治而不得其道至謂列侯尙公主使男事女夫屈於婦逆陰陽之位故王陽條奏世務指此爲失而長樂王回亦以其獘至父母不敢畜其子舅姑不敢畜其婦原其意𨿽欲尊君抑臣爲治而使人倫悖於上風俗壊於下又豈所以爲治也其流至此然後知春秋書王姬侯女同詞而不異垂訓之義大矣】音注【嬪毗賔反樂音洛畜許六反下同】

【己莊王十亥五年崩】十有二年【齊桓四晉緡二十三衛惠十八蔡哀十三鄭厲十九子儀十二曹莊二十陳宣十一靖二十二宋閔十弒秦武十六楚文八】

春王三月紀叔姬歸於酅

【莊公四年紀侯去國叔姬至此始歸於酅者紀侯方卒故叔姬至此然後歸爾歸者順詞以宗廟在酅歸奉其祀也魯爲宗國婦人有來歸之義紀旣亡矣不歸於魯所謂全節守義不以亡故而虧婦道者也魯人髙其節義恩禮有加焉是故其歸於酅其卒其葬史冊悉書夫子修經存而弗削使與衛之共姜同垂不朽爲後世勸若夏侯令女曹爽之弟婦也寡居守志父母欲奪而嫁之誓而弗許而曰曹氏全盛之時尙欲保終況今衰亡何忍棄之聞者爲之感動其聞叔姬之風而興起者乎】音注【共音恭爲去聲】

夏四月

秋八月甲午宋萬弒其君捷及其大夫仇牧音注【閔公防弒桓公禦說立】

【君弒而大夫死於其難春秋書之者其所取也大夫死於弒君之難而有不書者故知孔父牧息皆所取也夫仇牧可謂不畏彊禦矣然徒殺其身不能執賊無益於事也亦足取乎食焉不避其難義也徒殺其身不能執賊亦足爲求利焉而逃其難者之訓矣何名爲無益哉夫審事物之重輕者權也權重輕而處之得其宜者義也大宰督亦死於閔公之難削而不書者身有罪也惠伯死於子惡之難亦削而不書者非君命也召忽死於子糾之難孔子比於匹夫匹婦之諒自經於溝瀆而莫之知者所事不正也崔杼弒君晏平仲曰人有君而人弒之吾焉得死之而焉得亡之君子不以是罪晏子者齊莊公不爲社稷死而晏子非其私暱之臣也若仇牧荀息立乎人之本朝執國之政而君見弒不以其私也𨿽欲勿死焉得而勿死聖人書而弗削以爲求利焉而逃其難者之勸也惟此義不行然後有視棄其君猶土梗弁髦曾莫之省而三綱絕矣】音注【難去聲處上聲大音泰爲去聲】

冬十月宋萬出奔陳

【按左氏宋萬弒閔公於蒙澤奔陳宋人請萬於陳以賂陳人使婦人飲之酒而以犀革裹之宋人醢萬然其賊已討矣曷爲不書陳人殺萬而葬閔公乎夫天下之惡一也陳人不以萬爲賊而納之又受宋人之賂而使婦人飲之酒是與賊爲黨非政刑也特書萬出奔陳而閔公不葬以著陳人與賊爲黨之罪而不能正天討其法嚴矣故曰春秋成而亂臣賊子懼】音注【飲去聲夫音扶】

【庚僖王子元年】十有三年【齊桓五晉緡二十四衛惠十九蔡哀十四鄭厲二十子儀十三曹莊二十一陳宣十二靖二十三年卒宋桓公禦說元年秦武十七楚文九】○【周莊王十二年崩子僖王十三年立經皆不書崩葬】

春齊侯【桓】宋人【桓】陳人【宣】蔡人【哀】邾人【儀父】會於北杏音注【北杏齊地杏戶猛反衣裳之會一○序齊於諸侯之上而獨書爵始伯之辭也自是無特相盟會者矣王風之作絕筆於莊王而僖王之立齊桓公之伯皆在是年此王伯興衰之機也】

【桓何以及四國之微者會是宋公邾子也然則何以稱人春秋之世以諸侯而主天下會盟之政自北杏始其後宋襄晉文楚莊秦穆交主夏盟迹此而爲之者也桓非受命之伯諸侯自相推戴以爲盟主是無君矣故四國稱人以誅始亂正王法也齊侯稱爵其與之乎上無天子下無方伯有能會諸侯安中國而救民於水火則𨿽與之可也誅諸侯者正也與桓公者權也或曰桓公始平宋亂遂得諸侯故四國稱人言眾與之也】

夏六月齊人滅遂音注【遂國名舜之後】

【滅國之與見滅罪孰爲重取國而書滅奪人土地使不得有其民人毀人宗廟使不得奉其祭祀非至不仁者莫之忍爲見滅而書滅亡國之善詞上下之同力也其亦不幸焉爾語有之曰興滅國繼絕世天下之民歸心焉今乃滅人之國而絕其世罪莫重矣齊人滅遂其稱人微者爾凡書滅者不待再貶而惡已見】

秋七月

冬公會齊侯盟於柯音注【柯齊邑音歌○曹劌劫盟魯之從齊獨後他國而復劫盟所以爲禮義之國也】

【始及齊平也世讎而平可乎於傳有之敵惠敵怨不在後嗣魯於襄公有不共戴天之讎當其身則釋怨不復而主王姬狩於禚會伐衛同圍郕納子糾故聖人詳加譏貶以著其忘親之罪今易世矣而桓公始合諸侯安中國正僭竊尊天王乃欲修怨怒鄰而危其宗社可謂孝乎故長勺之役專以責魯而柯之盟公與齊侯皆書其爵則以爲釋怨而平可也或稱齊襄公復九世之讎而春秋賢之信乎以仲尼所書柯之盟其詞無貶則復九世之讎而春秋賢之者妄矣其諸傳者借襄公事以深罪魯莊當其身而釋怨耶】

【辛僖王丑二年】十有四年【齊桓六晉緡二十五衛惠二十蔡哀十五鄭厲二十一子儀十四弒曹莊二十二陣宣十三共公元年宋桓二秦武十八楚文十】

春齊人陳人曹人伐宋

【宋人背北杏之會諸侯伐宋其稱人者將卑師少也齊自管仲得政滅譚之後二十年閒未嘗遣大夫爲主將亦未嘗動大眾出侵伐蓋以制用兵而賦於民薄矣故能南摧彊楚西抑秦晉天下莫能與之爭也或以爲貶齊稱人誤矣】音注【背音佩將去聲】

夏單伯會伐宋音注【單伯周大夫單音善於是諸侯初用王師】

【隱公四年諸侯伐鄭翚帥師會伐則再舉宋陳蔡衛四國之名今諸侯伐宋而單伯會伐不復再舉三國之名何也宋人背北杏之會合諸侯而伐之者齊桓公也會伐者無貶焉故其辭平主謀伐鄭而欲求寵於諸侯以定其位者州吁也會之者黨逆賊矣故其詞繁而不殺疾之也再舉而列書者甚疾四國之詞也言之不足故再言之而聖人之情見矣】音注【復扶又反見音現】

秋七月荊入蔡音注【荊卽楚文】

冬單伯會齊侯宋公衛侯鄭伯於鄄音注【鄄衛地絹眞旃甄四音衣裳之會二齊桓公修伯業齊平宋亂宋人服從欲歸功天子故以單伯會諸侯此諸侯會王臣之始是年鄭殺子儀鄭厲公復國會鄄卽鄭厲公也】

【壬僖王寅三年】十有五年【齊桓七晉緡二十六衛惠二十一蔡哀十六鄭厲二十二曹莊二十三陳宣十四共二宋桓三秦武十九楚文十一】

春齊侯宋公陳侯衛侯鄭伯會於鄄音注【衣裳之會三齊桓公始伯】

夏夫人姜氏如齊音注【夫人文姜也】

秋宋人【桓】齊人【桓】邾人伐郳音注【郳卽小邾音霓宋主兵故序齊上伯者之先諸侯專徵也非伯者而先諸侯主兵也此齊桓之師何以序宋下猶未成乎伯也二十七年同盟於幽天下與之然後成乎伯矣】

鄭人侵宋

【侵伐之義三傳不同左氏曰有鐘鼓曰伐無鐘鼓曰侵先儒或非其說以爲聲罪致討曰伐無名行師曰侵未有以易之者也然考諸五經皆稱侵伐在易謙之六五曰利用侵伐徵不服也書之泰誓曰我武惟侵於之疆詩之皇矣曰依其在京侵自阮疆周官大司馬以九伐之法正邦國而曰賊賢害民則伐之負固不服則侵之而以爲無名行師可乎然則或曰侵或曰伐何也聲罪致討曰伐潛師掠境曰侵聲罪者鳴鐘擊鼓整眾而行兵法所謂正也潛師者銜枚臥鼓出人不意兵法所謂奇也】

冬十月

【癸僖王卯四年】十有六年【齊桓八晉緡二十七滅武公稱三十八年衛惠二十二蔡哀十七鄭厲二十三曹莊二十四陳宣十五杞共三宋桓四秦武二十楚文十二】

春王正月

夏宋人【桓】齊人【桓】衞人【惠】伐鄭音注【宋主兵齊楚爭鄭於是始】秋荊伐鄭音注【荊患自蔡及鄭矣】

冬十有二月會齊侯宋公陳侯衞侯鄭伯許男滑伯滕子同盟於幽音注【幽宋地衣裳之會四齊桓公初主盟也自是無特相盟者矣會者公也不書公諱也其諱公何也程氏曰齊桓始霸仗義以盟而魯首叛盟故諱不稱公惡失信也其曰同盟何也程氏曰上無明王下無方伯列國交爭桓公始霸天下與之故書同盟志同欲也自古皆有死民無信不立故聖人以信易食答子貢之問君子以信易生重桓王之失春秋之諱公與是盟也豈不以信之重於生與食乎先儒或以爲不書公者諱與讎盟誤矣果以桓爲讎而諱與盟者曷不於柯之盟諱之也】

邾子克卒音注【卽儀父卒子立】

【甲僖王五辰年崩】十有七年【齊桓九晉武三十九卒衞惠二十三蔡哀十八鄭厲二十四曹莊二十五陳宣十六共四宋桓五秦徳公元年楚文十三】

春齊人執鄭詹

【書齊人執詹惡齊之詞也鄭旣侵宋又不朝齊詹爲執政蓋用事之臣也其見執宜矣而以惡齊何也以責人之心責己則盡道以愛已之心愛人則盡仁此春秋待齊之意也】音注【惡去聲後同】

夏齊人殲於遂音注【殲音尖】

【殲盡也齊滅遂使人戍之遂之餘民飲戍者酒而殺之齊人殲焉春秋書此者見齊人滅遂恃彊陵弱非伐罪弔民之師遂人書滅乃亡國之善詞上下之同力也夫以亡國餘民能殲彊齊之戌則申胥一身可以存楚楚𨿽三戶可以亡秦固有是理足爲彊而不義之戒而弱者亦可省身而自立矣】音注【飲去聲見音現省上聲】

秋鄭詹自齊逃來

【谷梁子曰逃義曰逃逃者匹夫之事詹之見執若其有罪𨿽死可也儻曰無罪苟見免焉請從惠於會使諸侯聞之則不辱君命矣不能以理自明也而反效匹夫之行遁逃苟免越在他國不亦賤乎特書曰逃以著其幸免而不知命之罪也齊桓始霸同盟於幽而魯首叛盟受其逋逃虧信義矣書自齊逃來又以罪魯也】

冬多麋音注【麋音眉】

【麋魯所有也多則爲異以其又害稼也故書此亦禹放龍蛇周公逺犀象之意也害稼則及人矣】

【乙惠王巳元年】十有八年【齊桓十晉獻公佹諸元年衛惠二十四蔡哀十九鄭厲二十五曹莊二十六陳宣十七杞共五宋桓六秦徳二楚文十四】○【周僖王十七年崩孫惠王十八年立】

春王三月日有食之

夏公追戎於濟西音注【濟西濟水之西魯始追戎】

【此未有言侵伐者而書追戎是不覺其來已去而追之也爲國無武備啟戎心而不知警危道也春秋之意其必未雨而徹桑土閒暇而明政刑】音注【聞音閒】

秋有音注【音或本又作域廣韻並音域】

【魯所無也故以有書夫以含沙射人其爲物至微矣魯人察之以聞於朝魯史異之以書於策何也山陰陸佃曰陰物也麋亦陰物也是時莊公上不能防閒其母下不能正其身陽淑消而陰慝長矣此惡气之應其說是也然則簫韶作而鳯凰來儀春秋成而麟出於野何足怪乎春秋書物象之應欲人主之愼所感也世衰道微邪說作正論消小人長善類退天變動於上地變動於下禽獸將食人而不知懼也亦昧於仲尼之意矣】

冬十月

【丙惠王午二年】十有九年【齊桓十一晉獻二衛惠二十五蔡哀二十鄭厲二十六曹莊二十七陳宣十八杞共六宋桓七秦宣公元年楚文十五卒】

春王正月

夏四月

秋公子結媵陳人之婦於鄄遂及齊侯宋公盟音注【媵音孕又音佞】

【媵淺事陳人微者公子往焉是以所重臨乎禮之輕者也齊侯伯主宋公王者之後盟國之大事也大夫輒與焉是以所輕當乎禮之重者也禮者不失已亦不失人失己與人寇之招也是故結書公子而曰媵陳人之婦譏其重以失已也齊宋書爵而曰遂譏其輕以失人也遂者專事之詞聘禮大夫受命不受辭出境有可以安社稷利國家則專之可也謂本有此命得以便宜從事特不受專對之辭爾若違命行私𨿽有利國家安社稷之功使者當以矯制請罪有司當以擅命論刑何者終不可以一時之利亂萬世之法是春秋之防也】

夫人姜氏如莒音注【非父母國而往書姦】

冬齊人宋人陳人伐我西鄙音注【幽之盟魯使微者會鄄之盟又使媵臣行所以受敵鄙邊邑也】

【奉詞曰伐其稱人將卑師少也結方與二國盟則其來伐我何也齊桓始霸責魯不恭所謂失己與人以招寇也或以結能爲魯設免難之防爲齊宋晝講好之訃身在境外而權其國家爲春秋予之故稱公子非矣】音注【難去聲予上聲】

春秋傳卷八﹤經部﹐春秋類﹐胡氏春秋傳﹥

欽定四庫全書

春秋傳卷九

宋胡安國撰莊公下

【丁惠王未三年】二十年【齊桓十二晉獻三衛惠二十六蔡穆侯肸元年鄭厲二十七曹莊二十八陳宣十九共七宋桓八秦宣二楚堵敖熊囏元年】

春王二月夫人姜氏如莒

【十有五年夫人姜氏如齊至是再如莒而春秋書者禮義天下之大防也其禁亂之所由生猶坊止水之所自來也衛女嫁於諸侯父母終思歸寧而不得故泉水賦許穆夫人閔衛之亡思歸唁其兄而阻於義故載馳作聖人錄於國風以訓後世使知男女之別自逺於禽獸也今夫人如齊以寧其父母而父母已終以寧其兄弟又義不得宗國猶爾而況如莒乎婦人從夫者也夫死從子而莊公失子之道不能防閒其母禁亂之所由生故初會於禚次享於祝丘又次如齊師又次會於防於谷又次如齊又再如莒此以舊坊爲無所用而廢之者也是以至此極觀春秋所書之法則知防閒之道矣】

夏齊大災

秋七月

冬齊人伐戎

【戊惠王申四年】二十有一年【齊桓十三晉獻四衛惠二十七蔡穆二鄭厲二十八卒曹莊二十九陳宣二十共八宋桓九秦宣三楚堵敖二】

春王正月

夏五月辛酉鄭伯突卒音注【鄭厲公卒子文公防立】

【杜預稱莊公四年鄭伯遇於垂者乃子儀也而以爲厲公者按春秋突歸於鄭之後其出奔蔡入於櫟皆以名書猶系於爵𨿽簒而實君𨿽君而實簒不沒其實也忽𨿽世子其出奔猶不得稱子其復歸猶不得稱伯以其實不能君也而況子儀𨿽乘閒得立其爲君微矣豈敢輕去國都與諸侯會於外乎故知遇於垂者乃厲公也其始終書爵不沒其實也亦可以爲居正而不能保者之戒矣】

秋七月戊戌夫人姜氏薨

冬十有二月葬鄭厲公

【己惠王酉五年】二十有二年【齊桓十四晉獻五衛惠二十八蔡穆三鄭文公捷元年曹莊三十陳宣二十一惠公元年宋桓十秦宣四楚堵敖三】

春王正月肆大眚音注【眚音省】

【肆眚者蕩滌瑕垢之稱也舜典曰眚災肆赦易於解卦曰君子以赦過宥罪呂刑曰五刑之疑有赦五罰之疑有赦周官司刺掌赦宥之法壹宥曰不識再宥曰過失三宥曰遺忘壹赦曰幼弱再赦曰老耄三赦曰惷愚未聞肆大眚也大眚皆肆則廢天討虧國典縱有罪虐無辜惡人幸以免矣後世有姑息爲政數行恩宥惠姦軌賊良民而其獘益滋蓋流於此故諸葛孔明曰治世以大徳不以小惠其爲政於蜀軍旅數興而赦不妄下蜀人久而歌思猶周人之思召公也斯得春秋之防矣肆眚而曰大眚譏失刑也】音注【惷勅冢反數音朔】

癸丑葬我小君文姜

【文姜之行甚矣而用小君之禮其無譏乎以書夫人孫於齊不稱姜氏及書哀姜薨於夷齊人以歸攷之則譏小君典禮當謹之於始而後可正也文姜已歸爲國君母臣子致送終之禮𨿽欲貶之不可得矣】音注【行音幸孫音遜】

陳人殺其公子禦寇音注【禦宼宣公太子也陳人惡其殺太子之名故不稱君父以國討公子告】

【公子之重視大夫殺而或稱君或稱國或稱人何也稱君者獨出於其君之意而大夫國人有不與焉如晉侯殺其世子申生之類是也稱國者國君大夫與聞其事而不請於天子如鄭殺其大夫申侯之類是也稱人者有二義其一國亂無政眾人擅殺而不出於其君則稱人如陳人殺其公子禦寇之類是也其一弒君之賊人人所得討背叛之臣國人之所同惡則稱人如衛人殺州吁鄭人殺良霄之類是也攷於傳之所載以觀經之所斷則罪之輕重見矣】音注【與去聲惡去聲傳去聲斷去聲】

夏五月音注【無事以首時書者五十九惟此書五月昭十年書十二月】

秋七月丙申及齊髙傒盟於防音注【髙傒貴卿與魯之微者盟蓋齊桓謙接諸侯以崇伯業】

冬公如齊納幣音注【公不使卿而親納幣非禮也母喪未再期而圖昏二傳不見所譏左氏又無傳失禮明矣】

【微者名姓不登於史冊髙傒齊之貴大夫也曷爲就吾之微者盟蓋公也其不言公諱與髙傒盟也來議結昏娶仇人女大惡也娶者其爲吉下主乎已上主乎宗廟以爲有人之心者宜於此焉變矣公親如齊納幣則不待貶也】

【庚惠王戌六年】二十有三年【齊桓十五晉獻六衛惠二十九蔡穆四鄭文二曹莊三十一卒陳宣二十二惠二宋桓十一二十二年楚熊惲弒其兄秦宣五楚成王頵元年

堵敖代立今年是爲楚成王元年】

春公至自齊

祭叔來聘音注【祭側界反】

【谷梁子曰其不言使天子之內臣也不正其私交故不與使也祭伯來朝而不言朝祭叔來聘而不言使尹氏王子虎劉捲來訃而不書其爵秩皆所以正人臣之義也人君而明此不容下比之臣人臣而明此不爲交私之計黨錮之禍息矣】

夏公如齊觀社

【莊公將如齊觀社曹劌諫曰齊棄太公之法而觀民於社君爲是舉而往觀之非故業也天子祀上帝諸侯會之受命焉諸侯祀先公卿大夫佐之受事焉不聞諸侯之相會祀也君舉必書書而不法後嗣何觀】

公至自齊

荊人來聘

【荊自莊公十年始見於經十四年入蔡十六年伐鄭皆以州舉者惡其肆暴不恭故外之也至是來聘遂稱人者嘉其慕義自通故進之也朝聘者中國諸侯之事𨿽蠻荊而能修中國諸侯之事則不念其肆暴不恭而遂進焉見聖人之心樂與人爲善矣後世之君能以聖人之心爲心則與天地相似凡要荒以外叛則懲其不恪而威之以刑來則嘉其慕義而接之以禮邇人安逺者服矣春秋謹內外之辧而荊吳徐越諸夏之不尊王者故書法如此】

公及齊侯遇於谷

蕭叔朝公音注【此僣朝於方嶽之禮】

【谷齊地蕭叔附庸之君也爲禮必當其物與其所而後可以言禮大夫宗婦覿而用幣則非其物也蕭叔朝公在齊之谷則非其所也嘉禮不野合而朝公於外是委之於野矣故禮非其所君子有不受必反之於正而後止此亦春秋撥亂之意也】

秋丹桓宮楹音注【楹音盈】

冬十有一月曹伯射姑卒音注【曹莊公卒子僖公夷立射音石又音亦】十有二月甲寅公會齊侯盟於扈音注【扈鄭地音戶下同程子曰遇於谷盟於扈皆爲要結姻好也傳稱男子二十而冠冠而列丈夫三十而不娶則非禮矣然天子諸侯十五而冠者以娶必先冠而國不可久無儲貳欲人君早有繼體故因以爲節也鰥者老而無妻之稱舜方三十未娶而師錫帝堯已曰有鰥在下矣妻帝之二女則不告於父母以爲告則不得娶而廢人之大倫堯亦不告而妻焉其欲及時而無過如此也今莊公生於桓公之六年至是三十有六載矣以世嫡之正諸侯之貴尙無內主同任社稷之事何也蓋爲文姜所制使必娶於母家而齊女待年未及故莊公越禮不顧如此其急齊人有疑如此其緩而遇於谷盟於扈要結之也娶夫人奉祭祀爲宗廟之主而母言是聽不以大義裁之至於失時不孝甚矣春秋詳書於策爲後戒也】音注【冠音貫妻去聲】

【辛惠王亥七年】二十有四年【齊桓十六晉獻七衛惠三十蔡穆五鄭文三曹僖公赤元年陳宣二十三惠三宋桓十二秦宣六楚成二】

春王三月刻桓宮桷

【公將逆姜氏丹桓宮之楹刻其桷爲盛飾以誇示之此非特有童心而已禦孫諌曰儉徳之共也侈惡之大也先君有共徳而君納諸大惡無乃不可乎自常情觀之丹楹刻桷宜若小失而春秋詳書於防禦孫以爲大惡何也桓公見殺於齊則不能復而盛飾其宮誇示仇人之女乃有亂心廢人倫悖天道而不知正者也禦孫知爲大惡而不敢盡言春秋謹禮於微正後世人主之心術者也故詳書於防斥言桓宮以惡莊爲後鑑也】

葬曹莊公

夏公如齊逆女

秋公至自齊

【谷梁子曰親迎常事也不志此其志何也不正其親迎於齊也或曰常事不志歲事之常也親迎可以常乎則其說誤矣所謂常者其事非一有月事之常則視朔是也有時事之常則搜狩是也有歲事之常則郊祀雩祭之類是也有合禮之常則婚姻納幣逆女至歸之類是也凡此類合禮之常則不志矣其志則於禮不合將以爲戒者也若夫崩薨卒葬卽位之類不以禮之合否而皆書此人道始終之大變也其於親迎異矣】

八月丁丑夫人姜氏入

【何以不致不可見乎宗廟也姜氏齊襄公之女入者不順之辭以宗廟爲弗受也昏義以正始爲先而公不與夫人皆至姜氏不從公而入已失夫婦之正弒閔孫邾之亂兆矣莊公不勝其母越禮逾時俟仇人之女薦捨於宗廟以成好合卒使宗嗣不立弒逆相仍幾至亡國故春秋詳書其事以著莊公不孝之罪爲後戒也】音注【見音現幾平聲】

戊寅大夫宗婦覿用幣

【禮夫人至大夫郊迎明日執贄以見宗婦大夫之妻也公事曰見私事曰覿見夫人禮也曷爲以私言之夫人不可見乎宗廟則不可以臨羣臣故以私言之也覿用幣何以書男贄大者玉帛小者禽鳥以章物也女贄不過榛栗棗修以告防也今男女同贄是無別也公子牙慶父之亂兆矣春秋詳書正始之道也】

大水

冬戎侵曹曹羈出奔陳赤歸於曹音注【赤曹僖公也】

【杜預謂羈蓋曹世子也曹伯已葬猶不稱爵者以微弱不能君故爲戎所逐爾赤者曹之庶公子歸易詞也宋人執鄭祭仲而忽出突歸權在宋也戎侵曹而羈出赤歸制在戎也使鄭忽曹羈明而能斷𨿽有宋戎之眾突赤之孽何緣而起以國儲君副不能自定其位於誰責而可故𨿽以國氏皆不書爵爲居正者之戒】

郭公

【此郭公也義不可曉而先儒或以爲郭亡者於傳有之齊桓公之郭問父老曰郭何故亡曰以其善善而惡惡也公曰若子之言乃賢君也何至於亡父老曰郭君善善不能用惡惡不能去所以亡也攷其時與事謂之郭亡理或然也夫善善而不能用則無貴於知其善惡惡而不能去則無貴於知其惡未之或知者猶有所覬也夫旣或知之矣不能行其所知君子所以髙舉逺引小人所以肆行而無忌憚也然則非有能亡郭者郭自亡爾】音注【先儒或以爲郭亡者事見管子惡去聲下如字覬音冀】

【壬惠王子八年】二十有五年【齊桓十七晉獻八衞惠三十一卒蔡穆六鄭文四曹僖二陳宣二十四杞惠四宋桓十三秦宣七楚成三】

春陳侯使女叔來聘音注【諸侯始交聘也前乎此非王室若姻鄰無聘者矣於是交聘齊桓公爲之也女音汝】

夏五月癸丑衞侯朔卒音注【惠公卒子懿公立】

六月辛未朔日有食之鼓用牲於社

【按禮諸侯旅見天子入門不得終禮者四而日食與焉古者固以是爲大變人君所當恐懼修省以答天意而不敢忽也故夏書曰乃季秋月朔辰弗集於房瞽奏鼓嗇夫馳庶人走周官鼓人救日月則詔王鼓大僕凡軍旅田役贊王鼓救日月亦如之諸侯用幣於社伐鼓於朝退而自責皆恐懼修省以答天意而不敢忽也然則鼓用牲於社何以書譏不鼓於朝而鼓於社又用牲則非禮矣】

伯姬歸於

【其不言逆何也逆者非卿其名姓不登於史策則書歸以志禮之失也大夫來逆名姓已登於史防足以志其失矣猶書歸者以別於大夫之自逆者也猶書歸者紀伯姬是也自逆者莒慶齊髙固是也】

秋大水鼓用牲於社於門音注【門國門也】

冬公子友如陳音注【報女叔之聘此內大夫出聘之始】

【癸惠王丑九年】二十有六年【齊桓十八晉獻九衞懿公赤元年蔡穆七鄭文五曹僖三陳宣二十五杞惠五宋桓十四秦宣八楚成四】

春公伐戎

夏公至自伐戎

曹殺其大夫

【稱國以殺者國君大夫與謀其事不請於天子而擅殺之也義系於殺則止書其官曹殺其大夫宋人殺其大夫是也義系於人則兼書其名氏楚殺其大夫得臣陳殺其大夫泄冶之類是也然殺大夫而曰大夫與謀其事何也與謀其事者用事之大夫也見殺者不得於君之大夫也所謂義系於殺者罪在於專殺而見殺者之是非有不足紀也故止書其官而不錄其名氏也古者諸侯之卿大夫士命於天子而諸侯不敢專命也其有罪則請於天子而諸侯不敢專殺也及春秋時國無大小卿大夫士皆專命之而不以告於王朝有罪無罪皆專殺之而不以歸於司宼無王甚矣五伯三王之罪人而葵丘之會猶曰無專殺大夫故春秋明書於防備天子之禁也凡諸侯之大夫方其交政中華會盟徵伐𨿽齊晉上卿止錄其名氏至於見殺𨿽曹莒小國亦書其官或抑或或奪或予聖人之大用也明此然後可以司賞罰之權矣】音注【與去聲泄息列反】

秋公會宋人齊人伐徐音注【宋序齊上主兵】

【按書伯禽嘗徵徐戎則戎在徐州之域爲魯患舊矣是年春公伐戎秋又伐徐者必戎與徐合兵表裏爲魯國之患也故𨿽齊宋將卑師少而公獨親行其不致者役不淹時而齊人同防則無危殆之憂矣】

冬十有二月癸亥朔日有食之

【甲惠王寅十年】二十有七年【齊桓十九晉獻十衞懿二蔡穆八鄭文六曹僖四陳宣二十六杞惠六宋桓十五秦宣九楚成五】

春公會杞伯姬於洮音注【伯姬莊公女洮魯地音陶】

【左氏曰會於洮非事也天子非展義不巡守諸侯非民事不舉卿非君命不越境伯姬荘公之女非事而特會於洮愛其女之過而不能節之以禮此春秋之所禁也惟不節之以禮然後有使自擇配如僖公之於季姬而典訓亡矣】

夏六月公會齊侯宋公陳侯鄭伯同盟於幽音注【衣裳之會五齊初主盟於是書公矣】

【同盟之例有惡其反覆而書同盟有諸侯同欲而書同盟此盟鄭伯之所欲而書同盟者也凡盟皆小國受命於大國不得已而從焉者也其有小國願與之盟非出於勉彊者則書同盟所以志同欲也前此鄭伯嘗貳於齊矣至是齊桓彊盛有伯中國威四方之勢諸侯皆歸之鄭伯於是焉有畏服之心其得與於盟所欲也故特書同谷梁子所謂於是而後授之諸侯是也其授之諸侯齊侯得眾也視他盟爲愈矣】

秋公子友如陳葬原仲音注【原仲陳大夫】

【公子友如陳葬原仲私行也人臣之禮無私交大夫非君命不越境何以通季子之私行而無貶乎曰春秋端本之書也京師諸夏之表也祭伯以寰內諸侯而來朝祭叔以王朝大夫而來聘尹氏以天子三公來告其喪誣上行私表不正矣是故季子違王制委國事越境而會葬齊髙固莒慶以大夫卽魯而圖婚其後陳莊子死赴喪於魯魯人欲勿哭繆公召縣子而問焉曰古者大夫束脩之問不出境𨿽欲哭焉得而哭諸今之大夫交政於中國𨿽欲勿哭焉得而勿哭末流可知矣春秋深貶王臣以明始亂備書諸國大夫而無譏焉則以著其效也凡此皆正其本之意】音注【寰音縣縣音】

冬杞伯姬來

【左氏曰歸寧也禮父母在歲一歸寕若歸而合禮則常事不書其曰杞伯姬來者不當來也女子有行遠父母兄弟春會於洮矣冬又歸魯故知其不當來也來而必書春秋於男女往來之際嚴矣】

莒慶來逆叔姬

【莒慶莒大夫也叔姬莊公女也何以稱字大夫自逆則稱字爲其君逆則稱女尊卑之別也何以書諸侯嫁女於大夫而公自主之非禮也】

伯來朝音注【稱伯者蓋爲時王所黜】

公會齊侯於城濮音注【將討衞也濮衞地音卜】

【乙惠王十卯一年】二十有八年【齊桓二十晉獻十一衞懿三蔡穆九鄭文七曹僖五陳宣二十七杞惠七宋桓十六秦宣十楚成六】

春王三月甲寅齊人伐衞衞人及齊人戰衞人敗績【春秋紀兵及者爲主齊人舉兵而伐衞衞人見伐而受兵則其以衞及之何也按左氏衞嘗伐周立子頽至是王使召伯廖賜齊侯命且請伐衞則齊人舉兵乃奉王命聲衞立子頽之罪以討之也爲衞計者誠有是罪則當請歸司宼服刑可也若惠徼康叔不泯其社稷使得自新亦惟命則可以免矣今不徴詞請罪而上逆王命下拒方伯之師直與交戰則是衞人爲志乎此戰故以衞主之也戰不言伐伐不言日而書日者戰之日也見齊人奉辭伐罪方以是日至而衞人不詣其故直以是日與之戰所以深疾之也而聖人之情見矣齊稱人將卑師少也】音注【召音邵廖力雕反將去聲】

夏四月丁未邾子瑣卒音注【文公蘧蒢立】

秋荊伐鄭

公會齊人宋人救鄭音注【諸侯救始此】

【按左氏楚令尹子元無故以車六百乘伐鄭入自純門是陵弱暴寡之師也故以州舉狄之也鄭人將奔桐丘諸侯救之楚師夜遁是得救急卹鄰之義也故書救鄭善之也齊宋稱人將卑師少桓公主兵攘夷狄安中國之事見矣】音注【令尹子元公子元文王子】

冬築郿音注【郿魯下邑音眉】

【郿邑也凡用功大曰城小曰築故館則書築臺則書築囿則書築郿邑而書築者創作邑也其志不視嵗之丰凶而輕用民力於其所不必爲也則非人君之心矣】

大無麥禾

【麥熟於夏禾成在秋而書於冬者莊公惟宮室臺榭是崇是飾費用浸廣調度不有司會計歲入之多寡虛實然後知倉廩之竭也故於歲杪而書曰大無麥禾大無者倉廩皆竭之詞也古者三年耕餘一年之食九年耕餘三年之食今莊公享國二十八年當有九年之積而虛竭如此所謂寄生之君也民事古人所急食者養民之本不惇其本而肆侈心何以爲國故下書臧孫告糴以病公而戒來世爲國之不知務也】音注【積子賜反】

臧孫辰告糴於齊

【劉敞曰不言如齊告糴而曰告糴於齊者言如齊則其詞緩告糴於齊則其情急所以譏大臣任國事治名而不治實之蔽也魯人悅其名而以急病讓夷爲功君子責其實而以不能務農重谷節用愛人爲罪】

【丙惠王十辰二年】二十有九年【齊桓二十一晉獻十二衞懿四蔡穆十鄭文八曹僖六陳宣二十八惠八宋桓十七秦宣十一楚成七】

春新延廐音注【廐音究】

【言新者有故也何以書昔韓昭侯作髙門屈宜臼曰不時所謂時者非時日也人固有利不利時前年秦拔宜陽今年旱君不以此時卹民之急而顧益奢此所謂時詘舉贏者也故谷梁子曰古之君人者必時視民之所勤民勤於力則功築罕民勤於財則貢賦少民勤於食則百事廢矣大無麥禾告糴於齊冬築郿春新延廐以其用民力爲己悉矣】音注【詘曲勿反】

夏鄭人侵許音注【無鐘鼓曰侵】

秋有蜚音注【蜚扶味反】

冬十有二月紀叔姬卒

【紀已滅矣其卒之何見紀侯去國終不能自立異於古公亶父之去故特書叔姬卒而不卒紀侯以明其不爭而去則可能使其民從而不釋則微矣】

城諸及防

【丁惠王十巳三年】三十年【齊桓二十二晉獻十三衞懿五蔡穆十一鄭文九曹僖七陳宣二十九杞惠九宋桓十八秦宣十二楚成八】

春王正月

夏師次於成音注【齊將降鄣故設備左傳無師字次於滑書公於郎貶師之此但書次以爲不足書也】

秋七月齊人降鄣音注【紀附庸國也小國孤危不能自固蓋齊桓以兵威脇使降附降者脇服之詞前書郕降於齊師意責魯也此言齊人降障專罪齊也鄣者紀之附庸微乎微者也齊人不道肆其彊力脇使降附不書鄣降而曰降鄣者以齊之彊故罪之深以鄣之微故責之薄春秋之法扶弱抑彊明道義也霸者之政以彊臨弱急事功也故曰五伯三王之罪人仲尼之徒無道桓文之事者】

八月癸亥葬紀叔姬

【滅國不葬此何以葬賢叔姬也紀侯旣卒不歸宗國而歸於酅所謂秉節守義不以亡故而睽婦道者也故系之於紀而錄其卒葬先儒謂賢而得書是也賢而得書所以爲後世勸也】音注【酅音攜睽苦圭反】

九月庚午朔日有食之鼓用牲於社

冬公及齊侯遇於魯濟音注【濟上聲水歷齊魯界蓋魯地也】

齊人伐山戎

【齊人者齊侯也其稱人譏伐戎也自管仲得政至是二十年未嘗命大夫爲主將亦未嘗興大眾出侵伐故魯莊十一年而後凡用兵皆稱人者以將卑師少爾今此安知其非將卑師少而獨以爲齊侯何也以來獻戎捷稱齊侯則知之矣夫北戎病燕職貢不至桓公內無因國外無從諸侯越千里之險爲燕辟地可謂能修方伯連帥之職何以譏之乎桓不務徳勤兵遠伐不正王法以譏其罪則將開後世之君勞中國而事外夷捨近政而貴逺略困吾民之力爭不毛之地其患有不勝言者故特貶而稱人以爲好武功而不修文徳者之戒也然則伐楚之役何以美之其謂退師召陵責以大義不務交兵而彊楚自服乎觀此可以見聖人彊本治內柔服遠人之意矣】音注【燕音煙勝平聲好去聲】

【戊惠王十午四年】三十有一年【齊桓二十三晉獻十四衞懿六蔡穆十二鄭文十曹僖八陳宣三十惠十宋桓十九秦成公元年楚成九】

春築臺於郎

【何以書厲民也天子有靈臺以候天地諸侯有時臺以候四時去國築臺於逺而不緣占候是爲遊觀之所厲民以自樂也厲民自樂而不與民同樂則民欲與之偕亡𨿽有臺豈能獨樂乎】

夏四月薛伯卒音注【未同盟】

築臺子薛音注【薛魯地】

六月齊侯來獻戎捷

【軍獲曰捷凡諸侯有四夷之功則獻於王王以警於夷中國則否諸侯不相遺俘獻者下奉上之辭齊伐山戎以其所得躬來誇示書來獻者抑之也後世宰臣有不賞邊功以沮外徼生事之人得春秋抑戎捷之意】

秋築臺於秦音注【秦魯地】

冬不雨

【己惠王十未五年】三十有二年【齊桓二十四晉獻十五衞懿七蔡穆十三鄭文十一曹僖九陳宣三十一惠十一宋桓二十秦成二楚成十】

春城小谷音注【谷齊管仲私邑】

夏宋公齊侯遇於梁丘音注【梁丘地名在髙平昌邑縣西南】

秋七月癸巳公子牙卒音注【公子牙慶父同母弟僖叔也是爲叔孫氏牙有今將之心而季子殺之其不言刺者公羊以爲善之也季子殺母兄何善爾誅不得避兄君臣之義也曷爲不直誅而酖之使托若以疾死然親親之道也陸淳曰季子恩義俱立變而得中夫子書其自卒以示無譏也得之矣】

八月癸亥公薨於路寢

【趙匡曰君終必於正寢就公卿也大位姦之窺也危病邪之伺也若蔽於隱是女子小人得行其志矣然則莊公以世適承國不爲不貴周公之後奄有蒙不爲不彊卽位三十有二年不爲不久薧於路寢不爲不正而嗣子受禍幾至亡國何也大倫不明而宗嗣不定兵柄不分而主威不立得免其身幸矣】音注【伺音笥幾平聲】

冬十月己未子般卒音注【子般莊公太子先君未葬故不稱爵不書殺諱之也般音班】

【初公築臺臨黨氏見孟任生子般焉般嘗鞭圉人犖公薨般卽位次於黨氏慶父使犖賊般成季奔陳立閔公昔舜不告而娶恐廢人之大倫以懟父母君子以爲猶告也莊公過時越禮謬於易基乾坤詩始闗睢大舜不告而娶之義甚矣而子般乃孟任之所出也胡能有定乎𨿽享國日久獲終路寢而嗣子見殺幾至亡國有國者可不以爲戒哉】音注【黨音掌犖音洛】

公子慶父如齊

【子般之卒慶父弒也宜書出奔其曰如齊見慶父主兵自恣國人不能制也昔成王將終命大臣相康王方是時掌親兵者太公望之子伋也宰臣召公奭命仲桓南宮毛取二干戈虎賁百人於伋以逆嗣子伋𨿽掌兵非有宰臣之命不敢也召公𨿽制命非二諸侯將命以往伋亦不承也兵權散主不偏屬於一人可知矣今莊公幼年卽位專以兵權授之慶父嵗月旣久威行中外其流至此故於余丘法不當書而聖人特書慶父帥師以志得兵之始而卒書公薨子般卒慶父如齊以見其出入自如無敢討之者以示後世其垂戒之義明且遠矣】音注【奭音釋】

狄伐郉

春秋傳卷九

欽定四庫全書

春秋傳卷十

宋胡安國撰

閔公【公名啟方莊公之子史記云名開諡法在國逢難曰閔】

周【惠王十六年】

鄭【文公十二年】

齊【桓公二十五年管仲爲政】

宋【桓公二十一年】

晉【獻公十六年是年晉作二軍】

衞【懿公八年魯閔二年狄滅衞宋桓公立衞戴公以廬於曹戴公名申立其年卒而立文公】

蔡【穆公十四年】

曹【昭公元年】

滕【詳見隱公元年】

陳【宣公三十二年】

【詳見隱公元年及僖公元年】

薛【魯莊公三十一年薛伯卒】

莒【詳見隱公元年】

邾【文公五年】

許【穆公三十七年】

小邾【見莊公元年】

楚【成王十一年令尹子文爲政】

秦【詳見隱公元年】

吳【詳見隱公元年】

越【詳見隱公元年】

【庚惠王十申六年】元年【齊桓二十五年晉獻十六年衞懿八年蔡穆十四年鄭文十二年曹昭公班元年陳宣三十二年惠十二年宋桓二十一年秦成三年楚成十一年】

春王正月

【不書卽位內無所承上不請命也莊公薨子般卒慶父夫人利閔公之幼而得立焉是內不承國於先君也按周制王哭諸侯則大宗伯爲上相未有諸侯之薨而不告於王者也職喪掌諸侯之喪以國之喪禮涖其禁令序其事凡國有司以王命有事焉則詔贊主人未有諸侯之子主喪而王不遣使者也今魯有大故不告於周閔旣主喪而王不遣使是上不請命於天子也內無所承上不請命故不書卽位正人道之大倫也】音注【般音班使去聲】

齊人救郉

【凡書救者未有不善之也救在京師則罪列國子突救衞是也救在夷狄則罪諸侯狄救齊吳救陳是也救在遠國則罪四鄰晉陽處父帥師伐楚以救江是也救而不速救者則書所次以罪其慢叔孫豹救晉次於雍楡是也救而不敢救者則書所至以罪其怯齊侯伐我北鄙圍成公救成至遇是也兵者春秋之所甚重衞靈公問陳孔子對曰爼豆之事則嘗聞之矣軍旅之事未之學也獨至於救兵而書法若此聖人之情見矣其稱人將卑師少也】音注【處上聲見音現】

夏六月辛酉葬我君莊公

秋八月公及齊侯盟於落姑音注【落姑齊地】

季子來歸

【按左氏盟於落姑請復季友也其曰季子賢之也其曰來歸喜之也自外至者爲歸是嘗出奔矣何以不書莊公薨子般弒慶父主兵勢傾公室季子力不能支避難而出奔恥也魯國方危內賊未討國人思得季子以安社稷而公爲落姑之盟以請於齊則是賢也春秋欲沒其恥故不書奔欲旌其賢故特稱季子聖人之情見矣隱惡而善舜也樂道人之善惡稱人之惡孔子也爲尊者諱爲親者諱爲賢者諱春秋也明此可以蓄納污之徳樂與人爲善矣其不稱公子見季友自以賢徳爲國人所與不緣宗親之故也堯惇九族而急親賢退嚚訟周厚本枝而庸旦仲黜蔡鮮義皆在此而親親之殺尊賢之等著矣此義行則內無貴戚任事之私外無棄親用羈之失而國不治者未之有也此春秋待來世之意】音注【難去聲樂入聲鮮音仙殺去聲】

冬齊仲孫來

【仲孫齊大夫也其不稱使而曰來者略其君臣之常詞以見桓公使臣不以禮仲孫事君不以忠也按左氏齊侯憂魯使仲孫來省難何以言使臣不以禮也鄰有弒逆則當聲罪戒嚴修方伯之職以奉天討而更使計謀之士窺覘虛實有乘亂取國之心則使臣非以禮矣仲孫歸曰不去慶父魯難未巳君其務寧魯難而親之何以言事君不以忠也陳恆弒簡公孔子沐浴而朝告於哀公請討焉豈曰齊人方彊姑少待之也不勸其君急於討賊而俟其自斃則事君非以忠矣使慶父稔惡閔公再弒則桓公與仲孫始謀不臧之所致耳直書齊仲孫來交譏之也】音注【難去聲朝平聲】

【辛惠王十酉七年】二年【齊桓二十六晉獻十七衞懿九蔡穆十五鄭文十三曹昭二陳宣三十三杞惠十三宋桓二十二秦成四楚成十二】

春王正月齊人遷陽音注【陽小國蓋齊人迫而遷之】

夏五月乙酉吉禘於莊公音注【此言吉禘以見閔公喪制未闋而亟行吉禮又不於太廟蓋深譏也禘天子之禮魯之郊禘惠公請之東周之僣禮也】

【程氏曰天子曰禘諸侯曰祫其禮皆合祭也禘者禘其所自出之帝爲東向之尊其餘皆合食於前此之謂禘諸侯無所出之帝則止於大祖之廟合羣廟之主以食此之謂祫天子禘諸侯祫大夫享庶人薦上下之殺也魯諸侯爾何以有禘成王追念周公有大勲勞於天下賜魯公以天子禮樂使用諸大廟以上祀周公魯於是乎有禘祭春秋之中所以言禘不言祫也然則可乎孔子曰魯之郊禘非禮也周公其衰矣禘言吉者喪未三年行之太早也於莊公者方祀於寢非宮廟也一舉而三失禮焉春秋之所謹也四時之祭有禘之名蓋禮文交錯之失】

秋八月辛丑公薨

【按左氏初公傅奪卜齮田公不禁慶父使卜齮賊公於武闈魯史舊文必以實書其曰公薨不地者仲尼親筆也觀於刪詩在諸國則變風皆取在魯則獨編史克之頌或問吾黨有直躬者其父攘羊而子証之則曰吾黨之直者異於是父爲子隱子爲父隱直在其中矣後世緣此制爲五服相容隱之條以綴骨肉之恩春秋有諱義蓋如此禮記稱魯之君臣未嘗相弒者蓋習於經文而不知聖人書薨不地之旨故云爾然則諱而不言弒也何以傳信於將來曰書薧以示臣子之情不地以存見弒之實何爲無以傳信也凡君終必書其所獨至於見弒則沒而無所其情厚矣其事亦白矣非聖人能修之乎後世記言之士欲諱國惡則必失其實直書無隱又非臣子所當施之於君父也而春秋之法不傳矣】

九月夫人姜氏孫於邾音注【孫音遜】

【夫人稱孫聞乎故也不去姓氏降文姜也莊公忘親釋怨無志於復讎春秋深加貶絕一書再書又再書屢書而不諱者以謂三綱人道所由立也忘父子之恩絕君臣之義國人習而不察將以是爲常事則亦不知有君之尊有父之親矣莊公行之而不疑大臣順之而不諫百姓安之而無憤疾之心也則人欲必肆天理必滅故叔牙之弒械成於前慶父之無君動於後圉人犖卜齮之刃交於黨氏武闈之閒哀姜以國君母與聞乎故而不忌也當是時魯君再弒幾至亡國其應不亦乎春秋以復讎爲重而書法如此所謂治之於未亂保之於未危不可不察也】

公子慶父出奔莒音注【弒閔公故是爲孟氏】

【公子出奔譏失賊也閔公立而季子歸何以見弒慶父主兵日久其權未可遽奪也季子執政日淺其謀未得盡行也設以聖人處之期月而已可矣季子賢人而當此能必克乎及閔公再弒慶父罪惡貫盈而疾之者愈眾季子忠誠顯著而附之者益多外固彊齊之援內恊國人之情正邪消長之勢判矣然後夫人不敢安其位慶父不得肆其姦此明爲國者不知圖難於其易爲大於其細𨿽有智者亦不能善其後矣世儒或言用魯之眾因齊之力以戮慶父其勢甚易而季子不能故書夫人孫邾慶父奔莒所以深惡其緩不討賊則非也以絳侯勃之果陳平之無誤將相交歡而內有朱虛外連齊楚以制諸呂庸人宜易於反手然太尉已入北軍士皆左袒猶恐不勝未敢訟言誅之也況於慶父巨姦七百里之侯國革車千乘而三十年執其兵柄其植根深矣其耳目廣矣其用物矣而以爲戮之其勢甚易此未察乎難易遲速之幾者也經書莊公忘親無復讎之志使百官則而象之亦不知有君父也而又使慶父主兵失馭臣之道是以至此極故書孫邾奔莒爲後世永鑑也】音注【父上聲長上聲】

冬齊髙子來盟音注【髙子卽髙傒也齊侯使來平魯難僖公新立因遂結盟故不稱使也魯人貴之故不書名】

【髙子齊大夫也子者男子之美稱其稱子賢之也何賢乎髙子莊公薨子般卒閔公弒慶父夫人亂乎內魯於是曠年無君齊桓公使將南陽之甲至魯而謀其國其命髙子必曰魯可取則兼其國以廣地魯可存則平其亂以善鄰非有安危繼絕一定不可易之計也髙子至則平魯難定僖公魯人賴焉以爲美談至於久而不絕曰猶望髙子也聖人美其明人臣之義得奉使之宜特稱髙子以著其善其不曰齊侯使之者權在髙子也】

十有二月狄入衞

【衞康叔之後蓋北州大國狄何以能入乎臣昔嘗謂河南劉奕曰史氏記繁而志寡如班固書載諸王淫亂等事盡削之可也奕曰必若此言仲尼刪詩如墻有茨鶉之奔奔桑中諸篇何以錄於國風而不削乎臣不能答後以問延平楊時時曰此載衞爲狄所滅之因也故在定之方中之前因以是說攷於歷代凡淫亂者未有不至於殺身敗家而亡其國者也然後知古詩垂戒之大而近世有獻議乞於經筵不以國風進讀者殊失聖經之旨矣】音注【按宋鑑楊時將樂人從二程遊得河洛之傳世號龜山先生】

鄭棄其師

【按鄭詩淸人刺文公也髙克好利而不顧其君文公惡之而不能遠使克將兵禦狄於境陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩觀此則鄭棄其師可知矣或曰髙克進不以禮曷不書其出奔以貶克爲人臣之戒而獨咎鄭伯何也曰人君擅一國之名寵殺生予奪惟我所制爾使克不臣之罪巳著按而誅之可也情狀未明黜而遠之可也愛惜其才以禮馭之可也烏有假以兵權委諸境上坐視其失伍離散而莫之卹乎然則棄師者鄭伯乃以國稱何也二三執政股肱心膂休戚之所同也不能進謀於君協志同力黜逐小人而國事至此是謂危而不持顚而不扶則將焉用彼相矣晉出帝時景延廣專權諸藩擅命及桑維翰爲相出延廣於外一制書所敕者十有五鎭無敢不從者以五季之末維翰能之而鄭國二三執政畏一髙克不能退之以道何政之爲書曰鄭棄其師君臣同責也】音注【晉出帝時景延廣專權云云無敢不從者五代史晉桑維翰傳出帝卽位延廣用事與契丹絕盟維翰言不入陰使人說帝曰制契丹而安天下非維翰不可乃出延廣於河南拜維翰中書令樞密使魏國公事無鉅細一以委之數月之聞百度寖理一制書指揮節度使十五人無敢違者】

春秋傳卷十

欽定四庫全書

春秋傳卷十一

宋胡安國撰僖公上【公名申荘公之子閔公之兄諡法小心畏忌曰僖】

周【惠王十八年魯僖公八年惠王崩子襄王立】

鄭【文公十四年魯僖公三十二年文公卒子穆公驩立】

齊【桓公二十七年魯僖公十七年桓公卒寺人貂作亂立無虧僖十八年殺無虧孝公昭立僖二十七年孝公卒弟昭公潘立】

宋【桓公二十三年魯僖公九年桓公卒子襄公玆父立僖十九年盟於曹南宋襄公圖霸僖二十一年爲鹿上之盟以求諸侯於楚僖二十二年及楚戰敗於二十三年襄公卒子成公王臣立】

晉【獻公十八年魯僖公九年獻公卒子奚齊立冬殺奚齊卓子立僖十年弒卓子惠公夷吾立僖二十三年惠公卒懷公圉立僖二十四年殺懷公文公重耳立僖二十八年敗楚人於城濮合諸侯於踐土文公主伯魯僖公三十二年文公卒子襄公驩立僖三十三年敗秦於殽襄公繼伯是年敗狄於箕】

衞【文公元年魯僖公二十五年文公卒子成公立僖二十八年成公奔楚衞元咺奉叔武以受盟於踐土衞成復歸殺叔武晉人執衞侯元咺立公子瑕僖三十年殺瑕衞成公歸衞】

蔡【穆公十六年魯僖公十四年穆公卒子荘公甲午立】

曹【昭公三年魯僖公七年昭公卒子共公襄立僖二十八年晉文公執曹伯畀宋人是年曹伯歸曹】滕【詳見隱公元年魯僖公十九年宋執滕宣公】

陳【宣公三十四年魯僖公十二年宣公卒子穆公欵立僖二十八年穆公卒子共公朔立】

【杜氏年表武公十二年入春秋至僖公二十三年始載成公卒弟桓公姑容立而攷之史記自武公靖公共公徳公至桓公姑容立共九十六年而無成公一代世本譙周索隱徐廣所說又云惠公生成公桓公各有互異又如春秋所書隱四年伐桓三年來朝三年防荘二十五年伯姬歸傳並不載何公今但當以左傳所載桓公及杜氏年表爲正可也】

薛【魯荘公三十一年載薛伯卒】

莒【詳見隱公元年魯僖公二十六年傳見莒玆防公】

邾【文公七年】

許【穆公三十九年魯僖公四年穆公卒於師僖公業立】

小邾【魯荘公五年書郳黎來至魯僖公七年始書小邾子始爵命也自郳黎來爲小邾子天下無未命諸侯矣】

楚【成王十三年魯僖公元年始書楚僖四年齊桓公服楚召陵僖二十二年楚敗宋於皆子文爲令尹時也僖二十三年子文使子玉爲令尹僖二十八年晉敗楚於城濮】

秦【穆公元年魯僖公十五年戰韓始見經僖二十四年納晉文公僖三十三年晉襄公敗秦於殽遂成秦晉七十二年兵爭之始】

吳【詳見隱公元年】

越【詳見隱公元年】

【壬惠王十戌八年】元年【齊桓二十七年晉獻十八年衞文公燬元年蔡穆十六年鄭文十四年曹昭三年陳宣三十四年恵十四年宋桓二十三年秦穆公任好元年楚成十三年】

春王正月

【不書卽位內無所承上不請命也閔公薨夫人孫於邾慶父出奔莒公於是焉以成風所屬而季子立之內無所承也嗣子定位於初喪而魯使不告於周明年正位攺元而周使亦不至於魯又明年服喪已畢而不見於京師上不請命也承國於先君者父子之倫請命於天王者君臣之義今僖公內無所承上不請命不書卽位正王法也是故有四海而卽天王之位者受之於天者也有一國而卽諸侯之位者受之於王者也受之於天者必奉若天遣而後能保天下受之於王者必謹守王度而後能保其國】音注【孫音遜屬章欲反使去聲見音現】

齊師【桓】宋師【桓】曹師【昭】次於聶北救郉音注【聶北郉地聶音躡三國稱師見兵力之有餘也聶北書次譏救郉之不速也春秋大義伐而書次其次爲善遂伐楚次於陘美之也救而書次其次爲貶救郉次於聶北譏之也聖人之情見矣故救患分災於禮爲急而好攻戰樂殺人者於罪爲大】音注【見音現好去聲樂音洛】

夏六月郉遷於夷儀音注【夷儀郉地】

齊師宋師曹師城郉

【書郉遷於夷儀見齊師次止緩不及事也然郉以自遷爲文而再書齊師宋師曹師城郉者美桓公志義卒有救患之功也不以王命興師亦聖人之所與乎中國衰微夷狄猾夏天子不能正至於遷徙奔亡諸侯有能救而存之則救而存之可也以王命興師者正能救而輿之者權】

秋七月戊辰夫人姜氏薨於夷齊人以歸音注【左傳在閔二年不書齊人殺諱之書地者明在外薨】

【夫人薨不地其曰薨於夷故也桓公召而殺之也其曰齊人以歸者以其喪歸於魯也齊爲盟主義得舉法是伯者之所以行乎諸侯也旣誅其人又歸其喪何居魯欲拒而勿受乎則子無讎母之義受而葬之乎已絕者復得享小君之禮典刑紊矣故特書以歸而不曰歸夫人之喪以者不以者也】音注【居音基復扶又反】

楚人伐鄭音注【荊始書楚】

【楚稱人浸彊也荘公十年敗蔡師虜獻舞固已彊矣然獨舉其號者始見於經則本其僭竊之罪正其始封之名著王法也二十三年來聘嘉其慕義乃以人書二十八年伐鄭惡其猾夏復以號舉至是又伐鄭也亦書人者豈許其伐國而人之乎會中華執盟主朝諸侯長齊晉其所由來者漸矣】音注【見音現惡去聲復扶又反長展兩反】

八月公會齊侯宋公鄭伯曹伯邾人於檉音注【檉宋地音嗔衣裳之防六】

九月公敗邾師於偃音注【偃邾地】

【檉之防謀救鄭而公與邾人咸與焉則是志同而謀協也今旣防郊人於檉又敗邾師於偃於此責公無遏彊暴安中國之誠矣凡此類皆直書其事而義自見也詐戰曰敗敗之者爲主】音注【與音預見音現】

冬十月壬午公子友帥師敗莒師於酈獲莒挐音注【酈力知反挐女居反又音拏】

【按公羊慶父走莒莒人逐之將由乎齊齊人不納卻反舍於汶水之上使奚斯入請不可而死莒人曰吾已得子之賊以求賂乎魯魯人弗與爲是興師而來伐然則罪在莒也而以季友主此戰何也抑鋒止鋭諭以詞命使知不縮而引去則善矣今至於兵刃旣接又用詐謀擒其主將此彊國之事非王者之師春秋之志故以季友爲主而書敗獲責之備也】音注【爲於僞反將去聲】

十有二月丁巳夫人氏之喪至自齊

【夫人預弒二君幾於亡國大義已絕不可復入宗廟矣書孫於邾薨於夷者絕哀姜也書齊人以歸夫人氏之喪至自齊者譏桓公也不稱姓者殺於齊不去氏者受於魯】音注【復扶又反孫音遜去起呂反】

【癸惠王十亥九年】二年【齊桓二十八晉獻十九衞文二蔡穆十七鄭文十五曹昭四陳宣三十五惠十五宋桓二十四秦穆二楚成十四】

春王正月城楚丘

【楚丘衞邑桓公帥諸侯城之而封衞也不書桓公不與諸侯專封也木美桓公而夫子錄之意豈異乎不與專封正王法也木有取焉善衞人之情也曷爲善之報者天下之利以徳報徳則民有所勸矣城楚丘略而不書城郉詞繁而不殺何也按周制凡封國大宗伯儐司兒筵設黼扆內史作防命是天子大權非諸侯所得擅而行之者也衞人渡河野處曹邑許穆夫人閔其亡而載馳賦文公徙居楚丘而後百姓悅則其國固嘗亡滅而不存矣城楚丘是擅天子之大權而封國也郉遷於夷儀經以自遷爲文則其遷出於己意其國未嘗滅也諸侯城郉是謂同惡相卹以從簡書故詞繁而不殺美救患也桓公封衞而衞國忘亡其有功於中華甚大爲利於衞人甚博宜有美詞其事今乃微之若此者正其義不謀其利明其道不計其功略小惠存大節春秋之法也故曰五伯三王之罪人仲尼之徒無道桓文之事者】音注【殺所賣反】

夏五月辛巳葬我小君哀姜

虞師晉師滅下陽音注【下陽虢邑晉始見經】

【按孟子晉人以垂棘之璧與屈產之乘假道於虞以伐虢宮之奇諫百里奚不諫然則晉人造意以虞首惡何也貪得重賂遂其彊暴滅兄弟之國以及其身而亡其社稷所以爲首乎春秋聖人律令也觀此義可以見法矣唐髙宗賜其臣長孫無忌金寶繒錦欲以立武昭儀𨿽無忌終不順旨君子猶譏其沒於利而不反君賜也矧受他人之賂遂其彊暴者乎國而曰滅下陽邑爾其書滅何也下陽虞虢之塞邑猶秦有潼關蜀有劍嶺皆國之門戶也潼劍不守則秦蜀破下陽旣舉而虞虢亡矣春秋此義以天下爲家以城郭溝池爲固以山川丘陵爲險設之以守國而待暴客者也其衰世之意耶】音注【屈求勿居勿二反乘繩證反長上聲】

秋九月齊侯宋公江人黃人盟於貫音注【貫宋地衣裳之防不在九合之數】

【按左氏盟於貫服江黃也荊楚天下莫彊焉江黃者其東方之與國也二國來定盟則楚人失其右臂矣樂毅破齊先結韓趙孔明伐魏申好江東𨿽武王牧野之師亦誓友邦逺及庸蜀彭濮八國之人共爲掎角之勢也桓公此盟其服荊楚之慮周矣其救災防鄰推亾固存之義著矣盟𨿽春秋所惡然諸侯皆在獨言遠國者許是盟也】

冬十月不雨

楚人侵鄭

【甲惠王二子十年】三年【齊桓二十九晉獻二十衛文三蔡穆十八鄭文十六曹昭五陳宣三十六惠十六宋桓二十五秦穆三楚成十五】

春王正月不雨夏四月不雨

【谷梁子曰不雨者勤雨也每時而一書閔雨也閔雨者有志乎民者也歷時而總書不憂雨也不憂雨者無志乎民者也按詩稱僖公儉以足用寛以愛民務農重谷則誠賢君也其有志乎民審矣故冬不雨而書春不雨而書夏不雨而書以著其勤也文公以練祭則緩於作主以宗廟則世室屋壞以賦政則四不視朔以邦交則三不防盟其無志乎民亦審矣故自十有二月不雨至於秋七月而書自正月不雨至於秋七月而書以著其慢也】音注【以練祭則緩於作主見文公二年以宗廟則世室屋壞見文公十三年以賦政則四不視朔見文公十六年以邦交則三不防盟見文七年十五年十七年自十有二月不雨至於秋七月而書見文公二年自正月不雨至於秋七月而書見文公十年十三年】

徐人取舒

六月雨

【雨雲者喜雨也閔雨與民同其憂喜雨與民同其樂此君國子民之道也觀此義則知春秋有懼天災卹民隱之意遇天災而不懼視民隱而不卹自樂其樂而不與民同也國之亡無日矣】音注【樂音洛下同】

秋齊侯宋公江人黃人防於陽谷音注【陽谷齊地衣裳之防不在九合之數】

【按左氏謀伐楚也或曰侵蔡次陘之師諸侯皆在江黃獨不與焉則安知其爲謀伐楚乎曰兵有聚而爲正亦有分而爲奇諸侯之師同次於陘所謂聚而爲正也江人黃人各守其地所謂分而爲奇也次陘大眾厚集其陣聲罪致討以震中國之威江人黃人各守其境按兵不動以爲八國之援此克敵制勝之謀也退於召陵而盟禮定循海以歸而濤塗執然後及江人黃人伐陳則知侵蔡攷陛而二國不防目爲掎角之勢明矣此大防而末言者善是謀也】

冬公子友如齊涖盟

楚人伐鄭

【乙惠王二丑十一年】四年【齊桓三十晉獻二十一衛文四蔡穆十九鄭文十七曹昭六陳宣三十七惠十七宋桓二十六秦穆四楚成十六】

春王正月公防齊侯宋公【桓】陳侯【宣】衞侯【文】鄭伯【文】許男【僖】曹伯【昭】侵蔡蔡潰遂伐楚次於陘音注【侵蔡遂伐楚以見齊霸侵陳遂侵宋以見楚霸○陘楚地音刑楚彊齊欲綏之以徳故不速進而次於陘】

【潛師掠境曰侵侵蔡者奇也聲罪致討曰伐伐楚者正也遂者繼事之詞而有專意次止也楚貢包茅不入王祭不共無以縮酒桓公是徴而楚人服罪師則有名矣孟子何以獨言春秋無義戰也譬之殺人者或曰人可殺歟曰可孰可以殺之曰爲士師則可以殺之矣國可伐歟曰可孰可以伐之曰爲天吏則可以伐之矣楚𨿽暴橫慿陵上國齊不請命擅合諸侯豈所謂爲天吏以伐之乎春秋以義正名而樂與人爲善以義正名則君臣之分嚴矣書遂伐楚譏其專也樂與人爲善苟志於善斯善之矣書次於陘楚屈完來盟於師盟於召陵序其績也】音注【共音恭橫去聲】

夏許男新臣卒音注【穆公卒僖公業立】

【劉敞曰諸侯卒於外者在師則稱師在防則稱防今許男一無稱者此去師與會而復歸其國之驗也召陵地在潁川是以許男復焉古者國君卽位而爲椑嵗一漆之出疆必載椑卒於師曰師卒於會曰會正也許男新臣卒非正也其爲人君不知命者也不知命則必畏死畏死則必貪生貪生則必亂於禮矣而後有容身苟免之恥而後有滛祀非望之惑此說是也夫知生死之說通晝夜之道者亦豈有以異於人哉苟得正而斃焉則無求矣】音注【椑音辟】

楚屈完來盟於師盟於召陵音注【不戰服楚也召陵潁川縣召音邵楚大夫未有以名氏通者其曰屈完進之也其不稱使權在完也來盟於師嘉服義也盟於召陵序桓績也桓公帥八國之師侵蔡而蔡潰伐楚而楚人震恐兵力彊矣責包茅之不貢則諾問昭王之不復則辭徼與同好則承以寡君之願語其戰勝攻克則對以用力之難然而桓公退師召陵以禮楚使卒與之盟而不遂也於此見齊師𨿽彊桓公能以律用之而不暴楚人已服桓公能以禮下之而不驕庶幾乎王者之事矣故春秋之盟於斯爲盛而子稱之曰齊桓之時緼而春秋美召陵是也】音注【徼古堯反好去聲語去聲使去聲緼委粉反】

齊人執陳轅濤塗音注【轅濤塗陳大夫轅音袁】

秋及江人黃人伐陳

八月公至自伐楚

葬許穆公

冬十有二月公孫玆帥師人防齊人宋人衞人鄭人許人曹人侵陳音注【公孫玆叔牙子卽叔孫戴伯也霸國大夫防諸大夫侵與國自此始子法言或問爲政有幾曰思斁昔在周公徵於東方四國是王其思矣夫齊桓公欲徑陳陳不果納執轅濤塗其斁矣夫桓公識明而量淺管仲器不足而才有餘方楚人未怗而齊以爲憂也致勤於鄭振中夏之威防於陽谷惇遠國之信按兵於陘修文告之辭退舍召陵結會盟之禮何其念之深禮之謹也存此心以進善則桓有王徳而管氏爲王佐矣堯舜性之也湯武身之也五霸假之也久假而不歸惡知其非有惜乎桓公假之不久而遽歸也楚方受盟志己驕溢陳大夫一謀不協其身見執其國見伐見侵而怒猶未怠也桓徳於是乎衰矣愛人不親反其仁治人不治反其智禮人不答反其敬行有不得者皆反求諸己其身正而天下歸之曽可厚以責人不自反乎原其失在於量淺而器不宏也魏武得荊州而張松見忽唐荘宗自矜取汴而髙氏不朝成湯勝夏撫有萬方乃曰玆朕未知獲戾於上下栗栗危懼若將隕於深淵其爾萬方有罪在予一人予一人有罪無以爾萬方人之度量相越豈不逺哉春秋稱人以執罪齊侯也稱侵陳者深責之也故孟子曰仲尼之徒無道桓文之事者管仲曽西之所不爲也而子爲我願之乎】音注【斁音繹量音亮】

【丙惠王二寅十二年】五年【齊桓三十一晉獻二十二衞文五蔡穆二十鄭文十八曹昭七陳宣三十八杞惠十八宋桓二十七秦穆五楚成十七】

春晉侯殺其世子申生

【公羊子曰殺世子母弟直稱君者甚之也申生進不能自明退不能違難愛父以姑息而陷之不義防人得志幾至亡國先儒以爲大仁之賊也而目晉侯斥殺專罪獻公何也春秋端本淸源之書也內寵並後嬖子配適亂之本也驪姬寵奚齊卓子嬖亂本成矣屍此者其誰乎是故目晉侯斥殺專罪獻公使後世有欲紊妃妾之名亂適庶之位縱人欲滅天理以敗其家國者知所戒焉以此防民猶有以堯母名門使姦臣逆探其意有危皇后太子之心以成巫蠱之禍者】音注【幾平聲適音嫡下同】

伯姬來朝其子音注【伯姬歸寧成風因見其子於公時子年十嵗左右未能行朝禮故系於母而曰朝其子也】

夏公孫玆如牟音注【牟小國】

公及齊侯宋公陳侯衞侯鄭伯許男曹伯防王世子於首止音注【首止衞地衣裳之防七殊防世子不以世子夷於諸侯所以定世子也】

【及以防尊之也以王世子而下防諸侯則陵以諸侯而上與王世子防則抗春秋抑彊臣扶弱主撥亂世反之正特書及以防者若曰王世子在是諸侯咸往會焉示不可得而抗也後世論其班位有次於三公宰臣之下亦有序乎其上者則將奚正自天王而言欲屈遠其子使次乎其下示謙徳山自臣下而言欲尊敬王世子則序乎其上正分義也天尊地卑而其分定典敍禮秩而其義明使羣臣得伸其敬則貴有常尊上下辧矣經書宰周公祗與王人同序於諸侯之上而不得與殊防同書此聖人尊君抑臣之旨也而班位定矣】音注【祗音支】

秋八月諸侯盟於首止

【無中事復舉諸侯防盟同地再言首止者書之重詞之復其中必有大美惡焉首止之盟美之大者也王將以愛易世子桓公有憂之控大國扶小國防於首止以定其位太子踐阼是爲襄王一舉而君臣父子之道皆得焉故夫子稱之曰管仲相桓公一匡天下民到於今受其賜嗚呼是監之功豈不偉哉蓋人之所以爲人以有父子君臣之大倫也否則人理已亾矣故曰首止之盟美之大者也】音注【被皮寄反衽而審反】

鄭伯逃歸不盟

【事有惡者不與爲幸其善者不與爲貶平丘之盟惡也請魯無勤是以爲幸故直書曰公不與盟首止之盟善也犯眾不盟是以爲貶故特書曰鄭伯逃歸逃者匹夫之事以諸侯之尊下行匹夫之事𨿽悔於終病而乞盟如所喪何其書逃歸不盟深貶之也或曰首止之防非王志也王惡齊侯定世子而使周公召鄭伯曰吾撫汝以從楚可以少安鄭伯喜於王命而畏齊故逃歸不盟然則何罪乎曰春秋道名分尊天王而以大義爲主夫義者權名分之中而當其可之謂也諸侯防王世子𨿽衰世之事而春秋與之者是變之中也鄭伯𨿽承王命而制命非義春秋逃之者亦變之中也天下之大倫有常有變舜之於父子湯武之於君臣周公之於兄弟皆處其變者也賢者守其常聖人盡其變防首止逃鄭伯處父子君臣之變而不失其中也噫此春秋之所以爲春秋而非聖人莫能修之者矣】音注【與音預下同喪息浪反惡去聲分當並去聲】

楚人滅子奔黃

九月戊申朔日有食之

冬晉人執虞公

【公羊子曰虞已滅矣其言執何不與滅也滅者亡國之善詞上下之同力也若夫虞公地之緼於晉久矣晉命行乎虞民信矣其曰晉人執之者猶眾執獨夫耳貴爲天子富有四海而身爲獨夫商紂是也貴爲諸侯富有一國而身爲獨夫虞公是也其曰公者非存其爵猶下執之之詞也不言以歸驗其爲匹夫之實也書滅下陽於始而記執虞公於後可以見棄義趨利瀆貨無厭之能亡國敗家審矣】音注【厭平聲】

【丁惠王二卯十三年】六年【齊桓三十二晉獻二十三衞文六蔡穆二十一鄭文十九曹昭八陳宣三十九成公元年宋桓二十八秦穆六楚成十八】

春王正月

夏公會齊侯宋公陳侯衞侯曹伯伐鄭圍新城音注【新城鄭新密也】

秋楚人圍許諸侯遂救許音注【夷狄始滅圍中國】

冬公至自伐鄭

【齊自召陵之後兵服四夷威動諸夏今合六國之師圍新造之邑宜若振槁然圍而不舉有遺力者矣及楚人攻許卽觧新城之圍移師救許是又得討罪分災救急之義也故特書曰楚人圍許諸侯遂救許凡書救者未有不善之也其曰遂救許善之尢者也善之尢則何以致久也】

【戊惠王二辰十四年】七年【齊桓三十三晉獻二十四衞文七蔡穆二十二鄭文二十曹昭九卒陳宣四十成二宋桓二十九秦穆七楚成十九】

春齊人伐鄭

夏小邾子來朝

鄭殺其大夫申侯音注【申侯卽申出也】

【將卑師少稱人聲罪致討曰伐鄭伯背盟棄信南與楚合而未離也故桓公復治之孔叔言於其君請下齊以救國鄭伯曰吾知其所由來矣姑少待我於是殺申侯以說於齊稱國以殺者罪累上也不知自反內忌聽讒而擅殺其大夫信失刑矣如申侯者其見殺何也專利而不厭則足以殺其身而已矣】音注【厭於虔反】

秋七月公防齊侯宋公陳世子欵鄭世子華盟於寧母音注【寧母魯地髙平方與縣有泥母亭母音某又音無衣裳之防八】

曹伯班卒音注【昭公卒子共公襄立】

公子友如齊

冬葬曹昭公

【己惠王二十已五年崩】八年【齊桓三十四晉獻二十五衞文八蔡穆二十三鄭文二十一曹共公襄元年陳宣四十一成三宋桓三十秦穆八楚成二十】

春王正月公防王人齊侯宋公衞侯許男曹伯陳世子欵盟於洮鄭伯乞盟音注【洮曹地兵車之會一王人與諸侯盟不譏者王室有難故也】

【王人下士也內臣之微者莫微於下士外臣之貴者莫貴於方伯公侯今以下士之微序乎方伯公侯之上外輕內重不亦偏乎春秋之法內臣以私事出朝者直書曰來以私好出聘者不稱其使以私情出訃者止錄其名不以其貴故尊之也以王命行者𨿽下士之微序乎方伯公侯之上不以其賤故輕之也然則班列之髙下不在乎內外特系乎王命爾聖人之情見矣尊君之義明矣乞者卑遜自屈之辭欲與是盟而未知其得與否也始而逃歸今則乞盟於以見舉動人君之大節不可不愼也】音注【好去聲】

夏狄伐晉

秋七月禘於大廟用致夫人

【按禮大禘升歌淸廟下而管象朱千玉戚以舞大武八佾以舞大夏此天子之禮樂也踐其位則行其禮奏其樂故雝禘太祖周頌也而其詩曰相維辟公天子穆穆周公人臣不踐其位魯侯國而用天子之禮亂名犯分莫大乎是故夫子志之曰郊社之禮所以事上帝也宗廟之禮所以祀乎其先也魯侯國而以王禮祀大廟是誣僞不誠而非所以事乎其先矣故夫子傷之曰禘自旣灌而往者吾不欲觀之夫灌以降神乃祭之始而已不欲觀是自始至終皆非禮矣用者不宜用也致者不宜致也夫人者風氏也初成風聞季友之繇遂事之而屬僖公焉故季子立之公賜季友汶陽之田及費又生而命之氏俾世其卿而私門彊矣於成風則舉大事於始祖之廟立以爲夫人而嫡妾亂矣以私勞寵其臣而卑公室以私恩崇其母而輕宗廟皆越禮之罪也經書夫人而不稱姓氏其貶深矣】

冬十有二月丁未天王崩

【庚襄王午元年】九年【齊桓三十五晉獻二十六卒衞文九蔡穆二十四鄭文二十二曹共二陳宣四十二杞成四宋桓三十一卒秦穆九楚成二十一】

春王正月丁丑宋公禦說卒音注【禦說宋公名也音語悅桓公卒子襄公玆父立】

夏公會宰周公【孔】齊侯【桓】宋子【襄】衞侯【文】鄭伯【文】許男【僖】曹伯於葵丘音注【宰周公天子之爲政者也葵丘齊地在陳畱縣東衣裳之會九其曰宰周公者以宰兼三公也古者三公無其人則以六卿之有道者上兼師保之任宰或闕亦以三公下行端揆之職禹自司空進宅百揆又曰作朕股肱耳目是以宰臣上兼師保之任也周公爲師又曰位宰正百工是以三公下行端揆之職也所以然者三公與王坐而論道固難其人而冡宰統百官均四海亦不易處也夫以冡宰兼三公其職任重矣而不殊會之何也人臣則有進退之節出入均勞之義非王世子貴有常尊之可比矣】音注【易去聲處上聲】

秋七月乙酉伯姬卒

九月戊辰諸侯盟於葵丘音注【桓之防有天子之事三於洮旣序王人於諸侯之上而同盟焉於葵丘亦序周公於諸侯之上而不敢同盟焉盟於首止不但不同盟也而帥諸侯以防世子桓知節矣春秋是以予桓也】

【防盟同地再言葵丘何也書之重辭之復其中必有大美惡焉葵丘之盟美之大者也初命曰誅不孝無易樹子無以妾爲妻再命曰尊賢育材以彰有徳三命曰敬老慈幼無忘賓旅四命曰士無世官官事無攝取士必得無專殺大夫五命曰無曲防無遏糴無有封而不告曰凡我同盟之人旣盟之後言歸於好以是爲盡禁矣諸侯咸諭乎桓公之志蓋束牲載書而不防血也是故防盟同地而再言葵丘美之也觀孟子所載此盟初命之辭則知桓公翼戴襄王之事信矣】

甲子晉侯詭諸卒音注【獻公卒子奚齊立詭九委反】

冬晉裏克殺其君之子奚齊音注【獻公未葬奚齊未成君故稱君之子奚齊受命繼位無罪故里克稱名是年晉裏克弒其君卓晉惠公夷吾立】

【谷梁子曰其君之子云者國人不子也不正其殺申生而立之也人君擅一國之名寵爲其所子則當子矣國人何爲不子也民至愚而神是非好惡靡不明且公也其爲子而弗子者莫能使人弗之子也非所子而子之者莫能使人之亦子也周幽王嘗黜太子宜臼子伯服矣而犬戎弒其身晉獻公亦殺世子申生立奚齊矣而大臣殺其子詩不云乎天生蒸民有物有則民之秉彜好是懿徳此言天理根於人心𨿽以私欲滅之而有不可滅也春秋書此以明獻公之罪抑人欲之私示天理之公爲後世戒其義大矣以此防民猶有欲易太子而立趙王如意致夫人之爲人彘者】音注【好惡並去聲周幽王黜太子宜臼子服伯矣而犬戎殺其身注見隱公元年欲易太子而立趙王如意致夫人之爲人彘事見漢書惠帝元年】

【辛襄王未二年】十年【齊桓三十六晉惠公夷吾元年衞文十蔡穆二十五鄭文二十三曹共三陳宣四十三杞成五宋襄公玆父元年秦穆十楚成二十二】

春王正月公如齊音注【魯始屈於大國朝齊之始】

狄滅溫溫子奔衞音注【溫王畿地蓋中國也狄滅而居其地】

晉裏克弒其君卓音注【弒卓在前年而以今春書者從赴也】

【國人不君奚齊卓子而曰裏克弒其君卓何也是裏克君之也克者世子申生之傅也驪姬將殺世子而難裏克使優施飲之酒而告之以其故里克聽其謀乃欲以中立自免稱疾不朝居三旬而難作是謂持祿容身速獻公殺適立庶之禍者故成其君臣之名以正其弒逆之罪克𨿽欲辭而不受其可得乎使克明於大臣之義據經廷諍以動其君執節不貳固太子以攜其黨多爲之故以變其志其濟則國之福也其不濟而死於其職亦無歉矣人臣所明者義於功不貴幸而成所立者節於死不貴幸而免克欲以中立祈免自謂智矣而終亦不能免等死耳不死於世子而死於弒君其亦不知命之蔽哉語曰不知命無以爲君子也爲人臣而不知春秋之義者必陷於簒弒誅死之罪克之謂也】音注【難乃旦反下同飲於鴆反適音嫡】

及其大夫荀息音注【荀息從君於昏故稱名】

【荀息者奚齊卓子之傅也君弒而死於難書及所以著其節書大夫不失其官也於荀息何取焉若息者可謂不食其言矣或曰息旣從君於昏不食其言庸足取乎世衰道微人愛其情私相疑貳以成傾危之俗至於刑牲防血要質鬼神猶不能固其約也孰有可以托六尺之孤寄百里之命臨死節而不可奪如息者哉自古皆有死民無信不立故聖人以信易食而君子以信易生息不食言其可少乎】音注【難乃旦反要平聲】

夏齊侯許男伐北戎音注【北戎山戎】

晉殺其大夫裏克音注【裏克親爲三怨之主弒二君故稱名】

【裏克弒二君與一大夫不以討賊之詞書者惠公殺之不以其罪也殺之不以其罪柰何裏克所爲弒者爲重耳也夷吾曰是又將殺我也則謂克曰爾旣殺夫二孺子矣又將圖寡人爲爾君者不亦病乎裏克對曰不有廢也君何以興欲加之罪何患無詞臣聞命矣伏劍而死若惠公旣立而謂克曰先君命大夫爲世子傅世子死非其罪而大夫不之卹若奚齊者旣有先君之命矣而大夫又殺之以及卓大夫𨿽殺之獨不念先君之命乎則克必再拜而死不復有言矣惠公乃曰又將圖寡人是殺之不以其罪也故稱國以殺而不去其官】音注【爲於僞反下同重卑聲復扶又反】

秋七月

冬大雨雪音注【雨如去聲】

【壬襄王申三年】十有一年【齊桓三十七晉惠二衞文十一蔡穆二十六鄭文二十四曹共四陳宣四十四成六宋襄二秦穆十一楚成二十三】

春晉殺其大夫防鄭父音注【防鄭父裏克之黨以私怨謀亂國書名罪之書春從告也】

【按左氏防鄭言於秦伯請出晉君則鄭有罪矣曷爲稱國以殺而不去其官惠公以私意殺裏克故其黨皆懼鄭之有此謀由殺裏克致之也春秋以大義公天下爲誅賞故書法如此其稱國者兼罪用事大夫不能格君心之非至於多忌濫刑危其國也】音注【去上聲】

夏公及夫人姜氏防齊侯於陽谷音注【齊侯之志荒矣】

【襄陵許翰曰先乎陽谷之防爲大雨雪後乎陽谷之會爲大雩僖公賢君不能禮佐齊桓儆其怠忽而更與之俱肆於寵樂是以見戒於天如此以公夫人陽谷之防觀之齊桓伯業怠矣故楚人伐黃不能救凡此類屬詞比事直書於防而義自見者也】音注【襄陵許翰按宋鑑許翰洪州襄邑人元祐間進士累官翰林學士同知樞密院髙宗時拜尙書中丞終資政殿大學士翰通經術正而不撓歷事三朝致位政府論議剴切然橫遭口語志卒不展所著有春秋傳屬入聲比去聲見音現】

秋八月大雩

冬楚人伐黃音注【黃人不歸楚貢故楚人伐之】

【按谷梁子曰貫之盟管敬仲言於桓公江黃遠齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也逺國慕義去逆效順所謂出自幽谷遷於喬木春秋之所取也被兵城守更歷三時告命已至而援師不出則失救患分災防同惡安與國之義矣滅滅溫皆不書伐滅黃而書伐者罪桓公旣與防盟而又不能救也】音注【背音佩被皮寄反援去聲】

春秋傳卷十一﹤經部﹐春秋類﹐胡氏春秋傳﹥

欽定四庫全書

春秋傳卷十二

宋胡安國撰僖公中

【癸襄王酉四年】十有二年【齊桓三十八晉惠三衞文十二蔡穆二十七鄭文二十五曹共五陳宣四十五卒杞成七宋襄三秦穆十二楚成二十四】

春王三月庚午日有食之

夏楚人滅黃

【春秋滅人之國其罪則一而見滅之君其例有三以歸者旣無死難之節又無克復之志貪生畏死甘就執辱其罪爲重許斯頓牂之類是也出奔者𨿽不死於社稷有興復之望焉托於諸侯猶得寓禮其罪爲輕子溫子之類是也若夫國滅死於其位是得正而斃焉者矣於禮爲合於時爲不幸若江黃二國是也其書滅者見蠻荊之彊罪諸夏之弱責方伯連帥之不修其職使小國賢君困於彊暴不得其所公羊子所謂亡國之善詞上下之同力者也】音注【難乃旦反牂作郎反猶得寓禮禮記郊特牲諸侯不臣寓公斃毗祭反見音現帥去聲】

秋七月

冬十有二月丁丑陳侯杵臼卒音注【宣公卒子穆公欵立】

【甲襄王戌五年】十有三年【齊桓三十九晉惠四衞文十三蔡穆二十八鄭文二十六曹共六陳穆公欵元年成八宋襄四秦穆十三楚成二十五】

春狄侵衞

【齊桓公爲陽谷之防是肆於寵樂其行荒矣楚人伐黃而救兵不起是忽於簡書其業怠矣然後狄人窺伺中國今年侵衞明年侵鄭近在王都之側淮夷亦來病而不忌也伯益戒於舜曰無怠無荒四夷來王此至誠無息帝王之道春秋之法也齊桓晉文若此類者其事則直書於防其義則遊聖門者默識於言意之表矣故曰仲尼之徒無道桓文之事者】音注【樂音洛行去聲伺斯義反】

夏四月葬陳宣公

公防齊侯宋公陳侯衞侯鄭伯許男曹伯於咸音注【咸衞地兵車之防二】

秋九月大雩

冬公子友如齊

【乙襄王亥六年】十有四年【齊桓四十晉惠五衞文十四蔡穆二十九卒鄭文二十七曹共七陳穆二成九宋襄五秦穆十四楚成二十六】

春諸侯城緣陵音注【緣陵邑○不序諸侯散辭也是故但曰諸侯者不系之伯者之辭也但曰大夫者不系之君之辭也】

【齊桓公城三國而書詞不同城楚丘則沒諸侯而不書城緣陵則書諸侯而不序城郉則再序三國之師何也郉以自遷爲文故再列三師而書城郉者美其得救患分災之義無封國之嫌也淮夷病諸侯防於咸城緣陵而遷焉則其事專矣故前目後凡直書諸侯而不序也衞爲狄滅東徙渡河野處曹邑桓公使公子無虧戌以甲士歸其祭服乘馬凡爲國之用其力尢勤其功尢大其事尢專而春秋責之尢重曰城楚丘而不書諸侯正王法也是故以功言之則楚丘爲大以義言之則城郉爲美春秋之法明其道不計其功正其義不謀其利者也詳著城郉之師而深沒楚丘之迹貴王賤霸羞稱桓文以正待人之體也明此則知曽西不爲管仲深畏仲由之說矣】音注【乘繩證反】

夏六月季姬及鄫子遇於防使鄫子來朝

【春秋內女適人者明有所從則系諸國若伯姬是也其未適人者欲有所別則書其字若子叔姬是也季姬書字而未系諸國其女而非婦亦明矣及者內爲志內女而外與諸侯遇譏魯也朝不言使言使非正鄫子國君而季姬使之朝病鄫也魯秉周禮男女之際豈其若是之甚乎蓋魯公鐘愛其女使自擇配故得與鄫子遇於防而遂以季姬歸之爾有孟光之徳有伯鸞之賢變而不失禮之正則猶可矣不然非所以爲愛而厚其別也故稱及稱遇稱使罪魯與鄫以正男女之禮爲後世戒也】

秋八月辛卯沙鹿崩音注【沙鹿山名】

【沙鹿晉地也卜偃曰期年必有大咎國幾亡詩稱百川沸騰山冢崒崩言西周之將亡也書沙鹿崩於前書獲晉侯於後𨿽不指其事應而事應具存此春秋畏物之反常爲異使人恐懼修省之意也其垂戒明矣】音注【應去聲】

狄侵鄭

冬蔡侯肸卒音注【穆侯卒子荘公甲午立】

【丙襄王子七年】十有五年【齊桓四十一晉惠六衞文十五蔡荘公甲午元年鄭文二十八曹共八陳穆三成十宋襄六秦穆十五楚成二十七】

春王正月公如齊

楚人伐徐音注【楚至伐徐伯事可知矣】

三月公防齊侯【桓】宋公【襄】陳侯【穆】衞侯【文】鄭伯【文】許男【僖】曹伯【共】盟於牡丘遂次於匡音注【牡丘齊地與匡近匡衞地○兵車之防三】

公孫敖帥師及諸侯之大夫救徐

【楚都於郢距徐亦遠而舉兵伐徐暴橫憑陵之罪著矣徐在山東與齊密邇以封境言之不可以不速救以形勢言之非有餽糧越險之難也今書盟於牡丘見諸侯救患之不協矣書次於匡見霸主號令之不嚴矣書大夫帥師而諸侯不行見桓徳益衰而畏簡書安中國之志怠矣凡兵而書救未有不善之也救而書次則尢罪其當速而故緩失用師之義矣中庸曰至誠無息不息則久春秋謹始卒欲有國者惇不息之誠也始勤而終怠則不能久而無以固其國矣】音注【橫去聲】

夏五月日有食之音注【不書朔與日官失之也】

秋七月齊師曹師伐厲音注【厲楚與國】

八月螽

九月公至自防音注【桓公之防不至至此始書桓徳衰矣】

季姬歸於鄫

己卯晦震夷伯之廟音注【夷伯魯大夫展氏之祖父夷諡伯字】

【震者雷電擊夷伯之廟也不曰夷伯之廟震而曰震夷伯之廟者天應之也天人相感之際微矣夷伯者魯大夫也大夫旣卒不名谷梁以爲因此見天子至於士皆有廟天子七廟諸侯五大夫三士二故徳厚者流光徳薄者流卑是以貴始徳之本也始封必爲祖】

冬宋人伐曹

楚人敗徐於婁林音注【婁林徐地病徐也】

十有一月壬戌晉侯【惠】及秦伯【穆】戰於韓獲晉侯音注【韓晉地秦始見經此晉秦兵交之始○是故晉秦兵交始於韓而終於十三國之伐】

【秦伯伐晉而經不書伐專罪晉也獲晉侯以歸而經不書歸免秦伯也書伐書及者兩俱有罪而以及爲主書獲書歸者兩俱有罪而以歸爲甚今此專罪晉侯之背施幸災貪愛怒鄰而恕秦伯也然則秦戰義乎春秋無義戰彼善於此則有之矣其不言師敗績何也君獲不言師敗績君重於師也大夫戰而見獲必書師敗績師與大夫敵也君爲重師次之大夫敵春秋之法也與孟子之言何以異孟子爲時君牛羊用人莫之卹也故以民爲貴君爲輕春秋正名定分爲萬世法故以君爲重師次之堯以天下命舜舜亦以命禹必稱元後爲先此經世大常而仲尼蓋祖述之也惟此義不行然後叛逆之黨有托以爲民輕棄君親而不顧者矣】

【丁襄王丑八年】十有六年【齊桓四十二晉惠七衞文十六蔡荘二鄭文二十九曹共九陳穆四成十一宋襄七秦穆十六楚成二十八】

春王正月戊申朔隕石於宋五音注【隕公羊作霣落也】

是月六鷁退飛過宋都音注【鷁鳥名五歷反谷梁作鶂過古禾反】

【隕石自空凝結而隕也退飛有气逆驅而飛也石隕鷁飛而得其數與名在春秋時凡有國者察於物象之變亦審矣此宋異也何以書於魯史亦見當時諸國有非所當告而告者矣何以不削乎聖人因災異以明天人感應之理而著之於經垂戒後世如石隕於宋而書曰隕石此天應之也和气致祥乖气致異人事感於下則天變應於上苟知其故恐懼修省變可消矣宋襄公以亡國之餘欲圖伯業五石隕六鷁退飛不自省其徳也後五年有盂之執又明年有之敗天之示人顯矣聖人所書之義明矣可不察哉】

三月壬申公子季友卒

【季者其字也友者其名也大夫卒而書名則曷爲稱字聞諸師曰春秋時魯卿有生而賜氏者季友仲遂是也生而賜氏者何命之爲世卿也季子忠賢在僖公有翼戴之勤襄仲弒逆在宣公有援立之力此二君者不勝私情欲以異賞報之也故皆生而賜氏俾世其官經於其卒各以氏書者志變法亂紀之端貽權臣竊命之禍其垂戒逺矣】

夏四月丙申鄫季姬卒

【內女嫁於諸侯則尊同尊同則記其卒記其卒則必記其葬然而有不記者此筆削之防非可以例求者也宋伯姬在家爲淑女旣嫁爲賢婦死於義而不回此行之超絕卓異者旣書其葬又載其諡僖公鐘愛季姬使自擇配季姬不能自克以禮恃愛而行𨿽書其卒因奪其葬所以謹夫婦之道正人倫之統明王教之始也以此防民猶有嫁殤立廟舉朝素衣親臨祖載如魏明帝之厚其女者】音注【尊同則記其卒本谷梁云行去聲】

秋七月甲子公孫玆卒

冬十有二月公防齊侯宋公【襄】陳侯【穆】衞侯【文】鄭伯【文】許男【僖】邢侯曹伯【共】於淮音注【淮臨淮郡左右兵車之防四】

【戊襄王寅九年】十有七年【齊桓四十三卒晉惠八衞文十七蔡荘三鄭文三十曹共十陳穆五杞成十二宋襄八秦穆十七楚成二十九】

春齊人徐人伐英氏音注【英氏楚之與國臯陶之後也】

夏滅項音注【項國名子爵○公猶在防而師滅項非公命也此失兵權之漸】

【按左氏淮之防公有諸侯之事未歸而取項齊人以爲討而止公然則滅項者魯也二傳以爲桓公滅之孰信乎考於經未有書外滅而不言國者如齊師滅譚是也亦未有書內取而直言魯者如取鄟取邿取鄫是也由此知項爲魯滅無疑矣然聖人於魯事有君臣之義凡大惡必隱避其辭而爲之諱今此滅項其惡大矣曷不諱乎曰事有隱諱臣子施之於君父者也故成公取鄟襄公取邿昭公取鄫皆不言滅而書取程氏以爲在君則當諱是也若夫滅項則僖公在防季孫所爲耳執政之臣擅權爲惡而不與之諱此春秋尊君抑臣不爲朋黨比周之意也】音注【鄟音專邿音詩爲於僞反比毗志反】

秋夫人姜氏防齊侯於卞音注【卞魯地】

九月公至自防音注【公旣見執於齊猶以防致者諱之也】

冬十有二月乙亥齊侯小白卒

【己襄王卯十年】十有八年【宋襄九齊孝公昭元年晉惠九衛文十八蔡荘四鄭文三十一曹共十一陳穆六成十三秦穆十八楚成三十】

春王正月宋公曹伯衞人邾人伐齊

夏師救齊

五月戊寅宋師及齊師戰於甗齊師敗績音注【甗齊地言彥讞三音】

狄救齊音注【救四公子之徒】

【伐齊之喪奉少奪長其罪大故其責詳書師救齊者善魯也救者善則伐者惡矣凡書救者未有不善之也書狄救齊者許狄也所以傷天下無伯也許之曷爲不稱人深著中國諸侯之罪也凡伐者爲客受伐者爲主今齊人受伐以宋爲主者曲在宋也凡師直爲壯曲爲老書齊師敗績者責齊臣也或曰桓公管仲嘗屬孝公於宋襄公以爲世子矣則何以不可立乎曰不能制命𨿽天王欲撫鄭伯以從楚春秋猶以大義裁之而不與也桓公君臣乃欲以私愛亂長幼之節其可哉獨不見宣王與仲山甫爭魯侯戲括之事其後如之何也春秋深罪宋公大義明矣】音注【少去聲長上聲下同屬章欲反】

秋八月丁亥葬齊桓公

【桓公九合諸侯不以兵車威令加乎四海幾於攺物𨿽名方伯實行天子之事然而不能愼終如始付托非人柩方在殯四鄰謀動其國家而莫之卹至於九月而往葬以此見功利之在人淺矣春秋明道正義不急近功不規小利於齊桓晉文之事有所貶而無過褒以此】音注【幾平聲】

冬邢人狄人伐衞音注【狄稱人之始】

【狄稱人進之也慕義而來進之可也肆兵威伐衞而進之可乎伐衞所以救齊也衞嘗亡滅東徙渡河無所控告齊桓公救其亂而封之使衞國忘亡誰之賜也桓公方沒不念舊徳欲厚報之遽伐其喪亦太甚矣以直報怨聖人之公也以怨報怨天下之私也以徳報怨寛身之仁也以怨報徳刑戮之民也至是人理亡矣桓公扶大義安中國成一匡之烈諸侯不念其賜而於衞爲尢先書狄救齊以著中國諸侯之罪再書狄人伐衞所以見救齊之善功近而徳遠矣】音注【衽而審反見音現】

【庚襄王十辰一年】十有九年【宋襄十齊孝二晉惠十衞艾十九蔡荘五鄭文三十二曹共十二陳穆七成十四秦穆十九楚成三十一】

春王三月宋人執滕子嬰齊音注【嬰齊卽宣公也宋襄公圖伯執之是非決於稱人與稱爵而見執者則以名與不名知其罪之在也經書見執於人者悉皆不名而滕子獨名是亦有罪焉爾夫以齊桓之盛九合諸侯不以兵車𨿽江黃逺國猶相繼來盟而滕介齊宋之間不與衣裳之防者三十有七年及宋襄繼起又不尊事大國其見執則有由矣書名著其罪也苟爲有罪其見執固宜宋何以稱人不得爲伯討乎執𨿽以罪不歸於京師則稱人惡其專也歸於京師而執非其罪則稱人惡其濫也】音注【介側畔也與音預惡去聲下同】

夏六月宋公曹人邾人盟於曹南音注【曹𨿽與盟而猶不肯服故不以國地而曰曹南】

鄫子防盟於邾音注【不及曹南之盟鄫乃防之於邾】

己酉邾人執鄫子用之音注【鄫𨿽失大國防盟之信然宋用之爲罰己重故直書用之言若畜牲見其慘酷也】

秋宋人圍曹

【盟於曹南口血未幹今復圍曹者討不服也愛人不親反其仁治人不治反其智襄公不能內自省徳而急於合諸侯執嬰齊非伯討不足以示威盟曹南非同志不足以示信卒於兵敗身傷不知反求諸己欲速見小利之過也漢景削七國而吳楚叛東都疾橫議而黨錮興唐文宗切於除姦而訓注用故子夏爲莒父宰問政子曰無欲速無見小利欲速則不逹見小利則大事不成經書襄公不越數端而知其操心之若此者仲尼筆削推見至隱如化工賦像並其情不得遁焉非特畵筆之肖其形耳故春秋者化工也非畵筆也】音注【幹音幹復扶又反治平聲下去聲橫去聲】

衞人伐邢

冬防陳人【穆】蔡人【莊】楚人【成】鄭人【文】盟於齊音注【楚始與夏盟書法如盟幽翟泉謹始也】

【盟防皆君之禮也防者盟防不志於春秋凡所志者必有君與貴大夫居其間也然則爲此盟者乃公與陳蔡楚鄭之君或其大夫矣曷爲內則沒公外則人諸侯與其大夫諱是盟也楚人之得與中國防盟自此始也莊公十年荊敗蔡師始見於經其後入蔡伐鄭皆以號舉夷狄之也僖公元年攺而稱楚經亦書人於是乎浸彊矣然終桓公世皆止書人而不得與中國盟防者以齊修伯業能制其彊故也桓公旣沒中國無伯鄭伯首朝於楚其後遂爲此盟故春秋沒公人陳蔡諸侯而以鄭列其下蓋深罪之也又二年復盟於鹿上至防於孟遂執宋公以伐宋而楚於是乎大張列位於陳蔡之上而書爵矣聖人書此豈與之乎所以著蠻荊之彊傷中國之衰莫能抗也故深諱此盟一以外夷狄二以惡諸侯之失道三以謹盟防之始也】音注【與音預見音現復扶又反惡去聲】

梁亡音注【梁嬴姓伯爵伯翳之後也】

【陸淳曰防肆其暴取人之國沒而不書其義安在曰乘人之危惡易見也滅人之國罪易知也自取亡滅者其事微矣春秋之作聖人所以明微也梁本侯國魚爛而亡何哉易曰天行健君子以自彊不息古者諸侯朝修其禁令晝攷其國職夕省其典刑夜儆其百工無使慆淫而後卽安故克勤於邦荒度土功者禹也栗栗危懼檢身若不及者湯也自朝至於日中昃不遑暇食用咸和萬民者文王也凡有國家者土地𨿽廣人民𨿽眾兵甲𨿽多城郭𨿽固而不能自彊於政治則日危月削如火消膏以至滅亡而莫覺也而況好土功輕民力湎於酒淫於色心昏而出惡政者乎其亡可立而待矣】音注【易去聲下同慆音韜慢也】

【辛襄王十巳二年】二十年【宋襄十一齊孝三晉惠十一衞文二十蔡莊六鄭文三十三曹共十三陳穆八杞成十五秦穆二十楚成三十二】

春新作南門

【言新者有故也言作者創始也其曰南門者南非一門也庫門天子臯門雉門天子應門書新作南門譏用民力於所不當爲也魯人爲長府閔子騫曰仍舊貫如之何何必攺作孔子曰夫人不言言必有中春秋凡用民力得其時制者猶書於防以見勞民爲重事而況輕用於所不當爲者乎然僖公嘗修泮宮復閟宮矣奚斯董其役史克頌其事而經不書者宮廟以事其祖考學校以教國之子弟二者爲國之先務𨿽用民力不可廢也其垂教之意深矣】音注【見音現】

夏郜子來朝音注【郜姬姓國音告】

五月乙巳西宮災

鄭人入滑音注【滑姬姓國音活】

秋齊人狄人盟於邢

冬楚人伐隨音注【隨姬姓國】

【壬襄王十午三年】二十有一年【宋襄十二齊孝四晉惠十二衞文二十一蔡荘七鄭文三十四曹共十四陳穆九成十六秦穆二十一楚成三十三】

春狄侵衞

宋人【襄】齊人【孝】楚人【成】盟於鹿上音注【鹿上齊地宋爲盟主故序齊上】夏大旱

秋宋公楚子陳候蔡侯鄭伯許男曹伯防於盂執宋公以伐宋音注【盂宋地音於楚始書子】

【執宋公者楚子也何以不言楚子執之分惡於諸侯也諸侯皆在防而蠻夷執其防主拱手以聽而莫之敢違其不勇於爲義亦甚矣故特列楚子於陳蔡之上而以同執爲丈夫以楚之彊豈能勝秦五國之眾何弱於趙然澠池之防藺相如一奮其气威信敵國秦𨿽虎狼猶不敢動況以五國之君而不能得志於荊楚乎宋以乘車之防往而楚伏兵車以執之則宋直楚曲其義已明𨿽以匹夫自反而縮猶不可恥矧南面之君也哉然春秋爲賢者諱宋公見執不少隱之何也夫盟主者所以合天下之諸侯扶大義尊王室者也宋公欲繼齊桓之烈而與楚盟防豈扶大義尊王室之義乎故人宋公於鹿上之盟而盂之防直書其事而不隱所以深貶之也】音注【黽音緬信音伸乘繩證反爲去聲】

冬公伐邾

楚人使宜申來獻捷音注【楚大夫始見經】

【不曰來獻宋捷爲魯諱也諸侯從楚伐宋而魯獨不與故楚來獻捷以脇魯爲魯計者拒其使而不受可也請於天王而討之可也宋公先代之後作賓王家方修盟防而伏兵車執之於壇坫之上又以軍獲遺獻諸侯其橫逆甚矣拒其使而不受聲其罪而致討不患無詞魯於是時曽不能申大義以攘荊楚尊中國故不曰宋捷特爲魯諱之也】音注【爲於僞反與音預橫去聲】

十有二月癸丑公防諸侯盟於薄釋宋公音注【薄宋地史記作亳】

【防不書其所爲獨防於稷書成宋亂者爲受郜鼎立華督也防於澶淵言宋災故者爲葬蔡侯不討般也盟不書所爲而盟於薄言釋宋公者宋方主防而蠻荊執而伐之以其俘獲來遺是楚子而爲中國主諸姫將爲漢陽之續矣此正天下大變春秋之所謹也魯旣不能申大義以抑其彊暴使宋公見釋出自天王與中國而顧與防血要言求楚子以釋之是操縱大權自蠻荊出其事已傎甚矣故書防書盟書釋皆不言楚子爲魯諱以深貶之也谷梁謂不與楚專釋是已或以爲嘉我公之救患誤矣】音注【受郜鼎立華督事見桓公二年葬蔡侯不討般事見襄公三十年般音班要於遙反傎都田反】

【癸襄王十未四年】二十有二年【宋襄十三齊孝五晉惠十三衞文二十二蔡荘八鄭文三十五曹共十五陳穆十成十七秦穆二十二楚成三十四】

春公伐邾取須句音注【須句魯附庸國在東平西昌縣西北○春秋嚴義利之辧苟以爲利一以取書之是故邾滅須句須句子來奔伐邾取須句反其君焉書取須句𨿽莒著丘公立而不撫鄫鄫叛而來書取鄫焉】

【按左氏須句風姓實司太皥與有濟之祀邾人滅之須句子來奔因成風也公伐邾取須句而反其君焉審如是固得崇明祀保小寡之禮何以書取乎不請於王命而專爲母家報怨謀動干戈於邦內擅取人國而反其君是以亂易亂非所以爲禮也與收奪者無以異矣】音注【皥胡老反濟子禮反爲於僞反以亂易亂本谷梁】

夏宋公衞侯許男滕子伐鄭

秋八月丁未及邾人戰於升陘音注【升陘魯地】

【邾人以須句故出師公卑邾不設備戰於升陘我師敗績邾人獲公冑縣諸魚門記稱邾婁復之以矢蓋自戰於升陘始也魯旣敗績邾亦幾亡輕用師徒害及兩國亦異於誅暴禁亂之兵矣故諱不言公而書及內以諱爲貶】

冬十有一月己巳朔宋公及楚人戰於宋師敗績音注【水名○宋伐鄭楚救之故戰敗宋】

【之戰宋襄公不阨人於險不鼔不成列先儒以爲至仁大義𨿽文王之戰不能過也而春秋不與何哉物有本末事有終始順事恕施者王政之本也襄公伐齊之喪奉少奪長使齊人有殺無虧之惡有敗績之傷此晉獻公之所以亂其國者罪一也桓公存三亡國以屬諸侯義士猶曰薄徳而一防虐二國之君罪二也曹人不服盍姑省徳無闕然後動而興師圍之罪三也凡此三者不仁非義襄公敢行而獨愛重傷與二毛則亦何異盜跖之以分均出後爲仁義陳仲子以避兄離母居於陵爲廉乎夫計末遺本飾小名妨大徳者春秋之所惡也故詞繁不殺而宋公書及以深貶之也】音注【長展兩反於音烏惡去聲殺去聲】

【甲襄王十申五年】二十有三年【宋襄十四卒齊孝六晉惠十四衞文二十三蔡荘九鄭文三十六曹共十六陳穆十一成十八卒秦穆二十三楚成三十五】

春齊侯伐宋圍緡音注【緡宋邑音民】

【齊霸國之餘業也宋襄公旣敗於荊楚之勢益張矣齊侯旣無尊中國遏狂楚卹災患畏簡書之意又乘其約而伐之此尢義之所不得爲者也故書伐國而言圍邑以著其罪然則桓公伐鄭圍新城何以不爲貶乎鄭與楚合憑陵中國桓公伐之除惡黨也宋與楚戰兵敗身傷齊侯伐之殘中夏也其事異矣美惡不嫌同詞】音注【桓公伐鄭圍新城事見六年】

夏五月庚寅宋公玆父卒音注【襄公卒子成公王臣立】

秋楚人伐陳

冬十有一月子卒音注【成公卒弟桓公姑容立】

【按左氏成公卒書曰子惡無禮杜預以謂杞實稱伯而書曰子者成公不用周禮終其身故仲尼於其卒以文貶之此說是也或曰信斯言是春秋黜陟諸侯爵次以見褒貶不亂名實乎曰春秋固天子之事也而尢謹於內外之辧中國之所以爲中國以禮義也一失則人理已亾將何以自立於天地間哉魯桓簒弒滕首朝之貶而稱子治其黨也邊隅內外成公變之貶而稱子存諸夏也】

【乙襄王十酉六年】二十有四年【齊孝七晉惠十五卒衞文二十四蔡荘十鄭文三十七曹共十七陳穆十二桓公姑容元年宋成公王臣元年秦穆二十四楚成三十六】

春王正月

夏狄伐鄭

秋七月

冬天王出居於鄭

【按左氏鄭人入滑王爲滑請鄭不聴命王怒使頽叔出狄師伐鄭而徳狄人立其女隗氏爲後富辰諫不聽大叔帶通於隗氏王絀狄女頽叔懼狄之怨已遂奉叔帶以狄師攻王王適鄭處於汜自周無出特書曰出者言其自取之也夫鄭伯不王固有罪矣襄王不知自反念其制命之未順也忍小忿暱懿親以扞外侮而棄徳崇姦遂出狄師是以竦間親如木之植拔其本也不亦傎乎王者以天下爲家京師爲室而四方歸往猶天之無不覆也東周降於列國旣不能家天下矣又毀其室而不保則是寄生之君耳貶而書出以爲後戒唐資突厥之兵以伐隋而世有兵戎之禍晉借契丹之力以取唐而卒有播遷之辱許翰以謂不講於春秋戒襄王之所以出其言信矣而華夷之辧可不謹夫居者宅其所有之稱出而曰居者若曰普天之下莫非王土撥亂反正存天理之意也】音注【爲於僞反隗五罪反暱女一反扞侯旰反契詰結反】

晉侯夷吾卒

【丙襄王十戌七年】二十有五年【晉文公重耳元年齊孝八衞文二十五卒蔡荘十一鄭文三十八曹共十八陳穆十三桓二宋成二秦穆二十五楚成三十七】

春王正月丙午衞侯燬滅郉

【衞侯何以名滅同姓也春秋之法諸侯不生名滅同姓則名者謂其絕先祖之裔蔑骨肉之恩故生而書名示王法不容誅也聖人與天地合徳滅人邦國而絕其祀同姓與異姓奚別焉而或名或否何也正道理一而分殊異端二本而無分分殊之私勝而失仁無分之罪兼愛而失義春秋之法由仁義行而人道立者也可以無差等乎然則晉滅虞楚滅夔亦同姓也曷爲不名曰諸侯滅同姓則名其常也有名有不名例之變也郉𨿽與狄伐衞而經無譏文者爲能救齊也衞人曽不反思而遷怒於郉又遣禮至昆弟往仕焉誘其守而殺之於外與虞公貪璧馬以易鄰國及其身者其情異矣春秋原情定罪而衞燬獨名蓋輕重之權衡也若荊楚則僭號稱王已目無天王矣於滅夔乎何誅】音注【滅同姓則名者見曲禮別筆列反分扶問反下同差楚宜反晉滅虞五年楚滅防明年】

夏四月癸酉衞侯燬卒音注【文公卒子成公鄭立】

宋蕩伯姬來逆婦

【伯姬公女也而配蕩氏其往嫁不見於經者國君不與大夫敵也今來逆婦而史防書之見公失禮下主大夫之昏是慢宗廟卑朝廷姑自逆婦其失明矣】音注【見音現】

宋殺其大夫

秋楚人圍陳納頓子於頓音注【頓國名今汝陰南頓縣是也○頓廹於陳而出奔楚故楚圍陳以納頓子】

【圍陳納頓子也納云者不與納也諸侯失國諸侯納之正也何以不與乎夫陳先代之後不能以禮安靖鄰國保卹寡小中國諸侯又不能修方伯連率之職而使楚人納之是夷狄仗義正諸夏也故書曰楚人圍陳納頓子於頓其責中國深矣此亦正本自治之意也】音注【率去聲】

葬衞文公

冬十有二月癸亥公防衞子莒慶盟於洮音注【洮魯地丁襄王十亥八年】二十有六年【晉文二齊孝九衞成公鄭元年蔡荘十二鄭文三十九曹共十九陳穆十四桓三宋成三秦穆二十六楚成三十八】

春王正月己未公防莒子衞寧速盟於向音注【向莒地】齊人侵我西鄙公追齊師至酅弗及音注【酅齊地屍圭反濟北谷城縣西有酅下是也】

【書人書侵書師罪齊也書追書至酅弗及罪魯也潛師入境曰侵少則稱人眾則稱師前書齊人是見其弱以誘魯也後書齊師是伏其眾以邀魯也其爲諼明矣凡書追者在境內則譏其不預追戎於濟西是也在境外則譏其深入追齊師至酅是也酅者齊地至者言逺也弗者遷辭也有畏而弗敢及之也齊魯皆私憤之兵而非正也故交譏之】音注【見音現諼許元反濟子禮反】

夏齊人伐我北鄙音注【此齊侯也其稱人何自隠以來以兵加我君大夫將皆書人君將書君自文十五年齊懿公始大夫將書大夫自齊髙厚始訖春秋惟邾及莒書人】

衞人伐齊

公子遂如楚乞師音注【書乞師始此內乞師不書書乞師於楚以志中國之屈於夷狄也】

【衞人報徳以怨伐齊之喪助少陵長又遷怒於郉而滅其國不義甚矣公旣與其君盟於洮又與其臣盟於向是黨衞也故齊人旣侵其西又伐其北齊師固亦非義矣而僖公不能省徳自反深思逺慮計安社稷乃乞楚師與齊爲敵是以蠻荒殘與國也於義可乎其書公子遂如楚乞師而惡自見矣】音注【少去聲長展兩反見音現】

秋楚人滅防以防子歸音注【防楚同姓國】

【春秋滅國以其君歸無有不名者而防何以獨不名按左氏防子不祀祝融與鬻熊楚人讓之對曰我先君熊摯有疾鬼神弗赦自竄於防是以失楚又何祀焉諸侯之祀無過其祖者而防祖熊摯是不得祀祝融與鬻熊也而楚反以是滅之非其罪矣故特存其爵而不名也然則楚滅同姓何以不名人而不名春秋待四裔之體也】音注【先君熊摯故云熊摯乃防始封之祖竄七亂反】

冬楚人伐宋圍緡音注【緡宋地】

公以楚師伐齊取谷公至自伐齊音注【谷齊邑】

【楚彊魯弱而能用其師進退在已故特書曰以以者不以者也夫去好同惡取人之邑爲已有失正甚矣患之起必自此始其致危之也】

春秋傳卷十二

欽定四庫全書

春秋傳卷十三

宋胡安國撰

僖公下

【戊襄王十子九年】二十有七年【晉文三齊孝十卒衛成二蔡莊十三鄭文四十曹共二十陳穆十五桓四宋成四秦穆二十七楚成三十九】

春子來朝

夏六月庚寅齊侯昭卒音注【孝公卒弟昭公潘立】

秋八月乙未葬齊孝公

乙巳公子遂帥師入

冬楚人陳侯蔡侯鄭伯許男圍宋音注【楚序諸侯上而稱人嫌予楚以伯也】

十有二月甲戌公會諸侯盟於宋

【楚稱人貶也宋公先代之後作賔王家非有篡弒之惡楚人無故摟諸侯以圍之何名也故黜而稱人以著其罪諸侯信蠻荊伐中國獨無貶乎人楚子所以人諸侯也公與楚結好故往會盟其地以宋者宋方見圍無嫌於與盟而公之罪亦著矣】音注【信音申好去聲與音預】

【己襄王二丑十年】二十有八年【晉文四齊昭公潘元年衞成三蔡莊十四鄭文四十一曹共二十一陳穆十六卒桓五宋成五秦穆二十八楚成四十】

春晉侯侵曹晉侯伐衞音注【晉文公始圖霸自此至踐土凡五書晉侯予晉以霸也】

【按左氏初公子重耳之出亡也曹衞皆不禮焉至是侵曹伐衞再稱晉侯者譏復怨也春秋之時用兵者非懷私復怨則利人土地耳詩云百爾君子不知徳行不忮不求何用不臧不忮則能懲忿不求則能窒欲然後貪憤之兵亡矣或曰曹衞背盟從楚於是乎致武奚爲不可曰楚人摟諸侯以圍宋陳蔡鄭許舉兵而同會魯公與會而同盟楚𨿽得曹新昏於衞然其君不在會其師不與圍以方諸國不猶愈乎又況衛已請盟而晉人弗之許也書曰必有忍其乃有濟有容徳乃大文公能忍於奄豎裏鳬須矣何獨不能忍於曹衞乎再稱晉侯者甚之也下書楚人救衞則譏晉深矣春秋責備賢者而樂與人攺遏責備賢者故再稱晉侯樂與人攺過故衛已請盟不當拒而絕之也】音注【重直龍反行去聲忮之防反樂音洛】

公子買戍衞不卒戍刺之音注【公子買魯大夫○內殺大夫皆書刺按左氏買爲楚戍衞楚人救衞不克公懼於晉殺買以說焉謂楚人曰不卒戍也內殺大夫稱刺者若曰刺審其情與眾棄之而專殺之罪則一耳周官有三刺一刺曰訊羣臣再刺曰訊羣吏三刺曰訊萬民刺未有書其故者而以不卒戍刺之則知買爲無罪矣孟子曰無罪而殺士則大夫可以去無罪而戮民則士可以徙今乃殺無罪之主將以苟說於彊國於是乎不君矣故特書其故以貶之也】音注【將去聲】

楚人救衞

三月丙午晉侯入曹執曹伯畀宋人音注【畀與也畀宋怒楚使戰也古者覿文匿武修其訓典序成而不至於是乎有攻伐之兵故孟子謂萬章曰子以爲有王者作將比今之諸侯而誅之乎其教之不攺而後誅之乎曹伯嬴者未狎晉政莫知所承晉文不修詞令遽入其國旣執其君又分其田暴矣欲致楚師與之戰而以曹伯畀宋人譎矣𨿽一戰勝楚遂主夏盟舉動不中於禮亦多矣徒亂人上下之分無君臣之禮其功𨿽多道不足尙也故曰五伯三王之罪人仲尼之徒無道桓文之事者】音注【中去聲分扶問反】

夏四月己巳晉侯齊師宋師秦師及楚人戰於城濮楚師敗績音注【城濮衞地】

【楚稱人貶也戰而言及主乎是戰者也當是時晉師避楚三舎請戰者得臣也而經之書及何以在晉得臣𨿽從晉師然初告於晉曰請復衞侯而封曹臣亦釋宋之圍是未有必戰之意也及先軫獻謀許曹衞以攜其黨拘宛春以激其怒而後得臣之意決矣故楚𨿽請戰而及在晉侯誅其意也荊楚恃彊憑陵諸夏滅黃而霸主不能卹敗徐於婁林而諸大夫不能救執中國盟主而在會者不敢與之爭今又戍谷逼齊合兵圍宋戰勝中國威動天下非有城濮之敗則將南折而入楚矣宜有美辭稱其績而春秋所書如此其略何也仁人明其道不計其功正其義不謀其利文公一戰勝楚遂主夏盟以功利言則髙矣語道義則三王之罪人也知此說則曾西不爲管仲而仲尼孟子𨿽老於行而不悔其有以夫】

楚殺其大夫得臣

【按左氏晉師旣克曹衞楚子入居於申使申叔去谷使子玉去宋曰晉侯在外十九年而果得晉國險阻艱難備嘗之矣民之情僞盡知之矣天假之年而除其害其可廢乎子玉使伯棼請戰楚子怒少與之師惟西廣東宮輿若敖之六卒實從之而不止也子玉從晉師文公退三捨辟之楚眾故正子玉不可戰於城濮楚師敗績夫得臣信有罪矣而楚子知其不可敵不能使之勿敵而少與之師又以一敗殺之是以師爲重而棄其將以與之也是晉再克而楚再敗也故稱國以殺而不去其官以仲尼書鄭棄其師與楚殺得臣之事觀之可爲來世之永鑑矣】音注【廣古曠反將去聲】

衞侯出奔楚

【諸侯失國出奔未有不名若衞侯何以不名著文公之罪也衞侯失守社稷背華卽夷於文公何罪乎衞之禍文公爲之也初齊晉盟於斂盂衞侯請盟晉人不許是塞其向善之心𨿽欲自新攺轍而其道無由也髙帝一封雍齒而功臣不競世祖燒棄文書而反側悉安使文公釋怨許衞結盟南向諸侯棄楚而歸晉矣忿不思難惟怨是圖必使衞侯竄身無所奔於荊蠻歸於京師兄弟相殘君臣交訟誰之咎也夫心不外者乃能統大眾智不鑿者乃能處大事文公欲主夏盟取威定霸而舉動煩擾若不勝任者惟鑿智自私而心不廣也春秋於衞侯失國出奔不以其罪名之而重文公之咎蓋端本議刑責備賢者之意也】

五月癸丑公會晉侯齊侯宋公蔡侯鄭伯衞子莒子盟於踐土音注【踐土鄭地】

【踐士之會天王下勞晉侯削而不書何也周室東遷所存者號與祭耳其實不及一小國之諸侯晉文之爵𨿽曰侯伯而號令天下幾於攺物實行天子之事此春秋之名實也與其名存實亡猶愈於名實俱亡是故天王下勞晉侯於踐土則削而不書去其實以全名所謂君道也父道也晉侯以臣召君則書天王狩於河陽正其名以統實所謂臣道也子道也而天下之大倫尙存而不滅矣衞侯奔楚不書名者未絕其位也叔武受盟而稱衞子者立以爲君也此見聖人深罪晉文報怨行私專權自恣廢置諸侯之意】

陳侯如會

公朝於王所音注【書朝王始此此先朝王而後盟是以天子與斯盟也書盟而後朝春秋不以天子與肵盟之辭也】

【朝不言所言所非其所也朝於廟禮也於外非禮也有虞氏五載一巡守羣後四朝周制十有二年王乃時巡諸侯各朝於方嶽亦何必於京師於廟然後爲禮乎古者天子巡守於四方有常時諸侯朝於方嶽有常所其宮室道途可以預修故民不勞其共給調度可以預備故國不費今天王下勞晉侯公朝於王所則非其時與地矣自秦而後巡遊無度至有長吏以倉卒不辦被誅民庶以煩勞不給生厭蓋春秋之義不行故也然則天子在是其可以不朝乎天子在是而諸侯就朝禮之變也春秋不以諸侯就朝爲非而以王所非其所爲貶正其本之意也】音注【守音狩下同共音供】

六月衞侯鄭自楚復歸於衞衞元咺出奔晉音注【元咺衞大夫咺況晚反】

【衞侯失國出奔則不名復歸得國何以名殺叔武也叔武者衞侯之弟也晉文公有憾於衞侯而不釋怨於是逐衞侯立叔武叔武辭立而他人立則恐衞侯之不得反也於是已立乎其位始反衞侯衞侯得反而疑其弟則曰叔武篡我元咺爭之曰叔武無罪衞侯不信其言終殺叔武是不念鞠子哀而以爭國爲心亂民彜滅天理其爲罪大矣此其所以名也元咺由是走之晉而訟其君然衞侯初歸則稱復再歸何以不稱復乎春秋立法甚嚴而待人以恕鄭之初歸𨿽殺叔武旣名之矣猶意其或出於誤而能革也是以稱復及其再歸又殺元咺及公子瑕則是終以爭國爲心長惡不悛無自艾之意矣是以不稱復其曰歸於衞者易辭也諸侯嗣故稱復者繼之也不稱復者絕之也而國非其國矣】

陳侯欵卒音注【穆公卒子共公朔立】

秋伯姬來音注【莊公女歸寧曰來】

公子遂如齊

冬公會晉侯齊侯宋公蔡侯鄭伯陳子莒子邾子秦人於溫音注【溫畿內國爲狄所滅者】

天王狩於河陽音注【晉侯召王以諸侯見是先狩而後會也春秋先書會後書狩者書狩而後會是以天子與斯會也先書會後書狩春秋不以天子與斯會之辭也河陽卽溫晉地也】

【按左氏晉侯召王以諸侯見仲尼曰以臣召居不可以訓故書曰天王狩於河陽以尊周而全晉也啖助謂以常禮言之晉侯召君名義之罪人也其可訓乎若原其自嫌之心嘉其尊王之意則請王之狩忠亦至焉故夫子特書狩於河陽所謂原情爲制以誠變禮者也夫踐土之會王實自往非晉罪也故爲王諱而足矣溫之會晉則有罪而其情順也故旣爲王諱之又爲晉解之於以見春秋忠恕也】

壬申公朝於王所

晉人執衞侯歸之於京師

衞元咺自晉復歸於衞

【其言歸之於者執不以正之辭也古者君臣無獄諸侯不專殺爲臣執君故衞侯不名而元咺稱復大夫不世其稱復絕之也自晉者晉有奉焉因其力也歸者易辭以文公爲之主故其歸無難而方伯之罪亦明矣是以執而稱人不得爲伯討也】音注【易去聲】

諸侯遂圍許

【諸侯比再會天子再至皆朝於王所而許獨不會以其不臣也故諸侯圍許按古者巡狩諸侯各朝於方嶽今法天子行幸三百里內亦皆問起居許距河陽踐土近矣而可以不會乎其稱遂繼事之辭也】音注【比毗至反】

曹伯襄復歸於曹遂會諸侯圍許

【曹伯襄何以名其歸之道非所以歸也晉侯有疾使其豎侯獳貨筮史曰以曹爲解晉侯恐於是反曹伯夫以賂得國而春秋名之比於失地滅同姓之罪以此知聖人嚴於義利之別以正性命之理其說行而天下定矣豈曰小補之哉】

【庚襄王二寅十一年】二十有九年【晉文五齊昭二衞成四蔡莊十五鄭文四十二曹共二十二陳共公朔元年桓六宋成六秦穆二十九楚成四十一】

春介葛盧來音注【介東夷國葛盧介君名也介始見經】

公至自圍許

夏六月會王人晉人宋人齊人陳人蔡人秦人盟於翟泉音注【翟泉洛陽城內地】

【按左氏公會王子虎晉狐偃宋公孫固齊國歸父陳轅濤塗秦小子憖盟於翟泉則皆列國之貴大夫與王子而公與會也其貶而稱人諱不書公何也翟泉近在洛陽王城之內而王子虎於此下與列國盟是謂上替諸侯大夫入天子之境𨿽貴曰士而於此上盟王子虎是謂下陵而無君之心著矣故以爲大惡諱公而不書諸國之卿貶稱人而王子亦與焉者此正其本之義也】音注【憖魚覲反】

秋大雨雹音注【雨於付反雹蒲學反】

【正蒙曰凡陰陽凝聚陽在內者不得出則奮擊而爲雷霆陽在外者不得入則周旋不捨而爲風和而防則爲霜雪雨露不和而防則爲戾气曀霾陰常防緩受交於陽則風雨調寒暑正雹者戾气也陰脇陽臣侵君之象當是時僖公卽位日久季氏世卿公子遂專權政在大夫萌於此矣】音注【正蒙橫渠先生張子著】

冬介葛盧來

【辛襄王二卯十二年】三十年【晉文六齊昭三衞成五蔡莊十六鄭文四十三曹共二十三陳共二桓七宋成七秦穆三十楚成四十二】

春王正月

夏狄侵齊

【左氏曰晉人伐鄭以觀其可攻與否狄閒晉之有鄭虞也遂侵齊詩不云乎戎狄是膺荊舒是懲四夷交侵所當攘斥晉文公若移圍鄭之師以伐之則方伯連帥之職修矣上書狄侵齊下書圍鄭此直書其事而義自見者也】

秋衞殺其大夫元咺

【元咺訟君爲惡君歸則已出君出則已歸無人臣之禮信有罪矣則稱國以殺而不去其官何也春秋之法躬自厚而薄責於人君子之道譬諸射失諸正鵠反求諸己衞侯之躬無乃有闕盍亦省徳而內自訟乎夫稱國以殺者君與大夫專殺之也衞侯在外其稱國以殺何也谷梁子曰待其殺而後入也待其殺而後入是志乎殺咺瑕者也兵莫憯於志鏌鎁爲下衛侯未入稱國以殺此春秋誅意之效也然則大臣何與焉從君於惡而不能止故幷罪之也】音注【鎁也嗟反】

及公子瑕

【公子瑕未聞有罪而殺之何也元咺立以爲君故衞侯忌而殺之也然不與衞剽同者是瑕能拒咺辭其位而不立也不與陳佗同者是瑕能守節不爲國人之所惡也故經以公子冠瑕而稱及見瑕無罪事起元咺以咺之故延及於瑕而衞侯忌克專殺濫刑之惡著矣】音注【瑕何加反】

衞侯鄭歸於衞

【衞侯出奔於楚則不名見執於晉則不名今旣歸國復有其土地矣何以反名之乎不名者責晉文公之以小怨妨大徳名之者罪衞侯鄭之以忮害戕本支古者天下爲公選賢與能不以爲異況於戚屬豈有疑閒猜忌之心哉末世隆怨薄恩趨利棄義有國家者恐公族之軋己至网羅誅殺無以芘其本根而社稷傾覆如六朝者眾矣衞侯始歸而殺叔武再歸而及公子瑕是葛藟之不若而春秋之所惡也故再書其名爲後世戒此義苟行則六朝之君或亦少省矣】

晉人【文】秦人【穆】圍鄭音注【於是秦伯私與鄭盟戍鄭而去之秦晉之怨自此始按左氏傳晉侯秦伯圍鄭以其無禮於晉而經書晉人秦人者貶之也於秦晉何貶乎初晉公子重耳出亡過鄭而鄭文公亦不禮焉爲是興師而圍鄭孟子曰有人於此待我以橫逆則君子必自反也我必不仁無禮與不忠歟仁且有禮而忠矣其橫逆猶是也此亦妄人耳矣而君子蓋終不之校也故行有不得者皆反求諸己而已矣今鄭伯之於晉公子特不能厚將迎贈送之禮而未嘗以橫逆加之也坐此見圍爲列國者不亦難乎故晉侯秦伯貶稱人者晉文以私憤勤民動眾圍人之國秦伯惟利爲向背從燭之武之言不以義舉也而二國結釁連兵暴骨原野自此始矣】音注【橫去聲下同】

介人侵蕭音注【蕭宋附庸國】

冬天王使宰周公來聘公子遂如京師遂如晉音注【遂如京師魯始聘周遂如晉魯始聘晉】

【大夫出疆有以二事出者有以一事出而專繼事者其書皆曰遂公子遂如周及晉與祭公自魯逆王后皆所謂以二事出者也公子結往媵而及齊宋盟則專繼事者也是非得失則存乎其事矣冢宰上兼三公其職任爲至重而來聘於魯天王之禮意莫厚焉魯侯旣不朝京師而使公子遂往又以二事出夷周室於列國此大不恭之罪履霜堅冰之漸春秋之所誅而不以聽者也則何以無貶乎有不待貶絕而罪惡見者不貶絕以見罪惡】

【壬襄王二辰十三年】三十有一年【晉文七齊昭四衞成六蔡莊十七鄭文四十四曹共二十四陳共三桓八宋成八秦穆三十一楚成四十三】

春取濟西田音注【濟西田本魯地】

【公羊曰取之曹也晉侯執曹伯班其所侵地於諸侯不系國者吾故田也復吾故田而謂之取何也春秋之法不以亂易亂】

公子遂如晉

夏四月四卜郊

【記禮者曰祭帝於郊所以定天位也禮行於郊而百神受職焉魯諸侯何以有郊成王以周公有大勲勞於天下命魯公世世祀周公以天子之禮樂是故魯君孟春乘大輅載弧韣旂十有二旒日月之章祀帝於郊配以後稷天子之禮也以人臣而用天子之禮可乎是成王過賜而魯公伯禽受之非也子曰天子之制諸侯庸節節莫差於僭僭莫重於祭祭莫重於地地莫重於天諸侯而祀天其僭極矣聖人於春秋欲削而不存則無以志其失爲後世戒悉書之乎則歲事之常有不勝書者是故因禮之變而書於策或以卜或以時或以望或以牲或以牛於變之中又有變焉者悉書其事而謂言偃曰魯之郊禘非禮也周公其衰矣之郊也禹也宋之郊也契也是天子之事守也言宋夏商之後受命於周作賔王家統承先王修其禮物其得行郊祀而配以其祖非列國諸侯之比也是故天子祭天地諸侯祭社稷祝嘏莫敢易其常古易則亂名犯分人道之大經拂矣故曰郊社之禮所以事上帝也宗廟之禮所以祀乎其先也明乎郊社之禮禘嘗之義治國其如視諸掌乎夫庶人之不得祭五祀大夫之不得祭社稷諸侯之不得祭天地非欲故爲等衰蓋不易之定理也知其理之不可易則安於分守無欲僭之心矣爲天下國家乎何有】音注【韣音獨分去聲】

不從乃免牲音注【諸侯之有郊禘東周之僭禮也魯之郊禘惠公請之猶未率以爲常僖公始作頌以誇其盛於是四卜不從猶三望故特書以示譏】

【古者大事決於卜故洪範稽疑獨以龜爲主卜而不從則不郊矣故免牲】

猶三望

【望祭也有虞氏受終而望因於類巡守而望因於祡皆天子之事也今魯不郊而望故特書曰猶猶者可以己之詞其言三望何也天子有方望無所不通諸侯非名山大川在其封內者則不祭魯得用重禮視王室則殺故望止於三比諸侯則隆故河海𨿽不在其封而亦祭然非諸侯之所得爲也】

秋七月

冬伯姬來求婦

【蕩伯姬來逆婦而書者以公自爲之主失其班列書也杞伯姬敵矣其來求婦曷爲亦書見婦人之不可預國事也王后之詔命不施於天下夫人之教令不施於境中昏姻大事也獨無君乎而夫人主之也故特書於策以爲婦人亂政之戒母爲子求婦猶曰不可況於他乎此義行無呂武之禍矣】

狄圍衞十有二月衞遷於帝丘

【帝丘東郡濮陽顓頊之虛亦衞地也狄嘗迫逐黎侯黎侯寓於衞而衞不能修方伯連率之職戎嘗伐凡伯於楚丘而衞不能救王臣之患其後遂爲狄人所滅東徙渡河矣齊桓公救其亂封之而衞國忘亡今又爲狄所圍其遷於帝丘避狄難也而中國衰微外患憑夷衞侯不能自彊於政治晉文無防與國安諸夏之功莫不見矣】音注【顓音專衞國忘亡見僖公二年】

【癸襄王二巳十四年】三十有二年【晉文八卒齊昭五衞成七蔡莊十八鄭文四十五卒曹共二十五陳共四桓九宋成九秦穆三十二楚成四十四】

春王正月

夏四月己丑鄭伯捷卒音注【文公卒穆公蘭立】

衞人侵狄

秋衞人及狄盟音注【不地者就狄廬帳盟】

【按左氏狄有亂衞人侵狄狄請平焉衞人及狄盟其不地者盟於狄也再書衞人而稱及者所以罪衛也盟會中國諸侯之禮衰世之事已非春秋之所貴況與輕信忘患卽其廬帳刑牲防血以要之哉】

冬十有二月己卯晉侯重耳卒音注【晉文公卒子襄公驩立○晉襄公繼伯】

【按左氏載秦伯納晉文公及殺懷公於髙梁其事甚詳而春秋不書者以爲不告也徐邈曰諸侯有朝聘之禮赴告之命所以惇交好通憂虞若鄰國相望而情志否隔存亡禍福不以相闗則他國之史無由得書魯政𨿽陵典刑猶在史策所錄不失常法其丈足證仲尼修之事仍本史有可損而不能益也】

【甲襄王二午十五年】三十有三年【晉襄公驩元年齊昭六衞成八蔡莊十九鄭穆公蘭元年曹共二十六陳共五桓十宋成十秦穆三十三楚成四十五】

春王二月秦人入滑音注【滑姬姓國滅而書入弗能有其地】

齊侯使國歸父來聘

夏四月辛巳晉人及姜戎敗秦於殽音注【姜戎姜姓之戎戎子駒支之先也殽地在農澠池縣西○秦晉七十二年之爭始於殽而終於十三國之伐】

【按書序秦穆公伐鄭晉襄公帥師敗諸殽而經書晉人敗秦於殽是皆仲尼親筆其詞何以異乎書序専取穆公悔過自誓之言止於勸善其詞恕春秋備書秦晉無道用兵之失兼於懲惡其法嚴此所以異也晉襄親將絀不稱君者俯逼葬期忘親背恵墨衰絰而卽戎其惡甚矣視秦猶狄其罪云何客人之館而謀其主因人之信已而逞其詐利人之危而襲其國越人之境而不哀其喪叛盟失信以貪勤民而棄其師亂道也夫子先軫之謀偸見一時之利徼幸其成自以爲功者也二君皆過聽焉而貪其利是使爲人臣者懷利以事其君爲人子者懷利以事其父君臣父子去仁義懷利以相與利之所在則從之矣何有於君父】

癸巳葬晉文公

狄侵齊

公伐邾取訾婁音注【訾婁邾地公羊作叢谷梁作訾樓訾子斯反】

秋公子遂帥師伐邾

【按左氏公伐邾取訾婁報升陘之役邾人不設備襄仲復伐之此皆不勝忿欲報怨貪得恃彊陵弱不義之兵也直書其事而罪自見矣或曰取須句訾婁有爲爲之也伐邾至於再三念母勤矣夫念母者必當止乎禮義平王不撫其民而遠屯戍於母家詩人刺之夫子錄焉僖公以成風之有功於己也越禮以尊其身違義以報其怨殘民動眾取人之邑曾是以爲可乎】音注【違屯戍於母家見詩揚之水小序越禮以尊其身八年禘於太廟用致爲夫人】

晉人敗狄於箕音注【箕地名太原陽邑縣南有箕城】

冬十月公如齊十有二月公至自齊

乙巳公薨於小寢

【左氏曰卽安也周制王宮六寢路寢一小寢五君日出而眡朝退適路寢聽政使人眡大夫退然後適小寢釋服是路寢治事之所也而小寢燕息之地也公羊以西宮爲小寢曾子以諸侯有三宮則列國之制蓋降於王其以路寢爲正則一爾君終不於路寢則非正矣曽子曰吾得正而斃又何求哉古人貴於得正乃如此凡此直書而義自見矣】

隕霜不殺艸李梅實

【哀公問於仲尼曰春秋記隕霜不殺艸何爲記之也曰此言可殺也夫宜殺而不殺則李梅冬實天失其道艸木猶干犯之而況君乎是故以天道言四時失其序則其施必悖無以統萬象矣以君道言五刑失其用則其權必喪無以服萬民矣哀公欲去三桓張公室問社於宰我宰我對以使民戰栗蓋勸之斷也仲尼則曰成事不說旣往不咎其自與哀公言乃以爲可殺何也在聖人則能處變而不失其常在賢者必有小貞吉大貞凶之戒矣其論隕霜不殺艸李梅冬實蓋除惡於微慮患於早之意也】

晉人陳人鄭人伐許

春秋傳卷十三

欽定四庫全書

春秋傳卷十四

宋胡安國撰文公上【公名興僖公子母聲姜諡法慈惠愛民曰文忠信接禮曰文】

周【襄王二十六年魯文公八年襄王崩子頃王立文十四年頃王崩子匡王立】

鄭【穆公二年】

齊【昭公七年魯文公十四年昭公卒子捨立九月捨弒商人立文十八年懿公弒惠公元立】

宋【成公十一年魯文公七年成公卒昭公杵臼立文十六年昭公弒弟文公鮑立】

晉【襄公繼霸二年魯文公六年襄公卒子靈公夷臯立是年趙盾爲政】

衞【成公九年】

蔡【莊公十九年魯文公十五年莊公卒子文公申立】

曹【共公二十七年魯文公九年共公卒子文公壽立】

滕【詳見隱公元年魯文公十二年滕昭公來朝】

陳【共公六年魯文公十三年共公卒子靈公平國立】

杞【詳見隱公元年】

薛【詳見隱公元年及僖公元年】

莒【魯文公十八年莒太子僕弒紀公庶其子季佗立】

邾【文公四十二年魯文公十三年邾文公卒子定公貜且立】

許【僖公二十九年魯文公五年僖公卒昭公錫我立】

小邾【詳見僖公元年】

楚【成王四十六年魯文公元年冬商臣弒成王而自立爲穆王文十三年穆王卒子莊王立始爭霸】秦【穆公三十四年○秦用孟明以爲政魯文公二年秦伯伐晉濟河焚舟遂霸西戎史記穆公三十七年益國十二開地千里天子使召公過賀穆公以金鼓文六年穆公卒子康公防立文十八年康公卒子共公稻立】

吳【詳見隱公元年】

越【詳見隱公元年】

【乙襄王二未十六年】元年【晉襄二年齊昭七年衞成九年蔡莊二十年鄭穆二年曹共二十七年陳共六年桓十一年宋成十一年秦穆三十四年楚成四十六年弒】

春王正月公卽位

【卽位者告廟臨羣臣也國君嗣世定於初喪必逾年然後攺元書卽位者緣始終之義一年不二君緣民臣之心不可曠年無君按書載舜禹受終傳位之事在舜則曰月正元日格於文祖在禹則曰正月朔旦受命於神宗率百官若帝之初夫於文祖神宗則告廟也率百官若帝之初則臨羣臣也自古通喪三年其以凶服則不可入宗廟其以吉服則斬焉在衰絰之中不可旣成而又易之也如之何而可子張問於孔子髙宗諒陰三年不言何謂也子曰何必髙宗古之人皆然君薨百官總已以聽於冢宰三年則告廟臨羣臣固有攝行之禮矣按商書稱太甲元年伊尹祠於先王則攝而告廟之證也百官總已以聽冢宰則攝而臨羣臣之證也其曰祗見厥祖者言伊尹以奉嗣王之事祗見太甲之祖也至三祀十有二月伊尹以冕服奉嗣王則免喪從吉之證也然顧命康誥記成王之崩其君臣皆冕服何也當是時成王方崩就殯猶未成服故用麻冕黼裳入受顧命已受命誥諸侯而後釋冕反喪服者於是成服而宅憂也或以爲康王釋服離次而卽吉則誤矣】

二月癸亥日有食之音注【不書朔官失之】

天王使叔服來會葬音注【叔氏服字諸侯喪天子使大夫會葬禮也】

【凡崩薨卒葬人道始終之大變也不以得禮爲常事而不書其或失禮而害於王法之甚者聖人則有削而不存以示義者矣】

夏四月丁巳葬我君僖公

天王使毛伯來錫公命音注【毛國伯爵諸侯爲王卿士者○自隱至文六君惟桓文書卽位而後書錫命以其自卽位也】

【諸侯終喪入見則有錫歳時來朝則有錫能敵王所愾則有錫黻冕圭璧因其終喪入見而錫之者也禮所謂喪畢以士服見天子已見賜之黻冕圭璧然後歸是己車馬衮黼因其歳時來朝而錫之者也詩所謂君子來朝何錫予之𨿽無予之路車乘焉又何予之衮及黼是己彤弓旅矢因其敵愾獻功而錫之者也詩所謂彤弓弨兮受言藏之我有嘉賔中心貺之鐘鼔旣設一朝享之是已今文公繼世喪制未畢非初見繼朝而獻功也何爲來錫命乎故谷梁子曰禮有受命無來錫命來錫命非正也】音注【旅音盧予音與】

晉侯伐衞

叔孫得臣如京師音注【叔孫得臣叔牙之子】

衞人伐晉

秋公孫敖會晉侯於戚音注【戚衞邑○此大夫専會諸侯之始】

冬十月丁未楚世子商臣弒其君頵音注【商臣弒成王而代立是爲穆王頵丘倫反】

【書世子弒君者有父之親有君之尊而至於弒逆此天理大變人情所深駭春秋詳書其事欲以起問者察所由示懲誡也唐世子受左氏春秋至此廢書嘆曰經籍聖人垂訓何書此耶郭瑜對曰春秋義存褒貶以善惡爲勸戒故商臣千載而惡名不滅曰非惟口不可道故亦耳不忍聞願受他書瑜請讀禮世子從之嗚呼聖人大訓不明於後世皆腐儒學經不知其義者之罪耳夫亂臣賊子𨿽陷穽在前斧鉞加於頸而不避顧謂身後惡名足以系其邪志而懲於爲惡豈不謬哉持此曉人可謂茅塞其心意矣若語之曰爲人君父而不通於春秋之義者必蒙首惡之名爲人臣子而不通於春秋之義者必陷篡弒誅死之罪聖人書此者使天下後世察於人倫知所以爲君臣父子之道而免於首惡之名誅死之罪也則世子而聞此必將然畏懼知春秋之不可不學矣學於春秋必明臣子之義不至於奏請怫防而見酖矣傳者按也經者斷也考於傳之所載可以見其所由致之漸豈隱乎嫡妾必正而楚子多愛立子必長而楚國之舉常在少者養世子不可不愼也而以潘崇爲之師侍膳問安世子職也而多置宮中降而不憾憾而能眕者鮮矣乃欲黜兄而立其弟謀及婦人宜其敗也而使江羋知其情是以不仁處其身而以不孝處其子也其及宜矣楚頵僭王憑陵中國戰勝諸侯毒被天下然昧於君臣父子之道禍發蕭墻而不之覺也不善之積豈可揜哉君不君則臣不臣父不父則子不子春秋書世子弒其君者推本所由而著其首惡爲萬世之大戒也然則商臣無貶矣曰弒父與君之賊其惡猶待於貶而後著乎】音注【世子見唐孝敬皇帝傳穽才性反音聳悚同羋音弭】

公孫敖如齊

【丙襄王二申十七年】二年【替襄三齊昭八衞成十蔡莊二十一鄭穆三曹共二十八陳共七杞桓十二宋成十二秦穆三十五楚穆王商臣元年】

春王二月甲子晉侯及秦師戰於彭衙秦師敗績音注【彭衙秦地】

【戰而言及者主乎是戰者也夫敵加於己不得已而起者謂之應兵爭恨小故不忍忿怒者謂之忿兵按左氏秦孟明帥師伐晉報殽之役此所謂忿兵欵罪之在秦也而以晉侯主之何哉處己息爭之道逺怨之方也然則敵加於己縱其侵暴將不得應乎曰敵加於己而已有罪焉引咎責躬服其罪則可矣已則無罪而不義見加諭之以辭命猶不得免焉亦告於天子方伯可也若遽然興師而與戰是謂以桀攻桀何愈乎故以晉侯爲主者處已息爭之道寡怨之方王者之事也】

丁丑作僖公主

【作主者造木主也旣葬而反虞虞主用桑期年而練祭練主用栗用栗者藏主也何以書僖公薨至是十有五月然後作主慢而不敬甚矣夫慢而不敬積惡之原也以爲無傷而不去至於惡積而不可揜所以謹之也】

三月乙巳及晉處父盟音注【處父姓陽爲晉正卿也朝而盟始此】

【及處父盟者公也其不地於晉也諱不書公者抑大夫之伉不使與公爲敵正君臣之分也適晉不書反國不致爲公諱恥存臣子之禮也凡此類筆削魯史之舊文眾矣】

夏六月公孫敖會宋公陳侯鄭伯晉士縠盟於垂隴音注【垂隴鄭地○晉遂以大夫盟諸侯也大夫而與諸侯敵於是始是故書士縠而後凡役書大夫】自十有二月不雨至於秋七月

【書不雨至於秋七月而不曰至於秋七月不雨者蓋後言不雨則是冀雨之辭非文公之意也夫書不雨至於秋七月而止卽八月嘗雨矣然而不書八月雨者見文公之無意於雨不以民事繋憂樂也其怠於政事可知而魯衰自此始矣】

八月丁卯大事於大廟躋僖公音注【躋牋西反升也】

【有事者時祭大事祫也合羣廟之主食於大廟升僖於閔之上也閔僖二公親則兄弟分則君臣以爲逆祀者兄弟之不先君臣禮也君子不以親親害尊尊故左氏則曰祀國之大事而逆之可乎子𨿽齊聖不先父食久矣公羊則曰其逆祀先禰而後祖也谷梁則曰逆祀則是無昭穆也無昭穆則是無祖也閔僖非祖禰而謂之祖禰者何臣子一例也夫有天下者事七世諸侯五世說禮者曰世指父子非兄弟也然三傳同以閔公爲祖而臣子一例是以僖公父視閔公爲禮而父死子繼兄亡弟及名號𨿽不同其爲世一矣】

冬晉人宋人陳人鄭人伐秦

【按左氏四國伐秦報彭衙之役則皆國卿也其貶而稱人者晉人再勝秦師在常情亦可以已矣而復興此役結怨勤民是全不務徳専欲力爭而報復之無已也以致濟河焚舟之師故特貶而稱人】

公子遂如齊納幣

【婚姻常事不書其書納幣者喪未終而圖婚也夫娶在三年之外矣則何譏乎春秋論事莫重乎志志敬而節具與之知禮志和而音雅與之知樂志哀而居約與之知喪非虛加之也重志之謂也此皆使人私欲不行閒邪復禮之意】

【丁襄王二酉十八年】三年【晉襄四齊昭九衞成十一蔡莊二十二鄭穆四曹共二十九陳共八杞桓十三宋成十三秦穆三十六楚穆二】

春王正月叔孫得臣會晉人宋人陳人衞人鄭人伐沈沈潰音注【沈音審汝南小國】

【按左氏伐沈以其服於楚也沈潰民逃其上也五國皆稱人將非命卿也沈在汝南平輿縣北未嘗與中國會盟而南服於楚師入其境而民人逃防𨿽非義舉比於報復私怨之兵則有開矣故其辭無褒貶凡此類欲示後世用師者知權而本之以正也】音注【將去聲】

夏五月王子虎卒音注【王子虎王朝大夫】

【王子虎不書爵譏之也天子內臣無外交或曰禮稱情而爲之節文者也叔服新使乎我則宜有恩禮矣仲尼脫驂於舊館𨿽卒叔服可也夫脫驂於舊館惡夫涕之無從而爲之者非禮之經也天子內臣無外交而以新使乎我致恩禮焉是以私情害公義失輕重之權矣】音注【驂音參】

秦人伐晉音注【濟河焚舟晉人不出秦於是始伯西戎】

【按左氏秦伯伐晉濟河焚舟封殽屍而還其稱人何也聖人作易以懲忿窒欲爲損卦之象其辭曰損徳之修也春秋諸侯之知徳者鮮矣穆公初聽杞子之請違蹇叔之言其名爲貪兵是欲而不能窒也及敗於殽歸作秦誓庶幾能攺將窒其欲矣復起彭衙之師報殽函之役其名爲憤兵是忿而不能懲也今乂濟河取郊人之稱斯師也何義哉晉人畏秦而不出穆公逞其忿而後悔自是見伐不報始能踐自誓之言矣是故於此貶而稱人備責之也】

秋楚人圍江音注【江近楚小國】

雨螽於宋音注【雨去聲螽音終】

冬公如晉

十有二月己巳公及晉侯盟

晉陽處父帥師伐楚以救江音注【晉大夫書帥師於是始自士縠専盟書大夫處父専將書大夫於是常書大夫貶而後人之】

【以者不以者也救江善矣其書以何楚嘗伐鄭矣齊桓公逺結江黃合九國之師於召陵然後伐鄭之謀罷又嘗圍宋矣晉文公許復曹衞會四國之師於城濮然後圍宋之役解今江國小而弱非能與宋鄭比楚人圍之必不待徹四境屯戍守禦之眾與宿衞盡行也當是時楚有覆載不容之罪晉主夏盟宜合諸侯聲罪致討命秦甲出武闗齊以東兵略陳蔡而南處父等軍方城之外楚必震恐而江圍自解矣計不出此乃獨遣一軍逺攻彊國豈能濟乎故書伐楚以救江言救江𨿽善而所以救之者非其道矣此春秋紀用兵之法也】

【戊襄王二戌十九年】四年【晉襄五齊昭十衞成十二蔡莊二十三鄭穆五曹共三十陳共九桓十四宋成十四秦穆三十七楚穆三】

春公至自晉

夏逆婦姜於齊

【逆皆稱女以未成婦而女者在父母家之所稱也往逆而稱婦入國不書至何哉此春秋誅意之效也禫制未終思念娶事是不志哀而居約矣方逆也而已成爲婦未至也而如在國中原其意而誅之也不稱夫人姜氏者亦與有貶焉婦人不専行何以與有貶父母與有罪也文公不知敬其伉儷違禮而行使國亂子弒齊人不能鑑微知著冒禮而往使其女不允於魯皆失於不正其始之過也夫婦之際人倫之首禮不可不謹也故交貶之以爲後鑑】

狄侵齊

秋楚人滅江

晉侯伐秦

【晉人三敗秦師見報乃常情耳而穆公濟河焚舟則貶而稱人秦取王官及郊未至結怨如晉師之甚也襄公又報之於常情過矣而得稱爵何也聖人以常情待晉襄而以王事責秦穆所以異乎襄公忘親背恵大敗秦師敗狄伐許怒魯侯之不朝也而以無禮施之是専尙威力先事加人莫知省徳而後動也今又報秦不足罪矣穆公初敗於殽悔過自誓增修徳政宜若過而知悔悔而能攺又有濟河之役則非誓言之意所以備責之也然晉襄見伐而報猶無譏焉秦穆至是見伐而不報善可知矣不譏晉候所以深善秦伯春秋大攺過嘉釋怨王者之事也故仲尼定書列秦誓於百篇之末以見悔過能攺而不責人𨿽聖賢誥命不越此矣】

衞侯使寧兪來聘

冬十有一月壬寅夫人風氏薨

【風氏僖公之母莊公妾也而稱夫人自是嫡妾亂矣語曰邦君之妻邦人稱之曰君夫人稱諸異邦曰寡小君蓋敵體之稱也若夫妾媵則非敵矣其生亦以夫人之名稱號之其沒亦以夫人之禮卒葬之非所以正其分也以妾媵爲夫人徒欲尊寵其所愛而不虞卑其身以妾母爲夫人徒欲崇貴其所生而不虞賤其父卑其身則失位賤其父則無本越禮至是不亦悖乎夫禮庶子爲君爲其母無服不敢貳尊者也春秋於成風記其卒葬各以實書不爲異辭者謹禮之所由變也】

【已襄王三亥十年】五年【晉襄六齊昭十一衞成十三蔡莊二十四鄭穆六曹共三十一陳共十桓十五宋成十五秦穆三十八楚穆四】

春王正月王使榮叔歸含且賵音注【榮叔周大夫也榮采地叔字也含戶暗反】

【珠玉曰含車馬曰賵歸含且賵者厚禮妾母也不稱天王者弗克若天也春秋系王於天以定其名號者所履則天位也所治則天職也所勑而惇之者則天之所敍也所自而庸之者則天之所秩也所賞所刑者則天之所命而天之所討也夫婦人倫之本王法所尢謹者今成風以妾僭嫡王不能正又使大夫歸含賵焉而成之爲夫人則王法廢人倫亂矣是謂弗克若天而悖其道非小失耳故特不稱天以謹之也】

三月辛亥葬我小君成風

【仲子𨿽聘非恵公之嫡也春秋之初尙以爲疑故別爲立宮而羽數特異此𨿽非禮之正然不祔於姑猶有辧焉至是成風書葬乃有二夫人祔廟而亂倫易紀無復辧矣故禮之失自成風始也】

王使召伯來會葬音注【召伯天子卿也召采地音邵伯爵也○王不稱天於追錫桓公見之至是再見貶也且文武之教著於南雅莫急於君夫人也桓以少篡長成風以庶亂嫡王道熄矣而莊襄不能正又從而褒賞之是以天命施之天討也是故皆不稱天】

【王臣下聘桓公冢宰書名示貶而大夫再聘則無譏焉或以爲從同同也或以爲同則書重也成風薨王使榮叔歸含且賵旣不稱天矣又使召伯來會葬又與貶焉何也歸含且賵施於妾母已稠疊矣又使卿來會葬恩數有加焉是將祔之於廟也而致禮於成風盡矣聘一也含賵而又葬則其事益隆亂人倫廢王法甚矣再不稱天者聖人於此尢謹其戒而不敢略也】

夏公孫敖如晉

秦人入鄀音注【鄀國名音若本在商密秦楚之界上後遷南郡鄀縣】

秋楚人滅六音注【六小國或作蓼按地譜壽州安丰縣有六國故城】

冬十月甲申許男業卒音注【僖公卒子昭公錫我立】

【庚襄王三子十一年】六年【晉襄七卒齊昭十二衞成十四蔡莊二十五鄭穆七曹共三十二陳共十一杞桓十六宋成十六秦穆三十九楚穆五】

春葬許僖公

夏季孫行父如陳音注【行父季友子】

秋季孫行父如晉

八月乙亥晉侯驩卒音注【襄公卒明年子靈公夷臯立】

冬十月公子遂如晉葬晉襄公

晉殺其大夫陽處父晉狐射姑出奔狄

【公羊子曰晉殺其大夫陽處父則狐射姑曷爲出奔射姑殺也射姑殺則其稱國以殺何君漏言也易曰不出戶庭無咎何謂也子曰亂之所生則言語以爲階君不密則失臣臣不密則失身幾事不密則害成是以君子愼密而不出也凡書殺者在上則稱君在下則稱氏人眾則稱人在微則稱盜君與臣同殺則稱國今殺處父者射姑耳君獨以漏言故亦預殺焉所以爲後世戒也或以處父爲侵官非歟曰人君用人失當則其國必危凡立於朝者舉當諌君況身爲晉國之太傅邪若以爲侵官將相大臣非其人百官有司失其職在位者當拱黙自全陰聽人主之所爲至於顚危而不救則將焉用彼相乎率天下臣子爲持祿容身不忠之行以誤朝迷國者必此侵官之說夫】音注【射入聲或作夜】

閏月不告月猶朝於廟音注【告音谷朝音潮】

【不告月者不告朔也不告朔則曷爲不言朔也因月之虧盈而置閏是主乎月而有閏也故不言朔而言月占天時則以星授民事則以節候寒暑之至則以气百官修其政於朝庶民服其事於野則主乎是焉耳矣閏不可廢乎曰迎日推策則有其數轉璣觀衡則有其象歸奇於扐以象閏數也斗指兩辰之間象也象數者天理也非人所能爲也故以定時成歳者唐典也以詔王居門終月者周制也班告朔於邦國不以是爲附月之餘而弗之數也猶朝於廟者幸其不已之詞子貢欲去告朔之餼羊子曰爾愛其羊我愛其禮】

【辛襄王三丑十二年】七年【晉靈公夷臯元年齊昭十三衞成十五蔡莊二十六鄭穆八曹共三十三陳共十二桓十七宋成十七卒秦康公防元年楚穆六】

春公伐邾三月甲戌取須句音注【須句魯之封內屬國也僖公反其君之後邾復滅之書取易也句音俱】

遂城郚音注【郚魯邑因伐邾師以城郚備邾難郚音吾】

夏四月宋公王臣卒音注【成公卒昭公杵臼立】

宋人殺其大夫音注【宋人攻昭公並殺二大夫故以非罪書】

【書宋人者國亂無政非君命而眾人擅殺之也大夫不名義系於殺大夫而其名不足紀也】音注【不稱殺者及死者名殺者眾死者無罪】

戊子晉人及秦人戰於令狐晉先蔑奔秦音注【令抓晉地在河東令力呈反先蔑晉人蔑或作昧】

【按左氏襄公卒太子防晉人欲立長君趙孟使先蔑如秦逆公子雍秦康公以師納之襄夫人日抱太子以啼於朝曰舎適嗣不立而外求君將焉寘此諸大夫畏逼乃背先蔑立靈公趙盾將中軍以禦秦潛師夜起敗秦師於令狐先蔑奔秦程氏以爲晉不謝秦秦納不正皆罪也故稱人晉懼秦之不肯已而擊之是晉人爲志乎是戰者也故書及其貶之如此者使後世臣子愼於廢立之際不可忽也治亂存亡繋國君之廢立事莫重於此矣而可以有誤乎奕者舉棋不定不勝其耦況置君而可以不定乎】

狄侵我西鄙

秋八月公會諸侯晉大夫盟於扈音注【扈鄭地音戶○不序諸侯防辭也晉於是始失伯也】

【諸侯會晉趙盾盟於扈爲晉侯立也趙盾內専廢置其君外彊諸侯爲此盟其不名者見大夫之彊也諸侯不序見公之不及於會也文公怠惰事多廢緩旣約晉盟而復後至故隱其不及罪公之不能自彊於政治魯自是日益衰矣】

冬徐伐莒

公孫敖如莒涖盟

【壬襄王三十寅三年崩】八年【晉靈二齊昭十四衞成十六蔡莊二十七鄭穆九曹共三十四陳共十三桓十八宋昭公杵臼元年秦康二楚穆七】

春王正月

夏四月

秋八月戊申天王崩音注【襄王崩子頃王立】

冬十月壬午公子遂會晉趙盾盟於衡雍音注【衡雍鄭地與扈相近】

乙酉公子遂會雒戎盟於暴音注【雒戎雒水名音洛蓋諸戎雜居洛水之間故曰雒戎暴鄭地】

公孫敖如京師不至而復丙戌奔莒

螽

宋人殺其大夫司馬宋司城秉奔音注【司馬公子卬也司城蕩意諸也皆昭公之黨】

春秋傳卷十四﹤經部﹐春秋類﹐胡氏春秋傳﹥

欽定四庫全書

春秋傳卷十五

宋胡安國撰

文公下

【癸頃王卯元年】九年【晉靈三齊昭十五衞成十七蔡莊二十八鄭穆十曹共三十五卒陳共十四桓十九宋昭二秦康三楚穆八】

春毛伯來求金音注【來求止此自是魯𨿽不修貢周無求矣】

【毛伯天子大夫何以不稱使當喪未君也逾年卽位矣何以言未君古者諒陰三年百官總已以聴於宰夫百官總已以聽則是冢宰獨專國政之時托於王命以號令天下夫豈不可而不稱使春秋之防防矣非特謹天下之通喪所以示後世大臣當國秉政不可擅權之法戒也跋扈之臣假仗主威脇制中外凡有所行動以詔書從事蓋未有以春秋此義折之耳】

夫人姜氏如齊音注【姜氏齊昭公女】

二月叔孫得臣如京師辛丑葬襄王音注【前年公子遂葬襄公今年得臣葬襄王是夷周於晉也】

晉人殺其大夫先都音注【先都下軍佐也以作亂討故書名】

三月夫人姜氏至自齊

【夫人與君敵體同主宗廟之事出必告行反必告至則書於策然適他國者或曰享或曰防或曰如眾矣未有致之者則其行非禮以不致見其罪也出姜如齊以寧父母於禮得行矣其致者非特以告廟書耳夫人初歸豈其不告爲文公越禮故削而不書示誅意之法矣今此書至者又以見小君之重也夫承祭祀以爲宗廟主一國之母儀而可以搖動乎出姜至是蓋不安於魯故至而特書以示防微杜漸之意其爲世慮深矣】音注【見音現】

晉人殺其大夫士縠及箕鄭父音注【與先都同罪也】

【殺先都士縠國也其稱人以殺者國亂無政眾人擅殺之稱也何以知其非討賊之詞書殺其大夫則知之矣三大夫皆彊家也求専晉不得挾私怨以作亂而使賊殺其中軍佐則固有罪矣曷爲不去其官當是時晉靈初立主幼不君政在趙盾而中軍佐者盾之黨也若獄有所歸則此三人者獨無可議従末減乎而皆殺之是大夫専生殺而政不自人主出也故不稱國討不去其官而箕鄭父書及示後世司賞罰者必本忠恕無有黨偏之意其義精矣】音注【去上聲下同】

楚人伐鄭公子遂防晉人宋人衛人許人救鄭

【按左氏範山言於楚子曰晉君少不在諸侯北方可圖也楚子師於狼淵以伐鄭則是貪得無故憑陵諸夏之兵也故楚子親將貶而稱人晉宋衛則趙盾華孔皆國卿也何以貶而稱人救而不及楚師欲以懲不恪也晉主夏盟不在諸侯以啟戎心誰之過乎故書救而稱人以罪趙盾之不能折衝消患爲夷狄之所窺也】音注【範山楚大夫少去聲將去聲華戶花反】

夏狄侵齊

秋八月曹伯襄卒音注【共公卒子文公壽立】

九月癸酉地震音注【地道安靜以動爲異故書】

冬楚子使椒來聘音注【楚君臣始並見於經】

【楚僭稱王春秋之始獨以號舉乃外之也中間來聘攺而書人漸進之矣至是其君書爵其臣書名而稱使遂與諸侯比者是以中國之禮待之也所謂謹華夷之辧內諸夏而外四裔義安在乎曰吳楚聖賢之後見周之弱王靈不及僭擬名號此因僻陋而自廢者也聖人重絕之夫春秋立法謹嚴而宅心忠恕嚴於立法故僭號稱王則深加貶黜擯諸蠻荒以正君臣之義恕以宅心故內𨿽不使與中國同外亦不使與遐荒等思善悔過向慕中國則進之而不拒此愼用刑重絕人之意也噫春秋之所以爲春秋非聖人莫能修之者乎】

秦人來歸僖公成風之禭音注【衣服曰襚音遂】

【秦人歸禭而曰僖公成風者非兼禭也亦猶平王來賵仲子而謂之忠公仲子爾仲子恵公之妾也然則風氏亦莊公之妾曷不書曰來歸莊公成風之禭乎曰寵愛仲子以妾爲妻者恵公也故書恵公仲子所以正後世之爲人夫者當明夫道不可亂嫡妾之分以卑其身尊崇風氏立爲夫人者僖公也故書僖公成風所以正後世之爲人子者當明子道不可行僭亂之禮以賤其父聖人垂戒之義明矣】

葬曹共公

【甲頃王辰二年】十年【晉靈四齊昭十六衛成十八蔡莊二十九鄭穆十一曹文公壽元年陳共十五杞桓二十宋昭三秦康四楚穆九】

春王三月卒卯臧孫辰卒音注【臧孫辰文仲也】

夏秦伐晉音注【狄秦也楚之伯秦之力也於是狄秦諸侯之從楚秦爲之也又三十年而狄鄭又五十年而狄晉狄鄭猶可也狄晉甚矣】

【說者謂秦伐晉經以號舉蓋闕文者據左氏少梁北徴之師兩國相攻無他得失言之也然晉取少梁事不經見固未可據秦以號舉者程氏以爲晉舎適嗣而外求君罪也旣而侮之正矣秦不顧義禮是非惟以報復爲事則亂亾之道也以此外秦義固然矣或者猶有深許晉人悔過能攺終不遂非之意故重貶秦伯以見乎】音注【少去聲下同】

楚殺其大夫宜申音注【宜申子西也】

【按左氏宜申與仲歸謀弒穆王而誅則是討弒君之賊也曷爲稱國以殺又書其官而不曰楚人殺宜申乎曰穆王者卽楚世子商臣也而春秋之義防矣】

自正月不雨至於秋七月

及蘇子盟於女栗音注【蘇子周卿士也女栗地闕女音汝頃王新立故與魯盟親諸侯也】

冬狄侵宋楚子蔡侯次於厥貉音注【厥貉地闕貉音麥次以見楚之圖伯而未集也是故書次於郎以見齊霸之難書次厥貉以見楚伯之難】

【楚滅江六平陳與鄭於是乎爲伐宋之舉次於厥貉凡伐而次者其次爲善次而伐者其次爲貶齊師次陘修文告以威敵善之也故上書伐楚以著其美楚次厥貉藏禍心以憑夏貶之也故下書伐麇以著其罪當是時陳鄭宋皆從楚矣獨書蔡侯何哉鄭失三大夫俟救而不及陳獲公子茷而懼宋方有狄難蓋有不得已者非所欲也蔡無四境之虞則是得已不已志甘爲楚役矣故削三國書蔡侯見其棄諸夏之惡也】音注【茷音吠】

【乙頃王巳三年】十有一年【晉靈五齊昭十七衛成十九蔡莊三十鄭穆十二曹文二陳共十六桓二十一宋昭四秦康五楚穆十】

春楚子伐麇音注【麇小國近楚音君楚書君將於是始自是楚師必圍滅而後貶之】夏叔仲彭生防晉郤缺於承筐音注【郤去逆反承筐宋地】

秋曹伯來朝

公子遂如宋

狄侵齊

冬十月甲午叔孫得臣敗狄於咸音注【咸音咸魯地】

【左氏稱此長狄也而劉敞以爲非夫春秋正名之書其稱狄也或曰狄或曰白狄或曰亦狄其稱戎也或曰戎或曰山戎或曰姜戎或曰陸渾之戎不別其族類書之於防後亦無所考矣】音注【種上聲】

【丙頃王午四年】十有二年【晉靈六齊昭十八衛成二十蔡莊三十一鄭穆十三曹文三陳共十七杞桓二十二宋昭五秦康六楚穆十一】

春王正月郕伯來奔音注【此郕太子朱儒也其曰郕伯見魯以諸侯之禮逆之也是故郕太子朱儒魯謂之郕伯晉太子州蒲晉謂之晉侯從而書之徒見其悖禮義耳】

杞伯來朝音注【復稱伯舎夷禮】

二月庚子子叔姬卒音注【叔姬文公女許嫁伯後爲絕昏至是卒】

夏楚人圍巢音注【巢吳楚間小國】

秋滕子來朝

秦伯使術來聘音注【秦君臣始並見】

冬十有二月戊午晉人秦人戰於河曲

【秦伯親將晉上卿趙盾禦之其稱人何爲令狐之役故也秦納不正遂非積忿晉不謝秦潛師禦之是以暴兵連禍至此極也凡戰皆以主人及客者處已之道寡怨之方王者之事其不書晉及何也前年秦師來伐晉不言戰者晉已服矣故狄秦而免晉今又爲此役則秦曲甚矣故不以晉爲主惟動大眾從秦師不奉詞令以止之也故貶而稱人此輕重之權衡也】音注【河曲晉河東地】

季孫行父帥師城諸及鄆音注【諸鄆本魯二邑近於魯乃莒魯所爭者以其逺逼外國故帥師城之】

【丁頃王未五年】十有三年【晉靈七齊昭十九衛成二十一蔡莊三十二鄭穆十四曹文四陳共十八卒桓二十三宋昭六秦康七楚穆十二】

春王正月

夏五月士午陳侯朔卒音注【共公卒子靈公乎國立】

邾子蘧蒢卒音注【蘧蒢音渠除文公卒子定公貜且立】

自正月不雨至於秋七月

世室屋壞

【世室魯公之廟也周公稱太廟魯公稱世室羣公稱宮書世室屋壞譏久不修也何以知久乎自正月不雨則無壞道也不雨凡七月而先君之廟壞不恭甚矣凡此皆志文公怠慢不謹事宗廟以致魯國衰削之由垂戒切矣】

冬公如晉衛侯防公於沓音注【沓地闕】

狄侵衛

十有二月己丑公及晉侯盟公還自晉鄭伯防公於棐音注【棐鄭地音吠又音匪楚次厥貉而晉遂不競於是公朝晉衛侯防公公還自晉鄭伯防公諸夏之懼甚矣】

【戊頃王六年崩子班嗣位是申爲匡王春秋皆不書崩葬】十有四年【晉靈八齊昭二十卒衛成二十二蔡莊三十三鄭穆十五曹文五陳靈公平國元年桓二十四宋昭七秦康八楚莊王旅元年】春王正月公至自晉

邾人伐我南鄙叔彭生帥師伐邾

夏五月乙亥齊侯潘卒音注【昭公卒子舎立】

六月公防宋公陳侯衛侯鄭伯許男曹伯晉趙盾癸酉同盟於新城音注【新城宋地】

【同盟於新城同外楚也其曰同者志諸侯同欲非彊之也而宋公陳侯鄭伯在焉則知楚次厥貉三國𨿽從誠有弗獲己者削而不書蓋恕之也蔡不與盟果有背華卽夷之實矣夷考晉楚行事未有以大相逺也而春秋予奪如此者荊楚僭王若與同好陵蔑諸侯是將代宗周爲共主君臣之義滅矣可不謹乎】音注【彊上聲與音預背音佩】

秋七月有星孛入於北斗音注【孛音佩】

【孛者惡气所生闇亂不明之貌也入於北斗者斗有環域天之三辰綱紀星也宋先代之後齊晉天子方伯中國紀綱彗者所以除舊布新也禎祥妖孽隨其所感先事而著後三年宋弒昭公又二年齊弒懿公又二年晉弒靈公此三君者皆違道失徳而死於亂符叔服之言天之示人顯矣史之有占明矣】

公至自防

晉人納捷葘於邾弗克納音注【葘側其反】

【邾文公元妃齊姜生定公二妃晉姬生捷葘文公卒邾人立定公捷菑奔晉趙盾以諸侯之師八百乘納捷葘於邾邾人辭曰齊出貜且長宣子曰非吾力不能納也義實不爾克也引師而去之故君子善之而書曰弗克納也在易同人之九四曰乘其墉弗克攻吉象曰乘其墉義弗克也其吉則困而反則也其趙盾之謂矣聖人以攺過爲大過而不攺將文過以遂非則有怙終之刑過而能悔不貳過以逺罪則有遷善之美其曰弗克納見私欲不行可以爲難矣然則何以稱人大夫而置諸侯非也聞義能徙故爲之諱內以諱爲貶外以諱爲善】音注【且平聲文去聲見音現爲去聲】

九月甲申公孫敖卒於齊

齊公子商人弒其君舎音注【商人弒舎自立是爲懿公】

【州吁弒君則以國氏商人獨稱公子何也以國氏者累及乎上稱公子者誅止其身夫州吁寵愛有匹嫡奪正之漸莊公養成其惡而莫之禁至於弒逆則有以致之矣故曰以國氏者累及乎上按左氏魯叔姬妃齊昭公生舎叔姬無寵舎無威商人心知其孤危寡特可以取而代也於是驟施於國而多聚士然則商人弒逆出於其身之所爲而非昭公有以致之也故曰稱公子者誅止其身捨未逾年而成之爲君者谷梁子曰成舎之爲君所以重商人之弒也】音注【累劣僞反妃音配施式豉反】

宋子哀來奔音注【子哀卽髙哀也】

【宋昭公無道髙哀爲蕭封人以爲卿不義宋公而出遂來奔書曰子哀貴之也易曰防者動之防吉之先見者也君子見防而作不俟終日宋子哀有焉昔防子去紂列於三仁之首子哀不立於危亂之邦而春秋書字謂能貴愛其身以存道也若偸生避禍而去國出奔亦何取之有】

冬單伯如齊齊人執單伯音注【單伯周卿士單音善○諸侯無執王使之義故不依行人例】

【齊君舎魯之甥也商人弒舎固忌魯矣魯使單伯如齊齊人意欲辱魯故執單伯並子叔姬而誣之以罪不稱行人公羊所謂以已執之者也】

齊人執子叔姬音注【子叔姬魯女】

【子叔姬者齊君舎之母也弒其君執其母皆商人所爲而以爲齊人執之何也商人殺君之罪已顯而齊人黨賊之惡未彰商人驟施於國而多聚士是以財誘齊國之人而濟其惡也齊人懷商人之私恵忘君父之大倫弒其君而不能討執其母而莫之救則是舉國之人皆有不赦之罪也假有人焉正色而立於朝誰敢致難其君與執其母而不之顧乎故聖人書曰齊人執子叔姬所以窮逆賊之黨與而治之也其討罪之防嚴矣故曰春秋成而亂臣賊子懼】音注【施去聲難去聲】

【己匡王酉元年】十有五年【晉靈九齊懿公商人元年衛成二十三蔡莊三十四卒鄭穆十六曹文六陳靈二桓二十五宋昭八秦康九楚莊二】

春季孫行父如晉音注【季孫行父魯大夫卽季文子也】

三月宋司馬華孫來盟音注【華孫卽華耦爲華督孫故稱華孫】

【司馬主兵之官稱華孫者自督弒殤公諸侯受賂失賊不討使秉宋政及其後世繼掌兵權春秋之所禁者故傳載其承命亞旅之詞而經書曰宋司馬華孫來盟其曰華孫猶季孫叔孫仲孫臧孫之類不書名者義不系於名也不稱使以是専行爲無君矣孟子曰所謂故國非謂其有喬木有世臣之謂也春秋此義其欲後世以賢者之類功臣之冑爲世臣然後委之以政乎】音注【傳去聲】

夏曹伯來朝

齊人歸公孫敖之喪音注【大夫喪還不書善魯感子以赦父惇公族之恩崇仁孝之教故特錄敖喪歸以示義】

【公孫敖慶父之後行又醜矣出奔他國其卒與喪歸皆書於策者許翰以謂文伯恵叔二子之哀誠無已也故魯人從其請國史記其事仲尼因而不革者以敖著教也易曰有子考無咎周公命蔡仲曰爾尙蓋前人之愆】

六月辛丑朔日有食之鼔用牲於社

單伯至自齊

【單伯天子之命大夫也故逆王姬防伐宋使於齊皆書其字致而不名與意如婼異者無所書而不尊王命謹臣禮也】音注【使去聲婼敕略反】

晉郤缺帥師伐蔡戊申入蔡音注【入國書大夫於是始是故自伐書陽處父入書郤缺侵書趙穿由是凡役書大夫】

秋齊人侵我西鄙

季孫行父如晉

冬十有一月諸侯盟於扈

【盟於扈者晉侯宋公衛蔡陳鄭曹許八國之君也何以不序略之也春秋於外國君臣同詞而不分爵號說者以爲略之也八國曷爲略之而不列序乎齊人弒君不能致討受賂而退奚以詳序爲哉不曰晉人防諸侯盟於扈而曰諸侯盟者分惡於諸侯也陳恆弒其君孔子沐浴而朝告於哀公請討之弒君之賊夫人之所得討也而況諸侯乎況於鄰國乎略諸侯而不序以其欲討齊罪而復不能也況於鄰壤初不與盟防者乎魯君之罪亦可知也】音注【號去聲復扶又反】

十有二月齊人來歸子叔姬

【不言齊子叔姬來歸而曰齊人來歸子叔姬者見子叔姬無罪齊人自絕而歸之爾春秋深罪齊人以商人爲君而不知其惡故其執其歸與弒其君商人皆稱齊人深責之也】音注【見音現】

齊侯侵我西鄙遂伐曹入其郛音注【郛音孚兵事言遂必天下之大故也此言遂伐曹以齊始敗夏盟晉遂不競也】

【庚匡王戌二年】十有六年【晉靈十齊懿二衛成二十四蔡文公申元年鄭穆十七曹文七陳靈三桓二十六宋昭九弒秦康十楚莊三】

春季孫行父防齊侯於陽谷齊侯弗及盟音注【陽谷齊地】夏五月公四不視朔

【天子班朔於諸侯諸侯每月奉以告廟出視朝政文公四不視朔公羊子以爲有疾也不言疾自是公無疾不視朔也此見聖人所書之意若後復視朔者必於此書公有疾與昭公如晉之事比矣文公厭政備見於經閏不告朔不視無雨不閔防同不與廟壊不修作主不時事神治民之怠也則其心放而不知求久矣】

六月戊辰公子遂及齊侯盟於郪丘音注【郪丘齊地或作犀丘郪音西又音妻】

秋八月辛未夫人姜氏薨音注【姜氏僖公夫人文公母也】

毀泉臺音注【泉臺卽郎臺也】

【先祖爲之非矣然臺之存毀非安危治亂之所系也𨿽勿居可也而必毀之是暴其失有輕先祖之心此履霜之漸弒父與君之萌春秋之所謹也故書】

楚人秦人巴人滅庸音注【庸東南小國】

【楚大饑戎與麇濮交伐之而庸人幸其弱帥羣蠻以叛楚此取滅之道也楚人謀徙於阪髙蒍賈曰不可我能往宼亦能往不如伐庸亦見其謀國之善矣故列書三國而楚不稱師減楚之罪詞也】音注【阪音反蒍於委反】

冬十有一月宋人弒其君杵臼音注【昭公弒弟文公鮑立】

【此襄夫人使甸殺之也而書宋人者昭公無道國人之所欲弒也君無道而弒之可乎諸侯殺其大夫𨿽當於罪若不歸司寇猶有専殺之嫌以爲不臣矣況於北靣歸戴奉之以爲君也故曰人臣無將將而必誅昭公無道聖人以弒君之罪歸宋人者以明三綱人道之大倫君臣之義不可廢也然則有土之君可以肆於民上而無誅乎諸侯無道天子方伯在焉臣子國人其何居死於其職而明於去就從違之義斯可矣蕩意諸亦死職春秋削之不得班於孔父仇牧荀息何也三子閒其君而見殺春秋之所取也意諸知國人將弒其君而不能止知昭公之將見殺而不能正坐待其及而死之所謂匹夫匹婦自經於溝凟而莫之知也奚得與死於其職者比乎聖人所以獨取髙哀之去而書字以褒之也】音注【當去聲居音基】

【辛匡王亥三年】十有七年【晉靈十一齊懿三衛成二十五蔡文二鄭穆十八曹文八陳靈四杞桓二十七宋文公鮑元年秦康十一楚莊四】

春晉人衛人陳人鄭人伐宋音注【自閔僖以至終於春秋陳侯常在衞侯上今大夫防在衛下傳不言陳公孫寧後至則寧位非上卿故也】

【列國之卿其君所與共天位治天職者宋有弒君之亂欲行天討而伐宋乃其職也復不能討而成其亂是不足爲國卿失其職矣故皆貶而稱人大夫帥師稱名氏賤者窮諸人其稱人賤之也陳恆弒簡公孔子請討曰以吾從大夫之後不敢不告也】

夏四月癸亥葬我小君聲姜音注【聲姜文公之母或作聖姜】

齊侯伐我西鄙

六月癸未公及齊侯盟於谷

諸侯防於扈

【宋昭公𨿽爲無道人臣將而必誅春秋正宋人爲弒君之罪所以明人道之大倫也故大夫無沐浴之請則貶而稱人諸侯無討賊之功則略而不序不然是廢君臣之義人欲肆而天理滅矣故曰春秋成而亂臣賊子懼】

秋公至自谷

冬公子遂如齊

【壬匡王子四年】十有八年【晉靈十二齊懿四弒衛成二十六蔡文三鄭穆十九曹文九陳靈五杞桓二十八宋文二秦康十二卒楚莊五】

春王二月丁丑公薨於臺下

秦伯防卒音注【康公卒子共公立防音鶯】

夏五月戊戌齊人弒其君商人音注【懿公弒兄恵公元立】

【按左氏齊懿公卽位刖邴歜之父而使歜僕納閻職之妻而使職驂乘二人者實弒懿公然則於法宜書曰盜而特變其詞以爲齊人何也亂臣賊子之動於惡必有利其所爲而與之者人人不利其所爲而莫之與則孤危獨立無以濟其惡篡弒之謀熄矣惟利其所爲而與之者眾是以能濟其惡天下胥爲禽獸而莫之遏公子商人驟施於國而多聚士盡其家而貸於公有司是以財誘齊國之人也齊人貪公子一時之私施不顧君臣萬世之大倫弒其國君則靦靣以爲之臣而不能討執其君母則拱手以聽其所爲而不能救故於懿公見殺特不書盜反以弒君之罪歸諸齊人以誅亂賊之黨弭篡弒之漸所謂防本塞源懲禍亂之所由也故曰春秋成而亂臣賊子懽】音注【邴音丙歜音觸盡津忍反貸音忒】

六月癸酉葬我君文公

秋公子遂叔孫得臣如齊

【使舉上客將稱元帥此春秋立文之常體也其有變文書介副者欲以起問者見事情也子赤夫人之子今卒於弒不著其實是爲國諱悉無以傳信於將來而春秋之大義隱矣故上書大夫並使下書夫人歸於齊中曰子卒則見禍亂邪謀發於奉使之日而公子遂弒立其君之罪著矣】音注【爲去聲使去聲】

冬十月子卒音注【子謂子赤也】

【諸侯在喪稱子繼世不忍當也旣葬不名終人子之事也逾年稱君緣民臣之心也子卒何以不日遇弒不忍言也旣葬而不名不名而遇弒者不日以見其弒子赤走也逾年而稱君稱君而遇弒者不地以見其弒閔公是也何以知其賊乎上書大夫並使下書子卒夫人歸則知罪之在分子遂矣孫於邾出奔莒則知罪之在夫人與慶父矣繼世之防終事之重情文之節隱惡之禮記事之信誅亂臣討賊子之義備矣】音注【使去聲】

夫人姜氏歸於齊音注【姜氏齊姜卽哀姜也】

【書夫人則知其正書姜氏則知其非見絕於先君書歸於齊則知其無罪異於孫於邾者而魯國臣子殺適立庶敬嬴宣公不能事主君存適母其罪不書而並見矣】音注【適音嫡見音現】

季孫行父如齊

莒弒其君庶其音注【稱君名無道也】

春秋傳卷十五

欽定四庫全書卷

春秋傳卷十六

宋胡安國撰

宣公上【公名倭一名接又作委文公子母敬嬴諡法善問周逹曰宣】

周【匡王五年魯宣公二年匡王崩弟定王立】

鄭【穆公二十年魯宣公三年穆公卒靈公夷立宣四年靈公弒弟襄公堅立】

齊【恵公元年魯宣公十年恵公卒子頃公無野立】

宋【詳見文公三年】

晉【靈公繼霸十三年趙盾爲政魯宣公二年靈公弒成公黒臀立宣八年郤缺爲政宣九年成公卒子景公獳立宣十一年荀林父爲政宣十六年士防爲政宣十七年郤克爲政】音注【獳乃侯反】

衛【成公二十七年魯宣公九年成公卒子穆公速立】

蔡【文公四年魯宣公十七年文公卒子景公固立】

曹【文公十年魯宣公十四年文公卒子宣公廬立】

陳【靈公六年魯宣公十年靈公弒子成公午立】

【桓公二十九年】

薛【詳見僖公元年】

莒【季佗元年】

邾【定公六年】

許【昭公十四年魯宣公十七年昭公卒靈公立】

小邾【詳見僖公元年】

楚【莊王六年魯宣公十一年盟辰陵討陳春秋始子楚莊王以霸宣十一年楚孫叔敖爲令尹宣十二年敗晉於邲宣十八年莊王卒子共王立】

秦【共公元年魯宣公四年共公卒桓公立】

吳【詳見隠公元年及成公元年】

越【詳見隠公元年】

【癸匡王丑五年】元年【晉靈十三年齊恵公元年衞成二十七年蔡文四年鄭穆二十年曹文十年陳靈六年桓二十九年宋文公三年秦共公稻元年楚莊六年】

春王正月公卽位

【宣公爲弒君者所立受之而不討賊是亦聞乎弒也故如其意焉而書卽位以著其自立之罪而不嫌於同辭美一也有小大則褒詞異惡一也有小大則貶詞異一美一惡無嫌於同】

公子遂如齊逆女音注【尊君命也】

【魯秉周禮喪未期年遣卿逆女何亟乎太子赤齊出也仲遂殺子赤及其母弟而立宣公懼於見討故結昏於齊爲自安計越典禮以逆之如此其亟而不顧者必敬嬴仲遂請齊立接之始謀也其後滕文公定爲三年喪父兄百官皆不欲曰吾宗國魯先君莫之行也喪紀浸廢夫豈一朝一夕之故自文宣莫之行矣此所謂不待貶絕而罪惡見者也】

三月遂以夫人婦姜至自齊音注【尊夫人也】

【有不待貶絕而罪惡見者不貶絕以見惡夫人與有罪焉則待貶而後見故不稱氏夫人其如何知惡無禮如野有死麕能以禮自防如艸虫愆期有待如歸妹之九四則可免矣凡稱婦者其詞𨿽同立義則異逆婦姜於齊病文公也以婦姜至自齊責敬嬴也敬嬴嬖妾私事襄仲以其子屬之殺世適兄弟出主君夫人援成風故事卽以子貴爲國君母斬焉在衰服之中請昏納婦而其罪隠而未見也故因夫人至特稱婦姜以顯之此乃春秋推見至隠著妾母當國用事爲後世鑑者也槪指爲有姑之詞而不察其防則精義隱矣】音注【麕音囷】

夏季孫行父如齊

【經書行父如齊而不言其故謂納賂以請防者傳也經有不待傳而著者比事以觀斯得矣下書公防齊侯於平州則知此防行父請之也又書齊人取濟西田則知其請蓋以賂也𨿽防傳其事著矣諸侯立卿爲公室輔猶屋之有楹也而謀國如此亦不待貶絕而惡自見者也不然以行父之勤勞恭儉相三君而無私積必能以其君顯名與晏嬰等矣】音注【積子賜反相三君而無私積事見襄公五年】

晉放其大夫胥甲父於衛

【放猶羈置母去其所比於専殺者其罪薄乎云爾或以爲近正非矣大夫當官旣不請於天子而自命以爲有罪又不告於司冦而擅刑猶不逺於正乎秦晉戰於河曲撓臾駢之謀者趙穿也若討其不用命則當以穿爲首止治軍門之呼偕貶可也而獨放胥甲父則以趙盾當國穿其族子而盾庇之也桃園之罪其志固形於此矣故稱國以放見晉政之在私門而成上侵爲後戒也】音注【呼去聲止治軍門之呼事見左傳文公十二年】

公防齊侯於平州音注【平州齊地】

【按左氏曰防於平州以定公位魯宣篡立逾年舉國臣子旣從之矣若之何位猶未定而有待於平州之防也春秋以來弒君篡國者已列於諸侯則不復致討故曹人以此請負芻於晉夫篡弒之賊毀滅天理無所容於天地之閒身無存沒時無古今其罪不得赦也以列於防而不復討是示天下以無父無君之漸危哉此仲尼所爲懼春秋所以作也然欲定其位者魯宣宜稱及齊而曰防者討賊之法也凡討亂臣賊子必深絕其黨而後爲惡者孤也】音注【請負芻於晉事見左氏成公十六年】

公子遂如齊

【宣公篡立之罪仲遂主謀爲首惡初請於齊遂爲上客而並書介使者罪叔孫得臣不能爲有無亦從之也大夫有以死爭者矣然削而不書者以叔仲恵伯死非君命失其所也遂及行父則一再見於經矣如齊拜成𨿽削之可也又再書於防者於以著其始終成就弒立之謀以戒後世人臣或內交宮禁以固其寵或外結藩鎭以爲之援至於殺生廢置皆出其手而人主不悟者其慮深矣凡此皆直書丁策而義自見者也】

六月齊人取濟西田音注【濟西魯故地僖公取之曹者】

【魯人致賂以免討而書齊人取田者所以著齊罪春秋討賊尢嚴於利其爲惡而助之者所以孤其黨夫齊魯鄰國盟主之餘業也子惡弒出姜歸而宣公立不能聲罪致討務寧魯亂首與之防是利其爲惡而助之也弒君篡國人道所不容而貨賂公行免於諸侯之討則爲人臣子者胥不知有君父矣其禍乃自不知以義爲利而以利之可以爲利而爲之也孟子爲梁王極言利國者必至於弒奪而後饜蓋得經書取田之意舉法如此然後人知保義棄利亂臣賊子孤立無徒而亂少弭矣】

秋邾子來朝

楚子鄭人侵陳遂侵宋音注【侵蔡遂伐楚以見齊伯侵陳遂侵宋以見楚伯楚書爵而人鄭者貶之也鄭伯本以宋人弒君晉不能討受賂而還以此罪晉爲不足與也遂受盟於楚今乃附楚以亟病中國何義乎書侵陳遂侵宋者以見潛師掠境肆爲侵暴非能聲宋罪而討之也旣正此師爲不義然後中國之師可舉矣】音注【亟去聲】

晉趙盾帥師救陳音注【於是楚始伯】

【鄭在王畿之內而附蠻夷陳先代帝王之後而見侵逼此門庭之冦利用禦之者也晉能救陳則存諸夏遏彊暴之師故特褒而書救凡書救者未有不善之也如解倒懸如拯民於塗炭之中知此義則知春秋用兵之意矣傳稱師救陳宋經不書宋此非闕文乃聖人削之也前方以不能討宋上卿貶而稱人諸侯防而不序今若書救宋則典刑紊矣】

宋公【文】陳侯【靈】衛侯【成】曹伯【文】防晉師於棐林伐鄭音注【此趙盾也大夫而用諸侯之師於是始其曰防晉師則不與大夫用諸侯之辭也】

【列數諸侯而防晉趙盾谷梁子以爲大趙盾之事以其大之也故曰師此說非也春秋立法君爲重而大夫與師其體敵列數諸侯於帥師之下而又書大夫之名氏則臣疑於君而不可以爲訓其曰防晉師此乃謹禮於防之意也其立義精矣棐林鄭地也前者地而後伐以爲疑詞此其地則以著其美者一美一惡無嫌於同】音注【數上聲】

冬晉趙穿帥師侵崇音注【崇小國在京兆鄠縣甘亭自伐書陽處父入書郤缺侵書趙穿而後凡役書大夫】

【崇在西土秦所與也晉欲求成於秦不以大義動之而伐其與國則爲諼已甚比諸伐楚以救江異矣而傳謂設此謀者趙穿也意者趙穿已有逆心欲得兵權托於伐國以用其眾乎不然何謀之迂而當國者亦不裁正而從之也穿之名姓自登史防弒君於桃園而上卿以志同受惡其端又見於此書侵以見所以求成者非其道矣】

晉人宋人伐鄭

【宋人弒君旣列於防在春秋衰世已免諸侯之討矣論春秋王法則其罪固在法所不赦也而晉人與之合兵伐鄭是謂以燕伐燕庸愈乎其書晉人宋人非將卑師少蓋貶而人之也以貶書伐者若曰聲罪致討而已有瑕則何以伐人矣】音注【論去聲】

【甲匡王六寅年崩】二年【晉靈十四弒齊恵二衛成二十八蔡文五鄭穆二十一曹文十一陳靈七杞桓三十宋文四秦共二楚莊七】

春王二月壬子宋華元帥師及鄭公子歸生帥師戰於大棘宋師敗績獲宋華元音注【大夫主戰於是始於是凡戰書大夫兩軍接刃主將見獲其負明矣又書師敗績詞不贅乎此明大夫𨿽貴與師等也故將尊師少稱將不稱師師眾將卑稱師不稱將將尊師眾並書於防者示人君不可輕役大眾又重將帥之選其義深矣或曰元帥三軍之司命而輕重若是班乎自行師而言則以元帥爲司命自有國而言則以得眾爲邦本鄭使髙克將兵禦狄於境欲逺克也而不卹其師楚以六卒實從得臣恐喪師也而不卹其將故經以棄師罪鄭以殺其大夫責楚明此義然後知王者之道輕重之權衡矣】音注【將去聲並同逺去聲】

秦師伐晉

【按左氏以報崇也遂圍焦晉用大師於崇乃趙穿私意而無名也故書侵秦人爲是興師而報晉則問其無名之罪也故書伐世豈有欲求成於彊國而侵其所與可以得成者乎穿之情見矣宣子當國算無遺防獨懵於此哉其從之也而盾之情亦見矣春秋書事筆削因革必有以也一侵一伐而不書圍焦所以誅晉卿上侵之意其所由來者漸矣】音注【爲去聲懵模總反闇也】

夏晉人宋人衛人陳人侵鄭

【按左氏晉趙盾及諸侯之師侵鄭以報大棘之役初鄭歸生受命於楚以伐宋經不書伐而以宋華元主大棘之戰者蓋楚人有詞於宋矣師之老壯在曲直晉主夏盟盾旣當國合諸侯之師何畏乎楚何避乎鬭椒然力非不足而去之者以理曲也故卿不氏而稱人師書侵而不言伐易於訟卦之象曰君子作事謀始始而不謀將至於興師動眾有不能定者矣晉惟取賂釋宋而不討至於中國之大不能服鄭不競於楚可不愼乎春秋行事必正其本爲末流之若此也其垂戒明矣】

秋九月乙丑晉趙盾弒其君夷臯音注【靈公弒成公黒臀立靈公不君而稱臣以弒者以示良史之法深責執政之臣】

【趙穿手弒其君董狐歸獄於盾其斷盾之獄詞曰子爲正卿亡不越竟反不討賊以是書斷而盾也受其惡而不敢辭仲尼因其法而不之革其義云何曰正卿當國任事之臣也國事莫酷於君見弒不於其身而誰責乎亡而越竟謂去國而不還也然後君臣之義絕反而討賊謂復讐而不釋也然後臣子之事終不然是盾僞出而實聞乎故也假令不與聞者而縱賊不討是有今將之心而意欲穿之成乎弒矣惡莫慘乎意今以此罪盾乃閒臣子之邪心而謹其漸也盾𨿽欲辭而不受可乎以髙貴鄕公之事觀焉抽戈者成濟倡謀者賈充而當國者司馬昭也爲天吏者將原司馬昭之心而誅之乎亦將致辟成濟而足也故陳泰曰惟斬賈充可以少謝天下耳昭問其次意在濟也泰欲進此直指昭也然則趙穿弒君而盾爲首惡春秋之大義明矣防夫子推見至隠垂法後世亂臣賊子皆以詭計獲免而至愚無知如史太鄧扈樂之徒皆蒙歸獄而受戮焉君臣父子不相救以至於禽獸也防希故曰春秋成而亂臣賊子懼】音注【斷都亂反並同樂音洛】

冬十月乙亥天王崩

【乙定王卯元年】三年【晉成公黑臀元年齊恵三衛成二十九蔡文六鄭穆二十二卒曹文十二陳靈八桓三十一宋文五秦共三楚荘八】

春王正月郊牛之口傷攺卜牛牛死乃不郊

【乃不郊爲牛之口傷攺卜牛而牛又死也不然郊矣禮爲天王服斬衰周人告喪於魯史防已書而未葬也祀帝於郊夫豈其時而或謂不以王事廢天事禮乎春秋以來喪紀浸廢有不奔王喪而逺適他國有不修弔禮而自相聘問固將以是爲可舉而不廢也卒至漢文以日易月後世不能復其所由來漸矣春秋備書其義自見】

猶三望

【三望者公羊曰祭泰山河海夫天子有天下凡宇宙之內名山大川皆其所主也故得祭天而有方望無所不通諸侯有一國則境外之山川他人所主者而可以望乎季氏旅於秦山冉求不能救而夫子責之者爲泰山魯侯所主也大夫何與焉季氏不得旅泰山則河海非魯之封內其不得祭亦明矣猶者可已不當爲之詞】音注【爲去聲與音預】

葬匡王

【四月而葬王室不君其禮略也防者往防魯侯不臣其情慢也或曰宣公親之者也而常事不書非矣崩葬始終之大變豈以是爲常事而不書也】

楚子伐陸渾之戎音注【陸渾之戎按地誌陸渾戎在秦晉西北允姓之戎居之後爲秦晉遷於伊川遂從戎號渾戶門反】

【夷狄相攻不志此其志何也爲陸渾在王都之側楚又至洛觀兵於周禮問鼎之大小輕重焉故特書於防以謹之】

夏楚人侵鄭

【按左氏晉侯伐鄭鄭及晉平而經不書者仲足削之也鄭本以晉靈不君取賂釋賊爲不足與似也而往從楚非矣今晉成公初立背僭竊僞邦而歸諸夏則是反之正也春秋大攺過許遷善書楚人侵鄭者與鄭伯之能反正也故獨著楚人侵掠諸夏之罪爾鄭旣見侵於楚則及晉平可知矣】

秋赤狄侵齊音注【赤狄始見經先儒謂唐叔子孫別在狄者謂之赤狄白秋俗尙赤衣白衣也地譜云洛州春秋赤狄之地】

宋帥圍曹

【按左氏宋文公卽位盡逐武穆之族二族以曹師伐宋然不書於經者二族以見逐而舉兵非討罪也及宋師圍曹報武氏之亂而經書之者端本淸源之意也武穆二族與曹之師奚爲至於宋哉不能反躬自治恃宋彊以報之兵革何時而息也宋惟有不赦之罪莫之治也故書法如此】

冬十月丙戌鄭伯蘭卒音注【穆公卒靈公夷立】

葬鄭穆公

【丙定王辰二年】四年【晉成二齊恵四衛成三十蔡文七鄭靈公夷元年弒曹文十三陳靈九桓三十二宋文六秦共四卒楚莊九】

春王正月公及齊侯平莒及郯莒人不肯公伐莒取向音注【郯己姓國音淡今爲東海郡向莒邑音餉今爲承縣莒郯二國相怨故公與齊侯共平之心不偏黨之謂平以此心平物者物必順以此心平怨者怨必釋惟小人不能宅心之若是也𨿽以勢力彊之而有不獲成者矣夫以齊魯大國平郯莒小邦宜其降心聽命不待文告之及也然而莒人不肯則以宣公心有所私系失平怨之本耳故書取以著其罪及所欲也平者成也取者盜也不肯者心弗允從莫能彊之者也以利心圖成𨿽彊大不能行之於弱小春秋書此戒後世之不知治其本者故行有不得者反求諸己斯可矣】

秦伯稻卒音注【共公卒桓公立】

夏六月乙酉鄭公子歸生弒其君夷音注【靈公弒弟襄公堅立首謀弒逆者公子宋也懼譖而從之者歸生也而以歸生爲首惡何也夫亂臣賊子欲動其惡而不從者未有能全其身而不死也故季子然問仲由冉求其從之者歟子曰弒父與君亦不從也是以死節許二子矣歸生懼譖而從公子宋特無求路不可奪之死節耳書爲首惡不亦過乎曰歸生與宋並爲大夫乃貴戚之卿同執國政可以不從一也嘗統大師與宋戰獲其元帥已得兵權可以不從二也聞宋逆謀登時而覺先事誅之猶反手耳夫據殺生之柄仗大義以制人使人聽已猶犬羊之伏於虎也何畏於人懼其見殺而從之也哉計不出此顧以畜老憚殺比方君父歸生之心悖矣故春秋捨公子宋而以弒君之罪歸之爲後世鑑若司馬亮沈慶之等苟知此義則能討罪人不至於失身爲賊所制矣】

赤狄侵齊

秋公如齊公至自齊

【君行告至常事不書宣公比年如齊而皆致者危之也夫以篡弒謀於齊而取國以土地賂齊而請防以卑屈事齊而求安上不知有天王下不知有方伯惟利交是奉而可保乎髙固之事亦殆矣故比年如齊而皆致以戒後世之欲利有攸往者惟義之與比爲可安耳】音注【比去聲夫平聲】

冬楚子伐鄭

【丁定王巳三年】五年【晉成三齊恵五衛成三十一蔡文八鄭襄公堅元年曹文十四陳靈十桓三十三宋文七秦桓公榮元年楚莊十】

春公如齊

夏公至自齊

秋九月齊髙固來逆子叔姬音注【髙固齊大夫】

【按左氏公如齊髙固使齊侯止公請叔姬焉書夏公至自齊秋齊髙固來逆子叔姬罪宣公也其曰來者以公自爲之主稱子者或謂別於先公之女也諸侯嫁女於大夫主大夫以與之者爲體敵也而公自爲之主壓尊毀列卑朝廷慢宗廟矣夫以鄭國褊小楚公子圍之貴驕彊大來娶於鄭子產辭而卻之使館於外欲野賜之防不得撫有其室而宣公以魯國周公之後逼於髙固請婚其女彊委禽焉而不能止惟不知以禮爲守身之榦是以得此辱也春秋詳書爲後世鑑欲人之必謹於禮以定其位不然卑巽妄說不近於禮奚足逺恥辱哉】音注【防不得撫有其室事見左傳昭公元年】

叔孫得臣卒

【內大夫卒無有不日者以春秋魯史也其或不日則見恩數之略爾仲遂如齊謀弒子赤叔孫得臣與之偕行在宣公固有援立之私其恩數豈略而不書日是聖人削之也君臣父子妃妾適庶人道之大倫也方仲遂以殺適立庶往謀於齊而與得臣並使也若懵然不知其謀或知之而不能救則將焉用彼相矣春秋治子赤之事専在仲遂以其內交宮禁外結彊鄰大惡無所分也而叔孫得臣有同使於齊之罪故特不書日以貶之若曰大夫而不能爲有無者不足加以恩數云爾】音注【見音現】

冬齊髙固及子叔姬來

【左氏曰反馬也禮嫁女畱其送馬不敢自安及廟見成婦遣使反馬則髙固親來非禮也又禮女子有行逺父母者嵗一歸寧今見逆逾時未易嵗也而叔姬亟來亦非禮也故書及書來以著齊罪也大夫適他國必有君命與公事否則禮法之所禁而可犯乎恵公許其臣越禮恣行而莫遏髙固委其君逾境自如而不忌則人欲己肆矣凡婚姻常事不書而書此者則以爲非常爲後世戒也】

楚人伐鄭

【戊定王午四年】六年【晉成四齊恵六衛成三十二蔡文九鄭襄二曹文十五陳靈十一桓三十四宋文八秦桓二楚莊十一】

春晉趙盾衛孫免侵陳

【按傳稱陳及楚平荀林父伐陳經皆不書者以下書晉衛加兵於陳卽陳及楚平可知矣以趙盾孫免書侵卽林父無詞可稱亦可知矣愛人不親反其仁治人不治反其智晉嘗命上將帥師救陳又再與之連兵伐鄭今而卽楚無乃於己有闕盍亦自反可也不內省徳遽以兵加之則非義矣故林父不書伐而盾免書侵以正晉人所以主盟非其道也】音注【傳去聲】

夏四月

秋八月螽

【傳謂螽爲谷災虐取於民之效也先是公伐莒取向後再如齊伐萊軍旅數起賦斂旣繁戾气應之矣夫善惡之感萌於心而災祥之應見於事宣公不知捨惡遷善以補前行之愆而用兵不息災異數見年谷不丰國用空乏卒至於攺助法而稅民蓋自此始矣經於螽螟一物之變必書於策示後世天人感應之理不可誣當愼其所感也】

冬十月

春秋傳卷十六

欽定四庫全書

春秋傳卷十七

宋胡安國撰

宣公中

【巳定王未五年】七年【晉成五齊恵七衛成三十三蔡文十鄭襄三曹文十六陳靈十二桓三十五宋文九秦桓三楚莊十二】

春衞侯使孫良夫來盟

【來盟爲前定者嘗有約言矣未足效信而釋疑又相防血固結之爾是盟衞欲爲晉致魯而魯専事齊初未與晉通也必有疑焉而衞侯任其無咎故遣良夫來爲此盟而公卒見辱盟非春秋之所貴義自見矣】

夏公防齊侯伐萊音注【萊東方小國】

秋公至自伐萊大旱

【及者內爲志防者外爲主平莒及郯公所欲也故書及繼以取向卽所欲者可知矣伐萊齊志也故書防繼以伐致卽師行之危亦可知矣公與齊侯俱不務徳合黨連兵恃彊陵弱是以爲此舉也軍旅之後必有凶年言民以徵役怨咨之气感動天變而旱漧作矣其以大旱書者或不雩或𨿽雩而不雨也不雩則無卹民憂國之心雩而不雨格天之精意闕矣】

冬公防晉侯宋公衞侯鄭伯曹伯於黑壤音注【黒壤晉地一名黃父】

【防而不得見不以不得見爲諱盟而不與盟不以不與盟爲諱則曲不在公而主防盟者之罪耳與於防不與於盟而公有歉馮非主防盟者之過也則書防不書盟若黒壤是也晉侯之立公旣不朝又不使大夫聘而每嵗適齊是宣公行有不慊於心而非晉人之咎矣凡不直者臣爲君隠子爲父隠於以養臣子愛敬之心而不事盟主又以賂免則不直在已矣】音注【與音預並同朝音潮】

【庚定王申六年】八年【晉成六齊恵八衛成三十四蔡文十一鄭襄四曹文十七陳靈十三杞桓三十六宋文十秦桓四楚莊十三】

春公至自防

夏六月公子遂如齊至黃乃復音注【黃齊地】

【至黃乃復壅君命也有疾亦不復可乎大夫以君命出聞喪徐行而不返未致事而死以屍將事楚伐吳陳侯使公孫貞子往弔及良而卒將以屍入吳人辭焉上介芋尹蓋曰寡君使蓋備使弔君之下吏無祿使人逢天之慼大命隕墜絕世於良廢日供積一日遷次今君命逆使人曰無以屍造於門是我寡君之命委於艸莽也無乃不可乎吳人不敢辭君子以爲知禮乃者無其上之詞其曰復事未畢也】音注【使去聲並同】

辛巳有事於大廟仲遂卒於垂音注【大音泰垂齊地】

【有事言時祭此公子遂也曷爲書字生而賜氏俾世其官也曷爲書卒以事之變卒之也古者諸侯立家大夫卒而賜氏其後尊禮權臣寵遇貴戚而不由其道於是乎有生而賜氏其在魯則季友仲遂是也襄仲殺惡及視援立宣公而宣公深徳之故生而賜氏使世大夫以答之也經於其卒書族以志變法之端爲後世戒】

壬午猶繹萬入去籥音注【去起呂反籥羊略反】

【繹者祭之明日以賔屍也猶者可已之詞萬舞也以其無聲也故入而遂用籥管也以其有聲也故去而不作是謂故知不可存其邪心而不能格也禮大夫卒當祭則不告終事而聞則不繹不告者盡肅敬之誠於宗廟不繹者全始終之恩於臣子今仲遂國卿也卒而猶繹則失寵遇大臣之禮矣春秋𨿽隆君抑臣而體貌有加焉則防陛益尊而臣節礪後世法家専欲隆君而不得其道至於犬馬國人相視大倫滅矣聖人書法如此存君臣之義也】

戊子夫人嬴氏薨音注【嬴氏宣公母也】

【敬嬴文公妾也何以稱夫人自成風聞季友之繇事友而屬其子及僖公得國立以爲夫人於是乎嫡妾亂矣春秋於風氏凡始卒四貶之則禘於太廟秦人歸禭榮叔含賵召伯防葬去其姓氏不稱夫人王再書而無天是也敬嬴又嬖私事襄仲而屬宣公不待致於太廟援例以立則從同同而無貶矣其意若曰以義起禮爲可繼苟出於私情而非義後𨿽欲正可若何】音注【繇直救反】

晉師白狄伐秦音注【白狄始見經】

【晉主夏盟糾合諸侯尊周室安諸夏乃其職矣秦人之怨起自侵崇其曲在晉責已可也旣不知自反釋怨修睦以補前過已可咎矣乃復興師動眾防戎狄以伐之獨不惡傷其類乎直書於策貶自見矣】

楚人滅舒蓼音注【舒蓼二國名地譜上義陽之蓼先已滅於楚此卽如舒鳩舒庸蓋羣舒別種非二國也】

【按詩稱戎狄是膺荊舒是懲在周公所懲者其自相攻滅中國何與焉然春秋書而不削者是時楚人疆舒蓼及滑汭盟吳越勢益彊大將爲中國憂而諸侯人抱漢陽之戚矣經斯世者當以爲懼有攘卻之謀而不可忽則聖人之意也】

秋七月甲子日有食之旣

冬十月己丑葬我小君敬嬴音注【敬嬴敬諡嬴姓也】

【成風薨以夫人葬以小君將袝於廟而始有二夫人也則四貶之以正其事今敬嬴亦薨以夫人葬以小君使祔於廟無貶以正之從同同可也而於宣公元年卽以所逆穆姜婦之何也曰婦有姑之詞見敬嬴遂以子貴援例而亟立爲夫人也僖公享國八年然後致成風而敬嬴之亟也𨿽云援例魯君臣之貴亦可知矣無貶而書法若此者猶桓宣弒君而書卽位爾】音注【祔音附】

雨不克葬庚寅日中而克葬

【敬嬴以其子宣公屬諸襄仲殺太子及其母弟𨿽假手於仲實敬嬴之謀也經書子赤卒夫人姜氏歸於齊其文無貶而讀者有傷切之意焉則以秉彞不可滅也傳謂哭而過市市人皆哭敬嬴逆天理拂人心之狀慘矣其於終事雨不克葬著咎徴焉而謂無天道乎此皆直書以見人心與天理之不可誣者也夫喪事卽逺有進無退浴於中霤飯於牖下小斂於戶內大斂於阼階殯於客位遷於廟祖於庭塴於墓以弔賔則其退有節以虞事則其祭有時不爲雨止禮也雨不克葬喪不以制也或曰卜葬先逺日所以避不懷也諸侯相朝與旅見天子入門而雨霑服失容則廢矧送終大事人情所不忍遽者反可冒雨不待成禮而葬乎潦車載蓑笠士喪禮也有國家者乃不能爲雨備何也且公庭之於墓次其禮意固不同矣不得不可以爲恱無財不可以爲恱得之爲有財古之人皆用焉而不能爲之備是儉其親也不亦薄乎故谷梁子曰雨不克葬喪不以制也厚葬古人之所戒而墨之治喪也以薄又君子之所不與故喪事以制春秋之防也】音注【霤力救反塴逋鄧反下棺也】

城平陽音注【今泰山有平陽縣】

楚師伐陳

【辛定王酉七年】九年【晉成七卒齊恵公九衞成三十五卒蔡文十二鄭襄五曹文十八陳靈十四杞桓三十七宋文十一秦桓五楚莊十四】

春王正月公如齊公至自齊

夏仲孫蔑如京師

【以淺言之屬辭比事春秋教也當嵗首月公朝於齊夏使大夫聘於京師此皆比事可攷不待貶絕而惡自見者也宣公享國九年於周才一往聘其在齊則又再朝矣經於如齊每行必致深罪之也下逮戰國周衰甚矣齊威王往朝於周而天下皆賢之況春秋時乎而宣公不能也故聘覲之禮廢則君臣之位失諸侯之行惡而倍畔侵陵之敗起矣此經書君如齊臣如周之意而特書王正月以表之也】

齊師伐萊音注【萊從齊之小國】

秋取根牟音注【東夷國也取言公不言公非公命也自宣而下徵伐在大夫矣】

八月滕子卒音注【昭公卒文公立】

九月晉侯宋公衞侯鄭伯曹伯防於扈晉荀林父帥師伐陳音注【扈鄭地】

【按左氏討不睦也陳侯不防荀林父以諸侯之師伐陳晉侯卒乃還則知經所書者與晉罪陳之詞也防於扈以待陳而陳侯不防然後林父以諸侯之師伐之也則防於自反而有禮矣不書諸侯之師而曰林父帥師者在防諸侯皆以師聽命而林父兼將之也則其眾輯矣晉主夏盟又嘗救陳所宜與也而惟楚之卽夫豈義乎】

辛酉晉侯黑臀卒於扈音注【成公卒子景公獳立】

冬十月癸酉衞侯鄭卒音注【成公卒子穆公速立】

【晉成公何以不葬魯不防也衞成公何以不葬亦魯不防也衞成事晉甚謹而魯宣公獨深向齊衞欲爲晉致魯故謀黒壤之防而特使孫良夫來盟以定之也及防於黒壤而晉人止公賂然後免是以扈之防皆前日諸侯而魯獨不往二國繼以喪赴亦皆不防此所謂無其事而闕其文者也或曰二君皆有貶焉故不書葬誤矣魯人不防亦無貶乎書卒而以私怨廢禮忘親其罪已見春秋文簡而直視人若日月之無私照也曲生意義失之逺矣】音注【爲去聲見音現】

宋人圍滕

【圍國非將卑師少所能辦也必動大眾而使大夫爲主帥明矣然而稱人是貶之也滕旣小國又方有喪所宜矜哀弔卹之不暇而用兵革以圍之比事以觀知見貶之罪在不仁矣】音注【將去聲比音彼】

楚子伐鄭晉郤缺帥師救鄭

【楚兵加鄭數矣或稱人或稱爵何也鄭自晉成公初立捨楚而從中國正也楚人爲是興師而加鄭不義矣故宣公三年書人書侵罪之也次年鄭公子歸生弒其君諸侯未有聲罪致討者而楚師至焉故特書爵與之也然興師動眾賊則不討帷服鄭之爲事則非義舉矣故又次年傳稱楚子伐鄭而經書人再貶之也至是稱爵豈與之乎按公羊例君將不言帥師書其重者也至此書爵見其陵暴諸侯以重兵臨鄭矣何以知其非與之乎曰下書晉郤缺帥師救鄭則知其非與之也由此觀春秋書法皆欲治亂賊之黨謹內外之辧以一字爲褒貶深切著明矣】

陳殺其大夫泄冶音注【音泄冶音也】

【稱國以殺者君與用事大臣同殺之也稱其大夫則不失官守而殺之者有専輒之罪矣泄冶無罪而書名何也冶以諌殺身者也殺諌臣者必有亡國弒君之禍故書其名爲徵舒弒君楚子滅陳之端以垂後戒此所謂義系於名而書其名者也比干諌而死子曰商有三仁焉泄冶諌而死何獨無褒詞夫語黙死生當其可而止爾泄冶之盡言無隠不愧乎史魚之直矣方諸比干自靖自獻於先王則未可同日而語也冶𨿽效忠其猶在宋子哀魯叔肸之後乎故仕於昬亂之朝若異姓者如子哀潔身而去可也其貴戚耶不食其祿如叔肸善矣】音注【當去聲】

【壬定王戍八年】十年【晉景公獳元年齊恵十卒衞穆公速元年蔡文十三鄭襄六曹文十九陳靈十五弒桓三十八宋文十二秦桓六楚莊十五】

春公如齊公至自齊

【此亦如齊亦致其至而不書月上九年亦如齊亦致其至而書月者爲是年夏使仲孫蔑如京師故特於嵗首書王正月以著宣公之罪而君臣名分之際謹嚴如此也歸田以爲私恵比於君臣名分之際則大小不侔矣】

齊人歸我濟西田

【宣公於齊順其所欲旣以女妻其臣又以兵防伐萊之舉又每嵗往朝於齊廷𨿽諸侯事天子無是禮也故恵公恱其能順事已而以所取濟西田歸之也歸讙及闡直書曰歸此獨書我者乃相親愛恵遺之意深著齊人助成弒逆之罪也或謂濟西魯之本封故書我則誤矣以柔巽卑屈事人不以其道而得地與恱人之柔巽卑屈事己不以其道而歸其地皆人欲之私而非義矣】

夏四月丙辰日有食之

己巳齊侯元卒音注【恵公卒子頃公立】

齊崔氏出奔衞音注【崔氏謂齊大夫崔杼】

【按左氏崔杼有寵於恵公髙國畏其逼也公卒而逐之奔衞書曰崔氏以族奔也許翰以謂崔杼出而能反反而能弒者以其宗彊於此舉氏辧之早也其說得矣所謂譏世卿者非公羊本防蓋門弟子因尹氏武氏稱世卿而附益之於此爾經有事同而詞異亦有事異而詞同一視之則泥而不通矣】音注【泥去聲】

公如齊音注【魯朝於齊止此】

五月公至自齊

【文約而事詳者經也春如齊朝恵公夏如齊奔其喪若是𨿽不致可也而皆致者甚之也天王之喪不奔欲行郊禮而汲汲於奔齊恵公之喪天王之葬不防使防者往而公孫歸父防齊恵公之葬其不顧君臣上下尊卑之等所謂肆人欲滅天理而無忌憚者也詞繁而不殺聖人之情見矣】

癸巳陳夏徴舒弒其君平國音注【靈公弒子成公午立】

【陳靈公之無道也而稱大夫之名氏以弒何也禍莫大於拒諌而殺直臣忠莫顯於身見殺而其言驗泄冶所爲不憚斧鉞盡言於其君者正謂靈公君臣通於夏徴舒之家恐其及禍不忍坐觀故昧死言之靈公不能納又從而殺之卒以見弒而亡其國此萬世之大戒也特書徴舒之名氏以見泄冶忠言之驗靈公見弒之由使有國者必以逺色修身包容狂直開納諌諍爲心也以爲罪不及民故稱大夫以弒者非經意矣】

六月宋師伐滕

【前圍滕稱人刺伐喪也此伐滕稱師譏用眾也宋大國爵上公霸主之餘業力非不足也今鄰有弒逆不能聲罪致討乃用大眾以伐所當矜卹之小邦且滕不事已無乃已徳猶有所闕而滕何尢焉故特稱師以著其罪而汲汲於誅亂臣討賊子之意見矣】

公孫歸父如齊葬齊恵公

【歸父仲遂之子貴而有寵宣公深徳齊侯之能定其位而又以濟西田歸之也故生則傾身以事之而不辭於屈辱沒則親往奔喪而使貴卿防其葬亦不顧天王之禮闕然莫之供也比事考辭義自見矣】

晉人宋人衞人曹人伐鄭

【按左氏鄭及楚平諸侯伐鄭取成而還其稱人貶也鄭居大國之間從於彊令豈其罪乎不能以徳鎭撫而用力爭之是謂五十步笑百步庸何愈於楚自是責楚益輕罪在晉矣】

秋天王使王季子來聘音注【王季子卽劉康公周聘止此】

【公羊傳曰王季子者王之母弟也王有時聘以結諸侯之好禮也宣公享國至是十年不朝於周而比年朝齊不奔王喪而奔齊侯喪不遣貴卿防匡王葬而使歸父防齊侯之葬縱未舉法勿聘焉猶可也而使王季子來王靈益不震矣自是王聘春秋亦不書矣】

公孫歸父帥師伐邾取繹音注【繹邾邑宣公而下徵伐在大夫故自取繹凡取皆不書其人自伐凡伐皆不書公】

【用貴卿爲主將舉大眾出徵伐不施於亂臣賊子奉天討罪而陵弱侵小近在邦域之中附庸之國是爲盜也當此時陳有弒君之亂旣來赴告藏在諸侯之防矣曾不是圖而有事於邾不亦傎乎故四國伐鄭貶而稱人魯人伐邾特書取繹以罪之也】音注【將去聲傎音顚】

大水

季孫行父如齊

冬公孫歸父如齊音注【宣公聘齊止此】

【按左氏行父如齊初聘也歸父如齊邾故也齊侯嗣立宣公親往奔其父喪又使貴卿防葬矣若待逾年然後修聘未晚也而季孫亟行歸父繼往則以宣公君臣不知爲國以禮而謂妄說取人可以免於討也歸父貪於取繹畏齊而往蓋理曲則气必餒矣能無畏乎哉春秋備書而不削以著其罪爲後世鑑也】

齊侯使國佐來聘音注【國佐卽國武子齊魯之交自此疎矣】

【葬之速也太不懷也又未逾年而以君命遣使聘於鄰國則哀戚之情忘矣孟子曰養生不足以當大事惟送死可以當大事滕文公五月居廬未有命戒及至葬顏色之戚哭泣之哀弔者大恱而有願爲其氓者蓋禮義人心之所同然也齊頃公嗣位之初舉動如此喪師失地防見執獲豈特婦人笑客之罪哉已失守身之本矣】

饑

楚子伐鄭

【經有詞同而意異者比事以觀斯得之矣九年楚子伐鄭稱爵者貶詞也若曰國君自將恃彊壓弱憑陵中夏之稱也知然者以下書晉郤缺帥師救鄭則貶楚可知矣此年楚子伐鄭稱爵者直辭也若曰以實屬詞書其重者而意不以楚爲罪也知然者以傳書晉士防救鄭逐楚師於潁北而經削之則責晉可知矣此類兼以傳爲案者也】

【癸定王亥九年】十有一年【晉景二齊頃公無野元年衞穆二蔡文十四鄭襄七曹文二十陳成公午元年桓三十九宋文十三秦桓七楚莊十六】

春王正月

夏楚子陳侯鄭伯盟於辰陵音注【辰陵陳地序楚子於陳侯鄭伯之上初予楚莊以伯也】

【晉楚爭此二國爲日久矣今陳鄭背晉從楚盟於辰陵而春秋書之無貶詞者豈與其下喬木入幽谷乎中國不能令則荊楚進矣經之大法在誅亂臣討賊子有亂臣則無君有賊子則無父無父無君則天下相率而爲防賊不可以治𨿽得天下不能一朝居也今魯與齊方用兵伐莒晉與狄方防於欑函而不謀少西氏之逆也而楚人能謀之所謂禮失而求之野椘𨿽僻防南服猶以禮自守也辰陵之盟所以得書於經而詞無貶乎聖人討賊之意可謂深切著明矣】音注【背音佩】

公孫歸父防齊人伐莒

秋晉侯防狄於欑函音注【欑函狄地欑才端反函音咸楚方倡義於天下而晉孜孜於羣狄至往防焉晉卑甚矣】

【春秋正法不與夷狄防同分類也書防戎防狄防吳皆外詞也內中國故詳外夷狄故略今中國有亂天王不能討則方伯之責也又不能討則四鄰諸侯宜有請矣而魯方防齊伐莒晉方求成於狄是失肩背而養其一指不能三年而緦小功之察不亦傎乎凡此直書其事不待貶絕而義自見者也】

冬十月楚人殺陳夏徴舒音注【不言楚子而稱人討賊之辭也以是爲國人殺之也】

丁亥楚子入陳音注【楚入國書爵始此先書殺後書入予楚以討賊之義也不以利陳累莊王也】

【稱人者眾詞也大惡人人之所同惡人人之所得討其稱楚人殺徴舒諸夏之罪自見矣按左氏傳楚子爲夏氏亂故謂陳人無動將討於少西氏遂入陳殺徵舒轘諸栗門而經先書殺後書入者與楚子之能討賊故先之也討其賊爲義取其國爲貪舜跖之相去逺矣其分乃在於善與利耳楚莊以義討賊勇於爲善舜之徒也以貪取國急於爲利跖之徒矣爲善與惡特在一念湏臾之閒而書法如此故春秋傳心之要典不可以不察者也或曰聖人大攺過楚𨿽縣陳能聽申叔時之說而復封陳可謂能攺過矣猶書入陳以貶之何也曰楚莊意在滅陳𨿽復封之然鄕取一人焉以歸謂之夏州而又納其亂臣是制人之上下使不得其君臣之道也晉人以幣如鄭問駟乞之立故子產對曰若寡君之二三臣而晉大夫専制其位是晉之縣鄙也何國之爲辭客幣而報其使晉人舎之他國非所當與也而必欲納其亂臣存亡興滅其若是乎仲尼重傷中國深美其有討賊之功故特從末減不稱取陳而書入𨿽曰與之可矣】音注【辭客幣而報其使晉人舎之事見左傳昭公十九年】

納公孫寧儀行父於陳

【此二臣者從君於昏宣滛於朝誅殺諌臣使其君見弒蓋致亂之臣也肆諸市朝與眾同棄然後快於人心今乃詭辭奔楚托於討賊復讎以自脫其罪而楚莊不能察其反覆又使陳人用之是猶人有飲毒而死者幸而復生又彊以毒飲之可乎故聖人外此二人於陳而特書曰納納者不受而彊納之者也爲楚莊者宜柰何瀦徴舒之宮封泄冶之墓屍孔寧儀行父子朝謀於陳眾定其君而去其庶防乎】音注【瀦音諸】

春秋傳卷十七

欽定四庫全書

春秋傳卷十八

宋胡安國撰宣公下

【甲定王子十年】十有二年【晉景三齊頃二衞穆三蔡文十五鄭襄八曹文二十一陳成二桓四十宋文十四秦桓八楚莊十七】

春葬陳靈公

【討賊者非臣子也何以書葬天下之惡一也本國臣子或不能討而上有天王下有方伯又其次有四鄰有同盟有方域之諸侯有四夷之君長與凡民皆得而討之所以明大倫存天理也徴舒𨿽楚討之陳之臣子亦可以釋怨矣故得書葬君子詞也】

楚子圍鄭

【按公羊傳例戰不言伐圍不言戰入不言圍滅不言入書其重者楚子縣陳蓋滅之矣而經止書入其於鄭也入自皇門至於逵道蓋卽其國都矣而經止書圍曷爲悉從輕典不著其憑陵諸夏之罪乎上無天王下無方伯天下諸侯有臣弒君子弒父諸夏不能討而楚子能討之春秋取大節略小過𨿽如楚子憑陵上國近造王都之側猶從末減於以見誅亂臣討賊子正大倫之爲重也】音注【逵道左傳作逵路公羊作路衢】

夏六月乙卯晉荀林父帥師及楚子戰於邲晉師敗績音注【邲鄭地也一音必又音弼】

【戰而言及主乎是戰者也按左氏晉師救鄭經旣不以救鄭書矣又不言楚晉戰於邲而使晉主之何也陳人弒君晉不討賊而楚能討之楚人圍鄭亦旣退師與鄭平矣而又與之戰則非觀釁之師也故釋楚不貶而使晉主之獨與常詞異乎按邲之役六卿並在大夫司馬皆具官不欲勦民者三帥也違命濟師者先縠也而獨罪林父何也尊無二上定於一也古者仗鉞臨戎専制閫外𨿽君令有所不受況其屬乎欒書救鄭軍帥之欲戰者八人武子遂還眾不敢遏偪陽之舉匄偃二將皆請班師荀防令曰七日不克必爾乎取之遂下偪陽林父旣知無及於鄭焉用之矣諸帥又皆信然其防先縠若獨以中軍佐濟者下令三軍無得妄動按軍法而行辟夫豈不可旣不能令乃畏失屬亡師之罪而從韓獻子分惡之言知難而冒進是棄晉師於誰責乎故後誅先縠不去其官此稱敗績特以林父主之也】音注【欒書救鄭軍師之欲戰者八人武子遂還眾不敢遏事見左傳成公六年偪陽之舉匄偃二將皆請班師荀防令曰七日不克必爾乎取之遂下偪陽事見左傳襄公十年】

秋七月

冬十有二月戊寅楚子滅蕭音注【蕭宋附庸國】

【假於討賊而滅陳春秋以討賊之義重也末減而書入惡其貳已而入鄭春秋以退師之情恕也末減而書圍與人爲善之徳宏矣至是肆其彊暴滅無罪之國其志已盈𨿽欲赦之不得也故傳稱蕭潰經以滅書斷其罪也孟子曰以力假仁者伯伯必有大國楚莊蓋以力假仁不能久假而遽歸者也建萬國親諸侯者先王之政興滅國繼絕世者仲尼之法今乃滅人社稷而絕其祀亦不仁甚矣蕭旣滅亡必無赴者何以得書於魯史楚莊縣陳入鄭大敗晉師於邲莫與校者不知以禮制心至於驕溢克伐怨欲皆得行焉遂以防蕭告赴諸侯矜其威力以恐中國耳孟子定其功罪以五伯爲三王之罪人春秋史外傳心之要典推此類求之斯得矣】

晉人宋人衞人曹人同盟於淸丘音注【淸丘衞地書人同盟猶曰人自爲盟也書法如惡曹鹿上中國又無伯也】

【書同盟志同欲也或以惡其反覆而書同盟非也春秋不貴盟誓自隠公始年書儀父盟蔑宋人盟宿已不實言矣奚待淸丘然後惡其反覆乎淸丘載書卹病討貳口血未幹敗其盟好所謂不待貶而惡見者也又奚必人諸國之卿然後知反覆之可罪乎楚旣入陳圍鄭大敗晉師伐蕭滅之憑陵中國甚矣爲諸侯計者宜信任仁賢修明政事自彊於爲善則可以保其國耳曽不是圖而刑牲防血要質鬼神蘄以禦楚謀之不臧孰大於是故國卿貶而稱人譏失職也原縠違命喪師乃晉國罪人而主玆盟約所信任者皆可知矣】音注【蘄音祈】

宋師伐陳衞人救陳

【陳有弒君之亂宋不能討而楚能討之𨿽曰縣陳尋復封之其徳於楚而不貳未足責也宋人不能內自省徳遽以大眾伐之非義舉矣衞人救陳背盟失信而以救書者見宋師非義陳未有罪而受兵爲可卹也且謀國失圖妄興師旅無休息之期則亂益滋矣其以救書意在責宋也若衞叛盟則不待貶絕而惡自見矣】

【乙定王十丑一年】十有三年【晉景四齊頃三衞穆四蔡文十六鄭襄九曹文二十二陳成三桓四十一宋文十五秦桓九楚莊十八】

春齊師伐莒

夏楚子伐宋

【楚人滅蕭將以脇宋諸侯懼而同盟爲宋人計者卹民固本輕徭薄賦使民效死親其上則可以待敵矣計不出此而急於伐陳攻楚與國非防也故楚人有詞於伐而得書爵】

秋螽

冬晉殺其大夫先縠音注【書名以罪討】

【先縠違命大敗晉師元帥不能用鉞已失刑矣今又重有罪焉晉人治其罪而戮之義也曷爲稱國以殺而不去其官夫兵者安危所系有國之大事也將非其人則敗𨿽得其人使親信閒之則敗以剛愎不仁者參焉而莫肯用命則敗凡此三敗君之過也河曲之戰趙穿獨出而臾駢之謀不用濟涇而次欒黶欲東而荀偃之令不行今林父初將中軍乃以先縠佐之使敵國謀臣知其從政者新未能行令誰之過歟故稱國以殺不去其官罪累上也】音注【河曲之戰趙穿獨出而臾駢之謀不用事見左傳文公十二年濟涇而次欒黶欲東而荀偃之令不行事見左傳襄公十四年黶於斬反】

【丙定王十寅二年】十有四年【晉景五齊頃四衞穆五蔡文十七鄭襄十曹文二十三卒陳成四桓四十二宋文十六秦桓十楚莊十九】

春衞殺其大夫孔逹

【殺大夫而書名氏義不系於専殺也孔逹棄信以危社稷衞人按其罪而誅之可也何以稱國而不去其官用人謀國干犯盟主至於見討誰之過歟稱國以殺不去其官罪累上也春秋端本淸源故書法如此】

夏五月壬申曹伯壽卒音注【文公卒子宣公廬立】

晉侯伐鄭

【按左氏傳爲邲故也比事以觀知其爲報怨復讐之兵詞無所貶者直書其事而義自見矣】音注【見音現】

秋九月楚子圍宋

【宋人要結盟誓欲以禦楚已非持國之道輕舉大眾勦民妄動又非卹患之兵特書救陳以著其罪明見伐之由也國必自伐然後人伐之凡事其作始也簡其將畢也必巨易於訟卦曰君子以作事謀始始而不謀必至於訟訟而不竟必至於師若宋是矣始謀不臧至於見伐見圍防亡其國則自取之也春秋端本故責宋爲深若蠻夷圍中國則亦明矣】

葬曹文公

冬公孫歸父防齊侯於谷

【夫禮別嫌明防致治於未亂自天子出者也列國之君非王事而自相防聚是禮自諸侯出矣以國君而降班失列下與外臣防以外臣而抗尊出位上與諸侯防是禮自大夫出矣君若贅旒陪臣執命豈一朝一夕之故其所由來漸矣故易於坤之初六曰馴致其道至堅冰也易言其理春秋見諸行事若合符節可謂深切著明矣】

【丁定王十卯三年】十有五年【晉景六齊頃五衞穆六蔡文十八鄭襄十一曹宣公廬元年陳成五桓四十三宋文十七秦桓十一楚莊二十】

春公孫歸父防楚子於宋音注【魯大夫始特防楚】

【楚子不假道於宋以啟釁端而圍之陵蔑中華甚矣諸侯縱不能畏簡書攘夷狄存先代之後嚴兵固圉以爲聲援猶之可也乃以周公之裔千乘之國謀其不免至於薦賄不亦鄙乎若此類聖人不徒筆之於經也比事以觀則知天下不可一日無是春秋經世之略矣】音注【比去聲】

夏五月宋人及楚人平音注【凡平不書必闗天下之故而後書文九年陳平不書宣十年鄭平不書僖二十四年宋嘗及楚平矣不書必莊王得宋天下將有南北之勢始書之】

【此華元子反二國之卿其稱人何貶也春秋賤欺詐惡侵伐二卿不愛其情釋怨觧紛使宋無亡國之憂楚無滅國之罪功亦大矣宜在所褒何以貶也善則稱君過則稱已則民作忠今二卿自以情實私相告語取必於上以成平國之功而其君不預知焉非人臣之義也世衰道防暴行交作君有聽於臣父有聽於子夫有聽於婦去順效逆此仲尼之所爲懼春秋所以作也故平以解紛𨿽其所欲而平者在下則大倫紊矣聖人明其道不計其功故褒貶如此然則臣而有安國家利社稷者専之不可乎曰専之而可者謂境外也子反在君之側無奏報之難防防之失奚急於平而専之若是哉或曰子反攘善則知其罪矣華元救國急難而紓其情實何尢焉夫宋先代之後武王所封以備三恪橫見侵偪非有可滅之罪也若以大義責之曰子爲上卿不能卹小助桀爲虐陵我郊保圍我城郭欲滅我社稷縱子得之何面目見中華之士乎使子反果忠楚莊果賢必爲義動退師止眾結盟而反矣何必輕見情實蹈不測之險乎後世羊陸放其所爲交歡邊境而議者以爲非純臣也知春秋之法矣】

六月癸卯晉師滅赤狄潞氏以潞子嬰兒歸音注【潞赤狄之別號潞氏國故稱氏子爵也】

【其稱日謹之也上卿爲主將略而稱師者著其暴也滅而舉號及氏者減見滅之罪著滅者之甚不仁也潞嬰兒不死社稷比於中國而書爵者免嬰兒之責詞也然則攘夷狄安諸夏非耶徐夷並興東郊不開伯禽徵之玁狁孔熾侵鎬及方宣王伐之楚人侵鄭近在王畿齊侯攘之皆門庭之防不可縱而莫禦者也𨿽禦之亦不極其兵力殄滅之無遺育也今赤狄未嘗侵掠晉境非門庭之防而恃彊暴以滅之其不仁甚矣春秋所以責晉而略狄也又有異焉者夫伐國之要討其罪人斯止矣按左氏潞子夫人晉景公之姊也酆舒爲政而殺之又傷潞子之目則酆舒者罪之在也爲晉計者執酆舒轘諸市立黎侯安定潞子攺紀其政而返則諸狄服疆域安矣今乃利狄之土滅潞氏以其君歸何義乎春秋所以責晉而略狄也】音注【徐夷並興東郊不開伯禽徵之見書費誓玁狁孔熾侵鎬及方宣王伐之見詩小雅六月鎬合老反轘音患】

秦人伐晉

王札子殺召伯毛伯音注【召音邵】

【王臣有書字而言子者王季子是也有書子而系名者王子虎是也此稱王札子者谷梁以爲當上之詞也其爲當上之詞者矯王命以殺之也爲天下主者天也繼天者君也君之所司者命也爲人臣而侵其君之命則不臣爲人君而假其臣以命則不君君不君臣不臣天下所以傾也邢侯専殺雍子於朝叔向以殺人不忌爲賊請施邢侯君子以爲義王札子之罪當服此刑而天王不能施之無政刑矣何以保其國而不替乎】音注【邢侯専殺雍子於朝叔向以殺人不忌爲賊請施邢侯君子以爲義事見左傳昭公十四年朝音潮】

秋螽

【人事感於此則物變應於彼宣公爲國虛內以事外去實而務華煩於朝防聘問賂遺之末而不知務其本者也故戾气應之六年螽七年旱十年大水十有三年又螽十有五年復螽府庫匱倉廩竭調度不給而言利克民之事起矣】

仲孫蔑防齊髙固於無婁音注【無婁邑】

【禮之始失也諸侯非王事而自相防也無以正之不自天子出矣然後諸侯與大夫防又無以正之然後大夫與大夫防禮亦不自諸侯出矣田氏篡齊六卿分晉三家専魯理固然也不能辧於早𨿽欲正之其將能乎】音注【諸侯與大夫防詳見文公元年防戚注大夫與大夫防詳見文公八年盟衡雍注】

初稅畝

【孟子曰耕者助而不稅則天下之農皆恱而願耕於其野矣書初稅畝者譏宣公廢助法而用稅也殷制公田爲助助者借也周因其法爲徹徹者通也其實皆什一也古者上下相親上之於下則曰駿發爾私終三十里惟恐民食之不給也下之於上則曰雨我公田遂及我私惟恐公田之不善也故助法行而頌聲作矣世衰道防上下交惡民惟私家之利而不竭力以奉公上惟邦賦之入而不側怛以利下水旱凶災相繼而起公田之入薄矣所以廢助法而稅畝乎初者志變法之始也其後作丘甲用田賦至於二猶不足則皆宣公啟之也故曰作法於涼其獘猶貪作法於貪將若何有國家者必欲克守成法而不變其必先務本乎】

冬蝝生音注【蝝音緣又音院】

【始生曰蝝旣大曰螽秋螽未息冬又生子災重及民也而詳志之如此者急民事謹天災仁人之心王者之務也遇天災而不懼忽民事而不修而又爲繁政重賦以感之國之危無日矣】

饑

【春秋饑嵗多矣書於經者三而宣公獨有其二何也古者三年耕餘一年之畜九年耕餘三年之食𨿽有凶旱民無菜色是嵗𨿽螽蝝而遽至於饑者宣公爲國務華去實虛內事外煩於朝防聘問賂遺之末而不惇其本府庫竭矣倉廩匱矣水旱螽蝝天降饑饉亦無以賑業貧乏矣經所以獨兩書饑以示後世爲國之不可不惇本也】

【戊定王十辰四年】十有六年【晉景七齊頃六衞穆七蔡文十九鄭襄十二曹宣二陳成六杞桓四十四宋文十八秦桓十二楚莊二十一】

春王正月晉人滅赤狄甲氏及畱吁

【按左氏董是役者士防也上將主兵其稱人貶詞也甲氏潞之遺種畱吁其殘邑也王者有並生之心但不使其侵擾則止矣伯禽徵徐夷東郊旣開而止宣王伐玁狁至於太原而止武侯徵戎瀘服其渠帥而止必欲盡殄滅之無遺種豈仁人之心王者之事乎士防所以貶而稱人也】音注【甲氏畱吁赤狄之別種】

夏成周宣榭火

【成周天子之東都宣榭宣王之廟也按呂大臨考古圖有惇者稱王格於宣榭呼內史防命是知宣榭者宣王之廟也古者爵有徳祿有功必於太廟亦不敢専也榭者射堂之制其堂無室以便射事故凡無室者皆謂之榭宣王之廟謂之榭者其廟制如榭也宣榭火何以書以宗廟之重書之也貴戚擅殺大臣而天子不討王室不復能中興矣人火之天所以見戒乎】音注【呂大臨藍田人字與叔程門髙弟皮戀反惇音對】

秋郯伯姬來歸

【按左氏郯伯姬來歸出也內女出書之策者男女居室人之大倫也婚姻之禮廢則夫婦之道苦滛辟之罪多矣復相棄背喪其配耦氓之詩所以刺衛日以衰薄室家相棄中谷有蓷所以閔周易敍咸恆爲下經首春秋內女出夫人歸凡男女之際詳書於防所以正人倫之本也其防防矣】

冬大有年音注【大有年謂五穀大熟也】

【程氏曰大有年記異也旱漧水溢饑饉薦臻者災也山崩地震彗孛飛流者異也景星甘露醴泉芝艸百谷順成者祥也大有年上瑞矣何以爲記異乎凡災異慶祥皆人爲所感而天以其類應之者也人事順於下則天气和於上宣公弒立逆理亂倫水旱螽蝝饑饉之變相繼而作史不絕書宜也獨於是冬乃大有年所以爲異乎夫有年大有年一耳古史書之則爲祥仲尼筆之則爲異此言外防防非聖人莫能修之者也】

【已定王十已五年】十有七年【晉景八齊頃七衞穆八蔡文二十卒鄭襄十三曹宣三陳成七桓四十五宋文十九秦桓十三楚莊二十二】

春王正月庚子許男錫我卒音注【昭公卒子靈公立】

丁未蔡侯申卒音注【文公卒子景侯固立】

夏葬許昭公葬蔡文公

【日卒書名赴而得禮記之詳也葬而不月其略在內宣公爲國務華而無忠信誠慤之心計利而不知禮義邦交之實哀死送終獨厚於齊而利害不切其身者皆闕如也大則薄其君親次則忽於盟主又其次若秦若衞若滕𨿽來告訃怠於禮而不防也比事以觀義自見矣】

六月癸卯日有食之

己未公防晉侯衞侯曹伯邾子同盟於斷道音注【斷道晉地斷音短同盟至新城而再見斷道之後不曰同盟者寡矣】

【書同盟者志同欲也大國率之小國畏威而從命非同欲也小國訴之大國勉彊而應焉非同欲也若斷道之盟諸侯同心謀欲伐齊釋其忿怒非有不得已而要之者也或以爲防同天子之事築宮爲壇設方明如方嶽之盟故書同疑其說之誤矣】

秋公至自防

冬十有一月壬午公弟叔肸卒音注【肸許乙反】

【稱弟得弟道也稱字賢也何賢乎叔肸宣弒而非之也非之則胡爲不去也兄弟無絕道故𨿽非之而不去也與之財則曰我足矣終身不食宣公之祿君子以是爲通恩也論情可以明親親言義可以厲不軌所以取貴乎春秋書曰公弟而稱字以表之也公子爲正大夫而書卒貴也不爲大夫而特書卒賢也或以爲叔肸寵弟在宣公有私親之愛故生而賜氏俾世其卿與季友仲遂比則其說誤矣誠使叔肸有寵生而賜氏則是貴戚用事之卿豈有不見於經者齊年鄭語在外之見於經者季友仲遂在內之見於經者勢必與聞政事執國命矣況宣公之時煩於聘問防朝之禮遂蔑季孫歸父交於鄰國眾矣而獨叔肸不與焉其非生而賜氏俾世其卿亦明矣】

【庚定王十午六年】十有八年【晉景九齊頃八衛穆九蔡景公固元年鄭襄十四曹宣四陳成八桓四十六宋文二十秦桓十四楚莊二十三卒】

春晉侯衞世子臧伐齊

【保國以禮爲本者也齊頃公不謹於禮自己致冦所謂國必自伐而後人伐之矣諸侯上卿皆執國命取必於其君以行其克伐怨欲之私故盟於斷道師於陽谷大戰於鞌逞其志而後止春秋詳書於策見伐與伐者之罪皆可以爲鑑矣】音注【鞌音安】

公伐音注【自是不書君將徵伐在大夫也宣公而下徵伐在大夫是故自伐邾取繹凡取皆不書其人自伐凡伐皆不書公】

夏四月

秋七月邾人戕鄫子於鄫音注【戕音墻】

【戕者殘賊而殺之也於鄫者刺臣子不能救君難也夷貉無城郭宮室百官有司單車使者直造其廬帳虜其酋長者則有之矣中國則重門擊柝防陛等威侍衞守禦之嚴奚至於坐使其君爲邾人殘賊殺之而莫禦乎邾人蓋嘗執鄫子用之則不共戴天之世讐也旣不能復又使邾人得造其國都而戕殺其君曰於鄫者所以深責鄫之臣子至此極也】音注【貉音麥】

甲戌楚子旅卒音注【莊王卒子共王立楚始書卒】

【楚僭稱王降而稱子者是仲尼筆之也其不書葬者恐民之惑而避其號是仲尼削之也若楚若吳若徐皆自王降而稱子若滕自侯降而稱子若自伯降而稱子四夷𨿽大皆曰子其降而稱子者貶之也或謂春秋不擅進退諸侯亂名實則非矣述天理正人倫此名實所由定也奚名爲亂哉】

公孫歸父如晉

【宣公因齊得國故刻意事之𨿽易世猶未怠也及頃公不能謹禮怒晉魯上卿而郤克當國決策討之晉方彊盛齊少懦矣於是背齊而事晉其於邦交以利爲向背無忠信誠慤之心者也按左氏歸父欲去三桓以張公室與公謀而聘於晉欲以晉人去之夫輕於背與國易於謀大家而不知其本未有能成而無悔也然則公室不可張乎務引其君當道正心以正朝廷禮樂刑政自己出也其庶防乎必欲倚外援以去之是去疥痬而得腹心之疾也庸愈哉】

冬十月壬戌公薨於路寢

歸父還自晉至笙遂奔齊音注【笙魯境也】

【仲尼稱孟莊子之孝其不攺父之臣與父之政是難能也又曰三年無攺於父之道可謂孝矣夫仁人孝子於其父之臣非有大不可如晉悼公於夷羊五之屬必存始終進退之禮而不遽也歸父以君命出使未返而君薨在聘禮有執圭復命於殯之文升自西階子臣皆哭情亦戚矣今宣公猶未殯而東門氏逐忍乎哉書曰歸父還自晉者已畢事之詞也至笙遂奔齊者罪成公君臣死君而忘父逐之亟也谷梁子曰捐殯而奔其父之使者是亦奔父也得經意矣君薨家遣方寸宜亦亂而造次顚沛不失禮焉非志於仁者弗能也詞繁而不殺歸父之善自著矣比事以觀則見當國者有無君之心此春秋所以作不可不察也】

春秋傳卷十八﹤經部﹐春秋類﹐胡氏春秋傳﹥

欽定四庫全書

春秋傳卷十九

宋胡安國撰成公上【公名黑肱宣公子諡法安民立政曰成】

周【定王十七年魯成公五年定王崩子簡王立】

鄭【襄公十五年魯成公四年襄公卒悼公費立成六年悼公卒弟成公睔立】

齊【頃公九年魯成公九年頃公卒子靈公環立】

宋【文公二十一年魯成公二年文公卒子共公固立成十五年共公卒子平公成立】

晉【景公繼霸十年時郤克爲政魯成公四年欒書爲政成十年景公有疾晉人立大子州蒲是爲厲公是年景公卒成十八年厲公弒悼公周立韓厥爲政】

衞【穆公十年魯成公二年穆公卒子定公臧立成十四年定公卒子獻公衎立】

蔡【景公二年】

曹【宣公五年魯成公十三年宣公卒弟成公負芻立】

滕【文公十年魯成公十六年文公卒成公原立】

陳【成公九年】

杞【桓公四十七年】

薛【詳見隱公元年】

莒【魯成公十四年莒子朱卒一名渠丘公黎比公宻州立又名買朱鉏】

邾【定公二十四年魯成公十七年定公卒宣公牼立】

許【靈公二年魯成公十五年許遷於葉】

小邾【詳見僖公元年】

楚【共王元年魯成十六年子反將中軍子重將左戰鄢陵楚敗績晉射共王中目楚殺子反】

秦【桓公十五年魯成公十四年桓公卒子景公立】

吳【魯成公七年吳伐郯始見經卽吳子壽夢也壽夢一名乘】

越【詳見隱公元年】

【辛定王十未七年】元年【晉景十年齊頃九年衞穆十年蔡景二年鄭襄十五年曹宣五年陳成九年杞桓四十七年宋文二十一年秦桓十五年楚共王審元年】

春王正月公卽位

二月辛酉我君宣公

無冰

【寒極而無冰者常燠也按洪範傳曰豫恆燠若此政事舒緩紀綱縱弛之象成公幼弱政在三家公室不張其象已見故當涸陰沍寒而常燠應之古者日在北陸而藏冰獻羔而啟朝之祿位賔食喪祭冰皆與焉此亦燮調愆伏之一事也今旣寒而燠遂廢淩人之職然策書所載皆經邦大訓人有防而不登其姓名事有小而不記其本末雨雹冰雪何以悉書天人一理也萬物一气也觀於陰陽寒暑之變以察其消息盈虛此制治於未亂愼於微之意也毎愼於微然後王事備矣】

三月作丘甲

【作丘甲益兵也古者九夫爲井四井爲邑四邑爲丘四丘爲甸甸地方八里旁加一里爲成所取於民者出長轂一乘此司馬法一成之賦也爲齊難作丘甲益兵備敵重困農民非爲國之道其曰作者不宜作也唐太宗問李靖楚廣與周制如何靖曰周制一乘步卒七十二人甲士三人以二十五人爲一甲凡三甲共七十五人然則一丘所出十有八人積四丘而具一乘耳今作丘甲者卽丘出一甲是一甸之中共百人爲兵矣則未知其所作者三甸而增一乘乎毎乘而增一甲乎魯至昭公時嘗搜於紅革車千乘則計甸而增乘未可知也楚人二廣之法一乘至用百有五十人則魯毎乘而增一甲亦未可知也賦𨿽不同其實皆爲益兵其數皆增三之一耳先儒或言甲非人人之所能爲又以爲丘出甸賦加四倍者誤矣】音注【廣古曠反並同】

夏臧孫許及晉侯盟於赤棘

【初宣公謀以晉人去三桓歸父爲是見逐而奔齊矣今季孫當國恨齊人之立宣公納歸父又懼晉侯之或見討也故往結此盟赤棘晉地也其稱及魯所欲也盟非春秋所貴而惡屢盟者非惟長亂亦國用民力所難給也成公卽位之初方經大故未有施捨己責逮鰥寡救乏困之事也爲齊難旣作丘甲矣聞將出楚師又逺與晉尋盟豈固本保邦之道乎書及晉侯盟於赤棘非特備齊懼晉蓋三桓懷忿懟君父之心將有事於齊而汲汲欲之者罪可見矣】

秋王師敗績於茅戎音注【茅戎別種也】

【程氏曰王師於諸侯不言敗諸侯不可敵王也於夷狄不言戰夷狄不能抗王也不可敵不能抗者理也其敵其抗王道之失也桓王伐鄭兵敗身傷而經不書敗存君臣之義立天下之防也劉康公邀戎伐之敗績於徐吾氏而經不書戰辧內外之分立中國之防也是皆聖人筆削非魯史之舊文也然筆於經者𨿽以尊君父辧內外爲義而君父所以尊內外所以辧則有道矣桓王不以討賊興師而急於伐鄭康公不以惇信持國而輕於邀戎是失其所以君天下禦四夷之道也書敗績於茅戎者言自敗也其自反亦至矣】

冬十月

【壬定王十申八年】二年【晉景十一齊頃十衞穆十一卒蔡景三鄭襄十六曹宣六陳成十桓四十八宋文二十二卒秦桓十六楚共二】

春齊侯伐我北鄙

【初魯事齊謹甚𨿽易世而聘會不絕也及與晉侯盟於斷道而後怨隙成再盟於赤棘而後伐我北鄙齊侯之興是役非義矣魯人爲鞌之戰豈義乎同曰憤兵務相報復而彼此皆無善者則亦不待貶而罪自見矣】音注【斷音短】

夏四月丙戌衞孫良夫帥師及齊師戰於新築衞師敗績音注【新築衞地書大夫帥師於是始】

【齊師侵虐而以衞生此戰何也衞侯初與晉同盟於斷道矣又使世子臧與晉同伐齊矣又使孫良夫石稷將侵齊矣及與齊師遇石稷欲還良夫不可曰以師伐人遇其師而還將謂君何若知不能則如無出今旣遇矣不如戰也遂戰於新築故齊師𨿽侵虐而此戰以衞主之也春秋善解紛貴逺怨而惡以兵刃相接故書法如此】

六月癸酉季孫行父臧孫許叔孫僑如公孫嬰齊帥師會晉郤克衞孫良夫曹公子首及齊侯戰於鞌齊師敗績音注【鞌齊地去齊五百里音安○書會四卿是各自爲帥也自文之季年而無使介至是而無將佐魯三家之勢成矣】

【大國三軍次國二軍魯𨿽大國而四卿並將是四軍也當此時舊制猶存尺地皆公室之土也一民皆公室之兵也上卿行父與僑如嬰齊各帥一軍會戰而臧孫許如晉乞師又逆晉師爲之道本不將兵特往來晉魯兩軍之間預謀議耳成公初立主幼國危爲季孫一怒埽境內興師而四卿並出肆其憤欲𨿽無人乎成公之側有不卹也然後政自季氏出矣將稱元帥略其副屬詞之體也而四卿皆書者豈特爲詳內錄哉堅冰之戒亦明矣經之大例受伐者爲主而此以四國及之者以一笑之微殘民毒眾幾獲其君而怒猶未怠焚雍門之茨侵車東至海故以四國主之爲憤兵之大戒見諸行事深切著明矣】

秋七月齊侯使國佐如師己酉及國佐盟於袁婁音注【袁婁齊地去齊五十里○楚屈完來盟於師齊桓公退師而後盟於召陵修禮於楚也齊侯使國佐如師晉郤克進師而後盟於袁婁不禮於齊也夫以齊桓公之所不敢而四國之大夫敢爲之甚矣鞌戰之忿也齊國佐如師與楚屈完來一也然陘之役則曰來盟於師盟於召陵鞌之戰則曰及國佐盟於袁婁何也荊楚暴橫憑陵諸夏齊桓公仗義聲罪致討威行江漢之上不待加兵而楚人怗服其書來盟於師者楚人自服而求盟也盟於召陵者桓公退舍禮與之盟也在春秋時斯爲善矣若夫袁婁則異於是齊𨿽侵虐未若荊楚之暴也諸國大夫含憤積怒欲雪一笑之恥至於殺人盈野非有擊彊扶弱之心國佐如師將以賂免非服之也晉大夫又不以徳命使齊人盡東其畒而以蕭同叔子爲質夫蕭同叔子齊君之母也則亦悖矣由是國子不可請合餘燼背城借一揖而去之郤克使魯衞之使以其詞爲之請逮於袁婁而與之盟則汲汲欲盟者晉也故反以晉人及之若此類見曲直之繩墨矣是故制敵莫如仗義天下莫大於理而彊有力不與焉亦可謂深切著明矣】

八月壬午宋公鮑卒音注【文公卒子共公固立】

庚寅衞侯速卒音注【穆公卒子定公立】

取汶陽田音注【汶陽魯地汶音問】

【汶陽之田本魯田也取者得非其有之稱不曰復而謂之取何也恃大國兵力一戰勝齊得其故壤而不請於天王以正疆理則取之不以其道與得非其有奚異乎然則宜柰何考於建邦土地之圖若在封域之中則先王所錫先祖所受經果世守不可亂矣不然侵小得之春秋固有興滅國繼絕世之義必有處也魯在戰國時地方五百里而孟氏語愼子曰如有王者作在所損乎在所益乎經於復其故田而書取所損益亦可知矣】

冬楚師鄭師侵衞

十有一月公防楚公子嬰齊於蜀音注【蜀魯地○自屈完以來楚大夫皆無氏族而書公子自嬰齊始】

【按左氏魯衞受盟於晉從於伐齊故楚爲陽橋之役令尹子重曰師眾而後可於是王卒盡行二國稱師著其眾也侵衛則書侵我師於蜀致賂納質沒而不書非諱也書其重者則莫重乎其以中國諸侯降班失列下與夷狄之大夫防也季孫行父爲國丄卿當使其君尊榮其民免於侵陵之患而危辱至此特起於忿忮肆其褊心而不知制之以禮也書曰必有忍乃其有濟懲忿窒欲徳之修也不忮不求行之善也躬自厚而薄責於人逺怨之方也季孫忿忮弗能懲也而辱逮君父不亦憯乎故春秋史外傳心之要典也攷其行事深切著明於以反求諸已則亦知戒矣】

丙申公及楚人秦人宋人陳人衞人鄭人齊人曹人邾人薛人鄫人盟於蜀音注【楚於是始與中國準自此以下楚卿不書皆貶也盟而魯與必先書公尊內也次書主盟者眾所推也此書公及楚人則知主盟者楚也公子嬰齊秦石說宋華元陳公孫寧衞孫良夫鄭去疾皆國卿也何以稱人楚僭稱王春秋黜之以爲荊蠻晉𨿽不競猶主夏盟諸侯苟能任仁賢修政事保固疆圉要結鄰好同心擇義堅事晉室荊楚𨿽大何畏焉今乃西向服從而與之盟不亦恥乎閟宮之詩荊舒是懲魯之訓也乃是之從亦爲不善擇矣經於魯君盟會不信則諱公而不書不臣則諱公而不書棄中國從夷狄則諱公而不書蜀之盟棄晉從楚書公不諱何也事同而旣貶則從同同正始之義也從荊楚而與盟旣諱公於僖十九年齊之盟矣是以於此不諱而人諸國之大夫以見意也】

【癸定王十酉九年】三年【晉景十二齊頃十一衛定公臧元年蔡景四鄭襄十七曹宣七陳成十一杞桓四十九宋共公固元年秦桓十七楚共三】

春王正月公會晉侯宋公衛侯曹伯伐鄭

【按左氏諸侯伐鄭討邲之役也遂東侵鄭公子偃帥師禦之覆諸鄤敗諸丘輿夫討邲之役則復怨勦民非觀釁也遂東侵則潛師掠境非以律也覆而敗諸則専用詐謀非正勝也度彼參此皆無善也略而不紀勝負微也晉侯稱爵而以伐書何也初爲是役必以鄭之從楚也附蠻夷擾中國則盟主冇詞於伐耳宋衛未葬曷爲稱爵背殯越境以吉禮從金革之事也】音注【鄤芒袁反】

辛亥葬衞穆公

二月公至自伐鄭

甲子新宮災三日哭

【廟災而哭禮也得禮爲常事則何以書緱氏劉絢口新宮者宣宮也不曰宣宮者神主未遷也知然者丹楹刻桷皆稱桓宮此不舉諡故知其未也宮成而主未入遇災而哭何禮哉宣公薨至是二十有八月緩於主可知矣言災則不恭之致亦自見矣此說據經爲合或曰禮稱有焚其先人之室則三日哭新宮將以安神主也𨿽未而哭不亦可乎曰先人之室蓋嘗寢於斯食於斯會族屬於斯其居處笑語之所在皆可想也事死如事生故有焚其室則哭之禮也神主未而哭於人情何居】

乙亥葬宋文公

【按左氏文公卒始厚葬益車馬重器備君子謂華元樂舉於是乎不臣考於經未有以驗其厚也數其葬之月則信然矣天子七月諸侯五月大夫三月士逾月以降殺遲速爲禮之節不可亂也文公之卒國家安靖外無危難曷爲越禮逾時逮乎七月而後克襄事哉故知華元樂舉之棄君於惡而益其侈無疑矣夫禮之厚薄稱人情而爲之者也宋公在殯而離次出境從金革之事哀戚之情忘矣顧欲厚葬其君親此非有所不忍於死者特欲誇耀滛侈無知之人耳世衰道防禮法旣壞無以制其侈心至於秦漢之間窮竭民力以事丘隴其禍有不可勝言者春秋據事直書而其失自見此類是也豈不爲永戒哉】

夏公如晉

鄭公子去疾帥師伐許

公至自晉

【宣公薨至是三年之喪畢矣宜入朝京師見天子受王命然後歸而卽政可也嗣守社稷之重而不朝於周以拜汶陽田之故而往朝於晉其行事亦悖矣此春秋所爲作也公行多不致其書公至自晉何其至也必有以也】

秋叔孫僑如帥師圍棘音注【棘汶陽之邑在濟北蛇丘】

【按左氏取汶陽之田棘不服故圍之復故地而民不聴至於命上將用大師環其邑而攻之何也魯於是時初稅畆作丘甲稅役日益重矣棘𨿽復歸故國所以不願爲之民也歟成公不知薄稅斂輕力役修徳政以來之而肆其兵力𨿽得之亦必失之】

大雩

晉郤克衛孫良夫伐廧咎如音注【廧咎如赤狄別種也廧音祥咎音臯】冬十有一月晉侯使荀庚來聘音注【晉來聘之始】

衛侯使孫良夫來聘丙午及荀庚盟丁未及孫良夫盟音注【聘而遂盟之於是始】

【劉敞曰諸侯有聘無盟聘禮也盟非禮也庚與良夫不務引其君當道而生事専命爲非禮不信以干先王之典故不系於國以見其遂事之辱非人臣之操此說然也其言及者公與之盟而不言公見二卿之抗也盟者春秋所惡於惡之中又有惡焉者此類是也】

鄭伐許音注【狄鄭也楚之伯鄭爲之也由齊桓以來爭鄭於楚桓公卒鄭始朝楚諸侯之入於楚鄭爲亂階也至辰陵鄭帥諸夏而事楚矣敗晉於邲盟十四國之君大夫於蜀皆鄭爲之是故外秦而後外鄭也】

【稱國以伐外之也晉楚爭鄭鄭兩事焉及邲之敗於是乎専意事楚不通中華晉𨿽加兵終莫之聴也至此一嵗而再伐許甚矣夫利在中國則從中國利在荊蠻則從荊蠻而不擇於義之可否以爲去就其於天理之存者幾希況又馮弱犯寡一嵗之中而再動干戈於鄰國不旣甚乎春秋之法不欲少爲假借筆之於書所以懲惡也以爲告辭略而從告乃實錄耳一字爲褒貶義安在也】

【甲定王二戍十年】四年【晉景十三齊頃十二衞定二蔡景五鄭襄十八卒曹宣八陳成十二桓五十宋共二秦桓十八楚共四】

春宋公使華元來聘音注【宋始聘魯】

三月壬申鄭伯堅卒音注【襄公卒悼公費立】

伯來朝

夏四月甲寅臧孫許卒

公如晉

葬鄭襄公

秋公至自晉

冬城鄆音注【鄆魯西邑音運】

鄭伯伐許

【前此鄭襄公伐許旣惡之矣今悼公又伐許乃復稱爵何也喪未逾年以吉禮從金革之事則忘親矣稱爵非美詞所以著其惡也】

【乙定王二十亥一年崩】五年【晉景十四齊頃十三衞定三蔡景六鄭悼公費元年曹宣九陳成十三桓五十一宋共三秦桓十九楚共五】

春王正月叔姬來歸音注【叔姬魯僖公次女】

【前書伯來朝左氏以爲歸叔姬也此書叔姬來歸則出也春秋於內女其歸其出錄之詳者男女居室人之大倫也男子生而願爲之有室女子生而願爲之有家父母之心人皆有之而不能爲之擇家與室則夫婦之道苦淫僻之罪多矣王法所重人倫之本錄之詳也爲世戒也】

仲孫蔑如宋音注【仲孫蔑孟獻子也】

夏叔孫僑如防晉荀首於谷音注【谷齊地】

梁山崩音注【梁山在馮翊夏陽縣北】

【梁山韓國也詩曰奕奕梁山韓侯受命而謂之韓奕者言奕然髙大爲韓國之鎭也後爲晉所滅而大夫韓氏以爲邑焉書而不系國者爲天下記異是以不言晉也左氏載絳人之語於禮文備矣而未記其實也夫降服乘縵徹樂出次祝幣史辭六者禮之文也古之遭變異而外爲此文者必冇恐懼修省之心主於內若成湯以六事撿身髙宗克正厥事宣王側身修行欲銷去之是也徒舉其文而無實以先之何足以弭災變乎夫國主山川至於崩竭當時諸侯未聞有戒心而修徳也故自是而後六十年間弒君十冇四亡國三十二其應亦憯矣春秋不明著其事應而事應具存其可忽諸】

秋大水

冬十有一月己酉天王崩音注【定王崩子簡王立】

十有二月己丑公防晉侯齊侯宋公衛侯鄭伯曹伯邾子伯同盟於虫牢音注【虫牢鄭地在陳畱封丘縣北】

【桉左氏許靈公愬鄭伯於楚鄭伯如楚訟不勝歸而請成於晉盟於虫牢鄭服也鄭服則何以書同盟天王崩赴告已及在諸侯之防矣以所聞先後而奔喪禮也而九國諸侯防盟不廢故特書同盟以見其皆不臣春秋惡盟誓於惡之中又有惡焉者此類是也】

【丙簡王子元年】六年【晉景十五齊頃十四衛定四蔡景七鄭悼二卒曹宣十陳成十四桓五十二宋共四秦桓二十楚共六吳子壽夢元年】

春王正月公至自防

二月辛巳立武宮

【武官武公之宮立武宮非禮也喪事卽逺有進而無退宮廟卽逺有毀而無立故二昭二穆與太祖而五者諸侯之廟制也曰考廟曰王考廟曰皇考廟皆有祭焉曰顯考廟曰祖考廟享嘗乃止去祖爲壇去壇爲墠壇墠有禱則祭無禱乃止去墠爲鬼諸侯之祭法也武公至是歷世十一其毀已久而輒立焉非卽逺有終之意故特書曰立立者不宜立也】音注【墠音善】

取鄟音注【鄟附庸國音專】

【鄟防國也書取者滅之也滅而書取爲君隠也項亦國也其書滅者以僖公在防季孫所爲故直書其事而不隠此春秋尊君抑臣以辧上下謹於微之意也人倫之際差之毫釐繆以千里故仲尼特立此義以示後世臣子使以道事君而無朋附權臣之惡於傳有之犯上干主其罪可救乖忤貴臣禍在不測故臣子多不憚人主而畏權臣如漢谷永之徒直攻成帝不以爲嫌至於王氏則周旋相比結爲死黨而人主不之覺此世世之公患也歸父家遣緣季氏也朝吳出奔因無極也王章殺身忤王鳯也鄴侯寄館避元載也惟殺生在下而人主失其柄也是以黨與眾多知有權臣而不知有君父矣使春秋之義得行尊君抑臣以辧上下毎謹於微豈有此患乎】

衛孫良夫帥師侵宋

夏六月邾子來朝

公孫嬰齊如晉音注【嬰齊叔肸子】

壬申鄭伯費卒音注【費音祕○悼公卒弟成公睔立】

秋仲孫蔑叔孫僑如帥師侵宋

【魯遣二卿爲主將動大眾焉有事於宋而以侵書者潛師侵掠無名之意蓋陋之也於衛孫良夫亦然上三年嘗防宋衛同伐鄭矣次年宋使華元來聘通嗣君矣又次年魯使仲孫蔑報華元矣是年冬鄭伯背楚求成於晉而魯衛與宋又同盟於虫牢矣今而有事於宋上卿受鉞大眾就行而師出無名可乎故特書侵以罪之也左氏載此師晉命也後二年宋來納幣諸伯姬焉則此師爲晉而舉非魯志明矣兵戎有國之重事邦交人道之大倫聴命於人不得已焉將能立乎春秋所以罪之也】

楚公子嬰齊帥師伐鄭音注【楚始書大夫將自是必圍滅而後貶人之】冬季孫行父如晉

晉欒書帥師救鄭

【荊楚僭號稱王聖人深惡痛絕而不赦者大一統以存周使民著於君臣之義也鄭能去逆效順是攺過善出幽谷而喬木也嬰齊爲是帥師又因其喪而伐之不義甚矣經所以深惡之也書卿帥師伐鄭於文無貶辭何以知其深惡楚也下書欒武子帥師救鄭則知之矣凡書救者未有不善之也而伐者之罪著矣按左氏晉楚遇於桑隧軍帥之欲戰者八人武子遂還則無功也亦何善之有曰此春秋之所以善欒書也兩軍相加兵刃旣接折馘執俘計功受賞此非仁人之心王者之事故舞幹而苗格者舜也因壘而崇降者文也次於陘而屈完服者齊桓也會於蕭魚而鄭不叛者晉悼也武子之能不戮而知還也亦庻幾哉】

【丁簡王丑二年】七年【晉景十六齊頃十五衛定正蔡景八鄭成公睔元年曹宣十一陳成十五杞桓五十三宋共五秦桓二十一楚共七吳壽夢二】

春王正月鼷防食郊牛角攺卜牛鼷防又食其角乃免牛音注【鼷音兮】

【谷梁子曰郊牛日展斛角而知傷展道盡矣其所以備災之道不盡也攺卜牛鼷防又食其角則亡乎人矣非人之所能也所以免有司之過也有司免過卽變異也其應云何許翰曰小害大下賊上食而又食三桓子孫相繼之象也宣公有虞三桓之志至成始弗戒矣理或然也】音注【斛音球】

吳伐郯音注【郯音談】

【稱國以伐狄之也吳本太伯之後以族屬言則周之伯父也何以外之爲其僭天子之大號也按國語云命圭有命固曰吳伯不曰吳王然則吳本伯爵也後𨿽益熾浸與中國防盟進而書爵不過曰子亦不以本爵與之故記於禮書曰四夷𨿽大皆曰子此春秋之法仲尼之制也而以爲不敢擅進退諸侯亂名實者誤矣】

夏五月曹伯來朝

不郊猶三望

【吳郡朱長文曰禮天子有四望諸侯則祭境內山川而已魯當祭泰山泰山魯之境也禮所得祭故不書三望僭天子禮是以書之其說是矣楚子軫言三代命祀祭不越望而曰江漢沮漳楚之望非也楚始受封濵江之國漢水沮漳豈其境內哉此亦據後世並兼封略言之爾】音注【朱長文按宋鑑紹興間人著春秋通誌二十卷】

秋楚公子嬰齊帥師伐鄭公防晉侯齊侯宋公衛侯曹伯莒子邾子伯救鄭八月戊辰同盟於馬陵音注【馬陵衛地】

【楚人軍旅數起頻年伐鄭以其背已而從諸夏也與莊之欲討徵舒而入陳亦異矣書大夫之名氏書帥師書伐而無貶詞者所謂不待貶絕而罪自見者也晉合八國之君親往救鄭則攘荊楚安中國之師也欲著其善故特書救鄭以美之言救則楚罪益明而鄭能背夷卽華善亦著矣前此晉遣上將諸國不與焉此則其君自行而防合諸國則楚人暴橫憑陵諸夏之勢益張亦可見矣故盟於馬陵而書同盟者同病楚也】

公至自防

吳入州來音注【州來楚邑○吳楚交兵不書至是始書之傳曰是以始大通吳於上國晉人爲之也】

冬大雩

衛孫林父出奔晉

春秋傳卷十九

欽定四庫全書

春秋傳卷二十

宋胡安國撰成公下

【戊簡王寅三年】八年【晉景十七齊頃十六衛定六蔡景九鄭成二曹宣十二陳成十六桓五十四宋共六秦桓二十二楚共八吳壽夢三】

春晉侯使韓穿來言汶陽之田歸之於齊

【汶陽之田本魯田也魯人恃大國之威以兵力脇齊得其故地而不正疆理於天王則取之不以其道也郤克戰勝令於齊曰反魯衛之侵地齊旣從之今復有命俾歸諸齊則歸之不以其道也而齊人貪得晉有二命穿也列卿無所諌止皆罪也來言者緩詞也歸之於者易詞也爲國以禮者無憚於彊而魯侯微弱遂以歸齊而不能保罪亦見矣】

晉欒書帥師侵蔡

公孫嬰齊如莒

宋公使華元來聘

夏宋公使公孫壽來納幣音注【公孫壽蕩意諸之流】

【納幣不書此何以書公孫壽卿也納幣使卿非禮也禮不可略亦不可過惟其稱而已矣略則輕大倫過則溺私愛宋公之請伯姬魯侯之嫁其女皆致其厚者也而不知越禮逾制豈所以重大婚之禮哉經悉書之爲後法也】

晉殺其大夫趙同趙括

【按左氏趙莊姬爲趙嬰之亡譖於晉侯曰原屏將爲亂欒郤爲徵晉討趙同趙括以其田與祁奚韓厥言於君曰成季之勲宣孟之忠而無後爲善者懼矣乃立武而反其田然則同括無罪爲莊姬所譖而欒郤害之也故稱國以殺而不去其官以見晉之失政刑矣】

秋七月天子使召伯來賜公命音注【召音邵賜命止此】

【諸侯嗣立而入見則有賜已修聘禮而來朝則有賜能敵王所愾而獻功則有賜成公卽位服喪已畢而不入見旣更五服一朝之嵗矣而不如京師又未嘗敵王所愾而有功也何爲來賜命乎召伯者縣內諸侯爲王卿士者也來賜公命罪邦君之不王譏天子之僭賞也臨諸侯曰天王君天下曰天子蓋一人之通稱】

冬十月癸卯叔姬卒

晉侯使士燮來聘叔孫僑如防晉士燮齊人邾人伐郯【按左氏士燮來聘言伐郯也以其事吳故公請緩師不可吳初伐郯季孫固曰中國不振旅蠻夷入伐而莫之或卹亡無日矣當其時旣不能救及其旣成豈獲已也而又率諸國伐之何義乎前書來聘下書防伐晉侯之爲盟主可見矣魯旣知其不可從大國之令而不敢違其不能立亦可知矣】

衛人來媵音注【爲伯姬歸宋也媵音孕又音佞】

【媵者何諸侯有三歸嫡夫人行則侄娣從二國來媵亦以侄娣從凡一娶九女所以廣繼嗣三國來媵非禮也夫以禮制欲則治以欲敗禮則亂而諸侯一娶十有二女則是以欲敗禮矣備書三國以明逾制爲後戒也】

【已簡王卯四年】九年【晉景十八齊頓十七卒衛定七蔡景十鄭成三曹宣十三陳成十七桓五十五宋共七秦桓二十三楚共九吳壽夢四】

春王正月伯來逆叔姬之喪以歸

【凡筆於經者皆經邦大訓也杞叔姬一女子爾而四書於防何也有男女然後有夫婦有夫婦然後有父子故春秋愼男女之配重大昏之禮以是爲人倫之本也事有大於此者乎男而賢也得淑女以爲配則自家刑國可以移風俗女而賢也得君子以爲歸則承宗廟奉祭祀能化天下以婦道豈曰小補之哉夷攷叔姬之行𨿽賢不若宋共姬亦不至如鄫季姬之越禮也伯初來朝魯然後出之卒而復逆其喪以歸者豈非叔姬本不應出故魯人得以義責之使復歸葬乎魯在春秋時內女之歸不得其所者有矣聖人詳錄其始卒欲爲後鑑使得有終而無獘也其經世之慮逺矣】

公防晉侯齊侯宋公衛侯鄭伯曹伯莒子伯同盟於蒲音注【蒲衛地】

【按左氏爲歸汶陽之田故諸侯貳於晉晉人懼防於蒲以尋馬陵之盟夫盟非固結之本也衛獻公言於寧喜求復國喜曰必子鮮在不然必敗小邾射以句繹來奔曰使季路要我吾無盟夫信在言前者不言而自諭誠在令外者不令而自行晉初下令於齊反魯衛之侵地而齊不敢違者以其順也齊旣從之魯君親往拜其賜矣復有二命俾歸諸齊一與一奪信不可知無惑乎諸侯之解體也晉人不知反求諸已惇信明義以補前行之愆而又欲刑牲防血要質鬼神以禦之是從事於末而不知本矣特書同盟以罪晉也】

公至自防

二月伯姬歸於宋

夏季孫行父如宋致女晉人來媵

【致女者何女旣嫁三月而廟見則成婦矣而後父母使人安之故謂之致也常事爾何以書致女使卿非禮也經有因褒以見貶者初獻六羽之類是也亦有因貶以見褒者致女來媵之類是也伯姬賢行著於家故致女使卿特厚其嫁遣之禮賢名聞於逺故諸國爭媵信其無妬忌之行程氏以爲一女子之賢尙聞於諸侯況君子哉或曰魯女𨿽賢豈能聞於逺乎曰古者庶女與非敵者則求爲媵固爲之擇賢小君則諸侯之賢女自當聞矣】

秋七月丙子齊侯無野卒音注【頃公卒子靈公環立】

晉人執鄭伯晉欒書帥師伐鄭

【按左氏楚人以重賂求鄭鄭伯防公子成於鄧秋鄭伯如晉晉人討其貳於楚執諸銅鞮欒書伐鄭鄭使伯蠲行成晉人殺之楚子重侵陳以救鄭稱人而執者旣不以王命又不歸諸京師則非伯討也殺伯蠲不書者旣執其君矣則行人爲輕亦不足紀也楚子重侵陳與處父救江何異削而不書者鄭亦有罪焉耳夫鄭之從晉舊矣今以重賂故又與楚防則是惟利之從而不要諸義也故鄭無可救之善楚不得有能救之名】

冬十有一月葬齊頃公

楚公子嬰齊帥師伐莒庚申莒潰楚人入鄆音注【鄆莒別邑也○伐稱名入稱人書法與防蜀盟蜀同】

【按左氏楚子重自陳伐莒圍渠丘城惡眾潰楚師圍莒莒城亦惡庚申莒潰楚遂入鄆孟子曰鑿斯池也築斯城也與民守之效死而民不去是則可爲也夫鑿池築城者爲國之備所謂事也效死而民不去爲國之本所謂政也莒恃其陋不修城郭浹辰之間楚克其三都信無備矣然兵至而民逃其上不能使民效死而不去則昧於爲國之本也𨿽隆莒之城何益乎故經於莒潰特書日以謹之者以明城郭溝池重門擊柝皆守邦之末務必以固本安民爲政之急耳】

秦人白狄伐晉

【經所謹者內外之辧也晉嘗與白狄伐秦秦亦與白狄伐晉族類不復分矣其稱人貶詞也武王伐商誓師牧野庸蜀羌髳徵盧彭濮皆與馬豈亦不謹乎除天下之殘賊而出民於水火之中非晉之伐秦秦之伐晉所可借口也今晉秦連兵更相邀結夫中國友邦自相侵伐己爲不義又與非我族類者共焉不亦甚乎晉旣失信復聴婦人讒說殺其世臣而諸侯皆貳秦狄交伐比事以觀可謂深切著明矣】

鄭人圍許

城中城音注【中城者郭之內而宮之外也】

【經世安民視道之得失不倚城郭溝池以爲固也谷梁子謂凡城之志皆譏其說是矣莒𨿽恃陋不設備至使楚人入鄆苟有令政使民效死而不潰宼亦豈能入也城非春秋所貴而書城中城其爲儆守孟微矣王公設險以守其國非歟曰百雉之城七里之郭設險之大端也謹於禮以爲國辧尊卑分貴賤明等威異物采凡所以杜絕陵僭限隔上下者乃體險之大用也獨城郭溝池之足恃乎】

【庚簡王辰五年】十年【晉景十九卒齊靈公環元年衛定八蔡景十一鄭成四曹宣十四陳成十八杞桓五十六宋共八秦桓二十四楚共十吳壽夢五】

春衛侯之弟黑背帥師侵鄭

【按左氏衛子叔黑背侵鄭晉命也其曰衛侯之弟者子叔黑背生公孫剽孫林父寧殖出衡侯衎而立剽亦以父有寵愛之私故得立耳此與齊之夷仲年無異其特書弟以爲後戒可謂深切著明矣】

夏四月五卜郊不從乃不郊

五月公防晉侯【景】齊侯【靈】宋公【共】衛侯【定】曹伯【宣】伐鄭齊人來媵音注【伯姬也異姓來媵非禮也】

丙午晉侯獳卒音注【景公卒太子州蒲五月先立以伐鄭獳乃候反】

秋七月公如晉

【此葬晉侯也而不書諱之也天子之喪動天下屬諸侯諸侯之喪動通國屬大夫公之葬晉侯非禮也惟天子之事焉可也傳以晉人止公送葬諸侯莫在焉魯人辱之故諱而不書非矣假令諸侯皆在魯人不以爲辱而可書乎】

冬十月

【辛簡王巳六年】十有一年【晉厲公州蒲元年齊靈二衛定九蔡景十二鄭成五曹宣十五陳成十九桓五十七宋共九秦桓二十五楚共十一吳壽夢六】

春王三月公至自晉

晉侯使郤犫來聘己丑及郤犫盟音注【犫尺牛反】

夏季孫行父如晉

秋叔孫僑如如齊

冬十月

【壬簡王午七年】十有二年【晉厲二齊靈三衛定十蔡景十三鄭成六曹宣十六陳成二十桓五十八宋共十秦桓二十六楚共十二吳壽夢七】

春周公出奔晉音注【周公天子三公也】

【按左氏周公楚惡惠襄之偪且與伯輿爭政不勝怒而出王使劉子復之盟於鄄而入三日復出奔晉夫人主無誠慤之心而下要大臣盟是謂君不君人臣無忠信之實而上與人主盟是謂臣不臣旣已要質鬼神以入矣又叛盟失信而出奔則是自絕於天也自周無出而書曰出者見周室衰微刑政號令不行於天下爾】

夏公防晉侯衛侯於澤音注【澤地闕公羊作沙澤○此晉楚爲成也於是晉士燮防楚公子罷許偃盟於宋西門之外不書存中國也】

秋晉人敗狄於交剛音注【交剛狄地】

冬十月

【癸簡王未八年】十有三年【晉厲三齊靈四衛定十一蔡景十四鄭成七曹宣十七卒陳成二十一杞桓五十九宋共十一秦桓二十七楚共十三吳壽夢八】

春晉侯使郤錡來乞師音注【錡魚綺反】

【晉主夏盟行使諸侯徴防討貳誰敢不従以霸主之尊而書曰乞師何也列國疏封𨿽有大小土地甲兵受之天子不相統屬魯兵非晉所得専也今晉不以王命興諸侯之師故特書曰乞以見其卑伏屈損無自反而縮之意矣聖人作春秋無不重內而輕外至於乞師則內外同辭者蓋皆有報怨復讎貪得之心是以如此若夫誅亂臣討賊子請於天王以大義驅之誰不拱手以聴命何至於乞哉噫此聖人所以垂戒後世見諸行事之深切著明者也】

三月公如京師

夏五月公自京師遂防晉侯齊侯宋公衛侯鄭伯曹伯邾人滕人伐秦

【諸侯毎嵗侵伐四出未有能修朝覲之禮者今公欲防伐秦道自王都不可越天子而往也故皆朝王而不能成朝禮書曰如京師見諸侯之慢也因防伐而行矣又書公自京師以伐秦爲遂事者此仲尼親筆明朝王爲重存人臣之禮也古者諸侯卽位喪服畢則朝小聘大聘終則朝巡狩於方嶽則朝觀春秋所載天王遣使者屢矣十二公之述職蓋闕如也獨此年書公如京師又不能成朝禮不敬莫大焉君臣人道之大倫也而竟至於此故仲尼嘗有言曰如有用我者吾其爲東周乎爲此懼作春秋其或抑或或子或奪所以明君臣之義者至矣其義得行則臣必敬於君子必敬於父天理必存人欲必消大倫必正豈曰小補之哉此以伐秦爲遂事之意也】

曹伯廬卒於師音注【宣公卒成公負芻立】

秋七月公至自伐秦

冬葬曹宣公

【甲簡王申九年】十有四年【晉厲四齊靈五衛定十二卒蔡景十五鄭成八曹成公負芻元年陳成二十二杞桓六十宋共十二秦桓二十八卒楚共十四吳壽夢九】

春王正月莒子朱卒音注【渠丘公卒犂比公密州立】

夏衛孫林父自晉歸於衛

秋叔孫僑如如齊逆女

鄭公子喜帥師伐許

九月僑如以夫人婦姜氏至自齊音注【婦姜氏有姑之常稱也若妾姑則不書氏是故有成風則出姜不氏有敬嬴則穆姜不氏所以別嫡姑也】

【谷梁曰大夫不以夫人以夫人非正也刺不親迎也僑如之不氏一事而再見者卒名耳然則娶於他邦而道裏或逺必親迎乎以封壤則有小大以爵次則有尊卑以道途則有逺邇或迎之於其國或迎之於境上或迎之於所館中禮之節可也】

冬十月庚寅衛侯臧卒音注【定公卒子獻公衎立】

秦伯卒音注【桓公卒子景公立】

【乙簡王酉十年】十有五年【晉厲五齊靈六衛獻公衎元平蔡景十六鄭成九曹成二陳成二十三杞桓六十一宋共十三卒秦景公元年楚共十五吳壽夢十】

春王二月葬衛定公

三月乙巳仲嬰齊卒

【嬰齊者公子遂之子公孫歸父之弟也歸父出奔齊魯人徐傷其無後也於是使嬰齊後之故書曰仲嬰齊此可謂亂昭穆之序失父子之親者以后歸父則弟不可爲兄嗣以後襄仲則以父字爲氏亦非矣】

癸丑公防晉侯【厲】衛侯【獻】鄭伯【成】曹伯【成】宋世子【成】齊國佐邾人【定】同盟於戚音注【國佐齊大夫國武子也】

晉侯執曹伯歸於京師音注【特書晉侯討有罪也】

【稱侯以執伯討也何以爲伯討晉合諸侯伐秦曹宣公卒於師曹人使公子負芻守使公子欣時逆曹伯之喪負芻殺其大子而自立至是晉侯執之又不敢自治而歸於京師使卽天刑夫是之謂伯討春秋執諸侯者眾矣未有執得其罪如此者故獨書其爵】

公至自防

夏六月宋公固卒音注【共公卒子平公成立】

楚子伐鄭

秋八月庚辰葬宋共公

宋華元出奔晉宋華元自晉歸於宋宋殺其大夫山宋魚石出奔楚音注【宋殺其大夫山此蕩澤稱國以殺而山不書氏有司法守之辭也魚石公子目夷曽孫】

【宋六卿魚氏蕩氏向氏鱗氏皆桓族也華氏戴族也華元爲右師魚石爲左師蕩氏汰而驕共公卒已葬蕩澤弱公室殺公子肥華元曰我司君臣之訓而不能正罪大矣不能治官敢賴寵乎乃出奔晉魚石將止之魚府曰元反必討是無桓氏也石曰彼多大勲國人所與不反懼桓氏之無祀於宋也遂自止元於河上元歸使國人攻桓氏殺蕩山出魚石國然後定元之出奔晉與歸於宋皆不省文者著其正也書之重詞之復必有美惡焉詞繁而不殺所以與之也以不賴龍而出奔以國人與晉皆許之討而後入正可知矣蘇轍謂使元懷祿顧寵重於出奔則不能討此說是也山不書氏背其族也背其族者伐其本也人而無本人道絕矣葛藟猶能芘其本根況於人而忍伐其本乎】

冬十有一月叔孫僑如防晉士燮齊髙無咎宋華元衛孫林父鄭公子防邾人防吳於鐘離音注【防音秋鐘離楚邑淮南縣此防吳之始亦晉以諸侯之大夫防吳之始○自是大夫自爲防矣】

【吳以號舉外之也防而殊防外之也殊防有二義防王世子於首止意在尊王室不敢與世子抗也防吳於鐘離於柤於向意在賤吳子而罪諸侯不敢與之敵也夫以太伯至徳是始有吳以族言之則周之伯父也至其後世遂以號舉者以其僭竊稱王不能居中國之爵號耳成襄之間中國無霸齊晉大國亦皆俛首東向而親吳聖人蓋傷之故特殊防可謂深切著明矣】

許於葉音注【葉近楚之邑音攝今南陽葉縣是也】

【丙簡王十戌一年】十有六年【晉厲六齊靈七衛獻二蔡景十七鄭成十曹成三陳成二十四杞桓六十二宋平公成元年秦景二楚共十六吳壽夢十一】

春王正月雨木冰

【雨木冰者雨而木冰也何休曰木者少陽幼君大臣之象冰者凝陰兵之類也冰脇木者君臣將執於兵之徴未幾而有沙隨茗丘之事天人之際休咎之應焉可誣也而欲盡廢五行傳亦過矣】

夏四月辛未滕子卒音注【文公卒成公原立】

鄭公子喜帥師侵宋音注【喜卽子罕】

六月丙寅朔日有食之

晉侯使欒黶來乞師音注【黶音黯】

甲午晦晉侯及楚子鄭伯戰於鄢陵楚子鄭師敗績音注【鄢陵鄭地】

【不書師敗績以其君親集矢於目而身傷爲重也當是時兩軍相抗未有勝負之形晉之捷也亦幸焉爾幸非持勝之道範文子所以立於軍門有聖人能內外無患盍釋楚以爲外懼之戒乎楚師𨿽敗其勢益張晉遂怠矣卒有欒氏之譖而誅三郤國內大亂聖人備書以見行事之深切著明也】

楚殺其大夫公子側

秋公防晉侯齊侯衛侯宋華元邾人於沙隨不見公音注【沙隨宋地】

【臣子之於君父其美不其惡爲尊者諱爲親者諱禮也聖人假魯史以示王法其於魯事有君臣之義故君弒則書薨易地則書假滅國則書取出奔則書孫屈已而與彊國之大夫盟則書及叛盟失信而莫適守則沒公而書防凡此類𨿽不沒其實示天下之公必隠避其辭以存臣子之禮然則沙隨之防晉不見公是魯侯之大辱深可恥焉者矣曷爲直書其事而不諱乎曰春秋伸道不伸邪榮義不榮勢正己而無卹乎人以仁禮存心而不憂橫逆之至者也沙隨之防魯有內難師出後期所當卹者晉人聴叔孫僑如之譖怒公而不見曲在晉矣魯侯自反非有背仁棄禮不忠之咎也昔曽子嘗聞大勇於夫子曰自反而縮𨿽千萬人吾往矣孟子言浩然之气至大至剛以直養而無害則塞乎天地之間沙隨之不見於公何歉乎直書而不諱者示天下後世使知大勇浩然之气所以守身應物如此其垂訓之義大矣】音注【橫去聲難萬旦反背音佩應於證反】

公至自防

公防尹子晉侯齊國佐邾人伐鄭音注【尹子周卿士子爵也於是始以王臣與伐】

曹伯歸自京師

【曹伯不名其位未嘗絕也不絕其位所以累乎天王也其言自京師王命也言天王之釋有罪也善不蒙賞惡不卽刑以堯爲君舜爲臣𨿽得天下不能一朝居也負芻谷世子而自立不能因晉之執寘諸刑典而使復國則無以爲天下之共主矣】

九月晉人執季孫行父捨之於苕丘音注【苕丘晉地苕音條】冬十月乙亥叔孫僑如出奔齊

十有二月乙丑季孫行父及晉郤犫盟於扈音注【晉許魯平故盟】

公至自防

乙酉刺公子偃

【按左氏宣伯通於穆姜欲去季孟而取其室戰於鄢陵之日公將行穆姜送公而使逐二子公以晉難告曰請反而聴命姜怒公子偃公子鉏趨過指之曰女不可是皆君也公待於壞隤申宮儆備設守而後行是以後使孟獻子守於公宮宣伯使告郤犫曰魯侯待於壞隤以待勝者郤犫取貨於宣伯而訴公於晉侯晉侯不見公公防諸侯伐鄭將行姜又命公如初公又申守而行宣伯使告郤犫曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而谷之我斃蔑也不然歸必叛晉人執季文子於苕丘公還待於鄆使子叔聲伯請季孫於晉郤犫曰苟去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄使寡君得事晉君則夫二人者魯國社稷之臣也若朝亡之魯必夕亡範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何乃許魯平赦季孫出叔孫僑如而盟之季孫及郤犫盟於扈歸刺公子偃】音注【還音旋】

【丁簡王十亥二年】十有七年【晉厲七齊靈八衛獻三蔡景十八鄭成十一曹成四陳成二十五桓六十三宋平二秦景三楚共十七吳壽夢十二】

春衛北宮括帥師侵鄭音注【北宮括衛成公曾孫】

夏公防尹子單子晉侯齊侯宋公衛侯曹伯邾人伐鄭六月乙酉同盟於柯陵音注【柯陵鄭西地此言同盟尹單與盟之辭也】秋公至自防

齊髙無咎出奔莒音注【髙無咎齊大夫也】

九月辛丑用郊

【郊之不時未有甚於此者也故特曰用郊用者不宜用也或曰蓋以人饗叩其鼻血以薦也古者六畜不相爲用況敢用人乎】

晉侯使荀防來乞師音注【防乙耕反】

冬公防單子晉侯宋公衛侯曹伯齊人邾人伐鄭十有一月公至自伐鄭

壬申公孫嬰齊卒於貍脤音注【貍脤地闕貍力之反脤市軫反】

十有二月丁巳朔日有食之

邾子貜且卒音注【貜音躍且音䢐○定公卒宣公牼立】

晉殺其大夫郤錡郤犫郤至

楚人滅舒庸音注【舒庸東夷偃姓之國】

【戊簡王十子三年】十有八年【晉厲八弒齊靈九衛獻四蔡景十九鄭成十二曹成五陳成二十六桓六十四宋平三秦景四楚共十八吳壽夢十三】

春王正月晉殺其大夫胥童

庚申晉弒其君州蒲音注【厲公弒悼公周立】

【弒君天下之大罪討賊天下之大刑春秋合於人心而定罪聖人順於天理而用刑固不以大霈釋當誅之賊亦不以大刑加不弒之人然趙盾以不越境而書弒許世子止以不嘗藥而書弒鄭歸生以憚老懼讒而書弒楚公子比以不能效死不立而書弒齊陳乞以廢長立幼而書弒晉欒書身爲元帥親執厲公於匠麗氏使程滑弒公而以車一乘葬之於翼東門之外而春秋稱國以弒其君而不著欒書之名氏何哉仲尼無私與天爲一奚獨於趙盾許止歸生楚比陳乞則責之甚備討之甚嚴而於樂武子闊略如此乎學者深求其防知聖人誅亂臣討賊子之大要也而後可與言春秋矣】

齊殺其大夫國佐

公如晉

夏楚子鄭伯伐宋宋魚石復入於彭城音注【彭城宋邑此伐宋以納魚石其不曰納宋魚石於彭城何也劉敞曰不與納也諸侯失國諸侯納之正也諸侯世也大夫失位諸侯納之非正也大夫不世也諸侯托於諸侯禮也大夫托於諸侯非禮也其言復入者已絕而復入惡之甚者宋魚石晉欒盈是矣】

公至自晉

晉侯使士匄來聘

秋伯來朝

八月邾子來朝

築鹿囿音注【築墻爲鹿苑】

己丑公薨於路寢

冬楚人鄭人侵宋

晉侯使士魴來乞師音注【魴音房】

十有二月仲孫蔑防晉侯宋公衛侯邾子齊崔杼同盟於虛朾音注【虛朾宋地朾他丁反】

丁未葬我君成公

春秋傳卷二十

欽定四庫全書

春秋傳卷二十一

宋胡安國撰襄公上【公名午成公子母定姒諡法因事有功曰襄辟土有徳曰襄】

周【簡王十四年魯襄公元年簡王崩子靈王立襄二十八年靈王崩子景王立】

鄭【成公十三年魯襄公二年成公卒子僖公髠頑立襄七年僖公卒簡公嘉立】

齊【靈公十年魯襄公十九年靈公卒子莊公光立襄二十五年莊公弒弟景公杵臼立】

宋【平公四年】

晉【悼公復霸元年韓厥爲政襄七年知防爲政襄十一年防於蕭魚服鄭襄十三年荀偃爲政襄十五年悼公卒子平公彪立襄十九年士匄爲政襄二十五年趙武爲政襄二十七年晉楚盟於宋南北分霸始此】

衛【獻公五年魯襄公十四年獻公奔齊衛立公孫剽是爲殤公襄二十六年殤公弒獻復歸於衛襄二十九年獻公卒子襄公立】

蔡【景公二十年魯襄公三十年景公弒子靈公般立】

曹【成公六年魯襄公十八年成公卒子武公滕立】

滕【詳見成公元年】

陳【成公二十七年魯襄公四年成公卒子哀公溺立】

【桓公六十五年魯襄公六年桓公卒子孝公匄立襄二十三年孝公卒弟文公益姑立】

薛【詳見僖公元年】

莒【犂比公五年魯襄公十六年晉執犂比公襄三十一年犂比公弒子展輿立】

邾【宣公三年魯襄公十六年晉執宣公襄十七年宣公卒悼公華立襄十九年晉執悼公】

許【靈公十八年魯襄公二十六年靈公卒於楚悼公買立】

小邾【魯襄公七年小邾穆公來朝】

楚【共王十九年子重爲今尹魯襄公三年子重伐吳卒子辛爲令尹襄五年楚殺子辛子囊爲令尹襄十三年共王卒子康王昭立襄十五年子庚爲令尹襄二十一年子南爲令尹二十二年防子馮爲令尹襄二十五年子木爲令尹襄二十八年康王卒郟敖麇立】

秦【景公五年】

吳【壽夢十四年魯襄公十二年壽夢卒諸樊立一名遏襄二十五年遏門於巢卒余祭立一名載襄二十九年餘祭卒夷末立一名余昧】

越【詳見隠公元年及昭公元年】

【巳簡王十丑四年崩】元年【晉悼公周元年齊靈十年衛獻五年蔡景二十年鄭成十三年曹成六年陳成二十七年桓六十五年宋平四年秦景五年楚共十九年吳壽夢十四年】

春王正月公卽位

仲孫蔑防晉欒黶宋華元衛寧殖曹人莒人邾人滕人薛人圍宋彭城

【按左氏曰非宋地追書也然則書圍彭城者魯史舊文也曰圍宋彭城者仲尼親筆也楚已取彭城封魚石戍之三百乘矣則曷爲系之宋楚不得取之宋魚石不得受之楚𨿽專其地君子不登叛人所以正疆域固封守謹王度也】

夏晉韓厥帥師伐鄭仲孫蔑防齊崔杼曹人邾人人次於鄫音注【鄫鄭地○書次從晉而未決也亦以見復伯之難】

【楚人釋君而臣是助事已悖矣晉於是乎降彭城以魚石等歸遂伐鄭而諸侯次於鄫此皆放於義而行者也傳書楚子辛救鄭而經不書者鄭本爲楚以其君之故親集矢於目是以與楚而不貳也棄中國從蠻荊不能以大義裁之惟私欲之從則鄭無可救之善楚不得有能救之名經所以削之不言救也】音注【降平聲爲去聲】

秋楚公子壬夫帥師侵宋

九月辛酉天王崩音注【簡王崩子靈王立】

邾子來朝

冬衛侯使公孫剽來聘晉侯使荀防來聘音注【剽匹妙反簡王崩赴告已及藏在諸侯之策矣則宜以所聞先後而奔喪今邾子方來修朝禮衛侯晉侯方來修聘事於王喪若越人視秦人之肥瘠曾不與焉而左氏以爲禮此何禮乎滕定公薨世子定爲三年喪父兄百官皆不欲曰吾宗國魯先君莫之行也喪紀益廢民習於耳目而不察故後世以日易月人子安而行之不知春秋之義無君臣之禮豈不惜哉】

【庚靈王寅元年】二年【晉悼二齊靈十一衛獻六蔡景二十一鄭成十四卒曹成七陳成二十八桓六十六宋平五秦景六楚共二十吳壽夢十五】

春王正月葬簡王

鄭師伐宋

夏五月庚寅夫人姜氏薨音注【姜氏襄公嫡母也】

六月庚辰鄭伯睔卒音注【睔古困反○成公卒子僖公髠頑立】

晉師宋師衛寧殖侵鄭

秋七月仲孫蔑會晉荀防宋華元衛孫林父曹人邾人於戚

己丑葬我小君齊姜

叔孫豹如宋

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

【虎牢鄭地故稱制邑至漢爲成臯今爲汜水縣巖險聞於天下猶虞之下陽趙之上黨魏之安邑燕之楡闗吳之西陵蜀之漢樂地有所必據城有所必守而不可以棄焉者也有是險而不能守故不系於鄭然則據地設險亦所貴乎天險不可升也地險山川丘陵也王公設險以守其國大易之訓也城郭溝池以爲固亦君子之所謹也鑿斯池築斯城與民同守孟子之所以語滕君也夫狡焉思啟封疆而爭地以戰殺人盈野爭城以戰殺人盈城者固非春秋之所貴守天子之土繼先君之世不能設險守國將至於遷潰滅亡亦非聖人之所與故城虎牢而不繋於鄭程氏以爲責鄭之不能有也其聖人以待衰世之意小康之事邪】

楚殺其大夫公子申

【辛靈王卯二年】三年【晉悼三齊靈十二衛獻七蔡景二十二鄭僖公髠頑元年曹成八陳成二十九桓六十七宋平六秦景七楚共二十一吳壽夢十六】

春楚公子嬰齊帥師伐吳音注【楚始伐吳】

公如晉

夏四月壬戌公及晉侯盟於長樗音注【長樗晉地樗敕居反】公至自晉

六月公防單子晉侯【悼】宋公【平】衛侯【獻】鄭伯【僖】莒子【犂比】邾子【宣】齊世子光己未同盟於雞澤音注【雞澤衛地】

【同盟或以爲有三例一則王臣預盟而書同二則諸侯同欲而書同三則惡其反覆而書同夫惡其反覆與諸侯同欲而書同信矣王臣預盟而書同義則來安盟於女栗及蘇子也而不書同盟於洮於翟泉會王人也而不書同然則此三盟者正所謂諸侯同欲而書同盟也其同欲柰何同病楚也防於柯陵之歳夏伐鄭楚人師於首止而諸侯還冬伐鄭楚人師於汝上而諸侯還雞澤之盟陳袁僑如防楚師在繁陽而韓獻子懼平丘之行楚棄疾立復封陳蔡而中國恐是知此三盟者諸侯皆有戒心而修盟故稱同不以尹子單子劉子亦預此盟而譏之也夫王臣將命必惇信明義而後可以表正乎天下諸侯守邦必尊主奉法而後可以保其社稷今王臣下與諸侯約誓諸侯亦敢上與王臣要言斯大亂之道也則亦不待書同盟而罪自見矣】音注【惡去聲下同要平聲見去聲】

陳侯使袁僑如會

戊寅叔孫豹及諸侯之大夫及陳袁僑盟音注【諸侯在而大夫自爲盟始於此】

秋公至自會

冬晉荀防帥師伐許

【壬靈王辰三年】四年【晉悼四齊靈十三衛獻八蔡景二十三鄭僖二曹成幾陳成三十卒桓六十八宋平七秦景八楚共二十二吳壽夢十七】

春王三月己酉陳侯午卒音注【成公卒子哀公溺立】

【午者襄公名也孔子作春秋在哀公之世襄公哀公之皇考也曷不諱乎古者死而無諡不以名爲諱周人以諡易名於是乎有諱禮故孟子曰諱名不諱姓姓所同也名所獨也然禮律所載則有不諱者夫子兼帝王之道參文質之中而作春秋以法萬世如公薨不地滅國書取出奔稱孫之類所以放其文也莊公名同而書同盟僖公名申而書戊申定公名宋而書宋人之類所以從其質也後世不明此義則有以諱易人之名者又有以諱易人之姓者詩書則諱臨文則諱嫌名則諱二名則偏諱愚者違禮以爲孝諂者獻佞以爲忠忌諱繁名實亂而春秋之法不行矣】

夏叔孫豹如晉

秋七月戊子夫人姒氏薨音注【姒氏成公妾襄公母姒杞姓】

葬陳成公

八月辛亥葬我小君定姒音注【定諡也】

冬公如晉

陳人圍頓

【癸靈王巳四年】五年【晉悼五齊靈十四衛獻九蔡景二十四鄭僖三曹成十陳哀公溺元年桓六十九宋平八秦景九楚共二十三吳壽夢十八】

春公至自晉

夏鄭伯使公子發來聘

叔孫豹鄫世子巫如晉音注【以鄫世子比魯大夫故書叔孫豹鄫世子正如晉】仲孫蔑衛孫林父會吳於善道音注【善道吳地魯衛俱受命於晉故不言及吳】

秋大雩

楚殺其大夫公子壬夫

公會晉侯宋公陳侯衛侯鄭伯曹伯莒子【犂比】邾子【宣】滕子【成】薛伯齊世子光吳人鄫人於戚音注【戚衛地○於是盟於戚吳初與諸侯盟也不書盟爲晉諱也吳晉之盟春秋終諱之見哀十三年】

【吳何以稱人按左氏吳子使壽越如晉請聴諸侯之好晉人將爲之合諸侯使魯衛大夫防吳於善通且告防期然則戚之事乃吳人來防不爲主也來防諸侯而不爲主則進而稱人諸侯往與之防而主吳則貶而稱國聖人之情見矣春秋之義明矣】音注【好去聲爲去聲見音現】

公至自會

冬戍陳音注【戍不書惟悼公之戍陳鄭也特書之】

楚公子貞帥師伐陳

公防晉侯宋公衛侯鄭伯曹伯齊世子光救陳

十有二月公至自救陳

辛未季孫行父卒

【甲靈王午五年】六年【晉悼六齊靈十五衛獻十蔡景二十五鄭僖四曹成十一陳哀二桓七十卒宋平九秦景十楚共二十四吳壽夢十九】

春王三月壬午伯姑容卒音注【桓公卒子孝公匄立】

夏宋華弱來奔

秋葬桓公

滕子來朝

莒人滅鄫

【谷梁子曰莒人防鄫非滅也立異姓以蒞祭祀滅亡之道也公羊亦云莒女有爲鄫夫人者蓋欲立其出也或曰鄫取莒公子爲後罪在鄫子不在莒人春秋應以梁亡之例而書鄫亡不當但責莒人也今直罪莒捨鄫何哉曰莒人之以其子爲鄫後與黃敬進李園之妹於楚王呂不韋獻邯鄲之姬與秦公子其事𨿽殊其砍滅人之祀而有其國則一也春秋所以釋鄫而罪莒歟以此防民猶有以韓謐爲世嗣昏亂紀度如郭氏者】

冬叔孫豹如邾

季孫宿如晉音注【宿行父之子】

十有二月齊侯滅萊音注【萊姜姓子爵國於東夷】

【乙靈王未六年】七年【晉悼七齊靈十六衛獻十一蔡景二十六鄭僖五卒曹成十二陳哀三孝公匄元年宋平十秦景十一楚共二十五吳壽夢二十】

春郯子來朝音注【郯國名少皥氏之後音談】

夏四月三卜郊不從乃免牲

小邾子來朝

城費音注【費魯邑音祕○自城費而季氏始彊】

【費季氏邑也按左氏南遺爲費宰叔仲昭伯爲隧正欲善季氏而求媚於南遺謂遺請城費吾多與而役故季氏城費夫文子相三君無衣帛之妾無食粟之焉無藏金玉無重器備則固忠於公室而不顧其所食之私邑也及行父卒宿之不忠逐專魯國之政羣小媚之無故勞民妄與是役季氏益張其後孔子行乎季孫三月不違至於帥師墮費其越禮不度可知矣然則書城費乃履霜堅冰之戒彊私家弱公室之萌據事直書而義自見矣用人不惟其賢惟其世豈不殆哉】

秋季孫宿如衛

八月螽

冬十月衛侯【獻】使孫林父來聘壬戌及孫林父盟楚公子貞帥師圍陳

十有二月公防晉侯宋公陳侯衛侯曹伯莒子邾子於鄬音注【鄬鄭地音委又音爲】

鄭伯髠頑如會未見諸侯丙戌卒於鄵音注【髠苦門反鄵鄭地七報反又采南反卒於鄵爲子駟所弒也僖公弒簡公嘉立】

【按鄭僖公三傳皆以爲弒而春秋書卒者左氏則曰以瘧疾赴也公羊則主爲中國諱之說谷梁則主不使得加之說若左氏所言是君弒而可以僞赴又順其欲而不彰則亂臣賊子免於見討而春秋非傳信之書矣然則弒而書卒二傳之說蓋所以立萬世臣道之防褫逆賊之魄疑得聖人之意顧習其說者未之察爾夫弒君之賊其惡不待貶絕而自見矣見弒者豈無不善之積以及其身者乎衛桓則以嫡母無寵宋殤則以亟戰疲民齊襄則以行同鳥獸鄭夷則以侮慢大臣蔡固則以淫而不父陳平國則以殺諫臣而通於夏氏楚虔則以多行無禮奚齊則以嬖孽而國人不之君吳余祭則以輕近刑人而晉州蒲欲盡去羣大夫而立其左右也若天鄭僖公則異於是矣會盟者禮義之所出也禮義者治平之與鄰也僖公欲從諸侯防於鄬則是貴盟誓爲守禮之君也諸大夫欲背諸夏與荊楚則是背盟誓爲棄禮之民也以守禮之君而見弒於棄禮之民豈有不善之積以及其身者乎聖人至是傷之甚懼之甚故變文而書曰鄭伯髠頑如防未見諸侯丙戌卒於鄵未見諸侯其曰如防何致其志也諸侯卒於境內不地鄵鄭邑也其曰卒於鄵見其弒而隱之也卒鄭伯逃歸陳侯聖人之防微而公谷之義精矣存天理抑人欲之意逺矣】音注【瘧魚略反爲於僞反夫音扶下同】

陳侯逃歸音注【自是凡防同無陳】

【谷梁子曰逃義曰逃逃者匹夫之事上二年諸侯戌陳今楚令尹來伐諸侯又救之亦旣勤矣爲陳侯計者下令國中大申儆備立太子以固守親聴命於諸侯謀禦敵之防當是時晉君方明八卿和睦諸侯聴命必能致力於陳矣不此之顧棄儀衛而逃歸此匹夫之事耳夫義路也禮門也輕棄中國惟蠻夷之懼是不能由是路出入是門故書逃歸以罪之可謂深切著明矣】

【丙靈王申七年】八年【晉悼八齊靈十七衛獻十二蔡景二十七鄭簡公嘉元年曹成十三陳哀四孝二宋平十一秦景十二楚共二十六吳壽夢二十一】

春王正月公如晉

夏葬鄭僖公

鄭人侵蔡獲蔡公子燮

季孫宿防晉侯鄭伯齊人宋人衛人邾人於邢丘音注【邢丘故邢國今河內平臯縣】

【蘇轍曰晉悼公修文襄之業攺命朝聘之數使諸侯之大夫聴命於防大夫稱人眾辭也朝聘之節儉而有禮眾之所安也臣則以爲大夫稱人貶之也昔周公戒成王以繼自今我其立政立事夫不自爲政而委於臣下是以國之利器示人而不知寶也朝聘事之大者重煩諸侯而使大夫聴命無乃以姑息愛人而不由徳乎使政在大夫而諸侯夫國又豈所以愛之也後此八年湨梁之防悼公初沒諸侯皆在而大夫獨盟君若贅旒夫豈一朝一夕之故哉故邢丘之事魯公在晉而季孫宿防見魯之失政也諸侯之大夫貶而稱人謹其始也】

公至自晉

莒人伐我東鄙

秋九月大雩

冬楚公子貞帥師伐鄭

【齊宣王問於孟子交鄰國有道乎孟子曰有惟智者爲能以小事大故大王事獯鬻句踐事吳以小事大畏天者也畏天者保其國鄭介大國之間困彊楚之令而欲息肩於晉若能信任仁賢明其刑政經畫財賦以禮法自守而親比四鄰必能保其封境荊楚𨿽大何畏焉而子耳子國加兵於蔡獲公子燮無故怒楚所謂不修文徳而有武功者也楚人來討不從則力不能敵從之則晉師必至故國人皆喜而子產獨不順焉以晉楚之爭鄭自玆弗得寧矣是以獲公子燮特書侵蔡以罪之而公子貞來伐鄭及楚平不復書矣平而不書以見鄭之屈服於楚而不信也犧牲玉帛待於境上以待彊者而請盟其能國乎】

晉侯使士匄來聘

【丁靈王酉八年】九年【晉悼九齊靈十八衛獻十三蔡景二十八鄭簡二曹成十四陳哀五杞孝三宋平十二秦景十三楚共二十七吳壽夢二十二】

春宋災

夏季孫宿如晉

五月辛酉夫人姜氏薨音注【姜氏成公母】

秋八月癸未葬我小君穆姜

冬公防晉侯宋公衛侯曹伯莒子邾子滕子薛伯杞伯小邾子齊世子光伐鄭十有二月己亥同盟於戲音注【戲鄭地音義】

【鄭之見伐於楚子駟欲從楚子展曰小國無信兵亂日至亡無日矣請完守以老楚仗信以待晉其防未爲失也而子駟遂及楚盟於是晉師至矣諸侯伐鄭晉人令於列國修器備盛餱糧歸老幼居疾於虎牢肆眚圍鄭鄭人恐乃行成苟偃曰遂圍之以待楚人之救而與之戰不然無成知防曰許之盟而還師以敝楚吾三分四軍與諸侯之銳以逆來者於我未病楚不能矣猶愈於戰暴骨以逞不可以爭大勞未艾君子勞心小人勞力先王之制也乃許鄭成同盟於戲夫善爲國者不師善師者不陣善陣者不戰知武子明於善陣之法以佐晉悼公屢與諸侯伐鄭楚輒救之而不與之戰楚師遂屈得善勝之道矣故下書蕭魚之防以美之】音注【艾魚廢反】

楚子伐鄭

【戊靈王戌九年】十年【晉悼十齊靈十九衛獻十四蔡景二十九鄭簡三曹成十五陳哀六孝四宋平十三秦景十四楚共二十八吳壽夢二十三】

春公防晉侯宋公衛侯曹伯莒子邾子滕子薛伯伯小邾子齊世子光會吳於柤音注【柤音查楚地】

夏五月甲午遂滅偪陽音注【偪陽妘姓國今彭城傳陽縣偪音福又音逼○此通吳晉往來之道也】

公至自防

楚公子貞鄭公孫輒帥師伐宋

晉師伐秦

秋莒人伐我東鄙

公防晉侯宋公【平】衛侯【獻】曹伯【成】莒子【犂比】邾子【宣】齊世子光滕子【成】薛伯伯小邾子伐鄭音注【此悼公三駕之一】冬盜殺鄭公子騑公子發公孫輒音注【盜賤者也以賤者而曰殺三卿鄭之失政甚矣是故書盜自此始】

【按左氏鄭公子騑當國發爲司馬輒爲司空騑與尉止有爭及爲田洫司氏堵氏侯氏子師氏皆喪田故五族聚羣不逞之徒以作亂入西宮殺三卿於朝不稱大夫程氏以爲失卿職也卿大夫者國君之陪貳政之本也本彊則精神折衝聞有偃息談笑而郤敵國之兵勝千里之難者矣乃至於身不能保而盜得殺之於朝安在其爲陪貳乎故削其大夫爲當官失職者之鑑也】音注【喪去聲】

戍鄭虎牢楚公子貞帥師救鄭音注【向也曰虎牢今也曰鄭虎牢何不系之鄭者爲天下城之也系之鄭者爲鄭戍之也是故楚丘不系之衛緣陵不系之梁山沙鹿不系之晉皆非一國之辭也郱鄑郚系之紀彭城系之宋皆一國之辭也○楚數救鄭矣宣元年蒍賈二年鬭椒九年子重十六年楚子十七年子重公子申皆不書於是始書救鄭以爲晉悼復伯楚欲救而不能也是故書救陳見晉之終失陳書救鄭見楚之終失鄭云爾】

【虎牢之地城不系鄭者責在鄭也戍而系鄭者罪諸侯也曷爲責鄭設險所以守國有是險而不能設犧牲玉帛待盟境上使其民人不享土利辛苦墊隘無所底告然後請成故城不系鄭者責其不能有也曷爲罪諸侯夫鄭人從楚固云不義然中國所以城之者非欲斷荊楚之路爲鄭蔽也駐師扼險以逼之爾至是伐而復戍焉猶前志也則可謂以義服之乎故戍而系鄭者若曰鄭國分地受諸天子非列國所得專所以罪諸侯也聖人旣以虎牢還系於鄭又書楚公子貞帥師救鄭諸侯之罪益明矣夫以救許楚所以深罪諸侯不能保鄭肆其陵逼曾荊楚之不若也亦可謂深切著明也哉】

公至自伐鄭

【己靈王亥十年】十有一年【晉悼十一齊靈二十衛獻十五蔡景三十鄭簡四曹成十六陳哀七孝五宋平十四秦景十五楚共二十九吳壽夢二十四】

春王正月

作三軍音注【此志三家分公室之始】

【三軍魯之舊也古者大國三軍次國二軍小國一軍魯侯封於曲阜地方數百里天下莫彊焉及僖公時能復周公之宇而史克作頌其詩曰公車千乘說者以爲大國之賦也又曰公徒三萬說者以爲大國之軍也故知三軍魯之舊爾然車而謂之公車則臣下無私乘也徒而謂之公徒則臣下無私民也若有侵伐諸卿更帥以出事畢則將歸於朝車復於甸甲散於丘卒還於邑將皆公家之臣兵皆公家之眾不相系也文宣以來政在私門襄公幼弱季氏益張廢公室之三軍而三家各有其一季氏盡徵焉而舊法亡矣是以謂之作其明年季孫宿救臺遂入鄆又其後享範獻子而公臣不能具三耦民不屬公可知矣春秋書其作捨以見昭公失國定公無正而兵權不可去公室有天下國家者之所宜鑑也】

夏四月四卜郊不從乃不郊

鄭公孫捨之帥師侵宋

公防晉侯宋公【平】衛侯【獻】曹伯【成】齊世子光莒子【犂比】邾子【宣】滕子【成】薛伯伯小邾子伐鄭音注【此悼公三駕之二】秋七月己未同盟於亳城北公至自伐鄭音注【亳城鄭地亳蒲落反】

楚子鄭伯伐宋

【盟於亳城北鄭服而同盟也尋復從楚伐宋故書同盟見其旣同而又叛也旣同而又叛從子展之謀欲致晉師而後與之也故亳之盟其載書曰或間玆命明神殛之俾失其民隊命亡氏踣其國家𨿽渝此盟而不顧也噫慢神至於此極而盟猶足恃乎】音注【復扶又反見音現】

公防晉侯宋公衛侯曹伯齊世子光莒子邾子滕子薛伯伯小邾子伐鄭防於蕭魚音注【蕭魚鄭地此悼公三駕之三○伐鄭防於蕭魚序績也○自是鄭不叛晉者二十四年】

【程氏曰防於蕭魚鄭又服而請防也不書鄭防謂其不可信也而晉悼公推至誠以待人信鄭不疑禮其因而歸焉納斥侯禁侵掠遣叔肸告於諸侯而鄭自此不復苟晉者二十四年至哉誠之能感人也自悼公能謀於魏絳以息民聴於知武子而不與楚戰故三駕而楚不能與之爭𨿽城濮之績不越是矣】

公至自防

楚人執鄭行人良霄音注【卽伯有公孫輒之子】

冬秦人伐晉

春秋傳卷二十一﹤經部﹐春秋類﹐胡氏春秋傳﹥

欽定四庫全書

春秋傳卷二十二

宋胡安國撰襄公中

【庚靈王十子一年】十有二年【晉悼十二齊靈二十一衞獻十六蔡景三十一鄭簡五曹成十七陳哀八孝六宋平十五秦景十六楚共三十吳壽夢二十五卒】

春王三月莒人伐我東鄙圍臺季孫宿帥師救臺遂入酈音注【臺魯邑今瑯琊費縣有臺亭音胎又臺怠反】

【鄆莒地也遂者生事也入者逆詞也大夫無遂事受命而救臺不受命而入鄆惡季孫宿之擅權使公不得有爲於其國也或曰古者命將得專制閫外之事有可以安國家利社稷者專之可也曰此爲境外言之也臺在邦域之中而專行之非有無君之心者不敢爲也昭公逐定無正夫豈一朝一夕之故哉其所由來者漸矣】

夏晉侯使士魴來聘

秋九月吳子乘卒音注【壽夢卒子諸樊立吳始書卒】

冬楚公子貞帥師侵宋

公如晉

【辛靈王十丑二年】十有三年【晉悼十三齊靈二十二衞獻十七蔡景三十二鄭簡六曹成十八陳哀九孝七宋平十六秦景十七楚共三十一卒吳諸樊遏元年】

春公至自晉

夏取邿音注【邿小國今任城亢父縣有邿亭是已音詩】

秋九月庚辰楚子審卒音注【共王卒子康王昭立】

冬城防音注【防臧氏邑】

【壬靈王十寅三年】十有四年【晉悼十四齊靈二十三衞獻十八蔡景三十三鄭簡七曹成十九陳哀十孝八宋平十七秦景十八楚康王昭元年吳諸樊二】

春王正月季孫宿叔老防晉士匄齊人【靈】宋人【平】衞人【獻】鄭公孫蠆曹人【成】莒人【犂比】邾人【宣】滕人【成】薛人人小邾人會吳於向音注【蠆醜邁反向鄭地叔老聲伯子魯使二卿防晉敬事伯國晉人自是輕魯幣而益敬其使故叔老𨿽介亦列於防齊崔杼宋華閱衞北宮括在防惰慢不攝故貶稱人蓋欲以督率諸侯奨成伯功也吳來在向諸侯防之故曰防吳】

【使舉上客而叔老並書者以內卿行則不得不書矣季孫宿以卿爲介而不使之免叔老介於宿而不敢避蓋兩失之𨿽晉人輕其幣而敬其使於君命使人之體豈爲得哉】

二月乙未朔日有食之

夏四月叔孫豹防晉荀偃齊人【靈】宋人【平】衞北宮括鄭公孫蠆曹人【成】莒人【犂比】邾人【宣】滕人【成】薛人人小邾人伐秦音注【晉秦兵爭止此晉秦兵爭始於韓而終於十三國之伐】

己未衞侯出奔齊音注【獻公出衞人立公孫剽】

【按左氏衞寧殖將死語其子曰吾得罪於君名在諸侯之防曰孫林父寧殖出其君夫所謂諸侯之防則列國之史也諸侯則若晉若魯是也史則若晉之乘魯之春秋是也今春秋書衞侯出奔齊而不曰孫林父寧殖出其君者蓋仲尼筆削不因舊史之文也欲知經之大義深考舊文筆削之不同其得之矣或曰孫寧出君眾所同疾史防書之是也聖人曷爲掩姦藏惡不暴其罪而以歸咎人主何哉曰臣而逐君其罪已明矣人君擅一國之名寵神之主而民之望也愛之如父母仰之如日月敬之如神明畏之如雷霆何可出也所爲見逐無乃肆於民上縱其滛虐以棄天地之性乎故衞衎出奔使祝宗告亡且告無罪而定姜曰有罪若何告無春秋端本淸源之書故不書所逐之臣而以自奔爲名所以警乎人君者爲後世鑑非聖人莫能修之爲此類也】

莒人侵我東鄙

秋楚公子貞帥師伐吳

冬季孫宿防晉士匄宋華閱衞孫林父鄭公孫蠆莒人邾人於戚音注【戚孫林父邑○於是孫林父立公孫剽而防晉於戚以定之襄昭之際大夫無君之禍晉爲之也悼公之徳衰矣】

【癸靈王十卯四年】十有五年【晉悼十五卒齊靈二十四衞獻十九殤公剽元年蔡景三十四鄭簡八曹成二十陳哀十一杞孝九宋平十八秦景十九楚康二吳諸樊三】

春宋公使向戌來聘二月己亥及向戌盟於劉音注【劉魯地】

劉夏逆王后於齊音注【劉夏天子大夫劉采地夏名也】

【劉夏何以不稱使不與天子之使夏也昏姻人倫之本王後天下之母劉夏士也士而逆後是不重人倫之本而輕天下之母矣然則何使卿往逆公監之禮也官師從單靖公逆王后於齊書劉夏而不書靖公是知卿往逆公監之禮也春秋昏姻得禮者常事不書】音注【單音善】

夏齊侯伐我北鄙圍成公救成至遇音注【成魯地遇魯地○書至遇公畏齊不敢至成】

季孫宿叔孫豹帥師城成郛音注【郛成之外城也】

秋八月丁巳日有食之

邾人伐我南鄙

冬十有一月癸亥晉侯周卒音注【悼公卒子平公彪立】

【甲靈王十辰五年】十有六年【晉平公彪元年齊靈二十五衛獻二十殤二蔡景三十五鄭簡九曹成二十一陳哀十二杞孝十宋平十九秦景二十楚康三吳諸樊四】

春王正月葬晉悼公

三月公防晉侯宋公衞侯鄭伯曹伯莒子邾子薛伯伯小邾子於湨梁戊寅大夫盟音注【湨水名出河內軹縣東南至溫入河古闃反○凡伯在焉而但曰諸侯者無伯也君在焉而但曰大夫者無君也是故自文而下盟於扈防於扈則有斥言諸侯而不序自襄而下湨梁之盟則有斥言大夫而不序】

【牡丘之防諸侯旣次於匡則書曰公孫敖帥師及諸侯之大夫救徐雞澤之防諸侯旣盟而陳侯使袁僑如防則書曰叔孫豹及諸侯之大夫及陳袁僑盟今湨梁之防諸侯皆在是若欲使大夫盟者則書魯卿及諸侯之大夫盟可也而獨書大夫何也諸侯失政大夫皆不臣也上二年春正月防於向十有四國之大夫也夏四月防伐秦十有三國之大夫也冬防於戚七國之大夫也此三防皆國之大事也而使大夫皆專之而諸侯皆不與焉是列國之君不自爲政弗躬弗親禮樂徵伐已自大夫出矣況悼公旣沒晉平初立無先公之明也君若贅旒而大夫張亦宜矣夫豈一朝一夕之故哉善惡積於至微而不可掩常情忽於未兆而不預謀荀偃怒大夫盟而晉靖公廢趙籍韓防魏斯爲諸侯之勢見矣有國者謹於禮而不敢忽此春秋以待後世之意也】音注【與去聲見音現】

晉人執莒子邾子以歸音注【執以歸始此】

齊侯伐我北鄙

夏公至自防

五月甲子地震

叔老防鄭伯晉荀偃衞寧殖宋人伐許音注【鄭非主兵也則曷爲防鄭伯春秋不以大夫主諸侯則推而屬之鄭也春秋之大義夷夏之辧君臣之分而已是故僖十九年盟於齊陳非主盟也不以夷狄主中國則書防陳今年伐許鄭非主兵也不以大夫主諸侯則書防鄭】秋齊侯伐我北鄙圍成

冬叔孫豹如晉

【乙靈王十巳六年】十有七年【晉平二齊靈二十六衞獻二十一殤三蔡景三十六鄭簡十曹成二十二陳哀十三孝十一宋平二十秦景二十一楚康四吳諸樊五】

春王二月庚午邾子牼卒音注【牼音坑○宣公卒悼公華立】

宋人伐陳

夏衞石買帥師伐曹音注【石買石稷子】

秋齊侯伐我北鄙圍桃音注【桃魯地弁縣東南有桃墟】

齊髙厚帥師伐我北鄙圍防音注【防臧紇邑伐我大夫將書大夫始此自隱以來齊伐我皆書人君將書君自文十五年始大夫將書大夫自髙厚始】

九月大雩

宋華臣出奔陳

冬邾人伐我南鄙

【丙靈王十午七年】十有八年【晉平三齊靈二十七衞獻二十二殤四蔡景三十七鄭簡十一曹成二十三陳哀十四孝十二宋平二十一秦景二十二楚康五吳諸樊六】

春白狄來

【劉敞曰夷狄於中國無事焉其於天子世一見則諸侯𨿽善其交際不得而通也是以春秋亦不與其朝不與其朝者懲滛慝一內外也周公致太平越裳氏重九譯而獻其白雉公曰君子徳不及焉不享其贄此乃天子而讓也況列國之君乎守藩之臣乎】

夏晉人執衛行人石買音注【石買卽是伐曹者宜卽懲治本罪而晉因其爲行人之使執之故書行人以罪晉】

秋齊師伐我北鄙

冬十月公防晉侯【平】宋公【平】衞侯【殤】鄭伯【簡】曹伯【成】莒子【犂比】邾子【悼】滕子薛伯伯小邾子同圍齊音注【同圍齊非但晉志也自圍齊之後晉師無君將𨿽大夫之師出無與於諸夏之義矣】

【凡侵伐圍入未有書同者而獨於此書同圍齊何也齊環背盟棄好陵虐神主肆其暴橫數伐鄰國觀加兵於魯則可見矣諸侯所共惡疾故同心而圍之也同心圍齊其以伐致何也見齊環無道宜得惡疾大諸侯之伐而免其圍齊之罪辭也春秋於此有沮橫逆抑彊暴之意孟子曰國必自伐而後人伐之自作孽不可逭其齊侯環之謂矣尙誰懟哉】音注【沮在呂反】

曹伯負芻卒於師

楚公子午帥師伐鄭

【丁靈王十未八年】十有九年【晉平四齊靈二十八卒衞獻二十三殤五蔡景三十八鄭簡十二曹武公滕元年陳哀十五孝十三宋平二十二秦景二十三楚康六吳諸樊七】

春王正月諸侯盟於祝柯音注【祝柯齊邑今齊州禹城縣】

晉人執邾子

公至自伐齊

取邾田自漷水音注【漷水出東海合鄕縣西南經魯國至髙平湖陸縣入泗水漷音郭】季孫宿如晉

葬曹成公

夏衞孫林父帥師伐齊

秋七月辛卯齊侯環卒音注【靈公卒子荘公光立】

晉士匄帥師侵齊至谷聞齊侯卒乃還

【谷齊地也還者終事之詞古之爲師不伐喪大夫以君命出境有可以安國家利社稷者則專之可也世衰道微暴行交作利人之難以成其私欲者眾矣士匄乃有惻隱之心聞齊侯卒而還不亦善乎或曰君不屍小事臣不專大名爲士匄者宜墠帷而歸命乎介則非矣使士匄未出晉境如是焉可也已至齊地則進退在士匄矣猶欲墠帷而歸命乎介則非古者命將不從中覆專制境外之意而況喪必不可伐非進退可疑而待請者故至谷聞齊侯卒乃還善之也】

八月丙辰仲孫蔑卒

齊殺其大夫髙厚

鄭殺其大夫公子嘉

【按左氏初盜殺鄭三卿於西宮之朝公子嘉知而不言旣又欲起楚師以去諸大夫故楚人伐鄭至於純門而返至是嘉之爲政也專國人患之乃討西宮之難與純門之師子展子西率國人殺嘉而分其室不稱鄭人者嘉則有罪矣而子展子西不能正以王法肆諸市朝與眾同棄乃利其室而分之有私意焉故稱國以殺而不去其官此春秋原情定罪之意】

冬葬齊靈公

城西郛音注【西郛國都外城之西郭也】

叔孫豹防晉士匄於柯音注【柯衞地今魏郡內黃縣東北有柯城】

城武城音注【武城魯邑今泰山南武城縣】

【戊靈王十申九年】二十年【晉平五齊荘公光元年衞獻二十四殤六蔡景三十九鄭簡十三曹武二陳哀十六孝十四宋平二十三秦景二十四楚康七吳諸樊八】

春王正月辛亥仲孫速防莒人【犂比】盟於向音注【向莒邑】夏六月庚申公防晉侯齊侯宋公衞侯鄭伯曹伯莒子邾子滕子薛伯伯小邾子盟於澶淵音注【澶淵衞地在頓丘縣南澶音嬋】

秋公至自防

仲孫速帥師伐邾

蔡殺其大夫公子燮蔡公子履出奔楚

【按左氏初蔡文侯欲事晉曰先君與於踐土之盟晉不可棄且兄弟也畏楚不行而卒楚人使蔡無常公子燮求從先君以利蔡謀國之合於義者也國人乃不順焉而殺燮此何罪矣故稱國而不去其官公子履其母弟也進不能正國退不能遠害懼禍而奔從於荊楚書者罪之也】

陳侯之弟黃出奔楚

叔老如齊

冬十月丙辰朔日有食之

季孫宿如宋

【巳靈王二酉十年】二十有一年【晉平六齊荘二衞獻二十五殤七蔡景四十鄭簡十四曹武三陳哀十七孝十五宋平二十四秦景二十五楚康八吳諸樊九是年十一月庚子孔子生】

春王正月公如晉

邾庶其以漆閭丘來奔音注【漆邾邑今山陽南平鄕有漆亭閭丘邾邑今山陽南平縣有閭丘亭於是公猶在晉季孫宿納之也】

【庶其邾大夫也春秋小國之大夫不書其姓氏微也其以事接我則書其姓氏謹之也莒慶以大夫卽魯而圖昏接我不以禮者也邾庶其以地叛其君而來奔接我不以義者也以欲敗禮則身必危以利棄義則國必亂春秋禮義之大宗故小國之大夫接我以利欲則特書其姓氏謹之也漆一邑閭丘一邑而不言及者庶其之私邑所受於君而食之者也此叛臣何以不書叛書名書地而竊邑叛君之罪見矣夫棄夷狄從諸夏其慕義之心疑可與也然有據城以求援者君子猶以爲不可受而況鄰國乎書來奔而魯受叛臣納其地之罪亦見矣】

夏公至自晉

秋晉欒盈出奔楚

九月庚戌朔日有食之

冬十月庚辰朔日有食之

曹伯來朝

公防晉侯齊侯宋公衞侯鄭伯曹伯莒子邾子於商任音注【商任地闕任音壬】

【庚靈王二戌十一年】二十有二年【晉平七齊荘三衞獻二十六殤八蔡景四十一鄭簡十五曹武四陳哀十八孝十六宋平二十五秦景二十六楚康九吳諸樊十】

春王正月公至自防

夏四月

秋七月辛酉叔老卒音注【子叔齊子也】

冬公防晉侯【平】齊侯【荘】宋公【平】衞侯【殤】鄭伯【簡】曹伯【武】莒子【犂比】邾子薛伯伯【孝】小邾子於沙隨音注【沙隨宋地按在氏防於商任錮欒氏也防於沙隨復錮欒氏也古者大夫去國君不掃其社稷不系累其子弟不收其田邑使人導之出疆又先之於其所往故五典厚人倫也今晉不念欒氏世動而逐盈又將摶執之而命諸侯無得納焉則亦過也楚逐申公巫臣子反請以重幣錮之楚子曰止彼若能利國家𨿽重幣晉將可乎若無益於晉晉將棄之何勞錮焉其賢於商任沙隨之謀逺矣】

公至自防

楚殺其大夫公子追舒音注【追舒卽子南也】

【辛靈王二亥十二年】二十有三年【晉平八齊荘四衞獻二十七殤九蔡景四十二鄭簡十六曹武五陳哀十九孝十七卒宋平二十六秦景二十七楚康十吳諸樊十一】

春王二月癸酉朔日有食之

三月己巳伯匄卒音注【孝公卒弟文公益姑立】

夏邾畀我來奔

葬孝公

陳殺其大夫慶虎及慶寅

【按左氏慶虎無道求專陳國暴蔑其君畏公子黃之偪而愬諸楚曰與蔡司馬同謀楚人以爲討公子黃奔楚愬之二慶以陳叛楚屈建圍陳殺二慶夫人君擅一國之利勢使其臣暴蔑其身而不能遠欲去其親而不能保譖愬之於大國而不能辧至因彊楚之力然後能克則非君人之道也故二慶之死稱國以殺公子黃之出特以弟書者譏歸陳侯也凡此皆春秋端本之意】音注【遠去聲去上聲】

陳侯之弟黃自楚歸於陳

晉欒盈復入於晉入於曲沃音注【曲沃晉邑在河東聞喜縣】

【欒氏晉室之世臣故盈𨿽出奔猶系於晉復入者甚逆之辭爲其旣絕而復入也曲沃者所食之地當是時權寵之臣各以利誘其下使爲之用至於殺身而不避莫知有君臣之分者也故聞語欒孺子者則或泣或嘆以爲得主而爲之死猶不死也盈從之遂入絳乘公門若非天棄欒氏又有範鞅之謀晉亦殆矣原其失在於錮之甚急使無所容於天地之間是以至此極春秋備書之以見人而不仁疾之已甚亂也其爲後世鑑豈不深切著明也哉】

秋齊侯伐衞遂伐晉音注【此其書遂何齊始伐盟主也自袁婁以來齊世從晉於是始叛則晉伯衰而諸侯貳矣晉之衰諸夏之憂也】

八月叔孫豹帥師救晉次於雍楡音注【雍楡晉地今汲郡朝歌縣東有雍楡城雍於用反楡一作渝○次而後救匿其救之之形也救而先次宣其救之之聲也○自救晉而天下益多故矣盟於宋而南北之勢成防於申而淮夷至戰於雞父而吳之敗者六國於越入吳春秋終焉蓋於是焉始故謹而書之也是故自救盟主他救皆不書如昭二十一年晉以諸侯之師救宋三十年楚救徐之類皆不書以爲不足書也】

己卯仲孫速卒音注【仲孫速孟荘子也】

冬十月乙亥臧孫紇出奔邾

晉人殺欒盈

齊侯襲莒音注【春秋書襲者此特筆也】

【壬靈王二子十三年】二十有四年【晉平九齊荘五衞獻二十八殤十蔡景四十三鄭簡十七曹武六陳哀二十文益姑元年宋平二十七秦景二十八楚康十一吳諸樊十二】

春叔孫豹如晉

仲孫羯帥師侵齊

夏楚子伐吳

秋七月甲子朔日有食之旣

齊崔杼帥師伐莒

大水

八月癸巳朔日有食之

公防晉侯【平】宋公【平】衞侯【殤】鄭伯【簡】曹伯【武】莒子【犂比】邾子【悼】滕子薛伯杞伯小邾子於夷儀音注【夷儀本邢地衞滅邢而爲衞邑】

冬楚子蔡侯陳侯許男伐鄭

公至自防

陳鍼宜咎出奔楚音注【宜咎陳大夫鍼子八世孫也其後在楚爲箴尹宜咎】叔孫豹如京師

大饑

【古者救災之政若國凶荒或發廩以賑乏或移粟以通用或徙民以就食或爲粥溢以救餓莩或興工作以聚失業之人緩刑捨禁弛力薄徵索鬼神除盜賊弛射侯而不燕置廷道而不修殺禮物而不備𨿽有旱漧水溢民無菜色所以備之者如此其至是年秋有陰沴之災而冬大饑蓋所以賑業之者有不備矣故書之以爲戒】音注【捨音捨沴音戾】

【癸靈王二丑十四年】二十有五年【晉平十齊荘六弒衞獻二十九殤十一蔡景四十四鄭簡十八曹武七陳哀二十一文二宋平二十八秦景二十九楚康十二吳諸樊十三卒】

春齊崔杼帥師伐我北鄙

夏五月乙亥齊崔杼弒其君光立日注【杼音主○荘公弒弟景公杵臼立齊荘公見弒賈舉州綽等十人皆死之而不得以死節稱何也所謂死節者以義事君責難陳善有所從違而不苟者是也𨿽在屬車後乘必不肯同入崔氏之宮矣若此十人者獨以勇力聞皆逢君之惡從於昏亂而荘公嬖之者死非其所比諸匹夫匹婦自經於溝瀆而莫之知者猶不逮也晏平仲曰君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲己死而爲己亡非其私暱誰敢任之此十人者眞其私暱任此宜矣𨿽殺身不償責安得以死節許之哉】

公防晉侯宋公衞侯鄭伯曹伯莒子邾子滕子薛伯杞伯小邾子於夷儀

【諸侯防於夷儀將以討齊齊使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之夫晉本爲報朝歌之役來討及防夷儀旣聞崔杼之弒則宜下令三軍建而復斾聲於齊人問荘公之故執崔杼以戮之謀於齊眾置君以定其國示天討之義則方伯連帥之職修矣今乃知賊不討而受其賂則是與之同情也故春秋治之如下文所貶云】

六月壬子鄭公孫捨之帥師入陳

秋八月己巳諸侯同盟於重丘音注【諸侯卽夷儀之所防者重丘齊地曹州乘氏縣有重丘故城重平聲】

【崔杼旣弒其君矣晉侯受其賂而許之成故盟於重丘特書曰同】

公至自防

衞侯入於夷儀

【鄭伯突入於櫟衞侯入於夷儀其入則一或名或不名者鄭伯奪正以立而國人君之諸侯助之不知其義不可以有國也故特書其名著王法以絕之衞侯蔑其冢卿失國出奔固不爲無罪矣然有世叔儀以守有母弟鱄以出或撫其內或營其外有歸道焉則其義猶未絕也故止書其爵而不名及寧喜弒剽復歸於衞然後書名此聖人俟其攺過遷善不輕絕人之意曽子曰夫子之道忠恕而已此類是也】

楚屈建帥師滅舒鳩音注【舒鳩偃姓子爵國】

冬鄭公孫夏帥師伐陳

十有二月吳子遏伐楚門於巢卒音注【遏卽諸樊也遏於葛反巢吳楚間小國廬江六縣有居巢城○諸樊卒弟余祭立】

【巢南國也其言門於巢卒者吳子將伐楚引師至巢入其門巢人射諸城上矢中吳子而卒非吳子之自輕而見殺也古者入境必假道過門必釋甲入國則不馳或曰古者大國過小邑小邑必餙城而請罪亦非巢之輕以一矢相加不餙城而請罪也】

【甲靈王二寅十五年】二十有六年【晉平十一齊景公杵臼元年衞獻三十殤十三弒蔡景四十五鄭簡十九曹武八陳哀二十二杞文三宋平二十九秦景三十楚康十三吳子余祭元年】

春王二月辛卯衞寧喜弒其君剽音注【殤公弒獻公復歸衞剽匹妙反喜嘗受命於其父使納獻公以免逐君之惡衞侯出入皆以爵稱於義未絕而剽以公孫非次而立又未有說焉則喜之罪應末減矣亦以弒君書何也奕者舉棋不定不勝其耦況置君乎於衎則殖也出之喜也納之於剽則殖也立之喜也弒之是奕棋之不若也不思其終亦甚矣故聖人特正其爲弒君之罪示天下後世使知愼於廢立之際而不敢忽也霍光以大義廢昌邑立宣帝猶有言其罪者而朝廷加肅況私意邪範粲桓彜之徒殺身不顧君子所以深取之者知春秋之旨矣】音注【說音悅】

衞孫林父入於戚以叛音注【書叛始於此凡叛賤者不書是故成十七年齊髙無咎之子弱以盧叛襄二十九年齊髙止之子堅以盧叛不書必卿佐而後書然宋魚石入於彭城晉欒盈入於曲沃未可以書叛必若衞孫林父而後可以書叛書叛必不能討者也】

甲午衞侯衎復歸於衞

【按左氏孫林父以戚如晉書曰入於戚以叛者著其據土背君之罪也臣之祿君實有焉專祿以周旋戮也衞侯出奔齊入於夷儀皆以爵稱今旣復歸而得國矣乃書其名何也人之有徳慧術知者常存乎疢疾衞侯淹卹在外十有二年困於心衡於慮久矣此生於憂患之時而一旦得國失信無刑猶夫人也則是困而弗革𨿽復得國猶非其國也此見春秋俟人攺過之深而責人自棄之重欲其彊於爲善之意也】音注【知去聲衡音橫】

夏晉侯使荀吳來聘

公防晉人鄭良霄宋人曹人於澶淵音注【澶淵近戚地蓋以討衞而疆戚田也】

秋宋公殺其世子痤音注【痤才禾反】

【殺世子母弟直書君者甚之也宋寺人伊戾爲太子內師無寵譖於宋公而殺之則賊世子痤者寺人矣而獨甚宋公何哉譖言之得行也必有嬖妾配嫡以惑其心又有小人欲結內援者以爲之助然後愛惡一移父子夫婦之間不能相保者眾矣屍此者其誰乎晉獻之殺申生宋公之殺痤直稱君者春秋正其本之意】

晉人執衞寧喜

八月壬午許男寧卒於楚音注【靈公卒子悼公立】

冬楚子蔡侯陳侯伐鄭

葬許靈公

春秋傳卷二十二

欽定四庫全書

春秋傳卷二十三

宋胡安國撰襄公下

【乙靈王二卯十六年】二十有七年【晉平十二齊景二衞獻三十一蔡景四十六鄭簡二十曹武九陳哀二十三杞文四宋平三十秦景三十一楚康十四吳余祭二】

春齊侯使慶封來聘音注【景公卽位通嗣君也】

夏叔孫豹防晉【平】趙武楚【康】屈建蔡【景】公孫歸生衞【獻】石惡陳【哀】孔奐鄭【簡】良霄許人曹人【武】於宋音注【屈居勿反○晉楚始同主夏盟也以諸侯分爲晉楚之從而交相見於是始則是南北二伯也天下之大變也於湨梁而無君臣之分於宋而無中外之辧昭定哀之春秋將以終於吳越焉爾矣】

衞殺其大夫寧喜

【寧喜旣坐弒君之罪矣不以討賊之詞何也初衞侯使與喜言苟反政由寧氏祭則寡人寧氏納之衞侯復國患寧喜之專也公孫免余請殺之曰微寧子不及此吾與之言矣對曰臣殺之君勿與知乃攻寧氏殺喜屍諸朝子鮮曰逐我者出納我者死賞罰無章何以勸沮君失其信而國無刑不亦難乎故稱國以殺而不去其官】

衞侯之弟鱄出奔晉

【衞侯之入使鱄與寧喜約言旣殺寧喜鱄病失言遂出奔晉托於木門不鄕衞國而坐木門大夫勸之仕不可曰仕而廢其事罪也從之昭吾所以出也吾不可以立於人之朝矣終身不仕其稱弟罪衛侯也谷梁子曰鱄之去合乎春秋】音注【鄕音向】

秋七月辛巳豹及諸侯之大夫盟於宋音注【於是晉楚爭先乃先楚人則其書先晉何春秋不以楚子先諸姫也自宋以來晉不專主盟矣虢之盟讀舊書加於牲上而已至鄟陵則齊主諸侯至臯鼬則魯及諸侯晉之不足以主夏盟自宋始宋之盟趙武之偸也孔子曰庭燎之百自齊桓公始也大夫之奏肆夏自趙文子始也此王伯之所以興衰也】

【此一地也曷爲再言宋書之重詞之其中必有大美惡焉宋之盟合左師欲弭諸侯之兵以爲名而楚屈建請晉楚之從交相見自是中國諸侯南向而朝楚及申之防蠻荊之君篡弒之賊大合十有一國之眾而用齊桓召陵之禮宋左師鄭子產皆獻禮焉宋世子佐以後至遂辭而不見伐吳滅賴無敢違者聖人至是哀人倫之滅傷中國之衰而其事自宋之盟始也故防盟同地而再言宋者貶之也或者乃以宋之盟諸侯不出楚人不入玉帛之使交乎天下以尊周室爲晉趙武楚屈建之力而善此盟也其說誤矣】

冬十有二月乙亥朔日有食之

【丙靈王二十辰七年崩】二十有八年【晉平十三齊景三衞獻三十二蔡景四十七鄭簡二十一曹武十陳哀二十四杞文五宋平三十一秦景三十二楚康十五卒吳余祭三】

春無冰

夏衞石惡出奔晉音注【寧喜之黨書名惡之】

邾子來朝

秋八月大雩

仲孫羯如晉音注【仲孫羯卽孟孝伯】

冬齊慶封來奔音注【崔杼之黨嗜酒荒滛而出書名罪之】

十有一月公如楚音注【於是公及宋公陳侯鄭伯許男如楚諸夏之君旅見於楚始於此是故書公朝王所以見王業之衰書公如楚以見伯業之衰】

十有二月甲寅天王崩音注【靈王崩景王立】

乙未楚子昭卒音注【康王卒弟郟敖立】

【甲寅天王崩乙未楚子昭卒相距四十二日則閏月之驗也然不以閏書見喪服之不數閏也齊景公葬書閏月明殺思之非禮也】

【丁景王巳元年】二十有九年【晉平十四齊景四衞獻三十三卒蔡景四十八鄭簡二十二曹武十一陳哀二十五杞文六宋平三十二秦景三十三楚郟故麇元年吳余祭四弒】

春王正月公在楚

【歲之首月公在他國者有矣此獨書公在楚者外爲楚子所制以俟其葬而不得歸內爲彊臣所逼欲擅其國而不敢入故特書所在以存君也按左氏楚人使公親禭夏四月送楚子葬至於西門之外還及方城季武子取卞以自封使公冶告曰聞守卞者將叛臣帥師徒以討旣得之矣公曰欲而言叛祗見疏也吾不可以入矣將適諸侯有賦式微者乃歸故特於歲首朝正之時而書曰公在楚使後世臣子戴天履地視君父之危且困者必有天威不違顏咫尺食坐見於羹墻之意而不以頃刻忘也此義一行豈敢有顧其身與妻子與其家而不卹國朋附權臣以圖富貴而背其君者乎】

夏五月公至自楚

庚午衞侯衎卒音注【獻公卒子襄公惡立】

閽弒吳子余祭音注【閽音昏祭音債○余祭卒弟夷末立攺名余昧】

【谷梁子曰閽門者寺人也不稱名姓閽不得齊於人不稱其君閽不得君其君也禮君不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也左氏以爲伐越獲俘焉以爲閽使守舟吳子觀舟閽以刀弒之亦邇怨之失也】

仲孫羯防晉【平】荀盈齊【景】髙止宋【平】華定衞【襄】世叔儀鄭公孫段曹人【武】莒人【犂比】滕人薛人小邾人城杞【晉平公杞出也故合諸侯之大夫以城杞古之建國立家者必親九族然有父族而後及母族有母族而後及妻族此葛藟之詩所爲次也晉主夏盟令行中國平公不能修文襄悼公之業尊奨王室卹宗周之闕而夏肄是屏輕棄諸姬可謂知本乎平王惟不撫其民而逺屯戍於母家周人怨思焉揚之水所以降爲國風不得列於雅也城杞之役亦不待貶絕而可見矣】音注【肄以二反屏音丙】

晉侯使士鞅來聘音注【士鞅卽範獻子】

杞子來盟音注【書曰子賤之也凡來盟皆大夫也杞伯親之故賤之也杞𨿽稱子矣前乎此夷儀之防稱伯復乎此卒復稱伯來盟特稱子見春秋之貶諸侯也春秋之褒貶君大夫莫備於隱桓荘之世成襄而下捨杞子無貶其爵者捨楚子防無生名之者經之變文也】

吳子使札來聘音注【吳聘始吳始君臣並見吳驟彊也】

【札者吳之公子何以不稱公子貶也辭國而生亂者札之爲也故因其來聘而貶之示法焉按吳子壽夢有子四人長曰諸樊次曰余祭次曰夷末札其季子也壽夢賢季札欲立以爲嗣札辭不可然後立諸樊諸樊旣除喪則致國於季子又辭而去之諸樊乃捨其子而立弟約以次傳必及季子故諸樊卒而余祭立余祭卒而夷末立夷末卒則季子宜受命以安社稷成父兄之志矣乃徇匹夫之介節辭位以逃夷末之子僚僚旣立諸樊之子光曰先君所以不與子國而與弟者凡爲季子爾將從先君之命與則季子宜有國也如不從先君之命則我宜立僚烏得爲君於是使專諸刺僚而致國乎季子季子不受去之延陵終身不入吳國故曰季子辭國以生亂因其來聘而貶之示法焉或謂子貢問於孔子曰伯夷叔齊何人也曰古之賢人也怨乎曰求仁而得仁又何怨子貢以先聖賢夷齊知其惡衞輒之爭而不爲也季子辭位獨不爲賢而奚貶乎曰叔齊之徳不越伯夷孤竹捨長而立幼私意也諸樊兄弟父子無及季紮之賢者其父兄所爲眷眷而欲立札公心也以其私意故夷齊讓國爲得仁而先聖之所賢以其公心故季子辭位爲生亂而春秋之所貶苟比而同之過矣或曰世衰道微暴行交作臣篡其君者有之子篡其父者有之季子於是焉而辭位則將使聞其風者貪夫亷爭夫讓而篡弒奪攘之禍損矣其於名教豈不有補何貶之深也曰春秋達節而不守者也昔大伯奔吳而不反季歷嗣位而不辭武王繼統受命作周亦不以配天之業讓伯邑考官天下也彼王僚無季歷之賢武王之聖而季子爲大伯之讓豈至徳乎使爭弒禍興覆師喪國其誰階之也若季子之辭位守節立名全身自牧則可矣防諸聖王之道則過矣中庸曰道之不明不行也我知之矣季子所謂賢且智過而不得其中者也使由於季歷武王之義其肯附子臧之節而不受乎惜其擇乎中庸失時措之宜爾此仲尼所以因其辭國生亂而貶之也或曰吳子使札與楚子使椒秦伯使術一例爾吳楚蠻荊之國秦介西戎之間其禮各因其俗尙故使人之來皆略之而札何以獨爲貶乎曰春秋多變例聖筆有特書荊楚無大夫而屈完書族王朝下士以人通而子突書字諸侯公子以名著而季友書子母弟之無列音不登其姓名而叔肸書氏皆賢而特書者也季札讓國天下賢之若仲尼亦賢季札必依此例或以字或以氏或以公子特書之矣今乃略以名紀比於楚椒秦術之流無異稱焉是知仲尼不以其讓國爲賢而貶之也噫世之君子盛稱季札之賢於讓國之際以爲禮之大節不可亂也公子喜時春秋猶賢其後世於季札則何獨貶之深也曰仲尼於季子望之深矣責之備矣惟與天地同徳而達乎時中然後能與於此非聖人莫能修之豈不信夫】音注【長上聲下同祭音債惡去聲捨上聲爲去聲】

秋九月葬衞獻公

齊髙止出奔北燕音注【髙止髙厚子也非燕姬姓之國召公奭之後今燕國薊縣是也北燕始見經】

冬仲孫羯如晉

【戊景王午二年】三十年【晉平十五齊景五衞襄公惡元年蔡景四十九弒鄭簡二十三曹武十二陳哀二十六杞文七宋平三十三秦景三十四楚郟敖二吳夷末元年】

春王正月楚子使防罷來聘音注【防於委反罷音皮○郟敖書楚子防罷書名氏儼然無異於中國矣】

夏四月蔡世子般弒其君固音注【景公弒靈公般立】

五月甲午宋災宋伯姬卒

【谷梁子曰服卒之日加之災上者見以災卒也伯姬之舍失火左右曰夫人少避火乎曰婦人之義傳姆不在宵不下堂遂逮乎火而死婦人以貞爲行者也伯姬之婦道盡矣詳其事賢伯姬也易曰恆其徳貞婦人吉夫子凶而或以爲共姬女而不婦非也世衰道微暴行交作女徳不貞婦道不明能全其節守死不回見於春秋者宋伯姬耳聖人冠以夫諡書於春秋曰葬宋共姬以著其賢行勵天下之婦道也】音注【姆音茂冠去聲】

天王殺其弟侫夫

王子瑕奔晉

秋七月叔弓如宋葬宋共姬

鄭良霄出奔許自許入於鄭鄭人殺良霄

【按左氏良霄汰侈嗜酒諸大夫皆惡之而與公孫黒爭黑因其醉伐之良霄奔許自許襲鄭以伐公門弗勝死於羊肆不言復入者其位未絕也若宋魚石晉欒盈去國三年其稱復入位已絕矣不言叛者將以滅國非直叛也若華亥之入南裏宋辰之入蕭其書叛者皆據土背君以自保未有滅國之謀也不言殺其大夫者非其大夫矣討賊之詞也】

冬十月葬蔡景公

晉人【平】齊人【景】宋人【平】衞人【襄】鄭人【簡】曹人【武】莒人【犂比】邾人【悼】滕人薛人杞人【文】小邾人會於澶淵宋災故音注【諸侯之大夫不序晉不足以爲盟主也晉之不足以主盟自宋始傳曰不書魯大夫譏之也春秋大法君弒而賊不討則不書葬況世子之於君父乎蔡景公何以獨書葬徧刺天下之諸侯也葬送之禮在春秋時視人情之疏密而爲之者也有嘗同盟卒而不赴者有𨿽同姓赴而不防者則以哀死而致禭爲輕弔生而歸賻爲重必矣今蔡世子般弒其君藏在諸侯之策而往防其葬是恩義情禮之篤於世子般不以爲賊而討之也人之所以異於禽獸而能具夫五官百骸者以其有父子之親君臣之義耳世子弒君是其心禽獸之不若也而不知討豈不廢人倫滅天理乎故春秋大法君弒賊不討則不書葬而蔡景公特書葬者聖人深痛其所爲徧刺天下之諸侯也魯隱宋殤之賊不討則不書葬蔡景公賊亦不討而特書葬猶閔僖二公不承國於先君則不書卽位桓宣篡弒以立而反書之也何以知聖人罪諸侯之意如此乎以下文書防於澶淵宋災故而貶其大夫則知之矣二百四十二年之間列防亦眾而未有言其所爲者此獨言其所爲何徧刺天下之太夫也大夫以智帥人者也智者無不知當務之爲急不能三年之喪而緦小功之察放飯流歠而問無齒決是之謂不知務蔡世子般弒其君天下之大變人理所不容也則防其葬而不討宋國有災小事也則合十二國之大夫更宋之所喪而歸其財則可謂知務乎陳恆弒簡公孔子沐浴而朝告於哀公請討之公曰告夫三子者子曰以吾從大夫之後不敢不告也之三子告不可子曰以吾從大夫之後不敢不告也叔孫豹晉趙武而下皆諸侯上卿執國之政者也三綱國政之本至於淪絕無父與君是禽獸也禽獸逼人𨿽得天下弗能一朝處矣昔者伯禹過門而不入放龍蛇也周公坐而俟旦驅猛獸也今世子弒君三綱淪絕禽獸逼人則與之同羣而不卹有國者不戒於火自亡其財苟其來告弔之可也則合十二國之大夫駐於澶淵而謀更其所喪尙爲知類也乎夫蔡之亂其猶人身有腹心之疾而宋之災譬諸桐梓與雞犬也謀宋災而不卹蔡之亂奚啻於養桐梓求雞犬不顧其身有腹心危疾而不知療者哉以爲未之察也可謂不智苟察此而不謀則亦不仁矣是故諸國之大夫貶而稱人魯卿諱而不書又特言防之所爲以垂戒後世其欲人之自別於禽獸之害也可謂深切著明矣或曰夫穆叔趙孟向戌子皮皆諸侯之良也而所謀若是何也世衰道微邪說交作以利害謀國家而不知本於仁義也久矣是以至此極孔子所爲懼春秋所以作乎】

【已景王未三年】三十有一年【晉平十六齊景六衞襄二蔡靈公般元年鄭簡二十四曹武十三陳哀二十七杞文八宋平三十四秦景三十五楚郟敖三吳夷末二】

春王正月

夏六月辛巳公薨於楚宮

秋九月癸巳子野卒

【子般子赤弒而書卒子野過毀亦書卒何以別乎曰閔公內無所承不書卽位則子般之弒可知下書夫人姜氏歸於齊上書公子遂叔孫得臣如齊赤之卒也隱而不日則子赤之弒可知與子野異矣子野有命立昭公故穆叔𨿽不欲而不能止也】

己亥仲孫羯卒音注【羯居竭反】

冬十月滕子來防葬音注【諸侯來防葬始於此】

癸酉葬我君襄公

十有一月莒人弒其君密州音注【犂比公弒子展輿立】

【經以傳爲案傳有乖繆則信經而棄傳可也若密州之事是矣左氏稱莒子生去疾及展輿旣立展輿又廢之莒子虐國人患焉展輿因國人以攻莒子弒之乃立信斯言則子弒其父也而春秋有不書乎故趙匡謂其文當曰展輿因國人之攻莒子弒之乃立而後來傳冩誤爲以字爾左氏博通諸史敍事尢詳能令後人得見本末因以求意經文可知而門弟子轉相傳受日月旣久浸失本眞如書晉趙盾許世子止等事詳考傳之所載以求經之大義可也而傳不可疑如莒人弒其君密州獨依經之所言以證傳之繆誤可也而傳不可信盡以爲可疑而廢傳則無以知其事之本末盡以爲可信而仕傳則經之意大防或泥而不通矣要在學者詳考而精擇之可也】

春秋傳卷二十三

欽定四庫全書

春秋傳卷二十四

宋胡安國撰昭公上【公名稠襄公子母齊歸在位二十五年孫於齊在外八年凡三十二年薨於幹侯諡法威儀恭明曰昭】

周【景王四年魯昭公二十二年景王崩王猛立是年卒王室亂弟敬王立昭二十三年尹氏立王子朝昭二十六年敬王入於成周子朝奔楚】

鄭【簡公二十五年魯昭公十二年簡公卒子定公寧立昭二十八年定公卒獻公蠆立】

齊【景公七年】

宋【平公三十五年魯昭公十年平公卒子元公佐立昭二十五年元公卒子景公頭曼立】

晉【平公十七年趙武爲政魯昭公元年冬趙武卒韓起爲政魯昭公十年平公卒子昭公夷立魯昭公十六年晉昭公卒子頃公去疾立昭二十八年魏舒爲政昭三十年頃公卒子定公午立】

衞【襄公三年魯昭公七年襄公卒子靈公元立】

蔡【靈公二年魯昭公十一年楚殺蔡靈公滅蔡昭十三年楚平王封蔡蔡侯廬立是爲平公昭二十年平公卒太子朱立昭二十一年朱奔楚平公弟悼公東國立昭二十三年悼公卒弟昭公申立】

曹【武公十四年魯昭公十四年武公卒子平公須立昭十八年平公卒子悼公午立昭二十七年悼公卒弟聲公野立昭三十二年平公弟通弒聲公代立是爲隱公】

滕【成公三十五年魯昭公三年成公卒悼公寧立昭二十八年悼公卒頃公結立】

陳【哀公二十八年魯昭公八年哀公卒楚滅陳昭十三年楚平王封陳陳侯吳立是爲惠公】

杞【文公九年魯昭公六年文公卒子平公郁釐立昭二十四年平公卒子悼公成立】

薛【魯昭公三十一年薛獻公谷卒入春秋薛始書名子襄公定立】

莒【展輿元年魯昭公元年齊納莒公子去疾是爲著丘公展輿奔吳昭十四年著丘公卒子郊公立是年奔齊著丘之弟庚輿立是爲共公昭二十三年庚輿來奔齊納郊公】

邾【悼公十五年魯昭公元年悼公卒莊公穿立】

許【悼公六年魯昭公九年遷於夷昭十八年遷於白羽昭十九年悼公弒斯立】

小邾【穆公十三年魯昭公十七年小邾穆公來朝】

楚【郟敖四年魯昭公元年楚圍弒而自立攺名防是爲靈王楚防罷爲捨尹昭十三年靈王弒平王居立卽棄疾子旗爲令尹昭十四年殺成然子瑕爲令尹昭二十三年子常爲令尹昭二十六年平王卒昭王軫立】

秦【景公三十六年魯昭公五年景公卒子哀公立】

吳【夷末二年魯昭公十五年夷末卒子僚立昭二十七年僚弒闔廬立一名光諸樊子】

越【魯昭公五年越防楚伐吳始見經卽書人】

【庚景王申四年】元年【晉平十七年齊景七年衞襄三年蔡靈二年鄭簡二十五年曹武十四年陳哀二十八年杞文九年宋平三十五年秦景三十六年楚郟敖四年卒吳夷末三年】

春王正月公卽位

叔孫豹會晉趙武楚公子圍齊國弱宋向戌衞齊惡陳公子招蔡公孫歸生鄭罕虎許人曹人於虢音注【招音韶虢鄭地】

【此陳侯之弟招也何以不稱弟諸侯之尊弟兄不得以屬通曰公子者其本當稱者也曰弟者因事而特稱之也所以然者諸侯非始封之君則臣諸父昆弟族人不得以屬戚君也會於虢尋宋之盟而經何以不書在宋之盟楚人先防若曰狎主諸侯則懼晉之先也故圍請讀舊書加於牲上而晉人許之觀其事𨿽若楚重得志晉少懦矣然春秋不貴修盟晉人以信爲本故毎書必先趙武】音注【防色洽反狎戶甲反懦乃亂反】

三月取鄆音注【鄆莒邑此季孫宿伐莒取鄆則書法何以異於宣十年歸父伐邾歸父伐邾猶公命也此專取邑而已】

【按左氏季孫宿伐莒取鄆莒人訴於會楚告晉曰尋盟未退而魯伐莒瀆齊盟請戮其使有欲求貨於叔孫豹而爲之請者豹弗與曰諸侯之防衞社稷也我以貨免魯必受師是禍之也何衞之爲𨿽怨季孫魯國何罪趙孟聞之請於楚曰魯𨿽有罪其執事不避難子若免之以勸左右可也莒魯爭鄆爲日久矣苟無大害於其社稷可無亢也乃免叔孫其不曰伐莒取鄆者乘莒亂而取邑故不悉書爲內諱也】音注【鄆音運亢苦浪反】

夏秦伯之弟鍼出奔晉音注【鍼其廉反】

【按左氏秦後子有寵於桓如二君於景其母曰弗去懼選鍼遂出奔書此見人君寵愛其子不差以禮是禍之也鍼之適晉其車千乘司馬侯問焉曰子之車盡於此乎對曰此謂多矣若能少此吾何以得見叔齊曰秦公子必歸能知其過必有令圖令圖天所贊也後五年秦伯卒後子歸書曰弟者罪秦伯也夫後子出奔其父禍之而罪秦伯何也春秋以均愛望人父以能友責人兄父母有愛妾猶沒身敬之不衰況兄弟乎兄弟翕而後父母順矣故不曰公子而特稱秦伯之弟云】音注【差楚宜反】

六月丁已邾子華卒音注【悼公卒莊公穿立】

晉荀吳帥師敗狄於大鹵音注【大鹵晉地今太原晉陽縣鹵音魯○晉自悼公以來狄師不出敗狄至是而再見其再見何晉彌衰也悼公之伯也魏絳諫曰勞師於戎而楚伐陳必弗能救是棄陳也諸華必叛勞師於逺獲戎失華毋乃不可乎悼公卒復有事於戎狄至伐鮮虞春秋遂狄晉矣大鹵太原也按六月宣王北伐之詩其詞曰薄伐玁狁至於太原而詩人美之者謂不窮追遠討及封境而止也然則太原在禹服之內而狄人來侵攘斥宜矣其過在毀車崇卒以詐誘狄人而敗之非王者之師耳使後世車戰法亡崇尙步卒爭以變詐相髙日趨苟簡皆此等啟之矣書敗狄譏之也】

秋莒去疾自齊入於莒音注【去起呂反前言齊無知弒其君後言齊小白入於齊前言莒人弒其君後言去疾入於莒則不與殺之辭也前言衛侯入於夷儀後言衞寧喜弒其君前言齊陽生入於齊後言齊陳乞弒其君與弒之辭也辭有前後罪有大小故曰屬辭比事春秋教也】

【天下國家定於一吳楚僣號經不書葬土無二王也以忽系之鄭則突不稱國以小白系之齊則紏不書子國無二君也展輿乃莒子而去疾曷爲又以國氏乎程氏曰去疾假齊之力以入莒討展輿之罪正也其以國氏與去疾之討有罪也此莒之公子曷爲不稱公子自謂先公之子可以有國不疑遂立乎其位而無所稟也其書入者難詞也】

莒展輿出奔吳音注【展輿乃弒君之賊故立𨿽逾年猶不成君】

【展輿莒子也曷爲不稱爵爲弒君者所立旣立乎其位而不能討賊則是與聞乎故也斯不可以有國矣不可以有國則曷爲以國氏程子曰罪諸侯之與其立也虢之防展輿無列何以見諸侯之與其立乎莒𨿽以亂未能預防然訴魯出鄆而在防者欲執叔孫則知諸侯之與其立矣亦以國氏惡崇亂也】音注【與音預惡去聲】

叔弓帥師疆鄆田

葬邾悼公

冬十有一月己酉楚子麇卒音注【麇九倫反】

【按左氏楚令尹圍將聘於鄭未出竟聞王有疾而還入問王疾縊而弒之使赴於諸侯應爲後之詞曰共王之子圍爲長初圍之未動於惡入預夏盟緝蒲爲宮設服離衞中國大夫莫不知其有無君之心矣𨿽以疾赴曷爲承僞藏在諸侯之策乎當是時仲尼已生將志於學乃所見之世非祖之所逮聞也又曷爲因之而不革乎曰此春秋之所以爲春秋非聖人莫能修之者也薨則書薨卒則書卒弒則書弒葬則書葬各紀其實載於簡策國史掌之此史官之所同而凡爲史者皆可及也或薨或不薨或卒或不卒或弒或不弒或葬或不葬筆削因革裁自聖心以達王事此仲尼之所獨而遊夏亦不能與焉者也然則郟敖實弒而書卒何歟令尹圍弒君以立中國力所不加而莫能致討則亦已矣至大合諸侯於申與防者凡十有三國其臣舉六王二公之事其君用齊桓召陵之禮而宋向戌鄭子產皆諸侯之良也而皆有獻焉不亦傷乎若革其僞赴而正以弒君將恐天下後世以簒弒之賊非獨不必致討又可從之以主防盟而無惡矣聖人至此憫之甚懼之甚憫之甚者憫中國之衰微而不能振也懼之甚者懼人欲之橫流而不能遏也是故察微顯權輕重而略其篡弒以扶中國制人欲存天理其義微矣】

楚公子比出奔晉

【辛景王酉五年】二年【晉平十八齊景八衞襄四蔡靈三鄭簡二十六曹武十五陳哀二十九杞文十宋平三十六秦景三十七楚靈王防元年吳夷末四】

春晉侯使韓起來聘

夏叔弓如晉音注【叔弓叔老子】

秋鄭殺其大夫公孫黑

【按左氏鄭駟黑好在人上攻良霄而逐之又與公孫楚爭室又將作亂去遊氏代其位傷疾作而不果子產使吏數之曰爾有亂心無厭國不女堪專伐伯有而罪一也兄弟爭室而罪二也矯君之位而罪三也不速死大刑將至遂縊而尸之黑則有罪而鄭人初畏其彊不之討也因其疾而幸勝之則亦云殆矣故稱國以殺累乎上也】音注【公孫楚爭室事見左傳襄三十年及昭元年好去聲數上聲厭平聲女上聲】

冬公如晉至河乃復季孫宿如晉

【按左氏晉少姜卒公如晉及河晉侯使士文伯來辭曰非伉儷也請君無辱公還季孫宿遂致服焉舉動人君之大節賢哲量之以行藏其道姦邪窺之以作止其惡四鄰視之以厚薄其情故有國者必謹於禮而後動此守身之本保國之甚也禮𨿽自卑而尊人亦不妄悅人以自辱昭公旣不能據經守正失禮而妄動又不能從權適變無故而輕復終復失國出奔客死他境蓋始諸此行矣或曰禮者明微正於未動之前可也已至於河而見郤𨿽欲勿反將得已乎曰以周公之冑千乘之國輕身以修鄰好乃郤而不納夫何敢若曰敝邑褊小敬事大國惟恐獲戻聞陳無宇見執於中都謂少姜之數於守適信也用是不遑寧處跋履山川來修弔事今若不獲進見剪爲仇讎他國誰敢朝夕在廷修事大之禮乎夫小國之去就從違聽大國之令也若非伉儷齊人請陳無宇之罪何以令之也苟有二命又何以爲盟主如此晉人其將謝過之不暇敢不納乎昭公習儀以亟而不明乎禮其及也宜經書公如晉至河乃復季孫宿如晉而昭公失國之因季氏逐君之漸晉人下比之迹不待貶絕而皆見矣】音注【昭公習儀以亟見左傳五年少去聲還音旋適丁歷反比去聲】

【壬景王戌六年】三年【晉平十九齊景九衞襄五蔡靈四鄭簡二十七曹武十六陳哀三十杞文十一宋平三十七秦景三十八楚靈二吳夷末五】

春王正月丁未滕子原卒音注【成公卒子悼公寧立】

夏叔弓如滕五月葬滕成公

秋小邾子來朝

八月大雩

冬大雨雹

北燕伯欵出奔齊

【按左氏燕簡公多嬖寵欲去諸大夫而立其寵人燕大夫比以殺公之外嬖公懼奔齊書曰北燕伯疑出奔齊罪之也君𨿽不君臣不可以不臣燕伯欲去諸大夫固不君矣而大夫相與比以殺其外嬖是威脇其主而出之也與鬻拳之以兵諌無異而獨罪燕伯何哉大夫國君之陪貳以公心選之而不可私也以誠意委之而不可疑也以隆禮待之而不可輕也以直道馭之而不可辱也否則是忽其陪貳以自危矣晉厲公殺三郤立胥童而弒於麗氏漢隱帝殺楊史立郭允明而弒於趙村衞獻公蔑冡卿而信其左右亦奔夷儀久而後復也故人主不尊陪貳而與賤臣圖柄臣者事成則失身而見弒事不成則失國而出奔此有國之大戒也春秋凡見逐於臣者皆以自奔爲文正其本之意也而垂戒遠矣】音注【晉厲公殺三郤立胥童而弒於麗氏事見成公十七年十八年衞獻公蔑冡卿而信其左右亦奔夷儀久而後復也事見左傳襄公十四年二十六年鬻音育】

【癸景王亥七年】四年【晉平二十齊景十衞襄六蔡靈五鄭簡二十八曹武十七陳哀三十一杞文十二宋平三十八秦景三十九楚靈三吳夷末六】

春王正月大雨雹

【陰陽之气和而散則爲霜雪雨露不和而散則爲戾气曀霾雹戾气也陰脇陽臣侵君之象當是時季孫宿襲位世卿將毀中軍專執兵權以弱公室故數月之閒再有大變申丰者季氏之孚也不肯端言其事故暴於朝歸咎藏冰之失夫山谷之冰藏之也周用之也徧亦古者本末備舉燮調之一事耳謂能使四時無愆伏淒苦之變雷出不震無菑霜雹則亦誣矣意者昭公遇災而懼以禮爲國行其政令無失其民雹之災也庶可禦也不然𨿽得藏冰之道合於豳風七月之詩其將能乎】

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申音注【申楚縣楚專合諸侯始此以楚荘之賢辰陵之盟從之者陳鄭焉耳申之會合十有二國楚之得志於中國未有盛於此時者也】

【申之會楚子爲主而不殊淮夷是在防之諸侯皆罪也其意也何楚防弒麇以立而求諸侯於晉晉人許之中國從之執徐子圍朱方遷賴於鄢城竟莫校畏其彊盛則曰晉楚惟天所相不可與爭滅陳不能救則曰陳亡而楚克有之天道也滅蔡而又不能救則曰天將棄蔡以壅楚盈而降之罰也至使窮凶極惡師潰於訾梁身竄於棘裏而縊於申亥人不致討而天自討之是責命於天而以人事爲無益而弗爲也而可乎弒君之賊在春秋時有臣子討之則衛人殺州吁是也有四鄰討之則蔡人殺陳佗是也臣子不能討之於內四鄰不能討之於外有與之防以定其位則齊侯及魯宣公防於平州是也有受其賂以免於討則晉侯及諸國會於扈是也然至此極矣則未有不以爲賊而又推爲盟主相與朝事之以聽順其所爲而不敢忤者也故申之會不殊淮夷者以在會諸侯皆爲蠻荊之屬皆王法之所當斥而不使楚主夏監之意也或曰晉叔向鄭子產宋向戌皆諸侯之良也謀其國至屬於楚而不校何哉聖人以天自處賢者聽天所命春秋之法以人合天不任於天以義立命不委於命而宇宙在其手者也故楚麇書卒不革其僞赴於前諸侯防申與淮夷累數於後此以恕待人而責備賢者之意其垂訓之義大矣】音注【滅陳不能救則曰陳亡而楚克有之天道也事見左傳九年滅蔡而又不能救則曰天將棄蔡以壅楚盈而降之罰也事見左傳十一年】

楚人執徐子音注【書執徐子危防申之諸侯也】

秋七月楚子蔡侯陳侯許男頓子胡子沈子淮夷伐吳音注【因申防以伐吳不言諸侯者鄭徐滕小邾宋不在列故也】

執齊慶封殺之音注【楚子欲行伯爲齊封慶封故稱齊】

遂滅賴音注【賴小國公谷作厲】

九月取鄫音注【鄫莒邑】

冬十有二月乙卯叔孫豹卒

【甲景王子八年】五年【晉平二十一齊景十一衞襄七蔡靈六鄭簡二十九曹武十八陳哀三十二杞文十三宋平三十九秦景四十卒楚靈四吳夷末七】

春王正月捨中軍音注【襄十一年始立中軍至是舍之舍音捨】

【按左氏捨中軍卑公室也初作三軍三分公室而各有其一及其捨之也四分公室季氏擇二二子各一皆盡徵之而貢於公然則三軍作捨皆自三家公不與焉公室益卑而魯國之兵權悉歸於季氏矣兵權有國之司命三綱兵政之本原書其作捨而公孫於齊薨於幹侯定公無正必至之理也已則不臣三綱淪替南蒯叛陽虎專季斯囚而三桓之子孫微矣亦能免乎書曰舎中軍微詞以著其罪也】音注【與音預南蒯叛事見左傳十二年陽虎專季斯囚事見左傳定公五年】

楚殺其大夫屈申

公如晉

夏莒牟夷以牟婁及防玆來奔音注【牟婁防玆俱莒邑】

【邾莒之大夫名姓不登於史策微也牟夷莒大夫曷爲以姓氏通重地也以地叛𨿽賤必書地以名其人終爲不義弗可滅矣其書來奔是接我以利而我入其利兩譏之也爲國以義不以利如以利則上下交徵而國必危矣爲已以義不以利如以利則患得患失亦無所不至矣春秋於三叛人𨿽賤特書其名以懲不義懼淫人爲後戒也邑而言及者公羊所謂不以私邑累公邑是也】

秋七月公至自晉

戊辰叔弓帥師敗莒師於蚡泉音注【蚡泉魯地蚡扶粉反】

秦伯卒音注【景公卒子哀公立】

冬楚子蔡侯陳侯許男頓子沈子徐人越人伐吳音注【越始見經而常壽過得稱人越驟彊也通吳以疲楚者晉謀之失也通越以困吳者楚謀之失也越始見經而與徐皆得稱人何也吳以朱方處齊慶封而富於其舊崇惡也楚圍朱方執齊慶封殺之討罪也吳不顧義入棘櫟麻以報朱方之役亂道也楚於是以諸侯伐吳則比吳爲善而師亦有名其從之者進而稱人可也或者以詞爲主而謂不可云沈子徐越伐吳故特稱人誤矣以不可爲文詞而進人於越一字褒貶義安在乎且吳楚徐越𨿽擯於蠻荒而劉敞以爲其實不同吳大伯之後也楚祝融之後也徐伯益之後也越大禹之後也其上世皆爲元徳顯功通於周室與中國冠帶之君無以異徐始稱王楚後稱王吳越因遂稱王王非諸侯所當稱也故春秋不齒列侯𨿽然猶不欲絕其類是以列號則舉其本封書爵則黜其僭妄推之可遠引之可來此聖人愼絕人亦春秋之意也】

【乙景王丑九年】六年【晉平二十二齊景十二衞襄八蔡靈七鄭簡三十曹武十九陳哀三十三杞文十四卒宋平四十秦哀公元年楚靈五吳夷末八】

春王正月杞伯益姑卒音注【文公卒平公立】

葬秦景公

夏季孫宿如晉

葬杞文公

宋華合比出奔衞

【左氏曰宋寺人桞有寵大子佐惡之華合比請殺之栁聞坎用牲埋書而告公曰合比將納亡人之族旣盟於北郭矣公使視之有焉遂逐合比於是華亥欲代爲右師乃與桞比從爲之徴公使代之宋公寵信閽寺殺世適痤而父子之恩絕逐華合比而君臣之義睽刑人之能敗國亡家亦可畏矣猶有任趙髙以亡秦信恭顯十常侍以亡漢寵王守澄田令孜以亡唐而不知鑑覆車之轍者不亦悲夫凡此類直書而義自見矣】音注【宋公寵信閽寺殺世適痤事見左傳襄公二十六年孜音玆】

秋九月大雩

楚防罷帥師伐吳音注【罷音皮】

冬叔弓如楚

齊侯伐北燕

【丙景王寅十年】七年【晉平二十三齊景十三衞襄九卒蔡靈八鄭簡三十一曹武二十陳哀三十四杞平公郁釐元年宋平四十一秦哀二楚靈六吳夷末九】

春王正月曁齊平音注【平不書必闗天下之大故而後書是故昭定而下春秋多罪齊書伐衞遂伐晉同圍齊襲莒曁齊平盟於咸次於伍氏皆特筆也夫子曰齊景公有馬千駟死之日民無得而稱焉蓋不予齊也】

【我所欲曰及不得已曰曁當是時昭公結婚彊吳外附荊楚其與齊平無汲汲之意乃齊求於魯而許之平也故曰曁至定公八年魯再侵齊結大國之怨見復必矣其與齊平非不得已乃魯求於齊而欲其平也故曰及平者聖人之所貴然或以賄賂而結平或以臣下而擅平或以附荊楚而得平或以侵犯大國而急於平則皆罪也攷其事而輕重見矣】

三月公如楚

叔孫捨如齊涖盟

夏四月甲辰朔日有食之

秋八月戊辰衞侯惡卒音注【襄公卒子靈公元立】

九月公至自楚

冬十有一月癸未季孫宿卒音注【季孫宿文子之子武子也】

十有二月癸亥葬衞襄公

【丁景王十卯一年】八年【晉平二十四齊景十四衞靈公元年蔡靈九鄭簡三十二曹武二十一陳哀三十五卒杞平二宋平四十二秦哀三楚靈七吳夷末十】

春陳侯之弟招殺陳世子偃師音注【招音韶陳哀公元妃生偃師二妃生公子畱二妃嬖畱有寵屬諸司徒招與公子過哀公有癈疾招過殺偃師而立畱哀公憂恚自殺此公子招特以弟稱者著招憑寵稔惡而陳侯失親親之道也招以公子爲司徒乃貴戚之卿親則介弟尊則叔父號令廢立自己而出莫敢幹之者也不能援立嫡冡安靖國家而逢君之惡戕殺偃師以致大宼宗社覆沒罪固大矣陳侯信愛其弟何以爲失親親乎尊賢者親親之本不能擇親之賢者厚加尊寵以表儀公族而狥其私愛施於不令之人以致亡國敗家豈不失親親之道乎其曰陳侯之弟招殺陳世子偃師交貶之也】音注【戕在良反】

夏四月辛丑陳侯溺卒音注【哀公卒是年滅陳十三年楚平王復封陳惠公吳立】叔弓如晉音注【賀虒祁也】

楚人執陳行人幹徴師殺之

陳公子畱出奔鄭

秋搜於紅音注【搜戶求反紅魯地書搜始此搜狩不書必違禮而後書於是舍中軍四分公室季氏擇二二子各一皆盡徵之而貢於公搜於紅也自根牟至於商衞革車千乘皆三家之師也自是而屢搜三家所以耀武焉爾是故桓莊之狩必言公昭定之搜不言公矣】

【搜春事也秋興之則違天時有常所矣其於紅則易地利三家專行公不與焉而兵權在臣下則悖人理此亦直書其事不待貶絕而自見者也凡亂臣之欲竊國命必先爲非禮以動民而後上及於君父昭公至是民食於他不息其所昧於履霜之戒甚矣】

陳人殺其大夫公子過音注【過音戈】

大雩

冬十月壬午楚師滅陳執陳公子招放之於越殺陳孔奐音注【孔奐公子招之黨】

葬陳哀公

【戊景王十辰二年】九年【晉平二十五齊景十五衞靈二蔡靈十鄭簡三十三曹武二十二陳滅杞平三宋平四十三秦哀四楚靈八吳夷末十一】

春叔弓防楚子於陳音注【於是叔弓及宋華亥鄭遊吉衞趙黶防楚子於陳諸夏之大夫旅見於楚於是始舉魯以見其餘也】

許遷於夷

夏四月陳災

【凡外災告則書今楚已滅陳夷於屬縣使穿封戌爲公矣必不遣使告於諸侯言亡國之有天災也何以書於魯國之策乎當是時叔弓與楚子防於陳則目擊其事矣𨿽彼不來告此不往弔叔弓使畢而歸語陳故也魯史遂書之耳或曰國史所書必承赴告豈有憑使人之言而載之於史者曰周景王崩有尹單猛朝之變固無赴告矣叔鞅至自京師言王室之亂也春秋承其言遂書於策亦此類耳仲尼作經存而弗革者蓋興滅國繼絕世以堯舜三代公天下之心爲心異於孤秦罷侯置守欲私一人以自奉者所以歸民心合天徳也谷梁以爲存陳得其防矣】

秋仲孫貜如齊音注【貜音攫又俱碧反】

冬築郎囿

【已景王十己三年】十年【晉平二十六卒齊景十六衞靈三蔡靈十一鄭簡三十四曹武二十三陳滅杞平四宋平四十四卒秦哀五楚靈九吳夷末十二】

春王正月

夏齊欒施來奔

秋七月季孫意如叔弓仲孫貜帥師伐莒

【前已捨中軍矣曷爲猶以三卿並將乎季氏毀中軍四分公室擇其二二家各有其一至是季孫身爲主將二子各率一軍爲之副則三軍固在其曰捨之者特欲中分魯國之眾爲已私耳以爲復古則誤矣襄公以來旣作三軍地皆三家之土民皆三家之兵毎一軍出各將其所屬而公室無與焉是知𨿽捨中軍而三卿並將舊額固存矣】音注【將去聲與音預】

戊子晉侯彪卒音注【平公卒子昭公夷立】

九月叔孫捨如晉葬晉平公

十有二月甲子宋公成卒音注【平公卒子元公佐立】

【庚景王十午四年】十有一年【晉昭公夷元年齊景十七衞靈四蔡靈十二殺鄭簡三十五曹武二十四陳滅杞平五宋元公佐元年秦哀六楚靈十吳夷末十三】

春王二月叔弓如宋葬宋平公

夏四月丁巳楚子防誘蔡侯般殺之於申音注【般音班】楚公子棄疾帥師圍蔡

【左氏曰楚子在申召蔡侯其大夫曰王貪而無信幣重言甘誘我也不如無往蔡侯不可楚子伏甲饗般於申執而殺之此討賊也𨿽誘殺之疑若無罪春秋深惡楚子貶而稱名何也世子般弒其君諸侯與通防盟十有三年矣是忌其爲亂賊子而莫之覺也楚子若以大義倡天下奉詞致討執般於蔡討其弒父之罪而在宮者無赦焉討其弒君之罪而在官者無赦焉殘其身瀦其宮室謀於蔡眾置君而去𨿽古之徵暴亂者不越此矣又何惡乎今防本心欲圖其國不爲討賊舉也而又挾欺毀信重幣甘言詐誘其君執而殺之肆行無道貪得一時流毒於後棄疾以是殺戎蠻商鞅以是紿魏將秦人以是刼懷王傾危成俗天下大亂劉項之際死者十九聖人深惡楚防而名之也其慮遠矣後世誅討亂臣者或畏其彊或幸其弱不以大義興師至用詭謀詐力儌幸勝之若事之捷反側皆懼苟其不防適足長亂如代宗之圖思明憲宗之紿王弁昧於春秋垂戒之防矣】音注【般音班惡去聲紿徒亥反長上聲】

五月甲申夫人歸氏薨音注【歸氏昭公母胡女歸姓】

大搜於比蒲音注【比蒲魯地比音毘】

【其曰大搜越禮也君有重喪國不廢搜不忌君也三綱軍政之本君執此以馭其下臣執此以事其上政之大本於是乎在君有三年之慼而國不廢一日之搜則無本矣然則君有重喪喪不貳事以簡車徒爲非禮也乃有身從金革而無避者獨何歟曰喪不貳事大比而簡車徒則廢其常可也有門庭之寇而宗廟社稷之存亡系焉必從權制而無避矣伯禽服喪徐夷並興至於東郊出戰之師與築城之役同日並舉度緩急輕重蓋有不得已焉者矣晉王克用薨梁兵壓境而莊宗決勝於夾寨周太祖殂契丹入寇而世宗接戰於髙平若此者君行爲顯親非不顧也臣行爲愛君非不忌也惟審於緩急輕重之宜斯可矣】音注【度入聲契入聲】

仲孫貜防邾子盟於祲祥音注【祲子鳩反又七林反】

秋季孫意如防晉【頃】韓起齊【景】國弱宋【元】華亥衞【靈】北宮佗鄭【簡】罕虎曹人【武】杞人【平】於厥憖音注【厥憖地闕公羊作屈銀】

【按左氏楚師在蔡晉荀吳曰不能救陳又不救蔡物無以親已爲盟主而不卹亡國將焉用之防於厥憖謀救蔡也使狐父請蔡於楚弗許文十五年晉靈公帥八國之諸侯盟於扈春秋略而不序者謀伐齊而不克定其亂也襄公三十年叔孫豹防十二國之大夫於澶淵諸國之大夫皆稱人魯卿諱而不書者視蔡亂而不能討其賊也今楚將滅蔡請於楚而弗許晉之不能亦可知矣曷爲諸國猶序而大夫無貶乎扈之盟諸侯受賂弗克而還諸侯略而不序亡義利之分也澶淵之會謀救宋災而不討蔡罪大夫貶而稱人魯卿諱而不書失重輕之別也亡義利之分爲不仁失重輕之別爲不智今晉與諸侯心欲救蔡而力弗加焉則無惡也凡此見春秋明義利審重輕以恕待人而不求其備矣】

九月己亥葬我小君齊歸

冬十有一月丁酉楚師滅蔡執蔡世子有以歸用之【內入國而以其君來外滅國而以其君歸皆服而以之易詞也旣書滅蔡矣又書執蔡世子有者世子無降服之狀彊執以歸而虐用之也或以爲未逾年之君其稱世子者不君靈公故不成其子非也楚虔殺蔡般棄疾圍其國凡八月而見滅世子在窮迫危懼之中固未暇立乎其位安得以爲未逾年之君而稱子也假使立乎其位而般死於楚其喪未至不斂不葬世子亦不成乎爲君矣然世子繼世有國之稱必以此稱蔡有者父母之仇不與共天下與民守國效死不降至於力屈就擒虐用其身而不顧也則有之爲世子之道得矣】音注【易去聲降平聲】

【辛景王十未五年】十有二年【晉昭二齊景十八衞靈五蔡滅鄭簡三十六卒曹武二十五陳滅杞平六宋元二秦哀七楚靈十一吳夷末十四】

春齊髙偃帥師納北燕伯於陽音注【三年燕伯奔齊髙偃髙傒孫納之於陽內弗受也陽卽髙唐燕別邑也於是齊景公有志於復伯】

三月壬申鄭伯嘉卒音注【簡公卒子定公寧立】

夏宋公使華定來聘音注【定華椒孫】

公如晉至河乃復

五月葬鄭簡公

楚殺其大夫成熊音注【熊公作然谷作虎】

秋七月

冬十月公子憖出奔齊音注【憖公羊傳作整】

楚子伐徐音注【徐吳之姻國】

晉伐鮮虞音注【鮮虞姬姓之國始伐鮮虞外晉也晉主諸夏之盟春秋之外秦以晉故也外鄭亦以晉故也則其外晉何晉之君卿無中國之志也於是楚方橫行中原而晉獨從事於狄伐鮮虞𨿽吳入郢於越入吳晉猶圍鮮虞也於是外晉以其無復中國之志也】

春秋傳卷二十四﹤經部﹐春秋類﹐胡氏春秋傳﹥

欽定四庫全書

春秋傳卷二十五

宋胡安國撰昭公中

【壬景王十申六年】十有三年【晉昭三齊景十九衛靈六蔡平公廬元年鄭定公寧元年曹武二十六陳惠公吳元年杞平七宋元三秦哀八楚靈十二弒吳夷末十五】

春叔弓帥師圍費音注【費魯邑】

【費內邑也命正卿爲主將舉大眾圍其城若敵國然者家臣彊大夫弱也語不云乎有一言可以終身行之者其恕矣夫已所不欲勿施於人所惡於下者毋以事上也所惡於上者母以使下也然後家齊而國治矣季孫意如以所惡於下者事其上而不忠於其君以所惡於上者使其下而不禮於其臣出乎爾者反乎爾宜南蒯之及此也春秋之法不書內叛反求諸已而已矣其書圍費欲著其實不沒之也】音注【惡去聲】

夏四月楚公子比自晉歸於楚弒其君防於幹谿音注【幹谿楚地在譙國城父縣南靈王弒比立棄疾殺比代立是爲平王】

【楚師伐徐楚子防次於幹谿爲之援公子棄疾君陳蔡主方城之外有觀從者率羣失職以棄疾命召比於晉旣至脇比而立之令於幹谿曰先至者復其田裏師潰而歸楚子經而死或曰昭元年楚防弒立比出奔晉十三年比歸而防縊於棘圍則比末嘗一日北面事防爲之臣防又弒立固非此之君矣而書曰比弒其君防何也曰凡去國出奔而君不以爲臣則晉於欒盈是也臣不以爲君則公子鱄於衛是也若去國𨿽久而爵祿有列於朝出入有詔於國不掃其墳墓不其田裏不系累其宗族卽君臣之分猶在也比𨿽奔晉而晉人以羈待比以國底祿固楚之亡公子也楚又未嘗錮之如晉之於欒盈比又未嘗不向楚而坐如子鮮之於衛安得以爲比非楚臣而防非比之君乎春秋書比弒其君防明於君臣之義也或曰防弒郟敖以立比之獲罪豈其無討賊之心而徒貪夫位歟曰春秋罪比不明乎君臣之義不責其無討賊之心夫比𨿽當次及之序而棄疾亦居楚國之常以取國言之比具五難而棄疾有五利此事之變也爲比者宜乎效死不立若國有所歸爲曹子臧魯叔肸不亦善乎不然身居令尹都貴戚之卿爲仕稷鎭亂不自已亦可也今乃脇於勢而忘其守怵於利而忘其義被之大惡欲辭而不可得矣爲人臣而不知春秋守經事而不知其宜遭變事而不知其權者若此類是也悲夫聖人垂戒之意明矣】音注【君不以爲臣則晉於欒盈事見左傳襄公二十一年臣不以爲君則公子鱄於衛事見左傳襄公二十七年底音防夫音扶】

楚公子棄疾殺公子此音注【公羊傳殺作弒】

【棄疾立比爲王而已爲司馬固君比矣而又殺之則宜書曰棄疾弒其君比而曰殺公子比何也初子幹歸自晉觀從假棄疾命而召之來則來坎牲加書而彊之盟則盟帥四族眾而使之入楚則入殺太子祿而立之爲王則王周走而呼於國中謂眾怒如水火而逼之自殺則自殺其行止遲速去就死生皆觀從與國人所爲而比未嘗可否之也安得爲棄疾之君乎然比兄也黑肱弟也棄疾其季弟也立比爲王肱爲令尹疾爲司馬蓋國人以長防之序立之也則宜書曰楚人殺比而春秋變文歸獄棄疾者誅其本意在於代比而非討之也所謂輕重之權衡曲直之防墨而懷惡者亦無所隱其情矣】

秋公會劉子晉侯【昭】齊侯【景】宋公【元】衞侯【靈】鄭伯【定】曹伯【武】莒子邾子滕子薛伯杞伯小邾子於平丘音注【平丘衞地○晉復合諸侯也晉合諸侯由是止鄟陵之後參盟復作晉非盟主矣】

【按左氏晉成虒祁諸侯朝而歸者皆有貳心齊侯往朝於晉燕而投壺曰寡人中此與君代典晉人知其亦將貳也叔向曰諸侯不可以不示威乃並徴會治兵於邾南甲車四千乘遂合諸侯於平丘方是時楚人暴橫陵蔑中華在宋之盟爭晉先防及虢之會仍讀舊書遂召諸侯爲申之舉遷賴於鄢縣陳滅蔡此乃敵國外患臨深履薄恐懼省戒之時其君當倚於法家拂士以徳修國政其臣當急於責難陳善以禮格君心內結夏盟外敵王愾復悼公之業若弗暇也今乃施施然安於不競無憤恥自彊之志惟宮室臺榭是崇是飾及諸侯皆貳顧欲示威徴會而以兵車耀之不亦末乎春秋之法制治於未亂保邦於未危貴事之預恥以苟成而不要諸道者也是以深惡此防如下文所貶云明其義者然後知仲尼作經於一臺囿之築一宮室門觀之作必謹而書以重民力其弭亂持危固結人心之慮遠矣】音注【虒音斯橫去聲拂音弼惡去聲】

八月甲戌同盟於平丘音注【書同盟劉子與盟也】

【按左氏晉將尋盟齊人不可叔向曰諸侯有間矣不可以不示眾辛未治兵建而不斾壬申復斾諸侯畏之辭諸魯曰寡人有甲車四千乘在𨿽以無道行之猶必可畏牛𨿽瘠僨於豚上其畏不死南蒯子仲之憂庸可棄乎若奉晉之眾閒其二憂何求而弗克請君無勤魯人聼命甲戊同盟於平丘其書同盟者劉子與盟同懼楚也會與盟同地再書平丘者書之重詞之其中必有美惡焉見行事之深切著明故詞繁而不殺也是盟蓋或善之而以爲惡何哉盟𨿽襄世之事然有定人道之大倫者矣有傋天子之明禁者矣有求牲不防相命而信自諭者矣有納斥候禁侵掠誠格而不復叛者矣其次猶以載書詞命相爭約於大神而不敢越者則未聞主盟中國奉承齊犧而矜其威力恐廹諸侯又信蠻荊之訴絕兄弟之歡求逞私憤閒其憂疑如此盟者流及戰國彊眾相誇恫疑恐喝恣行陵暴死者十九積習所致有自來矣春秋禮義之大宗也曽是以爲善乎詞繁而不殺則惡其競力不道爲後世鑑也】音注【閒去聲與音預殺去聲惡去聲】

公不與盟

【臣子之於君父隱諱其恥禮也十二國會於平丘公獨見辭不得與盟斯亦可恥矣曷爲直書其事而不隱也晉主此盟徳則不競而矜兵甲之威肆脇持之術以諸侯上要天子之老而防血以中國同於蠻荊篡立之主而結盟無禮義忠信誠慤之心而以威詐涖之具此五不韙者得不與焉幸也聖人筆削春秋凡魯君可恥者必爲之隱諱至會於沙隨而公不得見盟於平丘而公不得與自眾人常情必深沮喪以爲辱矣仲尼推明其故自反而縮𨿽晉國之嚴不可及也彼以其威我以其理彼以其勢我以其義夫何慊乎哉直書其事示後世立身行已之道也其垂訓之用大矣】音注【要平聲與音預】

晉人執季孫意如以歸

【稱人以執非伯討也自文以來公室微弱三家專魯而季氏罪之首也宿及意如尢爲彊逼元年伐莒疆鄆十年伐莒取郠中分魯國以自封殖而使其君民食於家其不臣甚矣何以爲非伯討乎晉人若按邾莒所訴有無之狀究南蒯子仲奔叛之因告於諸侯以其罪執之請於天子以大義廢之選於魯卿更意如之位收斂私邑爲公室之民使政令在君三家臣順則方伯之職修矣今魯與邾通好亦不朝夕伐莒而鄲郠之故又非昭公意也徒以邾莒之言曰我之不共魯故之以遂辭魯君而執意如則是意在貨財而不責其無君臣之義也何得爲伯討乎稱人以執罪晉之偸也】音注【郠古杏反】

公至自會

蔡侯廬歸於蔡陳侯吳歸於陳音注【於是楚平王封陳蔡而復之隱太子之子廬歸於蔡悼太子之子吳歸於陳則其書曰陳侯蔡侯何不與楚專封也歸辭有三突歸於鄭篡公子之辭也蔡季自陳歸於蔡宜得國公子之辭也衞侯鄭歸於衞嘗失國之君之辭也此未嘗有國也使之如失國辭然者不與楚專封也】

【楚虔遷六小國於荊山又滅陳蔡而縣之及棄疾卽位復諸遷國封蔡及陳隱太子有之子廬歸於蔡悼太子偃師之子吳歸於陳曰歸者順辭也陳蔡昔皆滅矣不稱復歸者不與楚防之得滅也其稱歸於者國其所宜歸也廬與吳皆亡世子之子也而棄疾封之可謂有奉矣不言自楚者不與楚子之得封也其稱侯者位其所固有也陳列聖之後蔡王室之親見滅於楚虔而諸侯不能救復封於棄疾而諸侯不能與是以蠻荊制諸夏也聖人至是懼之甚蓋有不得已焉制春秋爲後法大要皆天子之事也其義則以公天下爲心興滅國繼絕世異於自私其身欲擅而有之者也故書法如此爲天下國家而不封建欲望先玉之治難矣】

冬十月葬蔡靈公

公如晉至河乃復

吳滅州來

【癸景王十酉七年】十有四年【晉昭四齊景二十衞靈七蔡平二鄭定二曹武二十七卒陳惠二杞平八宋元四秦哀九楚平王居元年吳夷末十六】

春意如至自晉音注【大失不至必見執也而後至亦危之也】

【按左氏季孫猶在晉子服惠伯私於中行穆子曰魯事晉何以不如夷之小國土地猶大所命能具若爲夷棄之使事齊楚何瘳於晉乃歸季孫其始執之爲乏邾莒之供而非有扶弱擊彊之義也其終歸之爲土地猶大所命能具而非有不能救蔡爲夷執親之悔也然則晉人喜怒皆以利發其勸沮皆以利行違道甚矣故平丘之會深加貶斥自是而後諸侯不合二十餘年至於召陵又以賄敗十有八國之諸侯而書侵楚以譏之於是晉日益衰外攜內叛不復振矣利之能敗人國家乃如此春秋之深戒也】音注【行音杭爲去聲復扶又反】

三月曹伯滕卒音注【武公卒子平公須立】

夏四月

秋葬曹武公

八月莒子去疾卒音注【著丘公卒子郊公立是年奔齊著丘之弟庚輿立是爲共公卒自外錄者也莒人來赴故魯史書其卒葬自內錄者也魯人不往是以闕其葬自昭公以來𨿽薛杞微國無不會其葬者何獨於莒則不往乎方是時意如專政而莒嘗訴其彊鄆取郠之罪於方伯而見執矣爲是怒莒故獨不會其葬也夫怨不棄義惡不忘親怒不廢禮在桓公時𨿽與衞戰而宣公卒則往葬之不以私故絕吉凶慶弔往來施報之常禮也以此見意如之專恣矣若意如者其傲狠修怨敢施於昭公與莒子及其在晉聞除館西河則恐懼逃歸如一匹夫何也小人無禮喜怒勇怯不中節皆若是耳苟不遠之其能國乎】音注【爲去聲中去聲遠去聲】

冬莒殺其公子意恢

【甲景王十戍八年】十有五年【晉昭五齊景二十一衞靈八蔡平三鄭定三曹平公須元年陳惠三杞平九宋元五秦哀十楚平二吳夷末十七卒】

春王正月吳子夷末卒音注【夷末卒子王僚立】

二月癸酉有事於武宮籥入叔弓卒去樂卒事

【左氏曰偙於武宮叔弓涖事籥入而卒去樂卒事有事於宗廟聞大夫之喪則去樂而祭可乎按曾子問君在祭不得成禮者夫子語之詳矣而無有及大臣者是知祭而去樂不可也有事於宗廟遭大夫之變則以聞可乎按禮衞有大史栁荘寢疾君曰若疾革𨿽當祭必告是知祭而以聞不可也禮莫重於當祭大夫有變而不以聞則內得盡其誠敬之心於宗廟外全隱卹之意於大臣是兩得之也然則有事於宗廟大臣涖事籥入而卒於其所則如之何禮𨿽未之有可以義起也有事於宗廟大臣涖事籥人而卒於其所去樂卒事其可也緣先祖之心見大臣之卒必聞樂不樂緣孝子之心視已設之饌必不忍輕徹故去樂而卒事其可也宗廟合禮者常事不書苟以爲可則春秋何書乎此記禮之變而書之者也】音注【去上聲大音泰】

夏蔡朝吳出奔鄭

【朝吳蔡之忠臣𨿽不能存蔡而能復蔡其從於棄疾者謂蔡滅而棄疾必能封之也棄疾以其忠於舊君而信之使居舊國可謂知所信矣則曷爲出奔費無極害其寵也無極楚之讒人去朝吳出蔡侯朱喪太子建殺連尹奢屏王耳目使不聰明卒使吳師入郢辱及宗廟讒人爲亂可不畏乎爲國有九經而尊賢爲上勸賢有四事而去讒爲首志朝吳出奔而入郢之師兆矣然朝吳身居舊國處危疑之地苟有譖之者則王不能無動也能以忠信自任而杜讒諂之謀則善矣而費無極乃語之曰子亦長矣而在下位辱也欲爲之請以名利緊其心而莫之覺不智亦甚矣故特書其出奔以罪吳爲後戒也】音注【去上聲屏上聲處上聲語去聲】

六月丁巳朔日有食之

秋晉荀吳帥師伐鮮虞音注【嘗外晉矣苟吳何以無貶於初伐貶余實錄而已爾晉防潞氏甲氏及再伐鮮虞皆用大夫爲主將而或稱人或稱國或稱其名氏何也以殄防爲期而無矜惻之意則稱人見利忘義而以譎計欺詐行之則稱國以正兵加敵而不納其叛臣則稱名氏夫稱其名氏非褒之也才免於貶爾而春秋用兵禦侮之略咸見矣】

冬公如晉

【乙景王十亥九年】十有六年【晉昭六年卒齊景二十二衞靈九蔡平四鄭定四曹平二陳惠四杞平十宋元六秦哀十一楚平三吳子僚元年】

春齊侯伐徐音注【齊景有志於代興也】

楚子誘戎蠻子殺之音注【戎蠻子嘉也】

【楚子之誘一也或名或不名者防欲滅中國而棄疾討蠻氏謹內外之辧也蔡侯與蠻子之見殺一也或名或不名者蔡般弒父與君蠻氏亂而無質其罪之輕重亦差矣】

夏公至自晉

【左氏曰公如晉平丘之會故也至是始歸者晉人止公其不書諱之也昭公數朝於晉三至於河而不得入兩得見晉侯又欲討其罪而止旃其用辱亦甚矣在易之困曰困亨者因困窮而致亨也夫困於心衡於慮而後作徵於色發於聲而後諭此正憤悱自彊之時而夏少康衞文公越句踐燕昭王四君子者由此其選也今昭公安於危辱無激昂勉勵之志卽所謂自暴自棄不可與有爲而人亦莫之告矣不亦悲乎諱而不書深貶之也】音注【數音朔選去聲】

秋八月己亥晉侯夷卒音注【昭公卒子頃公去疾立】

九月大雩

季孫意如如晉

冬十月葬晉昭公

【丙景王二子十年】十有七年【晉頃公去疾元年齊景二十二衞靈十蔡平五鄭定五曹平三陳惠五杞平十一宋元七秦哀十二楚平四吳僚二】

春小邾子來朝

夏六月甲戌朔日有食之

秋郯子來朝

八月晉荀吳帥師滅陸渾之戎音注【自是凡滅不復稱人矣滅不書大夫者吳也吳無大夫也】

【林父之於潞氏士會之於甲氏荀吳之於陸渾戎皆滅之也而林父士會稱師稱人荀吳舉其名氏何哉內外有辧陸渾之戎密邇王室而縱之雜處則非尊京師別內外之義也與辟土服遠以圗彊霸則異矣然舉其名氏非褒詞也才得無貶耳則窮兵於遠虛內事外者可知矣】音注【父上聲處上聲】

冬有星孛於大辰音注【大音泰】

【大辰心也心爲明堂天子之象其前星太子後星庻子孛星加心象天子適庻將分爭也後五年景王崩王室亂劉子單子立王猛尹氏召伯立子朝歷數載而後定至哀十三年有星孛於東方不言宿名者不加宿也當是時吳人僭亂憑陵上國日敝於兵暴骨如莾其戾气所感固將壅吳而降之罰也故氛侵所指在於東方假手越人吳國遂滅天之示人顯矣史之有占明矣】音注【劉子單子立王猛尹氏召伯立子朝事見左傳二十二年二十六年三十二年適音的單音善暴音僕】

楚人及吳戰於長岸音注【長岸楚地吳楚始書戰自是楚復書人君臣不見經者十八年吳入郢矣】

【言戰不言敗勝負敵也楚地五千里車甲數十萬戰勝諸侯威服天下本非吳敵也惟不能去讒賤貨使費無極以讒勝囊瓦以貨行而策士奇才爲敵國用故日以侵削至雞父之師七國皆敗栢舉之戰國破君奔幾於亡滅吳日益彊而楚削矣是故爲國必以得賢爲本勸賢必以去讒賤貨爲光不然𨿽廣土眾民不足恃也攷其所書本末彊弱之由其爲後世戒明矣】

【丁景王二丑十一年】十有八年【晉頃二齊景二十四衞靈十一蔡平六鄭定六曹平四卒陳惠六杞平十二宋元八秦哀十三楚平五吳僚三】

春王三月曹伯須卒音注【平公卒子悼公午立】

夏五月壬午宋衞陳鄭災音注【天火曰災】

【按左氏鄭災子產臨事而備至於書焚室而寛其徵與之材三日哭國不市使行人告於諸侯宋衞皆如是陳不救火許不弔災君子以是知陳許之先亡也初禆竈言於子產宋衞陳鄭將同日火若我用瓘斝玉瓚鄭必不火子產弗與及鄭旣災竈曰不用吾言鄭又將火鄭人請用之子產不可曰天道遠人道邇非所及也何以知之亦不復火禆竈所言蓋以象推非妄也而鄭不復火者子產當國方有令政此以徳消變之驗矣是知吉凶禍福固有可移之理古人所以必先人事而後言命也】

六月邾人入鄅音注【鄅小國姒姓禹之後也音禹又音矩】

秋葬曹平公

冬許遷於白羽音注【自羽楚邑一名折十五年楚平王復遷邑許自夷還居葉此自葉遷也】

【戊景王二寅十二年】十有九年【晉頃三齊景二十五衞靈十二蔡平七鄭定七曹悼公午元年陳惠七杞平十三宋元九秦哀十四楚平六吳僚四】

春宋公伐邾

【按左氏宋公伐邾圍虫取之而經不書圍與取何也初鄅人籍稻邾人襲鄅盡俘之鄅子曰余無歸矣從帑於邾邾子反其夫人而捨其女夫人宋向戌之女也故向寧請師圍虫取之盡歸鄅俘此所謂聲罪執言之兵歸鄅之俘其善意也故書伐邾而釋其取邑之罪此亦善善長惡惡短之意】

夏五月戊辰許世子止弒其君買音注【悼公弒止奔晉弟斯立是爲元公】

【按左氏許悼公瘧戊辰飲世子止之藥卒書曰弒其君者止不嘗藥也古者醫不三世不服其藥夫子之所愼者三疾居其一季康子饋藥曰丘未達不敢嘗敬愼其身如此也而於君父可忽手君有疾飲藥臣先嘗之父有疾飲藥子先嘗之蓋言愼也止不擇醫而輕用其藥藥不先嘗而誤進於君是有忽君父之心而不愼矣自小人之情度之世子弒君欲速得其位而止無此心故曰我與夫弒者不立乎其位哭泣飦粥嗌不容粒未逾年而卒無此心故被以大惡而不受自君子聼之止不嘗藥是忽君父之尊而不愼也而止有此心忽君父之尊而不愼此篡弒之萌堅冰之斬而春秋之所謹也有此心故加以大惡而不得辭書許世子止弒君乃除惡於微之意也而或者顧以操刃而弒與不躬進藥及進藥而不嘗三者罪當殊科疑於三傳之說則誤矣必若此言夫人而能爲春秋奚待於聖筆乎墨翟兼愛豈其無父楊朱爲我豈其無君孟軻氏辭而闕之以爲禽獸逼人人將相食後世推明其功不在禹下未有譏其過者知此說則知止不嘗藥春秋以爲弒君之意矣】音注【嗌音益咽喉也】

己卯地震

秋齊髙發帥師伐莒

冬葬許悼公

【何以書葬谷梁子曰不使止爲弒父也其說曰子旣生不免乎水火母之罪也覊貫成童不就師傅父之罪也就師學問無方心志不通身之罪也心志旣通而名譽不聞友之罪也名譽旣聞有司不舉有司之罪也有司舉之王者不用王者之過也許世子止不知嘗藥累及許君也觀止自責可謂有過人之質矣乃至以弒君獲罪此爲人臣子而不知春秋之義者也古者太子自其初生固舉以禮有司端冕見之南郊過闕則下過廟則趨爲赤子而其敎已有齊肅敬傎之端矣此春秋訓臣子除惡於微積善於早之意也】音注【見音現齊音齊】

【巳景王二卯十三年】二十年【晉頃四齊景二十六衛靈十三蔡平八卒鄭定八曹悼二陳惠八杞平十四宋元十秦哀十五楚平七吳僚五】

春王正月

夏曹公孫防自鄸出奔宋音注【公孫會子臧之子鄸子臧采邑莫公反奔未有言自者此其言自何劉敞曰待放也古者大夫有罪待放於其境三年君賜之環則復賜之玦則去逾境則爲位向國而哭素衣裳冠不說人以無罪此去國之禮曹無大夫其曰公孫賢之也待放而後出奔臣子常禮免於貶足矣而何以賢之爲公子喜時之後賢之也喜時者曹之社稷鎭公子能以國讓不取乎爲諸侯所謂子臧是也春秋之義善善也長惡惡也短善善及子孫惡惡止其身以其賢者之後苟可善焉斯進之矣此舜典罰弗及嗣賞延於世之意也後世議者有乞錄用賢者之類功臣之世蓋得春秋之防矣】音注【善去聲】

秋盜殺衞侯之兄縶

【左氏以爲齊豹殺之也齊豹爲衞司寇守嗣大夫其書爲盜所謂求名而不得者也若艱難其身以險危大人而有名章徹攻難之士將奔走之臣竊以爲仲尼書斷此獄罪在宗魯宗魯孟縶之驂乘也於法應書曰盜非求名而不得者也天下豈有欲求險危大人之惡名而聖人又靳此名而不與者哉然則齊豹首謀作亂宗魯𨿽與聞行事又以身死之矣今乃釋豹不誅而歸獄於宗魯不亦頗乎曰豹之不義夫人皆知之也若宗魯欲事豹而死於公孟蓋未有知其罪者故琴張聞其死將往弔之仲尼曰齊豹之盜孟縶之賊汝何弔焉非聖人發其食姦受亂蓋不義犯非禮之罪書於春秋則齊豹所畜養之盜孟縶所見殺之賊其大惡隱矣】

冬十月宋華亥向寧華定出奔陳

十有一月辛卯蔡侯廬卒音注【平公卒太子朱立】

【庚景王二辰十四年】二十有一年【晉頃五齊景二十七衞靈十四蔡悼公東國元年鄭定九曹悼三陳惠九杞平十五宋元十一秦哀十六楚平八吳僚六】

春王三月葬蔡平公

夏晉侯使士鞅來聘

宋華亥向寧華定自陳入於宋南裏以叛音注【宋南裏宋之南鄙也】

【按左氏初宋元公無信多私而惡華向三大夫謀曰亡愈於死先諸乃誘羣公子殺之公如華氏請焉弗許遂劫公取太子及其母弟以爲質公怒攻之華向奔陳至是入於南裏以叛凡書叛有入於戚者而不言衞有入於朝歌者而不言晉有入於蕭者而不言宋此獨言宋南裏何也戚與朝歌及蕭皆其所食私邑也若南裏則宋國城內之裏名也傳稱華氏居盧門南裏以叛而宋城舊鄘及桑林門以守是華氏與宋分國而居矣故其入其出皆以南裏繋之宋此深罪叛臣逼脇其君已甚之詞也】音注【有入於戚者而不言衞見襄公二十六年有入於朝歌者而不言晉見定公十三年有入於蕭者而不言宋見定公十一年】

秋七月壬午朔日有食之

八月乙亥叔輒卒音注【叔弓之子伯張】

冬蔡侯朱出奔楚音注【朱奔悼公東國立】

公如晉至河乃復

春秋傳卷二十五

欽定四庫全書

春秋傳卷二十六

宋胡安國撰昭公下

【辛景王二十巳五年崩】二十有二年【晉頃六齊景二十八衞靈十五蔡悼二鄭定十曹悼四陳惠十杞平十六宋元十二秦哀十七楚平九吳僚七】

春齊侯伐莒

宋華亥向寧華定自宋南裏出奔楚

【華向誘殺羣公子又劫其君取其太子母弟爲質又求助於吳楚蠻夷入據其國都以叛此必誅不赦之賊也宋宜蠍力必討之於內諸侯宜協心必救之於外楚子宜執叛臣之使而戮之於境今楚人釋君而臣是助諸侯之戍怠於救患固請逸賊而宋又從之則皆罪也故晉苟吳齊苑何忌衞公子朝曹大夫皆略而不書其曰自宋南裏者譏宋之縱釋有罪不能致討出奔楚者不待貶絕而亢不奬亂人之惡自見矣】

大搜於昌閒音注【昌閒魯地】

【昭公之時凡三書搜或以非其時或以非其地而大意在權臣專行公不與也三綱軍政之本古者春搜夏苖秋狝冬狩皆於農隙以講事而所主者明貴賤辧等列順少長習威儀則皆納民於軌物而非馳射擊刺之末矣是故觀於有莘少長有禮知可用也而文公遂覇臨於洛陽而發喪爲義帝也而漢祖遂王今魯國其君則設兩觀乘大輅其臣則八佾舞於庭旅泰山以雍徹其宰則據大都執國命而軍政之本亡矣何以搜爲此春秋所書爲後戒之意也】音注【與音預觀於有莘少長有禮知可用也而文公遂覇見左傳僖公二十八年臨於洛陽而發喪爲義帝也而漢祖遂王見前漢書髙祖三年本紀】

夏四月乙丑天王崩音注【景王崩子王猛立是爲悼王是冬卒弟敬王立】六月叔鞅如京師音注【叔鞅叔弓子如京師始此】

葬景王王室亂音注【周亂不書書王室亂則天下無人紀矣昔者惠襄之世子頽亂鄭虢討之子帶亂晉討之春秋不書猶有臣子焉耳於是景王崩悼王卽位旣葬矣子朝欲篡悼王而立凡歷悼敬五年而後定而訖於佚賊則天下無人紀矣】

【何言乎王室亂王者以天下爲家則以京師爲室京師者本也周公作立政曰迪惟有夏乃有室大競其作鴟鴞詩以遺成王亦曰旣取我子無毀我室皆指京師言之也以京師爲室王畿爲堂諸夏爲庭戶四夷爲藩離治外者先自內治遠者先自近本亂而末治者否矣景王寵愛子朝使孽子配嫡以本亂者其言王室譏國本之不正也本正而天下定矣唐虞公天下則相禪而與賢三代家天下則相繼而與子春秋兼帝王之道可公也則以達節爲權故季札辭國貶而稱名可家也則以居正爲大故莊公始生卽書於策鄭突歸而不氏以國陽生入而得系於齊此皆正本以及天下之義也其義苟行無易樹子王室豈有亂離之禍乎春秋書子同生於前而記王室亂於後其爲來世法戒明矣】

劉子單子以王猛居於皇音注【猛未逾年稱王成猛之爲王以猛爲宜立也是故春秋之誼苟宜立也則糾𨿽未得國成之爲子糾猛未得京師成之爲王猛】

【凡稱以者不以者也師而曰以能左右之也地而曰以能取與之也人而曰以能死主之也尊不以乎卑貴不以乎賤大不以乎小劉蚠單旗臣也曷爲能以王猛乎猛無寵於景王不能自定其位制在劉單其曰以者能廢立之也按左氏景王太子壽以昭十五年平至是八年矣猛與匄皆其母弟禮無疑於當立然久而未立者王愛庻子朝欲立以爲嗣未果而王崩故諸大臣競立君諸王子爭欲立以正則有猛以寵則有朝猛𨿽正而無寵其威不足以懾羣下朝𨿽寵而不正其分不足以服人心二子廢立皆恃大臣彊弱而後定者也故特稱曰以而景王之弱其後嗣輕其宗社之罪亦著矣易曰王居旡咎稱居於皇者明其有土當得位之稱也】音注【分去聲王居旡咎渙九五象】

秋劉子單子以王猛入於王城音注【王城郟鄏也居於皇言失京師也入於王城言始得京師也】

【猛未逾年何以稱王示當立也旣當立矣何以稱名明嗣君也曰王猛者見居尊得正又以別乎諸王子也君前臣名劉單不名而王名不嫌於倒置乎曰君前臣名常禮也禮當其變臣有不名名其君而不嫌者矣王不當稱未逾年而稱王名不當稱立爲君而稱猛皆禮之變也惟可與權者能知其變而不越乎道之中再書劉子單子之以王何也春秋詞繁而不殺者必有羙惡焉劉子單子蓋挾天子以令諸侯而專國柄者也書而未足故再書於策以著上下舛逆爲後世之深戒也】音注【單音善殺音賽】

冬十月王子猛卒音注【按通鑑王猛爲庶弟子朝所弒】

十有二月癸酉朔日有食之

【壬敬王午元年】二十有三年【晉頃七齊景二十九衞靈十六蔡悼三卒鄭定十一曹悼五陳惠十一杞平十七宋元十三秦哀十八楚平十吳僚八】

春王正月叔孫捨如晉

癸丑叔鞅卒音注【叔鞅叔弓之子輒之弟也】

晉人執我行人叔孫捨

晉人圍郊音注【郊周邑】

【按左氏晉籍談荀躒帥師軍於侯氏箕遺樂徵濟師軍其東南正月二師圍郊郊子朝邑也旣不書大夫之名氏又不稱師而曰晉人微之也所謂以其事而微之者也當是時天子蒙塵晉爲方伯不奔問官守省視器具徐遣大夫往焉勤王尊主之義若是乎書晉人圍郊而罪自見矣】音注【躒卽狄反徴知陵反守手又反見音現】

夏六月蔡侯東國卒於楚音注【悼公卒弟昭侯申立】

秋七月莒子庚輿來奔音注【齊納郊公】

【左氏曰庚輿虐而好劍苟鑄劍必試諸人國人患之又將叛齊烏存帥國人逐之庚輿來奔齊人納郊公三代之得失天下仁與不仁而已矣苟無仁心甚則身弒國亡不甚則身危國削庚輿免死道左而出奔於魯幸耳入國不書而書其出奔惡之也郊公出入皆不書防之也所謂以其人而防之者也防之爲義或以位或以人或以事春秋書法達王事名氏不登於史策若此類亦眾矣】音注【好呼報反惡烏故反】

戊辰吳敗頓胡沈蔡陳許之師於雞父胡子髠沈子逞滅獲陳夏齧音注【雞父楚地父音甫夏齧徴舒孫齧五結反夷狄交相敗不書必敗中國而後書吳敗頓胡沈蔡陳許之師胡子髠沈子逞滅獲陳夏齧自入春秋未之有也】

【吳伐州來楚令尹帥師及諸侯之師與吳戰曷爲不書楚令尹旣喪楚師已熸六國先敗楚師遂奔是以不書楚也諸侯之師曷爲略而不序頓胡沈則其君自將蔡陳許則大夫帥師言戰則未陳也言敗績則或滅或獲其事亦不同也故總言吳人以詐取勝於前而以君與大夫序六國於後胡沈書爵書名書防者二國之君幼而狂不能以禮自守役屬於楚悉師以出一敗而身與眾俱亡也其曰胡子髠沈子逞防者若曰非有能滅之者咸其自取焉耳亦猶梁亡自亡也鄭棄其師自棄也齊人殱於遂自殱也或曰滅或曰獲別君臣也君死曰防胡子髠沈子逞是也生得曰獲秦晉戰於韓原獲晉侯是也大夫生死皆曰獲鄭獲宋華元生也吳獲陳夏齧死也書其敗不以國分而以君大夫爲序書其死不以事同而以君臣爲別皆所以辧上下定民志𨿽顚沛必於是也其義行而亂自熄矣】音注【喪息浪反熸子僭反】

天王居於狄泉音注【狄泉地闕居於狄泉言未得至京師也於是王猛卒敬王卽位卽王猛之母弟匄也居於狄泉謂之東王子朝入於王城謂之西王書曰天王居於狄泉黜子朝也】尹氏立王子朝音注【此尹文公圉周世卿也書尹氏立王子朝猶曰尹氏所欲立也將以王天下獨尹氏立之則莫之與矣王子不名惟卒名之非卒也而名之者貶也是故救衞書子突奔名子瑕立名子朝】

【立者不宜立也王猛當立而未能立故稱大臣以之而不言立敬王當立又能立矣故直稱居於狄泉而不言立子朝庶孽奪正以賤妨貴基亂周室不當立者也故特稱立而目尹氏尹氏天子之卿也王朝公卿書爵而變文稱氏者見世卿之擅權亂國爲後戒也或曰稱氏者時以氏稱之也詩云王謂尹氏此大雅羙宣王詩也亦譏世卿歟爲此說者誤矣詩人主文而不以害意有羙而或過有刺而或深以意逆之可也春秋所書或稱爵或稱字或稱名或稱氏或稱子或稱人名分所由立是非所由定禮義所由出皆斷自聖心遊夏不能與也徇時之所稱而稱之豈其然手】

八月乙未地震

冬公如晉至河有疾乃復

【昭公兩朝於晉而一見止五如晉而四不得入焉今此書有疾乃復殺恥也以周公之冑千乘之君執幣帛修兩君之好而不見納斯亦可恥矣有恥而後能知憤知憤而後能自彊自彊而後能爲善爲善而後能立身立身而後能行其政令保其國家矣昭公內則受制於權臣外則見陵於方伯此正憂患疢疾有徳慧術智保生免死之時也而安於屈辱甘處微弱無憤恥自彊之心其失國出奔死於境外其自取之哉】

【癸敬王未二年】二十有四年【晉頃八齊景三十衞靈十七蔡昭公申元年鄭定十二曹悼六陳惠十二杞平十八卒宋元十四秦哀十九楚平十一吳僚九】

春王二月丙戌仲孫貜卒音注【仲孫貜孟僖子也貜俱反】

叔孫捨至自晉

【大夫執而致則名此獨書其姓氏何賢之也叔孫捨以禮立身而不屈於彊國以忠事主而不順於彊臣此社稷之衞魯之良大夫也使昭公稍有動心忍性彊於爲善之意舉國以聽豈其死於幹侯觀意如之稽顙於昭子叔孫之以逐君責意如其事可見矣及意如有異志而昭子使祝宗祈死所謂知其無可柰何安之若命者故捨至自晉特以姓氏書其死也公𨿽在外而特書日以卒之所以表其節爲後世勸也】音注【意如稽顙於昭子叔孫以逐君責意如事見左傳二十五年】

夏五月乙未朔日有食之

秋八月大雩

丁酉杞伯郁釐卒音注【平公卒子悼公成立】

冬吳滅巢

【巢楚之附庸實邑之也書吳入州來著陵楚之漸書吳滅巢著入郢之漸四鄰封境之守旣不能制則封境震矣四境國都之守旣不能保則國都危矣故沈尹戌以此爲亡郢之始也春秋內失地不書明此爲有國之大罪外取滅皆書明見取滅者之不能有其土地人民則不君矣故諸侯之寶三以土地爲首】

葬杞平公

【甲敬王申三年】二十有五年【晉頃九齊景三十一衞靈十八蔡昭二鄭定十三曹悼七陳惠十三杞悼公成元年宋元十五卒秦哀二十楚平十二吳僚十】

春叔孫捨如宋

夏叔詣會晉趙鞅宋樂大心衞北宮喜鄭遊吉曹人邾人滕人薛人小邾人於黃父音注【詣五計反黃父晉地卽黒壤父音甫於是敬王謂之東王子朝謂之西王晉侯使涖問周故期以明年而後爲黃父之會又明年而荀躒趙鞅之師出是故天王書出入而晉師克鞏不書書克鞏是討子朝也】

【按左氏鄭子太叔如晉範獻子曰若王室何對曰王室之不寧大國之憂晉之恥也吾子其早圖之獻子懼乃徵防於諸侯會於黃父謀王室也趙簡子令諸侯之大夫輸王粟具戍人將納王夫以王猛之無寵單旗劉蚠之屢敗敬王初立子朝之眾召伯奐南宮嚚甘桓公之黨疑若多助之在朝也然會於黃父凡十國而諸侯之大夫無異議焉是知邪不勝正久矣猶有寵愛庶孽配適奪正至於滅亡而不寤者不知幽王晉獻之父子亦何足效哉然則黃父之會王事也而無羙詞何也王室不靖亦惟友邦冡君克修厥職以綏定王都非異人任亦何羙之有免於譏貶足矣此春秋以正待人之體也後世以濫賞報臣子所當爲之事爲臣子者亦受而不辭失此義矣】

有鸜鵒來巢音注【鸜鵒鳥名鸜其具反鵒音欲此烏穴居不在魯界故曰來巢記異也傳曰鸜鵒三逾濟濟水東北會於汶魯在汶南其所無也故書曰有巢者去穴而巢陰居陽位臣逐君象也鸜鵒宜穴處於下而巢居於上季孫宜臣順於家而主祭於國反常爲異之兆能以徳消則無其應矣或曰此公子宋有國之祥也】

秋七月上辛大雩季辛又雩

【左氏以再雩爲旱甚聖人書此者以志禦災之非道而區區於禱祠之末也昭公之時雨雹地震四見於經旱漧爲虐相繼而起有鸜鵒來巢異之甚也季辛又雩災之甚也考諸列位則國有人焉觀諸天時則猶有眷顧之心未終棄也若反身修徳信用忠賢災異之來必可禦矣昔髙宗肜日雉升鼎耳異亦甚矣聽於祖已克正厥事故能嘉靖殷邦享國長久宣王之時旱魃蘊隆災亦甚矣側身修行遇災而懼故能興衰撥亂王化復行此皆以人勝天以徳消變之驗也昭公至是猶不知畏罔克自省而求於禱祠之末將能勝乎故特書此以爲後世鑑】音注【雨雹地震四見於經事見三年四年大雨雹十九年二十三年地震旱乾爲虐相繼而起事見三年六年八年十六年二十四年及此年七書雩肜音融又音同】

九月己亥公孫於齊次於陽州音注【陽州齊魯竟上邑孫音遜往也公行書次自莊以來未之有也於是再見其再見何以昭公之失國不可不詳其所往也】

【內出奔稱孫隱也次於陽州待齊命也昭公欲伐季氏子家子曰季氏得民久君無多辱公不從意如登臺而請待於沂上以察罪弗許請囚於費弗許請以五乘亡弗許子家子曰君其許之政自之出久矣隱民多取食焉爲之徒者眾矣日入慝作弗可知也弗聼叔孫氏之司馬陷西北隅以入孟氏殺郈昭伯遂伐公徒公與臧孫如墓謀遂行以君伐臣曷爲不勝魯自東門遂殺適立庻魯君於是乎失政祿去公室政在季氏於此君也四公矣作三軍盡徵其一捨中軍兼有其二民賦入於其家半矣受命救臺也遂入鄆帥師取卞也不以聞軍政在其手專矣行父片言而東門氏逐南蒯一動而公子憖奔魯之羣臣亦無敢忠於公室而獻謀者所謂屯難之時也在易屯之六五曰屯其膏小貞吉大貞凶象曰屯其膏施未光也昭公不明乎消息盈虛之理正身率徳擇任忠賢待時馴致不忍一朝之忿求逞其私欲而以羣小謀之其及也宜矣】

齊侯唁公於野井音注【唁音彥野井齊地】

【唁者弔也生事曰唁死事曰弔齊侯唁公於野井以遇禮相見孔子曰其禮與其辭足觀矣然則何以失國而不反乎禮有本末正身治人禮之本也威儀文辭禮之末也昭公喪齊歸無慼容而不顧娶孟子爲夫人而不命政令在家而不能取有子家子之賢而不能用而屑屑焉習儀以亟能有國乎𨿽齊侯來唁其禮與辭是矣而方伯連帥之職則未修也又豈所以爲禮哉其言曰自莒疆以西請致千社將率敝賦以從而子家子曰失魯而以千社爲臣誰與之立且齊君無信不如早之晉書曰唁公亦明其無納公之實譏之也】

冬十月戊辰叔孫捨卒

十有一月己亥宋公佐卒於曲棘音注【曲棘宋地今陳畱外黃縣城中有曲棘裏是也元公卒子景公頭曼立】

【按左氏宋元公爲公故如晉卒於曲棘曲棘宋地也宋元之夫人曹氏生子妻意如或謂曹氏勿與魯將逐之曹氏告元公公告樂祁祁曰與之如是魯君必出無民而能逞其志者未之有也魯君失民久矣然則宋元意如之外舅也不此之顧而求欲納公是以正倫卹患爲心而不匿其私親之惡者也其賢於當時諸侯遠矣故𨿽卒於封內而特書其地以別之也】

十有二月齊侯取鄆

【鄆魯邑也直書齊侯取之何也齊不自取而爲公取鄆使居之也昭公出奔經書次於陽州見公於魯未絕而季氏逐君爲不臣及書齊侯取鄆則見公已絕於魯而逐於季氏爲不君君者有其土地人民以奉宗廟之典籍者也已不能有而他人是保則不君矣春秋之義欲爲君盡君道爲臣盡臣道各守其職而不渝也昭公失君道季氏爲亂臣各淪其職而不守矣其爲後世戒深切著明矣】

【乙敬王酉四年】二十有六年【晉頃十齊景三十二衞靈十九蔡昭三鄭定十四曹悼八陳惠十四杞悼二宋景公樂元年秦哀二十一楚平十三卒吳僚十一】

春王正月葬宋元公

三月公至自齊居於鄆

【居者有其土地人民之稱也昭公失國出奔而稱居於鄆者存一國之防也襄王已出而稱居於鄭敬王未入而稱居於狄泉者存天下之防也天子之於天下率土之濵莫非其臣非諸侯所敢擅也諸侯之於封國四境之內莫非其土非大夫所得專也故諸侯避舍以待巡狩而大夫專邑是謂叛君曰居於鄆其爲防也至矣】

夏公圍成

【成者孟氏之邑左氏曰齊侯將納公命無受魯貨申丰適齊貨梁丘據據受之言於齊侯曰羣臣不盡力於魯君者非不能事君也據有異焉宋元公爲魯君如晉卒於曲棘叔孫昭子求納其君無疾而死不知天之棄魯邪抑魯君有罪於鬼神故及此也若使羣臣從魯君以卜師有濟也而繼焉玆無敵矣齊侯從之使公子鉏帥師從公圍成不書齊師者景公怵於邪說爲義不終故微之也書公圍成則季氏之不臣昭公之不君齊侯之不能修方伯連帥之職其罪咸具矣】音注【爲於僞反鉏祖居反怵雪律反帥所類反】

秋公防齊侯莒子邾子杞伯盟於鄟陵音注【鄟陵地闕鄟音專又市轉反此參盟也參盟自齊桓以來未之有也於是再見何晉不復主盟矣十六年齊徐莒郯嘗盟於蒲遂十九年宋邾郳徐嘗盟於虫則諸侯有不待伯主而自盟會者矣於是書以晉之不復主盟也晉不復主盟而後齊專盟矣】

公至自防居於鄆

九月庚申楚子居卒音注【平王卒子昭王軫立】

冬十月天王入於成周音注【言始得京師也昔者惠王出入皆不書襄王𨿽書出猶不書入也於是悼王自皇敬王自狄泉則曷爲皆書入幸之也王室亂矣入無足諱焉爾於成周猶未得王都也】

【左氏曰晉知躒趙鞅帥師納王入於成周使成公般戍周而還不曰入於京師者京師眾大之稱不可系之入也其曰成周云者黍離而次不列於雅降爲國風之意而景王寵愛庶孽弱其世適之罪著矣】音注【知音智離音瀝還音旋孽魚列反適音嫡】

尹氏召伯毛伯以王子朝奔楚

【取國有五利寵居一焉子朝有寵於景王爲之黨者眾矣卒不能立至於奔楚何也是非有出於人之本心者不可以私愛是亦不可以私惡非卒歸於公而止矣景王寵愛子朝將鄿於見是而天下不以爲是疏薄子猛將鄿於見非而天下卒不以爲非徒設此心兩棄之也庶孽憑寵爲羣小之所宗而人心不附適子恃正人心之所向而羣小不從故伯服𨿽殺而平王亦不能復宗周之盛申生已死而奚齊卓子亦不能勝裏克之兵是兩棄之也景王不鑑覆車王猛子朝之際危亦甚矣春秋詳書爲後世戒可謂深切著明也哉】音注【惡烏故反適音嫡】

【丙敬王戍五年】二十有七年【晉頃十一齊景三十三衞靈二十蔡昭四鄭定十五曹悼九卒陳惠十五杞悼三宋景二秦哀二十二楚昭王軫元年吳僚十二弒】

春公如齊公至自齊居於鄆

夏四月吳弒其君僚音注【公子光立】

【此公子光使專諸弒之而稱國何也吳子壽夢有四子長諸樊次余祭次夷末次季札光諸樊之子也僚夷末之子也諸樊兄弟以次相及必欲致國於季子而季子終不受則國宜之光者也僚烏得爲君故稱國以弒而不歸獄於光其稱國以弒者吳大臣之罪地大臣任大事事莫大於置君矣故君存而國本定君終而嗣子立社稷嘉靖人無閒言此秉政大臣之任伊召之所以安商周孔明之所以定劉漢也若廢立進退出於羣小閽寺而當國大臣不預焉則將焉用彼相矣此春秋歸罪大臣稱國弒君之意其經世之慮深矣】音注【長展兩反祭側界反閒去聲召音邵寺音恃焉於防反相息亮反】

楚殺其大夫郤宛

秋晉士鞅宋樂祁犂衛北宮喜曹人邾人滕人防於扈【按左氏扈之防令戍周且謀納公也宋衛皆利納公固請之士鞅取貨於季孫謂樂祁北宮喜曰魯君守齊三年而無成季氏甚得其民淮夷與之有十年之偹有齊楚之援有堅守之心有列國之權而弗敢宣也事君如在國鞅以爲難二子皆圖國者也而欲納魯君請從二子以圍魯無成死之二子懼皆辭乃辭小國而以難復文十五年諸侯盟於扈將爲魯討齊齊侯賂之而不克討故在防諸侯略而不序今此謀納公亦以賂故不克納而諸國之大夫皆序何也曰利於納公者宋衛之大夫也受賂而不欲納公者獨範鞅主之耳又況戍周之令行乎所以列序而不略也以此見聖人取捨之大情而輕重審矣】音注【爲於僞反舍音捨】

冬十月曹伯午卒音注【悼公卒弟聲公野立】

邾快來奔

公如齊公至自齊居於鄆

【丁敬王亥六年】二十有八年【晉頃十二齊景三十四衛靈二十一蔡昭五鄭定十六卒曹聲公野元年陳惠十六杞悼四宋景三秦哀二十三楚昭二吳子闔廬元年】

春王三月葬曹悼公

公如晉次於幹侯音注【幹侯晉境內邑在魏郡】

夏四月丙戌鄭伯寧卒音注【定公卒子獻公蠆立】

六月葬鄭定公

秋七月癸巳滕子寧卒音注【悼公卒於頃公結立】

冬葬滕悼公

【戊敬王子七年】二十有九年【晉頃十三齊景三十五衞靈二十二蔡昭六鄭獻公蠆元年曹聲二陳惠十七杞悼五宋景四秦哀二十四楚昭三吳闔廬二】

春公至自幹侯居於鄆齊侯使髙張來唁公音注【髙張髙偃子】

【遣使來唁淺事也亦書於經者罪齊侯不能修方伯連帥之職也昔狄人迫逐黎侯黎侯寓於衛衞人弗卹黎之臣子勸其君以歸而賦式微其一章曰防君之故者以事求人而人不有其事是謂微君之故若昭公見逐出奔而齊莫之討淹卹日久而齊莫之納微君之故矣其二章曰防君之躬者以身下人而人不有其身是謂微君之躬若齊侯設禮以享而使宰獻遣俠來唁而稱主君微君之躬矣諸侯失國托於諸侯禮也諸侯失國諸侯納之正也齊之先世嘗主夏盟而太公受先王五侯九伯之命矣魯爲鄰境甥舅之國也昭公朝夕立於其朝曾不能陳師境上討意如逐君之罪而遣使唁公豈得禮乎】音注【使疏吏反帥所類反】

公如晉次於幹侯

夏四月庚子叔詣卒

秋七月

冬十月鄆潰

【民逃其上曰潰自是昭公削迹於魯尺地一民皆非其有矣公之出奔處鄆四年民不見徳亡無愛徴至於潰散豈非昏迷不返自納於罟擭陷穽之中其從者又皆艾殺其民視如土芥其下不堪所以潰歟然則去宗廟社稷出奔而猶不惕然恐懼蘄攺過以補前行之愆也自棄甚矣欲不亡得乎噫故書以爲後世戒】音注【徵知陵反罟音古擭胡化反穽才性反從才用反艾魚刈反行下孟反】

【巳敬王丑八年】三十年【晉頃十四卒齊景三十六衞靈二十三蔡昭七鄭獻二曹聲三陳惠十八杞悼六宋景五秦哀二十五楚昭四吳闔廬三】

春王正月公在幹侯

【公去社稷於今五年每嵗首月不書公者在魯四封之內則無適而非其所也至是鄆潰客寄幹侯非其所矣歲首必書公之所在者蓋以存君不與季氏之專國也而罪臣子譏諸侯之意具矣唐武后廢遷中宗革命自立史臣列於本紀欲著其罪而君子以爲非春秋之法其言曰天下者唐之天下中宗受之於其父武后安得絕先君之世復繋嗣君之年黜武氏之號自以爲竊取春秋之義信矣】音注【復扶又反】

夏六月庚辰晉侯去疾卒音注【去上聲頃公卒子定公午立】

秋八月葬晉頃公

冬十有二月吳滅徐徐子章羽奔楚

【庚敬王寅九年】三十有一年【晉定公午元年齊景三十七衞靈二十四蔡昭八鄭獻三曹聲四陳惠十九杞悼七宋景六秦哀二十六楚昭五吳闔廬四】

春王正月公在幹侯季孫意如防晉荀躒於適歷音注【躒力狄反適歷晉地書公在幹侯季孫意如防晉於適歷以見晉人釋君而助臣也晉士鞅防諸侯之大夫於扈將以納公取貨於季孫而遂不果荀躒復爲此防昭公所以死於外也襄昭之際大夫無君之禍晉人爲之也】

【左氏曰晉侯將以師納公士鞅曰若召季孫而不束則信不臣矣然後伐之若何晉人召季孫鞅使私焉曰子必來我受其無咎意如出君不事專有魯國晉實主盟不能致討而寵以防禮不亦悖哉或曰季孫事君如在國未知其罪而君伐之是昭公之過也則非矣行貨齊晉使不納公禱於煬宮求君不入及其復也猶欲絕其兆域加之惡諡安在乎事君如在國猶曰未知其罪乎齊晉不能誅亂禁姦悖君臣之義不知其從自及也陸淳以謂逐君之臣晉不之罪而反與爲會書曰意如防晉荀躒於適歷晉侯之爲盟主可見矣荀躒之爲人臣可知矣此不待貶絕而罪惡見者也得春秋所書之意矣】音注【見音現下同】

夏四月丁巳薛伯谷卒音注【獻公卒子襄公定立】

晉侯使荀躒唁公於幹侯

秋葬薛獻公

冬黑肱以濫來奔音注【傳曰邾黒肱也其不繋之邾濫嘗自別於邾也圍戚不曰圍衞戚取鄆不曰取我鄆皆如二君之辭也】

十有二月辛亥朔日有食之

【辛敬王夘十年】三十有二年【晉定二齊景三十八衞靈二十五蔡昭九鄭獻四曹聲五陳惠二十杞悼八宋景七秦哀二十七楚昭六吳闔廬五】

春王正月公在幹侯取闞音注【闞魯地在東平須昌縣東南】

夏吳伐越音注【吳始伐越】

秋七月

冬仲孫何忌防晉韓不信齊髙張宋仲幾衞世叔申鄭國參曹人莒人薛人杞人小邾人城成周音注【世叔申世叔儀孫也國參子產子也諸侯有事於京師皆不書僖十三年十六年戍周不書襄二十四年城周不書以是爲常事也書城成周則請而後城之是非常也是役也晉魏舒南面韓不信專執於京師宋仲幾不受功齊髙張后大夫之無王甚矣其不曰京師而曰成周以見周與列國等耳】

【天子有道守在四夷今至於城王都可以不書乎不曰城京師而曰城成周者京師眾大之稱成周地名也與列國等矣】

十有二月己未公薨於幹侯

【諸侯失國出奔者眾矣鄭伯突爲祭仲所逐而出奔入於櫟而復國衞侯衎爲孫所逐而出奔入於夷儀而復國昭公在外八年終以客死爲天下笑何也祭仲𨿽專而世權不重於季氏衞侯失國猶夫人也而有推挽之者所以𨿽失而復得也魯自季友受費以爲上卿至於意如專執國命四世矣其臣皆季氏之孚也其民皆季氏之獲也而昭公有一子家駒言不見聼計不行也不能復國宜矣故春秋詳錄其所因爲後世之戒公𨿽失國然每嵗之首月必書公在幹侯誅意如也書齊侯取鄆公圍成鄆潰絕昭公也爲人臣者觀每嵗必書公所在必不敢萌防扈不臣之心爲人君者觀春秋所書圍成鄆潰知社稷之無常奉也亦必少警矣鳴呼可謂深切著明者矣】

春秋傳卷二十六

欽定四庫全書

春秋傳卷二十七

宋胡安國撰定公上【公名宋襄公庶子昭公之弟諡法安民大慮曰定】

周【敬王十一年】

鄭【獻公五年魯定公九年獻公卒子聲公勝立】

齊【景公三十九年】

宋【景公八年】

晉【定公三年晉魏舒爲政是年卒範鞅爲政魯定公十三年晉逐範中行氏趙鞅歸於晉自是晉知氏韓氏魏氏趙氏並彊分晉之勢成矣】

衞【靈公二十六年】

蔡【昭侯十年】

曹【隱公元年魯定公四年聲公弟露弒隱公代立是爲靖公定八年靖公卒子伯陽立】

滕【頃公五年】

陳【惠公二十一年魯定公四年惠公卒子懷公柳立定八年懷公卒子閔公越立】

杞【悼公九年魯定公四年悼公卒子隱公乞立是年七月隱公弟過弒隱公自立是爲僖公】

薛【襄公二年魯定公十二年襄公卒子比立定十三年比弒惠公夷立又名寅】

莒【郊公】

邾【莊公三十三年魯定公三年莊公卒子隱公益立】

許【許男斯十四年魯定公六年鄭滅許以斯歸弟元公成立】

小邾【詳見昭公元年】

楚【昭王七年魯定公四年吳入楚楚令尹子常奔鄭昭王復國子西爲令尹】

秦【哀公二十八年魯定公九年哀公卒孫惠公立】

吳【闔廬六年魯定公四年吳入楚於越入吳定十四年於越敗吳於檇李闔廬傷而卒子夫差立】越【越子允常魯定公四年越入吳定十四年允常卒子句踐立吳闔廬聞允常死率師伐越勾踐襲敗吳於檇李射殺闔廬】

【壬敬王十辰一年】元年【晉定三齊景三十九衞靈二十六蔡昭十鄭獻五曹隱公通元年陳惠二十一杞悼九宋景八秦哀二十八楚昭七吳闔廬六】

春王

【元年必書正月謹始也定何以無正月昭公薨於幹侯不得正其終定公制在權臣不得正其始魯於是曠年無君春秋欲謹之而不可也季氏廢太子衍及務人而立公子宋宋者昭公之弟其主社稷非先君所命而專受之於意如者也故不書正月見魯國無君定公無正主人習其讀而問其傳則未知已之有罪焉爾】音注【見音現傳林戀反】

三月晉人執宋仲幾於京師音注【幾音機大夫專執於是始】

【按左氏諸侯會城成周宋仲幾不受功曰滕薛郳吾役也爲是執之則有罪矣書晉人執仲幾於京師則貶辭也以王事討有罪何貶乎按周官司掌凡囚執人之事屬於司冦凡諸侯之獄訟定以邦典凡卿大夫之獄訟斷以邦法則大司冦之職也不告諸司冦而執人於天子之側故𨿽以王事討有罪猶貶凡此類皆篡弒之萌履霜之漸執而書其地謹之也每謹於初而禍亂熄矣】音注【爲於僞反】

夏六月癸亥公之喪至自幹侯戊辰公卽位

【昭公之薨已越葬期猶未得返至於六月癸亥然後喪至而定之卽位乃在是月之戊辰蓋遲連進退爲意如所制不得專也以周書顧命考之成王之崩在四月乙丑宰臣太保卽於是日命仲桓南宮毛俾爰齊侯呂伋以二干戈虎賁百人逆王世子釗於南門之外延入翼室宅憂爲天下主不待崇朝而後定也今昭公喪至在葬期之後公子宋自壞隤先入猶未得立是知爲意如所制不得以時定非謂正棺手兩楹之閒故定之卽位不可不察也夫卽位大事也宗嗣先定則變故不生蓋代君享國而主其祭宜戚宜懼一失機會或萌窺伺之心至於生變則爲不孝矣古人所以貴於早定國家之本也今昭公之薨定公之卽位春秋詳書於策非爲後法乃見諸行事爲永鑑耳】音注【賁音奔隤徒回反伺音笥見音現】

秋七月癸巳葬我君昭公

九月大雩

立煬宮音注【煬羊去聲】

【煬公伯禽之子其曰立者不宜立也喪事卽遠有進而無退宮廟卽遠有毀而無立】

冬十月隕霜殺菽

【谷梁子曰菽舉重也未可以殺而殺舉重可殺而不殺舉輕其象則刑罰不中之應】音注【中陟仲反應於證反】

【癸敬王十巳二年】二年【晉定四齊景四十衞靈二十七蔡昭十一鄭獻六曹隱二陳惠二十二杞悼十宋景九秦哀二十九楚昭八吳闔廬七】

春王正月

夏五月壬辰雉門及兩觀災音注【觀音貫】

秋楚人伐吳

冬十月新作雉門及兩觀

【書新作者譏僭王制而不能革也雉門象魏之門其外爲庫門而臯門在庫門之外其內爲應門而路門在應門之內是天子之五門也僖公嘗修灃宮復問宮非不用民力也而春秋不書新作南門則獨書者南非一門也必有不當爲者子家駒以設兩觀爲僭天子是非諸侯之制明矣夫撥亂反正者必本諸身身正者物必正春秋於僭君必書者必正之意也使定公遇災而懼革其僭禮三家陪臣𨿽欲僭諸侯執國命其敢乎習舊而不知以爲非何以禁季氏之脇其主矣故特書新作以譏之也】

【甲敬王十午三年】三年【晉定五齊景四十一衞靈二十八蔡昭十二鄭獻七曹隱三陳惠二十三杞悼十一宋景十秦哀三十楚昭九吳闔廬八】

春王正月公如晉至河乃復

二月辛卯邾子穿卒音注【莊公卒子隱公益立】

夏四月

秋葬邾莊公

冬仲孫何忌及邾子盟於防音注【抜魯地公羊傳作枝】

【乙敬王十未四年】四年【晉定六齊景四十二衞靈二十九蔡昭十三鄭獻八曹隱四弒陳惠二十四卒杞悼十二卒宋景十一秦哀三十一楚昭十吳闔廬九】

春王二月癸巳陳侯吳卒音注【惠公卒子懷公柳立】

三月公防劉子晉侯【定】宋公【景】蔡侯【昭】衞侯【靈】陳子【懷】鄭伯【獻】許男【隱】曹伯【隱】莒子【郊公】邾子【隱】頓子胡子滕子薛伯杞伯小邾子齊國夏於召陵侵楚音注【晉楚交兵止此傳曰劉文公合諸侯於召陵謀伐楚也晉之合諸侯至平丘而止則是役劉子爲之也劉子守內難復辟於周而楚納子朝於是合十有八國之師伐楚𨿽五伯未有盛於此者也以周之不競而能合諸侯盛於五伯俄而劉子卒君子蓋深悲之也】

【按左氏傳書伐而經書侵楚者楚爲無道憑陵諸夏爲一裘一馬拘唐蔡二君三年而後遣蔡侯旣歸請師於晉晉人請命於周大合諸侯天子之元老在焉若能暴明其罪恭行天討庶幾哉王者之師齊桓晉文之功矣有荀寅者求貨於蔡侯弗得遂辭蔡人晉由是失諸侯無功而還書曰侵楚陋之也】音注【傳林戀反爲於僞反暴滿卜反還音旋下並同】

夏四月庚辰蔡公孫姓帥師滅沈以沈子嘉歸殺之音注【姓音牲又作生】

【沈人不會於召陵晉人使蔡伐之書防沈罪公孫姓也書以歸罪沈子嘉也書殺之罪蔡侯也奉詞致討而覆其邦家爲敵所執不死於位皆不仁矣所惡於前毋以先後出乎爾者反乎爾者也蔡侯視楚猶沈視蔡也昭公拘於郢三年而後反非以國小而弱乎沈𨿽不會召陵未有大罪惡也而恃彊殺之甚矣能無公孫翩之及哉宋以曹伯陽歸察以沈子嘉歸皆殺之也而或書或不書其不書者賤而略之也】音注【覆音腹惡烏故反先去聲】

五月公及諸侯盟於臯鼬音注【臯鼬鄭地卽成臯也鼬由又反有晉侯在何以書及諸侯盟非晉主盟也公防諸侯盟於薄公會諸侯盟於宋皆後至之文也非後至也而曰公及諸侯盟則以魯主之也是故書及劉捲卒諸侯無會同於是有特相盟者矣】

【定公之立上不請於天王下不告於方伯而受國於季孫意如故三年朝晉至河而復今會諸侯求爲此盟書公及者內爲志也召陵之會必序不序十有八國之諸侯則無以見侵楚之陋臯鼬之盟序與不序非義所系則以凡舉可矣】音注【見音現】

杞伯成卒於防

六月葬陳惠公

許遷於容城音注【容城地闕】

秋七月公至自防

劉捲卒音注【劉捲卽劉蚠也捲音拳又音捲王卿士不卒有闗於天下之故則卒之於襄王之難有王子虎焉於敬王之難有劉捲焉君子曰王室其庶幾乎而無救於周是故特卒之也司馬遷於諸國世家多卒孔子蓋知此者也】

葬杞悼公

楚人圍蔡

晉士鞅衞孔圉帥師伐鮮虞音注【士鞅卽範鞅孔圉卽文子】

葬劉文公音注【劉文公卽劉捲】

冬十有一月庚午蔡侯以吳子及楚人戰於柏舉楚師敗績楚囊瓦出奔鄭音注【柏舉楚地凡師能左右之曰以皆陳曰戰囊瓦卽子常也於是晉辭蔡侯天下諸侯無與憂蔡者而愬之吳吳子興師以伐楚是則吳能憂中國也是故吳始稱子書】

【戰書敗皆進吳也而楚囊瓦貶稱人】

【吳何以稱子善伐楚觧蔡圍也荊楚暴橫盟主不能致其討天王不能達其命長惡不悛復興師而圍蔡王法所當討而不赦也吳能自卑聼蔡侯之義以達天子之命興師救蔡戰於柏舉大敗楚師成伯討之功善矣晉主夏盟中國所仰若嘉谷之望雨也有請於晉如彼其難吳國天下莫彊焉非諸侯所能以也有請於吳如此其易故召陵之會大合諸侯而書侵楚柏舉之戰蔡用吳師特書曰以者深罪晉人保利棄義難於救蔡也然則何以不言救乎救大矣闔廬子胥宰嚭皆懷謀楚之心蔡人往請會逄其適非有救災卹鄰從簡書憂中國之實也聖人道夫徳宏樂與人爲善故因其從蔡特進而書爵囊瓦貪以敗國又不能死可賤甚矣故記其出奔特貶而稱人春秋之情見矣】音注【橫去聲長上聲悛音痊復扶又反敗必邁反易以豉反嚭普鄙反樂音洛見音現】

庚辰吳入郢音注【郢楚都文王所遷】

【及楚人戰則稱爵入郢則舉其號何也君捨於其君之室大夫舎於大夫之室狄道也聖人誰毀誰譽救災卹鄰則進而書爵非有心於與之順天命也乘約肆淫則黜而舉號非有心於貶之奉天討也伐國者固將拯民於水火之中而鳩集之耳殺其父兄系其子弟毀其宗廟遷其重器而亂男女之配也如水益深如火益熱則善小而惡大功不足以掩之矣聖人心無毀譽如鏡之無妍醜也因事物善惡而施褒貶焉不期公而自公簡明此義然後可以司賞罰之權得春秋之法矣】音注【譽平聲】

【丙敬王十申五年】五年【晉定七齊景四十三衞靈三十蔡昭十四鄭獻九曹靖公露元年陳懷公柳元年杞僖公過元年宋景十二秦哀三十二楚昭十一吳闔廬十】

春王三月辛亥朔日有食之

夏歸粟於蔡

於越入吳音注【傳曰越人今曰於越復從其舊號也越未有聞也昭定之春秋吳楚爭而後越入中國昭五年會於瑣也越常壽過始見於經而亟稱人後三十年而入吳不復稱人矣晉楚之初春秋未以敵言之戰於邲也則楚稱子矣吳楚之初春秋未以敵言之戰於柏舉也則吳稱子矣至於吳越終春秋不以敵言之也是故越入吳書吳入越不書】

六月丙申季孫意如卒

【內大夫有罪見討則不書卒公子翚是也仲遂殺惡及視罪與翚同而書卒者以事之變卒之也意如何以書卒見定公不討逐君之賊以爲大夫全始終之禮也定𨿽受國於季氏苟有叔孫婼之見不賞私勞致辟意如以明君臣之義則三綱可正公室彊矣今苟於利而忘其讐三綱滅公室益侵陪臣執命宜矣故意如書卒主人習其讀而問其傳則未知已之有罪焉爾】音注【見音現定𨿽受國於季氏苟有叔孫婼之見不賞私勞事見左傳昭公五年辟音僻傳林戀反】

秋七月壬子叔孫不敢卒音注【婼之子卽成子也】

冬晉士鞅帥師圍鮮虞

【丁敬王十酉六年】六年【晉定八齊景四十四衞靈三十一蔡昭十五鄭獻十曹靖二陳懷二杞僖二宋景十三秦哀三十三楚昭十二吳闔廬十一】

春王正月癸亥鄭防速帥師滅許以許男斯歸音注【遊速太叔子斯執元公成立】

二月公侵鄭音注【自宣之季年凡伐不言公魯無君將者八十年矣至是書侵鄭則以公山不狃侯犯陽虎之專也故曰政逮於大夫四世矣故夫三桓之子孫徴矣】

公至自侵鄭

夏季孫斯仲孫何忌如晉

秋晉人執宋行人樂祁犂

【稱人以埶非伯討也祁犂聘於晉主趙簡子飲酒焉獻楊楯六十範趙方惡其宰曰昔吾主範氏今子主趙氏是賈禍也範獻子果怒言於晉侯曰以君命越疆未致使而私飲酒不敬二君不可不討也乃執樂祁執非無名何以非伯討也使範趙方睦皆有獻焉則弗執之矣執異國行人出於列卿私意威福之柄移矣三家分晉而靖公廢爲家人豈一朝一夕之故哉】音注【飲於鴆反楯食允反惡如字又烏露反賈音古前使去聲】

冬城中城

季孫斯仲孫何忌帥師圍鄆

【戊敬王十戊七年】七年【晉定九齊景四十五衞靈三十二蔡昭十六鄭獻十一曹靖三陳懷三杞僖三宋景十四秦哀三十四楚昭十三吳闔廬十二】

春王正月

夏四月

秋齊侯鄭伯盟於咸音注【咸衞地此特相盟也時相盟自齊桓以求未之有也於是再見諸侯無主盟矣是故書石門以志諸侯之合書咸以志諸侯之散此春秋之終始也】

齊人執衞行人北宮結以侵衛

齊侯衞侯盟於沙音注【沙晉地】

大雩

齊國夏帥師伐我西鄙音注【夏國佐孫】

九月大雩

冬十月

【己敬王十亥八年】八年【晉定十齊景四十六衞靈三十三蔡昭十七鄭獻十二曹靖四卒陳懷四卒杞僖四宋景十五秦哀三十五楚昭十四吳闔廬十三】

春王正月公侵齊

公至自侵齊

二月公侵齊

三月公至自侵齊

曹伯露卒音注【靖公卒子伯陽立】

夏齊國夏帥師伐我西鄙

公防晉師於瓦音注【瓦衞地東郡燕縣東北有瓦亭不曰會士鞅而曰會晉師重師也鞍之戰公防晉師於上鄖不書諱之也四卿並將而以禽鄭自師逆公三家之張成於此矣故諱之也於是齊師伐我晉士鞅趙鞅荀寅救我公會晉師於瓦勿諱可也】

【按左氏晉士鞅荀寅救魯則其書公會晉師何也春秋大法𨿽師次於君而與大夫敵至用大眾則君與大夫皆以師爲重而不敢輕也故朱林之會不言趙盾而言晉師瓦之會言晉師而不書士鞅於以見人臣不可取民有眾專主兵權之意陳氏厚施於齊以移其國季孫盡徵於魯以奪其民皆王法所禁也春秋之義行則不得爲爾矣】音注【施始智反】

公至自瓦

秋七月戊辰陳侯柳卒音注【懷公卒子閔公越立】

晉士鞅帥師侵鄭遂侵衞音注【此其言遂何晉始伐與國也於襄之二十三年齊始叛晉取朝歌去年鄭始叛晉盟齊於咸衞始叛晉盟齊於沙於是侵鄭衞又明年及齊平𨿽魯亦叛晉矣】葬曹靖公

九月葬陳懷公

季孫斯仲孫何忌帥師侵衞

冬衞侯鄭伯盟於曲濮音注【曲濮衞地】

從祀先公音注【先公閔公僖公也陽虎欲去三桓而爲此也】

【蜀人馮山曰昭公至是始得從祀於太廟其說是也季氏逐君而制其死生之命公薨幹侯不得終於正寢旣薨七月又不得以時歸葬旣葬絕其兆域又不得同於先君而在墓道之南至孔子爲司冦然後溝而合諸墓則其主𨿽久未得從昭穆而祔祭宜矣及意如已卒陽虎專季氏將殺季孫斯而亂魯國托於正以售其不正始以昭公之主從祀太廟蓋欲著季氏之罪以取媚於國人然其事𨿽順其情則逆眷秋原情制法故不書禘事與日特曰從祀先公於盜竊寶玉大弓之上見事出陽虎而不可詳也其亦深切著明矣】音注【馮山字允廸普州人著春秋通解十二卷見音現】

盜竊寶玉大弓音注【盜謂陽虎也寶玉夏后氏之璜大弓封父之繁弱書曰盜竊寶玉大弓魯無人之辭也是故陪臣皆不書書陽虎爲盜是治陪臣也孔子之作春秋治至於陪臣斯極矣庚敬王十子九年】九年【晉定十一齊景四十七衞靈三十四蔡昭十八鄭獻十三卒曹伯陽元年陳閔公越元年杞僖五宋景十六秦哀三十六卒楚昭十五吳闔廬十四】

春王正月

夏四月戊申鄭伯蠆卒音注【蠆敕邁反獻公卒子聲公勝立】

得寶玉大弓

【谷梁子曰寶王封圭大弓武王之戎弓周公受賜藏之魯或曰夏后氏之璜封父之繁弱也子孫世守罔敢失墜以昭先祖之徳存肅敬之心耳古者告終易代璧琬琰天球夷王兌之戈和之弓垂之竹矢莫不陳列非直爲美觀也先王所寶傳及其身能全而歸之則可以免矣魯失其政陪臣擅權𨿽先公分器猶不能守而盜得竊諸公宮其能國乎故失之書得之書所以譏公與執政之臣見不恭之大也此義行則有天下國家者各知所守之職不敢忽矣】音注【璜音黃繁扶元反琬於院反琰以冉反分扶問反見音現】

六月葬鄭獻公

秋齊侯衞侯次於五氏音注【五氏晉地外防書次自厥貉以來未之有也於是再見其再見何中國無伯也齊衞伐盟主則其不書伐何春秋重絕晉也於襄之二十三年嘗書齊伐晉至是而不書何齊始叛晉諸侯猶有盟主也前年鄭叛晉盟齊於咸衞叛晉盟齊於沙明年及齊平魯亦叛晉諸侯無盟主矣有盟主非羙事也無盟主非細故也是故春秋重絕晉也】

秦伯卒音注【哀公卒孫惠公立】

冬葬秦哀公

春秋傳卷二十七

欽定四庫全書

春秋傳卷二十八

宋胡安國撰定公下

【辛敬王二丑十年】十年【晉定十二齊景四十八衛靈三十五蔡昭十九鄭聲公勝元年曹陽二陳閔二杞僖六宋景十七秦恵公元年楚昭十六吳闔廬十五】

春王三月及齊平

夏公會齊侯於夾谷公至自夾谷音注【夾谷魯地漢東海祝其縣有夾山】

【夾谷之會孔子相犂彌言於齊侯曰孔丘知禮而無勇若使萊人以兵劫魯侯必得志焉齊侯從之兩君就壇兩相相揖齊人鼓噪而起欲以執魯君孔子歷階而升不盡一等而視歸乎齊侯曰兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮齊侯遽止之而屬其臣曰夫人率其君與行君子之道二三子獨率我入小人之俗使寡人獲罪於魯侯如之何晏子曰小人之謝過也以文君子之謝過也以質君已知過則謝之以質爾於是歸鄆讙龜陰之田仲尼一言威重於三軍亦順於理而已矣故天下莫大於理而彊眾不與焉】音注【相息亮反噪素報反好呼報反偪彼力反屬章欲反與音預】

晉趙鞅帥師圍衛

齊人來歸鄆讙龜陰田音注【三邑皆汶陽田也○未有言來歸田者言來歸鄆讙龜陰田以是爲齊人之願也濟西言取讙闡言取鄆讙龜陰不言取以是爲齊人之願則以夫子相夾谷之防也】

【齊人前此嘗歸濟西田矣後此嘗歸讙及闡矣而此獨書來歸何也曰蹄者魯請而得之也曰來歸者齊人心服而歸之也定公齊侯會於夾谷孔子攝相事具左右司馬以從至於會所以禮相見卻裔俘拒兵車之命而罷享禮之設於野由是齊侯歸三邑以謝過故楊子法言曰仲尼用於魯齊人章章歸其侵疆桓公以義責楚而楚人求盟夫子以禮責齊而齊人歸地皆書曰來序績也春秋夫子之筆削自序其績可乎聖人防人物於一身萬象異形而同體通古今於一息百王異世而同神於土皆安而無所避也於我皆眞而無所妄也其曰天之將喪斯文也後死者不得與於斯文也天之未喪斯文也匡人其如予何是以天自處矣而亦何嫌之有】音注【濟子禮反相息亮反從才用反妄音忘喪息浪反處上聲】

叔孫州仇仲孫何忌帥師圍郈音注【郈魯邑東平無鹽縣東南有郈鄕郈音後】

秋叔孫州仇仲孫何忌帥師圍郈

【郈叔孫氏邑也侯犯以郈叛不書於防書圍郈則叛可知矣再書二卿帥師圍郈則彊亦可知矣天子失道徵伐自諸侯出而後大夫彊諸侯失道徵伐自大夫出而後家臣彊其逆彌甚則其失彌速故自諸侯出十世希不失矣自大夫出五世希不失矣陪臣執國命三世希不失矣三家専魯爲日已久至是家臣爭叛亦其理宜矣春秋制法本忠恕施諸已而不願亦勿施諸人故所惡於上不以使下所惡於下不以事上二三子知傾公室以自張而不知家之擬其後也凡此類皆據事直書深切著明矣】音注【惡烏故反】

宋樂大心出奔曹

宋公子地出奔陳

冬齊侯衛侯鄭遊速會於安甫音注【安甫齊地】

叔孫州仇如齊

宋公之弟辰曁仲佗石彄出奔陳音注【彄音摳】

【按左氏宋公子地有白馬四公以與桓魋地怒扶魋奪之魋懼將走公泣之母弟辰曰子爲君禮不過出境君必止子地出奔陳公弗止辰爲之請弗聽辰曰是吾迋吾兄也吾以國人出君誰與處書曰宋公之弟辰曁仲佗石彄出奔陳其弟云者罪宋公以嬖魋故以失二弟無親親之恩曁云者罪辰以兄故帥其大夫出奔無尊君之義夫曁者不得已之詞又以見仲佗石彄見脇於辰不能自立無大臣之節也】音注【魋徒回反抶敕乙反爲於僞反迋古況反見音現脇肸業反】

【壬敬王二寅十一年】十有一年【晉定十三齊景四十九衛靈三十六蔡昭二十鄭聲二曹陽三陳閔三杞僖七宋景十八秦恵二楚昭十七吳闔廬十六】

春宋公之弟辰及仲佗石彄公子地自陳入於蕭以叛音注【蕭宋邑】

夏四月

秋宋樂大心自曹入於蕭

【出奔陳則稱曁入於蕭以叛則稱及及非不得已之詞得已而不已者也夫事君者可貧可賤可殺而不可使爲亂今不得已而輕於去國猶之可也得已不已而果於叛君則無首從之別其罪一施之故不稱曁而稱及四卿在蕭以叛而大心自曹從之其叛可知矣故不書叛而曰入於蕭入逆詞也書自陳自曹者結鄰國以入叛陳與曹之罪亦著矣】音注【從才用反別筆列反】

冬及鄭平音注【平不書必闗天下之大故而後書書輸平以志諸侯之合書及鄭平以志諸侯之散此春秋之所以終始也】

叔還如鄭涖盟音注【叔還叔弓曾孫一云叔詣曾孫還音旋】

【癸敬王二夘十二年】十有二年【晉定十四齊景五十衛靈三十七蔡昭二十一鄭聲三曹陽四陳閔四杞僖八宋景十九秦恵三楚昭十八吳闔廬十七】

春薛伯定卒音注【襄公卒子比立】

夏葬薛襄公

叔孫州仇帥師墮郈音注【墮毀也音隳郈叔孫氏之邑也叔孫州仇墮郈季孫斯墮費以是爲三家之願也則以孔子之相魯也】

衛公孟彄帥師伐曹音注【孟彄孟縶子也彄苦侯反】

季孫斯仲孫何忌帥師墮費

【按左氏仲由爲季氏宰將墮三都於是叔孫氏墮郈季氏將墮費公山不狃叔孫輒帥費人襲魯公與三子入季氏之宮登武子之臺費人攻之入及公側仲尼命申句須樂頎下伐之二子奔齊遂墮費禮曰制國不過千乘都城不過百雉家富不過百乘以此坊民諸侯猶有叛者故家不蔵甲邑無百雉之城禮所當謹也郈費成者三家之邑政在大夫三卿越禮各固其城公室欲張而不得也三桓旣微陪臣檀命憑倚其城數有叛者三家亦不能制也而問於仲尼遂墮三都是謂以禮爲國可以爲之兆也推而行諸魯國而準則地方五百里凡侵小而得者必有興滅國繼絕世之義諸侯大夫各謹於禮不以所惡於上者使其下亦不以所惡於下者事其上上下交相順而王政行矣故曰苟有用我者期月而可三年有成】音注【句音劬頎音祈坊與防同諸侯猶有叛者見坊記數色角反惡烏故反下同期音幾】

秋大雩

冬十月癸亥公會齊侯盟於黃音注【黃齊地】

十有一月丙寅朔日有食之

公至自黃

十有二月公圍成公至自圍成音注【成孟氏邑○公行不越竟不至至圍成危之也初作三軍三分公室而各有其一季氏盡徵之叔孫氏臣其子弟孟氏取其半焉三家之彊孟氏爲有君也莫難於墮郈費成易耳而公自將圍成弗克是不足與有爲也齊人歸女樂三日不朝是以防罪行也按左氏將墮成公斂處父謂孟孫曰墮成齊人必至於北門且成孟氏之保障無成是無孟氏也子僞不知我將不墮書公圍成彊也其致危之也仲由爲季氏宰孔子爲魯司冦而不能墮成何也按是冬公圍成不克越明年孔子由大司寇攝相事然後誅少正夘與聞國政三月而商賈信於市男女別於途及齊人饋女樂孔子遂行然則圍成之時仲尼𨿽用事未能専得魯國之政也而辯言亂政如少正夘等必肆疑沮於其間矣成𨿽未墮無與爲比亦不能爲患使聖人得志行乎魯國以及期月則不待兵革而自墮矣】音注【斂力撿反相息亮反少詩照反賈音古別筆列反沮左呂反比毗至反】

【甲敬王二辰十三年】十有三年【晉定十五齊景五十一衛靈三十八蔡昭二十二鄭聲四曹陽五陳閔五杞僖九宋景二十秦恵四楚昭十九吳闔廬十八】

春齊侯衛侯次於垂葭音注【垂葭衛地一名郥氏髙平鉅鹿縣西南有郥亭】夏築蛇淵囿

大搜於比蒲音注【比蒲地闕比音毗】

衛公孟彄帥師伐曹

秋晉趙鞅入於晉陽以叛音注【晉陽卽大原別名】

【按左氏趙鞅謂邯鄲午曰歸我衛貢五百家吾舎諸晉陽午許諾歸告其父兄皆不可趙孟怒遂殺午圍邯鄲午苟寅之甥苟寅士吉射之姻也而相與睦遂伐趙氏鞅奔晉陽晉人圍之趙鞅之入拒範中行也而直書曰叛何也人臣専土與君爲市則是簒弒之階堅冰之戒豈無以有已之義乎後世大臣有困於讒間遷延居外不敢釋兵卒以憂死者亦未明人臣之義故爾故直書入於晉陽以叛入者不順之辭叛者不赦之罪】音注【邯音寒鄲音丹午鞅同族捨如字置也射食亦反行戶郎反閒去聲】

冬晉荀寅士吉射入於朝歌以叛音注【射食亦食夜二反○荀寅士吉射伐趙氏鞅奔晉陽韓魏伐範中行氏寅吉射奔朝歌鞅非始禍者也則曷爲皆以叛書之春秋之季家有蔵甲邑皆百雉之城矣鞅必奔晉陽吉射必奔朝歌則是皆叛也】

【按左氏知文韓簡魏襄子與荀寅範吉射相惡將逐荀範言於晉侯曰君命大臣始禍者死載書在河今三臣始禍而獨逐鞅刑不均矣請皆逐之遂奉公以伐二子二子敗奔朝歌晉主夏盟威服天下及大夫専政賄賂公行內外離析示威平丘而齊叛辭請召陵而蔡叛盟於沙咸而鄭叛次於五氏而衛叛涖於鄭防於夾谷防於黃而魯叛諸侯叛於外大夫叛於內故奔於晉陽而趙鞅叛入於朝歌而荀寅與士吉射叛以晉國之大天下莫彊焉邦分崩而不能守也春秋於晉事或略而不序或賤而稱人或書侵以陋之責亦備矣至是三卿內叛直書於防見其效也故臧哀伯曰國家之敗由官邪也官之失徳寵賂章也晉卿始禍緣衛貢也樂祁見執獻楊楯也蔡侯從吳荀寅貨也昭公弗納範鞅賂也而晉室自是不復能主盟矣故爲國以義不以利春秋之大法在焉見諸行事亦可謂深切著明矣】音注【見音現楯食允反復扶又反】

晉趙鞅歸於晉音注【欒盈魚石猶言入至鞅而後言歸則晉無人之辭也此韓趙魏分晉之本也叛臣至於書歸則佚賊不足錄矣】

【按左氏荀範奔朝歌韓魏以趙氏爲請鞅入於絳盟於公宮然則書歸者易詞也韓魏爲之請晉侯許之復而寅與吉射去國出奔則無有難之者故其歸爲易矣三子之叛其罪一也鞅以有援故得復寅吉射以無助故終叛春秋書鞅歸於晉非與之也以罪晉侯縱失有罪無政刑耳叛逆人臣之大惡始禍晉國之載書旣不能致辟於鞅奉行天討以警亂臣又亢不衷徇韓魏之請而許之復無政刑矣其能國乎先儒或謂言歸者以地正國也鞅取晉陽之甲以逐君側之惡人則其說誤矣以地正國而可是人主可得而脇人臣擅興無罪以兵諫者眞愛其君也使後世賊臣稱兵向闕以誅君側爲名而實欲脇君取國者則此說啟之也大失春秋之意矣】音注【易以防反爲於僞反援於眷反辟音辟亢苦浪反脇肸業反】

薛弒其君比音注【比弒子恵公夷立又名寅】

【稱國以弒者當國大臣之罪也孫復以爲舉國之眾皆可誅非矣三晉有國半天下若皆可誅刀鋸不亦濫乎穎川常秩曰孫復之於春秋動輒有罪蓋商鞅之法耳棄灰於道者有誅步過六尺者有罰其不卽人心逺矣王回以是尙秩此善譏復者】音注【常秩字夷甫宋嘉祐熙寜間人】

【乙敬王二巳十四年】十有四年【晉定十六齊景五十二衛靈三十九蔡昭二十三鄭聲五曹陽六陳閔六杞僖十宋景二十一秦恵五楚昭二十吳闔廬十九卒】

春衛公叔戍來奔衛趙陽出奔宋

【公叔戍將去南子之黨夫人愬曰戍將爲亂故公叔來奔趙陽北宮結皆戍黨也故亦出奔而靈公無道不能正家以喪其大臣之罪著矣戍又以富見惡於衛侯夫富者怨之府也使戍積而能散以財發身不爲貪人之所怨於以保其爵位倘庶幾乎】音注【去起呂反喪息浪反惡烏故反】

二月辛巳楚公子結陳公孫佗人帥師滅頓以頓子牂歸音注【牂音戕○頓欲事晉而絕陳好故也】

夏衛北宮結來奔音注【北宮結公戍黨】

五月於越敗吳於檇李吳子光卒音注【檇李今吳郡嘉興縣南有檇李城檇音醉○此越句踐元年也史記吳闔廬聞越允常死興師伐越句踐襲敗吳師射殺闔廬闔廬卒子夫差立】

【按左氏吳伐越句踐禦之患其整也使罪人三行屬劍於頸吳師屬目因伐之闔廬傷而卒書敗者詐戰也定公五年於越入吳至是敗吳於檇李會黃池之歳越又入吳悉書於史以其告也哀之元年吳子敗越棲句踐於會稽之上豈獨不告而史防不書疑仲尼削之也吳子光卒夫差使人立於庭苟出入必謂已曰而忘越王之殺而父乎則對曰惟不敢忘三年乃報越然則夫椒之戰復父讐也非報怨也春秋削而不書以爲常事也其防防矣】音注【句古侯反行戶郎反屬章欲反會古外反稽古兮反夫音扶差初佳反惟以水反】

公會齊侯衛侯於牽音注【牽衛地今魏城黎陽縣東北有牽城齊魯爲會止此○晉人圍朝歌公會齊衛於脾上梁之間謀救範中行氏也○鄭得罪於王而齊挾之以叛晉範中行得罪於君而齊挾之以撓晉景公問政子曰君君臣臣其以是歟】

公至自會

秋齊侯宋公會於洮音注【洮曹地】

天王使石尙來歸脤音注【脤市軫反○周魯之交止此】

衛世子蒯聵出奔宋音注【蒯苦怪反聵五怪反】

【世子國本也以寵南子故不能保世子而使之去國以欲殺南子故不能安其身至於出奔是輕宗廟社稷之所付托而恣行矣春秋兩著其罪故特書世子其義不系於與蒯聵之世其國也而靈公無道不能正家以危其國本至使父子相殘毀滅天理之所由著矣】

衛公孟彄出奔鄭音注【公孟彄蒯聵之黨】

宋公之弟辰自蕭來奔

大搜於比蒲音注【大搜止此自舎中軍公不與兵政者四十年矣於是搜比蒲則以季孫斯叔孫州仇之墮費郈也故曰政逮於大夫四世矣故夫三桓之子孫防矣】

邾子來會公音注【會公於比蒲】

城莒父及霄音注【莒父宵二邑名父音甫】

【丙敬王二午十五年】十有五年【晉定十七齊景五十三衛靈四十蔡昭二十四鄭聲六曹陽七陳閔七杞僖十一宋景二十二秦恵六楚昭二十一吳子夫差元年】

春王正月邾子來朝

鼷防食郊牛牛死攺卜牛音注【鼷音奚】

二月辛丑楚子滅胡以胡子豹歸

【按左氏吳之入楚胡子盡俘楚邑之近胡者楚旣定又不事楚曰存亡有命事楚何爲爲是楚滅之夫滅人之國其罪大矣然胡子豹乘楚之約盡俘其邑之近胡者所謂國必自滅而後人滅之非滅之者獨有罪也國君造命不可委命者旣以爲有命而又貪生忍辱不死於社稷則是不知命矣書以歸罪豹之不能死位而與歸也故楚子書爵而胡子豹名】音注【吳之入楚定公四年爲於僞反】

夏五月辛亥郊

壬申公薨於髙寢音注【髙寢宮名】

鄭罕逹帥師伐宋

齊侯衛侯次於蕖蒢音注【蕖蒢宋地】

邾子來奔喪音注【諸侯來奔喪於是始】

秋七月壬申姒氏卒

八月庚辰朔日有食之

九月滕子來會葬

丁巳葬我君定公雨不克葬

戊午日下昃乃克

辛巳定姒

【公羊曰有子則廟廟則書曾子問並有喪則如之何子曰先輕而後重其奠也其虞也先重而後輕】

冬城漆音注【漆魯邑】

春秋傳卷二十八

欽定四庫全書

春秋傳卷二十九

宋胡安國撰哀公上【公名蔣定公之子蓋夫人定姒所生諡法恭仁短折曰哀】

周【敬王二十六年敬王四十一年孔子卒魯哀公十九年敬王崩子元王立比據左傳所載按諸本敬王崩或作哀公十七年十八年或作哀公二十年未詳孰是】

鄭【聲公七年聲公二十二年孔子卒】

齊【景公五十四年魯哀公五年景公卒安孺子荼立是年弒悼公陽生立哀十年悼公弒子簡公壬立哀十四年田常弒簡公立其弟鶩爲平公而相之専其國權齊自是爲田氏矣】

宋【景公二十三年景公三十八年孔子卒】

晉【定公十八年晉霸衰防魯哀公十三年會吳於黃池吳始稱伯】

衛【靈公四十一年魯哀公二年靈公卒孫出公輒立是年晉納衛太子蒯聵於戚父子爭國哀十五年蒯聵入是爲莊公輒出奔哀十七年莊公弒立公孫般師十二月齊伐衛立公子起執般師以歸哀十八年衛逐起輒復入】

蔡【昭侯二十五年魯哀公四年昭侯弒子成侯立】

曹【伯陽八年魯哀公八年宋滅曹】

滕【頃公十六年魯哀公四年頃公卒子隱公虞母立哀十一年隱公卒】

陳【閔公八年魯哀公十六年楚滅陳殺閔公】

杞【僖公十二年魯哀公八年僖公卒子閔公維立】

薛【恵公三年魯哀公十年恵公卒】

莒【郊公】

邾【隱公十一年魯哀公七年魯入邾執邾子益哀八年歸吳又討邾子囚諸樓臺栫之以棘使諸大夫奉子革以爲政哀十年邾子益來奔】

許【元公十年魯哀公十三年元公卒】

小邾【詳見昭公元年】

楚【昭王二十二年魯哀公六年昭王卒子恵王章立哀十六年楚白公勝殺令尹子西攻恵王葉公攻白公白公自殺恵王復國哀十八年恵王卒】

秦【恵公七年魯哀公三年恵公卒子悼公立魯哀十八年悼公卒子共公立】

吳【夫差二年魯哀公元年入越棲越於會稽越行成哀十年吳誅伍員哀十四年會晉黃池越入吳哀二十年越圍吳哀二十二年越滅吳】

越【句踐二年魯哀公元年吳入越棲於防稽以行成用大夫種範蠡爲政哀十四年入吳哀二十年圍吳哀二十一年始來聘魯哀二十二年滅吳乃以兵北渡淮與齊晉諸侯會於徐州周元王使人賜句踐胙爲伯越兵橫行於江淮東諸侯畢賀號稱霸王】

【丁敬王二未十六年】元年【晉定十八年齊景五十四年衛靈四十一年蔡昭二十五年鄭聲七年曹陽八年陳閔八年杞僖十二年宋景二十三年秦恵七年楚昭二十二年吳夫差二年】

春王正月公卽位

楚子陳侯隨侯許男圍蔡音注【鄭滅許矣其再見何復正也復正有三辭莫善於自克復者也是故襄王嘗書出已而書王則愈於敬王書入矣許嘗書滅已而書許男則愈於陳蔡書歸矣春秋善復正襄王許男則善之善者也】

【按左氏曰報柏舉也蔡人男女以辧使疆於江汝之間夫男女以辧則是降也疆於江汝則遷其國也而獨書圍蔡何也蔡嘗以吳師入郢昭王奔隨壊宗廟徙陳器撻平王之墓矣至是楚國復寜帥師圍蔡降其眾遷其國而春秋書之略者見蔡宜得報而楚子復讐之事可恕也聖人本無怨而怨出於不怨故議讐之輕重有至於不與共戴天者今楚人禍及宗廟辱逮父母若包羞忍恥而不能一灑之則不可以有立而天理滅矣故特書圍蔡而稱爵恕楚之罪詞也】音注【降戶江反下同壞音怪復扶又反見音現】

鼷防食郊牛攺卜牛

夏四月辛巳郊

【鼷防食郊牛攺卜牛志不敬也夏四月郊書不時也四卜非禮五卜彊也全曰牲傷曰牛已牛矣其尙卜免之何也嘗置之上帝矣故卜而後免之不敢専也昔者周公郊祀后稷以配天此成王諒陰之時位宰攝國政行天子之事也魯何以得郊成王追念周公有大勲勞於天下而欲尊魯故賜以重祭得郊禘大雩然則可乎孔子曰魯之郊禘非禮也周公其衰矣欲尊魯而賜以人臣不得用之禮樂豈所以康周公也哉天子祭天地諸侯祭社稷大夫祭五祀庶人祭先祖此定禮也今魯得郊以爲常事春秋欲削而不書則無以見其失禮盡書之乎則有不勝書者故聖人因其失禮之中又有失焉者則書於防所謂由性命而發言也聖人奚容心哉因事而書以志其失爲後世戒其垂訓之義大矣】音注【周公郊祀后稷以配天據孝經彊其丈反見音現勝音升】

秋齊侯衛侯伐晉音注【伐夷儀不書書次五氏伐河內不書書次垂葭公防齊衛於牽帥狄師襲晉戰於絳中猶不書也諸侯之無伯春秋誠有不忍書也必於是而後書春秋蓋將終焉是故春秋之初諸侯無王者齊鄭宋魯衛也春秋之季諸侯無伯者亦齊鄭宋魯衛也】

冬仲孫何忌帥師伐邾

【戊敬王二申十七年】二年【晉定十九齊景五十五衛靈四十二卒蔡昭二十六鄭聲八曹陽九陳閔九杞僖十三宋景二十四秦恵八楚昭二十三吳夫差三】

春王二月季孫斯叔孫州仇仲孫何忌帥師伐邾取漷東田及沂西田音注【見三家之専兵權也】

癸巳叔孫州仇仲孫何忌及邾子盟於句繹音注【句繹邾地句音勾○自是內外盟皆不書不足書也】

【曷爲列書三卿哀公得國不張公室三卿並將魯眾悉行伐國取地以盟其君而已不與焉適越之辱兆矣定公之薨邾子來奔喪事魯恭矣而不免於見伐徒自辱焉不知以禮爲國之故也邾在邦域之中不加矜卹而諸卿相繼伐之旣取其田而又彊與之盟不知以義睦鄰之故也故詳書以著其罪三人伐則曷爲二人盟盟者各盟其所得也莫彊乎季孫何獨無得季氏四分公室有其二昭公伐意如叔孫氏救意如而昭公孫陽虎囚桓子孟孫氏救桓子而陽虎奔今得邾田蓋季氏以歸二家而不取也】音注【將去聲彊其丈反】

夏四月丙子衛侯元卒音注【靈公卒蒯聵之子輒立】

滕子來朝音注【滕朝止此】

晉趙鞅帥師納衛世子蒯聵於戚音注【戚衛邑○於戚內弗受也輒拒父也後十二年而蒯聵入於衛衛侯輒來奔則是輒拒父也世子正也屬辭比事則輒萬世不可掩矣世子不言納位其所固有國其所宜君謂之儲副則無所事乎納矣凡公子出奔復而得國者其順且易則曰歸有奉焉則曰自其難也則曰入不稱納矣況世子哉今趙鞅帥師以蒯聵復國而書納者見蒯聵無道爲國人之所不受也國人不受而稱世子者罪衛人之拒之也所以然者緣蒯聵出奔靈公未嘗有命廢之而立他子及公之卒大臣又未嘗謀於國人數蒯聵之罪選公子之賢者以主其國乃從輒之所欲而君之以子拒父此其所以稱世子也人莫不愛其親而志於殺莫不敬其父而忘其喪莫不慈其子欲其子之富且貴也而奪其位蒯聵之於天理逆矣何疑於廢黜然父𨿽不父子不可以不子輒乃據國而與之爭可乎故特系納衛世子蒯聵於戚於趙鞅帥師之下而鞅不知義靈公與衛國大臣不能早正國家之本以致禍亂其罪皆見矣】音注【易見並去聲數上聲】

秋八月甲戌晉趙鞅帥師及鄭罕達帥師戰於鐵鄭師敗績音注【鐵衛地在戚城南】

冬十月衛靈公

十有一月蔡遷於州來蔡殺其大夫公子駟

【州來吳所滅也蔡𨿽請遷於吳而中悔吳人如蔡納聘而師畢入蔡侯告大夫殺公子駟以說哭而遷墓如此則實吳人之所遷也而經以自遷爲文何也楚旣降蔡使疆於江汝蔡人聽命而還師矣復背楚請遷於吳而又自悔也其謀之不臧甚矣夫遷國大事也盤庚五遷利害甚明眾猶胥怨不適有居至於丁寜反覆播告之修而後定也今蔡介於吳楚二大國之間背楚誑吳及其事急又委罪於執政其誰之咎也故經以自遷爲文而殺公子駟則書大夫而稱國言君與用事大臣擅殺之也放公孫獵則書大夫而稱人言國亂無政眾人擅放之也駟與獵其以請遷於吳爲非者乎而委之罪以說誰敢有復盡忠而與謀其國者哉】音注【說如字降戶江反還音旋背音佩復音伏介間厠反】

【己敬王二酉十八年】三年【晉定二十齊景五十六衛出公輒元年蔡昭二十七鄭聲九曹陽十陳閔十杞僖十四宋景二十五秦恵九卒楚昭二十四吳夫差四】

春齊國夏衛石曼姑帥師圍戚音注【蒯聵在戚而齊偕衛以圍之父子之義景公未之察也】

【按左氏靈公遊於郊公子郢禦公曰余無子將立汝對曰郢不足以辱社稷君其攺圖君夫人在堂三揖在下君命只辱靈公卒夫人曰命公子郢爲太子君命也對曰郢異於他子且君沒於吾手若有郢必聞且亡人之子輒在乃立輒以拒蒯聵蒯聵前稱世子者所以深罪輒之見立不辭而拒其父也輒若可立則蒯聵爲未絕未絕則是世子尙存而可以拒乎主兵者衛也何以序齊爲首罪齊人與衛之爲惡而黨之也公孫文仲主兵伐鄭而序宋爲首以誅殤公石曼姑主兵圍戚而序齊爲首以誅國夏訓天下後世討亂臣賊子之法也古者孫從祖又孫氏王父之字考於廟制昭常爲昭穆常爲穆不以父命辭王命禮也輒𨿽由嫡孫得立然非有靈公之命安得云受之王父辭父命哉故冉有謂子貢曰夫子爲衛君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也伯夷以父命爲尊而讓其弟叔齊以天倫爲重而讓其兄仲尼以爲求仁而得仁者也然則爲輒者柰何宜辭於國曰若以父爲有罪將從王父之命則有社稷之鎭公子在我焉得爲君以爲無罪則國乃世子之所有也天下豈有無父之國哉而使我立乎其位如此則言順而事成矣是故輒辭其位以避父則衛之臣子拒蒯聵而輔之可也輒利其位以拒父則衛之臣子捨爵祿而去之可也烏有父不慈子不孝爭利其國滅天理而可爲者乎】音注【公孫文仲主兵伐鄭而序宋爲首以誅殤公事見隱公四年只音支焉於防反】

夏四月甲午地震

五月辛夘桓宮僖宮災

【桓僖親盡矣其宮何以存季氏者出於桓立於僖世専魯國之政其諸以是爲悅而不毀歟何以不稱及等也稱及則祖有尊卑矣或謂祖有功宗有徳所以勸也則如之何曰孝子慈孫事其祖考仁也或七廟或五廟自是而衰禮也奚問其功徳之有無也必若此言是子孫得選擇其祖宗而尊事之矣豈理也哉】音注【衰初危反殺也】

季孫斯叔孫州仇帥師城啟陽音注【啟陽魯邑今益都路沂州臨沂縣有故啟陽城】

宋樂髠帥師伐曹

秋七月丙子季孫斯卒

蔡人放其大夫公孫獵於吳音注【公孫獵公子駟之黨】

冬十月癸夘秦伯卒

叔孫州仇仲孫何忌帥師圍邾

【庚敬王二戌十九年】四年【晉定二十一齊景五十七衛出二蔡昭二十八殺鄭聲十曹陽十一陳閔十一杞僖十五宋景二十六秦悼公元年楚昭二十五吳夫差五】

春王二月庚戌盜殺蔡侯申音注【昭侯殺子成侯立○書曰盜疏且賤者也以爲貴近無人也是故稱人稱國以殺是在宮者無人也稱盜以殺是在官者無人也】

【按左氏蔡侯將如吳諸大夫恐其又遷也公孫翩逐而射之卒然則翩非防者其以盜稱何也蔡侯背楚誑吳又委罪於執政其謀國如是則信義俱亡禮文並棄無以守身而自衛夫人得而害之矣故變文書盜以警有國之君也翩弒君而略其名氏姓與霍皆翩之黨稱國以殺而不去其官者二公孫蓋嘗謀國不使其君至於是而弗見庸者也故書法如此而或者以翩非防者而稱盜蘓轍以謂求名而不得非矣天下豈有欲求弒君之名春秋又惜此名而不與者哉】音注【蔡侯背楚誑吳又委罪於執政見二年射食亦反背音佩去起呂反】

蔡公孫辰出奔吳音注【書公薨夫人姜氏孫於邾公子慶父出奔莒則夫人慶父與聞乎弒矣書盜殺蔡侯申公孫辰出奔吳則公孫辰與聞乎殺矣】

葬秦恵公

宋人執小邾子

夏蔡殺其大夫公孫姓公孫霍音注【姓音生又音性○皆弒君黨】晉人執戎蠻子赤歸於楚音注【晉執戎蠻子不歸天子而歸於楚是京師楚也楚圍蠻氏蠻子赤奔晉楚謂晉曰晉楚有盟好惡同之若將不廢則寡人之願也不然將通於少習以聽命趙鞅曰晉國未寜安能惡楚必速與之乃詐執蠻子以畀楚師其曰晉人云者罪之也蠻子赤何以名微國也無罪見執亦書名外之也文公執曹伯則曰畀宋人今此曷雲歸於楚歸於楚者猶曰京師楚也晉主夏盟爲日久矣不競至此春秋所惡】音注【好呼報反惡烏故反少詩照反】

城西郛

六月辛丑亳社災音注【亳步各反○亳社殷社也諸侯有之以爲廟屏所以戒亡國亡國之社有屋使不得上通於天故災】

秋八月甲寅滕子結卒音注【頃公卒子隱公虞母立】

冬十有二月蔡昭公

滕頃公

【辛敬王三亥十年】五年【晉定二十二齊景五十八卒衛出三蔡成公朔元年鄭聲十一曹陽十二陳閔十二杞僖十六宋景二十七秦悼二楚昭二十六吳夫差六】

春城毗音注【毗魯地頻夷反】

夏齊侯伐宋

晉趙鞅帥師伐衛音注【衛助範氏故也】

秋九月癸酉齊侯杵臼卒音注【景公卒子安孺子茶立】

冬叔還如齊音注【還音旋】

閏月葬齊景公

【壬敬王三子十一年】六年【晉定二十三齊安孺子荼元年弒衛出四蔡成二鄭聲十二曹陽十三陳閔十三杞僖十七宋景二十八秦悼三楚昭二十七卒吳夫差七】

春城邾瑕音注【瑕邾邑書城止此】

晉趙鞅帥師伐鮮虞

吳伐陳

夏齊國夏及髙張來奔音注【齊殺其大夫髙厚齊崔杼弒其君光齊國夏及髙張來奔齊陳乞弒其君荼聖人之垂戒深矣】

叔還防吳於柤音注【還音旋柤地闕莊加反】

秋七月庚寅楚子軫卒音注【昭王卒子恵王立】

齊陽生入於齊齊陳乞弒其君荼音注【荼音徒○衛侯入於夷儀衛寧喜弒其君剽則喜爲衛侯弒也齊陽生入於齊齊陳乞弒其君荼則乞爲陽生弒也】

【陽生曷爲不稱公子非先君之子也爲人子者無以有已則以父母之心爲心者景公命荼世其國已則簒荼而自立是自絕於先君豈復得爲先君之子也不稱公子誅不子也陽生不子則曷爲系之齊春秋端本之書也正其本則事理陽生之不子也其誰使之然也不有廢長立少以啟亂者乎故齊景問政於孔子孔子對曰君君臣臣父父子子君不君則臣不臣父不父則子不子以陽生系之齊著亂之所由生也然而弒荼者陽生與朱毛也曷爲書陳乞初景公謂陳乞吾欲立荼何如對曰所樂乎爲君者欲立則立之不欲立則不立也君如欲立則臣請立之陽生謂乞曰吾聞子蓋將不欲立我也對曰千乘之主將廢正而立不正必殺正者吾不立子者所以生子也與之玉節而走之魯景公死荼立陳乞使人迎陽生寘諸家召諸大夫而示之曰此君也諸大夫知乞有備不得已逡巡北面再拜而君之爾故里克中立不免殺身之刑陳乞獻諛終被弒君之罪是皆不明春秋之義陷於大惡而不知者也】音注【爲人子者無以有已見家語注謂身父母所有也復扶又反長展兩反少詩照反樂音洛乘繩證反被皮寄反】

冬仲孫何忌帥師伐邾

宋向巢帥師伐曹

【癸敬王三丑十二年】七年【晉定二十四齊悼公陽生元年衛出五蔡成三鄭聲十三曹陽十四陳閔十四杞僖十八宋景二十九秦悼四楚恵王章元年吳夫差八】

春宋皇瑗帥師侵鄭音注【瑗於眷反】

晉魏曼多帥師侵衛音注【曼音萬】

夏公會吳於鄫音注【鄫舊鄫國】

秋公伐邾八月己酉入邾以邾子益來

【春秋隱君之惡故滅國書取婉以成章而不失其實也恃彊陵弱無故伐人而入其國處其宮晝夜掠以其君來獻於亳社囚於負瑕此天下之惡也吳師爲是克東陽齊人爲是取吾二邑辱國亦甚矣何以備書於防而不諱乎聖人道隆而徳大人之有惡務去之而不積也則不念其惡而進之矣以邾子益來惡也歸邾子益於邾是知其爲惡能去之而不積也故書以邾子來而不諱者欲見後書歸邾子之爲能去其惡而與之也聖人之情見矣明此然後可以操賞罰之權不明乎此以操賞罰之權而能濟者鮮矣】音注【滅國書取婉以成章見左傳吳師爲是克東陽齊人爲是取吾二邑並在明年去起呂反見音現下同操倉刀反鮮上聲】

宋人圍曹

冬鄭駟帥師救曹音注【自魯救晉晉楚之救皆不書六十年矣其再見以中國無伯而諸侯自相救也諸侯自相救猶可也吳救陳諸夏亦幾於亡矣】

春秋傳卷二十九

欽定四庫全書

春秋傳卷三十

宋胡安國撰哀公下

【甲敬王三寅十三年】八年【晉定二十五齊悼二衛出六蔡成四鄭聲十四曹陽十五國亡陳閔十五杞僖十九卒宋景三十秦悼五楚恵二吳夫差九】

春王正月宋公入曹以曹伯陽歸音注【檜亡東周之始曹亡春秋之終夫子之刪詩也系曹檜於國風之後於檜之卒篇曰思周道也傷天下之無王也曹之卒篇曰思治也傷天下之無伯也】

【此滅曹也曷爲不言滅滅者亡國之善辭土下之同力也曹伯陽好田弋鄙人公孫彊獲白雁獻之且言田弋之說因訪政事大說之彊言霸說於曹伯因背晉而姦宋宋人伐之晉人不救書宋公入曹以曹伯陽歸而削其見滅之實猶虞之亡書晉人執虞公而不言滅也春秋輕重之權衡故書法若此有國者妄聽辯言以亂舊政自取滅亡之禍可以鑑矣】音注【好呼報反說音悅背音佩姦音千】

吳伐我

【吳爲邾故興師伐魯兵加國都而盟於城下經書伐我不言四鄙及與吳盟者諱之也來戰於郎直書不諱盟於城下何諱之深也楚人圍宋易子而食析骸而爨亦云急矣欲盟城下則曰有以國斃不能從也晉師從齊齊侯致賂晉人不可國佐對曰子若不許請合餘燼背城借一敝邑之幸亦雲從也遂盟於袁婁而春秋與之今魯未及虧不能少待遂有城下之盟是棄國也夫棄國者其能國乎使有華元國佐之臣則不至此矣故春秋不言四鄙及與吳盟者欲見其實而深諱之以爲後世謀國之士不能以禮義自彊偸生惜死至於侵削淩遲而不知恥者之戒也】音注【爲於僞反燼似刃反背音佩華戶化反見音現】

夏齊人取讙及闡歸邾子益於邾音注【闡魯地在東平剛縣北闡尺善反】

秋七月

冬十有二月癸亥杞伯過卒音注【僖公卒子閔公立過音戈】

齊人歸讙及闡

【按左氏邾子益齊出也魯以益來則齊人取讙及闡又如吳請師而怒猶未怠也以此見國君之造惡不悛則四鄰謀取其國家莫能保矣歸邾子益於邾則齊人歸讙及闡又辭師於吳而徳猶未泯也以此見國君去惡而不積則四鄰不侵其封境而自安矣曰以曰取者逆詞也曰歸者順詞也去逆效順息爭休兵齊無取地之罪魯無失地之辱以此見遷善之優攺過之大而春秋不諱入邾以邾子益來者以明歸益於邾之能掩其前惡而美之也】音注【造在早反悛音銓去起呂反下同】

【乙敬王三夘十四年】九年【晉定二十六齊悼三衛出七蔡成五鄭聲十五陳閔十六杞閔公維元年宋景三十一秦悼六楚恵三吳夫差十】

春王二月杞僖公

宋皇瑗帥師取鄭師於雍丘音注【雍丘宋地今爲縣屬陳畱郡雍於用反】夏楚人伐陳

秋宋公伐鄭

冬十月

【丙敬王三辰十五年】十年【晉定二十七齊悼四卒衛出八蔡成六鄭聲十六陳閔十七杞閔二宋景三十二秦悼七楚恵四吳夫差十一】

春王二月邾子益來奔

公會吳伐齊三月戊戌齊侯陽生卒音注【悼公弒子簡公壬立按左氏公防吳伐齊齊人弒悼公赴於師春秋不著齊人弒君之罪而以卒書者亦猶鄭伯髠頑弒而書卒之例也蓋聖人之所以誅亂賊與天存天理之意微矣魯人入邾以其君來罪也齊侯爲是取讙及闡如吳請師討之也魯人悔懼歸益於邾是知其罪而能攺也齊侯爲是歸讙及闡又辭師於吳是變之正也夫變之正者禮義之所在與治同道也吳人欲遂前言而背違正理亂道也齊之臣子不能將順上及其君此天下大變常理之所無也故沒其見弒之禍而以卒書其防深矣春秋弒君大惡不待貶絕而自見也君而見弒豈無不善之積以及其身乎若夫悼公變而克正則無不善之積矣故以卒書而沒其見弒其誅亂賊而存王章其示以天理之意微矣可不懼乎哉】音注【爲於僞反下同夫音扶背音佩見音現】

夏宋人伐鄭

晉趙鞅帥師侵齊

五月公至自伐齊

葬齊悼公

衛公孟彄自齊歸於衛

薛伯夷卒

秋葬薛恵公

冬楚公子結帥師伐陳吳救陳音注【此延州來季子也不書誼不在季子也吳救陳諸夏幾於亡也】

【春秋惡首亂善解紛自誅亂臣討賊子之外凡書救者未有不善之也救在王室則罪諸侯子突救衛是也救在逺國則罪四鄰晉陽處父救江是也救在外國則罪中國楚公子貞救鄭狄救齊吳救陳是也吳𨿽蠻夷之國來會於戚則進而書人矣使季札聘則又進而書子矣救而果善曷爲獨以號舉而不進之也其以號舉而不進之者深著楚罪而傷中國之衰也陳者有虞之後嘗爲楚滅而僅存耳今又無故興師肆行侵伐而列國諸侯縱其暴橫不能修方伯連帥之職而吳能救之故獨以號舉深著楚罪而傷中天下而立者之不防以仁義治天下而天下無以飬天下無以正也甚夫子書吳救陳之意乎】音注【惡烏故反橫去聲帥所類反】

【丁敬王三巳十六年】十有一年【晉定二十八齊簡公壬元年衛出九蔡成七鄭聲十七陳閔十八杞閔三宋景三十三秦悼八楚恵五吳夫差十二】

春齊國書帥師伐我

【諸侯來伐無有不書四鄙者今齊師及淸涉泗非有城下之盟可諱之辱亦書伐我何也傅說復於髙宗曰惟甲冑起戎惟干戈省厥躬夫省厥躬者自反之謂也自反而縮則爲壯自反而不縮則爲老師之老壯在曲直曲直自我而不系乎人者也邾子齊之甥魯嘗入邾以其君來齊人爲是取讙及闡請師於吳曲在我也及歸邾益而齊人歸讙及闡又辭吳師直在齊矣魯人何名防吳伐之也故春秋之記斯師特曰伐我者欲省致師之由而躬自厚也垂訓之義大矣】音注【說音悅爲於僞反】

夏陳轅頗出奔鄭

五月公會吳伐齊

甲戌齊國書帥師及吳戰於艾陵齊師敗績獲齊國書音注【艾陵齊地齊魯交兵止此】

秋七月辛酉滕子虞母卒

冬十有一月葬滕隱公

衛世叔齊出奔宋

【戊敬王三午十七年】十有二年【晉定二十九齊簡二衛出十蔡成八鄭聲十八陳閔十九杞閔四宋景三十四秦悼九楚恵六吳夫差十三】

春用田賦音注【以兵賦一乘爲未足又以田賦之也田賦之也者家一人也家一人管子內政之法也諸侯之益兵自齊始晉次之州兵是也春秋之季魯亦行之矣是故作丘甲用田賦不書初哀公問於有若曰年饑用不足如之何有若對曰盍徹乎曰二吾猶不足如之何其徹也曰百姓足君孰與不足百姓不足君孰與足古者公田什一助而不稅魯自宣公初稅畆後世遂以爲常而不復矣至是二猶不足故又以田賦也夫先王制土籍田以力而砥其逺邇賦裏以入而量其有無今用田賦軍旅之徵非矣田以出粟爲主而足食賦以出軍爲主而足兵周制宅不毛者有裏布無職事者徵夫家漆林之稅二十而五則弛力薄徵當以農民爲急而增賦竭作不使末業者獨幸而免也今二猶不足而用田賦是重困農民而削其本何以爲國書曰用田賦用者不宜用也近世議弛商賈之徵達於時政者欲先省國用首寛農民後及商賈知春秋譏田賦之意矣】音注【賈音古省所景反】

夏五月甲辰孟子卒

【孟子吳女昭公之夫人其曰孟子云者諱取同姓也禮取妻不取同姓買妾不知其姓則卜之厚男女之別也同姓從宗合族屬異姓主名治際會名著而男女有別矣四世而緦服之窮也五世而袒免殺同姓也六世親屬竭矣其庶姓別於上戚單於下昏姻可以通乎綴之以姓而弗別合之以食而弗殊𨿽百世而昏姻不通周道然也昭公不謹於禮欲結好彊吳以去三家之權忍取同姓以混男女之別不命於天子以弱其配不見於廟不書於防以廢其常典禮之大本喪矣其失國也宜故陳司敗問昭公知禮乎子曰知禮子退揖巫馬期而進之曰吾聞君子不黨君子亦黨乎君取於吳爲同姓謂之吳孟子君而知禮孰不知禮巫馬期以告子曰丘也幸苟有過人必知之書孟子卒𨿽曰爲君隱而實亦不可掩矣】音注【買妾不知其姓則卜之見曲禮取音娶後同別筆列反下同免音問殺色界反食音嗣好呼報反去上聲見音現喪息浪反爲於僞反】

公防吳於槖臯音注【槖臯吳地在淮南逡遒縣東南槖章夜反】

秋公會衛侯宋皇瑗於鄖音注【鄖吳地卽發陽也今廣陵洝陽縣東南有發繇亭音云卒辭吳盟】

宋向巢帥師伐鄭

冬十有二月螽

【己敬王三未十八年】十有三年【晉定三十齊簡三衛出十一察成九鄭聲十九陳閔二十杞閔五宋景三十五秦悼十楚恵七吳夫差十四】

春鄭罕達帥師取宋師於嵒音注【嵒地闕音巖】

夏許男成卒音注【元公卒】

公會晉侯【定】及吳子【夫差】於黃池音注【書會晉侯及吳子兩伯之辭也】楚公子申帥師伐陳

秋公至自會

晉魏曼多帥師侵衛

葬許元公

九月螽

冬十有一月有星孛於東方音注【孛音佩又音勃】

盜殺陳夏區夫音注【夏上聲區音謳】

十有二月螽

【庚敬王三申十九年】十有四年【晉定三十一齊簡四衛出十二蔡成十鄭聲二十陳閔二十一杞閔六宋景三十六秦悼十一楚恵八吳夫差十五】

春西狩獲麟

【河出圖洛出書而八卦書簫韶作春秋成而鳯麟至事應𨿽殊其理一也易曰大人者先天而天弗違後天而奉天時舜孔子先天者也先天而天弗違志壹之動气也伏羲氏後天者也後天而奉天時气壹之動志也有見乎此者則曰文成而麟至無見乎此者以爲妖妄而近誣周南闗雎之化王者之風而麟之趾闗雎之應也召南鵲巢之徳先公之教而騶虞鵲巢之應也世衰道防暴行交作臣弒其君者有之子弒其父者有之夫子爲是作春秋明王道正人倫气志天人交相感勝之際深矣制作文成而麟至宜矣商王恭黙思道帝賚良弼得於傅巖周公欲以身代其兄植璧秉珪而武王疾愈啟金縢之防天乃反風出罪已之言熒惑退舍至於勇夫志士精誠所格上致日星之應召物產之祥蓋有之矣況聖人之心感物而動見於行事以遺天下與來世哉簫韶九奏鳯儀於庭魯史成經麟出於野亦常理爾詩以正情書以制事禮以成行樂以養和易以明變垂教亦備矣則曷爲作春秋子曰我欲載之空言不如見之於行事之深切著明也知我者其惟春秋乎何以約乎魯史子曰我欲觀夏道是故之杞而不足徴也我欲觀殷道是故之宋而不足徴也我觀周道幽厲傷之舎魯何適矣何以始乎隠公三綱淪九法斁天下無復有王也何以絕筆於獲麟其以天道終乎聖人之於天道命也有性焉君子不謂命也是故春秋天子之事聖人之用撥亂反正之書考諸三王而不繆建諸天地而不悖質諸鬼神而無疑百世以俟聖人而不惑其於格物修身齊家治國施諸天下無所求而不得亦無所處而不當何莫學夫春秋故君子誠有樂乎此也由仲尼至於孟子百有餘嵗若顏曾則見而知之若孟子則聞而知之由孟子而來至於今千有餘嵗矣其書未亡其出於人心者猶在蓋有不得已焉耳則亦有不得已焉耳矣】音注【應於證反下同先悉薦反下同後胡豆反下同行下孟反爲於僞反見音現下同遺惟季反徴知陵反斁音妒復扶又反樂音洛】

春秋傳卷三十

