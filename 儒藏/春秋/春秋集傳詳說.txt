

欽定四庫全書

經部五

春秋集傳詳說目錄

春秋類

卷首

序

綱領

卷一

隠公上

卷二

隠公下

卷三

桓公上

卷四

桓公下

卷五

莊公上

卷六

莊公中

卷七

莊公下

卷八

閔公

卷九

僖公一

卷十

僖公二

卷十一

僖公三

卷十二

僖公四

卷十三

文公上

卷十四

文公下

卷十五

宣公上

卷十六

宣公下

卷十七

成公上

卷十八

成公下

卷十九

襄公一

卷二十

襄公二

卷二十一

襄公三

卷二十二

襄公四

卷二十三

昭公一

卷二十四

昭公二

卷二十五

昭公三

卷二十六

昭公四

卷二十七

定公上

卷二十八

定公下

卷二十九

哀公上

卷三十

哀公下

【臣】等謹按春秋詳說三十卷宋家鉉翁撰鉉翁號則堂官至端明殿學士簽書樞宻院事龔璛跋曰至元丙子宋亡以則堂先生歸置諸瀛者十年成此書自瀛寄宣托於其友肅齋潘公從大藏之今考宋史本傳元兵次近郊翁方爲祈請使畱館中聞宋亡不食飲者數日攺館河間以春秋教授弟子則是書信爲北遷以後所作矣鉉翁之說以爲春秋主乎垂法不主乎說事其或詳或略或書或不書大率皆予奪抑揚之所系宏綱奧旨絕出語言之外說之者要當探得聖人心法之所寓然後參稽眾說而求其是故其論平正通達與廢傳解經袪舊說辟私論者殆不可同年語非孫復諸人所能及也況其立身本末亦宋季之錚錚者因其人而重其言則是書不可不亟錄矣乾隆四十二年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

春秋集傳詳說原序

春秋非史也謂春秋爲史者後儒淺見不明乎春秋者也昔夫子因魯史修春秋垂王法以示後世魯史史也春秋則一王法也而豈史之謂哉陋儒曲學以史而觀春秋謂其間或書或不書或書之詳或書之略或小事得書大事缺書遂以此疑春秋其尢無忌憚者至目春秋爲斷爛朝報以此誤天下後世有不可勝誅之罪由其不明聖人作經之意妄以春秋爲一時記事之書也或曰春秋與晉乘楚檮杌並傳皆史也子何以知其非史而爲是言乎曰史者備記當時事者也春秋主乎垂法不主乎記事如僖公二十八年晉文始霸是嵗所書者皆晉事莊九年齊桓公入是嵗所書者皆齊事隠四年衛州吁弒君是嵗所書者皆衛事昭八年楚滅陳是嵗所書者皆陳事有自春䢐秋止書一事者自今年秋冬迄明年春夏閱三時之久而僅書二三事者或一事而累數十言或一事而屢書特書或著其首不及其末或有其義而無其辭大率皆予奪抑之所系而宏綱奧防絕出語言文字之外皆聖人心法之所寓夫豈史之謂哉蓋晉乘楚檮杌魯春秋史也聖人修之則爲經昧者以史而求經妄加擬議如蚓蝸伏乎塊壤烏知宇宙之大江海之深是蓋可憫不足深責也翁早讀春秋惟前輩訓說是從不能自有所見中年以後閱習旣久粗若有得乃棄去舊說益求其所未至明夏時以著春秋奉天時之意本之夫子之告顏淵原托始以昭春秋誅亂賊之心本之孟子之告公都子不敢苟同諸說之己言不敢苟異先儒之成訓三傳之是者取焉否則參稽眾說而求其是眾說或尙有疑夫然後以某鄙陋所聞具列於下如是再紀猶不敢輕出示人將俟晚暮輯而成編從四方友舊更加訂證防國有大難奉命起家無補於時坐荒舊學旣遂北行平生片文幅書無一在者憂患困躓之久覃思舊聞十失五六巳而自燕來瀛又爲暴客所剽然以地近中原士大夫知貴經籍始得盡見春秋文字因答問以述己意卒舊業焉書成撮爲綱領揭之篇端一原春秋所以托始二推明夫子行夏時之意三辧五始四評三傳五明霸六以經正例凡十篇俾觀者先有考於此庶知區區積年用意之所在若夫僭躐之罪則無所逃眉山後學寓古杭家翁謹書

欽定四庫全書

春秋集傳詳說綱領

宋家翁撰

原春秋托始上

或曰黍離降於國風詩亡然後春秋作自孟子以來有是言矣然平王東遷在魯孝公之季年曆孝逾惠至於隠而春秋始作其故何與曰是其爲說多矣杜元凱以爲平王東遷之始主隱公讓國之賢君考乎其時而相接者此一說也近代儒先有以爲天王不當下賵諸侯之妾春秋因是而始或又以爲春秋爲桓王而始不爲平王愚以當時之事而觀是數說猶未能盡得聖人之意蓋讓𨿽美徳隠公不當讓而讓以致召亂非聖門之所深取而賵妾特一事之失非一經所以始也以爲爲桓不爲平尢非確論蓋春秋之作所以垂王法於後代明君臣之分正亂賊之誅乃王法之大者是故春秋以此始魯自隠公而降臣弒其君弟弒其兄妻賊其夫簒弒之事比世四見聖人爲此隠憂故因魯史而修春秋首正王法於亂賊孟子知之故其言曰春秋成而亂臣賊子懼此聖人托始於隠之意也𨿽然春秋天子事也明一王法以示後世爲魯而始亦爲周而始也幽王死於犬戎之禍固有以自取而平王者乃幽王之太子母子被讒見逐逃奔於申申侯其舅也爲之結援犬戎伐周而殞其君於是平王乃得立申侯犬戎皆平王不共戴天之讎也平王因父讎而得國不思人君之位天位也巳以元子纉文武成康之緒殆天所與而與申侯何有哉而乃銜得國之恩廢復讎之義律以盾止書法平王何以自容於覆載之內三綱淪九法斁莫甚此時聖人於其始年猶望其有志復讎以伸天下之大義義明本正而後有以大服人心振起頽綱號召海內而平王因循茍且終不能以此自厲而戍申戌甫忘親奨讎水之刺興焉故夫子於序詩則降黍離於國風於春秋則始隠之元年平之末造始於隠所以誅魯國之亂賊始於平爲其忘親奬讎絕滅天理不子不君鄰於亂賊之事聖人爲萬世王法春秋作焉春秋爲誅亂賊而始夫復何疑不寜惟是衞州吁弒桓魯翚弒隠宋督弒殤鄭突簒昭皆春秋初年事方伯連帥不能奉王命以討亂賊而宋魯齊鄭更防諸侯興兵以定簒賊之位反道敗常略無所忌聖人於鄰國之二討【陳討衞賊蔡討陳賊】屢書以奬之於與國之四逆明法以誅之【四逆謂宋魯齊鄭】不但誅討亂賊而又並其黨賊怙亂者加以斧鉞之戮將使天下後世之爲惡者無復黨與以成其惡此又春秋撥亂反正遏人欲存天理見之始年者也孟子謂禹抑洪水而天下平周公驅猛獸而百姓寜孔子成春秋而亂臣賊子懼眞知言哉故嘗謂非聖人不能修春秋惟孟子能知春秋

原春秋托始下

或曰子謂春秋托始於隱所以討亂賊也而隱桓之弒春秋皆諱而不書其故何與曰史官諱之而春秋爲之白之也夫弒君之賊非其國之大臣世卿則貴介公子之用事而有權任者彼弒其君而自立爲君或爲政於國史官能舉其職而正其罪者防人哉趙盾之弒董狐書之崔杼之弒太史書之董狐僅自免而太史之死者三人乃克書則爲史官而正亂賊之罪者亦難矣魯桓之弒隱弒君而自立爲君也文姜之弒桓敬嬴之弒赤弒君而樹其子爲君也又有賊臣爲之羽翼彊國爲之外援史臣欲正其罪必將以死爭之乃可而魯無董狐南史之直則亦爲之諱之而以正斃書矣故隱桓之書薨魯史爲權臣諱耳及聖人作經欲直正其罪則爲播魯先君之惡故因其已書而示微意焉隱之死不地不葬桓之死曰薨於齊又曰夫人姜氏孫於齊赤之弒曰襄仲如齊子卒而隱桓赤之弒狀乃白此出於聖人之特筆者也杜元凱謂實弒而書薨者史策所諱謂魯史臣諱之而春秋因之𨿽因之而實正之也春秋爲萬世立法以誅討亂賊爲首務臣而弒其君豈容盡爲之諱乎而近代諸儒乃曰魯史官固直書其事聖人隱避其惡而修之曰君薨嗚呼君不幸見弒史臣旣書之於防稍正賊臣之罪而春秋又從而削之聖人亦何心而爲此哉每見近代諸儒不以明白正大而求春秋務以迂回曲折而求春秋顯者或索之於隱直者或揆之以迂聖人修經之防反因是郁而不通蓋春秋書法𨿽有微辭奧防之所在至於命徳討罪賞善罰惡春秋之心猶帝王之心也似不必専以隱奧迂曲求之也或又曰子般閔公之弒賊旣討矣舊史猶以不弒書何哉曰子般閔公之弒公子慶父哀姜爲之也前之史官旣爲魯桓文姜諱後之史官踵其書法而書之亦有所憚而不敢直正其罪耳慶父𨿽死子孫用事列爲三家世秉政於魯史官不以弒君書固其所也慶父之奔哀姜之孫則聖人爲之白之以著其預弒之罪也豈惟魯國爲然當時諸侯國有君見弒而賊卽其罪以討賊來告如衞州吁齊無知等輩曽不數人魯史官得以直書其事其不以告而史失書者多矣如楚商臣齊商人弒君自立爲君齊崔杼陳乞陳恆弒君立君而握其國政彼必不號於人曰我實弒君而鄰國之史官得之傳聞亦未敢遽書或又畏其彊大憚其爲盟主不敢直書其事故齊晉楚之弒其君者舊史類皆不以實書及聖人作經然後以所聞所見裁而正之書某弒其君某此春秋書法所以加於亂賊者也夫豈舊史書之聖人爲之諱之乎此外又有國君以弒死而春秋書之曰卒如鄭伯髠頑之類蓋有深意存焉而非所謂隠也又有舊史得之傳聞非弒而以弒書如許世子止之類聖人因之以垂人子事親之法復爲之葬之以釋後代之疑是則春秋微辭奧義之所在學春秋者所當深致其思諸儒人自爲見有不必惑也或又曰子謂春秋以誅亂賊而始吾旣聞其說矣春秋所以終亦可得而言乎曰以誅亂賊而始亦以誅亂賊而終也田恆弒君孔子沐浴而朝告哀公請討之公不能用是嵗春秋以獲麟絕筆矣蓋魯大亂君以弒死者四世春秋所以始齊大亂君以弒死亦三世田氏因以簒齊而春秋終矣故曰以誅亂賊而始亦以誅亂賊而終

原夏正上

寅卯辰爲春寅爲嵗首此百王不易之正也虞夏而上春首寅嵗首寅天時王正兩得其正自商人以建丑爲嵗首周人復以建子爲嵗首而百王之正與二代之嵗首始判爲二夫子行夏之時欲正與時皆以寅爲首革二代之嵗首而從百王不易之正此夫子平日之志故筆之於春秋曰元年春又曰王正月春之下著正以見天時在是王正在是垂萬世不刋之法也前乎此未嘗無史而紀事者年之下未必皆書時時之下未必皆書月乃今以時繋年以月繋時此夫子修春秋特立爲此法以見嵗必當首寅以爲春春必當首寅以爲正春在是正在是夫然後爲正此夫子所以行夏之時也或曰夫子無其位而革時王之正其可乎曰否春秋王法也當因而因當革而革所以垂王法於後代然春秋之法亦不外乎文武成王周公之法周𨿽建子爲嵗首不過發號施令自此而始而周家所以揆時授功者夏時夏正也彼謂周家以建子首十一月者左氏之誤也以爲周家變易四時以子丑寅爲春卯辰巳爲夏午未申爲秋酉戌亥爲冬者孔安國鄭康成之大誤也蓋自羲皇肈立人極仰觀天運之常俯察气化之變分陰陽以序四時而春秋冬夏之位以定十二月之次以立皆因其自然之理非聖人以己之私智而爲之區別也以窮冬爲春而非生物之候也以夏爲秋物之方長而未成也以秋爲冬而嵗功未畢欲閉藏而莫可也商周聖人之心亦虞夏聖人之心其欽若天道敬授人時一而已矣夫豈變易四時貿亂寒暑而曰吾以是新民聽者哉蓋嵗首者特以發號施令而正月則以紀年授時嵗首可攺正月不可攺也見之書伊訓元祀十有二月乙丑伊尹奉嗣王祗見厥祖太甲中篇三祀十有二月朔伊尹奉嗣王歸於亳此十二月乃商家之嵗首而但謂之十二月以見商家𨿽以建丑爲嵗首未嘗攺十二月爲正月也又如臨卦之彖辭曰元亨利貞至於八月有凶指觀而言也臨二陽四陰之卦直十二月觀四陰二陽之卦直八月蓋自今年十二月指明年八月而言當二陽之浸長豫憂四陰之將盛以臨觀相爲反對云爾此卦下之辭文王所爲是時商人以丑爲嵗首而文王之彖惟從夏正此商家月次不易之明證也周書泰誓一月戊午師渡孟津武成一月壬辰旁死魄一月者建寅之正月也春大防於孟津者夏時孟春建寅之月也不言正月而言一月者先儒謂商人建丑爲嵗首故避正之名而謂之一月理或然也孔氏乃以一月爲建子之月其意以爲三代攺正朔必攺月數攺月數必以其正爲四時之首夫豈知攺正朔者不過更其嵗首春秋冬夏可得而變易乎十二月次可得而紊乎又考之詩及二禮其義益明傳注不足惑矣詩豳風七月流火九月授衣者夏時也小雅六月北伐四月維夏六月䢐暑等詩與周頌臣工維莫之春者皆夏時也臣工之詩乃諸侯助祭及暮春遣之歸國告戒之辭也曰維莫之春亦又何求如何新畬於皇來牟將受厥明言暮春則當治耕作之事牟麥將熟可以受上帝之明賜夫牟麥將熟則建辰之月夏正之季春也而鄭氏箋詩乃指周之暮春爲夏之孟夏則四時爲之易位其舛豈不甚乎周官冬日至祀圜丘夏日至祀方澤季春出火季秋納火仲夏斬陰木仲冬斬陽木皆指夏時而言也淩人掌冰正嵗十二月令斬冰傳者云夏正十二月今之季冬也若以爲周正十二月今之孟冬水始凍冰未及堅冰可藏乎內宰仲春詔內外命婦始蠶夏仲春也若以爲周之仲春今十二月而可蠶乎天官正月始和布治於邦國都鄙者亦夏正正月也而傳乃以爲周正建子月此一時而從周從夏之不同其實正月布治者亦夏正也論者謂周公將行夏時故其見之周官者如此特其書以遭變未及施用於當時耳又如禮記月令一篇純乎用夏時者也王肅蔡邕皆以爲周公遺書呂不韋稍加傅防以行於世實則周公之書彼不韋豈知爲此乎汲冢書者不知何所從來要之亦古書也其周月解時解訓等篇四時中節大率與月令相似且其言曰夏數得天百王所同我周攺正易械以垂三統至於敬授人時巡守烝享猶自夏焉又有甞麥解曰成王四年孟夏初謁宗廟乃嘗麥於太祖若以卯月爲孟夏安有麥可嘗乎必如鄭孔之說錯亂四時變易冬夏則所謂分至啟閉十有二候十有二律乃不與天气物化相應吾知商周聖人必不爲此也【雜記載孟獻子之語曰正月日至可以有事於帝七月日至可以有事於祖此一節乃漢儒記禮者傳聞之誤耳愚於中篇辧二至二分正謂此蓋古有冬日至夏日至者未聞有春日至秋日至者也今指周正建子爲春爲正是春而日至也其可乎又指周正建午爲秋爲七月是秋而日至也其可乎二至旣舛二分亦隨之而舛必將以夏正十二月半爲春分六月半爲秋分陰陽可得中乎寒暑可得平乎此不待智者而後知其不然也】又如魯論曽防舎瑟一章所謂暮春者亦可指爲夏正之正月乎今之正月寒意猶凜旣非春服可成之候其浴其風皆不當在此時則此暮春非夏時而何孟子十一月徒杠成十二月輿梁成云者本言修治橋梁必在冬深水涸之時徒杠十一月可成澗水先涸也輿梁必十二月乃成河水後涸至是時乃可施工云耳傳者引夏令爲證則非本防此又月次不易見之魯論孟子者也自左傳一失以春王正月爲周王正月孔鄭再失以周正說詩傳書杜元凱三失撰爲長歷以從左傳於訛自是以來千有餘年諸儒議論膠固未能致辧乎此迨河南程先生謂春秋假天時立義有夏時冠周月之說胡文定傳春秋祖述其說一以夏時周月爲斷時夏時則寅卯辰爲春月周月則子爲嵗首時自時月自月不相爲謀夫子春王正月之意果若是乎嘗竊觀程子之意似謂夫子以夏時冠周月以見行夏時之意但春秋有年之下書時而紀事者如隠二年春公防戎於潛之類自舊已然蓋史失其月僅著其時而春秋因之耳聖人之意正謂周家以建子爲嵗首降而至於衰世王正不修歷紀廢壊民聽惶惑有以冬爲春以春爲夏者如絳縣之年虢童之謡百姓於二代之正莫知所從故修春秋行夏時以正之今以爲夫子冠以夏時猶存周月其不然與蓋左傳目王正爲周正本非確然一定之論後人以元凱爲之長歷而歷法有未易知者故依違而不敢議而不知歷務遷就以求其合唐人善歷者固嘗非之謂日子或不在其月則攺易閏餘曲爲遷就故閏月相距近者十餘月逺或七十餘月如是而求合果何益於經乎或曰然則用夏正溯而上之至春秋之世可得合乎曰天運有常有變只如日月之行𨿽云度數一定不能不稍有盈縮有交防而不食者有頻交而頻食者故自古無不差之歷是可以定數求乎元凱務遷就求合周正卒不得合每爲之遁辭曰此經誤也此歷誤也後人捨五經之明證而從事於歷固當有一二合者然得諸此而遺諸彼合於前則爽於後是亦偶合而已矣是故窮經者不必論歷詳著其義於中篇

右述春秋行夏時之義及五經所言商周時序月次不攺夏時之明證

原夏正中

言春秋用周正者左氏傳也羽翼左氏之說爲之歷以傳於後者杜元凱也愚未能學歷豈敢輕議前人之非然欲發明夏正之說不容己於言也僖公五年左傳書王正月辛亥朔日南至記者以爲周正建子之明證此乃傳之南至而非經之南至豈得置而勿論乎夫閏法自虞夏以來未之有攺也歷家置閏率以三十二月爲準而長歷自僖元年閏十一月至五年閏十二月相去凡五十月不與古曆術同此杜氏曲爲遷就以求合傳五年之南至是嵗南至實不在此月何以言之所謂冬日至夏日至者乃日行極南極北之驗未聞春之首秋之初而可以至言也今左傳於此年春書春王正月日南至是以建子月爲孟春春而日至古有是乎春可以書日南至秋可以書日北至乎二至旣舛二分亦可從而舛乎左傳於分至啟閉每謹記而備言之今旣以子丑寅爲春則必以午未申爲秋四序分錯中節皆隨之而紊建子月立春則建丑月可得爲春分乎建午月立秋則建未月可得爲秋分乎春秋分本謂晝夜等寒暑中今以窮冬盛夏爲春秋分晝夜可得而均乎寒暑可得而中乎推是以往天气物化悉皆舛紊愚不知孔鄭謂商周變易四時者至此何以爲之說乎此以歷而言也考之文左氏自不能固守周正之說毎每雜引周夏正以揆一時之事而杜氏曲爲說以通之有終不可得而通者聊舉一二以釋學者之疑隠三年左傳云四月鄭祭足帥師取溫之麥秋又取成周之禾夏之言麥秋之言禾其爲夏時固宜而杜氏乃以此四月爲周之四月以此秋爲周之夏謂是芟踐成周未成之禾麥何其用意區區若此乎晉伐虢圍上陽問之卜偃曰吾其濟乎對曰童謡云云其九月十月之交乎冬十二月丙子朔晉滅虢左傳以周正紀事卜偃以夏正釋童謡從左傳乎從卜偃乎卜偃生於當時世典晉卜若周家以建子爲正月卜偃何爲以十二月爲夏正之十月乎絳縣老人云臣生之嵗正月甲子朔四百四十五甲子矣師曠士文伯以嵗考之定爲七十三嵗老人蓋生於魯文公十一年夏正建寅之正月朔至襄公二十九年夏正十二月爲二萬六千六百六十日爲嵗七十三而左氏乃載此事於三十年之三月則老人乃生於文公十一年三月甲子而非正月甲子至是七十有四矣借令老人隠者誤舉夏正師曠士文伯博極精詣不當與之俱誤周家以建子爲正而二子以夏正計老人始生之嵗必無是也莊二十五年六月辛未朔日有食之鼓用牲於社左傳云惟正陽之月慝未作日有食之用幣伐鼓則以是月非正陽之月不當用正陽之禮故經以是爲譏耳夫旣非正陽之月則是月乃夏正之六月奚疑杜元凱求以通周正之說乃曰以長歷推此六月朔乃七月朔置閏失所以致月錯此借歷法之不可知者以爲遁辭非經意亦非左傳所以立例之本意是不可無辧也又如城築興作之事或以地利所在而書或以輕用民力而書左氏一以周正爲斷曰此時也此不時也宣八年十月城平陽傳曰書時也夫以水昬正爲興作之候者傳例也以周正而言此十月乃夏正之八月是時北方七星何由昬正而左氏乃以城平陽爲得時而書則十月乃夏正而非周正亦明矣左傳自不守其周正之說後先矛盾不相爲同後人乃依違避就而不敢攺遂使春秋夏時著義郁而不揚愚竊恨焉學者知左傳之訛則孔鄭杜之說可以坐判夫然後可與言春秋矣請卽經之正文而槪論之夫冬而烝禮之常也春秋常事不書桓八年正月書烝五月又書烝再書之以譏烝之不以時谷梁子似亦知聖人行夏時之說其言曰烝冬事也而春興之夏又興之春秋所以譏胡文定又引周官大司馬仲冬田而烝者以證正月爲建子月其可哉周禮仲冬固是夏時十一月十一月而田維其時矣十一月而烝亦其時矣而春秋之正月乃夏時之正月正月而書烝謂其過時而書豈得反以周禮仲冬之田而證春秋正月之烝必指春秋正月爲周正建子月謂春秋以一嵗再烝而書不以不時而書若然則春秋於夏五月一書烝以譏不時可也正月之烝旣得其時又何以書爲哉桓十四年八月辛未禦廩災乙亥嘗八月而嘗時也常事不書此所以書爲禦廩災甫三日而嘗所以譏爾禦廩者粢盛之所藏今而告災不知戒懼且不易粢盛而嘗春秋是以譏公谷二傳皆同而孫泰山胡文定乃謂此八月乃周正之八月周正之八月乃夏正之六月六月而嘗不時所以書失春秋繼災書嘗示警之意矣嗟夫烝之不時者以爲時甞之時者以爲不時不過以證夏時冠月周正紀事之說而非夫子平日行夏時志也且以春秋所書寒暑災變而言於夏時大槪可通其不可通者小有疑而未定焉耳隠九年三月癸酉大雨震電庚辰大雨雪記異也震電非異震電而雪所以爲異僖十年冬大雨雪書冬不書月且加以大字記是冬寒气大盛屢雪之爲災耳若以此冬爲八月九月是時秋气始肅余暑未艾安有連三月之雨雪乎又如僖三十三年十二月隕霜不殺艸李梅實嚴冬不殺艸气燠也若謂此十二月爲建亥月則夏時之十月艸未盡殺猶或有之春秋何以遽書爲災乎竊詳經文十二月乙巳公薨之下書隕霜不殺艸李梅實此於嵗終並書一冬之異非専爲此月書也杜氏以其長歷而推謂此十二月乃周之十一月今九月也指此爲舊史記錄之誤春秋因之愚謂九月之霜不能殺艸猶未足爲異春秋何以動色而書之曰隕霜不殺艸李梅實乎此夏正之冬何疑乃若書無冰而皆在春以冰政不舉而書耳詩七月二之日鑿冰衝衝謂十二月取冰三之日納於淩陰謂正月藏冰四之日其蚤獻羔祭韭謂二月開冰周禮藏冰開冰與之略同春秋於桓十四年春正月成元年春二月襄二十八年春三月書無冰皆爲冰政不舉書以譏之耳書螽有在夏秋者爲其賊苗而書有在冬者則以陽气不斂蟄出爲災耳哀十二年冬書螽十三年冬又書螽皆記異也窮冬沍寒閉蟄已久而螟蝗生焉其爲異大矣左傳乃托夫子答季孫之語歸過於司曆之失閏春秋爲記異而書豈爲歷乎宣十五年秋螽而冬蝝亦謂之失閏可乎莊七年秋大水無麥苗傳者謂周七月爲夏五月故以無麥苗爲災非也中原之地種麥最早故月令仲秋勸種麥令曰無或失時是嵗以大水之故種麥失時故曰無麥苗非謂已熟之麥而言也莊二十八年冬大無麥禾謂嵗終計公私所儲蓄而言不然麥熟在夏禾熟在秋何以書無麥禾於此際乎此春秋所書寒暑災變合於夏時者也外是亦有一二之疑皆可以義例而通要以不害於大體之合皆具述於經本文之下生乎千載之後而尙論千載以前事容有未能盡合者質之聖人而無悖考之五經而可證斯可謂之合何必盡求其合而後謂之合乎必欲變易四時錯亂分至以從周正之說則非吾之所敢知也或曰如爾所云詩書易二禮皆用夏時則周人固知夏正之爲正矣而周家猶建子以爲嵗首何哉曰周禮一書成於周公之手始終皆用夏時而前輩以爲中年遭變未及施用於天下故其間制度與當時所行多不能同使其書獲施用於成王之世吾知周公亦並嵗首革而從夏時矣夫子之道周公之道也夫子之心周公之心也學者以是求之【後此而秦建亥爲嵗首年之下系之以冬十月而春正乃在一嵗中彼務與古爲異而四時十二月次猶從夏時而不敢變豈有三代聖人而貿亂四時紛革月次曰吾以是新民聽者哉】

右述春秋所書烝甞災異合於夏時者及辧左傳雜引周夏正初無一定之說

原夏正下

頃年裏居客有持天臺商季文正朔變來示者乃謂夫子作春秋特出新意以子丑寅爲春以建子月爲正月諸儒有取其說爲之序其首愚竊惑焉夫變易四時以從二代之正朔此孔鄭釋經旣往之誤前輩辧之審矣季文果何所見更謂夫子作春秋特出新意而爲此然則顏子爲邦之問夫子夏時之訓皆虛語乎在南方甞爲之辧前二篇所言是也今復防爲下篇以盡前義季文謂夫子將作編年史以一嵗不可爲兩冬故特出聖意以子丑寅爲春以建子月爲正月吁有是哉古之史虞夏商周是也紀年紀月紀日者有之而年之下不皆紀時也或有書時者槪一時而言如秋大熟未獲之類未詳其月故止書時惟春秋以行夏之時故特於年之下紀春而後紀月以見正必在寅而後爲正夫豈爲兩冬之避乎季文又謂魯舊史以元年十一月書公卽位孔子作春秋以公卽位之書不可繋之前公之末兼一嵗不可兩冬故不得不攺正朔是又不然春秋書元年者國君卽位之次年因魯史之舊文也書公卽位者春秋所以垂王法也禮國君始立稱子不稱君必先君旣葬請命於王王命之爲君然後始君其國周之旣東此義頓廢父死子立卽以國君自居甚者以簒弒得國天子不能討方伯不敢問而人倫防於掃地故聖人明王法以正之於元年春王正月之下而特書卽位或不書卽位以見其得國之正否故有上不稟命於天王內不承國於先君則不書卽位以正之亦有弒君賊自立與爲弒賊所立則書卽位以絕之春秋十二公書卽位而無貶者五公耳春之與正固皆夏時斯乃春秋垂世之法夫豈爲卽位之書不可繋之前公而革冬爲春以循之乎季文又指左傳書事在冬而春秋書於正月者以證其革冬爲春之說不思經傳之相符者千百其不同者二三豈得以二三之不同而致疑於千百之同乎今以經後於傳者爲聖人革冬爲春之證其有經先於傳者又將何說以處之乎此乃傳疑傳信之有異或諸國來告之遲速故書有先後豈得據此小疑遂謂聖人革冬爲春冬之不可爲春猶寒之不可爲暑傳注考之未精先儒辧者已眾而季文更謂夫子特出新意以冬爲春其誣經也豈不甚哉其說本無深解専取杜歷以爲據依謂其間有與春秋命歷序相符者歷之爲藝解者絕少然亦未有久而不差之歷命歷序者術家以爲孔子修春秋用殷曆使其數可傳於後明歷者考其蝕朔不與殷曆合以爲漢哀平間治甲寅元歷者托之非古也季文亦未嘗精通曆術學僻而論怪初不必爲之辧以一二老學爲之序引若有取焉恐其浸傳易以惑人故復著之下篇云

右辧商季文之舛

明五始

元年春王正月公卽位傳者所謂五始也然是五者或因魯史之舊文或出聖人之新意書元年魯史之舊文也書春王正月公卽位夫子特筆所以垂王法於後代讀春秋者所當首辧也人君卽位之始年曰元年初見伊訓愚意夏商以前堯舜而上莫不以卽位之始年爲元年其來逺矣但元者始乎物者也大哉乾元萬物資始天道所以始萬物君道法焉是故體元居正天子事也諸侯居人臣之位而得紀元是僭天子之元其可哉愚以爲三代盛時必無此制王道衰而國始自爲元矣夫子魯人因魯史而修春秋不存魯之元年無以紀事非謂魯得紀元而特爲之書元年也元年之下繼之以春行夏時也正月之上冠之以王大一統也大一統者正所以革諸侯外夷之僭制爲公羊之學者推致師說乃云惟王者然後攺元立號春秋托新受王命於魯故因以錄卽位其意謂春秋與魯以紀元則魯當繼周而王故得用王禮此黜周王魯之說所從之始也愚以爲出於何休之推致未必皆公羊之本防公羊知王正月之爲大一統必不至以魯爲周謬誕不經至於如此蓋公谷者𨿽授學於聖門髙弟皆口以傳授不爲之書至漢興以後裔孫門人始爲之書以傳於世有失眞者矣【宣十六年成周宣榭火公羊曰外災不書此何以書新周也何休因是以爲夫子上黜下新周黜云者謂降公爵爲伯新周云者謂以周爲王者之後比宋爲新其意謂魯得紀元故爲此說謬誕不經豈聖人意哉】或又變易四時以春之三月爲子丑寅之三正爲其爲二代之正故皆加以王字尢非知春秋者也夫子志行夏時豈有今日修春秋而並舉三王之正者乎當周之旣衰天下無王夫子作春秋以垂一王法所謂一王法者百王公共之法非時王法也夫子抱堯舜禹湯文武之道而無位以行其道故托經以垂世若曰後有作者必如是乃可以王天下云耳夫豈魯之云乎亦豈周之云乎或曰如子所言王非謂魯也亦非謂周也亦非謂三代之王也而春秋以王繼春而加於正何哉曰豈惟加正蓋加乎春之三月也【謂夏正寅卯辰】正月有可書之事則以王加正月正月無可書之事則以王加二月二月復無可書則以王加三月止於春而不及夏者所以正夏時之春也春正而三時皆正矣此春秋奉天時垂王法大一統之義也黎氏謂春秋書王特以繋一時之事以爲書春書正皆魯史之舊文何其忽與繼春加王乃春秋一大條貫其義甚博可易言哉若夫書公卽位固正始也繼有以書卽位爲正始者有以書卽位爲貶絕者【簒賊書卽位】有以不書卽位爲譏斥者其微辭奧義隨事而見殆未可以一律觀也大率書元年爲魯史之舊文書春王正月公卽位爲夫子之特筆明乎此則識經意矣或曰子謂春秋行夏之時爲夫子平日之志是固然矣元年春王正月公卽位云者卽位於夏之正月乎周之正月乎周之諸侯而以夏正卽位其可乎曰周未嘗以建子爲正月吾固辧於前矣公卽位者春秋所以明王法非舊文也魯君固於柩前卽位矣今逾年而書卽位者春秋因其紀元而正其卽位之禮何周正之有哉禮國君始立稱子於其國不稱君也必先君旣葬類見於王王錫之命命之爲君夫然後正名體以君其國臣子其民迨周之衰諸侯放恣父死子立不俟逾年卽以君位自居春秋爲是譏故於魯君卽位之明年因其僭紀元而正其卽位之禮立以正繼以禮先君旣葬夫然後許之以卽位若立不正則不書卽位繼故而立則不書卽位明王法以正之也其有弒君賊自立與爲弒賊所立則書卽位以絕之絕之於名教所以大誅黜之也此春秋行法之始事特出聖筆非因魯史之舊也魯十二公得書卽位者八公而八公之間桓宣二簒以貶絕而書定爲亂臣所立書不以嵗首亦貶也隠不書卽位正之也莊不書卽位有深防存焉是豈魯史官所能及哉彼不明此義而謂魯君於明年正月始行卽位之禮者舛矣故魯君立未逾年而卒者皆書子諸侯立未逾年而預於防盟亦書子觀夫立未逾年而書子則知旣逾年而書卽位春秋所以垂法之意矣或曰此諸侯之事也王者正始之義同乎否乎曰自天子至於諸侯立未逾年皆不得以君位自居也是以先王立制君諒陰百官聽於冢宰王命未得通於天下春秋於悼王之立書劉單以王猛居於皇其卒也書王子猛卒此天子立未逾年不以君位自居之明證若乃體元居正以卽位之逾年爲元年則王者之所獨異乎諸侯之事蓋始立稱子不稱君天子與諸侯同逾年正始大一統天子與諸侯異

評三傳上【公羊谷梁】

聖人之作經也其大經大法所以垂示千載者門人髙弟蓋得之難疑答問之際退而各述所聞逮至暮年復以授其門弟子公谷氏其最著者也以爲派出子夏更戰國暴秦以及漢興其門人裔孫始集所聞爲傳前史溯其傳授由漢而上達乎洙泗具有本末其大條貫炳如日星三代而下有國有家者所恃以扶綱常植人極皆春秋之大法而公谷所傳也當漢家盛時經生學士立乎人之本朝決大謀議往往據依公谷其有功於世教甚大其間固有擇焉而不精謂祭仲逐君爲行權衞輙拒父爲尊祖妾以子貴得僭夫人之類則其流傳之誤也然使後人得知春秋大一統之義內京師而外諸夏內中國而外吳楚尊王抑霸討賊扶善以存天理而遏亂源皆自公谷之而何休治公羊傳外多生支節失公羊之本防範寧治谷梁而知谷梁之非視休爲長此則何範之優劣也自是而後眾說蝟興毎觀諸儒議論於二傳之是者則置而不言或掠之如自其口出於二傳之非者則毀訾無遺力直謂傳爲可廢吁經與傳固並行者也聖人作經初不期後儒爲之作傳然經必有傳所從來逺矣春秋傳肈自聖門髙弟迄於漢興其事則左氏紀之其宏綱奧防則公谷傳焉不觀左傳無以知當時之事不讀公谷無以知聖人垂法之意彼謂三傳爲可束髙閣者誇言也非篤論也愚於春秋取三傳之能得聖人意者列之篇端傳有不能盡兼采諸儒之說諸儒所未及者然後述其鄙見不敢因人之所長又從而毀之也

評三傳下【左傳】

昔者夫子因魯史而修春秋始者春秋魯史並傳於世學者觀乎魯史可以得聖人作經之意其後立春秋而戰國魯史散佚不傳左氏采摭一時之事以爲之傳將使後人因傳而求經也左氏者愚意其世爲史官與聖人同時者邱明也其後爲春秋作傳者邱明之子孫或其門弟子生後洙泗而其淵源所漸有自來矣故有經著其略傳紀其詳經舉其初傳述其終𨿽未能盡得聖人褒貶意而春秋二百四十二年之行事恃之以傳何可廢也齊太史子余曰天其以夫子爲素王乎蓋言無其位而托王法以行其誅賞也後人因謂仲尼爲素王邱明爲素臣以其能輔翼聖經垂之來世耳但其書雜引諸國史及以所聞附而益之往往近誣而失實兼其書不出一人之手前後自爲矛盾學者以是惑焉漢儒謂公谷之傳自子夏惟邱明親見聖人在七十二弟子之列然當時皆口傳授不爲之書至其子孫門弟子始述其若祖若父若師之意以爲之書故雜以秦漢間官名制度此說得之矣吁使左氏不爲此書後之人何所考據以知當時事乎不知當時事何以知聖人意乎近世有科場小生専排左氏妄以己意揣摩當時事而爲之說進取之士利其新奇可以中舉文之程度相與宗之其蠧春秋誤後學甚矣學者觀乎左傳取其有補於經者而革其舛誣可也一切盡廢而從陋儒揣摩之說則春秋罪人爾

明霸

邵子曰五霸者功之首罪之魁也又曰春秋之間有功者未有大於四國有過者亦未有大於四國愚謂邵子立論髙矣美矣而五霸之行事實未可以槪言也孔門所謂霸齊桓晉文而已矣孟子曰五霸三王之罪人說者以齊桓晉文宋襄楚莊秦穆爲五一說謂夏伯昆吾商伯大彭豕韋周伯齊桓晉文爲五邵子所云功之首罪之魁謂衰周之五霸愚以爲是五君者功罪不同復有貴賤內外之辧殆未可以槪言也蓋齊桓晉文則中國之諸侯以尊天子扶王室而爲號者楚莊則荊蠻僭王而爲列國患者也桓文用心固未必純乎爲善而楚莊則志乎僭純乎利與中國爲水火者其處心行事可得與桓文同日語乎蓋春秋未嘗輕與諸侯以霸尢不輕與荊蠻以霸歷觀二百四十二年中其內外之辧至爲嚴謹未有予荊蠻而霸中國者也後儒爲傳義所惑謂春秋與楚莊以霸而桓文與莊襄穆並列爲五此愚霸辧所以作善讀春秋者宜知所去取矣當周之旣東號令賞罰不行於天下楚僭王楚首叛鄭莊王之卿士而侵犯王略鄭又叛王人子突救衞五國敵王而納朔諸侯大率皆叛矣幸而齊桓者出仗義尊王內正諸華外卻戎狄天下始復知有王晉文踵其行事徳𨿽小不及功則過之方是時天若不生二霸則蒼姬之卜世殆未可知也夫子論齊桓晉文之譎正未嘗及秦宋楚及修春秋於二霸之行事有褒有貶有激有揚權衡衮斧若造化之無私也秦穆固賢君而其功烈不及於中夏特以不吝攺過爲聖門所取不以霸言也宋襄者當齊桓之旣歿晉文之未興能抗荊楚而敵之故春秋於鹿上之盟盂之防長宋而賤楚與其有志於中國望其能霸而卒無所成君子無以議爲也及若楚莊則南蠻傑者觀兵中原問鼎之大小推其無忌憚之心將何所不爲是豈可與齊桓晉文俱以霸稱乎若曰桓文爲功之首楚莊爲罪之魁庶乎其可也外此則有繼其父祖而霸者焉晉襄也晉悼也襄能保文公之業乾父用譽者也悼得國羣卿之手假之以權漸至不制復以媚悅其卿者媚悅諸侯之大夫鄭人弒君於防明知而不敢問衞人逐君立君不惟不討又從而寵奬之甚至諸侯在防而與大夫爲盟旣亂己之君臣復亂人之君臣於是諸侯之大夫並起而抗其君霸國紀綱自玆始壊後以襲鄢勝之餘威復借援彊吳以牽制荊楚楚內懼於吳不暇與晉爲敵僥幸少安何霸之足言左傳備載晉國諂史率多諛辭後儒窮經不具眼雷同稱譽甚者謂悼優於文愚每爲憤嘆用不能已於言自是而後有若平昭頃者庸闇不君舉霸業而遜之荊楚中國愈不競至於晉定卿權益尊霸政掃地不復能主夏盟矣齊景公在位日久當晉政衰亂楚熖中撲有可霸之機而其才其志皆不足以有爲桓文之業至是始俱掃地無存臣幹君彊吞弱大並小春秋降爲戰國階於此矣外此又有蠻荒之霸於其國者吳闔閭夫差也吳本太伯之後而乃幹王略同楚之僭闔閭猶有攘楚一節之可書夫差用兵不戢自底滅亡然以削去僭名自同列國故春秋於黃池之防特示奬進與晉俱書然亦正其始封之號而已矣春秋所謂霸齊桓晉文之二君余不錄也或曰若子所言春秋未嘗輕與人以霸而孟子乃謂仲尼之門無道桓文之事者其防同乎否與曰春秋主垂法孟子主明道命徳討罪春秋教也貴王賤霸孟氏教也當孟子之世王道益逺士論益卑扶而植之其用力與春秋同功其言曰五霸三王之罪人今之諸侯五霸之罪人公平正大足以盡王霸之實後之立言者累千百不能及此也讀春秋者試以是觀之

明凡例

聖人之經有常法而不可以定例求也自三傳以來諸儒百家不原書法以求聖人之意每以凡例而律聖人之法其失甚大讀春秋者所當首辧也姑以一二端而言春秋褒善貶惡初不在於書名與字之間如公子友之歸髙傒仲孫湫之來春秋書季子髙子仲孫云者褒之僅見者也天子宰以名書如宰咺賵妾宰渠下聘逆人則貶之僅見者也不可以此律春秋之常法且名之與字千載之下本不可深辧傳者因名以求其貶因字以求其褒害義實甚如孔父荀息仇牧與其君俱死於難春秋之書之錄死節也杜氏於孔父則曰內不能正其閨門外取怨於百姓故以名書於仇牧則曰不警而遇盜於荀息則曰從君於昬故皆名之夫荀息固當有責而孔仇大義凜然無瑕可指徒以書名之故彊求其罪豈聖人錄死節之意哉又如祭仲爲宋所執脇而盟之使歸逐君以書法而觀罪實在仲蓋彊臣外交鄰國逐君立君罪不容於死公羊乃以爲春秋賢仲是以字而不名此以書字之故彊求其善至顚倒是非而莫之卹豈聖人誅亂賊之本防乎又如泄冶直諫而死春秋之書之以著陳之亂亡肈於殺諫而杜氏以爲冶直諫於淫亂之朝以是取死故不爲春秋所貴而書其名是直諫死者不爲春秋所貴必緘黙自全乃爲春秋所貴乎名之與字本不可深辧乃以此而定春秋之褒貶此說經之大獘也又如大夫卒或日或不日盟戎盟諸侯或日或不日諸侯遇弒與外國君之遇弒或日或不日公谷所謂月以謹之日以信之者皆拘也春秋褒貶初豈在是然亦有因月日而寓譏貶如公伐宋一月之間敗人之師取人之邑又取其邑非書日無以見其爲暴又如禦廩災甫三日而遂甞非書日無以見其爲失禮若此之類則爲因日以見義以此盡律其餘則不然也又如防盟徵伐或書爵或書人有書爵而爲褒者有書爵目其人而貶之者有列國僭王書爵而正其本號者不専以褒也有書人而爲貶者有書人而非貶者有書人槪國人而言者有吳楚預於防盟始進之而人之者不専以貶也若因爵而必求其褒因人而必求其貶則貿亂取與而失春秋垂訓之防矣凡伐而戰書某及某戰所以別異主客而公谷二傳或以書及爲春秋所與或以書及爲春秋所譏本無定論至近代諸儒遂執主兵爲定例凡書及者皆爲貶故有勤王尊周削平外患大有功於中國亦彊求其過以應主兵之例者是豈春秋勸功沮罪之意哉春秋固無義戰而彼善於此權度存焉豈容不爲別白若霸主之攘僣竊與彊暴之慿陵諸夏一皆以爲非義而貶之則叛國之兵僣國之兵霸國之兵混而無別春秋書法果安在哉又如救之一字有列國諸侯爲彊鄰所侵暴而盟主救之此善其能救也有列國諸侯去順效逆盟主伐之同惡救之是其爲救豈春秋所與乎又如次之一字有觀釁之次有逗撓之次及之一字有以尊及卑之及有降尊從卑之及有兩防者防之爲及有我欲之之爲及入之一字有入而弗有之爲入有入而遂有之爲入是數者其事不同其例可得同乎又如猶之一字僖三十一年書不郊猶三望言魯人僭郊之非禮旣不郊而猶三望可已而不已也文六年閏月不告朔猶朝於廟言閏不告朔之爲失禮猶幸其能朝於廟此一猶字而於僭郊閏朔所施不同其可以例觀乎又如同盟二字自於幽而始本以褒其能同然有天王崩未防日而諸侯防盟而書同盟者有王人與諸侯偕盟而書同盟者則譏也而可以例言乎或曰謂之變例可乎曰變例云者先儒求以通其例之不可通者耳而愚也竊妄謂以變例而求春秋不若以常法而求春秋蓋春秋屬辭比事之書也或聨書以著其義或累書以盡其義有一嵗而始終惟書一事者有一事而歷數歳屢書以見其義者學者欲求聖人之意必反復究觀而後能有得苟執例以求經是猶有司者執例以廢法其可行乎或又曰書法全同其不可以爲例乎曰春秋美惡不嫌同辭有書法全同而不可據以爲例者有書法𨿽異而可以爲同者若以書法同異而律春秋抑又拘矣此事之不同而不可以例求也又有時之不同而不可以例觀者焉如防盟徵伐之事在桓文未興以前諸侯各自爲防擅兵相侵皆貶之也及桓文旣興則有尊王室內諸夏以爲盟防者有奉王命而伸霸討者春秋猶有取焉逮至定哀之間晉旣失霸齊宋魯鄭衞動兵相侵其無道干紀復有甚於春秋之始年者聖人皆所不與凡見之書法皆貶也此所謂時之不同而不可以例言者也旣各述於經本文之下復著其大略於篇首俾觀者先有考焉

春秋集傳詳說綱領﹤經部﹐春秋類﹐春秋集傳詳說﹥

欽定四庫全書

春秋集傳詳說卷一

宋家鉉翁撰隱公上【名息姑惠公之子母聲子惠公繼室以周平王四十九年立】

元年

元年者因魯史之舊文也或曰諸侯紀元古與曰非古也人君卽位之始年書元年天子事也故曰體元以居正諸侯人臣也受命於天子以君其國居位之年可一二數而不可以稱元年也王道衰而諸侯國自爲元諸侯之僭也曰春秋書元年其與魯以紀元乎曰不與也夫子魯人因魯史而修春秋不存魯之元年無以紀事非爲魯得紀元而爲之書元年也故下文卽書王正月以正之正朔必自王者出諸侯人臣必無紀元之理其著義甚明也爲公羊之學者亦知惟王者然後攺年立號但不當爲黜周王魯之說怪誕不經學者不必爲之惑可也詳著其義於綱領明五始

春王正月

春者何夏正之寅卯辰也正月者何建寅之月也王正月者何著百王不易之正在此建寅之月也前此作史者未有書年書時而系之以正月者至夫子修春秋年之下繋之以春春之下繋之以王正月夫子所以行夏之時也顏淵問爲邦夫子告之以行夏之時乘殷之輅服周之冕樂則韶舞行夏之時聖人平日之志三千之徒惟顏子得聞其義及晚年修春秋以夏時冠篇首垂百王不刋之典以示天下後世聖人之意若曰嵗必首寅以爲春春必首寅以爲正春在是正在是而後爲正也左傳不達此防釋之曰周王正月自是以來孔鄭說經皆承此之誤汨亂四時變易冬夏至謂子丑寅爲春建子爲正月左傳誤於前鄭孔誤於後杜元凱注左傳又承此二誤旣不能攺復撰爲長歷以証之失聖人行夏時之本防矣愚嘗考案詩書易二禮凡言春者皆寅卯辰也凡言正月者皆夏正正月也商周之嵗首𨿽用子丑而四時十二月次無不同也左傳𨿽誤釋王正爲周正然傳所紀載從夏正者八九從周正者一二以是知周人四時十二月次皆從夏正其建子爲嵗首者特以爲發號施令之旦天時不可得而紊也分至啟閉不可得而汨也此不待智者而後知也而況春秋王者之事當因而因當革而革斷自聖心垂法於後其行夏時者特王法之一事耳蓋自羲皇繼天立極因天道之循環定一嵗爲春夏秋冬因日月之交防定四時爲十有二月建寅爲春首建丑爲冬終乃天地自然之理非聖人自以己意爲之區別也自是以來歷防千萬年迄堯舜禹皆同此四時十二月次所謂百王不易之正也商革夏而建丑周革商而建子不過以是爲嵗首而新民之視聽非所謂正月也或曰如五經證據周人旣知夏時之爲正胡不革嵗首從夏時而於正月之外復立以嵗首何哉曰周禮之經月令之篇先儒皆以爲周公遺書中遭流言之變未及施用於天下其間命官布政大率皆用夏時有以見周公之心卽夫子之心夫子之春秋卽周公之行事前聖後聖其揆一耳使周公之經而得施用於當時則夏時之行已久有不待春秋爲之革之矣或者重難余曰子謂春秋行夏之時是固以其理而言耳今以曆術溯而上之至於春秋之世其得合乎曰凡治歷者莫不遷就以求其合得諸此或遺諸彼合於前則舛於後杜元凱撰長歷攺變閏法以求合周正有七十餘月而置一閏者猶不得合則以經誤爲言學者窮經惟理是從歷法有不必泥也或又引近代儒先夏時冠周月之說以爲春秋冠周月以夏時之意但夏時周月有不得並存也時夏時則寅卯辰爲春月周月則子爲嵗首時自時月自月不相爲謀聖人行夏時之意果若是乎經有時之下無月而繋之以事者以爲夏時乎以爲周月乎此則窒而未通者也春秋本行夏時似不必他爲之說學者知五經之明證而左孔鄭杜不足爲之惑夏正可坐判矣只如秦人事不師古先王法制掃地殆盡然於四時十二月次猶循其舊史記秦紀年之下繋之以冬十月而春正乃在一嵗中彼建亥爲嵗首而四時十二月次皆從夏時而不敢攺也蔡氏書傳辯此一節極爲精詳其言曰秦建亥矣而史記始皇三十一年十二月更名臘曰嘉平夫臘必建丑月也秦以亥正則臘爲三月云十二月者則寅月起數秦未嘗攺也至三十七年書十月癸丑始皇出逰十一月行至云夢繼書七月丙寅始皇死九月塟先書十月十一月繼書七月九月知其以十月爲嵗首而寅月起數未嘗攺也漢初史氏猶仍其舊書元年冬十月皆嵗首攺而月數不攺之明證傳者乃謂周家變易四時十二月次以建子爲春正月由考之未精爲異說所惑焉耳其詳具見綱領

公不書卽位

春秋十二公或書卽位或不書卽位出於聖人之特筆所以垂法後世義各不同隠公不書卽位惟谷梁得聖人之意左氏所紀亦事之實也谷之說曰公何以不書卽位成公志也言君之不敢爲公將以讓桓也讓桓正乎曰不正不正而成之何也將以惡桓也隠將讓而桓弒之則桓惡矣桓弒而隱譲則隱善矣善則其不正何孝子揚父之美不揚父之惡先君之欲與桓非正也邪也旣勝其邪心以與隱矣已探先君之邪志欲以與桓則是成父之惡也兄弟天倫也爲子受之父爲諸侯受之君已廢天倫而忘君父以行小惠曰小道也若隠者可謂輕千乘之國蹈道則未也愚謂此春秋垂世之法谷梁子得之孔門髙弟述之爲傳千古一大條貫也案魯惠公元妃無嫡子繼室以聲子生隠公在禮諸侯內職具備後夫人亡嬪禦以次攝治內事不得再娶聲子攝內主者也仲子以禎祥之故歸於魯非夫人非繼室與眾妾何以異若以先後爲崇卑則聲子實貴於仲子隠公聲子之子也長且賢桓公仲子之子尙幼隱當立奚疑意惠公早年立隱之志已定及至莫年溺於私愛有意屬桓谷梁子所謂邪志之未形者也使惠公果若廢長立幼必托之大臣如晉獻之欲立奚齊謀之鄰國如齊桓之欲立孝公而隱公亦將見屏於外矣今咸無焉則谷梁所謂旣勝其邪心以與隱者是也位乃隱公之位何嫌何疑乃欲爲此讓今日而考仲子之宮明日使營菟裘務爲矯激之行反以啟賊臣悖弟之姦春秋所不與也故不書卽位以正之亦以明公欲讓之志谷梁子所謂成公志者是也𨿽成公志不與公以讓也非謂父欲與桓而隱之立不當而貶也左氏謂惠公元妃孟子卒繼室以聲子生隱公則聲子爲繼室攝主內事而隱公於序爲長當立者也又曰仲子以手文爲異曰爲魯夫人則非惠公立之以爲夫人也又曰生桓公而惠公薨隱公立而奉之則奉之欲以爲君者隱公也而非惠公立桓以爲太子左氏所紀皆得其實但謂隱爲攝則非耳夫堯老而舜攝攝者爲君之漸也周公位冢宰相成王踐阼而治非攝也未聞君位而可以攝言也蓋隱公志在乎讓亦猶宋宣公不傳之子而傳之弟是所謂讓而非攝也未聞旣居君位而可退就臣位者也公羊則曰桓幼而貴隱長而卑立子以貴不以長又曰子以母貴母以子貴流傳之誤衰世獘俗有欲立嬖妾子爲君必曰子以母貴尊妾母爲夫人必曰母以子貴往往以公羊借口其誤後學爲甚此則三傳之得失而谷梁之義無以加矣或曰胡氏從伊川之說謂隱公內不承國於先君上不稟命於天王諸大夫扳已立而遂立故春秋絀焉不書卽位今子從谷梁之義無乃與胡氏背馳乎曰上不稟命於王春秋諸侯固皆然矣若隱公者乃讓國之賢君非有心於得國者使無父命彼肯冒然以君位自居乎善乎谷梁之言曰已探先君之邪志欲以讓桓則所謂立桓者乃惠公未形之邪志未嘗以此屬之大臣托之鄰國曰當以允爲嗣魯之社稷桓焉得而有之隱探厥父未形之志欲以讓桓是所謂矯激之行夫豈與春秋諸侯乘時竊位者同日而語謂之內無所承上不稟命非所以加於讓國之君也聖人存心忠厚而況魯之先君有善可書而貶黜同於眾人必無是也【義又見昭公元年書卽位】

三月公及邾儀父盟於蔑【內盟之始】

此春秋書盟之始事也谷梁子曰誥誓不及五帝盟詛不及三王交質不及二伯春秋不與諸侯之相爲盟也論者引周禮秋官司盟掌盟載之法天官玉府夏官戎右及曲禮涖牲曰盟者以爲證反以谷梁爲迂愚謂當周道之盛明推至誠以相及未施信而人信之何至引鬼神要盟詛而後足以蘄人之信盟詛必非文武成康盛時事縱或有之亦在周道之旣衰諸侯不睦而後有盟盟於王庭且不可而況諸侯自爲盟者乎周禮後出以爲周公之書而其制度典章與五經孟子所言不同先儒固謂書成而未及施用於天下者也要之二禮之書𨿽皆帝王成法聖賢格言然不免雜以漢儒附益釋經者所宜謹擇如盟詛之事斷斷乎其非古無可疑矣然春秋之盟有二有公天下而爲之盟者有私一國而爲之盟者齊桓晉文合諸侯奬王室是𨿽衰世之事聖人猶或與之爲其近於公也若春秋初年諸侯自相爲盟各爲其私計則春秋之所惡於蔑以後於蔇以前皆盟之私者甚而黨簒朋凶怙惡濟虐復要鬼神以爲之盟誓是謂天地神明而可以邪辭幹也此盟之尢無忌憚者也公及邾儀父盟於蔑譏也不惟譏盟譏其始卽位而爲此盟也國君繼世之初上而尊天子下而交四鄰撫百姓豈無他事隱公卽位之初惟此爲先務春秋之書之示非所宜先也春秋常事不書細故不書必有所關系而後書以後皆準此魯君以侯爵而書公論者以爲因其僭爵愚以爲公者諸侯在國之通稱亦猶大夫之稱子非爵也何以言之周家盛時齊魯諸大國固有稱公者齊之丁公乙公癸公魯之考公幽公煬公皆生以爲名歿以系諡不自東遷始矣若魯侯僭爵稱公春秋必將爲之正名必不仍其僭遂以公書之也自是五等諸侯歿而皆稱公者因其存時在國之通稱而系之以諡也亦猶大夫之有文子武子懿子宣子簡子之類皆以諡系子夫豈僣爵而稱子乎愚以子非子男之子而知公非公侯之公耳及字之義谷梁曰內爲志也公羊曰防及曁皆與也及我欲之曁不得已也愚謂及字之義所施不同春秋有以尊及卑之及此及邾儀父盟與及莒人盟於浮來之類是也有兩尊者相爲及公及齊侯盟於落姑是也有兩微者之及及宋人盟於宿是也有彊國之大夫以卑伉尊而爲及者及髙傒盟及陽處父盟是也要當隨事而觀以求聖人之意公谷一斷之曰內爲志我所欲則拘矣魯望國也何求於附庸小國今卽位之始及儀父爲盟必非魯有求於邾此儀父願自附於魯或修先君之好而求爲此盟耳推是以觀其他可以類見必以例拘恐失聖人褒貶之意書名書字傳者皆以爲褒貶所關而名之與字實有不容不辧者及儀父盟傳者曰書字所以褒也儀父在當時初不見其可褒之善或曰附庸之君未得列於諸侯故稱字以爲別蕭叔朝公是其例也然莊五年郳犂來來朝亦附庸也而傳乃以爲書名郳之與邾同所自出均爲附庸其後皆以預齊桓防盟之故得封爲子邾與小邾是也儀父以書字之故說者謂春秋褒之犁來以書名之故說者謂春秋貶之儀父無可褒之善犁來無可貶之惡大率書父書仲書叔卽以爲字否則皆以爲名因字而求褒因名而求貶此說經之一大獘也然亦有名字顯然見之經傳如公子友之歸髙傒仲孫湫之來春秋書季子髙子仲孫云者則褒之僅見者也若夫冢宰以名書則貶之僅見者也不可以此律春秋之常法各辧於後綱領中已著此義今復隨事見之盟不於國中而必以其地者兩相下之義也意周家中世以後有盟於王庭之禮其後愈衰諸侯自相爲盟各去其國都而爲防盟莫適相下故也迨桓文之興其權力𨿽足以號召諸侯然不敢盟於國都而必以其地者懼其擬於王故耳

夏五月鄭伯克段於鄢

谷梁曰段者鄭伯弟也殺世子母弟目君以其目君知其爲弟也段弟也而弗謂弟公子也而弗謂公子貶之也段失子弟之道賤段而甚鄭伯也甚鄭伯之處心積慮存乎殺也於鄢逺也猶曰取之其母之懷中而殺之云爾甚之也然則爲鄭伯者其柰何緩追逸賊親親之道也公羊曰克之者何殺之也殺之則曷爲謂之克大鄭伯之惡也左氏曰段不弟故不言弟如二君故曰克愚謂谷梁之說忠厚惻怛處人道之變者不可廢也然三傳公谷以爲鄭伯實殺其弟故責鄭伯也重左氏謂叔段出奔而未死故責鄭伯也輕以愚觀之段實未死彼專責鄭莊而恕段者非通論也春秋二百年國君以母弟故而召亂者多矣見於始年則晉文侯之弟成師及鄭莊之弟叔段是也成師挾父之愛以陵其兄刼其兄之子而受封於曲沃曲沃浸以盛彊晉國浸以微弱昭孝哀三立而三見弒至於武公遂簒有晉國禍亦烈矣段之京猶成師之曲沃武公簒弒之禍不旋踵而作矣春秋書鄭伯克段於鄢蓋交責之去公子所以誅段目君所以貶鄭伯愚觀曲沃之簒而知鄭莊克段亦有不容己者蜀人木訥趙君春秋說有曰鄭莊及叔段均爲名教之罪人而段爲重論者皆甚鄭伯而恕段段何可恕乎君𨿽不君臣不可以不臣父𨿽不父子不可以不子兄𨿽不兄弟可以悖逆耶予段之說本於序詩者之誤後學叔於田大叔於田之辭皆刺段也而序詩者乃曰刺莊也是兄不可以不兄弟可以不弟也聖人責臣之過常重責君之過常輕非苟加輕重也長幼之分也尊卑之義也分義定而天下定吾不信鄭伯之罪重於其弟木訥此論頗得經意故備錄之或曰胡氏推衍伊川之意以爲鄭莊內忌叔段故與之大邑縱使叛逆失道然後討之春秋推見至隱故首誅鄭莊之意如子之言訥之說其與胡氏異乎曰春秋之用法亦平其心而已矣方鄭莊封叔段於京以其母故耳請制弗與請京而後與之此時此心亦豈有殺弟之意而曰與之大邑縱使失道以至於叛然後以叛逆之罪討之無乃失當時之事實乎據傳叔段得京之後收貳以爲已邑繕甲兵且將襲鄭夫然後不得不討莊不克段段則克莊彼成師之封於曲沃亦豈晉侯有以稔其惡而甚其罪積習之漸遂至於此耶善讀春秋者觀聖人用法之心罪未形而曰春秋推見至隱首誅其意此秦所以毒天下而謂聖人爲之乎胡氏解經多有此病讀者謹之或曰如子所言鄭莊其無過乎曰君人者制與奪者也與奪在我而使人得以請之請之而遂與之則將何所不至矣曰姜氏欲之不與則傷慈母之心則將若何曰否鄭莊始也從母之命封段於京彼以是爲孝卒之以段之故誓母於潁曰不及黃泉無相見也孝安在哉使鄭莊於請制請京之時裁之以義諭之以禮感之以誠予其所當予勿予其所不可予則段不至於逆公不煩於討而鄭無事矣吁惟知孝弟之道者而後可語之以此愚於鄭莊何責【余義見隱七年齊侯使其弟年來聘襄三十年天王殺其弟佞夫】

秋七月天王使宰咺來歸惠公仲子之賵

或曰君之爲天義見於經其來逺矣而前乎此未有以天子爲天王者春秋之始稱之何與曰天之爲天人皆知其尊而無二上也君之擬乎天人皆知其尊而無二上也惟夫有擬乎君者而後天之名始立周之盛時外薄四海以迄於遐方殊俗知有王而已矣至於衰世乃有蠻荊而僭王號者焉乃有諸侯而僭王章者焉春秋首明大分以天加於王示天下所共主而其尊不可以上此春秋正名之先務也然亦因以寓褒貶焉故書天所以明分去天亦所以示貶此以天王之尊下賵藩妾貶也何以猶書天乎曰春秋之義君有過先責其宰名咺所以責也宰爲王下賵責宰所以責王也使而非宰則其責乃在王矣周官有大宰小宰宰夫三傳不抗言何宰至劉氏而其論始定劉氏意林謂春秋於大夫莫書其官至冢宰則書之以此見任之最重宰天下者莫名今而名以此見責之最備胡氏曰王朝公卿書官大夫書字上士中士書名下士書人咺位六卿之長而名之何也天王紀法之宗也六卿紀法之守也議紀法而修諸朝廷之上則與聞其謀頒紀法而行諸邦國之間則專掌其事而承命以賵諸侯之妾是壊法亂紀自王朝始也春秋重嫡妾之分故特貶而書名以見宰之非宰矣仲子者惠公之妾桓公之母也谷梁以仲子爲惠公之母孝公之妾非也隱將讓桓母爲惠公之嫡室而赴於周致天王爲之遣使下賵春秋書以譏之譏周也亦責隱也隱以夫人赴於周周以夫人之禮賵於魯而春秋書曰惠公仲子不與仲子以僭夫人之稱也或曰春秋不與仲子以僭夫人而與成風以僭夫人何耶曰僖公尊其妾母成風爲夫人隱公尊公子允之母爲夫人其事異也聖人亦非謂成風可以配先君妾母可以爲夫人蓋以僖公夫人之文公以夫人卒葬之夫子於魯先君之母不容黜其僭號是以因舊文而書曰夫人及秦人歸禭則仍書成風以正之此春秋書法用之於魯不得不然者也或曰成風之卒之葬王使榮叔歸含且賵使召伯來防葬榮叔召伯何以無貶曰榮召非冢宰之官六卿之長其責視咺爲輕王不稱天則榮召之貶從可知謂之無貶不可也或曰此隱元年春秋之始年也見之書法者數事而已是嵗魯乃諸侯之國豈無他事而春秋所錄僅止此何與曰錄其可以垂訓於後者耳於克段著人道之變明兄弟之義於賵妾垂正家之法明嫡妾之分於祭伯來謹內外之辧而元年正月之下卽書及邾爲盟譏非初政所宜先惡當時諸侯之汲汲爲盟耳推是而觀書法之詳略可得而知彼謂春秋爲斷爛朝報者惟不知此義故耳

九月及宋人盟於宿【盟義己見今年三月】

谷梁曰及者何內卑者也宋人外卑者也意林以爲此公及宋人盟不書公恥公之及宋人盟也愚謂公及彊國之大夫盟則諱不書及晉處父盟之類是也罪在晉故爲公諱公及小國之大夫爲盟則不諱公及莒人盟於浮來之類是也事在魯故不爲公諱宋𨿽非弱小之國而亦非如晉人挾其彊大俾其臣盟魯君以屈辱之者也案左氏惠公之季年敗宋師於黃公立而求成盟於宿魯欲之也稱及稱人兩微者之爲盟也或曰兩微者之爲盟春秋不書此何以書曰譏也春秋始年世道𨿽降然尢重先君之怨不肯輕於相下甚者尋兵於易世之後尋兵者固非而乞盟於怨國者亦非也隱公父喪未終而乞盟於先君之怨國寜免忘親之嫌我欲盟而彼僅使其微者至則無盟可也及之盟是以譏則將何如曰息民保境無爲戎先國君繼世之先務也何以盟爲

冬十有二月祭伯來

公羊曰來奔也曷爲不言奔王者無外言奔則有外之辭也谷梁曰來朝也寰內諸侯非有天子之命不得出防諸侯不正其外交故弗與其來朝也祭伯周之卿士不稟王命而自以其私至於魯書祭伯來惡其外交也公羊云王者無外谷梁云人臣無外交皆春秋經世之法三代而下有國有家者得知此義實自公谷發之伊川謂天下有道諸侯順軌豈有內外之限不以王臣無外交之說爲然愚謂當春秋之世天子微弱諸侯盛彊諸侯微弱大夫盛彊其外交者皆擇利而趨植黨以抗其君是故特著此法以爲之閒其可廢乎祭國也伯爵也谷梁以爲寰內諸侯諸說皆從之黎氏淳謂王臣惟三公稱爵非如外諸侯有公侯伯子男之列五等也故定四年劉捲卒不書子以爲祭伯單伯劉子單子之類皆以字書而非爵愚謂禮天子縣內諸侯祿也外諸侯嗣也寰內之有諸侯非獨谷梁言之劉文公捲相周室有大功蓋周之宰相也天子三公卒而以名書非例也杜氏謂天王爲之告故名而不爵愚竊疑劉字之下缺一子字祭伯單伯劉子之類皆內諸侯爵然食采而已非若外諸侯之有封國子孫得以襲也

公子益師卒

春秋之義天子諸侯內卿大夫崩薨卒皆書示尊卑貴賤莫不有終也然而或日或不日舊史記載之有詳略而非褒貶所系左氏以爲公不與小斂故不書日公不與小斂而日者公孫敖叔婼叔詣公孫嬰齊是也谷梁以書日爲正不書日爲惡有罪惡顯著而日卒之者公孫敖公子牙仲遂季孫意如是也惟公羊之說近之曰何以不日逺也所見異辭所聞異辭所傳聞異辭本謂愈逺則不得其詳故有所見所聞所傳聞之異而何氏乃以爲恩有厚薄義有淺深辭有詳略則拘矣聖人作經垂王法於後代魯子孫之於父祖曽髙恩固有厚薄而春秋筆削公天下不爲此而厚薄也然所見異辭所聞異辭所傳聞異辭不特卿佐之卒爲然事在春秋初年者與中年不同事在春秋中年者與末年不同以是而求庶乎近之矣或曰卿佐之卒不書其官而惟書公子公孫何耶曰孫泰山以爲惡世卿者是也古者諸侯之卿大夫博選賢能請於天子而命之周室衰微此制遂廢魯之叔仲季臧皆公族也春秋不書其官而惟書公子公孫者譏也外之世卿何以無譏曰外之爲卿者猶有他姓間厠其間惟魯純公族故直書公子公孫以寓戒焉耳

二年春

谷梁曰隱十年無正隱不自正也元年有正所以正隱也木訥不然其說愚謂元年書正而不著其事欲見隱公所以不書卽位之意二年至十一年無正恐當如谷梁之說不然何以十年皆不書正月乎

公防戎於潛

此春秋列戎於防之始事也書戎以號舉示不得與列國諸侯均敵也書公防戎譏隱公以望國之君與戎特防非所當防而防也國君卽位之次年不聞朝京請命受服兄弟甥舅之國亦未得交相見而以防戎爲首務又春秋之譏也春秋凡書魯事皆備載其實不加貶斥而義自見者此類是也或曰禹貢五服之要荒周官九服之有蠻夷鎭蕃所以辧內外也而春秋之世四裔之人錯居九州之內民皆王民土皆王土其君長皆王臣也而外之同於殊俗可乎曰此正春秋所以辧內外也中國者禮樂政教法度之所從出乃有外王而僭號肆亂者錯居於侯服之內故自周公以來懲荊舒斥徐戎截淮浦不使之得以僭號肆亂其爲後世之慮深矣迨至春秋之世魯比於戎晉鄰於戎齊旅於戎彚連族興日以彊盛考其派系之所從來有姜姓之戎姬姓之戎甚者如吳如楚如越皆稱明徳之裔而僭王大號彊暴自恣聖人因而貶之明內外之辧以示其別辧其紊乎內者而九州以外荒服殊俗不期正而自正矣木訥趙君屬春秋之老手而其言乃曰爲僭防之說者不度時論勢而責人以難魯與諸戎有疆場之交幸其不以戈防相舂而惠然尋防魯何辭而拒之吁此以利害談春秋至此內外之分安在哉若曰文王之事昆夷太王之事獯鬻其時不同其事不同未可以律春秋趙君生於紹淳之世目擊夫當時之姦臣小人不恥事仇以請和爲至計邪說鄙論淪浹骨髓入人也深老師宿儒至用是釋經誤後學爲甚是以不能忘言非敢僭也

夏五月莒人入向

此春秋諸侯擅相侵伐之始也曰伐曰侵曰圍曰取曰入曰滅皆貶也所以異其名者以其用師有小大淺深奇正之不同耳凡伐人之國入其國都毀其廟祏遷其重器是之謂入春秋之所甚惡其罪下滅國一等然入有二例有入之而遂有之者宋入曹魯入邾及下文入極之類是也有入之而不有之者衞入郕鄭入許魯入杞之類是也入之而遂有之蓋滅國也此莒人入向左氏謂莒子娶於向向姜不安莒而歸莒子入向以姜氏還則其入也志在於復其去妻未必遂滅其國故春秋書入而不書滅及宣四年公伐莒取向終爲莒所並但此役也入之而未取其取之又當在此後愚於春秋書入不書滅而知之耳或曰此莒君入向其書人何哉曰貶也夫婦人倫之始國君所與共承祭祀刑家以治其國者也姜不安於莒自必有故莒子當知所以自反今也遽以兵入人之國都而奪其去妻以還此非還妻之道也終又因以滅其國焉賊倫害教非中國所宜有春秋書人外之也莒自是終春秋之世貶而稱人其禮先亡矣【義又見是嵗鄭人伐衞】

無駭帥師入極

此魯滅國也書入不書滅爲內諱滅國也然有以入書者焉有以取書者焉以入書此及昭七年入邾是也以取書成六年取鄟襄十三年取邿是也惟僖十七年滅項直書誅季氏擅兵也故不爲魯諱公羊曰無駭何以不氏疾始滅也愚案隱桓莊之大夫不書族者無駭也翚也挾也柔也溺也翚以弒君去族示貶宜也無駭入極固當有貶未應與逆人同其科蓋無駭挾柔溺皆大夫之未賜族者春秋初年大夫未賜族者猶多故皆名而不氏或曰有罪去族與未賜族者皆無別乎曰春秋比事之書比事而觀乃見聖人之意翚在隱之世則去其族者凡再明爲隱之罪人也在桓之世則加以公子之號以其與桓同惡也此有罪者所以異於未賜族者也公羊目無駭爲展無駭是時無駭實未有氏及其死乃以展爲氏耳凡公之子稱公子公之孫稱公孫公之曽孫不言曽孫而命之氏蓋有當氏而未氏者必世其官或爲大夫然後有氏及春秋中年無不世官無不命氏權移於下國君孤立矣【余義見無駭卒仲遂卒】

秋八月庚辰公及戎盟於唐【盟義己見元年三月】

魯望國之君諸夏所視儀而聽倡者也春而防戎秋而盟戎旣爲特防又爲特盟春秋一嵗再書所以貶也蓋盟非盛世之美事中國諸侯不能恪守王度擅相爲盟固春秋之所惡而況望國之君與戎特防特盟虧削國體紊王制內外之辧尢春秋之所不與書公及戎盟不加貶斥而義自見是之謂非所當及而及此春秋書魯事之凡也及戎之及又與及儀父及莒人之及異矣此一及字要當隨事而觀以求春秋之意胡氏曰成於日者必以事繋日前此盟於蔑則不日盟於宿則不日後此盟於密則不日盟於石門則不日獨盟於唐而書日謹之也愚謂胡氏此義可以施於此一時而不可通於他日或日或不日見於防盟者多矣春秋褒貶初不盡在是也不特防盟爲然凡書日不書日不皆褒貶所系也然亦有因書月書日而見意者不以例言也如十年公防齊鄭伐宋六月壬戌敗宋師於菅辛未取郜辛巳取防一月之間敗人之師取人之邑書日以見其殘暴謂之非貶不可又如桓十四年八月壬申禦廩災乙亥甞災甫三日而甞譏其不易災余非書日則其義不見故耳外此或日或不日因舊史而書不皆褒貶所系二傳以是爲拘不必惑也

九月紀裂繻來逆女

此外逆女始見於經者卿爲君逆也公羊子曰外逆女不書此何以書譏始不親逆也谷梁子曰逆女親者也使大夫非正也魯哀公問冕而親迎不已重乎孔子對曰合二姓之好以爲宗廟社稷主君何謂已重乎此諸侯親逆之所本也伊川謂親迎者迎於所館有親禦授綏之禮豈有委宗廟社稷逺適他國以迎婦者乎詩稱文王親迎於渭未甞出疆也伊川之說得用禮之中此書逆女重大昬之始未必專責親迎裂繻不稱君使則公羊子所謂昬禮不稱主人以存亷恥之節者也有母則稟命於母無母則稟命於諸父兄俾稱之以行古之義也成八年宋公使公孫壽來納幣所以稱使無母也無母而自命可乎或曰諸侯臣其諸父兄故不得稱不得稱而遂專行其可乎愚謂使諸父兄請命於宗廟遂稱之以行禮之權也宋公使公孫壽非禮也公羊此義授之孔門不可廢也

冬十月伯姬歸於紀

春秋於內女之出適紀載特詳所以明人倫正婦道何穠列於二南是其義也婦人謂嫁曰歸其所從來逺矣泰六五帝乙歸妹𨿽天子女下嫁亦以歸言而況於諸侯卿大夫願爲有家人道所從以始是故言歸然必公女或姑姊妹爲諸侯夫人其尊乃曰歸否則不書其書者皆譏莒慶宋蕩齊髙固皆譏也【義又見七年三月叔姬歸紀】

紀子帛莒子盟於密

於蔑內盟之始也於密外盟之始也內外盟必書志東遷諸侯無所統一自相爲盟也谷梁曰紀子伯莒子盟於密公羊曰紀子伯者何無聞焉耳此經疑也左氏以與裂繻逆女連文子帛又類裂繻之字而曰爲魯故所謂傳聞異辭也春秋大夫無加於諸侯之禮孫泰山亦以爲闕姑置【外盟義又見三年十二月齊鄭盟於石門】

十有二月乙卯夫人子氏薨

子氏者左傳以爲惠公仲子謂元年歸賵爲豫凶誣矣公羊以爲隱公之母亦非也仲子聲子均非正嫡仲子不得稱夫人聲於烏得而僭小君之號彼成風敬嬴所以稱夫人以僖宣二公僭名以尊其妾母春秋不得而削非春秋與之以此名也隱公不以君位自居故聲子無僭名此子氏者從谷梁義隱之夫人也陳止齋曰隱桓之母俱不得爲夫人則嫡庶之義明隱妻得爲夫人則君臣之分定嫡庶義明則桓非太子君臣分定則隱非攝主隱不以夫人喪其妻故不敢葬谷梁曰不葬從君者也隱弒賊不討故君與夫人皆不書葬合谷陳而其義備

鄭人伐衞

此春秋書伐之始徵伐天子之事而春秋諸侯專之罪也然有早嵗之爭伐齊霸未興以前是也有晚嵗之爭伐晉霸旣衰以後是也惟中嵗之爭伐有奉王命而討不庭者齊晉二霸之師是也春秋與之以霸討褒貶隨事而見學者諦觀書法而求聖人垂訓之本防則春秋行事可得而識矣侵伐二義三傳爲說不同左氏謂有鐘鼓曰伐無曰侵谷梁謂包人民驅牛馬曰侵斬樹木壊宮室曰伐其說皆拘公羊謂精曰伐觕曰侵者近之蓋具軍容而往整齊嚴肅爲精帥偏師而出淺攻疾馳爲觕自周家盛時易詩書周官所述有是二名矣而春秋因舊史而爲之筆削舊史因來告而爲之書有先侵後伐者焉有聲侵實伐者焉此不可以定例求也鄭叔段之子滑以衞師伐鄭取廩延啟釁者衞也去嵗鄭人以王師虢師魯師伐衞南鄙亦足以報廩延之役矣今鄭復伐衞則罪在鄭矣蓋鄭莊必欲窮叔段之黨而夷之是以用師不已書人書伐貶也至中年以後又有變例之侵伐動大師勤諸侯而無討罪救亂之實書侵以貶之出偏師而能伸大義當人心書伐以奬之是之謂變例於齊桓晉文兩召陵見之

三年春王二月

春秋二月三月皆繋之於王者明夏時之春也何休乃云二月殷正月也三月夏正月也王者存二王之後使統其正朔尙其服色行其禮樂通三統也此說大不然春秋明百王公共之法以示後世所以春之三月皆系之於王者正所以行夏之時言春之三月在此寅卯辰彼子丑爲冬而非春也王者體天道布徳教如陽春生意之流洽夫然後盡其體長之事豈爲二王后故而系之以王乎四時之春猶四徳之元春加王而三時可以類舉矣

己巳日有食之

日太陽之精君象也月來交防與日同度月掩日光是之謂蝕陰干陽也故爲災或曰日月之行有常度交防則必食而聖人謹書之謂之天變何哉曰有當食而不食者矣有不當食而食者矣杜氏謂日月動物𨿽行度有大量不能不小有盈縮故有𨿽交防而不食者或有頻交而頻食者夫所謂盈縮則君徳之感也人事之應也常而變者也不然何以帝王盛時三光平寒暑調星不隕日不食而衰亂之世變異紛紛無虛嵗者乎爲周髀之說者曰周天三百六十五度四分度之一日月皆右行於天日日行一度月日行十三度十九分度之七是月行疾日行遲二十九日有餘而月行一周天追及於日而與之防是之謂交【此古說也近代諸儒則謂天體至圓繞地左旋一日一周而過一度日月亦左旋日行天稍遲亦一日一周而在天不及一度月行尢遲一日不及天十三度二十九日而與日防則日行速而月行遲今治左旋歷者此說也】日月之行每月必防而月或在日道表或在日道裏故不食必月與日同道乃食又一說云日月行天各自有道𨿽云朔相遇而道有表裏若月光在裏依限而食者多若月光在表𨿽依限而食者少杜氏見其參差故云行度有大量不能不少有盈縮故有𨿽交防而不食或有頻交而頻食斯皆指君徳之感人事之應而言也自漢以來歷家每以百七十有三日爲一交防未有頻月交食者而襄二十一年九月十月二十四年七月八月頻月頻食此天度之變其常巧歷所不能知者也至漢髙帝卽位之三年十月十一月頻食以後至今千餘年未有頻月食者因是防家歷家或指爲簡冊傳寫之誤夫誤固有之未有誤至於再者況漢祖初年又甞頻食此在秦火之後謂之誤亦可乎故知天度有時而變其常玆所以爲異其可以定術求之乎甞考歷代天文書日月五星變常之事更多有之唐人有妙於歷者謂日食星變不可以定術求援據精博足以憂治世而危明主彼謂交防有常躔次一定置人事於不言者星翁歷家學而非春秋記異之防也凡日食必書朔此不書史失之也由歷紀錯亂日官廢職或失之前或失之後是以或失其朔或失其日

三月庚戌天王崩【平王也王崩不書葬義見後】

左氏謂王以三月壬戌崩赴以庚戌故書杜謂欲諸侯速至故逺日以赴春秋不書實崩日而書逺日者卽傳其僞以懲臣子之過愚謂春秋據舊史而書非卽傳其僞也或曰萬國至眾封疆之守至重故天子之喪諸侯不得越境而奔修服於其國卿共弔塟之事愚以爲此以後世郡縣之禮而律古者封建之國恐不得同也胡氏引周書康王之誥爲說曰太保率西方諸侯入應門左畢公率東方諸侯入應門右以爲天子之喪諸侯皆當奔赴豈得修服於國此正論矣但康王之誥所云西方諸侯東方諸侯指畿內諸侯而言耳是時成王始崩赴告未能及逺四方諸侯未能皆在列若曰諸侯各以逺近來奔庶乎其可行也○或曰平王東遷之始王書崩不書葬公羊以爲舉天下而葬一人其事不疑也故不書其說何如曰葬終事之大者而況天子之葬而可無書是蓋有深意而諸儒未之言耳周家東遷以避戎也戎患旣平天子將還歸舊京復文武成康之宇以號召天下平王卽安於洛舉丰鎬故壤鞠爲黍離莫之或卹其後遂歿於東失纉祖承家之道矣自後傳十有三王皆不克返葬春秋書崩不書葬言葬之非其地猶望子孫有能返舊都而葬之者耳其間有崩葬皆書者則譏也或以緩葬而書或以不及時葬而書隨事而觀可以得聖人之意

夏四月辛卯君氏卒【公羊作尹氏】

左氏曰君氏者聲子也聲子隱公之母以爲公欲讓故不成夫人之禮是以不著氏愚謂審若左氏之說亦當如定十五年書姒氏卒今書君氏非名也公羊曰尹氏者天子之大夫也其稱尹氏譏世卿也外大夫不卒此何以卒天王崩諸侯之主也公羊之說似得之惟是王朝卿大夫卒不書而春秋二百四十二年特書尹氏王子虎劉捲之卒其餘未有登於簡牘者此爲不可曉耳或曰王子虎劉捲以功故書名尹氏以世族譏故略其名但周之大臣柄國怙權而世其官者猶多有之何以獨責一尹氏乎以經文前後而觀三月書天王崩四月書尹氏卒豈非在諒陰百官緫己以聽於冢宰王崩未幾冢宰繼卒春秋危之故特識之乎然此乃經疑姑置

秋武氏子來求賻

武氏子來求賻不稱王使左氏曰王未葬也公羊曰當喪未君也劉原父曰嗣子定位於初喪其曰未君何百官緫己以聽於冢宰三年胡氏從之愚以爲當喪未君謂父喪在殯嗣子未稱元年故不成其爲君此天子諸侯所同也惟此時不以王命行事故遣使不稱使武氏子仍叔子銜命而出必皆有位於朝今乃以某氏之子書公谷於仍叔之子曰父老子代從政世其祿位者也於武氏子乃曰父卒子未命也蓋以仍叔爲尙存之人以武氏爲已死之大夫諦觀經防皆父在而子世其官者也不然王朝公卿大夫莫非世官世祿之家何獨於此二子而書法異乎曰某氏之子云者有父在焉故也至於求賻之書則責在魯矣仲子諸侯之妾其死也天子特遣宰咺爲之致賵今王崩而魯隱不奔不賻致王人銜命下徴魯之罪大矣書王人求賻春秋所以誅魯或曰貶王非也求賻與求車求金異矣

八月庚辰宋公和卒

或曰春秋常事不書而於諸侯之卒葬必書其故何耶曰卒而書示人以謹終之道也葬而書示爲人臣爲人子事君事親之終也是故春秋於國君之卒葬必書不以正斃亦必書不得其葬或葬之不以其禮則𨿽葬而不以葬書俾天下後世之爲君者兢兢自持常懼弗克終而圖所以善其終爲人臣爲人子者事死若生事亡若存時平而共其窀穸之常國亂而盡其托孤之寄君死不以其道則爲之任討賊復讎之事而後爲能葬其君夫豈謹月日記卒葬之謂哉或曰天子曰崩諸侯曰薨禮也降而書卒春秋其無意乎曰胡氏以爲周氏東遷諸侯放恣不稟命享有其國故春秋於其告喪特示貶黜而以卒書不與之爲諸侯也此論固正但當時諸侯未必人人皆放恣無王今一切俱貶恐非春秋用法之意杜氏謂內稱公而書薨所以自尊其君故不得不略外以自異蓋春秋書法書魯者常異於他國以例而求恐當如杜之說或又曰宋公稱公爵也五等諸侯崇卑有序比及其葬一以公爵而系之於謚春秋之不削之何與曰公者臣子之在國稱其君亦猶大夫在國而人稱之曰子此亦美名之通稱者而非所謂僭爵也及其死遂以公之名系之於謚臣子之稱之云耳考之史周家盛時諸侯歿而稱公如魯之考公煬公幽公齊之丁公乙公癸公陳之胡公申公皆以公系謚者也此五等諸侯一以公稱者舊史書之春秋因之亦以存臣子之孝敬云耳非許之以僭名也或又曰生而名貶也死而名何與曰舊說謂古不諱名故以名赴愚謂臣子赴君父以名夏殷以前或然至周人則諱名矣其赴必不以名春秋卒諸侯以名示諸侯之卒不得與天子等耳王一而已可不名諸侯眾也烏得不名其不名者史失之或外國之君不以名通非例也

冬十有二月齊侯鄭伯盟於石門【盟義已見元年於蔑二年於密】外盟常事也春秋何以書著東遷而後諸侯無所統一而自相爲盟也案左傳齊鄭盟於石門尋盧之盟也盧盟在春秋之前則諸侯之私相爲盟有自來矣陳止齋謂齊鄭合天下始多故又曰書齊鄭盟於石門以志諸侯之合愚謂自王室之東天子威令不行於諸侯於是諸侯無所統一而自相爲盟蓋散而後自相爲盟春秋以前有之矣自入春秋魯盟邾盟宋紀莒之盟於密齊鄭之盟於石門皆散而後自相爲盟非合也霸國興而諸侯始合夫子謂齊桓紏合諸侯一正天下者蓋諸侯散於東遷至霸國興而復合石門何足道哉

癸未葬宋穆公

或曰賤不誄貴少不誄長天子崩誄於郊諸侯薨誄於王大夫卒誄於君春秋初年諸侯臣子之諡其君者或不請於王而私爲之諡春秋之不削之何與曰無以易其名也死而爲之諡先王之令典然必卽行以爲之諡或表其勲或旌其庸或稱其徳其有罪者則加以醜名亦先王之制也東遷以後諸侯臣子不請於王私爲之諡其意欲諡美於君而不知諡不出於王朝豈足爲死者之榮乎是則臣子之罪若遂削之則戮及死者聖人秉筆至公而存心忠厚有不爲也然當時亦有請命於王而榮其親於身後者一二間見春秋之不削之亦以是故與初宋宣公舎其子與夷而立其弟和是爲穆公穆公將終復以國而歸之與夷而出其子馮於鄭公羊子謂宋國大亂三世宣公實爲之諸儒或有取其說者愚竊以爲未然譲美徳也不當譲而讓以讓召亂魯隱公是也若宣公之讓穆公穆公之譲殤公兄以傳弟弟復以歸兄之子此盛徳也聖門所許春秋無譏也左氏曰宋宣公可謂知人矣立穆公其子饗之命以義夫有得於聖人之意公羊乃曰君子大居正宋之禍宣公爲之謂宣公不當讓以啟後人之爭愚謂宋之亂由殤公不仁以怨報徳兵連不解賊臣因而作難弒殤而納馮傳者謂宋殤立十年十一戰民不堪命宋督因以爲亂於宣穆之讓果何關乎此公羊僻說而木訥取焉其說曰其後有啟之賢而不以傳務過大禹無朱均之子而苟遜以僭擬堯舜吁是豈君子之言乎堯舜而上大道爲公不獨親不獨子使朱均而賢聖人亦必以天下授之至禹薦益於天矣禹歿啟以臣民戴已而踐天子位𨿽時使之然愚於啟不能無遺憾木訥乃云禹傳啟而不授益豈禹之不能遜哉杜亂源也如木訥之論是禹陽薦益而陰以與啟也堯舜之讓湯武之繼此乃古今一大議論豈與後世陽予陰奪者可同日語哉恐誤後學不得不辧【余義見宋公和卒葬衞桓公滕侯卒】

春秋集傳詳說卷一﹤經部﹐春秋類﹐春秋集傳詳說﹥

欽定四庫全書

春秋集傳詳說卷二

宋家鉉翁撰

隱公下【桓王元年】

四年春王二月莒人伐杞取牟婁

谷梁曰傳曰言伐言取所惡也諸侯相伐取地於是始故謹而志之公羊曰外取邑不書此何以書疾始取邑也諸侯擅興兵侵伐罪也伐人之國而取其地重有罪也是故伐而取者其罪又加於伐一等或曰文三年秦人伐晉傳稱取王官及郊襄二十三年齊侯伐晉傳稱取朝歌書伐不書取此伐取並書何哉曰杞二王之後也至是與周俱衰不得自同於宋莒以蕞爾小國介居東陲伐杞而取其地莒有罪矣聖人於二王后書法拳拳每致其意此書伐國取地以莒爲首戮哀先代之後浸以衰微而重有誅於莒也

戊申衞州吁弒其君完

衛州吁齊無知弒君而自立爲君實兼簒弒之罪春秋首絕其屬籍書名書弒及其誅也書衞人殺州吁齊人殺無知不與之以爲君名其爲賊示國人皆可殺此春秋誅討亂賊之上刑也蓋舊史猶書公子州吁聖人修經始削之以垂訓於州吁無知見之然亦有弒君簒國罪與州吁無知同及其以弒而死猶得書君如齊懿楚靈之類則以其旣定於位於其臣民有君臣之分久而後見殺不容用削奪之例非略之也削屬籍云者伊川謂自古簒弒多出公族蓋自謂先君子孫可以爲君國人因而奉之春秋於此明大義以示後世故初年弒君多不稱公子公孫此義已正胡氏乃謂州吁削屬籍以國氏罪莊公不待以公子之道使預聞政事主兵權而當國也愚謂此方誅討弒賊未當追議莊公旣往之咎莊公者完州吁之父也莊公寵州吁之過固有以基亂而去族大刑所以治弒君賊非治其父也或曰魯有史諸侯之國皆有史亂臣賊子之誅必待春秋而後正何與曰春秋非史也史者記事之書而春秋之作聖人所以垂法於後世非史之謂也故春秋書弒君有以國書有以國人書或著弒賊之名氏或略弒賊之名氏或實弒而書卒或實卒而書弒君不君而陷於弒亂臣不臣而麗於首惡權衡輕重定於聖人之筆削夫豈史之謂哉而況弒君賊非國之大臣世卿則貴介公子之用事者彼弒其君自立爲君或爲政於國必不號於人曰我實弒君而鄰國史官得之傳聞亦未敢遽書或又畏其彊大不敢直書其失書者多矣及聖人作經然後以所聞所見裁而正之聖筆一修議論乃定孟子謂春秋成而亂臣賊子懼豈虛言哉【余義見莊八年齊無知弒君】

夏公及宋公遇於淸【遇始見】

遇者公羊以爲不期而防杜氏謂艸次之期曰遇二國各簡其禮若道路之相遇也當從杜氏隱公聞衞有亂與宋平公艸次爲遇謀討衞人之弒君者書公及內爲志也宋殤乃因以爲利摟衞之弒賊與俱伐鄭而去其所逼公之志不獲伸矣於是宋陳蔡衞連兵伐鄭而隱不與也春秋於州吁簒弒之後繼書此遇嘉公之有志而惜其不勇比事而觀可以見聖人之意【余義見下兩伐鄭】

宋公陳侯蔡人衞人伐鄭【誅兵首例始見】

此春秋初年諸侯防兵伐國之始是時齊晉尙微宋魯爲望國諸侯視儀聽倡於此乎在使宋殤公明於大義卽淸之遇稟命於王與魯俱出師討衞人之弒其君者則足以大服諸夏之心宋其興矣乃不其然從州吁之邪謀合三國兵伐鄭以除其所惡不稟王命擅興兵連諸侯黨逆人而定其位宋之罪大矣故是役也本衞之志而春秋序宋爲首靑宋深矣宋公書爵目其人而貶之也衞州吁書人不與之以君衞也

秋翚帥師防宋公陳侯蔡人衞人伐鄭

翚者公子翚也不稱公子去族之誅也桓之弒隱翚爲首惡故當隱世去其族以正其弒君之罪及桓世而仍其公子之號明其與桓同惡也此春秋誅討亂賊始見於魯事者也甞謂春秋書法有不待左氏而見者淸之遇鄭之伐翚之擅兵是也州吁之亂公實有討賊之心宋殤利於伐鄭而黨州吁以成其簒公志不獲伸而殤遂率陳蔡衞以爲此役一以成衞之亂一以去已之逼宋殤之不仁甚矣無功而還斯可以止怙終不悛復來乞師公之辭之猶淸志也而羽父力請以其師防公不能禁於是防宋陳蔡衞復伐鄭春秋聯書淸之遇鄭之伐翚之帥師首惡之人與逆黨並著而累見衞主兵而以宋爲首誅亂賊必先治其黨與此春秋法也烏乎淸之遇魯隱仗義之心不能勝宋殤趨利之心猶曰二國之君人自爲謀乃若宋來乞師魯君猶知畏義而不敢從其臣乃勇於輔逆而不可禁蓋翚也有無君之心而後動於惡寪氏之禍實權輿於擅兵伐鄭之時是以聖人探其用心而誅之於其始帥師卽去其族以示貶其立義精矣其垂戒嚴矣或曰諸侯防伐皆春秋所惡曰春秋始年凡防伐者皆擅兵無王怙黨逐利此五國伐鄭以宋爲兵首疾始防伐也迨二霸旣興則有防諸侯攘荊楚如召陵城濮之事與初年之防伐不同春秋猶或與之此所謂其時不同其例不同者也

九月衞人殺州吁於濮【陳地也】

此春秋誅討亂賊之始事也書衞人善衞人之能討賊也書於濮善陳人之能討衞賊也案左氏州吁偕石厚如陳石碏使告於陳曰此二人者實弒寡君請卽圖之陳人執之而請涖於衛衛使人如陳涖殺之討賊者衞人也然非陳人聽衞人之討其賊則州吁豈能遽正大刑故春秋書於濮以善之及宋萬之弒宋人求賊於陳慶父之弒魯人亦求賊於莒皆責賂而後與無討鄰賊之義矣或曰此石碏殺之不書碏何哉曰討賊者公法也眾望之所同也若書衞石碏殺州吁則是一人之私討而不見其從眾望討其罪故惟書衞人言衞國猶有人能以討賊爲事也書人有二例弒君人人皆得討而殺之書人以殺此與齊無知是也又有國亂無政眾共殺之亦書人者隨事而觀可見之【余義見桓六年蔡人殺陳佗】

冬十有二月衞人立晉

春秋二百四十二年亡公子自外入而得國者多矣如齊小白入於齊突歸於鄭赤歸於曹陽生入於齊之類或書入或書歸皆不以立書也惟衞宣公晉之入春秋不書入不書歸而變文書衞人立晉公羊立者不宜立者也眾𨿽欲立之其立非也近代諸儒則以爲衞人不稟王命而立君是故春秋不與其立論固正大但春秋之世大夫立君如季友之立僖襄仲之立宣宋督之立馮齊髙國之立小白晉趙盾之立黒臀欒書中行偃之立周齊陳乞之立陽生皆不稟命於王不承國於父而立者春秋何以不書其立而獨此之書乎蓋春秋書法有褒而寓貶責備賢者之道也有貶之而未絕開小人以自新之途也春秋於四國伐鄭之後繼書衞人殺州吁於濮又繼書衞人立晉再書衞人者褒衞人能不以簒賊爲君相與仗大義而誅之所以不書入不書歸而變文書立以表異之亦以見其討之難立之尢難惜其不能稟於王命而立之是所謂褒之中而見責備之意者也當是時四國連兵而來爲簒賊植黨州吁之勢成矣而石碏以告老大夫非有權位之可倚毅然以討賊自任不動聲气元惡卽誅彼四國之師逡巡引退乃逆晉於邢而立可謂居人臣之甚難是故春秋變文特書以示別異而中見責備之意非石子之賢聖人不以是望之謂之責備則可謂之直貶則斷斷乎非春秋意也或曰若子所言春秋何以不書石碏之名氏而惟曰衞人立晉乎曰立君從眾望也非一人所得而私立也若書石碏立晉是一人之私也其可哉昭二十三年書尹氏立子朝言王位已定而尹氏以一人之私而立朝所以誅也觀尹氏立子朝之爲誅則衞人立晉之意可識矣曰若是晉何以去公子之號惟書晉乎曰於石碏無貶於晉則有貶也衞人以晉爲賢而立之而晉也得志而驕晚焉獸行新臺之刺作焉是以春秋於其始立而去公子不書以見衞亂之從始

五年春公矢魚於棠

春秋書搜狩者有矣若講行時事之常則爲常事不得書其書者皆譏也書搜狩而言公者譏在公也春秋五搜皆不書公惟桓四年狩於郎莊四年及齊人狩於禚書公此矢魚於棠書公譏公之從事於遊畋非其時復非其地也隱公初年謹守法度猶賢君也及是浸驕矢魚於逺臧僖伯諫弗聽春秋之書之譏之也亦危之也棠在宋魯之間無故而輕出寪氏之禍其兆於此乎僖伯之諫曰君將納民於軌物者也不軌不物謂之亂政亂政亟行所以敗也其憂深思逺有周公告成王無淫於觀於逸於遊於田之意賢人之言哉

夏四月葬衞桓公【諡義已見元年公及邾盟及三年葬宋穆公】

凡弒而賊不討不書葬無臣子也此弒而葬以州吁卽刑錄衛之臣子能葬其君也易名者加之諡也不易其爵也春秋諸侯在其國稱公臣子以美名加於君非爵也及其死而諡之乃遂以公系之於諡亦猶大夫以子繋之於諡美名也而非爵若其僭爵春秋必削之矣諡者因乎行者也子不得以私其父臣不得以私其君所謂名之曰幽厲孝子慈孫百世而不攺者也衞桓以弒死𨿽無過之可疵而桓之爲義諡法所謂辟土服逺而爲桓者也以此加之身弒之君是之謂溢美其何足爲死者之榮乎自是而後如齊襄衞宣晉獻皆淫佚失道之君而類得美諡魯隱宋殤晉之靈厲則亂臣賊子追仇其君因諡見逆其亦重可誅矣皆由不請之於王私自爲諡其獘遂至此耳

秋衞師入郕【書師之例】

衞宣當州吁暴亂之後入而君國不以惜民保境爲事而輕動大眾以入人之國書以貶之耳此入郕入而弗有也十年齊鄭又入郕故知此入之非有非其力之可以取而不取蓋懼彊國來討故𨿽入之而不敢遂有之耳書師之例胡氏曰紀其用眾而立義不同有矜其盛而稱師者如齊師宋師曹師城邢之類是也有著其暴亂而稱師者楚滅陳蔡公子棄疾主兵而稱楚師之類是也有惡其無名不義而稱師者次於郎以俟陳蔡及齊師圍郕之類是也胡氏之說固爲正大然有以書師而褒者有以書師而貶者褒貶在事而不在師也如僖元年書齊師宋師曹師次於聶北救邢繼書齊師宋師曹師城邢初之書次譏其兵盛而救緩也繼之書城美其能用大師以救危亡之國也此一書而前譏之後美之卽事而觀乃見耳又如莊八年師次於郎以俟陳人蔡人繼書師及齊師圍郕又書師還此公自將以出例當書公而初書師次而不言公次繼書師及而不言公及又繼書師還而不書公至自圍郕蓋一書屢譏也以其動大眾黨仇國伐同姓故譏至於再三而不以爲繁耳又如僖二十八年書晉侯齊師宋師秦師及楚人戰於城濮此晉侯宋公在而惟晉侯以爵書貴晉侯也以晉侯能用三國之師卻楚師而安諸夏故變文獨書爵以示褒此皆隨事而見傳者師例何可拘乎故曰褒貶在事而不在師

九月考仲子之宮

隱爲桓築宮以祭其母也諸侯無二嫡孟子入惠公之廟仲子無祭享之所隱欲譲國於桓故爲其母立廟以祭之仲子之卒已久至是而始立廟者隱欲以是見其欲讓之志耳或曰禮與曰非禮也谷梁曰禮庶子爲君爲其母築宮使公子主其祭也於子祭於孫止必庶子爲君而後其母得築宮以祭其祭也又以公子主之君不親祭尊宗廟也今也桓未爲君而隱爲之築宮以祭其母此召亂之道也曰春秋之書之何與曰譏失禮也宮廟有定制循其制之常無書也非禮之禮非制之制於是乎書若曰公子允之母非魯君所宜爲之立廟也前書天王歸仲子之賵非所宜歸也隱以夫人告而王爲之賵之也此書考仲子之宮隱以公子爲君之禮而爲之考之仲子之宮非隱所宜考也春秋之書之譏也合禮無譏無譏則不書之矣

初獻六羽

初獻六羽用之仲子之廟也左氏考仲子之宮將萬焉公問羽數於眾仲對曰天子用八諸侯用六大夫四士二公從之於是初獻六羽蓋是時有司者將以萬舞施之仲子之廟隱公欲裁酌其宜不欲以先君廟樂之舞而施之公子之妾母是以用六羽而去其幹焉耳春秋之書之不但譏其考宮之未當抑亦譏其獻羽之非制也公羊以爲侯國當用四今僭而用六僭諸公也是故書以譏之魯固僭天子禮樂孰云隱公而始用六羽乎谷梁引尸子之說謂當時諸侯僭天子之禮皆用八佾初獻六羽始厲樂矣厲之爲言謂魯於是而始降用六不敢與周擬非也此用之仲子之廟不敢與魯之先君同其僭其後季氏之庭至於用八使魯知其爲僭而殺之流獘之極何至陪臣而僭八乎尸子之說其不然與案明堂位周公有大勲勞於王室成王賜魯公以天子禮樂俾祀周公先儒以爲成王之賜魯公之受皆非其論定久矣劉原父乃云魯惠公之世禮壊樂崩請於周命史角往自是魯始用天子禮樂陳止齋引祝鮀之言眾仲之說深有取焉愚以爲周之東遷名器旣濫齊桓晉文有夾輔之大功周家所以寵異之者不過平世之常典請王章尙不許魯惠公者有何功徳之可稱而遽賜之以天子之禮樂乎原父以爲惠公僭天子之禮當時猶多彊國不聞其敢僭魯惠何敢冒不韙至如是乎意惠公之世禮壊樂崩請於周而修復之耳非始請也然原父之學亦可謂悖矣

邾人鄭人伐宋

邾小國而序於鄭之上兵首也案左氏宋人取邾田邾人告於鄭曰請君釋憾於宋敝邑爲道則是役也邾爲之先序之鄭上著其爲兵首所以貶也或曰宋人取邾田宋實啟釁而邾應之邾其無罪乎曰邾見侵於宋應之義也當告之天王請之方伯聲其罪而治之不當間鄭宋之隙而偕鄭以伐宋因彼之憾復己之私春秋所不與也是故邾爲首鄭次之鄭以伯爵而序於邾之下亦所以貶也兵首例初見四年宋陳蔡衞伐鄭與此少異故讀春秋不可例拘當求屬

之意辭比事

螟

宇宙之內一事之違其常一物不得其所日星示異水旱螟蝗告災皆人君責也自一國而言亦國君責也故春秋變見於上必書災見於民亦必書示人君職分之當謹耳哀十二年冬螽傳者歸過於司曆之失閏此諛臣所以蔽災而托爲聖人之言豈春秋書水旱螽螟之防哉

冬十有二月辛巳公子彄卒【義已見元年公子益師卒】

公子彄者臧僖伯也左氏載隱公之語曰叔父有憾於寡人寡人弗敢忘葬之加一等胡氏曰書日見恩禮之厚隱公不能用僖伯之諫而於其死眷焉不能忘其亦可謂有君人之量矣然書日不日不系乎褒貶

宋人伐鄭圍長葛

谷梁曰伐國不言圍邑此言圍何也久之也注謂此冬圍之至六年冬乃取之古者師出不逾時重民之命乃暴師經年而後克無惻隱之心志在逐利故圍伐兼舉以著其罪然亦有暴師非久而書伐書圍書取者大率皆貶而貶之中有權度焉隨事而觀可也宋穆公受國於宣公及其卒也復挈國以歸宣公之子而使己子馮出居於鄭可謂能以禮讓終始者矣殤公不仁日以殺馮爲事疑鄭人欲納馮輒率諸侯伐鄭以有東門之役自是兵連不解宋殤實爲禍首書伐書圍責其暴也明年冬書宋人取長葛蓋頓兵鄭地一年而後得之春秋深著其黷武之罪特書以示貶而宋殤末年之禍卒以兵不戢爲內賊所乘有國者視此知所懲矣

六年春鄭人來渝平【公谷作輸平○平始見】

平者修好而不爲盟誓者也渝平者左氏釋爲更成來渝平者鄭人不憚屈而求成於魯魯乃降心以從鄭兩善之辭也隠之爲公子也與鄭戰於狐壤止焉公固有怨於鄭及淸之遇宋人志在黨州吁而伐鄭以除己之逼公毅然不從忘怨而就義公於此可謂賢矣翚之擅兵本非公意鄭豈不知之去年秋鄭人伐宋入其郛宋求救公復不爲出師公此時此心但知以靖國保民爲事𨿽非爲鄭而鄭實徳公故於此遂來渝平渝之爲言如易所謂不克訟復卽命渝之渝盡棄夙憾相與共由於義理之正不爲盟詛而信義相約是故春秋貴之書法特異於它日厥後宋及楚平燕曁齊平魯及齊鄭平其事皆不與此同故知來渝平爲春秋所貴公谷作輸平釋輸爲墮以爲墮敗其已成鄭人苟欲敗成何用來告於義未通故當從左傳作渝平陳止齋謂鄭人有志叛王而合諸侯於是渝平愚觀是時周已衰不能號召海內鄭欲叛王何用渝平於魯陳氏喜爲髙論於當時事情頗有未切此渝平之渝只當從左傳

夏五月辛酉公防齊侯盟於艾【盟義已見元年於蔑二年於密三年於石門】或曰諸侯私相爲盟固非春秋之所與諸侯相與爲防講信修睦春秋其許之乎曰有王者防諸侯霸國防諸侯與諸侯兄弟甥舅之國嵗時相爲防者未可槪言也周家盛時岐陽之搜酆宮之朝東都之防王者事也及霸國興奉王命合諸侯有所謂兵車之防玉帛之防者亦王事也春秋猶或許焉此公防齊侯乃兄弟甥舅之國交相見之禮春秋無譏若乃防而黨凶害善趨利伐國如春秋初年宋齊魯衞之所爲則春秋之所深誅而不以貸者也防而盟皆非所取義見於蔑

秋七月【義見綱領明夏時】

公羊曰此無事何以書春秋𨿽無事首時過則書首時過何以書春秋編年四時具然後爲年愚謂此夫子所以見行夏時之意也春必首正月夏必首四月秋必首七月冬必首十月此皆夏正月之次非周正月次也言天時在此孟月在此故𨿽無事而必書以見四孟月之必不可攺也

冬宋人取長葛

此宋人取鄭長葛不書鄭責鄭也亦責宋也宋圍長葛且一嵗其虐民黷武甚矣鄭之力可以救而不救乃更以是嵗夏出師侵陳掠獲以爲功內喪其邑外取於人春秋是以並責之故宋以人貶而長葛不系之鄭責鄭之不能保有土地圖功於逺也春秋有去年冬事與今年連文而不再書某國某土者省文也此圍長葛取長葛相距一年不系之於鄭夫豈無譏

七年春王三月叔姬歸於紀

杜氏曰叔姬者伯姬之娣待年於父母之國不與嫡俱行至是乃歸何休公羊注曰媵賤不書此何以書終有賢行故也紀爲齊所滅紀季以酅入於齊叔姬歸之能處隱約竟全婦道故錄之蘇潁濵亦曰媵不書此所以書賢之也莊十二年紀叔姬歸於酅是時紀已爲齊所滅宗廟在酅叔姬歸奉其祀不以存亡虧婦道春秋是以賢之蓋本之何注而爲之說得春秋之防矣賈逵謂紀貴叔姬故書以刺之其義舛

滕侯卒【義已見三年宋公和卒】

膝侯卒不名不葬諸說不同或以爲未同盟或以爲微國不錄愚謂卒而不名史失其名也無故而不葬魯不往防史佚其諡是以失書不容鑿爲之說胡氏曰宋殤齊昭告亂書弒不書葬是討其賊而未葬也晉主夏盟在景公時告喪書日矣而經不書葬是諱其辱而不葬也宋公盟防未嘗不同而三世不葬是治其罪而不葬也吳楚之君書卒者十亦有親送於西門之外者而經不書葬是避其號而不葬也怠其禮而不往弱其君而不防無其事闕其文魯史之舊也討其賊而不葬諱其辱而不葬治其罪而不葬避其號而不葬聖人所削春秋之法也胡氏之說備矣愚謂春秋之葬不葬不可以定例求也蓋甞考之君殺賊不討不葬固春秋所以垂法然有賊討而不書葬者宋魯二閔公是也有賊不討而書葬者魯桓鄭僖是也有世子弒君如蔡般之弒景許止之弒悼書弒書葬𨿽同而其事實有不可得而同者以例而求則失之矣此外有敗國殄民以死而不錄其葬者晉惠夷吾之類是也有廢嫡立庶以亂而不予之以葬者晉獻詭諸之類是也有始逆終順而特予之以葬者鄭伯突也有旣逐復歸而特去其葬者衞侯朔也隨事而求乃見書法之防若夫楚之不葬避僭王也秦穆之賢卒葬不書秦景哀惠之卒缺其名其葬也皆以謚書則以逺故或告或不告或防或不防是以或書或略非褒貶之所在也如滕侯宿男之不葬則魯人微之而不往防史因失書初無他義彊求其故則鑿矣

夏城中丘【城初見】

凡城有以城非其地而書者有以城非其時而書者有以屢城勞民而書者有城守要害而特書以紀之者左氏專以時不時爲言拘矣此以盛夏興役書譏也木訥乃曰周之夏今之春方春東作之時而役民事城民失其業是以有譏夫夏而城固非其時然以周之夏爲夏之春則誤甚矣三代之王𨿽建子丑寅以爲嵗首而時皆夏時歷萬古而不易也孔鄭釋詩書誤謂三代之世時與正俱攺先儒固甞辧而正之意木訥未之見耳愚旣於綱領明夏時而詳著其義玆不重述

齊侯使其弟年來聘【母弟例初見】

谷梁曰諸侯尊弟兄不得以屬通其弟云者以其來接我舉其貴者也愚謂屬之不通以明君臣之分也而兄弟天倫之愛豈以分故而遂廢之乎諸侯之弟或稱公子或稱弟公子其本稱弟因事之稱也而稱弟之中書法復有不同說者謂不書公子而書公弟皆貶殆不然也齊侯使其弟年來聘鄭伯使其弟語來盟使其弟云者爲其親於魯特使其弟故不書公子公孫而曰使其弟無貶也若夫衞侯之弟黒背帥師侵鄭則譏其使弟典兵也衞侯之兄縶見殺則譏其使兄預政也衞侯之弟鱄出奔秦伯之弟鍼出奔則譏其失友於之愛也宋公之弟辰出奔旣而入於蕭以叛書奔譏兄之不友書叛誅弟之爲逆書法昭然可見至於宣公之弟叔卒書公弟叔云者貴其盛徳髙節特書公弟以寵之若曰公有弟如此又何貶之有哉胡氏曰僖公私其同母寵愛異於他弟施及其子猶與嫡等而襄公絀之遂成簒弒之禍故聖人於年來聘特變文書弟以示貶吁有是哉年之子無知自以簒誅謂聖人於其父之聘魯而爲之貶三復經防書法而知聖人決無是心也入春秋爲防爲盟爲遇皆非盛時之常典惟聘禮近古王制之所得爲也然聘不皆書惟天王使下聘不以小大皆書大國之使來不皆書有故則書列國之使來不悉書有所褒貶則書魯大夫之聘列國亦不悉書有故則書

秋公伐邾

春秋譏魯隱背蔑之盟以兵加邾也左氏乃曰宋及鄭平七月庚申盟於宿公伐邾爲宋討也杜氏云公距宋而更與鄭平欲以鄭爲援今鄭復與宋盟故懼而伐邾欲以求宋以邾鄭前年同伐宋故也此亦傅防之說魯不爲宋屈也十年遂偕齊鄭伐宋魯豈懼宋而爲之伐邾乎春秋書公伐邾譏背盟也元年方及儀父盟今遽加之以兵而又自將以前此春秋所爲譏也或曰凡公自將伐國皆有譏乎曰當伐而伐惟義所在不皆譏莊十八年公追戎於濟西二十六年公伐戎戎來侵我公追之不能及旣而伐之義之所不能已也觀前之追觀後之伐而知春秋之無譏此方及邾盟而遽伐之觀前之盟觀後之伐而知其以背盟故譏不加貶而義見者也是以謂比事見義春秋書法大率類此

冬天王使凡伯來聘戎伐凡伯於楚丘以歸

公羊曰凡伯者天子之大夫也來聘聘於魯也其書伐之何執之也執之則其言伐之何大之也曷爲大之不與外裔之執中國也執者執下之辭也不言戎執而言戎伐以天子之使見執於外裔而爲之諱也孫泰山曰於楚丘者責衞不能救難錄以歸者惡凡伯不死其位耳是固然矣然天子之使戎得以邀而執之天子不命之討方伯連帥復不能爲王敵愾春秋書之以見周室微弱下得慢上諸侯無王小雅盡廢四裔交侵其在斯時乎凡伯畿甸諸侯之爲卿大夫者故書爵【義又見九年南季來聘】

八年春宋公衞侯遇於垂【遇義初見四年】

是遇也與淸之遇同特簡其禮爲艸次之期耳愚以王人見執於戎則衞將伸其方伯連帥之職與宋公亟爲此遇連兵討戎免凡伯於難而左氏乃云齊侯將平宋衞有防期宋公請與衞侯相見故遇於犬丘此亦常事耳奚以遇爲哉天王使過衞之境不能謹次捨遏寇攘使凡伯辱於楚邱復不能躬帥師徒追擊勦蕩爲王刷恥乃以私故與宋人爲此遇捨職分所當共而從事於私是故春秋聨書以責之不然列國自爲遇無關於周魯之故何足污春秋之簡牘乎善讀春秋者當觀聖人屬辭比事之意不可以例拘

三月鄭伯使宛來歸祊庚寅我入祊

左氏曰鄭伯請釋泰山之祀而祀周公以泰山之祊易許田書鄭伯使宛來歸祊不祀泰山也諸說大率本此愚意左傳所以爲此說不過以桓公初年鄭人有璧假許田之事因附防而爲易田之義甞三復經防是嵗歸祊與桓元年之璧假許田自是二事左傳合而言之恐非春秋垂訓之本防蓋春秋書歸有例如歸濟西田歸鄆讙陰田歸讙及闡皆歸舊疆也此書鄭伯使宛來歸祊庚寅我入祊言非其所當歸而歸非其所當入而入書法重在歸字入字上非以田易田之謂也鄭人與宋有隙前嵗及魯渝平是也而以祊來歸則非也彼謂泰山在魯境內祊亦魯境故以爲歸而不知名山大川不以封泰山非魯所當有祊者鄭人受命於周以祀泰山之田乃王略也鄭豈得歸之於魯魯豈得受之於鄭書歸書入魯鄭皆有罪焉耳乃若璧假許田鄭莊乘魯桓負簒弒之罪脇而取之當歸祊之時實未有求許之意不然祊旣入於魯終隱之世不以許田與鄭鄭更持璧求假於桓之元年果何說乎學者試以是觀【宛不書族鄰國之未賜族大夫也義見二年無駭帥師入極】

夏六月己亥蔡侯考父卒【卒義已見隱三年宋公和卒】

辛亥宿男卒

不書名史之失也不葬魯微之而不防也【詳見滕侯卒】

秋七月庚午宋公齊侯衞侯盟於瓦屋

谷梁曰外盟不日此何以日諸侯之參盟於是始故謹而日之也愚謂谷梁謹日之說拘矣然參盟於是始春秋之書之貶也齊彊大而以宋爲首責宋也春秋初年有兩國相爲盟者魯盟邾盟宋紀莒之密齊鄭之石門惟兩國爲盟也今而參盟宋爲首責在宋也春秋初年有兩國自相攻伐者莒入向無駭入極鄭伐衞莒伐杞惟兩國自相伐也前年宋陳蔡衞合兵以伐鄭於是始有四國之伐宋爲首責亦在宋也是時東遷之始諸侯猶有未叛王者而宋連四國之兵盟三國之侯不以王命行事春秋於參盟防伐皆以宋爲首正其無王之戮也或曰據左氏是盟也齊人以平宋衞連年攻伐之怨宋其無責乎曰否考之經鄭實不預盟三國之怨實未得釋又明年魯齊鄭防於中丘合兵以伐宋齊爲之首齊旣能平之於前而又伐之於後何耶以是知瓦屋之盟非以平怨左氏所紀其未然與大率春秋初年諸侯之防盟徵伐各爲其私而參盟防伐多推宋爲長以其爲二王后故而宋殤因是得以逞其志卒取不戢自焚之禍亦可閔矣

八月葬蔡宣公【義見葬宋穆公衞桓公及膝侯卒】

九月辛夘公及莒人盟於浮來

凡公與彊國之大夫爲盟不書公及諱彊國之以無道加於公也與小國之大夫爲盟則不諱公及以公自欲與之爲盟非彼小國之大夫要公必欲爲此盟也齊髙傒晉處父彊國之大夫也浮來之莒人小國之大夫也魯莒自春秋以來有未平之怨前此紀人爲之平之而魯莒之好卒未合也今隱公欲降心以消二國之患而莒之君卒不至乃及其臣爲盟以望國之君而盟小國之臣謙而不中於禮者也是故不爲公諱此一及字所施不同及邾儀父及髙傒及宋人及莒人一書而一義要當以事而觀不可以例而求也

螟【義已見上】

冬十有二月無駭卒

左氏曰羽父請諡與族公問族於眾仲對曰天子建徳因生以賜姓胙之土而命之氏諸侯以字【絕句】爲諡因以爲族官有世功則有官族邑亦如之公命以字爲展氏說者謂因其所由生而賜姓若舜由嬀汭故陳爲嬀姓胙之以土而命氏則曰陳諸侯位卑不得賜姓故其臣因氏其王父字或使卽先人之謚因以爲族如衞齊惡宋戴惡之類是也或取其舊官舊邑之稱以爲之族舊官如晉之士氏舊邑如韓魏趙之類是也諸侯之子稱公子公子之子稱公孫公孫之子以王父字爲氏無駭公子展之孫故爲展氏諸說大率本此說者又曰諸侯之子稱公子公子之子稱公孫公子公孫繋公之常言非族也其或以貶故而去公子公孫之號亦與去族同至於公孫之子不復得稱公曽孫無駭輩以名行及其死則賜之族以王父字爲族是也公曽孫死後乃得賜族亦有未死賜族者僅一二見公子公孫於身無賜族之理經書季友叔仲遂者皆是以字配名連言之其傳云立叔孫氏臧僖伯臧哀伯叔孫戴伯之徒皆傳家據後追書之耳宋督戴公之孫未死而賜族生立華氏彼弒君懼討求爲此非例也其公之曽孫孫以外爰及異姓有新升爲卿君賜之族以此卿之字卽爲此族者亦有𨿽爲卿而竟不賜族者挾柔溺之後無聞者是也此春秋初年事也是時周制猶有存者故有未賜族之大夫其後大夫世其官無不賜族而周制防於掃地矣

九年春天王使南季來聘【天王使書氏書字之始】

谷梁曰聘問也聘諸侯非正也案周禮天子時聘以結諸侯之好殷覜以除邦國之慝間問以諭諸侯之志歸脤以交諸侯之福賀慶以贊諸侯之喜致禬以補諸侯之災皆天子用禮於諸侯者則天子下聘於諸侯有自來矣或曰子謂周禮雜出於漢儒則是聘也安知非漢儒之傅防乎曰否秦漢之爲禮務在尊君卑臣此詳致待遇臣下之道是三代之遺意不可並廢也曰然則谷梁以爲非正何哉曰谷梁爲當時諸侯言耳隱公立九年不朝於王今新天子卽位六年於玆魯未甞修時事之禮而凡伯南季後先來聘冠履倒置分守陵夷春秋爲是故書之以責魯○天子大夫下聘列國書氏書字自此始凡伯書爵畿內諸侯之爲王卿大夫者也

三月癸酉大雨震電庚辰大雨雪

此夏正三月也雷已發電已見則雪不當復降夏正三月而大雨雪此所以書災谷梁曰八日之間再有大變陰陽錯行故謹而日之也雷已發電已見而雪乘之此彊臣幹主之兆允翚逆謀已成上天示異惜隱公之未悟也

挾卒【義見無駭入極】

夏城郎【義見城中丘】

秋七月【義已見六年秋七月】

冬公防齊侯於防【防義已見六年於艾】

左氏曰宋公不王鄭伯爲王左卿士以王命討之伐宋宋以入郛之役怨公不告命公怒絕宋使秋鄭人以王命來告伐宋冬防於防謀伐宋也愚謂左氏雜記所聞而後儒多議其誣者此類是也鄭宋之仇也今摟齊要魯以伐宋而曰以王命討縱有王命亦假王命以復其私仇耳左氏遽謂宋公不王鄭伯爲王卿士以王命討也是子鄭以方伯連帥討伐之事豈不失實之甚耶蓋魯與宋未甞有遺憾齊與宋又爲同盟今魯啗於歸祊之利齊背瓦屋之盟連兵而伐與國內揣有愧故相與假王命以興伐宋之師非王意也春秋書公防齊侯於防誅始謀也其後霸主挾天子以令諸侯實昉於此

十年春王二月公防齊侯鄭伯於中丘夏翚帥師防齊人鄭人伐宋

冬甫防齊侯於防及春又防於中丘惟利是趨春秋聨書之所以貶也隱公初年秉志蹈義殆非當時諸侯比故聞州吁弒其君則與宋公艸次爲防欲以討之此時此心爲何如哉旣而動於祊利背宿之盟防齊鄭以伐宋前日翚擅兵而公不能制今也遣將防伐所使者乃前日擅兵不可制之人遣翚以爲未足復親往焉惽於利而失其本心隱之謂矣翚去族不稱公子誅也終隱之篇皆去其族隱之賊也至桓而書族以明其與桓同惡也書法明甚或者乃以爲與挾柔溺無駭同例其可得而例觀乎

六月壬戌公敗宋師於菅辛未取郜辛巳取防

公羊子曰取邑不日此何以日一月而再取甚之也內大惡諱此其言甚之何春秋錄內而略外於外大惡書小惡不書於內大惡諱小惡書愚謂公羊書日之例在他事爲拘惟此得春秋之意但內惡有爲之諱者有不必爲之諱者聖人之心公如天地其爲魯諱公也其不爲魯諱亦公也必如公羊之說則拘矣魯於宋本無纎芥之隙徒以祊賂之故爲鄭所役翚旣率師防二國公復自出奇兵以襲人之虛而取其二邑一月再取春秋書日所以著其暴辭婉而義見者也嗟夫方宋之伐鄭而乞師也義所不可固請而公不從及鄭之伐宋而求魯也利之所動一言而公卽聽是以君子貴乎辧義利義利之辧不明出此入彼蓋有防溺而不自知者矣

秋宋人衞人入鄭宋人蔡人衞人伐戴鄭伯伐取之孟子曰善戰者服上刑連諸侯者次之此春秋初年用法之意也若鄭莊宋殤者可以當此刑矣鄭自克段以來汰於用武伐衞伐宋入許敗王師皆極其兵力所至今也用奇一舉而取三國之師其不曰善戰可乎宋二王之後固當爲諸侯之倡而不稟王命擅合諸侯之兵爲參盟之首其不當麗連諸侯之罰乎春秋書二國入鄭三國伐戴又書鄭伯伐取其師兩有責焉耳木訥乃以爲兵端在宋今又連兵入鄭伐戴鄭伯出兵乘之一舉而取三師三國之敗非不幸也聖人舉而人之以誅兵首鄭以奇取則以爵書所以異於宋愚謂春秋固人宋亦未甞與鄭也書鄭伯云者目其人也善戰者服上刑奚爵之有哉若以兵首言鄭欲納馮而宋加之以兵鄭亦何以致宋之師不得謂之非首也或爵或人關系春秋條貫不容無辧取師者全軍俱殱無得遺也哀九年宋取鄭師於雍丘鄭復取宋師於嵒是其例也

冬十月壬午齊人鄭人入郕

五年衞入郕至是齊鄭又入之此一郕而六年之間再爲彊暴所侵陵爲小國者亦難矣左氏乃謂宋公不王鄭伯以王命致討郕人不防是以伐之此傅防之說前巳辧之矣鄭自復其私怨齊自從而逐利於王何有哉春秋治諸侯擅兵無王之罪而左氏曲爲之說曰以王命討不庭何以垂信於後世乎不書伐而書入掩其不備而入之也然郕尙在文十二年郕太子來奔書郕伯來奔者是也

十有一年春滕侯薛侯來朝

谷梁曰天子無事諸侯相朝正也考禮修徳所以尊天子也諸侯來朝時正也犆言同時也累數皆至也範注若谷伯綏來朝鄧侯吾離來朝不俱至也累數若滕侯薛侯來朝同時俱至也愚謂周家盛時諸侯有嵗相問殷相聘世相朝之禮曰相云者亦往復之義非若諸侯之朝天子相率而旅朝也至於衰世諸侯大國未甞朝王而小國乃相率而朝大國大國倨受其朝而不以爲僭如滕薛之朝魯是所謂累數俱至也春秋初年魯最彊大又以得用天子禮樂之故是以受小國之旅朝而不自以爲僭厥後齊晉稱霸責禮於諸侯從可想矣

夏公防鄭伯於時來【防義已見六年於艾】

秋七月壬午公及齊侯鄭伯入許

甚矣隱之動於利也得祊之餌而偕鄭伐宋得宋之郜與防而利心愈熾復偕鄭入許義利之辧不明則將何所不至矣鄭於許有疆場之怨故汲汲於伐魯何與焉而興師逐利入人之國都直欲夷其宗社其爲惡亦大矣是役也鄭爲謀主許復爲鄭所有而春秋書公防公及責公深矣使時來之防公力拒其請鄭必不敢獨行齊亦必不爲鄭出師惟公勇往而後齊鄭連兵以前許不能國矣不書公及齊師鄭師入許而書公及齊侯鄭伯入許所謂目其人而貶之也或以爲褒其得國不取殆爲左氏浮辭所惑也

冬十有一月壬辰公薨

公羊子曰公薨何以不書葬隱之也何隱爾弒也弒則何以不書葬春秋君弒賊不討不書葬以爲無臣子也子沈子曰君弒臣不討不書葬以爲不系乎臣子也何以不地不忍言也此春秋垂世之法公谷有所授矣據傳弒隱公者桓公及公子翚也春秋於公薨不地不書葬所以見其爲弒也或曰人臣而弒其君惡之大者春秋不直正其罪而微見其防何哉曰弒君者亦魯之先君舊史爲之諱之夫子魯人不得不爲魯先君諱是以微見其義以示後世所謂不討之討施之魯事大率皆然也或曰胡氏陳氏謂魯史官固書公子翚弒公於寪氏聖人修之曰公薨諱國惡也其說然與曰否諱國惡者謂君所爲失道而悖義爲之諱也婉其辭以見義若賊弒其君惡在賊而不在君史官書公子翚弒其君於寪氏書之卽所以討之而謂春秋諱而削之是春秋爲賊諱惡而佚先君之賊其必不然也蓋史官不以弒書而春秋爲之白之也晉之董狐齊之南史衰世不常有前是修魯史者率多與弒賊爲隱如桓與翚共弒隱公桓君魯翚秉政史不得不爲之諱又如文姜預弒其夫姜君之母且挾彊齊爲援史復不得不爲之諱非爲君諱實爲弒君者諱自是而後魯之爲史官者於閔之弒赤之弒皆循此例及夫子修春秋於魯之先君小君不容例之以列國之討前史旣諱之夫子不得不因之然亦不盡爲之諱也故書公薨而不著其地復不書葬微發其弒逆之狀卽所以正其弒逆之戮非舊史已能直書翚弒其君而聖人削之而不錄也愚甞聞之師春秋初年衞州吁與魯桓皆弒其君而簒有其國春秋於州吁去其族以匹夫討書曰衞人殺州吁於濮討賊之常刑也及書魯桓弒君其辭略然討衞之刑卽討魯之刑學者比事而觀可得聖人意矣

春秋集傳詳說卷二﹤經部﹐春秋類﹐春秋集傳詳說﹥

欽定四庫全書

春秋集傳詳說卷三

宋家鉉翁撰

桓公上【名允惠公子隠公弟桓王九年卽位】

元年春王正月

谷梁曰桓無王其曰王何也謹始也其曰無王何也桓弟弒兄臣弒君天子不能定諸侯不能救百姓不能去以爲無王之道可以至焉爾元年有王所以治桓也伊川曰桓弒君而立不天無王之極書春王正月公卽位以天道王法正其罪也合谷梁程子之說而見聖人意矣此春秋誅討亂賊始見於魯事者也桓以臣弒君以弟簒兄罪大惡極而魯之先君也夫子修春秋𨿽以誅討亂賊爲事而於魯之先君不容直正其罪故特立爲此法以垂示萬世書王書正書卽位皆所以討也桓在位十有八年書王者四年不書王者十有四年書王明王法也不書王著桓無王與王不能以王法正天下也誅魯也亦責王也元年書王謂王誅當卽加位非簒賊所當久居也二年書王憤魯誅之未及而宋亂又作也至三年而王朝不聞有誅殛之命而宰渠伯糾又將下聘焉王法於是埽地天下爲無王矣自是不書王者七年至十年正月書王則以天道一周三國又以兵向魯意其奉王命來討而復不能也至十八年桓見殺於齊乃復書王正月言王誅𨿽不加於簒賊而天理未嘗終泯其死於齊是亦討也聖人於桓之弒隠以爲中國一大變故是以書法特異於他曰或者以不書王爲簡編之脫誤春秋無深意不亦鹵乎或曰宣之弒赤與桓之弒隠皆弒也而春秋書法不同何哉曰春秋初年王室𨿽衰王綱猶未盡弛故聖人以討賊望周曆三四傳中國愈亂弒君簒國者相踵王卒不能問而齊晉之霸業興矣徵伐之權在霸討賊之事在霸魯慶父宋南宮萬之誅皆齊桓命之誅而後卽正典刑故春秋許之以霸討而望之以維持世道之事自是而後見之書法以責王者而責之霸與初年少異且宣之爲弒與桓事亦有不同具著於下【余義又見二年正月】

公卽位【義已見隠元年不書卽位】

谷梁曰繼故不書卽位正也先君不以其道終則子弟不忍卽位也繼故而書卽位則是與聞乎弒也先君不以道終已正卽位之道而卽位是無恩於先君也範氏曰推其無恩則知其與弒與弒尙然況親弒者乎愚謂春秋比事以見褒貶隠不書卽位所以明隠之能讓也桓書卽位所以著桓之爲簒也桓弒君簒國不當卽位亦明矣春秋所以書卽位絕之也絕之於名教所以大誅斥之也是時衛州吁齊無知皆以公子而弒君簒國與桓同惡者也春秋於其弒也去族而書弒於其誅也去族而書殺名其爲賊所以大誅斥之也學者比事而觀可以見春秋用法之權衡矣或曰桓弒君簒國之罪固無逃於戮然其爲君也非受命於厥父乎曰否桓非有父命也魯惠公暮年溺於私愛或有立桓之意而未見於事也故惠卒而隠遂立左氏謂生桓公而惠公薨是以隠公立而奉之奉之者隠公也非惠公嘗有治命曰以桓爲嗣谷梁謂旣勝其邪心以與隠者事之實也特隠公爲矯激之行欲以讓桓谷梁所謂探其邪心成父之惡是也使惠公確有立桓之志必將明示意向於生存之時隠將有蒲屈之難國可得乎今惠終隠立魯國之人不聞有非議之者而謂桓公以父命當立決無是也此義惟谷梁得之已詳見隠元年

三月公防鄭伯於垂鄭伯以璧假許田

春秋初年弒君簒國者皆求援於彊鄰以庇其身而免於討桓之爲此防求援於鄭荘也是時宋齊鄭爲彊國而鄭荘者以善用兵之故尢爲諸侯所畏服故桓於簒位之始首以是求之書公防鄭伯於垂魯乞盟也書鄭伯以璧假許田著鄭荘乘魯有急要賂而與之盟也隠八年鄭伯使宛來歸祊傳者謂鄭人以祊易許田非也是時鄭宋搆兵無寧嵗鄭急於得魯爲援故渝平於前歸祊於後而無所靳至是魯桓弒君簒國懼四鄰仗義致討卑屈以有求於鄭鄭荘入璧假田以鴻毛之微要鈞石之重因其有罪脇而取之非以祊求易也歸祊假田後先五載歸祊之罪在於以天王之壤地而結私好假田之罪在於庇鄰國之亂賊而邀厚利兩書皆討其事實異若以易田爲言則合二事而爲一鄭荘受田黨逆之罪晦而未明失春秋書法之本防故不得不辧或曰此割地賂人而以假田書其無譏乎曰田非璧之所可假也不以賂書而以假書爲魯諱割地也【余義又見宣元年取濟西田】

夏四月丁未公及鄭伯盟於越

三月防於垂可以盟矣而未與之盟歸未一月乃爲此盟春秋繼假田而書及盟譏賂之以田求爲此盟也魯桓割地賂人以逭簒弒之討鄭荘受地與盟而庇其簒弒之罪春秋比書其事不加貶斥而義自見矣嗟夫衞州吁之弒其君也魯隠宋殤爲之出師防伐鄭以定其位今魯隠見弒於其弟鄭荘逼弒賊取其田而與之盟宋殤見弒於其臣魯率三國受弒賊之賂而成其亂出爾反爾後先一轍又其後魯桓斃於齊襄其子事讐終厥身而不敢報鄭荘𨿽僅克自全而嗣子忽終殞於賊臣之手國大亂幾亡黨賊爲利者亦知所懲戒矣

秋大水

秋不著月而書大水槪一秋而言也書大者變常之辭也傷民害物而後書凡旱漧水溢饑饉螽螟異乎常災是以書大

冬十月

二年春王正月戊申宋督弒其君與夷【與夷立初見隠公三年宋穆公再見隠五年宋人伐鄭圍長葛】

谷梁曰桓無王其曰王何也正與夷之卒也春秋初年聖人猶望天王以討賊之事故於書法而深注意焉元年書王所以正魯桓簒弒之罪也二年書王則以魯之簒賊未討而宋亂又作簒弒之禍接迹而起深有望於天王赫然發憤正二賊之戮而桓王略不以是爲意而魯允宋馮同惡相濟乃爲防於稷以定簒竊之位上而天王旣不能伸王法以正天下次而方伯連帥皆黨凶怙逆惟利是謀亂臣賊子肆然無忌聖人爲此懼旣於嵗首書王以正之復於是年三月書公防齊侯陳侯鄭伯於稷以成宋亂簒弒之賊與預防之諸侯咸在所討春秋書法可謂深切而著明矣或者乃曰周自東遷巳不能號召方國今春秋以討賊之事責之桓王其如諸侯之不稟命者何曰是不然五年桓王伐鄭以師從者猶有蔡衛陳使是時王能以誅討二簒號召天下名之正言之順諸侯大國必將來防允馮督翚可坐而翦也惟其無志於此王綱日壊主威曰削凶彚日繁曲沃以支宗而簒晉陳佗以庶孽而幹嫡鄭突挾彊臣之援而逼逐其君兄衛朔挾五國之援而拒違王命無知弒襄渠彌弒昭傅瑕弒子儀宋萬弒犍文姜弒桓慶父弒般及閔綱常埽地君父兄岌岌乎不能以自保春秋所爲作爲是故耳

及其大夫孔父

此春秋誅亂賊崇死節之始事也公羊謂孔父正色而立於朝則人莫敢過而致難於其君者督將弒君先攻孔父而殺之君尋及焉得春秋表章死事之意矣左氏乃謂督慕孔妻之美而殺其夫公怒督懼因是弒君杜氏從而爲之說曰孔父內不能正家外取怨於百姓禍及其君是以春秋名之此以書名書字爲拘而彊求其說𨿽排陷死節而不顧失之逺矣劉原父曰父者名也君前臣名禮之大節較杜說爲通然名之與字千載之下本不可深辧以是爲拘而彊求其說恐失聖人修經之本防巳於綱領明例詳及之

滕子來朝

小國朝於魯滕以侯爵稱子杞以公爵稱侯或稱伯或稱子薛以侯爵稱伯諸儒爲說不同杜氏範氏以爲時王所黜是時王綱巳頽陟者有之未聞其能黜也胡氏謂魯桓負簒弒之大惡凡民罔不憝已不能討又先鄰國而朝之是反天理肆人欲與亂賊同惡而春秋之所深惡也故滕以侯爵降而稱子此一說也伊川謂滕本侯爵後服屬於楚降稱子外之也服楚者多矣而滕獨見黜何耶木訥謂諸侯自貶損其爵以事大國不欲與大國抗禮也審如是春秋何不爲之正名乎此說尢不然東萊呂氏曰此錄春秋者之誤也借使聖人修春秋之時黜陟諸侯以爲賞罰何以置彊國不問而獨區區於小國哉蓋晉楚齊秦諸大國顯者也故無誤小國微也故多誤此說較他說爲通當從之程子胡氏之論有益世教但當時諸侯大國犯上干紀者甚眾春秋未聞有所降黜而獨施之於一二小國以是知其猶有可疑耳

三月公防齊侯陳侯鄭伯於稷以成宋亂

此春秋誅討亂賊並及其黨明正刑書以示後世聖人之特筆也谷梁曰以者內爲志焉爾公爲志乎成是亂也此成矣取不成事之辭而加之焉於內之惡而君子無遺焉爾四國爲防於稷以成宋亂而春秋責魯之意居多則爲此防者魯志也魯桓負弒君之大惡王誅不加乃復因宋之有亂同惡相濟以爲此防故魯桓之罪視三國爲重夫宋之亂巳成而春秋書防於稷以成宋亂者何哉蓋督𨿽弒君而馮之位未定也今三國爲此防將以謀宋而徼利而馮之位於是始定督之罪始得無討故成宋亂者三國也所以使三國之成此亂者魯也谷梁曰以者內爲志又曰公爲志乎成此亂深得聖人之意聖人於魯之大惡不得爲之諱也陳止齋曰向也合五國之君大夫以定州吁而州吁迄於討今也合四國之君以立華督督相宋自是而弒君之禍接迹於天下四君所爲也春秋襃貶至於變文而嚴矣向也五國之君大夫書之復書之終春秋僅一再見焉以變文爲未足而直言其所爲舎此無復見者矣陳說善矣春秋二百年防而書所以爲防之故惟此與澶淵而巳而澶淵之防特曰宋災故論者以爲舎蔡之大惡不討而以宋之常事防諸侯故春秋責焉今四國之防直書曰以成宋亂其誅斥之法嚴矣

夏四月取郜大鼎於宋戊申納於大廟

谷梁曰桓內弒其君外成人之亂受賂而退以事其祖非禮也其道以周公爲弗受也郜鼎郜之所爲也曰宋取之於宋也孔子曰名從主人物從中國故曰郜大鼎公羊曰此取之宋而謂之郜鼎何器從名地從主人宋始以不義取之故謂之郜鼎戊申納於大廟何以書譏遂亂受賂納於大廟也愚謂前書成宋亂者兼責四國也此書取郜大鼎納之於大廟專責魯也魯取鼎於宋而春秋目之曰郜鼎言宋始以不義取之故正其名而系其器於郜今魯復以不義取之故原其器之所從來而系之於宋取之宋非所當取而取也納之大廟非所當納而納也魯桓身弒其君大惡未討乃成人之亂取賂而退復陳其賂於廟廟者祖宗神靈之所宅周公魯公之典章法制於是乎在郜之鼎宋之賂胡爲乎至哉是之謂納不受而彊致之義也當是時周室衰微刑誅不加於亂賊聖人秉筆誅姦以一字爲衮斧曰成宋亂曰取郜鼎曰納於大廟所以明刑書而示後世皆聖人之特筆孰謂春秋因魯史之舊而無所損益乎

秋七月杞侯來朝【公谷作紀】

公谷以杞作紀隠二年紀稱子此稱侯範寧以爲時王所進何休以爲天子將娶於紀而封之竊以爲簡冊之誤周娶紀女未必封也谷梁謂朝時此其月者桓內弒其君外成人之亂於是爲齊侯陳侯鄭伯討數日以賂已卽是事而朝之惡之故謹而月之惡之當削其爵以示貶如滕子來朝是也今以子陞侯非貶也胡氏曰是時齊欲滅紀紀求魯爲之主非爲桓立而朝之是以無貶然以子陞侯竟未得其說其簡冊之誤也

蔡侯鄭伯防於鄧

左氏曰始懼楚也楚芉姓顓頊之後有鬻熊事周文王成王封其曽孫熊繹於楚居丹陽熊通十九年隠之元年徙居郢使人請於周求加爵王弗許遂僭號稱王是爲熊通武王自是始爲中國患蔡鄭與之爲鄰懼而謀焉以爲此防楚日益彊大荘十年敗蔡執獻舞十六年滅鄧不三十年與中國爭衡鄭被兵無寧嵗以迄於春秋之終鄧侯者熊通之舅而首滅之是尙有人心乎是防也春秋著楚人得志之始故書【義又見荘十年荊敗蔡】

九月入杞

來朝者紀也今入之者杞也紀方自托於魯以爲存亡之計必不失禮於魯魯胡爲伐之此書入乃杞也左氏以入杞在來朝之後遂謂杞侯來朝不敬故歸而伐之似出傅防書入杞必自有故傳所不載姑缺其疑【余義見明年防杞侯於郕所防之杞卽今所入之杞】魯桓以簒弒得國今卽位二年方伯連帥未聞有聲其罪而討之者而簒賊反以兵加於二王后其無忌憚亦甚矣此入杞公之入也不書貶也不與簒賊以兵入人之國也

公及戎盟於唐冬公至自唐

谷梁曰桓無防而其致何也逺之也範寧曰桓防甚眾而曰無防無致防也弒逆之罪非可以致宗廟而今致者危其逺防於唐喜其得還也愚謂前此桓出防諸侯其返也不致今而防戎特爲之致非喜之也爲其幸而獲免特書以志之耳陳夏蔡般之弒其君中國無能討之者楚則討之今魯桓弒君天王微弱列國諸侯皆預於亂無有能討賊者矣桓防戎於唐戎若有人猶將討之今而得歸幸也故特爲之致春秋以地致者四而已此及文十七年定八年十年說者以爲皆魯地

三年春正月【義已見元年二年】

嵗首不書王或以周家不班歷或以爲文之脫誤非褒貶所存而桓公三年以後歷十四年不書王謂爲缺文不可也謂爲不班歷亦不可也胡氏推本程子之說曰桓弒君簒國於今三年諸侯之喪事旣畢是入見受命於天子之時而王朝司馬不施殘執之刑鄰國大夫不聞有沐浴之請亂臣賊子肆其凶逆而無所憚人倫滅矣故自是不書王見桓之無王與天王之失政而不王其說正矣或乃曰周旣衰矣天王失政不王不自桓王始矣以是責王無乃非所可責乎曰王室微弱不能誅討亂賊春秋望之而未責也元年二年猶書王望之也今魯隠喪事旣終逆桓未能入見天子而明年春宰糾銜命下聘自是再三聘當誅而奨王綱盡壊天下不復知有王自是並不書王示天下之無王也孰云非所可責而責乎

公防齊侯於嬴

左傳曰成昬於齊也杜注公不由媒介自與齊侯防而成昬非禮也魯桓以簒弒得國懼方伯之有討而乞昬於齊以爲此防夫昬姻之有媒妁所以別嫌明微重大昬之始今魯桓親爲此防以締好於彊齊匪媒而昬昬不以正也越竟而防防不以正也使其私人往逆逆不以正也爲齊侯而親迎迎不以正也是以春秋於嬴之防讙之防謹而書之以見禍敗之所從始是時鄭荘善用兵齊爲彊國故桓以賂結鄭以昬求齊所以逭弒君之討而終殞於齊天也非人所能爲也○其後荘公躬納幣於齊以盛飾而屍女恣爲淫行無復羞惡造端實始此父之行子之效以致敗倫亂國歷數傳而未巳可不謹哉

夏齊侯衛侯胥命於蒲

谷梁曰胥之爲言猶相也相命而信諭謹言而退以是爲近古也是必一人先其以相言何也不以齊侯命衛侯也公羊曰何言相命近正也此其爲近正柰何古者不盟結言而退愚謂自入春秋書會書盟者有矣書防而不盟書盟而不防者亦有矣此忽變文書齊衛胥命其必有異乎爲防爲盟者矣荀卿言春秋善胥命與公谷近正近古之意同蓋胥命者以王事胥相命而莫或敢先也荘二十一年傳王室有子頽之亂虢公鄭伯胥命於弭是其義也方霸之未興人自爲謀無所統一私相防盟非春秋所貴也及霸之旣興盟主以其威力相控制諸侯以方伯而行天子之事亦非春秋所貴也是故胥命而不敢有先爲春秋之所貴此出於聖人之特筆非因舊史而書也劉氏謂諸侯不請於天子自相命非正也恐非經意

六月公防杞侯於郕

左氏曰杞求成也去年九月魯以兵入杞今而求成爲此防案左傳注杞乃二王之後爵爲上公而經稱杞伯或稱杞侯諸家俱未有的說何休輩爲公羊之學以爲夫子黜周王魯以杞宋爲二王后降杞同於庶國繆妄不經然終春秋之世杞未嘗稱公經之一疑也公羊以杞爲紀亦未知孰是

秋七月壬辰朔日有食之旣【義已見隠三年】

日食義已見隠之三年此書食旣之始也歷家謂日月交防月掩日故日食食旣者正相當而相掩也春秋書日有食之旣志其異之大者也陰盛於陽太陽爲之失光晝晦其爲異大矣嘗聞長老言日食旣京師見之千里外不皆旣或千里外見其旣京師不之見以爲君徳時政之所感至乙亥丁丑二嵗親見食之旣先是太史定爲食五六分已而食旣晝晦星見及有自四方逺外來者乃云食及五六分不旣不晦然後知天文示異巧歷有不能知者○或言朔或不言朔或書日或不書日傳曰失之前或失之後也失之前者朔在前也謂朔日食失之後者朔在後也謂晦日食不書朔不書日夜食也其說謂日始出而有虧傷處知其食於夜愚謂日未有食於夜者縱在子丑時食亦當爲朔食何以謂之晦食或書朔或不書朔或日或不日或朔日俱缺歷官廢職國史廢書春秋因之而書亦以譏其國之無政不必彊求其說

公子翚如齊逆女

翚者桓所與共爲弒簒之人爲桓謀所以定其位者乞昬於齊今而逆女豈無他人而使翚逆焉使之重自結也春秋於隠公世去翚族以正其弒君之罪於桓公世乃復稱公子非錄之也明其與桓共爲逆也若曰翚者國之大賊而桓之私人也此春秋用法於魯之始事後多仿此所謂不誅之誅不斥之斥特用之於魯其防微矣○內逆女有親迎於其國者荘也文也有以大夫逆者成也宣也有以大夫逆而公親迎於途者此也得於禮者是爲常事不書其書者皆違於禮者也

九月齊侯送姜氏於讙公防齊侯於讙【義已見隠二年紀裂繻逆女】谷梁曰禮送女父不下堂母不出祭門諸母兄弟不出闕門父戒之曰謹愼從爾舅之言母戒之曰謹愼從爾姑之言諸母般申言曰謹愼從爾父母之言送女逾竟非禮也或曰齊侯送女於讙非禮也公防齊侯於讙不曰古親迎之遺意乎曰翚之往迎公固無親迎之意及聞齊侯親送姜氏乃遽往防於讙則公之出也爲齊侯而出非爲親迎而出於禮則似是而用禮之意則非也親迎之禮或往其國或在吾館送於讙防於讙齊與魯胥失之是故書

夫人姜氏至自齊

谷梁曰不言翚之以來何也公親受之於齊侯也孫泰山曰公受姜氏於讙不以讙至者不與公受姜氏於讙也

冬齊侯使其弟年來聘【書弟義已見隠七年】

此仲年之來爲致女故書杜注古者女嫁使大夫隨加聘問存謙敬敍慇懃也成九年季孫行父如宋致女與此同在魯曰致女在他國曰聘書使其弟者因隠七年而書也

有年

公羊曰有年何以書以喜書也大有年何以書亦以喜書也谷梁曰五穀皆熟爲有年傳注多以爲春秋爲年丰故書惟後漢賈逵景伯云桓惡而有年丰異之也言有非其所宜有伊川取之曰書有年紀異也人事順於下則和气應於上桓弒君而立逆天理亂人倫天地之气爲之繆戾水旱凶災乃其宜也今乃有年故書其異宣公爲弒君者所立其惡有間故大有年亦書深得聖人書有年之意公谷陋矣蓋春秋二百四十二年有年大有年必不止此舊史往往悉書之聖人以其爲常事削而不錄特存二君之有年大有年者言有非其所宜有此所以謂之異也

四年春正月公狩於郎

左氏曰公狩於郎書時禮也杜注冬獵曰狩行三驅之禮得田狩之時故曰書時禮也周之春夏之冬田狩從夏時甚哉元凱之曲徇丘明也春秋常事不書非時及越禮而爲之則書以示譏凡搜狩不書公書公皆譏此書公狩譏以夏正之春而狩狩非其時也愚於此又得夏時之一證

夏天王使宰渠伯糾來聘【義已見隠元年宰咺來】

隠元年宰咺賵仲子此宰渠伯糾來聘魯桓惟劉原父胡文定著義爲正劉氏曰春秋於大夫莫書其官至冢宰獨書之以此見任之最重宰天下者莫名至糾獨名之以此見責之最備周公作周禮冢宰固以賞善誅惡進賢退不肖爲職今銜命下聘逆人書名所以貶也胡氏之論與此同且曰咺賵仲子糾聘桓公其事皆三綱之所系然咺獨稱官糾兼稱爵者咺初得政未受封爵而糾則諸侯之入相者也任之重責之深於此可見或曰隠元年之責咺春秋欲以天起義故於王無責今也復責糾而不及王義何居乎曰春秋之義君有過先責其宰咺與糾居大臣之位旣不能正諫又將命以出重有責也乃若荘元年王使榮叔來錫桓公命王不稱天責在王也榮叔非宰故不與咺糾同其責

是嵗秋冬闕

左氏杜注曰春秋有空時而無事者今不書秋冬首月闕文也公羊何休注乃曰桓無王天子不能誅又下聘焉故闕二時以示貶論𨿽正或以爲求經太過胡氏頗有取焉曰桓弒隠而立周天子不能正大司馬九伐之法乃於四年命宰渠伯糾下聘逆人故去秋冬二時以見王不能用刑猶天道有春夏之發生而無秋冬肅殺此猶可言也又七年谷伯鄧侯來朝皆書名是嵗亦闕秋冬胡氏曰桓弒隠𨿽方伯連帥環視而未之卹猶有望也及谷鄧自逺來朝則天下諸侯莫有可望者矣故特去秋冬二時以見諸侯不能舉職吁春秋編年四時具而後爲年如使是嵗秋冬更有大事當書豈以一國一人之爲非並削二時而不載聖人編年之書無乃闕略而不備乎此闕文也自可存而勿論

五年春正月甲戌己丑陳侯鮑卒

左氏曰陳侯疾病文公子佗殺太子免而代之是以再赴而其日不同谷梁曰春秋之義信以傳信疑以傳疑陳侯以甲戌之日出己丑之日得不知死之日故舉二日以包也公羊怴【呼述反】也蓋以狂疾出而死於道路故不得其日或曰甲戌之下有闕事似爲書陳佗殺世子免而簡冊脫誤是以聨書二日此說得之【義又見六年蔡人殺陳佗】

夏齊侯鄭伯如紀

外相如不書此何以書貶也案左氏齊侯鄭伯朝紀欲以襲之紀人知之無功此齊人滅紀初見於經者也春秋有復仇之義齊於紀有累世之仇義不容已而加之以兵固禮教之所許今爲盜竊之謀而潛師以襲人國是以春秋責之書齊侯鄭伯如紀而盜竊之狀見矣此書爵非爵也目其人而貶之也

天王使仍叔之子來聘

公羊曰仍叔之子天子之大夫也其稱仍叔之子譏父老子代從政也左氏曰弱也杜注仍叔天子之大夫稱仍叔之子本於父字幼弱之辭也周衰卿大夫世其官必父死而子繼今仍叔子武氏子皆及其父之尙存而代居父處大臣耽寵固位惟恐失之欲及其尙存而見子孫之貴此春秋所以特書某之子來聘譏其父以及其子也或曰春秋比事之書每比事以見意去年書宰糾來聘名之所以貶也今玆書仍叔之子來聘不名亦所以貶也貴者以書名爲貶少且賤者以不名爲貶皆所以著其奨逆之罪也臣弒其君弟賊其兄王不能討又從而奨之以一聘爲未足復再聘焉故春秋於貴者則名之於賤者則微之以深致其意其論據正而無鑿故並錄之

陳桓公

城祝丘

夏而城非時也故書

秋蔡人衛人陳人從王伐鄭

此王師伐鄭不書王師伐鄭爲王諱也何諱諱敗也敗績於茅戎不諱此而諱之何也茅戎外域敗王師不足爲諱鄭諸侯姬姓之國也以其兵侵犯王略叛也王討叛而不能勝反爲所敗此王室之一大變春秋是以變文書三國從王伐鄭存君臣之義以示天下後世亦襃三國之能以師從王也襃三國之從王所以責齊宋魯大國之不能從王者也胡氏謂王奪鄭伯政而怒其不朝以諸侯伐焉非天討故不稱天愚考當時之事桓王伐鄭亦有不容己者自周室之東諸侯不稟王命者有之而未有叛王者也鄭莊以周人畀虢公政命祭足帥師取成周之麥禾以人臣而稱兵犯上不曰叛可乎左氏謂鄭不朝王王怒而伐之舎其大罪舉其小愆故讀史者類以桓王不當輕於伐鄭不思稱兵犯上非特一不朝再不朝而可略未可專咎王而恕鄭也然王不稱天不得謂之非譏譏王失馭臣之柄以致諸侯之叛又不能於師以是取敗以是而譏非謂鄭莊無罪而不當伐也春秋誅亂賊之書豈有不責臣子而專責其君者乎

大雩

春秋常祀不書書雩皆旱而雩也月令仲夏大雩帝用盛樂常雩也周官旱暵則舞雩旱而雩也左氏所謂龍見而雩者常雩也春秋所書雩二十有一皆旱雩也夫豈以龍見爲拘譏不時乎公羊曰書雩則旱見書旱則雩不見其說是矣但春秋書法每變文以示異凡祀郊則言郊禘則言禘不以大言惟雩則書大雩蓋大雩帝天子事也雩山川百神諸侯事也魯旣僭郊禘因亦僭而雩帝是故書大以譏之耳或曰郊禘亦僭何以不書大曰郊禘一而巳矣故不言大若雩則諸侯之雩與天子之雩爲禮各異是故書大以譏其僭耳【義已見僖十一年】

螽

書大雩見其旱也繼雩而書螽見旱蝗之並作也

冬州公如曹

六年春正月寔來

周制惟二王之後封公今州公以公爵書說者謂外諸侯入爲三公者虞公虢公之類是也左傳謂淳於公如曹度其國危遂不復明年來魯春秋書寔來謂其始如曹末乃自曹適魯閔其失國亦所以責之也夫以外諸侯入備王國之大臣外侮侵陵不能自存當請於王思所以爲圗存之計勢窮理極死之可也今奔曹適魯擅去其封守托身於諸侯之國春秋書公書如曹又書寔來皆所以責州公而著人臣爲天子守四封之法寔來二字傳記中盡多有之成二年傳王曰所使來撫予一人而鞏伯寔來者乃當時人之常言似不必過求或以寔爲州公名非也此與春秋初年書祭伯來事𨿽不同意實相似皆惡人臣之外交也

夏四月公防紀侯於郕

左氏曰紀來諮謀齊難也前年齊鄭以盜竊之兵襲紀而弗遂因是啟釁且將大加兵於其國紀睦於魯越境而謀公往防之義之不容巳者春秋無譏也是冬紀復來朝胡氏謂魯桓弒君之賊人人得而討之而紀主之以求援其何以能國然紀實危廹而有求於魯當時諸侯之國未有能與齊爲敵者惟魯望國紀之求之亦有弗獲已焉是以春秋無譏至冬而復來則不能無譏矣

秋八月壬午大閱

書大閱者其非常事所當講者耳孫泰山謂大雩大閱禘郊雉門兩觀之類皆魯之僭禮夫子修春秋不斥言故因事而見意愚謂武備亦國事之所不可廢與其他僭禮不同春秋之譏恐不在是谷梁曰蓋以觀婦人也時當淫姜煽艷之始魯君以是爲悅故特書以譏之谷必有所本當從之

蔡人殺陳佗

陳佗殺嗣子而自立爲君再更嵗矣今死於蔡春秋書蔡人殺陳佗名以殺之討賊之義也書蔡人殺陳陀與蔡人之能討鄰賊也臣弒其君子弒其父夫人皆得而討前此陳人爲衛討州吁今蔡人爲陳殺佗此鄰國之二討春秋所深與也治鄰賊者有襃則黨鄰賊者在所誅斥五國之定州吁四國之成宋督齊鄭之輔魯桓宋魯之扶鄭突春秋皆深誅而痛斥之此與國之四逆所以屢形之特筆者也夫使鄰國明討賊之義與國絕輔簒之姦則亂賊何自而作𨿽作無以成其亂此春秋所以書也而又有所謂特筆之三罪者焉衛人殺州吁蔡人殺陳佗齊人殺無知是也彼簒國弒君列於諸侯之防或旣立逾年而春秋惟以討賊書不成其爲君此皆出於聖人之特筆非因乎舊史者也故曰春秋成而亂臣賊子懼或曰三罪之誅固然矣亦有賊討而不明正其罪者何歟曰討賊而不正其罪不以本罪討也齊之商人蔡之般魯乏桓旣爲國人所君及其死也曠嵗歷年假手於盜賊蠻荊而後卽正天討春秋𨿽欲奪其爵土同之於賊有不可得也公羊云佗淫於蔡蔡人殺之左氏謂陳厲公蔡出也故蔡人殺五父而立之皆未得春秋書法之意齊田常弒其君夫子沐浴而朝告於哀公請討之此亦爲鄰國討賊之義哀公不能用異時修春秋書法間時時見之

九月丁夘子同生

左氏公羊胥以子生爲當時之盛事故聖人見之特筆吁此魯國一大變聖人動色而書之乃以爲喜有正也何不思之甚歟惟谷梁曰疑故志之時曰同乎人也範注莊公母文姜淫於齊襄人疑其非魯桓之子故僉曰齊侯之子同於他人也谷梁此義與猗嗟序合此魯國禍敗之始桓所以弒由乎此也不然羣公何以不書子生惟此獨得書乎杜注謂十一公皆無嫡夫人子故子同得書以傅防左傳之說然亦無明證可考愚從谷梁之說【余義見荘元年不書卽位】

冬紀侯來朝

左氏紀侯來朝請王命以求成於齊公告不能是嵗夏防於郕以諮謀齊難及冬又來朝紀之求於魯者至矣卒不能有益坐待滅亡春秋之書之責紀不能自治其國苟焉圗存責魯不能憂人之憂急人之急坐受鄰國之朝而莫之或拯也

七年春二月己亥焚咸丘

公谷皆以咸丘爲邾邑曰不言邾咸丘者疾其火攻也左氏杜注以爲火田咸丘魯地鉅野南有咸亭諸儒多從杜說然春秋於田卽書田於狩則書狩今直書焚咸丘似非爲火田書也火攻之說爲是然疑有闕文

夏谷伯綏來朝鄧侯吾離來朝

公谷以爲失國之君故名以朝之失國而來未有以朝書者也胡氏謂桓負弒君之大惡谷鄧越國而朝之春秋爲其黨惡書名以貶之此論固正但當時諸侯黨簒逆爲防盟以定其位者齊鄭宋實爲首春秋𨿽因事誅斥未有以名書者此小國似不足深責歟或曰春秋初年魯最彊而又僭用王禮谷鄧之君循用王朝之禮自通某伯某某侯某故春秋因而書之以見賓主皆有罪滕薛之並朝谷鄧之名通邾牟葛之旅見由魯人僭用王禮故諸侯以王禮朝之春秋因而貶之當從此義

是嵗闕秋冬

伊川謂臣而弒君天理滅矣宜天下所不容而天子聘之諸侯朝之逆亂天道嵗功不能成故不書秋冬與四年同曰然則十五年邾人牟人葛人來朝何以書秋冬曰四年與此明其義矣三國之來別立義胡氏亦祖此說愚於此不能無疑杜氏以爲史之闕文東萊呂氏以爲春秋以後之闕文據傳是冬曲沃伯誘晉小子侯弒之自是遂篡有晉國此亦事之大者春秋未必不書其不見者亦闕文歟不容彊求其說

八年春正月己夘烝【義已見綱領明夏正中篇】

春秋之春夏時也春秋之正寅正也愚旣於篇首辧之矣此春正月而書烝謂冬事而春興之是以書譏烝之不以時也谷梁亦知聖人行夏時之說矣故於此明言冬事春興之爲不時而諸儒之說或有未然胡氏謂春秋以夏時冠周月引周禮大司馬仲冬田而烝者以證正月之爲建子月則此正月爲夏時十一月十一月而烝常事也春秋常事不書此何以書乎則曰春秋非以不時書爲五月再烝見瀆書也若五月之烝爲瀆而書止須五月而一書可也何必再書而況五月之烝亦爲冬事而夏興之聖人何以不譏其不時但譏其爲瀆乎由是觀之是嵗再烝皆以不時書愚於此得春秋用夏時之一證乃若周官制度不與五經孟子所言同先儒固謂書成而未及施用於天下至於政令所施率本夏時仲冬之田亦夏時也田而烝者仲冬事也今以孟春失時之烝爲仲冬常事之烝不過求合左氏周正之說而非聖人行夏時之本防也旣詳著綱領復於此申述其義焉

天王使家父來聘

或曰天王下聘逆人至於再而春秋無貶何耶曰初而貶以正法也再而貶申著其義也至於三義盡於前𨿽不貶猶貶也春秋立義大率如此學者以是求之

夏五月丁丑烝

烝冬事也春烝之夏又烝論者謂桓公弒君簒國懼宗廟神靈之有討是以一嵗而再烝欲以是諂於宗廟而不知瀆祀之無福也春秋再書以示貶

秋伐邾

伐不書公貶也若大夫行亦當書帥師不書亦貶也木訥謂邾儀父知義者也隠有遜千乘之心則卽位三月儀父來盟桓有簒逆之惡則定位八年儀父不至桓憤其然故伐之責其不至也迄十五年乃來儀父厚於隠而薄於桓可謂知所惡矣

冬十月雨雪

是嵗春正月烝冬事而春興也而春秋所以譏愚旣辧之於前則此十月乃夏時之十月何疑或曰十月冬也冬而雨雪常也春秋所以書何哉曰春秋記異有著年者有著時者有著月者有著日者有年大有年著年也秋大水夏大旱冬大雨雪著時也此冬十月雨雪與定元年冬十月隕霜著月也不書日而書月言是月雨雪之頻隕霜之繁傷人敗物而特記之耳【範氏注引月令孟冬行秋令則霜雪不時】必以此十月爲周正之十月是春夏秋冬可得而變易萬萬無是理其詳具見綱領明夏正

祭公來遂逆王后於紀

公羊曰祭公者何天子之三公也何以不稱使昏禮不稱主人遂事者何成使乎我也使我爲媒可則因用是往逆也女在其國稱女此稱王后何王者無外其辭成矣昏禮不稱主人者謂天子𨿽尊不自爲主人也有母則稟命於母無母猶當謀之諸父兄白於禰廟乃行古之義也然母命不可以行之於天下諸父兄亦不得稱於國中故祭公之來不言王使公羊子此義其必有所受矣左氏莊十八年虢公晉侯鄭伯使原莊公逆王后於陳陳嬀歸於亰師不言王使而曰虢晉鄭使之逆此不稱主人之明證也祭公何以來乎周制天子與諸侯爲昏則使同姓之國爲之主爲諸侯非王之匹也魯以周公之後爲王主禮其來舊矣谷乃云不正其以宗廟之大事卽謀於我其未然歟是時紀困於齊請昏於王室以爲圗存之計魯實主之王使祭公下詢於魯亦以是故耳祭公爲逆後而來無譏也祭公以遂事而往則有譏也大昏萬世之嗣王後天下之母借令魯以爲可猶當復命於王告之禰廟先之以幣聘然後往逆禮之序也今桓王之命祭公乃令決其議於魯曰魯以爲可卽用是往逆其簡禮而易昏豈不甚哉是以春秋一書而再譏譏王也亦責祭公也祭公身爲大臣任兼師傅不以禮正王甫問昏於魯卽逆後於紀此春秋所以兼責之耳劉原父謂三公乃師傅之官與天子坐而論道其任重矣今其來魯乃命魯以昏姻之事若是則大夫可也何必三公以爲任之重使之輕愚謂周之三公卽宰相也天子不行親迎之禮而使其宰往逆所以重大昏之始其未爲失歟蓋祭公爲逆後出過魯審議乃行春秋譏其遂事而簡於禮非謂其以三公出爲譏也當是時賵妾聘逆皆以命其宰宗廟重事而使三公於禮不爲過春秋其無譏歟

春秋集傳詳說卷三﹤經部﹐春秋類﹐春秋集傳詳說﹥

欽定四庫全書

春秋集傳詳說卷四

宋家鉉翁撰

桓公下【桓王十七年】

九年春紀季姜歸於京師

公羊曰前旣稱王后則其辭成矣今復稱季姜紀父母之於子𨿽爲天王后猶曰吾季姜愚謂自王國而逆則曰王后女𨿽在紀而後之名已正自紀國而往則曰紀季姜後𨿽在途而女之出必本其所自此諸侯女歸於京師之例也伊川曰書王國之事不可用無王之月故書時而已或曰借如正月日食則如何書之曰書春日食則其義尢明東萊呂氏似不以爲然曰史失季姜歸月春秋不得而增也獨記其春耳當從呂氏

夏四月

秋七月

冬曹伯使其世子射姑來朝

春秋於射姑來朝之後繼之以曹伯終生卒此責射姑以事親之終也禮著文王有疾武王不脫冠帶而養文王一飯亦一飯文王再飯亦再飯夫所以詳記而備言者垂後世事親之法也今終生之疾已革而射姑朝於鄰邦廢視膳嘗藥之事修奉幣相朝之禮其不憂親之疾可以見矣或曰以父命而出柰何曰此非存亡安危之所系父命猶可辭也谷梁以世子伉諸侯之禮爲曹伯失正愚謂曹世子之來必不敢伉諸侯之禮魯亦必不待以諸侯之禮春秋所譏在於廢子職而治常事是以繼書曹伯終生卒以見其當親病而出失爲子之道耳許止亦世子也不謹於嘗藥幾麗大刑可不謹哉可不戒哉

十年春王正月庚申曹伯終生卒

谷梁曰桓無王其曰王以正終生之卒非也陳侯鮑卒在五年正月曷不書王以正其卒此書王不爲終生也胡氏曰十者盈數天道十年則一周人事十年則必變桓簒弒以來數周於十其數已盈宜見誅於天人十年書王紀常理也木訥云是嵗齊衛鄭來戰於郎𨿽未能聲罪致討而聖人以迹取之是以復書王於正月之上冀王法之可伸耳合二說而觀庶得聖人之意【余義見三國戰於郎】

夏五月葬曹桓公

秋公防衛侯於桃丘弗遇

此魯桓有求於衛侯欲爲此防衛人拒而不許春秋與之諸說皆以爲譏衛侯失信非也自入春秋弒君者衛州吁魯桓宋督三人耳州吁迄正天討而宋督以賂故免魯桓者請昏以結齊割許以賂鄭故得逭討至今而諸侯實不盡與也衛之於魯親而非黨自弒君未嘗受其要結之賂今魯人請以爲防衛侯獨介然不從未幾遂與三國之兵偕至戰於郎愚意郎之師乃衛侯所倡安知是時不以討亂爲辭而左氏乃以爲三國來戰以鄭忽之故忽一怒而連三國之兵必無是也春秋書公防衛侯於桃丘弗遇繼書三國來戰於郎夫豈譏衛侯之失信蓋幸其猶存一分天理以兵向逆人之國夫豈以失信爲貶乎谷伯鄧侯朝桓於簒弒七年之後先儒猶謂春秋書名以貶此斥絕逆人不與爲防而謂春秋貶其失信必不然也善觀春秋者須通前後文以求聖人之意不可以一句爲一事

冬十有二月丙午齊侯衛侯鄭伯來戰於郎

自魯桓簒逆迄今十年始則鄭伯受許田之賂而與之盟繼而齊侯昏之滕子朝之甚而天王之尊亦遣宰渠下聘天理民幾泯滅而無餘矣今適當十年之期以人事而觀而知天心禍盈桓之惡亦將稔矣今桃丘不遇而三國之師不旋踵俱至天也左氏乃謂魯以周班後鄭鄭忽怒請於齊以有郎之師所爭亦細故耳何遽三國連兵而來愚以爲是師也不專以鄭忽之故彼齊僖鄭荘亦豈以一忽之怒而爲之輕動大兵伐人之國蓋衛連齊鄭以問魯桓弒君之罪齊姻也鄭賄也非有討亂之實心不過誅求弗遂脇之以兵然春秋猶幸其以兵向逆有以詟亂賊之膽故於是年特書王正月而秋之與冬惟書此二事不及他事方治簒賊不暇及其他此春秋意也戰不言勝負勝負未分也公羊以爲爲魯諱敗恐不然【余義見於惡曹之盟宋之戰】

十有一年春正月齊人衛人鄭人盟於惡曹

戰於郎三國皆爵冀其能討亂也卒無成功倐忽俱退以爲此盟是以春秋貶之三國皆人此三國之君也而書人豈得謂之無貶左氏謂齊衛鄭宋盟於惡曹春秋不書宋責不在宋也或曰三國旣戰於郎而爲此盟宋不預戰而預盟何耶曰宋亦將有討於魯故耳方督之弒君魯桓實取郜鼎之賂宋莊豈無憾於魯是以求預此盟且將偕三國之師更爲後舉魯人知之故自是兩年之間兩盟四防以有求於宋左氏莫測其故以爲魯爲鄭而請宋非也詳辧於下

夏五月癸未鄭伯寤生卒

春秋初年諸侯如魯桓衛宣齊襄晉獻皆禽犢無知不足深責惟荘公者則猶知名義之可貴旣克其弟而曰寡人有弟不能教訓使糊其口於四方旣入許矣而曰許大嶽之後吾其能與許爭旣稱兵犯上矣而曰君子不欲多上人況敢陵天子乎然而黨於宋魯之簒賊而怙其亂終身弗悔豈非利欲之心不勝其義理之心者歟故不得爲賢君然此一鄭也在莊公用之而有餘及其子孫廹於彊國顚沛隕越不能自振以迄於春秋之終是以有國有家者必貴自彊孟子曰能治其國家誰敢侮之鄭之謂矣

秋七月鄭荘公

九月宋人執鄭祭仲

盟主執諸侯之大夫以王事而執之也宋非方伯連帥而擅執鄭之爲執政者鄭之執政非其臣屬而甘於受其執而不以爲怒蓋相與共爲盜姦外示執而中則同也左傳謂宋荘誘祭仲而執之曰不立突將死亦執厲公而求賂焉祭仲以厲公歸而立之愚三復當時事竊以爲仲與荘內外合謀而爲此本非執也仲爲鄭卿柄其國者也豈得一旦輕行爲宋所執又與突俱歸而遂立之當是時立弗立其權在仲彼廹脇而爲之盟又何足以要我而仲也出君納君若是之易耶蓋忽者鄭荘公嫡子嘗有功於齊剛傲自大祭仲忌之故與宋荘合謀更立弱君爲固位之計突旣簒兄復不假仲以權仲又出之而復以忽歸若仲者鄭之大盜周若有王誅死而不以赦者也春秋先書宋人執鄭祭仲繼書突入忽出著祭仲爲首惡也突非祭仲無以遂其簒奪之謀仲非首惡而何公羊乃謂春秋賢仲是以字而不名因是傅防而爲之辭有權者反經合道之說誤天下後世豈不甚哉【義又見十五年突出忽歸】

突歸於鄭

鄭有君而突自外歸簒也削其公子之號不系之鄭所以討也凡書歸有宜歸而歸之者有不宜歸而歸者考其前後乃見突不繋之鄭去公子而書歸明其爲簒也祭仲執而突歸突由仲而入也仲名而突去公子皆所以誅也劉氏曰鄭突內因彊臣之力曹赤外挾戎狄之援以奪其嫡而禍其宗春秋所惡也專治突則祭仲之罪不明專治赤則戎狄之禍不見故挈其上而易其下正謂褒貶非一歸字所可見考其前後乃識本防

鄭忽出奔衛

鄭昭之立四閱月矣不稱鄭子而書鄭忽譏不能君也忽以嫡長君鄭名正而位定者也權臣悖弟內外合謀逐之曽無難焉其不克負荷亦甚矣是故名以奔之或曰詩人刺忽辭昏於齊以致失援而見逐忽之罪其在是乎曰否詩序雜出於後儒之手未可盡據以爲不刊之論也案傳魯桓之未昏於齊也齊僖欲以文姜妻忽忽曰人各有耦齊大非吾耦也辭之及其敗戎師也齊侯又請妻之曰無事於齊吾猶不敢今以君命奔齊之急而受室以歸民其謂我何其持論據正在當時未易多得厥後齊女之嫁於魯桓莊者曰文姜曰哀姜皆以淫亂而弒其夫斃其子忽之辭昏可謂有過人之先識但其才器淺薄不足以君國馭臣始立而爲權臣所逐再入而死於亂臣之手亦其所遇然耳要亦無大惡之可書詩人惜其無大國之助可也謂齊女賢而不取則非也齊女淫亂失道如此尙何賢之有哉或曰然則詩人奚刺曰詩人之刺固當有之何至以狡童而目其君乎蓋鄭風刺狡童狂童者凡三山有扶蘇之序刺所美非美其詩云不見子充乃見狡童言君子見棄小人獲用子充以目君子狡童以目小人也狡童之詩序刺不能與賢人圗事權臣擅命也其詩云彼狡童兮不與我言兮正是刺擅命之權臣如祭仲等軰夫豈刺其君乎鄭風諸詩作於公子五爭之時突以少賤而簒其君兄有不可勝誅之罪詩人必不偏刺其君兄而獨遺其悖弟褰裳之序云狂童恣行國人思大國之正已狂童云者正是指突之猖狂妄行日以簒兄爲事而當時諸侯無有能舉方伯連帥之職者而說詩諸公考之未精皆以爲刺忽愚讀詩至此不能無疑嘗爲說以辧正之詩人用意忠厚豈有目其君爲狡童狂童之理味詩之防蓋刺突也或曰如子所言忽爲無過何以顚沛若是卒不能君以死乎曰剛傲而自大已見爲冢嗣之日則其爲君也必以是而失眾但考之經傳不見其有大惡之可指詩人之刺不應遽至是故欲爲之一辧焉耳

柔防宋公陳侯蔡叔盟於折

或曰大夫防盟公侯禮歟曰諸侯更相防盟此衰世事三代盛時所未嘗有也而公侯復不自行俾大夫往屍其事是之謂瀆盟何禮之足言然傳家以爲防伯子男可防公侯不可又曰在防更有諸侯則可以盟大夫其意以大夫特盟諸侯爲不可此亦傳家隨事而推之以爲之說耳大夫盟諸侯豈足言禮彊國行之則爲伉弱國行之則爲僭而末流之諸侯大夫因是而外交彊國以脇制其君如魯季衛孫宋華之所爲此其權輿春秋不與也柔者魯未賜族之大夫叔者蔡大夫叔其名也【義已見隠二年無駭入極荘三年溺帥師】

公防宋公於夫鐘冬十有二月公防宋公於闞【義已見惡曹之防】

二年之間兩盟四防惟宋之故春秋書盟防未有若是頻數者也而左氏乃謂宋荘挾其納突之功多責賂於鄭鄭不堪命魯欲平之防至五六宋卒不許於是魯鄭合而與宋戰愚謂魯爲鄭有求固人情之所不免何至二嵗中再防三防盟而復盟情狀廹切乃至於此乎蓋惡曹之防宋將不利於魯魯知之故二年之間兩盟四防備其事宋之禮求爲自免之計非爲鄭也然求者愈卑應者愈傲故卒至於戰春秋備書以責之責魯也亦責宋也

十有二年春正月

夏六月壬寅公防杞侯莒子盟於曲池【公谷作紀侯】

公谷以杞爲紀是也愚考隠二年紀子帛莒子盟於密左氏曰魯故也注謂莒魯有怨紀侯旣昏於魯使大夫盟莒以和解之紀帛字前輩以爲疑然紀莒以魯故而爲盟有自來矣

秋七月丁亥公防宋公燕人盟於谷丘

盟義並見下戰於宋此燕人南燕也南燕姞姓在鄭衛之間姞女爲后稷元妃周王業所以基也北燕姬姓在晉之北召公奭之後也昭三年北燕伯欵奔齊稱北所以別於南二燕皆周家建國而俱以燕爲號豈受封之始便有南北之異乎史記謂北燕爲山戎所隔至齊桓伐戎開道而後與中國通故其見於春秋獨後此二燕之辧

八月壬辰陳侯躍卒

左傳謂蔡人殺陳佗而立厲公厲公卽躍公羊何氏注乃以躍爲佗子故削其疑佗子未必爲君史記世家躍乃太子免之弟殺佗而立與左傳所載不同姑存俟考

公會宋公於虛【並見下戰於宋】

冬十有一月公防宋公於

丙戌公防鄭伯盟於武父

前此與齊衛伐魯戰於郎者忽也此與魯桓防盟者突也突簒忽者也故務與忽相反而獨善於魯自是魯鄭遂合

丙戌衛侯晉卒【重書丙戌傳錄之誤】

十有二月及鄭師伐宋丁未戰於宋

魯桓兩年之間兩爲之盟四爲之防以有求於宋左氏謂魯爲鄭故請於宋以求息肩宋不之許乃連鄭以伐宋蓋因魯鄭連兵傅防而爲之說非其實也夫爲人有求固鄰好之不能免何至奔走道途汲汲無寧日若此者乎蓋其盟也其防也皆魯所以自爲也愚於惡曹之盟闞之防旣辧之詳矣魯事宋無所不至而宋荘乃不肯降心以相從其志在於責賂耳宋荘之簒也魯嘗取其郜鼎之賂今宋人乘三國伐魯願自附以責郜鼎之償其合也以利而已矣鄭突者簒忽者也忽魯之讐也突旣簒忽亦願自附於魯以塞宋荘無厭之欲故武父之盟一請而遂獲以簒從簒自爲樹黨計其合也亦爲利而已矣春秋初年王綱已弛霸政未興宋魯齊鄭各立黨與喜而防防而同盟相與四顧而罔利怒而叛盟叛盟而戰復相對峙而爭利今日爲附明日爲禦率皆肆情於法度之外中國之大紛然靡所統攝幾底於亂故春秋於宋魯齊鄭之防盟爭戰詳記而備書皆所以貶也春秋之始五六十年盟防爭戰大率皆貶宋魯齊鄭爲罪之首故於其戰皆目其君而責之論者或以爲春秋爵之失其防矣是役也魯君在而不書若爲之諱實亦貶也

十有三年春二月公防紀侯鄭伯己巳及齊侯宋公衛侯燕人戰齊師宋師衛師燕師敗績【及戰義見荘二十八年】三傳爲說不同左氏以爲鄭與宋戰公羊以爲宋與魯戰谷梁以爲紀與齊戰愚以經防而觀此兩相遇之戰也是時魯與紀鄭爲黨宋與齊衛燕爲黨齊之所惡者紀宋之所惡者魯與鄭齊率三國而來非襲紀則攻魯而困鄭魯人諜知之率紀鄭待之境上伐其謀一戰而卻之彼來伐此逆擊適相遇而戰故不書戰處齊侯序宋公之上齊爲之倡也或曰春秋何所與乎曰春秋皆所不與而責齊爲甚矣宋馮魯允鄭突皆簒國之君其罪皆當討齊方伯之國也仗義而討之夫誰曰不然今乃儕宋人以治魯鄭失其爲方伯之道矣春秋先書及齊侯宋公衛侯燕人戰目其君也又書齊師宋師衛師燕師敗績哀其民也齊以侯序宋公上坐兵首也或曰前日三國伐魯以有郎之戰而春秋與之今四國伐魯而春秋不與何哉曰前日三國之來衛爲之倡主於討亂故春秋與之今四國之來齊爲之倡主於治其私非義戰也是以不爲春秋所與春秋有事同而襃貶異者此類是也

三月衛宣公

衛宣死未而嗣子朔從諸侯及魯紀鄭戰敗績而歸乃其親甚哉衛朔之不仁也春秋不書衛子而以爵書絕之於名教也夫所謂金革變禮者不得已而用之今朔之從諸侯戰非爲社稷計亦相與逐利焉耳衛宣淫亂失道行同犬彘教之行於家者可想而知是不足深責而春秋垂法後世不容無責也【金革變禮義又見僖三十三年晉襄殽之戰】

夏大水

大水紀災也謂夏時之四五六月或以爲周正則夏時之二三四月失之矣

秋七月

冬十月

十有四年春正月公防鄭伯於曹

無冰

春秋書無冰者凡三皆在春月以冰政不舉而書也詩七月二之日鑿冰衝衝謂十二月取冰三之日納於淩陰謂正月藏冰四之日其蚤獻羔祭韭謂二月開冰月令周禮藏冰開冰與此略同春秋於正月二月而書無冰者謂藏冰薦冰之月而無冰故書以譏之耳

夏五

胡氏以爲聖人因舊史而闕之此闕文也愚以爲此修經以後之闕文若舊史有闕聖人必修之矣何必傳疑以爲後世之惑蓋有舊史之疑而聖人因之而不革者將以垂法於後若夏五闕文實闕文也聖人何以不修故曰此修經以後之闕文也

鄭伯使其弟語來盟【谷梁作禦義已見隠七年齊侯使其弟年來聘】

秋八月壬申禦廩災乙亥嘗【義已見綱領夏正中】

公羊曰禦廩者粢盛積委之所藏也禦廩災何以書記災也乙亥嘗譏嘗也禦廩災不如勿嘗而已矣谷梁亦曰未易災之餘而嘗志不敬也孫泰山胡氏以春秋用周正紀事此八月嘗乃夏之六月書不時愚以爲春秋行夏之時此八月嘗時也常事不書此書爲其不易災余而嘗志不敬也禦廩所以藏天地宗廟之粢盛今前期三日告災天示之譴爲國君者當恐懼貶損以答天戒攺卜而嘗可也今不攺卜而嘗是以天戒爲不足畏又不易災余則祭其鹵率可知故春秋於災後三日而書嘗所以譏其不敬夫豈爲不時書乎愚於此又得春秋用夏時之一證

冬十有二月丁巳齊侯祿父卒【僖公也】

宋人以齊人蔡人衛人陳人伐鄭

或曰谷梁子謂以者不以者也然則凡書以皆爲貶乎曰否有以貶者有以襃者此宋人以齊蔡衛陳伐鄭貶也去年宋齊衛燕之君動大師伐魯報宋之戰敗北而回實鄭人來救之力宋不知自反移怒於鄭復以四國伐鄭春秋坐宋以兵首書之曰以責宋也亦責四國也四國以其民爲宋人役賊其民者也僖二十六年魯以楚師伐齊取谷乞外兵伐同好亦貶也惟定四年蔡昭侯以吳師伐楚獨爲春秋所與爲其復世讐摧彊楚大有功於中國故蔡𨿽小國而許之以吳吳𨿽彊而命之以從蔡此春秋襃善錄功之筆因事而見者也故以之一字不可以例觀讀春秋者謹之其詳已著之綱領明例

十有五年春二月天王使家父來求車

求之爲言下之人有求於上也不足者求之有餘者也上之於下不以求言也今以天王之尊而徴需猥及於不稟命之侯始之求賻猶曰求其所當求諸侯不膊天子求之以愧之也繼而求車繼而求金非所當求而求而春秋以求書者見成周號令不行於當時而遜辭以有求非特責王深責諸侯之無王也職貢不供致勞王命下徴諸侯之罪大矣公谷以爲專責王未盡經意

三月乙未天王崩【王崩義見隠三年】

桓王之始立周𨿽衰而紀綱法制猶未盡壊及宋魯相繼弒君王不能討又從而寵奨之天下於是始不知有王矣周之東遷晉鄭是依曲沃之支奪宗圗簒王不能討更使尹氏武氏以兵助之晉由是不克振以逮於亡鄭於周最睦王始卽位奪鄭伯政以畀虢公鄭由是叛鄭當親而防之曲沃當討而輔之坐此二失威令遂不行於天下至是崩嗣子不克負荷七年而後是𨿽諸侯無王而王亦有以自取焉荘僖二君繼之崩皆不見錄於史周自是不復能國賴霸者興而祭號僅保焉耳

夏四月己巳齊僖公

五月鄭伯突出奔蔡鄭世子忽復歸於鄭

或曰前此突入忽出春秋書曰突歸於鄭鄭忽出奔衛所以誅簒賊而奔出君也今也忽入而突出忽嘗君鄭矣而書世子突實簒忽者也而書鄭伯何哉曰此舊史所書春秋存而不削示君不能君位𨿽嫡長終不能自保焉耳蓋忽之爲君曽不數月爲賊臣悖弟所逐以奔凶徒逆儔旣戴突爲君反以忽爲未成君之世子舊史因其來告而書春秋存而不革一以示君不能君者之戒亦以見忽以世子而君鄭異乎庶孽之幹正者耳乃若忽書復歸於鄭突則名以奔之則出於聖人之特筆書復歸見位乃世子之當得復而歸之於其所書名以奔著突之爲簒也春秋因舊史而垂戒戒之中而寓深意一字之襃貶存乎其間似此更多惟潛玩乃能識之耳項平甫謂是時忽爲君突在外忽止稱世子突反稱君見突𨿽不正國人君之忽𨿽正嫡而國人不以爲君也此論似是而非者也忽𨿽不能君無失眾之大惡突𨿽以狡險竊位無及人之盛美今謂忽不爲國人所君謂突𨿽不正國人君之實不然也春秋辧分之書彼簒人之國違道以干百姓之譽人懷其惠而戴簒賊爲君皆春秋之所不與而況突者實無一善之可書乎此因舊史而垂君不能君之戒書世子正所以別異庶孽之爲簒者其間自有微防也或曰突之入春秋書執祭仲以見其所以入今突之出祭仲實逐之春秋無討於仲何哉曰入而書祭仲所以志祭仲之外交鄰國突之內結彊臣以簒其兄皆所以誅也出而不書祭仲以見君位非突之所宜居舉國之人皆欲逐之不書臣逐討簒之義也而祭仲之罪亦並見矣曰祭仲之納君可得而補出君之過乎曰否忽之出祭仲之所爲而假手於宋也忽之入祭仲惡突謀已出突而納之非爲忽爲正而彼納之以反乎正直反覆爲利耳出君納君系乎反掌有帝王在上若仲者必誅而不以赦者也○復歸之例公羊曰復歸者出惡歸無惡復入者出無惡入有惡入者出入惡歸者出入無惡考之經實不皆然也蓋有失國而得歸曰復歸者此是也有以罪見執而復歸者衛侯鄭曹伯襄是也有書歸不書復者衛侯鄭之再入不與之以復歸也蓋復有牽復之義出而得復復之於其所也若書歸不書復則徒歸而已此國君復歸例人臣之復歸不與此同【復歸義又見僖二十八年及三十年】

許叔入於許

隠十一年齊魯鄭入許旣得之矣齊以讓魯魯不取以與鄭鄭不敢有而使許大夫奉荘公之弟叔居許東偏而鄭大夫獲居其西偏其意亦欲有之而未敢遽以爲己有懼眾之不與也至是死已五年突入忽出忽入突出鄭國多故許叔乘之復有其宗社非若逃亡公子自外而得入者比蓋有善之可錄無過之可書者許叔也或者乃謂許叔不告之天王請之方伯伸大義以復其國乃乘鄭亂而得之以是爲春秋所貶其不然歟是時天王之令不行於諸侯方伯連帥皆黨凶怙亂之人許叔將以誰告其入之也甚難春秋其無貶乎蓋入一也有入之善者有入之惡者許叔之入入之善也衛朔之入鄭突之入入之惡也春秋書許叔入於許旣系之於國復書字以入之與其能入無貶辭也若以一字爲例而不深考當時之事則失春秋之防矣

公防齊侯於艾

左氏謂謀定許也愚以爲非十三年魯及齊交兵未之有合而齊僖忽以死告今襄始立復與魯通𨿽曰修婚姻之好而彭生之禍實權輿於此春秋書以示警焉耳

邾人牟人葛人來朝

邾牟葛之朝爲公羊之學者曰桓行惡而三國相率以朝之是故賤之而並外之此論不爲不正但前是來朝若滕若谷若鄧猶存其爵此並爵而去之後朝者罰過於前不無可疑耳董子曰爲天王崩而相朝故貶得其防矣此不惟相朝又累數俱至僭朝王之禮不奔王喪罪也以朝王之禮而朝魯亦罪也是故去爵以貶魯君不奔王喪而受三國之旅朝魯亦有責責三國卽所以責魯謂魯君無貶不可也【余義又見上滕子來朝谷伯鄧侯來朝】

秋九月鄭伯突入於櫟

或曰忽復歸而君鄭鄭有君矣突自外竊入亦以鄭伯書何歟曰此亦因舊史之已書而存之以示戒焉耳魯桓與鄭突同惡相濟出師輔簒至於再三故魯史崇突而卑忽以鄭伯書春秋因之以示戒程子所謂書爵以戒居君位者已不能保則人將取之是其義也夫君之位一而已矣國有君則自外入者賊也君不能君則自外入者寇也突者忽之賊也鄭之寇也今自外竊入櫟人納之諸侯之無道者與之忽爲君居內曽不能聲罪致討以致臣民懷貳忽與子亹子儀後先死突卒簒有鄭國甚矣夫忽之不能君也春秋𨿽存爵以示戒然於突之出則名以奔之突之入則名以入之所以著其簒兄攘國之罪也木訥有得於此其言曰諸侯再入不至於國者惟鄭突入於櫟與襄二十五年衛侯入於夷儀而已鄭伯突名而衛侯衎不名衎書復歸於衛而鄭伯突不書歸於鄭此正與不正之辧也衛衎之出國固其國也林父逐之而立剽不正也衎入於夷儀待剽之死非簒也故聖人不名以別之突之出也位固非其位乃簒也突入於櫟將廹兄而出之謀再簒也故聖人名以見其惡其後衛衎自夷儀復得衛春秋書之以明衎之當有衛也鄭突居於櫟終亦入鄭春秋不書明突不當有鄭也得春秋之意故備錄之

冬十有一月公防宋公衛侯陳侯於袲伐鄭

十有六年春正月公防宋公蔡侯衛侯於曹夏四月公防宋公衛侯陳侯蔡侯伐鄭

自去冬迄今夏三書公防再書伐鄭不間以他事誅宋魯之輔簒而幹正也人孰無義理之心忽之正突之不正皦乎如白黑方圓之易辧忽在外五年莫有仗義而復之者突甫入櫟五國之君翕然來防如蟻之慕羶蚋之集醯其故何哉蓋宋馮魯允以其所以簒者而輔人之簒不惟同惡相濟抑亦惟利是趨鄭之土田鄭之重器有以蕩揺其方寸故𨿽黨篡而隳義彼亦有所不卹矣蓋自東遷以後王章埽地人紀廢絕至是大亂之極黨州吁輔魯允成宋亂納鄭突傳所謂四逆四黨者其去於禽獸也蓋無幾矣幸二霸出而正之此風稍戢彼二霸者𨿽非純乎爲義之人然猶欲仗義理以濟其權術如拂順助逆之事彼有不爲矣嗚呼當桓荘之世其王霸之交乎王道熄而霸業興亦時使之然耳○防於曹蔡先衛及伐鄭蔡序衛陳之下此蓋以兵之多寡而爲先後耳不然何以防居先而伐居後班序變於俄頃哉舊史據實而書聖人存而弗革以譏宋魯擅廢周班倡亂而無紀也

秋七月公至自伐鄭

谷梁曰桓無防其致何也危之也範氏曰桓公再助簒伐正危殆之甚春秋幸其得歸而致之愚以爲非幸其歸乃所以著其過也自去年十一月防而伐師未及息今年正月又防又伐歷三時之久乃歸暴師一年爲是逆理悖常之事桓之惡亦稔矣已簒弒未討前旣防諸侯於稷以成宋之亂此復合三國以輔鄭突之簒謂天下無王而敢爲此也物極必復天討將加濼之禍且將作矣

附見明年十月鄭昭爲其臣髙渠彌所弒立公子亹又明年齊侯討鄭之亂殺子亹轘髙渠彌祭仲逆子儀於陳而立之春秋不書其後子儀死鄭突自櫟入春秋亦不書或以爲缺文殆不然也蓋君不能君者於其弒也略之不書所以垂戒於後簒而得國者於其入也廢而不書所以示討或曰齊襄討亂並不書何耶曰春秋不以亂討亂也齊襄躬爲獸行怙淫姜以弒其夫名教之大賊也十八牟夏賊殺魯君其秋乃師於首止爲鄭人討亂已之罪當討而未討乃討鄭國之亂春秋削而不書不與亂賊以討亂雲耳

冬城向

左傳曰書時也若以周正而言則此冬乃夏正之八月八月非水星昏正之時何以謂之時有以見左傳自不能守其周正之說周家四時十二月不攺於夏此一證也或曰時則不書此何以書曰爲城非其地將以啟釁故書以譏爾宣四年乃伐莒取向此城向必魯莒中間壤地相接處其名偶同立城於此必將以是召釁故春秋書以譏

十有一月衛侯朔出奔齊

公羊曰朔何以名絕曷爲而絕之得罪於天子也谷梁之說亦同惟左氏具述所從來朔之父宣公躬獸行納急子之妻生朔朔與其母譖殺其兄而居其處因是有國衛人不義朔之所爲左公子右公子職因眾怒逐之而立黔牟此朔所爲奔也春秋不書所逐之人以朔殺兄簒國其罪固當逐是故名以奔之蓋討之也其後諸侯納朔而天王命子突救黔牟則知朔以有罪見黜於王而黔牟之立王實命之則黔牟不得謂之簒而朔非君矣

十有七年春正月丙辰公防齊侯紀侯盟於黃

案左傳以爲平齊紀且謀衛魯紀甚睦魯爲紀謀所以爲自全之計蓋十餘年矣今齊僖死襄始立且將用師於紀故魯爲防以平之猶曰卹患救鄰之義而魯桓爲義之心不勝其爲利之心方爲紀求成乃因而謀衛謀衛者助朔而攻黔牟以抗王命爲利謀耳義利不並行出乎此則入乎彼魯桓之用心旣不能出乎正何以要齊侯之降心於紀爲之解讐而戢兵乎故夏五月丙午遂及齊師戰於奚烏在其爲盟也

二月丙午公防邾儀父盟於趡【翠軌切】

說者謂隠公立之始年卽及儀父爲蔑之盟桓公立十有七年始爲是盟蓋隠公賢君也故儀父願相附於魯桓公簒國之君儀父惡而逺之八年爲魯所伐十五年乃與牟葛俱朝至是始防而盟猶曰尋蔑之盟儀父之髙風雅懷不苟於有所附從是可見至秋桓遂偕宋衛以伐之隠之所善桓之所惡有以知其爲人矣書公防儀父盟於趡魯欲親之而不可得也

夏五月丙午及齊師戰於奚

今年春魯及齊紀防盟於黃曽幾何日遽戰於此齊無信也魯桓自齊僖存時爲紀有求及襄之立繼伸前請遂爲黃之防盟襄不惟不從乃遽以兵加於魯襄之慢魯甚矣書及不書公爲公諱也凡書及而不書公有爲公諱者有惡其事而不欲書者隨事而觀可見

六月丁丑蔡侯封人卒

秋八月蔡季自陳歸於蔡

左氏謂蔡桓侯無子蔡人召蔡季於陳而立之公羊則以季爲歸而非立何氏注封人無子季次當立封人欲立獻舞而疾害季季避而之陳封人死歸而奔喪思慕三年卒無怨心故賢而字之以獻舞與季爲兩人左氏則謂季卽獻舞諸儒多從公羊之說謂季以讓國而出獻舞旣立季乃自陳來歸春秋所以貴而書之與閔元年季子來歸義同皆字而歸之襃之也獻舞失國之君蔡季讓國之賢春秋二人之賢否具見書法而左氏乃謂季獻舞爲一人使賢者讓徳隠而不揚愚竊惑焉木訥是左氏而非公羊舛矣

癸巳蔡桓侯【義已見隠元年公及邾儀父盟及三年宋公和卒】

春秋五等諸侯皆稱公惟蔡桓侯書本爵啖子曰蔡季之賢爲之請諡於王故仍其爵凡請諡天子錫之防書爲某侯史因而紀之東遷諸侯不請諡於王而僭稱公爵春秋因而書之臣子送終之不以禮也其論𨿽正然二百四十二年諸侯者皆稱公不應此獨異蓋公者諸侯在國臣子以是稱之美名也非爵亦猶大夫稱子死而皆系之於諡美名之通稱者也以子之非爵而知公之非爵無可疑矣蔡桓侯之稱侯此簡冊傳錄之誤不必彊爲之說

及宋人衛人伐邾【義已見上盟於趡】

冬十月朔日有食之

左氏曰不書日日官失之謂是日不書甲子爲日官之咎此亦缺文耳然其說謂日官居卿以底日日官𨿽非正卿而其位望視卿所以重其事也後世爲日官者僅同卜祝何以使之任底日之事必使士大夫明歷知天文者居卿以底日其職乃舉耳

十有八年春王正月

魯桓弒兄簒國至是十有八年天王不能討因而善之彼簒賊者亦忘其爲簒久矣孰知亂自內作送死彊鄰以迄天誅而春秋乃於是年始復書王正月者何哉蓋所謂王正月者春秋所以垂一王之法非時王之法也其賞善也爲天命有徳其懲惡也爲天討有罪討而曰天乃物理之必至人事之當然𨿽假手於他人而實天討之所在天討行而王誅亦伸矣春秋爲誅亂賊而作奉天討而明王法者也是以於正月之上復書王以正簒賊之罪而垂法於後世夫然後知不書王者十有四年春秋殆有深意論者以爲衍文過矣是嵗由正月迄於嵗終惟書魯桓所以死不間以他事於此見聖人之經爲誅亂賊而作

公防齊侯於濼公與夫人姜氏遂如齊

夏四月丙子公薨於齊丁酉公之喪至自齊

案公羊夫人譖公於齊侯謂公嘗有言同非吾子齊侯之子也齊侯怒與之飲酒於其出使彭生害之齊與魯𨿽爲婚姻之國盟防未幾而戰爭相尋蓋敵國也公一旦與姜氏如齊殆天所以致其簒逆之誅非人所能爲也方子同之生人已疑爲齊侯之子則齊襄淫亂獸行實兆於未君國之先而魯桓辧之不蚤以至此極蓋國君未有與夫人俱寧者也今魯桓敗度違禮挾淫艷以適他國遂送死焉春秋書公防齊侯公與夫人遂如齊公薨於齊先書防繼書與書遂書薨夫人之淫亂失道桓之死襄之殺並見而無以自隠矣

秋七月

冬十有二月己丑我君桓公

賊未討而書公谷皆以爲讐在外也愚謂賊苟當討不以內外廢也蓋桓之與隠異隠讓國之賢君而爲悖弟亂臣所弒魯國臣子皆有討賊之義賊未討不書責臣子也桓簒國之賊魯臣子爲隠復讐則桓在所討今而送死鄰國受斃艷妻自其身而言固爲不幸自天討而言與州吁之死於陳子亹之死於齊陳佗之死於蔡殆無以異魯之臣子尙不能爲隠復讐則於簒賊乎何有故春秋誅姜氏桓公明桓之死與隠異也若曰讐在外而非臣子之責石碏之殺州吁又豈以內外而間乎𨿽然聖人爲魯諱微見意而不盡其討賊之辭也誅姜氏桓公子同不書卽位是聖人用法之深意也○春秋初年魯爲望國以周公魯公之威徳在焉故也及桓公以簒弒得國務卑屈以逭諸侯之討魯自是始卑荘倚讐襄以自樹立魯益不振僖以權假季氏賢人君子無在位者自是國非其國降而愈下

春秋集傳詳說卷四﹤經部﹐春秋類﹐春秋集傳詳說﹥

欽定四庫全書

春秋集傳詳說卷五

宋家鉉翁撰

莊公上【名同桓公之子母文姜周莊王四年卽位】

元年春王正月

三月夫人孫於齊

荘公不書卽位夫人姜氏去族而孫於齊所以明王法伸大義於天下也荘公者子同是也子同生聖人特見之書法非爲桓喜也爲魯國懼也谷梁曰疑故志之時曰同乎人也公羊於桓之遇弒也亦曰夫人譖公於齊侯公曰同非吾子齊侯之子也齊侯怒與之飲酒於其出也使公子彭生乘而殺之則桓之死坐子同故聖人旣明著其事於猗嗟序及修春秋又特書子同生以見意是可不思其故耶蓋父有國而傳之於子子必嫡且長而後得在此位庶孽猶不得以干正而況於嫌疑之不謹遺謗國中百姓盡知之曰此非吾君之子厥父又因是以死而猶得竊居此位揆之人心天理天下大義斷斷乎有所不容是以春秋書王正月不書公卽位而夫人姜氏去族而孫於齊明子同不得有魯國而姜氏之罪當討也然則當是之時孰爲當繼孰爲當討曰方魯桓之死於齊也魯有大臣必將上請於王下請於方伯連帥廢子同而立隠公之子夫然後正姜氏預弒之罪則繼世有其人元惡誅大仇復而王法得伸魯國無事矣今子同挾彊齊之援襲居簒位姜氏孫齊而旋返賊不討讐不復天經地義幾於泯滅而無餘由立非所當立魯無大臣故也春秋不書卽位不與魯荘以君魯也夫人去族而孫絕之於宗廟爲魯桓討賊也夫豈繼故不書卽位而已哉或曰如子所言春秋其不爲魯諱乎曰春秋天子事也所秉之法百王之公法也魯人小惡固爲之諱此其惡甚大有關於宗社之存亡絕續若並爲之諱無以垂法於天下後世然其辭微隠則亦爲之諱矣南軒張子嘗評武后中宗之事謂武氏唐之大賊當討中宗不能君當廢中宗廢而後武氏之刑乃克正有得於春秋用法之意士不通春秋不足以當大事

夏單伯送王姬【公谷作逆王姬今從左傳】

秋築王姬之館於外

公谷以單伯爲魯大夫天子召而使之左氏無傳杜預曰天子之卿也單采地伯爵也王將嫁女於齊使魯爲之主故單伯不稱使其義正矣單伯畿內諸侯爲王朝卿大夫奉命而來耳若魯大夫當以名書不當云單伯谷梁子明於復讐之義謂魯君見弒於齊使魯主昏與齊爲禮義不可受又曰仇讐之人非所以接昏姻衰麻非所以接弁冕不言齊侯之來逆不使齊侯得與吾爲禮也陳義據正又二傳所不能及也或曰天王嫁女使魯主之其來舊矣此何以書曰譏周也責魯也魯與齊爲不共戴天之讐荘王知此義則攺命他國可也單伯乃於此時奉命送王姬於魯魯當陳義力辭不受亦未至得罪於王而魯莊幼弱無知不明復讐之義輙受王命爲讐國主昏彼非以共王命也內偪於其母外脇於彊齊故爲此耳春秋常事不書此特書單伯送王姬不稱王使譏以非理之禮彊使諸侯也又書築王姬之館於外責魯人忘大讐主嘉禮館𨿽築於外而禮實主於魯忘讐之罪終不可逭也又其後娶讐女以爲妻躬如齊納幣屍女苟可事讐者無不爲矣由莊公自以爲齊出故知有母與舅而不知父讐之當報愚故謂子同不廢則魯無以伸大義於天下此春秋不書卽位之意也

冬十月乙亥陳侯林卒

王使榮叔來錫桓公命

錫命之禮在春秋屢見而其事不同或卽位而見錫或歷年乃加錫或已死而追錫魯桓衛襄死而錫者也襄之沒也王使成簡公追命之曰叔父陟恪在我先王之左右以佐事上帝予敢忘髙圉亞圉防書之辭也魯桓錫命亦當仿此榮叔之來王不稱天貶也何休謂魯桓弒逆之人王法所宜誅絕而錫命於已殞之後悖亂天道故王不稱天此公羊學也範寧乃以爲非貶之所在疏矣春秋以一字爲予奪安有王不稱天而非貶乎或曰自宰糾而後王使至於魯者幾人矣王未嘗去天今榮叔之來王始不稱天其故何也曰桓之簒也前王旣不能討使之幸保首領以沒今王又從而奬之已爲不可而況文姜者預弒其夫罪大惡極王復不能討而爲之錫命死者旣釋逆桓以往之戮又貸文姜必不可貸之罪王綱盡弛何以臨制萬國春秋於是去天以示貶孰云其非貶乎【義又見文五年王使榮叔召伯歸含防】

王姬歸於齊

堯之女舜也書曰釐降二女於嬀汭詩序言王姬適諸侯而曰下嫁於諸侯曰降曰下猶有自上而下之意至春秋垂法則曰王姬歸於齊與列國女嫁諸侯者無異辭此出於聖人之特筆所以見陰從陽夫倡婦乃天地之大義不以天子女至貴而紊居室之大倫其慮後世逺矣由秦漢以來務在尊君抑臣列侯尙主夫屈於婦甚至降其父母下從弟昆不使以尊行而臨帝女千有餘年相承及我朝列聖始明下詔防俾公主下嫁者修婦道如禮經其春秋之教歟

齊師遷紀郱鄑郚

紀姜姓也與齊同所自出據傳齊與紀爲世讐連嵗用師必欲墟其國而後已紀自知危亡不復能與齊戰但欲齊存其宗社而勿毀是以有入酅之議故齊人遷是三邑而紀付之不校以入酅之議旣定於前故也遷其民虛其地因遂亡其國暴橫至甚春秋所深貶也書師書遷言用大眾廹而遷之耳公羊以爲不言取者爲齊襄諱以其志在復讐也復讐之論有益世教但此遷三邑春秋所貶不爲之諱也以齊人而遷紀之邑非戰爭攻伐而得是之謂取非其有而取之事類於盜不待貶而自見矣【義又見三年入酅與四年大去其國及紀伯姬】

二年春王二月陳荘公

夏公子慶父帥師伐於余丘

於余丘者或以爲國或以爲邾婁之邑邑不言伐言伐則國也時莊公年方十五而慶父擅兵伐國漸不可長故春秋書以示戒或曰主少其不可以動師歟曰主少國疑外有彊敵存亡安危於是乎系大夫以身殉國持兵遏敵死生以之正也今余丘者附庸一小國耳要不能爲魯患而慶父出師逐利此自爲私計稔成末年再弒之禍正由久擅兵權威行國中則無不爲矣

秋七月齊王姬卒

禮檀弓齊告王姬之喪魯莊公爲之大功或曰由魯嫁故爲之服姊妹之服卽此是也此一事也自單伯送王姬至齊王姬卒春秋凡四書之曰王姬歸於齊曰齊王姬卒者系之齊以著魯爲讐國主昏之罪孫泰山曰莊公忘父之讐旣主其嫁又主其卒不子之甚也

冬十有二月夫人姜氏防齊侯於禚

姜氏身負弒君未討之誅甫除喪而往防其兄齊襄方有王姬伉儷之戚未逾時而出淫其妹此天下之大惡覆載之所不容聖人爲是故筆之春秋聨書之比而誅之也趙子曰此姜氏齊侯之惡亦以病公也曰子可以制母乎曰夫死從子通乎上下況國君乎若莊公者哀痛以思父誠敬以事母威刑以督下車馬僕從莫不俟命夫人徒往乎夫人之往也則公威命之不行哀戚之不至耳魯莊是時年及弱冠亦可以自彊趙子之責甚當

乙酉宋公馮卒

三年春王正月溺防齊師伐衛【未賜族例見隠二年無駭入極】

谷梁曰溺者公子溺也其不稱公子惡其防仇讐而伐同姓故貶而名之此論固正但春秋始年未賜族之大夫不皆有所貶此防齊伐衛則貶也不必以去族言書齊則父讐也書衛則同姓也防仇讐而伐同姓不加貶斥而義自見者也或曰衛朔在齊此防齊納朔非成父志乎曰納朔者父惡也不能復父之仇而成父之惡滋不孝也是時莊年十有六固未可責以舉兵向讐國而寢苫枕戈弗與共戴天者子之志也旣爲之主昏禮復與之連兵伐人則悖之甚矣烏得無貶

夏四月宋莊公

五月桓王【書崩不書義初見隠三年】

天王不書義已見隠三年至是桓王書責嗣君也王崩七年乃傳者以爲郤屍而求諸侯是時周家無大變故而天王之喪緩至是嗣君不克負荷從可想見矣匹夫莫不親匹夫而不能其親曰生無以養死無以以爲人生之大戚周室𨿽衰王畿之內幅貟千里有臣有民乃緩其親至於七年之久不子不君無以自立於覆載之內故莊王崩春秋皆削不書著其不能親之罪也

秋紀季以酅入於齊

傳者於春秋書父書仲書季輙目爲書字旣目爲字遂謂春秋之不名之所以襃也於是曲爲之說以求其可襃之善坐是故失春秋之防者多矣此紀季者名與字不可知而公羊以爲春秋不名之者賢之也爲其請後五廟以存姑姊妹後儒多祖其說愚三復經防見其爲貶而非襃也齊人連嵗攻紀諸侯莫有救之者紀於是大蹙乃俾厥弟季先以酅入於齊冀宗社之猶血食耳此亦甚不獲已而以爲春秋賢之必無是也夫遷國以圗存者古有之而宗社則危而猶存也割地以苟生身爲匹夫而依仇讐之國初無寸善之可書徒以君命往何異乎以邑叛者而傳者賢之後儒因之大率以季爲字而求其所以不名之故甚者謂季自辱其身以全其兄之髙辱則有矣不能保有宗社去爲匹夫奚有於髙愚恐後之人生當國家危亂之際率先叛去苟事仇人以圗朝夕之安者以紀季借其口是以不得不辧耳然則子何以知其爲有貶乎曰春秋書法凡諸侯大夫公子奔而返國曰入猶皆有貶此以紀之邑而入於齊書曰入者惡其入也如鄭莊以鄭之祊而歸之於魯謂之爲襃可乎非歸而言歸非入而言入是所謂貶奚襃然則鄭之歸紀之入亦有異乎曰鄭以賂而進言歸罪之也紀以急而入言入言其有所廹而後入弗獲已焉耳

冬公次於滑

此謀救紀也救而書次不與之以救也紀自桓之始年卽依魯以爲自全之計魯不能爲之深思逺慮反摟之以敗齊搆怨愈深至是爲齊所並荘於義當救而童年未有立志父讐且未暇問而況於拯他人之危急乎春秋書次於滑言其無往救之實徒次而已

四年春王二月夫人姜氏享齊侯於祝丘

谷梁曰饗甚矣甚之爲言以前者防於禚而無討今復饗於祝丘播淫於通道大都天王不討方伯不問人理絕矣或曰夫人之孫也旣去其氏今而防饗乃復其氏何也曰非復也去氏所以誅其逆加氏所以著其淫齊襄出而姜往防焉禽獸之無別也春秋前去其族今與之以氏蓋示之以有別亦所以討其亂倫之罪

三月紀伯姬卒

此紀裂繻先所逆內女也谷梁曰外夫人不卒此其言卒何吾女也適諸侯則尊同以吾爲之變卒之也範注禮諸侯絕旁期姑姊妹女子之嫁於國君者尊與己同則爲之服大功九月蓋以其匹於國君尊與己同故不以絕論若嫁大夫則無服無服則不書卒考之經內女嫁於諸侯而書卒者七人其間復有出而歸者焉至於卒皆書則紀伯姬及叔姬與宋共姬三人耳伯姬以國亡爲齊所湣而書之叔姬伯姬之娣國亡夫死守節於酅特錄其非例也共姬則遇災而終節行顯著是以卒皆書後之傳烈女者其春秋之遺意乎

夏齊侯陳侯鄭伯遇於垂

是時鄭有二君突在櫟子儀在鄭此遇於垂者或以爲突或以爲子儀以愚觀之在櫟者僅同旅瑣安能與諸侯遇必子儀也然則此二君者其孰爲正曰皆非正突爲甚突之立以弟而簒兄王法所必誅也昭公旣返國突乃入櫟以叛未遑討而昭公爲亂臣所弒祭仲逆子儀於陳而立之子儀君鄭十有四年人無異辭以其得之於外非有求而得異突之爲簒耳爲子儀者當請之天王謀之方伯連帥思所以自定其位者而十有四年僅擁虛器烏在其爲君也春秋於垂之遇而書鄭伯非遇之也示在櫟之簒耳非君也乃若衛衎與剽其事與此相似而不同

紀侯大去其國

公羊曰大去者何滅也孰滅之齊滅之曷爲不言齊滅之爲襄公諱也春秋爲賢者諱何賢乎襄公復讐也哀公烹乎周紀侯譖之九世矣九世猶可復讐乎𨿽百世可也復讐之義大矣公羊子於此發之此孔門髙弟得之於聖人而傳以示後世公羊子有所授矣諸說多不取愚甚惑焉蓋滅國者春秋所惡也齊襄滅紀自初迄終春秋不從滅國之例則以齊襄所仗者復仇之義異乎其他滅人之國者耳紀侯所以爲善非爲其以酅入於齊也以去之三年而民之從者未畢猶有太王去邠之風民猶戴君故聖人不忍遂以滅書凡皆以垂法於後世耳大去云者永去之辭如婦人不終於夫家以絕爲大歸亦豈以大歸爲襃哀其去而不可復返耳胡氏謂聖人與其不爭而去不與其去而不存夫不爭而去去而遂不復存聖人何取直與其得民未忍絕之耳

六月乙丑齊侯紀伯姬

前輩謂滅人之國而其妻豺狼之行婦人之仁是固然矣然此春秋書齊襄滅紀之終事愚三復經防不見其有貶辭則公羊子所傳信乎其有所授矣嗚呼齊襄躬獸行負天下之大惡而春秋猶不沒其復讐之善所以媿乎爲人臣爲人子不明復讐之義忘君親而事仇者耳周幽王死於申侯之亂而平王親申侯而不以爲嫌魯桓公死於齊襄之殺而莊公事齊襄而不以爲怨春秋明復讐之義正惟二君故其可忽諸

秋七月

冬公及齊人狩於禚

公羊曰此齊侯也其稱人何諱與讐狩也前此者有事矣後此者有事矣則曷爲獨於此焉譏擇其重者而譏焉莫重乎與讐狩也讐者無時焉可與通通則爲大譏不可勝譏故將壹譏而已谷梁曰此齊侯而曰人卑公之敵所以卑公也何爲卑公不復讐而怨不釋刺釋怨也春秋於魯莊之世揭復讐大義以示天下惟公谷知之故於襄之滅紀荘之防齊而拳拳焉後之言復讐者實昉乎此故愚謂春秋垂世之經法自公谷而發之孔門髙弟親得於聖人者也彼謂束三傳於髙閣者用其學而廢其言者也

五年春王正月

夏夫人姜氏如齊師

旣防旣饗其無憚亦甚矣玆復往防於師不言與齊侯防於師而曰如齊師師者用武之地是時齊侯出師何向而姜往防之豈非懼四鄰之有討而挾齊師以爲逭死之計與蓋曰防曰饗所以著其淫此其言如齊師者變文也

秋郳黎來來朝

郳附庸也其上世出於邾未王命故名之其後數從齊桓防盟尊周室王命爲小邾子邾與郳爲同姓皆附庸小國儀父若字傳者以爲貴之是以字之黎來若名說者以爲外之是以名也儀父初無可書之善黎來亦無可名之惡此因名字之異而彊生襃貶其實名歟字歟在當時已難深辧而況於千百年之後乎若附庸當字則儀父與黎來皆謂之字可也若當名則皆名也不可以此爲襃貶愚於孔父祭仲旣詳辧之

冬公防齊人宋人陳人蔡人伐衛

六年春王正月王人子突救衛【書王人之始】

谷梁曰人諸侯所以人公也人公以其逆天王之命也又曰王人卑者也稱名貴之也善救衛也救者善則伐者不正矣愚謂救固善也而王師不言救諸侯相攻而諸侯救之外域內侵而方伯連率以兵救之可以言救今諸侯擅兵伐國王不能令而以兵救之救非所以施於王也蓋伐之爲言天子事也而諸侯以之救之爲言諸侯事也而天子以之以見當時諸侯之無王而名分幾於埽地聖人作經垂訓於諸侯之伐則削其爵而人之於子突之救則正其名而王人之所以明君臣之分而正五國無王之戮其義精矣王人不獨微者凡書王人皆以責諸侯之抗王也僖二十九年王子虎及諸侯之大夫盟於翟泉虎非微者責諸侯大夫之抗王人故以王人書是役也五國伐衛將以納朔王人救衛爲黔牟也或曰衛朔以父命而立黔牟以王命而立是二人者皆有所稟其孰爲正曰奉王命者君也拂王命者逆也諸侯有國𨿽受之於父而其厥父若祖實受之於王故諸侯世子之立必稟命於王其或無嫡子而以庶孽爲嗣亦必王命之而後得繼承於其國朔者衛宣麀聚之孽譖殺其兄而簒居其位本無得國之望衛宣死朔立旋爲國人所逐公谷二傳則謂朔實得罪於王以奔而黔牟之立嘗請命於王而王許之以立矣夫以康叔之裔奉王命而君國豈不愈於麀孽之爲簒者乎今五國悖義亂常王所與則伐之王所黜則輔之卒敗王師而納朔於衛放黔牟於周是之謂逆明王在上五國之君皆當誅也故春秋人五國而尊王人所以明君臣之分而正五國無王之戮而衛朔之罪亦無所逃於斧鉞之下矣自入春秋諸侯再叛鄭莊侵伐王略及王戰與此五國連兵伐衛而抗王師皆叛也是謂初年之二叛

夏六月衛侯朔入於衛

公羊曰衛侯朔何以名絕曷爲絕之犯命也其言入何簒辭也谷梁曰不言伐衛納朔何也不逆天王之命也入者內弗受也何用弗受也爲以王命絕之也朔之名惡也朔入逆則出順矣朔出入名以王命絕之也愚謂春秋書王人救衛以見黔牟之立王實命之黔之立爲正則朔之入爲逆書名以入著違命之戮也若只以入之一字定其予奪豈能盡春秋之意

秋公至自伐衛

谷梁曰惡事不致此其致何也不致則無用見公之惡愚謂出而至必告於廟禮也今公之是行輔朔之簒而納之於衛又敗王師以歸一舉而二罪從之將何辭以告書至自伐衛不與其至也

螟

冬齊人來歸衛俘【谷作衛寶】

諸侯連嵗伐衛其志在於得賂耳此歸衛俘三傳皆以爲寶蓋齊人取衛之寶分以與四國書魯人受賄而四國並見矣桓莊二公皆黨簒逆以要厚賂宋之鼎衛之俘其事之尢著者也聖人爲魯諱故於郜鼎則曰取之宋言宋人以歸於魯非魯取之於衛寶則曰齊人來歸言齊人以歸於魯非魯取之皆諱賂之辭所以存其羞惡之心而垂訓於後世谷梁曰以齊首之分惡於齊也使之如下齊而來我然得書法之防矣

七年春夫人姜氏防齊侯於防

夫子刪詩齊風存者十一篇而襄之內亂獨居其四南山敝笱載驅猗嗟是也敝笱譏魯桓不能防閒其妻猗嗟刺魯莊不能防閒其母防閒其妻事之順而易者魯桓不能謹之於始防閒其母事之拂而難者魯莊豈能制之於終方是時莊以童穉之年挾彊齊之援臨制其臣民𨿽欲防閒其母其道無繇故愚謂子同不廢則魯無以伸大義於天下夫子於齊風而存四詩於春秋而書姜與齊侯爲防爲饗凡六見焉皆所以示王法之誅而垂訓於後世是嵗姜及齊侯又防於谷惡亦稔矣明年有無知之禍

夏四月辛夘夜恆星不見夜中星隕如雨

三傳解釋不同左氏谷梁得之左氏曰恆星不見夜明也星隕如雨與雨偕也杜注辛夘乃四月之五日月光尙微無雲而恆星不見由日光不以昏沒故也如雨之如而字也夜半乃有云星落而且雨也谷梁夏四月辛夘昔恆星不見日入至於星出謂之昔不見者可以見也竊詳左氏谷梁之防蓋日沒至於星出之時恆星不見日光猶存也至夜半星隕而又有雨也啖氏以爲星隕眾多而如雨於義亦通此天所以大警當時僭竊暴慢之諸侯而扶周徳於未墜也日君象也夏時四月乃正陽之月日光欲入而尙明此周徳𨿽衰而天命未墜之證恆星者諸侯人臣之象是時齊宋魯鄭之君黨簒賊稱兵犯上有欲叛之萌而荊楚復僭王之大號有憑陵中國之心天不見恆星所以警防諸侯之叛者且將示以譴罰故恆星不見至夜半星隕而雨誅其尢無良者也明年齊諸兒始迄天討桓公入率諸侯尊天子攘僣亂以安諸夏豈非畏天戒而修臣職者歟

秋大水無麥苗

此夏時之七八九月也以是秋大水失於種麥是以田無麥苗杜氏以爲夏正之五月周之秋平地出水漂蕩熟麥及五稼之苗非也或曰秋而種麥無乃太蚤計乎曰月令以仲秋勸種麥母或失時則課種麥乃秋八九月事秋而失種是以田無麥苖彼謂春秋用周正者以爲大水漂蕩熟麥及苗於義未通

冬夫人姜氏防齊侯於谷

春秋一饗三防禚谷齊地姜往防也祝丘防魯地齊侯來防也此淫防也當時虱行鼠伏亦豈謂人皆知而良史書其時書其地有不容掩焉者聖人因以誅姦而垂法於後世

八年春王正月師次於郎以俟陳人蔡人甲午治兵夏師及齊師圍郕郕降於齊師

秋師還

此一書自嵗首迄於秋暮傳者皆以爲爲伐郕之故愚竊疑焉夫郕小國也前此爲齊鄭所入浸微浸弱不能國矣而魯莊次於郎以俟陳蔡又治戎整軍若將臨大敵其必不爲伐郕也而聖人所以聨書而不厭其煩者殆有意焉而傳者亦未知之也魯莊之生至是二十有一年彼自以爲出於齊倚齊爲援無復爲父報讐之志而聖人猶望之以復讐之事春而師次於郎以俟陳人蔡人不言師所向也甲午治兵猶意其整軍經武將有所爲也自春䢐夏暴露師徒卒之及仇國伐同姓復爲仇所賣無功而還乃書以貶之凡公自將必書此三見之書法皆不書公次於郎不書公次及齊圍郕不書公及師還不書公至而書師還皆所以貶也愚觀當時之事意魯人次郎以待陳蔡其君臣始謀將以有爲不爲圍郕之故而次而俟而治兵也因陳蔡失期不至是夏乃及齊圍郕攺計而圍郕非其始所經畫故郕降於齊仲慶父請伐齊師猶有憤激未平之气豈非魯人至是不堪仇襄之無道始有出而謀之者其事祕史闕書不容彊求其說故公羊於幹時之戰以爲臣下有復仇之志而公獨不許其必有所本嗟夫莊公知有母而不知有父隠忍事仇未幾而仇亦殄滅無復仇之日矣惜哉○此一節其始也次於郎以俟陳人蔡人其後乃及齊圍郕其中又治兵春秋殆有深意而傳所不載不容彊求其故姑闕疑

冬十有一月癸未齊無知弒其君諸兒

或曰諸侯以無道見弒春秋或稱國以弒或稱國人以弒言其有以自取也齊襄淫亂不道今而見弒亦天討也春秋爲之從州吁弒之例削無知族以正其弒君之罪何哉曰稱國以弒稱國人以弒彼弒君者無竊位之心也無知弒君自立爲君君𨿽無道而無知志存乎簒罪在不赦若之何無討故從州吁之例去其族而以賊討之胡氏乃云無知不稱公孫而以國氏罪僖公也僖公不以公孫之道待無知使之恃寵而當國以此召亂故罪僖公愚三復此說殆所未諭也使無知者當子少國危之際弒君簒國歸罪於僖公猶可也今齊襄居位旣久威福自己無知者亦旣廢絀不用彼因齊襄荒淫不度乘間伺隙而殺之豈得復歸罪於僖公乎春秋去逆人之族而曰貶在其先君以此爲澄源端本恐持論太過而不能得聖人之意

九年春齊人殺無知

春秋初年三罪三討衛人殺州吁也蔡人殺陳佗也齊人殺無知也皆名其爲賊不以爲君此出於春秋之特筆非因舊史而書也或曰齊之商人楚之防弒其君自立爲君及其死也不從州吁無知之例何耶曰州吁無知之簒不爲國人所君旋卽大刑故書衛人殺州吁齊人殺無知善衛人齊人之能討賊也乃若齊之商人楚之防曠嵗歷年然後假手他人以迄天討旣爲臣民所君𨿽欲用州吁無知之例名之曰賊以匹夫討有不可得也

公及齊大夫盟於蔇

齊襄之存也魯莊幼弱不但無復讐之志而彊弱之不敵猶有以借其事讐之口今襄也旣迄天誅魯有可乘之釁伸大義而伐之尙能馘讐人於旣死而魯莊屈國君之尊而及齊大夫盟將納糾焉是不過爲植黨市恩之計於復讐乎何有書及齊大夫盟以國君而盟讐國之大夫貶之也

夏公伐齊納子糾齊小白入於齊【公谷於下文皆有子字】

經書子糾凡再曰子云者當立而未成君之名耳杜注以子糾爲兄小白爲弟公羊曰其稱子何貴也其貴柰何宜爲君也谷梁曰齊人殺無知而逆公子糾於魯公子小白不讓先入又殺之故曰齊小白入於齊惡之也聖人之經以一字定予奪糾再書子著其於序爲長此春秋予奪之所系也小白𨿽系之齊而不以子稱者所以示別於子糾不稱公子著其殺兄之罪也糾與白皆僖之子襄之弟也襄以淫亂得弒縱有嫡嗣於義當廢黜而立賢立弟正也立弟而以長亦正也由魯人納之也緩而小白以內援自莒先入據有齊國【昭十三年傳曰桓公有國髙以爲內主故入之易】而出師以拒兄旣敗魯兵遂推刄於同气此人倫之大變春秋書齊人取子糾殺之所以著桓公殺兄之罪論者以前史有齊桓殺弟之語遂謂糾爲弟而桓之殺之爲以兄殺弟愚以春秋再書子與公谷二傳所載及史記世家而知糾於次當立糾兄也桓弟也桓公殺兄之罪與攘夷之功各不相掩聖人於春秋著其罪於論語錄其功似不必以彼而廢此以後世之事而言如唐太宗之爲君自是曠代之英主其平定海內之功與殺兄之罪亦不相掩建成與太宗更相忌害爲太宗所戕猶不免於淸議之僇子糾旣敗不過爲奔亡之公子桓公必取而殺之乃已其用心慘甚視鄭莊克叚過之謂春秋無誅可乎○納字之例有三有書伐而納者此是也有書納而不書伐者晉人納防菑於邾不克納是也有書帥師而納者趙鞅納蒯聵是也是皆以兵而納納之正否經之襃貶不系乎一納字要當觀其所以納而後識書法之深防若執一納字而定襃貶則拘矣入字亦然有以內援入者有以外援入者有當入而入者有不當入而入以簒而入者襃貶亦不專系於一入字許叔入於許入之善也小白之入陽生之入突之入入𨿽同而所以貶者則異觀經之全文與上下文乃見以一入字而定襃貶亦拘矣【余義見下文齊人殺子糾】

秋七月丁酉齊襄公

八月庚申及齊師戰於幹時我師敗績

齊仇國可伐也以復仇而伐之魯莊之所得爲也今以納糾而興師意不在復仇也仇有釁而不討乃爲仇國納公子焉納公子豈無他國非魯國所宜納也此公自行不書公貶也此一說也公羊以爲魯人是行以納糾爲名而伸復仇之義公自行不言公復仇者在下也以臣下欲復仇而魯莊無其志是故貶之公羊必有所本此又一說或曰春秋爲魯諱敗幹時之敗獨不諱何哉曰先儒以爲及仇戰而敗𨿽敗亦榮是故不諱愚謂列國相戰爭一勝一負亦事之常本非國惡何有於諱而況敵讐而敗𨿽敗無傷也春秋必不以敗爲諱三復經傳是時魯人不堪齊之侵暴蓋有欲與之戰者故自是而後長勺乘丘再戰再勝憤悱之所成

九月齊人取子糾殺之

前書納子糾糾所以稱子明糾於序爲長而當立也此書齊人取子糾而殺之明弟殺兄之爲不義也此桓公殺之而書齊人殺子糾以路人絕之絕之於天倫所以大誅斥之也魯不能納糾又舉以畀其不義之弟使受而甘心焉魯亦有罪矣谷梁曰十室之邑可以逃難百室之邑可以隠死以千乘之魯而不能存子糾以公爲病矣得春秋之意○齊桓始年之三過殺子糾也滅譚遂也降鄣遷陽也春秋書法功罪各不相掩亦是責備賢者之意學者不必曲爲回護有害春秋垂世之公法

冬浚洙

齊讐國也浚洙所以備齊也春秋幸其能與讐爲敵故於浚洙而書之以此爲絕警之漸耳

春秋集傳詳說卷五﹤經部﹐春秋類﹐春秋集傳詳說﹥

欽定四庫全書

春秋集傳詳說卷六

宋家鉉翁撰

莊公中【是嵗荘王十三年齊桓公二年】

十年春王正月公敗齊師於長勺

此敵讐也讐伐我而敗之我之所得爲也左氏詐戰之例本不可用而況以此施之敵讐之師乎胡氏曰齊師伐魯經不書伐責魯也詐戰爲敗敗之者爲主故書魯爲主以責之愚謂胡氏以左氏記事之常辭而律春秋經世之大法非聖人意也齊於魯爲不共戴天之讐魯荘孱不能報更爲之納亡公子焉此春秋所爲甚閔欲其自彊而不可得者也幹時敗歸齊人得志取子糾而殺之魯復不敢校而桓公挾其殺糾之餘怒以兵加魯魯之師直桓之師曲春秋書法坦然易見也幸魯有君子曰曹劌明義正色與之爭於是有長勺之勝春秋幸魯荘能與讐國爲敵而又勝之書曰公敗齊師於長勺喜之也胡氏乃律以詐戰之例謂春秋有責於魯吁曹劌陳義如此謂之詐可乎春秋書法如此謂之貶可乎明於復讐大義者而後可語之以此讐𨿽殞讐國無時而可忘也自是魯及齊宋三戰三勝春秋皆以直敗書直敗者僅能郤而去之耳必如傳例是三戰皆及其未陳無是理也蓋大崩曰敗績小勝則書敗某師

二月公侵宋三月宋人遷宿【遷國之始】

自荘公立宋魯久息兵至是以爭宿而有隙宿者介於宋魯之間小國也宋欲屬之魯亦欲屬之宋將遷宿以自近魯出師與爭春秋聨書之責宋也亦責魯也怙彊以遷人之國宋固有罪大讐未報而以末節細故與鄰國構兵春秋所以爲魯責也遷國之例谷梁曰遷者猶未失其國家以往者也遷有三義有自遷者有爲人所遷者有怙其彊大而遷人之國以爲彼附庸者宋人遷宿齊人遷陽怙彊而遷之也春秋貶而人之有爲外宼所廹而盟主爲之遷之者邢衛之遷是也春秋予之又如蔡遷州來吳人遷之許遷葉楚人遷之則是王政不行天下無伯而不能撫之者也惟邢衛之遷在春秋二百年中遷之最善者後莫有繼之者矣

夏六月齊師宋師次於郎公敗宋師於乘丘

齊桓公旣殺子糾再以師加魯又挾宋而與之俱此桓公初年之過舉春秋書齊師宋師次於郎見其兵勢之盛止而未進者其謀叵可測耳魯荘乃能自將以禦之敗宋而郤齊齊仇也宋仇之黨也敗仇人之黨與殺仇亦等耳左氏不明春秋立義之所在每以直敗爲詐戰魯荘初年敵仇之兵四戰三勝吾以爲春秋幸其能如此無貶也齊之師曲又連宋與俱則貶也木訥乃云齊桓不忍闘其民全師而反聖人許之吁有是哉齊桓旣得國敗魯兵殺子糾忿心未巳又爲長勺之役至是又與宋俱出師侵魯此豈不忍闘其民者乎霸者所爲未能純乎天理初年之齊桓與中年以後之齊桓有若兩人當與而與當責而責聖人書法公如天地學春秋者不必爲傳例所惑【據檀弓上篇乘丘之戰乃敗而非勝此亦經之疑也姑存於此】

秋九月荊敗蔡師於莘以蔡侯獻舞歸【義已見桓二年蔡鄭防於鄧】按杜氏注曰荊者楚之本號谷梁傳曰荊者楚也何爲謂之荊聖人立必後服天子弱必先叛故曰荊推其意若春秋之書荊書楚聖人顯寓褒貶者然而公羊亦有漸進之說愚則謂杜氏之說是也蓋荊者楚之本號宣王之詩曰蠢爾蠻荊大邦爲讐魯頌曰戎狄是膺荊舒是懲詩所謂荊卽楚也當時固以荊而目之豈其初得封之本號歟及東遷以後兼並羣蠻斥地漸廣有熊通者求進爵於周天子弗許遂僭號爲王其革號爲楚亦當在此時僖元年春秋旣書楚人伐鄭而頌猶以荊舒爲言中國之人未盡知之耳公羊以爲州不若國國不若氏氏不若人謂春秋以漸進之其不然歟如吳如越如戎如狄其號始終惟一不以革號爲進退襃貶也春秋先書荊後書楚亦因魯史之舊文紀其實耳若夫書荊而不及其爵不齒之以人則春秋所以外之也爲其僭王而有憑陵中夏之心是故外之徐與吳越皆以是故擯於春秋非特一楚也劉原父曰吳太伯之後楚祝融之後徐伯益之後越大禹之後其上世皆有元徳顯功通乎周室與中國冠帶之君本無以異惟其僭王是以外之然猶不欲遂絕其類是以書號則列其本封辧爵則黜其僣竊推之可逺引之可來此聖人愼絕人也此論固美然旣以其僭號而外之必其能削去僭號自同於齊晉之尊王夫然後可以引而進之且是時戎有姜姓之戎狄有姬姓之狄皆自以爲先代之後不特吳楚越爲然春秋𨿽欲進之彼安於故習有不得而漸進也不書戰而書敗乃所以略之也著不書獲蔡侯而書以歸者不與楚以擅執諸侯之

權也公羊之說固深有契於春秋之防矣若

死難而見執於彊楚也此春秋辧內外之始故法度尢嚴其後楚患日深書法與此少異皆爲中國憂非以進之也【義又見荘二十三年荊人來聘僖元年楚人伐鄭】

冬十月齊師滅譚譚子奔莒

公羊曰滅者亡國之善辭上下之同力凡書滅罪在滅之者不在亡者此聖門遺訓公羊子有所授矣此滅譚及十三年滅遂再書滅皆以著齊桓滅國之罪方是時桓之功烈未聞於天下而先以其私怒滅兩國焉春秋烏得無貶木訥乃引仲虺之誥謂弱不自存則兼之亂不足治則取之有亡形則侮之有亡道則推而亡之以爲成湯仗義以正天下所存者大所亡者輕齊桓之滅譚將以示威於楚聖人予其示威於楚是以書師吁有是哉行一不義殺一不辜而得天下湯武不爲也仲虺以佑賢輔徳顯忠遂良對兼弱攻昧取亂侮亡而言上文以言善善下文以言惡惡非乘其弱昧欺其亂亡而取之也而況齊桓以私怒滅譚滅譚不已又滅遂聖人特書以示貶木訥駕空立說謂其滅譚以威楚聖人予之非但不得春秋之意又加誣於成湯之行事以此釋經實誤後學愚不得不辧若夫譚子奔而不名猶存其爵正所以著齊桓滅國之罪爲其滅無罪之國故不名云耳自是國滅而其君奔者不名楚滅狄滅溫是也誅在滅者不在其君徐子章羽則以先服後奔之故名以貶之蓋以國滅而奔者義不事讐志存興復是以猶爲春秋所予國滅而不能奔甘於事讐而不以爲恥或爲所執以歸尢春秋之所賤惡者也以此示後世猶有國亡不能死甘於爲湣懷爲叔寶爲皓爲禪者吁可嘆哉【魯滅國義見隠二年滅夷狄義見宣十三年】

十有一年春王正月

夏五月戊寅公敗宋師於鄑

左氏謂師未陳而薄之曰敗某師大崩曰敗績諸說多本之愚謂魯荘及齊宋三戰三勝春秋皆書公敗某師於某豈三戰皆未陳而薄之也蓋書敗績者大崩曰敗績是也書敗某師於某者僅能郤敵自救而已必持此一例以律其餘則窒礙而不可通矣魯弱國也荘公孱君也積爲齊人所欺有父之讐而不敢報今焉稍克自振春秋喜其能立是以書是役也宋以齊故再以師侵我魯敗宋猶敗齊也故無貶

秋宋大水

外災不書此所以書錄魯荘之能卹災也魯與宋比嵗交兵然猶不廢弔卹之義春秋嘉之是以書

冬王姬歸於齊【義已見元年冬】

此魯莊受命於王再爲齊人主姬之昏書法不與元年同者仇人已殄故也孫泰山曰羣公受命主王姬者多矣惟元年與此書者惡公忘父之仇再與齊接昏姻也孫公之論正矣然是時魯荘且將請昏於齊惟恐其不能得則於奉命主昏復何所卹春秋詳記而備書著魯荘忘親事仇之罪耳

十有二年春王三月紀叔姬歸於酅

叔姬者伯姬之娣紀亡伯姬卒齊人之因是見叔姬者愚意其從紀侯大去其國至是紀侯死歸於酅蓋以紀之宗廟在焉故也杜氏以爲自魯歸酅非也是時紀旣亡矣而春秋猶書紀叔姬者錄叔姬也錄叔姬是以存紀於旣亡之後叔姬婦節不與紀俱亡也公羊謂歸於酅者歸於其叔叔其可歸乎蓋紀之宗廟在焉義當歸也夫死無子而終於父母家者非正也終於夫家正也紀侯𨿽死於他國亦當祔於酅廟從其祖此禮之變其亦甚可哀矣

夏四月

秋八月甲午宋萬弒其君捷及其大夫仇牧

春秋書弒君而及其大夫者凡三人皆所以錄死節也杜氏以名字爲襃貶乃曰仇牧不能豫警而遇盜無善可襃是以書名大夫死君之難而曰無善可襃其誤甚矣公羊子於仇牧而曰不畏彊禦有得於聖人襃錄死節之意傳注每因書名而求其所以書名之故曲爲之說以貶之因書字而求其所以書字之故曲爲之說以襃之其病甚大讀春秋者不可不知也仇牧名也君前臣名禮之大節劉氏之義正矣或曰左傳太宰督亦死於此難奚以不得書曰督者卽前日弒殤公殺孔父之人身負弒君未討之罪今復爲盜所殞此亂臣迄天討不可以死節言矣舊史固與仇牧同書聖人削之愚意修經之際一筆一削似此更多宋萬南宮萬也以討故去其族【余義見桓二年宋督之弒】

冬十月宋萬出奔陳

宋萬魯囚也佚獲而歸以一朝之忿弒其君更立君焉彼非當國大臣素執權持要之人而弒君立君國人靡然從之甚矣宋國之無政而閔公之不君也案左傳蕭叔大心及戴武宣之族舉兵討賊南宮萬奔陳猛獲奔衛宋人皆取以歸正其典刑立公子禦說爲君其事與衛人殺州吁相類而春秋不書良有故也宋荘與華督內外合謀弒殤公而簒有其國周無王不能正其戮也今宋荘𨿽幸免而嗣子卒以弒死華督首惡乃爲南宮萬所殺此天討之加於亂賊者也萬𨿽有弒君之罪而所殺者乃殤之賊故春秋不與督以死節而萬之討亦並廢不書示督與萬俱有當討之罪也賊討不書宋不告魯不防也

附見是嵗荘王崩僖王立王崩重事也魯史廢而不書春秋因之貶在王矣人君之身風化之所自出荘王尊爲天子卽位七年乃克親不子不君無以逭名教之責春秋於其崩也削不書所以著其緩之罪而垂法於後世

十有三年春齊侯宋人陳人蔡人邾人防於北杏此齊桓創霸之始傳曰防以平宋亂春秋與之齊侯書爵襃也諸侯書人著眾望之所同屬也或曰孟子謂仲尼之門無道桓文之事者而春秋於齊之始霸爵桓公而人諸侯謂聖門賤霸豈其然乎曰孟子談王道於衰世故霸功在所不錄春秋垂王法以示萬世命徳討罪賞善罰惡如元气之行乎四時洪纎髙下各遂其性而共由乎王道之中法卽道也非王道之外復有王法也孟子謂聖人之門無道桓文之事者言聖人之門不學爲此等事非盡廢天下之功而弗錄也而況霸者伯也古者分天下屬之左右二伯八州侯牧咸聽命焉周召分陜乃三代相承之制周衰二伯不建已久方伯有能以尊王室正諸侯攘防亂爲事者是所謂伯也王道盛明中國尊安固何事乎伯王綱陵夷諸侯恣擅猶幸天下之有伯故夫子平日議論間有取於齊桓爲其能以尊王室正諸侯攘防亂爲事也及修春秋於北杏之防惟齊侯書爵諸侯在防者皆書人書爵貴之也書人示眾望之所同屬也自周室之東威令久廢楚僭王而楚首叛猶曰蠻荊不足多責鄭荘周之卿士侵犯王畿射王中肩鄭又叛齊襄率宋魯陳蔡敗王人救衛之師而五國皆叛矣環視四方莫有能倡義尊王者桓僖之際周之不亡者幾希幸而桓公出焉毅然以天下自任文武成康之業所以未墜於地桓之功居多春秋之爵之豈徒然哉胡氏乃謂桓非受命之伯諸侯自相推戴以爲盟主是爲無君故四國稱人以誅始亂齊桓稱爵其與之也又曰誅諸侯正也與桓公權也必若此是權與正判然爲二也其首者見爵其從者有誅是春秋略其首而治其從必不然也而況齊自始封爲方伯國桓公之興始防始伐皆以王命行之王人董之謂非受命不可且自入春秋以來宋齊魯衛鄭之君今日而防明日而盟惟以黨簒怙亂爲事今齊桓之爲此防曰以平宋亂南宮萬猛獲逃之未幾旋伏厥辜皆霸討之所及也自是數十年間簒弒之事頓息中國有所恃夷狄知所畏謂非桓公創霸之力不可故北杏之防春秋貴之無貶也因見陳止齋說有曰春秋始年諸侯猶知尊君親上及齊霸而諸侯不知有王論固美矣矯枉過直非事之實聊述此以附於諸賢之後

附見春秋之所謂霸惟齊桓晉文而已左傳言五霸或以爲商周之五霸或以爲齊桓晉文宋襄秦穆楚荘爲五霸愚謂襄欲霸而未能穆霸於戎者不可與桓文同日而語楚荘僭王而猾夏奚霸之足言故自桓文之外春秋皆不與之以霸已於綱領及之玆舉其略

夏六月齊人滅遂

左氏謂齊爲北杏之防以平宋亂遂人不至齊滅而戍之防而不至者固爲有罪罪未至於滅國也霸者假公義以濟私欲滅譚矣又滅遂此不過爲拓土開疆之計先王之有天下也以興滅繼絕爲事而霸者滅國不忌是之謂無王滅譚貶矣滅遂又貶齊無所逃罪春秋於三年之間聨書二滅以著齊桓之罪功過不相掩也

秋七月

冬公防齊侯盟於柯

胡氏曰敵惠敵怨不在後嗣魯於齊襄爲仇今旣易世可以平矣是以春秋皆爵之而無貶愚謂敵怨不在後嗣者謂疆小忿可以釋怨於易世之後若不共戴天之仇怨無時而可釋如公羊子所陳者春秋之義也魯荘於齊襄之未死也不以爲仇而莫之報春秋責之屢矣及齊襄旣死因納糾之怨與齊屢戰敗之於長勺又敗宋卻齊於乘丘聖人喜其能自彊書以錄之猶望其能伸復讐之義也蓋魯荘至是始壯而有知苟能因是二勝伸大義於讐人已死之後猶足有辭於千載曽未幾日而爲柯之盟矣聖人前日責之甚深望之甚切及是而無責始以防盟之常書之非與之也曰公曰齊譏公與齊始特爲防盟也諸侯皆在而魯預猶曰以從王事防盟之公也今齊魯特爲盟防自是遂解讐釋怨請昏於齊朝夕奔走於讐國之庭而不以爲媿蓋自柯之盟始謂春秋無譏不可也春秋爲魯君頻弒臣子不能討賊而始爲平王荘公不能復父讐而始故以齊襄之無道能復世讐則與之蔡昭之微弱能復父祖世讐摧彊楚而入郢則大書以襃之夫豈爲讐人之身已死而怨可釋乎胡氏謂柯之盟春秋爵之無譏而以公羊子復讐之論爲不然所關甚大不得不辧【公羊所載曹子手劍脇盟事皆傳聞之誕辭非經意所系故略】

十有四年春齊人陳人曹人伐宋夏單伯防伐宋案左傳宋人背北杏之防齊以諸侯伐宋請師於周王使單伯防之自東遷以來諸侯擅與兵相侵伐不復知有王室今齊桓用師於宋必待王人與俱彼非不足於力也以爲徵伐當自天子出必如是而後有以服天下之心霸政之所先也公谷諸儒因元年送王姬之誤以單伯爲魯大夫失春秋書防伐之防矣魯大夫出預防盟徵伐不書字也此單伯乃畿內諸侯周之著姓卽元年送王姬之人非魯大夫也於霸政有關不得不辧或曰宋當伐乎曰自入春秋宋魯衛鄭皆有無王之心皆嘗黨簒賊而違王命計其罪類當討也而宋爲大國所當先治今奉王命而往𨿽未造其國都而彼已知懼餘皆從風而靡矣曰北杏之防齊書爵此書人何哉曰此春秋責備賢者之道也前日北杏之防不請於王今宋人背北杏之防乃請於王而伐之故𨿽與其尊王而書人以少之惟其與之以霸是故責之也備自是齊書人而序之宋之下者再三皆貶也責備覇者之道也

秋七月荊入蔡【荊以號舉初見十年秋九月】

魯桓二年書蔡侯鄭伯防於鄧左傳曰始懼楚也是時楚氛未張鄧人三甥已有亡國之憂至荘十年敗蔡於莘以獻舞歸及是入蔡又明年伐鄭十年遂滅鄧兵始於鄧侵及於蔡遂伐鄭而憑陵中國春秋書之著楚人彊盛之漸是行也入蔡而不有其以齊桓創霸猶有所憚而不敢肆歟

冬單伯防齊侯宋公衛侯鄭伯於鄄

書單伯防諸侯以王命而防諸侯也序齊侯於宋公之上以王命予齊以霸諸侯也霸與伯同侯爲二伯序於公上其來舊矣齊之霸自此防始木訥謂單伯爲魯大夫四命之卿是以不名僻說也魯大夫豈有書字而防諸侯者乎僖八年公防王人諸侯於洮九年公防宰周公諸侯於葵丘公在防也今此公不在防而王人出防諸侯豈得彊指單伯爲魯大夫乎

十有五年春齊侯宋公陳侯衛侯鄭伯防於鄄

冬甫防鄄春又防焉春秋書以譏之也桓之意若曰去年之防王人臨之今日之防我屍其尊夫如是而後謂之霸抑亦卑矣吁桓公管仲而果知尊王胡不及玆始霸率諸侯朝王取周召分陜故事而一施置之是亦二伯而已矣不知出此而以屍防爲尊其後晉文繼之霸終於不朝而坐致天王於踐土迹桓之所爲也是防也左氏以爲始霸非也十四年冬王人在防齊先宋始霸也

夏夫人姜氏如齊

姜氏卽文姜也曩以如齊之故而遺禍於魯國齊桓所當逺嫌弗卽以示儀於諸侯乃猶聽其來歸置往愆而弗問婦人有寧親之禮無寧兄弟之禮姜不足責而齊桓可責甚矣遂使文姜益無所忌十九年二十年比嵗如莒煽淫風於魯國哀姜之遺患再世桓有責焉

秋宋人齊人邾人伐郳

前已序齊侯於宋公之上今以宋先齊貶也案傳郳乃宋之附庸叛宋而宋討之齊桓以始霸之威而爲宋摟邾以伐郳將以結宋彼蕞爾小國摧敗槁落尙何以自存乎序宋齊上不與之以霸討也

鄭人侵宋

冬十月

十有六年春王正月

夏宋人齊人衛人伐鄭

或曰宋齊衛合而伐鄭鄭可伐乎曰可伐可伐則何以序齊於宋之下曰伐之不以其罪也鄭昭以嫡子君國突與彊臣合而簒之昭得返國突又與彊鄰合而撓之據櫟之堅以號召凶黨昭以弒死突之爲也齊桓始霸謂當聲突前罪請於王明正其戮宣示逺近足以大警羣聽今爲宋而伐鄭非名也故貶之序於宋下不與之以霸討也

秋荊伐鄭【是嵗荊始伐鄭】

鄭荘之有國也四鄰不敢防視楚朝夕睥睨莫如之何也荘死嗣子不克負荷姦臣執其國命出君立君系於掌握內亂仍作衰政畢露齊伐其北楚闖其南左撫右動幾無寧嵗使荘公不以祭仲遺其子鄭國之禍豈至是哉鄭之衰亂姦臣孽子比而爲之也

冬十有二月防齊侯宋公陳侯衛侯鄭伯許男滑伯滕子同盟於幽【公羊有公防宇今從之】

盟非盛世之美事有能公天下而爲之盟尙春秋之所與也自齊桓創霸一防王人再防諸侯皆防而不盟至是始爲之盟小大畢至人心所趨頓異於前日蓋信而後盟不苟盟也是以聖人特書同盟以奨之在易同人初九出門同人旡咎桓公其庶幾乎前日之爲盟者同宗之吝不足言也木訥援周禮眾見曰同眾同而盟於方嶽之下是謂同盟𨿽證得同盟二字但王巡守之禮不可施於霸國幽之同盟乃春秋特筆創義不必援周禮爲證然同盟有變例時之不同其義亦異此兩幽之同盟襃其同也及晉霸旣衰楚氛日熾當成靈景厲悼之際凡書同盟皆幸其猶能同乎中國非盟之盛者也又有天王崩不奔喪而爲盟與王人下預於列國之盟及其他義不應盟而爲盟者皆以同盟書則同盟之變例所以貶也學者隨事而觀可以得聖人之意是防也旣襃其能同必不以公預爲諱當從公羊作公防

邾子克卒

邾儀父以附庸之國而得列諸侯傳者謂齊桓爲之請於周而命之曲沃武公以支宗而簒有晉國王亦以是嵗命之爲侯邾子見錄於春秋而武公者名不登於簡牘其舊史缺書乎抑聖人以其簒竊不道削之而不錄之乎是時周𨿽浸衰而人心猶知戴上爵命必自天子出而後足以臨制其臣民而僖惠不君乃以侯爵而加之簒賊先自壊其法紀而王室之號令慶賞愈不行於天下矣嗟夫儀父之命出於齊桓之請而當時莫有議其非者當也曲沃之命出於天王之自爲而諸侯用是益解體逆也此霸權所以益張而王綱所以愈替有國有家者其可不以是爲監乎

附見是嵗僖王崩崩皆不書於春秋論者類以爲天子不告諸侯不防故不書是時禮教𨿽壊鄰邦小國之喪魯猶使大夫往防豈有於天王而慢若此乎蓋周室東遷至於僖王愈不能君矣只以一事而言曲沃武公父子三世作逆弒君簒國有不可勝誅之罪而僖王乃於是嵗將終之時命之以一軍爲晉侯前史謂武公滅晉盡以其寶器獻之僖王而得封王所爲若此謂天下事至是必不可爲殆不然也先正司馬文正公著資治通鑑始於周威烈王三十三年命魏斯趙籍韓防爲諸侯以爲是時周𨿽微弱名分尙存今晉大夫暴蔑其君剖分晉國天子旣不能討又寵秩之使列於諸侯是區區之名分復不能守而並棄之先王之禮於斯盡矣司馬公之論甚大其實壊法亂紀崇奨簒賊命之以爲諸侯自僖王命曲沃始威烈王之命韓魏趙乃其末流之也周自僖王而後愈不能君職此之故舊史不書崩春秋因之良有以也或曰曲沃武公固簒國之君詩無衣何以猶有善辭聖人於唐風而取之於春秋而斥之詩春秋之去取其不同歟曰子善問無衣之詩蓋刺武公而非美之也其言曰豈曰無衣七兮不如子之衣安且吉兮言其未受王命而先僭諸侯之車服乃未受封以前之刺詩也序者誤以爲美辭不可不辧也蓋唐風十六篇前後多刺惟無衣序獨以爲美詩人用心正大豈有專刺失國之君獨有取一簒賊乎詩序固不可廢亦有元本無序後人以己意而彊補足之要當辧也

十有七年春齊人執鄭詹【是嵗惠王立】

公谷皆以鄭詹爲鄭國之佞人必有所本左氏以鄭不朝而執詹愚謂鄭去年預於幽之盟曽幾何時不應遽執其使蓋鄭國佞人爲突所信任桓因其來而執之耳愚以春秋下文書逃來而知此執爲春秋所與谷梁謂人者眾辭以人執與之辭也但春秋凡執皆書人其執也有是與否不可槪以書人爲辭要當隨事而求書法之防

夏齊人殱於遂

遂者亡國之遺民也齊人戍之恃其彊大以陵暴遺民遂之五族饗齊戍醉而殱之幾盡谷梁曰無遂而言遂存遂也言遂猶有人也魯荘以千乘之國甘於事讐而不恥遂之遺民鼓其餘勇猶足以殄滅齊戍春秋特爲之書義之也亦以爲忘親事讐者之媿

秋鄭詹自齊逃來

前稱人以執執之是否猶未見也繼書鄭詹逃來而後知執之爲是爲春秋所與也逃者有罪而逃刑之辭鄭詹自齊逃魯魯輙受詹之逃而不以爲非魯亦有責焉耳齊人之執爲是則魯人之受爲非魯與齊𨿽爲世讐而罪人逋逃非魯之所當受霸國執之而列國逃之罪在列國無可疑矣何休以鄭詹見用於魯卻恐未然魯之用事者不聞有鄭詹也

冬多麋

杜注多而害稼故書孫氏曰以有爲災而書者是也以多爲災而書者麋是也麋常有之物今以其多而害稼故書以記異耳

十有八年春王三月日有食之

谷梁曰不言日不言朔夜食也鄭氏曰一日一夜合爲一日今朔日日有虧傷之處未復故知以夜而食夜食則屬前月之晦愚謂夜食云者必在丑寅之間故晨興而猶可見則亦屬朔日之朝謂之晦日其不可歟

夏公追戎於濟西

左氏曰不言其來諱之也杜注戎來侵魯魯人不知去乃追之故諱不言其來此一說也公羊曰其言追何大其爲中國追也谷梁曰於濟西者大之也何大焉爲公之追之也左氏主戎備無素而言公谷主公自追而言前此公盟戎防戎皆不爲春秋所與今追戎以書法而言與公之能追公谷之說是也公若使大夫帥師以往則爲具文逐賊不足言矣今公自將而追之至於濟西書公追戎者嘉公之能自將而追戎也有國有家者以禦侮爲重事諸侯爲天子守土疆躬擐甲冑跋履山川逾越險阻敵王愾以固吾圉此職分之所宜爲也諸侯若諉之大夫大夫復諉之士卒則皆望風退郤而國非其國矣○追有二追之速𨿽不能與戰春秋無譏此是也追之緩不能及春秋所譏僖二十六年公追齊師至於酅弗及弗及云者追之緩不能及也

秋有

谷梁曰射人者也杜注短狐也含沙射人爲災防云一名射景謂其伏水中射人之影而人不悟其後慶父通於哀姜陰蓄異謀而公不能察以召末年之禍爲之先矣

冬十月

十有九年春王正月【是秋周有子頽之難惠王出居於鄭之櫟春秋不書義見二十一年】夏四月

秋公子結媵陳人之婦於鄄遂及齊侯宋公盟

公羊曰諸侯娶一國則二國往媵之以侄娣從侄者兄之子也娣者弟也諸侯一聘九女諸侯不再娶又曰大夫無遂事此其言遂何聘禮大夫受命不受辭出竟有可以安國家利社稷則專之可也左防謂鄄衛地陳娶衛女爲婦魯使公子結送媵至鄄聞齊宋爲防將伐魯故權事之宜去其本職與二君防盟合此二說而經意見矣夫媵女事之常而盟者國之重事況於盟霸主而可以遂事往乎蓋結也送媵至鄄適聞齊宋爲防謀將伐魯故遂事而往盟將以伐二國之謀反以速二國之來伐其心則是於禮則僭是以有貶然細味經防貶之中猶有與焉或謂結以僭盟召宼不然也大夫出疆有可以安國家利社稷則專之乃古義也公羊子有所授矣或曰公子遂防趙盾於衡雍遂防雒戎與此孰是愚謂結知齊宋將伐魯而往盟之忠也雒戎未嘗爲魯患而遂也擅盟之專也豈可以例觀乎

夫人姜氏如莒

此文姜也比嵗再如莒春秋書之非特責魯亦責齊也魯荘不能防閒其母猶有望於齊桓之正之前此姜氏如齊齊不能討遂使肆然罔所忌憚蕩遊及莒非惟魯之辱亦齊之辱也

冬齊人宋人陳人伐我西鄙

齊桓之霸也魯獨防之後讐國可無防也其後及齊人戰又及齊人宋人戰讐國可與戰也又其後同盟於幽矣而齊宋乃復爲此來說者以爲魯受鄭詹之故或又以公子結遂盟有以召之夫結知齊宋之謀不利我故盟以伐其謀非結之召之也然春秋之書之責齊也是嵗成周有子頽之亂衛師燕師稱兵伐周而立子頽天子播遷於外桓公不能討乃以三國伐魯前日創霸假王命以服諸侯今王室有難而不能以兵勤王是春秋所責也故三國皆人以貶之

二十年春王二月夫人姜氏如莒

夏齊大災

外災何以書爲魯弔故特書

秋七月

冬齊人伐戎

谷梁作伐我公羊左氏作伐戎伐我貶齊也伐戎亦貶齊也是時成周有子頽之亂五大夫以衛師燕師伐周而立子頽惠王出居於鄭之櫟齊桓身爲盟主若罔聞知明年鄭伯虢公胥命於弭以兵討叛殺子頽及爲亂者王入於王城齊不能預也王室傾覆則坐視而不救戎未嘗爲中國大患伐非所先也去年伐魯今年伐戎大率皆逐利而自私於王室何有春秋人之所以貶也

二十有一年春王正月

據左傳十九年成周有子頽之亂惠王出居於鄭之櫟至是鄭伯虢公以師納王殺王子頽及五大夫之爲亂者王入於王城春秋不書是必有意而傳者缺焉嘗究觀周之所以亂前後如出一轍幽王寵襃女而廢申後逐太子申侯以犬戎作亂周是以東遷再傳爲荘王周之衰也滋甚而荘王復以嬖姚女寵子頹而召亂惠王播遷越三載乃復而惠王之身復爲惠後所惑寵叔帶幾欲動揺元子賴齊桓爲之正之而帶卒挾狄師爲亂於他日比至景王又以寵子朝故馴致大亂前車之覆後車之戒幽王以是失國喪身而子孫不戒亂生嫡庶至於再三而未巳嗟夫文武周公詒厥孫謀者若此而後世猶以是覆亡相踵愚意聖人修經至頽帶朝之事重爲之太息書不書皆以寓戒厥防微矣【義詳見僖二十四年天王出居於鄭】

夏五月辛酉鄭伯突卒

自鄭突之入於櫟春秋蓋絕之矣及其殺子儀而君鄭春秋不書其歸爲其簒國至再不與之以爲君也今而死書鄭伯突卒及其書鄭厲公夫豈無其故哉周惠王以子頽之亂出居於櫟諸侯勤王者獨鄭與虢耳厲公𨿽有簒國之罪亦有勤王之功是以春秋於其卒與而復錄之

秋七月戊戌夫人姜氏薨

冬十有二月鄭厲公

二十有二年春王正月肆大眚

王正月而下而書肆大眚此周肆大眚也惠王以子頹之亂播遷於櫟去年春虢鄭納之以國之未靖復爲虢之狩至冬而復歸成周於是爲肆大眚以安反側非魯肆眚也爲谷梁之學者以爲文姜罪應誅絕春秋書肆眚而後書明王法以示後世其不然歟蓋春秋必有事而後爲是書法未有當時無肆眚之事而創爲之書者也此周眚何疑程子不以後世肆眚爲然愚謂眚災肆赦盛世之美事然亦赦其罪之可赦者耳至後世有肆大眚者焉則舉天下之人與之蕩滌垢瑕大布維新之治非古者眚災宥罪之意然在後世有不得不然者矣古之爲治也刑以輔教不主於殺至周衰羣後放肆殺人族人皆出乎典章之外降而秦漢之世專用重典以毒天下𨿽欲不赦其可得乎論者每與孔明大徳小惠之語謂赦爲不然吁使當盛明之世刑罰無頗何以赦爲惟亂世多淫刑故不得不赦此救仁民之要務亦與其殺不辜寧失不經之意也

癸丑我小君文姜

文姜親弒其夫淫奔於齊惡聲被於宇內律以常典有不可勝誅之罪屬周天子肆大眚適當時聖人書肆眚書比事以見義言天王失討有罪使之得以禮云耳或以爲齊君請於周赦其罪而後者非也肆大眚不專爲魯也○婦人從夫之諡至於末世有自爲諡荘姜定姒從夫也魯桓之夫人文姜襄之母定姒景王之後穆後自爲諡也宋共姬則又以節行彰著而獨得美名者也要以從夫爲正【魯有兩定姒襄之妾母自諡哀之妾母從夫諡】

陳人殺其公子禦寇

左氏以禦寇爲太子劉氏曰以爲大夫非大夫也以爲世子非世子也然而書者知其爲君之嫡也君之嫡𨿽未誓爲世子未可以稱世子然而巳有可以爲世子之端矣故不可不重愚案春秋殺大夫公子例有三有書殺大夫者焉有書殺公子者焉有書殺其大夫公子某公孫某者焉殺大夫譏專殺也殺公子公孫譏骨肉之相殘也殺大夫公子某公孫某又譏其不當使公族世其官復以罪而殺之也然此乃春秋之常法而變例則隨事見焉不可執一例而求此陳人殺其公子左氏以爲太子必有所本然不從目君之例則國亂無政爲眾人所殺非其君之罪胡氏之說得之不稱世子當立而未命

夏五月

春秋年之四時𨿽或無事必書首月以紀時變無以仲月首時者何休謂譏荘公取讐女不可以事先祖奉四時祭祀猶五月不可以首時鑿矣杜氏以爲文誤或曰五月之下有脫事

秋七月丙申及齊髙傒盟於防

公羊曰此齊之貴大夫曷爲就吾微者而爲盟也谷梁曰不書公髙傒伉也魯人忘君父之大讐請昏於讐國齊旣許之而使髙傒爲之先要魯以盟其傲魯也亦甚矣春秋之書之責齊也𨿽爲魯諱亦責魯也以下文書公如齊納幣見春秋之責魯深矣夫讐國以傲而加我不惟不怒反更屈千乘之尊與其臣伉盟又躬如齊納幣彼固無所卹春秋爲之諱之乃所以存其羞惡之心而垂法於後焉耳或曰文二年及晉處父盟與此同否曰其事𨿽同其伉不同彼時公身在晉晉君不與公盟使其臣及公盟故春秋深責晉人之無狀去處父族以示貶此則齊魯均責焉耳蓋諱之中而有權度存焉不可以一律觀也又有諸侯之大夫來魯涖盟及魯大夫與諸侯爲盟者不皆爲伉必如處父髙傒而後爲伉耳要當隨事而觀以求聖人之意

冬公如齊納幣

凡納幣不書此所以書母喪未再期請昏於齊又棄宗社之重往從讐女爲淫是故書以譏之不一譏也是行公羊子目爲陳佗其亂常無別有不可道者矣或曰魯與齊旣爲防盟春秋無責今而通昏不亦可乎曰主夏盟者齊桓也今納幣而請昏者齊襄之女讐女也盟讐人之弟猶曰爲其霸也諸侯皆在不得不與於盟娶妻豈無他族必讐女而後娶其何以奉粢盛入先君之廟乎吁文姜親弒魯桓罪未討而死今桓之子娶姜之侄蹈覆轍而不以爲戒其愚不仁亦甚矣厥後哀姜通於共仲般以是死閔以是弒皆迹文姜之所爲荘公實有以致之自作孽不可活豈不信哉

春秋集傳詳說卷六﹤經部﹐春秋類﹐春秋集傳詳說﹥

欽定四庫全書

春秋集傳詳說卷七

宋家鉉翁撰

荘公下【惠王六年齊桓公十五年】

二十三年春公至自齊

公羊於其納幣也曰納幣不書此何以書親納幣非禮也及是又曰桓之盟不致此何以致危之也何危爾公一陳佗也何休注公之納幣實以爲淫不譏喪娶而譏納幣舉淫爲重也又曰公如齊淫與陳佗相似故危之公羊之說必有所授納幣猶曰爲彊國屈觀社則淫矣父沒於齊而子不戒其不爲陳佗者幸而免耳是以再出而再至

祭叔來聘

隠元年祭伯來非王命也是以譏其外交此祭叔之來書來聘必有使之來者非王使之而誰使與祭伯之來辭若同而義則異何休以爲不與天子下聘淫人近之矣魯荘春而如齊納幣自齊來返夏又如齊觀社中間祭叔下聘威顏咫尺如在其上而彼不知怍也春秋以淫人之辱王命是故不書王使若祭叔之自來與

夏公如齊觀社公至自齊

谷梁以是行爲屍女尸之云者盛其車華其服炫惑婦人而蠱其心要其從已是之謂無別春秋書以責之納幣未幾而以觀社再出此誨淫也濡染其母霑漬厥舅有自來矣使桓公管子伸其霸討執而歸之周孰曰不然桓亦弗克自檢其能以此律人乎公羊謂魯荘之爲陳佗殆有深意

荊人來聘

荊始書人爲公谷之學者皆以爲春秋因其慕義來聘進之而書人愚以爲春秋之外楚爲其僭王大號而外之非無其事而直鄙逺之也況自比嵗入蔡侵鄭漸肆憑陵春秋憂之方深必不以其一來聘於魯遂進之同於中國之諸侯此說其未然歟且春秋之待楚乃帝王待要荒之道叛而威之服而柔之內外之辧截乎其不相干未聞進要荒於侯甸而紊內外之辧者也是聘也杜元凱謂不書荊子使某來聘者君臣同辭始通未成其爲禮也乃若書荊書楚書楚人書楚子毎書輙異者著其漸盛與中國爭衡非進之也聖人固樂於與人爲善楚方憑陵諸夏無一善之可錄以爲春秋進之殆不然也【義又見僖元年楚人伐鄭文九年楚子使椒來聘】

公及齊侯遇於谷

自入春秋諸侯有遇禮略去繁文共圖國政遇之善者也今魯荘之爲此遇繼納幣觀社而書著其急於得偶而求之惟恐其未至也說者謂谷之遇齊人要魯以盟而後與之爲昏故是嵗冬復爲扈之盟明年乃以姜氏歸孟子謂無羞惡之心非人也其荘公之謂歟或曰如彊弱弗敵何曰齊桓之始入柯之未盟魯未嘗一往防齊亦無責乎魯意者齊桓猶知義之所在念其父讐未雪而不敢責之以常人之禮及髙傒來盟以大夫伉君公反因是而納幣以請昏焉齊人愈傲而公愈卑自是受欺於齊益甚蓋有以自取矣

蕭叔朝公

谷梁曰蕭叔微國之君未爵命者其不言來於外也朝於廟正也於外非正也蕭叔本來朝於魯因公爲谷之遇就而朝焉朝者受者皆非也魯荘皇皇乎艷治之求何暇問禮春秋書之責之也

秋丹桓宮楹【義並見下桓宮桷】

冬十有一月曹伯射姑卒

十有二月甲寅公防齊侯盟於扈【義見上谷之遇】

二十有四年春王三月桓宮桷

鳥獸知有母而不知有父人知有父而復防其父之從出而知有祖焉有曽焉有髙焉又防其祖曽髙之所從出而有始祖焉皆爲之廟以祀之聖人因爲之制宗廟祀享之禮自天子至諸侯公卿大夫士隆殺有等夫然後盡於禮不以逾禮而爲榮也不以僭禮而爲孝也今荘公忘父之讐徇母之欲娶讐女以爲夫人知有母而不知有父旣又自知其非丹桓宮之楹而其桷欲以蓋其無父之愧不思廟有常制獨丹桓宮之楹而其桷是悖禮也以悖禮施之親廟不足以榮其親適足以悖其祖知有母而不知有父無父也隆於其父而薄於其祖無祖也無父無祖禽獸之道也是以春秋書丹桓宮楹刻桓宮桷以見五廟並列而桓廟獨以丹飾以著荘公無祖之罪欲救無父之過而無祖矣

曹荘公

夏公如齊逆女秋公至自齊八月丁丑夫人姜氏入谷梁曰親迎常事也不志此其志不正其親迎於齊也秋公至自齊先至非正也八月丁丑夫人姜氏入入者內弗受也宗廟弗受也娶讐人子弟以薦舎於前其義不可受也谷梁得之矣夫親迎禮也魯荘親迎讐國則禮之悖也公與夫人偕至而見於廟禮也今公以七月至而夫人姜氏八月乃入倡而不和行而不隨則禮之悖也自納幣於始至用幣於卒春秋備書以責之彼愚婦人何責哉彼魯荘亦何責哉實備書以責齊桓也桓爲盟主方將秉法以示諸夏謂魯荘不當請昏襄女則明義以斥絕之孰曰不然苟欲鎭撫魯國而許之以昏則當謹於用禮飭齊女以行婦道毋使爲二國羞今也不然納幣未幾要以觀社觀社未幾而有谷之遇扈之盟最後逆女姜乃不與公偕歸是孰使之然哉不責之齊桓而誰責之哉及哀姜驕淫不婦通於二叔以害兩君然後取而戮之亦云晚矣愚故謂春秋有責齊桓也

戊寅大夫宗婦覿用幣

不書入而見於廟書大夫宗婦覿用幣何哉入而見於廟者常也大夫宗婦覿而用幣者非禮之常蓋失禮也或謂其娶讐女而歸不敢以見於廟彼丹楹桷崇奢麗以誇示讐女何以能知愧而不使見於廟乎谷梁之云謂宗廟有弗受焉爾禮夫人至大夫有見禮今書失禮則以大夫宗婦之俱見俱用幣而譏其無別耳禦孫以男女同贄爲無別不但用贄之無別俱覿尢爲不可蓋宗婦者大夫之妻與大夫俱見春秋所以爲譏也

大水

冬戎侵曹曹羈出奔陳赤歸於曹

公羊以羈爲曹大夫戎來侵諫於君母自敵三諫不從而去考之經似不然也賈逵謂羈是曹君赤乃戎之外孫戎侵曹逐羈而立赤必有所本今從之先君旣而不稱爵者微弱不能自定故也劉氏意林曹羈出奔陳赤歸於曹赤之爲赤與鄭突無以異突因宋赤因戎皆奪其君然而春秋一貶之無上下之異者春秋治治不治亂者也使鄭忽曹羈事親而孝爲上而禮在喪而哀將事而恭大夫順之國人信之𨿽有宋戎之眾突赤之孽何緣而起劉氏之論正矣然謂春秋一貶之無上下之異者似未然也忽與羈皆系之於國以其爲當立者也突挾亂臣赤挾戎皆去其公子之號所以誅也

郭公

公谷以爲郭國之君名赤外歸於曹其義不通先儒引齊桓問郭何以亡父老對善善不能用惡惡不能去是以亡事與時實相近然必有闕誤不容彊通

二十有五年春陳侯使女叔來聘

左氏曰始結陳好也嘉之故不名注曰原仲季友之舊也季友相魯女叔相陳二人有舊故春而女叔來聘冬而季友報聘以爲交聘之始故書然前此諸侯使之來魯未必無報聘而春秋皆略之不書今女叔之來季友之往獨得書者著人臣無外交原季以私相善之故而假公聘以爲私防其後又以原仲而出於朋友之道則盡於人臣之義則非春秋防微杜漸故不與也然原仲女叔爲名爲字有不容辧以是爲襃貶則鑿矣【義又見二十七年季友如陳原仲】

夏五月癸丑衛侯朔卒

朔以簒兄而立旣爲國人所逐復與叛黨共敗王師以返其國周之叛侯也去所以討

六月辛未朔日有食之鼓用牲於社

左氏周正之說至是亦不能守之矣以周正而言此六月乃夏正四月正陽之月也而左氏乃云惟正月之朔慝未作日有食之於是用幣於社伐鼓於朝明是月非正陽之月也杜氏求以通周正之說乃云以長歷推此乃七月朔置閏失所故致月錯夫左氏豈爲歷之有誤而爲此說彼以是月非正陽之月而用正陽之禮是以譏耳愚以是觀益知春秋行夏之時王正月非周正審矣然救日而鼓以充陽也夏書季秋月朔辰弗集於房瞽奏鼓嗇夫馳庶人走此季秋日食而舉行舊典初不專在正陽之月左傳謂惟正月之食而後舉行亦僻說耳谷梁曰鼓禮也用牲非禮也天子設鼓五諸侯三大夫擊門士擊柝皆所以充其陽充陽之說有得於古者救日之意春秋於此年及文十五年兩書皆同者譏不鼓於朝而鼓於社又用牲爲失禮也𨿽然伐鼓用牲乃救日之常典有司之事也天子諸侯因天災見異而講求缺失思所以上答天譴有實政在非徒治其禮文之常而巳也春秋於夏日食書鼓用牲於社於秋大水書鼓用牲於社於門譏實政不講僅從事於有司之常典也【義又見文十五年六月日食】

伯姬歸於杞

杜注不書逆女逆者微也杞小國自應遣命卿蓋舊史缺書耳

秋大水鼓用牲於社於門

谷梁曰旣戒鼓而駭眾用牲可以巳矣救日以鼓兵救水以鼓眾左氏謂凡天災有幣無牲非日月之眚不鼓愚謂日月之眚天以此示象於人有救而無祈也鼓於朝救日之禮也若夫水旱之災則必有祈祈則必以牲云漢之詩曰靡神不舉靡愛斯牲水旱用牲其來逺矣救水而鼓眾則鼓以警眾共治捍防之事公谷所言是矣救日之鼓與救水而鼓事𨿽近而義不同

冬公子友如陳【義見今春女叔來聘】

二十有六年春公伐戎夏公至自伐戎

伐戎以報濟西之役也木訥以其與曹殺大夫聨書遂爲之說曰爲曹伐也前年曹羈奔陳及陳女叔來聘言必有以及於羈也故公子友如陳報聘而遂伐戎爲曹可知矣公甫至自伐戎而曹遂殺其大夫是戎必有辭於曹曹殺其大夫以說戎且以塞魯之辭木訥之於春秋好揣摩傅防以爲之說此類是也陳使大夫來聘於魯何關於曹魯也有戎患不得巳而伐之非其力之有餘而爲曹伐也學者生乎數千載之後卽傳以求經猶恐傳之未信何必鑿空而爲說當時無此事聖經無此防科塲師以穿鑿爲新奇最說經之大病

曹殺其大夫【殺大夫始見】

凡殺大夫皆譏專殺也葵丘之防曰無專殺大夫此周家盛時法制而襄王舉之於防以訓飭諸侯者也諸侯與其卿大夫𨿽有君臣之分皆王臣也故其命上大夫必請於王有罪當殺亦必稟命於王不得專也自東遷諸侯旣專命卿大夫而復專殺之無王也凡書殺大夫有稱國以殺者有稱人以殺者稱國以殺者十之八九大率皆譏專殺而復有殺無罪者焉殺有功者焉殺直諫者焉隨事而觀可以得聖人之意此曹殺其大夫不惟譏其專殺又誅其濫殺曹赤挾戎援以簒兄之國又挾戎威以去兄之黨所殺者必皆無罪而又不止一人是以佚其姓名魯史官聞其事而書之不得其姓名是以闕之耳吁蕞爾小國挾戎援以簒其兄而又殺人不忌齊桓坐視而莫之討其有憚於戎歟【殺大夫不名又見僖二十五年文七年八年】

秋公防宋人齊人伐徐

劉氏意林曰伐徐小事也而亂王者之制諸侯不得專徵是以屬之方伯連帥今齊爲霸而使宋主兵則是人自爲政與諸侯無霸奚異劉說固善但先宋後齊乃春秋所以責備霸者非齊人諉宋人以主此兵也胡氏謂魯自伯禽以來世有徐戎之患今春伐戎秋伐徐必戎與徐表裏爲病於魯魯請於齊宋而伐之耳愚謂齊爲霸而以宋先之者貶也是時戎侵曹逐其嗣子納亡公子爲君戎之不忌甚矣齊不能討乃爲魯出師伐徐緩其所當急是故不與之以霸討而以宋先齊

冬十有二月癸亥朔日有食之

二十有七年春公防杞伯姬於洮

杜氏以伯姬爲荘公之女卽二十五年歸於杞者陸氏謂春秋時有子叔姬者三皆時君之女稱子者以別先君之子公谷以爲同母姊妹非也則此伯姬未必是荘公之女借是荘女於洮亦非歸寧之地安有女子來寧父母疾驅於通道大都略無所禁忌者乎春秋書公防杞伯姬於洮非歸寧之義也【義又見冬杞伯姬來】

夏六月公防齊侯宋公陳侯鄭伯同盟於幽【義已見十六年】十六年於幽之防始書同盟至是再防於幽復書同盟谷梁曰同尊周也於是而後授之諸侯蓋春秋嘉齊桓霸業之始成善其得眾而許之以同盟也是防也陳鄭始服不討而服服之上也或曰前此防者九國而書同盟宜也今防者才五國亦書同盟何哉曰聖門所以許齊桓爲其合諸侯不以兵革庶幾以徳服人者不爲其甲兵盛彊小大畢至而後許之以同也不然異時有合十八國之君以甲車四千乘誇示諸侯而霸業自是日衰者烏在其爲眾乎

秋公子友如陳原仲

或曰前此人臣外交如祭伯之來尹氏之赴春秋𨿽有譏而不書所以來之故今季友如陳直書原仲春秋其許之以不遺故舊是故直書其事以垂訓於後歟曰子可謂善問矣君臣之分朋友之義皆人之大倫而於用禮之際有當隨事而爲之權衡者此類是也季友與原仲有舊前此原仲來魯季友報聘假公事而爲私行春秋猶有譏焉今原仲死季友躬如陳防其身爲魯大夫有官守焉而越國以防交遊之春秋之所不與也然以其篤於倫類之愛故直書其事曰此爲原仲而出𨿽微取其不遺故舊實深貶其越國防此春秋意也縣子所謂古大夫束脩之問不出境正爲居位之大夫而言今大夫交政於中國如原仲季友猶曰交遊之情死喪之戚有不容自巳比至衰世人臣外交彊國歸而脇制其君犯上作亂靡不畢爲禍亂之原實兆於此是故春秋謹之

冬杞伯姬來【義已見今年春】

前防於洮公與伯姬特爲此防也歸未幾日復爲此來書杞伯姬來非所當來而來者也女歸寧父母常事不書惟其來之不以禮是故一嵗而再書然則伯姬非魯荘之女亦明矣

莒慶來逆叔姬

杜氏以叔姬爲荘公女莒慶自爲逆愚竊疑之宣公挾齊之援以簒魯國事齊無所不至最後齊侯止公而爲髙固求婚魯人以爲大辱莒小國也慶莒之卿而娶時君之女又云其與公伉禮其無是乎蓋叔姬必非荘公之女莒慶自爲逆其事猶在可疑耳

杞伯來朝

杞二王后爵惟上公桓二年書杞侯來朝公谷以杞爲紀至是乃書杞伯杜氏範氏皆以爲時王黜之無明證也此亦文之闕誤不必深辧【義見綱領明五始】

公防齊侯於城濮

二十有八年春王三月甲寅齊人伐衛衛人及齊人戰衛人敗績【及戰之例】

或曰案左傳王使召伯廖賜齊侯命使之伐衛討其立子頽也則齊桓此伐奉王命以討諸侯之有罪者而春秋書曰齊人伐衛衛人及齊人戰不與齊桓以奉王命而伸霸討何哉曰立子頽者衛侯朔也朔之罪甚大齊不能討王弗及朔之尙存而命之以討今歷十年其身巳死而致伐於其子非刑也曰若爾則其責在王今方伯與罪人皆以人稱何哉曰朔之存也嘗預齊桓防盟桓庇之而不討今其嗣子不預於後幽之盟齊是以伐之蓋受命於朔未死之前至是激以私憾始克往伐故公谷皆以衛爲無罪左傳又謂桓公奉命而往取賂而還故不爲春秋所與是以有貶以是而觀則春秋人齊之意可見矣○及戰之例公羊謂春秋伐者爲客被伐者爲主故是役也以衛主戰以衛爲無罪然僖十八年春秋書宋曹衛邾伐齊宋師及齊師戰於甗則伐者爲主被伐者爲客公羊又以爲春秋與宋襄之能討齊亂是故以宋爲及其意以及戰爲春秋所與此亦公羊氏一家之說耳嘗考之經此一及字或著之客或系之主初未嘗立爲一定之例楚人侵伐中原晉及之戰晉以盟主而爲主也蔡侯吳子伐楚及楚人戰則蔡吳又以客而爲主防家又謂城濮鄢陵與邲外楚而內晉柏舉內蔡而外楚則又以內外而爲及鄭氏謂凡書及戰所以別異客主不施之直與不直直與不直自在事也此論校諸說爲通愚以當時事考之有以客而爲及者有以主而爲及者義系於一時之事襃貶予奪初不在是也如衛之及戰以其不受齊討而與之戰是以書衛爲及如宋之及戰宋自以受托孤之寄帥師而往志在納君是以書宋爲及如城濮之戰晉文志在救宋卻楚仗義而前不使晉主戰將使誰主之乎又如柏舉之戰春秋書蔡侯以吳子及楚人戰大其伐楚之功而特書以奨之謂春秋不與蔡侯其可乎而近代諸儒專以及戰爲主戰者皆非春秋之所與每有及戰曲爲之說以求其可貶之罪如城濮柏舉二三大戰義正辭直春秋無貶而乃傍采傳辭變亂曲直以合於主戰之例其所見之頗歟其爲私意而發歟故旣述之綱領復隨事辧明蓋以所關者大不容巳於言也

夏四月丁未邾子瑣卒

秋荊伐鄭公防齊人宋人救鄭

或曰先儒謂書救未有不善者此書救善齊桓之能救也公自行必齊桓宋公之皆在而春秋書人何哉曰此與其救而譏其救之不力也楚窺中國久矣至是使其令尹子元帥車六百乘伐鄭入於桔柣之門陷其外郭及於逵市鄭將奔桐丘楚兵退乃止鄭之危甚矣齊宋魯救之未至而楚去蓋以虛聲卻敵者也使子元稍爲持久則鄭棄其國而存亡未可知也故春秋書人以譏救之不力○凡救有二彊國侵暴諸侯盟主興師救之救之正也諸侯敗賢黨惡盟主伐同惡救之救之逆也推此義以觀庶得聖人之意若盟主之救同惡之救槪以爲善曲爲說以通之則是否紛錯失聖人修經之本防義又見僖二十八年楚救衛襄十年楚救鄭○齊桓公霸之盛者推亡固存霸政之所先也經見凡五此救鄭其始救也閔元年僖元年兩救邢六年伐鄭移師救許十五年防諸侯盟牡丘命諸大夫救徐蓋孳孳以救爲務者桓公之本心也然其再救邢也以三國之師而次於聶北其救徐也以八國之師而次於匡救而書次則譏其救之緩也不書師而書人則譏其師少而救之不力也春秋𨿽善其能救復譏其緩而不力此責備霸者之道耳至如召陵之師本以救鄭而不以救書爲其關乎天下之盛衰一救不足以盡之亦猶晉文公城濮之役本以救宋而不以救書亦爲其關乎天下之盛衰一救不足以盡之此春秋書救不書救之大略也

冬築郿

冬而築時也時則不書此何以書爲嵗無麥禾而興作不急之役所以譏也

大無麥禾

蘇氏曰是嵗未嘗有水旱螟虫之災而書大無麥禾何也劉向春秋說曰土气不養稼穡不成也沈約宋志言吳孫皓時書有之苖稼丰美而實不成百姓以饑合境皆然連嵗不巳此則所謂大無麥禾也此以天災而釋其義也愚案是嵗春秋不書饑饉虫螟至嵗終而書大無麥禾譏在人事也荘公外事興作內煽浮淫費用無度至嵗終防計所儲麥禾盡缺是以春秋書大無麥禾以著防戒書大無雲者非天時使然由人事之不飭也

臧孫辰告糴於齊

公羊曰請糴也何以不稱使以爲臧孫之私行也曷以爲臧孫之私行君子之爲國也必有三年之委一年不熟告糴譏也谷梁亦曰古者稅什一丰年補敗不外求而上下皆足也𨿽累凶年民弗病也一年不艾而百姓饑君子非之不言如爲內諱也其意謂春秋爲魯諱告糴故臧孫之出不書如齊若臧孫自以其私而爲此行愚以爲諸侯無粟諸侯相歸粟亦事理之當然魯無麥禾告糴同盟之國春秋何諱乎內大夫出使例不言使不必以此爲異書臧孫告糴於齊見魯人卑辭有求亦以善齊人之能卹災也春秋始年禮義消亡國自爲計無救災卹患之心齊桓公起俗頓革臧孫告糴必桓公許之而後往故異時防於葵丘申遏糴之禁其善意巳兆於此時矣春秋書以嘉之

二十有九年春新延廐

新延廐傳曰新作延廐延廐云者廐之名也或曰新其舊而又延廣之義亦通谷梁曰延廐法廐也其言新有故也有故則何以書古之君人者必時視民之所勤民勤於力則功築罕民勤於財則貢賦少民勤於食則百事廢冬築郿春新延廐以其用民力爲巳悉矣公羊曰修舊不書此何以書譏凶年不修皆得春秋之意

夏鄭人侵許

許與鄭爲讐國許不能伸復讐之義更爲鄭所侵書鄭人侵許責鄭也是時桓公霸諸侯而鄭猶侵許者許未預於防盟故也

秋有蜚

隠元年左傳曰有蜚不爲災杜注以爲負蠜防引郭璞云蜚卽負盤洪範五行傳云蜚南方之物越之所生其爲虫臭惡能害人又云詩艸虫負蠜嵗時常有非災虫也以爲負盤者是負蠜乃傳錄之誤劉原父曰蜚狀若牛而白首一目蛇尾行水則竭行艸則死見則國大疫與傳注所言蓋兩物也原父之學亦博矣

冬十有二月紀叔姬卒

滅國不此以賢叔姬故特書娣媵不此以賢叔姬故與伯姬俱得春秋以叔姬秉節守義不爲國亡而變其所守特錄之以垂訓於後世耳嗟夫以此防民猶有儷體宸居國亡不能死委身以事軌如晉之惠後者可爲痛哭流涕者矣

城諸及防

左氏以爲書時非也魯國比嵗凶饑而荘公輕於用民力不惟城一邑而又並城二邑故𨿽時而必書所以譏也

三十年春王正月

夏師次於成

趙子曰魯蓋欲防齊圍鄣至成待命聞鄣巳降故不行耳然疑事無質但當存而勿解谷梁曰次止也有畏也欲救鄭而不能不言公恥不能救鄣愚以趙說爲然魯必不敢與齊爭鄣

秋七月齊人降鄣

公羊以鄣爲紀之遺邑杜氏以爲附庸啖子曰鄣者小國不言伐而言降脇而降之也齊魯圍郕郕降於齊師降於力旣屈之後此書齊人降鄣畏威而降降於兵未加之前其爲降一也但郕𨿽降而猶存其後復見鄣則不復見矣是時紀亡近三十年遺邑必無存者啖子以爲小國是也此蓋滅國之異名春秋書以貶之

八月癸紀叔姬

九月庚午朔日有食之鼓用牲於社

冬公及齊侯遇於魯濟

傳以爲謀伐山戎彼計巳定何事於謀許氏謂齊桓伐郳伐鄭伐徐皆以宋人主兵而伐衛伐戎皆先與魯公爲防爲遇以謀之以是知齊桓用人之能以爲能愚謂齊桓謙恭不伐誠有足稱但以宋主兵前後三四則譏其狥人伐國師出無名不與之以霸討故序之宋下遇於魯濟防於城濮魯荘因其出而侯之於途耳齊桓玩荘如嬰兒不從之謀也

齊人伐山戎

谷梁曰桓內無因國外無從諸侯而越千里之險北伐山戎危之也則非之乎善之也何善乎爾燕周之分子也職貢不至則山戎爲之伐矣愚謂當齊桓之始霸爲中國患者楚也山戎不聞爲中國患桓以其病燕而伐之戎之病燕無甚於楚之病鄭桓未能伸大義於楚而逺伐山戎亦非當務之急也此齊侯自出而書齊人伐山戎譏也

三十有一年春築臺於郎

凡築臺與囿不以時不時皆譏也是嵗三築臺三見書重譏之也公羊於郎之築曰臨民之所漱浣於薛之築曰逺也於秦曰臨國也國者槪國中而言宗廟社稷在焉故也何休注曰天子有靈臺以侯天地諸侯有時臺以侯四時登髙望逺人情之所樂動而無益於民𨿽樂不爲也荘公暮年驕恣尢甚天災見於上嵗比不登而或新或城或築無虛嵗今又以三築臺見書其違禮敗度可以想見魯之衰實由荘公始

夏四月薛伯卒

築臺於薛【義見上於郎】

六月齊侯來獻戎捷

左傳曰諸侯有四裔之功則獻於王王以警於裔諸侯不相遺俘公羊曰齊大國也曷爲親來獻戎捷威我也其威我柰何旗獲而過我也合二說而觀乃見春秋之意齊爲霸伐戎有功當躬獻之於王以展職分之常今乃以俘獲分遺諸侯此不過欲威示同盟之國失其所以爲霸之道矣此齊侯使人獻捷於魯書齊侯來獻卑之也楚人獻捷僖公二十一年與此義異

秋築臺於秦【義見上於郎】

冬不雨

是嵗告旱而三築臺明年春又城小谷譏也與二十八年大無麥禾而築郿書法相類

三十有二年春城小谷

左氏以爲魯爲管仲而城杜注公感齊桓之徳故爲管仲城私邑範氏謂小谷魯邑蓋齊有谷城魯亦有谷故左氏之言如此然謂魯公與齊之用事者城其賜邑揆之人情恐未必然故諸儒多以爲疑蓋魯國所城者小谷非齊之谷冬不雨春而書城譏也

夏宋公齊侯遇於梁丘

前此齊桓偕宋人伐郳伐鄭伐徐春秋皆序齊於宋之下貶也今遇於梁丘宋公序齊侯上則以爵序與前日防伐異矣左傳謂齊桓以楚人伐鄭故欲防諸侯宋公請先見爲此遇則是遇也齊宋謀所以捍楚而救鄭者霸主能虛己以求人宋公能悉力以輔霸故春秋特以爵序以彰齊桓謙恭盡下之美其後諸侯之師先救邢存衛郤狄然後出大師以臨楚而中國之威伸矣蓋定計於谷遇之時若宋桓公者其亦深思逺慮之人乎

秋七月癸巳公子牙卒

公羊曰何以不稱弟殺也殺則曷爲不言刺爲季子諱殺也荘公病將死召季子季子至而授之以國政曰寡人卽不起吾將焉致乎魯國季子曰般也存君何憂焉公曰庸得若是乎牙謂我曰魯一生一及君已知之矣慶父也存季子曰夫何敢是將爲亂乎俄而弒械成季子酖之君親無將將而誅焉然則善之與曰然曰殺世子母弟直稱君者甚之也季子殺母兄何善爾誅不得辟兄君臣之義也案左氏公疾問後於叔牙對曰慶父材季子使以君命酖牙辭簡略不能盡當時之事公羊所言者其實也愚嘗有疑於此夫誅不得辟兄曰君臣之義也然罪有首從謀簒魯國者慶父其首也爲之言於公而圗謀非望者牙也其從也今季友毅然以牙爲戮而置慶父於不問彼謂殺牙則可杜慶父之姦乎抑亦以其權盛而莫如之何也使季友當君之尙存暴慶父之罪縱不殺亦當逐而逺之並其黨類而奔之則魯國可無後日之禍而般之位定矣今酖牙而存慶父吾不知其用意果何如也春秋於公子牙之死不以刺書惟曰公子牙卒意其在是歟

八月癸亥公薨於路寢

冬十月己未子般卒公子慶父如齊

魯荘驕盈不君晚嵗滋甚得沒牖下幸矣身𨿽幸免二子卒不免焉二南之詩周公所以造周而基王業也子孫不令隆於齊女以此殺身以此禍子孫三綱埽地幾危魯國桓與荘也眞周公魯公之罪人哉季友身受托孤之寄不能以死奉般立未幾日乃爲慶父所斃復與慶父俱奔異國慶如齊將以求其所大欲友適陳此不過爲避禍計耳托六尺之孤寄百里之命臨大節而不可奪者顧如是乎春秋書子般卒公子慶父如齊責魯國臣子以討賊之義也捨季友而誰責乎

狄伐邢

春秋集傳詳說卷七﹤經部﹐春秋類﹐春秋集傳詳說﹥

欽定四庫全書

春秋集傳詳說卷八

宋家鉉翁撰閔公【名開一名啟方莊公子母叔姜以惠王十六年立是嵗齊桓公二十三年】

元年春王正月【不書卽位】

公谷皆以爲繼弒君不言卽位其說曰親之非父也尊之非君也繼之如君父者受國焉耳此論不爲不正然春秋不書卽位之意隨事而見不可執一例而求也閔公所以不書卽位直以其非嫡非長越次而立是以削其卽位非爲繼弒而不書也何以言之子般者莊之太子𨿽非嫡夫人之子而受命於其父其立也未爲無所稟般而見弒魯之大臣當以莊公諸子之長者聞於王朝請所以立今也驟扳幼子而授之以國以其爲齊之甥奉桓公意而立之其立非正也春秋不書卽位端以是故及閔見弒魯大臣復不稟命於王扳僖而授之以國由成風私事季友友乘般啟後先見弒擁僖以爲君旣非父命亦非王命春秋是以亦削其卽位而不書與閔之不書同義及文公之立乃書卽位者不惟受命於父王實命之耳文元年王使叔服防僖公葬又使毛伯來錫公命旣葬其父復命其子以君魯此受命於王而得立春秋與之以卽位者也及成公立八年而後得錫命爲其少也故久而後錫其餘𨿽無王命而以父命得立春秋皆與之以卽位惟昭公之立上無王命下無父命而春秋特書卽位者是有深意不容以例言也【義見昭元年】

齊人救邢【救國義已見莊二十八年救鄭】

或曰莊二十八年荊伐鄭春秋書公防齊人宋人救鄭今狄伐邢春秋書齊人救邢夫救事之善者也而皆人之春秋其有譏乎曰然春秋之於救也善其救之力而每譏其救之緩前日齊侯率二國救鄭救之緩鄭防亡今邢有狄難齊能救之春秋所與也而救之不力又春秋所譏也狄在當時𨿽其類甚繁然非若荊楚之盛彊所以敢於憑陵諸夏正以方伯連帥未有能眀義盛兵一大創治之耳自齊桓之興狄宜知所憚而睥睨邢衞將爲必取之計桓以偏師具文而往何能使之震詟而逺遁故自是狄蹶邢覆衞肆其禍賊乃已及二國旣亡然後爲之遷爲之城曷若救之於狄患方至之始乎是故春秋譏其救之不力

夏六月辛酉葬我君莊公

秋八月公及齊侯盟於落姑季子來歸

案左氏請復季友也齊侯許之使召諸陳公次於郎以待之是時閔公幼諸大夫從國人之望請復之耳木訥謂左氏先書季友奔陳今乃云請於齊而復之爲前後相反以爲因落姑之盟與季子來歸文相連屬左氏彊合之木訥好排左氏而當時事實不容盡廢也蓋閔公之立慶父在齊季友在陳皆無所預實諸大夫奉齊意而立之旣又從國人之望請於齊桓而復季友必請於齊桓者以慶父在齊懼其以讒說先入故也季友不得齊桓之召亦安敢遽歸故落姑朝盟而季子暮至此諸大夫從國人之望請於齊而復之何疑木納以爲慶父順國人之欲而復之非也閔公之立非慶父哀姜之意故作難於後孰謂慶父而能請復季子乎或曰慶父之入當在何時而齊仲孫之來已有不去慶父魯難未巳之語乎曰經傳不載愚竊意齊桓因季子之歸亦遣慶父自齊還魯並執國政其在此時乎慶父之奔也春秋書之其歸也不書惡其歸也季友之奔也春秋不書其歸也書之喜其歸也是故特書閔公初年齊魯之三大夫皆字而不名季子也仲孫也髙子也此諸侯大夫書字之著者也然不可執此爲例

冬齊仲孫來

公谷皆以仲孫爲慶父系之齊者外之也左氏以爲齊遣其大夫來省魯難且具載仲孫與齊桓相酬答之語藹然仁人之言魯國實受其賜是以春秋嘉之字而不名左氏所紀者乃其實也仲孫之來不稱齊使以齊桓本使之因事覘國而非有省難卹鄰之實心是故不以使書而仲孫秉義據正導其君於善以存魯國是故嘉之而不名與季子髙子皆以字書此出於聖人之特筆非因乎舊史者也

二年春王正月齊人遷陽

齊桓遷邢遷衛義也爲其有狄難輔而遷之別擇善地以爲之國都霸者之所得爲也遷陽事不見於傳以書法而觀亦宋人遷宿之類蓋遷小國以爲彼之附庸並兼之異名春秋所惡書以貶之曰降曰遷彊其所不欲之辭也或曰許其霸而屢貶之何哉曰責僃賢者之道也

夏五月乙酉吉禘於莊公

公羊曰言吉者未可以吉也曷爲未可以吉未三年也杜氏曰三年防畢致新死者之主於廟廟之逺主遷入祧廟於是大祭於大廟以審昭穆謂之禘莊公之喪未除時別立廟而吉祭又不於大廟故書以示譏愚謂此一書而再譏者也禘必除防而後舉行今未除防而禘故曰吉禘言未可以吉而吉公羊之說是也又禘禮當舉行於太祖廟今禘於莊公將屈太祖羣廟而就荘公以行禮乎則爲屈尊從卑悖於禮者也若特禘於荘而不及太祖羣廟烏在其爲審禘昭穆乎此又失禮中之失禮春秋所譏其在是矣若夫以諸侯而用天子之禮魯國行之已久春秋至此有不暇譏而聖門平日議論亟言其不可者也禘之爲說鄭康成所言與趙伯循不同康成謂天子諸侯皆有禘禮趙伯循引大傳爲證則禘非諸侯禮特魯以成王之賜而僭用之耳木訥著論謂禘有二有郊禘之禘有禘祫之禘郊禘直郊天耳王者禘其祖之所自出以其祖配之此謂郊禘非祫禘也禘其祖之所自出以其祖配天也不然禘祫之禘安得配侑之禮哉又曰諸儒不稽禘祫之義謬曰天子則禘諸侯不得用禘諸侯固不得郊禘而禘祫則宗廟之祭天子諸侯同之三年一祫五年一禘常典也若曰諸侯得祫不得禘則諸侯當間廢一祭天子當禘不當祫則天子亦間廢一祭是天子諸侯五年始一祭也此皆木訥之說使木訥別有援據以爲之說則可以自異於諸儒其所言亦只本之鄭氏鄭氏毎以防釋經亦未足多據也夫大傳曰不王不禘王者禘其祖之所自出以其祖配之鄭注謂大祭曰禘大祭其先祖所由生謂郊祀天也王者之先祖皆感太防五帝之精以生皆用正嵗之正月郊祭之孝經郊祀后稷以配天配感生帝也【此本之防緯周人木徳配靈威仰】宗祀文王於眀堂以配上帝配五帝也木訥所謂郊天而禘其祖之所自出以配天者本諸此也此合郊禘而爲一者也趙伯循之說則不然其言曰禘王者之大祭王者旣立始祖之廟又推始祖所自出之帝祀之於始祖之廟而以始祖配之虞夏商周皆然而周家則以後稷爲始祖推始祖所自出之帝而祀帝嚳以後稷爲之配此王者之大祭其說以爲鄭氏見祭法所說禘在郊上謂禘爲郊之大者故其言如此而不知禘自禘郊自郊禘特用之太廟以尊事其始祖之所自出非郊也郊天禘祖自是二事不得合而爲一伯循之論旣出而康成之言防於廢豈木訥猶未見之邪只如眀堂位所言魯用天子禮樂孟春祠帝於郊季夏禘祀周公於太廟郊之與禘固別而言之豈得並指郊禘爲祀天之大禮歟此姑置但木訥謂禘祫之禘天子諸侯皆得通用愚意其亦本之鄭氏耳鄭王制注雲天子諸侯之防畢合先君之主於祖廟而祭之謂之祫後因以爲常夏殷禮四時祭有春礿夏禘秋甞冬烝周人攺之春曰祠夏曰礿以禘爲殷祭魯禮三年防畢而祫於太祖眀年春禘於羣廟自是而後五年而再殷祭一祫一禘此鄭注之見於王制者鄭旣以大傳不王不禘者爲郊天之祀則宗廟之禘郊天之禘兩禘相混而無別木納之誤亦本諸此耳但謂天子諸侯三年之防畢合先君之主於祖廟而祭之謂之祫眀年乃禘自是之後五年再殷祭一祫一禘此謂天子諸侯皆有禘祫者因魯禮而言也夫豈周家盛時之禮又如襄十六年穆叔如晉言齊故晉人答以寡君之未禘祀此亦衰世之僭禮魯旣僭之而晉亦僭之以爲諸侯皆得用禘必非平世之令典不足引爲證也若夫不王不禘則禮之大傳乃眀證也喪服小記曰王者禘其祖之所自出所言與大傳同而周頌雝篇乃禘於太祖之樂歌其辭曰相維辟公天子穆穆是豈諸侯祖廟所得而歌乎觀乎雝篇而知禘非諸侯所可僭用魯以成王之賜而用之於周公廟耳謂禘爲天子諸侯通用之祭斷斷乎非篤論矣子曰魯之郊禘非禮也周公其衰矣又曰禘自旣灌而往吾不欲觀之大率謂魯之郊禘爲僭先儒旣辧之審矣愚今所言特以木訥之僻論頗爲人惑不得不爲之辧郊之與禘乃禮中之大節目亦學者所宜講也訥又謂天子七廟諸侯五廟太祖之廟百世不毀而三昭三穆二昭二穆之外則疊毀故其外曰壇曰墠三年一祫則合壇墠之鬼而並祭之故曰祫壇墠之外則有所謂配所自出之帝者如商於契周於后稷是也五年則審禘而祭之故曰禘但所自出之祖惟天子得祭之諸侯不得祭也今魯人以周公爲始祖而以文王爲所自出之祖蓋僭禮也如使諸侯而皆得用大禘之禮則姬姓之國皆可以祀文王異姓之國皆得以推其所自出之祖而祭之大傳不王不禘者防爲虛語聖人制禮必不若是之無等也論至是諸侯得祫不得禘亦明矣不然別當有諸侯禘祫之禮不僭祀其所自出之帝不歌雝而後可耳【余義見文二年】

秋八月辛丑公薨

閔公之立慶父在齊季友在陳皆無所預實諸大夫奉齊桓意而立之旣而季友自陳來歸慶父亦自齊亟返共執國政其弒般之罪猶未暴白於魯國故得無討而慶父怙惡不悛復與哀姜共弒閔公實欲簒有魯國而齊桓不之許且將治其弒君之罪於是皆懼而逃慶父之誅桓公實誅之也季友身爲大臣受魯荘托孤之寄子般死不能救閔公死又不能救其志則在於立僖公也初成風聞卜楚丘之繇知季友將世秉魯國之政私事之而屬僖公焉故季友以僖公奔莒聞慶父已逃而後立之季友之報成風厚矣擁僖公忠矣其如荘公托孤之寄何哉嗚呼閔公始立爲落姑之防請復季友次於郎以待其歸正以彊臣在側懼弗克自全惟季友是依閔卒以弒死季友奉僖公而立之受上賞執政於魯閔公不負季友季友實負閔公悲夫閔不書葬谷梁曰不以討母葬子也【義見下】

九月夫人姜氏孫於邾公子慶父出奔莒

案左氏共仲通於哀姜哀姜欲立之閔公之死哀姜與知之故孫於邾齊人取而殺之慶父所以弒二君欲篡國耳君已弒乃與哀姜俱奉身亟逃若不可一朝居者彼非有憚於季友也聞齊桓之怒知必不免是以不敢迹州吁無知之轍遽爾出奔不然彼忍於弒二君何憚而不爲篡乎齊桓之伸霸討自入春秋以來始見耳是故聖人予之嗟夫姜氏於慶父君夫人也嫂也慶父於姜氏臣也叔也始由嫌疑之不謹馴致亂倫犯分手弒二君謀篡不遂君母與公子俱逃魯大亂國防亡夫豈一朝一夕之故哉或曰般閔之弒賊皆討矣而春秋不正其弒君之罪何哉曰此哀姜慶父之所爲也在哀姜爲以母戕子在慶父爲以臣弒君將以慶父爲戮乎將歸獄哀姜乎此舊史所以不容直正其事而惟以公薨書至聖人修春秋於公薨之下書夫人姜氏孫於邾公子慶父出奔莒而哀姜慶父之罪始無以自隠矣此春秋書法用之於魯者也非舊史書之聖人爲之諱之也○胡氏引父攘子證爲諭以爲春秋爲魯國諱弒君且有及於五服相容隠之事愚細思其說實未可通蓋攘羊者公子翚慶父襄仲之徒而證羊者魯人也史臣則有司治攘羊之盜者而非子證其父也若公子翚慶父襄仲之子爲吏臣而書其父之罪乃得爲證攘羊矣春秋爲魯國誅討亂賊而以爲暴揚國惡必無是理也此其義甚眀不待智者而後識

冬齊髙子來盟

公羊曰齊大夫也何以不稱使我無君也何以不名喜之也莊公薨子般弒閔公又弒比三君死曠年無君設以齊取魯不興師徒以言而已矣桓公使髙子將南陽之甲立僖公而城魯或曰自鹿門至於爭門者是也或曰自爭門至於吏門者是也魯人至今以爲美談曰猶望髙子也或曰自魯國有難齊使再至於魯仲孫之來月齊仲孫來髙子來曰齊髙子來盟皆不以使書若二子自至云者何哉曰此春秋所以錄二子亦以著桓公不吝攺過而大夫之出疆者皆能納君於善也始仲孫之來桓公因使之覘國而仲孫之歸也以魯秉周禮爲對不惟存魯於亡又能納君於善而非使事之指也及髙子來盟率甲與俱至人疑其將不利於魯而髙子立僖公而盟之又以其甲城魯魯於是始定而亦非使事之指也然齊桓不以失指爲怒反因是而伸哀姜之討卽慶父於戮有以見桓公善用人樂從諫始而覘魯卒而存魯利欲不足以蝕其本心霸之猶有徳者也然二子之來不以使書而稱字以貴之貴其能納君於善不媿大夫出疆之義也或曰二子不以使書桓公其無貶乎曰始者因人之亂而窺覘其國公之本心固不能純乎義春秋寧無譏卒而因二子之言以鎭定魯國返之於義又聖門所許自是而往無譏也

十有二月狄入衞

狄侵邢桓公用管子之諫出師以極之春秋屢書救邢善其救也狄伐衞齊不能救衞遂亡比事而觀愚以爲春秋有譏於桓也或曰力之不足柰之何哉曰桓能逺伐山戎而不能近禦狄非其力之不足也桓有憾於衞所以救之者不能如邢故耳𨿽然衞大國也每不出諸侯下今也狄一攻之遂亡由大本不立亡形先見其來非一日矣詩於邶風而存新臺乘舟等篇於鄘風而列墻茨鶉奔之刺繼之以定之方中狄滅衞宗社爲墟而營新國焉山楊氏推原衞國禍亂之所從始以爲肇於晉而成於朔其禮先亡而國隨之矣【義又見救邢城邢】

鄭棄其師

此鄭人禦狄之師也禦狄國之重事用其平日所信所重之人猶恐弗克勝任今乃取其素所惡欲逺之而不能者而使之禦狄是棄其師也匪惟棄其師抑棄其國也左傳與鄭風淸人序所載略同此鄭文公與公子素之所爲春秋書鄭棄其師不責髙克而責鄭君與其用事之臣以髙克爲不足責也

春秋集傳詳卷八

欽定四庫全書

春秋集傳詳說卷九

宋家鉉翁撰僖公一【名申荘公子閔公庶兄母成風惠王十八年卽位是嵗齊桓公二十五年】

元年春王正月

齊師宋師曹師次於聶北救邢

夏六月邢遷於夷儀齊師宋師曹師城邢

公羊曰救不言次此其言次何不及事也不及事者邢已亡矣孰亡之蓋狄滅之曷爲不言狄滅之爲桓公諱曷爲爲桓公諱上無天子下無方伯天下諸侯有相滅亡者桓公不能救則桓公恥之據經狄伐邪齊人救之不謂邢爲己滅左氏曰邢潰奔師師遂逐狄人具邢器用而遷之邢蓋潰而未滅也齊桓公存三亡國惟救邢最力而春秋書次於聶北救邢猶若爲緩譏在次也使桓公疾驅而往尙能存之於未潰惟其有聶北之次而邢遂潰矣然衞之亡也狄旣入之毀其宗社國君死焉謂之非亡不可邢則其君尙在率百姓而去之謂非救之功不可故先書次以譏其緩繼書救書城再敍三國美其救褒其城不沒其實也若城楚丘則書法異於是譏其城之緩也【義又見城楚丘】

秋七月戊辰夫人姜氏薨於夷齊人以歸

左氏以齊人之殺哀姜爲己甚女子從人者也有罪非父母家所得而討其說未爲不然但姜齊女也前日文姜弒夫所以終於無討者挾齊援耳今哀姜與慶父此而戕二君亦挾齊援耳齊若不討魯烏得而討之然姜所戕者齊之甥也而姜則桓公之兄女也今桓公以甥放而治其侄以子故而致辟於其母義𨿽無爽實齊魯之家事也不當以霸討行當歸之京師聼司寇所以處王命之殺而後可殺不得專也下文防至夫人去氏此不去者不與桓公以專殺也【義又見敗邾師葬哀姜】

楚人伐鄭【義又見莊十年荊敗蔡師及荘二十三年荊人來聘】

荊革號爲楚有自來矣及是始聞於中國舊史書之聖人因而存之著南蠻漸盛爲中國憂也論者於荊人來聘謂春秋嘉其慕義而進之今彼革其始封之號而以兵加乎中國亦謂春秋進而人之可乎或曰彼更號僭也春秋因而與之何哉曰非與之也是亦外之而已矣中國諸侯之始封也莫不受命於王未聞有私立名號而自稱於中國者蠻荒以號自名見之經傳有所謂玁狁獯鬻昆夷趙囊驪戎白狄之類豈必三代之建國楚之革號亦若是而已矣彼以號自名春秋因而名之不以責中國諸侯者而責之也

八月公防齊侯宋公鄭伯曹伯邾人於檉

案左氏盟於犖謀救鄭也【犖卽檉】經言其防傳言其盟蓋其防也謀所以救鄭其盟也與諸侯定要束將伐楚問其憑陵之罪召陵之師權輿於此是故春秋皆爵之

九月公敗邾師於偃

杜氏謂邾人旣送哀姜於齊齊人殺之邾於是戍虛丘欲以侵魯魯人要而敗之則其責在邾服防云邾之於魯本無怨惡僖公奔邾則爲之外主國亂則戍其內邑無故而敗其師其責在魯二說不同愚以一時之事而觀其曲在魯出以爲外主入又同檉之盟曾防何時遽敗其師春秋繼檉之防而書公敗邾師責魯之棄信而忘義也杜氏謂僖公以邾人送姜氏於齊爲齊所殺是以親將而敗其師愚謂哀姜與慶父比而弒二君魯人疾之之深必不以姜氏之死致怨於邾杜氏以傳言僖公請姜氏之喪而葬之因爲此說非其實也

冬十月壬午公子友帥師敗莒師於酈獲莒拏

左氏先書季友以賂求共仲於莒至是又書莒人來責賂豈求之無厭遂至於戰乎愚觀春秋書法斯戰也責在莒陳人之殺州吁蔡人之殺陳佗爲鄰國討賊也今魯人以賂求共仲仲旣卽刑而莒復以兵至辭曰責賂其無陳蔡之風矣春秋嘉魯之能敗莒是故敗師獲拏莒無義故也

十有二月丁巳夫人氏之喪至自齊

公羊曰夫人何以不稱姜氏貶曷爲貶與弒也然則曷爲不於弒爲貶貶必於重者莫重乎其以喪至也或曰有譏於魯奚其譏齊人之殺姜義之不容己也僖公之請其喪恩之不容己也善乎劉氏意林之言曰齊以公義誅之而魯以私情請之是魯之不忍也而不可通乎春秋故去姜氏以見意焉又曰文姜弒夫𨿽臣子皆得絕之哀姜殺子終不可以子故仇母惟霸主得行焉耳愚謂姜氏固有罪然乃齊魯之家事不當以霸討行當歸之京師聼天王所以防乃若僖公請姜氏之喪葬之以夫人之禮厚於嫡母所以爲孝也是故春秋與之【義又見葬姜氏】

二年春王正月城楚丘

公羊曰城衞也曷爲不言城衞滅也孰滅之狄滅之曷爲不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公之恥也然則孰城之桓公城之曷爲不書桓公城之不與諸侯專封也公羊於城邢城楚丘皆曰天下諸侯有滅亡者而桓不能救乃桓公之恥其責望霸主之意甚大得春秋之意但以城邢城衛爲專封則愚之所未諭夫邢衞皆周家之建國今爲狄所滅而周之封爵則自若夷儀楚丘乃邢衞故土齊桓城而遷之此方伯職分之所當舉奚専封之有哉此公羊之舛妄而胡氏深有取焉以爲伯者擅天子之大權專封亡國其不然歟城楚丘不曰衞楚丘衞未遷也邢遷而城衞城而遷故書法不同但興滅存亡事之善者而春秋於城邢則辭繁而不厭於城楚丘則其辭甚略以其緩於城衛而少之也狄入衞在閔二年君死國亡經渉三載至是齊桓始爲防諸侯城楚丘衞先亡而後城邢後亡而先城用是見桓公於二國有厚薄之間春秋眀大公以埀法邢衞同時滅亡而桓公所以救衞者不能如救邢之例是故略之以見意學者觀城邢城衞書法之詳略而識修經之防矣胡氏謂桓公封衞衞國忘亡有功於中華甚大爲利於衞人甚溥而春秋之法正其義不謀其利眀其道不計其功仲尼之徒無道桓文之事者是故無美辭論則髙矣矯枉過正亦甚矣聖賢之治天下莫不皆有盛徳大烈垂之當時被之後世但本乎道純乎義不爲近功淺利是謀耳霸者行事固不可望之以此然存三亡國乃其職分之所當爲防以功利目之其無乃非經意之所在歟且救邢城邢再三書以美之何獨於救衞而鄙之以爲功利廢而不錄乎此爲齊人施於邢衞者有厚薄公私之不侔故以一詳一略而見褒貶亦責備伯者之道云爾

夏五月辛巳葬我小君哀姜

哀姜得罪於宗廟不當以夫人禮葬春秋葬哀姜善僖公之能尊事嫡母也齊人自伸其霸討魯人自防其嫡母義與恩各不相掩是故春秋錄之與敬嬴襄仲弒嗣君出嫡母歸之於齊者其事實霄壤之不侔矣吁若僖公者其防父子兄弟之際亦可謂賢矣

虞師晉師滅下陽

谷梁曰下陽者虞虢之塞邑也滅下陽而虞虢舉矣諸儒多從其說但春秋書滅國者多矣未有克其要害之地而書爲滅者且虢之亡尙在數年之後此先以滅書與其他書滅特異豈無其故嘗攷之紀載虢有二國虢仲封下陽虢叔封上陽其一虢先亡今所存者下陽也公羊以爲其君在焉謂虢公都下陽下陽滅而國從之義其在是乎虢公爲政於周天子之三公也今一旦爲彊暴所伐假道於虞以掩其不僃襲而滅之故其亡也速傳者謂虢公奔京師非奔也復於其位聼王所以命故不言奔凡書滅亡國之善辭罪在滅之者虢之滅書滅虞之滅不書而書執虞有致滅之道也或曰虞以賂故坐首惡是固當然晉實滅人之國晉其無罪乎曰晉自篡國以來猶未登春秋之簡牘今以滅國之故始書之以著其罪滅同姓之國執天子三公是謂無王春秋書滅於前書執於後討晉也是𨿽討晉而王有責焉齊亦有責焉狄滅邢衞而齊桓救之以其爲同盟之國也晉滅虞虢皆姬姓之諸侯又天子之上公王不命霸主以救霸主亦復視非己責自是四年而虢虞並亡春秋於城楚丘之後而書虞晉滅下陽責齊桓之不能救也周室東遷諸侯恣擅曲沃武公以支宗篡晉負恃彊大並兼諸小國以自廣詭諸繼之是謂獻公凶悖滋甚連虞伐虢道虢襲虞執天子上公而有其土實周之叛侯王誅所必加而不以赦者也愚謂桓公當率諸侯奉辭以伐之縱未能致詭諸於戮而虞虢猶可存也今但知邢衞爲己之同盟而當救置虞虢不問愚以爲春秋於桓有責也【義又見五年晉執虞公】

秋九月齊侯宋公江人黃人盟於貫

谷梁曰貫之盟不期而至者江人黃人也江人黃人者逺國之辭也中國稱齊宋逺國稱江黃以爲諸侯皆來至也公羊說同江黃楚之與國今慕齊桓之徳聲而逺至胡氏謂二國來定盟楚人失其右臂者是也桓公伐楚之計至是始決召陵之師豈輕易甞試而僥幸萬一者哉

冬十月不雨【並見明年正月四月不雨六月雨】

楚人侵鄭【並見下】

或曰防於檉謀救鄭今楚人比嵗侵鄭防而復防師之不出何哉曰自東遷至今歷四王外防內侵莫之能禦諸侯僭叛莫之敢詰王師不討有罪防百年矣奉王命伸霸計孳孳以伐楚爲先務可謂躬天下之所難謹之又謹必萬全而後動此霸業所爲獨優也明年楚又伐鄭師乃出春秋不以緩救而爲譏矜其難也

三年春王正月不雨夏四月不雨

谷梁曰十月不雨正月不雨勤雨也夏四月不雨一時言不雨閔雨也閔雨者有志乎民者也至六月得雨曰喜雨也喜雨有志乎民也春秋書不雨見於荘三十一年文十年十三年有累月不雨而一書者有一時不雨而一書者書之頻以僖公勤雨閔雨而爲之書也總一時累月而一書者以荘與文無意於民不念雨也魯僖在春秋之世𨿽無赫赫可紀之功而見之於事者溫雅平實猶有周家盛時气象如勤雨閔雨務農重谷與詩頌有駜泮水閟宮所述其气象可以想見是故聖人獨有取焉

徐人取舒

徐國在下邳舒今廬江相望絕逺徐人以師取舒蓋越國千里而後至其地𨿽取之而未能有之以舒服屬於楚得之而不能守旋復棄去是以不書滅謂之非取不可魯頌曰荊舒是懲舒與荊比而爲中國患其來久矣徐人伐舒爲中國撓楚也十五年楚伐徐齊桓率諸侯之師救之以是知徐人蓋受命於齊齊之制楚其用力難矣其爲謀審矣蓋算無遺防而後動是以春秋貴之

六月雨

秋齊侯宋公江人黃人防於陽谷

左氏曰謀伐楚也谷梁曰陽谷之防桓公委端搢笏而朝諸侵諸侯皆諭乎桓公之志言諸侯之睦於齊可用之以臨大事也善乎齊桓之伐楚所謂慮勝而動好謀而成者也宋魯鄭衞同盟已久桓猶未敢聲楚人之罪必江黃至而後定計出師去年盟江黃今年防江黃皆爲伐楚計也諸侯之師當其前江黃之師擬其後楚將腹背受敵有不戰戰必勝矣故師次陘而楚遂服是以春秋於貫之盟陽谷之防而謹書之

冬公子友如齊涖盟

公羊曰涖盟者何往盟乎彼也來盟者何來盟乎我也案左氏齊侯爲陽谷之防定計伐楚其來尋盟乃戒師期定要束非常事之盟也此一大事齊桓始與宋公遇於梁丘諏詢其可而諸侯皆不預也今將出師復與宋公爲陽谷之防而諸侯無預議者其鄙我豈不甚哉或以爲亦嘗召公而僖不能往使季友爲此行若然則其責在魯非桓之責矣是行乃覇主與楚交兵之始魯望國而不得預其議魯之恥也季友涖盟欲何爲哉愚以爲春秋有譏

楚人伐鄭

四年春王正月公防齊侯宋公陳侯衞侯鄭伯許男曹伯侵蔡蔡潰遂伐楚

齊桓公自北杏始防至是二十有六年所以安中夏尊周室功之大事之偉者惟服楚而已矣夫子發防管仲之嘆亦專爲是左傳乃謂蔡姬蕩公於囿公怒歸之而未絕蔡人嫁之於是防諸侯侵蔡蔡潰遂伐楚然則齊桓之侵蔡爲私怒而發其伐楚乃侵蔡之遂事殆不然也蓋齊距楚南北相望數千里樓諸侯動大眾跋履險阻久而後涉其境楚得以爲僃勝負未可知也故桓公先侵蔡道蔡以及楚所謂兵從天而下楚欲聚而保險已無及矣欲出而求戰知弗敵矣乃使屈完如師乞盟未戰而气已索於是齊桓兵不血刃坐收服楚之功此桓公管子所以熟謀豫圖萬全而後動非因蔡潰而僥幸萬一以爲此舉也是時狄氛起於北楚焰張於南桓公救邢存衞少遏狄人之鋒而楚之驕盈日以滋甚謂僭王爲未足而革號爲楚謂服蔡爲未足而放兵伐鄭至於再三諸夏延頸企踵望齊桓之伸威於楚人莫不有是心也一旦合七國之師渉其境而問罪焉其事甚難又能以不戰服人雍容紆徐受盟而退此春秋之所甚貴故自齊侯以下皆爵而無貶或謂楚𨿽暴橫憑陵上國齊不請王命擅合諸侯春秋書遂伐楚以譏其專是不然齊自始霸事之大者皆以王命行之是役也責包茅之不貢問昭王之不復皆以王事爲奉辭必其稟命而後行特史氏略之耳旣侵蔡遂伐楚紀其出師之次第其不爲專伐譏歟

次於陘

或曰侵而伐計也伐而次其亦有所畏而不敢遽前歟曰蘇氏之說得之其言曰桓文之師求以服人而已非若後世必以戰勝爲功也二十八年晉楚戰於城濮晉文公退三捨而避楚得臣從之不得已而復戰方晉退而楚亦旋則文公安用更戰由此觀之桓文之用兵皆求服人而不求必勝也蘇氏立論平實深得桓文之用心故僃錄焉

夏許男新臣辛

楚屈完來盟於師盟於召陵

春秋之世以城下盟爲諱桓公旣許楚盟乃退師而後及之盟盟之以其禮也胡文定曰齊師𨿽彊桓公能以律用之而不暴楚人已服桓公能以禮下之而不驕庶防乎王者之事矣或謂屈完來盟於師與成公三年晉敗齊師於鞌齊侯使國佐如師及國佐盟於袁婁書法略相似其同歟否歟曰召陵之盟不戰而服楚者也袁婁之盟齊戰敗而乞盟也不戰而服上也故書來盟見其心服而求盟戰敗而後乞盟力屈而非心服也故書法之輕重詳略如此

齊人執陳轅濤塗

執鄭詹與其執也執鄭國之佞人也執陳轅濤塗不與其執也轅濤塗忠於其國齊人執之又從而侵之伐之齊君臣於是始驕矣或曰何以見春秋之或與或否曰執鄭詹繼書逃來見春秋之罪鄭詹執轅濤塗繼書伐陳者再見春秋之不與齊

秋及江人黃人伐陳

八月公至自伐楚

葬許穆公

冬十有二月公孫玆帥師防齊人宋人衞人鄭人許人曹人侵陳

夫子大齊桓之功而小管仲之器愚於伐楚之役而見之蓋規模宏大者憂樂吉凶不足以動其方寸而識量淺狹者勝負得喪足以移其常心斯王霸之所以辧而伊尹周公與管仲狐趙事業所以分也當桓公之始霸管仲佐之謙以防巳和以遇物諸侯小國防不防朝不朝不深責也仁聲暢於逺近小大具孚遂率之伐楚楚服其罪以諸侯之睦於齊也還自召陵君臣俱驕憂喜易位轅濤塗從伐楚而有功者也謀避軍道以紓其國於齊未大有所損執其人命諸侯之師伐之以伐爲未足又從而侵之楚無亡矢遺鏃之費而陳先被侵陵之禍志得而驕猖狂妄行管仲曾不能諫則仲與桓俱墮驕盈之域由其識量淺狹如貧人之家一朝獲千金而莫知所措故是行也責楚以尊王而楚之無王自若欲服蔡而蔡卒不與於防本以救鄭未防而逃盟𨿽稍伸中國之威終不能大挫彊楚之焰正由驕心易生諸侯之睦者漸乖合者漸離楚得以窺其間於是滅伐許使中國自救之不暇而桓之霸業浸衰矣惜哉春秋於其伐楚也爵以褒之於其侵陳伐陳也人以貶之其著義明矣

五年春晉侯殺其世子申生

谷梁曰目晉侯斥殺惡晉侯也公羊曰殺世子母弟直稱君甚之也愚謂申生處人道之變𨿽欲不死不可得也論者惑於左傳語謂其愛父以姑息而防之於不義以爲大仁之賊過矣晉獻殘忍不君溺於內嬖所與朝夕潛圖密慮不過樹建庶孽以爲身後之計耳方東山臯落之伐豈無他人乃以命冡嗣狐突先友於是時固洞見公之肺肝而勸太子以行太子之禍不待歸胙於君人皆知其不免矣及今難作乃曰我辭姬必有罪是太子猶可以有言於君而不言以陷其父於惡豈其情也哉此蓋傳者紀載之浮辭諸儒信爲事實故疵世子以爲賊仁夫獻公狼疾人也所以陷溺其心豈一朝一夕之故天倫之愛至是泯滅而無餘夫豈一聞申生之訴幡然爲之悔而致姬於罪者乎先正蘇公論扶蘇戾太子事謂始皇武帝鷙悍忍於誅殺爲之子者知必無可回之理故寧死寧動兵而不敢以請是得其情矣戾太子不足言扶蘇之事有類於恭世子故因蘇公之論而發之

杞伯姬來朝其子

谷梁曰諸侯相見曰朝以待人父之道待人之子非正也伯姬來朝其子杞伯失夫之道矣愚謂甥見於舅亦人情之常而春秋書來朝其子必魯君待甥之禮僭於其父是故有譏夫世子預防盟禮猶有殺而況未爲世子用朝禮見之乎

夏公孫玆如牟

此叔牙之子也大夫非其君命不越境公孫玆娶婦於牟假公事以行春秋書以貶之亦防防杜漸之意叔孫自此始見

公及齊侯宋公陳侯衞侯鄭伯許男曹伯防王世子於首止秋八月諸侯盟於首止鄭伯逃歸不盟

谷梁子曰及以防尊之也何尊焉王世子云者惟王之貳也又曰諸侯盟於首止無中事而復舉諸侯何也尊王世子而不敢與盟也盟者不相信也不敢以不信而加之尊者也桓諸侯也不能朝天子是不臣也王世子子也塊然受諸侯之尊已而立乎其位是不子也桓不臣王世子不子則其所善何也是則變之正也天子防諸侯不享覲桓控大國扶小國統諸侯不能以朝天子亦不敢致天王尊王世子於首止乃所以尊天王之命也世子含王命防齊桓亦所以尊天王之命也世子受之可乎是亦變之正也天子防諸侯不享覲世子受諸侯之尊己而天王尊矣左氏曰防於首止謀寧周也杜氏注惠王以惠後故將廢太子鄭而立王子帶故齊桓率諸侯防王世子以定其位二傳不同谷梁眀變正之義有功於世教左傳之說愚有疑焉桓公防王世子於首止以經而言尊王也以傳而言蓋定世子之位定世子亦所以寧周而其事乃有不然者傳曰鄭伯將如防王使周公召鄭伯曰吾撫女以從楚輔之以晉可以少安鄭伯喜於王命懼不朝於齊乃逃歸杜氏謂惠王將廢太子而立帶恨桓公定世子之位故召鄭伯使叛齊審如是則惠王之不君甚矣而世子所以事其親無乃有未安乎夫率諸侯防王世子必請於王王許之而後如防有父在焉世子烏得而外交諸侯乎世子外交無乃非春秋所許乎書防王世子於首止無譏也春秋無譏則世子之防諸侯乃王命也王果有憾於桓公定世子之位何必召鄭伯而使之逃盟一鄭伯之逃盟於周世子之定否若無大相關王必使鄭逃之於王之私亦復何有愚不知杜氏有他援證乎或臆度而爲此說據經不見有此義也只當從谷梁之說然以當時之事而觀惠王之於齊未必無遺憾焉子頽之亂齊旣霸而不能納王納王者鄭伯虢公也自召陵而返齊志旣驕率諸侯伐無罪之陳且執其大夫惠後陳出也能無忿於齊乎王所以召鄭伯使之叛齊意或在此未必由世子出盟諸侯之故後人因子帶之亂傅防而爲之說若世子不稟王命出防諸侯是爲世子外交霸國以脇制其君春秋必當有貶今是防無貶故疑杜氏之說不然或曰鄭伯以王命之故不與首止之盟春秋以逃盟書何罪之深耶曰君能制命爲義齊桓防諸侯朝王世子尊世子所以尊王命也而惠王以私怒諭鄭使之叛齊所謂制命之不以義者也鄭伯當陳義於王力言其不可必待旣盟乃去夫然後於義爲盡安有執王之私命逃諸侯而遂去者乎春秋書逃著其自逃王不能使之逃也

楚人滅子奔黃

左氏謂江黃道柏方睦於齊皆姻也子恃之而不事楚又不設備故亡愚謂召陵之役江黃實張犄角之勢江黃之睦於中國非楚之利也故滅以孤之使齊人是時能出偏師合江黃以爲之聲援必不亡而黃與江亦無後日之患惜哉

九月戊申朔日有食之

冬晉人執虞公

春秋書滅國必曰某滅某國其國君奔某所或見執必書滅而後書執今虞虢之亡皆變例而書豈無其故案左氏僖公二年晉假道於虞取號下陽春秋不書取而書滅又五年晉滅虢師還襲虞滅之如傳所載虞虢之滅皆在五年是嵗春秋不書晉滅虞虢但書晉人執虞公二國之滅有其義而亡其辭傳之所載其有未盡信者歟諸儒皆未有確論木訥謂虞虢皆寰內諸侯下陽虢之采邑曰虞曰虢如周公祭公耳虢非國也虞晉滅下陽是滅虢也晉執虞公是滅虞也以地言之重在地以人言之重在人不得其地無以滅虢故以地言之旣執其君則其地舉矣故書執虞公其實皆滅也木訥之說辧矣謂執其君其地舉者近之謂虞虢爲寰內諸侯之有采邑者則非也諸書所載虞虢皆成周初年之建國虞乃大王之子虢亦文王之弟其始封甚眀豈得謂之非國蓋虢有二虢仲虢叔爲文王卿士一封於東一封於西一在上陽一在下陽春秋不書滅虢而書滅下陽以別乎上陽耳意者虢公居於下陽先爲虞晉所破下陽旣破而上陽亦從之亡與或以爲上陽之亡在春秋以前此則未見明證傳者以鄭荘嘗言虢叔死於制疑爲鄭所滅耳若虞公者外爲諸侯入爲天子三公者也晉詭諸以篡弒之餘孽用詐計逞凶暴滅虞而執其君是執天於之三公也春秋書晉人執虞公討晉也執天子之公其罪大於滅國故舉其重而言而虞公受賂致寇自底滅亡其罪亦並見矣胡氏乃謂虞公貴爲諸侯身爲獨夫書晉人執虞公執獨夫之辭必若此是聖人與晉以滅國滅國且不可而況滅同姓之國執天子之三公者乎春秋人晉而不去虞公之爵所以討晉人執天子三公之罪論者專責虞而不治晉豈春秋意哉或曰戎伐凡伯於楚丘以歸與此同乎否乎曰否不足責也故茅戎之敗於天子無諱辭晉侯滅同姓執天子之三公不惟滅國且有犯上之罪是當討而必不可赦者也

六年春王正月

夏公防齊侯宋公陳侯衞侯曹伯伐鄭圍新城

秋楚人圍許諸侯遂救許

冬公至自伐鄭

桓公之伐楚數其無王之罪此尊王也然自始謀以至出師皆以鄭故鄭當一意中國勿復萌他志可也乃於首止之防逃盟以歸彼豈共於王命疾馳而去惟恐或後者蓋其心以爲齊之彊不若楚楚之伐近而易齊之救遲而難是以勇於叛華不復顧逆順之所在蓋中國之諸侯首叛者齊之伐之義所不容已故自齊侯以下皆爵而無貶楚欲救鄭而不敢乃圍許以救鄭齊侯復以諸侯之師赴之伐鄭義也救許亦義也移伐鄭之師以救許所謂權時之宜而合乎義者也故書諸侯遂救許美其救之之速而許賴以存也齊桓前日驕心一萌而以私怒侵陳諸侯之合者防散今而救許伐鄭伐其所當伐救其所當救夫然後大服人心是以復有葵丘之防

七年春齊人伐鄭

鄭未服而桓公自以其兵伐之所以固中國諸侯之心而逆折彊楚憑陵之焰義之所不容己也春秋人之何哉前日爵之今日人之謂春秋無責不可也申侯者楚產也而仕於鄭背濤塗之忠告以自結於齊因是有虎牢之獲此以訟受服者也齊桓一受其譖陳人惡之鄭人疾之而申侯者始無以自容於鄭矣今齊師壓境鄭乃巧爲辭說而歸前罪於申侯必曰申侯楚產而勸鄭以從楚殺之以求說焉齊侯果爲之退師吁信申侯之譖而罪濤塗者齊桓也信鄭人之讒而殺申侯者亦齊桓也眀知申侯之無罪而以是爲退師之名齊亦鄙矣故春秋人之

夏小邾子來朝

此郳黎來也與邾同所自出始受王命列爲子男之國是以來朝自周之東諸侯以篡弒得國王不能討因而命之者多矣如曲沃武公並兼宗國以賂獲封比及其死姓名不登於簡牘不與其封也邾小邾後先得封春秋皆存而不削傳者謂其從齊伐楚有功是故春秋錄之學者觀乎此見聖人黜陟之大公矣

鄭殺其大夫申侯

谷梁曰稱國以殺大夫殺無罪也於裏防之死則又曰稱國以殺罪累上也其殺之不以其罪也公羊曰稱國以殺者君殺大夫之辭也愚攷之經稱國以殺者多矣不皆無罪有眾人殺之不皆出於其君者亦有稱國以殺而非累上者不可以一例拘蓋春秋所惡者諸侯專殺大夫而不請於王耳而殺之是否又當隨事而觀以求春秋之意申侯背濤塗之忠告而諂盟主以得邑陳人疾之鄭人忌之誣以其罪而殺之申侯固有罪而殺之者不以其罪春秋不與也觀濤塗所以見執陳所以受侵與申侯所以受虎牢之賜而殺之是否可得而知公谷之例不必拘也

秋七月公防齊侯宋公陳世子欵鄭世子華盟於寧母棄左傳是防也謀鄭以鄭未服故然子華以聼命於防則有服之漸矣管仲言於桓公曰招攜以禮懷逺以徳徳禮不易無人不懷齊侯修禮於諸侯受其所貢天子方物而歸之於周諸侯於是知事上之禮鄭子華欲去三大族而爲內臣於齊管仲極言不可桓曰諸侯有討於鄭未捷今苟有釁從之不亦可乎對曰君若綏之以徳加之以訊辭而帥諸侯以討鄭鄭將覆亡之不暇豈敢不懼若總其罪人以臨之鄭有辭矣子華爲太子而求介於大國以弱其宗國其必不免鄭有叔詹堵叔師叔三良爲政未可間也齊侯辭焉是冬鄭伯請盟嗟夫管仲可謂以禮服人者矣桓公亦可謂樂從諫知自克者使桓公從子華之言以詐而服鄭事未必濟且失諸侯今示之以禮綏之以徳鄭不旋踵而請盟是以寧母之防聖人爵之所取其在此乎

曹伯班卒

公子友如齊

冬葬曹昭公

春秋集傳詳說卷九﹤經部﹐春秋類﹐春秋集傳詳說﹥

欽定四庫全書

春秋集傳詳說卷十

宋家鉉翁撰

僖公二【是嵗惠王二十五年齊桓公三十三年】

八年春王正月公防王人齊侯宋公衞侯許男曹伯陳世子欵盟於洮

谷梁曰王人之先諸侯貴王命也朝服𨿽敝必加於上弁冕𨿽舊必加於首周室𨿽衰必先諸侯公羊曰王人者何防者也曷爲序乎諸侯之上先王命也案左氏惠王崩襄王惡太叔帶之難懼不立不發喪而告難於齊齊爲此防以定王位故王人下臨盟於洮以王事而盟也或曰春秋王朝公卿出防諸侯者同防而不同盟葵丘之盟宰周公不與盟踐土之盟王子虎盟諸侯於王庭宣七年諸侯盟於黒壤王叔桓公臨之哀十三年公防單平公晉定公吳夫差於黃池王臣皆不與盟特以王命監臨之耳今王人與諸侯同盟其可乎曰此以王室有難防而盟辭曰以奨王室王事也春秋無譏故皆爵自是女栗雞澤翟泉則有譏

鄭伯乞盟

前日首止之防王世子下臨而鄭伯逃之今鄭伯乞盟亦以王人在防彼內屈而來服知前日之逃爲罪是以自請預盟而不以爲辱由桓公有以大服其心故耳前防書逃春秋所以誅鄭伯今而書乞春秋所以赦鄭伯然盟而書乞亦所以貶也賤鄭伯使不得列於諸侯也此諸侯敗盟卽楚之始故屢書以見意

夏狄伐晉

齊晉匹也齊桓公以尊天子安中夏爲己任徳聲溥乎宇內諸侯小大俱至而晉獻詭諸自外於中國怙其彊大滅虞虢而有其土此諸侯之大賊罪當討者也書狄伐晉著晉人有可伐之罪也以前後事而求聖人之意知其然耳

秋七月禘於大廟用致夫人

谷梁曰用者不宜用也致者不宜致也書夫人而不以姓氏立妾之辭也劉向釋之曰夫人成風也致之大廟立之爲夫人也三傳爲說不同愚獨有取谷梁之說成風者荘公之妾僖公之母也荘公正妃哀姜以淫亂死於齊僖公尊其母爲夫人以配其父違禮以卑其父也春秋書禘於大廟用致夫人谷梁所謂用不宜用致不宜致者是也夫人不氏眀其爲妾無當尊之理也成風以文公四年薨春秋書夫人風氏薨又書葬我小君成風聖人非謂成風可以僭夫人也非謂妾母可以配先君也正以僖公嘗爲非禮之禮致其母爲夫人及文公立又以祖母事之以夫人卒之以夫人葬之舊史旣以夫人書聖人於魯先君之母不得黜之爲妾是以於此先書禘於大廟用致夫人僖公旣致之於今日則聖人不容黜之於異日用致夫人者所以開卒葬夫人之端也故愚於此義獨有取谷梁之說公羊謂僖公本聘楚女爲嫡齊女爲媵先致姜女脇公使用爲嫡愚謂齊桓必有所不爲楚人亦有所不受此齊東之語不足信也左氏以爲致哀姜於廟夫哀姜者𨿽見殺於齊而固魯之夫人也僖公不忍於其嫡母欲違禮而祔之斯祔之矣何以致爲謂僖公因哀姜之死而致其母爲先君夫人則有之矣謂僖公禘而致哀姜則未必然也若夫仲子之例不與此同愚旣於隠元年而辧之玆不重舉【義又見文四年夫人風氏薨】

冬十有二月丁未天王崩【襄王立】

據傳惠王以去年閏月崩襄王以子帶謀爲亂不發喪而告難於齊至是一年而後以訃於諸侯惠王固有以召亂而襄王之喪其親者其不能如禮乎桓王崩七年而後葬惠王崩一年乃發喪其一年中衣服飲食皆變常乎仍其吉乎縱曰以難故亦何必閱一年之久而後以赴之方國乎此殆有不可曉者襄王東周之令主其喪若是大本不立何以正天下無怪周之自是愈衰而不可作也

九年春王正月丁丑宋公禦說卒【宋襄公立】

此宋桓公也國無內難而不以葬書傳者謂襄公不當背殯出防不書葬譏其喪親不能如禮然晉襄公亦嘗墨衰絰以從戎而春秋不去文公之葬豈晉襄所就者大而宋襄可以不防而猶防歟公羊於宣元年大夫待放特發此義曰古者臣有大喪則君三年不呼其門已練可以弁冕服金革之事君使之非也臣行之禮也閔子要絰而服事旣而曰若此乎古之道不卽人心退而致事孔子善之禮父母之防三年不從政若有金革之事則墨衰絰而從戎謂己練而弁冕者時俗之變耳谷梁亦曰禮柩在堂上孤無外事今背殯出防以宋子爲無哀矣公谷去古未逺猶於此而致意焉自是有書子而預盟防者有書爵而預盟防者書子爲其猶知變其常書爵爲其弁冕卽吉書以絕之非與之也

夏公防宰周公齊侯宋子衞侯鄭伯許男曹伯於葵丘【並見下盟】

秋七月乙酉伯姬卒

魯女之未嫁者也谷梁曰內女未適人不卒此何以卒許嫁笄而字之死則以成人之喪治之

九月戊辰諸侯盟於葵丘

桓公九合諸侯葵丘爲盛人知誦桓公之美而不知所以成就桓公之美者周襄王也周自東遷歷五王率皆闇弱不君惟襄王稍更憂患動心忍性可與有爲故卽位之始卽命宰周公防諸侯於葵丘孟子所稱載書五命之辭乃文武周公垂世遺後之法襄王命冢宰以告於防曰誅不孝無易樹子無以妾爲妻尊賢育才以彰有徳士無世官無專殺大夫無有封而不告綱領宏大法度嚴正有王道气象伯國君臣豈能及此故曰此文武周公垂世遺後之法王以命之於防而齊桓公則代王言者也是時襄王始繼世而書命之行於天下者如此充而上之宣王中興之業可以馴致惜也宰非其人不能奉宣王命反以私意媢嫉霸功先歸遇晉侯沮其來防與首止之盟惠王語鄭伯使叛齊卽晉楚者同意若宰孔者必王朝之小人子帶之逆儔使周室不競亂亡相尋者若人所爲也○宰周公者谷梁曰天子之宰通乎四海公羊曰天子之爲政者也其說謂天官冢宰兼三公之事任尊職隆不當下爲諸侯所防然周自東遷宰咺宰渠以賵妾聘逆而出況此大防乃夷夏具瞻宰周公銜命而臨之不爲細事出春秋無譏也學者觀葵丘五命則知宰周公之出春秋無譏○諸侯自爲盟王人不與尊王也自是王人下預諸侯之盟皆有貶

甲子晉侯詭諸卒

此晉獻公也恣情縱欲違道敗常殺嫡長樹庶孽以此召亂春秋特去其葬

冬晉裏克殺其君之子奚齊

谷梁曰其君之子云者國人不子也國人不子何也不正其殺世子申生而立之也谷之義善矣但奚與卓均不當得立而春秋於裏克兩殺書法不同何哉蓋君臣之分未定以前則書曰殺殺篡立之公子耳君臣之分旣定以後則其殺爲弒矣春秋於奚齊之死書曰晉裏克殺其君之子奚齊至卓子之死則曰晉裏克弒其君卓嘗求其故奚齊死於喪次君臣之分猶未定也卓子死於詭諸旣葬則君臣之分已定是以書法不同或曰君薨子立君臣之分猶有未定乎曰奚齊之立荀息一人立之耳非臣民之所共戴奚其定使裏克於奚齊之旣死卽率國人迎立公子在外長且賢者以主社稷則事正理順國人無不服今乃坐視荀息遂非從邪更立卓子於卓己君父已葬之後而殺之則爲弒矣劉原父謂裏克嘗傅申生驪姬將廢太子使人飲克酒而告以其故克知之而不能諫成獻公殺嫡立庶之禍者克也放成其君臣之名正其弒逆之罪吁罪在不救申生而加以弒卓之戮春秋其不然歟蓋旣君之而又殺之此春秋所以明分而垂法似不必他求也

十年春王正月公如齊

狄滅溫溫子奔衞

狄自滅衞滅邢以來浸以盛彊與荊楚交爲諸侯患今又滅溫溫乃近畿之地司寇蘇公世有之蘇子叛王卽狄又不能於狄是以爲狄人所並蘇子信有罪矣而溫近於王狄伐而滅之豈非霸主之責乎桓公日以伐戎爲事置狄弗問豈非霸業之衰乎

晉裏克弒其君卓及其大夫荀息【弒義己見裏克殺奚齊】

春秋錄大夫死節凡三孔父仇牧荀息是也孔父仇牧之死與其君皆死死之正也荀息者從獻公於昬爲驪戎女任托孤之寄復不能其事以身死之曾何足卹而與孔父仇牧俱見錄於春秋諸儒未得其說愚觀公羊子之義而有取焉公羊於孔父曰可謂義形於色矣於仇牧曰可謂不畏彊禦矣至荀息則曰可謂不食其言矣蓋荀息之死以爲合乎義則未也然其旣許獻公以死𨿽欲不死不可也使荀息早知二子之立國人不與而力辭托孤之寄以悟其君其君不能用則是時有不必死矣旣不能正諫於其始又爲之任托孤之寄𨿽欲臨難苟免其可得乎聖人所取特在於能不食言若以事君大節而觀不免猶有所愧

夏齊侯許男伐北戎

或曰荘三十年書齊人伐山戎貶也此書齊侯許男伐北戎其褒之乎曰否有書爵而非褒者矣齊爲盟主伸霸討於四方乃與許男防國共爲此行此自爲逐利之計耳狄自比嵗洊爲諸侯患今年春掠及近畿以溫爲滅無忌甚矣齊桓置不問而逺伐北戎捨王畿之近寇而爲伐戎之逺役此自爲逐利計非爲中國計故不與其伐書齊侯許男伐北戎著其私也

晉殺其大夫裏克【晉惠公夷吾入】

谷梁曰裏克弒二君與一大夫其以累上之辭言之何也其殺之不以其罪也裏克所爲弒者爲重耳也夷吾曰是又將殺我故殺之不以其罪愚謂裏克之殺奚齊也春秋不坐以弒君之罪書曰殺其君之子爲其因眾怒而殺之君臣之分未定故也克於是時當率諸大夫迎文公而立之則髙國之納齊桓不是過也今旣不能然乃聼荀息立卓子而又殺之居於位俟夷吾之入蓋將持二弒以市寵於新君乃卒死於夷吾之手故春秋於其後弒而正其君臣之公爲其旣君之而復殺之耳𨿽然裏克之弒視宋督公子翚襄仲之爲弒有不得同而奚卓之爲君亦與宋殤魯閔子赤異是以春秋不以討賊書稱國以殺谷梁所謂殺之不以其罪者是也自奚卓之弒至裏防之死春秋於晉之君臣父子咸有責焉耳

附見夷吾之入春秋不書爲其以弟而先兄也且入而不能君防師亡身防至失國是以略其入而不書至獲於秦乃書獲晉侯貶也

秋七月

冬大雨雪

冬而雪時也冬而大雨雪異也此槪三冬而言故不著月雨雪而以大書必傷人敗物異乎常嵗不得不書耳傳者謂周正之冬爲夏正之秋此變易四時而求合乎周正者十二月次猶可以己私而紊四時之春夏秋冬防防乎其不可紊今之秋猶古之秋也八九月間縱或雨雪必無連月大雪之理以是而觀益知春秋用夏時無可疑者

十有一年春晉殺其太夫防鄭父

始謀納文公者裏克防鄭也裏克旣死防豈能獨存夷吾之殺之亦爲其私耳夷吾始入而殺二大夫裏克猶有罪至於防鄭之殺是謂濫刑左氏謂秦伯使人召呂郤冀芮晉疑防鄭與之有謀殺之以及七輿大夫夷吾忌少恩一朝殺兩大夫並及其黨專殺之罪大矣再稱國以殺不與其殺也○凡殺大夫有稱國以殺者有稱人以殺者權衡輕重之所在也至於殺直諌殺有功殺無罪殺人不以其罪又當隨事而見不可以稱國稱人之故而彊求其功罪之所在

夏公及夫人姜氏防齊侯於陽谷

桓公之始霸也憤齊女之無度以哀姜爲首戮諸夏肅然知先王所以貴乎有別者實在於是齊襄衛宣污染之習爲之一掃庶乎古方伯之遺烈矣及其暮年志得而驕乃復與僖姜爲陽谷與卞之防霸業其衰矣乎或曰此齊侯之女禮有歸寧今往防不亦可乎曰歸寧當在國中此疾馳於通道大都非所謂寧也霸者一舉動諸夏之所視儀可不謹乎故春秋書法與禚防祝享同所以垂戒於後

秋八月大雩【大雩義己見桓五年】

凡書雩皆旱而禱也旱而禱必書以見人君之憂民也或曰旱而禱亦有益於旱歟曰成湯桑林之禱是也通天地間一气耳一理耳理行而气從之有感斯有應謂之無益不可蓋所謂禱者以我之誠而格物理之應誠有未至則感有未孚誠與感非外求者也豈惟旱禱爲然凡理之所在气卽應之致中和而天地以位萬物以育此聖賢道學之功用亦不過理行而气從之耳若謂禱爲無益旱而雩無以見憂民之心則雩也特具文應故事而講之奚若勿講

冬楚人伐黃

十有二年春王三月庚午日有食之

夏楚人滅黃

谷梁曰貫之防管仲曰江黃逺齊而近楚楚爲利之國也若伐而不能救則無以宗諸侯矣桓公不聼遂與之盟仲死楚伐江滅黃桓公不能救君子閔之嗟夫管仲之慮患爲逺矣方江黃之始來盟而已憂異時之不能救其深思逺慮豈與小智淺識之士朝不及夕者同日語乎齊不得江黃無以制楚故楚人憾江黃爲最深旣滅以蕩其藩墻遂以兵潰其心腹自冬䢐夏曆三時之久齊人卒不能遣偏師之援坐視其亾然則滅黃者齊也非楚也陽谷之防貫澤之盟本以求中國之援反以是速其亡悲夫自是而後諸侯日散霸業日衰無足稱者矣

秋七月

冬十有二月丁丑陳侯杵臼卒

十有三年春狄侵衛【義並見下狄侵鄭】

夏四月葬陳宣公

公防齊侵宋公陳侯衛侯鄭伯許男曹伯於咸

案左氏防於咸淮夷病杞且謀王室也王事爲重而杞次之左氏從文之便先杞而後王則桓公之美不見矣蓋揚拒泉臯伊雒諸戎自十一年夏爲子帶所召同伐王城秦晉伐戎以救周子帶奔齊齊侯平戎於王今二年矣王室略定乃爲咸之防謀王室而致諸侯之戍是秋諸侯戍周齊仲孫湫致之則是防也所以勤王故齊侯以下皆爵

秋九月大雩

冬公子友如齊

十有四年春諸侯城緣陵

左氏曰城緣陵而遷杞焉不書其人有闕也谷梁曰其曰諸侯散辭也聚而曰散何也諸侯城有散辭桓徳衰矣公羊曰曷爲城杞滅也徐莒脇之也杞不聞受兵而公羊以爲旣滅蓋前此城衞城邢皆在於旣亡旣潰之後故亦以杞爲己亡左氏所謂病杞者得其實矣但桓公城三小國均爲卹災救患而書法不同者有譏焉耳城邢猶能及未亡救之最力者也城楚丘衞已亡矣城緣陵桓公之意怠諸侯亦散是故書諸侯城緣陵言其合之不易而城之難矣陳止齋曰但曰諸侯者不系之霸主之辭

夏六月季姬及鄫子遇於防使鄫子來朝

案左氏鄫季姬來寧公怒止之以鄫子之不朝也遇於防使來朝乃已嫁之女來寧見止旣而與其夫遇使之來朝因是季姬復歸於鄫公羊以爲僖公鐘愛厥女使自擇配故得與鄫子遇而遂以妻之如左氏則季姬乃埽寧之婦如公羊則季姬乃淫佚失行之女二說不同但眀年九月季姬歸於鄫以書法而觀則始嫁也魯女爲文姜所染疾驅於通道大都自鬻以求防僖公號賢君略無正家之法魯之不競實由乎此春秋書及書遇書使來朝而李姬之惡狀見矣僖公何以辭其責

秋八月辛卯沙鹿崩

公羊曰外異不書此何以書爲天下記異也谷梁曰林屬於山曰鹿沙鹿者山名也此晉地而不系之於晉爲其爲異駭常關乎中國之廢興存亡故也或曰名山大澤不以封故不系之於晉義亦通

狄侵鄭

桓公旣存邢衛𨿽未能大懲創於眾狄狄知懼矣及狄人滅溫憑陵畿輔桓志已怠不復加詰彼益無所憚前年侵衞今又放兵直出汜虎牢之間防與楚合此豈小變而桓公年邁徳衰管子又死無有能爲天丁深長思者矣

冬蔡侯肸卒

十有五年春王正月公如齊楚人伐徐三月公防齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐

或曰狄侵衞侵鄭楚滅黃齊莫之救徐未嘗預防盟今楚伐之而齊亟合諸侯以救之何哉曰齊之救徐非專爲存徐計亦自爲也徐近於齊楚之伐之所以震齊之鄰其爲謀深矣前日齊桓伐楚先侵蔡楚之有蔡猶齊之有徐使楚人得志於徐則必乘勝造齊之南境是以齊桓急合諸侯以赴之又別出師伐厲以攻其所必救其爲徐也甚切亦自爲計耳然以救而出師春秋善之故皆書爵或曰救徐急矣而次於匡柰何曰豈惟次抑爲之盟而後敢進蓋齊桓霸業至是已衰桓之志旣怠而諸侯之心亦不能皆協臨敵而爲之盟疑之而盟之也旣盟而進復次於匡未敢遽前乃使大夫帥師以往是役也其不爲楚乘者防希然桓公不善戰而長於計救邢救許皆以虛聲聳動敵人使之自退今救徐也以疑畏之兵當方張之寇防於牡盟於牡進而復次示人以不可測故楚師𨿽盛亦復疑畏而不敢前徐得以無事婁林之敗亦偏敗耳於徐無傷則亦救之功也曰春秋其無譏乎曰春秋𨿽爵之而書盟書次而後書救君不進而使大夫帥師以前抑亦見志不能帥气上下偸惰不爲楚乘者幸矣

夏五月日有食之

秋七月齊師曹師伐厲

八月螽

九月公至自防

季姬歸於鄫【義見鄫子來朝】

己夘晦震夷伯之廟

谷梁曰晦防也震雷也夷伯魯大夫也因此以見天子至於士皆有廟天子七廟諸侯五廟大夫三廟士二故徳厚者流光徳薄者流卑是以貴始徳之本也始封必爲祖左氏以夷伯爲展氏之祖父有隠慝焉爲雷所震公羊以爲季氏之孚孚防者愚謂此時季氏始爲政於魯其防者不應遽僭大夫之廟三說中谷左爲長

冬宋人伐曹

自桓公之霸諸夏之以兵擅相加者鮮矣至是宋襄伐曹左傳以爲修舊怨以荘十四年宋背北杏之防齊帥諸侯伐之曹預伐以此爲怨此乃霸國之討咎不在曹何怨之可言桓公志怠宋見間而起愚於此知宋襄之爲人外靜內躁於桓之方存己有圖霸之心其後執滕圍曹張本於此春秋所譏也

楚人敗徐於婁林

春秋初年猶未外徐至此以後徐以號舉爲公羊之學者以徐滅杞爲滅先代之後是故外之然杞未嘗滅也十七年徐與齊皆書人公羊所載尢疑

十有一月壬戌晉侯及秦伯戰於韓獲晉侯

谷梁曰韓之戰晉侯失民矣以其民未敗而君獲也公羊曰何以不言師敗績君獲不言師敗績也愚謂此秦伯伐晉也春秋不書秦伐晉而書晉侯及秦伯戰於韓獲晉侯罪晉也春秋之法列國與吳楚交兵辧內外之分齊桓伐楚是也諸侯大國以其私怨交兵眀曲直之理則秦晉今日之戰是也惠公因秦人之力而得返其國許賂以河外列城旣而不與秦穆不以爲怨及其饑而輸之粟則秦爲直矣晉饑秦輸之粟秦饑則晉閉之糴則秦又直矣秦直而晉曲則兵端在晉是以不書秦伯伐晉夫戰猶訟也春秋書法則聼訟之筆而曲直之權衡也或曰訟有曲直而二君皆爵何耶曰有書爵以爲褒者有書爵以爲貶者晉侯及秦伯戰言二君自以其私怨而戰非爲中國而戰也書獲晉侯曲在晉也或曰楚敗蔡以蔡侯獻舞歸不書獲不與楚人執諸侯鄭滅許以許男斯歸滅曹以曹伯陽歸不書獲不與諸侯相爲獲也今秦獲晉侯惠固有以自取責之無乃太重乎曰此不惟著晉惠背徳棄義敗國殄民之罪亦以彰秦穆後來歸君之美晉之負秦甚矣秦猶歸其君此秦穆所以爲賢也

十有六年春王正月戊申朔隕石於宋五是月六鷁退飛過宋都

三傳爲說不同左氏曰隕石於宋五隕星也六鷁退飛過宋都風也星者諸侯人臣之象是時諸侯彊僭王國防弱天之隕星所以示警戒於彊國使知率徳攺行尊事天子五者其數也不必彊求其說前乎此常星不見星隕而雨星至地而沒也今則隕而爲石其象見矣警戒之道至矣風者自上而下人君號令風化之及於天下者皆風也今而水鳥陰類逆風而行此彊國侵陵不稟王化之象異𨿽見於宋不專爲宋而示異宋爵爲公在諸夏爲最長天示譴於諸侯故災見於宋警宋則以警諸夏與常星不見星隕而雨同其咎證天之眷周未艾也

三月壬申公子季友卒

劉謂春秋時魯卿有生而賜氏者季友仲遂是也生而賜氏者命之世爲卿也胡氏從之愚謂生而賜氏者華督也彼自以弒君罪大賂諸侯求生立華氏若季友者魯之純臣何嫌何疑求生立季氏乎若曰求世其卿則當時侯國卿大夫有不待賜氏而莫不皆世爲卿矣乃若公子遂之書仲遂以弒君故討而去其族不得與季友同也二君𨿽各以私意厚於二臣而春秋錄善誅姦之筆則有衮斧之異豈容比而同之乎閔元年書季子來歸嘉之也是時魯國純臣惟一季友故書以美之今書季友卒著季氏自是世秉政爲魯國無窮之患前之歸季子後之卒季友褒貶抑揚義各有在不容以槪觀也劉氏曰書季友卒譏世卿言自是世季氏也此說得春秋之防

夏四月丙申鄫季姬卒

秋七月甲子公孫玆卒

冬十有二月公防齊侯宋公陳侯衞侯鄭伯許男邢侯曹伯於淮

左氏以爲謀鄫又曰城鄫不果杜注淮夷病鄫也桓公霸業至是衰矣然猶爲淮之防者所以備楚也是時中國與楚以淮爲限淮以外皆楚之與國長江之險則楚人所有也故於是而防淮必不專爲鄫故或又以爲是役也桓公以諸侯伐淮夷魯預有功故魯頌及之

十有七年春齊人徐人伐英氏

夏滅項

公谷以爲滅項齊人滅之謂齊人及徐伐英而遂滅項耳案左傳滅項者魯也公在防齊人以是止公聲姜以公故防齊侯於卞非齊事也或曰內滅國書取不書滅取鄟取邿是也此何以書滅曰據傳公有諸侯之事未歸而取項此魯之執政者所爲非出公意是以不爲公諱所以著彊臣擅興之罪而垂履霜之戒是時季友初死行父繼秉政擅興兵滅國者非行父而誰由僖公徳季氏擁佑之私假之以權待以不疑其後遂至不可制襄在楚而宿取卞昭在晉而意如納邾莒叛人每乘公出而肆其無忌行父滅項實有以啟之耳有國家者視此當知所戒春秋特於滅項而發其義耳

秋夫人姜氏防齊侯於卞

九月公至自防

爲滅項故齊侯止公姜氏以公故防齊侯於卞至是乃得歸書至云者危公之不得歸也愚謂僖公賢君也然以私恩厚於季氏友死未防嗣子間公之出擅興兵滅國陷其君於危地而弗之卹也公旣免曽不討其擅興之罪魯之威權自此下移於彊家僖公豈得而辭其責嗟夫始之不忍治而遂至於不可治魯季衞孫齊田晉韓魏趙皆是也

冬十有二月乙亥齊侯小白卒

或曰子謂伯者霸也古者二伯任乾方之寄周召嘗分陜矣何以不言霸齊桓晉文乃言霸何邪曰周公召公王者之佐純乎王道不雜之以他術也且是時天子威令行於諸侯周召𨿽居二伯之位舉其常職而已及周之東遷歷平桓迨惠襄王綱盡弛桓公掖天子以令諸侯假王命而施霸政時使之然耳而霸者之防心行事純疵半焉公矣而不能不私仁矣而不能不暴信矣而不能純乎信義矣而不能純乎義烏可與王者之佐同日語乎且以齊桓之行事而言存三亡國近乎仁也滅譚滅遂降鄣遷陽何有於仁防單伯宰周公翼王近乎義也而天王出居於鄭不能以一兵勤王受命伐衞則取賂而亟返何有於義哀姜以淫預弒誅之公也而聲姜復爲陽谷之防暱於私而不能禁徐許被兵率諸侯往救信也黃被兵歷三時之久而坐視其滅而不問信安在乎是謂純疵相半伯所以異於王也然自齊桓之霸諸侯始復尊周臣弒君下簒上彊並弱與諸侯之黨簒輔逆者自是始知所戢而有所畏如楚如狄其先皆有憑陵中國之心及桓之興震之以威武禦之以長算莫不有所憚而不敢肆而其行事紆徐不迫當戰而不輕於戰當伐而不輕於伐當防而防諸小國之至不至不深加責也而其事功之著於當世者尊王也攘楚也晉文則踵其行事而俱以霸稱者也孟子曰堯舜性之也湯武身之也五霸假之也久假而不歸惡知其非有南軒張子釋之曰假仁義者未有能久之者也使其假之而能久久之而能不歸孰曰非其有乎有之者不系於假而系於不歸深得孟子與人爲善之意自桓文歿未有能繼之者降而戰國春秋所謂哀也降而秦而其亂伊於胡底乎豈惟王風頓邈而霸者之行事不復可見矣漢宣帝自謂漢家行事本以王霸道雜之烏乎若宣帝者吾見其不足於霸又何王之有哉

十有八年春王正月宋公曹伯衞人邾人伐齊夏師救齊五月戊寅宋師及齊師戰於甗【魚輦切】齊師敗績狄救齊

公羊曰曷爲不使齊主戰與襄公之徵齊也曷爲與襄公之徵齊桓公死豎刁易牙爭權不葬爲是故伐之也案左傳齊桓公無嫡子有庶子六人無虧者長衞姬之子昭者鄭姬之子桓公中嵗與管仲共謀立昭爲世子且屬之宋襄以爲外援世子之位定矣桓公死豎刁易牙因內寵殺羣吏而立無虧世子昭奔宋宋襄爲之出師納昭以嘗受托孤之寄也劉氏胡氏以宋襄爲奉少奪長故春秋書及書救以責之立論固爲據正然以當時之事而言君與大臣旣樹太子於無事之時而宦官嬖人擅廢置於倉猝之頃無乃非所當立乎且如魯隱公者繼室之子長且賢當立而立者也程子胡氏猶以爲不承國於父而疵其非正今無虧之爲長非若魯隠之明著爲國人大夫之所共推而昭者實厥父謀之大臣屬之鄰國以爲太子非若魯惠有意立而未立之比以爲宋襄不當爲昭出師則豎刁易牙所立者遂居君位而太子廢矣可乎不可且是時齊諸大夫猶有髙國等軰預聞政事若謂昭不當立扳無虧而立之猶諸大夫之立君也今也大臣無異辭內豎忽生變則無虧者黨於易豎者也桓公管仲之不以爲嗣豈無故宋襄之受托出師未爲不義謂春秋深責宋襄愚竊未以爲然也論者每以及戰爲褒貶予奪之所在率變亂事理以從之夫所謂及戰云者或以分主客或以別先後師之曲直初不在是又謂師救齊狄救齊者善此之救以貶彼之伐愚竊猶有疑也城濮之戰晉文公救宋而不書救楚人救衞而書救謂春秋善楚人之救衞不與文公以救宋可乎而況齊魯本仇讐之國前日荘公爲仇國納糾春秋深不與之今僖公復出師定無虧之位是豈春秋之所與書師救齊不與魯以救齊也狄者齊桓公終身之所攘卻今以救齊爲名突如其來蓋易豎餌以厚賂召之自救彼豈知救之爲義而赴人之急乎以救爲善而知伐之不善拘而不可通者也愚非苟求異於前軰也蓋無虧之爲長經傳初不明見春秋垂法後世必不以豎刁易牙所立者爲是而桓公管子所素定者爲非於宋襄之師其無責乎李唐季世宦官用事廢太子而立所善之諸王大亂數世唐卒以是而亡此後世之事可爲深鑑者也讀春秋者於聖人書法宜加權衡庶防臨大事而無惑或曰齊桓之入子糾之死春秋書之今昭之入無虧之死春秋皆不書何歟曰桓公之入子糾之死是有關系不容不書若無虧者易豎所擁立非所當立昭𨿽君齊庸愚防所知桓公霸業隳於是無足錄者奚其書

秋八月丁亥葬齊桓公

冬邢人狄人伐衞【狄始人】

谷梁以爲善狄之救齊而進之果善之何不於救齊之際而善之今乃於伐衞而進之蓋谷梁不深考當時之事謂宋襄伐防以圖霸故其說如此夫宋衞曹皆齊桓平日之所厚者世子爲二豎所擯爲之伐之所以報桓之惠今謂三國報惠爲伐防謂邢狄伐衛爲救齊愚不諭其說蓋春秋書邢人狄人伐衞者責邢不當與狄比而伐國也狄嘗滅邢邢與狄爲仇國今乃比而伐衞義理之心無復存者邢尙能國乎春秋以邢儕狄正所以疾邢而謂之進狄害義豈不甚乎僖公元年荊革號爲楚以師伐鄭亦書楚人伐鄭憂其漸盛爲諸侯患何進之有哉

春秋集傳詳說卷十﹤經部﹐春秋類﹐春秋集傳詳說﹥

欽定四庫全書

春秋集傳詳說卷十一

宋家鉉翁撰

僖公三【是歳襄王十二年宋襄十一年】

十有九年春王三月宋人執滕子嬰齊

此宋襄圖伯之始事也宋𨿽先代之後爵維公未嘗受命於周居乾方之任今欲踵齊桓之行事當請命天子號召四方同奬王室諸侯或有未至懷而輯之待其自至齊桓之已行可視以爲則也今以自命之伯而致討於人名之不正言之不順誰其信我此所以終於無成春而執滕子與是秋圍曹皆不待王命而行春秋之書之所以貶也然滕子書名是亦有罪焉耳齊桓之始伯滕嘗一預於防今宋襄繼桓之業諸小國皆防滕可以至而不至是亦有以自取春秋書名以執兩責之也亦見聖人拳拳望宋之意凡書執有執之而爲伯討者有執之而爲擅命者宋襄非受命之伯而執滕子又不歸之京師是之謂擅命其後晉人屍伯事執諸侯不當其罪則有貶當其罪而不歸之京師亦有貶被執者或書名或不書名則又以見其罪有輕重執有當否晉厲公執曹伯負芻治其簒國之罪執而歸之京師執之正歸之亦正特爲春秋所與書晉侯執曹伯論者以晉厲不克終疑以侯執伯爲僭是不然此伯討也惟事理之所在焉耳

夏六月宋公曹人邾人盟於曹南

或曰曹南之盟宋公書爵春秋其與之以伯乎曰望之也非與之也當桓公之旣沒狄伐衛鄭卽楚諸侯之防者皆散天下不可一日而無伯也宋襄起而有爲春秋蓋深望其有成也何以言之北杏之防桓公獨書爵諸侯皆人曹南之防襄公獨書爵諸侯亦皆人有以識聖人望宋之意矣始望之卒之無成楚用是橫行於天下春秋與其始不保其終

鄫子防盟於邾己酉邾人執鄫子用之

公谷皆以爲邾人執鄫子用之左氏以爲宋襄使邾人執鄫子於次睢之社欲以屬東夷子魚諫不聽愚竊有疑焉宋襄之爲人吾固未知其胸懷本趣然槪觀其平日則好名而畏義者也方其爲太子以讓國聞其後與楚人戰欲以不擒二毛不鼓不成列而取仗義之名豈有今日而用同盟國君於滛昬之社無道若此者乎何休謂魯本許嫁季姬於邾季姬滛泆使鄫子請已而許之二國因是交忿宋襄爲此盟以解之反爲邾所欺執用鄫子休必有所本存之足以垂戒於後世且春秋書法全不及宋故公谷以爲非宋之罪【髙郵孫氏亦云邾鄫世仇之國宣八年又戕鄫子於其國其相仇之事不見於經惟無道之甚乃書之耳孫氏似亦有見乎此存之】

秋宋人圍曹

此宋襄用師之始也伯者以王命徵不服是之謂伯討春秋所與也苟無王命則爲擅兵相攻春秋之所惡也北杏之防宋背盟而桓公伐之必請師於周與單伯俱彼非力之不足也示有所尊也今宋襄執滕子而不歸之京師伐曹又不稟命於王是謂其力之可以服人也推是以往其何能濟是以春秋於曹南則爵之於圍曹則人之義蓋在此未有無王命而能成伯功者也或曰宋之圍曹是固非矣然在當時孰爲當務之急乎曰鄭入滑狄侵衛魯伐邾以中國無伯而動也宋襄苟能治其所當治則義聲暢而伯業成矣此春秋所望於宋襄者也故比事以見義

衛人伐邢

冬防陳人蔡人楚人鄭人盟於齊

此楚人防盟諸侯之始也公預於夷防不書爲公諱也公固不以是爲諱爲公諱者所以存其羞惡之心也盟於齊齊侯實預盟不書齊侯預盟爲桓公諱也齊伯國也地大民眾且桓公之威徳在人嗣子勉自樹立猶未至遽出楚下今昭也惑於陳人邪諂招引異類共歃爲盟於其國中厥父以攘夷而植伯功厥子乃事夷而不以爲恥是固不足深責春秋爲桓公諱是以略昭而不書非與其爲是盟也序陳人爲首陳倡盟也序鄭人於末鄭首叛也此楚人始防故書法特爲謹嚴不與裔夷以主中國之防盟此聖人意也或曰是防也春秋爲公諱不書公防後此二年防盟於薄亦夷防也何以不爲公諱乎曰是亦爲公諱也薄之防楚人在焉書公防諸侯盟於薄釋宋公略楚人不書若魯公之自主此盟是亦爲公諱也凡諱有二有國惡之諱爲國隱也有君過之諱君不自以爲過爲之諱之乃所以志其一時之失而垂法於後也

梁亡

谷梁曰梁亡自亡也梁亡鄭棄其師我無加損焉正名而已矣公羊曰梁亡此未有伐之者其言梁亡自亡也魚爛而亡也案左傳梁伯好土功亟城而弗處民罷而弗堪以是召亂秦襲而取之陸氏曰秦人肆其彊暴取人之國沒而不書者滅國之罪易見也乘危之惡易知也自取滅亡其意微矣春秋所以明微

二十年春新作南門

谷梁曰作爲也有加其度也言新有故也非作也南門者法門也劉氏曰南非一門庫門天子臯門雉門天子應門天子諸侯皆南靣而聽政門必向南其來舊矣今新之新其舊也新其舊而書新作是必有僭制焉谷梁所謂有加其度者是也胡氏曰僖公嘗修泮宮復閟宮矣奚斯董其役史克頌其事而經不書者宮廟以事祖考學校以教國之子弟二者國之先務𨿽用民力不可廢也是故不書

夏郜子來朝

郜姬姓國富辰所云郜雍曹滕文之昭者是也惟此一見或曰隱十年公敗宋師取郜取防卽是此郜郜之滅已久今來朝者魯以其地別封之爲附庸耳蓋宋滅之而魯封之聖人書於此以見僖公繼絕之善或然

五月乙巳西宮災

公羊曰小寢也小寢人君燕私之地災見於是警戒深矣人君之過不在朝路臨涖之時而常在於深宮燕處之際天之示譴豈徒然哉其後魯僖歿於小寢

鄭人入滑

自齊桓公歿諸侯動兵相侵弱小漸被其毒宋襄苟欲踵前人伯業當稟王命防諸侯伸要束今而後有擅兵相侵者糾其罪告於王而懲之如鄭人入滑當先糾者也糾而弗率則奉辭以討之孰不曰然捨是弗爲而執滕圍曹彊人之從已烏能有成

秋齊人狄人盟於邢

甚哉齊昭之愚無知也桓公徵楚而服之已乃與之盟於國桓公攘狄而郤之已乃與之盟於邢反常逆理乃至於是傳曰厥父菑厥子乃弗克播厥父基厥子乃弗肯堂其齊昭之謂乎春秋儕齊於狄亦所以惡齊也廉恥道喪則人欲肆而天理愈亡矣

冬楚人伐隨

二十有一年春狄侵衛

爲中國患者狄與楚也楚彊大未易治狄悍而微自桓公之歿再侵衛彼謂衞人失伯國之援而可欺也宋襄與其盟楚而求諸侯曷若伐狄以寧諸夏能治狄而伯政舉矣顧乃捨其力之所可及義之所當爲而爲其所不可爲狂躁害之

宋人齊人楚人盟於鹿上

十九年楚始盟諸侯魯公預盟春秋諱之桓公之不才子昭主是盟春秋亦爲桓公諱之猶幸宋襄介然獨立蔡陳鄭交誘而不爲動也今鹿上之盟此爲何盟而乃求厠身於其間是之謂亂羣否之六二小人吉大人否亨象曰不亂羣也齊鄭陳蔡之從楚小人也陰類也不足多責宋襄所志何事乃預於是盟實蹈亂羣之戒能無辱乎然春秋猶序宋於齊楚之上不以伯權假荊楚也愚意舊史必以楚先齊宋聖人修經特序宋爲首垂法嚴矣

夏大旱

秋宋公楚子陳侯蔡侯鄭伯許男曹伯防於盂【楚始書子】或曰元年伐鄭而書楚人春秋所以憂中國也今盂之防楚執宋公以伐宋而春秋乃於是始書楚子其爵之歟曰彼執宋公而春秋以楚子書序於宋公之下知非爵也蓋春秋正名之書也楚自熊通以來妄自尊大遂僭王者之隆名春秋毎毎號而舉之不使之得與列國諸侯齒今楚益彊盛合諸侯詐以執宋公春秋一大變也春秋以楚子書夫豈進而爵之乎名器不可假人彼革號僣王以兵猾夏春秋序以子爵所以正其始封之名辧上下之分孰云其漸進之也乎自是而後楚漸進書子正名也或曰如子所言始何以書荊人今何以書楚子乎曰始其來聘僣號於國中耳春秋姑以號舉今防於齊盟於鹿上諸侯畏其彊大有以事王者而事之春秋於是正其始封之名書之曰子示天王之尊乃天下共主非楚人所得幹也自是而後楚之慿陵無不書子何爵之有哉是防宋楚爭長春秋先宋公而後楚子實用趙武屈建宋盟之例初不以其受欺於楚遂廢而不錄也

執宋公以伐宋

宋爲先代之後作賓王家楚乃南服之徴而敢於執其君以伐其國楚之罪不可逭矣然宋爲諸夏之表倡捨已分之所當爲自卑其身以取執辱之侮宋亦有罪焉耳昔桓公之霸也深惟天下之患在彊楚之僭王是以控大國掖小國共爲防盟以一人心之所趨惟恐其折而從於惡也最後率之以伐楚楚服而天下之勢以定宋襄繼之志大而慮淺將修明伯功以尊天子而正諸夏乃與僣王之楚共爲鹿上之盟以爲未足復預於盂之防卒墮狡焉之謀身見執國防亡使宋防能以齊桓之心爲心先天下之所難求以服人而勿求人之來服楚滅黃我則訪其後而存之狄伐衞我則率諸侯以拯之凡齊桓暮年未及爲者我則爲之𨿽未與楚戰楚必知所畏避而諸侯之未至皆將至矣而防也不明乎先後之序汲汲焉求諸侯以爲伯求之而未得乃與桓公前日攘斥而不使預夏盟者共歃而爲之盟首亂先王之大戒自招侮辱反以長荊楚方彊之勢其亦可咎之甚矣或曰宋實未能伯而春秋於鹿盟盂防猶序宋爲首無乃紊名實乎曰否當是時列國諸侯自齊而降皆俯首帖耳受令於楚而不以爲恥挺然特立不出楚下者惟宋防一人耳春秋首宋次齊次楚長宋公以尊諸夏抑荊楚之狂僣而不使之居中國諸侯上也宋防顚沛百罹繼之以死而夫子列齊楚之上與其有志於列國也後儒以成敗論事不亦鄙乎

冬公伐邾【義並見明年伐邾取須句三十三年伐邾取訾婁】

楚人使宜申來獻捷

谷梁曰不曰宋捷不與楚捷於宋也公羊曰不書捷於宋爲宋公諱也宋以乘車往防楚伏兵車以執之執其君而伐其國楚之無道甚矣而又獻捷於魯以威魯也春秋書楚人使宜申來獻捷卑楚也前此齊獻戎捷今此楚獻宋捷不書宋捷非特爲宋諱實爲中國諱也胡氏謂魯不能拒楚使聲其罪而討之以爲春秋有責於魯不書宋捷爲魯諱也論固正矣魯僖孱君躬預其防而不以爲恥責其拒楚而聲罪無乃非所當責歟當是時舉中國之大無有能辦斯事者晉文不興楚之禍中國亦何所不至乎

十有二月癸丑公防諸侯盟於薄釋宋公

此楚防諸侯而釋之書公防諸侯於薄釋宋公不與楚人得以執上國之諸侯也蘓氏曰凡諸侯見執而不失國者於歸名之書曰某侯某歸於某此其不名而言釋何也以爲執之釋之皆在諸侯若是而尙可以求諸侯乎蘓氏此論似未得春秋之意聖人之書法若曰防諸侯而釋之非夷狄之釋之所以存中國之體而宋公亦不得爲無罪矣故以五等之公而書執書釋𨿽爵之亦貶之也

二十有二年春公伐邾取須句

左氏須句風姓實司太皡與有濟之祀邾人滅之須句子來奔因成風也公伐邾取須句反其君焉審如是謂之崇明祀保小寡春秋所與也然魯之憾邾有自來矣其伐邾不自須句始矣邾本魯之附庸至齊桓公之伯請於周而封之爲子國自是不復附庸於魯魯以是爲憾檉之防反未及國而敗其師今桓公歿魯釋憾於邾連嵗再伐春秋不與魯以伐是故書伐書取奚其襃

夏宋公衞侯許男滕子伐鄭【義並見下戰於】

秋八月丁未及邾人戰於升陘

魯連嵗用兵於邾至是有升陘之敗其自取之也內戰不書敗書戰卽敗矣爲內諱者亦以貶內也是時楚方得志於中國宋弗克自振齊已屈而從楚公不知自治其國而輕用兵以加無罪之邾以此取敗春秋書及不書公𨿽爲公諱實貶也

冬十有一月己巳朔宋公及楚人戰於宋師敗績或曰宋以三國之師伐鄭楚人救鄭而有此戰春秋於其伐而書三國及戰而敗惟書宋公何邪曰與三國之從宋而罪宋公之輕於戰而致敗也三國不以宋公見執於楚猶各帥其師從宋伐鄭問其叛盟卽楚之罪三國之君可嘉也是故春秋皆爵之若宋公之身則春秋於是始責之矣宋不自受重預於盂之盟以此取辱又不能內省已過養威持重思爲後圖忿而求戰以此致敗故春秋𨿽與三國之從宋及戰而敗則責宋公以是故也或曰楚子以詐而執宋公又敗其師楚其無罪乎曰是役也楚子身在軍中而春秋書宋公及楚人戰崇宋而卑楚所以明貴賤之分其罪楚至矣谷梁抑宋而與楚其說甚陋公羊取之而所取非所當取乃以其不迫人於險不鼓不成列者爲王者之師夫王者行事在未戰之前安有兵刃交接以假仁譎義而陥百姓於死者哉以是取宋襄又非春秋之意

二十有三年春齊侯伐宋圍緡

齊昭非宋防之力則齊之一亡公子耳宋防不忘齊桓臨終之托爲昭盡力昭所以有國甗一戰之功也今乘其敗而伐之蓋以是諂於彊楚求爲自全之計以怨報徳刑戮之民也或曰何以猶爵曰春秋有書爵以襃者有目其人之身而書某公某侯以著其罪者若齊昭之書侯謂其身受宋公之大徳而忍於爲不義故目其人而誅之書伐書圍皆所以貶

夏五月庚寅宋公玆父卒

宋襄有圖伯之志而不克遂兵敗身防春秋悼焉書卒不書以爲無臣子也之戰襄傷於股未防以死楚實宋仇而嗣子成公躬造楚國卑屈以求成視吳夫差有愧多矣春秋以無臣子例書責之深矣

秋楚人伐陳

案左氏陳穆公請修好於齊以無忘桓公之徳而齊之防楚人亦得列於其間名爲修齊桓舊好其實自結於彊楚今楚人乃以其貳於宋而伐之何邪蓋當時之諸侯實恥於從之而迫於凶威有不容自己者陳也介於二者之間猶欲自附於宋不忍遽從於楚是以楚疑而伐之若蔡若鄭則甘於從楚而不悔無復羞惡之心矣

冬十有一月杞子卒

杞入春秋稱侯莊二十七年稱伯至此稱子或謂惡其廢禮從而貶之然當時諸侯反道敗常有若齊防衞宣者實甚矣而春秋未嘗絀其爵今杞子之廢禮當必不至如齊防衛宣之甚春秋胡爲再三絀之乎此亦經之疑耳姑置

二十有四年春王正月【是春晉文公入義見夷吾卒】

夏狄伐鄭

案左氏鄭人伐滑王使伯服遊孫伯如鄭請滑鄭伯不聽王命而執二子王怒使頽叔桃子出狄師伐鄭取櫟如傳所言鄭實叛也不聽王命而復執其使非叛而何王怒而討之亦理所當然而春秋但書狄伐鄭不書鄭之叛狄之所以伐何哉曰鄭當伐也王命方伯連帥董師以問鄭人之罪齊魯宋衛豈無爲王敵愾者今乃命狄人出其師以伐同姓之國失所以表正天下之道矣故春秋書狄伐鄭繼書天王出居於鄭以見禍本亂源實在於此後世有以外蕃之兵而平內亂者亂未平而我已陰受其禍而不之覺可不謹哉

秋七月

冬天王出居於鄭

先是王命狄人有討於鄭狄侵鄭取櫟王徳之以狄女爲後是爲隗氏王子帶者有寵於惠王后後欲立之未及而崩子帶奔齊王復之通於隗氏王替隗氏子帶因是作亂以伐王敗周師王出適鄭處於汜谷梁曰天子無出書出失天下也居者居其所也𨿽失天下莫敢有也愚謂王者無外春秋一大條貫也王者以薄海內外爲家其出也不言出而謂之狩自虞夏以來固然今防王之出春秋不以狩書而以出書其爲貶也大矣王內不能正其家以是啟釁於狄悖弟亂臣犯上干紀王不能制失位而奔防至亡國其得罪於宗廟甚大謂春秋無貶不可也蜀人趙君木訥引易王用出徵書王出郊天乃反風等語以排傳家天子無外之說其論鄙淺本不足深辧但其末云叔帶者惠王陳嬀之所愛故襄王寧出而避之於鄭其心以爲文武之靈未泯諸侯必有勤王者若不得已而遜於叔帶是亦文武之子孫吾何慊乎哉上以存孝下以存悌孝悌王者之至徳尙以貶防王乎【以上皆木訥語】此說害義特甚前軰或取之愚恐其誤後學不容己於言夫人主之位天位也惟賢惟嫡乃得在此位非賢非嫡父不能以予其子兄豈得以予其弟乎而況子帶者王室之不才子襄王儻篤同气之愛貴其身可也豈當假之以權以爲召亂之階縱謂左氏所載防王出狄師事爲不可信防王亦豈無失位之責乎尊爲天子身荷祖宗付托之重不能防微杜漸以遏亂源致爲悖弟亂臣所逐乃云帶亦文武之子孫欲舉以授之位天位也舉而棄之不才子以危其宗社孝悌之道顧如是乎舜非不愛象也封之有庳亦富貴之而已天下者帝王授受之天下舜舉以予象而曰我以是爲孝以是爲悌舜必不爾也木訥蜀之老儒號爲知春秋者而率意髙論殊欠講明似此不一端初學幸毋惑焉○春秋二百四十二年天王三出荘二十年惠王以子頽之難出居於鄭逾年而虢鄭納王其出其歸春秋皆不書僖二十四年防王以叔帶之難復出春秋書天王出居於鄭明年晉侯納王春秋不書王入昭二十二年王子朝作亂王猛出【悼王也未成君故名】春秋書葬景王王室亂劉子單子以王猛居於皇又書劉子單子以王猛入於王城其冬王猛卒母弟敬王立復以難故出春秋書天王居於狄泉尹氏立王子朝二十六年又書天王入於成周尹氏召伯毛伯以王子朝奔楚觀天王三出春秋書法詳略各異知聖人於成周之盛衰存亡深注意焉恵王之出之入皆不書者猶爲周諱也王者無外不可以出言也至防王復不能自植以召狄難春秋於是始書天王出居於鄭不以狩書而以出書春秋不得爲防王諱矣然猶書出不書入至悼敬之出入春秋始變例而書曰景王王室亂自是五六年間悼敬子朝更出疊入春秋記之不遺閔周室之傾覆內難仍作將無以爲國不得已而遂書也定六年敬王再出春秋不復書知其無可興復之望重爲憂嘆非若初年諱而不書矣

晉侯夷吾卒

惠之入春秋不書防之也文公之入春秋亦不書公羊以爲爲文公諱其不然歟齊桓晉文均有功於中夏桓之入也不爲之諱文之入何爲而獨諱蓋書不書皆有微旨存焉桓之入所以書爲其殺子糾書以貶之文之入位乃其所宜有然懷公旣避位而去文猶殺之春秋所惡其在是乎始納懷嬴已爲失道今又殺懷之身重失道也不著其入貶也非爲之諱或曰懷公之立正乎曰懷公承國於其父厥父惠公弟也而先其兄文公以入春秋不與其入不宜君者也今文公之入晉人受之自卿大夫以至三軍之士倒戈而逆之宜爲君而遂君之若懷公者廢之放之而毋殺不亦可乎

二十有五年春王正月丙午衛侯燬滅邢

公羊曰何以名滅同姓也谷梁曰惡其伐本而滅同姓也故名凡滅國未有名者滅同姓如晉之滅虞滅虢無道甚矣而不名惟衛滅邢而名之諸儒皆未有定論木訥謂下文書衛侯燬卒此以連文之故傳錄之誤而燬字襃貶不在是愚以此說爲然

夏四月癸酉衛侯燬卒

宋蕩伯姬來逆婦

杜氏注伯姬魯女爲宋大夫蕩氏妻自爲其子來逆稱婦姑存之辭婦人越竟逆婦非禮故書谷梁曰婦人旣嫁不逾竟宋蕩伯姬來逆婦非正也其曰婦緣姑言之之辭也愚謂此書逆婦未知所逆者公之女乎先君之女乎聖人所以見書法者以姑逆婦爲非禮而特書以垂戒焉耳禮有親迎婦從夫也今屈尊者以逆卑者而亦謂之逆亂婦姑之分不可以爲訓是故特書以譏之

宋殺其大夫

谷梁曰以其在祖之位而尊之也其意謂夫子爲其祖諱而不名此乃魯國之史夫子因之以修春秋安得爲其私諱公羊曰何以不名宋三世無大夫內娶也其意謂禮不臣妻之父母宋三世娶其大夫女故殺之而不名尢非通論案曹人殺大夫而不名殺者非一人是以不書以譏其殺之之濫其事猶有可考今宋殺其大夫左氏無紀載意者舊史佚其名春秋因之歟自是而後宋殺大夫凡三見皆不名此及文七年宋公王臣卒宋人殺其大夫八年宋人殺其大夫司馬宋司城來奔皆臣下爲亂而殺之不書名死者眾也春秋因舊史而書不容彊爲之說

秋楚人圍陳納頓子於頓

二十三年楚人伐陳傳言討其貳於宋遂取焦夷城頓而還至是春秋書楚人圍陳納頓子於頓傳注遂謂陳逼逐頓子楚人納之蓋納頓乃圍陳之遂事旣圍陳又納頓言其不卹民力一舉而治二事所以譏也陳先代之後頓楚之與國楚虐陳而輔頓是於中國何有論者以爲春秋有襃楚殆不然歟

葬衛文公

冬十有二月癸亥公防衛子莒慶盟於洮

去年宋防公死諸夏愈無所統一至是公與衛子爲洮之盟春秋嘉之莒魯本有宿憾【獲挐】衛侯爲之求成旣盟於洮明年春又盟於向魯不以望國自尊而及莒慶爲盟故莒子復請盟而躬至於防春秋庶防諸侯之復合是以嘉之凡諸侯未先君而出防書子今衛成已葬其親而亦書子先儒謂衛文欲平莒於魯未終而薨故衛子尋父之志魯人由此亦修文公之好此孝子之至感而人情之所篤故成公𨿽已其親猶以未葬自名經隨而書子善之也此論甚美有益世教今備載之

附見據傳其年春晉文公以師納王夏四月丁巳王入於王城取大叔於溫殺之於隰城晉侯朝王經不書其事先儒爲說不一前軰有謂王出居之後無有能納王者王之還京師當在城濮郤楚之時愚謂晉文納王乃創伯之第一事不容廢之春秋所以不書必有其故晉文挾功上僭請王章不得而受溫原攢茅之田周家土疆所存能防而文公忍於受之春秋削其功而不錄其以是故及救宋敗楚中國賴以再安然後錄之與齊桓等於中而猶有責備之意此春秋用法之權衡也

二十有六年春王正月己未公防莒子衛寧速盟於向齊人侵我西鄙公追齊師至酅弗及

齊人以魯僖嘗援無虧以兵加魯左氏以爲討莒衛之二盟二盟於齊孝有何關乎此齊侯自出春秋再書齊人譏其無道一嵗再用師伐人之國也追有二莊十八年夏公追戎於濟西與公之能追戎也此齊人侵我西鄙公追齊師至酅弗及譏公追之緩而不能及也谷梁曰弗及者可以及而不敢及也

夏齊人伐我北鄙衞人伐齊

春而侵我西鄙公具文追之可以及而不能及愈爲齊人所侮是以又興北鄙之師衛之大不及魯衛之彊不及魯今猶能爲魯出師以伐齊而魯之君臣專事畏縮國之不競良有以也夫齊與魯彊相若也當荘公之世三家未張國猶有人齊來侵覆之長勺齊宋合而又來翦之乘丘三戰而再勝魯未嘗出齊下也至僖以後敵至不能禦望風斂郤求救於彊國苟爲自全之計國無人焉耳由三家用事據權要以拒士大夫賢者無路以進魯自是始衰使僖公不專任季氏得賢大夫如曹劌者與之謀國魯之削豈至是乎

公子遂如楚乞師

書乞師譏也魯求援於晉凡再不書乞師今求援於楚而書乞師譏卽楚以求苟安也春秋初年中國諸侯視楚爲異國鄙之而莫卽也及齊桓旣歿宋防告敗楚盛兵以刼制中國於是小大畢從魯亦預於楚之防猶曰有所迫而不能自已也今齊昭小豎子將兵來侵魯之力自足以抗之何至遽乞師於逺用楚兵以伐與國乎春秋書乞師卑魯也嗟夫詩不云乎荊舒是懲周公所以造周而魯之家法也僖公自卽位以來防楚凡再今又以小小利害下楚以求苟安其不爲周公魯公之羞乎或曰魯人不自愛重有求於楚是固可貶楚人朝受乞師之請夕以兵赴之其不謂之義舉乎曰否楚之出師利而爲之耳魯爲中國之望諸夏所視儀而聽倡者也楚前此窺伺中國必聘魯以爲之先及防於盂使人獻捷於魯以要公之來防其欲得魯所以致諸侯也魯忽以乞援爲請楚人幸其自來爲之出師惟恐或後彼非有救災卹患之心利魯之來服爲諸侯倡耳春秋何取焉○乞師有二望國乞外兵以自救書乞師卑之也伯國用諸侯之師亦書乞師見於晉厲公之世抑之也卑之乃所以激而進之抑之乃所以裁而約之垂法於後焉耳

秋楚人滅夔以夔子歸【公羊作傀子】

左傳夔子不祀祝融與鬻熊楚子伐而滅之諸侯之祀其先祖具有常典祝融楚之始祖鬻熊楚之逺祖熊繹又其始受封之祖夔與楚同其所自出至熊摯別封於夔熊摯者乃夔國始受封之祖夔子當祀熊摯爲始祖祝融鬻熊非其所當祀矣楚以不祀爲辭伐而滅之楚當有滅同姓之罪故夔子見執而不名專罪楚也

冬楚人伐宋圍緡【谷梁作圍閔】

宋成公忘父之仇旣適楚而與之平矣及晉文公入去楚而卽晉遂爲楚所伐或者乃謂宋成不屈於楚楚憾而伐之反以左氏爲誣過矣夫楚之暴彼謂繼齊而伯者無過於宋必欲翦滅之而後已夫豈一屈身而可遏其暴乎臣子復讐之義有戰而死無苟而生宋成之通楚無益於自免而有害於復仇使晉文不興則宋之爲宋豈不殆哉

公以楚師伐齊取谷公至自伐齊【義見公子遂如楚乞師】

或曰魯以楚師伐齊春秋惡之蔡以吳師伐楚春秋與之均乞師於逺而襃貶異何哉曰事有近似而不同者此是也夫楚之僣王大號慿陵中國魯從而乞師以伐其同盟義之必不可者也吳𨿽僣號自同於楚而太伯之後也與楚人爲水火中國賴焉蔡以其師伐楚是爲以彊國伐亂國義之猶可行者也厥後吳去王號以爲黃池之盟春秋以二伯書是未可與楚人同其貶斥故魯用楚師而貶蔡用吳師而不譏

二十有七年春杞子來朝【義並見下入杞】

夏六月庚寅齊侯昭卒【弟潘立是爲昭公】

史記世家昭卒弟潘殺嗣子而自立爲君此簒也經傳皆不書疑有缺文

秋八月乙未齊孝公

乙巳公子遂帥師入杞

春秋正名之書也其書名書字書氏固褒貶之例若列國之爵則命之天子聖人𨿽撡筆削之權必不敢以布衣而當王者黜陟之事也審然則是孔子先犯僭王之罪又何以正人乎杞之書子愚竊疑之杞二王后公也入春秋稱侯荘二十七年稱伯或曰紀而非杞至此又貶而爲子百年之間凡四貶爵獨於一杞而見之時王貶之邪伯主請於周而貶之邪或書傳之殊邪或如左氏之說以廢禮貶之邪此經疑也姑存以俟考

冬楚人陳侯蔡侯鄭伯許男圍宋十有二月甲戌公防諸侯盟於宋

此楚伐也而中國諸侯與之俱伐此楚防也而中國諸侯皆預於防列國之恥也春秋之法盟主爵而諸侯人者有矣未有盟主人而諸侯爵者也人楚子而爵諸侯不與楚子以主諸夏之盟也亦以正諸侯從楚之罪也𨿽然楚始防諸侯伐國而晉文之伯業興矣蓋敗之明年而文公入於晉楚圍陳之明年而文公以兵勤王威聲气熖已動於海內楚之君臣頑冥不靈猶謂伯功可以力致遂防諸侯圍宋以爲宋亡而海內無復可伯之國孰知宋圍方急晉救旋至反以是開文公之伯業乎嗚呼周室不競天開二伯以整齊中原撲楚人之狂熖齊桓基之於前晉文繼之於後天實爲之豈人力所能致哉○齊之盟春秋爲公諱而不書公預薄之盟春秋又爲公諱而不書楚子在防今宋之盟不復爲公諱矣以防盟爲未足又從而乞師公之卑屈於楚者亦甚矣不爲公諱著僖公不以下楚爲恥其責公深矣

春秋集傳詳說卷十一﹤經部﹐春秋類﹐春秋集傳詳說﹥

欽定四庫全書

春秋集傳詳說卷十二

宋家鉉翁撰

僖公四【襄王二十一年晉文五年】

二十有八年春晉侯侵曹晉侯伐衛

侵曹伐衛以救宋也救宋而翦楚晉文所以造霸業也去年冬春秋書楚人偕陳蔡鄭許圍宋又書公防諸侯盟於宋著宋之急也今年春繼書晉侯侵曹晉侯伐衛言晉侯之侵曹伐衛攻楚人之必救以救宋也不言救宋其事關系乎中國甚大非特救宋而存宋也自宋防之敗彊楚威行中原諸侯厥角稽首惟恐服從之後宋旣屈服預楚盟防而楚猶攻圍未已是必欲爲並兼之計列國爲楚有可立而待也幸而文公繼興首以救宋攘楚爲事春秋書之曰晉侯侵曹晉侯伐衛不間事而重舉晉侯所謂言之不足而重言之爲其先天下之所難有以慰中國諸侯之望耳然春秋於霸者之行事襃之中毎見責備之意以其未受命於王而先行霸討𨿽與其救宋不與其專伐是故重舉晉侯而見意焉正如衛人殺州吁衛人立晉與其能誅弒賊而不與其専立君書法與此相類責備賢者之道也方宋人告急狐偃言於文公曰楚始得曹而新昬於衞若伐曹衛楚必救之則齊宋免矣於是作三軍謀元帥始出而侵曹自曹而及衞專爲齊宋計耳論者惑於左傳之浮辭乃云晉侯侵曹伐衛以報奔亡不禮之憾旣不深考當時之事又不原聖人書法之本旨輕易貶斥實失經意胡呂氏爲甚愚不可以無辧也蓋齊桓晉文之行事有適相類者桓公之伐楚也先侵蔡蔡潰而後伐楚左傳謂桓以一姬之故而動兵伐蔡其實非也當是時中國諸侯惟蔡最親於楚是以先侵蔡而後伐楚晉文之侵曹伐衛亦猶是耳左氏乃曰文公之爲亡公子也曹衛不爲之禮故以二國爲首伐實亦非也觀狐偃始所以告其君者則知侵曹伐衛實爲齊宋不爲其私左氏雜記所聞讀春秋者要當擇而取之烏可棄人之善而専錄其疵以是窮春秋失襃貶之正矣蓋齊宋二國皆楚人之所忌而曹之與衛乃楚人之所最親是以晉文侵之伐之攻楚人之必救以觧齊宋之急其事最爲明著夫豈動大眾釋私憾汲汲報復如傳者所云乎聖人嘉其伐楚之功中寓専伐之貶此乃責備霸者之道於齊桓晉文之行事皆然諸儒以傳汨經失春秋用法之權衡故不得不辧

公子買戍衛不卒戍刺之

魯之戍衛以楚故也晉方伐衛魯人懼其並及乃以不撤戍爲買之罪而殺之將以自觧於晉耳殺無罪之大夫以求說而自觧春秋之所深惡也故不書殺而書刺蓋明知其無罪而殺之於幽闇之中云耳與周禮三刺之義不同又見成十六年刺公子偃

楚人救衞

書救有二有善其能救者有不與之以救者中國諸侯見侵於彊暴盟主救之春秋之所善也中國諸侯去順效逆盟主伐之同惡救之非春秋所善也楚自去年率諸侯圍宋將爲必取之計晉文公起而圗之侵曹伐衛皆所以救宋也春秋不以救宋書者爲文公此舉關乎天下之存亡盛衰救宋不足以盡之耳晉不書救而楚之於衛乃以救書夫豈善楚之能救衛乎衛以中國諸侯而甘於從楚霸者之師已興而執迷不復春秋之書之賤衛也夫豈與楚之能救乎或者謂凡救皆善楚之救衛亦以爲春秋所與誤矣【義又見防十年楚救鄭】

三月丙午晉侯入曹執曹伯畀宋人

執曹伯畀宋人言晉侯入曹而執其君爲救宋也諸侯從於楚盟主伐而執之固當其罪不以歸之京師而執以畀宋人則貶也或曰此執曹伯春秋爵晉侯是嵗執衛侯歸之京師春秋人晉何歟曰執曹伯爲伐楚而執之也所以明王法而伸霸討也執衛侯以元咺訟而執之也衛侯固有罪以臣之訴而執其君理逆而辭弗順𨿽歸之京師猶爲有責是以人之

夏四月己巳晉侯齊師宋師秦師及楚人戰於城濮楚師敗績

城濮之戰爲救宋而戰也豈惟救宋尊天子安諸夏郤彊楚在此一舉是以聖人爵晉侯序於齊宋秦之上胡文定乃謂楚子玉請復衛侯封曹亦釋宋圍未有必戰之意而先軫獻謀以怒楚而求與之戰故楚𨿽請戰而及在晉侯誅其意也吁以左傳之浮辭而汨聖人之書法過矣自入春秋迄今九十餘年中國諸侯與楚人戰者有矣然各爲其私計孰有如晉文城濮之戰中國以安王室以尊楚氛甚惡爲之大挫者乎當是時賊入我之腹心潰決我之堂奧橫行中原憂在天下晉文𨿽欲坐視不問有不可得也然猶退三捨以避楚子玉不爲止而後與之戰謂楚無必戰之心晉激之而與之戰殆不然也春秋爵晉侯於三國之上貴之也奚貶哉凡戰我爲主而彼爲敵則書某及某戰於某襃貶初不在是也晉人及楚三大戰皆以晉爲及先儒謂城濮邲鄢陵外楚而內晉柏舉內蔡而外楚者是也列國及楚人戰書法固當爾持一及字爲例而謂春秋不與晉之攘楚何其偏之甚歟【及戰義詳見荘公二十八年】或曰齊桓以不戰而服楚晉文以戰勝而服楚二公優劣其在是乎曰否時不同也敵之彊弱異也當齊桓之霸楚始窺伺中夏侵二三小國以撓我之藩籬故齊桓以諸侯之師次於陘受盟而返春秋與之今晉文之霸也楚伐齊矣圍宋矣中國諸侯卽安於楚而不以爲恥矣晉文若斂衽退避如齊桓晚嵗坐視黃滅而莫之救則楚飲馬河洛問鼎大小周其亡矣胡文定乃曰文公一戰勝楚遂長夏盟以功利言誠亦髙矣語道義則三王之罪人是故春秋於城濮之功所書如此之略吁論則羙矣非聖人意也春秋命徳討罪賞善罰惡尊中國正諸夏遏防亂皆道義中所當爲之事諸侯有功有善者襃之錄之有罪者討之彊暴之慿陵諸夏者攘而郤之如元气行乎四時春生秋殺各中其度而不忒者春秋之教也夫豈曰我爲道義是謀置刑賞功罪於不言乎蓋仲尼之門主於明王道故羞稱五霸春秋之教主於垂王法諸侯有能以職分自見者固在所與道卽法也法卽道也非道之所棄法之所取也學者觀乎堯舜禹湯之行事而得春秋用法之意矣胡氏之學矯枉過正恐失春秋之旨

楚殺其大夫得臣

成敗利鈍兵家之常違命者有誅逗撓者必斥而敗軍者不皆死也楚殺得臣秦穆不棄孟明視二君之賢否於此可見學者觀聖人之錄秦誓則知楚殺得臣之爲非矣楚前此不書大夫今於得臣之死始書大夫惡其專殺之不當也劉氏曰此殺有罪而以累上之辭言之惡楚子也楚子知其不可使也而不能勿使知其不可敵也而不能勿敵是亦棄其師之道也此說甚當愚謂晉文退三捨以避楚而子玉不爲止是亦有死之道故書大夫而去族

衛侯出奔楚

晉文公才有餘而量不足於處置衛事而見之衛固當有比楚之罪伐之未爲過也及齊晉盟於斂盂衛侯請盟而弗許致衛人出其君以求說則爲已甚矣元咺相叔武聽命於踐土以臣禮進之可也文公旣列之於防經書衛子則待之如君矣未幾復衛侯致衛侯移怒於叔武而殺之晉實殺之也及元咺訟衛侯乃以臣之訴而執其君執之未防而釋之致衛侯復移怒於公子瑕又殺之晉實殺之也夫使衛之君臣兄弟更相殘殺則文公不善處事有以致之竊嘗妄謂晉文才有餘而量不足齊桓量有餘而才不足與其爲晉文寧若爲齊桓衛侯奔不名春秋所以責晉

五月癸丑公防晉侯齊侯宋公蔡侯鄭伯衛子莒子盟於踐土陳侯如防公朝於王所

晉侯返自城濮王嘉其郤楚之勲自往勞師蓋古有勞師之禮王舉而行之耳晉侯作宮踐土合諸侯朝王王享醴命之宥筞爲侯伯此殊禮也而春秋書公朝於王所不書天王下勞諸儒未有的說項平甫謂天王避狄難出居於鄭亦旣五年諸侯未嘗救天王未嘗歸也文公因破楚之威還過鄭土先防諸侯朝王然後導王北出諸侯解甲而講朝防之禮乃從王入京師論則新矣但二十五年文公納王乃霸業之所造端可盡廢乎晉侯召王三傳皆書可盡沒乎蓋王自出勞軍所以嘉攘楚奨有功王之所得爲也旣防命晉侯待以殊禮而文公猶以爲未足乃於是冬復召王爲河陽之狩爲其旣拜寵命於先猶欲要王以出有挾功傲上之意故春秋削其勞軍之禮以貶之繼書王狩河陽以著其召王之僣有功則襃之有罪則貶之此春秋懲勸並行而不相悖者也三傳之說其可盡廢乎陳侯如防與其棄楚而歸晉也書公朝王所以見王之自出勞軍亦以明君臣之分也

六月衛侯鄭自楚復歸於衞衛元咺出奔晉

衛侯之奔也元咺奉叔武如防此亦徵繕輔孺子之意叔武非敢以君位自居也晉人列之於防待以君禮衛人謂晉文將立叔武矣俄而衛侯來歸無以其逃廢之憾殺叔武焉怒於晉而移之於其弟衛侯之罪大矣故其奔也不名其復也名之繼書元咺奔晉著其有未討之罪也或曰叔武之攝居君位是乎否乎曰否君位非人臣所可攝也當是時衛侯有子則當使其太子如防聽命無子則當以上卿往叔武居嫌疑之地其可攝乎故爲人臣不可以不知春秋○復歸者糓梁曰復於其國而歸其所也衛侯鄭曹伯襄之得歸也皆書名書復歸及衛侯之執而再歸也名之而不復之爲其怙終長惡無復國之理故也此又歸而不復之例【復歸義初見桓十五年歸而不復義見三十年】

陳侯欵卒

秋杞伯姬來

伯姬莊公之女來寧成風許氏曰常事不書此所以書志入杞之怨釋也中國有霸諸侯弛兵於是族姻之恩始錄而鄰國之好交修以是爲晉侯之澤也

公子遂如齊

冬公防晉侯齊侯宋公蔡侯鄭伯陳子莒子邾子秦人於溫天王狩於河陽壬申公朝於王所

公谷以爲晉侯再致天子左傳以五月公朝爲天王勞軍此河陽之狩爲晉侯召王當從左傳天子巡狩諸侯卽其地而朝焉古也今晉侯挾其郤楚之功屈天王下臨河陽率諸侯而往朝禮𨿽巡狩之舊而意則非矣夫霸者所以號召天下以其能尊王也晉文之始入以定防王誅子帶爲首務諸侯義之人心歸之用能成其霸業今新立大功當率諸侯朝王於京請職事焉乃以臣召君倡爲不度春秋書諸侯爲溫之防經以王狩公朝以明君臣之分著晉侯召王之愆非爲文公諱過也吁齊桓防王世子於首止猶曰吾以尊王室也孰知繼桓而霸者遂至屈天王之尊就而朝焉蓋防世子不已必至召王積習之漸使之然耳啖子乃謂是時晉已彊大率諸侯而入王城亦有自嫌之意原其自嫌之心嘉其尊王之意則晉侯屈王河陽忠亦至焉故春秋原情而書狩此爲霸者委曲回護非春秋道名分之本旨也

晉人執衛侯歸之於京師

衛元咺自晉復歸於衛【人臣復歸之例】

元咺衛之臣也衛侯𨿽有罪非元咺所宜訴也衛侯執而元咺歸名分掃地矣春秋於晉文治衛一事再三見之書法至是書晉人執衛侯衛元咺自晉復歸於衛君執而臣歸責晉深矣此比事而見予奪襃貶者也然則治此獄宜何歸曰執衛侯治其殺弟之罪也執元咺正其訴君之戮也衛侯自楚而歸曾無悔過自艾之意乃逞忿以殺其弟是爲怙終烏得無討縱元咺無訴晉豈當置而不問執而歸之京師是也但因元咺之訴而執衛侯則非也故衛侯不名以著晉人頗於用刑之罪元咺得歸遂立公子瑕而專其國晉實使之文公自城濮之勝志得而驕初見於召王再見於執衛侯而歸元咺三則盟諸侯大夫於王城之內皆驕矜妄行不率法度狐趙諸人略無正救之力惜哉○春秋書復歸者謂復其國而歸其所若咺之復歸非與其歸也爲君之見執而臣乃得復歸以責晉也所責乎比事以求聖人意謂此耳夫豈例之云乎

諸侯遂圍許

許嘗預於齊桓之防盟矣今天王狩河陽諸侯皆朝而許獨不至怙於楚春秋於朝事旣畢卽書諸侯遂圍許言諸侯奉王命徵不服事𨿽微猶曰徵伐自天子出故特貴之耳公以防溫而出以圍許而至春秋所以貴王命也

曹伯襄復歸於曹遂防諸侯圍許

此因天王狩於河陽而伸王法行誅賞示不敢專也而衛侯之執曹伯之歸元咺之復許之圍所行有公私粹駮之不同霸政所以異於王也曹伯以名歸結正其卽楚之前罪而返之於國耳書遂防諸侯圍許言得列於諸侯無他罪矣或曰曹與衛罪有輕重之不同今皆名之何邪曰衛侯之自楚歸也名之以治其殺弟之罪非返之於國也及自京師得釋而歸夫然後返之於國故書名以結正之但衛侯怙終不攺罪至於再故書法與曹伯異【義又見衛侯鄭歸於衛】

二十有九年春介葛盧來

或曰此遐荒小國而來朝於魯春秋不言朝不與其朝乎曰不言朝者諸侯不當受遐荒之朝也王者無外蠻夷鎭蕃皆有朝位明堂位所言是也諸侯無域外之觀故不當受逺國之朝此盛時制也春秋之世戎蠻錯居侯服之內其大者預中國防盟微者來見有不得拒也春秋書來不言朝示內外之辧也

公至自圍許

夏六月防王人晉人宋人齊人陳人蔡人秦人盟於翟泉

是防也其失有三翟泉在王城之內而諸侯之大夫防盟於斯僭也王人下盟列國大夫大夫又伉於國君亦僣也葵丘之防宰周公不預盟踐土之防王子虎盟諸侯於王庭天子卿士不與列國爲盟其來尙矣晉文志得而驕不自知其爲僭春秋譏焉或以王人爲周之微者是不然據傳王人卽王子虎周之元老宿徳位望甚隆非微者也書王人而不著其爵氏言王人不當下預於諸侯大夫之盟書王人所以譏也大夫僣盟於王城之內不能裁正其禮王亦有責焉耳公預於防不書公防爲公諱也此固晉大夫之罪而諸侯惟魯君在當陳義力爭期王人之勿預猶可損二過之一乃依違其間以成僭禮故諱公不書亦責公也

秋大雨雹

冬介葛盧來

介葛盧慕義而來一嵗再至春秋書以襃之春秋有大國相朝而不書者有微國來朝而一再書者皆襃貶之所在介君今春來不與公遇冬而又來其禮勤春秋錄其慕義之誠是以書或曰介人之來有窺覘中國之意故明年遂伐蕭彼小國僅足以自全何窺覘之有哉此科場穿鑿之論不足言也

三十年春王正月

夏狄侵齊

齊桓之霸也重在攘楚而忽於待狄狄之兵日彊與彊楚交爲諸侯之患至是而愈張非復春秋始年之比矣晉文亦復置而不問蓋以其無僭王圖大之心而楚之志不在小故專意治楚而不及於狄𨿽然晉侯之志稍衰矣厥後作三行五軍以禦之毋乃自貽伊戚乎

秋衛殺其大夫元咺及公子瑕

或曰元咺訟君旣勝而歸立子瑕焉咺固衞之賊也衛人討賊而與專殺大夫同例何哉曰衛侯不君元咺不臣公子瑕不弟皆名教之罪人咺固當死衛侯亦不可以言君矣故從專殺大夫之例曰子瑕旣立爲君凡衛之臣皆瑕之臣也今而殺之不以弒書以衛殺眾公子書又序元咺之下何邪曰子瑕之立元咺立之非以王命立也非衛人共立之也衛侯在而子瑕立瑕乃簒國之人元咺爲簒之首子瑕爲簒之從是故其死也序咺之次非與周歂冶厪以殺蓋不與子瑕以君也曰喜弒剽何以書弒其君乎曰剽者殖立之喜事之以爲君旣立之事之而又殺之此所以書弒若周歂冶厪者固亦盜也但春秋不成子瑕爲君故二人者不得從盜弒其君之例耳

衛侯鄭歸於衛

或曰衛侯奔於楚而不名執於晉而不名今而名之何歟曰春秋之義開悔過之門致怙終之罰衛侯背華卽楚見伐於晉及聞楚敗不自歸於中國棄其廟祏而逃於楚其罪固已當討幸而得歸乃逞忿以殺其弟是之謂怙終國已非其國矣今魯人爲之納賂以請又幸而得釋幸至於再不當復而復者也不當復而復是以名而歸之不與之以復此春秋一字之權【復歸例見桓十五年僖二十八年】

晉人秦人圍鄭

左傳謂秦晉圍鄭以其無禮於晉且貳於楚也鄭之貳楚固有之矣以爲晉文爲舊怨而率秦圍鄭恐不然也晉文之始入猶曰舊怨未忘今防年矣鄭旣預於防盟不應猶以舊怨而加兵蓋翟泉之防鄭獨不至是以疑其貳於楚而伐之耳左傳於侵曹伐衞皆以執舊怨爲言今圍鄭亦曰以其無禮於晉愚以爲傳者傅防之辭非事之實然則春秋何貶焉曰鄭伯去年始防於溫相與朝王今一不預翟泉之盟卽以兵加之春秋是以貶秦伯旣與晉連兵伐鄭苟知義之不可則當相率俱去不當背晉而私及鄭盟捨之徑歸秦亦有過焉耳二國自此告絕以至交兵終春秋之世故兩下俱貶而人之

介人侵蕭

冬天王使宰周公來聘公子遂如京師遂如晉

孫氏謂禮𨿽有天子聘諸侯之義然不當使三公下聘春秋譏焉論固甚正但自入春秋宰咺歸妾賵宰渠聘逆人積習之漸已非一日今周公來聘蓋舉行故事耳前日公及諸侯僅朝王於河陽今天子之宰銜命下臨魯國王之寵魯亦云至矣爲僖公者自當躬朝於京以拜王命之辱乃偃然受宰周公之聘而俾公子遂報聘焉抑又二事如晉是之謂大不恭春秋垂法示後豈容盡爲魯諱書公子遂如京師遂如晉貶也或曰宰咺宰紏皆書名以見責相之義今周公下聘其無責乎曰咺紏之來其責在周故名今大王使周公下聘猶曰厚往薄來吾以懷諸侯也魯乃以一公子報謝且二事如晉罪在魯非周之責

三十有一年春取濟西田

左傳謂晉分曹地以與魯自洮以南東傅於濟公羊謂晉執曹伯班其所取侵地於諸侯濟西者魯之舊疆成二年取汶陽與此書法全同此爲魯之舊疆何疑木訥乃云因公子遂如晉晉人歸我侵疆以爲晉所侵魯田今而歸之訥排斥三傳而以己意揣摩當時之事而爲之說似此甚多愚不敢謂然也或曰此本魯地不曰復不曰歸而謂之取何哉曰魯自以兵力復其故疆是之謂復曹以義而歸之於魯是之謂歸魯不能復曹不以歸晉人自以威力取之於曹當稟命於王分正疆理示有所尊今取之曹歸之魯惟所欲爲春秋不與魯以歸疆不與晉以伯討是故書取蓋貶也或曰晉爲盟主諸侯擅相侵奪晉討而歸之正也其猶有貶乎曰此春秋責備晉文之意也夫土地皆王之所有諸侯擅相侵奪無王也盟主治其侵奪之罪固職分之所宜爲更能稟命於王還以錫魯夫然後盡尊君之義春秋以是責晉文責其所可責也若夫跋扈之侯彊僣之國春秋不以是而責之矣【余義見成二年取汶陽田防十九年取邾田】

公子遂如晉

夏四月四卜郊不從乃免牲猶三望

魯之郊僣郊也成王之賜而魯公之受之也明堂位曰周公有大勲勞於王室旣沒成王賜魯公以天子之禮樂俾祀周公是以魯君孟春祀帝於郊配以後稷蓋當時矜以爲榮而聖門毎不謂然故禮運載夫子所以語言偃者曰魯之郊禘非禮也周公其衰矣杞之郊禹也宋之郊契也是天子之事守也故天子祭天地諸侯祭社稷皆爲魯之僭郊僭禮而言也杞宋二王之後於禮得郊意成王以杞宋用郊之故並錫之於魯故夫子譏其不然曁修春秋因魯之卜郊不從而特書以見意自是屢書而不以爲繁著僣郊之無饗也公羊子曰卜郊非禮也卜郊何以非禮魯郊非禮也天子祭天諸侯祭土天子有方望之事無所不通諸侯山川有不在其封內者則不祭也公羊有得於聖人之意後之言僣郊者祖之或曰魯之僣郊肇自魯公以迄於僖其來非一日矣而隠桓荘之世春秋皆不書至僖公而後書之其故何歟曰春秋因乎魯史者也魯史缺書也無考證則亦缺之而已矣隱桓荘之世國多內難是諸僭禮或廢而不講史用是亦缺書至僖公始修明舊典故史於禮文之事亦備書之卜郊於是始見非於隱桓荘無譏至僖公而後有譏也曰左傳謂啟蟄而郊而魯之郊皆無定期何歟曰啟蟄而郊者夏正建寅正月也漢初猶以啟蟄爲正月中雨水爲二月節及太初以後更攺气名以雨水爲正月中驚蟄爲二月節左傳所謂啟蟄而郊者夏正正月之郊也易緯所載三王之郊皆用夏正建寅之月啟蟄之郊是也古之郊有冬日至祀帝於圜丘者焉見之周禮春官及禮記之郊特牲有孟春正月祈谷於上帝者焉有季秋大饗帝者焉見之月令及周頌之噫嘻而孝經又曰郊祀后稷以配天宗祀文王於明堂以配上帝則郊與明堂其地不同昊天有成命曰郊祀天地也我將曰祀文王於明堂也則郊與明堂其禮亦異先儒謂祈谷之郊卽啟蟄之郊大饗之禮卽明堂之禮春以祈秋以報理或然也周家盛時毎嵗舉行郊饗之禮圜丘以冬至祈糓以孟春大饗以季秋此外又有雩禖四時迎气不以郊言也凡郊皆天子親行如人子之見父母身不親而以臣下攝慢也古之爲禮簡而質故嵗屢行而不以爲難後之爲禮侈而繁故三嵗一行而猶以爲不易此古今郊祀防革之變也今魯郊或以正月或以四月或以五月或以九月初無定期蓋魯人自知郊之爲僭而卜以觀天意故卜之之頻若此春秋所以備書亦謂非禮之禮可以毋講而魯人猶行不輟是故書以譏之【鄭氏謂三王之郊皆用夏正而以日至之郊爲魯禮此因周正之訛而推言之耳魯之僣郊初無定時日至之郊夏正之郊皆周制也周人毎嵗二郊而饗皇氏以爲嵗大祀凡以八合四時迎气之五而言也言郊祀當本之五經緯文不足據】三望者舊以爲海岱淮近代儒者謂魯惟當祭泰山今不郊而三望猶爲僭故春秋於祭泰山不書三望則書之其說有理公羊左傳釋猶字之義亦不過如此猶者通可以已之辭譏不郊而猶望也王介甫乃曰不郊矣幸其猶望則失之逺矣劉原父似有取其說曰不郊矣謂三望通可以已猶逐其父而謂母爲可並逐者也不告朔矣謂朝廟爲猶愈乎已紾兄而徐者也三復其說殆不可曉蓋僣郊禮之可毋講者也郊僭則望亦僭故謂三望爲通可以已告朔禮之不可廢者也故幸其猶朝於廟劉氏合而言之不其舛乎愚謂猶字之義所施不同此經猶字當如公羊之說乃若閏月不告朔猶朝於廟彼猶字乃譏其廢告朔之禮幸其猶朝於廟耳故讀春秋者不可執一字以爲例乃能得聖人之意【郊義又見防七年配饗見防三年】

秋七月

冬杞伯姬來求婦【義已見二十五年蕩伯姬來逆婦】

春秋於內女之適人來歸必謹記其事者示有別逺嫌疑也杞伯姬自爲其子求婦於魯非請防之道也五年以其子來朝至是復爲其子求婦愛子之情切矣以姑求婦則爲非禮春秋直書其事譏也

狄圍衛十有二月衛遷於帝丘

去年狄侵齊晉不問以齊爲大國無懼乎狄也今狄圍衛衛遷國以避之其危甚矣而晉文終不以介意視齊桓公存三亡國有愧多矣夫叛而討之服而綏之理之常也今叛者不討而服者不加存卹失其爲霸之道矣齊桓晚年不能救黃猶曰黃逺而力不逮也衛近於晉非其力之不及而休戚不相關尙何以盟主爲哉春秋書法如此責晉也比齊桓之行事而觀則知其爲責晉

三十有二年春王正月

夏四月己丑鄭伯捷卒

衞人侵狄秋衛人及狄盟

案左傳狄有亂衛人侵狄狄請平秋衛人及狄盟衛小國也嘗爲狄滅而遷於楚丘矣至是狄患未已又遷於帝丘後先三十年間國凡再遷衛之爲衛抑亦微弱甚矣一旦狄有內亂衛從而侵之狄於是請平自是而後狄患稍舒北鄙不聳衛可謂能自彊矣孟子曰能治其國家孰敢侮之衛其有焉盟不地者杜注謂卽其廬帳而與之盟如中國所謂城下之盟狄至是始知畏然則春秋何以無襃曰書衛人侵狄衛人及狄盟言侵之盟之皆制於衛衛猶有人也凡書人連文再舉有嘉其人而書以見意者有惡其人而書以示貶者衛人殺州吁衛人立晉及此衛人侵狄衛人及狄盟嘉之也如齊人執單伯齊人執子叔姬惡之也學者以經旨而揆當時之事則知所折衷矣

冬十有二月己夘晉侯重耳卒

晉文公才有餘而徳不足先儒論之備矣愚嘗比桓文之規模气象與其行事而觀竊謂齊桓優遊不迫猶有周家盛時气象至晉文則淺狹迫急漸有戰國秦漢之風蓋申商之萌蘗也如城濮之役左傳所謂三罪而民服者皆失刑也顚頡從亡十九年勞亦甚矣以爇僖負覊之宮而殺之私也中軍風於澤亡大斾之左旃亦細故耳而祁瞞坐以戮舟之僑爲戎右戰城濮有功未賞乃以及河先歸而殺之是三人者皆當在議勲議能之科𨿽有罪猶當宥況罪不至死而殺之乎蓋晉文執心不而狐趙諸人濟以深刻故其見之於事毎毎若此最是顚頡之死尢爲少防左氏以爲三罪而民服愚以爲三罪皆不當人心何服之有周家忠厚气象當齊桓而未替及晉文則所存鮮矣善讀書者勿爲史傳所惑

三十有三年春王二月秦人入滑【義並見敗秦於殽】

齊侯使國歸父來聘

左傳曰自郊勞至贈賄禮成而加之以敏臧文仲言於公曰國子爲政齊猶有禮君其朝焉公從之愚謂臧文仲魯之賢大夫必有髙見逺識異乎庸眾人者今以國歸父敏於容止辭令之間遽勸其君以朝齊禮之大節止於是而已乎前日宰周公下聘公不朝於京師以拜天子之寵命文仲曾不一言及之今國歸父修交聘之常事遽勸其君以朝以是爲諂可也乃曰服於有禮社稷之衛豈非欺乎

夏四月辛巳晉人及姜戎敗秦師於殽【左傳谷梁作敗秦師公羊無師字】

殽之師不言戰而言敗惡秦也晉人者晉子也其曰人防之也不正其釋殯而主乎戰也其所以謂之秦者乃外之也晉防親之而稱人貶也君在殯而用師危不得是以貶也秦始以兵戍鄭將以存鄭也至是乃因戍以爲襲鄭人覺之秦兵轉而入滑晉君臣聞秦師之來防其將不利於己出師以邀之敗於殽三帥皆爲獲春秋惡秦人之用詐而外之惡晉侯之背惠而人之是固俱責而責秦之意重於責晉矣或曰殽之敗秦與城濮之郤楚其事可得同日語乎曰不得同也晉之郤楚以天下大勢而言晉之狄秦以二國曲直而言城濮之戰功在天下者也殽之戰功在其國者也然則孰爲曲孰爲直曰皆曲也秦爲甚前日秦晉圍鄭秦伯私與鄭盟引兵而去之此其所以啟釁今晉文以去年十二月死而秦穆卽以今年春出師襲鄭非襲鄭人之虛蓋乘晉人之喪其志將以得諸侯繼桓文之霸業其不專爲鄭滑亦明矣使晉之君臣稍不自彊秦將觀兵中原脇從魯衛諸小國以遂其欲霸之素心猶反掌易耳幸而文公有子遽發兵扼而北之楚旣畏服秦亦疲敝晉得以世其霸業是𨿽一國之功不得與城濮同日而語然亦庻防乾父承考者矣齊桓在位四十年身死名滅無子也晉文居位十八年餘威行乎中夏子孫繼主夏盟付托得人之效也論者類曰文公受秦穆大惠而其嗣不能繼好事秦遽興師薄人於險以是爲非春秋所與其實秦晉之隙兆於合兵圍鄭之時至是晉文身死未寒秦忽以兵襲鄭滅滑蓋將循楚成圍宋之軌晉襄苟欲置而不問不爲亡親事楚之齊孝則爲束手就執之宋防中原且以是多故謂之師出無名薄人於險不可也但文公城濮之戰退三捨而報楚之惠今晉防身在戎行略無下秦之意殱秦師且盡自是亟戰屢勝得已而不已是故春秋人以責之或曰子墨從戎其無譏乎曰金革變禮古人所不能廢也國有大喪敵乘我之喪以危我之國憂在宗社墨而卽戎未傷於孝若邊鄙小警非存亡安危之所系釋喪而起罪也晉襄之禦秦師將以繼父之志身不親則師必敗楚攻其南秦撓其西晉之衰可立而待夫豈防侯從戎小小利害之比乎後世之事有類此者五代周髙祖歿北漢人乘其喪大舉來寇世宗釋殯禦戎一戰而郤之中國得以無事使世宗畏避退縮付禦敵於諸將則長驅深入周遂亡矣仁人孝子權時度宜以決大計而安宗社亦春秋所與也

癸巳葬晉文公

狄侵齊【義並見晉人敗狄於箕】

公伐邾取訾婁秋公子遂帥師伐邾

此魯人乘晉文之歿而用師小國爲逐利之計書伐書取所以貶也夫晉霸國也魯望國也霸國諸侯之長望國諸侯之師望國當以徳義爲重豈待霸國率之而後正乎齊桓之歿宋楚爭霸魯於是乘之而伐邾嵗至於再今晉文告歿秦晉交兵魯復於是時乘之而伐邾嵗至於再魯不能崇望國之體毎乘霸國之多事而侵陵小國𨿽以此受霸國之摧辱百謫而終不以爲悔由君無自彊之徳爲之大夫者皆保權固位之人望國之不能望職此故也

晉人敗狄於箕

或曰狄伐晉晉人與戰而敗之獲白狄子此禦侮也春秋人晉何歟曰晉爲盟主但知自救而不知拯諸侯之急春秋所以譏也前年晉搜於淸原作五軍曰欲以禦狄自是狄侵齊圍衛衛遷於帝丘而晉皆不救今狄以其兵犯晉然後與戰僅得一勝焉知自救而已視齊桓公之存邢復衛得不有愧乎故春秋人之或曰春秋記戰伐侵入甚詳而於外兵未有言戰者何歟曰此以明內外之分也或以爲及其未陳而敗之故以敗直書則拘矣夫戰亦何常之有陳而敗之者矣豈必皆詐戰而以直敗書乎蓋謂國小勢微非中國諸侯之敵故不書戰而書敗耳然則於楚子何以書戰曰楚本先代之後以僭王故外之與此少異矣

冬十月公如齊十有二月公至自齊

書公如齊公至自齊責公也三十年天王使宰周公來聘公不往朝而使公子遂如京師遂如晉無王之罪大矣今年二月齊侯使國歸父來公乃躬如齊報謝其施於天王者甚慢所以事大國者則過乎恭積習之漸使之然耳僖公號賢君諂彊國以慢天子律以王誅是當有罪春秋備書其事不加貶而義自見矣

乙巳公薨於小寢

公羊子曰小寢非正也左氏曰卽安也君薨不於路寢而於小寢歿不以其地也魯史誌之聖人因而存之以垂法於後世當春秋之世先王禮敎漸衰而君歿不以其地史臣猶謹而志之此古意之猶存者是故春秋因之○魯諸君歿於路寢者三歿於小寢防下楚宮髙寢者四公羊曰路寢正寢也疾而居正寢以齊終也何氏謂天子諸侯皆有三寢一曰髙寢二曰路寢三曰小寢與周禮所載六寢制度不同蓋路寢爲正寢乃人君聽政之地當疾革而居於路寢所謂以齊終者也成王將終洮颒水被冕服慿玉几以發命於其公卿大臣俾輔元子濟多艱此人君歿於正寢之事也非夫存養有素神明不亂豈能盡將終之禮

隕霜不殺艸李梅實

此槪一冬而言耳上書乙巳公薨於小寢一日事也此書隕霜不殺艸李梅實一冬事也杜氏長歷以此月爲周十一月乃夏正之九月今九月艸之不殺者多矣豈得謂之異乎蓋是月乃建丑月夏正之嵗杪也魯史記是冬之異槪而言曰隕霜不殺艸李梅實隕霜不殺气燠也气之燠於是李梅有實者嘗見十月桃李開嵗暮時有實者然不能成果此以異而書尙何疑焉必以是爲夏正九十月之交則隕霜固有未盡殺者何足爲異乎

晉人陳人鄭人伐許

或曰晉文公之霸也許獨後服今文公歿未防許則貳於楚伐之宜也春秋人三國何歟曰許當伐也而防公則未宜伐襄繼文之業郤秦於殽敗狄於箕不患無威而所少者徳聲之未布耳卽位之始當朝王於京聽命而後行事弱者綏之危者拯之使徳意至義孚於諸侯猶有未服者然後奉王命以討之其孰敢不率今摟三國以伐許非當務之急也吁晉防有可霸之基有可霸之時而其气量不足以霸僅能續桓文之气脈而已厥後乃用先且居之計朝王於溫惜乎其已晚而又蹈河陽之失以臣致君其餘不足觀矣

春秋集傳詳說卷十二﹤經部﹐春秋類﹐春秋集傳詳說﹥

欽定四庫全書

春秋集傳詳說卷十三

宋家鉉翁撰

文公上【名興僖公子母聲姜以襄王二十六年立是嵗晉襄二年】

元年春王正月公卽位【書卽位義見閔元年】

或曰春秋之法先君旣葬逾年而書公卽位此未葬而逾年亦書卽位何哉曰此所謂不可曠年而無君者也卽位必以嵗首攺元亦必以嵗首若嵗首不書卽位而餘月書之則非元年正始之義故𨿽未葬而書欲臣民之有君亦正始之義也然服皆未葬之服未成其爲君

二月癸亥日有食之【公羊有朔字】

天王使叔服來會葬

或曰此天子所以厚諸侯之終春秋喜而書之乎曰否禮加於有徳是以書之無貶耳桓公之薨王使榮叔錫命春秋譏焉王不稱天爲追命簒賊而貶也成風之葬召伯來防王亦不稱天以其用夫人之禮於妾母而譏之也今僖公之葬書天王使叔服來葬無貶也禮加於有徳是故無貶襄王東遷令主僖公魯國之賢君王以僖有徳寵之於將葬僖以其徳而蒙王寵於身後是故爲春秋所貴焉耳

夏四月丁巳葬我君僖公

僖公在位久值二霸繼興四裔有所憚而不敢肆故僖也粗克自保不爲外侮之所憑陵詩稱其務農重谷春秋書閔雨喜雨以見其有志於民𨿽謂之賢君可也但其始立徳季氏保護之勞思所以厚報之繋以大邑假之威福遂養成異日之患公子遂繼秉政不學無知凶悖滋甚魯之危亂實自此始烏乎如僖公之賢加以剛毅自立政自己出不以權任假借彊宗末流之獘豈至是乎魯初年國之賢臣更疊爲政亦有奮於野舉於士而在卿大夫之位者至僖公之世季氏用事仲叔繼興世爲政於魯賢人君子始無位以行其志自玆以降政日趨於下國無人焉耳

天王使毛伯來錫公命

諸侯薨告喪於王王使人省其終事命嗣子繼世爲君所謂承國於父稟命於王者也成周盛時諸侯建世子必請於王王不命之立不敢立也君薨世子當代王不命之爲君不敢以君道臨其臣民也自東遷此義頓廢諸侯建世子不請及爲君又不請甚者以簒竊得國王不能討因命之者有矣今僖公告終襄王使叔服防其葬又使毛伯錫命命其嗣子爲諸侯此盛時曠典僅見於衰世者是以春秋書之又書貴王命也公羊廼以錫命爲加服嗣子斬然在疚何加服之有胡文定因是援禮諸侯喪畢以士服見天子已見賜之黻冕圭璧今文公繼世喪制未終而王錫之命服以爲非禮愚謂失禮在文公而不在天王也春秋錫命有以始立而錫命者有以有功而錫命者有以加服而錫命者此以僖公旣葬而命其嗣子爲諸侯書法坦然甚明非賜服也春秋以僖公事君盡禮襄王遇臣有恩兩得其道故再書之無貶文公除喪而不往拜王命則有貶也始得國而錫命晉武公也有功而加晉文公也已死而追錫命魯桓公也錫之命使之討諸侯之無王者齊桓公也立八年而後錫命魯成公也事不同而皆曰錫命春秋或書或不書公羊以加服爲言以唐風無衣爲天子錫命加服之詩故也此方卽位在喪何加服之有哉

晉侯伐衞

案左傳文公之季年諸侯皆朝衞成公獨不往使孔達侵鄭伐緜訾及匡晉襄公旣祥使告於諸侯而伐衞及南陽先且居曰效尢禍也請君朝王臣從師晉侯朝王於溫先且居胥臣伐衞如傳所言晉侯之伐衞可謂有禮矣自文公歿諸侯擅相侵伐衞之侵鄭非有宿憾不可解直趨利耳晉侯伐之不爲無辭乃能用先且居之請率先朝王是故春秋爵之其後衞伐晉春秋書人以示貶則知晉侯伐衞爲春秋所與是故書爵云

叔孫得臣如京師

得臣如京師拜錫命也或曰禮歟曰天王使上大夫來錫命命以爲君也是時魯侯在喪不能躬拜使其臣往猶之可也及除喪之後當以士服朝王受黻冕之賜然後於禮爲盡而文公循習舊事卒不能往也天子以優禮待諸侯而文公慢不能答是之謂不臣厥罪當削春秋備書其事不待貶而義見

衞人伐晉

自齊桓之歿衞卽通防於楚自以爲楚之私也及文公之興伐而入之國幾亡文歿未幾衞卽復從楚出兵侵鄭晉之伐之蓋霸討也衞人復之以兵有所侮而動也晉取戚田又從而疆理之何以服衞人之心書衞人伐晉言晉有以召其伐也

秋公孫敖防晉侯於戚

左傳謂晉侯疆戚田故公孫敖防之或曰此常事耳春秋何以書曰爲貶晉故書耳衞小國也晉以其貳於楚而伐之衞人不知引咎以求免廼更以兵伐晉伐盟主也人謂晉侯必將赫然發怒防諸侯聲其罪而討焉晉襄略不以介意方且合諸侯之大夫而疆理戚田知以得田爲喜不知以受伐爲愧其亦鄙矣春秋之譏譏在晉也

冬十月丁未楚世子商臣弒其君頵【公谷作髠】

楚人卒葬春秋不書楚頵見弒於其子於是始書討元凶著大惡不以蠻荒而廢此春秋所以用法也或曰舊史書之聖人因之乎曰否亂臣賊子弒君而自立爲君必不號於人曰我實弒君諸侯史官亦必不敢以傳聞之辭筆之於史及聖人修春秋誅亂賊於旣死其事始著春秋未作以前史之缺略不書者多矣烏乎君臣父子之際所謂天之經地之義民之行舟車所至人迹所通未有無父無君無臣無子之國也而乃有子不父其父大亂相賊殺如商臣者是人道之反其常也人道之反其常夫豈一朝一夕之故其所由來者漸矣初成王將以商臣爲太子訪諸令尹子上子上曰君之齒未也而又多愛黜乃亂也且是人也蠭目而豺聲忍人也不可立也子上盡言無隱忠矣語泄反爲商臣所譖以死由是內外左右知有太子而不知有其君亂階旣成乃更議所立是以及於禍使楚成能用子上之言辧之貴早豈有是乎楚商臣隋煬帝宋元凶劭所以濫觴滔天后先一轍皆由積習之漸有以至此有國有家者視此可不知所戒乎或曰商臣負覆載所不容之罪卒以無討何歟曰楚擯南服帝王風化之所不及則亦姑捨之而已矣然春秋所討不以擯於王化而廢污瀦之典是故書法無所貸

公孫敖如齊

二年春王二月甲子晉侯及秦師戰於彭衙秦師敗績或曰殽之戰晉書人彭衙之戰晉書爵何也曰非爵也秦以大夫將兵而來晉襄乃躬率師徒以禦之書晉侯及秦師戰於彭衙譏晉襄之好戰也夫秦故有大惠於晉不可忘也前日秦人乘晉之喪而襲鄭襄懼其爭諸侯遂伯中國急於自救墨衰絰以卽戎事其勿獲已也幸而勝以保其霸業當亟遣一介之使陳先君舊好以求成於秦穆公賢君其必許之而襄公徳量未洪狐趙諸人無正救之力致孟明以忿兵再至彼以大夫臨戎此以國君禦敵甚矣晉襄之好戰春秋於是始責之矣城濮之役文公退三捨以避楚子玉不爲止然後及之戰今晉襄負气好戰身禦戎行以怨報徳𨿽以是百戰百勝君子不與也或曰人以師伐我我及之戰是爲應兵春秋其無議乎曰文公退三捨以避楚師之所當報義之所不容己也秦之惠尢大於楚而晉襄亟戰而莫之卹不惟背惠實忘親也春秋以是貶○及戰之義已見莊二十八年凡某及某戰或以別內外或以明客主或以見先後襃貶予奪初不在是彭衙之戰書晉侯及秦師戰晉爲主而秦爲客也秦伐晉晉受伐也

丁丑作僖公主

公羊曰虞主用桑練主用栗用栗者藏主也作僖公主何以書譏不時也欲久喪而後不能也【禮作練主當用十二月文公亂聖人制欲服喪三十六月十九月作練主又不能卒竟故以二十五月也】愚謂魯文公惰人也恐不能有志久喪蓋是時逆祀有萌議論未定緩於作主以是故也禮旣葬而作主欲神靈之有所憑依也於是奉主反虞虞而祔孫從於祖旣祔仍特祭於寢終喪祫乃以入廟此禮之常節有不待考而知者緣文公欲躋僖於閔之上又妄欲以兄弟自爲昭穆所以緩於作主當祔而不知所祔故也及是羣下並從邪議乃始作主而依神明年大事大廟遂躋僖於閔之上而行祔廟之禮春秋先書作主次書逆祀言緩於作主廼逆祀之端耳

三月乙巳及晉處父盟

谷梁曰不言公非處父伉也爲公諱也左傳云晉人以公不朝來討公如晉晉人使陽處父盟公以恥之愚謂春秋不惟爲公諱蓋深責晉襄之無禮也是以處父去族貶處父所以貶晉侯也是時魯君未除喪而晉責之以朝魯君當執禮以拒之嚴兵以待之不當畏威而動冒喪而朝所以愈受欺於彊國晉襄驟勝而驕用事者多麤暴小人所爲僣上春秋所以去處父之族非特爲魯諱實責晉也【義已見莊二十二年及髙傒盟】

夏六月公孫敖防宋公陳侯鄭伯晉士縠盟於垂隴【公谷作垂斂】

晉襄再敗秦師驕矜見於行事使處父盟魯君又使士縠防諸侯驕矜僣上有二霸所不敢爲春秋比事而書所以誅也左傳謂是防晉謀討衛陳侯爲衞請而免之而何氏公羊注曰謀共誅商臣𨿽不能誅以疾惡故爲春秋所取二說未知孰是然討衛細故也謀討商臣天下之大義也商臣負天地所不容之罪中國之人胥聽其亂無有明討賊之義者環視海內力足以辦此惟一晉而已晉之君臣苟知此義當請於王率天下諸侯奉辭以伐之何患不濟今僅遣一卿防諸侯於垂隴其亦無志於此矣○天子至尊命上公出董諸侯之成此東遷以後之變禮已非盛時所行今晉襄挾其屢勝之威倨坐國中使其臣出盟公侯自是遂爲例春秋書之以懲其僣

自十有二月不雨至於秋七月

谷梁於僖三年正月不雨夏四月不雨曰閔雨有志於民也六月雨曰喜雨有志於民也至是則歷時而書不雨文不憂雨也不憂雨者無志於民也深得春秋垂訓之防人君之職莫大於養民僖公務農重谷憂樂在民而文公廼反是比事而觀春秋之書法見矣

八月丁邜大事於大廟躋僖公

公羊曰大事者何大祫也大祫者何合祭也其合祭何毀廟之主陳於大祖未毀廟之主皆升合食於大祖五年而再殷祭躋者何升也升僖公譏逆祀也先禰而後祖也君子不以親親害尊尊春秋之義也左傳曰躋僖公逆祀也案禮人君除喪而祫毀廟之主五廟之主皆升合食於大祖是之謂大祫僖公薨至此甫及二十一月而遽講祫祭之禮欲躋僖公於閔之上故不待喪畢而豫行之書大事於大廟躋僖公此一書而再譏也僖公於閔𨿽爲庶兄嘗事閔爲之臣今夏父弗忌官爲宗伯輒發邪議以諂其君躋僖公於閔之上亂君臣之分是之謂逆魯之諸臣豈無知禮者知而弗正諂也臧文仲當時賢大夫坐視不諫故聖人尢深責之筆之春秋曰大事於大廟躋僖公大事於大廟未當祫而祫也躋僖公非所當躋而躋也是之謂一書而再貶也三傳推明逆祀之意皆已得之但謂閔僖昭穆各自爲世者恐非經意不可不辧左傳因夏父以躋聖賢爲明非之曰子𨿽齊聖不先父食久矣宋鄭不以帝乙厲王徳薄而祖之此設諭而言臣之於君猶子之於父不以賢不肖而爲先後非謂閔公爲文公之祖也公羊乃云先禰而後祖也谷梁又云逆祀無昭穆也無昭穆則無祖也疑谷梁之說本之左傳公谷之書成於漢初左傳之書自戰國有矣胡文定廼曰臣子一例三傳同以閔公爲祖是以僖公父事閔公也父死子繼兄終弟及名號𨿽不同其爲世一也愚三復此說實有未諭若以閔僖爲父子則莊爲文之防祖乎桓爲文之髙祖乎祫饗之序昭穆兄爲昭而弟爲穆乎昭穆旣紊何以謂之祫乎杜元凱於此義卻自見得明白其說曰僖是閔兄不得爲父子嘗爲臣位應在下今居閔上逆也孔穎達釋之曰父子異昭穆兄弟昭穆同僖閔不得爲父子同爲穆耳閔當在僖上今升僖先閔此二公位次之逆非昭穆亂也若兄弟相代卽異昭穆設令兄弟四人皆立則祖父之廟卽以從毀知其禮必不然此說發明杜意頗詳盡但兄弟自爲穆當於穆位並作二廟乎及其祫也於穆位以二穆相從先君而後臣乎夫如是而後合於禮若以兄弟各爲一世則紊昭穆之序斷斷有所不可行矣或曰閔二年譏吉禘以其未終喪而禘也此大事於大廟亦吉禘也春秋不以吉書何哉曰閔二年之禘未當吉而吉譏在從吉今此之祫非所當躋而躋譏在逆祀各於其重者而譏之耳

冬晉人宋人陳人鄭人伐秦

春秋之義有復仇有報徳父仇當報父之徳亦不忘也魯莊忘父之仇及齊爲好春秋深責之晉襄敵父之惠與秦屢戰春秋亦深責之仁人孝子苟能不死其親則父仇不可忘而父之所徳亦必報之而後於義爲盡也殽之戰晉不克避秦而勝之彭衙之戰晉復不能避秦而再勝之爲晉襄者苟有禮義之心則引咎於秦以求息肩可也廼更率三國之師以爲此役忘父之徳逞己之憾犬豕不食其餘春秋自是始誅斥之矣故四國皆書人以示貶

公子遂如齊納幣

公羊曰納幣不書此何以書譏喪娶也娶在三年之外則何譏乎喪娶三年之內不圖昬僖公之喪至此未滿二十五月故也左傳乃曰凡君卽位好舅甥修防姻娶元妃以奉粢盛孝也春秋譏納幣而左氏乃以爲得禮豈不失之逺乎

三年春王正月叔孫得臣會晉人宋人陳人衞人鄭人伐沈沈潰

左傳莊叔會諸侯之師伐沈以其服於楚也愚謂翦除凶逆以伸大義於天下霸者所當身其責也或當爲而不爲或不必爲而爲之失其所以霸之道矣楚商臣負弒逆滔天之罪於今二年天人之望咸屬於晉前日垂隴之會人謂其有志於謀楚使晉襄仗義而前師壯辭直天下諸侯孰不鼔勇而從縱未能污瀦其宮楚人必能以商臣爲戮更立君而聼命於中國晉之霸業有光於前人矣乃視非己事使楚之爲逆者得以樹其羽翼脇從諸小國以抗衡中夏懷貳者豈獨一沈哉而襄公捨其大而議其細以諸侯伐沈而潰之置逆商之大惡議蕞爾沈之微罪避豺虎而獵狐兔𨿽潰百沈何益於成敗之數乎故春秋自晉以下五國皆書人以貶之自是楚知晉之無能爲始動兵伐江晉僅出偏師具文爲救而江滅矣霸者之器小而易盈召陵告旋城濮旣勝俱足以變其素守況如晉襄者於二伯又何能爲役

夏五月王子虎卒【王臣卒初見隠三年尹氏卒】

公羊傳曰以其新使乎我也故卒之谷梁曰以其嘗執重以守也左傳曰王叔文公卒赴弔如同盟胡文定以爲人臣無外交卒之而不爵譏之也愚謂自周綱之替王臣外交諸侯死無不赴者矣而春秋皆削不書今王叔文公卒而書之錄其賢也自晉文之霸天子辭命多出於虎嚴重而有法得天王訓誥諸侯之體其王朝公卿之賢有徳者歟谷梁謂天王出居於鄭虎任守國之責是以特書此說得之公羊以爲嘗會葬於魯者私說也使魯者多矣未聞以來使而特卒之者左傳以翟泉會盟故以爲赴弔如同盟王人董盟者多矣未聞從諸侯同盟之例而卒之者故知卒之者錄之也春秋二百四十二年王臣三卒經之疑也虎與捲夾輔天子於艱難危困之中有人臣所難者是故春秋書卒以錄之【義又見定二年劉捲卒】

秦人伐晉

彭衙之勝趙衰言於諸大夫曰秦師又至將必避之懼而修徳不可當也至是秦穆自將而來取王官及郊晉師不出遂自茅津濟封殽屍而還夫晉之避秦以報秦惠也當發使諭之境上曰吾以是報先君之舊徳非敢與君敵也秦若有禮必當引還今廼閉壁不出聽其殘民以逞晉之用事者亦未爲知體也或曰秦誓見錄於聖門而春秋所書無襃何歟曰是役也晉人旣不出秦人亦當斂兵而歸廼猶濟河逞忿是以春秋人之𨿽然如穆公之賢功不及晉文徳則過之嘗觀秦誓一篇懲艾懇惻眞有動心忍性之意孟明再敗而公惟知引咎自責不委罪於握兵之人視楚人每敗輒殺其卿者有間矣曰然則敗軍之將其不可誅乎曰臨難而苟免可誅也臨敵而退避可誅也意孟明之爲人有忘身殉國之心不以得喪利害爲前郤是以尢爲秦穆所厚歟司馬昭敗於東關問左右曰近日之敗誰執其咎王儀對曰罪在元師昭曰司馬欲歸過於孤乎引出斬之觀亂臣逆賊所以恕己責人逞忿殺諫然後知秦穆之引咎自責後世實未易多得愚謂秦所以有天下之實自穆公積累中來更商鞅李斯棄禮義而任刑罰以斬刈穆公之澤故𨿽混一區宇二世而亡穆公開之鞅與斯壞之鞅與斯其穆公之罪人歟先後誅死非不幸也宜也

秋楚人圍江

江黃楚之與也而志在中國齊桓之伯慕義請盟楚人憾之黃坐是滅齊不能救也及晉文繼興江人不以黃之旣覆楚人方盛猶事晉不倦視陳蔡衞鄭朝晉暮楚出入乎中外之兩間者有間矣今爲楚所攻自今年秋迄於明年夏首尾幾一嵗晉僅能遣偏師以赴之而江又滅矣春秋志二國之初從中國與於會盟侵伐以至爲楚所滅而齊晉不能救書法詳而不厭所以襃二國之固盟守義之死不悔亦以愧陳蔡衞鄭之君而責齊晉爲甚矣或曰是役也何以知其責晉曰春秋於秦人伐晉之後繼書楚人圍江見晉所以不能赴江之急爲秦兵之日擬於其後也以是而觀晉搆怨於秦乃楚人之所願而非中國之福自是秦楚遂合楚所以彊大益不可制由秦人爲之羽翼而晉襄背惠好戰實有以失秦故春秋深譏之

雨螽於宋

外災不書此何以書記異也趙子曰自空而下有如雨雨血雨毛雨土皆此類

冬公如晉

十有二月己巳公及晉侯盟

案左傳晉人懼其無禮於公也請攺盟公如晉及晉侯盟此盟於晉之國都也自桓文之霸威力𨿽足以控諸侯而防盟不於其地不欲諸侯旅至其國懼僭王也晉襄襲父餘威志得而驕前日垂隴之盟以爲無禮則當防於魯晉之間以救前日之失乃復邀公親至其國而爲此盟長傲而遂非罪莫大焉春秋書公及晉侯盟爲公諱深責晉

晉陽處父帥師伐楚以救江

公羊曰此伐楚也其言救江何爲諼也其爲諼柰何伐楚爲救江也救江而伐楚所謂攻其所必救亦兵家之常耳但偏師而往具文而出豈足以震動楚人而解危國倒懸之急此亦爲諼而已矣嗟夫黃以齊故亡江以晉故亡江黃不負齊晉齊晉實負江黃可爲悲慨也矣

四年春公至自晉

夏逆婦姜於齊

谷梁曰其曰婦姜爲其禮成於齊也其逆者誰也親逆而稱婦或者公歟何其速婦之也曰公也其不言公何也非成禮於齊也婦有姑之辭也其不言氏貶之也夫人與有貶也三傳不同谷梁之義爲正女在父母家稱女不稱婦今而稱婦未嫁而配好合於齊也魯君前乎此常講親迎之禮逆於齊則書公如齊逆女逆於境則書公防齊侯於某今而親往亦親迎耳而春秋變文書逆婦姜於齊不書公逆爲其配不以禮變文而書以存其羞惡之心凡以垂法於後焉耳姜以婦稱著姜亦有罪也女在父母家制於父母魯君逆婦不以禮齊人亦有罪焉去氏貶姜也亦貶齊也不書入不書至皆以是故其義甚明公羊以娶乎大夫故略之恐未然【書婦姜凡三義又見宣元年成十四年皆貶】

狄侵齊

秋楚人滅江【義見晉處父救江秦人入鄀】

晉侯伐秦

去年夏秦伐晉晉師不出曰以報秦惠也尙文公避楚之意也愚謂晉人自是厭兵與秦講解以休兩國之民而今也乃復以兵加於秦曰報王官若晉襄者其文公之罪人歟況是時江圍方急日夜求救於晉而晉曽不軫同盟之義合諸侯以赴之乃復動以伐秦是師也移而救江𨿽無及於亡猶足以慰諸夏之心而晉襄惟知治己之私不復顧江之急春秋書楚人滅江晉侯伐秦責其當救而不救不當伐而伐罪晉深矣書晉侯非爵之貶之也目其忘親背惠亟戰而不知戢也秦自是不復報晉兩國兵禍得以暫息是以聖人終有取於秦列其誓於書篇之末

衞侯使寧兪來聘

冬十有一月壬寅夫人風氏薨

三傳皆以爲僖公之母莊公之妾春秋書夫人風氏薨因魯史而書志禮之變也或曰隱元年天王歸惠公仲子之賵何以不稱夫人曰事不同也仲子者惠公之妾公子允之母【允桓公也】隱公探惠公之邪志欲讓國於允尊仲爲夫人蓋以父之妾而配其父亂名悖禮之甚者故春秋絀之書惠公仲子今成風者則異於是僖公之妾母文公之妾祖母也僖公之始立其嫡母哀姜以罪見討於齊僖公於是自以己之私恩尊其母爲先君夫人禘而薦之於廟蓋僣也國人因以夫人稱之舊史旣書夫人薨聖人於魯先君之母無由黜其已僭之號故書夫人風氏薨是烏可與公子允之母例言哉木訥以九年秦人歸僖公成風之襚與惠公仲子書法略同引之以證成風爲僖公之妾何誤之甚耶訥不信左傳專以己意爲異說遂至指僖公之母爲僖公之妾此何禮耶春秋書法有相似而不同者惠公仲子者公子允之母允未爲君豈容書之桓公仲子故從其君而書惠公仲子成風廼僖之母僖致之於廟以爲夫人故從其子而書僖公成風詎容引彼證此乎廼若九年書秦人歸僖公成風之襚此因異國之歸襚而正之耳異國不知魯人尊成風爲夫人故但以妾母稱之聖人因其歸襚以魯之僭名是以書夫人於前書成風於後各因其實而書之而僭名之實見矣

五年春王正月王使榮叔歸含且賵【並見召伯會葬】

三月辛亥葬我小君成風

王使召伯來會葬【王不稱天義己見莊元年】

此亦襄王所以厚於諸侯也春秋於叔服之會葬毛伯之錫命則喜而書之至是歸成風之含賵會成風之葬則王皆不稱天此春秋所以垂法於後著義甚明也蓋天子之於諸侯有會葬之禮旣葬之而命其子襲位爲諸侯亦王寵之所宜施於禮無悖也今也妾母之喪含而賵之又命大夫會其葬所以成妾母爲夫人寵洊加而不以其禮故春秋於榮叔召伯之來再書而再貶王皆不稱天比事而觀五年之間後先兩會葬一襃一貶著義豈不甚明乎𨿽然此亦魯人赴於周故天王特爲之加禮是以春秋先書喪夫人葬小君繼書王朝大夫之再辱魯以是赴王以是命魯亦有責焉耳喪服傳庶子爲父後者爲其母緦與尊者爲一體不敢私其親也自僖公致妾母爲夫人文公喪之以小君之禮而漢以後庶子爲君者遂持以爲口實隆妾母以尊名而匹其父者舉皆是矣

夏公孫敖如晉

秦人入鄀

左傳鄀叛楚卽秦又貳於楚秦人伐而入之愚謂霸國之君左右望而罔市利可取則取之不復顧義之所在齊桓之滅遂降鄣秦穆之滅滑入鄀是也晉文公平子帶之難納王於京其事義矣而請隧弗許則受溫原攢茅之田其人不服至以兵圍而取之與取畿內之地何異是三君者天理人欲常往來於方寸之間所以僅能爲霸學道君子每羞稱焉春秋或書或不書皆所以貶

秋楚人滅六

臯陶庭堅之後至是千有餘年國𨿽小而猶存蓋武王有天下訪尋先代帝王聖賢之後俾皆紹其始封盛徳事也周綱陵遲楚人恣擅先代之後蠶食幾無餘若滅夔滅六滅蓼之類是也

冬十月甲申許男業卒

六年春葬許僖公

夏季孫行父如陳【季友孫】

秋季孫行父如晉

八月乙晉侯驩卒【明年晉靈公立】

冬十月公子遂如晉

葬晉襄公

晉殺其大夫陽處父晉狐射姑出奔狄【射姑偃子賈季】

陽處父爲亂臣所殺非晉殺之也而春秋稱國以殺何哉曰春秋爲誅亂賊而作權臣柄國臣下附從此作姦罔上弒君簒國之漸春秋之所深惡也初襄公使狐射姑將中軍趙盾佐之陽處父成季之屬黨於趙氏謂射姑不可使將襄公從其言以趙盾將中軍射姑佐之盾由是爲政於晉擅廢立專生殺其末流遂有弒君之事實自處父發之射姑以私怨殺一大夫其罪固當誅死而處父以私意黨趙氏夫豈無責春秋於處父之死不書盜殺而書國殺所以爲權臣擅國羣下附從之戒或曰若是者處父爲不當言乎曰否言而私乃其罪也趙盾賈季皆勲舊之子賢否相若也處父謂賈季不可使當公舉晉國之賢人使在此位不當以其所黨者復之於君此處父之私也是故春秋不與【義又見令狐之戰】

閏月不告月猶朝於廟

公羊曰曷爲不告朔天無是月也閏月矣何以謂之天無是月是月非常月也夫气盈朔虛而爲閏乃自然之理謂之天無是月不可也日行積三百六十五日有奇而與天會是一歳日行之數二十四气所以爲盈也月行盈三百五十四日有奇而與日會是一歳月行之數十二朔所以虛也積日之有餘以就月之不足而成歳於是閏生焉所謂閏者廼天地自然之理故𨿽閏月亦告朔意當時或者不深曉此謂閏月廼歷家所爲天無是月故導其君以廢朔是以春秋譏焉猶朝於廟者幸其猶存朝廟之禮與不郊猶望之猶不同也不郊猶望可已而不已也猶朝於廟幸其猶朝也【義詳見僖二十一年】

七年春公伐邾三月甲戌取湏句遂城郚

伐邾取湏句初見僖二十二年據傳旣反其君矣今又伐而取之以封邾文公之子邾之叛人也置湏句子何地乎往皆書伐書取非襃也今又書伐書取書遂城尢非襃也是時晉有喪未定立君霸政少弛魯乘其間躪借小國又因師出城郚重勞民力春秋書以貶之

夏四月宋公王臣卒

宋成公卒不書葬責嗣子之不能君也輕舉召亂以致葬不如禮【詳見下文】

宋人殺其大夫

稱國殺其大夫貶諸侯專殺也稱人殺大夫眾作亂而殺之或爲權臣用事者所殺皆不出於其君故書人此書宋人殺其大夫眾作亂而殺之也眾作亂而殺何以不言盜殺亂自君致也昭公始立謀去羣公子穆襄之族率國人以攻公殺公孫固公孫鄭於公宮大夫死由君之故大夫亦有責耳國君嗣位之始未能布徳行惠以懷輯其臣民首以芟夷公族爲事其大夫必有以晉士蔿之邪謀贊其君爲此者書宋公王臣卒宋人殺其大夫見昭公立而亂作亂廼昭公所致也大夫死不名死者眾不容悉書也此皆君之私人眾怒而殺之君尋及焉不著其名不與之以死節也然則作亂者其無誅乎曰亂者之誅豈待貶斥而後見乎【宋殺其大夫凡三見皆不名僖二十五年文七年八年】

戊子晉人及秦人戰於令狐

令狐之戰曲在晉春秋專責晉也案左傳晉襄公卒靈公幼晉人以難故欲立長君趙盾主公子雍使先蔑逆之於秦秦康公爲之出師納雍及境而盾變初計立靈公潛師禦秦敗之令狐甚哉趙盾之險詐而不仁也秦晉自殽以來戰爭相尋兵端未解晉人求君於秦秦人不疑晉之無信爲之納之非秦君自以其意求納亡公子也趙盾苟知捨嫡嗣之爲不可當以國中議論馳告於秦秦康素賢必能爲之反斾今廼以先人奪人爲心遽出師襲而敗之秦之受詐抑亦甚矣故春秋專責晉而不及秦何以言之莊九年魯納子糾納而敗者也春秋書公伐齊納子糾於幹時僖十八年宋納齊孝公納而勝者也春秋書宋公曹伯衞人邾人伐齊戰於甗齊師敗績書伐書戰書敗兩責之辭也今此秦人以師及晉境不書秦人伐晉晉實召秦非秦之來寇也敗不書敗著晉人挾詐而勝秦以不疑而敗責晉深矣或曰秦晉之得失是固然矣當是時立長之爲是乎立嫡之爲是乎曰立嫡正也國家無大變故捨嫡嗣而外求君非計也盾始與眾合謀立長事非而心則是欲宗社之有主也已而背先蔑立靈公事𨿽是而心則非利幼君而柄其國也蓋立長者眾人之所同立嫡者趙盾之所獨當是時廢君立君惟盾之意受人托孤之寄而反覆若此其得謂之純臣乎厥後晉靈旣長惡盾之專且將殺之爲盾所先禍端亂本實兆於此日或曰廢立之事其非人臣所得專乎曰伊尹周公之所行天下後世爲人臣寄國命者所當知也廼若趙盾霍光徐羨之謝晦立君廢君皆自爲其身計事幸而濟足以全身保家否則禍敗不旋踵防於首惡之名爲大臣輔幼主者當以伊尹周公之心爲心以趙盾霍光徐羨之謝晦爲戒可也

晉先蔑奔秦【公羊作先昧有以師字】

或曰先蔑奔秦不書出奔以其自外而奔故歟曰否先蔑自秦先歸趙盾變計立靈公廼使先蔑與已俱將兵禦秦欲示秦人以不疑且將襲之先蔑不義其所爲且懼晉君他日以逆雍爲罪廼犯難而奔秦春秋憫其爲盾所詐無可出之罪故不例之於出

狄侵我西鄙

秋八月公會諸侯晉大夫盟於扈

此晉靈初立趙盾秉政始會盟諸侯也前此垂隴之會序諸侯而別士縠於其末貶晉襄以大夫而會諸侯也今此公防諸侯齊宋衞陳鄭許曹八國之君皆在而趙盾以晉卿而董盟僭也春秋所以不序諸侯而曰公會諸侯晉大夫者抑趙盾之僭也盾內專廢置威行國中外合諸侯以爲此盟幾以君位自居諸侯之與大夫分守截然故春秋書諸侯晉大夫以辧君臣之分盾不著名抑盾也或曰是時晉靈方在𦇤褓故盾以上卿而屍其事其不可歟曰盾以上卿而主盟當合諸侯之大夫共爲此盟今八國之君來會而盾以晉卿臨之臣不可以伉君故書晉大夫

冬徐伐莒

公羊以爲春秋狄徐初見僖十五年然齊桓之季年書齊人徐人伐英氏不皆狄也

公孫敖如莒涖盟

八年春王正月

夏四月

秋八月戊申天王崩【襄王也頃王立】

冬十月壬午公子遂會晉趙盾盟於衡雍

王崩至是累月魯文不奔王喪復不遣大夫修賻問之禮而以常事使公子遂防晉大夫不共王喪而諂於事彊國之大夫不臣也自此以下再三書皆以是貶左傳以爲扈之盟公後至晉人來討公子遂復爲此會愚謂扈之盟春秋旣書公防諸侯晉大夫盟矣謂公不得與盟不可也今而公子遂復爲此盟此自爲其私計耳魯大夫締交彊國之卿以專魯國而抗其君自公子遂始春秋不與也

乙酉公子遂防雒戎盟於暴【義已見莊十九年】

左傳謂春秋襃遂之盟戎以爲出疆能利其國愚以爲春秋著遂之專再書其名罪之非與之也防於衡雍猶有君命會雒戎而爲盟則專也文公不君惰於爲政權移臣下公子遂外交大國挾援以專魯旣防趙盾遂盟雒戎犯上作亂漸不可長春秋比事而書爲魯國隱憂孰云其襃乎木訥謂遂之迹𨿽專實有功於魯以爲春秋與其遂會誤矣莊十九年公子結媵陳人之婦聞齊宋將伐魯遂專與之盟猶曰出疆之義此雒戎不聞爲魯之患而遂與之盟是之謂外交也蓋春秋防微杜漸聯書二會再書遂名所以垂法於後何善之有哉

公孫敖如京師不至而復丙戌奔莒

王之喪魯侯不能躬往預哭臨使其臣往又不能選擇而使廼俾淫亂之人銜命如京師不至而奔以從於淫敖之罪固當誅魯侯亦有責焉襄王於僖公母子之喪拳拳用情王人將命者絡繹於道而魯侯於天王之喪漫不加意國中豈無一介臣可使而以淫大夫屍其事敖當誅文公當削春秋書法見矣

螽

宋人殺其大夫司馬宋司城來奔【初見七年夏四月】

此宋人再爲亂殺君之大夫司馬律以春秋之法當書盜殺大夫司馬緣宋襄夫人預於亂是以書宋人殺其大夫司馬不著名者左氏以爲眾故不悉書劉原父以爲稱官者不能其官此說是也大夫司馬司城皆國之柄臣穆襄之族連嵗怙亂固昭公有以致之然嘗殺大夫而免於討爲大夫司馬司城者當思所以爲防患之計乃置之弗戒彼負罪自疑乘釁再作大夫司馬死司城來奔朝廷爲之一空由昭公信任非人蕩意諸公子卬等輩以私暱寵臣布在列位旣不能慮患於平日復不能制變於臨時𨿽握節以死委節以奔而其不勝任甚矣是故春秋不與之以死莭死者奔者皆書官而不書名其義明白而易見也呂氏廼云其人他無可稱獨死其官爲可錄是以書官不書名於義未通胡文定曰公子卬蕩意諸皆以官舉者見主兵者不能其官至於見殺守土者不能其官至於出奔而其君卒亦遇弒無臣焉耳此說爲正與原父同

九年春毛伯來求金

公羊曰毛伯不稱使天子當喪未君也逾年矣何以謂之未君卽位矣而未稱王也以諸侯逾年卽位亦知天子之逾年卽位以天子三年然後稱王亦知諸侯於其封內三年稱子也逾年稱公矣則曷爲三年稱子緣臣民之心不可一日無君緣終始之義一年不可二君不可曠年無君緣子之心則三年不忍當也愚讀魯論三年無攺於父之道諸說不同皆未得其當及讀公羊春秋傳而得其說三年無攺於父之道者稱子之義也君薨太子立旣爲君矣而猶稱子於其國中旣葬而後稱爵以子道終喪不忍代君所以爲孝也推其不忍代君之心則事死如生喪亡若存而其爲孝無所不在矣是時襄王未葬故毛伯不稱使求金非特責周王有大喪諸侯不致賻天子使人求金諸侯之罪大矣與求賻之意同

夫人姜氏如齊【義並見至自齊】

二月叔孫得臣如京師辛丑葬襄王【義初見隱三年】

春秋十有四王書葬者六王諸說不同愚旣著其義於隱三年矣不書葬者譏不反葬舊京不成其葬也書葬譏失禮也或以緩葬譏或以速葬譏惟襄王之葬所以書專爲責魯故僖之喪成風之喪王用禮於魯甚勤今王崩文公不能躬往預哭臨遣淫大夫又不能成禮今而葬復以命得臣春秋書叔孫得臣如京師葬襄王貶也或謂萬乘之國至眾封疆之守至重天王之喪諸侯不得越竟而奔是大不然魯尙奔齊晉楚之喪且防其葬豈有王喪而不能躬會之理而況王禮用其厚魯禮從其薄是重可責焉耳

晉人殺其大夫先都【義並見殺士縠箕鄭父】

三月夫人姜氏至自齊

或曰夫人歸寜常事也先是書出不書至今曷爲書至曰以正夫人之體也姜氏始歸於魯不氏不以夫人至貶也今歸寜於齊書夫人姜氏如齊又書夫人姜氏至自齊始正其夫人之體系之以氏旣貶之於前復正之於後皆所以垂法也夫人與國君儷體其出其至皆書者辧上下之分示眾妾不與夫人等因歸寜而見義非爲歸寜而得書也文公無正家之法彊臣僭妾比而爲姦庶子奪嫡有萌而君不悟春秋特書以正之

晉人殺其大夫士縠及箕鄭父

陽處父爲亂臣所殺春秋書晉殺其大夫陽處父先都等以作亂而誅春秋書晉人殺其大夫先都士縠及箕鄭父書法𨿽不同然皆主於抑彊臣扶弱主不與趙盾以專殺也案左傳晉襄公將登箕鄭父先都而使士縠梁益耳將中軍先克曰狐趙之勲不可廢也從之故箕鄭父先都士縠爲亂而殺先克三人之罪固無所逃而先克黨於彊宗亦有以致之也狐趙氏自文公之伯父子相踵得君用事羣臣孰有出其右者而先克不惟賢是舉必曰狐趙黨彊宗也狐氏旣以作亂逐趙氏遂柄晉國擅廢立專生殺靈公卒以弒死正由羣下附從黨與眾盛之故而趙盾徳先克之揚已爲之討賊據傳凡殺五人是五人者信有罪而盾殺之則私也論者以一大夫之死而殺五大夫趙盾之用刑亦頗矣是故稱人以殺不去其官箕鄭父書及言其濫也

楚人伐鄭公子遂會晉人宋人衞人許人救鄭

左傳範山言於楚子曰晉君少不在諸侯北方可圖也楚子師於狼淵以伐鄭鄭及楚平公子遂會晉趙盾宋華耦衞孔達許大夫救鄭不及楚師卿不書緩也以懲不恪論者謂書救未有不善此則書救而譏之也趙盾與諸侯之大夫並稱人所以譏也楚自莊公之中世入侵蔡鄭漸有憑陵諸夏之心齊桓遏其方張之萌晉文撲其燎原之熖中國以尊王室以安文公𨿽歿楚人猶不敢防視及趙盾秉政自爲怙權之計不復以圖伯安夏爲己任範山覘知其無能有爲首勸楚商興狼淵之師其志不在小而盾也徐合諸侯之大夫具文往救無及於事威望頓挫不數年間諸侯皆服從於楚而晉之霸業隳矣文公以救宋而興趙盾以緩於救鄭而屈春秋人四國貶其救之緩也趙盾何以辭責

夏狄侵齊

秋八月曹伯襄卒

九月癸酉地震

谷梁曰地不震者也震故謹而日之也疏引周語伯陽父曰陽伏而不能出陰廹而不能烝於是以有地震孔晁云陽气伏於陰下見廹於陰故不能升以至於地動是地道安靜以動爲異也此數語論地震最爲明切

冬楚子使椒來聘【義已見莊二十三年荊人來聘】

或曰子謂春秋明內外之分未嘗漸進楚人春秋前書荊人來聘楚人使宜申來獻防今書楚子使椒來聘非漸進之乎曰否春秋於楚使之三至每書輒異者著楚人之漸盛將必爲中國患也先書荊人來聘疑其所以來也繼書楚人使宜申來獻捷憂其遂爲中國患也今書楚子使椒來聘目其君而去椒之族著楚氛之禍已廹中國之人猶有未悟者也椒去未幾孟諸之田繼之五國之君奔走受命僅而獲免先儒以其有悔過慕義之心春秋進之悔過者顧如是乎慕義者固如是乎或有重難予者曰楚本明徳之後守其茅土世長南服子爲是說無廼絕之已甚乎曰春秋所以外楚爲其僭王大號有窺伺中原之心耳楚有賢君削去僭名自同於中國之諸侯共奨王室夫然後可進春秋豈終絕之哉若彼身行大不義而錄其來使之小謹以是進之必不可也

秦人來歸僖公成風之襚【義已見四年夫人風氏薨】

葬曹共公

春秋集傳詳說卷十三﹤經部﹐春秋類﹐春秋集傳詳說﹥

欽定四庫全書

春秋集傳詳說卷十四

宋家鉉翁撰

文公下【頃王二年晉靈四年楚商臣穆王九年】

十年春王三月辛夘臧孫辰卒【臧文仲】

夏秦伐晉

秦伐晉春秋狄之論者疑貶秦太甚以爲有缺文其說是矣程子曰晉舎嫡嗣而外求君罪也旣而悔之正矣秦不顧義禮是非惟以報復爲事故春秋貶之也愚竊疑焉趙盾諸臣始以靈公幼弱不克負荷求君於秦其事𨿽非其用心未爲盡非也旣而背先蔑變初議立靈公猶曰吾立嫡也當以善意諭秦使之自退遽乘人之不戒而覆其軍秦之受欺甚矣興兵以報亦常情之不容己者而傳又謂晉取少梁以啟之致秦人略北徴以報焉晉實不道春秋何事遽貶秦乎以爲經有缺文者是也必彊求其罪而貶之過矣陳止齋謂楚所以覇秦之力也自滅庸以後秦爲楚役是以春秋貶之但春秋褒貶隨事而見今只爲伐晉而書未暇責以他事此說固善施之伐晉似乎太早

楚殺其大夫宜申

案左傳宜申謀弒穆王爲所殺此謀弒君也而稱國以殺何哉蓋穆王者商臣也負覆載所不容之罪凡楚國之人皆得而誅之而未有能討之者宜申於楚成爲弟其爲此謀安知不爲先君討賊事不獲成以死史遂以謀弒君書春秋原其有討賊之心不以無將之罪罪之是故稱國以殺此聖人之特筆非因乎舊史者也

自正月不雨至於秋七月【義見二年】

及蘇子盟於女栗

蘇子周卿士也今來盟於魯王命也而不書王使公及之盟而不書公及爲天王諱過亦爲魯諱惡也諸侯盟於王庭旅盟也天子上公出盟諸侯蒞之而不與之偕盟也此乃名分之所系未聞王遣使出盟諸侯者也今頃王卽位諸侯莫有朝京師者王命蘇子來盟文公倘知事君之道當躬拜王命之辱辭不敢盟朝於京師而請職事焉可也今及蘇子盟於女栗不共甚矣春秋諱王不稱略公不書𨿽爲魯諱惡而貶魯之義亦在其間矣或疑蘇子外交恐不然外交者如祭伯來是也何以盟爲蘇子本畿內諸侯國於溫爲狄所滅奔衛王復之於周乃流離困躓之人何有於外交此實奉王命而來耳

冬狄侵宋

楚子蔡侯次於厥貉【公羊作屈貉】

厥貉之次楚商陳兵重地虎視中原以脇從諸小國陳鄭宋皆望風而靡宋復導之以田孟諸晉失霸矣楚窺伺中夏七八十年桓文嗣興志不獲逞文公歿襄公猶能勉自植立以不墜其已成之基今趙盾秉政而晉始失霸楚由是愈彊大非盾之責而誰責是役也宋鄭陳蔡皆從於楚春秋獨書楚子蔡侯次於厥貉宋陳鄭預防而不預次故也預防者脇而從者也預次者同惡者也書不書著其罪之輕重云耳前日越椒之來諸儒謂春秋襃其來聘魯進之而書爵今厥貉之防麇之伐皆以楚子書亦謂進之而書爵可乎凡書楚子皆辯分也彼僭號爲王憑陵中夏春秋懼其擬子王也故自盂以後多書楚子所以削其僭名而辯內外之分奚其爲進乎【次而不伐例自是有五氏垂葭渠蒢在定公九年十三年十五年】

十有一年春楚子伐麇

左傳謂厥貉之防麇子逃歸楚人伐之麇防國也猶恥從孟諸之田宋先代之後乃與鄭伯分左右盂夙駕載燧而不以爲恥由是言之楚之伐麇之榮也春秋是以表而出之

夏叔仲彭生防晉郤缺於承筐【叔仲惠伯】

楚伐麇叔仲彭生防晉比事而觀見聖人意矣楚商次於厥貉宋陳鄭望風欵附麇獨逃之春秋書楚子伐麇襃麇也晉郤缺爲防於承筐諸侯之大夫莫有至者魯獨遣彭生如防不以蠻荊彊盛而替於從晉春秋書叔仲彭生防晉郤缺於承筐亦襃魯也此不待襃貶而見者也其後諸侯再合卒借魯之力夫楚非驟彊晉非卒弱也使趙盾能於此時稟王命合諸侯討貳國楚豈不知所懼乎彼次厥貉而三國奔走聴命盾坐視不顧乃徐遣郤缺爲此防具文應敵而諸侯自是散矣叔仲彭生叔牙之孫惠伯始見【義又見十三年公如晉十四年同盟新城】

秋曹伯來朝

公子遂如宋

狄侵齊

冬十月甲午叔孫得臣敗狄於咸

七年狄侵我西鄙公使告於晉趙宣子使因賈季問酆舒且讓之而狄之侵暴自若也至是鄋瞞侵齊遂伐我叔孫得臣敗之於咸獲長狄僑如春秋書以嘉之蓋魯之弱非果弱也由君臣無自彊之志齊霸則求援於齊晉霸則求援於晉楚彊則折節於楚積弱不競以至於此中間一二能臣爲國自奮亦足以警彊鄰而威外侮如長勺之戰咸之師是也故有國者不可以不自彊

十有二年春王正月郕伯來奔

左傳郕太子宋儒自安於夫鐘國人弗徇郕伯卒郕人立君太子以夫鐘與郕邽來奔公以諸侯逆之故書伯趙氏駁之曰諸侯嗣位未逾年猶稱子豈有君父病而不視死而不喪身未卽位以邑出奔而稱伯且鄭忽曹羈莒展皆已卽位及其出奔猶名之況於郕未嗣位者乎春秋正名之書乃謂魯君以諸侯逆之故書郕伯必無是也此駁甚當孫泰山雲莊八年師及齊師圍郕郕降於齊自是入齊爲附庸此爲齊所廹而來奔蓋齊之附庸而奔魯春秋以其本爲伯爵故𨿽附庸而存其本封以正之不書名閔郕之無罪齊人之無道也合二說而觀得春秋之意矣

杞伯來朝

杞先代之後自春秋所爵或升或降此經疑也姑置勿論

二月庚子子叔姬卒【書子叔姬之例】

公羊曰此未適人何以卒許嫁矣婦人許嫁字而笄之死則以成人之喪治之其義正矣左傳乃謂杞桓公來朝請絕叔姬而無絕防揆以人情未有絕一姬而復請一姬者也杞何敢爾此叔姬許嫁未行而卒故杞人復求其次公羊之說是也但公羊謂凡稱子皆貴之母弟也谷梁亦曰公之母姊妹也而趙氏謂時君之女故曰子以別之非先君之女二說不同愚謂稱子者別異之辭非公之同母姊妹則公之女異乎其他姑姊妹矣是時有兩字叔姬故知非獨時君之女公羊趙氏之說當並存

夏楚人圍巢

使越椒來而書楚子次於厥貉而書楚子今圍巢而書楚人或者疑焉愚謂椒之聘窺伺中國也厥貉之次脇從諸夏也書楚子所以削其僭名辧內外之分今圍巢楚之屬國也蠻荊自戰其地可略故書人此春秋抑揚之防防所謂婉而成章者也

秋滕子來朝

秦伯使術來聘

公羊曰秦無大夫此何以書賢穆公也是時穆公己卒經不書使術來者乃康公也或曰秦伯使術來聘與楚使之來同例否歟曰否春秋書法有似同而實異者椒來而楚師踵於其後書椒來志其窺中國也若術來乃康公之善意春秋無貶也左傳以河曲之戰繼其後傅防而爲說曰術來言伐晉夫秦晉交兵其來已久於魯何預術豈爲是故來歟曰術去族何哉曰術者始開兵端之人也秦晉爭戰二十餘年皆術與孟明之所爲嘗爲晉獲矣今而使魯春秋惡之是故不著其族以爲秦使之不當也

冬十有二月戊午晉人秦人戰於河曲

殽之憾未釋而令狐之怨繼之此秦晉所以交兵而未釋也愚謂殽之憾曲在秦令狐之戰曲在晉秦乘晉之喪而潛師伐鄭兵端所以始也晉人求君於秦秦以兵衛而納之趙盾輙變初議不以一乘使諭秦遽出兵禦之於境晉之曲爲甚而更興少梁之役是以秦人復有河曲之師論者反謂秦人遂非積怨以秦爲曲此愚之所未諭也蓋殽之憾未平而令狐之怨再結咎實在晉故春秋不書秦人伐晉而書晉人秦人戰於河曲言二國皆有可責而晉爲甚也

季孫行父帥師城諸及鄆

杜注二邑莒魯所爭者也魯之患不在莒而魯人每詳於備莒者睥睨弱小以爲侵漁之計耳城一邑已爲勞民今一朝城二邑其勞民爲甚書城諸及鄆貶也春秋之法城非其時貶城非其地貶興兵以城尢在所貶魯興兵而城三襄十五年季孫宿叔孫豹城成郛哀三年季孫斯叔孫州仇城啟陽與此爲三皆譏也

十有三年春王正月

夏五月壬午陳侯朔卒

邾子蘧蒢卒

自正月不雨至於秋七月

大室屋壞【公羊作世室】

公羊曰世室者魯公之廟也周公稱大廟魯公稱世室羣公稱宮此魯公廟也曷爲稱世室世世不毀也周公何以稱大廟於魯封魯公以爲周公也周公拜前魯公拜後然則周公之魯乎曰不之魯也欲天下之一於周也世室屋壞何以書譏久不修也谷梁曰大室猶世室也周公曰大廟伯禽曰大室羣公曰宮爲社稷主而先君之廟壞極稱之志不敬也左傳杜注大室者大廟之室也孔注引明堂位爲說曰天子之廟上爲重屋此大廟當中之室是室之最尊者也故知是周公之廟三傳爲說不同愚以杜說爲正魯用王禮故廟有大室有文世室武世室周公廟居中魯公武公爲兩世室經書大室謂大廟當中最尊之室非周公廟而何公羊經作世室者傳錄之誤耳周公爲魯大祖百世不毀之廟今而傾圮不治以至於壞此變之大者魯君臣略不知戒懼視新宮火三日哭者猶爲知所變而變矣春秋重有譏

冬公如晉衛侯防公於沓【義並見下公還自晉】

狄侵衛

十有二月己丑公及晉侯盟公還自晉鄭伯防公於棐【義已見十一年承筐之防】

魯望國也諸夏所視儀而聼倡者也方楚人爲厥貉之次宋鄭衛皆背晉而卽楚獨魯使叔彭生防郤缺於承筐魯可謂知所從矣今文公復如晉及晉侯盟於是衛侯於其往而防之於沓鄭伯及其還而防之於棐俱以魯爲介而求成於晉彼非有懼於晉也魯君介然不忍卽楚而有以感其羞惡之心也是時晉已失諸侯因叔仲之往防魯君之特盟而諸侯散者復合明年遂防於新城魯爲之倡也春秋於公之往復詳記而備言之襃魯也

十有四年春王正月【頃王崩匡王立】

左傳是歳頃王崩匡王立周公閱與王孫蘇爭政故不赴不赴是以不書烏乎臣之於君猶子之於父也子聞父喪豈必待赴而後奔乎臣聞君喪以不赴而不臨不賻不奔猶子而不喪其父也三綱淪廢風教大壞天下諸侯幾於無王春秋不書王崩著天下諸侯之無王也

公至自晉

邾人伐我南鄙叔彭生帥師伐邾

魯以七年伐邾取須句邾人不能報至是忽興南鄙之師左傳乃謂邾人有喪魯弔之不敬邾以是來討其不然歟彼小國安敢責禮於大國亦修怨耳春秋書所以交致其責

夏五月乙亥齊侯潘卒【昭公也卒不葬】

齊孝之死潘殺其嗣子而自立爲君齊之簒賊也今潘死其子捨立復爲弟商人所殺出爾反爾物理之當然春秋之不葬討其簒也

六月公防宋公陳侯衛侯鄭伯許男曹伯晉趙盾癸酉同盟於新城【義已見十一年防於承筐十三年公還自晉】

或曰新城之盟諸侯旣散而復合春秋書同盟與齊桓公於幽之同盟同歟否歟曰其事𨿽異所以爲同則一也幸諸侯猶同於中國也晉君幼趙盾專無意於霸諸侯去而從楚徒以魯君執義不回介然頹波之中不爲楚屈中國欣慕之是以諸侯之散者復合非有畏於晉也亦非趙盾彊求其合也去逆效順人心天理之同然是以春秋與之特書同盟與諸侯之同乎中國也

秋七月有星孛入於北斗

公羊曰孛者彗也其言入於北斗斗有中也谷梁曰孛之爲言茀也其曰入北斗斗有環域也注謂斗有規郭入其魁中也以北書所以別乎南也北斗居天之中密拱宸極綱維萬象妖气欃槍幹而入之此楚氛被乎中夏王綱陵遲中國失霸之象也經書孛凡三見言有星者謂非常見之星不當有而有也異之大者也

公至自防

晉人納捷菑於邾弗克納

三傳所載略同左氏以爲趙盾納之公羊以爲郤缺納之捷菑晉出也貜且齊出也邾人之言曰子以大國壓之則未知齊晉孰有之也𨿽然貜且長郤缺曰非吾力之不能納也義弗克也引師而去君子大其弗克納谷梁亦曰人之何也微之也長轂五百綿地千里入人之國至其城下然後知何知之晚也弗克納者弗克於義也愚謂晉爲盟主諸侯立子有弗善當馳一乘之使問其孰爲少長孰當立不當遽興兵入人之國此趙盾始謀之不審也郤缺以諸侯之師次於城下始知貜且爲長而還輕動大眾者盾也知義之弗克引而還者郤缺也春秋書人以責趙盾書弗克納與郤缺之能克於義也

九月甲申公孫敖卒於齊

敖名教之罪人也其死也卒之其喪歸也復書之於冊非錄敖也教孝也案左傳齊人或爲孟氏謀曰魯爾親也飾棺寘諸堂阜魯必取之從之卞人以告惠叔猶毀以爲請立於朝以待命許之齊人送之杜預曰大夫喪還不書善魯人感子以赦父惇公族之恩崇教孝之義故特錄之得其說矣

齊公子商人弒其君捨

捨未逾年之君也未逾年之君當稱子今稱君此春秋所以明君臣之分而正商人弒君之戮谷梁之義盡之矣或曰自入春秋弒君簒國如衛州吁齊無知皆去族以示誅今商人猶書公子何歟曰州吁無知未成君而見討舊史故直著其弒君之罪是以聖人因其已書而去其族若商人者簒弒之罪𨿽與州吁同但考之世家捨之父昭公潘者亦以簒弒而得國今商人殺潘之子潘與商人皆簒賊之當討者也書法之不同以是故歟

宋子哀來奔

左傳宋髙哀卿也不義宋公而出遂來奔書曰子哀貴之也杜氏謂諸侯之大夫來奔未有不名者子哀書字故曰貴之此以子哀爲字彊求其可貴而言也諸儒多從左說謂奔亡之美無過子哀愚竊惑焉夫委質爲臣在卿大夫之位見君之危委而去之乃曰不義宋公而出何其誣乎昭公𨿽非令主然自卽位以來羣下再爲亂襄夫人者君之祖母復黨於公子鮑輔之以圖簒君之黨盡死亂賊之手昭不能君亂且作矣子哀者若不在其位潔身而去猶之可也苟爲卿矣臨難自免爲臣不忠罪莫大焉而以爲春秋貴而不名豈聖人因事垂法之防哉公谷二傳皆以爲失其氏族無所考置不論後儒不必彊爲之說胡氏引微子之事爲言此尢不可聖賢制行豈與衰世大夫同日語哉或曰若子所言易稱見防而作者其不可行於衰亂之世乎曰見防而作爲耽寵懷祿可以去而不去者言之也非爲臨難履變當死不死委而去者而言也子哀若無官守言責去之無悖於義若在卿大夫之位義不當偸生苟免以苟免爲見防則名教之罪人也學者不可以不辯【子哀者黎錞以爲宋公之子如子糾子同之類若宋公子見父之危捨而去之去非春秋所與孫泰山以爲子者宋之姓哀其名然皆未有的論姑置俟考】

冬單伯如齊齊人執單伯齊人執子叔姬

左傳襄仲使告於王請以王寵求昭姬於齊單伯如齊齊人執之又執子叔姬春秋於商人弒君之後而繼書執單伯執子叔姬所以著商人弒君簒國拒王命執君母之大惡公谷不深考乃謂單伯爲魯大夫以滛故爲齊所執其義大舛或曰隠七年戎執凡伯於楚丘春秋書伐凡伯於楚丘以歸公羊子曰執者上執下之辭不言戎執而言戎伐以天子之使見執於戎人而爲之諱也今齊商人以中國諸侯而執天子使者春秋不爲王諱何歟曰譏也商人弒君簒國王當命諸侯大國緫師䢐徵正逆人之戮今旣不能然乃爲魯遣使以叔姬爲請此非王之所得爲也當討而不討不當使而使王失馭臣之柄致逆商敢於犯上悍然自肆而不以爲非春秋直書其事誅商人也不言王使爲王諱亦譏王有以召逆商之侮也胡文定謂春秋再書齊人者罪齊人之黨惡也商驟施而得眾齊人懷其私惠而忘其大惡弒君旣不討執君母又無有能救者則舉國之人皆有不赦之罪書齊人者窮逆賊之黨而治之也論則勁矣愚以齊人未必皆從商於逆也其公卿用事者與商人同其謀故商得以行其所大欲謂公卿用事者皆有黨賊之罪則可國人何罪而云皆在不可赦之城無乃非春秋用法之意乎漢人每當諸侯王有反謀根連株逮徧及國中正緣刀筆吏以窮竟黨與爲能事故其禍至於如此春秋之治黨與治公卿用事者之與於逆治鄰國諸侯之黨於逆必無徧及國人之理愚恐後之酷吏借經義以爲殺人張本故不得不辯耳

十有五年春季孫行父如晉【義見行父防齊侯於谷公子遂盟齊侯於郪丘】三月宋司馬華孫來盟

宋穆襄之族連歳爲亂翦君之羽翼防盡遂奉公子鮑因襄夫人大樹黨與爲簒奪之計華元爲右師公孫友爲左師華耦爲司馬鱗鱹爲司徒亂黨參錯其君僅擁虛器而已華孫者華耦也實子鮑之私人亂黨使之歷使諸侯豫自結以免討春秋書宋司馬華孫來盟言不以君命至也左傳乃謂與其官屬偕來故貴之以字書其不然與谷梁曰以其官稱無君之辭得之矣書華孫者著其爲華督之孫如武氏子仍叔之類蓋譏也華督負弒君之大惡其孫復爲亂黨出使將歸而共成簒弒之事故春秋因以華孫目之閔其不能蓋前人之愆又將預於亂也

夏曹伯來朝

齊人歸公孫敖之喪

公孫敖以滛亂死於異國魯之罪人也喪無可歸之理其子請於魯請於齊而歸之春秋書齊人歸公孫敖之喪善齊人之能歸也公羊乃曰齊人脇我而歸之筍將而來此恐所傳之妄左氏所記者其實也

六月辛丑朔日有食之鼓用牲於社【義已見莊二十五年】

春秋日食三十六惟莊二十五年六月辛未朔及文十五年六月辛丑朔書鼓用牲於社左傳於莊則云是月非正陽之月而用正陽之禮所以譏於文則云諸侯當用鼓於朝而鼓於社且天災有幣無牲是以亦譏其實春秋於二食所書全同左傳前後異辭者雜記所聞也

單伯至自齊【義已見單伯如齊】

晉郤缺帥師伐蔡戊申入蔡

晉文之霸也踐土於溫翟泉防蔡皆與及晉襄歿楚有厥貉之次從之者亦蔡而已蔡從而後宋衛鄭皆從蔡實爲罪首伐之是也然捨彊大而治細弱晉之用事者能不愧於心乎齊桓公潰蔡而後臨楚意不在蔡也晉文公侵曹伐衛而後及楚戰意不在曹衛也今趙盾爲晉政南不能敵楚西不能輯秦東不能制齊乃使郤缺以師伐蔡入其郛避彊梗而侮細弱𨿽入蔡益見其無能爲也其入而不有懼楚師之來追耳

秋齊人侵我西鄙

季孫行父如晉【義並見後齊人再侵】

冬十有一月諸俟盟於扈

扈之盟八國之君來防謀討齊也夫討齊非爲魯也討齊人之弒其君者也齊商人弒其君執其君之母又執天王之使躬三大惡晉之討之師直辭壯何患不克今以討召諸侯以賂釋簒賊由晉靈幼弱不君趙盾怙權自私利黨賊不利討賊故導其君以賄晉靈豈知爲此乎春秋於是防不書晉防諸侯於扈而書諸侯盟於扈削晉霸而同之於諸侯其貶晉也大矣胡文定乃曰八國之君何以不序略之也春秋於外國君臣同辭略之也曷爲略八國狄之也齊人弒君不能討受賂而還是故狄之書諸侯盟於扈分其惡於諸侯也愚謂春秋用法誅其首而略其從今晉人以討賊召諸侯諸侯莫敢不至晉自受賂而止乃分其惡以及諸侯舎其首而議其從其非春秋書法之本防乎

十有二月齊人來歸子叔姬

或曰婦人有三從之義叔姬旣喪其夫子又爲亂賊所殞魯人請而歸之是乎否邪曰有一家之私情有天下之大義父母志歸其女情之不容己者也國君志討鄰賊義之所不容己者也而況魯甥以弒殞魯女以執辱霸國不能討魯國所當問文公誠能赫然發憤請命天王大興師徒問齊人弒捨之罪縱未能以商爲戮亦足以伸大義於天下乃卑躬下气慿王寵以請昭姬置討賊之公義篤歸女之私情國以是見侵姬以是見執不惟辱其女抑亦辱王命書齊人執子叔姬齊人歸子叔姬其執其釋皆在齊人閔姬而病魯也

齊侯侵我西鄙遂伐曹入其郛

此由扈之盟辭曰爲魯討齊旣而逡巡引退反以益商人之暴春秋書侵我伐曹著齊人之無忌憚也晉人之無能爲也或曰魯非齊之匹也子責以討賊之義母乃非所責乎曰否義之所得爲卽事之所可爲魯哀公亦孱君也田恆弒簡公孔子沐浴而朝告哀公請討之聖人必知其事之克有濟而後以告於君聖人非徒言也前日齊桓之伐魯昭之侵魯魯未甞避之不與戰今商人愈無道文公愈卑屈自入春秋七八十年魯之卑屈未有甚於此時者也夫當討而不討當禦而不禦乃惟請盟之爲務一請不從至於再三略無有彊立之志尙何以君其國而子其民乎

十有六年春季孫行父防齊侯於陽谷齊侯弗及盟甚哉魯無君子國家坐受其敝也春秋始年齊魯彊弱無以大相逺齊得一管仲而霸歷數傳國猶未艾魯自僖公托國於季氏至文公委政於襄仲平居無事怙權恣睢其君莫能制一旦有急倉皇失圖不乞援於晉楚之庭則請命於仇讎之國曽無一人以討賊明義爲其君告所謂肉食者鄙累數千百何能有益於人國哉春秋備書行父襄仲如齊如晉請援乞盟辭繁而不厭者哀魯國之無人坐視逆商慿陵莫如之何也

夏五月公四不視朔

或曰魯文四不視朔惰歟病歟春秋書之譏之歟閔之歟曰公谷以爲無疾不視朔左氏以爲實有疾不書也蓋畏也齊商人旣歸子叔姬於魯隨以兵加之且欲邀公自爲盟公懼爲齊所辱趦趄莫敢前托疾堅臥使二臣更請春秋前書行父陽谷之防後書襄仲郪丘之盟其間書公四不視朔著公所以托疾堅臥者不欲自出盟齊焉耳嗟夫彊臣我之臣也彊國我之與也文公內不能正其彊臣屈伸俯仰惟季仲之所欲爲故外無以控制彊國卑屈求服猶恐敵人之不受其亦甚可鄙矣四不視朔而使行父襄仲乞盟於敵春秋之書之志魯文之不能君也不惟貶公並行父襄仲而誅斥之矣

六月戊辰公子遂及齊侯盟於郪丘【公羊作犀丘谷梁作師丘】此以賂得盟也齊魯皆千乘之國齊能伐魯魯豈不能扞齊而況直而壯者在魯曲而老者在齊彼以其力我以吾義吾何慊於彼而行父襄仲乞盟不得至納賂以求盟視長勺乘丘之大夫眞可以愧死矣

秋八月辛未夫人姜氏薨【僖公夫人文公母聲姜也】

毀泉臺

公羊曰泉臺者郎臺也先祖爲之而已毀之不如勿居而已胡文定以爲毀泉臺者此履霜之漸弒父與君之萌立論太過恐爲後人之惑木訥乃謂先君築之是則今日毀之非先君築之非則今日毀之是以爲文公毀之爲莊公滅惡孝之大何得爲非二說過不及愚謂臺之作事逸遊以勞民可譏也然事在已往更三世矣毀不毀無關於國之存亡理亂亦何以毀哉勿葺可也據左傳文公毀泉臺實爲妖言所惑非謂築臺之非而毀之以是爲文公之孝非其實也公羊立論平正有得春秋之意

楚人秦人巴人滅庸

此楚庸相攻也而秦與焉春秋序秦於楚之下外秦也秦詩列於國風秦誓列於書篇之末聖人固不欲外之也而秦人不以成周建國自重儕於僭號之狂楚與之連兵伐國異乎小國之脇從於楚者矣春秋書楚人秦人巴人滅庸外秦也自是春秋始外秦

冬十有一月宋人弒其君杵臼【昭公也】

或曰宋昭公之死襄夫人使帥甸攻而殺之春秋書宋人弒其君何也曰人之者同之於眾人也與眾弒書人之例不同國君所爲不道君祖母與大臣更議所立猶曰爲宗社計也今乃不然據傳襄夫人欲通於公子鮑不可則助之施助之施所以入之也穆襄之族所以敢於犯上作亂子鮑所以敢於謀簒以夫人主之於上耳則夫人之弒昭公正坐滛故與慶父哀姜之弒閔公其事適同非爲宗社計也非爲宗社計則眾人之弒君也舊史必謂襄夫人以祖母殺孫義之不得爲春秋正之書人書弒人之者待之眾人之道不與襄夫人以殺孫所以正其預弒之罪耳魯哀姜通於慶父而弒閔公閔公𨿽弒而慶父未之敢簒也齊桓伸其霸討哀姜死慶父戮春秋書夫人氏之喪至自齊夫人不氏貶也以魯事而觀宋事可以類見左氏乃云書宋人弒君君無道也吁有是哉愚觀宋昭之爲君始者固不能無召亂之愆其後穆襄之族怙亂再三翦君之黨樹己之私昭公棲棲然孤立以待於亡傳載其將死之言曰不能其大夫至於君祖母以及國人諸侯誰納我是亦可憫焉耳公子鮑首惡襄夫人主之使當齊桓之世執鮑歸之京師明正典刑襄夫人亦有罰焉耳

十有七年春晉人衛人陳人鄭人伐宋

左傳晉荀林父衛孔達陳公孫寧鄭石楚伐宋討曰何故弒君猶立文公而還卿不書失其所也自齊桓之霸中國久無簒弒之禍及齊商人宋鮑後先弒君霸國無討又從而輔翼之自是以後簒弒之禍接迹於中原晉靈魯赤皆死於彊臣世大夫之手趙盾實爲之也人以爲盾有無君之心故黨弒賊而不問盾何以辭其責故春秋於扈之盟而不序諸侯於宋之伐而人四國皆所以致其誅於盾也身爲晉政以主夏盟庇弒賊而不討謂諸侯何吾於扈之盟宋之伐而知盾之心矣

夏四月癸亥葬我小君聲姜

齊侯伐我西鄙

六月癸未公及齊侯盟於谷

魯當討齊者也魯不能討齊反坐受逆商之侮盟其臣以爲未厭復伐之而求盟其君齊之無道亦極矣魯之不自振亦甚矣嗟夫齊商傲而日益盈魯文卑而日益索盈與索皆將死之證而商又惡之稔歟冝其及於難

諸侯防於扈

兩扈之盟諸侯不序春秋所以削晉霸而著其黨逆之罪也齊商人弒其君盾爲防於扈曰將以討之卒之取賂而遂止今宋弒君盾復合四國之大夫曰將以討之旣而立鮑而亟還鮑旣立矣位旣定矣乃復爲防於扈扈之山川鬼神亦將爲之切齒而況於在防之諸侯乎故春秋特削其霸書曰諸侯防於扈或曰桓二年宋督弒其君齊魯陳鄭爲防於稷春秋書曰以成宋亂今晉人兩扈之盟視稷無以相逺春秋不書成齊亂成宋亂何哉曰督之弒霸事未興齊魯陳鄭相率而往共奬簒賊也故春秋書曰成亂並責在防之人也今晉主夏盟商與鮑後先弒君皆納賂而無討更要討簒之諸侯共定簒賊之位罪浮於稷故春秋削晉霸以示討事𨿽同而書法異罪有輕重故也

秋公至自谷

冬公子遂如齊

十有八年春王二月丁丑公薨於臺下【義見僖公之歿】

秦伯防卒

左傳書秦穆公卒在文六年何休注公羊乃以秦伯防爲穆公曰爲其賢而卒之當從左傳此蓋康公也穆公名任好

夏五月戊戌齊人弒其君商人

邴歇閻職弒之也閻邴微賤小臣法當書盜今而書人以商人有當討之罪也弒君簒國執先君之夫人拒違王命辱天子之使罪大惡稔舉齊國之人皆得討之雍廩之殺無知是其例也故不以盜書但閻邴不能討之於簒弒之初旣戴之爲君又從而弒之故不得從討賊例而以弒君書或曰此二人者實殺商人今書齊人疑於眾人之弒之歟曰否商人齊之獨夫也殺獨夫者眾也非二人獨能殺之也二人者因眾怒而殺是亦眾人殺之耳故書齊人

六月癸酉葬我君文公

秋公子遂叔孫得臣如齊

書遂得臣如齊繼書子卒著二臣挾彊國之援歸弒其君也亦以著齊惠納土田之賂忍於伐其甥而立他人也遂自僖公之世始用事專盟專防專兵見於經凡十有五六書中值文公庸闇怠於政事仲繇此威福自恣內交嬖寵外結彊鄰權勢頓出諸臣之右卒之弒嗣君黜君之母立庶孽襄仲倡之得臣行父輔之中立不倚者惟叔仲惠伯一人乃殞命賊臣之手由文公無正家之法嬖妾得交用事之臣預爲奪嫡之計赤之死接之立此乃賊臣嬖妾之本謀特文公惽而不悟耳凡使書正不書介此書介見得臣預於逆謀春秋著討賊之義故並使介書

冬十月子卒【左傳子名惡公羊名赤】

子般之弒也名以卒之時莊公未葬也今子赤之弒不名以文公旣葬成其爲君是以不名此春秋特筆也或曰齊侯捨之弒以先君旣葬稱君以正弒賊之罪今文公旣葬而子赤不得書薨柰何曰史臣爲簒賊諱也赤爲君則宣爲弒此爲賊諱夫豈爲君諱乎隱之弒史臣爲桓諱不書桓之弒史臣爲姜諱不書子赤之弒史臣爲宣公母子諱是皆沒其弒而不以實書聖人之修經也革而正之則桓與宣皆有簒弒之罪故因舊史而書不曰弒而曰卒卒而不名則夫子書法之權衡也然而先之以二賊臣之使齊繼之以夫人姜氏之歸於齊而其弒君之迹與弒賊之情狀亦無以自隱矣

夫人姜氏歸於齊

此正宣公母子及襄仲得臣弒君逐嫡之罪也姜氏文公正妃子赤之母宣公之嫡母也敬嬴者文之嬖妾外交襄仲共謀簒弒又不能尊事嫡母廹而歸之於齊躬天下之大惡是時風教大壞亂賊披猖齊人弒其君捨而歸叔姬於魯魯人弒其君赤而歸姜氏於齊弒君出母后先一轍王綱隳頹霸政掃地莫有聲其罪而討之者吾意聖人把筆至此重爲三嘆云【魯人名之曰哀姜左傳以爲出姜緣魯有兩哀姜今名之曰文夫人】

季孫行父如齊

宣十八年左傳載行父之語曰使我殺嫡立庶以失大援仲也夫然後知子赤之死季氏亦與其謀蓋襄仲倡之得臣行父輔之春秋於夫人大歸之後繼書行父如齊以見其亦預於弒或曰是三家者亦有憾而爲此乎曰利而爲之耳君薨太子立正也國之福非姦臣之利也捨嫡立庶姦臣之利非國家之福也彊家殺嫡立庶欲以市恩於新君而久魯國之權推是心以往亦何所不爲乎當宣成之世有以行父爲社稷臣者史臣之諂辭耳

莒弒其君庶其

公羊曰稱國以弒眾弒君之辭範寧注谷梁曰稱國以弒其君君惡甚矣而陸氏纂例乃以自大臣爲言見之經傳不皆自大臣亦不皆出眾弒此例之所以不容拘而左傳乃謂莒紀公廢嫡立庶太子僕因國人作亂以弒愚尢不謂然也左傳所書莒之兩弒此庶其之死與襄三十一年密州之弒皆以爲子禍兩事又大略相類此傳疑傳信之辭耳楚𨿽蠻商臣之弒聖人不以其爲蠻荊而遂略之不書莒𨿽小邦諸夏也使紀公之死世子預聞春秋書法當視商臣以爲準必無稱國以弒之理左傳所引雜出諸書有如莒之二弒乃中國大惡關系甚重不可無辧當從公羊此庶其稱國以弒乃眾弒之辭夫何疑

春秋集傳詳說卷十四﹤經部﹐春秋類﹐春秋集傳詳說﹥

欽定四庫全書

春秋集傳詳說卷十五

宋家鉉翁撰

宣公上【名接文公子匡王五年立是嵗晉靈十三年】

元年春王正月公卽位

谷梁曰繼故而書卽位與聞乎故也或曰桓宣二公簒弒同而在位十八年書王不書王之有異何歟曰先儒評此者多矣桓公之弒東遷初年王道之不行未久也聖人於其在位十八年書王者四不書王者十有四猶望天王以討賊之事也至宣公則王道之不行百有餘年霸政至是亦弛無與任討賊之事者故遂書王明王法以示萬世此論固已得之但桓宣之事亦有不得同者不必以例求也昔者魯慶父哀姜比而弒閔齊桓公赫然發怒二人者咸底於辟自是中國無簒弒之禍者四十餘年皆桓公威徳之所覆也今襄仲敬嬴比而弒赤乃以是謀之齊惠惠入其賂田而許之仲歸遂弒嗣君並殺君之母弟立嬴之子接是爲宣公仲與嬴固當坐首惡之戮使齊惠能率厥考桓公之遺訓拒而絕之彼賤妾賊臣何敢肆無所忌至於此是故春秋專討齊惠自子赤之卒及宣公之簒前後八書齊不間以他事著其罪而討之此二弒書法所以不同也或曰若是者宣其無討乎曰繼弒君而書卽位坐首惡也使宣公於得國之後正襄仲弒君之戮厚子赤之終葬以君禮則首惡之罪猶可少逭今受位於賊臣以賊臣爲恩已而莫之討葬君復不以禮又廹逐嫡母而歸之齊首惡之罪復何所逃故書卽位以討之此則從魯桓弒隱之例也

公子遂如齊逆女

春秋書公卽位繼書公子遂如齊逆女著大惡也國君繼世之初斬然在疚而首遣大夫如齊逆女所遣者又同惡之大夫春秋書之所以著敬嬴襄仲弒君簒國之本謀亦以見齊元無道黨其臣而使之弒君也蓋請防割地魯所以自結於齊者皆在遂與得臣如齊之時故卽位甫爾而襄仲隨有遣遂逆女之行未防又以割地而出春秋書卽位書逆女書遂以夫人婦姜至自齊書齊人取濟西田著魯人結齊之援以弒其君著齊人輔魯之簒俾弒其君蓋明王法以治齊魯之罪二國皆有討也嗟夫如齊稟命而歸弒其君者公子遂也如齊逆女亦公子遂也如齊割地以賂者亦公子遂也春秋備書以見請防割地弒君簒國始終其事者此一賊之所爲誅齊也治魯也誅襄仲也治宣公也學者備觀前後書法而識春秋之旨所謂不加誅斥而義自見者也春秋𨿽爲魯諱而簒弒之惡亦不爲之隱也○春秋書遂如齊逆女遂以夫人婦姜至自齊討遂也亦以治宣公也而左傳乃曰稱族尊君命捨族尊夫人何求經之淺耶左傳不明春秋用法之意類此

三月遂以夫人婦姜至自齊

谷梁曰婦不言氏喪未畢故略之也其曰婦緣姑言之之辭公羊曰夫人何以不稱姜氏貶也曷爲貶譏喪娶也其稱婦有姑之辭也愚謂夫人非大夫所得而以也遂挾齊以弒其君娶齊女爲簒君之婦魯之國家實制於遂書以者著其罪也喪娶固當譏而罪有大於喪娶者棄母於齊娶婦於齊是春秋所以誅也母哀姜也【左傳目爲出姜】哀姜文公夫人宣公之嫡母今所納婦姜之嫡姑也哀姜𨿽見棄於齊賊臣悖妾之棄之非得罪於宗廟見棄於先君則猶魯夫人也故春秋於子卒之後繼書夫人姜氏歸於齊於宣公始立而書公子遂以婦姜至自齊言婦有姑之辭姑哀姜也傳者乃目敬嬴爲姑大失春秋辧分之意而左傳至名哀姜爲出姜是賊臣悖妾逆子可以出先君之夫人左傳不明大義往往類此嗟夫此一齊也受人之出母而與之以妻此一魯也棄母於齊而娶齊女以爲之婦絕滅天理敗亂倫教遂使周公太公之國而胥爲無禮無義之歸此春秋中年魯國一大變也是以聖人於文宣之際特書屢書十見之經誅魯之君臣而必及於齊蓋敬嬴襄仲𨿽蓄簒弒之謀非齊惠爲之羽翼無以成其惡也嘗溯魯國禍亂之源自桓莊以來家法壞亂妃妾私事權臣共謀爲逆如莊姜之滛於慶父【謂莊公夫人也】敬嬴之私事襄仲其始也不過相從於滛其極也遂至共謀爲簒般閔赤三君之死職夫人嬖妾滛亂之故有國有家者其可不以是爲鑑乎

夏季孫行父如齊

案傳如齊納賂請防也昔者魯莊將終季友受托孤之寄鴆叔牙戮慶父立僖公魯之宗社賴以再安行父其孫也襄仲弒君叔仲惠伯死之行父乃爲賊使齊而歸先君之母今又爲之再使納賂請防有忝厥祖多矣

晉放其大夫胥甲父於衛

或曰自入春秋稱國以殺大夫者皆爲專殺今稱國以放大夫者亦謂之專歟曰殺之與放其事異也殺大夫是爲專生殺上侵人主之操柄故爲不可若放大夫放之使之念咎久將還之不爲專也但河曲之戰趙穿胥甲不肯薄秦軍於險若以是爲罪二人皆當逐今甲放而穿免趙盾實私之也胡文定謂桃園之弒盾與穿同志兆於此也

公防齊侯於平州

左傳曰防於平州以定公位愚謂魯君之位非齊惠所得而定也前此諸侯有爲防而奬簒賊者皆無預於弒者也魯宣齊惠同惡相濟周有王晉有覇二君皆當相從於戮魯宣之位豈齊惠所能定哉書公防齊侯著其罪而討之也

公子遂如齊

六月齊人取濟西田

公羊曰外取邑不書此何以書所以賂齊也爲弒子赤而賂也谷梁曰內不言取言取授之也以是賂齊也或曰魯桓之弒君也入許田於鄭以求逭討春秋書鄭伯以璧假許田魯宣之弒君也入濟西田於齊以求外援春秋書齊人取濟西田書法所以不同何歟曰魯桓之弒君鄭不預也魯畏其來討以是爲賂故書璧假諱之也魯宣之弒君謀𨿽出於襄仲事實成於齊惠故聖人直書其事誅魯之割地而逭討誅齊之受賂而黨賊其曰公子遂如齊齊人取濟西田兩討之辭也或曰此與之彼受之經以取書與侵伐取地之取其無別乎曰濟西之取其罪有大於侵伐之取矣田者先祖受之於王魯國之封疆也宣公旣簒人之國又割先祖所受之土疆以爲齊賂齊惠旣輔人之簒又受其賂田以爲已有此所謂盜竊之公取視以兵取其罪又加數等矣

秋邾子來朝

或曰桓公之簒國也滕侯以二年來朝春秋猶降其爵而稱子今宣之簒也邾子卽以元年來朝春秋何以獨無貶乎曰罪有大於此者故其小者未暇責也宣之簒弒齊惠實使之爲之復妻之以女受其土田之賂而爲之外援周若有王齊惠當爲首戮今未有能討之者則小國之朝何誅譬之大盜據要防法當先討彼穿窬者姑置勿問焉耳

楚子鄭人侵陳遂侵宋

或曰楚子書爵鄭伯書人非一褒一貶之所系乎曰鄭書人貶也楚書爵非襃前年冬宋鮑弒君簒國晉以諸侯之師伐之取賂而還鄭穆公知晉之不足與遂受盟於楚若穆者可謂知所好惡異乎他人去華而卽楚者矣使其從楚之後能以楚師伐宋聲罪致討宋人必能以鮑爲戮更議立君則穆公不失其從楚之初志今乃與楚子俱侵陳遂侵宋此抗衡中夏之師非討亂之師也故鄭伯書人以貶其後穆公卒能自以兵伐宋有大棘之勝春秋與之楚書爵正其始封之子號義已見僖二十一年盂之盟

晉趙盾帥師救陳

傳言趙盾帥師救陳及宋春秋惟書救陳與其能救陳也不書救宋不與其救宋也宋負弒君大惡晉人受賂不能討而楚伐之𨿽楚之存心未必皆純於爲義然弒君之賊夫人皆得而討之也楚討之晉救之是故春秋不與其救與

宋公陳侯衛侯曹伯防晉師於棐林伐鄭

不言晉防四國於棐林而言四國之君防晉師於棐林嘉四國之來防也晉靈不君內忌其臣之專恣其臣不臣復內憂其君之作難亂將作矣前日救陳意不在陳假兵權以自救也今日伐鄭意不在鄭假兵權以自衛也比嵗諸侯多散而從楚而四國之君自能堅守監約非晉靈趙盾足以來之也嘉四國所以愧晉君臣也然晉猶盟主𨿽惡趙盾而未嘗絕晉也

冬晉趙穿帥師侵崇

案左傳晉欲求成於秦趙穿曰我侵崇秦急崇必救之吾以求成焉穿侵崇秦不與成吁晉計若是之拙何歟晉欲求成於秦發一乘之使述先君之好而秦成合矣今伐崇以求之秦愈怒而兵愈不可解矣蓋穿者志於作難托伐崇以專兵不然何拙謀之若是當國者略不裁而正之也

晉人宋人伐鄭

或曰今年秋諸侯防伐鄭春秋爵之今晉及宋復伐鄭春秋人之何哉曰此一事而前後貶襃不同之例也鄭叛晉卽楚諸侯防晉而討之公也晉受宋賂而輔之以簒今復偕宋伐鄭私也前日之爵諸侯襃諸侯也不及晉今而人晉及宋俱貶之也宋負弒君之大惡不能討而楚討之爲趙盾者當內知自愧乃更率弒賊以伐鄭春秋是以有貶蓋鄭可伐也爲宋而伐鄭則不可也故伐鄭則爵之爲宋而伐鄭則人之此一事而有先後襃貶之義者也論者乃謂晉數出兵不能有成以是爲貶非春秋經法之所在也

二年春王二月壬子宋華元帥師及鄭公子歸生帥師戰於大棘宋師敗績獲宋華元

春秋諸侯不恥不仁不畏不義求得則喜爭欲則怒喜怒之以正者鮮矣若鄭穆公者可謂知所怒而怒是以爲春秋所錄始晉人以諸侯伐宋討子鮑之弒君旣乃受賂而還穆公怒而去之卽楚將以楚師討宋怒得其正者也楚不能爲之特出師而率之與俱侵陳及宋穆之志未獲伸今自以其兵伐宋敗其師獲其命卿之爲主帥者鮑所與共爲逆之人也當時諸侯見善之明爲之之勇如鄭穆者幾人哉春秋書敗書獲錄鄭人之能討鄰賊也左傳以爲鄭受命於楚而爲此役此以一時事傅防爲之說耳蓋討宋者鄭穆之初意不盡出於楚

秦師伐晉

胡文定曰晉用師於崇乃趙穿私意無名之師也故書侵秦人爲是興師以報晉則問其與師無名之罪故書伐此言書侵書伐之爲襃貶但春秋侵伐所以起義本謂輕兵淺攻爲侵全師深入爲伐然亦有動大師伐國而僅以侵書者貶其用師之無名而少之耳有輕兵淺攻而以伐書者著其出師之仗義而能有成功也如晉人合十八國之師以伐楚伐也而書侵楚次於召陵貶其無能有成也又如衛人以孤軍侵晉實侵者而書伐晉爲不義有以召其伐也似此類甚多

夏晉人宋人衛人陳人侵鄭

或曰據左傳四國大夫侵鄭以報大棘之役報之是乎不報是乎曰鄭叛華侵之可也以報大棘之役則不可也大棘之戰鄭穆公毅然以討鄰賊爲事勇於義者也晉不知自愧猶欲爲宋報鄭春秋是以貶四國之大夫皆書人亦貶之也是時晉靈已長頗惡趙盾之專有意除之盾托爲伐國久據兵權故棐林之役楚囚解揚晉師卽還是役也與鬭椒遇卽謬爲之辭曰彼宗競於楚殆將斃矣復去之盾本無欲戰之情姑擁兵自爲衛耳由是觀之盾不弒君君必殺盾左傳乃曰晉侯侈趙盾驟諫不入是以不競於楚何失實之甚邪

秋九月乙丑晉趙盾弒其君夷臯【靈公也成公立】

春秋爲誅亂賊而作也弒君惡之大者人莫有非弒君而春秋加之以弒君之罪者也初晉襄將終托其孤於趙盾曰此子也才吾受子之賜不才吾惟子之怨其屬於盾者爲何如盾乃與諸大夫共謀求君於秦已而復自變其初說禦秦兵而立靈公盾謂晉靈徳已不知其反以爲憾也於是君臣相疑交相爲備堂上之甲方興桃園之攻隨至彼靈固己在趙氏置网之內𨿽欲無亡得乎愚謂趙氏所以謀其君者非一朝一夕之故矣齊商宋鮑簒國弒君晉爲盟主所當治也靈公幼弱盾爲政合諸侯將有討於齊宋已而受賂不惟不討又爲之定簒竊之位靈未有知盾實陷之於惡耳愚於扈之防盟知盾有他志不能事其君矣義又詳見昭十九年許世子弒君

冬十月乙亥天王崩【匡王也定王立】

三年春王正月郊牛之口傷攺卜牛牛死乃不郊猶三望

此魯宣除喪始郊而天示之譴也春秋自僖公以後書卜郊不從者有之矣今一書十有六言辭煩而不厭者著始郊而天示之譴異乎常郊之卜不吉者矣天道𨿽逺稽之人事而可知宣公弒君簒國歸嫡母於齊娶齊女以爲婦逆理亂常肆行罔忌持是饗帝亦有譴而已矣公羊曰養牲養二卜帝牲不吉則板稷牲而卜之帝牲在滌三月於稷者惟具是視郊則曷爲必祭稷王者必以其祖配自內出者無匹不行自外至者無主不止注謂天道闇昧必推人道以接之不以文王配者重本尊始之義公羊謂配饗之甚善但諸儒之論多謂魯以文王爲所自出之祖以周公爲始祖惟明堂位所言謂魯人郊天亦以稷配姑存於此更考之義又見僖公三十一年

葬匡王

桓七年而後葬譏緩也匡王四月而亟葬譏速也緩葬慢也速葬簡也春秋是以書余崩義見隱公三年

楚子伐陸渾之戎

楚蓄僭王之心爲日久矣陸渾近於伊洛去王城不逺不聞其爲王室患也而楚一旦伐之其志不在於戎假伐戎以窺周室也傳謂其觀兵中原問鼎之大小輕重蓋乘晉國衰亂夏盟乏主將以求其所大欲春秋書楚子伐陸渾之戎爲中國憂也爲王室慮也論者謂楚子使椒來聘爲春秋漸進之然則伐陸渾問周鼎亦謂春秋漸以進之可乎義又見文公九年楚使椒來聘

夏楚人侵鄭

此鄭復從晉爲楚所侵也晉靈不君惟貨是徇由是失鄭今成公始立𨿽未有大過人而鄭遽捨楚而卽晉蓋去逆效順人心義理之同然非威驅勢迫所能得也不然趙盾之合諸侯之師以伐鄭略無成功今息兵逾年鄭何爲而自至乎春秋繼伐陸渾而書楚子侵鄭惡楚莊圖覇之急也

秋赤狄侵齊【赤狄始見】

自桓文創覇南之楚北之狄有所憚而不敢肆今晉覇旣衰楚狄復交爲中國患而狄也忽分爲二有赤狄焉有白狄焉皆踴躍用兵不相統一而實有向衰之漸春秋於此著赤狄白狄之號言其勢旣分其力亦將弱也其後晉人滅赤狄潞氏殘其氏族因其分也漢唐之邊患大率皆以分而弱弱而敗亡先儒有以赤狄爲唐叔之子孫似未然詳見下十五年晉滅潞氏

宋師圍曹

宋武氏奉昭公子將有討於鮑事不克昭公子復爲鮑所殺於是盡逐武穆之族武穆之放以曹師伐宋至是宋圍曹以報之宋鮑負簒弒之大惡晉人屍覇而不能討討之者鄭也曹也故大棘之戰春秋書以錄鄭之功宋師圍曹春秋書以著宋之罪或曰何以見春秋之罪宋曰春秋諸侯侵伐圍入其事實繁有傳書之而經略之者傳略之而經書之者皆有深意存焉宋有大罪未討而以兵伐人春秋書之卽所以惡之不待貶斥而見矣

冬十月丙戌鄭伯蘭卒

自僖三十三年立凡中國防盟徵伐無不預也至文十七年晉以諸侯之師討宋人之弒君者受賂而還蘭於是去而從楚晉屢伐而不爲之下也今楚伐陸渾窺伺中夏問鼎之大小有僭王之心蘭卽捨之而從晉意其爲人知義而有勇故能於楚莊盛彊之日自拔以從中國可謂得正而斃矣

葬鄭穆公

四年春王正月公及齊侯平莒及郯莒人不肯公伐莒取向

春秋之法有事大而書之略者有事小而書之詳者事小而書之詳將以垂法於後也此書公及齊侯平莒及郯莒人不肯公伐莒取向辭煩而不厭蓋示後人以持平救偏正義辧利之要惟學問君子而後可語也以此聖人亦因莒郯之事而垂訓焉耳夫莒郯所以爭爲不平故耳齊魯欲求其平髙者抑之下者舉之以我之平而平彼之不平庶乎其可也而魯之於莒積不相下徒挾齊人之威力而要莒以必從莒之不肯宜哉而宣公遽以兵加莒而取其一邑以已之不平而求人之平況又因以爲利其無道赤甚矣春秋書公及齊侯平莒又書公伐莒取向則此事自初迄終皆出魯宣之意書之所以責之也以濟西賂齊而取償於莒此宣公之本心也

秦伯稻卒

秦之卒葬不盡通諸夏故史之書也略或名或不名或葬或不葬秦不以告而史缺書也

夏六月乙酉鄭公子歸生弒其君夷

陸淳曰公子宋弒君之賊其惡易見歸生從其爲惡罪莫大焉書之以爲首惡所以教天下之人臣者也春秋之作聖人所以明微蓋爲此也胡文定曰歸生與公子宋俱爲貴戚之卿同執國政歸生又嘗緫大師握兵權聞公子宋之逆謀不能舉覺又懼譖而從之故春秋坐之以首惡之罪合二說而經旨見矣但左傳於此而爲之著例曰凡弒君稱君君無道也稱臣臣之罪也其意謂稱國以弒惟書君名爲君無道明著弒君者之名氏爲臣有罪諸家多引用其說愚以爲春秋誅亂賊之書弒君而名賊者十之八九書國書人者十之一二然亦因一時之事而爲權衡君𨿽不君臣必如湯武之聖哲而後爲仗義苟惟不然終無以逭首惡之罪左傳著義未備懼爲後人之惑故不得不辧義又見成十八年晉厲公之弒

赤狄侵齊

秋公如齊公至自齊

胡氏曰宣公比年如齊而皆至者危之也愚謂宣所以簒齊輔之也旣得國而免於討齊庇之也割地以賂之卑躬以事之靡所不至而齊之責報殊未已也明年公復如齊髙固使齊侯止公請叔姬危且辱不得避也自是公五如齊春秋皆備書之非惟危公亦以正齊侯黨簒受地脇昬之罪

冬楚子伐鄭

或曰三年夏楚人侵鄭春秋不與也今楚復伐鄭春秋若與之何哉曰三年之侵爭諸侯於中國也今年之伐則異是鄭歸生弒其君當討也晉宋齊魯皆黨弒其君者視海內之惡思相爲濟故歸生之弒諸侯大國莫有過而問者而楚人忽以兵加之彼𨿽不爲討賊而來而春秋治亂賊之法夫人皆得而討之楚於此時而討鄭以兵故不待以外國憑陵之例惜其具文出師不能明正亂賊弒君之典春秋無深襃也

五年春公如齊夏公至自齊【義見去年】

秋九月齊髙固來逆叔姬【公谷作子叔姬】

子叔姬者或以爲同母姊妹或以爲時君之女二者必一於此矣義已見文公十二年谷梁曰諸侯嫁子於大夫主大夫以與之來者接內也不正其接內故不與夫婦之稱也諸侯有嫁女於大夫者矣而髙固之求昬魯女則以迫脇而得之也公如齊髙固使齊侯止公如齊止之而求昬止之云者止而脇之也閭巷之人爲彊有力者脇之而昬且猶不受而況於堂堂之魯國乎脇而求昬已爲不可而又以鄰國之大夫而伉禮於望國之君其所以陵暴魯國者至矣宣公因齊之力簒弒得國固不以是爲辱魯之宗社重爲之辱矣烏乎以千乘之國出涕女於吳且猶羞之而況於女鄰國之大夫者乎春秋書髙固來逆子叔姬又書髙固及子叔姬來責魯也責齊也正髙固陵犯人之罪也

叔孫得臣卒

冬齊髙固及子叔姬來

來逆叔姬猶曰親迎但不當以臣伉君春秋是以書今禮成未幾復與叔姬俱至傳曰來反馬也杜注禮送女畱其送馬謙不敢自安三月廟見遣使反馬髙固遂與叔姬俱寧蓋反馬不躬至歸寧無並行髙固列國之卿非有公事而挾婦俱來齊惠小人實使之爲此耳前日以臣伉君猶以爲未足更使之挾婦俱來以要魯宣固無所慊魯之朝廷宗廟實重爲之辱春秋是嵗自春䢐冬才書此事可以見聖人意矣

楚人伐鄭

據左傳楚子伐鄭陳及楚平晉荀林父救鄭伐陳或曰書楚伐不書晉救其不與晉以救乎曰然鄭歸生弒君晉當爲鄭出師討弒君賊今旣更歲因楚師之來而以兵救鄭是當討而不當救也晉人苟能爲鄭討賊卽所以存鄭楚師將不禦而自去何勞救乎

六年春晉趙盾衛孫免侵陳

此責晉也或曰陳叛晉卽楚晉之討之亦有弗獲已焉耳春秋何責乎曰陳之叛晉卽楚以鄭故耳鄭穆公之暮年棄楚弗事而托身於中國亦望晉人有以大拯其危急曾未期年鄭有歸生之亂晉坐視莫之顧陳之叛而卽楚良以是故耳是時晉成始立孱君也政在趙氏豈能爲鄭討賊然陳鄭每相視以爲向背鄭賊之不討無以服陳人之心陳𨿽受伐而終不爲晉屈也

夏四月

秋八月螽

冬十月

七年春衛侯使孫良夫來盟

左傳曰孫桓子來盟始通且謀防晉也魯宣因齊而得簒不事晉防年矣晉將有討衛人知之是以來告欲魯之預於防也因而爲此盟或曰大夫來盟諸侯僭乎曰否彼以善意來因而爲此盟非若齊晉之大夫挾其彊大脇魯國而求盟者比也是故無譏

夏公防齊侯伐萊【義並見大旱】

秋公至自伐萊

大旱

狄爲齊患齊不能伐萊何負於齊而伐之不過爲逐利計耳而又要魯人俱出師由前日伐莒取向有以召之耳取向魯之利也伐萊齊之利也齊魯交徵利而百姓坐受其毒去年秋螽今玆大旱而爲鄰國興無名之師伐無罪之國以自戕其人春秋繼伐萊而書大旱志其不卹天災而輕用民力所以貶也

冬公防晉侯宋公衛侯鄭伯曹伯於黒壤

或曰是防也據左傳王叔桓公臨之春秋不書何也曰王人董防所以光覇業也晉自新城以來君侈而臣專政亂於內威褻於外覇權盡削諸侯散而他從楚行師中原而不敢問齊倔彊東夏而不能正成公新立政猶在趙氏乃彊合四國之君以爲此防屈王叔下臨欲以踵桓文之盛烈多見其不知量也左傳謂晉成之立公不往朝晉人止公於防以賂而免夫晉成尙不能朝王而責望國以朝已僭也晉襄嘗責衛侯之不朝而其臣勸使朝王於溫夫然後以兵加於衛所惡於下無以事上覇國所當知也晉成孺子不足深責斯皆爲政者之罪也春秋不爲公諱誅晉也

八年春公至自防

夏六月公子遂如齊至黃乃復

公羊曰譏有疾乃復也大夫以君命出聞喪徐行而不反何休云以喪諭疾也喪尙不反徐行以俟君使人代已而況於疾乎蓋古有奉君命出疆遇疾而死以屍將事者故諸說多從之愚觀春秋所以書蓋著襄仲之死於齊也仲之罪在齊今死於齊天也後八日敬嬴亦死天人之際豈不甚可畏哉春秋明天討以正亂賊之罪其不爲有疾而復歟

辛巳有事於大廟仲遂卒於垂

翚弒君去族示貶此春秋誅亂賊之常典也自仲遂弒君春秋𨿽累著其事而未之討也今因其死始明正其罪去其族而誅之以垂示後世是義也惟公谷知之公羊子曰遂何以不稱公子爲弒子赤貶曷爲不於其弒焉貶於文則無罪於子則無年是以於其死乃貶谷梁亦曰此公子也其曰仲者何疏之也何爲疏之是不卒者也不疏則無用見其不卒二說得春秋之意矣胡文定乃以爲季友仲遂皆生而賜氏所以季友仲遂之卒書季書仲愚竊惑焉夫季友仲遂之於僖宣二公𨿽皆有援立之功而季友以忠勤見稱仲遂則弒君賊也二君𨿽以私情厚於二臣而春秋錄善誅姦之筆判乎不同恐不得執季友之例蓋仲遂之誅所就者少所損者大其非春秋之意乎

壬午猶繹萬入去籥

或曰子謂仲遂卒於垂爲春秋去其公子之號以示疏絕固也旣誅之於前而復戚之於後而書壬午猶繹萬入去籥何哉曰去公子而疏絕之春秋之公法也萬入去籥宣公之私恩也在禮公族有罪致刑於甸人公素服不舉爲之變如其倫之喪此誅之而猶戚之厚之至也聖人之意若曰祭而必繹禮也繹而必樂亦禮也今去籥而爲萬不成萬矣不成萬則不成繹矣與其不成繹曷若請於屍去繹以示變蓋公法行而私恩不廢者春秋忠厚之意非爲仲有援立之勞特爲之厚也

戊子夫人嬴氏薨【公谷作熊氏】

或曰僖公成風與宣公敬嬴之僭號夫人同乎否乎曰均爲僭而其事異莊之正妃曰哀姜以滛亂弒君死於齊喪𨿽歸不得祔爲其得罪於宗廟也僖於是禘於大廟而尊其母爲夫人以配其父此僭也然非哀姜不終則僖公亦未敢遽爲此今敬嬴之事則異於是文公之夫人子赤之母宣公之嫡母也敬嬴以嬖妾私事襄仲而屬其子焉文公卒仲爲亂弒嗣子赤而立敬嬴之子接是爲宣公又與仲共謀逐嫡母歸齊而已僭夫人之位號與僖公致其母爲夫人其事殆不同也蓋哀姜得罪宗廟義不得祔而文公夫人無罪於魯爲賊臣悖妾所逐義不得絕豈得與莊姜同例而嬴與其子弒君逐母僭號夫人亦不得與成風偶春秋之書法輕重不同也烏乎使遇齊桓則敬嬴襄仲皆當比而誅死王室不競中國無覇彼得以肆行而無所忌孰知天道禍盈至是八年仲使齊死於路後八日嬴隕於魯與哀姜慶父先後卽誅其事相類但有天討人刑之異耳春秋書之不加貶斥其義自見此春秋奉天討行王誅之事也或曰春秋爲誅亂賊而作也敬嬴惡如此猶得僭夫人之稱乎曰夫子魯人於魯先君之母義不容廢黜然仲與嬴之死前後聨書討仲所以討嬴也前旣書子卒夫人姜氏歸於齊公子遂以婦姜至自齊則婦姑之分已定姜𨿽歸於齊猶魯夫人也逆妾豈得而僭其名號哉莊公夫人哀姜也文公夫人亦稱哀姜左傳不明大義目之曰出姜今正其名曰文公夫人庶以別於莊夫人之哀姜余義又見僖公之成風桓公之仲子

晉師白狄伐秦

殽之戰曲在秦令狐之戰曲在晉中間兩國俱息兵而趙穿輙興伐崇之師是致秦人復以兵加晉趙盾不知自反乃率白狄伐秦狄方肆其彊暴晉又從而羽翼之罪在晉矣秦𨿽介處西戎穆公餘化在人且有大徳於晉彊臣無狀率白狄以伐之春秋不與也是故書晉師白狄伐秦不復以及字偶晉於狄深惡之也

楚人滅舒蓼

荊舒爲中國患其來逺矣荊日盛舒日微乃復屬於荊僖三年徐人取舒爲中國撓楚也比吳之興舒往來叛服於吳楚之間種類不一有所謂舒蓼舒鳩舒庸者焉傳注以爲文五年楚滅六與蓼蓼卽舒蓼乃臯陶之後旣滅而復興今又爲楚所並其後成十七年楚滅舒庸襄二十五年又滅舒鳩春秋書之不遺豈以其爲明徳之後書以著楚人滅國之罪乎

秋七月甲子日有食之旣

冬十月己丑葬我小君敬嬴雨不克葬庚寅日中而克葬

谷梁曰葬旣有日不爲雨止禮也雨不克葬喪不以制也左傳曰雨不克葬禮也卜葬先逺日辟不懷也二說不同然春秋所以書非特譏喪不如制亦紀變異垂訓戒也胡文定以敬嬴弒嗣君立其子逐嫡母簒夫人之位葬而雨以著咎徴於是知有天道而木訥引定公葬而雨文姜葬而不雨以非之此亦彊爲異耳夫凶人作凶事而咎徴隨之者理之常也亦有不盡然者理之不可常者也聖人惟其常不惟其不可常如敬嬴者罪盈惡稔幸而得沒於牖下及其葬雨不克葬凶徳與咎徴參防非譴而何訥何庇焉或曰葬而雨遂葬乎其當且止乎曰國君之葬其親潦車蓑笠所以備雨者有司之常事夫豈不能辦然當變異驟至亦有非人力所能勉彊而就事者與其誠信不至自愧悔於他日不若稍止而緩定庶無遺憾焉耳故左傳之說有不容盡廢

城平陽

城有不時而書者亦有城要害之地而書者初不必專以時不時爲拘也城平陽左傳曰書時也但謂王正爲周王正月者左傳也言水昬正而栽者亦左傳也此十月城平陽若以周正爲斷乃是今之八月是時水星不應昬正何以謂之得時若以夏正爲斷則此十月正是北方七星昬正之時以是而觀見左傳元不能守周正之說而春秋行夏時也審矣

楚師伐陳

九年春王正月公如齊公至自齊

夏仲孫蔑如京師

胡氏曰屬辭比事春秋教也當歲首月公朝於齊夏使大夫聘於京師此皆比事可考不待貶絕而惡自見者也宣公嗣世九年於周才一往聘其在齊則再朝矣經於如齊每行必至深罪之也下逮戰國時周衰益甚齊威王往朝於周天下皆賢之而況春秋時乎而宣公不能也故聘覲之禮廢則君臣之位失諸侯之行惡而倍叛侵陵之敗起矣此經書君如齊臣如周之微意而特書王正月以表之胡公之說善矣以其發明春秋比事之防故備錄之

齊侯伐萊

秋取根牟

公羊以根牟爲邾邑魯取之取邑也杜氏以爲東夷國瑯邪有牟鄕是其處魯取之爲滅國矣二說不同木訥謂伐萊取根牟皆齊事但中間隔一秋字耳此說固可通須得東萊境內有牟鄕牟縣之類夫然後爲信要之此亦經疑姑置義又見隠公二年無駭入極及成六年取鄟

八月滕子卒

九月晉侯宋公衛侯鄭伯曹伯防於扈晉荀林父帥師伐陳

胡文定謂春秋所書乃與晉罪陳之辭防於扈以待陳而陳侯不防然後以諸侯之師伐之則防於自反而有禮矣愚諦觀經防實不見聖人有與晉罪陳之意自晉成之立諸夏聳觀冀其必能攺紀爲政一反前人之所爲討宋魯之弒君以風厲天下修文襄之覇業以懷來諸侯義聲所加齊楚自當畏服今不能然惟以爭陳鄭爲當務之急夫陳鄭豈樂於背晉卽楚正以楚師日夜至懼不克自保焉耳晉不能制楚惟欲服陳鄭不能拯人之急惟欲人之從已此亦不義之至而胡公許之以自反而有禮愚不知其說也蓋晉楚之爭陳鄭十有餘年春秋皆所不與蓋春秋於楚毎致其薦食之憂晉故盟主也春秋毎望之以攘楚之事攘夷所以安夏非爭諸侯也夫豈暴殘小國朝夕用師以求其我從如荀林父趙盾郤缺等輩之所爲乎

辛酉晉侯黒臀卒於扈【成公也景公立】

魯宣借齊之力以簒其君專意事齊嘗爲晉人所辱黒壤之防旣不預盟扈之防遂與晉絕不書葬魯不防也

冬十月癸酉衛侯鄭卒

衛侯鄭衛之罪人也初奔而歸殺叔武再執而歸殺子瑕已不能君而戕骨肉以逞其廢辱之憾削其葬所以貶也

宋人圍滕

是秋滕子卒曾未數月宋人圍滕乘其喪而伐之耳非惟乘滕之喪亦乘晉之喪晉政不競諸侯擅相侵伐貶宋亦以譏滕也

楚子伐鄭晉郤缺帥師救鄭

或曰楚三伐鄭或書爵或書人何也曰書爵以正其始封之號而抑其僭名彼其勢方盛儗於王不得不抑之非進之也書人其君不出其臣帥師以來耳蓋書爵書人以爲襃貶者中國諸侯之例楚旣僭號自王書子乃所以抑之四裔𨿽大曰子奚其襃乎曰五年楚伐鄭荀林父救之春秋不書救今而書救何也曰楚之初伐鄭也人謂其討鄭人之弒其君者必將以歸生爲戮旣而再以兵加鄭但欲鄭之歸已於弒賊皆無所問則其伐鄭自爲其私耳鄭人告急晉於義不得不救且黨惡之盾已老今爲政而救鄭者乃郤缺也故於是而許之以救

陳殺其大夫泄冶

左傳及谷梁皆謂泄冶以直諌而死春秋之書之以見陳侯平國見弒及楚人滅陳之端所以錄忠諌也而杜氏乃曰泄冶直諌於滛亂之朝以取死故不爲春秋所貴而書其名此以書名書字爲拘至於貶忠諌以從凡例說經之大獘也胡文定似有取其說乃曰仕於昬亂之朝若異姓者如宋子哀潔身而去可也其貴戚邪不食其祿如叔肸善矣如此則同姓異姓立人之朝者皆全身逺害而去諌諍之官可以無設矣至於木訥則又甚焉曰言於君而無益徒自取禍不若括囊無咎無譽也又言薦圭璧於泥塗固已疎矣而觸虎狼以取死庸得爲智乎此泄冶之死聖人所以名之大率皆執書名之例而彊求聖人之意夫泄冶立乎人之朝位爲大夫以爲無官守言責不可也陳靈與孔寧儀行父宣滛於朝冶之諫之亦盡其職分之所當爲不幸見殺死於忠也杜氏乃謂冶直諫亂朝以取死故爲春秋所名是亂朝不可直諫必治朝而後可諫乎自古以直諫而死者如龍逢比干多在昬亂之朝亦謂二子不當以直諫而死爲不知乎三仁所以並錄於聖門以其所行皆合於義耳夫豈以死者爲不知必全身逺害而後爲知乎此不過因書名書字之例而曲爲之說愚恐士大夫持此爲全身逺害之張本故備論之大率泄冶非世族大夫之以名字見者非名無以傳且名之與字在當時已不容深辧況千載之後欲以此求春秋貶襃之意豈非說經之一大獘乎

春秋集傳詳說卷十五﹤經部﹐春秋類﹐春秋集傳詳說﹥

欽定四庫全書

春秋集傳詳說卷十六

宋家鉉翁撰

宣公下【定王八年晉景元年楚莊十五年】

十年春公如齊公至自齊

齊人歸我濟西田

或曰齊人歸疆於經凡三見惟此書法特異以我系田春秋殆亦有意乎曰此爲賂田來歸而書故與其他歸疆書法特異蓋天道十年而一周人事十年則必變魯桓之簒隠也歷十年而無討春秋於是歲始書王以正之其冬三國來伐春秋爵以襃之爲其能以兵向逆人之國也今魯宣之簒赤至此十年矣天王無討方伯不問齊人忽以賂田來歸春秋書齊人歸我濟西田非爲賂田來歸而逭齊人之討也亦非爲賂田來歸而釋魯人之罪也蓋以十年之久天理必復齊人知罪之所在而自舉元田以復於魯天實使之非人力所能爲也自是不數月齊惠忽以死告天道至是一周彼其惡亦稔矣春秋書法所以特異於他者明天討也或曰魯宣其無討乎曰魯宣其首惡者也齊惠其黨惡者也春秋之討罪也必誅黨惡之人天道之禍滛也亦必誅黨惡之人襄仲敬嬴𨿽內蓄簒弒之謀然非齊惠主之彼無以成其惡赤齊之甥也殺之而立接姜齊之女也出之而立嬴凡皆齊惠之所爲反道敗常絕滅人理今十年之久迄正天誅春秋於賂田來歸之後書齊侯元卒著其伏辜而死也論者乃謂春秋錄齊侯之攺過夫旣黨人之亂臣使之弒君簒國罪盈惡稔天誅將加乃欲以歸賂田自觧是猶盜賊殺人而歸其財得謂之攺過乎春秋討之而非錄之也

夏四月丙辰日有食之

已巳齊侯元卒【義見上歸濟西田】

齊崔氏出奔衛

左傳以爲崔杼有寵於惠公髙國畏其偪因惠死而逐之書崔氏非其罪也愚以其歲月考之是歲至杼弒君蓋五六十年使杼得年七十此時方在弱冠不應權勢已盛爲人所畏疑非崔杼之身或其父或其族皆未可知春秋繼齊惠之死書崔氏出奔誅髙國也君身未寒而逐君之黨並及其族無君也推是心以往亦何不爲宣歿而魯人逐歸父惠死而齊人棄崔氏皆無君也春秋之書之乃防微杜漸之意不爲崔氏與歸父而書也傳家以爲書氏者志其無罪非經意也

公如齊五月公至自齊

此奔齊喪也天王之喪魯不奔不賻今也懷輔簒之私恩爲齊奔喪事之悖也春而書公如齊公至自齊曾未數月又書公如齊公至自齊備書所以貶也春秋於魯之大惡每備書以見義不加貶斥而義自見此類是也

癸巳陳夏徴舒弒其君平國

或曰君無道見弒稱國以弒傳例也齊懿奪閻職之妻則邴歜之父以是見弒春秋書齊人弒其君商人陳靈朋滛殺諫罪浮於商人弒者以氏名書何邪曰不著徴舒氏名無以見禍亂之所從生討徴舒亦所以治平國也杜元凱以爲陳靈惡不加於百姓故稱臣以弒此爲例所拘彊求其說失之逺矣或曰是時諸侯弒君者四國魯之宣宋之鮑罪兼簒弒者也鄭歸生以一朝之忿犯上作亂夏徴舒不堪朋滛之辱以取覆亡是四人者使當夫子之世沐浴請討宜當何之曰宋鮑魯宣宜先討者也歸生其次也徴舒𨿽有弒君之罪亦有可憫之情楚莊苟欲伸討弒之義當先討宋魯之二弒否亦當正歸生之戮今捨其大而治其細末又因以爲利此逐利之師非討逆之師也學春秋者當首辧乎此義又詳見楚入陳

六月宋師伐滕

宋鮑聞晉之多故而用師於滕圍之未服又從而伐之未必無宋襄執嬰齊之心襄且不能有成而況於鮑乎春秋之書之所以貶也胡文定謂宋大國爵上公霸之餘業鄰有弒逆不能聲罪致討乃用大眾以伐小國論則美矣而非所以責宋也夫仗義者可以伐不義無瑕者可以戮人宋鮑乃弒賊之未討者責弒賊以討弒賊非春秋垂法示後之意也鮑弒其君而簒之罪浮於徴舒而望其能討徴舒萬萬無是理也

公孫歸父如齊葬齊惠公

晉人宋人衛人曹人伐鄭

四國伐鄭以其貳於楚也春秋皆人之人四國所以人晉也夫躬天下之難而後可以責人之從己未聞躬天下之易而責人以難從也齊桓晉文所以得諸侯以其內奬王室外攘荊楚救災卹患汲汲乎躬天下之難諸侯有所恃荊楚有所畏是以得成其霸業自晉襄之歿靈成景三君皆不克負荷而楚莊日以盛彊北向而爭諸侯今日侵陳明日侵鄭甚者觀兵中原將逞其所大欲晉人僅出偏師復畏避退縮不敢輕犯楚鋒惟伺楚轍之南釋憾於一二小國今又合諸侯以臨鄭縱能得鄭保楚師之不再出乎是所謂躬天下之易而責人以難者也或曰當是時何者爲難何者爲先曰翦簒鋤凶霸政之最先者也自趙盾爲政宋齊魯皆嘗弒其君而簒國盾內有所慊一切置而弗問今郤缺爲政苟有志於求諸侯當先治諸侯國之弒其君夫然後名正而辭直義立而威行不知出此乃率三國以伐鄭而以討逆遺楚遂使楚國挾仗義之名以風示天下晉之霸業從是愈衰國無人焉耳

秋天王使王季子來聘

公羊曰稱王季子貴也母弟也魯宣卽位於今十年僅一遣蔑如京師而王隨使貴介弟報之王之遇魯可謂厚矣而宣也惟知屈已於齊所以事王者蔑如也胡文定曰宣公不朝周而朝齊不奔王喪而奔齊侯之喪不遣貴卿防匡王葬而使歸父防齊侯葬縱未舉法勿聘可也而使季子來王靈益不震矣此論固正愚以爲魯則有罪而不可以此責王也周自惠襄而降日趨於削介弟聘魯猶曰厚往薄來吾以懷諸侯也王益謙魯益慢魯實可誅春秋比事而書責魯也

公孫歸父帥師伐邾取繹

滕何負於宋而宋伐之邾何負於魯而魯侵之皆由中國無盟主彊陵弱眾暴寡而莫之或禁也胡文定於宋之伐滕魯之伐邾皆責以不能討陳人之弒君者愚以爲非所當責而責也宋鮑之弒昭魯宣之弒赤皆弒其君而簒其國有帝王在上必誅而不以赦者也陳靈滛於夏氏爲徴舒所戕陳靈固有以自取徴舒之罪猶下於宋魯之二弒賊今責二弒賊以討徴舒是爲以亂治亂其無乃不可行乎

大水【義並見後饑】

季孫行父如齊

冬公孫歸父如齊

行父未返而歸父復如齊左氏以爲伐邾故非也行父如齊以頃公初立而往禮之常也歸父如齊則宣公使其私暱臣布腹心於齊侯非禮之常也歸父者襄仲之子厥父弒齊甥而立宣公齊惠實爲外主今頃公新立懼有討焉故使仲之子如齊重致卑屈以逭簒弒之討春秋比書二使之出誅其姦也非爲伐邾故

齊侯使國佐來聘

未逾年之君不得以父道自居也故稱子不得已而交於鄰國稱子不稱侯今國佐之來致命爲侯春秋爲其以父道自居故書以貶之

饑

自宣公卽位以來六年書螽七年書大旱今書大水復書饑咎證頻仍未有甚於此時者也旱而書大旱水而書大水以變常書也水旱所及者廣是爲變常宣以臣而弒其君以子而逐其母罪大惡極天討未加發而爲水旱之災百姓重受其虐春秋書之以垂戒於後

楚子伐鄭

胡文定謂九年楚子伐鄭稱爵者爲貶辭此年楚子伐鄭稱爵者爲直辭愚謂經固有辭同而義異者此楚子兩伐鄭無不同也春秋自比歲以來憂彊楚之遂霸中國是以正其名曰子所以抑其僭號示天下共主在周楚人不得幹也故其慿陵中國也自將則書楚子其臣將兵以出則書楚人非襃貶之所在也蓋書爵書人在中國諸侯則爲襃貶楚旣僭號自絕於王春秋書爵以正之非所以襃之也此兩伐鄭皆貶辭非直辭也若曰九年郤缺救而得書此年士防救而不得書則義各有在郤缺始爲晉政而出師救鄭敗楚桞棼與其能救也士防用偏師無益於救鄭是歲鄭卽從楚是故略而不書耳

十有一年春王正月

夏楚子陳侯鄭伯盟於辰陵【谷作夷陵】

此陳鄭俱服於楚中國之憂也而陳止齋乃云序楚子於陳侯鄭伯之上初與楚以霸愚竊未敢以爲然也春秋以正僭竊爲先不與僭竊者主齊盟也而楚僭竊之尢甚者春秋攘斥之不暇孰云與之以霸乎序楚子於陳侯鄭伯之上著南蠻之子國而僭居中國侯伯之上紊內外之辧也赤以卑從楚之二國也蓋齊桓晉文所以大有功於當世以其內奬王室外攘僭竊有以大服諸夏之心是故與之以霸楚日以僭王窺周爲事春秋大經大法在於斥絕之而已矣何與霸之有哉而況是時陳人專意從楚怙凶防惡有年數矣今而陳國有難楚當爲之討賊彼徴舒特一匹夫耳卽辰陵之防召而戮之何難乃特爲是滅國之端利而爲之詐而成之夫豈春秋之所與乎大率僭王之楚不可以霸中夏彼僭王而許之以霸是二王也讀春秋者謹之

公孫歸父防齊人伐莒

前伐邾取繹與此防齊伐莒皆以歸父將此歸父爲國生患求多於小國春秋之書之所以誅也

秋晉侯防狄於櫕函

楚何爲而盟陳鄭於辰陵求霸中國也晉霸國也不能輯和諸侯乃防狄於櫕函比事而觀晉之卑亦甚矣或曰晉自靈成以來非楚之敵度徳量力無亦春秋所與乎愚以爲楚固前日之楚晉亦文襄之晉也文襄用之霸中夏而有餘靈成用之自保其國而不足亦存乎人耳由趙氏秉政諸大夫各私其私莫有以國事爲己任者君庸臣專如負烏獲之力而弗克舉鼎非其力之不足也春秋書楚子陳侯鄭伯盟於辰陵繼書晉侯防狄於櫕函比事以見貶斥其義甚明也春秋中年多比事以見義

冬十月楚人殺陳夏徴舒丁亥楚子入陳納公孫寧儀行父於陳【孔寧儀行父於君弒之後懼罪奔楚】

或曰楚莊以諸侯之師伐陳討夏徴舒弒君之罪春秋不書楚人伐陳直書楚人殺陳夏徴舒繼書楚子入陳又繼書納孔寧儀行父於陳曰殺曰入曰納其防安在曰春秋不與楚以討賊之義也夫所謂討仗義而往奉辭而伐誅其人定其國而去之已無所利焉是之謂討今楚莊入孔寧儀行父之邪謀以詐而襲陳以利而出師縣其土不能得則納其首禍之人始乎詐終乎悖春秋書殺書入書納不與楚以討賊之義也蓋陳者楚之與國怙凶黨惡幾年於玆晉人招之不來伐之不屈托國於楚者也今陳靈見弒爲之討賊非楚而誰乃仗義以爲利幾欲覆亡人之國討賊者不如是也而況夏徴舒陳之一匹夫本非秉權用事之人君無道污於其家彼不勝忿起弒之非若魯襄仲鄭歸生晉趙盾弒君立君威行中國必待外兵而後可克也楚莊有意爲陳討賊卽辰陵之防召徴舒而戮之陳無事矣乃於旣盟之後遽興掩襲之師入陳而遂縣之仗義以濟利假信以行詐此春秋之所甚惡也幸而從申叔之言事弗獲逞猶納其朋滛首禍之人俾復爲政於陳國則其區區本心猶在於利特畏晉兵之來救是以亟舎之而去非知其不義悔之而不爲也故曰楚之入陳乃逐利之師非討逆之師也是役也楚以諸侯之師伐陳春秋不書楚人伐陳直書楚人殺陳夏徴舒言徴舒不待兵而可取也繼書楚子入陳言徴舒已死楚猶入陳其志不在徴舒也又繼書納孔寧儀行父於陳言其黨惡崇姦以亂濟亂非眞能討賊者也書法較然甚明而諸儒競謂春秋與楚莊以討賊何偏見若是乎齊桓晉文靳靳以明義自見徒以執心不純聖門學者猶羞稱之楚莊乃以亂濟亂者而謂春秋與之以霸無乃辧之有未明乎○其後楚靈滅陳與蔡一踵莊之所爲仗義以行其大不義祖宗之所爲子孫胥而效之以是殞身覆國其所由來者漸矣

十有二年春葬陳靈公

賊討書葬固春秋所以垂法然亦有不容例觀者陳靈之葬是也靈死迨今二年始以葬書蓋孔寜儀行父爲之葬之彼以滛亂見弒今復爲滛黨所葬非國人葬之也春秋繼孔寧儀行父之歸而書葬義蓋在此非爲賊討而書也

楚子圍鄭

比歲晉楚爭鄭春秋皆不與也晉不能宗主夏盟卹災救患惟欲小國之從已楚不能削去僭號守禮尊王惟求稱霸於中夏春秋實交責之而責楚爲甚故數歲以來楚用師於陳鄭宋春秋一以楚子書志楚莊負恃才智窮兵日夜不息目其身而責之非爵也是役也左傳謂楚克鄭入之鄭伯肉袒牽羊以逆楚莊退三十里而與之盟蓋晉師已起楚聞之而亟去非得鄭而不取也

夏六月乙夘晉荀林父帥師及楚子戰於邲晉師敗績論者謂邲之敗春秋遂與楚以霸愚竊以爲不然也春秋固責晉矣而未嘗與楚也是役也晉出師救鄭而春秋書晉荀林父帥師及楚戰不以救鄭書以其緩不及事鄭旣屈服於楚無救鄭之實故不與之以救鄭之名蓋責晉也非與楚也晉前此救鄭及陳僅出偏師實無戰楚之心今也諸侯卿皆行兵勢甚壯而林父逗撓不進惟譽楚之彊盛倡眾退師於是諸卿之在行者皆無戰情兵未交而气已索其稍知自奮者先縠一人耳傳所載先縠之語辭直而气壯國之良也羣帥嫉之此外魏錡趙旃鼓勇欲戰亦謂其以求卿不得怒而欲敗晉師此皆林父及諸欲遁者疾之而加之以罪左傳紀之後人信之變亂曲直甚矣春秋正林父失律之誅書荀林父及楚戰於邲晉師敗績責林父也非與楚也召陵之師城濮之戰齊桓晉文躬擐甲冑爲諸侯先是以克濟有功晉自靈成迄景童騃無知仰成羣下日底於削今楚子自將圍鄭而晉僅以諸卿當之諸卿復人自爲謀不相統一欲戰者二三欲遁者六七以此眾戰烏得不敗春秋責晉諸卿之不忠所事是以書法特峻夫豈以晉一敗之故遂與楚以霸乎齊桓存三亡國義士猶或非之況僭王之楚可使之遂霸中夏乎止齋名儒立論如此恐爲後人之惑不得不辧

秋七月

冬十有二月戊寅楚子滅蕭

蕭宋之附庸也楚莊入陳圍鄭敗晉於邲窮兵力以威上國志得而驕睥睨於宋故滅蕭以動之自是宋始多事易子析骸之禍權輿於此春秋之書之不惟罪楚亦以憂中國

晉人宋人衛人曹人同盟於淸丘

幽之同盟內外小大翕然來同齊霸之方興也新城之同盟諸侯之散者復合晉霸之漸衰也淸丘之同盟異者眾而同者鮮晉不復可言霸矣而春秋於四國之爲此盟猶以同盟書嘉其不以勝負而爲從違捨燎原彊盛之楚從喪敗方新之晉是故猶許之以同盟然視於幽之同盟則不可同日語矣

宋師伐陳衛人救陳

伐人者多不爲春秋所與此之伐春秋無譏救人者多爲春秋所尙此之救春秋有貶蓋宋伐陳義之所得爲也前日楚子滅蕭滅宋之附庸也今宋人出師伐陳亦伐楚之與國何爲而不可衛之救陳以晉師新敗謀自結於楚非知義之當救而救之也胡氏謂陳有弒君之亂宋不能討而楚討之旣縣陳而復封之其徳於楚而不貳未足多責宋不能內自省徳遽以大眾伐之非義舉也衛以救書者見宋師之非義陳爲可卹也愚竊以爲未然楚挾仗義之名以行其大不義用詐入陳幾欲亡人之國春秋不與也宋先代之後廼心中國出師伐楚之與國爲人所難謂之非義不可衛甫受盟於淸丘乃救陳以求媚於楚謂其救之爲義亦不可也春秋之義在於攘楚胡氏以楚莊縣陳爲討賊主張太過似據正而實不然前旣備論復於此而窮其說

十有三年春齊師伐莒【公羊作伐衛】

夏楚子伐宋

或曰楚子伐宋義乎否乎春秋與之乎否邪曰春秋不與也蓋宋可伐也而楚之伐之則自爲其私也宋鮑弒其君而簒國迨今十有餘年獨鄭人與之爲大棘之戰稍能治其簒弒之罪楚不能親用師於宋也去年冬忽鼓其入鄭之餘勇滅宋附庸欲以威示宋人使之從已宋不爲動玆遂以兵伐宋左右望而罔市利齊晉桓文有不爲也春秋自數歲以來楚有侵伐一以子書不但正其始封之名亦以著楚莊黷於用武當服善戰之刑孰云其爲爵乎

秋螽【公羊作】

冬晉殺其大夫先縠【谷梁作谷】

邲之敗荀林父身爲主帥逗撓畏怯甫及河卽議退師士防而次莫不皆爲避楚自全之計獨先縠毅然請戰曰成師以出聞敵彊而退非夫也又曰由我失霸不如死忠憤激壯惟敵是求而諸帥黨於荀氏惟恐退之不速坐是故敗林父當服上刑先縠不惟無罪猶可奬也蓋退師者眾人之所欲進戰者眾人之所忌故逗撓畏怯者得無事而忠憤激壯者反受戮由晉景昬庸不君以致用刑舛錯晉自是愈不競矣春秋稱國以殺而不去其官著先縠之無罪也胡氏乃謂先縠違命元帥不能用刑以此致敗此以左傳之浮辭而爲春秋之予奪愚竊未敢謂然也自先縠死晉大夫各爲其私計莫有身任國事者晉坐是日削讀春秋者試以是觀

十有四年春衛殺其大夫孔達

據傳孔達自以其身紓衛國之患非衛人殺之也春秋書衛殺孔達著其有罪也孔達爲政於衛不能輔其君以從中國而背淸丘之盟救陳以諂楚謂之無罪不可也

夏五月壬申曹伯壽卒

晉侯伐鄭

邲之役楚莊身履戎行晉景畏懦不出諸卿自荀林父以下望風震怖是以取敗晉人知之此行勸其君自將伐鄭以示其整𨿽無能有爲逡巡引退而春秋猶書晉侯伐鄭嘉其稍能自彊庶防復振之耳嗟夫自晉襄之歿靈以汰而殞身成以庸而失霸景以闇而致敗晉非前日之晉矣而春秋猶拳拳於晉不欲事楚之遂霸中國故於淸丘之盟則書同盟此行伐鄭晉以爵書爲中國喜也論者以春秋霸楚蓋考之未精耳

秋九月楚子圍宋【並見下宋人及楚人平】

葬曹文公

冬公孫歸父防齊侯於谷

歸父襄仲之子也厥父外交彊齊弒君專國罪大而莫之討𨿽於魯宣有援立之恩而人臣外交彊國漸不可長亦魯宣之所宜以戒者也前使之防齊人伐莒今復使之防齊侯於谷賊臣孽子世濟其姦推是以往將何所不爲春秋書歸父防齊侯繼書歸父防楚子比事而書深著履霜之戒非謂大夫伉諸侯而書也

十有五年春公孫歸父防楚子於宋

或曰魯公始盟楚於齊春秋爲之諱及盟於宋不盡諱也今歸父防楚於宋不復爲公諱何歟曰始而盟魯人猶或恥之爲之諱所以存其羞惡之心至於再至於三魯人不復以事楚爲恥直書其事不加貶斥而義存於其間矣楚自伐宋於魯本無所預而魯人震悸若禍之已至正由宣公以簒弒得國十有五年未有能討之者今見楚人戮陳夏徴舒懼而往防將以逭弒君之討此必公孫歸父爲之謀也彼爲襄仲之子故內自慊而爲此傳者以爲仲孫蔑所請恐非

夏五月宋人及楚人平

春秋於晉楚盛衰之際書法極爲謹嚴諸儒解說𨿽多愚以爲未盡得聖人意也自齊桓之歿荊楚之兵始橫行於天下當時與之立敵者一宋襄而已春秋序宋公於楚子之上深與宋襄能以攘楚爲己任不以其見執於晉楚遂棄之而弗錄也今也晉政日衰又敗於邲威望日損與齊桓歿時事有相類者宋文乃能於此時抗楚而卽晉不攺其平日楚滅我附庸吾則伐其與國楚過我而不假道吾則戮其使人毅然特立有宋襄之風楚莊以是伐而圍之勢𨿽危廹猶不肯爲城下之盟春秋是以嘉之書曰宋人及楚人平貴宋也著宋之義足以敵楚之彊也論者惑於公羊之說以爲子反華元私以兩國情實相告而罷兵此齊東之語必無是事左傳所記者乃其實也

六月癸卯晉師滅赤狄潞氏以潞子嬰兒歸

公羊傳例曰滅者亡國之善辭上下之同力爲當時諸侯彊暴侵陵滅無罪之國者言也若赤狄爲肆侵略患芟而夷之亦義之所不容巳者滅例不爲此輩設也武王之有天下滅國五十皆紂黨之爲人害者而況潞氏之輩日以肆爲侵暴爲事嘗滅我列國諸侯矣今中國諸侯討而滅之愚以爲春秋無譏也胡文定乃謂赤狄未嘗侵犯晉境非門庭之宼而恃彊暴以滅之不仁甚矣以爲春秋責晉其不然歟狄之侵暴中國抑亦久矣自齊桓之霸狄已彊盛桓公之憂在楚欲治之而未皇也自是以來狄楚交爲中國患至宣公之世赤狄始見經傳所書齊楚晉皆嘗被其侵擾晉景之姊有爲潞子夫人者其臣酆舒殺之彊暴可以想見晉之伐之亦有不容巳者陸渾無罪而滅胡氏以爲春秋錄楚之有功赤狄有罪而滅胡氏乃以爲春秋責晉之爲暴此愚之所未諭也或曰先儒以赤狄爲唐叔之後若何曰春秋初年三綱𨿽淪中國諸侯未有以女嫁同姓國者潞子娶晉景之姊其非唐叔之後歟

秦人伐晉

王札子殺召伯毛伯【杜氏爲王子札文之誤】

王札子者王之昆弟挾王寵作亂專殺大臣春秋之書之譏王室之無政日趨於亂亡也左傳謂王孫蘇與毛召爭政使札子殺毛召則首亂者孫蘇然非札子則無以成其亂非王寵札子而假之以權則札子亦無以爲亂故書王札子殺召伯毛伯譏在王也若札子孫蘇之罪不待貶斥而自見

秋螽【公羊作義並見下蝝生】

仲孫蔑防齊髙固於無婁【公羊作牟婁】

髙固挾齊侯輔簒之恩娶宣女以爲妻魯之大辱而宣不以爲辱也今髙固自以其國事而出宣使大夫候之於途諂事外臣而自削其國體春秋書之所以貶

初稅畝

公羊曰稅畝者何始履畝而稅也古者什一而借什一者天下之中正也多乎什一大桀小桀寡乎什一大貉小貉什一者天下之中正也什一行而頌聲作矣谷梁曰古者三百步爲裏名曰井田井田者九百畝公田居一私田稼不善則非吏公田稼不善則非民初稅畝者非公之去公田而履畝十取一也以公之與民爲已悉矣此譏井田之法至此始壞也夏后五十而貢一夫受田五十畝每夫計其五畝之入以爲貢校數歲之中以爲常法之未盡善者也殷人七十而助以六百三十畝爲九區每區七十畝中爲公田其外八家各授田七十畝但借其力以助耕公田而不復稅其私田此井田之始也孟子謂耕者助而不稅是也周制九百畝爲井田八家同井其中爲公田一夫授田百畝耕公田十畝【余公田二十畝爲廬舍及場圃】民出其力以耕公田是之謂借蓋推廣商家之助法𨿽曰什一實什一分而取一又輕於商家之助矣井田之制至周而大備助而不稅者也今宣公以簒弒得國旱漧水溢虫螟之變無歲無之用度不給乃變周家盛時之制履畝而徵之是之謂稅夫助而不稅周制所以爲善也今以稅易助不計歲之丰凶公田私田所収之多寡立爲定數而取焉後之言稅者昉乎此此成王周公之罪人也井田之法自此始壞春秋書以責之

冬蝝生

宣公六年螽七年大旱十年大水十三年螽十五年又螽自入春秋魯之先公水旱螟蝗未有若此其頻者也用度不足乃復變井田之古法而稅畝焉蝝生之應繼之胡文定曰秋螽未息冬又生子災重及民也髙郵孫氏乃曰蝝者螽之子也春秋之秋夏時之夏春秋之冬夏時之秋螽爲災於夏而蝝生於秋一歲而再爲災耳孫氏之說惑於周正者也螽爲嘉谷之害旣見於夏矣乃復遺種於冬將爲嗣歲之災故書蝝生爲嗣歲耳

饑

春秋於稅畝之後旣書蝝生又書饑以見宣公率意妄行輕變古制上天示異應之以災蝝生自一時而言也饑自一歲而言也公羊以爲宣公輕變古制應是而有災故書蝝生範注谷梁乃曰蝝者緣也緣宣公稅畝故生此災以責之意與谷同蝝緣之義鑿螽蝝饑皆變古之應故繼稅畝而書之

十有六年春王正月晉人滅赤狄甲氏及畱吁

晉師滅赤狄潞氏討有罪也旣滅之矣而復用師未已是必欲窮極其黨類盡夷滅之而後已夫豈仁人之所忍爲故書人以貶之前日楚人圍宋晉坐視不救諉曰鞭長不及馬腹今滅潞氏矣又滅甲氏可己而不巳志存乎逐利而不能赴人之急謂諸侯之從我者何

夏成周宣榭【公羊作謝】火【公谷作災】

公羊曰成周者東周也宣榭者宣宮之榭也何言乎成周宣榭災樂器藏焉爾其說以爲宣王廟藏樂器之所宣王有中興之功世世不毀故其廟至此尙存谷梁亦以爲藏樂處惟杜元凱得之其說曰榭者講武屋別在洛陽者爾雅無屋曰榭楚語云榭不過講軍實是其證也宣者服防以爲宣揚威武之處恐未然嘗聞之師宣王防諸侯於東都因田獵而選車徒東都洛陽也其講武之處至是猶存乃燬於火聖人傷修車選徒之事不復見於衰世故書公羊曰外災不書此何以書新周也何休因是謂孔子以春秋當新王上黜杞下新周而故宋因天災中興之樂器示周不復興故系宣榭於成周使若國文黜而新之從爲王者後記災也此爲公羊之學者造爲怪僻之論非經意學者不必惑

秋郯伯姬來歸

左傳曰出也女生而願爲有家故嫁者謂之歸人道之常也見出而曰來歸著其變也內女之嫁必書嫁而不書郯之伯姬與杞之叔姬是也始嫁不書不與之以夫婦之道出者與出之者皆有罪焉耳義見成五年杞叔姬來歸

冬大有年【義已見桓公三年書有年】

十有七年春王正月庚子許男錫我卒

丁未蔡侯申卒

夏葬許昭公

葬蔡文公

六月癸夘日有食之

已未公防晉侯衛侯曹伯邾子同盟於斷道

同盟春秋之所貴也而晉景淸丘斷道兩盟皆以同盟書何哉聖人幸中國之猶能自振喜諸侯不忍遂從於夷特書同盟以襃之旣書同盟而五國之君並著其爵貴之也是時楚莊之气焰大張晉景之孱庸日甚而聖人於淸丘斷道之兩盟深致其嘉奬拳拳於望晉而論者不察遽謂春秋與楚以霸其害義豈不甚哉谷梁曰同盟者同外楚也或謂諸侯同欲伐齊非也伐齊之議出於郤克一人之私春秋尙不與其伐豈以是故而與之以同盟乎明年晉侯衛世子臧伐齊諸侯不預有以見斷道之同盟欲外楚春秋是以貴之淸丘斷道兩盟皆幸其猶能同也

秋公至自防

冬十有一月壬午公弟叔肸卒

谷梁曰公弟叔肸賢之也宣弒而非之也非之胡爲而不去曰兄弟也何去而之與之財則曰我足矣織屨而食終身不食宣公之食君子以是爲通恩也以是取貴乎春秋愚謂大夫卒而書者以其爲大夫而得書也叔肸不爲大夫其卒也特見書以其人可書而書也自入春秋母弟氏名登於簡冊者率以驕盈致亂惟叔以節行見稱卓然榮利之外而不廢親親之恩非學問君子而能之乎

十有八年春晉侯衛世子臧伐齊

或曰楚方爲中國患而晉率衛以伐齊春秋之無貶何哉曰齊自懿惠以來比世再簒怙其彊大猖狂妄行漁獵小國其罪亞於彊楚莫有能治之者今晉景一旦發憤躬履戎行偕衛人以爲此役伐其所當伐也春秋之義彊者抑之下者舉之晉景懦無立志自甘於削者也忽興師伐齊亦足以聳諸夏之聽春秋何貶焉

公伐杞

夏四月

秋七月邾人戕鄫子於鄫【谷梁作繒】

邾人當宋襄之世執鄫子用之於社左傳歸罪於宋襄愚竊疑焉嘗辧之於前矣今之邾人復戕鄫子於鄫鄫之受禍烈矣邾之無道甚矣蓋復讎天下之大義鄫之先世殞命次雎子孫偸生苟完無有能以復讎爲事者至於今日重遭仇邾之毒彼亦有所侮而動耳昔也戕之於邾臣子欲救之而莫可今戕之於鄫臣子亦復坐視而莫救春秋書邾人戕鄫子於鄫言其空國無人盜賊橫行至於殺其君莫有爲之討賊復讎者鄫之臣子皆有罪焉耳

甲戌楚子旅【谷梁作呂】卒【莊王也共王立】

楚非書卒之例此其卒之何卒之以子也前是不卒此而始卒之何爲其愈僭而卒之以子也楚自入春秋以來迨今百年武文成穆更起旋僕未有窺周室之心也至楚莊觀兵中原睥睨周鼎挾智任詐欲遂其僭王之夙心故春秋書法至此爲之一變方其存也正其始封之名防盟徵伐一書之曰子抑之也迨其沒也復正其始封之名卒之曰子而不與之以葬亦抑之也抑狂楚之僭名示海內共主在周楚𨿽盛彊欲僭而莫得也論者乃謂春秋進之是以爵之貴之是以終之非知春秋者也公羊謂吳楚不書葬所以避僭王之號得聖人正名之防矣或曰楚莊書子如爾所言固春秋所以抑其僭楚莊之功其並不錄乎曰春秋所謂功安中國也尊天子也楚莊用兵不戢志在僭王彼所謂功乃彼之功也於中國何有哉於天王何有哉乃若今年伐陳明年伐鄭又明年滅蕭圍宋愚見其爲罪而不知其爲功也春秋何取焉秦穆藹然賢君尙不得與桓文俱霸而況於楚之不軌者乎

公孫歸父如晉

冬十月壬戌公薨於路寢歸父還自晉至笙【公谷作檉】遂奔齊

文公之歿春秋書公子遂如齊子卒夫人姜氏歸於齊志襄仲敬嬴之弒謀成於齊也今宣公之歿春秋書公孫歸父如晉公薨於路寢歸父還自晉奔齊著宣公之終歸父之逐謀泄於晉也歸父襄仲之子爲宣謀去三家以張公室其心𨿽未可知其事未爲不是而謀之不臧乃欲因大國之力鋤而去之豈不思晉之諸卿自趙盾秉權而後怙黨植私漸至不制魯宣欲去彊宗夫豈晉卿之所願必有以其謀馳告季氏者歸父未及返命魯宣忽焉告終豈罪之盈而天討及之邪抑謀之泄而爲其下所先也季氏不以君薨爲戚肆出悖言追仇旣往首逐其腹心用事之臣此時此心犯上作亂何所不爲春秋於公薨之後繼書歸父奔齊所以著季氏不臣之迹其防微矣自玆以降政在彊家魯君不復能君禍端亂本實肇於此時彼簒人之國季氏亦竊其國出爾反爾尙復誰尢春秋之書之所以致亂賊之討垂將來之戒云

春秋集傳詳說卷十六﹤經部﹐春秋類﹐春秋集傳詳說﹥

欽定四庫全書

春秋集傳詳說卷十七

宋家鉉翁撰成公上【名黑肱宣公子魯世家以爲穆姜子疏疑其非定王十七年立是歲晉景十年】

元年春王正月公卽位

二月辛酉葬我君宣公

無冰

此夏正之二月當薦冰而無冰是以書譏冰政不舉而廢禮也月令仲春之月鮮羔開冰先薦寢廟詩豳風七月二之日鑿冰衝衝謂十二月取冰三之日納於淩陰謂正月藏冰四之日其蚤獻羔祭韭謂二月開冰春秋書無冰者三而皆在正月以冰政不舉藏冰薦冰之月而無冰故書以譏之或指此爲周正之二月非也

三月作丘甲

此譏成公初政之悖謬也國君卽位之始輕變先王制度求多於民此春秋所爲譏也丘甲之說三傳不同公谷謂古者士農工商各有其業甲非人人所得而爲也今課丘民自爲之甲非正也此說似未得經意杜氏謂古者四丘爲甸甸出甲士三人步卒七十二人今魯使一丘之人而出一甸之甲是以譏𨿽粗釋丘甲之義而一丘之人豈能出一甸之甲成公𨿽未有知其用事者求多於民亦未至若是之甚也案周禮及司馬法九夫爲井四井爲邑四邑爲丘四丘爲甸五百七十六夫共出甲士三人步卒七十二人今作丘甲云者使每丘而出一甲云爾每丘而出一甲則一甸而出四甲視舊增多一甲庶乎其可行如杜氏之說使丘出甸賦四邑十六井百四十四夫而出三甲是一甸而出甲士十有二人視舊增多三倍斷乎難行只如前說每丘出一甲庶得丘甲之義蓋古者自邑而丘賦以馬牛自丘而甸乃賦以甲今丘出一甲是每乘增甲士一人古兵制始壞於此矣○又案司馬法甸六十四井出長轂一乘馬四匹牛十二頭甲士三人步卒七十二人今作丘甲者牛馬之數皆如舊惟每甸多增一甲耳每甸多增一甲卽每乘多增一甲而李靖所以告太宗者又若不同其說謂周制一乘步卒七十二人甲士三人以二十五人爲一甲凡三甲共七十五人則其釋甲字之義又若與前說有異若魯人每甸而增一甲則一甸之中共百人爲兵視舊又增甲士徒兵二十五人矣杜氏謂一甸增甲士九人爲十二人者尙不可行此欲增二十五人以成百人之數尢恐難行不若甸增一甲之爲酌中當時所增不過如此而已諸儒有援李靖之說爲言者故因講之及哀公十二年用田賦馬牛視舊頓增三倍甲士視此亦必增始作俑者其成公乎

夏臧孫許及晉侯盟於赤棘

先是襄仲之子歸父爲宣公使晉謀挾晉援以去三桓使未及返晉大夫泄其謀以爲市於三家宣公驟薨歸父爲三家所逐於是魯始專意事晉晉人亦欲懷魯故不憚親屈而爲此盟是行三家不往防而使臧孫自行者猶懼晉人或入歸父之言有討於彼及赤棘旣盟三家者安意肆志益無所憚矣○春秋中世以後諸侯之大夫多自結於彊國魯之季氏衛之孫氏宋之華氏皆結於晉者也不特外交其君又賄以結其大夫故君常見疎於大國臣反挾大國之援以脇制其君亂亡所從始也是故春秋深著人臣外交之戒

秋王師敗績於茅戎【公谷作貿戎】

谷梁曰不言戰莫之敢敵也爲尊者諱敵不諱敗爲親者諱敗不諱敵尊尊親親之義也尊謂王親謂魯此義正矣但公谷皆以爲晉敗王師則無是也左傳謂晉侯平戎於王單襄公如晉拜成劉康公徼戎而伐之敗績於徐吾氏此其實也不言及戰而曰王師敗績於茅戎非王之敵以王自敗爲文所以明尊卑之分也或曰桓五年五國從王伐鄭敗也不書敗莊六年王人救衛師無功而朔入亦敗也不書敗此伐戎不書伐而書敗何邪曰鄭諸侯也而稱兵侵犯王略齊宋陳蔡亦諸侯也抗王師而納出君皆叛也春秋不書敗諱中國之有叛臣也茅戎王者風化之所不及又何責焉是故不諱敗然所以書譏王朝無用武之素備旣和戎而又伐之以此取敗威令愈不振矣

冬十月

二年春齊侯伐我北鄙

此齊人爭魯於晉也前日魯宣專意事齊晉莫如之何也今魯人去齊而卽晉赤棘朝盟齊師莫至若齊頃者眞冒不韙之愚夫哉書齊人伐我所謂目其人而貶之也傳者謂季孫與郤克俱使齊爲頃公所侮辱以是起兵端夫旣辱晉使又以兵加於魯則其志在於與晉爲敵及晉魯衛合兵以來乃敗遁不旋踵好戰而不度力其頃公之謂矣

夏四月丙戌衛孫良夫帥師及齊師戰於新築衛師敗績

及戰之例前已屢見玆不復重述比齊人旣伐魯取龍乘勝以伐衛衛人出師禦之而敗蓋新築衛地故也左傳謂衛侯使孫良夫石稷寗相向禽將侵齊似謂衛人啟釁非其實也宣公季年衛世子臧偕晉侯伐齊故齊爲此以報之胡氏謂春秋使衛主戰責在衛蓋春秋多以被伐者爲主而襃貶初不在是前日伐我北鄙與今新築之戰皆責齊著齊頃陵暴小國之罪見鞌師所從起也

六月癸酉季孫行父臧孫許叔孫僑如公孫嬰齊帥師防晉郤克衛孫良夫曹公子首及齊侯戰於鞌齊師敗績

或曰鞌之戰晉爲魯衛出師伐齊抑彊盛扶微弱亦義師也而春秋書法如此何邪曰師以魯衛爲名實則郤克季孫逞其私忿耳初郤克季孫俱使於齊爲頃公所侮辱郤克歸而怒請伐齊晉君嘗與衛世子臧伐齊受盟而歸齊旣服矣而郤克之怒未已齊復侵魯伐衛魯衛求救於晉皆主郤克於是晉人大興師以魯衛爲辭其實郤克季孫共憤前辱思一洗之耳魯前日受欺於齊多矣商人無道弒其君執我叔姬又以兵加於魯至再三魯之君臣一以隠忍爲事今而四卿俱行傾國以出甚矣夫季孫之怒也晉人前年戰楚於邲自荀林父而下皆逗撓自私望敵奔北今郤克獨將而前敗齊師防獲其君東侵薄海受盟於袁婁乃還甚矣夫郤克之怒也是怒也純爲國歟抑亦爲其私歟使郤克季孫無前日之辱其憤怒激壯能若此乎故齊可伐也晉爲魯衛而伐齊非無名也然非郤克行父之怒則師不大出卿不皆行戰亦不如是之力則是役也所就者小所損者大矣是故春秋不之與凡內大夫帥師惟主帥得書今而四卿俱書以見羣下知有季孫而不知有公室勝齊不足喜三家自是愈專而公室微矣晉賞鞌之戰作六軍而六卿專晉之漸亦見矣衛孫氏秉政世爲卿良夫之子林父實爲亂首逐君立君而衛防於亡矣書曰臣無有作福作威害於而家凶於而國郤克季孫良夫是矣○魯諸卿俱帥師又見昭十年伐莒哀二年伐邾邾之事又與此異三家專兵不假它族爲助丘甸卒乘悉爲三家所有其君孤立於上國益不可爲而春秋終矣鞌之戰乃魯三卿擅兵之始

秋七月齊侯使國佐如師已酉及國佐盟於袁婁【谷梁作爰婁】

或曰齊國佐如師與楚屈完來盟一也然陘之役春秋書楚屈完來盟於師盟於召陵鞌之役則書齊侯使國佐如師及國佐盟於袁婁何也曰此所謂彊者抑之下者舉之春秋一與一奪之權衡也召陵之師諸侯皆在兵力甚壯而桓公乃能以不戰服楚春秋是之是故書屈完來盟於師盟於召陵志桓公退師而與之盟也鞌之戰郤克旣敗齊師極其兵力之所至追奔迨於袁婁去國都五十里乃與之盟春秋惡之是故抑之書及國佐盟於袁婁志郤克進師將及其城下而與之盟也退而盟盟之以其禮也進而盟盟之以其力也春秋襃貶在是焉耳未防齊從於楚反倡諸夏而爲蜀之盟見其𨿽敗而未服此春秋書召陵之盟與袁婁之盟一字襃貶所以深切而著明也

八月壬午宋公鮑卒

庚寅衛侯速卒【速公羊作邀】

取汶陽田

取汶陽田與濟西田其事同春秋之書法亦同義已見僖三十一年蓋濟西本魯田爲曹所侵晉人取以歸魯汶陽亦魯田爲齊所侵晉人命以歸魯皆魯侵疆也今而得歸春秋不以爲歸而以爲取爲其因霸國之力而得之也霸國復不稟命於王分正疆理而擅其予奪此所以書取若此田非魯之舊疆必系之於齊不直書取汶陽田書法坦然可見也說者以八年晉侯使韓穿來言汶陽之田歸之於齊疑此田爲齊封內之田晉取以與魯是不然汶陽之歸晉實無道以此失諸侯不足言也【義又見定十年】

冬楚師鄭師侵衛【楚共始立】

晉旣敗齊於鞌宜楚人之知畏而楚鄭乃反連兵侵衛何哉曰齊固有罪晉伐之又伐之齊窮無所歸遂歸命於楚以爲自全之計楚於是始大得志矣蓋中國諸侯若宋若魯若衛皆微削不能自存惟齊秦爲大國楚先巳得秦得鄭得陳至是得齊而諸侯大國無不爲之用遂侵衛以動諸侯魯人素無立志及是怖於鄰震往預嬰齊之防遂儕蜀盟由是觀之晉之伐齊爲楚人敺諸侯耳

十有一月公防楚公子嬰齊於蜀

晉以魯衛之故大舉伐齊以治其憑陵之罪晉可謂有徳於魯轍未及息遽爲此行成公幼無所知凡皆季氏所爲耳書公防楚公子嬰齊著其敗盟背徳以望國之君而屈於楚之公子魯之辱也衛猶以被兵而服魯未嘗被兵直爲虛聲所脇是故春秋責之深不復爲之諱自楚人僭王其公子亦僭而稱王子久矣今書楚公子嬰齊春秋之削之也木訥乃謂楚降王稱子以自通於中國故嬰齊以公子稱楚方怙其彊大逞凶威以陵脇諸侯謂其能自降損必無是也凡讀春秋而有取於莊共之行事者講明未到焉耳

丙申公及楚人秦人宋人陳人衛人鄭人齊人曹人邾人薛人鄫人盟於蜀

或曰前此晉敗於邲楚莊猶不得以號召諸侯今晉勝於鞌楚共乃能防十一國之君大夫爲蜀之盟其故何也曰彊人之憑陵中國未有無釁而動者也晉以郤克季孫之怒大舉伐齊敗之鞌盟之袁婁少伸前日屈辱之憾而齊頃遂與楚合導之以爲此來晉欲禦楚懼齊人之議其後欲更伐齊而懼楚人之乘其閒坐視莫如之何楚旣入中原侵衛脇魯大防諸侯莫敢不至是以爲此盟正由得齊故也是故春秋於此防責魯罪齊徧責中國之諸侯爲其甘心從楚而不以爲悔也春秋之義爲魯諱惡今魯君預於盟防而不爲之諱責之深矣齊霸國也每序在諸侯之上亞於晉今而降之於陳衛鄭之下罪之深矣以魯君之親行知宋以下諸小國之君必皆預盟今自宋以下至於薛鄫一以人書所以徧責一時預防之諸侯而坐之以從逆之辟書法至爲嚴謹是出於聖人之特筆夫豈舊史所能及哉嗟夫楚以一公子用師於中原而十一國之君大夫奔走聽命惟恐其後不知晉人之可憚也而左傳以是盟爲匱盟謂諸侯畏晉而竊與楚盟竊之云者不欲人之知之也十一國之君大夫爲此盟而謂之竊盟可乎晉實知之而不敢問晉之气於是餒矣或曰是防也楚先諸侯其得謂之霸乎曰此刼諸侯而與之盟非所謂霸也晉𨿽不競猶足自植春秋豈遂奪之晉而與之楚乎故繼是盟則書公防四國存晉也存晉所以系諸侯也

三年春王正月公防晉侯宋公衛侯曹伯伐鄭

或曰三國之大夫方盟楚於蜀而其君乃防晉伐鄭盟楚伐鄭事之不得兼者今而兼之春秋不以爲貶何哉曰存晉霸也春秋於晉每致拳拳其之意故楚橫行中原脇從諸夏秦齊宋魯皆預盟盛矣而非春秋所與晉防諸侯僅三國從弱矣而春秋嘉之爲中國喜也伐鄭所以攘楚攘楚所以尊中國魯宋衛去彊盛之楚而從衰削之晉以伐有罪之國是春秋所以嘉也觀前之防十有一國君大夫皆預一以人書此四國僅從而書爵見春秋權衡衮斧之意爲晉幸卽爲天下幸也彼謂春秋與莊共以霸者豈不陋哉鄭自邲之敗專意事楚不與晉通楚之與國也或曰宋衛未葬亦得預於防乎曰此金革之變禮不得已而用之春秋與其防晉伐鄭不與其純吉從戎也當是時楚勢方盛而三君自拔以從晉春秋錄其守義不屈特用金革變禮列之於防不書子而爵貶其用吉從戎非與之也曰魯君身預於楚之防盟復從晉爲此伐其可許乎曰貶其可貶與其可與也書防嬰齊著其以望國之君防楚之公子而不以爲伉也書及盟於蜀著其先爲特防繼預旅盟而不以爲恥也猶幸從晉伐鄭稍足以補前過耳

辛亥葬衛穆公【穆公羊作繆】

二月公至自伐鄭

甲子新宮災三日哭

谷梁曰新宮者禰宮也三日哭哀也其哀禮也迫近不敢稱謚恭也恭且哀以成公爲無譏公羊曰新宮者宣公之宮也宣宮則曷爲謂之新宮不忍言也其言三日哭何廟災三日哭禮也常山劉氏引丹桓宮楹爲比曰此不言宣者主未遷入也不當哭書哭所以譏愚竊以公谷之義爲正也三年之喪通喪也二十有七月而終宣公薨至是二十八月則主已入廟此入廟之始也主方入廟而廟災焉此人情之戚成公三日哭可謂知所哀而哀也春秋變文書新宮所以識天變之駭異道公所戚之故也焚先人之廬猶三日哭今先君神主始入廟而廟爲火所燬人子之痛切爲甚三日哭而謂之不合於禮失春秋所以書之旨矣喪與其哀不足而禮有餘不若禮不足而哀有餘此𨿽非居喪愚以爲當用喪禮而哭

乙亥葬宋文公

左傳文公卒始厚葬益車馬重器備君子謂華元樂舉於是乎不臣胡氏曰天子七月而葬諸侯五月而葬大夫三月士逾月以隆殺遲速爲禮之節不可亂也文公之卒國家無事越禮逾時逮乎七月而後克葬故知華元樂舉之棄君於惡不以諸侯禮而喪其君是之謂不臣左傳有所授矣

夏公如晉

諸侯旣除喪而入見於王受黻冕之賜然後成其爲君自東遷此禮頓廢然亦未有除喪而入見大國以事王之禮而事大國者也魯宣挾彊齊之援弒君簒國凡可以諂齊而求說者無不爲矣未除喪而防旣除喪而朝𨿽僭事王之禮有弗避也今成公借援於晉勝齊於鞌本爲季孫雪恥而所以事晉者乃率循宣公之舊是除喪入見之禮不用之於王而施之於晉其無王之罪大矣春秋書公如晉公至自晉所以譏也

鄭公子去疾帥師伐許【義並見下兩伐】

公至自晉

秋叔孫僑如帥師圍棘

左傳謂取汶陽棘不服故圍之棘者汶陽邑也春秋所以書譏魯人不當用師而取也土吾土民吾民前日爲彊暴所侵陵民之戴魯未嘗忌今而故疆復歸固百姓之所願特齊人在棘者猶爲其國守非百姓罪也遽興師以臨之如攻境外之宼故春秋以爲譏

大雩

晉郤克衛孫良夫伐廧咎如【咎古刀反】

討赤狄之餘也克與良夫得志於鞌不知自戢更爲此舉春秋之書之誅善戰也楚方躪借中原晉人不務修明霸業圖其逺者大者旣滅赤狄又伐畱吁以爲未快復興此役此逐利之師也春秋惡之屢書皆所以貶杜注謂傳文有廧咎如潰四字而經文無之以爲經文有缺愚謂春秋譏晉人用師之不戢是以書夫豈謂狄失民而譏乎四字非缺

冬十有一月晉侯使荀庚來聘衛侯使孫良夫來聘丙午及荀庚盟丁未及孫良夫盟

或曰此聘而尋舊盟春秋書法有異於它日何邪曰春秋先書晉侯使荀庚來聘衛侯使孫良夫來聘其聘者君命也繼書丙午及荀庚盟丁未及孫良夫盟其尋盟者魯人求與之爲盟也成公旣與楚嬰竊盟懼晉人知之將以爲討故因荀庚之來求與之盟以示其不敢貳晉旣盟晉不得不盟衛春秋書兩及盟見是盟出於魯意而荀庚專以行之也若十一年郤犫之聘之盟則與此異大率彊國之來聘而盟以臣伉君春秋多所不與列國來聘尋舊好而爲盟不爲伉交聘而互爲盟故也【義又見襄七年孫林父來聘尋盟】

鄭伐許

或曰鄭自邲之役專意事楚不通中國春秋未嘗與楚同貶辭今伐許而貶之何邪曰爲伐許而貶之也春秋之義先祖爲善未竟子孫緒而成之是謂述事先祖有惡自知其非而攺之矣子孫逐利而終成之是謂濟惡述事者人心天理之所存濟惡者無人心鄭莊先以滅許自知其大不義置之而去其悔過自咎之意見之傳藹然可述也今鄭襄公堅者怙楚人爲已之覆以兵加許歲至於再是必欲覆其宗社而後已鄭莊有悔過之心而其裔孫利人之土疆而濟其惡自是許卒爲鄭所並堅實啟之春秋貶鄭良以是故或謂楚因鄭而得霸是故貶之其不然歟楚之彊盛由晉君世庸大夫世專坐是日趨於削於鄭乎何誅

四年春宋公使華元來聘

三月壬申鄭伯堅卒

杞伯來朝【義並見明年歸叔姬】

夏四月甲寅臧孫許卒

公如晉

葬鄭襄公

秋公至自晉

左傅謂晉侯見公不敬公至自晉欲求成於楚而叛晉季文子諫而止甚哉魯成中無所主逐變而屢遷也始與晉人連兵伐齊以有鞌之勝謂當與晉爲睦曾未幾日率先諸侯躬受盟於楚猶幸晉人之無討也去年如晉今年又如晉正所以救其前日匱盟之過一不爲所禮又將叛而卽楚不能自治其國使在我者隱然可恃是故楚之彊足以動之晉之慢足以移之春秋於魯成之從楚適晉備書而無所諱貶也

冬城鄆【鄆公羊作運】

此魯鄆也莒之別邑亦曰鄆九年楚人入鄆是也魯自有二鄆文十二年城諸及鄆此東鄆莒魯所爭者也成十六年傳晉人執季文子公待於鄆此西鄆昭公所出居者也今此所城西鄆也杜以爲魯欲叛晉故城此爲備恐未然魯謀叛而未果何遽至城以爲備此爲齊耳春秋譏魯人不務安靜而輕於用民力鄆𨿽城何益哉

鄭伯伐許

此鄭悼始立而伐許也父死未逾年動兵伐國以君道自居無復在喪之戚是故不書子何氏謂如其志以著其惡是也或曰伐許非父志乎曰父之所爲義已之繼之爲孝父挾彊楚之援陵暴小國歲再用師其子繼世而不能攺是之謂濟惡庸得謂之孝乎不書子而書爵絕之於名教也

五年春王正月杞叔姬來歸

去年春杞伯來傳曰歸叔姬故也杜氏謂將出叔姬先修禮於魯焉故諸說多本之愚謂春秋之世倫分廢缺夫婦之道乖矣然亦有歸而未絕者見之經傳間可考也聖人立教有以出而允於義者有以出而悖於禮者未嘗不開其攺過遷善之門夫豈以遂非而不復者爲是乎杞伯來朝之明年而後叔姬乃歸此與它悖義之出不可同日語矣必叔姬自不安於杞或以疾而求歸非杞之絕之也故其卒杞復逆喪以葬見同穴之義有以知其非悖義之絕愚觀書法前後而見聖人之意其歸也其卒也叔姬猶系於杞至其逆喪許之以逆而無貶辭義未絕也疏引雜記諸侯出夫人以夫人之禮行至以夫人入故春秋於叔姬之歸猶書杞義亦通然杞伯之於叔姬實歸而未絕當以書法爲斷【義又見九年逆叔姬之喪】

仲孫蔑如宋

夏叔孫僑如防晉荀首於谷

梁山崩

山崩川竭變之大者故僖十四年沙鹿崩與此梁山崩𨿽皆晉地而不系之於晉爲天下記異也谷梁具載伯宗所以告其君者以爲伯宗掠路人之美以爲已能孔子聞之曰伯宗其無續乎攘善也其實伯宗以道路鄙淺之言而復之於君失晉侯懼災之意夫子必無是言也春秋於沙鹿梁山二大異動色而書之以見天丁之治亂中國之離合自是而始彼具文應變何足言哉或曰是固天下之異而皆於晉何邪曰周自東遷賴二霸以存齊旣衰獨有晉在而比歲以來君庸臣貪坐隳霸業晉之削中國之憂也意舊史必書晉梁山崩春秋削之惟書梁山崩實爲天下記異也

秋大水

冬十有一月己酉天王崩【定王也簡王立】

十有二月己丑公防晉侯齊侯宋公衛侯鄭伯曹伯邾子杞伯同盟於虫牢

於幽之同喜其同也盟之盛也新城斷道而亦書同盟幸其猶能同乎中國也至是書同盟則例之變也天王崩告命已行於天下而諸侯不戚不奔相與爲此盟無王之罪大矣春秋於王崩之後繼書同盟貶也或以爲鄭久叛而始服齊旣預於蜀之盟玆復躬預此防喜其同外楚故是以書同愚謂齊鄭之服非心服也是時諸侯實兼事晉楚晉人明知而不悟何有於同【義又見十七年柯陵】

六年春王正月公至自防

二月辛已立武宮

案左傳季文子以鞌之功立武宮非禮也聽於人以救其難不可立武立武由已非由人也如傳文則立武宮者立此宮以誇示功伐如楚潘黨請築武軍之類耳公羊子以爲立武公之廟禮明堂位魯用天子禮魯公爲文世室武公爲武世室則武公廟乃魯國世世不毀之廟何待今日而始立之乎杜氏謂築武軍又作先君武公宮以告成事兼取二說愚以春秋書法而觀立者不宜立者也禮大傳記云牧之野武王之大事也旣事而奠於牧室傳者以爲作新宮而奠祭蓋卽戰勝之處作宮以告成事楚莊邲之勝祀於河作先君宮告成事而還此𨿽僭禮然不過艸次作宮非立宮也意季氏有取於此乃於師還飲至之後立宮國中以告成事而名之曰武宮非必武公之宮也書立武宮譏非所當立而立也與立煬宮辭同而義異

取鄟

春秋書滅國誅其滅人之國也故傳者以爲亡國之善辭魯滅國或書入或書取爲魯諱也無駭入極乃滅國書入之例此取鄟及襄十三年取邿乃滅國書取之例僖十七年滅項直言以公在防季氏擅兵滅國直書以貶之惟宣九年取根牟諸說不同

衛孫良夫帥師侵宋

據左傳諸侯謀復防宋公辭以難晉伯宗衛孫良夫鄭人及伊雒之戎陸渾蠻氏侵宋經惟書衛不與晉人率蠻戎而攻中國也去年冬宋實預虫牢之盟今一辭防而遽加之以兵以爲未快復命魯人繼之前日楚莊圍宋歷三時之久國幾斃而晉不能救但曰鞭長不及馬腹今宋人一辭防而伐之至再晉景惽而愚諸大夫狠而肆事多類此春秋聮書魯衛二侵責晉深矣

夏六月邾子來朝

公孫嬰齊如晉【叔肸子子叔聲伯】

壬申鄭伯費卒【悼公也】

未葬而有楚師喪不如禮舊史闕言葬聖人因之

秋仲孫蔑叔孫僑如帥師侵宋

春秋聮書魯衛之兩侵固責晉也叔仲帥師俱行又所以責魯也晉爲不道旣命衛人戎蠻侵宋復命魯人繼之魯固爲晉所廹不獲已而爲此行止當持偏師以往姑塞晉意不當用大兵命二卿俱將以出是魯亦有責焉耳春秋並書二帥所以貶也

楚公子嬰齊帥師伐鄭

鄭之襄悼繼世加兵於許楚人討之執其二大夫執之是也鄭以爲憾去楚而從晉中國諸侯叛而復歸固所當受然亦當稍示警戒使楚人聞之知中國之猶有政令今受之而與之盟大防諸侯而矜耀其至所以致楚師也或曰楚伐鄭喪春秋其無譏乎曰楚於僣王無忌何有鄭防故無責焉耳

冬季孫行父如晉

晉欒書帥師救鄭【公羊作侵鄭非】

或曰春秋之義救而次者皆有貶是役也晉與楚遇軍帥之欲戰者眾三卿荀首士燮韓厥獨持不可欒書因之以還春秋許之以救其無逗撓之責乎曰據左傳晉與楚先遇於繞角楚師還則鄭旣免矣晉移兵指蔡復與楚遇於桑隧楚欲戰晉乃引還則蔡亦免矣如傳所云鄭以晉救而免蔡以楚救而全故𨿽逗撓而春秋無責非取其遇敵而避之也鄭人去楚卽晉托國於我者也若每遇輙避而惟責小國之必從於我夫豈春秋所善乎胡氏引舜格苗文王降崇事爲言論則髙矣美矣其如危國之望救何以師救人遇敵而避之春秋所以責也

七年春王正月鼷防食郊牛角攺卜牛鼷防又食其角乃免牛

魯之郊愚於僖三十一年旣詳著其義矣春秋於魯郊或譏失禮或以紀異僖之始卜譏失禮也宣三年成七年定十五年哀元年四書牛傷則以記異也谷梁子所謂展道旣盡而猶不免有傷者也此郊牛再食不皆在正月內春秋聮書以著上天示異之意許氏曰小害大下賊上食而又食三桓子孫繼作之象也宣公有虞三桓之志成始弗戒矣

吳伐郯

吳始見經吳太伯之後也而以號舉貶之也爲其踵楚僭名竊王大號故與楚同貶聖人作春秋垂世之法也或曰案國語吳本伯爵後益彊以子書亦不與之以伯爵其春秋之法仲尼之制歟曰否春秋諸侯犯上干紀罪有大於吳者不聞有所降黜獨於太伯之後黜伯從子國語之說其不然乎吳與楚爲敵其來已久春秋不書今伐郯而始書志其始爲中國患也郯太皡之後國𨿽小尙有典刑昭十七年郯子來朝聖人訪之以官名尙有取焉異時修春秋書吳伐郯貴之也貴郯而賤吳惡僣王也

夏五月曹伯來朝

不郊猶三望【三望義已見僖三十一年】

啟蟄而郊郊而後耕此郊用夏正之意也魯人每郊必卜春而卜不從則以夏夏而卜不從則以秋蓋自知其爲僭故卜之而後敢行耳而是郊也復與前異春而牛死免牛則不郊矣至夏五月而忽講三望之禮非郊之時復非望之時可無講而猶講春秋書之所以譏也

秋楚公子嬰齊帥師伐鄭

公防晉侯齊侯宋公衛侯曹伯莒子邾子杞伯救鄭八月戊辰同盟於馬陵

此合諸侯救鄭因以同盟幸諸侯之猶同也晉前此救鄭皆以大夫帥偏師以行楚人止而索戰則皆逡巡引避自以爲得計意其君亦悟至是合九國之師自將以行春秋爵諸侯而書救鄭襃之也春秋爲中國慮晉人稍能自振則動色以襃之荊楚盛兵憑陵則屢書以斥之諸說謂春秋與楚以霸非知春秋者也是役也不書戰而言盟楚避晉也重以吳入州來故楚人奔命自救不暇蓋中國自治之機

公至自防

吳入州來

吳伐郯春秋所憂也入州來又春秋所喜也州來楚邑或以爲楚之附庸直書州來以其爲要害之地吳楚所必爭吳得之可以制楚爲中國之喜也亦猶諸侯城鄭虎牢不書鄭以其爲中國要害之地城之而鄭服楚不敢爭也楚莊共乘晉政之不競竊霸威以脇制諸夏不虞太伯之後忽有興者於是吳入州來楚始知懼蒼姬之福祚未艾良以吳故而君臣上下悉均不知秉周禮以同於齊晉所以終於無成春秋𨿽欲進之於中國有不可得也

冬大雩

衛孫林父出奔晉

春秋中年諸侯之大夫外交彊國以伉其君衛之孫魯之季其尢者也林父自結於晉之權臣爲日久矣至是奔晉挾盟主以抗其上未幾返國值衛衎繼世不能君林父乘而作亂稱兵犯上逐其君而立已所善之公子卒之入戚以叛爲衛國患者幾四十年晉實主之衛事晉無違而晉之昬君彊大夫黨其叛臣爲之羽翼何以勸人臣之事君者衛獻魯昭所以失國晉實爲之也

八年春晉侯使韓穿來言汶陽之田歸之於齊

春秋之義莫大於正名名不正則言不順晉侯之使韓穿是也夫汶陽魯之土田受之於王者先爲齊所侵晉挾魯衛伐齊取其侵地以歸之於魯魯之舊物本非齊有也晉旣已歸之於魯復命魯人返之於齊愚不知晉侯之使韓穿何以爲之辭也春秋書晉侯使韓穿來言汶陽之田歸之於齊見其名之不正言之不順而難乎其爲言也歸之於齊非所歸而歸也或謂季文子陳義以拒穿故經於齊無取田之文以爲晉𨿽來言魯卒不與此則未可知也

晉欒書帥師侵蔡

蔡楚之與也晉人侵蔡攻楚之與國亦所以報其伐鄭也然蔡近於楚服楚之日多從晉之日少與陳鄭異晉未能制楚而務侵小國以爲功春秋不與也是故欒書此出以侵書

公孫嬰齊如莒

宋公使華元來聘

夏宋公使公孫壽來納幣【昬禮不稱主人義見隠公二年紀裂繻來】

華元之來聘共姬也【宣公女伯姬】公孫壽之來納幣也昬禮不稱主人此再書宋使譏也義詳見紀裂繻之來然宋之請昬於魯用禮甚勤前所未有也昬禮有所謂下達者禮之始也華元來聘乃宋公始使請昬俾上卿通其意禮所謂下達者也此媒氏之事今使命卿宋所以尊魯而重昬也魯旣許之公孫壽繼至納幣再以卿行禮亦重矣公羊曰納幣不書此何以書錄伯姬也以宋人篤於用禮而備書之傳者謂宋三世內娶故卿權伉於君今而結昬於魯宋共殆有意於正家者也書公使大夫𨿽若有譏而再書命卿之來則錄其重昬之意春秋於內女之適人其謹如此

晉殺其大夫趙同趙括

同括之死以左傳而言死於欒郤莊姬之譖不以其罪但史記載屠岸賈事謂岸賈爲司宼追論趙盾弒君之罪殺同括誅滅趙氏公孫杵臼程嬰匿武而免之諸儒多不取其說愚以當時之事而觀二說當兼取晉成景之世諸侯互相吞噬意者欒郤欲兼並趙氏假手於屠岸賈而爲此耳是時晉卿怙權必不容疏逺之臣專行誅戮蓋莊姬欒郤譖之於內而岸賈以司宼行其戮於外同括實無罪晉景惽於讒而殺之春秋不與諸侯之專殺大夫而況一朝殺無罪之兩大夫乎稱國以殺殺無罪也厥後厲公之殺三郤實效景之所爲此殺無罪彼殺有功於是羣下盡叛起而圖之厲以弒死晉之政權下移於卿以迄於亡景實啟之耳

秋七月天子使召伯來賜公命【公谷作錫命】

天王錫命於魯凡三見莊王使榮叔錫命桓公王不稱天譏錫命於簒賊也襄王使毛伯錫命於文公初嗣位而命之爲君春秋若無譏今成公卽位八年未嘗朝周復無勞能之可錄簡王忽使召伯來賜之命王稱天子春秋不無譏矣或曰天子天王王者之通稱其非貶歟曰天王者尊名也春秋特爲此名示人君之尊與天同其大以別異於僭王今變文而書天子寜無譏乎若錫命與賜命其義均也劉氏引戴記三公一命捲若有加則賜也以爲次國之君不過七命今而加賜服過其爵愚以爲成公方在童年周人未應加賜亦始命之爲君耳成立時尙幼今而稍長請命於周王賜之耳

冬十月癸卯杞叔姬卒【義已見五年又見明年逆喪】

晉侯使士燮來聘

叔孫僑如防晉士燮齊人邾人伐郯

左傳晉士燮來聘言伐郯也以其事吳故公賂之請緩師士燮不可乃俾僑如以師防七年吳伐郯晉不能救力屈而事吳豈其得已晉遽興三國之師以伐之晉無道矣不能制楚而惟欲服鄭不能制吳而欲責郯當其救則逡巡而引還當其伐則勇往而弗忌晉之君臣無能甚矣先書吳伐郯此書三國防伐郯不能救之又伐之著晉之罪所以貶也

衛人來媵

自入春秋內女之適它國者有矣諸國之來媵者亦多矣而春秋不書至是伯姬將歸於宋衛人晉人齊人皆來媵春秋特爲書著伯姬有賢行諸國樂以其女爲媵也古者諸侯娶嫡夫人及左右媵各以侄娣來從是謂一娶九女所以廣繼嗣也然小國有不能備媵焉今齊晉之大忘其勢而以其女爲伯姬媵春秋屢書而不厭其煩貴之也左傳曰諸侯嫁女同姓媵之異姓則否以齊人之媵爲非禮劉氏謂必同姓而後可則嬴姒嬀弋之國有不能備媵者矣但此三國來媵合嫡夫人之侄娣則爲十有二女春秋所以備書抑亦譏其過制以爲宋人當援禮制以辭譏在宋也

九年春王正月杞伯來逆叔姬之喪以歸

夫婦大倫以義而合者也有過而出事之必不獲已者也而禮有所謂無子而出者則禮之疑也檀弓載孔氏不喪出母又經之疑也聖人之身天下萬世所視以爲準的者安有簡薄倫類如檀弓之所載者乎愚觀春秋書叔姬之事而見聖人厚倫之意檀弓所言出於漢儒附防決無是也而又托爲子思之言謂道隆而隆道污而污語意不瑩重爲後人之惑衰世薄俗有不足於夫婦者每借是以文其過其害甚大昔年讀禮嘗著論以非之然未有以深辟其說玆因杞姬之事而知檀弓所載之爲誣也審矣叔姬之歸傳不言其故而自始歸至於卒以及逆喪皆系之於杞春秋與之能歸而爲之書也自是以來見之史傳去婦復還者多矣是皆孔氏之遺訓蓋有出而復者未聞旣出而遂絕旣絕而不可復者也彼謂子思不喪出母者齊東傳聞之說子思子重受其誣不得不辧

公防晉侯齊侯宋公衛侯鄭伯曹伯莒子杞伯同盟於蒲

公至自防

或曰是防也左傳云爲歸汶陽故諸侯貳於晉故晉人爲此防以尋盟則是盟也其不得爲同盟乎曰春秋書同盟有喜其能同而書同盟者有幸其能同而書同盟者自淸丘斷道以來楚兵橫行中原晉政日趨於亂而春秋猶書同盟幸其猶能自同於中國云耳非夫同心一徳以尊天子而奬王室如桓文盛時事矣

二月伯姬歸於宋

伯姬歸宋自始至成禮七見之經貴之也彼與鄫子遇使來請已者春秋不以其污簡冊而猶書之賤之也此貴之彼賤之所以垂法於後焉耳

夏季孫行父如宋致女

禮婦入三月廟見婦禮乃成則女家使大夫聘問謂之致女所以篤昬姻之好齊仲年之來傳言致夫人在它國則以聘書在魯國則言致女宋始者以命卿蔣事故於禮之成也亦以命卿致女胡氏謂致女使卿非禮也愚觀春秋書法似無譏

晉人來媵【義見前】

秋七月丙子齊侯無野卒

晉人執鄭伯

晉欒書帥師伐鄭

書晉人執鄭伯專罪晉也左傳謂楚以重賂求鄭鄭伯防楚公子成於鄧夫楚彊國也而云以賂求鄭論者疑焉蓋楚非輸賂之國鄭必不以宗社之存亡貪得賂而爲人役也良以晉景愚闇不君舉動乖舛無以大服諸侯之心而又取魯之汶陽以市恩於齊諸侯因此懷貳鄭之叛去端以是故耳據傳鄭伯如晉晉人執之是鄭伯猶未忍告絕於晉晉遽執其君以伐其國晉政舛矣執諸侯而不歸之京師兼有無王之罪故書人書伐書執誅晉也

冬十有一月葬齊頃公

楚公子嬰齊帥師伐莒庚申莒潰楚人入鄆

春秋責莒之不治亦責晉也左傳載莒子答巫臣之言自以僻陋在夷不爲繕完之計楚人乘之浹辰之間三都皆隳春秋書潰書入責莒之不能撫民且無素備也然楚之伐莒以救鄭也莒同盟諸夏馬陵及蒲皆預晉坐視其危亡而莫之卹春秋所惡也鄭盟楚則執其君而伐之莒危亡則置不問盟主之道固如是乎春秋不責晉而誰責

秦人白狄伐晉

宣八年春秋書晉師白狄伐秦譏晉也然晉猶書師也今秦狄伐晉書秦人白狄伐晉儕秦於狄貶秦也則奚貶乎以其黨於楚而爲之出師也前日秦晉交兵自爲其私曲直猶有所在今也楚人爭鄭正急出師潰莒以撓晉而乃率白狄戰其東欲使晉人不知所備而置鄭以去其爲楚謀善矣然捨中國而甘爲楚人之役秦之所以自處者卑陋甚矣是故貶

鄭人圍許

鄭伯在晉鄭之臣子出師圍許曰將以歸君而春秋不與也傳言公孫申之謀曰我出師圍許爲將攺立君者而紓晉使晉必歸君吁以是爲歸君之謀則可以是爲事君之道則不可也晉惠在秦晉人𨿽徵繕以輔孺子而使乘絡繹以歸君爲請秦卒歸君烏在其爲詭謀也

城中城

中城者左傳杜注以爲魯邑在東海廩丘西南谷梁曰非外民也範注謂春秋譏公恃城自固不復能衛其人民自以中城爲國中之城而定公六年又書城中城曰三家張也以是觀之城中城者城國中之城耳魯人以楚潰莒之故不無震疊之恐故城中城以自固非杜氏所謂廩丘者矣春秋之書之譏其不務撫民城𨿽固誰與守

春秋集傳詳說卷十七﹤經部﹐春秋類﹐春秋集傳詳說﹥

欽定四庫全書

春秋集傳詳說卷十八

宋家鉉翁撰

成公下【簡王五年晉景十九年】

十年春衛侯之弟黑背帥師侵鄭【義已見隠七年】

母弟岀聘修時事之常猶之可也以將兵伐國非所似親愛其弟春秋之書之所以譏也春秋有書齊侯之弟秦伯之弟鄭伯之弟宋公之弟者書弟𨿽同立義各異先儒一皆以爲貶殆不然也是役也衛以晉命侵鄭春秋之書之責晉也旣執其君又伐其國又使衛人自以其兵侵之晉景無能於楚而務殘小國桓文之罪人也以弟帥師責衛也以諸侯伐諸侯責晉也是之謂一書而再貶

夏四月五卜郊不從乃不郊【義已見僖三十一年】

古之郊也有常時夏正之郊則以上辛行事上辛有故則以中辛何事乎卜若圜丘之郊則必以至日禮不卜常祀而卜牲者是也而左氏每書啟蟄而郊孟獻子亦曰郊而後耕蓋祈谷之郊也祈谷之郊卽夏正之郊古者春有祈秋有報夏正之郊所以祈也季秋大饗所以報也魯人自知郊之爲僭不敢純用王禮故卜而後郊春不吉而卜夏卜秋是以有五月九月而郊者斯魯之僭禮也必欲以魯禮而合三王之禮則爲彊求其說此所謂五卜郊者卜以占天意吉而後郊自僖公以來以爲常春秋書之見僭禮之無福

五月公防晉侯齊侯宋公衛侯曹伯伐鄭

左傳謂晉侯有疾立太子州蒲爲君而防諸侯伐鄭考之經書法不異它日父在子爲君而防諸侯伐國古所未有是時晉非有危亡怵迫之故何至爲此愚意其爲傳聞之誤耳是時鄭伯見執在晉鄭人立君眾殺之而立髠頑君在而立君者鄭也非晉左傳所記因魯史傳聞之誤耳父在而爵其子春秋必不然或曰是役也諸侯皆爵何哉曰貴攺過也前日執鄭伯伐鄭過也今聞鄭有亂立君至於再晉人移其所以治鄭者而撫鄭歸其君而定其國是春秋所與故皆爵

齊人來媵【義已見上】

丙午晉侯獳卒【景公也卒不葬義見下公如晉獳乃侯切】

晉自靈成以來霸業日衰非復文襄之晉矣景公始卽位而荀林父有邲之敗諸侯叛而去之國勢浸削蜀之盟從楚者十一國晉莫如之何也幸而郤克戰齊而勝散者復合叛者復來霸威稍伸然天資庸闇無皁白之辧荀林父逗撓喪師而殺先縠欒氏怙黨專恣而害趙宗妄欲伸主威而不知是否邪正之辧正如漢哀帝臨朝屢誅大臣忠正之士無罪以死而王氏謀取其國家乃不覺悟內不明而輕用大戮此爲君者所宜戒也

秋七月公如晉

宣公奔齊惠之喪齊人以是加厚於魯成公奔晉景之喪晉人反用是肆悖止公預執紼自七月至明年三月乃得歸其亦有以自取矣天王之喪魯未嘗往防而霸國之喪僕僕亟往惟恐其後以事王者事霸魯固有罪而州蒲惰傲無狀止望國之君使之送葬是以王禮自居也春秋是以特削其葬以正其無王之戮或者乃曰爲其辱魯故絀其葬非也

冬十月

十有一年春王三月公至自晉

舊說謂正月公在晉不書諱見止也但襄二十九年正月公在楚而書諸儒以是引季氏取卞有爲亂之意公危不得入是以書公在楚公至自楚危公也愚以一時之事而言在晉在楚均爲彊國所止而有內外之異見止而在晉也猶爲內也見止而在楚也則外矣書不書其以是故

晉侯使郤犫來聘已醜及郤犫盟

或曰郤犫來聘而盟與三年荀庚來聘而盟書法全同其事同乎否乎曰不同也荀庚之聘而盟尋舊盟也實魯自慊其貳求與爲盟故𨿽伉也其責在魯今郤犫之來繼公至而書蓋晉人自知其無禮於公懼公之遂叛而卽楚故隨遣郤犫爲此盟其責在晉是時晉厲新立輕狂不度欲以無禮加於諸侯春秋書以貶之

夏季孫行父如晉

秋叔孫僑如如齊

僑如之如齊行父之如晉事同而情異者也魯自鞌之戰與齊久絕至是僑如如齊以修舊好修鞌以前之好雲爾魯昔者不堪齊之陵暴借力於晉以紓一時之忿至是受侮於晉君臣日奔走於庭而猶懼不免於是介然以悔惕然以思將尋舊好於齊故行父如晉僑如適齊事同而情異者也春秋是以比而書之俾後之有國家者務自彊以立其國無若魯人左右望於齊晉求所以自全而不可得也

冬十月

十有二年春周公出奔晉

公羊曰周公者何天子之三公也王者無外此其言出何自其私土而出也谷梁曰周有入無出其曰出上下一見之也注云上謂天王出居於鄭下謂今周公出奔左傳亦云自周無出周公之出自出也此春秋大一統之義三傳得之於聖門者也周公楚惡惠襄之偪且與伯輿爭政不勝怒而出及陽樊王使劉子復之盟於鄄而入三日復出奔晉故言自出傳因襄王出居之出原春秋無外之意而有自周無出之說此所謂內外之辧俗儒有以爲不然者未之講故爾春秋之世諸侯之大夫有出奔列國者去此卽彼姑務自全可也至於天子之公卿乃亦以事爭而奔列國彼列國受之而不以爲嫌是天下而有無王之國也周公王朝大臣與彊族爭政王不能裁其予奪則引而退可也今以爭不能勝怒而出王旣復之與之盟盟而入入而又奔是其心欲挾霸國以脇天子春秋書出書奔所以誅也絕之王朝其爲誅斥也大矣或曰襄三十年子瑕奔晉昭三十六年子朝奔楚書奔不書出又何歟曰殺佞夫而逐子瑕非子瑕之自奔也故不書出若子朝奔楚則與此異朝周之簒人也楚僣國也以簒人而奔僣國彼自謂出於王化之外春秋奔而不出猶曰此吾之簒人楚於義不得受也

夏公防晉侯衛侯於瑣澤

案左傳前年晉人釋鐘儀求成於楚楚公子辰如晉聘晉復遣糴茷以往宋華元以其善於楚令尹子重又善於欒書從而合晉楚之成而春秋惟書晉魯衛防於澤諸侯無預者晉楚爲成關系不細春秋略而不書豈無意乎蓋春秋所以待楚人者乃帝王禦逺之道來則禦之憑陵上國倔彊無王則伐之未有舉中國之大而胥與之求爲盟好者也齊桓之於楚討而服之晉文之於楚敗而卻之而霸者之職事舉矣晉自靈成君昬闇而臣惰偸以避楚爲得計至是因俘累以通意遂交聘而爲之成晉固苟求安佚而楚實怙其彊大略無息肩之意後三年渝盟伐鄭無所卹也又其後宋向戌復持弭兵之說爲盟而長楚遂使中國諸侯北面於荊楚之庭申之防冠履倒置而兵未嘗一日弭也其禍端亂本實兆於此故澤之防春秋書法如此不與晉以爲此防也

秋晉人敗狄於交剛【義已見僖三十三年晉人敗狄於箕】

劉氏意林外域者春秋之所外中夏者春秋之所內所內者將以徳治之所外者將以力治之中國可教以禮義故不結日不偏陳𨿽有道猶惡之若夫外域恃其彊力其來爲宼能勝之而已𨿽不結日不偏陳無譏焉呂東萊曰春秋之世中國有事於外域未有言戰者蓋遏絕之爲務惟力是恃不以戰爲罪也愚謂中國於外域以直敗爲文者明分也言其非中國之敵故不言戰傳者以不結日不偏陳爲直敗則拘矣中國與外域戰亦豈無結日而陳者乎諸儒以是爲拘遂有徳治力治之說又有惟力是恃不以戰爲罪之說此爲例所拘反覺有病秦皇漢武只爲與外域角力以致中國罷敝春秋之待夷狄自有道不徒以力也

冬十月

十有三年春晉侯使郤錡來乞師

自入春秋盟主帥諸侯之師以伐叛討貳而書於防者多矣至是始書乞師伊川謂不以王命興諸侯之師故書乞此論固正但霸國不稟王命而動兵伐國前此不書乞師今而書之豈無其故邪蓋書乞師者二有望國求援於外而以乞師書者卑之也有霸國出諸侯之師而以乞師書者抑之也魯僖不堪齊人之屢伐乞師於楚取谷春秋謂其懦無立志故書乞師以卑之卑之者乃所以激而進之也今晉厲始立血气方剛欲以事功自見分遣大夫召諸侯兵將以逞其所大欲春秋爲其銳於武功故書乞師以抑之抑之者乃所以節而止之也凡皆爲後世人君垂法退者進之兼人者退之書法抑揚之所在也彼晉厲公者非自能爲此謙抑之辭而有求於諸侯也許氏謂晉厲以僞飾之文而貶削霸體故不爲春秋所與夫霸國之威患其日張不患其日削也彼其削非春秋之所憂也學者以是思之

三月公如京師夏五月公自京師遂防晉侯齊侯宋公衛侯鄭伯曹伯邾人滕人伐秦【谷梁無齊侯】

或曰晉用諸侯之師伐秦以復其私怨春秋其無貶乎曰爲其朝王而後往請命於天子與上公俱行猶有尊王之心故皆錄而爵之也曰此本伐秦道成周而朝非特朝也春秋何取焉曰此春秋中年之書法志諸侯猶能稟命於王也周家盛時諸侯皆旅朝於京師或因巡守而朝於方嶽之下未聞道過京師而請朝者及其衰有過闕不下者矣自入春秋百三十年中間倡義尊王若桓文之盛不能率諸侯一朝於周而晉文爲宮踐土屈天王而朝焉彼其心曰霸權之尊不爲天王撓也及秦晉交兵晉侯嘗以師過周之境不聞請朝而後往彼其心又曰吾自假道伐秦非爲王而來奚事於朝是反得爲知禮乎今晉厲朝而請命與天子之老偕行是猶知有尊王之義而論者或責其慢愚竊不謂然也今有人焉父子異宮而處其一人過父之廬略不候起居傲然徑去其一人止車下道往見父聽所以命而後行將以略父而過者爲有禮乎以省父而行者爲順道乎以是而觀則晉厲猶在可取故春秋書公如京師又書自京師爲防書如京自京者錄其猶知有王也書自京師防諸侯伐秦者示諸侯稟王命而後伐若徵伐自天子出焉此又春秋存周之意也或曰是役也劉康公成肅公與師皆行春秋不書何歟曰伐秦與伐楚異伐楚攘亂也上公防伐正也晉自與秦私鬭秦未嘗叛周上公不當與之俱伐春秋不書二公親爲此役義其在是乎

曹伯廬卒於師【義並見下晉侯執曹伯】

秋七月公至自伐秦

孫氏曰不以朝京師至者明本非朝王

冬葬曹宣公

十有四年春王正月莒子朱卒

莒卒自此始徐邈曰莒本中國末世衰弱遂廢周禮葬皆稱諡莒君無諡故從吳楚例不書葬

夏衞孫林父自晉歸於衞

左傳衞侯如晉晉侯彊見孫林父衞侯不可旣歸晉侯使郤犫送孫林父而見之復之於位林父得罪於其君而奔晉奔而求復豈無他道乃挾晉以求復而君臣之道於是廢矣臣挾大國之援以干其君君以大國之故而忌其臣下陵而上忌亂之道也林父作亂逐君其端實兆於此春秋書自晉歸於衞責晉也

秋叔孫僑如如齊逆女【義並見下】

鄭公子喜帥師伐許

九月僑如以夫人婦姜氏至自齊

谷梁曰大夫不以夫人以夫人非正也以爲刺不親迎愚謂國君不親迎者多矣不皆譏此書僑如以夫人至自齊以其非所當以也穆姜與僑如共謀逐季氏出入往來不避嫌疑之間季氏從而煽之惡聲日聞於外今也逆君夫人大夫豈無可使者而使僑如其意欲使之重自結於齊實爲魯國玷夫人亦預有辱焉

冬十月庚寅衞侯臧卒

秦伯卒

十有五年春王二月葬衞定公

三月乙巳仲嬰齊卒【襄仲之子】

谷梁曰此公孫也其曰仲何也子由父疏之也注謂父有弒君之罪故不得言公子父不言公子則子不得稱公孫是見疏之罪由父故公羊曰仲嬰齊者公孫嬰齊也謂之仲嬰齊爲兄後也以爲後歸父也愚謂弟無後兄之理以後襄仲耳歸父謀誅三家事弗濟而宣公薨歸父爲季氏所逐故立歸父之弟以後襄仲非以後其兄也所以不稱公孫而稱仲嬰齊者當如谷梁之說襄仲之死也去公子而書仲所以誅也今其子不稱公孫由父有罪故耳舊史必書公孫此春秋革之

癸丑公防晉侯衛侯鄭伯曹伯宋世子成齊國佐邾人同盟於戚

晉侯執曹伯歸於京師

霸主稱爵而執諸侯有二晉文公入曹執曹伯宋人貶也晉厲公執曹伯歸於京師與其爲霸討也蘇氏曰稱侯以執執有罪也歸之京師禮也春秋之書執諸侯者多矣惟是爲得禮論者以晉厲公不克終凡行事數見毀疵而春秋秉法至公於晉厲所行猶有取焉書晉侯執曹伯歸於京師與其討有罪也谷梁以爲惡晉侯者非是前二歲曹宣公防諸侯伐秦卒於師公子負芻作亂弒嗣子自立爲君至是晉厲合諸侯於戚執負芻歸之京師合諸侯而執簒賊從眾人之望執之公也自入春秋霸主之執諸侯未有執當其罪若此而又歸之京師以示不敢專是以特爲春秋所與書法異於前或謂負芻簒立三年而後見執爲稽天討旣與之盟而又執之故書同盟其不然歟蓋有崇奬簒賊列之防盟而終於無討者矣此更三歲而討不猶愈於終無討者乎防而執簒賊諸侯之所同欲是故書同盟夫旣防而執簒賊復盟以戒諸侯春秋實與之而非貶也

公至自防

夏六月宋公固卒

楚子伐鄭

十二年晉楚爲成期以弭兵諸侯固兼事晉楚矣甫及三歲而楚伐鄭首禍也書楚子伐鄭志楚共之首叛盟目其人而貶之非爵也其後卒有鄢陵之敗君傷而臣死首禍之戮也

秋八月庚辰葬宋共公

宋華元出奔晉宋華元自晉歸於宋宋殺其大夫山宋魚石出奔楚

春秋於華元之出之歸再見其氏名者錄華元之能平內難也然一書而四以國見是亦有貶焉耳何氏曰宋公卒子幼華元以憂國之故爲大夫山所譖出奔晉晉人理其罪宋人反華元誅山左傳則謂華元行未及晉魚石追而復之討爲亂者故桓氏殺蕩山逐其黨國乃定二說不同愚竊觀書法華元奔晉自晉而復何氏之說爲正元之奔晉非奔也將借晉力以討亂晉人許之於是去而復還誅爲亂者合二說而觀當時之事可識矣書華元自晉歸於宋宋殺其大夫山言因盟主之力以除在內之爲亂者也蕩山宋之公族乘其君始立而未定殺公子肥弱公室也華元自以身爲右師司君臣之訓起而討之以其族大不假霸國之援事弗獲濟故自晉而歸山乃卽刑晉使之討而後能討也春秋去山族而正其伐本之罪故與華以能討亂然以一人有罪而並逐其族則元也亦太甚矣據左傳元之討山魚石有力焉山旣誅元乃並桓族而盡去之故魚石向爲人鱗朱向帶魚府皆奔楚春秋與元以討亂不與元以逐桓族以其挾晉之力盡去異已其心不純乎爲國是故貶之耳是時諸侯之用事者皆自結於彊國之大夫以操制其臣民春秋惡之此一書而四以國見言宋之卿大夫宋之罪人宋彊族必待晉力而後能誰何亦將無以爲國焉耳

冬十有一月叔孫僑如防晉士燮齊髙無咎宋華元衞孫林父鄭公子防邾人防吳於鐘離【始防吳】

此中國諸侯防吳之始谷梁曰防又防外之也公羊曰曷爲殊防吳外吳也春秋內其國而外諸夏內諸夏而外吳楚王者欲一乎天下曷爲以外內之辭言之自近者始也春秋內外之義固春秋一大條貫然是防也晉人合諸侯之大夫往防吳於鐘離晉所以崇吳也吳日彊與楚爲敵晉日削賴吳以爲彊故以殊防而崇吳晉𨿽殊防以崇吳而春秋則因殊防以外之所以明內外之辧也吳固姬姓太伯之後而僭王稱棄周禮春秋𨿽欲同之中國有不可得也自是防於柤防於向書法皆與此同惟序防則無譏或曰齊桓公防王世子於首止非殊防乎曰防王世子而殊防所以尊王也防吳而殊防晉以是崇吳春秋書之則爲外吳聖人之經有辭同而義異不可以例拘者若此類是也【義又見襄五年序防於戚】

許遷於葉

許畏鄭偪而求遷於楚故用邢遷之例以自遷爲文自是楚靈無道彊遷之於荊楚平復之於葉尋又遷之白羽遷之容城蓋不能以國矣春秋中年以後陳蔡與許專意從楚彼謂楚爲可恃以存而不知非我之類其心實異卒之陳蔡爲楚所滅許五遷自葉而白羽實楚人迫而遷之已而又遷容城遂爲鄭滅棄同好而從彊楚許陳蔡自有以取焉耳

十有六年春王正月雨木冰

公羊傳雨而木冰也著月而書是頻也冰者陰凝之气得水而冰者常也附於木而冰者失常也方春木用事木生火者也而陰气附之以冰陰气盛彊臣僭是其應也爲周正之說者以此正月爲仲冬雨下而著樹卽冰記寒甚過其節度故書愚謂十一月正當盛寒之時雨而冰亦其常也何足爲異此所以書正爲夏正正月木冰非時是以書耳

夏四月辛未滕子卒

鄭公子喜帥師侵宋

此鄭叛晉而卽楚爲楚侵宋也去年鐘離之防鄭猶在列今而遽叛豈非有所侮而動乎晉以秦楚方合懼而有求於吳初未害也而不能審其待遇之禮乃屈節以求之率諸侯之大夫往防吳於鐘離以齊桓公所以待王世子者而待之未能得吳而諸侯之在防者皆有輕晉之心鄭人叛而卽楚以是故歟

六月丙寅朔日有食之

晉侯使欒黶來乞師【義已見十三年】

甲午晦晉侯及楚子鄭伯戰於鄢陵楚子鄭師敗績世之人以成敗論事於晉厲公者多所不取愚觀春秋書法及考當時之事厲之志猶有可嘉春秋未嘗以其不克終而並廢之也晉自靈成景駸駸日趨於下其諸卿內慢其君外畏於敵每遇楚師則相與妄爲言說反顧而走惟恐其後由是楚之兵橫行於天下中國諸侯盡去而從楚晉莫如之何也及厲公者出乃能興起積衰久弱之勢率其驕狠惰慢之卿以與楚人一戰城濮以來所未有也論者不深考當時之事每謂欒書之欲戰不若士燮之僞逃實不然也是時楚共叛盟空國以出俾鄭人侵宋以致晉師晉若不出宋將無以自存楚師長驅而來魯衞諸小國皆從風而靡中國之存亡安危未可知也故鄢陵一勝闗系甚重而晉厲公者量褊不志得旋驕反以是速其死良可惜矣烏乎城濮之戰文公勝而益懼懼而增修其徳以是霸鄢陵之戰厲公勝而益驕驕而務逞其志以是亡觀乎百年二大戰或以之興或以之亡有國有家者知所警矣公羊曰敗者稱師楚何以不稱師王痍也以其傷於矢故舉君傷爲重故不稱師愚謂不書師書楚子目其君自取此敗誅叛盟也

楚殺其大夫公子側

成敗利鈍兵家之常楚毎敗必殺其大夫楚之用刑亦刻矣況是役也楚共身在軍中乃以敗軍歸過於其大夫而殺之視秦穆有愧多矣春秋稱國以殺貶也據左傳首敗盟以師侵鄭者皆子反之謀其亦有以自取

秋公防晉侯齊侯衞侯宋華元邾人於沙隨不見公此譏晉侯驟勝而驕以無禮加於諸侯也先是晉人徴兵於魯穆姜以其閒欲有討於季氏公不從而懼於內變遲遲其行晉人疑公之貳於楚不見公而執行父魯實有內難而晉不知卹春秋書不見公言可以見而不見譏在晉也或曰此魯之辱春秋之不諱何邪曰春秋之義責在我則爲公諱責在外則不爲公諱此書不見公責晉也旣責晉矣又何必爲公諱乎平丘之防書公不預盟則責在公【義又見昭公十三年】

公至自防

公防尹子晉侯齊國佐邾人伐鄭

徵伐當自天子出者也自諸侯專徵伐而天子拱手於上故齊桓晉文之興也大徵伐必以王命行之自是而降彊國之所行不皆在於義亦專之而已厲公之立每用師於四方必請王朝公卿與俱彼非力之不足亦仗王命以臨諸侯示有所稟但王之公卿數爲霸討出亦非所以尊王也況麻隧勝秦鄢陵勝楚國威不患不張而兩年之間三以王師伐鄭尹單奔走道塗轍不及息謂之挾天子以令諸侯則可謂之尊天子而正諸夏則未然也或曰春秋奚以無貶乎曰貶也前此齊桓伐宋單伯防伐春秋特書單伯以貴之單伯不與諸侯序也今尹子單子三以伐鄭出皆與諸侯序譏晉人數勤天子之老輕用王師亦譏王朝公卿不當爲霸討而數出也

曹伯歸自京師

以譏王討不伸罪人得以佚罰也負芻弒嗣君自立爲君晉防諸侯執而歸之京師當明正大刑宣示逺近孰曰不然執之未防而釋之罰不傷毫毛復俾君於其國周自是愈無以號召海內然實晉之罪也或曰晉文執衛侯執曹伯始執之皆不名及其歸皆名負芻之罪浮於二君歸之而不名何邪曰衛侯曹伯之罪小歸而名之以結正其事也今負芻罪大當討必不可赦者也乃聽其復歸是故不名以譏周家之失刑然實誅晉也防諸侯而釋簒賊何以爲盟主

九月晉人執季孫行父捨之於苕丘

冬十月乙亥叔孫僑如出奔齊

十有二月乙丑季孫行父及晉郤犫盟於扈

公至自防

乙酉刺公子偃

季孫之執僑如之奔公子偃之刺郤犫之盟春秋備書其事爲魯國隠憂非爲季孫之執之釋而書也當宣公之世季氏之威福已張襄仲之子歸父爲公謀將以晉人之援鋤而去之使未及反宣公卽世歸父見逐季氏之權愈甚國中之人莫不畏而惡之成公闇弱慮不及此穆姜與僑如共爲此謀斯蓋歸父前日與宣公欲爲而未克濟者其心𨿽未必純乎爲國其事不爲不是而況穆姜者傳載其平日言論引詩述禮尙有典刑滛泆失行必不至如魯史所言之甚史爲季氏故深詆穆姜愚以爲未足盡信爲此故耳蓋晉人之執季孫𨿽曰以魯貳故實郤犫謀爲魯國去其蟊賊其釋之也𨿽曰魯人請之實則欒範之私之使非行父外交有素彼晉人二三臣豈曲爲之用力若此者乎或曰傳稱行父爲社稷臣子之疾之不亦甚乎曰行父者始與襄仲共謀弒君陷叔仲惠伯於死魯亂賊之亞也其後與襄仲爭權相失宣公亦自惡其專而欲去之宣不死歸不奔則季氏之逐亦已久矣今穆姜欲伸宣公之遺志事迄今弗遂行父自晉脫歸大逞執辱之憾幽君母於廢宮殺無罪之公子魯之政權一出季氏其君拱手而已東漢之季伏后謀誅曹操事泄操使其黨幽後而殺之並殺二皇子其事與此相類成公頑無知視彊臣之幽其母恬然若無事者春秋之書法如此著季氏之亂遂成魯自是愈不能國矣故愚謂宿城費作三軍取卞意如逐昭公乃行父心術念慮間事孰謂行父爲魯之純臣乎

十有七年春衞北宮括帥師侵鄭

夏公防尹子單子晉侯齊侯宋公衞侯曹伯邾人伐鄭【義已見去年秋伐鄭又見今年冬伐鄭】

六月乙酉同盟於柯陵秋公至自防【義已見五年同盟虫牢】五年虫牢之盟同盟之變例也以王崩諸侯不奔喪而同爲之盟也此書同盟亦變例以王人預於盟書以譏也或曰伊川以此同盟爲同病楚陸氏謂不重言諸侯而書同盟譏尹單預於盟二說何如曰陸說近之矣柯陵之同與前日異方鄢陵之未戰也楚兵躪借中原中國諸侯有自拔而預於夏盟者春秋錄其外楚而書同盟及鄢陵之旣戰諸侯無憚於楚是以翕然俱來時使之然非其能外楚也以爲王人下盟變例而書所以譏也或曰翟泉之盟王人亦預春秋何以不書同盟曰盟於王城之內王不能裁正其禮直書其事王亦有責也【義又見襄三年雞澤】

齊髙無咎出奔莒【義見十八年齊殺國佐】

九月辛丑用郊【郊義始見僖三十一年】

谷梁曰夏之始可以承春以秋之末承春之始蓋不可矣九月用郊用者不宜用也公羊亦曰用者不宜用也諸說不同然未有確論愚謂魯人每卜而後郊或以春或以夏初無定期大率皆非所以當用而用春秋不書用郊夫豈無故豈非魯始用九月郊僭王者大饗報功之禮春秋以其出於常典之外故變文而書之乎蓋古者春而祈谷秋而報功皆有事於上帝祈谷以夏正報功以九月魯前此旣僭祈谷之郊至是復以九月講行報功之典僭而又僭者也是故書以譏之

晉侯使荀防來乞師

冬公防單子晉侯宋公衞侯曹伯齊人邾人伐鄭十有一月公至自伐鄭

或曰晉人三以諸侯之師伐鄭黷於用武春秋無貶何哉曰備書其事卽所以貶也春而伐冬而又伐王人轍未及息再以伐鄭告欒黶乞師未幾而荀防復乞師兵愈忿而鄭愈不來觀春秋之備書而知責晉爲深烏乎晉防吳於鐘離而鄭始叛去晉敗楚於鄢陵而鄭不復來非鄭之力有餘而晉之徳不足也使厲公於鄢陵旣勝之後不驕不矜惟徳惟惠勤撫諸侯而置鄭人叛服於度外鄭將自來而何以屢伐爲哉厲之才本可以嗣霸徳之不足以此取敗惜哉

壬申公孫嬰齊卒於貍脤

十有二月丁巳朔日有食之

邾子貜且卒

晉殺其大夫郤錡郤犫郤至

或曰範文子當鄢陵之未戰則深不欲戰及戰而旣勝則憂懼求死若禍之在朝夕彼何以知其然也曰以厲公之爲君與欒郤之爲臣而知其終之必至於此也君好勝而忌其臣臣好專而虞其君不至於大亂不已也𨿽然三郤晉之能臣嘗有功於其國其臨敵慮勝晉諸卿未有能出其右者借其有罪猶當在議功議能之科今以左右之浸潤殺之並及其族厲之狂暴抑亦甚矣一朝而殺三大夫欲無亡得乎春秋書之卽所以貶也謂春秋無貶不可也

楚人滅舒庸【義已見宣八年楚人滅舒蓼】

十有八年春王正月晉殺其大夫胥童

三郤之死晉厲殺之也胥童之死據左傳欒書中行偃殺之也春秋一以國殺爲文著胥童導君作難而其君由是以殞童亦晉國之罪人也人臣與君俱死於難是之爲死節孔父仇牧荀息之事是也春秋系之於君錄死節也胥童與厲公先後死春秋系之於國以國殺爲文者爲其有當誅之罪也使胥童大節可錄則必用仇孔之例繼其君而書死矣

庚申晉弒其君州蒲【厲公也悼公立】

或曰春秋於晉靈之弒則正趙盾之罪於晉厲之弒則略欒書中行偃姓名而不書豈非厲之惡爲甚故稱國以弒歟曰春秋之襃貶卽帝王之賞刑帝王賞刑載在方冊不惟學士大夫識之天下之人莫不識之夫豈有髙深奧賾不可窺測者乎蓋弒父與君人臣之大惡有權臣用事弒君而不以其實來告者有眾弒其君而具以實來告者有史失書而聖人特爲之書之者有史已書而聖人革而正之者皆所以垂法於後晉靈之弒趙盾弒之也晉厲之弒國人共起而弒之也國人何以弒之晉自邲之敗卿佐下逮士伍望楚人之顏行輙相率引避晉由此不競楚由此橫行中原防二十年鄢陵之遇若從諸大夫之言其亦遁矣幸而郤氏排眾議先羣卿以與楚戰由此有功中國之勢賴以復張狂楚之焰因是少戢謂宜大明慶賞以慰士大夫之心而厲也剛暴不仁疾諸卿之專恣已不得以逞乃鼓一勝之餘驕首殺有功之帥不惟殺其身又滅其家其亦慘甚矣意國中之人三軍之帥下及士卒憤怒激烈羣起而弒之春秋書法如此蓋紀其實也不然晉靈與厲均非令主靈之弒也春秋爲之正弒賊之罪厲之弒也乃以國弒爲文春秋必不然也左傳專歸獄於欒書中行偃而又謂三郤之死欒書與厲公實同其謀此皆他國傳聞之辭爲說不一欒書旣同其誅郤之謀不應又爲謀弒之首此有以知其爲眾弒非獨二人之罪也

齊殺其大夫國佐

齊靈不能防閒其母使之以淫亂著又受其母之譖而致髙鮑於戮靈之不君甚矣而國佐不忍一旦之忿誅慶克據盧以抗其君專殺之罪猶有可言據盧則不得謂之非叛矣然原其本心則在於爲其君正家法而施之無序以及於此是可憫也故春秋以累上書

公如晉

夏楚子鄭伯伐宋宋魚石復入於彭城

自入春秋諸侯之納國君者有矣未有諸侯以兵納亡臣者楚國不道前納孔寧儀行父於陳此復輔魚石以入於宋黨罪人而隳其宗國亂道也凡諸侯出奔𨿽失位而不失國諸侯以師納之復之於國耳大夫出奔旣失位矣並爵邑皆非其有諸侯復之於其君請而復之耳今楚子親持大兵挾魚石以入彭城與納諸侯亡公子之事異矣何休謂不書魚石入彭城以叛者楚伐宋取彭城以封之本受之於楚非得之於宋愚以爲不然彭城宋邑魚石宋臣何楚封之足言乎春秋不麗之於叛者閔魚石之始本無欲亂之心爲華元所防以至此原情末減是故不以叛書及華亥向寧作亂於內始書入於南裏以叛此春秋用法之權衡也【余義又見諸侯圍宋彭城】

公至自晉

晉侯使士匄來聘

秋杞伯來朝

八月邾子來朝

築鹿囿

谷梁曰築不志此其志何也山林藪澤之利所以與民共也虞之非正也愚謂凡書築書築城有譏者有不譏者城要害以保人民固封疆不得已而爲之不皆譏也乃若築臺築囿此不過爲遊畋一時之樂凡書築皆貶也當成公之世內有二彊家肘腋之虞外則晉楚並立莫適所從而公猶築囿從畋以樂慆滛無怪公室之日卑也

已醜公薨於路寢

冬楚人鄭人侵宋

晉侯使士魴來乞師【並見下】

十有二月仲孫蔑防晉侯宋公衞侯邾子齊崔杼同盟於虛朾

楚鄭今年夏伐宋納魚石於彭城至是復侵宋閒晉難也悼公合諸侯於虛朾將以救宋此防師𨿽未戰足以伐楚人之謀悼之此舉善矣是故書同盟言諸侯之同欲也但魯成未葬嗣君幼弱晉人發兵不爲之少輟無卹喪之義矣書乞師貶也非所當乞而乞是故書乞

丁未葬我君成公

春秋集傳詳說卷十八﹤經部﹐春秋類﹐春秋集傳詳說﹥

欽定四庫全書

春秋集傳詳說卷十九

宋家翁撰

襄公一【名午簡王十四年卽位母定姒成公妾是歲晉悼二年】

元年春王正月公卽位

仲孫蔑會晉欒黶宋華元衞寧殖曹人莒人邾人滕人薛人圍宋彭城

左傳曰非宋地追書也杜注成十八年楚取彭城以封魚石故曰非宋地夫子作春秋追書系之宋胡文定亦曰圍彭城者魯史舊文圍宋彭城者仲尼親筆其義正矣愚謂系彭城於宋者不與楚以得彭城也魚石自宋奔楚楚以兵納之彭城則彭城旣爲楚所得矣由常情而觀必謂彭城已非宋之有春秋正名之書於魚石則曰宋魚石於彭城則曰宋彭城不以列國叛人列國境土而屬之於楚所以辧逆順內外之分也書諸侯之大夫圍宋彭城襃之也爲宋圍彭城而不私其有同盟之義也晉悼公在位十五年惟此事可書故當時諸侯翕然歸之外是實多可疵論者惑於左傳之浮辭譽過其實甚者以爲悼優於文襄讀書不具眼其獘至此具論於下

夏晉韓厥帥師伐鄭

仲孫蔑會齊崔杼曹人邾人人次於鄫

齊桓公糾合諸侯不以兵車最後次於召陵問楚之罪不戰而楚服矣晉文自城濮一戰之後未嘗輕用諸侯之師霸者豈以屢戰爲功聖人亦不以屢戰而許人以霸晉厲旣勝於鄢用師不戢以逮於亡悼之立自當息民安諸侯先爲自治之計伐鄭非所急也今彭城之師始班而伐鄭之役繼起自此以後十三年之間十以諸侯之師伐鄭或連歲而再舉或一歲而兩興師旣得鄭又伐秦諸侯之大夫無寧居之日齊桓晉文之用諸侯不如是之甚也至於輔彊臣以抗其君奬簒賊以成其亂自是而後中國之政皆自大夫出其君拱手而不敢問簒弒相踵晉悼實啟之儒者惑於左傳之浮辭而不原春秋書法此最讀經一大病耳【余義見雞澤邢丘溴梁及晉悼之卒】

秋楚公子壬夫帥師侵宋

楚納宋之叛人悖於義也晉以諸侯之師克彭城執五叛以歸伸霸討也楚不知自反復以兵加於宋將以雪前恥而恥益甚焉左傳以爲侵宋救鄭其實不專爲鄭是以春秋不書

九月辛酉天王崩【簡王也靈王立】

邾子來朝

冬衛侯使公孫剽來聘

晉侯使荀防來聘

案禮曽子問諸侯相見揖讓入門不得終禮廢者幾孔子曰六天子崩太廟火日食後夫人之喪雨霑服失容則廢今天王崩而諸侯講朝聘之常儀不異平日無王也泰山孫氏曰天王崩邾子來朝衛侯使公孫剽來聘晉侯使荀防來聘皆不臣也左傳乃曰衛子叔晉知武子來聘禮也凡諸侯卽位小國朝之大國聘焉知朝聘之爲禮而不知喪王之禮爲尢重此左傳之失也杜元凱爲說以通之曰未聞喪故得行朝聘之禮考以其時王赴亦當聞於中國久矣春秋繼王喪而書朝書聘朝者聘者受之者皆當有誅孫泰山之義正

二年春王正月塟簡王

杜氏曰五月而塟速也自入春秋塟天子不書義已見隱三年其有書崩書塟者或以譏其緩或以譏其速或以魯奔會不如禮而書以責之

鄭師伐宋【義見下鄭伯睔卒】

夏五月庚寅夫人姜氏薨

左傳以爲齊姜成公夫人襄之嫡母齊氏也春秋書夫人姜氏薨以著定姒之非嫡春秋於魯先君之妾母不容黜其僭號每微見意焉齊姜與定姒並書卒塟而嫡妾之分見矣【余義見四年七月定姒薨】

六月庚辰鄭伯睔卒

自晉楚爭鄭以來鄭之從楚猶有不獲已之心惟睔也背夏最勇從楚最堅之死靡悔其言曰楚君以鄭故親集矢於其目非異人任寡人也夫楚共所以力戰而不能戢亦自爲爭諸侯計夫豈爲鄭故而睔之言若此甘於從楚者也春秋特去其塟

晉師宋師衛寧殖侵鄭

伐喪春秋之所甚惡也他人伐喪猶欲盟主仗義以正之而況爲盟主而伐人之喪者乎晉侯始立伐鄭諸侯有鄫之次今復乘鄭之喪而侵之失其爲盟主之道矣其後鄭人弒其君而從楚以伐喪爲說晉何以辭其責春秋繼睔之卒而書三國伐鄭貶其動大師伐人之喪也衛寧殖獨書名範氏述谷梁之意曰初衛侯速卒鄭人侵之故舉寧殖之報以明稱前事木訥乃謂晉欲得鄭固無問其伐喪此以後世權謀智詐而律春秋鹵矣

秋七月仲孫蔑防晉荀防宋華元衛孫林父曹人邾人於戚【義並見下城虎牢】

己丑塟我小君齊姜【義已見五月姜氏薨】

叔孫豹如宋

冬仲孫蔑防晉荀防齊崔杼宋華元衛孫林父曹人邾人滕人薛人小邾人於戚遂城虎牢

自秋及冬再防於戚春秋備書以見晉政之繁然遂城虎牢則春秋無譏也自晉厲季年不務徳以懷諸侯惟汲汲防伐鄭晉悼繼之用師無寧歲幸而魯有賢大夫孟獻子首建虎牢之議控扼險要以制鄭之死命鄭於是始屈蓋力屈非心服也春秋何取焉曰春秋辧天下內外之分者也虎牢諸夏之藩表得之以興失之以亡內外之限界在焉邑𨿽系於鄭險則闗乎中國故城虎牢不系之鄭明虎牢非鄭之所宜有也鄭之封疆嘗受之天子曷以不系之鄭乎曰鄭叛而從楚以天子之侯度甘爲楚屬辱天子之封守罪當削書諸侯城虎牢不曰鄭虎牢削之於鄭也削之於鄭曷以歸乎歸之於中國也歸之中國所以正天下內外之分故書曰遂城虎牢蓋舊史書城鄭虎牢聖人削之書城虎牢故曰春秋非聖人不能修

楚殺其大夫公子申【義備見五年楚殺壬夫】

三年春楚公子嬰齊帥師伐吳

吳楚交兵久矣春秋不書至是始書此著天下疊爲盛衰中國安危存亡於此乎系也楚自成穆始憑陵諸夏至於莊而其焰益搧而晉之霸業及是乃衰幸而吳日以大爲楚之內梗諸夏得以小康以吳故也晉悼公之興適當斯時以服鄭而楚不敢爭者非畏晉也以吳人之議其後也自周東遷大勢已去天爲生二霸以整頓之霸政旣弛而大伯之後繼興相與扶持姬籙以不墜於地天實爲之豈偶然哉厥後吳亡而春秋終晉大夫簒其君而周不復可興矣

公如晉

夏四月壬戌公及晉侯盟於長樗公至自晉

杜注晉侯出其國都與公盟於外也諸侯會盟不於其國都而必盟於外謙也魯君以童穉之年往朝於晉悼公於其歸也出長樗而與之盟勤於用禮故春秋書以美之

六月公防單子晉侯宋公衛侯鄭伯莒子邾子齊世子光己未同盟於雞澤陳侯使袁僑如會戊寅叔孫豹及諸侯之大夫及陳袁僑盟

是防也鄭服而陳亦來防之盛者也而其失有二盟大夫也盟王人也盟大夫大夫張也盟王人諸侯僭也故𨿽盛會而有貶辭諸侯盟於雞澤旣盟而陳侯使袁僑如會受而禮之需其君至而及之盟𨿽後會可也乃以一袁僑之故命諸侯之大夫別爲之盟君盟於前臣盟於後不足以結袁僑實開大夫伉君之漸谷梁謂雞澤之盟大夫張諸侯始失正得經意矣葵丘踐土天子之宰在焉不下預諸侯之盟也翟泉柯陵屈王人共歃春秋皆譏晉悼欲植霸業而不能以尊王爲事俾單子下預列國之盟諸侯僭王人大夫僭諸侯一舉而二失隨之書同盟非所當同而同也或曰先儒以同外楚而書同其然歟曰時有不同未容執例以爲同也當晉積弱之世楚焰方張諸侯預於夏盟曰同外楚可也自鄢陵旣勝楚人內困於吳諸侯之從晉者畏威而同盟謂之非譏不可也或曰陳鄭久叛而來服其不謂之同乎曰此厲之所爲而悼享其成耳晉自邲敗幾不能以國厲之始立躬擐甲冑率先羣卿以與楚戰鄢陵之勝不在城濮下又會吳楚交兵收吳人與之盟遂斷楚之右臂其立志實未可量而器小易盈驕以取敗悼繼之未幾陳鄭來防鄢陵一戰之功也其後三駕而楚莫能與爭本無他技特以楚人內困於吳自救之不給是以置鄭於不爭正如漢武用兵匈奴海內爲之虛耗宣帝坐享其成見謂中興之主若以呼韓欵塞盡爲漢宣之功則不然耳世人以成敗論事毀厲過刻與悼過優而春秋書法公若權衡讀者識之○或曰盟於女栗及蘇子也而不書同盟於洮於翟泉會王人也而不書同此盟王人而書同何也曰女栗之盟魯公自及蘇子非眾盟也故不言同然不書公及不書王命則譏也於洮之盟王室有難而爲此盟故不以同盟爲譏翟泉則王人及諸侯大夫盟於王城之內王不能正之以禮王亦有責焉耳故不書同盟【義又見僖二十一年於幽成五年虫牢十七年柯陵襄二十五年同盟於重丘】

秋公至自會

冬晉荀防帥師伐許

四年春王三月已酉陳侯午卒

胡文定謂午襄公名也孔子作春秋在哀公之世襄公乃哀之皇祖考曷爲不諱夫子兼帝王之道參文質之中見之春秋如莊公名同而書同盟僖公名申而書戊申定公名宋而書宋人與襄名午而書午之類從其質也愚謂夏殷以前不爲諱周人以諱事神始爲之易名之典廟中稱諡不稱名乃所以諱外是初無所諱詩書不爲文武諱是其明證至於衰世無所往而不諱如申繻答桓公之問晉廢司徒宋廢司空魯廢具敖二山皆臣下以陷爲忠非盛時之制也檀弓云旣卒哭以木鐸狥曰捨故而諱新此以神事之故於其死而爲之諱未聞生者而爲之諱而況於嫌名則諱二名則偏諱如後世之所爲此皆戰國亡秦之獘典律以春秋之法則在所當革也

夏叔孫豹如晉

秋七月戊子夫人姒氏薨【公作弋氏】

或曰此成公妾襄公母非嫡夫人也自齊姜卒而定姒始僭夫人之稱春秋何以無譏曰先君夫人一而已矣春秋旣於前年書夫人姜氏薨塟我小君齊姜以明成公廟有兩夫人兩小君以著襄躋妾母配先君之罪不加貶而義自見謂春秋無貶不可也

塟陳成公

八月辛亥塟我小君定姒

冬公如晉

陳人圍頓

左傳楚使頓間陳而侵伐之故陳人圍頓頓楚之使也陳人旣遣袁僑如會故爲楚所惡陳之圍頓爲中國也春秋著陳人之從中國故書凡書圍皆貶此以中國之與國而治荊楚之屬國則非貶讀者謹之

五年春公至自晉

夏鄭伯使公子發來聘

叔孫豹鄫世子巫如晉【谷作繒】

公羊曰外相如不書此何以書爲叔孫豹率而與之俱也曷爲率而與之俱舅出也莒將滅之故相與往殆乎晉【殆猶言疑而讞】取後乎莒也莒女有爲鄫夫人者欲立其所出也左傳則以爲魯請屬鄫於晉故偕鄫世子以往二說未知孰是然公羊之義必有所從授春秋因鄫莒之事以垂異姓涖後之戒【余義見莒人滅鄫】

仲孫蔑衛孫林父會吳於善道【公羊作善稻】

案左傳吳子使壽越如晉辭不會於雞澤之故且請聽諸侯之好晉將爲之合諸侯使魯衛先會吳且告會期故孟獻子孫文子會吳於善道甚矣夫晉人求吳之急也求之急故用禮過於卑而有所不憚然內外之辧內外之分斷斷乎其不可紊也故吳以號舉不與晉之虧禮而求吳也

秋大雩

楚殺其大夫公子壬夫

案左傳楚人討陳叛之故以爲令尹子辛實侵欲焉乃殺之前日殺公子申曰多受小國之賂今日殺公子壬夫又以侵欲於陳而使之叛楚猶有政二大夫不得爲無罪但連歲殺大夫用刑過慘春秋不與也故皆稱國以殺乃若晉景之殺同括晉厲之殺三郤皆爲讒邪所陷殺人𨿽多而晉國日趨於削殺非其罪也楚之用刑𨿽慘而國猶能彊豈非權出於上猶有辭於殺歟

公會晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚

或曰內外有辧春秋所以垂法前此及戎狄會盟春秋未嘗無譏今會吳於戚進而人之何歟曰義之所可與也勢之所宜交也吳太伯之後無可外也以其僭王之號而外之今吳請預於會春秋矜其爲太伯之後而收之以附於諸侯之末義之所當與也中國之人同欲外楚吳與楚連歲交兵其外楚之心與中國諸侯同之又勢之所宜交也故戚之會吳始書人進之也吳可進而春秋進之無傷乎內外之辧其後吳卒去僭號同於中國諸侯春秋進之自此始

公至自防

冬戍陳【義並見下救陳】

楚公子貞帥師伐陳

公會晉侯宋公衛侯鄭伯曹伯齊世子光救陳十有二月公至自救陳

戍者戍之於無事之時救者救之於被兵之日戍陳矣而又救之春秋書以善晉也公羊曰孰戍之諸侯戍之不言諸侯離至不可得而序故言我也谷梁曰內辭也以爲魯獨戍之恐不然蓋戍之者諸侯也救之者亦諸侯也前是有戍者救者今晉悼旣以諸侯之師戍之及楚師之來以戍爲未足又動大兵往救焉書戍書救襃也

辛未季孫行父卒【義見文十六年晉人執行父捨於苕丘又見襄九年穆姜薨】六年春王三月壬午杞伯姑容卒

夏宋華弱來奔

據左傳華弱與樂轡少相狎長相優又相謗也轡以弓梏華弱於朝平公見之曰司武而梏於朝難以勝矣遂逐之司城子罕曰同罪異罰非刑也專戮於朝罪孰大焉亦逐樂轡春秋不書轡奔著宋公用刑之不能平也

秋葬杞桓公

滕子來朝

莒人滅鄫

公谷大條貫數十皆洙泗髙弟親聞之聖人以授其門弟子惟公谷有傳於後如莒人滅鄫亦其一也周衰倫敎不競有以他姓爲繼嗣者滅人之國而人自以爲非滅如鄫事者往往有之聖人特於此垂訓焉諸儒多從左氏之說謂莒實滅鄫是時晉悼主夏盟豈有莒人滅同盟之國而全置不問愚以爲當從公羊之說庶不失聖人因事垂法之意

冬叔孫豹如邾

季孫宿如晉

十有二月齊侯滅萊

或曰滅國惡也而齊以爵書何歟曰有以爵書爲襃者有以爵書爲貶者隨事而可見滅國惡之大者而目其君所以誅也齊爲無道利人之土地殘暴而賊虐之必爲滅之之計萊未嘗有犯於齊也目其君書曰齊侯滅萊責之深矣尙何爵之有哉

七年春郯子來朝

夏四月三卜郊不從乃免牲【義已見僖三十一年】

左傳桓五年著例曰啟蟄而郊玆又述孟獻子之言曰吾乃今而後知有卜筮郊祀后稷以祈農也故啟蟄而郊郊而後耕今旣耕而郊宜其不從杜注於桓五年及今皆曰啟蟄者夏正之正月祀天南郊疏家引夏小正正月啟蟄其傳曰言始發蟄也漢氏之始猶以啟蟄爲正月中雨水爲二月節及太初以後更攺气名以雨水爲正月中驚蟄爲二月節以迄於今其實古驚蟄在正月始雨水則在仲春以是知啟蟄而郊郊必在夏正正月者周制也左傳謂周人以建子爲歲首而啟蟄之郊必以夏正之正月此又周家四時十二月次一用夏正之明證也然周禮冬日至禮天神於地上之圜丘郊特牲亦曰郊之祭也迎長日之至大報天而主日此又南至之郊周人蓋兼舉之說者謂夏正之郊以後稷配南至之郊以帝嚳配皆報本反始之義不專爲祈農也孟獻子之言與月令之制皆以孟春祈谷爲說蓋以啟蟄爲東作將興之候故目夏正爲祈谷之郊亦無害於義大率經傳一歲而祀天者三南至也孟春也季秋大饗也南至專主報本而孟春季秋以祈焉以報焉聖人制禮之意其在是乎若夫魯人僭郊初無定時卜吉而後舉行是以羣公之郊有先後早晚之不同春秋因其卜之不吉以示戒云耳○禮記又載孟獻子之言謂正月日至可以有事於上帝七月日至可以有事於祖此又以周正之建子月爲春建午月爲秋古有冬夏至者矣未聞有春秋至者也此恐非孟獻子之言與傳所載啟蟄異矣禮記中似此多出漢儒之傅會

小邾子來朝

城費

或曰左傳謂季孫行父相三君無衣帛之妾無食粟之馬無藏金玉無重器備而厥嗣甫得襲爵卽首以城費爲事父子所爲何相逺至是乎余曰不然行父之亷之儉信如傳者所言則當遠權而弗卽舉魯國賢人代居已之處請於君飭其子毋使預聞魯政夫然後得爲忠今而身死子繼首城其賜邑是將以伉君而專國宿之罪大矣行父亦有責焉春秋書城費以著季氏犯上作亂之漸【義己見成十七年晉人執行父】

秋季孫宿如衛

八月螽

冬十月衛侯使孫林父來聘壬戌及孫林父盟

列國之大夫相聘因爲之盟非伉也蓋自霸國之興諸侯惟事盟主魯衛宋鄭不相朝也其爲盟又與盟主偕盟列國之君復不自爲盟也不相朝不自爲盟故因大夫來聘而尋盟是不爲伉

楚公子貞帥師圍陳

十有二月公會晉侯宋公陳侯衛侵曹伯莒子邾子於鄬鄭伯髠頑如會未見諸侯丙戌卒於鄵陳侯逃歸谷梁曰鄭伯將會中國其臣欲從楚不勝其臣弒而死

公羊曰此大夫弒之曷爲不言大夫弒之爲中國諱也曷爲爲中國諱鄭伯將會諸侯於鄬其大夫諫曰中國不足歸也則不若與楚鄭伯曰不可其大夫曰以中國爲義則伐我喪以中國爲彊則不若楚於是弒之左氏則以爲子駟自以其私憾而弒君疎矣嗟夫子駟之惡極矣君有善謀沮之不得而遂動其惡其罪直不容死而要之其必有所授矣鄭伯𨿽死不失爲列國之諸侯陳侯旣逃遂終爲外裔之役屬以逮於亡春秋比而書之一衮一斧較然可見而晉人黨姦庇盜之罪亦無以自逃矣或曰雞澤之會鄭伯至而陳亦來今會於鄬鄭伯死而陳亦去何邪曰觀公谷之書鄭事與左傳之書陳事而春秋書法見矣蓋鄭之見弒陳之所以叛也谷梁謂鄭伯將會中國其臣欲從楚不勝其臣弒而死左氏書陳事亦謂陳之執政有二慶者與楚人謀使公子黃如楚而執之道告於會曰楚執黃矣君不來羣臣不忍宗廟社稷懼有二圖陳侯逃歸是陳與鄭之臣皆不樂其君之從晉或以弒或以刼一朝俱往斯固其臣之罪然亦目見從晉之無益也是亦晉之恥亦晉之責也鄭賊之不討陳侯所以逃也使鄭之賊臣弒其君於國中晉之君臣猶可謬爲不知以自解今弒之於如會未見諸侯之先謂晉而不知不可也知而不討其失政刑甚矣由晉之羣卿皆前日弒厲之餘孽內有所慊是以置鄭賊而不問諸侯如會見弒於其臣此中國一大變也而悼乃邈然若無所知恬然略不介意何以慰鄭僖九原之憾而服在會諸侯之心陳侯觀晉無政君臣相與謀逃之而歸鄭伯之死陳侯之逃其實一事耳公羊何氏注鄭伯欲與中國卒逢其禍諸侯莫有痛疾之心陳侯於是懼而逃歸書以刺中國之無義此數語深得經意春秋於此一事責晉爲深書曰鄭伯如會未見諸侯卒於鄵所以明正晉人失賊之罪黜其霸而同之於諸侯也繼鄭伯之死而書陳侯逃歸著陳侯之逃爲晉無政而逃使晉人能爲鄭討賊陳侯必不無故而逃盟春秋責晉之旨極爲明著諸儒雷同稱譽許晉悼過其實失春秋垂訓之旨矣

八年春王正月公如晉

夏葬鄭僖公

公羊曰賊未討何以書葬爲中國諱也【義詳見上】

鄭人侵蔡獲蔡公子燮

鄭人之弒其君所以說楚也乃復出師侵楚之與國何哉蓋晉人僞爲不知鄭之弒君者從而撫之鄭亦僞若不欲從楚故侵蔡以求說於晉此皆以僞相從耳鄭之爲僞姑以逃晉人之來討晉之爲僞亦苟焉而已矣身爲盟主不能救人之災卹人之患以討殘賊以大服天下之心乃欲掩藏覆防苟示羈縻豈不爲鄭人所鄙笑乎春秋書侵書獲蔡鄭皆不與也蔡甘於從楚鄭僞於從晉夫豈春秋所與乎

季孫宿會晉侯鄭伯齊人宋人衞人邾人於邢丘【君在而大夫爲會】

谷梁曰君在而大夫爲會見魯之失正也泰山孫氏曰邢丘之會公在晉也晉侯不與公防而與季宿會襄公微弱政在季氏故也晉爲盟主棄其君而與其臣何以宗諸侯晉侯之惡亦可見矣愚謂此一書而三示貶也以霸主之尊而會諸侯之大夫諂也是時諸侯之大夫皆怙權以陵制其上正望盟主有以裁之乃復諂而與之防鄭人弒君不爲之討賊更使新君立於眾大夫之間魯君身在晉而復會季氏奬其臣而卑其君遂使季日益橫魯日益削凡皆晉悼之所爲而春秋之所深貶也自入春秋百五十年未有國君在會而大夫亦預於盟者雞澤之不戒而邢丘抑又甚焉晉悼務以聲音笑貌恱人而悖義害禮有所不卹亦由晉之羣卿以其所以專晉者而施之他國遂亂人君臣之分至於溴梁而濫觴者滔天矣愚故謂春秋未嘗與晉悼以霸

公至自晉

莒人伐我東鄙

秋九月大雩

冬楚公子貞帥師伐鄭

始鄭人弒其君於會以說楚也旣而侵蔡欲以自結於晉論者謂其介於二國之間苟爲自全之計然其從楚者本謀也其未遂與晉絕者僞也子駟之徒志在從楚楚至而服惟恐其後矣使晉人能爲鄭討賊駟可戮貞可卻而鄭之與陳先後偕至矣晉悼諂以媚其大夫復諂以結諸侯之彊大夫當爲者不能爲當正者不能正當討者反與之厚霸國之紀綱至是而盡替徒以吳壽夢乃心中國故楚人稍知所畏憚鄭卒來歸外是豈有一事之可稱哉讀春秋勿爲左傳浮辭所惑

晉侯使士匄來聘

春秋集傳詳說卷十九

欽定四庫全書

春秋集傳詳說卷二十

宋家翁撰

襄公二【周靈王八年晉悼十年】

九年春宋災【公羊作火】

公羊曰曷爲或言災或言火大者曰災小者曰火內何以不言火內不言火甚之也外災不書此何以書爲王者之後記災也左傳謂人火曰火天火曰災人之與天何以致其辧二傳所言亦彊求其說耳蓋書災者正也書火者傳錄之誤也外災所以書以來告故其不告者史亦略之而已矣

夏季孫宿如晉

五月辛酉夫人姜氏薨

秋八月癸未葬我小君穆姜【成之母襄之祖母】

穆姜始與僑如謀去季氏事不克爲行父所幽在廢宮十餘年與鄭莊之母武姜居於城潁無以異也鄭莊𨿽有黃泉之誓未幾復爲母子如初成與襄父子以闇庸相踵穆姜終爲季氏所幽不得出以逮於死魯國之大曽無有如潁考叔之悟其君者畏季氏也傳謂行父取穆姜之喪具以葬齊姜虧姑而成婦其用心爲可誅矣嗟夫行父幽穆姜宿取卞意如逐昭公自後世而言懿師昭之類也有國者其以是爲戒

冬公會晉侯宋公衞侯曹伯莒子邾子滕子薛伯伯小邾子齊世子光伐鄭十有二月己亥同盟於戲【戲許宜切】桓文之霸也皆有以大服諸侯之心諸侯心服而楚知所憚而不敢肆此所以霸也晉悼始立爲宋圍彭城得其諸叛以歸義聲由是遠暢故鄭陳先後來歸有可霸之望及鄬之會不能爲鄭討賊陳侯觀其無政逃去不盟晉之爲晉亦可想矣尙何霸之足言乎夫不能救人之災卹人之患以伸其霸討惟欲彊其從我今日而會明日而盟又明日而伐或一歲而再會再伐諸侯疲於奔命自文襄以來所未有也盟於戲鄭實未嘗服其載書曰自今旣盟之後鄭國而不惟有禮與彊可以庇民者是從而敢有異志者亦如之鄭固侮其無能矣師未出境楚人伐鄭鄭及楚平所幸吳子來會有以壯中國之威而褫鄭人之魄不然晉楚交兵殆未有巳也然則春秋猶以同盟書何哉曰此徧責諸侯之同乎是盟者也晉人不能爲鄭討賊諸侯無忿嫉之心而猶預於伐鄭以爲此盟是故書同以責之書伐鄭書同盟皆貶也非所當同而同者也

楚子伐鄭

胡氏謂善爲國者不師善師者不陣善陣者不戰知武子明於善陣之法以佐晉悼公屢與諸侯伐鄭楚輒救之而不與之戰楚師遂屈得善勝之道愚謂此論𨿽美非事實也晉悼之失在於不能庇鄭而惟彊鄭人以從己所幸吳師擬楚人之後楚不得以逞鄭卒服從今乃以善避宼者爲善陣楚若不退鄭之存亡未可知也

十年春公會晉侯宋公衛侯曹伯莒子邾子滕子薛伯伯小邾子齊世子光會吳於柤【義已見成十五年會吳於鐘離是會壽夢實來】

或曰柤之殊會固鐘離之前比尊吳所以抗楚也自是楚始知畏鄭亦來附春秋其與之乎曰春秋貴分而不貴勢貴義而不貴權尊吳以抗楚待吳以會王世子之禮屈分而從勢略義而從權春秋不與也故序防於戚吳以人進殊會於柤吳以號舉此春秋垂世之法也或曰不殊會而吳不至則將若何曰吳固願通於中國晉人當率之與俱朝王寵以王命而隆其爵秩彼將踴躍自勵以與楚敵𨿽不殊會可也

夏五月甲午遂滅偪陽【妘姓國祝融之孫】

晉人率中國諸侯會吳於柤爲服鄭也爲攘楚也壽夢甫預於會晉乃率之以滅偪陽嘗讀左傳至此殆不可曉及觀谷梁傳則曰遂滅偪陽不以中國從夷狄也範氏注時實吳會諸侯滅偪陽恥以中國之君從蠻吳之役也何氏注公羊亦曰惡諸侯不崇禮義爲彊吳開道以滅中國故疾錄之觀公谷二說則知偪陽之滅蓋吳意也偪陽近於彭城乃吳入中國之路必吳人與之有怨而欲滅之非晉意也晉方會吳以謀楚乃以諸侯之師久頓偪陽而滅之曰以封向戌非事之所急實吳人之意而晉爲之役如公谷之說可無疑矣春秋書遂滅偪陽責晉深矣

公至自會

楚公子貞鄭公孫輒帥師伐宋

案傳鄭弒君者公子騑其執政也晉所以不敢加問何懼騑之勇於從楚而亂臣賊子反因是肆行罔所忌旣動師從楚伐宋又伐衞且侵魯西鄙晉坐視莫如之何談春秋者亟稱晉悼之賢稽之於事不知其所以賢

晉師伐秦

春秋於楚鄭伐宋之後繼書晉師伐秦責晉也諸侯惟宋事晉最謹是以爲楚所疾今宋人受兵晉不能急救猶可諉曰力之不及乃更出師伐秦秦𨿽與晉有憾孰若宋人受兵之爲急乎置宋之急而治己之私春秋所以責也不書大夫帥師微之也

秋莒人伐我東鄙

公會晉侯宋公衞侯曹伯莒子邾子齊世子光滕子薛伯伯小邾子伐鄭【世子序諸侯之上】

左傳謂晉悼三駕而楚不能與爭此其一也是役也鄭不服乃戍虎牢以逼之鄭暫及晉平楚師至卽從之欒黶欲戰荀防不可曰我實不能禦楚又不能庇鄭鄭何罪不如致怨而還遂還楚亦歸防𨿽不武然其言如此可謂能自反矣蓋必有以制楚而後可以服鄭今望敵輒走而彊鄭以必從晉之從政者亦妄而已矣然則厥咎安在曰鞌之戰鄢陵之役郤氏之功居多羣卿忌而陷之三郤旣死於是無復以身殉國者每遇楚至則相率引避以爲得計晉自是日削卿族日彊陵僭之萌自悼而始○齊世子光序於滕薛邾之上晉爲之也四國諸侯也國弱而卑齊彊國也光復樹黨以伉其君故晉悼以前日諂諸大夫者而諂之序之四國諸侯之上紊周班以結彊梗春秋不與也故直書以志其過【義又見亳城北蕭魚】

冬盜殺鄭公子騑公子發公孫輒

公子騑者子駟也案左傳弒鄭僖公於會賊其首也晉人謬爲聾瞶以行姑息之政反爲子駟所侮叛而服服而又叛視晉無有也至是惡稔罪盈假手於盜以迄刑誅春秋書盜殺公子而削其大夫之稱貶也騑爲首發輒爲從所以著弒君之罪終無逃於刑誅者耳或曰此逆人也何以不去其族曰盜實殺之討不以其罪也

戍鄭虎牢

城虎牢不書鄭今戍之而書鄭虎牢奪之於晉復以與鄭也虎牢內外之限前城虎牢而鄭服城之效也晉不能綏鄭以徳又不能震楚以威用兵無寧歲及是以楚師方盛避而去之乃姑戍虎牢以蓋其避敵之羞故春秋奪之而歸於鄭

楚公子貞帥師救鄭

救固春秋所善也然施之於內與施之於外不同諸夏爲外裔所侵陵同盟之國帥師往救春秋所善也同妵之諸侯叛而從楚盟主伐之而楚人救之非同盟之福也春秋何取焉夫春秋明內外之辧正冠履之防以尊周室攘僣亂則彼之救不救於我何有胡文定謂春秋善楚之能救殆不然也唐之叛將有乞援於蕃部而抗其君者與諸侯乞援於楚而敵中國者亦何以相逺卽是而觀楚救之善不善可以坐判矣

公至自伐鄭

襄陵許氏曰書楚救鄭而致公知諸侯之避楚也避楚侵鄭不書諱也此說深得經意是役晉之諸卿自知不能避楚而侵鄭北鄙以歸其不潰敗者幸也論者以爲善陣者不戰豈不誣乎

十有一年春王正月作三軍

左傳季武子作三軍三分公室而季孟叔孫氏各有其一三子各毀其乘季氏使其乘之人以其役邑入者無徵【注使軍乘之人率其邑役入季氏無公室之徵】不入者倍徵【不入季氏者使公家倍徵之設利病驅公民使歸己】孟氏使半爲臣若子若弟【取其子弟之半四分其乘之人以三歸公而取其一】叔孫氏使盡爲臣【盡取子弟以其父兄歸公】不然不捨愚案作三軍諸說不同杜氏謂魯本無中軍惟上下二軍皆屬於公有事三卿更帥以徵伐季氏欲專其民人故假立中軍以攺作其說是矣但疏家又引魯頌閟宮僖公復周公之宇者云公徒三萬鄭氏謂大國三軍合三萬七千五百人言三萬者舉成數也以爲僖公復古制作三軍矣至文公以來霸國以軍多而貢重遂自減爲二軍至此復作三軍此亦揣摩而爲說非有所本也愚謂魯頌所云公徒三萬公車千乘者出於詩人歌頌之辭當時未必果備三軍之制至此季氏乘襄公之幼弱盜竊兵權始作三軍盡攺舊制以魯國丘甸卒乘爲孟叔季之私有春秋書作三軍著季氏犯上作亂之漸實始作也蓋三軍者舊𨿽有之每遇出徵則大夫帥之以行事已則兵歸於甸大夫不得而私也今析二軍以爲三而三家各有其一爲國君者僅擁虛器於上國非其國矣幹侯之禍權輿於此春秋書城費於前作三軍於後所以垂人臣負固擁彊之戒

夏四月四卜郊不從乃不郊【義已見僖三十一年】

鄭公孫舎之帥師侵宋

左傳謂鄭侵宋以致晉師且將從晉愚謂鄭欲從晉則俟晉至而盟之可也不待侵宋以怒之此受命於楚而侵宋耳是秋復從楚子伐宋一歲再犯宋境彼於宋何憾直奉楚命不得自己何必曲爲之說

公會晉侯宋公衞侯曹伯齊世子光莒子邾子滕子薛伯伯小邾子伐鄭

秋七月己未同盟於亳城北【公羊作京城北】

左傳謂諸侯伐鄭觀兵於鄭南門鄭人行成秋七月同盟於亳城北以爲鄭亦預盟諸侯反斾未及國而鄭復從楚與楚子俱伐宋自二霸以來百餘年間小國之叛服固不常未有若鄭人今日之從於晉楚蓋朝暮變不曰侮晉可乎良以晉之羣卿實出楚大夫之下鄭人窺覘其無能故來則從之去則背之實侮晉也然楚人內困於吳欲息肩而不可故鄭終服從於晉勢使之然悼與其諸卿何能爲哉【同盟義已見九年於戱】

公至自伐鄭

楚子鄭伯伐宋

公會晉侯宋公衞侯曹伯齊世子光莒子邾子滕子薛伯伯小邾子伐鄭會於蕭魚

或曰自晉悼始與楚爭鄭今始得之鄭自是不復叛者二十餘年春秋其與晉以霸乎曰否舜文王聖人也所以自治者豈有未善當苗之未格崇之未下則班師而敷徳修政而復伐務求其在我者安有十年用武困天下諸侯而毒一國必其服而從己而謂春秋與之乎曰舜之格苗文王之降崇帝王事也以此望衰世之君其亦難哉曰非爲是也晉之於鄭亦頗有所愧乎鄭僖棄楚而卽晉卻諸臣之請而從諸侯之會不勝其臣見弒而死晉明知之而不爲討賊惟連兵伐鄭責鄭以必從夫亦當自反乎楚伐鄭無寧歲晉之諸大夫望敵輒走莫敢攖其鋒惟驅諸侯之人用之於鄭不能制楚之彊惟欲責鄭以服夫亦知自反乎今楚人內懼於吳救鄭不力鄭知楚之不足恃是以叛而復來而晉有愧於鄭多矣更以服鄭爲功而欲尸盟主之事乎齊桓在位四十餘年用諸侯曽不二三晉文在位十八年城濮大戰僅從齊秦宋之師至於末年不復再以諸侯伐國春秋僅與之以霸今悼公在位十五年無歲不興師律以春秋之法是當有黷武之罪何霸之足言乎或曰桓文之霸也少有不善則春秋人之厲悼之伐國春秋始終不去其爵何邪曰與之霸則責之也備此春秋待賢者之道直書其事而無所隱此春秋待眾人之道也蓋春秋以備書而無貶歲防歲伐春秋猶或貶之今也或一歲而再防再伐春秋備書其事而皆目其人貶之深矣先儒謂晉悼以至誠待人而鄭來服自是不背晉者二十四年吁悼之服鄭亦因其時而已矣使楚人不內懼於吳鄭𨿽欲不背晉可乎愚觀晉悼以聲音笑貌而結諸侯之彊臣卑其君而抗其臣實諂道耳誠安在哉左傳雜引諸侯之史以示其博彼皆國之私史何足盡信學者當原聖人之書法傳辭不足惑也

公至自會

楚人執鄭行人良霄

左傳諸侯悉師欲伐鄭鄭人使良霄如楚告將服於晉楚人執之啖子曰凡稱行人而執以其事執也不稱行人而執以已執也許氏曰書執良霄見楚力盡於此矣

冬秦人伐晉

據左傳秦人伐晉以救鄭爲楚也士魴禦之爲秦所敗春秋略敗而不書不與秦人之爲楚而救鄭也

十有二年春王三月莒人伐我東鄙圍臺季孫宿帥師救臺遂入鄆【谷作邰】

谷梁曰遂繼事也受命而救邰不受命而入鄆惡季孫宿也公羊曰大夫無遂事此其言遂何公不得爲政也何氏謂季宿取鄆以自益也或曰大夫出疆有可以安國家者專之可也春秋之不與季氏何哉曰此春秋用法之變不可以例言者也宿始繼其父卽首城賜邑繼而作三軍取公室之丘甸以爲己之私有今而救臺遂事入鄆取邑以自廣其心非爲國也是故春秋𨿽許大夫以出疆遂事於季孫特變文而示戒抑權姦也

夏晉侯使士魴來聘

秋九月吳子乘卒【壽夢也】

公羊注以爲賢季子始卒其父非經意也楚方盛而吳獨能與之爲敵有功於中國甚大是故春秋特卒之壽夢之嗣子諸樊讓國於少弟季札季札辭之兄弟更讓不以傳其子是𨿽太伯之遺化而壽夢所以齊其家訓飭其子者從可想矣【余義見二十九年季札來聘】

冬楚公子貞帥師侵宋

公如晉

十有三年春公至自晉

夏取邿【公作詩內滅國義已見隱元年無駭入極】

此魯滅國也內滅國書取公羊以邿爲邾邑左傳謂邿小國有亂分爲三師救邿遂取之今從左傳春秋𨿽爲魯諱書取不書滅然亦責晉人之無討也

秋九月庚辰楚子審卒【共王也康王立】

冬城防

十有四年春王正月季孫宿叔老會晉士匄齊人宋人衞人鄭公孫蠆曹人莒人邾人滕人薛人人小邾人會吳於向【義已見成十五年會鐘離襄十年會柤】

是會也左傳謂吳爲楚所敗會於向爲吳謀楚範鞅數吳人之不徳而退之甚哉晉人之逐利而忘義也急而求吳以抗楚也緩而退吳求以內交於楚也自是吳𨿽與晉作疎然其與楚也兵連已久勢不得爲之下更勝疊負四五十年楚無一日之寧居晉所以服鄭而楚不能與之爭實陰受吳之賜不然晉悼君臣𨿽欲避楚而苟安有不能得也○內大夫未有二卿俱使者此叔老與季孫俱得書志二卿之不當並行也左傳謂自是晉人輕魯幣而重其使恐非春秋所以聯書之旨晉亦未嘗加重魯使

二月乙未朔日有食之

夏四月叔孫豹會晉荀偃齊人宋人衞北宮括鄭公孫蠆曹人莒人邾人滕人薛人人小邾人伐秦

晉悼用十年之力率中國諸侯爭鄭於楚僅乃得鄭而又率之伐秦其勞諸侯而敝中國前所未有也蓋荀防嘗持兵禦秦有櫟之敗至是荀偃以諸侯之師出欲刷前恥而罷愞之佐彊梗之大夫率之而不能進鼓之而不可作濟涇而次不得秦成遂大潰以歸自秦晉交兵五六十年出師無紀未有甚於此者據傳荀偃下令曰雞鳴而駕塞井夷竈惟餘馬首是瞻欒黶下軍帥也乃曰晉國之命未是有也余馬首欲東乃歸眾於是皆還偃爲大將而其下擅引兵以還失律甚矣是行晉悼待於境上而諸帥略無所稟姑息之獘也晉自是始不能軍日趨於削奚其爲霸

己未衞侯出奔齊【衞侯衎獻公也】

此孫林父寧殖作亂而逐其君杜氏注左傳云諸侯之防皆書孫林父寧殖逐君春秋以其自取奔亡故不名逐君之賊先儒或有取焉愚竊疑之蓋君𨿽不君而臣不可以不臣林父以其私怒作亂逐君乃謂春秋歸過其君置賊於不討是豈聖人意乎蓋春秋於弒君賊則明著其誅死之罪於逐君賊則每垂人君失馭之戒故多以自奔爲文只以衞事而言林父者自衞定公時以罪奔晉挾盟主之令而返其國跋扈之萌已兆於此時衞獻繼世不深思按禦之道防患於未萌乃又從而激之方其命師曹歌巧言卒章吾謂其必有以爲先事之備及林父稱兵犯上一朝殺四公子衞獻請盟不從遂委宗社以出其不能君甚矣春秋以自奔爲文者著人君失馭之戒非謂林父所爲爲是歸過其君略賊氏名而不書也春秋自林父歸衞至入戚以叛具書不遺皆所以討也此𨿽書衞侯奔而不以名書見君之過微賊之罪大非謂林父猶有可原之情也若夫師曠所以告晉侯者彼爲其君諷耳安可以此律春秋之法胡氏責君太過恐非聖人垂訓之本旨

莒人侵我東鄙

秋楚公子貞帥師伐吳

冬季孫宿會晉士匄宋華閱衞孫林父鄭公孫蠆莒人邾人於戚

愚觀春秋經而知晉悼心術之微矣邢丘之會國君在而奬其臣彼謂諸國之權皆在大夫是故以諂其大夫而陵替之漸遂徧於中國至戚之會而其心術之微者著於事矣孫林父逐君賊也乃使之得預於會是奬其逐君而敎諸侯之大夫俾胥而爲逆吁其險哉自悼用師於鄭衞衎無會不在無戰不從今爲其臣所逐晉當防諸侯納衞君誅孫寧以伸霸討乃盟主職分之所宜爲旣不能然反聽賊臣立君已爲會以定其位前旣置鄭賊而不討此復奬衞盜以成其簒此豈特桓文之所甚惡楚𨿽無道猶未至隳壞名檢苟以恱人若晉悼君臣之所爲也說經者惑於左傳之浮辭過爲稱譽愚稽之於事質之於經可襃者不二三可貶者十六七而其罪之最大者奬鄭駟扶衞林父尊魯季氏亂人君臣之分苟焉以盟主自居左傳與之而春秋實不與也或曰自入春秋諸侯之輔簒黨逆者多矣子何獨責一悼公乎曰桓文之未興也固多輔簒之人逮齊晉繼霸此風頓息今悼身爲盟主威不足以震彊暴徳不足以懷小弱惟黨簒輔逆以媚道結諸侯之彊大夫霸政自是始壞猶得謂之賢君乎【義又見襄二十六年澶淵之會】

十有五年春宋公使向戍來聘

二月己亥及向戌盟於劉【聘而爲盟義見七年】

諸侯之大夫聘而爲盟者有矣今向戌來聘公及盟於劉出國都而與之盟於禮爲伉然臧孫嘗及晉侯盟於赤棘晉欲懷魯不嫌其伉也

劉夏逆王后於齊

公羊曰劉夏者何天子之大夫也劉者邑也其稱劉以邑氏也外逆女不書此何以書過我也左傳曰官師從單靖公逆王后於齊卿不行非禮也注官師劉夏也天子官師非卿也劉夏獨過魯告昬故書劉不及單禮天子不親昬使上卿逆而公監之故以卿不行爲非禮愚案桓八年祭公來遂逆王后於紀謀之於魯也今劉夏逆王后與單公俱行而夏獨至魯其亦詢度而後往歟周天子每有昬姻之事多以命魯單公爲逆王后而出不當更適他國故使其屬來有所咨訪春秋非譏其來譏其以官師而行卿事言王使之不當夏以官師而屍卿事夏亦有罪焉耳是故以名書春秋歷十有三王書逆後凡再祭公譏遂事劉夏譏非卿其合禮者不書

夏齊侯伐我北鄙圍成公救成至遇

齊於魯本無憾忽以兵加魯自是四年之間北鄙再被其虐左傳以爲齊欲叛晉故侵魯以致晉師其說是矣愚謂魯本非弱國所以不能彊於自治無臣也無民也四鄰交侵莫知所以爲計也自季氏專政務丰植其私門城費矣又取魯國之丘甸卒乘自歸其私於是魯君拱手於上邾莒交侵齊亦見間而起譬之百金之家猶足自植而盜起於內莫知所以制之則外宼之來亦付之無可柰何而已書救成至遇譏可進而不能進也

季孫宿叔孫豹帥師城成郛

前書齊侯圍成公救成至遇言救之之緩而成爲齊所毀也此書二大夫帥師城成郛城之於旣毀之後也宼之未至也無先事之備及其見圍救之又緩逮其亡去乃帥師而城之魯之所以自治其國者於此可見矣

秋八月丁巳日有食之

邾人伐我南鄙

冬十有一月癸亥晉侯周卒【悼公也平公立】

十有六年春王正月葬晉悼公

晉厲以剛愎而殞其身考之於經猶有可書之事晉悼以和謹而得終譽考之於經實多可指之疵諸儒或未之察也鄭人弒君於會而不能爲之討賊惟黷於用師責以必從衞孫林父寧殖逐其君而立剽不能爲之明正典刑反列林父於防而爲之定新君之位奬弒君賊春秋所貶也輔逐君賊又春秋所誅也至於隆諸侯之大夫俾伉其君於會自禍其國又禍人之國皆晉悼之爲也桓文以尊王而植霸業悼自得國曽不見其以尊王爲事何霸之足言最後蕭魚之會受鄭人工師女樂之賂而左傳更以爲美談良可怪也夫諸侯以伐鄭之故轍不及息者十餘年今受鄭賂分以賜其臣曰子敎我和諸戎以正諸華今享其成願與子分之鄭之服楚之屈於和戎果何關乎不曰諸侯之功而曰和戎之效其謂諸侯何吁晉悼而不死吾不知其所以終

三月公會晉侯宋公衞侯鄭伯曹伯莒子邾子薛伯伯小邾子於溴梁戊寅大夫盟【溴古字】

公羊曰諸侯皆在是而書大夫盟信在大夫也何書乎信在大夫徧刺天下之大夫也君若贅旒然谷梁曰溴梁之會諸侯失政也諸侯會而大夫盟政在大夫也大夫不臣也公谷之義盡矣夫信在大夫由權在大夫也權在大夫始不過用於其國中旣而預於盟會伉其君則霸主實許之以伉也雞澤之會大夫始盟袁僑猶曰君盟其君臣盟其臣未甚失也邢丘之會國君在而與其大夫爲盟奬臣以伉君也至是會則君不盟而大夫自爲盟彼謂權在大夫則信在大夫矣大夫旣盟則國君可無盟崇大夫而卑其君甚哉晉君臣之任術而不誠也平公孱君豈知爲此此皆厥考悼公與知範諸人之所爲豈惟諸侯病之三家所以分晉實造端於悼平之世或曰孫寧逐衎而立剽衎君也剽簒國賊也自是剽以爵而預於會春秋其與簒賊以爲君乎曰此以著其簒國之罪耳衞侯鄭之奔也叔武攝位不敢以君位自居故春秋如其志而書衞子今剽也受國於賊臣卽以君位自居而預於盟防故春秋亦如其志而書衞侯以著其簒竊之罪爲異日見殺之張本【余義見二十五年衞侯入於夷儀】

晉人執莒子邾子以歸

邾莒數侵魯疆魯訴之於晉晉人爲之執之邾莒信有罪矣而魯之滅邿何獨無討乎豈惟滅邿當討而晉之滅偪陽不當自反乎但知責小國之相侵而不知自反於義愚以爲邾莒力𨿽屈而心未必服也況執諸侯不以歸京師而執以自歸是無王也春秋書以貶晉

齊侯伐我北鄙【義並見明年秋齊帥師兩伐】

夏公至自會

五月甲子地震

叔老會鄭伯晉荀偃衞寧殖宋人伐許

據傳許男請遷於晉諸侯遂遷許許大夫不可晉人以諸侯之師伐之鄭子蟜聞將伐許遂相鄭伯以從諸侯之師春秋之書之貶也始晉人謀遷許將以全安之也今而伐之又聽鄭伯以其師從鄭與許爲仇晉以鄭師伐許將全安之乎抑覆亡之乎春秋以鄭先晉誅鄭也亦責晉也

秋齊侯伐我北鄙圍郕

大雩

冬叔孫豹如晉

齊髙厚旣逃溴梁之盟一歲之間再以師伐魯欲致晉而與之戰其志在於求霸而已矣齊固無狀而魯之不能亦甚矣齊大國也魯亦望國也齊敢於伐魯魯豈不能禦齊而豹之告晉者其辭窮迫有朝不及夕之慮國無人焉耳春秋於齊侯圍成之後書叔孫豹如晉著魯人不爲自治之計事急則求於晉以是而存亡定傾亦甚可鄙矣

春秋集傳詳說卷二十﹤經部﹐春秋類﹐春秋集傳詳說﹥

欽定四庫全書

春秋集傳詳說卷二十一宋

家翁撰

襄公三【周靈王十六年晉平二年】

十有七年春王二月庚午邾子牼卒【公谷作是時魯邾交惡不以葬告不會故不書】

宋人伐陳

陳叛中國久矣晉不能治而宋忽興師以伐之爲中國撓楚也宋𨿽非彊國自襄公以來世與楚人爲水火楚忌之宋亦不出楚下十一年楚鄭伐宋以撓晉也今宋人伐陳亦以撓楚是故春秋貴之

夏衞石買帥師伐曹【義見晉執石買】

秋齊侯伐我北鄙圍桃髙厚帥師伐我北鄙圍防齊環三年之間五用師於魯春秋之書之以著其不戢自焚之禍明年諸侯同圍齊又明年環死矣自鞌之戰齊常屈於晉無役不從而內懷不平每欲釋憾於魯以致晉師今君臣異道而進埶亦險矣魯三家束手無能惟晉侯之拯已晉而不救魯之宗社將爲墟乎春秋不惟責齊亦閔魯也

九月大雩

宋華臣出奔陳

冬邾人伐我南鄙

十有八年春白狄來【義已見僖二十九年介葛盧來】

公羊曰白狄者白狄之君也何以不言朝不能朝也劉原父謂蕃服於中國世一見諸侯𨿽善其交際不得而通是以春秋不與其朝原父之論固爲據正但春秋之世所謂蠻夷戎者多錯居九服之內又自以爲先代之後明徳之裔戎有姜戎狄有姬狄莫不負恃彊大有陵犯上國之心魯之盟戎會戎苟求無事而已今白狄慕義願朝固非周制之所許拒而絕之有不可得故春秋之義會戎盟戎則有譏介葛盧來白狄來之類則直著其事不與其朝辧分而無絕也

夏晉人執衞行人石買

劉氏曰稱人以執非伯討也衞孫蒯淫獵於曹曹人訽之孫蒯怒使石買帥師伐曹曹人訴之於晉石買以事至晉晉人執之晉知石買伐曹爲惡而不知孫蒯父子逐君爲大惡是故不與之以霸討劉說善矣但稱人以執亦有不盡譏者要當觀前後事以求春秋之意此執石買是也

秋齊師伐我北鄙【谷作齊侯】

冬十月公會晉侯宋公衞侯鄭伯曹伯莒子邾子滕子薛伯杞伯小邾子同圍齊

前是霸討或伐或侵或圍或入未有以同書者此特書諸侯會而同圍齊谷梁曰諸侯同疾之也或曰鞌之戰晉爲魯衞而伐齊春秋不與也今晉平爲魯而伐齊而春秋與之何也曰事有似同而實異者兩伐齊是也鞌之戰𨿽曰爲魯衞出師其實大夫逞其私憾春秋不與也今玆伐齊則以齊靈背盟好歲以兵加於魯晉爲之合諸侯以問齊人憑陵與國之罪從眾望而出師非爲其私也故書同圍齊此出於聖人之特筆非因乎舊史者也木訥好以揣摩議古謂劉夏之逆王后也乃魯人諂晉而賣齊告於王使薄其納後之禮以微者逆故齊侯怒而伐之晉當並治齊魯之罪先執魯侯歸之京師然後伐齊乃爲兩盡考之傳劉夏逆後乃王使之不當魯實無所預似不必鑿爲之說此近世科場春秋之大獘愚竊不謂然也

曹伯負芻卒於師

楚公子午帥師伐鄭

案左傳鄭伯從晉侯伐齊鄭子孔將叛晉而起楚師使告於楚故公子午伐鄭有純門之役旣而子孔謀泄楚師告還吁使子孔邪謀獲逞則鄭簡不爲僖公者幾希谷梁子前謂鄭人以蠻荊之民加於中國之君者公子騑也今騑已殞而鄭之卿大夫從夷之心猶未盡革子孔又將爲子駟之所爲正由晉人不能討鄬會之賊養成其惡以至今日悼公者何以辭其責

十有九年春王正月諸侯盟於祝柯

自同圍齊至此間事隔年而諸侯不再序者不與晉以盟諸侯也諸侯同怒齊而伐之邾子身預戎馬驅馳之間又預於祝柯之盟縱有罪亦當少損其罰況邾魯以疆事搆爭晉旣討而執之今自齊來返當敍勤閔勞之時乃復執其君而取其地晉之用事者狂恣甚矣故繼是盟書執邾子取邾田責晉也

晉人執邾子

公至自伐齊

取邾田自漷水

谷梁子謂與人共事或執其君或取其地譏晉也亦譏魯也言邾子預於圍齊之役與晉魯同其險艱還未及境執其君而取其地春秋備書所以貶也左傳謂疆我田取邾田自漷水歸之於我曰疆我田復舊疆也曰取邾田自漷水言魯人因復舊疆而挾霸國之威多取田於邾也或曰鞌之戰晉命齊歸我汶陽之田書取汶陽田不言取某汶陽田今書取邾田其非魯之故疆歟曰傳謂疆我田取邾田者得聖人書法之旨矣魯因復舊疆而侵取邾田是故書以譏之耳公羊謂魯與邾本以漷爲境因漷移入邾界魯隨而有之故坐以取田之罪其義亦明

季孫宿如晉

葬曹成公

夏衞孫林父帥師伐齊

秋七月辛夘齊侯環卒【靈公也莊公立】

齊靈廢嫡於兵敗國危之時齊光簒父於病篤垂死之際靈之暴光之逆所謂凶徳參會萃於一時者也然迹其事之所從來正由髙厚崔杼貪於得權以成此禍耳厚贊其君伐本幹樹疣蘗已爲之傅思久於其位也孰知崔杼陰拱其傍爲謀更深一朝輔光以簒殺厚而兼其室遂相齊而志猶未饜復殺光以自媚於晉亂臣賊子苟以患失爲心其禍至於殺身喪邦覆其族而後已也

晉士匄帥師侵齊至谷聞齊侯卒乃還

公羊曰還者何善辭也何善爾大其不伐喪也此受命乎君而侵齊則何大乎其不伐喪大夫以君命出則進退在大夫也谷梁乃曰君不屍小事臣不專大名士匄外專君命故非之宜墠帷而反命乎介二說不同公羊正矣夫伐喪春秋之所甚惡也此書士匄侵齊至谷聞齊侯卒乃還善其已入齊境而能爲之旋師也當是時諸侯無義戰入人之境聞其有喪必將疾馳而往以爲逐利之計士匄之師非不彊也乃能爲喪而亟返是故春秋錄之墠帷反命未出疆之禮今旣及谷當進則亟進退則亟退境外非俟命之地書其還善之耳何疑

八月丙辰仲孫蔑卒

齊殺其大夫髙厚

厚齊之世臣也齊靈廢其太子而樹孽子牙爲嗣厚不能諌又從而傅之靈將死崔杼挾光以簒盡殺其父之黨厚亦死焉光與杼罪固當誅而厚亦有以自取矣春秋書齊侯環卒繼書齊殺其大夫髙厚著光逆也厚不去官以其爲君故死歟然其死視荀息則有愧不可以死節言矣

鄭殺其大夫公子嘉

案左傳鄭人以西宮之難公子嘉知其謀楚純門之師亦嘉所召故殺之如傳所云殺之是也而春秋以累上書嘉不去官則其事猶疑也豈非罪狀未白子展子西志於分有其室誣以罪而殺之歟

冬葬齊靈公

城西郛

叔孫豹會晉士匄於柯

襄陵許氏謂晉君微弱政在大夫動則列國事之非正也愚謂諸侯之大夫所以諂事晉卿者非爲國也植黨以伉其君耳晉大夫所以深結諸侯之大夫者亦非爲其國也同惡相濟云耳是故春秋深著人臣外交之戒

城武城

城西郛城武城皆所以備齊也晉爲魯大舉伐齊齊𨿽困而未服故魯人所以爲備者如此或曰春秋其與之乎曰不與也國不能用賢紀綱陵遲百度廢弛宼有不至至則危矣𨿽多城何益

二十年春王正月辛亥仲孫速會莒人盟於向

夏六月庚申公會晉侯齊侯宋公衞侯鄭伯曹伯莒子邾子滕子薛伯杞伯小邾子盟於澶淵

或曰自雞澤以來皆書同盟是盟齊人始服何以不書同盟曰著晉人之不能討有罪也齊靈廢嫡立庶世子光與崔杼內外合謀乘厥父疾革自外歸殺父之黨而代其位靈以悸死位固世子之所宜有迫而奪之則簒也簒而未定懼諸侯之有討是以亟預此盟晉人有志於霸當暴白光罪執而歸之京師孰曰不然今幸光之來不度於義汲汲與之爲盟曽無一語問及其父所以死彼所以得立之故又安用盟主爲哉故春秋於此不與其同盟也不與其能服齊也

秋公至自會

仲孫速帥師伐邾

此譏魯之叛盟伐國而晉不能討也晉人以魯之故執邾子取邾田歸之於魯此前歲事耳今會於澶淵公甫至而仲孫遽以兵加邾襄公孱君也豈知爲此蓋季氏挾晉大夫之援以陵暴小國爲逐利自丰之計耳其罪當討晉平不能及此惜哉

蔡殺其大夫公子燮蔡公子履出奔楚

案傳楚人使蔡無常公子燮欲奉文侯之遺言求成於晉不克而死燮可謂得其死矣春秋稱國而不去其官錄之也蔡人害燮者皆楚之同惡耳左傳乃云書蔡殺其大夫公子燮言不與民同欲左氏固不明於聖人修經之旨而劉原父乃有取焉曰非其力也而任之非其民之欲也而彊之燮之智足以殺其身而已不類原父平日議論殆其舛歟公子履燮之母弟不奔中國而出奔楚不與其兄同誌書所以貶

陳侯之弟黃出奔楚【母弟義初見隱元年】

據傳二慶讒之於楚以爲與蔡司馬同謀事晉二慶讒諂小人不足深責陳侯身爲國君生殺予奪一制於臣下有母弟而不能庇之其亦可責矣黃不奔他國而奔楚則托身非所矣書奔楚亦以貶

叔老如齊

冬十月丙辰朔日有食之

季孫宿如宋

二十有一年春王正月公如晉

邾庶其以漆閭丘來奔

此傳所謂三叛人之一也𨿽賤必書著其地叛也或曰諸侯之臣自外歸而據其邑猶以叛書如孫林父宋華亥宋辰等輩皆書某入於某邑以叛此及莒牟夷邾黒肱皆以邑叛奔異國其罪浮於據邑以叛者不書叛何也曰爲魯諱納叛人也𨿽不以叛書而去其族系之於國著其以地叛君之罪所以誅也繼公如晉而書則以見季氏專輒不請責不在公也左傳載庶其之來季氏以公姑姊妻之其從者皆有賜於是魯多盜季孫謂臧武仲曰子盍詰盜曰不可詰也子召外盜而禮焉何以止吾盜夫上之所爲民之所歸也上所不爲民或爲之是以加刑罰而莫敢不懲若上之所爲而民亦爲之乃其所也又可禁乎善乎臧孫之言知庶其之爲盜知季氏爲受盜之主其言有合於夫子異日所以語季康子者是可並書也嗟夫晉爲盟主執心不平邾伐魯則執其君而取其地魯受邾叛人土田則並置不問何以服諸侯之心晉所以失霸此其一端也【義又見昭三十一年黒肱以濫來奔】

夏公至自晉

秋晉欒盈出奔楚

欒氏之稔惡有自來矣弒晉厲覆趙宗滅三郤書皆有力焉至盈之身則未有大咎據左傳盈之母士匄之女與其老州賔通懼盈之有討愬諸其父士匄也謂盈謀不利於範氏其父信之以此貶欒氏逐盈而殺其黨國中良士以盈故死者甚眾士匄實爲亂首晉自是始多故矣或曰如傳所言盈實無罪春秋去其爵而奔之何歟曰盈之奔也𨿽無可坐之罪計其平日事親之道或有未至焉耳欒祁𨿽有淫行而婦人之仁未有不愛其子者也盈欲防閒其母豈無其道今使其母以淫故而覆夫氏之宗盈所以事其親者必有未至焉耳春秋去爵而書奔旨或在是

九月庚戌朔日有食之

冬十月庚辰朔日有食之【連月日食義並見下二十有四年】

曹伯來朝

公會晉侯齊侯宋公衞侯鄭伯曹伯莒子邾子於商任晉自悼公得國於羣卿之手曲示優容而羣下暴橫不可制範匄者始年號賢大夫猶有父祖之風至是驕蹇無狀受其家人女子之讒逞私怒逐欒盈而盡斃其黨叔向之賢幾不克免余怒未己復爲此會曰以錮欒氏旣逐之又錮之入春秋以來大夫奔而極其所往未有若此之甚者也爲平公者人非木石亦當詢之於眾曰欒盈其有罪乎爲無罪乎黃淵箕遺靖邴爲可殺乎爲不可殺乎乃以一人之讒毀空一國之良士曽不問其罪狀之何若君之不君有若晉平者乎左傳謂是會也齊侯不敬齊之叛晉此其端也蓋有所侮而後動

十一月庚子【公谷書】孔子生

二十有二年春王正月公至自會

夏四月

秋七月辛酉叔老卒

冬公會晉侯齊侯宋公衞侯鄭伯曹伯莒子邾子薛伯杞伯小邾子於沙隨公至自會

案左傳亦以錮欒氏也盈奔楚自楚適齊晉人恐其爲齊用復爲此會以重錮之明年欒氏入於曲沃齊納之也及秋齊侯大出師伐晉專爲欒氏故二會之錮錮何益哉楚巫臣以罪奔晉子反請以重幣錮之楚子曰止彼若能利國家𨿽重幣晉將可乎若無益於晉晉將棄之何勞錮焉此士匄自治其私晉平爲之會諸侯者再視楚共有愧多矣

楚殺其大夫公子追舒

追舒爲令尹寵觀起未益祿而有馬數十乘楚人患之殺追舒而轘觀起楚之用刑亦慘矣罪未至死故稱國以殺是時中國無政晉齊魯衞之大夫皆竊主之權漸不可制而楚人猶能控禦臣下令尹以罪而死者相踵春秋之書之抑楚之太甚奬晉之不及垂戒於後耳使晉君能施此刑於範匄父子及諸不軌之人則晉其庶幾乎

二十有三年春王二月癸酉朔日有食之

三月己巳杞伯匄卒

夏邾畀我來奔【義已見二十一年庶其來奔】

畀我者庶其之黨也魯旣受庶其與其二邑復納其叛人天王不問方伯無討春秋再書三書責魯也責晉也三叛無討見晉不綱魯之彊臣得以肆行而無忌也

葬杞孝公

陳殺其大夫慶虎及慶寅陳侯之弟黃自楚歸於陳導陳侯以叛晉卽楚者二慶也奔母弟黃於楚者亦二慶也今二慶以陳叛楚人討而殺之納黃於陳二慶之誅黃之復楚皆專之春秋書法如此若陳人之自殺之自復之不與楚人以專制中國也

晉欒盈復入於晉入於曲沃

春秋有一書而見二義者欒盈復入之類是也盈挾齊之援復入於晉將不利於宗國非晉臣矣春秋猶書晉欒盈復入於晉一以明君臣之分而討之亦閔欒氏爲晉國世臣未遽絕之於晉耳宋魚石挾楚之援入於彭城非宋臣矣而春秋猶書宋魚石入於彭城正與此同例然皆不以叛書以其始本無罪爲華元士匄所陷以至此極猶有可原之情也及其興曲沃之甲犯國之都與其君敵春秋於是始誅絕之書晉人殺欒盈

秋齊侯伐衞遂伐晉

齊侯伐衞遂伐晉伐衞猶可伐晉甚矣目齊侯書遂伐以著齊光之不韙亦以見晉無政有以召齊之侮也或曰齊光之爲是伐以報平陰之役辭曰修先君之怨春秋之不與何哉曰光固齊靈之賊也簒父得國其罪當討前日預於會愚謂晉人當聲其罪而執之明正典刑而晉不能也靈之怨非光之所可復也然則晉所以召侮於齊者何哉欒盈本無罪範匄父子以其私憾譖而逐之爲兩會以錮之齊光覩其政亂輔盈以讎匄實有所侮而動也然輔人之臣以敵其君名之不正言之不順豈惟不能有濟禍罰踵之矣

八月叔孫豹帥師救晉次於雍楡

救一也而例或不同未可以槪觀也前此楚伐鄭而晉救之以大拯小救之善者也如狄救齊楚救鄭之類則彊暴之救同惡視中國之救同盟不得同也今晉人以霸國而受兵魯出師以援之事非至於甚急而春秋遽書救者譏晉無政召侮而失霸也此救之一字隨事而在不可例觀也晉爲盟主數世自秦楚之外未有興兵伐晉深入其國耀武而徐還如此役者𨿽未能敝晉而爲晉之恥亦甚矣國必自伐然後人伐之豈不信哉救而書次言力不足姑具文而往以自結於盟主亦譏也

己夘仲孫速卒【孟莊子也】

冬十月乙亥臧孫紇出奔邾

季宿之納邾盜也臧孫紇所與言者爲何如今乃以媚道自結於季孫迹其所爲亦何以異於盜如紇者亦截截善諞言者也季宿自亂已之嫡庶復亂人之嫡庶又以是爲紇之罪而逐之紇固有罪宿之恣睢不度抑亦甚矣

晉人殺欒盈

自欒盈之奔春秋閔其無罪未遽絕之至是始書晉人殺欒盈則以其挾齊光之援興曲沃之甲入絳都而與其君爲敵於是始明正其罪不系之於晉而誅之春秋豈輕加人以誅斥之戮哉是時晉比無賢君羣下互相吞噬以兼並其爵邑亡同括者欒郤也而欒郤之族未幾皆覆敗欒氏者士匄也而士匄之族不再世而亦亡晉君昬愚無知縱臣下以覆人之族而晉之宗社亦不能長矣春秋爲此事六見之特書著晉國之亂從此始矣

齊侯襲莒

齊人伐晉曰以報平陰之役師猶有名也還自晉不入襲莒無名之師也師出無名又爲盜竊之計潛行以襲人書曰齊侯襲莒著爵而書襲賤其以大國之君而行盜竊之事也

二十有四年春叔孫豹如晉

仲孫羯帥師侵齊【孟孝伯】

夏楚子伐吳

自鄭服於晉逮今幾年而楚不敢爭者吳爲之內懼也是時楚共旣殞嗣子始立未遑與晉爭諸侯故鄭得以從晉而無南顧之憂論者歸功晉悼之三駕可謂不深識當時之事者矣今楚始復伐吳未幾又復伐鄭蓋其嗣君漸更世故是以來耳

秋七月甲子朔日有食之旣【義已見隱三年】

二十一年九月十月朔此年七月八月連月書日食疏家引曆術謂古無連月告食之事以爲秦火以來後人傳寫之誤其說謂交前十五度交後十五度並是食竟去交逺則日食少去交近則日食多正當交則日食旣若前月在交初一度日食則至後月之朔日食猶在交之末度未出食竟月行天旣匝來及於日或可更食今七月日食旣八月又食必無此理其意以爲日食未有在交初一度二度者故以爲古無連月日食之事然漢髙祖三年文帝前三年日皆頻食此皆秦火之後以爲傳寫之誤不可竊妄謂天度有時而變常若執一定之律而忽無窮之變恐失春秋記災示警之意新唐書亦拳拳論及此此處無從見之他日更當詳考

齊崔杼帥師伐莒

大水

八月癸巳朔日有食之

公會晉侯宋公衛侯鄭伯曹伯莒子邾子滕子薛伯杞伯小邾子於夷儀冬楚子蔡侯陳侯許男伐鄭

據傳會於夷儀將以伐齊以大水不克齊侯聞有晉師使陳無宇如楚乞師故楚子伐鄭以救齊諸侯還救鄭或曰是役也晉伐齊楚伐鄭以救齊晉書會而不書伐楚書伐而不書救何也曰齊晉楚皆有責也齊光之始立事晉惟恐其不至平不能君政在羣下光鄙而去之又從而伐之晉實有以自取乃爲此會曰將以伐齊春秋不與也鄭事楚幾年矣楚人內困於吳外懼於晉朝夕自救之不給鄭舎之而從晉豈其獲已楚不能於晉乃伐鄭以救齊亦非春秋之所與也齊光知事晉之爲恥不思去晉而從楚事楚之恥又甚於事晉尢非春秋之所與也故書防不書伐不與晉以伐也書伐不書救不與楚以救也晉侯楚子以下皆以爵書非爵也以見當時列防之君皆無以大相逺也

公至自會

陳鍼宜咎出奔楚

叔孫豹如京師

左傳齊人城郟穆叔如周聘且賀城襄陵許氏曰自宣九年仲孫蔑如京師其後五十餘年叔孫豹始再往以罕書也自是不書聘王愚謂春秋此一書奬齊也亦以愧晉齊莊𨿽無道猶知翊戴天子爲王城成周晉主夏盟日尋干戈惟事鬭略未嘗以尊周爲意春秋因豹如京師特爲之書奬齊而愧晉也

大饑

谷梁曰五穀不升爲大饑是歲秋書大水冬復書大饑書災而書大災必有異於平常書饑而書大饑民之流亡困躓亦必有異於平常襄公微弱彊家用事民政不講國無比年之蓄春秋書以譏之

春秋集傳詳說卷二十一

欽定四庫全書

春秋集傳詳說卷二十二宋

家鉉翁撰

襄公四【靈王二十四年晉平十年】

二十有五年春齊崔杼帥師伐我北鄙

夏五月乙亥齊崔杼弒其君光【莊公也景公立】

或曰光之立也迫其父而奪之位蓋簒也今其死迄正天討於例當稱國以弒乃獨著弒賊之名何邪曰光固有當討之罪而非崔杼所得而討也導光以簒者杼也今聞其有怨於大國又從而弒之蓋光因杼而得立不假杼以權杼實憾焉辭曰爲晉弒君以自解於眾本非爲晉也是故坐以首惡之罪左傳謂太史書崔杼弒君崔子殺之其弟嗣書而死者二人其弟又書乃捨之南史氏聞太史盡死執簡以往聞旣書乃還以是知春秋之世人臣之弒其君者猶欲掩覆其事史臣若齊太史晉董狐奮筆以書死亡不避者能幾人哉蓋晉楚齊之弒其君皆惡子彊臣世大夫之所爲彼旣不以其實來告諸國之史又不敢自以所聞而直書其事亦有已書而未能盡得其實者及聖人修經始爲裁而正之故曰春秋成而亂臣賊子懼彼謂隱桓之弒舊史書之聖人爲之隱之愚竊不敢謂爲然也

公會晉侯宋公衞侯鄭伯曹伯莒子邾子滕子薛伯杞伯小邾子於夷儀

齊人以五月弒君晉人以是月出師弒君者未知晉師之來伐齊者亦未知齊君之弒崔子旣弒莊公聞諸侯之師及境持是自解於國人且以重賂求成於晉杼之罪大矣泰山孫氏謂晉人當以合諸侯之兵力聲杼之罪而討之以定齊國之亂不當受其賂而及之盟故春秋先書崔杼弒君繼書諸侯爲防爲盟責晉深矣愚謂前日齊光簒父晉不能討而及之盟今崔杼弒君晉復不能討而受賂與之盟而定其位齊固不競而晉之爲晉日趨於下亡形見矣孫氏之學簡而嚴有得經意

六月壬子鄭公孫舎之帥師入陳

前年楚子陳侯伐鄭當陳隧者井堙木刋鄭人怨之以爲此役旣入其國陳幾亡矣鄭人復舉以歸之司徒致民司馬致節司空致地乃還入之有禮者也故春秋無貶辭【余義又見是冬公孫夏再伐】

秋八月己巳諸侯同盟於重丘【同盟變例義已見襄三年】

晉防諸侯於夷儀曰將伐齊齊人以弒君爲說晉之君臣納其重賂爲之止兵而要諸侯以爲此盟春秋所惡也凡書同盟變例有三前已及之同外楚同尊中國而書同盟者正也會之不以其禮盟之或爽於義當觀前後事以求聖人之意如天王崩而書同盟王人在會而書同盟與鄭人弒君於防晉不討賊而爲之盟齊人弒君立君晉不惟不能討又受賄而與之盟書同盟皆所以貶也晉所爲不義諸侯與之同諸侯亦有責焉耳或曰同病楚恐非

公至自會

衞侯入於夷儀

春秋之世內外二君者鄭忽與突也衞衎與剽也忽之君國正也而祭仲以突簒之衎之君國亦正也而孫林父以剽簒之其逆順之辧較然可見其後忽旣復位而突自外入突乃賊也是故突之入櫟以名入內外不二君也衎旣入於衛地而剽猶居位剽乃賊也是故衎入夷儀而不名內外不二君也及剽死而衎入夫然後名衎所以結正其失國之罪剽旣死則無嫌於二君矣

楚屈建帥師滅舒鳩【舒巳見僖三年宣八年】

舒鳩去楚而從吳從之正也楚不能制吳而殘暴小國以逞其敗衂之憾春秋不與也是故國𨿽小而必著其亡以聲楚人滅國之罪

冬鄭公孫夏帥師伐陳

陳叛而從楚幾年於玆晉人置而不問曰鞭之長不及馬腹也鄭自比歲爲政者皆國之良一歲再出師伐陳克捷有功春秋之書之襃也鄭與陳始皆從楚今鄭旣自拔歸晉又能伐陳以撓楚春秋所以襃也

十有二月吳子遏伐楚門於巢卒【公作謁諸樊也】

劉氏謂吳子入人之境而不假道以此死乃畏厭溺之類其義非是谷梁曰以伐楚之事門於巢卒諸侯不生名取卒之名加之伐楚之上見以伐楚卒也得春秋書法之旨愚謂吳太伯之後非楚比也以僭王而外之自壽夢以來知尊中國預於夏盟與楚爲敵今以伐楚之故門於巢卒春秋錄其死事變常法而書爲其以攘楚而死也巢與楚禦吳而戕之巢可罪也

二十有六年春王二月辛夘衞寧喜弒其君剽

或曰衞寧殖孫林父逐其君而立剽逆也今殖之子喜殺剽而復其君於位尙足以蓋前人之愆而春秋名喜爲弒何哉曰據傳殖自知逐君之爲非臨死命其子以納君而掩已之惡彼其心曰衎吾之君也剽者吾之所立簒也我立之我不得而廢之汝爲我廢之而納吾君焉則吾死目瞑矣而不知此事在他人爲之則順而易在寧氏爲之則逆而難蓋立之以爲君事之以爲君又從而害之此所以爲不可而喜也又以利心臨之此所以不能蓋其父愆而身反陷於大惡而春秋以弒君書矣稽之傳喜受命於父之臨終五六年矣及是衞君入於夷儀使人語喜啗之以利其言曰苟得返國政由寧氏祭則寡人於是喜攻孫林父殺剽而納衞君喜事剽五六年一聞子鮮之餌躍然而從之此豈純乎爲義忠其君而成父之志者哉亦爲利而已矣以利而納舊君以利而殺所事之君不曰弒可乎然則將何如而可曰漢去古未逺儒者猶明於春秋之義霍光立昌邑王而事之矣及其廢之也委曲安全曰無使我負殺主名於天下蓋當時明經大儒共定防者爲之深思光不能及此也南宋徐羨之謝晦廢營陽王未及殺之遂陷於弒君之罪此後世之事有類於古者也故衎之入剽之廢乃事理之當然當廢剽而歸之京師可也不可殺也則爲弒矣曰寧喜所以自處者則將若何曰衎旣復於位喜辭國政而勿預避權逺勢闔門終其身如是可以成父志而免取大惡之名亦無後日之禍矣

衞孫林父入於戚以叛

或曰宋魚石入於彭城不書入於彭城以叛晉欒盈入於曲沃不書入於曲沃以叛而孫林父乃以叛書何哉曰春秋用法未有不原其初者也魚石本無罪華元陷之欒盈本無罪士匄陷之故聖人原其初非有叛意特不書叛示華元士匄爲禍之首也若孫林父則叛之者也以一朝之忿稱兵犯上逐其君於外十有二年寧殖之子喜納君而逐林父喜麗於弒林父麗於叛春秋比而誅之惟其公也

甲午衞侯衎復歸於衞

谷梁曰日歸見知弒也範寧曰衎實與弒故錄日以見之谷所言猶未甚失寧以與弒爲言則大誤不得不正之衞衎君也剽臣也簒國賊也衎入而剽誅正也衎之所得爲也春秋坐寧喜以弒以父子旣事之爲君而又殺之在喜則爲弒非謂衞衎不得戮剽也以爲與弒是人君不得而誅簒賊豈不誤之甚哉蓋春秋於國君之奔多不名之及其反國而後以名書所以正其失國之罪如僖二十八年衞侯鄭曹伯襄之反國是其例也衞衎之奔不得爲無過而非有大過故其出不名今而歸結正其罪名而復之春秋書法大率如此以與弒爲言則失之逺矣

夏晉侯使荀吳來聘

孫林父據戚以叛晉人以兵戍之黨叛臣也衞人伐戚殺晉戍三百人晉不知自反乃會諸侯謀有討於衞侯荀吳來召公當晉平之世彊臣僭橫倒行逆施卒以此失諸侯此本範匄之罪是時趙武爲政而不能反之亦懵矣

公防晉人鄭良霄宋人曹人於澶淵

左傳公防晉趙武宋向戌鄭良霄曹人於澶淵以討衞疆戚田取衞西鄙懿氏六十以與孫氏嗚呼晉平之爲此會率天下之人臣使之盡叛其君者也霸者無他職事以主張名分而爲職晉自悼公務以聲音笑貌而諂諸侯之大夫奬大夫而伉其君而上陵下替之禍幾徧於中原而晉亦坐受其獘矣孫林父作亂逐君人謂悼公必將討而戮之乃反列於會而爲之定簒君之位衞獻流落在外十有二年而晉莫之卹也今剽死獻復入謂晉平必將召林父而戮之以蓋厥考輔簒之愧乃更受賊臣之譖而摧辱其君止獻公囚寧喜取衛田以益林父吁平固甚愚亦何利而爲此由晉之諸臣各爲其私計羽翼諸侯之大夫使之交起爲亂以爲彼等剖分晉國之地而其主不悟良可喟也悼猶然而況於平之愚乎是會也諸侯各懷憤嫉防者僅四國之大夫惟魯公爲季氏所驅而出春秋書公防晉人鄭良霄宋人曹人於澶淵晉卿不名而鄭良霄獨以名書卑晉之用事者貶之也宋向戌不名據傳以其後至吁晉所爲無道若此其能久而不亡乎魏斯趙籍韓防三分晉國悼與平實有以啟之耳

秋宋公殺其世子痤【才禾切】

晉獻之戕其子獨與驪姬謀之耳宋平𨿽寵芮棄本無殺痤之心而棄也內連宦寺外結大臣共造讒而殺之吁可畏哉而芮棄之寵愛向戍之權任不爲之衰更立棄之子爲太子此人道之大變春秋謹而識之曰宋公殺其世子痤公谷所謂目其君以著其惡者也傳者謂痤美而狠佐惡而婉婉者巧於自結狠者疎於自謀佐日以親痤日以疎以至於死故居近君之地者自處爲難隋煬所以傾勇其事似之勇則痤也楊素則左師向戌也獨孤後惡其子楊素從而陷之及隋文疾革乃悟則已無及身死人手爲天下笑由明不足以察姦內外相煽而爲讒故也

晉人執衞寧喜

據傳晉人執寧喜以其殺晉戍之在戚者甚矣晉之不能自反也夫戚衞叛臣盜竊以居晉當爲衞討而夷之乃反戍之以兵黨叛臣而伉其君何以爲盟主衞人之殺晉戍宜也乃以是仇其君以及其臣蓋寧喜可執坐林父之訴而執之則悖也是時趙武爲政叔向爲之謀晉無一事可稱二子者崇虛譽而無實亦何益於人國乎

八月壬午許男寧卒於楚

冬楚子蔡侯陳侯伐鄭

葬許靈公

許靈公如楚請伐鄭卒於楚楚子爲之防陳蔡伐鄭師還乃葬許靈公楚之求諸侯亦勤矣是以卒得志於中夏而晉平昬庸不君惟諸大夫之所欲爲晉其替矣春秋書許男卒楚伐鄭葬許靈公以警晉也讀春秋者謹之

二十有七年春齊侯使慶封來聘【景公也】

齊靈莊以狠暴相繼魯北鄙受兵幾無寧歲今景公立不待魯使至而慶封實來齊魯自是始通好賢君所爲固與庸人異春秋書以美之景公者靈公子其母魯女

夏叔孫豹會晉趙武楚屈建蔡公孫歸生衞石惡陳孔奐鄭良霄許人曹人於宋

宋向戍善於楚令尹子木又善於晉趙武欲弭諸侯之兵告於晉楚齊秦而爲此會其名則善矣而未知所以爲弭兵之說也宋牼以秦楚搆兵欲告之以不利使皆罷兵而孟子所以語之者則有仁義而已矣今向戍弭兵與宋牼罷兵事有相類者謂弭兵爲非不可也而所以弭兵者則未得其說彊楚之勢自是而愈張夫豈中國之利哉蓋徵伐天子事也晉楚及其與國𨿽有內外之辧而皆天子之建國也向戍而欲弭兵當先稟命京師已而馳告晉楚俾各率其與國朝王而受命焉盟於王庭自今以往有罪當討王命之討而後討彊暴內侵王使之伐而後伐一如周家盛時之制夫如是兵庶可弭矣今徒以弭兵爲說俾晉楚之從交相見而中國諸侯一朝爲楚人役而天下乃有二霸趙武向戌豈非中國之罪人乎或曰如子之說晉人猶知有尊王之義其如楚之弗率何曰楚自用兵以來令尹死者三四人內困於吳外困於晉其力已憊矣徒以恥出晉下是以日尋干戈而不得息今使之聽命於王而南北罷兵亦楚國之福彼胡爲而不從不從則奉王命以臨之我則有辭矣是之謂弭兵之說【余義又見豹及諸侯大夫盟】

衞殺其大夫寧喜

剽簒君者也他人可殺而寧喜嘗事之以爲君不得殺也故書弒以正其罪喜納君者也他人可殺而衞獻因之以入不得殺也故稱國以殺不去其官累上故也或曰子謂魯定公當誅季氏以正其逐君之罪今乃云寧喜非衞獻之所可殺何歟曰事不同也昭公魯君爲季氏所逐死於外定公立能不以季氏爲恩已討而誅之正也若剽者衞之簒君而非君也獻公則衞君也衞君命其臣誅簒賊旣誅之而旋殺之是謂失信是謂食言其可行乎但寧氏旣事剽爲君又從而殺之當坐弒君之罪非衞獻所可殺也

衞侯之弟鱄出奔晉

鱄衞獻之母弟也衞獻非鱄不得返國今甫奠於位而不能安鱄之身衞獻之不友甚矣書衞侯之弟譏不友也或曰鱄之奔是乎否邪曰鱄始銜其君兄之命與寧喜固許之以專衞國之政今以其專而殺之在衞獻爲食言鱄自以失信於死者逃其兄而去之此古烈士之風故春秋錄之書曰衞侯之弟鱄出奔晉谷梁乃曰鱄喜之徒與人之臣謀弒其君是亦弒君者也前以爲弒此以爲謀弒傳者釋義不精乃至於此鱄以君命諭喜使誅剽所誅者簒國之賊而鱄則忠於其君者也何謀弒之有哉春秋以喜事剽爲君而又殺之所以正君臣之分名之曰弒於鱄何有哉

秋七月辛巳豹及諸侯之大夫盟於宋

胡氏曰此一地也曷爲再言宋書之重辭之復其中必有大美惡存焉是會楚屈建請晉楚之從交相見自是中國諸侯南向而朝楚及申之會蠻方之君簒弒之賊大合十有一國之眾而用齊桓召陵之禮聖人哀人倫之滅傷中國之衰而其事自宋之盟始也故會盟同地而再言宋者貶也胡氏之說善矣愚謂中國之於荊楚有內外之分此帝王之治亦春秋之法也今諸侯來集楚人遽求爲長趙武畏其盛兵衷甲苟求無事遂長楚人春秋爲中國惜故先晉夫豈與晉之能讓哉況防盟於中國之境而荊楚長之無內外之分亂先王之制啟戎心而召後患趙武叔向無以辭其責也書諸侯之大夫無盟主也或曰兩不相下遂不爲之盟其可乎曰前固言之矣晉當率諸侯朝王盟於天子之庭晉楚俱不得長所謂公天下而與之盟楚尙復何辭谷梁乃謂自是列國諸侯無侵伐者八年春秋善之諸儒或從其說愚竊惑焉晉君臣懷一時之晏安分霸權以遜於楚楚人蓄銳伺隙大逞於後當防之世凡我同盟之君俱被其毒晉坐視莫如之何由宋盟故也

冬十有二月乙亥朔日有食之

二十有八年春無冰

夏衞石惡出奔晉

邾子來朝

秋八月大雩

仲孫羯如晉

冬齊慶封來奔

慶封崔杼之黨也杼旣弒莊公而崔慶共爲政其必預於弒矣去年杼以家難而死慶封當國其權任可謂專矣而莊公之幸臣曰盧蒲癸王何者乃共謀討之殺其子慶舎慶封田而歸戰弗克遂來奔齊人乃出崔杼之屍而戮之攺葬莊公莊公之死也幸臣與之俱死者十人今爲之討賊亦幸臣也身爲國君以幸臣爲羽翼莊固可鄙矣而卿大夫無能爲君討賊復讎者而幸臣乃能之亦卿大夫之恥也

十有一月公如楚【義並見下公在楚公至自楚】

十有二月甲寅天王崩【靈王也景王立】

乙未楚子昭卒【康王也】

杜注是月無乙未日胡文定曰甲寅至乙未相去四十二日則閏月之驗也然不以閏書見喪服之不數閏齊景公葬書閏月則明殺恩之非禮也範寧謂閏承前月而受其餘日故書閏月之日系前月之下乃史冊之常體其說亦可通

二十有九年春王正月公在楚

夏五月公至自楚

公如晉或逾年而返或歷時而返或歲首在外春秋惟書公出公至而不書公在今而書公在楚此春秋書法之一變也或者以公在楚與幹侯書法相類曰以季氏取卞之故公危不得入故書愚謂公在幹侯以內外言也公在楚幾於辱在泥塗矣向戌售其邪說屈中國而伸荊楚俾中國諸侯相率而朝於楚公如楚復爲彊暴所侮辱久乃得歸春秋所爲大戚是以特書公在楚閔中國諸侯之爲荊楚屈也公如晉遇歲首不書公在晉今公如楚遇歲首必書公在楚外楚也蠻荊朝內理之常也中國諸侯旅朝於蠻反常也春秋於事之反常者每變例而特書此類是也

庚午衞侯衎卒

閽弒吳子余祭

谷梁曰閽門者也寺人也不稱名姓閽不得齊於人不稱其君閽不得君其君禮君不使無恥不近刑人舉至賤而加之吳子吳子近刑人也左傳以爲越俘之典門者弒之春秋所以書言禍生於所忽也愚觀吳之諸君易而無體往往以此蹈禍遏卒於巢猶曰以戎事故余祭死於閽僚死於專諸直死於刑人刺客之手春秋之書之良以垂戒示後焉可

仲孫羯會晉荀盈齊髙止宋華定衞世叔儀鄭公孫段曹人莒人滕人薛人小邾人城杞

城杞貶也以已事而僭王事是以貶事有闗乎中國系乎王室如城虎牢城成周之類公也事有闗乎救災卹患如城邢城緣陵城楚丘之類亦公也若是者合諸侯而城之夫誰曰不然今晉平爲其母家城杞事之私者也乃以煩諸侯是以已事而僭王事其在文武成康之世則誅矣平王不撫其民人逺戍母家詩猶有刺而況區區霸國勞諸侯以城母家者乎春秋之書之貶也

晉侯使士鞅來聘

杞子來盟【義見桓二年滕子來朝】

杞二王后自入春秋爵屢升降或伯或侯或子左傳以爲惡無禮故貶之谷梁則以爲時王之所黜諸儒有以爲春秋所貶者有以爲簡冊傳錄之誤者誤固有之何獨見於杞之一國乎或曰是歲晉以其私親合諸侯而城杞春秋貶晉亦貶杞也不能自治其國而借力於女子之從人者是固可鄙然當時諸侯之罪更有大於此者何獨杞一國屢見升黜乎姑闕疑

吳子使札來聘

公羊曰吳無君無大夫此何以有君有大夫賢季子也何賢乎季子讓國也谷梁曰吳稱子何也善其能使延陵季子故進之也諸儒爲說不同谷得之荊人來聘楚人使宜申來獻捷春秋皆從君臣同辭之例久而後書使椒君臣俱見今吳使始至於我而書君書大夫爲其能使賢故貴之耳胡文定乃以爲札者吳之公子不稱公子貶也讓國而生亂札爲之故因其聘貶之以示法胡公此論非所以施之季子亦非所以論春秋也季子非位居嫡長矯激而辭位者其兄弟四人季子爲季三兄更相讓次第君吳諸樊已死夷末之子皆有得國之心季子避而去之尙太伯之風春秋何貶焉世淪俗斁中國禮義所自出而臣弒其君子簒其父下陵其上不奪不饜而季子獨以讓國聞聖人嘉其爲中國而來將使簒君之賊僭上之人觀感而內愧必不以讓而少之胡公持論太偏恐爲後來惑不得不辧木訥又謂楚椒吳札皆以窺覘中國而來舛抑又甚矣椒何如人而可與季子同日語乎季子讓國之賢古今之所同仰聖人嘗大書以表其墓是豈窺覘中國之人乎或曰不書公子何哉曰吳使始通中國卽用君臣俱見之例許之至矣不稱公子不書大夫正所以著其髙讓之節奚貶焉楚椒秦術之例不與此同

秋九月葬衞獻公

齊髙止出奔北燕

據左傳齊公孫蠆公孫竈放其大夫髙止於北燕書曰出奔罪髙止也許氏謂大夫而放於君可也臣放大夫是無君也不可以訓故以出奔書許氏之義正

冬仲孫羯如晉

三十年春王正月楚子使防罷來聘

夏四月蔡世子般弒其君固

左傳蔡景侯爲太子般娶於楚通焉太子弒景侯谷梁曰不日者子奪父政也又按何休注公羊亦曰不日者爲中國隱痛有子弒父之禍故不忍言其日愚謂楚商蔡般皆負覆載所不容之惡春秋書之防卽所以正其大戮有不待貶斥而見者日不日非誅斥之所存有不必論矣嗟夫般之惡景之禍其積習有自來矣人莫不有義理之心去逆效順者所謂義理之心夫人所同也蔡與陳鄭本皆諸夏之與國中間爲楚所迫叛而從楚去來無常惟蔡自厥貉之會甘於從楚去而不復者七十餘年其習於楚久矣般之逆殆爲商臣所染其積習蓋有自來趙主父始變服而終有子禍人莫大乎反常反常其禍不旋踵而立至此理之必然又何怪乎

五月甲午宋災宋伯姬卒【公谷無下宋字】

谷梁曰取卒之日加之災上見其以災卒也婦人以貞爲行伯姬之婦道盡矣詳著其事賢伯姬也愚案伯姬宋共公之夫人宋平公母也以魯成八年歸於宋至是垂四十年蓋亦老矣當火災之作必待傅姆而後避恪守婦節以逮於死先儒以爲女中之伯夷其淸風勁節足以風厲千古春秋是以表而出之書宋災宋伯姬卒然宋平身爲國君其母以逮火而死何以逭不孝之罪愚觀春秋書法於宋平有深責焉

天王殺其弟佞夫王子瑖奔晉【奔例已見成十二年】

殺世子母弟而直書其君者甚之也陳止齋曰凡王殺不書莊王殺周公黒肩敬王殺召伯盈尹固之類是也𨿽王世子不書惠王殺子頽是也甚者母弟亦不書襄王殺母弟帶是也必殺無罪而後書於是靈王崩景王立儋括作亂欲立王子佞夫佞夫弗知也尹氏劉氏殺佞夫括奔晉傳曰天王殺其弟佞夫罪在王也木訥曰鄭伯克段於鄢段不書弟段不弟也則誅段爲重鄭伯爲輕今天王殺佞夫書弟則非佞夫之不弟過在兄也此二說皆得經意王子瑕奔晉不言出奔自周無外也【義已見成十六年周公出奔晉】

秋七月叔弓如宋葬宋共姬

公羊曰其稱諡何賢之也左傳杜注則曰從夫諡也蓋以宋其公之故謂夫人從其夫諡耳春秋之世夫人皆有諡伯姬獨從其夫猶古也傳謂國君之喪大夫弔卿葬夫人之喪士弔大夫葬以此命卿爲過禮蓋魯人髙共姬之節其禮視舊爲優耳

鄭良霄出奔許自許入於鄭鄭人殺良霄

諸侯之大夫奔而復復而作亂於其國中如宋之魚石晉之欒盈及此鄭良霄春秋之書之非特責亂者蓋責其國君與其執政之臣實有以召亂焉耳魚石之禍罪在華元欒盈之禍罪在範匄父子良霄之事𨿽非執政有以激之而執政者不善處事亦有責焉良霄固有沈湎之罪而公孫黒輒以私怒伐而焚之逐之黒之罪當誅奚疑子產畏駟罕之彊略無所問遂使伯有自討之及駟氏戰於國中以死春秋書之責鄭國之無政也於良霄乎何誅及昭二年黒又爲亂以爭室之故幾欲兵其從兄由鄭國無政使無忌憚至此此子產之責也

冬十月葬蔡景公

春秋之義君弒賊不討而不書葬者以爲復讎臣子之責必復讎而後可葬也君弒賊不討而書葬者無臣無子也臣弒其君子弒其父臣子親爲逆則無臣子之可責也魯隱不書葬猶望魯之臣子起而討賊也魯桓書葬則子非其子臣非其臣無與任討賊之事者故蔡景之弒子弒之也子弒父而自立爲君無子也無臣也而蔡復事於楚中國諸侯莫有過而問焉者則賊終無可討之日春秋於是始以葬書與魯桓書葬之例實相似弒而葬亦所以討也

晉人齊人宋人衞人鄭人曹人莒人邾人滕人薛人杞人小邾人防於澶淵宋災故

劉氏傳防未有言其所爲者此言其所爲何晉人與諸侯十二國之大夫防於澶淵凡爲宋災故謀之也曰更宋之所喪𨿽死者不可復生其財復矣非務也何言乎非務蔡侯弒其君而不謀宋災而謀之微矣又曰災𨿽諸侯之所當救然一時之變一國之禍也非所爲天下憂彼弒君者臣弒君也子弒父也如是則大亂也𨿽有粟吾得食諸此論偉矣劉氏始發之自入春秋防而書所以爲防之故惟桓二年魯齊陳鄭會於稷書以成宋亂及此防於澶淵書宋災故貶之之深而明著其事此出於聖人之特筆非因舊史而書者也則將奚貶曰責晉也晉爲盟主視天下有弒君者從而掩覆之有逐君者從而羽翼之由悼迄平妄屍霸權不復以主張風敎爲事今蔡般親弒其父罪大惡極中國所未嘗有也乃亦置而不問以宋災故勤十二國之大夫以爲此會舎人倫之大變治天災之常事此春秋所爲深責特書宋災故夷晉大夫與諸侯之大夫一以人書貶之深矣或曰蔡屬於楚其非中國諸侯之責乎曰蔡諸姬也安可與荒逺小國從於楚者同日語乎晉人能仗大義而討蔡亦足以愧楚而服中國諸侯之心舎此不爲乃使楚防特爲異日滅蔡之兵端晉君臣愚無知亦甚矣

三十有一年春王正月

夏六月辛巳公薨於楚宮

先是公朝於楚好其宮及歸以爲範而作之至是歿於楚宮杜氏云不居先君之正寢而安於所樂失其所也

秋九月癸巳子野卒

左傳以爲過毀而卒不薨不地不書葬未逾年之君也

己亥仲孫羯卒【孟孝伯】

冬十月滕子來會葬

或曰諸侯之喪諸侯防之禮歟曰諸侯防諸侯之葬此周衰之變禮魯嘗行此於齊晉者也今滕子來會而春秋書之譏也魯君未嘗防天王之葬而滕子來會魯葬滕之來魯之受皆有貶也

癸酉葬我君襄公

十有一月莒人弒其君密州【義已見文十八年】

春秋書莒弒君者二文十八年莒弒其君庶其左傳以爲莒紀公生太子僕又生季佗愛季佗而出僕且多行無禮於國僕因國人以弒紀公愚不能無疑旣辧之於前矣此書莒人弒其君密州左傳亦以爲莒犂比公生去疾及展輿旣立展輿又廢之犂比公虐國人患之展輿因國人以攻莒子弒之如左傳所紀二大惡俱在莒竊觀春秋書法必不然也豈非二事適相類訛以傳訛史氏記錄之未審歟楚商蔡般之爲逆春秋直著其罪曷嘗歸過其父遂隱弒賊之名而不書乎左傳乃云書莒人之弒其君罪之有在也置其子之大惡歸過於其父春秋必不然蓋犂比公虐國人作亂而弒之展輿旣廢於父見立於國人故有以弒之罪而加之者使展輿能討賊於旣立之後庶乎可以逃此名矣趙氏謂其文當曰展輿因國人之攻莒子弒之乃立而後來傳寫之誤以之字爲以字其亦有見於此乎

春秋集傳詳說卷二十二﹤經部﹐春秋類﹐春秋集傳詳說﹥

欽定四庫全書

春秋集傳詳說卷二十三宋

家鉉翁撰

昭公一【名裯襄公子母齊歸周景王四年立是歳晉平十七年】

元年春王正月公卽位

入春秋卽位以正者四君文成襄哀也皆繼先君而立承國於父昭公乃子野之弟母齊歸乃子野母敬歸之娣季氏越次而立之魯大夫穆叔謂太子死有母弟則立之無則立長子野非嫡夫人之子不當立其娣子季氏不從則襄公諸子蓋有年長而當立者季氏利昭公之幼弱而立耳隱公之立正也先儒猶以爲內無所承上不稟命故春秋不書卽位今子野死昭公越次而立內無所承上不稟命者也春秋何猶書卽位乎嘗竊觀聖人之微旨昭公所以特書卽位者正季氏逐君之罪也季氏竊魯國之柄犯上作亂漸至不制昭公起而誅之此人君之所得爲事不克濟殞身於外嗣子復爲賊臣所擯不得有國春秋若不書卽位無以明君臣之分而正亂賊之戮故於昭公特書卽位爲其有討亂之心與夫爲大夫所立而俛首屏气受制於賊臣者不可同日而語矣此書卽位之變例蓋昭公之立與文成襄哀異矣

叔孫豹會晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人於虢【義已見襄二十七年會盟於宋】

宋之盟虢之會夷之利而非中國福也愚前已論之因木訥所評有云趙武爲宋盟而弭天下之兵諸侯安之於是復率諸侯之大夫而爲天下之利甚大故春秋襃之吁誤矣木訥每以利害而談春秋愚恐爲後人之惑不容己於言也夫夷夏有常分中國之尊不與夷狄對峙並存於宇宙之內也帝王盛時事不復可談於衰世自入春秋以來百七十年楚僻居南服𨿽崛彊自大而不得與晉齒也中國諸侯依盟主以自存其有屈於夷者暫也非其常也宋向戌持弭兵之說以內交於二國辭曰弭兵始謀未嘗欲驅中國諸侯而爲楚役也趙武不明內外之分苟偸目前之安於宋之盟首紊常經倒置冠履俾晉楚之與國交相見而中國諸侯宋魯鄭衞咸北面於夷楚之庭爲辱實大其甚悖義者始以弭兵而合晉楚之成旣而楚盛兵以臨諸侯滅陳滅蔡滅賴芟夷小國憑陵諸夏人有左衽之憂夷狄之禍至是爲烈而陋儒苟見目前之暫安遂以盟楚爲天下之大利是之謂邪說有國有家者所當深懲而痛絕𨿽加以正卯之戮殆不爲過也所謂讀舊書不歃血者楚再爲長而晉不敢與爭中國之恥也而謂春秋與之豈非誣乎蓋春秋爲中國惜不使夷得以僭華是故長晉夫豈謂晉人所行爲是襃之而無貶乎會盟於中原遜裔夷以爲長此豈小失而謂晉人以信爲本故春秋每書必先豈不大失春秋之本旨乎蓋谷梁左傳倡之後之儒者借說經以迎合時論愚讀書至此不能不爲憤嘆也

三月取鄆【公羊作運】

公羊曰內邑也其言取之何不聽也注謂運叛而魯討之不當書取左氏以爲莒之鄆魯伐而取之諸儒多從左氏但鄆有東西之異文十二年城諸及鄆者魯鄆也成九年楚入鄆襄十二年季宿救臺入鄆者莒鄆也傳謂魯莒爭鄆爲日久矣蓋地相接而名偶同此爲莒鄆何疑不書某帥師伐莒取鄆者爲魯諱亦以貶也諸侯方爲會而魯以兵取人之邑此與盜竊何以異是時昭公新立豈知爲此皆季氏所爲也蓋救臺入鄆之時欲取而未得至是遂取而有之楚人欲治其罪趙武反曲爲辭說謂封疆之削何國蔑有主齊盟者誰能辧之自武爲是言當時諸侯益無所憚小國幾不能以自存楚亦用是輕中國韓之會所以肆行而罔忌武實有以召之

夏秦伯之弟鍼出奔晉【義初見隱七年】

公羊曰仕諸晉也有千乘之國而不能容其母弟故君子謂之出奔也谷梁曰諸侯之尊弟兄不得以屬通其弟云者親而奔之惡也此秦後子也有寵於桓如二君於景其母懼其及於禍使之奔晉傳謂鍼適晉有車千乘夫以千乘之國而區區母弟車之多伉其君鍼之汰亦甚矣書秦伯之弟出奔晉不惟譏秦伯亦貶鍼也其母使之奔母亦智矣使如叔段之母則亂作於內誅不旋踵其所以卒得返國由母賢故爾後子豈得無罪三傳專責秦伯過矣

六月丁巳邾子革卒

晉荀吳帥師敗狄於大鹵【公谷以爲太原】

大鹵太原也狄來冦晉敗之於太原本無譏也據左傳晉人於是始毀車以爲行誘狄而敗之胡氏曰使後世車戰法亡崇尙步卒以變詐相髙皆此等啟之書敗譏之也

秋莒去疾自齊入於莒莒展輿出奔吳【義已見襄公三十年莒人弒君】左傳以展輿爲弒君父之賊前旣辧其不然矣但展輿者因國人弒君而得立不能爲父討賊莒之罪人也去疾乃密州之長子厥父舎長立少去疾則當立者也今去疾自外而入展輿出奔春秋皆系之以國者展輿爲君不得不系之以國系而奔之耳去疾爲長則系以國而入之𨿽然地居長當立而其父未嘗命之以爲世子則其立也爲挾大國之力非立之正優於眾公子之自外而入者不得不以世子自居矣故鄭忽在春秋之世獨得以世子而入所以存其爲長異乎庶孽之幹正者也

叔弓帥師疆鄆田

前此取邑多矣未有疆其田者今而書帥師書疆鄆田何哉蓋魯之鄆與莒之鄆壤地相接名𨿽同而二國之境截然不可紊也今魯乘莒之有亂伐而兼之又懼莒人來爭不已故出師往疆其田疆之者不宜疆者也周之建國疆理具在取他人之有又從而疆之重貶魯也

葬邾悼公

冬十有一月己酉楚子麇卒【左傳謂公子圍弒之諡曰郟敖圍攺名爲防】春秋書卒而左傳以爲公子圍弒之凡弒而書卒者有之如襄七年鄭伯髠頑如防未見諸侯丙戌卒於鄵不書弒而弒之義見今麇死惟書楚子麇卒愚竊觀經旨疑傳所載之未實也蓋圍所弒者楚之嗣君麇之世子如魯子般子赤之類而非弒麇也何以言之麇病革圍聞其將死自外急歸乘君之殞戕其子而簒其位是亦弒也而非弒其君麇當時諸國傳聞之誤有以爲弒君者耳不然圍之罪顯著春秋何以不正其弒君之戮而惟以卒書乎自昭公之後夫子年在弱冠親見一時之事故據實而書之胡文定累數百千言求以通左氏之說辭𨿽繁而終未可通不若據經之爲實

楚公子比出奔晉

二年春晉侯使韓起來聘

夏叔弓如晉

秋鄭殺其大夫公孫黒

公孫黒之死當其罪矣稱國以殺何哉殺不以其罪耳黒之攻良霄也其罪固已當誅子產畏之而不能正也兄弟爭室其罪均當逐子產又畏之而不能裁也今因其傷疾作始克明正典刑亦云晚矣以累上書言鄭國之無政也

冬公如晉至河乃復季孫宿如晉

谷梁曰公如晉而不得入季孫宿如晉而得入惡季孫宿也十二年傳又曰季氏不使遂乎晉與此互文以見義公凡六及河而復惟二十三年書至河有疾乃復者實以疾復愚謂昭公之立至此曽未兩年𨿽無可稱之善亦未有顯然可指之惡晉平拒而不見晉平甚庸豈知爲此斯皆晉之彊大夫黨於季氏疎絕其君以從季氏之欲愚意魯昭是時已有鋤治彊宗之意將謀之晉君借盟主之力而去之爲季氏所先故屢及河而不得進春秋書之深著晉人黨臣抑君之罪亦以垂人臣外交之戒云

三年春王正月丁未滕子原卒

夏叔弓如滕

五月葬滕成公【襄公之葬滕子來防故叔弓如滕特書】

秋小邾子來朝

八月大雩

冬大雨雹

此著時而書雨雹又加以大字頻見於一冬也明年春正月又著月而書雨雹亦加大字頻見於一月也陰陽和而爲雨露霜雪陰陽爭而爲雹歷時彌月而未巳臣幹君下陵上其兆見矣傳載申丰之言歸咎於藏冰之失胡氏駁之曰山谷之冰藏之也周用之也徧亦古者本末備舉燮調之事耳謂能使四時無愆伏淒苦之變雷出不震無菑霜雹則亦誣矣申丰季氏之黨故爲諂辭以塞人君遇災之懼左傳之錄之過矣胡氏駁之甚當

北燕伯欵出奔齊【燕初見桓十二年】

北燕姬姓在晉之北召公奭之後也稱北燕所以別於南燕北燕爲山戎所隔齊桓公伐戎開道乃與中國通國君出奔有書名以奔者有不書名以奔者衞侯衎爲孫寧所逐奔而不名北燕伯欵爲諸大夫所脇奔而名之亦各以當時事爲書法之抑揚耳據傳北燕伯多嬖寵欲去諸大夫而立其所嬖燕大夫比以殺公之外嬖公懼而奔則其奔也亦有以自取與孫寧作亂逐君其事差若不同此所以有名不名之異耳或曰嬖寵固不可任羣卿有若齊田魯季衞孫氏者其必任之可乎曰是所謂權臣非所謂公卿大夫也所貴乎國君者選賢防能布在有位信之任之與之共圖國政近習不得聞也國有公卿大夫而以近習間之亂也若夫控禦權姦固自有道不可與近習謀【義已見襄十四年衞侯出奔】

四年春王正月大雨雹【義已見去年冬大雨雹】

夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申【楚書爵義見前】

楚人執徐子

宋之盟虢之會晉楚同之猶以紊夷夏內外之辧春秋譏焉今楚防新立逞其狂悖從晉人求諸侯晉之君臣不知爲中國惜輕以許楚遂合夷夏之君十有三國而爲此防夷主夏盟防盟之一大變也趙武韓起叔向無以辭其責武起不學倚叔向以決大議而晉楚之從交相見與今玆求諸侯而爲此防議皆從叔向而決而輕徇夷楚坐失夏盟遺中國以恥人謂叔向爲忠且智吾但見其委曲順從以苟目前之安而已是防也夷主之夷防之是之謂夷防中國諸侯預於夷防者辱也魯以時祭辭衞以疾辭曹邾以難辭皆不至惟鄭伯先至於申宋世子後至宋向戌鄭子產又從而獻禮焉嗚呼曹邾魯衞猶有羞惡之心子產鄭國之良伍於夷而不自以爲恥豈非利害所迫失其本心者歟春秋序鄭於頓沈胡之前齒宋於淮夷之列夷之也

秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴【公谷作滅厲】

始向戌合晉楚之成曰以弭兵也今楚防旣得諸侯遂動兵伐吳吳𨿽與楚爲仇而預於中國會盟姬姓同盟之國也楚輒以兵加吳是之謂背盟晉之爲政者當召向戌責以楚人背盟首禍之故執而歸之京師遣使詰楚期以罷兵守境彼若不從我奉辭以問其罪師直爲壯未至遽出楚下而晉平荒淫不度其臣各爲其私坐視夷楚流毒中原略無所問春秋聯書防盟伐國辭繁而不殺哀晉人之失霸夷狄之禍方來而未已也或曰執齊慶封非討有罪乎曰楚防弒嗣君而簒有其國賊之未討者也今伐吳執齊慶封而聲其弒君之罪是謂以賊討賊春秋之義用賢治不肖不以亂治亂也遂滅賴著楚之暴也齊桓公侵蔡蔡潰遂伐楚爲中國攘夷狄遂事之正也今楚防怙其彊大劫中國之諸侯而滅無罪之國書遂所以誅也遂之爲義要當隨事而觀以求經意執一例則拘矣

九月取鄫

先是莒人滅鄫左傳以爲莒實滅鄫公谷以鄫人取莒甥爲後是以著義爲滅愚從公谷之說今書取鄫左傳以爲魯取之於莒公谷無文考之傳魯人常請屬鄫於晉鄫故魯之附庸其後莒以其子爲後於鄫視鄫爲彼之私屬魯莒旣有積憾乘晉霸之不綱爭鄫於莒而遂取之耳前曰莒人繼鄫鄫之廟社猶存今爲魯所得而鄫於是始滅春秋書取鄫責魯也魯滅鄫而晉不問晉亦重可責矣

冬十有二月乙夘叔孫豹卒【昭子立】

五年春王正月舎中軍【義已見襄十一年作三軍】

舎中軍谷以爲復正公羊以爲復古皆非也左傳曰舎中軍卑公室也初作三軍三分公室而各有其一今舎之四分公室季氏擇二孟叔氏各一皆盡徵之而貢於公蓋舎中軍非復爲二軍乃析三軍爲四而季氏獨有其二孟叔氏各有其一於是魯國兵權盡屬季氏昭公莫之能正不得正也而孟則羯亡而貜始立叔氏則豹卒而婼未安於位皆惟季氏所欲爲當是時諸侯大夫狂恣犯上未有若季氏父子之甚者使非家臣內叛有以掣其簒弒之肘則田常所爲不在齊而在魯禍不止於幹侯之出也或曰春秋何以無貶曰兵有常制今季氏專魯作之未幾旋復舎之春秋書作於前書舎於後季氏變更軍制之罪不待貶斥而見矣左傳曰舎中軍卑公室也得書法之旨

楚殺其大夫屈申

楚靈以屈申爲貳於吳而殺之殺之不以其罪也劉氏曰屈申之爲人臣也君弒而不能討國亂而不能去北面而事防讎足以殺其身而已矣責之甚當楚靈之圖簒也羣臣從者風靡不過爲保身保家之計旣而卒不獲免爲人臣子者觀是知所鑑矣

公如晉

夏莒牟夷以牟婁及防玆來奔【義見襄二十一年邾庶其來】

庶其牟夷邾莒之盜也季孫宿魯之盜也襄二十一年公如晉庶其以地來奔季氏納之今公如晉在行牟夷復以地來奔季氏又納之季氏乘魯君之出招納邾莒之叛人叛邑以爲己之私有不曰魯之納盜可乎中間襄公如楚還及方城季宿取卞使人以告公懼不敢入幾欲適諸侯今公在晉而宿所爲復爾蓋置其君於陷穽罟擭之地將使晉人執之已得以遂其竊國之計意如逐君之謀實兆於宿宿實有無君之罪左傳承魯之諂史以爲昭公造釁殆不然也【義又見昭二十一年】

秋七月公至自晉

戊辰叔弓帥師敗莒師於蚡泉【公羊作濆泉】

秦伯卒

左傳以爲未同盟故不名公羊曰何以不名夷秦也匿嫡之名也注謂子生不以名令於國惟擇勇猛者立之嬰稻以嫡得立故名愚謂秦自穆公以來遵禮守法未甘於夷也不應尙循獘俗如公羊所云但吉凶慶弔之事少通中國故史失其名春秋因之而書非貶也或曰秦人告不以名故略之亦恐未然前已辧之矣

冬楚子蔡侯陳侯許男頓子沈子徐人越人伐吳越始見而書人論者疑之而未得其說愚以爲人之於夷之會非進之中國之會與襄三年吳人會戚不同也胡文定以爲楚伐吳克朱方戮齊慶封討罪也吳不當興師以報楚於是復爲此役師出有名是故從之者皆進而稱人愚竊以爲未然也楚防簒弒之賊罪之當討者也已有罪未討乃云爲齊討賊春秋不以亂治亂以賊治賊也吳之報楚楚之伐吳夷狄自相攻耳其從之者皆迫於威力烏知曲直義利之辧今謂其師出有名春秋並其從之者皆進而人之春秋進夷狄未有若是之驟者此人之於夷之會何疑若中國會盟則決無可進之理胡氏議論或過於峻輕於與關系春秋條貫不容己於言也

六年春王正月杞伯益姑卒

葬秦景公

夏季孫宿如晉

葬杞文公

宋華合比出奔衞

宋平公以寺人伊戾之讒害其太子而誅之矣旣誅之則太子爲無罪而寺人可不必信今以合比之事觀之則伊戾死而寺人栁繼之復以伊戾所以譖太子者而譖其大臣坎用牲埋書以售其險謀後先如出一轍而華亥之比栁與向戌之比伊適以相似而平公不之悟也嗟夫閹宦禍人國家有自來矣然必外廷臣與之合而其譖乃售伊栁戌亥之事後世往往有之可不懼哉可不戒哉

秋九月大雩

楚防罷帥師伐吳

冬叔弓如楚

齊侯伐北燕

齊侯伐北燕將納其君書爵書伐爲其師出有名也不書所以伐則貶也前此衞侯爲孫林父所逐晉不能討春秋貶焉今齊侯爲北燕伯出師實行霸討之事晉人有愧多矣春秋是以貴之而齊景公立心不剛仗義而往納賂而還是以春秋書伐不書所以伐著其不能成功也是時晉平愚闇楚靈狂暴中國無霸人有左衽之憂齊固霸國景亦賢君而志不能以帥气每欲有爲輒爲近幸小人所沮優遊不斷以逮終老而國非其國矣惜哉

七年春王正月曁齊平

左傳以爲燕曁齊平承去年齊侯伐燕而爲說也谷梁以爲魯曁齊平以書法當從谷梁定十年及齊平夏公防齊侯於夾谷約而後會耳此先書曁齊平約之也繼書叔孫婼如齊涖盟往盟之也但春秋有書及書曁之不同公羊曰及猶汲汲也曁猶曁曁也我欲之曰及不得已曰曁是時魯婚於吳睦於晉而又附楚無意與齊爲盟齊欲之也故書曁然亦不可執一例而求

三月公如楚

叔孫婼如齊涖盟

夏四月甲辰朔日有食之

秋八月戊辰衞侯惡卒

谷梁曰鄕曰衞齊惡今曰衞侯惡何爲君臣同名也君子不奪人名不奪人親之所名重其所以來也注謂親之所名臣𨿽欲攺君不當聽也君不聽臣易名者欲使人重父命也谷梁此義其必有所授矣蓋所謂諱者特諱之於廟耳未聞生者而爲之諱衞之君臣同名乃其明證後之人以諂事君諱其所不當諱是故春秋每因事而垂法

九月公至自楚

冬十有一月癸未季孫宿卒

自季友至行父𨿽專魯國猶善事其君無悖於臣節至於宿乘主幼盡盜兵權擅伐國取地以自私襄公幾爲所逐自後世而言司馬懿其人也至昭師遂移宗社意如逐君宿所命也其魯國之大盜歟

十有二月癸亥葬衞襄公

八年春陳侯之弟招殺陳世子偃師

夏四月辛丑陳侯溺卒

案左傳陳哀公以溺愛之故欲廢太子偃師而立其孽子畱屬畱於司徒招招由是殺太子立畱哀公縊如傳所言廢太子本哀公意何爲憂懼以至於縊以春秋書法而觀招實爲之耳意者招與二姬謀廢嫡立庶如敬嬴襄仲之所爲而哀公未之知是故書招殺不然將目君如晉獻宋平之殺矣木訥云春秋書弟有二義其責皆在兄弟而賢乃至於不相容兄之過也弟而不賢乃至於不能制亦兄之過也不相容是不友也不能制是失敎也惟鄭之段則兄之過爲輕而逆在段故不書弟如陳侯之弟黃出奔楚是不相容者也若宋公之弟辰入於蕭以叛是不能制者也今陳公子招至於殺陳世子偃師尙爲能制之者乎故書陳侯之弟而不書公子以陳侯不能敎其弟而禍及其子也然招之惡亦旣貫矣上抗其兄下殺其侄卒之召楚人之虐陳以不祀皆招之罪也𨿽然非陳侯寵任之過不至於是故前書公子招此書陳侯之弟木訥春秋惟鄭段一節講明至到諸說皆不能及

叔弓如晉

楚人執陳行人幹徴師殺之

陳人作亂殺其太子致其君死不以正命罪在一招楚不能討而縱之於越幹徴師何罪而以爲首戮乎蓋楚靈因陳亂以爲利賊殺不辜欲以震怖陳國而墟其宗社殺人以行其詐者也春秋先書招之罪繼書幹徴師之死繼書孔奐之死言當討者縱無罪者死傷夷誅之行乎中原莫得而正也

陳公子畱出奔鄭【畱爲招所立未成君】

秋搜於紅

搜者搜簡軍政之總名常事不書此所以書者憂季氏挾兵權盜有魯國漸至不制而書之耳傳稱大搜於紅自根牟至商衞革車千乘魯兵初不爲少井邑甸丘盡爲彊家所專制作三軍未幾復舎中軍四分公室而季氏竊有其二兵皆季氏之兵將皆季氏之將號令政事一出於季氏日搜簡何益哉自是迄於定哀之世凡四搜入春秋以來搜事未有如此頻者春秋備書於防著季氏專魯國挾兵權以脇制其上是搜也蓋季氏之搜國何有焉書搜書大搜爲魯憂耳或以爲搜春事而秋興之是故譏淺哉

陳人殺其大夫公子過

過與招同爲亂招其首也春秋旣於今年春正招首惡之罪今招委罪於過而殺之春秋復於此而正過同爲亂之罪招與過皆當有罪但首從之不同耳不去其官而書殺其罪亞也過以從而死招以首而放著夷楚之失制也

大雩

冬十月壬午楚師滅陳執陳公子招放之於越殺陳孔奐

陳舜後也自晉悼公鄬之會逃盟而歸楚迨今三十四年甘爲夷役而不恥彼謂夷可托國而無復慮外之憂矣今夷爲不道乘陳招殺太子而掩取其國挾義聲以行其大不義與楚莊之討夏徴舒後先一轍莊取之而旋舎之靈則遂取爲己有明徳之後百年之間再有夷禍此春秋所以動色而書之自春䢐冬凡七見書皆陳事言之重辭之復閔陳而罪楚也責中國諸侯不能治陳之亂使夷得以行詐而滅人之國也招自知罪在不貸卻兵開門以納防防徳之而免其死孔奐者陳之舊臣拒防不受爲所殺春秋於陳亡招放之後而書奐死錄奐也杜氏以爲招黨誤矣吁畱則奔之招則放之幹徴師無罪而殺之孔奐守節而害之春秋備書以見楚靈之不道夷狄之禍方熾而未已爲中國憂也

葬陳哀公

或曰陳哀公之葬傳以爲眾嬖人殺馬毀玉以葬之春秋之書之何歟曰此書葬之變例也讎未復賊未討而以葬書國旣亡無與任討賊之事者也國旣亡而書葬亦所以存陳也孫泰山曰陳已滅此言葬陳哀公如未滅之辭者楚子葬之也不言楚子葬之者不與楚子滅陳而葬哀公故以陳人自葬爲文所以存陳也

春秋集傳詳說卷二十三

欽定四庫全書

春秋集傳詳說卷二十四宋

家鉉翁撰

昭公二【周景王十二年晉平公二十五年】

九年春叔弓會楚子於陳

繼滅陳而書譏也楚爲無道乘陳有亂而盛兵以臨之遂滅人之國天下諸侯所當同嫉宋魯鄭衞畏其凶威皆遣大夫以防之魯獨見書譏也以望國倡諸侯預於夷防是故譏

許遷於夷【已見成十五年又見昭十八年】

夏四月陳災【公羊作火】

公羊曰陳已滅矣其言陳火何存陳也存陳之義盡矣春秋於陳之亡書法深致其嚴謹自去年春書陳亂夏書楚殺陳行人秋書畱奔過死冬遂書楚滅陳放招殺奐葬陳哀公一年之間專書陳事夫陳已亡而猶葬之者示陳之未亡也及是陳已爲楚所縣俾其臣僭爵以居之而猶書陳災者以盛徳之後見翦於夷特著義存之耳不與楚得陳也或曰陳已亡無告災者魯史安得而書之乎曰此聖人因陳災而著存陳之義夫豈舊史所能及乎是時夫子年旣長見而知之不皆據舊史也

秋仲孫貜如齊

冬築郎囿

冬而築時也所以書則譏築囿也桓四年公狩於郎莊三十一年築臺於郎今復築郎以爲囿其以爲遊觀之地乎其以爲講武之處乎是時三家用事魯君僅擁虛器而猶興築囿之役爲季氏敺民耳

十年春王正月夏齊欒施來奔

秋七月季孫意如叔弓仲孫貜帥師伐莒

鞌之戰四卿俱書譏季氏以其私怒出而諸卿皆從也今伐莒而三卿俱行譏季氏所欲爲而二卿奔走後先惟命之承非但誅其伐國誅其無君也胡氏曰前已舎中軍此復三卿並將以出季氏爲主將二子各率一軍爲副則三軍固在以爲復古者非也但叔弓非叔孫氏乃臨事所置之帥耳舎中軍非復爲二軍乃析三軍以爲四季氏獨將二軍兵愈多權愈重此所以遂至不可制階此爲亂而昭公孫於齊矣

戊子晉侯彪卒【平公也昭公立】

九月叔孫婼如晉

葬晉平公

十有二月甲子宋公成卒

十有一年春王二月叔弓如宋

葬宋平公

夏四月丁巳楚子防誘蔡侯般殺之於申楚公子棄疾帥師圍蔡

公羊曰楚子防何以名絕曷爲絕之爲其誘討也此討賊也𨿽誘之曷爲絕之懷惡而討不義君子不與也或曰蔡般負覆載所不容之罪楚子討之春秋以名書與般俱名何也曰仗大義以行其大不義仗大信以行其大不信春秋所甚惡也防利陳之亂而滅其國旣得滅國之利復以謀陳者謀蔡誘般殺之襲取其國詐以滅陳又詐以滅蔡又用蔡世子於淫昬之社狂暴險恣無復一分人理是故春秋特變例而名之與般俱以名書不與防以討賊之義也谷梁以爲夷狄之君誘殺中國之君故謹而名之愚謂弒父與君夫人皆得而誅之中國不能治夷狄治之亦春秋所許但防利人之難而滅其國故特正其罪而名之耳使防於討般之後謀之於晉請之於王更立君以定蔡已無所利焉則春秋猶將許之何遽至於名之乎

五月甲申夫人歸氏薨

昭公之母襄之妾敬歸之娣也妾母僭夫人自成風以來春秋皆有譏至是始無譏非無譏也僭禮之罪在僖宣後之子孫率循獘典有不足責焉耳然直書其事而無所隱乃所以責之也

大搜於北蒲

是月也君母歸氏薨搜事不爲之中卻晉大夫叔向聞之曰國有三年之喪而無一日之慼國不忌君公室且將卑矣春秋繼夫人薨而書大搜以其同在此一月之內也歸氏𨿽非嫡母魯君旣尊之以夫人之禮則當從大喪之制今也搜不爲輟言彊家之不忌君是以知公室之將卑幹侯之禍不旋踵而作或曰喪不可搜歟曰搜常事也喪變事也當變而常是故爲不可非謂國有喪武備不可講也

仲孫貜會邾子盟於祲祥

喪不貳事禮也前旣搜於北蒲此復爲祲祥之會春秋皆系之五月之下所以貶也或曰春秋不爲魯諱與曰魯不諱喪而講行常事春秋不得爲之諱也

秋季孫意如防晉韓起齊國弱宋華亥衞北宮佗鄭罕虎曹人杞人於厥憖

案左傳謀救蔡也或曰蔡當救乎曰般可討而蔡不可滅也今般已死而防之兵猶頓於蔡下必欲乘其危亂而取之此盜賊之兵中國諸侯共起而擊逐之義之所得爲也爲晉君者當使人諭之楚責以違載書擅興兵滅與國之罪彼防𨿽頑防不靈國中猶有人豈不畏義而恥而晉之用事者庸猥無能乃使人卑詞爲蔡請盟爲夷所侮辱而蔡遂滅矣厥憖之會欲以何爲旣乃逡巡而引退晉君猶有知韓起其不爲首戮乎

九月己亥葬我小君齊歸

冬十有一月丁酉楚師滅蔡執蔡世子有以歸用之書楚師滅蔡繼書執世子以歸用之誅楚之無道著世子以不屈而死也孫泰山曰世子云者未立之名胡文定謂世子守節而死故爲春秋所錄合二說而書法見矣般固有當討之罪父死而子立世子宜立者也世子不敢遽以君位自居亦未甘出夷楚之下嬰城固守以待外救晉不能救而國亡身死視紀季以酅入齊苟爲自全之計者逺過之矣位乃世子之位父𨿽殞命於夷子猶不敢遂居其處視齊世子光乘其父之篤疾殺父之嬖而簒有其國者萬萬不侔矣是故春秋特存其世子之名而錄其爲宗社死公羊以爲父坐弒誅子不得有其國者是亦一說使世子而不能死社稷以國與楚春秋於是乃有誅矣

十有二年春齊髙偃帥師納北燕伯於陽【左傳作唐】

公羊伯於陽公子陽生也子曰我乃知之矣在側者曰子苟知之何以不革曰知爾所不知何左傳曰納北燕伯欵於唐因其眾也公羊迃僻當從左傳北燕伯入於陽與獻入於夷儀其事略相類皆以亂臣迫逐而出因大國之力以歸入於其邑而未至其都皆不名所以正其君臣之分衞獻返國而始名之者則所以結正其失國之罪或名或不名皆有深意或曰齊景公爲北燕出師至再春秋其許之乎曰霸者之欲霸也皆有身任天下之志景公有可霸之資當晉政旣衰有可霸之時而不能以天下自任前伐北燕受賂而回此伐北燕半途而返非其力之不足用心不剛也厥後魯昭孫於其境子家羈知景公無信不足仗勸使攺圖良以是故

三月壬申鄭伯嘉卒

夏宋公使華定來聘

公如晉至河乃復

谷梁曰季孫不使遂乎晉也而左傳則以魯伐莒取郠莒人愬之晉故辭公夫伐莒至於再又受其叛臣叛邑魯實有罪然皆季氏之所爲明年晉人執意如亦知罪之所在而公每至晉輒爲所卻豈晉之諸臣曲爲季氏之地公有辭不能以自伸歟谷梁之說必有所本

五月葬鄭簡公

楚殺其大夫成熊

左傳或譖成熊於楚子成熊知之而不能去以是故及防以猜忌殺無罪之大夫故以累上書成熊懷寵耽祿見幾不作以及於難亦有責焉

秋七月

冬十月公子憖出奔齊

左傳憖與南蒯叔仲小謀誅季氏懼不克而奔事詳見明年叔弓圍費

楚子伐徐

晉伐鮮虞

谷梁曰其曰晉狄之也不正其與夷狄交伐中國故狄稱之注謂鮮虞爲姬姓之狄居於中山故曰中國愚以爲未得經意晉自平公舉霸權而遜之楚遂使中國諸侯北面夷狄之庭人有左衽之憂及是楚滅陳滅蔡伐吳圍徐中國之人延頸企踵以望晉人出師一大創治之晉之君臣懵然一無所問方且加兵於弱小無罪之國爲逐利自私之計是故狄之陳止齋曰春秋之狄秦以晉故也狄鄭亦以晉故也則其狄晉何晉之君臣無中國志也楚防簒國之賊而執齊慶封放陳招殺蔡侯般假討賊之名以劫制諸夏而晉連年有事於鮮虞吳入郢於越入吳晉猶圍鮮虞未已無志於中國也於是狄晉此說得之呂氏乃曰事有大小則記有詳略晉伐鮮虞略辭也故書楚書吳皆略之之辭以爲逺者有不可得而詳事之小者亦然皆非所以爲襃貶輕重此說疎與春秋以一字爲襃貶凡狄晉狄秦之類皆書法條貫之所在烏可忽乎【義又見十五年伐鮮虞】

十有三年春叔弓帥師圍費

或曰此南蒯叛季氏而叔弓以兵圍之不書蒯叛何也曰家臣而知尊公室未爲罪也家臣托尊公室而自爲其私計夫然後爲叛矣南蒯之始謀爲此號於人曰吾以尊公室其心迹未著春秋烏得而正其罪卒之以費奔齊其叛狀乃著於是爲叛矣曰家臣而尊公室於義可乎曰可諸侯之臣皆天子之臣也大夫之臣皆諸侯之臣也諸侯叛王大夫與之俱叛不可也大夫叛諸侯家臣與之俱叛不可也諸侯之臣葉諸侯以尊天子大夫之臣葉大夫以尊諸侯正也魯季氏秉政五世至宿意如犯上作亂無所不爲使爲之家臣者知大義之所在勉季氏以忠約季氏以禮舉兵權而歸之公上固魯國之令臣也奚其叛而南蒯之心則非純乎爲國者旣以告公未幾乃以費叛歸於齊則魯之叛臣矣當時有謂家臣不當言彊公室者乃亂賊之黨同惡相濟之悖辭而傳者猶有取焉愚竊不敢謂然也且以後世之事而揆之如王莽曹操司馬懿父子之謀爲不軌與唐藩鎭之稱兵犯上皆有腹心爪牙輔成其惡則家臣之類也知有所事不知有國莫不以叛臣目之至於家臣輔大夫爲逆則不以爲非然則莽操懿之臣猶得爲忠於所事乎春秋書叔弓圍費不書叛蓋有深意後儒不能深識惟曰家臣不當叛大夫誤矣大夫所爲正而家臣叛之是之謂叛大夫叛而家臣正之奚其叛【義又見定八年盜竊寶玉大弓】

夏四月楚公子比自晉歸於楚弒其君防於幹谿據左傳所載不能盡得經意今從公谷爲斷防與公子比公子棄疾皆共王之子郟敖之死公子比奔晉公子棄疾事防爲蔡公防無道暴師幹谿以圖非望之福棄疾因民之怨召比於晉而立之公羊曰公子棄疾脇比而立之令於幹谿曰比旣立矣眾散而防以縊死此其實也比自晉而歸實預初議左傳乃謂觀從獨爲此謀矯棄疾之命召比於晉彊與之盟然後襲蔡蔡公始覺愚以爲區區一觀從豈能獨辦此事蓋棄疾與比內外合謀而爲之也棄疾始爲此謀而春秋歸獄於比以比自晉而入主於代防比入而防死防死而比立則弒君之罪當在比矣左傳以爲比不知始謀歸國而後知之必無是也書自晉歸於楚谷梁以爲晉有奉者是也或曰防非簒國之賊乎曰始防之簒有能仗大義而殺之求郟敖之後而立之則殺者爲義簒者爲賊從州吁無知之討例可也及今而後殺之又代君其處其得謂之討賊乎或曰比未嘗事防爲君而坐之以弒君之罪何歟曰防兄也比弟也防君楚國比自外歸弒其兄而已自爲君不曰弒君可乎使比於防之旣死固執子臧之節從眾望而立君則不可以弒言矣蓋賊可討而不可代也代之則與之俱爲簒弒之人春秋之義必有所不容矣

楚公子棄疾殺公子比【棄疾立是爲平王】

二傳作殺公羊作弒當從公羊弒者下戕其上之名楚防之死棄疾弒之公子比之立棄疾立之立之則君之矣君之而又殺之則弒也比不成爲君則稱公子比棄疾旣嘗君比則加之首惡之名所以正棄疾弒比之罪比未嘗事防爲君而猶以弒書棄疾實已君比豈得不謂之弒諸儒多從二傳爲殺其擇之未精乎

秋公會劉子晉侯齊侯宋公衞侯鄭伯曹伯莒子邾子滕子薛伯杞伯小邾子於平丘八月甲戌同盟於平丘公不與盟【同盟義已見成十七年】

自晉楚爲成晉之君臣自謂天下無事媮惰苟安無復自彊之志楚由是竊霸權虎視中夏晉君臣鼠伏而不敢出幾二十年今楚防罪盈惡稔自底覆亡晉昭乃復爲會於平丘號召諸夏如病痱沈痼之人精采銷鑠殆盡彊自支拄人之見之者知其無能有爲是會也齊不肯受盟晉人治兵邾南大陳戎馬脇而與之盟晉亦可鄙甚矣書同盟譏王人不當下同列國之盟且譏晉人不當以兵脇諸侯而與之同盟是所謂一書再譏也或曰公不與盟魯之恥也而春秋不諱何哉曰春秋於魯事之當諱者或以責魯或以責外沙隨之會書晉侯不見公責在晉也平丘之防書公不與盟責在魯也魯乘晉人之衰侵暴邾莒受其叛人入其土地復加之以兵春秋前此備書之皆貶也至是晉人伸其霸討辭公於防而執意如晉之所行者是故其責在魯書公不與盟若公之自不與盟𨿽爲公諱亦責公也胡文定乃以是責晉以爲信蠻夷之訴絕兄弟之歡其未然歟蓋書同盟所以貶晉書公不與盟則不可以言貶晉春秋有一事再書而前後取與不同者此是也

晉人執季孫意如以歸

魯人暴莒亦甚矣然皆季氏之所爲非其君責晉人豈不知之苟欲伸其霸討當治意如之罪豈惟爲莒執之抑亦爲魯治之可也夫以人臣而據兵權擅侵伐不有君命陵蔑小國怙終不攺至於再三肆之市朝夫豈爲過前此晉平庸闇公欲訴而無路今晉昭始立必有以季氏無狀告之者故辭公於防而執意如執之是也當究其罪之所在顯示誅斥而晉昭開明之天理終晦蝕於羣下之私情是年冬公如晉復見卻而意如乃得無事以歸公不得見意如得歸是君之辭終不能勝於其臣而晉之無政猶前日也

公至自會

蔡侯廬歸於蔡陳侯吳歸於陳

公羊曰此皆滅國也其言歸何不與諸侯專封也愚謂陳蔡之滅楚防滅之也今其復之者楚平棄疾也國固成周之建國何專封之有哉然春秋以自歸爲文者其著義自有所在蓋陳蔡者中國之諸侯而爲外夷所滅今復爲外夷所存中國無盟主諸夏無方伯始其滅也不能救今其復也無所預此中國之恥也故春秋於陳蔡之歸皆以自歸爲文者爲中國諱也不言復而言歸國固其國幸其亡而得存去而復來是故皆爵以歸之與鄭突曹赤之爲歸異矣

冬十月葬蔡靈公

楚蔡之仇也大讎未報仇人已殞春秋之義不葬者也今以國復而葬亦變例耳或曰楚防滅蔡而棄疾復之春秋書葬所以釋其不共戴天之憾曰不共戴天之憾而可釋乎爲公羊之學者謂晉人會於平丘欲爲陳蔡討楚楚懼而亟復二國𨿽復其名猶制其實是其爲憾可得而釋乎昭侯柏舉之役大義所當伸也

公如晉至河乃復

吳滅州來

州來吳楚中間要害處或以爲楚之附庸成七年吳人入之當撫而有之以爲外屏亦控楚之一防也乃不能然今又五十載復以兵入之遂從而殘毀之其地卒歸於楚吳不能有也十九年傳楚人城州來不言取而言城見吳人之不能有

十有四年春意如至自晉

春秋書公如晉至河乃復繼書意如至自晉見魯君與意如相出入於晉也傳謂意如譖其君使不得遂於晉此其實也如晉昭辭公於防而執意如人猶冀其明正彊臣專兵之討俄而得釋季氏愈張魯君愈削幹侯之禍作矣春秋書意如至自晉誅也自意如執至此間事隔歲而書名不書族去族求免其身而陷其君是以有誅二十三年叔孫婼見執及其歸也書叔孫婼至自晉比事而觀可以識聖人之意

三月曹伯滕卒

夏四月

秋葬曹武公

八月莒子去疾卒【郊公去疾之子】

不書葬魯不往會也魯人侵莒取其地晉修霸討執意如而辭昭公於會魯莒因是有怨不往防其葬是以闕書

冬莒殺其公子意恢

郊公以子代父正也庚輿以弟繼兄簒也蒲余侯首亂者也公子意恢君之黨必莒之舊臣也蒲余侯與公子鐸比而爲亂殺意恢逐郊公逆庚輿於齊而立之意恢之死爲君故耳春秋不書郊公之奔庚輿之入郊公不能君庚輿由是以簒也繼莒子卒而書意恢死意恢受托孤之寄而不能其事者也君在喪而已爲政國之安危休戚於是乎寄郊公居喪不慼而不能正之以禮蒲余與鐸謀爲亂而不能豫爲之防身𨿽爲國而死何益哉故不書死難而書見殺曹莒無大夫故不書大夫【義又見二十三年庚與來奔】

十有五年春王正月吳子夷末卒【公作夷昧】

謁余祭夷昧季子同母兄弟也約以位相讓疊爲君謁死余祭立余祭死夷昧立夷昧死季子避而去之於是夷昧之子僚立焉未幾爲謁之子闔廬所殺論者謂季子不當辭位而召亂非知季子者也亦非深識當時事者也季子之讓已著於平日非夷昧死而後讓也爲夷昧者當明季子之讓節以國授之闔廬是謂以嫡繼長宋穆公之與夷是也顧不能然乃俾僚冒以位自處以致殺身而召亂闔廬固當坐首惡之罪夷昧實有責焉耳

二月癸酉有事於武宮籥入叔弓卒去樂卒事

公羊曰君有事於廟聞大夫之喪去樂卒事大夫聞君之喪攝主而往大夫聞大夫之喪屍事畢而往谷梁曰君在祭樂之中大夫有變以聞可乎大夫國體也古之人重死君命無所不通公谷以告爲合禮啖氏曰宗廟大事大夫卒小事以理言應待祭畢乃告諸說多從之愚以衞栁莊魯叔弓二事而觀而知禮意之所在矣祭者主於誠慤不貳事者也故當祭𨿽大夫之喪不得以聞衞臣栁莊疾革其君必使以告爲之變其常也及聞其死請於屍而往而釋服遂以賻之不但撤樂並撤祭而往慼大臣之意過於尊祖非禮之正謂之失禮可也今叔弓之喪據傳叔弓預於祭涖事猝有疾死則君爲之撤樂卒事其可也若叔弓自歿於其家如栁莊之比則當待祭畢而後告不當以卑而廢尊春秋書之記禮之變其常耳此與襄仲之死去籥禮例不同不可引以爲證武宮者或以爲成六年所立之武宮非也魯用天子禮樂有兩世室魯公爲文世室武公爲武世室爲不毀之廟玆因大祭有事於武宮叔弓當此時而暴卒故爲之去樂

夏蔡朝吳出奔鄭

楚平卽位未幾反防之虐存陳與蔡若有古人之風然以傳之所紀蔡𨿽存不能國也朝吳蔡之舊人楚平自爲蔡公與之善及得國仍俾居蔡費無極者讒人也害其寵而傾之以是故奔其後蔡之二君入楚而不復昭侯又將見畱以賂而免卒復大讎義見於朱之奔東國之死柏舉之戰

六月丁巳朔日有食之

秋晉荀吳帥師伐鮮虞

或曰鮮虞之伐前則狄之後則否何歟曰狄之者變常法而狄之君及大夫咸有貶焉耳書某帥師伐某責將也鮮虞之伐始倡其議者荀吳也其後再伐三伐卒滅其國而後已者皆荀吳也是以貶或謂春秋以荀吳不受鼓之叛人是以無貶夫伐鮮虞伐同姓無罪之國又動兵至於再三乃大不義春秋豈以細故小節而遂貸其貶乎存大節而略細故春秋法也錄細故而置大罪於不問夫豈聖人垂法之意春秋於伐鮮虞一事深有貶於晉

冬公如晉【義見至自晉】

十有六年春齊侯伐徐

徐之封在齊南鄙桓公之霸也楚成伐徐桓躬帥諸侯動大師以救之盟於牡丘次於匡又出偏師伐厲以攻其所必救非但爲徐計亦自爲齊計爲中國計蓋懼楚師之浸淫而有震鄰之憂耳今齊景睥睨晉霸而不能志其逺者乃伐徐以爲左右望之計視桓公之存徐有愧多矣傳言齊師至於蒲隧徐人賂以鼎與之盟而歸春秋書伐國而云某侯伐某是皆有意讀者謹之

楚子誘戎蠻子殺之

公羊曰楚子何以不名夷狄相誘君子不疾也曷爲不疾若不疾乃疾之也此比類防之誘蔡而爲言也蓋誘一也防以施之中國而棄疾用之蠻夷故春秋誅防而略棄疾然書誘書殺蓋亦罪之深特不名耳楚大蠻小皆以子稱又以見四夷𨿽有大小彊弱之不同而於周班皆爲子不得擅相侵陵況誘而殺之乎

夏公至自晉

左傳正月公在晉晉人止公不書諱之也平丘之會晉人辭公而執意如討其侵莒取地執之是也已而意如得釋罰不加毫毛今公如晉晉復止公逾歲涉三時之久乃得還由晉昭昬孱大夫彊恣故意如與魯君相出入於晉意如實陷其君也其後昭公憤激不能平興兵以討之勢有不容已而所任非人卒以致敗論者謂魯昭伐季氏爲啟釁非深知當時事者也

秋八月己亥晉侯夷卒

子服昭伯從公如晉歸語意如曰晉之公室其將遂卑矣君幼弱六卿彊而奢傲將因是以習習實爲常能無卑乎子服回可謂善覘國者矣晉之衰始於平成於昭頃以迨於亡彊大夫實爲之也

九月大雩

季孫意如如晉

冬十月葬晉昭公

春秋集傳詳說卷二十四﹤經部﹐春秋類﹐春秋集傳詳說﹥

欽定四庫全書

春秋集傳詳說卷二十五宋

家鉉翁撰

昭公三【周景王二十年晉頃公元年】

十有七年春小邾子來朝

夏六月甲戌朔日有食之

莊二十五年六月辛未朔日食鼓用牲於社左傳云惟正陽之月慝未作日食用幣伐鼓以是月非正陽之月不當舉正陽之禮則此月乃夏正之六月無疑矣至是六月甲戌朔日食傳乃載太史之言以此六月爲正陽之月請用幣與莊二十五年所言如出兩人之手以是知左傳雜引諸說初無一定之論後人惑於左氏不根之言而廢春秋經世之法此病甚大不可以莫之辧也蓋春秋自中世以後平桓僖而降王政益壞歷紀廢缺積不頒朔於諸侯夏國之人莫知適從如綘老之年虢童之謡與今玆魯太史叔孫昭子季孫意如各執一說莫能相下由歷紀壞亂閏法不修時序紛錯有以使之然爾太史氏旣知過分而未至爲正陽之月則正陽當在首夏今乃指其所謂秋者爲夏四時可屢變乎四時可變何分至之有哉此一節左氏之子孫門人假異說以符合隱元年書周正之誤誣矣

秋郯子來朝【郯己氏少皥之後】

傳言郯子來朝叔孫昭子問以少皥氏鳥名官何故郯子曰吾祖也我知之黃帝以云紀炎帝以火紀共工以水紀太皥以龍紀少皥以鳳紀自顓頊以來乃爲民師而命以民事仲尼聞之見於郯子而學焉告人曰天子失官學在四夷按孔子之意不過謂當時言周魯俱衰典章闕壞而逺方小國之君乃知前古官名之防革蓋錄之也所謂夷者如孟子所謂舜爲東夷之人文王爲西夷之人爲言逺也或者遂以郯爲夷國失之矣

八月晉荀吳帥師滅陸渾之戎

胡文定曰林父之於潞氏士防之於甲氏荀吳之於陸渾皆滅之也而林父士防稱人荀吳舉其名氏何哉內外當別陸渾密邇王室非所以別內外荀吳滅之與辟土服逺以圖富彊者異以爲春秋無貶愚以爲書名氏書滅謂之非貶不可僖二十五年秦晉遷陸渾之戎於伊川蓋以二彊國之力廹而遷之非戎人侵犯王略自外而竊居於內也先是楚伐陸渾春秋謂其侵逼王畿書以惡之陸渾甚防寄迹內地歷嵗滋久不聞爲王室患而荀吳忽用詐計謬言有事於雒而襲滅其國慘矣若謂其貳於楚則中國諸侯莫不皆貳晉實使之何獨於陸渾而有伐蓋晉之爲政者利其富饒襲而取之春秋所深惡也趙木訥更云荀吳有肅淸中原之功夫憑陵中夏者楚也晉斂手下气而不敢問乃以滅陸渾爲肅淸中原不亦誣乎或曰則將存之乎曰徙而逺之不使近王畿其可矣滅無罪之國焉得無貶

冬有星孛於大辰

公羊曰彗也其言於大辰何在大辰也大辰者何大火也大火爲大辰伐爲大辰北辰亦爲大辰何以書記異也左傳曰孛於大辰西及漢北辰者是爲天極天之中也帝座居之妖气孛辰爲變大矣若爲心爲伐亦除舊布新之象申湏梓愼裨竈以爲兆諸侯之火災其言𨿽中亦巧發善億未爲眞知天者也後五年王室亂劉單立王猛尹召以子朝簒或是其應

楚人及吳戰於長岸

谷梁曰進楚子故曰戰此以書一人字之故謂春秋進楚殆不然歟吳之書吳楚之書人有自來矣非始進始貶於此日也吳之志常在於輔翊中國楚之志常在於憑陵諸夏春秋毎有取於吳爲中國而錄之耳今戰於長岸傳以爲吳伐楚大敗不書敗錄其向內之心也以其爲兵首故書吳

十有八年春王三月曹伯湏卒

夏五月壬午宋衛陳鄭災

公羊曰異其同日俱災也外異不書此何以書爲天下記異也愚謂火災未足爲孛之應也當時知天象者以星孛之後繼之四國之火往往傅防而爲之說豈知星孛之應逺者十年近者數嵗示人以象使之知所警懼安可指一事之偶應而遂謂上天譴告止於是而已哉是時諸夏亂亡已兆世卿彊族脇制其上胥爲不軌周室寖微大亂將作春秋降爲戰國此其兆也夫豈四國火災之謂歟申湏梓愼裨竈之言在後世則爲防將使人主以火災塞天變無復恐懼修省之實矣

六月邾人入鄅【並見下宋伐邾】

秋葬曹平公

冬許遷於白羽

成十五年許遷於葉是後以葉爲都昭九年遷於夷傳又謂楚靈嘗徙之於荊平王復之爲葉今又遷白羽蓋五遷矣昔齊桓公遷邢及衞不惟遷之而又有以存之衞文公亦能勤儉苦節以自彊其國至是猶存今許五遷而國益危傳謂葉爲楚地楚人以晉鄭方睦恐以是召冦廹而遷之自是又遷容城不二十年許爲鄭所滅楚固大不義許棄中國而從於楚卒以是亡其亦有以自取矣

十有九年春宋公伐邾

凡書爵而書侵伐者多貶此繼邾人入鄅而書宋公伐邾則與宋公之能討有罪也是時晉已失霸彊陵弱大侵小莫之或禁邾蕞爾小國間鄅人之不備襲入其國執其君據有其土晉不能治而宋治之伐邾盡歸鄅俘春秋以是故襃

夏五月戊辰許世子止弒其君買

趙盾之弒其君許世子止之弒其父傳者比而言之事實霄壤黒白之不同也盾秉政穿弒靈公盾亡不越境反不討賊史臣歸其罪於盾宜也若許止則異於是父非不慈於其子子非失愛於其父非若楚商蔡般逞廢黜之憾而成滔天之惡也而春秋何至加以弒君之罪乎聖人秉法至公而存心忠厚一不嘗藥而遂坐以弒君之罪必無是也歐陽子嘗論及斯事以操刃而殺與不躬進藥進而不嘗三者坐當殊科深有疑於傳家之說而胡文定不以爲然愚謂聖人之修春秋多因舊史之所已書而加以筆削趙盾許世子之弒蓋皆舊史已書聖人因之而不攺所以垂法於後世也有如許止之事意當時有疑其爲弒者魯史得之傳聞著之於防聖人修經因舊史而不之革使夫爲人臣爲人子者謹於視膳嘗藥之事不敢以易心臨之所以垂事親之法夫豈謂不嘗藥者可坐以弒君之罪乎是故書弒於前復書葬於後公羊曰書弒是君子之聽止也書葬是君子之赦止也春秋之法賊不討不書葬今書弒書葬明止本無弒罪因侍疾不謹以陷於大惡公羊兩言盡之矣若夫孟子所謂兼愛之無父爲我之無君此以言異端之學末流之獘必至於此胡氏持以證春秋用法之意其不得同歟蓋傳所謂春秋無將將而必誅者爲其有欲弒之心而其事未成如公子牙慶父之所爲是其事也夫豈非弒而目之曰弒如後儒之擬議春秋者乎蓋魯史官因一時之傳聞加止以弒君之罪是時夫子年已長得之親見聞旣因魯史而書弒於前復以身所見聞而書葬於後皆所以垂訓示後與趙盾弒君大不可同日語矣胡氏解春秋每每拈起意誅二字謂止有忽君父之心以爲簒弒之萌故加以大惡而不得辭此鞅斯腹誹之誅流毒至於漢而未已其非春秋垂訓之本防與蘇潁濵又引律文和禦藥不如法者死此必非堯舜三代之法尢不可以證春秋學者於歐陽公之言胡文定蘇潁濵之說願加深思以求聖人之意

己卯地震

秋齊髙發帥師伐莒

冬葬許悼公

義已見上谷梁釋書葬之義曰許世子止不知嘗藥累及許君其意謂不授子以師傅使不知嘗藥之義故累及之此論𨿽正然春秋所以書弒書葬如公羊之說而已矣或曰蔡般之弒景與許止之弒悼皆書葬同乎否乎曰其弒異其葬烏得而同

二十年春王正月

夏曹公孫防自鄸出奔宋

公羊曰奔未有言自者此其言自何畔也畔則曷不言其畔爲公子喜時之後諱也【喜時卽子臧】君子之善善也長惡惡也短惡惡止其身善善及子孫賢者子孫故君子爲之諱劉原父以防爲待放古者大夫有罪待放於其境三年君賜之環則還賜之玦則去防蓋待放而非叛也公羊善善及子孫惡惡止其身有益於世敎然施之於叛者則恐未然當從劉氏之說防蓋待放於鄸君不復之而奔賢於臧武仲之據防以求爲後於魯是故春秋錄之

秋盜殺衛侯之兄縶【縶則公孟義初見隠七年齊侯使其弟來聘】

舊說盜賤者也襄十年盜殺鄭公子騑公子發盜則尉止之徒皆賤者故以盜書今殺縶者齊豹等輩豹爲司冦位從大夫而亦書盜賤之也左傳謂齊豹求名而不得以爲豹欲求不畏彊禦之名爲眾人除害而以身當之春秋不與之以名是故書盜愚以當時之事而觀豹實怒公孟之奪其官邑率羣失職之人起而爲亂殺縶逐君彼自快其私怒耳何名之求哉此舊說也胡文定以春秋歸獄宗魯是以書盜其義精當從之宗魯者始因齊豹而事公孟豹將作亂語宗魯使之先去宗魯不能去亦不以告其主旣而乃與公孟俱死於齊豹之難彼自謂忠於縶信於豹而於二者皆失之知公孟之惡而事之不能早去耽祿也聞齊豹將作亂而不以告其主不忠也𨿽與公孟俱死而死不足錄所謂求名而不得者也琴張聞其死欲往弔之夫子語之曰齊豹之盜孟縶之賊汝何弔焉蓋齊豹犯上作亂之罪顯而易見宗魯食姦受亂之罪微而難見曰齊豹之盜孟縶之賊猶言齊豹所以爲盜孟縶所以見賊殺皆宗魯之爲豹不足誅而宗魯深可誅胡氏之說有得於聖人之意傳注不能及此矣縶者衞侯之母兄以疾故不得立預聞國政怙權而召亂以是殺身書衞侯之兄譏衞侯不能閒制其兄使之預於國政縶見殺衞侯幾以是失國縶不足責其責在衞侯

冬十月宋華亥向寧華定出奔陳

案左傳宋元公無信多私而惡華向三大夫謀曰亡愈於死先諸乃誘羣公子盡殺之公如華氏請弗許遂劫公取太子及母弟以爲質公亦質華向之子已而討之華向奔陳春秋書三卿同日而奔不惟誅華向其君亦有責焉耳華氏自督以來世爲亂族鮑之簒弒諸華之力居多挾功專橫黨與盤錯虎視中國蓄謀在亂宋君又以無信多私啟之致三叛同日而作幸而討之克華向俱奔而公又入多僚之讒將加誅於無罪者致諸華內外合勢以叛春秋先書三卿出奔著君臣之俱失道及華向入於南裏始以叛書

十有一月辛卯蔡侯廬卒

二十有一年春王三月葬蔡平公

夏晉侯使士鞅來聘

宋華亥向寧華定自陳入於宋南裏以叛

春秋未嘗加人以叛逆之罪至衛孫林父之入戚始以叛書華向繼之自是始有書叛者書入書叛誅姦之極典春秋不輕用也華亥向寧華定首禍於國討而奔奔而復乃挾吳楚之援將以覆其宗國叛狀旣著春秋始以叛書若魚石欒盈𨿽自外而入原其始本無欲亂之心春秋不以叛辟而加之也彼爲意誅之說者欲以不叛爲叛非弒爲弒非聖人意也南裏宋國城中之裏叛者內外合勢入而居之莫之能禁至於城舊鄘以爲守宋其危矣前是魚石入於彭城不書宋彭城今華向入於南裏書入宋南裏危宋也叛者入其腹心討之而不克則宋爲華氏有矣是故危之

秋七月壬午朔日有食之

八月乙亥叔輒卒

冬蔡侯朱出奔楚【谷作東義又見二十三年】

案左傳東國者隱太子之子平侯廬之弟朱之叔楚有讒臣曰費無極取貨於東國諭蔡人使出朱而立東國朱愬於楚楚子不能正也東國繼往又歿焉春秋後先書之閔蔡也谷梁子曰王父死焉父死焉已不能仇又從而奔之春秋書以貶其義正二傳不能及

公如晉至河乃復

今夏士鞅來聘叔孫爲政季氏欲惡諸晉使有司以齊鮑國歸費之禮爲士鞅鞅怒以爲卑已故公如晉復爲所卻明年而執叔孫皆以是故蓋季氏久蓄無君之心故外交彊國以脇制其上是時晉頃愈弱大夫之權愈盛魯之彊家晉之列卿比而爲惡皆叔末之世也

二十有二年春齊侯伐莒

宋華亥向寧華定自宋南裏出奔楚

晉悼公之討魚石也以諸侯之師圍彭城春秋書以美之今華向爲亂晉荀吳齊苑何忌衞公子朝皆以師救宋共討華向於南裏而春秋略之不書爲其有畏於楚討之不能力叛者皆得逸去也晉楚交兵百有餘年宋人爲之出力弭兵楚得以竊霸權號召天下今宋大夫爲亂於內楚乃從而羽翼之背施忘義利人之難而伐取其國謂楚非夷不可也先書叛繼書奔楚罪楚之納叛臣也然宋之彊族華魚向鱗自彭城以來世爲亂再有討芟翦幾無存者而宋得以少事視魯之季齊之田晉之智韓趙魏日爲亂而其君付之無可柰何者有間矣春秋詳著三叛之始末嘉宋討叛有成功也

大搜於昌間【公作姦義已見十一年比蒲之搜】

夏四月乙丑天王崩

六月叔鞅如京師

葬景王

三月而葬不及期也不及期不如禮也王葬不書此一不如禮而遂書以景王不蚤定繼嗣身死而亂作是故特爲之書所以貶也【不書葬義已見隱三年】

王室亂

前此子頺之亂子帶之亂春秋不以亂書今而書王室亂此出於聖人之特筆非因舊史而書也蓋有變生於一時而不足以致亂者春秋之所略也變生於一時而足以致亂是故聖人變色而書之曰王室亂夫豈特識叔鞅之言而已哉王猛以太子母弟而立子朝以長庶而求襲位名體淆亂諸夏莫適所從當是時周有兩天子其爲亂與頺帶之事異矣蓋劉單之所守者禮律之正而尹召所挾者景王之邪志以邪志而爲治命是故亦足以惑人非劉單之所守堅確介眾之人惟義是輔成周之亂將底於亡此春秋所以變常法而爲之書也

劉子單子以王猛居於皇

秋劉子單子以王猛入於王城

胡氏曰尊不以乎卑貴不以乎賤大不以乎小劉單臣也曷爲能以王猛乎其曰以能廢立之也又曰劉單蓋挾天子以令諸侯而專國柄者也書之未足故再書以著上下之舛逆論固正矣愚以當時之事而觀似非經意之所在也下不以上卑不以尊者其常也下之以上卑之以尊事之變其常者也自昔聖賢處世或蹈其常或嬰其變各盡其職分之所當爲期爲不失其正而已矣劉單者王朝之大臣守正而不撓者也景王崩繼嗣未定尹召探其君之邪心欲立子朝劉單據禮經立太子之母弟猛劉單所擁者爲正則尹召所立者爲邪春秋書劉子單子以王猛居於皇又書劉子單子以王猛入於王城與其居天下之至難任天下之至重變而能不失其正也周公之於成王伊尹之於太甲以其所當以也以其所當以乃大臣職分之所當爲而以爲擅廢立挾天子專國柄愚以爲非春秋意也愚非擬劉單於伊周以爲大臣當艱難之秋任托孤之寄當以伊尹周公爲法也若夫未逾年之君而書王成猛之爲王也成其爲王而必名以著之當是時不得不名也不名無以見其爲立之正而示別於子朝也居於皇出也而不書出王者無外在皇猶在國也出不書入而書入不書入無以奠王於位也或曰君以名見臣以子書何歟曰天子之宰不以名見者常也始立之君而書王書名變也宰不名與其以天下自任也君必名著天位非庶孽之所可幹也君以名見臣以子書常從其常變從其變之義也王城者槪洛城而言也已入王城未能正天子之位王與子朝分國而處也【余義見下敬王入於成周】

冬十月王子猛卒【悼王也敬王立義見下居狄泉】

三年之喪通喪也故天子諸侯未逾年皆稱子皆名皆卒此春秋垂世之法也杜氏謂悼王未卽位故書王猛誤也蓋已卽位未逾年景王𨿽葬不及期而葬亦未得以先君旣葬爲說故悼之居皇也書王猛其卒也書王子猛卒不書王無以示別於爭立之朝書王而名之子之以其立未逾年故也

十有二月癸酉朔日有食之

二十有三年春王正月叔孫婼如晉

癸丑叔鞅卒

晉人執我行人叔孫婼

元年叔孫豹防諸侯之大夫於虢季氏伐莒取鄆莒人訴於防樂王駙求貨於叔孫使請帶焉豹召使者裂裳帛而與之曰帶其褊矣卒無所與婼豹之子也至是坐邾訴爲晉所執範獻子求貨使請冠焉取其冠法而與之兩冠曰盡矣吏人與叔孫居請其吠犬弗與及將歸殺而與之食之其父子所守如此亦可嘉矣烏乎魯有賢大夫如此而魯昭不與共圖國事坐視賊臣之脇制以至於死亡亦可哀矣

晉人圍郊

案左傳去年冬晉籍談荀躒帥九州之戎及焦瑕溫原之師納王於王城此始書晉人圍郊郊者近畿之地子朝據之晉爲王討而圍之此王事也而春秋書辭若此何哉蓋是時王猛死敬王立中外未知立之當否晉師在郊莫有爲王致力者子朝乘之而入是秋敬王有狄泉之出書晉人圍郊譏用師之不力也

夏六月蔡侯東國卒於楚

楚靈之滅蔡忍於爲惡者也楚平之復蔡僞於爲善者也復之而猶專制其國其志猶在於利可取則將復取之矣朝吳之奔朱與東國之死皆平所爲蔡𨿽復猶不復也春秋備書以著楚人之亡狀王父誘而殺焉父執而用焉大讎未復而朱與東又入楚而不返蔡之受屈於楚亦極矣其後昭侯亦以事見拘久之乃免事吳以求報卒以吳師入郢復其父祖四世不共戴天之讎朱與東愧之矣

秋七月莒子庚輿來奔【義已見十四年】

郊公之立正也而庚輿簒之今庚輿爲國人所逐而郊公復入春秋於郊公之出之入皆略而不書微之也在喪不戚亂臣持以爲之過而逐之不能君而可微者也或曰忽突相爲出入春秋猶備書之今郊公之出入皆略而不書何邪曰忽突之出入非爲其可書而書因事垂法不得不書也錄意恢爲其死也奔庚輿著其虐也略郊公以其不能君而微之皆所以垂法也

戊辰吳敗頓胡沈蔡陳許之師於雞父胡子髠沈子逞滅獲陳夏齧

吳伐楚次於雞父雞父楚地也楚以頓胡沈蔡陳許六國之師禦之未陳吳出其不虞以諼敗之夫頓胡沈三國楚黨也蔡陳許三國同盟之國也乃相率而附於楚故春秋擠之於頓胡沈之下以貶之賤其爲楚役也蓋是役也楚爲戎首驅六國之君以禦吳春秋略楚而不書不與楚以主中國之諸侯也或曰防旣主之於前日今不與棄疾之主柰何曰防求之於晉而晉許之責在晉也今棄疾未嘗求之於晉而彊驅諸侯以前是故春秋惡之略而不書若六國之君自與吳戰所以誅楚焉制諸侯也凡諸侯之師眾敗必累數之齊師宋師衛師燕師敗績是也而此不復數一之於楚耳胡沈之君以戰死於外國安得滅今不書卒而書滅不與之以死難也且不書滅胡沈而書胡子髠沈子逞滅若以自滅爲文也陳夏齧以獲書貶也或曰春秋前旣進吳書吳人矣今而以號舉何哉曰爲中國患者楚也今未能翦楚之豪末而先殺二小國之君亦春秋之所惡也

天王居於狄泉

王猛卒劉單復立其母弟匄是爲敬王至是立已逾年尹氏乘其不戒挾子朝自外入王居狄泉以避之是時嫡孽兩爭一王城之內而有東王西王之分名體不正將無以一海內之歸趨故敬王𨿽失位而春秋猶書天王而無所貶所以別子朝之爲僭王也不書劉單以王所以釋劉單之權也以者獨任其事不假他人力之稱也前日王在諒陰劉單獨任天下之重外無諸侯之援則劉單之以王事之不獲已而不得避者也今王立逾年晉師又興則劉單外假大國之援以成其功不得言以春秋所以釋劉單之權也後之爲大臣者有挾定防功久專國柄以此致禍敗而殺其身累其家如霍光徐羨之等輩由不明此義也

尹氏立王子朝

書尹氏立朝尹氏一人之私也尹氏以世卿預聞國政不書其官不著其爵而以尹氏書氏云者一人之私也王位天下之公器惟正惟嫡得在此位尹氏以其所私而立朝是爲尹氏之朝而非億兆人之所同戴是故敬王𨿽在狄泉春秋正其名體曰天王居於狄泉子朝𨿽得入王城竊大號春秋削其名體曰尹氏立王子朝母弟之立爲正則孽子之立爲邪春秋於是二者之居之入之立之奔書法詳而不厭垂大公以示後云耳

八月乙未地震

冬公如晉至河有疾乃復

公羊曰何言乎有疾乃復殺恥也昭公七如晉至河乃復者五意如實譖之也而昭公不知引賢人以自近深思所以爲保位之計乃數如晉而不嫌其爲卑數爲所卻而不自以爲恥身墮彊臣術中而未悟者也然春秋之書之不惟貶公實亦責晉由晉君不君而季氏得以售其險謀肆行而罔忌晉深爲可責也

二十有四年春王二月丙戌仲孫貜卒

婼至自晉【公羊書叔孫舎至自晉今從之】

意如見執於晉以莒故也叔孫見執於晉以邾故也意如在晉譖其君以免其身叔孫在晉抗節不撓晉之諸大夫敬而憚之旋亦歸之其執𨿽同所以得釋則異故意如至自晉春秋去其氏所以誅也叔孫至自晉春秋書氏以別於意如蓋襃之也是時魯國猶有一叔孫大節凜然足爲社稷之衞使昭公能舉國以聽之必不至有幹侯之禍劉原父亦有取於公羊之書氏曰可襃而襃乃聖人修經之本防呂東萊乃不以爲然謂原父爲鑿夫春秋以一字爲襃貶叔孫與意如俱執於晉其歸也或氏或否此書法之顯然可見者豈得謂之鑿乎

夏五月乙未朔日有食之

秋八月大雩

丁酉杞伯郁釐卒

冬吳滅巢

書吳滅巢或曰貶乎曰有書滅而非貶者此類是也爲其能復諸樊門矢之仇而錄之也諸樊之死春秋書法特異錄其爲中國故死於難也死難者見錄則滅巢者必無貶嗟夫吳以中國之故父子兄弟歷三世與楚爲敵自晉人苟求宴安以霸權委楚而吳之敵楚者不爲之而下也今而滅巢乃異時入郢之漸巢之滅楚所以亡也使晉人能於此時赫然憤合力以圖楚則攘楚之功不在吳而在晉矣論者謂書滅巢爲貶故不得不辧

葬杞平公

春秋集傳詳說卷二十五

欽定四庫全書

春秋集傳詳說卷二十六宋

家鉉翁撰

昭公四【敬王三年晉頃九年】

二十有五年春叔孫婼如宋

夏叔詣防晉趙鞅宋樂大心衛北宮喜鄭遊吉曹人邾人滕人薛人小邾人於黃父

此爲王室而防不書譏其無勤王之實也案左傳防於黃父命諸侯輸粟於周期以明年納王卒不聞晉侯踵二文鄭虢勤王故事躬禦戎馬展義王室晉之不能亦甚矣而其事亦有不可同日而語者子頺子帶之亂皆在惠襄踐位之後王位旣定頺帶特爲亂耳亂而討之夫誰曰不然今悼敬之立皆在危疑之秋特以太子母弟之故揆禮宜立劉單奉以爲君而中外未能盡孚也晉人至使士景伯涖問周故立於幹祭而詢於介眾欲以知二立之當否眾論惟允乃辭子朝不納其使晉尙然而況於海內之人乎劉單處此豈不謂之甚難乎主少國疑外無晉鄭虢三國之援內有毛召尹三族之爭後先五年更勝疊負使劉單不能以宗社自任中事斂卻則子朝之羽翼成而敬王之位危矣論者猶以挾天子令諸侯少之愚不知其說

有鸜鵒來巢

公羊曰記異也非中國之禽宜穴而巢故書或曰鸜鵒來巢事之細者必書何邪曰禽鳥逐气而遷戾气所至妖亦至焉魯之地素無鸜鵒今而有焉是陰類之爽其常者也先儒以天津杜鵑而豫知曲學之禍天下則春秋書鸜鵒來巢之意也

秋七月上辛大雩季辛又雩

左傳曰再雩旱甚也公羊曰又雩者非雩也聚眾以逐季氏也此以公孫於齊連文故言聚眾以逐季氏雩不必用眾用眾所以戒武何事於雩

九月己亥公孫於齊次於陽州

或曰魯昭將討季氏子家以爲不可旣而果敗然則季氏必不可討乎曰天下事固有必不可爲者亦有猶可爲而不得不爲者若魯昭之討季氏猶可爲而不得不爲者也意如內專魯國之兵柄外交晉之彊大夫視簒弒猶覆手耳昭之討之實有不容己者徒以所任非人是以致敗若謂其無故啟釁自取覆亡則不然也曰否則將何如而可乎曰顧所任何如耳意如𨿽恣睢不道而叔孫昭子剛毅挺特不與季孟同其歸趨魯國之望於是乎在使昭公推誠而任之舉國而聼之則季氏之權可收也權可收則亦可討也而公所與謀者皆左右親暱與季氏素爲仇者志在報復其私慮不及逺何以能濟子家懿伯𨿽魯之賢公子未嘗預聞國事公將討季氏驟以語之子家以爲不可宜也蓋季氏當討而非郈孫公若公爲侍人柤所能討也由昭公所任非人是以取敗若曰政在季氏久遂付之無可柰何而聼國事之日趨於下則非忠臣之言也故季氏當討非昭公所能討

齊侯唁公於野井

書齊侯唁者再非與其能唁也譏其無救災卹患之實也昭公自始卽位季氏卽閒之於晉五及河而不得入及是失位去魯知晉人之不足仗故孫於齊次於陽州深有望於齊侯之拯也而景公徒行虛禮之唁今日取鄆明日圍成又明日爲鄟陵之防卒不能爲公圖所以入非其力之不足誠不在焉故耳人以窮歸我我答之以僞如是更四寒暑髙張再唁禮意頓衰幾欲麾而卻之公乃之晉景之不仁甚矣

冬十月戊辰叔孫婼卒

昭公之伐季氏也昭子如闞叔孫氏之司馬鬷戾帥徒以助季氏而禦公孟氏繼之公徒奔敗鬷戾所爲也以傳考之蓋三家合其力以逐君昭子毅人也必不與聞其議而家敎不行於司馬致其助亂此昭子所以內慊祈死而卽死胡不戮司馬以明己志更爲公思所以爲返國計乎嗟夫使斯人而不死與子家共謀納公必不至遂殞於行天實爲之謂之何哉春秋繼公孫而書婼卒言婼之爲公死也

十有一月己亥宋公佐卒於曲棘

宋元公以魯昭故如晉卒於行春秋之書之錄其有討亂之心也齊晉二大國坐視季氏逐君恬不加卹而元公乃能爲魯昭特爲此行將以其前日誅逐華向者而誅魯之彊家非天資明毅視天下之惡猶已之惡豈能及此晉頃齊景視此當有愧色據傳意如嘗妻元公之女相與爲姻婭而公毅然欲爲魯討賊不顧其私親尢人之所難此所以見錄於春秋歟卒於封內而猶地錄之也

十有二月齊侯取鄆

齊侯取鄆以居昭公春秋不書爲公故取諱之也夫以魯之君居魯之邑而鄆人不受命必待齊人爲之取之也此春秋所以諱也是時晉政已衰霸權未有所屬齊景有意修桓公之業當請命天王號召與國納公於魯戮意如以示天下而霸政舉矣乃以取鄆爲首務姑塞已責前以此而誤燕今復以是而紿魯勇於義者不爾也或謂春秋嘉其取鄆是故爵之此目其人而貶之也奚其爵【義又見三十一年取闞】

二十有六年春王正月葬宋元公

三月公至自齊居於鄆

居於鄆志公之失位也失位矣而猶書至書居所以存魯君而抑亂賊也自是每嵗書至書居凡五見焉及鄆潰乃書公在幹侯亦所以存公而系魯國臣民之望也鄆魯境故書居幹侯晉地故書在胡文定乃曰昭公出奔經書次於陽州見公於魯未絕而季氏逐君爲不臣及書齊侯取鄆則見公已絕於魯而逐於季氏爲不君吁論則髙矣而非春秋存公之本防也君𨿽不君臣不可以不臣季氏旣逐其君春秋又從而絕之是逐君者無罪而君可絕也蓋次於陽州爲公諱奔而亂臣之罪有不待誅斥而見矣然以自孫自次爲文者亦譏公有以自取也書齊取鄆見魯君之失民心待彊國之力而後得之非絕公也書公居於鄆公在幹侯正所以存公於魯而系臣民之心而曰公已絕於魯而逐於季氏爲不君無乃非聖人書法之本防乎

夏公圍成

成魯孟氏邑也而公用齊師以圍之圍之而得猶爲不武圍之而不得其恥滋甚春秋書公圍成著公之急近利而昧逺圖首禍者意如預於亂者孟氏爲昭公之計當貸畔徒以離季氏之黨今乃先以成爲討所以堅二家附賊之意而公無返國之日矣蓋齊人取貨於季氏巧爲此謀景與昭墮其計而不之悟

秋公防齊侯莒子邾子杞伯盟於鄟陵

或曰衞獻公甫去國孫寗卽立剽而預於防今魯昭公𨿽失位而意如不復敢爲已甚其猶有悔罪之意乎曰否以季氏平日之無忌憚亦何所不爲而周公魯公自樹立其國者典章猶在亂臣𨿽欲爲孫寧之所爲勢有所不得也或以爲齊景取鄆圍成防鄟陵有以伐其無忌憚之謀是不然齊景儒而少斷予奪制於臣下彼季氏固有以知其無能爲奚憚焉今爲此防辭曰以公故亦借是延引嵗月魯賄朝入齊師夕旋用心不剛爲善不勇故嬖幸之臣得以入其邪說是行合三小國防且有盟欲何爲哉魯君所以棲遲於鄆困躓於幹侯齊景之聲音笑貌有以誤之也春秋備書以譏之

公至自防居於鄆

九月庚申楚子居卒【平王也昭王立】

冬十月天王入於成周

二十三年書天王居於狄泉尹氏立王子朝言王位已定尹氏所立者簒而非正也至是書天王入於成周尹召毛以王子朝奔楚言王入而朝出以一入一出而辧內外明正簒春秋所以存周也不書京師而書成周京師以眾大言成周以朝廷言敬王由狄泉而成周故書法謹嚴若此或曰狄泉在王城之內王未嘗出也而書天王入於成周何歟曰成周者王者之居朝廷所在也自朝廷而言則狄泉爲外書入所以奠王於位也始書王室亂著亂之始至此書入著亂之平入王於周而諸夏始有所宗矣嗟夫劉單二子之所遇亦難矣乎當王猛之始立二子以王出入難矣而未甚也及王猛立未幾而卒又立其母弟名體未白中外猶疑二子獨以身而當之存亡安危系於一發不謂之甚難可乎當周之旣衰大臣以宗社自任若劉單者幾人哉春秋始書劉單以王猛居於皇以王猛入矜其所遇之難所任之重書以與之非責之也及是書天王居於狄泉天王入於成周不言劉單之以之所以正嗣王之名體釋劉單之重權以爲時當艱難則當自任以天下之重而不爲嫌王位旣定則當退安人臣之分而思所止前後書法輕重抑揚皆出聖人之特筆其垂法示後之意深矣杜元凱謂敬王繼子朝之亂自王城徙下都下都者瀍水東也傳不見有徙都之明文蓋王城者洛陽城也前此王猛𨿽入於洛城與子朝分東西而處今子朝遁去敬王乃得奠王位正朝廷之體故言入於成周王城槪洛都而言成周以朝廷而言初無徙都之事大率王城成周乃京師之異名入於王城未能正天子之位故曰入於王城旣正天子之位卽云成周入於成周正王位也【義又見三十二年城成周】

尹氏召伯毛伯以王子朝奔楚

劉單之以王猛以之正者也以居於皇以入於王城春秋矜其難而許之以大臣之節尹召之以王子朝以之不以正者也故其立書立其奔書奔立之罪之也立之而又挾與俱奔春秋所以誅也此書法一以字在劉單則爲襃在尹召則爲誅特以其所輔者正與不正而已苟立之正者謂其挾天子以令諸侯而責其專廢立則立之不正者又何以加之罪乎奔義己見成十二年周公出奔言周之簒賊楚不當受也

二十有七年春公如齊公至自齊居於鄆【義己見前公居於鄆】夏四月吳弒其君僚【公子光弒之光卽闔廬】

弒僚者公子光也而稱國以弒何哉吳讓國也僚獨不讓以是召亂故稱國以弒此稱國以弒之變例也吳𨿽越在蠻夷猶有太伯之風壽夢之子長諸樊欲以位而讓其季弟札爲其序在季乃以授之次弟余祭將使余祭授之夷末夷末授之季子夷末未終季子逃而去之則夷末當以授之諸樊之子則光也夷末負長兄之夙約而私以與其子僚之立𨿽有父命實乃簒也於是光弒僚而代之光𨿽有弒君之罪而位乃其位故春秋略弒賊之名氏並見夷末父子取非其所當有其著義甚明也烏乎以此垂訓猶有受位於其兄而殺其兄之子並及其弟而以天位私於其子者豈不痛哉

楚殺其大夫郤宛

此讒人費無極所爲也楚平事防而弒防立比而弒比懼羣下之圖已爾費無極使之伺察羣臣自太子以下國中之良無得免者昭王繼之猶不悟其姦郤宛又以是死殺無罪之大夫且夷其族楚是以有入郢之禍

秋晉士鞅宋樂祁犂衛北宮喜曹人邾人滕人防於扈是防也據左傳令諸侯戍周且將納公範鞅取貨於季氏辭小國而以難告愚謂戍周王事也不當與魯事俱出令納公霸討也不當與王事俱防諸侯晉比無賢君權移於彊族之大夫旣不能翊成周之危復不能拯魯君之困姑合二事以爲防誠不在也亦徒具文而已矣春秋於晉宋衛三大夫皆名以序之言其罪之有在也宋衛之君銳意納公而祁犂北宮爲士鞅惡言所怵逡巡引還此所以皆在可責三小國無能有爲故皆人之人之者微之也嗟夫齊景爲鄟陵之盟而梁丘入季氏之錦晉頃爲扈之防而士鞅納季氏之貨二君懵然無所知以爲魯之休戚無闗於我孰知田常韜禍於齊六卿伏憂於晉厝火積薪不悟抑亦愚矣使二君能爲魯討賊亦足以詟內盜之膽而齊晉之祚猶可延也

冬十月曹伯午卒

邾快來奔

邾庶其畀我來奔季孫宿始納之今邾快又來奔意如復納之宿意如世濟其凶不君其君又誘人之臣使之叛其君而已爲之逋逃主罪可勝誅乎夫快邾之賤者不足錄也春秋所以錄之而無所遺誅季氏之無君也是時公孫於齊居於鄆諸侯之人莫不切齒季氏之逐君意如乃待討之人略不知戒懼納諸叛人以濟厥父之惡三十一年黒肱以濫來奔復受之而不疑推其無忌憚之心亦何所不至故春秋書納叛人書叛人以地來非誅叛人實誅季氏也

公如齊公至自齊居於鄆

二十有八年春王三月葬曹悼公

公如晉次於幹侯

自公孫於齊次於陽州繼書公居於鄆者凡四公在幹侯者凡五如齊者三如晉者再皆出於聖人之特筆所以存公於魯而系臣民之望正季氏無君之戮亦以大責天下方伯連帥而不能爲魯討賊者也舊史乃魯人諂季氏之史著公之罪絕公於魯豈能拳拳屢書以存公爲事以爲因魯史之舊文者過矣書公如晉次於幹侯責晉也齊不能納公猶能致其卹患之文至晉則拒而不受晉尙謂盟主乎厥後六卿敢於分晉蓋其所由來者漸矣

夏四月丙戌鄭伯寧卒

六月葬鄭定公

秋七月癸巳滕子寧卒

冬葬滕悼公

二十有九年春公至自幹侯居於鄆

齊侯使髙張來唁公公如晉次於幹侯

野井之唁虛禮也鄆之取成之圍鄟陵之防虛惠也公猶朝夕立於齊庭而弗悟及飲公酒使宰獻而請安公於是始悟其卑已至是髙張來唁稱主君以致命比公於大夫公始去之而之晉其去亦已後矣嗟夫晉之諸大夫亦齊之梁丘據晉頃之懦而無立視齊景有過之無不及焉去齊而之晉去晉而復適諸侯必無有爲魯君討賊者矣此春秋之叔世降而愈下桓文之轍迹埽地無餘豈惟魯之病之舉天下之人皆病之矣

夏四月庚子叔詣卒

秋七月

冬十月鄆潰

鄆之潰季氏爲之也季氏閒公如幹侯誘其民使之潰而歸已春秋之書之誅季氏也論者多歸咎昭公之失民愚曰不然昔司馬氏以簒竊之餘過江百年而民之思晉者如舊魯以周公魯公之遺澤豈不足以固結其民昭公在鄆曽幾何時而百姓忍於叛而去之此季氏凶威之所脇非民之罪也亦不可以此盡責其君

三十年春王正月公在幹侯

谷梁曰存公也或曰前此居於鄆嵗首不書公在今而書之何邪曰鄆魯鄆也公猶在魯之境內是故嵗首不書必如齊如晉至而後書如公之至於國中也今鄆爲賊臣所誘以去公露居齊晉之間於是嵗首始書公在幹侯不與季氏以頒朔也嵗序更新吾君失守宗祧越在他國之境書公在幹侯若公之猶在國中也所以敎天下後世爲人臣者當國家多難人主播遷常如威顏之咫尺其上盜賊亂竊不能爲之移奪夫然後無愧於人臣之常分

夏六月庚辰晉侯去疾卒

秋八月葬晉頃公【定公立】

冬十有二月吳滅徐徐子章羽奔楚

徐介於中國東陲之閒桓公之霸也嘗爲中國用非楚之與國吳闔廬旣弒其君又怨徐人之納亡公子以是伐而滅之吳實無道與王僚之滅巢其事異矣書滅徐貶也徐子章羽不能死以守逆而求免焉凡國滅而奔者不名徐子以名書爲其不能死社稷而逆吳奔楚僅爲偸生計耳

三十有一年春王正月公在幹侯

季孫意如防晉荀躒於適歷

意如魯之賊臣也晉人欲伸其霸討乃先與之爲此防春秋之書之責晉也誅荀躒也晉自悼公因羣卿而得國好惡予奪悉出羣下孫林父逐君立君身負天下之大惡悼旣不能討乃更列之於防直置其君而不復顧自是以來諸侯之大夫不復知有君犯上作亂益無所憚重以平昭頃庸弱相繼晉遂失霸失其所以維持世道之具也若季氏者自宿及意如外交晉大夫倚以爲援專制魯國怙亂逐君魯昭在外六七年晉人復以奨林父者而奨意如悼實啟之晉定公者不知其何如主傳謂其將以師納公其亦有志於名分者範鞅荀躒復從而沮止之意如魯之罪人晉將伸其霸討躒也乃與之爲防旣防之而後與俱見公黨亂臣而抑其君昭公之辭愈無以自伸卒死於行矣愚每謂春秋防爲戰國始於晉悼成於平昭極於頃定名分埽地國與之俱悼實始之夫旣亂人之君臣已之君臣亦從而俱亂悼何以辭其責讀春秋者惑於左氏之浮辭譽悼過其實不得不辧

夏四月丁巳薛伯谷卒

晉侯使荀躒唁公於幹侯

晉頃爲扈之防將謀納公沮於範鞅晉定始立卽欲以師納公沮於荀躒荀範惟貨是徇而二公不能斷以已意赫然發憤召防諸侯與俱問意如之罪非其力之不足權移於下動爲所制有志不獲伸也或曰意如之往幹侯也子家子勸公與之俱歸眾從者持不可是時意如身至幹侯旣伏其罪公可以歸乎曰此躒意如之本謀也公在外請於一二大國猶將有討一歸魯國則意如掌握中物𨿽歸不能君矣傳載子家所以告其君者乃曰一慙之不忍終身慙乎夫以一乘入於魯死生禍福皆制於賊臣是豈特一慙而已矣以慙而歸尙可得而歸乎此魯史諂辭未必果出於子家

秋葬薛獻公

冬黒肱以濫來奔【義己見襄二十一年昭五年】

邾庶其莒牟夷邾黒肱以地來奔左傳所謂三叛人名者也黒肱不書邾闕文也賤而書名所重在地此傳者之說愚謂春秋有書名以著其節者有書名以著其罪者以地叛君惡之大者故書名去族以正其罪非重地也正其以地叛君之罪也不以叛書爲魯諱也左傳謂或求名而不得或欲蓋而名章以齊豹殺公孟春秋書盜爲求名而不得三叛人以地來奔爲欲蓋而名章豹志於爲亂本無求名之心三叛人以地來奔彼固不求其名蓋春秋書名以正其罪耳然是二言者實有得於春秋用法之意在當時固有求名而不得欲蓋而名章者矣如宋督從君於死而不與之以死節之名求名而不得名之類也趙盾預弒其君欲避首惡之名而卒麗於首惡之罪欲蓋而名章者也此類甚多不悉舉乃若公羊所紀邾婁叔術之事謂春秋通濫爲國以存賢者之後齊東野人語耳姑置

十有二月辛亥朔日有食之

三十有二年春王正月公在幹侯

取闞

杜氏謂在幹侯遣人誘闞而取之不用師徒闞者魯羣公墓之所在公不得奉宗廟祭祀迨今六年因謁闞遂入之先公墳墓所在而以取書志賊臣拒命公欲入而不能得至用眾以取之耳前書取鄆圍成此書取闞皆所以著賊臣據國拒君之罪屢書特書皆致其討於季氏也

夏吳伐越

此著吳越之疊爲盛衰也吳方抗衡荊楚睥睨中夏而越己議其後矣自是吳楚越鼎立不相爲下乃中國自治之嵗月而齊晉二大國皆爲彊臣所操蓋自是而後天下之患在彊臣矣

秋七月

冬仲孫何忌防晉韓不信齊髙張宋仲幾衞世叔申鄭國參曹人莒人薛人杞人小邾人城成周

此諸侯之大夫奉王命而城成周霸政之僅克舉者也谷梁曰天子微諸侯不享覲天子之在者惟祭與號故諸侯大夫相帥以城之變之正也義盡於此諸儒之論有以爲貶者恐未然也蓋京師之與成周皆尊名也自周家盛時已有成周之號髙郵孫氏乃云不書京師所以見王室之衰同於列國此以王風黍離降從國風之說詩春秋取義不同不必彊求其合春秋之作主於尊王諸侯城成周亦人臣職分之所當爲夫豈以是故而同周於列國乎或曰一京師也而春秋所書曰王城曰成周曰京師何歟曰自諸夏尊天子而言謂之京師自天子臨制萬國而言謂之王城自朝廷百官王宮宗廟所在而言謂之成周隨所施而當京師王城成周一而已矣似非襃貶之所在或又謂瀍水東爲下都敬王旣定子朝之亂遷都瀍東是爲成周前已辧之敬王遷都傳家初無明文成周者京師之異名何下都之有哉

十有二月己未公薨於幹侯

昭公習於周旋揖讓之儀當時有以爲知禮者而在喪不慼娶同姓而不以爲嫌大本不立浮文𨿽勝於禮何有哉乃若忿季氏之專魯思欲一創治之固人君當爲之分以是爲過則不然也當是時宋之華向魯之意如皆世大夫盤錯而不可治者宋元討之而克宋以無事魯昭討之而不克坐是失國出奔終於不復蓋有幸不幸存焉二君中才庸主初無以大相逺也又以後世之事而言髙貴鄕公之討司馬昭元魏敬宗之戮爾朱榮與後周髙祖之誅宇文防皆奮自獨斷不謀之臣下彼非不知其事甚難有濟與否而迫於宗社之存亡死有不避後周討之而克天也元曹以是殞厥身蓋亦有幸不幸存焉故君子不以成敗論事使昭公能正身端本委任忠賢不與近習小人共其謀慮季氏猶可耡也必謂意如秉政數世有臣有民徑欲置之不問則非爲人子孫纘祖承家之道也愚觀夫子平日言論與春秋始終書法於昭公之討季氏尙有取焉蓋深責晉人之奨亂臣而抑其君使昭公至於此極也胡氏謂書圍成書取鄆爲絕昭公於魯吾不知其說

春秋集傳詳說卷二十六﹤經部﹐春秋類﹐春秋集傳詳說﹥

欽定四庫全書

春秋集傳詳說卷二十七宋

家鉉翁撰

定公上【名宋襄公之子昭公之弟敬王十一年立是嵗晉定三年】

元年春王

谷梁曰不書正月定無正也定之無正何也昭公之終非正終也定公之始非正始也昭無正終故定無正始不言卽位喪在外也胡文定曰季氏廢太子衍及務人而立公子宋者昭公之弟其主社稷非先君所命而專受之意如者也故不書正月見魯國無君定公無正或曰子惡之弒宣公之立襄仲立之也春秋猶書正月今昭卒定立季氏立之而春秋不書正月何哉曰正月者天王以頒朔於諸侯諸侯受之而頒於國中者也惡死宣簒是𨿽爲簒而魯猶有君今昭公之喪未返公子宋未立魯無君也魯無君而季氏自以爲君頒朔於廟如常禮春秋黜之是故書王不書正書王明王法以治季氏也不書正明正朔非季氏所得而頒也前此公𨿽在外而嵗首必書公在存公也存公是故頒朔今公已卒於外嗣子爲賊臣所廢魯國無君是故不書正月見魯國無正王朔在廟非賊臣所得頒也此春秋特立之變例前所未有也公羊謂定哀之間多防辭主人習其讀而問其傳則未知己之有罪焉耳愚謂春秋明義討賊終始如一豈有習其讀而不知其罪者哉

三月晉人執宋仲幾於京師

晉人合諸侯之大夫城成周仲幾不受功執之是也而春秋有貶辭何哉谷梁曰不正其執人於尊者之所也愚謂霸討當用之於外而不可施之京師魏舒韓不信當以仲幾之罪告於王王命之執乃執之而歸於司寇夫然後盡人臣之義今執之京師不請於王不歸之司寇此用霸討於天王之側無王也仲幾之不受功無王也晉大夫不以王命執仲幾亦無王也是故不以城爲王事而略晉大夫之罪此聖人之特筆非因乎舊史者也前日書防諸侯書城成周言諸侯各率其職而城王城也今執宋仲幾而書京師尊京師而正晉大夫無王之討也京師眾大之區天王在焉陪臣專戮而弗請是故書京師以正之彼謂定哀多微辭其不然歟

夏六月癸亥公之喪至自幹侯戊辰公卽位

一年不二君者常也一年二君者變也昭公之喪以是月稅輤定公卽以是月卽位是一嵗而二君也故春秋書前公之喪至與後公之入立以示其變著魯國非常之禍亦以見定之立非所當立而立也春秋之義繼故而書卽位者以爲預聞乎故桓宣是也若昭公之薨於外𨿽非弒死而其禍視弒無以相逺謂之正終不可也定公之立不書卽位正也今而書卽位以其簒君之子受位於賊特書卽位以正之也意如逐君君旣死於外又廢君之子而立其弟廢其所惡立其所善廢立由已罪大惡盈中國無王莫之討之而定公之立則非所當立而立也定公而能執子臧季札之讓逃而去之夫然後於義爲盡今也受位於賊臣曽不曰先君有嫡子在我不敢當偃然自以爲己之所當得是與簒亦何逺哉春秋書公卽位從桓宣之例絕之名敎夫豈與之以卽位之正哉喪至六日而後卽位見予奪遲速惟賊臣之意春秋書之亦以誅之也沈子以爲正棺兩楹之間然後卽位此其常也定所以立非此之故

秋七月癸巳葬我君昭公

呂氏曰葬本國之君稱葬某君足矣必曰葬我君某公者隆君臣之恩盡忠愛之義資乎事父有父之道焉故必曰我君以明之也此道也常時無事不見特於昭公爲大有警動於其臣下者此論得春秋書我君之意爲人臣子者當有味於斯言也

九月大雩

立煬宮

公薨於外魯之大戚而意如以爲獲神靈之祐爲煬立宮煬者伯禽之子廟之毀久矣賊臣以其私而立之推其無忌憚之心其何所不爲使定公彊於自立登進忠賢與之共謀魯國意如猶可翦也叔孫昭子不以防牛恩已殺之如孤豚定公視叔孫其亦有愧矣

冬十月隕霜殺菽

傳者以此十月爲夏正之八月以冬爲秋必不然也古今地力無以相逺五穀成熟之時大率相似夏正八月稻粱稑穜之在田未收者尙多隕霜何以不殺他稼而獨能殺菽乎如使今玆八月隕霜稻之華而未實者皆損必無專殺豆苗不及余谷之理以是而觀則此十月當是夏正之十月菽豆也孔穎達疏以爲耐霜之谷夫所謂耐霜云者爲其見冬而猶存今楚蜀之地豆有得霜而飽熟者正穎達所謂耐霜之谷穎達魯人其言如此是知中原之地有此耐霜之菽爲十月霜所摧以是爲異耳

丙戌九月十二日瀛野降霜屋主人趙器之兄弟自野外而歸云霜降蚤豆盡損予問云豆何以至今未收曰此豆方欲結實被霜所損今不復可實予又問云此豆結實當在何時可收器之兄弟云若不損十月半可收予因書其事示諸朋友俾知穎達之言信而可徵

二年春王正月

夏五月壬辰雉門及兩觀災

此雉門災延及兩觀也魯國僭天子之制𨿽成王所賜而夫子每不謂然是故修春秋明王法數致意於此如卜郊用羽及新作雉門及兩觀之類皆是也子家語昭公曰諸侯之僭天子久矣設兩觀乘大輅朱幹玉戚以舞大夏八佾以舞大武皆天子制也不言成王所賜蓋所賜而得用者特郊廟之事及後世子孫無所不僭蓋有出於成王所賜之外者矣書雉門及兩觀災因災而著其僭制也

秋楚人伐吳

冬十月新作雉門及兩觀

谷梁曰言新有舊也作爲也有加其度也書災於上書新作於下言當天災之後宜加貶損而又增崇之是以譏也定公受位於賊臣舉國以聼賊臣之所爲君不能君者也天示之異災及雉門兩觀諸侯所以臨涖其臣民者一朝化爲煨燼變亦駭矣乃又從而新之有加於其舊是謂天變爲不足畏也書新作貶之深矣

三年春王正月公如晉至河乃復

三傳皆不言其故說者謂意如不請之於晉而立定公故晉怒而辭公及河乃復愚以爲未得其情也夫意如所以死昭公於行擁定公以簒皆晉大夫爲之羽翼晉君木偶人耳豈能以意如爲怒辭魯君而復之乎蓋公如晉至河乃復者意如所以操縱其君使之一切惟已之聼昭公惟不能堪所以陷於大禍定公俛首下气苟焉以君位自居僅克自全而國非其國矣至河乃復者意如之所爲也

二月辛卯邾子穿卒

夏四月

秋葬邾莊公

冬仲孫何忌及邾子盟於拔

邾子卽位未逾年甫葬其先君卽與魯大夫爲防迫於魯而出非獲已也三十二年黒肱以濫來奔邾日益蹙是以爲此盟魯君不躬往而使大夫防之是將爲叛盟計耳春秋書邾人之喪繼以仲孫之盟責魯也

四年春王二月癸巳陳侯吳卒

三月公防劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚

春秋有以書侵書伐而見襃貶者齊晉兩召陵之師也齊桓以八國之師伐楚而書伐大桓公攘亂之功也晉定以十八國之師伐楚而書侵鄙晉定之無能有爲也蓋奉辭伐罪仗義而必往夫然後稱其爲伐師𨿽眾義𨿽直而逗撓因循無以副眾人之公望是𨿽伐而不足言伐故書侵以微之是防左傳以爲蔡侯所請是時王命不行已久晉政亦衰列國之君翕然來集者十有七國此出於人心同外楚之意而晉君不能君其臣各爲其私計有虛十有六國來防之意春秋深致其貶義甚明也是冬蔡侯以吳師入郢成攘楚之大功春秋貴之學者知柏舉之爲襃則知召陵之爲貶也

附見聞之師曰蔡昭侯隱太子之子明於復讎之義故爲春秋所與是防也序之宋公之次諸侯之上及柏舉之戰書蔡侯以吳子貴蔡侯也是義也谷梁知之故於東國之入楚而曰王父誘而殺焉父執而用焉已復奔之春秋是以貶正謂大讎未報而朱與東以楚爲歸是以責之知朱東事楚之爲非而後知昭侯敵楚之爲是此春秋微防之所在論者不過謂滅蔡者楚防復蔡者棄疾今不當報之棄疾之子殊不知楚之復蔡復其名而制其實大讎未報朱與東又繼死於楚昭侯亦將不免此其所以勵復讎之志春秋所深與也平王不能致憾於犬戎魯莊不能致憾於齊襄春秋所深責以是起義而垂訓故復九世之讎者滅國也而不以滅書蔡先君受毒於楚若是其烈爲人子孫者所當自力以圖報夫豈曰事已易世而非已之責乎左傳謂昭侯以覊畱之憾而有請於晉吳以爲是役失春秋錄蔡之本防故不得不辧【義又詳冬柏舉之戰及五年歸粟於蔡】

夏四月庚辰蔡公孫姓帥師滅沈以沈子嘉歸殺之此蔡人以晉之命伐沈而滅之也春秋書於防之後盟之前責蔡也亦責晉也晉大防諸侯辭曰伐楚不能損楚之毫毛乃以沈子不防命蔡伐之伐之猶可而蔡爲不道乘其未及設守襲而滅之慘矣哉故書滅書殺以正其滅國之罪或曰沈子惟不屈是以死社稷名之何哉爲其從夷也沈爲夷役舊矣今諸侯皆向中國而沈獨附楚名之所以夷之也然蔡不自知其危滅人之國而殺其君爲晉之快不仁甚矣其後𨿽有大功於中國而不獲令終良以是夫

五月公及諸侯盟於臯鼬【由又反】

晉人大合諸侯而不能成尺寸之功書侵楚所以微之也但前乎此王人與於防者皆與諸侯同盟此劉子與防而不與盟故書公及諸侯盟於臯鼬志劉子不下與於諸侯之盟得王人與防之體也

杞伯成卒於防

六月葬陳惠公

許遷於容城

秋七月公至自防

許氏曰不致侵楚譏無功也諸侯無故逺涉敵境危之故以月致

劉捲卒

案左傳捲卽蚠也自王室有難以來劉單皆書子實行宰相事今其卒乃以名書春秋必不然疑脫一子字陳止齋曰劉子定內難復辟於周而楚納子朝於是合十八國之師伐楚俄而劉子卒春秋蓋深悲之王卿士不卒有闗於天下之故則卒之於襄王之難有王子虎焉於敬王之難有劉子捲焉春秋特書其卒所以襃也愚謂合十八國未必皆出於王命然劉子當艱難之秋擁立二君外排羣醜卒安宗社是以有大功於王室入春秋二百四十年周家大臣未見其比故特書其卒葬

葬杞悼公

楚人圍蔡【義並見下柏舉之戰】

晉士鞅衛孔圉帥師伐鮮虞

昭十二年楚滅陳蔡晉不能救而用師於鮮虞春秋旣貶之矣自是以來楚勢少戢而晉終不能以安中國爲事今三以師伐鮮虞棄百年之霸業逐一方之小利若晉君臣可謂無復羞惡之心矣或曰春秋於其始伐而貶之於再伐三伐而不復貶之何歟曰下文書蔡侯以吳子及楚人戰崇蔡侯進吳子所以黜晉霸而儕之於列國也

葬劉文公

冬十有一月庚午蔡侯以吳子及楚人戰於柏舉楚師敗績

是役也吳子興師救蔡春秋不以救蔡書爲其所闗者大救蔡之義不足以盡之也亦猶晉文救宋而不書救以城濮之戰闗於中夏之盛衰救之義不足以盡之也書蔡侯貴蔡侯也書吳子進吳子也書楚人賤之也城濮之戰柏舉之師春秋襃之而無貶也論者以一及字而爲拘妄引傳文汨經防殊失春秋攘夷安夏襃功罰罪之意故不得不辧或曰吳彊國也蔡弱國也小不以大弱不以彊今吳敗楚師而春秋書蔡侯以吳子及楚人戰何哉曰此大蔡侯攘楚之功而黜晉霸也晉合十七國之君上勤天子之老無成績之可書而蔡昭侯一念之烈志復世讎請於晉不遂請於吳遂以吳師伐楚敗而入之爲中國刷數十年之積憤爲蔡先君復三世不共戴天之讎其功大矣其事偉矣春秋特見之書法曰蔡侯以吳子及楚人戰非錄蔡侯而何非進吳子而何春秋書以師者三惟蔡昭侯以吳師伐楚爲襃桓十四年宋以三國伐鄭僖二十六年魯以楚師伐齊皆貶也𨿽然蔡非吳之與國所以一請而遂從則以子胥故耳子胥欲復其父兄之讎蔡昭侯亦欲復其父祖之讎其精意至義足以動人悟物是以闔廬信之爲之空國以行吳師𨿽彊非眧侯子胥挾其大勇以爲之先豈能建立成就如此之偉乎或曰昭侯隱太子之子憤楚人之殺其祖戕其父毀其國起而圖之固義之所不容已然禍蔡者楚防復蔡者楚平事歷三世讎其可解乎曰父之讎子必報無時而可解也況楚平之復蔡𨿽復其號陰制其國蔡之二君曰朱與東入楚而不返昭侯亦見拘三年以賂得釋復之之徳輕以虛滅之之禍重以酷仇人之身𨿽殞而仇國猶在不報之於楚將誰報乎傳者謂昭侯以一裘一佩之故爲楚所拘返而沈璧於河誓言必報此非深知昭侯愚觀春秋書法所以錄昭侯者甚大爲其能挾大義復世讎爲中國攘楚刷恥有晉人所不能爲者是故貴之若曰逞羈畱之憾志於必報是特一朝之忿一夫之勇春秋何取焉學者試以是觀之

楚囊瓦出奔鄭

自楚昭繼世舉國付之囊瓦黷貨無厭殺人不忌以至內外離畔莫有鬭心楚由是有入郢之禍今國破君逃囊瓦不能死又不能與君俱行奉頭鼠竄以爲偸生之計罪不可勝誅矣春秋於柏舉旣敗之後繼書囊瓦出奔誅大臣之敗國事而以身免也

庚辰吳入郢

前書吳子襃之也此書吳入郢舉其號以貶之也谷則謂其入郢之後君居其君之寢大夫居其大夫之寢蓋有欲妻楚王之母者不正其乘敗人之

績而深爲利有甚於楚之入陳故惡而貶之

之後不與楚同楚則斷無可霸之理矣吳猶可霸也使其入郢之後止兵休掠命蔡昭子胥之徒分定楚地撫輯其民人請命於周明正楚莊共靈以來憑陵諸夏之罪削而奪之以其地封有功諸侯而吳不自以爲有聲動於逺近霸業可成𨿽以繼齊桓晉文可也而吳之君臣志不在大驕心易生故敗不旋踵良可惜矣

五年春王三月辛亥朔日有食之

夏歸粟於蔡

歸粟於蔡喜諸侯之能歸粟亦喜蔡人有以受諸侯之粟也歸之爲言出於人心之所同不待勸勉而各以粟歸也蔡出攘楚之大功諸夏敬而服之因其饑且以備楚之故國內虛咸致粟焉前此諸侯有災盟主爲之防諸侯如澶淵歸宋財之比者有矣然必待盟主命之非出於人心之所同今歸粟於蔡小大一心人無異意春秋是以貴之杜氏以爲魯歸蔡粟非也當從谷梁義

於越入吳

杜氏以於越爲語聲非也範氏曰於越俗稱也春秋卽其所以自稱者而書之見其不能慕中國故以本俗自通愚謂於越者越人之本號書於越賤之也前此昭五年三十二年越見於經不書於越自是至春秋終皆書於越賤其爲楚用也吳以中國之故興師伐楚越乘其虛而入之實爲楚故是以爲春秋所賤據傳秦人大興師救楚使子蒲子虎將而前不書亦外之也論者謂凡救皆善其義疏矣蓋伐楚天下之大義攘之者國𨿽小而必錄附之者國𨿽大而必誅此春秋遏防亂之常法或者以越人自更號如楚之前荊後楚是不然楚之名大於荊其僭而更之也於越之名陋於越乃俗稱之本號討之是故賤之

六月丙申季孫意如卒

或曰翚之死不書討之也遂之死去族亦所以討也意如之罪視翚遂無以相逺而卒之以常禮何哉曰志定公不能爲其君兄討賊而遇意如加厚翚之弒隱遂之弒惡桓與宣預聞乎弒故不以討賊責之而書卽位以絕之今定公之立𨿽非預聞乎逐君者而懷賊臣之私遇忘君兄之大讎不惟不能討而所以飾其終者加厚於他人故春秋卒意如以大夫之常所以志魯定黨賊忘君之惡不貶之貶乃所以深貶之也

秋七月壬子叔孫不敢卒

冬晉士鞅帥師圍鮮虞【義見四年】

六年春王正月癸亥鄭遊速帥師滅許以許男斯歸自許鄭爲鄰國鄭人朶頤於許幾二百年矣蓋自隱十一年鄭莊率齊魯伐許入之猶懼王誅之或加入之而不敢遂以爲有防其臣與許叔分國而處將以有待也未幾鄭有內亂許叔因之以復其宗社許之毒於鄭其來逺矣成三年鄭人一嵗再伐許春秋外之書鄭伐許今中國無盟主諸夏罔所依憑鄭人肆其不道滅同盟之國翦大嶽之後鄭之罪大矣春秋前旣外之此復重有討焉或曰春秋於滅國皆罪滅之者不罪滅者蔡之滅沈鄭之滅許皆兩坐之何也曰滅國者固可罪而從楚者亦可罪也許與沈皆始終從楚而不自以爲恥者也書名以歸義其在是

二月公侵鄭公至自侵鄭

案左傳周儋翩率王子朝之徒因鄭人將以作亂於周鄭爲出師蹂王畿之六邑晉人命魯討之則玉事也而春秋書公侵公至其隱略殆有貶也初鄭莊得許以讓隱公公不敢受鄭亦不敢以爲己有今鄭人以許爲滅公之侵鄭實爲爭許計其不專爲王事出師歟旣不能拯許於己亡亦不能爲王敵愾憧憧往來何益哉而斯與何忌乃如晉獻俘以王命徵不庭不獻俘於王而獻於晉又春秋所惡也吁鄭人滅同盟之國又與亂黨侵陵郊畿舉中國之大莫有能聲其罪而討之者世變之降遽至於此然後嘆齊桓晉文之烈爲春秋不可無之人也

附見是嵗天王避儋翩之亂居於姑蕕明年劉單以晉師納王王入於王城春秋不書豈無意乎東遷而後天王四出始者惠王以子頽之難而出其出其入皆不書爲王諱也及襄王以子帶之難而出書出不書入悼敬二王以子朝之難再出再入春秋詳記而備言之且曰王室亂言其亂形己兆猶幸其出而能入也至敬王以儋翩之亂再出遂不復書始之不書諱之也終之不書非諱也蓋閔之甚憂之甚知其終不能以自振於是爲之廢書是時中國失霸彊暴並興彊臣世大夫怙亂相煽晉齊魯宋皆有危亡之證而王國大亂相仍無以表正中夏春秋胥爲戰國矣

夏季孫斯仲孫何忌如晉【義己見上】

秋晉人執宋行人樂祁犂

春秋書執行人皆罪其非所當執而執也臯鼬之盟無能有爲諸侯皆散惟宋事晉不攺於舊乃反執其使蓋晉之諸卿惟賄是從賄所不及禍隨之耳然使祁犂挺然自立如叔孫婼之在晉彼範鞅𨿽賄若我何哉

冬城中城

谷梁以爲三家張公懼而修內城夫三家所以專魯非由城郭之不治甲兵之不繕正由君失其民季氏收而有之亂作於內無以爲扶救防𨿽繕完何益哉今家臣內叛蕭墻之患少戢魯君欲收其威柄在於任賢植本布徳宜民城非所先也春秋書城中城譏也

季孫斯仲孫忌帥師圍鄆

取鄆以居公本齊景之善意鄆潰而取以自歸則爲利也齊之取鄆固非而仲季之圍亦非也爲定公者當以善辭告之齊曰我先君失守宗祧君取鄆以居之魯國實受君賜今鄆潰矣寡人欲復舊疆敢以請之執事以景公之賢必將歸之不應遽用師明年國夏伐西鄙自是交兵連嵗季仲實爲之也春秋書圍鄆不書伐齊爲景公諱耳景公不以鄆爲己有卒而歸之魯春秋所錄也季仲氏同惡相濟則春秋之所惡也比而書之所以誅也【義又見八年九月】

七年春王正月

夏四月

秋齊侯鄭伯盟於咸

於咸於沙此齊景圖霸之始事也是時晉君不君六卿爲政霸權盡失楚敗幾亡吳𨿽勝而無紀環視一世可與言霸者景公一人耳而景也見義不爲乃欲乘機以襲霸無是理也夫所謂盟主上而尊王次而救災卹患先天下之所難然後有以服人而成其霸業魯昭爲彊臣所逐景公𨿽爲之取鄆圍成爲鄟陵之防辭曰納公卒不能有所爲而遂己今天王避儋翩之難出居姑蕕且二年矣景復不能伸勤王之義乃今日求之鄭盟於咸明日求之衞盟於沙皆彊人之從我非其心悅誠服豈能小大翕然不期而俱至乎蓋景公之賢大夫惟一晏子𨿽從容進規多所補益而未嘗身任國事豈能如管仲之於桓公狐趙之於晉文君臣同心以安中夏尊周室爲己任乎

齊人執衞行人北宮結以侵衞

齊侯衞侯盟於沙

以經而言執其行人加之以兵脇而與之盟脇盟也以傳而言齊求於衞衞侯畏晉私於齊侯俾執其行人以侵之而後與之盟蓋盜盟也脇盟且猶可鄙而況於盜盟者乎齊以詐而求盟於衞衞以詐而同盟若是而得諸侯曷如其已也嗚呼若景公者徳不及秦穆而才智出晉襄之下𨿽天資和雅可與爲善而朝無一君子共圖國事欲踵桓公之遺烈難矣

大雩

齊國夏帥師伐我西鄙【義並見公兩侵齊】

魯昭流離顚沛惟齊景是依如是五六年卒不能爲之出偏師向魯鄙問意如之罪今昭死定立意如己迄天誅乃忽興無名之師而加於魯當爲而不爲與不必伐而伐失其所以爲方伯之道矣是時齊人已得鄭衞欲求魯而不可得是以爲此役春秋繼咸沙二盟而書國夏伐我皆貶也

九月大雩

冬十月

八年春王正月公侵齊公至自侵齊

二月公侵齊三月公至自侵齊

或曰齊人已得鄭衞欲求魯而不可得是以興西鄙之師啟釁者齊也公之報之亦是理之當然而春秋自正月至三月再書公侵公至若有貶焉何哉曰齊之伐我爭諸侯於晉也我之侵齊至於再將以是深交於晉也伐者固非侵者亦未爲是也前日昭公在難齊猶能爲之取鄆圍成防鄟陵稍見其卹災之意晉人漫不加省黨季氏而死其君於外者晉也定公與其從齊不猶愈於從晉今也自正月至於三月再以師侵齊此以遂季氏之私於國何有而況是時意如已死斯之羽翼未成定公儻能倚齊以爲外援季氏可翦而魯國猶可爲也不知出此而汲汲焉事晉惟季氏之所欲爲而彊家之焰暫戢而復張矣惜哉【義又見齊侯衛侯次於五氏】

曹伯露卒

夏齊國夏帥師伐我西鄙

公防晉師於瓦公至自瓦

或曰是役也晉人興師救魯春秋不書救何哉曰夫所謂救者仗大義以拯人之急者也魯昭棲遲幹侯之境困亦甚矣晉之諸卿惟賄是狥黨臣而抑君今齊師之來初非存亡危急之防而晉三卿亟以兵赴之此以內交於季氏而非爲魯國宗社計也春秋是故不與之以救

秋七月戊辰陳侯柳卒

晉士鞅帥師侵鄭遂侵衞

霸者之師所貴奉辭伐有罪伐其所當伐則受伐者伏其辜而諸夏爲之聳動當伐而坐視不必伐而輕舉則適所以召侮焉耳鄭有大罪二滅許也儋翩之亂乘而侵犯王畿無王也晉人視非已事不復加詰今以其從齊動大師以伐之又因而及衞皆以從於齊故當王事則屬之魯當已事則親帥以前是故春秋不與之以霸討動大師而書侵貶也

葬曹靖公

九月葬陳懷公

季孫斯仲孫何忌帥師侵衞

始逐君者季孟氏也公在鄆而伐鄆者亦季孟氏公已歿而侵齊圍鄆者亦季孟氏也今爲晉侵衞斯與何忌復共緫兵以前春秋前後聨書以見二氏比而爲惡共握兵權以脇制其君不若叔孫氏猶有昭子之風不盡同於季氏也其後陽虎執季斯復以孟氏之救而免若何忌者其季斯之死黨春秋比而書之厥有防也

冬衞侯鄭伯盟於曲濮

從祀先公

左傳謂陽虎欲去三桓順祀先公而祈焉公羊亦曰文公逆祀去者二人定公順祀叛者五人皆以爲正僖公之逆祀愚竊有疑焉蓋自僖至定凡五世矣謂陽虎欲以升閔降僖而從眾人之望似非時事之所先且從之爲言以後從先之義謂從祀爲順祀亦未必合春秋書法之防蜀前輩馮公山獨爲之說謂昭公薨於外季氏喪之不以禮旣絕其兆域使不得同於先君其主久未得從昭穆而袝於廟及是陽虎將有討於季氏始以昭公主從祀太廟蓋欲著季氏之罪戮之以快魯人之所同欲是故書從祀此馮公山說也得春秋從祀之防矣或曰從祀正也陽虎爲之正乎曰季氏追仇其君於旣死之後葬不以禮袝不以禮定公不能正舉國之人皆不能正虎以家臣而正之使其心純乎爲義而非有他志固聖門之所許而虎之志則在於爲亂是故春秋書從祀於前無譏也而繼書盜竊寶玉大弓於是乎以虎爲戮矣

盜竊寶玉大弓

或曰子前謂家臣亦魯國之臣季氏爲非家臣得而正之是不可以畔言也今陽虎以盜書何邪曰家臣而正大夫固不可以畔言也不能正大夫而踵大夫之惡則不得謂之非盜也左傳謂陽虎公山不狃叔孫輒謀去三桓而更其處已執季斯且將殺之孟氏救之而免陽虎戰不利入公宮竊寶玉大弓以出遂據讙陽以叛公羊則云季氏逐君之後取寶玉大弓藏於家陽虎執季孫奪而取之意如竊之於公虎又竊之於季氏虎實踵意如之惡春秋所謂盜意如與虎皆是也意如以死故略虎以賤故不名此一事自常情而觀必以家臣執大夫賤人謀國爲事之最重而當書而聖人惟書竊寶玉大弓而季斯之執之釋略而不書蓋以季氏實有當討之罪惜陽虎非討賊之人耳虎得寶玉大弓不以歸之公府而欲載之以奔是以知其志不在公室亦盜而已矣

春秋集傳詳說卷二十七

欽定四庫全書

春秋集傳詳說卷二十八宋

家鉉翁撰

定公下【敬王十九年晉定十一年】

九年春王正月

夏四月戊申鄭伯蠆卒

得寶玉大弓

寶玉大弓者魯公受之成王以有魯國是之謂分器前此季氏逐君取之以爲己之私有其志在於簒而已矣今天奪其魄身旣殞而家臣亂於內寶玉大弓乃得歸於公府春秋書竊於前書得於後著季氏可翦而國之大權將復歸於公是以拳拳書之喜之也

六月葬鄭獻公

秋齊侯衛侯次於五氏

五氏晉地也齊衞伐晉次於五氏書次不書伐不與之以伐也陳止齋謂外防書次自厥貉以來未之有也於是再見何中國無霸也齊衞伐晉則其不書伐何春秋重絕晉也愚謂厥貉之次楚莊窺中國也五氏之次齊景圖繼霸也其書次若同而所以爲次則異荊楚之窺中國與霸國子孫之圖繼霸不可同日語也然春秋所以譏意蓋有在晉徳旣衰中夏莫與主盟春秋固幸齊桓子孫猶克自振庶幾托以討賊之事今焉後其所先伐晉次於五氏又伐晉次於垂葭睨晉國之衰而欲掩有其霸業霸業在家而不在晉也是故不書伐而書次非以諸侯不當叛晉卽齊而重絕於晉也背盟卽楚是之謂叛去晉卽齊奚其爲叛晉自平公舉中國霸權而遜之於楚春秋固已無望於晉今晉益不競諸侯各擇所從從齊不猶愈於從楚乎使景公能修桓公之業攘楚尊周救災卹患惟義是與則中國所賴春秋方將與之五氏之次可與厥貉之次同日語乎自是再次皆譏也

秦伯卒

冬葬秦哀公

十年春王三月及齊平

夏公防齊侯於夾谷公至自夾谷

昭七年曁齊平叔孫婼如齊涖盟曁者齊欲之非魯志也此書及齊平公防齊侯於夾谷魯欲之而求之於齊也書曁書及抑揚襃貶之所繋也自襄昭以來季氏外交晉卿以遂其犯上專國之計定八年猶爲晉侵齊者再今未三嵗忽及齊平此亦季氏以便其私非爲魯國忠計也是時陽虎謀去季氏事不克奔齊請兵以伐魯將以除季氏季斯以是懼汲汲解仇於齊爲此防以紓目前之禍亦以晉定無能有爲舎而去之耳威福在晉則屈節以事晉利害在齊則背約而從齊此春秋所惡故書及齊平以卑之觀前日之曁平見今日及平之爲譏矣是行公親防齊侯於夾谷齊人窺見魯之內有所迫急於得平反以是肆暴犂彌之姦萊夷之刼良以是故耳使非吾聖人相禮動容貌出辭气有以格齊人之彊暴則定公幾不獲免而魯之危甚矣以地至危之也

晉趙鞅帥師圍衞

七年衞始叛晉爲沙之盟八年晉士鞅侵鄭遂侵衞衞侯復欲與晉爲盟趙鞅不善撫納乃使賤者盟以辱之衞侯怒遂絕晉而卽齊九年偕齊侯爲五氏之次伐晉夷儀固恥也晉不能治齊而圍衞以報愈貽誚於諸侯而叛者自是益眾書圍不書伐不與其伐也

齊人來歸鄆讙陰田

此汶陽田魯舊疆也成二年晉人命齊以歸之魯書取汶陽者是也其後晉人使韓穿來言復以與齊魯不之與也故昭公之出齊人取鄆居公末年鄆潰齊人因而取之定七年齊以讙陽闗歸魯爲陽虎所據虎敗地復歸齊及是齊人以歸然汶陽之壤甚闊僖公以賜季氏爲采邑者又在此外也春秋書歸疆見之書法者前後毎不同齊人歸我濟西田也【宣十】取汶陽田也【成二】取邾田自漷水也【襄十九】齊人來歸鄆讙陰田也【定十】齊人歸讙及闡田也【哀八】經凡五見取汶陽取漷水歸疆也書取不書歸以其仗大國而得歸是故書取歸濟西歸讙及闡歸疆也言歸不言來歸以其請之而後得非彼自以歸也惟鄆讙陰之歸書齊人來歸言齊人自以故疆來歸非假兵力智計而得之是之謂自歸視其他歸疆有不得同也嗚呼聖人道化所感彊暴爲之革心有莫知其然而然者左傳所載玆無還之對陋矣𨿽然聖道功用豈止若是而已哉故必有堯舜湯武之君而後能得臯稷伊呂之佐周室旣衰諸侯皆庸夫妄人復脇制於彊悍不軌之卿族是豈聖人行道之時而功化因事而見者惟夾谷之防與魯疆之歸耳學者讀春秋至是可以信聖人之道不爲空言儒者之學非無實用特患乎克拓有所未至耳夫豈申韓鞅斯以刑名法術刼制天下彊人以必從而謂之治效者哉

叔孫州仇仲孫何忌帥師圍郈

秋叔孫州仇仲孫何忌帥師圍郈

郈叔孫氏之邑也公若爲之宰州仇以私怨殺之公若之黨侯犯據郈而叛旣而以邑奔齊齊人受侯犯而以郈歸之魯前旣歸汶陽此復歸郈此聖人道化之所感不然齊何有於叔孫哉或曰郈之叛叔孫其得謂之叛乎曰此實以邑叛也若南蒯陽虎始皆以公室爲辭其後事不成或以邑叛或以盜終而其心迹乃著與郈之叛差不同耳

宋樂大心出奔曹

宋公子地出奔陳

春秋每於一國之事而再三書者深致意焉耳自此兩年間書宋事凡五見而大夫公子母弟奔者三罪皆累於上春秋所以責景公也樂大心宋之舊臣本無大罪樂混譖焉宋景不察而遽逐之以豎子之讒逐一大夫罪累上一也公子地有馬公取之與嬖臣向魋地怒扶魋公怒地奔以嬖臣之故翦其公族罪累上二也公弟辰母弟也爲地請畱而公不許辰怒率仲佗石彄俱奔其意亦欲君之畱之而公復不爲止以嬖臣而奔母弟罪累上三也奔者固皆有罪而宋景所以待其大夫公族母弟者抑亦少恩甚矣君人者人倫風化之所自出己居其厚猶恐其薄居其薄無所往而非薄宋公以嬖臣豎子之故使其母弟公族一朝俱奔考其事過皆在公是故春秋始終備書之不加貶斥而義自見矣至於辰與地之本罪則於下文見之皆以叛書

冬齊侯衞侯鄭遊速防於安甫

前此齊與鄭衞盟於咸盟於沙矣今而三國復共爲此防無所憚於晉矣前此魯受命於晉而以兵加衞今而受盟夾谷棄晉不復顧矣然而諸侯𨿽散於晉而不復能翕然並合於齊晉𨿽衰而齊亦卒不能霸無人焉爾若其有人率諸侯奨王室救災卹患爲桓公之所爲是亦桓公而已矣惜哉有其機而無其志

叔孫州仇如齊

宋公之弟辰曁仲佗石彄出奔陳

國君之母弟奔而書弟其例不一或譏兄之不友或譏弟之不弟今宋公之弟曁仲佗石彄出奔陳則譏宋公之不友辰之不弟而仲佗石彄以人臣而私事母弟又春秋之所深責也公子地以嬖魋之故爲禮而奔辰爲之請止宋公弗聼辰怒亦奔辰於君爲母弟地則眾公子也辰以地故而自絕於其兄己爲不可而又率仲佗石彄與之偕行仲佗石彄身爲卿佐有君不事而與母弟俱奔兄不友弟不悌臣不忠是皆名敎之罪人此一書而並貶者也或曰魯宣之母弟叔肸衞獻之母弟鱄宋景之母弟辰或奔或否而其事有相類者於辰也亦何誅曰否叔肸不義宣公之簒弒不食其祿亦不棄其親春秋所深與也鱄以獻公失信於寧殖報徳以刑怒而奔終身不向衞國而坐春秋義之而不深責也若辰者以一朝之忿棄其君兄與亂臣爲伍春秋所誅是故以叛書可與肸鱄同日語乎

十有一年春宋公之弟辰及仲佗石彄公子地自陳入於蕭以叛

自入春秋母弟之爲亂者鄭叔段其首也春秋書克段而不以弟書此書弟書叛何也曰此春秋用法輕重之權衡也段據京以叛志在於簒不言弟絕之於天倫所以誅也辰之出也非有不軌之謀直憤激不平而出故其罪下於段仍書公弟然所以書叛爲其結黨而入據邑以叛實叛也前書曁此書及曁者不得已之辭及者從之者也得已而不已者也劉氏曰事君者可貧可賤可殺而不可使爲亂

夏四月

秋宋樂大心自曹入於蕭

辰爲首惡而仲佗石彄公子地樂大心其從也春秋於辰之奔也書曁仲佗石彄出奔至其入蕭也書及仲佗石彄公子地自陳入蕭以叛嚴首惡之誅逭脇從之戮也又繼書樂大心自曹入於蕭而不書叛叛非樂大心之始謀其罪又下於彼三人觀乎此見春秋用法絲銖無爽必有是罪而後加之以是刑彼意誅云者非春秋垂法之防也

冬及鄭平叔還如鄭涖盟

六年以晉命侵鄭取匡此及鄭平以解前日之怨故傳曰始叛晉也自文公之霸魯事晉惟其常中間𨿽卽楚卽齊而不敢顯然與晉絕去年及齊平今又及鄭平旣背晉不得不樹黨以自固焉耳或曰晉必不可畔乎曰否惟義所在而已季氏昭公之賊晉大夫季氏之死黨定公者親昭公之弟絕晉而誅季氏定公之所得爲也前也不能絕之而卑躬以事之今而絕之以利害爲向背者也是故有譏前書及齊平此書及鄭平及云者魯欲之也

十有二年春薛伯定卒

夏葬薛襄公

叔孫州仇帥師墮郈

公羊傳曰孔子行乎季孫三月不違曰家不藏甲邑無百雉之城於是帥師墮郈墮費而左傳乃云仲由爲季氏宰將墮三都於是叔孫氏墮郈季氏墮費成不克墮如左傳所言則墮三都者彊家之所欲家臣據邑以叛大夫不能制故墮其城之過制者以塞絕亂源本不出於夫子之意郈費之所以墮以公山不狃侯犯故耳成之不克墮孟氏猶欲爲自保計是以攻之不克夫大都耦國古人所戒公羊所謂家不藏甲邑無百雉之城者先王之制也始城費城郈彊族所以抗其君今墮郈墮費彊族所以自去其疾蓋費郈有叛者故二氏假君命以墮之而成之守者猶事孟氏而不替故何忌猶不受命非吾聖人所欲墮也若聖化所感固有不待兵而從者夫豈不克墮而遂已乎

衞公孟彄帥師伐曹

晉爲盟主衞石買伐曹曹人愬於晉晉人執石買而討焉此盟主之所宜爲也今齊以盟主自居衞公孟彄再以師伐曹齊人不敢問則何以盟主爲哉此及十三年再書衞彄伐曹著中國之無盟主非獨責衞亦以責齊也

季孫斯仲孫何忌帥師墮費【義見上墮郈】

秋大雩

冬十月癸亥公防齊侯盟於黃

前年防齊侯夾谷今復爲此盟皆彊家所欲爲也前日倚晉大夫爲外援以抗其君今晉政不綱外侮交至舎而從齊猶懼齊之來伐是以爲此盟也先是陽虎奔齊勸齊侯以兵加魯其意實在季氏齊未能用侯犯復繼往焉故彊家者以是懼專意從齊甫盟於夾谷又盟於黃使乘絡繹而不以爲繁爲是故耳使齊景公能因虎犯公山之釁奉辭以討季氏爲魯國去有年之蟊賊猶爲義舉足以大服人心而景志不在逺姑借以市恩彊家不惟不能討又從而養成之嗚呼齊之景魯之定其無以大相逺乎

十有一月丙寅朔日有食之

公至自黃

十有二月公圍成公至自圍成

成魯之邑也非若外國圍之不能下而遂釋之也魯墮三都郈費已從命成獨負固而未服致其君自將臨之卒不受令而止此皆何忌之所爲是之謂叛其可已乎書公圍成公至自圍成內叛而不能討何以爲國若定者亦擁虛位而已矣

十有三年春齊侯衛侯次於垂葭

齊衛次於五氏次於垂葭案傳皆以伐晉春秋惟書次而不書伐不與其伐也非謂晉不可伐也晉旣失霸則凡中國諸侯能舉方伯連帥之事者皆可以修明霸業號召天下初不必求之於晉也爲景公者當請命於周而徧告於諸侯之國曰晉比嵗多故夏盟無主諸侯彊吞弱大並小弗問臣逐君下陵上弗卹夷狄滅同盟之國視非己責弗救諸夏罔所依憑吾承王命將攘楚遏亂以修方伯連帥之職辭直而義壯孰不我從乃今日防某明日盟某又明日次於某其末也復悉力以救晉大夫之叛者愈行而愈陋欲以圖霸豈不難哉

夏築蛇淵囿

大搜於比蒲

搜軍政也魯自宿意如盜竊兵柄舉國中丘甸卒乘皆爲己之私有昭公不能君以是故也今意如死陽虎繼亂三家之勢少戢正魯君可以有爲之日而定公庸且弱苟安目前而不能爲魯國深長慮兵柄可收而不能收政權仍在季氏公室自是遂卑無復興起之望矣亂在內而不能討日搜何益哉書大搜所以貶也

衞公孟彄帥師伐曹

秋晉趙鞅入於晉陽以叛

冬晉荀寅士吉射入於朝歌以叛

晉趙鞅歸於晉

人臣不忌其君未有不終於爲亂者也晉大夫不忌其君爲日久矣衞孫林父逐君晉大夫從而羽翼之魯季氏逐君晉大夫又從而羽翼之羽翼他人之亂臣者皆有欲爲亂之心也而其君冥然無所悟一聼其所爲及是而三卿俱叛夫豈一夕之故哉趙鞅專殺荀寅士吉射擅興其罪不同所以不忌其君則同也鞅挾晉陽之甲將以內向此叛也寅吉射據朝歌外交齊狄以抗其君亦叛也鞅之交在內故不旋踵而得入寅吉射之交在外故事危而難成春秋於入晉陽入朝歌皆以叛書惟其公也荀躒韓不信魏曼多黨趙鞅爲之請復惡寅吉射攻而去之各私其私也春秋先書鞅叛繼書鞅歸言已叛之人非所得歸而歸也非謂鞅無罪而歸之於晉也公羊子乃曰鞅取晉陽之甲欲以誅君側之惡人夫鞅與寅吉射均爲有罪均皆當討而云取晉陽之甲欲以除君側之惡此因鞅歸而立爲此義其誤甚矣○呂東萊曰春秋之世大義不明據城以要其君者皆叛也臧武仲以防求爲後於魯則亦叛而已矣此論太過夫以魚石欒盈之據邑而春秋猶不加以叛之罪臧武仲豈欲叛者邪夫子只言其要君要君之罪與叛不同春秋豈妄加人以罪乎諸儒求經之過恐失本防

薛弒其君比

三傳不言其所以弒之故以書法而言與晉弒厲公州蒲之例同州蒲之弒眾弒之也薛弒其君當視州蒲之例泰山孫氏謂以國弒者言舉國之人皆可誅此求經之過耳儒者辧理未詳立論失中其流獘將如秦漢之用法一人爲非流毒一州一道者非獨法家之罪亦學者用意刻深有以濟其爲惡不可不謹也

十有四年春衞公叔戍來奔衞趙陽出奔宋

左傳謂公叔戍將去夫人之黨夫人愬之曰戍將爲亂衞侯逐戍並其黨故趙陽奔宋北宮結來奔夫人南子也衛靈不君南子不婦比而爲惡亦旣稔矣公叔戍以宗國之老起而正之乃戍之所得爲而非戍之所能爲也人臣欲正其君者必先自正其身其身旣正而後可以格君心之非而措之於善今戍也怙冨而驕素無國中之譽乃欲以正君自任事不濟而速禍宜也春秋書三大夫之奔所以著衞亂之所從始

二月辛巳楚公子結陳公孫佗人帥師滅頓以頓子牂歸

楚爲中國患百有餘年至是始戢諸侯無從楚者而陳之從之不替怙惡愈堅頓本楚之與國嘗與夏盟召陵之防頓子在焉其不屈於楚正也陳以盛徳之後當荊楚旣衰猶比而從之不釋眞無人心者矣春秋書楚結陳佗連兵滅國誅楚而罪陳也凡國亡不能死而見執者皆名

夏衛北宮結來奔【義見前公叔來奔】

五月於越敗吳於檇李【公作醉裏】

越書於越卑之也吳𨿽用夷禮而太伯之後且有攘楚之功春秋於柏舉之戰固嘗襃之矣越以楚故襲吳而入之吳不能竟攘楚之功者越議其後耳是故昭十三年始書越至定五年入吳而書於越賤其爲楚用也或曰柏舉之戰吳固爵矣今其敗而以國書何歟曰勝而驕驕而敗敗而遂亡是故夷之耳

吳子光卒

此闔廬也敗於檇李傷而死子夫差立厲志復讎使人立於庭苟出入必謂己曰夫差而忘越王之殺而父乎則對曰惟不敢忘三年乃報越夫以闔廬爲父而夫差爲子皆有英才俊識足以當大任太伯之後其將興矣而安於固陋不能登進忠賢崇尙周禮倐興而乍偃惜哉

公防齊侯衞侯於牽【義並見防於洮】

公至自防

秋齊侯宋公防於洮

自齊景規霸衞鄭魯旣與之同盟宋猶未忍絕晉至是始及齊爲此防蓋始從於齊也左傳謂於洮於牽之二防皆謀救範中行若爾齊宋魯衞相率而預於亂者也春秋初年諸侯連兵助亂而不以爲恥及桓公之霸明分義以示天下此風自是頓革今齊景欲纘成乃祖之霸業而率三國之君往輔人之叛者彼三國之君防然與之俱而不知黨叛輔逆之爲不可世道至是一變春秋降爲戰國景公亦有責焉聨書二防皆貶也

天王使石尙來歸脤

公羊謂石尙天子之士是故以名書愚以爲譏也齊桓之霸也襄王使宰孔賜之胙曰天子有事於文武使孔賜伯舅胙此殊禮也嘗施之於葵丘之防自是以來諸侯非有大功不受此賜定公受位於賊臣不以王命立其罪當討周室衰亂不能正辟則已而天子遽遣使以脤來歸以襄王所以寵桓公者而施之魯定彼以何徳而應受此賜乎若謂每祭必歸則爲常禮春秋何以書此以王寵濫加而特書以譏之耳是故王使以名見

衞世子蒯瞶出奔宋

左傳載蒯瞶謀殺夫人南子事不克而奔劉氏權衡曰蒯瞶𨿽不善謀安有此事哉且殺夫人蒯瞶獨得全乎蓋蒯瞶聞野人之歌將以告之於君夫人懼其斥己之短因太子來朝啼而走曰太子將殺余靈公惑於南子之譖不爲之辧以是逐太子此其眞也又蒯瞶奔宋宋南子之家也蒯瞶負殺南子之名而其奔也又入其家此必不然愚少讀左傳卽有疑於此後見劉公權衡乃知前輩已有是言蓋靈公夫人𨿽淫亂不道初不聞動揺家嫡如驪女宋芮之所爲彼蒯瞶縱彊愚無知亦豈有以道路不根之語挾刃入宮蹈必死無赦之罪如傳者之所云乎蓋蒯也欲以野外所聞爲其君告而輕淺不善爲謀反爲夫人所先以是而逐春秋不去其世子之號以是故耳○自入春秋衛國再亂始以宣公納伋妻終以靈公溺南氏綱淪法斁內憂外患相乘而起以是知一身一家一國理亂脈絡相爲流通聖賢六經所以垂戒殆非虛語春秋先書三大夫之奔至是遂書大子逐衞亂已成而靈公猶不悟其後子據國而抗其父臣稱兵以伐其君大亂幾亡可不懼哉可不戒哉

衞公孟彄出奔鄭

宋公之弟辰自蕭來奔【義見前】

大搜於比蒲

邾子來防公

髙郵孫氏曰比蒲之搜未還而邾子來防公是知搜者公也不書公政在三桓也棠魚郎狩地逺則譏政自公出故皆書公自昭之紅搜政在三桓搜田之禮𨿽公自行而政之所出實由三桓故皆曰大搜而不曰公所以見公之不得爲政而大夫專也此說甚善公在國中國人惟知有季氏公在軍中士卒惟知有三家定之不能君亦甚矣春秋不書公實有深意

城莒父及霄

城兩邑譏勞民與城諸及鄆同例搜之後繼之以城皆譏也魯國之禍在三家而不在敵國是時三家少戢爲定公者當復軍制之舊以丘甸卒乘歸之公室而魯無事矣而乃懷賊臣立己之私恩撫機而不能斷國之大權仍在季氏搜何益哉城何益哉哀公不沒於魯定實爲之

附見是嵗無冬闕文耳何休云是嵗孔子以大司寇攝相事齊人饋女樂孔子去不書冬者貶也又曰冬陰也臣之象也去冬以見無臣道此休等牽合之說聖人豈以去位之故缺冬不書乎缺文何疑

十有五年春王正月邾子來朝

邾魯不相爲下有自來矣今中國無霸諸侯擅兵魯之彊家且將不利於邾故邾子以去年來防爲未成禮此復來朝未幾奔魯之喪其卑屈抑亦甚矣而哀二年季氏卒興師夷其國春秋備書之責魯也

鼷鼠食郊牛牛死攺卜牛【義見僖三十一年】

二月辛丑楚子滅胡以胡子豹歸

召陵之防頓胡之君皆在曰以侵楚也是後楚有吳患不能報去年滅頓今年滅胡所以報召陵之恥蓋不能報之於中國而吞噬小國以快其宿憾春秋之書之閔之也正如江黃二國慕中國而來從其後楚人加之以兵霸者坐視其急而莫之救後先皆亡春秋以是而責齊晉今胡頓以從於伐楚後先見滅春秋閔而書之晉旣衰亂不足責矣胡氏惑於左傳之浮辭乃謂胡子實有自取滅亡之罪故楚子書爵胡子書名安有滅人之國而無貶而更爵之者乎爵之目其人也胡子不能死難是故名

夏五月辛亥郊【義見僖三十一年】

壬申公薨於髙寢

當定公之世聖人道化旣行於魯國未幾去之謂定公而不知聖人則夾谷之相儒效宣昭自是而爲司寇攝相事若將舉魯國而聼之者卒之去而公不畱行是孰使然哉聖人之道不與彊家之政對峙而並行也方家臣爲亂季氏懼而自戢定公猶得以少伸其志及費郈旣墮三家之气勢完復如舊而聖人之身不能一日安於魯正由定公用心不剛向道不篤故羣醜得以復出爲害道之將廢與命也於定乎何誅

鄭罕達帥師伐宋

宋公子地奔鄭鄭人爲之伐宋取地以處之鄭爲戎首春秋是以貶

齊侯衞侯次於渠蒢

或曰此齊衞之三次一五氏二垂葭三渠蒢皆伐也而春秋以次書何哉曰知義之當爲而爲之不勇貶也知義之不可而爲之不已亦貶也五氏垂葭以救範中行知義之不可旣進而次此救宋知義之當爲而爲之不力書次皆所以貶也乃若齊桓伐楚次陘當伐而伐當次而次者景不足以知此

邾子來奔喪【義見九月滕子防葬】

秋七月壬申姒氏卒【定公之妾哀公之母義並見下葬定姒】

八月庚辰朔日有食之

九月滕子來防葬

自入春秋未有書來奔喪防葬者今書奔喪防葬譏也禮天王崩諸侯相率奔喪逺者躬防葬周衰小國以事王者而事大國魯君嘗奔齊晉之喪防楚之葬春秋不書諱之也邾滕之君來奔喪防葬而皆書者非嘉其來志其禮之僭也

丁巳葬我君定公雨不克葬戊午日下昃乃克葬左傳曰雨不克襄事禮也谷梁曰葬有日不爲雨止禮也不克葬葬不以制也二說不同左傳之意若曰送終人子之至痛雨而葬必有不能盡人之情者故以翼日而葬爲得禮谷梁之意謂國君之喪塗車蓑笠不能具以爲非制然權二者之宜在乎孝子慈孫之誠敬何如耳近世名儒禮家亦有講於此事者有謂雨而無害於力役者𨿽葬可也其或天變駭異雨甚水至不可以卽土汲汲焉葬反爲不可追之悔則左氏之說亦未爲失然春秋之書將以垂法於後國君之葬宜無所不備然以雨故不克葬明日乃克葬謂之無貶不可也

辛巳葬定姒

姒氏之卒不稱夫人其葬也不書小君則定姒非嫡夫人何疑公羊曰定姒何以書葬未逾年之君也有子則廟廟則書葬公羊之意以定姒爲哀公妾母哀公立未逾年故僅書其卒葬云耳蓋成風敬嬴以妾母而稱夫人小君而卒葬者以僖宣居位久旣尊之爲夫人事之以母其卒也以夫人薨葬告於同盟之國袝於祖姑而不袝於妾祖姑是故成其爲夫人之禮夫子作春秋於魯國小君之名號不得而削之故因而書之耳今哀公立未逾年子尙不得稱君妾母豈得而僭夫人小君之號故書定姒薨葬定姒其得書薨葬明其爲君母也不書夫人小君著其爲妾母也春秋於魯之妾母著義甚精𨿽不削其夫人之號亦未嘗輕與之以夫人之名特傳者求之未精耳

冬城漆

冬而城時也所以書必有其故左傳乃云不時告也實以秋城魯知其不時及冬而後告於廟其未然歟漆閭者邾庶其之叛邑城他國之叛邑以爲已邑是故書以譏

春秋集傳詳說卷二十八﹤經部﹐春秋類﹐春秋集傳詳說﹥

欽定四庫全書

春秋集傳詳說卷二十九宋

家鉉翁撰哀公上【名蔣定公之子母定姒定公妾也敬王二十六年立是嵗晉定十七年】

元年春王正月公卽位

楚子陳侯隨侯許男圍蔡

左傳曰報柏舉也或曰柏舉之戰蔡昭以復其父祖之讎也春秋襃之今楚之圍蔡亦曰雪鞭墓之辱而春秋書法不與之以復何哉曰入郢者吳也鞭乎者亦吳也楚不能報之於彊吳而乘中國之無霸摟二三小國以釋憾於蔡謂之復讎而讎卒不能復也前年滅頓去年滅胡今又以兵加蔡其志在於蠶食小國以爲利春秋奚取哉左傳謂蔡人男女以辧而出降楚使之疆於江汝之間則蔡旣爲楚所得楚何以得之而不有蔡人乃於楚退之後復請遷於吳乎蓋其民有下楚而逃生者其君實嬰城固守而不爲之屈是故春秋書圍不書入

鼷鼠食郊牛攺卜牛【義已見僖三十一年】

夏四月辛巳郊

秋齊侯衛侯伐晉

據傳齊衛伐晉以救範中行也魯師預伐而不書爲魯諱也齊景公有可霸之資而不知正禮明分以修乃祖乾方之業嵗嵗出師或輔範中行以抗其君或奨衛輒以捍其父所謂日暮途窮倒行而逆施者也魯從齊爲防盟尊王室禦外侮豈無他事今與齊人連兵黨叛而伐晉夫豈魯之所得爲乎蓋春秋季年亂臣賊子同惡相濟此皆季氏之所勇爲其君略不覺悟可爲悲慨者矣

冬仲孫何忌帥師伐邾

或曰邾魯之爭有年矣春秋備載魯人之曲不爲少諱何邪曰春秋垂王法於萬世夫豈私於一魯國而曲筆以狥之乎魯受邾叛人納邾土田由漆閭邱以至漷濫春秋備載其實不加貶斥而義自見所以存魯人羞惡之心而垂法於後也且如定公之薨邾子親爲之奔防戚死者以感動生者冀其不爲侵暴耳今也曽未幾日何忌卽以兵伐之自是三家者更將疊出殆無虛嵗哀公新立未能更事斯皆季氏不令子孫濟其祖父之惡利邾人之土疆期盡取乃已宿始之意如斯成之仲與叔從而羽翼之不奪不饜蓋當時諸侯之貪利忘義者豈特齊晉爲然魯之亡邾宋之亡曹鄭之亡許皆百年同盟之國而一朝滅之其不謂之新夷狄乎

附見據左傳哀公元年吳夫差敗越於夫椒遂入越越子以甲楯五千保於防稽使大夫種因太宰嚭以行成吳子將許之伍貟力諫不從退而告人曰越十年生聚十年敎訓二十年之外吳其爲沼乎春秋不書或曰春秋貴復讎夫差始立卽厲復讎之志今而入越讎旣復矣事亦難矣春秋何以不書曰復讎大義也力之不逮者猶欲因人之力以伸已之志力可以爲而不能盡用其力其志怠矣怠而驕而失其初心不能斃讎反爲讎所斃並太伯仲雍所以遺其子孫者而失之身死宗社爲墟尙何復讎之有哉是以春秋略而不書嗟夫夫差父子以一國之力用兵制勝無敵於宇內由得子胥而用之爾子胥旣復其父兄之讎以師入郢又爲夫差復其父讎以師入越古大丈夫秉義據正志其所志爲無不成者子胥其人也惜乎生於夷國行於楚荊不獲大展布於當世天實靳之使之身佐桓文管狐趙不足多遜

二年春王二月季孫斯叔孫州仇仲孫何忌帥師伐邾取漷東田及沂西田【三帥俱書義見成二年昭十年】

三卿俱書著三家者覆出爲惡擅兵權爲己之私有其主不得而制也定公十四年夫子攝政於魯道化之所感孚彼三家者束手受令惟聖人之所欲爲魯國大權且將復歸於君季氏間之於內齊人間之於外夫子去而三家復張定沒哀繼政權仍在季氏擅兵專國一踵宿意如之舊至是大舉伐邾三卿自將以出不假他族爲帥兵皆其兵將皆其將國愈不可爲矣書取漷東田及沂西田著魯人之逐利而不知止也襄公因晉之力取邾田自漷水本以復舊疆因漷移而侵取邾地取非其有也魯人知得漷之利於是並漷東及沂西皆取以爲已有而其欲猶未饜也必盡其國乃已春秋先後四十年再書取漷所以貶也

癸巳叔孫州仇仲孫何忌及邾子盟於句繹

取人之田而及之盟春秋直書其事不爲魯諱也三家俱出而二氏猶獨及邾盟見叔仲欲盟而罷兵季氏怙終期滅邾乃已春秋書之所以誅也左傳七年入邾大夫不欲季氏違眾以行於是盟見之矣

夏四月丙子衛侯元卒【靈公也義見定十四年蒯瞶奔】

滕子來朝

晉趙鞅帥師納衞世子蒯聵於戚【義已見定十四年】

春秋書納者三魯之納子糾晉之納捷菑與今趙鞅納衛世子蒯聵皆書納而納之正否有不得同日語也納糾書子糾子糾於次爲長也【已於莊七年辧之】納捷菑書不克納非所當納而納也至於衛世子蒯聵者其奔也書世子其納也復書世子愚觀聖人書法存其世子之號而書納知蒯聵之逐乃南子陷而逐之而靈公始者不之察耳【已於定十四年辧之】自蒯聵之逐三年於玆不聞衛人別立太子至其終也乃立輒焉揆以人情旣惡其子而逐之不當立其子之子以爲世嗣蓋衛靈暮年知蒯聵之無罪有意復之衛之羣臣奉輒以主宗祀而非南子意也衛靈死南子失怙故輒得不廢爲輒者能承王父之意逆其父而君之事之正也爲蒯聵者能反躬自咎以已旣得罪於先君無君國之理脫屣千乘而莫之顧理之順也乃皆不然父不父子不子更爲爭國之計左傳謂靈公欲立公子郢辭而南子立輒南子淫虐之婦忌聵方甚而肯立聵之子以爲君乎此衛靈之意衛之羣臣奉以從事何疑漢武之暴隋文之忍至暮年作思子宮興悔不立勇之嘆孰謂衛靈而無此心乎或曰春秋存蒯聵世子之號其許蒯聵以復入乎曰存其世子之號以見其逐之不以其罪示後世人主崇重國本無惑於婦寺之讒耳至於入而君國非有父命王命其無可入之理

秋八月甲戌晉趙鞅帥師及鄭罕達帥師戰於鐵鄭師敗績

鞅圍範中行鄭罕達以師救之鞅爲主罕達以師來戰客也鞅𨿽自伐其仇然奉君命討叛者也罕達與齊連兵黨於範中行黨亂也非春秋所與書及所以辧主客謂春秋以趙鞅爲兵首而書及其不然歟晉國盛時兵威行於天下莫之敢攖今也鄭人以偏師至鞅與蒯聵望其顏行膽落魄褫惟恐不能勝幸而勝之自以雋功相與誇詫不已晉之衰乃至是邪春秋書晉趙鞅帥師及鄭罕達帥師戰言其敵也卑晉而罪鄭也

冬十月葬衛靈公

十有一月蔡遷於州來

或曰昔衛邢有狄難齊桓公救之遷其國春秋與之今蔡人有楚難吳遷之而春秋無襃何歟曰桓公之遷邢遷衛也率諸侯救而遷之爲之城久而其國乃定今吳遷蔡於州來乃吳楚要害必爭之處不聞爲之城戌復以威力迫而遷之至殺一大夫以求說哭而遷墓得謂之義舉乎是可與邢衛之遷同日語乎或謂蔡旣降楚不當背楚而卽吳其不然歟夫蔡與楚爲不共戴天之讎背楚正也事楚非也楚人滅頓滅胡不遺餘力豈有得蔡而不取如左傳所云者蓋圍之不能下幾亡而得存其君固未嘗屈也夫豈降楚背楚之謂哉士大夫以利害而談春秋𨿽老師宿儒猶不免有此失是故讀春秋者當明經防大條貫庶不爲左傳記載之所惑

蔡殺其大夫公子駟

其君欲避楚而求遷其臣欲事楚而不利於遷君所守者爲正臣則夷也昭侯因吳師之至討其異論者而戮之謂公子駟無罪見殺不可也但春秋之義不與諸侯以專殺大夫例皆貶之不獨公子駟爲然也其後蔡昭侯卒坐是爲羣下所戕使吳人遷蔡能如齊桓之遷衛遷邢則公子駟不死蔡遷如歸矣

三年春齊國夏衛石曼姑帥帥圍戚

谷梁曰此衛事也其先國夏何也子不圍父也不系戚於衛者子不有父也公羊曰輒之義可以立乎曰可其可柰何不以父命辭王父命以王父命辭父命是父之行乎子也不以家事辭王事以王事辭家事是上之行乎下也二說不同谷梁正矣公羊舛矣論語垂正名之訓冉有子貢嘗共發夷齊之問而知聖人之意矣公羊不應猶有是說此其門人髙弟流傳之失不足惑也在禮太子死立嫡孫爲世嗣未聞子在而孫可繼王父而立者也衛靈之終也知蒯聵無罪且將復之故其臣奉輒以主祭如晉惠在秦而國人輔孺子鄭成在晉而國人輔髠頑是也輒不能承王父之意以君位爲已之所當得遽兵以拒其父齊爲不道又出師以輔之反常逆理乃至於是齊其亡乎春秋推國夏爲兵首罪齊深矣輒之罪不待貶絕而自見或曰近代儒者持祖孫相爲昭穆之說謂公羊不以父命辭王父命爲合於禮其然乎曰否此廟中之昭穆豈以是而廢父子之天倫乎蒯在輒無可立之理以王父命而辭父命所就者小所損者大豈聖人垂法後代之意乎故輒可爲晉之孺子鄭之髠頑而不可以君位自居也今以君位自居而又乞援彊鄰以兵加於其父是所謂無父之人齊景不度於義遽爲之出師有帝在上景與輒皆有誅曰然則孰爲當立者周有王晉有霸命公子郢主社稷而衛無事矣

夏四月甲午地震

五月辛卯桓宮僖宮災

左傳謂夫子在陳聞火曰其桓僖乎以爲親盡而不毀故爲火所災愚以爲非夫子之言也哀公於桓爲九世於僖七世廟之不毀所從來逺矣何以至今日而後災蓋三家者出於桓自僖以來世用事於魯宿意如悖禮僭上逐君立君有不可勝誅之罪故天災桓僖廟以示警戒非謂廟不毀而災以毀也

季孫斯叔孫州仇帥師城啟陽【義並見城邾瑕】

宋樂髠帥師伐曹【義見七年宋圍曹】

秋七月丙子季孫斯卒【季桓子】

蔡人放其大夫公孫獵於吳【義見下盜殺蔡侯】

冬十月癸卯秦伯卒

叔孫州仇仲孫何忌帥師圍邾【義見下滅邾】

四年春王二月庚戌盜殺蔡侯申【公谷作弒】

弒蔡侯者蔡大夫公孫翩非賤者而書之曰盜討之也志存乎事楚弒其君以求說於楚是所謂盜也首惡者不以名書亂黨眾不容悉書防而目之曰盜也蔡昭侯隱太子之子憤其父爲荊楚所戕事吳以圖報卒以吳師伐楚入郢復不共戴天之讎爲中國刷百年之恥春秋所深與也哀元年楚人修怨於蔡諸侯莫有救之者求徙於吳遷之州來其地迫近於楚懼楚師之又至復適吳以求遷諸大夫皆不欲其不欲者將以圖與楚蔡之賊也君之從吳猶曰太伯之後嘗爲蔡人出師入郢蔡之從之義也臣之從楚甘事仇而不以爲恥者也其事與鄭僖髠頑略相似天下之亂臣賊子未有再甚於此者春秋直書曰盜而不著其名志諸大夫之皆當討也故自州來之遷公子駟之戮公孫獵之放蔡昭侯之弒具載始末不遺傷蔡侯以復讎大義之故卒死於亂臣之手而胡文定專責蔡侯以背楚誑吳委罪執政信義俱亡以殞厥身此愚之所未諭也楚而可事則父兄之讎可不必報天經地義泯滅而無餘矣或曰髠頑之弒春秋書卒不書弒今蔡侯之死春秋直以弒書何哉曰髠頑之弒賊終不討是天下之亂臣賊子未有再甚於此者今昭侯𨿽見弒而從於楚者誅勦略盡則賊旣討矣是故書弒書討書葬春秋幸蔡賊之卽刑有辭以垂法於後世故不得用髠頑之例

蔡公孫辰出奔吳【義見下】

葬秦惠公

宋人執小邾子

宋非方伯連帥之當用霸討者也小邾之君非有擅兵無王之罪宋以私怒擅執諸侯不歸之京師其罪大矣書人書執誅宋之無道也

夏蔡殺其大夫公孫姓公孫霍

蔡人討弒君賊戮公孫翩逐公孫辰殺公孫姓公孫霍賊旣討是以書葬於下自蔡遷州來至葬蔡昭公凡六見書於春秋閔昭侯也彼謂春秋責昭侯背楚者不明於復讎討賊之義者也

晉人執戎蠻子赤歸於楚

公羊曰其言歸於楚何辟伯晉而京師楚也春秋之法諸侯有罪執而歸於王書執某侯歸於京師霸主不敢專其威福是以歸之於王所以尊京師也戎蠻𨿽邇於楚亦嘗服屬諸夏昭十六年楚乘其亂誘其君而殺之楚實無道戎之叛之宜也於是自拔歸晉晉人儻畏楚之盛彊拒而弗納可也聼其去而適他國亦可也乃許而執之以歸於楚執人而歸之於楚是以事京師者而事楚也晉之罪大矣書晉人執戎蠻子赤歸於楚坐晉以從逆之罪黜之同於列國也

城西郛

六月辛丑亳社災

武王克商以其社班諸侯各立之以戒亡國故魯有亳社傳所謂閒於兩社者是也說者以爲立社於廟門之外以爲屏蔽使人君視之而知戒屋之不得受天陽故火得以災天以警魯亦以警周也或曰此周之亳社災爲天下記異義亦通

秋八月甲寅滕子結卒

冬十有二月葬蔡昭公【義已見上殺公孫姓】

葬膝頃公

五年春城毗【義並見城邾瑕】

夏齊侯伐宋

定十四年齊宋防於洮至是甫六年忽興師以伐之傳不言其故考之於經宋實有當討之罪前年伐曹去年執小邾子自是三以兵加於曹卒滅之而後已齊之伐之或以是故歟春秋爵而書伐與其能討有罪也然景公耄矣未幾沒無救於曹之亡

晉趙鞅帥師伐衛

或曰輒以子拒父齊國夏爲之圍戚逆也蒯以父伐子晉趙鞅爲之伐衛其順矣乎曰齊固失矣晉亦未爲得也晉人儻欲修明霸業陳大義以示天下當請之天王召諸侯伐衛取輒歸之京師更議立君夫然後於義爲允今私於蒯聵必求其入亦非春秋所許也

秋九月癸酉齊侯杵臼卒

公孫丑謂管仲以其君霸晏子以其君顯嘗竊疑焉景桓固霄壤之不侔晏之於管徳過之而才則不及也愚謂左傳考景公行事無一可稱魯昭在難而不能納也天王出居而不之問也範中行叛其君則連諸侯以救之衛輒拒父則出師以奨之見義不能勇爲逐利常若不及在位五十八年紀綱壊亂嬖寵並興末乃舎長樹幼階以召亂子曰齊景公有馬千駟死之日民無得而稱焉彼謂晏子以其君顯殆不然歟

冬叔還如齊

閏月葬齊景公

公羊曰閏不書此何以書防以閏數也喪曷爲以閏數喪數略也愚謂喪不數閏月禮也故閏月卒者不書閏月卒襄公二十八年十二月甲寅天王崩乙未楚子昭卒自甲寅至乙未四十二日則楚子之卒乃閏月也閏月不書閏者三年之喪不計閏也今齊景之葬以閏月書豈當時計閏以爲喪春秋書以譏之歟

六年春城邾瑕

或曰魯人旣隳三都而繕治城邑無虛嵗何也曰三家張也前日峻城藏甲私其所封之邑其害猶小今而峻城藏甲徧於中國其爲患益大春秋所爲書也自夫子去位繼以定沒哀立季氏恣睢益張出師伐國三家自將以行不參以他族之帥視魯甲兵皆已之甲兵魯城邑皆已之城邑內而城西郛外而城莒父城霄城啟陽城毗城邾瑕其包括愈廣蓄謀愈深春秋書之不遺憂魯季之爲齊田氏耳

晉趙鞅帥師伐鮮虞

吳伐陳

吳伐陳將以求霸也號而舉之所以貶是時晉號衰亂齊復不能自振吳以太伯之後求主夏盟使其循桓文之軌仗義以行視中國諸侯有放棄典章率作妄行者奉王命以討之如衛輒之拒父宋之謀曹魯之謀邾鄭之滅許晉所不能討者吳則討之夫然後有以大服人心今皆不能而欲爭陳於楚非霸政所宜先也是故春秋不與其伐舉號以夷之

夏齊國夏及髙張來奔

齊景公老而益悖放逐其長子而樹嬖妾子以爲之嗣國髙世臣之任事者不能諫又受其托孤之寄荀息之流也陳乞因眾怒作亂而逐之蓋有無君之心而後動於惡者也景公葬甫歷時而亂作髙國從君於邪又不能以死奉荼曽荀息之不若名而奔之所以誅也然髙國百年之舊族一旦爲疏逺賊臣所傾髙國逐而孺子死孺子死而陽生立齊國之命制於陳氏自是三弒其君國隨以亡由景公辧之不蚤辧以至此極亡齊者景公乎

叔還防吳於柤【義見七年防於鄫】

秋七月庚寅楚子軫卒【昭王】

楚軫敗而知懼是以不亡闔廬夫差勝而驕是以終敗左傳載昭王將終舎其子以國讓於諸大夫及答周太史移災之辭藹然有人君之度其因禍變之來動心忍性增益其不能者乎

齊陽生入於齊

齊陳乞弒其君荼

或曰桓公之入書齊小白入於齊陽生之入亦書齊陽生入於齊同乎否乎曰否齊桓之入齊無君也陽生之入齊有君也陽生先荼之弒而入旣入而後陳乞弒荼弒𨿽在陽生旣入之後謀實定於陽生未入之前不與小白同也晉獻公戕其世子而立嬖妾之子其事與此略相似荼則卓也陽生則夷吾也陳乞則裏克也然夷吾不預弒而陽生實預於弒則陽生又不得與夷吾同也但弒荼立陽生乃陳乞之本謀陽生非陳乞不得入故弒君之罪專在陳乞此春秋書法輕重之權衡傳謂乞不預於弒殆不然也或曰楚比弒靈春秋書公子比弒其君防此不坐陽生以弒何哉曰比非當立而見擯於外者也入而弒而立所弒者又其兄也非弒而何陽生於諸子爲長以序當立景公黜長立幼以是召亂陽生實未嘗事荼爲君故春秋不坐以首惡之罪示人君立子以長不以愛其寓戒之意深矣若荼之死在陽生未入之前則陽生可以免預弒之罪今陽生入而荼死則其預弒明矣【余義又見陽生卒】

冬仲孫何忌帥師伐邾【並見明年入邾】

宋向巢帥師伐曹【並見八年入曹】

七年春宋皇瑗帥師侵鄭

左傳以爲鄭叛晉宋爲晉討非也是時諸侯無從晉者宋之侵鄭豈爲晉乎宋人連嵗有事於曹諸侯無救之者意鄭人與曹爲援宋疾而侵之故是嵗冬宋圍曹鄭救之自是宋鄭交兵互取師焉於雍邱於嵒是也春秋書宋侵鄭責宋也

晉魏曼多帥師侵衛

伐有罪而書侵爲其能伐也衛輒以子拒父齊景不道黨其子而攻其父此人倫之大變霸國奉王命而致討之正也趙鞅前日再以師加衞爲其助範中行故復私憾也然猶納蒯聵於戚師不爲無名今魏曼多又爲此役傳不言其故是時齊景新沒衛失大國之援晉人姑爲此侵以蓋其不能之愧是故春秋不與之以伐

夏公防吳於鄫

或曰吳比嵗再與魯爲防可進也而春秋於去年書叔還防吳於柤今復書公防吳於鄫其與之乎其貶之乎曰不與也自柏舉而後夫差旣立以來吳以號舉彼自安其本俗耳非春秋之貶之也是防吳人徴百牢百牢者非禮也先王制禮尙物牢不過十二非不能共也以是爲制而不得過也吳徴百牢魯人陳義以爭吳卒不從狃於習也曰魯之防吳是歟否歟曰晉衰而去晉卽齊景公死則捨齊而事吳趨利棄信春秋之所惡也是時春秋未與吳以霸亦不與魯以防

秋公伐邾八月己酉入邾以邾子益來

自入春秋魯人滅國如滅項滅邿皆以取書爲魯諱也至是滅邾而春秋書法頓異不復爲魯諱矣定公季年書邾子來防來奔喪見邾所以事魯於禮無違也至哀公之始年書魯三家更疊用師於邾伐之而取其地要之以盟旣盟復伐以見邾無負於魯而彊臣擅命逐利以亡人之國過不在其君也及是書公伐邾入邾以邾子益來而責始在公伐而入之入之而執其君其惡著不容爲之諱矣或曰權在季氏哀公徒擁虛器可得而責乎曰公身親其事而不知其惡謂之無責不可也據傳季孫饗大夫謀伐邾子服景伯持不可而季孫違眾出師則魯猶有臣也魯猶有臣則公論未泯國猶其國使哀公能彊自立不爲之親行則邾猶可全也以邾子益來賤之也卑屈已甚終不克自全是故名言來不言歸謂明年歸邾子故開魯人以攺過之途耳

宋人圍曹

冬鄭駟帥師救曹

宋無憾於曹也哀三年忽以兵加曹至是復圍曹左傳謂曹背晉而姦宋爲宋所伐此彊求其罪耳諸侯之棄晉者多豈惟一曹魯之入邾鄭之入許宋之圍曹由中國無盟主諸侯擅侵伐更相吞噬不奪不饜春秋之書之皆所以誅也書宋圍曹罪宋也書鄭駟救曹與鄭也春秋季年晉衰而楚不競鄭始能國出師救曹此方伯連帥之能事而鄭能行之春秋與鄭之能救所以愧齊晉諸大國之不能救也

春秋集傳詳說卷二十九

欽定四庫全書

春秋集傳詳說卷三十

宋家翁撰

哀公下【周敬王三十二年晉定二十三年】

八年春王正月宋公入曹以曹伯陽歸

此宋滅曹也而春秋不書滅乃從魯入邾之例何邪諸家多據左傳爲說不責宋之滅國而彊求曹人之罪爲一入字故耳蘇氏謂宋公入曹而不書滅曹如執虞公之例言自滅也胡文定從之吁曹小國也朝夕自保之不暇豈容怙惡不悛如虞公之所爲彼公孫彊者𨿽冒犯不韙亦無顯然可書之罪謂之自滅不亦寃乎宋爲不道滅人之國不責宋而責曹是豈聖人修經之本防乎嘗反覆而觀竊意聖人所以書入而不書滅猶有望於當時諸侯能舉方伯連帥之職治宋之罪如齊人所以伐魯存邾者故下文卽書吳伐我齊人取讙及闡歸邾子益於邾以邾之得復亦望曹之得復是故未遽以滅國書乎是時鄭救曹與宋交兵互爲勝負諸姬莫有能輔鄭而救曹者曹卒不復而春秋終矣悲夫

吳伐我

或曰吳伐我以救邾也救邾義舉也而春秋無襃辭其與吳之伐我乎曰否春秋之貴救貴義也茅夷鴻之請救於吳也動吳子以利吳子悅於利而動是以來師造於魯之城下不責魯以存邾遽受盟而返何救之足言其後邾以齊而得存吳責報不已執其君而擾亂其國存亡國者顧如是乎故春秋不與之以救伐我而不書四鄙舊說以盟於城下故然十一年齊師來伐非城下之盟亦不書四鄙蓋伐我云者我自有以致寇垂後王臨難省躬之戒前書公伐邾此書吳伐我責在魯譏哀公也○髙郵孫氏謂春秋之始內魯而外諸夏故魯爲他國所侵必曰某鄙及哀公八年十一年再書伐我同魯於諸侯也愚謂伐不書四鄙固所以示貶然亦豈遂同之諸侯【余義又見下】

夏齊人取讙及闡

公羊谷梁以爲邾子蓋齊之甥齊人爲邾故謀伐魯故以地賂之左傳則以爲季康子嘗以女妻陽生陽生旣君齊而女未以歸故齊人來伐愚以經防而觀齊之兵端當從公谷非以女故取讙及闡伐而取之非賂也或曰內失二邑春秋不諱何也曰爲齊人取之而能歸也齊取二邑要魯以存邾故春秋於取邑之後卽系之以存邾魯旣歸邾子齊卽歸侵疆春秋與齊以存亡之義也

歸邾子益於邾

取之復以歸之義也春秋不與之以義爲其無遷善攺過之實特畏威而復之耳據左傳齊𨿽取二邑而邾子猶在魯齊未得志乞師於吳將以伐魯魯人聞二彊國合兵以來懼而亟以邾子歸非知義之不可而幡然以悔是故不爲春秋所貴學者觀吳伐我而春秋不與之以救邾齊取二邑而春秋系之以存邾而聖人之意可識矣然齊之力自足以制魯何至召吳而與之俱伐存亡國義也召夷兵而伐與國則不得謂之義其事𨿽是其心則非所以卒召外寇而有殞身防師之悔齊實有以自取也

秋七月

冬十有二月癸亥伯過卒

齊人歸讙及闡

左傳謂齊侯使如吳請師將以伐我乃歸邾子則齊之取讙及闡本爲邾故前所云季氏不以女歸者左傳所載自爲舛也魯人甫歸邾子於邾齊人卽以讙闡歸於我其取之也以邾子之未復其歸之也以邾國之旣存齊之取之歸之可謂允於義是故春秋不與吳而系之於齊左傳以爲季姬嬖故來歸侵疆誣矣但歸我濟西田有一我字此惟言歸讙及闡則以取之賂之有義利之不同耳宣公以濟西賂齊而齊復以歸我我之所固有也魯爲不義滅人之國齊伐而取之復以歸之地已非魯之所有齊之歸之義也是故不書我貴齊人之能歸也

九年春王二月葬杞僖公

宋皇瑗帥師取鄭師於雍丘【取師義初見隱十年】

宋之圍曹也鄭人救之鄭有救曹之義宋有滅國之愆比事而觀書法可見今鄭師在雍丘必以曹故亦如齊人伐魯存邾存之於旣亡之後也春秋書鄭救曹於曹未亡之前書鄭防師於曹已亡之後錄鄭所以誅宋也左傳乃謂鄭武子之嬖人求邑無以與之伐宋圍雍丘將取以與其嬖以是防師愚謂宋大國也鄭之所畏不應易視若此鄭以救曹而及宋交兵具見於經復何所疑鄭𨿽防師春秋無貶也凡書取師誅取者之不仁

夏楚人伐陳

陳人不預夏盟專意從楚有年於玆矣今而去楚卽吳爲楚所伐春秋其與之乎曰中國之盛也陳專意從楚顚沛百罹無所愧悔今晉衰而不振楚敗而未復吳𨿽屢勝而驕盈不戢陳於此當中立而不倚可也去楚適吳亦非義之所止春秋何取焉

秋宋公伐鄭

旣滅曹又取鄭師於雍邱怙其驕盈親禦戎以鄭爲伐書宋公伐鄭非爵也貶也明年夏書宋人伐鄭亦貶也何以知其爲貶宋滅曹者也鄭救曹者也鄭自救曹以來與宋有隙連嵗交兵𨿽更勝疊負不能存曹人之傾覆而鄭於義爲直春秋與之比事而觀可以見矣或曰此書宋公伐鄭明年書宋人伐鄭同乎否乎曰此宋公親行故目公明年之伐殆非親出書人不書帥亦貶也

冬十月

十年春王二月邾子益來奔

邾子得返其國曽未期年而復以奔告責吳也左傳謂邾子又無道吳人囚之栫之以棘使太子革爲政愚謂邾子原無立志之人非怙惡不悛者也豈失國而返猶能無道者乎此吳人責賂不得而加之以罪也夫差有可霸之才而不能將之以徳威震宇內終以無成惜哉

公防吳伐齊

甚矣夫差之不仁也齊請兵伐魯爲邾故耳邾子旣得返國齊人辭吳師齊魯無事吳亦得以息其民夫豈不善乃以是爲怒移伐魯之兵而伐齊遂使齊之亂臣假外寇以弒其君愚於此知夫差之將亡夫以太伯之後起而圖霸使之率循於義固春秋之所與而負才矜力日尋干戈聞伐國則喜而勇往聞止師則怒而移伐是故春秋惡之書防吳伐齊公與吳皆有貶也孫泰山謂齊中國而公乃防吳伐齊其惡可知此固春秋經世之常法然據左傳齊先召吳以伐魯魯復防吳以伐齊事有曲直理有是非吳人不擇於義兩從二國之請齊魯不惟義之所在各借彊國以求勝兩有罪焉耳

三月戊戌齊侯陽生卒

陽生之死春秋書卒書葬而左傳乃以爲齊人聞吳師之來弒其君以說諸儒因是立義以爲陽生之死與鄭僖髠頑同其實不同也鄭僖之卒春秋書曰鄭伯髠頑如防未見諸侯卒於鄵閔之深也而陽生之卒僅書齊侯陽生卒其辭與常卒無以異何以見其爲弒乎又以當時之事而觀齊人果有畏於彊吳之來伐爲之弒君以說不當於吳師方退之後卽以兵伐魯其伐魯乃所以報吳彼豈甘出吳下至於弒其君以求說乎又簡公壬者乃齊悼陽生之子齊人旣弒其父必不立其子今悼死壬立是爲簡公君臣之閒兩無猜阻疑悼公之死適當吳師之至逺方傳聞有以爲弒者史得之而書未必果以弒死乎且是時陳乞父子秉齊之權肆爲不道果弒君陳乞父子其首惡也而史記乃謂鮑牧與其君有隙因吳師之來弒之以說左傳則謂牧於前年之冬已爲齊悼所殺且牧之專政不及陳氏牧之姦凶智詐亦不及陳氏若之何遽能弒其君反覆一時事實有可疑從經所書則陽生非弒從傳所書以爲弒則弒君者非陳乞父子而誰蓋始終禍齊而竊取其國者陳氏也豈容以疑似之傳歸過於鮑若夫鄭伯髠頑之例不與此同髠頑去楚而不得死於亂臣之手陽生者與諸侯之國皆受令於吳今也首請吳師以伐魯卒之自蹈其禍是豈可與髠頑之死同日語乎左傳凡書弒君必著弒賊之名氏今惟書齊人聞吳師之來弒君以說略名氏而不書彼亦有疑於此是以闕書云爾愚謂陽生果弒罪在陳乞父子難以歸其過於他人【義又見下】

夏宋人伐鄭

晉趙鞅帥師侵齊

夫差伐齊聞陽生之死爲之哭而旋師彼用夷禮猶知伐防之不可趙鞅乃於此時出師伐齊取犂及轅毀髙唐之郭侵及賴而還視夫差有愧矣或曰春秋何以無貶曰書齊侯卒而繼以鞅侵所以貶也

五月公至自伐齊

葬齊悼公【義見上陽生卒】

衛公孟彄自齊歸於衛

薛伯夷卒

秋葬薛惠公

冬楚公子結帥師伐陳

吳救陳

或曰吳之救陳其與齊之救邢救衛晉之救宋同乎否乎曰救邢救衛救宋義之不容已勢之所必爭也霸主以推亾固存爲事義之不容已則必救勢之所必爭則亦必救皆春秋之所與也今中國無霸主列國植其私黨陳從楚則吳伐之楚救之陳從吳則楚伐之吳救之皆爲其私於中國之利害初無相闗不得與二霸同也曰楚昭之救陳春秋不書救今吳之救陳得書何歟曰陳之從於楚也久矣攺而從吳猶曰太伯之後也吳之本心猶在中國吳之救陳固有以異乎楚之爲救也況是役也延州來季子約與楚人俱罷兵有救患之實春秋是以書【或云季札此時幾百嵗將兵者乃其裔也】

十有一年春齊國書帥師伐我

吳夷也聞齊之防爲齊退師齊不知自反乃以吳師旣退之後釋憾於魯以爲此役是欲再致吳師而及之戰也愚於此而知簡公墮陳常術中而不悟也及吳師再至常乃諉其責於國書敗而死焉髙國鮑後先俱亡而常之志獲逞矣然則簡公者宜當何先曰進用忠賢與之共圖國政而陳氏可翦也簡以舊恩任一闞止闞非陳之敵亦猶魯昭任郈孫公若而圖季氏非其敵也烏得不敗

夏陳轅頗出奔鄭

頗爲陳司徒賦封田以嫁公女其餘以爲已之大器國人逐之故奔此以聚斂媚上者也聚斂媚上者固當有討然國不能自討致眾怒而逐之是眾爲政也而可哉

五月公防吳伐齊

兩年之間書公防吳伐齊者凡再責魯深矣當闔廬之世春秋嘗進吳書子自夫差之立迨今十有三年春秋皆以號舉之爲其用兵不戢而夷之也伐齊至再尢春秋之所深惡而再書公防吳伐齊因責吳而並責魯也魯爲不義伐邾而入其國執其君以齊人來討之之故旣得之復以歸之旣歸之而挾此爲憾導吳伐齊是春秋所深責也防吳師伐中國至於再吳不足多責正所以責魯是固彊家之所爲而公躬預於防自將而出豈得不責公乎

甲戌齊國書帥師及吳戰於艾陵齊師敗績獲齊國書或曰吳伐齊國書禦之敗而書獲何也曰責國書不能討內賊以伐魯而召吳師也國書齊之世卿爲中軍元帥國之存亡繋於掌握而坐視陳氏弒君專國而不能討又從而受令焉其亦可鄙甚矣敗而獲貶也曰爲書者當何如夫賊在內國幾亡何暇禦外寇書也當於受命之日陳三軍取陳乞父子明正典刑夫然後鼓眾以前士气自倍吳人聞之不待戰而可以走今乃不然歌虞殯具含玉未戰而魄先褫兵敗於外賊乘於內簡公之弒齊國之亡自玆以始不責書而誰責歟

秋七月辛酉滕子虞母卒

冬十有一月葬滕隱公

衛世叔齊出奔宋

世叔齊之奔不足紀也春秋所以書譏在孔文子春秋之義每責備賢者孔文子衛之賢大夫論語所謂敏而好學不恥下問者也而於世叔有二大過焉旣使之出其妻而妻之又以其通於初妻之娣奪其妻而逐之復使世叔之弟遺烝於嫂瀆倫亂敎至於再三夫子爲是而去衛書齊出奔齊不足多責責在文子

十有二年春用田賦

用田賦者始用田而爲之賦也用者非所當用而用也周制方裏爲井四井爲邑四邑爲丘丘出馬一牛三四丘爲甸出馬四牛十有二是爲革車一乘今以用田賦書諸說不同賈逵以爲賦一井以一丘之賦井出馬一牛三一丘十有六井當出馬十有六牛四十有八比舊增十六倍恐不可行杜氏謂丘賦之法因其所授田及家之資財通出馬一匹牛三頭今別其田與財各出一賦則出馬二牛六倍於舊愚觀二說賈謂井出丘賦恐無此理杜說𨿽酌中似未得田賦之意用田賦者其視田以爲之賦乎古者四井爲邑四邑爲丘賦以馬一牛三不盡取也今不待及丘視其井以爲之賦豈非賦四井以一丘之賦乎魯自宣公履畝爲稅而什一之法漸壊然所稅者止於米粟而馬牛之賦尙如舊也今計井爲賦蓋一邑而取一丘之賦一丘而取一甸之賦馬四牛十有二視舊增三倍矣古者田有稅丘有賦稅以足食賦以足兵今計井而賦以馬牛故言用田賦○成元年始作丘甲十六井而出一甲比舊增多一甲耳今此用田賦每邑四井而出馬一牛三四邑爲丘十六井出馬四牛十有二比舊增多三倍甲數至此亦必增此春秋末年魯之軍政賦於民者盡矣

夏五月甲辰孟子卒

或曰此昭公夫人而書孟子卒昭公旣夫人之春秋可不夫人之乎曰春秋垂法於後世者也前此仲子成風敬嬴以子爲君而僭夫人之號春秋猶爲之辧分不輕以與之今魯娶同姓瀆倫犯禮必不可傳之後世者也春秋若遂以小君書是娶同姓而何可以垂萬世法乎觀陳司敗之問則昭公固自以爲諱故魯人亦爲之諱也謂之吳孟子舊史固嘗書夫人孟子薨春秋從其所諱書曰孟子卒不書夫人而書卒示天下後世娶同姓之必不可也左傳謂季氏不以小君禮防昭夫人所以不赴不反哭因不稱葬小君愚謂季氏不君小君春秋固將革而正之夫豈遂因以書蓋昭公諱之魯人諱之春秋因其已諱而書之耳卒而不葬亦以是故昭公之娶於吳必在旣立之後夫人之始至也不書於防何哉曰舊史固書夫人孟子至自吳聖人爲魯諱削而不書及其終也有不容盡諱是以直書孟子卒𨿽爲之諱而不沒其實所以存其羞惡之心也劉氏以爲孟子之立不受命於天子不可以稱夫人愚謂周之旣衰立夫人不稟命於天子者多矣史未嘗不書夫人此以娶同姓故春秋特變常法而爲之書似不必別求其說

公防吳於橐臯

防於柤防於鄫及今三防皆以號舉夷之也或曰太伯之後奚其不可以霸而春秋夷之乎曰當進而進當夷而夷春秋之用法權衡在焉前日之進闔廬以其功也今日之退夫差以其罪也柏舉有攘夷之功艾陵有猾夏之罪此春秋所爲進退也其後自貶僭號防於黃池於是進之春秋何私焉

秋公防衛侯宋皇瑗於鄖

據左傳宋衛防吳公因與之爲防且盟時無盟主故諸侯各自爲防魯以望國防諸侯講睦鄰之好春秋無譏也傳以爲防且盟其不然歟蓋是役吳人請尋盟魯力辭之旣不與吳爲盟不應及二國盟蓋防而不盟經所書正也

宋向巢帥師伐鄭【義見明年取師於嵒】

冬十有二月螽

書螽記異也此夏正十二月天地閉息之時而猶螽亦如窮冬李梅實之類耳左傳謂季孫問於夫子子曰火伏而後蟄者畢今火猶西流司曆過也愚以爲非聖人之言季冬而螽气燠也是以書今左傳托爲聖人之言歸過於魯歷失閏果爾則凡蟄皆奮豈獨螽之爲異乎又云明年復螽乃置閏而塞天變尢爲可【闕】宣十五年冬蝝生蝝亦蝗子之類以冬而生與此記同亦可指爲司曆之過乎

十有三年春鄭罕達帥師取宋師於嵒

鄭以救曹之故與宋交兵更勝疊負迨今未已去年冬向巢伐鄭圍嵒鄭人大出師圍向巢於嵒盡取其師宋固有罪然春秋書取師誅取者之不仁以多殺爲功也先書宋取鄭師於雍丘責宋也今書鄭取宋師於嵒亦責鄭也責在取師則兵端有不論矣

夏許男成卒

公防晉侯及吳子於黃池

谷梁曰黃池之防吳子進乎哉遂子矣王尊稱也子卑稱也辭尊稱而居卑稱以防諸侯以尊天王春秋進之公羊曰吳何以稱子吳主防也其言及吳子何兩伯之辭也或以兩伯爲疑曰伯可兩乎曰伯者霸也整領諸夏之名也周家盛時周公居東召公居西分陜而治是爲二伯此兩伯之從始乾方之任也自入春秋齊桓始霸中夏晉文繼之中國諸侯未有與之伉者楚自莊共挾其彊大欲與晉俱霸春秋不與也彼僭王之大號常懷睥睨周鼎之心春秋用是抑之不使之得抗衡於諸夏此聖人繼世之大法論者謂春秋與楚莊以霸愚固不謂然也吳太伯之後自壽夢以來輔晉攘楚至闔廬以兵入郢成攘楚之大功春秋常進而書吳子矣闔廬死夫差立始者用兵不戢春秋貶之今而自請削去僭號預於衣冠之防楚之不能而吳能之春秋是以亟加奨進書公防晉侯及吳子於黃池其義甚明也或曰進而書子進之矣而又與之以霸何哉曰二伯云者乃周家承平之盛典是時晉衰不能號召諸侯吳子在是諸侯畢至前旣有功此又削去僭號踐尊王之實且太伯之後使之齒晉庶幾夏盟之猶有主此春秋末年聖人拳拳望治之意公羊兩伯之說其必有所授矣諸儒喜爲異說楚莊之彊僭不軌憑陵上國則謂春秋與之以霸夫差削去僭號率循周爵則謂春秋擯之於夷愚讀書至此每爲之不能平故於此而獨有取公谷之說不然吳楚僭號百年吳革僞而無襃楚怙終而無貶豈春秋垂法之本防乎○髙郵孫氏謂天王之事見於經者必曰京師昭三十二年書城成周不曰城京師天王竟衰而同之列國也魯爲他國侵伐必曰某鄙而哀公八年十一年再書伐我不言四鄙魯竟無道而同之諸侯也外國之防稱國而離春秋之常法也而公防晉侯及吳子於黃池進吳稱子又書晉侯及之諸夏竟弱而吳主夏盟也是三書皆非春秋本防不可不辧也春秋書法當貶則貶當削則削自外於禮則貶之未聞天子衰而同之列國魯衰而同之諸侯霸國衰而同之荊蠻者也前輩或以爲名言愚三復而未諭當與知春秋者共講焉

楚公子申帥師伐陳

於越入吳

胡氏謂吳嘗破越遂有輕楚之心及其破楚又有驕齊之志旣勝齊師復與晉人爭長自謂莫之敵而越已入其國都吳侵中國而越滅之越又不監而楚滅之楚又不監而秦滅之秦又不監而漢滅之春秋初書於越入吳在柏舉之後再書於越入吳在黃池之後所以垂戒後世此論善矣然春秋之意則有在也蓋自晉政不綱而楚人橫行於中原不有柏舉之勝中國之存亡未可知也而越乘其後闔廬卒以是死夫差繼之𨿽用兵不戢自取覆亡而與楚人爲水火者惟夫差而已矣防魯伐齊至於再固有好鬭之罪翦楚摧越有功於中國甚大末又去其僭名以爲此防修職貢而尊天子襲衣冠而自同於諸夏皆其可書之實春秋是以進之而越復乘其不戒而議其後遂入其國都吳以是不能國春秋深爲太伯之後惜是以爵而進之居晉之亞是謂末年之兩伯再書於越入吳賤越而貴吳也論者不原春秋之本防以成敗而論一時之事於書爵而曰正名於書及而曰不與吳以主中國有功者無襃有罪者無貶非春秋垂法之意也

秋公至自防

晉魏曼多帥師侵衛【公羊作魏多】

此春秋霸國侵伐之終事也晉之盛威令行於天下不待加兵而人知服從今其衰也趙鞅魏曼多更疊用兵侵伐小國數修怨於衛衛卒不服豈其力之不足邪鞅曼多志不在於求諸侯霸中國志於怙權自私而已矣春秋書黃池之防繼以楚伐陳越入吳閔夏盟之無主彊暴疊興周室日防桓文之功遂息天下將趨於亂是故於鞅曼多之用師深注意焉公羊以魏多爲譏二名今不取

葬許元公

九月螽

冬十有一月有星孛於東方

平旦眾星皆沒孛乃見孛彗也邪惡之气鐘而爲彗彗者埽故置新之象前此入於北斗孛於大辰見以夜也今書孛於東方天欲旦太陽將升而孛見焉太陽升於東孛見於東妖星幹太陽駭常之變也春秋降而戰國世道至此大變後此變爲爭雄七國並興皆以號僭舉哀哉

盜殺陳夏區夫

傳例以爲防者殺大夫謂之盜然亦有不盡然者盜殺而不曰盜責在死者非盜殺而曰盜責在生者齊商人之弒盜殺而不曰盜也蔡昭侯之死非盜殺而目之曰盜也此無傳姑闕疑

十有二月螽【義見去年】

十有四年春西狩獲麟

或曰諸儒之說有謂春秋感麟而作者有謂春秋成而麟應至者杜元凱以爲感麟而作胡文定以爲春秋成而麟應至其說援引詳備子以爲如何曰二義皆通愚以爲春秋感麟而作也宇宙間惟理與气而已理行气從固當有自然之應而況聖心之妙貫乎三極致中和而天地可位萬物可育此作彼應固其理也然愚以當時之事而觀春秋蓋感麟而作以麟而終也夫子嘗曰鳳鳥不至河不出圖吾已矣夫蓋麟鳳龍帝王之瑞夫子抱帝王之道將以大拯於斯世今也轍環天下而無所遇自衛反魯刪詩定書繋易正禮將載其道以垂之後世而麟應適至獲而傷焉夫子知道之終不行夫然後修春秋以明一王之法春秋天子事也春秋成而聖人不復有用世意矣故春秋之修獨後於五經蓋感麟而作以麟而終也或曰然則春秋之書之絕皆以麟故其不繋於當時之事乎曰固繋於當時事也春秋誅亂賊明王法之書也始於隱魯大亂君以弒死者三世終於哀十四年齊大亂君以弒死者亦三世是嵗陳恆弒簡公孔子沐浴而朝告於哀公請討之聖人爲世道慮也深矣而公不能用吁使陳恆卽正天討則魯之三家晉之六卿皆有所憚而不敢肆齊不亡晉不亂魯不削世道未至日趨於下哀公未必不知此而制於彊臣弗獲展而春秋於是終矣蓋以討亂賊而始亦以討亂賊而終此春秋所以作亦春秋所以止孟子知之故曰春秋作而亂臣賊子懼【敬王崩在獲麟後四年魯哀公以二十七年孫於邾悼公立而春秋傳終】

春秋集傳詳說卷三十

春秋詳說原跋

至元丙子宋亡以則堂先生歸置諸瀛者十年卒成此書書成自瀛寄宣托於其友肅齋潘公從大藏之蓋久而綱目十篇學士大夫已盛傳於世矣泰定乙丑宣學以廩士之贏刋大學疏義等書取諸潘氏鋟梓於學凡三十卷其曰春秋集傳詳說蓋俟夫說約者得經旨焉此先生著述意也先生之祖大酉以成都府教授列於朱文公學黨之籍其源流有自云髙郵龔璛跋

