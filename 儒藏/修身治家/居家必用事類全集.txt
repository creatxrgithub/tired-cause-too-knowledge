《居家必用事類全集》﹝元﹞無名氏編撰

目錄

甲集

爲學

朱文公童蒙須知

衣服冠履

語言步趨

灑掃涓潔

讀書寫文字

雜細事宜

訓子帖

塗中事

到婺州

顏氏家訓

西山眞先生教子齋規

王虛中訓蒙法

義手

著衣

祗揖

入學

小兒讀書

溫書

記訓釋字

寫字

說書

攺文字

作詩

朱文公白鹿洞書院教條

五教之目

爲學之序

修身之要

處事之要

接物之要

程董二先生學則

程端禮讀書分年日程法

讀書

朱子讀書法

程正思論讀書

歐陽文忠公讀書法

作文

朱子論作文

東坡論作文法

山谷論作文法

沈隱侯論文法

呂居仁論文法

寫字

神人永字八法

側勢

勒勢

努勢

趯勢

策勢

掠勢

啄勢

磔勢

姜白石書譜

董內直書訣

切韻

總論

切韻捷法詩

三十六字母五音淸濁旁通圖

切三十六字母總括

一十句字母直切法

書簡

小簡往式

小簡復式

具禮

稱呼

座前

間闊近別

間闊遠別

瞻戀

卽日

時令

伏惟

起居

佑助

尊候多福

入事

更不縷述

伏冀恕察

托庇

知感

不煩記錄

謹奉啟

未由瞻近

祝頌

不宣

活套

稟事

承下諭

奉復

面罄

奉啟申稟

答申稟

敍未相識

幸拜識

不及詣見

拜見承出

拜見承延接

拜見辱枉顧

承見訪

承訪不及迎肅

承訪不及款

承訪未卽謝

謝延款

造謝承迎接

不及拜書

曾拜書

曾答書

奉書未蒙答

奉書蒙謝回答

謝得書

得書未答

得書奉答艸率

得書兼承惠

幸乞示書

饋送請召式

饋送

承見惠

以物回答

承惠不敢受

請召

承見召

承召不赴

送物式

答受

答不受

再送物式

送物換易式

呂會大狀式答赴狀式答不赴狀式

家書通式

父母與子書

上祖父母父母書

伯叔祖伯叔與侄孫子侄輩書

姑舅妻父母與外甥女婿書

上伯叔父母書

夫與妻書

女人問候女人書

答式

與弟妹書

上兄姊表兄姊及姊夫書

乙集

家法

司馬溫公居家雜儀

袁氏世範

睦親

處己

治家

家禮

冠禮略

男冠

女笄

婚禮略

主婚

納采

納幣

親迎

婦見舅姑

廟見

壻見婦之父母

喪禮略

治棺

置靈座設魂帛

立銘旌

喪杖

成服

杖期

不杖期

一殤服

作神主式

喪服圖式

四父八母圖

外族服圖

夫族服圖

五服之圖

治葬

穿壙

刻志石

卒哭

祔祭

小祥

大祥

禫

祭禮略

時祭

冬至祭

立春祭

季秋祭

忌日祭

墓祭

孫氏薦饗儀範

時月

版位

薦饌

祝辭

器服

行事

季明趙氏族葬圖

族葬圖

族葬圖說

丙集

仕宦

文公小學書嘉言篇

四事箴

律巳以廉

撫民以仁

存心以公

蒞事以勤

十害箴

斷獄不公

聽訟不審

淹禁囚系

慘酷用刑

泛濫追呼

招引告訐

賦役不均

重疊催科

吏輩下鄕

低價買物

趙氏拜命歷

總說

釋例

辧姓

擇月

擇旬

旬忌對金門

四季休旺日辰

黃黑道日辰

兀法解疑定式

六輪經兀法

本命兀法

速用縱橫法

猖鬼敗壞日

九土鬼日

十惡大敗日

五不祥日

暗金伏斷凶神日

九醜日

正四廢日

節气朔望弦晦滅沒等日

天乙絕气日

往亡凶日

上朔凶日

陰錯陽錯陰陽俱錯凶日

推上官受職吉日

推上官受職凶日

逐月立成上官拜命吉日

纂出六甲內全吉日

推本命行年正衝及相克

損明凶時

天綱凶時

天獄凶時

亂首凶時

魄化凶時

天煩凶時

九醜凶時

天禍凶時

天寇凶時

太乙大敗神凶時

太乙喜神吉時

六壬法推上官日時並方

臨官視事時

入金門卽死

年上陰神所直之神

文武官視事

所入門上神克年上神

年上神克所入門上神

文武官

推遷官之期

遷官內外

起程赴任時避凶神

初到任日雜忌

選日時捷法

一行禪師克應法

吉神立成

凶神立成

總聖上官吉日

湖南海印大師選時圖

吉日旁通圖

凶日旁通圖

嫁娶吉日

逐年歲徳位

每月天道方

嫁娶十全吉日

十干吉日凶時

十二支日吉凶時

六十日吉凶時圖

李僕射透天關擇時並方位法

尋喜神方

行舡避忌安濟法

許眞君傳龍神行度風暴訣

看風色圖

周公出行吉日

四順

百怪斷經

吉凶先見

占噴嚏

占眼瞤

占鴉鳴東方朔云

聽鴉鳴禳厭法

鴉經之圖

占燈花經

夢寐因想

周禮春官宗伯

陰陽感夢

虛實成夢

魄靜生夢

魂安無夢

修徳禳夢

噀水解夢

夢天文星曜

夢雷雨風電

夢山川土石

夢竹木花果

夢古今聖賢

夢身體頭面髭發

夢冠帶印綬鞋履

夢刀劍儀仗皷角

夢宮室城樓屋舍

夢門戶池井

夢珍寶米谷貨帛

夢鏡環釵釧

夢牀帳氈席

夢舡車遊行

夢道路橋梁

夢夫妻產孕交合

夢飲食瓜果蔬菜

夢哀樂病死歌唱

夢冢墓棺槨

夢文武器械軍兵

夢佛道師巫鬼神

夢殺害鬭打傷損

夢捕禁刑獄栲罰

夢田宅耕種五穀

夢水火盜賊

夢污圂沐浴

夢龍蛇魚鱉

夢牛馬六畜

管輅夢書

厭夢符篆

厭百怪符

丁集

宅舍

周書祕奧營造宅經

宅舍

樓

廳堂

庭軒

房室

門戶

井竈

天井

窗

溝瀆

廁

興工造作日

基土辟地吉節

動土起土基地逐月吉日

動土起土吉日

動土起土凶日

動土起土凶時

動土起土凶方

作土凶日

取土吉日

取土吉神

取土凶日

取土吉方

取土凶方

基地吉日

基地忌日

基地吉神

起工匠木凶日

堆垛木石凶方

起造吉節

起造吉日

起造宅舍立木上梁逐月吉日

架屋逐月吉日

定磉扇架吉日

白虎歷起造吉日

火星起造凶日

六甲圖起屋吉日

六甲圖起屋凶日

起屋立柱凶神

架屋逐月吉凶日

架屋吉日

架屋忌日

蓋屋吉日

蓋屋凶日

蓋屋凶神

上屋忌月

上屋忌日

折屋忌日

折屋凶日

折屋妨害日

修造偸方

偸修吉日

偸修凶日

偸修別法

修門忌年

修門忌月

作門忌月

作門吉日

作門忌日

塞門忌日

修作門吉神

修作門凶神

開門尺法

魯般尺法

修廳忌年

修廳忌月

修堂忌年

修堂忌月

修廚忌年

修廚忌月

修竈法

作竈忌年

作竈吉月

作竈忌月

作竈吉日

逐月作竈吉日

逐月作竈忌日

作竈吉神

拆竈吉日

拆竈忌日

六甲圖祭竈吉日吉時

祭竈凶日

修廁忌月

作廁忌月

作廁吉日

造倉庫店

造倉利月

造倉忌月

造倉吉日

六甲圖造倉忌日

造倉無鼠日

起倉吉日

修倉忌日

修倉吉日

修倉忌日

修作倉忌日

蓋倉吉日

泥倉吉日

五穀入倉吉日

塞鼠穴吉日

穿井開池吉日

穿井忌年

穿井忌月

穿井吉日

穿井凶日

穿井吉方

修井忌月

修井吉日

修井吉神

開井年月日時方位

開池井吉神

開池井凶神

開池忌方

作陂塘吉日

作陂塘凶日

作陂塘凶神

修陂堰凶日

修陂堰吉日

開溝忌月

注河吉凶日

決水吉凶日

決水吉凶神

塞水凶月日

穿井開池吉節

築墻忌月

築墻逐月吉凶日

築墻吉神

築墻凶神

修路忌年

修路忌月

塞路吉日

砌階忌月

砌階忌月

水廨忌日

安碓吉方

安碓吉日

修碓忌月

安磨忌月

入宅移居

入宅儀式

入宅移居吉節

入宅移居逐月吉日

五運入宅吉日

六甲圖入宅移居吉日

六龍歷入宅吉日

白虎歷移居吉日

醮宅謝宅吉日

入宅移居吉神

入宅移居凶神

六甲圖入宅移居凶日

開庫店逐月吉日

開庫吉神

開庫凶神

開店肆吉神

開店肆凶神

開倉吉日

開倉忌日

買田吉日

買田凶日

立契吉日

立契凶日

交易吉神

買產吉神

藏寶貝日

出財吉日

出財凶日

出財吉神

納財吉日

求財吉日

求財吉時

求財凶神

合財吉日

放債吉日

放債凶日

索債吉日

牧養良法

養馬總論

王良相馬捷法

牧養湏知

相馬法

養馬瘠瘦餵之不肥者

治馬錯水

治馬中結

千金散治馬中結

治馬傷水及中結一切病癥

黃蘗散

治馬梁脊破

必勝散

養牛類

養牛法

相母牛法

治牛瘴

知牛馬貴賤

白朮散

攻胃散

靑皮散

人參散

養羊類

養羊法

棧羊法

治羊疥癩方

養雞類

養雞法

棧雞易肥法

養雞不抱常川下卵

養生雞令不走

養鵝鴨類

選鵝鴨並歲再伏者爲種

棧鵝易肥法

養雌鵝法

相鵝鴨法

養雌鴨法

養魚法

養魚法

養金魚法

牧養擇日法

作馬坊吉日

作馬坊凶日

修作馬坊凶神

買馬吉日

買馬凶日

買馬吉神

伏馬習駒吉日

放馬血吉神

放馬血凶神

取馬吉日

取馬凶日

納馬吉日

納馬凶日

出納馬凶日

除馬病

五音牛欄吉方

逐年牛黃七殺忌方

逐年牛神忌方

逐月牛黃殺方

逐日牛黃殺方

作牛牢吉凶年

作牛牢吉凶

作牛牢吉日

修牛牢凶日

修作牛牢凶神

買牛吉日

買牛吉神

穿牛吉日

穿牛吉神

穿牛凶神

教牛吉日

取牛吉日

納牛吉日

納牛凶日

出納牛凶日

治豬牢法

豬牢分水法

作豬牢吉日

修豬牢吉日

買豬吉日

買豬凶日

納豬吉日

出豬凶日

割豬凶神

作羊棧吉日

安羊棧門法

買羊吉日

納羊吉日

買納羊凶日

羯羊凶神

取貓吉日

買犬吉日

取犬吉日

取犬凶日

殺犬凶月

治雞鵝鴨棲吉日

作雞鵝鴨棲吉日

買雞鵝鴨吉日

殺雞凶月

出雞凶日

買六畜凶日

調六畜吉日

納六畜吉日

出納六畜凶日

納六畜吉祥

納六畜凶神

結网吉日

漁獵吉日

漁獵凶日

張捕吉日

張捕凶日

捕魚吉日

捕魚凶日

漁獵方神

漁獵凶神

入山凶神

登髙涉險凶神

六甲孤虛方

戊集

農桑類

農桑本務

井田之制

種蓻吉凶

種植吉節

種植逐月吉凶日

耕田吉日

耕田凶日

浸谷吉日

種田吉日

種田凶日

下五穀凶日

下秧吉日

耕田吉日

耕田凶日

燒田吉日

燒田凶日

六甲種作吉日

逐月種作吉日

種作飛虫不食吉日

種作無虫吉日

種作凶日

種植吉神

種植凶神

種麻吉日

種麥吉日

種粟吉日

種豆吉日

種黍吉日

種蕎吉日

種芋吉日

種菜吉日

種瓜吉日

種姜吉日

種蔥吉日

種蒜吉日

種果吉日

種果凶日

治園館吉日

治園館吉神

栽木吉日

栽木凶日

栽竹吉日

耕鋤法

畜水法

收九谷種

種田吉日

種田忌日

種植上時

種大麥

種小麥

種麻豆

移桑法

壓條法

接桑法

種柘法

下桑法

齋蠶法

擇繭種

浴種法

治蠶室

下蟻法

用葉法

分擡法

養蠶百忌

養蠶吉日

種蓻類

唐太和先生王旻山居錄

山居總論

作園籬一首

種藥類

作藥畦法一首

種枸杞

種百合

種甘露子法

種牛膝

種合歡法

種車前法

種決明法

種胡麻

種靑蘘法

種麻子法

種麻良日

種地黃

種薯蕷

種天門冬

種麥門冬

種苡米

種紫蘇

種黃精

種葳蕤

種朮

種牛蒡法

種商陸

種菜類

種菜法

種苜蓿

種葵

種蕪菁

種蘿卜

種槐芽

種蘘荷

種姜

種芋

種蒟蒻

種構薗子

種大葫蘆

種山藥法

種茄子法

種香菜法

種菠菜法

種蒜法

果木類

種諸果木法

栽梨法

栽桃李杏

種桃法

移大楊樹法

種橘法

種石橊法

種銀杏法

種蒲桃法

種名果

種杏

稼果樹

使果實不落法

摘果實法

治果子有蠹虫法

摘果禁忌

皂角樹不結法

辟五果虫法

止鴉鵲食果

種栗法

種水物法﹝蓮子藕

芡菱﹞

種蓮法

花艸類

種瑞香

種海棠

種水仙

種茉莉

種盆內花樹法

種牡丹花肥盛花頭

催花法

治花被麝香觸

種黃葵金鳳

養菖蒲

種綠毛龜

竹木類

種竹法

治竹法

插樹

種桑

栽樹法

栽插木法

種茶

收茶子法

栽竹木凶日

伐竹木黑白星

六甲聾蛀日

代竹不蛀日

伐松不蠹日

點斑竹

文房適用

評硯

洗硯

評筆

收筆

洗筆

評墨

李廷珪造墨正法取煙

合膠

搜煙

印色

蠟斗

造雌黃墨法

造朱墨法

造粉錠子法

法糊

書燈

書窻

收書

收畫

藏墨法

造古經紙法

煮漿

煎槐花

煎蘇木

黃紙漿

搥紙法

造五色箋法

肉紅箋

娥黃箋

粉靑箋

淺雲箋

造箋上金花法

造眞靑紙法

造油紙法

調朱點書法

洗故書畫法

粘書畫軸法

打碑文法

逡巡碑法

燈火備用

法算子

耐點蠟燭

風前燭

萬里燭

造獸炭

宿火炭

磨補銅鐵石類

補古銅器法

巢銅器故色

光古銅器法

磨古劍法

補山石等物神膠

刑部劉伯祥點錠術訣曰

鋼鐵

藥摻古鏡法

磨鏡藥

穿交椅法

刻漏捷法

造盂法

下漏法

造籌法

加減法

推二十四气

定太陽出沒法

約十二時

寶貨辧疑

象牙簡笏式

金

銀

玉帶

玉器

瑪瑙

水晶

琥珀

珊瑚

看南北珠式

北珠

看大珠身分顏色節病訣

看入匣珠子式

南北西湖珠式

馬價珠

碧靛

貓睛

剌

玻璃

玳瑁

犀角

翠毛

魚﹝魚柰﹞

龍涎

龍涎香

大石梔子

珠篩

試金石

己集

諸品茶

蔡襄進茶錄序

一篇論茶品

色

香

味

茶焙

茶錄後序

家頂新茶

腦麝香茶

百花香茶

法煎香茶

煎茶法

枸杞茶

擂茶

蘭膏茶

酥簽茶

合足味茶法

制孩兒香茶法

諸品湯

天香湯

暗香湯

須問湯

杏酪湯

鳳髓湯

醍醐湯

水芝湯

茉莉湯

木香苦湯

香橙湯

橄欖湯

荳蔻湯

解醒湯

幹木瓜湯

無塵湯

熟梅湯

綠云湯

檀香湯

丁香湯

辰砂湯

胡椒湯

﹝石宿﹞砂湯

茴香湯

仙朮湯

荔枝湯

溫棗湯

香蘇湯

地黃膏子湯

輕素湯

沃雪湯

渴水番名攝裏白

禦方渴水

林檎渴水

楊梅渴水

木瓜渴水

五味渴水

蒲萄渴水

香糖渴水

造淸涼飲法

熟水類

粱稈熟水

紫蘇熟水

荳蔻熟水

沈香熟水

香花熟水

丁香熟水

造熟水法

漿水類

桂漿法

荔枝漿

木瓜漿

漿水法

虀水法

法制香藥

法制半夏

法制橘皮

法制杏仁

酥杏仁法

法制﹝石宿﹞砂

醉鄕寶屑

木香煎

法制木瓜

法制鰕米

菓食類

造蜜煎菓子法

蜜煎冬瓜法

蜜煎姜法

蜜煎筍法

蜜煎靑杏法

蜜煎藕法

糖脆梅法

糖椒梅法

糖楊梅法

糖煎藕法

糖蘇木瓜

造椒梅法

旋炒栗子法

收藏菓法

收藏栗子

收藏紅棗

收藏諸般靑菓法

收藏石橊

收藏梨等

收藏橄欖

收藏乳餅

收藏瓜茄

酒曲類

造曲法

東陽酒曲方

造紅曲法

造曲母

造紅曲

東陽醞法

上糟

收酒

煮酒

長春法酒

神仙酒奇方

天門冬酒

枸杞五加皮三骰酒

天臺紅酒方

雞鳴酒

滿殿香酒曲方

蜜醞透瓶香

羊羔酒法

菊花酒

治酸薄酒作好酒法

南番燒酒法

白酒曲方

釀法

用水洗

候漿法

造諸醋法

造七醋法

造三黃醋法

造小麥醋法

造麥黃醋法

造大麥醋法

造糟醋法

造餳糖醋法

造千里醋法

造麩醋法

造糠醋法

收藏醋法

諸醬類

熟黃醬方

生黃醬方

小豆醬方

造面醬方

菀豆醬方

楡仁醬方

大麥醬方

造肉醬法

造鹿醢法

造醬法

治醬甕生蛆法

諸豉類

金山寺豆豉法

咸豆豉法

淡豆豉法

造成都府豉汁法

造麩豉法

造瓜豉法

醞造腌藏日

造面醬酒醋逐月吉凶

造曲吉日

造醬吉日

造醬忌日

造酒醋吉日

造酒醋忌日

腌藏鮓脯姜瓜吉日

腌藏鮓脯姜瓜凶日

飲食類

蔬食

造菜鯗法

食香瓜兒

食香茄兒

食香蘿卜

蒸漧菜法

糟瓜菜法

糟茄兒法

造脆姜法

五味姜方

造糟姜法

造醋姜法

蒜茄兒法

蒜黃瓜法

蒜冬瓜法

腌韮花法

腌塩韮法

胡蘿卜菜

假萵筍法

胡蘿卜鮓

造茭白鮓

造熟筍鮓

造蒲筍鮓

造藕稍鮓

造虀菜法

相公虀法

芥末茄兒

造瓜虀法

醬瓜茄法

收幹藥菜法

曬蒜臺法

曬藤花法

曬海菊花

曬筍幹法

造紅花子法

造豆芽菜

肉食

腌藏肉品

江州嶽府獵肉法

婺州臘豬法

腌豬舌

四時臘肉

脯法

羊紅肝

羊鹿獐等肉

羊牛等肉

牛臘鹿修

腌鹿脯

腌鹿尾

腌鵝鴈等

夏月收肉不壞

夏月收熟肉

夏月收生肉

夏月煮肉停久

腌咸鴨卵

腌藏魚品

江州嶽府腌魚法

法魚

紅魚

魚醬

糟魚

酒魚脯

酒曲魚

酒蟹

醬醋蟹

法蟹

糟蟹

醬蟹

造鮓品

魚鮓

玉版鮓

貢禦鮓

省力鮓

黃雀鮓

蟶鮓

鵝鮓

紅蛤蜊醬

庚集

飲食類

燒肉品

筵上燒肉事件

鍋燒肉

剗燒肉

釀燒魚

釀燒兔

碗蒸羊

煮肉品

煮諸般肉法

肉下酒

生肺

酥油肺

璢璃肺

水晶膾

照鱠

鱠醋

肝肚生

聚八仙

假炒蟺

曹家生紅

水晶冷淘膾

肉灌腸紅絲品

松黃肉絲

韭酪肉絲

灌肺

湯肺

灌腸

肉下飯品

千里肉

幹醎豉

法煮羊頭

法煮羊肺

牛肉瓜虀

骨炙

紅熝臘

川炒雞

熝鵝鴨

鵪雀兔魚醬

一了百當

馬駒兒

盤兔

罯兔

粉骨魚

酥骨魚

肉羹食品

骨插羹

蘿卜羹

炒肉羹

假鱉羹

螃蠏羹

團魚羹

假香螺羹

假鰒魚羹

蒸時魚

制造決明

制造鰕巨

三色醬

四色荔

油肉釀茄

油肉豉茄

回回食品

設克兒疋刺

捲煎餅

餻糜

酸湯

禿禿麻失

八耳搭

哈耳尾

古剌赤

海螺廝

卽你疋牙

哈里撒

河西肺

女直食品

廝剌葵菜冷羹

蒸羊眉突

塔不剌鴨子

野雞撒孫

柿糕

髙麗栗糕

濕麵食品

水滑面

索面

經帶面

托掌面

紅絲面

翠縷面

米心棊子

山藥撥魚

山藥麵

山芋餺飥

玲瓏撥魚

玲瓏餺飥

勾面

餛飩皮

幹麵食品

平坐大饅頭

打拌餡

豬肉餡

熟細餡

羊肚餡

薄饅頭水晶角兒包子等皮

魚包子

鵝兜子

雜餡兜子

蟹黃兜子

荷蓮兜子

水晶﹝食是﹞饠

從食品

白熟餅子

山藥胡餅

燒餅

肉油餅

酥蜜餅

七寶卷煎餅

金銀捲煎餅

駝峯角兒

烙面角兒

盞酪焦油

圓焦油

﹝食是﹞饠角兒

素食

玉葉羹

膳生

斷乳羹

假灌肺

素灌肺

炒鱔乳虀淘

山藥疙瘩

酸餡

七寶餡

菜餡

灌漿饅頭包子餛飩角兒糝孛撒

澄沙糖餡

豆辣餡

甘露餅

素油餅

兩熟魚

酥煿鹿脯

醎豉

帶汁醎豉

三色雜熝

炙脯

炙蕈

酒﹝火午﹞蕈

假蜆子

煠骨頭

煠山藥

假魚膾

水晶鱠

假水母綫

煎酥奶酪品

煎酥法

造酪法

曬漧酪

造乳餅

就乳團

造諸粉品

藕粉

蓮子粉芡粉

菱粉

庖廚雜用

天廚大料物

調和省力物料

造麥黃

造蕪荑

染作類

染小紅

染棗褐

染椒褐

染明茶褐

染荊褐

用皂礬法

染磚褐法

染靑皂法

絡絲不亂法

洗練

洗毛衣法

洗竹布法

洗焦葛法

洗皂衣法

洗糨鐵力布法

洗羅絹法

洗彩色法

洗白衣法

練絹帛法

用胰法

造糨粉法

起油法

洗油墨污衣

香譜

旁通圖

信靈香

雪中春泛

春消息

篤耨香

雪蘭香

瑞云香球

蠟梅香

野花香

藏春返魂梅

杏花香

杏花香

勝茉莉

木犀香

桂香

小龍涎

燻香

玉華醒醉香

拂手香

梅花衣香

蜀王燻禦衣香

燻衣香

透裏衣香

洗衣香

假薔薇面花子

貴人挹汗香

傅身香粉

治香法

煉蜜法

煉炭法

香媒

香餅子

飛獐腦法

閨閣事宜

和粉方

常用和粉方

麝香十和粉方

雞子粉方

利汗紅粉方

石灰粉方

烏頭麝香油方

搽頭竹油方

摩風髙

金主綠云油方

常用長髮藥

梳頭髮不落方

塗面藥

八白散

洗面去瘢瘡方

傅面桃花末

治粉剌黑斑方

夜容膏

香身丸

宮內縮蓮步捷法

金蓮穩步膏

取黶五灰膏

治鍼入皮膚方

收翠花朵法

洗眞珠法

洗油浸珠法

洗燋赤珠法

退赤色珠法

洗屍气珠法

洗象牙等物

洗玳瑁魚魷法

辛集

吏學指南

習吏幼學指南序

吏師定律之圖

吏稱

行止

才能

六曹

衙門南北之異

戒石銘

郡邑

府號

官品

官稱

吏員

統屬

除授

世賞

廩給

考功

政事

五事

戶計

儀制

旨判

諸此

璽章

公式

發端

結句

狀詞

冊籍

牓據

署事

禮儀

詳恕

救災

三宥

三赦

五戒

三典

三罪

五紏

五禁

八議

五科

八例

較名

字類

十惡

七殺

六贓

六色

五流

三度

贓私

首過

法例

條貫

四罪

五刑附﹝贖銅附﹞

肉刑

雜刑

獄名

獄具

加刑

聽訟

五父

十母

老幼疾病

五服

三殤

服制

親姻

戶婚

獄訟

推鞫

良賤孳產

勾稽

捕亡

詐妄

賊盜

錢糧造作

徵斂差發

諸納

體量

禁制

雜類

爲政九要

爲政九要自箴序

因書第一

正心第二

正內第三

正婚第四

禁捕第五

正農第六

急務第七

爲政第八

時利第九

壬集

衛生

養老奉親書

食治養老益气方

祕制豬肚方

益气牛乳方

枸杞煎方

法煮羊頭方

煎豬肪方

羊肝羹方

油面餺飥方

治眼目方

補肝豬肝羹方

馬齒實方

烏雞肝粥方

蒼耳子粥方

蓮實粥方

竹葉粥方

食治耳聾耳鳴諸方

磁石豬腎羹方

鹿腎粥方

鯉魚腦髓粥

豬腎粥方

食治五勞七傷諸方

暖腰壯陽道藥餅子方

雌雞粥方

羊腎蓯蓉羹方

食治老人虛損羸瘦方

雀兒粥方

骨汁煮餅方

羊肉粥方

雞子索餅方

石英水煮粥方

食治老人脾胃气弱方

羊肉索餅方

藿菜羹方

釀豬肚方

雞子餺飥方

曲末索餅子方

羊脊骨粥方

粟米粥方

黃雌雞餛飩方

食治老人瀉痢諸方

魚熟膾方

赤石脂餺飥方

黃雌雞灸方

甘艸湯方

薤白粥方

曲末粥方

車前子飲

食治老人煩渴熱諸方

枸杞飲方

大麥湯方

黃雌雞羹方

豬肚方

兔頭飲方

靑豆湯

冬瓜羹方

鹿頭方

食治老人水气諸方

鯉魚臛方

水牛肉方

麻子粥方

赤豆方

郁李仁粥方

赤白皮飲

大豆方

食治喘嗽諸方

豬頤酒方

棗煎

薑糖煎方

桃仁煎方

食治腳气諸方

豬肚生方

鯉魚臛方

麻子粥方

烏雞羹方

豬腎粥

豉心酒方

食治諸淋方

靑豆方

小麥湯方

酥蜜煎方

蘇粥方

車前子飲

食治噎塞諸方

羊肉索餅方

黃雌雞餺飥方

蘇蜜煎方

食治冷气諸方

桃仁粥方

茱萸飲方

椒面餺飥方

食治諸痔方

鯉魚鱠方

野豬肉羹方

鮎魚方

食治諸風方

麻子飲方

大豆酒方

白羊頭方

烏雞臛方

蒜煎

補腎地黃酒

鴈脂酒方

巨勝酒方

蒼耳茶方

槐茶方

治諸病經驗方

諸風證

加減靑州白圓子

八味順气散

烏藥順气散

傷寒證諸方

和觧散

中暑證諸方

香薷散

黃連香薷方

治暑證諸藥不救者

治暑暍

出陸須知云

積聚證諸方

開結枳實圓

導气枳殼圓

通仙散

化鐵丹

萬病無憂散

十金圓

水腫證諸方

治气虛水腫浮脹方

神應散

痰飲證諸方

滌痰圓

化痰鐵刷圓

咳嗽諸證方

單方

化痰圓

勞瘵證諸方

炙法

靑蒿飲

單方

黃茋劫勞散

治翻胃證諸方

翻胃平胃散

陰毒證諸方

更生餅子

奪命坐丹

吐法

諸瘧證諸方

常山飲

八味順气散

頭風證諸方

八味順气散

眼目證諸方

重明散

沃眼法

龍腦金水膏

咽喉證諸方

治喉閉

失音不語

鼻衄證諸方

龍骨散

三奇散

風癇證方

三聖散

瀉痢證諸方

通艸散

三神圓

小腸气諸方

袪痛圓

如神散

炙法

腳气證諸方

��散

神效膏

治腳气服藥不痊者

七宣散

痔漏證諸方

榼藤子圓

洗痔方

燻痔方

沃法

單方

虛弱證諸方

淋渫藥山茱萸散

淋浴九仙散

幹荷散

瘡腫證諸方

雞淸散

拔毒散

內補十宣散

神功托裏散

婦人諸方

滋補暖宮圓

麝香圓

逍遙散

四物湯

幹血气

滋血气

救自縊方

救自縊法

疥癬證方

風瘡癬方

諸傷折方

治杖瘡

鬼代丹

開花仙家接骨藥

一撚金散

刀箭藥

湯火瘡方

治湯火燒蕩方

腳手諸瘡方

治膁瘡方

治腳气麬裂成瘡

治惡指欲成瘡

治����

治蛇傷

治蜈蚣傷

治桃生毒

救荒辟穀方

辟穀方

休糧方

千金面

諸雜方法

烏發方

倒流油

撚須膏

染髭藥

摘白髮

掠鬢膏

除頭上白屑方

洗頭仙方

擦牙烏髭藥

烏髭治牙痛方

禦用牙藥

仙方更白髮

金主牙藥方

治蛀牙方

經進牙藥

齒藥還丹散

治石癮肉剌方

治雞眼肉剌方

治闕甲方

治白癜風方

除蛾虱綿帶方

巾笠令蚊蠅不作穢

取蟾酥法

辟婆臭虫法

去蜱虱法

辟蚊子

辟蠅子

辟撲燈蛾及諸虫方

除虱燻衣法

除頭虱法

塞虫鼠等穴

癸集

謹身

三元參贊延壽之書

天元壽

欲不可絕

欲不可早

欲不可縱

欲不可彊

欲有所忌

欲有所避

嗣續有方

妊娠所忌

嬰兒所忌

地元壽

喜樂

忿怒

悲哀

思慮

憂愁

驚恐

憎愛

視聽

疑惑

談笑

陰謀

嘲哨

稽謔

津唾

起居

行立

坐臥

沐浴洗面

櫛發萌發

大小腑

衣著

天時避忌

四時調攝

旦暮避忌

雜忌書云

人元壽

五味

飲食

食物

果食

米谷

菜蔬

飛禽

走獸

鱗介

昆虫

孕婦食忌

修養祕論

雲笈七簽經載

總敍

東坡先生

杜景升服玉泉法

修養大略云

五臟論云

保聖纂要

莊子

眞誥

耄智余書

稽康養生論

晦庵調息箴云

三茆眞君訣曰

漢武帝內傳

警心

太上感應篇

禦題

靈驗記

勸善錄

人與物同

眾生愛戀性命

範文正公義田記

竇諫議陰徳記

活蟻魁天下

黃承事儲谷濟人

修爲果報

壽禪師放生得壽

五戒之首

受用隨分說

仁壽必鑑

東平爲善

楊寶黃雀

毛寶白龜

子瞻以巳論雞

受贓枉法罪無所容

爲官貪饕陰有罪戾

剽竊公帑必無遠大

仁心活人物必厚

歸罪於己以活人

二將立功用心相遠

教唆詞狀者有報

希賞害人可不知戒

夷冢廣園宅有禍

享用大侈有饑報

裴度還帶

麗妾不動心嫁之吉報

試官任私有惡報

殺生者陰削福壽

不禁宰牛而獲牛之罪

婢妮好物幽冥陰戮

財物去畱不常

缺陷世界

贊人爲惡者

平日過惡打得過否

不葬父母子豈無罪

省心雜言

居家必用事類全集﹝元﹞無名氏編撰

甲集

爲學

朱文公童蒙須知

夫童蒙之學。始於衣服冠履。次及語言步。趨次及灑掃涓潔。次及讀書寫文字。及有雜細事宜。皆所當知。今逐目條列名曰。童蒙須知。若其修身治心。事親接物。與夫窮理盡性之要。自有聖賢典訓。昭然可考。當次第曉達。玆不復詳著云。

衣服冠履第一

大抵爲人。先要身體端整。自冠巾衣服鞋襪。皆須收拾愛護。常令潔淨整齊。我先人常訓子弟云。男子有三緊謂頭緊腰緊腳緊。頭謂頭巾。未冠者總髻。腰謂以絳或帶束腰。腳。謂鞋襪。此三者要緊束。不可寬慢。寬慢。則身體放肆不端嚴。爲人所輕賤矣。

凡著衣服。必先提整衿領。結兩袵紐帶。不可令有闕落。飲食照管。勿令污壞。行路看顧。勿令泥漬

凡脫衣服。必齊整折疊箱篋中。勿散亂頓放。則不爲塵埃雜穢所污。仍易於尋取。不致散失。著衣旣久。則不免垢膩。須要勤勤洗澣。破綻則補綴之。盡補綴無害。只用完潔

凡盥面。必以巾帨遮護衣領。捲束兩袖。勿令有所濕

凡就勞役。必去上籠衣服。只著短便愛護。勿使損污

凡日中所著衣服。夜臥必更。則不藏蚤虫。不卽敝壞。苟能如此。則不但威儀可法。又可不費衣服。晏子一狐裘三十年。𨿽意在以儉化俗。亦其愛惜有道也。此最飭身之要。毋忽。

語言步趨第二

凡爲人子弟。須要常低聲下气。語言詳緩。不可髙言喧哄。浮言戲笑。父﹑兄﹑長上有所教督。但當低首聽受。不可妄自議論長上檢責。或有過悞。不可便自分解。姑且隱嘿。久卻徐徐細意條陳。云此事恐是如此。向者當是偶爾遺忘。或曰。當是偶爾思省未至。若爾。則無傷忤。事理自明。至於朋友分上亦當如此。

凡聞人所爲不善。下至婢僕違過。宜且包藏。不應便爾聲言。當相告語。使其知攺

凡行步趨蹌。須是端正。不可疾走跳躑。若父母長上有所喚召。卻當疾走而前。不可舒緩。

仙人道士非有靈。積精飬气以成眞。

忍力最難。如遇喜多言。欲忍之使默。見色思濫。欲忍之使伏。逢樂將縱。欲忍之使斂。臨食方甘。欲忍之使節。皆人之所難也。

晁文元公曰。人生大難。惟有重病﹑極貧﹑大亂三者而已。其餘細故。何足介懷。

東坡居士在黃州嘗書云。自今以往早晚飲食不過一爵一肉。有尊客則三之可損不可增。召我者預以此告。一曰安分以飬福。二曰寬胃以飬气。三曰省費以飬財。

顧左山絕欲七八年矣。而壽止六十八。好酒故也。可見酒﹑色﹑財﹑气四件皆能減算。惟色爲速耳。

李南湄云。吾午飯後不看書。

天下事都是假的。要識得破。

王鶴坡嘗言。飲食略多一口便不是。略覺食噯气便要折本。鶴坡稟賦甚弱。九十餘乃卒。

何五山云。脾胃也要歇息。他磨子常用也湏壞了。

範衝座右戒曰。凡喫飲食不可揀擇去取。

何五山云。要節飲食湏於舉筯時便著意。

隱南禪師云。凡視聽皆能損神。閒處徐步最好安定。語諸生。食飽未可據案。或久坐皆於气血有傷。

灑掃涓潔第三

凡爲人子弟。當灑掃居處之地。拂拭凡案。常令潔淨。文字筆硯。凡百器用。皆當嚴肅整齊。頓放有常處。取用旣畢。復置元所。父兄長上坐起處。文字紙札之屬或有散亂。當加意整齊。不可輒自取用。凡借人文字。皆置簿抄錄諸名。及時取還。窓壁几案文字間。不可書字。前輩云。壞筆污墨瘝子弟職書幾書研自黥其面此爲最不雅﹖﹖絜切宜深戒

讀書寫文字第四

凡讀書。須整頓几案。令潔淨端正。將書冊整齊頓放。正身體。對書冊詳緩看字。子細分明讀之。須要讀得字字響亮。不可誤一字。不可少一字。不可多一字。不可倒一字。不可牽彊暗記。只是要多誦徧數。自然上口久遠不忘。古人云。讀書千徧。其義自見。謂讀得熟。則不待解說。自曉其義也。余嘗謂讀書有三到。謂心到。眼到。口到。心不在此。則眼不看子細。心眼旣不專一。卻只漫浪誦讀。決不能記。記不能久也。三到之中。心到最急。心旣到矣。眼口豈不到乎

凡書冊須要愛護。不可損污縐折。濟陽江祿書讀未竟。𨿽有急速。必待掩束整齊。然後起。此最爲可法

凡寫文字。須髙執墨錠。端正研磨。勿使墨汁污手。髙執筆雙鉤。端楷書字。不得令手揩著毫

凡寫字。未問寫得工拙如何。且要一筆一畫。嚴正分明。不可老艸

凡寫文字。須要子細看本。不可差誤

雜細事宜第五

凡子弟。須要早起晏眠。凡喧哄鬭爭之處不可近。無益之事不可爲。【謂如賭博豢養。打球。踢毽。放風禽。等事。】

凡飲食。有則食之。無則不可思索。但粥飯充饑不可闕。凡向火勿迫近火傍。不惟舉止不佳。且防焚爇衣服。凡相揖必折腰。凡對父母長上朋友必稱名。凡稱呼長上。不可以字。必云某丈。如弟。行者。則云某姓某丈。凡出外及歸。必於長上前作揖。𨿽暫出亦然。凡飲食於長上之前。必輕嚼。緩咽。不可聞飲食之聲。凡飲食之物。勿爭較多少美惡。凡侍長者之側。必正言拱手。有所問。則必誠實對。言不可妄。凡開門揭簾。𨿽徐徐輕手。不可令震驚響。凡眾坐。必斂身勿廣占坐席。凡侍長上出行。必居路之右。住必居左。凡飲酒。不可令至醉。凡如廁。必去上衣。下必浣手。凡夜行。必以燈燭。無燭則止。凡待婢僕必端嚴。勿得與之嬉笑。執器皿必端嚴。惟恐有失。凡危險不可近。凡道路遇長者。必正立拱手。疾趨而揖。凡夜臥必用枕。勿以寢衣覆首。凡飲食。舉匙必置筯。舉筯必置匙。食已。則置匙筯於案

雜細事宜。品目甚多。姑舉其略。然大槪具矣。凡此五篇。若能遵守不違。自不失爲。謹願之士。必又能讀聖賢之書。恢大此心。進徳修業。入於大賢君子之域。無不可者。汝曹宜勉之

訓子帖

塗中事

離家後。凡事不得縱恣。如在父母之側。逐日食後。或晚間。三兩次出則徐行。共約十餘里。以寬僕夫之力。登髙歷險。皆須出轎。以防不測。遇過津渡。切勿爭先。舟人已多。寧少須後。戒戢僕從。勿與人爭。尋店不可大迫巖險。及侵水際。晚間少食。夜間早睡。畱親僕在房內。以防寇盜○過州縣市井。擇曠僻淸淨店捨安泊。閉門靜坐。不可出入離店。勿妄與人接【尋常到店津。自有一種閒人。來相問勞。但正色待之。勿與親接可也。若與之飲食。或同行出入。未有不爲所悞者。可戒之】酒食之肆。慱戲之場。皆不可輒往。【推此類。則其餘可知。】不得妄費錢物。買飲食雜物

到婺州

事師如事父。凡事咨而後行。【聽受其言。切須下气怡。不得輒有爭辯。】朋友年長以倍。丈人行也。十年以長兄事之。年少於己。而事業賢於己者。厚而敬之

初到便稟先生。合做甚功夫。自寫一節目。逐日早起夜眠。遵依攢趁。日間勿接閒人。說閒話【𨿽同學。亦只可說義理。論文字而已】專意辦自己功。則自然習熟進益矣【課間��趕了。不得拖延怠慢】早晚授業。請益。隨眾例。不得怠慢。日間思索有疑。用冊子隨手札記。俟見質問。不得放過。所聞誨語。歸安下處思省要切之言。逐日札記。歸日要看。見好文字。亦錄取歸來

不得自擅出入。與人往還。初到問先生有合見者。見之。不令見﹐則不必往。人來相見。亦咨稟然後往報之。此外不得出入一步

居處須是恭敬。不得倨肆惰慢。言語須要諦當。不得戲笑喧嘩

凡事謙恭。不得尙气淩人。自取恥辱。不得飲酒荒思廢業。亦恐言動差錯。失己忤人。尢當深戒。不可言人過惡。及說人家長短是非。有來告者。亦勿酬答。【於先生之前。尢不可說同學之短】交遊之間。尢當審擇。𨿽是同學。亦不可無親疏之辧。此皆當請於先生。聽其所教。大凡篤厚忠信。能攻吾過。益友也。其謟諛輕薄傲慢褻狎。道人爲惡者。損友也。推此求之亦自合見得五七分。更問以審之。宜無所失矣。但恐志趣卑凡。不能克己從善。則益者不期疏而日遠。損者不期近而日親。此須痛加檢點。而矯革之。不可荏苒漸習。自趣小人之域。如此。則𨿽有賢師長。亦無救拔自家處矣

見人嘉言善行。則敬慕而記錄之。見人好文字勝己者。則借來熟看。或傳錄而咨問之。思與之齊然後已。【不拘長少。惟善是取。】

以上數條。切宜謹守。其所未及。亦可據此推廣。大抵只是勤謹二字。循之而上。有無限好事。吾𨿽不欲言。而未免爲汝憂之也。蓋汝若好學。在家足可讀書。作文字。講明義理。不待遠離膝下。千里從師。汝旣不能如此。卽是不好學已。無可望之理。然今遣汝者。恐汝在家迫於俗務。不得專意。又父子之間。不欲晝夜督責。及無朋友聞見。故令汝一行。汝若到彼。能奮然勇爲力攺故習一味勤謹則吾猶有望不然。則徒爾勞費。只與在家一般。他日歸來。又只是舊時伎倆人物。不知汝將何面目。歸見父母親戚。鄕黨。故舊耶。念之念之。夙興夜寐。母忝爾所生。在此一行。千萬努力浦城路𨿽差徑。然過太湖。不可不見余姨夫黃二十八丈。過臨江。不可不見諸徐丈。陳姨夫。及百五叔兄弟。若但一見而行。亦不當畱滯半日。況不止此。則何時可到。又轎夫亦不能候。不若只從崇安去。只道中見劉知府。王大姑。前路並無人可見。直到衢州。依舊只從陸路去。不必登舟也

過鉛山。遣人投範宰書。書並深衣一角。不必相見

過衢州見汪尙書

到婺州光詞店。權歇泊定。卽盥櫛具剌。去見呂正字。初見便稟。某以大人之命遠來。親依先生講席下。禮合展拜。儻蒙收畱。伏乞端受。便拜。如未受。卽再致懇云。未蒙納拜。不勝皇恐。更望先生。尊慈。特賜容納。況某於門下。自先祖以來。事契深厚。切望垂允。又再拜。起問寒暄畢。又進言。某晚學小生。允聞先生徳義道學之盛。今日幸得瞻拜。不勝慰幸。坐定茶畢。再起敍。晚學無知。大人遣來。從學之意。竊聞先生至誠樂育。願賜開允。使某早晚親炙。不勝幸甚。又云。來時大人拜意。有書投納。卽出書投之。又進說。大人再令拜稟。恨以地遠。不得瞻拜。郎中公凡筵。今有香一炷。令某拜獻。令參拜之。初未敢遽請。容來日再詣門下。令弟宣教大人。亦有書。並俟來日請見面納。揖退。略就坐。又揖而起【如問他事。卽隨事應答。如問將來宿食去處。卽云。大人書中已具稟。更聽尊者】次日將香再去。乃具剌謁其弟。【問看同居有幾子弟皆見之。只問門下人可知也。見其兄弟皆拜】茶罷便起稟。某昨日稟知。乞詣靈瞻拜。更俟尊命。如引入卽詣靈筵前再拜。焚香。又再拜訖。拜其

何丈托問。婺州寄居。前輩有姜子方者。是李中書之甥。在婺州五通廟前住。建炎間曾從馬殿院【伸】辟爲撫諭司﹖官。今其家有何子弟

間見先生說。吾同宗畱守家子弟間多有在婺州者。其家記錄。畱守公事頗詳。不知可托借傳一本否。墓志似是曾侍郎。呂家必自有本也

所將去銀五兩八錢。可納先生處。乞令人買置金穀支用。【先問看如何。或只令人來取去買。不必送去也】茶一角三十斤。俟潘家借屋有定。說卽自作來送去

過崇安見潘尉。問宋家黃通托問陸宰取通鑑

到信州將林擇之書。去見上饒縣王丞。問他有回信。卽付範富歸。或令範富回日取歸。更問他新知髙州翁判院在此有事。今其家在甚處。其侄監丞自江西罷官赴召來此。今在甚處。如監丞尙在信州。卽往見之。如只在髙州家。卽買紙贈去上紙【狀上稱表甥孫狀獻知府判院翁公】汝見監丞及髙州之子。縣丞皆拜。喚他作表舅。說吾不知他尙在信州。不曾得寫慰書。並說媽致意。監丞昨承頒惠衣物。久不得拜問之意汪尙書書可只畱在家中。不用將去。如須要去見時。他是尊官。不可敍事契。納拜只便敍寒暄畢。又敍晚進小生。服膺甚久。今日遂獲瞻望道徳之光。豈勝榮幸。就坐喫茶了。便起再敍。某山野小生。無所知識。徒以大人幸得出入門下。遂獲竊聞徳業之隆。不勝景仰。今者大人遣詣呂正字先生席下。經由此拜本不敢僣越。參候敬慕之深。輒干典謁。特蒙與進。下情不勝慰感之至。急於就學。卽今遂行。無由再詣臺墀。伏乞臺察。揖就坐。少頃再起揖【須有此揖。方案湯矣。不起揖。坐無了時】湯畢便起【更不揖今見達官多如此】降階兩三步回揖。主人回。及出若欲見時須如此

右晦庵先生送其子遊東萊先生門於其行訓云

顏氏家訓

教婦初來。教子嬰孩。故於其始有知。不可不使之知尊卑長幼之禮。若侮詈父母。毆及兄姊。父母不加詞禁。反笑而獎之。彼旣未辧好惡。謂禮當然。及其旣長。習已性成。乃怒而禁之。不可復制。於是父疾其子。子怨其父。殘忍悖逆。無所不至。

蓋父母無深識遠慮。不能防微杜漸。溺於小慈。養以其惡故也

西山眞先生教子齋規

一曰學禮。【凡爲人要識道理。識禮數。在家庭事父母。入書院事先生。並要恭敬順從。遵依教誨。與之言則應。教之事則行。毋得怠慢。自行己意】

二曰學坐。【定身端坐。齊腳斂手。毋得伏般﹖足靠背。偃仰傾側】

三曰學行。【籠袖徐行。毋得掉臂跳足】

四曰學立。【拱手正身。毋得跛倚欹斜】

五曰學言。【朴實語事。毋得妄誕。低細出聲。毋得叫喚】

六曰學揖。【低頭屈腰。出聲收手毋得輕率慢易】

七曰學誦。【看字斷句慢讀。須要字字分明。毋得目視東西。手弄他物】

八曰學書。【臻至把筆。字要齊整。圖淨。毋得輕易胡塗】

王虛中訓蒙法

義手

小兒六歲入學。先教義手。以左手緊把右手。其左手小指則向右手腕。右手皆直。其四指以左手大指向上。如以右手掩其胸。不得著胸。須令稍離方寸。爲義手法也

著衣

衣袖不得揎出手腕以上。則爲傲過手腕以外。則爲慢。正當腕中謂之禮。又外衣袖不許露出內衣袖。若衫袖不得露出上蓋袖。上蓋袖不得露出汗衫袖也

祗揖

凡揖人時。則稍闊其足。其立則穩。揖時須是曲其身。以眼看自己鞋頭。威儀方羙。觀揖時亦須直其膝。不得曲了。當低其頭。使手至膝畔。又不入膝內。則手隨時起。而義於胸前。揖時須全出手。不得只出一指。謂之鮮禮。揖尊位則手過膝下。亦以手隨身起。義手於胸前也

入學

六歲且令早晨上學。食後不上學。勿困其精神。讀書須是且從開宗明義章。第一起。不可便讀蒙求。孝經序。爲字太難。且令每日見小字經三兩次。每日常見。則識得牢固。不可貪多。且讀三兩句。半歲之後。食後亦上學

小兒讀書

若初授四句。不必多教徧數。且以教識字爲上。旣識字。則可令其自讀。若未能盡讀。且讀兩句。其兩句識得字。又讀得稍熟。則令識後兩句字。讀後兩句。又稍熟。然後令通讀四句。旣讀得四句盡熟。則放歸。似此數日。則可又添一兩句須是熟。卽便放歸。小兒貪其歸。則用心讀而漸可添也。若其後授得字多。其初則分爲三兩授讀。俟其口熟則通讀。若其中有甚難讀者。則特讀數十徧。如甚易者。則分讀時不須讀。直待通一授讀。然後讀其易者。此亦讀書省力省功之良法也

溫書

若讀書當時𨿽極熟。久而不讀亦必忘。予嘗誦一眞言。二十萬徧。久而不誦。皆忘之。故讀過書。不可不溫。其溫書之法。且若初讀過書一卷。則一日溫此一卷。其後讀過二卷。則二日溫一徧。三卷則三日溫一徧。二百卷則二百日能溫一徧。亦永不忘。如長成者。讀過語孟六經。一放下之後。則周年未必能溫。此所以不能記也。此乃楊子吳祕之家傳。溫書之法如此。則初讀時不須四授。以一日之工溫之。亦不須一卷了。又分爲兩授溫之。旣省工。又永永不忘之妙法也

記訓釋字

可令日記所讀書上。訓釋字三兩个。如不亦說乎。說喜也。不亦樂乎。樂甚喜也。若不能曉得甚喜。則以方言教之。如雲大故歡喜。人不知而不慍。慍怒也。若不能曉得怒字。則以方言教之。云怒是惡發也。如此記時。則讀過論語。記得論語上訓釋了。七歲便可說書

寫字

寫字不得惜紙。須令大寫。長後寫得大字。若寫小字。則拘定手腕。長後稍大字則寫不得。予親有此病也。寫字時。先寫上大二三日。不得過兩字。兩字端正方可換字。若貪字多。必筆畫老艸。寫得不好。寫得好時。便放歸。午後亦可上學。

說書

小兒止可說句語義理。又須分明直說。不可言語多。如說仲尼居。則言仲尼者。孔子字也。字。是表徳也。居。坐也。曾子侍者。曾子。乃孔子弟子也。侍謂侍奉也。義手立於其側也。子曰者。子謂孔子。乃弟子稱師曰子也。曰﹐說也。此言孔子坐。曾子侍奉。而孔子說也。如此則分明而稚子易曉也。又須說易者。其難者。且未可說。故先說孟子爲上。孟子中若有難說者。亦且放過。直待曉得易者都了。然後與說難者。如此。則其進有漸。而亦不苦其難也

攺文字

若攺小兒文字。縱做得未是。亦須畱少許。不得盡攺。若盡攺﹐則沮挫其才思不敢道也。直待做得十分是了。方可盡攺。作十分若只隨他立意而攺。亦是一法

作詩

小兒塡詩時。便教他做工夫。如杜工部﹐韓昌黎﹐之詩。選長篇一韻。讀一篇上下平聲。止有三十韻。是三十長篇足矣。若舉此韻。則此一韻中諸韻皆可以記矣。非惟作省題詩。止於六韻而易成。是𨿽長篇。亦何難哉。又其次。如前以三十板。匡紙標三十韻頭。不問是何省題詩。皆編韻於其中。每一板編一韻。若作詩時。用此一韻。則揭開策子一觀。則皆可見矣。作詩甚易甚簡之大法者也

文公白鹿洞書院教條

五教之目

父子有親君臣有義夫婦有別長幼有序朋友有信

爲學之序

博學之

審問之

愼思之

明辧之

篤行之

修身之要

言忠信

行篤敬

懲忿窒欲遷善攺過

處事之要

正其誼不謀其利明其道不計其功

接物之要

己所不欲勿施於人行有不得反求諸已

程董二先生學則

凡學於此者。必嚴朔望之儀。【其日昧爽。直日一人至擊板。始擊。早起盥漱。總櫛。衣冠。再擊。皆著深衣。或涼衫。升堂。師長帥弟子。詣先聖像前。再拜焚香訖。又再拜退。師長西南向立。諸生之長者。率以次東北向再拜師長立而扶之。長者一人。前致辭訖。又再拜。師長入於堂。諸生以次環立再拜退。各訖安。】

謹晨昏之令。【常日擊板如前。再擊。諸生升堂序立。俟師長出戶立定。皆揖。次分兩序相揖而退。至夜將寢。擊板會揖如朝。會講。會食。會茶。亦擊板如前。朝揖。會講。以深衣。或涼衫。余以道服褙子】

居處必恭。【居有常處。序坐以齒。凡坐。必直身正體毋箕踞傾倚。交脛搯足。寢必後長者。隔寢勿言。當晝勿寢】

步立必正。【行必徐。立必換。必後長者。毋背所尊。毋踐閾。毋跛倚】

視聽必端。【毋淫視。毋傾聽】

言語必謹。【致詳審。重然諾。肅聲气。毋徑毋誕。毋戲謔諠嘩。毋及鄕里人物長短。及市井鄙俚無益之談】

容貌必莊。【必端嚴凝重。勿輕易放肆。勿麄豪狠傲。勿輕有喜怒】

衣冠必整。【勿爲詭異華靡。毋致垢獘簡率。𨿽燕處不得披袒露頂。𨿽盛暑不得脫去鞋襪】

飲食必節。【毋求飽。毋貪味。食必以時。毋耽惡食。非節假。及尊命。不得飲。飲不過三爵。勿至醉】

出入必省。【非尊長呼喚。師長使令。及已有急幹。不得輒出學門。出必告。反必面。出不易方。歸不踰期】

讀書必專一。【必正心肅容。計徧數已足而未成誦。必須成誦。徧數未足。𨿽已成誦。必滿徧數。一書已熟。方讀一書。毋務泛觀。毋務彊記。非聖賢之書勿讀。無益之文勿觀】

寫字必楷敬。【勿艸。勿欹傾】

凡案必整齊。【位置有倫。簡秩不亂。書笥衣篋。必謹扃鑰】

堂室必潔淨。【逐日直日再擊板如前。以水灑堂上良久。以箒掃去塵埃。以巾抆拭几案。其餘悉令齋僕掃拭之。別有穢污。悉令掃除。不拘早晚】

相呼必以齒。【年長倍者以父。十年長者以兄。年相若者以字。勿以爾汝。書簡稱謂亦如之】

接見必有定。【凡客請見。師坐定。直日擊板。諸生始具�升堂序揖立侍。師長命之退。則退。若客於諸生中有自欲相見者。則見師長畢。就其位見之。非其類者。勿與親狎】

修業有餘功。遊藝有適性。【彈琴。習射。投壺。各有儀矩。非時勿弄博奕。鄙其不宜親學】

使人莊以恕。而必專所聽。【擇謹願勤力者。莊以聽之。恕以待之。有小過者訶之。甚則白於師長懲之。不俟眾稟師長遣之。不許直行己意。苟日從事於斯而不敢忽。則入徳以方。庶乎其近矣】

程端禮讀書分年日程法

八歲未入學之前。讀性理字訓。【程逢原增廣者。讀此代世俗蒙求】自八歲入學之後。讀小學書正文。次讀大學經。傳正文。次讀論語正文。次讀孟子正文。次讀中庸正文。次讀孝經刊誤。次讀易正文。次讀書正文。次讀詩正文。次讀儀禮並禮記正文。次讀周禮正文。次讀春秋經並三傳正文。自八歲約用六七年之功。則十五歲前。小學書四書諸經正文。可以盡畢自十五志學之年。卽當向志。【爲學以道爲志。爲人以聖爲志】讀大學章句或問畢。次讀論語集注。次讀孟子集注。次讀中庸章句或問。次鈔讀論語或問之合於集注者。次鈔讀孟子或問之合於集注者。次讀本經易書詩禮記春秋四書本經旣明之後。自此日看史。仍溫前書。次看通鑑。及參綱目。次讀韓文。次讀楚辭通鑑韓文楚辭旣讀之後。約才二十歲。或二十一二歲。學作文。經問﹐經義﹐古賦。古體﹐制詔﹐章表﹐四六章表

讀書

朱子讀書法

居敬持志循序漸進熟讀精思

虛心涵泳切己體察著緊用力

又曰斂身正坐。緩視微吟。虛心涵泳。切己體察。研精覃思。以究其所難知。平心易气。以聽其所自得

又曰寬著期限。緊記課程

又曰讀書不精深。只是不專一

又曰讀書須一件一件讀。理會了一件。方可換一件。若不與逐件理會。𨿽讀到老。依舊生

又曰須是精專窮研。使一書通透爛熟。都無記不得處。方別換一書。乃爲有益。若輪流通念。而核之不精。則亦未免再費工夫也。須是通透後。又卻如此溫習。乃爲佳耳

又曰一百徧時。自是勝五十徧時。五十徧時。自是勝二百徧時

又曰大抵讀書。須是虛心靜慮。依傍文義。根尋句脈。看定此句指意。是說何事略。如今人言語襯貼替換一兩字。說得古人意思出來。先教自己心裏分明歷落。如與古人對面說話。彼此對答。無一字一言不相肯可。此外都無閒雜說話。方是得个入處。怕見如此。棄卻本文。肆爲浮說。說得卽當都忘了。從初因甚話頭說得到此。此最學者大病也

程正思論讀書

讀書必正心肅容。計徧數熟讀。徧數已足而未成誦。必欲成誦。徧數未足。𨿽已成誦。必滿徧數。一書已熟。方讀一書。毋務泛觀。毋務彊記。非聖之言勿讀。無益之文勿觀

歐陽文忠公讀書法

立身以力學爲先。學以讀書爲本。今取孝經論孟六經。以字計之。孝經一千九百三字。論語萬有一千七百五字。孟子三萬四千六百八十五字。周易二萬四千一百七字。尙書二萬五千七百字。詩三萬九千二百三十四字。禮記九萬九千一十字。周禮四萬五千八百六字。春秋左傳一十九萬六千八百四十五字。止以中才爲準。若日誦三百字。不過四年半可畢。或稍鈍。減中人之半。亦九年可畢。其餘觸類而長之。𨿽縷秩浩繁。第能加日積之功。何所不至。諺曰。積絲成縷。積寸成尺。寸尺不已。遂成丈匹。此言𨿽小。可以諭大。爾輩勉之

作文

朱子論作文

人要會作文。讀取一部西漢文。歐陽文。南丰文。韓文

又曰古賦須熟。看屈宋韓柳所作乃有進步處

東坡論作文法

凡學爲文。不可不熟讀。檀弓山谷。謹守其言。傳之後世。檀弓誠文章之模範。凡爲文記事。常患意晦而辭不達。語𨿽蔓衍而終不能發明。惟檀弓或數句書一事。至有兩字而書一事。語極簡而味長。事不相涉而意脈貫穿。經緯錯綜。成自然之文。此所爲可法也

東坡在儋耳。葛迎之。從東坡遊甚熟。切嘗教之。作文字云。譬如市上店肆諸物。無種不有。卻有一物可以攝得。曰錢而已。莫易得者是物。莫難得者是錢。今文字詞藻是實。乃市肆諸物也。意者﹐錢也。爲文若立意得中理。則古今所有翕然並起。皆赴吾用。汝能曉得此。便會做文字也

又云作文之法。意盡而言止者。天下之至言也。然而言止而意不盡。尢爲極至。如禮記左氏可見

又云吾文如萬斛泉源。不擇地可。出在平地。滔滔汩汩。𨿽一日千里無難。及其與山谷曲折。隨物賦形。而不可知也。所可知者。當行於所當行。當止於不可止。如是而已矣。其它﹐𨿽吾亦不能知也矣

凡人作文字。須是筆頭上。挽得數萬斤起。可以言文字也。興來筆力千鈞重也。

又云凡文字。須令气象崢嶸。采色絢爛。漸老漸熟。乃造平淡

山谷論作文法

文章最忌隨人後

文章必謹布置。如官甲第廳堂房室。不可亂也

沈隱侯論文法

文章當從三易。易見事。一也。易識字。二也。易誦讀。三也

呂居仁論文法

入必要悟入處。悟入。必自工夫中來。非僥幸可得也。如老蘇之於文。魯直之於詩。蓋盡此理

學者須做有用文字。不可盡立虛言。有用文字。議論文字是也。議論文字。須以董仲舒。劉向爲主。周禮新序說苑之類。皆當貫穿熟考。則做一日。便有一日工夫

文章之妙。在敍事狀物。左氏記。列國戰伐次第。敍事之妙也。韓昌黎﹐柳子厚﹐諸序記。可見狀物之妙。至於禮記曲禮。委四教人等事。論語鄕黨記聖人言動。可謂至深。學者學文。若不本於此。未見其�遠過人也

寫字

神人永字八法

側勢第一

李陽冰筆訣曰

側者﹐側下其筆。使墨精暗墜。徐乃反揭。則稜利矣。乃永字頭一點是也

口訣曰

先左揭其腕。次輕蹲其鋒。取勢緊。則乘機傾剉借勢出之。疾則失中。過又成俗

勒勢第二

筆訣曰

卽是永字第二筆。橫畫之法。築鋒而策。仰筆而後收準此。用筆之形勢自彰矣

努勢第三

筆訣曰

努者卽是永字第三筆。爲努筆之法。豎筆而徐行。近左引勢。一本無近左引勢四字。勢不欲直。直則無力矣

口訣曰

凡傍捲微曲。蹙筆累走而進之。直則眾勢失力。滯則神气怯散。夫勢須側鋒。顧右潛趯輕挫其揭

趯勢第四

筆訣曰

卽是努筆下。殺筆趯起是也。法須挫衄。一云。其法早回轉。筆出鋒竚。思消息之。則神一作。先蹤不墜矣

口訣曰

傍鋒輕揭。借勢之不勁。筆不剉。剉則意不深。趯與挑一也。鋒貴於澀出。適期於倒取。所謂欲挑而還置也

策勢第五

筆訣曰

策者。卽永字第五筆。其法始築筆而仰策。徐轉筆而成形。依形以獲妙。則迥爾而超羣也

口訣曰

仰筆潛鋒。以鱗勒之法。揭腕�一作趯勢。欲右潛鋒之要。在盡勢暗捷歸於右也。夫策筆仰鋒。豎趯微勁。借勢峻傾於掠也

掠勢第六

筆訣曰

掠者。卽永字第六筆法。從策筆。下左出。而鋒利下不墜。則自然佳

口訣曰

撇過謂之掠。借於策勢。以輕駐鋒。右揭其腕。加以迅出。勢旋於左。法在澀而勁。意欲暢而腕。遲畱則傷於緩滯。庶疾之旁。永木左皆是也。夫側鋒左出。謂之掠

啄勢第七

筆訣曰

卽永字第七筆也。其法則側筆而速進。勁硬若鐵石而不墜。於斯爲妙矣

口訣曰

左向之勢須盡爲啄。接筆蹲鋒。潛蹙於右。借勢收鋒。迅直旋合。須精崄衄出。去其緩滯。白鳥字頭斜。皆是也。夫筆鋒及紙爲啄。在潛動而啄之

磔勢第八

筆訣曰

卽是永字第八筆。其法始入筆緊築而仰。便下徐行。勢足以磔開其筆。或藏鋒。出鋒由重鋒。緩則其質肥。宜以崄澀而遒勁。徐行勢而後磔。藏鋒出鋒。豈必固也

口訣曰

右逸之波皆名磔。右揭其腕。逐勢緊趯。傍筆迅磔。盡勢輕揭。潛以暗收在勁迅得之。夫磔法筆鋒須趯。勢欲崄而澀。得勢而輕揭。暗收存勢。候其勢盡磔之

姜白石書譜

眞行艸書之法。其源出於虫篆。八分飛白章艸等。員勁古淡。則出於虫篆。點畫波發。則出於八分。轉換向背。則出於飛白。簡便痛快。則出於章艸。然而眞艸與行。各有體制。歐陽率更顏平原輩。以眞爲艸。李邕李西臺以行爲艸。亦以古人有專工正書者。有專工行書者。信乎其不能兼羙也。或云艸書千字。不抵行書十字。行書十字。不抵眞書一字。意以爲艸至易而眞至難。豈眞知書哉。大抵下筆之際。盡仿古人。則少神气。專務遒勁。則俗病不除。所貴熟習兼通。心手相應。斯爲妙矣。白雲先生率更書訣。亦能言其梗槪。孫過庭論之甚詳。恐可參稽眞書以平正爲善。此世俗之論。唐人之失也。古今眞書之妙。無出於鍾元常。其次則王逸少。今觀二家之書。皆瀟灑縱橫。何拘平正。良由唐人以書判取士。而士大夫字畫。類有科舉習气。顏魯公作幹祿字書是也。矧歐虞顏柳前後相望。故唐人下筆應矩入規。無復晉魏飄逸之气。且字之長短小大。斜正疏密。天然不齊。熟能一之。謂如東字之長。西字之短。口字之小。體字之大。朋字之斜。黨字之正。千字之疏。萬字之密。畫多者宜疏。畫少者宜肥。魏晉書法之髙。良由各盡字之眞態。而以私意參之耳。或者專喜方正。極意歐顏。或者惟務勻員。專師虞永或謂體須少匾。則自然平正。此又徐會稽之病。或云欲其蕭散。則自不塵俗。此又有王子敬之風。豈足以盡書法之羙哉。吾嘗采古人之字。列之爲圖。今略言其指點者。字之眉目。全藉顧盻精神。有背有向。隨字形勢橫直。畫者字之體骨。欲其堅正勻精。有起有止。所貴長短合宜。結束堅實。撇捺者字之手足。伸縮異度。變化多端。要如魚翼鳥翅。有翩翩自得之狀。挑剔者。字之步履。欲其沈實。�人挑剔。或帶斜拂。或橫引而外至。顏柳始正鋒爲之。正鋒則無飄逸之气。轉折者。方員之法。眞多用折。艸多用轉。折無少駐。駐則有力。轉不欲滯。滯則不遒。然而眞以轉而後遒。艸以折而後勁。不可不知也。懸鍼者。筆欲極正。自上而下。端若引繩。若垂而復縮。謂之垂露。故翟伯壽問於米老曰。書法當何如。曰。無垂而不縮。無往而不收。此必至精至熟。然後能之。古人遣墨。得其一點一畫。皆昭然絕異者。以其用筆精妙故也。大令以來。用筆多失。一字之間。長短相補。斜正相柱。肥瘦相混。求妍媚於成體之後。於今世尢甚

用筆不欲太肥。太肥則形濁。又不欲太瘦。太瘦則形枯。多露鋒芒。則意不持重。深藏圭角。則體不精神。不欲上小下大。不欲左低右髙。不欲前多後少。歐陽率更結體𨿽太拘。而用筆特備眾羙。𨿽小楷而翰墨灑落。追蹤鍾王。來者不能及矣。顏柳結體旣異。古人用筆復溺一偏。余評二家爲書法之一變。數百年人爭效之。字畫剛勁髙明。固不爲無助。而晉穩風軌掃地矣。柳氏大字偏傍淸勁可喜。更爲奇妙。近世有效之者。則俗濁不足觀。故知與其太肥。不若瘦硬也。艸書之體。如人坐臥行立。揖遜忿爭。乘舟躍馬。歌舞擗踴。一切應變。非苟然者。又一字之體。率有多變。有起有應。如此起者。當如此應。各有義理。右軍書羲之字。當字得字深字慰字最多。多至數十字無有同者。而未嘗不同也。可謂所欲不踰矩矣。夫凡學書艸。先當取法張芝皇象索靖等。章艸則結體平正。下筆有源。然後仿王右軍。申之以變化。皷之以奇崛。若泛學法家。則有工拙。筆多失悟。當連者反斷。當斷者反續。不識向背。不知起止。不悞轉換。隨意用筆。任筆賦形。失悞顚錯。反爲新奇。自大令以來。已如此矣。況今世哉。然而襟韻不髙。記憶𨿽多。莫湔塵俗。若使風神蕭散。下筆便當過人。自唐以前。多是獨艸。不過兩字連屬。累數十字不斷。號曰連綿遊絲。𨿽出於古人。不足爲奇。更成大病。古人作艸。如今人之作眞。何嘗苟且。其相連處特是引帶。其筆皆輕。𨿽變化多端。而未嘗亂其法度。張顚。懷素最號野逸。而不失此法。近代山谷老人。自謂得長沙三昧艸書之法。至是又一變。流至於今。不可復觀。唐太宗云。行行若縈春蚓。字字若綰秋蛇。惡無骨也。大槪用筆。有緩有急。有鋒有無鋒。有承接上文。有牽引下字。乍徐還疾。或往復收。緩以仿古。急以出奇。有鋒則以耀其精神。無鋒﹐則以含其气味。橫斜曲直。鉤環盤紆。皆以勢爲主。然不欲相帶。相帶﹐則近於俗。橫畫不欲太長。太長﹐則轉換遲。直書不欲太多。太多﹐則神癡。以扌﹖柰代入。以發代﹖﹖止。亦以扌﹖柰代之。惟入則間用之。意盡則用懸鍼。意盡則再生筆意。不若用垂露耳

用筆如折釵股。如屋漏痕。如錐畫沙。如壁拆。此皆後人之論。折釵股。欲其屈折員而有力。屋漏痕。欲其無起止之迹。皆不必若是。筆正則藏鋒。筆偃則鋒出。一起一倒。一晦一明。而神奇出焉。常欲筆鋒在畫中。則左右皆無病矣。故一點一畫皆有三轉。一波一拂。皆有三折。一﹖又有數樣。一點欲與畫相應。兩點欲自相應。二點者。必一點起。一點帶。一點應四點者。一起兩帶一應。筆。陳圖云。若平直相似。狀如算子。便不是書。又如口當泯其稜角。以寬閒圓羙爲佳。心正筆能正。意在筆前。字居心後。皆名言也。故不得中行。與其工也寧拙。與其弱也寧勁。與其鈍也寧速然極須陶寧俗姿。則妙處自見矣。大要執之欲緊。運之欲活。不可以指運筆。當以腕運筆。執之在手。手不主運。運之在腕。腕不知執。又作字者。亦須略考篆文。須知點畫來歷先後。如左右之不同。剌刻之相異。王之與玊。示之與衣。以至秦奉泰春。形同體異。理殊源本。旣同斯不浮矣。孫過庭有執使轉用之法。執謂淺深長短。使謂縱橫牽掣。轉謂鉤環盤紆。用謂點畫向背。豈偶然哉。

用筆作楷欲幹。然不可大燥。行艸則燥潤相雜。潤以取妍。燥以求險。墨濃則筆滯。燥則筆枯。亦不可不知也。筆欲鋒長勁而圓。長則含墨可以運動。勁則有力。圓則妍羙。余嘗評三物。用不同而理相似。良弓引之則來。捨之急往。世俗謂之揭箭。好刀按之則屈。捨之則勁直如初。俗謂之回性。筆鋒亦欲如此。若一引之後已曲而不復挺。又安如人意耶。故長而無勁。不如勿長。勁而不圓。不如勿勁。蓋紙墨皆書法之助也

董內直書訣

分間布白。遠近宜均。【謂一字之內。下筆點畫須令均平。勿令畱白處。闊狹相去不等。又不要如隸書之排】無垂不縮【用垂下一筆。旣下履上至中間。則垂頭圓。又謂之垂露。如露水之垂也】無往不收【謂坡陂處。旣往當復回。不要一拔使去】如懸鍼【直下筆正鋒而下。末處如鍼頭之懸】如折釵股【圓健而不偏斜】如壁拆【用筆端正寫字。有�牽處斷頭起筆其�正中。如新泥壁折縫尖處。鋒在中間】如屋漏雨【有兩說。一說寫字之點。如空屋漏孔中水滴一點。圓正不見起止迹。一說艸字一畫直下。如漏壁中水痕�而向下。自然而然。��做作。末處住頭亦圓】如印印泥。如錐畫沙。【自然而然。不見起止之迹】每作一波。常二過折筆。【三折筆不��也。波與遶之及平畫皆然。張長史論書云。爲一平畫。亦須縱橫有象。不可一直去】每作一點。當隱鋒而爲之【卽前畫屋漏雨法也】左邊短少。必與上齊【味字之類】右邊畫少。必與下齊【知字之類】左欲去吻【左邊起筆。不要有觜】右欲去肩【右邊轉角。不要露肩。古人謂之暗過】快意剉鋒。使不怯滯【��起筆處。須剉令筆鋒平。𨿽筆尖做令平以刀截相似。顏如隸書謂之蠶領也】側鋒取妍。晉人不傳之妙【此用無之�也。晉人皆用之。入墨時須轉側在硯上入墨須取筆頭圓正。乃可以書。名棗心筆。又名散卓。若二毫有羊毫雜。軟而無力。不堪寫字】多力多筋者勝。無力無筋者病。多力多筋者是書。無力無筋者謂之墨豬【形莫近似。骨气不足。肉大多。如有肉之豬耳】以腕運筆。不以掌運筆【古人懸聰能盡一身之力也。大字髙懸手。小字則以左手枕右手書】指欲實。掌欲虛【指實則有力。掌虛則運轉】書不入木。不如不學【下筆重也】綿褁鐵法【力藏在點畫之內。外不露圭角也】沈著痛快【不要忙而疾。不要緩而癡】

切韻

總論

凡篇韻諸書切字之法。必先正五音以類其字。各歸其母。然後調聲切之。五音者宮【舌居中】商【口開張】角【舌縮腳】徵【舌柱齒】羽【口�聚】唇音舌音【各八音】牙音喉音【各四音】齒音【有十音】半徵半商音【有二音】字母三十六分之爲五音。凡字之聲。總於是矣○每音有四等。全淸。次淸。全濁。不淸不濁。如顚天田年是也○字有平上去入四聲。如幫榜謗博是也○字有四等輕重。如髙交�驍是也○字字有此理。皆得之自然人可爲也。熟讀誦後一十句直切字母法。更熟讀記三十六字母切韻法。淸濁非一母。皆髣髴相同耳。其有疑似在毫釐之間。加以熟讀誦。自然通悟。如磁石引鍼。母喚其子。蓋音和旣以通曉。見難字易切。字體易曉。無有不識字者。必無差訛矣

切韻捷法詩

切韻先須辧四聲五音六律次兼行

難呼語句皆爲濁易紐言辭盡屬淸

唇上必班賓報博舌頭當的蒂都丁

拍唇坡頗潘鋪拍齊齒知時始實誠

正齒止徵眞正折舌根機結計堅輕

撮唇呼虎烏塢污開口何峩我可更

張牙加賈芽雅訝捲舌咿優壹謁嬰

合口含甘鹹坎淡密牙乍窄澀爭笙

引喉勾口謳嘔候逆鼻蒿毫好黑亨

字母貫通三十六要分淸濁重和輕

會得這些玄妙法世間無字不知音

三十六字母五音淸濁旁通圖

全淸

見

端

知

幫

非

精

照

影

次淸

溪

透

徹

滂

敷

淸

穿

曉

全濁

羣

定

澄

並

奉

從

牀

匣

【不淸不濁】疑

泥

娘

明

徵

心

審

諭

全濁

邪

禪

牙音

舌頭音

舌上音

唇音重

鼻音輕

齒頭音

正齒音喉音半舌半齒音

角【木】徵【火】羽【水】商【金】宮【土】【半徵半商半火半金】

切三十六字母總括

見經電經堅

溪牽奚輕牽

羣衢云勤處

疑魚其銀言

端多官丁顚

透他候汀天

定徒徑庭田

泥年題寧年

知珍離珍邅

徹勑列辰辿

澄持陵陳廛

娘女良紉﹝女聯﹞

幫博旁賓邊

滂普郎繽偏

並部迥類蠙

明眉兵民綿

非匪微分番

敷芳蕪芬蕃

奉父勇墳煩

微無非文樠

精子盈津煎

凊七情淸千

從墻容秦錢

心思尋新仙

邪徐嗴易涎

照之笑眞氈

穿昌緣嗔昌

牀仕莊榛潺

審式荏身膻

禪時連辰常

影於境殷焉

曉馨鳥馨祆

匣轄甲礥賢

諭兪戍勻緣

來郎才鄰連

日入質仁然

一十句字母直切法

一因煙二人然三新鮮四﹖﹖易涎

五盈延六零連七淸千八賓邊

九經堅十神禪

切類之法先類其字各歸其母唇音舌音各八牙音喉舌各四齒音有十半齒音半舌音有二凡三十六分爲五音

書簡

小簡往式

一具禮二稱呼三座前四間闊

五瞻戀六卽日七時令八伏惟

九起居十佑助十一尊候十二入事

十三不縷述十四伏冀十五托庇十六知感

十七記錄十八謹奉十九未由二十祝頌

二十一不宣

某端肅奉書某人學士座右連日紛紛不果請益卽日孟夏漸熱伏惟起居燕間之餘神人嘉輔文候動止多福入事云不敢縷縷伏冀原詧某曲荷云庇豈不知感毋勞齒錄艸此以聞未由雅集善保珍重自愛不宣

小簡復式

一具禮二

三

四

五

六

七

八

九

十

十一

十二

十三

十四

十五

十六

十七

某端肅奉復某人提領幾右連日不拜尊誨仰徳之私以日爲歲卽日首夏淸和伏惟起居燕間之餘密有神休體履佳勝遽承教墨佩服故人厚意人事云未由款奉勤此奉復順理時令不宣

具禮

平交悚息上覆端肅奉書

悚息止啟

稍降上啟

信上【或信至】上覆

尊長悚息拜覆再拜上覆

端肅奉書再拜上覆

父母百拜上覆

僧家和南啟上和南訊上

和南作禮企覆

道士稽首上啟惶恐稽首作禮上覆

稽首作禮上覆

居喪扣首拜覆【三年內用】泣血上覆【百日內用】

凡答人書攺覆字爲復字

稱呼

士人學士提學府教

僧家長老禪師上人講主

大徳

醫人太醫大丞提領

道士眞人提舉提點知觀

知宮

親戚尊親親友賢親

朋友尊契契愛友益賢契

同姓宗丈宗兄宗友

同庚庚兄庚契齊年兄齊年友

恩家恩府恩使

同鄕鄕丈鄕兄鄕契

凡上官員書於所授職位上加一二級稱之不可稱之太過

凡上尊長書於所稱之名上加尊字如尊伯尊叔尊兄之類是也

座前

官員鈞座臺座閣下

尊長尊前尊右侍下

先生師席文席

平交座前侍右執事幾右

僧家法席法座禪次

父母膝下

孝服服前苫次成服

道人單次侍巾座前

婦人妝次妝前奩前

間闊近別

平交不奉霏談轉盻旬朔不拜儀矩倏爾許時

越宿不拜尊誨

尊長拜違顏範蓂莢兩新拜違尊誨倏忽旬餘

不獲侍教復覺彌旬

官員拜違臺誨又復累日拜違台光又復彌旬

暌間臺表蓂莢兩新暌違朝範昕夕屢移

伏自拜違瑩座轉盻已更蓂莢

僧人違去法席倏爾經旬不聽法論已有日矣

浹日不聽禪談

道士不聽玄論忽復二日拜違仙範倏爾經旬

日羈塵勞久疏道論

間闊遠別

尊長拜違誨席倏已半期不侍尊誨幾換伏臘

奉違侍右轉盻累歲

官員拜違台光屈指半載拜違臺誨倏易歲華

拜逖鈞顏爲日之久

平交間闊霏談復見歲終不瞻丰度倏更歲月

一別淸誨數歲矣

僧人別去禪談已踰歲矣不聽妙論俯仰歲月

道士不謁丹房薦更歲月違去淸談倏已半載

久疏物外之談

瞻戀

官員引領台光何啻饑渴景慕旌麾何日不勤

拜仰臺表未易縷述

尊長仰徳之劇與日俱深尊仰之懷無日少置

懷仰道徳往來於懷

平交仰徳之私以日爲歲思渴之懷言不能諭

渴徳之深朝夕拳拳

僧道企仰慈風惟日拳拳瞻戀慈旨淒結於懷

思仰淸談朝夕以之無任瞻仰之深

仰慕道徳之誠未嘗斯須去於心也

卽日

通用卽日卽辰卽旦卽刻

在辰越夕晚刻早刻

亭午卽玆淩晨日來

往復皆可用

時令

正月孟春謹時【或云猶寒】律應太簇

三陽鼎始

春寒【或云初春】

二月仲春謹時【或云漸暄】律應夾鍾

春气沖融

春和【或云春半】

三月季春謹時【或云極暄】律中姑洗

殘紅餞春

春暮【或云晚春】

四月孟夏謹時【或云漸熱】中呂應律

首夏淸和

麥秋【或云初夏】

五月仲夏謹時【或云酷熱】蕤賓應律

夏月仲管

溽暑【或云仲夏】

六月季夏謹時【或云極熱】林鍾應律

大暑流金

成暑【或云�暑】

七月孟秋謹時【或云謹月】律應夷則

節屆中元

初秋【或云新涼】

八月仲秋謹時【或云漸涼】律應南呂

秋用仲管

素秋【或云秋半】

九月季秋謹時【或云涼極】律應無射

授衣及候

秋暮【或云秋杪】

十月孟冬謹時【或云漸寒】月謹應鍾

梅菊交承

小春【或云陽月】

十一月仲冬謹時【或云嚴寒】律中黃鍾

朔風嚴苛

隆冬【或云新陽】

十二月季冬謹時【或云極寒】律應大呂

臘盡春回

歲暮【或云殘臘】

閏月斗指兩辰

附余之月

霖雨雨意不已

久雨霖霪

甘雨應期

旱

云霓渴望

商羊未舞

雪

彤雲密布

萬頃瓊瑤

初晴積雨新霽

晴色可人

伏惟

官員伏惟恭惟欽惟【上尊長皆可用】

平交想惟諒惟緬惟逖惟

官員恭審敬審共審【書復可用】

平交伏審欣審從審就審

起居

官員公庭淸逸

奉公餘暇【公吏亦可用】

士人進修多暇

味道之餘

師儒傳道之餘

融帳餘閒

下帷講貫

醫人診視之餘

砭劑之餘

僧人禪定之餘

焚修之暇

云居髙勝

術藝遊藝多暇

平交盛徳在躬

燕暇之餘

燕處超然

遠歸解鞍休暇

父母溫凊之餘

定省之餘

彩侍欣慶

父在過庭餘暇

詩禮餘暇

老人徳齒俱邵

老成耆徳

彌髙彌邵

母在萱堂慶侍

諼堂崇侍

商賈經營之餘

鞭算之暇

旅中旅中優遊

旅況閒適

道士衝練之餘

章籙餘暇

遊心物外

婦人雍容閫則

內助丰余

賀喜門闌多喜

喜慶之餘

瑞慶大來

喪服追慕哀苦

佑助

平交神人嘉輔

密有神休

有神來相【士庶通用】幽明恊贊

神示左右

僧道龍大交衛

百職走相

天人交護

尊候多福

平交體履多佳

體候康勝

起居勝常

體用淸佳

體履佳勝

官員臺候多福

鈞候興居多福

鈞候納福無量

士人文候介福

文候動止多福

文候起居擁福【平交通用】

尊長尊候多福

尊候動止多福

尊候起居萬福

居喪孝履支福

孝履支和【上尊長用】

孝履支休【與卑下】孝履支勝

孝履支豫【上平交】

入事

云云

更不縷述

通用會見有期玆得以略胥晤非遙玆不敢瀆

喋喋縷陳不惟不暇亦不敢玆不敢繁

諸餘在去人口述玆不復陳更不刀刀

伏冀恕察

通用仰賴寬洪必賜情貸尙賴寬洪有以煥亮

仰冀深仁俯垂省察惟髙明有以亮之

伏乞臺照伏乞照亮伏丐情察

伏冀照察乞孚照

乞情恕

托庇

官員仰依大廈帡幪之庇遠藉萬間之覆

遠竊鈞庇

政賴臺庇

尊長泒沾河海之潤實息嘉禾之蔭

遠托云庇

仰藉云庇

平交曲荷云庇

仰承光庇

仰藉法蔭【僧】密承道蔭【道】

知感

平交豈不知感

寧不銘感

寧不知歸

知感而已

知感知幸

不煩記錄

平交毋勞念及

毋勞齒錄

毋煩流念

無足言者

托庇粗遣

不勞齒記

碌碌如昨不足爲親舊言也

謹奉啟

通用奉此以聞敢仗裁恕伏惟昭鑑謹此愚誠

勤此以序區區艸此不專伏希情察

艸此以聞

謹啟上聞

未由瞻近

官員尙稽瞻拜鈞庭未由參拜鈞墀

未繇晉拜台光未龜瞻望門墻

未緣晉拜臺廡未由躬拜廡下

尊長未期瞻拜門墻未由參侍光儀

尙遲進拜宇下

平交未卜瞻近譚集未期雅集瞻際

尙遲請見【或云請誨】未卽稱賀

未相識未遂識韓之願未緣披覩【僧道】

未造仙隱【或云瞻禮】

祝頌

通用道徳在躬福祥自至蓋不待詞而祝也

茂迎景福善保珍重

僧人對時常樂爲宗教珍攝以慰眾望也

勉修精業以度含生

道士爲眾珍調以隆道論保嗇粹和爲道法自重

妙嗇鼎饔以隆道樞

不宣

尊長不備通用不宣不具【或云不一】

卑下不悉

孝服不次

活套

稟事

通用輒有少懇

輒有白事

少事塵聽

少瀆淸聽

少意冒凂

輒有誠切之懇

官員少事上稟

仰瀆崇徳

少意奉瀆

少事干混

勒此以敍區區

承下諭

通用伏承委諭謹依來命伏承誨諭敬聞命矣

伏承下諭謹悉伏承寵諭

伏承嚴戒

官員伏承臺諭

伏領臺旨

備悉臺意

僅依臺命

尊長伏辱嚴命

蒙諭敬遵嚴戒

奉復

通用人還謹此奉報姑此以復將命

介旋謹此奉謝謹此奉復

面罄【士庶皆可用】

通用敬容面白

余容面賦

伺容面罄

余俟面陳

余伺面款

奉啟申稟

官員謹晉不腆之記。上承興止

謹具柔削。晉塵隸人之聽

平交謹勤手啟。上干典記謹具啟。仰承動靜

謹具手訥拜稟

僧道未卽問訊。勤此以聞

某以阻遠。詣賀莫前。敬勤柔訥。布露此情也

在途謹遣一介。候詣境上謹此奉狀迎謁

答申稟

通用匆匆裁答崖略。姑塞來辱謹此以謝先施

敬勤柔削。以復將命謹此奉復

官員謹拜手敬具柔訥。仰酬來貺之辱

謹藉楮墨。冒承鼎裀。庸效匪報

僧道姑此以復先施介旋勤此奉謝

敍未相識

官員仰服圭璋之譽。爲日滋久。未遑一拜履舄。惟是區區願見之心。無日不在左右也

仰服臺望。積有年矣。平時無由瞻拜。徒懷企仰

稔服徳望。固非朝夕。未由一拜履絢。居懷慊悒

欽服台光。自幼景仰。每愧疏賤。莫獲瞻拜。徒懷企慕

通用欽慕重望。不啻仰斗。𨿽相去不遠。而無階侍誨。懷仰有年。聞風久矣。未酬識荊之懷

欽服令譽之久。曾未披覿。【士庶皆可用】

欽慕大名之久。竟爲疏賤。無緣瞻晤。乃所自恨

僧人欽服法譽久矣。無由瞻拜。企仰亢深欽仰慈仁之譽。日久於玆。無由參禮爲恨

道士綽聞道徳之譽。積有日矣。塵凡疏遠。無由一拜。妙論中心抱慊。亡以自慰

切仰仙望之久。未遂一見。徒懷拳拳

幸拜識

通用昨歲瞻望輝表。深愜慕仰之私

一奉粹表。大快識韓之願

瞻望英采。償其區區景慕之私

一覩規範。深慰景仰之私

猥承特達。傾蓋握手如平生。故舊感著。何可弭忘

昨幸獲瞻覿。大慰疇昔慕藺之私【或用慕仰之嘆】

不及詣見

尊長自惟卑孱。莫克掃門

久欲親炙。日以因循事奪。莫克造宇下。不敢盡犯麾塵

官員某渴心生塵。幾欲一瞻臺表。有足若縶。心往形畱。引領墻仞。莫克瞻拜

平交倥傯無少。不獲晤對

念欲造請。竟無少間

日廑請益之念。事奪莫遂

久欲面致。俗務日縻。竟爾不果所願也

僧道欲造禪榻。冗縶未果

塵勞擾擾。不獲聽淸論

久欲聽物外之談。擾擾無從

拜見承出

官員比嘗奔趍治下。擬遂瞻拜之願。不意車騎按臨他郡。不遇而退。豈見王公大人自有定分也

昨詣臺廡。意謂可以一見。適值車從他出

士庶比者經從君子之裏。謂得瞻際。旣扣閽人。聞命騎從他出。悒悒而退。比嘗求見。不遇而退。慊慊及今

昨造謁。騎從他之。不獲瞻晤爲歉

僧人比嘗詣名藍。欲少款法誨承杖錫他之爲恨

昨叩蘭若。意謂償一見之願。復爾不值。惆悵逮今

道士昨者晉扣丹房。乃承他出。但畱數字而退也

昨詣見不獲。瞻望而退。爲之悵然

拜見承延接

尊長昨侍丈席。特辱眷予之厚款。賜誨藥一洗蒙陋。慰感良多

比造屏罳。延接謙抑。感佩盛徳如何可言

數侍杖屨。款聽誨益。榮幸何多

官員近獲瞻拜。重蒙寵遇。禮意丰腆。感愧之心。逮今不能自已

拜瞻臺表。償其拳拳尊慕之私。猥承臺造。曲賜延顧。榮幸何可言也比者道出大府。過蒙寵遇。感戴無窮

平交比奉揮塵之談。盡掃蒙塞。欣浣未易云諭

比獲款奉談論。一洗塵勞。慰浣可量也

外日造請。特承延接。愧慰交懷

前日造謁。款奉名理。開釋良多

比獲款奉。名理。開釋良多

比獲款奉。談笑終日爽心

僧道比過賢隱。獲奉淸談。塵勞頓空

昨扣云關。重承降接。頓釋鄙吝之心

拜見辱枉顧

官員昨承臺斾榮歸。敬當展慶。降遇殊勤。逮今感激

適進拜台光。深慰積年慕用之懷。繼承朝斾臨顧。仰認謙徳。感戴何忘

通用蚤作詣賀。猥廑降重。繼辱臨顧。感戢良多

蚤作趍賀。繼辱寵臨。以感以愧

玆承遠歸。喜遂請見。慰豫良多

承見訪

官員比承臺斾經從。猥辱左顧。感慰之深。昨承駟騎而至。冰捨生輝

向勤髙蓋臨顧。自惟卑賤何以及此

比承髙軒見過。蓬蓽生輝。欣慰何量

通用屏迹田野。猥蒙一顧之重。冰捨生春。不勝感幸

比辱肯顧。款奉名理之論。欣慰何極。昨承臨訪。良認眷愛。感幸之深

伏承謙抑。特垂寵顧。款聽妙論。欣慰何量

昨承榮訪。款奉玉屑之談。慰浣良多

僧人昨勤飛錫下顧。少聽物外之談。鄙吝頓釋

昨聞談空。釋然塵世之想

道士比辱垂訪。少聆玄論。頓釋塵想

昨蒙垂顧。稔聽道徳之論。塵心索然。

承訪不及迎肅

官員比承旌斾入郡。偶爾他出。遂失聽教之便

近承旌斾遠臨。值以偶出。不克迎肅。至今愧悚

適承枉顧。自恨有失拜迎爲愧

通用昨承寵臨蓬陋。屬以俗絆他往。有暌晤對是恨

昨蒙車從迂臨。不克伺候。有稽迎肅。乞情恕

比承枉顧。適以拙恙。有稽祗肅。是罪是罪

僧人昨承杖錫肯臨。偶出有失祗迓。惶恐惶恐

道士比枉鸞驂。偶出失於延迓。負愧何言

承訪不及款

通用比承臨顧。冰室淒然。不能少延僕禦。愧恨多矣

比承迂屈。𨿽慰傾凝之私。而騎气匆匆。不容少款。欝悒及今

昨承寵顧無以少延車從。愧怍居多

承訪未卽謝

通用昨辱文斾臨顧。未及拜謝。愧悚益深

昨承下訪。有稽拜謝爲慊

比承枉顧。適以拙恙。有稽謁謝。下情恐悚

謝延款

通用適蒙延待。爲具丰腆。加以諄誨。感愧不能言也

伏承燕待。甚有叨聒。惶愧奚言

過辱寵待。仰認勤厚。逮今感蒙

昨侍綺席。醉酒飽徳。感刻殊深

昨承燕犒之勤。度越常禮

造謝承迎接

通用適辱榮顧。特趍賓廡敬謝。重沐溫顏問勞。方此悚感

適承寵顧。旋造謝。厚辱延降。政爾愧感

未卽造謁。先辱寵降。比詣謝。又承延款

不及拜書

尊長阻遠久曠音問。而仰徳之心未嘗

少置【或云少忘】

以瀆尊顏是懼。不敢特奉記事之問。經時奉字。不登記室。乃自愧悚

官員無欲貢問典簽。瀆尊是懼。輒復中輟。無謂寒暄。不敢上瀆臺聽

僧人多故少便。久不奉記云房。諒不爲罪

道士久不通俗懷於仙府。懈怠無以自文

曾拜書

尊長昨具記室之問。瀆尊是懼。旦旦凜然。昨起敬尺牘。仰塵侍書之側。計徹省覽

昨奉尺素。少敍思仰之懷。計已塵徹

平交比奉片楮修敬。計已登徹

比修記室之問。知徹淸聽

比奉短記。計已塵瀆

曾答書

通用向承貶翰。來價行遽。治報不謹。必蒙照亮

昨承教墨。卽裁手訥。以復執事。計已陳徹

昨辱教貺。匆匆裁答。計達幾格

奉書未蒙答

通用瑣瑣申懇。曾具柔削。干冒聽司。未辱報賜

比具柔削。有少混瀆。而伺音缺然。計水陸阻修。不無浮沈故也

比奉柔訥致懇。未蒙賜報

常貢尺牘。干冒臺嚴。知巳塵徹否

奉書蒙謝回答

官員譴責不謂謙仁。貶賜答教。佩服厚意。退揆缺然。未知所以處也

通用中嘗一拜箋記。方懼瀆尊聽。尋辱損報翰墨。款曲之間。仰認徳意。銘感何窮

比晉柔訥之記。華翰損答。三復以還。愧浮於感

比貢不切之問。豈意來誨諄誠。啟誦感悚

昨奉記申慶。方懼瀆獲譴。豈意容徳曲賜誨緘撝謙

腆縟祗讀。感篆非畫所能記也

僧道比奉記史之間。方懼疏簡之誚。豈意慈仁。猥動法誨。詞旨增重。�讀感嘆

興起詞勤慈仁。貶賜誨答。三復竦然。感嘆不已

謝得書

官員方仰熒坐。遽承使至。授所貶翰。�仞眷意之重。不減疇昔。感愧可量方仰臺儀間。過蒙教墨。三復凜然。誨翰諄復。竦戢特深

尊長特勤藻翰之賜。祗佩四益。感愧感愧。豈意謙光墜貺。文意璀璨。圭誦豈勝慚栗

平交遽承教墨。佩服故人厚意

來書誨諭勤渠。非愛我之厚。疇克爾耶

得書未答

官員自承遷秩。嘗辱惠書。近以多故。有稽占謝。諒不爲訝

向辱賜書。仰仞謙眷。俗塵淟汩。未及申致謝幅

通用昨承教墨。塵事掣肘。不及報答。益重其過

昨承教字。以人事倥傯。不獲拜答。必蒙孚亮

僧家數承法誨。旣冗懶且無便。不以裁答。因循至今。計仁心慈量。不深譴罪。而自訟亦已久矣

道士別去衝範。數辱示誨。拘冗不時爲答。視其外豈非疏慢。不免負罪。乞情恕

得書奉答艸率

通用比承藻翰。誨諭諄復。使人鶴俟。治報膚略。惶懼逮今

昨承貶翰。來價行速。作報不謹。逮今慊然

昨承教墨。來價行速。作報不謹。逮今慊然

得書兼承惠

通用乃蒙書誨。且以某物爲貺。佩服故人厚意。何可勝言

翰墨寵貽。副以嘉貺。仰認眷愛。慚感以之

翰墨墜貺。文詞煥燦。且有某物之賜。不勝感佩

幸乞示書

通用便風有可示誨者。幸爾一二

便郵毋吝示字有便勿吝示誨尺紙之賜。冀故人不我吝也

饋送請召式

饋送

尊長不避僣瀆。輒有某物。專人捧獻。儻蒙尊慈。特與斥畱。幸甚過望

輒有某物。專人奉獻。少見區區。倘蒙寬洪。不賜揮斥。幸甚幸甚

某物效誠。微尠是懼。拱聽旨畱。乃欣乃幸

平交某物恃愛塵獻。勿誚輕舉也

某物輕薄。以見區區。笑畱乃幸

某物少見千里毫毛之意。旨畱乃賀。環顧無以將意

某物馳獻。諒友愛不以輕瀆見摳

某物敢以爲獻。幸賜旨收

承見惠

尊長某物厚禮。特承寵貺。祗領感戢尢深伏蒙眷愛。特有寵貺。拜賜厚矣第劇銘感

猥蒙眷愛。特有某物頒貺。下拜愧感愧感

平交某物特承頒貺。物意兩重。祇領感篆

適需某物。忽辱見遺。祗領欣賀

某物之貺。良戢厚意。別容面謝

以物回答

通用某物聊奉回誠。輕微愧甚。伏丐檢收爲幸

某物敬以回獻。切幸目至

承惠不敢受

通用特承寵貺。禮屬倒置。不敢拜命。伏惟煥詧

某物之貺。自合祗拜。但受之無名。姑用歸納。惟是感悰千萬。浮於已拜賜矣

重承佳惠。數煩下執。使人愧赧。玆不敢拜。伏幸裁詧

請召

尊長某擬明日晚膳攀屈。伏冀尊慈。特賜垂訪

明早具常膳祗肅。萬望尊悉。不賜嚴拒。顒望軒車跋望車塵萬望迂臨

平交晚刻屈從人過陋舍少款。幸不我拒。引領移趾。顒俟惠然

久不淸集。午刻欲挽車從過此瀹茗。顒俟惠肯鶴引以俟

卽刻欲邀從人臨賁果酌。萬望肯顧。拱聽足音

承見召

尊長伏承寵召。敬聞命矣

蒙寵喚。敢不敬遵嚴命

平交敬蒙寵召。敢不聞命

特蒙寵召。良認友愛之隆

承召不赴

通用伏承見召。良荷記憶。適爲拙恙所苦。莫克拜命

伏承寵招。良認隆意。合侍座隅。忽爾感冒。晉拜不前。希孚照。它日面謝

送物式

通用某不敢以菲薄廢禮。輒有某物效區區於庖吏。倘蒙臺慈【無官云尊慈】不以凂瀆見棄。某下情不勝銘感

答受

通用某仰和契厚。寵賜珍翰。以某物爲貺。禮意勤腆。下拜愧感之深。謹此敍謝。伏惟炳察

答不受

通用某伏辱教墨。寵賜某物。感戢尢深某顧惟何者重擾執事。輒敢控【告也】辭。尙冀髙明。洞照此情也。余遲面謝。希孚照

再送物式

通用某�不揆以微物瀆尊。仰恃鴻度隆私。故敢冒進。重蒙譴拒。恐悚之深。尙冀尊慈。察野人獻芹之意。不賜峻外。特與恕畱。謹再凂獻。伏乞照亮。某再拜

送物換易式

賀遠歸少充犒僕之費

賀補屋

少伸犒匠之儀

賀生日聊充壽觴之獻

親戚

聊充芹獻之儀

立春

聊充春盤之末

重午

聊助蒲飲之末

七夕

少薦綺延之末

重九

聊助登髙之費

冬至

聊奉履長慶儀

歲節

聊充分歲之儀

除日

聊備椒盤之需

通用

以待不時之需

賀病安少伸慶問之儀

賀禮席

聊充賓延之末

賀移居聊表遷喬之賀

呂會大狀式答赴狀式答不赴狀式

呂會大狀式

答赴狀式

答不赴狀式

具位姓某

具位姓某

具位姓某

右某擬若干日就獘

右某伏蒙

右某伏蒙

合聊備蔬筵祇

尊慈特有

尊慈特有

迎伏望

寵召至日謹當趍赴

寵召適以拙疾拜會

尊慈特賜

下情感懼之至謹

不及下情悚懼之至

寵訪謹狀

奉狀申

謹具狀陳謝伏惟

年月日具位姓某狀

謝謹狀

照察謹狀

年月日具位姓某狀

年月日具位姓某狀

請可漏

狀申某官稱呼具位姓某謹封

答可漏

狀申謝某官稱呼具位姓某謹封

家書通式

父母與子書【祖父母外祖與孫同】

書示某【子孫名或呼某行第】夏熱想汝安健。吾此與骨肉如常。述事【云云】不具某示【父云父示翁云翁示】月日發

上祖父母父母書

某百拜上覆。卽日孟春謹時。伏惟父親膝下【或云祖父祖母母親外祖】尊候起居多福。伏自拜違尊嚴。不勝瞻仰之極。某在某處循常【如在家則云某在此侍奉某親循常】乞不賜尊念。述事【云云】未由省侍。伏乞倍加調護。以介壽慶。下情虔祝之至。謹具不備

某年月日某百拜上覆

某親尊前

家書外封須要平安字。使尊長家人輩見則喜。凡修尊長書。須要好紙眞楷寫。敍時令直言孟仲季。不可言新春首夏等語。皆爲不謹。外封上直書某州某縣不得使異名之類。不得用圖書。若用名印無害

伯叔祖伯叔與侄孫子侄輩書

書奉某人夏熱想汝淸佳。此與骨肉偕安。述事云云不具某人書奉某人月日某人書

姑舅妻父母與外甥女婿書

某啟秋涼想與尊幼如宜【妻之父母子婿則云幾祖及外孫如宜】述事云云不悉某啟甥某人【婿云某姓幾哥】

上伯叔父母書【伯叔祖父母姑舅妗妻父母同】

某百拜上覆。孟春謹時。伏惟某親尊候動止多福。自違侍右。無任瞻仰之至。某在於尊屬也。不備不具不宣不悉。司馬儀以爲其處一也。今從俗用

夫與妻書

某咨春寒動履淸勝。長幼皆安樂。某此粗遣。不煩掛念。述事云云不悉。某書達幾姐【或云幾娘】年月日發司馬儀以爲宜。從弟妹法作不悉。又按劉儀稱字。無字稱幾姐。幾娘

女人問候女人書

某啟久不奉婉淑。第切眷恩。卽辰春寒共惟淑候。動止蔓福。入事云云未由款對惟祈順時。倍育慈愛不宣。某啟上某位某人妝次

答式

某啟奉違淑徳許久。深積柔思。錦字寵貺祗讀慰浣。入事云云未由奉面。惟祈善�。式幅悃誠。奉復不宣。某啟覆某位某人妝次

此以下俱各如常。勿勞遠念述事云云未由參省。伏乞倍加保重。下誠虔祝之至。謹具不備○侄孫某百拜上覆某親月日謹具上叔伯書則云侄姑及姑夫亦云侄上姨及姨夫舅並舅妻則云尊舅尊妗云甥上妻父母則云婿皆不稱姓或寄遠外封用名及姓則可也

與弟妹書

兄某啟第幾哥【妹則云幾娘】冬寒體宜兄嫂粗常述事云不具兄某啟某人月日

上兄姊表兄姊及姊夫書

某頓首再拜上覆。孟春謹月。伏惟某親尊候多福。某自違左右。不勝依仰之至。某在此若常。幸不念及。述事云云伏乞倍加保重。卑情虔祝之至。謹具不宣

按劉儀舅之子稱內弟。不書姓。姑之子稱外弟。書姓。司馬儀以兄姊書。皆可云座前。至劉儀以爲宜。稱左右別劉儀婦人致書於親姻。不得用座前。左右之字。上姑舅尊長𨿽有封號。不得稱之。亦不言拜稱。有名亦不用。大抵文墨非婦人事。而不作爲佳也

居家必用事類全集﹝元﹞無名氏編撰

乙集

家法

司馬溫公居家雜儀

凡爲家長。必謹守禮法以禦羣子弟。及家眾。分之以職。授之以事。而責其成功。制財用之節。量入以爲出。稱家之有無。以給上下之衣食。及吉凶之費。皆有品節。而莫不均一。裁省冗費。禁止奢華。常須稍存贏餘。以備不虞

凡諸卑幼。事無大小。毋得專行。必咨稟於家長

凡爲子爲婦者。毋得蓄私財。俸祿及田宅所入盡歸之父母舅姑。當用則請而用之。不敢私假。不敢私與

凡子事父母。婦事舅姑。天欲明咸起。盥漱櫛總。具冠帶。昧爽。適父母舅姑之所。省問父母舅姑起。子供藥物。婦具晨羞。供具畢始退。各從其事。將食婦請所欲於家長。退具而供之。尊長舉筯。子婦乃各退就食。丈夫婦人各設食於他所。依長幼而坐。其飲食必均一。幼子又食於他所。亦依長幼席地而坐。男坐於左。女坐於右。及夕食亦如之。旣夜。父母舅姑將寢。則安置而退。居閒無事。則侍於父母舅姑之所。容貌必恭。執事必謹。言語應對。必下气怡聲。出入起居必謹扶衛之。不敢涕唾喧呼。於父母舅姑之側。父母舅姑不命之坐。不敢坐。不命之退。不敢退

凡子受父母之命。必籍記而佩之。時省而速行之。事畢則返命焉。或所命有不可行者。則和色柔聲具是非利害而白之。待父母之許。然後攺之。若不許。苟於事無大害者必當曲從。若以父母之命爲非而直行己志。𨿽所執皆是。猶爲不�之子。況未必是乎

凡父母有過。下气怡色柔聲以諫。諫若不入。起敬起孝。悅則復諫。不悅。與其得罪於鄕黨州閭寧熟諫。父母怒不悅而撻之流血。不敢疾怨。起敬起孝

凡爲人子弟者。不敢以富貴加於父兄宗族

凡爲人子者。出必告。反必面。有賓客不敢坐於正廳。升降不敢由東階。上下馬不敢當廳。凡事不敢自擬於其父

凡父母舅姑有疾。子婦無故不離側。親�嘗藥餌而供之。父母有疾。子色不滿容。不戲笑。不宴遊。捨置餘事。專以迎醫檢方合藥爲務。疾巳復初

凡子事父母。父母所愛亦當愛之。所敬亦當敬之。至於犬馬盡然。而況於人乎

凡子事父母。樂其心。不違其志。樂其耳目。安其寢處。以其飲食忠。養之。幼事長。賤事貴。皆仿此

凡子婦。未敬未孝。不可遽有憎疾。姑教之。若不可教。然後怒之。若不可怒。然後笞之。屢笞而終不攺。子放婦出。然亦不明言其犯禮也。子甚宜其妻。父母不悅。出。子不宜其妻。父母曰。是善事我。子行夫婦之禮焉。終身不衰

凡爲宮室。必辧內外。深宮固門。內外不共井。不共浴堂。不共廁。男治外事。女治內事。男子晝無故不處私室。婦人無故不窺中門。男子夜行以燭。婦人有故身出。必擁蔽其面。男僕非有繕修及有大故。不入中門。入中門。婦人必避之。不可避。亦必以袖遮其面。女僕無故不出中門。有故出中門。亦必擁蔽其面。鈐下蒼頭。但主通內外之物。毋得輒升堂室。入庖廚

凡卑幼於尊長。晨亦省問。夜亦安置。坐而尊長過之則起。出遇尊長於途則下馬。不見尊長經再宿以上則再拜。五宿以上則四拜。賀冬至正旦六拜。朔望四拜。凡拜數或尊長臨時減而止之。則從尊長之命。吾家同居宗族眾多。冬至朔望聚於堂上。丈夫處左西上。婦人處右東上。皆北向共爲一列。各以長幼爲序。共拜家長畢。長兄立於門之左。長姊立於門之右。皆南向。諸弟妹以次拜訖各就列。丈夫西上。婦人東上。共受卑幼拜。受拜訖。先退。後輩立受拜於門東西。如前輩之儀。若卑幼自遠方至見尊長。遇尊長三人以上同處者。先共再拜。敍寒暄問起居訖。又曰再拜而止

凡受女婿及外甥拜。立而扶之。外孫則立而受之可也

凡節序及非時家宴上壽於家長。卑幼盛服序立。如朔望之儀。先再拜。子弟之最長者。一人進立於家長之前。幼者一人搢笏執酒盞立於其左。一人搢笏執酒注於其右。長者搢笏。跪。斟酒。祝曰。伏願某官備膺五福。保族宜家。尊長飲畢。授幼者盞注。反其故處。長者出笏。俛伏。興。退。與卑幼皆再拜。家長命諸卑幼坐。皆再拜而坐。家長命侍者徧酢諸卑幼。諸卑幼皆起序立如前。俱再拜就坐。飲訖。家長命易服。皆退。易便服。還復就坐

凡子始生。若爲之求乳母。必擇良惠婦人。稍溫謹者。子能食。飼之教以右手。子能言。教之自名。及唱諾萬福安置。稍有知。則教之以恭敬尊長。有不識尊卑長幼者。則嚴訶禁之。六歲教之數與方名。男子始習書字。女子始習女工之小者。七歲男女不同席。不共食。始誦孝經論語。𨿽女子亦宜誦之。自七歲以下謂之孺子。早寢晏起。食無時。八歲出入門戶及卽席飲食。必後長者。始教之以謙讓。男子誦尙書。女子不出中門。九歲男子誦春秋及諸史。始爲之講觧。使曉義理。女子亦爲之講觧論語孝經及列女傳女戒之類。略曉大意。十歲男子出就外傅。居宿於外。讀詩禮傳。爲之講觧。使知仁義禮智信。自是以往。可以讀孟荀楊子。博觀羣書。凡所讀書。必擇其精要者而讀之。其異端非聖賢之書傳。宜禁之勿使妄觀以惑亂其志。觀書皆通。始可學文辭。女子則教以婉�聽從及女工之大者。未冠笄者質明而起。總角靧面以見尊長。爲供養祭祀。則左執酒食。若旣冠笄。則皆責以成人之禮。不得復言童幼矣

凡內外僕妾。雞初鳴咸起。櫛總盥漱衣服。男僕灑掃廳事。及庭。鈐下蒼頭灑掃中庭。女僕灑掃堂室。設椅卓。陳盥漱櫛靧之具。主父主母旣起。則拂牀襞衾侍立左右以備使令。退而具飲食。得閒則浣濯紐縫。先公後私。及夜。則復拂牀展衾。當晝。內外僕妾。惟主人之命。各從其事以供百役

凡女僕同輩謂長者爲姊。後輩謂前輩爲姨。務相雍睦。其有鬭爭者。主父主母聞之。卽訶禁之。不止。卽杖之。理曲者杖多。一止一不止。獨杖不止者

凡男僕有忠信可任者。重其祿。能幹家事次之。其專務欺詐。背公徇私。屢爲盜竊弄權犯上者。逐之

凡女僕年滿不願畱者。縱之。勤舊少過者。資而嫁之。其兩面二舌。飾虛造讒。離�骨肉者。逐之。屢爲盜竊者。逐之。放蕩不謹者。逐之。有離叛之志者。逐之

袁氏世範

思所以爲善。又思所以使人爲善者。君子之用心也。三衢袁公君載。徳足而行成。學博而文富。以論思獻納之資。屈試一邑。學道愛人之政。武城弦歌不是過矣。一日出所爲書示鎭曰。是可以厚人倫而美習俗。吾將版行於玆邑。子其。爲我是正而爲之序。鎭熟讀詳味者數月。其言則精確而詳盡。其意則惇厚而委曲。習而行之。誠可以爲孝悌。爲忠恕。爲善良而有士君子之行矣。然是書也。豈惟可以施之樂淸。達諸四海可也。豈惟可以行之一時。垂諸後世可也。噫。公爲一邑而切切焉欲以爲己者。爲人如此。則他日致君澤民。其思所以兼善天下之心蓋可知矣。鎭於公爲太學同捨生。今又蒙賴於桑梓。荷意不鄙乃敢。冠以骫骳之文。而欲目是書曰世範可乎。君載諱采。淳熙癸卯長至日承議郎前權通判隆�軍府事劉鎭序

睦親

兄弟子侄同居。長者或恃長淩轢卑幼。專用其財。自取溫飽。因而成私簿書出入不令幼者預知。幼者至於饑寒。必啟爭端。或長者處事至公。幼者不能承順。盜財以爲不肖之資。尢不能和。若長者總持大綱。幼者分幹細務。長必幼謀。幼必長聽。各盡公心。自然無爭

朝廷立法於分析一事非不委曲。然有竊眾營私。卻於典買契中稱系妻財置到。或詭名置產。官中不能盡究。又有起於貧寒。不因父祖資產。自能奮立。營置財業。或𨿽有祖眾財產。別自殖立私財。其同宗之人必求分析。至於經州縣所在官府。累年爭訟。各至破蕩而後已。若富者反思果是因眾成私不分與貧者。於心豈無慊。果是自置財產分與貧者。明則爲髙義。幽則爲陰徳。又豈不勝連年爭訟。妨廢家務。及資備褁糧囑托胥吏賄賂官員之費耶。貧者亦宜自思彼實竊眾。亦由辛苦營運以至增置。豈可悉分之。況彼之私財。吾受之寧不有愧。苟能知此。必不至爭訟也

人之有子。須使有業。貧賤有業。不至於饑寒。富貴有業。不至於非爲。凡富貴之子弟。耽酒色。好博奕。異衣服。飭輿馬。羣小爲伍。以至破家者。非其本心之不肖。由無業以度日。遂起爲非之心。小人贊其爲非。則有哺啜錢財之利。常乘間而贊成之。子弟早宜省悟

應親戚故舊有所假貸。不若隨力給與之。言借則我望其還。不免有所索。索之旣頻。而負償者反曰。我欲償之。以其頻索。則姑巳之。方其不索則又曰。彼不下气。問我。我何爲彊還之。故索亦不償。不索亦不償。終於結怨而後已。蓋貧人之假貸。初無欲償之意。縱其欲償。則將何償。或假貸作經營。又多以命窮計拙而折閱。方其始借之時。禮恭言遜。其感恩之心指天誓日可表。及至責償之日。恨不以兵刄相加。所謂因財成怨矣。俗謂不孝怨父母。欠債怨財主。不若念其貧。隨吾力之厚薄以與之。則我無責償之念。彼亦無怨於我

子孫有過。父祖多不自知。貴官尢甚。蓋子孫有過多掩蔽父祖之耳目。外人知之。竊笑而已。至於鄕曲貴官。人之進見有時。稱道盛徳之不暇。豈敢言其子孫之非。況又自以子孫爲賢而以人言爲誣。故子孫有彌天之過。而父祖不知也。�有家訓稍嚴。而母氏猶有庇其子之惡。不使其父知之。富家之子孫不肖。不過耽酒近賭博破家之事而已。貴官之子孫不止於此。彊索人之錢財。彊貸人之錢財。彊借人之物而不還。彊買人之物而不償。親近羣小。則假勢以淩人。侵害善良。則飭辭而妄訟。鄕人有曲理犯法事認爲己事。名曰擔當。鄕人有爭訟。則僞作父祖之簡。幹懇州縣。以曲爲直。差夫借船。放稅免罪。以所得爲酒色之娛。殆非一端。其隨侍也。私令吏人買物。私托場務買物。皆不償其直。吏人補名。吏人免罪。吏人有優潤。必責其報。典買婢妾。限以低價而使他人塡陪。或同院子遊狎。或幹場務放稅。其它妄有求覓。亦非一端。不卹誤其父祖陷於刑憲也。凡爲人父祖者知此。事常關防。更宜詢訪。或庶幾焉。同姓之子。昭穆不順。亦不可以爲後。鴻鴈𨿽微。猶不亂行。人乃不然。至於叔拜侄。於理安乎。設不得已養弟養孫以奉祭祀。當撫之如子。與之財產。受所養者奉之如父。如古人。爲嫂制�今世。爲祖承垂之意。而昭穆不亂

古人謂周人惡媒。以其言語反復。紿女家則曰男富。紿男家則曰女羙。近世尢甚。若輕信其言而成婚。則夫妻反目。至於仳離者有之。大抵。嫁娶固不可無媒。而媒者之言不可盡信如此。宜謹察於始

人之姑姨姊妹。及親戚婦人年老。而子孫不肖。不能供養者。不可不收養。然又須關防。恐其身故之後。其不肖子孫妄經官司。稱其人因饑寒而死。或稱其有遺下囊篋之物。官中受詞。必爲追證所擾。須於生前。白之於眾。質之於官。稱身外無餘物。凡要爲髙義之事者。必當預防之。

父祖髙年怠於管幹。多將財產均給子孫。若父祖出於公心。初無偏曲。子孫各能戮力。不事遊蕩。必至興隆。若父祖緣有過房之子。有前母后母之子。有子亡而不愛其孫。又有𨿽是一等子孫自有憎愛。凡衣食財物。亦有厚薄。致令子孫力求均給。其父祖於其中又有輕重。安得不起他日爭端。若父祖緣子孫內有不肖者。慮其侵害。不得已而均給者。止可逐時均給財谷。未可均給田產。若均給田產。彼以爲已分所有。必邀求尊長立契典賣。典賣旣盡。窺覷他房從而婪取。必至興訟。使賢子賢孫被其擾害。同於破蕩。不可不思。大抵人之子孫。或十數人皆賢。其中有一不肖。則十數均受其害。至於破家者有之。國家法令百端終不能禁。父祖智謀日出終不能防。欲保延家祚者。覽他家之已往。思我家之未來。可不修徳熟慮以爲長久之計耶

遺囑之文。皆賢明之人爲身後之慮。然亦須公平乃可以保家。如刼於悍妻黠妾。�後妻愛子。中有厚薄偏曲。或妄立嗣。或妄逐子。不近人情之事。不可勝數皆興訟破家之端也

處己

世事多更變。乃天理如此。今世人往往見目前稍稍榮盛。以爲此生無足慮。不旋踵而破壞者多矣。大抵天序十年一換甲。則世事一變。今不須廣論久遠。只以鄕曲十年前二十年前比論目前。其成敗興衰。何嘗有定勢。世人無遠識。凡見他人興進。及有如意事。則懷妬。見他人衰退。及有不如意事。則譏笑。同居及同鄕人。最多此患。若知天下事無定勢。則自慮之不暇。何暇妬他人

應年髙饗富貴之人。必須少壯之時。嘗盡艱難。受盡辛苦。不曾有自少壯饗富貴安逸至老者。早年登科及早年受奏補之人。必於中年齟齬不如意。卻於暮年方得榮達。或仕宦無齟齬。必其生事窘薄。憂饑寒。慮婚嫁。若早年宦達不歷艱難辛苦。及承父祖生事之厚。更無不如意。多不獲髙壽。造物乘除之理。類多如此。其間亦有始終饗富貴者。乃是有大福之人。亦千萬人中。間有之。今人往往機心巧謀。皆欲不受辛苦。至終身享富貴。及其子孫。終於人力不能勝天

人生世間自有知識以來。卽有憂患不如意事。小兒叫號。皆其意有不平。自幼至少。至壯至老。如意之事常少。不如意之事常多。𨿽大富貴之人。天下之所仰羨以爲神仙。而其不如意處各自有之。與貧賤人無異。特所憂慮之事異爾。故謂之缺陷世界。以人生世間無足心滿意者。能達此理而順受之。則可少安

凡人謀事。𨿽日用至微者亦須齟齬而難成。或已成而敗。旣而復成。然後其成也永久平寧。無復後患。若偶然易成。後必有不如意者。造物微機。不可測度。如此。靜思之。則見此理。可以寬懷

人之性行𨿽有所短。必有所長。與人交遊。若常見其短而不見其長。則時日不可同處。若常念其長。而不顧其短。𨿽終身與之交遊可也。

凡人行已公平正直。可用此以事神。不可恃此以慢神。可用此以事人。不可恃此以傲人。𨿽孔子亦以敬鬼神事大夫畏大人爲言。況下此者哉。彼有行已不當理者。中有所慊。動輒知畏。猶能避遠災禍以保其身。至於君子而偶罹於災禍者。多由自負以召致之耳

人有詈人而人不答者。必有所容也。不可以爲人畏我而更求以辱之。人或起而我應。恐口噤而不能出言矣。人有訟人而人不校者。必有所處也。不可以爲人畏我而更求以攻之。爲之不已。人或出而我辧。恐理虧不能逃罪矣

同居之人。或往來須揚聲曳履。使人知之。不可默造。慮其適議我。彼此慚愧。況其間有不曉事之人。好伏於幽暗處以伺人之言。此生事興爭之端也。凡人居僻靜不可輒譏人。必慮有聞之者。俗謂墻壁有耳是也

人家不和。多因婦女以言激怒其夫及同輩。蓋婦女所見不廣遠。不公平。所謂舅姑伯叔妯娌皆假合彊爲稱呼。非爲天屬。故輕於割恩。易於修怨。非丈夫有遠識。則爲其役而不自覺。一家之中。乖變生矣。於是兄弟子侄隔屋連墻。至死不往來者。有無子而不肯以猶子爲後。有多子而不與兄弟者。有不卹兄弟之貧。養親必欲如一。寧棄親而不顧者。葬親亦欲均費。寧畱喪而不葬者。其事多端。不可槪述。亦有遠識之人。知婦女之不可諫誨。而外與兄弟相愛。私救其所急。私賙其所乏。不使婦女知之。彼兄弟之貧者𨿽怨其婦女。而愛其兄弟。至於分析不敢以貧而貪愛兄弟之財產者。蓋由不聽婦女之言。而先施之厚。因以得兄弟之心也

婦女易生言語者。多出於婢妾。婢妾愚賤。尢無見識。以他人之短言於主母。若婦女有見識。能一切勿聽。則虛佞之言不復敢進。若聽信之。從而愛之。則必再言之。又言之。使主母與人遂成深讎。而婢妾方且得志。奴隸亦多如此。若主翁聽信。則房族親故皆大失歡。而善良之僕。佃皆翻致誅責矣

士大夫之子弟。苟無世祿可守。無常產可依而欲爲仰事俯育之計莫若爲儒。其能習儒業者。命運亨通。可以取科第置富貴。次可以訓導受束脩之俸。否則事筆紮代箋簡之役。次可以習點。讀爲童蒙之訓。如不能爲儒。則巫醫僧道農啇伎藝可以養生。不至於辱先。皆可爲也。子弟之流蕩至於爲乞丐竊盜。此最辱先之甚。世人有爲之而不自愧者何哉

凡人生而無業。及有業而喜於安逸者。家富則習爲下流。家貧則必爲乞丐。凡人生飲酒無度。食物無算。好淫濫習博奕者。家富而致於破蕩。家貧而必爲竊盜。

治家

夜間覺有盜。便須直言有盜。徐起逐之。盜必且竄。不可乘暗擊之。恐盜之急以刀傷我。及誤擊自家之人。若持燭見盜擊之猶庶幾。若獲盜已受拘執。自當凖法勿歐傷

刼盜𨿽小人之雄。亦自有識見。如富家平時不刻剝。又能樂施。又能種種方便。當兵火擾撓之際。猶得保全。至不忍焚毀其屋。凡盜所決意焚掠者。皆積惡之人。宜自省也

茅屋須常防火。大風須常防火。積油物積石灰須常防火。此類甚多。切宜仔細

富人有愛其小兒者。以金銀珠寶之屬飭其身。小人有貪者於僻靜處壞其性命。而取其物。𨿽聞於官寘於法何益。小兒非有壯夫攜抱。不可令遊行街巷。恐有誘略之人

淸晨早起。昏晚早睡。可防婢僕姦盜。婢妾若與主翁親近。多挾此私通。僕輩。有子則以主翁借口。畜愚賤之裔至破家者。多矣。凡有婢妾。不可不謹其始。而防其終

人有婢妾不禁出入。至與外人私通有姙。不正其罪而不遽逐去者。往往有於主翁身故之後。言是主翁遺腹子而求歸宗。旋致興訟。世俗所宜謹此。免累後人。

婦女多妬。有正室者少蓄婢妾。蓄婢妾者多無正室。夫蓄婢妾者。內有子弟。外有僕隸。皆當關防。制以主母猶有他事。況無所統轄。以一人之耳目臨之。豈難欺蔽哉。暮年尢非所宜。使有意外之事當如之何。

夫置婢妾教歌舞。使侑樽以爲賓客之歡。切勿蓄姿貌過人者。慮有惡客起覬覦之心。必欲得之。逐獸則不見泰山。苟勢可以陵我則無所不至。綠珠之事。在古可鑑。近世亦有之。不欲指其名耳

婢僕有頑狠全不中使令者。宜善遣之不可畱。畱則生事。主或過於歐傷。此輩或挾怨。爲惡有不容言者。婢僕有姦盜及逃亡者。宜送之於官。依法治之。不可私自鞭撻。亦恐有意外之事。或逃亡非其本情。或所竊止於微物。宜念其平日有勞。只略懲之。仍前畱備使令可也

婢僕有小過。不可親自鞭打。蓋一時怒气所激。鞭打之數必不記。徒且費力。婢僕未必知畏。惟徐徐責問。令他人執而打之。視其過之輕重。而定其數。𨿽不過怒。自然有威。婢妾亦自畏憚矣。壽昌胡倅彥特之家。子弟不得自打僕隸。婦女不得自打婢妾。有過則告之家長爲之行遣。婦女擅打婢妾則撻子弟。此賢者之家法也

婢僕有過。旣已鞭撻而使令。辭色如常。則無他事。蓋小人受杖方懷怨。而主人怒不釋。恐有輕生而自殘者

婢僕有無故而自縊者。若其身溫可救。不可觧其縛。須急抱其身令稍髙。則所縊處必稍寬。仍更令一人以指於其縊處。漸漸寬之。覺其气漸往來。乃可觧下。仍急令人吸其鼻中使气相接。乃可以蘇。或不曉此理而先觧其縊處。其身力重。其縊處愈緊。只一噓气便不可救。此不可不預知也。如身已冷不可救。或救而不蘇。當畱本處。不可移動。叫集鄰保以事聞官。仍令得力之人日夜同與守視。恐有犬鼠之屬殘其屍也。自刄不死。宜以物掩其傷處。或气絕亦當如前說。人家有井。於甃處宜爲缺級。令可以上下。或有墜井投井者可令人救應。或不及。亦當如前說。溺水投井而水深不可援者。宜以竹篙及木板能浮之物投與之。溺者有所執則身浮可以救應。或不及亦當如前說。夜睡�死及卒。死者亦不可移動

婢僕宿臥去處。當爲點檢。冬無風寒。夏無蚊蚋。以至牛馬六畜。遇冬寒各爲區處牢圈棲息之處。此其仁人之用心。物我爲一理也

蓄奴婢惟本土人最善。或病患。則有親屬爲之扶持。或非理自殘。有親以明其事。或婢妾無夫子兄弟可依。僕隸無家可歸。念其有勞不可不養。當預經官自陳則無患

雇婢僕須要牙保分明。牙保又不可令我家人爲之

買婢妾不可不細詢其所自來。恐有良人子女爲人所誘。若果然則告之於官。不可還與引來之人。恐自殘

佃僕婦女。有等於人家婦女小兒誘謔。莫令家長知而欲重息以生借錢谷。及借資物以濟急者。皆有心於脫漏必無還意。而婦女小兒不令家長知。則不敢取索。終爲所負。爲家長者宜常以此言諭之

尼姑道婆媒婆牙婆及婦人以賣買鍼灸爲名。皆不可令入人家。凡脫漏及引誘爲不羙之事。皆此曹也

人戶交易先憑牙人指出丘叚。參合契書文字。就問有無界至交爭。重疊典賣。次問有無暪昧尊卑。未曾分析。寡婦幼子執憑交易。有無諸般違礙方可成契。必親見其押字書契。交錢必有知證。已成契後。宜卽投印管業割稅。若因循不割稅入戶而爲人告論。以致拘沒官府。條令昭然。惟交易一事最爲詳明。蓋欲以杜爭端也。而人戶不悉。乃至違法交易。不印契。不離業。不割稅。以致重疊交易。詞訟連年不決。豈非自取其辜哉

凡鄰近利害之產。欲得之。宜增其價。不可恃勢執其親鄰。及從典至賣。及無人敢買。而欲低折其價。萬一他人買之。則悔且無及。亦爭訟之由也

凡交易必須項項合條。卽無後患。不可以人情契密不爲之防。或失歡則成爭端。如交易取錢未盡。及贖產不曾取契之類。宜卽理會去著。或卽聞官以絕將來詞訟。切戒切戒。

貧富無定勢。田產無定主。有錢則買。無錢則賣。買產之家當知此理。不可苦抑賣產之人。蓋人之賣產。或缺食。或負債。或疾病。或死亡。或婚嫁爭訟。欲百千之用。則鬻百千之產。若買產之家。卽還其直。𨿽轉手無存。且了其欲用。而爲富家不仁之人。知其欲用之急。則陽距陰鉤之。以重扼其價。旣成契則姑還其直之半。則延自變量日辭以未辦。或以此﹖夕少。或以米谷他物髙價補償。而出產之家必是窘乏。所得零微。隨卽耗散。向之準擬以辦此事。今不復辦矣。而又往來取討跋涉之費出乎其中。彼富家方自喜以爲善謀。不知天道好還。有及其身而獲報者。縱不及其身而及其子孫。富家多不之悟。豈不迷哉

貪並之家。恃其豪彊。見有產之家子弟昏愚不肖。及有緩急。多是將錢彊以借與。或始借之時。設酒食以媚悅其意。或旣借之後。歷數年而不索。待其息多。又設酒食以誘。使之轉息並爲本錢而又生息。又誘勒其將田產折還。於條𨿽幸免。天网不漏。諺云。富兒更替做。疊相報也

有輕於舉債者不可借。必是無藉之人。已懷負賴之意。凡借人錢谷。少則易償。多則易負。故借多者𨿽力可還。亦不肯還。寧以所還之資爲爭訟之費者多矣

凡人之敢於舉債者。必謂他日之寬余可以償也。不知今日之無。他日何爲而有。譬如百里之路。分爲兩日行。則兩日可辦。若以今日之路使明日並行。𨿽勞亦不可至。無遠識之人。求目前寬余而那積在後者。無不破家也

凡有產必有稅賦。須是先畱輸納之費。卻將餘剩分給。日用。所入或薄。只得省用。不可侵支。臨時官中追索。未免舉償充息。以致耗家。大抵曰貧曰儉。自是賢徳切不可以此爲愧。若能知此。則無破家之患矣

納稅𨿽有省限。須早納爲安。如納苗米若不趁晴早納。或值雨連日。將如之何。然州縣多有不體量民力。如納米初時又要幹白加量。後且濕惡減量。又折爲低價。如納稅絹物帛。初時必欲重厚實者。後來見納數少。則放行折納。人戶攬子較量前後輕重。不肯攙先送納。致被�道追擾。惟鄕曲賢者自求省事。不以毫未之較遂愆期也

人有紏率錢物造橋修路及造渡船。宜隨力助之。不可謂捨財不見獲福而不爲。且如道路旣成。吾之晨出暮入。過橋乘渡。並無疏虞。皆所獲福也人之經營財利。偶獲厚息以致富厚者。必其命運亨通。造物者陰隲致此。其間有見他人獲息之多。致富之速。則欲以人事彊奪天理。如販米則加之以水。賣鹽則夾以灰。賣漆則和以油。賣藥則雜以他物。如此等類不勝其多。目下得其嬴余。其心欣然。不知造物者隨卽以他事取去。終於貧乏。所謂人力不能勝天。大抵轉販經營。先存心地。凡物貨必眞。又須敬惜。不貪厚利。任天理如何。𨿽目下所得之薄。必無後患矣

起造屋宇。最人家至難之事。年齒髙大。世事諳曉。於起造一事。猶多不悉。況未更事。其不因此破家者幾希。蓋造屋之時。必先與匠者謀。匠者惟恐主人憚費而不爲。則必小其規模。節其費用。主人以爲力可辦。銳意爲之。匠者則漸增廣其規模。至數倍其費而屋猶未及半。主人勢不可中輟。則揭債售產。匠者方喜興作之未艾。工鏹益增。余常勸人起屋宇。須十數年經營以漸爲之。則屋成而家富自若。蓋先定基址。或平髙就下。或增卑爲髙。或築墻穿池。逐年漸爲之。期以十餘年而後成。次議規模之大小。材木之若干。必籍其數。逐旋收買備足。期以十餘年而畢備。次議瓦石之多少。皆預以漸而儲之。𨿽工雇之費。亦不取辦於倉卒。故屋成而家富自若也

家禮

冠禮略

男冠

男子年十五至二十。皆可冠

溫公曰。古者二十而冠。所以責成人之禮。蓋將責爲人子。爲人弟。爲人臣。爲人少者之。行於其人。故其禮不可以不重也。近世以來。人情輕薄。過十歲而總角者少矣。彼責以四者之。行。豈知之哉。往往自幼至長。愚騃若一。由不知成人之道故也。今𨿽未能遽革。且十五以上俟其能通孝經論語。粗知禮義。然後冠之。其亦可也

必父母無期以上喪。始可行之

文公曰。大功未葬者。亦不可行

女笄

笄女子許嫁笄。母爲主

文公曰。年十五𨿽未許亦笄

婚禮略

主婚

男子年十六至三十。女子年十四至二十。

溫公曰。古者男三十而娶。女二十而嫁。今令文男年十五女年十三以上。並聽婚嫁。今爲此說。所以參古今之道。酌禮令之中。順天地之理。合人情之宜也

身及主婚者無期以上喪。乃可成婚

文公曰。大功未葬。亦未可主婚。凡婚則以族人之長爲主

必先使媒氏往來通言。女氏許之。然後納采

溫公曰。凡議婚姻。必先察其父母與婦之性。行及家法何如。勿苟慕其富貴。壻苟賢矣。今𨿽貧賤。安知異時不富貴乎。苟爲不肖。今𨿽富貴。安知異日不貧賤乎。婦者。家之所由盛衰也。苟慕一時之富貴而娶之。彼挾其富貴。鮮有不輕其夫而傲其舅姑。養成驕妬之性。異日爲患。庸有極乎。借使因婦財以致富。依婦勢以取貴。苟有丈夫之志气者能無愧乎。又世俗好於𦇤褓童幼之時輕許爲婚。亦有指腹爲婚者。及其旣長。或不肖無賴。或身惡疾。或家貧凍餒。或喪服相仍。或從官遠方。遂至棄信負約。速獄致訟者多矣。是以先祖太尉嘗曰。吾家男女。必俟旣長。然後議婚。旣通書不數月必成婚。故終身無此悔。乃子孫所當法也

又曰。文中子曰。婚娶而論財。夷虜之道也。夫婚姻者。所以合二姓之好。上以事宗廟。下以繼後世也。今世俗之貪鄙者將娶婦。先問資裝之厚薄。將嫁女先問聘財之多少。至於立契約云某物若干。某物若干。以求售其女者。亦有旣嫁而復欺紿負約者。乃駔儈賣婢鬻奴之法。豈得謂之士大夫婚姻哉。其舅姑旣被欺紿。則殘虐其婦以攄其忿。由是愛女者務厚其資裝以悅其舅姑。殊不知彼貪鄙之人不可盈厭。資裝旣竭。則安用汝女哉。於是質其女以責貨於女氏。而貨有盡。而責無窮。故婚姻之家。往往終爲仇讎矣。是以世俗生男則喜。生女則戚。至有不舉其女者。用此故也。然則議婚姻有及於財者。皆勿與爲婚姻。可也

納采【納其采擇之禮卽今所謂定也】

主人具書。夙興奉以告於祠堂。乃使子弟爲。使者如女氏。女氏主人出見。使者。遂奉書以告祠堂。出以復書授。使者。遂禮之。使復命壻氏。主人復以告於祠堂

納幣【幣用色絹貧富隨宜令人更用釵釧羊酒】

具書遣。使如女氏。女氏受書復書。同納采之儀

親迎

前期一日。女氏使人張陳其壻之室。厥明壻家設位於室中。女家設次於外○初婚壻盛服。主人告於祠堂。遂醮其子而命之迎。婿出乘馬至女家俟於次。女家主人告祠堂。遂醮其女而命之。主人出迎。壻入奠鴈。姆奉女出登車。壻乘馬先婦車。至其家導婦以入。壻婦交拜就坐飲食畢。壻出。復入脫服。燭出。主人禮賓

婦見舅姑

明日夙興。婦見於舅姑。舅姑禮之。婦見於諸尊長。若冢婦則饋於舅姑。舅姑饗之。

廟見

三日主人以婦見於祠堂

壻見婦之父母

明日。壻見婦之父母。次見婦黨諸親。婦女禮壻如常儀

喪禮略

治棺

溫公曰。棺欲厚。然太厚則重而難以致遠。不必髙大。原地使壙中寬。易致摧毀。宜深。加之槨。𨿽聖人所制。自古用之。然板木歲久終歸腐爛。徒使壙中寬大。不能牢固。不若不用之爲愈也。孔子葬鯉有棺而無槨。又許貧者還葬而無槨。今不欲用。非。爲貧也。乃欲保安亡者耳

程子曰。雜書有松脂入地千年化爲茯苓。萬年化爲琥珀之說。蓋物莫久於此。故以塗棺。古人已有用之者

置靈座設魂帛

溫公曰。古者鑿木爲重以主其神。今令式亦有之。然士民之家未嘗識也。故用束帛依神謂之魂帛。亦古禮之遺意也。

世俗皆畫影。置於魂帛之後。男子生時有畫像。用之猶無所謂。至於婦人生時深居閨門。出則乘輜軿擁蔽其面。旣死豈可使畫工直入深室。揭面之帛執筆訾相。畫其容貌。此殊爲非禮。又世俗或用冠帽衣履裝飾如人狀。此尢鄙俚。不可從也

髙氏曰。古人遺衣裳必置於靈座。旣而藏於廟中。恐當從此說。以遺衣裳置於靈座。而加魂帛於其上可也。文公曰。三禮圖有畫像可考。然且如溫公之說。亦自合時之宜。不必過。泥於古也

立銘旌

以絳帛爲銘旌。廣絳幅。三品以上九尺。五品以下八尺。六品以下七尺。書曰。某官某公之柩。無官卽隨其生時所稱。以竹爲杠如其長。倚於靈座之右

喪杖

父喪杖用竹。母喪杖用木。

按五禮新儀曰。父杖竹。長與孝子心齊。助孝子之衰朽無力。竹有節。孝子有節哀之文。禮云。父喪杖竹。用自死竹爲之。謂竹性不可攺爲。竹斬斷而不能接續。蓋母有接人之體。其杖用木。能接續之意也。白虎通云。母喪用桐爲之。謂無根能生。又桐子生而不離枝葉。禮云。桐同也。取其同而有別。痛有致切也。敬親之道。故聖人以竹木別之。梧桐之子隨枝葉而生。取其母子無絕道也

成服

一曰斬衰三年

斬。不緝也。衣裳皆用極麄生布。旁及下際皆不緝。正服則子爲父也

加服。則嫡孫父卒。爲祖若曾髙祖承重者也。父。爲嫡子當爲後者也。

義服。則婦。爲舅也。夫承重則從服也。爲人後者。爲所後父也。爲所後祖承重也。夫爲人後。則妻從服也。妻爲夫。妾爲君也

二曰齊衰三年

齊。緝也。其衣裳制並如斬衰。但用次等生麄布緝其旁及下際

正服。則子爲母也。士庶之子。爲其母同。而爲父後則降也

加服。則嫡孫父卒爲祖母若曾髙祖母承重者也。母爲嫡子當爲後者也。義服。則婦。爲姑也。夫承重則從服也。爲繼母也。爲慈母。謂庶子無母而父命他妾之無子者。慈己也。繼母爲長子也。妾爲君之長子也

杖期

服制同上。但又用次等生布

正服。則嫡孫父卒祖在爲祖母也。降服則。爲父卒繼母嫁則己從之也。夫爲妻也。子爲父後。則爲出母。繼母無服。繼母出。則無服也

不杖期

服制同上。但不杖。又用次等生布

正服。則爲祖父母。女𨿽適人不降也。庶子之子爲父之母。而爲祖後則不服也。爲伯叔父也。爲兄弟也。爲眾子也。爲男女也。爲兄弟之子也。爲姑姊妹女在室及適人而無夫與子者也。婦人無夫與子者。爲其兄弟姊妹及兄弟之子也。妾爲其子也。加服。則爲嫡孫若曾元孫當爲後者也。女適人者。爲兄弟之爲父後者也

降服。則嫁母出母。爲其子。子𨿽爲父後。猶服也。妾。爲其父母也

義服。則繼母嫁母。爲前夫之子從己者也。爲�叔母也。爲夫兄弟之子也。繼父同居父子皆無大功之親者也。妾。爲君之眾子也。舅姑。爲嫡婦也

五月正服。則爲曾祖父母。女適人者。不降也

三月正服則。爲髙祖父母。女適人者不降也

義服則繼父不同居者。謂先同今異。或𨿽同居而繼父有子。己有大功以上親者也。其元不同居者。則無服

三曰大功九月

服制同上。但用粗熟布無負版

正服。則。爲從父兄弟。姊妹。謂伯叔之子也。爲眾孫男女也

義服。則。爲眾子婦也。爲兄弟子之婦也。爲夫之祖父母。伯叔父母。兄弟之子婦也。夫爲人後者。其妻。爲本生姑舅也

四曰小功五月

服制同上。但用稍細熟布

正服。則。爲。從祖祖父。從祖祖姑。謂祖之兄弟姊妹也。爲兄弟之孫爲從祖父從祖姑。謂從祖祖父之子。父之從父兄弟姊妹也。爲從祖父兄弟之子也。爲從祖兄弟姊妹。謂從祖父之子。所謂再從兄弟姊妹者也。爲外祖父母。謂母之父母也。爲舅。謂母之兄弟也。爲甥。謂姊妹之子。爲。從祖母。謂母之姊妹也爲同母異父之兄弟姊妹也

義服。爲從祖祖母也。爲夫兄弟之孫也。爲從祖母也。爲夫從兄弟之子也。爲夫之姑姊妹適人者不降也。女爲兄弟侄之妻已適人。亦不降也。爲娣姒婦謂兄弟之妻相名。長婦謂次婦曰娣。姒婦謂長婦曰姒婦也。庶子爲嫡母之父母兄弟姊妹嫡。母死則不服也。母出則爲繼母之父母兄弟姊妹也。爲庶母慈己者。謂庶母之乳養己者。爲嫡孫若曾玄孫之當爲後者之婦。其姑在則否也。爲兄弟之妻也。爲夫之兄弟也

五曰緦麻三月

服制同上。但用極細熟布

正服。則爲族曾祖姑謂曾祖之兄弟姊妹也。爲兄弟之曾孫也。爲族祖父族祖姑。謂族曾祖父之子也。爲從父兄弟之孫也。爲族父族姑。謂族祖父之子也。爲從祖兄弟之子也。爲族兄弟姊妹。謂族父子之所謂三從兄弟姊妹也。爲曾孫玄孫也。爲外孫也。爲從母兄弟姊妹。謂從母之子也。爲外兄弟謂姑之子也。爲內兄弟謂舅之子也

降服。則庶子爲父後者。謂其母。而爲其母之父母兄弟姊妹。則無服也

義服。則爲族曾祖母也。爲夫兄弟之曾孫也。爲族祖母也。爲夫從兄弟之孫也。爲族母也。爲夫從祖兄弟之子也。爲庶孫之婦也。士爲庶母。謂父妾之有子者也。爲乳母也。爲婿也。爲妻之父母。妻亡而別娶亦同。卽妻之親母𨿽嫁出猶服也。爲夫之曾祖髙祖也。爲夫之從祖祖父母也。爲兄弟孫之婦也。爲夫兄弟孫之婦也。爲夫從祖父母也。爲從父兄弟子之婦也。爲夫從兄弟之妻也。爲夫從父姊妹適人者不降也。爲夫之外祖父母也。爲夫之從母及舅也。爲外孫婦也。女爲姊妹之子婦也。爲甥婦也

一殤服

凡爲殤服以次降一等。凡年十九至十六爲長殤。十五至十二爲中殤。十一至八歲爲下殤。應服期者。長殤降服大功九月。中殤七月。下殤小功五月。應服大功以下以次降等。不滿八歲爲無服之殤。哭之以日易月。生未三月則不哭也。男子已娶。女子許嫁。皆不爲殤也。

凡男爲人後。女適人者。爲其私親。皆降一等。私親之。爲之也亦然。女適人者降。服未滿被出。則其本服。已除則不復服也。

作神主式

伊川程先生作神主式云。作主用栗。取法於時月日辰。趺方四寸。象歲之四時。髙尺有二寸。象十二月。身博三十分。象月之日。厚十二分。象日之辰。【身趺皆厚一寸二分】剡上五分爲圓首。寸之下勒前爲額而判之。一居前。二居後。【前四分後八分】陷中以書爵姓名行【曰某故某官某公諱某字某弟幾神主陷中長六寸圓一寸】合之植於趺【身出趺上一尺八分並趺髙一尺二寸】竅其旁以通中。如身厚三之一【謂圓徑四分】居二分之上【謂在七寸二分之上】粉塗其前。以書屬稱【屬謂髙曾祖考稱謂官或號行如處士秀才幾郎幾公】旁稱主祭之名【曰孝子某奉祀】加贈易世則筆滌而更之。【水以洗攺之】外攺中不攺

﹝見圖﹞

﹝見圖﹞

﹝見圖﹞

士喪禮疏曰。麻在首在要皆曰絰。分而言之。首曰絰。腰曰帶○問絰腰之制。朱先生曰。首絰大一搤。只是拇指與第二較小絞帶。又小於腰絰腰絰象大帶兩頭長。垂下鮫帶象革。帶頭一有彄子。以一頭串於中而束之。朱先生曰。首絰右本在上者��絰之制。以麻根處著頭。右邊而從頭前向左圍。向頭後卻就右邊。元麻根處相接。以麻尾藏在麻根之下。麻根搭在麻尾之上。有纓者以其加於冠外。須著纓方不脫落也。

﹝見圖﹞

�父八母服圖。同居�父齊衰不杖期。謂子無大功之親。從母適人所��亦無大功服。不同居繼父�繼母�父齊衰三月。謂先隨母與繼父同居後異者。元不同居者則無服�喪杖期。謂繼母嫁而子從子�育者。老不從或繼母出無服養母嫡母�母慈母齊衰三年。謂養同宗及遣棄之子同親母齊衰三年。謂妾生子喚父正室母曰嫡母齊衰三年服。是謂父再娶之母與親母同齊衰三年。妾無子妾子無母父命之爲母嫁。母�母齊衰杖期。謂父亡�母攺嫡嫁人者。其母爲子乃齊衰不杖期齊�杖期。謂父在而棄別被出之者。其母爲子乃齊�不杖期�母�母緦麻三月。謂小年�乳哺己者。謂之乳母。緦麻三月。父有子之妾所生子喚曰庶母。乙集四十九。

外族服圖

母舅【小功】

舅之子【緦麻】

甥婦【緦麻】

外祖【小功】妻父母【緦麻】

妻周年

女婿【緦麻】

外孫【緦麻】

母姨【小功】

姨之子【緦麻】

姑子【緦麻】

夫族服圖

夫伯叔【大功】

夫兄弟【大功】

妯娌【小功】

夫祖【大功】夫父母【三年】

夫三年

夫侄【小功】

侄婦【緦麻】

夫姑【小功】

夫姊妹【小功】

堂侄【緦麻】

五服之圖

三從

三從兄弟

三從

再從

從堂伯叔從堂兄弟從堂侄男

再從

從

堂伯叔祖堂伯叔

堂兄弟

堂侄男

堂侄孫

從

親

曾祖伯叔伯叔祖

親伯叔

親兄弟

親侄男

親侄孫

曾侄孫

親

髙祖始祖曾祖父母祖父祖母父母

己身

子婦

孫婦

曾孫

玄孫

親

曾祖姑

祖姑

親姑

親姊妹

親侄女

侄孫女

曾侄孫女

親

從

堂祖姑

堂姑

堂姊妹

堂侄女

堂侄孫女

從

再從

從堂姑

從堂姊妹從堂侄女

再從

三從

三從姊妹

三從

三從兄弟【緦麻三月其妻無服】

從堂伯叔【父母並緦麻三月服】

從堂兄弟【小功五月其妻無服】

從堂侄男【緦麻三月其妻無服】

堂伯叔祖【父母並緦麻三月服】

堂伯叔【父母並小功五月服】

堂兄弟【大功九月妻緦麻服】

堂侄男【侄小功五月服緦麻】

堂侄孫【緦麻三月其妻無服】

曾祖伯叔【父母並緦麻三月服】

伯叔祖【父母並小功三月服】

親伯叔【父母並齊衰不杖期】

親兄弟【齊衰不杖期婦大功】

親侄男【齊衰不杖期婦大功】

親侄孫【侄孫小功孫婦緦麻】

曾侄孫【緦麻三月其妻無服】

髙祖始祖【齊衰三月】

曾祖父母【齊衰五月】

祖父祖母【齊衰不杖期嫡孫承祖父同父祖母同母】

父母【斬衰三年齊衰三年】

己身【謂爲人後者父斬衰三年祖承重亦如之】

子婦【長子斬衰�子杖期��杖期眾婦大功】

孫婦【嫡孫杖期嫡婦小功庶孫三功婦三月服】

曾孫【緦麻三月】

玄孫【緦麻三月】

曾祖姑【緦麻三月姑夫無服】

祖姑【在室小功出嫁緦麻】

親姑【在室周年出嫁大功】

親姊妹【在室周年出嫁大功】

親侄女【在室周年出嫁大功】

侄孫女【在室小功出嫁緦麻】

曾侄孫女【在室緦麻出嫁無服】

堂祖姑【在室緦麻出嫁無服】

堂姑【在室小功出嫁緦麻】

堂姊妹【在室大功出嫁緦麻】

堂侄女【在室小功出嫁緦麻】

堂侄孫女【在室緦麻出嫁無服】

從堂姑【在室緦麻出嫁無服】

從堂姊妹【在室小功出嫁緦麻】

從堂侄女【在室緦麻出嫁無服】

三從姊妹【在室緦麻出嫁無服】

治葬

三月而葬。前期擇地之可葬者

溫公曰。古者天子七月。諸侯五月。大夫三月。士踰月而葬。今五服年月。敕王公以下皆三月而葬。然世俗信葬師之說。旣擇年月日時。又擇山水形勢。以爲子孫貧富貴賤愚賢壽夭盡系於此。而其爲術又多不同。爭競紛紜。無時可決。至有終身不葬。或累世不葬。或子孫衰替妄失處所。遂棄捐不葬者。正使殯葬實能致人禍福。爲子孫者。亦豈忍使其親臭腐暴露而自求利耶。悖禮傷義無過於此。然孝子之心慮患深遠。恐淺則爲人所挨。深則濕潤速巧。必求土厚水深之地而葬之。所以不可不擇也。或曰。家貧鄕遠不能歸葬。則如之何。公曰。子遊問喪具。夫子曰。稱家之有無。子遊曰。有無惡乎齊。夫子曰。有母過禮。苟無矣。斂手足形還葬。懸棺而窆。人豈有非之者哉。昔廉範千里負喪。郭平自賣營墓。豈待丰富然後葬其親。或在禮未葬。不變服。食粥。居廬。寢苫枕塊。蓋憫親之未有歸。故寢食不安。柰何捨之出遊。食稻衣錦。不知其何以爲心哉。世人又有遊宦沒於遠方。子孫火焚其柩收燼歸葬者。夫孝子愛親之肌體。故斂而藏之。殘毀他人之屍。在律猶嚴。況子孫乃悖謬如此。其始蓋出於羌胡之俗。浸染中華。行之旣久。習以爲常。見者恬然曾莫之怪。豈不哀哉。延陵季子子死。葬於嬴博之間。孔子以爲合禮。必也不能歸葬。葬於其地可也。豈不猶愈於焚毀乎。又曰。昔者吾諸祖之葬也。家甚貧不能具棺槨。自太尉公而下始有棺槨。然金銀珠玉之物。未嘗以錙銖入於壙中。將葬太尉公。族人皆曰葬者家之大事。柰何不詢陰陽。此必不可。吾兄伯康無如之何。乃曰。詢於陰陽則可矣。安得良葬師而詢之。族人曰。近村有張生者。良師也。數縣皆用之。兄乃召張生許以錢二萬。張生野夫也。世爲葬師。爲野人葬所得不過千錢。聞知大喜。兄曰。汝能用吾言。吾畀爾葬。不用吾言。將求他師。張曰。惟命是聽。於是兄自以己意處歲月日時及壙之淺深廣狹道路所從出。皆取便於事者。使張生以葬書緣飾之。曰。大吉。以示族人。族人皆悅無違異者。今吾兄年七十九以列卿致仕。吾年六十六。忝備侍。從。宗族之從仕者二十有三人。視他人之謹用。葬書。未必勝吾家也。前年吾妻死。棺成而斂。裝辦而行。壙成而葬。未嘗以一言詢陰陽家。迄今亦無他故。吾嘗疾陰陽家立邪說以惑眾。爲世患。於喪家尢甚。頃爲諫官嘗奏乞禁天下葬書。當時執政莫以爲意。今著玆論。庶俾後之子孫葬必以時。欲知葬具之不必厚。視吾祖。欲知葬書之不足信。視吾家。

程子曰。卜其宅兆。卜其地之美惡也。非陰陽所謂禍福者。地之美者。則其神靈安。其子孫盛。若培擁其根而枝葉茂理固然也。地之惡者。則反是。然則曷謂地之美者。土色之光潤。艸木之茂盛。乃其驗也。父祖子孫同气。彼安則此安。彼危則此危。亦其理也。而拘忌者惑以擇地之方位。決日之吉凶。不亦。泥乎。甚者不以奉先爲計。而專以利後爲慮。尢非孝子安厝之用心也。惟五患者不得不謹。須使他日不爲道路。不爲城郭。不爲溝池。不爲貴勢所奪。不爲耕犂所及也。一本云。所謂五患者。溝渠道路。避材落。遠井窯。按古者葬地葬日。皆決於卜筮。今人不曉占法。且從俗擇之可也。

穿壙

溫公曰。今人葬有二法。有穿地直下爲壙而懸棺以窆者。有鑿隧道傍穿土室而攛柩於其中者。按古惟天子得爲隧道。其它皆直下爲壙而懸棺以窆。今當以此爲法。其穿地宜狹而深。狹則不崩損。深則盜難近也。

刻志石

用石二片。其一爲蓋。刻云某人之墓。其一爲底。刻云某人諱某字某某州某縣人。父某母某。某年月日生。某年月日終。某年月日葬某地。以二石字面相向而以鐵束束之。埋之壙前近地面三四尺間。慮異時陵谷變遷。或誤爲人所動。而此石先見。則人有知其姓名者。庶能爲掩之也。

墳髙四尺。立小石碑於其前。亦髙四尺。趺髙尺許

溫公曰。按令式墳碑石獸大多寡𨿽各有品數。然葬者當爲無窮之規。後世見此等物。安知其中不多藏金玉耶。是皆無益於亡者。而反有害。故令式又有貴得同賤。賤不得同貴之文。然則不若不用之爲令矣。文公曰。今按孔子防墓之封。其崇四尺。故取以爲法。用司馬公說別立小碑。但石須闊尺以上。其厚居二之一。圭首而刻其面如志之蓋。乃略述其世系名字行實而刻於其左。轉及後。右而周焉。婦人則俟夫葬乃立。面如夫亡志蓋之刻云

三虞祭。葬之日。日中而虞。或墓遠。則但不出是日可也。若去家經宿以下。則初虞於所館行之。鄭氏曰。骨肉歸於土。魂气則無所不之。孝子其彷徨三祭以安之。葬時奠而不祭。但酌酒陳饌再拜而已。虞始用祭禮。卒哭則又謂之吉祭○遇

卒哭

檀弓曰。卒哭曰成事。是日也。以吉祭易喪祭。故此祭漸用吉禮。三虞後剛日卒哭

祔祭

檀弓曰。殷旣練而祔。周卒哭而祔。家禮用卒哭明日而祔

小祥﹝期而小祥﹞

自喪至此不計閏凡十三月。古者卜日而祭。今止用初忌以從簡易。鄭氏曰。祥吉也。大祥放此

大祥﹝再期而大祥﹞

自喪至此。不計閏凡二十五月。亦止用第二忌日祭

禫﹝大祥之後中月而禫﹞

自喪至此。不計閏月。二十七月。文公曰。間一月也。鄭氏曰。澹澹然平安之意

溫公曰。士虞禮中月而禫。鄭注曰。中猶間也。禫祭名也。自喪至此凡二十七月。所謂中月而禫者。蓋禫祭在祥月之中也。歷代多從鄭說。今律勑三年之喪。皆二十七月而除。不可違也。文公曰。二十月祥後便禫。看來當如王肅之說。於是月禫徙月樂之說爲順。今從鄭說。𨿽是禮宜從厚。終未爲。當

祭禮略

時祭﹝用仲月﹞

孟春下旬之首。擇仲月三旬各一日。或丁或亥

溫公曰。王制大夫士有田則祭。無田則薦。注祭以首時。薦以仲月。今國家惟享太廟用孟春。自周六廟濮王廟皆用仲月。以此私家不敢用孟春

髙氏曰。何休曰。有牲曰祭。無牲曰薦。大夫牲用羔。士牲用豚。庶人無常牲。春薦韭。夏薦麥。秋薦黍。冬薦稻。韭以卵。麥以魚。黍以豚。稻以鴈。取甚新物相宜。凡庶饈不踰牲。若祭以羊。則不以牛爲饈也。今人鮮用牲。惟設庶饈而已

文公曰。凡祭主於盡敬愛之道。誠而已。貧則。稱家之有無。疾則量筯力而行之。財力可及者。自當如儀

冬至祭﹝始祖﹞

程子曰。此厥初生民之祖也。冬至一陽之始。故象其類而祭之

立春祭﹝先祖﹞

程子曰。初祖以下髙祖以上之祖也。立春生物之始。故象其類而祭之

季秋祭﹝禰﹞

程子曰。季秋成物之始。亦象其類而祭之。繼禰之宗以上皆得祭。惟攴子不祭

文公曰。某家舊時時祭外。有冬至立春季秋三祭。後以冬至立春二祭。始祖之祭似禘。先祖之祭似祫。於理似僣。覺得不安。遂已之。至於季秋依舊祭禰

忌日祭

文公母夫人忌日著黔墨布衫。其巾亦然。問今日服色何謂。曰。豈不聞鴽子有終身之喪

墓祭

三月上旬。擇日而祭之

文公曰。古人無墓祭。唐人亦不見有墓祭。但是拜掃而已。或問墓祭祭后土否。曰。就墓外設位而祭。冠婚喪祭。四禮之廢已久。是可哀已。按季氏居家必用。初捲略載文公家禮。其意甚善。又按秦氏。本不載。別載孫氏薦饗儀範。今觀文公家禮。非可妄損益。近世士大夫家能行之者。詳見本書全帙。於祭禮一條。孫氏家儀。亦可參擇用之。故並存於後

孫氏薦饗儀範

序略曰。先王之制祭禮也。不欲數。數則煩。不欲疏。疏則怠。君子濡春露履秋霜。必有淒愴悚惕之心。是故春禘秋嘗。夏商相襲。周公以禘爲王者之祭。易名曰祠。而魯人始殺而嘗。閉蟄而烝。至於春以韭卵。夏以魚麥。秋以豚黍。冬以稻鴈。𨿽庶人不得廢時薦也。經曰。祭從生者。蓋視子孫之爲大夫爲士爲庶人也。傳曰。祭從先祖。又重於子孫攺作也。禮固不敢輕議。酌古參今。惟其宜。惟其稱。或庶幾焉。故取上士祭饗之時。傳古士庶人之禮。著孫氏薦饗儀範。實取有田則祭。無田則薦之義。𨿽貧窶衣食不充。亦可求仁者之粟力行之。所以標顯孫氏者。猶唐範傳正時饗儀行之於家。使子孫奉以周旋云爾。紹興三年孫偉敍

時月第一

正月朔旦。三陽交泰。萬物發生。乃人道報本反始之時。爲一歲初祭

春薦。以淸明節日

夏薦。以五月五日

秋薦。以九月九日

冬薦。以冬至日。並歲旦一歲共五祭

世俗以冬至後一百五炊熟不火食。以待淸明攺火。謂之寒食。蓋晉風因介子推。逃文公之祿。文公焚山久而成俗。今河東士民以棗面爲炊餅。貫柳枝於戶上。號曰子推。遂變爲寒食節。天下往往不以爲非。漢並州剌史周舉嘗作文辧之。久而難變也。俚儒又緣開元拜掃之儀。於是日野祭。尢違典訓。亦數百年矣。今之淸明日爲春薦。四時薦饗並寢。若子孫得路歸守丘墓。則在家薦饗畢。詣神道灑掃展省。【城外望拜掃除墓左右蕪穢外望再拜而退不攜酒饌行】

自漢至唐。臣庶饗祭。皆避孟月。或以二分。或以二至。或以社。或以蠟日。社與蠟唐人固嘗論其失矣。但上世以來。多用歲旦冬至爲合祭。八節爲薦新。疏數又不常。亦有故輒廢。率不合禮。今於四時折中。以傳禴祠烝嘗之義云

版位第二

唐諸家祭儀。皆用開元禮。文武官六品以下。達於庶人。祭於正寢。國朝士族相因。凡登朝籍。皆得祭三世。偉家祭三世。亦數十年。古之朝天子者。謂之大夫。蓋今之朝臣也。固當尊祖矣

古者士大夫皆有家廟。旣虞則作主。刻官封名氏。今以祭寢之禮參酌。以栗木作牌子。髙一尺三寸半。曾祖曰曾大考官封。妣曰。夫人某郡某氏。祖曰大考官封。妣曰。某郡某氏。父曰顯考官封。妣曰某郡某氏。匣而藏之。遇薦饗則俟排辦訖。祭主捧而置於幾。祭畢復藏之其匣。於正寢側室奉香火。旦朝之【謂晨興盥櫛罷冠帶入室上香肅拜而退】眉山。劉氏曰。虞者旣葬返哭而祭也。蓋未葬則柩猶在殯。旣葬則返而亡焉。則虞度其神气之返。於是而祭以安之。且爲木主而托之。以憑依焉。故謂之虞主。嘗求之傳注。謂天子九虞。以九日爲節。諸侯七虞。以七日爲節。大夫五。士三。由是言之。旣葬而虞。虞而卒哭。降殺有等。自春秋末世。大夫僣用諸侯七虞之禮矣。後代循習莫究其義。而世俗遂以親亡以後。每七日必供佛飯僧。以爲是日當於地府見某王者。吁。古人七虞之說。乃如是哉。故世之治喪者。未葬則當朝夕奠。朔望殷奠。旣葬則作主虞祭。不必惑於浮屠齋七之說。庶乎可謂祭之以禮矣

四時薦享。肆筵設幾。謂如南向之寢。則曾祖坐在其中。以東爲上。祖座在東。考座在西。皆以北爲上。東向西北向之寢放此。廟祭則東向位爲尊。今薦儀也。所以不同

忌日質明。設幾筵於正寢。捧位版置幾上祭畢伏歲皆如上儀

薦饌第三

春薦韭卵【以韭爲俎以卵饈饌】

夏薦麥魚【以新面爲炊餅以鯽鯉魚饈饌】

秋薦豚黍【以新黍粟米炊餅侑蒸豚】

冬薦稻鴈【以新粳米炊飯侑蒸鴈無鴈則以雞鵝鴨代之】

四時薦新外。兼以雞羊鹿豕共造熟食五品。時果五品【無果實處煎粉餌以爲之】菜五品【菘芥蘆萌蕪菁荀蕨隨土地所有】

薦新之日。或有珍饌異果【謂本艸或食經中所載者】並聽兼列。禮曰。庶人無故不食珍。必先祭饗也

祭饌皆女婦主之。或有故【謂疾病】卽用庖人。子孫躬親廚爨監視

薦饗之味貴於新潔。稱家有無。太丰則近乎僣侈。太儉則近乎迫隘。皆君子所不取。惟丰潔所中可以常守。禮𨿽王公大饗。不用褻味。不貴多品。今寢薦廟祭不同。廟祭乃有養牲外首之儀。今時饗止用熟食五品。參酌折中。不可增減。有力則豕一羊一。前祭一日宰之。無力則度。斯儀宜用物。巿肆售之

忌日以雞魚羊豕。隨屠肆所有之味。造熟食五品

每月朔旦於藏版匣之室中。設時果五品盤醆三副。以淸酌獻

祝辭第四【隨時於官封某公下攺用】

元旦云﹕維某年歲次某甲子。某月某甲子朔旦【他節卽云某甲子朔某日甲子】嗣曾孫具官某【無官卽稱名一】敢昭告於曾大考官封某公。伏以禴祠烝嘗。四時之薦祭義。蓋秉周禮人道之遺夏正。永推報本之誠。莫大致嚴之重。謹於疏怠。不敢越踰。酒醴��。牢饌馨潔。祗率惟恪。仰冀鑑歆。尙饗○

淸明云﹕伏以惟春之和。萬物秀茁。獻韭以卵厥有故常。謹以淸明。祗率祠事。致嚴斯恪。仰冀降歆。尙饗○

端午云﹕伏以仲夏嘗麥。侑以鮮鱗。厥有故常。不敢不謹。謹以端午。祗率禴事。致嚴斯恪。仰冀鑑歆。尙饗○

重九云﹕伏以農夫之慶。百谷用成。黍稷馨香。適當時薦。謹以重九。祗率嘗事。致嚴斯恪。仰冀鑑歆。尙饗○

冬至云﹕伏以閉蟄而烝。蓋有古制歲之義。實見於經。維日至之迎長。乃周家之正月。謹以冬至。祗率烝事。薦稻之恪。仰冀鑑歆。尙饗○

忌日云﹕維某年歲次某甲子。某月甲子朔。某日甲子。嗣曾孫具官某。敢昭告於曾大考。官封某公。伏以四時攺易。忌日在辰。恭設幾筵。仰思教誨。終身之慕。言不勝情。尙饗。偉逮事曾門而繼家嫡。故其忌日之辭如此。不逮事大考以上。則攺用下辭。恭設幾筵。謹陳薄禮。庶或來格。克鑑微誠。尙饗

眉山劉氏曰。或問伊川先生曰。忌日祀兩位否。先生曰。只一位。愚謂家庭之祭。與國家祀典不同。家庭晨夕旦望於父母之敬。未嘗舉一而廢一也。魯人之祔也合之。孔子以爲善。忌祭何得不然。故忌祭仍當兼說考妣。若祖考忌日。則祝辭末句增曰。謹奉妣某氏夫人配。妣忌日。則曰。謹奉以配考某公。後之君子。更宜審擇。夫祭者。孝子所以饗親。義所以致嚴也。自漢魏以來。諸家祭法。有迎神送神之儀。乃在廟中。禮𨿽樂以迎來。哀以送往。亦廟祭屍出入之事。今時薦。但以祝文致誠而已

器服第五

祭器尙質素。貴純潔。古之廟制。鼎俎籩豆奇耦有差。生時饗用之物。事死如事生。故以生時用器奉之。近世用盤盞碗碟亦斯義也。今每位用盞子十。或圓徑六寸。素木加漆。或丹或黑鉛錫銅廂之。庶可耐久。不及漆素木亦可。貧不能具。卽五事【十則六薦熟食果蔬各爲二事五則半比】盤盞一【或銅或錫或用陶器】碗二【制度如盞子而深一以飯一以羹】

祭服。有官者服其賜服。無官者服深衣【依禮記制度布爲之】

行事第六

祭前二日。修具排辦濯器皿

前一日致齋【爲不飲酒食肉弔喪問疾若官守則托疾在假一日】

祭之日。雞初鳴。興盥櫛。服其服。入祭室。具燈燭陳酒樽列祭饌訖。雞二鳴行事

癸之日。三鳴。初獻。詣藏匣前焚香。捧位版置於所設之座。躬親酌酒於盞。三上香。跪奠酒於幾上。【以洗承之】俛伏興再拜。跪。讀祝文。又俛伏興再拜。復位。亞獻。躬親酌酒於盞跪奠。俛伏興再拜。終獻如亞獻之儀。若一人兼行三獻。每奠皆如上儀。仍依昭穆次序。【三代各設一座】先曾祖。次祖。次考。皆畢。卽於燈燭上焚祝文。再拜。捧位版藏之。訖。退

遇忌辰設凡筵一所。質明陳酒樽祭饌畢。祭主詣藏匣捧位版置凡上再拜。三上。酌酒於盞跪奠。俛伏興再拜。跪讀祝文。俛伏興再拜。少頃【如人行一里久】再奠俛伏興再拜。焚祝文。捧位版藏之。訖。退

每月朔旦。初。酌酒。三上香。跪奠。俛伏。。鞠躬。禱曰。某月朔旦。嗣曾孫某。謹以淸酌。獻曾大考顯考。【各舉官稱】伏乞歆格。再酌再奠。三酌三奠畢。凡在位子孫作一列再拜訖。退

夫祭儀以致誠爲本。中禮爲文。所爲洞洞屬屬然。在其孝欽爾。有子弟卽分三獻。祭日前期相與講習。闕則祭主獨爲之。行事時無太亟急無太舒緩。急則紛紜舛錯。緩則跛倚。不能卒事矣。凡薦饗以雞二鳴行事。有官守。冬至正旦以雞初鳴。【半夜盥櫛】月朔以雞三鳴行事。忌日祖考去給假曾在疾在假一日。近世焚楮泉及下裏僞物。唐以前無之。蓋出於王玙輩牽合寓焉之義。數百年間俚俗相師。習以爲常。至於祀上帝亦有用之者。皆浮圖老子之徒。欺惑愚眾。天固不可欺。乃自欺爾。士大夫從而欺其先。是以祖考爲無知也。顏。曾公嘗不用矣。惜乎不以文字導愚民焉。偉今一切斥去之。有違此訓。非孫氏子孫也

季明趙氏族葬圖

凡爲葬九世之塋。當以祖墓分心。南北空四十五步。使可容昭穆之位。分心空五十四步。可容男女之殤位。東西不必預分。臨時量所葬人數裁酌。

趙氏族葬之圖

﹝見圖﹞

族葬圖說

宗法之壞久矣。人之族屬。散無統紀。𨿽奉先之祀。僅伸於四親。而袒免以還。不復相錄。能知同享其所自出者寡矣。幸而周禮不泯。族葬之類。猶有一二存者。如祖塋拜掃。疏遠咸集。餕福祚。相勞苦。序間闊。尙可見同宗之意也。但葬者惑於流俗。困於拘忌。冢墓叢雜。昭穆淆亂。使不可辧識。又或子孫丰顯。恥葬下列。別建兆域。以遠其祖。是皆可恨也已。今取墓大夫冢人之義。參酌時宜。爲之圖說。藏於祠堂以遺宗人。俾凡有喪。按圖下葬。無事紛紛之說焉。蓋家之祭。止於髙曾祖考。親親也【按朱文公家禮詞堂章當爲四龕以奉先世髙祖考妣居從西第一龕曾祖考妣次之祖考妣又吹之考妣居東龕嗣子易世則�近祧毀焉其親盡者埋神主於墓所或祠堂兩階之間】墓之葬則以造塋者爲始祖【謂從他國遷於此地沒則子孫始造塋而葬者也墓居塋之中央北首妻沒則祔其右有繼室則妻居左而繼室居右二人以上則左右以次祔焉其有子之妾又居繼室之次亦皆與夫同封按禮𨿽以地道尊右而葬法周禮昭穆之制昭穆尙左故不得不遵用焉】子不別嫡庶。【不分孰爲妻及繼室所出孰爲��所出】孫不敢卽其父。【不分兄或弟所生。及嫡庶貴賤也】皆以齒列昭穆。【諸子。尊祖之東南昭位。北首並列。以西爲上。其正妻繼室。有子之妾。各祔其夫之東。仍皆與夫同封。諸孫葬祖之西南穆位。北首並列以東爲上妻繼室有子之妾各祔其夫之西。余與昭同。凡昭穆之墓每一列。自墓分心南北相去各九步法陽數也每列東西則不可預分蓋其所葬人數多寡難於前定也。若夫貴之與賤碑表存焉。爲人子弟者不可以此而不序天倫哉】尊尊也。【知有其祖而不敢私祔其父也】曾玄而下左右祔。【諸曾孫。不分何房所出皆序齒列葬子之南。玄孫。序齒列葬孫之南】以其班也。【左。皆曰昭。右。皆曰穆】昭與昭並穆與穆並。【兄弟同列。祖孫同班。在昭位則用昭制在穆位則用穆制也】百姓可行也。【六世孫。在曾孫之南。七世孫在玄孫之南。八世孫在六世之南。九世孫。在七世之南𨿽至百世亦皆可祔焉】昭尙左。穆尙右。貴近尊也。【以近祖墓爲上】北首。詣幽冥也。妻繼室無所出。合祔其夫。崇正體也。妾從祔【妻曰合。妾曰從。】母以子貴也。【有子則然】降女君。明貴賤也。【按韓魏公葬所生母胡氏。其柩退適夫人之地尺許。故令謂凡妾之柩。當比正妻繼室稍南。】與夫同封。示系一人也。其黜與嫁。𨿽宗子之母不合葬。義絕也。男子長殤。居成人之位。十有六。爲父之道也。中下之殤處祖後。示未成人也。【十六至十九。爲長殤。十二。至十五。爲中殤。八歲。至十一。爲下殤。凡爲婚娶。卽爲成人。按周禮周人以殷之棺槨葬長殤以夏后氏之堅周葬中殤下殤又曰下殤葬於園輿機而往不棺斂於宮中自周公時已不輿機卽葬於墓然尙有以見古人視長殤與中下之殤禮亦異矣。故今以長殤。居成人之位。中殤已娶亦然。其未娶者。與下殤葬祖之北稍東。殤女葬祖之北稍西。祖墓正北。不可下穴。其地東西空三步象三才也凡殤是祖之子與女其墓去祖比六步若孫則在祖之北孫女在女之北曾玄而下皆重行南首每一列自墓分心南北亦相去六步法陰數也蓋昭穆前引用陽數殤後引用陰數凡葬此者男子先沒則居西後沒者次其東女子先沒則居東後沒者次其西皆不以齒爲序按周禮先王之�子孫從葬而諸侯之祔者則前引大夫士之祔者則後引蓋前貴後賤一以爵爲尊卑同朝廷之禮也若後世長庶之冢其制不應乃爾祖當以齒之序而令成人前引殤後引亦不失禮意矣】

序不以齒。不期夭也。【如弟先葬而畱兄之穴。則是預期其兄夭殤也】男女異位。法陰陽也。【男居祖北之�女居祖北之西】而昭穆必以班。不可亂也。【男女𨿽異位而二位東西相照必使每行共爲一列】祖北不墓。避其正也。【嫌其當祖之首】葬後者皆南首。惡其趾之向尊也。嫁女還家。以殤處之。如在室也。【按程子曰棄女還家以殤穴葬之故今啟穴在殤女位】妾無子猶陪葬。以思終也。【始祖之妾無子者亦陪葬子之西稍北南首子之妾與諸女相直而在祖妾之北孫之妾與孫女相直在子妾之北曾玄以下每列盡然而皆南首先葬者居東後葬者次其西不以娣姒年齒爲序按禮古之公卿大夫爲貴妾服緦士妾有子亦服之則公卿貴妾無子猶服也今之妾其無所出者生享諸母之尊�與路人不異據經揆義竊所未安故列諸塋內以廣愛親之意焉】族葬者。所以尊遠祖。辧昭穆。親逖屬。宗法之遺意也。爲子孫而葬其親。苟非貧乏塗遠。不祔於祖。與祔而不以其倫。則視死者爲不物矣。其如焚屍沈骨。委之。烏鳶。孰不可忍也。尙何望其能事祖與宗人哉。嗚呼。去順效逆。葬不以禮。繩以春秋誅心之法。其亦難乎免矣

居家必用事類全集﹝元﹞無名氏編撰

丙集

仕宦

文公小學書嘉言篇

呂氏童蒙訓曰。事君如事親。事官長如事兄。與同僚如家人。待羣吏如奴僕。愛百姓如妻子處官事如家事。然後能盡吾之心﹑如有毫末不至。皆吾心有所未盡也○或問簿。佐令者也。簿所欲爲。令或不從﹑柰何。伊川先生曰。當以誠意動之今令與簿不和﹑只是爭私意。令。是邑之長﹑若能以事父兄之道事之。過則歸巳﹑善則惟恐不歸於令。積此誠意。豈有不動得人○明道先生曰﹑一命之士。苟存心於愛物。於人必有所濟○劉安禮問臨民﹑明道先生曰﹑使民各得輸其情。問禦吏。曰﹑正巳以格物○伊川先生曰。居是邦。不非其大夫﹑此理最好○童蒙訓曰。當官之法。惟有三事。曰淸﹑曰愼﹑曰勤﹑知此三者。則知所以持身矣○當官者。凡異色人。皆不宜與之相接。巫祝尼媼之類。尢宜疏絕。要以淸心省事爲本○後生少年乍到官守。多爲猾吏所餌。不自省察。所得毫末。而一任之間。不復敢舉動。大抵。作官嗜利﹑所得甚少。而吏人所盜不貲矣﹑以此被重譴。良可惜也○當官者。必以暴怒爲戒。事有不可。當詳處之必無不中。若先暴怒。只能自害。豈能害人○當官處事。但務著實﹑如塗擦文字。追攺日月。重易押字。萬一敗露。得罪反重。亦非所以養心格君。不欺之道也。

四事箴

律巳以廉

西山眞公云﹕名徳秀。字景先。建寧人也。

萬分廉潔。止是小善。一點貪污。便爲大惡。不廉之吏。如蒙不潔。𨿽有他美。莫能自贖。故以此爲四事之首。

臞軒王公云﹕名邁。字君實。興化人也。惟士之廉。猶女之潔。苟一毫之點污。爲終身之玷缺。母謂暗室。昭昭四知。汝不自愛。心之神明。其可欺。黃金五六駝。胡椒八百斛。生不足以爲榮。千載之後。有餘戮。彼美君子。一鶴一琴。望之凜然。淸風古今。

中丞劉公云﹕名宣。字伯宣。大原人也。

條畫。官吏犯贓。罪者。斷罪除名。永不敍用。讀至於此﹑寧不寒心。不惟自身污辱。日後累及子孫。人目曰。贓吏某之後。可以深戒。

撫民以仁

西山云﹕爲政者。當體天地生萬物之心﹑與父母保赤子之心。有一毫之慘刻﹑非仁也。有一毫之忿疾。亦非仁也。

臞軒云﹕古者。於民饑溺。猶巳饑溺。心誠求之。若保赤子。於戲。入室笑語。飲醲嚙肥。出則敲撲。曾痛癢之不知。人心不仁。一至於斯。淑問之澤。百世猶祀。酷吏之後。令其餘幾。惟甘小人。而不爲君子。

中丞云﹕國家設官。本以撫字庶民。旣居民上。則民仰之如父兄。官之視民﹑亦當愛之如子弟。苟此心不存。而又因緣蠹害。明不畏公法。幽不念神明。必遭橫逆﹑𨿽悔何追。

存心以公

西山云﹕傳曰﹑公生明。私意一萌﹑則是非易位。欲事之當理。不可得也。

臞軒云﹕厚姻婭。近小民﹑尹氏所以不平於秉鈞。開誠心。布公道。武侯所以獨優於王佐。故曰﹑本心日月﹑利欲蝕之。大道康莊。偏見窒之。聽信偏﹑則枉直而惠姦。喜怒偏則賞僣而刑濫。惟公生明。偏則生闇。

中丞云﹕公者。天理也。私者。人欲也。當官處事。常思天理。一以至公處之。上下無不悅服。若畏懼權豪。徇情親舊。私意纏繞。以曲作直。將是爲非。有罪得免。無辜受殃。自欺己心。難掩人口。以玆采訪。寧不招愆。

蒞事以勤

西山云﹕當官者。一日不勤﹑下必有受其獘者。古之聖賢。猶且日昃不食。坐以待旦。況其餘乎。今之世。有勤於吏事者。反以鄙俗目之。而詩酒遊宴。則謂之風流﹑閒雅。此政之所以疵。民之所以受害也。

臞軒箴﹕爾服之華。爾饌之丰。凡縷絲與顆粟。皆民力乎爾供﹑居焉而曠厥官。食焉而怠其事。稍有人心。胡﹑不自愧。昔者君子。靡素其餐。炎汗浹背。日不辭難。警枕計功。夜不遑安﹑誰爲我師﹑一範﹑一韓﹑

中丞云﹕大舜謂克勤爲賢。夫子以無倦爲政﹑況食祿於官﹑州縣事重。日加勤勉。尙有獄訟淹延。案牘堆積。爲民上者﹑賦役浩繁。民之利病﹑靡不關心。儻或從事。宴遊圍獵。博奕雙陸。悞事傷農。費財害巳。郡縣之事。付之吏曹。安得公當。可不深戒。

十害箴

斷獄不公

西山云﹕獄者﹑民之大命。豈可小有私曲。

中丞云﹕刑獄之事。曖昧未明。情態千變。苟不以至公無私之心詳察其間﹑差之毫釐。人命死生系焉。公心議獄。尙有不周﹑如或畏權勢而變亂是非。徇親故而交通賄賂。好惡喜怒﹑私意一萌﹑斷無平允。明有官刑。陰遭譴責﹑可不愼歟。

聽訟不審

西山云﹕訟有實有虛﹑聽之不審﹑則實者反虛。虛者反實矣。

中丞云﹕孔子曰﹑聽訟吾猶人也。必也使無訟乎。江南珥筆之俗。最爲不法。有一等豪猾稅戶。罷吏。鄕老。把柄官府。鄕曲少有忤巳者。使人飾﹑詞陳訴﹑及兩訟在庭﹑辯口利舌其被誣者往往愚懦﹑訥不能言。或引人彊證。是非顚倒﹑不可不詳﹑切須受狀之時﹑再三引審。先責誣告反坐之狀﹑然後施行。其間或有懦善之民。含冤赴訴﹑畏怕官司。不能盡情者。宜溫言詢問﹑庶得眞情。若事不幹巳而訴者﹑屏絕不受﹑如此自然訟簡。

淹禁囚系

西山云﹕一夫在囚。舉室廢業。囹圄之苦。度日如歲。可久淹乎。

中丞云﹕諺云﹑畫地爲牢。誓不可入﹑獄中苦楚﹑與死爲鄰﹑且囚初到官。晝時公廳研問。所犯大情﹑驗輕重收系。千照無事者。責保隨衙。供定招欵。引審無差﹑輕者量情處斷﹑重者結案待報。無得專委吏曹﹑推鞠﹑變亂是非。蔓引平民。爲巧取之地。又囚人在禁。寒暑切身。飲食不時。人气充牣。多生疾疫。醫藥飯食﹑常加省視。死於非命。咎將誰歸。公吏承人不稟官長﹑擅監系者﹑尢當禁絕﹑仍加懲戒。

慘酷用刑

西山云﹕刑者﹑不獲巳而用﹑人之體膚﹑卽巳之體膚也。何忍以慘酷加之乎。今爲吏者﹑好以喜怒用刑﹑甚者或以關節用刑﹑殊不思刑者。國之典。所以代天紏罪。豈官吏逞忿行私者乎﹑

中丞云﹕書曰﹑欽哉﹑欽哉﹑惟刑之卹哉﹑蓋刑者﹑國之典憲。安容自巳酷虐。殘人肢體。損人肌膚。以爲能吏。近日王侍郎﹑繩索膝跪﹑跨騎棘剌﹑灰汁穢水﹑灌人口鼻。悉皆禁絕。以見朝省二政寬卹。可不體乎。若縱吏推勘﹑法外繃弔﹑大棒拷訊﹑如此違犯﹑明有常刑

泛濫追呼

西山云﹕一夫被追。舉家遑擾﹑有持引之需。有出官之費。貧者不免舉債。甚者至於破家。其可濫乎。

中丞云﹕訟者。元競本一二人﹑初又詞﹑類攀競人兄弟。父子親鄰﹑動輒數十。甚至與夫相毆。而攀其妻﹑與婦相爭﹑而引其女﹑意在牽聯﹑淩辱婦女﹑若官不詳究。點緊關人三二名而追問﹑一付吏手。視爲奇貨。必據狀悉追。無一人得免。走卒之執判在手。引帶惡少﹑赫取無巳。未至官府。其家已破。故必量事之緩急。如殺人劫盜。必須差人掩捕。餘如婚。田。鬭毆。錢谷。交關之訟﹑止令告人自賫。判狀信牌﹑責付鄕都保正勾解庶免民害。

招引告訐

西山云﹕告訐。乃敗俗亂化之源﹑一有所犯。自當痛懲。何可勾引。今官司有受人實封狀﹑與出榜召人告首陰私罪犯。皆系非法。

中丞云﹕珥筆健訟之徒﹑官司當取具籍姓名﹑如遇訴訟到官。少有無理。比之常人。痛加懲治。若有卑幼訴尊長﹑奴婢告主人﹑自非謀反大逆之事。不得受理﹑宜加懲戒﹑此厚風俗之一端也﹑

賦役不均

西山云﹕科罰取財﹑今無此事。代以賦役不均。

中丞云﹕甚哉。賦役不均之獘。深爲害民之事。切謂租稅科敷。姦狡稅家。將己產稅苗。折作詭名。挾戶豈止十百。如遇科役﹑倒在小戶。潛匿茍免。又豪戶買田。不行過割﹑只令業主。代輸苗稅。交結縣道。知而不問﹑靠損淳良﹑役謂差設﹑鄕都保正役等。縣道多憑猾吏鄕司。接受貨賄。放富差貧﹑定一賣百﹑獘幸無窮。充役者。以被縣吏生事追呼。愚善之人。畏避不敢出官﹑陰納貨財﹑百色追求﹑數月破產﹑爲人上者﹑柰何不矜。其有編排義役。已定去處。不許無故紊亂成規。

重疊催科

西山云﹕稅出於田﹑一歲一收。可使一歲。至再稅乎。有稅而不輸。民戶之罪也。輸已而復責以輸。是誰之罪乎。今之州縣。蓋有已納而鈔不給。或鈔𨿽給而籍不銷。再追至官。呈鈔乃免。不勝其擾矣。甚至有鈔不理。重納而後已破家蕩產。鬻妻賣子。往往由之。切宜深戒。

中丞云﹕呂舍人云﹑當官處事。常思有以及人﹑如科率之際。旣不能免﹑便就其間。求所以便民省力﹑不使重爲民害。眞格言也。合將本縣稅戶等第。置簿開寫。某鄕都保花名。租稅數目。於縣廳﹑置匱收藏﹑另置各鄕都銷簿。將納戶官鈔。每日朱銷。縣官點檢。不銷簿書。不給戶鈔。重並追催者懲戒吏人﹑坐廳追問。欠多頑戶。對眾科決。餘戶自畏﹑依限可辦﹑何必官吏引帶人眾下鄕。恣其需索。比之官租費用數倍﹑此今日之通病﹑一犯到官﹑決無輕恕。

吏輩下鄕

西山云﹕鄕村小民。畏吏如虎縱吏下鄕。猶縱虎出柙也。弓手土軍。尢當禁戢。

中丞云﹕今之爲民害者。莫甚於遣人下鄕。比來官員多帶人從過呼總領。提控。令史。奏差首領之類。旣無本業又無請給。縱令於案分根趁催科。勾攝文帖。路家者﹑下縣追鎖吏人。鄕都執事。縣家者﹑下鄕追擾稅戶。引帖到手。重若天符。南方本土吏人﹑凶險尢甚。多引承人。弓手。寨兵。惡少之徒﹑勢如狼虎。所過雞犬一空﹑酒食無算。動輒鎖索。打逼錢物。乞取不滿﹑枝蔓鄕鄰。往往破產﹑犯者。痛治﹑柰何不悛﹑府縣官僚。苟有愛民革獘之人。用心究治﹑庶得肅淸

低價買物

西山云﹕物同。則價同﹑豈有公私之異。今州縣。凡官司敷買﹑視市直。每減十之二三﹑或不卽還。甚至白著。民戶何以堪此。

中丞云﹕上司行移。收買軍需諸物﹑須要照依時直﹑無致損民﹑今府州司縣官吏。不體所行﹑不問有無﹑一槪科買﹑甚者。減損價直﹑又不畫時給價﹑動輒經年﹑及入主典之手。恣意破除。虛作領狀﹑𨿽爲和買﹑過於白奪。敗獲者。豈勝追斷。又有官吏。差人於鄕都。收買布疋木綿。薴麻之類﹑妄作威福。損價害民﹑及傳言於大家稅戶。收糴米谷。名爲給價。實作饋送。取之姦巧。民畏气勢。不敢告言。此等之事。速宜攺革。一朝敗露何異受贓。

趙氏拜命歷

余家舊藏此書﹑信而有驗。略爲增益。悉有據依。凡彈冠願仕。皆所欲知﹑因版行。以廣其傳。若選日時捷法。尢便於克擇。並附於後。紹熙癸丑元夕。相庵趙師俠書。

總說第一

陰陽家流﹑使人拘而多忌。或曰﹑驗否相半。豈不知軒帛大聖人也。授式玄女。藏之金匱。但後人罕得其旨。所用旣差。驗焉得中。今之所集。皆前賢纂集。行之必驗者﹑卽錄於此。古人有言。善年不如善月。善月不如善日。善日不如善時。時善天輪地盤相加。吉將福神。直年歲日辰。及見卦也。此說𨿽不出於壇經。大抵。陰陽用卽殊塗。終歸一揆。此書不曰。壇經者﹑蓋有鑑前賢稱經之咎。故曰。拜命歷。亦取黃帝七十二占中之名也。

釋例第二

凡稱年者。男從一歲。起丙寅也。稱歲者﹑太歲﹑是也。稱月者﹑月建﹑是也。稱日者﹑今日之幹。是也。稱辰者﹑今日之支。是也。稱將者。貴人以下。是也。稱神者﹑功曹以下。是也。自朔而數之。亦謂之日。

辧姓第三

今人忌本音墓絕。白虎在月日並時上。古之人。未立姓氏﹑後代沿革或因國。因家。因官爵。因事。則五姓之設﹑非源陰陽而出﹑且破用五姓﹑呂才論之詳矣。焉可執而用之。今莫若擇日時﹑則乘王相而避囚死﹑不必固執此說。

擇月第四

今人不用。正五九月。訪彼名流。稽諸故實。皆無所據。愚嘗論之。正五九月。斗建寅午戌﹑屬火。臣爲商。商爲金。火能制金。是以忌之。壇經云﹑正月上旬。與九月下旬吉。往賢本指。以正月上旬。火力猶微。九月下旬。火力已減。故不曰﹑凶﹑或得吉日時辰﹑此不足執﹑惟金曹避之尢緊。

擇旬第五

正月﹑【上旬遷一云半凶○中旬公事○一云荒廢下旬凶○一云有利】

二月。【上旬重﹑遷吉○中旬詔命○下句凶害﹑】

三月﹑【上旬遷吉﹑○中旬半凶○下旬失位○一云有賜﹑】

四月﹑【上旬凶○中旬方伯○下旬再遷﹑】

五月﹑【上中下旬﹑三年並凶○一云上旬大凶○中下旬死﹑】

六月﹑【上旬三年遷○一云再遷○中下旬﹑位至三公﹑一雲中旬三遷﹑】

七月﹑【上旬失○一云不久○中旬獄○一云失職○下旬再失○一云吉﹑】

八月﹑【上中下旬﹑並遷吉○一雲中旬﹑平平○下旬不利﹑】

九月﹑【上旬連禍○中旬凶○下旬二年遷。】

十月﹑【上下旬並三遷○中旬口舌○一云荒廢﹑】

十一月﹑【上旬凶○中旬方伯○下旬失火﹑】

十二月﹑【上旬遷吉○一云厚賞。中旬失火○下旬方伯○一云半凶﹑】

右依壇經錄於此。但總聖與此小差者。卽稱云。或得吉日時。勿固執也。

旬忌對金門第六【右依壇經拜官﹑賀面之凶。】

甲子旬。忌面午﹑【庚午】甲戌旬。忌面辰﹑【庚辰】甲申旬。忌面寅﹑【庚寅】甲午旬。忌面子﹑【庚子】甲辰旬。忌面戌﹑【庚戌】。甲寅旬。忌面申﹑【庚申】

四季休旺日辰第七

旺吉

相吉

死凶

囚凶

休凶

春甲乙。【寅卯】丙丁。【己午】戊巳。【辰戌丑未】

庚辛。【申酉】

壬癸。【亥子】

夏丙丁。【己午】庚辛。【申酉】甲乙。【寅卯】

戊巳。【辰戌丑未】壬癸。【亥子】

秋庚辛。【申酉】壬癸。【亥子】丙丁。【己午】

甲乙。【寅卯】

戊巳。【辰戌丑未】

冬壬癸。【亥子】甲乙。【寅卯】庚辛。【申酉】

戊巳。【辰戌丑未】丙丁。【己午】

黃黑道日辰第八

正七二八

三九

四十五十一

六十二

靑龍黃道。【小凶】

子

寅

辰

午

申

戌

明堂黃道吉。【貴人】

醜

卯

巳

未

酉

亥

天刑黑道。【凶。】

寅

辰

午

申

戌

子

朱雀黑道。【凶。】

卯

巳

未

酉

亥

醜

金匱黃道。【吉。】

辰

午

申

戌

子

寅

天徳黃道吉。【上官。】

巳

未

酉

亥

醜

卯

白虎黑道。【凶。】

午

申

戌

子

寅

辰

玉堂黃道【吉。】

未

酉

亥

醜

卯

巳

天牢黑道。【凶。】

申

戌

子

寅

辰

午

玄武黑道。【凶。】

酉

亥

醜

卯

巳

未

司命黃道吉。【大官。】

戌

子

寅

辰

午

申

勾陳黑道。【凶。】

亥

醜

卯

巳

未

酉

兀法解疑定式第九

諸兀說﹕徧考古歷。無兀日法。豈至本朝始有耶。經云﹑上兀猶自可。下兀急如火。犯上兀災。在百八十日內。犯下兀災。不出九十內。蓋兀者﹑臲卼不安之義。應上官﹑臨政。出行。嫁娶。百事大忌。其法有六輪兀。本命兀。九宮兀。川兀。京兀。傳神兀。寅午戌兀。十二宮兀。坎離兀。九元兀。順逆兀。祕要兀。五位兀。大小月兀。何啻二十餘家。多是穿鑿不經。其間惟六輪一兀。乃沈存中。作內翰時。修元丰歷。閣下尋出用之。最驗。今臺館中。率用此法﹑又有本命兀者﹑乃川本。各隨人本命。布六位。以求吉凶。亦非泛然用兀之比。今只存此二訣待用。餘如陰年逆行。或從節气起初一。並百忌彈冠所述年月時兀。大小上下兀。皆非﹑不敢贅具。

六輪經兀法第十

六輪經中。有兀星。陽乾。陰巽。順行輪。幹號。六白爲印綬。坎宮。一白天祿星。艮宮。八白爲左輔。九紫離宮。右弼星。巽宮。四祿爲上兀。坤宮。一黑下兀星。震三。兌七。不輪轉。萬事逢兀必有迍。年上起月。月起日。此法用之通神明。

子寅爲陽年幹上丑卯爲陰年巽上並起正月順行

坤。【下兀】幹。【印綬星六白】離。【右弼星九紫】坎。【天祿星一白】巽。【上兀】艮。【左輔星入白】

本命兀法第十一【川本】

陽男起幹順行。陰男起巽逆行一歲﹑一位至本歲所臨之位。起正月。陽年順數。陰年逆數。一月。一位。至本月所臨之位。起初一。月大順數。月小逆數。一日。一位。至本日所臨之位。遇坤巽爲兀。餘皆吉。如甲子生人﹑用己卯年。三月。初九日。上官甲子。爲陽男。合起幹順行。十六歲。己卯年。到巽。己卯。爲陰年正月。合起巽逆數。三月。到坎。其月大盡。初一起坎。順數初九日到巽。爲上兀凶。若陰男。用陽年小盡月。其逆順反此。

坤。【下兀】幹。【吉】

離。【平】坎。【吉】

巽。【上兀】艮。【吉】

速用縱橫法第十二

事急不暇選日。當作縱橫法。【亦法所向念七徧畫地畢以土塊壓之便行勿返顧】門。﹝見圖﹞正立門內。叩齒三十六通﹑以右手大姆指。先畫四縱。後爲五橫訖﹑卽咒曰﹑四縱五橫。吾今出行。禹王衛道。蚩尢避丘。盜賊不起。虎狼不行。還歸故鄕。當吾者死。背吾者亡。急急

太上老君律令。咒畢。便行。愼勿返顧

猖鬼敗壞日例第十三

欲知此个時並日。六戊更兼丁卯一﹑庚壬申戌一同輪。己辛丑亥皆爲失。

戊子。戊寅。戊辰。戊午。戊申。戊戌。丁卯。己丑。己亥。辛丑。辛亥。庚申。庚戌。壬申。壬戌。

右一十五日不可拜命禮上﹑犯之不出百日內禍至﹑唐李林甫用事。每欲陰謀出大臣。多以此日。此時﹑除拜。卽見禍敗。後人用此日。上任。多驗。不可不忌之。

九土鬼日第十四

己酉。壬寅。並乙酉。癸巳。辛巳。及辛丑。甲午。戊午。庚戌辰。萬般逢著皆殃咎。

右九日愚嘗累驗之﹑凡事主有始無終﹑不可不避。若吉日。吉辰。相扶。則免禍而已﹑如凶神相會。其禍尢速。

十惡大敗日第十五

甲辰。乙巳。與壬申。丙申。丁亥。及庚辰。戊戌。癸亥。加辛巳。己丑。都來十座神。國家用兵須大忌。龍蛇出穴。不能伸。世人忽若遭逢此。倉庫金銀化作塵。

右一十日謂十干無祿之辰﹑祿入空亡。無气應出行上官百事不利﹑宜避之。

五不祥日第十六

初四。初七。十六。十九。二十八。

右五不祥日。大忌禮上。其日𨿽不犯兀。縱得吉星。多亦不宜用。內初四日尢有驗。歐陽參政記事云。犯之多不終任﹑應上官嫁娶。後多參差。宜避之。

暗金伏斷凶神日第十七

子虛丑斗寅嫌。室婚姻起﹑造皆凶極。卯女辰箕巳怕房。出行埋葬定遭殃。午魚未張申怕鬼。上官拜職無終始。��戌胃壁豬傷。入宅移居見死亡。時神避得此神煞。凡所施爲永吉昌。

子日。【虛宿】丑日。【斗宿】寅日。【室宿】

卯日。【女宿】辰日。【箕宿】巳日。【房宿】

午日。【角宿】未日。【張宿】申日。【鬼宿】

酉日。【觜宿】戌日。【胃宿】亥日。【壁宿】

右推定七元甲子伏斷日﹑如箕日屬金﹑卽名暗金殺。大忌上官。出行起造。入宅。嫁娶。安葬。並凶。但將官歷日檢。卽見伏斷也。

九醜日第十八

戊子。

戊午。

壬子。

壬午。

辛卯。

辛酉。

乙卯。

乙酉。

己卯。

己酉。

以上十日。名曰九醜。不利上官拜命。宜避之吉。

正四廢日第十九

春﹑【庚申辛酉庚戌】夏﹑【壬子癸丑癸亥】秋﹑【甲寅乙卯甲辰】冬﹑【丙午丁巳丁未】

右四廢凶日。集正引蓬瀛書云。此五行無气之日﹑福徳不遊之辰。切忌求謀名位﹑文書印信。應上官百事並凶。

節气朔望弦晦滅沒等日第二十

月節日。中气日。朔日。

上弦。

望日。

下弦。

晦日。

滅日。

沒日。

二社日。三伏日。臘日

右集正云﹑此皆陰陽交會之辰﹑不可用之﹑若日月宿對衝。皆是陰精。陽精。虧缺閏餘之分。非陰陽正气。不可興動。百事皆凶。

天乙絕气日第二十一

正月。【初六﹑】二月。【初七﹑】三月。【初八﹑】

四月。【初九﹑】五月。【初十﹑】六月。【十一﹑】

七月。【十二﹑】八月。【十三﹑】九月。【十四﹑】

十月。【十五﹑】十一月。【十六﹑】十二月。【十七﹑】

右天乙絕气日。諸歷並云﹑上官出行經求百事吉。

往亡凶日第二十二【得節後數之】

立春後。【七日。】

驚蟄後。【十四日。】

淸明後。【二十一日。】立夏後。【八日。】

芒種後。【十六日。】

小暑後。【二十四日。】

立秋後。【九日。】

白露後。【十八日。】

寒露後。【二十七日。】立冬後。【十日。】

大雪後。【二十日。】

小寒後。【三十日。】

右往亡日。不可拜官上任。遠行還家。嫁娶。出入。並凶。

上朔凶日第二十三

甲年。【癸亥日。】乙年。【己巳日。】丙年。【乙亥日。】

丁年。【辛巳日。】戊年。【丁亥日。】己年。【癸巳日。】

庚年。【己亥日。】辛年。【乙巳日。】壬年。【辛亥日。】

癸年。【丁巳日。】

右上朔日。忌上官。出行。嫁娶。會客。大凶。𨿽與吉神相並。亦不可用。

陰錯。陽錯。陰陽俱錯。凶日第二十四

正月﹑【甲寅﹑庚戌﹑】二月﹑【乙卯﹑辛酉﹑】三月﹑【甲辰﹑庚申﹑】

四月﹑【丁巳﹑丁未﹑】五月﹑【丙午﹑】

六月﹑【丁未﹑丁巳﹑】

七月﹑【庚申﹑甲辰﹑】八月﹑【辛酉﹑乙卯﹑】九月﹑【庚戌﹑甲寅﹑】

十月﹑【癸亥﹑癸丑﹑】十一月﹑【壬子﹑】

十二月﹑【癸丑﹑癸亥﹑】

右陰陽錯日。𨿽遇天徳。月徳。玉堂。生气。黃道。吉星。直日。亦不可用。集正云﹑此陰陽不足之辰。切忌上官。出行。移居。百事大凶。宜避之。

推上官受職吉日第二十五

天官日。【卽司命黃道日﹑】

天徳日。【卽天徳黃道日﹑】

貴人日。【卽明堂黃道日】

懷安日。【春卯﹑夏午﹑秋酉﹑冬子﹑卽榮官日﹑】

福厚日。【春寅﹑夏巳﹑秋申﹑冬亥。卽丰旺日﹑】

恩勝日。【春巳﹑夏申﹑秋亥﹑冬寅。卽相日也﹑】

成勛日。【春午﹑夏酉﹑秋子﹑冬卯。卽民日也﹑】

寡怨日。【春酉﹑夏子﹑秋卯﹑冬午。卽守成日﹑】

天良日。【春甲寅﹑夏丙寅﹑秋庚寅﹑冬壬寅﹑】

○七曜直日吉﹑【春太陰﹑太陽﹑木星﹑水星﹑夏太陽﹑木星﹑火星﹑秋太陰﹑金星﹑水星﹑冬太陰﹑木星﹑水星﹑】

推上官受職凶日第二十六

虎穴凶日。【春辰﹑夏未﹑秋戌﹑冬丑﹑卽牢﹑日也﹑】

容姦凶日。【春子﹑夏卯﹑秋午﹑冬酉﹑卽不舉日也﹑】

獲罪凶日。【春申﹑夏亥﹑秋寅﹑冬巳﹑卽徒隸日也﹑】

分骸凶日。【春未﹑夏戌﹑秋丑﹑冬辰﹑卽試日也﹑】

抱刑凶日。【春戌﹑夏丑﹑秋辰﹑冬未﹑死別日也﹑】

非殃凶日。【春丑﹑夏辰﹑秋未﹑冬戌﹑刑獄日也﹑】

伏罪凶日。【春亥﹑夏寅﹑秋巳﹑冬申﹑】

七曜直日凶。【春金星﹑火星﹑土星﹑夏金星﹑水星土星秋火星﹑木星﹑冬太陽﹑火星﹑土星﹑直日並凶﹑】

逐月立成上官拜命吉日第二十七

正月﹑【上吉日﹑丙子﹑丙午﹑丙辰﹑甲子﹑丁丑﹑丁未﹑次吉日﹑庚午﹑壬辰﹑癸丑﹑辛未﹑丁酉﹑癸卯﹑癸未﹑】

二月﹑【上吉日﹑甲申﹑己未﹑丁未﹑甲戌﹑己巳﹑次吉日﹑甲寅﹑丙寅﹑丙辰﹑丙戌﹑乙未﹑乙亥﹑癸未﹑癸丑﹑】

三月﹑【上吉日﹑庚子﹑丁酉﹑次吉日﹑甲子﹑甲寅﹑癸酉﹑癸卯﹑丙子﹑乙亥﹑丙寅﹑丙午﹑】

四月﹑【上吉日﹑庚子﹑庚午﹑辛未﹑癸未﹑乙丑﹑次吉日﹑丁酉﹑丁丑﹑甲戌﹑甲子﹑丙戌﹑丙辰﹑丙子﹑】

五月﹑【上吉日﹑丙寅﹑丙辰﹑丙戌﹑辛未﹑次吉日﹑甲寅﹑甲申﹑甲戌﹑庚申﹑乙亥﹑己未﹑癸丑﹑】

六月﹑【上吉日﹑甲申﹑甲子﹑甲寅﹑庚寅﹑己巳﹑癸卯﹑癸酉﹑次吉日﹑丙子﹑庚子﹑庚午﹑丁酉﹑己亥﹑】

七月﹑【上吉日﹑壬辰﹑庚子﹑庚午﹑丁未﹑丁酉﹑丁丑﹑次吉日﹑丙子﹑丙午﹑丙辰﹑丙戌﹑癸未﹑癸酉﹑癸卯﹑】

八月﹑【上吉日﹑甲申﹑甲寅﹑庚寅﹑乙亥﹑丙戌﹑壬辰﹑丁巳﹑乙卯﹑次吉日﹑癸丑﹑癸未﹑丁未﹑丁丑﹑丙寅﹑己巳﹑丙辰﹑】

九月﹑【上吉日﹑丙寅﹑丙子﹑丙午﹑庚子﹑次吉日﹑庚午﹑甲子﹑甲申﹑癸卯﹑癸酉﹑己巳﹑乙亥﹑】

十月﹑【上吉日﹑甲子﹑乙未﹑癸未﹑癸丑﹑癸卯﹑甲戌﹑丁未﹑次吉日﹑庚子﹑丙戌﹑丙子﹑丙午﹑丙辰﹑丁酉﹑】

十一月﹑【上吉日﹑壬申﹑甲寅﹑甲申﹑甲戌﹑己巳﹑次吉日﹑庚寅﹑乙亥﹑乙丑﹑癸丑﹑丁丑﹑】

十二月﹑【上吉日﹑庚午﹑庚子﹑庚寅﹑乙亥﹑次吉日﹑甲子﹑甲寅﹑甲申﹑癸卯﹑癸酉﹑丙寅﹑】

右十二月下上吉次吉之日。系將六十甲子日內。猖鬼敗壞。九土鬼。九醜。十惡。大敗諸凶殺日。並已刪去外。止有二十六日全吉。不犯凶忌。可以互換擇用大利出入上官。拜命。臨政視事。但只避逐月建。破。魁罡暗金伏斷。大小諸兀。四廢等日。不可用爾。

纂出六甲內二十六日全吉第二十八

甲子。乙丑。丙寅。己巳。庚午。辛未。癸酉。甲戌。乙亥。丙子。丁丑。癸未。甲申。丙戌。庚寅。壬辰。乙未。丁酉。庚子。癸卯。丙午。丁未。癸丑。甲寅。丙辰。己未。

右二十六日不犯凶忌。宜出行。上官拜命百事用吉。

推本命行年正衝及相克第二十九

本命者。卽上官者。所生甲子也。行年者。卽小運。男一歲。起丙寅。順行者也。假如甲子生。行年在甲寅。卽不可用。庚申。庚午。日。上官。臨政乃本命與行年同旬。正衝之日也。其餘甲申。丙申。壬申。壬午。丙午。戊午。名曰單支。不能爲咎。蓋非同旬正衝之日也。若用本命。與行年納音所屬。克其日辰尢佳。勿令日辰返克本命。行年。如甲子金命生人。不用戊午火日。乃火克金。仍不用甲午。蓋甲子。甲午。乃天干同衝也。行年在甲寅水。不用戊申土日。乃土克水。俱傷己也。餘仿此。

○擇時門

損明凶時第三十【謂時幹﹑克日幹﹑甲日﹑見庚午﹑辛未﹑癸日﹑見戊午﹑己未也﹑】

甲癸日﹑【午未時﹑】乙丙日﹑【辰巳時﹑】丁戌日﹑【寅卯時﹑】

己庚日﹑【子丑戌亥時﹑】辛壬日﹑【申酉時﹑】

天綱凶時第三十一【謂時支神克日下也。】

謂時克其日。用必主喪事。假令甲乙日。申酉時。丙丁日。亥子時。以月將加時用。又克日。是也。

天獄凶時第三十二

用神囚死鬥系日本。必主刑獄之事。斗卽天罡。是也。日。本日之生處。是也。以月將加時。天罡加日之長生。月神囚死。是也。假令正月丙子日。卯時是也。

亂首凶時第三十三

日往加辰。辰克其日。有卑賤相淩之事。辰往加日。日克其辰。必有尊貴相辱之事。假令正月丙子日。午時。甲辰日。酉時之類。是也。

魄化凶時第三十四

白虎。乘死神而臨日辰。必有死喪之事。死神正月在巳。順行十二辰。假令二月甲�寅時。是也。

天煩凶時第三十五

太陽。臨四仲爲天煩。太陰。臨四仲爲地煩。必主刑戮之事。天煩但四仲時。是也。地煩尋月宿所在。求之卽得。

九醜凶時第三十六

乙戊己辛壬之日幹。子午卯酉之辰時。更四仲大吉臨日辰。主有不測之禍。假令正月戊午日卯時。二月壬子日酉時。之類是也。

天禍凶時第三十七

四立之日。以月將加時前一日上見太陽。必有大凶。假令甲日立春。立夏。立秋。立冬。但月將加癸。是也。

天寇凶時第三十八

分至之後。以月將加時前一日之辰。上見太陰。必被寇盜。假令寅日。春分。秋分。夏至。冬至。但月宿臨日。是也。

太乙大敗神凶時第三十九

甲巳日﹑【己午時﹑】乙庚日﹑【寅卯時﹑】丙辛日﹑【子丑時﹑】

丁壬日﹑【戌亥時﹑】戊癸日﹑【申酉時﹑】

太乙喜神吉時第四十

甲巳日﹑【寅卯時﹑】乙庚日﹑【戌亥時﹑】丙辛日﹑【申酉時﹑】

丁壬日﹑【午未時﹑】

戊癸日﹑【辰巳時﹑】

六壬法推上官日時並方第四十一

龍首經云﹑所拜官忌傷行年上神。假令正月乙丑日寅時。入官上拜。其人行年若在巳則功曹。木加之如所拜官是金曹卽爲官克年上神也其它仿此﹑又云﹑以年上神論其禍福。以四時气爲克會。假令木神臨行年而授金官。至秋禍乃作也。天將值朱雀。主有言訟。

臨官視事時第四十二

勿令年上神克授官日。假令行年在丑。以甲乙日授官至視事。傳送從魁加丑爲年上金神。克授官木日凶。視事日辰。及行年𨿽有旺气。不救其災。

入金門卽死第四十三

傳送從魁爲金門﹑假令八月辛酉日未時。傳送從魁在亥子上。若從己午向亥子方上。官卽是入金門凶。他仿此。

年上陰神所直之神第四十四

爲所憂日月之期。假令行年在丑。從魁加之。其陰在酉。而值太乙則憂。在四月壬癸日也。他仿此。

凡文武官視事第四十五

文官欲令日辰之陽。用傳中有靑龍武官。欲令日辰之陰﹑用傳中有太常。又各無騰蛇白虎相克者無咎。如有蛇虎相克。主有厄。又欲令靑龍太常與今日相生神將。不內戰上下不相克者。加官髙遷。都無災。橫盜賊。君臣和同﹑子孫蒙福。若上克下。必得免咎。下克上。不居此官。及多病。

所入門上神克年上神第四十六

主死此官。假令行年在亥。而向午方上官其日時中小吉。土在亥。功曹木加午是也。他仿此。

年上神克所入門上神第四十七

主數徭役不安。假令行年在亥。於午方上官其日時中太衝。木加亥河魁土加午是也。他仿此。

文武官第四十八

文官欲日辰。生靑龍。武官。欲日辰。生太常。主有羙功。如不相生。勿令相克。亦可。

推遷官之期第四十九

以上官日。日幹。去靑龍太常遠近爲遷歲期。以日支。去靑龍太常遠近爲遷月期。以靑龍太常所生爲日期。所克爲時期。假令三月甲戌日未時。文官視事。以從魁加未。靑龍乘勝先火加辰與甲日相生吉慶。延及宗族。甲去靑龍隔三位。則三歲爲遷期。又從戌上順數至靑龍。得七辰七月爲遷期。又此日靑龍乘勝光火火生土。以戊巳日爲期。又靑龍加辰爲食時。則知第三年七月戊巳日食時當遷官。他仿此。

遷官內外第五十

凡日幹。生靑龍太常者。遷在外。靑龍太常生日幹。則遷官在內。又靑龍太常所畏者爲凶期。以四時之气休囚死絕。推所憂輕重。

起程赴任時避凶神第五十一

勿出金門釋曰。門方也。金門者。傳送從魁是也。假令幹地守官起程時。以月將加時。傳送從魁臨午卽必有死喪之事。切須避之。

初到任日雜忌第五十二

初入廨宇內三日。勿念惡事。勿喧哄。勿窺井廁。勿登髙。勿苦役人。勿縱歌樂。勿飲酒過度。宜於堂房廚廁明燭三日。大吉。

選日時捷法

一行禪師克應法

正二三四五六七八九十十一十二﹕

殺星﹑午亥申丑戌卯子巳寅未辰酉

禍星﹑未子酉寅亥辰丑午卯申巳戌

嘉星﹑申丑戌卯子巳寅未辰酉午亥

吉星﹑酉寅亥辰丑午卯申巳戌未子

凶星﹑戌卯子巳寅未辰酉午亥申丑

幽微﹑亥辰丑午卯申巳戌未子酉寅

死气﹑子巳寅未辰酉午亥申丑戌卯

天劫﹑丑午卯申巳戌未子酉寅亥辰

滿星﹑寅未辰酉午亥申丑戌卯子巳

神後﹑卯申巳戌未子酉寅亥辰丑午

口舌﹑辰酉午亥申丑戌卯子巳寅未

活曜﹑巳戌未子酉寅亥辰丑午卯申

受死﹑【別丙壬辛丁戊丙癸乙甲戊辛辛輪戌辰亥巳子午丑未寅申卯酉】

四星吉慶。六神藏百禍。能消耀晃光。君子參官相見吉。小人營運甚相當。遷移修造田蠶旺。婚嫁埋藏男女昌。六畜資財主萬倍。更宜獻策上君王。

亥加死气殺星凶。凡事施爲不可逢。囚禁遭刑難得免。遷移起造亦無終。上官求職難遷攺。舡車水陸並沈蹤。人見�離財帛散。立交災。橫入門中。

凡擇日。不問年月三殺。太歲長短星。空亡十惡大敗。九空四廢諸煞。只不用受死餘萬事大吉。如遇吉日。不拘五音造作。婚嫁逓送開門放水。建造埋葬。上官入宅出兵交戰開肆入學。但取吉慶。幽微滿徳活曜四星大吉。餘八星凶。上應亢金龍武曲祿存。又應生气旺星。百日內見吉祥。

歌訣曰

月內﹑何日吉。陽順陰月逆。至五俱順行。四六九十二。

吉神立成

天恩﹑【甲子﹑乙丑﹑丙寅﹑丁卯﹑戊辰﹑己卯﹑庚辰﹑辛巳﹑壬午﹑癸未﹑己酉﹑庚戌﹑辛亥﹑壬子﹑癸丑﹑】

天瑞﹑【戊寅﹑己卯﹑辛巳﹑庚寅﹑壬子﹑】

天福厚﹑【辛巳﹑庚寅﹑辛卯﹑壬辰﹑癸巳﹑己亥﹑庚子﹑辛丑﹑乙巳﹑丁巳﹑庚申﹑】

天赦【春戊寅﹑夏甲午﹑秋戊申冬甲子】

印綬良日﹑【丁未﹑戊申﹑辛亥﹑甲寅﹑戊午﹑庚申﹑】

凶神立成

﹝上朔﹞

六甲年﹑【癸亥﹑】六乙年﹑【己巳﹑】六丙年﹑【乙亥﹑】六丁年﹑【辛巳﹑】

六戊年﹑【丁亥﹑】六己年﹑【癸巳﹑】六庚年﹑【己亥﹑】六辛年﹑【乙巳﹑】

六壬年﹑【辛亥﹑】六癸年﹑【丁巳﹑】

總聖上官吉日

天官日吉﹑【卽司命黃道日﹑正七月起戌﹑順行六陽位﹑】

天徳日吉﹑【卽天徳黃道日﹑正七月起己﹑順行六陰位﹑】

貴人日吉﹑【卽明堂黃道日﹑正七月起丑﹑順行六陰位﹑】

湖南海印大師選時圖

若知此時辰吉凶。出軍遠行。商賈發船嫁娶起造移徙進口安墳。所作諸事。但值吉神。不避太歲將軍一百二十位神煞。並惡。年月日五星五行。和與不和。利與不利。或葬犯天吞諸凶殺。出行犯太白空亡等並不忌。故曰﹑行年利﹑不如月利。月利﹑不如日利。日利﹑不如時利。每以天貴加所臨時。卽見已下吉凶。假如寅申日。起子時﹑順行到巳時。卽是天徳。餘者。皆依此。每日加上起天貴順行。遇本時吉凶。

﹝見圖﹞

寅申日加子﹑卯酉日加寅﹑

辰戌日加辰﹑己亥日加午﹑

子午日加申﹑丑未日加戌﹑

○天貴星。貴人一切事大吉。常人平平。出行逢貴。求官必得。

○明輔星。所作大吉。宜見大人。謀事卽成。喜慶吉利扶合。

○天刑星。不利出行。路逢惡人。大忌詞訟。多招刑患。

○天訟星。公人兵旅用事吉。詞訟起造大忌。凶。

○月仙星。逢僧道陰人吉。忌發船大凶。宜爲行嫁之事。

○天徳星。所作一切事大吉。求望有成。喜慶吉利。

○天煞星。只宜出兵行法屠殺。祀神遊獵。餘事所作不利。

○天開星。百事大吉。求望有成。出行得橫財。忌安墳泥竈。

○鎖神星。用事大凶。出行大忌。只宜安墳下穴。

○天獄星。君子合天道吉。小人非理凶。忌詞訟鬭爭博戲。

○日仙星。此日從寅至申。用一切事吉。從陰用事不和﹑

○地獄星。作事有始無終。先喜後悲。不宜出行。起造安墳。

吉日旁通圖

正二三四五六七八九十十一十二﹕

天徳﹑丁坤壬辛乾甲癸艮丙乙巽庚

月徳﹑丙申壬庚丙甲壬寅丙申壬庚

天徳合﹑壬巽丁丙艮巳戊乾辛庚坤乙

月徳合﹑辛巳丁乙辛巳丁乙辛巳丁乙

月建﹑寅卯辰巳午未申酉戌亥子丑

月恩﹑丙丁庚巳戊辛壬癸庚乙甲辛

天馬﹑午申戌子寅辰午申戌子寅辰

驛馬﹑申巳寅亥申巳寅亥申巳寅亥

吉期﹑卯辰己午未申酉戌亥子丑寅

陰徳﹑酉未己卯丑亥酉未己卯丑亥

陽徳﹑戌子寅辰午申戌子寅辰午申

六儀﹑辰卯寅丑子亥戌酉申未午巳

春夏秋冬

四時天徳﹑

午辰子寅

天喜﹑

戌丑辰未

旺日福厚﹑

寅巳申亥

相日恩勝﹑

巳申亥寅

官日懷安﹑

卯午酉子

民日成勛﹑

午酉子卯

守日寡怨﹑

酉子卯午

四相﹑

丙丁戊巳壬癸甲乙

天良﹑

甲寅丙寅庚寅壬寅

○七曜吉日﹑【春太陽﹑太陰﹑木星﹑水星﹑夏太陽﹑木星﹑火星﹑秋太陰﹑金星﹑水星﹑冬太陽﹑木星﹑水星﹑】

凶日旁通圖

正二三四五六七八九十十一十二﹕

天吏﹑

酉午卯子酉午卯子酉午卯子

天剛﹑

己子未寅酉辰亥午丑申卯戌

天魁﹑

亥香丑申卯戌巳子未寅酉辰

月建﹑

寅卯辰巳午未申酉戌亥子丑

月破﹑

申酉戌亥子丑寅卯辰巳午未

臨日﹑

午亥申丑戌卯子巳寅未辰酉

官符﹑

午未申酉戌亥子丑寅卯辰巳

雷公黑星﹑子寅辰午甲戌子寅辰午申戌

蚩尢黑星﹑寅辰午申戌子寅辰午申戌子

天棒黑星﹑午申戌子寅辰午申戌子寅辰

飛流黑星﹑卯巳未酉亥丑卯巳未酉亥丑

陰私黑星﹑酉亥丑卯巳未酉亥丑卯巳未

上勃黑星﹑亥丑卯巳未酉亥丑卯巳未酉

春

夏

秋

冬

徒隸﹑【獲罪﹑】申

亥

寅

巳

伏罪﹑

亥

寅

巳

申

罪刑﹑【非殃﹑】醜

辰

未

戌

死刑﹑【抱刑﹑】戌

醜

辰

未

不舉﹑【容姦﹑】子

卯

午

酉

牢日﹑【虎穴﹑】辰

未

戌

醜

獄日﹑【分骸﹑】未

戌

醜

辰

四廢﹑

【庚申﹑辛酉﹑】

【壬子﹑癸丑﹑】

【甲寅﹑乙卯﹑】

【丙午﹑丁未﹑】

七曜凶日﹑

金火土﹑

金水土﹑

火水。【太陽﹑火上﹑】

五墓﹑

春【乙未。】

夏【丙戌。】

秋【辛丑。】

冬【壬辰。】

季月【戊辰﹑】

嫁娶吉日

壬子。丙子。乙丑。癸丑。丁卯。丁丑。辛卯。癸卯。乙卯。乙巳。

逐年歲徳位

六甲年﹑【甲位東北﹑】六乙年﹑【庚位西南﹑】六丙年﹑【丙位東南﹑】

六丁年﹑【壬位西北﹑】六戊年﹑【戊位東南﹑】六己年﹑【甲位東北﹑】

六庚年﹑【庚位西南﹑】六辛年﹑【丙位東南﹑】六壬年﹑【壬位西北﹑】

六癸年﹑【戊位東南﹑】

每月天道方

正月﹑【正南﹑】二月﹑【西南﹑】三月﹑【正北﹑】

四月﹑【正西﹑】

五月﹑【西北﹑】六月﹑【正東﹑】七月﹑【正北﹑】

八月﹑【東北﹑】

九月﹑【正南﹑】十月﹑【正東﹑】十一月﹑【東南﹑】十二月﹑【正西﹑】

以上歲徳天道方位。如遇初到任所﹑未入公庭。先宜安泊其方。然後欵俟﹑吉日入宅﹑

嫁娶十全吉日

壬子﹑丙子﹑乙丑﹑丁丑﹑癸丑﹑丁卯﹑癸卯﹑己卯﹑乙卯﹑乙巳﹑

十干吉日﹑凶時

【貴人時﹑百事吉】【大敗時﹑百事凶】【截路空亡﹑時百事凶】

【貴人時﹑百事吉】【大敗時﹑百事凶】【截路空亡﹑時百事凶】

甲日丑未

日中

申酉﹑

乙日子申

日中

午未﹑

丙日亥酉

晡時

辰巳﹑

丁日亥酉

晡時

寅卯﹑

戊日丑未

黃昏

子丑﹑

己日子申

黃昏

申酉﹑

庚日丑未

平旦

午未﹑

辛日午寅

平旦

辰巳﹑

壬日己卯

禺中

寅卯﹑

癸日己卯

禺中

子丑﹑

十二支日吉凶時

【日建日破【河魁大天罡禍【�寡宿孤辰

【日建日破【河魁大天罡禍【�寡宿孤辰

時凶門時】凶時凶時凶】

時凶時凶】

時凶門時】時凶時凶】

凶時凶時凶】

子日子午

酉卯

辰戌﹑

丑日

丑未

辰戌

巳亥﹑

寅日寅申

亥巳

午子﹑

卯日

卯酉

午子

未戌﹑

辰日辰戌

丑未

申寅﹑

己日

巳亥

申寅

酉卯﹑

午日午子

卯酉

戌辰﹑

未日

未丑

戌辰

亥巳﹑

申日申寅

巳亥

子午﹑

酉日

申寅

巳亥

子午﹑

戌日戌辰

未丑

寅申﹑

亥日

亥巳

寅申

卯酉﹑

六十日吉凶時圖

子丑寅卯辰己午未申酉戌亥﹕

甲子﹑罡墓吉滅敗吉破墓吉禍孤凶

乙丑﹑吉罡凶吉禍敗吉破凶吉滅空

丙寅﹑孤吉罡凶凶滅敗吉破凶空禍

丁卯。滅孤凶罡凶吉禍敗凶破空亡

戊辰﹑凶禍孤吉罡凶凶滅敗吉破亡

己巳﹑吉吉禍孤吉罡吉凶滅敗空破

庚午﹑破吉吉禍孤吉罡吉凶滅空亡

辛未﹑吉破吉吉滅孤吉罡吉吉禍亡

壬申﹑敗墓破凶吉禍孤墓罡凶空滅

癸酉﹑禍墓吉破吉吉滅孤吉罡空亡

甲戌﹑凶滅敗凶破吉凶禍孤空罡吉

乙亥﹑吉凶禍敗墓破吉凶滅孤墓罡

子丑寅卯辰巳午未申酉戌亥﹕

丙子﹑罡吉凶滅敗凶破吉空禍孤凶

丁丑﹑凶罡吉凶禍敗凶破空亡滅孤

戊寅﹑孤凶罡吉凶滅敗凶破亡凶禍

己卯﹑滅孤吉罡吉凶禍敗空破凶凶

庚辰﹑吉禍孤凶罡凶吉滅敗亡破凶

辛巳﹑凶墓滅孤吉罡凶凶禍敗急破

壬午﹑破凶吉禍孤凶罡凶空滅敗凶

癸未﹑吉破凶凶滅孤吉罡空亡禍敗

甲申﹑敗吉破吉吉禍孤空罡凶吉滅

乙酉﹑禍敗吉破凶吉滅孤吉罡凶吉

丙戌﹑吉滅敗吉破吉空禍孤吉罡吉

丁亥﹑凶吉禍敗吉破空亡滅孤吉罡

戊子﹑罡凶吉滅敗吉破亡吉滅孤吉

己丑﹑吉罡吉凶禍敗空破亡凶滅孤

庚寅﹑孤凶罡吉凶滅敗亡破吉凶滅

辛卯﹑滅孤災罡吉凶禍敗害破吉凶

壬辰﹑凶禍孤災罡吉空滅敗害破吉

癸巳﹑吉凶滅孤殃罡空亡禍敗害破

甲午﹑破吉吉禍孤亡罡吉吉滅敗吉

乙未﹑吉破凶吉滅孤吉罡凶吉禍敗

丙申﹑敗吉破凶空禍孤吉罡凶凶滅

丁酉﹑禍敗殃破空亡滅孤災罡凶吉

戊戌﹑凶滅敗吉破亡凶禍孤吉罡凶

己亥﹑吉凶禍敗空破吉凶滅孤吉罡

子丑寅卯辰巳午未申酉戌亥﹕

庚子﹑罡吉吉滅敗亡破吉吉禍孤吉

辛丑﹑吉罡吉吉禍敗吉破吉吉滅孤

壬寅﹑孤凶罡凶空滅敗吉破凶吉禍

癸卯﹑滅孤吉罡空亡禍敗吉破吉吉

甲辰﹑凶禍孤亡罡吉凶滅敗凶破吉

乙巳﹑吉害滅孤凶罡吉害禍敗凶殃

丙午﹑破吉空禍孤凶罡吉凶滅敗凶

丁未﹑殃破空亡滅孤害罡吉凶禍敗

戊申﹑敗凶破亡墓禍孤凶罡吉墓滅

己酉﹑禍敗凶破墓凶滅孤吉罡凶凶

庚戌﹑吉滅敗亡破凶吉禍孤凶罡凶

辛亥﹑害墓禍敗吉破凶墓滅孤吉罡

壬子﹑罡墓空滅敗凶破墓吉禍孤凶

癸丑﹑吉罡空亡禍敗吉破害凶滅孤

甲寅﹑孤凶罡吉凶滅敗吉破吉凶禍

乙卯﹑滅孤吉罡凶吉禍敗吉破凶吉

丙辰﹑空禍孤吉罡吉吉滅敗吉破吉

丁巳﹑空亡滅孤吉罡害吉禍敗吉破

戊午﹑破亡吉禍孤吉罡吉吉滅敗吉

己未﹑空亡吉凶滅孤吉罡吉凶禍敗

庚申﹑敗亡破吉凶禍孤凶罡吉凶滅

辛酉﹑禍敗凶破吉凶滅孤害罡吉凶

壬戌﹑空滅敗凶破吉凶禍孤凶罡吉

癸亥﹑空亡禍敗喪破吉凶滅孤墓罡

以上六十日內。凡遇日辰爲罡衝爲破陽。日前三辰爲滅衝。爲禍陰。日前一辰爲禍衝。爲滅。日辰後二辰爲孤衝爲敗。及六甲旬中空亡時。皆不可用。其餘有凶。有吉。不可不審也。

李僕射透天關擇時並方位法

都天大六壬五符吉將。乃八門天徳。月徳。審定每日。立定三方爲吉。凡出入﹑遠行﹑上官。視印。看謁貴人。求財用事。商賈嫁娶。出此三方。用此三時更不避。一百二十位諸惡。神殺。百事大利。如建造立木用此時。先翌此方。博奕坐此方大吉。每以五符﹑加所臨時。卽見以下吉凶

﹝見圖﹞

歌訣

甲寅乙卯丙歸蛇﹑丁午戊辰己戌家﹑

庚申辛酉壬居亥﹑癸日還來子上加﹑

六甲日寅﹑

六乙日卯﹑

六丙日巳﹑

六丁日午﹑

六戊日辰﹑

六己日戌﹑

六庚日申﹑

六辛日酉﹑

六壬日亥﹑

六癸日子﹑

五符星﹑【此方出入有喜位。萬事吉慶。】

天曹星﹑【此方宜﹖公事。余不利。】

地符星﹑【此方出入主虛驚。宜防謹。】

風伯方﹑【此方出入不利。先動者敗】

雨師方﹑【此方不宜出入。宜謹守持重。】

雷公方﹑【此方不宜出入。先喜後憂。大凶。】

風雲方﹑【此方出入不利。先動者凶。有失脫。】

唐符星﹑【此方出入招慶賀。萬事吉。】

國印方﹑【此方天乙貴人加喜萬事吉。】

天關星﹑【此方出入凶。宜堅守。】

地鑰星﹑【此方所爲不利。萬事凶。】

天賊星﹑【此方不宜出入。大凶。】

尋喜神方

甲巳寅卯喜。乙庚辰戌彊。丙辛申酉上。戊癸巳亥良。丁壬午未好。此是喜神方。

凡遇出入發兵用將。遠行見貴求財上官。萬事所爲並宜。出五。符唐。符國。印三方。及用此時大吉。仍與本日喜神位相合。兼忌太歲。永無凶咎﹑

行舡避忌安濟法

正二三四五六七八九十十一十二﹕

四激日﹑戌戌戌丑丑醜辰辰辰未未未

咸池日﹑卯子酉午卯子酉午卯子酉午

招搖日﹑辰卯寅丑子亥戌酉申未午巳

天地殃日﹑卯寅丑子亥子丑寅卯辰巳辰

蛟龍日﹑未申戌申戌丑辰未辰申子巳

龍會日﹑未戌亥亥丑戌丑卯丑未戌卯

六龍忌日﹑戌戌戌戌午午午午戌辰辰辰

八風日﹑春﹑【丁丑﹑己酉﹑】夏﹑【甲辰﹑甲申﹑】秋﹑【辛未﹑丁未﹑】冬﹑【甲寅﹑甲戌﹑】

水痕日﹑大月﹑【初一﹑初七﹑十一﹑十七﹑二十三﹑三十﹑】

小月【初三﹑初七﹑十二﹑二十六】

又一本小月。【初一﹑初二﹑初七﹑十二﹑十六﹑】俗忌日﹑【危日﹑執日﹑己日﹑】

忌發舡﹑【庚申﹑】

江河離日﹑【壬申﹑癸酉﹑】

張宿日﹑【丙子﹑癸未﹑癸丑﹑戊戌﹑乙卯﹑】觸水龍日﹑【丙子﹑癸未﹑癸丑】

風波日﹑【太歲﹑】

白浪日﹑【月建﹑】

覆舟日﹑【日建﹑】

大惡日﹑【時建﹑】

河伯死日﹑【庚辰】

子胥死日﹑【壬辰﹑】

河伯日﹑【太歲後一辰﹑主物貨損濕﹑】

許眞君傳龍神行度風暴訣

正﹑【三日﹑八日﹑十一﹑二十五﹑晦日﹑龍會日】

二﹑【三日﹑九日﹑十二﹑晦日﹑龍神朝上帝﹑】

三﹑【三日﹑七日﹑二十七﹑龍神朝星辰﹑】

四﹑【八日﹑十二﹑十七﹑十九﹑龍會太白﹑】

五﹑【五日﹑十二﹑十九﹑天帝朝玉帝﹑】

六﹑【九日﹑二十七﹑地神龍王朝玉皇﹑】

七﹑【七日﹑九日﹑十五﹑二十七日﹑神殺交會﹑】

八﹑【三日﹑八日﹑十五﹑十七﹑龍神大會﹑】

九﹑【十一﹑十五﹑十九﹑龍神朝玉皇﹑】

十﹑【八日﹑十五﹑二十二﹑東府君朝玉皇﹑】

十一﹑

十二﹑

看風色圖

正﹑【初十﹑晦巳﹑大將軍下界﹑逢大殺星﹑午後三刻﹑惡風﹑無卽雨﹑】

二﹑【初九﹑十二﹑十四﹑十七﹑酉後三刻﹑惡風﹑無﹑卽雨﹑】

三﹑【三日﹑十七﹑二十七﹑諸靈祇朝上界﹑逢星﹑午後大風﹑無大雨﹑】

四﹑【初八﹑十九﹑二十三﹑諸神會逢太白﹑辰時三刻﹑惡風﹑無卽雨﹑】

五﹑【初五﹑十一﹑十九﹑天帝釋朝玉皇﹑逢九曜﹑申酉時﹑惡風﹑】

六﹑【十六﹑十九﹑二十七﹑是地合日﹑卯辰時二刻﹑有惡風﹑】

七﹑【初七﹑初九﹑十五﹑二十七﹑西海龍王﹑下魚鬼登天新事﹑午後惡風﹑無卽雨】

八﹑【初二﹑初八﹑十七﹑二十七﹑中秋月會萬神具起﹑午後有惡風﹑無卽雨﹑】

九﹑【十一﹑十五﹑十七﹑十九﹑二十﹑歲星﹑惡星﹑月建﹑交會﹑有惡﹑風雨延﹑】

十﹑【十五﹑十八﹑十九﹑二十七﹑太山府君上界﹑卯後惡風﹑無卽雨﹑】

十一﹑【初一﹑初三﹑十九﹑二十三﹑二十八﹑六合日﹑有惡風﹑無卽雨﹑】

十二﹑【初三初五初六初八二十二十六晦日天地神王上界辰時惡風】

周公出行吉日

天門【初一﹑初九﹑十七﹑二十五】

天財【初三﹑十一﹑十九﹑二十七﹑】

天陽【初四﹑十二﹑二十﹑二十八﹑】

天倉【初五﹑十三﹑二十二﹑二十九﹑】

天富【初七﹑十五﹑二十三﹑】並宜求財

四順

建宜行成宜離寅宜往卯宜歸

百怪斷經

吉凶先見

西京雜記﹕樊將軍問陸賈曰﹑自古人君。皆云受命。上天。必有瑞應。其有是乎。賈曰﹑有之夫目目﹖閏得酒食。燈花得錢財。鵲噪而行人至。蜘蛛集而百事喜。小旣有徵大。亦宜然。故目目﹖閏則祝之。燈花則拜之。鵲噪則餧之。蜘蛛集則護之。況天下大寶人君重位。非天命何以得之。

占噴嚏

子日﹑有酒食﹑

丑日。主憂疑。

寅日﹑有外事﹑

卯日。主大吉。

辰日﹑婚會吉﹑

巳日。主口舌。

午日﹑有喜事﹑

未日。主尋常。

申日﹑只平平﹑

酉日。有客至。

戌日﹑女思念﹑

亥日。有人思。

占眼瞤

子日﹑【左酒食﹑右女思﹑】

丑日﹑【左悲思﹑右人思﹑】

寅日﹑【左出行。右凶事﹑】

卯日﹑【左人至﹑右人思﹑】

辰日﹑【左喜事。右大吉﹑】

己日﹑【左人至﹑右凶事﹑】

午日﹑【左人思。右吉事﹑】

未日﹑【左酒食﹑右吉事﹑】

申日﹑【左人思。右吉事﹑】

酉日﹑【左走失﹑右大吉﹑】

戌日﹑【左酒食。右人至﹑】

亥日﹑【左吉事﹑右凶事﹑】

占鴉鳴東方朔云

聖賢明著占鴉經﹑認取東方細聽聲﹑

次看時辰知禍福﹑百步之外不湏聽﹑

聽鴉鳴禳厭法

飛鳴設若有憂聲﹑默念乾元亨利貞﹑

叩齒三通存七徧﹑變凶爲吉免災迍﹑

鴉經之圖

﹝見圖﹞

詩曰

子午皇恩並大赦﹑丑未排來鴈入云﹑

﹝見圖﹞

寅申登程扶上馬﹑卯酉麻繩自縛身﹑

辰戌帶枷將入獄﹑己亥弓弦半損身﹑

占燈花經

燈。乃一家照鑑之主。開花結蘂。吐焰噴光。可知人事之吉凶。可占天時之晴雨。仔細觀翫。皆有驗事。凡燈有花。任其自然開謝。不可剪棄吹滅。如此。則反能爲災。燈三吹不滅。更不可再吹。切宜戒之。

燈有花。至一更不滅。來日主有喜慶。至天明不滅。不落。喜事五日不絕

燈開花。向卯上。必於大人處得書。若七夜如此。君子則加官進祿。常人商賈則倍有利宜

燈三吹不滅。卻便結花。主來日有喜事。但存之。卽獲大吉

燈焰忽分作兩炬。主有天恩印綬遷官吉慶。富人卽有大官委令。及貴人引援

燈花生珠下垂者。主有遠行

燈於中心結花如菉豆。四面無花。主有酒食。孕則生貴子

燈花向上圓大者。主明日有客至。

燈無故自滅。主有喪服

才點燈。燈內連連爆出火星不止者。主有口舌

燈焰短而昏昏無光彩。主有憂煩

若旱多時忽燈焰紅花。短小而頻頻點滴者。則三日內有雨

若天陰日久。忽燈結紅花光彩明瑩者。來日晴

燈若黑煙上起。紅焰下垂昏者。主來日雨

燈若無煙但紅焰左右擺拽不定。主來日有大風

燈焰向東指。來日有東風

燈西指有西風。南指有南風。北指有北風

燈紅焰短昏頻垂點不止。主來日有雨。若夜夜如此。必見連陰

燈若見紅焰光而長明﹑不動搖者。則必晴明

燈若有黑煙微動。光色不搖者。則天晴有風﹑

夢寐因想

周禮春官宗伯

占夢掌其歲時。觀天地之會。陰陽之气。以日月星辰。占六夢之吉凶焉。一曰。正夢。二曰。噩夢。三曰。思夢。四曰。寤夢。五曰。喜夢。六。曰懼夢。漢藝文志。云﹑眾占非一言而夢爲大故。周有其官而詩載熊羆虺蛇眾魚旐旟之夢。著明大人之占。以考吉凶焉。

陰陽感夢

黃帝內經云﹑陰盛。則夢涉大水恐懼。陽盛。則夢大火燔灼。陰陽俱盛夢相殺毀傷。上盛則夢飛。下盛則夢墮。節則夢與。饑則夢取。肝气盛夢怒。肺气盛則夢哭。

虛實成夢

東萊類說云﹑形接而爲事。神遇而爲夢。浮虛則夢揚。沈實則夢溺。寢耤則夢蛇。寢帶則夢鳥。禦發則夢飛將陰則夢水。將晴則夢火。將病則夢食。將憂則夢歌舞。

魄靜生夢

孫眞人調神論云﹑凡夢皆緣云﹖鬼白﹖鬼役物。其神室於軀體。不能流通夜則魂魄虛靜。神將告以方來吉凶。而夢生焉。夜半前。夢其事。應在遠。夜半後夢其事。應在近。

魂安無夢

孫眞人西山記云。欲無惡夢者。勿食。本命。所肖及魚鱉。牛。犬。之肉。勿思邪淫怪僞悖逆之事。勿視大刑。勿殺六畜。睡必首枕東南生气。側臥面外。則云﹖鬼安無夢矣。

修徳禳夢

釋典云。西法判夢。一曰。無明燻習。二曰。舊識巡遊三曰。四大偏增。四曰。善惡先兆。斷序云諸侯夢惡。則修徳。大夫夢惡。則修上官。士夢惡。則修身。如是。則禍不至矣。

噀水解夢

茅亭客話云。人藏陰。多則夢數。陽壯。則夢稀。有亦不記。瞽者無夢。愚者少夢。養性論云。有夢不湏說。旦以淨水。東噀咒之。曰。惡夢著艸木。好夢成珠玉。卽無咎矣。

夢天文星曜等物

夢登天入月大貴﹑夢天晴愁散憂解﹑

夢天光照身病除﹑夢天開主得官位﹑

夢飛上天主貴位﹑夢天崩主父母憂﹑

夢天紅吉。天黑凶﹑夢天曉益壽命吉﹑

夢日月落。父母亡﹑夢吞日月。生貴子。

夢日月缺。主爭鬭。

夢雷雨風電等物

夢被雷打。大貴吉。夢風吹衣。疾病至。

夢云四起。交易吉。夢雪下。主憂散吉。

夢雷電。主官位至。夢虹出。主兵戈起。

夢行逢雨。有酒食。夢霜落降。事不成。

夢大風雨。主人亡。夢黑雲至地。主瘟。

夢五色云。主大吉。

夢山川土石等物

夢地裂。有諸侯位。夢地動。主遷官位。

夢掘地土。主口舌。夢大石。主進財寶。

夢移石入宅。大吉。夢登巖上石。大吉。

夢身入土。百事吉。夢開溝。百事大吉。

夢山崩大水。大凶。夢手拍山。生貴子。

夢在山林土穴。吉。

夢竹木花果等物

夢種樹木。主大吉。夢木生堂上。大凶。

夢擔大木。有大財。夢門中生果木。吉。

夢食木瓜。主得財。夢桑椹。主兒女亡。

夢食梨子。主離別。夢食柿子。疾病凶。

夢食禾谷。主大吉。夢茱萸生有名譽。

夢薤生。主有大病。

夢古今聖賢人物

夢天子。主大貴吉。夢太子。主王侯吉。

夢古人言。主聰明。夢謁長史對坐吉。

夢玉女。主大吉利。夢官員求謁。大吉。

夢親近大官。大吉。夢神人相遇。大吉。

夢古人相打。病至。夢稱我是官人。吉。

夢使君入門。大吉。夢拜大官貴。吉利。

夢仙聖到家。大吉。夢宣赦文。萬事吉。

夢身體頭面髭發

夢梳頭。萬事大吉。夢自身白。爲人謀。

夢頭痛。主加官吉。夢頭斷。主大吉利。

夢頭白。長命大吉。夢割頭髮。主衰厄。

夢頭骨起。加官至。夢面生瘡。昌盛吉。

夢頭髮黑。主長命。夢發落。主子孫凶。

夢身上汗出。大凶。夢沐髮。遷官病除。

夢身上光滑。大吉。夢齒落。主有喪服。

夢冠帶印綬鞋履

夢衣冠。主祿位至。夢失巾襆頭。退官。

夢人與公服。加官。夢印綬。主遷官位。

夢人與冠帽。大吉。夢洗笏。大吉得財。

夢著新衣。大吉昌。夢用印。名聲出吉。

夢女人著衣。大吉。夢披蓑衣。大恩至。

夢洗衣服。主酒食。夢失履。主奴婢走。

夢麻鞋。百事和合。

夢刀劍儀仗皷角

夢刀落水。主妻亡。夢女人帶刀。吉利。

夢披刀。主出行吉。夢與人刀。主大凶。

夢失刀。主失財凶。夢旗旛迎。大富貴。

夢刀劍在牀。大吉。夢磨利刀。大吉利。

夢見旌節。主大吉。夢得斧金﹖戊。官位至。

夢持旌節。有恩賞。夢皷角鳴。兵戈起。

夢鎗槊。主官位吉。

夢宮室城樓屋舍

夢髙樓上坐。大吉。夢登宮內。主大吉。

夢屋宅更新。大吉。夢坐官府中。大吉。

夢添城上土。大吉。夢風吹屋動。主病。

夢屋棟拆。主家破。

夢門戶池井等物

夢入新宅。主遠行。夢新門戶。大富貴。

夢門戶開。女外情。夢門扇拆。奴婢走。

夢井沸溢。主有財。夢淘井造井。大貴。

夢取池井中水。吉。夢墜井坐井。大凶。

夢窺井見水。大吉。

夢珍寶米谷貨帛

夢金盞。主生貴子。夢金銀。富主寶貴。

夢得米谷。大吉利。夢寶積如山。大凶。

夢得玉碗。大吉利。夢吐金寶。所思至。

夢紡績事。主長命。

夢鏡環釵釧等物

夢鏡明吉。鏡暗凶。夢鏡破。主夫妻別。

夢照鏡破。妻外情。夢得鏡。主生貴子。

夢鏡自照。遠信至。夢耳環。主遠行至。

夢金釵。主生貴子。

夢牀帳氈席等物

夢洗牀帳。主大貴。夢釧鈿。主失財。

夢牀帳。主富貴。

夢血在牀。妻有姦。

夢牀上有蟻。大凶。夢換席吉。將出凶。

夢屏幃。得人力。

夢氈褥。主大吉利。

夢開帳幔。主酒食。

夢舡車遊行等物

夢乘舡入日月。吉。夢舡渡。主大富貴。

夢舡中有水。大凶。夢病人在舡。主死。

夢舡帆髙舉。大吉。夢白車白馬。大吉。

夢乘車轎。祿位吉。

夢道路橋梁巿井

夢大道路。主大吉。夢四道通。主名遂。

夢巿中行。主酒食。夢修橋梁。凶事過。

夢渡橋。主災厄散。夢橋上坐。主位至。

夢橋柱拆。主妻亡。夢攜手上橋。有孕。

夢夫妻產孕交合

夢夫妻爭釵。主別。夢與妻會合。主別。

夢與女交。主邪祟。夢妻有孕。主外

夢與女同行。失財。夢小兒死。口舌散。

夢妻出嫁。主妻亡。

夢飲食瓜果蔬菜

夢與人設會。大吉。夢與貴人同坐。吉。

夢飲乳。主大吉利。夢死人食。主病患。

夢食蜜餳。主大凶。夢與人飲酒。口舌。

夢食一切果。並凶。

夢哀樂病死歌唱

夢著孝衣。官位至。夢哭泣。有大喜事

夢病人裝束。必死。夢飲酒醉。病患。

夢唱歌。主凶亡事。夢琵琶。主得人力。

夢吹笙。主有攺移。

夢冢墓棺槨等物

夢新冢棺。主除擢。夢冢上有雲气。吉。

夢冢墓明吉。暗凶。夢冢空穴。官事凶。

夢墓中棺。出事發。夢棺槨入宅。主財。

夢冢門開。百事吉。

夢文武器械軍兵

夢封書信。遠行至。夢見讀書。主聰明。

夢教人書。主大貴。夢弩弦斷。兄弟分。

夢持弓矢。主大吉。夢兵入城。衣祿至。

夢在軍中。主大吉。

夢佛道師巫鬼神

夢畫神佛。得人欽。夢佛共言。福祿至。

夢堂上佛神。大吉。夢仙女交。大吉利。

夢法師登座。有疾。夢與道士言。大吉。

夢佛言。妻有孕吉。

夢殺害鬭打傷損

夢被人殺。主有財。夢殺牛鹿。主大貴。

夢殺人血污衣。吉。夢看見殺人。主吉。

夢與人鬭爭。主吉。夢被人打罵。皆吉。

夢交胸見血。大吉。夢罵人打人。皆凶。

夢被鬼打罵。大凶。

夢捕禁刑獄栲罰

夢入牢獄。主大貴。夢枷鎖入宅。大凶。

夢罪人走。官事散。夢獄中死。官事散。

夢被人決罰。位至。夢栲訊行杖。大貴。

夢羅网。主官事至。

夢田宅耕種五穀

夢買田宅。官位至。夢種田寬廣。有祿位。

夢種菜。主長命吉。夢種五穀。得財食。

夢身臥米中。大貴。夢五穀茂盛。大吉。

夢屋上有禾。位至。夢粟米。必有貴位。

夢水火盜賊等事

夢在水上行。大吉。夢賊入宅。主破財。

夢水上立者。有凶事。夢水不休。得大財。

夢流水遶身。有獄訟。夢把水行路。大通達。

夢水流洋洋。有新婚。夢大水淸澄。大吉利。

夢見落水中。大凶。夢見江湖海水。大吉。

夢身在水中。貴人扶。夢火焰炎炎。見大財。

夢火燒山野。大顯赫。夢眾人圍鑪。和合吉。

夢見燃火。大吉利。夢火燒日月。小人貴。

夢執火乘舡。貴位。

夢見賊。所求皆得。

夢作賊被人覺吉。

夢見逐賊行。大吉。

夢被賊趕。大凶。

夢污圂沐浴等事

夢小便污身。得財。夢大便滿地。得財。

夢糞堆者。錢財聚。夢糞在竈下。口舌。

夢上廁屎污衣。得財。夢失大小便。失財。

夢泥塗衫衣。主身辱。夢在尿屎中吉。

夢沐浴。病除百事吉。夢沐浴在牀。主死。

夢沐髮。遷官病除。夢沐浴上牀。大凶。

夢龍蛇魚鱉等物

夢見龍入市。有貴位。夢見幹魚。天下旱。

夢見井中有大魚。得財。夢蛇入懷中。生貴子。

夢見射龍。大吉。

夢魚飛。百事散解。

夢見鯉魚。妻有孕。夢鳧在人宅。有凶禍。

夢駕鷂者。主有祿位。夢燕子至。有遠客來。

夢鴉鵲噪亂。酒肉至。夢鴛鴦散去。主妻亡。

夢鵝鴨同遊添好妾。夢熊羆。主有貴子。

夢獐鹿在家。益官職。夢豺狼惡狗。有暴賊。

夢虎入宅中。官勢至。夢雞在樹上得財吉。

夢龜蛇相向。主財至。夢龜入井宅。富貴吉。

夢人惠魚。百事亨通。夢蝦變魚。失���。

夢張网捕魚。大吉利。夢貓捕鼠者。主得財。

夢水中釣魚。大吉利。夢螻蟈。有不明事。

夢蜂螫人腳。有財喜。夢羣魚游水。主有財。

夢蛛网著人。疾病作。夢蜓集者。官事散吉。

夢蜈蚣咬人。長壽吉。夢蠅污人家。必有讒。

夢蚯蚓者。田宅大吉。夢蝙蝠羣飛。陰事良。

夢螺者。主離外事凶。

夢牛馬六畜等物

夢水牛。主先祖索食。夢大牛來家。富貴吉。

夢解牛索。家人求飯。夢牛出門。好事立至。

夢殺牛食肉。得大財。夢牛生犢。所求皆得。

夢羣羊來牧百事散。夢牽牛羊來。主笑樂。

夢乘駿馬吉。鈍者凶。夢騎物爲馬。天官至。

夢馬舞於庭。凶禍至。夢騎驢騾。主得財。

夢豬豚變人。官事至。夢驛馬馳至。有慶賀。

夢殺豬豚者。大吉利。夢羣馬奔逸百凶解。

夢豕死泥中。大吉利。夢犬吠接主。失財凶。

夢呵犬者。飲食大吉。夢犬相摶者。主病凶。

夢犬咬人鬼來求食。

夢猿猴主得官位。

夢六畜與人語。大凶。夢子母羊。益命大吉。

夢騎羊上樹。得財吉。夢赤馬來往。文書至。

夢走馬於道。大喜至。

管輅夢書

云昔黃帝。畫十二符。以厭惡夢。淸晨隨日至誠。書篆以水面東噀之。執符而咒曰。赫赫陽陽。日出東方。斷絕惡夢辟除不祥急急如律令。【一气七徧】

厭夢符篆

﹝見圖﹞【子日夢惡。書帖門吉。】﹝見圖﹞【丑日夢惡。朱書佩吉。】

﹝見圖﹞【寅日夢惡。黑書佩吉。】﹝見圖﹞【卯日夢惡。黑書佩吉。】

﹝見圖﹞【辰日夢惡。書敗門吉。】﹝見圖﹞【巳日夢惡。書房壁吉。】

﹝見圖﹞【午日夢惡。書南壁吉。】﹝見圖﹞【未日夢惡。書房門吉。】

﹝見圖﹞【申日夢惡。朱書壁吉。】﹝見圖﹞【酉日夢惡。黑書壁吉。】

﹝見圖﹞【戌日夢惡。書中壁吉。】﹝見圖﹞【亥日夢惡。絹書貼牀。】

厭百怪符

﹝見圖﹞【應一切不測之怪。書中所不載者。並以朱書此符。厭怪處。及男左女右。佩帶其怪自滅。】

丁集

宅舍

周書祕奧營造宅經

宅舍

屋宅舍。欲左有流水。謂之靑龍。右有長道。謂之白虎。前有污池。謂之朱雀。後有丘陵。謂之玄武。爲最貴地。若無此相凶。不然。種樹。東種桃柳。南種梅棗。西梔楡。北柰杏

宅東有杏凶。宅北有李。宅西有桃。皆爲淫邪。宅西有柳。爲被刑戮。宅東種柳益馬。宅西種棗益牛。中門有槐。富貴三世。宅後有楡。百鬼不敢近

凡宅東下西髙。富貴雄豪。前髙後下。絕無門戶。後髙前下。多足牛馬。

凡宅地欲平坦。名曰梁土。後髙前下。名曰晉土。居之並吉。西髙東下。名曰魯土。居之富貴。當出賢人。前髙後下。名曰楚土。居之凶。四面髙。中央下。名曰衛土。居之先富後貧

凡宅不居當衝口處。不居古寺廟及祠社鑪冶處。不居艸木不生處。不居故軍營戰地。不居正當水流處。不居山脊衝處。不居大城門口處。不居對獄門處。不居百川口處不居

凡宅東有流水達江海吉。東有大路貧。北有大路凶。南有大路富貴。

凡樹木皆欲向宅吉。背宅凶。凡宅地形。卯酉不足。居之自如。子午不足。居之大凶。子丑不足。居之口舌。南北長。東西狹。吉。東西長。南北狹。初凶後吉

凡人居。洪潤光澤陽气者吉。漧燥無潤澤者凶

凡宅前低後髙。世出英豪。前髙後低。長幼昏迷。左下右昂。男子榮昌。陽宅則吉。陰宅不彊。右下左髙。陰宅丰豪。陽宅非吉。主必奔逃。兩新夾故。死湏不住。兩故夾新。光顯宗親。新故俱半。陳粟朽貫。實東空西。家無老妻。有西無東。家無老翁。壞宅畱屋。終不斷哭。宅材鼎新。人望千春。薦屋半柱。人散無主。間架成只。潛費衣食。接棟造屋。三年一哭

凡住祖父之宅。而欲修造。卽依祖上作陽宅陰宅。運用方隅。如是。則累代富貴。子孫隆盛。如居處不利。卽宜轉陽作陰。或移陰爲陽吉

凡人居止之室。必湏周密。勿令有細隙。致有風气得入。小覺有風勿彊忍之。久坐必湏急急避之

居處不得綺靡華麗。令人貪婪無厭。乃患害之源。但令雅素淨潔

蓋屋布椽。不得當柱頭梁上著。湏是兩邊騎梁著。云不得以小壓大也

凡造屋切忌先築墻圍並外門必難成

凡起新屋防木匠放木筆於屋柱下。令人家不吉。更防有倒木作柱。令人不吉

起宅畢。其門刷以醇酒。及散香末。蓋禮神之至也

人家不可多種芭蕉久而招崇。【又云人家房戶前不宜多種芭蕉俗云引鬼又云婦人得血疾】

住宅四畔。竹木靑翠進財

屋架與間不欲雙。湏只爲大吉。水檐頭相射。主殺傷。內射外。外人死。外射內。內人當。凡屋外檐。廣闊爲上。不得逼促。斜雨潑壁。家多痢疾。風吹不著。不用服藥。廨屋漏漿。新婦無良。梁棟偏欹。家多是非。屋勢傾斜。賭博貪花。瓦移棟摧。子孫貧羸

凡柱尾爲斗。枋尾爲升。升在斗下爲不順。主有不孝子弟。斗在升下大吉

凡桁梁以木頭朝柱。主人大吉。水匠有成

宅四面交衝。使子孫怯弱

古路靈壇。神前佛後。水田爨竈之所。其地並不堪居

宅若前髙後下。法主孤兒寡婦。令男子懶惰。使女子淫奔

宅中聚水汪汪。養蠶桑之難得

屋頭有廈。衰病莫不由斯

桑樹不宜作屋木。死樹不宜作棟梁

何謂安處。曰。非華堂邃宇。重裀廣榻之謂也。在乎南向而坐。東首而寢。陰陽適中。明暗相半。屋無髙。髙則陽盛而明多。屋無卑。卑則陰盛而暗多。故明多則傷魄。暗多則傷魂。人之魂陽而魄陰。苟傷明暗則疾病生焉。此所謂居處之髙。尙使之然。況天地之气。有亢陽之攻肌。淫陰之侵體。豈不防愼哉。修養之漸。儻不法此。非安處之道。術曰。吾所居室﹑四邊皆窗戶遇風卽闔。風息卽開。吾所居座。前簾後屏。太明則下簾。以和其內映。太暗則捲簾。以通其外曜。內以安心。外以安目。心目皆安。則身安矣﹑明暗尙然。況太多事慮。太多情欲。豈能安其內外哉﹑故學道之士。必以安處爲次也

樓

居宅造樓。莫近街頭。低吉髙凶。能招五通○門樓重髙湏榮貴

廳堂

居宅廳後。不宜作龜頭

畫堂應干。湏用偶數。則主家和睦

私居廳不必廣大。亦要數隻﹑廳上單棟。恐招內政預事

私居堂要十分華飾。則夫婦偕老。子孫昌盛

有廳無堂。孤寡難當

堂前有橊樹吉

南廳連於西屋。令歲月之憂煎

拆裏爲廳終不利。折廳爲裏則無妨

庭軒

大樹近軒。疾病連綿

人家種植中庭。一月散財千萬

中庭種樹主分張

門庭雙棗喜嘉祥

庭心樹木名閒困。長植庭心主禍殃

房室

人臥室宇當令潔盛。盛則受靈气。不盛則受故气。故气之亂人室宇者。所爲不成。所作不立。一身亦爾。當數洗沐澡潔。不爾無異

人臥牀當令髙。髙則地气不及。鬼吹不幹。鬼气不侵。人常依地而逆上耳。【髙謂三尺以上也】昔有人病在地臥。於病中。乃見鬼於壁穿下以手爲管吹之。此卽是鬼吹之事也

房屋當頭莫安櫃。房屋兩壁莫開窗

房門不得正對天井。主此房人口頻災

竈房門亦不可對其屋門。主口舌病患

掛帳不用閉日。犯者蚊蠅扇不可盡。湏用水閉日爲佳。若用土閉日泥飾屋宇。蚊不入累效

門戶

凡門以栗木爲關者。夜可以遠盜

凡門面兩。畔壁湏大小一般。左大換妻右大孤寡

門面上枋空蛀窟痕。主動瘟瘡痍之疾﹑門棟柱不著地。無家長棟柱空蛀。家長聾盲。門塞棟柱家憂懼。退財破田血畜耗。如大門十柱小門六柱。皆著地吉。門髙於壁。法多哭泣。門裝虛坐。頻招瘟火。糞屋對門。癰癤常存。倉口向門。家退動瘟。搗石門居。屋出離書。門前直屋。家無餘谷。門口水坑。家破伶仃。大樹當門。羅皷天瘟。墻頭衝門。常被人論。交路夾門。人口不存。眾路直衝。家無老翁。門被水射。家散人啞。神社對門。常病時瘟。門中水出。財散冤屈。門著井水。家招神鬼。正門前不宜種柳

所居向巽方開門。及隙穴開窗之類。立有災害無免者。又日夜忽於官舍正廳私家正堂南向坐。多招怪異事。當門勿安臥榻不利

庚寅日不可作門。門大夫死日。人家門左右不可安神堂。主三年一次哭。掃糞艸置門下。令人患白虎病。東人呼爲歷骨風白虎鬼。如貓在糞堆中。亦云糞神。療法以雞子楷病人痛咒。�。送著糞堆頭勿反顧

凡宅門下水出。財物不聚

東北開門。多怪異之重重

宅戶三門莫相對

門前靑艸多愁怨。門外垂楊非吉祥

水路衝門。悖逆子孫

井竈

勿跂井。今古大忌

見露井莫窺。損壽

俗以淸明日淘井爲新

以鉛十餘斤。寘之井中。水淸而甘。

凡開井近江近海處。湏擇江風順日開。則吹江水入泉。必脈甘。若海風順日。則吹海水入泉。脈必咸謂如江在井之西南方。是日有西南風。則鑿之

禳井沸。取東向三百六十步內覓一靑石。以酒煮。放井中立止。

卯不穿井。甘泉不香

勿塞故井。令人耳聾目盲

凡堂前不可穿井。男子越井。婦人上竈。皆招口舌意外之禍

勿越井越竈

井於竈邊。虛耗年年

井竈相看。法主男女之內亂

井竈不可令相見。女子祭竈事不祥

井北竈南家五逆。井畔栽桃物業荒

廳內房前難鑿井。主人堂後莫開泉

刀釜不宜安竈上

簸箕放竈前。令人家不安

凡於廳屋安竈。兩火煌煌。主有災殃

踐壞竈土。令人患瘡

竈堂無禮家必破。竈前歌笑要驚惶

糞土無令壅竈前

竈中午夜絕燒煙。【午夜乃是後帝竈君交會之夜宜避之卽安】

婦人勿跂竈坐。大忌

向竈罵詈不祥不可對竈吟詠及哭

不可竈火燒香

作竈法。長七尺九寸。上象北斗。下應九州島。廣四尺。象四時。髙三尺。象三才。口闊一尺二寸。象十二時。安兩釜。象日月。突大八寸。象八風。須備新磚淨洗。以淨土和合。香水合泥。不可用壁泥相雜。大忌之。以豬肝和泥。令婦人孝順

凡作竈泥。先除地面土五寸。卽取下面淨土。以井花水並香合泥大吉。

凡竈面向西向南吉。向東向北凶。

竈神晦日歸天白人罪

竈主食。夢者得食

子﹑孫滿堂。竈在明堂。徵音。明堂在。午。宮音明堂。在子。羽音明。堂在戌。商角音明堂。在申地

丙丁作竈引火光。

凡遇釜甑鳴。鬼名婆女。但呼其名字。亦不爲災。卻招吉利

釜鳴不得驚呼。湏一男子作婦人拜卽止。或婦人作男子拜亦止

釜鳴甑虛气充則鳴。非怪。但揭去蓋則已

凡人家廚下頭鍋。過夜湏刷洗淨。滿注水不可令幹如空。則使主人心焦【又云鍋釜夜深莫停水】

天井

凡四向堂屋前。著過道中亭。有二天井。象日月。爲屋有眼目。主大發少災。若只作一天井亦發。只是多出患眼。及損少丁少婦。

天井著花欄主淫泆【又云天井置欄主病心痛障眼著花欄小口患】

凡人家天井方爲上。不可直長。主喪禍

廳前天井停水不出主病患。父子相拗。有下濕腸風之疾。及漏肚傷孕之厄

天井栽木大凶

天井內不可種花。招婦人淫亂

窗

門壁有窗招橫事

天窗宜就左邊開。乃靑龍開眼吉

溝瀆

溝渠通浚。屋宇潔淨無穢气不生瘟疫病

水路充門。悖逆兒孫水寄宅過東流無禍

水若倒流。宅主女爲家長

水從門出。主耗散之貧窮

勿塞溝瀆。令人目盲

廁

凡人上廁之時。先離廁前三五步。咳嗽兩三聲。其神在廁中卽自然回避

上廁不可唾於廁中。並唾於四面。及唾於壁上廁神。免得生瘡痍。其神凡事護佑。不敬不信。卽恐災損其身

凡有三二歲已下男女。拋糞於廁中。多有觸犯。緣有你鮏气。並外來尿糞惡气充其廁神並受糞夫人。立有災咎

凡男子上廁。不得科頭跣足。若有此犯。公私之人遭牢獄之厄

凡置得新廁。卽便除卻舊廁。其舊廁之內。糞亦盡除。恐遭殃禍。當除之時。以水安廁中令滿。莫言除廁。只言除水

凡人家不得以灰棄廁中及將蓋不淨。令人家貧有大凶

廁神姓郭名登。是遊天飛騎大殺將軍。不可觸犯。能賜災福。凡祭祀不可應呼神名。避之吉

每逢六夜莫登廁

竈灰撒�招官事

廁中生蛆。以蒓菜一把投於廁缸中。卽無

興工造作日

大凡起造。先以作主本命納音與起造年太歲納音對勘。相生相旺。命克歲吉。相衝相刑。歲克命。凶。不犯三災五殺三坵五墓空亡太歲入宅命破宅命身黃身黑諸凶。恰逢例田通之年。卽將運身九星推究得作主行年。值三白大吉。九紫小吉。又將運宅身宅祿宅推究。自生至旺爲有气年月吉。自衰至養爲無气年月凶。又將六壬大小二運推究。見行年得無姓墓。不逢三殺宅神宅命。四吉臨之。方爲大利。但破壇造作。莫重於山頭。莫切於坐向。莫難於作方。湏以四大利道通天竅升玄庫樓毛頭紫白山運祿馬諸書參考若山頭坐向方所通利。尢須擇吉日良時湊之。夫人宅墓之有日有時。如人身命之生日生時也。此尢不可不謹也

基土辟地吉節

小寒立春谷雨小滿小暑立秋霜降小雪以上爲地元。凡土功之事。宜於地元內擇日用之

動土起土基地逐月吉日

築墻開池井。通用。正月丁卯己未丁未。二月丙寅戊寅甲戌庚戌。三月壬申戊寅壬寅乙巳丁巳。四月甲子丁卯癸卯。五月戊寅壬寅甲申丙申。六月甲申丙申乙巳己巳乙亥。七月壬子辛未。八月丙寅庚戌甲戌壬辰。九月甲申壬申甲午癸卯。十月丙子乙酉辛酉。十一月丙寅壬寅甲寅。𨿽犯土溫。丙值月空。壬有月徳可用。十二月甲寅壬寅乙亥丁亥辛亥。已上不犯地囊土忌土孛土符土公等吉

動土起土吉日

甲子癸酉戊寅己卯庚辰辛巳甲申丙戌甲午丙申己亥庚子戊戌甲辰癸丑戊午又癸酉。【土公生】甲子庚午辛未庚子丙午丁未丙辰丁巳辛酉。【土公敗】庚日甲日乙日戊日己日。【土公赦動土不避伏龍】開日滿日定日收日平日【上吉並可用魁罡並大凶】

動土起土凶日

乙未【土公死】癸未【土公葬】戊午。【黃帝死】大月初三初五二十八。小月初一初十二十八。【土公忌】大月初二初三初五十五十八。小月初一初六二十二二十六。【土痕】正月壬。二月癸。三月甲。四月乙。五月丁。六月己。七月丙。八月丁。九月戊。十月巳。十一庚。十二月辛。【動土忌】建日危日執日【殺宅長】除日【害人】破日【凶】閉日【貧】

動土起土凶時

正月巳時。二月辰。三月卯。四月寅。五月丑。六月子。七月亥。八月戌。九月酉。十月申。十一月未。十二月午【臺土時又名六害】

動土起土凶方

春東方及竈。夏南方及門秋西方及井。冬北方及庭【土公所在】

作土凶日

初七十七二十八

取土吉日

開日滿日定日成日收日除日平日【上吉並可用魁罡並大凶】

取土吉神

月空

取土凶日

建日危日執日破日閉日

取土吉方

旁通

○﹝正二三四五六七八九十十一十二﹞

取﹝生土基屋﹞庚午申戌午未酉午申戌子巳如�死土殺人基屋不宜取

○﹝正二三四五六七八九十十一十二﹞

取﹝死土作冢﹞戌子寅辰子丑卯子寅辰午亥系生土作冢不宜取

○﹝正二三四五六七八九十十一十二﹞

﹝生炁﹞方子丑寅卯辰己午未申酉戌亥

生土殺人【以實費解】

○﹝正二三四五六七八九十十一十二﹞

﹝地倉﹞

午申亥辰丑寅己辰午酉己辰

○﹝正二三四五六七八九十十一十二﹞

﹝月徳﹞

丙甲壬庚丙甲壬庚丙甲壬庚

○﹝正二三四五六七八九十十一十二﹞

﹝月合﹞

辛巳丁乙辛巳丁乙辛巳丁乙

○﹝正二三四五六七八九十十一十二﹞

﹝月空﹞

壬庚丙甲壬庚丙甲壬庚丙甲

以上宜取土動土吉

取土凶方

凶○﹝正二三四五六七八九十十一十二﹞

方子巳酉寅午戌卯未亥辰申丑

又基屋取死土殺人。作冢取生土殺人

基地吉日

甲子乙丑庚辰辛巳丁卯辛未甲申乙未丁酉甲辰丙午丁未壬子癸丑甲寅乙卯庚申辛酉

基地忌日

癸酉壬午己丑庚戌辛亥壬戌

基地吉神

土公生。土公敗。土公赦

起工匠木凶日

﹝斧頭殺﹞春【丑日】夏【未日】秋【午日】冬【子日】

﹝木馬殺﹞孟月【平日】仲月【定日】季月【執日】

﹝木呼﹞正

二三

四五

六

壬申庚子【戊申作辰庚戌作辰】丁亥【己未作未】

﹝七八

九十

十一十二﹞

乙未辛酉壬戌丁巳癸未乙丑

﹝木隨﹞辰申寅子申戌申未午酉辛辰酉巳丑酉寅亥卯亥午酉未辰

堆垛木石凶方

子年丑年寅年卯年辰年巳年午年未年申年酉年戌年亥年

﹝���方﹞寅卯辰巳午未申酉戌亥子丑

﹝堆黃殺方﹞子丑寅卯辰巳午未申酉戌亥又忌作主本命太歲官符三殺流財方

起造吉節

大寒雨水春分芒種夏至白露寒露立冬以上爲人元。凡起造系人事宜人元內擇日用之

起造吉日

歷纂云只有己巳辛未甲戌乙亥乙酉己酉壬子乙卯己未庚申十日大吉

六甲圖﹕又有戊子乙未己亥三日。通前共十三日大吉

大全﹕亦以此十三日。爲合黃道。大利。

集�﹕用前十三日。又加己卯甲申戊申

撮要﹕用前十三日外有己卯甲申己丑庚寅癸卯戊申壬戌七日。云半吉半凶謹按具注歷起造之日。以合黃道爲順。黑道爲逆。若此七日遇黃道。及天月二徳。亦可用。如值黑道𨿽有吉神亦不可用。今聚星例圖於後。並系專主起造。覽者詳之

起造宅舍立木上梁逐月吉日【寺觀庫店通用】

正月戊辰。大吉利。舊有辛未己未犯火星火交不用。二月辛未己未。不犯黑道魁罡天刑雷火吉。三月己巳。不犯諸殺𨿽值火交吉星多。可用。四月辛未吉。一云忌起造。用者審之。五月庚申。不犯破敗狼籍天火雷火吉。外有甲申。並無凶神亦可用。六月己巳。庚申乃十全大吉。七月壬子。辛未。諸歷並通。外有乙未但可修換。八月舊有辛未乙未己未系受死並不用九月甲申。庚申。大吉。舊有己巳系空宅。乙亥系火交不用十月辛未不犯魁罡滅門雷火大禍吉。十一月庚申己巳。甲戌。𨿽有吉神。不合黃道。只宜修蓋。不利建造。十二月乙亥。乙卯。己卯。大吉。舊有己亥系火星。又與辛亥並犯空宅不用

架屋逐月吉日

正月無。二月甲申己亥乙未己未。三月壬子。四月辛未。五月甲申庚寅戊申。六月己巳甲申庚申。七月辛未壬子。八月乙亥庚寅。九月甲申庚申。十月辛未乙未。十一月甲申戊申。十二月乙亥甲申庚申○右吉日不犯朱雀黑道建破魁罡天窮地瘟十惡受死轉殺土鬼冰消瓦陷天火獨火次地火火星正四廢陰陽錯日

定磉扇架吉日

甲子乙丑丙寅戊辰己巳庚午辛未甲戌乙亥戊寅己卯辛巳壬午癸未甲申丁亥戊子己丑庚寅癸巳乙未丁酉戊戌己亥庚子壬寅癸卯丙午戊申己酉壬子癸丑甲寅乙卯丙辰丁巳己未庚申辛酉。宜天月徳黃道值日可用。正四廢天賊建破日不可用

白虎歷起造吉日

初二初三初十十一十八十九二十六二十七【系虎頭虎脇吉餘日並凶】

火星起造凶日【修造蓋屋起蓋門通忌】

孟月乙丑甲戌癸未壬辰辛丑庚戌己未。仲月甲子癸酉壬午辛卯庚子己酉戊午。季月壬申辛巳庚寅己亥戊申丁巳

六甲圖起屋吉日

己巳辛未甲戌乙亥【春凶】己卯【一云妨長】甲申【一云失火】乙酉【春忌】戊子己丑【一云損人】庚寅【一云三年滅門】乙未【春四月凶】己亥庚子【出顚人。後富貴。】辛丑【先吉。後凶】癸卯【云生刀兵】戊申【一云凶】己酉

六甲圖起屋凶日

甲子乙丑丙寅丁卯戊辰庚午壬申癸酉丙子丁丑戊寅庚辰辛巳壬午癸未丙戌丁亥辛卯壬辰癸巳甲午丙申丁酉戊戌壬寅甲辰乙巳丙午丁未庚戌辛亥癸丑甲寅丙辰丁巳戊午辛酉癸亥。春忌甲乙。夏忌丙丁。秋忌戊己。冬忌壬癸

起屋立柱凶神

地柱【妨宅長】天火次地火危日

架屋逐月吉凶日

正月丁卯己未乙卯吉。二月甲戌辛未己未己亥吉。二月甲子乙巳丙寅丁酉癸巳吉。四月乙丑辛卯吉。五月庚辰辛巳己未吉。六月丙寅癸酉丁酉戊申丁巳吉。七月乙丑戊戌丁未庚戌己未吉。一本有戊申。八月乙丑壬辰癸巳己亥吉。九月甲子癸酉辛巳庚申大吉。十月乙丑辛酉癸酉壬辰辛未吉。十一月甲戌辛未己丑戊戌甲寅吉。十二月甲寅丁亥戊寅戊申吉

架屋吉日

甲子乙丑己巳壬申【一云凶】癸酉乙亥辛巳戊子庚寅乙未丁酉庚子壬寅癸卯甲辰乙巳壬子癸丑乙卯庚申

歷纂﹕有丁丑己卯甲申乙酉丙戌己丑辛卯癸巳戊戌辛丑丁未戊申己酉庚戌辛亥丁巳己未辛酉壬戌癸亥

架屋忌日

辛未辛卯壬辰丙申

又六甲圖﹕有庚午丙子丁亥甲午丙午

蓋屋吉日

甲子戊子壬子乙丑辛丑甲寅戊寅庚寅己卯癸卯甲辰戊辰己巳乙巳癸巳癸未乙未甲申戊申癸酉乙酉己酉己亥辛亥

六甲圖﹟有丁卯辛未壬申甲戌丙子丁丑庚辰辛巳丙戌丁酉壬寅庚戌癸丑乙卯丙辰庚申辛酉壬戌【七月凶】

蓋屋凶日

丙寅乙亥丁亥辛卯丙申戊戌庚子丁未﹫六甲圖﹟有戊午【黃帝死】丁巳【赤帝死】午日【主火光】

蓋屋凶神

蚩尢天火八風

上屋忌月

五月六月【上屋必死】

上屋忌日

正月子日。二月卯辰。三月亥未。四月卯申。五月丑未。六月戌寅。七月酉戌。八月酉亥。九月子。十月寅。十一月辰。十二月己午

折屋忌日

甲子戊子【一云殺長】庚子乙丑癸丑壬寅乙卯癸卯庚辰【一雲月傷】壬辰乙巳【一云殺長】辛巳癸巳甲午乙未辛未癸未庚申【一云殺長子】壬申丁酉【一云失財】癸酉【一云妨長】甲戌【一云凶】乙亥【一云妨長婦】癸亥建日除日破日﹫六甲圖﹟有丁丑丁亥丙申己酉

折屋凶日

庚子辛丑戊寅丙辰丁巳及四廢赤口日凶﹫六甲圖﹟有丁卯丙子壬午乙酉辛卯戊戌丁未戊申壬子甲寅丙辰

折屋妨害日

一日妨東家。二日南家。三日失火。四日西家。五日長子。六日南家。七日西家。八日宅長。九日宅長十日宅長。自初一日起東家終南而復始

修造偸方

太歲諸神上箭土公河神鶴神五將白虎日遊神太白遊八項。吉凶方位並在年月方位圖後。六甲三旬日內諸神。各有所占。如遊東方。則東方不可作。余方皆可作。然八項難得全過。所必忌者。太歲諸凶神。所可用者。偸修諸吉日也。【年月方位圖乃見當年授時歷也】

偸修吉日

壬子癸丑丙辰丁巳庚申辛酉六日。八方無忌。從便修造。只要六日內了畢。更逢天徳月徳天恩天赦尢佳

偸修凶日

甲寅乙卯戊午己未壬戌癸亥六日。八方並忌。不可修造

偸修別法

丙辰。丁巳。戊午。己未庚申辛酉。六日。八方俱白。無所妨礙

修門忌年

九良星。寅巳申年及壬寅庚申年在門。己卯甲辰癸巳丁亥年在大門。丁巳年在前門。卯年及丁卯己卯癸酉年在後門。九良殺。己未年在門。卯年在後門。

修門忌月

修廚殺甲巳年九月乙庚年十一月丙辛年正月丁壬年三月戊癸年五月在門。九良星九月十月在大門。四月在前門。二月在後門。牛黃五月七月十一月在門。牛胎三月九月在門。豬胎二月八月在門。六甲胎。二月三月九月十月在門。土公夏在門。宅龍三月四月在門

作門忌月

春不作東門。夏不作南門。秋不作西門。冬不作北門

作門吉日

甲子乙丑辛未。癸酉甲戌壬午甲申。辛卯癸巳乙巳壬子甲寅丙辰戊午

作門忌日

庚寅門大夫死

塞門忌日

丙寅己巳庚午丁巳四廢

修作門吉神

幽微活曜滿徳吉慶

修作門凶神

門大夫死軫【九月二十五日】翼【九月二十四日】亢【五月初九日八月三十日九月二十七日】

開門尺法

古言寧去人家造百墳。莫去人家造一門。門最利害。一家禍福率由之。周尺分節。一財二病三離四義五官六劫七害八吉。財與吉爲上。官義次之。余無取。財吉公私內外通用。官可用之官房中。戶出文章貴子。庶人用之起官事凶。義可用之中房。出人孝順。若在外門生兩姓同居。若人家內外大小門戶以財吉義三者兼用之。主世代昌隆。特義不可用之外門耳

魯般尺法

淮南子曰﹕魯般卽公輸般。楚人也。乃天下之巧士。能作云梯之械。其尺也。以官尺一尺二寸爲準。均分八寸。其文曰財曰病曰離曰義曰官曰劫曰害曰吉。乃北斗中七星與輔星主之。用尺之法。從財字量起。𨿽一丈十丈皆不論。但於丈尺之內。量取吉寸用之。遇吉星則吉。遇凶星則凶。﹖古及今。公私造作。大小方直。皆本乎是。作門尢宜仔細

魯般尺詩

八位星辰世罕聞。古今排定合乾坤。陰陽未必全山水。禍福由來半在門

修廳忌年

九良星甲申戊申壬申年在正廳。九良殺辰亥年在廳

修廳忌月

修廚殺。甲巳年十二月。乙庚年二月。丙辛年四月。丁壬年六月。戊癸年八月。在廳

修堂忌年

九良星。丙子庚子年在中庭。申年及甲申年在中宮。九良殺子年在堂。寅卯年在後堂。申年在中庭。一雲中宮

修堂忌月

九良星。二月在中宮。七月在中庭。十一月十二月在中宮。修廚殺。甲巳年三月。乙庚年五月。丙辛年七月。丁壬年九月。戊癸年十一月。在堂。宅龍九月在房。十月在室。十一月十二月在堂。伏龍春在中庭。二月四月五月在堂。土公冬在中庭

修廚忌年

九良星子丑午年及戊子乙丑丁丑己丑壬寅戊午年在廚。九良殺醜在廚。修廚殺子午卯酉年修廚殺新婦

修廚忌月

九良星三月四月十二月在廚。修廚殺甲巳年六月。乙庚年八月。丙辛年十月。丁壬年十二月。戊癸年二月在廚

修竈法

面向西。及南。大吉。東及北大凶。竈長七尺九寸。應北斗九州島。廣四尺象四時。髙三尺象三才

作竈忌年

九良星子午年及戊子戊午年在竈

作竈吉月

秋作大吉。春作次吉。

作竈忌月

春及八月宅龍在竈。土公在竈。伏龍九月二十三至十月初四十一月二十一至十二月終並在竈夏火旺招瘟。冬火死招瘟。六甲胎四月六月十一月在竈。牛黃四月十月在竈。牛胎六月十二月在竈。【一云二月五月】豬胎三月七月十一月在竈【一云四月。八月】

作竈吉日

甲戌乙亥癸未甲申乙未己巳辛亥癸丑甲寅乙卯己未

歷纂﹕有甲子乙丑癸酉壬辰

六甲圖﹕有乙巳。舊有乙酉甲午己酉犯上土鬼。甲辰己丑犯十惡不用

逐月作竈吉日

正月丑戌子。二月丑戌。三月卯子寅。四月卯子。五月巳寅辰。六月己寅。七月未辰午。八月未辰。九月酉午申。十月酉午。十一月亥申戌。十二月亥申。乃逐月正陽五祥開日。又相日民日定日成日滿日平日並吉

逐月作竈忌日

正月二月寅申酉。三月四月辰戌亥。五月六月午子丑。七月八月申寅卯。九月十月戌辰巳。十一月十二月子午未。乃逐月毀敗丰至五衝凶日。二月午。五月卯。八月子。十一月酉。乃四部凶日。壬寅己亥庚子辛丑戊戌。乃百忌凶日。又丙日丁日。【不作竈】又建日破日四廢日。初六十五二十七。並凶

作竈吉神

天徳月徳玉堂生气丰王榮官守成王城土星【夏秋直日】

拆竈吉日

正月二月丑戌日。三月四月子卯日。五月六月寅巳日。七月八月辰未日。九月十月午酉日。十一月十二月申亥日。應人家竈壞。急欲移攺。不可候正吉日者。以上日可備急用。凡拆竈。宜安丙丁方吉

拆竈忌日

初八十六十七

六甲圖祭竈吉日吉時

乙丑日辰丑時。丁卯日辰時。壬申日寅時。癸酉日丑巳時。甲戌日卯時。乙亥日午時。己卯日未時。庚辰日戌時。甲申日辰卯時。乙酉日寅卯時。丁亥日寅戌時。己丑日丑時。丁酉日申戌時。癸卯日子辰時。甲辰日卯辰時。丙午日申時。【春祭凶】己酉日寅午時。辛亥日辰申時。癸丑日辰卯時。乙卯日卯辰時。辛酉日辰戌時。癸亥日午戌時。

祭竈凶日

春丙午丁未及丁日初四日。夏丙子及初六日。秋戊子及初七日。冬丁巳及十二日。又建日破日執日危日閉日害日毀敗日。並凶

修廁忌月

六甲胎八月在廁。牛胎四月八月十月在廁。又春夏忌修廁

作廁忌月

正月六月凶

作廁吉日

癸巳己未丙戌庚辰壬子己卯壬午乙卯初七十一二十三日

造倉庫店

倉經云。凡作倉。甲庚丙壬四向吉。又要坐虛向實。不可向屋宅。倉前放水。不可流破財祿。如甲向祿在寅財在辰。丙向祿在己財在未。庚向祿在申財在戌。壬向祿在亥財在丑。二位水入吉。水去凶。若所造去屋宅近。且要作方大利

造倉利月

二月四月七月八月十一月。【半吉】修倉通用

造倉忌月

正月二月五月六月九月十月。十二月

造倉吉日

春己巳己丑丁巳丁未。夏甲午甲辰。秋乙亥丁未。冬甲申壬戌

總集﹕春無丁巳有戊辰。夏有乙巳。秋有壬午。冬有辛未戊戌。余並同

六甲圖﹕有庚辰辛巳壬午庚寅壬辰乙未戊戌己亥庚子丁未甲寅乙卯丙辰戊午壬戌癸亥

六甲圖造倉忌日

己未庚申辛酉春。戊戌戊午夏庚子辛亥秋甲寅甲申乙卯冬丙午丁未

造倉無鼠日

三月丙日。四月乙。五月丙丁。系十干功食日

起倉吉日

乙丑己巳庚午丙子己卯庚辰辛巳壬午庚寅壬辰甲午乙未戊戌庚子甲寅壬寅戊午壬戌日

六甲圖﹕有戊辰

修倉忌日

牛黃六月九月在倉。豬胎八月。九月在倉

修倉吉日

乙丑丙寅丁卯壬午甲午甲辰己未滿日

六甲圖﹕有癸丑

修倉忌日

牛黃子丑寅卯日在倉

修作倉忌日

春乙丑乙酉戊戌。夏辛亥庚子。秋甲寅甲申乙卯。冬甲午丁未

蓋倉吉日

甲子乙丑辛未乙亥甲申辛卯乙未己亥庚子乙巳癸丑

六甲圖﹕有壬辰乙卯

泥倉吉日

己巳乙亥庚辰庚寅壬辰甲午乙未乙酉乙卯

六甲圖﹕有戊辰

五穀入倉吉日

庚午己卯辛巳壬午癸未乙酉己丑庚寅癸卯甲辰

六甲圖﹕有甲戌乙亥丙子戊子乙未壬寅己酉丙辰癸亥。尋常貯積戌日吉

塞鼠穴吉日

壬辰庚寅滿日閉日。又正月上辰。鼠當日死穴。天狗日宜塞孔穴

穿井開池吉日

小寒立春谷雨小滿小暑立秋霜降小雪以上爲地元。凡池井土功之事。宜於地元內擇日用之

穿井忌年

九良星寅年及壬寅年申年及庚申年丁丑乙未己未癸未年在井。九良殺丑卯未年在井

穿井忌月

九良星七月在井。土公秋月在井。伏龍八月在井。牛黃五月七月在井。牛胎正月十一月在井。豬胎三月九月在井

穿井吉日

甲子乙丑甲午庚子辛丑壬寅乙巳辛亥辛酉癸亥【淨戒作癸酉】

六甲圖﹕有丙子壬午癸未乙酉戊子癸巳戊戌戊午己未庚申

總集﹕穿池井有甲申癸丑丁巳

穿井凶日

卯日除日。

穿井吉方

寅方出長壽。卯辰巳方出富貴。余凶

修井忌月

三月六月七月凶。余與穿井忌同

修井吉日

庚子辛丑甲申癸丑乙巳丁巳辛亥﹫六甲圖﹟有丁亥乙未己酉

修井吉神

太陰春秋冬直日吉

開井年月日時方位

子午年五月戌酉十一月卯辰。丑未年六月戌亥十一月辰巳。寅申年七月亥子正月己午。卯酉年八月子丑二月午未。辰戌年九月未申三月寅丑。己亥年十月申酉四月寅卯。右取其方位年月日時卽爲福地。昔唐張士平中年患眼。蒙皮告之以此法。開井取水洗眼。實時開明。事見太平廣記

開池井吉神

泉通日

開池井凶神

伏龍龍口龍走水生地囊四激泉閟泉竭五行忌。冬壬癸日黑帝死。井忌

開池忌方

甲子辰年亥方。己酉丑年申方。丙午戌年巳方。亥卯未年寅方又歲徳方

作陂塘吉日【修陂堰同】

甲子乙巳庚午甲戌戊寅己卯辛巳癸未甲申乙酉庚寅丙申己亥庚戌壬子癸丑戊申乙卯滿日成日。一本有癸酉

作陂塘凶日

初三初五十一十三十六十七十九二十七日二十九三十日。天百穿

作陂塘凶神

伏龍龍走龍口龍會龍忌蛇龍蛇會水隔水痕水生五行。忌冬壬癸

修陂堰凶日

年忌日

修陂堰吉日

閉日

開溝忌月

豬胎己酉丑月在溝

開溝忌日

壬午日四部日【春午夏卯秋子冬酉】

注河吉凶日

癸酉戊申吉。己巳凶

決水吉凶日

己卯戊申吉。壬午日大凶

決水吉凶神

幽微活曜滿徳吉慶吉。黑帝死大凶

塞水凶月日

柳八月二十四十月十九丙

穿井開池吉節

小寒立春谷雨小滿小暑立秋霜降小雪以上爲地元。凡土功之事。宜於地元內擇日用之

築墻忌月

宅龍六月七月在墻。伏龍六月七月在西墻

築墻逐月吉凶日

與前動土起土基地日通用

築墻吉神

土星【夏秋直日吉】

築墻凶神

年忌日

修路忌年

九良星寅申年及壬寅庚申年在路

修路忌月

牛黃二月十二月在路

修水路忌年

九良星未年及丁丑乙未癸未年在水路。【一雲水步】九良殺丑寅卯未年在水步

修水路忌月

九良星五月六月在水路

塞路吉日

每月閉日宜塡塞道路

砌階忌月

九良星正月二月在階

砌階忌月

牛黃三月在廨。牛胎七月十月在廨

水廨忌日

牛黃辰己午未日在廨

安碓吉方

天老經云。安確非其所。人病不離牀。宜安東北方艮地及寅亥地大吉。余方並凶【安磨方同】

安碓吉日

甲戌乙亥庚申辛未庚寅庚子庚午

修碓忌月

萬年曆云春三月不修磑。夏三月不修碓

安磨忌月

牛胎正月七月在磨

入宅移居

入宅移居切要五條。巳見用法。今再具出諸歷吉凶日子。旣得吉日。尢貴黃道。天徳。月徳。天恩天赦月恩明堂母倉。開滿成收等日臨之。最怕歸忌往亡暗金伏斷天火雷火狼藉空宅離窠轉殺大殺入中宮。陰道侵陽等日。大凶。更須以宅長本命求之。若得祿馬官貴互換四課生旺有气。回居之後。實時興發。全在智巧善推之耳

入宅儀式

凡入新宅。先選定吉日吉時。隔夜備香燭於中庭。及聖裳前供養。當入之時。宅長執香入宅。母執鏡。長男抱器盛五穀。長女將彩帛蠶種。以次男女各各執珍寶財帛。婢妾僕使亦各執物不可空手。入至中庭。設席備香燭。宅長隨意祈禱。仍備金氏或殽饍。普祭門澑及諸神以求福祉。則人宅永安也

入宅移居吉節

大寒雨水春分。芒種夏至白露。寒露。立冬以上爲人元。凡移徙系人事。並於人元內擇日用之。

入宅移居逐月吉日【到官舍移居同】

正月壬辰丙辰丁未辛未。二月乙丑。三月丙寅庚寅壬寅丁巳己巳。四月癸卯甲午丙午庚午。五月庚辰甲申。六月甲寅庚寅丁酉癸酉。七月甲戌戊戌庚戌。八月乙亥辛亥癸丑。九月甲午丙午甲申庚申壬申。十月甲子戊子庚辰甲午壬午癸酉。十一月乙丑丁丑癸丑乙未丁未辛未。甲戌出百忌大吉。癸丑日多吉星。未日系萬通。三吉日尢爲可用。十二月甲寅庚寅丁卯乙亥己亥辛亥。已上不犯天敗天火天雷天窮月厭月火雷火歸忌狼藉虛耗空宅滅絕十惡萬通受死大殺入中宮等殺。並吉

五運入宅吉日【並合滿平定成收開日吉】

金宅宜丁巳辛巳庚申乙酉癸酉己酉辛酉。木宅宜乙亥癸亥辛亥己亥甲子戊子壬子丙子戊寅甲寅乙卯癸卯辛卯丁卯。水宅宜丙申庚申辛酉辛亥癸亥壬子戊子己丑。火宅宜丙申戊寅甲寅己卯辛卯乙卯己巳癸巳乙巳辛巳丁巳庚午丙午甲午戊午。土宅宜壬申甲申丙申戊申癸酉乙酉丁酉己酉乙亥丁亥辛亥。甲子戊子丙子庚子

六甲圖入宅移居吉日

甲子乙丑丙寅戊辰庚午丁丑戊寅乙酉庚寅壬辰癸巳乙未壬寅癸卯甲辰丙午辛亥癸丑丙辰丁巳壬戌【已上入宅移居吉】己巳辛未癸酉甲戌乙亥己卯庚辰甲午丁酉己亥庚子丁未甲寅辛酉【已上入宅吉】丁卯丙戌丁亥戊子己丑辛卯乙巳戊申己酉乙卯戊午己未庚申【已上移居吉】撮要云入宅移居吉日亦同

六龍歷入宅吉日

初一初七十三十九二十五日【餘日並凶】

白虎歷移居吉日

初二初三初十十一十八十九二十六二十七日【餘日並凶】

醮宅謝宅吉日

乙丑辛巳甲申【六甲圖有】庚午庚申

入宅移居吉神

黃道要安天徳月徳月徳合陰陽合天赦【上次吉並良】天恩【不犯次吉魁罡與上並良】月恩次天徳龍徳支徳金堂玉堂次玉堂普護聖心益後續世母倉明堂金櫃司命生气時陽天官鳳輦天福獄鑰福徳天五富開日滿日成日顯星曲星傅星金星【秋冬直日】密嘀沒斯

入宅移居凶神

陽錯陰錯陰道侵陽陽破陰衝陰陽交破陰陽衝破陰陽衝擊陽並陰衝棟折天呷【已上星遇天月徳玉堂生气不可用】天罡河魁滅門大禍【四星滅族亡家黃道吉神並多者可用】轉殺【殺人】陰私【妨女人小口】天棒【妨小口】天牢【二人亡】天瘟【大忌】飛流【主火】死气死別九醜【大凶惟十二月吉】歸忌不歸往亡【月節往亡上忌同日】刑獄伏罪徒隸天賊天隔天雷天羅天窮次天牢不舉五盜土勃空亡天地空亡空宅歲空飛廉大敗罪至骸骨月厭溫星龍虎遊禍離窠牢日獄日大耗【破同日】小耗【執日同】四方耗五星交齊星火星利星又火星【春夏直日】雞緩云漢郍頡

六甲圖入宅移居凶日

乙巳【入宅凶】甲申【移居凶】

開庫店逐月吉日【坊場通用】

正月丙辰戊辰甲辰。二月己巳丁巳。三月甲寅丙寅戊寅庚寅壬寅。四月乙丑丁丑丁卯辛卯乙卯。五月丙寅甲申庚申。六月丙寅丁丑辛巳乙酉辛酉。七月壬辰戊戌庚戌壬戌。八月癸巳乙亥己亥不犯大小耗。九月丙子壬子庚午丙午壬午丙申庚申壬申。十月甲子乙未辛未乙酉癸酉。十一月甲寅丙寅庚寅。十二月壬寅乙卯丁卯辛卯。已上不犯天窮貧苦九空破敗次破敗虛耗四耗大小耗。更要不犯逐月建破魁罡

開庫吉神

天寶天富逆天倉鸞輿五富獄鑰

開庫凶神

九空九焦九坎四忌四窮大耗【破同日】小耗【執同日】天地離龍虎蛇烏天賊天休廢月虛空亡財離開店肆皆不可

開店肆吉神

天徳月徳黃道天府逆天倉天庫天符天富五富獄鑰少微益後六合曲星

開店肆凶神

月虛虛敗空亡歲空九空財離亡嬴天賊四廢天休廢四忌四窮五窮大耗小耗四方耗天地離龍虎烏蛇

開倉吉日

丁亥

開倉忌日

壬申戊寅戊戌丙辰戊午甲日【不開倉】春丑午。夏子秋未。冬寅。【五虛】春巳酉丑。夏申子辰。秋亥卯未。冬寅午戌。【次五虛】乙亥辛亥壬子戊午。一云。春壬子。夏乙卯。秋戊午。冬辛酉【四耗】

買田吉日

甲子辛未甲戌庚辰辛巳壬午乙酉壬辰丙申癸卯甲寅辛酉成日

買田凶日

戊日。【戊不受田】惟戊辰戊申兩日爲天田利收十倍。又忌破日

立契吉日

庚辰辛巳壬午壬辰癸巳庚子戊申辛酉癸卯丁未甲寅執日

立契凶日

己日【已不破券】破日

交易吉神

天徳月徳合六合金星【秋冬直日】活曜吉慶幽微滿徳

買產吉神

天田益後

藏寶貝日

天徳月徳方天月徳合金石合密日收日閉日

出財吉日

壬申丁丑庚辰乙酉丙戌癸巳庚戌辛亥乙卯丙辰丁巳辛巳辛酉甲申

出財凶日

乙丑戊辰甲戌乙亥庚辰【三月�】壬子壬午庚寅乙巳乙未

出財吉神

天富五富逆天倉獄鑰郍頡密嘀

納財吉日

甲子乙丑丙寅丁卯戊辰己巳庚午。辛未。壬申己卯庚辰壬午癸未丙戌己丑庚寅甲午丙申庚子辛丑癸卯甲辰。乙巳丙午丁未庚戌辛亥壬子癸丑。甲寅丙辰丁巳庚申成日收日

求財吉日

丙子丁丑己卯丁亥滿日

求財吉時

生气時陽天庫少微陽徳福徳次福徳福生天富聖心沒斯

求財凶神

天罡河魁滅門大禍【四星與黃道吉神並多者可用】天刑殺劫殺死气受死亡嬴大四廢正四廢次天牢天空亡往亡【土忌�日】火星【春夏直日】

合財吉日

甲申辛卯乙未戊戌己亥壬寅乙巳壬子己未

放債吉日

乙巳庚午己亥成日

放債凶日

癸未除日

索債吉日

丁亥丁丑。又春戌夏五秋辰冬未。天喜日收日

牧養良法

養馬總論

馬者火畜也。其性惡濕。利居髙燥。忌作房於午位。日夜餵飼。中春於淫。順其性也。季春必啖。恐其退也。盛夏必浸。恐傷於暑。季冬必溫。恐傷於寒。啖以豬脂及犬膽汁煮粥則肥

王良相馬捷法

頭欲髙峻

面如瘦而少肉

耳欲得小。耳小則肝小而識人意。緊短者性最快

鼻大則肺大而能奔

眼欲得大。眼大則心大而猛利不驚。眼下無肉多咬人

腎欲得小

腸欲厚則腹下廣方而平

膁欲得小。膁小則脾小而易養

胸堂欲闊

肋骨過十二條者良

三山骨欲平則易肥

四蹄欲注實則能負重

腹下兩邊生逆毛倒膁者良

望之大。就之小。筋馬也。望之小。就之大。肉馬也。至瘦欲見其肉。至肥欲見其骨

今之買馬。且看眼鼻大。筋骨麄。行立好。便是好馬

牧養湏知

餵料時。湏揀擇新艸。篩簸穀豆若熟料。用新汲水浸淘放冷方可餵之。每一夜湏三二次起供艸若馬熱不宜加熟料

餵水有三時。一曰朝。飲則小之。二曰晝。飲則酌其中。三曰暮。飲極之。凡飲時宜以新水。切忌宿水能爲患。冬月飲水訖亦湏騎驟。又曰。夏漢冬寒皆節飲。諺又曰。旦起騎谷。日中騎水。大槪餵水不謹。亦能成病也

摘卸不宜當風

每日晨晚湏看其口色。以知其冷熱之候

日中若不乘騎。遇湖榻有艸處湏拋放。令自在舒暢。亦得硬實也。

養馬。冬湏暖廏。夏必涼棚。槽櫃湏令潔淨。毋得雜以毛羽蛛絲穢惡之物

相馬法﹝見圖﹞

三十二相眼爲先。次觀頭面要方圓。眼似垂鈴鮮紫色。滿筐口出不驚然。白縷貫瞳行五百。班如撒豆不同看。面顱側擊如鎌背。鼻如金盞可藏拳。口義湏深牙齒遠。舌如垂劍色如蓮。口無黑靨湏長命。唇似垂箱蓋一般。食槽寬闊腮無肉。咽要平分筋有欄。八肉分兮彎左右。龍會髙兮上古傳。項長如鳳湏彎曲。鬃毛茸細要如綿。膝要髙兮員似掬。骨細筋粗節要攢。蹄要圓實湏卓立。身平充闡要平寬。肋骨彎兮湏緊密。排鞍肉厚穩金鞍。三峯壓壓須藏骨。臥如猿落重如山。鵝鼻曲直須平穩。尾似流星散不連。膏筋大小須勻壯。下節攢筋緊一錢。羊髭有距如雞距。能奔急走日行千。已上貴相三十二。萬中難選一俱全

右出李伯樂寶金篇

養馬瘠瘦餵之不肥者

煮料時。同貫眾一兩枚煮。久久餵之。瘦虫自出矣

治馬錯水

蓋緣騎驟緊急。遇水之時。喘息未定。飲之以水。須臾之間。兩耳並鼻息皆冷。及流冷涕。卽此證也。先燒人亂頭髮燻兩鼻。後用此藥

川烏

艸烏

白芷

胡椒

豬牙皂角【各等分】麝香【少許】

右爲細末。用竹筒盛藥。一字吹入鼻中立效。又法用蔥一握。塩一兩許。同搗爲泥罨於兩鼻內。須臾打啑。淸水流出。是其效也

治馬中結

蓋緣有臕之馬。騎坐路遠。安歇不久。肚中熱脂未凝。便飼漧艸。熱脂褁艸不能消化。故獲此證。但凡騎坐肥馬行程窵遠。歇宜早。餵宜遲。未餵之先。飲水數口。方可飼艸。不爾。必有此鐙。治法用

雄鷄一隻。勿用刀割。以拳搥死。就熱便開破雞肚。取出腸肚心肝嘴腳指甲帶糞。入風化石灰一合。用碎剁爛。入眞芝麻油四兩。調勻灌之立效。雞不用。只用肚中物

千金散治馬中結

大黃【一兩】

郁李子仁【一兩】

川山甲【一兩微炒黃色】風化石灰【一合如無灰用朴硝四兩代之】

右爲細末作一服。芝麻油四兩。釅醋一升。調勻灌之立效。如灌藥不透。用豬牙皂角爲細末。芝麻油各四兩同和勻。塡於後糞中。再灌前藥一服。實時便透

治馬傷水及中結一切病癥

悉皆治之其效如神

川烏

艸烏

蓏蒂

白芷

胡椒

麝香【少許】豬牙皂角【各等分】

右爲細末。用竹筒盛。吹入馬鼻中。一字許不效再吹

黃蘗散

治馬黃

黃栢

雄黃

木鱉仁【各等分】

右爲細末。醋作糊調冷塗於瘡上紙貼。初見黃腫起時。便用鍼徧剌腫處。然後塗上前藥

治馬梁脊破

成瘡不能騎坐如未破。將馬腳下尿屎濕稀泥塗上。幹卽再易濕者。如此三五次。自然消散矣。只用溝中靑臭泥亦可。已破成瘡者傳後藥

黃丹【生用】枯白礬生薑【燒灰存性】人天靈蓋【燒灰存性】

右各等分。同爲細末。入麝香少許。瘡幹用芝麻油調。看瘡大小。用藥如瘡。濕有爛膿水。可用漿水同蔥白煎湯洗淨付之。立效

必勝散

治馬疥癆並癢者

川芎

大黃

防風【各一兩】

全蠍【一兩】荊芥穗【五兩】

右件並爲細末。分作五服。白湯調灌之

養牛類

養牛法

相耕牛眼去角近。眼欲大。眼中有白脈貫瞳子。頸骨長大。後腳股門並快使。毛欲短密。疏長者不耐寒。角欲得細。身欲得粗。尾稍長大吉。尾稍亂毛轉主命短

相母牛法

毛白乳紅多子。乳疏黑無子。生時子臥面相向吉。相背子疏。一夜下糞三堆。一年生一子。一夜只一堆。三年生一子

治牛瘴

用安息香於牛欄中焚之○又方用石南藤和芭蕉。春自然汁五升灌之瘥○又方十二月內收免頭燒灰和水五升灌之

知牛馬貴賤

黃帝問師曠曰欲知牛馬貴賤。秋葵下有小葵生則賤

白朮散

治水牛患熱病

歌曰﹕水牛療熱甚難醫。口黃黑色似靑泥。四腳不收尿�屎。急忙醫療請須知。四腳白朮並牛膝麻黃厚朴恰合宜。蒿本當歸都作末。酒煎連灌便痊移

白朮【二兩半】蒼朮【四兩二錢】紫苑【三兩三錢】

牛膝【二兩二錢】麻黃【三兩去節】厚朴【三兩一分】

當歸【三兩半】蒿本【三兩三錢】

右爲細末。每服二兩。用酒二升煎放溫艸後灌之卽瘥

攻胃散

治水牛患气脹病

歌曰﹕水牛气脹細消詳。冷熱相衝二气傷。虛气脹來經數日。致令傷重損脾間。先和二气並脾胃。蒼朮厚朴並生薑。官桂胡椒能破气。脾兪鍼烙最爲良

白芷【一兩】

茴﹖﹖向【一兩一錢】桔梗【一兩二錢】

蒼朮【一兩三錢】細辛【一兩一分】

芍藥【一兩三錢】

橘皮【九錢半】官桂【一兩一錢】

右件爲末。每服一兩。用生薑一兩。塩水一升同煎。溫服灌之

靑皮散

治水牛水瀉病

歌曰﹕水牛水瀉病根機。使後皆因飲失時。口美搵來無歇息。水傷脾胃糞腸希。心間焦渴饒貪水。枳殼蒼朮靑橘皮。象子澀腸漧薑妙。白礬燒灰便痊移

靑皮【二兩一錢】陳皮【二兩二錢】枳殼【二兩九錢】

蒼朮

象子

漧薑【各二兩二錢】

白礬【一兩九錢燒】茴﹖﹖向【二兩三錢】芍藥

細辛【各一兩半】

右件爲末。每服一兩。用生薑一兩。塩三錢。水二升同煎。灌之

人參散

治水牛患熱瘟疫

歌曰﹕牛患瘟疫五臟間。毛焦腹脹腳顚狂。早覺之時中治療。若還不治病難安。白礬甘艸能治熱。知母黃芩也大涼。防風桔梗人參散。生薑蜜水灌除殃

芍藥

人參

黃栢【各二兩半】

貝母

知母

白礬

防風

黃連【各二兩三錢】蔚金

山梔子

黃芩【各二兩四錢】桔梗

瓜蔞【各二兩】大黃【一兩九錢】

右件爲末。每服二兩。蜜二兩。砂糖一兩。生薑五錢。水二升。同調。灌之立瘥

養羊類

養羊法

羊者火畜也。其性惡濕。利居髙燥。作棚棧宜髙。常除糞穢。巳時放之。未時收之。若食露水則生瘡。凡羊種以臘月正月生羔爲種者上。十一月二月生者次之。大率十口二羝。羝少則不孕。多則亂羣

羊有疥者間別之不使相染不爾則合羣致死治疥以梨蘆根以泔浸致竈邊常暖數日以磚刮患處以藥汁塗之再上卽愈若病多漸漸塗之侍塗則痛

棧羊法

向九月初買羊脿。羯羊多則成百。少則不過數十頭。初來時與細切漧艸。少著糟水拌。經五七日後。漸次加磨破黑豆稠糟水拌之。每當少飼。不可多與。多則不食。可惜艸料。又兼不得肥。愼勿與水。喫水則退脿溺多。可一日六七次上艸。不可太飽。太飽則有傷。少則不飽則減脿。欄圈常要潔淨。一年之中愼勿餵靑艸。餵之則減脿破腹。則不肯食枯艸

治羊疥癩方

百艸霜用塩鹵。或用塩四兩。桐油四兩。調勻。看多少。隨意用之

養雞類

養雞法

二月內先耕地二畝令熟。做秫粥灑之。用生茅覆上。自生白虫。便買黃雌雞二十隻。大雄鷄五隻。於地上四圍築墻髙丈許。棘遮其頭。正中打一行墻。其地平分作兩院。每處地上作屋方廣丈五。於屋下懸筐令雞宿抱於內。如左院食虫盡。趕向右院內。無虫。院依上再用秫粥種之

棧雞易肥法

以油和面。捏成指尖大塊。日與十數枚食之。以做成硬飯同土硫黃研細。每次與半錢許同飯拌勻餵之。不數日卽肥矣。依養鵝法寨定。勿令走動

養雞不抱常川下卵

母雞下卵時。日逐食內夾以麻子餵。永不肯抱。常川只下卵矣

養生雞令不走

雞初到家。便以淨溫水�洗濯雞腳放之。自然不走。卽在前後。並不遠去

養鵝鴨類

選鵝鴨並歲再伏者爲種

大率鵝二雌一雄。鴨五雌一雄。抱時皆一月雛出。量雛欲出之時。四五日之內。不可聞打皷紡車吠叫豬犬及砧聲。不可用淋灰器作抱窠。勿令產婦觀看。大鵝一十子。鴨二十子。小者減之。數起者不任爲種。其貪伏不起者爲種。須五六日一與食起之

棧鵝易肥法

以稻子不計煮熟。先用磚蓋成小屋。放鵝在內。勿令轉側。門以木棒簽定﹑只令出頭喫食。日餵三四次。夜多與食。勿令住口。如此五日必肥。如稻子小麥或大麥。皆要煮熟餵之

養雌鵝法

鵝宜以一歲再伏者爲種。大率三雌一雄。將木作卵誘之。生時尋卽收取別置暖處。以柔艸覆之。卻與覆

相鵝鴨法

鵝鴨母。其頭欲小。口上齕有小珠滿五者生卵多。滿三者爲次

養雌鴨法

每年五月五日不得放棲。只幹餵不得與水。則日日生卵。不然。或生或不生。土硫黃飼之易肥

養魚法

陶朱公曰

治生之法有五。水畜第一魚池是也。池中作九洲。求鯉魚。二月上庚日。池內中令水無聲。魚必生。至四月內一神守。六月二神守。八月三神守。神守者鱉也。所以內鱉者。鱗虫三百六十。蛟龍爲之長。而將魚飛去。有鱉則魚不去。在池中周遶九洲無窮。自謂江湖也。養鯉者。鯉不相食也。易長又貴也

養魚法

魚池可用九畝或七畝。內立十洲三島。魚晝夜五方遊。朝東方。其池東方可土﹖厥丈許深。以磚石壘垛屹嶇作十洲。勿出水面。日中南方。可土﹖厥至泉。再深取三處如井之狀。名曰三島。使魚寒暄得所。日西遊西方。止深三二尺。多栽蒲柳之類。使魚馳騁於花影之中。黃昏遊北方。可深七八尺。多畱藻。魚止於此。夜半居中。深四五尺。作明水。其魚朝星斗。池中築一臺方二丈許。立一突如烽燧狀。中藏狗毛骨糞與漧柴艸相間﹑積於突中。外立一走綫於其內。若或有暴風雨。速將走綫點著。突中柴艸等煙起。龍來使穢煙觸之。乃養鯉魚法也。若鯖魚等不必立突

養金魚法

磚砌水池三座。甲乙丙爲號。甲池養大金魚十个。以旋蒸無塩料蒸餅薄切。竹簽插晾漧。逐日少取餵飼。候魚跌子。預將溫艸曬漧撒入池中。魚跌子溫艸上候魚子跌盡。漉起濕艸曬極幹。卻撒入丙池內。魚出如鍼細。久而漸長大。間有玳瑁班者如艸魚狀者。日久仍爲金魚矣。緣春魚子色雜。秋魚子不變故也。候長如指大。卻盡數漉入乙池養。仿此。則無大魚吞啖小魚之患矣

牧養擇日法

作馬坊吉日

丁卯庚午甲申辛卯壬辰庚子壬子。及天徳月徳日

作馬坊凶日

戊寅庚寅

修作馬坊凶神

牛火血牛飛廉牛勾絞地軸刀砧腹脹牛馬通用

買馬吉日

乙亥丙寅癸未甲申乙酉丁亥戊子壬辰甲辰乙巳壬子己未庚申戊日己日

買馬凶日

戊寅戊申甲寅

買馬吉神

龍虎郍頡火星【春夏直日】

伏馬習駒吉日

乙丑己巳壬申甲戌乙亥丁丑壬子丙戌戊子己丑癸巳乙未丙申壬寅丁未己酉甲寅丙辰丁巳辛酉癸亥密日

放馬血吉神

密日

放馬血凶神

血忌天狗食畜

取馬吉日

初一初二初四初五初七初八初九初十十四十五二十一二十二二十三二十四二十五二十七二十八二十九三十

取馬凶日

庚子戊午及申日。一云庚午戊子

納馬吉日

乙亥己丑乙巳

納馬凶日

戊午

出納馬凶日

戊辰己卯庚寅壬辰甲寅庚申【破羣】丙寅。又四月己庚日。【十干功食日忌買納馬】納牛同用

除馬病

法常將獼猴安馬坊。且能辟惡

五音牛欄吉方

宮音庚癸商音庚亥角音亥丁徵音申庚羽音未庚

逐年牛黃七殺忌方

子午卯酉年【巽一云坤】丑未辰戌年【幹】寅申己亥年【艮】

逐年牛神忌方

子年【在欄東震方】丑年【欄東南巽方】寅年【欄東北兌方】卯年【欄西兌方五步】辰年【欄南離方五步】巳年【欄內】午年【欄東並未方】未年【欄之�辰方】申年【欄東南巽巳方】酉年【欄西南坤方】戌年【欄南離方五步】亥年【欄西北乾方六步】

逐月牛黃殺方

正月【欄】二月【路】三月【廨】四月【竈】五月【井】六月【倉】七月【井】八月【焙】九月【倉】十月【竈】十一月【門】十二月【路】

逐日牛黃殺方

子丑寅卯日【倉】辰巳午未日【廨】申酉戌亥日【欄】

右五項方位修作損牛

作牛牢吉凶年

卯辰己申亥子年大吉。餘年凶

作牛牢吉凶

月三月四月七月大吉。九月自如。餘月凶

作牛牢吉日

甲子乙丑己巳庚午甲戌乙亥丙子戊寅庚辰壬午癸未乙酉丙戌戊子己丑庚寅壬辰癸巳甲午乙未己亥庚子辛丑壬寅癸卯戊申壬子丁巳庚申

牛黃經﹟又有戊申戊午辛未辛酉己酉。又戊巳庚辛壬癸日吉。又初一初五初六十二十三十五日吉

修牛牢凶日

春子戌午。夏寅卯丑。秋己午辰。冬申酉未

修作牛牢凶神

牛火血牛飛廉牛勾絞地軸刀砧腹脹

買牛吉日

丙寅丁卯庚午丁丑癸未甲申辛卯丁酉戊戌庚子庚戌辛亥戊午壬戌。又正月寅午戌。六月申未卯日。吉

買牛吉神

龍虎郍頡火星【春夏直日】

穿牛吉日

乙丑戊辰己巳辛未甲戌乙亥辛巳乙酉戊子乙巳乙卯戊午己未

穿牛吉神

密日

穿牛凶神

血忌天狗食畜

教牛吉日

庚午壬午己丑甲午庚子辛亥壬子甲寅

取牛吉日

初一初二初四初五初七初八初九初十十四十五二十一二十二二十三二十四二十五二十七二十八二十九三十

納牛吉日

丙寅壬寅乙巳辛亥甲寅戊午

納牛凶日

乙丑壬申甲戌庚戌癸丑

出納牛凶日

戊辰己卯庚寅壬辰甲寅庚申。【破羣】又四月己庚。十一月乙【十干功食日忌買納牛】

治豬牢法

上劫太陽金水吉。血刃月孛土宿凶下劫三臺魁罡吉。帝星福星吉。

右依此定年月日時四序行度。卽豬進旺大驗

豬牢分水法

惟寅申兩位放水豬大旺。余並凶

作豬牢吉日

甲子戊辰壬申甲戌庚辰戊子辛卯癸巳甲午乙未庚子壬寅癸卯甲辰乙巳戊申壬子

修豬牢吉日

申子辰日大吉。切忌四廢長短星

買豬吉日

甲子乙丑癸未庚寅壬辰乙未甲辰壬子癸丑丙辰壬戌

買豬凶日【出納豬並忌】

戊辰己卯庚寅壬辰甲寅庚申【破羣】

納豬吉日

癸未

出豬凶日

亥日不出豬

割豬凶神

血忌天豬食畜。亥不出豬。破羣。見馬門

作羊棧吉日

戊寅己卯辛巳甲申庚寅甲午乙未庚子甲辰【棧下深埋銀少許旺相大吉】

安羊棧門法

商音﹕宜於庚辛壬癸地安吉。開甲壬門大旺

角音﹕宜於丁壬丑未地安吉。開巳丙門大旺

徵音﹕宜於丙丁子癸地安吉。開丁壬門大旺

宮羽音﹕宜於未申地安吉。開庚辛門大旺只宜作子午向水流乾巽吉。用丑未日兼寅戌山髙

買羊吉日

甲子丙寅庚午丁丑庚辰辛巳壬午癸未甲申己丑甲午乙未庚子丁巳戊午

納羊吉日

癸未

買納羊凶日

七月戊巳日。九月巳日【十干功食日】

羯羊凶神

血忌天狗食畜

取貓吉日

天徳月徳日。切忌飛廉日

買犬吉日

壬午甲午辛巳己酉

取犬吉日

辛巳乙酉壬辰乙未丙午丙辰戊午密日

取犬凶日

戌日不乞狗

殺犬凶月

正月殺狗不祥

治雞鵝鴨棲吉日

子午卯酉方名四極。甲丙庚壬方爲中皇。卽此八方治之。主物大旺

作雞鵝鴨棲吉日【修棲同】

乙丑戊辰癸酉辛巳壬午癸未庚寅辛卯壬辰乙未丁酉庚子辛丑甲辰乙巳壬子丙辰丁巳戊午壬戌成日滿日。又作棲宜用梅李木吉

買雞鵝鴨吉日

甲子乙丑壬申庚寅甲戌壬午癸未壬辰甲午丁酉甲辰乙巳

殺雞凶月

臘月殺雞不祥

出雞凶日

酉日不出雞。又正月七月庚【十干功食日應買納羯雞並忌】

買六畜凶日

己巳丁酉甲辰

調六畜吉日

丁丑

納六畜吉日

戊寅壬午辛卯甲午戊戌己亥壬子定日成日收日。切忌鶴神方入大凶

出納六畜凶日

庚寅壬辰甲寅庚申破日。又三月乙。十月壬。十二月乙【十干功食日】

納六畜吉祥

天徳月徳合次天庫玉堂黃道土星【夏秋直日】

納六畜凶神

飛廉大敗天禍【三星大忌】破羣【出入並忌】月虛天賊受死陰殺

結网吉日

戊辰己巳丁酉甲辰己酉

漁獵吉日

甲申丙戌丁未甲寅己未上朔。執日危日收日。又忌田獵宜用寒露後立春前執收日吉

漁獵凶日

乙丑丙寅

張捕吉日

戊辰己巳庚午甲戌庚辰戊戌己亥甲辰乙巳壬子丙辰丁巳戊午丁卯【一云獵凶】

張捕凶日

戊申

捕魚吉日【取魚同】

丙寅辛巳乙酉戊子辛卯壬辰丙申。又宜用雨水後執收日吉

捕魚凶日

癸巳辛酉。又二月六月七月八月庚五月己辛癸。九月壬【十干功食日應捕魚取魚養魚並忌】

漁獵方神

次天庫江河合【漁】月殺劫殺飛廉郍頡魚鳥會魚肉會

漁獵凶神

水隔漁山隔林隔獵

入山凶神

山痕林隔天塹伏屍四激龍虎白虎

登髙涉險凶神

天塹章光。又危日凶

六甲孤虛方

凡欲取魚射獵。但從虛向實。或從實向孤。皆吉。圖見出軍捕逐下

居家必用事類全集﹝元﹞無名氏編撰

戊集

農桑類

農桑本務

古者井田之制一夫授田百畝以二畝半爲宅樹墻下以桑是以男耕女桑而衣食常足孟子曰五畝之宅樹之以桑五十者可以衣帛矣百畝之田勿奪其時八口之家可以無饑矣以此爲王道之始漢文帝詔曰一夫不耕或受之饑一女不織或受之寒是知衣食者日用之不可闕也

井田之制

私田私田私田

私田公田私田

私田私田私田

種蓻吉凶

種植吉節

小寒立春谷雨小滿小暑立秋霜降小雪以上爲地元。凡種植土功之事。宜於地元內擇日用之

種植逐月吉凶日

正月甲子己未辛未丙子丁丑癸未辛丑壬子癸丑吉○二月己巳己亥吉○三月壬申壬午戊子甲寅吉○四月乙丑戊寅辛丑己丑癸卯己酉癸丑吉○五月甲戌辛丑甲申壬寅戊午乙丑己卯吉○六月己卯丁亥癸卯辛卯吉○七月庚辰戊子甲辰戊午吉○八月己巳己丑甲戌辛丑己亥癸丑吉○九月丙子甲午辛卯辛巳丙申辛亥吉○十月辛卯癸未己酉己未吉○十一月壬寅丁丑辛丑癸丑丙寅戊寅庚寅吉○十二月丙寅戊寅庚寅壬寅丁卯己卯辛卯癸卯吉

耕田吉日

乙丑己巳庚午辛未癸酉乙亥丁丑戊寅辛巳壬午乙酉丙戌丁亥己丑辛卯癸巳甲午己亥辛丑壬寅甲辰乙巳丙午己酉癸丑甲寅丁巳己未庚申辛酉

耕田凶日

大月初六二十二二十三小月初八十一十二十七十九二十七田痕

浸谷吉日

甲戌乙亥壬午乙酉壬辰乙卯

種田吉日【種五穀下五穀同】

甲子乙丑丁卯己巳癸酉乙亥丙子己卯庚辰甲申乙酉己丑辛卯壬辰癸巳乙未丙申戊戌己亥庚子辛丑壬寅癸卯丙午戊申己酉癸丑丙辰戊午己未庚申辛酉癸亥癸未又一月三卯種稻爲上

種田凶日

田痕【見耕田凶日下】

下五穀凶日

丁亥

下秧吉日【種秧插秧同】

辛未癸酉壬午庚寅癸未甲午甲辰乙巳丙午丁未戊申己酉乙卯辛酉

總集﹕有己亥己未成日收日【且云下五穀種作通用】

耕田吉日

丙寅丁卯庚午辛未丙子丁丑庚辰辛巳丙戌丁亥庚寅辛卯丙申丁酉庚子丙午辛丑丁未庚戌辛亥丙辰丁巳庚申辛酉戊子又丙丁庚辛日吉

耕田凶日

壬辰癸亥又壬癸日凶

燒田吉日

己未

燒田凶日

火隔【亦忌燒山炭】

六甲種作吉日【種植同】

甲子乙丑丁卯戊辰己巳庚午辛未壬申癸酉甲戌丙子丁丑戊寅己卯【十二月】庚辰癸未甲申乙酉戊子己丑庚寅【九月】辛卯庚子辛丑【十一月】壬寅甲辰丙午丁未戊申己酉壬子癸丑乙卯庚申壬戌癸亥

逐月種作吉日

正月二月子日三月四月寅日五月六月辰日七月八月午日九月十月申日十一月十二月戌日

種作飛虫不食吉日

初一初三初四初五初七初九初十十八二十九

種作無虫吉日

正月三月五月壬日四月丁壬日六月丁巳日八月癸日九月十二月丙日十月庚日【十干功食日】

種作凶日【種植同】

辛巳丙戌壬辰癸巳乙未甲午乙巳辛亥甲寅

種植吉神【開田耕田同】

太陽【春夏直日】火星【春夏直日】田虫不食百虫不食鼠雀不食

種植凶神【開田耕田同】

天火次地火鬼火地隔地耗地傷九焦九坎死气月殺狼藉四廢天地不成天地不收靑帝死后稷死田祖死葬田主死葬田父死葬田母死葬田夫殘葬田婦死葬

種麻吉日

辛巳己亥戊申壬申甲申辛亥庚申又正月三卯種麻爲上

種麥吉日

庚午辛未辛巳庚戌庚子辛卯又八月三卯種麥爲上忌十二月丁日【十干功食日】

種粟吉日

丁巳己卯乙卯己未辛卯又三月三卯種粟爲上

種豆吉日

甲子乙丑壬申丙子戊寅壬午壬寅又六月三卯種豆爲上忌六月戊日【十干功食日】

種黍吉日

戊戌己亥庚子庚申壬申

種蕎吉日

甲子壬申辛巳壬午癸未

種芋吉日

庚子壬戌壬申辛巳壬午辛卯戊申

種菜吉日

壬戌辛卯戊寅庚寅

種瓜吉日

甲子乙丑庚子壬寅乙卯辛巳

種姜吉日

甲子乙丑辛未壬申壬午癸巳辛卯

種蔥吉日

甲子辛未己卯甲申辛巳辛卯

種蒜吉日

戊辰辛未丙子辛巳壬辰癸巳辛丑戊申

種果吉日【種竹木百物同】

丙子戊寅己卯壬午癸未己丑辛卯戊戌庚子壬子癸丑戊午己未一本有己亥丙午丁未乙卯戊申己巳

種果凶日

壬戌

治園館吉日

相日民日

治園館吉神

丰王榮官王城守成土星【夏秋直日】宜相日民日吉

栽木吉日

甲戌丙子丁丑己卯癸未壬辰吉

栽木凶日

丙戌壬戌乙日【不栽木】

栽竹吉日

甲辰竹醉日【五月十三日】竹迷日【自正月一日二月一日至十二月十三之類種吉無不活者】

耕鋤法

凡菅茅之地﹑宜縱牛羊踐之。七月耕之則死。凡美田之法﹑綠豆爲上﹑小豆胡麻次之。悉皆五六月中禾﹖冀【美次反】種。七八月犂。﹝禾奄﹞【﹝禾奄﹞同】殺之爲春谷田。則畝收十石

畜水法

旱禾田。當防闕水之患。春天宜畱心開水。每池取其深。遇旱則泄以蔭田。一種田作池蓄水深一丈。可以蔭二十種田。今江南地多用筒輪水車以備之。亦須於未旱時早備也

收九谷種

九谷者。黍稷秫稻大麥小麥大豆小豆是也。凡五穀種。常歲別收。選好穗絕色者蕉﹖﹖【不雕反】刈。髙懸之。以擬明年種子。將種前二十許日開水洮。【浮料去則無勞】卽曬令燥種

種田吉日

凡種禾宜寅午申日。大麥宜亥卯。辰日。稻宜戊巳四季日。黍宜己酉戌日。大豆宜申子壬日

種田忌日

種禾忌乙丑壬癸。秫忌寅晚禾忌丙。大麥忌子丑戊巳。小麥同。稻忌寅卯辰。黍忌寅卯丙午。穄未寅。大豆忌卯午丙子甲乙。小豆同。麻忌四季日及戊巳日

種植上時

種谷二月上旬爲上時。三月上旬爲中時。一畝用子一斗。四月上旬爲下時。每畝用子一斗二升

種大麥

八月中戊社前爲上時。每畝用子二升半。下戊爲中時。每畝用子三升。九月爲下時。每畝三升半

種小麥

八月上戊爲上時。每畝用子一升半中戊爲中時。每畝用子二升。下戊爲下時。每畝用子二升半

種麻豆

夏至前十日爲上時。夏至日爲中時。夏至後爲下時。崔寔曰。夏至先後各五日可種牡麻。皆欲及時

移桑法

桑椹畦種。明年正月移而栽之。【仲春季春亦得】率五尺一根。其下常斸掘﹑種菉豆小豆。【二豆良羙潤澤益桑】栽後二年愼勿采摘。大如臂再移上步每株以繩系石墜四向枝。令婆娑。直上則難采

壓條法

須取栽者。正月二月中以鉤杙壓下枝令著地。條葉生髙數寸。仍以燥土壅之。【土濕則�】明年正月中。截取而種之

接桑法

其法有四。一插接。二劈接。三靨接。又名貼接。又名神仙接。四批接。又名搭接。插接法。附地鋸斷。於砧盤上肌肉內附骨。用竹篦子插下可深一寸半。接頭可長五寸之上。【其眼微靑者】根頭一寸半。用薄刀子削成馬耳狀。其馬耳尖頭薄骨割去半分。靑肌肉自長於骨尖半分。將接頭噙養溫暖。假借人之生气易活。【人於其時不可喫酒。及濃厚滋味物】取出篦子。就用靑肌肉半分。褁接頭馬耳尖﹑插下。極要嵌密。每一砧盤上插二三條。【合接頃之骨與木之骨相著。肌肉與樹之肌肉相著。水之津液行於肌肉之間。如不相對又不緊密。多不活】用新牛糞和土爲泥。封泥了﹑濕土封堆。接頭生茅條出土髙一二尺。約量刈三二條。其餘割去。埋椽子一條。用繩總系。【不如此被風雨擺折】

種柘法

柘子熟時。多收水淘令淨﹑曝漧散訖勞之。艸生拔卻。勿令荒沒。其葉飼蠶。絲好作琴弦淸鳴響徹。勝於凡絲遠矣。柘葉多叢生幹疏而直。葉丰而厚。春蠶食之。其絲以冷水繰之。謂之冷水弦。柘蠶先出。先起而先繭。柘葉來年不采者。春再生必毒蠶。如不采。夏月皆要打落方無毒

下桑法

閩中以三月三日雨卜桑柘貴賤。諺曰。雨打石頭徧。葉子三錢片。或曰。四日尢甚。杭州人云。三日猶尙可。四日愁殺我。四日雨尢貴。雜五行書曰。三月三日天陰而無雨。蠶大善。浙間風俗又云。三月十六晴。樹上掛銀瓶。言其貴也

齋蠶法

育蠶而闕葉者。以甘艸水灑桑葉。次以米粉糝之。候幹與食。謂之齋蠶。可以度一日夜。惟懼人知。成繭厚實

擇繭種

開簇時﹑湏擇近上向陽。或在苫艸上者。此乃彊梁好繭。【農桑要旨云。繭必雌雄相半。簇中在上者多雄。下者多雌○陳志弘云。雄�尖紅緊小。雌者圓慢厚大】另摘出於通風涼房內淨箔上。一一單排。日數旣足。其蛾自生。若有拳翅。禿眉焦腳焦翅焦尾重黃赤肚無毛黑紋黑身黑頭。先出末後生者。揀出不用。止畱完全肥好者。用厚藤紙爲連。候蛾生足。移下連於屋內空處。豎立柴艸。散蛾於上。至十八日後。西南淨地。掘坑貯蛾以土封之。庶免禽虫傷食。【有功於人。理當如此】

浴種法

臘月內﹑三八日。浴連三次。浴畢。用桑皮索懸掛至除夜。用五方艸。同桃符木柤以水同煎。放冷。元日五更浴過蕆之

治蠶室

屋宜髙廣。勿接撁廈。蠶生前一月。泥飾。除正門外。周圍安牎。無西窗不妨。宜髙大。四角著火。將牛糞墼子燒令無煙。移入龕內。如無壁龕。止於槌箔四向約量頓火。近兩眠則止

下蟻法

生蟻惟在涼暖得宜。開掯得法。使之莫有先後也。【生蟻不齊。則其蠶眠起至老俱不能齊也】其法變灰色巳全。以兩連相合。鋪淨箔上。緊捲兩頭繩束卓立於無煙淨涼房內。第三日晚取出展箔。蟻不出爲上。若有先出者。雞翎掃去不用。【名行馬蟻。畱則蠶不齊】候量蟻齊生。【並無一先一後者】和蟻秤連。寫計分兩。蟻生旣齊。取新葉用快刀切極細。用篩子篩於中箔蓐紙上。務要勻薄。將連合於葉上。蟻自緣葉上。或多時不下連及緣上連。皆翻過。又不下者。並連棄了。此殘病蟻也。【一箔蓐上。下蟻三兩。蠶至老可分三十箔。每蟻一錢要老蠶一箔也】

用葉法

蠶不可食之葉。有三。一承帶雨露。旣濕又寒。食則變褐也。生水瀉淋。老則浸破絲囊。不可抽繰。制之之法。芟葉實積。苫席覆之。少時內發蒸熱。審其得所。啟葉攤之。濕隨气化。葉亦不寒。卽可飼之。二爲風日所嫣幹者。生腹結。三浥臭者。卽生諸疾。斯二者無可制之法。棄之可也

分擡法

分擡之便。惟在頻欵稀勻。使不致蒸濕損傷也。【蠶滋多必須分之。沙�厚必須擡之。失分則不勝稠疊。失擡則不勝蒸濕。故宜頻。蠶者柔軟之物。不禁觸弄。小而分之。猶能愛護。大而擡之。莫能�惜也未免久堆亂積﹑遠擲交拋。生病損傷。實由於此﹑故宜安欵而稀勻也】

養蠶百忌

忌濕葉。忌熱葉。蠶初生時。忌屋內掃塵。忌煎煿魚肉。忌蠶屋內哭泣叫喚。未滿月產婦不宜作蠶母。忌帶酒人切桑飼蠶及擡解布蠶。蠶生至老忌煙燻。忌孝子產婦。不淨潔人入蠶屋。忌近臭穢。忌酒醋五辛鱣魚麝香等物

養蠶吉日

浴蠶出蠶。安槌入筐。宜用戊辰乙巳庚戌壬午甲午甲寅丁巳戊午日。更得收滿天徳月徳月合明星五富等日。出蠶沙宜天徳方。忌蠶室命官方。又庚戌日蠶姑死忌之

種蓻類

唐太和先生王旻山居錄

山居總論

凡所居湏擇形勢地。後髙前平。有東流水者爲上。不然。四面平坦爲佳。其土色須黃細沙軟者爲良。此方滋長藥根故也。其地多卽二十畝。少不減十畝。四面樹以枳籬。不然墻圍之。任取便耳。其中造藥堂。及蔭曝之所。堂前穿大池。種荷芰菱芡。遶池種甘菊。取紫莖黃花引蔓者是眞。餘者皆蒿耳。蒿苦而菊甘。但能移根蹙蹙稀栽。一二年間不覺自合。便成菊潭。如無根取子種亦可。但四月以前。乘雨折插之。自然滋生子。按葛稚川云。南陽穰縣【抱朴子並作酈縣音離】有甘谷水。左右皆生菊。菊花墮水中。故味甘羙。谷上居人皆不穿井。悉飲谷水無不壽考。髙者百四五十歲。次者不失八九十。故司空王暢。太尉劉寬太傅袁隗皆常爲南陽太守。到官卽使穰縣月送甘谷水三十斛。以爲飲食。諸人多風痺及眩暈皆得愈但不能大得其益。如彼居人。生以來卽飲【抱朴作便飲食】此水耳。又菊花與薏花相似。直以甘苦別之。諺所謂苦如薏者。今所在有之。眞菊但爲少耳。率多生水側。【巳上並抱朴文】其地形制任人巧爲之。令一池之中。數藥在焉。地之多少取足爲度。不必二十畝也

作園籬一首

凡作園籬法﹑須於地【一作宅】四畔。【齊民要術作田於墻基之所】方整深耕。凡耕作三隴。中間相去各二尺。枳殼熟時。收子隴中穊種之。至明年秋後約髙三尺。斸去惡者。相去一尺畱一根。然稀稠均。行伍直。至來春刈去橫枝﹑必畱距。不畱必凍死。種剌楡及柳亦如之。酸棗不堪種。好別。延蔓次以五加皮。冬羅摩。並傍籬落種之。便以爲籬藩。若須采掇。且免遠求。豈不善哉

種藥類

作藥畦法一首

除藥堂外。並作藥畦。上干牛糞。其畦中間。多作水道以通灌注。凡藥菜有宿根者。每剪苗訖。更上少糞。其畦中。把摟令勻。漑水注之。不久還生。以此法爲常凖。無宿根者剪苗盡。更布子種之。新舊相合。勿使闕用也

種枸杞

凡種枸杞取種連莖剉之。令四寸許數百束如羙盌大。以艸爲索慢束之。每畦分作四五行如韮畦稀稠行側別掘坑深七八寸。令寬於束子。挑安糞及土每坑相去三寸。坑成﹑下束子。豎立種之。別調和熟牛糞。稀如麵糊注坑中。灌束子上令滿。減卽添灌之。坑坑如此。然後以肥土壅之滿訖。土上更加熟牛糞令與坑平。然後灌水。不久卽生大科。半畝許始足食。生時甚肥嫩。如剪韭法。從頭起通割之。令共地平。畱半則梗硬。剪深則傷根。剪時欲早起避晝熱。及雨中。惟晴早晨爲佳。修事如法可供數人

又法但於畦中種子。如種菜法。上糞下水。當年𨿽瘦。三年以後還肥可愛。勿令長莖苗卽不堪食。如食不盡。卻剪作漧菜。以備冬間常用。如此。從春及秋其苗不絕。子取甘好者種之。【一作取甘州者種之】若種根莖擇取葉厚大無剌者。是眞。有剌葉小者是白棘。不堪服食

又法取枸杞子先於水盆中。以手挼令散訖去水。日曝漧。先斸地作畦。畦中去卻五寸土。勾作五壠。壠中縛艸爲稕【之閏切】似臂。長短依畦。以泥塗艸稕上。表裏令通徧。以安壠中。卽以枸杞子布於泥上一面。令稀稠得所。卽以細土蓋一重令徧。又以爛牛糞蓋其上令徧。又布土一重。令與畦平。待苗出時。以水時時澆漑之。若堪喫便剪如韭法。食之甚羙嫩。更不要煮爛。每種用二月初一。年只五度。剪不可過。此數也

枸杞生於甘州西南都谷中。及甘州山北者尢佳。其子味乃過於蒲卜至今蘭州西至鄯【一作鄴】城縣。靈州以北。丰州九原並多有之。其根莖尢大。咸陽醴泉者不如也。凡取根以髙處卽根不深。故生古墻者則根大。原州有秦長城之腹內。及頹基之上者甚洪大。大者有一尺以上。其子甘羙。於甘州者取根爲煎。倍勝他處所服者。俗相傳云。枸杞洞黃泉爲狗形。根煉爲煎。明達之士言尙有精靈。多化爲小兒。又恆州石邑縣有漢時常山郡有老者。黃昏之後。或聞犬聲。蓋其精也此物所在有之。其根小於出處

種百合

春取其根大者。擘取瓣於畦上。如種蒜之法。余按種蒜法。宜良軟地。三徧耕以摟構逐壠下之。五寸一科。二月半鋤之。滿三徧不鋤。則科小。種時作行。逐科上。糞澆水。經年後看稀稠。更移別畦中栽。苗如火筯大至三月卽折頭上糞。當年大如雞子。幹卽澆之。三年後大如盞。年年須作番次種。不可令絕。此物尢宜雞糞。每坑深五六寸。先著雞糞後更入土。取子種之亦得。須二年方可苗生。遠不如瓣。【別本云。上好肥地加糞熟斸訖。春中取根大者。擘取瓣於畦中如種蒜法五寸一瓣。種之直作行。又加糞灌水﹑苗出卽鋤﹑令四邊絕無艸。春後看稀稠處。更別移栽待畦中幹卽灌水三年後其大如拳。然後取食。又取子種亦可或一年以後二年以來始生。生甚遲不如種瓣】

種甘露子法

熟斸地宜肥良。取子稀種。三四尺一窠露下後葉上得雨。滴下盡爲根。子如螺形。蒸煮之。味如百合。須數耘之

種牛膝

秋間收牛膝子。至春如生菜法種之。宜下濕肥良地。上糞澆水。苗生候堪食剪之。須常多畱子。直至秋中徧徧種之。但割後上糞卽生。不須更種之。其收根者畱取一畝餘地熟耕。更以長刃鍬深掘之。取其土虛根長﹑須依此法。然後下子摟令土平。荒卽耕之。旱則澆之。至秋子成﹑就髙刈取莖收其子。九月末。還用長刃鍬深掘取根。於水中浸經兩宿。密置竹篩中﹑以手挼去皮。更齊頭曝令稍幹。手握令直。作大束子。又曝令幹。看之端正白如象筯。然入藥不如不去皮。气力大。直曝令幹者爲佳。若去皮挼去白汁。深可惜也。巿中貴取端正甚失精華也。【別本云。秋收子至春種。如種菜法。上加糞﹑水灌﹑苗出堪采﹑卽如剪韭法。須多畱子。秋中種亦可。其收根者別畱子。三畝地熟耕﹑更以鍬深掘。取其土虛根易長也。土平訖。然後下子。荒卽耘艸。旱卽�。至秋子成髙刈取莖收子。九月末間﹑還用鍬深掘取根。如法料理】

種合歡法【卽萱艸也】

種移根畦中稀種之﹑一年以後卽稠。剪苗食之。如枸杞法佳。剪訖還生。味如春初者好。至秋下不堪食。別本夏秋不堪食

種車前法

取子春間如生菜法種之。上糞下水。此物宿根剪徧還生。但須耘可經數歲

種決明法

春取子畦中種之。上糞下水。候葉生食之。直至秋間子成﹑此物有兩般種。可入藥用者﹑不如馬蹄者佳。其花切忌泡茶喫。凡多食者。無不患風。尢宜愼之

種胡麻

宜白地種。二月三月上旬爲上時。四月上旬爲中時。五月上旬爲下時。【月半前種者實大而長】種欲截雨腳。若不緣濕融而不生。一畝用子二升。漫擲。【一作撒】先以摟構極熟。然後撒種子空曳勞。【勞上著人。則土厚不生】耬【四時纂要云音力�切犂也】耩【音公項切�也】者炒砂令燥拌和之。【不和砂﹑不均平。一作中和半之】鋤不過三徧。後成刈束欲小。【束大則難幹。打時一手把又費力。以五六束爲一叢斜倚之。不爾。則風吹倒】候開口乘車詣田斗藪之。【倒豎以小杖微微擊之】還叢之。三日一打。四五徧乃盡

種靑蘘法

卽胡麻角﹑八稜者爲巨勝。出胡城縣東。王思村爲上。取眞巨勝畦中如生菜法種之。候苗出亦堪食。常畱子種至秋。徧徧依此法多種之。其味甚滑美不減於葵。亦堪沐髮﹑【別本云。右胡麻角入稜者﹑畦中如菜法種之。苗生爲菜食。秋間依此法種之不虧。此物甚滑美】

種麻子法

取肥良地一畝耕三徧。用子三升。種須班黑麻子爲上。三月初爲上時。四月初爲中時。五月初爲下時。大率二尺畱一根。【摡則不耕】鋤常令淨。【荒則小實】旣放勃拔去雄。若未放勃去雄者。則不成子實。汜勝之書曰。種麻豫調和田。二月下旬。三月上旬。傍雨種之。麻生布葉﹑鋤之。率九尺一樹。樹髙一尺。以蠶屎糞之。樹三升。無蠶屎以混中熟糞糞之﹑亦善。樹一升。天旱以流水澆之。樹五升。無流水﹑曝井水殺其寒气﹑以澆之。雨澤適勿澆。澆不欲數。霜下實成。速砍收之

種麻良日

乙丑戊寅辛卯壬辰丙申乙巳戊申。【忌四季】辰戌丑未戊巳之日

種地黃

須肥良地沙軟者爲上。取根斷之。畦中種之。上糞下水。一年以後。滿畦可愛。此物宿根采卻還生。其花秋收以充冬用。欲取根作煎及幹者。別於畦中掘取出數个大坑。廣輪一丈許。深可三尺。其底布磚令密。還塡糞及沙土實之﹑然後取肥地黃寸餘種之。令滿坑。不久坑總是根。甚麄長。緣下有磚。惟麄而巳。但作得十坑許。當足用。亦有坑深三尺長一丈。其坑口闊一尺﹑以椽作肋。肋著笆籬。坑底亦布磚。笆籬上安土厚五寸許。旱則澆水。三年巳後。卽麄。但此法難事。不如直作坑者。任人所辦。【別本云﹑須預於十二月�地。正月可止三四徧春初�之八月插根若采葉候霧散摘取傍葉勿損中間正葉其益人勝諸菜】

又法﹑田須黑良田五徧耕。三月上旬爲上時。中旬爲中時。下旬爲下時。一畝下種五升。其種還用三月中掘取者。逐犂後。如下采麥法下之。至四月末五月初。生苗訖。至八月盡九月初根成中斸。若湏畱爲種者。止畱地中勿掘。待來年三月初取之爲種。每一畝可收根三十石。有艸卽鋤。不限徧數。【鋤時別作小刃鋤】勿使細土覆心。今秋取訖。至來年更不湏種。自然卻生。如此得四年不要種之。皆余根自出矣。如稀亦更種之。【別本云﹑取十二月耕地。至正月可止。三四徧細杷訖﹑然後作溝。溝闊一尺。兩溝作一畦﹑畦闊四尺。其畦微髙而平硬甚不受雨水﹑苗未生間得雨卽爛畦中又撥作溝﹑溝深二寸﹑取地黃切長二寸。種於溝中訖。卽以熟土蓋之。其土可厚三寸以上。每種一畝。用根五十斤。蓋土訖。卽取經冬爛穰艸覆之候芽稍出。以火燒其艸。令燒去其苗再生者葉絕茂。根益壯自春至秋凡五六蕓不得用鋤﹑八月乘根至冬尢佳。若至時不采其根大盛﹑春至三月當宜出之若秋采訖至春不須用再種其生者猶得三四年。但采訖爬之。明年耨耘而巳。參驗古法此爲最良按本艸二月八月采。殊未窮物性也八月殘葉猶在。葉中精气未盡歸根。二月新苗巳生。根中精气巳滋於葉。不如正月九月采殊好。又與蒸曝相宜。古人云二月八月非謂種也將謂野生當湏見苗。一作視苗。若欲食其葉。但霧露散後摘取傍葉勿損中心正葉甚益人勝諸藥菜】

種薯蕷

擇取色白。根如白米粒成者。預取收子。作三五大坑闊三尺。長一丈。深五尺。下密布磚坑四畔一尺許髙。側布磚以防別入傍土中生根。卽難采。坑中磚上。塡少許沙土和糞令滿三行。下子種之。待苗出。著架引蔓令上。經三年以後。根甚麄。斟酌一坑。可得一年以來食之。出盡。還塡土。布子種之。常須如此。豈備遠尋山谷采掇辛勤哉。如無子直取細根。截三寸以上種之。若收得子卽勝也。其坑四畔。緣作盆狀。以備旱。取其子亦堪蒸食。曾得子如荊雞子者。食子稍愈。於根。此種出局中。若得善不可加。此物。園四畔種之﹑不備園中好地

又法。子熟時收子便種。只安肥土令半入土。不得埋盡。卽爛不生。待苗生後。移於破盆甕中。著肥沙土和牛糞。及油麻稭。塡入盆甕裏土中。深三二寸。埋之。經二年滿盆。若種麄根。當年堪取

種天門冬

正二月。取苗種須肥良地。每根相去二尺餘。栽一科。不得稠。不久其根甚茂。自取根卽斸摘取。畱一分小者卻栽。時時上糞。有艸卽耘。此物甚難種。若總摘了。卽恐不活。種子亦合得成根。應亦晚矣

種麥門冬

最宜黑地。及黃沙地。皆須肥良﹑四月初采子。芟卻根。去頭半寸許。相去約一尺栽一科。入土一寸半。實築四面。厚著糞。每年三度上糞。六月九月。十一月。各一度上糞。有艸卽蕓。常湏澆灌。

曝法每至四月中。摘取子淨洗七八徧。取白淨通元爲度。卽曝漧訖淨除根。髙處收去心。每收采皆用夏至前一日。取苗便種。種子亦得。只是成遲。若自用不必全洗。洗多恐藥力微。以干軟卽便去心。極幹則難取故也

種苡米【卽薏苡】

依種五穀法。熟耕地。相去一尺種一科。此物宿根一種數年。不問髙下。但肥良地卽堪。尢宜下著牛糞。此物有兩般。一般難春。名薏苡。一般易春。名贛米。大都所在略同。本艸中總名薏苡。其苗收子後。又堪爲薪燒之。陳藏器本艸云。薏苡收子蒸令气餾。曝漧磨取仁。炊作飯。及作面。主不饑。嘉佑補注本艸云。甑中蒸使气餾曝於日中使幹。按之得仁矣【仁皆作人】

種紫蘇

須肥地熟耕之。如種五穀一般。四月種。有艸卽耘。花斷卽收。遲卽子落。不可待黃。此物鳥雀好喫。尢宜早收之。種白蘇亦如之

種黃精

擇取葉參差者是眞黃精。劈破可長二寸許。稀種之。一年以後極稠。種子亦得。其葉甚香羙。堪入藥用其根。剜其目。以土蓋之。蒸令絕熟。依蜜食部中用。【別本收根劈破稀種一年以後極稠】

種葳蕤

一如黃精法種之。葉亦可食。根亦同黃精

種朮

取根子劈破。畦中種之。上糞下水。一年卽稠。候苗出作羙茹之。欲收根作煎及酥。別取地多種之。後具別錄

種牛蒡法

須擇肥良地。正月中熟耕三五徧。以長刃鍬掘令深軟摟把平。二月末下子。不得稀。苗出後有艸生則耘。八月以後長刃鍬掘其根。大可如臂。惟宜肥地。旱則澆水。此物菜中極佳。非惟畦中。但閒地悉皆種得。其根葉皆可食。耕地惟湏深熟。全肥地稠種爲妙。若稀種則心虛。擬收子。卽須畱少來年者。乃有子也。種時不得放苗出。【別本云。取子畦中種之﹑春時乘雨卽生﹑若有水卽不要候雨也﹑地須加糞﹑灼然肥者﹑旱則澆水﹑剪如上法﹑藥中之羙﹑但多種苗及根皆益人】江南種牛蒡收子。須經兩年苗上結者子又可種。正月間鋤地訖以豬糞鋪土上。又以肥土並糞壤覆之。然後下子密種。則易肥。云當年結子者種不出

種商陸【又名章陸】

取根白者。【赤黃色者有毒】切如棗大﹑皆須帶皮種之。擇肥良地。作行伍種。若只種子亦得。上糞下水。根苗皆可食。武都公在穎川餌之。紫者尢佳。乃勝於白者。味淡熟蒸食之。【別本根劈破﹑畦中作行種﹑種子亦得根�莖並堪食﹑服丹砂乳石等�者﹑不宜服】

種菜類

種菜法

薤宜白軟良地。耕三轉【一作三五徧】乃佳。二月三月種。【八九月亦得秋種者春末生】率七八枝爲一本。諺云蔥三薤四﹑移蔥者三枝爲一本。四枝爲一科。然枝多者科圓大﹑故以七八爲率。薤子三月葉靑。便出之。未靑而出者肉未滿。多令薤瘦。燥曝挼去莩。切卻彊根。畱彊根而濕者。卽瘦細不得肥也。先重耬耕地壠。燥焙而種之。壠燥則薤肥。耬重則白長。率一尺一本。葉生卽鋤。鋤不厭數。薤性多穢。荒則羸惡。五月終﹑八月初﹑耩。不耩則白短。葉不用剪。剪則損白。供常食者別種。九月十月出賣。經久不任也。擬種子。至春地釋出卽曝之

種苜蓿

地宜良熟。七月種水澆。一如韭法。亦一剪一上糞。鐵把樓土令起。然後下水。旱種者。重耬耩地。使壠深闊竅匏下子。批契曳之。每至正月燒去枯葉。地液輒耕壠。以鐵齒金﹖﹖揍之。更以魯砍斸其科。土則濕茂。不爾﹑瘦矣。一年三刈其苗。畱子者可一刈則止。春初亦中。【別本作旣中】生噉爲羙。甚香羙。偏宜飼馬。馬尢嗜之。此物長生。種者一勞求逸。都邑負郭。所宜種之

種葵

臨種時。必須燥曝葵子。【葵子𨿽經歲不浥。然濕種者。瘦而不肥】地不厭良。故墟彌善薄卽糞之。不宜妄種。春必畦種水澆﹑春多風旱。非畦不得。且畦者。省地而菜多。一畦供一日。畦長兩步。廣一步。大則水難勻。又不用人�入。深掘。以熟糞對半和土覆其上。令厚一寸。鐵齒把樓之令熟。足踏使堅平。下水令徹澤。水盡下葵子。又以熟糞和土覆其上。令厚二寸餘。葵生三葉。然後澆之。澆用晨夕。日中便止。每一搯輒把耬地。令土起下水加糞。三搯更種。一歲之中。凡得三輩。凡畦種之物。如種葵法。不復條列也。旱種者。必秋耕。十月末。地將凍。散子種之。一畝三升。正月末散子亦得。人足踐踏之。乃佳肥也。地濕卽生。鋤不厭數。五月初更種之。【春菜旣老﹑秋葉未生﹑故種此相接】六月一日種。白莖秋葵。【白莖者宜幹﹑紫莖者幹卽黑而﹖﹖盈】秋葵葵堪食。仍畱五月者取子。【春葵子熟不均。故湏畱中輩】於此時附地剪卻春葵。令根上枿生者。柔軟至好。仍供常食。羙於秋菜。【畱之亦中爲榜簇】搯秋菜。必畱五六葉。【不搯則莖紅。畱葉多則科大】凡搯必待露解。【諺曰�搯】須八月半剪去。【畱其枝﹑枝多者則去地一二寸。獨莖者亦可去地四五寸】枿生肥嫩。比及收時。髙與人膝平。莖葉皆羙。𨿽科不髙。【別本作𨿽根甚下】菜實倍多。【其不剪早生者。惟髙數尺葉堅硬﹑全不中食﹑所可用者惟有菜心。附葉黃澀至惡煮。亦不羙。𨿽似多其實倍少】收待霜降。【傷早黃爛﹑傷晚黑澀】榜簇皆須陰中。【見日亦澀】其碎者割訖。卽地中尋手糺之。【待簍而糺者必爛】以穰艸覆蓋。經年收子。謂之冬葵子。可以入藥用

種蕪

須肥地。犁耕六七徧。甚不厭細。七月半後種之。子欲得陳。以干鰻魚﹖黎魚汁浸之。曝漧種之。必無虫食冬收苗後。間斸取根。【別本作收�】別窖蕆之。【亦可蒸煮食之】冬至後。熟把摟上糞。畱子斸稠卽不科。【別本作冬至後爬熟上糞間拾畱子者不斸】

種蘿卜

須肥良地。沙軟地。五月中耕地。五六徧。六月六日種。鋤不厭多。稠卽根小。至十月收窖之。至臘月取根。四破劈。一尺一科。厚上糞。旱卽澆之。苗春肥莖如母指大。煮食益人。臘月取根於窖中。作架倒懸著。蓋卻窖口。須卽取用。直至六月心不壞。二月三月依前耕地。三五徧若有陳子亦過立夏卽種。熟鋤至五月盡。根大如拳。此物益人作番次種。取苗生熟啖之。若冬中根黃石英種埋之。春初取英食之。尢妙

種槐芽

取槐子。畦中和穄黍種之。至冬放火燒。明年便取苗喫。每取苗依取枸杞法。入土深割。上糞澆。如此。直至秋末。嘗得嫩槐芽食。又且無虫。若根大卽斸去。並以快鍬鋤深剗匾。便上糞。於春初雨過種也

種蘘荷

宜樹陰下。二月種之。一種永生。不須鋤蕓。但加糞以上蓋糞上。八月初踏其苗。不踏其苗令死。不踏苗則根不滋茂。九月初。取其中傍生根者爲葅。亦可醬中蔵之。十月中以穀麥糠皮覆之。不然卽凍死。二月卽掃去糠

種姜

宜白沙地。少與糞和熟耕之。耕不厭細。縱橫七八徧乃佳。三月種之。闊一步作畦。長短隨地形。橫作壠。壠相去一尺餘。深五六寸。壠中安姜一尺一科。帶芽大如三指闊。厚土蓋三寸許。以蠶砂蓋之。無砂上好糞。芽出後有艸卽除。漸漸土蓋之。巳後壠中卻令髙如壠。脊卻深不得並上土。爲姜向上長故也。蕓鋤不厭數。五月六月中。作柴棚蓋之。緣性不耐熱。又不耐寒。九月掘取置暖窟中。若寒宜作窖。以谷稗合埋。不爾卽凍死。中土不宜僅得存活。勢不滋息

種芋

宜揀肥地近水處。斸其傍以種。旱卽澆之以水。有艸卽蕓鋤之。不厭頻。治芋如此。其收常倍。救饑饉度凶年。莫善於此也。汜勝之曰。區種芋法。作區方深皆三尺。取豆箕內區中足踐之。厚尺五寸。以水澆之。令保澤。取五芋置四角。及中央足踐之。旱數澆之。其豆箕爛後。芋作子皆長三尺。一區收三石也。【別本作一石】二月三月可種。汜【音泛】按列仙傳云。酒客爲梁丞。使人益種芋。三年當大饑。悉如其言。梁人不死。又廣志云。蜀漢旣繁芋。民以爲資。凡十四等。有君子芋。大如斗魁。塊如盂。更有百果芋。魁大子繁。兩畝收百斛凡此諸芋。皆可幹臘。又可蔵至夏食之。芋有六種。一直芋。二連禪芋。三紫芋。四毒芋。五野芋。六靑芋。有毒必湏灰汁易水煮之堪食。只宜蒸啖之。又宜療冷熱止渴。野芋大毒殺人。三年不收。卽成野芋。性滑下石毒。服食皆忌之。茅山玄靖先生。勸餘食芋云。補中益气無比。凡人家須多種以備凶年

種蒟蒻

宜樹陰下。方尺五。深一尺。掘一坑。坑中著糞和雜放糠灰糞等。每坑著一顆種深四寸埋。苗長一尺後。麄撅四面令作大孔。孔中瀉糞。至收時。其根滿坑。掘其苗。卽至五月。雨後移之。經二年後﹑各如椀大。此物甚不益人爲其素餐所用故載之○料理法。右於篣筐中。揩自凝。碓中搗。亦成片叚。卽於釅灰汁中煮十數沸。以水淘洗。換水更煮五六徧。卽切作臠片叚。於五味汁中淹。兼少阿魏酥尢妙。作臠及湯膈。隨人所好。加少酥乳。最佳

種構薗子【一作�】

取爛構木及葉。於地下埋之。嘗以米泔澆之令濕。三兩日後卽生炒腩食之甚羙。本是構木。亦不損人。【別本云。畦中下爛糞。取構木長六七寸。截斷搥碎。如種菜法。於畦中勻布土蓋水澆常令潤。如初有小薗子。仰把推之。明旦又出亦推之。三度後出甚大。收食之。腩�從便】

種大葫蘆

正月中。掘地作坑。方四五尺。深如之。實塡油麻菉豆稭及爛艸等。一重糞土一重艸。如此四五重。向上一尺餘。著糞土種十餘顆子。待生後。揀取四莖�好者。每兩莖相縛著一處。以竹刀子。刮去半皮。以物纏之。以牛糞黃泥封之。一如接樹法褁之。待相著活後。各除一頭。又取此兩莖相著。如前法治之。待得活後。惟畱一莖。四莖合爲一本。待著子。揀取兩个周正好大者。余旋除之。如此。舊是一斗種。可容一碩也。若須爲器以模盛之。隨人所好

種山藥法

先撅一溝。長丈許。闊三尺許。深四尺許。底鋪磚。用糞土塡滿。水實定。插山藥蘆頭時。勿用手插。則瘦長。以鍬鐝下之則大。須每年易人而種之。如種雞冠花。坐種則矮。立種則與人齊。手種則花皆成穗。簸箕扇子種。其花則成片。其理一也

種茄子法

初分栽茄秧時。向根上拍開。搯硫黃一皂子大。以泥培之。結子倍多。其大如盞。味甘而益大﹑開花時取葉布過路。以灰圍之。結子加倍。謂之稼茄

種香菜法

香菜。常以魚鮏水澆之。則香而茂。不得用糞澆。則不香。如無洗魚水。泥溝水米泔水。亦佳

種菠菜法

菠菜初種時。過月朔乃生。假如月初二三日間種。與二十六七日間種者。皆過來月初一日方生。驗之信然。莧菜同胡荽。必用月晦日晚。下種

種蒜法

九月初。於菜畦內稠栽蒜瓣。候來年春。二月間。先將地熟犁數次。每畝上糞土數十擔。再用犁番過把勻。手持木撅二寸許。插一竅栽蒜秧一株。如此栽徧。如旱時常以水澆。至五月間起。每窠如拳許大。極妙

果木類

種諸果木法

須月半前種者。多子。月半後種。則子少

栽梨法

以春分日將旺梨筍作拐樣。砍下兩頭。用火燒紅鐵器。烙定津脈。栽之入地二尺許。春分前後一日皆不可。只春分日可用

栽桃李杏

桃宜密栽。李宜稀栽。可南北行。杏宜近人家。栽亦不可密。桃三年結實。五年盛。七年衰。十年死。至第六年。以刀刮開皮。令膠出。多有五年活

種桃法

伺桃熟時。墻角暖處寬深爲坑。收濕牛糞納坑中。收好桃核數十个。尖頭向坑中。厚蓋尺許。春深芽生。和泥移種。接杏最大。接李紅甘。

種桃核。須刷洗淨。縫中俱要潔淨。仍令處子艷妝種之。他日花艷麗。而子離核

移大楊樹法

凡移先去其枝稍。大其根盤。沃以溝泥。無不活者。梅結實最遲。諺曰。桃三李四。梅十二。梅必十二年方結實。和泥移種。接桃最大。接李紅甘

種橘法

橘樹宜以死鼠。浸溺缸內。候鼠浮。取埋橘樹根邊。次年必盛。涅盤經云。如橘得鼠。其果子多。柑樹爲虫所食。取蟻窩於其上。則虫自去。十二月內將橘樹根。寬作盤。澆大糞三次。至春。水澆二次。花實必茂

種石橊法

取石橊。直枝如指拇大者。斬長一尺。以八九條爲科。燒下頭二寸。掘坑深一尺七寸。口徑一尺。豎枝坑畔。置雜骨姜石於枝間。實下土。出枝頭一寸。水澆卽生

種銀杏法

銀杏有雌雄。雌者有二稜。雄者三稜。須各種之。臨池而種。照影亦能結實

種蒲桃法

蒲桃宜於棗樹邊。春間鉆棗樹作一竅。引蒲萄枝。從竅中過。伺蒲桃枝長塞滿竅子。斫去蒲萄根。托棗根以生。其肉實如棗蒲桃用米泔水澆

種名果

三月上旬。斫取直枝。嫩好如指。長五寸內芋中種之。如無芋。大蔓菁根。蘿卜根亦得。用此勝種核。核四五年乃如此大。崔寔云。正月盡二月。可剝樹枝。埋樹枝土中令生。二歲巳上。卽可移種矣。凡五果花盛時遭霜。卽無子。常預於園中。貯惡艸生糞。天雨初晴。北風寒切。是夜必霜。候此放火作燼。少出煙气。卽不壞。拒霜也

種杏

杏熟時。並肉核埋糞中。凡薄地不生。生則不成。至春生後。卽移實地栽。不移則實少味苦。樹下一歲不須耕之。耕則肥而無實。【別本云。桃李熟時。和肉全埋糞地中。至春旣生移栽實地。栽法以鍬合上掘移之】

稼果樹

諸雜果木樹。茂而不結實。於元日五更以斧班駁雜斫。棗柿李等尢妙。則子繁而不落。十二月晦日夜。同稼李樹則以石頭安樹義間中妙。

李樹於正月旦日五更以長竿打其樹稍。其子亦繁。

桃樹多者五年必伐不結子。蓋樹皮緊束樹身不得長。故多伐其樹。至第三年用尖刀利破樹皮。直長者四五條。其樹比之他樹。多結子三四年。亦是元日。

石橊樹以石頭安於樹義間。或堆積於樹根。如此無狂花。結實大而多

使果實不落法

社日春百果樹下。則結實堅牢。不脫落。不結實者。亦宜依此爲之。

摘果實法

凡果實初熟時。以兩手采摘。則年年結實

治果子有蠹虫法

用杉木作釘。塞其穴。虫立死

摘果禁忌

凡百果子。忌孝服人采。犯之來歲不生

皂角樹不結法

於樹身上鑿一大孔。入生鐵三五斤。以泥封之便開花結子。旣實以篾宋其樹身數匝。木楔之。一夕自落

辟五果虫法

正月旦日雞鳴時。以火把偏照五果。及桑樹上下。則無虫。如時年有桑災生虫。照之必免

止鴉鵲食果

果子熟時。不可先摘。如被人盜喫一枚。飛禽便來喫。宜謹之

種栗法

及時收下。去外毛。於屋下著濕土埋之。湏深。莫交凍損。二月芽生種之。冬多以艸褁。候二月節解放。又湏別著籬隔之。三年不得人觸著。忌之

種水物法

蓮子。味甘平無毒。主溫五臟。養神益气力。除百病。久服耐老不饑。身輕延年。一名水芝。八月九月取黑子磨頭令皮薄。取墐土作熟泥封之。如三指大﹑長二寸。蒂頭平重。磨處尖銳。泥欲幹時擲水中。重頭卽自沈向下。薄皮向上。易生。不磨皮厚。卒不生

藕初春。掘取藕稍頭插池中。泥裏種之。當年便生荷。若泥深將損處向下插之。直到硬地乃佳。又別本。初春掘取根三節無損處。種入泥深。令到硬土。當年有花

芡﹑味甘平無毒。主濕痺腰膝痛。補中除百疾益精彊志。能令耳目聰明。久服輕身不饑。耐老。一名雞頭

菱。味甘平無毒。主安中。補五臟不饑。輕身不老。三物悉上品。補气養神彊志明目除病。多蒸曝漧。以蜜和餌之得長生

右菱芡二物。並是八月熟時收黑子。散著池中。卽自生矣。宜多種。儉歲資此。足度凶年

種蓮法

蓮須以牛糞壤地。以立夏前三兩日。掘藕根取節頭著泥中種之。當年卽便開花。荷蓮極畏桐油

花艸類

種瑞香

廬山者最勝。惟紫花葉靑而厚。似橘葉者最香。種法不可露根。惡濕畏日。洗衣服灰汁澆去蚯蚓。漆滓壅。退雞鵝汁澆之盛茂。潯豬湯澆。尢盛

種海棠

冬至日早。以糟水澆根。其花鮮盛。花結子剪去。來年花盛蕪葉。唐人以海棠爲花中神仙

種水仙

收時用小便浸一宿。目﹖煞幹懸當火處。種之。無不發花者。亦須肥壤地。瘦則無花。不可闕水。故名水仙。五月初浸。九月初栽

種茉莉

茉莉以雞糞壅之。則盛

種盆內花樹法

凡種盆花樹。必先要肥土。於冬間取陽溝泥。曬漧篩去瓦礫。便用大糞潑濕曬漧。如此三四次了。以漧柴艸一重。肥土一重。發火燒過收蔵起正月間便栽花果樹木。栽種花木子粒。每日用糟過退雞鵝毛水。與肥水相和澆之。肥水卽大糞淸。如花上發萌。下便行根。此時不可澆肥。澆肥卽死。如嫩條長長。或生花頭者。見花再便澆肥。花開時不可澆肥。日逐早晚只澆淸水。如結果實者。巳結不可澆肥。澆則落矣。如石橊花日中常曬。日午澆淸水。早晚亦澆。若有嫩芽長起。便與撚去心。凡花三四月。間便可上盆。則不生長根。則生花。根多則無花矣。如無雞鵝毛水。用蠶沙浸作水尢佳

種牡丹花肥盛花頭健

以冬至夜﹑撥開根腳下土。至來日以水缸內石衣搥令細擁之。兼拌些肥土。花卽開得數日又盛茂

催花法

凡花用馬糞浸水澆之。三四日開者。次日盡開

治花被麝香觸

凡花藥最忌麝香。瓜尢忌之。剩栽數株蒜薤。遇麝不損。又法。於上風頭以艾和雄黃末焚之。卽如初

種黃葵金鳳

以子置手中任髙撒。生枝榦亦髙

養菖蒲

以積年溝渠瓦爲末種之。如欲石上生苔。以茭泥和馬糞調和得中。置濕潤處。非久卽生

種綠毛龜

茭泥馬糞拌勻。塗擦龜背。置陰溝處。久卽生毛

竹木類

種竹法

宜髙平之地。黃白軟土爲良。正月二月中。斸取西南引根並莖。大作科芟去稍葉。於園中東北角種之。竹性愛向西南引根。取於園東北角種。令坑深二尺許。覆土厚五寸。以稻麥糠糞之。二糠各自糞之。不可和雜。不用水澆。水澆則淹死。勿令六畜入園。恐風搖動。須著架縛之。余比見五月種者猶佳。畱莖種者被風搖動。多不滋茂。但去根一尺餘。截準上法埋栽。令露竹頭。當年生筍踐殺之。明年轉益大。又踐殺。後年長之麄大可見。一抽數丈。又云種竹無時。但連陰中種之皆活。又五月十八日栽竹。及十三日爲竹本命日。栽之。百無一死。頻試實效。二月食淡竹筍。四月食苦竹筍。其欲作器者。經年乃堪使。未經年者。軟嫩不中

治竹法

齊民要術云。五月十三日爲竹醉日。嶽州風土記。謂之龍生日。宜種竹。宋子京種竹詩云。除地墻陰植翠筠。疏枝茂葉與時新。賴逢醉日元無損。政自得全於酒人。又云。要不間年出。用本命日。謂正月一日二月二日。三月三日之類。一云。五月二十日爲上。或曰。不必五月。每月二十日皆可。又云。用辰日。山谷詩云。根須辰日斸。筍看上番成

月庵種竹法。用深闊掘溝。以干馬糞和細泥塡髙二尺。無馬糞。石﹖尢糠亦可。夏月稀。冬月稠。然後種竹須三四莖作一叢。亦須土松淺種。不可增土於株上。若用鋤頭打實泥則不生筍。打一下則一年不生。打兩下則二年不生

夢溪忘懷錄云。種竹但林外取向陽者。向北而栽。蓋根無不向南。必用雨下。遇火日及有西風則不可。花木亦然。諺云。栽竹無時。雨下便移多畱宿土。記取南枝

志林云。竹有雌雄。雌者多筍。故種竹常擇雌者。凡欲識雌雄。當自根上第一枝看之。雙枝爲雌。獨枝爲雄

竹有花輒槁死。花結實如插。謂之竹米。一年如此。久則滿林皆然。治之之法。於初米時擇一竿大者。截去近根三尺許。通其節以糞實之。則止

瑣碎錄云。竹根多害階砌。堆聚皂角剌埋土中障之。卽不過。又云。油麻梗縛成小把埋地中。亦好引筍法。隔籬埋貍。或貓於墻下。明年筍自迸出

插樹

取本枝【別本作大枝】如斧柯及臂者皆堪插。大者四五枝。小者二三枝。葉微動爲上時。將欲開莩爲下時。先作麻紉【支殄�】纏樹十餘匝。以鋸截樹。去地五六寸。不纏則恐插時皮破。畱髙者。遇風則披折。宜以籠盛之。斜攕竹爲簽。剌木【一作木】皮之際。令深一寸許。折取羙好果枝。陽中者妙。陰中者少實。長五六寸亦斜攕之。令過心。大小長短與竹簽等。以刀子微瑩﹖﹖樹枝。斜攕之際。剝去黑皮。勿令傷靑皮。傷則死。拔出竹簽。插枝令到瑩﹖﹖處。木適向木。皮還近皮。【一作�皮】插訖。以綿羃樹本頭。封熟牛糞泥於上。以土培覆。令樹枝僅得出頭。以土壅四畔。當枝上沃水。水盡。以土覆之。勿令堅涸。百不失一。其枝甚脆。培土時愼勿使掌撥。掌撥則折。枝旣生。樹傍有葉出輒去之。不爾。卽分气長遲。其十字破接者。十不收一【按此卽農桑輯要所載以杜插�法】

種桑

椹熟時。揀取魯桑。葉大椹稀者種之。葉小椹稠者不堪。白桑無子。壓取枝熟耕肥地。多著糞。一如種菜法。作畦種之。淨淘椹子曬漧。和穄種不得厚蓋。多不生。待長髙一尺。又上糞一徧。當年得髙四五尺。明年正月初。熟耕地五六徧。五步栽一株。下著一升糞。至秋初。斸根下更著糞培土。五年內。每春秋常湏培根下。上糞培土。三年卽有椹椹采。每樹得葉三十斤。又湏每年及時科斫。以縛石墜壓四面枝。令婆娑向下。中心枝亦屈倒。勿令直上。若令向上卽難摘。不宜下處水浸著卽死。五年後每樹賃得一兩絲。十畝地計絲百兩。山中衣服卽徧足矣。若擬於下種茶。卽東西行三步種一株。南北環五步爲準。圖陰密故也。若桑陰未成。卽於茶南種雄麻。及薴等。取其陰覆也。麻薴皆有利

栽樹法

凡栽樹正月爲上時。二月爲中時。三月爲下時。崔寔四民月令云。正月自朔及晦。可移諸樹。惟果樹及望而止。過望卽少實樹必記陰陽枝。小樹卽不用髠。先爲深坑內樹訖。沃水著土。必令如薄泥。東西南北搖之。良久。泥入根間必無不活。然後下土緊築。【近上三寸不築取其柔潤也】數漑注令沃潤。每澆水盡卽以干土覆。則保澤。栽不得令人把。及六畜撥觸

栽插木法

淮南子曰移木失其陰陽之性。則莫不枯稿。切湏記其陰陽。莫令轉易。大樹髠葉。小則不髠。深坑堅築。時時灌漑。不得用手捉。及六畜抵突。移時湏愛護地面土﹑封其根。卽易活也。諺云。移樹無時。莫教樹知

汜勝之書曰。栽樹正月爲上時。二月爲中。以三月爲下時。然棗雞口。槐免目。桑暇蟇眼。楡負癅散。其餘雜木。鼠耳亡﹖虫翅。各其時也

凡木皆有雌雄﹑而雄者多不結實。可鑿木作方寸穴。取雌木塡之乃實。以銀杏雄樹試之。卽見

插杉﹑用驚蟄前後五日。斬新枝鉏坑。入坑下泥杵緊。相視天陰卽插。遇雨十分全活。無雨則減分數

栽松﹑須用去松中大根。惟畱四邊須根。則無不偃蹇。必用春社前帶土栽培。百株百活。捨此時決無生理

遷楊柳﹑先於遷下鉆一竅。用杉木削釘釘竅中。而後栽﹑永不生毛虫。又云。根下先種大蒜一枝。亦不生虫

皂莢樹不生。鑿一大孔。入生鐵三五斤。以泥封之。便開花結實。旣實。以篾束其本數匝。木楔之。一夕自落

種槐法。槐子熟時收曝漧。勿令生虫。夏至前十日。水浸六七日生芽。勿傷其皮。遇好雨和麻子撒種。當年與麻齊。以木繩欄。明年再於下種麻助長。二年正月移植之

種茶

二月中於樹陰下。或背陰之地。開坎方圓三尺。深一尺。熟斸著糞壤。每方下五六十顆子。蓋土厚一寸以上。任和艸生不得蕓。相去二尺種一方。旱則以米泔澆之。無泔則以水。桑顆樹下盡堪。種竹陰下亦得。只是怕日。二年後卽耘治。以水和稀糞蠶砂澆之。不得令滋厚。爲根尙嫩。恐傷根也。三年後卽得多著糞澆。牛糞蠶砂雜糞壤蓋。大都宜山中陰坡。若於平地卽湏當深掘溝畎。水深爲溝壠泄水。不得令水浸。水浸卽死。三年後每科取得八兩。每畝計一百四十科。計得茶一百二十斤。茶未成開四面。不妨種雄麻薴及雜粟黍穄等

收茶子法

茶熟時收取子。和濕沙土拌於筐籠之中。盛之。著墻用堆亦得。仍湏以好穰艸蓋覆。至二月出種之。不爾。卽幹。仍凍不生

栽竹木凶日

十一月十二月癸日【十干功食日】

伐竹木黑白星

甲子●乙丑�丙寅�丁卯�戊辰○己巳●庚午○辛未○壬申○癸酉○甲戌●乙亥�丙子�丁丑●戊寅●己卯●庚辰�辛巳●壬午●癸未●甲申�乙酉●丙戌●丁亥○戊子○己丑�庚寅○辛卯●壬辰○癸巳�甲午●乙未○丙寅●丁酉○戊戌○己亥○庚子●辛丑�壬寅○癸卯○甲辰�乙巳○丙午●丁未○戊申●己酉�庚戌○辛亥�壬子○癸丑○甲寅�乙卯○丙辰○丁巳●戊午●己未●庚申�辛酉○壬戌○癸亥○

右星﹑右邊黑蛀木。左邊黑蛀竹。全黑竹木皆蛀。全白不蛀

六甲聾蛀日

甲子甲午旬。前五日聾蛀。甲戌甲辰旬﹑後五日聾蛀。甲申甲寅旬。通旬無聾蛀。又自子至巳六日蛀。自午至亥六日不蛀。又自乙丑至戊辰。丙子至戊寅。戊子至癸巳。己亥至癸卯。乙巳至戊申。乙卯至癸亥。並虫不食

代竹不蛀日

每月初五日以前。遇血忌日伐之。吉

又三伏內及臘月中斫者。不蛀

伐松不蠹日

每七月甲辰丙辰壬辰三日有血忌飛廉伐

點斑竹

碯砂半兩。班貓一錢。石灰一錢。用米醋調點竹上。火熁之成色。或染紫竹。先以蘇木白礬汁熱澆。後用皂礬勾之。自然成紫色也

文房適用

孔子曰。工欲善其事。必先利其器。注云。器者。工之用也。事者。工之任也。利用以盡。任工之道。善矣。審斯言也。則文房之友。非士君子之器。故詳述之

評硯

端硯出端溪。有上下巖。西坑余處。悉其下也。惟北巖爲上。北巖爲上。巖色理瑩潤者鋩者尢發墨。本以紫石爲上。紫石者在大石中生。蓋精石也。又有艸蒙茸。金綫紋。惟有眼者最貴。謂之鴿鵒眼。石文精羙。如木有節。今不知者。乃以爲石病。惟上巖石有眼。眼之佳者靑綠黃三色相重。多者自外至心。凡九匝。其大者尢爲希有。或布列硯中。如北斗心房星之形。世人以眼多少。爲價之輕重。其生於墨池之外者。謂之髙眼。生於內者。謂之低眼。髙眼尢爲可尙。然又有活眼死眼。黃黑相間黳精在內。晶瑩可愛謂之活眼。四傍浸漬。不甚鮮明﹑謂之淚眼形體略具。內外皆白。殊無光彩。謂之死眼。大抵活眼勝淚眼。淚眼勝死眼。死眼勝無眼也

龍尾硯

金星硯

羅文硯

蛾蝞硯

角浪硯

松文硯

紅絲硯

黑角硯

黃王硯

紫金硯【並出東州唐彥猷作紅絲研自第爲天下第一焉】

豆班硯【並出歙州研之異名其石皆出於龍尾溪金星無貴】

褐色硯

鵲金黑玉石硯

紫石硯【出士州】

黃金硯【出淄州】

綠石硯【出洮州】

磁洞石硯【出萬州】

魯水硯【出南劍州】

角石硯【出絳州】

石末硯【出離州】

熟鐵硯【出靑州】

大陀石硯【出歸州】樂石硯【出宿州】

古瓦硯【出相州】

澄泥硯【出號州】

懸金崔石【出萬州】駞基島石硯【出登州】

石末硯。受墨而弗筆。龍尾得墨遲而久不樂。羅文石起墨過龍尾。端溪龍窟巖紫石又次之。古瓦類石末他無足議

洗硯

凡硯須日滌之。過二三日卽墨色差減。縱未能滌。亦須易水。春夏蒸溫之時。墨久畱其間。則膠力滯。而不可用。尢要頻滌去之。洗硯不得使熱湯。亦不得用氈片故紙。惟以蓮房。枯炭洗之最佳。端溪。自有洗硯石。或挼皂角水洗之。亦得。半夏切平洗硯。大去滯墨。又黃蠟補硯極佳

評筆

番禺諸郡。多以靑羊毛爲筆。或用雞鴨毛。或以雉毛。五色可愛。又有丰狐毛虎僕毛。鼠須。羊毛。麝毛。貍毛。羊須。胎發等。然皆未若兔毫。亦須取崇山絕仞中之兔。八九月收之。若中秋無月。則兔不孕。兔不孕則毫少筆貴。夫筆須鋒齊勁健。今世筆皆鋒長。少損巳禿。不中用矣﹑宣州諸葛髙。常州許頓。造鼠須散卓長心筆。絕佳

收筆

東坡以黃連煎湯調輕粉蘸筆頭。候幹收

山谷以蜀椒黃蘗煎湯。磨松煤染筆蔵之不蛀。尢佳

洗筆

洗筆之法。以器盛熱湯。浸一飲久。輕輕擺洗。次卻用冷水滌之。若有油膩。則以皂角湯洗。甚佳

評墨

唐末墨工李超。與子庭珪。自易水渡江居歙。本姓奚。江南賜姓李氏。故世有奚庭珪墨。又有李庭珪墨。今之言墨者。亦以李庭珪爲第一。易水張遇爲第二。珪復有二品。龍紋。雙脊爲上。一脊次之。遇亦有二品。易水貢墨爲上。供堂次之。近世兗州陳朗亦精於墨。可以次之。又有王君得墨。紫珣朱君得小墨。皆唐末五代知名者

李廷珪造墨正法取煙

淸麻油十斤。先取三斤以蘇木一兩半。宣黃連二兩半。杏仁二兩。磓碎同煎。候油變色。放溫濾去滓。傾入余油內。攪勻。隨盞大小。掘地作坑。深淺令與盞平。滿添油炷燈安在坑內。以瓦盆子約面闊八九寸。底深三寸許者覆之。仍用方寸瓦片榰起三面。不可太髙。又不可太低。每一炊久卽掃一度。只可作十盞。盞多則掃不徹。每取煙次卽剪燈花。勿拋油內。仍勿頻揭見風。恐致煙落

合膠

黃牛皮水浸透。拔去毛。仰攤在平板上。取生黃土勻撒皮上良久。以小刀剗﹑剗去筋膜。換水頻洗斫碎。入無油膩鍋內。水煎成膠。傾出薄攤竹隔子上風漧凡煙四兩。用幹膠一兩二分打作小片。以水浸軟。卻漉出入藥汁內同熬。切忌膠少。少則不堅。多又著筆。不宜添減也

搜煙

每煙四兩半。用宣黃連半兩。蘇木四兩。各磓碎。水二盞同煎五七沸。候色變﹑用熟絹濾去滓﹑別同沈香一錢半煎。畱水四兩許。再濾。次用腦半錢﹑麝一錢。輕粉一錢半。以藥汁半合研化。先將藥汁入膠同熬。不住手攪令溶。後入腦麝汁攪勻。乘熱傾入煙內。就無風處速搜和。次就案上團揉。候光可照人。方印作鋌子。無以滑石爲末塗墨上。灰池頓無風。處窨五七日。候幹取出。以木﹖﹖刷子淨刷﹑且收衣笥中旬月後取出。不然亦無害。但欲堅故也【巳上論造墨法】

印色

眞麻油半兩許。入萆麻子十數粒。搥碎同煎令黃黑色。去萆麻。將油拌挼熟艾。令幹濕得所。然後入銀朱隨意多少。色紅爲度。更不須用帽紗生絹之類襯隔。自然不沾塞印文﹑而又不生白醭。𨿽十年不熾。一法用蜜最善者。紙素𨿽久色愈鮮明

蠟斗

每蠟一兩。入郁金末少許同熬。顏色深淺隨意加減。乘熱絹濾去滓。入瀝靑兩皂角子大再熬。旣不透紙。又可著蠟上尊位書宜溫蠟淺蘸。欲易於開封。家書宜熱蠟深蘸。可防私拆之患

造雌黃墨法

雌黃研細。用水飛過。澄淸擗去水。用秦皮梔子皂角各一分。巴豆一粒去皮。黃明膠半兩同煎汁和雌黃。作鋌子陰漧

造朱墨法

藥汁皆如上所述。用銀朱爲之

造粉錠子法

白墡土一兩半。滑石半兩。寒冰石煆過者半兩。同研極細水飛過。入韶粉半兩研勻。裝入雞子殼內。紙糊口坐飯上蒸﹑雞殼黑再換雞殼蒸。至雞殼不黑爲度。用阿膠一兩。水一兩二錢。先浸膠軟重湯煮化。和作鋌子

法糊

瓦盆盛水。以面一斤摻水上。任其浮沈夏五日。冬十日。以臭爲度瀝浸面淸水煎白芨半兩。白礬三分。去滓。和所浸面打成濃糊。入桐油黃蠟蕓香等各三錢重。就鍋內打作一團別換水煮令熟。去水傾置器內候冷。日換水浸。臨用以湯調開

書燈

讀書須以麻油炷燈。蓋麻油無煙。不損眼。但恨其易燥。每一斤入桐油三兩和之。則難幹。又辟鼠耗。若蔓菁油﹑罌粟油紅花油。每一斤則入桐油三兩。以塩少許置盞中。爲可省油。以生薑擦�邊可不生滓暈。以蘇木煎燈心曬漧炷之。可無燼

書窻

讀書須用明窻淨幾。須油紙糊窻則明。其造油紙訣云。五桐六麻不用煎。二十萆麻去殼研。光粉黃丹各半匙。桃枝攪用似神仙。又云。桐三麻四不須煎。十五萆麻去殼研。定粉一分和合了。太陽一見便光鮮

收書

收藏書籍之法。當於未梅雨前曬取極燥。頓櫥櫃中。厚以紙糊外門及周隅小縫。令不通風。卽不蒸。古人藏書多用蕓香辟蠹。卽今之七里香是也。麝香收書櫥中。亦可辟蠹一法用樟腦亦佳

收畫

亦當於未梅雨之前曬日﹖良令燥緊捲入匣。厚以紙糊匣縫取令周密過梅月方開則不蒸醭。蓋蒸气自外而入故也匣湏用楸木梓木。或杉桬之類爲之。外漆以黑光。裏不用漆也

藏墨法

用熟艾和墨收。遇梅月藏石灰中。不蒸

造古經紙法

每紙百張爲率。用漿五椀。槐花汁一椀。蘇木汁二椀。濃墨水半椀。調和顏色深淺加減用之。此紙造就搥光。只可裝背文書。諸法見後

煮漿

糯米五升浸一宿研爛。用水二斗調攪絹濾淨。入豆粉一斤再調攪勻。下鍋慢火煎。頻攪動。候漿滚入黃蠟半兩再攪。候熟﹑入白礬一兩急攪。如漿濃旋入水攪。量稀稠收之。恐鍋小分作二次煎

煎槐花

每用花半升。炒令焦黃色。用水三椀煎數沸。候色濃﹑用白礬半兩。蚌粉一兩研碎。先入盆內用絹濾汁。入礬粉同攪勻

煎蘇木

不拘多少搥碎。用沸湯浸三兩時。煎濃色。次加白礬濾入盆攪

黃紙漿

每紙百張。白礬二兩。黃明膠一兩。滚湯頓化成稀水。於紙面上刷兩徧陰漧。作一垛。以平板或卓子面平壓令十分幹。卽逐張以生布揩擦。自然光滑

搥紙法

每紙百張作一石搥之。每幹紙十張外灑濕一張沓上。如此重疊沓起。以百張作一垛。放平正卓按上。又以平面板壓在上。以大石壓之。經一伏時。上下幹濕皆勻矣。於槌帛石上勻搥二三百下皆著實。於百張內將五十張曬漧。卻與濕者五十張幹濕相間沓了。再勻搥三二百下。依上再曬一半候幹。又幹濕沓了。如此三四次。直至無一張沾粘爲度。再以五七張一次倒下搥勻。直至光滑如油紙方上。此法全在搥搗揭換工夫。務要手勻爲法

造五色箋法

湏揀厚實柰騰倒紙。如白箋湏揀白者。每三十張用前法煮漿。入鉛粉銀粉白石脂爲細末研勻。先刷表面。候幹刷裏面﹑幹則上軸搥羅絞或研花樣。下法仿此制造。搥紙亦如前法

肉紅箋

用蘇木汁加紫花少許。黃丹一撚。入銀粉煮漿調勻。色淡爲佳。刷紙搥法。同前

娥黃箋

槐花一兩炒焦赤色。以冰冷水一椀烹汁。入銀粉煮漿調勻。色淺爲佳。刷紙搥法同前

粉靑箋

與天水碧顏色同。用靛一斤淘淨澄去灰。入銀粉煮漿調勻。色淡爲佳。刷紙搥法同前

淺雲箋

用槐花汁靛汁調勻。看顏色淺深。入銀粉煮漿調勻。刷紙搥法同前

造箋上金花法

焰硝【二錢﹑並上件同研爲末﹑絹袋盛漿水內揉爲粉另置】

郁金【三个】

梔子【十个】

槐花【三錢炒赤色】

白雲母【一兩】

右件同研爲末。以水一椀煎令濃。入白礬明膠少許。調雲母焰硝粉並雌黃雄黃末一兩。印作花樣。研光爲度

造眞靑紙法

鵝兒靑【二兩】

硇砂膽礬

鉛粉【各一錢】

右件爲末。以皂角明膠調汁染之

造油紙法

用碧淸桐油二斤。慢火煎槐枝攪。候滚下皂角一寸許。蟬殼二十个。蜜陀僧半兩。無明異少許。煎三二沸不住手攪。火慢則不燋。火緊則燋煿。下黃丹一兩煎至轉色微紫。下鉛粉一兩勤攪。候煎至色退如元油色。使杖蘸油點木上﹑候冷抹開如漆光。隨手便幹。油卽成矣。不止油紙絹。亦可油板木。用亂絲蘸油使

調朱點書法

銀朱不以多寡。入藤黃用水研勻。但點抹揩擦不落爲度。勝於用膠並皂子膠調者遠矣。𨿽久不臭敗。乃故宋吏部誥身用此法。又法用白芨水研朱。亦妙

洗故書畫法

將書畫鋪平案間。取水勻噴濕。復令四面平穩。用馬尾羅子羅寒水石末。如一錢厚再噴濕。又羅眞莢灰如前。候半時辰。以溫溫水沖起。如有污損取燈艸揩卽淨潔。如是墨污。須用一伏時。方以溫水沖起。黑迹卽去

粘書畫軸法

凡粘書畫軸頭。若用膠則易蒸。若以糊或餈糕則生蛀。惟用苦練子末入生面中。以水調粘畫軸。桿當用杉木。或桐木爲妙。今人用玉石象牙。意謂貴重羙觀。不知爲害非輕。髙古書畫絹素陳爛。有何筋力乘重之物。當用蘇木。或柘木花梨爲之可也

打碑文法

薄紙每張折疊定。於沸湯內蘸過用布按去水。展開。逐張趁濕貼碑上。紙邊相搭。不用糊粘。使軟棕細刷拂之。微幹。用小粉熟糊勻刷紙上。卻使軟布磨擦墨色拂碑字。濃謂墨本。淡謂蟬翼更將黃蠟溶化澆木板上。用氈一片於蠟板擦過。卻於碑紙上擦光爲度。揭下。如遇南風石潤不可打小粉打糊背碑文。𨿽丈餘不瓦

逡巡碑法

此法許道然傳

白芨

白礬【各等分】

細粉【倍之】

酸漿艸【如無醋代】

右件先將白芨白礬爲末。羅淨。以一分入細粉。二分再同研勻。以酸漿艸取汁調如濃墨寫字晾漧。用筆蘸墨汁滿紙塗黑。再晾漧。去粉卽成白字。要光瑩。用蠟擦

燈火備用

法算子

每枝點五晝夜

老竹頭【大者方削算子五百條長四寸】

海金砂

土硫黃

硝石【各半兩】

漧漆【四兩】

頭髮【四兩】

雞淸【四个�用黃】

右將雞淸頭髮。入糊粉一兩。衮和。入鑪固濟一煆成灰。槐莢末一兩。黃蠟四兩。鉛半斤。荏油二斤。巳上硝石海金沙硫黃漧漆四件。並煆過發灰一處衮。研蠟切作片子。亦拌卻合在荏油內。攪著竹算子。鋪平底鍋內瀉油。令平算子。上用物蓋著。炭文武火煎七日。油盡爲度。取算子拭去藥點。藥滓同炒。米末旱肉和爲丸。鐵簽插點

耐點蠟燭

王西巖家傳本方注云。醫者之家人偸傳極妙也

黃蠟

松脂

槐花【各一斤】

浮石【四兩】

右一處溶。用燈心布澆。一晝夜。僅點一寸

風前燭

燃風前吹不滅

漧漆【�】

海金沙

硝石

硫黃【各兩】

瀝靑

黑豆末

蠟【各二兩】

右件溶瀝靑蠟成汁。入前件滚和。以舊布火上攤作條

萬里燭

皂角花

黃花地丁

松花

槐花

右蜜一斤。入前藥各二錢煎數沸漉出。入白芨二錢。候赤暈時退火。巳凝結矣

造獸炭

炭十斤。鐵屎十斤。合搗成末。生芙蓉葉二斤。再搗入糯米膠和。捏作獸物形狀曬漧。要用卻以燃炭燒全赤。三日不滅。如不用。以灰擁之

宿火炭

好胡桃一个燒半燃。熱灰擁三五日不燼

磨補銅鐵石類

補古銅器法

用銅葉一片。看銅器破處蚩定。使下藥粘之

紫礦

銅末

石灰

生漆

雞淸

右件外加瓦灰調勻。扶破處。窨幹。爲度。入梅月水中浸

巢銅器故色

膽礬【三錢】

硇砂

寒水石

鵬砂【各半兩】

金絲礬【二錢】

右件爲細末。以靑塩水調之。先將銅器用綠礬和塩水。上一次燒一次。如此凡三次。然後上前項藥料。候幹再上藥了。於地下掘一坑。用炭火燒令通紅。使釅醋潑地坑。將銅器放在內。以醋糟蓋覆。用土罨一日。取出洗令淨。用臘擦之自然有諸般顏色。與古器無異也

光古銅器法

先將銅器水浸。刷洗淨拭漧。搗羅極細。滔炭末徧擦了。用硬靴刷刷之。然後用新綿揩擦。光彩可玩矣

磨古劍法

磨劍不得用水。及麄石磨。當以香油就光膩石。慢慢磨去銹。卻用打鐵鑪邊打落鐵蛾兒三兩。入木炭一兩。水銀一錢重。同爲末糝劍上。以布片蘸油耐久磨擦。其光如鏡。綿子拭淨。以酥塗掛起永不銹

補山石等物神膠

白膠香眞者一兩。黃蠟瀝靑各一錢。香油一滴。尋所壞石同色者搗爲末。和作膏。烘熱粘之。如粘山石。斷者去石末。加蛤粉調幹。粘之

刑部劉伯祥點錠術訣曰

雌雄硇膽共三錢。砒粉硫黃一處研。焰硝解塩仙茅艸。磁石捲栢配黃丹。每鏵一口三斤火。薄醋調和上三番。但依此法鑪中煆。煉就黃金可比肩

鋼鐵

羊角亂髮﹑煆過細末。水調傅刀口上。燒通紅磨。快甚也

藥摻古鏡法

不磨自明。用豬羊犬龜熊五件。膽。各陰漧合和爲末。以水濕鏡。摻藥末面上。覆鏡面向地。自然光明

磨鏡藥

鹿頂骨燒灰爲末。白礬枯爲末。銀母砂對母者或四六者亦可。右三味等分和勻。先以磨鏡者磨淨。然後用此藥磨。令光明。一次可待一二年

穿交椅法

十五眼者。繩分爲三停。畱頭一停。先以中停從右手穿起。自背後第五眼穿入。對穿出前面第一眼。卻第第一眼次一眼。穿向左去到盡頭後向第一眼。卻對著前向左手第五眼。且止瞥下。後以元畱頭一停繩。再從元起處第二眼。第第穿向左去。至兩酌中繩盡止。卻翻轉左手如先右手起相似。卻從左手前面第五眼。對左手後向第二眼穿。第第穿向右手去。復至酌中處相接爲止。繩以單過。透過時逐莖次一次二細�去。左右前後第一眼。繩二條過。通身眼眼都四條過

刻漏捷法

嘗觀天文。皆按宣洞陽城晷漏。且自今年冬至起。算至來年冬至日止。所謂周天之正數也。一日一夜通計一百刻。每八刻二十分爲一時。惟寅申己亥有九刻。皆以子午定其晝夜。今者所在壺漏異常。不遵古法。務在機巧。各肆瞽術。工匠一時胸臆之見。制度旣無軌則。時刻宜乎差誤。有過與不及之失。今輒撰成滴漏循環之法。積年而成。不勞人力。不費工財。妙通玄微。至簡且捷。𨿽出五里之外。篋笥皆可附行。於几案之隅。所謂天運璇璣盡在目中矣。切見好事君子。或用表�。或用煙篆。然香燥則易爇。香潤則燼緩。天晴日表可驗。陰晦又不可考。二者俱非悠久之法。但依此造。似乎簡易。而精通玄微。妙中之妙也

造盂法

其法以銅盂二隻。大一小一。大者貯水。初無定制。但寬大過於小者足矣。如無以磁盂代之。小者重五兩。髙三寸四分。面底並闊四寸七分。上下四直。造之恐度量差殊。當以太平錢五十文準其輕重。造畢。於盂底微鉆一竅如鍼眼大。浮於水盆上。令水顚倒。自穴外逆通上入小盂中。用籌探之。水至子則子時。至午則午時。至一更則一更矣。他皆仿此

下漏法

每日天曉日將出時。將小盂浮於大盆水面上。至日入時自然水滿小盂。沈於水底爲度。卻取出小盂去其水。再浮水面上。至來日天曉仍舊沈於水底。昏曉二時。�以水滿爲度。定其晝夜。其日停水之時。切須瀘出極淨。毋使塵滓隘其水穴。庶幾永無緩迫之失

造籌法

用薄木竹片皆可爲。如簽篦樣。隨尺寸髙下。書寫時刻。用探水。定驗時辰更點。尢是簡捷。凡籌三十四分。均布十二叚。每叚該二分五釐。惟寅申己亥上。分外加添四分。謂維偏添之數也。閏餘成歲。折瑳之數也。今皆捷取小盂內分刻爲驗。甚徑更捷。小盂分刻處相對。先刻取二路。以浮魚指點處是也。凡一年十二月止用太平錢二十文。隨月加減﹑鎭壓小盂

加減法

十一月節。晝用二十文太平錢。勻鋪小盂底。夜用空盂。十二月節。晝用太平錢十九文。夜用一文。自十二月節爲始。晝減一文。夜添一文。七日一次加減。正月節。晝用十一文。夜用九文。二月節﹑晝用十文。夜用十文。三月節﹑晝用九文。夜用十一文。自三月節爲始。每七日一次。晝減一文。夜增一文。四月節晝用一文。夜十九文。五月節﹑晝用空盂。夜二十文。六月節﹑晝用一文。夜十九文。自六月節爲始。每七日一次。晝增一文。夜減一文。七月節晝九文。夜十一文。八月節﹑晝夜各十文。九月節﹑晝用十一月。夜用九文。自九月節爲始。每七日一次。晝添一文。夜減一文。十月節﹑晝用十一文。夜用九文

推二十四气

正月立春雨水節。二月驚蟄及春分。三月淸明並谷雨。四月立夏小滿全。五月芒種及夏至。六月小暑大暑勻。七月立秋並處暑。八月白露及秋分。九月寒露與霜降。十月立冬小雪均。十一月大雪與冬至。十二月小寒及大寒

定太陽出沒法

正月出乙入庚方。二八出兔入雞場。三七發甲入辛地。四六生寅入犬藏。五月生艮歸乾上。仲冬出巽入坤方。惟有十與十二月出。辰入申子細詳

約十二時

半夜子。雞鳴丑。平旦寅。日出卯。食時辰。愚中巳。日中午。日昃未。晡時申。日入酉。黃昏戌。眠定亥

寶貨辧疑【故宋掌公帑者所著】

象牙簡笏式

﹝見圖﹞

大石牙性偏滋潤。蓋座紋柳鎭不深。更無觸紋並心影。長短合格不抱身。大石國者爲地道。牙性滋媚光潤滑膩紋縷細。三佛齊者其次。廣牙最低。簡笏俱要停直。疊料長短合格。兩邊要有垂柳蓋座都全。厚薄恰好。無鎭角者最妙。或有鎭角不要深到底。是節病。更要認陰陽。脿在外者屬陽。脿在裏者屬陰。抱身要慢闕一不可。或犯黃偏影心觸紋。皆是褒彈。心明者謂之心影。不明者謂之气脈。黑者謂之搐紋。若上有黑點謂之雞糞。列者謂之麻璺。若上木紋者謂之大松紋。若白骨色者謂之骨白牙。性麄觸紋者謂之山園。抱身小點謂之淚痕。投賣者呼作壽星。黑黃大點謂之粟靨。笏長二尺三寸爲式。簡亦然。但凡象牙每株斤兩大者直錢。臨時相度本事如何。然後定價

金

金子十分至半錢。對樣分明石上試。

更看褁夾幾多般。剪錯開時無疑忌。

黑昏銅物在其中。淺淡蓋緣銀在內。

銀有六分金有四。一處銷成全不類。

要見良金方法眞。膽礬燒煆黃卽是。

色白聲鳴器子多。入手輕肥驗假僞。

馬蹄金【像馬蹄樣少有】

沙金【乃麩金之屑如沙細者】

橄欖金【出荊湖嶺南郡】

苽子金【顆塊如苽子大】

麩子金【碎屑如麩片出湖南髙麗蜀中】

胯子金【像臈茶腰�胯子出湖南北郡】

葉子金【雲南者爲地道各處鋪戶拍造杜葉亦淡此爲罨金再銷看顏色】

凡辧夾金鋌或夾器皿用淡金。或銀使赤金葉褁。就熱砑上鋌子僞造錘痕。器皿看底足有縫卽是。如無縫看唇厚。入手硬。夾器也

銀

眞花細滲分數髙紙被心低四角凹

好弱幽微說不盡論中不錯半分毫

金漆花銀【一百分足】

濃調花銀【九十九分九釐】

茶花銀【九十九分八釐】

大胡花銀【九十九分七釐】

薄花銀【九十九分六釐】

薄花細滲【九十九分五釐】

紙灰花銀【九十九分四釐】細滲銀【九十九分三釐】

麄滲銀【九十九分一釐】

斷滲銀【九十八分五釐】

無滲銀【九十七分五釐】

巳上銀分數名額。凡看諸般器皿。首飾釵釧。今時宅眷多喜時樣生活。勤去更攺一番騰倒一番低也。但凡楞褁鍍金之類。尢宜仔細

玉帶

腰帶束帶有多般菜葉明釘去頭難

滴酥色潤多著主牌方素者足人觀

雪色滋媚爲最。若白有明者謂之伶色。是節病。或玲瓏。實碾方素碾造人相者直錢。余燒香唐帶或油色明釘不堪

玉器

色似瓊酥白似銀摸著晶泉隨手生

惇厚樣好玉性潤雪花夾石無占紋

凡看玉器。或盤盞碗壺等。有把手者孔竅要容大指成器。或系腰絳環。笠帽頂頭。巾環劍繃納子。琴樣納子。玉刀靶肥長者成器。或首飾玉額花玉釵錍玉梳玉鳳玉環玉盒玉花朵玉項錍玉帶系玉五事等件。時樣爲最。舊時碾造生活。合格者直錢。不堪攺造者勿覽。湏要得色。樣範惇厚。碾造仁相。如實碾粟米臥蠶螭虎等地。或玲瓏生活細巧工夫者。更看不雪花夾石。不灑墨點。不占璺損破。不就材料者玉有五色。白如凝脂。黑點漆。紅如雞冠。靑如藍靛。黃如栗色。

白玉﹕色似瓊酥滋媚爲絕品。不斷靑並白。得齷齪水色油色者價低

古玉﹕茶褐色面上尸侵。紅如點血。白者價髙。靑者次之

碧玉﹕顏色﹖﹖卽伶者絕品。上至不斷靑。下至碧綠色。深綠色靑色菜色者分數等比。白者價低

黃玉﹕如栗黃者絕品。泔漿黃者次之

烏玉﹕多出川內。只堪碾數珠。塵紙象棋。等用。碾造玉磬聲韻長久

瑪瑙

紅班似錦要分明樣好那堪入手輕

更無夾石並紋柳此物應當價貫嬴

瑪瑙盞碗器物先要樣制做得薄紅錦色。或間酒色花兒瀝落。無夾石破璺爲奇。如鬼面漿。無紅花兒或花紅內有粉紅花者。謂之曲蟺紅。有紫紅花點謂之醬班。皆不甚好

水晶

明淨如冰白似銀不薄不厚要勻停

若遇粉霜並驚璺碾花藏病細論評

倭國者上品信州者次之。湏要﹖﹖絜淨伶俐。不薄不厚。素者尢佳。碾花者多藏粉瑕節病。驚舋者不堪。亦有烏水晶

琥珀

金珀光明蠟珀黃通身潔淨最爲良

牽脿水色難升價僞者多般切要防

近日造成帽頂珠兒。絳環系腰間。有結秀喜蛛螻蟻者直錢。或有水珀用藥煮作金蠟珀者。或有聳篤思僞者宜鑑

珊瑚

枝柯髙大最直錢色似銀朱轉更鮮

若有髓眼並丹色價低應知不足觀

此物出大海中水底。五七株成林。橫枝色鮮紅者謂之珊瑚林。設放看翫以髙者轉難得。價髙直錢。亦有折斷去處。用紅蠟粘接。仔細看之。丹色髓眼。皆是褒彈

看南北珠式

﹝見圖﹞

北珠

圓如彈子轉身靑披肩色好甚分明

粉白油黃並骨色節病多般不盡論

凡看北珠顏色。湏是看訖。閉目再閃看。顏色一同。方爲驗也。其珠靑者。亦如暑末秋初。乍雨還晴。云綻處閃出靑天帶。白雲中現出靑天。此靑系眞色第一。其靑不用深靑。只要白包靑籠罩。乃嫩靑色。其珠靑只如在頂上蓋者。不披靑至頂下者。謂之摩孩羅兒頂靑也。其靑若至腰下至竅眼。謂之轉身靑。爲第一。腰上靑者。謂之披肩靑。爲第二。若珠頂上只有一點靑。不能蓋頂者。謂之鬼眼睛。不爲奇也

看大珠身分顏色節病訣

所看北珠。身分湏是帶圓。只用竅眼。其珠子身分湏是靑白色綠色牽黃磁白骨色。低。樣如粉白色尢得。如北珠身下有白搭膊。或面上有。牽孛落及黃上靑色者不中。靑上黃者尢得。如直眼。及竅眼。身分上損破穴眼。並攺鉆三眼四眼者。亦不中也。且如買直鉆北珠。只買肚兒髙者。且得。謂如竅眼上尖。乃黍頭。下闊者。謂之寶裝。亦名無篤珠子也。如一頭大。一頭小者。謂之皷槌。中間一穴兩頭圓者。謂之橫鉆。亦不中也

看入匣珠子式

湏用絹帛蘸水。突其面兒。其絹帛不靑乃眞色。有色僞者。多用好靑紙筒作捲兒。突其珠兒。有靑色又有骨色油黃者。用竹紙筒作捲兒。韶粉在內。突其珠子。粉白精神仔細矣

南北西湖珠式

南珠兒看明亮精神撚圓淺�色粉白。不要油黃。其價低次。北珠兒看靑要羙。披肩靑轉身靑疊四五分者。價貫不廉。或鬼眼睛。一點靑也。或粉白。或磁色。或腰勒。或骨色。或鼠頭蓮子身搭膊兒直鉆。皆有褒彈。西珠兒。氁綫小封頭。先看價輕重。有無圓者。醜者發。付較遲

馬價珠

蘆甘色羙過如翠若無油煙轉更加

夾石粉白老靑色此物本事不足誇

靑珠兒蘆甘色者地道。珠兒指面大。肉驗髙者妙。亦有轉身靑者。多做寶索兒用。顏色。妙者直錢。著主快。亦有當三折二錢大者。價貫不可一例看。土番國。並回回珠兒顏色不好。多與好碧靛相似。此珠兒多是西夏販到。川人亦有

碧靛

碧靛馬價皆相類顏色黑綠不直錢

靑得羙者可人愛碾成事件做錢看

翠色不夾石爲最。西夏者地道。黑綠粉綠皆不直錢

貓睛

黃如酒色喚貓睛轉側中間一道眞

睛更散簾深黑色二物應當價例輕

貓睛出南番。酒色闊如指面大者。以大爲好。睛死不活。並黑睛者不直錢。小者亦有米顆。大者。只可打嵌指鐲雜用

剌

紫剌紅剌出南番釧鐲杯盤打嵌鞍

大者直錢五六百小者多嵌指鐲間

此物出南番。紅紫並酒色大者如指面。亦有多嵌七寶首飾。並系腰盞盤釧鐲指鐲。餘外無用

玻璃

南番酒色紫玻璃碗碟杯盤入眼稀

土燒气眼不堪羨價直不比在前時

出南番國。上有酒色靑色紫色白色。性若水晶相類。勸盞盤器背上多碾兩點花兒。是眞者。土燒者輕如璢璃相似

玳瑁

最好白多點兒少此物應當價不小

黑多白少不爲奇照管點班措看了

白多點兒稀少者直錢。花班好者次之。胡黑者價極低。亦有用藥點角者。謂之塞堅

犀角

云分兩腳要分明正透尢佳倒透紋

骨篤數中偏最好刀刮婆娑分外馨

出臨河路者爲妙。正透髙如倒透。正透者黑地黃花。倒透者。黃地黑花。若成株肥大者佳。瘦小者只可合藥用。無花烏犀中。故烏犀偏帶馬鞍。作子象棋亦有蠻犀川犀不好

翠毛

脊錢軟翠出南番廣州全翅次其間

紫土土翠難升價行市貴賤臨時看

軟翠妙。是兩片脊錢爲之一合。每十合作一串。六个好六个低。廣內翠稍低。此間亦有紫翠系山和尙之屬

魚﹝魚柰﹞

山陽漢上鯖魚魷成褁髙低論斤秤

價髙當三錢來大塊兒小者價湏輕

此物襄陽漢上武昌皆有。當三折二者價髙碎塊兒價低。有二斤秤十六个者成器難得。今時冠子多用羊角造之

龍涎

龍涎妙似百藥煎鼻齅之時香又鯹

墻璧浮石皆相類修合諸香分外馨

龍涎出南海山島中褐色微鯹。若黑色者。曾經大魚吞之。此物大能發香。無此物合香不成

龍涎香

龍涎香名有多般此物暗昧仔細看

伏古雲頭並淸燕三朝修合最直錢

伏古雲頭淸燕三等。髙孝光宗三朝合者。楊和王供進者。上有臣名。有韓太師府。修合閱古龍涎香皆妙。廣州心子香亦佳。香有白醭者。乃多年腦子走在面上。假者亦多

大石梔子

合香梔子出大石紅花色好最爲奇

黑者蒸孽不中用貴人不愛定無疑

此物除合龍涎香料之外別無用處。紅黃紫者好。黑者不堪用

珠篩

珠子銅篩與銀篩鐵者多應是古篩

一套若全念二隻隔過勻停好串排

鐵者古篩。銅者官篩。亦有銀篩。每套二十二隻方全。或有只數不全者無用

試金石

色如黑漆皆相類气呵濕潤卒未幹

光滑膩如雞彈子上金貼定易爲看

出蜀中潤膩滑樣範好頗大者直錢。上金滿用塩湯洗。大松子油潤之。安濕地少時入袋。气呵動。用手擦。方始上金

己集

諸品茶

蔡襄進茶錄序

臣前因奏事。伏蒙陛下論臣先任福建轉運使日。所進上品龍茶。最爲精好。臣退念艸木之微首辱陛下知鑑。若處之得地。則能盡其材者。陸羽茶經。不第建安之品。丁謂茶圖﹑獨論采造之本。至於烹試。曾未有聞。臣輒條數事。簡而易明。勒成一篇。名曰茶錄。伏爲淸閒之宴。或賜觀采。臣不勝惶懼榮幸之至

一篇論茶品

色

茶色貴白﹑而餅茶多以珍膏。油【去聲】其面。故有靑黃紫黑之異。善別茶者。正如相工之視人气色也。隱然察之於內。以肉理實潤者爲上。旣巳末之。黃白者﹑受水昏重。靑白者受水鮮明。故建安人鬭試﹑以靑白勝﹑黃白負

香

茶有眞香入貢者。微以龍腦和膏﹑欲助其香。建安民試茶皆不入香。恐奪其眞。烹點之際。又雜珍果香艸。其奪益甚

味

茶味主於甘滑。惟北苑鳳凰山。連屬諸焙。所產者味佳。隔溪諸山𨿽及時。加意制作。色味皆重。莫能及也。又有水泉不甘。能損茶味。前世之論水品者以此

右七綱揀芽。以四十餅爲角。小龍鳳。以二十餅爲角。大龍鳳。以八餅爲角。每角圈以篛葉。束以紅縷。包以紅紙。緘以黃綾。惟揀芽俱以黃焉

茶焙

茶焙編竹爲之。褁以篛葉。蓋其上﹑以收火也。隔其中。以有容也。納火其下。去茶尺許。所以養茶色香味也

茶錄後序

茶爲物之至精。而小團﹑又其精者。錄序所謂上品龍茶者是也。蓋自君謨始造﹑而歲貢焉。仁宗尢所珍惜。𨿽輔相之臣。未嘗輒賜。惟南郊大禮致齋之夕。中書樞密院。各四人共賜一餅。宮人剪金爲龍鳳花艸貼其上。兩府八座。分割以歸。不敢碾試。宰相家藏以爲寶。時有佳客。出而傳玩爾。嘉佑七年。親享明堂齋夕。始人賜一餅。余亦忝與。至今藏之。余自以諫官供奉仗內。至登二府二十餘年。才一獲賜。而丹成龍駕舐鼎莫及。每一﹖﹖奉翫淸血交零而已。因君謨著錄附於後。庶知小團自君謨始。而可貴如此。歐陽永叔

家頂新茶

細嫩白茶【五斤】枸杞英【五兩炒】

綠豆【半升炒過】米【二合炒過】

右件焙漧碾羅合細煎點絕奇

腦麝香茶

腦子隨多少﹑用薄藤紙褁。置茶合上。密蓋定。點供自然帶腦香。其腦又可移別用。取麝香殼安罐底。自然香透尢妙

百花香茶

木犀茉莉橘花素馨等花又依前法燻之

法煎香茶

上春嫩茶芽。每五百錢重。以菉豆一升去殼蒸焙。山藥十兩。一處處細磨。別以腦麝各半錢重。入盤同研。約二千杵。罐內密封窨三日後。可以烹點。愈久香味愈佳

煎茶法

煎茶。須用有焰炭火。滚起便以冷水點住﹑伺再滚起再點。如此三次。色味皆進

枸杞茶

於深秋摘紅熟枸杞子。同幹面拌和成劑。捍作餅樣。曬漧研爲細末。每江茶一兩。枸杞末二兩。同和勻。入煉化酥油三兩。或香油亦可。旋添湯攪成稠膏子。用塩少許。入鍋煎熟飲之。甚有益及明目

擂茶

將芽茶湯浸軟。同去皮炒熟芝麻。擂極細。入川椒末。塩。酥油餅。再擂勻細。如幹。旋添浸茶湯。如無油餅。斟酌以干面代之。入鍋煎熟。隨意加生栗子片。松子仁﹑胡桃仁﹑如無芽茶。只用江茶亦可

蘭膏茶

以上號髙茶。研細一兩爲率。先將好酥一兩半。溶化傾入茶末內。不住手攪。夏月漸漸添冰水攪﹑水不可多添。但一二匙尖足矣。頻添無妨。務要攪勻。直至雪白爲度。冬月漸漸添滚湯攪。春秋添溫湯攪。加入些少塩尢妙

酥簽茶

將好酥﹑於銀石器內溶化。傾入江茶末攪勻。旋旋添湯攪。成稀膏子散在盞內。郤著湯侵供之。茶與酥看客多少用。但酥多於茶些爲佳。此法至簡且易。尢珍羙。四季看用湯造。冬間造在風鑪子上

合足味茶法

夢溪沈內翰歌括云。甘三苦四妙通神【甘艸三兩苦參四兩】五斤幹茶五斤蒸【榦茶葉五斤蒸過茶五斤】菉豆四升同搗合【豆炒過】此方宜利勝燒銀

制孩兒香茶法

孩兒茶【一斤研極細羅過用】白荳蔻仁【四錢研爲細末】粉艸【炙三錢碾爲細末】沈香【半兩劈成三錠子插入鵝梨內用紙褁了水濕過灰火內煨梨熟爲度取出沈香曬漧爲細末用三錢和之畱梨汁制麝香用】寒水石【半斤炭火內�紅先將薄荷葉四兩水浸濕透鋪在紙上將煆過寒水石放在葉上褁了放冷取出秤五錢與腦子同研餘者待後次用之葉棄去不用此腦子法也無此則腦二气味去矣】蓽澄茄【三錢研爲細末】麝香【二錢揀去毛令淨研開用尢制沈香梨汁和爲泥攤在磁盞內或銀器內上用紙糊口用鍼透十數孔慢火焙漧研爲末再於盞內焙熱合和前料其香滿室此其法也】川百藥煎【半兩爲末將巳上四件和勻磁器收貯勿泄味】梅花片腦【三錢米腦亦可用制過寒水石同研和拌入料】

右將潔淨髙糯米一升。煮極爛稠粥擂細冷定。用絹絞取濃汁和劑。湏要硬於淨槌帛石上槌三五千下。槌多愈好。故名千槌膏。卻用白檀煎油抹印脫造成。放於透風處懸弔三二日。刷光磁器貯

諸品湯

天香湯

白木犀盛開時。淸晨帶露用杖打下花。以布被盛之。揀去蒂萼。頓在淨磁器內。候積聚多。然後用新砂盆擂爛如泥。【一名山桂湯亦名木犀湯並同】木犀【一斤】塩【炒四兩】

粉艸【炙二兩】

右件拌勻。置磁瓶中密封。曝七日。每用沸湯點服

暗香湯

梅花將開時。淸旦摘取半開花頭連蒂。置磁瓶內。每一兩重。用炒塩一兩。灑之。不可用手漉壞。以厚紙數重密封置陰處。次年春夏取開。先置蜜少許於盞內。然後用花二三朵置於中。滚湯一泡。花頭自開﹑如生可愛

須問湯

東坡居士歌括云。半兩生薑【幹用】一升棗【幹用去核】三兩白塩【炒黃】二兩艸【炙去皮】丁香木香各半錢。約量陳皮一處搗。【去白】煎也好。點也好。紅白容顏直到老

杏酪湯

板杏仁用三兩半。百沸湯二升浸。蓋卻候冷。卽便換沸湯。如是五度了。逐个搯去皮尖。入小砂盆子內細研。次用好蜜一斤。於銚子內煉三兩沸。看湧掇退。候半冷旋傾入杏泥。又研。如是旋添入研和勻

鳳髓湯

潤肺療咳嗽松子仁胡桃肉【湯浸去皮各用一兩】蜜【半兩】

右件研爛。次入蜜和勻。每用沸湯點服

醍醐湯

止渴生津【仇公望縣尹方】烏梅【一斤搥碎用水兩大澄同熬作一椀澄淸不犯鐵器】﹝石宿﹞砂【半斤碾】

白檀末【二錢】麝香【一字】

蜜五斤

右將梅水石﹖宿砂蜜三件一處於砂石器內熬之。候赤色爲度。冷定入白檀麝香

水芝湯

通心气益精髓幹蓮實【一斤帶皮炒極燥搗羅爲細末】粉艸【一兩微炒】

右爲細末。每二錢入塩少許。沸湯點服。蓮實搗羅。至黑皮如鐵不可搗則去之。世人用蓮實去黑皮及澀皮並心。大爲不便。黑皮堅气。而澀皮住精﹑世人多不知也。此湯夜坐過饑。气乏不欲取食。則飲一盞大能補虛助气。昔仙人務光子服此得道

茉莉湯

用蜜一兩重。甘艸一分。生薑自然汁一滴﹑同研令極勻。調塗在椀中心。抹勻不令洋流。每於淩晨采摘茉莉花三二十朵。將放藥椀。蓋其花。取於香气燻之。午間乃可以點用

木香苦湯

王百一承旨常服湯藥

片子姜黃【四兩】

﹝石宿﹞砂仁【半兩】

木香【半兩】

白荳蔻仁【半兩】

藿香葉【半兩】

白檀【半兩】

甘艸【一兩半】

陳皮【去白半兩】

靑皮【去白半兩】

川練子【半兩】

黃茋【半兩】

香附子【去毛炒一兩】白匾豆【去皮蒸熟焙漧秤一兩】

右細末每服一二錢。空心沸湯點服

香橙湯

寬中快气消酒

大橙子【二斤去核切作片子連皮用】

檀香末【半兩】

生薑【五兩切半片千焙漧】

甘艸末【一兩】

右二件用淨砂盆內研爛如泥。次入白檀末。甘艸末。並和作餅子焙漧。碾爲細末。每用一錢。塩少許。沸湯點服

橄欖湯

止渴生津

百藥煎【一兩】

白芷【一錢】

檀香【一錢】

甘艸【炙一兩】

右件搗爲細末。沸湯點服

荳蔻湯

治一切冷气。心腹脹滿。胸膈痞滯。噦逆嘔吐。泄瀉虛滑。水穀不消﹑困倦少力。不思飲食【出局方】

肉荳蔻仁【二斤面褁煨】甘艸【炒二斤十二兩】

白面【炒一斤半】

丁香枝杖【一斤十二兩】

塩【炒三斤四兩】

右爲末。每服一錢。沸湯點服食前

解醒湯

中酒後服之【東垣李明之方妙絕其孫李信之傳】

白茯苓【一錢半】

白荳蔻仁【半兩】

木香【半錢】

橘紅【一錢半】

蓮花靑皮【三分】

澤瀉【二錢】

神曲【一錢炒黃】

﹝石宿﹞砂仁【半兩】

葛花【半兩】

豬苓【去黑皮錢半】

幹生薑【二錢】

白朮【二錢】

人參【去蘆一錢】

右爲細末和勻。每服二錢半白湯調下。但得微汗。酒疾去矣﹑不可多食

幹木瓜湯

除濕止渴快气【出李氏方】

幹木瓜【去皮淨四兩】白檀【一兩】

沈香【半兩】

茴香【炒一兩】

白荳蔻【半兩】

﹝石宿﹞砂仁【一兩】

粉艸【炙二兩半】

幹生薑【二兩】

右爲極細末。每用半錢。加塩。沸湯點服

無塵湯【並李氏方】

水晶糖霜【二兩】梅花片腦【二分】

右將糖霜乳細羅過。入腦子再研勻。每用一錢沸湯點服。如點帶香湯茶。必須當面烹點。不可多。多則令人厭。少則有餘不足存焉。愼勿背地烹點供上。如背處烹點﹑則香气巳散矣

熟梅湯

黃梅【十斤】

靑椒【四兩】

塩【一斤】

粉艸末【六兩】

薑汁【一小碗】

右件拌勻。日曬半月磁器收貯

綠云湯

荊芥穗【四兩】白朮粉艸【各二兩】

爲末入塩點服

檀香湯

膏子一分。檀香細末三錢。腦麝少許。研細入生薑自然汁。三兩同研。投入膏內。沸湯點服

丁香湯

入丁香細末三錢。余依前法

辰砂湯

入辰砂細末三二錢。看顏色如何腦麝依前法

胡椒湯

入胡椒細末一兩。腦麝並依前法

﹝石宿﹞砂湯

入﹝石宿﹞砂細末二兩半。丁香榦薑末少許。不用腦麝

茴香湯

入炒茴香細末一兩。檀香榦薑末少許。不用腦麝。巳上只看滋味如何隨意加減

仙朮湯

辟瘟疫除寒濕溫脾胃進飲食【出局方】

蒼朮【去皮十二斤米泔水浸焙】棗【去核六升】

杏仁【去皮尖炒斤半】

粉艸【炙三斤半】

漧薑【五兩炮】

塩【六斤四兩】

右爲細末。入杏仁和勻。每服一錢。沸湯點服。常服延年益壽明目駐顏輕身不老

荔枝湯【出李氏方】

烏梅【半斤洗淨熬去核濾去滓】

沙糖【一斤熟水化作汁濾去滓】桂末【三錢】

幹生薑末【半兩】

丁香末【一錢】

右將糖梅汁合和了。銀石器內熬耗一半。然後入丁桂薑末再熬成膏。入淨器收貯

溫棗湯【出李氏方】

大棗【一斤去核用水五升熬汁】

蜜生薑汁

右將三味調停。和羙。再入銀器內。令稀稠得所。入麝香少許。每盞抄一大匙。沸湯點服

香蘇湯【出李氏方】

漧棗【一斗去核擘碎】

紫蘇葉【半斤】

木瓜【五个去皮穰搗碎】

右件一處再搗。勻。分作五分。內將一分勻攤在竹籮內。燒滚湯潑淋下汁。嘗瓜棗無味了。去郤別換好者一分。依上潑之。以味盡爲度。將淋下汁。慢火銀石器內熬成膏子。冷熱任用

地黃膏子湯

生地黃肥大者。於秋暮冬初﹑采取淨洗折碎。入石臼中以木杵搗爛。搾取汁入砂石器內熬至浮末起。皆掠去至淨。煎至三分去二。別換銀石小器慢火熬至滴入水不散爲度。造時始末不犯銅鐵器。於淨磁器內收貯。入檀香末並腦麝少許。或云入蜜熬者。並入酒中同飲極妙。亦可沸湯點服【出李氏方】

輕素湯

幹山藥【三兩】甘艸【一兩】

蓮子肉【半斤湯浸去紫皮並心子洗淨白】

右日幹爲細末。生龍腦少許。沸湯點服

沃雪湯

﹝石宿﹞砂仁【一兩】甘艸【半兩】

雞蘇葉【三兩】

荊芥穗【一兩半】

天花粉甜者二錢【瓜蔞根也】

爲末湯點

渴水番名攝裏白

禦方渴水

官桂丁香桂花

白荳蔻仁

﹝石宿﹞砂仁【各半兩】

細曲

麥蘗【各四兩】

右爲細末。用藤花半斤蜜十斤煉熟。新汲水六十斤。用藤花一處鍋內熬至四十斤。生絹濾淨用小口甏一个。生絹袋盛前項七味末。下入甏。再下新水四十斤。並巳煉熟蜜。將甏口封了。夏五日。秋春七日。冬十日熟。若下腳時春秋溫夏冷。冬熱

林檎渴水

林檎微生者不計多少擂碎。以滚湯就竹器放定擂碎林檎。衝淋下汁。滓無味爲度。以文武火熬常攪勿令煿了。熬至滴入水不散。然後加腦麝少許。檀香末尢佳

楊梅渴水

楊梅不計多少棎搦取自然汁。濾至十分淨。入砂石器內慢火熬濃。滴入水不散爲度。若熬不到則生白醭。貯以淨器。用時每一斤梅汁入熟蜜三斤。腦麝少許。冷熱任用。如無蜜球糖四斤入水熬過亦可

木瓜渴水

木瓜不計多少。去皮穰核。取淨肉一斤爲率。切作方寸大薄片。先用蜜三斤或四五斤。於砂石銀器內慢火熬開濾過。次入木瓜片同前。如滚起泛沫。旋旋掠去。煎兩三个時辰嘗味如酸入蜜。須要甜酸得中。用匙挑出放冷器內。候冷再挑起。其蜜稠硬如絲不斷者爲度。若火緊則燋。又有湧溢之患。其味又不加。則燋煿气。但慢火爲佳

五味渴水

北五味子肉一兩爲率。滚湯浸一宿。取汁同煎﹑下濃豆汁對當的顏色恰好。同煉熟蜜對入。酸甜得中。慢火同熬一時許。涼熱任用

蒲萄渴水

生蒲萄不計多少。擂碎濾去滓令淨。以慢火熬。以稠濃爲度。取出收貯淨磁器中。熬時切勿犯銅鐵器。蒲萄熟者不可用。止可造酒。臨時斟酌入煉過熟蜜及檀末腦麝少許

香糖渴水

上等松糖一斤。水一盞半。藿香葉半錢。甘松一塊。生薑十大片。同煎以熟爲度。濾淨磁器盛。入麝香菉豆許大一塊。白檀末半兩。夏月冰水內沈用之極香羙

造淸涼飲法

生气爽神

葛粉郁金山梔【各一錢】甘艸【一兩】

右爲細末。以新汲水逐旋調飲

熟水類

粱稈熟水

故宋京城持瓶賣粱稈熟水。其法以稻稈心持擇齊整了。用水濯洗淨曬漧。作小把子。如蕩熟水時以火炙少時。先以湯蕩兩次。然後蕩熟水。如以糯稻稈自可縮小便

紫蘇熟水

紫蘇葉不計多少。須用紙隔焙不得翻。候香先泡一次。急湏了再泡。畱之食用。大能分气。只宜熱用。冷傷人

荳蔻熟水

白荳蔻殼揀淨。投入沸湯瓶中。密封片時用之極妙。每次用七个足矣不可多用。多則香濁

沈香熟水

先用淨瓦一片。竈中燒微紅。安平地上﹑焙香一小片。以瓶蓋定﹑約香气盡。速傾滚湯入瓶中密封蓋。檀香速香之類。亦依此法爲之

香花熟水

取夏月但有香無毒之花。摘半開者。冷熟水浸一宿密封。次日早去花。以湯浸香水用之

丁香熟水

丁香五粒。竹葉七片。沸湯密封片時﹑用之

造熟水法

夏月凡造熟水。先傾百沸滚湯在瓶內。然後將所用之物投入密封瓶口。則香倍矣。若以湯泡之則不堪。香若用來年木犀。或紫蘇﹑須略向火上炙過。方可用矣

漿水類

桂漿法

夏月飲之。解渴消痰。勿與酒同飲

官桂【三兩爲末】

赤茯苓【去皮爲末】

細曲末【半斤】

大麥蘗【半兩爲末】

杏仁【百粒浸去皮尖研細】生蜜【三斤】

右用熟水一斗。冷定調勻。入磁器內攪三五百轉。用油紙封口。覆以數重。入窨五日方熟或臘紙密封沈井底七日。綿濾去滓。水浸飲之

荔枝漿

桂【三兩】丁香【二分】烏梅【半斤煎汁】

石﹖宿砂仁【三兩剉碎煎汁一升】生薑汁【半盞】

右件澄淸相和。入糖二斤半。銀石器熬候稠濃。濾過用之

木瓜漿

木瓜一个切下蓋。去穰盛蜜。卻蓋了。用簽簽之於甑上蒸軟。去蜜不用。及削去。中別入熟蜜半盞。入生薑汁同研如泥。以熟水三大椀拌勻濾滓盛瓶內。井底沈之

漿水法

熟炊粟飯乘熱傾在冷水中。以缸浸五七日。酸便好喫。如夏月逐日看。才酸便用。如過酸卽不中使

虀水法

菘菜淨洗。略湯中綽過。入極淸麵湯內以小缸盛。看菜與麵湯多少相稱。菜不必多。候五七日酸可喫。如有虀腳一小椀。只一日便用。冬日略近火尢易熟。諸菜皆可

法制香藥

法制半夏

開胃建脾。止嘔吐。去胸中痰滿。下肺气

半夏【半斤圓白者】

晉州絳礬【四兩】

丁皮【三兩】

艸荳蔻【二兩】

生薑【五兩切成片】

右件洗半夏去滑。焙漧。三藥麄剉。以大口瓶盛生薑片。並前藥一處。用好酒三升浸。春夏三七日秋冬一月。卻取出半夏水洗焙漧。余藥不用。不拘時候細嚼一二枚。服至半月咽喉自然香甘

法制橘皮

日華子云。皮暖消痰止嗽。破癥瘕﹖﹖玄癖

橘皮【半斤去穰】

白檀【一兩】

靑塩【一兩】

茴香【一兩】

右件四味用長流水。二大椀同煎。水漧爲度。揀出橘皮放於磁器內。以物覆之。勿令透气。每日空心取三五片細嚼白湯下

外三味曬榦爲末。白湯點服

法制杏仁

療肺气咳嗽。止气喘促。腹痺不通。心腹煩悶

板杏【一斤滚灰水淖過曬漧麩炒熟煉蜜拌杏仁勻用下藥末】

茴香【炒】人參

﹝石宿﹞砂仁【二錢】

陳皮【三錢】白荳蔻薄荷

梗香【各二錢】粉艸【三錢】

右爲細末。拌杏仁令勻。每用七枚。食後服之

酥杏仁法

杏仁不拘多少。香油煠燋。胡色爲度。用鐵絲結作网兜搭之。候冷定食。極脆羙

法制﹝石宿﹞砂

消化水谷溫暖脾胃

﹝石宿﹞砂【十兩去�以朴消水浸一宿卽幹以�油焙燥香熟爲度】

桂花粉艸【各一錢半碾爲細末】

右件和勻爲末。遇酒食後細嚼

醉鄕寶屑

解醒寬中化痰

陳皮【四兩】

﹝石宿﹞砂仁【四兩】

紅豆【一兩六錢】

粉艸【二兩四錢】

生薑

丁香【一錢剉】

葛根【三兩巳上並咬咀】白荳蔻仁【一兩剉】

塩【一兩】

巴豆【十四粒不去皮殼用鐵絲穿】

右件用水二椀煮﹑耗幹爲度。去巴豆曬漧。細嚼白湯下

木香煎

木香二兩﹑搗羅細末。用水三升煎至二升。入乳汁半升。蜜二兩。再入銀石器中煎如稀麵糊。卽入羅過稉米粉半合。又煎候米熟稠硬捍爲薄餅。切成棊子曬漧爲度

法制木瓜

取初收木瓜於湯內煠過。令白色取出放冷。於頭上開爲蓋子。以尖刀取去穰了。便入塩一小匙。候水出卽入香藥。官桂。白芷。槁本。細辛。藿香。川芎。胡椒。益智子。石﹖宿砂仁。右件藥搗爲細末。一个木瓜。入藥一小匙。以木瓜內塩水調勻。更曝候水漧又入熟蜜令滿。曝直候蜜幹爲度

法制鰕米

鰕米一斤去皮殼。用靑塩酒炒。酒幹。再添再炒。香熟爲度。眞蛤蚧靑塩酒炙酥脆爲度。茴香靑塩酒炒四兩。淨椒皮四兩。靑皮酒炒不可過濁。煮酒約二升。用靑塩調和爲制。右先用蛤蚧椒皮茴香三味制訖卻制鰕米。以酒盡爲度。候香熟取上件和前三味一並拌勻。再用南木香麄末二兩。同和乘熱入器盦。四圍封固候冷取用。每一勻空心塩酒嚼下。益精壯陽。不可盡述【趙菊山】

菓食類

造蜜煎菓子法

凡煎菓子。酸者用朴硝破水大叚。硬酸者用湯化朴硝放冷浸去酸味。軟嫩者只煉蜜放冷澆在菓子上淹一宿。其酸鹹味自去。漉出淘過控幹。並先煉熟蜜後入煎五七沸出放冷。再入舊蜜內煎如琥珀色。去蜜置器中。煎時須用銀石砂銚等爲佳。使蜜澆者浸一宿。余依用淹一飯時。若有味也

又法應干煎菓。先用湯蕩白梅肉候冷浸之。卻控幹煉蜜浸之如前法

蜜煎冬瓜法

經霜老冬瓜去靑皮。近靑邊肉切作片子。沸湯焯過放冷。石灰湯浸沒四宿。去灰水同蜜半盞於銀石砂銚內熬熟下冬瓜片子煎四五沸去蜜水。別入蜜一大盞同熬候冬瓜色微黃爲度。入磁器內。候極冷方可蓋覆。如白醭重煎石灰湯二錢沸湯澄淸去腳用

蜜煎姜法

社前嫩芽者二斤。淨洗控幹。不得著塩淹須候出水一飯間。沸湯略焯過濾幹。用白礬一兩半搥碎泡湯。隔宿次卻澄淸浸姜以滿爲度。三兩宿漉出再控。不得多時。用蜜二斤煎一滚去面隔宿冷。卻於新瓶內入蜜姜。約十日半月別換蜜一斤半。換蜜若要久。經年兩次換

蜜煎筍法

筍十斤和殼煮七分熟。去皮﹑隨意切成花樣﹑用蜜半斤浸一時許。漉幹﹑卻用蜜三斤煎滚掠淨。拌勻入磁器收貯。浸久不損

蜜煎靑杏法

不拘多少刮去皮。用銅靑極細末銅器內勻滚令綠色然後用生蜜浸。但覺有酸气便換蜜。至三五徧自然不復酸。可以久畱。銅靑無多少之限。但滚的勻便可也。靑梅亦可依此法造

蜜煎藕法

初秋藕新嫩者。沸湯焯過五分熟去皮。切作條子或片子。每一斤用白梅四兩。湯浸汁一大椀候冷浸一時許。漉絀控幹。用蜜六兩去鹵水。別蜜十兩慢火煎令琥珀色。放冷入罐貯

糖脆梅法

靑梅一百个。畫成路路兒。將熟冷醋浸沒一宿。取去控幹。別用熟醋調沙糖一斤半浸沒入瓶內。以筍葉紮口。仍用椀覆藏在地中深一二尺。用泥土蓋過白露節取出換糖浸

糖椒梅法

黃梅大者不拘多少。搥破核。未搥以前。先以塩淹一日。鋪梅一層。入沙糖用椒生薑絲。一層。重重鋪罐內八分滿。以物蓋覆。蒸一徧。再用生絹覆罐口曬十日可供。曬時先用些椒葉在梅肉上

糖楊梅法

以三斤爲率。塩一兩淹半日。次用沸湯浸一宿控幹。入好糖一斤。輕輕用手拌勻日曬。汁幹爲度。磁器貯

糖煎藕法

大藕五斤。切二寸長。又碎切之。日曬出水气。入沙糖五斤。金櫻末一兩。同入磁器內。又入蜜一斤。用泥緊封閉磁器口。慢火煮一伏時。待冷開用

糖蘇木瓜

大者一對去皮。切作瓣。白塩一兩新紫蘇葉二兩。淨洗曬漧切細。同腌少時。再入生薑四兩去皮切絲。沙糖二十兩。一處拌勻。磁器中盛。日中曬漧時時抄勻爲度

造椒梅法

黃梅一百个爲率用盆硝少許焯過。漉出控幹搥碎入生薑絲一斤。甘艸四兩。去目川椒一兩。磁盆拌勻。又入炒塩半斤同曬。如欲作梅湯曬放稀。如欲作餅子曬放漧。曬時兩二日攪一次

旋炒栗子法

不拘多少。入油紙撚一个沙銚中炒或熨斗中炒亦可。候熟極酥甜香羙。異常法

收藏菓法

收藏栗子

霜後初生栗子不以多少。投水盆中去其浮者。餘皆漉出。眾手淨布拭漧。更於日中曬少時。令全無水脈爲度。用新小瓶罐先將沙炒幹放冷。將栗裝入瓶。一層栗。二層沙。約九分滿。每瓶只可放三二百个。不可大滿。用筍葉一重蓋覆。以竹篾按定。掃一淨地將瓶倒覆其上。﹖以黃土封之。逐旋取用。不可令近酒气。可至來春不壞

收藏紅棗

將大磁缸一隻。刷洗淨拭漧。燒熱米醋澆缸內蕩令勻控幹。又以熟香油勻擦缸口。於缸底鋪粟稈艸一重。棗一重。中心四圍亦令艸間蓋。不可重壓。亦不生蛀虫

收藏諸般靑菓法

十二月間蕩洗潔淨瓶。或小缸盛臘水遇時菓出。用銅靑末與菓同入臘水收貯。顏色不變如鮮。凡靑梅枇杷林檎小棗蒲萄蓮蓬菱角甜瓜綿橙橄欖荸薺等菓。皆可收藏

收藏石橊

選揀大石橊連枝摘下。用新瓦罐一枚。安排在內。使紙十餘重密封。可畱多日不壞

收藏梨等

揀不損大梨。取不空心大蘿卜插梨枝柯在蘿卜內。紙褁暖處。候至春深不壞。帶梗柑橘。亦可依此法

收藏橄欖

用上等好錫打作有蓋罐子。揀好完橄欖裝滿紙封縫。放於淨地上。至五六月間尢好【藏階前艸內者無是說】

收藏乳餅

取乳餅在塩甕底。不拘年月。要用取出洗淨蒸軟。使用。一如新者

收藏瓜茄

用染坊淋退灰曬漧。埋藏黃瓜茄子。冬月食用

酒曲類

酒醴總敍。昔儀狄造酒而羙。進之於禹。飲而甘之。遂疏儀狄。然酒可以供祭祀。可以奉賓客。皆禮之所不廢者。如詩所謂爲酒爲醴。以洽百禮。又謂我有旨酒。以燕樂嘉賓之心。皆是物也。至於養生伐病。世或資之。則日用飲食之間。亦不容闕。今取其品味之羙者。載於前。釀法之良者備於後。諒並好事者之樂聞也

造曲法

東陽酒曲方

白面【一百斤】桃仁【二十兩】

二桑葉【二十斤】

杏仁【二十兩皆去皮擂爲泥】

蓮花【二十朵】

蒼耳心【二十斤】

川烏【二十兩炮去皮臍】菉豆【二十斤】

淡竹葉【二十斤】

熟甜瓜【一十斤去皮擂爲泥】

竦母藤嫩頭【二十斤】竦兼嫩葉【二十斤】

右將五葉皆裝在大缸內。用水三擔浸。日曬七日。用木杷如打澱狀打下。以罩籬漉去枝梗。用此水煮豆極爛。先將生桃杏泥等。與面豆和成硬劑踏成片。二桑葉褁。外再用紙褁。掛於不透風處。三五日後將曲房上窻紙扯去令透風。不爾恐燒了此曲

造紅曲法【凡造紅曲皆先造曲母】

造曲母

白糯米一斗。用上等好紅曲二斤。先將米﹖術米淘淨蒸熟作飯。用水升合如造酒法。搜和勻下甕。冬七日。夏三日。春秋五日。不過以酒熟爲度。入盆中擂爲稠糊相似。每稉米一斗。止用此母二升。此一料母可造上等紅曲【一石五斗】

造紅曲

白稉米一石五斗。水淘洗浸一宿。次日蒸作八分熟飯。分作十五處。每一處入上項曲二斤。用手如法搓操。要十分勻停了。共並作一堆。冬天以布帛物蓋之。上用厚薦壓定。下用艸鋪作底。全在此時。看冷熱。如熱則燒壞了。若覺大熱便取去覆蓋之物。攤開堆面。微覺溫便當急堆。起。依元覆蓋。如溫熱得中勿動。此一夜不可睡。常令照顧。次日日中時分作三堆。過一時分作五堆。又過一兩時辰卻作一堆。又過一兩時分作十五堆。旣分之後。稍覺不熱。又並作一堆。候一兩時辰覺熱。又分開。如此數次。第三日用大桶盛新汲井水。以竹籮盛曲作五六分。渾蘸濕便提起。蘸盡又總作一堆。似稍熱。依前散開。作十數處攤開候三兩時。又並作一堆。一兩時又撒開。第四日將曲分作五七處裝入籮。依上用井花水中蘸。其曲自浮不沈。如半沈半浮。再依前法堆起。攤開一日。次日再入新汲水內蘸。自然盡浮。日中曬漧。造酒用

東陽醞法

白糯米一石爲率。隔中。將缸盛水浸米。水須髙過米麵五寸。次日將米踏洗去濃泔。將籮盛起放別缸上。再用淸水淋洗淨。卻上甑中炊以十分熟爲度。先將前東陽曲五斤搗爛篩過勻撒放團箕中。然後將飯傾出攤去气。就將紅曲二斗於籮內攪洗。再用淸水淋之。無渾方止。天色暖則飯放冷。天色冷放溫。先用水七斗傾在缸內。次將飯及曲拌勻爲度。畱些曲撒在面上。至四五日沸定翻轉。再過三日上搾壓之

上糟

造酒寒須是過熟。卽酒淸數多。渾頭白﹝酉教﹞少。溫涼時並熱時。須是合熟便壓。恐酒醅過熟。又糟內易熱。多致酸變。大約造酒自下腳至熟。寒時二十四五日。溫涼時半月。熱時七八日。便可上糟。仍須均裝停鋪。手安壓鈘。正下砧簟。所貴壓得均幹。並無湔失。轉酒入甕。須垂手傾下。免見濯損酒味。寒時用艸薦。麥曲圍蓋。溫涼時去了。以單布蓋之。候三五日澄折淸酒入瓶

收酒

上搾以器就滴。恐滴遠損酒或以小竹子。引下亦可。壓下酒須是湯洗瓶器令淨。控候二三日。次候折澄去盡腳。才有白絲則渾。直候澄折得淸爲度。則酒味倍佳。便用蠟紙封閉。務在滿裝。瓶不在大。以物閣起。恐地气發動酒腳。失酒味。仍不許頻頻移動。大抵酒澄得淸更滿裝。𨿽不煮。夏月亦可存畱

煮酒

凡煮酒每斗入蠟二錢。竹葉五片。官局天南星員半粒。化入酒中。如法封系。置在甑中【秋冬用天南星丸春夏用蠟並竹葉】然後發火。候甑艸上酒香透。酒溢出倒流。便更揭起甑蓋。取一瓶開看。酒滚卽熟矣。便住火良久。方取下置於石灰中。不得頻頻移動。白酒須撥得淸然後煮。煮時瓶用桑葉冥之。庶使香气不絕

長春法酒

景定甲子五月間。賈秋壑以長春法酒一甕。並方進於穆陵。上欲供而輟者再。李坦髙忠輔任閣長兼內轄。奏云願先賜臣一盞。候三五日藥力效驗。方可進禦。李因是得罪於賈。適七月十三日居民遺漏修內司救撲。官兵見火勢趨和寧門。李於是令預撒民屋保護大內。賈謂不遵朝廷節制。嗾臺臣上疏。三學叩閽。屢貶郁林州。除名勒停方用

當歸

川芎

半夏

靑皮

木瓜

白芍藥

黃耆【蜜炙】

五味子

肉桂【去麄皮】

熟地黃

甘艸【炙】

白茯苓

薏苡仁【炙】白荳蔻仁石﹖宿砂

檳榔

白朮

橘紅

枇杷葉【去毛多】人參

麥蘗【炒】

藿香【去土】

沈香

木香

艸果仁

杜仲【炒】

神曲【炒】

南香

桑白皮【蜜炒】厚朴【姜炙】

丁香

蒼朮制

石斛【去根】

右件各制了淨。秤三錢等分作二十包。每用一包以生絹袋盛。浸於一斗酒內。春七日。夏三日。秋五日。冬十日。每日淸晨一杯。午一杯。甚有功效。除濕實脾。去痰飲。行滯气。滋血脈。壯筋骨。寬中快膈。進飲食

神仙酒奇方

專醫癱瘓四肢拳攣。風濕感摶重者﹑宜服之

五加皮【二兩並心剉去土】紫金皮【並骨剉去土】

當歸須【六錢洗淨剉】

右件口﹖父咀用酒一瓶浸三宿。夏一宿更用好酒一瓶。取酒一盞入未浸酒一盞每日兩盞暖服。兩瓶酒盡時。自有神效

天門冬酒

醇酒一斗。六月六日曲末一升搗麄末。好糯米五升作飯。天門冬煎五升。其煎但如稀餳卽得。米須淘訖曬漧。取天門汁浸曲如常法。候熟炊飯適寒溫。用煎和飯令相入投之。夏七日。勤看勿令熱。春冬十日。密封閉之。熟搾濾。每服三合。再欲造。地黃枸杞五加皮姜蕤黃精白朮諸藥酒並準此法。秋夏飯須冷下。春冬須稍溫。看時候方下之。合須九月盡。三月前○又法取天門冬三十斤搗碎煮。取汁。依常法以作酒。少少飲之。滓作散服。尢佳

枸杞五加皮三骰酒

骰音豆牛膝

五加根莖

丹參

枸杞根

忍冬

松節

枳殼枝葉

右件各切一大斗。以水三大石於大釜中煮。取六大斗去滓澄淸水。準凡水數。浸曲。卽用米五大斗炊飯熟訖。取生地黃細切一斗搗如泥和下。第二骰用米五斗炊飯。取牛蒡根細切二斗搗如泥。和飯下消訖。第三骰用米二斗炊飯。取大秋麻子一斗熬搗令極細。和飯下之。候稍冷熱一依常法。候酒味好卽去糟。飲之。如酒冷不發。卽更以少曲末骰之。若味苦薄。更炊二三斗米骰之。若飯幹不發。取諸藥等分。量多少煎汁熱骰之。候熟去糟量性飲之。多少常令有酒气﹑老少男女皆可服。亦無所忌。巳上三骰酒。去風勞气冷。令人肥健。走及犇馬

天臺紅酒方

每糯米一斗。用紅曲二升。使酒曲兩半或二兩。亦可。洗米淨。用水五升。糯米一合煎四五沸。放冷以浸米。寒月兩宿。暖月一宿。次日漉米。炊十分熟。先用水洗紅曲令淨。用盆研。或搗細亦可。別用溫湯一升發起曲。候放冷入酒曲。不用發。只搗細。拌令極勻。熟如麻餈狀。入缸中用浸米泔拌。手劈極碎。不碎則易酸。如欲用水多則添些水。經二宿。後一一翻。三宿可搾。或四五宿或以香。更看香气如何。如天气寒暖消詳之。搾了再傾糟入缸內。別用糯米一升。碎者用三升。以水三升煮爲粥。拌前糟更釀一二宿。可搾和前酒飲。如欲畱過年。則不可和。若更用水拌糟浸作第三酒。亦可

雞鳴酒

歌括云。甘泉六椀米三升。做粥溫和曲半斤。三兩餳餙二兩酉﹖教。一抄麥蘗要調勻。黃昏時候安排了。來朝便飲甕頭春

右先將糯米三升淨淘。水六升同下鍋煮成稠粥。夏攤冷。春秋溫。冬微熱。曲酉﹖教麥蘗皆搗爲細末。同餳餙下在粥內拌勻。冬五日。春秋三日。夏二日成熟爲好。酒矣○又法﹕就此料內。加官桂胡椒良姜細辛甘艸川烏炮。川芎丁香巳上各半錢碾爲細末。和粥時同攪勻在內。其味尢妙。香羙異常

滿殿香酒曲方

白面【一百斤】糯米粉【五斤】

木香【半兩】

白朮【十兩】

白檀【五兩】

甜瓜【一百个香熟去皮子取汁】

石﹖宿砂

甘艸藿香【各五兩】

白芷

丁香蓮花【二百朵去蓮取汁】

廣苓苓香【各二兩半】

右件九味碾爲細末。入麵粉內。用蓮花瓜汁和。勻踏作片。紙袋盛掛通風處。七七日可用。每米一斗用曲一斤。夏月閉甕。冬月待微發作糯米餙粥一椀。溫時投之。謂之搭甜

蜜醞透瓶香

用蜜二斤半。以水一斗。慢火熬及百沸。雞翎掠去沫。再熬沫盡爲度。官桂胡椒良姜紅豆石﹖宿砂仁。巳上各等分。碾細爲末。右將熬下蜜水依四時下之。先下前藥末八錢。次下榦曲末四兩。後下蜜水。用油紙封。篛葉七重密。冬二十日。春秋十日。夏七日熟

羊羔酒法

用精羊肉五斤。用炊單褁了放糜底蒸熟幹批作片子。用好糯酒浸一宿。研爛以鵝梨七隻去皮核。與肉再同研細。紗濾過。再用浸肉酒。研濾三四次。用川芎一兩爲末。入汁內攪勻。潑在糯米腳糜肉下腳用。曲依常法

菊花酒

以九月菊花盛開時。揀黃菊嗅之香嘗之甘者。摘下曬漧。每淸酒一斗用菊花頭二兩。生絹袋盛之懸於酒面上約離一指髙。密封瓶口。經宿去花袋。其味有菊花香。又甘羙。如木香臘梅花一切有香之花依此法爲之。蓋酒性與茶性同。能逐諸香而自變

治酸薄酒作好酒法

官桂白茯苓【去皮】

陳皮

白芷

石﹖宿砂

良姜【各一兩】甘艸【五錢】

白檀【五錢】

沈香【少許】

右用生絹袋一个。盛前藥味在內。用甜水五大升煮十沸。將絹袋藥取出。蜜六兩。熬去蠟滓。入前藥汁內滚二三沸。又用好油四兩。熬令香熟入前藥汁內。再滚二三沸。磁器盛之。量酒多少入藥嘗之

南番燒酒法【番名阿里乞】

右件不拘酸甜淡薄一切味不正之酒。裝八分一甏上斜放一空甏。二口相對。先於空甏邊穴一竅。安以竹管作嘴。下再安一空甏。其口盛住上竹嘴子。向二甏口邊。以白磁椀楪片。遮掩令密。或瓦片亦可。以紙筋搗石灰厚封四指。入新大缸內坐定。以紙灰實滿。灰內埋燒熟。硬木炭火二三斤許下於甏邊。令甏內酒沸。其汗騰上空甏中。就空甏中竹管內卻澑下所盛空甏內。其色甚白。與淸水無異。酸者味辛。甜淡者味甘。可得三分之一好酒。此法臘煮等酒皆可燒

白酒曲方

當歸

石﹖宿砂

木香

藿香

苓苓香

川椒

白木【巳上各一兩】官桂【三兩】

檀香

白芷

吳茱萸

甘艸【各一兩】

杏仁【一兩別研爲泥】

右件藥味並爲細末。用白糯米一斗淘洗極淨。春爲細粉。入前藥和勻。用靑辣蓼。取自然汁搜拌。幹濕得所。搗六七百杵。圓如雞子大。中心捺一竅。以白藥爲衣稈艸去葉。覷天气寒暖。蓋閉一二日。有靑白醭。將艸換了。用新艸蓋。有全醭。將艸去訖。七日聚作一處。逐旋散開。斟酌發幹。三七日。用筐盛頓懸掛。日曝夜露。每糯米一斗。七兩五錢重。蘇濕破者不用

釀法

新白糯米漿浸。陳糯米水浸一宿淘。以水淸爲度。燒滚。鍋甑內气上。漸次裝米蒸熟。不可大軟。但如硬飯。取勻熟而巳。飯熟就炊蓽拜下傾入竹﹖﹖差內。下面以水桶承之。棧定以新汲水澆。看天气。夏極冷。冬放溫。澆畢以麫先糝甕中。如飯五斗。先用二鬥曲末。同拌極勻。次下米與曲拌勻。中心撥開見甕底。周圍按實。待隔宿有漿來約一椀。則用小杓澆於四圍。如漿未來。須待漿來而後澆。要辣則隨下水。欲甜更隔一宿。下水。每米一石。可下水六七斗。如此則酒味佳。天寒覆蓋稍厚。夏四日。冬七日。熟在甕時有漿來卽澆。不限徧數。用小杓豁起漿。在四邊澆潑。下水了不須澆

用水洗

每造米一石。內畱五升。用水八斗半。熬作稀粥。候冷。投入醅內。此卽用水法也

候漿法

下了腳須至一伏時揭起。於所蓋薦外。聽聞索索然有聲。卽是漿來了。後又隔兩日下水。仍先將糟十字打開。番過下水不攪。仍舊作窩。更待二三日方可上搾

造諸醋法

造七醋法

假如黃陳倉米五斗。不淘淨。浸七宿。每日換水一次。至七日。做熟飯。乘熟便入甕。按平封閉。勿令气出。第二日番轉動。至第七日開。再番轉。傾入井花水三擔。又封閉一七日。攪一徧。再封二七日。再攪。至三七日卽成好醋矣。此法甚簡易。尢妙

造三黃醋法

於三伏中。將陳倉米一斗。淘淨做熟硬飯。攤令勻。候冷定。飯面上以楮葉蓋。或蒼耳靑蒿皆可。罨作黃衣。上去罨蓋之物。番轉過。至次日曬漧。簸去黃衣。淨器收貯。再用陳米一斗。做熟硬飯曬漧。亦用淨器收貯。至秋社日。再用陳米一斗。做熟飯。與上件黃子。漧飯拌。和勻下水。飯面上約有四指髙水。紗帛幪頭。至四十九日方熟。愼勿動著。待其自然成熟。此法極妙。

造小麥醋法

陳倉米一斗。或糯米亦可。用水浸一宿。炊作飯。攤溫冷。麄曲二十兩。搗細。火焙漧。以紙襯地上出火气。拌飯勻放淨甕內。入新汲水三斗。又拌勻。折捺平。用紙兩三層密封甕口。勿見風。向南方安。候四十九日開。用小麥二升炒燋。投入甕內。少須取醋於鍋內煎沸。入瓶了。上用炒麥一撮。醋久不壞。取頭醋了。再用水一斗半。釀第二醋。旬日可取食之。第二醋了。又用水七升半。釀第三醋。更數日取食之。第三醋了。二三醋欲食。須用炒燋麥半升許入甕內搭色。猶可取第四醋。味尙如街市中賣者。此醋妙不可言。米醋熱者。蓋謂炒米耳。此法用炊米。所以性平

造麥黃醋法

小麥不拘多少。淘淨。用淸水浸三日。漉出控幹蒸熟。於暖處攤開鋪放蘆席上。楮葉蓋之。三五日黃衣上。去葉曬漧。簸淨入缸。用水拌勻。上面可畱一拳水。封閉四十九日可熟

造大麥醋法

大麥仁二斗。內一斗炒令黃色。水浸一宿炊熟。以六斤白面拌和。於淨室內鋪席攤勻。楮葉覆蓋七日。黃衣上曬漧。更將餘者。一斗麥仁炒黃浸一宿。炊熟攤溫。同和入黃子捺在缸內。以水六斗勻攪。密蓋三七日可熟

造糟醋法

臘糟一石。水泡。麄糠三斗。麥麩二斗。右件和勻。溫暖蓋放罨蓋。勤拌捺。湏气香。咂嘗有醋味。依常法制造淋之。按四時添減。春秋用糠四斗半。麩二斗。夏糠三斗。麩二斗。冬糠五斗。麩三斗。覷天气加減造之

造餳糖醋法

餳餙一斤。水三斤。先將水入鍋煎數沸。豁出傾入餳攪勻伺溫。入白曲末二兩。同攪勻裝瓶內。紙封日曬。春秋一月。冬四十五日。夏二十日熟。甚香羙。下了到二十日之上。有一層白醭。面子休攪動。至自落時。乃成熟也。若不日曬。只安頓淨處。勿得動搖。任其自然尢妙

造千里醋法

烏梅去核一斤許。以釅醋五升浸一伏時。曝漧再入醋浸。曝漧再浸。以醋盡爲度。搗爲末。以醋浸鉦餅和爲丸如雞頭大。欲食投一二丸於湯中。卽成好醋矣

造麩醋法

初取面麩。先以五斗用水和勻。可作團卽止。上甑蒸盒作黃子。湏楮葉蓋兩日後成黃。卽打聚作一堆。盒過夜曬漧。先量起五升黃。畱作二醋。然後用陳米一斗二升。五升亦不妨。浸一夜。次早和先畱麩皮五斗用和勻蒸飯熟。稍冷與黃子入缸一處。打拌。入水約五升瓶二十瓶以上攪勻。用蘆席一片。如缸口裁圓。中開方一尺竅。艸布且糊一邊。四外蘆與缸緣悉糊了。置日中曬。次早以杖物入艸布竅入。攪番。如此三早止。湏看潮候糊了三面艸布。三伏曬一月。如月陰多剩曬十數日。卻搾下鍋煎數沸。以淨潔瓶盛。每瓶入炒麥一撮。紙厚封。紙上放艸灰一把。愈客气。置髙處勿著地气。二醋搾頭醋。先一日煎下熟湯。十瓶。次早以先畱黃子五升與頭醋�和勻。以所煎冷湯攪。如前封蓋。卻不湏三打曬七

造糠醋法

每糟二十斤。用水一擔。不拘冬月浸一宿攪勻。以爛爲度。如是新糟使水一擔半。稻糠隨水拌糟。湏按令極勻。裝入甕。將滿攤平以糠蓋。或再用薦蓋甕�。頻頻看覷。候熱發便倒入別甕。熱不得太過。太過則損味。如未熱不得動。依前盒蓋熱。候四度逐旋隨次按勻。再謄入淋甕中。踏令極實。虛則不中。煎湯淋之爲頭醋。再煎湯淋取第二醋如要極酸。卽將頭醋煎重淋新糟。其酸極佳。如此欲得酸。只將第二醋煎沸湯淋新糟。巳是重淋醋。若更將逐甕頭醋再淋。恐太酸了。造成用川椒裝入幹瓶泥起。不可近濕气。煎了候冷裝。造醋之法惟要酸。酸之訣在發熱時。不可發過。化糟時短著水淋下再淋。自然妙也

收藏醋法

但凡收醋﹑湏用頭出者裝入瓶﹑每瓶燒紅炭一塊投之。糝炒小麥一撮。篛封泥固。或有入燒塩者反淡了味

諸醬類

熟黃醬方

不拘黃黑豆。亦不拘多少。揀淨炒熟取出磨成細末。每豆細末一斗。面一二斗。入湯和勻切片子蒸熟。攤在蘆席上。用麥稭蒼耳葉盦。待有黃衣。烈日曬令極幹。一斤黃子。入塩四兩。井花水投下。去黃子一拳髙。烈日曬之

生黃醬方

三伏中不拘黃黑豆。揀淨水浸一宿漉出。入鍋煮令熟爛。取出攤令極冷。多用白面拌勻。攤在蘆席上。用麥稭蒼耳葉盦。一日發熱。二日作黃衣。三日後番轉。烈日曬漧。愈曬愈好。秤黃子一斤。用塩四兩爲率。汲井花水下。水髙黃子一拳。曬不犯生水。面多好醬黃。曬多好醬味

小豆醬方

不拘多少。揀淨磨碎。簸去皮再磨細。浸半日控幹擦去皮。至來早水淘淨控幹。面熟掿作團子盦蓋。候一月方發過。用大眼籃懸掛透風處。至來年二月中旬。用布擦去白醭。搗碎再磨。每細曲二十斤。用塩六斤四兩。以臘水化開。遇火日侵晨下。兩月可食

造面醬方

白面不拘多少。冷水和作硬劑。切作一指厚片子。籠內蒸熟。攤眼三時許。後曲子上干。以楮葉倉耳麥稭。盦蓋。至黃衣上勻爲度。去蓋物番轉過。至次日曬漧。刷去黃衣島碎。每斤塩四兩。煎湯泡塩作水下之

菀豆醬方

不拘多少。水浸蒸軟。曬漧去皮。每淨豆黃小麥一斗。同磨作曲。水和硬劑切作片。蒸熟覆蓋盦。黃衣上曬漧。依造面醬法。用塩水下

楡仁醬方

不拘多少。淘淨浸一伏時。搓洗去浮皮。再以布袋盛於寬水中揉洗去涎。控幹。與蓼汁同曬漧。再以蓼汁拌濕同曬。如此十次。同發過面曲。依造面醬法用塩下之。每用楡仁一升。發過面曲四斤。塩一斤。如法制之

大麥醬方

黑豆板淨者五斗。炒熟水浸半日再入鍋用浸豆水煮令爛。傾出伺冷。以大麥麵百斤拌令勻。以篩篩下面。用煮豆汁和搜作劑切作大片。上甑蒸熟。傾出攤冷。以楮葉盦蓋。候黃衣上汗幹再曬。搗碎揀丁日或火日下之。每斗黃子。用塩二斤。井花水八升。化塩水入缸

造肉醬法

獐兔羊肉等皆可造

精肉【去筋膜四斤切】

醬曲【一斤半搗細用】

塩【一斤】

蔥白【細切一椀】良姜

小椒

蕪荑

陳皮【各一兩】

右件糯酒拌勻如稠粥。小甕盛封十餘日。覷稠時再入酒。味淡時入塩。用泥封固。日曝之

造鹿醢法

鹿肉【八斤去筋膜細切如泥】酒曲【一斤】

小豆曲【一斤】紅豆

川椒【六兩淨】

蓽撥

良姜

茴香

甘艸【各炙二兩】桂心【半兩】

蕪荑末【一斤】

肉荳蔻【二兩】蔥白【切作米二升半】

右爲細末。同鹿肉和拌。用糯酒調勻。稀稠得所。小口缸盛密封之。三五日一攪勻則易。似復密之。曝於庭。夜置暖處。百日可食。視稀稠加酒曲

造醬法

凡造。醬先以塩淘淨去泥滓。垃圾。醬自佳。先以缸盛水。次以梢箕盛塩於水中攪漉。好塩自隔箕兒下。拉圾石土糞艸之類皆畱箕中。湏臾缸面又有一層黑泥末。以搭羅掠去之盡。缸中皆淨咸水。塩如雪白。澄於缸底。別以器盛起。然後下醬。先用水逐旋入白塩。多畱些蓋面上。和訖以蒔蘿撒醬面上。復以翎蘸好香油持抹。醬面及缸

治醬甕生蛆法

用艸烏五七个。切作四半撇入。其蛆自死矣

諸豉類

金山寺豆豉法

黃豆不拘多少。水浸一宿。蒸爛候冷。以少面摻豆上拌勻。用麩再拌。掃淨室鋪席勻攤。約厚二寸許。將穰�麥稈或靑蒿蒼耳葉蓋覆其上。待五七日候黃衣上。搓挼令淨。篩去麩皮走水淘洗曝漧。每用豆黃一斗。物料一斗。預刷洗淨甕候下。

鮮菜瓜【切作二寸大塊】鮮茄子【作刀劃作四塊】

橘皮【刮淨】

蓮肉【水浸軟切作兩半】

生薑【切作厚大片】

川椒【去目】

茴香【微炒】

甘艸【剉】

紫蘇葉

蒜瓣【帶皮】

右件將物料拌勻。先鋪下豆黃一層。下物料一層。摻塩一層。再下豆黃物料塩各一層。如此層層相間。以滿爲度。納實。﹖﹖若密口泥封固。烈日曝之。候半月取出到一徧拌令勻。再入甕密口泥封。曬七七日爲度。卻不可入水茄瓜中自然塩水出也。用塩相度斟量多少用之。

咸豆豉法

黑豆一斗。蒸略熟取出曬一日。用瓜二十條茄四十个。【先切小幹下用】紫蘇陳皮各切碎拌和。用茴香四錢重。炒塩四兩。拌和得所。罨之三日。然後用好酒徧灑令勻。再略蒸過。再用塩四兩拌之。又用好酒微灑之。日中攤曬一日。卻入磁小缸內緊築數重。紙封之。或用泥封。置三伏日曬好

淡豆豉法

大黑豆不拘多少。甑蒸香熟爲度。取出攤置罘籣內。乘溫熱以架子每一層盛一罘籣。頓在不見風處。四圍上下用靑艸穰緊護之。如是數日取開。見豆子上生黃衣已徧。然後取出曬一日。次日溫湯漉洗。以紫蘇葉切碎拌和之。烈日中曝至十分幹。然後用磁罐收貯。密封固

造成都府豉汁法

九月後二月前可造。好豉三斗。用淸麻油三升熬令煙斷香熟爲度。又取一升熟油拌豉。上甑熟蒸攤冷。曬漧。再用一升熟油拌豉。再蒸攤冷曬漧。更依此一升熟油拌豉透蒸曝漧。方取一斗白塩勻和搗。令碎。以釜湯淋取三四斗汁。淨釜中煎之

川椒末

胡椒末

榦薑末

橘皮【各一兩】蔥白【五斤】

右件並搗細和煎之。三分減一。取不津磁器中貯之。湏用淸香油不得濕物近之。香羙絕勝

造麩豉法

七八月中造之。餘月則不佳。春治小麥細磨爲面。以水拌浥浥入甑蒸之。候气焰好熟。乃下攤之令極冷。手挼令碎。布覆蓋。待七日黃衣上乃攤去熱气。卻裝入磁甕中。盆蓋於穰糞中。燠之二七日黑色气香味羙。便乘熱摶作餅子如神曲樣。繩穿貫心屋內懸之。兼以紙袋盛之又佳。防靑蠅塵垢之污。用時全餅著湯中煮之。色足漉出削去皮。一餅可數用熟香羙全勝豆豉。只打破湯浸研用亦得。然汁濁不如全煮汁淸也。

造瓜豉法

菜瓜大者二十條去穰。不可經水。切作厚二寸闊長條闊一寸許。用塩八兩淹二宿。漉出曬漧。次用頭醋五升。塩豆豉一升。同煎四五沸去豆豉。只用所煎之醋放冷。入糖四兩。蒔蘿茴香川椒紫蘇橘皮絲。同瓜兒並入於醋內浸一宿漉出曬。待幹又浸。又曬。以浥盡糖醋曬漧爲度。加蒔蘿茴香川椒紫蘇橘皮絲。先用塩少許浸一宿揉幹。然後入瓜兒內。先去其水气。防蒸白醭造時三伏中並秋前可也

醞造腌藏日

造面醬酒醋逐月吉凶

正月丁卯甲辰丙辰丁未己未乙酉丁酉吉

二月己巳丁巳吉

三月丙子己巳庚子乙巳丁巳不犯月厭大吉

四月乙丑丁丑丁卯辛卯乙卯不犯虛耗月厭大吉

五月丙寅甲申庚申大吉

六月壬申戊寅己酉丁酉己卯不犯虛耗月厭大吉

舊有丙午系萬通受死不用

七月庚午庚戌戊子戊戌吉庚辰壬辰犯月厭不用

八月丁亥癸巳己亥己巳吉癸未己未

系受死不用

九月辛巳戊子丙申戊申辛亥庚申不犯月厭凶殺

十月己卯丁卯甲戌癸未甲午庚子己未吉

十一月乙丑戊寅乙未壬寅戊申甲寅甲申吉舊有丙戌戊戌犯天耗乙巳與戊戌並犯十惡不用

十二月庚子丁卯壬申壬寅乙卯甲申戊申戊寅庚申己卯吉

造曲吉日

辛未乙未庚子

造醬吉日

丁卯

造醬忌日

辛日不合醬

造酒醋吉日

春【氐箕】夏【亢】秋【奎】冬【危直日星宿】

造酒醋忌日

戊子甲辰丁酉【杜康死】又忌月厭虛耗十惡受死並凶

腌藏鮓脯姜瓜吉日

初一初二初七初九十一十三十五

腌藏鮓脯姜瓜凶日

月忌月厭上下弦滅沒日初五十四二十三不宜

飲食類

蔬食

造菜鯗法

塩韮菜去梗用葉。鋪開如薄餅大。用料物糝之

陳皮石﹖宿砂紅豆杏仁

甘艸蒔蘿茴香花椒

右件碾細同米粉拌勻。糝菜上鋪菜一層。又糝料物一次。如此鋪糝五層。重物厭之。卻於籠內蒸過。切作小塊。調豆粉稠水蘸之。香油煠熟。冷定納磁器收貯

食香瓜兒

菜瓜不以多少薄切。使少塩淹一宿漉起。用元鹵煎湯焯過。晾漧。用常醋煎滚候冷調砂糖姜絲紫蘇蒔蘿茴香拌勻。用磁器盛日中曝之。候幹收貯

食香茄兒

新嫩者切三角塊沸湯焯過。稀布包搾漧。塩淹一宿曬漧。用姜絲橘絲紫蘇拌勻。煎滚糖醋潑。曬漧收貯

食香蘿卜

切作骰子塊。塩腌一宿。日中曬漧。切姜絲橘絲蒔蘿茴香拌勻。煎滚常醋潑。用磁器盛日中曝漧。收貯

蒸漧菜法

三四月間將大窠貯菜。擇洗淨。略曬過沸湯內煠五六分熟。曬漧。用塩醬蒔蘿花椒沙糖橘皮同煮極熟。曬漧﹑再蒸片時收貯。用時香油挼微入醋。飯上蒸熟用

糟瓜菜法

不拘多少。用石灰白礬煎湯冷浸一伏時。使煮酒泡糟塩入銅錢百餘文拌勻。腌十日取出拭漧。別換好糟塩煮酒再拌入壇收貯。篛葉紮口。泥封口

糟茄兒法

八九月間。揀嫩茄絕去蒂。用活水煎湯冷定。和糟塩拌勻入壇。篛葉紮口。泥封頭

造脆姜法

嫩生薑去皮。甘艸白芷零陵香少許同煮熟切作片子。食之脆羙異常

五味姜方

嫩姜一斤。切作薄片。用白梅半斤打碎去仁。入炒塩二兩拌勻。曬三日取出。入甘松三錢。甘艸五錢。檀末三錢﹑再拌勻曬三日。入磁器收貯

造糟姜法

社前嫩姜不以多少。去蘆揩擦淨。用煮酒和糟塩拌勻。入磁壇中。上用沙糖一塊。篛葉紮口。泥封頭

造醋姜法

不以多少。炒塩腌一宿。用元鹵入釅醋同煎數沸。候冷入姜。篛紮瓶口。泥封固

蒜茄兒法

深秋摘小茄兒擘去蔕揩淨。用常醋一椀。水一椀。合和煎微沸。將茄兒焯過控幹。搗碎蒜並塩和冷定。酸水拌勻。納磁壇中爲度

蒜黃瓜法

深秋摘小黃瓜。醋水焯用蒜如前法

蒜冬瓜法

揀大者。畱至冬至前後去皮穰。切作一指闊條。以白礬石灰煎湯焯過漉出控幹。每斤用塩二兩。蒜瓣二兩。同搗碎拌勻。裝入磁器。添熬過好頭醋浸之

腌韮花法

取花半結子時。收摘去蔕。每斤用塩三兩。同搗爛納磁器中

腌塩韮法

霜前揀把韮無稍者。擇淨洗控幹。於磁盆內鋪韮一層。摻塩一層。候塩韮勻鋪盡爲度。腌二三宿。翻數次。裝入磁器用。元鹵加香油些小尢妙

胡蘿卜菜

切作片子。同好芥菜入醋內略焯過食之脆。芥菜內。仍用川椒蒔蘿茴香姜絲橘絲塩拌勻用

假萵筍法

金鳳花梗。大者去皮。削令漧淨。早入糟。午供食之

胡蘿卜鮓

切作片子。略略焯過。控幹。入少許細蔥絲蒔蘿茴香花椒紅曲。研爛並塩拌勻同罨一時。食之

造茭白鮓

薄切制法同前

造熟筍鮓

但筍要煮制法同前

造蒲筍鮓

生者一斤寸截。沸湯焯過布褁壓幹。姜絲熟油。橘絲紅曲稉米飯。花椒茴香蔥絲拌勻。入磁器一宿。可食

造藕稍鮓

用生者寸截。沸湯焯過。塩腌去水。蔥油少許。姜橘絲蒔蘿茴香稉米飯紅曲研細拌勻。荷葉包隔宿食

造虀菜法

先將水洗淨菜。揀去黃損者。每菜一科用塩十兩。湯泡化。候大溫逐窠洗菜就入缸。看天道涼暖。暖則來日菜卽渰下。隨卽倒下者居上。一層菜。一層老姜。約菜百斤。老姜二斤。天寒遲一日倒。倒訖以石壓令水渰過菜

相公虀法

蘿卜切作薄片。萵苣條或嫩蔓菁白菜切發蘿卜條。各以塩煞之。良久用滚湯焯過。入新水中。然後煎酸漿水泡之。以椀蓋覆。入井中浸冷爲制。佳

芥末茄兒

小嫩茄切作條。不湏洗曬漧。多著油鍋內加塩炒熟。入磁盆中攤開。候冷用榦芥末勻摻拌。磁雚﹖瓦收貯

造瓜虀法

甜瓜十枚。帶生者。竹簽穿透。塩四兩拌入瓜內。瀝去水令幹。用醬十兩拌勻。烈日曬。番轉又曬。令幹入新磁器內收之。用塩用醬。又看瓜大小斟量用之。得宜

醬瓜茄法

醬黃與瓜茄。不拘多少。先以醬黃鋪在磁缸內。次以鮮瓜茄鋪一層。摻塩一層。再下醬黃。又鋪瓜茄一層。摻塩一層。如此層層相間。腌七日夜。烈日曬之。醬好而瓜兒亦好。如欲作幹瓜兒。取去再曬。其醬別用。卻不可用水。瓜中自然塩水出也。用塩時相度。醬與瓜茄多少酌量

收幹藥菜法

枸杞地黃甘菊

靑襄

牛膝槐芽白朮

椿芽【香者】車前黃精合歡

當陸

決明木蓼【黃連樹芽】

右各取嫩者。不限多少煠之。漿水澤了。以塩汁中握去惡汁曬漧。於竹器中以紙覆之。勿令風塵入。用時以暖湯漬軟。淨澤去惡汁。更以別湯中煮令熟。然後爛炒。調和食之。其牛蒡薯蕷百合等物。冬中是時。不勞預收

曬蒜臺法

將肥嫩者。不拘多少。用塩湯焯過曬漧。欲用時湯浸軟。調和食之。與肥肉同造尢妙

曬藤花法

盛開時摘揀淨去蔕。塩湯灑拌勻。入甑蒸熟曬漧。用作餕餡餛飩豆﹖夾子等。素食餡極羙。葷用尢佳

曬海菊花

春分後。摘薹菜花不拘多少。沸湯焯過控幹。用少塩浥良久曬漧。紙袋收貯。臨用湯浸。油塩姜醋潑之

曬筍幹法

鮮筍不拘多少。去皮切。沸湯焯過曬漧。收貯。欲用時以米泔浸用。此勝買者。又兼色白如鮮【塩湯焯卽是咸筍法】

造紅花子法

淘去浮者。舂內搗碎入湯泡汁。更搗更煎汁鍋內沸。入醋點。絹挹之似肥肉。入素食極珍羙

造豆芽菜

菉豆揀淨。水浸兩宿。候漲以新水淘控幹。掃淨地。水濕鋪紙一重。勻摻豆用盆器覆。一日灑水二次。須候芽長一寸許。淘去豆皮。沸湯焯。姜醋油塩和食之鮮羙

肉食【巳下並載李氏食品諸法】

腌藏肉品

江州嶽府獵肉法

新豬肉打成叚。用煮小麥滚湯淋過控幹。每斤用塩一兩。擦拌置甕中。三二日一度翻。至半月後用好糟。腌一二宿出甕。用元腌汁水洗淨。懸於無煙淨室。二十日以後。半幹濕以故紙封褁。用淋過淨灰於大甕中。一重灰一重肉。埋訖盆合置之涼處。經歲如�煮時米泔浸一炊時。洗刷淨下淸水中。鍋上盆合土擁。慢火煮。候滚卽徹薪。停息一炊時。再發火再滚。住火良久取食。此法之妙。全在早腌湏臘月前十日。腌藏令得臘气爲佳。稍遲則不佳矣。牛羊馬等肉。並同此法。如欲色紅。湏才宰時乘熱以血塗肉。卽顏色鮮紅可愛

婺州臘豬法

肉三斤。許作一叚。每斤用淨塩一兩。擦令勻入缸。腌數日。逐日翻三兩徧。卻入酒醋中停。再腌三五日。每日翻三五次。取出控幹。先備百沸湯一鍋。直芝麻油一器。將肉逐旋各臠。略入湯蘸。急提起趁熱以油勻刷。掛當煙頭處燻之。日後再用臘糟加酒拌勻。表裏塗肉上。再腌十日取出。掛廚中煙頭上。若人家煙少。集籠糠煙。燻十日可也。其煙當晝夜不絕。羊肉亦當依此法爲之

腌豬舌

每斤用塩半兩。一盞川椒蒔蘿茴香少許。細切蔥白。腌五日翻三四次。用細索穿掛透風處。候幹紙袋盛

四時臘肉

收臘月內腌肉鹵汁。淨器收貯。泥封頭。如要用時。取鹵一椀。加臘水一椀。塩三兩。將豬肉去骨。三指厚五寸闊叚子。同塩料末腌半日。卻入鹵汁內浸一宿。次日其肉色味與臘肉無異。若無鹵汁。每肉一斤用塩四兩。腌二宿亦妙。煮時先以米泔淸者。入塩二兩。煮一二沸換水煮

脯法

歌括云。不論豬羊與大牢。一斤切作十六條。大盞醇醪小盞醋。馬芹蒔蘿入分毫。揀淨白塩秤四兩。寄語庖人慢火熬。酒盡醋乾方是法。味甘不論孔聞韶

羊紅肝

肥羊肉十五斤。半斤作一條。用塩十五兩。腌三伏時取出。卻用糟三斤。塩三兩。拌勻再腌三宿。取出不去糟﹑於竈上猛柴煙燻幹。次年五六月洗剝煮食

羊鹿獐等肉

作條或片去筋膜。微帶脂每斤用塩一兩。天气暖加分半。腌半日。入酒升半。醋一盞。經兩宿取出曬漧

羊牛等肉

去骨淨。打作小長叚子。乘肉熱精肥相間。三四叚作一垛。布包石壓。經宿。每斤用塩八錢。酒二盞。醋一盞。腌三五日。每日翻一次。腌至十日。後日曬至晚。卻入鹵汁。以汁盡爲度。候幹掛廚中煙頭上。此法惟臘月可造

牛臘鹿修

好肉不拘多少。去筋膜切作條或作叚。每二斤用塩六錢半。川椒三十粒。蔥三大莖細切。酒一大盞。同腌三五日。日翻五七次曬漧。豬羊仿此

腌鹿脯

淨肉十斤去筋膜。隨縷打作大條。用塩五兩。川椒三錢。蒔蘿半兩。蔥絲四兩。好酒二升。和肉拌腌。每日翻兩徧。冬三日。夏一伏時。取出以綫逐條穿。油搽曬漧爲度

又法﹟鹿肉或麂子肉。去皮膜連脂。細切二十斤。用塩二十兩。入蕪荑二合一處。拌勻。用羊大肚一个。去艸芽。裝滿縫合。用杖子夾定於風道中。或日曬漧

腌鹿尾

刀剃去尾根上毛。剔去骨。用塩一錢。蕪荑半錢。塡尾內。杖夾風吹漧

腌鵝鴈等

撏淨於胸上剖開去腸肚。每斤用塩一兩。加入川椒茴香蒔蘿陳皮。徧擦腌半月後。曬漧爲度

夏月收肉不壞

凡諸般肉。大片薄批。每斤用塩二兩。細料物少許。拌勻。勤翻動。腌半日許。搾去血水。香油抹過。蒸熟竹簽穿懸烈日中曬漧收貯

夏月收熟肉

切作大塊。每斤用塩半兩。腌片時。入陳片茴香川椒。酒醋醬少許。煮至酒醋幹。以篩子盛。烈日曝漧

又法﹟夏月收熟肉。用磁器盛。頓放鍋內。鍋中少貯少。燒滚。候冷再燒。常令熱气不絕。可畱二三日不壞

夏月收生肉

白面搜和如捍餅面劑。褁生肉作盞來大塊。油缸內浸﹑久畱不壞。肉色如新。面堪作餅食。面用

夏月煮肉停久

每肉五斤。用胡荽子一合。醋二升。塩三兩。慢火煮熟。透風處放。若加酒蔥椒同煮。尢佳

腌咸鴨卵

不拘多少。洗淨控幹。用竈灰篩細二分。塩一分。拌勻。卻將鴨卵於濃米飲湯中蘸濕。入灰塩滚過。收貯

腌藏魚品

江州嶽府腌魚法

臘月將大鯉魚去鱗。雜頭尾劈開洗去膿涎。腥血。布拭漧。炒塩渰之七日。就用塩水刷洗魚明淨。於當風處懸之七七日。魚極幹取下割作大方塊。用臘糟並臘月酒腳和糟稍稀。相魚多少。下炒茴香蒔蘿蔥塩油與糟拌勻塗魚。逐塊入淨壇中。一層魚一層糟。壇滿卽止。以泥固壇口。過七七日開之。如遇南風不可開壇。立致變壞。此法最妙

又方用鱅鯉鳡魚作幹魚。臘月造至正月以魚作叚子。洗令淨。每一斤用塩二兩。卻以糯米白曲造成酒醅。以紅曲入醅內。加淸油蒔蘿茴香姜椒拌和。一層魚一層糟。醅置磁甕中。密封固可交新

法魚

好大鯽魚每十斤。先淨洗控幹一宿。破去腸肚膽。畱子鱗腮一方。腮下切一刀。取再拭漧。別用炒塩二十四兩

麥黃末【十五兩】

神曲末【二十兩】

川椒【二兩】

蒔蘿【一兩半】

馬芹【一兩】

紅曲【八兩】

右件拌爲一處。入魚腮實塡滿。有未盡物料。入塡魚腹並摻魚身。又添入好酒浸沒一二指。泥封固臘月造

紅魚

鯽魚去腸肚。每一斤淨洗。用塩一兩。腌半日淨洗去涎控幹。每用二兩摻魚肉上。紅曲末二兩。蔥白絲二莖。蒔蘿少許。椒百粒。酒半盞。入瓶封固。五日可喫

魚醬

魚【每一斤】

塩【三兩炒】

椒末【一錢】

馬芹【一錢】

榦薑末【一錢】神曲末【二錢】

紅曲【半兩】

蔥絲【一握】

先將魚破切。以前件物料加好酒和勻入磁瓶

糟魚

大魚片。每斤用塩一兩。先腌一宿拭漧。別入糟一斤半。用塩一分半。和糟將魚大片用紙褁。卻以糟覆之

酒魚脯

大鯉魚洗淨布拭漧。每斤用塩一兩。蔥蒔蘿椒姜絲各少許。好酒同腌。令酒髙魚一指。逐日翻動。候滋味透。取出曬漧削食。臘月造

酒曲魚

大魚淨洗一斤。切作手掌大。用塩二兩。神曲末四兩。椒百粒。蔥一握。酒二升。拌勻密封。冬七日。夏一宿。可食

酒蟹

於九月間。揀肥壯者十斤。用炒塩一斤四兩。好明白礬末一兩五錢。先將蟹淨洗。用稀篾籃封貯懸之當風。半日或一日。以蟹幹爲度。好醅酒五斤。拌和塩礬。令蟹入酒內良久。取出每蟹一隻。花椒一顆。斡開臍納入。磁缾實摽收貯。更用花椒摻其上了包。瓶紙花上用韶粉一粒如小豆大。篛紮泥固。取時不許見燈。或用好酒破開臘糟拌塩礬。亦得。糟用五斤

醬醋蟹

團臍大者麻皮紮定。於溫暖鍋內令吐出泛沫了。每斤用塩七錢半。醋半升。酒半升。香油二兩。蔥白五握。炒作熟蔥油。楡仁醬半兩。面醬半兩。茴香椒末姜絲橘絲各一錢。與酒醋同拌勻。將蟹排在淨器內傾入酒醋浸之。半月可食。底下安皂角一寸許

法蟹

團臍大者十枚。洗淨控幹。經宿用塩二兩半。麥黃末二兩。曲末一兩半�疊蟹在瓶中。以好酒二升物料傾入蟹。半月熟用白芷末二錢。其黃易結

糟蟹

歌括云。三十團臍不用尖【水洗控幹布�】糟塩十二五斤鮮【糟五斤塩十二】好醋半升並半酒【拌勻糟內】可飡七日到明年【七日熟畱明年】

醬蟹

團臍百枚。洗淨控幹。逐个臍內滿塡塩。用綫縛定。仰疊入磁器中。法醬二斤。研渾椒一兩。好酒一斗拌。醬椒勻。澆浸令過蟹一指。酒少再添。密封泥固。冬二十日可食

造鮓品

魚鮓

每大魚一斤。切作片臠。不得犯水。以淨布拭漧。夏月用塩一兩半。冬月用塩一兩。待片時腌魚水出。再擗幹。次用姜橘絲蒔蘿紅曲饙飯並蔥油拌勻。入磁罐捺實。篛葉蓋。竹簽插。覆罐。去鹵盡。卽熟。或用元水浸。肉。緊而脆

玉版鮓

靑魚鯉魚皆可。大者取淨肉。隨意切片。每斤用塩一兩。腌過宿控幹。入椒蒔蘿姜橘絲茴香蔥絲。熟油半兩。橘葉數片。硬飯二三匙。再入塩少許。調和入瓶。篛封泥固

貢禦鮓

鯉魚十斤洗淨控幹。切作臠。用酒半升。塩六兩。腌過宿去鹵。入姜橘絲。各二兩。川椒蒔蘿各半兩。茴香二錢。紅曲二合。蔥絲四兩。稉米飯升半。塩四兩。酒半升拌勻。入磁器內收貯。篛�篾簽。候鹵出傾去。入熟油四兩澆

省力鮓

靑魚或鯉魚。切作三指大臠。洗淨。每五斤用炒塩四兩熟油四兩。姜橘絲各半兩。椒末一分。酒一盞。醋半盞。蔥絲兩握。飯摻少許拌勻。磁瓶實捺。篛蓋篾插。五七日熟

黃雀鮓

每百隻。修洗淨。用酒半升。洗拭漧不犯生水。用麥黃紅曲各一兩。塩半兩。椒半兩。蔥絲少許。拌勻卻將雀逐个平鋪缾器內一層。以料物摻一層。裝滿。篛蓋篾插。候鹵出傾去。入醇酒浸密封固

蟶鮓

洗淨每斤用塩一兩。腌一伏時。再洗淨控幹。布褁石壓。入酒少許拌。用熟油半兩。姜橘絲半兩。塩一錢。蔥絲一兩。飯摻一合。紅曲馬芹茴香少許。拌勻入瓶。泥封十日熟

鵝鮓

肥者二隻去骨。用淨肉。每五斤細切。入塩三兩。酒一大盞。腌過宿去鹵。用蔥絲四兩。姜絲二兩。橘絲一兩。椒半兩。蒔蘿茴香馬芹各少許。紅曲末一合。酒半升。拌勻入罐。實捺篛封泥固。豬羊精者皆可。仿此治造

紅蛤蜊醬

生者一斤。將元鹵洗去泥。沙布褁石壓。一宿入塩二兩。紅曲末一兩。麥黃末二合。入罐裝酒少許。泥封固

居家必用事類全集﹝元﹞無名氏編撰

庚集

飲食類

燒肉品

筵上燒肉事件

羊膊【煮熟燒】

羊肋【生燒】

麞鹿膊【煮半熟燒】

黃牛肉【煮熟燒】

野雞【腳兒生燒】

鵪鶉【去肚生燒】

水紮兔【生燒】

苦腸蹄子

火燎肝

腰子

膂肉【巳上生燒】

羊耳舌黃鼠沙鼠

搭剌不花

膽灌脾【並生燒】

羊胗肪【半熟燒】

野���【�燒】

��皮【生燒】

���【��】

右件除鑪燒羊外皆用簽子�於炭火上。蘸油塩醬細料物。酒醋調薄糊。不住手勤翻燒至熟。剝去面皮供。

鍋燒肉

豬羊鵝鴨等。先用塩醬料物腌一二時。將鍋洗淨燒熱。用香油徧澆。以柴棒架起肉。盤合紙封。慢火熓熟。

剗燒肉

但諸般肉批作片。刀背搥過。滚湯蘸布紐幹。入料物打拌。上剗燒熟割入堞。澆五味醋供。

釀燒魚

鯽魚大者。肚脊批開洗淨。釀打拌肉。杖夾燒熟供。

釀燒兔

只用腔子。將腳腿肉與羊脿縷切。饙飯一匙料物打拌。釀入腔內綫縫合。杖夾燒熟供。

碗蒸羊

肥嫩者每斤切作片。麄碗一隻先盛少水下肉。用碎蔥一撮。姜三片。鹽一撮。濕紙封碗麵於沸上火炙數沸。入酒醋半盞。醬榦薑末少許。再封碗慢火養。候軟供。砂銚亦可。

煮肉品

煮諸般肉法

羊肉滚湯下。蓋定慢火養。

牛肉亦然。不蓋。

馬肉冷水下不蓋。入酒煮。

獐肉冷水下。煮七八分熟。

鹿肉亦然。煮過則漧燥無味。

駝峯駝蹄腌一宿滚湯下一二沸。慢火養。其肉衡油。火緊易化。加地椒。

熊掌用石灰沸湯撏淨。布纏煮熟或糟尢佳。

熊白批小叚。焯微熟同蜜食。多食破腹。

鹿舌尾冷水下。慢火煮。水少火慢不損味。做肉絲用。

鶿老鴈靑﹝莊鳥﹞滚湯下。慢火養八分熟。

虎肉獾肉土內埋一宿。塩腌半日。下冷水煮半熟。換水加蔥椒酒塩煮熟。

煮硬肉。用碯砂桑白皮楮實同下鍋立軟。

敗肉入阿魏同煮。如無。用胡桃三个。每个鉆十數竅。臭气皆入胡桃中。

煮驢馬腸無穢气。候半熟漉出。用香油蔥椒麩盤內。入胡桃三个。換水煮軟。

煮肥肉先用芝麻花茄花同物料。調稀胡塗上。火炙幹。下鍋煮熟。

肉下酒

生肺

獐肺爲上。兔肺次之。如無山羊肺代之。一具全無損者。使口��血水。用涼水浸再咂再浸。倒盡血水如王葉方可。用韭汁蒜泥酪生薑自然汁入塩調味勻濾去滓。以濕布蓋肺冰鎭。用灌袋灌之。務要充滿就筵上割散之。

酥油肺

用獐兔肺。如無羯羊肺亦可。依上去血水。用蜜酥加稠酪杏泥生薑汁同和濾紐去滓。布蓋冰鎭。筵前割散。

璢璃肺

用羖羊肺依上去血淨。用杏泥四兩。生薑汁四兩。酥四兩。蜜四兩。薄荷葉汁二合。酪半斤。酒一盞。熟油二兩。巳上和勻濾滓二三次。依前法灌至滿冰鎭就筵割散。

水晶膾

豬皮刮去脂洗淨。每斤用水一斗。蔥椒陳皮少許。慢火煮皮軟。取出細切如縷。卻入原汁內再煮。稀稠得中。用綿子濾。候凝卽成膾切之。釅醋澆食。

又法。鯉魚皮鱗不拘多少。沙盆內擦洗白。再換水濯淨約有多少添水。加蔥椒陳皮熬至稠粘。以綿濾淨入鰾少許。再熬再濾。候凝卽成膾。縷切。用韭黃生菜木犀鴨子筍絲簇盤芥辣醋澆。

照鱠

魚不拘大小鮮活爲佳。去頭尾肚皮薄切攤白紙上晾片時。細切如絲。以蘿卜細剁布紐作米姜絲少許。拌魚鱠入堞。飣作花樣。簇生香菜芫荽以芥辣醋澆。

將魚頭尾煮姜辣羹。加菜頭供浙西人謂之燙鱠羹。

鱠醋

煨蔥四莖。姜二兩。楡仁醬半盞。椒末二錢。一處擂爛。入酸醋內加塩並糖。拌鱠用之。或減姜半兩。加胡椒一錢。

肝肚生

精羊肉並肝。薄批攤紙上血盡縷切。羊百葉亦縷細。裝堞內簇嫩韭芫荽蘿卜姜絲用膾醋澆。【炒蔥油抹過肉不腥。】

聚八仙

熟雞爲絲襯腸焯過剪爲綫。如無熟羊肚鍼絲。熟蝦肉熟羊肚胘細切。熟羊舌片切。生菜油塩揉糟姜絲熟筍絲藕絲香菜芫荽蔟堞內。鱠醋澆。或芥辣或蒜酪皆可。

假炒蟺

羊膂肉批作大片。用豆粉白面。表裏勻糝。以骨魯搥拍如作湯臠。相似蒸熟放冷。斜紋切之。如鱔生用。木耳香菜簇飣鱠醋澆作下酒。縱橫切。皆不可。惟斜紋切爲制。

曹家生紅

羊膂肉四兩細切。熊白一兩。如無肚胘代。糟姜絲半兩。水晶鱠半兩。酥二錢。蘿卜絲嫩韭香菜簇鱠醋澆。

水晶冷淘膾

獖豬脊皮三斤淨。及脿刷淨入鍋添水。令髙於皮三指。急火煮滚。卻以慢火養。伺耗大半。卽以杓撇淸汁澆。大漆單盤內。如作煎餅。乘熱搖蕩。令徧滿盤底。候凝揭下切如冷淘。簇生菜韭筍蘿卜等絲五辣醋澆之。

肉灌腸紅絲品

松黃肉絲

用面醬或楡仁醬研爛。入薑汁醋松子研爛。芥末等。濾去滓。調和得所。入塩喫肉。入黃瓜絲名黃瓜肉絲。

韭酪肉絲

稠酪入細切生韭蒜泥塩少許。攪勻澆肉食。

灌肺

羊肺帶心一具。洗漧淨如王葉。用生薑六兩取自然汁。【如無以漧薑末二兩半代之。】麻泥杏泥共一盞。白面三兩。豆粉二兩。熟油二兩。一處拌勻入塩肉汁。看肺大小用之。灌滿煮熟。

又法。用面半斤。豆粉半斤。香油四兩。榦薑末四兩。共打成糊。下鍋煮熟。依法灌之。用慢火煮。

湯肺

肺一具生切作條或塊。用姜四兩取自然汁。杏泥二兩。醬一匙頭。塩錢半。打拌淹肺下滚肉汁內。兩滚便盛供。

灌腸

肥羊盤腸並大腸洗淨。每活血杓半。涼水杓半。攪勻依常法灌滿。活血則旋旋對。不可多了。多則凝不能灌入。

肉下飯品

千里肉

連皮羊浮脇五斤。醋三升葫荽子一合。絹袋盛塩三兩。酒三盞。蒜瓣三兩。同煮慢火養熟。壓成塊切。略曬漧。

幹醎豉

精羊肉每斤切作塊或土﹖廷子。塩半兩酒醋各一椀。砂仁良姜椒蔥橘皮各少許。慢火煮汁盡。曬漧可畱百日。

法煮羊頭

撏燎淨下鍋煮。入蔥五莖。橘皮一片。良姜一塊。椒十餘粒。滚數沸入塩一匙尖。慢火煮熟放冷切作片。臨食木椀盛酒灑蒸熱。入堞供。勝燒者。作簽亦佳。羊棒臆尾靶皆可制。

法煮羊肺

切爲數叚晾洗入沙罐煮。用生薑三片。良姜椒塩各少許。蔥三握。濕紙覆罐口勿泄味。慢火煨。候半熟。再切細添些酒再煮軟供。羊肚托胎硬髓皆�禁中謂雜漚。

牛肉瓜虀

每十斤切作大片。細料物一兩。塩四兩。拌勻腌過宿。次早翻動再腌半日控出。此春秋腌法。夏伏腌半日。冬腌三日控幹。用香油十兩煉熟。傾肉下鍋不住手攪。候油幹傾入腌鹵再炒。用釅醋傾入上指半髙。慢火熬三五滚。下醬些小。慢火煮令汁幹漉出。篩子攤曬漧爲度。如要久畱。肉每斤用塩六錢。酒醋各半盞。經年不壞。豬羊皆可。

骨炙

帶皮羊脇每枝截兩叚。用碯砂末一稔。沸湯浸。放溫蘸炙急翻勿令熟。再蘸再炙。如此三次。好酒略浸上鏟一翻便可飡。凡豬羊脊膂麞兔精肉。用羊脂包炙之。

紅熝臘

夾精帶肥每叚約三斤。涼水浸一二時。燒滚下鍋。用蔥三莖。川椒茴香各三錢。煮兩三沸漉出。用石壓去油水。切作大片。皂角汁合漿水洗。再以溫水淘淨。肉汁澄淸入醬下鍋卻放肉煮不用蓋。用大料物兩半。紅曲半兩。慢火熝軟掠去油末。將肉漉出控幹。調汁滋味得所。下白礬末些小。撮起渾腳澄淸別碗裝肉汁澆蔥絲供。

川炒雞

每只洗淨。剁作事件。煉香油三兩炒肉。入蔥絲塩半兩。炒七分熟。用醬一匙同研爛胡椒川椒茴香入水一大碗。下鍋煮熟爲度。加好酒些小爲妙。

熝鵝鴨

每只洗淨。煉香油四兩爁變黃色。用酒醋水三件中停浸沒。入細料物半兩。蔥三莖。醬一匙。慢火養熟爲度。

鵪雀兔魚醬

洗淨各別置之。每斤料用白塩曲末四兩。蔥三莖切一寸長。酒三合。胡椒蒔蘿川椒漧薑並爲細末各一錢。紅曲末二兩同拌勻。每十斤入熟油六兩。再拌入缾裝。篛密泥封。臘月造。三月開。四月熟。惟魚醬加蓽撥半錢。

一了百當

牛羊豬肉共三斤剁爛蝦米揀淨半斤搗爲末。川椒馬芹茴香胡椒杏仁紅豆各半兩爲細末。生薑細切十兩。面醬斤半。臘糟一斤。塩一斤。蔥白一斤。蕪荑細切二兩。用香油一斤煉熟。將上件肉料一齊下鍋炒熟。候冷裝磁器內封蓋。隨食用之。亦以調和湯汁尢佳。【粘合平章常用。】

馬駒兒

馬核桃腸洗淨翻過。將馬肉羊肉同川椒陳皮茴香生薑蔥楡仁醬一處剁爛。裝入腸內。每个核桃裝滿。綫紮煮熟。就筵上割塊。又入芥末肉絲食之。

盤兔

肥者一隻煮七分熟。折開縷切。用香油四兩煉熟下肉。入塩少許蔥絲一握炒片時卻將元汁澄淸下鍋滚二三沸。入醬些小。再滚一二沸。調面絲更加活血兩杓滚一沸。看滋味添塩醋少許。若與羊尾羊脿縷切同炒。尢妙。

罯兔

剝皮去腸肚等。用成塊良姜橘皮川椒茴香蔥並蘿卜五七塊塡腹中。朴硝一塊在口內。用水一大碗入酒醋塩油各少許。於鍋內安杖子閣兔。勿令著水。瓦盆蓋紙糊合縫勿走气煮。覺水滚溢扯火。溢過再燒。一食久卽熟矣。

粉骨魚

鯉魚洗淨勿切碎塩腌得所。魚腹內納細料物椒姜蔥絲。鍋內著水入酒半盞放下魚。糝楮實末三錢。盤蓋定勿走气慢火養半日。或一夜。放冷置盤中。其骨如粉。

酥骨魚

鯽魚二斤洗淨。塩腌控幹。以葛蔞釀抹魚腹煎令皮焦放冷用水一大碗蒔蘿川椒呼一錢。馬芹橘皮各二錢。細切糖一兩。豉三錢。塩一兩。油二兩。酒醋各一盞。蔥二握。醬一匙楮實末半兩攪勻。鍋內用篛葉鋪。將魚頓放篛覆蓋傾下料物水浸沒。盤合封閉慢火養熟。其骨皆酥。

肉羹食品

骨插羹

羊肥肋每枝截五叚。每斤用水二碗煮。轉色下淘淨碎白粳米兩匙。蔥三握。候肉半軟。下去皮以藥塊三之一攪勻。令上下濃戀俟米軟。入酒半盞。塩半錢。榦薑末少許。醋半杓。更入少乳餅筍簟尢佳。雞鵝鴨鴿。亦同此制造。

蘿卜羹

羊肉一斤骰塊切。蘿卜半斤如上切。水一二碗。蔥三莖。川椒三十粒。慢火煮。入榦薑末一稔塩酒醋各少許。軟爲度。

炒肉羹

羊精肉切爲縷。腎胠脂骰塊切。二兩。蔥二握。水四碗。先燒熱下肉蔥。入酒醋調和。肉軟下脂薑末少許。

假鱉羹

肥雞煮軟去皮。絲擘如鱉肉。黑羊頭煮軟。絲擘如裙欄。鴨子黃與豆粉搜和爲卵焯熟。用木耳粉皮襯底面上。對裝肉湯。蕩好湯澆。加以姜絲菜頭供之加乳餅尢佳。

螃蠏羹

大者十隻。削去毛淨控幹。剁去小腳稍並肚靨。生折開再剁作四叚。用幹面蘸過下鍋煮。候滚入塩醬胡椒調和供。與冬瓜煮。其味更佳。

團魚羹

先剁去頭下鍋。入大料物煮微熟。漉出拆開。擘去殼並膽。刮洗淨控幹。下醬淸汁內煮軟。擂胡椒川椒紅豆杏仁砂仁極爛。下鍋滚數沸。入塩姜蔥二握。調和得所供。

假香螺羹

田螺淸水養三日。以鴨子黃灑上令食淨。勻排籠內。放冷水鍋上慢火蒸。其肉盡出。去腸靨。以塩醬椒末橘絲茴香末拌勻。籠內先鋪粉皮一个灑生粉絲勻排螺肉。再灑粉絲。再用粉皮蓋之蒸熟。以五辣醋椀內裝或用淸原汁澆。作羹供亦可。

假鰒魚羹

田螺大者煮熟。去腸靨切爲片。以蝦汁或肉汁米熬之。臨供更入姜絲熟筍爲佳。蘑菇汁尢妙。

蒸時魚

去腸不去鱗。糝江茶抹去腥。洗淨切作大叚蕩鑼盛。先鋪薤葉或茭菜或筍片。酒醋共一椀。化塩醬花椒少許。放滚湯內頓熟供。或煎食。勿去鱗。少用油。油自出矣。

制造決明

洗淨煮軟切去裙襕片兒薄批。冷水冰浸之。

制造鰕巨

只用釅醋浸軟。脊上揭去泥。洗淨薄批幹放。

三色醬

熟麵筋一堝碎切。醬瓜兒二个。糟姜半斤。各細切下油鍋。加蔥絲炒熟食。無糟姜生薑亦可。

四色荔

用白茄五个切兩半。再切半月。又五个切作兩叚。上用刀按作棊盤樣。再十字切。於油內煠過三分黃瓜五个切作兩半。再切半月。塩腌片時去水。姜醋內拌。生精羊肉四兩燥子。塩醬姜橘絲各少許。仍用熟油炒熟。同半月茄一處拌。一半與荔枝茄一處拌。荔枝茄內入塩豉少許拌勻。又用大蘿卜一个切作絲。塩腌去水。細幹醬醋炒火﹖邑拌。松仁半合研爛。下於肉湯一盞內。醬醋少拌勻。分作四分於楪中心供。用松仁汁少許。澆之同胡餅供。

油肉釀茄

白茄十个去蒂。將茄頂切開剜去穰。更用茄三个切破與空茄一處籠內蒸熟取出。將空茄油內煠得明黃漉出破茄三个研作泥。用精羊肉五兩切燥子。松仁用五十个切破。塩醬生薑各一兩。蔥橘絲打拌。蔥醋浸用油二兩。將料物肉一處炒熟。再將茄泥一處拌勻。調和味全。裝於空茄肉供蒜酪食之。

油肉豉茄

白茄十个去蒂。切作兩半錢厚。半月切。油煠得黃色漉出。用精羊肉四兩切碎。油二兩。將肉炒熟。用生薑一兩。陳皮三片。各切作絲碎。蔥二握。塩醬各一兩。醋少許。將物料茄肉同拌過。加蒜酪食尢佳。

回回食品

設克兒疋刺

胡桃肉溫水退皮二斤淨。控幹下擂盆搗碎。入熟蜜一斤。曲呂車燒餅揉碎一斤。三件拌勻。掿作小團塊。用曲呂車燒餅劑包餡捏作糝孛撒樣。入鑪貼熟爲度。

捲煎餅

攤薄煎餅。以胡桃仁松仁桃仁榛仁嫩蓮肉漧柿熟藕銀杏熟栗芭攬仁。已上除栗黃片切。外皆細切。用蜜糖霜和。加碎羊肉薑末塩蔥調和作餡。捲入煎餅油煠焦。

餻糜

羊頭煮極爛提去骨。原汁內下回回豆。候軟下糯米粉。成稠糕糜下酥蜜松仁胡桃仁和勻供。

酸湯

烏梅不拘多少。糠醋熬爛去滓核。再入沙鍋下蜜嘗酸甜得所。下擂爛松仁胡桃酪熬之。胡桃見烏梅醋必黑。此汁湏用肉汁再調味同煮爛羊肋寸骨肉彈回回豆供。

禿禿麻失

如水滑面和圓小彈。劑冷水浸手掌按作小薄餅兒。下鍋煮熟。撈出過汁。煎炒酸肉。任意食之。

八耳搭

水一大碗燒滚。下蜜半斤去沫。用豆粉六兩調糊下鍋。覷稀稠添水。熟用盤子香油抹底盛澆酥油。刀裁食。

哈耳尾

幹面炒熟羅過。再炒下蜜。少加水攪成。按片刀裁。

古剌赤

雞淸豆粉酪攪勻攤煎餅。一層白糖末松仁胡桃仁。一層餅。如此三四層。上用回回油調蜜澆食之。

海螺廝

雞卵二十个打破攪勻。以羊肉二斤細切。入細料物半兩。碎蔥十莖。香油炒作燥子。攪入雞卵汁令勻。用醋一盞。酒半盞。豆粉二兩調糊。同雞子汁燥肉再攪勻。傾入酒瓶內。篛紮口入滚湯內煮熟。伺冷打破瓶切片。酥蜜澆食。

卽你疋牙

豆粉和面爲稠糊。於滚油內澆下煠。如軟食之類。或去豆粉。止用面蜜餳花冷水調糊煠。

哈里撒

小麥一碗搗去皮。牛肉四五斤。或羊肉切臠同煮極糜爛。入碗攤開。澆羊尾油。或羊頭油。同黃燒餅供。【加松仁妙。】

河西肺

連心羊肺一具浸淨。以豆粉四兩肉汁破開。面四兩韭汁破開。蜜三兩酥半斤。松仁胡桃仁去皮淨十兩。擂細濾去滓和攪勻。灌肺滿足下鍋煮熟。大單盤盛托至筵前。刀割楪內。先澆灌肺。剩餘汁入麻泥煮熟。作受賜。

女直食品

廝剌葵菜冷羹

葵菜去皮。嫩心帶稍葉長三四寸煮七分熟。再下葵葉候熟。涼水浸拔揀莖葉另放。如簇春盤樣。心葉四面相對放。間裝雞肉皮絲姜絲黃瓜絲筍絲萵筍絲蘑菇絲鴨餅絲羊肉舌腰子肚兒頭蹄肉皮皆可爲絲。用肉汁淋蓼子汁。加五味澆之。

蒸羊眉突

羊一口。燖淨去頭蹄腸肚等。打作事件。用地椒細料物酒醋調勻。澆肉上浸一時許。入空鍋內柴棒架起。盤合泥封。發火不得大緊。候熟碗內另供原汁。

塔不剌鴨子

大者一隻。撏淨去腸肚。以楡仁醬肉汁調先炒蔥油傾汁下鍋。小椒數粒。後下鴨子。慢火煮熟折開另盛湯供。鵝鴨雞同此制造。

野雞撒孫

煮熟用野雞脯上肉剁爛。用蓼葉數片細切。豆醬研紐汁。芥末入塩調滋味得所。拌肉堞內供。鵪鶉制造同。

柿糕

糯米一斗。大幹柿五十个。同搗爲粉。加幹煮棗泥拌搗。馬尾羅羅過。上甑蒸熟。入松仁胡桃仁再杵成團。蜜澆食。

髙麗栗糕

栗子不拘多少。陰漧去殼。搗爲粉三分之二加糯米粉拌勻。蜜水拌潤。蒸熟食之。【女眞糕糜與回回糕糜同。勃海葵羹與女眞葵羹同。玆不重復。】

濕麵食品

水滑面

用頭面。春夏秋。用新汲水入油塩先攪作拌麵羹樣。漸漸入水。和搜成劑。用手拆開作小塊子再用油水灑和以拳揉一二百拳。如此三四次微軟如餅劑就案上用一拗棒納百餘拗。如無拗棒只多揉數百拳。至面性行。方可搓爲面指頭。入新涼水內浸兩時許。伺面性行方下鍋。闊細任意做。冬月用溫水浸

索面

與水滑面同只加油。陪用油槎如麄筯細。要一樣長短麄細。用油紙蓋。勿令皴停兩時許。上筯桿纏展細。曬漧爲度。或不用油搓。加米粉米﹖孛搓。展細再入粉紐展三五次至於圓長停細。揀不勻者。撮在一處再搓展候幹。下鍋煮。

經帶面

頭白面二斤。減一兩。塩二兩研細。新汲水破開和搜比捍面劑微軟。以拗棒拗百餘下。停一時許。再拗百餘下。捍至極薄。切如經帶樣滚湯下。候熟入涼水拔。汁任意。

托掌面

頭白面涼水入塩減和成劑。停一時再搜和。至面性行。搓成彈子。米粉爲米﹖孛。以骨櫓搥碾如盞口大。以薄爲妙。煮熟入冷肉汁浸。拔換汁加黃瓜絲雞絲。蒜酪食之。

紅絲面

鮮蝦二斤淨洗擂爛。用川椒三十粒。塩一兩水五升。一處煮熟。揀去椒濾汁澄淸。入白面三斤二兩。豆粉一斤。搜和成劑。布蓋一時許。再搜捍開。用米粉爲米﹖孛。闊細任意切。煮熟。其面自然紅色。汁任意。只不犯豬肉。恐動風气。

翠縷面

采槐葉嫩者。研自然汁。依常法搜和。捍切極細滚湯下。候熟過水供。汁葷素任意。加蘑菇尢妙。味甘色翠。

米心棊子

頭面以涼水入塩和成劑。棒拗過捍至薄。切作細棊子。以密篩隔過。再用刀切千百次再隔過。麄者再切。細者有麋末卻簸去。如下湯煮熟。連湯起入涼水盆內攪轉。撈起控幹。麻汁加碎肉。糟姜米。醬瓜米。黃瓜米。香菜等。

山藥撥魚

白面一斤。豆粉四兩。水攪如稠煎餅面。入擂爛熟山藥同面一處攪勻。用匙撥入滚湯。候熟燥子汁食之。

山藥麵

擂爛生山藥於煎盤內。用少油攤作煎餅。攤至第二个。後不用油。逐旋煿之。細切如面。葷素汁任意供食之。

山芋餺飥

煮熟山芋去皮擂爛。細布紐去滓。和面豆粉爲米﹖孛捍。切闊細任意。初煮二十沸。如煉至百沸。軟滑汁任意。

玲瓏撥魚

白面一斤。調和稠糊。以肥牛肉或羊肉半斤。碎切如平。入糊攪勻。用匙撥入滚湯。面見湯開。肉見湯縮。候熟面浮肉沈。如玲瓏狀。下塩醬椒醋調和食之極有味。

玲瓏餺飥

冷水和面。羊腎生脂剉碎入面。同搜拌勻。捍切作闊面。下鍋煮。自然漏塵矣

勾面

蘿卜一斤切碎煮三兩沸。入韶粉一匙頭。勻糝於上攪勻。煮至爛漉出擂。布紐去滓。和面一斤捍。切闊細任意。

餛飩皮

白面一斤。用塩半兩涼水和。如落索狀。頻入水。搜和如餅劑。停一時再搜。撧爲小劑。豆粉爲米﹖孛。骨魯搥捍圓邊微薄。入餡蘸水合縫。下鍋時。將湯攪轉逐个下。頻灑水火長要魚津滚。候熟供。

餡子葷素任意。

幹麵食品

平坐大饅頭

每十分用白面二斤半。先以酵一盞許。於面內跑一小窠傾入酵汁就和一塊軟面。幹面覆之。放溫暖處。伺泛起。將四邊幹面加溫湯和。就再覆之。又伺泛起。再添幹面溫水和。冬用熱湯和就。不湏多揉。再放片時。揉成劑則已。若揉﹖﹖盞則不肥泛。其劑放軟。捍作皮包餡子。排在無風處以袱蓋。伺面性來然後入籠牀上。蒸熟爲度。

打拌餡

每十分用羊肉二斤半薄切。入滚湯略淖過。縷切番脂半斤生薑四兩陳皮二錢細切。塩一合蔥四十莖細切。香油炒。煮熟杏仁五十个。松仁二握。剁碎。右拌勻包。大者每分供二隻。小者每分供四隻。

豬肉餡

每斤縷切入羊脂四兩骰塊切。橘皮一个碎切。杏仁十粒。椒末一錢。茴末半錢。蔥十莖細切。香油二兩。醬一兩擂。先將油煉熟。下蔥醬炒。另入醋二合。調面一匙。作撁傾鍋內同炒熟。與生餡調和得所依上包

熟細餡

去皮熟豬肉縷切細。熟筍縷切細。加川椒末。物料同前制。打拌滋味得所。搦作小團包。

羊肚餡

羊軟肚二个。軟肺�个。羊舌熟者五个乘熟縷切。精生羊肉半斤。脂四兩縷切。用蔥十五莖。醋三合生薑四兩。陳皮二片。椒茴香各一錢。煉熟油打炒蔥入面撁。塩少許。打拌滋味得所作餡用。

平生小饅頭【生餡】撚尖饅頭【生餡】

臥饅頭【生餡春前供】捺花饅頭【熟餡】

壽帶龜【熟餡壽筵供】龜蓮饅頭【同上】

春蠒【熟餡春前供】

荷花饅頭【熟餡夏供】

葵花饅頭【喜筵夏供】球漏饅頭【臥饅頭後用脫子印】

薄饅頭水晶角兒包子等皮

皆用白面斤半滚湯逐旋糝下面。不住手攪作稠糊。挑作一二十塊。於冷水內浸至雪白。取在案上攤去水以細豆粉十三兩和搜作劑。再以豆粉作米﹖孛打作皮包餡。上籠緊火蒸熟灑兩次水。方可下竈。臨供時再灑些水便供。餡與饅頭生餡同。

魚包子

每十分鯉鱖皆可。淨魚五斤柳葉切。羊脂十兩骰塊切。豬臕八兩柳葉切。塩醬各二兩。橘皮二个細切。蔥絲十五莖。香油炒蔥熟姜絲一兩。川椒末半兩。細料物一兩。胡椒半兩。杏仁三十粒研細。醋一合面撁同。

鵝兜子

野鴨野雞皆可。每十隻用熟鵝淨肉半斤縷切。豬臕一兩縷切。羊脂二兩骰塊切。蔥姜橘絲共一兩。川椒杏仁細料物少許。塩醬各二錢。酒醋一合。面撁同。

雜餡兜子

每十隻熟羊肺二兩。熟羊肚五兩。熟白腸二兩。乘熱縷切。羊脂一兩骰塊切。豬臕二兩縷切。香油炒蔥絲一兩。細料物二錢。杏仁川椒各少許。塩醬四錢酒半合。醋一合。姜橘絲少許。面撁同。

蟹黃兜子

熟蟹大者三十隻。斫開取淨肉。生豬肉斤半細切。香油炒碎鴨卵五个。用細料末一兩。川椒胡椒共半兩擂。姜橘絲少許。香油炒碎蔥十五莖。面醬二兩。塩一兩。面撁同打拌勻。嘗味醎淡再添塩。每粉皮一个。切作四片。每盞先鋪一片。放餡折掩蓋定籠內。蒸熟供。

荷蓮兜子

羊肉二斤。淖去血水細切。粳米飯半斤。香油二兩。炒蔥一握。肉湯三盞調面三兩作絲。橘皮一个細切。姜米一兩。椒末少許。巳上一處拌勻。每粉皮一个切作四片。每盞內先鋪一片。裝新蓮。肉去心。雞頭肉松仁胡桃仁楊梅仁乳餅蘑菇木耳鴨餅子。卻放肉餡。掩折定蒸熟。匙翻在楪內供。用濃麻泥汁。和酪澆之。

水晶﹝食是﹞饠

精羊肉半斤。奶肪羊肚羊尾子脿。竹筍決明各四兩。羊舌五个煮熟縷切。橘絲半兩。姜絲二兩。香油二兩。炒蔥絲五莖。面醬半兩研。塩斟酌用。薑末半兩調粉撁四兩。打拌勻。粉皮熟油抹過切作四片。盞盛裝餡蒸熟。匙翻堞內。澆好湯供。

從食品

白熟餅子

頭面三斤。內一斤作酵面。一斤作蕩面。一斤餳蜜水和。三件面一處和勻。揉一二百拳。再放暖處停一時許。伺面性行暄泛。再揉一二百拳。逐旋取面作劑。用骨魯搥捍開。入紅鑪煿熟金﹖敖上亦可

捍餅入蜜少許。不脆硬。

山藥胡餅

熟山藥二斤。面一斤。蜜半兩。油兩半。和搜捍餅。

燒餅

每面一斤。入油兩半。炒塩一錢。冷水和搜骨魯搥砑開。﹝金敖﹞上煿得硬煻。火內燒熟極脆美。

肉油餅

白面一斤。熟油二兩半。豬羊脂各二兩剁碎。酒一小盞與面同和。如硬。入羊骨髓。分作十劑捍開包餡。用托子印花樣。入鑪煿熟。筵席上。大者每分供二个。小者供四个。餡與饅頭生餡同。或者供素食蜜穰餡棗穰亦可。

酥蜜餅

面十斤。蜜三兩半。羊脂油春四夏六秋冬三兩。豬脂油春半斤。夏六兩。秋冬九兩。溶開傾蜜攪勻。澆入面搜和勻。取意印花樣。入鑪熬紙襯底慢火煿熟供

七寶卷煎餅

白面二斤半。冷水和成硬劑。旋旋添水調作糊。銚盤上用油攤薄。煎餅包餡子如卷餅樣。再煎供。餡用羊肉炒燥子。蘑菇熟蝦肉松仁胡桃仁白糖末姜米。入炒蔥榦薑末塩醋各少許。調和滋味得所用。

金銀捲煎餅

鴨卵或雞卵。打破淸黃另放。添水調開。加豆粉再調。攤作煎餅包餡再煎。每分供一對作下飯餡炒熟。

駝峯角兒

面二斤半。入溶化酥十兩。或豬羊油各半代之。冷水和塩少許。搜成劑。用骨魯搥捍作皮。包炒熟餡子捏成角兒。入鑪熬煿熟供。素餡亦可。

烙面角兒

面二斤半。燒湯升半。候滚傾下面八停。畱二停作米﹖孛。用湯攪烙熟。取出晾冷。搜劑捍皮。包炒熟餡子捏作角兒。入盞脫下鑪熬煿熟。素餡皆可。

盞酪焦油

以面調作稠糊。攤作厚煎餅。翻轉慢火煿熟不可焦了。取出入蜜和爲劑。捍爲厚餅樣。包熟餡子。印脫花樣。深油煠黃色。或手按圓煠之。素餡亦可。

圓焦油

面二斤半。內六分熟水和減酵各一合。化作水入面調。打泛爲度。餡用熟者。丸如彈子。將面餡上手包褁了處口。卽出滚深油內煠熟爲度。

﹝食是﹞饠角兒

面一斤。香油一兩。傾入面內拌。以滚湯斟酌。逐旋傾下。用杖攪勻。蕩作熟面。挑出鍋攤冷。捍作皮入生餡包。以盞脫之。作娥眉樣。油煠熟筵上供。每分四隻。

素食【素下酒並素下飯】

玉葉羹

每十分乳團二个薄批。方勝切。入豆粉拌。煮熟蘑菇絲四兩。天花桑莪各二兩。山藥半熟去皮。甲葉切四兩。筍甲葉切四兩。糟姜片切三兩。椀內間裝燙過。熱汁澆。

膳生

每十分生面觔一堝。手按薄。籠內先鋪粉皮。灑粉絲抹過。將面觔鋪粉皮上蒸熟。用油抹過候冷。切三寸長細條。三色粉皮各一片如上切。熟面觔一塊切絲。筍十根切絲。蘑菇三兩絲油炒。簇裝碗內蕩過。熱汁澆。

斷乳羹

牛乳一升。銀石器熬。候凝入碗。用姜塩可供兩分。

假灌肺

蒟蒻切作片焯過。用杏泥椒姜醬。腌兩時許揩淨。先起蔥油。然後同水研乳椒姜調和勻。蒟蒻煠過合汁供。

素灌肺

熟面觔切肺樣塊五味腌。豆粉內滚煮熟合汁供。

炒鱔乳虀淘

切細面煮熟過水。用面觔同豆粉。灑顏色水搜和捍餅細切。焯熟如鱔魚色。加乳合虀汁澆面供。

山藥疙瘩

每面一斤。熟山藥一斤。薑汁一兩。豆粉一合。入水搜和如水滑面硬。骨魯搥砑開。切作算子入豆粉臥定案上搓。約長尺許。下鍋煮熟。合葷素汁任用。

酸餡

饅頭皮同褶兒較麄餡子任意。豆餡或脫或光者。

七寶餡

栗子黃松仁胡桃仁面觔姜米熟菠菜杏麻泥入五味牽打拌。滋味得所搦餡包。

菜餡

黃虀碎切。紅豆粉皮山藥片加栗黃尢佳。五味拌打拌搦餡包。

灌漿饅頭包子餛飩角兒糝孛撒

餡仿此制造麻汁澆。

澄沙糖餡

紅豆熓熟。研爛淘去皮。小蒲包濾極幹。入沙糖食香搦餡脫。或面劑開放此餡造。澄糖千葉蒸餅。

豆辣餡

菉豆磨破浸去皮蒸熟。入油塩薑汁拌搦餡包。

甘露餅

面一斤上籠紙襯蒸過。先以油水中停攪。加湯汁傾入面拌和豆粉爲﹝米孛﹞。捍作薄餅。細攢褶兒。兩頭相銜繂住手按開。再加粉﹝米孛﹞。骨魯搥砑圓。油煠控起蜜澆糝松仁。

素油餅

等仿肉油餅造餡用蜜。或棗穰包。

兩熟魚

每十分熟山藥二斤。乳團一个。各研爛。陳皮三片生薑二兩。各剁碎薑末半錢塩少許。豆粉半斤。調糊一處拌。再加幹豆粉。調稠作餡。每粉皮一个。粉絲抹濕入餡。折掩捏魚樣。油煠熟。再入蘑菇汁。內煮楪供。糝姜絲菜頭。

酥煿鹿脯

每十分生面觔四堝。細料物二錢。韭三根。塩一兩。紅曲末一錢。同剁爛如肉色。溫湯浸開。搓作條煮熟絲。開醬醋合蘑菇汁腌片時。控幹油煎。卻下腌汁同炒幹。

醎豉

熟面觔絲。碎筍片。木耳。姜片。或加蘑菇。桑莪蕈。下油鍋炒半熟。傾入擂爛。醬椒沙糖少許。粉牽熓熟。候汁幹供。

帶汁醎豉

制造同上。加浸蘑菇汁。菠菜少許帶汁供。

三色雜熝

桑莪蘑菇乳團。下油鍋少塩炒。用原鹵。合汁供。

炙脯

熟面觔隨意切。下油鍋掠炒。以醬醋蔥椒塩料物擂爛調味得所。腌片時用竹簽插。慢火炙幹。再蘸汁炙。

炙蕈

肥白者湯浴過握幹。塩醬油料等拌。如前炙之。

酒﹝火午﹞蕈

逐根栽立沙土內。米泔潑經宿令鮮潤脆軟絲開。用炒蔥油姜橘絲塩醬料物酒攪勻。﹝火午﹞熟供。不用醋。

假蜆子

鮮蓮肉不切。菱肉剉骰塊。焯過物料。腌油爁楪供。

煠骨頭

乳團豆粉生面一斤。塩醬茴香橘皮椒末和勻。蒸熟。切作骨頭樣。油煠卻入醬淸汁擂炒熟大麻子加沙糖合汁。慢火熝入少面牽。不湏用油麻子炒不熟令人瀉。

煠山藥

熟者切作叚。粉牽內蘸。摻梔子水拌的米﹖孛煠熟供。

假魚膾

薄批熟面觔。用薄粉皮兩个牽抹濕。上下夾定蒸熟薄切。別染紅粉皮縷切。筍絲蘑菇絲蘿卜姜絲生菜香菜。間裝如春盤樣。用鱠醋澆。

水晶鱠

瓊芝菜洗去沙。頻換米泔浸三日。略煮一二沸。入盆研極細。下鍋煎化。濾去滓。候凝結縷切。如上簇盤用醋澆食。

假水母綫

以蒟蒻切然。滚湯焯。如上裝簇膾醋澆食。

煎酥奶酪品

煎酥法

羊脂一斤。豬肉四兩。慢火熬濾去滓。梨一个去皮穰。薄切。栗肉十个薄切。紅棗十五个去核切。燈心一小把。皂角一寸碎。苽蔞子少許。熬候梨幹再濾收貯。

造酪法

牛乳不拘多少。取於鍋釜中。緩火煎之。緊則底焦煿牛馬糞火爲上。常以杓揚。勿令溢出。時復徹底縱橫直勾。勿圓攪。若斷。亦勿口吹。吹則解候四五沸便止。瀉入盆中。勿揚動。待小冷。掠去浮皮。著別器中。卽眞酥也。餘者生絹袋濾。熟乳漧淨磁罐中臥之。酪罐必湏火炙幹候冷。則無潤气亦不斷。若酪斷不成。其屋中必有蛇蝦蟇故也。宜燒人發牛羊角辟之則去。其熟乳。待冷至溫如人體爲候。若適熱臥則酸。若冷則難成濾訖。先以甜酪爲酵。火率熟乳一升。用甜酪半匙。著杓中以匙痛攪開。散入熟乳中。仍以杓攪勻。與氈絮之屬。覆罐令暖良久。換單生布蓋之。明旦酪熟。或無舊酪漿水一合代之亦不可多。六七月造者。令如人體。只置於冷地。勿蓋熓。冬月造者。令熱於人體。

曬漧酪

七八月間造之。烈日炙酪。酪上皮成。掠取更炙又掠肥盡無皮乃止。得斗許鍋中炒。少時卽出盤盛。曝漧浥浥時作團如梨大。又曝極幹。收經年不壞。以供遠行。作粥作醬。細削以水煮沸。便有酪味。

造乳餅

取牛乳一斗絹濾。入鍋煎三五沸。水觧醋點入乳內。漸漸結成漉出。絹布之類褁。以石壓之。

就乳團

用酪五升。下鍋燒滚。入冷漿水半升。自然撮成塊。如未成塊。更用漿水一盞。決成塊。濾滓。以布包團。搦如乳餅樣。春秋月酪滚提下鍋。用漿就之。夏月滚傾入盤就。

造諸粉品

藕粉

麄者洗淨。截斷碓中搗爛。布絞取汁。以密布再濾。澄去上淸水。如汁稠難澄。添水攪卽澄爲粉。服此輕身延年。

蓮子粉芡粉

並取新者蒸熟烈日曬皮卽開。舂作粉。

菱粉

與藕粉制造同。鳧茨澤瀉葛根芋頭茯苓等皆可造。

庖廚雜用

天廚大料物

蕪荑仁。良姜蓽撥紅豆砂仁川椒漧薑炮官桂蒔蘿茴香橘皮杏仁。各等分爲末。水浸﹖﹖正餅爲丸如彈。

調和省力物料

馬芹胡椒茴香漧薑官桂花椒。各等分碾爲末。滴水隨意丸。每用調和。撚破入鍋。出外者尢便。

造麥黃

六月內取小麥。淘去浮者。水浸。烈日曬七日。每朝換水。至苐七日。漉出控幹。蒸熟覆蓋盒黃上曬漧。造鮓用。

造蕪荑

楡錢不拘多少。曬漧。於磁器內。鋪楡錢一層。撒塩一層。如此相間。以漿水澆。候軟控起。用面衮拌。覆蓋盒黃上曬漧爲度。

染作類

染小紅

以練物帛十兩爲率

蘇木【四兩】

黃丹【一兩】

槐花【一兩炒香研末】

明礬【一兩爲細末】

右件先將槐花炒香碾細。用淨水二升。熬一升之上。濾去滓。下白礬末些子攪勻。下入沸湯一椀化開。下黃絹帛浸半時許。先將蘇木。用水兩碗。熬至一碗之上濾去滓。將汁頓起畱頭汁再入水一碗半。煎至八分一碗濾去滓。再與頭汁相和。別頓起將滓再入水二碗。煎至一碗濾去滓。與第二汁相合。下黃丹在二汁內攪勻。下【入凡了黃帛提】轉令勻。浸片時扭起。將頭汁溫熱。下染出帛。急手提轉。浸半時許。可提轉五七次。扭起顏色鮮紅可愛。只當掛於風頭內。不可令日曬。卽退了顏色。

又法﹟槐花與蘇木同熬用之極妙。

染棗褐

以十兩帛爲率

蘇木

明礬【分兩與染小紅同】

右件用礬熬色。染法皆與小紅一體。至下了頭汁時。扭起。將汁煨熱。下碌礬不可多了。當旋旋看顏色深淺卻加。多則黑。少則紅。務要得中。

染椒褐

以絹十兩爲率

蘇木【四兩剉研碎】橡斗【一兩研碎】

白礬【二兩】

綠礬【半兩】

右件與前染小紅法同。其綠礬看顏色深淺用。不可多用。亦不可少。務要得中。綠礬別用冷水化開。將染出物扭幹抖開。捺入綠礬水內。【看色加之】

染明茶褐

以帛十兩爲率

黃蘆【五兩半研碎】

白礬【二兩研味末】

右件黃蘆依煎蘇木法。作三次煎熬。亦將物帛先礬了。然後下顏色汁內染之。臨了時顏色煨熱。下碌礬在汁內攪勻。下物帛。常要提轉不歇。恐顏色不均。其碌礬用看顏色淺深。逐旋加入。

染荊褐

以物帛十兩爲率

荊葉【五兩】

白礬【二兩】

皂礬【少許】

右將荊葉煎作濃汁。亦先礬過物帛扭幹。方下顏色汁內。皂礬旋看顏色輕重用之。

用皂礬法

先將皂礬用冷水化開。別作一盆。將所染物帛扭幹。抖搜開。下入皂礬水盆內。提轉令勻。扭些子。看色淺深。如色淺下入顏色內提轉。染一時許。再扭些子。看如色好便扭出。若色淺。再化些皂礬入盆內將所染物帛。便下皂礬內其色必正矣。凡用皂礬。須作三次下。愼勿作一次下了。

染磚褐法

用紅茶染鐵漿軋之

染靑皂法

五倍子綠礬百藥煎秦皮

右爲末湯浸染

絡絲不亂法

木槿葉不拘多少。揉汁浸絲

洗練

洗毛衣法

如氈油污法。豬蹄爪煎湯乘熱洗。

洗竹布法

衣服惟竹布不可揉洗。揉則隨手斷裂。須是折疊聚。只用隔宿米泔浸半日。次用溫水淋。以手壓幹曬。則垢膩皆可盡。

洗焦葛法

淸水揉梅葉。洗焦葛衣經夏不脆。

又法﹟梅葉搗碎。泡湯洗衣易脫

梅蒸衣服用梅葉洗。

洗皂衣法

濃煎梔子濯之如新。

洗糨鐵力布法

擂松子肉洗。則滋潤不脆。糨時入好末茶少許。或煎麄茶鹵搭色。入香油一滴。薄糊糨之。

洗羅絹法

洗羅絹衣服。稍覺有垢膩。卽折置桶內。溫皂角湯洗之。移時頻頻反復。且浸且拍。覺垢膩出盡。卻別過溫湯又浸之又拍。不必展開。徑搭於竹竿上。候滴盡。方展開穿而晾之。不漿不熨。候幹折拍藏之。

洗彩色法

洗彩色膩衣服。膠水浸半日。然後溫湯洗之。

洗白衣法

取白菖蒲不犯鐵。用銅刀薄切曬漧搗作末。欲淨衣服。先以末於水盆內攪了。後將衣服。只可擺少時。垢膩自脫落白淨。

練絹帛法

先用釅桑灰。或豆楷等灰。或竈中柴灰。煮熟絹帛。然後用豬胰練帛之法。伺灰大滚。下帛俟沸。不住手提轉。不可過熟。過熟卽爛。不可夾生。夾生卽脆。驗絹生熟法。煮熟絹就手扭些。隨手散開。卽未熟。再煮候扭住不散爲度。

用胰法

以豬胰一具。用灰搗成餅蔭幹。如用時量帛多寡剪。用稻艸一條折作四指長條。搓湯浸帛。如無胰只用瓜蔞去皮。將滚剁碎。入湯化開。浸帛亦可。

造糨粉法

細白粟米【一斗】

朴消【四兩】皂角【三个搓作濃汁】

右先將朴消。用滚湯泡開。澄定去其沙泥。卻與皂角汁相和。先將米用沸湯泡兩三次。然後將滚湯豁在缸器內。將米投入。就將皂角汁投入攪勻。五六日便爛。依常法造。

起油法

治油污衣服並顏色書畫等物

龍骨【一兩半】

滑石【二兩】

烏魚骨【二兩】

白墡土【二兩】

右爲末糝污處。紙襯熨油污多日者。再用油抹污處熨。

洗油墨污衣

半夏烏魚骨滑石白礬【枯各等分】

右爲末油污者。油潤一宿。墨污者淡墨潤之。洗淨燈艸揩擦去。又法墨污者。嚼生杏仁旋吐旋洗。嚼粟飯亦可。

香譜

旁通圖

四和

凝香

百花

碎瓊

雲英

寶篆

淸眞

文苑【沈香二兩一錢】【壇香半兩】【箋香一分】【甘松一分】【玄參一兩】【丁皮一分】【麝香一分】

新料

【降眞半兩】

【檀香半兩】【甘松半兩】【香白芷半兩】【茅香四兩】

笑蘭【檀香三錢】

【箋香半兩】【沈香一分】【降眞半兩】【麝香一錢】【腦子一錢】【甲香半兩】

淸遠

【茅香半兩】

【生結三分】【沈香一分】【麝香一錢】【檀香半兩】

錦囊【腦子一錢】

【苓苓香半兩】【麝香一錢】【木香半兩】【檀香半兩】【藿香一分】【丁香半錢】

醒心【藿香一分】

【麝香六錢】【腦香一錢】【箋香一兩】【沈香半兩】【腦子一錢】

凝和【麝香一錢】

【丁香半兩】【檀香兩半】【甲香一錢】【結香一錢】【甘艸一分】【腦子一錢】

巳上碾爲細末。用蜜少許拌勻。如常法燒。於內惟寶篆香不用蜜。

信靈香

沈香

白檀香

降眞香

乳香【各一錢】苓苓香【八錢】大黃【二錢】

甘松【一兩】藿香【四錢】

香附子【一錢】

玄參【�錢】

白芷【八錢】

槁本【八錢】

右爲細末。煉蜜爲丸。如小指尖大。捏作餅。寒水石爲衣。

甲子日攢。丙子日碾戊子日和。庚子日丸。壬子日盛入葫蘆內。至甲子日開。先燒三餅供養

天地神祗畢。然後隨意焚之。修合忌婦人雞犬見之。

雪中春泛

東平李子新方

腦子【二分半】麝香【半錢】

白檀【二兩】

乳香【七錢】

沈香【三錢】

寒水石【三兩燒】

右件爲極細末。煉蜜並鵝梨汁和勻爲餅。就濕置寒水石末中。磁缾合收貯。

春消息

歌括云。人人盡道是江梅。半兩丁香一兩茴。更用甘松苓半兩。麝香一分。是良媒。○右爲細末。煉蜜和令得中。甆盒盛。埋地中半月可燒。

篤耨香

雪白雲香。以酒煮入桂末。和勻燒之。

雪蘭香

歌括云。十兩箋香一兩檀。楓香兩半各秤盤。更加一兩玄參末。硝蜜同和號雪蘭。

瑞云香球

龍腦【一錢】

白檀【一兩】

白芷【三兩】

茅香【一兩】

艸荳蔻【一兩去皮】

香附子【三兩】

靑木香【半兩】

丁香【一兩】

酸棗仁【一升入水研汁一碗煎成膏】

艾蒳【一兩松樹上靑衣是也】

右件爲末。以酸棗膏搜和入艾蒳。熟蜜和勻。木臼內杵。令不粘得所。丸如蓮子大。每燒一丸。煙直起三尺許。結成球子。移時不散。

蠟梅香

沈香

檀香【各三錢】丁香【六錢】

右件爲末。以麝香一字。龍腦半錢。生蜜和之。

野花香

箋香

檀香

降眞香【各分】

腦子【一字】麝香【半字】舶上丁皮【三分】

右爲細末。入炭末半兩。煉蜜和勻。久窨燒之。如�煙聚入制了甲香一字

藏春返魂梅

黃魯直方

黑角沈【半兩】

丁香【一分】

臘茶【一錢各末之】

定粉【一粒如米大卽韶粉】

麝香【一字】

白蜜【一錢置飯上蒸熟】

欝金【小者麥麩炒赤半分】

右件各爲末。先細研麝。取臘茶之半字先湯點澄淸調麝。次入沈香丁香欝金。次入余茶及定粉。共研細巧入蜜。使稀稠得所。收沙缾器中。窨月餘取燒。久窨尢佳。燒時以雲母銀葉襯之。

杏花香

附子

沈香

紫檀香

箋香

降眞香【各十兩】

甲香【二兩用灰汁水煮兩三沸淨洗】

燻陸香

篤耨香

塔乳香【各五兩】

丁香木香【各二兩】

右搗爲末。入麝香半兩。梅花腦子二錢用薔薇油細和作餅子。璢琉璃瓶盛窨地一日。

杏花香

甘松

川芎【各半兩】

麝【少許】

右爲末煉蜜拌和。丸如彈子大。安在鑪中。恰似杏花迎風燒之尢妙。

勝茉莉

沈香【一兩】

檀香

金顏香【各二錢研細】大丁香【十粒研細末】腦麝【各一錢】

右麝用冷臘茶淸三四滴研細。續入腦子同研。木犀花方開未離披者。三大盞去蒂。於淨器中研爛如泥。入前作六味。再研勻拌成餅子。或用模子脫成花樣。蜜入器中窨一月。

木犀香

采木犀未開者。以生蜜拌勻。不可蜜多。實捺入瓦器中。入地埋蔭。愈久愈奇。取出卻入乳缽研勻。拍成餅子。油紙褁收旋取燒。采花時不可犯手。剪之爲妙。

桂香

冬靑子絞汁。同桂花蒸蔭幹。入鑪燒類木犀也。

小龍涎

沈香一兩。龍腦半兩爲末。用鵝梨汁和作餅子燒之。

燻香

玉華醒醉香

采牡丹蘂。與酴醾花。淸酒拌浥潤得所。當風陰一宿。杵細搜作餅子。窨幹上用腦子。塗擦安於枕前。

拂手香

滋潤白檀三兩錯末。用蜜三錢。化湯一盞許。炒令水浸。稍覺浥濕。焙漧杵。羅極細。入水腦一兩研將阿膠一片化湯入糊入木臼中搗三五百杵。捏作餅子。或入花模子窨幹。中穿一穴。用彩綫懸胸前。

梅花衣香

苓苓甘松白檀茴香微炒各半兩。丁香一分。木香一錢同爲末。入腦麝各少許。

蜀王燻禦衣香

丁香

箋香

沈香

檀香

麝香【各一兩】甲香【三兩】

右件爲末。煉蜜濕拌之入窨月餘。

燻衣香

南劍州梅花香方

木香

檀香

甘松【各半兩】

藿香葉

牡丹皮

茆香

苓苓【各一兩】丁皮

三柰子

官桂

辛夷【各二分】

右爲麄末。以甘蔗汁拌濕紙蓋。日曬汁盡爲度。

透裏衣香

甘松

藿香

茴香

苓苓【各一兩略焙】

檀香【搗碎灑漫蒸過焙漧】丁香【各半兩】

右爲麄末。紙包近肉。或枕中放七日。入腦麝少許。

洗衣香

牡丹一兩。甘松一分搗爲細末。每洗衣最後澤水入一錢。

假薔薇面花子

甘松

苓苓香

丁香

檀香【各一兩】藿香葉【半兩】白芷

香墨

茴香【各一分】

右件爲細末。入黃丹少許。以熟蜜和拌。稀稠得所隨意脫之。腦麝爲衣與眞者無異。

貴人挹汗香

丁香【一兩】

川椒【六十粒】

右丁香爲末。以椒碎在丁香內。以絹袋盛而佩之。永絕汗气。

傅身香粉

英粉

靑木香

麻黃根

甘松

藿香

苓苓香

附子【炮各等分】

右爲末浴罷。以生絹袋藥傅身。

治香法【向宗旦雲松上寄生艸�香煙不散】

凡合香成【用不津甆合盛封以蠟紙牢固入淨地埋五寸�月餘】

凡和香【用蜜須微煉數沸不可大過仍入蘇合油若蜜一斤入油二兩同煉大妙】

凡治檀香【須�眞者剉如米粒大慢火炒�煙出紫色新气卽正】

凡藿香甘松零陵之類【須揀去枝莖晾漧揉碎揚去塵土不可用水�湯恐損香】

凡治茅香【須揀好香剉細以酒蜜水潤一夜炒令赤燥爲度】

治甲香法【須揀如龍耳者好自余小者次也取一二兩以來先用灰汁一碗煮盡後用醞肉方同好酒一盞煮盡入蜜半匙炒如金色】

煉蜜法

須是好蜜。以綿濾過。入甆罐內用油單三兩重。緊縛定。入簽內重湯煮一日。卻取出再煎數沸。出水气經年不動。

煉炭法

凡合香。用炭不拘黑白。須重燒煉過通紅。於蜜器內藏令冷。一去炭中余薪之煙。二去炭中雜穢之气。

香媒

茄子稭燒爲灰。每燒香以一錢大燃紅。次燒香灰燒存性。

香餅子

堅硬羊脛木炭三斤。杵爲末。黃丹定粉鍼砂牙硝各半兩。入炭末中拌勻。爛煮棗一升去皮核。杵炭末作餅子。或棗肉少。以煮棗汁和之。餅子大小隨意造。一枚可燒一日。

飛獐腦法

取獐腦一兩。以兩盞合之。濕紙糊口。文武火脇之。半時辰取起候冷收之。

閨閣事宜

和粉方

官粉【十兩】

蜜陀僧【一兩】

白檀【一兩】

黃連【半兩】

腦麝【各少許】

蛤粉【五兩】

輕粉【二錢】

朱砂【二錢】

金箔【五个】

鷹條【一錢】

右件爲細末和勻用

常用和粉方

好粉【一兩】

蜜陀僧【一錢】

腦麝【各少許】

白檀【一錢】

蛤粉【半兩】

輕粉【一錢】

黃連【半錢水淘置紙上干】

黃粉【二錢】

白米粉子【二錢】

右件爲細末和勻用

麝香十和粉方

官粉【一袋水飛】

朱砂【三錢】

蛤粉【白熟者水飛】

鷹條【二錢】

蜜陀僧【五錢】

檀香【五錢】

腦麝【各少許】

紫粉【少許用之】寒水石和腦麝同研

右件各爲細末和勻入腦麝。顏色似桃花爲度。

雞子粉方

雞子一个。破頂去黃。止用白。將光粉一處裝滿。入蜜陀僧半錢。紙糊頂了。再用紙渾褁。水濕之以文武火煨。候幹爲度。取出用塗面。終日不落瑩然如玉。

利汗紅粉方

滑石一斤。極白無石者。水飛過。每斤內用

心紅【三錢】

輕粉【五錢】

麝香【少許】

右件同研極細用之。其粉如肉色爲度塗身體利汗。

石灰粉方

治大人小兒。夏月疿子瘡及熱毒瘡。

蛤粉【三兩】石灰【一兩炒】甘艸【一兩爲末】

右件同和拌勻。以綿子搵撲之。

烏頭麝香油方

香油【二斤】栢油【二兩另放】訶子皮【一兩半】

沒石子【六个】

五倍子【半兩】眞膽礬【一錢】

川百藥煎【三兩】

酸橊皮【半兩】豬膽【二个另放】

旱蓮臺【半兩】

右件爲麄末。先將香油鍋內熬數沸。然後將藥末下入油內同熬。少時傾出油入罐子內。盛微溫。入栢油攪。漸入豬膽。又攪令極冷入下藥。

苓苓香

藿香葉

香白芷

甘松【各�錢】麝香【一錢】

再攪勻。用厚紙封罐口。每日早午時晚西。各攪一次仍封之。如此十日後。先晚洗頭髮淨。次早髟﹖火幹搽之不待數日。其髟﹖火黑紺。光澤香滑。永不染塵垢。更不湏再洗。用之後自見也。黃者黑。旱蓮臺諸處有之。科生一二尺髙。小花如菊。折斷有黑汁。名胡孫頭。

搽頭竹油方

每香油一斤。棗枝一根剉碎。新竹片一根截作小片。不拘多少。用荷葉四兩。入油同煎至一半。去前物加百藥煎四兩。與油再熬。入香物一二味。依法搽之。

摩風髙

黃耆

杏仁

當歸

白芍藥

白芷

甘艸

甘松

藿香

苓苓香

白檀

白附子白斂

白芨【各一兩】腦麝【半錢】

右件以淸香油三斤。浸五七日。銀石器熬黃色。用綿子濾過。入黃蠟四兩再熬成膏。柳箄子不住手攪冷。

金主綠云油方

沈香

蔓荊子

白芷

南沒石子躑躅花

生地黃

苓苓香

附子

防風

覆盆子

訶子肉

蓮子艸

芒硝

丁皮【各等】

右件等分。入捲栢三錢。洗淨曬漧。各細剉炒黑色。以寬紙袋盛入磁罐內。每用藥三錢。以淸香油半斤浸藥。厚紙封七日。每遇梳頭。淨手蘸油摩頂心。令熱入發竅不十日。禿者生發。赤者亦黑。婦人用不禿發黑如漆。已禿者旬日生發。

常用長髮藥

亂髮淨洗曬漧。以油煎令焦就鐺內細研如膏。搽頭長髮。

又法﹕凡婦人發禿。酒浸漠椒搽。發自然長。

梳頭髮不落方

側栢兩片如手大。榧子肉三个。胡桃肉二个。

右件研細。擦頭皮極驗。或浸水掠頭亦可。

塗面藥

白附子

蜜陀僧

茯苓

胡粉

香白芷

桃仁【各一兩】

右件爲細末。用乳汁臨臥調塗面上。早辰漿水洗十日效。

八白散

金國宮中洗面方

白丁香

白僵蠶

白附子

白牽牛

白茯苓

白蒺﹖﹖梨

白芷

白芨

右件八味入皂角三定去皮弦。菉豆少許。爲末常用。

洗面去瘢瘡方

天門冬【三兩】

百部【二兩】

皂角【二斤酒塗炙】

杏仁【二兩】

冬瓜子【半升】

茯苓【去皮】

大豆【十兩蒸去皮】

淸膠【四兩火炙】

土菇根【五兩】

香附子【二兩】

瓜蔞【二个】

甘艸【半斤】益智子【一斤燒灰用漿水和成丸煆過】

右件和合焙漧。搗羅爲末。早辰加澡豆末用。其瘢自去。

傅面桃花末

仲春收桃花。陰榦爲末。七月七日取烏雞血和之塗面。及身紅白鮮潔大驗。

治粉剌黑斑方

五月五日收帶根天麻。【白花者益母紫花者天麻】曬漧燒灰。卻用商陸根搗自然汁。加酸醋作一處絹絞淨。搜天麻作餅。炭火煆過收之。半年方用。入面藥尢能潤肌。

夜容膏

治靨黑﹖幹風剌面垢

白茯苓

白牽牛【頭末】黑牽牛【頭末】

白芷

玉女粉

白丁香

白斂

白芨

蜜陀僧

白檀

鷹條

右件各等分爲細末。雞淸和爲丸陰漧。每用唾津調搽面神效。

香身丸

治徧身熾气惡气及口齒气

丁香【一兩半】藿香葉

苓苓香

甘松【各三兩】香附子

白芷

當歸

桂心

梹榔

益智仁【一兩】麝香【半兩】

白荳蔻仁【二兩】

右件爲細末。煉蜜爲劑。杵千下。如桐子大。每噙化五丸。常覺口香。五日身香。十日衣香。二十日他人皆聞得香

宮內縮蓮步捷法

蕎麥稈不拘多少。燒作灰。用水淋取濃汁。如釅醋色方可。用碯砂白茯苓槁本三味等分爲細末。每用三大錢藥末用前灰汁三大碗。於砂鍋內同煎數沸。乘熱如常洗腳。淋渫至溫又添熱者。浸渫不過數次。自然柔軟易紮矣。或於腳面生小小瘡勿疑乃是毒气出耳。卻以訶子研爲細末。付之卽差。此方出於至人。神妙之甚。不可盡述。三十歲婦人亦可爲之。

金蓮穩步膏

地骨皮同紅花爛研極細。如雞眼痛處付之。成瘡者次日結掩。

取黶五灰膏

桑柴灰

柳柴灰

小灰

石灰

陳艸灰

右件五灰。用水煎濃汁入釅醋點之。凝定不散收貯。

治鍼入皮膚方

不問遠年近日。酸棗燒灰存性。溫酒送下。在上食前服。在下食後服。覺額癢卽從元入處出。

收翠花朵法

用漢椒雜茱萸盒中收貯

洗眞珠法

用乳浸一宿。次日以益母艸燒灰淋汁。入麩少許。絹袋盛珠輕手揉洗。其色鮮明如新。忌近麝香色昏暗。

洗油浸珠法

用鵝鴨糞曬漧燒灰。熱湯澄�洗。絹袋盛珠。

洗燋赤珠法

以槵子皮熱湯浸水洗。研蘿卜腌一宿。卽白淨。

退赤色珠法

芭蕉水洗。兼浸一宿。自然潔白。

洗屍气珠法

珠犯屍气者。以益母艸煎濃汁。麩炭灰揉洗潔淨。

洗象牙等物

以阿膠水。尾刷刷之。然後以水再滌。

又方﹕水煮木賊令軟掇洗。以甘艸水滌之。

又法﹕淺盆貯水。安牙物浸之。烈日中曬。須三五日候瑩白爲度。

洗玳瑁魚魷法

以肥皂挼冷水洗。淸水滌過。再用淡塩水出色妙。最忌熱水。

居家必用事類全集﹝元﹞無名氏編撰

辛集

吏學指南

習吏幼學指南序

吳郡徐元瑞序云嘗聞善爲政者。必先於治﹑欲治必明乎法明法然後審刑﹑刑明而淸民自服矣﹑所以居官必任吏﹑否則政乖。吏之於官實非小補夫吏古之胥也。史也﹑上應天文﹑曰土公之星下書史牒曰﹑刀筆之吏﹑得時行道。自古。重焉﹑秦漢以來。爲將爲相﹑立當路而據要津﹑代不乏人﹑李唐季年。得權猶甚。官曹稱軍事院吏稱。使院﹑一登首選皆以使名﹑有官大夫加﹑勛者。趙宋因仍沿其舊制政和中。始以監司諸郡﹑首吏爲孔目主押之號﹑易都副兵馬等。使之名﹑年勞及格之人﹑得授助教﹑或攝參軍而巳﹑省院臺部﹑互有正法﹑官稱旣振。吏權益輕﹑星書謂土公﹑明則吏道亨。暗則否﹑數使然也欽惟

聖朝一統天下同文﹑繇吏入官深合古法凡居是軄。可不。愛重﹑但初學之士﹑妙齡而入﹑律書要旨。未暇﹑師承。巧詆之風。燻染日著。夫讀律則法理通﹑知書則字義見致君。澤民之學。莫大乎此﹑雕人欺事之習﹑恐反陰功﹑是以不揆荒唐﹑因摘當令吏用﹑之字及古法﹑之名。首冠以歷代吏師﹑終繼於恕﹑刻車﹖丸範類成一書目曰習吏幼學指南﹑期在啟蒙﹑不敢呈諸達者。與我同志。幸母誚云﹑歲次辛丑大徳五年良月吳郡後學徐元瑞自序

吏師定律之圖

﹝天文二星﹞上帝執法官土公吏

﹝有虞氏﹞士師臯陶

﹝周﹞太傅周公旦朝鮮侯﹑箕子太保召公奭大司寇呂侯

﹝列國韓﹞公子韓非。相申不害大夫愼到○﹝魏﹞師李悝○﹝齊﹞相管仲○﹝楚﹞大夫屈平﹝鄭﹞相公孫僑大夫鄧析○﹝晉﹞相範匄大夫趙鞅○﹝秦﹞商君公孫鞅丞相李斯郎中令趙髙

﹝西漢﹞相國蕭何﹑太傅叔孫通﹑丞相張倉﹑涿郡太守鄭昌﹑丞相鼌錯中大夫董仲舒太中大夫張湯侍禦史趙昌中大夫主父女﹖匽丞相翟方進禦史馮敬丞相王嘉

﹝東漢﹞尙書陳寵﹑司徒魯恭。廷尉郭躬﹑太中大夫梁統。南郡太守馬融。大司農鄭玄郎中。令郎顗﹑泰山太守應劭侍中荀彧廷尉杜周尙書。令陳忠司徒鮑昱尙書宋登北海太守孔融

﹝魏﹞司空陳羣﹑太傅鍾繇﹑常侍劉邵

﹝蜀﹞丞相諸葛亮尙書。令法正昭文將軍伊籍﹑尙書劉巴﹑偏將軍李嚴

﹝晉﹞太傅賈充﹑太傅羊祜﹑尙書令荀勗﹑太傅鄭衝﹑當陽侯杜預明﹑法掾張斐﹑中護軍王業﹑尙書郎柳﹝車丸﹞﹑司空苟顗﹑廷尉杜友﹑騎尉成公綏﹑定科郎裴楷

﹝後晉﹞丞相李崧﹑諫議薛融

﹝後周﹞丞相範質﹑禦史張湜

﹝金﹞尙書令完顏宗幹翰林學士韓昉左相完顏守道右相鳥右論元忠平章紇石烈良弼平章唐括安禮右丞張汝弼參政梁肅參政粘割幹特勒丞相完顏襄平章張萬公左丞徒單鎰右丞完顏臣參政﹖﹖業散揆

﹝遼﹞中書令韓延徽【金前】

﹝宋﹞尙書竇儀﹑尙書張昭﹑中丞蘇正堯﹑大理卿張文﹖巾﹑讓大理正奚與﹑法直官陳光義﹑法直官馮叔向﹑翰林宋白﹑刑部侍郎許讓﹑給事中柴承務﹑翰林蘇易簡﹑律學博士傅霖﹑丞相韓琦﹑參政張方平﹑右﹖﹖業射蘇頌﹑參政蔡齊﹑丞相夏竦﹑丞相劉摯﹑三司使程琳﹑尙書孫奭﹑詳刑官賈士寧﹑翰林馮元﹑右贊善楊安國﹑著作郎趙希言﹑著作郎王珪﹑司諫公孫覺﹑尙書宋祁﹑丞相曾公亮﹑中丞王覿﹑刑部郎中杜弦﹑贛縣令施述﹑丞相呂頤浩﹑丞相虞允文﹑樞密蕭燧﹑尙書韓邈﹑刪定官李澄﹑起居郎曾炎﹑尙書單夔﹑貫冶子範遂良﹑姑蘇子劉﹖山王﹖﹖

吏稱【周曰府史胥徒今謂吏胥掾史】

吏【說文曰。治人者也謂吏之治人。心主於一故從一風俗通曰。吏者。治也。當先自正。然後正人字寶曰執法之人也】

胥【周禮曰。才智之稱曰胥。謂其有才智爲什長也。】

掾【字寶云。尊官之屬曰掾。謂分部列局之吏也。】

史【記言述事曰史。周禮注史掌書者。宰夫之職六。曰史掌官書以贊治。】

廉吏【謂淸儉不貪者。如漢朱邑等也。】

循吏【謂上順公法下順人�者。如漢張釋之等也】

良吏【謂政善寬和。人懷其惠者。如晉吳隱之等。】

能吏【漢谷永曰。拘功修職。謂之能吏。】

酷吏【謂暴刻殘忍者如漢嚴延年。唐來俊臣等也】

貪吏【謂因財喪徳者。如唐王琚等也。】

獄吏【漢路溫舒。上言秦有十失。其一尙存治獄之吏是也。】

淸白吏【漢楊震公廉。世稱淸白吏。】

刀筆吏【古者記事於簡冊謬誤者。以刀削除。故曰刀筆吏。漢蕭曹起自刀筆吏。】

刻木【漢路溫舒上書言。尙徳緩刑。川俗語曰。畫地爲牢。不可入。刻木爲吏期不對。此疾吏之辭也。又前漢藝文志曰。法家曰木者。】

吏道【漢薛宣傅曰。吏道以法令爲師。以問而知也。】

行止

孝事父母

友於兄弟

勤謹

廉潔

謙讓

循良

篤實

愼默

不犯贓濫

才能

行遣熟閒

語言辧利

通習條法

曉觧儒書

算法精明

字畫端正

六曹

吏【周禮所謂天官冢宰也】

戶【地官司徒也】

禮【春官宗伯也】

兵【夏官司馬也】

刑【秋官司寇也】

工【冬官司空也】

衙門南北之異

官府門南面【省院部寺路府州縣諸司衙門。皆向南坐北。一按延光集云。南方屬離卦。蓋離中虛則聰又南方屬火位。大明則能破暗。故表南面聰明。爲民治愚暗之事。又諸侯代天子南面而治天下之義也。】

臺門面北啟【禦史門記曰。臺門北開。取肅殺就陰之義。韋述唐兩京記曰。臺門北開。以斜劾之司。主意於殺。故門北啟以象陰殺。或曰俗傳開南門不利。大夫譚賓錄曰。隋初移都兵部尙書李圜通兼禦史大夫。欲向省便。故開北門。唐因循不攺。目今遂爲故事。唐會要載裴冕語云。臺司以紏正冤濫。有好生之徳。豈創不殺之義以入人罪乎。馮鑑以冕言爲當】

戒石銘

爾俸爾祿。民膏民脂。下民易虐。上天難欺。【漢唐以來。未嘗有之。五代時蜀主孟昹。始頒令箴於諸邑。其文曰。朕念赤子。旰食宵衣。言之令長。撫養惠綏。政存三�道在七�。驅雞爲理。畱犢爲規。寬猛得所。風俗可移。無令侵削。無使瘡痍。下民易虐。上天難欺。賦輿是切。軍國所資。朕之賞罰。固不踰時。爾俸爾祿。民膏民脂。爲民父母。莫不仁慈。勉爾爲戒。體朕深恩。凡二十四句。宋太宗刪煩取簡。摘其爾俸爾祿。民膏民脂。下民易虐。上天難欺。一十六字。頒行天下。至髙宗紹興間。復以黃庭堅所書。命州縣長吏。刻銘座右。至今官府存焉。至元癸巳。浙西廉司移治錢塘。司官大使容齋徐參政攺書其銘曰。大有昭鑑。國有明法。爾畏爾謹。以中刑罰。】

郡邑

京師【公羊傳云。京大也。師眾也。天子所都。必以眾大者也。又蔡邕獨斷曰。天子所都曰京師。】

大都【帝王世紀曰。天子所居宮曰都。又曰會。言其師眾都會之所也。】

京畿【文選注天子居千里曰京畿。】

各道【爾雅曰。一達謂之道。至唐並州郡爲道。】

路【字寶曰。通行之道曰路。宋分各道爲十八路。今以大郡爲之。】

府【蘇氏演義曰。府者聚也。言聚所在圖簿籍書之處。風俗通曰。公卿牧守。通徳之所聚也。唐始以州郡爲府。】

州【說文曰。酬也。民居相生以酬爲州。黃帝以十師爲州。】

縣【釋名曰懸也。懸於郡者。楚莊王滅陳爲縣名。自始】

鎭【安也。凡民聚爲市者曰鎭。始於宇文周代。】

鄕【釋名萬二千五百家曰鄕。又向也眾所向也。】

都【於旄注曰。下邑曰都。】

保【國語注小城曰保。】

裏【國語曰。五家爲﹝車丸﹞。十﹝車丸﹞爲裏。又曰在田曰廬。在邑曰裏。】

社【土地之主也。左傳二十五家爲社。今五十家爲社。】

城郭【管子曰。內謂之城。外謂之郭。】

村坊【唐武徳制卿保鄰里。在邑曰坊。田野曰村。】

府號

省【演義曰。省也。謂省察天下簿書之所也。始於漢至晉曰省家。】

院【裏宅也。唐始以樞密翰林之司曰院。】

臺【詩曰南山有臺。槪得賢也。說文曰。髙而觀四方曰臺。漢始以禦史府攺曰臺。唐曰憲臺。】

都省【漢以﹖﹖業射總理六尙書謂之都省】

都堂【演義曰。堂當也。謂當正向陽之屋。又曰明也。言明禮義之所也。唐制尙書省曰都堂。】

行省【分鎭方面。故爲行省。】

省堂【卽都堂之義爲系行省故曰省堂】

部【分判署書之司也。舜曰六官。秦漢以來稱六曹。後周曰六卿。隋攺曰六部。】

寺【釋名曰嗣也。治事者相繼續其內。守法度也。三代以來曰卿。北齊爲寺。】

監【領督事務之所也。周禮曰邦國立其監。王制天子使大夫爲三監。】

署【部署也。置書之所也。】

司【說文曰。臣司事於外者也。蓋後繼體人君。職在治內。故曰司者。臣子所主。職在於外。故從司。又周禮辧八職其三曰。司掌官法以治目。】

翼【輔佐武備之司曰翼猶左右護衛也。】

管寨【說文曰。市居軍壘曰營。山居木柵曰寨。】

學【傳業講習之舍也。三代曰校庠序。漢文翁始置學。】

站驛【安也。舡馬車轎之所曰站。使客傳。捨曰驛。】

倉【釋名曰藏也。藏穀物之所也。大曰倉。小曰庾。始於�唐之�。】

場【說文云。不田之地曰場。】

庫【說文云。兵車所藏曰庫金帛所藏曰帑。始自湯武。】

務【韻注專力於事曰務。】

局【分曹之司。有拘束之所也。】

所【詩曰�於公所。謂所在之方曰所也。】

衙【唐制天子居曰衙。行曰駕語林曰。近代通謂府廷爲衙也。】

廳【禮記曰聖人南面而聽天下。漢晉以來聽事。六朝始加亡。】

房【演義曰方也。室內之方正也。又防也。尙書顧命有東房西房。】

案【韻注考驗也。舉案也。】

科【字寶云。逐項分別曰科。】

官品

勛【周禮曰王功曰勛。謂輔成王業者。自上柱國以下。武騎尉以上凡一十二等謂之勛。唐百官志曰。勛官出於周齊交戰之際。本以酬戰士。其後漸及朝流也。】

爵【謂公侯伯子男也文字音義曰。爵量也。量其職盡其才也。始自伏羲氏。爵有五等。以法五行。或三等者。法三光也。唐宋自王以下。開國男以上。凡一十二等。】

職官【謂有所職掌者。】

散官【謂無執掌者。自一品至九品。凡一十八等。開府以下。榮祿大夫以上。文武並同。資徳大夫以下。將仕佐郎以上。爲文散官。龍虎衛上將軍以下進義副尉以上。爲武散官。】

大夫【白虎通曰大夫之爲言大扶扶進人者也。事始云虞書曰。天命有徳。玉服五章哉。孔安國曰。與卿同也。】

郎【良才之稱也。始於秦。】

將軍【應劭漢官儀云將軍周官也】

校尉【事始云。周官也。漢武帝。�周置司隸校尉名此始。】

官稱

牧民官【司養百姓曰牧民。蓋牧者。能守養之義。路府諸州是也。】

字民官【愛養百姓曰字民官。蓋字者撫也。表司縣撫育養民也。】

親民官【臨民之官曰親。蓋民者愛也。取愛養兆民之義也。】

守土官【晉杜預曰。土乃牧養之官。】

捕盜官【謂失盜去處。當該之官也。】

巡捕官【謂不分地面包括。巡捕之官也。】

命官【謂授一國家恩命故也。】

品官【謂已入九品正從者】

正官【謂諸司爲頭之官也。】

士官【謂治獄之官也。】

長官【謂諸司長上之官也】

官長【謂一方一所官之通稱也】

官吏【韻注受命於天曰天吏。受命於君曰。官吏】

長吏【古法文稱爲吏。武稱爲將。今之牧守通稱也。】

長貳【謂正官相副官總名也】

佐貳【謂相副協贊之官也】

幕職【漢曰。幕府卽相副以下之官也。】

吏員

省臺掾【尊官之屬自秦有之。西漢曰掾史。東漢曰掾屬。今曰省臺掾】

令史【掌法贊治記言述事者。周副府史秦曰令史。】

書吏【五代時藩鎭始設。】

司吏【職掌曰司。治人曰吏。周禮曰。掌官法以治民者。宋曰手分。金曰司吏】

知房【分掌六曹之稱。】

本把【掌持案牘之稱。】

譯吏【通四方之言者。周曰象胥。後魏曰譯令史。金曰譯史。】

知管【謂主轄綱領之稱。】

攢典【會計數目之吏也。漢曰倉庫吏金宋曰攢典。】

吏人【謂請俸掌管文書者。】

人吏【謂無俸貼書之吏】

公吏【謂公人吏人之通稱也】

公人【謂倉庫秤搯諸司祗候公使禁卒之類】

統屬

百司【謂上自省下至庫務之通稱也。】

有司【謂守土親民之司也。語云。出納之吝謂之有司】

監司【漢制左雄傳曰監司。項背相望。又晉徐邈與範寧�曰擇公方之人。以爲監司。則淸濁能否。與事爲明矣。】

職司【宋制監司而稱職司按隋蘇威曰。臣非職司。唐陸贄曰是以職司之內無成功。其名始於隋�】

上司【管轄本所者謂之上司。言尊崇也。】

子司【部內統屬之所謂之子司猶父子相承也。】

合屬官司【謂隨路所轄府州縣也。】

所屬官司【謂本身元附籍貫官司也】

所轄官司【卽子司謂上臨下也】

監臨【統攝案驗謂之監臨又以尊適卑也】

主守【躬親保典謂之主守𨿽職非統攝臨時監主亦是】

主典【謂主行文案之人也。】

屬部【統屬之謂屬。本部之謂部屬者兼官吏士庶而言。部者止於吏卒。】

除授

遷除【攺任曰遷拜官曰除】

遙授【不釐公務之官也俗云虛職。】

兼權【並管別職曰兼。時暫攝行曰權。】

攝行【權職曰攝。蒞職曰行。】

成考【蒞事有成也。虞舜三載考績。】

致仕【白虎通曰。臣以執事趨走爲職。七十陽道絕。耳目不聰明故致其事於君也。】

品秩【官分等別。曰品職有次序。曰秩】

淸要【職慢位顯曰淸。職緊位顯曰要】

稱職【謂勝其任也。】

躐等【謂不循資格驟遷者。】

起復【謂喪制未終。勉其任用也。】

舉畱【謂善政異績。軍民相愛乞畱再任者】

世賞

承襲【相繼曰承。相因曰襲。】

襲封【謂世代受此官也。如孔子之後。衍聖公是也。】

蔭補【謂籍親屬蔭補得官者。】

封贈【生曰封。死曰贈】

質子【謂以子結信。今曰�魯花也。】

儤使【謂給事於官者也】

廩給

俸祿【錢帛曰俸。米粟曰祿。】

職田【孟子曰卿以下必有圭田。隋開皇間始曰職田】

考功

殿最【漢書音義曰下功曰殿。上功曰最。有二十七等】

褒貶【推美曰褒遠謫曰貶。】

優劣【居上曰優。居下曰劣。】

黜陟【退而不任曰黜。登而上進曰陟。書曰黜陟幽明。】

政事

國政【秉國之權也昔湯任伊尹以國政】

治政【以理化俗曰治。以法正民曰政】

徳政【利澤施民者】

仁政【受人利物者】

善政【不嚴而治民懷其惠者】

公政【處事無私者】

寬政【明而仁恕者】

急政【執事刻急如鷹擊毛者】

酷政【殘虐慘暴者】

苛政【處事繁細如艸而急者】

蠹政【害於常法者】

獘政【謂敗惡也】

譎政【詭詐無恥者】

墨政【左傳曰貪以敗官爲墨貪則暗污謂不潔白也】

教化【以道業誨人曰教。躬行於上風�以下曰化】

風化【王者政教曰風。以徳移民曰化】

巡按【古者天子四季巡狩郡國。後因漢髙帝遊雲夢之後。漸廢巡狩述職之制。故遣使以代之。今肅政廉訪司每歲分司各路巡按卽循此義也】

風聞【通典曰古禦史臺不受訴訟有通辭狀者卽於臺門外侯禦史禦史徑往門外收采知可彈者略其姓名皆名風聞訪知也】

五事

戶口增【謂生齒之最。民籍增益。進丁入老。批注收落不失。其實若有流離而能招誘復業者】

田野辟【謂勸課之最農桑墾殖。水利興修者】

詞訟簡【謂治事之最聽斷詳明。訟無停畱。獄無冤滯者。】

盜賊息【謂撫養之最。屏除姦盜人獲安居者。】

賦役平【謂理財之最。取辦有法。催科不擾者】

戶計

儒【說文曰柔也司馬相如傳注有道術皆曰儒】

釋【髙僧傳出家從師命氏佛曰釋迦摩尼故僧曰釋。】

僧【說文曰浮屠道人也大藏一覽男曰僧漢始】

尼【一覽曰女曰尼漢明帝時婦女潘氏出家爲尼】

道【瑯書經曰人行大道曰道士黃帝內傳有道士行禮之文】

女冠【升玄經云。女冠女道士也】

五戒【凡出家者必受五戒謂一不殺生。二不偸盜。三不邪淫。四不妄語。五不飲酒此爲五戒也。】

士農【通古今辦不然曰士辟土塡谷曰農】

工商【作巧成器曰工。通財鬻貨曰商】

醫【療人病者曰醫。說文曰巫彭初作醫。】

卜【元命包曰古司怪主卜伏義時有之今曰陰陽戶】

商賈【通四方之物曰商居賣求利曰賈又曰行賣曰商。坐販曰賈】

稱民【蔡邕獨斷曰。天子曰兆稱諸侯曰萬民。今之令長。古之諸侯百乘之家曰百姓。百乘之家子男之國也。三代之時。巳稱之也】

怯憐戶【謂自家人也】

土著戶【通鑑注言著土地而有常居不隨畜牧移徙也】

耆老【古曰父老漢髙帝入關。與奉父老約法三章】

軍【周禮五師爲軍。周制天子六軍。諸侯大國三軍說文曰。隸人給事者。歷代僉募之法不同】

儀制

制可【史記曰。下有司曰制。天子答之曰。可】

詔【○釋名曰照也。謂人愚暗不見其事以此示之使昭然也始於秦】

赦【天子寬恕之命。與民更始也。始於舜】

宣【天子親賜誥命也故無押字以寶爲信始於唐】

勑牒【天子制命也。周官六典王言之制有七。曰勑牒。例令省授。爲系上言。故用黃紙。宰相押字】

表【釋名曰。下言於上曰表。謂思之於內表之於外也。漢制】

奏【謂進言於君者。釋名曰。鄒也。鄒狹小之言也】

箋【說文曰。衣識書也。漢制】

啟【謂通達其意也。漢制】

旨判【立意於內發言於外曰旨剖決是非著於案牘曰判】

聖【唐陸贄曰。與天地合徳曰聖】

懿【漢蔡邕曰。溫柔聖善曰懿】

令【獨斷曰。奉而行之曰令】

鈞【掌承萬機之重曰鈞。詩云。尹氏太師。雒周之氐。秉國之鈞。四方是雒】

臺【星應三公曰。臺漢制】

尊【位髙可貴曰尊】

裁【酌量制度曰。�始於晚唐】

言語【直言曰言。論難曰語發端曰言。答述曰語】

處分【通鑑注云。區處曰處。分別曰分。又處者至也定也。分者所當然也】

諸此【謂欽此奉此之類】

欽【字寶曰。心不敢慢曰欽。謂致恭也】

敬【字寶曰。心不敢忽曰敬。謂致誠也】

奉【遵依上命也】

承【受納其事也】

蒙【�戴上意也】

準【法則也均平也】

據【謂依憑也】

得【事有所獲也】

璽章【天子曰璽諸侯曰章】

禦寶【釋名曰。印信也。古者尊率共之。秦漢以來。天子曰璽。諸侯曰印。唐開元中攺璽曰禦寶】

印信【刻木爲驗曰印。釋名曰信。也所以封物爲信驗。漢制。三公以下有金銀銅三等之印】

長條印【通典曰。止齊有督攝萬機長印。以木爲之。惟以印縫。其原始此】

木朱印【宋祥符中詔寺觀及士庶之家所用私記。並方一寸。雕木爲文。不得私鑄】

公式

札付【演義曰。櫛也。以木爲牒簡箋之屬。又剌著爲書曰札。以文相與曰付。猶卑賜也】

咨【左傳曰。訪問於善曰咨】

符【說文曰。符者信也。契合也。符之爲言扶也。�相扶合而不差也。所以輔信於四方。猶命令也。唐制】

關【唐制。諸司�質問曰關。謂開通其事也。】

指揮【示意曰指。戒敕曰揮。猶以指披斥事務也。】

牒【韻注書版曰牒。又札寫書也。古者訴狀稱訟牒。蓋非特官文字之稱耳】

咨申【謀於下訪於上者】

咨呈【卽咨申意耳】

申【伸也明也。謂所告諄切】

文解【謂發明事端申呈之異名】

付子【謂以文相與頒行之�也】

付身【謂給授其文也】

批貼【批示也貼券也帛書耳】

呈【謂布意達於尊者。又陳示其狀也】

引【漢志曰引者信也。蓋取信之文也】

移文【謂公文往來也。昔者北山移文。原恐此始】

公文【謂官遣文字。故曰公文】

海行【謂公事天下皆可以奉行者。故曰海行】

生熟事【宋眞宗尹開封日置判官推官。以獄訟刑名爲生事。戶口財賦爲熟事。其名始此】

發端

上天眷命【傳曰尊而君之則稱皇天。書曰皇天眷命。奄有四海。爲天下君。欽惟聖朝受天明命。肇造區夏。故曰上天眷命詔赦之首。表而出之。】

長生天气力裏【長生天者。謂天道久遠之�气力者大也。裏者內也。欽惟聖朝。荷天地之洪禧奄有萬邦。薄海內外。悉皆臣屬。故曰長生天气力裏。舊曰上頭天底气力裏或曰上天气力裏】

大福蔭護助裏【大福者百順之名也。蔭者。庇也。護助者。擁禦贊成也。欲惟○聖朝承列聖之丕祚。混一區宇歷古所無。福庇禁。黎元。咸遂生樂。故曰大福蔭護助裏。】

斡魯朵裏【車駕行在之所。金帳之內也。】

會驗【謂事應證條而行者】

照得【謂明述元因者】

契勘【謂事應推驗而行者】

勘會【謂事應檢察而行者】

看詳【謂審視辭理善爲處決者】

拖詳【謂牽照案牘。評論始末也。】

披詳【謂博覽其義而處決者】

參詳【謂子細尋究也】

相度【謂詳審事理而議也】

結句

照詳【謂義明於前乞加裁決也】

照驗【謂證明其事也】

謹牒【謂敬列其文於前也】

故牒【顏師古曰。故者。謂通其指義也。】

主者施行【東漢順帝時天旱。尙書﹖﹖業射�瓊言得失。帝以其奏屬主者施行。】

符到奉行【唐總章中裴行儉等。定銓注之法。令。主者受旨奉行。各給以符】

階銜【釋名曰。梯級也。官有尊卑。以此定位也。】

狀詞

狀【演義曰貌也以貌寫情於紙墨也】

執狀【待以備用也】

取狀【謂采彼情理也】

送狀【予奪於此。從彼施行也】

責狀【謂一一具說也漢曰。簿責】

告狀【謂述其情而訴於上也】

單狀【簡略之義】

到狀【謂引用入官也】

招伏【招猶昭也。伏隱也。湯誥曰。罪人黜伏。注云。桀知其罪。退伏速屏。顏師古曰。伏罪。謂舊罪陰伏未發者也。今之招伏。蓋彰明其罪也。】

準伏【謂心願無爭也】

承伏【謂甘當其責也】

服辯【服者降服也辯者判也。舜舉四罪而天下咸服。謂服其用刑之當也。今之服辯。蓋使犯人家屬。知其犯服其罪也】

甘結【所願曰甘。合從曰結。謂心肯也。】

詞因【說文曰。意內言外曰。詞。事情所由曰因。】

分析【謂開理其事。如破木也五代將軍冠彥卿殺人。梁帝命其分析】

依準【謂從其所欲也】

依應【謂諾所行也】

冊籍

案牘【考察文驗曰案。書字之板曰牘】

卷宗【事始所出謂之卷宗。宋曰案祖】

案沓【謂文卷重重也】

公案【謂公事始末也】

文卷【謂聯編捲舒也】

文案【卽文卷也】

簿【簿書也記事之冊。可以疏密也。】

籍【謂書之總名也】

文冊【古之簡牘。今之薄籍也】

帳目【謂攢其故也】

葉子【匭數之文。如枝葉之片片也。始自於唐】

案驗【謂但經印押堪爲憑據者】

簽表【謂判語簽貼也。五代範質爲相。恐臨文有悞。立此書判】

文字【依類相形曰文。形聲相合曰字。】

文書【謂著於竹帛者】

公事【無私曰公。有所作爲曰事】

起數【公事發端曰起。人物多寡曰數】

各件【舉物之爲各。分事之爲件】

欵項【別其衷曲。分類事端也】

檢【說文曰。書署也。三蒼解�云。檢法度也。爾雅釋云。檢模範也。春明退朝。錄三司公文曰檢。】

抹子【簡節切要之文便於塗抹也】

貼說【刪煩取要以備呈覆也】

似本【摹體其文也】

截白【整齊潔淨之名】

事目【謂事之提綱也。取綱目。條目。節目之類】

畫一【漢書。蕭何爲法講若畫一言整齊也】

云云【漢汲�傳。吾欲云云。顏師古曰。猶言如此如此也】

牓據

牓【書題揭示曰榜。漢曰標牓猶稱揚也】

鏤牓【謂刻文徧示也】

板牓【謂昭示於人也】

手牓【謂片著示人也】

曉示【謂明論其事與眾共知者】

告示【謂預報通知者】

解由【考滿職除曰解。歷其殿�曰由。】

憑由【謂敍其事因也】

公憑【謂官給憑驗也】

文契【謂立約結信又刻也。刻識其數也。尙書注以書契約其事】

鈔書【取也。謂官取其物給與照驗也】

勘合【卽古之符契也】

署事

判署【判謂掌判之官。署謂同署官吏】

押字【古者書名。破眞從艸。便於書記。難以模仿。唐韋陟始以押字爲記】

議【謀之於襄曰議。黃帝有明堂之議。宜其始】

擬【謂揣度已定也。易曰。擬之而後言】

照【謂具見始末也】

行【謂事必爲理也】

會議【謂通眾商確也】

集議【謂諸同共籌也】

公議【公同共議】

僉議【謂咸共定議也。書傳曰。議皆言眾人舉之也】

完議【謂一同聚議也】

聚會【眾共曰聚峕見曰會】

聚齊【謂同集一處也】

會集【謂諸司咸聚也】

會合【謂相期而偶也】

當該【承管曰當。事能詳細曰該】

假暇【喪病告根曰假。謂借勾當月日也。節朔旬休曰暇。謂公務空閒日也】

回避【謂事有嫌礙應當自返者。漢蓋寬饒剌舉無所回避】

妨嫌【行則有礙曰妨。不平於心曰嫌。】

宣諭【謂宣布教政也】

曉諭【謂明白開示也】

省諭【謂以言教戒也】

省會【謂此言彼解也。漢張良以兵書示人不省。惟髙帝省也】

定奪【謂取決事務之義。左傳曰。一予一奪。猶收放也】

講究【謂發明義理深求終始也】

更張【漢書譬之琴瑟不調。甚者必解而更張之】

禮儀

聖節【唐太宗以前有宴而無節。至明皇始曰千秋節。歷代節名不同】

賀正【通典曰。漢髙祖定秦以十月爲歲。首十年長樂宮成制。羣臣朝賀。儀其名自此始】

賀冬【漢雜事曰。冬至陽生君。道長故賀也】

朔望【廣州記尉陀立朝臺。朔望升拜。名此始也】

萬歲【大雅云。虎拜稽首。天子萬歲始於戰國以來。臣下對君慶賀呼曰。萬歲】

山呼【漢武登中嶽山。吏卒呼萬歲者三。所以號山呼也】

鞠躬【曲禮曰。身屈曰鞠。蓋躬圭象人。鞠躬形又恭敬也。】

舞蹈【以手曰舞。以足曰蹈。】

扣頭【卽稽顙也】

習儀【學制禮也。謂凡有大典禮必預先。習義也】

失儀【謂行禮之所。言辭宣雜坐立不正。不依儀式也】

詳恕

哀矜【謂憫念也】

欽卹【書云欽哉欽哉。惟刑之卹哉。猶憂念也】

寬宥【謂放免也】

原宥【謂恕免也】

姑且【謂苟且得安也】

原情【謂推其所犯也】

詳酌【謂論量也】

明降【謂取上裁決也】

矜免【憐情原罪也】

憫卹【謂乞憐念也】

詳察【詳審也。察知也。唐�元間遣使詳察州縣也】

詳情【謂參議其事也】

精詳【謂乞加究心議擬也】

可否【謂所見是與不是也】

長便【謂久有利益也】

順便【謂從而有益也】

便益【謂官民兩利也】

快便【謂簡捷可行也】

優卹【謂憐憫也】

寬恕【卽寬宥也】

寬貸【謂乞容緩也。吳孫權欲伐劉璋。劉備遣使乞加寬貸】

救災

賑給【謂官司將物斛給散與民。而不收價者】

賑糶【謂饑年將糧減價糶與缺食人戶者】

賑濟【賙救其急也。謂包括給糴三事。以致借貸減放展閣之類。皆通用也】

賑借【謂民饑官借以糧不取利息。候成熟依數還官者。今曰抵斗還官者是也】

存卹【謂常加賑念也。杜預曰。存卹憂患也】

養濟【養謂養育濟謂賑救】

三宥

不識【謂愚民不審誤傷殺於人者】

過失【謂耳目所不及。思慮所不到。而悞中人者】

遺忘【謂法禁之所。偶有所犯者】

三赦

老耄【謂年老而昏耄者】

幼疾【謂年少微弱及三疾者】

惷愚【謂癡騃不曉者】

五戒

誓【周禮注用之於軍旅以言析也】

誥【用之於會同以言告也】

禁【用諸田役正使勿爲也】

紏【用諸國紏察其有犯也】

憲【用諸都鄙表而縣之在憲刑也】

三典【周大司寇職掌以佐王刑邦國誥四方】

輕典【新建之國未習於�故用輕典】

中典【平定之國巳�於�故用中典】

重典【暴亂之國不率於教故用重典】

三罪

公罪【緣公事致罪而無私曲者】

私罪【不緣公事私自犯者。若𨿽緣公事意涉阿曲者亦是】

贓罪【犯贓濫致罪者】

五紏

野刑【周禮注上功紏力以成功爲上以不致力爲紏察】

軍刑【上命紏守以用命爲上以不死守爲紏察】

鄕刑【上徳紏孝以成徳爲上以不致孝爲紏察】

官刑【上能紏職以賢能爲上以不稱職爲紏察】

國刑【上願紏暴以謹願爲上以不致恭爲紏察】

五禁

宮禁【周禮注王官之門有符籍禁】

官禁【官府有無故擅入之禁】

國禁【謂城中之禁也】

野禁【郊野田律之禁】

軍禁【謂軍旅有夜行之禁】

八議【卽周之八辟也禮云八辟麗邦法附刑罰】

議親【王者宗室有犯刑法則議其罪】

議故【謂議王之故舊罪也】

議賢【謂議有徳者罪也】

議能【謂議有才者罪也】

議功【謂議有功勛者罪也】

議貴【謂議有爵位者罪也】

議勤【謂議勤勞王事者罪也】

議賓【謂議承先代之後爲國賓者罪也】

五科

﹝律﹞【釋名曰累也。累人心使不得放肆也唐刑法志曰。人之爲惡。入於罪戾。一斷臣律始臯陶造隋定爲十二章】

名例【主物之謂名。統凡之謂例】

衛禁【謂天子作屯衛以申警。設關禁以防姦也】

職制【謂設官置職必以法度守之也】

戶婚【戶籍生�之總婚爲禮俗之本】

廏庫【廏蕃畜產庫捨器獘爲之防限。以謹國用也】

擅興【謂興戎動眾大事。人臣理不得。專以此防之也】

賊盜【禁防姦宄長善絕惡】

鬭訟【兩怒相犯曰鬭。兩辭相勝曰訟】

詐僞【謂詐以譎正。僞以冒眞也】

雜律【﹝米矞﹞羣篇之遺摭諸罪之目】

捕亡【亡捕不系。罪惡浸長。建此捕亡。以絕�階】

斷獄【此篇設諸律者。誠欲罰直其罪。人得眞情也】

﹝令﹞【唐刑法志曰。禁於未然曰令。尊卑貴賤之等級。國家之制度也。釋名曰領也。�領之使不得相犯。宋三十七章金二十九章】

官品職員

祠令戶令學令選舉封爵

封贈宮衛軍防公式祿令

儀制衣服倉庫廏牧田令

賦役關市捕亡賞令醫疾

假寧獄官雜令釋道營繕

河防服制

﹝格﹞【唐刑法志曰設於此而逆於彼曰格百官有司之所常行者也其章十】

公規【謂官府常守之制也】

選格【謂銓量人才之限也】

治民【謂撫養兆民平理訴訟也】

理財【謂關防錢谷主平物價也】

賦役【謂徵催錢糧均當差役也】

課程【謂整治塩酒曲稅之類也】

倉庫【謂謹於出納收貯如法也】

造作【謂董督工程確其物料也】

防盜【謂禁弭姦宄也】

察獄【謂推鞠囚徒也】

﹝式﹞【唐刑法志曰。設於此而使彼效之謂之式。諸司常守之法也。宋有二十一章。金有六部式。卽今之公文式也】

﹝勑﹞【唐刑法志曰。治於已然謂之勑。宋曰申明。金曰勑條。凡律令闕文者。條陳奏裁定爲永格】

八例【謂以準皆呼其及卽若也】

以【罪同眞犯謂之以。凡稱以者。悉同其法而科之。假如不枉法。二十貫以上三十貫以下解見任別行求敍其風憲之官於任所並巡按去處。因而受人獻賀財物。以贓論。故與眞犯同】

準【止準其罪謂之�凡稱準者止同以贓計錢爲罪假如官吏毋得指充敵爲名取要一切撒花拜見禮物如違並準贓論故曰止準其贓定罪不在除名陪贓之例】

皆【罪無首從謂之皆凡稱皆者不以造意隨從人數多寡皆一等科斷也假如彊盜殺人罪無首從並皆處死者是也】

各【各主其事謂之各凡稱各者彼此各主其事而巳假如和誘人口者各斷一百以下蓋爲買主賣主各主其事同科此罪也】

其【反於先�謂之其夫犯罪之人或先有事而後無事或先是而後非文意相違而不相通曲直相背而不相入若此之類故稱其以別之假如僞造寶鈔但是同情並合�死其買�分使者斷百以下是也】

及【事情連後謂之及事陳於前義終於後連言數事而總之以一若此類者故稱及以明之假如結攬稅石及自願令結攬與官司者並斷按打其罪戾是也】

卽【卽謂條𨿽同而首別陳蓋謂文盡而後生意盡而復明也假如見血爲傷非手足者其餘皆爲他物卽兵不用刃亦�所謂條𨿽相因事則別陳也】

若【若者文𨿽殊而會止意蓋因其所陳之事而廣之以盡立法之意也變此言彼而未離乎此捨內言外而未離乎內假如私宰牛馬正犯人決杖一白仍徵�二十五兩充賞若牛馬不堪爲用者依上申官辧驗烙印開剝若禁月內宰殺者並合一體斷罰所謂文𨿽殊而會上意也】

較名【明其用法字義也西晉明法掾張斐撰有二十等焉】

故【知而犯之謂之故假如知畜牲能蹋嚙人不幖�羈絆而故放令傷殺人者是也】

非【不知而犯謂之非。假如主司公事失錯原情不涉於私是意以爲�而非故也】

謾【違忠欺詐謂之慢。假如密有徵討而告賊消息是違忠也。又如知而隱欺及有所求避之類。不以實告者是欺詐也】

詐【背信藏巧謂之許�如知津河深濘橋船朽敗而詐云津河平淺橋船牢固是背信也又如犯禁者不知有罪教令人悞相墜陷是藏其巧詐也】

不敬【虧神廢節謂之不敬假如盜大祀神禦之物者見虧損於神也又如對捍制使而無人臣之禮者是廢臣節故爲不敬也】

鬭【兩訟相趨謂之鬭。且如相爭爲鬭相擊爲驅兩相忿爭因而驅傷者是名兩訟相趨也】

戲【兩和相害謂之戲。假如以力共戲終𨿽至死和而不相嗔恨而致死者是和而相害也】

賊【無變斬擊謂之賊。假如謀殺人者謂二人以上同心計謀潛行屠戮者書云殺人曰賊是無�斬擊乃賊害也】

過失【不意悞犯謂之過失。假如有人於幽辟去處耳不聞人聲。目不見人出入。因於本處投磚瓦及彈射因而傷於人者是名不意悞犯也】

不道【逆節絕理謂之不道。假如造畜蠱毒。邪見左道。是逆其正節也。又如殺一家三人及攴解人是棄絕人理此等有乖正道並不爲道也】

惡逆【�上僣貴謂之惡逆。假如驅擊父祖者是淩上也。又如臣下將圖逆節而有謀君之心。是僣貴也】

戕【將害未發謂之戕。戕者殘也謂人巳懷惡心欲圖損害是爲殘賊也】

造意【唱首先言謂之造意假如數人同犯一事斂財共與先用意謀斂者爲首其餘爲從是唱首先言爲造意也】

謀【二人以上謂之謀。稱謀者二人以上同心葉謀也若謀狀彰明𨿽一人同二人之法】

率【制眾建議謂之率。假如勢要之人獨建計謀妄托名目斂眾人之物或饋與人或自入巳之類是名制眾建議率斂也】

彊【不和謂之彊。假如恐喝詐欺及以威若力或與人藥酒使其狂亂取財者並爲取與不和故名彊也】

略【攻惡謂之略。假如略人者謂設方略而取之是攻行凶惡之事而謂之略也】

羣【三人以上謂之羣假如稱眾者三人以上始成羣眾也】

盜【取非其物謂之盜。假如公取竊用皆爲盜此謂皆是取非其財故曰盜也】

贓【財利謂之贓。假如以私財物畜產之類貿易官物者合計所得之利以贓論罪戾也】

字類【謂依同加減如止聽從仍並論坐也】

依【照其正犯謂之依。凡稱依者謂所犯照其正犯科斷也假如諸客販塩自變量外夾帶及引不隨行者依私塩法科罪是也】

同【比類眞犯謂之同凡稱同者謂所犯與眞犯相類也假如劫墓賊人巳發墳冢者同竊盜開棺槨者同彊盜殘毀屍首者同傷人是也】

加【罪就重次謂之加。凡稱加者謂於本罪之上增加其罪也謂如紏彈衙門官吏犯贓比之有司官吏加一等是也】

減【罪就輕次謂之減。凡稱減謂比之正犯減等得罪也假如犯私塩者科徒三年決杖七十財產一半沒官決訖發下塩同帶鐐居役犯界塩貨減罪一等是也】

如【義明於後謂之如。凡稱如者謂前意𨿽舉而收結其事於後也假如投下並諸色戶計遇有形名詞訟從本。處達魯花赤管民官約會本管官斷遣如約會不至就便斷遣是也】

止【無所加及謂之止。凡稱止者謂坐罪止此不可復加於他人也假如犯界酒一十瓶以下追罰鈔二十兩決二十以下一十瓶以上追罰鈔四十兩決四十以下酒𨿽多罪止杖六十罰鈔五十兩是也】

聽【從人所欲謂之聽假如典賣田宅欺昧親鄰𨿽遇百日亦聽依價收贖又云婦人夫亡服闋守志並欲歸宗者聽其舅姑不得一面攺嫁者是也】

從【酌情就罪謂之從。凡稱從者驗所犯輕重就得其罪也假如諸造作官物工畢之日其元給物料𨿽經覆實而但有所餘者須限十日呈解還官限外不納從隱盜官錢法科是也】

仍【罪應頻坐謂之仍。凡稱仍者謂本罪之外應須頻坐者假如僞造寶鈔者死。首告者賞銀五錠仍給犯人家產故曰罪應頻坐也】

並【情無輕重謂之並稱者。謂不分彼此首從輕重皆合得罪也假如諸差科皆用印押公文其口傳言語科斂者不得應副違者所取𨿽公並須治罪是也】

論【理爲正罪謂之論。凡稱論者謂因有所犯理成正罪也假如各處遇納秋糧縣官並不得拘畱糧米以點綱爲名取斂錢物違者計贓論罪是也】

坐【罪有相連謂之坐。如家人共犯罪坐尊長是也】

十惡

謀反【謂謀危社稷也】

謀大逆【謂謀宗廟山陵及宮闕】

謀叛【謂謀背國從僞】

惡逆【驅及謀殺父母兄弟之類】

不道【驅非死罪三人及支解蠱毒魘魅】

大不敬【盜悞禦物無君臣之禮】

不孝【驅詈祖父母父母之類】

不睦【謀殺及賣緦麻以一親等】

不義【殺本屬官長受業師長】

內亂【姦小功以上親父祖妾】

七殺

謀【二人對議】

故【知而犯之】

劫【威力彊取】

鬭【兩怒相犯】

誤【出於非意】

戲【兩和相害】

過失【不意悞犯】

六贓

以彊盜【比同彊也】

以盜論【比同竊也】

以枉法【比同枉法】

不枉法【受有罪人錢判斷不曲者】

受所監臨財物【監臨之官不因公事受所監臨財物者】

坐贓【非監臨主司因事受財者】

六色

眞彊盜【謂以威若力】

眞竊盜【謂潛形隱面】

眞枉法【謂曲法受財】

準盜論【謂準爲盜論】

恐喝【謂告訴取財】

詐欺【詭詐曰詐誣罔曰欺】

五流【書云。五流有宅。五宅三居。】

加役流【髠發而配役者】

反逆緣坐流【反逆之人罪及親口】

不孝流【聞喪不哀詈繼慈母之類得流者】

子孫過失流【不意悞犯尊長得流者】

會赦猶流【謂身𨿽會赦猶得流者】

五宅【下音吒是五種獄器謂桎一梏二拲三也】

三居【謂流之三服也凡去邦畿四千里曰夷服。又五百里曰鎭服。又五百里曰蕃服。皆流放於遠地以居之也】

三度【謂度關三等也】

越度【謂關不由門津不由濟者】

私度【謂由門攺濟而無過所者】

冒度【謂𨿽有過所而冒人名者】

贓私

﹝取受﹞【因事受財謂之取受。曲禮曰臨財�苟得。蓋恐傷其廉節而玷其行故�法以制之也】

﹝論贓﹞【納賄曰論孟子曰可以取可以無取取傷廉。可以與。可以無與與傷惠則古人不獨戒其非義而取也至於以財物與人者亦必求其義焉𨿽然非意取之而與財之人又有情非故犯可矜者名有數等開列於後】

彼此俱罪【謂取與不應者假如枉法不枉法及受所監臨財物並坐贓者取與旣各得罪其贓並合沒官】

取與不和【謂恐嚇詐取乞索率斂之類。本非有意他求其財並合給主】

行求【謂凡是公事。各依正理。輒有請求。情涉規避。其贓並合沒官】

盜賊【不以彊竊但系官物者還官私物還主若無主仍沒官】

倍贓【謂盜一而取二也】

犯禁【謂如應禁兵器禁書寶印之類及私家違制並榷貨之物俱名犯禁並合沒官】

生產蕃息【謂婢生子馬生駒之類】

轉易他物【謂本贓是��易得馬之類】

興生出舉【謂以財出舉而得利潤者】

饋遺【以食餉人曰饋以物贈人曰遺】

闌遺【闌遮也路有遺物官遮止之伺主至而給與否則舉沒於官】

賄賂【送財曰賄。受遺曰賂。又曰苞苴並行晉瑯邪王道子交通請托賄賂公行】

貨賄【金玉曰貨布帛曰賄】

關節【漫錄曰下之所以通欵曲於上者曰關節又唐摭言云造請權要謂之關節漢曰關說】

受賕【謂曲法致賂也】

過度【與人過財也方言謂之涉濟猶舟舡涉濟其事得遂也】

贓濫【納賄曰贓猥雜曰濫】

泛濫【非理生事也猶水之延漫浮徧溝瀆也】

踰濫【謂非理污淫也】

私濫【謂不公而錯雜也】

侵漁【謂妄取民財也漢宣紀小吏俸祿薄欲無侵漁百姓難矣】

漁奪【譬漁獵設网而奪民財也漢景紀漁奪百姓】

蠶食【漢宣傳豪彊大姓蠶食無饜師古曰猶蠶食葉也】

髒污【謂贓染也】

狼藉【多受贓賄者謂之姦贓狼藉演義曰物雜亂貌言狼起臥遊戲多藉其艸而皆縱橫穢亂也】

請求【凡是公事各依正理輒有所求規爲曲法謂之請求】

請托【謂以事平求也】

奏裁【謂犯贓之人必須聞上取旨之奏決者】

當免【謂以官當罪也】

除名【謂官除其品職吏名其所役與民一體也】

勒停【謂住其職役不許勾當也】

罷役【謂吏有所次者】

罷職【謂官有所職掌者】

不敍【謂旣犯贓私職役巳罷𨿽有前資再不敍用也】

革罷【革變也罷休也謂本非官設人員革除不用也】

濫設【官吏公使人等在�各有員數而或署置過限是名濫設】

首過

﹝回首﹞【過而不攺斯成過矣有昝自陳名之曰首】

自首【謂事未發而先陳者漢曰首服謂自陳其罪而服也五代曰自首謂服其過也】

出首【謂事將輕露未經取問而出者】

代首【謂遣人代名而首者】

不準首【謂如姦盜傷人越關之類及於物不可備賞並先巳事發者】

悔過【謂昔非今是也伊尹放太甲於諸相悔過自責反善】

攺過【卽悔過也】

悛攺【去惡從善也又悛者正。過也左傳曰內外以悛】

攺正【過而能攺。錯而能正。名曰攺正。謂以嫡爲庶。以庶爲嫡。以奴爲子。以良爲賤。違律爲婚。私入僧道。詐免。徭役。及增減年紀。侵隱田園脫漏戶口。公事失錯。私罪枉被愆犯者。𨿽會恩並合攺正。】

敍復【述其衷曲曰敍挽回原職曰復】

法例

刑法【刑者罰也例者成也刑是法罰之刑下例是例體之例言刑罰之法加之例體也如人之成就容貌容貌一成之後若以刀鋸鑿之斷者不可續死者不可生也○法者。國家所以布大信於天下者也。司馬公曰。國保於民。民保於信非信無以使民。非民無以守國。】

典刑【國法也商太甲顚覆典刑】

刑罰【太公受封於齊曰王者使臣非爵祿則刑法也】

三尺法【漢杜周傳不循三尺法孟康曰古者以三尺竹簡書法律於上所謂竹刑也】

條例【字寶云一律相比也以此類攀引決事也】

斷例【晉杜預曰法者繩墨之斷例非窮。理盡性之書也】

令甲【顏師古曰令甲令乙若今之第一第二篇

。也】

大紮撒【謂依條制法度也】

酌古準今【謂前後相並也漢董仲舒策曰以酌古準今也】

行事舉例【漫錄曰行事舉例起於晉】

舞文弄法【舞猶弄也漢張湯好興事舞文弄法】

刑統【刑者正萬邦之令甲革萬姓之非心也。統者合古今大小之隸於法者也】

金科玉條【卽刑法書也】

條貫【謂三千條貫也教法曰條。規繩曰貫。漢書云奚必同條而共貫】

墨罰之屬。千劓罰之屬。千剕罰之屬。五百宮罰之屬。三百大辟之屬。二百【總而計之三千條也。尙書注。周穆王命呂候所制。後爲甫侯。故稱甫刑也】

四罪【帝舜舉四罪天下咸服】

流【流共工於幽洲。謂於比裔水中可居之洲也】

放【放驩兜於崇山。謂放於南裔之山也】

竄【竄三苗於三危。謂竄於西裔三危之地】

殛【殛鯀於羽山。謂誅於東裔海中之山】

五刑附【贖銅附】

﹝黃帝刑﹞

鞭朴【杖刑也】

鉆鑿【鉆臏刑去膝蓋骨也。鑿縣刑也墨面】

刀鋸【刀割劓也。鋸刖刑斷足也】

斧鉞【斬刑軍戮也】

甲兵【以大師誅暴亂也】

﹝舜刑象﹞

以典刑【尙書注刑法也。法用常刑用不越法。謂畫像而民知禁也】

金作贖刑【人有過悞使入金贖罪也】

朴作教刑【不勤道業則撻之。卽夏楚收其威也】

鞭作官刑【以鞭爲治官事之刑】

流宥五刑【宥寬也。以流放之法寬五刑也】

怙終賊刑【怙恃其惡。終不悛攺。賊害於人則殺】

﹝周刑﹞

墨【黥也。割其面以墨捚之。使其守門無妨禁衛也】

劓【截其鼻使守關。謂其貌醜遠之也】

剕【卽刖刑也。使守囿謂斷足驅衛禽獸無急行也】

宮【淫刑也。男子則割勢。女人則幽閉。使守內謂其絕人道也】

大辟【死罪也辟字從戶辛所以制節其罪也刀口用法也有七等一曰。斬誅之斧鉞。二曰殺以刀刃棄市。三曰搏去衣磔之也。四曰焚燒殺也。五曰辜磔之也。六曰踣斃之於市肆也。七曰罄縊之於隱處】

﹝漢刑﹞

笞【箠也。漢文以代肉刑。景帝自五百減至二百】

耏【音而。謂罪不至髠。完其耏鬢止去其頰毛也。二歲役刑】

完【謂不加以肉刑而髠�爲城。旦春四歲刑也】

髠【孝文定律。當黥者髠鉗爲城旦春】

死【髙帝約法殺人者死有三等。一曰棄市。謂當斬右趾及殺人者。二曰磔。謂戮而張屍於市也。三曰三族謂誅及三族也】

﹝魏刑﹞

贖【有十一等】

罰金【有六等】

雜抵罪【有七等】

作【居役也有四等】

完【有三等】

髠【有四等】

死【有三等】

﹝晉刑﹞

輸贖【用金絹贖罪也】

髠作【詳見漢刑】

棄市【詳見肉刑】

斬【詳見周刑】

梟首【詳見肉刑】

﹝梁刑﹞

贖罪【用金絹贖罪也】

笞【詳見漢刑】

耏【詳見漢刑】

髠鉗【五歲刑】

死【謂棄市斬梟首也】

﹝北齊刑﹞

杖【三等自一十至三十】

鞭【撾馬杖也有五等自四十至一百】

耏【五等自一歲至五歲】

流【鞭之百投之邊裔重者鞭背輕者鞭臀有六年之刑】

死【重者轅之輕者梟首】

﹝後周﹞

刑杖【自一十至五十】

鞭【自六十至一百】

徒【自一年至五年】

流【目二千五百里至四千五百里】

死【五等謂罄絞斬梟裂也】

﹝隋唐﹞

金宋刑贖銅【卽輸贖也自唐宋以來定數不等今國家定例每一下罰鈔一兩其贖例有四】

聽贖【謂犯罪之人情有可矜者】

罰贖【謂犯公罪而贖免者】

收贖【謂老幼疾病之人應收贖者】

蔭贖【藉親蔭而收贖罪者所謂藉蔭親屬也】

笞【捶擊也恥薄也言人有小過。法須懲戒。微加捶撻以恥之漢時則用竹。今時用楚卽荊也。隋制五等自一十至五十唐宋金皆相同】

杖【特也言人執特可以擊人者古者用鞭今時用杖隋制五等自六十至一百唐宋金皆相同】

徒【奴也蓋奴辱之周禮云其奴男子入罪隸女子入於春槁置之園士而教之者是也隋三等自一年至三年至唐增一年半二年半攺爲五等金增四年五年通爲七等】

流【書云流宥五刑。謂不忍刑殺宥而竄於邊裔。使其離別本鄕。若水流遠而去也。隋制三等自一千里至三千里宋攺爲二千里至三千里金相同】

死【二等隋唐宋金皆同一曰絞謂身首不殊纏縛而縊者二曰斬謂以刀刃殺殊其身首者】

肉刑

殺【戮也。神農氏殺諸侯夙沙氏】

戮【殺也。黃帝擒戮蚩尢】

﹖﹖﹖【古瓦切。謂剔人置其骨也。唐安祿山反執常山太守顏杲卿﹖﹖﹖之】

淩遲【卽剮也。謂碎臠肢體身首異處】

支解【漢紀注謂截其四肢也】

醢【烹殂其骨肉也。商紂醢九侯】

烹【鼎鑊之刑也。齊哀公烹於周】

誅【釋名曰罪。及余曰誅。帝堯誅三苗君】

族誅【平除其族也。商紂有誅及九族之條】

赤族【漢書注曰。流血丹。其族顏師古曰。見誅殺者必流血。故曰赤族】

誅夷【賦釋曰。誅者罪連一宗夷者。殺及九族。周刑】

爰及五屬【謂刑及五服之親也。漢靈帝五屬黨親是也】

典【沒罪過也】

典五刑【漢令曰。黥鼻斬趾梟首殖骨曰典五刑秦法】

五虐【蚩尢性酷毒作五虐之刑。謂車裂等類】

車裂【殺而分屍也。商鞅殘酷秦人殺而車裂之】

分屍【支解其體也。漢分王莽屍】

鑿顚【謂刃鑿人腦項也。秦商鞅法】

炮烙【商紂造熨斗火坑之刑】

抽脇【謂抽人脇肋之類。秦商鞅法】

梟【斬首懸於木上也。漢梟彭越之首】

腰斬【以刃斷腰也。秦腰斬李斯】

剿【勞師誅殺也。書曰。大用剿絕其命】

轘【左傳注。車裂曰轘】

棄市【刑人於市與眾棄之。棄市。秦法】

傌【音罵。漢賈誼曰。棄市之法也】

肆【文選注。殺人陳其屍也】

斫【斬擊也。蜀張飛欲斫嚴顏首】

炙【晉大將軍穎炙殺長沙王艾】

撲【以囊盛人而殺。秦法】

脯【殺人以肉爲幹。商紂脯鄂侯】

鋸【以木解人也。李克用鋸孫揆】

僇【音澑。戮也。秦法】

搗【幾春也。梁侯景以犯法者。搗殺之】

坑【陷也。奏曰起詐坑趙國卒】

剭【漢誅大臣於屋下。謂不露天也】

橫分【顏師古曰。身首分離也】

剄【選注。以刀割曰剄】

格【擊死也。漢祭遵格殺捨中兒】

拉【摧折也。宋武帝拉殺諸葛長民】

夭【﹝月癸﹞卦釋文剌鑿其額曰夭】

抵死【漢文紀細民之愚無知抵死。顏師古曰。抵觸也。亦至也】

沈命【應劭曰。沈沒也。沒其沈命也】

斧質【項籍傳。身俟斧質顏。師曰曰質錯也。古者斬人加於鍖上。而研之也。鍖竹本切】

首級【秦法。斬首一者進爵一級。故曰首級】

殊死【漢律。斬刑也】

鉗灼【江克傳。燒鐵鉗灼彊服之】

剝皮【後晉紀注。刻割也】

瘦【漢注。囚以饑寒死曰瘦】

累【楊雄傳注。諸不以罪死曰累】

雜刑

腐【宮刑也。謂丈夫割去勢不能復生子。猶如腐木不生實也】

三族【泰文公�有三族罪。謂父母兄弟妻子。或曰父族母族妻族】

髠鉗【謂去犯人發以鐵束項也。周禮注云。貨財積於隱處使髠者守之】

奴屬【周時爲奴者。男子入於罪隸任之。以事謂治城隍也。女子入於春槁。謂作米也。凡有爵及年七十以上未�者。皆不爲奴】

撻【擊也。周禮曰。撻其怠慢】

加杖【謂�徒役家無兼丁者。加杖惟徒決放】

刑措【措罰具也。謂將犯法之人肆於市。令眾使人不復犯法。則刑具措置而不用。是用刑以期無刑也】

令眾【卽�措也】

燻胥【晉灼曰。從人得罪相坐之刑。若今之幹連人也】

殺﹖米【音蔡。流放罪人曰殺﹖米。周法也】

魑魅【老物精也。王莽復井四非其議者。投諸四裔以禦魑魅】

籍沒【謂斷沒家私也。隋制】

抄札【卽籍沒也】

鬼薪【役人取薪給宗廟。三歲刑】

謫運【梁徒役也。男子謫運。女子質作】

配役【宋文面流刑。今帶鐐居作】

白粲【漢令役人坐擇粲使之上三歲刑也】

顧山錢【漢婦人犯罪當於山伐木聽使。入錢顧役也】

城旦春【漢法。旦者男子旦起行治城。春者婦人春作米也】

編管【宋法。不文面而流者。謂之編管】

抵罪【漢髙紀傷人及盜抵罪服�曰。隨輕重制法也。李奇曰。傷人有曲直。盜賊有多少。罪名不可豫定。故凡言抵罪未知抵何罪也。顏師古曰。抵至也。當也】

記罪【漢尹翁歸爲東海太守。凡姦邪罪名各有記籍。吏民皆服也】

斷按打奚罪戾【謂斷沒罪過也】

獄名

獄【犬者狗也。易曰艮止也。艮爲狗。狗善警吠止禦。故獄字從二犬也。又釋名曰。�也。實確人之情僞也。臯陶所造】

牢【釋名言所在堅牢也。顏師古曰。系重囚之處也。通鑑注牢閒也。所以固有罪。周文王曰。幽閒牢穽】

禁【周禮曰刑禁也。又制人之所也】

監房【卽禁之異名也】

夏臺【又曰均臺夏桀囚湯使於臺】

姜裏【又曰動止商紂囚周文王於姜裏】

囹圄【釋名曰領也。�禦也。領錄囚徒禁禦也。周獄名。又名幽圉】

圜土【周成王獄�也。築其墻。表其圜形以教民也。又名土墻】

圜扉【卽圜士也。所以拘非。故從非】

棘木【易系於徽纏寘於叢棘。周禮注。樹棘者取其赤心而外剌也。】

狴豻【豻胡犬也。爲能守故以獄爲豻。詩云。宜岸宜獄。家�曰獄牢曰狴。漢序曰。鄕亭之獄曰豻】

虎穴【漢尹賞傳曰。地牢酷處謂之虎穴】

黃沙【晉武帝置獄名曰黃沙】

獄市【漢曹參曰以獄市爲寄】

深室【左傳謂囚室曰深室】

隱室【秦始皇隱宮徒七十餘萬人於室。又曰隱宮】

請室【漢賈誼傳造請臯之室】

居室【漢灌夫傳曰系居室】

蠶室【漢犯宮刑者下蠶室。謂取其溫密也】

頌系【漢雋注頌者密也。言見寬容但處曹吏捨而不入狴牢也。顏師古曰。不桎梏。卽今之監於吏捨取問者�音容】

獄具

桎梏【木在手曰梏手械也所以告天木在足曰桎足械也所以質地黃帝所置】

拲【音拱刑統注兩手同一械曰拲】

杻【卽梏也轉手貌也宋金定制】

鐐【卽帶鐐鎌刀也形象�而無柄連鐐於足以限役囚步也遼制有鎖無鐐金章宗始定鐐連鐶重三斤】

鉗﹝金犬﹞【漢陳咸傳私解脫鉗﹝金犬﹞顏師古曰鉗在頸金﹖犬其足皆以鐵爲之鉗其炎切﹝金犬﹞音第】

械擊【桎梏也漢髙帝擒韓信械擊歸洛陽】

露車【陳制死罪將決乘露車著三械加拲手】

檻車【載囚之車也又曰箯與以極四周無所通見謂極刑也漢貫髙檻車送長安】

枷【較也交木爲之始自後魏唐宋以來方定三等斤重也】

桁楊【莊子注曰枷夾其頸曰桁楊】

鎖【漢之鐵銀鐺也金始制其丈尺】

錮身【重系也始於周宋以盤枷代之也】

缿筩【項同也漢趙廣漢置以投書宋添鉗鎖攺爲獄具】

盜械【漢法以罪著械者稱爲盜械】

胥靡【胥相也靡隨也又曰靡系漢以徒囚聯系使相隨而服役卽今之伴鎖也】

三杖【謂笞杖訊也始於漢文歷代大小不同至金始定三等之制也】

箠楚【杖曰箠荊曰楚】

敲朴【短杖曰敲捶擊曰朴】

孟靑【唐侯思止謂決囚大杖曰孟靑】

榎楚【初學記曰山榎曰荊杖曰楚謂收罪人之威也】

縲紲【又曰累�黑索拘攣曰紲。顏師古曰縲系也。紲長繩也】

徽纏【三股繩曰徽二股繩曰纏】

剾刀【刑人之剾也漢虞詡。曰寧伏剾刀】

僣指腿夾【宋嶺南用今仍存】

腦箍腳夾麻棍【今用拷囚】

加刑

三木【頭首手足枷系也漢曰三木囊頭】

木人【鎖伴罪人也今禁矣】

五毒【漢陸續坐獄身被五毒謂械栓梏繩鎖也】

反接【漢樊噲受詔反接謂反縳雙手也】

面縳【謂縛手於後而止見其面也】

系紲【賈誼曰用長繩系囚也】

榜笞【上音彭張耳傳吏榜笞數千謂捶擊也】

拷掠【漢法謂榜笞而問也】

跪芒【宋嶺南用今禁矣】

疻痏【上音侈下音鮪應劭曰以杖手擊人皮膚腫起而無創瘢者謂之疻痏】

獄持宿囚【唐酷吏以囚泥耳籠頭枷研楔先結切轂許角切折鷹簽瓜懸發燻耳號曰獄持節食緩問晝夜搖賦使不得眠曰宿囚】

羅織【唐酷吏网羅無辜將囚倒懸石縋以醋灌鼻鐵圈束首火甕鐵籠逼追服罪此等之名皆曰羅織謂本罪之外非理淩虐也】

絣【謂以繩綁縛也】

扒【謂�首也】

弔【謂繩束也】

拷【謂掠問也】

聽訟

﹝五聽﹞【禮云民之獄訟以情求之其聽有五】

辭聽【謂觀其出言不直。則煩亂也。】

色聽【謂觀其顏色不直。則赧然赤也。】

气聽【謂觀其气息不直。則惴戰也。】

耳聽【謂觀其所聆不直。則惑疑也。】

目聽【謂觀其眸視不直。則眊然不明也。】

兩造【禮云以兩造禁民訟入束矢於朝注百矢爲一束必入矢者取其直也不入矢者則自服不達也。】

兩劑【禮云以兩劑禁民獄入鈞金然後聽注云金三十斤爲鈞必入金者取其剛而不變也。】

三剌【禮云殺也以三�而定罪若眾言可殺則殺可宥則宥也。一曰訊羣臣謂先問卿大夫也二曰訊詳吏謂次問之於府史胥徒也。三曰訊萬民謂然後問之於萬民也。】

五父

親【謂生我身之父也。】

養【謂繼立我之父遺抱者同】

繼【謂父亡。母再醮者】

義【謂受恩寵結拜之類】

師【謂受業之師也】

十母

親【謂親生我身也】

出【謂生我之身爲父離異者】

嫁【謂親母因父亡攺適者】

庶【謂母非正室而生我者】

嫡【謂我以妾所生故以父正室曰嫡】

繼【親母巳亡父再娶者】

慈【謂妾無。子及妾子之無母而父命爲母者】

養【謂出繼他人爲子者】

乳【謂曾乳哺我身者】

諸【謂伯叔母之類通稱】

老幼疾病

𦇤褓【謂一歲二歲小兒衣也又曰小兒�曰𦇤。籍曰褓。】

黃悼【三歲曰黃七歲曰悼謂憐愛其幼也】

齠齕【上音條下音襯女子八歲毀齒曰齠男子七歲毀齒曰齕】

幼笄【男子十五曰幼年尙少也女子十五曰笄婦人之簪也】

稱中【男子十六歲稱中】

成丁【男子十七歲出幼二十巳上成丁謂可以力役也】

弱冠【男子二十歲曰弱冠謂弱其事也】

壯彊【男子三十歲曰壯有室也四十歲曰彊而仕也】

艾耆【五十曰艾謂容顏蒼色也。六十曰耆。言至老耄不從力役也】

老耋【下徒結切七十曰老蒿也謂年髙而言亂也八十曰耋鐵也謂皮膚變色如鐵也】

稱耄【曲禮曰八十。九十曰耄謂惛忘也】

期頤【百歲也期猶要也頤養也謂不知衣服食味孝子當致養而巳】

疾病【終身之恙藥石難療者謂之疾偶有所苦曰病】

膏肓【心下曰膏鬲下曰肓】

藥石【�散曰藥鍼砭曰石】

藥餌【攻疾之物曰藥可以服食曰餌】

診視【切脈曰診察色曰視】

平復【體安曰平還元曰復】

痊可【謂病除也】

殘【謂一目盲二耳聾手無二指足無二指手足無大姆指久漏下重大癭腫也】

廢疾【癡啞侏儒腰脊折一肢疾者】

篤疾【啞疾癲狂二肢折雙目盲之類】

五服【夫服者。象天有五星地有五嶽陰陽有五行刑法有五等。故喪服有五名也。蓋服者言死者旣喪生者制服。但貌以表心服以表貌也】

三年【實二十七个月。蓋得三年之气一開大道終也。有二等】

斬縗【喪服不言裁割而言斬者謂取痛甚之教】

齊縗【裳麄緝而剪裁成也】

期年【實一十二个月。謂應大道之四時。如物有終始也有二等】

杖期【男子服用竹婦人服用桐】

不杖期【謂服不用杖也】

大功九月【功者治布之功有精麄也九月者應天之一時之气如春種秋成也】

小功五月【布精者也爲�於輕不成一時�】

緦麻三月【服之輕者曰緦謂治其布縷如絲其服容貌可也】

袒免【無服之親也禮注云。謂不服布而裳袒謂布幘帽之狀也】

三殤【說文曰。未成人而死曰殤。男子巳娶。女子以嫁皆不爲殤】

長殤【十九歲至十六歲其服九月。及三月。】

中殤【十五歲至十二歲。其服七月止。三月】

下殤【十二歲。至八歲。其服五月止。三月。】

服制

正服【謂正先祖之體本族之服也】

義服【謂元非本族因義共處者。如壻服妻之父母緦麻之類】

加服【謂本服輕而加之於爲也如嫡孫承祖之類】

降服【謂合服重。而從輕也。如男出繼。女適人。母被出之類。】

報服【謂尊卑互相報服也。】

親姻

宗族【同姓曰宗。同枝曰族。】

考妣【曲禮曰。生曰父母。死曰考妣。考者成也。言其徳。行之成也。妣之言媲也。媲於考也。】

祖宗【說文曰。始曰祖尊曰宗。故禮有大宗小宗。謂相繼爲主也。】

昭穆【魯語曰。明者爲昭其次爲穆。書云。父曰昭子曰穆】

箕喪【謂承祖父之業者。禮云。良弓之子。必學爲箕。良治之子。必學爲裘。】

兄弟【釋名曰兄況也。弟悌也】

諸孫【內孫七等一曰孫二曰曾孫。謂猶重也。三曰玄孫言親屬徽昧也。四曰來孫言猶往來也。五曰晜昆孫。言晜後也。六曰仍孫。謂仍重也。七曰云孫。言其無服如�雲輕遠也。外孫三等。一曰外孫。謂女之子也。二曰離孫。謂外甥之子也。三曰�孫。謂女子兄弟之孫也。】

妻妾【曲禮曰。妻者齊也齊其夫之體者。篇注妾者接也因得接見於君子。謂𨿽接陰陽之道。終不繼祖先祭享也。】

姊妹【釋名曰姊者恣也。妹者未也。】

妯娌【卽姊姒也。幼婦呼長婦曰妯。長婦呼幼婦曰娌】

舅姑【卽公婆也。舅者舊也。姑者故也。謂尊稱也。】

姑姨【爾雅曰。父之姊妹曰姑。妻之姊妹同出曰姨。同出謂巳嫁也】

舅甥【舅之言舊也。尊長之稱詩云。我送舅氏。左傳注姊妹之子曰甥。謂舅猶生也。】

天婦【以道扶接曰夫。以禮屈服曰婦。又婦字從女從帚謂奉箕帚灑掃也】

三從【謂婦人有三從之稱也。在家幼峕從父兄。出嫁則從夫。夫死則從子也。】

四徳【謂婦人有四徳也。一曰遠和鄰里。二曰近睦六親。三曰上孝舅姑。四曰下敬子孫也。】

贅婿【猶人身體之有肱贅也。秦紀家貧子壯則出贅。今有四等焉。一曰養老。謂終於妻家聚活者。二曰年限。謂約以年限與婦歸宗者。三曰出捨謂與妻家木﹖片居者。四曰歸宗。謂年限已滿。或妻已並離異歸宗者。】

接腳夫【謂以異姓繼寡婦者】

婚姻【婦之父母曰婚。婿之父母曰姻。說文曰禮娶婦以昏峕故因婚白虎通曰婦人因人而成故曰婚】

姻亞【兩婿相謂曰亞詩云瑣瑣姻亞。言亞謂一人取姊。一人取妹。相亞次也】

親戚【釋名曰父黨曰親母黨曰戚】

親眷【服屬曰親親屬曰眷】

親疏【有服曰親無服曰疏又相近曰親相遠曰疏】

瓜葛【謂瓜葛藤蔓。諭親戚綿延也。】

伉儷【相敵曰伉。相配曰儷】

戶婚

同居【謂同財共居者】

異居【謂各別而居者】

本生【謂本枝父母也】

本宗【謂無立眞姓子女後棄還其本生者】

還俗【謂僧道犯罪歸宗者】

歸俗【謂僧道無罪自�歸宗也】

近親尊長【謂本家親堂伯叔兄也】

本宗尊長【謂同宗異居諸族之長也】

脫戶【率士黔�皆有籍書若全家並不附籍謂之脫戶】

漏口【戶有數口止報一二規免課役謂之漏口】

別籍異財【謂祖父母父母在堂而子孫方居營業者】

義絕【伉儷之道。義期同穴。一與之齊。終身不攺。苟違正道。是名義絕。】

七出【婦人所犯而出之。一曰無子。謂絕世也。二曰淫泆。謂亂族也。三曰不事舅姑。謂逆徳也。四曰口舌。謂亂親也。五曰盜竊。謂反義也。六曰妬忌。謂亂家也。七曰惡疾。謂不可供粢盛以祭先也。】

三不去【婦人𨿽犯七出。而有三不去之名。一曾經持舅姑之喪。二娶時賤後貴。三有所受無所歸。有此三者。難以離之】

良賤爲婚【人各有偶。色類須同。良賤旣殊。豈宜配合。苟有所犯。離之正之。】

違律爲婚【依法不許違律其有故爲之者是名違律爲婚】

本房【謂一家之內伯叔兄弟數房同居。除巳身父母妻子孫及婦爲本房外。其伯叔之類皆非也】

本家【謂一家之內不分本房別房。但同居者皆是異姓者非。】

紹業【謂承繼其產業也】

復業【蜀先主定成。都法正諫曰民罹兵革。田宅皆可歸還令安居復業】

獄訟【爭罪曰獄。爭財曰訟。易注云。反爭也。言之於公也。故訟字從言從公也。】

雀角鼠牙【言人遭訟。謂之雀角鼠牙之撓。毛詩行露注云。雀有咮而無角鼠有齒而無牙。故以雀言獄鼠言訟也】

鬭毆【相爭曰鬭相擊曰毆】

傷損【見血曰傷見痕曰損】

罵詈【惡言淩辱曰罵穢語相詬曰詈】

爭競【兩彊相辧曰爭兩彊相逐曰競】

相詬【謂互相罵詈也】

相侵【謂兩共傷害也】

手足【謂以手足毆傷人者舉手足爲例頭擊之類亦是若撮挽鬢髮擒領扼喉亦同毆例】

他物【謂以杵棒磚石之類傷損於人者卽兵不用刃亦是若堅硬皮靴鞋踢人及以蛇蜂蠍螯人者並從他物論罪也】

湯火【謂以湯火之物及銅鐵汁害於人者】

刃傷【謂以金鐵無大小之限堪以害人者】

兵刃【謂以弓箭刀捎矛鉆殳戟之屬害於人者】

穢污【謂以臭穢之物污人頭面及塡塞口鼻者】

拔發【稱拔發方寸者謂量無發之所縱橫徑各滿寸若方斜不等圍繞四寸爲方寸若不滿方寸者止從毆法其拔須鬢以致徧缺𨿽不及寸亦惟拔發方寸爲坐】

墮胎【謂因驚毆墮落胎孕者須辜肉子死方坐此罪若𨿽墮胎子未成形止從本毆法別無墮胎之罪】

折肢【斷而猶連謂之折肢謂傷新人肢骨不堪執物者】

破骨【謂毆傷破人骨節者】

眇目【謂虧損其目而猶見物者】

瞎目【謂損其目全不見物者】

髠發【謂以物割截人發者】

內損【謂毆人頭面其血從耳目出及毆人身體內損而吐血者】

跌體【謂傷人骨節蹉跌失其常處者】

自傷殘害【孝經云。身體發膚。受之父母。不敢毀傷。孝之始也。先王立法。不獨禁其損害於人。而自傷殘害者。亦所不容。蓋自傷有成殘疾者。有不成殘疾者。避事者有非避事者。全在用法臨峕推意以決之】

家人共犯【謂一家數人共犯非違其罪止坐尊長也按名例云諸家人共犯止坐家長若侵損於人以凡人首。從論假有父子合家同犯侵損於人之罪並依凡人首。從之法科斷似難獨坐尊長】

須告乃坐【律設大法。禮緣人情蓋夫妻相毆。本出於其一峕忿爭。初非心懷怨惡而鬭。苟不至死𨿽夫妻之父母兄弟訴之於官府皆不坐罪。若被毆者自告則其心有憾。而恩義亦可見矣。然後依法科之】

親聞成詈【凡爲守令聽斷𨿽明不能使人無怨。有怨不能無詈。先王所謂退有後言。人情所不免者。苟詈之於耳所聞目所親見。方合以罪科之。若或詈於他人之前傳說而知卽與問諜僣愬無異並宜勿論】

相須不相須【相須者謂因人所毆致傷理合保辜也不相須謂𨿽因相毆而下有僵僕或恐迫而傷此則不因毆而有傷毀損故難令犯人保辜也】

敗陰陽【謂因鬭毀人陰陽致孕嗣廢絕者若孕嗣不絕者非】

侵損【侵謂盜竊財物損謂鬭毆殺傷之類】

傷人要害【謂傷人頭面胸脇臍腸虛怯去處者】

絕時而傷【忿競之後各巳分散聲不相接去而復來殺傷者是也】

增加罪狀【謂誣構平人情規陷害者】

健訟【易曰險而健訟謂好爭也】

稱疑【謂事涉疑似虛實難憑者】

告訐【賈誼傳曰面相斥罪也趙慶漢受吏民投書使相告訐】

匿名【謂隱匿己名假人姓字潛投犯狀以告人罪者漢曰匿名】

反坐【謂告人罪而涉虛以其罪而罪之者】

誣告【謂造虛詞情規陷害平人者】

悖逆【淩犯長上曰悖忤意曰逆】

詆觸【訶斥曰詆唐突曰觸所犯輕於詈也】

咆悖【謂聲怒相抗不順處分者】

告訊【謂伸其詞理也王莽政煩不理告訊者多】

陳告【敷告曰陳啟訟曰告】

稱姦【媱犯非理曰姦】

稱孕【素問曰女子二七而天癸至月事至七七而天癸絕又律義曰婦人五十以上不復乳育故婦人年十四以下五十以上不得稱孕】

保辜【保辜者卽保其罪名也謂傷損於人者依例保辜限內死者各依殺人論其在限外及𨿽在限內以他故死者各依本毆傷法】

伏辜【謂伏其罪也】

陳繳【謂兩詞相攀也漢劉向別錄曰繳紛爭言】

紊煩【謂詞訟亂而不簡也】

愆犯【有過曰愆誤觸曰犯】

冤枉【伸屈曰冤以直爲曲曰枉】

結案【漢孟嘗傳結竟其罪鄧通傳曰竟結謂結其公案也】

償命【謂以死酬報也】

決罰【科斷曰決贖罪曰罰】

歸結【謂事應杜絕也】

歸斷【謂事應究竟致罪者】

裁斷【謂剖決也。漢將軍蘇建戰敗欲斬衛靑曰。職𨿽當斬。令自裁之】

讎嫌【舊有怨曰讎事有礙曰嫌】

窒礙【於條相違曰窒於理有礙曰礙】

違礙【謂事不合條也】

違犯【謂背其正道干冒禁條也】

違戾【謂背正行邪自乖其罪也猶咈其意也】

禁斷【謂明立罪賞制人母。犯也】

禁治【謂文𨿽有禁罪無的條者】

懲戒【設法禁止曰懲。防於未然曰戒。】

約束【立法拘制謂之約束。爾雅注謂以法圍撓束縳人也。齊田穰首申明約束】

酷法【謂用刑苛虐也漢袁紹傳曰篣楚兼並又曰五毒俱至】

他法【謂因栲囚立文本法止有訊囚荊杖其餘悉爲他法】

折證【分剖曲直曰折。指明事始曰證。】

顯證【謂知見爭端之人也漢曰左驗又曰證左漢楊揮傳曰左驗明白言其當時在左右知其事也又陳遵曰左旁知狀謂之見證】

元告【謂始訟人者】

被告【謂爲人所訴者】

犯人【謂本身被告應合坐罪者】

罪人【謂身有愆犯者古者罪字從自從辛秦以﹖字相體皇字故攺爲罪昔夏禹見罪人而泣間】

干犯【謂相因致罪者漢紀後曰坐染其罪】

幹連【謂無罪被累者秦有知見連坐法梁商傳曰辭所連染也】

家屬【內曰家親曰屬謂同居有服之人也】

屍親【謂死者之親也宋曰血屬今曰屍親又曰苦主取被害之義也】

家口【父母妻子並子之妻謂之家口】

鄰首【鄰謂左右比鄰之家首謂坊正主首之類】

仵作【中人也仵者偶也作者。任事也爾雅曰。偶者合也。陰陽相合則成偶謂得中也。仵字從人從午。故萬物至午則中正也。又午位屬火。火明破諸幽暗。所以午作各中人也。】

召保【謂贍養聽候也】

知在【謂常川存畱也】

羈管【謂寄畱以養也】

隨衙【謂日逐守其公衙聽對也】

推鞫

鞫問【推窮獄訟曰鞫詢其情狀曰問】

推問【窮究曰推。謂巳有告言事類推測而問者】

歸問【指趨曰歸。謂指證所告歸一而問者】

審問【詳考是非曰審。謂結成文案再湏詳情而問者】

錄問【音慮思也疑也。審其冤滯也謂不限文案巳成未成必湏審問者】

詢問【咨訪而問訪謂兼聽也】

廉問【卽詢問也昔侯生譏秦使人廉問盡坑之】

案問【謂未有告言理須立案而問者秦始皇案問諸生】

考問【謂加刑也。漢趙飛燕。考問班婕妤】

訊問【謂事有疑似理合訊究而問者又上問其下曰訊】

追問【謂事應追究而問者】

會問【謂事關他司理須取會而問者】

根問【究其本末謂𨿽有告言事尙隱諱而合問者】

磨問【謂事應研窮而問者】

體問【謂訪其端由而問者】

取問【謂采彼事情也】

勘問【謂事應推鞫者】

詰問【責誚也又究也左傳曰子盍詰盜】

駁問【謂案節不完執意不同理湏駁難而問者】

擗問【韻注擘開也卽研窮磨問也】

隔問【謂兩不覩面而問者】

究問【謂深求其情也】

對問【兩相對鞫也古對如此漢文以言多非誠乃去口從土賦注云。問鞫則情易見。偏聽則辭難窮】

約問【謂投下相關應須相期而問者】

就問【謂如甲事到官而又問乙事者】

刻問【謂推窮其罪也晉書云問法有罪也】

舉問【謂偶有愆犯必須呈舉而問者】

聚問【謂大辟案成長吏聚錄而問者】

盤問【謂再三窮詰也】

理問【謂治獄審鞠通稱也蓋事之有理。如物之有抵。循之則治。逆之則亂。故曰理也。】

情狀【發之於中。察而知之曰情。形之於外。見而知之曰狀。】

平反【謂�囚覆奏使罪從輕也漢戾太子錄囚多平反】

詳讞【推冤曰詳。評議曰讞。凡諸獄疑者𨿽文致於法而人心不厭必湏申詳議其罪者。】

研窮【深究曰研盡情曰窮】

鍜煉【刑統釋文曰。鍜煉成罪。由屈曲架構也。猶精熟也。言深文之吏。人人之罪。猶工治陶鑄成熟也。】

雜鞠【謂窮核其罪也。】

訊掠【通監注笞問也】

疑獄【謂虛實之證等。是非之理均。或事涉疑似。傍無證見等類】

良賤孳產

貴賤【身髙位尊曰貴卑下無位曰賤刑統賦釋曰。貴賤之賤。君子有時居之】

良賤【名編戶籍素本齊民謂之良店戶倡優官私奴婢謂之賤刑統賦釋曰良賤之賤小人亦恥爲之】

人口【同居親屬曰人役使身﹖丘賤曰口】

官監戶【謂前代以來配隸相生或今朝配役隸屬諸司州縣無貫者卽今之斷按王戶是也其斷沒者良人曰監戶奴婢曰官戶】

雜戶【謂前代以來配隸諸司課役者並不同百姓之屬】

部曲【此等幼無所歸投身衣飯其主以奴畜之別無戶籍惟隨本主籍貫若此之類名爲部曲及其長成許得通娶良人】

客女【謂婢經放良並出妾者其部曲之女亦是】

倡優【伎樂曰倡。諧戲曰優所謂伎樂歌舞之家也】

店戶【謂親當旅捨及停止倡伎之類】

佃客【謂治田分利之人也】

媒保【媒合成婚曰媒相托信任曰保】

隨身【斷約年月賃人指使者名爲隨身卽今典雇身良人也】

童僕【說文男子有﹖曰奴童曰僕女曰妾皆從﹖僕者給事之人也】

軀口【謂被俘獲軀使之人古者以罪沒爲奴婢故有官私奴婢之限荀子云贓獲卽奴婢也此等並同資財故刑統賦曰稱人不及於奴婢其所生子女謂曰家生軀口若軀口自買到軀口謂之重口蓋此流亦同財產耳】

奴婢【周禮男曰奴女曰婢王莽峕曰私屬今通稱軀口】

戶下戶【謂奴婢放良仍隨本主籍貫津貼差發之人】

遊手【唐李翺傳謂不田而飽之人也】

好閒【謂不事生業之人】

惡少【通鑑注閭閻無賴年少者又非良善之稱】

事產【營業謂之事家財謂之產】

孳畜【生育乳化曰孳積藏蕃養曰畜】

頭疋【牛羊之類曰頭駞馬之類曰疋】

蕃息【孳生畜產謂之蕃息】

蕃殖【生息頭口曰蕃滋貨種蒔曰殖】

碾磑【上語騫切磨上轉石也下五對切磨下定石也】

邸店【收藏物貨曰邸賣物之處曰店】

勾稽

稽遲【畱滯曰稽不速曰遲】

稽畱【謂合施行而停滯者】

稽程【謂事有程限而不依期者】

稽緩【謂事應節速故有﹖﹖千延者】

違慢【事有乖戾曰違心所怠墮曰慢】

耽悞【事近而故遠曰耽。稽緩而乖謬曰悞】

失錯【差謬曰失乖誤曰錯】

差池【事不相值謂之差池。謂錯謬也又曰差池詩云燕燕於飛。差池其羽。】

疏虞【慢事曰疏悞事曰虞】

疏失【謂不爲用心事致差謬者】

疏陋【謂房院舟楫失於修治者】

疏脫【輕易敗事謂之疏脫】

怠慢【謂懶墮稽遲也】

玩慢【謂欺侮官事也】

打脫【謂事不幹濟猶物自解也】

失悞【應報失悞不報曰失妨於指準曰悞】

破說【謂飾言分部也】

推調【情涉窺避謂之推調又推者蕩也譬用手推開其事也】

虛調【不實曰虛飾詞曰調】

破調【謂裝飾虛文也】

淹延【久畱曰淹久遠曰延】

遲滯【事久不報曰遲停止不行曰滯】

稽滯【謂遲畱其事也】

逗𨖻【謂稽緩不進也】

違限【謂事有程限過期不至者】

刁蹬【謂事應速而故意蹭蹬而阻滯者】

捕亡

應合殺捕【逃亡之徒罪有殊等重者合殺輕者合捕故曰應合殺捕若𨿽合殺而巳被拘執應合告而輒捕系者官有禁文案文爲理】

許人告捕【謂如謀叛造僞賊盜彊奸�販塩酒等類𨿽系傍人皆得告捕故曰許人告捕】

許人告發【謂如人犯違禁應須聞官追喚者謂之許人告發】

許人捕系【謂如犯罪逃亡及應合告捕之事相去官司遠窵若候上聞前人必致走逸是以先行捉獲然後聞官曰許人捕系】

逃亡【避罪僻處曰逃竄伏地境曰亡】

逃竄【避罪潛匿謂之逃竄漢書曰奉頭鼠竄】

走透【人民逃脫曰走物不能隔而泄曰透】

亡命【命者名也謂脫其名籍而逃亡於深山迥澤者漢陳平起於亡命】

縱逸【容緩曰縱。故放曰逸】

撒放【容縱而去謂之撒放】

拒捍【以力相迎抵敵官事謂之拒捍】

拒敵【聚眾爭�謂之相敵猶逆命也】

拒捕【集眾拒捍不伏就擒謂之拒捕】

杭拒【上不相當言無卑屈謂之抗拒】

撲捉【盡數追捕謂之撲捉韻注撲者滅也又擊也】

根捉【追尋曰根擒捕曰捉】

擒緝【急於捕捉曰擒繼蹤根尋曰緝】

窟拿【孔穴之處曰窟以手捉取曰拿】

追襲【捕逐曰追行不假途掩人不備曰襲】

搜捕【求索曰搜擒捉曰捕】

追捕【卽擒捉也漢光武令牧守追捕羣盜】

掩捕【乘其不備覆其巢穴謂之掩捕】

追討【捕逐曰追誅治曰討】

招收【誘其來歸曰招。拒而追捕曰收。】

勾攝【呼喚曰勾追取曰攝】

巡逴【往來察視曰巡廣張聲勢曰逴】

巡捕【巡謂巡視捕謂捕捉】

巡捉【義同巡捕】

巡防【徧歷檢視常加備禦者】

巡邏【行視曰巡遊偵曰邏謂探伺也】

巡警【謂常切嚴戒不虞也警音景謹戒也又晝曰巡夜曰警】

等截【謂伺賊出沒追捕也】

粘縱【謂尋逐作過形迹也】

方略【設法謂之方施謀謂之略卽計劃也】

搜索【謂求取也】

搜檢【大索曰搜尋察曰檢謂如私藏禁物必須搜檢之類】

敗露【列子曰刑甚露謂破其形迹也】

孤迥【謂作過之人藏於幽遠隱僻之所也】

拘執【謂巳被捉獲者】

得獲【凡捕而見者謂之得獲】

得見【謂見而獲者謂之得見】

說喚【就卽也喚呼也】

就勾【義同就喚】

衷私【謂情有窺避而潛去者】

詐妄

詐欺【匿行曰詐誣行曰欺】

詐僞【謂如僞造文書見於紙筆之間者】

許傳【謂如虛傳意旨形之於語言之間者】

詐醫【謂假以神鬼指方療病及言人災福者】

詐陷【謂知津河深濘橋舡朽敗誑人令渡者】

詐冒【姦詭曰詐虛假曰冒】

詐乘【謂不應乘坐舡馬設計詐乘者】

增乘【謂合乘馬一疋而乘三疋者】

擅乘【謂不應乘人非設詐冒而輒便自乘者】

令人乘【謂主司無關同文書輒因便令人乘者】

妄認【事若相近情則相遠內欺於心外欺於人謂之妄形色相類意以爲是謂之認】

妄冒【虛詐謂之妄假名謂之冒】

妄說【發言無端者】

妄傳【謂道聽途說指以爲實者】

妄舉【謂才徳不稱捏合保薦者】

訛言【事傳而差謂之訛言謂流言惑眾者】

錯認【非巳物而悞取謂之錯認】

捏合【謂撰造巽端頗同眞以者】

毀謗【謂本無其事輒加誣誑者】

誹謗【謂撰造非議譏�官府者】

贗濫【假僞錯雜之物謂之贗濫】

朽濫【不牢之物曰朽不眞之物曰濫】

賊盜

賊寇【盜劫人財曰賊剽掠作過曰寇又殺人不忌曰賊報仇之賊曰寇又殺人曰賊攻劫曰寇】

劇賊【漢朱博云大盜曰劇賊謂作過之甚者也】

艸賊【西羌論曰賊人穿竄艸石又吳周魴曰山棲艸藏故名艸賊也】

夙賊【漢郭伋曰舊賊謂之夙賊】

劫盜【謂彊盜一色之稱也說文私利其物曰盜】

劫殺【以力脇止曰劫害及非罪曰殺】

劫攘【非理彊取曰劫有因而盜曰攘】

剽掠【攻劫曰剽彊奪曰掠】

抄掠【謂劫人財物也】

虜掠【浮獲曰虜劫奪曰掠】

燒劫【放火曰燒彊取曰劫西京雜記曰兵火曰燒劫】

搶劫【爭取財物曰搶以威脇取曰劫】

作耗【艸賊爲亂謂之作耗荀子曰多而亂曰耗】

反亂【逆上曰反爭彊曰亂漢書曰靡有於遺。注謂地面並無良民盡皆作亂也】

嘯聚【吹聲也通鑑釋文曰嘯詠相聚猶言響應也】

穿窬【謂穴孔穿垣爲盜者】

掏摸【擇便取物。曰掏以手。揣物。曰摸】

公取【謂不避耳目公。然而取者】

竊取【謂潛容隱。而方便而私取者】

巳成盜【謂珠玉寶貝之類已人手隱藏放逸飛走之屬已專制在�者】

未成盜【謂飛故之屬引之於外未得專治木石重器移於本處而未馱載俱未成盜】

首從【造謀設意專於進止曰首。聽受紏合同犯非違曰從。又曰首謂罪首從謂從坐】

同火【同人曰火謂相與作過不以徒黨同異但犯罪時合爲一火者】

同案【卽同起也謂不以所犯前後事有差別。但相連及作一案者】

同黨【相助。匿非曰黨。謂曾經和同。商量隨從同黨者】

同謀【謂一同設計。作過者】

加功【從而助威共相傷害於人謂之加功若𨿽不下手當時同共窘迫以致前人被害者亦是】

停藏【宿止曰。停隱匿曰藏】

窩藏【謂隱匿作過者左傳曰保姦。張敞曰賊囊橐】

知情【本不同謀惟知所犯謂之知情但曾預謀謂之同情】

過致資給【謂指授道途送過險處助其運致資給衣糧財貨遂使罪人籍此逃亡潛隱他所者謂之過致資給也】

勾引【紏合人伴共造非爲。謂之勾引】

相攙【彼此共爲曰相先後作過曰攙】

所由【因緣違悞謂之所由】

警迹【警戒也迹蹤也古曰景迹謂顯人之行止也】

受分【謂不同上道止分其贓者】

容隱【知有愆犯故爲抵諱謂之容隱】

逗引【拐帶人物謂之逗引】

上道【謂犯罪者登途路也巳上道者往而造罪也未上道者謀而不行也】

左道【非正之術謂之左道謂僻邪惑眾也】

造畜【造謂自造成蠱害人畜謂傳畜貓鬼之類】

蠱毒【謂聚諸。蛇虫於一處使之相食獨存物用。以害。人者】

魘魅【謂事邪鬼或用人爲牲或將人名告於邪魔令人病死顚。狂者】

妖書妖言【怪異不常之書謂之妖書欺罔姦邪之言謂之妖言】

幻術【詭誕惑泉謂之幻術。如吞刀吐火植瓜種木屠。人戮馬之類皆是】

妖邪【四生興孽謂之妖。神之不正謂之邪】

姦宄【左傳曰亂在外曰姦在內曰宄詐也】

不車﹖丸【謂不遵法度也】

誘略【以利動之謂之誘。取非其道謂之略】

迫脇【以威力相恐也】

脇從【謂迫脇而從之者】

錢糧造作

課程【徵稅之物曰課額定其限曰程】

椎酤【謂官專其利也漢武始榷酒酟應。劭曰以木。渡水曰榷如水上設木渡人示露歸一官專其利不容利源散漫也】

榷塩【謂禁閉其事利總入官也始於唐代時】

榷茶【義與榷塩同始於唐憲時】

榷醋【魏劉於傳曰官販苦酒與百姓爭錐刀之利其原此始】

散辦【謂泒令百姓。辦納也後唐天成中令郡縣。於夏秋田苗上每。畝輸錢五文許百。姓自。行造酒其。錢隨稅徵納。並不折色】

認辦【謂自備巳本依額辦課。還官也】

恢辦【規畫。曰恢備。具。曰辦】

包辦【謂依額認納官錢。私下多餘。取利。也】

撲買【�包認�納也。】

糴買【物斛之類曰�柴炭雜物曰買】

錢谷【禮注錢泉也其藏曰。泉其行曰布取各流行無不徧也谷。者天產五穀也。又管庫曰錢。管倉曰谷。如歷倉庫者謂曾任錢谷也】

財賦【錢幣曰財曰稅曰賦】

貢賦【貢謂獻也賦謂地土所產方物也書曰任土作貢。】

稅賦【輸土物曰稅。取田租曰賦。漢刑法志曰。稅以足食。賦以足兵。原於三代。】

稅貌【謂納其徵稅之物多寡也】

抽分【卽解取其物也】

兩稅【謂夏稅秋糧也】

稅期【五代以前收斂谷帛多不以時周世宗顯徳中始定夏稅以六月。秋稅以十月起徵也。】

包銀【謂民納鈔包以充差發。卽古之庸也】

絲綫【亦差發古之調也】

斡脫【謂轉運官錢散本求利之名也】

規運【謂以官本營利者左傳曰規求無度也】

榷貨【字寶曰回易曰榷韻注榷者化也。凡變化回易之物皆曰榷貨】

侵襯【謂讒奪課利也】

犯界【謂彼境之物越入本界也】

沮壞【止抑其政曰沮。敗其行事曰壞。】

攙奪【謂攙先取其利也】

攪擾【撓亂曰攪。搔動曰擾。】

虧兌【謂徵辦不及其額也】

侵欺【謂辦多納少。益巳虧官也。】

失陷【謂不意損壞官物也】

侵使【謂已徵到官。未入倉庫而專擅用費者。】

增羨【加益其數曰增。額外多餘曰羨。】

橫收【謂非額辦正課之數者】

附余【謂正數之外增益者】

出剩【卽附余也】

移易【遷動官物曰移。更攺原數曰易。】

欺隱【謂藏匿課程也】

借貸【以物假人曰借從人求物曰貸借字從人從音�各人道所以不能無也凡以官物假人𨿽�服用�玩而昔物�存故稱曰借貸字從代從具凡資財貸賄之類。皆從具者。以其所利也。假此官物利巳利人。𨿽有還官之意不過以他物代之而本色巳費。故稱曰貸又從代者謂以物替代也】

克落【謂支多給少贏取其餘也】

冒破【謂巧作緣故縻費官物�者】

目支【謂假人姓名代給其物者也】

濫支【謂不應給而給者】

盜用【謂監臨主司私貸使費者】

失收【謂應失系而不收系者】

短欠【謂正數不足也】

折欠【謂物料虧短者】

拖欠【謂延緩不及額也】

換易【轉變曰換更攺曰易】

那換【時暫移用曰那變攺原物曰換】

揭借【舉債曰揭假物曰借】

倍償【謂塡還所欠也】

質易【以物易財曰質互相轉換曰易】

結攬【謂兜合錢糧總一納官者】

飛鈔【謂物不到官虛給收附者】

輕賫【謂本納糧斛而今納鈔者】

成就【謂諸事辦集也溪黃霸。力行教化。務在成就。】

紕薄【絲節不調曰紕。叚疋不厚曰薄。】

徵斂差發

追徵【謂取索所欠也】

追索【謂追取其物也】

放支【謂以物付與也】

倚合【謂權行住徵也】

住罷【止也休也謂事應放免也】

住支【謂應支而止住聽候也】

住徵【謂應徵而止住聽候也】

蠲放【淸�曰蠲除免曰放】

蠲免【謂包括除放大小之名也】

賦斂【徵稅曰賦收拾曰斂卽科率也】

和雇【兩順曰和。庸賃曰雇。】

和買【兩平以錢取物也】

和中【謂以物料投糶於官也】

和織【謂以絲覓工造作也】

和糴【謂兩平買物也】

剏造【謂始建工役也】

橫造【謂額辦數外增役也】

科敷【率斂曰科。散物曰敷。】

齊斂【謂一例科率也】

聘賣【謂分泒聘賣諸物也】

措置【謂規畫而安置也】

借倩【權時供給曰借。假人庸力曰倩。】

規措【轉借曰規。處置曰措。】

應副【謂料度支與也】

尋覓【搜求曰尋乞需曰覓】

供給【謂以物輸用也】

打勘【謂搜究獘幸也】

理算【謂尋究計算也】

打算【包刮理算打勘也】

差役【謂量其力而差使當役也】

科役【謂驗事力而敷泒庸作也】

徭役【科調曰徭。工作徵戍曰役。又一身應當曰徭。全戶應當曰役也。】

應役【謂承當其役也】

廝役【謂有所使也】

職役【官稱職役謂有執掌也】

身役【吏卒人等稱身役謂任驅使也】

租調【驗丁田納粟曰租。隨土輸布帛曰調。】

折庸【謂以役準鈔物也】

顧倩【謂以物顧人代役也】

顧覓【義同顧倩】

顧募【謂以錢物招人應役也】

招召【義同顧募】

僉補【選差相應曰僉塡替缺役曰補蓋僉者揀也其法財力均者取彊力均者取富財力等者先多丁若反此者是名僉補不平】

消乏【物力漸減曰消家貧無財曰乏】

應當【謂理合如是也】

協濟【猶添助气力也】

協力【謂同心相合與眾共事也】

答配【謂驗事緊慢分輪應當也】

樁配【謂重疊科差也】

騷擾【攪動於人曰騷捃據煩亂曰擾】

動搖【謂虛張事勢驚憾於人者】

走弄【侮慢造獘謂之走弄如放富差貧。那上攢下。看循恩讎變亂獄訟之�】

扇惑【生事檔楊曰扇驚遑及眾曰惑】

諸納

買納【謂收買諸物納官者】

給納【謂人欠少糧斛郤有未支官錢可給糴納者】

塡納【謂失陷官物勒令依數補納者】

回納【謂支用官物銷用不盡回納者】

理納【謂𨿽有侵欺而情獘未見必湏理算納者】

催納【謂拖欠官物必湏催納者】

送納【謂包括供輸之名者】

附納【謂以少附多因便送納者】

卸納【謂綱運於倉卸納者】

變納【謂以物變轉他物納官者】

糴納【謂收糴糧斛納官者】

起納【謂空閒房地情願起賃納課者】

陪納【謂主守官物而有。去失著落陪納者。】

備納【謂納官物毀壞勒令依樣備納者】

代納【謂甲有所欠而事故卻令乙與代納者】

輸納【謂令人戶供輸納入官者】

發納【謂官司起發而納者】

進納【謂以稀罕等物貢於上者】

自納【謂犯贓而首納者】

支納【謂主司支出納入也】

科納【謂科敷人戶出納者】

閉納【謂拖欠錢糧預令官吏揭借納足者】

克納【謂如倉庫短欠正糧就克合支分例納官者】

拘納【謂應收官物而散在外合拘入官者】

兌納【謂本非原物而以別物那移入官者】

均納【謂欠官物而於同財或有幹礙之人名下納徵者】

受納【謂收貯官司兩平交收者】

獻納【謂以出產錢糧呈官輸納者】

增納【謂增加原數而納者】

中納【謂以諸物投賣於官者】

折納【謂闕本色而以別物折納者】

估納【謂欠官物估計欠人財產納官者】

帶納【謂如帶糧納收鼠耗分例之類】

投納【謂本無拘制而人自來投者】

撥納【謂欠他司錢卻有此司錢可以就撥納官者】

償納【謂自欠少而令塡納者】

貼納【謂正物不足貼納其餘者】

賣納【謂以物易鈔納者】

包納【謂包納一處錢糧納官者】

對納【謂兩相對剝納官者】

出納【謂令人戶納備者】

追納【謂如應支八分而支十分合追二分還官之類】

沒納【違禁之物及不合給主錢糧並曰沒納】

入納【謂入此出彼者如入鈔支塩引之類】

截納【謂本應赴遠而截於近處納者】

攤納【謂拖欠官錢攤及諸人揍納者】

繳納【謂船馬札子茶塩路引之類用畢繳納者】

折納【謂船隻損壞房舍倒塌拆納還官者】

交納【謂兩和交割者】

出納有違【謂重受輕出及當出陳而出新應給上物而受下物者】

寄納【謂將納官之物權寄收貯者】

體量

收頓【謂安放如法也】

收貯【謂積藏如法也】

收受【謂兩平交納也】

寄收【謂附畱之物也】

附收【謂未作正數之類】

稽考【計較曰稽。檢察曰考。】

考較【謂稽察其不等也】

比附【以物相並曰比。依憑爲則曰附。】

比較【謂相並計算也】

比對【兩相對並也】

會計【謂總合而籌之也】

檢視【謂看視彊弱也】

檢量【謂度量畝步也】

檢察【謂察辧是非也】

檢踏【謂親歷田疇也】

檢核【謂體究虛實也】

估計【謂估紐價直計其數目也】

計料【謂量度工料也】

分揀【謂辧別好弱也】

相視【謂逐一檢覷也】

體覆【謂究覆虛實也】

發落【謂明白散付也】

禁制

私造【謂兵器之類無故私造者】

私有【謂兵器禁書之類舊有而蓄之者】

賭撲【謂博以取財起盜之原也】

禁書【謂天文圖識之類】

鍾禁【刑統云閉門皷後開門皷前謂之犯夜唐韋永貽詩曰三條蠋後鍾初動。如此。則唐巳有鍾禁矣】

屠宰【殺物曰屠烹物曰宰】

漏泄【謂走透事情也】

雜類

沿革【承襲曰沿。攺變曰革。】

昧爽【禮記云昧爽而朝。謂辧色之時也今侵早之前五鼓是也】

深文【拘刻也漢張湯等定律令深文以拘人】

刑余【罪人輕賤之名也齊威王使孫臏爲將辭以刑余之人】

計構【謂巧計罪入也王莽謂文致其罪】

始終【事初曰始盡絕曰終。猶四時至冬盡也。】

首尾【首者始也尾者終也】

經手【謂曾掌管其事者不限遠近俱曰經手】

鄭重【王莽傳非皇天所以鄭重降符之意。言﹖生鄭重猶頻煩也】

枝梧【謂不能主欹傾之義也項羽斬宋義諸將莫敢枝梧】

無狀【人有愆犯無可寄語者】

掣肘【謂事有牽制也】

鹵莽【謂處事輕脫也】

覬覦【謂心懷希望者。左傳民服事其上下無覬覦】

曳倒【挽僕也唐憲宗命曳倒聖徳寺碑】

把持【謂操權主事眾畏者國語曰把持諸侯之權】

彊橫【凶暴不良曰彊。行不以理曰橫。】

摭拾【謂摭人之過也】

體面【凡大臣必加容貌以敬之故曰面貌人稱體面者謂�貌從面也又體勢亦曰體面】

放鵰【俗語訐人私者謂之放鵰按埤雅曰。鵰性刻制其毛能食諸鳥羽如羣錯艸中有鵰毛則眾鳥毛羽自落蓋鵰性害眾。故以訐人私者比之也又俗云放鵰把鴈者譬獵者藉此以補飛走猶利巳害物也又蘇文曰呂惠卿雕王安石用此雕字謂刻也今人以鵰雕爲刁未審熟是宜伺識者】

爲政九要

爲政九要自箴序

四體百骸乃周乎一身﹑百揆萬務﹑而成乎一國﹑爲政之道不一也有政乎人才者﹑有政乎農畯者﹑有政乎禮樂者﹑有政乎刑法者。有政乎百工者然殊塗而同歸﹑萬慮而一致﹑予童時於先大人賜號歸﹑明陽子篋笥中見一書曰自箴﹑觀之數百條﹑聊記其節目﹑不知始末誰作也﹑近爲天家創制垂統﹑撫治萬民因書彊記者數十條﹑庶俾後進者之爲政云特賜恆山皇極道院虛白處士河中心庵趙素才卿書

因書第一

三皇聖紀﹑盤古氏之君生而知之﹑神而化之﹑身心形體行踐﹑不教而從﹑不言而化爲政治民者﹑使民巢居穴處﹑隱避其風雨也﹑茹毛飲血﹑養其饑渴也﹑此爲政民之本也

古者包犧氏之﹑王天下也﹑仰觀俯察﹑觀鳥獸之文﹑畫卦造書以生文籍也儷皮爲衣以待寒暑以佃以漁﹑以待庖廚也上棟下宇以待風雨也﹑治民飽暖是也﹑

神農氏﹑斲木爲耜﹑揉木爲耒﹑日中爲市貨財交易。皇親耕﹑後親織以化天下使民不饑不寒是治民之本也

黃帝治五气。藝五種撫萬民﹑安四方平四海克九黎教萬民鑿井耕田教農桑以爲治天下之大本也﹑

帝堯之時﹑洪水橫流﹑汜濫於天下。艸木暢茂﹑禽獸繁殖﹑五穀不登﹑堯獨憂之﹑舉舜而敷治焉﹑一民饑﹑曰我饑之﹑一民寒﹑曰我寒之﹑洪水九年。民無菜色。土階三尺﹑茅茨不剪。恐勞民也﹑知饑知寒﹑知人是知天下也﹑

帝舜耕歷山﹑人讓畔﹑漁雷澤人讓居﹑一年成聚﹑二年成邑三年成都﹑教民農桑始成其孝悌忠信管子曰禮義生於富足盜賊起於貧窮﹑

禹薄飲食。惡衣服﹑膚毛不生﹑惟水是治﹑是愛民也﹑湯剪爪爲牲﹑惟雨是析﹑二王之聖徳﹑不出乎救民於水火之中也﹑

后稷教民稼穡﹑樹藝五穀﹑五穀熟而人民育﹑農業茂而萬姓按堵也﹑

周文王問太公曰﹑何爲之寶﹑公曰﹑農桑爲大寶﹑王次之心庵曰﹑三冬無衣而亡﹑七日不食而死﹑農桑非寶而何﹑

唐明宗問民苦樂﹑馮道引聶夷中詩對曰﹑二月賣新絲﹑五月糶新谷﹑醫得眼前瘡﹑剜卻心頭肉﹑是有愛民之心也。

周世宗畱意於農民﹑刻木爲農夫﹑蠶婦。置於殿前晝夜不忘小人之艱難﹑漢唐以來﹑一人而巳﹑

正心第二

天無心﹑以天子爲心﹑天子無心﹑以百姓心爲心﹑【百姓者公侯伯子男】百姓亦無心﹑以萬民心爲心也﹑得民心者﹑可民爲官﹑失民心者何足道哉﹑

髙不可欺者天也﹑尊不可欺者父也﹑上不可欺者君也﹑下不可欺者民也﹑欺天欺父欺君欺民﹑是名濫官污吏也﹑

公侯之職﹑在上不驕﹑驕者倨傲﹑官吏賢善去矣﹑不知君使臣以禮焉﹑敬者﹑敬重民也﹑髙而不危﹑危者﹑奪人妻女﹑並人名位﹑侵人田宅﹑探人異物﹑禍必危矣﹑滿而不溢﹑溢者﹑遺﹑逸政事﹑沈湎酒色﹑盤遊飛放﹑奢侈宅園﹑職必流矣﹑富貴去矣﹑身必賤矣﹑悔必及矣﹑

京府州縣安寧。公事不可增損更攺﹑動之必亂反受其殃﹑見前政之能善﹑加而遷之﹑見前政之不善舒緩而更之﹑此公侯之體也﹑民心易搖而難安故也﹑

公侯之職﹑當求公正大﹑忌求異政﹑沽名釣譽。敗眾成巳也要忠名者。好訐告要髙名者。好詐僞﹑要廉名者好聚斂要淸名者。好怪異﹑不知重己身者不仁也﹑好自大者不義也。貪名譽者不智也﹑是以君子不求異政也﹑

正內第三

官府衙院宅司﹑三姑六婆﹑往來出入﹑勾引廳角關節﹑搬挑奸淫﹑沮壞男女三姑者卦姑尼姑道姑六婆者﹑媒婆牙婆鉗婆藥婆師婆穩婆﹑斯名三刑六害之物也﹑近之爲災﹑遠之爲福﹑淨宅之法也﹑犯之勿恕﹑風化自興焉﹑

官府宅司但用諸般物色金銀器皿珠玉犀象綾錦羅彩食用物料招行人對面商量立支價錢永無詞訟﹑勿令夫人娘子親面買賣﹑倒換物色。其受贓不可測也﹑

公侯縣司宅院﹑子弟郎君女婿孫侄﹑常令入學。勿使非時出入市肆飛放田野﹑或欺騙良人﹑或密受饋獻抵撞貴官勾引關節。惹莫大之禍﹑主人無緣得知﹑糊突污濫﹑因此失矣﹑

州府司縣同﹑正官大要和睦﹑但干不系利害小事上從下順﹑尊主愛民自然成合若邊關錢米﹖殳刑名公事。違錯﹑於無人處。欵慢諫導陳其利害反復咨稟再三陳說必自從政不失公私更得和羙﹑此大事也﹑

【旣得和從不可賣功不得不可激惡】

正婚第四

民間但有繼母小妻。前婚後嫁。多系不良之人﹑每每謀害正妻子孫若告抵觸生分者﹑不得便行受理﹑密行體察得實﹑別作施行﹑【正妻害婢子孫亦同】

民間父子兄弟不和﹑多因婢妾後婚﹑並妯娌先後相爭家財﹑令封禁延遲﹑日月勿斷﹑日久自和﹑不傷親義﹑

民間多招女婿﹑其夫懦弱者女多奸淫﹑父母反索休離﹑送官告說﹑五�浮浪﹑抵斷完聚。並不許分離﹑及將寫休書人﹑磨勘治罪。永除此獘﹑

民間夫婦不和﹑婦尋出路﹑往往誣誤﹑許媒翁伯大人﹑如淫之事。大害風俗﹑夫婦封禁﹑連月勿問﹑暗行體察教唆之人﹑必是奸夫得實別作施行﹑

民間夫妻不和背夫逃走者﹑女者反告翁婆並不得受理﹑令捕遠限搜捉﹑日後自知﹑依法治罪﹑

夫妻不和﹑夫婿醜陋﹑軟弱無病卒暴而死者﹑令巡尉鄕老保司﹑用心密察﹑多因奸夫﹑謀害毒藥厭鎭所殺﹑最爲急務大事也﹑

女有五不娶者﹑五逆之家﹑淫亂之家﹑犯死罪之家﹑齅癘之家﹑亡父母之家子故多不良招惹詞訟也﹑

女有七去者﹑一不順父母﹑二無子嗣﹑三犯淫亂﹑四妬忌﹑五言語無定﹑六竊盜家財﹑七有惡疾體臭者﹑

婦人出嫁不可去者三﹑有所取無所歸投不去﹑守翁婆三年孝服滿不去﹑先貧賤後富貴不去﹑此人倫之常法也。

禁捕第五

停閒窩家沽屠破落戶酒肆茶坊浴堂兌房妓館旅店勾攔庵。捨軍旅卒屋水手場屋罷役弓手廟宇貧子打爻窮漢若識此徒﹑萬無一失﹑民自然安矣﹑

盜行時日巡尉湏知十九二十一二十三二十五二十七二十九初一初二初三初五初七冬年節日﹑其餘畏月明﹑不行也及風陰煙霧﹑蘆葦蒿荒﹑黃昏昧爽﹑假此之便也﹑

捕盜抗拒﹑敗走不得手去衣領先拿其發﹑踏背立地不得肘膝胸前七手五把反傷主人兵吏性命切要防之﹑

司縣破落戶潑底官往往造塩酒曲宰殺牛馬開閱兌房窩藏盜賊橫賽神社記散酒食不畏國法嚴威禁治久而自息﹑

司縣約束賭愽錢物煞歸拔牌打破買鬼雙陸象棋樗蒲掘槊開閱匱房幫閒子弟破壞良家窮極爲盜也﹑禁之可矣﹑

巡尉覺察﹑行壇大僊佛牙舍利﹑妄作光明廟宇師巫托詐鬼神夜聚曉散﹑扇惑人戶﹑惹叛亂生﹑嘯聚連累平人﹑亦遭殺害﹑禁約則可

正農第六

勸農爲政﹑周公曰﹑谷不熟爲饑﹑菜不熟爲饉﹑果不熟爲荒。牛不安農困﹑一夫不耕﹑一家饑﹑一婦不蠶一室寒﹑養親祭祀租稅差役﹑則皆廢矣﹑

農家殺牛食肉﹑年年瘴癘疾病﹑牛能弩力﹑傷坤順之气也﹑殺馬食肉﹑歲歲蠶死桑枯﹑馬爲蠶父﹑傷天陽之气﹑雞豚狗彘﹑羊豬鵝鴨﹑二社冬年﹑足可養老祭祀矣﹑

農家豪富貴置買金銀頭面﹑招賊榜文錦繡羅紈差發由帖好賽神社﹑非突橫禍﹑大屋髙房官兵館驛﹑輕車肥馬﹑藉借生冤攀髙接貴﹑張羅讎隙﹑可逐一鄕一社立耆老教化民也﹑

諺云﹑由人而窮﹑窮者有十﹑一要貧﹑學燒銀﹑二要貧﹑孝空門﹑三要貧﹑好相論﹑四要貧﹑好移墳﹑五要貧﹑置寵人﹑六要貧陪女門﹑七要貧﹑要宅新﹑八要貧﹑酒賭頻﹑九要貧﹑宴貴賓﹑十要貧﹑好賽神﹑其犯一者。未有不貧也﹑

又云人有十可富﹑一可富孝親族﹑二可富少奴僕﹑三可富省追逐﹑四可富效勤苦﹑五可富不髙屋﹑六可富長忍辱。七可富麄衣服﹑八可富養六畜。九可富多糞土﹑十可富沒名目﹑爲之三五﹑無不可富足也﹑

公侯州郡﹑常切用心﹑罷不急之役﹑無名之費﹑及冗官繁吏﹑民戶難以養贍﹑可省費者﹑卽當罷去﹑莫大之便﹑利民之要也﹑

公侯之職當教文武醫卜士農工商道釋九流衣服不得過越奢侈僣易﹑

朝儀及堂亭屋宇橫費資財引惹盜賊當令勤儉於家﹑幫助丰富﹑諺云﹑萬民足則百姓富﹑百姓足﹑則邦國富﹑邦國足﹑則天下富有﹑萬國咸寧﹑在乎斯矣﹑

民有五恥﹑不畜者祭無牲﹑不耕者祭無盛﹑不蠶者身無衣﹑不樹者棺無槨﹑不績者喪無衰﹑

民爲邦本﹑有道之主﹑以逸逸民無道之主﹑以樂樂身﹑志驕業泰體逸農安﹑

急務第七

公卿伯之職﹑治民酷虐﹑治兵怯懦﹑治身恕己﹑治事冗煩﹑治家寒碎﹑治政畏上﹑一日臨位﹑必失職矣﹑

桀紂秦煬﹑破國亡家﹑心愛禽獸﹑【食人之食】土木【衣人之衣】軍旅【�踐田采】宮室【發奪耕耨】農夫不足於飽﹑蠶婦不足於暖不知王道﹑四體不勤。五穀不分﹑稼穡不識﹑菽麥不辧﹑

爲政第八

爲政妄興功役﹑橫起事端害州縣不過千日﹑害國者不過期年。害天下者﹑不過十旬﹑自投坑井取禍之道也﹑

爲政在上欺君。在下誑民﹑舞文弄法﹑諭假像眞﹑因公私惠﹑仗勢行權﹑辭辛憚苦﹑口是心非﹑明退暗進﹑何爲政邪﹑

爲政好名者﹑立異危身。務名者殺身﹑要名者害身﹑賣名者敗身﹑彰名者凶身若盡公幹事﹑立政﹑不召名而名自至矣﹑

爲政﹑功名官爵貨利聲色﹑皆謂之私欲﹑人情也﹑然知足不貪﹑知節不淫﹑不沾名不弔利﹑人若不知﹑必享天爵﹑而子孫亦昌盛也﹑

司縣到任﹑體察姦細﹑盜賊陰私﹑謀害不明﹑公事密問﹑三姑六婆茶坊酒肆妓館食店櫃房馬牙觧庫銀鋪旅店各立行老﹑察知物色名目﹑多必得情﹑密切告報﹑無不知也

時利第九

教農民栽接園林﹑廣種蔬菜﹑拆洗涼衣﹑多作鞋腳﹑掛備繩索農器鎌擔車仗﹑飽飼牛畜﹑趁時布種﹑不致荒閒田地

保庇農民﹑禁止諸色雜人遊樂甘閒﹑乞覓投散﹑提繩把索﹑三教九流師巫樂戲﹑排揚﹑兵卒官吏﹑不得聚斂搔擾﹑誘說不惟吞食民財﹑大悞國家徭役﹑利害甚大

二麥三靑一黃﹑催督火速收斂﹑般載上場。不分晝夜﹑打碾子粒曝曬入倉。方屬民物﹑山東吳不知熟麥靑釤自然子粒圓實﹑幽燕但過焦雨水頓放多十去其三四知

夏麥薄收﹑火速勸諭多種蕎麥。黍穀豆﹑晚田蔬菜果木苜蓿野菜勞豆蓬子稊稗﹑可備春首饑荒﹑加力鋤刨﹑三五次﹑亦能倍收

十月收打蕎麥黍豆﹑積垛艸稭以備官艸牛食不致風雨損壞

勸諭豪富贍賑鰥寡孤獨﹑老弱殘患﹑不致凍餒餓莩。不爾申官存卹勸率寺觀徳行僧道。贍養使用兩便﹑是補不足而損有餘也

三冬人閒﹑收斂榦桑葉搭苫積聚﹑以備蠶傷。桑葉﹑飼蠶。亦成﹑救斂其方。亦得絲錦大救生民蠶桑也

神農形瘁。堯臒瘦黧黑。禹胼胝﹑伊尹負鼎而幹湯﹑呂望鼓刀而入周﹑百里奚傳賣﹑管夷吾束縳﹑孔子無暖席﹑墨子無黔突﹑非貪祿將起民之利﹑除民之害也。自天子至於庶人﹑四體不勤﹑思慮不困﹑於是求贍者。未之有也

修身正家。然後可以治人﹑居家理﹑然後可以長官﹑民之所以生活﹑衣與食也。事於衣食卽有功﹑不周於衣食卽無功﹑帝王富其民﹑霸王富其地﹑危國富其吏﹑治國若不足﹑亡國困倉虛﹑故曰上無事而民自富﹑得民力也。

古有言冬飽則身溫夏飽則身涼﹑溫涼時適人無疾殃

凡加賦斂妄興徭役織女農夫晝夜苦楚集艸爲捨容膝庇足。夜寒無眠風霜砭骨﹑數米而炊﹑並日而食無廬可居無田可耕燒地而眠﹑炙體而睡絲不期身谷不期腹深山曠野穹檐敗屋楮絮不溫茅次不足罔有營衣寒饑空腹

三王順民情固本﹑民情欲壽﹑生之而不傷﹑民情欲富厚之而不困民情欲妄扶之而不危民情欲逸節力而不盡

居家必用事類全集﹝元﹞無名氏編撰

壬集

衛生

養老奉親書

﹝養老食治序﹞昔聖人詮置藥石療諸疾病者。以其五臟本於五行。五行有相生勝之理。榮衛本於陰陽。陰陽有逆順之理也。故萬物皆稟陰陽五行而生。有五色焉。有五味焉。有寒熱焉。有良毒焉。聖人取其色味冷熱良毒之性。歸之五行。處以爲藥。以治諸疾。順五行之气者。以相生之物爲藥。以養之。逆五行之气者以相勝之物爲藥以攻之。或瀉母以利子。或益子以補毋。此用藥之奇法也。經曰。天地萬物之盜。人﹑萬物之盜。人所以盜萬物爲資養之法。其水陸之物爲飲食者。不啻千品。其五色五味冷熱補瀉之性。亦皆稟於陰陽五行。與藥無殊。大體用藥之法。以冷治熱。以熱治冷。實則瀉之。虛則補之。此用藥之大要也。人若能知其食性﹑調而用之。則倍勝於藥也。緣老人之性。皆厭於藥而喜於食。治疾之宜用於患者。況是老人之疾。愼於吐痢﹑尢宜用食以治之。凡老人有患。宜先以食治。食治未愈。然後命藥。此養老人之大法也。是以善治病者。不知善愼疾。善治藥者。不如善治食。今以食醫心鏡。食療本艸。詮食要法。諸家法饌。洎是注太平聖惠方。食治諸法。類成養老食治方。各開門目。用治諸疾。具列於左。爲人子者。宜畱意焉。承奉郎前守泰州興化縣令陳直述

食治養老益气方第一

祕制豬肚方

治老人補虛羸乏气力

獖豬肚【二枚洗如食法】人參【半兩去蘆】

漧薑【二錢炮裂剉】

椒【二錢去目不開口者微炒】

蔥白【七莖去須切】

糯米【二合】

右件搗爲末。入米合和相得入豬肚內縫合。勿令泄气。以水五升於鐺內。微火煮令爛熟。空心服。放溫服之次。暖酒一中盞飲之。

益气牛乳方

牛乳冣宜老人。性平。補血脈。益心。長肌肉。令人身體康彊潤澤面。目光悅。志不衰。故爲人子者。常湏供之以爲常食。或爲乳餅。或作斷乳等。恆使恣意充足爲度。此物勝肉遠矣。

枸杞煎方

治老人頻遭病虛羸不可平復冣宜服之

生枸杞根【細剉一斗以水五斗煮取一斗五升澄淸】

白羊脊骨【一具剉碎】

右件藥以微火煎取五升去滓取入瓷合中每服一合與酒一少盞合暖每於食前溫服

法煮羊頭方

治老人五勞七傷虛損

白羊頭蹄【一副艸火燒令黃色刮去灰塵】

胡椒【半兩】

蓽茇

漧薑【各半兩】

蔥白【切】

豆豉【各半升】

右件藥先以水煮羊頭蹄半熟內藥更煮令爛去骨空腹適性食之。日食一具滿七具卽止禁生冷醋滑五辛陳臭豬雞等七日

煎豬肪方

治老人大虛羸困極宜服

豬肪【米中水者半斤】

右入蔥白一莖於鐺內煎令蔥黃卽止候冷暖如身體空腹頓服之令盡暖蓋覆臥至日晡後乃白粥調麋過三日後宜服羊肝羹

羊肝羹方

羊肝【一具去筋膜細切】羊脊﹝日寅﹞肉【二條細切】

枸杞根【五斤剉以水一斗五升煮取四升去滓】曲末【半兩】

右用枸杞汁煮前羊肝等令爛入豉一小盞蔥白七莖切以五味調和作羹空腹飽食之後三日愼食如上法

油面餺飥方

治老人補虛勞

生胡麻油【一斤】

折粳米泔淸【一斤】

右二味以微火煎盡泔淸乃止出貯之取合塩湯二合將和面作餺飥煮令熟入五味食之

治眼目方第二

補肝豬肝羹方

治老人肝藏虛弱遠視無力

豬肝【一具細切去筋膜】蔥白【一握去須切】

雞子【二枚】

右以豉汁中煮作羹臨熟打破雞子投在內食之

又方﹕靑羊肝一具細切水煮熟漉酒幹以塩醋調和食之

又方﹕蔥子半升炒熟爲末每用一匙以水二大盞煎取一盞去滓下米煮粥食之

馬齒實方

治老人靑白翳明目除邪气利大腸去寒熱

馬齒實【一斤】

右爲末每服一匙煮蔥豉粥和攪食之馬齒菜作羹粥喫並明目極佳

烏雞肝粥方

治老人肝藏气虛眼暗

烏雞肝【一具細切】

右以豉中和米作羹粥食之

蒼耳子粥方

治老人目暗不明

蒼耳【半兩】

粳米【半升】

右件搗蒼耳子爛以水二升絞瀘取汁和米煮粥食之或作散煎服亦佳

蓮實粥方

治老人益耳目聰明補中彊志

蓮實【半兩去皮】

糯米【三合】

右先以水煮蓮實令熟漉出次入糯米煮粥候熟入蓮實攪令勻熱食之

竹葉粥方

治老人膈上風熱頭目赤痛目視﹝目荒﹞﹝目荒﹞

竹葉【五十片淨洗】

石膏【三兩】

沙糖【一兩】

折粳米【三合】

右以水三大盞煎石膏等二味取二盞去滓澄淸用煮粥熟入沙糖食之

食治耳聾耳鳴諸方第三

磁石豬腎羹方

治老人久患耳聾養腎藏彊骨气

磁石【一斤杵碎水淘去赤汁綿褁】

豬腎【一對去脂膜細切】

右以水五升煮磁石取二升去磁石投腎調和以蔥豉姜椒作羹空腹食之作粥及入酒並得磁石常用

鹿腎粥方

治老人腎气虛損耳聾

鹿腎【一對去脂膜切】

粳米【三合】

右以豉汁中相和煮作粥入五味如法調和空腹食之作羹及入酒皆可

鯉魚腦髓粥

方治老人耳聾不瘥

鯉魚腦髓粳米【三合】

右煮粥以五味調和空腹食之

豬腎粥方

治老人腎臟气憊耳聾

豬腎【一對去膜細切】

蔥白【二莖去須切】

人參【一分去蘆爲末】

防風【一分去蘆爲末】

粳米【二合】

薤白【七莖去須切】

右件藥末並米蔥薤白著水下鍋中煮候粥臨熟入開中心下腎莫攪動慢火更煮良久入五味空腹服之

食治五勞七傷諸方第四

暖腰壯陽道藥餅子方

治老人五勞七傷下焦虛冷小便遺精宜食之

附子【二兩炮裂去皮臍】

神曲【三兩】

桂心【一兩】

五味子【一兩】

漧薑【二兩炮裂剉】

羊髓【一兩】

大棗【二十枚煮去皮核】

酥【二兩】

蜜【四兩】

白面【一升】黃牛乳【一升半】

肉蓯蓉【一兩半酒浸宿刮去皺皮炙幹】

兔絲子【一兩酒浸三日曝榦爲末】

洪椒【半兩去目及閉口者微炒去汗】

右爲末入面以酥蜜髓乳相和入棗瓤熟搜於盤中蓋覆勿令通風半日久卽將出更搜令熟搟作胡餅大面上以筋子琢之卽入鑪熬中上下以火煿令熟每日空腹食一所一方入酵和更佳

雌雞粥方

治老人五勞七傷益下元壯气海服經月餘肌肉充盛老成年少並宜服食

黃雌雞【一隻去毛髒腹】生薯蕷【一兩切】

阿魏【少許煉過】

粳米【一合淘入】

肉蓯蓉【一兩酒浸一宿刮去皺皮切】

右以上先將雞爛煮擘骨取汁下米及雞肉蓯蓉等都煮粥入五味空心食之

羊腎蓯蓉羹方

治五勞七傷陽气衰弱腰腳無力宜食

羊腎【一對去筋膜脂細切】

肉蓯蓉【一兩酒浸二宿刮去皺皮細切】

右件藥和作羹著蔥白塩五味末一如常法空腹服之

食治老人虛損羸瘦方第五

雀兒粥方

治老人臟腑虛損羸瘦陽气之弱

雀兒【五隻治如食法細切】

粟米【一合】

蔥白【三莖切】

右先將雀兒炒肉次入酒一合煮少時入水一大盞半下米煮作粥欲熟下蔥白五味等候熟空心服之

骨汁煮餅方

治老人虛損羸瘦下焦久冷服昏耳聾

大羊尾骨【一條以水五盞煮取汁二大盞五分】

蔥白【五莖去須切】

陳皮【一兩湯浸去白】

荊芥【一握】面【三兩】羊肉【四兩細切】

右件藥都用骨汁煮五七沸去滓用汁少許後搜面作索餅卻於汁中與羊肉煮入五味空腹服之

羊肉粥方

治老人虛損羸瘦助陽壯筋骨

羊肉【二斤】

黃耆【一兩生剉】

人參【一兩去蘆頭】

白茯苓【一兩】

棗【五枚】

粳米【二合】

右件藥先將肉去脂皮取精者肉畱四兩細切餘一斤十二兩以水五大盞並黃耆等煎取汁三盞去滓入米煮粥臨熟下切了生肉更煮入五味調和空心食之

雞子索餅方

治老人虛損羸瘦令人肥白光澤

白面【四兩】

雞子【四兩】白羊肉【四兩炒作臛】

右件以雞子淸搜面作索餅於豉汁中煮令熟入五味和臛空腹食之

石英水煮粥方

治老人腎气損陰萎固痺風濕肢節痛不可持物

白石英【二十兩】

磁石【三十兩並搥碎】

右件藥以水二斗器中浸於露地安置夜則揭蓋令得星月气每日取水作羹粥及煎茶湯喫皆用之用卻一升卽添一升服經年諸風並瘥气力彊盛顏如童子

食治老人脾胃气弱方第六

羊肉索餅方

治老人脾胃處弱不多食四肢困乏黃瘦

白羊肉【四兩】白面【六兩】生薑汁【一合】

右以薑汁搜面肉切作臛頭下五味椒蔥煮熟空心食之日一服如常作益準

藿菜羹方

治老人脾胃气弱飲食不多羸乏少力

藿菜【四兩切之】

鯽魚肉【五兩】

右煮作羹下五味椒姜並調少面空心食之常以三五日服極補益

釀豬肚方

治老人脾胃气弱不能飲食多困無力

豬肚【一枚肥者淨洗之】人參末【半兩】

橘皮末【半兩】

豬脾【一枚細切】

飯【半碗】

蔥白【半握】

右總內豬肚中相和以椒醬五味訖縫口合蒸之令爛熟切空心漸食之能作三兩劑兼補勞

雞子餺飥方

治老人脾胃气弱不多進食行步無力黃瘦气微見食卽欲吐

雞子【三枚】

白面【五兩】

白羊肉【五兩作臛頭】

右件以雞子白搜面如常法作之以五味煮熟空心食之日一服常作極補虛

曲末索餅子方

治老人脾胃气弱食不消化羸瘦舉動無力多臥

曲末【二兩搗如面】

白面【五兩】

生薑汁【三兩】

白羊肉【二兩作臛頭】

右以薑汁搜面末和面作之加羊肉臛頭及下醬椒五味煮熟空心食之日一服常服尢益

羊脊骨粥方

治老人脾胃气弱勞損不下食

大羊脊骨【一具肥者搥碎】

靑粱米【四合淘淸】

右以水五升煎取二升汁下米煮作粥空心食之可下五味常服其功難及甚效

粟米粥方

治老人脾胃虛弱嘔吐不下食漸加羸瘦

粟米【四合淨淘】

白面【四兩】

右以粟米拌麵令勻煮作粥空心食之一日二服極養腎气和胃

黃雌雞餛飩方

治老人脾胃气弱不多食痿瘦

黃雌雞肉【五兩】

白面【七兩】

蔥白【二合切細】

右以切肉作餛飩下醬椒五味調和煮熟空心食之日一服皆益臟腑悅澤顏色

食治老人瀉痢諸方第七

魚熟膾方

治老人脾胃气冷痢白濃涕腰脊疼痛瘦弱無力宜食

鯽魚肉【九兩切作鱠】豉汁【七合】

榦薑末【半兩】

橘皮末【半兩】

右以椒醬五味調和豉汁沸卽下鱠魚煮熟下二味空心食之日一服其效尢益

赤石脂餺飥方

治老人腸胃冷气痢下不止

赤石脂【五兩碎篩如面】白面【六兩】

右以赤石脂末和面搜作餅煮熟下蔥醬五味臛頭空心食之三四服皆愈

黃雌雞灸方

治老人脾胃气冷腸數痢

黃雌雞【一隻如常法】

右五味椒醬刷炙之令熟空心漸食之亦甚補益臟腑

甘艸湯方

治老人冷熱不調下痢赤白腹痛不止

甘艸【一兩切熬】

生薑【一兩刮去皮切】

烏荳【一合】

右以水一升煎取七合去滓空心服之不過三兩服愈

薤白粥方

治老人腸胃虛冷泄痢水谷不止止

薤白【一升細切】

粳米【四合】

蔥白【三合細切】

右相和作羹下五味椒醬姜空心食常服之效

曲末粥方

治老人脾虛气弱食不消化泄痢無定

神曲【二兩炙搗羅爲末】靑粱米【四合淨淘】

右相和煮作粥空心食之常三五服溫中極愈

車前子飲

治老人赤白痢日夜無度煩熱不止

車前子【五合綿褁用水二升煎取一升半汁】

靑粱米【三合】

右取前汁煮作飲空心食之日二服最除熱毒

食治老人煩渴熱諸方第八

枸杞飲方

治老人煩渴口漧骨節煩熱

枸杞根白皮【一升】小麥【一升淨淘】粳米【三合研】

右以水一斗煮二味取七升汁下米作飲渴卽漸服之極愈

大麥湯方

老人煩渴不止飲水不定轉渴舌捲幹焦

寒食殘大麥【一升】赤餳【二合】

右以水七升煎取五升去滓下赤餳調之渴卽服愈

黃雌雞羹方

治老人煩渴小便黃色無力

黃雌雞【一隻如常法】粳米【二合淘折】

蔥白【一握】

右切雞和煮作羹下五味少著塩空心食之漸進常效

豬肚方

治老人消渴熱中飲水不止小便無度煩熱

豬肚【一具肥者淨洗之】蔥白【一握】

豉【五合綿褁】

右煮令爛熟下五味調和空心切漸食之渴卽飲汁亦治勞熱

兔頭飲方

治老人煩渴飲水不足日漸羸瘦困弱

兔頭【一枚淨洗之】

豉心【五合綿褁】

右以水七升煮取五升汁渴卽漸飲之最效

靑豆湯

治老人消渴熱中飲水無度常若不足

靑豆【二斤淨淘】

右煮令爛熟空心食之渴卽飲汁或作粥食任性益佳

冬瓜羹方

治老人消渴煩熱心神狂亂躁悶不安

冬瓜【二斤去皮】豉心【二合綿褁】蔥白【半握】

右以和煮作羹下五味調和空心食之常作粥尢佳

鹿頭方

治老人消渴諸藥不瘥黃瘦力弱

鹿頭【一枚炮去毛淨洗之】

右煮令爛熟切空心日以五味食之並服汁極妙

食治老人水气諸方第九

鯉魚臛方

治老人水气病身體腫悶滿气急不能食皮膚欲裂四肢常疼不可屈伸

鯉魚肉【十兩】

蔥白【一握】

麻子【一升熬細研】

右以水濾麻子汁和煮作臛下五味椒姜調和空心峕漸漸食之常服尢佳

水牛肉方

治老人水气病四肢腫悶沈重喘息不安

水牛肉【一斤鮮肥者】

右蒸令極熟空心切以姜醋五味漸食之任性爲益

麻子粥方

治老人水气腫滿身體疼痛不能食

冬麻子【一升熬研攄取汁】鯉魚肉【一兩切】

右取麻子汁下米四合和魚煮作粥以五味蔥椒空心食日一服頻作皆愈

赤豆方

治老人水气脹悶手足煩痺气急煩懣

赤小豆【三升淘淨】樟柳根【白者切一升】

右和豆煮爛熟空心常食豆渴卽飲汁勿別雜食服三二服立效

郁李仁粥方

治老人水气面腫腹脹喘乏不安轉動不安手足不仁身體重困或疼痛

郁李仁【二兩研以水濾取汁】薏苡仁【五合淘】

右以煎汁作粥空心食之日二服常服極效

赤白皮飲

治老人水气面且虛腫足跋脹滿風急

桑白皮【切一升以煎取三升半幹】

靑粱米【四合研】

右以桑汁煮作飲空心漸食常服尢佳

大豆方

治老人水气腫滿手足俱脹心煩滿悶無力

大豆【二升】白朮【二兩】鯉魚肉【一斤】

右以水和煮令豆爛熟空心常食之魚豆飲其汁尢佳

食治喘嗽諸方第十

豬頤酒方

治老人上气急喘息不得坐臥不安

豬頤【三具細切】

靑州棗【三十枚】

右以酒三升浸之若秋冬三五日春夏一二日密封頭以布絞去滓空心溫任性漸服之極驗忌咸熱

棗煎

治老人上气气急胸膈逆滿食飲不下

靑州棗【三十枚大者去核】土蘇【三兩】餳【二合】

右相和微火溫令消卽下棗攪之相和以微火煎令蘇餳泣盡卽止每食上卽噉一二枚漸漸咽汁爲佳忌咸熱炙肉

薑糖煎方

治老人上气咳嗽喘息气急煩熱不下食食卽吐逆腹脹滿

生薑汁【五兩】

沙糖【四兩】

右相和微火溫之一二十沸卽止每度含半匙漸漸下汁

桃仁煎方

治老人上气熱咳嗽引心腹痛滿悶

桃仁【二兩去皮尖熬末】赤餳【四合】

右相和微煎三五沸卽止空心每度含少許漸漸咽汁尢益

食治腳气諸方第十一

豬肚生方

治老人腳气煩熱腳腫入膝滿悶

豬肚【一枚細切作生肥者】

右以水洗布絞令幹以蒜醋椒醬五味空心常食之亦治熱勞補益效

鯉魚臛方

治老人腳气逆心悶煩燥心神狂誤

鯉魚【一斤取肉】

蒓菜【四兩】

粳米【二合研】

右切以蔥白一握相和煮臛下五味椒姜調和空心食之常服佳亦治水气

麻子粥方

治老人腳气煩悶或吐逆不下食痺弱

麻子【一升熬研水濾取汁】粳米【四合淨淘】

右以麻子汁作粥空心食之日一服尢益亦中治冷气

烏雞羹方

治老人腳气攻心煩滿胸腹脹滿

烏雞【一隻治如常法】

蔥白【一握細切】

米【二合研】

右煮令熟空心切作五味作羹常食之爲佳

豬腎粥

治老人腳气煩痺緩弱不隨行履不能

豬腎【一雙去膜細切】

粳米【四合】

蔥白【半握】

右和煮作粥下五味椒姜空心食之日一服最驗

豉心酒方

治老人腳气痺弱五緩六急煩躁不安

豉心【一升九蒸九曬爲佳】酒【五升】

右以酒浸一二日空心任性溫服三盞極效

食治諸淋方第十二

靑豆方

治老人淋煩熱小便莖中痛澀少不快利

靑豆【二升】

橘皮【二兩】

麻子汁【一升】

右煮豆臨熟卽下麻子汁空心漸食之並服其汁皆驗

小麥湯方

治老人五淋久不止身體壯熱小便滿悶

小麥【一升】

通艸【二兩】

右以水煮取三升去滓漸漸食之湏臾卽瘥

酥蜜煎方

治老人淋病小便長澀不利痛悶極

藕汁【五合】

白蜜【五合】

生地黃汁【一升】

右相和微火煎之令如﹖﹖易空心含半匙漸漸下汁食了亦服忌熱食炙肉

蘇粥方

治老人五淋燥痛小便不多祕澀不通

土蘇【二兩】

靑粱米【四合淘淨】

漿水【二升】

右煮作粥臨熟下蘇攪之空心食之日一服尢佳

車前子飲

治老人淋病小便下血身體熱盛

車前子【五合綿褁水煮取汁】靑粱米【四合海研】

右煮煎汁作飲空心食之常服亦明目去熱毒

食治噎塞諸方第十三

羊肉索餅方

治老人胸膈妨塞食飲不下漸黃瘦行無力劣弱

羊肉白者【四兩切作臛頭】白面【六兩】

橘皮末【一分】

右搗薑汁搜面作之如常肉下五味蔥椒橘皮末等炒煮熟空心食之日一服極肥健溫臟腑

黃雌雞餺飥方

治老人噎病不通胸脇滿悶

黃雌雞【四兩切作臛頭】白面【六兩】

茯苓末【二兩】

右和茯苓末搜面作之豉汁中煮空心食之常作三五服極除冷气噎

蘇蜜煎方

治老人噎病气塞食不通吐逆

土蘇【二兩】白蜜【五合】生薑汁【五合】

右相和微火煎之令調空心服半匙細細下汁尢效

食治冷气諸方第十四

桃仁粥方

治老人冷气心痛無時往往發動不能食

挑仁【二兩去皮尖研水淘取】靑粱米【四合淘浙】

右以桃仁汁煮作粥空心食之常服除冷溫中

茱萸飲方

治老人冷气心痛不止腹脹滿悶坐臥不得

茱萸末【二分】

靑粱米【一合研細】

右以水二升煎茱萸不取一升便下米煮作飲空心食之一一服尢佳

椒面餺飥方

治老人冷气心痛嘔不多下食頓悶

蜀椒【一兩去目及閉口者焙榦爲末篩】

白面【五兩】

蔥白【三莖切】

右以椒末和面搜作之水煮下五味調和食之常三五服極效尢佳

食治諸痔方第十五

鯉魚鱠方

治老人痔下血久不瘥漸加黃瘦無力

鯉魚肉【十兩切作膾如常法】

右以蒜醋五味空心恆食之日一服極瘥忌鮓甜食

野豬肉羹方

治老人五痔久不愈生瘡疼

野豬肉【一斤細切】蔥白【二握】米【一合細研】

右煮作羹下五味調和椒姜空心漸食之常作極效

鮎魚方

治老人五痔血下無瘥肛門腫痛漸瘦

鮎魚肉【一斤】

蔥白【半把】

右以白水煮令熟空心以蒜醋五味漸漸食之常作尢佳

食治諸風方第十六

麻子飲方

治老人中風汗出四肢煩痺言語不利

麻子【五合熬細研水淹取汁】粳米【四合淨淘研之】

煮飲食之

大豆酒方

治老人卒中風口噤身體反張不語

大豆【二斤熬之】

淸酒【二升】

右熬豆令聲絕卽下酒投之煮一二沸去滓頓服之覆臥取汗差口禁拗灌之○陰證急傷寒服此神效

白羊頭方

治老人中風心神昏昧行卽欲倒嘔吐

白羊頭【一具治如常法】

右以空心用姜醋漸食之爲佳

烏雞臛方

治老人中風煩熱言語澀悶手足熱

烏雞【半斤細切】麻子汁【五合】蔥白【一把】

右煮作臛次下麻汁五味姜椒令熟空心食之補益

蒜煎

治老人中風邪毒臟腑擁塞手足緩弱

大蒜【一斤去皮細切】

大豆黃【炒二斤】

右以水一升和二味微火煎之似稠卽止空心每服食噉三二匙亦補腎气

補腎地黃酒

治老人風濕痺筋攣骨痛潤皮毛益气力補虛乏止毒除面皯宜服

生地黃【一升切】

大豆【二升熬之】

生牛蒡根【一升切】

右以絹袋盛之以酒一斗浸之五六日任性空心溫服常服三二盞恆作之尢佳

鴈脂酒方

治老人風攣拘急偏枯不通利

鴈脂【五兩消之令散】

右每日空心溫酒一盞下脂半合許調頓服之常益

巨勝酒方

治老人風虛痺弱四肢無力腰膝疼痛

巨勝【二斤熬】

薏苡仁【二升】

漧地黃【半升切】

右以絹袋貯無灰酒一半漬之勿令泄气滿五六日任性空心溫服一二盞尢益

蒼耳茶方

治老人風冷痺筋脈緩急

蒼耳子【一升熬搗爲末】

右每日煎服之代茶常服極治風熱明目

槐茶方

治老人熱風下血明目益气除邪治齒疼利臟腑气宜食之

槐葉【嫩者五斤蒸令熱爲片曬漧作茶搗羅爲末】

右每日煎如茶法服之恆益除風尢佳

治諸病經驗方﹝並用秦氏所載﹞

諸風證

加減靑州白圓子

治痰嗽諸風張良甫左丞常服

齊州半夏

南星【去浮皮】

川烏【去皮臍三隻】

天麻

全蠍【去毒各二兩】

右前件將二味水浸軟切作片子用生絹袋盛水盤浸之春六夏二秋七冬十每日一換水白日曝夜露搭了曝漧同天麻全蠍爲末用糯米粥淸爲丸桐子大每服或十丸十五丸生薑湯下食後臨臥服

八味順气散

白朮

白茯苓【去皮】靑皮【去穰】

香白芷陳皮【去白】

天臺烏藥

人參【各一兩】甘艸【炙半兩】

右爲細末每服三錢水一大盞煎至七分溫服不拘時候仍以酒化蘇合香圓間服有風者先服此次進風藥

烏藥順气散

治風气不順手足偏枯流注經絡並濕毒進襲腿膝攣痺筋骨疼痛

烏藥【去木】麻黃【去節】

橘皮【各一兩】

甘艸炙枳殼【麩炒去穰】川芎

桔梗

白芷【各一兩】

白姜【炮半兩】

白殭蠶【炒去絲】

右爲末每服二錢七分水一盞姜三片薄苛七葉煎七分空心服治气去薄苛用棗子二枚同煎

傷寒證諸方

和觧散

不問四時傷寒陰陽表裏虛實才覺有病連進三服得汗卽愈

邵前胡【去蘆淨】川升麻京芍藥

赤芍藥

白朮

熟蒼朮

川獨活

羗活

川芎

槁本

桔梗

防風

熟半夏

甘艸

人參【去蘆】

藿香【各一兩】

粉葛【二兩去皮】

右﹝口父﹞咀每服四錢水一盞半煎至七分常用姜五片煎

增寒壯熱發渴頭痛四肢酸疼彊直加去節麻黃一錢半姜蔥連須

身熱頭疼煩燥小便赤衄血加麥門冬去心

疹子欲出未出熱煩加當歸黃茋紫艸各半錢

感風頭目不淸加北細辛半錢茶芽少許

陰濕腳痛大便祕小便赤加煨熟大黃半錢檳榔半錢

气虛頭疼目眩加生川芎半錢

中風口眼喎斜角弓反張潮涎昏悶不省人事加附子川芎南星各半錢姜蔥煎

下血加槐花半錢

血痢加烏梅燈心

熱嗽加桑白皮薄苛同煎

老人孕婦及自汗自痢者宜詳證不可服

中暑證諸方

香薷散

治臟腑冷熱不調飲食不節或食腥鱠生冷。過度

起居不節

露臥濕地

當風取涼而風涼之气歸於三焦傳於脾胃脾胃得冷不能消化水谷致令眞邪相干腸胃虛弱因飲食變亂於腸胃之間便致吐痢心腹疼痛霍亂气逆有心痛而先吐者

腹痛而先痢者

心腹痛而吐痢俱發者發熱頭痛體疼而復吐痢虛煩者

轉筋拘急疼痛者

但嘔而無物出者

四肢逆冷而脈欲絕者

煩悶昏塞而欲死者此物悉能治之

白匾豆【微炒半斤】

香薷【去土淨三斤】

厚朴【去麄皮薑汁炙熟半斤】

右麄末每三錢水一盞入酒一分煎七分去滓水中沈冷連喫二服不拘時候

黃連香薷方

不用白匾豆加黃連四兩剉碎以生薑汁同研勻炒令黃色名曰黃連香薷散此藥功效甚不可盡述

治暑證諸藥不救者

朱砂研細水調灌下立瘥

治暑暍

逡巡悶絕不救者【此方在徐州沛縣城門上板書揭之不知何人所施】

道上熱土

大蒜

右略等分爛研冷水和去滓腳飲之卽瘥仍掬道上熱土熨臍腹妙

出陸須知云

凡行役之人只可食蒜飲水觧渴勿服暑藥直至臍下久成痼疾爲害非輕歇定服暑藥則可

積聚證諸方

開結枳實圓

倡導凝結消化痰飲升降滯气通行三焦滋榮心肺灘漑肝腎補助脾胃轉行百脈專主中痞痰逆惡心嘔噦肺實酒食停積脇脹喘悶咽嗌不利悉皆治之

枳實【微炒】

白朮

半夏【湯泡七次】

天南星【炮】

苦葶藶【隔紙炒】

白礬【枯】

大黃【】各半兩

黑牽牛【頭末二兩】

皂角【去皮子炒黃】

旋覆花【各一兩】

靑皮【去白】

木香【各半兩】

右爲細末入牽牛末令勻取生薑自然汁煮糊爲丸如相子大

如單腹脹上喘涎多四肢腫滿生薑湯下三四十丸食後以微利爲度

婦人幹血气隔實腫滿或產後有傷面目浮腫小便不利生薑蔥白湯下

酒痺病溫酒下

老人祕澀小便不利者二三十丸溫湯下

導气枳殼圓

治气結不散心胸痞痛逆气上攻分气逐風功不可述

枳殼【去穰麩炒】

木通【剉炒】

靑皮【去白】

陳皮【去白】

黑牽牛【炒】

桑白皮【剉炒】

蘿卜子【微炒】

白牽牛【炒】

莪茂【煨】

茴香【炒】

荊三稜【煨各等分】

右爲末生薑汁打麵糊爲丸如桐子大每服二十丸煎橘皮湯下

通仙散

男子取積婦人取敗血不動眞气

蕎麥麵【二錢半】

大黃末【一錢半】

右二味酒調臨臥服

化鐵丹

治遠年近日沈積及內傷冷物心腹疼痛

胡椒【四十八粒】

烏梅【入个不去核】

靑皮【不去穰】

陳皮【不去白各半兩】

巴豆【十六个不去皮油】

右爲細末醋糊爲丸如菉豆大每服五七丸生薑湯下

萬病無憂散

治風疾瘡腫疥癬或臟腑積冷壅滯气結風勞膀胱宿冷臟腑虛衰面色痿黃內有癥癖气並常有疳虫蚘虫攻心腹俱痛怱中傷寒頭痛不忍狀若山嵐時气瘟疫之疾並宜急服此藥宣通三五行立瘥或中風口喎語多蹇澀睡後口中涎出不限時節不問男子女人但五日一服不過三服永瘥久患腰膝疼痛腳气腫滿運動艱難飲食無味並小兒疳痢脫肛者量大小與服一二五行自瘥大人久瀉气痢狀若休息痢止有時但一服取下冷濃一二升當日見效藥無四時冷熱老幼衰弱病患者悉除之任服他藥無妨若服常時蓋緣搜出臟腑中積滯虫膿故也無孕婦人久患血虛气弱痿黃無力者亦宜依方服宣通气候殊不因倦無妨此藥凡有百病並皆治之不可俱載有孕婦人或遇陰晦時節不可服天道晴明可進若𨿽復疾而未愈者再服妙

黃芪

木通

桑白皮

陳皮【各兩】

胡椒

白朮

木香【各半兩】黑牽牛【四兩頭末另研】

右七味爲細末每服一錢牽牛頭末一錢生薑二錢切作大片煎湯調藥候溫五更服再用姜湯送下平明可行三五次快利無妨以白粥補之痊矣

十金圓

治證同前

大黃【一兩】

木香【一兩】

右爲細末醋糊爲丸每服三十丸溫水送下

水腫證諸方

治气虛水腫浮脹方

昔公使酉庫攢司陳通患此一病垂死醫者巳不下藥偶一婦人傳此方云是道人所授服之病自小便而下幾數桶遂愈乙巳年事余時宰淸流云大蒜一个爛研以蛤粉和無分兩可丸卽止如梧桐子大每服十丸白湯下若气不升降卽以大蒜一頭每瓣切開逐瓣內入茴香七粒用濕紙褁煨香熟爛嚼白湯送下不拘多少若臟腑不止卽以丁香如茴香法煨服每瓣用三粒

神應散

治十種水气五蠱水蠱血蠱酒蠱气蠱四肢浮腫腹脹小便不通大便澀黃蘊不思飲食並皆治之

廣木香【三錢】

澤瀉

檳榔

椒目【各半兩】

大黃【兩半】

黑牽牛【一兩】

黑附子【一隻重一兩者佳半只濕紙褁炮裂】

右爲細末每服五錢樟柳根自然汁蜜一大匙將前附子同擂碎取汁放溫五更同藥調面東服忌塩醬蜜腥膩房事一年

痰飲證諸方

滌痰圓

治三焦气澀痰飲不利胸膈痞滿咳唾稠濁面目熱赤肢體倦怠不思飲食常服升降滯气淸膈化痰

木香

檳榔

靑皮

陳皮【去白】

京三稜【煨炮裂】

枳谷【麩炒去穰】

大黃【濕紙褁煨令香熟】半夏【湯洗七次各一兩�】

黑牽牛【微炒二兩】

右爲細末麵糊爲丸如梧桐子大每服四五十丸用姜湯下

化痰鐵刷圓

治男子婦人風痰酒痰茶痰食痰气痰一切痰逆嘔吐痰厥頭痛頭目昏眩肺痿喀膿聲如拽鋸並皆治之此藥化痰止嗽定喘

白附子【炮】

南星【炮】

半夏【湯洗】

白礬【生用各半兩】

寒水石【兩半】

幹生薑【七錢半】

碯砂

輕粉【分】

皂角【一兩去皮子】

右爲細末麵糊爲丸如桐子大食後一二十丸姜湯下

咳嗽諸證方

單方

治勞喘嗽一切肺疾久不愈者及經打傷損肺用白芨煮稀米粥服之

昔有人平生遭人打傷每服此輒愈後因犯辟臨刑以此方傳人且令人俟其死割腹驗之後驗之於肺上數處皆白芨所補

化痰圓

治咳嗽涎喘日進三服

天南星

生薑【各一兩】

半夏

枯礬【各一兩半】

右爲末水糊爲丸桐子大每二十丸食後溫虀汁送下

勞瘵證諸方

炙法

治諸勞瘵巳深難治者以癸亥日二更盡入三更令病人平眠以筋於兩腰眼點兩﹖各炙七壯本無﹖然累試巳驗絕妙

靑蒿飲

治傳屍勞瘵不問遠年近日皆可治之妙不可言

阿魏【一分小便先洗】

桃枝【一大握】

梹榔【一兩】

靑蒿【各一兩】

甘艸【三寸】

蔥白【三寸】

右件六味以童子小便二升浸桃枝蒿蔥甘艸四味煎取六合許然後入阿魏更煎二三沸作二服臨服時入梹榔末半兩同服如覺惡心必吐吐後人心安時再服一服其勞虫定出送藥人勿與患人對立恐虫傷人若男患以女人煎藥若女患以男子煎藥忌雞犬等物觸之患者冬則三服一年內五服其病自盡去其根

單方

鰻魚﹖梨魚或煮或煎淡食常服卽愈此物殺諸虫故也

黃茋劫勞散

治心腎俱虛勞嗽時復三兩聲無疾遇夜發熱熱過卽冷時有盜汗四肢倦怠體劣黃瘦飲食減少夜臥恍惚神气不寧睡多異夢此藥能治嗽嗽有唾唾中有紅綫名曰肺痿若上件疾不治卽成羸劣之疾矣

白芍藥【純白者洗淨焙漧稱八兩重】

綿黃茋【直者洗淨去蘆劈開蜜湯浸慢火炙】

粉艸【堅實大者削皮去蘆劈開慢火炙平】

人參【新�者去蘆洗淨焙漧秤】

白茯苓【堅實者去皮焙漧秤】

五味子【北方者去枝梗淨秤】

幹熟地黃【洗去土酒浸二次蒸二次焙漧】

川當歸【水洗土淨去蘆頭酒浸一宿焙漧秤】

半夏【揀大者沸湯洗七次或五次焙漧秤研爲末另研生薑自然汁和作餅子焙漧再秤】

阿膠【揀明淨好者剉成小塊以蛤粉先入鍋炒熱卻下阿膠急攪轉候膠成珠傾篩內去粉不用】

巳上九味各淨重三兩與前白芍藥共十味

右件藥比前數分兩湏是多買逐一制度了焙乾方秤不然恐分兩有走作口﹖父咀每服約六錢重用水盞半入帶皮生薑一十二片棗兒三枚去核慢火煎勿攪動煎至八分去滓溫服日進二貼作五盞煎服不拘時候不可一日斷鈌湏使藥力連接爲妙【每早服一貼食後服滓午前服一貼食後服滓將二叚滓臨臥亦煎服之】此藥湏志誠修合服者志誠則取效驗

治翻胃證諸方

翻胃平胃散

平胃散多加碙砂姜爲末沸湯點服當吐出惡物一塊黑色如石屢驗

又方﹕大附子一枚去蓋刳中使淨納丁香四十九粒仍以蓋覆之以綿拴系放銀石器以生薑自然汁約一盞慢次熬令幹研爲細末每服一錢匕摻舌上漱津下若煩渴可徐食粥糜忌油膩生

又方﹕治翻逆吐食只一服取效

五靈脂不拘多少狗膽和圓如小栗子大每服一丸用好酒一大盞入漧薑。末二錢煎數沸用一半姜湯浸藥一丸蓋定候化開再與鍋內湯一同煎三二沸先準備稀白粥一盞用一人過藥一人供粥並要十分滚熱先食藥一口快餐粥一口又喫藥一口粥一口乘熱速喫燒唇蕩口爲度

陰毒證諸方

更生餅子

治陰毒亦能發汗

露蜂房三錢燒灰存性生蔥白五寸同研爲丸男左女右著手中握陰莖臥汗出愈

奪命坐丹

亦名白虎圓治男子婦人陰毒

寒水石不拘多少爲細末右用兩餾飯和成劑搗千餘下丸如粟子大日幹每用一丸臨時於炭火內燒紅乘熱研細滚酒一盞調服後蔥醋湯投汗出愈

吐法

治陰毒危急者大黑豆不拘多少燒鍋幹炒投無灰酒浸之去豆乘熱大椀飲或灌下卽吐復飲汗出爲度

諸瘧證諸方

常山飲

治諸瘧先寒後熱或先熱後寒或寒熱獨作或連日並發或間日一發頭疼惡心煩渴引飲气息喘急口苦咽漧諸藥不效

川常山

知母

甘艸【炙】

艸菓【不去皮各二兩】

烏梅【一兩】

右爲剉散每服四錢水盞半棗五枚良姜一兩半同煎七分去滓溫服未發前進三服

八味順气散

方見諸風證○瘧疾無痰不發故也服此愈

頭風證諸方

八味順气散

方同前

頭風無痰不發故也服此愈

﹝珍珠散﹞治偏正頭疼眼疼牙疼並皆治之

米珠【一字】

桂府滑石【二兩】

沒藥【半兩】

乳香【半兩】

馬牙盤碯【一兩】

麝香

腦子【各少許】

右爲極細末每用一字噙水鼻中吹之婦人童子吹男子女兒吹

眼目證諸方

重明散

治一切風熱內外障气眼

川獨活

川羗活

川芎

吳射幹

井泉石

仙靈皮

防風

甘艸

蒼朮【各半兩】

白朮

丹參

石決明

艸決明【各三分】

右爲末每服二錢水盞半煎至一盞溫服日進三服食後

沃眼法

每夜臨臥盥嗽畢溫熱漿水口漱沃眼目洗面早晨亦然最能明目散血去風光澤面顏尢治剌黑﹖幹每日不可闕此

龍腦金水膏

治風熱上壅赤目翳障兩眼筋膜努肉攀睛迎風多淚視物昏花倒睫拳毛熱淚不止常點亦妙驅風涼血明目通神

蕤仁【十个紙褁研去油如霜極細末】

朱砂【二錢光明者另研極細】

幹胭脂【一錢好者】

碯砂【一錢光淨者另研極細】

麝香【半錢眞者另研極細】

龍腦【二錢片子者另研極細】

右件六味各依制度極細末用好蜜六兩重羅或重紗濾過將六味藥乳缽中同研漸漸下蜜四兩勻用磁器封合用度點之

咽喉證諸方

治喉閉

鯖魚膽一枚臘月收入白礬末少許懸西北屋檐下陰榦爲末備急用蘆筒吹入咽喉立瘥○點眼起翳膜

失音不語

新槐花不拘多少瓦上慢火炒焦置懷﹖﹖由中時將二三粒口中咀嚼咽之使喉中常有味久久聲自出

鼻衄證諸方

龍骨散

治時气鼻衄三升巳上恐多宜此藥止

右以龍骨爲細末用少許吹入鼻中九竅出血皆用此吹

三奇散

治衄血不止

亂頭髮【一錢】

人中白【一錢】

麝香【一字】

右爲細末鼻內口﹖畜少許立止

風癇證方

三聖散

治風癇搐搦心志發狂棄衣而走登髙而歌或數日不愈踰垣上屋妄言罵詈不避親疏妄見鬼神一切潮熱及風中厥逆失音牙關緊急並可吐之

防風【三兩去蘆】

瓜蒂【二兩炒】

蔾蘆【去苗加減用或一兩或半兩或二兩】

右爲麄末每服半兩用虀二盞煎三沸濾於大椀中再用虀一盞煎滓三沸卻入先煎藥同熬三沸澄淸候溫徐徐投之不必盡劑吐吐多者煎蔥白湯咽三五口立觧如不吐再加服之常於喉中筯探引之如服藥多不吐出涎再飲薤汁塩湯各一兩盞投之或不出再以光釵喉中探引卽出矣湏用白盆一隻黑盆不見涎形狀吐下靑黃涎沫二三升爲效吐罷之後喫微溫白粥一兩頓此三聖散汗下吐三法俱行防風發汗瓜蒂下泄蔾蘆湧吐凡用法則禁忌

證候小者勿服

病久者𨿽合吐勿服

吐血虛人勿服

心先懼怕勿服

主病不正勿服

眾口不能正者勿服

用吐法先證病人心神居淨室中善侍病者一二人溫克和柔善誘患人則妙矣堤防吐眩暈揉撲呼叫病人諸狂必損吐瀉罷可與冰水及新水降心火勿食熱物恐不得故也

瀉痢證諸方

通艸散

錢宅治因服暑下血如久痢方其序云余崇寧二年自太府出爲發運由夏及秋患痢兩月一日一夜三四十次然血多白少名醫皆曰此痢也聞泗洲靑陽鎭李中和助教善醫卽遣人召之中和至看脈卽曰此非痢也始甚怒之徐叩之李曰血多白少小便澀少卽非痢其言中余之病心巳神之乃是舊因伏暑小便傳導入大腑由心經而過遂化爲血由大腑而下故其狀似痢而非痢也但令大小便各歸本髒卽安

木通

通艸【各半兩】

澤瀉【一分】

竹茹【二錢少用老人減半】

右件剉如大米粒或爲細末旣剉時卽每服秤三錢水一盞煎至七分溫服若細末卽每服抄二錢依前法煎食後日中夜�一服便住

三神圓

光圓艸烏頭【不光並尖長者不用以三个爲一料內一个火燒存性一个火炮裂一个生用】

右並爲細末麵糊丸如梧子大大人服十丸或十五九小兒三丸或五丸

白瀉冷水下

赤痢煎甘艸湯候冷下

白痢煎漧薑湯候冷下

赤白相鬭煎漧薑甘艸湯下並空心食前服忌熱物熱湯湏候冷方可食仍忌魚鮓雞肉腥膩等物

小腸气諸方

袪痛圓

治小腸气膀胱气痛不忍者○腳气橘皮湯下

破故﹖﹖氐【碾細炒】

黑牽牛【頭未各等分】

右件先用釅米醋煮蒜瓣熟研爛入前藥三味搜成劑丸如桐子大每服二三十丸空心淡醋送下

如神散

專治小腸气

木通【二兩】

黃芩【二兩】

甘艸【一兩】

右件﹝口父﹞咀每服五錢水二大盞煎至一盞冷服不拘時

炙法

治小腸气痛灸足底中指中紋七壯立效

腳气證諸方

��散

專治腳气不問遠年近日陰陽二證痛不可忍者

木瓜

紫蘇

木香

羗活【各二錢半】

甘艸【一錢】

檳榔【二隻一圓一尖者】

气實加大黃

右﹝口父﹞咀每三錢水一盞煎至七分去滓溫服

神效膏

治風濕腳气腫痛及瘡瘍腫毒遇腫處敷貼以紙花蓋之

皂角【一斤肥大不蛀者去皮弦火微焙木�槌碎不犯鐵器】

乳香【一兩別研】

右件用釅米醋一大椀挼皂角取濃汁帛濾去皮滓銀石器中慢火熬成膏子次入乳香末攪勻磁罐收貯

治腳气服藥不痊者

於地上掘作盆子深五六寸可容腳用炭火燒赤然後噴釅醋徧地鋪淨蔥不去皮根具小牀坐定用腳伸地盆內蒸候汗出如膠拭去忌房事不兩三次必愈神效

七宣散

治風气結聚宿食不消如砂石淋皮毛脫落腹中積年腰腳痛冷如水石腳气沖心腹脹悶滿胸膈閉塞流毒腫气運及頭面大便祕小便澀脾胃气痞不能飲食及轉筋疼痛兩手急心神恍惚眠寢不服

大黃【十五兩面褁煨】

柴胡【去苗】

木香

枳實【炒】

呵子【各五兩】

甘艸【四兩】

桃仁【三兩】

右爲末煉蜜爲丸如桐子大每服二十丸米飲湯送下食後少增至七八十丸取大小便利爲度不問男子婦人老幼並可服之量虛實加減

痔漏證諸方

榼藤子圓

治腸風瀉血濕熱內甚因爲諸痔久而不治乃變成瘻

黃芪

枳殼

槐花

荊芥穗

風眼艸【各一兩】

榼藤子【一對炙】

皂子【三百个炙】

右爲細末麵糊丸如桐子大每服二三十丸空心酒下米飲亦得忌油膩冷豬魚臭血等物

洗痔方

葳靈仙麄末水煎通手洗之

燻痔方

幹鰻﹝魚梨﹞魚燒煙燻痔瘻屢驗

沃法

治腸風下血如注久不瘥者

右惟用市河水每遇更衣罷便冷沃之久沃爲佳有效

單方

治腸風下血諸藥不效危急者不過三服

石橊皮【擂爛幹者亦可】

右用茄根煎湯調服

虛弱證諸方

淋渫藥山茱萸散

治腎气虛弱陰囊多汗或冷腫痛不消或撁引小腹時發疼痛並皆治之

山茱萸

吳茱萸

碙砂

紫稍花

木通

零陵香

藿香葉

丁香皮【各半兩】木鱉子

細辛

續斷

遠志

蛇牀子

天仙子【各二錢半】

右爲麄末用一匙水一椀煎五七沸先以熱气燻然後浴宜蓋覆避風

淋浴九仙散

助陽退陰令堅硬急疾陰委陽事不舉

附子【炮裂去皮宿】

蛇牀子【去土】

石菖蒲

紫稍花

遠志【去心】

雄蠶蛾【各一兩】

浮萍艸【二兩】

丁香【半兩】

韶腦【半兩另研】

右爲麄末每用水兩椀藥末一兩蔥白二莖細切煎至一椀半乘熱淋洗拭漧仍避冷十年委者十次見效

幹荷散

治陰囊腫痛濕潤瘙癢及陰痿弱

牡礪【燒】

蛇牀子

榦荷葉

浮萍艸【等分】

右篩麄末每用兩匙水一大椀煎三五沸去滓淋渫洗

瘡腫證諸方

雞淸散

治癰疽發背丹毒惡腫時行熱毒發作赤色瘰癧初發吹你腫痛急敷此藥並皆內消更不成膿

赤小豆

黃藥子

盆硝

大黃

皂角【去皮弦酥炙】木鱉子【各等分】

右爲細末用雞卵淸調鵝翎蘸藥敷之立效

拔毒散

治丹腫

寒水石【四兩】

石膏【二兩】

黃蘗

甘艸【各一兩】

右爲細末每用新汲水調如膏攤紙花上貼腫赤處

內補十宣散

治一切癰疽瘡癤未成者速散巳成者速潰敗膿自出勿用手擠惡肉自去不犯刀杖疼痛頓減如神

黃茋【鄕上者寸截搥碎絲�塩湯潤一�時培】

人參【新羅者去籚】

防風【擇新者冼淨焙】

芎藭【川中者】

桂心【捲濤者】

桔梗

甘艸【生用】

厚朴【梓州者肉厚色�去麄皮薑汁�一宿焙】

當歸【川中者如馬忌狀滋潤�洗薄切焙】

白芷【各一兩】

右件取淨焙曬乾方秤除桂心外搗羅爲細末入桂心令勻每服三錢加至五六錢熱酒調下日夜各數服以多爲妙服至瘡口合更服尢佳性平老人小兒婦女皆可服

神功托裏散

治諸惡瘡腫痛巳發未發皆可服

藿香

連翹

升麻

葛根

甘艸

梔子

木通

當歸

牛蒡子

白殭繭【各二錢半】

黃茋

茵蔯

大黃【煨各五錢】

右爲麄末分作四服每服水一大椀煎至七分入酒一盞去滓臨臥溫服故宋東京寶梵院專貨每服千錢

婦人諸方

滋補暖宮圓

暖血海實衝任治婦人子宮虛弱風寒客滯因而斷續不成孕育及帶下赤白漏下五色頭目虛暈惙惙少气胸膈苦滿心中煩悸臍腹剌痛連引腰背下血過多肋脇牽急嘔逆不食面色靑黃肌體羸瘦寢汗自出舉動乏竭並能治之常服溫補胞室和養血气光悅顏容逐散風冷退除萬病足成育胎气安固

當歸【三兩】

續斷

槁本【去土】

吳茱萸【去核湯炮七次】

人參

金釵石斛

白朮

白茯苓

黃茋【密湯浸焙】

川芎

白芷

縮砂仁

漧薑

萆薢【酒浸】

漧地黃

牡礪【炒】

香附子【炒去毛】

山藥

白龍骨

兔絲子【酒浸焙漧】

羗活【各二兩】

山茱萸【去穰】

玄胡索

茴香

川椒【各半兩】

右爲細末煉蜜爲丸如梧桐子每服五七十丸溫酒下淡醋湯亦可日進二服空心食前送下

麝香圓

治婦人陰中久冷或成白帶淋瀝不斷久無子者

零陵香藿香【各二錢】蛇牀子【半兩】

吳茱萸枯白礬

木香【各三錢】

麝香【二錢半】丁香

韶腦【各錢半】

不灰木白芷【各二錢半】龍骨【五錢】

右爲細末煉蜜爲丸每兩作四十丸每丸綿褁內陰中

逍遙散

治血虛勞倦五心煩熱肢體疼痛頭目昏重心忪頰赤口燥咽漧發熱盜汗減食嗜臥及血熱相博月水不調臍腹脹寒熱如瘧又療室女血弱陰虛榮衛不和痰嗽潮熱肌體羸瘦漸成骨蒸

甘艸【微炙赤半兩】

當歸【去苗剉微炒】

茯苓【去皮白者】

白芍藥

白朮

柴胡【去苗各一兩】

右爲麄末每服二錢水一大盞燒生薑一塊切破薄荷少許同煎至七分去滓熱服不拘時候

四物湯

治婦人經血不調或多或少常服調榮滋血及治腹痛崩漏血瘕胎動不安血下不止產後乘虛風寒內搏惡露不下結成瘕聚小腹堅痛時作寒熱

當歸【去蘆酒浸炒】

熟地黃【酒浸蒸】

白芍藥

川芎【各等分】

春加防風倍川芎夏加黃苓倍芍藥

秋加天門冬倍地黃冬加桂枝倍當歸

右爲麄末每服半兩水一盞半煎至八分去滓熱服空心食前如胎動血下不止加膠艾煎服

幹血气

獨活羗活當歸川芎熟地黃各一兩右爲細末用紅花酒煎一盞半入黑鯉鬐尾燒灰爲末旋入少許服藥後如醉微汗出爲效

滋血气

先服黑神散一貼然後此藥

川藥煎【兩半】槐花【一兩炒】牡礪【一兩固齊】

赤石脂木賊綠礬【一兩飛】

右爲細末醋糊爲丸桐子大每服五十丸空心溫酒下

救自縊方

救自縊法

凡此等下手未久心頭尙溫則用兩人捧起放寬其索未可便觧下切不可用刀割斷其繩急將小竹管子吹气與他相接活卻用

降气湯三和湯蘇合香丸灌之溺水未久者亦可依此治之

疥癬證方

風瘡癬方

專治徧身風瘡遠年頑癬久不效者依法食之不過二三服大風證者常服久而必愈用烏鯉魚一个俗云黑火頭去腸肚蒼耳塡腹內鍋中先鋪蒼耳或根葉亦可頓魚在上仍用蒼耳罨之少著水慢火熓熟去骨皮淡食愼勿與塩醬同食功效不可盡述

諸傷折方

治杖瘡

以防風荊芥大黃黃連黃栢用水煮卻以油紙褁乳香沒藥綫紮定置所煮藥水中再煮久之取出卻洗下油紙中二藥在藥汁中用藥汁洗瘡油紙貼瘡一日一次

鬼代丹

治打著不痛

無名異【研】

自然銅【醋淬研】

沒藥【研】

乳香【研】

地龍【去土】

木鱉子【去殼各等分】

右爲細末煉蜜爲丸如彈子大溫酒下一丸打不痛

開花仙家接骨藥

無名異【一兩】

甜瓜子【一兩】

乳香

沒藥【各一二錢許】

右爲細末每服五錢熱酒調通口服小兒三錢服藥訖以紙攤黃米粥於上糝左顧牡礪末褁傷處竹篦夾之

一撚金散

治刀斧傷止血定痛生肌

降眞香【剉碎炒見油】五倍子【各等分】

右件同研爲末貼之立效

刀箭藥

此藥不得犯婦人手

牛膽

大灰【不拘多少】

乳香【少許】

血竭【少許】

白芨

右用新牛膽內盛藥物窨榦爲末每用少許幹貼

湯火瘡方

治湯火燒蕩方

用蛤蠣燒赤放冷研如粉每用油調塗之

又方﹕臘月鼠浸香油搽之立效

又方﹕黃葵花收入瓶不犯手者搽之立效

腳手諸瘡方

治膁瘡方

不問遠年近日悉皆治之

敗舡底灰服煆紅爲末

輕粉五分

右件和勻用麻油調鵝翎掃上用�篰內篛葉覆之紗帛縛定濕者幹付歇七日勿動開看未愈依上再付上終身不發忌食一切毒物

又方﹕用茶篰中篛葉再用濃茶汁煮數沸漉出拭漧量瘡之大小剪一片攤上黑膏藥勿論何處來者上面又用一片篛葉蓋之紗帛縛在瘡上三日後將外面篛葉番過著瘡再縛住卽愈矣其效如神如有膿水先熬羗活湯洗淨然後用藥

治腳气麬裂成瘡

用敗荷葉梗燒灰微存性合頭垢煎桐油熟和爲稠膏捺成一片臨用時切作小條塞在裂縫中如糝雪此又用五倍子末牛髓和付

治惡指欲成瘡

疼痛不可忍者用生黑豆口嚼爛罨上紗帛縛住痛卽止便愈屢試神效

治����

初時用斑貓五个去頭足翅研爲細末溫酒半盞送下小便下肉塊如狗兒樣者十數个爲效如無更服加至七个再不效加九个直見小便下肉磈爲驗後用益元散一兩水一小椀煎至一半去滓溫服觧之神效

治蛇傷

細辛

白芷【各等分】雄黃

麝香【各錢】

右爲細末溫酒空心調三錢重○凡初被傷用鍼略挑起咬處皮輕輕剪去撚上出少血卽愈仍先札縛勿令毒气攻內若慮微痛每待腫作用藥則痛尢甚矣愼勿妄用雄黃付瘡恐毒气不出攻內其害不淺○又方用白芷膽礬各等分滴水丸如彈子大每一丸綿褁水化服之仍以滓付患所促急無藥可徑往圊中浸傷處

治蜈蚣傷

用雞冠血調雞糞擦傷處立效

治桃生毒

初覺者五更以菉豆嚼試若香甘不腥卽是卽以川升麻爲細末取冷熟水調服二大錢洞下爲度然後服平胃散食白粥數日

凡食魚肉瓜果湯茶皆可防初中毒覺胸腹稍痛明日漸加攪剌滿十日則物生能動騰上卽胸痛沈下卽腹痛積以疲悴卽其候也在上鬲則取之其法用熱茶末一甌投膽礬半錢於中候礬化盡通口呷服良久以雞翎探喉中卽吐出毒物在鬲則瀉瀉之以滚米湯下欝金末二錢毒卽瀉下乃碾人參白朮末各半兩同無灰酒半升納瓶內慢火熬半日許度酒熟取出溫服之日一杯五日乃止然後飲食復常

救荒辟穀方

辟穀方

永寧二年二月十七日黃門侍郎劉景先表言臣遇太白山隱士傳得此方臣聞京師米糧大貴宜以此濟之令人不肌耳目聰明顏色光澤枉有誑妄臣一家甘受刑戮四季用黑豆五升淨洗後蒸三徧曬漧去皮又用大火麻子三升湯浸一宿漉出曬漧膠水拌曬去皮淘淨蒸三徧碓搗次下豆黃共爲細末用糯米粥合和成團如拳大入甑蒸從夜至子住火至寅取出於磁器內盛蓋不令風漧每服一二塊但飽爲度不得食一切物第一頓七日不食第二頓七七日不食第三頓三百日不食容貌佳勝更不憔悴渴卽研大麻子漿飲更滋潤臟腑若要重喫物用葵子三合杵碎煎湯飲開導胃脘以待沖和無損

休糧方【西巖傳鄧覺非方】

縮砂

貫眾

白芷

藿香

茯苓

甘艸

右爲細末煮豆熟以藥末拌卻就鍋以黃蠟一兩薄切摻在豆上令勻取豆燋幹爲度以數粒通松金﹖義中節食之令人不肌

千金面【周廉訪方】

蜜【一斤】

白面【六斤】香油【二斤】

茯苓【四兩】甘艸【二兩】生薑【四兩去皮】

漧薑【二兩炮】

右爲細末拌勻搗爲塊甑內蒸熟陰榦爲末每服一匙冷水調下可待百日其面於絹袋盛之可畱十年

又方生服松栢葉茯苓骨碎補杏仁甘艸搗羅爲末取生葉蘸水衮藥末同服香羙

諸雜方法

烏發方

旱蓮花

沒石子

荷葉

活豬鬃

右件等分先將鬃入銅銚內炒次入余藥並炒令燋黑存性爲灰以柳枝自然汁調少許拔白卽蘸入藥以柳枝蘸藥妙不可傳

倒流油

雞頭皮

柿子皮

胡桃皮

石橊皮

百藥煎

五倍子

右件等分爲末於磁器內盛之馬糞埋四十九日入金絲礬少許以豬膽褁指蘸撚須髮

撚須膏

酸石橊未結成時就枝上開一竅置水銀於中卻將元皮封之以麻皮纏定用牛糞泥封了候經霜摘下傾出以豬膽褁蘸撚

染髭藥

牛膝骨一條連髓用椎開一頭以活水蛭六七枚膽礬一錢靑塩半錢碯砂少許各爲末同入骨內以紙封候水蛭成水再入鍼砂一錢拌勻入骨再用油單紙封褁懸淨處七日或一十七日尢佳開水黑色膽包指頭蘸藥染髭稍藥行入髭熱湯淨洗拭漧七日再作三徧永不退仍不焦脫

摘白髮

華山處士巨蹤凍凡男女平年發白者依法年辰時面東摘之

正月【初四十七】

二月【初八二十】

三月【初八初十十二】四月【初三十六十八十九】

五月【十六二十一】

六月【初四十一十四】

七月【初三初四十八】八月【十五十九二十】

九月【初二初四十五】十月【初七十二二十二】

十一月【十五十七二十】

十二月【初七十六三十】

掠鬢膏

白斂

白牽牛白芨

白芷

靑黛

甘松

右件等分爲細末水調搽之

除頭上白屑方

側栢葉【三片】

胡桃【七个】好梨【一个】

訶子【五个】

右件並搗爛以井花水浸片時搽頭永不生白屑

洗頭仙方

胡餅

菖蒲頭末槵子皮末

右件各一兩各皂角搥漿水爲丸如球子大每用一丸擦洗去風淸頭目

擦牙烏髭藥

補腎明目白牙

熟地黃【二兩焙漧】

破故紙【一兩】

靑塩【半兩】

右件炒爲細末刷牙淨然後以此擦牙良久咽之

烏髭治牙痛方

更能明目補乏

當歸【半兩】

川芎【半兩】

細辛【二錢】

靑塩【二錢】

右件爲細末擦令透咽之

禦用牙藥

蒺藜【一兩炒去尖】細辛川芎【各少許】

右件爲細未早起及臨臥刷牙少停咽之

仙方更白髮

地黃【三月收】

蓮心【七月收】

槐角【八月收】

右件各一兩重不見日陰漧入無灰酒內一瓶量力飲多時七日一醉見效恐不信時將蒸餅酒瓶內浸七日餵雞七日變烏雞

金主牙藥方

眞膽礬【另研】

金絲礬【一兩另研】

石﹖宿砂仁【二錢半】

川芎【一錢半】

膩滑石【一兩】

華細辛【二錢半淨】

右件爲細末入好江茶三錢和勻早晚刷牙少待嗽口

治蛀牙方

但將古壁上石灰搗爛成末用蜜調爲丸如梧桐子大火中煆過再用蜜潤搐蛀孔中立效不可具述

經進牙藥

史丞相方

訶子【一兩半】

沒石子【二兩】

百藥煎【半兩】

細辛【二錢】

五陪子【三錢燒】

苓苓香【一錢】

甘松【一錢】

畢撥【一錢】

眞膽礬【三錢】

貫芎【半兩】

白檀【二錢】

麝【少許】

酸橊皮【三錢微炒】

綠礬【一兩枯】

金絲丸【半兩】

防風【二錢】

橡斗子【二个減】

右件十七味除礬麝檀三味另研燒者三味存性同爲細末後入前三味和勻臨臥先用溫水刷牙淨後用藥半錢刷牙漿水漱二三百度

齒藥還丹散

史越王方陳月觀不用香附子用蒲公英時俗名孛鴶丁黃花每根一朵摘之有白汁徧野有之春末盛開秋末亦有放花若帶采之三四月開花時采根花葉淨洗日曬去水每斤用觧塩一兩香附子半兩拌罨三二宿每斤作二十團用厚皮紙褁綫札之焙漧次用六一泥固訖慢火焙一日候微幹密室炭火煆之通紅去火隔一宿摘去土並紙研細早晚擦牙其藥無毒津唾嗽咽或吐之亦得湯水灌嗽久服髭發白者黑至老不衰忌蘿卜蔥白凡男子未滿八二皆能返少其效如神六一泥俗名蚰蟾屎

治石癮肉剌方

莨菪根上汁塗痛處立止

治雞眼肉剌方

黃丹

枯白礬

梢硝

右件等分爲末搽之待一日後浴三二次卽愈

治闕甲方

用胡桃皮燒灰貼

又方乳香末糝之血竭尢妙

治白癜風方

生薑蘸硫黃於上擦之卽愈

除蛾虱綿帶方

菖蒲

神曲

白礬【各半兩】

焰硝【五分】鈆【一兩】

右先將鈆於淨器內鎔化入硝礬炒研作粉卻入曲末菖蒲末入水銚煮綿帶子不拘條數一飯間曬漧每帶一條入水銀一錢同盛於淨器內入唾煞不見用新綿子縛住系於肉次蟣虱永不生

又方﹕只將茶煞了永和大楓油內令勻浴後徧身搽之或只和入磨風膏內徧身搽亦可

巾笠令蚊蠅不作穢

取蟾酥一蜆殼許﹐用新汲水化開淨刷牙蘸水於巾笠帽上徧刷過候幹﹐蚊蠅自然不敢落於上作穢。

取蟾酥法

捉大癩蝦﹝虫麻﹞先洗淨﹐用繩縛住﹐以小杖鞭眉上兩道髙處﹐﹐湏臾有白膏自出﹐便刮在淨器內收貯。此乃是眞蟾酥也。

辟婆臭虫法

三月初二日雞鳴時以隔宿冷炊湯燒洗瓶口及飯甑飯蘿一應廚物則永無百虫遊走爲害

去蜱虱法

於十二月臘內取肪脂方二寸許四片每片用油紙包包再篛葉重包以索系於臥牀四腳橫桄上次年再換新者如此二年後永絕不復再生

辟蚊子

蒼朮【四兩】

木鱉仁【二十个】

雄黃【二錢半另研】

右爲細末煉蜜爲丸雞頭大捏作餅子急火焚之

辟蠅子

於十二月臘內用瓶器盛豬肪脂四五兩緊封札瓶口懸堂上房室中廚內及東司內各懸一瓶蠅子𨿽有十去七八矣○又法臘月內收練子濃煎汁澄淸泥封起要用取出些先將拭布洗淨浸入練汁內扭幹抹什物蠅子永不敢坐

辟撲燈蛾及諸虫方

於二月初二日或淸明日五更不語采薺菜梗陰漧作點燈處踢燈杖諸虫永不敢入燈盞內

除虱燻衣法

百部

秦芃

右合搗爲末依焚香樣著燻籠蓋放衣在上燻之虱自落若用二味煮湯洗衣尢妙

除頭虱法

百部

黎蘆

右同搗爲細末摻在頭髮內搓揉動虛綰起待三二時篦去其虱皆死矣

塞虫鼠等穴

用正月上辰日並逐月庚寅日壬辰日並滿日塞鼠穴又三月庚午日斬鼠尾取血塗屋梁可永辟鼠又云淸明日取戌方上土剪狗毛作泥塗房戶內孔穴則蛇鼠諸虫永不敢入也

居家必用事類全集﹝元﹞無名氏編撰

癸集

謹身

三元參贊延壽之書

凡人壽。天元六十。地元六十。人元六十。共一百八十歲精气不固。則天元之壽減矣。謀爲過當。則地元之壽減矣。飲食不節。則人元之壽減矣。當寶嗇而不知所愛。當禁忌而不知所避。神日以耗。病日以來。而壽日以促矣

天元之壽精气不耗者得之

欲不可絕

黃帝曰。一陰一陽之謂道。偏陰偏陽之謂疾。又曰。兩者不和。若春無秋。若冬無夏。因而和之。是謂聖度。聖人不絕和合之道。但貴於閉密。以守天眞也

素女曰。人年二十者。四日一泄。三十者。八日一泄。四十者。十六日一泄。五十者。二十日一泄。【弱者亦須禁止。之可依此施世】人年六十者。當閉精勿泄。若气力尙壯盛者。亦不可彊忍久而不泄。致生癰疾

名醫論曰。思欲無窮所願不得意淫於外爲白淫而下。因是入房太甚宗筋縱弛

書云﹑男子以精爲主。女子以血爲主。故精盛則思室。血盛則懷胎。若孤陽絕陰。獨陰無陽。欲心熾而不遂。則陰陽交爭。乍寒乍熱﹑久而爲勞。【唐靖瘡發於陰壞爛。周守眞曰。病得之。欲泄而不可泄也。史紀韓女病腰背痛寒熱。倉公曰。病得之欲男而不可得也】

欲不可早

齊太夫褚澄曰﹑羸女則養血。宜及峕而嫁。弱男則節色。宜待壯而婚

書云。男破陽太早。則傷其精气。女破陰太早。則傷其血脈

欲不可縱

彭祖曰﹑羙色妖麗。嬌妾盈房。以致虛損之禍﹑知此可以長生。陰符經曰。淫聲羙色。破骨之斧鋸也。世之人若不能秉靈燭以照迷情。持慧劍以割愛欲則流浪生死之海害生於恩也。莊子曰。嗜欲深。則天機淺

欲不可彊

素問曰。因而彊力。腎气乃陽。膏骨乃壞。注云﹑彊力入房也。彊力入房則精耗。精耗則腎傷。腎傷則髓气內枯。腰痛不能俛仰

書云﹑陰痿不能快欲。彊服丹石以助陽。腎水枯竭﹑心火如焚。五臟漧燥。消渴立至﹑【近訥曰少水成爲不能成盛火瘡傷】彊勉房勞者。成精極髓瘦尪羸。驚悸夢泄。遺癧便濁陰痿。小腹裏急。面黑耳聾﹑【眞人曰﹑養性之道莫彊所不思之。力不勝彊�甚爾。抱朴子曰。才不遠彊。本夫飲食所以舉之傷世甚矣。彊之一字。眞�生伐壽之不疾以害其身。況欲乎。欲而彊養生者也。然使醉而彊酒。飽而彊食。未有元精。去元神離元气散戒之】

欲有所忌

書云﹑飽食過度房室。勞損血气流溢。滲入大腸。時便淸血腹痛病名腸癖

大醉入房。气竭肝傷。丈夫則精液衰少。陰痿不起。女子則月事衰微惡血淹畱。生惡瘡。忿怒中。盡力房事。精虛气節。發爲癰疽。恐懼中入房。陰陽偏虛發厥自汗盜汗積而成勞

遠行疲乏入房。爲五勞虛損

月事未絕而交接生白駁。又冷气入內。身面痿黃不產

金瘡未瘥而交會動於血气。令瘡敗壞

忍小便入房者。得淋莖中痛面失血色。或致胞轉臍下。急痛死

服腦麝入房者。關竅開通。眞气走散。【重則虛�輕則腦瀉】入房汗出。中風爲勞風

赤目當房忌事。免內障時病未復犯者。古出數寸死

欲有所避

孫眞人曰。大寒與大熱。且莫貪色欲

書云﹑凡大風大雨。大霧雷電霹靂。日月薄蝕。虹霓地動。天地昏冥。日月星辰之下。神廟寺觀之中。井竈圊廁之側﹑冢墓屍柩之傍。皆所不可。若犯女則損人神。若此時受胎。非止百倍。損於父母。生子不仁。不孝。多疾﹑不壽。唐魏證令人勿犯長命。及諸神降日。犯淫者促壽。及保命訣所載。朔日減一紀

望日減十年。晦日減一年

初八上弦

二十三下弦

三元減五年

二分二至二社各減四年

庚申甲子本命減二年

正月初二萬神都會

十四十六三官降

二月二日萬神會

三月初九日牛鬼神降。犯者百日中惡

四月初四萬佛善會。犯之失瘖

初八日夜善惡童子降。犯者血死

五月三个五日六日七日爲九毒日。犯者不過三年

十月初十夜西天王降。犯之一年死

十一月二十五日掠剩大夫降。犯之短命

十二月初七夜犯之。惡病死

二十日天師相交行道。犯之促壽

每月二十八人神在陰

四月十月陰陽純用事

巳上日辰。犯淫且不可。況婚姻乎【按庚申論曰。古人多盡天數。今人不終天年。何則。以其罔知避愼肆精恣色暗犯禁忌。陰司減其齡算。能及百歲者幾何人哉。蜀王孟昹納張麗華於牀側。一夕。迅雷電火。張氏湏道上李巷中。於上元夜。見殿上有朱履衣冠之士面北而立。節下羅列罪人。有女子甚苦。白其師。事何。鄕曰。此張麗華也。昔寵幸於此。褻瀆髙眞致。以是觀之。天地間禁忌不可犯也。】

嗣續有方

建平孝王妃姬等。皆麗無子。擇良家未笄女。入內又無子。問褚澄曰。求男有道乎。澄曰。合男女必當其年。男𨿽十六而精通。必三十而娶。女𨿽十四而天癸至。必二十而嫁。皆湏陰陽完實。然得交合。合而孕。孕而育。育而子壯彊壽。今也不然。此王之所以無子也。王曰善。未再期生六男

書云。丈夫勞傷過度。腎經不暖。精靑如水。精冷如冰。精泄聚而不射。皆令無子【近納曰此精气殤敗】女人勞傷血气。或月候愆期。或赤白帶下。致陰陽之气不和。又將理失宜。食飲不節。乘風取冷。風冷之气。乘其經血。結於子髒。皆令無子

月候一日至三日。子門開交則有子。過四日則閉而無子。又經後一日三日五日受胎者。皆男。二日四日六日受胎者。皆女。過六日胎不成

淩霄花凡居忌。種此婦人聞其气不孕

妊娠所忌

產書云﹑一月足厥陰。肝養血。不可縱怒。疲極筋力。冒觸邪風。二月足少陽。膽合於肝。不可驚動。三月手心主右腎養精﹑不可縱欲。悲哀。觸冒寒冷。四月手少陽。三焦合腎。不可勞逸。五月足太陰。脾養肉不可妄思。饑飽。觸冒卑濕。六月足陽明。胃合脾。不可雜食。七月手太陰。肺養皮毛。不可憂欝叫呼。八月手陽明。大腸合肺以養气。勿食燥物。九月足少陰。腎養骨。不可懷恐。房勞。觸冒生冷。十月足太陽。膀胱合腎。以太陽爲諸陽主气。使兒脈縷皆成。六腑調暢。與母分气。神气各全。俟時而生。所以不說心者。以心爲五臟主。如帝王不可有爲也。若將理得宜無傷胎髒。又每月不可鍼炙眞經。如或惡食但以所思物與之食必愈。所忌之物。見食物門中。天公胎教云。毋常居淨室。多聽笑言。講論詩書。陳說禮樂。不聽惡言。不視惡事。不起邪念。令生男女福壽惇厚。忠孝兩全。演山翁云。成胎後。父母不能禁欲。巳爲不可。又臨產行淫。致其子頭戴白被而出。病夭之端也。

嬰兒所忌

書云。兒未能行。毋更有娠。兒飲妊乳。必作鬼﹖夭病。黃瘦骨立。發熱發落。

小兒多因缺乳。喫物太早。又母喜嚼食。餵之。致生腑病。羸瘦腹大。發豎萎困

養子直訣云。喫熱莫喫冷。喫軟莫喫硬。喫少莫喫多。【眞妙訣也】

書云。母淚勿墮子目中。令目破生翳。

瑣碎錄云。小兒勿令指月。生月蝕瘡。勿令就瓢及瓶中飲水。令語訥。又衣服不可夜露

地元之壽起居有常者得之

喜樂

淮南子曰。大喜墜陽。唐柳公度年八十餘。步履輕健。盛求其術。曰。吾無術。但未常以元气佐喜怒。气海常溫耳

忿怒

淮南子曰。大怒破陰。昔賢詩曰。怒气劇炎火。焚和徒自傷。觸來勿與競。事過心淸涼書云。大怒傷目。令人目暗。多怒百脈不定。鬢髮憔焦。筋萎爲勞。藥力不及。苟能攺心易志。可以得生。當食暴嗔。令人神驚。夜夢飛揚。

悲哀

書云。悲哀太甚。則胞絡絕而陽气內動。發則心下潰溲數血也

悲哀動中則傷魂。魂傷則狂妄不精久而陰縮。拘攣兩脇痛不舉

思慮

彭祖曰。凡人不能無思。當漸漸除之。人身虛無。但有遊气。气息得理。百病不生。道不在煩﹑但能不思衣食。不思聲色。不思勝負。不思得失。不思榮辱。心不勞。神不極。但爾可得延年。謀爲過當。飲食不節。養生大患也

憂愁

書云。憂傷。肺气閉塞而不行

遇事而憂不止。遂成肺勞。胸膈逆滿。气從胸達背。隱痛不巳

女人憂思哭泣。令陰陽气結。月水時少時多。內熱苦渴色惡肌枯黑

驚恐

淮南子曰。大怖生狂。書云。驚則心無所倚。神無所歸。慮無所定。气乃亂矣。大恐傷腎。恐不除。則志傷。恍惚不樂。非長生之道。臨危胃險則魂飛。戲狂禽異獸則神恐

驚恐憂思。內傷臟腑。气逆於上。則吐血也

憎愛

淮南子曰。好憎者。使人心勞。弗疾去。其志气日耗﹑所以不能終其壽

憎愛損性傷神﹑心有所憎﹑不用深憎。常運心於物平等。心有所愛。不用深愛。如覺偏頗。尋。卽攺正。不然損性傷神

視聽

孫眞人曰。極目遠視。夜讀注疏。久居煙火﹑慱奕不休。飲酒不巳。熱飧麵食。抄寫多年。雕鏤細巧。房室不節。泣淚過多。剌頭出血。迎風追獸。喪明之由。書云。心之神發乎目。久視則傷心。腎之精發乎耳。久聽則傷腎

疑惑

國史補云。李蟠常疑遇毒。鎖井而飲。心靈府也。爲外物所中。終身不痊。多疑惑。病之本也。昔有飲廣客酒者。壁有雕弓。影落杯中。客疑蛇也。歸而疾作。後飲其地。始知弓也。遂愈。又僧人入暗室。踏破生茄。疑爲物命。念念不釋。夜有扣門索命者。僧約明日薦拔。天明視之。茄也。疑之爲害如此

談笑

書云。談笑以惜精气爲本。多笑﹑則腎轉腰痛

多笑則神傷。神傷則悒悒不樂。恍惚不寧

多笑則髒傷。髒傷則臍腹痛。久爲气損

行語令人失气。語多湏住乃語

陰謀

盧多遜。貶朱崖。李符白趙普曰。朱崖𨿽在海外。水土不甚惡。春州近在內地。至者無生還。宜以多遜攺竄春州。外示臺座寬貸。而實置之必死之地。普不答。後符坐事貶出。上再欲貶嶺外。普遂白上。以符知春州。到任而卒

嘲誚

王景亮。與鄰里仕族浮薄子數人。結爲一社。純事嘲誚。士大夫無問賢否。一經諸人之目。無有不被不雅之名者。當時號其裏曰。豬觜關。元佑間。呂惠卿。察訪東京。呂天資淸瘦。每說話。輒以雙手指劃。社人目爲說法馬畱。時邵箎以上殿泄气。出知東平。邵髙鼻鬈髯社人目爲泄气獅子。景亮又湊爲七字對曰。說法馬畱爲察使。泄气獅子作知州。惠卿大銜之。因諷部使者。發以他事。舉社虀粉矣

稽謔

劉貢父博學有俊才而滑稽善謔。多所忤犯。人嫉之。貢父乃以自誇也。臺官馬默。常劾其輕薄。不當置在文館。貢父聞之。遽言曰。旣是馬默。豈合驢鳴。其所以口給者。類如此。晚年得惡疾。須眉墜落。鼻梁斷壞。苦不可言。一日與東坡會飲。各引古人一聯相戲。子瞻遽言曰。大風起兮眉飛揚。安得猛士兮守鼻梁。坐中大噱。貢父但感愴而巳

津唾

書云。唾者。溢爲醴泉聚。流爲華池府。散爲津液。降爲甘露。漑髒潤身宣通百脈。化養萬神。肢節毛髮。堅固長春

人骨節中有涎所以轉動滑利。中風則涎上潮咽喉裏響。以藥壓下。俾歸骨節可也。若吐其涎時間快意。枯人手足。縱活亦爲廢人。小兒驚風。亦不可吐涎【風涎急塞則不拘此】

起居

書云。起居不節。用力過度。則絡脈傷。傷陽則衄。傷陰則下

甚勞則喘息。汗出損血耗气

行立

書云。久行傷筋。勞於肝。久立傷骨。損於腎

養生云。行不疾步。立不至疲。立不背日

眞人云。夜行常啄齒。殺鬼邪

書云。行汗勿跂牀懸腳久成血痺足痛腰疼

大霧不宜遠行。行宜飲少酒從禦障

坐臥

書云。久坐傷肉。久臥傷气。坐勿背日勿當風濕。成勞。坐臥於冢墓之傍。精神自散

寢不得言語。五臟如懸磬。不懸不可發聲

臥不可戲將筆墨畫其面。魂不歸體

臥魘不語。是魂魄外遊。爲邪所執。宜暗喚。忌以火照。則神魂不入。乃至死於燈前魘者本由明出。不忌火不宜近喚。及急喚亦喜失神魂也。隱居云。臥處湏當傍鑪歇。烘焙衣衾常損人

沐浴洗面

書云。新沐髮勿令當風勿濕縈髻。勿濕頭臥。令人頭風胘悶。及生白屑。發禿面黑。齒痛耳聾

女人月事來。不可洗頭。或因感疾。終不可治

炊湯經宿。洗體成癬。洗面無光。作甑哇瘡

閒覽云。目疾切忌浴。令人目盲【白彥良壯歲常患赤目道。士曰但能不浴頭一生不病此彥良記之七十餘更無復病】

櫛發萌發

眞人曰。發多櫛去風。明目。不死之道也。又曰頭髮梳百度

安樂詩云。發是血之餘。一日一次梳。通血脈。散風濕

大小腑

書云。忍尿不便成五淋。膝冷成痺。忍大便成五痔

努小便。足膝冷呼气。努大便。腰疼目澀

衣著

書云。春冰未泮。衣欲下厚上薄。養陽收陰。繼世長生

大汗偏脫衣。得偏風。半身不遂

醉酒汗出。脫衣靴鞋當風。取涼。成腳气

瑣碎錄云。若要安樂不脫不著

天時避忌

內經云。陽出則出。陽入則入。無擾筋骨。無見霧露。違此三時。形乃困薄

眞人曰。在家在外。忽逢大風暴雨。震雷昏霧。皆是諸龍鬼神經過。宜入室燒香靜坐以避之。過後。方出。吉。不爾殺人

書忌云。朔不可哭。晦不可歌。招凶

四時調攝

內經云。春爲痿厥。奉生者少。春三月。此謂發陳。夜臥早起。生而勿殺。逆之則傷肝。夏爲寒變。奉長者少。夏四月。此謂審秀。夜臥早起。使志無怒。使气得泄。逆之則傷心。秋爲痎瘧。奉壯者少。秋三月。此謂容平。早臥早起。使志安寧。逆之則傷肺。冬爲飧泄。奉藏者少。冬三月。此謂閉藏。水冰地拆。無擾乎陽。早臥晚起。必待日光。去寒就溫。毋泄皮膚。逆之則傷腎

旦暮避忌

書云。早出含煨生薑少許。避瘴開胃。又旦起空腹。不用見屍。臭气入鼻舌白起口臭。欲見宜飲少酒。

眞人曰。平明欲起時。下牀先左腳。一日無災咎。去邪兼辟惡。如能七星步。令人長壽樂

旦無嗔恚暮無大醉。勿遠行

書云。夜行用手掠發。則精邪不敢近。常啄齒。殺鬼邪

夜臥二足伸屈不並。無夢泄。有教入廣者曰。朝不可虛。暮不可實。【今气候不齊不獨入廣也】

雜忌書云

遇神廟無輕入。入必恭謹。不宜恣視吉

忽見光怪變異之物。彊抑勿怪。吉。【伊川官廨多妖有報曰鬼使扇曰他熱故爾又報曰鬼打皷曰以�與之範文正讀書府學夜有大面之怪近之範以筆書其面曰汝面非常大難欺範仲淹二公之見怪自滅可爲法不以怪處】脂油燃燈。人神不安。在血光之下

凡刀刃所傷。切勿飲水。令血不止而死。若血不止。急以布蘸熱湯蠱之。或冷水浸之。嚼茶葉止血妙

人元之壽飲食有度者得之

五味

淮南子曰。五味亂口。使口爽傷【減也】

陶隱居士云。五味偏多不益人。恐隨臟腑成殃咎。【五味稍薄令人神爽若稍偏多損傷臟腑此五行自然之理初則不覺久當爲患也】酸多傷脾。肉月﹖芻而唇揭﹑故春七十二日。省酸增甘。以養脾气。【曲直作酸屬木脾主肉屬土木克土也】鹹多傷心。血凝泣而變色。故冬七十二日。省咸增苦。以養心气。【潤下作鹹屬水心主血屬火木克火也】甘多損腎。骨痛而齒落。故季月各十八日。省甘增鹹。以養腎气。【稼穡作甘屬土腎主骨屬水土克水也】苦多傷肺。皮槁而毛落。故夏七十二日。省苦增辛。以養肺气。【炎上作苦屬火則主皮毛屬金火克金也】辛多傷肝。筋急而爪枯。故秋七十二日。省辛增酸以養肝气。【從�作辛屬金肝主金屬木金克木也】

飲食

書云。善養性者。先渴而飲。飲不過多多則損气。渴則傷血先饑而食。食不過飽飽則傷神。饑則傷胃

飲食務取益人者。仍節儉爲佳。若過多。覺臌亨短气。便成疾

飲食於露天飛絲墮其中。食之咽喉生泡。飲食收器中。宜下而上大若覆之不密。虫鼠欲盜食而不可。環器墮涎。食者得黃病通身。如虫﹖葛鍼藥不療

飲食以銅器蓋之。汗若入內。食者發惡瘡肉疽

空心茶宜戒。卯時酒。申後飯宜少

太宗謂宰相曰。朕每日所爲。自有常節。飲食不過度。行之巳久。甚覺有力。老子云。我命在我。不在天。全在人之調適。卿等亦當加意。母自輕攝養也

陶隱居士云。何必飧霞服大藥妄意延年等龜鶴。但於飲食嗜欲中。去其甚者將安樂

漿水按本艸吐甘酸微溫無毒。調中引气開胃止渴。彊力通關治霍亂泄痢。消宿食。觧煩去睡。調理臟腑。治嘔噦。白人肌膚。如繒帛爲人常用故不齒其功

本艸云酒飲之體軟神昏。是其有毒也。損益兼行

扁鵲云。久飲常過。腐腸爛胃。潰髓蒸筋。傷神損壽。【有客訪周顗顗出羙酒二石顗飲石二客飲八斗天明顗無所苦酒量慣也客巳死矣視之客腸巳出脇巳穿豈非量過而犯扁鵲之戒飲】

飲白酒。食牛肉。生虫。酒漿照人無影。不可飲。不可合乳汁飲。令人气結。祭酒自耗者殺人﹑酒後食芥辣物多。則緩人筋骨。臥黍穰食豬肉患大風﹑凡中藥毒。及一切毒從酒得者難治。酒性行。血脈流徧身體也

書云。飲酒醉未醒。大渴飲冷水。又飲茶。被酒引入腎臟爲停毒之水。腰腳重膇。膀胱冷气。兼患水腫。消渴攣痺

酒醉當風。以扇。扇之。惡風成紫癜。又醉酒吐罷。便飲水作消渴

本艸茶飲者。宜熱宜少。不飲尢佳。久食去人脂。令人瘦。下焦虛冷。惟飽食後一二盞不妨消渴也。饑則尢不宜。令人不眠。仝韭食身重。書云。將塩點茶。引賊入家。恐傷腎也

飲水勿急咽。久成气病

粥後飲白湯。爲淋爲停濕

陶隱居士云。食戒欲麄並欲速。寧可少飡相接續。莫教一飽頓充腸。損气傷心非爾福

養生云。羙食湏熱嚼。生肉不湏吞

食炙煿。宜待冷。不然傷血脈損齒

書云。人汗入肉。食之作丁瘡

食諸獸自死肉生丁瘡

隱居云。生冷粘膩筋韌物。自死牲牢皆勿食。饅頭閉气莫過多。生膾偏招脾胃疾。酢醬胎卵皆油膩。陳臭淹藏盡陰類。老人朝暮更餐之。是借寇兵無以異。【瑣碎錄云饅頭閉气梅血湯以破之包子包气醋以破之】

書云。夜半之食宜戒。申酉前。晚食爲宜

食物

物之無益而有損。常人猶不可多食。況病人當避忌者乎。此書所載凡物之有益而無損者。不書。或損益相半者。則書其損。而不書其益

果食

生棗損脾。動臟腑。生荔枝。煩渴衄血。乳相冷脾發痼疾。杏子雙仁者殺人。桃花六出者雙仁。噉李子勿食雀肉。李子不沈者有毒。金瘡人。產婦勿食梨林檎。多食者生瘡癤。水气人勿食栗子螃蠏蒲萄。酒。過昏人眼

甜瓜沈水者殺人。雙蒂者亦然

食未成果。發癰癤

米谷

生米戲食爲米瘕

蕎麥久食動風气。和豬肉食脫眉須

食白粥。勿食杏仁

食陳米令人泄瀉

赤小豆燥津液體重

靑小豆勿以鮓食

合醬當用黑豆腐。多食動風气

菜蔬

茄子損胃發痼疾。芋頭多食發百病。生蔥與蜜食下痢。薤肥人食引涕唾。四月八月勿食蒜

食萱艸動風如醉。五月五日勿食菜。茶菜同兔肉食成惡病。生靑菜病瘥後食手足靑腫。萵苣久食昏人目。黃瓜患腳气勿食。瓠子發气疾。葫蘆令人吐。水芹赤色者害人。蒓菜性滑發痔瘡

飛禽

雞肉過宿藏不密。蜈蚣必集。不再煮而食。爲害非輕。野鴨勿與胡桃木耳同。食。鴛鴦肉食之。患大風。鵓鴿𨿽益減藥力。凡禽自死口不閉勿食

走獸

豬腎虛腎气少子

豬脂作燈暗人目

膏忌烏梅

豬腦傷陽事不舉

豬肉用姜發大風

羊不醬。同食生癩

桑柴炙羊肉。食生寸白虫

羊肝生椒傷五臟

馬肉自死者殺人

馬肉同倉米食發病

馬肉忌鹿膳同食

驢肉動風。脂尢甚

兔合雞肉發虛黃

祭肉無故自動者。煮不熟者。自死無傷者。皆殺人

諸心損心

諸血損血

鱗介

鱉肉與莧菜同食。土鱉疽

鱉肉與雞子同食。惡病死

鱉目陷三足者。有王字者。殺人

鱉腹下有蛇紋者勿食

魚膾奶酪患息痢。鯽魚麥醬咽喉瘡

白魚泥心。瘡癤人不可食。魚子與芥菜同食水腫

魚子合豬肝食惡病

黃顙魚合荊芥食吐血。犯者以地漿觧。

鮎魚赤目赤須者殺人。鮓丹石人不可食

鮓有頭髮悞食殺人

鮓合干筍食癱瘓

河豚修治不如法殺人。烏賊魚久食主無子

黑魚水厭焚修者忌之

鰻鱺𨿽毒而治勞。魚油燈煙育人眼。無鰓發癲。全鰓發癰。蠏未被霜者有毒

鰕發風動气瘡癬

螺大寒不可常食。蜆子多食令口漧。蜆發嗽冷气消腎

蟶天行後不可食。龜黑者常噉蛇不可食

昆虫

蜜七月勿食發霍亂

白花蛇用之去頭尾。換酒浸三日。棄酒不用火炙。仍令去皮骨。此物毒甚。不可不防

蛇不可以刀斷。頭必回傷人。名曰蛇箭

蛤蚧其毒在眼。其功在尾。尾全爲隹

水蛭幹者。冬月豬脂煎令黃乃堪用。腹有子去之。此物極難死。火炙經年。得水猶活

石蛭。頭尖腹大。不可樂用。誤用令人目中生煙不巳漸致枯損。不可不下

蠶沙煮酒色淸味羙能療疾

孕婦食忌

食兔肉。令子缺唇

食雞子。令子多瘡

食膳魚。令子胎疾

食鱉肉。令子項短

食田雞。令兒倒出

食幹魚。令兒多病

食螃蠏。令兒橫生

食﹝魚主﹞鮝。令兒胎蛆

食雀肉飲酒。令兒心淫情亂

修養祕論

雲笈七簽經載

﹝總敍﹞夫人稟二儀之气。成四大之形。愚智貴賤則別。好養貪生不異。貧迫者力微而不達。富貴者侮傲而難持。性愚者未悟於全生。識智者或先於名利。自非至眞之士何能保養生之理哉。其有輕薄之倫。亦有矯情冒俗。口誦其事。行巳違之。不能行者。不踰晦朔。卽﹝上文下巾﹞長壽。此亦難矣。是以達人。知富貴之驕傲。故屈迹而下人。知名利之敗身。故割情而去欲。知酒色之傷命。故量事而撙節。知喜怒之損情性。故割情以寬心。知思慮之銷神。故損情而內守。知語煩之侵气。故閉口而忘言。知哀樂之損壽。故抑之而不有。知情欲之竊命。故忍之而不爲。若加之寒溫適時。起居有節。滋味無爽。調息有方。精气補於泥丸。魂魄守藏。和神保气。吐故納新。嗜欲無以干其心。邪淫不能惑其性。此則持身之上品。安有不延年者

東坡先生曰

軟蒸飯。爛煮肉。溫羹湯。厚氈褥。少飲酒。惺惺宿。緩緩行。雙拳曲。虛其心。實其腹。喪其耳。忘其目。久久行。金丹熟

杜景升服玉泉法

去三尸。堅髮齒。除百病。玉泉者。舌下兩脈津液是也。每旦起坐瞑目絕慮。叩齒二七徧。嗽令滿口乃吞之。以意送至臍下气海。一七徧﹑經久自然如流水。瀝瀝下坎澗之聲。若此﹑則百脈和暢。故黃庭經云。玊池淸水灌。云根是也

修養大略云

乾坤澄靜。子後午前。閉目平坐。握固冥然。【握固是先屈大指以二三四指握之】叩齒集神。合眸固關。冥心放體。任意往還

百日耳中有金鍾聲。二百日夜間眼有光。或見如日月金花之類。三百日腦中有霹靂聲。如此則心珠將成﹑切勿驚亂。密之養之。見此景象。卻急尋師商確。要歇火出丹故也【仍依火候每晦朔弦望及望及晦前朔後各疑神調息絕不飲食】

常以手按眉後小孔三九過。又以手心及指摩兩目下顴上。以手提耳四十過。摩令微熱。又以手逆乘額三九過。從眉中殆上行入髮際。口中咽津無數也。如此常行目卽淸明。一年可夜

書。行之不巳。所益不可言也

五臟論云

譙國華佗善養性。弟子廣陵吳普。彭城樊阿﹑授術於佗﹑佗常語普曰。人體欲得勞動﹑但不當使極耳。人身常搖動﹑則穀气消。血脈流通。病不生。譬猶戶樞不朽是也

保聖纂要云

我命在我。不在於天﹑但愚人不能知此道爲生命之要﹑所以致百病風那者。皆由恣意極情。不知自惜。故虛損生也。譬如枯朽之木。遇風卽折。將崩之岸。值水先頹。今若不能服藥。但知愛精節情。亦得延壽也

莊子

聖人休休焉。則平易矣。平易則恬惔矣。平易恬惔則憂患不能入。邪气不能襲。故其徳全而神不虧

眞誥

眼者身之鏡。耳者體之牗。視多則鏡昏。聽多則牗閉。面者神之庭。發者腦之華。心悲則面燋。腦減則發素。所以精元內喪。丹津損竭也。精者體之神明。身之寶。勞多則精散。營竟則明消。所以老隨气落。耄巳及之

耄智余書

學道之人。聊且均調喜怒之情𨿽有喜勿至蕩動湛然之性。𨿽有怒勿至結滯浩然之气

稽康養生論

世人不察。惟五穀嗜。聲色是耽。目惑玄黃。耳務淫哇。滋味煎其臟腑。醴醪煮其腸胃。香芬腐其骨髓。喜怒悖其正气。思慮消其精神。哀樂殃其平粹。人以蕞爾之軀。攻之者非一途。易竭之身而內外受敵。身非木石。其能久乎

晦庵調息箴云

鼻端有白。我其觀之。隨時隨處。容與猗移。靜極而噓。如春沼魚。動已而吸。如百虫蟄。氤氳開闔。其妙無窮。孰其尸之。不宰之功。云外天行。非予敢議守一處和。千二百歲

三茆眞君訣曰

神養於气。气會於神。神气不散。是謂修眞。气淸則神暢。气濁則神昏。气亂則神勞。气衰則神去。人以气爲道。道以气爲主。凡人一日一夜。一萬三千五百二十息。未嘗休息也。減之一息則寒。加之一息則熱。臟腑不和。諸疾生焉。故元气在保養。谷神在守護

常默元气不傷。少思慧燭內光。不怒百神安暢。不惱心地淸涼

一面之上。常欲兩手摩之。髙下皆熱。令人面有光澤。行之至五年。色如處子。所謂山林气常盈也

漢武帝內傳

上元夫人謂漢武帝曰。汝好道乎。勤而不獲。實有由也。汝胎性暴。胎性淫。胎性奢。胎性酷。胎性賊。暴則使气奔而攻神。是故。擾而气竭。淫則使精漏而魂疲。是故。精竭而魂消奔則使眞雜而魄穢。是故命逝而靈臭。酷則使喪仁而攻目。是故失仁而眼亂。賊則使心鬭而口漧。內戰而外絕。此五事皆是截身之刀鋸。刳命之斧斤。𨿽復志好長生。不能遣玆五難。亦何爲損性而自勞乎。去諸淫。養汝神。放諸奢。﹖﹖匆至儉。勤齊戒。節飲食。絕五穀。去臭腥。鳴天皷。飲玉漿。蕩華池。叩金梁。按而行之。當有冀耳

警心

太上感應篇

虛靖天師頌曰

人之一性湛然圓寂涉境對動

種種皆妄一念失正卽是地獄

敬誦斯文發立汗下煨燼心火

馴服气馬旣以自鏡且告迷者

太上曰﹕禍福無門。惟人自召。善惡之報。如影隨形。是以天地有司過之神。依人所犯輕重。以奪人算。算減則貧耗。多逢憂患。人皆惡之。刑禍隨之。吉慶避之。惡星災之。算盡則死。又有三臺北斗神君。在人頭上。錄人罪惡。奪其紀算。又有三尸神。在人身中。每到庚申日。輒上詣天曹。言人罪過。月晦之日。竈神亦然。凡人有過。大則奪紀。小則奪算。其過大小。有數百事。欲求長生者。先湏避之。是道則進。非道則退。不履邪徑。不欺暗室。積徳累功。慈心於物。忠孝友悌。正巳化人。矜孤卹寡。敬老懷幼。昆虫艸木。猶不可傷。宜憫人之凶。樂人之善。濟人之急。救人之危。見人之得。如巳之得。見人之失。如巳之失。不彰人短。不衒已長。遏惡揚善。推多取多。推少取少。受辱不怨。受寵若驚。施恩不求報。與人不追悔。所謂善人。人皆敬之。天道佑之。福祿隨之。眾邪遠之。神靈衛之。所作必成。神仙可冀。若求天仙者。立一千三百善。欲求地仙者。當立三百善。苟或非義而動。背理而行。以惡爲能。忍作殘害。陰賊良善。暗悔君親。慢其先生。叛其所事。誑諸無識。謗諸同學。虛誣詐僞。攻訐宗親。剛彊不仁。狼戾自用。是非不當。向背乖宜。虐下取功。謟上希旨。受恩不感。念怨不休。輕蔑天民。擾亂國政。賞及非義。刑及無辜。殺人取財。傾人取位。誅降戮服。貶正排賢。淩孤逼寡。棄法受賂。以直爲曲。以曲爲直。入輕爲重。見殺加怒。知過不攺。知善不爲。自罪引他。壅塞方術。詘謗賢聖。侵淩道徳。射飛逐走。發蟄驚棲。塡窠覆巢。傷胎破卵﹑願人有失﹑毀人成功﹑危人自安。減人自益。以惡易好﹑以私廢公﹑竊人之能。蔽人之善﹑形人之醜﹑訐人之私﹑耗人貨財。離人骨肉。侵人所愛。取人爲非﹑逞志作威。辱人求勝。敗人苗稼。破人婚姻。苟富而驕。苟免無恥﹑認恩推過﹑嫁禍賣惡。沽買虛譽。包佇險心。挫人所長﹑護巳所短。乘威迫脇。縱暴殺傷。無故剪裁。非禮烹宰。撒棄五穀。勞擾眾生。破人之家。取其財寶。決水放火﹑以害居民。紊亂規模﹑以敗人功。損人器物。以窮人用。見他榮貴。願他流貶。見他富有。願他破散。見他色羙。起心私之。負他損財。願他身死。干求不遂。便卽咒恨。見他失便。便說他過。見他體相不具而笑之。見他才能可稱而抑之。埋蠱厭人。用藥殺樹。恚怒師傳。抵觸父兄。彊取彊求。好侵好奪。虜掠至富。巧詐求遷。賞罰不平。逸樂過節。苛虐其下。恐嚇於他。怨天尢人。訶風罵雨。鬭合爭訟。妄逐朋黨。用妻妾語。違父母訓。得新忘故。口是心非。貪冒於財。欺罔其上。造作惡語。讒毀平人。毀人稱直。罵神稱正。棄順效逆。背親向疏。指天地以證鄙懷。引神明而鑑猥事。施與後悔。假借不還。分外營求。力上施設。淫欲過度。心毒貌慈。穢食餧人。左道惑眾。短天狹度。輕稱小升。以僞雜眞。采取姦利。厭良爲賤﹑謾驀愚人。貪婪無厭。咒詛求直。嗜酒悖亂。骨肉忿爭。男不忠良。女不柔順。不和其室不敬其夫。每好矜誇。常行妬忌。無行於妻子。失禮於舅姑。輕慢先靈。違逆上命。作爲無益。懷挾外心。自咒咒他。偏邪憎愛。越井越竈。跳食跳人。損子墮胎。行多隱僻。晦臈歌舞。朔旦號怒。對北涕唾。及溺對竈。吟詠及哭。又以竈火燒香。穢柴作食。夜起裸露。八節行刑。唾流星。指虹霓。輒指三光。久視日月。春月燎獵對北惡罵無故殺龜打蛇。如是等罪。司命隨其輕重。奪其紀算。算盡則死。死有餘責。乃殃及子孫。又諸橫取人財者乃計其妻子家口以當之。漸至死喪。若不死喪。則有水火盜賊。遺亡器物疾病口舌諸事。以當妄取之直。又狂殺人者是易刀兵而相殺也。取非義之財。譬如漏脯救饑。鳩酒止渴。非不暫飽。死亦及之。夫心起於善。善𨿽未爲而﹑吉神巳隨之。或心起於惡。惡𨿽未爲而凶神巳隨之其有曾行惡事。後自攺悔。諸惡莫作。眾善奉行。久久必獲吉慶。所謂轉禍爲福也。故吉人語善。視善行善。一日有三善。三年天必降之福。凶人語惡。視惡行惡。一日有三惡。三年天必降之禍。胡不勉而行之

禦題

諸惡莫作

眾善奉行

靈驗記

昔峩眉令奉議郎王湘。紹興辛巳歲。因觀此篇。焚香誓行數十事。後气疾昏悶殊絕。更衣而臥。男女環泣。覺身在半空﹑聞哭聲微如蜂蠅﹑少頃有人云﹑王湘方欲行感應篇。眞樂善者。且速放還巳而遂蘇

遂寧府周箎因獲此篇。日逐觀閱。又好與人演說﹑紹興二十一年二月二十一日暴死。經日還魂謂妻曰。有人追在陰司。見庭下皆立藍褸人。各有力士執行府旗號管押。箎被驅立本旗下。顧盼左右。半是鄕裏餓死者。必甚恐怖。俄頃呼至殿下。瞻殿上坐者。如人間畫星官像。呼箎諭曰。汝本在饑饉籍中。以汝欽奉太上感應篇。爲人演說。汝𨿽欲行。未及一二。然聞而回心爲善者多。亦有行持而證仙果者。因汝之功。今一槪追至。已攺注壽祿籍訖。放還之後。堅固善心。可證大道。不復來此矣

勸善錄﹝淮海秦氏集﹞

人與物同

貪生畏死。人與物同也。愛戀親屬。人與物同也。當殺戮而痛苦。人與物同也。所以不同者。人有智。物則無知。人能言。物則不能言。人之力彊。物之力則微弱。人以其無智。不能自蔽其身。以其不能言而不能告訴。以其力之微弱不能勝我﹑因謂物之受生。與我輕重不等。遂殺而食之。凡一飲一食。不得肉則不羙。至於辦一食。又不止殺一物也。食鳩鴿鵪雀者。殺十餘命。方得一羙。食蚌蛤蝦蜆者。殺百餘命。方得一羙。又有好羙味。求適意者。則不止據現在之物。順平常之理。殺而食之。或驅役奴隸。遠致異品。或畜養雞魚犬彘。擇肥而旋殺。生蟹投糟。欲其味入。鯾魚造膾。欲有經紋。聚炭燒蚌。環火逼羊。開腹取胎。剌喉瀝血作計烹煎。巧意鬭飣。食之旣飽。則揚揚自得。少不如意。則怒罵庖者。嗟乎。染習成俗。見聞久慣。以爲飲食合當如此而不以爲怪。深思痛念。良可驚懼。縣令兪偉撰

眾生愛戀性命

經云。一切畏刀杖。無不愛壽命。故王克殺羊。羊奔客而告訴。鄒文立殺鹿。鹿跪而流淚。驚禽投案。請命於魏君。窮獸入廬。求生於區氏。近者沈邁內翰。通判江寧府。時廚中殺羊。屢失其刀。窺之乃見羊衘刀而藏之墻下。周豫學士嘗煮鱔。見有鞠身向上而以首尾就湯者。剖之見腹中有子。乃知鞠身避湯者。以愛子之故。楊傑提刑遊明州育王山。因晝臥。夢有婦女十數人執紙。若有所訴。密遣人往視行廚。果得蛤蜊十數枚。訴者乃蛤蜊求生也。有生愛戀其情如此﹑當其被擒執時。前見刀杖乞生無由。旁見親聚。欲戀不得。抱苦就終。衘悲向盡。旣受屠割﹑復入鼎鑊。種種痛苦。徹入骨髓。當此之時。彼心如何。今人或爲湯火所傷。或爲鍼刀誤傷。手足痛已難忍。必號叫求救。至暫時頭昏腹痛。或小可疾病。便湏呼醫買藥。百端救療。於我自身愛惜如此。至於殺物﹑則恣意屠宰。不生憐憫。未論佛法。明有戒勸。未論天理。明有報應。若不仁不恕。惟知愛身不知愛物。亦非君子長者之所當爲也。諦觀物情。當念眾生。不可不戒。不可不戒。知縣兪偉撰

範文正公義田記

範文正公。蘇人也。平生好施與擇其親而貧。疏而賢者。咸施之。方貴顯時。於其裏中買負郭常稔之田千畝。號曰義田。以養羣族之人。日有食﹑歲有衣。嫁娶凶葬皆有贍。擇族之長而賢者一人。主其計而時其出納焉。日食人米一升。歲衣人二縑。嫁女者錢五十千。娶婦者錢二十千。再嫁者錢三十千。再娶者十五千。葬者如再嫁之數。葬幼者十千。族之聚者九十口。歲入粳稻八百斛。以其所出。給其所聚。霈然有餘而無窮。仕而家居俟﹑代者預焉。仕而之官者罷其給。此其大較也。初公之未貴顯也。嘗有志於是矣。而力之未逮者二十年。旣而西帥以至於參大政。於是始有祿賜之入終其志。公旣沒。後世子孫至今修其業承其志如公存也。公𨿽位充祿厚而貧終其身。旣沒之日。身無以爲斂。子無以爲喪。惟以施貧活族之仁遺其子而已。公之忠義滿朝廷。事業滿邊鄙。功名滿天下。後必有良史者書之。予無可書也。獨書其義田以警於世云。公諱仲淹。字﹝上文下巾﹞文。嘉佑四年八月十日。晉陵錢公輔記

竇諫議陰徳記

竇禹鈞。範陽人。生五子。儀﹑儼。侃。偁。僖。儀禮部尙書。儼禮部侍郎。皆爲翰林學士。侃左補闕﹑偁左諫議大夫參和政事。僖起居郎。初禹鈞家丰厚。年二十無子。夜夢祖考謂曰。爾早修行。緣爾無子。又壽不永。禹鈞爲諾。禹鈞爲人素長者。先有家僮盜用房錢二百千。慮事覺。有女年十二三。自寫券系女臂云。永賣此女與本宅償所負錢。自是遠遁禹鈞見而憐之。卽焚其券。以其女囑妻曰。善撫養之。旣笄復以二百千擇良配得所歸。後僕聞之。乃歸。感泣。訴以前罪。禹鈞不問。由是父子圖禹鈞像。晨興祝壽。同宗外姻有喪不能舉。公爲出錢葬之。因公而葬者凡二十七喪。凡女貧不能嫁者。公爲出錢嫁之。因公而嫁者。凡二十八人。故舊相知。𨿽與公有一日之雅。遇其窘困。必擇其子弟可委以財者。隨多寡貸以金帛。俾之興販。由公活者數十家。四方賢士賴公舉者。不可勝數。公每歲量所入。除伏臘供給外。皆以濟人之急。家惟儉素。器無金玉之飾。室無衣帛之妾。於宅南建書院四十間。聚書數千卷。禮文行之儒。延致師席。凡四方孤寒之士。無供湏者。公咸爲出之。無問識不識。有志爲學者。聽其自至。故其子見聞益愽。由公之門登貴仕者。前後接踵。來拜公之門。必命左右扶公坐受﹑及公之亡。蒙恩深者。有持心喪三年以報遺徳。公之祖考旣夢以告無子壽促。後十年復夢告之曰汝三十年前。實無子且壽促。我嘗告汝。汝今數年以來。名掛天曹。陰府以汝有陰徳。特延壽三紀。賜五子各榮顯。仍以福而終。後當畱洞天充眞人位。言訖復謂曰。陰陽之理。大抵不易。善惡之應。或發於見世。或報於來生。天网恢恢。疏而不漏。此無疑也。公愈積陰功。年八十二。別親戚。談笑而盡。世稱教子者。必曰燕山竇十郎云。仲淹祖與之爲故人實書其事於冊。以示子孫。惜乎不傳於天下。故錄以示好善者庶見陰陽報應之理。使惡者知所戒焉。馮瀛王道贈公詩云。燕山竇十郎。教子有義方。靈椿一株老。丹桂五枝芳。參政範仲淹記

活蟻魁天下

二宋。少時同在黌捨。有胡僧相之曰。小宋他日魁天下。大宋亦不失甲科。後十年胡僧復至。執大宋手而驚曰。公陰徳文見於面。如活數百萬人命者。大宋笑曰。寒儒豈能活人命。僧曰不然。蠢動之物皆命也。大宋沈吟久之曰。旬日前堂下有蟻穴﹑爲暴雨所侵。羣蟻繚繞﹖傍。戲編竹橋以渡之。僧曰是也。小宋今歲當首捷。然公不出小宋之下。比唱名弟。小宋果中魁選。章憲太后臨朝。謂弟不可先兄。乃以大宋郊爲第一。小宋祁爲第十

黃承事儲谷濟人

尙書張詠。守成都。甞夜夢詣紫府眞君。繼請到西門黃承事眞君降階接之。其禮甚恭。揖張尙書坐承事之下夢覺莫知所謂。明日問左右。西門有黃承事否。左右云有。命召之。戒令具常服來。旣至果如夢中見者。卽以所夢告之。問平生有何陰徳。眞君禮遇如此。又坐吾上。再三叩之不獲巳。承事云別無他長。惟每歲收成之時。隨意出錢收糴米糧。候至來年新陳未接之際。糶與細民。價例不增升斗如故。尙書嘆曰。此宜居我之上也。使兩吏掖之而拜。世傳紫府眞君主天下神仙籍。如張尙書黃承事亦皆在籍中。而黃承事又居其上。其子孫靑紫不絕。非賑濟陰徳之大者。所致然耶。承事。諱兼濟

修爲果報

儒家言施報。佛家言布施果報。其實一也。佛言欲得谷食。當勤耕種。欲得智慧。當勤學問。欲得長壽。當勤戒殺。欲得富貴。當勤布施。布施有四。一曰財施。二曰法施。三曰無畏施。四曰心施。財施者。以財惠人。法施者。以善道教人。無畏施者。謂人及眾生當恐懼時。吾安慰之使無畏。或教以脫離恐懼。使無畏。心施者。心𨿽不能濟物。常存濟物之心。佛以孝養父母。亦爲布施。是凡施於外者皆爲布施。故爲下而忠誠事上。爲長而仁慈安眾爲師而謹於教導爲友而誠於琢磨。一言一語之間必期有益。一動一止之際必欲無傷。種種方便利物。勿使有所損害。皆布施也。所爲如此。存心又如此。後世豈得不獲富貴之報

壽禪師放生得壽

禪師名延壽。丹陽人。初爲余杭縣衙吏。虧欠庫中錢幾半。有司鞠之。止是買放生用過不意虧耗遽如許也。其罪當死。臨刑顏色愉愉。顧謂獄吏曰。我在生放活萬萬生命。今死去徑歸西方。豈不樂哉。錢王聞而奇之。亟釋其罪。遂爲僧。夜夢觀音。以甘露灌其口。慧性日明。著萬善同歸集數百卷。住持雪竇永明。壽至九十八歲。合掌坐化而終。瘞於塔下。有僧每日遶塔禮拜。人問其故答曰。我撫州僧也。因病至陰府命未盡放還。見殿角有僧畫像一軸。閻王自來頂禮。余問之一吏云。此杭州永明寺壽禪師也。凡人死者皆經此處。惟壽禪師不經此處。巳在西方極樂世界上品上生王敬其人。圖畫於此供養。以此見好放生者。徑生西方。又爲陰府所重也如此

五戒之首

佛言五戒﹑以殺戒爲首。佛言十業。以殺業爲首。楞伽經云。若一切人不食肉者。亦無有人殺害眾生。由人食肉。故屠者殺以販賣。若能意捨不食。是眞修行。堪受一切人天供養。若於食肉未能盡斷。願且以漸次方便除去殺心。或者不食四等肉。一者曾見殺則不食。二者曾聞殺則不食。三者人專爲我殺則不食。四者家所自殺則不食。如是而戒旣不廢常食且於眾生無殺害意。至於﹖虱蚊蚋。形𨿽微小。其遭殺受痛亦與牛羊一等。勿謂微小便輕殺之。至於蛇蝮蜂蠍。偶然現前。未曾傷人。謂螫毒便輕殺之。至於籠養飛鳥。系閉走獸。爲其音聲形狀。可以悅吾耳目。爲我玩樂。令彼憂愁。又何不仁也。若放之山林。使得自在。何異罪囚得脫牢獄。今日自戒矣遂生慈心。慈心旣堅。當世世無殺物之意。一身自戒。則一家必不殺。一家不殺﹑則一鄕必漸效之。其爲功利不可稱量。佛語無虛。理又明白。仁人君子。幸垂聽而無忽也。縣令兪偉撰

受用隨分說

佛言受卽是空。受謂受苦受樂。及一切受用也。如食列數味。放筯卽空。出多騶從。旣到卽空。終日遊觀﹑旣歸卽空。又如爲善事旣畢。其勤勞卽空。而善業具在。爲惡事旣畢。其快意卽空。而惡業具在。若深悟此理。則食可菲薄。無過用殺害之冤債。出可隨分。無勞心苦人之煩惱。遊觀可息。無放蕩廢事之愆尢。善可勉爲。無懈怠因循之失。惡可力戒。無恣縱怨仇之罪。余喜得此理。願欲與人共之。龍舒王日休撰

仁壽必鑑

大藏經云。人不殺得長命報。如愛護物命。及放生施食。皆得長壽

神農本艸云。凡禽鳥飛投於人。其口體內必有物中傷。當與除其害而放之。大獲吉利。必享髙年

仙經云。人能一生起不殺心。一切眾生見之。不生恐怖

老人云。小兒嬉戲殺蝶蠅蟻虫之類。宜禁之。非惟傷生。亦熾其殺心。長大不知仁恕。

裏諺云。畜雞害物命甚眾。日食活虫五百。主分半罪。此說𨿽鄙俗。然亦誡殺之一端也

老人云。凡人於行住坐臥之間。見一切眾生投身死地。如蛾赴燭。如虫墮网。如鳥雀被傷。如螻蟻被踏之類。方便救護使獲生全。此皆福壽長者之所當爲也

蘇東坡云。余少不喜殺生。然未斷也。近年始能不殺豬羊。然性嗜。蠏蛤。故不免殺。自去年得罪下獄。始意不免。旣而得脫。遂自此不復殺一物。有見餉蠏蛤者。皆放之江中。𨿽無活理。然猶庶幾萬一。便使不活。亦愈於烹煎也。非有所求覬。但巳親經患難。不異雞鴨之在庖廚。不復以口腹之故。使有生之類。受無量怖苦爾。猶恨未能忘味食自死物也。今日從者買一鯉。長尺有咫。𨿽困尙能微動。乃置水甕中。湏其死食。生卽放之

東平爲善

後漢東平憲王蒼。顯宗母弟也。上問處家何等最樂。對曰。爲善最樂。及薨。肅宗東巡幸其宮。追感謂其子曰。思其人。至其鄕。其處在。其人亡。肅宗大慟

楊寶黃雀

後漢陽寶。華陰人。年七歲。因行至華山。見一黃雀被傷墜地。爲螻蟻所困。寶見而憐之。因收於巾箱中。采黃花葉飼之。經旬日瘡愈。旦去暮來。忽一朝變爲黃衣年少見寶下拜。持玊環一雙贈之曰。俾爾壽年九十三而終。俾爾子孫。四世爲三公。寶生震。明帝時爲太尉。震生乘。和帝時爲太尉。乘生賜。安帝時爲司徒。賜生彪。靈帝時爲司空

毛寶白龜

晉毛寶。時年十二歲。戲行於江口。見漁人釣一白龜。寶以錢贖之。放之江中。後二十餘年。寶守邾城。與石虎將軍交戰。戰敗投江。腳如踏石。渡寶至岸。回首視之。乃昔時所放白龜也。長四尺餘。回至中流。猶反顧有不忍去之意

子瞻以巳論雞

蘇子瞻在元丰間。赴詔下獄。囑其長子邁。送食惟菜與肉。設有不測。當送以魚。以此爲候。邁謹守逾月。後委親戚代送。誤以作鮓送之。子瞻大駭。憂不免於死。乃就獄中作二詩。有魂飛湯火命如雞之句。神宗聞而憐之事從寬釋。旣而南行。子瞻猶有慊意。乃以阿彌陀佛一軸隨行。人問其故。答曰。此余投西方見佛公據也。及赦罪放免還家。每見庖廚有活物。卽令人放之。甞有言曰。吾得罪﹖﹖匆囹圄。何異雞鴨之在庖廚。我今豈忍復殺彼之生命耶

受贓枉法罪無所容

徐鉉竄邠州遂死。其家挈喪以歸。道出一邑。時索湘爲邑宰。忽一官自稱江南放叟徐鉉來謁曰僕有少懇。﹖﹖業在江南爲學士時。常爲人以一寶帶。投執攺變一獄。𨿽事不枉法。然不免以贓名污身。今旅魂過海帝廟下。恐不爲帝所容。君爲邑宰。廟籍鄕版皆隸於君。君爲吾謝之。帝必難拒。言訖不見。湘感其誠。乃爲禱謝。柩舟果無纖瀾。虞薄暮鉉復來謝。含喜欻然而去。以此知受贓枉法者。無所容於天地之間

爲官貪饕陰有罪戾

有二官員以前程求夢於京師二相廟。一人夢持簿者以簿示之。云此乃公同行前程也。視之自小官排至宰相。仍有以朱勾之者。問曰。勾之者何也。曰。這人愛財。陽間不義取一項。此間卽勾項。若急攺過。尙可至監司。其人聞之。更不妄取。後果作監司

剽竊公帑必無遠大

劉承勛。事江南爲徳昌官使。李氏金帛多在徳昌。文簿淆亂不可鉤考。劉旣專宮事。乃盜用無算。侍妾數百。富於一時。及李氏歸朝。劉失職破敗。晚年乞食街中。凍餒而死。方富貴時。安知有今日事。大抵食君之祿。而又剽竊公帑。宜無遠大。故死有餘責而殃及子孫者多矣

仁心活人物必厚

有臨南海太守。見配崖州人。例以三百爲率。過其數。則推先到者於海。乃奏白於朝云。所以不殺而宥之遠方。欲生之也。今推之於海。是復殺之矣。不若量移先到者入內地。以彰朝廷不殺之徳。上亦感悟。遂可其奏。此太守無子。一日忽設香案作拜。以手於案上。若取物置於懷中狀。凡五次。人問之曰。天帝以我活人﹑以五小盤盛五男子賜我。後果生五男皆登苐。以此知仁人之言其利溥﹑而造物厚其報

歸罪於己以活人

周世宗。性慘急。果於殺戮﹑有忤旨者。魏仁溥皆歸罪於己以營救之。賴以全活者。十七八人。淮南之�所獲敗卒。凡千人。仁溥從容白以隸軍。鋒刃之下無橫死者。魏𨿽起自刀筆。終能致位丞相。與夫歸罪於人以逃責者。豈不相遠。其貴顯宜哉

二將立功用心相遠

曹彬攻金陵。與諸將焚香爲誓曰。克城之日。幸無妄殺一人。明日城下。按堵如故。曹翰克江州。忿其城不下屠之。而彬之子至今貴盛。翰死未三十年。子孫有乞丐於海上者。夫二將成功𨿽一。然用心相遠。故其報亦異

教唆詞狀者有報

文光贊父。自少至老無歲無獄訟事。以宿因問曇相禪師。師曰﹑汝父前生本寫詞狀人。故今反受其報。光贊懇求赦免。師教以紙糊竹簟爲桎梏。令自囚二日。然後爲作懺悔。姑錄之。以爲教唆者戒

希賞害人可不知戒

程仁霸﹑攝本州島錄參。眉山有盜蘆菔根者。所持刀誤傷主人﹑尉幸賞以劫聞﹑獄掾受賕掠成之﹑公知其冤﹑謂盜曰。盍訴冤吾爲直之盜果稱冤。遂移獄。公直其事。而尉掾爭不巳。復移獄。竟論殺盜。公因罷歸。掾尉皆暴死。後三十餘年。晝日見盜拜庭下。曰。尉掾未伏。待公而決﹑前此地府欲召公暫對﹑我叩頭爭之曰。不可以我故驚公。今公壽巳盡﹑我爲公荷擔而往。暫時卽生人天。子孫壽祿。朱紫滿門矣﹑公沐浴衣冠。就寢而卒。東坡幼時聞此言﹑巳而其外祖父壽九十。舅氏貴顯壽八十五。曾孫皆仕有聲。同時爲監司者三人。元孫宦學益盛﹑而尉掾之子孫微矣。或謂盜徳公之深。不忍煩公暫對則可矣。而獄久不決豈主者惡之。亦因以苦尉掾歟。希賞而害人者不可不戒

夷冢廣園宅有禍

王淸化。修西太一宮。有古冢在其北欲毀之。一道士再三乞不毀。淸化遂止。是夕其道士感一大官召謝之。不數日遂賜紫。人有平夷冢墓以廣園宅者。豈獨無禍

享用大侈有饑報

孫承佑。吳越王妃之兄。貴近用事。每一小飲殺命數萬。取鯉魚腮肉爲臛。坐客數十皆足。圈鹿數百。庖人不暇斷喉。旋割取鮮腴以供饌。一飧羹凡二十品。設十銀鑊構火以次薦之。王常以大片生龍腦十斤賜承佑。承佑對使者索大銀鑪作一聚焚之曰。聊以祝王壽。及歸朝爲節度使。俸入有節。無復向之豪侈。然臥內每夕焚燭二炬。燃龍腦二兩。徵範陽頓城下。鱠魚召諸帥食。水陸咸備。性嗜魚。作二黑漆大木斛。貯水養魚。令役夫擔負以從。但取恣口腹。不計其費。死不數年。子孫皆乞丐。多餓死者。楊文公手記其事。因錄出以爲豪侈者戒

裴度還帶

裴度屢黜場屋﹑相者謂曰。公形神稍異。若不貴﹑必餓死。公一日遊香山寺。見一婦人致緹緁於僧伽欄楯之上。祈禱良久。不取而去。公知其忘。追之不及。待亦不至。公攜以歸還。明復往候之。其婦人果來公問其故。婦人曰。父以罪被系。昨告人得一玊帶。二犀帶。以賂津要。不幸失去。不測之禍。父無所逃矣。公遂還其物。婦人願畱半。公亦不受。後數年相者見之大驚曰。公陰徳及物。前程萬里。非吾術之所能知也。向使貪者得之。必有歉然不滿之意。詎肯舉而還之耶。誠亦人所罕能者

麗妾不動心嫁之吉報

劉湛。家大富。相者謂曰。更三年子大期至矣劉湛恐後因嫁女求從嫁。得一妾。極姝麗。名蘭孫。語其家世。乃洛人。父官淮西。以吳寇家被俘掠。劉太息曰。是忍置於使�之列耶。先其女嫁之。是夜夢一綠衣槐簡者。謝曰。予蘭孫父也。荷徳無以報。聞公短壽。當爲力請於帝。數日復夢曰。予不佞。帝口許與公延二十五年壽。富及三世。後果如言。蓋男女之有室家者。人之大倫。劉能不以姝麗動意。捐財嫁之。世之富民。肯如是乎

試官任私有惡報

孫覺。作諸科考試官。誤落一尙書。學究對八通。誤作粗通。旣落之後。其人陳詞考試官及將議申覆果誤落也。遂別出難題。時科十二人皆不能對﹑乃俱落之。後裴湘病絕而復蘇。曾魯公往省之。湘曰。此至陰司見孫覺﹑相揖云。爲誤落舉人。見追尙未對定。魯公怪之。不數日孫覺果卒。此可爲後來試官莽鹵訛謬。任私意而不行公道者戒。蓋朝廷取士。容可私耶

殺生者陰削福壽

李紀好殺生。善彈射。其父知巴州日。紀設网於廨圃。登樓伺之。忽見羣鴉觸网。紀喜不及。履。徒跣赴之。忽爲巨剌所傷。坐此遂死。巳而復生。謂家人曰。我至陰司。主者責我曰。眾生於汝。何負而汝殺之。汝本厚祿遐壽。以殺生多。今皆削盡矣﹑當歷諸苦。人謂殺生無害可乎

不禁宰牛而獲牛之罪

景世庠至陰司。見囚徒甚眾。一沙門地坐。前列簿書。斥世庠曰﹑汝本應富壽。坐殺牛三百。七啖�肉。今當貧夭。世庠曰。食犬有之而牛實未甞殺。沙門曰。汝爲里正。裏中殺牛而汝不禁。與汝殺何異。姑還警世。越明年復卒。嗚呼。以不禁殺牛而坐殺牛之罪。有官君子。其可不知。好與人判牛狀者。亦不可不戒

婢妮好物幽冥陰戮

李氏家老妮子秋婆久病無生意。一日殊絕復蘇。自言至一處。有兩隻大舡。皆滿盛遺棄之物。不潔之水。一鬼在傍。逼令呷之。且曰。此汝平生所耗之物。豈容不呷。秋婆不得巳彊呷。不數口。巳覺腹滿。驚悸復蘇。言訖而斃。世之婢妮。耗費人物。豈顧死後幽冥之戮耶

財物去畱不常

劉伯龍以家貧﹑將營什一之利。忽一鬼在傍。撫掌大笑﹑劉曰。貧窮豈有命耶。不然何以爲鬼所笑也。蓋世間財物去畱不常。命當有之。身自不勞苦。分合貧薄﹑則終無所成。若分外營求。皆是妄念。安得不爲鬼物窺笑

缺陷世界

李丞相沆﹑厭營利。世務罕以嬰心。所居陋甚。不以屑意。堂前藥欄壞。亦不問。其夫人戒守者勿葺以試沆。沆終不以言。夫人曰。藥欄壞亦不問。何也。沆笑曰。安可以此動吾一念哉。又請治第。沆曰。身食厚祿。時有橫賜。固可營辦。但佛家以此爲缺陷世界。我安得皆圓滿如意。必求稱足耶。終不聽。臨終沐浴就臥而化﹑時大暑七日方殮。絕無腐气。此可見公履踐。然今士夫鮮有不以外物動其念者

贊人爲惡者

丹陽縣令楊開性暴橫。果於決責﹑與門下客揚詢冣相得。每事必以訪詢。詢明知其非。不敢有所忤意。但一切贊嘆盛羙而巳。開一日乘怒。盛暑中杖公吏及囚系者四十餘人。二人死。詢猶盛稱其快﹑後詢夢至一處。金紫者譴之曰。成楊開之惡者汝也。楊開之罪。當坐於汝。無所逃也。不數日果中惡疾而斃。此佛書所以贊嘆人爲惡者也

平日過惡打得過否

王韶。晚年頗悔取熙河時事。甞遊金山寺。以因果問眾長老皆言以王法殺人。如舟行壓殺螺蜯。自是無心。韶猶疑之。時有刁景純者比韶爲前輩。亦學佛。多在金山。忽一日與韶邂逅於長老坐間。韶復舉前話以問眾答如初。刁獨無語。韶曰。十八丈以爲如何。刁曰。但打過得賢心下否。韶曰。不知十八丈以爲打得過否。刁曰。以某所見賢打過不得﹑曰何以知之。曰若打得過自不問也。韶亦不自安。後數歲發背﹑終日闔眼。醫者告之曰。看病亦當看眼色。樞密試開眼看。韶曰。安敢開眼。斬頭截腳人﹑有許多在前。月餘病劇遂卒。韶未發背前。涇原知縣王直溫。一夕巳就寢矣。中夜有人叩衙門甚急。曰。請知縣斷遣一公事。直溫起燃燭坐廳。明見一吏抱文案升。見數卒領一罪人至。白直溫曰。奉天勑令知縣斷此王韶公事。直溫熟視罪人。頗﹝白幾﹞﹝文肥﹞矬矮。其吏宣判將王韶決脊杖。配洪州。斷訖。直溫復歸。忽驚覺。問其妻曰。我曾起否。妻曰。爾睡甚快。不曾出。直溫曰。豈乃夢耶。悟不復道。明日以韶名字問人。或曰。今樞密使乃王韶。亦﹝白幾﹞﹝文肥﹞矬矮。外無有者。直溫異之。未幾。果聞王韶罷樞密。謫官洪州。發背而卒。異哉

不葬父母子豈無罪

羅鞏。大觀間。遊太學。有神祠甚靈﹑鞏每以前程祈禱。一夕夢神告之曰。子巳得罪於冥司。亟歸。鞏曰。某生平無大過惡。願聞獲罪之由。神曰。子無他過。惟父母久不葬。鞏曰。某尙有兄。何獨獲罪。神曰。子爲儒者。明知禮義。子兄碌碌。不足責也。夢覺大恐。是年果卒。如此則葬可緩乎。蓋送死人之大事。停喪不葬。子之罪也。豈得安哉。勸善錄畢

省心雜言

﹝艸廬吳先生曰﹞是編可以警悟人心。可以扶樹世教。藹然君子之言也。書無作者姓名。遡其所自。謂和靖﹖﹖匆士林逋君復之書也。繼後恬庵何氏選旨意相類者兼附之云

○度用不節。財何以丰。民不蘇。國何以安

○飽藜藿者鄙膏梁。樂貧賤者薄富貴安義命者輕死生遠是非者忘藏否

○不欺闇室者肯欺心乎。不愧屋漏者肯愧於人乎。不欺其心。無愧於人。庶幾君子矣

○飽肥甘。衣輕暖。

不知節者損福。廣積聚。驕富貴。不知止者殺身。

○人以巧勝天。天以直勝人

○小人詐而巧。似是而非。故人悅之者眾。君子誠而拙。似迂而直。故人知之者寡。

○少不勤苦。老必艱辛。少能服勞。老必安逸

○憂國者不顧其身。愛民者不罔其上

○人有過失。已必知之。已有過失。豈不上知。喜是非者檢人。畏憂患者檢身。

○誠無悔。恕無怨。和無仇。忍無辱

○爲子孫作富貴計者。十敗其九。爲人作善方便者。其後受惠。

○以愛妻子之心事親。則無往不孝。以保富貴之心事君。則無往不忠。以責人之心責巳。則寡遇。以恕巳之心恕人。則全交。

○張飽帆於大江﹑驟駿馬於平陸。天下之至快。反思則憂。﹖﹖匆不淨之地﹑乘獨後之馬。人或我嗤。樂莫大焉。

○以徳遺後者昌。以禍遺後者亡。謙柔卑遜者徳之餘。彊忍姦詐者禍之始。

○利心專。則背道。私意確﹑則滅公。

○家不和。然後見孝子。國不亂﹑無以見忠臣。如是孝子忠臣不容見於治世也。僕切疑之。有人能克諧六親。欽順父母。家不使不和。莫大之孝也。有人能引君當道。將順正救。國不使之亂。莫大之忠也。○婦人悍者必淫。醜者必妬。士大夫繆者忌。險者疑。必然之理也

○費千金爲一瞬之樂。孰若散凍餒幾千百人。﹖﹖匆眇軀以廣廈。何如庇寒士於一席之地乎。

○知足者貧賤亦樂。不知足者富貴亦憂

○寶貨用之有盡。忠孝享之無窮。

○好名則立異。立異則身危。故聖人以名爲戒。

○內睦者家道昌。外睦者人事濟。不護人短。不周人急。非仁義也

○心不淸﹑則無以見道。志不確。則無以見功。

○結怨於人謂之種禍。捨善不爲謂之自賊。輕諾者信必寡。面譽者背必非。孝於親則子孝。欽於人則眾欽。聲色者。敗徳之具。思慮者。殘生之本。

○廣積聚者。遺子孫以禍害。多聲色者殘性命以斤斧。欲去病則正本。本固則病可攻。藥石可以效。欲齊家則正身。身端則家可理。號令可以行。固其本。端其身。非一朝一夕之事也。立身之道。內剛外柔。肥家之道﹑上遜下順﹑不和不可以接物。不公不可以馭下。

○壽夭在天。安危在人。知天理者夭或可壽。忽人事者𨿽安必危。

○口腹不節。致疾之因。念慮不正。殺身之本。驕富貴者慽慽。安貧賤者休休。所以景公千駟。不如顏子一瓢也。

○外事無大小。中欲無淺深。有斷則生。無斷則死﹑大丈夫以斷爲先。

○勢不可使盡。福不可享盡事不可做盡。言不可道盡

○人非賢莫交。物非義莫取。忿非善莫舉。事非見莫說。

○謹則無憂。忍則無辱。靜則常安。儉則常足

○道行則功濟天下。道不行則獨善一身。修身莫若敬。避彊莫若順。

○誡酒後語。忍食時嗔。忍難忍事。順自彊人

○不肖之子。志在遊蕩。身在屋下。心在屋上

○僞賈亂廛。惰農欺田。讒夫撓邦。害馬污羣

○拙制傷錦。妄用破家

○優遊之所勿久戀。得意之所勿再往。

○鞠躬便辟。不足爲恭。悲號涕流。不足爲哀。獘衣糲食。不足爲儉

○欺人者不放蹬。人必知之﹑感人者益久﹑人益信之。

○稠人中不可議人短長。恐有其親厚者。

○盛喜中勿許人物。盛怒中勿開人簡。

○欲成家置兩犁。欲破家置兩妻

○人用財試。金用火試。

○小人做債似拾得﹑還債似著賊

○看經未爲善。作福未爲願。莫若當權時。與人行方便。

○見事莫說。問事不知。閒事莫管。無事早歸。

○飲卯時酒。一日不快活

○多置寵。一生不快活。

○至樂莫如讀書。至要莫如教子

○至富莫蓋屋。至窮莫賣田。

○子孝雙親樂。家和萬事成。

○不作皺眉事。應無切齒人。

○惜智不談。

○坐久主勞。

○鄰里欲髙墻親情欲遠方

○城門失火。禍及池魚

○人將語探。水將杖探

○勤儉常丰。至老不窮

○晚食當肉。緩步當車。無罪當貴。無災當福

○知足常足。終身不辱。知止常止。終身不恥

○大廈千間。夜臥八尺。良田萬頃。日食二升

○家欲成。看後生

○讒臣亂國。妬婦亂家。

○欲要寬。先了官。

○孝順田。五逆園。

○富因忔惜許。貧爲不爭多

○人可欺。天不可欺。

○人可瞞。天不可瞞。

○逢人只說三分話。未可全拋一片心。

○門內有君子。門外君子至。門內有小人。門外小人至。憫人之凶。樂人之善。濟人之急。救人之危。

○詈人而不答。必有所容。

○守口如瓶。防意如城

○信者行之基。行者人之主。人非行無以成。行非信無以立。

○人間私語。天聞若雷。暗室欺心。神目如電。

○貪利者害己。嗜欲者戕生。肆傲者納侮。諱過者長惡。

○言而無益。不若勿言。

﹝完﹞

