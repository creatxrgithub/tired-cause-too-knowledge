

解人頤錢徳蒼序

解人頤懿行集

解人頤嘉言集

解人頤達觀集

解人頤陶情集

解人頤曠懷集

解人頤遣興集

解人頤寄感集

解人頤縈思集

解人頤博趣集

解人頤滌煩集

解人頤消悶集

解人頤寓意集

解人頤達識集

解人頤髙致集

解人頤惇倫集

解人頤驚奇集

解人頤樹徳集

解人頤博雅集

解人頤超羣集

解人頤寄懷集

解人頤辟蠹集

解人頤讜言集

解人頤麗情集

解人頤遊戲集

解人頤附錄一﹕劉伯漸預言

解人頤附錄二﹕宋前神算預言

解人頤錢徳蒼序

人生於世﹐智冠萬靈﹐經緯天地﹐致澤君民。茁兩儀之未泄﹐樹蓋世之功勛。未嘗非解頤事﹐然前修有異﹐秉賦難同。孟夫子有云「達則兼善天下﹐窮則獨善其身。」原示人不可妄想﹐勿宜妄爲﹐安心守分﹐怡養天眞。今之人﹑物欲橫胸﹐利名牽絆﹐終其身於憂愁困苦﹐烏能有快然解頤之日﹖旣不能自解其頤﹐又安能解人之頤哉﹖坊本向有《解人頤》初集﹑二集﹐搜索古今﹐摭拾卮辭﹐最膾炙人口。誦其歌詠﹐深可感發人心﹐浣滌塵臆﹔觀其詼諧﹐眞可撫掌捧腹﹐悅性怡情。胡子嘗病其贅疣﹑重復﹐玉石渾收﹐已而刪繁就簡﹐都爲一集﹐名之曰「新」。今予不揣愚陋﹐復爲去陳集新﹐又從而廣益之﹐仍於本分而外﹐不雜毫末。竊爲如溽暑遇風﹐迷津得渡﹐鮮不快然解頤者也﹐因重付之梓。吾知有識者必解頤也﹐吾閱之亦自解其頤也﹐其有閱是書而不知解頤者﹐吾更不覺解其頤於無已時也。

乾隆二十六年孟春上浣

長洲錢徳蒼沛恩氏書於翠竹山莊

解人頤懿行集

聖諭廣訓第一條

惇孝弟以重人倫

聖祖皇帝臨禦六十一年﹐法祖尊親﹐孝思不匱﹐欽定《孝經衍義》一書﹐衍釋經文﹐義理詳貫﹐無非孝治天下之意。故聖諭十六條﹐首以孝悌開其端。

朕丕承鴻業﹐追維往訓﹐推廣立教之思﹐先申孝悌之義﹐用是與爾兵民人等宣示之。

夫孝者﹐天之經﹑地之義﹑民之行也。人不知孝父母﹐獨不思父母愛子之心乎﹖方其未離懷抱﹐饑不能自哺﹐寒不能自衣﹐爲父母者﹐審音聲﹐察形色﹐笑則爲之喜﹐啼則爲之憂﹐行動則跬步不離﹐疾痛則飲食俱廢。以養以教﹐至於成人﹐復爲授家室﹐謀生理﹐百計經營﹐心力俱瘁。父母之徳﹐實同昊天罔極﹗人子欲報親恩於萬一﹐自當內盡其心﹐外竭其力﹐謹身節用﹐以服勤勞﹐以隆孝養。毋博弈飲酒﹐毋好勇斗狠﹐毋好貨財﹐私妻子。縱使儀文未備﹐而誠愨有餘。推而廣之﹐如曾子所謂「居處不莊﹐非孝﹔事君不忠﹐非孝﹔蒞官不敬﹐非孝﹔朋友不信﹐非孝﹔戰陣無勇﹐非孝﹐皆孝子份內之事也。

至若父有冢子﹐稱曰「家督」﹐弟有伯兄﹐尊曰「家長」﹐凡日用出入﹐事無大小﹐眾子弟皆當咨稟焉。飲食必讓﹐語言必順﹐步趨必徐﹐行坐立必居下﹐凡以明弟道也。夫十年以長﹐則兄事之﹔五年以長﹐則肩隨之﹔況同气之人乎﹖故不孝與不悌相因﹐事親與事長並重。能爲孝子﹐然後能爲悌弟﹔能爲孝子悌弟﹐然後在田野爲循良之民﹐在行伍爲忠勇之士。爾兵民亦知爲子當孝﹐爲弟當悌﹐所患習焉不察﹐致自離於人倫之外。若能痛自愧悔﹐出於心之至誠﹐竭其力之當盡﹐由一念孝悌﹐積而至於念念皆然。勿尙虛文﹐勿略細行﹐勿沽名而事譽﹐勿勤始而怠終﹐孝悌之道﹐庶克惇矣﹗

夫不孝不悌﹐國有常刑﹐然顯然之迹﹐刑所能防﹐隱然之地﹐法所難及。設罔知愧悔﹐自陷匪僻﹐朕心深爲之不忍。故丁寧告誡﹐庶爾兵民﹐咸體朕意﹐咸發興起﹐各盡子弟之職。於戲﹗聖人之徳﹐本於人倫﹔堯舜之道﹐不外孝悌。孟子曰「人人親其親﹐長其長﹐而天下平。」爾兵民其毋爲具文焉﹗

陳白沙先生五倫箴

君臣

爲君學堯舜﹐爲臣效伊周。君過臣必諫﹐臣諫君必從。

日必親臨朝﹐共臣攝國政。當絕諛佞臣﹐切直忠言聽。

父子

子孝父心寬﹐斯言誠爲確。不患父不慈﹐子賢親自樂。

父母天地心﹐大小無厚薄。大舜日夔夔﹐瞽叟亦允若。

夫婦

夫以義爲良﹐婦以順爲正。和睦禎祥來﹐乖戾災禍應。

舉案必齊眉﹐如賓互相敬。牝雞一鳴晨﹐三綱何由正﹖

兄弟

兄必敬其弟﹐弟必恭其兄。勿以纖毫利﹐便傷骨肉情。

周公賦棠棣﹐田氏哭紫荊。連枝本同气﹐讒言切勿聽。

朋友

損友敬而遠﹐益友敬而親。結交擇徳義﹐豈論富與貧。

君子淡如水﹐歲久情愈直。小人甜似蜜﹐轉眼如敵人。

勸世行孝歌

世有忤逆子﹐浮生空碌碌。不識父母恩﹐殆似生枯木。

百骸未成人﹐母身如在獄。父爲母念悲﹐妻對夫啼哭。

惟恐生產時﹐身爲鬼眷屬。一旦見兒面﹐母命喜再續。

一種誠求心﹐日夜勤撫鞠。母臥濕簟席﹐兒眠幹被褥。

兒睡正安穩﹐母不敢伸縮。全身在臭穢﹐不暇思沐浴。

橫簪與倒冠﹐形容不顧碌。哺乳經三年﹐汗血及八斛。

辛苦千萬端﹐兒至十五六。性气漸剛彊﹐行止難拘束。

好逐不良朋﹐酒色競嗜欲。日暮不歸來﹐倚門懸望迫。

兒行十里程﹐母心千里逐。一娶得好妻﹐魚水情和睦。

看母面似土﹐視妻色如玉。母若責一言﹐含嗔怒視目。

妻卽罵百句﹐陪笑不爲辱。母披舊裙衫﹐妻著新羅觳。

不避人唾嫌﹐不畏人慟忸。父母或鰥寡﹐長夜守孤獨。

健不供甘旨﹐病不調湯藥。襖褲甚單寒﹐衾枕不暖燠。

棄置在室房﹐猶如客寓宿。將爲泉下鬼﹐命若風中燭。

一旦至無常﹐孤墳殯山谷。魂靈在幽壤﹐誰念常��。

慈親骨未寒﹐兄弟分財帛。不念貽謀恩﹐惟言我之福。

人不孝其親﹐不如禽與獸。慈烏尙反哺﹐羔羊猶跪足。

況爾爲人子﹐孝經須勤讀。王祥臥寒冰﹐孟宗泣枯竹。

郭巨欲埋兒﹐萊衣悅親目。如何今世人﹐不效古風俗﹖

爲爾作長歌﹐爾心當明白。勿以不孝頭﹐枉頂髙堂屋。

勿以不孝身﹐枉著綾羅服。勿以不孝口﹐枉食白粱粟。

天地𨿽廣大﹐難容忤逆族。早早悔前非﹐莫待天誅戮。

萬善孝爲先﹐信奉添福祿。萬善孝爲先﹐信奉添福祿。

孝順歌

親恩

欲把親恩數一回﹐天髙海闊總難猜。吾能數盡靑絲髮﹐只有親恩數不來。

聽得娃兒哭一聲﹐翻身就把手來擎。想他歲半周年內﹐一覺何曾睡得成﹖

萬事心焦只叫天﹐終朝終日未開顏。不知這是如何說﹐望見嬌兒就喜歡。

都是爺娘養下來﹐何曾只痛小嬰孩。只因兒大難姑息﹐不好將來捧在懷。

寸寸絲絲總是恩﹐誰能描得半毫眞。蓼蓼縱是能描盡﹐也只依稀八九分。

孝道

慢把錢財穀米論﹐此身亦是爺娘身。如何毫髮能私得﹐你是雙親什麼人﹖

難道形容似去年﹐今年親已鬢毛斑。卻愁前面無多路﹐及早承歡向膝前。

父母孩兒總一般﹐一團精血遞相傳。如何這樣兒孫重﹐只有爺娘不值錢。

豈不深知父母恩﹐世間寧有鐵心人﹖只因看得妻孥重﹐沒得功夫到老親。繼母

後娶多嫌前婦拙﹐這般緣故我難猜。不知一个窮家富﹐多是前妻做下來。

前母孤兒最可憐﹐非般折磨彼何堪﹖不知戴孝披麻事﹐他與賢郎是一般。

媳婦

誰家媳婦大如天﹐不受公婆半句言。你不敬婆誰敬你﹖不宜做與後人看。

兄弟

分得些兒就是恩﹐不須還與弟兄爭。但凡爭少爭多者﹐就是人間不孝人。

情意偏生向外頭﹐春風四海五湖周。不知爲甚傷心事﹐只與同胞作寇仇。

孤兒

惟有孤兒最可憐﹐沒人掛在嘴唇邊。願教伯叔看爺面﹐把作親兒一樣看。

妯娌

撇開姊妹到婆邊﹐妯娌雙雙做一團。就是同胞親姊妹﹐不宜分作外人看。

瞧風聽耳口紛紛﹐不怕家門禍不成。除去這般搬弄者﹐一家方享太平春。

此瞿公九思所作﹐其言人情之病最切﹐條列縷陳﹐而出以詠歌嗟嘆﹐勸戒良深。李小有先生旣刻於《廣仁品》中﹐今復擇其切要者﹐刻以流播﹐非獨導揚前哲之意﹐亦見其仁孝之切中云。

勸睦兄弟歌

奉勸世間人﹐兄弟宜和睦。當念同胞生﹐兄弟如手足。

兒時稍長大﹐天眞無嗜欲。兄友弟亦恭﹐親愛何其篤。

如何彼成人﹐兄弟便反目。不顧同气情﹐專聽旁人嗾。

兄旣爭良田﹐弟必競美屋。更兼枕邊言﹐日日耳中人。

爲此爭鬥起﹐甚則結訟獄。及至喫官司﹐官府無淸白。

彼此要喫虧﹐家私漸漸縮。富者變成貧﹐貧者變成不。

俗書百忍圖﹐不念浦江族。連枝寸寸傷﹐榮荊化枯木。

這等不肖人﹐儼若禽與獸。天地也不欽﹐鬼神也不佑。

銀錢𨿽好用﹐各人要知足。元气莫傷殘﹐還畱後代續。

有田盡可耕﹐親自牽牛犢。有店盡可開﹐蠅頭利且逐。

若是聰慧人﹐勤把詩書讀。明理識大義﹐錢財不可黷。

五行巧安排﹐衣食前生祿。何必爲些須﹐傷卻親骨肉。

奉勸世間人﹐兄弟宜和睦。

迪吉錄

人生莫作婦人身﹐百般苦樂由他人。彼其離親別愛﹐生死隨人﹐所主惟一夫耳。饑不獨食﹐寒不獨衣﹐捨其身而身我﹑捨其父母而你母我。一遇運旅之夫﹐遊學之士﹐孤房獨宿﹐寒夜孤衾﹐豈易受哉﹖或則薄幸﹐委身外舍﹐鐘情花柳﹐﹝左亻右欺﹞舞如狂。而或一旦知遇﹐姬侍滿前﹐罔念結髮。噫﹗何待人以不恕也﹗長舌之婦﹐失行之女﹐則亦已矣。若乃事舅姑﹐睦妯娌﹐和姑妗﹐眾皆爲政﹐其於憂煩輾轉﹐忍辱吞聲﹐殆未可言。更有貧窮顚覆之家﹐晨夜無炊﹐鍼�自活﹐亦有不能殫述者。豈其望我之身﹐而中道棄之﹐則情理何堪哉﹖

薄氏悼夫詩

場中無命莫論文﹐有鬼能遮秉鑑人。卻怪君文遮不得﹐故將奇疾殺君身。

錢神墨吏鬼無呵﹐苦執貧儒欲柰何﹖一片紙錢都不帶﹐卻將鐵面折閻羅。

痛飲髙談讀導文﹐回頭往事已如雲。來生總有浮萍遇﹐惟恐相逢不識君。

惜福持齋器不盈﹐淸修何反促前程。冥途孽鏡如相照﹐照出枯腸菜幾莖。

一片冰心白日寒﹐由他獰鬼狀千般。相傳地府威儀肅﹐莫作新詩戲冥官。

家計如君未是貧﹐淸泉滿釜不生塵。穿廚野雀分余飲﹐便是君家闖席賓。

陰教四言佳語

閨門之內﹐風化之由。惡聲一露﹐潑水難收。

少年婦女﹐只要勤謹。比人先起﹐比人後寢。

婦人好處﹐溫柔端正。勤儉慈孝﹐老成莊敬。

婦人歪處﹐喬妝懶惰。性狠心凶﹐定然招禍。

長者當讓﹐尊者當敬。事卽難爲﹐只休使性。

廚房茶飯﹐安排精潔。鍼�余工﹐更勤紡織。

事事當會﹐件件該能。不須誇已﹐切莫笑人。

笑莫髙聲﹐言要低語。下气小心﹐才是婦女。

金珠犀玉﹐不如雅淡。若不賢貞﹐空勞打扮。

夫妻敬老﹐賢名必出。繼母愛兒﹐賢名不失。

偸眼看人﹐低聲私講。旣惹是非﹐又是賤相。

厚粉濃脂﹐猶如神像。斜立倚門﹐是何模樣﹖

說話先笑﹐行步頭裊。這般光景﹐被人譏誚。

不貪口腹﹐不尙多言。咒咒罵罵﹐其實可嫌。

休要亂說﹐休要搬嘴。惹出是非﹐个个怨你。

暗糶米麥﹐偸積私房。逢著一騙﹐盡數傾囊。

當面證對﹐惹禍最大。是與不是﹐盡他說罷。

公婆夫婿﹐生死掌裏。气硬心髙﹐怎能容你﹖

富莫奢侈﹐貴莫驕淫。貧莫怨恨﹐賤莫欺心。

三姑六婆﹐休教入門。播弄是非﹐惑亂人心。

男女混雜﹐閒談私地。烈火漧柴﹐也須仔細。

門戶當嚴﹐箱櫃緊鎖。夜夜防備﹐姦盜水火。

任他有气﹐畱著本身。你若死了﹐作成別人。

休觀戲文﹐莫教子弟。看出好樣﹐弄出把戲。

吟風弄月﹐玩景遊春﹐登山入廟﹐都沒正經。

擇交要言

君子之交淡如水﹐小人之交甘如醴。

與君子處﹐如入芝蘭之室﹐久而不聞其香﹐與之俱化矣﹔與小人處﹐如入鮑魚之肆﹐久而不聞其臭﹐亦與之俱化矣。

與君子言﹐如啜香茗﹐淸芬溢頰﹔與小人言﹐如咽糖水﹐寒互凝腹。

門內有君子﹐門外君子至﹔門內有小人﹐門外小人至。

君子擇而後交﹐故寡過﹔小人交而後擇﹐故多怨。

與賢於已者處﹐則自以爲不足﹐自以爲不足﹐故日益﹔與不如已者處﹐則自以爲有餘﹐自以爲有餘﹐故日損。

觀其人之友如林﹐則知其徳之盛﹔觀其人之友﹐落落如晨星﹐則知其徳之薄。

凡人之一見而勃蕩漾﹑遇事風生者﹐必涼徳之夫也﹔一見而溫潛簡重﹑丰采不露者﹐必有道之士也。

責已者﹐於無過中求有過﹔責友者﹐於有過中求無過。座有嘉賓﹐家𨿽貧﹐吾知其必興﹔門無國士﹐族𨿽大﹐吾知其必敗。

名節至大﹐不可妄交匪類﹐以壞名節。

交遊須愼。交功名者﹐則權貴之聲入﹔交市井者﹐則貨利之聲入﹔交術數者﹐則吉凶之聲入﹔交刻薄有機謀者﹐則利已妨人之聲入﹔凡此皆不可與遊。

白樂天以詩酒琴爲三友﹐吟詩曰「昨日北窗下﹐自問何所爲﹖所親惟三友﹐三友者爲誰﹖琴罷輒飲酒﹐酒罷輒吟詩。三友遞相引﹐循環無已時。」

吾齋之中﹐不尙虛禮。不迎客來﹐不送客去。賓主無間﹐坐列無序。

眞率爲約﹐簡素爲具。有酒且酌﹐無酒則止。淸茶一啜﹐好香一柱。

閒談古今﹐靜玩山水。行立坐臥﹐心形適意。冷淡家風﹐林泉淸致。

道義之交﹐如斯而已。羅列腥�﹐周旋布置。俯仰奔走﹐揖讓拜跪。

內非眞誠﹐外徒狡僞。一關利害﹐反目相視。此世俗交﹐吾當屏棄。

總集五倫佳語

父慈而愛﹐子孝而箴。兄愛而友﹐弟敬而恭。夫和而義﹐妻柔而順。姑慈而從﹐婦聽而婉。

視朝廷重﹐則爵祿輕。視父母重﹐則妻子輕。視兄弟重﹐則財產輕。輕其所重﹐重其所輕﹐是不知類。

內不溺於妻子者﹐事親必孝﹔外不欺於朋友者﹐事君必忠。

天下無不是的父母﹐世間最難得者兄弟。兄弟𨿽生有先後﹐其初只是一身﹐薄兄弟﹐卽是薄父母。根本旣薄﹐福徳焉茂﹖

嘗觀孝悌之風﹐盛於貧賤之族﹐而衰於富貴之家。蓋貧賤之族﹐骨肉相愛之情眞也﹔富貴之家﹐勢利爭奪之私勝也。

五倫之要只在「敬」﹐仁義之全惟在「誠」。

處家庭骨肉之變﹐宜從容﹐不宜激烈﹔聯朋友道義之交﹐務懇切﹐不務容雅。

宋眞宗勸學詩富家不用買良田﹐書中自有千鐘粟。安居不用架髙堂﹐書中自有黃金屋。

娶妻莫恨無良媒﹐書中自有顏如玉。出門莫恨無人隨﹐書中車馬多如簇。

男兒欲遂平生志﹐六經勤向窗前讀。

摘昌黎進學解語

業精於勤荒於嬉﹐行成於思毀於隨。諸生業患不能精﹐無患有司之不明﹔行患不能成﹐無患有司之不公。

朱文公勸學歌

勿謂今日不學而有來日﹐勿謂今年不學而有來年。日月逝矣﹐歲不我與。嗚呼老矣﹐是誰之愆﹖

四時讀書樂山光照檻水繞廊﹐舞雩歸詠春風香。好鳥枝頭亦朋友﹐花落水面皆文章。

蹉跎莫遣韶光老﹐人生惟有讀書好。讀書之樂樂何如﹖綠滿窗前艸不除。

新竹壓檐桑四圍﹐小齋幽敞明朱曦。晝長吟罷蟬鳴樹﹐夜深燈盡螢入幃。

北窗髙臥羲皇侶﹐只因素稔讀書趣。讀書之樂樂無窮﹐瑤琴一曲來薰風。

昨夜庭前葉有聲﹐籬豆花開蟋蟀鳴。不覺秋意滿林薄﹐蕭然萬籟涵虛淸。

近牀賴有短檠在﹐對此讀書功更倍。讀書之樂樂陶陶﹐起弄明月霜天髙。

木落水盡千崖枯﹐迥然吾亦見眞吾。坐對韋編燈動壁﹐髙歌夜半雪壓廬。

地鑪茶鼎烹活火﹐一淸足稱讀書者。讀書之樂何處尋﹖數點梅花天地心。

解學士讀書吟

讀書好﹐讀書好﹐讀得多書無價寶。迢迢良夜不辭勞﹐吚唔之聲直到曉。勤用功﹐趁年少﹐書卷熟尋思﹐經旨細論討。聖賢心學要推明﹐古今事業精研考。莫厭經史煩﹐只恐工夫少。一理內心融﹐萬卷胸中飽。信口吐珠璣﹐詞源三峽倒。滿紙生雲煙﹐筆陣千軍掃。讀書好﹐人不曉﹐名標金榜中﹐祖宗增榮耀。身到鳳凰池﹐恩榮直到老。近天顏﹐瞻日表﹐燮理古公孤﹐寅亮屬師保。朝中盡是讀書人﹐世間只恨讀書少。堪嘆紛紛遊冶郎﹐端然不知讀書好。

增攺陳眉公好人歌

大地生萬物﹐惟人最爲貴。人中有好人﹐又是人之瑞。

好人行好事﹐好人懷好意。好人讀好書﹐好人入好隊。

好人敬父母﹐眞如敬天地。好人惜陰騭﹐勝過惜名譽。

好人戒好色﹐好人輕貨利。好人節服食﹐好人羞調戲。

好人不殺生﹐好人不造罪。好人不匿怨﹐好人不立異。

好人必大量﹐好人必正直。好人必小心﹐好人必遠慮。

好人有禮智﹐好人有仁義。好人有信行﹐好人有廉恥。

惡人罵好人﹐好人不答對。惡人打好人﹐好人只躲避。

惡人求好人﹐好人也周濟。𨿽然學喫虧﹐自有便宜處。

貧賤做好人﹐自然衣食給。富貴做好人﹐益發行得去。

少年做好人﹐到底會成器。老年做好人﹐福壽增萬倍。

惡人做好人﹐消盡平生穢。好人做好人﹐傳與兒孫繼。

我要學好人﹐一生學不會。但願好人多﹐代天扶元气。

心命歌

心好命又好﹐富貴直到老。心好命不好﹐天地終須保。

命好心不好﹐中途夭折了。心命俱不好﹐貧賤受煩惱。

心乃命之源﹐最要存公道。命乃形之本﹐窮通難自料。

信命不修心﹐陰陽恐虛矯。修心不聽命﹐造物終須報。

李廣誅降卒﹐封侯事虛杳。宋祁救螻蟻﹐及第登科早。

善乃福之基﹐惡乃禍之兆。陰徳與陰功﹐存忠更存孝。

富貴有宿因﹐禍福人自招。救困與扶危﹐勝如做齋醮。

天地有洪恩﹐日月無私照。子孫受餘慶﹐祖宗延壽考。

我心與彼心﹐各欲致榮耀。彼此一般心﹐何用相計較。

第一莫欺騙﹐第二休姦狡。萌心欲害人﹐鬼神暗中笑。

命有五分彊﹐心要十分好。心命兩修持﹐便是終身寶。

百忍歌

百忍歌﹐百忍歌﹐人生不忍待如何﹖我今爲爾歌百忍﹐爾當歡聽笑呵呵。朝也忍﹐暮也忍﹐饑寒勞苦也只忍。恥也忍﹐辱也忍﹐方寸之間各自省。道人何事未歸來﹐濃云隔斷須彌頂。腳尖踢破一字關﹐萬里西風吹月冷。天風淸﹐明月淨﹐分明照破無爲鏡。君不見大舜躬耕勞也忍﹐孔子絕糧餓也忍。閔子單衣寒也忍﹐韓信胯下辱也忍。劉寬污衣怒也忍﹐不疑償金恥也忍。師徳唾面羞也忍。須學張公兄弟和﹐九世同居書百忍。

正已歌

正人先正已﹐治家如治國。先當重祖宗﹐愼勿慢親族。

竭力孝父母﹐小心敬伯叔。長幼必有序﹐夫妻在和睦。

度量放寬洪﹐見識休局促。莫聽婦人言﹐兄弟傷骨肉。

常存君子心﹐忠厚待鄕曲。義方訓子孫﹐寬恕使奴僕。

諸物須儉用﹐凡事要知足。衣食務均平﹐財物莫私蓄。

閨門當謹嚴﹐兒女可拘束。家法能整齊﹐自然天賜福。

不知足詩終日奔波只爲饑﹐才方一飽便思衣﹔衣食兩般皆俱足﹐又想嬌容美貌妻。

娶得美妻生下子﹐恨無田地少根基﹔買到田園多廣闊﹐出入無船少馬騎。

槽頭結了騾和馬﹐嘆無官職被人欺﹔縣丞主簿還嫌小﹐又要朝中掛紫衣。

若要世人心裏足﹐除是南柯一夢西。

勤儉歌

人生天地間﹐富貴誰不欲﹖已力不營運﹐日用安能足﹖

成立最艱難﹐破蕩極迅速﹔貧窮因懶惰﹐借貸遭恥辱。

儉用勝求人﹐奢侈莫隨俗﹔男若勤耕種﹐饑不愁谷粟。

女若工紡織﹐寒不慮衣服﹔勿謂長少年﹐光陰如轉軸。

男長婚事逼﹐女大嫁亦促﹔雙親老將至﹐百費相繼續。

臨期欲付用﹐閒時須積蓄﹔努力奮經營﹐愼勿憚勞碌。

王陽明家訓

幼學曹﹐聽教誨﹔勤讀書﹐要學弟。學謙恭﹐循理義﹔節飲食﹐戒遊戲。

無說謊﹐無貪利﹔無任情﹐無使气。責無人﹐便自治﹔能下人﹐是有志。

能容人﹐是大器﹔凡做人﹐在心地。心地好﹐是良士﹔心地惡﹐是凶類。

譬樹果﹐心是蒂﹔蒂若壞﹐果必墜。吾教汝﹐全在是﹔汝諦聽﹐勿輕棄。

仔細歌

仔細仔細須仔細﹐莫把爲人當容易。已躬大事未分明﹐轉眼之間成異類。放下鐵面皮﹐立起丈夫志。收拾散亂心﹐鉆研對賢意。切莫怕人笑窮﹐切莫與人鬥气。輕裘肥馬﹐引盜賊之腥�﹔大廈良田﹐招鬼神之妒忌。古人師友之際﹐不苟一言﹔古人權貴之門﹐不投半字﹔古人琴書之外﹐不蓄半文﹔古人理義之中﹐不忘寤寐。聖賢都是有血性的凡夫做成﹐何不依他樣子﹐勉彊操持將去﹖不用你苦志勞形﹐不用你多聞廣記﹐不用你懵懂顢頇﹐不用你聰明伶俐﹔只要你杜絕情緣﹐只要你存誠一志﹐只要你淡泊爲期﹐只要你寧靜自致。直投到水盡山窮﹐獨露出驚天動地。似這般不受人憐﹐方顯得男兒志气。未能如是終徒然﹐仔細仔細須仔細。

明日歌明日歌﹐明日歌﹐紛紛世事急如梭。古人戒﹐莫待明日﹐事到明日事轉多。事轉多時猶自可﹐靑春不再柰如何。我今試作明日歌﹐勸君年少莫蹉跎。歲如駛兮日如梭﹐克已工夫當自加。君不見囊螢照雪誠足取﹐又不見藏燈閉戶堪誇。學不因循待明日﹐分明篛笠換烏紗。我今歌罷明日歌﹐諸君明日試歌麼﹖

勤懶歌爲人在世莫嗜懶﹐嗜懶之人才智短。百事由懶做不成﹐臨老噬臍悲已晚。士而懶﹐終身布衣不能換﹔農而懶﹐食不充腸衣不暖﹔工而懶﹐積聚萬貫成星散。又不見﹐人生天地惟在勤﹐原勤之本在乎心。若能自彊而息﹐先須抖擻已精神。士而勤﹐萬里靑雲可致身﹔農而勤﹐盈盈倉廩成紅陳﹔工而勤﹐巧手超羣能動人﹔商而勤﹐腰中常纏千萬金。噫嘻噫嘻復噫嘻﹐只在勤兮與懶兮。丈夫志气掀天地﹐擬上百尺竿頭立。百尺竿頭立不難﹐一勤天下無難事。

安分吟安分身無辱﹐知機心自閒﹔𨿽居人世上﹐卻是出人間。

申文定公百字銘

欲寡精神爽﹐思多血气衰。少杯不亂性﹐忍气免傷財。

貴自勤中得﹐富從儉裏來。溫柔終益已﹐彊暴必招災。

善處眞君子﹐刁唆是禍胎。暗中休使箭﹐乖裏放些呆。

養性須修善﹐欺心莫喫齋。衙門休出入﹐鄕黨要和諧。

安分身無辱﹐閒非口莫開。世人依此語﹐災退福星來。

鄭卓庵先生自警箴

勿自足﹐自足自盡。勿多言﹐多言多失。勿宴安﹐宴安气惰。勿玩物﹐玩物自溺。勿爲詭異﹐以沽虛名。勿傾細行﹐以累大徳。勿親損友﹐以爲益友。勿作無益﹐以害有益。勿苟安於近小﹐當志乎遠大之言。勿欣戚於窮通﹐當盡其在已之實。願以七年之病﹐而求艾於三年。詎可一日之曝﹐而寒之以十日﹖聖學邈如汪洋﹐流光疾如過隙。揭斯語於齋中﹐用警勉乎朝夕。

陳白沙先生忍字箴白沙先生偶因家僮失物﹐怒詈之﹐不覺動气。後乃作詞以自警曰﹕

七情之發﹐惟怒爲遽﹐眾怒之加﹐惟忍爲是。當怒火炎﹐以忍水制﹐忍之又忍﹐愈忍愈厲。過一百忍﹐爲張公藝。不亂大謀﹐乃其有濟。如其不忍﹐傾敗立至。第一輯﹝完﹞

解人頤嘉言集

警世通言一生都是命安排﹐求什麼﹖今日不知明日事﹐愁什麼﹖

不禮爺娘禮世尊﹐敬什麼﹖兄弟姊妹皆同气﹐爭什麼﹖

兒孫自有兒孫福﹐憂什麼﹖奴僕也是父母生﹐淩什麼﹖

當官若不行方便﹐做什麼﹖公門裏面好修行﹐凶什麼﹖

刀筆殺人終自殺﹐刁什麼﹖舉頭三尺有神明﹐欺什麼﹖

文章自古無憑據﹐誇什麼﹖榮華富貴眼前花﹐傲什麼﹖

他家富貴前生定﹐妒什麼﹖前世不修今世苦﹐怨什麼﹖

豈可人無得運時﹐急什麼﹖人世難逢開口笑﹐苦什麼﹖

補破遮寒暖卽休﹐擺什麼﹖才過三寸成何物﹐饞什麼﹖

死後一文裝不去﹐慳什麼﹖前人田地後人收﹐占什麼﹖

得便宜處失便宜﹐貪什麼﹖聰明反被聰明誤﹐巧什麼﹖

虛言折盡平生福﹐謊什麼﹖是非到底自分明﹐辯什麼﹖

暗裏催君骨髓枯﹐淫什麼﹖嫖賭之人沒下梢﹐耍什麼﹖

治家勤儉勝求人﹐奢什麼﹖世事眞如一局棋﹐算什麼﹖

誰人保得常無事﹐誚什麼﹖穴在人心不在山﹐謀什麼﹖

欺人是禍饒人福﹐彊什麼﹖一日無常萬事休﹐忙什麼﹖

多少箴

少飲酒﹐多飯粥﹐多茹菜﹐少食肉﹐少開口﹐多閉目﹐多梳頭﹐少洗浴。

少羣居﹐多獨宿﹐多收書﹐少積玉﹐少取名﹐多忍辱﹐多行善﹐少幹祿。

知足歌

人生盡受福﹐人苦不知足。思量事累苦﹐閒著便是福。思量疾厄苦﹐無病便是福。思量患難苦﹐平安便是福。思量死來苦﹐活著便幸福。也不必髙官厚祿﹐也不必堆金積玉。看起來一日三餐﹐有許多自然之福。我勸世間人﹐不可不知足。

勸世歌

心不光明點甚燈﹖念不公平看甚經﹖大秤小斗喫甚素﹖不孝父母齋甚僧﹖

妙藥難醫冤孽病﹐橫財不富命窮人。利已害人促壽算﹐積善修行裕子孫。

人惡人怕天不怕﹐人善人欺天不欺。暗中陰騭分明有﹐遠在兒孫近在身。

守口莫談人過短﹐自短何曾說與人。生事事生君莫怨﹐害人人害汝休嗔。

欺心折盡平生福﹐行短天教一世貧。

長春眞人歌

衣食無虧便好休﹐人生世上一蜉蝣。石崇未享千年富﹐韓信空成十面謀。

花落三春鶯帶恨﹐菊開九月雁含愁。山林多少閒幽趣﹐何必榮封萬戶侯﹖

呂祖垂訓詩

生我之門死我戶﹐幾个惺惺幾个悟。夜半鐵漢自思量﹐長生不死由人做。

二八佳人體似酥﹐腰間仗劍斬凡夫。𨿽然不見人頭落﹐暗時催人骨髓枯。

酒色財气傷人賊﹐多少英雄被他感。若能擺脫這凡塵﹐便是九霄雲外客。

浮生何事多偏性﹐酷貪花酒傷生命。一旦臥病悔噬臍﹐使盡黃金藥不應。

騎牛遠遠過前村﹐短笛橫吹隔隴聞。多少長安名利客﹐機關用盡不如君。

無際僧詠走馬燈詩

團團了又來遊遊﹐無个明人指路頭。除卻心中三昧火﹐刀槍人馬一齊休。

碧松道人防患詩

房裏無人莫烘衣﹐烘衣猶恐帶頭垂。執燭過防光燥物﹐吹燈要看火星飛。

水缸煞炭方爲穩﹐木桶盛灰大不宜。家中縱有千般事﹐臨睡廚房走一回。

趙徳麟徵途自警詩

記得離家日﹐尊親囑咐言﹕逢橋須下馬﹐過渡勿爭船。

投宿宜防夜﹐雞鳴早看天。若能依此語﹐行路免顚連。

戒好訟詩

些小爭差莫若休﹐不經府縣與經州。費錢喫打陪茶酒﹐贏得貓兒賣了牛。

莫進州衙與縣衙﹐勸君勤儉作生涯。池塘積水須防早﹐田地躬耕足養家。

教子教孫須教善﹐栽桑裁柘少裁花。是非不入閒人耳﹐渴飲淸泉悶煮茶。

勸人含忍寬厚詞

不忍一時有禍﹐三思百歲無妨。寬懷自解是良方﹐忿怒傷心染恙。

凡事從容修省﹐何須急躁猖狂。有涵有養壽延長﹐穩納一生福量。

恣意發狂有失﹐存心忍耐無憂。性情凶暴易遭囚﹐度量容人有後。

羹污能容入相﹐受辱胯下封侯。張飛躁暴斷咽喉﹐到底終遭毒手。

占盡便宜有報﹐喫些虧也無妨。龐涓暴虐早身亡﹐孫子忍之無恙。

血气方剛壯士﹐不宜恃力淩人。一言不合怒相爭﹐烈火一般情性。

不忍一時忿气﹐卻擔百日憂心。忠言逆耳莫生嗔﹐苦口藥能醫病。

勸世耍孩兒

勸人生﹐戒官司﹐告狀人﹐眞是癡。縱然有理休爭气﹐片時忍辱全家福﹐一到分庭悔便遲。花錢費鈔荒田地。若耐了一時閒气﹐可不是畱了家私﹖

勸人生﹐賭莫濃﹐越貪財﹐越弄窮。輸贏無定將錢送﹐一家衣食誰人辦﹖父母妻兒望个空。慣成遊手無營運。少不得鉆籬挖壁﹐這下場頭﹐王法難容。

勸人生﹐莫逞彊﹐最無情﹐鬥毆場。一時失手將人喪﹐王法昭昭難赦你﹐一命塡償兩命傷﹐生生世世成冤障。切勸你莫輕動手﹐動手時仔細思量。

勸人生﹐莫輕生﹐歹心腸﹐圖賴人。誰知白送殘生命﹐自家尋死誰憐你﹐帶水拖繩鬼也憎﹐黃泉悔恨無人問。你逆了上天之意﹐百千年那得超升﹖

勸人生﹐各安心﹐久長交﹐淡七情。成羣結黨傾身命﹐盟香歃血欺良善﹐酗酒行凶玩法輕﹐有時連累無干淨。各人有同胞骨肉﹐又何須結拜弟昆﹖

勸人生﹐莫爲非﹐負皇天﹐神鬼知。幾曾見盜賊成家計﹖一朝犯法遭刑憲﹐身坐監牢活慘淒﹐家中妻子誰來替﹐你只看恢恢天网﹐饒得過哪个人兒﹖

勸人生﹐早完糧﹐你須知﹐官也難。急公二字心頭放﹐一時濟得公家急﹐官長知伊百姓良﹐忍將血肉污刑杖﹖你只看銀牌獎賞﹐好良民處處宣揚。

勸人生﹐做好人﹐這歌詞﹐著意聽。披肝瀝膽總須信﹐果然一力能行善﹐豈有皇天負好人﹐自然保佑全家慶。今日做循良君子﹐到後來有好兒孫。

勸人生﹐孝爹娘﹐養孩兒﹐難上難。千辛萬苦憂愁擔﹐一朝養得孩兒大﹐惡語髙聲把父母傷。天雷不肯輕饒放﹐細思想從前恩育﹐眞个是滄海難量﹗

勸人生﹐愛弟兄﹐同爹娘﹐共祖宗。分開手足心先痛﹐一朝患難無朋友﹐打虎還須親弟兄﹐同胞到底恩情重。切莫要爭長競短﹐自做了隻影孤鴻。

勸人生﹐護鄕村﹐謹提防﹐敍四鄰。連街合巷同船命﹐賊來火發齊聲起﹐得好鄕鄰勝遠親。閒時須要相恭敬﹐最不可幸災樂禍﹐誰保得無事終身﹖

勸人生﹐學辛勤﹐男耕田﹐女織機。辛勤得轉貧窮運﹐財來苦處偏安穩。淡食粗衣也飽溫﹐髙低貧富誰能定﹖你不見眼前田地﹐霎時間轉換三村。

格言輯要

張無盡見雪竇﹐教以惜福之說﹐曰﹕事不可做盡﹐勢不可倚盡﹐言不可道盡﹐福不可享盡。凡事不盡處﹐意味偏長。

病至然後知無病之快﹐事來然後知無事之樂﹐故禦病不如卻病﹐多事不如省事。

貧不足羞﹐可羞是貧而無志﹔賤不足惡﹐可惡是賤而無能﹔老不足嘆﹐可嘆是老而虛生﹔死不足悲﹐可悲是死而無補。

貪得者身富而心貧﹐知足者身貧而心富。積財者可以避患﹐患亦生於多財﹐與其患生於多財﹐不若無財亦無患。

胡文定公曰﹕人家最不要事事足意﹐當有些不足處便好﹔人家如事事足意﹐便有不好事出來﹐亦消長之理然也。

益語

古云﹕要做好人﹐須尋好友。引酵若酸﹐那得甜酒。

先學耐煩﹐切莫使气。性躁心粗﹐一生不濟。

無心之失﹐說開罷手。一差半錯﹐哪个沒有﹖

一不積財﹐二不結怨。睡也安寧﹐走也方便。

要知親恩﹐看你兒郎。要求順子﹐先孝爹娘。

無可柰何﹐只須安命。怨嘆躁急﹐又增一病。

內要令俐﹐外要癡呆。聰明逞彊﹐惹禍招災。

志卑气髙﹐能小欲大。中淺外浮﹐十人九敗。

懊惱他家富貴﹐快樂別人災殃﹐一些不幹已事﹐可惜壞了心腸。

天公不要房住﹐神道不要衣穿﹐彊要塑畫佛像﹐不如救濟貧難。

只管自已門戶﹐休說別人妻女﹐第一傷天害理﹐好講閨門是非。

厚時吐盡眞心﹐薄了須防發泄﹐惱時說盡惡言﹐好了有甚顏色。

你看人家婦女﹐眼裏偏好﹔人看你家婦女﹐心中偏惱。

侵晨飯好﹐算不得午後飽。平日思多﹐抵不過臨時少。

天薄我以福﹐吾厚吾徳以迓之﹔天勞我以形﹐吾逸吾心以補之﹔人厄我以運﹐吾享吾道以通之。

對失意人﹐莫談得意事﹔處得意日﹐常思失意時。

言行要畱好樣與兒孫﹐心術不可得罪於天地。莫作心上過不去之事。莫起事上行不去之心。

論家計休怨我不如人﹐不如我者尙眾﹔論才學休誇我能勝人﹐勝於我者更多。

處世讓一步爲髙﹐退步卽進步之根本﹔待人寬一分是福﹐利人實利已的根基。

屠赤水淸言

樓前梧葉﹐散爲一院淸陰。枕上鳥聲﹐喚起半窗紅日。一泓濠上﹐便同莊叟之觀。片石林間﹐堪下米顚之拜。醇醪百斛﹐不如一味太和湯。良藥千包﹐不如一服淸涼散。

天下無難處之事﹐只要兩个如之何﹔天下無難處之人﹐只須三个必自反。

無求於人﹐寡欲於已﹐可以養徳﹔淡泊明志﹐淸虛毓神﹐可以養志﹔刻苦自勵﹐節用少求﹐可以養廉﹔忍不足於前﹐畱有餘於後。可以養福。病從口入。能節飲食﹐病何從入﹖禍自口出。能寡言語﹐禍何從出﹖

戒气守分要語

竊見招禍之端﹐莫狠乎气性﹔避禍之法﹐莫過於忍讓。人生天地間各有本分﹐守著本分﹐不侵過一些界限﹐無論不至相打﹐就是相罵的事也沒有。孝順樂業﹐勤儉謀生﹐豈但鄕鄰親友稱其忠厚﹐卽天地鬼神亦必鑑其和平。貧時有人哀憐﹐富時無人怨恨﹐如此好人﹐鄕裏稱其忠厚﹐天地鑑其和平。安樂一生﹐後代昌盛﹐有福無禍﹐豈不快哉﹖

勸民文陸勉任福建邵武府同知﹐作文以諭百姓﹐詞𨿽粗諺﹐著者以爲居家者之「龜鑑」。其詞曰﹕

邵武人﹐聽我矚﹕我名勉﹐我姓陸。自到任﹐訪民俗。山場多﹐田產薄。

女織麻﹐男種粟。儉些用﹐積些谷。當炊飯﹐只煮粥。寧喫菜﹐莫喫肉。

粗器皿﹐布衣服。日積升﹐月積斛。多置田﹐少蓋房。養魚苗﹐餵豬畜。

有經書﹐盡夫讀。孝父母﹐敬伯叔。教子孫﹐惜奴僕。和鄰里﹐睦宗族。

早辦官﹐免催促。莫放債﹐省羞辱。好非爲﹐坐牢獄。且守分﹐要知足。

地方安﹐禾谷熟。吏不貪﹐官不酷。當此時﹐無量福。

﹝補﹞勸世歌

倚富欺貧之人不可近他。口是心非之人不可結他。

時運未來之人不可賤他。不知髙低之人不可理他。

反面無情之人不可交他。飲酒不正之人不可請他。

撒刁撒潑之人不可惹他。來路不明之人不可畱他。

說長道短之人不可敬他。年髙有徳之人不可慢他。

讀書明禮之人不可輕他。忠孝老實之人不可哄他。

啞聾眼瞎之人不可戲他。鰥寡孤獨之人不可欺他。

得人恩義且莫忘他。受人之托且莫誤他。

生意買賣且莫瞞他。無義之財不可取他。

無衣無食不可笑他。愛穿愛喫且莫學他。

不行正道且莫理他。打牌擲骰且莫看他。

言語不定且莫信他。談笑閨閣且莫聽他。

人或失錯且莫怨他。積善修福且莫毀他。

世人笑我。說我。欺我。罵我。打我。害我。輕我。賤我。何以處之。只是容他。寬他。由他。怕他。恕他。讓他。躲他。不惹他。再過幾年看有他無他。

解人頤達觀集

白樂天語

十畝之宅﹐五畝之園﹐有水一池﹐有竹千竿。勿謂土狹﹐勿謂地偏。

可以容膝﹐足以息肩。有堂有庭﹐有橋有船﹐有書有酒﹐有歌有弦。

有叟在中﹐白髮飄然。識分知足﹐外無求焉。如鳥擇木﹐始務巢安。

如龜居坎﹐不知海寬。靈鶴怪石﹐紫菱白蓮﹔皆我所好﹐盡在吾前。

時飲一杯﹐或吟一篇﹔妻孥熙熙﹐雞犬閒閒。優哉遊哉﹐吾將終身於其間。

醒世詞

鐘送黃昏雞報曉﹐昏曉相催﹐世事何時了﹖萬苦千愁人自老﹐春來依舊生芳艸。忙處人多閒處少﹐閒處光陰﹐幾个人知道﹖獨上小樓云杳杳﹐天涯一點靑山小。

半半歌

看破浮塵過半﹐半之受用無邊。半中歲月盡幽閒﹐半里乾坤寬展。半郭半鄕村捨﹐半山半水田園﹐半耕半讀半經�﹐半士半姻民眷。半雅半粗器具﹐半華半實庭軒﹐衾裳半素半輕鮮﹐肴饌半丰半儉。童僕半能半拙﹐妻兒半朴半賢﹐心情半佛半神仙﹐姓字半藏半顯。一半還之天地﹐讓將一半人間﹐半思後代半滄田﹐半想閻羅怎見。飲酒半酣正好﹐花開半時偏妍﹐半帆張扇免翻顚﹐馬放半韁穩便。半少卻饒滋味﹐半多反厭糾纏﹐百年苦樂半相參﹐會占便宜只半。

靜臥陳眉公曰﹕日月如驚丸﹐可謂浮生矣﹐惟靜臥是小延年。人事如飛塵﹐可謂浮生矣﹐惟靜臥是小自在。朝魚暮肉﹐可謂浮生矣﹐惟靜臥是小齋戒。智戰力爭﹐可謂險惡矣﹐惟靜臥是小三代。至於寢夢之中﹐見聞新﹐遊覽廣﹐無足而行﹐不翼而飛﹐又是小沖舉。

懶云窩

柯裏西瑛耀﹐鄕學士之子﹐有別居號「懶云窩」。用《殿前歡》調以自述曰﹕

懶云窩﹐醒時詩酒醉時歌。瑤琴不理拋書臥﹐無夢到南柯。得淸閒﹐盡快活﹐日月如梭過。富貴比花開落﹐靑春去得﹐不樂如何﹖

鄧靑陽觀物吟

人生天地常如客﹐何獨鄕關定是家。爭似區區隨所遇﹐年年處處看梅花。

呂洞賓詩

洞賓過錦屏山題詩云﹕

半空豁然雷雨收﹐洗出一片瀟湘秋。長虹倒掛碧天外﹐白雲走上靑山頭。

誰家綠樹正啼鳥﹐何處夕陽斜倚樓。道人醉臥巖下石﹐不管人間萬里愁。

題驛亭詩

帆力劈開千頃浪﹐馬蹄踏破五陵靑。浮名浮利過於酒﹐醉得人間死不醒。

對玉環帶淸江引

樂處酣歌﹐時光容易過。苦處奔波﹐早晚偏難度。世界號婆娑﹐苦樂平分破。佩玉鳴珂﹐生辰不似他﹔戴笠披蓑﹐安閒不羨他。別人騎馬我騎騾﹐更有徒行過。日月疾如梭﹐天地如旋磨﹐也非故意相催促。

覆轍翻舟﹐哪个曾回首﹖大劍長矛﹐哪个曾丟手﹖無數世間愁﹐憑著人承受。拜將封侯﹐是英雄釣鉤。按簿扶籌﹐是愚夫枷鎖。休提能向死前休﹐更算千年後。步步使機謀﹐也要天公湊﹐行年五十曾參透﹖

皂帽絲絳﹐一第猶難料。紫綬緋袍﹐一品猶嫌小。量尺海波濤﹐人心難忖著。翠養翎毛﹐爲誰頭上好﹖豕養脂膏﹐爲誰腸內飽﹖千尋鳥道上雲霄﹐何處多經到。平地好逍搖﹐髙處多顚倒﹐世人只是回頭少。

畫棟雕梁﹐推收紙半張。綠鬢紅妝﹐消除淚幾行。此事本尋常﹐慢說多磨障。百艸芬芳﹐須防秋霜降。萬木萎黃﹐須思春再陽。假如傀儡一登場﹐多少悲歡狀。旁人費忖量﹐兀自生惆悵﹐不知刊定傳奇上。

南陽東疇﹐是兒孫馬牛﹐趙舞秦謳﹐是歡喜冤仇。萬事總悠悠﹐勞生何苦求。一簇眉頭﹐算前又算後。三寸舌頭﹐說彊又說醜。饒君一日可千秋﹐落得多�愁。靑山暗裏遊﹐玄牝空中求﹐羲皇一夢君知否﹖

麋鹿山邊﹐終日防弦箭。鸚鵡檐前﹐終歲愁貓犬。身在畏途間﹐頃刻憂機變。恩愛纏綿﹐多成仇恨緣。涕淚流漣﹐多因歡喜緣。白駒過隙難畱轉﹐何苦又加鞭﹖靈臺一寸間﹐簇起冰和炭﹐任教世事如電閃。

鐵鎖重關﹐財寶終須散。玉液金丹﹐遲速難違限。但放此心寬﹐萬事從天斷。不坐蒲團﹐西方掉臂還。不戴儒冠﹐南華合眼看。人間苦海黑漫漫﹐送盡聰明漢。饑來粥與�﹐睡要牀和簟﹐此外有須多繾綣。

百甕黃齏﹐須了今生事。一縷紅絲﹐須是前生系。人事有推移﹐總是天安置。智似靈龜﹐何嘗脫死期。巧似蜘蛛﹐何嘗不忍饑﹖命若在四更時﹐夜半猶憔悴。千年薦福碑﹐九日滕王記﹐勸君且待時辰至。

你會使乖﹐別人也不呆。你要錢財﹐前生須帶來。我命非我排﹐自有天公在。時該運該﹐人來還你債﹔時衰運衰﹐你被他人賣。嘗言作善可消災﹐怕沒福難擔戴。對鏡且開懷﹐見怪何須怪﹐一任桑田變滄海。

一剪梅

小門深巷巧安排﹐沒有塵埃﹐卻有莓苔。自然瀟灑勝蓬萊﹐山也幽哉﹐水也幽哉。東風昨夜送春來﹐才見梅開﹐又見桃開。十分相稱主人懷﹐詩是生涯﹐酒是生涯。

一生風月且隨緣﹐窮也悠然﹐達也悠然。日髙三丈我猶眠﹐不是神仙﹐誰是神仙﹖綠楊深處晝鳴蟬﹐捲起湘簾﹐放出鑪煙。荷花池館晚涼天﹐正好談禪﹐又好談玄。

扶輿淸气屬吾曹﹐莫怪粗豪﹐莫笑風騷。算來名利也徒勞﹐何處爲髙﹐閒處爲髙。一庭疏竹間芭蕉﹐風也瀟瀟﹐雨也瀟瀟。木樨香裏臥吹簫﹐且度今朝﹐誰管明朝。

於今揮手謝浮生﹐非不閒爭﹐是不閒爭。扁舟湖上放歌行﹐漁也知名﹐牧也知名。歸來風景逼心情﹐雪滿中庭﹐日滿中庭。一鑪松火暖騰騰﹐看罷醫經﹐又看丹經。

下山虎帶蠻牌令

孤衾獨擁﹐睡思轉濃。夢見登科第﹐聖恩優寵。霎時間官居極品﹐父母褒封。錦衣歸故里﹐拜瞻丘隴。須臾驚醒﹐依然紙帳枕焦桐。只有窗外殘蟬﹐檻外古松。世人碌碌﹐都在夢中。也夢爲寒士﹐也夢做莊農﹐也夢陶朱富﹐也夢範丹窮﹐也夢見文章顯達﹐也夢見商賈經營。

幽居自適

水竹之居﹐吾愛吾廬﹐石燐燐裝砌階除。軒窗隨意﹐小巧規模﹐卻也淸幽﹐也瀟灑﹐也寬舒。懶散無拘﹐此樂何如。俯欄幹臨水觀魚﹐風花雪月﹐嬴得功夫﹐好燒些香﹐說些話﹐讀些書。

淨掃塵埃﹐護惜蒼苔﹐在門前紅綠鋪排。景堪圖畫﹐趣亦奇哉。有數枝松﹐數竿竹﹐數株梅。花木栽培﹐幾次教開﹐明朝事天自安排。知他富貴幾時來﹖但且優遊﹐且隨分﹐且寬懷。

短短橫墻﹐矮矮疏窗﹐�憎兒小巧池塘。髙低又疊障﹐綠水邊傍﹐也有些風﹐有些月﹐有些涼。日用家常﹐竹幾藤牀。據眼前水色山光﹐客來無酒話何妨﹖但細烹茶﹐熱烘盞﹐淺燒湯。

閬苑瀛洲﹐人世丹丘﹐梅花繞屋豁迎眸。夭桃媚柳﹐丹桂紅橊﹐卻也宜春﹐也宜夏﹐也宜秋。酒熟堪儲﹐客至須畱﹐更無榮無辱無憂。退閒一步﹐著甚來由﹐但倦時眠﹐渴時飲﹐醉時謳。

安分詠

功名大小﹐天已安排了﹐何用百般機巧﹖榮休喜﹐辱休惱﹐開先謝早﹐此理人知少。萬事算來由命﹐聽自然﹐眞个好。

榮枯得失﹐天已安排畢。何苦勞心力﹖得一日﹐過一日﹐泰來否極﹐機巧終何益﹖萬事付之一笑﹐前程事﹐暗如漆。

山居自樂

愛山居﹐春色佳﹐有桃花﹐與杏花﹐綠楊深處鶯兒罵。天晴艸色連云暖﹐夜靜花陰帶月斜。興來時﹐醉倒在茶�下。這是俺山中和气﹐豈戀他金穀繁華。

愛山居﹐夏日長﹐撫蒼松﹐坐翠篁。南風不用蒲葵扇﹐放開短髮迎朝爽﹐洗滌塵襟納晚涼。竹方牀﹐一枕淸無汗。這是俺山中瀟灑﹐豈戀他束帶矜莊。

愛山居﹐秋月淸﹐白露洲﹐紅蓼汀﹐芳菲黃菊開三徑。風前依石吹長笛﹐月下焚香撫玉琴。木蘭花壑﹐朝露堪歡。這是俺山中雅淡﹐豈亦他人世紅塵。

愛山居﹐冬景余﹐掩柴門﹐著道書﹐紅鑪��煨山芋。開窗積雪千峯白﹐繞屋梅花幾樹疏。興來時﹐驢兒背上尋佳句。這是俺山中冷趣﹐豈戀他車馬馳驅。

邵堯夫養心歌

得歲月﹐延歲月﹐得歡悅﹐且歡悅。萬事乘除總在天﹐何必愁腸千萬結﹖放心寬﹐莫量窄﹐古今興廢如眉列。金穀繁華眼底塵﹐淮陰事業鋒頭血。陶潛籬畔菊花黃﹐範蠡湖邊蘆絮白。臨潼會上膽气雄﹐丹陽縣裏簫聲絕。時來頑鐵有光輝﹐運退黃金無艷色。逍遙且學聖賢心﹐到此方知滋味別。粗衣淡飯足家常﹐養得浮生一世拙。

知命歌

擾擾浮生﹐待足何時足﹖據現在隨家丰儉﹐便堪龜縮。得意濃時休進步﹐須防世事多反覆。枉教人白了少年頭﹐空碌碌﹖誰不願黃金屋﹐誰不願千鐘粟﹖算五行﹐不是這般題目。枉使心機休計較﹐兒孫自有兒孫福。又何須采藥上蓬萊﹐但寡欲。

安居詠

居之平安是爲福﹐萬事分定要知足。粗衣丰襪山水間﹐放浪形骸無拘束。好展捲﹐愛神竹﹐花木數枝喜淸目。滌煩襟﹐遠塵俗﹐靜裏細想下指熟。渴烹茶﹐饑煮粥﹐水淡交遊論心腹。中則正﹐滿則覆﹐推已及人人信服。不妄動﹐不問卜﹐衣食隨緣何碌碌。遇飲酒﹐一歌曲﹐歡會無多再歌續。嘗警省﹐念無欲﹐世事茫茫如轉軸。人生七十古來稀﹐百歲光陰眞迅速。對山靑﹐依水綠﹐造物同遊何所樂﹐及時勉勵樂餘年﹐一日淸閒一日福。

髙賢自詠

半間屋﹐六尺地﹐𨿽不莊嚴﹐卻也精致。蒲作團﹐布作被﹐日間可坐﹐夜間可睡。燈一盞﹐香一柱﹐石磬數聲﹐木魚幾擊。龕嘗關﹐門嘗閉﹐好人好參﹐惡人回避。發不剃﹐肉不忌﹐道人心腸﹐儒家服制。上無師﹐下無弟﹐不傳缽﹐不立文字。不參禪﹐不說偈﹐但無妄想﹐亦無妄意。不貪榮﹐不貪利﹐無掛礙﹐無拘束﹐了淸靜緣﹐作解脫計。閒便來﹐忙便去﹐省閒非﹐省閒气﹐也非庵﹐也非寺﹐在家出家﹐在世出世﹐此卽上乘﹐此卽三昧。日復日﹐歲復歲﹐畢我這生﹐任我後裔。

沈石田田家樂

田家快樂沒嗟吁﹐數椽茅屋盡安居。春養花蠶供衣服﹐冬舂白米有盈餘。田家快樂眞不俗﹐沈醉髙歌自鼓腹。門前雞犬亂紛紛﹐地上桑麻花碌碌。𨿽無柏葉珍珠酒﹐也有淸醪三五斗。𨿽無豬羊大葷肴﹐也有魚蝦堪適口。𨿽無龍眼與荔枝﹐也有荸薺共菱藕。𨿽無異供好菜蔬﹐也有烏菘並嫩韭。𨿽無歌唱美女娘﹐也有村姬伴相守。米自舂﹐酒自做。紡棉花﹐織大布。不顧小小貧﹐不願大大富。沒頭船﹐盡可渡。牛自有﹐不須雇。且喫葷﹐莫喫素。黃腳雞﹐鍋裏煮。添些鹽﹐用些醋。煨芋艿﹐煎豆腐。沈沈喫到日將暮。深缸湯﹐軟艸鋪。且畱一宿到明朝﹐這般快活眞千古。

村居足歌

村居足﹐村居足﹐富貴榮華心不欲。茅檐艸舍土墻垣﹐瓦盂未酌酸齏粥。不堆金﹐不積玉﹐平常剩得糧和粟。乘車騎馬便顚狂﹐扶梨牽犢無拘束。詩也吟﹐書也讀﹐言談舉動自不俗。聰明伶俐惹非災﹐蠢漢愚癡享平福。莫操戈﹐莫調曲﹐市井狂人笑我濁。純良村叟少更移﹐虛浮僞士多反復。厭華堂﹐喜茅屋﹐布衾艸席無茵褥。春來無事約鄰翁﹐幽窗鎭日敲棋局。籬筍透﹐楊花撲﹐雙雙語燕梁間宿。又添杜宇囀喬林﹐頻聽鶯聲啼曉谷。子孫勤﹐農務熟﹐髙種棉花低種谷。密密桑﹐森森竹﹐藍靛紅花齊簇簇。交加千本樹頭靑﹐參差數畝秧鍼綠。泥腌蛋﹐火燻肉﹐蝦米幹魚堪過伏。芒鞋蒲扇葛巾披﹐淸溪柳蔭頻頻浴。暑气消﹐金風逐﹐月下敲砧聲斷續。老妻勤儉會持家﹐無爭無競常和睦。碧樹頭﹐云滿目﹐耳畔丁丁風戛木。桂花落盡菊花開﹐豆苗收罷禾苗熟。命兒孫﹐遣童僕﹐整頓牽礱幹曬穀。汝等切莫憚勤勞﹐早辦皇家糧數威﹐熱湯暖醞壯心腹。殘歲盡﹐新年續﹐嶺畔梅花將破玉。野童遇節自追歡﹐山翁增壽人稱福。布衣安﹐勝錦服﹐淸貧何必沾王祿。妻賢子孝一身閒﹐雨順風調萬事足。

安貧詠

黃菜葉﹐白鹽炒﹐只要撐得肚皮飽。若因滋味妄貪求﹐須多俯仰增煩惱。

破衲頭﹐無價寶﹐補上又補年年好。盈箱滿籠替人藏﹐何曾件件穿到老。

硬木牀﹐鋪軟艸。髙枕無憂酣睡了。錦衾繡褥不成眠﹐翻來復去天已晚。

舊房屋﹐只要掃﹐及時修理便不倒。近來多少好樓臺﹐半成瓦礫生靑艸。

醒迷歌

醒迷人﹐甘淡泊﹐茅屋布衣心便足。布衣不破勝羅衣﹐茅屋不漏如瓦屋。

不求榮﹐不近辱﹐平心隨分隨時俗。違卻人間是與非﹐逢場作戲相歡逐。

也若毅﹐也若朴﹐一心正直無私曲。終朝睡到日三竿﹐起來幾碗黃齏粥。

喫一碗﹐唱一曲﹐自歌自在無拘束。客來相顧奉淸茶﹐客去還將猿馬縛。

或彈絲﹐或品竹﹐總笑他人空碌碌。南北奔馳爲利名﹐爲誰辛苦爲誰蓄﹖

夫妻緣﹐兒女欲﹐雨裏鮮花風裏燭。多少烏頭送白頭﹐多少老人爲少哭。

滿�金﹐滿堂玉﹐何曾買得無常足。臨危終覺一場空﹐只有孤身無伴束。

厚木棺﹐堅石槨﹐此身也向黃泉伏。世上從無再活人﹐何須苦苦多勞碌。

張門田﹐李門屋﹐今日錢家明日陸。桑田變海海爲田﹐從來如此多反復。

識得破﹐萬事足﹐惟有修行爲已碌。百般美玩眼前花﹐無慮無憂方是福。

時未來﹐眉莫蹙﹐八字亨通有遲速。甘羅十二受秦恩﹐太公八十食周祿。

笑阿房﹐嘆金穀﹐古來興廢如棋局。我今打破醒迷關﹐迷者欲醒須當讀。

醒世歌

南來北往走西東﹐看得浮生總是空。天也空﹐地也空﹐人生杳杳在其中。日也空﹐月也空﹐來來往往有何功。田也空﹐地也空﹐換了多少主人翁。金也空﹐銀也空﹐死後何曾在手中。妻也空﹐了也空﹐黃泉路上不相逢。《大藏經》中空是色﹐《般若經》中色是空﹐朝走西來暮走東﹐人生恰是采花蜂。采得百花成蜜後﹐到頭辛苦一場空。夜深聽罷三更鼓﹐翻身不覺五更從。從頭仔細思量看﹐便是南柯一夢中。

安命歌

安命歌﹐安命歌﹐人生有命待如何﹖也有畫棟連云漢﹐也有蓬門施薜蘿。石崇昔日繁華谷﹐邵子當年安樂窩。他的雕甍彊似我。我的幽齋勝似他。安命歌﹐歌也麼歌。

安命歌﹐安命歌﹐人生有命待如何﹖也有貴客飄朱紱﹐也有田翁扳綠蓑。蘇秦錦繡千層有﹐卜子懸鶉百結多。他的輕裘彊似我﹐我的粗衣勝似他。安命歌﹐歌也麼歌。

安命歌﹐安命歌﹐人生有命待如何﹖也有筵開玳瑁席﹐也有塵封釜甑無。何曾下箸千錢少﹐範子齏鹽一味疏。他的珍肴彊似我﹐我的藜羹勝似他。安命歌﹐歌也麼歌。

安命歌﹐安命歌﹐人生有命待如何﹖也有村漢盈千貫﹐也有才人沒一蚨。陶朱致富花添錦﹐蒙正挨貧灰撥鑪。他的朱提彊似我﹐我的靑燈勝似他。安命歌﹐歌也麼歌。

安命歌﹐安命歌﹐人生有命待如何﹖也有早歲登黃甲﹐也有晚年釣碧波。終軍射策年方富﹐梁顥成名鬢已皤。他的春華彊似我﹐我的秋榮勝似他。安命歌﹐歌也麼歌。

安命歌﹐安命歌﹐人生有命待如何﹖也有壯歲生麟趾﹐也有衰齡產風雛。燕山丹桂先秋發﹖合浦明珠老蚌多。他的龍駒彊似我﹐我的寧馨勝似他。安命歌﹐歌也麼歌。

知足歌

知足歌﹐知足歌﹐棟垣何必要嵯峨﹖茅屋數椽蔽風雨﹐頗堪容膝且由他。君不見世間還有無家者﹐露處沙眠可柰何。請看破﹐莫求過﹐竹籬茅舍心常足﹐便是神仙安樂窩。

知足歌﹐知足歌﹐田園何必苦謀多。只用平疇十數畝﹐或禾或菽自耕鋤。君不見世間還有無田者﹐籽粒艱難可柰何。請看破﹐莫求過﹐一犁春雨常知足﹐身伴閒雲掛綠蓑。

知足歌﹐知足歌﹐衣裳何必用綾羅。布衣亦足遮身體﹐破衲胸中寓太和。君不見世間還有無衣者﹐霜雪侵肌可柰何。請看破﹐莫求過﹐鶉衣百結常知足﹐勝佩朝臣待漏珂。

知足歌﹐知足歌﹐盤餐何必羨魚鵝。蔬食菜羹聊適口﹐欣然一飽便吟哦。君不見世間還有無糧者﹐�冷煙消可柰何。請看破﹐莫求過。粗茶淡飯常知足﹐鼓腹遨遊太和。

知足歌﹐知足歌﹐娶妻何必定嬌娥。荊釵布裙知勤儉﹐黽勉同心樂更多。君不見世間還有無妻者﹐獨宿孤眠可柰何。請看破﹐莫求過﹐妻房醜陋常知足﹐白首諧歡賽翠蛾。

知足歌﹐知足歌﹐養幾何心盡登科。當知有子萬事足﹐𨿽然頑鈍可磋磨。君不見世間還有無子者﹐隻影單形可柰何。請看破﹐莫求過﹐有兒繞膝常知足﹐切莫勞形作馬騾。

鄭關先生字公啟﹐自號隱濱散人。善詩歌﹐性嗜酒﹐醉則揮毫不輟﹐有李太白之風。

五言絕句

身安茅屋穩﹐性定菜根香。世事靜方見﹐人情淡始長。

邵康節先生詩

天聽寂無聲﹐蒼蒼何處尋。非髙亦非遠﹐都只在人心。

何處是仙鄕﹐仙鄕不離房。眼前無冗長﹐心下有淸涼。

靜裏乾坤大﹐閒中日月長。若能安得分﹐都勝別思量。

慮少夢自少﹐言稀過亦稀。簾垂知日永﹐院靜覺風微。

但見花開落﹐不聞人是非。何須尋洞府﹐度世也應遲。

閒居愼勿說無妨﹐才說無妨便自妨。事先徑路機關惡﹐退後語言滋味長。

爽口物多須作疾﹐快心事過恐生殃。與其病後能求藥﹐不若病前能自防。

只恐身閒心未閒﹐心閒何必住雲山。果然得手性情上﹐更貴埋頭利害間。

動止未嘗防忌諱﹐語言何必著機關。不圖爲樂至於此﹐天馬無蹤自往還。

物如善得終爲美﹐事到巧圖安有公。不作風波於世上﹐自無冰炭到胸中。

災殃秋葉霜前墜﹐富貴春花雨後紅。造化分明人莫會﹐榮枯猜得幾何功。

年老逢春雨乍晴﹐雨晴況復近淸明。天低宮殿初長日﹐風暖園林未囀鶯。

花似錦時髙閣望﹐艸如菌處小車行。東風見賜何多也﹐況復人間久太平。

每日淸晨一柱香﹐謝天謝地謝三光。所求處處田禾熟﹐惟願人人壽命長。

國有賢臣安社稷﹐家無逆子惱爹娘。四方平靜干戈息﹐我若貧時也不妨。

萬事由天莫彊求﹐何須苦苦用機謀。飽三餐飯常知足﹐得一帆風便可收。

生事事生何日了﹐害人人害幾時休。冤家宜解不宜結﹐各自回頭看後頭。

堪嘆人心毒似蛇﹐誰知天眼轉如車。去年妄取東鄰物﹐今日還歸西捨家。

無義錢財湯潑雪﹐儻來田地水推沙。若將狡猾爲生計﹐恰象朝開幕落花。

羅念庵解組詩富貴從來未許求﹐幾人騎鶴上揚州。與其十事九如夢﹐不若三杯兩盞休。

能自得時還自樂﹐到無心處便無憂。於今看破循環理﹐笑倚欄幹暗點頭。

塵世紛紛一筆勾﹐林泉深處任優遊。蓋間茅屋牽蘿補﹐開个柴門對水流。

得隙閒眠眞可樂﹐喫些淡飯日忘憂。眼前多少英雄輩﹐爲甚來由不轉頭。

獨對靑山一舉觴﹐醒來歌舞醉來狂。黃金不是千年業﹐紅日能消兩鬢霜。

身後碑銘空自好﹐眼前傀儡爲誰忙﹖得些生意隨時過﹐光景無多易散場。

成敗萬事總由天﹐機關用盡也徒然。人心不足蛇吞象﹐世事到頭螂捕蟬。

無藥可醫卿相病﹐有錢難買子孫賢。得過一日過一日﹐一日淸閒一日仙。

戈盾隨身已有年﹐閒非閒是萬千千。一家飽暖千家怨﹐半世功名百世冤。

象簡金魚渾已矣﹐芒鞋竹杖興悠然。有人問我修行事﹐云在靑山月在天。

爲人不必苦張羅﹐聽得僧家說也麼。知事少時煩惱少﹐識人多處是非多。

錦衣玉食風中燭﹐象簡金魚水上波。富貴欲求求不得﹐縱然求得待如何﹖

新命傳宣墨未漧﹐櫛風沐雨上長安。低頭懶進三公府﹐跣足羞登萬善壇。

聞戒固多持戒少﹐承恩容易報恩難。何如及早回頭看﹐松柏靑靑耐歲寒。

要無煩惱要無愁﹐本分隨緣莫彊求。無益語言休著口﹐不幹已事少當頭。

人間富貴花間露﹐紙上功名水上漚。勘破世情天理處﹐人生何用苦營謀。

貪利營謀滿世間﹐不如破衲道人閒。籠雞有食湯鍋近﹐野鶴無糧天地寬。

富貴百年難保守﹐輪回大道易循環。勸君早覓修行路﹐一笑人生萬劫難。

爲人切莫逞英雄﹐凡事無過一理通。虎豹常愁逢獬豸﹐蛟龍又怕遇蜈蚣。

小人行險終須險﹐君子固窮未必窮。萬斛樓船沈海底﹐只因使盡一帆風。

有有無無且耐煩﹐勞勞碌碌幾時閒。人心曲曲彎彎水﹐世事重重疊疊山。

古古今今多變攺﹐貧貧富富有循環。將將就就隨時過﹐苦苦甜甜命一般。

髙人自詠

茅屋蓬門不用關﹐書齋散步暫偸閒。客來自有兒童報﹐只在山間與水間。

懶似門前長者車﹐有山堪采水堪漁。是非不入東風耳﹐花落花開只讀書。

釣罷歸來不系船﹐江村月落正堪眠。縱然一夜風吹去﹐只在蘆花淺水邊。

唐寅一年歌

一年三百六十日﹐春夏秋冬各九十。冬寒夏熱最難當﹐寒則如刀熱如炙。

春三秋九號溫和﹐天气溫和風雨多。一年細算良辰少﹐況且難逢美景何。

美景良辰倘遭遇﹐又需賞心並樂事。不燒髙燭照芳樽﹐也是虛生在人世。

古人信有達者哉﹐勸人秉燭夜遊來。春宵一刻千金價﹐我道千金買不回。

一世歌

人生七十古來少﹐前除幼年後除老。中間光景不多時﹐又有炎霜與煩惱。

過了中秋月不明﹐過了淸明花不好。花前月下且髙歌﹐急須滿把金樽倒。

世上錢多賺不盡﹐朝裏官多做不了。官大錢多心轉憂﹐落得自家頭白了。

春夏秋冬撚指間﹐鐘送黃昏雞報曉。請君細點眼前人﹐一年一度埋荒艸。

艸裏髙低多少墳﹐一年一半無人掃。

花下酌酒歌

九十春光一擲梭﹐花前酌酒且髙歌。枝上花開能幾日﹐世上人生能幾何﹖

昨朝花勝今朝好﹐今朝花落成秋艸。花前人是去年身﹐今年人比去年老。

今日花開又一枝﹐明日來看知是誰﹖明年今日花開否﹖今日明年誰共知﹖

天時不測多風雨﹐人事難量多齟齬。天時人事兩不齊﹐莫把春光付流水。

好花𨿽種不常開﹐少年易老不重來。人生不向花前醉﹐花笑人生也是呆。

詠命歌

石崇豪富範丹窮﹐運早甘羅晚太公。彭祖壽髙顏命短﹐六人都在五行中。

爭田地詩

一派靑山景色幽﹐前人田地後人收。後人收得休歡喜﹐還有收人在後頭。

趙尙書家與常省元園相近﹐百計謀之﹐當立契﹐作詩題於後曰﹕

乾坤到處是吾亭﹐機械從來未必眞。覆雨翻雲成底事﹐淸風明月冷看人。

蘭亭禊事今非晉﹐桃洞神仙也笑秦。園是主人人是客﹐問君還有幾年身﹖

有一顯宦在京致書鄰翁﹐欲其讓墻址﹐以圖方圓。翁作詩一首答曰﹕

千里修書只爲墻﹐讓他幾尺又何妨﹖長城萬里今猶在﹐不見當年秦始皇。

富貴人多置田宅﹐蓄婢妾﹐以爲得意﹐白樂天云﹕多少朱門鎖空宅﹐主人到老未曾歸。司空曙云﹕黃金用盡教歌舞﹐畱與他人樂少年。

石工詩一石工初不識字﹐後入山遇異人﹐授以術﹐則能作詩﹐隨口應答。一人令以自身試作一詩﹐隨應聲吟曰﹕

省事心常逸﹐無營機更忘。庸人多自擾﹐癡客爲人忙。

性癖交遊少﹐疏狂興趣長。日長無俗事﹐髙枕樂羲皇。

適又有一人至﹐其人貧困不堪。令其卽以爲題﹐隨又吟曰﹕

最怪攢眉客﹐胸襟不放開。人生貴瀟灑﹐天運任輪回。

好景休辜負﹐黃金買不來。百年渾是夢﹐回首卽塵埃。

解人頤陶情集

惺齋自樂煙水煙山煙樹昏﹐茅齋深住米家村。老夫專享安閒福﹐無論陰晴不出門。

唐解元紅杏梢頭掛酒旗﹐綠楊枝上囀黃鸝。鳥聲花媚畱人住﹐不賞東風也是癡。

綰春子且共樽前醉復歌﹐莫問來朝事若何。請從百尺樓頭看﹐游水焉能有定波。

杜甫曲江詠

朝回日日典春衣﹐每日江頭盡醉歸。酒債尋常行處有﹐人生七十古來稀。

穿花蛺蝶深深見﹐點水晴蜓款款飛。傳語風光共流轉﹐暫時相賞莫相違。

歐陽公種花詩

深紅淺白宜相間﹐先後仍須次第栽。我欲四時攜酒賞﹐莫教一日不花開。

石天基愛書歌

我愛書﹐我愛書﹐書田菽粟樂有餘。聖賢血脈須尋著﹐天地經綸待展舒。工夫若到通徹處﹐盡心知性契眞如。莫將私欲蔽明鏡﹐忘卻妙義都成虛。許多快活說不盡﹐人不讀書何其愚﹗

愛酒歌

我愛酒﹐我愛酒﹐酒中快活眞个有。不必炮鳳與烹龍﹐隨便山肴皆適口。

舉杯憂慮盡消除﹐況同花月爲三友。隨我意量飲幾杯﹐何必��醉百斗。

混混沌沌休融和﹐風風顚顚身抖擻。或詩或曲或文詞﹐信口狂歌三五首。

仰面大笑天地寬﹐這等趣味人知否﹖

愛花歌

我愛花﹐我愛花﹐花香花色盡堪誇。但得有花常玩賞﹐莫待無花空怨嗟。

花裏髙歌花自好﹐看花酌酒興偏賒。一年四季花多有﹐不論何花總是佳。

花來向我爲知已﹐我不愛花辜負花。

愛月歌

我愛月﹐我愛月﹐萬里寒光俱照徹。玉盤金餅出天衢﹐亭臺花竹都精絕。

我今靜坐玩嬋娟﹐另具乾坤眞奇絕。猶如廣寒殿上游﹐猶如水晶宮裏歇。

淸涼魂魄躍冰壺﹐湧躍精神朝玉闕。把酒狂歌气浩然﹐但願銀蟾莫少別。

王介甫詞

平岸小橋千嶂抱﹐揉藍一水縈花艸。茅屋數間窗窈窕﹐塵不到﹐時時自有淸風少。

午夢覺來聞語鳥﹐歌眠似聽朝雞早。忽憶故人今總老﹐貪夢好﹐茫茫忘了邯鄲道。

許雍庵七十自詠

人壽須享福﹐苟無福以載之﹐𨿽壽可爲﹖彼世享福富貴者﹐上應列星﹐豈敢與之區別﹖我輩一時間儕中﹐有能守先人之業者﹐有自成立者﹔亦有敗先人之業﹐污先人之名者﹔有一世饑寒終其身﹐壽至耆耄而竟無後者﹔有不得其死者﹐亦有安貧無藉﹐幸得後人奮起﹐能色養奉親﹐旋以事故變遷反不如前者﹔其間守成者少﹐敗壞者多﹐余所歷見。𨿽壽夭窮通﹐皆由天命﹐而禍福亦屬自來。餘生也晚﹐𨿽不能守先人之業﹐而亦未墜先人之績。少小讀書以終養父母。早謝舉業﹐自分陋劣﹐不敢與外務﹐惟虛已接物﹐謹愼居心﹐故平日謬叨知已賞識。若夫山水花竹﹐良月共偕﹐亦不廢嘯歌。自壯歲以至六旬﹐每遇生辰﹐賓朋盈坐﹐玆屆七秩﹐星聚逾前﹐私心竊喜。但屈指舊交﹐幾如星落﹐物換人移﹐能無輩悼﹗今餘年已七十﹐不爲不壽﹐又何期耆耋哉﹖至於後人處境﹐固有定數﹐所謂兒孫自有兒孫福﹐吾未如之何也已﹗玆辰諸君子賦詩相贈﹐裝潢藏玩﹐附書數語﹐並成拙句二章﹐聊志感懷﹐未可云詩也。

天地生余有意麼﹖一生處境竟如何。功我豈是凡夫就﹐巖壑偏宜曼士過。

最好檢書燒燭坐﹐何妨看劍引杯歌。子孫𨿽有知賢否﹐七十休論發早皤。

世澤濠南已百年﹐姻連賓侶素盤旋。淸閒惟有琴書樂﹐消遣還多山水緣。

尙憶聯吟臨竹樹﹐記曾跨馬去幽燕。太平聖世安貧賤﹐鼓腹熙朝樂自然。

四時樂景

春景融和﹐切莫閒過。遨遊芳艸地﹐玩賞富山坡。寶篆還將一撮燼﹐瑤臺漫把七弦和。

夏熱難當﹐推起書窗。晝引淸風入﹐夜招明月光。一握蒲團挽寂靜﹐滿盤棋局又倉忙。

秋風蕭森。觸目關情。雨灑蕉窗細﹐蛩吟艸砌深。折蓮頓覺塵心淨﹐對菊頻將薄釀傾。

冬日嚴威﹐寒逼重幃。推窗觀積雪﹐吹管識飛灰。披裘獨擁紅鑪坐﹐把盞還邀明月來。

春夏秋冬四景

春風花艸香﹐遊賞過池塘。踏花歸去馬蹄忙。邀嘉客﹐醉壺觴﹐一曲滿庭芳。

初夏正淸和﹐魚戲動新荷﹐西湖十里好煙波。銀浪裏﹐擲金梭﹐人唱采菱歌。

秋景八郊墟﹐簡編可捲舒﹐十年讀盡五車書。出白屋﹐步云衢﹐潭潭府中居。

冬嶺秀孤松﹐六出舞回風。鳥鶴爭棲飛上桐。梅影瘦﹐月朦朧﹐人在廣寒宮。

風花雪月吟

詠風﹕

無影又無蹤﹐捲楊花﹐西復東﹐江湖常把扁舟送。飄黃葉舞空﹐推白雲出峯。過園林﹐亂擺花枝動。吼靑松﹐穿簾入戶﹐銀燭影搖紅。

詠花﹕

落盡又重開﹐逞嬌姿﹐妝嫩腮﹐千紅萬紫人人愛。嬌滴滴滿臺﹐翠巍巍滿階﹐佳人笑倚欄幹外。解愁懷﹐王孫公子﹐斜插帽檐歪。

詠雪﹕

徧地撒瓊瑤﹐舞長空﹐蝶翅飄。白茫茫占斷藍關道。銀鋪小橋﹐玉妝破窯。望江天﹐滿園梨花耀。剪鵝毛﹐山童來報﹐壓折老梅梢。

詠月﹕

疏影落銀河﹐漾淸光﹐映碧波。玉鉤斜掛冰輪墜﹐到黃昏望他﹐到中秋賞他﹐江湖常伴漁翁臥。問嫦娥﹐分明似鏡﹐誰下苦工磨﹖

詠琴棋書畫

流水髙山一曲琴﹐子期千古是知音。眞情彈到無心處﹐始見幽然太古心。

退食歸來思有餘﹐玉堂淸照復何爲。遣懷漫效商山隱﹐還自敲殘半局棋。

心中不見換鵝經﹐水底空存瘞鶴銘。眞迹已隨龍化云﹐至今猶自說蘭序。

遠煙漠漠雨霏霏﹐畫到無聲識者稀。千里法山看不厭﹐令人常羨謝玄暉。紅梅詩玉骨冰璣孰與儔﹖點些顏色在枝頭。牧童睡起朦朧眼﹐錯認桃林欲放牛。

劉伯溫詠斑竹箸詩

一對湘江玉並看﹐二妃曾灑淚痕斑。漢家四百天下﹐盡在張良一借間。

艸堂午夢詩

兀坐書齋倦枕書﹐翩翩蝴蝶已成蘧。夢中未解身猶賤﹐起迓星軺賁艸廬。

夏原吉人影詩

不言不語過半生﹐步步相隨以有情。長身燈前同靜坐﹐每於月下共閒行。

昨朝離去天將暝﹐今日歸來雨又晴。最是行藏堪愛處﹐顯身須要待時明。

沈愚詠繡鞋

幾月深閨繡得成﹐著來便覺可人情。一彎暖玉淩波小﹐兩瓣秋蓮落地輕。

南陌踏靑春有迹﹐西廂立月夜無聲。看花又濕蒼苔露﹐曬向窗前趁晚晴。

紡聲書書相應詩

傳家內外總宜靜﹐紡讀同聲最喜聞。自古詩書兼組織﹐從來經緯貫斯文。

紛紜理盡方成業﹐咕嗶功深始出羣。不使機窗虛歲月﹐自當白屋接靑雲。

雪裏刪詩中詠

騷人奇趣甚幽哉﹐有句偏教帶雪裁。硯水蘸時冰練合﹐筆花呵處凍雲開。

春風動律先評絮﹐寒谷吟香獨點墨。一種髙情誰得似﹐卻疑身向灞橋來。

詠藜杖

年來豈爲力衰微﹐借此提攜作伴依。每向畫橋分野色﹐曾吹書閣繼燈輝。

閒時隨我看花去﹐醉後扶身帶月歸。鶴骨從玆添矍鑠﹐免教慵懶步苔磯。

和唐伯虎原韻

淸歌一曲不驚塵﹐莫負淵明灑酒巾。笑傲煙霞忘慕寵﹐樂從流水願居貧。

硯臺辛苦無凶歲﹐野谷風流有別春。聞說爛柯山路杳﹐近林聊作采樵人。

木樨花香亦解禪﹐幾人肥遁出塵緣。達摩東土傳心印﹐道濟西湖泛酒船。

山雨迷離敍復直﹐荷珠滴瀝碎還圓。白雲飄渺無拘束﹐林下逍遙是散仙。

乾坤笑傲一癡人﹐差認梅花是後身。艸莽微臣耽讀史﹐桃源仙侶漫居塵。

溪聲遙帶吳宮咽﹐山色空疑越國顰。不管古今興廢事﹐閒門常擁甕頭春。

柳風飄蕩怕輕寒﹐花事蕭條悉懶殘。盡歷冰霜因骨傲﹐漫嘗世味覺心酸。

煙波自古多蓑笠﹐滄海於今徧釣竿。獨倚蓬樓開眺望﹐湖山宜作畫圖看。

淸閒安樂詞

淸淸﹐詩韻琴聲。金莖露﹐玉壺冰﹐淸風水面﹐皓月天心。芝蘭爲契合﹐松柏是同盟。幽館竹牀紙帳﹐小窗黃卷靑燈。老菊一枝霜後操﹐寒梅數點雪中眞。

閒閒﹐性逸情寬。倚竹枕﹐坐蒲團﹐無些混擾﹐有甚摧殘。功名非我願﹐富貴任渠攀。醉臥綠茵一榻﹐覺來紅日三竿。散淡逍遙忘歲月﹐是非榮辱不相關。

安安﹐心廣體胖。無妄念﹐勿迂談﹐飲不致醉﹐食不加餐。步能行穩地﹐事不用機關。但守百餘忍字﹐全無半點愁煩。寤寐不驚忘嗜欲﹐何須采藥煉金丹。

樂樂﹐朝耕暮學。處林邱﹐勝臺閣﹐翠柳黃鸝﹐靑松白鶴。棋子任縱橫﹐觥籌且交錯。訪風月於連溪﹐散襟懷乎伊洛。詩翁琴友不時來﹐其歌共舞還共酌。

解人頤曠懷集

唐伯虎漁樵問答

圖釣月樵雲共白頭﹐也無榮辱也無憂。相逢話到投機處﹐山自靑靑水自流。

辛幼安遣興詞

醉裏且貪歡笑﹐夢中哪得工夫。近來始覺古人書﹐信著全無是處。昨夜松邊醉倒﹐問松我醉何如。只疑松動要來扶﹐以手推松曰去。

東坡行香子詞

淸夜無塵﹐月色如銀。酒斟時須滿十分﹐浮名浮利﹐休去勞神。似隙中駒﹐石中火﹐夢中身。

𨿽抱文章﹐開口誰親﹖且陶陶樂取天眞。幾時歸去﹐做个閒人。背一張琴﹐一壺酒﹐一溪云。

中峯樂住行香子詞

玉殿瓊樓﹐金鎖銀鉤。總不如巖谷淸幽。蒲團紙帳﹐瓦缽磁甌。卻不知春﹐不知夏﹐不知秋。

萬事俱休﹐名利都勾。罷攀援永絕追求。溪山作伴﹐雲月爲儔。但樂淸閒﹐樂自在﹐樂優遊。

松嫩堪餐﹐竹密須散。息風塵何事相關。心超物外﹐身處人間。有十分淸﹐十分淡﹐十分閒。

學道非艱﹐守道多難。結跏趺坐斷塵寰。蕭條僧侶﹐寂寞禪關。看幾層雲﹐幾層水﹐幾層山。

山居行香子詞

地僻無喧﹐十室幽閒。杜門兀坐事休纏。安貧樂道﹐志趣蕭然。也不分外﹐不驕諂﹐不私偏。

聽天由命﹐守此心田。榮辱事於我何干。盈庭花艸﹐滿案書篇﹐盡可消閒﹐可適意﹐可圖安。

竹籬茅舍﹐只要心寬。日常時素飯三餐。布衣得暖﹐不破不鮮。我也不聾﹐也不啞﹐也不顚。

看穿世界﹐成敗眼前。且模糊消遣流年。胸中瀟灑﹐有甚腌�。但喜時歌﹐暢時飲﹐倦時眠。

得過歌

得過歌﹐得過且過。多惜福﹐少惹禍。石家豪勢傾蒼天﹐項楚烏江竟難渡。何如陶潛撫孤松﹐醉來閒向北窗臥。世事到頭終坎坷﹐快意終須有折挫﹐得過且過﹗

石屋禪師山居詩

柴門𨿽設未嘗開﹐閒看幽禽自往還。白璧易埋千載恨﹐黃金難買一身閒。

云消曉嶂聞寒瀑﹐葉落秋林見遠山。古柏煙消淸晝水﹐是非不到白雲間。

茅屋靑山綠水邊﹐往來年久自相便。數株紅白李桃樹﹐一片靑黃菜麥田。

竹榻夜移聽雨坐﹐紙窗晴啟看云眠。人生無似淸閒好﹐得到淸閒豈偶然。

紅日東升夜落西﹐黃昏鐘了五更雞。乾坤老我一頭雪﹐歲月消磨百甕齏。

記得餵雛已化鶴﹐偶然種樹又成蹊。秋風處處堪傷感﹐且向空山擇木棲。

又絕句云﹕玉堂銀燭笙歌夜﹐金穀羅幃富貴家。怎似道人茅屋下﹐一天晴雪曬梅花。

茅屋低低三兩家﹐團團環繞盡靑山。竹牀不許閒人宿﹐日未斜時便掩關。

著意求眞眞轉遠﹐癡心斷妄妄猶多。道人一種平懷處﹐月在靑山影在波。

萬緣脫去心無事﹐惟有空來性坦然。幾度夜窗虛吐白﹐月和流水到門前。

解人頤遣興集

劉延之白頭翁詩

洛陽城東桃李花﹐飛來飛去落誰家。洛陽女兒惜顏色﹐行逢落花長嘆惜。

今年花落顏色攺﹐明年花開知誰在。已見松柏摧爲薪﹐更聞桑田變成海。

古人無復洛城東﹐今日還對落花風。年年歲歲花相似﹐歲歲年年人不同。

寄言全盛紅顏子﹐應憐半死白頭翁。此翁白頭眞可憐﹐伊惜紅顏美少年。

公子王孫芳樹下﹐淸歌妙舞落花前。光祿池臺開錦繡﹐將軍樓閣畫神仙。

一朝臥病無相識﹐三春行樂在誰邊。婉轉娥眉能幾時﹐須臾鶴髮亂如絲。

但看古來歌舞地﹐惟有黃昏鳥雀愁。

髙適醉贈張旭詩

世上漫相識﹐此翁殊不然。興來書自聖﹐醉後語尢顚。

白髮皆閒事﹐靑雲在目前。牀頭一壺酒﹐能更幾回眠﹖

崔顥黃鶴樓詩

昔人已乘黃鶴去﹐此地空餘黃鶴樓。黃鶴一去不復返﹐白雲千載空悠悠。

晴川歷歷漢陽樹﹐芳艸萋萋鸚鵡洲。日暮鄕關何處是﹐煙波江上使人愁。

李白登金陵鳳凰臺詩

鳳凰臺上鳳凰遊﹐鳳去臺空江自流。吳宮花艸埋幽徑﹐晉代衣冠成古丘。

三山半落靑天外﹐二水中分白鷺洲。總爲浮雲能蔽日﹐長安不見使人愁。

李白靜夜思詩

牀前明月光﹐疑是地上霜。舉頭望明月﹐低頭思故鄕。

王維竹裏館詩

獨坐幽篁裏﹐彈琴復長嘯。深林人不知﹐明月來相照。

王浩然春曉詩

春眠不覺曉﹐處處聞啼鳥。夜來風雨聲﹐花落知多少。

賈至春思詩

艸色靑靑柳色黃﹐桃花歷亂李花香。東風不爲吹愁去﹐春日偏能惹恨長。

髙適除夜作

旅館寒燈獨不眠﹐客心何事轉淒然。故鄕今夜思千里﹐霜鬢明朝又一年。

張謂題長安旅壁

世人結交須黃金﹐黃金不多交不深。縱令然諾暫相許﹐終是悠悠行路心。

王建十五夜望月

中庭地白樹棲鴉﹐冷露無聲濕桂花。今夜月明人盡望﹐不知秋思在誰家。

崔孜晏城東莊詩

一年始有一年春﹐百歲曾無百歲人。能向花前幾回醉﹐十千沽酒莫辭頻。

一月主人笑幾回﹐相逢相直且銜杯。眼看春色如流水﹐今日殘花昨日開。

白居易嘆燕

梁上有雙燕﹐翩翩雄與雌。銜泥兩椽間﹐一巢生四兒。

四兒日夜長﹐索食聲孜孜。靑虫不易捕﹐黃口無飽期。

嘴爪𨿽欲敝﹐心力不知疲。須臾千來往﹐猶恐巢中饑。

辛勤三十日﹐母瘦雛漸肥。喃喃教言語﹐一一刷毛衣。

一旦羽冀成﹐引上庭樹枝。舉翅不回顧﹐隨風四散飛。

雌雄空中鳴﹐聲盡呼不歸。卻入空巢裏﹐啁啾終夜悲。

燕燕爾勿悲﹐爾當返自思。思爾爲雛日﹐髙飛背母時。

當時父母念﹐今日爾應知。

戴石屏詰燕

去年汝來巢我屋﹐梁間泥污髙一尺。啄腥拋穢不汝厭﹐生長羣雛我護惜。家貧惠愛不及人﹐自謂於汝獨有力。不望汝如靈蛇銜寶珠﹐雀獻金環來報徳。春風期汝一相顧﹐對語茅檐憫岑寂。如何今年來﹐於我絕蹤迹。但貪簾幕畫堂間﹐便視吾廬爲廢物。

詠燕

燕子哥﹐燕子哥﹐汝本微禽靈性多。汝又不要登髙第﹐汝又不想占巍科。汝又不誦學庸論孟﹐汝又不讀韓柳歐蘇。汝就自去自來不妨事﹐卻緣何終朝戢羽在檐阿﹖汝想是戒躁動﹐厭奔波。躁動恐妨業﹐奔波怕著魔。見汝安棲巢內似靜養﹐呢喃梁上象吟哦。我愛汝﹐明媚春光不忽過。我羨汝﹐喧長夏日不蹉跎。燕子哥﹐汝做微禽尙如此﹐可以人不如鳥乎﹖可以人不如鳥乎﹖

劉禹錫陋室銘

山不在髙﹐有仙則名﹔水不在深﹐有龍則靈。斯是陋室﹐惟吾徳馨。苔痕上階綠﹐艸色入簾靑。談笑有鴻儒﹐往來無白丁。可以調素琴﹐閱金經。無絲竹之亂耳﹐無案牘之勞形。南陽諸葛廬﹐西蜀子云亭。孔子云「何陋之有﹖」

唐子西古硯銘

硯與筆墨﹐蓋器類也。出處相近﹐任用寵遇相近也﹐獨壽夭不相近也。筆之壽﹐以日計﹔墨之壽﹐以月計﹔硯之壽﹐以世計。其故何也﹖其爲體也﹐筆最銳﹐墨次之。硯鈍者也﹐豈非鈍者壽而銳則夭乎﹖其爲用也﹐筆爲動﹐墨次之﹐硯近者也﹐豈非靜者壽而動則夭乎﹖吾於是而得養生焉﹐以鈍爲體﹐以靜爲用。或曰「壽夭數也﹐非鈍銳動靜所致。卽令筆不銳不動﹐吾知其不能與硯久遠也。」𨿽然﹐寧爲此勿爲彼也。銘曰「不能銳﹐因以鈍爲體﹔不能動﹐因以靜爲用。惟其然﹐是以能永年。」

白樂天對酒詩

蝸牛角上爭名利﹐石火光中寄此身。隨富隨貧且隨喜﹐不開口笑是癡人。

百歲無多時壯健﹐一春能幾日晴朗﹖相逢且莫推辭醉﹐聽唱陽關第四聲。

昨日低眉問疾來﹐今朝收淚弔人回。眼前境例君看取﹐且遣琵琶送一杯。

解人頤寄感集

倪元鎭避亂詩

久客懷歸思惘然﹐松間茅屋女蘿牽。三杯桃李春風酒﹐一榻孤蒲夜雨船。

鴻雪無端迷雪渚﹐鶴情何日到芝田﹖他鄕空有還鄕夢﹐綠樹年年叫杜鵑。

鄭所南晚步詩

豈獨吳王事可憐﹐人生回首總淒然。空嗟落日猶如夢﹐不見東風幾換年。

寶駕迹消前古地﹐菱歌唱斷晚來船。如今城郭多遷變﹐茅屋荒頹艸積煙。

朱杜詠白髮

白髮新添數百莖﹐幾番拔盡白還生。不如不拔由他白﹐發得工夫與白爭。

鬼詩

祝惟淸遊湖湘間﹐泊舟沙際﹐夜聞哀吟淒慘。明日﹐見沙上大書一律云「長鯨吹浪海天昏﹐兄弟同時弔出平。千古不消魚腹恨﹐一家誰識雁行冤。

紅妝少婦空臨鏡﹐白髮慈親尙倚門。最是五更淒絕處﹐一輪明月照雙魂。」蓋兄弟二人皆才子﹐而遭溺者也。

楊誠齋自詠

江風素我吟﹐山月喚我飲。醉倒落花前﹐天地爲衾枕。

陳眉公格言詩

過去事已過去了﹐未來不必預思量。而今只說而今話﹐一枕黃梁午夢長。

不會謀生不讀書﹐數竿修竹是吾廬。近來學得長生訣﹐賣盡騃呆又賣癡。

王來自勉詩

寒暑潛催歲月流﹐剎江堆裏莫尋求。終須白骨埋靑冢﹐難把黃金買黑頭。

死後空餘千載恨﹐生前誰肯一時休。出門長嘯乾坤老﹐且等江云送白鷗。

莊周鼓盆詩

堪嘆浮世事﹐猶如花開謝。妻死我必埋﹐我死妻必嫁。我若先死時﹐一場大笑話。田被他人耕﹐馬被他人跨﹐妻被他人戀﹐子被他人罵。以此慟傷心﹐相看淚不下。世人笑我不悲傷﹐我笑世人空斷腸。世事若還哭得出﹐我亦千愁淚萬行。

錢塘小夢詞

試問水歸何處﹖無明徹夜東流﹐滔滔不管古今愁。浪花如噴雪﹐新月似銀鉤。暗想當年富貴﹐掛錦帆直到揚州。風流人去幾千秋﹐兩行金綫柳﹐依舊攬扁舟。

靑山無數﹐綠水無數﹐那更白雲無數。灞陵橋上望西川﹐動不動八千里路。去時節春暮﹐來時節秋暮﹐急回頭﹐又早冬暮。想人生﹐會少離多﹐嘆光陰﹐能有幾度。

藍采和踏踏歌

踏踏歌﹐藍采和﹐世界能幾何﹖紅顏比春樹﹐流年一擲梭。古人混混去不返﹐今人紛紛來更多。朝騎鸞鳳看碧落﹐幕見桑田生白波。

李后主淒愴詞

簾外雨潺潺﹐春意闌珊。羅衾不耐五更寒﹐夢裏不知身是客﹐一晌貪歡。

獨自莫憑欄﹐無限江山。別時容易見時難﹐流水落花春去也﹐天上人間。

賈秋壑寒食詞

寒食家家插柳枝﹐畱春春亦不多時。人生有酒須當醉﹐靑冢兒孫幾个悲。

炎涼嘆

世無兄弟﹐財是兄弟。人無親戚﹐利是親戚。伯伯長﹐叔叔短﹐不過是銀子在那里攀談﹔哥哥送﹐弟弟迎﹐無非是銅錢在那里作揖。推近及遠﹐或得遠而忘其所推。因親及疏﹐乃棄親而厚其所及。嫡堂非嫡﹐從堂嫡﹔眞表不密﹐假表密。緣何冷淡﹖厭他目下缺東西。爲甚綢繆﹖貪彼手中多黃白。但看揮的金﹐使的銀﹐便是眼兒紅﹐臉兒赤﹔不惜腰也折﹐背也彎﹐何妨奴其顏﹐婢其膝。哪曉得父黨之外有母﹐母黨之外有妻。只省得萬貫之下有千﹐千貫之下有百。獻媚者﹐轉盼攺移﹔受諂者﹐立地變易。見他趨之恭﹐奉之謹﹐誰管他﹐曾做乞﹐曾做賊﹔受他請之誠﹐邀之勤﹐誰管他﹐現爲奴﹐現爲役。今日代彼遮瞞﹐不記從前將他指責﹔此時忽爾逢迎﹐不念當初目不相識。信乎﹐白鏹多功﹔甚矣﹐靑蚨有力。明放著嫡派嫡支﹐倒弄做如路如陌。不是他沒良心﹐誰叫你不發發迹。莫怪炎涼人面﹐驀地裏四轉三回。須知冷暖世情﹐普天下千篇一律。

錢神論

有司空公子﹐富貴不齒﹐盛服而遊京邑。駐駕乎市裏﹐顧見綦毋先生﹐班白而徒行。公子曰「嘻﹐子年已長矣﹐徒行空手﹐將何之乎﹖」先生曰「欲之貴人。」公子曰「學《詩》乎﹖」曰「學矣。」「學《禮》乎﹖」曰「學矣。」「學《易》乎﹖」曰「學矣。」公子曰「《詩》不云乎﹕幣帛筐篚﹐以將其厚意﹐然後忠臣嘉賓﹐得盡其心。《禮》不云乎﹕男贄玉帛禽鳥﹐女贄榛栗棗修。《易》不云乎﹕隨時之義大矣哉。吾視子所以﹐觀子所由﹐豈隨世哉。𨿽曰已學﹐吾必謂之未也。」先生曰「吾將以淸談爲筐篚﹐以機神爲幣帛。所謂《禮》云《禮》云﹐玉帛云乎哉者已﹖」公子拊髀大笑曰「固哉子之云也﹐旣不知古﹐又不知今。當今之急﹐何用淸談﹗時易世變﹐古今異俗﹐富者榮貴﹐貧者賤辱。而子尙質﹐而子守實﹐無異於遺劍刻舡﹐膠柱調瑟。貧不離於身名﹐雀不出乎家室﹐固其宜也。

「昔神農氏沒﹐黃帝﹑堯﹑舜教民農桑﹐以幣帛爲本。上智先覺變通之﹐乃掘銅山﹐俯視仰觀﹐鑄而爲錢﹐故使內方象地﹐外圓象天。錢之爲體﹐有乾有坤。其積如山﹐其流如川。動靜有時﹐行藏有節。市井便易﹐不患耗折。難朽象壽﹐不匱象道。故能長久﹐爲世神寶。親愛如兄﹐字曰孔方。失之則貧弱﹐得之則富彊。無翼而飛﹐無足而走。解嚴毅之顏﹐開難發之口。錢多者處前﹐錢少者居後。《詩》云﹕哿矣富人﹐哀哉熒獨。豈是之謂乎﹖錢之爲言泉也﹐百姓日用﹐其源不匱。無遠不往﹐無深不致。京邑衣冠﹐疲勞講肆。厭聞淸談﹐對之睡寐。見我家兄﹐莫不驚視。錢之所佑﹐吉無不利。何必讀書﹐然後富貴﹗由是論之﹐可謂神物。無位而尊﹐無勢而熱。排朱門﹐入紫闥。錢之所在﹐危可使安﹐死可使活﹔錢之所去﹐貴可使賤﹐生可使殺。是故忿諍辯訟﹐非錢不勝﹔孤弱幽滯﹐非錢不拔﹔怨仇嫌恨﹐非錢不解﹔令聞笑談﹐非錢不發。諺云﹕錢無耳﹐可暗使。豈虛也哉﹗又曰﹕有錢可使鬼。而況於人乎﹗子夏云﹕死生有命﹐富貴在天。吾以死生無命﹐富貴在錢。何以明之﹖錢能轉禍爲福﹐因敗爲成﹐危者得安﹐死者得生。性命長短﹐相祿貴賤﹐皆在乎錢﹐天何與焉﹗天有所短﹐錢有所長。四進行焉﹐百物生焉﹐錢不如天﹔達窮開塞﹐振貧濟乏﹐天不如錢。若減武仲之智﹐卞莊子之勇﹐冉求之藝﹐文之以成人矣。今之成人者何必然﹐惟孔方而已。夫錢﹐窮者使通達﹐富貴能使溫暖﹐貧者能使勇悍。故曰﹕君無財則士不來﹐君無賞則士不往。諺曰﹕官無中人﹐不如歸田。𨿽有中人﹐而無家兄﹐何異無足而欲行﹐無翼而欲翔﹗使才如顏子﹐容如子張﹐空手掉臂﹐何所希望﹗不如早歸﹐廣修農商﹐舟車上下﹐役使孔方。凡百君子﹐同塵和光﹐上交下接﹐名雀益彰。」

炎涼詩

花開蝶滿枝﹐花落蝶依稀。惟有舊巢燕﹐主人貧亦歸。

谷口春殘黃鳥稀﹐辛夷花盡杏花飛。始憐幽竹山窗下﹐不攺淸陰待我歸。

不禮故人

弘治間﹐浙江一方伯未第時﹐與其生交好。及仕江西﹐生遠造之﹐款述之外﹐送館於石亭寺僧房﹐略無盼意。生題壁云﹕

十年心事酒杯間﹐坐對江鷗去復返。一帶西山靑入眼﹐幾人靑眼似西山。

解人頤縈思集

纊衣詩

開元中﹐頒賜邊軍纊衣﹐俱宮人所制。有軍士於衣中得詩曰「沙場徵戍客﹐寒苦若爲眠。戰袍親手作﹐知落阿誰邊﹖蓄意多添綫﹐含情更著綿。今生已過也﹐重結後身緣。」軍士以白於帥﹐帥進之玄宗。上命徧示六宮﹐有作者勿隱。一宮人自言萬死﹐上深憫之﹐遂以嫁得書軍士﹐曰「我與結今世緣。」邊人皆感泣。

謝幻睿縫衣詩

懶向妝臺理曉妝﹐爲郎獨自制衣裳。金鍼入處心俱痛﹐素綫穿時恨共長。

霜戶敢辭纖手冷﹐蕓窗思貼弱肌香。縫成不怪無鴻雁﹐贏得宵來覆妾牀。

宮怨詩

庭院深深晝漏淸﹐閒門春艸共愁生。夢中正得君王寵﹐卻被黃鸝喚一聲。

解縉詩錦衣公子未還家﹐紅粉佳人喚賜茶。內院深沈入不見﹐隔簾閒卻一團花。

鐵鉉二女詩

教坊脂粉洗鉛華﹐一片閒心對落花。舊曲聽來猶有恨﹐故園歸去已無家。

雲鬢半綰臨汝鏡﹐兩淚空流濕絳紗。今日喜逢白司馬﹐樽前重與訴琵琶。

骨肉傷殘產業荒﹐一身何忍去歸娼﹖涕垂玉箸辭宮捨﹐步蹴金蓮入教坊。

攬鏡自憐傾國貌﹐向人羞學倚門妝。春來雨露寬如海﹐嫁得劉郎勝阮郎。

破衣詩

破衣覆體實堪嗟﹐背冷肩寒臂不遮。曬處恰如漁网罟﹐脫來猶似佛袈裟。

補時還有千條綫﹐拆下全無半寸紗。最恨不堪忙裏著﹐十回伸手九回差。

婦寄夫衣詩

情同牛女隔天河﹐又喜秋來得一過。歲歲寄郎身上服﹐絲絲是妾手中梭。

剪聲自覺和腸斷﹐綫腳那能抵淚多。長短只依先去樣﹐不知肥瘦近如何。

孟淑卿悼亡詩

斑斑羅袖濕淚痕﹐深深無香使還魂。豆蔻生存人不見﹐一簾明月伴黃昏。

拒女奔

風淸月白夜窗虛﹐有女來歸笑讀書。欲把琴心通一語﹐十年前已慕相如。

商婦拒人詩

妙翅靑鸞似困雞﹐偶隨孤鴻到江西。春風桃李空嗟怨﹐秋水芙蓉彊護持。

仙子自居蓬島鏡﹐漁郎休想武陵溪。金鈴掛在花枝上﹐不許流鶯聲亂啼。

畫中美人詩

紹興中﹐有畫中美人﹐吟詩曰﹕

石頭城外是江灘﹐灘上行舟多少難。潮信有時還又至﹐郎舟一去幾時還﹖

下第詩

杜髙下第將至家﹐其妻劉氏先寄以詩曰﹕

郎君灼灼有奇才﹐何事年年被放回﹖而今妾面羞郎面﹐郎若來時傍夜來。金陵女子懷夫詩云﹕

瀟湘江上探春回﹐消盡寒冰落盡梅。願得良人似春色﹐一年一度一歸來。

新嘉驛詩

新嘉驛有女子題詩於壁云「銀紅衫子半蒙塵﹐一盞殘燈伴此身。恰似梨花經雨後﹐可憐零落不成春。萬種憂愁訴與誰﹐對人彊笑背人悲。此詩莫作尋常看﹐一句詩成千淚垂。」後書云「予生長會稽﹐幼攻書史﹐年方及笄﹐嫁於燕客﹐具林下之風致﹐事腹負之將軍﹐加以河東獅子吼﹐一日數聲﹐今早『薄言往訴﹐逢彼之怒』﹐鞭笞亂下﹐辱等奴婢﹐气塡胸臆﹐幾不能起。嗟乎﹗紅顏薄命﹐死何足惜﹐但恐湮沒無聞﹐故忍死須臾﹐以淚和墨﹐題詩於壁﹐庶知音讀之﹐悲予生之不辰也﹗」

小靑詩

稽首慈云大士前﹐莫生西上莫生天。願爲一滴楊枝水﹐灑作人間並蒂蓮。

春衫血淚點靑紗﹐吹入林逋處士家。嶺上梅花三百樹﹐一時應變杜鵑花。

新妝竟與畫圖爭﹐知在昭陽第幾名。瘦影自憐淸水照﹐卿須憐我我憐卿。

西陵芳艸騎轔轔﹐內信傳來喚踏春。杯酒自澆蘇小墓﹐可知妾是意中人。

冷雨幽窗不可聽﹐挑燈閒看牡丹亭。世間亦有癡如我﹐豈獨傷心是小靑。

脈脈溶溶艷艷波﹐芙蓉睡醒欲如何﹖妾映鏡中花映水﹐不知秋思落誰多﹖

盈盈金穀女班頭﹐一曲驪珠眾妓收。直得樓前身一死﹐季倫原是假風流。

鄕心不畏雨峯髙﹐昨夜慈親入夢遙。說是浙江潮有信﹐浙潮爭似廣陵潮。

百結回腸寫淚痕﹐重來惟有舊朱門。夕陽一片桃花影﹐知是亭亭倩女魂。

可憎詩

世間何物甚堪憎﹖蚤虱蚊蠅鼠賊僧。船戶車夫並晚母﹐濕些爆炭水油燈。

反四喜詩

舊得意詩有「久旱逢甘雨」四句﹐好事者續以失意詩﹕寡婦攜兒泣﹐將軍被敵擒﹔失恩宮女面﹐下第舉人心。不久詩「彩雲易散琉璃破」﹐此乃諭不久也。卽水中之泡﹐風中之燭﹐亦未切當。近有一詩云﹕老健春寒秋後熱﹐半夜殘燈天曉月。艸頭露水板橋霜﹐水上浮漚山頂雪。更一字不可移。

芙蓉詩

張安斯有潭百畝﹐環植芙蓉﹐秋來紅妝相映。一女子題詩亭上云﹕

芙蓉花發滿江紅﹐盡道芙蓉勝妾容。昨日妾從堤上過﹐如何人不看芙蓉﹖

妒花詩

昨夜海棠初著雨﹐數朵輕盈嬌欲語。佳人曉起出蘭房﹐摘來對鏡比新妝。

問郎花好奴顏好﹐郎道不如花窈窕。佳人當下發嬌嗔﹐不信死花勝活人。

將花揉碎擲郎前﹐請郎今夜伴花眠。

詠紅指甲

金鳳花開血色殷﹐佳人染得指尖丹。彈箏亂落桃花片﹐把酒輕浮玳瑁斑。

拂鏡火星流夜月﹐畫眉紅雨過春山。幾回漫托香腮想﹐疑是胭脂點玉顏。

貧女詩

蓬門未識綺羅香﹐擬托良媒亦自傷。誰愛風流髙格調﹐共憐時世儉梳妝。

惟將十指誇纖巧﹐不把雙眉斗畫長。苦恨年年壓金綫﹐爲他人作嫁衣裳。

蒨桃詩

寇萊公有妾名蒨桃﹐公因會贈歌妓似束綾﹐蒨桃作詩云﹕

一曲淸歌一束綾﹐美人猶自意嫌輕。不知織女機窗下﹐幾度拋梭織得成。

東坡﹑琴操問答

東坡遊西湖﹐與妓琴操相攜。坡云「何謂湖中景﹖」操云「落霞與孤鶩齊飛﹐秋水共長天一色。」「何謂景中人﹖」操云「裙拖六幅湘江水﹐髻挽巫山一段雲。」「何謂人中景﹖」操云「金勒馬嘶芳艸地﹐玉樓人醉杏花天。」坡云「究竟如何﹖」對云「門前冷落車馬稀﹐老大嫁作商人婦。」因悟﹐卽日削髮爲尼。

古絕句

莫作商人婦﹐金釵當卜錢。朝朝江口望﹐錯認幾人船。

不喜秦淮水﹐生憎江上船。載奴夫婿去﹐經歲又經年。

君家何處住﹐妾住在橫塘。停船試相問﹐或恐是同鄕。

離髙明月出﹐照此誰家樓。上有羅衣裳﹐涼風吹不休。

枷詞

有告姦情者﹐官欲枷女人。婦言能詞﹐官命就事作《黃鶯兒》一首﹐云「妾命木星監﹐一人身﹐兩截分。松衫裁剪爲圓領﹐脂難點唇﹐頸交不成﹐低頭不見弓鞋影。好羞人﹐出頭露面﹐難見故鄕親。花發不能簪﹐柰無能﹐梳鬢云。並肩人難把身相近﹐香腮怎溫﹐櫻桃怎親﹐畫眉兒無計難幫襯。成新文﹐風流邑宰﹐獨桌宴紅裙。」官笑而釋之。

感舊詞

張子厚夢前身是唐盧仝﹐作《異夢錄》﹐喜詠感舊詞云﹕

當時我醉美人家﹐美人顏色嬌如花。今日美人棄我去﹐靑樓珠箔天之涯。娟娟嫦娥月﹐三五﹑二八盈又缺。翠眉蟬鬢生別離﹐一望不見心斷絕。心斷絕﹐九千里﹐夢中醉臥巫山云﹐覺來淚滴湘東水。湘江兩岸花木深﹐美人不見愁人心。含愁更奏綠綺琴﹐調髙弦絕無知音。美人兮美人﹐不知爲暮雨﹐爲朝云﹖相思一夜梅花發﹐忽到窗前疑是君。

寄妻詞附﹕答夫詩

楊升庵謫滇中﹐久不能調。寄夫人詞云﹕

費長房縮不盡相思地﹐女媧氏補不完離恨天。淚珠與銅壺共滴﹐愁腸與蘭焰同煎。愁和悶﹐經歲年年。

夫人答詩云﹕

雁飛曾不到衡陽﹐錦字何由寄永昌。三春花柳妾薄命﹐六詔風煙君斷腸。曰歸曰歸嗟歲暮﹐其雨其雨怨朝陽。相聞空有刀環約﹐何日金雞下夜郎﹖

孟淑卿詩

《題觀蓮美人圖》云﹕

綠槐蟾靜日偏長﹐懶�金鑪百和香。莫摘池中蓮子看﹐个中多半是空房。

《春歸》詩云﹕

落盡棠梨水拍堤﹐萋萋芳艸望中迷。無情最是枝頭鳥﹐不管人愁只管啼。

別情歌

自別後遙山影影﹐更那堪遠水粼粼。見楊柳飛綿滚滚﹐對桃花醉臉醺醺。透內閣香風陣陣﹐掩重門暮雨紛紛。怕黃昏﹐不覺又黃昏。不銷魂﹐怎的不銷魂。新啼痕間舊啼痕﹐斷腸人送斷腸人。

解人頤博趣集

笑談雅謔

昆山吳子克﹐嘗元日賦詩﹐奉懷分宜相公。或戲之曰「開歲第一日﹐懷朝中第一人。便吟到臘月三十日﹐豈能及我輩乎﹖」

一朝士麻臉胡須﹐一朝士面歪而眇一目。眇士戲麻云「麻臉胡須﹐羊肚石倒栽蒲艸。」麻答云「歪腮白眼﹐海螺杯斜嵌珍珠。」眾大笑。

采石江頭﹐李太白墓在焉。往來詩人題詠殆徧。有題一絕云「采石江邊一抔土﹐李白詩名耀千古。來的去的寫兩行﹐魯班門前掉大斧。」成郎中爲省官﹐貌不揚而多髭。再娶之夕﹐嶽母陋之﹐曰「我女如菩薩﹐乃嫁一麻胡。」命作《催妝詩》﹐成乃操筆書曰「一牀兩好世間無﹐好女如何得好夫﹖髙捲珠簾明點燭﹐試教菩薩看麻胡。」

石曼卿善戲﹐嘗出遊報寧寺﹐馭者失控﹐馬驚﹐曼卿墜馬﹐徐著鞭謂馭者曰「幸我是石學士﹐若瓦學士豈不跌碎乎﹖」

梁顥八十二中狀元﹐謝表聯云「白首窮經﹐少伏生之八歲﹔靑雲得路﹐多太公之二年。」

虞集未遇時﹐爲許衡門客。虞有所私﹐午後輒出館。許每往不遇。自書於簡曰「夜夜出遊﹐知虞公之不可諫。」虞回﹐卽對云「時時來擾﹐何許子之不憚煩﹖」王雅宜六十再娶﹐許靑陽嘲之曰「六十作新郎﹐殘花入洞房。娶猶秋燕子﹐爲雨傍髙唐。」眾聞而大笑。

又有人年六十三歲﹐納十六歲妾。其友作詩戲之曰「二八佳人七九郎﹐蕭蕭白髮對紅妝。林藜扶入銷金帳﹐一樹梨花壓海棠。」

解縉見女人衣衫上用九重鈕扣﹐作詩戲之曰「一幅綾綃剪素羅﹐美人體態勝妲娥。春心若肯牢關鎖﹐鈕扣何須用許多。」又題《半身美人圖詩》曰「百般體態萬般嬌﹐不露金身露半腰。可惜畫工無見識﹐動人情處未曾描。」

壽春道士以小像乞解縉學士題詠。解書曰「賊賊賊﹐有影無形拿不得。只因偸卻呂仙丹﹐而今反作蓬萊客。」

午門外軍士將雪團做一和尙。解縉見之﹐題詩曰「此僧從未入娘胎﹐昨日天宮降下來。暫借午門投一宿﹐明朝日出望天臺。」

人有求解縉題母七十壽詩﹐解首題云「這个婆娘不是人﹐」其人大訝﹐解次接云「九天降下一仙眞﹐」其人方悅﹐又接三句云「養下兒孫都象賊﹐」其人又訝﹐解又題末句云「偸得蟠桃奉至親。」其人大喜。

《短人詩》云「肢體生來總一般﹐短人應有不完全。誤行桌下疑樓屋﹐錯入陰溝作洞天。每笑曹交多食粟﹐時誇齊相肯隨肩。墜牀偶入弓鞋裏﹐寬綽周圍正好眠。」

有人自稱林逋十世孫﹐陳繼儒作詩誚之曰「和靖先生不娶妻﹐如何后代有兒孫﹖想必自是閒花艸﹐不是孤山梅樹枝。」

嘲胡廣詩云「漢朝胡廣號中庸﹐今日中庸又見公。可惜天生兩姦宄﹐卻教名姓正相同。」

嘲近視眼詩云「笑君兩眼忒稀奇﹐子立身邊問是誰﹖日透瓦楞拿彈子﹐月移花影拾柴枝。因看畫壁磨傷鼻﹐爲鎖書箱夾斷眉。更有一般堪笑處﹐吹燈燒了嘴唇皮。」

顧霞山見有裁縫賄得冠帶者﹐作詩嘲之曰「近來世俗太糊塗﹐漫把裁縫作士夫。軟翅一朝風蕩破﹐分明兩个剪刀箍。」

唐伯虎於三月三日澡浴﹐一客求見﹐唐以浴辭﹐客不悅而去。至六月六日﹐唐往謁﹐是客亦辭以浴。公戲題其壁曰「君昔訪我我沐浴﹐我今訪君君沐浴。君昔訪我三月三﹐我今訪君六月六。」

吳縣令枷虎丘僧人於市﹐唐伯虎索筆書枷上曰「皂隸山中去采茶﹐僧要銀錢不肯賒。縣裏拿來三十板﹐方盤托出大西瓜。」官見﹐笑而釋之。正徳帝好出遊﹐一日出對云「禮朱徵伐﹐自天子出。」梁儲對云「流連荒亡﹐爲諸侯憂。」帝默然。

甲戍科有同年屈伸﹐曾亨應二人﹐各以其姓舉古人相謔。曾曰「屈到﹑屈原﹐都爲他屈天屈地。」屈曰「曾西曾點﹐好似你曾祖曾孫。」

有人姓陳字楚產﹐其子與張集義子同學。張戲陳曰「陳契何不行﹖」二人答曰「候橋。」周以二人姓謔之曰「有騾有馬﹐何必用轎﹖」

崔永齡中榜末﹐寄父書云「至矣盡矣﹗方知小子之名。顚之倒之﹐反在諸公之上。」一官出遇雨﹐至靑石橋下轎時﹐前轎夫腳一澑﹐幾乎跌倒。其官喫了一驚﹐當時不語。及回衙升堂大怒﹐將轎夫滿責四十。轎夫叩頭求饒﹐官總不理。及皂隸舉杖欲下﹐官突喝住曰「你這該死的奴才﹐方才我被你魂都嚇去了﹐我今也嚇你一嚇﹐你驚也不驚﹖」

妻妾爭寵﹐夫不能調和﹐乃獨眠一室中﹐命婢伴宿。中夜吟詩云「兩隻船兒獨自撐﹐一篙不到便相爭。」下韻末續﹐婢忽嘆一聲气﹐其人復得句曰「丫鬟嘆气因何故﹖野渡無人舟自橫。」

玉堂巧對

秦少遊晚歸﹐蘇小妹不悅。見籬邊兩犬相視﹐遂取卦名出對云「大畜革離觀小畜﹐且曰「對得好﹐方許入寢。」秦不能對﹐走語不坡。坡代對曰「家人臨困喚同人。」

蘇東坡與黃山谷在松樹下著棋﹐偶落松子於棋盤﹐坡云「松下圍棋﹐松子每隨棋子落。」黃雲「柳邊垂釣﹐柳絲常伴釣絲懸。」

東坡同佛印談佛。蘇云「人曾爲僧﹐人弗可以成佛。」佛印云「女卑爲卑﹐女又不妨稱奴。」俱用拆字法。

佛印畱東坡飯﹐見佛印擂椒治膳﹐蘇戲曰「和尙擂椒﹐上中下三光俱動。」佛印云「尼姑跌跤﹐陰陽聖八片齊開。」

佛印一日同東坡出﹐見溝中有鰍﹐謂東坡曰「十百小魚溝內滚﹐泥拌千鰍。」坡云「三雙和尙竈前蹬﹐灰泊六禿。」

東坡一日同佛印﹑妓琴操在舟中酒半﹐佛印至船頭撐篙﹐琴操云「和尙撐船﹐篙打江心羅漢。」佛印云「佳人汲水﹐繩牽井底觀音。」

東坡同佛印﹐琴操舟中撫月。佛印曰「一个美人映月﹐人間天上兩嬋娟。」琴操曰「五百羅漢渡江﹐岸畔波心千佛子。」

東坡與秦少遊同舟﹐見岸上醉漢騎驢﹐蘇云「醉漢騎驢﹐顚頭簸腦算酒帳。」秦云「艄公搖櫓﹐打恭作揖討船錢。」

東坡與黃山谷早出晚歸﹐見明霞燦然﹐黃雲「晚霞映水﹐漁人爭唱滿江紅。」蘇云「朔雪飛空﹐農父齊歌普天樂。」

佛印一日造東坡書齋﹐適蘇小妹亦在﹐遂避於帳中。佛印云「碧紗帳裏坐佳人﹐煙籠芍藥。」小妹云「靑水池邊洗和尙﹐水浸葫蘆。」

米元章同佛印看雪梅﹐米云「雪裏白梅﹐雪映白梅梅映雪。」佛印云「風中綠竹﹐風翻綠竹竹翻風。」

李長吉詩云「天若有情天亦老。」石曼卿對云「月如無恨月常圓。」

楊維楨與虞集至一妓家﹐見懸兩鏡梳頭﹐楊云「兩鏡懸窗﹐一女梳頭三對面。」虞云「孤燈掛壁﹐二人作揖四躬身。」

明太祖微行﹐遇一書生﹐問其裏居﹐對曰「四川重慶府人也。」太祖曰「千里爲重﹐重水重山重慶府。」生對曰「一人成大﹐大邦大國大明君。」

太祖微行﹐遇一士人﹐出藕與之食﹐因命對曰「一彎西子臂﹐」士對云「七竅比干心。」上善之﹐命爲祭酒。

太祖與劉伯溫下棋﹐因云「天作棋盤星作子﹐日月爭光﹐」劉云「雷爲戰鼓電爲旗﹐風雲際會。」

太祖與劉基計下姑蘇﹐上曰「天下口﹐天上口﹐志在吞吳。」劉曰「人中王﹐人邊王﹐意圖全任。」

太祖見陶庵以書作枕﹐上曰「枕耽典籍﹐與許多賢臣並頭。」陶云「肩寫江山﹐有一統乾坤在手。」

文皇燕邸宴羣臣﹐時天寒甚﹐文皇曰「天寒地凍﹐水無一點不成冰。」姚廣孝曰「國亂民愁﹐王不出頭誰是主。」姚廣孝微行﹐遇巡街林禦史﹐林曰「風吹羅漢搖和尙﹐」姚曰「雨打金剛淋大人。」髙季迪畱姚廣孝同飲﹐命一妓佐酒。姚云「虞美人穿紅繡鞋﹐月下行來步步嬌。」髙雲「水仙子持碧玉簫﹐風前吹出聲聲慢。」解縉與同僚舟中飲酒﹐見水中靑蛙﹐同僚云「出水蛙兒穿綠襖﹐美目盼兮。」解云「落湯蝦子著紅袍﹐鞠躬如也。」解縉九歲時﹐父攜江濱洗浴﹐以衣置老樹上。出對云「千年老樹爲衣架﹐」縉應云「萬里長江作浴盆。」

解縉七歲時﹐隨父出﹐見有妓女吹簫﹐父命對云「仙子吹簫﹐枯竹節邊生玉筍。」縉應云「佳人撐傘﹐新荷葉底露金蓮。」

李東陽同友人聞蟬聲﹐李云「蟬以翼鳴﹐不啻若是其口出。」友人云「龍從角聽﹐無乃不足於耳與。」

李西涯往學士家﹐見梅花一瓶﹐被風吹倒。李云「東風吹倒玉瓶梅﹐落花流水。」學士云「朔雪壓翻蒼徑竹﹐帶葉拖泥。」

劉昌八歲入庠﹐宗師出一對云「赤爾何如﹖點爾何如﹖各方其志。」昌應曰「回𨿽不敏﹐雍𨿽不敏﹐請事於斯。」

何孟春幼時﹐同父乘涼﹐父命對云「蛙鼓螢燈蚯蚓笛﹐荒堂夜夜元宵。」卽應云「鶯簧蝶拍鷓鴣詞﹐香陌年年上已。」

何孟春幼時﹐月夜﹐師命對云「窗外一團風月﹐這般淸趣少人知。」何云「架頭幾部詩書﹐那里精微皆自得。」楊溥年幼時﹐有司令其充役﹐溥求免﹐有司出對云「四口同�﹐內口皆從外口管。」溥答云「五人共�﹐小人全仗大人遮。」林聰幼時﹐客見其目奇﹐因命對云「重瞳項羽重瞳舜﹐只有二人。」林云「九尺曹交九尺湯﹐尙多四寸。」林聰九歲時﹐邑宰謁其父﹐見白犬顧其主﹐命對云「白犬當門﹐兩眼睜睜惟顧主。」聰云「黃蜂出洞﹐一心耿耿只隨王。」

王彜幼敏慧﹐客命對曰「天上星﹐地下薪﹐人中心﹐字義各別。」王云「雲間雁﹐檐前燕﹐籬邊�﹐物類相同。」

祝枝山同沈石田月下飲酒﹐祝云「月半月圓﹐世上皆稱月半。」沈云「日中日昃﹐人間盡道日中。」

祝枝山同沈石田觀荷﹐祝云「池中荷葉魚兒傘﹐」沈云「梁上蛛絲燕子簾。」

祝枝山同沈石田見師姑收稻自挑﹐祝云「師姑田裏擔禾上。」沈云「美女堂前抱繡裁。」

沈石田同邢鹿文賞桃花﹐邢曰「桃花映水﹐一枝分作兩枝紅。」沈云「荷葉貼波﹐數點散成千點綠。」

陳景著九歲時﹐師出對云「杜詩漢名士﹐非唐朝杜甫之杜詩。」陳雲﹕「孟子吳淑姬﹐豈鄒國孟軻之孟子。」

成化初登極﹐一士人考選中書﹐上命對云「日又明﹐月又明﹐大明一統。」士人對云「華也化﹐夷也化﹐成化萬年。」上悅。

項炯幼同師舟行﹐見雲起不雨﹐師云「密雲不雨﹐通州無水不通舟。」項云「鉅野皆田﹐卽墨有秋皆卽麥。」

弘治丙辰科﹐有四進士姓名孟春﹑季春﹑夏鼎﹑周鼎者﹐李東陽卽席命一對云「孟春季春惟少仲。」一士對曰「夏鼎周鼎獨無商。」吳文泰使人買木歸遲﹐丁遜學令工人造器﹐丁曰「二人擡木歸來晚﹐人短木長。」吳曰「四口興工造器遲﹐口多工少。」

吳文泰同丁遜學踏靑﹐吳云「章臺柳﹐洛陽花﹐柳三眠而花一夢。」丁云「武夷茶﹐采石茶﹐茶七碗而酒千鐘。」

吳子孝與楊循吉對飲﹐吳云「風送鐘聲花裏過﹐又響又香。」楊云「月映螢燈竹下明﹐越涼越亮。」

郎彥賢八歲時﹐父出對云「燕入桃花﹐猶如鐵剪裁紅錦。」卽應云「鶯穿柳樹﹐卻似金梭織翠絲。」一僧當家力憊﹐沈石田云「僧當家常事多﹐累得頭光﹐更無人替。」僧云「女應郵兵行遠﹐放開腳大﹐未有夫纏。」

常熟陳子忠以義塾生員﹐求與科考﹐知府胡可泉出一對云「義熟生員﹐非廩非增非附。」子忠云「蘇州大守﹐曰淸曰愼曰勤。」太府嘉之﹐準與學﹐是科卽中鄕魁。

蜀中一奇童應試﹐太府見其紗衣袖中有紅花一朵﹐乃命對云「書生袖裏攜花﹐暗藏春色。」童對云「太府堂前秉鑑﹐明察秋毫。」太府善之﹐薦入泮。馬拯幼入泮﹐官令當里長﹐拯以秀才求免。官出對云「秀才里長﹐役里長不役秀才。」拯應云「父母大人﹐敬大人如敬父母。」官大稱賞﹐免其役。

髙季迪同僧山中玩月﹐髙云「嶺上髙亭﹐明月淸風畱客醉。」僧云「山中古寺﹐白雲流水伴僧閒。」

徐�旣貴﹐乘傳歸裏﹐守令率諸生郊迎。諸生以其不由科目﹐忽不爲禮。守令出一對﹐命諸生對之﹐云「劈破石橊﹐紅門中許多酸子。」諸生不能對﹐�代對云「咬開銀杏﹐白衣裏一个大仁。」姚廣孝同髙季迪爲詩社﹐適姚暫臥﹐髙嘲云「僧眠錦被﹐萬花叢裏一葫蘆。」姚云「女對靑銅﹐半畝塘中雙菡萏。」

向寶幼時﹐師出對云「日月兩輪天地眼。」向曰「詩書萬卷聖賢心。」陳治八歲時﹐父與之同行﹐見兩舟一遲一速﹐父因命對云「兩艇並行﹐櫓速不如帆快。」治對云「八音齊奏﹐笛淸難比簫和。」

顧鼎臣幼同父觀新柳棲鶯﹐父命對云「柳綫鶯梭﹐織就江南三月景。」卽應云「雲箋雁字﹐傳來塞北九秋書。」又一日﹐師出對云「花塢春晴﹐鳥韻奏成無孫笛。」卽應云「樹庭日暮﹐蟬聲彈出不弦琴。」

陳起宗幼聰敏﹐師命對云「秋月如盤﹐人在冰壺影裏。」陳雲﹕「春山如畫﹐鳥飛錦帳圍中。」又一日﹐師於星月之下﹐同步園亭﹐命對云「小沼沈星﹐似仙人撒下金棋子。」卽應云「枯松掛月﹐如老龍吐出夜明珠。」又一日﹐同師出﹐見馬岸行﹐命對云「馬是踏開岸上沙﹐風來復合。」卽應云「櫓梢拔破江心月﹐水定還圓。」

一秀才送學師節儀﹐每次止三分﹐學師寓意出對云「竹筍出墻﹐一節須髙一節。」秀才云「梅花遜雪﹐三分只是三分。」

一上人姓葉者﹐觀僧捨荷花已結子﹐出對云「蓮子已成荷長老。」僧云「梨花未放葉先生。」馬鐸爲狀元﹐上試以對曰「風吹不響鈴兒艸﹐」鐸對曰「雨打無聲鼓子花。」徐階﹐松江人。王鏊﹐蘇州人。徐見蘇州用火筒吹火﹐因云「吳下門風﹐戶戶盡吹單孔笛。」王思松江小家多彈棉花﹐乃答云「雲間勝景﹐家家皆鼓獨弦琴。」

徐階幼時﹐應宗師考﹐丹墀下風吹鶴巢墜地﹐宗師命對云「風落鶴巢﹐二三子連窠及地。」徐卽應雲「雨淋猿穴﹐眾諸候待漏朝天。」

程敏政以神童至京﹐宰相李資欲以女許之﹐因指席上果出對云「因荷而得藕﹐」程應云「有杏不須梅。」

李義甫八歲﹐同師玩雪﹐師出對云「靑山原不老﹐爲雪白頭。」李云「綠水本無憂﹐因風皺面。」李義甫同友人坐艸堂﹐出對云「艸堂中蛙唱蚓歌﹐和出鼓聲笛韻。」友人云「雪地裏鴉行犬走﹐踏成竹葉梅花。」

萬安幼時﹐有客命對曰「日出東﹐月出西﹐天上生成明字。」安云「子居右﹐女居左﹐世間配定好人。」

唐臯出使朝鮮﹐國王出對曰「琴瑟琵琶八大王﹐一般頭目。」臯云「魑魅魍魎四小鬼﹐各自肚腸。」

盧稱戲同年進士王云鳳云「鳥入風中﹐銜出虫而作鳳」。王云「馬來蘆畔﹐喫盡艸以爲驢」。

張顯宗中榜眼﹐上命對曰「張長弓﹐騎奇馬﹐單戈合戰」。張應云「種重禾﹐犁得牛﹐十口爲田。」

一學正與秀才爭產﹐訟之官。官曰「學正不正﹐諸生皆以爲歪」。秀才應曰「相公言公﹐百姓自然無訟」。

徐貞卿同戴冠相敍客齋﹐見燕語梁間﹐戴云「梁上呢喃紫燕﹐說盡春愁。」徐云「枝頭��黃鸝﹐喚回午夢。」

趙宗文幼時口撮﹐一僧云「猢猻獻果﹐摘來尖嘴桃兒」。趙雲﹕「和尙栽秧﹐種出光頭穀子。」

謝一夔與呂原同飲﹐有吹簫者佐酒。謝出對云「呂先生品簫﹐須添一口」。呂云「謝狀元射策﹐何吝片言﹖」

林大欽幼時﹐言語有大志。師出對云「議論吞天口。」林云「功名志士心。」林大欽七歲應府試交卷時﹐見府尊獨不跪。知府曰「童子六七人﹐孰如汝狡﹖」林應云「太府二千石﹐莫若公兼﹗」太府善其對﹐首拔之﹐遂入泮。

許思溫幼時鄕居﹐門首俱低田﹐客云「裏中田上土何下﹖」許云「巖畔石低山自髙。」

楊一淸八歲舉奇童﹐上見之﹐命對云「凍雨灑窗﹐東二點西三點。」楊應曰「切瓜分片﹐上七刀下八刀。」

楊一淸九歲時﹐有友人對楊花撲面﹐命對云「楊花亂落﹐眼花錯認雪花飛。」卽應云「竹影徐搖﹐心影誤疑云影過。」楊一淸十二歲中舉﹐至京﹐有國公﹑尙書同設席邀楊﹐尙書﹑國公齊遞酒兩杯﹐因曰「手執兩杯文武酒﹐飲文乎﹖飲武乎﹖」楊曰「胸藏萬卷聖賢書﹐希聖也﹐希賢也。」

楊一淸在翰林﹐一學士命對云「鴻是江邊鳥。」楊云「蠶爲天下虫。」

嘉靖一日出對曰「洛水靈龜獻瑞﹐天數五﹐地數五﹐五五還歸二十五﹐數數定元始天尊﹐一誠有感。」廷臣應制對云「丹山彩鳳呈祥﹐雄聲六﹐雌聲六﹐六六總成三十六﹐聲聲祝嘉靖皇帝﹐萬壽無疆。」

李夢陽督學江西﹐有一生與同名﹐因出一對曰「藺相如﹐司馬相如﹐名相如﹐實不相如。」生對云「魏無忌﹐長孫無忌﹐汝無忌﹐我也無忌。」

吳文之幼時﹐客至其家﹐值養蠶﹐客云「蠶作繭﹐繭抽絲﹐織就綾羅緞匹。」吳云「兔生毫﹐毫紮筆﹐寫成錦繡文章。」

程襄毅公鞫獄﹐有士人被誣﹐公雲「水面凍冰冰積雪﹐雪上加霜。」士人云「空中騰霧霧成云﹐雲開見日。」公雪其誣。

張適七歲能文﹐師出對云「城中四境人家﹐雞鳴犬吠。」張云「京內九重帝闕﹐虎踞龍蟠。」

張適六歲時﹐有客過書館﹐適方洗浴﹐客曰「書生沐浴﹐日新日新日日新。」張云「學者工夫﹐時習時習時時習。」

曹大章﹐上元人。與父元霄觀燈﹐父命對云「上元縣裏看上元燈。」卽應云「端午門前賜端午粽。」

上召大學士嚴嵩及吏部尙書熊浹至﹐出對云「閣老心髙髙似閣。」嵩與浹伏地﹐上曰「朕代汝二人對之曰﹕『天官膽大大如天。』」

唐六如同張靈﹐日事酒杯。唐云「賈島醉來非假倒﹐」張云「劉伶飲盡不畱零。」王汝玉七歲時﹐父見日出雪化﹐命對云「日曬雪消﹐檐滴無雲之雨。」卽應云「風吹塵起﹐地生不火之煙。」

白圻幼時﹐同師玩月﹐命對云「新月帶星﹐銀彈弓加金彈子。」圻云「長虹貫日﹐繡球絲系錦珠兒。」又一日﹐師見雷電交加﹐命對云「電掣云端﹐火焰拽開金絡索。」圻云「月沈海底﹐碧波湧出水晶球。」

董圮八歲時﹐一禦史招至舟中﹐試一對云「船載石頭﹐石重船輕輕載重。」對曰「杖量地面﹐地長杖短短量長。」同甫八歲時﹐師云「五星聚東井。」甫云「片日下長川。」唐伯虎同友人行郊處﹐見村婦掃柴呼叔束去﹐唐云「嫂掃亂柴咱叔束﹐」友云「姨攜破桶叫姑箍。」

唐伯虎同祝枝山入鄕﹐見農夫車水﹐祝雲「水車車水水隨車﹐車停水止。」唐云「風扇扇風風出扇﹐扇動風生。」

唐六如﹑陳白陽同步園中﹐唐云「眼前一簇園林﹐誰家莊子﹖」陳雲﹕「壁上幾行文字﹐那个漢書﹖」又一日﹐二人同至道院﹐唐云「道童鍋內煎茶﹐不知罐煮。」陳雲﹕「和尙墻頭遞酒﹐必是私沽。」又一日﹐同張靈野行﹐見一羣遊女﹐張云「繡鞋低罩綠羅裙﹐鴛鴦戲水。」唐云「金釵斜插靑絲鬢﹐鸞鳳穿雲。」

唐六如幼時隨父待客﹐食瓜及豆。客云「炒豆拈開﹐拋下一雙金珞瑙。」唐云「甜瓜切破﹐分成兩盞玉琉璃。」

唐六如與閻秀卿以藥名成對﹐閻云「紅娘子恨殺檳榔﹐半夏無茴香消息。」唐云「白頭翁喜行蘄艾﹐人參有續斷姻緣。」

陸粲與陸象孫會客﹐先下棋﹐後飲酒。象孫云「圍棋沽酒﹐一著一酌。」粲云﹕坐漏觀書﹐五更五經。」陸粲與弟陸采月下見庭中短松﹐粲云「松矮墻髙﹐來歲松髙墻又矮。」采云「月明日暗﹐詰朝月暗日還明。」

陸貞山七歲時﹐謝樂全見其秀﹐贊曰「聰明定在眼上。」陸卽云「錦繡羅於胸中。」

陸天池幼時隨父遊園﹐父命對云「鶯入梅花﹐似火煉黃金數點。」天池云「鷺棲荷葉﹐如盤堆白玉一團。」

儲�幼時﹐父同入寺中﹐命對云「三尊大佛﹐坐獅坐象坐蓮花。」卽應云「一介收生﹐攀鳳攀龍攀桂萼。」

王洪幼時﹐一友人見其家造樓﹐命對云「地樓之上起樓﹐樓間無主。」王云「天井之中開井﹐井底有天。」

王洪五歲時入學館﹐一日師他出﹐洪以汗巾掩其目﹐與眾生摸盲。師適至﹐出對曰「藏形匿影。」卽應曰「隱姓揚名。」又一日﹐藏一鬼臉作戲﹐師出對曰「人頭藏鬼臉。」卽應曰「虎榜跳龍門。」師大奇之。

何孟春﹐幼稱神童。隨父往縣學中﹐命對曰「夫子之墻數仞髙﹐得其門而入者或寡矣。」卽應曰「文王之囿七十里﹐同於民而小之不宜乎。」

湯丞相命洪容齋對曰「哀王孫進食﹐豈望報乎﹖」洪應曰「爲長者折枝﹐非不能也。」

李西涯在翰林見一武職指揮祭神﹐因戲出一對曰「指揮燒紙﹐紙灰飛上指揮頭。」武職卽應曰「修撰進饈﹐饈饌飽充修撰腹。」

一朝士與螟蛉子﹐日覓妾甚忙﹐其妻恚甚。有同僚出五字同韻對戲之曰「討小老嫂惱﹐相娘狂郎忙。」

徐�爲吏時﹐隨郡守步庭墀中﹐見鹿伏屋北地﹐守曰「屋北鹿獨宿。」�云「溪西雞齊啼。」

王彜一日到僧捨﹐見僧嘲之曰「和尙頭光﹐光似琉璃光佛。」僧曰「道官年老﹐老如太上老君。」

有兩吏見候選典吏﹐欲南者得北﹐北者得南﹐兩人爭之。文選司命對云「典吏分南北﹐南方之彊與﹖北方之彊與﹖」一典吏對云「相公要東西﹐東夷之人也﹐西夷之人也。」見者絕倒。

一才士偶成一對云「冬夜燈前﹐夏侯氏讀春秋傳。」無有能對者﹐後請乩仙﹐方對云「東門樓上﹐南京人唱北西廂。」

揚州有二舉人欲專小民之利﹐一治酒請柴行﹐一演戲邀屠戶。有作一對以嘲之云「史春元整席宴柴行﹐且救燃眉之急﹔蔣孝廉演劇邀屠戶﹐遂成刎頸之交。」

有張孝廉姦李屠兒之妻﹐方就手﹐屠兒適見之﹐用手杖擊傷孝廉之足。孝廉告屠兒於官。官悉得其情﹐乃署一對於狀尾﹐云「張孝廉買姦﹐自牖執其手﹔李屠兒喫醋﹐以杖叩其脛。」

解人頤滌煩集

劉伯溫扯淡歌

悶向窗前觀通鑑﹐古今世事多參徧。興亡成敗多少人﹐治國功勛經百戰。

安邦名士計千條﹐北邙山下無打算。爭名奪利一場空﹐原來都是精扯淡。歌曰﹕

老漢閒來無事干﹐胡謅幾句將人勸。作了一篇扯淡歌﹐遺下畱下後人看。

自從三皇五帝起﹐算來也是精扯淡。堯舜禹湯並桀紂﹐文王武王周公旦。

渭水河邊姜太公﹐垂釣只用七尺綫。扶立周朝八百秋﹐算來也是精扯淡。

孔子三千徒弟子﹐陳蔡絕糧遭困厄。臨潼會上伍子胥﹐舉鼎千斤救主難。

其後鞭屍楚平王﹐吳門曾把頭來獻。看了春秋這夥人﹐算來也是精扯淡。

吳國孫子作兵書﹐十二國出鐘無艷。李牧廉頗共白起﹐每日南徵與北戰。

孫臏龐涓拜弟兄﹐刖足爲仇結成怨。蘇秦張儀與王翦﹐三人撥的天關轉。

範雎遠交近攻謀﹐天下六國都侵徧。至此一統屬始皇﹐天下人民才不亂。

李斯趙髙起姦心﹐又把秦朝綱紀亂。南修五嶺北築城﹐東塡大海人人怨。

贏政死在沙丘城﹐鮑魚混屍精扯淡。霸王會上起雄兵﹐範增早把計來獻。

先到咸陽爲皇帝﹐鴻門會上排筵宴。子房席間共陳平﹐二人定計扶劉漢。

項莊項伯舞雙鋒﹐攀噲軍中救主難。漢王進了上褒城﹐張良燒了連云棧。

蕭何苦將韓信保﹐築壇拜將定民亂。明修棧道渡陳倉﹐席卷三秦眞好漢。

九里山前只一陣﹐霸王自刎烏江岸。英雄彭越也遭誅﹐蕭何又將韓信賺。

十大功勞化作塵﹐未央宮裏喫一劍。看了西漢這夥人﹐算來也是精扯淡。

王莽酒鳩平帝死﹐二十八宿昆陽亂。光武七歲走南陽﹐後赴賊臣是蘇憲。

暗走河北王郎子﹐赤眉銅馬都殺徧。子陵垂釣得錦鱗﹐李廣開弓能射雁。

看了東漢這夥人﹐算來也是精扯淡。再說三國許多般﹐董卓專權天下亂。

虎牢關上呂布能﹐又有三人能慣戰。先主孫權共曹操﹐諸葛周瑜又神算。

趙雲軍中抱太子﹐翼徳一聲喊橋斷。赤壁鏖兵用火攻﹐破了曹兵八十萬。

呂蒙定計取荊州﹐龐統川中曾射箭。六出祁山弔伐勤﹐七擒孟獲眞罕見。

姜維九次伐中原﹐算來也是精扯淡。鐘會鄧艾取西川﹐司馬又將天下占。

東晉西晉與齊梁﹐立破符堅兵百萬。隋楊楊素韓擒虎﹐一陣又把江南陷。

再說神堯唐太宗﹐世民定政龍虎殿。李密絕糧金墉城﹐世充洛陽城池陷。

茂功敬請秦叔寶﹐美涼川上曾跳澗。仁貴東徵道他能﹐黃巢殺人八百萬。

存勗力大能打虎﹐朱溫三殺焦蘭殿。敬塘郭威劉智遠﹐五代殘唐又反亂。

世宗坐在汴梁城﹐希夷康節能會算。一汴二杭三閩廣﹐宋朝太祖眞命見。

先有趙普共曹彬﹐扶持太祖平江漢。眞宗仁主作帝王﹐寇準韓琦定主難。

外有宋江與方臘﹐內有蔡京與童貫。徽欽北狩五國城﹐大金又把東京陷。

嶽飛父子統雄兵﹐只爲黎民當有難。秦檜朝中定計謀﹐三邊害了忠良漢。

大元太祖領雄兵﹐世宗興兵也不善。追趕金人至北塞﹐宋祚崖州君臣散。

只有忠臣文天祥﹐生不屈膝死不怨。後來大明取大元﹐天下丰登民不亂。

我見世間扯淡人﹐我也跟著去扯淡。早晨扯淡直到晚﹐天明起來又扯淡。

掙的錢財過北斗﹐臨死拿得哪一件﹖冷來問我要衣穿﹐饑來問我要喫飯。

有人識破扯淡歌﹐每日拍手笑呵呵。遇著作樂且作樂﹐得髙歌處且髙歌。

古今興廢奔波苦﹐一總編成扯淡歌。

布袋和尙呵呵笑

你道我終日裏笑呵呵﹐笑著的是誰﹖我也不笑那過去的骷髏﹐我也不笑那眼前的骷髏。第一笑那牛頭的伏羲﹐你畫什麼卦﹖惹是招非﹐把一个囫圇圇的太極兒﹐弄得粉花碎。我笑那喫艸的神農﹐你嘗什麼藥﹖無事尋事﹐把那千萬般病根兒都提起。我笑那堯與舜﹐你讓天子。我笑那湯與武﹐你奪天子。你道沒有个旁人兒﹐覷破了這意兒﹐也不過十字街頭小經紀。還有什麼龍逢比干伊和呂﹐也有什麼巢父許由夷與齊。只這般喞喞噥噥的﹐我也哪有工夫笑著你。我笑那李老聃﹐五千言的道徳。我笑那釋伽佛﹐五千卷的文字。干惹得那些道士們去打云鑼﹐和尙們云敲木魚﹐生出無窮活計。又笑那孔子老頭兒﹐你絮絮叨叨﹐說什麼道學文章﹐也平白地把好些活人都弄死。住住住﹗還有一笑﹐我笑那天上的玉皇﹐地下的閻王﹐與那古往今來的帝王﹐你戴著平天冠﹐穿著衮龍袍﹐連俗套兒生出什麼好意思﹖你自去想一想﹐苦也麼苦﹖癡也麼癡﹖著什麼來出﹐幹碌碌大家喧喧嚷嚷的無休息。去去去﹗這一笑﹐笑得那天也愁﹐地也愁﹐神也愁﹐鬼也愁﹐哪管他燈籠兒撳了半邊的嘴。呵呵呵﹗這一笑﹐你道是畢竟的笑著誰﹖罷罷罷﹗說明了﹐我也不笑那張三李四﹐我也不笑那七東八西﹐呀﹗笑殺了他的咱﹐卻原來就是我的你。

布袋和尙笑笑歌和尙不癡又不顚﹐恁地裏這般好笑﹖莫不是笑太虛﹐氤氳萬古徒紛擾。莫不是笑日月﹐來往驅馳弄昏曉。莫不是笑人生﹐賢愚貴賤同是一般老。莫不是笑著書的﹐將卮言雜語呈羅唣。莫不是笑儒生﹐學著殘唇剝舌費精神﹐千騰萬倒。莫不是笑坐禪入定的﹐哪里曉得本來面目這般好。莫不是笑煉藥燒丹的﹐費盡工夫向鑪竈。莫不是笑茫茫宇宙總機關﹐多少英雄磨滅了。眞可笑﹐眞可笑﹐和尙原來識孔竅。且住笑﹐且住笑﹐我也借君笑一笑。你朝不歇夜不歇﹐笑口笑開三尺闊。世間笑事總然多﹐何若勞君笑不竭。越好笑﹐越好笑﹐君若笑時我也笑。不須說﹐不須說﹐說破機關笑欲歇。萬事只堪笑一場﹐紛紛說話皆饒舌。

隱濱散人題布袋和尙

笑呵呵﹐呵呵笑﹔笑世人﹐笑不了。笑他田地置方圓﹐笑他房屋嫌低小。笑他飲食羨膏梁﹐笑他衣服求精好。笑他妻妾戀如花﹐笑他性命輕如艸。笑他名利認眞求﹐笑他貪得生煩惱。不如看破笑呵呵。肚皮藏世界﹐布袋括山河。日月輪回眼﹐乾坤自在窩。開口笑時空色相﹐安心坐下念彌陀。世間眞寶貝﹐此袋盡包羅。緊捏著﹐不爲過。若還寬放些兒也﹐貧者無人富者多。呵呵復笑笑﹐笑笑復呵呵。

漁樵角勝

漁樵相會﹐各誇其樂。漁曰「我臨戴皓月。」樵曰「我細切淸風。」漁曰「我貪水秀。」樵曰「我愛山靑。」樵又吟詩曰「深山靜坐遣情懷﹐獨步閒行上石崖。閒向鑪中貪煉藥﹐悶從山下掃松柴。斑毛猛虎堪同伴﹐白面猿猴獻果來。獨坐夜深觀皓月﹐逍遙勝似步金階。」漁曰「我有一首楊柳詞﹐聽我道來﹕『小小舟船又無舵﹐一領蘆席搭散破。釣得魚兒二三个﹐閒來拿去街頭貨。飲罷香茶醉且臥﹐寬懷過﹐乾坤有分神仙做。』」

樵曰「我有一首西江月﹐聽我道來﹕『夜宿崖溪古廟﹐朝行山野荒村。閒來無事掩柴門﹐淡飯黃齏一頓。不管興衰成敗﹐隨緣且度朝昏。是非在我絕談論﹐且做生前混沌。』」

漁曰「我有新詞一首﹐且道春天景物﹕『東風解凍淸光透﹐三陽開泰春光厚。桃花映水紅光澑﹐眞可嗅。見了些白鷺靑鸛閒打鬥﹐蓑衣斗笠無新舊﹐不戀金章和紫綬。若把山靑比水秀﹐擔柴壓得容顏瘦﹐多也勾﹐少也勾﹐舉棹輕搖﹐忽見浪紋縐。』」

樵曰「我也有新詞一首﹐也詠春天景物﹕『安居茅屋構山隴﹐一到春來翠色聳。髙林好鳥聲相送﹐最喜的是吹面不寒楊柳風。𨿽然斧擔永相從﹐彊似朝班聽曉鐘。若將水面比山中﹐船小舟輕最怕風。把眼睜睜色色空﹐紫陌紅塵﹐幾个人相共﹖』」

漁曰「你不如我夏天受用好處﹔『夏天六月薰風滿﹐惟有漁翁好消遣。橊花映水紅光顯﹐須蕩槳﹐嘉賓處處笙歌響。或下釣﹐或下网﹐彊如姓字題金榜。笑樵子不如俺﹐肩上松柴汗如血。多不趲﹐少不趲﹐五湖四海時時換。』」

樵答曰「我夏來有甚不如你﹖你聽我道﹕『夏至一臨才數伏﹐桑楡柏柳靑撲撲。野杏山桃顆顆熟﹐眞可欲﹐伴了些桂柏靑松君子竹。砍得柴來沽酒喫﹐不去朝中貪俸祿。我笑漁翁忙促促﹐船小舟輕怕起風。多不足﹐少不足﹐萬丈深山一片綠。』」漁曰「你不如我秋天受用更好﹕『水白風淸秋令節﹐舉棹去把紅蓮折﹐紛紛船上飄紅葉。眞可悅﹐幾度搖船過歲月。紅蝦紫蟹錦鱗魚﹐不向紫袍金帶闕﹐大擔柴挑何時歇﹖名不悅﹐利不悅﹐大江東去浪千疊。』」樵答曰「我秋天爲何不如你﹕『颯颯秋風金葉墜﹐閒花野艸多狼狽﹐惟有竹梅顏不退。寒不畏﹐只聽賓鴻空呼淚。三朋四友終朝聚﹐不去朝中呼萬歲。俺笑漁翁眞受累﹐連陰久雨遭顚沛。喫一會﹐醺醺醉﹐月明千里映山翠。』」

漁曰「我到冬來更好﹕『冬至一陽才數九﹐撐著船兒沿河走。終日灘頭不動手﹐呼朋友﹐尋幾个﹐無拘無束煙波叟。打得魚來喫新酒﹐不去朝階呼頓首。我笑樵夫眞可醜﹐急急好似喪家狗。多也守﹐少也守﹐見了些魚精水怪翻跟斗。』」

樵曰「我冬來你不知我的妙處﹕『春夏秋冬四季換﹐閒時打柴忙時趲。燒得火來渾身暖﹐茅艸鋪牀勝綿軟。埋名隱姓無凶險﹐淡飯黃齏喫幾碗﹐不戀金魚與象簡。你个漁翁不如俺﹐冰凍水寒難下网﹐貧無諂﹐富無諂﹐萬丈靑山靛來染。』」

二人相爭不休。只見山中一道人走出曰「你二人莫把詩篇說﹐一个采樵只爲衣食缺﹐一个漁翁不過挨歲月﹔哪个能彊哪个拙﹖都是九霄雲外客。」

馮商嘆銀

【紅衲襖】你本是宇宙中之人精﹐人賴你萬事周全不患貧。人賴你螢窗雪案供燈火﹐人賴你虎鬥龍爭助甲兵﹐人賴你侍奉雙親供膳養﹐人賴你鞠育妻孥做饔與飧。銀子呵﹗人若一日得君也﹐喜地歡天樂事頻。

【前腔】人賴你三春花柳堪遊騁﹐人賴你炎夏荷池水簟陰。人賴你中秋玩月添情興﹐人賴你冬冷紅鑪暖閣親﹐人賴你錦衣玉食公候並﹐人賴你華屋多嬌快賞心﹐銀子呵﹗人前一日無君也﹐就是絕糧子路﹐險些兒生慍嗔。

【前腔】我只見有你的﹐掀揭功勛頃刻成。有你的﹐仗義施仁邁等倫。有你的﹐農工商賈深藏本。有你的﹐釋道尼姑飽誦經。有你的﹐信義能全誰致哂。有你的﹐賦稅完工做了良善民。銀子呵﹗人若一日得君也﹐便到蠻陌他邦容易行。

【後腔】多少忿事的﹐非你難求勝。多少喪祭婚姻﹐非你只索停。便是義夫節婦﹐須你完名行。便是孝子忠臣﹐須你好立身。自古道﹕「禮義生於富足」也﹐哪个能無恆產而有恆心。

余文因此上魯褒著作《錢神論》﹐就是尼父設言執鞭﹐也只是爲君。

鄧通嘆錢

【駐雲飛】你是銅錢﹐裏面方來外面圓。生在金鑾殿﹐天下都遊徧。﹝錢﹞眼內把繩穿﹐四字「元通丰寶」當空現﹐你看萬里經商只爲錢。

【前腔】因爲銅錢﹐終日奔波不眠。受盡幾多辛苦﹐半晌也莫休閒。﹝錢﹞萬貫在腰纏﹐日用平常須要心勤儉﹐你看義斷情疏只爲錢。

【前腔】有了銅錢﹐富貴榮華在眼前。住的是髙堂院﹐穿的是綾羅絹。﹝錢﹞气慨甚昂然﹐紅粉佳人日裏常陪伴﹐醉在銷金帳裏眠。

【前腔】沒了銅錢﹐父平熬煎妻不賢。朋友都不見﹐鄰里相輕賤。﹝錢﹞端的有堪憐﹐我有錢時曾與人行方便。今我無錢誰見憐﹖休得胡行亂使錢。

【耍孩兒】無錢呵﹐思量淚打腮邊。轉愁恨情懷﹐怨什麼天﹐光陰世事多更換。有錢呵﹐紅纓白馬人稱羨。無錢呵﹐罄手空拳骨肉嫌﹐衣衫襤褸人輕賤。有錢呵﹐胡言亂道全有理。無錢呵﹐說出立國機關總枉然。到如今﹐參透了人心面﹐有錢的人前說好﹐無錢的怎敢當先﹖花朵白銀妝﹐

吳復庵詠歲考生童駐雲飛十首

一等志气軒昂﹐忽聽呼名直上堂。行走眞舒暢﹐答應偏淸亮。﹝�﹞紅�飄揚。鼓樂喧天﹐皂快都稱獎。童僕跟隨也有光。

二等心中躊躇﹐名姓才呼意稍舒。如插雙云翅﹐也有三分趣。﹝�﹞領賞向前趨﹐絨花齊樹。管樂低吹﹐送出儀門去﹐比上不足下有餘。

三等焦躁猶疑﹐兩腳髙擡望眼迷。叫的無陽气﹐應的無佳趣。﹝�﹞髙下總休提﹐過庭而已。鼓樂不聲﹐空手把絲絳系﹐無辱無榮寂寞歸。

四等眞个蹊蹺﹐新進髙年各討饒。文字原顚倒﹐疾病應昏�。﹝�﹞自古法難逃﹐用朴作教。𨿽不傷臀﹐示辱還堪惱﹐掩耳吞聲忍這遭。五等到此難提﹐失志銷魂落水雞。求打聲如沸﹐免打甘如醴。﹝�﹞哪肯聽憑伊﹐從無此例。卸下衣巾﹐烏帽靑衫已﹐半在黌宮半社裏。

六等短嘆長吁﹐今日頭巾是了期。戴你曾歡喜﹐別你何容易。﹝�﹞老大總傷悲﹐原無意味。增廩多年﹐落得添雙翅﹐附學歸田任所之。

納儒官生員據狀申文﹐勉納書銀出學門。冠帶無風韻﹐名色無憑準。﹝�﹞贏得好傳神﹐烏紗白鬢。頭角嶸崢﹐孫子應難認﹐問道尊官是恁人。

告衣巾生員年老家貧﹐志意難伸命又屯。要進身難進﹐要退心難忍。﹝�﹞仔細自討論﹐這條路穩。完節完名﹐免得親朋哂﹐也不生員也不民。

入學童生新進儒童﹐文字粗通運偶通。彩帳街前湧﹐果盒門前送。﹝�﹞气象忒英雄﹐價髙聲重。且請從容﹐休得齊喧鬧﹐多少窮酸沒此中。不入學儒童到底成空﹐枉卻鉆謀囑托功。貴的書爭送﹐富的錢爭用。﹝�﹞兩考興匆匆﹐一場春夢。說嘴揮拳﹐前日何其勇﹖今日裏仰屋垂頭不見蹤。

丁酉南闈﹐方﹑錢兩主考賄賣舉人。有士子卽首題「貧而無諂」全章﹐作《黃鶯兒》一首以刺之﹕命意在題中﹐厭貧儒﹐喜富翁﹐詩云子曰全無用﹐磋磨欠功﹐往來竅通﹐其斯之謂方能中。告諸公﹐原來子貢﹐貨殖是家風。

藥名詩

牽牛織女別經年﹐定得鸞膠續斷弦﹔雲母帳空人不見﹐水沈香冷月嬋娟。

澤蘭憔悴渚蒲黃﹐寒日初凝百艸霜﹔不有玉人傾竹葉﹐茱萸甘菊自重陽。

菟絲曾附女蘿枝﹐分手車前又幾時﹔羞折紅花簪鳳髻﹐懶將靑黛掃蛾眉。

丁香漫比愁腸結﹐豆蔻長含別淚垂。願學空中雙石燕﹐庭烏頭白竟何遲。天門冬日曉蒼蒼﹐落葉愁驚滿地黃。淸淚暗消輕粉面﹐凝塵悶鎖郁金裳。

石蓮末嚼心見苦﹐紅豆相看恨更長。鏡裏孤鸞甘遂死﹐引年何用覓昌陽。

集成戲目七言律四首

玉簪連理翡翠園﹐畫中人去柰何天。焚香欲拜鴛鴦冢﹐投筆愁看燕子箋。

一種情多萬事足﹐喜奇緣少想當年。白羅衫染紅雙淚﹐水滸桃花笑獨眠。紅梨花發徧春園﹐拜月陳情只自然。喜慶有餘惟驚夢﹐癡情不斷是還魂。

玉簪妝盒晨開匣﹐金鎖幽閨晚閉門。彈罷琵琶檢書讀﹐翠屏山外數聲猿。

百花亭上占花魁﹐才貌緣中女秀才。療妒羹休烹白兔﹐癡情燈已照紅梅。

懶投釵釧金鈿盒﹐閒解連環玉鏡臺。四節何時開口笑﹐繡�還帶淚痕裁。

檢看南樓百寶箱﹐是珠猶在舊羅囊。君提寶劍淸風寒﹐妾守荊釵灑雪堂。

嶺外驚鴻蕉帕系﹐池邊躍鯉錦箋藏。西遊塞上馬陵道﹐東郭邯鄲是故鄕。

戒貪花酒歌

勸汝休貪酒與花﹐才貪花酒便亡家。只因酒引花心動﹐自是花迷酒性斜。

酒後看花情不厭﹐花前酌酒興無涯。酒殘花謝黃金盡﹐花不畱人酒不賒。

解人頤消悶集

詩謎類古之所謂「瘐詞」﹐卽今之「隱語」﹐而俗所稱「謎」也。遂安毛鶴舫先生有燈謎十二首﹐每首隱古人四名﹐俱在一部書內﹐亦奇思也。

聖瑞圖

美玉無暇輯瑞同﹝白圭﹞﹐岐丰佳气慶雲中﹝周霄﹞﹐從天產下鱗虫長﹝龍子﹞﹐兩道祥光一色紅﹝丹朱﹞。

太平樂

虎旅歸來已罷兵﹝畢戰﹞﹐斗梁無禁任遙徵﹝許行﹞﹐九重天子稱仁聖﹝王良﹞﹐異獸趨朝負輦行﹝象﹞。

王會圖

節屆陽和萬景蘇﹝景春﹞﹐降藩歸化效前驅﹝王順﹞﹐北門鎖鑰推良佐﹝司城貞子﹞﹐絕域從今按版圖﹝貊稽﹞。

嘲低棋

滿院棋聲暑气收﹝弈秋﹞﹐乃翁敗局少機謀﹝公輸子﹞﹐君家季父還猶豫﹝子叔疑﹞﹐爲語兒童且自休﹝子莫﹞。

金蘭會

綠柳陰中點絳紅﹝楊朱﹞﹐良材勝任棟方隆﹝杞梁﹞﹐少年意气眞堪托﹝季任﹞﹐一諾何妨縞薴通﹝然友﹞。髙隱

垂楊枝上漏春光﹝泄柳﹞﹐歸去來時獨擅長﹝晉文﹞﹐聖主南山容霧隱﹝王豹﹞﹐素絲白馬爲誰忙﹝綿駒﹞﹖

家慶

舊識傳家有雋才﹝陳良﹞﹐長男濟困散家敗﹝孟施捨﹞﹐更傳遲暮添丁好﹝晏子﹞﹐疑是﹝上竹下錢﹞鏗攺姓來﹝彭更﹞。

宮詞

春日問花花解語﹝桃應﹞﹐良緣欲就轉橫波﹝成瞷﹞﹐東鄰相對憐嬌小﹝西子﹞﹐怎比椒房絕艷何﹝宮之奇﹞﹖

山行

巖峣西嶽接西京﹝華周﹞﹐天際冥鴻物外情﹝飛廉﹞﹐莫道路遙頻顧僕﹝百里奚﹞﹐衰年負荷嘆勞生﹝戴不勝﹞。

嘲村學究

身長九尺皓須眉﹝髙叟﹞﹐俯首常如持滿時﹝戴盈之﹞﹐村塾全然無約束﹝師曠﹞﹐任兒攜幼浴淸池﹝子濯孺子﹞。

宮怨

夜永雞鳴漏未休﹝景丹﹞﹐官家沈醉百無憂﹝王瓘﹞﹐蛾眉一色頭相讓﹝顏般﹞﹐南院光照相對幽﹝北宮黝﹞。

老農

中男驅犢出前村﹝牧仲﹞﹐須避南山百獸尊﹝陽虎﹞﹐更與諸兒相告語﹝告子﹞﹐年來齒落復生根﹝易牙﹞。

天干地支謎

顚倒不自由﹝甲﹞﹐反哄了魚兒上鉤﹝乙﹞。兩人便把一人丟﹝丙﹞﹐可惜人心不應口﹝丁﹞。要成就終難成就﹝戊﹞﹐一點兒巴不到心頭﹝已民﹞。欲問平康將八字推求﹝庚﹞﹐薄幸人藏頭十分露醜﹝辛﹞。任他人去恨悠悠﹝壬﹞﹐興發時拋卻弓鞋懶繡﹝癸﹞。

以上用閨情猜天干十个字。

實指望百年好事成姻眷﹐誰知道兒女緣慳缺半邊﹝子﹞。柳絲兒不覺和腸斷﹝丑﹞﹐我待要卜金錢﹐演卦前川﹐又恐怕水兒流不到硯池間﹝寅﹞。忽聽得柳陰中聒噪新蟬﹐又被那伐木丁丁響小園﹝卯﹞。黑漫漫一聲霹靂空中震﹐霎時間雲收雨散﹝辰﹞。抽身起﹐獨自走﹐又見綠徧山原﹝巳﹞。也曾許我急整歸鞭﹐到如今拋卻前言﹝午﹞。昧心人哪管紅日西沈﹐孤燈閃閃﹝未﹞。本待要向神明﹐將他埋怨﹐且卸卻衣衫一晌眠﹝申﹞。直等到酒闌人倦﹐淚珠兒滚滚似水如泉﹝酉﹞。夢魂中越地裏走向陽臺﹝戍﹞﹐駭的人縱轡揚鞭﹐猛可裏急急忙忙馬兒都不見﹝亥﹞。

以上用閨門猜地支十二个字。

一枝花﹐卑人一點也不容跨﹝甲﹞。梅梢月似鉤﹐空把郎心掛﹝乙﹞。火燒眉﹐一个在內恨冤家﹝丙﹞。蝶戀花﹐向短亭閒耍﹝丁﹞。魚遊春水﹐茂林芳艸不須加﹝戊﹞。錦屏風﹐將楊妃半遮﹝已﹞。滿堂紅﹐照不到髙唐腳下﹝庚﹞。子眼裏伊來﹐可立在十字街兒上﹝辛﹞。踏梯望月﹐瞥見士頭差﹝壬﹞。倘得个將軍掛印﹐奴自揆少情少﹐恐難配著他﹝癸﹞。

以上用骨牌名猜天干十字。

耍孩兒﹐半夜生﹝子﹞。更漏子﹐應雞鳴﹝丑﹞。下山虎伏晨光透﹝寅﹞﹐看柳娘拋閃木蘭亭﹝卯﹞。混江龍卻有誰行問﹝辰﹞﹖阮郎歸撥艸來尋﹝巳﹞。踏莎行﹐馬探南方信﹝午﹞﹐山坡羊﹐來處少同人﹝未﹞。泣顏回﹐懷中抱一猢猻﹝申﹞。好事近﹐日落山醺﹝酉﹞。月兒髙上黃昏靜﹝戍﹞﹐念奴嬌半刻難分﹝亥﹞。

以上用曲牌名猜地支十二字。

字謎類

禿字

鶯鶯燒夜香﹐香頭在香幾上。分明是張秀才﹐卻原來是法聰和尙。

門字

閉朱扉﹐才郎遠出閒庭坐。日落長空﹐閣虛懸﹐各人去也﹐問消息口信無蹤。

用字

一月復一月﹐兩月共半邊。上有可耕之田﹐下有長流之川。六口共一室﹐兩口不團圓。琴棋書畫

仙翁指上淸音發﹐談笑尊前防劫殺。座擁牙簽勝百城﹐雲山四壁輕煙抹。紙墨筆硯

得此添修五鳳樓﹐臨池洗處黑魚遊。封侯萬里曾投棄﹐礪志磨穿鐵未休。

風花雪月

起時波縐綠﹐開處鳥啼紅。天寒綿蓋地﹐云淨鏡磨空。

團扇

一片白﹐圓如月。動卽淸風生﹐能驅長夏熱。無柰人情翻覆多﹐秋來便把伊拋擲。

曲牌名

別來懷恨積奴腸﹝系人心﹞﹐刺鳳描鸞罷繡筐﹝繡停鍼﹞。欲寫衷腸無片紙﹝意不盡﹞﹐慵妝蛾黛少張郎﹝懶畫眉﹞。

金屋嬋娟影在東﹝錦堂月﹞﹐情人有約終成空﹝誤佳期﹞。記得少年騎竹馬﹝耍孩兒﹞﹐看看又是白頭翁﹝鮑老催﹞。

花落殘紅徧地鮮﹝鋪地錦﹞﹐沈吟抱怨未曾眠﹝哭相思﹞。鏡鸞塵掩頻頻倚﹝倚妝臺﹞﹐盼恨良人各一天﹝望遠行﹞。

長命富貴四字

世事悠悠無了期﹐一生好歹總由伊。縱然金玉如山積﹐不及蟾宮折桂枝。

藥名

一幅共箋決不欺﹝信石﹞﹐相煩寄與我孫兒﹝附子﹞。休圖自已營生計﹝獨活﹞﹐須念髙堂白髮稀﹝知母﹞。

醫生鋪裏盡皆空﹝沒藥﹞﹐修寄家書無筆蹤﹝白芷﹞。船行水急帆休掛﹝防風﹞﹐雨過街頭跌了翁﹝滑石﹞。

江上乘騎赴早朝﹝海馬﹞﹐不勝將軍棄甲逃﹝敗醬﹞。赤壁溪邊棲過夜﹝縮砂﹞﹐曉來帶露掛徵袍﹝砒霜﹞。

官名

東風解凍百花開﹝春坊﹞﹐相引王孫摘錦回﹝招討﹞。雙手髙攀紅與紫﹝探花﹞﹐幾多枝葉出墻來﹝員外﹞。

鳥名

娘子房裏巧梳妝﹝畫眉﹞﹐丈夫路上想家鄕﹝鷺鷥﹞。池邊柳樹無枝葉﹝老鴉﹞﹐一个孩兒兩个娘﹝鴿子﹞。

虫名

風吹蠟燭澑銀臺﹝蚰蜓﹞﹐謹寄家書拆不開﹝蜜蜂﹞。婆嫁女兒嫂不捨﹝螻蛄﹞﹐二八佳人端秀才﹝蟑螂﹞。

叉袋

祝枝山學佛語﹐作叉袋謎詩云﹕無佛﹝物﹞不開口﹐開口便成佛﹝盛物﹞。盤多囉詰﹝結﹞﹐多囉破多剎﹝撒﹞﹐多佛﹝物﹞多難陀﹝馱﹞。

袁�庵「軍」字黃鶯兒

運退走他方﹐諢失言﹐輝少光﹐渾家汲水都傾蕩。�兮衣藏﹐葷兮艸傷﹐帽兒蓋在車兒上。鄆邑亡﹐指揮才少﹐勾補子孫當。

丸藥

𨿽然南北異地﹐其實情義相連。情義寫切切﹐酸苦對誰言﹖幾時若得客相見﹐叫一聲活人天﹐早賜團圓。

儉字

一胎生四人﹐全虧二哥哥。保全一家四口﹐大哥哥𨿽不成人﹐也虧他先前起著。

艸鞋

年少靑靑到老黃﹐十分拷打結成雙。送君千里終須別﹐棄舊迎新撇路旁。

報曉雞

一朵芙蓉頂上開﹐戰衣不用剪刀裁。𨿽然不比英雄將﹐唱得千門萬戶開。

算盤

一宅分爲兩院﹐五男二女成家。一時打得亂如麻﹐直到淸明方罷。

骰子

姊妹們﹐最輕狂﹐穿紅著綠引才郎。誤了多少貪杯客﹐害了多少有錢郎。

傘

偶因一語蒙擡舉﹐反被多情又別離。送得郎君歸去也﹐倚門獨自淚淋漓。

火字

南方有一人﹐身背兩葫蘆﹐喜的是楊柳木﹐怕的是洞庭湖。

紅綠蠟燭

身穿紅襖綠衣裳﹐滿腹文章直肚腸。只因害了心焦病﹐流出相思淚幾行。

棉花槌

一物生來數寸﹐頭光頸細堪誇。佳人一見便來摣﹐掀起羅裙就耍。席上翻雲覆雨﹐嬌聲好似琵琶。算來眼見是虛花﹐弄到成胎方罷。

戥子

賤骨頭﹐巧郎君打扮﹐我愛他識重知輕﹐他倒也心多不亂。火爆疊疊重重包裹﹐中間一點赤心。威聲能震天地﹐柰何不知保身。全身穿紅著綠﹐當中一肚黑心。一時心裏暴躁起﹐渾身打得碎紛紛。

圖書

小小身兒不大﹐千兩黃金無價。愛搽滿面胭脂﹐畱在書房戲耍。

銃

木郎伴鐵郎﹐鶯鶯燒夜香﹐紅娘來報信﹐木郎一去不還鄕。

極字

木了又一口﹐不作杏字猜。若作杏字猜﹐便是呆秀才。

屋瓦

一半進﹐一半出﹐一半幹﹐一半濕。

磨子

路迢迢而非遠﹐石疊疊而無山﹐雷轟轟而不雨﹐風飄飄而不寒。

斗字

一字十二點﹐隨你書上選﹐憑你好生員﹐也要猜三年。爛﹝爛﹞肉好酒

昨日東門失火﹐喜得內裏多人﹐若無子女相救﹐酉時燒到三更。

口字

唐虞有﹐堯舜無﹐商周有﹐湯武無﹔古文有﹐今文無。

水字

多一點太冷﹐少兩點又小﹐換了一畫便是木﹐夾直兩邊便是川。

卜字

上無片瓦遮身﹐下無立錐之地﹐腰間掛个葫蘆﹐便識陰陽之理。

尹字

順治中﹐吳中有尹姓才﹐得罪於友﹐友作尹字謠嘲之曰「伊無人﹐羊口是其羣。斬頭筍﹐滅口君﹐縮尾便成醜﹐直腳半開門﹐一根長轎杠﹐擡个死屍靈。」

辛未狀元

隆慶辛未會試﹐江陰袁舜臣作詩謎於燈上云「六經蘊藉胸中久﹐一劍十年磨在手。杏花頭上一枝橫﹐恐泄天機莫露口。一點累累大如斗﹐掩卻半牀何所有﹖完名直待掛冠歸﹐本來面目君知否﹖」人皆不解﹐惟蘇州劉�一見能識之﹐乃「辛未狀元」四字也。

鏡子

喜怒不形﹐物我無間﹐反之於已﹐亦若是而已矣。

田雞

身穿綠靑衿﹐泮池暫托身﹐一日將皮剝﹐便是白衣人。

解人頤寓意集

村學先生自敍

利欲驅心萬火燒﹐世途擾擾幾歡悲。漫言富貴書書分﹐誰解靑袍誤老儒﹖小子不是別人﹐乃是村學堂中一个先生是也。每憶少年時﹐通今博古﹐焚膏繼晷﹐窗前勤苦﹐十餘年學成文武藝。幾向棘闈酣徵戰﹐龍門點額暴腮爭﹐柰命途多舛﹐時運不濟。避曲江之車塵﹐無長門之際會。因此上田園廢盡﹐身口不支。正是﹕空餘文字三千卷﹐一字何曾療得饑。農焉而勞之不任﹐商焉而財之無資﹐工焉而巧之不素﹐丐焉而面之無皮。彷徨三思﹐不知所之。記得古人有句話﹕財主敗落便教書。噫噓嘻﹗師道之來久矣。你看那孔仲尼立數仞門墻﹐開儒宗於春秋之際。孟夫子負巖巖气象﹐演道學於戰國之時。河汾說教者文中子﹐斗山瞻仰者韓退之﹐以至歐﹑蘇﹑吳﹑邵﹐及乎周﹑程﹑張﹑朱。溯朱泗之源流﹐度伊洛之支裔。師道尊﹐斯文熾﹐眞足以啟天下之仰慕﹐俾學者之歸依。道學之盛﹐於玆極矣﹗嗚呼﹗物隆則替﹐器滿則�﹐天下之常理。你看那教化日降日下﹐風俗日澆日漓。吾輩旣非前輩﹐今時又非古時。福被古人收去﹐今人是還債的東西。小子村學堂中坐了幾載﹐其中滋味﹐果是孤棲。人誰無父母﹖父母如天地。我的父母﹐倚盡了王氏的六廬。人誰無兄弟﹖兄弟本同气。我的兄弟﹐冷落了姜家的布被。嬌嬌滴滴﹐恩愛的夫妻﹐半拋半離﹐長夜守著空空的羅帳。兒兒肉肉﹐親生的男女﹐無倚無依﹐鎭日看那白白的帳闈。自家日常看著幾个書生﹐羈羈絆絆﹐與犯罪囚徒無異。年終算著幾擔束脩﹐多多少少﹐與雇工常行不殊。喫了無數冷冷熱熱的飯碗﹐柰了幾多酸酸澀澀的酒卮。喚人家親友﹐小小心心﹐猶恐怠慢了賓客﹔叫人家奴婢﹐哥哥嫂嫂﹐猶恐衝撞了那廝。開口教書﹐人便拾著句讀﹔動手攺課﹐人又議著髙低。記問偶不到﹐村婦也要盤倒﹔奇字倘不識﹐小子也索喫虧。又有一般難處的事務﹐正是擔輕又不得﹐步重又難支。課少了主人嫌懶惰﹐功多了弟子道難爲。有一个苦切的時節﹐正是書生歸去後﹐燈火未來時﹐冷冷淸淸無人管待﹐昏昏黑黑獨自支離。有一个主人﹐膠柱鼓瑟﹐棋不容著﹐詩不許題。庭無花卉作伴﹐架無經史作媒。誰管你神疲意倦﹐誰管你晝永夜遲。好苦也﹗教我怎消遣過得日兒。有一个娘子﹐淸奇古怪﹐茶又故晏﹐飯又故遲﹐座上靑氈旣簿﹐鑪中獸炭更稀。誰知你身寒腳冷﹐誰知你口渴肚饑。好苦也﹗教我怎熬煎過得夜兒。有一等學生犟頭倔腦﹐教東做西﹐無廉無恥﹐說是說非﹐人家內眷又護痛﹐東道又不知。𨿽有朴作教刑﹐交我也難施。身子裏好似嚴姑手裏無緣的媳婦﹐踽踽涼涼﹐拘拘束束﹐一星星要循規矩。又似晚母身邊失愛的孩兒。孤孤淒淒﹐怯怯虛虛﹐半點兒不敢差遲。有所言﹐必議之而後言﹐誰許你亂嘈亂雜﹖有所動﹐必擬之而後動﹐誰許你胡做胡爲﹖步履必安祥﹐居處必鎭靜﹐誰許你懈懈怠怠﹖衣冠必肅整﹐容貌必端莊﹐誰許你離離披披﹖茶坊酒肆﹐昔日那慷慨髙情﹐到此來滿將拋棄﹔偸香竊玉﹐少年的風流狂態﹐從此後一筆勾除。學兩分癡呆﹐才可騙人歡喜﹔執一味勤緊﹐方得免入淹滯。師弟之禮甚嚴﹐不可一日放曠﹔賓主之間不易﹐能保一世歡娛﹖且是那春三二月﹐山靑水綠﹐孰不提著壺﹐挈著�﹐酬著佳期﹖我獨守其空齋﹐只落得昏昏悶悶。秋八九月﹐更長漏永﹐孰不攜著妻﹐挽著兒﹐卒著殘歲﹖我獨拳其空牀﹐無柰何縮縮淒淒。夫六月內暑爍金﹐也須要戴著帽﹐披著衣﹐穿著那布褲子﹐管著那暑襪兒﹐熱烘烘誰知淹得我膚肌酸臭﹗怎能夠浴乎沂﹑風乎舞雩﹑三嘆詠歸﹖十二月寒頭凍折腰﹐也須要把著筆﹐研著墨﹐坐著那冷板凳﹔踏著那冷地皮﹐陰冰冰誰知凍得我鼻涕淋漓。怎能夠烹黃雞﹐酌村醅﹐醉倒玉山頹。千般苦﹐萬般悲﹐小子非是不知業在其中矣。可憐這村學堂中埋沒了多少髙才的漢子﹐枉屈了多少絕學的男兒。苟有丈夫之志气者﹐豈可依依於斯﹖寄語天涯海角靑氈客﹐子規聲裏自深思。

鄭元祐行乞圖

元進趙仲穆﹐雍文敏公之子﹐雅善書畫。曾見其所畫《鄭元祐行乞圖》﹐首戴方巾﹐而以被絹裹其外。右手執簡板﹐左持一籃﹐一罐碎於地。𨿽衣衫藍縷﹐而人物風姿﹐正自飄逸不羣。上有書云﹕

「鄭子曾誇蓋世才﹐風塵一墮甚張乖。歌殘世上蓮花落﹐誤卻天邊桂子開。霜雪有情飄瓦罐﹐雨雲無夢到陽臺。試看身上千千結﹐盡是恩情博得來。」

書齋遣懷

著書非是爲窮愁﹐豪曠應偕造物遊。落筆漫驚風助陣﹐拋竿一任月盈舟。

午餐動並朝餐膳﹐夏日常披冬日裘。何幸淸貧無俗事﹐飽觀經史樂齋頭。

愁境時侵總不愁﹐何妨物外任優遊。世途成敗殘枰子﹐人事髙低急水舟。

簞食幸無陳蔡厄﹐�袍寧卻子方裘。營名營利終何益﹐贏得斑斑白上頭。

定靜歌

書生不宿書齋讀書﹐作此歌以警之。

讀書定而後能靜﹐定靜之間見眞性。一部大學讀到頭﹐開卷定靜要體認。

孔門七十二賢人﹐東西南北惟師命。程朱當日爲大儒﹐只因站得腳跟定。

我嘆今人意不誠﹐我笑今人心不正。方思出外友良朋。雙想家中戀美娉。

心猿意馬不牢拴﹐惶惶惑惑一團病。如此終朝著了魔﹐千般說法不靈應。

勤學之人須髮憤﹐經史案頭堆積寸。若還不習又不溫﹐直待臨渴方掘井。

恍兮忽兮沒精神﹐皆由定靜不自省。我今作此定靜歌﹐看汝定靜不定靜。

塾師四苦

鄕愚凡事肯費錢﹐獨至延師訓子﹐偏十分吝惜。子見蒙師往往受苦﹐因作此嘆之。

人言教書樂﹐我言教書苦。昔人待先生﹐忠敬出肺腑。只要得明師﹐何嘗計修脯。今日村莊家﹐禮體全不顧。東村及西村﹐不止二三五。淸晨便教書﹐口舌都幹苦。方才教寫字﹐又要教讀古。先生偶出門﹐小子滿堂舞。開學不回家﹐淸明到端午。臨期候�金﹐看看日將晡。若還不至誠﹐畱待後來補。此際好淒涼﹐問君苦不苦﹖

人言教書樂﹐我道教書苦。昔人嘗有言﹐讀書須淨土。明窗豁達開﹐花竹周圍布。今日村莊家﹐禮體全不顧。塾堂三兩間﹐東穿又西破。上漏並下濕﹐常在泥塗坐。炎天气鬱蒸﹐難學羲皇臥。一朝朔風起﹐林端發怒吼。窗破不能遮﹐�然入庭戶。一吹寒徹骨﹐再吹指欲墮。曝日無陽烏﹐撥鑪又絕火。此際好淒涼﹐問君苦不苦﹖

人言教書樂﹐我道教書樂。昔人請先生﹐預整精臥鋪。下簣而上簟﹐繡枕以就臥。今日村莊家﹐禮體全不顧。兩捆亂稻柴﹐一條粗衾布。𨿽有靑麻帳﹐又被鼠咬破。夏間燈盡時﹐便受蚊虻蠹。倏忽秋冬交﹐霜雪紛紛墮。枕麻冷如冰﹐四體難蹭錯。三更足不溫﹐四更難捱過。才聞雞喔聲﹐不寐而常寤。此際好淒涼﹐問君苦不苦﹖

人言教書樂﹐我道教書苦。昔人款先生﹐籩豆何齊楚。白飯與香蔬﹐烹泉不絕火。今日村莊家﹐禮體全不顧。粥飯日尋常﹐酒肴亦粗鹵。魚肉不周全﹐時常喫豆腐。非淡卽是咸﹐有醬又沒醋。烹調總不佳﹐如何下得肚。勉彊喫些飯﹐腹中常帶餓。渴來自煎茶﹐主翁若不睹。不說管待疏﹐還道受用過。此際好淒涼﹐問君苦不苦﹖

訓蒙訣歌

予旣作塾師四苦矣﹐而爲師者或年髙則昏倦﹐或年少則嬉遊﹐每不知教法﹐作此以警之。

牢記牢記牢牢記﹐莫把蒙師看容易。教他書﹐須識字﹐不要慌張直念去。聲聲字眼念淸眞﹐不論徧數教會住。教完書﹐看寫字﹐一筆一畫要端詳﹐不許糊塗寫艸字﹐字寫完﹐做對句﹐見景生情不必奇﹐只要說來有意趣﹐平仄調﹐虛實異。做完對句有餘功﹐寫个破承教他記。催念書﹐口不住﹐時常兩眼相看他﹐怕他手裏做把戲。非喫飯﹐莫放去﹐出了恭﹐急忙至﹐防他悄悄到家中﹐開了櫥門偸炒米。淸晨就要來﹐日落放他去。深深兩揖走出門﹐彬彬有禮循規矩。若能如此教書生﹐主人心裏方歡喜。

隱濱散人三勸

與前相反﹐亦有激之言也。

勸君且爭洲﹐爭洲哪怕結深仇。願取兒孫身後富﹐拼將性命立時休。且爭洲﹐莫說前頭說後頭。

勸君莫賞花﹐賞花無酒問誰賒。甘爲銅臭令人笑﹐勿遣親朋擾自家。莫賞花﹐願教空口對霜葩。

勸君莫讀書﹐讀書破費內囊虛。靑雲路沓難求穩﹐白鏹通神气自舒。莫讀書﹐饑來煮字卻何如。

討頭巾文秀才好做﹐把我一个焉。夫頭巾者﹐秀才之家夥也。你不把我﹐我來討矣。且古人有別頭巾者﹐我則從而討之。蓋別者﹐老秀才之難出脫也﹔討者﹐老童生之做不過也。自今以後﹐只得要伸手矣。夫子之想頭巾也﹐不特今朝矣。貢院裏觀風﹐幾會去搶冷飯﹖只會著頭巾要緊﹐束住肚皮。縣堂上復試﹐幾曾去想饅頭﹖只會這頭巾面上﹐熬定咽喉。準備了屁股﹐考四等﹐人多沒分﹐久練了膝蓋﹐跪三日﹐難以奉承。小時考還容易﹐縣取穩中背榜﹐老來考便艱難﹐府案實無尊諱。「鉛�廢」的大名難受﹐目今永遠告別。「升堂鼓」的大號難當﹐以後不敢久畱。你須放出良心﹐借我暫帶。我想相求公道﹐望你早來。若不是讀書一場﹐不帶這老頭巾也罷﹐只因爲掙命一陣﹐專望這綠頭巾也﹐啊﹗嘻嘻﹗終究肯也不肯﹖

解人頤達識集

攝生詠

《孫眞人銘》云「怒甚偏傷气﹐思多太損神。神虛心易役﹐气弱病相侵。勿使悲歡極﹐當今飲食均。再三防夜醉﹐第一戒晨嗔。夜寢傷雷鼓﹝謂叩齒﹞﹐晨興漱玉津﹝謂咽吐﹞。妖身難犯已﹐精气自全身。若要無百病﹐常當節五辛。安神宜悅樂﹐惜气保和純。壽禾休言命﹐修行在本人。時時遵此理﹐平地可朝眞。」

詠壽算

劉潛夫有《方士傳》﹐詩曰「但聞方士騰空去﹐不見童男入海回。無藥能令炎帝在﹐有人曾哭老聃來。」

唐子畏題《列仙傳》

「但聞白日升天去﹐不見靑天走下來。有朝一日天破了﹐大家都叫阿回回。」又有句云「佛祖無奇﹐但作陰功不作孽﹔神仙有法﹐只生歡喜不生愁。無藥可延卿相壽﹐求醫也是徒然。有錢難買子孫賢﹐積玉總爲無用。」皆警語﹐可以喚醒一切。

杜牧之詩

杜牧之詩有「公道世間推白髮﹐貴人頭上不曾饒」之句﹐後王威寧乃後其意云「近來發白無公道﹐偏向愁人頂上生。」大有理解。

沈石田《老景詩》云「今日殘花昨日開﹐爲思年少坐成呆。一頭白髮催將去﹐萬兩黃金買不回。有藥駐顏都是妄﹐無繩系日重堪哀。此情莫向兒曹說﹐直待兒曹自老來。」

天之將明﹐必倏然而暗﹐火之垂滅﹐必倏然而明。花果樹木將死﹐先一年必花繁而實盛﹐其气始脫﹔人病垂沒﹐亦必稍稍健旺。故曰「老健春寒秋後熱﹐夜半殘燈天曉月。」皆主不長久﹐最不足恃之事。人能覺悟斯語﹐則倏暗之時非所憂﹐倏明之頃不足喜。衰之至者﹐盛之兆也﹔盛之至者﹐衰之兆也。凡事退一步﹐卻勝過進幾步﹐𨿽云人事﹐實天道也。

詠名利

陸平翁云「人生如蝶夢﹐世路總亡羊。」予晨起﹐偶閱《三國誌》得此二句﹐因思劉曹孫及關張五人﹐方其鼎立﹐眞可謂蓋世英雄。今人代屢更﹐江山如舊﹐寥寥千載﹐人耶鬼耶﹖以道眼觀之﹐眞是蝸牛角上爭雄﹐蝴蝶夢中鬥智﹐可發一大噱﹗可發一大嘆﹗

吾儕處世﹐功名富貴﹐刻不可少。及於鐘鳴漏盡時﹐一回想之﹐眞如夢幻泡影﹐露滋電光﹐轉瞬而滅﹐大堪猛省。坡公不云乎﹖「明明星稀﹐烏鵲南飛。此非曹孟徳之困於周郎者乎﹖此固一世之雄也﹐而今安在哉﹖」每讀此賦﹐未嘗不爲之廢書三嘆也。

舞竿妓

曹裏看舞竿妓﹐乃贈詩云「又被兒童促上竿﹐今番難似舊時難。勸君著腳須教穩﹐多少旁人冷眼看。」

士人偶一失足﹐便累終身。此詩有無限感慨﹐卻有無窮點化﹐勿艸艸忽過。

白樂天詩

「親故歡娛童僕飽﹐始知官爵爲他人。」予謂豈惟官爵﹐凡多積而不善爲我用者﹐徒爲他人造孽﹐於已惟招怨報耳。

梁蕭允曰「禍之所來﹐皆生於利。苟不求利﹐禍從何生﹖」顧希武曰「積財可以備患﹐患亦生於多財。與其因患而破財﹐孰若不積財而無患。」人以爲名言。

「半輪殘月掩塵埃﹐依稀猶有開元字。想見淸光未破時﹐買盡人間不平事。」此昔人《詠錢詩》也。夫錢爲人所共愛﹐勢所必然。骨肉親戚﹐以之構怨﹔公卿士夫﹐以之敗名﹔義夫烈婦﹐以之失節﹔勞商遠賈﹐以之殞命﹔市井交易﹐以之鬥毆。乍去乍來﹐忽散忽聚﹐貧富倏更﹐籠絡一世。大抵福人少而禍人多﹐所以錢字之形﹐旁有兩戈﹐蓋寓金能殺人之意﹐而人莫之悟也。

陸文達有歌云「聽聽聽﹗勞我一生天理定。若還懶惰受饑寒﹐莫到窮時方怨命﹐虛空自有神仙聽。定定定﹗衣食生身天付定。酒食貪多折壽元﹐經營太甚違天命﹐不如且自安常分。」

劉生居衡嶽﹐或貽以袍﹐數日﹐服褐如初。或問之﹐曰「吾嘗日出﹐庵門不掩﹔歸就寢﹐戶不扃。自得袍後﹐出入系念﹐心常營營﹐殊不自適。始悟一袍亂我方寸如此﹐不幾爲所累乎﹗」

臨川聶大年東軒著座右銘云「短不可護﹐護則終短﹔長不可矜﹐矜則不長。尢人不如尢已﹐好圓不如好方。周晦則莫與爭智﹐僞謙則莫與爭彊。多言者﹐老氏所戒﹔欲訥者﹐仲尼所臧。妄動有悔﹐如何靜而勿動﹖大剛則折﹐曷若柔而勿剛﹖吾見進而不已者敗﹐未見退而自足者亡。爲善斯遊君子之域﹐爲惡則入小人之鄕。吾儕書諸紳以自警﹐刻盤盂而若傷。惟常存於座右﹐庶夙夜之不忘。」

詠酒詩

黃貞父《題醉翁圖贊》曰「酒酒酒﹗誠好友。閉而眼﹐捫而口。潦倒衣冠﹐模糊好醜。多不辭一石﹐少不拒五斗。提攜域外乾坤﹐斷送入間卯酉。破除萬事總皆非﹐沈冥一念夫何有。蓋東坡名之爲『無漏之仙』﹐而我呼之爲『獨醒之友』。」

東坡在徐州﹐參寥自錢塘訪之﹐坡令一妓戲之﹐並求詩爲贈。乃口占一絕云「多謝尊前窈窕娘﹐休將幽夢惱襄王。禪心已作沾泥絮﹐不逐東風上下狂。」坡公深爲嘆服。

白樂天卜居詩

莫嫌地窄園亭小﹐莫厭家貧活計微。大有髙門空鎖宅﹐主人到老不曾歸。

詠田宅

成化初﹐邢宥爲蘇郡守﹐以民多隱田﹐立淸丈法。或投詩諷之云「量盡山田與水田﹐只畱滄海和靑天。如今哪有閒洲渚﹐寄語沙鷗莫浪眠。」邢聞之﹐遂輟丈。

天臺宋氏﹐家本富﹐後貧甚﹐鬻捨於鄰﹐契成﹐因作詩云「自嘆年來刺骨貧﹐吾廬今已屬西鄰。殷勤說向園中柳﹐他日相逢是路人。」

「莫造園﹐莫造屋﹐何用經營興土木。造屋人在堂﹐拆屋人在腹﹐但知造時樂﹐不見拆時辱。」

「休占田﹐休占地﹐占得田地增家計。東西南北恣兼並﹐誰知戶役隨田至。生前反爲子孫謀﹐身後反爲子孫累。」覺隱有詩云「一派靑山景色幽﹐前人田產後人收﹐後人收得休歡喜﹐又有收人在後頭。」觀此眞堪醒悟。

漢時龔捨見蜘蛛縈网﹐有虫觸之而死﹐嘆曰「仕宦﹐人之羅网也﹐不退與虫何異。」卽掛冠而歸﹐時人謂之「蜘蛛隱」。不惟見虫觸而死可以起悟﹐卽蜘蛛結网﹐經營何等勞碌﹐布置何等周密﹐操心何等險刻﹐立志何等貪狡﹐及爲人一卷﹐影響全無。今人忙忙碌碌﹐積聚一生﹐到鐘鳴漏盡卻與蜘蛛無異。龔公卓見及此﹐所以翩然髙隱﹐志識迥出凡輩。

安分

漢疏廣告歸﹐將朝廷所賜黃金買酒請族人故舊﹐相與娛樂。或勸爲子孫立產﹐答曰「賢而多財﹐則損其志﹔愚而多財﹐則益其過。且富者﹐眾之怨也。吾旣無以教化子孫﹐不欲增其過而斂怨。況此金者﹐聖主所以惠養老臣﹐故樂與鄕黨共饗之﹐以盡我餘日﹐不亦可乎﹖」

王參政伯大嘗作四畱銘云「畱有餘不盡之巧﹐以還造化﹔畱有餘不盡之祿﹐以還朝廷﹔畱有餘不盡之財﹐以還百姓﹔畱有餘不盡之福﹐以還子孫。」因自號爲「畱耕道人」。

更齋三譬

事者﹐閒之反也﹐人若有事﹐則此身便不安閒。隨爾風雨疾病﹐不得不奔馳料理。不能上無公逋﹐下無私負。和羹淡菜﹐勝似珍饈﹔曲肱安寢﹐賽如髙枕。古云「富則多事」﹐又云「無事爲福」﹐深有味乎斯言。以此一譬﹐則有事可化爲無事﹐而況本無所事﹐何幸如之。

病者﹐健之反也﹐人若有病﹐則此軀怎能康健﹖隨爾飲食起居﹐不由不呼號困頓。苟能四體兼彊﹐五官並適﹐步履優遊﹐可當車馬。舉動便利﹐無異神仙。古云「愁能致病」﹐又云「病足傷生」﹐深有會於斯言。以此一譬﹐則有病可幾於無病﹐而況實無所病﹐何樂如之。

死者﹐生之反也﹐人若將死﹐則此心更不由我做主。隨爾妻孥田宅﹐錦花世界﹐不怕不盡行拋撇。苟能色空空色﹐水月鏡花﹔塵緣不擾﹐參破迷關﹔愛根蕩滌﹐掃除障礙﹐古云「隨爾宦情濃﹐歸時帶不來﹐由你生趣重﹐死時裝不去。」深有悟乎斯言。以此一譬﹐則貪嗔漸斷﹐煩惱減除﹐寬旣可解﹐恩亦可釋﹐自然忿怒遽息﹐情欲頓消。不求生而轉可生﹐常憶死而反不死﹐何快如之﹗

解人頤髙致集

華嚴洞石壁詩

巖前流水無人渡﹐洞口碧桃花正開。東望蓬萊三萬里﹐等閒歸去等閒來。

跨鶴歸來不記年﹐洞中流水綠依然。紫簫吹徹無人見﹐萬里西風月滿天。

題嚴子陵釣臺詩

生涯千頃水雲寬﹐舒捲乾坤一釣竿。夢裏偶然伸只腳﹐不知天地有何官﹖

陳眉公隱居詞

背山臨水﹐門在松陰裏﹐茅屋數間而已。土泥墻﹐窗糊紙﹐曲牀木幾﹐四壁攤書史。若問主人誰姓﹖灌園者陳眉子。

不衫不履﹐短髮垂雙耳﹐攜得釣竿筐�。九寸鱸﹐一尺鯉﹐菱香美酒﹐醉倒芙蓉底。旁有兒童大笑﹐喚先生看月起。

漁童﹑樵靑

唐肅宗嘗賜髙士玄眞人奴婢各一人﹐玄眞配爲夫婦﹐名曰「漁童」﹑「樵靑」。人問其故﹐曰「漁童使捧釣收綸﹐蘆中鼓�﹔樵靑使�蘭植桂﹐竹裏煎茶。」

魏野

宋處士魏野﹐隱居不仕﹐嘗自詠云「有名閒富貴﹐無事散神仙。洗硯魚吞墨﹐烹茶鶴避煙。」眞宗屢詔不至﹐謂使者曰「九重丹詔﹐休教彩鳳銜來﹔一片野心﹐已被白雲畱住。」上嘉其志﹐遂不復召。

楊璞

宋眞宗東封﹐得隱者楊璞﹐問﹕「卿臨行﹐有人作詩相贈否﹖」對曰「有臣妻題一絕云﹕『更休落魄耽杯酒﹐莫再猖狂愛作詩﹐今日捉將官裏去﹐這回斷送老頭皮。』」上爲之失笑。

張一中宿雨初晴﹐小溪新漲。泛米家船﹐載揚子酒。浩歌一聲﹐好風送響。素琴三弄﹐澹月偏宜。洵爲煙水幽人﹐不作風波險客。

屠赤水

屠赤水曰「蓬門掩兮井徑荒﹐靑苔滿兮履迹絕。園種邵平之瓜﹐門栽先生之柳。曉起呼童子﹐問山桃落乎﹖辛夷開未﹖手甕灌花﹐除去虫絲蛛网。於是不巾不履﹐坐北窗﹐披涼風﹐焚好香﹐烹苦茗﹐忽見異鳥來鳴村間。少倦卽竹牀藤枕。一覺美睡﹐肅然無夢。卽夢亦不離竹徑花塢之旁。醒而起﹐徐行數十步﹐則霞光淩亂﹐月在髙梧﹐妻孥來告﹕『詰朝廚中無米。』」笑而答之﹕「明日之事有明日在﹐且無負梧桐月色也。」婦亦頗領此意﹐相對怡然。

張晉侯

張晉侯曰「余於丙寅夏月抱屙閒居﹐會柬友曰﹕」溽暑灼人﹐大地如鑪﹐病軀當此﹐如燔似炙﹐全賴靑萍之水﹐一少浣之﹐忽得董風和暢﹐洗卻炎威﹐頓覺神淸骨爽。尢可喜者﹐家無一客﹐胸無一事﹐但見淸香繞砌﹐秋色盈庭。淸茶可以解渴﹐濁酒可以消愁。香不佳而有煙可馨﹐花不麗而有色可娛。短琴髙掛而無弦﹐殘編久束而塵滿。四壁蕭然﹐八窗洞開。坐倦無聊﹐則企腳北牖﹐忽覺好睡。恁耳烈焰燒天﹐似不減於淸涼臺飛雪矣。少焉月上疏簾﹐又添出一種幽況。因朗吟袁中郎句云﹕『世間貧自少﹐歲月病偏多﹐倚欄看明月﹐盈盈上石坡。』此實因病得閒之一樂也。」

又云「甚矣﹐天不負人也﹐人可負天哉﹖假若一年中食物則按時而生﹐花卉則應期而發﹐他如和風霽月﹐勝水名山﹐無不畢備﹐以供人之玩賞﹐務使忙裏偸閒﹐苦中尋樂。或小分附賓朋之末﹐或杖頭挈知已之儔﹐散步遣興﹐隨遇而安。毋失良辰﹐有辜嘉令。倘居常兀坐﹐閒極無聊﹐則聽檐前啼鳥數聲﹐亦足當鼓吹四部﹐撫幾上瓶花幾種﹐尢堪寓物外品題。」

陶弘景

陶弘景隱茅山﹐自號爲「華陽隱君」。人問以山中所有﹐答詩云「山中何所有﹖嶺上多白雲﹐只可自怡悅﹐不堪持贈君。」第十四輯﹝完﹞

解人頤惇倫集

君臣類

元張弘範﹐襲執文天祥於五坡嶺﹐命爲書招張世傑﹐不肯﹐再三彊之﹐乃書《過零丁洋》詩與之﹐末云「人生自古誰無死﹐畱取丹心照汗靑。」弘範憐其忠義﹐笑而置之。

文天祥畱燕三年﹐坐臥一小樓﹐足迹不履地。王積翁薦之﹔對曰「倘緣寬假﹐得以黃冠歸故鄕。他日以方外備顧問可也。」末幾入對﹐願乞空﹐乃詔有司斬於燕之柴市。臨刑語吏曰「吾事畢矣﹗」南向再拜﹐引頸受刑。時有張熱甫者﹐負其骸歸葬吉州﹐會林某亦自惠州舁天祥母柩同至﹐人咸以爲忠孝所感。王磐哭文文山詩﹕「大元不殺文丞相﹐君義臣忠兩得之。義似漢王封齒日﹐忠如蜀將斬良時。精忠貫日華夷見﹐气節淩霜天地知。只恐史書編不到﹐老夫和淚寫新詩。」

甲申之變﹐左都禦史李邦華聞難﹐乃題閣門曰「堂堂丈夫﹐聖賢爲徒。忠孝大節﹐矢死靡他。」走文丞相祠﹐再拜自縊。

副都禦史施邦耀聞變﹐題詩於幾曰「愧無半策匡時難﹐但有微軀報主恩。」遂自縊。其僕解之﹐復蘇﹐叱曰「若知大義﹐何久畱我﹗﹖」更飲藥死。戶部倪元璐北向謝天子﹐南向謝母﹐索酒招友言別﹐遂自剄。越三日﹐賊入見﹐顏色如生﹐怒容可畏﹐賊驚避去。一門殉節者十三人。一錦衣衛同知李若珪﹐守宗文門﹐城陷﹐作絕命詞云「死矣﹐卽爲今日事﹔悲哉﹐何必後人知﹖」遂自縊。

或問嶽飛﹕「天下何時太平﹖」飛曰「文臣不愛錢﹐武臣不惜死﹐天下太平矣﹗」禦士卒嚴而有恩﹐猝遇敵﹐不爲之動。故敵人語曰「撼泰山易﹐撼嶽家軍難。」

宋主作漸東寺﹐備極壯麗﹐曰「此是我大功徳。」虞願曰「此皆百姓賣兒貼婦錢所爲﹐佛若有知﹐當慈悲哀湣﹐罪髙浮圖﹐何功徳之有﹖」又元世祖嘗令廉希憲受帝師八思馬戒﹐對曰「臣已受孔子戒矣。」上曰「孔子亦有戒乎﹖」曰「爲臣盡忠﹐爲子盡孝是也。」

蘇州翰林徐洴﹐號勿齋﹐大兵破蘇﹐卽出城登舟﹐泊虎邱後河﹐止一老僕相從。是夜月如晝﹐時屆二鼓﹐四野人靜﹐乃整冠帶謂僕曰「吾將見先帝於地下。」遂向北再拜﹐赴水而死。其子徐枋﹐恪遵先志﹐守貞不仕﹐遁迹於靈隱之上沙間﹐迄今四十餘年﹐足迹不入城市。官斯地者﹐每易服潛訪﹐輒逾垣而避。宏光遁出﹐百官星散。百川橋下一乞兒題詩於橋柱云「三百年來養士朝﹐如何文武盡皆逃﹖綱常畱在卑田院﹐乞丐羞存命一條。」遂擲筆跳入秦淮河死。又常州有一鄕民﹐賣柴入城﹐知安撫使至﹐將柴悉投諸水﹐棄船跳入文成壩南龍遊河死。

父子類

徐積﹐事親至孝﹐以父名石﹐終身不用石器。行過石則避而不踐。哲宗聞之﹐特賜帛米旌表。

慈溪嚴仲宇﹐母老家貧﹐處館爲生。館去家十五里﹐隔嶺二條。以憶母故﹐晚必歸省視﹐獨宿母榻旁。所讀書文﹐從途中默識﹐後成進士。

蘇東坡生子﹐作詩云「人家養子愛聰明﹐我爲聰明誤一生﹐只願生兒愚且魯﹐無災無難到公卿。」又弟子由得子﹐寄誤賀之﹐云「無官一身輕﹐有子萬事足。」事父母者﹐一在安其心﹐一在養其身。行善事﹐作善人﹐徳業進長﹐閨門和肅﹐所以安父母之心也。昏定晨省﹐饑則奉食﹐寒則奉衣﹐勞則以身代之﹐疾則擇醫治之﹐所以養父母之身也。

父母慈而子孝﹐此世俗之常。惟父母不慈﹐而子孝﹐乃爲可稱。

兄弟類

唐明皇甚友愛﹐嘗爲長枕大被﹐與諸王同寢﹐謂之「五王帳」。薛王有疾﹐上親爲煮藥﹐火燃須﹐左右驚救﹐上曰「若飲藥而愈﹐須何足惜。」

溫大雅將尋葬地﹐師曰「此地若葬﹐當害兒而福弟。」大雅曰「若得家弟永康﹐吾當含笑去地矣。」

司馬溫公有兄伯康﹐公敬愛之甚篤。每食少頃﹐則問曰「得無饑乎﹖」天少冷﹐則拊其背曰「衣得無薄乎﹖」田眞﹑田慶﹑田廣欲分家﹐堂前舊有紫荊樹一株﹐甚茂﹐議析爲三﹐各取其一。比曉忽枯死﹐眞嘆曰「艸木無知﹐聞欲分裂尙且如此﹐人何可不如也﹗」因爲流涕。由是﹐兄弟並悟﹐不復言分﹐荊花不日復茂。沃照禪師偈云「同气連枝各自榮﹐些須言語莫傷情。一回相見一回老﹐能得幾時爲弟兄。」

夫婦類

大夫韓憑妻美﹐康王奪之﹐復系之囚﹐憑乃自殺。一日妻與王登臺﹐自投下死。遺書於帶曰「願以屍還韓氏合葬」。王怒﹐令埋兩冢。忽有梓木生二冢上﹐根交於下﹐枝連於上。後有鴛鴦一雙﹐晝則同棲而鳴﹐夜則交頸而臥。人謂﹕「其在天爲比翼鳥﹐在地爲連理枝﹐在花爲並蒂蓮﹐在水爲比目魚。」

秋胡娶妻羅敷﹐五日而官於陳。三年而後歸﹐見一采桑女子少而美﹐胡下車挑之曰「耕田不如逢年﹐力桑不如見郎。吾有黃金百鎰﹐願期與子相將。」婦不應。及胡抵家﹐婦出﹐卽采桑女也﹐乃數胡之罪﹐投河而死。後人贈詩曰「郎恩棄薄妾水情﹐郎說黃金妾不應。假使偶然通一笑﹐三年誰信守孤燈。」

綠窗吟

天下無正聲﹐入耳卽爲娛。人間無正色﹐悅目卽爲姝。

聲色非相遠﹐貧富則有殊。貧爲時所棄﹐富爲時所起。

髙樓富家女﹐金縷繡羅襦。見人不斂手﹐嬌癡二八初。

母兄未開口﹐已嫁不須臾。綠窗貧家女﹐寂寞二十餘。

荊釵不值錢﹐衣上無珍珠。幾回人欲聘﹐臨日久躊躇。

玉人會良媒﹐置酒滿金壺。四座且勿飲﹐聽我歌兩途。

富家女易嫁﹐嫁早輕其夫。貧家女難嫁﹐嫁晚孝於姑。

聞君欲娶婦﹐娶婦意何如﹖

朋友類

廉頗以藺相如位出已右﹐心甚不平。每云「我見必辱之。」相如路遇﹐輒引避﹐左右以爲恥。相如雲﹕「彊秦所以不敢加兵於趙者﹐以我兩人在。若二虎共斗﹐必有一傷。我所以讓之者﹐乃先國家而後私仇也。」頗聞之﹐深自愧服﹐爲肉袒負荊﹐踵門請罪。相如卽出迎﹐與之興歡﹐遂定爲刎頸之交﹐終身不貳。

古時有二人欲定爲朋﹐乃歃血共盟曰「卿乘車﹐我戴笠﹐他日相逢下車揖﹔我步行﹐卿乘馬﹐他日相逢馬須下。」

漢翟公初爲廷尉﹐賓客塡門。及廢﹐賓朋絕迹﹐庭可張羅。後復爲廷尉﹐客又齊來。公乃大書於門曰「一死一生﹐乃知交情﹔一貧一富﹐乃知交態﹔一貴一賤﹐交情乃見。」

漢孔融爲北海太守﹐賓客日滿其門。嘗嘆曰「坐上客常滿﹐樽中酒不空。吾始無憂矣。」後漢廉範與慶鴻﹐始亦有隙。鴻乃效藺相如法﹐每至遜讓﹐範心甚慚﹐亦效廉頗故事﹐詣門負罪﹐彼此相歡。時人稱曰「前有廉藺﹐後有廉慶。」

唐孟郊惡人交誼之薄﹐乃作詩曰「古人形似獸﹐皆有大聖徳。今人表似人﹐獸心安可測。𨿽笑未必和﹐縱哭未嘗戚。但結頭口交﹐肚裏生荊棘。」

結交行

古人結交惟結心﹐此心堪比石與金。金石易消心不易﹐百年契合共於今。今人結交惟結口﹐往來歡娛等著酒。只因小事失相酬﹐從此生嗔便分手。嗟夫大丈夫﹐貪財忘義非吾徒。陳雷鮑管莫再得﹐結交輕薄不如無。水底魚﹐天邊雁﹐髙可射兮低可鉤。萬丈深潭終有底﹐只有人心不可量。虎熟不堪騎﹐人心隔肚皮。休將心腹事﹐說與結交知。自後無情日﹐反成大是非。

解人頤驚奇集

題壁吟

有一士人﹐居山寺讀書。午夜月明﹐有女叩門而入﹐彊士通之﹐士堅執不從﹐至五更鐘鳴而去。惟有壁間一吟云「妾住小水邊﹐君住靑山下。靑年不可再﹐日日坐成夜。只見船泊岸﹐不見岸泊船。豈能深谷裏﹐風雨誤芳年。薄情君拋棄﹐咫尺萬里遠。一夜月空明﹐芭蕉心不展。解下綠羅裙﹐無情對有情。哪知妾意重﹐只道妾身輕。經從佛口出﹐佛不在經裏。郎在妾心﹐郎身隔萬里。月色照羅衣﹐永夜不得寐。莫打五更鐘﹐打得人心碎。」或曰「此花妖也。」

雞窗

宋處宗嘗買一長鳴雞﹐置窗間。反雞忽作人語﹐與處宗談論﹐終日不輟。每有疑難﹐互相辧究。由是學業大進﹐因名爲「雞窗」。

鬼詩

鄭友路逢一冢﹐絕無樹木﹐僅有翠竹二竿﹐因吟曰「冢上兩竿竹﹐風吹時裊裊。」忽聞冢中有人續云「下有百年人﹐常眠不覺曉。」

朝云絕句

朝云﹐錢塘名妓也。蘇子瞻絕愛幸之﹐納爲常侍。及貶惠州﹐家妓散去﹐獨云依依嶺外﹐子瞻甚憐之﹐作詩曰「不學楊枝別樂天﹐且隨通徳伴伶元。阿奴絡秀方同老﹐天女維摩總解禪。經卷藥鑪新活計﹐舞衫歌扇舊姻緣。丹成隨我三山去﹐不作巫山雲雨仙。」蓋紹聖元年十一月也。三年九月﹐朝云泫然抱病﹐臨卒﹐誦《金剛偈》四句而終﹐葬於西禪寺松林下。後人因而建書屋數掾﹐環植梅茶百株﹐遊人於此憩息矣。洪武初﹐一士人乘醉踏月過此﹐忽見一靚妝女子﹐前有侍婢持燈先導。士竊隨之﹐倏然不見﹐惟見月映長廊﹐字迹淋漓滿壁。士諦視得集句律詩十首﹐絕句十五首﹐蓋仙靈之貽芳也。

集句律詩云﹕

家住錢塘東復東﹐偶來江外寄行蹤。三湘愁鬢逢秋色﹐半壁殘燈照病容。

艷骨已成蘭麝土﹐露花偏濕蕊珠宮。分明記得還家夢﹐一路寒山萬木中。

妾本錢塘江上住﹐又垂別淚越江邊。鶴歸華表添新冢﹐燕蹴飛花落舞筵。

野艸怕霜霜怕日﹐月光如水水如天。人間俯仰成今古﹐只是當時已惘然。

三生石上舊精魂﹐化陽陽臺一段云。詞客有靈應識我﹐碧山如畫又逢君。

花邊古寺翔金雀﹐竹裏春愁冷翠裙。莫向西沙歌此曲﹐淸明時節雨紛紛。

東望望春春可憐﹐江蘺漠漠荇田田。繞籬野菜飛黃蝶﹐糝徑楊花鋪白氈。

云近蓬萊長五色﹐鶴歸華表已多年。夢回明月生南海﹐淚血染成紅杜鵑。

浮雲漠漠艸離離﹐淚濕春衫鬢卻垂。秋水爲神玉爲骨﹐芙蓉如面柳如眉。

鐘隨野艇隨孤棹﹐蟬曳殘聲過別枝。靑冢路遙南雁盡﹐問君何事到天涯。

身前身後事茫茫﹐惱斷蘇州刺史腸。儂帶玉環歸洞後﹐君騎白馬傍垂楊。

鶴羣長繞三株樹﹐花气渾如百合香。慚愧情人遠相訪﹐爲郎憔悴卻羞郎。

孤月無情持翠巒﹐金鑪香盡漏聲殘。雲收雨散知何處﹐鬢亂釵橫特地寒。

去日漸多來日少﹐別時容易見時難。明朝有約誰先到﹐靑鳥殷勤爲探看。

杏花疏雨立黃昏﹐金屋無人見淚痕。短鬢欲華愁有斂﹐此身𨿽異性常存。

關門不鎖寒溪水﹐環佩空歸月夜魂。倚柱尋思倍惆悵﹐夜寒雛玉倩誰溫﹖

萬紫千紅總是春﹐登臨一度渴思君。舞低楊柳樓心月﹐香惹梨花夢裏云。

風景蒼蒼多少恨﹐陰虫切切不堪聞。思君今夜腸應斷﹐書破羊欣白練裙。

零落殘魂倍黯然﹐一身憔悴對花眠。南園綠艸飛蝴蝶﹐落日深山哭杜鵑。

天若有情天亦老﹐月如無恨月常圓。此聲斷腸非今日﹐風景依稀似往年。

絕句云﹕

舞衫歌袖舊姻緣﹐萬事傷心在目前。云物不殊鄕國異﹐夭桃窗下伴花眠。

煙籠寒水月籠沙﹐誰信流年鬢有花。燕子銜將春色去﹐夢中猶記詠梅花。

靑山隱隱水迢迢﹐賓路都隨歲月消。惟有別時今不捨﹐水邊楊柳赤欄橋。

杜陵寒食艸靑靑﹐長誦金剛般若經。雨冷香魂弔畫客﹐夢中同躡鳳凰翎。

遠上寒山石徑斜﹐宮前楊柳寺前花。紅顏未老恩先斷﹐莫怨東風當自嗟。

與君約略說杭州﹐山外靑山樓外樓。屈指別來經幾載﹐愁心一倍長離憂。

旅館寒窗夜不眠﹐湘波冷浸一枝蓮。何時最是思君處﹐月落烏啼霜滿天。

欲寫愁腸愧不才﹐依稀猶記妙髙臺。問予別恨知多少﹐巴蜀雪消春水來。

紫煙衣上繡春云﹐一樹繁花對古墳。辛苦無歡容不理﹐半緣修道半緣君。

春愁冉冉再余醒﹐珍簟銀牀夢不成。知爾遠來深有意﹐酷憐風月爲多情。

光陰卒卒一飛梭﹐怨人東風芳艸多。舊枕未容春夢斷﹐秦雲楚雨暗相和。

身前身後思茫茫﹐秋菊春蘭各吐芳。慚愧情人遠相訪﹐爲郎憔悴卻羞郎。

渡口王郎寄桃葉﹐金鞍駿馬換小妾。翠眉蟬鬢生別離﹐南園綠艸飛蝴蝶。

野棠開盡飄香玉﹐細柳新蒲爲誰綠。忽忽窮愁泥殺人﹐逢人更唱相思曲。

瞿塘嘈嘈十二灘﹐繞船明月江水彎。欲隨郎船看明月﹐遊絲落絮春漫漫。

漁翁歌

張君壽浪遊江湖間﹐八月十五夜﹐皎月澄空﹐水天一色。忽見上流一舟如雀﹐獨一老人蕩槳而歌曰「郎提密网截江圍﹐妾把長桿守釣磯。滿載魴魚都換酒﹐輕煙細雨又空歸。」君壽異之﹐刺舟與語﹐又歌云「蓼香月白醒時稀﹐潮去潮來自不知。除卻醒眠無一事﹐東西南北任風吹。」歌罷﹐飄然而去。

於忠肅公

於公爲諸生時﹐忽窗外有巨人持二扇乞詩﹐公醉中卽揮筆云「大造乾坤手﹐重扶社稷時。」鬼悲躍而去﹐所遺扇則蕉葉一片耳。

莘七娘

七娘﹐五代人。從夫徵討﹐夫沒於明溪。七娘卽住明溪﹐死後合葬於驛左。一夕﹐客假館驛中﹐夜聞吟詩甚悲。達旦﹐客語鄰並書其詞於壁。鄰人嘗詣墓前祀之﹐祈禱則應。會寇至﹐鄕人懇禱﹐卽殄其魁。端平間調寨兵戍建康﹐告行時聞廟中鼓聲。迨兵回﹐言是日與敵會戰﹐有神兵陰助克之。上聞﹐賜廟額顯應﹐封惠利夫人。文文山題詩曰「百萬貔貅掃犬羊﹐家山萬里受封疆。男兒若不平彊寇﹐死慚明溪莘七娘。」

古琴化女

蘇東坡宿靈隱山房﹐夜聞窗外有女子歌云「音音音﹐你負心﹐眞負心﹐辜負俺到如今﹐記得當初低唱﹐淺淺斟﹐一曲值千金。如今拋我在古墻陰﹐秋風荒艸白雲深。斷橋流水何處尋﹐淒淒切切﹐冷冷淸淸。」東坡推窗卽之﹐見女子冉冉沒於墻下﹐明日掘取﹐得古琴一張。

樓米

吳江一士扶乩﹐有神至﹐眾未問而笑。乩曰「諸生何笑﹖」對曰「我笑汝未必神耳﹗」乩曰「諸生能解謎否﹖」哄且笑曰「能做文章﹐何況於謎。」乩曰「有二字作一謎曰﹕『長十八﹐短八十﹐八个女兒低處立﹐混沌看來一个字﹐四面看來四个不。』汝輩猜之。」眾皆不解。乃曰「我輩只會文章﹐何暇及謎﹖」乩曰「乃樓米二字也。」

附錄﹕古今異事

有窮后羿善射。堯時十日並出﹐焦禾殺稼﹐帝患之﹐使異仰天射之﹐落其九。偶得神藥服之﹐輕舉。其妻竊吞之﹐遂飛身入月府﹐名曰「嫦娥」。

唐魏元忠﹐未達時家多怪。一婢出汲方還﹐見老猿於廚下看火﹐婢驚白元忠﹐徐曰「猿湣我無人﹐爲我執�﹐甚善。」又嘗呼蒼頭未應﹐犬代喚之﹐又曰「此犬能代我勞﹐乃孝順狗也。」又嘗獨坐﹐見羣鼠拱手直立其前﹐又曰「鼠餓﹐來就我求食﹐乃能成禮。」令以食餉。夜中又有鵂�鳴其屋端﹐家人惡欲彈之﹐又止之曰「彼晝不見物﹐故能夜飛﹐此天地所有﹐何足爲異。因聞鬼語曰「此忠厚長者﹐將來必大富貴﹐不可戲也。」怪遂永絕。

宋範文正公仲淹﹐一日攜子純仁訪民家﹐其捨有鼓爲妖。坐未幾﹐鼓自滚至庭﹐盤旋不已﹐見者皆股粟。文正曰「想此鼓久不擊﹐見好客至﹐故自來以尋槌耳。」乃令純仁削槌擊之﹐其鼓立破。

見怪不怪﹐其怪自敗。今人稍見妖異﹐卽便因邪入邪﹐遂至風鶴皆驚﹐無處非鬼。良由見得不透﹐怪隨心起耳。觀此可爲猛省。

成化間﹐武淸縣民家石臼與鄰家碌碡相滚至麥地上﹐跳躍相鬥。鄕人聚觀﹐以木隔之﹐木皆損折﹐斗不可解﹐至晚方息。鄕人以臼沈於污池中﹐以碌碡深埋﹐相去各百餘步。其夜復鬥於池邊﹐池上麥苗俱壞﹐猶不止。乍前乍卻﹐或磕或觸﹐坑然有聲﹐火星炸落﹐三日乃止。

晉阮瞻不信鬼﹐嘗作《無鬼論》。一日忽有客來訪﹐坐與語﹐議論風生﹐以爲鬼所必有。瞻謂必無﹐爭辯不已。客笑云「吾卽是鬼﹐君何不識﹖」因起立﹐披髮吐舌﹐示現鬼形﹐瞥然不見﹐瞻乃大驚。

唐玄宗召方士張果﹐問壽幾何。曰「堯時丙子年生。」賜之酒﹐曰「臣弟子能飲。」俄一小道士自檐而下﹐飲一斗不醉﹐又逼之飲﹐酒從頂出﹐冠墮地化爲酒榼。乃集賢院中榼也。賜號「通玄先生」。嘉靖二十七年戊申八月﹐山西大同女﹐年十七﹐忽化爲男子。隆慶二年戊辰﹐陜西民李良雨﹐倏變爲婦人。

宣得中安福華嚴寺僧﹐忽於月夜見兩矮男子行吟﹐其一云「幾度人間結善緣﹐百花叢裏鬧喧天。鸞鳳一去無消息﹐獨坐空階五百年。」其一云「梵語無多語﹐空門卽善門﹐夜深風露冷﹐有口不能言。」

解人頤樹徳集

淸廉類海瑞﹐晉南冢宰。以幣物爲賀者﹐俱不受﹐報名紙用紅者﹐亦以爲侈而惡之。鄒元標以靑蚨三十文入賀﹐出諸袖中﹐海瑞見之喜曰「如此方是﹗」乃受之。越數日﹐置酒酬鄒﹐惟肴四盂﹐市餅一盤﹐佳釀數巡而已。漢楊震性廉介﹐或饋以金﹐卻之。其人曰「暮夜無知者。」震曰「天知地知﹐子知我知﹐何謂無知﹖」卒不受。

範文正公未遇時﹐嘗讀書僧捨。家貧苦﹐日以黃齏爲羹。乃作一韻﹐中有聯云「陶家甕內﹐釀成碧綠靑黃﹔措大口中﹐嚼出宮商角徵。」

呂榮公晚居秀州眞揚間。十餘年﹐衣食不給。至有絕糧數日者﹐公處之晏然。靜坐一室﹐不問家事﹐並不以毫髮事干托州縣。嘗作詩云「除卻借書沽酒外﹐更無一事擾公庭。」明李遠庵﹐性廉介﹐一毫不取。鄭滄泉﹐韓曉乃其得意門生。一日﹐侍坐良久﹐有布鞋在袖﹐逡巡不敢進。公問何物﹐對曰「曉妻手制一履﹐欲送老師。」公見其誠﹐取而著之。生平所受惟此。

康熙甲子八月﹐中州湯潛庵諱斌﹐巡撫江南﹐蒞任以後﹐惟飲吳中一杯水﹐不受公私半文錢。興學校﹐講鄕約﹐崇節義﹐惇孝友﹐尙朴儉﹐毀淫祠﹐禁豪彊﹐絕賭博。專務以徳化民﹐攺過卽止﹐安靜簡默﹐無爲而治。丙寅淸和月﹐內召回京﹐輔導東宮。士民攀轅泣畱﹐爲之罷市。去之日﹐止有圖書數篋。人謂海中介﹑周文襄再見云。

儉約類甘矮梅先生有徒某﹐禦史來訪﹐畱之饌﹐惟蔥湯麥飯。因口占一詩云「蔥湯麥飯丹田暖﹐麥飯蔥湯也可憐。試向城頭髙處望﹐人家幾處未炊煙。」章文懿公懋曰「待客之禮﹐當存古意。聞薛文淸待客﹐只一雞一黍﹐酒三行﹐食飯而罷﹐此可爲法。」

貧者入一錢﹐出不及一錢﹐𨿽貧亦富也。富者入千錢﹐出浮於千錢﹐𨿽富必貧也。故彊取不如節用。百日省﹐一日不省﹐則一日之失與百日不省同。百事節﹐一事不節﹐則一事之耗與百事不節同。

髙景逸先生曰「凡家之興﹐必有思艱之人始基之。」

人家有資蓄﹐便宜置產﹐利𨿽薄而穩當﹐且可貽之久遠。

勤儉類

入其家﹐聞書聲紡織聲﹐俱是隆興气象。

諸鐵閶曰「富不在他求﹐惟使天無遺時﹐地無遺利﹐人無遺力耳。」

柳靖公戒弟曰「虛擲歲月﹐得罪於天﹔荒蕪田土﹐得罪於地。戒之戒之﹗」

仁厚類

郭暖尙升平公主﹐琴瑟不調。暖曰「汝倚乃父爲天子耶﹖我父薄天子而不爲﹗」主恚入奏。子儀聞之﹐囚暖入朝待罪。代宗曰「不疾不聾﹐作不得阿家翁。兒女閨房之言勿聽。」

毛氏斛銘曰「出如是﹐入如是﹐子孫亦如是。」又曰「少收幾粒﹐多收幾年。」

黃山谷《戒殺詩》云「我肉眾生肉﹐形殊體不殊。原同一種性﹐只是別形軀。苦惱從他受﹐肥甘爲我須。莫教閻老判﹐自揣更何如﹖」

恐傷行蟻塵推地﹐爲惜飛蛾紗罩燈。其事甚小﹐其心其慈﹐擴而充之﹐仁不可勝用也。謙和類

王通屢徵不起﹐弟子問息謗﹐曰「無辧。」問止怒﹐曰「不爭。」又曰「聞謗而怒者﹐讒之囮也﹗見譽而喜者﹐佞之媒也。」卒﹐謚爲「文中子」。

唐王播少孤貧﹐客揚州惠照寺木蘭院﹐不能自給。每隨僧稠粥。寺規鳴鐘會食﹐久而厭怠﹐乃飯過擊鐘。播甚不平﹐勉爲含忍。因題壁云「上堂禪位各西東﹐慚愧闍梨飯後鐘。」後二紀﹐出鎭襄陽﹐復訪舊遊。因見向日所詠﹐以紗罩罩之﹐續題云「二十年前塵撲面﹐而今始得碧紗籠。」又吟感舊一絕云「二十年前此地遊﹐木蘭花發院重修﹐於今再到經行處﹐樹老花殘僧白頭。」光祿卿王守和未嘗與人有爭。嘗於几案前大書「忍」字﹐於帷幌之屬﹐則以繡畫爲之。明皇知其名﹐不時召對﹐曰「卿名守和﹐已知不爭。好書忍字﹐已知用心。」奏云「臣聞堅則易斷﹐剛則必折﹐萬事忍爲上﹐和爲最樂。」上甚善之。

楊宗喬﹑尹新卿峭直不相容。一日﹐桂古山過之﹐喬告以故。山曰「譬如對弈﹐且饒一著﹔譬如爭路﹐且退一步﹐便無事矣。」喬惕然謝教。夏翁者﹐江陰巨族。嘗舟行﹐甫過橋﹐一人擔糞傾入船中﹐濺及翁衣。看其人﹐乃舊識也。僮輩大怒﹐欲登岸歐之。翁曰「此出不知耳﹐知我寧敢犯處﹖」因好言遣之。及歸﹐查閱債簿﹐此人乃負三十金﹐無償﹐欲藉是求死。遂以詣翁﹐翁爲之毀捲﹐其人無釁可乘﹐竟弭其禍。

長洲尢翁開錢典﹐聞鋪中哄聲﹐出視﹐則鄰人也。司典者訴曰「某將衣質錢﹐今空手來取﹐反出詈語﹐天下有是理乎﹖」翁見其人﹐仍悍然不遜﹐乃諭之曰「我知汝意不過爲度新年計耳。此小事﹐何以爭爲﹖」命檢原質﹐得衣帷四五事﹐翁指絮云「此禦寒不可少。」又指道袍云「此與汝拜年用。他物非所急﹐似可畱也。」其人得衣二件﹐且見主人和厚﹐遂默然而去。是夜﹐竟死於他家。此人因負債多﹐涉訟經年﹐家爲之破。已服毒﹐瞷尢翁可詐﹐特來尋釁。不與較﹐無處生波﹐則移於他姓耳。或問翁何以預知其謀而忍之﹖翁曰「凡無理相加﹐其中必有所恃﹐小人所恃者﹐命而已。小不忍則受其禍。」聞者嘆服。

吳翁﹐諱大倫﹐號至愚﹐武進人。叔資饒無子﹐翁系長房次子﹐例應繼從。有弟利貲財而彊繼者﹐翁勿與較﹐慨然讓偏。繼其居曰「聽天」﹐終身絕口不言應繼也。侄代麓諱獄﹐四歲孤﹐翁撫養教育如已子﹐因得成進士。後代麓易簀時﹐囑諸子曰「吾賴叔父以成人﹐子孫當共戴之。」翁仲子昆麓諱�﹐登賢書﹐爲理學名儒﹐至今五世﹐科第接踵。

起家之人易於成立者﹐蓋服食器用及吉凶百費﹐規模淺狹﹐故日入之數浮於日出﹐所以常有餘。承家之子﹐易於傾覆家者﹐蓋服食器用﹐規模廣大﹐又財產各分門戶﹐則費自倍前﹐漸費漸耗﹐何以支吾﹖故「由約入侈易﹐由奢入儉難。」

國朝橙墩﹐豪邁好客。一日設宴﹐忽失金杯﹐家人四覓。有愛妾蘇氏誑曰「杯已收貯﹐不須尋矣。」及客散﹐語公曰「杯實失去﹐尋說不得﹐公平日愛客任俠﹐豈可因一杯故﹐令名流客懷不安乎﹖」公稱善。

一士人赴省試﹐偶遇相公叩之﹐相者曰「公骨相寒苦﹐不能成名。」揭榜果黜。再往﹐問終身果何如﹖相者曰「功名豈敢相許﹐如種大陰徳或可以回造化。」士子歸﹐自念我貧窮﹐濟人利物事安能爲之﹖徐思嘗見爲師者多誤人子弟﹐我從今當盡心教導﹐以稱陰徳。後赴省試﹐復叩前相者﹐相者曰「公形骨俱變矣﹐定應榮達。」揭榜果中。

解人頤博雅集

譏諷類

元旦拜年﹐明時用古簡﹐有稱呼。本朝易以紅單﹐書某人拜賀。素無往還者﹐而單亦及之﹐大是可憎之事。記文衡山一絕云「不求見面惟通謁﹐名剌朝來滿敝廬。我亦隨人投數紙﹐世情嫌簡不嫌虛。」吳門風俗﹐每逢一節互送盤盒。宋顏度有詩曰「至節家家送物儀﹐迎來送去費心機。腳錢盡處渾閒事﹐原物多時卻再歸。」

袁中郎詩曰「蘇人三件大奇事﹐六月荷花偏廿四﹐中秋無月虎丘山﹐重陽有雨治平寺。」絳州有一僧能詩﹐途遇太守﹐守命以傘爲題﹐僧立成一絕云「眾骨攢來一柄收﹐褐羅銀頂覆諸侯。當時撐向馬前去﹐眞个有天無日頭。」

有豪傑倚財放肆﹐謔侮西席。春日折梅佐酒﹐置諸瓶﹐戲謂師曰「爾能詩﹐卽以此爲題。」師卽口占一律云「瓶養梅花供歲新﹐此中哪有鬥芳春﹐有香有色皆因水﹐無葉無根難保身。松竹不與爲三友﹐風月何曾作爾鄰。等閒總是無成局﹐休倚東風冷笑人。」

成化初年間﹐有兩大主考取士不公﹐專通關節﹐策題《問五經同異》﹐「髙堂生」錯寫「髙唐生」。有一人用昔人枇杷詩套子題四句﹐粘在壁上云「髙堂不是這髙唐﹐主考原來兩眼盲。若使髙唐登講席﹐也應愁殺楚襄王。」

詼諧類

鄭康成家奴婢皆讀書通文。嘗使一婢﹐不稱意﹐怒甚﹐罰跪污泥中。又一婢來﹐見之﹐戲問曰「胡爲乎泥中﹖」答曰「薄言往訴﹐逢彼之怒。」

劉伶愛酒﹐妻曰「君飲太過﹐非攝生之道。」伶曰「善﹗吾當誓神斷酒矣﹗爾爲我具酒肉。」妻信從之。伶跪祝曰「天生劉伶﹐以酒爲生。一飲一石﹐五斗解酲。婦人之言﹐切不可聽。」乃飲酒禦肉﹐陶然復醉。

晉謝太傅妻頗妒﹐欲置姬妾而不敢。其兄之子﹐因稱「關睢螽斯﹐有不忌之徳。」夫人知其諷已﹐乃顧問曰「此詩是誰所撰﹖」答曰「周公。」夫人笑曰「周公是男子想爲之耳﹐若使周姥撰詩﹐當無此言。」李林甫爲相﹐不識「杕」字﹐謂韋陟曰「詩云﹕『有杖之杜。何說也﹖』」陟旣鄙其誤﹐又畏其威﹐不敢答﹐俯首微笑而已。

姜慶生子﹐李林甫手寫賀之﹐誤寫「璋」爲「獐」字﹐曰「聞公有弄獐之喜。」坐客見之皆笑。後東坡詩云「甚欲去爲湯餅客﹐卻愁錯寫弄獐書。」

和凝性偏急﹐馮道同在中書﹐一日問馮曰「公靴新買﹐其值幾何﹖」馮舉左足曰「計錢五百。」和遽怒﹐詰其僕曰「吾靴何用一千﹖」馮徐舉右足曰「此亦五百。」和不覺失笑。

王磐家失雞﹐家僮詈罵﹐公戲作《滿庭芳詞》云「平在淡泊﹐雞兒不見﹐童子休焦。家家都有閒鍋竈﹐任意烹庖。煮湯的貼他半捆艸燒﹐烹炒的助他一把胡椒﹐倒省了開東道。免卻朝報曉﹐直睡到日頭髙。」東坡飲一豪士家﹐侍姬十餘。內一善歌者﹐體偉聲髙﹑乞詩於公﹐公戲贈云「舞袖蹁躚﹐影搖千尺龍蛇動﹔歌喉宛轉﹐聲撼半天風雨號。」

宋梁灝八十二始中狀元﹐謝表聯云「皓手窮經﹐尙少伏生八歲﹔靑雲得路﹐已多太公二年。」又《謝恩詩》云「天福三年來應舉﹐雍熙二載始成名。饒他白髮巾中滿﹐且喜靑雲足下生。觀榜更無朋輩在﹐到家惟有子孫迎。也知年少登科好﹐怎柰龍頭屬老成。」

孫山年老成名﹐有詩云「盤古榜中同進士﹐伏羲手裏探花郎。」

石動筒嘗詣國學﹐問博士云「孔門達者七十二人﹐幾人冠﹖幾人未冠﹖」眾曰「經傳未載﹐哪得而知﹖」石曰「先生讀書﹐豈不知解﹖《四書》上便記著冠者三十﹐未冠者四十二。」眾曰「何以見得﹖」石曰「冠者五六人﹐五六得三十﹐童子六七人﹐六七四十二。」眾大笑。一日或問﹕「三千弟子﹐後來作何結果﹖」石曰「始而習文﹐向後都學了武。」或曰「此據何書所記﹖」石曰「豈不聞二千五百人爲師﹐五百人爲旅﹖」昔一士家貧﹐欲與其友上壽﹐無從得酒﹐乃持水一瓶﹐稱觴進祝曰「君子之交淡如。。。。。。」友應聲謝曰「醉翁之意不在。。。。。。。」李西涯在翰林時﹐告假居家。一日﹐陪郡侯席﹐過飲大觥﹐醉而言曰「治生今日乃捨命陪君子。」郡侯笑曰「學生不是君子﹐老先生切不要輕生。」

明王元美﹐名重一時。居太倉﹐有裏中富翁宴客﹐以臭鱉爲饌﹐生梨爲果。王與席﹐舉杯笑曰「世上萬般愁苦事﹐無過死鱉與生梨。」

王百谷初令太和﹐一日坐堂放告﹐一士公服昂然而進曰「一等生員告狀。」百谷斂容﹐徐答曰「三甲進士不準。」胥吏無不掩口而笑。

有一人極貧﹐富者語之曰「我自與你銀子一千兩﹐你與我打死了罷﹗」其人沈吟良久﹐答之曰「只打我半死﹐與我五百兩罷。」有一狠子﹐生平多逆父旨﹐父臨死囑曰「必葬我水中。」冀其逆旨﹐得葬土中也。及死﹐狠子曰「我一生逆父命﹐今已死﹐不敢違旨也。」乃築沙灘水心以葬。

徐後庵眇一目﹐嘗作《千眼觀音贊》云「汝有千目﹐眾皆了了。我只雙眼﹐一明一眇。多者忒多﹐少者忒少﹗」

震澤顧大史﹐一日謁郭桐岡太府。送別登輿﹐見門上一枷犯﹐乃其家用之鋸匠也。因顧太府曰「旣常爲解鋸矣﹐而於此猶枷頸焉﹗」太府微笑﹐卽命釋之。

昆山﹑常熟﹑嘉定﹑吳江四縣令同在長洲見知府﹐有一人衝道﹐長洲令欲責之﹐昆山令曰「恕矣哉﹗」常熟令曰「恕他板責﹐還須枷號。」嘉定令曰「旣恕矣﹐又何枷焉﹖」吳江令曰「𨿽枷一日愈於已。」

戲子一班沒生意﹐同往鄕間覓食。見一乞兒問曰「此處有富貴人家否﹖」乞兒唱曰「一直走﹐轉个彎﹐粉墻裏面紅欄桿。他家有喜事﹐正在覓梨園。」戲子大驚曰「此處叫花的都會唱曲﹐奪生意者多﹐往別處去罷﹗」

昔一人行善﹐應托生轉輪。王問其所欲﹐對曰「父是尙書子狀元﹐繞家千頃好良田。魚池花果般般有﹐美妾嬌妻个个賢。充棟金銀並米谷﹐盈箱羅綺銀及錢。身居一品王公位﹐安享榮華壽百年。」王曰「有如此好處﹐待我自去﹐將王位讓與你罷﹗」

楊羣玉﹑薛瑤臺二人皆懼內﹐一日楊妻怒甚﹐將羣玉捆弔屋角山頭﹐薛妻恚甚﹐將瑤臺罰跪天井月下。其事傳聞於外﹐有士人題四句嘲之云「云想衣裳花想容﹐一聲獅吼賽河東。若非羣玉山頭見﹐會向瑤臺月下逢。」

一鬼應轉世爲人﹐向閻王乞恩。王問所欲﹐對曰「繞家千畝五頃田﹐更有魚池花果園。庫積金銀倉積粟﹐陸乘車馬水乘船。嬌妻美妾房房有﹐桂子蘭孫个个賢。官不差來民不擾﹐壽髙彭祖一千年。」二人酒肆飲酒﹐酒畢﹐久坐不去。主人厭倦﹐假看天色曰「雨要來了。」二人曰「雨旣來了﹐如何去得﹖少待雨過再去。」主人又曰「如今雨又過了。」其人曰「雨旣過了﹐怕它怎的﹖」明進士楊循吉﹐有才名。鄰居一鐵匠﹐得財暴發﹐裏中爲之慶號﹐因請於楊﹐楊題云「酉齋」。人咸不解﹐或問何出﹖答曰「酉字橫看象个風箱﹐豎看象个鐵墩。」聞者絕倒。

明時有一友﹐才甚髙﹐或戲曰「君能作四字破否﹖」乃以「君命召」二句爲題。應曰「王請度之﹗」一座稱妙。或又云「能復作一字破乎﹖」適見一癩痢過﹐卽以爲題﹐卽應曰「鞹」。眾不解﹐問之﹐曰「鞹﹐皮去毛者也。」

又有一童生﹐年七十餘求考。文宗命其作破﹐以「長而無述焉﹐老而不死。」爲題﹐卽應曰「不得其名﹐必得其壽。」文宗奇之﹐遂入學。

一士作能近取譬題文﹐極其得意。質之於唐六如﹐唐故贊之不已。士以爲眞﹐再三求正﹐六如曰「六固絕佳﹐但細玩『能近取』三字﹐全不曾做﹐略覺偏枯些。」士始悟譏其文爲屁也。有一人持所作文﹐求教於某先達﹐某先達極稱其字佳。其人曰「某只求指示文章有甚好歹﹐不問字之美惡。」某先達曰「據我看來﹐還是這筆。」

鄒臣虎曾評一人文云「吾聞聖人之心有七竅﹐今君已通六竅﹐文殆幾於聖矣﹗」蓋暗譏其一竅不通也。達毅與王達同爲郎宦﹐偶簽公移﹐王戲曰「每書銜名﹐輒以公之上爲我之下。」毅應曰「書不云乎﹖君子上達﹐小人下達。」

髙祖每稱郭璞詩絕佳﹐殆無有及之者。石動筒曰「臣詩較勝一倍。」上不怡曰「哪見勝處﹖」對曰「璞《遊仙詩》曰﹕『靑溪一千仞﹐中有一道士。』臣則曰﹕『靑溪二千仞﹐中有兩道士。』不勝一倍乎﹖」上大笑。秦大夫優旃善滑稽﹐二世欲漆其城郭﹐旃曰「佳哉﹗漆城蕩蕩﹐寇不可上。」二世大笑而止。

嶽陽有酒香山﹐相傳古有仙酒﹐飲之得不死。漢武求得之﹐東方朔竊而先飲焉。上怒﹐欲誅之﹐朔曰「陛下殺臣﹐臣必不死。」帝問其故﹐對曰「臣已飲酒﹐若死﹐則酒不靈矣﹗」帝笑而釋之。

王荊公常作字解﹐穿鑿杜撰。劉貢父問曰「牛體壯於鹿﹐鹿行速於牛﹐今犇字從牛﹐麤字從鹿﹐意甚相反﹐何也﹖」王不能答。東坡亦問﹕「以竹鞭馬爲篤﹐不知以竹鞭犬﹐有何可笑﹖」又問﹕「坡字何意﹖」王曰「坡者﹐土之皮。」坡曰「然則滑乃水之骨乎﹖」忽一日﹐謂公曰「鳩字從九﹐可知有意﹖」公認爲眞﹐欣然請問﹐坡曰「《詩經》『鳲鳩在桑﹐其子七兮。』邊娘與爺恰是九个。」公大慚。附﹕嘉言小輯總語

仁厚刻薄﹐是修短關﹔謙虛盈滿﹐是禍福關﹔勤儉奢惰﹐是貧富關﹔保養縱欲﹐是人鬼關。

能贈人以言﹐重於金石珠玉﹔能聽人之言﹐樂於琴瑟管弦。

走江湖﹐不如治田園﹔煉丹砂﹐不如惜五穀﹔結權貴﹐不如樂天倫﹔奉仙佛﹐不如學聖賢。

事事肯放過他人﹐則徳日弘﹔時時不肯放過自已﹐則學自密。

讀書貴知要﹐做人貴知竅。

子弟若識名節之堤防﹐詩書之滋味﹐稼穡之艱難﹐便爲賢子弟矣。

富後須想那貧乏時﹐病後須想那危篤時﹐榮後須想那羞辱時。

欲得谷實﹐當勤耕種﹔欲得智慧﹐當勤學問﹔欲得厚福﹐當務布施﹔欲得長算﹐當務戒殺。

治生莫若節用﹐養生莫善寡欲。

品詣常看勝於我者﹐則愧恥自增﹔享用常看不及我者﹐則怨尢自息。

君子有三惜﹕此生不學一可惜﹐此日閒過二可惜﹐此身一敗三可惜。𨿽終古愚人﹐必有頃刻曾作聖人﹐試舉是日淸夜捫心時﹔𨿽終古凡人﹐幾有頃刻曾作仙人﹐試舉是日閒齋獨坐時。

以愛妻子之心事親則孝﹐以保富貴之心保君則忠﹐以責人之心責已則寡過﹐以恕已之心恕人則全交。

《蘆居淺語》曰「節飲醫醉﹐獨宿醫淫﹐衣布醫艷﹐苑蔬醫腥﹐輸糧醫累﹐償逋醫羞﹐愼言醫禍﹐敏事醫慵﹐反求醫侮﹐無辧醫謗﹐安分醫貪﹐卑已醫思﹐啜茗醫睡﹐彈琴醫躁﹐索句醫愁﹐研理醫俗﹐達觀醫滯﹐去非醫過﹐矯性醫偏。」

張敬堂先生座右銘﹕「勿展無益身心之書﹐勿吐無益身心之語﹐勿近無益身心之人﹐勿臨無益身心之境。」

世路風霜﹐吾人煉心之境也﹔世情冷暖﹐吾人忍性之地也﹔世事顚倒﹐吾人修行之資也。

多事爲讀書第一病﹐多愁爲養生第一病﹐多言爲處世第一病﹐多智爲立志第一病﹐多費爲持家第一病。

文由於積學﹐福由於積徳。學識未有不由謙虛進者﹐徳業未有不由困衡成者。

動不如靜﹐語不如默﹐顯不如藏﹐取不如捨。

馬文正《我箴》曰﹕

誠實以起人之信我﹐樂易以使人之親我﹐

虛已以聽人之教我﹐恭已以取人之敬我﹐

自檢以杜人之議我﹐自反以免人之罪我﹐

容忍以受人之欺我﹐勤儉以補人之侵我﹐

警悟以脫人之陷我﹐奮發以破人之侵我﹐

遜言以息人之詈我﹐危行以銷人之鄙我﹐

定靜以處人之擾我﹐從容以待人之迫我﹐

遊藝以備人之棄我﹐勵操以去人之污我﹐

直道以伸人之屈我﹐洞徹以解人之疑我﹐

量力以濟人之求我﹐盡心以報人之任我﹐

獘端切須勿始於我﹐凡事但知無私於我﹐

聖賢每必存心於我﹐天下之事盡其在我。

解人頤超羣集

澹雅風流類顧長康小字虎頭﹐善丹靑。每爲人寫眞﹐或數年不點睛﹐人問其故﹐答曰「四體妍蚩﹐本無關於妙處﹐傳神寫明﹐正在阿堵中。」又嘗言「畫之一道﹐手揮五弦易﹐目送歸鴻難。可爲知者道﹐難與俗人言。」唐明皇時﹐有獻牡丹者﹐適貴妃勻面﹐口脂在手﹐印於花上﹐詔栽於仙春館。來年花開﹐猶有指印紅迹﹐依稀相應﹐因名之爲「一撚紅」。

唐王維﹐字摩詰﹐工於詩﹐又精於畫。蘇東坡嘗稱之曰「味摩詰之詩﹐則詩中有畫。玩摩詰之畫﹐則又畫中有詩。」陳眉公曰「武士無鹵莽气﹐書生無寒酸气﹐女郎無脂粉气﹐山人無煙霞气﹐僧道無香火气﹐必須換出一番境界﹐便爲世上不可少之人。」虞長孺曰「天地一小梨園也。」陳眉公曰「佛氏者﹐朝廷之大養濟院也。」尢展成戲作一對云「世界小梨園﹐牽帝王卿相爲傀儡﹐二十一史演成一部傳奇﹔佛門大養濟﹐收鰥寡孤獨作丘尼﹐億千萬人徧受十方供養。」

昔一尼悟道﹐作詩云「盡日尋春不見春﹐芒鞋踏徧嶺頭云﹐歸來笑撚梅花嗅﹐春在枝頭已十分。」月到梧桐上﹐風來楊柳邊﹐大丈夫不可無此襟懷。海闊縱魚躍﹐天空任鳥飛﹐大丈夫不可無此度量。珠藏川自媚﹐玉韞山含耀﹐大丈夫不可無此蘊藉。玄酒味方淡﹐大音聲正希﹐大丈夫不可無此風致。秋月揚明輝﹐冬嶺秀孤松﹐大丈夫不可無此節操。兩儀常在手﹐萬化不關愁﹐大丈夫不可無此作用。

山齋雨過漫焚香﹐幾淨窗明竹樹涼。早睡起來無別事﹐自磨新墨寫瀟湘。

人要優遊自足﹐心無外想。

萬事不責望於人﹐則無寒冰烈火之擾吾心。

風月襟懷﹐可與學道。鐵石心腸﹐可與學道。

靜坐洗心﹐閒中一樂。

自處超然﹐處人藹然﹔無事澄然﹐有事斬然﹔得意�然﹐失意泰然﹔非盛養者不能。

廣成修道一千二百年﹐不知壺中日月才過分陰。仲尼作史二百四十年﹐何如皮裏春秋都無一字。

敏捷穎悟類

楊修九歲﹐聰慧過人﹐孔君平坦﹐常詣其父﹐父不在﹐呼兒出迎﹐果設楊梅﹐指戲曰「此是君家果。」修應聲曰「未聞孔雀是夫子家禽也。」

徐稚﹐年九歲﹐嘗月下玩耍。或語之曰「若令月中無物﹐不更明耶﹖」答曰「不然﹐譬如人眼中有瞳仁﹐無此必不明﹗」

吳使張溫聘蜀漢﹐後主設宴待之﹐百官皆集。秦宓獨後至﹐溫顧孔明曰「彼何人也﹖」答曰「學士秦宓。」溫謔之曰「名爲學士﹐未知胸中曾學士否﹖」宓曰「蜀中五尺童子皆盡知學﹐何況於宓。」溫曰「誠如尊言﹐敢問天有頭乎﹖」曰「有﹗」曰「在何方﹖」曰「在西方。《詩》不云乎『乃眷西顧』乎﹖」溫曰「天有耳乎﹖」曰「有﹗《詩》不云『天髙聽卑』﹐又云『鶴鳴於九臯﹐聲聞於天』乎﹖」溫曰「天有姓乎﹖」曰「有﹗姓劉。」溫曰「何以知之﹖」曰「天子姓劉﹐是以知之。」溫又曰「日生於東乎﹖」曰「𨿽生於東﹐實沒於西。」溫乃默然﹐無言可答。宓應對如流﹐一座皆驚。

宋王有疾﹐夢河中水漧﹐謂「君乃龍象﹐無水則死﹐恐不能活矣」。卜於宰輔﹐對曰「河無水是可字﹐陛下之疾其可痊矣﹗」王悅﹐果卽愈。

唐李泌七歲便知文﹐以神童召見。上方與張說圍棋﹐因以方圓動靜試之。泌曰「願聞其略。」說曰「方若枰﹐圓若子﹐動若生﹐靜若死。」泌應曰「方若行義﹐圓若用智﹐動若逞機﹐靜若得意。」上大異之。

有相者自言世人貴賤﹐一見輒分。趙王李徳誠欲驗之﹐乃使女奴數人與妻滕國君同梳妝服飾。共立於庭下﹐請辧良賤。相者顧盼而進曰「國君頭上有黃雲。」眾婢不覺﹐皆仰視﹐相者乃指所視者爲國君。

明文皇與學士解縉同登江寧方橋﹐問縉當作何好語。對曰「此謂一步髙是一步。」及下橋又問﹕「今將何說﹖」對曰「此謂後面髙於前面。」上點頭。時太子久畱南京﹐一日承制題《虎顧眾彪圖》曰「虎爲百獸尊﹐誰敢觸其怒﹖惟有父子情﹐一步一回顧。」上見詩有感﹐卽命迎入宮中。

解學士縉侍文皇﹐嘗謂曰「有一書句﹐甚難其對。曰﹕『色難』。」解卽應曰「容易。」文皇不省﹐曰「卽云易矣﹐何久不對﹖」解答曰「臣適已對矣﹗」上始悟﹐不覺大笑。於忠肅公幼時﹐母梳爲雙角﹐就鄕校。僧人蘭古春見之戲曰「牛頭喜得生龍角。」於應曰「狗口何曾出象牙。」僧異之。公回語母曰「今不可梳雙鬢矣。」乃束髮爲在角。古春又遇﹐復戲曰「三角如鼓架。」公復云「一禿似擂槌。」古春謂其師曰「此兒長成﹐必救時之相也。」李東陽早負奇气﹐六歲時﹐與程敏政並以神童﹐受純皇帝詔見。至宮﹐門限髙不能度﹐上笑曰「書生腳短。」李卽云「天子門髙。」及賜宴﹐禦饈有蟹﹐上指曰「螃蟹渾身介冑。」程應聲曰「鳳凰徧體文章。」李徐對曰「蜘蛛滿腹經綸。」上顧侍臣曰「他日一个是宰相﹐一个是翰林。」後果如其言。

潮陽蘇福﹐年八歲﹐賦《新月》詩云「气朔盈虛又一初﹐姮娥底事半毫無。卻於無處分明有﹐恰似先天太極圖。」

王文恪公六歲附學於舅氏。適一婢送茶至﹐戲握其手﹐舅出對云「奴手爲拏﹐此後莫拏奴手。」卽答云「人言爲信﹐從今勿信人言。」

戴大賓八歲遊癢﹐十三登賢書。有貴公來謁其父﹐見大賓戲於庭﹐尙是嬰稚﹐以爲業童子藝也﹐戲出對曰「月圓。」答曰「風扁。」問﹕「風如何扁﹖」曰「側縫皆入﹐不扁何能﹖」又曰「鳳鳴。」答曰「牛舞。」問﹕「牛何嘗舞﹖」曰「虞庭百獸率舞﹐牛獨不在其中耶﹖」貴公大驚﹐及詢之﹐卽大賓也。

劉恕八歲時﹐或曰「孔子無兄。」恕曰「以其兄之子妻之﹐焉謂無兄﹖」

解人頤寄懷集

屈屈歌

屈屈復屈屈﹐仰面長吁訴造物。人皆讀書遂榮顯﹐我何讀書成抑鬱﹖嘆息靑春十八時﹐努力好教詩與書。初心爭謂教書好﹐我何教書無盡期﹖百歲光陰能幾何﹐在家日少離家多。春初倏忽去赴館﹐歲暮欲歸成蹉跎。今年已復過明年﹐冷凳靑氈皆坐穿。寂寥一飯小窗下﹐冷淡三杯孤燈前。先生道學徒自尊﹐主人供膳何曾聞。但願先生不飲酒﹐但願先生不茹葷。先生更莫出戶走﹐出門又恐逢親友。友人不覺尋訪來﹐欲見主人如泄柳。先生只得坐憂悶﹐不想虛名寧本分。有時散步舒精神﹐本分反爲輕薄人。愚頑之子功難成﹐晨昏費盡千萬情。河東獅子反不足﹐撫兒隔壁髙聲爭。先生一日才放寬﹐主人責備大失歡。鴻門豈惜白玉斗﹐大士欲掛平天冠。主人自此無相容﹐先生踧踖須下功。一經授人如敝屣﹐遺子黃金難開封。物薄禮輕微束脩﹐受之況復多虛花﹐料穀腐米如丹砂。輸官償債兩無用﹐此物如何得養家。先生此屈何因當﹐天覆地載空昂昂。靑天萬里在何處﹖十年空對槐花黃。白雲滿目雁南飛﹐靑山落日子規啼。髙堂白髮望甘旨﹐室內空遣桃李姿。七情同我居擇鄰﹖男兒讀書當富貴﹐富貴不來須自致。良辰美景夢中過﹐賞心樂事愁裏度。問君有才旣有徳﹐可攀龍鱗舞鳳翼。麒麟髙閣圖功臣﹐黃金置閣延上賓。問君無徳旣無才﹐爾可田園歸去來。白雲空谷桂花香﹐秋風江上芙蓉開。聞君二者旣不爲﹐囊琴匣劍將何之﹖川源遠近皆可樂﹐漁樵耕牧隨所宜。漁者無榮亦無辱﹐日日扁舟共妻子。得魚換酒醉復醉﹐欸乃一聲多不理。樵者無憂安與危﹐利斧曉出行歌歸。未雪先防隱薜蘿﹐迎喧已得眠茅廬。農人有事在南畝﹐耕饁朝朝兩夫婦。養子教孫衣食足﹐頭白何曾識官府。牧童有樂人不識﹐臥牛背上由朝夕。南村北村煙雨歇﹐三聲二聲風月笛。漁樵耕牧俱有樂﹐不在天祿不在爵。早知教書反不如﹐絳帳臯比永忘規。反思祀宗有薄田﹐簞瓢陋巷三四椽。布衣饘粥尙消遣﹐一家骨肉常團圓。先生先生王先生﹐可憐三十名未成。牀頭金盡多憔悴﹐風檐寸晷難爲情。東君東君如若識﹐先生素抱榮華質。鸞鳳固非荊棘棲﹐蛟龍豈是池中物﹖屈屈歌﹐寫不盡此情何其多。街頭買紙紙價貴﹐黑池蘸盡淸水波。君不見鐘子期相逢遲﹐髙山流水憑誰知﹖又不見孟嘗君﹐天下賓客徒紛紛。先生就此爲君別﹐收拾收拾淸風與明月。誰能聽我彈鋏歌﹐我輩豈是蓬蒿列﹗

語有之﹕「先生越老﹐學生越小﹔功課越多﹐束脩越少。」只四語已見淒情﹐唱此歌益增悲戚。

長恨歌

月盡更殘﹐漏聲斷續﹐萬事驚心眠不熱。仰面望天天未明﹐側耳聽雞雞正宿。舊愁新悶不可禁﹐起剔銀燭訴衷曲。少年胸襟天地寬﹐精神志慮超凡俗。百工技藝不屑爲﹐萬卷詩書勤苦讀。讀書望登天子堂﹐豈知讀書成勞碌。數年流落江湖中﹐江湖世事多蕭索。一身去住由主人﹐三餐茶飯由奴僕。寂眠孤枕夢魂寒﹐冷落書齋形影燭。放蕩猶恐玷儒風﹐常把身心自檢束。身如無罪囚﹐落在無罪獄。利覓蠅頭不可言﹐弟子愚頑難教育。幼者年方十二三﹐長者年已十五六。未識讀書滋味深﹐一心思要顧鴻鵠。拘縛矩頭嚴﹐護短不教加鞭撲。撫育少功程﹐又責先生才不足。此情此苦訴與誰﹖長笑一聲自藏蓄。我思家有一畝田﹐勤耕可以供饘粥。我思家有數株桑﹐養蠶可以供衣服。紅杏一枝和白梅﹐雪裏花開香馥鬱。階前數莖濂溪艸﹐雨中葉茂齊腰綠。池中可養化龍魚﹐庭前可栽棲鳳竹。旣有一所舊書房﹐又有數間茅艸屋。堂上有親壽可祝﹐室中有女顏如玉。愁來酒一壺﹐閒來棋一局。坐臥得自由﹐進退無拘束。散散誕誕過一生﹐何必衣紫腰金食天祿。嗟我功名心性酷﹐飄然未肯退林麓。丈夫有志事竟成﹐窮途何必吞聲哭。大舜未登庸﹐深山伴麋鹿。蘇秦未封侯﹐曾受妻嫂辱。我有志衝天﹐我有書滿腹。文章壓倒呂東萊﹐詩才不讓黃山谷。卓卓獸中麟﹐瑯瑯石中璞。海底神松不久潛﹐廏中良馬豈常伏。嘗聞韓呂儔﹐出入更爲僕。久聞百里奚﹐將身自秦鬻。馮歡長鋏不須彈﹐郭隗之屋終日築。我嘆長歌非口才﹐述出胸中愁萬斛。興來揮筆寫長歌﹐書盡加添紙一幅。長歌賦罷膽气豪﹐叮嚀重爲主人囑。主人聽我囑叮嚀﹐世事如棋如轉軸。令他傳臚報一聲﹐天下英才皆刮目。

山東野叟老來歌

少時聰俊老來癡﹐背曲腰駝頸項低。牙屈不能嘗硬物﹐身軀縮小怕長衣。

眼花耳塞精靈滅﹐气短神衰話不齊。走路全憑扶竹杖﹐登山如怯上天梯。

手顫頭搖腿腳軟﹐涕流淚滴便淋漓。寫字看書一抹黑﹐面生斑點皺紋皮。

須髮鬢眉堆粉雪﹐形容枯槁彊支持。做事健忘無記性﹐多年閒話不重提。

咳嗽吐痰多哮喘﹐人前气泄下元虛。赴席未終先要睡﹐遇張呼李熟韭薤。

會親作揖難還禮﹐迎賓心急步行遲。閒同孩子街頭戲﹐新人不識舊人稀。

說與後生誰肯信﹐行到中年漸漸知。人逢百歲光陰少﹐後人休作百年機。

阿呀歌

坐上客﹐莫喧嘩﹐停樽靜聽歌阿呀。秋江渺渺悲遷客﹐靑山枉淚濕琵琶。曾傳落雁啼烏曲﹐戰馬空嘶關塞笳。回首姦雄如夢散﹐當筵勿進漁陽撾。阿呀二字鞭心處﹐利爪當胸著癢爬。好个囫圇圓混沌﹐一朝鑿破血蝦蟆。阿呀﹗南傾北陷難修補﹐卻仗娉婷一女媧。阿呀﹗揖讓徵誅垂樣子﹐千王萬帝竟如麻。阿呀﹗周公拮據鴞戕室﹐尼父淒惶狗喪家。阿呀﹗此望長生彼解脫﹐靑牛過了白牛車。阿呀﹗長條直路平坦坦﹐跌腳污泥貪徑斜。啊呀﹗逆子亂世失節婦﹐正緣一个念頭差。阿呀﹗剖心割股忠和孝﹐挖肉成瘡也有疤。阿呀﹗你道恩情權寵盛﹐看來重鎖帶披枷。阿呀﹗平添白髮三眠柳﹐吹落紅顏半夜花。阿呀﹗電閃光中營利祿﹐爆聲撒處逞榮華。阿呀﹗彩雲虹散終成雨﹐白玉蠅來便是瑕。阿呀﹗坐上客﹐莫喧嘩﹐燒銀蠟﹐進流霞﹐老去固可惜﹐年少不可誇。富貴何足羨﹐貧賤勿咨嗟。靑靑庭下艸﹐猶自有根芽。你看何物爲長久﹐你能不死你奢遮。勸君早把靈臺照﹐莫待臨時叫阿呀。

靑氈述苦文

先生訴苦﹐眼淚直迸矣。夫冷板凳之苦﹐一言難盡也。想將起來﹐豈不要哭乎﹖且先生之做不得也﹐非一日矣﹗束脩只得些微﹐鋪排倒有無數。落雨包馱﹐晴天要送。仔細思量﹐討飯不如也。今天下生意之最微薄者﹐莫如教書矣﹗掙起喉嚨﹐一年叫到頭的是趙錢孫李﹔放開力气﹐從早纏到晚的乃天地玄黃。還想哪个供茶﹐誰家供飯。薑汁面一碗﹐希圖暫飽。休望張家請酒﹐李宅邀談。糖燒餅兩个﹐聊且充饑。節禮包分文未見﹐倒說如今不作。學課錢毫忽也無﹐反要查問功課。戴頂舊帽子﹐便說道﹕「這先生好去打卦。」穿件破衣裳﹐又罵云「這窮酸儼似叫化。」任憑寒來暑往﹐不住的爭堪道好。悉好春露秋霜﹐你還說去早來遲。收的低銀潮色﹐皆缺戥頭﹔來的七齡八歲﹐渾如鑿石。未打罵﹐向云獨養兒子﹔不放學﹐猶言歇落太多。可憐雇工不如﹐奴才弗若﹐豈不要哭乎﹖豈不要哭乎﹖﹗

長恨歌

有商婦病篤﹐其夫不歸﹐作此以寄之。

良人重利輕離別﹐東走南陽西走越。君今棄妾不思歸﹐萬里關山音信絕。妾身未嫁守深閨﹐何曾知有離別苦。自從一去幾經秋﹐朝夕思君無去路。思君滴盡眼中淚﹐淚珠滴盡眼欲枯。幾回對鏡爲君愁﹐體瘦形枯對鏡羞。妾身本是儒家女﹐九歲攻書識經史。讀書不知行路難﹐自謂嫁夫宜得所。夫君好作商﹐棄妻復棄子。妾年二十六﹐衾枕孤眠獨。朝觀城頭雪﹐夕見華山翠。愁君西蜀路崎嶇﹐展轉教人心欲碎。蜀江水碧蜀山靑﹐野艸閒花處處新。當時耳畔叮嚀說﹐莫學王魁負桂英。錦城𨿽快樂﹐不如歸家好。祖宗遺有復業計﹐何必遠遊求名利。知君鐵石作心腸﹐更不回頭思故鄕。紫燕年年至﹐雙雙雁結行。在天比翼鳥﹐物象亦如此。何況人爲萬物靈﹐含芽待發不相似。嫁夫了平生﹐今反爲夫誤。妾多沾病無湯藥﹐憂愁交集誰堪訴﹖生理豈不做﹐有謀皆不富。休須奔長途﹐靑春等閒度。吾州多富翁﹐財積似石崇。朝歌夕宴樂﹐妻孥享萬鐘。惟有我夫身落魄﹐梗迹萍蹤任飄泊。家中門戶誰主持﹐拿得鷹來走了兔。椿萱生可憐﹐雙雙赴冥路。二親待汝歸來葬﹐汝不歸時誰主張﹖此時此際說不盡﹐畱與旁人作話柄。君今棄妾不思歸﹐他日回來無會期。一男一女誰爲養﹖可憐弱幼倚阿誰﹖衣裳鞋襪妾鍼綫﹐衣是綾羅裳是絹。我今吩咐景春收﹐畱待歸來與君看。歸來必定再續弦﹐未必他人似我賢。吾今死去不復生﹐生死兩途難會面。願君速歸顧吾兒﹐憐兒孤幼被人欺。信手剪香雲﹐香雲付君看。今生情已已﹐來生再結緣。

詞𨿽粗而情切﹐讀之不禁下淚。錄之以爲久商者鑑。

捲堂文

學以治生爲先﹐不可無謀食之計。師以淑人爲貴﹐先當嚴衛道之防。慨自世降而風微﹐遂至道衰而日甚。倚門糊口﹐效彈鋏之馮歡﹐寄食資身﹐同垂釣之韓信。十金𨿽甚薄﹐俯首於濁富之門﹔百里敢辭勞﹐委身於不親之地。視生徒猶骨肉﹐遂棄子與拋妻。以館捨爲福堂﹐遽離鄕而背井。去時動經累月﹐不道歸遲﹔來時未及半旬﹐都嫌久滯。無枷無鎖﹐實爲自在之囚﹔不啞不聾﹐化作癡呆之漢。巧其言﹐善其色﹐獻諂何異於卑微﹗禁則止﹐令則行﹐奉命實同於輕賤﹗東人事機渾未解﹐遽稱爲聖爲賢﹔書生文理但粗通﹐包渠發魁發解。習成便佞﹐巧妝百樣溫存﹔抖出寒酸﹐盡露千般醜態。毛錐將安用﹐直須曲意徇人。文章難療饑﹐只得垂頭喪气。事非由我﹐辜負雪月風花﹔身屬他人﹐受盡辛酸冷辣。幽暗巖崖生鬼魅﹐燈火未來時﹔淒涼境界憶家鄕﹐書生歸去後。濃霜染鬢﹐韶華多向苦中過﹔烈火燒心﹐家事盡在忙裏辦。𨿽春花爛漫﹐何從金穀遨遊﹔秋月光輝﹐無暇瓊樓賞玩。炎威似火宜避暑﹐偏說道心定自然涼﹔寒气如冰當向火﹐卻教我冷之不要動。他惱時﹐語言不遜﹐沒柰何忍恥含羞﹔我餒時﹐茶飯未來﹐只得挨饑受餓。七情未得從吾願﹐十年只替別人忙。行坐皆在人前﹐分明是上賓模樣。志气落於人後﹐其實是下等生涯。縱覓得一兩五錢﹐怎塡補千瘡百孔﹖徒使斯文掃地﹐豈知富貴在天。幾番欲發憤辭歸﹐受不過儒家淸淡。若待要屈志且畱﹐當不得客館淒涼。待至歲終時候﹐益增淒慘情懷。館童落落﹐似朝星半明半滅﹔門第悠悠﹐如夏燕自去自來。向閨房樂爾妻孥﹐哪管你黃昏獨坐。拉賓朋儐爾籩豆﹐豈念我終夜孤眠。誰人效立雪楊﹑遊﹐何處尋浴沂童冠。雨灑書窗聲淅淅﹐打破愁心﹔風吹紙帳影翩翩﹐驚回旅夢。算功課論長說短﹐欲訴無門﹔討束脩指東話西﹐要歸不得。反不如操瓢丐者﹐乞余墦郭沒憂愁。怎學得捧缽道人﹐笑傲煙霞無管束。農工商賈莫非人﹐奚必教書爲業。城郭鄕村皆有利﹐何須處館營生﹐戴天頂地眞男子﹐不思展驥足﹐千里馳驅﹔博古通今大丈夫﹐爲甚戀蠅頭﹐一生籠絡。從今奇翼﹐卽今飛過愁山。及早回頭﹐還好脫離苦海。撥開雲霧超凡界﹐再睹靑天﹔剖破藩籬卽大街﹐安行坦道。且去乘龍朝帝闕﹐莫教騎馬傍人門。勉作捲堂之文﹐永誓處館之戒。

別頭巾文

一戴頭巾心甚歡﹐豈知今日誤儒冠。別人戴你三五載﹐偏上吾頭三十年。要戴烏紗求閣下﹐做篇詩句別尊前。此番非是吾情薄﹐白髮臨期太不堪。今秋若不登髙第﹐踏碎冤家學種田。

維歲在大比之期﹐時當揭曉之會﹐訴我心事﹐告我頭巾。爲你靑雲利器望榮身﹐誰知今日白髮盈頭戀故人。嗟乎﹗憶我初戴頭巾﹐靑靑子衿﹐承汝枉顧﹐昂昂气槪。旣不許我少年早發﹐又不許我久屈待伸。上無公卿大夫之職﹐下非農工商賈之流。年年居白屋﹐日日走黌門。宗師按臨﹐膽寒心震﹔上司迎接﹐東走西奔。思量爲你一世﹐驚驚嚇嚇﹐受了萬千辛苦﹔算來一年四季﹐零零碎碎﹐被人賴了多少束脩。你看我兩隻黃靴穿到底﹐一領爛衫剩布筋。埋頭有年﹐說不盡艱難淒楚﹔出生何日﹐空歷過冷淡酸辛。賺盡英雄﹐一生不得文章力﹔未沾恩命﹐數載猶懷霄漢心。嗟夫﹗哀哉﹗哀此頭巾﹐看他形狀﹐其實可矜。後直前橫﹐你是何物﹖七穿八洞﹐眞是禍根。嗚呼﹗衝霄鳥兮未垂翅﹐化龍魚兮已失鱗。豈不聞﹕久不飛兮一飛衝天﹐久不鳴兮一鳴驚人。且求你脫胎換骨﹐非是我棄舊憐新。斯文名器﹐想是神通。從玆長別﹐方感洪恩。短詞薄奠﹐庶其來歆。理窮數極﹐不勝具懇。就此拜別﹐早早請行。

儒冠誤人﹐古來同慨。不知世間多少英雄被這之乎者也斷送一生也。

尢侗乞者說

長安大道有乞者焉﹐蒙袂輯屨﹐若哭若呼﹐旣醉旣飽﹐其歌嗚嗚。行者曰「鄙載﹗乞何先號啕而後笑也﹖」乞者睨而應曰「嘻嘻﹗啼饑號寒﹐人之情也﹗式飲式食﹐式歌式舞﹐古之志也﹗子何怪焉﹖且子鄙我乞﹐天下皆乞也﹗我之乞異乎人之乞。我之所乞﹐簞食豆羹﹔人之所乞﹐白璧黃金。我乞之所﹐通衢曠野﹔人乞之所﹐玉堂金馬。我乞之時﹐白日堂堂﹔人乞之時﹐昏夜皇皇。我乞之狀﹐箕踞坦腹﹔人乞之狀﹐蛇行匍匐。我乞之後﹐髙臥而已﹔人乞之後﹐吒叱自喜。由此觀之﹐人乞乎﹖我乞乎﹖子以爲齊門鼓瑟﹐何如吳市吹簫。豫讓吞炭﹐何如子瑕啖桃。五柳叩馬﹐何如五斗折腰。子徒嗤我之先號陶而後笑﹐於竊悲世人之先笑而後號陶也﹗」行者曰「夫人也﹐殆隱於乞者與﹗」追而謝之﹐弗顧而去。

艾南英浩歌行

天長地久無終畢﹐昨夜今朝又明日﹔鬢髮蒼蒼牙齒疏﹐不覺身年四十七。

前去五十又幾年﹐把鏡照面心茫然。旣無長繩系白日﹐又無大藥駐朱顏。

朱顏日夜不如故﹐靑史功名在何處﹖欲畱年少待富貴﹐富貴不來年少去。

去復去兮如長河﹐東流赴海無遺波。賢愚貴賤同歸盡﹐北邙冢墓空嵯峨。

古來如此非獨我﹐不如有酒且髙歌。功名富貴須待命﹐命苟不來可柰何﹖

廣連珠三首

蓋聞仁義不可論交﹐當財利而始信。富貴安能結客﹐至患難而方眞。是以管仲分金﹐惟有鮑子知我﹔魏其失勢﹐可知灌夫罵人。

蓋聞行𨿽至髙﹐饑寒不可忍﹔識𨿽極廣﹐哀樂不能忘。是以乞食叩門﹐豈損陶潛之潔﹔塗窮慟哭﹐寧嗤阮籍之狂。

蓋聞三徑菊錢﹐無六銖之用﹔九秋桂粟﹐非五斗之藏。是以煮曹氏之書倉﹐不堪糊口。割江郎之筆彩﹐未足縫裳。

禽言二首

脫卻布袴﹐脫卻布袴﹐布袴脫來一半破。襤褸不比鷫鸘裘﹐剛典靑銅三百數。兒要錢﹐妻要布﹐買米歸來腹中餓。脫袴脫袴莫脫衣﹐畱與債主償逋賦。

行不得也哥哥﹗行不得也哥哥﹗欲哭不哭勉彊歌。大暑小暑未插禾﹐白頭何少烏頭多。黃米食盡�赤米﹐茄果漧死采菱果。安得多收十斛稻﹐娶得新婦養阿婆。

繼母歌

人間夫婦願白髮﹐但得男女皆長大。男娶妻兮女嫁夫﹐頻見孫兒能說話。若還遂我心中願﹐百年瞑目黃泉下。莫教中途有差池﹐喪了前妻娶後妻。古云繼母人間有﹐自謂王祥天下稀。斷頭之婦還由可﹐帶子吾家便有非。他兒借做心頭气﹐吾兒恨不打成泥。飯不飯兮茶不茶﹐今年衣服上梅花。任兒垢面蓬頭走﹐反又搬夫莫理他。不信但看閔子騫﹐他兒蘆絮親兒綿。其父欲將晚母出﹐誰及當年閔損賢﹖吾兒能有自立志﹐免教受盡腌髒气。吾年至今三十九﹐殷勤尙不如人意。

感慨歌

朱買臣﹐朱買臣﹐行歌負擔妻子嗔。恩情難系薄命婦﹐一旦捐棄如輕塵。鴛鴦分翼比目破﹐孤燈舉眼無相親。貧富於世果炎涼﹐結髮尙爾況路人。功名到手未爲晚﹐太公八十榮澤新。細君何必苦翻覆﹐吾豈樵采終其身。朱買臣﹐何災屯﹐食比玉粒衣懸鶉。自知一卷勝萬貫﹐時不遇兮肯怨貧。數年衾枕一宵冷﹐飄花流梗同逡巡。因嗔何處已作善﹐鬟云重整眉新顰。朱買臣﹐莫笑顰﹐隱忍依舊肩衡薪。山光泉韻兩怡悅﹐醉臥危石花爲茵。翠蘿靑鳥暫賓主﹐芒鞋踏碎巖頭春。有時此斧到得柄﹐一斬天下之荊榛。歌殘煙捲日已暮﹐松梢新月掛桂輪。

劉達生與余集生書

世間極認眞事曰「做官」﹐極虛幻事曰「做戲」﹐而弟曰愚甚。每於場上遇見歌哭笑罵打諢插科﹐便確認爲眞眞。不在所打扮古人﹐而在此扮古人之戲子。一一俱有父母妻兒﹐一一俱要養活父母妻兒﹐一一俱靠歌哭笑罵﹐打諢插科去養父母活妻兒﹐此戲子乃眞古人也。又每至於頂冠束帶﹐妝模做樣之際﹐儼然自道一眞官﹐天下亦無一人疑我爲戲子者。正不知打恭看坐﹐歡顏笑口﹐與夫作色正容﹐凜莫敢犯之官人﹐實卽此養父母活妻兒﹐歌哭笑罵﹐打諢插科﹐假扮之戲子耳。乃拿定一戲場戲目﹐戲本戲腔﹐至五臟六腑﹐全爲戲用﹐而自亦不覺爲眞戲子﹐悲夫﹗有此遊戲神通之筆﹐上可以陪玉皇大帝﹐下可以陪田院乞兒。總是認眞不得。諺語云「認了眞﹐冷水沒得吞也。」

解人頤辟蠹集

賭博賦

有志之士﹐惟親簡籍。無籍之徒﹐專事賭錢。圓如骰盤﹐靜極而方。方若骰子﹐動極而圓。紅四絢爛﹐金幺鮮妍。錢財盈諸袖裏﹐籌碼堆於案前。習之者如醉如夢﹐愛之者如癡如顚。引類呼朋﹐如鳲鳩之喚友﹔貪前失後﹐似螳螂之捕蟬。六塊臭狗骨頭兮﹐玩之如白璧﹔一段破蒲席段兮﹐臨之如綺筵。雙目轉動兮﹐如兔如鶻﹔寸心狠毒兮﹐如狼如鸇。夏日炎炎兮﹐或終朝而廢食﹔寒風冽冽兮﹐或沏夜而忘眠。坐處無分於髙下﹐來時不論乎後先。街市小人每齊行而並列﹐屠沽下賤咸執袂而拍肩。一擲二擲兮﹐奚啻數十﹖三開四開兮﹐直至百千﹗口則呼盧而同吆喝﹐手學坐六而甚輕便。雙足冷如水濕﹐一心熱似火燃。幸或一勝兮﹐如遊蓬島。片時閒暇兮﹐若坐鍼氈。此乃牧豬奴之戲﹐殊非成家子之緣。孰云劉毅之曠達﹐安得袁耽之精專。或技藝之輩兮﹐終身喪其職業﹔或賈肆之兒兮﹐何心坐於市廛。豪客奢迷﹐亦易盡千金之產﹔富翁放縱﹐也難畱數頃之田。嗟輸財之速兮﹐眞如瞬轉﹔嘆反本之難兮﹐誠若升天。走入場內﹐便需茶索酒﹔回到家中﹐乃斷火絕煙。妻號寒於臘月﹐子啼饑於丰年。徒能向惡﹐安肯親賢。一被博徒之蠱惑﹐如遭痼疾之纏綿。有錢費之太盡﹐無藥療之可痊。若偶出而邂逅﹐卽到處而流連。非假他人之利債﹐卽竊妻子之釵鈿。或貫鈔之爭差兮﹐遂成反面﹔苟分文之計較兮﹐便欲揮拳。晝則神魂之飛蕩﹐夜則夢寐之倒顚。每侵晨而早出﹐至薄暮而未還。使老母倚門盼望兮﹐愁懷戚戚﹔致嬌妻守室躊躇兮﹐憂心懸懸。上焉負教育之恩義﹐下焉棄伉儷之嬋娟。論生意兮﹐連年杜結﹔詢家計兮﹐逐日遷延。看其行止兮﹐誠不足齒﹔見其窘迫兮﹐又何足憐。刑律禁之而弗畏﹐父兄撻之而不悛。謙恥喪之盡矣﹐禮義何嘗有焉﹖醜行人人而憎疾﹐惡名處處而流傳。有子而誰與匹配﹖無妻而誰結姻緣﹖卒致一生之負困﹐永爲百歲之迍邅。不耕而無粟可�﹐不織而無衣可穿。蓬門掛席﹐敗壁無磚。居食恆遭乎缺乏﹐性命亦難於保全。行般苦楚﹐萬種憂煎。問何爲而至此﹐因賭博而使然。達人君子﹐幸鑑斯焉。

覺迷迂叟娼妓賦

渠本娼家﹐素非雅族。山雞野雉﹐家不能馴。路柳墻花﹐人皆可折。調脂弄粉﹐裝成嬌艷規模﹔蓮步柳腰﹐扮作輕盈體態。倚門賣俏﹐傍戶招商。貪錢財﹐並不論貴賤髙低﹔濫交接﹐全不顧尊卑上下。東家飲而西家宿﹐某爲逐水之桃花﹔張家婦而李郎妻﹐願作章臺之楊柳。然而習染𨿽異﹐嗜欲則同。豈無眷戀俊俏之情﹐亦有綢繆勾人之意。柰何瘟龜愛鈔﹐勢驅美女弄姦心﹔老鴇圖錢﹐威逼嬌娥生巧計。是以歌舞池﹐風月場﹐擺一个迷魂陣勢﹔教坊司﹐勾欄院﹐砌幾隻潑雪湯鍋。枕席間暗藏劍戟﹐管弦內潛伏刀兵。初來財物丰盈﹐便作粉蝶戀花之狀﹔已而囊篋匱乏﹐頓興金蟬脫殼之謀。立海誓﹐訂山盟﹐皆是騙人圈套﹔燒早香﹐剪靑發﹐總爲覓利虛情。臨別時﹐假作短嘆長吁﹐出門莫記﹔送行日﹐彊妝愁眉淚眼﹐轉呈便忘。此乃妓家之故習﹐而子弟所宜龜鑑者也。可不戒哉﹗

訟師文

世道衰而爭端起﹐刁風盛而訟師出。橫以虎狼之心﹐戀以溝壑之欲。靠利口爲活計﹐無田而農﹔倚刀筆作生涯﹐無本而殖。開人爭痛心激忿﹐揚人惡切骨栽誣。媒孽事端﹐妄相告訴﹐聯聚朋黨﹐立計舞文。閥閱婚姻﹐卻被他交構一番﹐遂違秦晉之好﹔公平田土﹐怎禁他調弄百出﹐便興鼠雀之詞。搬斗兩不相爭。則證事指時﹐捏就打傷人命﹔離間同气失好﹐則虛爲實﹐裝成彊占家私。最怕太平﹐惟喜多事。寫呈講價﹐論事體之重輕﹔做狀索錢﹐看機宜之大小。或起稿於艸紙﹐才錄過紛紛扯碎﹔或艸創於白牌﹐一謄完急急洗去。價髙者百般裝艷﹐務求聳動於官府﹔價輕者一味平淡﹐哪管埋沒了冤情。顚倒是非﹐飛片紙能喪數人之命﹔變亂黑白﹐造一言可破千金之家。脫卻燕閒﹐輒思釁起。撈得浮浪屍首﹐奇貨可居﹔緝著詭寄山糧﹐詐袋在此。結識得將危的大盜﹐囑他扳扯冤家﹐密密裏暗栽大罪﹔蓄養个久病的老兒﹐挽渠跌詐富室﹐白白地結起深冤。設施對理﹐則挽硬幫見證﹐將無作有﹔假令講和﹐則傾低銀首飾﹐弄假成眞。茶罷開言﹐卽鼓掌而歡笑曰「老翁髙見﹐甚妙甚妙﹗吾輩眞个不及﹗」酒闌定計﹐乃側首而沈吟曰「學生愚意﹐這等這等﹐執事以爲何如﹖」弄兵刃於尖唇﹐伏機鋒於禿管。以院司爲衣缽﹐陸地生波﹔藉府縣爲囮媒﹐靑天掣電。衙門賣術﹐常重富而輕貧﹔踵市獻籌﹐惟害人而利已。朝來利在於趙﹐乃附趙以斃錢﹔晚上利在於錢﹐復向錢以背趙。操縱如提木偶﹐反覆如弄嬰兒。又能恬李客之言﹐送於張氏之耳﹔復探張氏之說﹐悅乎李客之心。及其彼此構仇﹐原被結訟﹐因而兜攬行財﹐於中侵克使用。剛傑之輩﹐希圖決勝﹐則進囑托之媒﹐說事處往往各半均分﹔愚弱之徒﹐但欲苟安﹐則求買和之策﹐交財時每十而取七。乘打點市恩皂快﹐代請求結好吏書。甚者官府未審﹐而供稿已成﹐討理未經﹐而罪名先定。倘然幸甚﹐則曰非人力不至於此﹔偶而問輸﹐則曰使神通其如命何。姦邪未伸﹐狡猾復肆。或造不根謗貼﹐徧傳四處﹐以爲中傷之階。或捏無影訪單﹐計聞上官﹐以賈滔天之禍。卒致報復相尋﹐家不可保﹐冤仇四結﹐身亦難容。妻怨嘆於房幃﹐貽恨罔極﹔子放蕩於閭裏﹐流禍無窮。彼方踞華堂﹐披文繡﹐猶懷虎視之心。孰敢批龍鱗﹐捋虎須﹐聲彼通天之惡。境內畏同蛇蠍﹐更是窩賊贓﹐鑄私錢﹐相戒斗口﹔裏中敬如鄕宦﹐因而結婚姻﹐勤宴會﹐始得安身。至於惡貫旣盈﹐法网難遁。或徒三年﹐或徙五載﹐未幾計挾驛官﹐無柰放回故土。或問充軍﹐或問爲民﹐中途威脇解子﹐只得隨還本鄕。故欲興仁俗﹐教唆之律宜嚴﹔若挽頹風﹐珥筆之流當逐。謹臨風而作賦﹐冀龜鑑而畱神。

用銅銀四書文

善與人同﹐是人之所惡也。甚矣﹐形色不可罔也﹗出內之吝﹐一介不以與人﹐則亦已矣﹐何必同。君子曰「惡似而非者﹐惡莠恐其亂苗也﹐惡紫恐其亂朱也。豈謂一鉤金﹐辧之弗明﹐可以爲美乎﹖」將爲君子焉﹐莫之或欺﹐小人反是﹐詐而已矣﹗何也﹖君子諭於義﹐以幣交﹐有所不足﹐補不足﹐然後用之﹐不然﹐曰未可也。小人諭於利﹐悖而出﹐如不得已﹐惡可已﹖則有一焉﹐無他﹐曰假之也。然則有同乎﹖曰「然﹗」若是其甚歟﹖曰「然﹗」斯人也﹐無惻隱之心﹐非人也。知之者﹐行道之人勿受﹔不知者﹐斯受之而已矣。比其反也﹐則曰「我無是也﹗」斯君子受之﹐而誰與易之﹖斯人也﹐無羞惡之心﹐非人也﹗有知者﹐可欺以其方﹔知之者﹐執之而已矣。當是時也﹐皆曰「跖之徒也。」有司者治之﹐其爲士者笑之。以若所爲﹐其交也以道﹐其饋也以禮﹐無實不詳﹐不成享也。卻之爲不恭﹐豈其然乎﹖以若所爲﹐於宋饋七十鎰而受﹐於薛饋五十鎰而受﹐𨿽多無益﹐不能用也。周之則可受﹐豈謂是歟﹖彼將曰「如用之﹐其孰能知之﹖惠而不費﹐樂莫大焉﹗」君子曰「明辧之﹐鄕人皆惡之。亡而爲有﹐不可得矣。而今而後﹐所藏乎身多寡同。」如之何則可﹖曰「是不難﹐惜乎﹐不能成方圓﹐方圓之至也﹐去然後行。」

祛倦鬼文

歲丙申﹐久荒於嬉。將理業時﹐手稿一編﹐輒復困倦﹐倦則復廢書﹐如是者累月。昔人云「精彊則神輔之﹐困意則鬼入之。」是誠有倦鬼耶﹗柳罵三尸﹐韓逐五窮﹐其有激也﹐故矢文以祛之。詞曰﹕

「嘻﹗大塊委蛻﹐洪鈞鑄形。孕精毓秀﹐篤生斯人。攝以陰陽﹐調以五行。充以元气﹐運以元神。戴圓履方﹐含聰蓄明。壯以股肱﹐利於屈伸。五官奉職﹐福壽康寧。昔在神禹﹐胼胝如臘。亦越姬文﹐晏朝及昃。且周公旦﹐夜以繼日。宣文皇皇﹐不寢忘食。彼誠至人﹐爾不能入。予獨何辜﹐爾不相卹。惟爾之來﹐嘿嘿冥冥。非虺非蟄﹐無狀無聲。不寢而夢﹐不酒而醉﹐不疾而疲﹐不嘆而呻。若浮雲而未墜﹐若負重而莫勝。入人之首﹐詭焉如兀。欲仰更俯﹐求昂反屈。若南郭人之撫幾而坐﹐北宮子之喪志而出。入人之目﹐如眩五色。注目欲睫﹐回瞬成黑。若昌黎之昏花﹐步兵之眼白。入人之手﹐如縶如維。將掉臂而徙倚﹐欲撫掌而離披。墜何郎之筆﹐落司馬之杯。入人之足﹐如糾如纏。欲舉武如超乘﹐比寸步若登天。李白安能脫靴於內陛﹐謝安何以曳屐於東山。至若靑緗浩牘﹐玉筍成編﹐誦不能句﹐讀不終篇。惟爾一至﹐令人茫然。如王右軍之坦腹﹐陶靖節之髙眠。又若汪洋奧義﹐佶屈微言。凝思冥想﹐欲探其玄。自爾一至﹐忽若澶漫。如尹父之坐釣﹐達摩之逢禪。凡此之類﹐倦態不一。實爾之故﹐伊子之戚。吾欲一旦制汝而不能﹐頃刻索汝而不得﹐吾將帛戈淬刀﹐懸桃薦棘﹐出子於榛莽之野﹐渡子於逍遙之域。子胡不歸爾之樂土﹐而顧畱我之胸臆﹖速去速去﹐毋畱我側﹗」

言訖﹐坐而假寐﹐見一人揚揚然﹐勃勃然﹐魁肩馳臂﹐垂頭曳踵而來﹐顧予言曰「我非爾仇﹐爾胡我責﹖適聞詈言﹐令我气噎﹗獨不聞大明升而羣陰伏乎﹖天君至而百體從乎﹖蜉蝣之由﹐必以陰涼﹐魑魅之見﹐必以無人。呂雉衰而蒼犬據腋﹐晉侯蠱而黃熊入門。使爾神定而無移﹐吾安能於爾而見侵﹖爾志則不立而我是咎﹐爾學則不專而我是嗔﹐何責人之苛﹐而恕已之昏歟﹖吾以安靜爲體﹐虛廢爲形﹐入乎優遊之室﹐憩乎偃僕之林﹐不與精彊者爲伍﹐而與懈怠者爲朋。銳健者吾卽與之絕﹐安閒者吾卽與之親。昔者董子下帷﹐吾不窺其幕﹔孫生閉戶﹐吾不行其庭﹔季子持錐﹐吾卽避其銳﹔匡衡竊照﹐吾不掩其明。他如寒樓雪案﹐影伴螢燈﹐食黃齏而不飽﹐撫圓枕而長驚。凡若此者﹐吾卽望風而去﹐褰裳而行。惟有貴介之子﹐落魄之夫﹐食厭粱肉﹐服羞綺羅﹐遊娛旣暇﹐歌舞方余﹐徙倚髙堂﹐宴坐華居﹐思憩息而少安﹐甚與我而相宜。又有愚童下士﹐惡習詩書﹐便目前之逸樂﹐忘腹中之空虛。想絕靑雲之驥﹐閒過白日之駒﹐每欠伸而無措﹐遂與我而相依。我之畏避者如彼﹐如暱者如斯﹐吾當入汝絳室﹐窺汝靈臺﹐銀海茫洋﹐玉樓虺頹﹐心隨鴻鵠以俱往﹐神偕蝴蝶以飛來。吾乃能解汝系絡﹐馳汝形骸。𨿽一見面顚倒﹐猶四顧而徘徊。爾胡不自責﹐而徒咎我爲﹗爾胡不厲精以爲刃﹐淬志以爲戈﹐銳意以爲棘矢﹐殫力以爲桃符。吾卽與子而永訣﹐安能復受爾之叨叨乎﹖」言已不見。予亦驚覺﹐神耶鬼耶﹖乃汝訓告。振衣拭目﹐敬謝來教。

虱蚤相詬解

虱蚤者﹐均血食於人者也。然虱性緩而蚤性躁﹐故虱生柔惡﹐而蚤得剛惡焉。戰國時﹐一日韓昭侯禦便殿﹐有蚤入敝袴中叮嚙﹐昭侯大怒﹐披襟索之甚急﹐蚤曲躍三百而去。宦豎無以應﹐自取一虱以磔之。虱頗不平﹐乃詈蚤曰﹕

「汝何爲哉﹖食人之食者﹐死人之難﹐常道也﹗今日之禍﹐誰則開之﹖良由汝入裏穿裳﹐往來迅疾﹐無少忌諱﹐以釀成之耳。事敗之後﹐髙逾遠遁﹐滅其迹於已﹐而嫁其孽於人。趨利避害﹐樂禍標功﹐𨿽濫廁冠裳之中﹐亦烏用生爲也﹗於以此優懣疾﹐饑則皮毛隨風而靡﹐食則蠱脹而不能行。屢受其殃﹐時危不測。匪特吾軀。將就饑矣﹗」蚤乃鞠躬而聽﹐俟詈畢﹐乃反聲曰﹕

「子何過我之深乎﹖迹汝之所行﹐若有若無﹐或藏或出﹐陰韜陽晦﹐嗜飫無極。富貴者遠之﹐貧窶者欺焉。食膏樂腴﹐腹垂過膝。首下足上﹐步履艱側。禍至而不避﹐難生而不知。尙爾營構巢穴﹐爲子孫計﹐天下果嵇康輩乎﹖查道儔乎﹖不爲紀昌﹐王猛者幾希矣﹗」

二者紛竟莫爽。忽有夏國人﹐號蚊中子﹐鼓翼而前﹐解之曰「二子所遇﹐固有幸不幸矣﹗𨿽然﹐太柔財損﹐太剛則折﹐均所不免焉。脫附於敢屈原之體﹐入水能不溺乎﹖長於介推之身﹐入火能不焚乎﹖遇盲瞽者﹐浣濯於涫沸之中﹐靡孑遺矣﹗若我食人﹐而不制於人﹔著物而不溺於物。聚則成雷﹐散則無迹。人作我息﹐人入我出。添破毛竇﹐翺翔人極。二子爲之次矣﹗奚相詬爲﹗」

虱蚤聞之﹐五內俱裂﹐欲尙步而不能﹐欲守黑而不及。

討蚤虱檄

康熙甲子仲夏﹐羈寓虎林﹐旅邸無聊﹐惟圖穩睡﹐以消永夕。柰何蚤虱爲虐﹐肆行茶毒。或憑陵我肌膚﹐或擾亂我牀褥﹐攪得人終夜無眠﹐依稀乎背不貼席。何物幺麼﹖敢恣狂突﹗乃震雷霆﹐露布以檄﹐爰告諸眾﹐同心戮力﹐勿惜彈指之勞﹐無靳反掌之擊。速整甲兵﹐疾催牙將﹐其興合剿之師徒﹐爰期滅此以朝食。因爲檄曰﹕

造化至奇﹐生物不測。蠢玆虫類﹐狡維蚤虱。誰地不有﹐無間不入﹔何處弗到﹐爰求弗得。休細而輕﹐形矮而黑﹐去來無常﹐變幻無迹。顚衣倒裳﹐穿房度室。共枕同衾﹐臥牀越席。吹毛剝膚﹐吸膏飲血。貪婪萬端﹐姦宄百出。任我震怒﹐彼且倏忽。隨爾搜求﹐自如鬼蜮。才子失籌﹐佳人阻策。將安用謀﹐作何區畫﹖屏諸四夷﹐投之絕域。常離是鄕﹐水去是邑。庶幾快心﹐又恐未必。計無復之﹐戲爲討檄。平日誓師﹐用申誅殛﹗使人知憎﹐子亦情適。勉彊構思﹐聊且塞責。凡百有情﹐同此知悉。咄彼虱兮﹐曷其有極﹖爾其驚諸﹐欽哉此檄﹗

詠瘧鬼詞

陳全患瘧﹐惱不可勝﹐乃制《叨叨令》以自寫云﹕

冷來時﹐冷得不冰牀上臥﹔熱來時﹐熱得在蒸籠裏坐。疼時節﹐疼得天靈破﹔顫時節﹐顫得牙關挫。只被你害殺人也麼哥﹗只被你害殺人也麼哥﹗眞个是寒來暑往人難過。幫閒文

咄嗟﹗世道浸衰﹐時事變易。舉世好奉﹐斯人獻諛。豈料遊手遊食閒徒﹐竟是坑人溺人厭物﹗脫空爲業﹐姦詐萬端。弄俏爲生﹐暖味百出。乍會間小心惟恐不及﹐久處後狡猾漸足有餘。鵓鳩子﹐旺邊飛﹐比方切當﹗坑缸虫﹐鬧裏鉆﹐比諭精工。捧屁掇臀﹐酷似擲梭之鳥﹔捋髭恬嘴﹐儼如竊食之貓。自暮及朝﹐喫的這七件﹐都非已物﹔從頭至踵﹐穿的那一樁﹐出自本貨﹖掠美市恩﹐相知間開開懷﹐飲壺酒﹔借花獻物﹐捨親處歇歇腳﹐待杯茶。肩項本平﹐故意聳髙三寸﹔額頭非砍﹐動輒衝前三分。一味露天人情﹐獨行著水官話。掉書袋爲飽學﹐打市語爲奇談。叫渾名﹐忙應不敢不敢﹔施短揖﹐連謝夜來夜來。順人機﹐妙妙妙呵呵拍手﹔迎人意﹐是是是側側點頭。止沸轉添薪﹐這壁廂火燒紅竈﹔墮井復下石﹐那壁廂冷語冰人。好气質﹐老趣徒﹐愛云則愛﹔蠢東西﹐眞滯貨﹐憎云則憎。劈面勾人笑容﹐撲堆著巧笑﹑冷笑﹑彊笑﹑千般笑﹔回頭伺人愁臉﹐頓翻作新愁﹑舊愁﹑閒愁﹑一片愁。潘安貌﹐司馬風流﹐贊得人心快﹔子建才﹐石崇富貴﹐騁得人名髙。扶轎執鞭﹐曰「吾小人自當承受。」揩臺抹箸﹐云「某大叔不勞動煩。」狗吠雞鳴﹐樽俎上無所不至﹔譬聲烏气﹐斯文前靡所不爲。繃鬼臉﹐弄神通﹐構曲作直﹔咬大指﹐伸長舌﹐搬是掠非。和戲子謳歌﹐腔調扇底﹔伴娼家擺懰﹐紙掣袖中。妻妾怪顯者不來﹐道正是忘形結納﹐路旁詫那人何往﹐矜不瞞知已見招。朝事無聞﹐窵說南北官員﹐誰升誰降﹔字義罔曉﹐浪評唐宋書畫﹐某假某眞﹐出口雌黃﹐潛攪破一團和气﹔撐胸矛戟﹐穩包藏滿臉春風。生人前誇口﹐我怕誰﹖我仗誰﹖稀罕誰﹖私地裏結交﹐我喫你﹐我著你﹐全靠你。撞金錢﹐綽摸些閒頭腦﹔跌竹碗﹐勒捐些小便宜。說事過位﹐往往開私門﹐釘鬼門﹔立契作眞﹐每欲伸後腳﹐拆壁腳。訊其經紀﹐舉手加額﹐仰靠龍天﹔問及閨諱﹐齲齒摧肩﹐托賴洪福。打聽幾家新枝﹐極稱蘇小之嬌﹔尋著一个姣童﹐備道宋公之美。千攛掇﹐萬攛掇﹐陪走一遭﹔你贊襄﹐我贊襄﹐請來一會。良家子弟﹐爲彼傾囊﹐見不得六親骨肉﹔遠路客商﹐因他破鈔﹐還不得千里家鄕。風裏絮畢竟沾泥﹐鏡中花如何結果﹖猛見利盡交疏﹐一時星散﹔可憐人窮志短﹐百憂齊生。畫餅不充饑﹐望梅徒止渴。蚤虱故相惹﹐蚊蠅能相親。妻蓬頭﹐子垢面﹐無復人形﹔瘡徧體﹐病纏身﹐埋怨狗命。冷蕭蕭墻攤壁倒﹐難支持門戶伶仃﹐極��舊襪破鞋﹐聊曳補身材狼狽。竊取東鄰子昂貼﹐換得米幾升﹔拐來西捨右軍書﹐抵得柴幾束。某老某老﹐誰復使人來﹖幾官幾官﹐無不念君矣﹗回視曩昔﹐殊覺差池。。舊情付與東逝波﹐新詞聽唱西江月。笑我一生土苴﹐博來半世紛華。舌耕彊似種桑麻﹐風月趁人瀟灑。嘆自家門失腳﹐難禁陋巷啼鴉。妻兒都是眼前花﹐只慕淸虛茅舍。

幫閒醜態﹐被此文盡情揭出。嗟彼閒人﹐更於何處討生活﹖

嗟嗟歌嗟嗟勢利徒﹐方寸勞且拙。曾見勢利人﹐疾忙敍情節。

脇肩並諂笑﹐奴顏與婢膝。次日卽踵門﹐居然下請貼。

掃含潔豆觴﹐斗膽莫見卻。依期幸寵臨﹐震驚如霹靂。

梨園倩一夥﹐獨桌盛排列。湯饌親進承﹐奔走如電掣。

演得半本戲﹐顯者欲返轍。兩手若張网﹐甜言有換席。

彊邀復進座﹐歡喜動聲色。子弟頻勸酒﹐只少出妻妾。

酒闌無不散﹐計窮心未愜。喃喃道走聲﹐喋喋云簡褻。

隨行到乘輿﹐猶自不忍別。作揖袖沾泥﹐打恭肩過肋。

回身覺困倦﹐臥房少安歇。終夜不成眠﹐專等五更徹。

雞鳴卽抽身﹐逢人便誇說。某科某主人﹐是我好相識。

某科某進士﹐是我久交結。忽朝遇諸途﹐不勝其彀觫。

衣裳抖一抖﹐巾帽捺一捺。緊緊叉雙手﹐匆匆站街側。

因他問一聲﹐鞠躬不敢直。見他手一拱﹐額頭著地貼。

風聞些小事﹐流水送盤食。倘或遇親喪﹐絲銀折幣帛。

百慮更千思﹐猛省云妙策。鉆來好心腹﹐婉轉通媒妁。

容兒拜下風﹐聘金先三百。容女侍衾枕﹐妝資盈箱篋。

無謂假和眞﹐哪管疏與戚。何嫌涉冰山﹐但願忝眷末。

八節及四時﹐奇新美品物。走趲或挪移﹐惟命罔敢逆。

偃蹇遭官非﹐倚仗爲泰嶽。好的存體面﹐愴惶探消息。

下筆正修書﹐沈吟挑不得。必須幫一个﹐這是小折拽。

支的起花頭﹐也與問顚末。方才講得過﹐搖首嘆周折。

除非親去見﹐欲言又自訥。更或辭不諳﹐必須現豁日。

歸取孔方兄﹐將來乞笑納。轎飯悉幹資﹐僕從要加一。

今日細追思﹐往事空跋涉。費錢不救急﹐買得名尺蠖。

嗟嗟我如何﹐看破爲豪傑。

解人頤讜言集

橦橦帝君詩行藏虛實自家知﹐禍福因由更爲誰﹖善惡到頭終有報﹐只爭來早與來遲。

閒中檢點平生事﹐靜坐思量日所爲。意馬心猿當系縛﹐自然天地不相虧。

治家修身語凡親友有欲言不言之意﹐此必有不得已事﹐欲求我而難於啟齒。便當揣其意﹐而先問之﹐力所能爲﹐不可推諉。

今人與言女生外向﹐遂忽略不教。不知養子不教﹐只玷家門﹐養女不教﹐患貽他姓。故婦道首在孝舅姑﹐和妯娌﹐敬夫君﹐訓子女﹐卹奴婢﹐勤紡績﹐儉中饋﹐甘淡淡﹐任勞苦﹐不聽讒言﹐不預外事。今之爲女者﹐但知修飾容儀﹐不能敬執婦道﹐有《閨訓》《女史》《內則》諸書﹐不可不令誦解也。

子弟生大富大貴之家﹐是大不幸。惟富貴則性傲﹐千罪百惡﹐皆從傲上來。古語云「入觀庭戶知勤儉﹐一出茶湯便見妻。老父奔馳無好子﹐要知賢母看兒衣。」可見內必形諸外﹐爲妻子者﹐不可不知。

淸明拜掃﹐歲一舉行。此一時祭之巨典也。其祭享必誠敬丰潔﹐用牲醴時鮮﹐蓋取薦新之意。近見人家子孫﹐於祖宗墳墓﹐畏遠憚勞﹐愆期待日﹐不幸莫大焉。至於本身父母﹐無可推諉者﹐亦不過艸艸一盒﹐敷衍了事。獨不思祖父生我﹐願爲身後之計﹗理應竭力措辦﹐相邀拜掃﹐使祖宗血食不絕。若謂物力維艱﹐試問一歲之中﹐請客宴會﹐出外嬉遊﹐不知浪費幾何﹖獨祖宗面上﹐吝此一歲一次之禮。至於富家大族﹐墓旁多置祭田﹐以遺子孫。輪年值管﹐以設祖祭﹐所餘卽與當事之人﹐使子孫人人樂爲﹐誠法良意美者也。

男婚不宜太早﹐女嫁不宜太遲﹐其中委曲﹐父母宜體行之。

交財一事最難﹐𨿽至親好友﹐亦須明白﹐寧可後來相讓﹐不可當初含糊。俗語曰「君子斷其初﹐先明後不爭。」至言也。

男女之易合者﹐必非全節之人﹔朋友之易合者﹐必非久要之士。

見人有得意事﹐便當生歡喜心﹔見人有失意事﹐便當生憐憫心。忌人之成﹐樂人之敗﹐何損於人﹐何益於已﹖徒自壞心術耳﹗世間無一件可驕人之事﹐才藝不足驕人﹐徳行是我性分事。不到堯舜孔周﹐便是欠缺﹐欠缺便自可恥﹐如何驕得人﹖

覺人之詐﹐不形於言﹔受人之侮﹐不動於色﹔此中有無窮意味﹐亦有無窮受用。

禱病不宜殺生﹐無論鬼神之聰明正直﹐未必肯受。人之死生有命﹐未必能活。而殺物命以全已命﹐於心安乎﹖生日不宜殺生。哀哉父母﹐生我劬勞。已生之日﹐正母垂亡之日也﹗而殺生宴樂﹐於心安乎﹖生子不宜殺生。凡人無子則悲﹐有子則喜﹐不思禽獸﹐亦各有子以爲慶。我子生﹐令他子死母亡﹐於心安乎﹖犬守家有義﹐牛耕田有功﹐尢不可食﹗故牢字從牛﹐獄字從犬﹐不食牛犬﹐牢獄永免。

向人說貧﹐人必不信﹐徒增嗤笑耳。且人卽我信﹐何救於貧﹐嘵嘵者可厭也﹗寧鳩子云「隨緣二字﹐最有意味﹐世人欲享和平之福﹐終身受用此二字不盡。」詩曰「無藥可醫卿相壽﹐千金難買子孫賢。家常守分隨緣過﹐便是逍遙自在仙。」

嫁娶亦稱家有無﹐何必奢華爭勝﹖曾見《詩譚》一詠云「婚姻幾見斗奢華﹐金屋銀屏眾口誇。轉眼十年人事變﹐妝奩賣與別人家。」

儉𨿽美徳﹐然太儉則近慳﹐未免有俗惡之態﹐豈不爲人所鄙﹖惟自度所處之地﹐以畱不盡之意可也。

進一步想﹐有此則小彼﹐缺東而補西﹐時刻過去不得﹔退一步想﹐只喫這碗飯﹐只穿這件衣﹐俯仰寬然有餘。

李偉詩云「多置莊田廣修宅﹐四鄰買進還嫌窄。雕墻峻宇無歇時﹐幾日能爲宅中客﹖造作田莊猶未已﹐堂上哭聲身已死。哭人盡是分錢人﹐口哭原來心裏喜。」讀此則少者當戒﹐況老人乎﹖

席間有酗酒謾罵者﹐避之爲妙。如不能避﹐只和言遜讓﹐不可忿怒與較。蓋彼若眞醉﹐出言而不知﹔若未醉﹐而修怨尋隙﹐正中其計。此不惟見人度量﹐亦保身之道也。昔賢云「傷生之事非一﹐而好色者必死﹔敗徳之事非一﹐而酗酒者爲最。」夫敗徳莫甚於酒﹐可酗乎﹗

酒以合歡﹐固不必禁。主人款客﹐只可相勸﹐不可相彊。沈湎淋漓﹐至於生禍﹐悔且無及﹐何歡之有﹖若量狹者醉而畱臥﹐須令老成人伴視。昔有客醉﹐誤飲瓶中養蓮花水﹐因而致斃。如醉後欲歸﹐亦遣人送至其家。

韓昌黎云「一時勸人以舌﹐百世勸人以書。」蓋口之勸人有盡﹐書之勸人無盡﹐此立言所以不朽也。

處富貴之地﹐要知貧賤的痛癢﹔當少壯之時﹐須念衰老的辛酸。待有餘而後濟人﹐必無濟人之日﹔待有暇而後讀書﹐必無讀書之時。知足便足﹐待足何時足﹖偸閒便閒﹐求閒何日閒﹖

胸中只擺脫一个戀字﹐便十分爽利﹐十分自在。

劉向云「以愛妻子之心事親﹐則無往非孝﹔以保富貴之心事君﹐則無往不足﹔以責人之心責已﹐則寡過﹔以愛已之心愛人﹐則全交。」

大人不可不畏﹐畏大人則無放逸之心﹔小民亦不可不畏﹐畏小民則無豪橫之名。事稍拂逆﹐便思不如我的人﹐則怨尢自消﹔心稍驕泰﹐便思勝似我的人﹐則精神自斂。

宋禦史黃治嘗言「予有五不欺﹕居家不欺親﹐仁不欺君﹐仰不欺天﹐俯不欺人﹐幽不欺鬼神。」

薛文淸曰「余每夜就枕﹐必思一日所行之事。所行合理﹐則恬然安寢。或有不合﹐則輾轉不能寐﹐必思有以更其失。」

「克已」無別法﹐譬如孤軍遇勁敵﹐只得盡力向前而已。

忽起不善之念﹐便當覺察﹐便當拔除。或問作善惡而無報者﹐答曰「果熟然後蒂落﹐未熟時勿訝其不落也。」前賢有詩云「冬去冰初泮﹐春來艸自生。請公觀此理﹐天道甚分明。」

唐慶庭先生曰「人有善念﹐天必從之。」又曰「善人有回天之力。」又曰「陰功須向生前積﹐孽債休令生後還。」皆名言也。

天地以無所爲性﹐以生萬物爲事。人若念念在利濟﹐便非天地心。

惠不在大﹐赴人之急可也。爲善須確實堅定﹐不可遊移輾轉。

凡人善惡形於言﹐發於行﹐人始得而知之。但萌於心﹐起於慮﹐鬼神已得而知之﹐故君子貴於愼獨。

解人頤麗情集

詠新浴

華淸宴罷新浴起﹐帶溫裙拖地。單嫌月色明﹐偸向花間立。俏東風﹐俏東風﹐有心兒輕揭起。

趙松雪贈管夫人

我儂兩个﹐忒煞情多。譬如將一塊泥﹐捏一个你﹐塑一个我。忽然間歡喜阿﹐將他來一齊多打破。重來下水﹐再團再煉再調和。重塑一个你﹐再捏一个我。那其間﹐我的身子裏有了你﹗你的身子裏有了我﹗

相思歌

五季時﹐瀟湘梁意娘與李生有私﹐後阻隔三栽﹐時遇秋日﹐意娘寄歌曰﹕

落花落葉落紛紛﹐終日思君不見君。腸九回兮腸欲斷﹐淚珠痕上更添痕。一片白雲靑山內﹐一片白雲靑山外。靑山內外有白雲﹐白雲飛去靑山在。我有一片心﹐無人共我說。願風吹散云﹐訴與天邊月。攜琴上髙樓﹐樓髙月華滿。相思彈未終﹐淚滴琴弦斷。人道湘江深﹐未抵相思半。海深終有底﹐相思無邊岸。君在湘江頭﹐妾在湘江尾。相思不相見﹐同飲湘江水。魂夢飛不到﹐所欠惟一死。入我相思門﹐知我相思哭。長相思兮長相憶。短相思兮無盡極。早知如此掛人心﹐悔不當初莫相識。湘江湘水碧沈沈。未抵相思一半深。比向夢中相見後﹐令人不覺痛傷心。

指環歌

金指環﹐金指環﹐看汝徒心酸﹗猶記相攜處﹐羅帶結同歡﹐態濃語巧美無極﹐未行雲雨情先密。好懷豁然開﹐驀地迢親覓。撩人嬌思撥不平﹐一團和气回春晴。廣漢嫦娥初會遇﹐又如君瑞與崔鶯。自別佳人冰雪面﹐寤思寐想深相戀。千山萬水阻塵紛﹐歸鴻難托張生怨。指環本黃金﹐解贈注意深。安知物外多遷變﹐似此堅圓能背心。因敍指環事﹐勸人夫與婦。赤繩系足親﹐何必親拋負。書生本期得芳妍﹐豈圖再娶不如前﹖我聞在徳不在色﹐請君讀此指環篇。

李淳奴供狀

供狀婦李淳奴﹐年二十一歲﹐系福建建寧府浦城縣招賢裏民人。父李瓊﹐現任四川成都府知府。職事狀供﹕永樂八年二月十五日﹐節屆花朝﹐淳奴縱步南園﹐第見桃紅似錦﹐柳綠如絲。鴛鴦效交頸之歡﹐蝴蝶舞翩躚之樂。梁上紫燕兩呢喃﹐枝上流鶯雙睨�。嗟嘆物興無窮﹐遐思靑春不再。三七女子﹐欣逢折桂之夫﹐二八才郎﹐當誦摽梅之句。每思織女﹐一年一度有相逢﹔自恨奴家﹐二十一年無匹配。轉桃溪而登葵院﹐穿桃巷以抹花衢。後遇一秀才﹐當時淳奴驚恐﹐動問其名﹐答曰「姓魏名華。」觀其齒白唇紅﹐眉淸發黑﹐遂成親於牡丹花下﹐締良緣於芍藥叢邊。結成偕老之歡﹐反遭流別之禍。被叔李瑤捉送官﹐猶如鸞鳳雙投羅网﹔恰似鸚鵡對鎖牢籠。父母官司﹐略容分訴。明月尙有盈虧﹐江河豈無淸濁。美女初配於範郎﹐曾指綠楊爲證﹔韓氏始嫁於於佑﹐須憑紅葉爲媒。況上古乃有私通﹐淳奴豈必貞潔﹖重夫重婦﹐當受罪於琴堂﹐一女一男﹐難作違條之論。榮枯總在案前﹐生死並由筆下。萬乞大人﹐察其情而恕其罪﹐若得終身偕老﹐來生必報重恩。

白頭吟

相如中年將娶妾﹐卓文君作此以自傷﹐相如遂不娶。

曉如山下雪﹐皎若雲中月。良人有兩意﹐故與相訣絕。

今日鬥酒間﹐明日溝頭水。蹀躞溝水上﹐溝水東西流。

淒淒復淒淒﹐嫁女不須啼。願得一心人﹐白頭不相離。

王探花

昔探花王剛中﹐爲禦史巡閩。尢溪張生與鄰女私﹐被獲。其供狀皆四六之選。王見檐前蛛网懸蝶﹐指曰「汝能賦此乎﹖」張曰「只因賦性太顚狂﹐遊徧花間偸徧香。今日誤投羅网裏﹐脫身便是探花郎。」公又指竹簾謂女曰「汝試賦之。」吟曰「綠筠劈破條條直﹐綠綫經開眼眼奇。爲愛如花成片段﹐致令直節有參差。」公見二人供稱﹐俱未議婚﹐顧謂眾曰「才美兩全﹐天作之合也﹗」卽援筆判云「佳人才子兩相宜﹐致福端由禍所基。永作夫妻揩老願﹐不勞鉆穴隙相窺。」當日放之還家。時人稱禦史曰「王方便」。

獄中自敍張麗貞﹐吳江女子。鐘情所致﹐吳奔匪人﹐遂致陷獄﹐因作敍以自恨。

悔當初一念之差﹐嘔心有血﹔致今日終身之誤﹐剝面無皮。還顧影以自憐﹐更書空而獨語。妾本吳江望族﹐曾解披章﹐閨閣幽姿﹐未嫻窺戶。北堂恩重﹐瑯函深貯掌中珠﹔南浦春明﹐金屋周遮機上錦。況值髫年二八﹐忍亡律戒三千。亡何隨父�城﹐寄居祿捨﹐溺女奴之長舌﹐來好套之籠頭。漫誇國士之才﹐計諧占鳳﹔妄數家嚴之慝﹐悔擬乘龍。伊旣曲敍其悲思﹐儂亦深訴其怨慕。自謂知書識禮﹐不妨反經爲權。還張倩之離魂﹐重門夜出﹔持樂昌之破鏡﹐永巷宵奔。天明而至荒郊﹐日暮而棲別館。一朝消息漏﹐道旁笑破朱唇﹔三尺典章嚴﹐堂上嗔生鐵面。雷霆劈開鬼膽﹐冰鑑照出妖形。爲訪婚姻﹐並非媒妁﹐所圖燕婉﹐竟是人奴。方知假假眞眞﹐神呆半響﹔已悟生生世世﹐罪大彌天。延息而入囹圄﹐撫心而傷塵土。淒涼夜柝﹐坐來墻角鬼燐寒﹔憔悴春華﹐睡此夢中鄕路沓。靑艸黃泥﹐畢冤魂於今日﹔白雲紅日﹐見慈母以何年﹖嗚呼﹗碩鼠拖腸﹐羌螂化羽。倘有靑萍之得薦﹐尙然白圭之可磨。已決策於外黃﹐世無張耳﹔誰錄書於上蔡﹐人是季心。已矣蛾眉﹐淹然蟻命。圖再新而不得﹐伏九死以何辭。漫訴衰腸﹐十首怨詩畱客邸﹔可憐骨肉﹐一緘淸淚寄吾家。

解人頤遊戲集

風流焰口儀範

【佛前香贊】

鑪香乍�﹐法界蒙燻﹐諸佛海會悉遙聞。誠意方殷﹐諸佛現金身。南無香雲蓋菩薩摩訶薩﹗﹝二稱﹞

【接引佛上壇】

阿彌陀佛生金色﹐向好光陰無等倫。白毫婉轉五須彌﹐水月澄淸四大海。光中化物無數境﹐化菩薩眾億無邊。四十八願度眾生﹐九品蓮花登彼岸。南無西方極樂世界﹐大慈大悲阿彌陀佛﹗

【動鐘鼓】

南無香雲蓋菩薩摩訶薩﹗色界輪回總是空﹐萬緣紛擾欲爲宗。凡人一入迷魂陣﹐似溺無邊苦海中。

大眾聽者﹕這焰口施食道場﹐是我佛如來慈悲設教﹐救度冤魂。眾人起悟靈明正覺﹐百般冤孽﹐仗此往生。一似悉登彼岸﹐惟有色欲幽魂﹐急切難離苦海。我今特發虔誠﹐另設慈悲科法﹑專度風流幽魂﹐不許諸魂雜遢﹐一齊靜聽宣揚﹐無得喧嘩喙長三尺恬嗒咦﹗

一粒米勝似須彌﹐千萬餓鬼皆飽的。四大部洲皆欲界﹐茫茫苦海暗似漆。

安得中山螢火光﹐普天照耀光明國。我今虔誠而奉請﹐惟願慈翡成感格。

【動鐘鼓】﹝動木魚﹞

南無阿羅那﹐多賴意耶。南無阿利也﹐菩薩結蒂﹐菩薩蘆耶﹐菩薩多蒲耶。薩阿索多婆耶﹐摩呵加羅。足哆耶。唵。密帝利耶﹐娑婆呵。風流耶﹐娑婆呵。

【手捧五佛冠念】

如是我佛哀憫眾生﹐施此甘露天地超升。南無蘇蘆蘇蘆。西利西利。魔刺魔刺。火刺火刺呀吽﹗﹝三稱﹞

手捧金冠諸佛﹐撒金蓮身。披袈娑﹐小滿座起祥雲。

結蒂結蒂﹐波羅結蒂。波羅生結蒂﹐菩提薩摩呵。摩呵殺。不若波羅密。

【動鐘鼓】

花花世界﹐千秋玄覺寄三春﹔落落英雄﹐萬里長江須九曲。是以杯浮竹葉﹐何妨醉臥嶽陽樓。名噪牡丹﹐一從恣狎平康巷。回回道者賓法師﹐臨是現身說法。尼朵兒假乞丐賣藥﹐無非遊戲神通。

朝遊北海暮蒼梧﹐袖裏靑蛇膽气粗。三醉嶽陽人不識﹐朗吟飛過洞庭湖。

【奉請】

蟠桃第一仙眞﹐上八洞神仙﹐呂純陽祖師。伏願鑑此虔誠﹐赴壇明證此夜今宵﹐光臨法會。

【一心奉請】

色中領袖﹐花裏鬼王。渾然烈焰飛騰﹐徧體靑煙繚繞。喉如鍼細﹐眼似燈明﹐身騎異獸莊嚴﹐手執魂幡飄渺。伏願鑑此虔誠﹐仗佛祕密眞言﹐率領風流鬼卒﹐此夜今宵﹐赴壇明證。

【一心奉請】

嬌紅婉紫﹐宣揚靑帝韶華﹔蝶粉蜂黃﹐妝點上林春色。催花雨護花鈴﹐費盡平章花案。煽風情調風月﹐從教番弄風魔﹐是以長榦桃葉﹐都憑花使權衡。卽至濮上桑間﹐並仗氤氳使者。催花禦史惜花天﹐檢點春工盡大權﹐恰是吳宮孫武子﹐威行粉黛列三千。

【奉請】

四大部洲﹐總管人間風流公案第一顚仙﹐則天大聖﹐如意眞君。伏願鑑此虔誠﹐赴壇明證﹐此夜今宵﹐光臨法會。

【一心奉請】

金穀園中﹐未必枝枝皆艷﹔烏衣巷裏﹐何曾个个俱癡。塗脂抹粉﹐施家不辧東西﹔角彩揮金﹐阮氏意忘南北。春思無多﹐一點情苗彌六合﹔良緣非偶﹐半宵私約訂三生。嗚呼﹗香粉骷髏著意妝﹐安排魂夢赴髙唐。從今悟得煙花陣﹐總是羅浮夜月場。

【奉請】

通天都夜﹐煙花五聖尊神﹐妓室煙花使者。伏願鑑此虔誠﹐赴壇明證﹐此夜今宵﹐光臨法會。

【一心召請】

羞花閉月﹐妝成百媚千嬌﹔贈芍采蘭﹐忘卻三從四徳。有合必歡﹐自謂幽香美滿﹔無微不顯﹐誰知冤孽漸萌。嗚呼﹗熊羆吉夢不如無﹐此際含愁只自知。不審近來因甚事﹐兩條裙帶短些兒。

若有懷春女子﹐私竊成歡之流﹐羞郝幽魂。此夜今宵﹐一同來受甘露味。

【一心召請】

白楊風急﹐堪悲蝴蝶夢殘﹔翠幕霜侵﹐不耐鴛鴦被冷。矢心芳節﹐只知蓮性無污﹔觸緒牽情﹐誰料荷絲堆殺。嗚呼﹗燈靑月白夜窗虛﹐默默傷心不誤時。見說咸陽原上樹﹐已抽三丈白楊枝。

若有孀居少婦﹐苦守難持之流﹐寂寞幽魂﹐此夜今宵﹐一同來受甘露味。

【一心召請】

秦館簫聲﹐共慶一雙鳳侶﹔長亭柳色﹐翻成兩樣鸞孤。蛩聲悲咽雁南飛﹐無非牽恨﹔鴛鴦枕寒鸞衾冷﹐何以爲情。嗚呼﹗嫁得蕭郎愛遠遊﹐空教撇下一團羞。陌頭楊柳搖春色﹐空怕凝妝上翠樓。

若有新婚少婦﹐遠別江湖之流﹐思慕幽魂﹐此夜今宵﹐一同來受甘露味。

【一心召請】

火暗樓臺﹐夜半移鴛鴦之步﹔日臨欄檻﹐裙邊識醬醋之香。何期獅子咆哮﹐不顧杏花狼藉。嗚呼﹗廳中人彘最堪矜﹐慢抱衾裯賦小星。河東獅子一聲吼﹐香膽芳魂落地驚。

若有靑衣艷妾﹐畫閣侍兒﹐遭逢妒婦之流﹐磨折幽魂﹐此夜今宵﹐一同來受甘露味。

【一心召請】

彩鳳隨鴉﹐總有風流無處說﹔隋珠彈雀﹐縱教懊惱爲誰憐。玉樹並蒹葭﹐原非佳偶﹐棘林巢翡翠﹐豈是良緣﹖想皆夙世之愆﹐倒作風流之債。嗚呼﹗自憐摧折問穹蒼﹐何粉茴香事渺茫。撇得海棠誰做主﹖卻將狼藉怨東皇。

若有美麗佳人﹐溫柔女子﹐所遭非偶之流﹐怨婦幽魂﹐此夜今宵﹐一同來受甘露味。

【一心召請】

錦字偸香﹐難爲斂眉幽恨﹔鶯期暗訂﹐忙諧入手歡娛。只知鳳倒鸞顚﹐不顧花殘蝶倦。嗚呼﹗每從花底覓歡蹤﹐一旦芳魂喪錦叢。蝴蝶夢中歸路斷﹐子規聲裏晚云空。

若有少年浪子﹐美麗佳人﹐偸香竊玉之流﹐淫死幽魂﹐此夜今宵﹐一同來受甘露味。

【一心召請】

情之所鐘﹐本似同心燕婉﹔愛而不見﹐難禁搔首踟躇。云迷巫峽﹐堪嗟宋玉悲秋﹔水漲藍橋﹐應笑書生有信。嗚呼﹗良宵原擬耐相思﹐望斷行雲意轉疾。風動竹生疑佩響﹐月移花影似來遲。

若有桑間密約﹐濮上私期﹐臨時阻誤之流﹐悵悵幽魂﹐此夜今宵﹐一同來受甘露味。

【一心召請】

鈺色釵聲﹐莫辧趨承先後﹔油香鬢影﹐無非蠱惑聰明。紫簫綠妓﹐謝夫人以妒成言﹔丹藥飼雞﹐韓禮部因歡志道。寡不敵眾﹐無怪其然。嗚呼﹗尋春蛺蝶爲誰忙﹖才到江梅又海棠。一任甜花不能曉﹐芳魂渺渺赴泉壤。

若有姬妾廣多﹐縱心色欲﹐應酬無厭之流﹐逼死幽魂﹐此夜今宵﹐一同來受甘露味。

【一心召請】

從琴操參禪﹐何異弱稚飼虎﹖以卹膠助興﹐不殊猛火添油。種種癡緣﹐都向夢中覓夢﹔層層孽案﹐正如波上興波。夢覺無時﹐波澄何日﹖嗚呼﹗飛蛾愛向火中投﹐靑蠅誤把紗窗觸。坦途大道不知行﹐爛額焦頭方悔卻。

若有一切淫姦賣俏﹐偎玉倚香﹐色欲喪身之流﹐誤死幽魂﹐此夜今宵﹐一同來受甘露味﹗

【一心召請】

未曾合巹﹐先受夫婦之名﹔竊效乘龍﹐預支魚水之樂。燒火凳作合歡牀﹐小鬼頭春心動也。挑燈棒爲行樂計﹐新娘子食味佳乎﹖縱子作姦犯科﹐老父母心迷似犢﹔背親冒禁竊物﹐小雌雄罪重如山。嗚呼﹗新學梳妝不耐揪﹐偸閒竈下共嬉遊。若教撞破難回避﹐只說尋柴劈斧頭。

若有無知小了﹐偸打竈雞之流﹐愚昧幽魂﹐此夜今宵﹐一同來受甘露味。

【一心召請】

不須媒妁能邀魚水之歡﹐何用逾墻﹐可赴邱中之約。偎紅倚翠﹐誰知以弁爲釵﹖鳳倒鸞顚﹐熟料將男作女。嗚呼﹗年登二十未曾冠﹐猶是嬌癡效海棠。裊裊風前頻畫發﹐修成靑鬢妒紅妝。

若有靑年子弟﹐獻買風情之流﹐構妒幽魂﹐此夜今宵﹐一同來受甘露味。

【一心召請】

已歸五戒﹐猶然酒色怡情﹔旣受三皈﹐還向花叢覓翠。錦袈娑﹐陣陣時聞脂粉气﹔毗盧帽﹐朝朝偏惹蘭麝香。凡心動矣﹐五姑娘權做嬌妻﹔欲念生焉﹐小徒弟將來煞火。慧眼翻成色眼﹐哪个佛祖生嗔﹔禪心變作淫心﹐何懼伽藍加責。嗚呼﹗生不逢辰落釋門﹐惟有鐘鼓伴黃昏。凡心一動津難咽﹐撇卻從前淸淨心。

若有佛門弟子﹐沈埋欲海之流﹐墮落幽魂﹐此夜今宵﹐一同來受甘露味。

【一心召請】

人禽𨿽異﹐情欲無殊。七夕會雙星﹐烏鵲駕銀河之渡﹔三秋懷夙好﹐靑鸞寄海嶠之書。何況吞珠貽辱﹐佛子慈悲。籠鵝換書﹐右軍雅興。以至春水萍池﹐亦有雌雄之好﹔齊諧別絕﹐更推頑石之名。旣結良緣﹐何分異數﹖嗚呼﹗且向西池作好羣﹐沙眠露宿白如雲。翻雲翻雨成功後﹐更憶風流王右軍。

若有羽族佳禽﹐雙鳧對雁之流﹐靈性幽魂﹐此夜今宵﹐一同來受甘露味。

【法師搖鈴三次念】

唵﹐幹資囉嘛呢叭咪吽。﹝三徧﹞

【又搖鈴念】

唵﹐來唐不來﹐來唐不來。不來來唐﹐三不來唐。唵啞吽。

唵﹐薩裏滑答答。革答薩裏滑答答。革答而喑啞吽。唵﹐薩裏滑革帝帝薩。裏滑革革帝帝。革答而嘛啞吽。

【敲醒木三次】

爾等旣集﹐各宜諦聽。我當宣說﹐爲汝解脫。大抵冤想﹐皆由意作。意幻爲妄﹐雲浮霧直。朗朗智珠﹐積遠成結。錚錚慧眼﹐色物所奪。毫釐以差﹐千里所惑。花報果報﹐因緣不錯。一滴楊枝﹐九州沾渥。徧灑菩提﹐淸涼佛國。

﹝法白﹞【動木魚同念咒】

南無咭歷哆。難娑婆。唵啞哩咭哆。安麻哩安吉哆。代伽哆。安伽代羅。當嘛哩呀。那咭嚦哆。唵啞吽。﹝三徧﹞

【法師敲醒木三次念】

大眾聽者﹐陽焰空華﹐本來皆幻﹐行雲流水﹐無意生成。又以無礙之雪心﹐結無形之幻想。或熬或忍﹐或嗔或驚。縷縷互縈﹐都是网羅自縛。以妒花之麗質﹐遭忌雨之摧殘。爲气爲羞﹐爲急爲怨﹐層層相陣﹐無非蜂蝶勾幸﹐以到悲樂環來﹐則有逼死之苦。冤仇互報﹐則有磨死之嗟。更有羽族飛鳴﹐或知春意﹐螻蟻蠢動﹐互煽風情。不知苦海瀾翻﹐回頭是岸。孽緣紛擾﹐夢覺皆空。趙飛燕生平淫念﹐孽墮江龜﹔郤皇后一點妒心﹐毒流巨蟒。當日妄知果報﹐盡貪鹿聚鶉奔﹔今宵共證菩提﹐都付曉風殘月。

﹝法白﹞【動鐘鼓同念】

二八嬌娥﹐未曾成婚配﹔眼去眉來﹐與人通情睡﹔日久時長﹐肚大難遮避。羞死幽魂﹐來受甘露味。

寡婦妖嬈﹐丈夫拋撇去﹔夜半三更﹐夢裏同歡聚﹔快活醒來﹐流出金生麗。哭死孤魂﹐來受甘露味。

燕爾新婚﹐正在歡娛際﹔利絆名牽﹐一旦分離去﹔兩地相思﹐何日才如意。想死孤魂﹐來受甘露味。

美女風流﹐錯嫁呆夫婿﹔不慣風情﹐空與同牀睡﹔萬阻千推﹐只是鼾鼾睡。气殺孤魂﹐來受甘露味。

窈窕佳人﹐百事俱伶俐﹔遇著村夫﹐蠢惡眞無比﹔徹夜糾纏﹐沒點風流趣。厭死孤魂﹐來受甘露味。

少婦丫鬟﹐家主來調戲﹔妒婦聞之﹐時刻行威勢﹔打罵難禁﹐受盡腌臢气。磨死孤魂﹐來受甘露味。

少婦風流﹐驀地離夫婿﹔待與人偸﹐體面拘畱住﹔欲火猖狂﹐抓挖全無際。癢死孤魂﹐來受甘露味。

渴想多時﹐此夜才如意﹔盡力掀顚﹐不顧精神費﹔陰脫陽消﹐頃刻全無气。弄死孤魂﹐來受甘露味。

赴約桑間﹐只望圖歡會﹔悄悄先行﹐等待同心至﹔事變臨期﹐阻住多嬌媚。等殺孤魂﹐來受甘露味。

姬妾盈前﹐个个思雲雨﹔每夜輪流﹐哪个曾饒恕﹖液竭精枯﹐不覺無常至。逼死孤魂﹐來受甘露味。

隔壁交歡﹐浪語淫聲細﹔夜靜更深﹐聽得如癡醉﹔咬定牙關﹐空摟燻香被。忍死孤魂﹐來受甘露味。

竊玉偸香﹐正要調情趣﹔丈夫回家﹐直進香房裏﹔無處遮藏﹐牀底權回避。驚死孤魂﹐來受甘露味。

幼小孤孀﹐嘗過甜滋味﹐欲嫁難言﹐恨沒媒人至﹔獨守孤幃﹐每夜添愁緒。熬死孤魂﹐來受甘露味。

少小遊花﹐闖入尼庵戲﹔蜜語甜言﹐誘進禪關閉﹔餓虎攢羊﹐哪怕身生翅。送死孤魂﹐來受甘露味。

柬去書來﹐彼此畱情意﹔百計千方﹐沒个交歡地﹔日夜思量﹐兩下皆拋棄。嗅死孤魂﹐來受甘露味。

浪婦貪淫﹐只恨無佳味﹔夫婿尋歡﹐春藥添威勢﹔長大難當﹐頃刻歸陰世。狂死孤魂﹐來受甘露味。

閨女思春﹐來看風流戲﹔打動情懷﹐春興難安住﹔獨守空房﹐席子都抓碎。急死孤魂﹐來受甘露味。

羽士風騷﹐打扮多嬌媚﹔夜靜更深﹐引入雙扉內﹔久旱逢甘﹐濕透菱花被。浪死孤魂﹐來受甘露味。

年少尼姑﹐沒計尋歡會﹔角姓先生﹐權把陶情趣﹔帶水拖漿﹐抽得心如沸。淹死孤魂﹐來受甘露味。

養媳未婚﹐竈下先偸會﹔板凳掀顚﹐不顧東廚怒﹔猛地回頭﹐忽見爺娘至。嚇死孤魂﹐來受甘露味。

獻媚龍陽﹐終日街頭戲﹔撞著油花﹐騙入深房內﹔解褲掀衣﹐兩腳髙提起。弄死孤魂﹐來受甘露味。

無恥淫僧﹐設計參歡喜﹔欲火難禁﹐狠把牙關閉﹔摟定沙彌﹐權當嬌娥戲。極死孤魂﹐來受甘露味。

羽族飛禽﹐亦有東風趣﹔萍水蘆汀﹐亦有雌雄嬉﹔屠宰無心﹐忍把殘生棄。蠢死孤魂﹐來受甘露味。

【法師敲醒木三次】

爾等旣聆祕旨﹐自知夙世冤愆﹐已受菩提﹐當辭生前罪孽。或男或女﹐各作排班﹔孰大孰小﹐互相遜讓。毋許逐下爭髙﹐勿得參差錯亂。佛力浩大﹐仗此往生。良宵難再﹐各宜飽食。靜聽宣揚解脫﹐勿許喧嘩恬嗒。

﹝法白﹞【打木魚念】

唵。我佛如來﹐法力密密開﹐祕旨度愚蒙。今宵共入菩提路﹐超出無邊欲海中。磕。菩提阿羅者呢。磕膝界嘛呢。

【動鐘鼓念】

南無甘露王菩薩摩訶薩。﹝三稱﹞

吾人宣說已周﹐爾等諒已開悟。從今永卻酆都﹐自知輪回脫化。速宜退避﹐勿得牽纏。所有往來神咒﹐合當持誦。

【動木魚念】

南無阿彌哆婆耶。哆哆伽哆。耶哆地以哆。阿彌利多。菩提阿彌利耶。被加夙帝。阿彌哆。居之難。大者拖。唵。伽利娑婆阿。

【又敲醒木三下念】

唵。楚楚革革呀吽。撒米於前。唵。���嗒嗒嗒呀吽。撒米於後。

唵。哈哈滴滴呀吽。撒米於左。唵。西西匿匿呀吽。撒米於右。

羞死鬼﹑厭死鬼長吁短嘆﹐磨死鬼﹑逼死鬼哭哭啼啼﹔哭死鬼﹑气死鬼從今解脫﹐想死鬼﹑極死鬼自此舒懷﹔驚死鬼﹑送死鬼互相嗟恨﹐熬死鬼﹑嗔死鬼共訴情懷﹔癢死鬼﹑弄死鬼有餘不足﹐等死鬼﹑忍死鬼義气相投﹔狂死鬼﹑浪死鬼妖嬈阻掏﹐淹死鬼﹑極死鬼帶鎖披枷。

猶不思脫離欲海﹐往登彼岸﹐還敢向花叢柳境作媚嬌妝。生前陷溺﹐此夜方知色卽是空﹔死後牽纏﹐今宵始曉空卽是色。

【白文打木魚念】

如是等眾所皈依﹐仰求佛庇。瓶中甘露﹐徧灑菩提。竟往西方﹐無拘無束。甘露證明隨而散。

【法師念】

唵。去則可﹐去則可﹐不去﹐而頭顱血紅呀吽唵﹐做豬頭。

唵。銼也囉﹐鋸也囉﹐不去﹐而頭顱血紅呀吽唵﹐做上下手。

唵。木魚兒輕敲﹐神鬼匿形﹔金鐘兒撞搖﹐神鬼泣號﹔杵銼兒揮毫﹐魂孤遁逃。呀吽呀呀吽唵﹐做分相手。

【白打木魚念】

宣揚已畢﹐魔鬼升天。周徧功徳﹐眾等離筵。從今去後﹐無掛無牽。西方常住﹐極樂遊間。一朵蓮花﹐脫化人間。我與眾等﹐漠不相關。祥雲五彩﹐隨風而散。

【法師念】

南無皈依佛。南無皈依法。南無皈依僧。

皈依佛﹐不墮色鬼。皈依法﹐不墮地獄。皈依僧﹐不當畜生。

【白文打鐺鼓念贊】

手控香花﹐諸佛擁金華﹔懺悔無差﹐朵朵生足下。

南無淸淨上下龍華會﹐打露王菩薩摩訶薩。

【法師念】

爾等聽者﹐陰限急迫﹐毋容久延﹔陽令森嚴﹐宜當速退。急急回頭﹐勿得妄入煙花裏﹔忙忙退步﹐無教復溺欲波中。從前作過風流債﹐今日承恩一旦消。超出孽塵從此去﹐鶴上靑雲鳴九臯。

唵嘛呢叭咪吽。﹝凡數十徧下壇﹞第二十五輯﹝完﹞

《解人頤》全書﹝完﹞

