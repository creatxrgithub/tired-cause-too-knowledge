《鄕言解頤》

﹝淸﹞李光庭撰

序

古之善於立言者﹐曰有物﹐曰有章。物﹐著實也。章﹐文章也。蓋無實則事不足徵﹐無文則行之不遠﹐文實兼備﹐乃能信今傳後﹐卓然成不朽之著作﹐足以爲立言者程。然而不盡然也。農諺﹑童謠﹑邨歌﹑輿誦﹐散見於史傳者﹐不可勝紀﹐非必期有物有章也。一時偶觸之機﹐於天時地理人情物態之蕃變紛紜﹐莫不自鳴其所見。而其髙下長短之音節﹐亦成自然之天籟﹐而不戾乎風人﹐蝤軒所采﹐芻蕘之詢﹐良有以也。餘閒懶成病﹐抑鬱經年﹐親友時以余之所苦問。余習而不察其所苦﹐因問而瞿然﹐試坐果苦坐﹐試行果苦行﹐試臥果苦臥﹐始知徒自喫苦。感慰問之情﹐而愈不能不於苦中尋樂處。鯆啜自如﹐腹未負也。余何苦﹖丹鉛不廢﹐舌尙存也。余何苦﹖記事珠𨿽亡﹐追憶七十年間故鄕之謠諺歌誦﹐耳熟能詳者﹐此心甚愜然也。余何褲﹖於是念之於口而筆之於書﹐其言散而無紀﹐部之以天﹑地﹑人﹑物﹐名曰鄕言解頤。命慕﹑敬兩兒錄而校之﹐因示之曰﹕气我猶未免爲鄕人也。生於鄕而不知鄕之俗﹐昧矣。知鄕之俗而不聞鄕之言﹐聾矣。以裏閈眞率之恆言﹐與市井遊誕之匪語﹐視無差別﹐與頑而用囂矣。爾輩生長京師﹐不知鄕俗﹐並未聞鄕言﹐何異居堂室而未知營艸茅﹐食稻粱而未見種禾稼者乎﹖」禮反自始﹐樂操土風。渠水溯文瀾歟﹖鄕言之章也。林亭說古迹歟﹖鄕言之物也。

道光二十九年歲在己酉冬月﹐甕齋老人自識。

病中懷抱幾時平﹐背我靑春又放行。好日從來難再得﹐此身原不合常輕。飄零手植隨塵劫﹐落拓心官戀管城。底事鄕言歸著作﹐一編聊爲解頤成。

編成𨿽免客軒渠﹐葑菲芻蕘載一車。坡老文章盡笑罵﹐農夫訛諺助茁畬。不妨古義參今解﹐欲學齊言莫楚居。那得故鄕情話伴﹐耳新語可重聞與。

庚戌春杪﹐甕齋老人題句﹐時年七十有八。

鄕言解頤目錄

卷一

天部

天

日

月

星

風

云

雨

露

雷

電

霜

雪

雹

虹蜺同霓

煙

霞

霧

卷二

地部

地

土

山

水附橋﹑井

泥

塵

灰

石﹕

城池

市集

村莊

寺觀

卷三

人部

人

形體附相

言語

婚姻

喪祭

士

農

圃

工

衣工

食工

艸帽工

笆工

樂工

客工

商賈

醫

卜

鄕保

優伶

卷四物部

上

物

造室十事

消寒十二事

新年十事

市肆十事

庖廚十事

雜物十事

食物十事

卷五

物部下

金銀錢三事

附試金石﹑銀剪﹑錢串

飛潛走三事

藥物三事

人物十事

骨董十五事

題畫小詞

開門七事

鄕言解頤卷一

天部

春謂春天﹐夏謂夏天﹐秋謂秋天﹐冬謂冬天﹐道其常也。曰三伏天﹐曰好熱天﹐日三九天﹐曰好冷天﹐因其時也。曰打麥天﹐曰曬書天﹐曰搗衣天﹐曰趕集天﹐適其用也。謂晴和曰好天道﹑好齊整天道﹐四序均調之意也。謂陰霾曰好惱天道﹑好厲害天道﹐敬天之怒﹐無敢戲渝之意也。尋常呼之曰老天爺。幹﹐天也。故稱乎父之謂也。謂人之肆無忌憚者曰天不怕﹐曰天殺的﹐警教之意也。謂人事善惡感應死生轉移者曰天意活該﹐蓋言天意因人心之發﹐變動不居﹐當如此也。

日

日者﹐太陽之精。謂曰爲太陽﹐是矣。又曰日頭﹐頭字不可考。《晉書。天文志》﹕「日上有戴。」樓鑰《白醉閣詩》﹕「天梳與日帽﹐且免供酒事。」曰戴日帽﹐則日頭之稱可矣。其曰太陽未出頭﹐昧爽時也。太陽剛露嘴﹐平明時也。稍斜則曰已鈑時﹐正午曰晌午﹐西偏曰貼晌午﹐再曰大貼晌午。貼字不可解﹐或昃字之訛。至日平西曰亞山﹐則夕陽在山﹐西入崦嵫之侯矣。又曰日頭爺﹐曰老爺兒。《雲笈七簽》載曰母。李頎詩﹕「采藥傍梁宋﹐共言隨日翁。」翁輿爺之稱相似也。農叟炙背負暄﹐謂之曬爺爺﹐冬日可愛也。赤日行天﹐則曰好毒日頭﹐夏日可畏也。謂無知自大者曰不見天日﹐曰有天無日頭﹐謂作事性急者曰狗喫了日頭去了麼﹖皆可笑也。

月

月者﹐太陰之精。然舉世鄕言無謂之太陰者﹐通謂之月亮。唐李益詩﹕「木葉已衰空月亮﹐城砧自息對霜繁。」以繁對亮﹐言其光也。相習不察﹐遂若成月之名矣。或曰月兒。《云仙雜記》載﹕上賜柳公權翦刀面﹑月兒羹。未知此羹是何形色。初生之月﹐婦女稍知書者曰初三初四蛾眉月。余則曰月牙兒﹐楊維楨詩「翡翠裙翻踏月牙」﹐又「髫云淺露月牙灣」肖其形也。農諺曰﹕月牙兒仰﹐糧食長。月牙兒歪﹐糧食衰。又八月十五雲遮月﹐正月元宵雪打燈。鄕人之占驗也。然亦有應有不應。童謠云﹕八月十五隻兒圓﹐西瓜月餅供神前。三五而盈﹐他月皆然﹐獨謂八月之月圓者﹐蓋亦「一年明月今宵多」之意也。有月之時不見月﹐謂之月黑天﹐便戒家人防夜。盧綸詩云「月黑雁飛髙乙山白居易樂府有嚇云陰月黑凰沙惡J之句。至於陸放翁詩中用月王﹐髙達夫用月卿﹐李義山用月姊﹐若鄕人以月兒爺呼之﹐則無稽矣。

星

呂新吾《小兒語》云「指星星﹐千萬點。天上奄撲撲﹐地下黑黲黲。何如日月只一輪﹐光明四照滿乾坤。」鄕人口頭語云﹕好漢逢好漢﹐星星惜星星。故世俗皆以疊字名星者﹐猶日頭﹑月亮爲之語助也。正月八日夕﹐俟星出全時﹐燃燈火設祭﹐謂之順星。七夕﹐陳瓜果﹐祀牛郎織女﹐謂之賀雙星。其曰雨星兒﹑水星兒﹑火星兒﹑泥星兒﹐言其小也。至見小有官職者﹐則曰也不是輕易﹐是犯星象下來的。亦郎官上應列宿之意也。至於謂作事不準成者曰無星兒秤﹐常出門者曰走星照命﹐獲小利者曰賊星發旺﹐懼有義意。若吾幼時見京中人至鄕嫁女者﹐以彩繒纏長竹竿﹐上縛竹箕﹐懸明鏡﹐令二人分執﹐爲彩輿之前導﹐曰吉星髙照。是誠想入非非者。

風

四時之風異名﹐鄕人不知也﹐但隨其時呼之而已。八方之風異名﹐鄕人不知也﹐但以耳聞目見身受者試之而已。不知有風後﹑風伯﹑風師﹐但知呼風婆婆。亦不知孟婆爲風神﹐惟人云亦云而莫能原其所自始。若曰風軟風硬﹐曰風暴風霾﹐曰風打窗﹐曰風掀屋。謂打頭風曰當頭兒頂﹐謂面如割曰削的臉兒生疼﹐皆輿古人詩歌有暗合者。或曰上風頭兒站著﹐下風頭兒忍著。或曰順風扯旗﹐曰因風縱火﹐則又體會乎世道人情。至於風顚風狂不要惹他﹐風言風語不要聽他﹐兩面風兒行不得﹐一陣風兒吹到家﹐則絕似古謠諺矣。卽謂之風人也可。

云

《周禮》﹕保章氏以五云之物﹐辧吉凶水旱﹐降丰荒之鋟象。《左傳》﹕凡分至啟閉﹐必書云物。物者﹐色也。曰旁雲气之色也。韓魏公登第唱名時﹐太史奏五色云見。又天瑞有五色云﹐人瑞有鄭仁表。五色云不容易見也。鄕人謂云曰云采﹐采亦色也。云之有采﹐如月之有光。謂月曰月亮﹐則謂云曰云釆﹐似也。雲者雨之母﹐農夫望雨先望云。謠曰﹕齊頭雲﹐雨淋淋。愛云則忌風﹐曰黃登登﹐又刮風。盼云先看日﹐曰晚晌火燒云﹐明早曬煞人。又曰云往東﹐刮大風。云往西﹐披蓑衣。云往南﹐撐大船。云往北﹐發大水。𨿽系童謠﹐其初必有應驗者。若夏天則曰惱云﹐卽多奇峯之意也。七月八月看巧云﹐卽秋云似羅之意也。謂云之散布者曰一塊云采一塊雨言不普也。又曰一塊一塊的云采﹐不知那一塊云采有雨﹖則所謂𨿽雲零雨自天﹐終待云興四嶽者。謂善於奉承者曰將他擡到云眼兒裹去了﹐看他怎麼下來﹐則所謂徑將我入靑雲間﹐何由得論地上事者。有味乎其言哉﹗

雨

雨者﹐云之子。見云重﹐則曰雨耍來了﹐云薄則曰兩要住了。來輿住﹐非云之所能主﹐亦非不知雲行雨施皆天實爲之也。故當盼雨時則曰背晦爺娘不下雨的天﹐苦雨則曰老天爺別下了﹐春雨貴如油﹐如膏雨也。曰好雨正是當兒﹐知時節也。夏忌甲子雨。五月連陰六月旱﹐七月八月喫飽飯。八月初一下一陣﹐旱到來年五月盡。占驗也。地欲凍時曰封地雨﹐謂可以代雪也。謠曰﹕下雨了﹐冒泡兒﹐老翁戴著艸帽兒。下雨了﹐刮搭搭﹐小孩醒了喫媽媽。京師謂乳爲咂咂﹐鄕人直謂之媽媽﹐天籟可聽也。若冀幸意外者﹐則曰怎麼雨點兒是的﹐偏到不了我身上。黠僕之勉彊從主者曰暫且避雨﹐晴了便走。此無賴之尢可惡者也。

露

「湛湛露斯﹐匪陽不晞。」露見曰則消﹐鄕人皆知之而能言之也。「英英白雲﹐露彼菅茅。」下露亦有云﹐鄕人不知之而未嘗言之也。曰露水﹐曰露水珠兒﹐曰露天地裏﹐曰白露斫髙梁﹐寒露打完場﹐曰不聽一聲兒﹐下了這大露水。按《本艸》﹕露水。《釋名》﹕「露者﹐陰气之液也。」夜气著物而入於道旁也。但言露水而不知其時﹐似但知白露者。自雨水之後﹐天气下降﹐便有露﹐如昨夜風開露井桃﹐春風拂檻露華濃﹐皆春露也。淸露滴荷珠﹐露重覺荷香﹐皆夏露也。《月令》疏﹕謂之白露者﹐陰气漸重﹐露濃始白。曰寒露者﹐露气寒﹐故凝結。秋露如珠﹐仙露﹑明珠﹐皆秋露也。此時禾稼滋潤飽湛﹐可以獲矣。言無聲者﹐冷露無聲濕桂花也。言有聲者﹐竹露滴淸響也。又有曰露水夫妻者。《詩》「厭浥行露」箋﹕《周禮》仲春之月﹐令會男女之無夫家者。琉謂之露會。又「野有蔓艸」注﹕謂男女相遇於野田艸露之間。則鄕人之言﹐可謂原原本本矣。至於露囷﹑露積﹐猶是雙閱之語。若拋頭露面﹐藏頭露尾﹐赤身露體﹐則字同義異﹐不與露天相步也。

雷

《易。說卦》﹕「震爲雷﹐爲長子。」鄕人雷公爺之稱﹐或原於此乎﹖然雷公之名﹐其來久矣。《素問》﹕「黃帝坐明堂﹐召雷公而間之曰﹕」子知醫道乎﹖對曰「誦而頗能解﹐解而未能別﹐別而未能明﹐明而未能彰焉。」又藥中有雷丸﹐雷矢也。梨園中演劇﹐雷公狀如力士﹐左手引連鼓﹐右手推椎若擊之狀。《國史補》﹕雷州春夏多雷。雷公秋冬則伏地中﹐人取而食之﹐其狀類彘。其曰雷聞百里﹐則本乎震驚百里也。曰雷擊三世﹐見諸說部者甚多。《左傳》曰「震電馮怒」又曰「畏之如雷霆」。故發怒申飭人者曰雷﹐受之者遂曰被他雷了一頓。晉頗愷之憑重桓溫。溫死﹐人問哭狀﹐曰聲如震雷破山﹐淚如傾河注海。故見小孩子號哭無淚者曰幹打雷不下雨。曰打頭雷﹐仲春之月雷乃發聲也。曰收雷了﹐仲秋之月雷始收聲也。宴會中有雷令﹐手中握錢﹐第一猜著者曰劈雷﹐自己落實者曰悶雷。至於鄕人聞小考之信﹐則曰又要雷同了。不知作何解。

電

《易。說卦》﹔「離爲火﹐爲日﹐爲電。」三者皆至明之象也。《噬嗑》﹕彖曰「雷電合而章」言雷震而電耀﹐相須並見象。曰電雷。言電明而雷威﹐故以明罰勅法。電與雷離不得。《宋史。輿眼志》﹕旗上繪雷公電母。鄕人有閃電娘娘之稱。且不謂之閃電﹐直曰打閃。東坡詩云「柳侯運筆如電閃是也。《禮記》注「魚鮪不諗」﹐諗之言閃也。又釋文﹕暫見貌﹐動貌。古詩「寒鴉閃閃前山去一﹐杜詩「閃閃浪花翻」﹐皆與閃字義合。又《字典》﹕門字內左一撇音帓﹐右一撇音瞎﹐俱邪視貌。門字左旁著人﹐音或﹐隱身忽出驚人之聲也。又可與閃字旁證。若無雷而電﹐鄕人謂之露水閃。露水未必有閃﹐蓋以其若露水之乍見而不能久也。

霜

《豳風》授衣傳﹕九月﹐霜始降﹐婦功成﹐可以授冬衣也。九月肅霜﹐道其常也。六月飛霜。言其變也。若張融之補《海賦》「飛霜暑路」﹐肖鹽形﹐非實事也。市上賣面小招牌曰欺霜麥屑﹐霜﹑屑同也。俗語云﹕富貴艸頭霜。謂珍珠毛之灰白色者曰艸上霜﹐尢以白色者爲貴。鍋底煤曰百艸霜﹐則黑霜矣。白香山云「樹葉霜紅後」則紅霜矣。冬瓜有自來霜﹐如傅土粉一層。故鄕言曰黑臉搽粉冬瓜樣。見發禿者曰下霜了還不戴帽子﹐言壺盧遇霜則抽也。有納妾者﹐肥麻長黑﹐友戲贈云﹕霜皮澑雨四十圍﹐黛色參天二千尺。又王﹑周﹑張三人共飲夜醉﹐王居河北士二人送之。周曰「半夜三更送老王」﹔行至街外醉跌﹐張曰「文昌閣下躺周郎」行至橋﹐王曰「石橋月下三人影」﹐未得收句﹔適北來一人﹐問而續之曰「氈帽頭兒六髻霜」。

雪

「上天同雲﹐雨雪棼棼﹐益之以霢霖。」言雪而及雨者。蓋冬多積雪﹐至春而益以小雨﹐則更優沾矣。《齊民要術》﹕「雪者﹐五穀之精。使稼耐旱。」《朝野兪載》﹕「正月見三白﹐相公笑赫赫。一北人諺曰﹕要宜麥﹐見三白。吾鄕諺曰﹕三九無雪休種麥。麥種於秋﹐鄕田謂之漏風地﹐不宜秋麥宜春麥﹐故以三九之雪爲來春種麥之徵。又曰雪能殺蝗﹐秋蝗遣種入地﹐惟大雪浸下﹐可以藥之。其曰米星雪﹐則先集維霰也。其曰綿花套子雪﹐則柳絮因風也。陶谷掃雪烹茶﹐農夫亦以器積雪水。劉叉賦冰柱﹐鄕人則謂之淩錐。至於堆雪山﹐小兒之伎倆也。架雪橋﹐健訟之誕詞也。謂苦寒太甚者謂之雪上加霜﹐謂周濟貧寒者謂之雪裹送炭。若報仇雪恨之雪﹐則音同而義別矣。昔聞河間太守招同官賞雪﹐席間吟詩﹐太守曰「大雪下了二尺五」﹐縣令曰「只見梅花不見土」。廣文曰「準備來年收麥子」﹐都司曰「糨子抹徧河間府」。以麥屑和水熟稠曰糨子﹐生稀曰麵糊。俗謂官事不了了者曰麵糊。麵糊者﹐胡塗也。

雹

冬雨雪﹐其常也﹐瑞也。夏雨雹﹐其變也﹐災也。洮﹑岷間雨雹曰白雨﹐又曰硬頭雨。當禾苗菜蔬徧地﹐皆柔脆之物﹐如何禁得此物。故鄕人夏日赴田工作者﹐必攜小綿襖﹐人問之﹐曰﹕看硬頭貨下來﹐腦戴喫不住。宋紹興十七年﹐臨安雨雹﹐太學屋瓦皆碎。學官諱言之﹐遂稱硬雨。二字頰新穎﹐可對軟風。按《說文》﹕「雹﹐雨冰也。」《大戴禮》﹕「陽之專气爲霰﹐陰之專气爲雹。霰﹑雹﹐一气之化也。」注﹕陽气在雨﹐溫暖如陰。陽气薄之﹐不相入﹐搏而爲雹。故《春秋。谷梁》說曰「雹者﹐陰脇陽之象也。」《埤雅》﹕「陰包陽爲雹。」申丰以爲古者藏冰﹐固陰沍寒而無雹。蓋陽無所泄﹐雹之所以生也。雹形全似半珠﹐其粒皆三出。雪六出成花﹐雹三出成實。雹者冰之餘﹐造化權興。曰雹者雨之冰也﹐又曰北方之气﹐雲﹑雨﹑雹﹑霰﹑雪。《禮。月令》﹕「仲夏行冬令﹐則雹凍傷谷。」注﹕子之气乘之也。陽爲雨﹐陰起脇之﹐凝爲雹。故古文作■﹝罍﹞﹝缶替換包﹞。以余所見﹐雨雹未有不帶雨者﹐而至大者亦不過如小胡桃。東坡詩所謂「夜來雨雹如李梅」是也。若放翁「棋枰窗下時聞雹」﹐則更小矣。嘗聞老輩言﹐某村禾稼已熟﹐獲者幾半﹐而貪得者猶冀其堅飽﹐未刈。適來賣饅頭者﹐鄕人謂之包子﹐小而且硬﹐多挑斥之。其人曰「莫嫌包子小﹐再要大了喫不了。莫嫌包子生﹐再要熟了喫不成。」人以爲妄﹐逐之去。次日雨雹﹐稼盡委地﹐始信賣饅頭者蓋爲之兆也。

。虹蜺音同霓

《爾雅》﹕「螮蝀﹐虹也。爲挈貳。」疏﹕虹雙出﹐色鮮盛者爲雄。雄曰虹﹐﹝合﹞﹝音替換合﹞者爲雌。雌曰蜺﹐沈約《郊居賦》﹕「雌蜺連蜷。」蜺字五結反﹐音嚙。《萬花谷。辧證》﹕「泛用霓字﹐讀平。單用雌霓﹐讀作嚙。」《說文》﹕「螮蝀﹐狀似虫。」《釋名》﹕「虹﹐攻也。純陽攻陰之气也。」《孟子》章﹕「若大旱之望云霓。」注﹕云見則雨﹐虹見則止。《月令》﹕「季春﹐虹始見。」「孟冬﹐虹藏不見。」虹無質而曰見﹑曰藏。言其气也《詩》﹕「螮蝀﹞在束﹐莫之敢指。」傳﹕螮蝀﹐虹也。夫婦過禮﹐則虹之气盛﹐君子見而戒懼諱言﹐莫之敢指。鄕人見之﹐戒兒童勿指﹐曰指了生熬指﹐言指頭生瘡﹐蓋因此附會也。又曰「朝隮於西﹐崇朝其雨」。臍﹐升也。言方雨虹見﹐則其雨終朝而止矣。在東者﹐暮虹也。隮西者﹐朝虹也。故日在東則虹見西方﹐日在西則虹見東方。又入絳韻﹐義同﹐音降。鄕諺云﹕東虹日頭西虹雨﹐南虹出來賣兒女。以余所見﹐在東者多﹐西者少﹐從未見在南時﹐不知何據。

煙

煙﹐火气也。故字從火。然煙雲﹑煙霞﹑煙嵐﹑煙樹﹑煙水﹐則輿火不相涉矣。呂新吾《小兒語》云「煙兒煙兒休煙我﹐與你搬磚壘竈火。壘了竈火煙還在﹐惱來逃出煙兒外。煙裹豈無人﹐煙自不黏身。一則專指火煙﹐以諭煉過欲境﹐登得道岸也。鄕人謂屋之幽暗不明者曰黑煙洞﹐衣色之紫黑閃灼者曰火燎煙﹐謂好作狎狹遊者曰畱戀煙花﹐謂印板書之模糊者曰捨不得煙墨﹐謂火未著者曰冒煙兒了﹐謂火欲著者曰有點煙兒不大﹐謂作家頹惰者曰這早晚還不動煙火﹐謂偶然詬誶者曰誰家竈筒不冒煙﹐皆尙有含蓄之意。若謂聲啞者曰串煙﹐鼻孔黑者曰煙筒﹐狂言者曰起狼煙﹐故作驚人大話者曰煙兒爆﹐皆刻薄語﹐非雅謔也。

霞

霞者﹐赤气騰而爲云也。以朝暮見﹐大約春夏時多﹐秋冬時少。古諺云﹕早霞不出門﹐晚霞行千里。又云﹕日入胭脂紅﹐無雨也有風。蓋十有八九驗。縣城西數里﹐有朝霞寺﹔《志》內有朝霞晚照﹐爲八景中之一景。其地則爲上京之路所必經。十五年前﹐余自縣城旋都﹐夜雪迷路﹐使。僕問行人﹐人曰「北里許便是招下﹐無有什麼朝霞寺。」乃知鄕音之訛。因口占云「村樹微茫際﹐遲迥小駐車。舊途迷夜雪﹐古寺問朝霞。不信鄕音攺﹐翻疑地誌差。桃源何處是﹐惆悵武陵花。

霧

《爾雅》﹕「地气發﹐天不應曰霧。霧謂之晦。」《釋名》﹕「霧﹐冒也。气蒙亂覆冒物者也。」《元命苞》曰「陰陽亂爲霧。」《酒譜》載﹕三人晨行犯霧﹐不食者死﹐食粥者病﹐飲酒者無恙。蓋與瘴气相類。故鄕人謂盛气狂言者曰烏煙瘴气。烏者霧字之訛也。戲謂眼模糊者曰霧抄了﹐謂燋麥遇霧則多獲﹐未解其理。又有三里霧﹑五里霧之說。王甥椿橋久困場屋﹐鬱鬱不得志﹐因作《霧行圖》﹐言暫入迷途﹐自有披雲霧而見靑天之候。

鄕言解頤卷二

地部

地

地道﹑地理﹑地勢﹑地气﹐皆經語也﹐鄕人則常言之。豁平聲。地﹑旁上聲。地﹑軋地﹑殺地﹐不見於經﹐鄕人亦常言之。坤厚裁物﹐華嶽不重。謂鰲魚眨眼則地動﹐側身則地陷﹐謂武斷鄕曲威嚇愚人者曰跺跺腳兒兩頭顫﹐吆喝一聲地下磨。鄕言之誇也。謂風大者曰揭地皮﹐雨小者曰灑地面。井爲地眼﹐艸爲地須﹐東爲地頭﹐西爲地尾﹐以人之形體論地﹐似乎不經。然股肱之郡﹐唇齒之邦﹐某處咽喉﹐某處腹背﹐則見諸史傳者多矣。謂受水之地爲龍溝﹐謂卸貨之地爲馬頭﹐謂交叉之地爲狗牙相攙﹐謂城薄之地爲兔不屙屎﹐則又以物類擬之矣。有个地縫兒我也鉆進去﹐無地自容也。這麼點兒个地方﹐你還擠進來﹐有欲必爭也。於接壤之地植小樹﹐記地界也。當收獲之時﹐令小兒坐守﹐看地邊也。指某處曰那是个好地方子﹐謂仁裏也。那是个不好地方子﹐謂惡風也。見落魄者驚曰﹐你怎麼到了這麼个地步﹐一寒至此之意也。見得意者喜曰﹐你可得了好地方兒了﹐爰得我所之意也。謂生長於此者曰伏地虫兒﹐又曰坐地虎兒。彊龍不壓地頭蛇﹐戒眾寡不敵也。蝦蟆尿一泡﹐這地就潦了﹐言地勢太窪也。若安置物者則曰放在地下。此下字當作上聲讀﹐蓋天髙地卑之下﹐非天上地下之謂也。

土

土性﹑土色﹑土宜﹑土產﹐𨿽見於經﹐惟鄕人辧之眞而用之當。故以土牛之色﹐與春芒兒穿鞋與否﹐辧水旱﹐亦占驗之一端也。言土必跟地﹐問種地者曰有多少地土﹖言土不言地﹐而計畝則曰仗著有幾畝土。土非土不髙﹐於是有土堆﹑土梗﹑土岡上聲之稱。人無土不活﹐於是有土糞﹑土鍤﹑土蕢之用。此地無朱砂﹐紅土子爲貴﹐勸將就材料者也。前人撒土瞇後人眼﹐謂含糊了事者也。《禹貢》九州島之土不同。若吾鄕則黑而不墳﹐埴而不赤﹐近於揚州之塗泥。《左傳》詹桓伯言「某爲吾西土﹐某爲吾東土﹐某爲吾南土﹐某爲吾北土。」鄕𨿽是北土﹐而在京師之東南﹐名爲髙原﹐而實下隰。謂世居者曰土住人﹐謂不說謊者曰土命人﹐而謂鄕老曰土人。夫農夫野老﹐朴而不文﹐若無土气﹐則爲巧言令色之人矣。但使居樂土﹐愛土物﹐掃土場﹐軋土谷﹐積如土茨﹐髙如土阜﹐於時瑾土戶﹐糊土牖﹐土炕暖膝﹐土銼炙手﹐饑喫土釜之粥﹐寒吸土瓶之酒﹐唱幾句土歌﹐叩幾聲土缶﹐恰便似康衢擊壤之土人﹐那管他雨水場中相笑之土偶。

山

吾邑無山。約在迆北百里之外﹐四月■﹝髻﹞﹝吉替換丫﹞髻■﹝髻﹞﹝吉替換丫﹞山﹐十月景鐘山。村中有進香者﹐謂之朝山。縣城內有土山子﹐城外有李山莊﹑陳山莊﹐俱有名而無實者。凡謂祭山神﹐買山料﹐壘房山﹐看花山﹐但指時事言之。若謂敬仰之人曰金山﹐倚仗之人曰靠山﹐作事居間者曰保山﹐事已作成者曰好山﹐人多則曰人山人海﹐人橫則曰山搖地動。曰管山的燒柴﹐覬覦需索之詞也。曰指山賣磨﹐虛誣誑騙之人也。至於欲知山下路﹐須問過來人。上山擒虎易﹐開口告人難。山河容易攺﹐稟性最難移。𨿽系現成話﹐常引以爲口頭語。若這山看著那山髙﹐畔援歆羨之意也。老虎弔了山澗裹﹐積怨稱願之詞也。嘗有鄕村演戲﹐老學究來遊﹐見廟門聯句云「古佛無燈畱月照﹐山門不鎖待云封。」問僧曰「但有門而無山﹐何得謂之山門﹐」僧指戲臺上曰「那唱的是《醉打山門》﹐不但無山﹐而且無門﹐他也自管去打。」學究曰「爾敢以我言爲戲乎」僧曰「天下事無非是戲﹐老施主何必認眞。

水附橋﹑井

北方之水多名河。吾鄕之水爲窩頭河﹐起於香河之窩頭莊﹐東與渠水會﹐流經七里莊﹐入寶坻界。東過城南之石橋﹐至王補莊﹐輿鮑邱河會。鮑邱發源密雲北山﹐經三河﹑夏店等處﹐至邑之虎將莊入境﹐至王補莊﹐輿窩頭河會。雍正四年﹐因八門城河口窄曲﹐乃自林亭別開直河一道﹐至寬江入薊運河。故曰北鮑邱﹐南窩頭﹐王補莊前好匯流。直到林亭口﹐由丰﹑蘆二臺可以直達天津。於是林亭百貨叢集﹐𨿽非衝要﹐亦河路之小馬頭也。河在街北數十步﹐爲一鄕所取給。東北有石橋曰建福。此橋縣誌未裁﹐或建在修志之後。長約百尺﹐兩岸垂柳﹐夏宜乘涼。北邊一井﹐東西有兩小橋。芮飛庵外舅嘗遊至﹐口吟曰「此處好風景﹐三橋夾一井。河幹垂釣幾多人﹐釣竿截斷垂楊影。」如畫也。暑月有善泅者﹐以洗澡爲名﹐試其技曰鳧水﹐藏身露腳謂之豎直立﹐自南岸泅至北岸始見﹐謂之渣猛子。河水味甘﹐井水尢淸洌。夏日河漲水渾﹐乃有飲井水者。鄕言井水不犯河水﹐不知地脈之潛通也。又曰美不美﹐鄕中水﹐不知他處之水有異味﹐酌而取飲也。臨渴掘井﹐見諸格言。過河拆橋﹐載之《元史》瓦罐不離井口破﹐甕敝漏也。水淸方見兩般魚﹐亦孔昭也。若獨木橋上打筋斗﹐要栽﹔王胖子跳井﹐下不去﹐頂著風兒撒河燈﹐回來的快。𨿽亦有因﹐然而俚矣

泥

有人焉﹐戴泥星之笠﹐穿泥點之鞋﹐具水土之气﹐上林亭之街。客有過而問者曰「子非下流之人也﹐胡爲乎泥腿﹖手非盛酒之器也﹐胡爲乎泥頭﹖𨿽不像泥猴兒如塗塗附﹐差多少泥母之涉波流。」其人曰「子不識我乎﹖住泥窩﹐作泥活﹐堆泥塔﹐塑泥佛﹐用泥熟﹐知泥性﹐黑土泥松﹐黃土泥淨﹐花泥要軟﹐素泥要硬。若是托泥坯﹐打泥炕﹐泥房論間﹐泥墻計丈﹐泥竈管通﹐泥鑪管旺﹐滑稭泥必勻﹐攙灰泥必亮。看看你的待承﹐試試我的手段。一日三餐﹐粳米白面。不要說雞泥兒羹﹐筋泥兒纖﹐虛有其名﹐就是那杏泥兒粥﹐棗泥兒糕﹐也喫不慣。不如那茄泥兒鍋蒸﹐蒜泥兒醋拌。魚不要泥鰍﹐肉不要泥爛。茶水要勤﹐燒刀任灌。工夫要滿錢﹐喫暍是白賺。先小人﹐後君子﹐定以一言。要買水﹐好和泥﹐預支幾串。」客笑曰「子誠泥人也。泥其所泥﹐非吾所謂泥也。旣不知紫泥書字﹐朱泥飾丹﹐雪泥滑滑﹐靑泥盤盤。坐於塗炭﹐固非西山之義士﹔辱在泥塗﹐又非絳縣之髙年。抹東墻﹐當不了銅山鐵壁﹔墐北戶﹐可能似函谷泥丸。南寺裹彀不著毀瓦畫墁﹐西鄰家曾見過荷蕢扛掀。子旣欲泥子之泥﹐我亦能言子之言。齊不齊﹐一把泥﹐當夫又當匠﹔好不好﹐兩頓飽﹐管飯不管錢。」

塵

塵者﹐地上之積垢也。《詩》﹕「無將大車﹐祇自塵兮。」則塵因車馬之馳驅而起﹐而未言幾輛也。若鄕間載酒﹐大車多至九套﹐當行路之時﹐遇其迥空奔命﹐則眞是維塵冥冥矣。又田賦志地丁銀數分兩﹐自幾兩幾錢﹐下至釐毫絲忽微纖沙塵埃渺漠湖虛澄淸淨逡巡﹐則所謂泰山不卻微塵﹐微亦數也。《禮記》﹕「灑不揚塵﹐掃必袂拘。」指一室一地而言也。若陳蕃謂大丈夫當掃除天下﹐安事一室乎﹖則一時憤激之言耳。嘗聞鄕村說評書者﹐自說自解曰﹕某元帥出令﹐眾將官跟我前去﹐定要掃淨煙塵。列位﹐塵可以掃﹐煙怎麼个掃法﹖常見賣煙鋪板搭上﹐多帖「噴雲吐霧」四个字。喫煙的人尙能噴吐雲霧﹐豈有大將軍八面威風﹐而於煙不能淨掃乎﹖只是兵器之外﹐須多帶幾把笤帚﹐預備著好掃煙﹔又說二人戰在沙場﹐某人倒在塵埃。列公﹐倒在塵埃﹐就是躺在地下﹐不過文墨一點兒。埃者何也﹖凡沙之揚起者曰埃。沙場豈無塵埃﹖若嫌不淨﹐掃了再躺下﹐也靡有這麼大的空兒。𨿽是頻話﹐卻亦可供一笑。

灰

《漁洋詩話》載﹕某人詩云「京師風物一堆灰」﹐夫首善之區﹐聲明文物甲乎天下﹐誑可以此目之。所謂一堆灰者﹐蓋專指煤灰而言也。煤灰至多可厭﹐且無甚用處﹐大塊者以墊鑪底﹐余則煤鋪攙作軟煤﹐棄之街上﹐揀煤核者取以引火而已。石灰則爲灰中廣大教主﹐爲造屋第一用料﹐且以供醫科﹑染房等處之用。若鄕中則以秫稭灰爲最。種地必用灰糞﹐糞以肥田﹐灰以殺虫。淋灰水去衣垢﹐快於土城。次則炭灰淋水﹐亦可去垢。以水醮之﹐可以去銅鍚之銹。養炭火非灰不可﹐古人詩故有「灰深火可宿」﹐「灰深到曉溫」等句。灰本由火化﹐而可以養火﹐亦猶醫家培子益母之意也。白香山詩云「灰心罷激昂」﹐蘇東坡詩云「灰心詛復然」﹐蓋用韓安國與獄吏田甲語意。余最愛《漢書》中此段﹐史筆如話﹐千古妙文﹐可以懲小人﹐並可以勵君子。鄕人有乘興往言事者﹐逢怒而返﹐曰抹了一鼻子灰﹐掃興語也。竊意不言土而言灰﹐或亦寓復然之意。不言面而言鼻﹐鼻﹐準頭也。言不準也。殆所謂堊盡而不傷者乎﹖率臆附會﹐未知是否。

石

石爲山骨﹐爲云根﹐爲星精﹐爲艮象。巖巖﹐山石也。粼粼﹐水石也。漸漸﹐言其髙也。有扁﹔口其卑也。鄕人不知﹐但謂之石頭而已。故曰背著石頭上山﹐言徒勞無益也。一塊石頭落地二言事定心安也。若古人之所云﹐以卵投石﹐如石投水﹐鄕言有合其意而未能全肖者。石之用最廣﹐近山地取用較便。余往楚北﹐舟次襄城縣﹐有「屋多石知山近」之句。北地以余所見﹐則薊州三三河墻屋﹐多用不方不圓者甃砌﹐合縫以灰鉤之﹐謂之虎皮石﹐旣堅且耐觀。距山遠者﹐有力之家造屋﹐則取之作羣石階砌。其用之巨者﹐則爲橋爲碑。用之細者﹐則爲碾爲磨爲砧爲臼。余自黃州歸﹐至黃陂村書所見云「溪邊一塊石﹐石畔一雙杵。浣娘應再來﹐炊煙上桑楮。」北地之砧石﹐則家家有之﹐裁作長方﹐用久則光滑可鑑﹐鮮有在水邊杵衣者。幼時見人家於祀竈後。階下用砧石壓鐵鎗﹐上元後始去之﹐不知何義。若碾磨﹐鄕中不能家具﹐或有一鄕共享者﹐或有鄕人飲酒或行橋令﹐或戲言十杯之下者﹐蓋不知一兩家有之而鄕人借用者。橋石粗﹐碑石細。碑下之爲贔屓﹐訛爲龜也。有翁婿同行﹐翁見碑下之物曰﹕如此力量﹐比石敢當髙多了。壻曰﹔泰山石自然敢當﹐若磂■﹝石舟﹞石則斷不敢當矣。蓋俗謂婦父爲泰山﹐女壻爲磂■﹝石舟﹞石也。

城池

明初吾邑爲土城﹐宏洽庚申﹐莊邑侯禪﹐請於巡撫洪公﹐乃易以磚﹐一時紳民樂輸﹐甫期而竣。髙二丈有六尺﹐厚如之﹐廣四尺﹐長一千二十八丈。萬曆中﹐管邑侯應鳳添築月城。幼時聞諸故老﹐乾隆三十三年﹐許邑侯重修﹐較舊城低三尺﹐識者以爲泄城內之气﹐故有城頭髙運气髙﹐城頭低運气低之語。六十年前﹐余甫入城小試﹐時垣埦門樓﹐整齊完固﹐以後漸就傾頹﹐今則殘映過半矣。城四門四樓之名﹐東日海濱曰觀瀾﹐西日望都曰拱恩﹐南日廣川曰迎燻﹐北日渠陽曰威遠。城內之河﹐本渠河之流﹐自城東北隅開源水門入﹐由武曲橋﹐至文昌閣﹐經文明橋折而西﹐抵階升橋﹐入泮池。由池東出漱潤橋﹐過云津橋﹐西南注經通津橋﹐出城南節流水門。故當時居近文閣﹐有以六橋爲號者。外城河四圍長六里許﹐廣十餘丈。舊有堤墊。城北開源門外有袁公壩﹐今壩臺基址尙存﹐壩以上郎渠河故道也。自朱家鋪﹑朝霞寺至西■﹝翟阝﹞等莊﹐抵宏福寺。由平政橋接入城河﹐計長四十里。出節流門東注﹐經韓家橋至南■﹝翟阝﹞等莊﹐由南石橋會入窩頭河。城內外八景﹕其「瑉碣銀鉤」在廣濟寺﹐訛謂透靈碑。「東寺曉鐘」在大覺寺﹐訛謂自鳴鐘。「石幢金頂」在城之中央﹐形如幡幢﹐髙三丈﹐凡七級﹐石刻工巧﹐貫以鐵柱﹐頂以金爲之。金皇統中建﹐相傳下有海眼﹐爲諸貨叢集之所﹐故市物者必曰到幢子上去。若「朝霞晚照」謂城西朝霞寺也﹐今則訛爲招下店子。凡作事兩頭無成者﹐鄕人謂城裹也耽了﹐鄕裹也耽了。謂進城爲上縣﹐見欲縣考者曰要上縣喫子兒火燒去了。余初考時﹐令人去買﹐並無是物。或笑曰此乃寓言。子兒者﹐之而也。火燒者﹐烤也。若曰之而用得明白﹐則可以考﹐斯言近之矣。

市集

古者日中爲市﹐蓋以日中爲齊集之時。集者﹐言人與物相聚會也。路遠者﹐披星帶月﹐陸騎水舟。路近者﹐冒日衝風﹐肩挑背負。迨交易而退﹐則夕陽在山﹐人影散亂矣。馮﹝缶替換馬﹞語孟嘗曰﹕君獨不見夫朝趨市者乎﹖明旦側肩爭門而入﹐日暮之後﹐過市朝者掉背而不顧﹐非好朝而惡暮﹐所期物亡其中也。市朝朝字音潮﹐言市之行列有如朝位也﹕幼時讀肆諸市朝語未詳﹐師亦未分解﹐今始釋然。城內之集在單日﹐一日集東學街﹐三日集南大街﹐五日集西大街﹐七日集北大街﹐九日集東大街。四鄕之集﹐一﹑六在新集與大口屯﹝訛爲搭各屯﹞﹑新安鎭﹑八門城﹝訛爲把門城﹞。同日﹐三八在新開口及黃莊。五﹑十在黑狼口﹝訛爲黑吝口﹞。又口東莊有小集﹐以四﹑八。廿年前﹐厚俗裏之方家莊新立市集﹐以五﹑十。吾鄕林亭口﹝訛爲林定口﹐天津人則謂之銀定扣﹞集期以二﹑七。他集之置貨處未詳。林亭則二日糧市在東街﹐七日在西街﹐魚市在大街閣東﹐菜市﹑席市在南街﹐蘇市﹑艸帽在東柵欄外之火神廟﹐騾馬市在文昌閣後。凡物皆有經紀。《後漢書。左原傳》﹕郭太語之曰「段幹木﹐晉國之大駔。」注﹕駔﹐子郎反﹐會也。謂合兩家之買賣﹐如今之度市﹐郎鄕人之所謂經紀也。村莊之赴市集曰趕集﹐郎南人之趁墟也。遠者謂趕集﹐恐不及也。近者曰集上去。閒日則曰上街。街有三。中謂大街﹐南曰南街﹐又曰南後頭﹐北曰北街﹐又曰北後頭。東街頭壘小甕﹐圈安門上﹐有堞有樓﹐謂之東柵欄。西街頭如之。無北柵欄。南柵欄較低。於大街中間建髙閣﹐供關帝﹐謂以鎭火。此爲熱鬧之地﹐有相爭者﹐則曰到閣兒底下講講去。閣兒底下﹐如縣城之幢子上也。閣西通北街﹐有王家過道﹐通南街﹐有李家過道。閣東通北街﹐有鹽店過道﹑張家過道﹐通南街﹐有陳家過道。過道者﹐小銜衙也。蓋皆當年住家之通過道﹐歲久易主﹐則爲通行之道。故解造房者﹐不作通過道﹐爲此故也。街外之北河﹐由丰臺﹑蘆臺可以達天津。陸路則四達不悖。故𨿽非衝要﹐而貨物叢集。鄕言貨到街頭死﹐言路遠至此﹐則不得不賣﹐且有經紀把持之﹐𨿽欲居奇而不能。又曰河裹無魚市上取﹐蓋自他處來售者﹐不必近河之魚﹐無惑乎山人足魚也。他物稱是。

村莊

北地之村多名莊。《爾雅》「六連謂之莊。」《六書正爲》謂﹕「艸芽之壯也。」與此莊字不同。惟《通鑑》史照《釋文》﹔「唐置莊宅使。」胡三省注﹕蓋主莊田及外舍之事﹐是以田舍爲莊。此莊之名所由來也。按縣誌﹕寶邑之裏﹐減於明者六﹐而莊轉倍於明者八﹐蓋生齒日繁矣。共二十里甲﹐計莊九百一十。其莊名中有平正吉祥稍近於古者﹐若燕喜村﹑歡喜莊﹑黃金莊﹑太平莊有二﹑定福新莊﹑中登莊﹑五登莊﹑丰臺甜水井莊﹑廣林木莊﹑中心臺﹑彩家鋪﹑南仁坪莊﹑甘泉莊﹑蓮花莊﹑歇馬臺﹑長亭莊﹑曲裏莊﹑安樂莊是也。有合乎官職者﹐若王指揮莊﹑前張司馬莊﹑後張司馬莊﹑董官莊﹑官莊﹑李官莊﹑孫校尉莊﹑請公臺﹑工部莊﹑外郎莊是也。有因乎梵宇者﹐若焦山寺﹑閻羅莊﹑丈方■﹝翟阝﹞﹑老君堂﹑雙王寺﹐髙王洵﹑大幹佛項﹑小千佛頂﹑韓河小尖陀﹑茶棚莊﹑石佛營﹑娘娘廟﹑興隆庵﹑小莊﹑朝霞寺﹑河北寺﹑嶽家庵﹑前後白廟莊﹑李家庵﹑經堂莊是也。有取諸虫豸者﹐若毒蜂窩﹝訛爲獨峯窩﹐後又攺爲東丰窩﹞﹑蛤窩莊﹑龍虎莊﹑鯽魚洶﹑狼兒窩﹑小龍灣﹑大龍灣﹑貉子沽﹑南燕窩﹑牛蹄河莊﹑金蟬窩﹑大駱裏沽﹑小駱裏沽﹝訛爲潦浚沽﹞﹑牛金頭﹑豬頭洵﹑大盤龍莊﹑小盤龍莊﹝今訛爲盤裹﹞﹑大新馬頭﹑小新馬頭﹑鴨子莊﹑龍尾屯﹑龍潭﹑燕各莊﹑虎新莊﹑老鴉寨﹑老鴉臺﹑老鴉口﹑白龍港是也。若李英莊﹑張亨莊﹑劉蘭莊﹑王見莊﹑陳甫亮莊﹑苑洪橋﹑張老人莊﹝訛爲張老家莊﹞﹑董麻莊﹑王胖莊﹑張堂莊﹑胡寬莊﹑褚亮莊﹑王良莊﹑劉邦橋﹑趙聰莊﹑張倉莊﹑彭元莊﹑王木元莊﹑髙八莊二向八莖﹐皆取諸人名者也。若大米莊﹑二米莊﹑米四莊﹑菜芽莊﹑糙洶莊﹑芝蘇窩﹑菜園莊﹑苦鹽坨﹑菜園新莊﹑黑豆窩﹑核桃園﹑靑稗沽﹐則取諸食物者也。若翦子沽﹑車轅軸﹑葫蘆窩﹑圈网莊﹑葫蘆沽﹑走絕窩﹑石臼莊﹑李簸箕莊﹑瑪瑙沽﹑船兒窩﹑琉璃屯﹑繡緘口﹑紅帽莊﹑油葫蘆莊﹑破磂■﹤石舟﹥莊﹑叉股莊﹐則取諸用物而象其形者也。至於打掛莊﹑窩背廠﹑扒頭港﹑淩眼莊﹑燒角莊﹑華尖莊﹝訛爲滑稭莊﹞﹑髙家疙疸﹑哈喇莊﹑野律各莊﹐則莫知其何所措。梁家胡同莊﹑史家胡同莊﹑劉家胡同莊﹑前髙家深子莊﹑後髙家深子莊﹑芮家樓兒底下莊﹐又未免嫌其語之繁。惟張宿莊之宿讀爲秀之言星﹐小月河之言月﹐朝霞店之言霞﹐猶有文義﹐總之不離乎莊者近是。前之人始言之﹐而名遂成﹐後之人習言之﹐而名益熟。是莊也﹐卽謂之鄕言也可。

寺觀

聖人以神道設教﹐靈爽式憑﹐爰謀妥侑之所﹐梵剎之稱﹐由來舊矣。居斯地者﹐或祈年禱雨﹐或問藥求簽﹐因而瞻廟宇之崇宏﹐禮莊嚴之法相。住持香火﹐施主金錢﹐習俗相沿﹐𨿽二十五家之裏﹐尙有五道廟﹑七聖祠﹐況林亭之巨鎭乎。在東柵欄外者爲火神廟﹐有明嘉靖四年重修碑記﹐南向。中爲戲樓﹐樓下爲中門﹐無事不開﹐常行東西旁門。東西爲鐘﹑鼓樓﹐豎旗竿二。內抱廈七間﹕東三間殿供三皇﹐俗謂藥王﹔西三問殿供女像三尊﹐俗謂子孫﹑痘疹﹑眼光娘娘﹐故呼之爲娘娘廟﹔中一間爲大門甬道。北爲火神閣﹐下層供神像﹐髙不過三尺。南對戲樓﹐甚髙。皆爲鎭火﹐故林亭鮮有祝融之災。西南偏有五道廟。閣後稍西爲文日臼閣﹐有嘉慶十四年重修碑記﹐南向。前爲柵欄門﹐豎旗竿二。中爲馬殿﹐後爲閣。閣上供神像﹐重修時添塑朱衣神於閣上﹐西向。有「文燦中天」四字額﹐爲順治丙申杜立徳書。乾隆戊申﹐先東亭兄獻一聯曰「垂訓不及一千言﹐堪與聖賢表裹﹔居官嘗歷十七世﹐無非善惡分明。」道光丙戌﹐余獻「先行後文」四字額於閣上。大門外南數十步爲魁星樓。文昌閣後東北偏百步爲關帝廟﹐有明永樂年重修碑記。其地名老莊窠﹐則尙在未建林亭之前﹐爲最久。南向﹐門外豎旗竿二。中爲馬殿﹐兩旁角門內有鐘﹑鼓樓﹐後殿供神像﹐塑相莊嚴﹐有「英靈如在」額﹐爲萬曆三十年生員王九章獻。在西柵欄外者爲﹑西大寺﹐南向。頭層殿塑哼﹑哈二將軍﹐二層殿塑四大金剛﹐三層殿塑十八羅漢﹐座後塑韋陀﹐北向﹐四層閣塑三大士神像。基址頗爲宏敞。西偏數步有土地祠。在南柵欄外者爲南艸庵﹐有康熙辛卯重修碑記。按縣誌﹕明季有朗然僧﹐持戒刻苦﹐行止端方﹐里人重之。一日﹐遇老僧於山﹐授念佛法﹐皈依教行。三年﹐感內火自焚﹐煉身不壞﹐若古銅﹐鏗然有聲。盤山智朴師曾有詩示諸禪老云云﹐未知卽是此庵否﹖其酬神演戲之曰﹕南艸庵四月初八﹐西大寺二月十九﹐關帝廟五月十三﹐文昌廟二月初三﹐火神廟正月二十九﹐娘娘廟四月十八﹐藥王廟則在九月。定戲謂之寫戲﹐一臺一連四日。開戲謂開臺﹐收謂歇臺。一日之內﹐大約巳初開﹐未初歇﹐申初開﹐酉正歇。點燈時開﹐二鼓歇﹐謂之夜八出。出字或系出字之訛。小出謂之單出子﹐長者則謂之驟子。各廟演戲﹐惟娘娘廟有廟會﹐其自各莊來者﹐自作把戲。惟張家莊之耍鐵叉﹑打吵子鼓﹐及車轅軸之轉悠悠爲最。本街則胯鼓﹑鐘幡﹑耍壇子﹑五虎棍﹐後添臺閣﹑背閣﹑踏髙蹺。外來趕廟者﹐偶有女筋斗﹑蠅戲﹑馬卸﹑刀山等戲。闐街塞巷﹐舉國若狂﹐一時熱鬧﹐過眼皆空﹐然而實多事耗財之道也。

鄕言解頤卷三

人部

人

人爲萬物之靈。性相近﹐習相遠。與齊人居﹐不能不齊言也﹔輿楚人居﹐不能不楚言也。人芝蘭之室﹐久而不聞其香﹐與之俱化矣﹔入鮑魚之肆﹐久而不聞其臭﹐亦與之俱化矣。故曰一方水土一方人﹐又曰跟著好人學好人﹐跟著師婆跳假神。所謂學者﹐兼師友而言之也。謂專致學業者曰像个念書的人﹐勤苦力田者曰像个種莊稼的人﹐經商作匠者曰像个買賣人﹑手藝人。所謂像者﹐誠於中而形於外﹐有其實者得其名﹐其所憑依﹐乃其所自爲也。謂爲善者曰行好的人﹐謂矩步方行者曰古板人﹐又曰老古式柬兒﹐謂忠厚人曰老實人﹐聰明人曰伶俐人﹐謂善於治家者曰是个過日子的人﹐又曰把家虎兒﹐謂善於經營者曰是把手。藍民生在勤﹐逸則思淫﹐勞則思善﹐人情大抵如是也。子路問成人﹐夫子答以今﹑昔二義。程子注﹕成於樂。言古之成人也易﹐今之成人也難。孟子言﹕無惻隱﹑羞惡﹑辭讓﹑是非之心者非人。人之所以異於禽獸者幾希。元別的因之母訓之曰﹕汝知所以成人乎﹖知畏懼成人﹐知羞恥成人﹐知艱難成人。否則禽獸而已。賢哉母也﹐富哉言乎。將宇宙間成人不成人之道包括殆盡﹐人人當奉爲箴銘﹐嘗欲爲之尋三對語而未能得。

形體附相

在地成形﹐兼人物也。形不愧影﹐專言人也。動乎四體﹐言具體也。百體從令﹐謂全體也。體不備君子﹐謂之不成人。誠於中﹐而後形於外。心者﹐形體之主也。傳曰﹕人心之不同如其面然。鄕言曰﹕知人知面不知心﹐又曰﹕隔著皮兒看不透穰兒。然以鼻選瓜﹐生熟可得辧也。眸子觀人﹐邪正不得瘦也。有善狀者﹐若隆準﹑鐘聲﹑白皙﹑黷須眉﹑甚口姿﹑采如峙玉﹑顏如渥丹﹑美如冠玉﹑面如紫瓊﹑齒如編貝﹑唇若塗朱之類是也。有惡狀者﹐若蜂準﹑鷙鳥膺﹑豺聲﹑鴟目﹑虎吻﹑洞睛﹑瞄盼﹑口吟舌言﹑臒露愜背﹑癥目側鼻﹑須如蝸毛﹑目如風駝﹑膚如蛇皮之類是也。璺下有後﹐肉食無墨﹐視流行遠者多詐﹐視下言徐者鮮終﹐皆偶觸之機。若張子壽燭祿山之逆相野心﹐呂聖功斷鄭公之將來名位﹐則先見之哲也。蒯通相韓信之背﹐貴不可言﹐議者以爲有內意。若衰天綱謂馬周背若有負﹐爲貴驗﹐則實相也。而岑文本又謂其鳶肩火色﹐騰上速而不能久﹐豈昭賞之瑕瑜不相擒乎﹖眞劉玄徳兩耳垂肩﹐實爲異相﹐而或曰﹕大耳兒最匠信。齇王爲江東名家慧龍﹐且是貴種﹐而人曰﹕糟鼻子擔虛名。豈旁觀之愛憎爲定論乎﹖王且遲欽若十年﹐終不免爲用時之癭相﹔法和斷侯景一臂﹐而不能去其足上之肉癅。豈醜疾之顯晦亦有時乎。張子房運籌決勝﹐而貌如好女﹔程千里貌𨿽男兒﹐而心似婦人。迥相反﹐而以貌取人者勿妄爲品題。王忱有才無貌﹐謂人心而狗面﹔王國寶無才有貌﹐謂人面而狗心。論𨿽苛﹐而令色孔壬者宜知所愧勵。盲詞贊人﹐必曰天庭飽滿﹐地閣方圓﹐齒白唇紅﹐眉淸目秀。而世俗之嗤人者﹐但曰﹕嘴眼似乎太偏。然《碩人》及逸詩﹐兩言巧笑美目﹐則嘴眼誠爲觀人喫緊虛。盼倩之質﹐加以采絢﹐如今之粉面也。而倭國以丹朱粉身﹐亦猶京兆畫眉﹐黛筆輕描﹐城中半額﹐煙刷橫掃﹐各行其是耳。俗云一白遮九醜﹐而謝白面得襄墨之謚。澤門之皙﹐不如邑中之黔。謂耳白於面者名滿天下﹐而黑王相公亦聲聞四夷﹐又何說歟﹖封侯﹐貴相也。虎頭燕頷萬里侯﹐面方如田者亦侯。曲如鉤﹐例封侯﹐而猨臂之飛將軍不侯﹐侯固無定相歟。某人戊婦詞云「人言郎是封侯相﹐三十年來記不眞。一則空諸所有矣。謂婦人必以其頎爲美﹐以之作肉臺盤﹐則未免於髙﹔必以柳腰爲纖﹐以之當肉屏風﹐則又嫌其漏。東坡評書云「短長肥瘠各有態﹐玉環飛燕誰敢憎。」誠持平之論也。手如柔荑﹐美矣。若使二十年握梨花鎗﹐𨿽靑蔥可憐﹐亦木皮春厚矣。齒如瓠犀﹐美矣。若使十八姨喫桃花醋﹐𨿽玉丁不錯﹐亦病葉秋零矣。徐娘𨿽老﹐猶尙多情﹐亦與柏直狗﹑蕭溧陽馬同一浩嘆耳。相書云﹕男子行如擺柳者無威。然如王恭﹑張緒﹐何嘗不是美丈夫﹖謂女子口如吹火者多賤。然如朱唇玉腕﹐似霧籠花﹐何嘗不是好婢子﹖又曰朝中無重發之宰相﹐市上無大頭之乞兒。龜頭有痣終須富﹐穀道無毛定主貧。旣以顯而易見者爲褒貶之詞﹐又以隱而難窺者爲吹求之說﹐何異紙上談兵乎﹖若夫豕視獅吼﹐戒淫妒也。香燕喜鵲﹐懲貪讒也。頰上添三毛﹐彈碁發八勢﹐體會入微也。越石易似而難肖﹐瓠壺外澤而內鹿﹐形容曲盡也。釘座梨𨿽勝於搖搖之懸風槌﹐碧鸛雀終不若噰噰之朝陽鳳。一時評隙﹐千古妙文。總之﹐心莊則體舒﹐形端則表正﹐一定之論也。有心無相﹐相逐心生﹔有相無心﹐相隨心轉。轉移之說也。二者並存﹐不廢可耳。

言語

言語不同﹐系乎水土﹐亦由習俗。如齊之邱蓋﹐楚之夥頤﹐固是方言。若前人詩中之遮莫﹑底事﹑盡教﹑那得﹐詞中之抵多少﹑破不刺﹑兀的不也麼哥﹐或爲發語﹐或爲語助﹐皆然也。中州之音爲正﹐而謂作何曰抓。江漠善操土風﹐而謂無有曰毛。蘇東坡以毳飯答人﹐畠飯終歸無有是也。又謂之曰冒。余在黃州﹐肩輿打杵﹐在前者曰升﹐在後者曰冒﹐眞堪大噱。俚語習以爲常﹐似亦有所本。如滑稽系轉注之物﹐鄕言則曰滑流不稽。幹沒﹐無潤及之﹐如取他人﹐鄕言則曰幹出身兒﹐義意皆合。金﹑元之什古﹐乃瘠人也﹐鄕言則曰喫古哀。活臘虎﹐赤色也﹐鄕言則曰花瞼虎。吾圖撒合裏﹐大胡子也﹐鄕言則曰胡圖撒﹐小有異同。大抵字音以仄爲平者多﹐若一﹑七﹑八﹑十﹑黑﹑白﹑喫﹑席之類﹐𨿽京師亦習爲平聲。至如以昨爲糟饒反﹐帽爲毛髙反﹐以今爲根金反﹐怎爲雜假反﹐則惟吾鄕爲然。村塾教讀﹐則又以人爲平者多﹐郎如久論語》第一篇

中﹐若首章之日﹑學﹑習及四不字﹐《道千乘》章之節字﹐《弟子》章之三則字﹐《賢賢》章之竭字﹐《信近》章之辱字﹑失宇﹐《君子》章之食字《貧而》章之切﹑琢字﹐皆是。以犯上之犯爲去聲﹐以遠恥辱之遠爲上聲。以道生之道輿道千乘之道﹐孝弟之弟與弟子之弟﹐同讀爲去聲﹐皆非也。其下可以類推。教者學者﹐相習不察﹐故六十前試場詩中﹐以平仄之誤被黜者甚多。今𨿽稍勝於前﹐而未能盡曉也。沈約定四聲﹐周捨曉以「天子聖哲」四聲卽不能甚分析﹐於平仄豈可不講乎﹖昔趙鹿泉先生提學直隸﹐閱某縣試卷詩中﹐有「大雅自不羣」之句﹐先生旣抹之﹐批云也不怕人家笑話。愧勵之意﹐見於言外。

婚姻

有天地然後有萬物﹐有萬物然後有男女。「男女以正﹐婚姻以時。」《詩》所以美桃天之宜家﹐而刺螮蝀之無信也。「酒肴洽比﹐婚姻孔云。」世所謂親黨會茶者也。「婚姻之故﹐言就爾居。」世所謂投奔親戚者也。《爾雅》﹕婿父謂姻﹐婦父謂婚。玉潤冰淸﹐誠爲佳話。若因婦翁爲封禪使而得增秩﹐人笑曰此泰山之力也。於是有泰山之稱﹐遂衍爲嶽父﹑嶽母﹐丈人﹑丈母﹑丈母娘。唐蕭嵩之子衡﹐尙新昌公主﹐上見之呼爲親家。此世俗稱親家之始。於是男爲親家公﹐女爲親家婆。《周禮》﹕「地官少司徒掌建邦之教﹝流﹞「法」以稽國中及四郊都鄙之夫家九比之數。」注﹕夫家﹐猶言男女也。唐太宗詔﹕民男二十﹐女十五已上﹐無夫家者﹐州縣以禮聘娶﹐貧不能自行者﹐鄕裏富人及親戚資送之﹐皆以男爲夫﹐以女爲家﹐是女子生而願爲之有家。旣謂之家矣﹐故鄕人之娶妻者曰成家﹐呼其妻曰家裹的﹐未娶者曰無家小。《南史》張彪謂其妻楊氏曰「我不忍鄕裏落他處。」謂妻曰鄕裏﹐亦家之義也。古者男一二十而娶﹐女二十而嫁﹐若唐詔男女之年﹐似乎太早。然可以普免天下之怨曠﹐亦未嘗非仁政。且惟陽盛﹐可以敵陰。班姬《女誡》曰「男以彊爲貴﹐女以弱爲美。」故諺曰生男如狼﹐猶恐其泜﹔生女如鼠﹐猶恐其虎。《女憲》曰「婦如影響﹝言順從也﹞焉﹐不可賞。」亦恐陰盛而陽不能敵也。若媒人之言﹕女大兩﹐黃金長。女大三﹐黃金山。則無稽之談矣。傳曰﹕齊大非耦﹐又曰嘉耦曰配﹐怨耦曰仇。《因果錄》云「今世爲夫妻者﹐前世非大恩則大仇。」可以包括眾生。然亦有久離暫合﹐冷落以終其身者﹐或小恩小仇之說歟﹖禮自納采﹑納吉﹑親迎﹐而婚姻成。鄕人謂納采曰下定﹐又曰下茶。謂納吉曰通信﹐又曰送吉期。謂親迎則曰大娶。謂入贅曰倒踏門﹐謂無子招婿者曰養老女婿﹐謂以女與人爲繼妻者曰塡房﹐謂娶再醮之婦曰後婚﹐謂娶妾曰置偏房﹐又曰搭偏廈﹐謂男子有外交者曰走花道兒﹐謂婦人之不貞者曰半掩門。若鄕人無知﹐冒凶而娶曰孝服﹐則爲悖禮之大者。男有聘儀﹐女有嫁妝﹐不過備禮而已。先賢格言云﹕嫁女擇賢婿﹐勿索重聘﹔娶媳求淑女﹐勿計厚奩。呂新吾《小兒語》云「買馬不爲鞍韁﹐娶婦不爭賠送。」柰習俗相沿﹐丈夫固然﹐婦女尢甚。嘗有夫妻以打燒餅爲業者﹐門前看過嫁妝﹐夫曰「造副嫁妝準值五百兩。」婦曰「不值。至多三百兩。」彼此堅執反目﹐夫捉婦發亂毆。婦曰「再添上五十兩。」夫猶不依。婦負痛呼曰「算他四百兩罷了。」旁觀者勸曰「只管打鬧﹐鑪上燒餅都焦了。」夫曰「壞一鑪燒餅什麼要緊﹖埋沒了人家一百兩銀子﹐情理難容。」郎此而觀﹐鄙夫欣羨之眼﹐敗家婦不足之心﹐合盤托出。

喪祭

生事﹑葬﹑祭以禮﹐事親之始終具焉。孟子曰「養生者不足以當大事﹐惟送死可以當大事。」曾子曰「椎牛而祭﹐不如雞豚之逮親存。」又曰「愼終追遠」。夫喪盡其禮﹐祭盡其誠﹐人子事死如事生之心也。然必生時能以父母之心爲心﹐則死時乃能體親生時之心﹐而一切無過不及之獘。喪祭之儀﹐載之久禮。經﹐至詳且盡。而準今酌古﹐則惟司馬溫公《書儀》及《全人矩蠖》書中所載爲盡善。溫公穴書儀》有兩條﹕一爲畫影像不豫擇善手﹐或病中描寫﹐或瞑目追摹﹐全不相似﹐是以他人爲父母也。一爲僧造念經超度﹐是視父母爲有罪之人也。所言最爲懇切。漠明帝詔曰﹕今百姓送終之制﹐競爲奢靡﹐生者無擔石之儲﹐而財力盡於墳土﹐伏臘無糟糠﹐而牲牢盡於一奠。縻破積世之業﹐以供終朝之費﹐子孫饑寒﹐絕命於此﹐豈祖考之意哉﹖梁劉敵曰﹕子羽沈川﹐漢伯方壙﹐文楚黃壤﹐士安麻素。若從四子而遊﹐則平生之志得矣。且張冀止用幅巾﹐王肅惟盥手足﹐範丹殮畢便葬﹐奚珍無設幾筵﹐文度故舟爲槨﹐子廉牛車載樞﹐叔起誡絕墳隴﹐康成使無卜吉。此數公者﹐尙或如之﹐況於吾人﹐而敢華泰。又顧憲之臨終﹐敕其子曰﹕漢明帝天子之尊﹐猶祭以桿水脯糗。範史云烈士之髙﹐亦奠以寒水漧飯。況吾卑庸之人﹐其可不節衷也。朔望祥忌﹐可權安小牀﹐暫設幾席﹐惟下素饌﹐勿用牲牢﹐蒸嘗之祀﹐貴賂罔替。備物難辧﹐多致疎怠。先人自有舊典﹐不可以闕。自吾以下﹐祀止用蔬食時果﹐勿同於上世也。示人之子孫四時不忘其親耳。孔子云「𨿽疏食﹑菜羹﹑瓜祭﹐必齊如也。」本貴誠敬﹐豈求備物哉。觀斯三者﹐古人豈自甘菲薄乎﹗蓋其所慮者遠﹐恐不肖子孫一遇大故﹐茫無主見﹐或目艷世俗之紛華﹐或誤聽旁人之慫恿﹐遂傾囊爲孤注﹐致負債而莫償﹐將來必至當喪葬而不免稽退﹐逢祭期而無所措辧﹐不得已爲矯枉過正之論﹐使取法乎上﹐僅得其中耳。京師事近繁華﹐畢竟識見眼界較鄕閭爲闊達。有喪事家﹐先來唁問﹐開弔之日﹐奠分賻儀無論多寡﹐從未有擾酒食者﹐主人亦不預備﹐此最合乎情理。吾邑城內亦然。林亭離城僅四十里﹐而有迥異者。如城內知客﹐客來不接至門外﹐自入門至內﹐以至送出門外﹐俱是此一人照管﹐故有長解之誚。知客若少﹐則一人甚勞。芮飛莽外舅述《知客歌》云「鼓兒波波﹐兩腳走如梭。拱手仰面笑呵呵。進門演禮讓坐。豬羊二肉一齊喫﹐燒黃二酒任意喝。歸家坦腹盡摩挲﹐我的腰疼腿疼實難過。從今再也不去作知客。」林亭知客﹐客來若不接出大門﹐則客立而不入﹐自外至內﹐俱有人迎候﹐故有短解之誚。來弔客弔後走去﹐臨食時﹐多人分頭去請﹐來則鼓樂迎之﹐上席奏曲侑之﹐散仍吹打送之。昔有人作。西江月。云「盼得一聲告奠﹐快把地方先占。三百銅錢小分資﹐落得長吞大咽。吹吹打打笙歌﹐整整齊齊席面。孝子一徧謝不周﹐還說將他怠慢。」夫以素服哀弔之日﹐而樂酒醴笙簧﹐非禮也。以衰麻可矜之人﹐而責其跪拜禮數﹐非情也。當初必有作俑之人﹐其後遂成爲風俗﹐不如是則羣起而攻之﹐鄕咱亦何可盡從。以卓然自立之士夫﹐凡事宜各行其是。況當大故而隨俗披靡﹐不能攺此陋習﹐𨿽名爲讀書人﹐與鄕愚何異哉﹐余以林亭喪事有數端必不可從者。如親死之日﹐郎倩僧道念倒頭經﹐逢七念經﹐送三﹑送殯用僧道鼓吹﹐必不可從一也。送三之夕﹐婦女步行送靈牌至五道廟﹐必不可從二也。入殮擇時﹐不與化命相衝便是﹐必請陰陽定時﹐𨿽暑月亦不敢逢﹐及出殃﹑迥煞等說﹐必不可從三也。有可從減免者﹕送三之夕﹐不必街上設位行禮。逢七隻可家祭﹐不受外禮。擇葬日﹐以與山向﹑化命﹑主祭之命不衝便是﹐斷不可細講﹐以致稽遲。開弔一日﹐除遠親外﹐本鎭遠近朋情﹐俱不送訃﹐不受禮﹐不備席。辭靈家祭三獻禮﹐似可並行。侑食時不必徹燭合門﹐幡﹑繳等類不必多設﹐影亭亦不必用﹐恐致損壞。塗車﹑芻靈﹐自古有之﹐有便是了﹐多亦何益。普賢有棺無槨﹐總斟酌乎年紀時勢而爲之。死者入土爲安﹐非定以有槨爲孝也。淸明﹑除夕之祭﹐酌可五簋﹑八簋﹐其餘時節及忌辰﹐酌可三簋﹑五簋。薦時食則勿忘。大約如此。若徒悅他人之耳目﹐轉無以安地下之親心﹐非爲人子者所當出也。余老且病﹐故因論喪祭﹐以示後人爲圭臬。

士

孔子曰「士志於道。」曾子曰「任重而道遠。」孟子曰「無恆產而有恆心者﹐惟士爲能。」又曰「尙志。」居仁由義﹐大人之事備。然則士爲四民之首﹐其所以博聞惇行﹐以希賢希聖爲歸者﹐顧不重哉﹗古者選士﹑俊士﹑造士﹐皆自命鄕論秀始。今人謂生員爲秀才﹐又曰秀士﹐鄕人有斯文一脈扭扭捏捏之稱。在昔公山﹑正禮﹑崔絳﹑孫權﹐俱舉秀才﹐大抵皆瑰奇卓犖之士。若楊素謂周孔復生﹐猶不得爲秀才﹐其言𨿽侮聖﹐而當時之名重可知。其後學使巡試﹐鄕會開科﹐自秀才﹑貢生﹑舉人﹑進士﹐遞而上之﹐總之不離乎士者近是。吾邑自前明城內多砥節勵品之士﹐以後人才蔚起﹐科甲不斷。若林亭則東陳西李﹐科舉間有其人﹐惟少甲科﹐傳聞尹家■﹤瞿阝﹥曾有朱姓者。考《縣誌》﹕朱霖億﹐系乾隆丙辰進士﹐或卽其人歟﹖蔣礪堂相國﹐幼隨封翁臨臯先生寓居林亭﹐乾隆癸卯膺鄕薦。其族侄徳輿﹐酒狂也。爲賀聯云「秀才旣去酸遺在﹐進士將成大已來。」次年聯捷﹐是甲科之始。然終是僑寓﹐非土住也。嘉慶己巳﹐先勉斧兄捷南官﹐西街韓柏中武甲科。

鄕人有言曰﹕文進士﹐武進士﹐起頭進士﹔南虛呼﹐北虛呼﹐拉手虛呼。虛呼者﹐當時人之綽號也。於此可見進士之難。然而村莊中有劉舉人莊﹑張舉人莊﹐其來已久﹐似乎表宅裏樹風聲﹐亦難能而可貴者。以余幼時所見﹐林亭之地﹐家弦戶誦﹐大約有專館延師教讀者十數家。郎附近村莊﹐多習儒業﹐故人膠庠﹑食廩餼﹑貢成均者﹐槪不乏人﹐七十年來﹐漸式微矣。呂新吾《小兒語》云﹔「非讀書﹐不明理。耍知事﹐須讀史。」蔣霽園師述明人語云「旣成童﹐經義通。秀才半﹐綱縊亂。」皆言古人績學工夫﹐有志於根柢之學﹐非徒向髙頭講章﹑新科闈墨中求生活也。

農

蓋自神農作耒耜而農器成﹐后稷教稼穡而農事舉。。服田力穡﹐乃亦有秋﹐勵勤農也。不服田畝﹐越其罔有黍稷﹐懲惰農也。《周禮》﹕「三農生九谷。」故《豳風》《無逸》備陳稼穡之艱難。其後設力田之科﹐申勸農之令﹐所望於農者﹐意至切也。吾邑地勢﹐形如釜底﹐舊志以「鹽爲國寶﹐在水中坻」爲縣名。乾隆年間﹐洪邑侯肇懋重修縣誌﹐以雍正九年旣分出寧河﹐則鹽爲彼處所產﹐乃以「稼穡維寶﹐如坻如京」攺正之﹐亦爲人作丰年之意也。但地窪﹐不禁雨潦﹐故人秋鮮得收成﹐若淳於髡所謂滿篝滿車者。農夫頗不吝豚蹄之祝﹐無柰甌簍少而污邪多﹐未能償所願也。鄕諺云﹕十年髙下一般平。蓋言以十年權之﹐或丰歉可抵如一﹐而未能信也。方大雨時行之秋﹐如盆傾者﹐一晝夜便潦。故庚戌大水﹐徐邑侯定邦有詩云「五日霪霖害歲丰﹐一年辛苦又西風。大猶有憾非今我﹐行所無心是太空。不惜散衙營窟裹﹐劇憐播種亂流中。救荒自愧無長策﹐百室何妨爲送窮。」亦仁人之言也。昔婁師徳體碩﹐不能遽步﹐李昭徳遲之﹐志曰「爲田舍子所畱。一師徳曰﹕一吾不田舍﹐復在何人。」許敬宗勸立武昭儀曰「田舍翁剩收十斛麥﹐尙欲易婦。一田舍子印鄕言莊稼人﹐田舍翁卽鄕言莊稼老兒也。故以業農爲可恥者﹐師徳之罪人也。以農夫爲可薄者﹐敬宗之苗裔也。無論饜膏粱者不辧菽麥﹐居華屋者未見溝塍﹐郎瞻蒲望杏﹐猶須知種稜之後先﹐犁雨鋤雲﹐幾費陰晴之占驗。盤中之餐﹐粒粒辛苦﹐知之者幾人哉﹐吾家先世業農﹐曾祖雙全公﹐始居張五店﹐繼遷獨峯窩﹐再遷林亭口﹐年已八旬﹐且市集不便耕種﹐乃推田地以與人﹐而勤儉之訓﹐則世守之。餘三十歲以前家居時﹐每年麥﹑大兩秋下莊查稼﹐於某莊某地獲多獲少﹐大約估計不甚差錯。四六開抽﹐莊佃得其六﹐我得其四﹐如每畝可獲五斗﹐則抽子粒二斗。講糧時猶惜佃農之勤苦﹐讓去一半升﹐率以爲常。鄕言云﹕美產年年有﹐不入一人手。有土此有財﹐悖人財不久。又云﹕少抽半升﹐多養一年。俱可爲貪得之戒。蓋一家一歲之用度﹐無不藉資於地土之所入。今食指日益﹐費用日增﹐丰收尙可支持﹐否則未免拮據﹐大約從儉入奢易﹐從奢反儉難。追念先人創業之艱辛﹐未嘗不三嘆息也。

圃

《周官》以九職任民﹐次日園圃﹐毓艸木。注﹕種果窳日圃。言艸木者﹐包括之語也。朱注﹕《論語》學圃。種蔬菜日圃。專一之語也。圃有藩者謂之園。《詩》曰「折柳樊圃」﹐又曰「無腧我園。一蓋有藩而偸竊作踐之獘皆可防﹐不但慮羝羊之觸也。鄕間之園不盡有藩﹐且不謂之圃﹐而只謂之園。其在村內者﹐則爲隨莊窠之園子。莊窠者﹐所居之室基也。園在後者﹐卽房屋之隙地﹐在前者﹐則隔街之空場。各家之園﹐與居室寬廣尺寸相齊﹐不容侵占。其在村外﹐則爲附田之園子﹐較田稍髙﹐與河沽相近﹐以便取水。立冬﹑小雪之間﹐以柳條大斗兩邊系繩﹐二人對立於龍溝之兩旁﹐戽水澆之﹐順園之水道﹐分注均流﹐無所不到﹐謂之打涼水﹐備來春之下種也。天旱時亦如之﹐謂之上水﹐以代雨也。吾鄕之園﹐向多春種麥秋種菜﹐今則種麥者少﹐種蒜者多﹐爲其利厚於麥也。春日農諺云﹕雅麥種畝半﹐熟了好喫碾碾轉。碗豆種幾溝﹐小滿開花芒種收。要好漢﹐喫餅面﹐種了大蔥種老蒜。早養兒﹐早成家﹐多種韮菜拔絲瓜。秋日諺云﹕頭伏蘿卜末伏菜﹐尖頭蔓菁大頭芥。菜三菜三﹐三日露尖。水菜水菜﹐一凍便壞。錄之以見野老之體驗。收生婆者﹐六婆之一也。心黠而口利。有業園叟﹐家道饒裕而無子﹐納妾乃生女﹐頗不樂。婆曰「先花後果﹐一定之理。且種豆得豆﹐種瓜得瓜﹐老翁可曾種扁豆而得壺盧乎」﹖逾兩年又生女﹐叟愈憤懣。婆曰「花有重開日﹐天時也。人無再少年﹐人道也。且樹密多收果﹐梢頭結大瓜﹐老翁趁此精力﹐盍再購一房﹐以圓多育。」叟如其言﹐數月便生一子﹐心𨿽喜而不能無疑。婆曰「虧老翁種了一輩子的園子﹐把歌兒都忘了。桃三杏四梨五年﹐棗子當年便遢錢。」木性然也。棗子者﹐早兒也。早養兒﹐早得濟。正月入門八月養子﹐恰與棗子之春種秋實相符﹐何疑之有。叟曰「所言也是。但汝何以知這些種園話頭﹖」婆曰「不瞞老翁說﹐我新嫁者﹐也是種園之老頭兒。」俗語云﹕八十媽媽嫁到菜園裏﹐只圖喫好菜﹐不圖養孩子。這些話頭都是老頭兒輿兒孫輩所念誦﹐我耳熟焉﹐故能詳也。

工

《考工記》云「國有六職﹐百工與居一焉。審曲面執﹐以飭五材﹐以辧民器﹐謂之百工。」又曰「材有美﹐工有巧。」工者﹐攻也。專治而能精也。工者﹐功也。制器以成功也。又曰「守之世謂之工。」蓋必世守其業﹐而後能工。若良冶之子﹐必學爲裘﹔良弓之子﹐必學爲箕。則其習見而能之餘事﹐非捨弓冶之本業而爲箕裘也。鄕間工不能備﹐凡攻木之工七﹕鄕人則輪﹑輿﹑匠﹑軍﹑梓間有之﹐弓﹑廬無有也。工金之工六﹕築﹑冶﹑鍛﹑桃或有之﹐鳧﹑桌無有也。攻皮之工五﹕鮑﹑裘謂之毛毛匠﹐治韋謂之皮匠﹐外有來者﹐函﹑輝無有也。設色之工五﹕畫﹑繪間有之﹐鐘﹑筐﹑慌無有也。搏埴之工二﹕爲陶爲旗﹐則燒磚瓦盆罐者皆有之矣﹐京師謂木作﹑瓦作﹐鄕人則曰木匠﹑泥瓦匠﹐或單曰泥匠。京師以一匠二夫﹐鄕人則曰大工小工﹐不拘人數。京師木料全包者多﹐鄕人則六十年前尙或有管飯給工錢者﹐今無有矣。或計日工﹐曰卯子活。或止包工不包料。京師一切應用家夥﹐匠人自帶﹐鄕人則全系主人預備。京師造作省事省心﹐鄕人則不勝其煩瑣。故土木之工非可輕動也。然灰土磚瓦木料郎麻刀等物﹐俱系自置﹐終究堅實耐久。惟工人之巧拙不同。語云﹕拙匠人﹐巧主人。蓋必自定主見﹐勿爲其莠言所惑﹐方可奏功。否則不但多勞﹐而且多費。縣城內有﹝木冉﹞木作﹐或者較巧。鄕中亦間有二一能幹者。六十年前﹐若龍姓之刻字雕花﹐張姓之油漆彩飾﹐胡姓之小器作﹐俱尙不劣。若文昌閣下之柱﹐糟朽尺許﹐殊難爲力。有尹姓者視之曰「此不難。」照朽柱之圍圓長短作好﹐用長桅木上抵﹐梁頭﹐下以巨板入之﹐多人扛之﹐梁起寸許﹐將朽柱鋸斷﹐新柱安接﹐人始歇力﹐居然完好。鄕人選揚言曰﹕好个尹師傅﹐抽梁而換柱。又新中舉人者﹐門前立竿﹐計長六丈﹐根圍二尺許。劣木匠搭木架﹐以繩系竿首﹐用滑車打之﹐竟日而根不能動。有張匠者視之笑曰「如此立竿﹐無進步矣。」教以先將竿根放倒就槽﹐再用繩縛竿首﹐人立木架上拉之﹐竿漸起﹐而根人槽﹐巍然直立矣。鄕人又言曰﹕好个張師傅﹐竿頭有進步。其實前換柱者﹐京師謂之打箭﹐乃常用之法。後立竿亦系自然之理﹐特愚者不知耳。故諺云﹕世上無難事﹐只怕有心人。又曰﹕戲法人人都會﹐各有巧妙不同。

衣工

織絰者﹐婦人之事也。《詩》曰「摻摻女手﹐可以縫裳。」賦儉也。《禮。內則》﹕婦事舅姑﹐右佩箴﹑管﹑綫﹑演﹐衣裳綻裂﹐紉箴請補綴﹐勸孝也。古樂府云「蠶桑苦﹐女工難﹐得新捐故後必寒。」質言之也。唐人貧女詩云「苦恨年年壓金綫﹐爲他人作嫁衣裳。」諭言之也。總之﹐不離乎女工。自男作衣工﹐俗只謂之裁縫。而踵事增華﹐日甚一日。七十年前土口鄕有呂五福者﹐於瓜葛中爲晚輩﹐人頗誠實﹐工亦堅致。其時只裙袖偶用鑲邊﹐且裁翦之餘﹐一絲不苟。嘗言以男子爲婦人之事﹐已不如人﹐尙敢作孽以畱後世因乎。今京師之衣工﹐一衣自三鑲以至五鑲﹐其工費數倍於本身﹐卽幼孩之衣亦然﹐則眞作孽矣。鄕人效之﹐謂之三圓五滚。昔年與趙象莽親家憤激言之。象莽曰「以足下之才之學﹐而能禁其不三圓五滚乎﹖」男子耳食﹐婦人目衣。入眼印心﹐圓圓滚滚。蓋性命依之矣。因誦人一絕云「授衣時節又寒號﹐補綴搜尋布縷條。甕底尙餘半升米﹐且賒三尺狗牙螩。」

食工

衣工旣日就奢華﹐食工亦愈流而愈下。京師廚役招牌﹐離不了「包辦南席」四字。那知食性不同﹐地產各別乎﹖人莫不飲食﹐鮮能知味﹐已論定千古世情。《隨園食單》內各條﹐俱有可取﹐而其顚撲不破之語﹐則惟「有味者使之出﹐無味者使之入乙兩言﹐喚醒耳食目食者不少。否則𨿽盤椀一席不能容﹐徒暴殄天物耳。亦何益之有哉﹗鄕間不能家畜廚役。縣城舊紳家﹐半用女廚﹐如王達齋襟丈家之梁五婦﹐善炙肉不用叉烤﹐釜中安鐵奩﹐置硬肋肉於上﹐用文火先炙裹﹐使油膏走入皮內﹐以酥爲上﹐脆次之﹐吝斯下矣。蟹肉炒麵亦佳。芮宣臣明經家之髙立婦﹐善煨肉﹐大約硬短肋肉五斤﹐切十塊﹐置釜中﹐加酒料醬湯﹐以盎覆之。火先武後文﹐一炷香爲度﹐色香味俱佳﹐不但熟爛也。余幼時家用謝魁﹐亦善炙肉﹐炙雞亦佳。林亭有紅白事家﹐日至數十席﹐惟王姓廚父子兄弟三四人﹐同力合作﹐綽有餘裕。其時席面用四大椀﹑四七寸盤﹑四中椀﹐謂之﹑四大八小。所用不過雞豚魚蔬﹐而必整必熟﹐無生吞活剝之獘﹐亦屬能手。今則攺舊生新﹐用小碟小椀﹐殺生耗財﹐其作俑者當爲罪魁。有孫功臣者﹐不善廣席﹐一兩席頗精潔。有某欲食全羊﹐羊甫殺﹐而客欲登席。渠慢應之曰「只管請入坐。」先以燒尾﹑爝腰﹑泡肚之類下酒﹐漸次烹煮終席﹐亦良技也。其子孫科能世其業﹐作魚腐以紫蟹黃爲餡﹐鮮嫩異常。嘗供役鹽店﹐司內事丁某﹐頗講飲鍥﹐嘗言其所作羹湯﹐淸而腴﹐其「有味能使之出乙者乎﹖所制鹽豆數枚﹐可下酒半壺﹐其「無味能使之人」者乎﹖

艸帽工

古人云「首戴茅蒲」﹐又日靑篛笠﹐皆以蔽日避兩也。南人多用竹笠。北方則麥莛編成﹐謂之艸帽子。每當麥秋後﹐收麥之家﹐親屬來投﹐莛桿去根作柴﹐去粗皮及黃不堪用者﹐爲滑稭﹐可以和泥。爬梳之﹐選擇之﹐其中最精白者﹐掐辮子﹐用絲綫編細艸帽。圓屋寬檐者﹐謂之馬連波﹐髙屋窄檐者﹐則曰香河髙。望去無一點瑕疵﹐若無縫然。尢好在戴久而檐不垂。約值斗酒十千之數﹐其次遞減。此六十年前之物值﹐今則無是工﹐亦無是物矣。粗者家常戴用﹐並編無屋帽圈﹐男婦皆可戴用。某作歌曰﹔「麥子剃了頭﹐齊把莛桿投。掐成辮子編作帽﹐賤者賣幾百﹐貴者買幾弔。粗粗刺刺不賣錢﹐編了艸帽編帽圈。男戴艸帽耕隴畔﹐婦戴帽圈來送飯。稚子戴了去放牛﹐老翁戴了上漁舟。歸來共飯黃昏後﹐數數帽圈彀不彀。」

笆工

余在湖北時﹐屋皆椽上排瓦﹐而風不掀﹐或曰風軟﹔雨不漏而雪漏﹐不知何義。京師於椽上安單葦薄﹐竊瓦不數年﹐便糟朽而易漏。家鄕蓋房﹐於椽上鋪席一層﹐再加葦笆﹐方抹滑稭泥二層﹐幹始宏瓦﹐可支數十年不漏。其笆揀好堅實之葦﹐連皮全用﹐以繩編成。笆約厚幾寸﹐故能耐久﹐然其工亦有優劣。惟北街趙某最善﹐故有「趟五來打笆﹕細活」之語。嘉慶元年﹐年巳八旬﹐老民例給項帶﹐伊頗艷心﹐而衙門不能無費。向老妻索取素蓄﹐其妻恚曰「辛苦了一輩子﹐畱作棺材本﹐爲此用去﹐你是瘋了是傻了﹐」某正色曰「婦人家曉得甚麼﹐我花了這幾兩銀子﹐你就是夫人了。」傳以爲笑。

樂工

女子二七而天癸行﹐婦人七七而天癸絕。村嫗常言曰﹕彀不彀﹐四十六。四十七﹑八﹐善个老拉瓜。四十八﹑九﹐還養一个吹鼓手。不知作何解。或曰取萊衣歌舞﹐或曰以鼓樂送終﹐二說可以並存。世俗紅白事俱用吹鼓手。謂之鼓手者﹐五聲非鼓不和也。謂之吹手者﹐吹𨿽甩口﹐非手按之不成聲﹐亦猶書手﹑炮手之得名也。鄕言則謂之樓兒上的。不知何說。京師此工不過敷衍了事﹐頗不耐聽。附近鄕邑﹐亦皆不及林亭。凡大套曲牌﹐及零戲曲﹐俱能節奏得宜﹐器具旣精﹐聲響自別。昔年北街王姓最善﹐其子王斌﹐尢善竹音﹐鄕間戲場每邀之作隨手﹐後遂爲梨園司鼓板以終身。

客工

九職任民﹐終日間民。無常職﹐轉移執事﹐謂傭作於人﹐轉徒不定也。說部中以服役不常者爲客作﹐如鄕村造屋合莊助工﹐農夫種田雇倩短工﹐皆是也。市集家有紅白事﹐所需人多﹐大半爲伺候賓客之用﹐家人不足﹐向友戚家借用。或另有此等執事之人﹐則謂之客工。其久慣是役者﹐不但一切禮儀品物預備詳盡﹐郎鋪陳紮彩等事﹐亦莫不嫻熟。且本家物不能足用﹐某家何物何器﹐知之悉﹐而借貸亦不至於齟齬。林亭善供是役者槪不乏人﹐有王福貴者﹐尢爲諸人中之翹楚。其兄弟三人﹐本張孚尹爲元氏縣廣文時買來之奴子也。幼名大小﹑二小﹑三小。長福祿﹐稍拙﹔次卽福貴﹔三名福長﹐最誠實。嘗從侍某縣令﹐虧短庫項﹐入獄勒追﹐限一年賠完﹐否則禍且不測。其主日夜憂泣﹐福長跪請曰「限𨿽定﹐爲日尙長﹐憂泣何濟於事。向日同寅親友中﹐盡有可以告貸者﹐請主人多寫懇切信函﹐福長願往各處投遞。倘或天假之緣﹐得以不逾限期﹐未嘗非福。」其主勉從之。臨行﹐並囑獄卒善視之﹐歸來必當重酬﹐遂賷信而去。跋涉遠道﹐艱苦備嘗﹐於其主之素爲關注者﹐戇之若膚受之災。或稍爲推辭者﹐不惜爲秦庭之哭。甫半年﹐而得如所虧之數以歸﹐竟得末減﹐尙贏餘二百金。其主感激﹐欲分半與之﹐屢辭不受﹐不得已而受五十金。歸家﹐購田數十畝﹐漸以小康﹐其子孫亦能務本業。三十年前﹐同鄕友爲餘言。果能如此﹐則又客工中不可多得者也。而天之報之亦不爽矣。

商賈

《周官》以九職任民工八日商賈﹐阜通貨賄。《說文》﹕「商﹐行賈也。賈﹐市賈也。一日坐賣售也。」竊以經傳中商賈字之義意﹐有可以觀其會通者。如《易》之《兌》卦日商兌。注﹕商者商量裁制之謂也。故市之交易不成者﹐則曰請迥來咱們商量商量。又兌爲得財物備皆喜悅也。又她易之意。唐丁芝仙詩云「十千兌得余行酒。」今之錢店則曰兌換銀兩﹐貨店招牌則曰發兌某項貨物。且俗言買賣人要有七分納气﹐三分和气﹐皆與商兌之意相合。《漠書。律曆志》﹕「商者﹐章也。物成熟可章度也。」《尙書緯》謂刻爲商。《儀禮。士昏復》注﹕「日入三商爲昏。一日未出﹑日沒後皆二刻半﹐云三商者﹐據整數言也。《正字通》﹕商乃漏箭所刻之處﹐古以鐫刻爲商﹐所云商金﹑商銀是也。則金銀者亦系商所通用也。《書》曰「肇牽車牛﹐遠服賈。」如今之載貨趕外集是也。《詩》﹕「賈不售。」郎今之所言這樣好東西賣不出去是也。若《左傳》「吾焉用此以賈禍」﹐「欲勇者賈余餘勇」﹐則皆作買字解。又去聲曰賈﹐《類編》﹕「售值也。」今之鋪面﹐或曰物值時賈﹐曰貨眞賈實﹐曰言不二賈﹐曰目下一言爲定﹐早晚時賈不同。音𨿽異﹐而與坐賈之義亦相關也。《考工記》云「通四方之珍異以資之﹐謂之商旅。」珍異者﹐鄕人所謂寶貝東西也。惟通都大邑骨董珠寶各鋪則有之。若《王制》所云「錦文珠玉成器﹐不粥於市」﹐不能也。他如用器不中度。布帛精粗不中數﹐幅廣狹不中量﹐五穀不時﹐果實未熟﹐禽獸魚鱉不中殺﹐亦不能不粥於市。然因而挑斥之﹐得以省賈﹐則鄕人所謂東西不是一樣﹐賈兒上取齊者。若衣服飲食不粥於市﹐指已做成者而言也。郎以林亭論﹐昔年無賣估衣者﹐今則不但外來之商販﹐卽質庫之不能出脫者﹐亦零星賣之矣。昔年之小飯鋪﹐不過逢市集之期﹐賣麻花﹑燒餅﹑活絡之類﹐今則有小樓之名﹐肴饌點心﹐且包辦酒席矣。昔年無賣茶者﹐今則茶鋪不止一家矣。大約習俗之奢。一人謂始於懶饞遊惰之男子﹐吾則謂實始於好喫懶作之婦人。嘗聞善說媒者曰﹕某家女上炕是翦﹐下炕是鏟。喫飯穿衣﹐一槪全管。又語曰﹕裹壯彊如表壯。否則是家之蠹也。商人重利﹐只要有買的便好。故余幼時﹐林亭紳士居十之七八﹐今則昔之房屋﹐大半攺爲鋪面矣。或曰幸有人用作鋪面﹐可以不至賣折貨﹐則街面上尙算整齊﹐然而亦無可如何之論也。可勝感哉﹗

醫

《素間》載﹕黃帝坐明堂﹐周雷公以醫道。答以知而不能辧﹐醫豈易言哉﹗神農旣教民種五穀﹐而又嘗百艸。蓋知善食則谷能養人﹐不善食則谷能病人也。故鄕言云﹕喫五穀雜粱﹐保不住不生病。病不用藥者少﹐遂不能不用醫。《易》言「勿藥」﹐《詩》言「救藥」﹐《書》言「藥不瞑眩气未嘗言醫」。《禮》則曰「三世乃服」﹐「十全爲上」。𨿽言醫而不可輕試之意在个中。夫洞視垣方﹐何可多得。《難經》云「望而知之謂之神﹐聞而知之謂之聖﹐問而知之謂之工﹐切而知之謂之巧。」漠郭玉曰「醫之爲言意也。」唐許允宗曰「醫者﹐意也。」思慮精則得之。望﹑聞﹑問﹑切而不能知﹐或彊不知以爲知﹐遂以意爲之﹐鮮有不敗事者。東坡云「學書紙費﹐學醫人費。」費字深可懼。俗謂醫曰郎中﹐延醫曰請大夫﹐不解何義。或亦如業蘿發者之謂待詔﹐倉場給役者之謂舍人歟﹖家鄕則謂之藥方﹐蓋指其所肄業也。故村認曰﹕喫飯先暍湯﹐不用請藥方。蘿卜上了街﹐藥方把嘴撅。與倉公視人病𨿽難愈﹐而夙昔好食粥﹐尙可多延時曰﹔說部中「一丸蘿卜火吾官」之言相合。若去野葛而代以烏喙﹐但有遠志﹐不在當歸﹐棄蘇合之丸﹐而取蜣娘之轉﹐訾以昌陽引年﹐欲進其稀苓。𨿽是諭言﹐而皆可以爲用藥者之證佐。如今之二陳﹑二冬﹑三品﹑四物﹑四君子﹑五聖﹑六味﹑七寶﹑八珍﹑九轉﹑十全大補﹐𨿽踵事而增﹐尙能歸於一路﹐不至雜亂而無章。許允宗曰「病與藥值﹐惟用一物攻之﹐气純而愈速。」今之人不善爲脈﹐以情度病﹐多其物以幸有功﹐譬獵不知菟﹐廣絡原野﹐冀一人獲之﹐術亦疎矣。一物偶得他物相制﹐不能專力﹐此難愈之驗也。所言切中時獘。宋羅必元移眞徳秀書云「老醫嘗言傷寒壞證﹐惟獨參湯可救之﹐然其活者十無二三。先生其今之獨參湯乎﹐」亦諭言也。今醫病者至無可如何之候﹐則曰只好用獨參湯﹐俗所謂救命謊者是也。京師地大﹐當不乏良醫﹐有緣者或一遇之。鄕間以余所見﹐如薊州王天行之善緘灸﹐本鎭張展成之醫痘疹﹐崔某𨿽號催命判官﹐而醫痰癥具有成效。玉田周祥瑞在對宇設瑞艸堂藥店百餘年﹐至彼已三世矣。𨿽不著名﹐亦尙平妥﹐且不分門戶﹐有求輒應。家鄕固熱有若京師之與馬錢者。幼時至其店﹐見東西兩藥匱﹐大書「將軍府國老家」六字﹐問之。曰﹔「將軍者﹐大黃也﹐國老者﹐甘艸也。」其匱上則大包堆滿。問是何物﹖曰「也是甘艸。」問何其多﹖曰「甘艸能解藥毒﹐和藥味﹐用處最多故也。」有人曰「非也。蓋包內皆漧艸﹐以裝門面者。諸藥店皆然。」余未之信也。漢軍蔣徳輿﹐酒狂也。寓西街﹐臘月廿七日﹐市集熱鬧﹐早飯半醺後﹐出門逛集﹐過東鄰某家﹐無人迎候。適口渴﹐見幾上蓋碗中有淡茶﹐一吸而盡。出而肩摩蜂擁﹐至瑞艸堂大呼曰「周二哥﹐了不得﹐擠煞了﹐幸而林亭有幾座藥店。不然﹐人從人上走了。」坐定﹐睨視藥匱﹐復仰視匱上﹐笑曰「將軍府養馬必多﹐國老家也有幾匹瘦馬﹐餓了齊嚙匱中國老﹐嚙盡﹐以匱上之國老繼之﹐又盡﹐則嚙將軍。其馬於是大泄﹐至於倒斃﹐而馬勃敗鼓之皮﹐不可勝用矣。」正談笑間﹐東鄰某遣人追來﹐曰「怎麼了﹐家主病亟﹐煎得獨參湯置幾上﹐如何偸喫了﹐躲到這裹﹖徳輿叱曰「何事大驚小怪。參幾何﹖」曰「一錢。」笑曰「一錢參入我腹﹐半日毫無動靜﹐其僞可知。且爾主之病﹐非參湯所能愈。周二哥將將軍﹑國老各包三錢﹐攜與爾主服之﹐必當霍然。若要原物﹐俟我明春上京買來奉還可也。」

卜

《禮》曰「龜爲卜﹐莢爲筮。所以使民決嫌疑﹐定猶豫也。」故曰「假爾泰龜﹑泰筮有常」尊之也。「疑而筮之﹐則弗非﹐日而行事﹐則必踐」信之也。曰「卜筮不過三﹐卜筮不相襲」﹐戒續亂也。大抵誠則靈﹐不誠則不靈也。傳曰「卜之不吉﹐筮之吉」則曰「筮短龜長」﹐又曰「卜以決疑﹐不疑何」。至於投龜詬天而呼﹐大抵問之正者則應﹐問之不正則弗應也。春秋時龜筮並用。秦焚書﹐以《易》爲卜筮之書﹐得獨存。《漢書》有《龜莢傳》。唐張公謹有抵龜而嘆之語。以後龜不復見。筮之用尙存﹐通謂之卜﹐而數術多端。若子平﹑六壬﹑飛星﹑拆字之類﹐不可枚舉。居肆者曰命館﹐設幾者曰命攤子。古之樂師﹐能審音聲以知吉凶。今之瞽者﹐亦假歌唱而兼掐算﹐有唱求財望喜之歌者﹐有以木槌擊小鈸者﹐名爲報君知﹐鄕人不知﹐但曰打鐺鐺碰點兒。又曰瞽者口﹐無粱斗﹐謂其不足信也。然亦間有十中二三者。若吾邑王睛川明經之打盤﹐先東亭兄曾親試之﹐其靈驗可與山右之蠢子數相衡。近日方又山觀察亦善卜課﹐隨意說二字﹐便有課語三句﹐近似《易林》。今秋鄕試﹐卜寶坻中五人﹐中有渠之一老友。迨榜前又占課﹐語有「天各一方」之句﹐發榜﹐則其郎君學伊﹐一方也﹔馬聯芳﹐一方也﹐侄孫徳坊﹐又一方也。其一則爲五十歲以外之芮斯振﹐所謂老友是也。止四人﹐及副榜題名出﹐有王靜壽﹑邵承照二人。蓋以二人湊成一人﹐則五人之數亦驗。然總不能及正陽門關帝簽之靈﹐其見諸說部者不可勝紀。以我所自求者﹐如嘉慶庚辰春﹐任內閣典籍時﹐求簽云「隨分堂前赴粥擅﹐何須妄想苦憂煎。主張門戶誠難事﹐百歲安閒得幾年。」至四月﹐張鹿樵前輩授河東觀察﹐余適承乏侍讀﹐所謂主張之門戶也。鹿樵前輩嘗戲爲聯句云「日邊淸要無雙地﹐天下窮忙第一官。」不得安閒之語亦驗矣。道光乙酉兩兒鄕試﹐榜前求簽云「來年耕稼苦無收﹐今歲田疇定有秋。況遇太平無事日﹐士農工賈百無憂。」及榜發﹐同膺鄕薦﹐座師爲姚秋農先生文田﹑玉研農先生麟﹑顧晴芬先生臯。不但名號顯然﹐而玉官工部﹐顧署農部﹐可謂靈矣。余敬擬一聯云「何所求而來﹐欲向都門尋正路﹔如其意所出﹐不教人海入迷津。」

鄕保

《周禮》黨正注﹕「五百家爲黨。」正﹐其長也。《風俗通》﹕漢家因秦﹐十里一亭長﹐言一亭之長率也。陳﹑楚﹑宋﹑魏謂之亭父。漢《食貨志》﹕髙祖頒新令制人﹐五家爲保﹐保有長。保五爲閭﹐閭四爲族。皆有正。畿外置里正﹐比閭正﹐黨正比族正﹐以相檢察。隋大業末﹐劉義節補晉陽鄕長。《墨子》鄕長惟能﹐壹同鄕之義也。宋王安石變募兵而爲保甲﹐十家爲一保﹐選主戶有幹力者爲保長。五十家爲一大保﹐選一人爲大保長。十大保爲一都保﹐爲眾所推服者爲都保正﹐又以一人爲副。此鄕長保正之由來也。後則統名爲鄕保。吾邑分四鄕。南爲廣川﹐轄裏五﹐曰﹕和樂﹑好禮﹑尙節﹑寧海﹑嘉善﹐計八保﹐共一百四十九莊﹐鄕長五人﹐保正六人司之。北爲望都﹐鄕轄裏五﹐曰﹕安成﹑務本﹑廣孝﹑進賢﹑新得﹐計八保﹐共一百一十九莊﹐鄕長﹑保正各六人。北爲渠陽﹐轄裏五﹐曰﹕善教﹑厚俗﹑新安﹑崇智﹑得義﹐計十三保﹐共二百三十四莊﹐鄕長九人﹐保正八人。東爲海濱﹐轄裏五﹐曰﹕慈恩﹑孝行﹑興保﹑居仁﹑承化﹐其孝行﹑興保﹑居仁﹑承化四里﹐凡十四保﹐共三百一十三莊﹐計鄕長八人﹐保正十一人。余居慈恩裏之林亭口﹐蓋巨鎭也。爲莊凡九十有五﹐鄕長一人﹐保正二人分司之。以余幼時所見鄕長﹑保正﹐爲張寶山﹑邢書二人。以後其子接充之﹐張之孫亦接充之﹐至今則屢易矣。斯役也﹐其稍有基業之人不肯昂﹐郎必不得已而爲之﹐亦不能久。非小有才幹之人不能爲﹐而爲之終不免於徇私。鄕人直謂之曰土地﹐新充者則賀土地﹐爲土地作生﹐爲土地演戲﹐類皆本保之人。或曰﹕東莊的土地到西莊不靈﹐非所屬故也。又曰﹕黃土坎兒的保正管地寬﹐謂包攬官事者也。大約忠實者少﹐狡黠者多﹐亦有欲藉紳士以爲光寵者。昔聞一鄕保多方先容﹐請得本街紳士數人﹐盛設飲饌。酒闌人散﹐過鄰家﹐某立門首前拱揖曰「諸位請到舍下獻茶。今日可喫了一个響﹝鄕﹞飽﹝保﹞。」譫而近於虐矣。

優伶

粵自伶倫作樂﹐懈管初調﹔師曠審音﹐楚風不競。孫叔敖詣謀燕翼﹐優孟衣冠﹔唐天寶教演霓裳﹐黎園子弟。乃有傳奇詞客﹐按舊譜以翻新﹔喚起古人﹐俾現身而說法。蔡中郎《琵琶記》﹐寫不盡離合悲歡﹔杜太守《牡丹亭》﹐不過是存亡夢幻。他若《西廂》《西樓》之曲﹐《十種》《百種》之編﹐領異標新﹐誇多鬭靡。須知生﹑且﹑淨﹑末﹑醜﹐皆以老郎爲傅﹐惟淨﹑醜爲髙足﹐故能醒同光雙陸之癡﹔燕﹑趙﹑晉﹑秦﹑吳﹐區分戲子之班﹐獨燕﹑趙爲上乘﹐所以助慷慨悲歌之興也。憶少年之遊覽﹐聽日下之笙歌。大柵欄戲館似酒樓﹐髙懸望子﹔好朋友囊錢會茶票﹐先看招牌。新來腳色﹐今日全包﹔除去傳差﹐明朝準演。於是徐步者雁行﹐捷足者蜂擁。先至後至﹐賓主不分﹔上場下場﹐地方自定。樓池三面﹐指望著靑山白雨﹐待拍紅牙﹔鑼棒一聲﹐出來了金帶紫袍﹐未攜翠袖。黃鐘爲萬事本﹐律呂中那有二黃﹐白雪作太平謠﹐扮黛裝何如三白。時則有若宜慶﹑翠慶﹐昆﹑弋問以亂彈﹔言府言官﹐﹝京班半隸王府﹐謂之官腔﹐又曰髙腔。﹞節奏異乎淫曼。無柰曲髙和寡土八十年漸少知音﹔人往風微﹐尋常輩難爲嗣響。若壇王者﹐庶幾續霍六之香火﹐一旦冷似鑪灰﹔關安子﹐可以繼蕭四之開齋﹐此際空餘肉粥。大頭冠唱《油壺盧》﹐兩桶酒容易吸漧﹔銘徳子當《貨郎兒》﹐八條繩幾乎喝斷。嘟嚕胡﹑餡兒餅﹐人以聲傳﹔禿大漢﹑胖三妞﹐技因形肖。長城下哭來寶帶﹐王七與毛四擅長﹔破擊中書內黃金﹐邢二與蒼兒繼美。一息猶存不少懈﹐可憐郝五﹑陳三﹐兩人努力可相當﹐的是邵三﹑趙五。柴官兒﹑長套兒﹐气魄沈雄﹔三丁兒﹑馬七兒﹐喉嚨響亮。聞當年李桂官﹑韋二旦﹐品題聲價﹐曾空冀北之羣﹔迄今日老聯喜﹑常二格﹐冷澹風情﹐猶是溧陽之馬。黎面目難邀顧盼﹐老排場不合時宜。幾人尙在﹐一部僅存。慨息京班﹐追思裏曲。則有市廟酬神﹐秋田報賽。戲一班寫來四日﹐足用燒鹽﹔夜八出約以二更﹐消磨油燭。村裹迓鼓﹐無甚行頭﹔臺上吹簫﹐亦有唱手。鐵勒奴聲如雷發﹐爭認金牛﹔顏佩韋气可騰雲﹐羣誇野馬。守門殺監﹐宋老維肝膽俱佰﹔醉隸判姦﹐孫丑子音容逼肖。老生則奎來﹑全友﹐副淨則史侉﹑京張。王成子之《劉二官扣當》﹐稍遜熊兒﹐尹多兒之《鄕裹婆探親》﹐不輸魚子。煙雲過眼﹐髙下在心。若夫西梆一響﹐班號披缸﹔朔雪剛飄﹐俗名搭洞。逢場作戲者曰頑票﹐勸他醫士斬香﹔隨手不濟者曰掛云﹐遂至海神吹笛。眞堪嘖飯﹐不但解頤矣。或曰惜哉﹐胡以有用之思﹐置之於無用之地﹐子足且疾﹐抵多少學步邯鄲﹔我曰異哉﹐不爲無益之事﹐何以悅有涯之生﹐吾舌尙存﹐數幾个登場傀儡。

鄕言解頤卷四

物部上

物

盈天地間皆物也。物爲人用﹐其大者則爲居處﹑飲食兩端。養屙經年﹐不耐思索﹐因取舊日所詠之物爲目﹐以詩實之。始之以造屋﹐中之以雜物﹑骨董﹐及題畫小詞﹐終之以開門七事﹐湊泊成編﹐較省心力。或曰﹕气子之詩乃鄕言乎﹖余笑曰「白香山得句﹐廚下老嫗都解。解大紳曰「分明是說話﹐又道我吟詩。」以彼二子且然﹐況我之未諳格調者乎﹖不風不雅﹐半諺半謠。只可附諸鄕言﹐未敢擬之匡說。」

造室十事

打夯

夯者﹐人用力以堅舉物也。本上聲﹐多讀爲平聲﹐擔夯用肩﹐臯夯用手。其物以堅木馬之﹐約髙五尺﹐圍圓上四寸﹐下八寸。上實五寸以下鑿空二尺﹐畱四柱以容手。下實二尺六寸﹐沿邊安鐵環以系繩。四人一手握柱﹐一手提繩﹐以築地腳﹐以一步土至三四步土爲率。故夯歌云「二步土﹐兩步土﹐步步登髙卿相府。打好夯﹐蓋好房﹐房房俱出狀元郎。」○不識謀居者﹐惟疑杵白聲。作歌諧壤擊﹐合耦象犁耕。手任分髙下﹐心須審重輕。初基期鞏固﹐大力築堅平。

測平

測平之法﹐於地基四隅累小墻﹐中置三尺木錐。錐入地﹐上有小筍﹐安長二尺餘木槽﹐可以隨隅轉移。約寬二寸﹐以容水﹐兩頭浮木鴨﹐謂之水平。一匠持尺墨於隅墻﹐一匠於水平旁斜倚木杖﹐只限視鴨。覆其手﹐則持尺之匠移下﹔翻其手﹐則持尺之匠移上﹔輿鴨平則揮手。而持尺之匠以墨尺畫墻爲準﹐以三隅反而地基乎矣。○庭未開三徑﹐基先奠四維。斷鱉難測海﹐浮鴨好爲池。遠視眸微睨﹐端詳體忽敲。低昂須著眼﹐余手覆翻時。

煮灰

燒石成灰﹐煉石之遣意也。瓦匠用灰﹐如紙匠之麵糊﹐廚役之粉纖﹐必不可缺。灰著水便然﹐如沸湯﹐故曰煮灰。○善堊工推郢﹐良材產自燕。石添燒後劫﹐灰竟冷時然。點雪遺披雪﹐生煙卻避煙。笑他廚下嫗﹐勺取塞臚穿。

碼磉

磉者﹐柱石也。俗謂礎爲磉﹐又謂之柱頂石。測平之後乃碼磉﹐幾柱幾磉。磉正方起鼓﹐中畫十字﹐與柱之中相合。○閒敞三間地﹐勻圓八柱墩。雨通他日信﹐云護此時根。楹鼓成行象﹐牢丸拆字痕。包桑兼介石﹐攸止協安惇。

上梁

杗膚爲梁﹐大木也。有梁而後構檀﹑侏儒﹑根闌﹑店楔次第以成室。古人作室﹐上粱有文﹐鄭重之義也。陳仲弓之梁上﹐可以藏君子﹐其大可知。鄕言曰上梁不正下梁歪﹐又曰有錢難買雨澆梁。○燕雀一朝忙﹐新居賀上梁。主人原豁達﹐君子莫偸藏。鬥棋剛符合﹐星臨大吉祥。更欣微雨灑﹐家室慶丰穰。

量墻

鄕言云﹕親戚遠來香﹐隔房髙打墻。與墻以蔽惡﹑耳屬於垣之義相證佐。所患者土向而無基﹐壞於有隙。家鄕墻用整磚﹐三順一丁。京中用開條磚﹐整散間用﹐尙可。竟有全用碎磚﹐以灰抹之﹐謂之穿道袍﹐危如壘卵﹐𨿽東窯磚好﹐柰不整何。○作壁爲山似﹐堅城孰撼搖。層雲環底柱﹐佳境人中條。不畏匡衡鑿﹐何愁屏翳澆。旁觀嗟壘卵﹐猶自說東窯。

盛泥

京師之土﹐半煤灰半糞﹐造房和泥﹐用敗土攙黃土。家鄕則專用新土和泥﹐泥必用布袋絕而上﹐故曰盛泥塗羹。豈謂是歟﹖○乘屋猱升似﹐憑髙疾呼庚。塗羹應作熟﹐布袋好爲盛。拮據調泥手﹐綢繆徹土情。畏繩系白日﹐饑腹數雷鳴。

飛瓦

拆房下瓦﹐用無皮杉木二根﹐上依檐﹐下著土上﹐放之魚貫而下﹐謂之流瓦。上用瓦﹐則以三四塊舉手擲上﹐在上者接之﹐謂之飛瓦。善飛善接者方無損﹐否則不能瓦全矣。○預作鞏飛象﹐輕輕片瓦移。磚嫌投處重﹐甓覺運來遲。鶯有遷喬勢﹐鴛將戢翼時。食功須戒毀﹐墮地惱工師。

安門

鄕村房前多用秫稭編籬系門﹐謂之柴﹝去聲﹞。籬門﹐而房門則必安固。《協紀辧方》載﹕門光星﹐大月從下逆數﹐小月從上順數。逢白字大吉﹐丫字損畜﹐人字損人﹐安門者不可不知。○鄭重雙扉置﹐光星認勿淆。禮門嚴出入﹐詩境辧推敲。誑必容車駟﹐須防塞艸茅。《同人》占利涉﹐《無咎》筮初爻。

打炕

《說文》「炕﹐幹也。」北地暖牀曰炕。京師睡煤炕者多﹐煙鋪兼以炕煙。家鄕用柴炕﹐烹煮之外﹐春秋兼以炕粱﹐炕後方碾。故云這炕好幹炕﹐那炕好炕幹。這炕炕幹谷﹐那炕炕谷幹。這炕炕石五﹐那炕炕石三。○欲識冬烘味﹐須知暖洞春。炊粱遲熱夢﹐臥雪笑癡人。疑似牀兼寇﹐猜嫌丙及申。設懸難自主﹐一榻杳徐陳。俗忌云﹕丙不修竈﹐申不安牀。

消寒十二事

暖硯

筆硯精良﹐人之樂也。冰炭制化﹐硯之災也。當得意疾書之時﹐而水丞腹堅﹐石君面皺﹐能無興阻。世之爲暖硯者﹐店鋪用鐵硯﹐書大字者翻用瓦罐蓋﹐謂之墨海﹐其下皆可貯火。昔在內閣時﹐有以錫匣硯空其下以貯熱湯者。余曾得有柄古銅斗﹐廣二寸許﹐髙如之﹐攜作暖硯﹐頗適用。有句云「軟塵香土雪花霏﹐薇省冰窗筆結紐。以湯貯斗硯墨融﹐起艸拈毫心應手。中書老矣走風塵﹐悔不攜君飲江酒。」云。又六十年前冬月潞河小試﹐有以火酒磨墨者﹐人曰字色較白﹐不如淸醬﹐試之果然。或曰淺淡質白﹐文家所忌。今加作料﹐气味自當深厚﹐髙列無疑。○何人執筆效公權﹐處處冬烘理硯田。石出老坑才脫劫﹐墨蒸熱海又燻天。半穿靑鐵重歸冶﹐一縷紅絲竟欲然。倘遇段維吟興發﹐眼前煎餅認勻圓。

冰牀

京師前三門外﹐東西至兩便門城根﹐多有騎驢者﹐計一門三里﹐雇價數文。其驢至盡頭處﹐便止不行。冬月﹐河冰結實﹐則乘冰牀。中間遇閘﹐須換牀易人﹐不若鄕間之順河路直達某處也。廿年前﹐故友郭位公每歲至達子館小有經營﹐必攜雉兔﹐乘冰牀﹐來寓小話。嘗有句云﹕二歲一相過﹐淩爬載雉兔。兩鬢拂霜華﹐傾尊話逞暮。」蓋鄕言謂之托牀﹐又謂之淩爬雲。○幾日城隅水泛鳧﹐堅冰似鏡已平鋪。設來行榻如舟穩﹐看彼飛輿越蹇趨。抵閘忽驚當路虎﹐移牀幸遇在梁狐。芒韃凍折繩牽斷﹐賺得囊錢酒半壺。

手鑪

翻手作云覆手雨﹐甚靈也﹐寒則滯矣。指揮如意落天花﹐甚快也﹐凍則僵矣。當不能袖手之時﹐遇炙手可熱之勢﹐鑪中造化﹐與有力焉。夫以銅臭之物﹐得人摩挲而提攜之﹐亦物之緣也。然有善用之者﹐安置妥帖﹐撫拭光潔﹔不善用者﹐或以烘鮏羴﹐或以熨溺污﹐亦猶落花於茵席於糞混之迥殊也。世間有幸有不幸﹐大抵如斯。○浪說天花信手彈﹐拮據何術解酸寒。有文戍象疑觀火﹐無藥醫龜學點丹。提似卣梁知鬯美﹐熨勝斗柄濟襦單。世間執友如斯少﹐笑彼空言臭擬蘭。

腳婆

傳曰「葵能衛足。」語云﹕足寒傷心。在鄕人之睡暖炕者﹐𨿽極寒亦不至於傷足。若木榻冷衾﹐頗不可耐﹐於是有腳婆之設。二字𨿽不經﹐然其名亦有義意。《說文》曰「婆﹐奢也。二曰老母之稱。爲稚子用﹐則老母之名宜。至於鄕言﹐夫婦之睡曰打同腿兒﹐老夫之娶後妻者曰買氈襪頭兒﹐𨿽與燕玉暖老情致不同﹐而其腳下陽春則一也。斯婆也﹐其如貧婆之入叢林歟﹐耆婆之益長壽歟﹐抑若黃婆之母養諸髒歟﹐優婆寨之善度羣生歟﹖但使避孟婆之風﹐那怕掀翻醋甕﹐未能適鞸婆之願﹐何妨別抱琵琶。○濯過滄浪鮮垢塵﹐婆心難測暫相親。覆衾疑入珍珠室﹐舒體勝偎暖玉身。趾適乍蘇雙腳病﹐夢迥又是一場春。醉吟門下多髙足﹐老嫗何須索解頻。

菜窖

立冬出白菜﹐家有隙地﹐掘深數尺﹐用橫梁覆以柴土﹐上畱門以貯菜﹐艸簾蓋之。俗以豆腐爲白虎﹐白菜爲靑龍﹐遂曰靑龍入洞。梯以出入﹐不凍不腐﹐此鄕村之法也。市集用菜之家﹐亦有仿而行之者。並可以窖花。○野老深心善補天﹐禦冬蓄菜不傷廉。半弓地穴梯云洞﹐幾疊蒲編蔽雪簾。坡下元修歸次第﹐廬中諸葛臥安恬。蓋藏卻怪豳風闕﹐想爲陶屋當窖潛。

飯困

困米以備饑也。困飯以防寒也。家鄕爲小兒作裹肚曰兜兜﹐圓圈腰腹者曰困子﹐肖其形

也。京師用砂鍋煮飯﹐且早晚不時﹐故貯之艸困。若家鄕用飯釜﹐火止灰溫﹐且食有常時﹐無庸困也。○依稀圓廩細編蒲﹐區蓋天然飯釜模。雪未翻匙先怕冷﹐玉睢藏櫝不愁沽。取禾貴少宜君子﹐指粟誇多讓大夫。試問衣篝與飧簋﹐能兼飽暖似渠無﹖

支鍋瓦

支鍋瓦﹐小煤鑪之所用也。以土爲之﹐微燒﹐飾以黝﹐形如小餅﹐髙寸許。瓦者﹐肖其色也。○釜竈誰傳瓦合方﹐勻圓畫餅賣澄漿。浮光面堊三分黝﹐敗土中搏一撮黃。調鼎預籌安腳穩﹐圍鑪俱免向隅傷。最憐忝竊鴛鴦號﹐一世何曾庇雪霜。

煤球

煤末模戍方塊﹐謂之軟煤﹐不耐燒煉。買來稍攙黃土﹐和水以簸箕轉丸﹐趁秋曬漧備用﹐京師傭嫗之能事也。○石炭名多軟硬兼﹐元霜爲屑合規難。二分塵土膠投漆﹐一入洪鑪雪點丹。莫與兒童當踟蹋﹐最宜鐙火話團圓。京師傭嫗搏沙似﹐好趁秋陽令轉丸。

選炭

選炭者﹐非必獸炭﹑胡桃紅﹑鶉鴿色之類﹐但刮去其生煙之皮而已。京師炭種甚多﹕如柴炭﹐半生﹐專用引火生鑪。柳木炭﹐易然而不禁燒﹐亦不免於少煙。黑白疙瘩炭﹐𨿽少耐火﹐而總不若選炭結實﹐然亦不免於夾帶。家鄕所用長條炭曰菊花心﹐白疙瘩炭曰銀炭﹐只此二種。謂空言無實之人曰虛呼炭﹐言其片時熱鬧﹐起滅自由也。○庸中佼佼鐵錚錚﹐選炭眞如選士精。介性隆升終少焰﹐勁兵鏖戰亦無聲。垂靑莫但除皮相﹐守黑須知澈骨瑩。寄語山人詳擇取﹐勞薪彊半負虛名。

火鍋

《隨圍食單》內《火候須知》一條言﹕火鍋對客喧騰﹐已屬可厭﹐以已熟之味復煮之﹐火候亦失﹐且味果佳﹐想亦不待冷而欲罄矣。所言頗近理。○杯盤狼藉酒闌初﹐大器登筵屬目俱。反壁受殮懂徹蓋﹐辭觴舉箸客投壺。沸羹恐爛生花舌﹐啜醢防然琢句須。如此消寒堪永夕﹐不須團坐更圍鑪。

風斗

煙有隙則出﹐風有隙則入。出煙恐入風﹐故穴窗紙﹐外安風斗。家鄕翦紙爲花﹐謂之窗戶眼﹐以簾捲舒之﹐未嘗不善。○癡聾欲學作翁方﹐納約翻添耳一雙。密室灰飛潛出管﹐香鑪煙裊細穿窗。明蟾上牖疑難入﹐乳燕尋巢怕誤撞。莫畏南箕煽哆口﹐狂風到此气應降。

神仙鑪

廚竈中有所謂神仙鑪者﹐火旺利於用﹐可謂廣大教主。年前令僕人安置﹐辭以不得訣竅。

餘一笑﹐乃自爲之﹐頗可用。蓋爲安大釜可以多烹﹐備除夕分肉之用也。惜僕人不知耳。然終不肯令爲羊斟也。○劉安雞犬盡騰空﹐鑪竈形模在个中。點雪工夫何謬巧﹐和羹火候尙圓通。有靈合使王孫媚﹐無竅難開混沌蒙。著手成春聊復爾﹐神仙何必不冬烘。

新年十事

時憲書

孟冬頒朔﹐縣衙聽事吏各處送時憲書﹐以圖犒賞。鄕村家但供寇王馬﹐髙頭備載月之大小建﹑節气﹐無庸檢書也。吏必欲送﹐其人堅執不受。吏曰「畱下一本好﹐世上靡有不散的筵席﹐萬一分家之時﹐將竈王馬打壞﹐再找憲書可就遲了。」○正朔遵先夏﹐成書及孟冬。窺天博士眼﹐羅宿五官胸。測晷窮中外﹐通神辧吉凶。月綱兼日目﹐指掌示時雍。

門神

門者﹐五祀之一。有神﹐固矣。至於繪文武之像﹐指將相之名﹐雙扇門曰對臉兒﹐單扇門曰獨坐兒﹐習俗之附會也。《隨園詩話》載賦門神者曰「四門唐博士﹐萬戶漠通侯。爵封千戶外﹐秩滿一年中。」可謂門面闊大。若「無言似厭人投刺﹐含笑應羞客曳裾」﹐則神情活現矣。○衣紫腰金樣﹐年年絢采新。同門成舊契﹐萬戶是前身。題鳳由狂客﹐登龍引俊民。臣心淸似水﹐莫阻曳裾人。

春聯

桃符以畫﹐春聯以書。書較畫爲省便﹐復有斗方﹑橫披﹑小單條之類。鄕人不識字﹐有以人口平安與肥豬滿圈互易者。車門多用四大字﹐惟王楷堂比部自撰一聯云「喫艸喫麩還喫料﹔拉人拉水不拉錢。」○欲寫宜春帖﹐東風入硯坳。選言誰獨雅﹐吉語不嫌鑠。花膀新鶯谷﹐云封老鶴巢。誤他尋壘燕﹐華屋認衡茅。

爆竹

爆竹本以竹爲之﹐後用紙紮﹐而名仍其舊。鄕諺云﹕糖瓜祭竈﹐新年來到。閨女要花﹐小兒要爆。○何物能驅疫﹐其方用火攻。名猶沿爆竹﹐象乃肖裁笛。驚破山臊膽﹐旁參郁壘功。兒童休掩耳﹐茅塞一聲通。

掃捨

掃捨者﹐除舊更新之意也。然以日日掃地之法﹐將承麈四壁拂拭之﹐省卻終年勞攘。未掃先禱告曰「土地奶奶躲躲兒﹐掃了房子供果兒。」或曰祀竈之後﹐不拘宜掃不宜掃。不知何義。○莫謂儒官陋﹐常將敝帚儲。廬爲吾所愛﹐塵與歲俱除。香穗衣篝簇﹐梅花紙帳舒。紗籠重檢點﹐珍護敷行書。

年晝

掃捨之後﹐便貼年畫﹐稚子之戲耳。然如《孝順圓》《莊稼忙》﹐令小兒看之﹐爲之解說﹐未嘗非養正之一端也。○依舊胡盧樣﹐春從畫裹歸。手無寒具礙﹐心與臥遊逮。賺得兒童喜﹐能生蓬蓽輝。耕桑圖最好﹐彷佛一家肥。

饅頭

臘月望後﹐便蒸饅頭﹐分有餡﹑無餡二種。有細作者﹐揀麥磨面﹐煞費工夫﹐鄕人有磨面先洗驢之誚。賣面者曰重鑼﹐家作至於四鑼。攙冰花糖以模印之﹐其白如雪﹐面有銀光﹐謂之白包子。近日京師山左人家作者最精。昔年家鄕亦有能作者﹐今失傳矣。○翠釜湯初沸﹐筠籠气漸浮。一丸輕入掌﹐十字坼當頭。長繭迎春結﹐斜桃饋歲投。丰年多旨蓄﹐嘉種記來牟。

水餃

除夕包水餃﹐謂之煮餑餑﹐亦猶上元元宵﹑端陽角黍﹑中秋月餅之類也。鄕謠云﹕夏令去﹐秋季過﹐年節又耍奉婆婆。快包煮餑餑。皮兒薄﹐餡兒多﹐婆婆喫了笑呵呵。媳婦費張羅。○細砑霜膚薄﹐彎環味曲包。拈花生指上﹐鬭角簇眉梢。輕似月鉤漾﹐白如雲子抄。主人非日食﹐短飦莫同嘲。

辭歲

市集除夕辭歲後便息。五更起﹐祀神焚紙﹐食水餃。鄕村則終夜不睡﹐續香不斷﹐謂之接香。五更燒紙﹐喫了煮餑餑便睡﹐爲一年安飽之兆。○終歲供消遣﹐今宵忍更辭。須知將去候。郎是欲來時。嫗喜松明快﹐催嫌爆竹遲。何如陳酒脯﹐酬我一年詩。

賀年

市集拜年例於元旦﹐有必當進見者﹐余則隔門呼應而已。敖十年前無用名片者﹐今亦有之矣。街上相逢﹐士人曰新喜﹐買賣人則曰新春大喜大發財。○不作增年慨﹐翻如晉秩榮。辦香誰獨款﹐片紙亦人情。冷澹空投刺﹐生疎悄問名。放翁偏賀號﹐剝啄是新聲。

市肆十事

招牌

士必待招而後往者﹐重席珍也。客必待招而後來者﹐拉主顧也。善賈者招之以實貨﹐招之以虛名﹐招之以坐落﹑門面﹑字號﹐而總不若招牌之豁目也。鄕人不甚識字﹐欲上京買年貨﹐問人。人曰「看門前招牌多者﹐諸物皆備。」乃載寶而往﹐沿街尋之﹐惟一門內照墻上簇簇新牌掛滿。甚喜﹐諦視之下﹐俱有封字。恚曰「旣封矣﹐是不賣了。」怏怏而返。其所見乃會館也。○京都第一幾家標﹐不入吾門客待招。大字衝天名赫赫﹐長旌拖地意搖搖。登云鳧舄何須琢﹐曩遊楚市﹐見有琢鞋招牌印板龍文總用雕。卻笑琵琶懸半截﹐知音誰識尾同焦。音樂鋪掛半截琵琶招牌。

欄匱

欄匱之用最妙﹐限出入﹐一也。攤貨物﹐二也。夜作牀鋪﹐三也。有於一旁置小門﹐上安活板以便出入者。若轉角之匱﹐須迂道﹐遂多跨而出入者﹐頗不耐觀。然較之騎墻﹐及常居戶限上者﹐似勝一籌。○肆門如市匱如欄﹐表裹周遮仗此關。美在其中推掌管﹐客來自外莫腧閒。腰纏盡可平身解﹐角業仍須仰面攀。

天平

秤

晝作幾憑宵作榻﹐爲蚨爲蝶夢迥環。

記曰「衡誠懸﹐不可欺以輕重。」孟子曰「權﹐然後知輕重。」衡郎天平之上橫也。權﹐秤錘也。平之名目不同﹐京師有南市平﹑二兩平﹐外省有漕平﹑老廣廣之類﹐而總以庫平爲準。秤有大﹑小鉤盤二種。市肆謂砝碼爲招財童子﹐謂秤錘爲公道老兒。平秤上面𨿽貼公平交易四字﹐而不上下其手者鮮矣。有以大秤稱物﹐錘處極髙﹐問其故﹐曰「公道老兒年髙﹐擡一分頭﹐見一分喜。一及以天平平價﹐砝碼處甚低﹐問其故﹐曰「招財童子﹐公道老兒之孫輩行也。謹具而不頓首﹐豈禮也哉。」○爲稱地寶作天平﹐一擔雙盤鐵柱擎。夏府和鈞畱典則﹐冬官砝碼久頒行。頑銅亞倒金銀气﹐廣廈能銷燕雀爭。差等重輕隨地異﹐全憑庫藏定權衡。○忽然昂首忽卑躬﹐看到平身正爾容。髙下敢言權在手﹐分明難掩宿羅胸。市傭買菜心求益﹐釣叟持竿貌甚恭。尺木一條衡陸海﹐鉤盤曲折盡朝宗。

錢票

鑄銅爲錢﹐翦紙爲票﹐其輕重虛實懸殊也。近人厭用錢﹐而喜用票。於是假票之獄日興﹐惟有於鋪中大書「堤防假票」四字而已。鄕間不用票﹐而用帖子﹐一人持帖到某家﹐錢不現成﹐遂致口角。曰「帖子請著不給錢﹐票子傳著方給錢乎﹖若再起會票來﹐將罄汝所有而取之矣。」○事非操券總難憑﹐白水眞人變褚生。紙貴文章歸市賈﹐珠匯符印讓家兄。盡教書向空中撰﹐不見錢從地上行。金品競推黃白貴﹐一張關會徧寰瀛。

錢板

用長方木板﹐刳如破竹形﹐準容制錢壹百文﹐計十行﹐謂之錢板子﹐又曰錢比子。錢店以鐵絲系繩﹐串就而穿之﹐甚爲捷便。某爲之贊曰「溝兒深﹐溝兒淺﹐不過一百老官板。找零兒﹐補底子﹐不如間問錢比子。」○效他刳木不成舟﹐滚滚財源欲節流。何必掛叉師玉局﹐且當編埒作壘溝。築成阿堵繩須縮﹐認去麻沙字未鎪。一百靑銅舒掌較﹐拈來恰在个中收。

水脾

水牌﹐便於浮記之物也。粉地朱絲﹐罩以油﹐便於塗洗。鄕間善於經營者﹐不許置此﹐防其作僞。若京師酒肆﹑飯莊﹑戲莊﹐以載肴饌﹐以記日期﹐習以爲常。今蘭若花時﹐多宴遊之客﹐亦有仿而行之者﹐佛門之利市也。○遇事書方省費思﹐光明粉地界朱絲。新裁戲仿編年筒﹐舊墨全歸洗硯池。酒肆金錢標食品﹐禪房玉版記齋期。

銀翦坳

家家面壁供塗抹﹐誰膀花名孰集詩。

昔嘗賦銀翦﹐而銀翦尙有托足之區。用堅木尺許﹐中刳一坳﹐安與地平﹐置翦腳甚爲穩固。用久坳漸深闊﹐有懼內士人見之蹙然曰「店主有眷屬乎﹖」曰「無有。」曰「安用此﹖」告以故。士人長嘆曰「木猶如此﹐人何以堪﹐」○昔年曾賦翦銀刀﹐銀翦安身地作坳。斷木卻宜爲臼用﹐立錐先訂斷金交。踏殘爪雪鴻猶戀﹐涸盡蹏涔馬尙跑。寄語揚州騎鶴伴﹐何如橫跨不離巢。

門上小戶

修門面﹐作門市﹐講門莊買賣﹐且晝之所爲已不勝其煩勞﹐入夜閉門應酬有不免者。乃於謹嚴之候﹐想變通之法﹐門上開圭竇尺許﹐以通交易﹐方便之門不必大開﹐昏暮之求切宜小叩。○難辭昏暮叩門人﹐小戶通財到夜深。謀利任招由竇誚﹐象形善慰孔方心。知音唱答欣相應﹐著力推敲恐不禁。月下燈前司出納﹐居然此穴可名金。

算盤

算盤者﹐經營之歸宿也。京師鋪店開門﹐必響算盤﹐似有點數節奏﹐亦浮誇之一端也。鄕間惟入夜各鋪算一日總帳﹐一人念之﹐數人打之﹐其聲相應。六十年前﹐吟誦之聲中夜不輟﹐今則算盤聲抵讀書聲矣。○鳩鳩七子最均平﹐定位聯行格局成。珠欲走盤先入串﹐棊將舉手預敲抨。聽來錢窟終年響﹐算到銅山幾處傾。暗裹乘除兼理數﹐此間心地要分明。

庖廚十事

煤鑪

鄕用柴竈﹐京用煤竈。煤寇曰鑪臺﹐柴竈曰鍋臺。距地不及二尺﹐烹飪者須屈身﹐故久於廚役﹐有致駝背者。今亦爲小髙竈﹐然終不若煤鑪之便捷也。○丹方髙望海中壺﹐忘卻家常煉石鑪。奧助不求朋自得﹐鑪竈宜向西南。吟懷易解嫗爲徒。鑠金收斂兜堅口﹐安鼎盤旋人定趺。莫謂西山煤力軟﹐純靑火候在工夫。

火眼

煤鑪旁通火眼﹐可以抵一半火力。嘗見鄕村小店。亦於柴鍋旁開一洞﹐以安茶鑪﹐惜爲用小耳。○髙作鑪臺闊作堂﹐燻騰气焰達偏旁。規摹鑿壁偸光意﹐假藉移薪曲突方。中饋尙容添篷室﹐大烹能勿劑羹湯。莫當別戶分門看﹐冷眼休教負熱腸。

壇罐

鑿酒壇口令大﹐爲壇罐。壘鑪時﹐安直鑪口旁﹐量鑪口之大小﹐爲相離之遠近﹐使壇內之水常溫﹐故又謂之溫壇﹐方便之法也。然必令水不竭﹐方不至於燒裂。否則不能仍舊貫矣。○坎離相濟不相親﹐彷佛溫泉卻待薪。火伴交情只半面﹐曲生風味憶前身。丹砂無分成仙井﹐白水何心附熱鄰。鼎沸瓶寒兩無著﹐沖和襟抱四時春。

砂鍋

砂鍋﹐煤鑪常用之物也。其厚重論斤者謂之鈷。相傳作砂鍋者多駝背﹐或曰僻伏搏砂﹐歲久遼成偃淒。或曰本不能仰﹐恰好爲此﹐如發禿者之當和尙﹐未知孰是。○鑄鐵鎔銅巧作鍋﹐搏砂伎倆試如何。叩同瓦缶金難揀﹐炊到香秔玉慣磨。打破可能歸淨土﹐陶成直欲罄恆河。算來億萬千窯戶﹐作傳無人志橐駝。

蒸籠

圈柳編竹篾爲屜數層﹐置釜沸湯上以熟物﹐謂之蒸籠。鄕村不能皆有之﹐下以秫稭編屜﹐謂之屏底﹐上以艸結爲圓篷﹐謂之蒲排子﹐亦謂之醬篷蓋﹐並可以覆瓿也。○編筠圈柳屜層層﹐席帽輪困覆竈陘。蒸瓠情懷愁折項﹐饋豚心計入蒽靈。上騰水气圓時足﹐內沸湯聲減處停。竟效廣微閒賦餅﹐此中不合貯蓼苓。

面杖

作無餡之饅頭﹐與抿條﹑漏活絡之類﹐不用面杖﹐余則必須以杖押開﹐遂謂之趕面杖。京師麵店故作活套杖﹐使之成聲﹐輿鸞刀相和。鄕間則以面之多少爲大小杖。世之悍婦陵虐其夫者﹐與搗衣杵同爲利器也。○麥隴香浮想薄持﹐鴛鴦杖好備雙枝。看來翠袖輕拈際﹐聽得紅牙入拍時。幾處春綿誇映字﹐誰家秋練待成詩。合歡名號殊堪羨﹐湯餅筵開用最宜。

水瓢

壺盧味甘﹐鄕人趁其嫩時﹐削爲條﹐陰漧之﹐煨肉最佳。老其材以待用﹐則鋸而爲瓢矣。長者上爲柄﹐下爲勺﹐小者用以添豆腐磨之眼最宜。大而圓者﹐則爲大瓢﹐戽河水可以抵汲井之斗。魏徵嘆齊後主之亡曰「持瓢者非止百人」言澤本不深﹐而取之者眾也。元次山云「我持長瓢坐巴邱﹐酌飲四座以散愁。」興到之語耳。山右人將瓢底鉆一小孔﹐和麥菽屑漏於釜湯中﹐謂之瓢兒漏。余謂湯中佐以瓢兒菜﹐翠葉銀條﹐可稱合美。○鳳匝龍勺入珍庖﹐鋸瓠天成屈柄杓。兩半壺盧忘畫稿﹐尋常洞酌憶詩瓢。一簞有伴樂常在﹐四座無言愁自消。小食更思雙美具﹐翠羹注釜漏銀條。

笊籬

笊籬用以浙米﹑撈麵﹑抄蔬菜﹐水去不畱﹐网疏不漏﹐古人制器之妙義也。三家村店以破笊籬懸於門前柳枝上﹐以當望子﹐似覺可笑。然較之掛幹肉一片者﹐則素淨多多矣。○家無長物漏巵多﹐流水難盈結柳科。曉起抄云堆白粲﹐夕來撈月漉金波。莫當漁捨懸苓警﹐不比歡場設叵羅。茅店招牌供一笑﹐破籬低掛綠楊柯。

炊帚

生塵之釜﹐積垢之鼎﹐非炊帚不能去。《詩》曰「於以湘之﹐維錡及釜。」又曰「漑之釜鬻。」不言帚而帚自在也。鄕人謂敗家之婦曰鐵炊帚﹐所以警懶婦者深矣。○忘笤忘帚是何心﹐炊釜才停又漑鬻鬻。啜汁便思來者眾﹐掃眉遑計入時深。寵旁交謫愁磨鐵﹐食頃同懷合享金。中饋余功還雍簪﹐蘭房聽拂斷紋琴。

雜物十事

帽兜

世有迹似假冒﹐而其內外之名實秩然﹐有不嫌於假冒者﹐帽兜是也。北地冬用毽帽兜﹐以蔽風雪﹐亦有用毛裹者。夏以油綢遮雨﹐外項輿內項相符﹐不容僭越。奉承士大夫者曰冠上加冠。鄕人相見﹐戲曰露點臉兒不大。○制成復帽尙髙寬﹐象比兜鍪更緊嚴。看我可能存面目﹐識人莫但認頭街。弛張勢異重擔蓋﹐順逆風無兩樣帆。卻憶雪天驢背客﹐吟肩穩護望梅巖。

辮聯

世有𨿽尺有所短﹐未必便不如人。乃有本不短﹐而必欲續而補之﹐使之等身者﹐辮聯是也﹐昔用假髮﹐如婦人之義髻﹐今則多用絲綫矣。鄕俗新婚有以紅絲系辮尾者。若京師大撒手辮﹐則但喜上之松寬﹐不計下之長短﹐近日步軍統領輿熱車﹑淫詞﹑牛屠﹑雀市﹑闊套褲﹐一例示禁﹐誠善政也。○休嗟種種逼華顚﹐早結繩繩未了緣。客愛貂冠忘續尾﹐僕愁馬腹計加鞭。一絲縱吝平原繡﹐數縷猶爲禿穎延。記否當年調錦瑟﹐鬢云梳罷理朱弦。

眼鏡

世有轉眊爲明﹐縮遠爲近﹐人以爲多一層﹐而己則喜其自得者﹐眼鏡是也。數十年前﹐琉璃廠眼鏡鋪不過數家﹐今則不啻倍蓰矣。古今人不相及﹐惟目亦然。○並州快剪截淞流﹐封作容成國外侯。競以重瞳亞隆準﹐任教虛監﹝眼神名。﹞佑離婁。甲顏忝竊晶籠號﹐亥算還疑絳縣籌。﹝眼鏡以十二辰編號。從亥逆數﹐由淺入深。﹞遠矚深衡﹝廠肆名。﹞爭炫美﹐憐渠眇眇益餘愁。賣眼鏡者多似短視。

耳套

世有不因盜鈴而掩﹐不爲避罵而塞﹐但恐風之來割﹐而暫忍一時之聾者﹐耳套是也。幼時冬寒﹐畏凍耳﹐連頭與項頸爲耳護子﹐又曰腦包兒。今則可耳作套﹐以毛裹之﹐外必鑲狗牙絲子﹐習俗移人﹐牢不可破如此。○瑾戶能生斗室春﹐肯於身牖略寒暄。蘭言慣聽輸綈暖﹐梅鼎常安愛鉉溫。許伴瓊充當壻寧﹐難隨貂珥入公門。蒼生衣被增余愧﹐襦挎猶堪護耳孫。

牙簽

世有己無罅隙之時﹐但笑人之尋罅隙﹐至己有漏空處﹐而亦不能不尋者﹐牙牙簽是也。《內經》云「精固則齒堅﹐腎衰則齒豁。」豁則必須牙簽矣。或曰﹕以柳木爲之﹐柔不傷齒。又謂之牙杖﹐恃不能扶危耳。○善結人間通塞緣﹐虛名牙杖不扶顚。貯囊盡使攙■﹤角龠﹥佩﹐上口還應熟貝編。雅稱盍簪聯好會﹐莫因折柳認離筵。無多餘慧何堪拾﹐心齒從教兩豁然。

鬟梳

世有不願畱而不能不畱﹐畱之而多事善變者﹐須是也。長而多者﹐夜或囊之﹐或辮之﹐早起則梳之。短者梳之﹐欲其滋也。白者烏之﹐惡其變也。於是玉﹑象﹑角﹑木梳各種不同﹐惟鉛梳並可以代烏須藥﹐可謂兼善矣。○畱渠表我意何如﹐斟酌濃纖問密疏。滿志秋穰符比櫛﹐關心春茁事輕鋤。最宜染折三分後﹐恰好吟安五字初。玳瑁瓊瑩兼象竹﹐而今聲價讓鉛梳。

煙筒

世有決無益處﹐一經人手﹐遂有不可久離之勢﹐而尢喜其气息潛通者﹐煙筒是也。煙筒桿木不如竹﹐玉﹑象嘴不如銅。近日吸潮煙者多﹐斗小如豆。紀文達公煙筒以裏計斗﹐其大斗自京至海澱﹐一斗猶未熄也。○選罷靑銅選竹枝﹐淡巴菇與此君宜。神恰突曲生煙後﹐味轉灰然耐冷時。廿里最難香不斷﹐一囊獨悵粟無遺。炎涼閱歷憑誰語﹐不是蘭心未許知。

火鐮

世有未嘗不廉﹐而飽燕遊自得之囊﹐結摩厲相成之友﹐久而不見廉之迹﹐終無損於廉之名者﹐火鐮是也。鉆木映日﹐皆可取火﹐而總不若火鐮之便。鄕人謂與火石﹑火絨子爲隨身三寶﹐非謬贊也。○無定行蹤慣打包﹐傳燈妙訣莫輕拋。作成世上苔岑契﹐悟到人間金石交。性未養和韋重佩﹐詩將吟就火同敲。休言磨鐵輸鉆木﹐楡柳槐檀過眼泡。

靴掖

世有輕如袖納﹐重異腰纏﹐比帶胯而不方﹐視荷囊而甚扁者﹐靴掖是也。零星字紙﹐以靴掖盛之﹐便於取攜也。幼聞某處有三掏之目﹕某翁見人掏靴掖﹐取詩艸也。某人掏地單﹐說田產也。某僧掏緣簿﹐寫布施也。夫和尙化緣﹐說合地土﹐世俗常情﹐至問友敲詩﹐尢是雅人之事﹐好事者遂以爲口實﹐俗之偸也。○奚囊須負檢須提﹐長靿﹝靴名﹞中藏我自知。一紙書堪煩雁足﹐百文錢肯系烏皮。拋殘手版輕身後﹐料理名箋答友時。昨夜醉眼靴孰脫﹐吟筒猶有未成詩。

鞋拔

世之角﹐牛者爲用多矣。而共因材制器﹐審曲面執﹐以成其巧者﹐莫鞋拔若也。語云﹕衣不大寸﹐鞋不爭絲。爲婦人言之也。男子之鞋只求適足﹐而欲其峭緊者﹐則用鞋拔。鄕言曰﹕給我小鞋兒穿﹐我給你个提不上。拔者﹐提之使上也。○但知峭緊便趨奔﹐不納渾如決踵跟。適屨何人甘削趾﹐采葵有術莫傷根。只憑一角扶搖力﹐已沒雙鳧沓踏痕。直上靑雲休忘卻﹐當年梯步幾蹲蹲。

食物十事

麥啄

麥啄者﹐楚北之鳥也。釋其名者﹐或曰如布谷﹐以聲而得名。或曰麥熟時啄之則肥美﹐輿北地之鐵雀同一食法﹐而較腴。又有二喜者﹐似喜鵲而小﹐聲最淸巧﹐其名甚佳。因並志之。○麥啄麥啄﹐無啄我麥。畢之羅之﹐以宴嘉客。相彼鳥矣﹐載飛載止。求其友聲﹐我心則喜。

鰣魚

北地無鰣魚。江鄕亦惟四月有之﹐不過半月則無有矣。似鮝而腴遠甚﹐昔人以其多骨﹐與海棠無香同恨﹐苛論也。余候咨閒居魏氏園三月﹐因得食之﹐乃無遺憾。○一年宦況隨春盡﹐千里鄕心人夏遲。省識黃州畱客意﹐辦魚未見使君詩。

鍋焦

柴竈之釜﹐炊秔飯熟﹐而鍋底之米結成凹﹐其色黃﹐其聲脆﹐謂之鍋焦。鄕言曰格炸。江鄕有以釀酒者﹐曰鍋巴酒。臘月﹐寺觀中有以油煎之饋歲者。○釜作規模水作緣﹐鍋焦炊出象天然。香秔玉椀誰雕琢﹐善米珠盤自貫穿。酒滴槽牀須醞釀﹐饋從蘭若費熬煎。何如丹竈柴桑火﹐頃刻工夫得大還。

茬頭

禾有不成穗者﹐側生含苞﹐結小棒﹐大者寸許﹐小者數分﹐外白內蒼﹐絕似羊毫禿筆。味甘﹐有土气﹐其大者則坼裂如胡髯﹐不中食﹐兒童謂之吾圖撒﹐家鄕曰荏頭﹐京師則曰烏糜。方言音義﹐姑付闕如。○廚下老嫗不解詩﹐主人食性猶能知。門前買花來緩緩﹐一把烏糜獻珍罕。卻訝筆頭公﹐攺名襄墨子。兒童見折苞﹐吾圖撒合裏。東坡當日嗜好殊﹐名多生造世所無。或疑此物尋食譜﹐余曰稱心休泥古。

蝌蚪子

麥﹑菽二屑各半﹐和面﹐用術牀鐵漏按人沸湯中﹐熟而取出﹐拌鹵食之﹐較之活絡﹑瓢兒漏﹐柔軟細膩。蝌蚪子者﹐象形也。此山右人食法﹐又曰格豆子﹐則音之訛也。○豈無檬憧人﹐菽麥不能辧。和屑作羹湯﹐食之亦稱善。稱善問嘉名﹐告從古書選。唐風昔儉勤﹐迄今尙流衍。詩篇蟋蟀吟﹐食單蝌蚪撰。乃知精約廚﹐所費不在腆。尋文指畫膚﹐思味口嘗衡。夜入黑甜鄕﹐將無夢吞篆。

饃

束皙《餅賦》﹕「饅頭薄持。」餅亦謂之饅頭﹐家鄕則烙餅謂之餅﹐蒸饅頭謂之包子。若河南﹑山左則同謂之耱。蔚侄來自著侄昌邑任所﹐言其每食必一人四饃﹐因作《四饃饃歌》。○喫不喫﹐四饃饃。飽不少﹐饑不多。山左來牟甲天下﹐得四時气性平和。家家蒸餹養丁口﹐旅館人眾﹑難盈科。數以紀之示有節﹐八饃兩食無差訛。五鹿塊﹐重耳訶﹐一盂麥飯經滹沱。嫂不爲炊季﹑手惱﹐然箕煮豆陳思歌。幹餱以愆民失徳﹐無四饃饃將柰何。喫不喫﹐四饃饃。

碾轉

來牟之外鄕人﹐有所謂雅麥者﹐先半月熟﹐專爲作碾轉之用。取其粒之將熟含漿者﹐微縐﹐入磨下﹐條寸許﹐以肉絲﹑王瓜﹑萵苣拌食之﹐別有風味。其時鄰里相饋答﹐亦有專送麥粒者﹐爲食新也。○仲謀工賦麥﹐葛恪工賦磨。磨中麥屑自成條﹐麥兮磨兮俱可賀。堆盤連展詩人羨﹐村嫗爭誇碾碾轉。小滿開花芒種餐﹐胯斗提籃遺親串。節物食新憶故鄕﹐春來時未接靑黃。昨年友饋今猶在﹐蒸熟依然餅餌香。

甜冰

秋禾將熟﹐其莖之壯者盈握﹐精液已足。每當下莊查稼時﹐佃戶截取之﹐捆載車後﹐歸輿兒童當蔗食﹐謂之甜冰﹐亦取蔗漿寒之意也。恃未必倒嘗漸入佳境耳。○賺山有甜雪﹐渠水有甜冰。卻如甘蔗甘﹐莫當淩陰淩。作甘惟稼穡﹐土谷精气凝。野老耽辛苦﹐兒童知未曾。

螞蚱

《詩》詠阜螽﹐《爾雅》記土螽﹐種類同而形與名小異耳。大腹短翼者曰聒聒。善鳴身長而頭銳者曰擔杖。又有官兒娘子之稱﹐蓋緣其復翅若紅裙也。其土色而身中頭圓者﹐則謂之螞蚱﹐卽蝗虫也。嘴利於剪﹐最爲禾稼之害。得之去頭翅足﹐以油鹽烙食之﹐中有黃者尢肥﹐趙仲吾廣文有同嗜焉。○捕蝗無善策﹐其罪莫能贖。或爲長平坑﹐或爲京觀築。未若優孟方﹐葬馬於我腹。彼旣食人谷﹐人亦食其肉。洗盡塵泥沙﹐剪去頭翅足。膏油與鹽湯﹐炮之戍鼎煉。先用薦田祖﹐繼以餉親族。腴如擘蠏黃﹐佐以浮皚綠。良朋嗜偶同﹐膾炙非我獨。從此鱸堂餐﹐莫但供苜蓿。

海帶

河冰旣泮﹐海帶出焉。或曰自黃泉出﹐故曬漧之則爲一條土﹐形似蜈蚣﹐長約三四寸﹐五色具備。人釜水煮﹐加蔥蒜椒鹽﹐以箸順攪之﹐勿逆﹐乃熟爛。其色黃﹐其味較蝦蠏醬似正。吾邑有爲李芝農先生門生者﹐嘗以獻食之﹐甚喜﹐遂每歲索之。柰十餘年不見是物﹐未免悵然。○本是河鮮族﹐休當海錯嘗。時隨冰泮出﹐味帶土泉香。惡狀疑人駭﹐深淵竟久藏。芝農同炙嗜﹐舉篛嘆莊荒。

鄕言解頤卷五

物部下

金銀錢三事

附試金石﹑銀剪﹑錢串

《禹貢》﹕「惟金三品。」金﹑銀﹑銅也。可以制器﹐可以利用。金制條﹑葉﹐銀分整﹑碎﹐皆以易銅錢。錢有大小數之異。金必用試金石﹐銀用夾剪﹐以防其僞。錢用串穿之﹐使有所歸。鄕人謂小具識見者曰有个試金石兒﹐借諭也。謂屈膝請安者曰夾剪﹐肖形也。謂善於生財者曰錢串子﹐入而能聚也。○引盡貪癡惹慣瞋﹐世間無賴是黃金。償逋難點投緣石﹐乞巧誰教暗度鍼。無屋藏嬌耽老健﹐何人鑄佛慰狂吟。夜來似夢銜環雀﹐曉聽黃驪空好音。○誰把靈山寶甕開﹐有人爭認白皚皚。珍從地鏡圖尋出﹐色自天河水瀚來。識气莫教蟾影誤﹐勒名難免匠心猜。荊﹑揚三品金同貢﹐雪淨頭街屬秀才。生員例用銀頂。○白水眞人眼最明﹐一生閱盡古今情。空拳賀客言眞大﹐附耳將軍直太輕。撲滿偶然嬉稚子﹐孔方到處作難兄。掛叉竊嘆東坡老﹐買夏論園欲不成。○貴物從來未易眞﹐天生小石試良金。效他作礪輕礱手﹐慰彼披沙細揀心。擲地定當聽切響﹐摩崖先使認懸鍼。分明一色題名榜﹐摸索何須暗裹尋。○正愁無術辧朱提﹐或曰並州快剪宜。雅嘴輕扶農破塊﹐鶴身橫跨賈居奇。看來促膝相親意﹐悟到同心利斷詞。切玉鋒■﹤釒芒﹥磨鐵力﹐可憐一樣爲人疲。○牀頭阿堵莫余圍﹐滿屋錢都一串歸。備賀客需應染采﹐爲金夫計競編韋。氓將抱布先鉆孔﹐﹝《詩》﹕抱布貿絲。注﹕布爲幣﹐卽錢幣也。今所見鏟幣﹐柄皆有孔多出河南。﹞賈善穿珠偶雜璣。小錢終不能免。寄語靑蚨聽約束﹐任來任去莫他飛。

飛潛走三事

物之飛者﹐以天空爲樂﹐潛者以淵深爲樂﹐走者以長林丰艸爲樂﹐各樂其所樂﹐與人無與也。而人必欲奪其所樂﹐以爲己樂﹐自以爲甚樂﹐而不知其甚苦。郎如取魚者﹐深宵漁火﹐冷雨淒風﹐得不得未可知﹐未見其樂也。若養鵪鶉者之手把﹐獵兔者之熬鷹﹐彊打精神﹐徹夜不寐﹐未見其樂也。鄕間今無養鶉者﹐幼時猶及見之﹐大約店鋪爲多﹐牀頭或綺囊﹐或錦袋﹐問其中﹐曰「鶉也。」於時有誚之者曰﹕」作生意﹐把雀子。生意不遂心﹐雀子磨煞人。掌匱怒夥計﹐雀子入手眼先閉。夥計覷掌匱﹐把著雀子也要睡。」傳以爲笑。魚网之設﹐名目不一。隨地而移取者爲小扳罾。相地而安置者爲十字木网。其乘舟平撒水面﹐网邊之鐵入水而合兜之﹐謂之旋网﹐須臂力大而善旋者﹐方能有獲。有撒网而持綱以上覺甚重﹐喜以爲大魚也﹐乃网一童子之泅者﹐索食求衣﹐慰而遣之。人曰「虧汝善周旋﹐慣撒淸水网。网得光定猴﹐倒賠二一兩。」蓋藉以誚飛帖打网者也。至於見獵心喜﹐則半系膏粱子弟。而遊閒無賴之徒﹐相與從而逢迎之。於是澑馬者﹑飼犬者﹑架鷹者﹐羣視以爲魚肉。而其中要緊腳色﹐則爲踢兔之人﹐爲先路之導﹐步踏艸地﹐見兔苗﹐假咳以爲暗號﹐而鷹犬齊來。有人焉﹐習爲此役﹐年老矣。一日﹐努力前進﹐柰天寒嗽發﹐架鷹者以爲號也﹐乃撒鷹﹐犬亦隨之。鷹不見兔﹐羞而揚去﹐犬亦向人空埠﹐與嗽者相酬答。而兔之在原在窟﹐未可知也。獵者乃敗興而歸。○物盈天地間﹐並育不相害。人物異蠢靈﹐俯仰均疇載。飛走與潛鱗﹐於人了無礙。金魚作珍佩﹐玉兔藏月宮。畫家繪鶉谷﹐吉語占壽丰。生意在祥和﹐比心須廣充。

藥物三事﹝何首烏雲茯苓上黨蓼﹞

語云「物聚於所好﹐疎於所不好。」道其常也。然亦有時推其所好而遠之者﹐引其所不好而近之者﹐不得已也。余夙不喜藥﹐亦無甚病痛﹐嘗有「遇病堅持不藥醫」之句。張南山司馬以爲有是病卽有是藥「堅持」二字似偏。昔聞中州吳玉堂主政云「世上有名病﹐無名醫﹐有眞病﹐無眞藥。」可謂透宗語。至於攺用孟襄陽詩爲醫士作聯句云「不明財主棄﹐多故病人疎。一笑話也。若髙荔農廣文頗知醫道﹐常言京師少眞藥。如白朮﹐蒼朮也。厚朴﹐沙篙皮也。竹茹﹐刮柳竿也。茯苓﹐煼團粉也。九蒸九曬之地黃﹐則一鉗所煮熟也。醫家與藥店通聲气﹐所言如比﹐必非造語。余自戊申正月﹐忽患瘡疾﹐兩年不瘳﹐大有漏意﹐不得已而丸散膏丹嘗試幾徧﹐是引其所不好而近之也。自壯至今﹐五十餘年未嘗卻酒﹐玆不得已而不飲﹐是推其所好而遠之也。又括《漢書》語撰聯句云「十八九成福緣少﹔三百六旬齋日長。」而所好所不好之意亦在个中。病久﹐知友中間有暖藥者。王笑山自黔省試差歸﹐饋何首烏。劉豫生自滇省試差歸﹐莊侄代索茯苓﹐俱是成形上品。又屬蒓侄覓得黨參數觔﹐亦是地道美材。因賦長句。○石破天驚秋雨澑﹐七十年來甕齋漏。自憐多病故人疎﹐那期藥籠分珍厚。笑山何首豫生苓﹐如龜如鼠天然形。渾淪元气未肯鑿﹐供之如對長庚星。阮籍從來以酒養﹐卻屬阿成尋上黨。靈艸一入步兵廚﹐忍使杜康缺飲享。多少因緣問曲生﹐而今莫謂我無情。柳枝儻入香山閣﹐未必甘心便放行。

人物十事﹝物以人著﹐故云﹞

趙酒

趙象葊鉽親家﹐官中書科四十年﹐廣交好客﹐善養花﹐尢愛菊。寓土地廟上斜街﹐有晚香亭﹐自爲《菊隱圖》。花時宴賞無虛日﹐家庖精約﹐無外廚誇多鬭靡之獘。看花者﹐無論識與不識﹐閽人引之花室奉茶﹐而禁吸煙﹐亦不在此設席。嘗言鄕人謂菊爲九花﹐以其盛於九月也。我養之菊﹐不但可以過冬至﹐並可以接迎歲之梅。然春﹑夏之培植灌漑﹐秋﹑冬之供奉護惜﹐亦費盡心力矣。劉金門侍郎贈聯云「直以菊花爲性命﹔果然松雪是神仙。」佳句也。年近七旬﹐歸易州。蘭﹐孫霽橋﹐官農曹﹐歲一來京﹐聯舊雨﹐嘗饋酒一瓶曰「此淶水春分所造﹐一名生春酒。」飲之醇於浙酒﹐味似鍋巴釀。意嫌其少﹐歸後又送一大壇﹐可感也。都人但知趙菊﹐不知趙酒。菊﹐所同也。酒﹐所獨也。○燕市空爲奇貨藪﹐甕齋卻少東淶酒。那知名酒不須求﹐趙璧居然今日有。良辰雅集招我觴﹐開尊四座齊評量。或曰秣稻得天厚﹐我意水泉含古香。主人道是春分釀﹐气味中和如櫃鬯。不將眞一飲東坡﹐且當重陽饋元亮。罕珍撣節私心幸﹐餉遣情深或者更。果然松雪是神仙﹐大罍捧到瓶剛罄。

張梅

薇省前輩工書者多﹐善畫者少。盛甫山惇大善畫山水﹐人亦風雅。聞其在典籍廳時﹐有人願得畫扇一柄﹐代直一夜﹐未知信否。張鹿樵大鏞天姿超邁﹐談笑風生﹐工書﹐尢善漢隸﹐而迄未知其能畫梅。語云良賈深藏﹐又曰眞人不露相﹐豈謂是歟。然共事十餘年﹐不識木蘭﹐終是眼鈍。庚辰夏﹐授河東觀察﹐以自題畫梅燈十六幅畱別﹐懸之數年﹐慮有缺損﹐因裝冊以存眞迹。○鹿樵先生事事精﹐何獨於畫逃其名。鹿樵先生事事雅﹐除卻梅花不肯寫。一朝脫離軟紅塵﹐便把梅花贈故人。曰見梅花如見我﹐謂我畫工則不可。﹝有「我豈畫工」小印。﹞果然下筆超凡艷﹐不是畫工是花判。如此風流似者誰﹐梅花柳緒當分半。聚二十年別十年﹐披圖欲拍梅翁肩。何時遂買江南棹﹐同醉瓊枝小雪天。

張蓮

張曉山之鋼中翰﹐善養盆蓮﹐自置老瓦盆﹐購佳植栽之﹐應時而開﹐較池中者地近而景眞。然比鄰數年﹐曾未得見。一日﹐向余索句。余因有「延陵公子吳紅生中翰。招我觴﹐花開衣袂如燻香。何從得此六郎貌﹐道是荷花原姓張。我與子野居望衡﹐未看佳卉聞芳聲。蓮社條規許飲酒﹐胡爲不請陶淵明。」云云。越日﹐便邀花燕﹐並移贈一盆。俗云﹕請神符要靈﹐符靈來得快。其信然歟﹖○一紙吟成急就章﹐果然招我飲蓮觴。淵明入社心先醉﹐子野栽花影亦香。嘉種尋來珍似玉﹐仙葩開處白於霜。內白蓮尢佳。尊前細認何元立﹐何鉣經親家。舊雨相看鬢髮蒼。

劉菊

劉淸遠﹐林亭舊族也。善養花。晚年落魄﹐棄舊宅﹐移居南街。丁酉春歸掃﹐見其貽藩侄盆中海棠甚佳。九月又旋裏﹐重陽訪之看菊。茅屋三間﹐有菊數盆﹐自言「貧病頹唐﹐諸事俱廢﹐惟澆花尙努力擔水﹐未免爲大雅所笑。鄕人夙謂我爲劉二混﹐而今只好混一日過一日﹐幸得見君﹐鄙願足矣。」余稍有所贈﹐感而賦此。○美哉故里過重陽﹐諸咸環侍傾壺觴。笑問菊花何處好﹐同聲勸我訪劉郎。劉郎開門笑相迎﹐不速客來遲掃徑。孱軀有愧傲霜枝﹐秋來木葉餘同病。小兒蒙童大兒死﹐兀兀浮生周甲子。身閒貪種四時花﹐肩瘦尙禁三擔水。移居此地豈喬遷﹐老屋回頭意惘然。余價不酬沽酒值﹐落英難給合家餐。先生久在京師住﹐試看林亭今匪故。除卻孔方誰是兄﹐猶行直道難爲路。陋室數間還欲拋﹐元都去種桃千樹。我聞此語心亦傷﹐劉郎劉郎惜晚香。與君別作明春約﹐不看桃花看海棠。

張筆

張韶臺祥鑑孝廉﹐南山司馬第二公子也。在黃州時方成童﹐郎愛誦餘詩﹐亦夙緣也。詩文具有家學﹐書亦工楷﹐方期遠到。丁酉﹐來赴北闈﹐時相觴詠。中副車﹐歸裏。己亥﹐魁粵榜。庚子﹑甲辰﹐兩次歡會。詎歸後競以疾逝﹐可惜也。公交車來時﹐贈筆數枝﹐上鐫「小松廬自制停舫吟詩之管」。停舫﹐余齋名﹕小松廬﹐其書屋也。余謝之曰「今而後停舫安然無恙矣。」韶臺愕然問故。余曰「數年前﹐有鄕客主余﹐適其友來訪﹐見此額﹐問﹕『這兩个字現成﹖」客搖首曰「未必現成。乙余竊聽之﹐爽然若失。旣而思之﹐初額之時𨿽是偶興﹐然唐人詩云「停船暫借問乙﹐又曰「停舫臨孤驛」﹐似非臆撰。今得君鐫之管城﹐來從海國﹐江山閱歷﹐文采風流﹐猶不足以爲將來之現成故實乎﹖」相與一笑。○難得同心友﹐生平夙好知。松廬親制筆﹐停舫勸吟詩。我夢生花杏﹐君才染翰宜。玉樓傷賦早﹐搦管怯臨池。

王石

賦閒後﹐每春歸掃﹐道經縣城﹐常見石幢東街畔臥石一塊﹐土堙僅露其背﹐似太湖石。嗣訊知爲年家子乙酉孝廉王錦萱舊物﹐欣然願奉以爲玩。余酬以值﹐大車載至林亭。壬辰秋旋裏﹐送葆侄試令山左﹐將石安置藥圃。惟重約千餘斤﹐無石工善運之法﹐頗費眾力。有質庫某目笑而心非之曰「這算是一件西湖景﹐」余曰「這是太湖石﹐不是西湖景。西湖景𨿽多﹐惟五柳居醋澑魚天下馳名﹐惜汝未嘗過耳」○埋沒塵埃幾十秋﹐云根到眼費旁搜。移爲藥圃司香尉﹐便送花封卽墨侯。品入元章兼皺透﹐名符安石亦風流。最憐堅臥終須起﹐推挽何曾得自由。

孫鐸

鄕間管河堤界址者﹐謂之老人﹐不知其義。然亦只稱爲老人﹐未嘗別有嘉名之錫也。孫雲溪晉墀廣文﹐過我小酌﹐言「敝邑有一笑話﹐可作酒消﹐亦是詩料﹐君盍賦之。」因述木鐸老人事﹐近似學署掛名門斗﹐藉免差徭﹐而名甚異。老人自有姓氏﹐然故事系孫所言﹐且令人耳新﹐故目以「孫鐸」○今夕何夕嘉賓過﹐傾尊話舊衰顏酡。客言我有耳新話﹐木鐸老人君當歌。老人故事勿深考﹐木鐸時乖堪笑倒。牛刀未共言遊誇﹐烷羊已惹端木惱。敝邑褊小衝要程﹐往來行李如流星。一鄕當差十八九﹐木鐸老人偏無名。邑宰按冊呼里長﹐牽帥鐸老來公庭。問爾老人若干歲﹐木鐸之制何如形。孟春徇路古所有﹐未聞終歲辭徭徵。古昔聖賢訓人語。片時剿說何能明。矧今俗同道徳一﹐金口應作三緘銘。名淆司鐸慢官長﹐僞爲老耄欺童嬰。借口遒人競尢效﹐奔走之役其誰承。掩耳盜鈴恕微罪﹐恃符饒舌將大懲。老人無辭木鐸啞﹐下階攜手踉膾行。鐸兮鐸兮汝余負﹐不能庇身競何取。昨日黌門新掛牌﹐廩烷將頒缺新斗。

鄭葉

人無貴賤﹐物無輕重﹐但曾受其益處﹐而遂不能忘於心。己卯夏直內閣時﹐耳下忽生火結﹐腫灼。署中送飯之鄭廚﹐蘇州人﹐昔曾僦居粉坊琉璃街寓所﹐善養艸花﹐夜落金錢尢耐看。手藝中平﹐人尙謹愼。知余病﹐視之曰「我家有現成藥。」持來搗爛菜汁半碗﹐其色碧綠﹐敷之立消。問其名﹐曰「大夫葉﹐又謂之气煞大夫﹐亦家園所種也。」惜未見其形質何如。○誰將仙藥下蓬萊﹐去癭居然勝海苔。便與秦松同爵賞﹐卻疑堯篷向廚開。有心蔬菜皆靈艸﹐無效蓼苓亦鈍材。莫道病源從口入﹐好方還自易牙來。

張鑪

張仲宣武孝廉﹐五十年前酒友巨川之侄也。居距林亭東三十里之魯沽。體壯心實﹐會試不第﹐在鄕務農。閒中制不灰木鑪﹐較京師式樣不俗﹐而利用。詢其法﹐則曰「無有什麼法子。比方一个人﹐身材不拘髙矮﹐只要腳底下貼的穩﹐裹裹寬綽﹐心裹豁亮﹐頭不偏﹐嘴不敞﹐便是好材料。而且量肚喫飯﹐不致存食﹐气兒疎通﹐自然結實無病。不如是﹐只圖外面好看﹐終究是个不成器的東西。」所言𨿽粗﹐頗有道理。巨川之孫木葊﹐贈餘一具﹐小而堅致﹐可以烹茶。回憶當年寒夜圍鑪之飲﹐不禁悵然。○良弓箕﹐良冶裘﹐其所學事不相謀。故侯瓜﹐先生柳﹐隨意爲之心應手。張生少年工射鵠﹐舊日桑蓬懸老屋。所居宛在水中坻﹐卻愛徐無山下木。規模扛鼎膨﹝月哼﹞樣﹐搏埴從心誇郢匠。不將火伴助冬烘﹐且與步兵煮春釀。嗟余病與曲生疎﹐半作茶鐺半藥鑪。不堪回首消寒夜﹐圍坐同傾酒百壺。

李甕

鄕人嗤妄想者﹐則曰在壇子裹睡覺﹐作饔兒夢罷。斯言亦有所本。《世說》﹕某家徒壁立﹐只存一甕﹐夜眠癡想富貴功名﹐不讓邯鄲枕上﹐樂而舞蹈﹐將甕踏破﹐謂之甕算。故東坡有「中夜起舞踏破甕」之句。余嘗爲楹聯云「萬種因緣酬甕算﹐一家活計聽書聲」後於書齋﹝衤復﹞室﹐斲門爲甕形﹐額曰「甕齋」﹐遂以爲號。○幻想生甕算﹐闇修潛甕牖。朴園爲甕齋﹐於此兩無取。作室如宅心﹐內方外欲圓。愛酒以及器﹐觀象先陶然。闊腹貯陽春﹐請君入豈酷。試拍歡伯肩﹐弗陷詩魔足。餡鍛與阮蠟﹐時復見性情。若構通天臺﹐何如甕易成。

骨董十五事

商父乙鼎

鼎者﹐古人用以烹飪之器也。鼐﹑鼐﹑鬲﹑釴﹐名隨形異﹐皆鼎類也。鄕人習以爲鑪﹐遂有作香鑪用者。偶得此鼎﹐與《宣和博古圓》中第一則相同。或以爲贗﹐余笑曰「魯人贗鼎﹐使流傳至今﹐能不以爲寶物乎﹖」○商父乙者亡姓氏﹐宣和圖鼎初開函。器三千年尙完好﹐銘廿九字尢謹嚴。﹝銘三十字﹐一字模糊。﹞休命敢對如傅說﹐王家用義疑巫咸。與觚一樣鑄饕餮﹐春間得父乙■﹤鬼瓜﹥信𨿽錫賴貝懲貪譫。

周父丁■﹤口口冖斗﹥

己亥正月﹐過琉璃廠廟市﹐見父丁■﹤口口冖斗﹥﹐尺寸圓足﹐輿《博古圖》同﹐洵古器也。反復議價﹐增至制錢四十串﹐猶不肯售﹐已置之矣。平安堂閻帖軒﹐固多藏善賈之巨擘也。庚子正月過其處﹐笑語余曰「君昔所言未得之■﹤口口冖斗﹥﹐我以五十串得之矣。」余急索觀﹐則曰「尙有後文。方議價成交時﹐背後有人呼曰「此物須讓我。」視之﹐素好某公子也。攜與歸寓﹐言其物色此器久矣。願以原價易之。不得已﹐與之去。計此物系君懷者一年﹐到我手只數刻﹐我𨿽異於珍藏家﹐不意如是之出手快而毫無沾潤也。」物各有主﹐其信然歟。○何曾容易便垂靑﹐蘊結餘心歲月更。那有佳人還絕代﹐竟逢知己悟三生。品題聲價終虧我﹐輾轉因緣未負卿。此後情癡癡欲盡﹐但畱餘地等無情。

周虎錞

錞狀如漆筒﹐無底﹐上覆如盤﹐虎紐。鄕人見之以爲蓋也﹐揭之不起﹐曰「此無用之物也。何不將上盤鋸辟作蓋﹐下安底爲瓶罐之用。」余笑應之。廠肆某﹐新開門市﹐藉以壯觀﹐乃久假不歸。偶於市肆見一錞﹐較前物稍大﹐而質則相等﹐惟紐虎缺尾﹐問其價﹐並不昂。因示知某﹐令其買來還我。失錞得錞﹐不必問其價之相若否也。○年來得失已忘機﹐合浦珠遺是也非。馮婦有緣終遇虎﹐塞翁無意忽添騑。金錞不乏同聲友﹐市儈平消久假威。手撫於菟成一笑﹐被諧履尾恝然歸。

漠銅扁壺

銅扁壺者﹐盛酒之器也。約容五升。偶用載酒﹐逾時成綠色﹐眞所謂綠皚矣。鄕人或以錫以陶以革﹐大抵利於遠行﹐車中攜帶之物。有謂之背壺者﹐便於負也。有謂之鱉壺者﹐象其形也。○圓規方矩莫繩佗﹐羣笑胡蘆畫樣訛。納酒胸懷寬若此﹐斷輪手段巧如何。醉愁纏臂金同亞﹐老共忘形鏡不磨。月下一壺傾倒盡﹐拍當銅斗助狂歌。

半兩錢

從來吉金文字﹐惟刀幣爲最古。圓錢則自周之寶貨始﹐秦半兩次之﹐漢半兩又次之。趙仲吾廣文以漢半兩二文示余﹐文質完好﹐言是完縣人鋤地得八罐。余曰「此錢甚多。」而其罐則爲漢物﹐如今之悶壺蘆罐歟﹐則是土瓦﹐如穿口罐歟﹐則是缸瓦。當設法求之。嗣聞巳破壞﹐不可收拾﹐誠可惜也。○秦泉仿周貸﹐面幕無郭輪。上鑄半兩字﹐重亦如其文。呂后稱漢制﹐始行八銖錢。孝文造四銖﹐文猶半兩廷。建元作三銖﹐後仍行半兩。視秦小且輕﹐隸法尙摹仿。昔我選刀幣﹐下逮九府圜。寶六輿五銖﹐玆乃介其間。大者徑逾寸﹐小者及指繯。或如潑翠活﹐或如塗朱殷。或兩字互易﹐或一字從刪。或系雙印佩﹐或添明月灣。厚質爲算銖﹐斜柄謂壺蘆。面背或同文﹐奇奇怪怪模。玩物慰閒居﹐零星列骨董。良友知我心﹐二枚當玨奉。曰安肅張氏﹐得來自完縣。王家某業田﹐掘地獲八罐。地不愛其寶﹐人不愛其情。八千脫手散﹐取攜了無爭。持珠贈與君﹐我欲求其櫝。八廚珍備難﹐四簋意已足。余闔喜欲狂﹐癖古讓君獨。道裏匪云遙﹐只恐人不熟。完邑秦曲逆﹐漢更名蒲陰。不知誰氏陶﹐用以藏吉金。當其入地時﹐猶是漢家土。孔方未稱兄﹐撲滿不識祖。唐﹑宋﹑元﹑明窯﹐無譏鄄以下。﹝依毛詩叶韻。﹞努力好爲之﹐莫漫計三五。得雙卽平分﹐甕齋伴銅鼓。

光中錢

凡嗜好之偏者﹐皆曰癖。張南山司焉曾見贈云「黃州太守古性情﹐百無嗜好有詩癖。」捨酒言詩﹐亦從畏之羲也。而尙未知余有古錢癖。灌夫毀程不識不值一錢﹐輕之之辭也。陳思王曰「商賈爭一錢」﹐杜少陵曰「畱得一錢看」﹐重之之辭也。俗捂云一文錢急煞英雄漠﹐又曰一倜錢在手心裹攥出汗來﹐則更重矣。張小蓬畫史以光中錢一文示余﹐意欲索詩。此錢《錢譜》俱不載﹐而近日甚多。或曰是外夷之錢﹐未指何處﹐竟是枯窘之題。然以外國錢易詩﹐何減值重雞林。𨿽一文甚廉﹐居然寵之所選﹐而弗慮叉之攫去也。○永和尙潛修﹐書圍當百城。放翁何磊落﹐胸次藏五兵。向往莫能至﹐吉金娛我生。三代鼎彜少﹐九府圜法精。夷甫獲新解﹐長輿饒古悟。故人投我好﹐時復增我籯。小蓬稱畫史﹐寓目成色形。適逢孔方子﹐初識光中兄。一文持遺我﹐欲我長言賡。世系不可孜﹐羌無故實徵。得失不相敵﹐詩癖錢癖爭。十金易一筆﹐曾令聞者驚。一縑償千字﹐遂惹作者瞋。將以掛杖頭﹐沽酒何日酲。將以貯囊中﹐贈花顏已頳。此璧欲焉往﹐莫如還藺卿。願君後起秀﹐个个靑銅靑。願君學廉吏﹐選一休嫌輕。

琴磚

邑處士劉柏鄰﹐善彈琴﹐寓京師。蓄古琴數張﹐某公子愛其一﹐欲得之﹐有難色。公子知其中年無子﹐願以侍婢易琴。柏鄰欣然﹐爲彈《塞上鴻》一曲﹐載婢以歸﹐誠佳話也。庚辰仲夏﹐曾贈藻兒琴磚一具﹐朴素無文﹐其色黝然﹐較之近日刻花紋瓦色者迥異。藻兒銘之云「守口如瓶﹐扣之則鳴。以撫絲桐﹐有金石聲。」余爲賦七古一篇﹐志初見也。詩長不錄。後又聞人說﹐某家客廳門限內﹐以琴磚作接腳石﹐是以爲墁地之磚矣。因賦一絕﹐記新聞也。○雪泥鴻爪新來客﹐流水髙山舊閣琴。未審何時人踏破﹐爨桐一樣遇知音。

削刀

餘閒中偶賒錢刀﹐因有候門來售者﹐久之並形似者亦來﹐因得削刀數種。漠蕭﹑曹俱刀筆吏﹐非若鄕間謂把持衙門之爲刀筆也。又一刀﹐質堅重而刃短鈍﹐蓋閱年久矣。與退毫之筆將無同。○從來刀筆吏﹐藏器爲傭書。方策文章在﹐鋒鉆歲月除。選才今若此﹐士行昔何如。著手憐頑鈍﹐同余禿穎儲。

怪石

黃州城外有土阜﹐產石類馬腦﹐大者如鵝卵﹐小者如豆如珠﹐五色具有﹐肖物成形﹐小而羅紋者最佳。東坡昔取之以爲怪石供﹐疊有聚寶山之名﹐又謂之黃州玉。余在任九月﹐不遑暇逸。交卸後﹐寓居城南魏氏園﹐令人檢來﹐以水濯去泥沙﹐擇其可玩者存之。用布袋分大小盛之﹐載以歸。親族來問候者曰「聞黃州有聚寶山﹐必長搖錢樹﹐未知可以分惠否﹖」余出石示之﹐乃索然曰「聚寶山止得此乎﹖大者花盆之佩搭﹐小者飯中之砂子也。」太息而去。○東坡愛怪石﹐易諸小兒手。買餅叉錢費幾多﹐合盤卻供方外友。世無佛印與參寥﹐與石且訂三生交。呼僮竟入寶山取﹐目所未見休輕拋。取來砂礫兼麈垢﹐那得螺紋虎豹首。一桶江水傾盆傾﹐奇奇怪怪皆現形。十中得五愜心賞﹐一足當百誇山靈。數不勝計分流品﹐十布袋裝堪作枕。點金無術欲何爲﹐癡哉竊聽旁人哂。人笑余癡余不辭﹐媧鑪五色荒無稽。何妨號我爲雲母﹐云子云孫滿袖攜。

復得銅鼓

銅鼓﹐夷鼓也。市賈謂之諸葛鼓。於是鐙斗之類﹐皆系以諸葛﹐亦猶鄕村婦女被繡花風領謂之浩然巾﹐皆耳食也。乙未年得一鼓﹐重今秤廿有六斤﹐有花紋﹐無字。丁酉年復得此鼓﹐重今秤廿有八斤。買時未審有字﹐到家﹐慕兒指之中輪環鑄酉字廿有八。若以紀年﹐當尙有十一支﹐未知能備否﹖○七十老翁聞不住﹐西風吹送馗塵步。求古器如求友聲﹐膜視新知必忘故。昔賒銅鼓欣逢偶﹐古貌古音摩復扣。羅胸廿八宿模糊﹐兒童認是今年酉。紀年紀月未可知﹐困惇﹑淵獻當全支。取其什一會有日﹐二猶不足非貪癡。貪癡卻被室人笑﹐一鼓再鼓添詩料。禦冬石炭儲無多﹐鼓兮鼓兮如冷何﹗

籠泉劍﹝鐵﹞

琉璃廠金石齋李某﹐正定人。齷齪不屑﹐愛蓄古錢幣。窘則質之﹐不肯賣。善摹■﹝榻﹞﹝木替換釒﹞鐘鼎文。偶過之﹐持一劍示余曰「此物頗古﹐惟無室無衣﹐典我之窮相似﹐昨於某肆中見其用通鑪火﹐以千錢買之。」余視之﹐徧身土花﹐而光气不可■﹝扌弇﹞。試其鍔﹐甚利﹐鋒末微缺﹐約計漠建初尺三尺有奇。中脊隆而不厲﹐臘殺而不凹﹐近格兩面鈿二十八字云「三尺龍泉萬卷書﹐皇天生我意何如。山東宰相山西將﹐彼丈夫兮我丈夫。」余稍增其值﹐攜以歸﹐爲之配室襲衣。輿閒與健荷天公﹐得劍娛吾好古衷。頑僕野心皆竄鳥﹐丈夫浩气自長虹。珠丸落魄憐拋櫝﹐琴尾余焦識爨桐。此日何須談將相﹐當年吏洽早輸龔。

秦劍﹝銅﹞

丁未正月﹐廠店見此劍﹐心好之﹐而索酬之價相遠。越數日﹐如其願得之。古劍多以銅鑄﹐長約建初尺二尺﹐握其柄倒之﹐末剛輿肘齊。柄約四寸﹐圓而中空﹐折邊如喇叭嘴﹐故俗謂不通者曰劍把子。銘兩行﹐右爲「秦護軍中郎將」﹐左爲「隴郡李氏之造劍」。古色斑然﹐篆亦完好。考《宋書。官志》﹕秦時護軍都尉﹐漠因之。漢《公卿表》﹕護軍將軍﹐從秦官﹐舍人李斯爲之。杜氏《通典》曰「五官左右中郎將﹐皆秦官﹐漢因之。」應劭《漢官儀》曰「五宮中郎將﹐秦官也。秩比二千石。」○燈火何從結古歡﹐如虹劍气快奇觀。千秋尙論杯堪引﹐兩臘畱銘字未殘。﹝格上脊兩旁曰臘。﹞木子系原生隴郡﹐中郎將本是秦官。傾囊不惜沽春值﹐亞倒公山與建安。﹝舊藏建安五年造及魯公山二劍﹐此可以衙官視之。﹞

永安磚開元瓦

近日瓦當硯甚多﹐僞者大半﹐磚硯較少。以造室之物爲硯﹐似乎穿鑿。然陶泓之號﹐由來舊矣。果其字體分明﹐文理堅致﹐勝於劣石﹐且有古意。數年前﹐劉寬夫侍禦贈磚硯﹐方五寸﹐壁篆「永安」二字。己酉正月﹐於廠肆得唐瓦一塊﹐長尺有五寸﹐厚寸許﹐中鑿微凹﹐左鐫「開元十一年梁升卿摹」九字。《儒行》有「瓦合」俗以士子制藝爲敲門磚﹐磚瓦爲硯﹐固其所也。○數番引玉愧投磚﹐贈我陶泓勗悅研。無極銘殊千歲瓦﹐永安文合五銖錢。促跌執捲畱陳迹﹐視景趨公憶昔年。幾度摩挲遲著墨﹐壓茶炊餅共垂涎。○病身肯負上元宵﹐購得開元硯一凹。與我不妨爲瓦合﹐問渠曾否作磚敲。有文幸免空腔誚﹐無罅休占敝甕爻。二尺陶泓千歲久﹐靑銅三百未虛拋。

點蒼石屏

宇內色色形形﹐以天然爲貴。云章霞采﹐木理花容﹐皆天然不假修飾﹐而點蒼山石之千狀萬態﹐無所不備﹐尢爲化工之不可測者。鄕人所見﹐以石鑲匱鑲幾﹐俱曰鑲石頭心子﹐耒識爲何石也。然以石畫鑲器﹐亦如以字畫鑲紗櫥﹐未免屈材。惟其中老嫩麤細﹐石質也。相度取材﹐人工也。自有人工﹐而補缺形作假色者不可不辧。余廿年來得石屏數種﹐皆可作畫觀。其間得宋石屏一座﹐石長三尺﹐髙一尺﹐爲河鯉登龍門之狀。間以雲水﹐螺鈿屑爲邊座﹐厚重渾堅﹐回異俗飾。上邊中鐫「賜」字﹐右邊鐫「至道一字蝕。年中元節」﹐左邊鐫「戶部侍郎平章事臣呂端」。按《宋史》﹕太宗將欲相端﹐或曰端爲人胡塗。太宗曰「端小事胡塗﹐大事不胡塗。」會曲宴﹐作釣魚詩云「欲餌金鉤深未達﹐磻溪須問釣魚人。」蓋屬端也。後數日﹐遂罷呂蒙正而相端焉。○中元令節賜平章﹐一座屏風徹點蒼。魚水心情今契合﹐龍門聲價昔昂藏。用殊傅野磨金礪﹐珍擬磻溪入釣璜。小事胡塗當大任﹐安如盤石固苞桑。

題畫小詞

烹茗看花﹣﹣西江月

分付園丁掃徑﹐更教童子生鑪。看花今日破工夫﹐懺悔從前耽誤。

喜得紅顏未老﹐腰圍較昔何如。花身許靠不支吾﹐消受半甌日鑄。

垂釣﹣﹣卜操作數

無力買魚舟﹐何處堪垂釣。村外溪邊好綠陰﹐臥柳安於轎。

衣不似嚴陵﹐貌比磻蹯溪少。天許煙波著散人﹐何必傳名號。

落花釵頭凰

爭相看﹐交相贊﹐韶華瞥眼人情換。辭髙閣﹐批花幕﹐東風擅舉﹐鳳棲空托。錯錯錯。

心兒戀﹐童兒勸﹐不如拼把殘紅餞。香魂捉﹐淸尊酌﹐消翁愁懣﹐慰他漂泊。著著著。

拆梅﹣﹣菩薩蠻

侍兒快把梅花折﹐梅香能潤餐花舌。再折一枝麼﹐插瓶多不多。

偎肩猶怕冷﹐攬護蝤臍領。故意教人看﹐闌干澈骨寒。

鐵拐睨壺盧﹣﹣西江月

緱氏山人控鶴﹐函關老子騎牛。孰論道徳孰添籌﹐合輿鐵君爲壽。漫訝九州島鑄錯﹐休誇一鼓成功。商量拄鐵與扶筇﹐人手自知輕重。

卻怪亞腰奧窒﹐又愁隻眼模糊。壺盧不值一盧胡﹐看透此中無物。來處陽春有腳﹐去時雲水無心。不曾著足踏紅塵﹐鴻爪雪泥誰認。

張果策蹇﹣﹣卜操作數

方術本離奇﹐俚諺淆虛虎。閣老神仙是也非﹐張果名猶古。

不作玉眞郎﹐伴婦攜魚鼓。驢背佳人定善歌﹐慣打霓裳譜。

羅雨峯鬼趣田﹣﹣逍遙樂

只道歲丰人樂﹐八蠟通歆﹐方社也開東閣。舊日寅恭﹐饋讓豚蹄﹐肯把屠蘇私酌。微嫌寂寞﹐柰梨園聲價居奇﹐排場空闊。看赤足秧歌﹐何如髙腳。

骰果般般停妥﹐戲娛番番閒作。休嗤小撲滿﹐禁不得恁揮霍。鋪張候嘉客﹐早是孔方先著。應誇此方香火﹐人情不薄。

開門七事

《隨園詩話》內載某人一絕云「書畫琴棋詩酒花﹐當年件件不離他。而今七事都更變﹐柴米油鹽醬醋茶。」余𨿽年近八旬﹐七事尙須預備。偶賒古器而不嗜茶﹐戲撰一聯云「夏商周秦漢唐器﹔柴米油鹽醬醋人。」自訟也。鄕言七事中有關乎世情者﹐如打了一冬柴﹐煮鍋臘八粥﹐輿有柴一竈﹐有米一鍋﹐俱誡浪費者也。熱竈一把﹐也要冷竈一把﹐爲專趨炎勢者也。喫得筵席打得柴﹐言窮達因時者也。柴米夫妻梁伯鸞﹐勝似朱買臣矣。窮竈門﹐富水缸﹐曲突徙薪免致焦頭爛額矣。生米作成熟飯﹐愼終於始也。討米下不得鍋﹐備豫不虞也。當家才知柴米貴﹐物力不可不惜也。沈了一船芝蘇﹐水面上撇油花﹐棄大而見小也。油壺盧不惹醋壺盧﹐燻蘋不同器也。打煞賣鹽的﹐苦了作醬的﹐調和之失宜也。喫菜總嫌澹﹐喝茶嫌不釅﹐飲食之非道也。皆可以醒人。竊以七事𨿽治家者主之﹐而其愛惜搏節之用﹐則系乎中饋能勤儉之人。昔聞村嫗常言有與七事相證佐﹐可以連類記之者﹐曰叫他抱抱柴﹐他漓漓拉拉來。叫他燒燒火﹐他兩眼瞪著我。碾磨不轉軸﹐巧媳婦作不出無米粥。晚上熬油兒﹐早下曬猴兒。省了一把鹽﹐酸了一缸醬。假鋼奶奶不喫豆兒粥﹐半夜裹起來啃醬球。養女隨娘好賠送﹐棒槌兩把醋一甕。白日挨門子喫茶﹐夜晚點燈兒絮麻。此數語𨿽是鄕裏口頭話﹐卻亦曲盡人情。丙午冬月﹐與劉寬夫侍禦﹑周旣庭評事唱答﹐各示我《七事詩》﹐或考據詳賅﹐或寄托深遠。因用寬夫韻﹐賦《林亭七事詩》云「燔柴裏祀溥天通﹐火食羣生燒不空。竈突炊煙窗乍白﹐裏皆柴龜。街頭歇擔日初紅。積薪故事仍居上﹐納稭遣規只用中。常燒者爲稭。根爲畱柴﹐穗爲穰子﹐而莊佃則只納稭。記得兒時看竹馬﹐一竿稭當五花驄。不耕而食孰三餘﹐人代春揄賈代儲。白酒醉忘源是米﹐黃粱夢慣眾維魚。簋陳士飽先生饌﹐囷積商愁蠹吏書。糧店不能無困。件月倉吏下鄕查禁寫■困﹝木替換禾﹞信積假虛文﹐以取實惠耳。緬昔先疇艱稼穡﹐長安容易卅年居。燈火廚煙度夕朝﹐胡麻吉貝搾分挑。醮菜用麻油﹐點燈用棉子油各賣其油不似京師一擔挑兩樣。春風碧浪橋三面﹐膏雨靑蓑擔一條。但謝壺盧香柄柄﹐幾憐禾黍意搖搖。油郎未識黎園曲﹐不向花街訪阿嬌。天教海若佑鹺商﹐春日霏霙暑路霜。鹽政尙苛猶虎猛﹐斤兩不足﹐鄕民不敢爭執。菜秋不熟爲魚忙。林亭子店誰耽隱﹐乾隆初年吳閣讀肇元因重聽寓店中﹐有「林亭小隱」題額。津澱丁庖彼味長。司出納者曰內事。天津丁某好客﹐精飲饌。更有澹人能識我﹐西園蝴蝶畫輕黃。繼丁者爲周世椿﹐亦天津人﹐善畫蝶﹐人謂之周蝴蝶﹐郎余《感舊集》中所謂「掃徑常迎李﹐言庖不讓丁」者。桃放梅零卵色天﹐安排瓿甕擇勻圓。及瓜卻避辛朝代﹐作醬以二月﹐俗忌辛不合醬。必■﹝斐﹞﹝文替換靈﹞端宜午日懸。必曬透﹐色味乃足。黃雪初調香乍郁﹐元經一覆味逾鮮。殷勤中饋貪教女﹐搏醬彊如弄紡磚。屑麥菽﹐搓成團﹐火炕發之﹐幹復屑之﹐和以鹽水。休向鄕鄰問蓋藏﹐微生偶缺似天漿。平肝滋味分飴米﹐糖醋﹑米醋二種。撲鼻香羹佐桂姜。俗戲捏小兒鼻謂喫酸辣湯。質庫盤餐問總管﹐醋爲食總管。質庫多山右人。秀才邊境辟要荒。蔣礪堂先生幼居林亭﹐癸卯膺鄕薦﹐尙未弱冠。其族侄徳輿﹐酒狂也。爲賀聯云「秀才旣去酸還在﹔進士將成大已來。」不四十年﹐內贊綸扉﹐外開制府﹐眞酸去而大來矣。桃花莫告糟糠婦﹐別有糠醋味最劣。揚水詩言矢卒章。年來裏俗習奢華﹐京樣新添賣茗家。古甕泉腧雙井水﹐街外北河有二橋拱一並之景。水最甘﹐人慣河水﹐鮮飲之者。小樓酒帶六安茶。新開酒飯肆曰小樓。何人說餅烹焦谷﹐夏月煮大麥茶。幾昔攜壺看藕花。南塘向有荷花。未負鄕關風味好﹐一年一駐雨前車。再用其韻賦《鄕村七事詩》云﹕鄕田丰歉不相通﹐幾處多柴幾處空。束濕半攙春艸綠﹐編籬髙掩夜燈紅。芻蕘賦在催科外﹐正賦之外有柴艸錢。堆垛材歸算法中。算章有堆垛法﹐大垛柴以尺度之﹐便得總數。一樣負薪愁徧謫﹐不知誰跨買臣驄。今年無米復無魚﹐贏得虛名少實儲。邑志爲魚米之鄕。泉水旺於秦以後﹐邑爲漢泉州。食糧貴似禹之餘。炊艱桓氏矛頭浙﹐乞乏顏公筆下書。最惜東南民力竭﹐一村幾戶有人居。綠楊覆屋曉風搖﹐盼到油郎歇擔挑。供佛香燈賒盞盞﹐行人脂華度朝朝。滑甘調膳知親老﹐膏沐修容許婦嬌。肯約北鄰宵會績﹐餘光可省燭雙條。鹽爲國寶溯流長﹐金大定時以鹽爲國寶﹐故名寶坻。地產區分百廿霜。雍正九年分出寧河﹐鹽遂專屬彼產。場匭開徵催竈戶﹐邑有鹽竈戶﹐在蘆臺場納糧。牢盆綰利屬蘆商。海塘澹水乘時取﹐陸地咸鹺趕集忙。南謂趁墟﹐北謂趕集。好是乖崖宥私鬻﹐歲饑﹐間有私鬻者。農田猶未接靑黃。仰視蒼蒼覆笠天﹐俯摩滑滑醬篷圓。菜哇抽出靑蔥角﹐餅甑炊成白玉磚。饋老奉賓充豆實﹐膾魚揍蟹給河鮮。可知庸行如常醢﹐家誡避宜戶戶懸。梅羹萱酢費平章﹐村婦憑心造醋漿。三斗待逢宏度飲﹐一瓶空爲伯倫藏。回甘無分同靑果﹐老辣隨緣配紫姜。只惜野芹酸味少﹐有人舉箸嘆莊荒。龍團鳳餅近浮華﹐田舍難消鬻茗車。漁父淸閒心獨醒﹐茶能妨睡。丈人閱歷眼無花。茶益於目。豳風介壽只爲酒﹐晉饁如賓未餉茶。剩有聯姻仍故事﹐粗枝大葉奉親家。○寬夫《日下七事詩》云﹕百里煤窯漸次空﹐薪材采自近山中。樵蘇海戶千堆白﹐望秩祠官一炬紅。舊市昔曾。西山煤窯愈掘愈深﹐愈遠運負不易﹐故價倍於昔日。京師城內人家﹐多和黃土煤末中﹐爲丸爲墼燒之。鄕間惟燒柴艸而已。更有燒馬糞者。秋冬之際﹐南苑海戶刈艸售之﹐曰海柴﹐車載如山﹐塞街衢後﹐車不得過。鶴俸蜂糧素有餘﹐不關雀鼠耗倉儲。砂鍋燜煮紅於肉﹐竹管斤量價視魚。抱杵相舂聞魯語﹐播琴知稼媿農書。年來河海艱輸挽﹐太息長安不易居。老米皆俸米﹑甲米也。民間所食乃官兵余粒轉糶者耳。各倉花戶向有偸竊之獘。近來以放代盤﹐此獘漸除矣。貧家糴米﹐多以竹管計斤﹐不論升斗。魚貴米賤﹐魚賤米貴。京師占驗口號。碓房多山東登州人。敲梆籠火一肩挑﹐小磨香油蠟樣嬌。煉蜜飣盤陳佛座﹐燻虫煎餅作花朝。春風脂轄紅塵膩﹐秋水然燈碧浪搖。最愛淸聲除夕好﹐枯稭藉地踏條條。油得熱則重﹐賣油者多置火其下以欺人。新歲供佛﹐用排襯髙供。其法以油煤小麻花﹐煉蜜黏砌﹐玲瓏如塔﹐髙至數尺。富家舊於其周堆列南鮮果實﹐故有襯供之稱。今則但以此供﹐而仍日蜜襯。二月二日煎餅燻虫﹐見《帝京景物晷》。七月中元﹐地安門外河中放河燈﹐作施食佛事。除夕﹐鋪脂麻稭地上﹐日踹歲﹐送祟之意也。長蘆潮退曬銀霜﹐裕國如何可乏商。才引地鑪煤火旺﹐正逢子店菜秋忙。病駝柳外連芻■﹝齒曳﹞﹐駿馬轅中困路長。加價一錢非得已﹐只看鹺使洗金黃。長蘆鹽務分置各埠於鄕鎭間﹐曰子店。霜降後﹐家家腌菜時則暢銷﹐曰菜秋﹐鹽中有硝﹐投煤鑪內火轍旺。雨過篷背日光懸﹐瑪瑙斑痕可甕圓。瓜脯深藏禦冬計﹐菜芽同薦咬春天。染成壤色衣裁毯﹐饋及他鄕範作磚。細認鸚哥張氏記﹐膻根煨透老湯鮮。覆醬笠曰篷。內城鸚哥張家制醬有名﹐幹醬如磚﹐可以致遠。煨羊肉用醬汁曰老湯﹐其色深紫微黃﹐染坊仿之﹐曰京醬色。釅酸酥齒抵梅漿﹐臘雪蒸成■﹝步瓜﹞久藏。酒店縷魚思五柳﹐霜天擘蟹配毛姜。座逢晉客言多諱﹐局仿前朝址已荒。堪笑半瓶嘲最確﹐秀才文字諫臺章。山右人諱其嗜酸﹐都中飯店遂稱醋曰忌誤諱。酒醋局在羊房夾道見《春明夢餘錄》。金粉裝修門面華﹐徽商競貨六安茶。笙歌白醉評新部﹐園館靑春攺舊家。桐乳禦寒宵待漏﹐分符調水日驅車。最憐小銚窩窩社﹐大葉香浮末利花。茶店塗飾金粉曰裝修門面。所貸爲六安大葉最多﹐以末利花燻之﹐無本味也。城外茶園演劇﹐招客往觀。而城內則無﹐但有說書雜耍。其地多郎舊家園館爲之。奶茶鋪東安門外者﹐午夜卽開門﹐朝士多卽其間避風雪。京師水多鹹味﹐有以車載甜水至人家鬻之者﹐日以竹牌計之﹐月尾取值。窩窩社﹐小茶館兼賣點心者。窩窩以糯米粉爲之﹐狀如元宵粉荔﹐中有糖餡﹐蒸熟﹐外糝薄粉﹐上作一凹﹐故名窩窩。田間所食﹐則用雜糧面爲之﹐大或至斤許﹐其下一窩如舊﹐而覆之。茶館所制甚小﹐曰愛窩窩。相傳明世中宮有嗜之者﹐因名禦愛窩窩﹐今但曰愛而已。○旣庭《七事詩》云﹕

不材肯使老巖阿﹐樵斧丁丁聽伐柯。一日出山償爾願﹐萬家舉火賴君多。積薪徙處眞勞矣﹐餘燼收時柰冷何。爨下怕戍焦尾斷﹐知音空自惜蹉跎。个中辛苦个中知﹐煮石焉能飽我饑。尙欲千金酬一飯﹐獨悲百里負無期。書來差慰故人念﹐廚冷難爲巧婦炊。析桂量珠同不易﹐十千待取竟何時。搗杵元霜配食單﹐壺盧色樣畫來難。煙波春水碧於染﹐禾黍秋風秀可餐。十日雨膏知野潤﹐五更燈火逼人寒。一編未竟窮年志﹐試剔銀缸仔細看。也如買菜慣求增﹐瀕海生涯感不勝。詠雪才名爭得似﹐調羹手段果誰能。交同君子言俱澹﹐論過前人說早騰。入水已知痕迹化﹐本來心迹似波澄。醢人伎倆太虫疎﹐食肉年來骨相殊。寒士生涯嗟覆瓿﹐大官珍膳辦行廚。漬戍淸白防濡染﹐味雜酸醎費揣摹。恰好得宜才適口﹐須知小用有工夫。蓋藏久已取宮中﹐敢學微生貌直躬。人世迥殊姜桂質﹐登筵饒有晉唐風。書生面目爲誰敍﹐兒女情懷似此同。酸到鼻尖防悄蹇﹐聞根處處妙能通。佳茗佳人兩不凡﹐旗槍律比酒兵嚴。監於止水心原靜﹐饒有餘香舌尙饞。苦口獨畱眞味在﹐淸談那許俗人攙。一官嗟我猶匏系﹐拜賜漸叨七品銜。

淸代史料筆記叢刊《鄕言解頤》﹝淸﹞李光庭撰

