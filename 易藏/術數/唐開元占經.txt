

欽定四庫全書

子部七

唐開元占經目錄

術數類二【占之屬】卷一

天體渾宗

卷二

論天

卷三

天占

卷四

地占

卷五

日占一

卷六

日占二

卷七

日占三

卷八

日占四

卷九

日占五

卷十

日占六

卷十一

月占一

卷十二

月占二

卷十三

月占三

卷十四

月占四

卷十五

月占五

卷十六

月占六

卷十七

月占七

卷十八

五星占一

卷十九

五星占二

卷二十

五星占三

卷二十一

五星占四

卷二十二

五星占五

卷二十三

歳星占一

卷二十四

歳星占二

卷二十五

歳星占三

卷二十六

歳星占四

卷二十七

歳星占五

卷二十八

歳星占六

卷二十九

歳星占七

卷三十

熒惑占一

卷三十一

熒惑占二

卷三十二

熒惑占三

卷三十三

熒惑占四

卷三十四

熒惑占五

卷三十五

熒惑占六

卷三十六

熒惑占七

卷三十七

熒惑占八

卷三十八

塡星占一

卷三十九

塡星占二

卷四十

塡星占三

卷四十一

塡星占四

卷四十二

塡星占五

卷四十三

塡星占六

卷四十四

塡星占七

卷四十五

太白占一

卷四十六

太白占二

卷四十七

太白占三

卷四十八

太白占四

卷四十九

太白占五

卷五十

太白占六

卷五十一

太白占七

卷五十二

太白占八

卷五十三

辰星占一

卷五十四

辰星占二

卷五十五

辰星占三

卷五十六

辰星占四

卷五十七

辰星占五

卷五十八

辰星占六

卷五十九

辰星占七

卷六十

東方七宿

角亢氐房心尾箕

卷六十一

北方七宿

斗牛女虛危室璧

卷六十二

西方七宿

奎婁胃昴畢觜參

卷六十三

南方七宿

井鬼栁星張翼軫

卷六十四

分野略例

月所主國

日辰占邦災變應期

逆順略例

卷六十五

石氏中官一

卷六十六

石氏中官二

卷六十七

石氏中官三

卷六十八

石氏外官四

卷六十九

甘氏中官

卷七十

甘氏外官

巫咸中外官

卷七十一

流星占一

卷七十二

流星占二

卷七十三

流星占三

卷七十四

流星占四

卷七十五

流星占五

卷七十六

雜星占

卷七十七

客星占一

卷七十八

客星占二

卷七十九

客星占三

卷八十

客星占四

卷八十一

客星占五

卷八十二

客星占六

卷八十三

客星占七

卷八十四

客星占八

卷八十五

妖星占上

卷八十六

妖星占中

卷八十七

妖星占下

卷八十八

彗星占上

卷八十九

彗星占中

卷九十

彗星占下

卷九十一

風占

卷九十二

雨占

卷九十三

候星善惡占

卷九十四

雜雲气占

卷九十五

雲气犯二十八宿占

卷九十六

雲气犯列宿占石氏中外官占

卷九十七

猛將軍陣勝負雲气占

卷九十八

虹蜺占

卷九十九

山石光占

卷一百

井泉自出河移水火占

卷一百一

霜雪雹冰寒霧露霾曀霰霽蒙占

卷一百二

雷霆占

卷一百三

歷法

麟徳歷經

卷一百四

算法

天竺九執歷經

卷一百五

古今歷積年及章率

卷一百六

星圖

卷一百七

星圖

卷一百八

星圖

卷一百九

星圖

卷一百十

星圖

卷一百十一

八谷占

卷一百十二

竹木艸菜占

卷一百十三

人及鬼神占

卷一百十四

器服休咎城邑宮殿怪異占

卷一百十五

禽占

卷一百十六

獸占

卷一百十七

牛占

卷一百十八

馬占

卷一百十九

羊犬豕占

卷一百二十

龍魚虫蛇占

【臣】等謹案唐開元占經一百二十卷唐瞿曇悉達撰唐藝文志載一百十卷玉海引唐志亦同又注云國史誌四卷崇文目三卷此本一百二十卷與諸書所載不符當屬後人分卷有異自一卷天占至一百十卷星圖均占天象自一百十一卷八谷占至一百二十卷龍魚虫蛇占均占物異或一百十卷以前爲悉達原書故於唐志及玉海卷數相符其後十卷後人以雜占增益之歟卷首標銜悉達曾官太史監事考玉海開元六年詔瞿曇悉達譯九執歷則悉達之爲太史當在開元初卷首又標奉勑撰而奉勅與成書年月皆無可考惟其中載歷代歷法止於唐麟徳歷且云李淳風見行麟徳歷考唐一行以開元九年奉詔創大衍歷以開元十七年頒之其時麟徳歷遂不行此書仍云見行麟徳歷知其成於開元十七年以前矣所言占驗之法大抵術家之異學本不足存惟其中卷一百四一百五全載麟徳九執二歷九執歷不載於唐志他書亦不過標撮大防此書所載全法具著近世推步家所不及窺又玉海載九執歷以開元二年二月朔爲歷首今考此書明云今起顯慶二年丁巳嵗二月一日以爲歷首亦足以訂玉海所傳之誤至麟徳歷𨿽載唐志而以此書校之多有異同若推入蝕限術月食所在辰術日月蝕分術諸類唐志俱未之載又此書載章嵗章月半總章閏閏分歷周月法法气法歷法諸名與新唐書所載全不合其相合者惟辰率總法等同蓋悉達所據當爲麟徳歷見行本唐志逺出其後不無傳聞異詞是又可訂史傳之訛有禆於考證不少矣又徵引古籍極爲浩博如隋志所稱緯書八十一篇此書尙存其七八尢爲罕覯然則其術可廢其書固有可采也卷首有萬曆丁巳張一熙識語謂是書歷唐訖明約數百年始得之挹元道人鉤沈起滯非偶然已乾隆四十五年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

緯書之學盛於西漢自光武嚴禁不行故歷代儒未及盡睹至唐瞿曇悉達奉勑以成占經一百二十卷探集緯書七十餘種可謂無遺珠矣然歷來禁祕不第宋元卽我明巨公皆未之見今南北靈臺亦無藏本吾弟好讀乾象又喜佞佛以布施裝金而得此書於古佛腹中可謂雙濟其美無但不知藏之何代何人而今一旦泄露其關系諒必匪輕吾欲弟列之架上何如藏古佛腹中時也後之覽者可不知茍重云時萬曆丁巳孟秋上瀚兄明哲書於流云館中

是書歷唐迄明約數百年始獲於挹道人亦奇矣哉而志其所獲繇來者道人之兄也戊子初夏偶遊蕪江友人不祕而手錄之殆有夙緣乎古宣張一熙質先甫識於必必軒

欽定四庫全書

唐開元占經卷一

唐瞿曇悉達撰

天地名體

天體渾宗

按後漢河間相張衡靈憲曰昔在先王將步天路用定靈軌尋考本元先準之於渾體是爲正儀立度而皇極有逌建也樞運有逌稽也乃建乃稽斯經天常聖人無心因玆以生心故靈憲作興曰太素之前幽淸靜寂漠防黙不可爲象厥中惟虛厥外惟無如是者永久焉斯謂溟涬蓋乃道之根也道根旣建自無生有太素始萌萌而未兆並气同色混沌不分故道志之言云有物混成先天地生其气體固未可得而形其遲速固未可得而紀也如是者又永久焉斯謂厖鴻蓋乃道之幹也道幹旣育有物成體於是元气剖判剛柔始分淸濁異位天成於外地定於內天體於陽故圓以動地體於陰故平以靜動以行施靜以合化堙郁搆精時育庶類斯謂天元蓋乃道之實也在天成像在地成形天有九位地有九域天有三辰地有三形有象可效有形可度情性萬殊旁通感薄自然相生莫之能紀於是人之精者作聖實始紀綱而經緯之八極地維徑二億三萬二千三百里南北則短減千里東西則廣增千里自地至天半於八極則地之深亦如之通而度之則是渾也將覆其數用重差鉤股懸天之景薄地之儀皆移千里而差一寸得之過此而往未之或知也未之或知者宇宙之謂也宇之表無極宙之端無窮天有兩儀以儛道中其可覩樞星是謂之北極在南者不著故聖人弗之名焉其世之遂九分而減二陽道左回故天運左行有驗於物則人气左嬴形右繚也天以陽回地以陰淳是故天致其動稟气舒光地致其靜承施候明天以順動不失其中則四時順至寒暑不減致生有節故品物用生地以靈靜作合承天淸化致養四時而後育故品物用成凡至大者莫如天至厚者莫若地至質者曰地而已至多莫若水水精爲漢漢周於天而無列焉思次質也地有山嶽以宣其气精鐘爲星星也者體生於地精成於天列居錯跱各有逌屬紫宮爲皇極之居太微爲五帝之廷明堂之房大角有席天市有座蒼龍連踡於左白虎猛據於右朱雀奮翼於前靈圏首於後黃神軒轅於中六擾旣畜而狼蚖魚鼈罔有不具在野象物在朝象官在人像事於是偹矣懸象著明莫大乎日月其徑當天周七百三十六分之一地廣二百四十三分之一日者陽精之宗積而成鳥象烏有三趾陽之類其數奇月者陰精之宗積而成獸象兔陰之類其數偶其後有馮焉者羿請無死之藥於西王母姮娥以之奔月將往枚筮之於有黃有黃占之曰吉翩翩歸妹獨將西行逢天晦芒毋驚毋恐後且大昌姮娥遂托身於月是爲蟾蜍夫日譬猶火月譬猶水火則外光水則含景故月光生於日之所照魄生於日之所蔽當日則光盈就日則光盡也眾星被耀因水轉光當日之衝光常不合者蔽於地也是謂闇虛在星星微月遇則食日之薄地暗其明也繇暗視明明無所屈是以望之若大方於中天天地同明繇明視暗暗還自奪故望之若小火當夜而光在晝則不明也月之於夜與日同而差微星則不然彊弱之差也眾星列布其以神著有五列焉是謂三十五星一居中央謂之北斗動變定占實司王命四布於方爲二十八宿日月運行歷示吉凶五緯更次用告禍福則天心於是見矣中外之官常明者百有二十四可名者三百二十爲星二千五百而海人之占未存焉微星之數蓋萬一千五百二十庶物蠢動咸得系命不然何以總而理諸夫三光同形有似珠玉神守精存麗其職而宣其明及其衰神歇精斁於是乎有隕星然則奔星之所墜至則石矣文耀麗乎天其動者七日月五星是也周旋右回天道者貴順也近天則遲逺天則速行則屈屈則畱回畱回則逆逆則遲迫於天也行遲者覿於東覿於東屬陽行速者覿於西覿於西屬陰日與月以配合也攝提熒惑地候見晨附於日也太白辰星見昏附於月也二陰三陽參天兩地故男女取焉方星巡鎭必因常度茍或盈縮不逾於次故有列司作使曰老子四星周伯王逢絮芮各一錯乎五緯之間其見無期其行無度實妖經星之所然後吉凶宣周其詳可盡張衡渾儀注曰渾天如雞子天體圓如彈丸地如雞子中黃孤居於內天大而地小天表裏有水天之包地猶殻之裹黃天地各乘气而立載水而浮周天三百六十五度四分度之一又中分之則一百八十二度八分之五覆地上一百八十二度八分之五繞地下故二十八宿半見半隠其兩端謂之南北極北極乃天之中也在正北出地上三十六度然則北極上規徑七十二度常見不隠南極天之中也在南入地三十六度南極下規七十二度常伏不見兩極相去一百八十二度半彊天轉如車轂之運也周旋無端其形渾渾故曰渾天也赤道橫帶天之腹去南北二極各九十一度十九分度之五

橫帶者東西圍天之中要也然則北極小規去赤道五十五度半南極小規亦去赤道五十五度半並出地入地之數是故各九十一度半彊也

黃道斜帶其腹出赤道表裏各二十四度

日之所行也日與五星行黃道無虧盈月行九道春行東方靑道二夏行南方赤道二秋行西方白道二冬行北方黒道二四季還行黃道故月行有虧盈東西南北隨八節也日最短經黃道南在赤道外二十四度是其表也日最長經黃道北去赤道內二十四度是其裏故夏至去極六十七度而彊冬至去極百一十五度亦彊日行而至斗二十一度則去極一百一十五度少彊是故日最短夜最長景極長日出辰入申晝行地上一百四十六度彊夜行地下二百一十九度少彊夏至日在井二十五度去極六十七度少彊是故日最長夜最短景極短日出寅日入戌晝行地上二百一十九度少彊夜行地下一百四十六度彊

然則黃道斜截赤道者卽春秋分之去極也

斜截赤道者東西交也然則春分日在奎十四度少彊西交於奎也秋分日在角五度弱東交於角也在黃赤二道之交中去極俱九十一度少彊故景居二至長短之中奎十四角五出夘入酉日晝行地上夜行地下俱一百八十二度半彊故晝夜同也

張衡渾儀圖注曰今此春分去極九十一度少彊秋分去極九十一度少彊者就夏曆景去極之法以爲率也是以作小渾盡赤道黃道乃各調賦三百六十五度四分之一從冬至所在始起令之相當值也取北極及衡各鍼穿之爲軸取薄竹篾穿其兩端令兩穿中間與渾半等以貫之令察之與渾相切摩乃從減半起以爲八十二度八分之五盡衡減之半焉又中分其篾抝去其半令其半之際正直與兩端減半相直令篾半之際從冬至起一度一移之視篾之半際多少黃赤道幾也其所多少則進退之數也從北極數之則去極之度也各分赤道黃道爲二十四气一气相去十五度十六分之七毎一气者黃道進退一度焉所以然者黃道直時去南北極近其處地少而橫行與赤道且等故以篾度之於赤道多也設一气令十六日皆常率四日差少半也令一气十五日不能半耳故使中道三日之中差少半三气一節故四十六日而差今三度也至於差三之時而五日同率者一其實一節之間不能四十六日也今殘日居其策故五日同率也其率𨿽同先之皆彊後之皆弱不可勝記耳至於三而復有進退者黃道稍斜於橫行不得度故也春分秋分所以退者黃道始起更斜矣於橫行不得度故也亦每气一度焉故三气一節亦差三度也至三气之後稍逺而直故橫行得度而稍進也立春立秋橫行稍退矣而度猶云進者以其所退減其所進猶有盈餘未盡故也立夏立冬橫行稍進矣而度猶云退者以其所進增其所退猶有不足未畢故也以斯言之日行非有進退也而以赤道量度黃道使之然也本二十八宿相去度數以赤道爲彊耳故黃道亦有進退也冬至在斗二十一度少半最逺時也而此歷斗二十度俱一百一十五度彊矣冬至宜與之同率焉夏至在井二十一度半彊最近時也而此歷井二十三度俱六十七度彊矣夏至宜與之同率焉

漢靈帝時議郎蔡伯喈於朔方上書曰論天體者有三家宣夜之學絕無師法周髀術數具存考驗天狀多所違失惟渾天近得其情今史官所用候臺銅儀則其法也立八尺圓體而具天地之形以正黃道占察發斂以行日月以步五緯精微深妙百世不易之道也

蔡氏月令章句曰天者純陽精剛轉運無窮其體渾而包地地上者一百八十二度八分之五地下亦如之其上中北偏出地三十六度謂之北極極星是也史官以玉衡長八尺孔徑一寸從下端望之此星常見於孔端無有移動是以知其爲天中也其下中南偏入地亦三十六度謂之南極從上端望之當孔下端是也此兩中者天之輻軸所在轉運所由也天左旋出地上而西入地下而東其繞北極徑七十二度常見不伏圗內赤小規是也繞南極徑七十二度常伏不見圗外赤大規是也據天地之中而察東西則天半見半不見圗中赤規截婁角者是也

後漢末吳人陸公紀渾天曰先王之道存乎治歷明時本之驗著在於天儀夫法象莫若渾天渾天之設久矣昔在顓頊使南正重司天而帝嚳亦序三辰堯命羲和欽若昊天歷象日月星辰舜之受禪在璿璣玉衡以齊七政以是數者言之曩時已立渾天之象明矣周公序次六十四卦兩兩相承反覆成像以法天行周而復始晝夜之義故晉卦彖曰晝日三接明夷象曰初登於天后入於地仲尼說之曰明出地上晉進而麗乎大明是以晝日三接明入地中明夷夜也先晝後夜先晉後明夷故曰初登於天照四國也後入於地失則也日月麗乎天隨天轉運出入乎地以成晝夜也渾天之義蓋與此同仲尼歿大道乖諸子穿鑿妄作乃有蓋天之說其爲虛僞較然可知又曰渾天以日出地上則晝故易曰明出地上晝日三接又曰晉晝也日入於地則夜夜則明傷故易曰明夷傷也乂曰初登於天照四國也後入於地失則也尙書寅賓出日寅餞納日以此言之知出入於地審矣若日不出於地則何緣得有晝夜明闇乎天半覆地上半周地下繞地而運故二十八宿半見半隠如天半右覆地上半不在地下二十八宿何故更見更隠乎由此言之天乃裹地而運信矣此是昏明之大術也天之形狀圓周渾然運於無窮故曰渾易曰乾爲天爲圜又曰先甲三日後甲三日終則有始天行也此之謂矣天大地小天統地半覆地上半周地下譬如卵白白繞黃也子云太經曰天穹隆而周乎下地旁薄而向乎上故知天裹地下周天三百六十五度四分度之一一百八十二度八分度之五覆地上一百八十二度八分度之五周地下故二十八宿半見半隠日月出入以成昏明也北極星北方偏出於地三十六度南極中偏入於地亦三十六度南極北極天軸所在轉運所由譬車之有輪所以自行也眾星皆移無常惟北極守中不易是以知其爲天中也天傾故極在中北仲尼曰譬如北辰居其所而眾星共之又太經曰天圓地方極樞中央動以歷靜時乘十二以建七政是以堯典曰在璿璣玉衡以齊七政此之謂也繞南極七十度常在地下不出地周天一百七萬一千里東西南北徑三十五萬七千里立徑亦然自外諸說度次交防與蔡氏張衡同故略云吳時廬江王蕃渾天象說曰幽平之後周室遂卑天子不能頒朔魯歷不正百有餘年以建申之月爲建亥而怪蟄虫不伏也歷紀廢壊道術浸亂渾天之義傳之者寡末世之儒或不聞見各以私意爲天作說故有周髀宣夜之論宣夜絕無師法周髀見行於世考驗天狀多所違失依劉洪乾象歷之法而論渾天曰前儒舊說天地之體狀如鳥卵天包地外猶殻之裹黃也周旋無端其形渾渾然故曰渾天也周天三百六十五度五百八十九分度之百四十五東西南北辰轉周規半覆地上半在地下故二十八宿半見半隠以赤儀準之其見者常百八十二度有奇是以知其半覆地上半隱地下其二端謂之南極北極天之中也北極在正北出地三十六度南極在正南入地亦三十六度兩極相去一百八十二度半彊眾星皆移而北極不徙猶車輪之有軸也繞北極徑七十二度常見不隱謂之上規繞南極七十二度常隱不見謂之下規是也上規去南極下規去北極皆一百四十度半彊以二規於渾儀爲中規赤道帶天之紘去兩極各九十一度少彊黃道日所行也半在赤道外半在赤道內與赤道東交於角五弱西交於奎十四少彊其出赤道外極逺者去赤道二十四度斗二十一度是也其入赤道內極逺者入赤道二十四度井二十五度是也日南至斗二十一度去極百一十五度少彊是日最南去極最逺故景最長黃道斗二十一度出辰入申故日亦出辰入申晝行地上百四十六度彊故日短夜行地下二百一十九度少弱故夜長自南至之後日去極稍近故景稍短日晝行地上度稍多故日稍長夜行地下度稍少故夜稍短日行度稍北故日出入稍北以至於夏至日在井二十五度去極六十七度少彊是日最近北去極最近故景最短黃道井二十五度出寅入戍故日亦出寅入戍日晝行地上二百一十九度少弱故日長夜行地下百四十六度彊故夜短自夏至之後日去極稍逺故景稍長日晝行地上度稍少故日稍短夜行地下度稍多故夜稍長日所在度稍南故日出入稍南以至於南至而復初焉斗二十一度井二十五度南北相應四十八度春分日在奎十四少彊秋分日在角五少弱此黃赤二道之中交也去極俱九十一度少彊南北處斗二十一井二十五之中故景居二至長短之中奎十四角五出夘入酉故日亦出夘入酉日晝行地上夜行地下俱百八十二度半彊故日見之漏五十刻不見之漏五十刻謂之晝夜同夫天之晝夜以日出入爲分人之晝夜以昬明爲限日未出二刻半而明日入後二刻半而昏故損夜五刻以增晝刻是以春秋分之漏畫五十五刻渾天遭周秦之亂師傳斷絕而喪其文惟渾儀尙在臺是以不廢故其詳可得言至於纎微委曲闕而不傳周天里數無聞焉爾而洛書軌曜度春秋考異郵皆云周天一百七萬一千里至以日景驗之違錯甚多然其流行布在眾書通儒達士未之考正是以不敢背損舊術獨攄所見故按其數更課諸數以究其意也古歷皆云周天三百六十五度四分度之一皆分一百七萬一千里數爲一度闊二千九百三十二里七十一步二尺七寸四分大彊斗下分爲七百三十三里一十七步五尺一寸八分大弱三光之行不必有當術家以算追而求之故諸家之歷各有異同漢靈帝之末四分曆與天違錯時防稽東部都尉太山劉洪善於推候乃考術史官自古至今歷法原其進退之行察其出入之驗視其往來度其終始課斗下分不能四分之一減以爲五百八十九分之一百四十五更造乾象歷以追日月五星之行比於諸家最爲精密今史官所用則其歷也故所作渾象諸分度節次及昏明中星皆更以干象法作之周天一百七萬一千里以干象法分之得二千九百三十二里八十步三尺九寸五分弱斗下分爲七百二十一里二百五十九步四尺五寸二分彊乾象全度長古歷全度九步一尺二寸少弱斗下分減古歷斗下分十一里五十八步六寸六分弱其大數俱一百七萬一千里斗下分減則全度純數使其然也又陸績云周天一百七萬一千里東西南北徑三十五萬七千里立徑亦然此蓋天黃赤道之徑數也渾天蓋天黃赤道周天度同故績取以言耳此言周三徑一也古曆術日率圓周三中徑一臣更考之徑一不翅周三率周百四十二而徑四十五以徑率乘一百七萬一千里以周率約之得徑三十二萬九千四百一里一百二十二步二尺二寸一分七十一分分之十東西南北及立徑皆同半之得十六萬九千七百里二百一十步一尺六寸百四十二分分之八十一地上去天之數也夫周徑固前定物爲蓋天者尙不考驗而乃論天地之外日月所不照陰陽所不至日精所不及儀術所不測皆爲之說虛誕無徵是亦鄒子海之類也臣謹更以晷景考周天里數按周禮大司徒之職云土圭之法測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中鄭云土圭之長尺有五寸以夏至立八尺表其景適與圭等謂之地中今潁川陽城地爲然鄭云凡日景於地千里而差一寸景尺有五寸者南戴日下萬五千里也誠以八尺之表而有尺五寸景是立八十而旁十五也南萬五千里而當日下則日當去其下地八萬里矣從日斜射陽城則天徑之半也天體圓如彈丸地處天之半而陽城爲中則日春秋冬夏昏明晝夜去陽城皆無盈縮矣故知從日斜射陽城爲天徑之半也以勾股法言之旁萬五千里則勾也立八萬里則股也從日斜射陽城則也以勾股求法入之得八萬一千三百九十四里三十步五尺三寸六分天徑之半而地上去天之數也倍之得十六萬二千七百八十八里六十一步四尺七寸二分天徑之數也以周率乘之徑率約之得五十一萬三千六百八十七里六十八步一尺八寸二分周天之數也減甄曜度考異郵五十五萬七千三百一十二里有奇一度凡一千四百六里百二十四步六寸四分十萬七千五百六十五分分之萬九千四十九減舊度千五百二十五里二百五十六步三尺三寸二十一萬五千一百三十分分之十六萬七百三十分夫末世之儒多妄穿鑿補增河洛竊作防緯其言浮虛難悉據用六官之職周公所制勾股之術目前定數晷景之度事有明驗以此推之近爲詳矣黃赤道相與交錯其間相去二十四度以兩遊儀準之二道俱三百六十五度有奇是以知天體圓如彈丸而陸績造渾象其形如鳥卵然則黃道應長於赤道矣績云東西南北徑三十五萬七千里然則績亦以天形正圓也而渾象爲鳥卵則爲自相違背月行二十七日有奇而周天其行半出黃道外半入黃道內在內謂之陰道在外謂之陽道其行陰陽道極逺者不過六度黃道無常諸家各異各依其歷節气所行宿度尙書月令太初三統四分乾象各不同昏明亦異日行蹉跌不遵常軌之所爲也夫三光之行𨿽有盈縮天地之體常然不變故諸家之歷皆不著渾象惟黃道當各隨其歷而錯之而今臣所施黃道乾象法也審校先代諸儒於春秋二分多差而冬夏二至恆在二分限中蕃按渾象之法地當在天中其勢不便故反觀其形地爲外匡於已解者無異在內詭狀殊體而合於理可謂奇巧古舊渾象以二分爲一度周七尺三寸半分漢張衡更制以四分爲一度凡周一丈四尺六寸一分臣以古制局小以布星辰相去稠穊不得了察而張衡所作又復傷大難可轉移前表間以三分爲一度事許令臣新作周一丈九寸五分四分分之三長古法三尺六寸五分四分分之一減張衡亦三尺六寸五分四分分之一渾象法黃道赤道各廣一度有半故今所作渾象黃赤道各廣四分半相去七寸二分渾儀中筩爲璇璣外規爲玉衡【吳太史令陳卓所作渾天論與王蕃大同】姜岌渾天論答難曰渾天之說天體包裹地在其中七曜躔麗道有常率天體旁倚故日道南髙而北下運轉之樞南下而北髙二樞爲轂日道爲輪周回運移終則復始北樞謂之北極出地上三十六度故天北際七十二度常見而不伏南樞謂之南極入地下亦三十六度故天南際七十二度常伏而不見或云火陽也故外照金水陰也故內景日爲陽精故外照月爲陰之宗應內景而月復能外照何也對曰月光者日曜之所生是故外景如日照也是故瑩金澄水得日之照照物亦有景又曰月無虧盈虧盈由人也日月之體形如圓丸各徑千里月體向日常有光也月之初生日曜其西人處其東不見其光故名曰魄魄一日之後微東而南故明生焉八日正在南方半之故見其也望則人處日月之間故見其圓也假使月初生時移人在日月之間東向以視則月光圓若望也夏至之日日入戌月初生時則西北近日有光及出於寅未閱三日以視月則東北近日處光滿也研之於心驗之於目月體向日有光而形圓矣難者又云日曜星月明乃生焉然則月望之日夜半之時日在地下月在地上其間隔地日光何由得照月闇虛安得常在日衡對曰日之曜天不以幽而不至不以明而不及赫烈照於四極之中明光曜煥乎宇宙之內循天而曜星月猶火之循突而升及其光曜無不周矣惟衝不照名曰闇虛蓋日及天體猶滿面賁鼔矣日之光炎在地之上礙地不得直照而散故薄虧而照則近在地之下聚而直照故滿盈而照則逺以斯言之則日光應曜星月有何礙哉易傳日夜食則星亡無日以曜之故也難云地上不得直照而散故薄虧而照近檢先望一日日未入地而月已出相去三十餘萬里日在地上散而直照不應及月而使月全明者何也對曰薄虧而照則近是言礙地光難周耳水流濕火就燥類相從也月星者類也日光散照𨿽不及月譬之燃燭一燭在上一燭在下滅下燭使煙相當則上滅之炎循煙而下燃下燭矣此類相從也難者又曰日夜食則眾星亡按月體不大於地今日在地下月在地上地體大尙不能掩日使不照月月體小於地安能掩日使不照曜星也對曰上元之初日月如疊璧五星如連珠故曰重光重光者日在上月次之星居下地在宿內故掩日月光星月存而曜亡也月在星宿之外故掩日日光不得照星也

梁武帝嘗儀雲月體不全光星亦自有光非受明於日若是日曜月所以成光去日逺則光全去日近則光缺五星行度亦去日有逺近五星安得不盈虧當知不然太陰之精自有光景但異於太陽不得渾赫星月及日體質皆圓非如圓鏡當如丸矣

祖暅曰姜岌此言非也星猶月稟日之光然後乃見若星在日裏則應盈魄今旣不然故知星在日表而常明也按星體自有光曜非由稟日始明今星宿有時食月在魄中分明質見則是星行亦在月裏不專在表又姜岌承二燭爲諭理亦迂回非實驗也

晉侍中劉智論天曰凡含天地之气而生者人其最貴而有靈智者也是以動作營爲皆應天地之象古先聖王觀靈曜造算數準辰極制渾儀原性理考徵詳贊其幽義而作曆術焉渾儀象天之圓體以含地方輪轉周匝中有二端其可見者極星是也謂之北極在南者在地下不見故古人不名陰陽對合爲羣生父母精象在於五星其於共成天地之功也則日月爲政五星爲緯天以七紀七曜是也北極不過爲眾星之君命政指授以斗建時斗有七星與曜同精而布節气於下者也晦朔分於東西消息辧於南北取以定四方天地配合方气有常天以七紀方修其政故方有七宿二十八星是也天有常度日月成像眾星有宮分方物有體類在朝象官在野象物在人像事理自然也眾星定位七曜錯行盈縮有期節故歷數立焉日太陽也施溫萬物生施光則陰以明眾所稟爲倡先者也君尊之象也月太陰也稟照於陽虧盈隨時有所稟受臣卑之道也五星象五常托四時成五事舊說日譬猶火也月譬猶水也火則施光水則含景故月光生於背日當日則光盈近日則明滅然則月爲臣象可知矣又曰當其衝月食者陰性毀損不受光也君臣不等彊日月不等明陰在於上不自抑損陽必侵之朢在交度其應必食故詩云彼月而食則維其常道勢然也侵甚則旣虛之象也日尊君象也月卑臣象也晦朔之防交則同道同道則形相蔽天道君爲尊臣由臣道𨿽度相值月不掩日卑下尊也不由臣道月掩日體卑淩尊也是故太平之時交而不食尊卑道順或問云顓頊氏造渾儀黃帝爲蓋天其遺說云蓋天象笠極在其中日月逺近以爲晦明渾儀以天裹地地載於气天以回轉而日月出入以爲晦明二說誰其得之劉智曰蓋天之論謬矣以春秋二分日出夘入酉若天象車蓋極在其中日月星辰回還藏明二分之時當晝短夜長今以漏刻數之則晝夜分等以日入較之則出夘入酉此蓋天之說不通之驗也然此二器皆古之所制但傳說義者失其用耳昔者聖王治歷明時作圓蓋以圖列宿極在其中廻之以觀天象未可正昏明分晝夜故作渾儀也象天體亦以極爲中而朱規爲赤遊周環去極九十一度有奇考日所行冬夏去極逺近不同故復畫爲黃道夏至去極近冬至去極逺二分之際交於赤道二道有表裏以定宿度之進退爲術乃密至漢順帝時南陽張衡考定進退靈帝時太山劉洪步月遲疾自此之後天驗愈詳自司馬遷劉向劉歆雄賈逵張衡蔡邕劉洪鄭此九君者不但精於算步皆博索沈綜才思逺而不合論渾蓋之用明定日行四時之道𨿽或精考雅有所得亦或出心裁失其本防人之不同處意各異道之難盡效於斯矣

或問曰古歷論月食或云陰損則不受明或云闇虛闇虛所在值月則月食值星則星亡今子不從何也劉智曰言闇虛者以爲當日之衝地體之防日光不至謂之闇虛凡光之所照光體小於所蔽則防大於本質今日以千里之徑而地體蔽之則闇虛之防將過半矣星亡月毀豈但交防之間而已哉由此言之陰不受明近得之矣又問曰若如所論必有大防月在日衝何由有明劉智曰夫陰含陽而明不待陽光明照之也陰陽相應淸者受光寒者受溫無門而通𨿽逺相應是故觸石而云出者水气之通也相向而相及無逺不至無隔能塞者至淸之質承陽之光以天之圓面向相背側正不同光魄之理也陰陽相承彼隆此衰是故日月有爭明日微則晝見若但以形光相照無相引受之气則當陽隆乃陰明隆陽衰則陰明衰二者之異無由生矣

後魏太史令晁崇修渾儀以觀星象按其儀以永興四年嵗次困惇創造傳至後魏末入齊往周隨至於大唐歷年久逺儀蓋日以傾墜太史者歷正也自景云三年奉勑重令修造使銀靑光祿大夫檢校將作少監楊務廉與銀靑光祿大夫行太史令瞿曇悉達正議大夫行太史令李仙宗試太史令殷知易荊州都督兼祕書監兼右衛率薛玉銀靑光祿大夫檢校祕書監吳師道正議大夫行祕書少監閻朝隠等首末共營各盡其思至先天二年嵗次赤奮若成其銘曰周天三萬七千里分寸無敗成歳三百六十日盈縮有期敬之敬之以授人時今史司見用測候

守太子率更令何承天論渾象體曰詳尋前說因觀渾儀研求其意有悟天形正圓而水居其半地中髙外卑水周其下言四方者東曰暘谷日之所出西曰蒙汜日之所入莊子又云北溟有魚化而爲鳥將徙於南溟斯亦古之遺記四方皆水證也四方皆水謂之四海凡五行相生水生於金是故百川發源皆自山出由髙趨下歸注於海日爲陽精光曜炎熾一夜入水所經焦竭百川歸注足以相補故旱不爲減浸不爲增又云周天三百六十五度三百四分之七十五天常西轉一日一夜過周一度南北二極相去一百一十六度三百四分度之六十五彊卽天徑也黃道斜帶赤道春分交於奎七度秋分交於軫十五度冬至斗十四度半彊夏至井十六度半弱從北極抉天而南五十五度彊則居天四維之中最髙處也卽天頂也其下卽地中也自外與王蕃大同徐爰宋書云元嘉十三年有詔太史令錢樂之依舊說鑄渾天銅儀徑六尺八分周一丈八尺二寸六分地在天內立黃赤二道南北二極規布列二十八宿北斗極星五分爲一度置日月五星於黃道之上置立漏刻以水轉儀昏明中星與天相符到十七年又被勅作小渾天徑二尺二寸周六尺六寸二分爲一度安二十八宿中外宮星備具以白色珠及靑黃三色珠爲三家星日月五星悉居黃道

梁奉朝請祖暅渾天論曰自古論天者多矣而羣氏紛紜防相非毀竊覽同異稽之典經仰觀辰極傍矚四維覩日月之升降察五星之見伏校之以儀象覆之以晷漏則渾天之理信而有徵輒遺眾說附渾儀云考靈曜先儒求得天地相去十七萬八千五百里以晷景驗之失之於過多旣不顯求之術而虛設其數蓋誇誕之辭非聖人之旨也學者多因其說而未之革豈不知尋其理歟抑未能求其數故也王蕃所考校之前說不啻減半𨿽非揆格所知而求之以理誠未能遙其實蓋近宻乎輒因王蕃天髙數以求冬至春分日髙及南戴日下去地中數法令表髙八尺與冬至景長一丈三尺各自乘並而開方除之爲法天髙乘表髙爲實實如法得四萬二千六百五十八里有奇卽冬至日髙也以天髙乘冬至景長爲實實如法得六萬九千三百二十里有奇卽冬至南戴日下去地中數也求春秋分數法令表髙及春秋分景長五尺三寸九分各自乘並而開方除之爲法因冬至日髙實而以法除之得六萬七千五百二里有奇卽春秋分日髙也以天髙乘春秋分景長實實如法而一得四萬五千四百七十九里有奇卽春秋分南戴日下去地中數也南戴日下所謂丹穴也推北極里數法夜於地中表南傅地遙望北辰細星之末令與端參合以人目去表數及表髙各自乘並而開方除之爲法天髙乘表髙數爲實實如法而一卽北極細星髙地數也天髙乘人目去表爲實實如法卽去北辰極下之數也北戴斗極爲空桐日去赤道表裏二十四度逺寒近暑而中和二分之日去天頂三十六度日去地中冬夏春秋晨昏晝夜皆同度也而有寒暑者地气上騰天气下降故逺日下而寒近日下而暑非有逺近也猶火居上𨿽逺而炎在旁𨿽近而微視日在旁而大居上而小者仰矚爲難平觀爲易也由視有夷險非逺近之效也今懸珠於百仞之上或置之於百仞之前從而觀之則大小殊矣先儒弗斯取驗用繁翰墨夷途頓轡雄辭折辯不亦迂哉今大寒在冬至後二气者寒積而未消也大暑在夏至後二气者暑積而未歇也寒暑均和乃在春秋分後二气者寒暑積而未平也譬之火始入室而未甚溫弗事加薪久而愈熾旣已遷之猶有餘熱也月行有中道有陰道有陽道如姜岌說周髀云日徑千二百五十里蓋天乖謬已詳前識無足采焉以渾象言之失於過大矣張衡日月其徑當周天七百三十六分之一地廣二百四十二分之一按此而論天周分數圓周率也廣分數圓徑率也以八約之得周率九十二徑率二十九其率傷於周多徑少衡之疎也衡以日月之徑居一度之半又言八極之維徑二億三萬二千三百里旣非考定日月徑又不明其理飾辭華說不足窮覈者也望日月法立於地中以人目屬徑寸之管而望日月令日月大滿管孔及定管長以管徑乘天髙管長除之卽日月徑也月陰精也其形圓其質稟日之光而見其體日光不照則謂之魄故月朢之日日月相望人居其間盡觀其質故形圓也二之日日照其側人觀其旁故半魄半明也晦朔之日月照其表人在其裏故形不見舊說日月行九道斯蓋未究月行之變而假爲其說謹按著作郎張東對三道九行曰按漢天文志日有三道月有九行者謂日月行黃道爲得其正或行黃道外或行黃道內內外及正行因名三道故曰房有四表三道日月經房星南門卽爲旱經房星北門卽爲水日有三道者但內外差及正行之道也月有九行謂靑道二出於黃道東赤道二出於黃道南白道二出在黃道西黒道二出在黃道北故鄭注月令立春春分日行靑道月爲之佐立夏夏至日行赤道月爲之佐立秋秋分日行白道月爲之佐立冬冬至日行黒道月爲之佐故月之九行非爲黃道外別有九道交橫綿絡貫於躔捨但爲日月旣爲動物不能不小有盈縮或行黃道內外又按日月以立春合宿在營室卽北方之星色當言黒春分合宿在奎奎爲西方之宿色當言白而鄭云立春春分日行靑道者考以嵗起於春春在東方東方色靑故起靑號南西及北三方準此方故日月共有三道實無九行但以因八節之差順四時之色曲爲九名故月行言九直舉其實故日道稱三三道九行其義一也則夫日之三道躔於二十八宿月之九行經於八節也梁武帝云自古以來談天者多矣皆是不識天象各隨意造家執所說人著異見非直毫釐之差蓋實千里之謬戴盆而望安能見天譬猶宅蝸牛之角而欲論天之廣狹懷蚌螺之殻而欲測海之多少此可謂不知量矣系辭云易有太極是生兩儀元气已分天地設位淸浮升乎上沈濁居乎下陰陽以之而變化寒暑用此而相推辧尊卑貴賤之道正內外男女之位在天成像三辰顯曜在地成形五云布澤斯昏明於晝夜榮落於春秋大聖之所經綸以合三才之道淸浮之气升而爲天天以妙气爲體廣逺爲量彌覆無所不周運行來往不息一晝一夜圓轉一周張覆之廣莫能際其邊際運行之妙無有見其始終不可以度數而知不可以形象而譬此天之大體也沈濁之气下凝爲地地以土水爲質廣厚爲體邊際逺近亦不可知質常安伏寂然不動山嶽水海育載萬物此地之大體也天地之間別有升降之气資始資生以成萬物易曰大哉乾元萬物資始大哉坤元萬物資生資始之气能始萬物一動一靜或此乃天之別用非卽天之妙體資生之气能生萬物一翕一辟或此亦地之別用非卽地之形體四大海之外有金剛山一名鉄圍山金剛山北又有黒山日月循山而轉周回四面一晝一夜圍繞環匝於南則現在北則隠冬則陽降而下夏則陽升而髙髙則日長下則日短寒暑昏明皆由此作夏則陽升故日髙而出山之道逺冬則陽降故日下而出山之道促出山逺則日長出山促則日短二分則合髙下之中故半隠半見所以晝夜均等無有長短日照於南故南方之气燠日隠在北故北方之气寒南方所以常溫者冬月日近南而下故𨿽冬而猶溫夏則日近北而髙故𨿽夏猶不熱北方所以常寒者日行繞黒山之南日光常自不照積陰所聚燻气逺及無冬無夏所以常寒故北風則寒南風則防一歳之中則日夏升而冬降一日一夜則晝見而夜隠黒山之峯正當北極之南故夏日𨿽髙而不能不至寅而現又至戌而隠春秋分則居髙下中朝至金剛山之外𨿽與山平而去山猶逺故爲金剛所障日未能出須至夘然後乃現西方亦復如是冬則轉下所隠亦多朝至於辰則出金剛之上夕至於申則入金剛之下金剛四面略齊黒山在北當北彌峻東西連峯近前轉下所以日在北而隠在南而現夫人目所望至逺則極二山𨿽有髙下皆不能見三辰之體理系陰陽或升或降隨時而動至於天气淸妙無所不周𨿽自運動無間日月星辰遲疾各異晷度多少不系乎天金剛自近天之南黒山則近天之北極𨿽於金剛爲偏而南北爲一制旨解釋云金剛山自近天之南黒山則近天之北極準於金剛爲偏而於南北爲一令上林館學士虞劇穎上林館倪徽仁劉文道等算其度數開列於後臣履等謹奉依敕旨推按歷法表景長短之差日行南北之道旁考經記近較目前莫不事事符合昭然可見謹略條度數如左日道圎周三百六十五度分爲十二辰辰三十度半春秋分出夘入酉冬至則出辰入申夏至則出寅入戌春秋分出夘中左右十五度冬至日出夘南去夘中二十四度則是侵辰九度夏至日出夘北去夘中二十四度則是侵寅九度春分日入酉左右亦各十五度冬至日入酉南去酉中二十四度是侵申九度夏至日入酉北去酉中亦二十四度是侵戌九度北極璇璣玉衡上當天之北五十五度北去黒山頂三十六度夏至日在天南十二度春秋分日在天南三十六度冬至日中日在天南五十度冬至日中日去金剛南三十度梁武說云四大海外有金剛山一名鐵圍山山北又有黒山虞履等又以璇璣玉衡在人之北五十五度北去黒山三十六度或曰瞻星望月蓋不及渾度景量天渾不及蓋竊較卵之笠之未盡天體之賾而候之測之才窮推出之妙

梁人朱史定天論日一千六百七十里周天六十萬二百三十一里徑率求之得十九萬四千一百六十四里卽天東西南北相去之數也求之得九萬七千八百里卽春秋分日天去地之數也夏至日天去地上八萬一千三百九十四里冬至之日爲天去地上十萬六千二十里也

隋掖縣丞劉焯渾天論曰璇璣玉衡正天之器帝王欽若世傳其象漢之孝武詳考律曆則落下閎鮮於妄人共所營定逮於張衡又尋述作亦體制不異閎等𨿽閎制莫存而衡造有器至吳世陸績王蕃並更修鑄績小有異蕃乃事同宋有錢樂之魏初晁崇等總用銅鐵小大有殊規域經模不異蕃造觀蔡氏月令章句鄭注考靈曜勢同衡法迄今不攺焯以愚管畱情推測見其數制莫不違爽失之千里差在毫釐大象一乖余何可驗況赤黃均度月無出入分至所恆定气不別衡分刻本差輪回守故其爲疎謬不可復言亦旣由理不明致使眾家間出蓋及宣夜三說並驅平昕安穹四天騰沸至當不二理惟一揆豈容天體七種殊說又漏景去極就渾可推百骸共體本非異物此眞已驗彼僞自彰豈朗日未煇而爝火不息理有而闕詎不可悲者也昔蔡伯喈自朔方上書曰以八尺之儀度知天地之象古有器而無其書常欲寢伏儀下案度成數而爲立說伯喈以負罪朔方書奏不許伯喈若許亦必不能伯喈才不逾張衡衡本豈有遺思也則有器無書觀不能悟焯今立術攺正舊渾又以二至之景定去極晷漏並天地髙逺星辰運周所宗有本皆有其率祛今賢之巨惑稽往哲之羣疑豁若云披朗如霧散爲之錯綜數卷已成待得景差謹更啟送又云周官夏至日景尺有五寸張衡鄭王蕃陸績先儒等皆以爲景千里差一寸言南戴日下萬五千里表景正同天髙乃異考之算法必爲不可寸差千里亦無典據明爲意斷事不可依今交愛之州表北無景計無萬里南過戴日是千里一寸非其實差焯今說渾以道爲率道裏旣定得差乃審旣大聖之年升平之日釐攺羣謬斯正其時請一水工並解算術士取河南北平地之所可量數百里南北使正審時以漏平地以繩隨气至分同日度景得其差率裏卽可知則天地無所匿其形辰象無所逃其數超前顯聖效象除疑請勿以人廢言不用

按劉焯皇極歷云凡日食由月行黃道體所映蔽大較正交如累璧漸減則有差在內食分多在外無損𨿽外全而月下內損而更髙交淺則間遙交深則相搏或由近而不掩因遙而蔽多所觀之地又偏所食之時又別月居外道此不見虧月外之人反以爲食交分正等因在南方冬損則多夏虧乃少假均冬夏早晚又殊處南北體則髙居東西傍而下視有邪正理不可一且古史所說本有紛互今故推其梗槪求者知其指歸茍地非於陽城皆隨所而漸異然月食以月行虛道暗气所衝日有暗气天有虛道正黃道常與日對如鏡居日下魄曜見陰名曰闇虛月則食故張衡稱當月月食當星星亡𨿽夜半之辰子午相對正隔於地值虛卽虧旣月兆日光當午更曜時亦隔地無廢稟明諒以天光神妙應感通比陸績於愚凡意天彰於靈曜正當夜半何害虧稟月由虛道表裏俱食日之與月體同勢等較其食分月盡爲多容或形差防增虧數疎而不漏綱要克舉議曰月隔奩匣鏡不生菱地隔髙天月寧含景竊稽諸典比陸績於愚凡意天彰於靈曜者殆以虛而諭實亦理所絕無必求知也凡事可依必須取論無滯或以當夜半何害虧稟日輪所照日光所臨何關大地近驗應符乃華言之飾辧非忘私之至公弱於徳彊於辧爲後人通信乎其然矣

唐開元占經卷一﹤子部﹐術數類﹐占候之屬﹐唐開元占經﹥

欽定四庫全書

唐開元占經卷二

唐瞿曇悉達撰

論天

夫言天體者蓋非一家也世之所傳有渾天有蓋天說渾天者言渾然而圓地在其中蓋天者言天形如車蓋地形如覆槃皆中髙外下二曜推移五星疊覿見伏昏明皆由逺近運移麗天不入於地日之將沒去人彌逺明衰光滅故闇其明及其將出去人彌近光明炎熾故顯其照雄以爲渾天得之難蓋天曰今於髙山之上設水平以望日則日出水平下若天體常髙地體常卑日無出下之理於是蓋天無以對也渾天之說天體包裹地在其中七曜躔離道有常率天體旁倚故日道南髙而北下運轉之樞南下而北髙二樞爲轂日道爲輪周回運移終則復始北樞謂之北極北極出地上三十六度故天北際七十二度常見而不伏南樞謂之南極南極入地下亦三十六度故天南際七十二度常伏而不見

周髀云日一度二千九百三十二里有奇夏至景一尺四寸冬至一丈三尺五寸周天百七萬一千里徑三千五萬七千里四表內萬五千里其外亦萬五千里故天日四遊於三萬里之中冬南夏北春西秋東皆薄四表而止地亦升降於天之中旁逰之數與天逰同日道星宿之外亦萬五千里圎周之徑正與四表等冬至之日出辰入申夏至之日出寅入戌進退於六十度之中焉非專四遊之差亦有地之升降冬至之後日轉北移非專日之移也亦由天地遊而南故物有生而不死夏至之後日轉南移非專日之移也亦由天地遊而北故物有伏而不生二分之日出夘入酉正與地上平故半表之徑得天地相去十九萬里然則地處天半而下也故曰出地上百八十二度八分度之五謂之晝入地下百八十二度八分度之五謂之夜晝則出地上而西夜則入地下而東周匝百刻昏明五十刻分之日刻數旣均天度又等與極應規謂之中繩居寒暑景之和處遲疾之中春分之後日行中繩之北故晝長而夜短伏少而見多景短而溫气甚秋分之後日行中繩之南故晝短而夜長伏多而見少景長而寒气多易說冬至之景一丈三尺夏至之景一尺四寸八分並二至之景得一丈四尺四寸八分春分之景七尺二寸四分秋分之景與春分等並二分之景亦得一丈四尺四寸八分然東西南北經緯均也太平時和七曜順軌優遊兩儀之中不內不外漢之乾象魏之景初皆以二分之時行渾儀之內故南北濶而東西狹冬至去極百一十五度景長一丈三尺夏去極六十七度有奇景長一尺五寸並度得百八十二度八分度之五並景得一丈四尺五寸春分去極八十九度景長五尺二寸五分秋分去極九十度景長五尺五寸並度得百七十九度並景得一丈七寸五分東西少於南北三度焉東西九千度弱東西之景短於南北之景三尺七寸五分爲裏三萬七千五百東西之徑定也而度與景裏則有殊然則一度之裏一寸之差及四遊之說殆難明矣鄭以二至之景一寸俱差千里夏至之日八尺之表景得一尺五寸日下之地南於嵩髙一萬五千里冬至之日八尺之表景得一丈三尺日下之地南於嵩髙十三萬里夫日髙則景小卑則景差多日無上下之說而天地有升降安得千里同差一寸也故東西之徑小於南北之徑以度言之則九千里以景言之則三萬七千五百里二分之日南北千里蓋當景差四寸矣鄭氏之言豈合理哉天遊薄四面而止日道與四表等不升不降常與四表交錯二分之日道與二極應規而天地居四遊之中春分之後天地降而下游西南至於夏至天遊至南表而止故視日北而髙【景差少髙之故】自此以後而北至秋分還與日道應規秋分之後天地升而上游而北至於冬至則天遊至北表而止故視日卑而南【景差多卑之故】計其進退南北不系於三萬里之內春分之後至夏差度二十四除其鉤之數乃常南遊六萬餘里此蓋升降之度裏則少矣今置渾天於地以衡望日地升渾上則日去極逺地降渾下則日去極近逺近之驗不必在於南北亦由升降可知矣然則旁遊與外降各十二度與天地遊三萬里相近矣日月麗天有虧有盈有交有防日行日出以半周天焉卽月道交錯半入日道之內半出日道之外在外謂之行陽在內謂之行陰當交則防防則有食蔡氏月令章句曰天者純陽精剛轉運無窮其體渾而包地地上者一百八十二度八分之五地下亦如之其上中北偏出地三十六度謂之北極極星是也史官以玉衡長八寸孔徑一寸從下端望之此星常見於孔端無有移動是以知其爲天中也其下中南偏入地亦三十六度謂之南極從上端望之當孔下端是也此兩中者天之輻軸所在轉運之所由也天左旋出地上而西入地下而東其繞北極徑七十二度常見不伏圖內赤小規是也繞南極徑七十二度常伏不見圖外赤大規是也據天地之中而察東西則天半見半不見圖中赤規截婁角者是也岌按此與張衡所說不殊而云玉衡長八寸則似是古儀矣又云據天地之中所云規數據蓋圖綴星是也

後漢末吳人陸績字公紀於孫權時又作渾天儀說績造渾天圖曽於土室居令不覺晝夜巳在內推步度數擊鼓節與外相應而不失毫釐陸公紀渾天說云先王之道存乎治歷明時本之驗著在於天儀夫法象莫如渾天渾天之設久矣昔在顓頊使南正重司天而帝嚳亦序三辰尭命羲和欽若昊天歷象日月星辰舜之受禪在璿璣玉衡以齊七政以是數者言之曩時已立渾天之象明矣周公序次六十四卦兩兩相承反覆成像以法天行周而復始晝夜之義故晉卦象曰晝日三接明夷象曰初登於天后入於地仲尼說之曰明出地上晉進而麗乎大明是以晝日三接明入地中明夷明夷夜也先晝後夜先晉後明夷故曰先登於天照四國也後入於地失則也日月麗乎天隨天轉運出入乎地以成晝夜也渾天之義蓋與此同【云云】余巳見前篇至與蔡氏張衡同故略云故曰言天體非一家也

吳時廬江王蕃字興元爲中常侍善數術嘗造渾儀及渾天象說云幽平之後周室遂卑【云云】至日光不得曜星也【與前說並同】

唐開元占經卷二

欽定四庫全書

唐開元占經卷三

唐瞿曇悉達撰

天占

天名主

易曰天地貞觀日月貞明洪範傳曰淸明者天之體也易曰天行健君子以自彊不息易說卦曰乾爲天干健也河圗葉光紀曰元气闓陽爲天易幹鑿度曰淸輕者上

爲天重濁者下爲地禮統曰天地元气之所生萬物之祖也天之爲言顚也神水珍也爾雅曰穹蒼蒼天也春爲蒼天夏爲昊天秋爲旻天冬爲上天太經曰九天一爲中天二爲羨天三爲順天四爲更天五爲晬天六爲廓天七爲咸天八爲沈天九爲成天考靈曜曰觀玉儀之防昏明主時乃命中星中央鈞天其星角亢氐東方蒼天其星房心尾東北變天其星箕斗牽牛北方天其星須女虛危營室西北幽天其星東壁奎婁西方昊天其星胃昴畢西南方朱天其星觜參東井南方炎天其星輿鬼栁七星東南方陽天其星張翼軫淮南子曰道始於虛霩虛霩生宇宙宇宙生气淸陽者薄靡而爲天

天數

洛書甄曜度曰周天三百六十五度四分度之一一度爲二千九百三十二里則天地相去十七萬八千五百里廣雅曰天圍廣南北二億三萬三千五百里七十五步東西短減四步周六億十萬七百里二十五步從地至天一億一萬六千七百八十七里下度地之厚與天髙等靈憲曰天有九位自地至天一億一萬六千二百五十里懸天之景薄地之儀皆移千里而差一寸闗令內傳曰南午北子相去九千一萬里東夘西酉亦九千一萬里四隅空無相去亦爾天去地四十萬九千里徐整三五歷紀曰天地渾沌如雞子盤古生其中一萬

八千嵗天地開辟淸陽爲天濁陰爲地盤古在其中一日九變神於天聖於地天日髙一丈地日厚一丈盤古日長一丈如此一萬八千嵗天數極髙地數極深盤古極長後乃有三皇數起於一立於三成於五盛於七處於九故天去地九萬里淮南子曰九野九千九百九十里去地一億一萬里春秋內事曰天下十二分次日月之所躔也孝經援神契曰周天七衡六間者相去萬九千八百三十三里三分裏之一合十一萬九千里從內

衡以至中衡從中衡以至外衡各五萬九千五百里

天裂

京氏易妖占曰天開見光流血滂滂天鏡曰天裂見光流血汪汪天裂見人兵起國亡劉向洪範傳曰漢恵帝二年天開東北廣十餘丈長二十餘丈星經亦云或則天裂或則地動皆气有餘陽不足也地動陰有餘天裂陽不足皆下盛彊將害君之變也其後有呂氏之亂景帝三年天北有赤者如席長十餘丈或曰赤气或曰天裂其後有七國之兵晉恵帝元康二年二月天西北天裂按劉向說曰天裂陽不足地動陰有餘是時人主昏瞀妃後專制又八月庚午天中裂爲二有聲如雷者三君道衰臣下專僣之象也是日長沙王奉帝出拒成都河間二王后成都河間東海又疊專威命是其應也穆帝升平五年八月己夘夜天中裂廣三四丈有聲如雷野雉皆鳴是後哀帝荒疾海西失徳太后總萬機桓溫專權威振內外陰气隆陽道微也天鏡曰天以冬裂天下大兵有陰謀主有喪春秋主君臣懷憂夏冬主有大兵京房妖占曰天分作亂之君無道之臣欲裂其土國之主當之天鏡曰天裂而言如其言天裂見牛馬豕天下憂汲

冡紀年書曰懿王元年天再啟於鄭晉穆帝升平五年天裂有聲又有天裂見其流水馬人

天變色

洪範傳曰天忽變色是謂易常天裂見人兵起國亡天鳴有聲至尊憂且驚皆亂國之所由生也天鏡曰天忽變色四夷來侵不出八年有兵

天鳴

京房易傳曰天鳴必有殺行民流亡又曰萬姓勞厥妖天鳴天鏡曰天鳴世主失不出十日又曰天鳴主死百姓哭河圖祕微曰劉帝卽位百七十日太陰在庚辰江充搆禍其變天鳴晉元帝大興二年八月戊戌天鳴東南有聲如風水相薄京房易妖占曰天鳴有聲人主憂晉大興三年十月壬辰天鳴至甲午止其後王惇入石頭王師敗績元帝屈辱制於彊臣旣而晏駕晉安帝隆安五年閏月癸丑天東南鳴二年九月戊

子天東南又鳴是後桓簒位安帝播越憂莫大焉鳴每東南者蓋中興江外天隨之而鳴也晉安帝義熙元年八月天鳴在東南京房易傳曰萬姓勞厥妖天鳴是時安帝𨿽反政而兵革歳動眾庶勤勞也

天雨禽獸雨虫雨鼈雨骨

天鏡曰天雨鳥獸主兵喪萬民流亡劉向洪範傳曰天雨禽獸是謂不祥不出三年其下興兵

洪範傳曰人君不親骨肉親他人故虫從天墮地骨肉去也不救兵大起其救也立王公率同姓諸侯無偏黨則災消又曰春秋者虫之災也以罰暴虐而取於天下貪叨無厭以興動眾取邑治城而失眾心虫爲害矣文公三年秋雨螽於宋是時宋公以暴虐刑重賦斂

無度應是而螽也

天鏡曰天雨魚鼈爲兵喪萬民流亡洪範傳曰天雨魚龞國有兵喪

又曰天雨骨是謂陽消王者徳令不行佞人用不出三年有內爭易飛候曰天雨骨師將破亡

天雨筋雨膏雨肉雨錫雨水銀

洪範傳曰天雨筋國大饑

又曰天雨膏如虫輔臣多貪之應也易飛候曰天雨膏其國有急

洪範傳曰君無道暴虐天雨肉天雨肉天不享其徳將易其君續漢書五行志曰桓帝建和三年北地雨肉似羊筋大如手時帝幼太后專政魏志曰公孫泉將亡襄平北市生肉長圍各數尺有頭目口喙無手足而動喙搖占曰有形不成者其國滅

洪範傳曰天雨爵錫如甘露著樹木不出三年更政易主白者名甘露黃者爲爵錫

天鏡曰天雨如水銀是謂刑枉不出三年兵喪並起亡國失土

天雨血

京房曰天雨血玆謂不親黔首怨之不出三年亡其宗人尙書中候曰夏桀無道天雨血天鏡曰天雨血是謂天見其妖不正者不得久處其位不三年兵起演孔圖曰君過滿七九則雨血運斗樞曰偏任不移雨血漂流京房易傳曰王者不顧骨肉不親九族天雨血二日又曰血自天墮三年大兵易飛候曰天雨血流染衣其國亡君戮太公金匱曰唐堯克有苖問人曰吾聞有苖時天雨血沾衣有此妖乎人曰非妖也有苖誅諌者尊無功退有能遇人如仇故亡耳京房易曰臨獄不解玆謂進非厥咎天雨血天雨血者玆謂不親宗有怨恐不出三年亡其宗佞人用功天雨血漢書五行志曰惠帝二年雨血於宜陽一頃所劉向

以爲近赤祥也時大臣誅滅諸呂僵屍流血又曰哀帝建平四年山陽胡陵雨血廣三尺長五尺大者如錢小者如麻後三年王莽專朝誅貴戚

天雨羽毛天雨金銀銕錢

天鏡曰天雨羽毛是謂興人不常棄亡前後有喪不出九年兵馬興京房曰天雨毛邪人進賢人逃貴人走易飛候曰天雨毛羽其國大風又曰天雨羽毛大人出亡又曰天雨羽君徳不通逆於天下

天鏡曰天雨金爲兵喪萬民流亡易飛候曰天雨金銕大兵入天鏡曰天雨金銕是謂刑餘人君殘酷好殺無違不出一年兵交於朝京房曰天雨金銀兵將興失道之君當之【謹按史記秦獻公十八年雨金】易飛候曰天雨銕錢其國大饑

天雨石雨冰雨笠雨杵雨灰土

天鏡曰天雨石爲兵喪萬民亡京房曰天雨石爲政者質信不施僞詐妄行國君死亡

易飛候曰天雨冰其國大疾

又曰天雨笠國大饑

又曰天雨杵其國大饑

皇甫士安曰殷紂暴虐天雨灰天雨灰色君有歸來邑者墨子曰商紂不徳十日雨土於亳天雨土君失封易飛候曰天雨土是大凶民人負子東西莫居其鄕又曰天雨土是謂髙土百姓勞苦而無妨土是謂髙

社民勞苦繁於土功不安主外戚謀

天雨五穀雨防雨艸木雨梳雨釜甑

天鏡曰天雨五穀是謂禾不熟人君賦斂重數故示戒不出五年困乏軍糧墨子曰天雨粟不肖者食祿與三公一位天雨黍豆麥粟稻是謂惡祥不出一年民負子流亡莫有所向易飛候曰天雨五穀其國大饑天雨黍爲政者去大人出死他國三年有死將

又曰天雨防兵起四方

天鏡曰天雨艸是謂增福不出三年外國輸糓天雨艸木爲兵喪萬民流亡天雨木多風五糓傷墨子曰國君失信專祿去賢則天雨艸易飛候曰天雨艸國有殘民破亡又曰君讒臣不和天雨艸木其歳民多兵死

易飛候曰天雨梳其國有權

又曰天雨釜甑其國大饑墨子曰天雨釜甑嵗大穰

天雨絮布帛雨蘗雨墨雨火

天鏡曰天雨絲帛天下有兵喪不出六年兵起且亂又曰天雨布帛爲兵喪萬民流亡

墨子曰天雨絮其國將喪無復有兵

易飛候曰天雨蘗其君有咎

天鏡曰天雨墨是謂陰謀君臣無道讒人進用不出五年君亡墨子曰天雨墨君陰謀

天鏡曰天火燒國郭門其地有謀人欲發又曰天火焰宗廟人君不謹敬淫佚又數犯冬令也又曰天火焚朝廟社稷主有大殃國將亡【謹按後魏時造作宮室過度而頻有天災其後尋有兵亂】又曰一條天火燒正殿此必人君不聽諌戮大臣佞人持政天火燒街有大兵天火燒廏兵大起天火燒民捨兵方起天火燒野五穀國將亡天

火燒山阜百姓不安天火燒萬物天下分裂天火燒牛馬兵屠裂天火燒水逆兵方起天火焰大木木鳴呼是謂姦起六月霜降天雨火爲兵喪萬民流亡天妄下火焚燒是謂大殃民負子流亡墨子曰天下火燔邑城門其邑被圍易飛候曰天雨火是謂大凶民人賣其子東西莫居其鄕又曰天官見師爲禍司馬必敗【司馬謂兵師也】

天殞石天雨雜物雨防雨人

京房易候曰王者不顧骨肉不親九族則天殞石甘氏曰無雲而雷石殞隨地大可一丈圍形如雞子兩頭鋭名曰天鼔所下之邦必有大戰伏屍數萬不可救春秋僖公十六年隕石於宋五此時宋襄之應也望之是星至地爲石其所無光榮之象也

天鏡曰天雨雜物皆爲兵喪萬民流亡

天雨防是謂不祥不出三年天下兵興

天鏡曰天雨人無名字妄語言是謂凶殃不出十二年必易王

唐開元占經卷三

欽定四庫全書

唐開元占經卷四

唐瞿曇悉達撰

地占

地名體

易曰天地貞觀日月貞明坤卦曰牝馬地類行地無疆象曰地勢坤君子以厚徳載物淮南子曰重濁者

淹滯而爲地說文曰元气初分重濁爲地萬物所陳列也洪範五行傳曰地者成萬物者也元命包曰地者易也言養物懷任易變化含吐應節故其立字土力於一者爲地聖證論曰孔昆云普天之下華嶽列居河海所流丘陵墳衍總謂之地素問曰積陰爲地故地者濁陰元命包曰地所以右轉者气濁淸少含陰而起遲故轉右迎天【謂陰气也】考靈曜曰地有四遊冬至地上北而南三萬里矣恆動而不止而人不知譬如人在大舟行而人不覺也漢地理誌曰保章氏掌天文以星土辧九州之地所封之域皆有分星以視吉凶

地數

河圖括地象曰地廣東西二萬八千里南北二萬六千里有君長之八極之廣東西二億三萬三千里南北二億三萬一千五百里詩含神霧曰天地東西二億三萬三千里南北二億三萬一千五百里天地相去億五萬里廣雅曰神農所治四海內東西九十萬里南北八十一萬里唐帝所治九州地二千四百三十萬八千四十二頃夏禹所治四海內地東西二萬八千里南北二萬六千里命歷序曰神農始立州制形甄曜度曰四海東西九十萬里南北八十萬里山海經曰帝命防亥步自東極至於西極五億十選【郭璞注曰防亥健行人選萬也】九千八百八步防亥左手把防右手指靑丘一曰禹令防亥一曰五億十萬九千八百步紀年曰穆王東徵天下二億二千五百里西徵億有九萬里南徵億有七百三里北徵二億七里山海經曰天地之東西二萬八千里南北二萬六千里出水者八千里受水者八千里博物志曰地祗之位起形於昆侖縱廣萬里髙萬一千里神物所生聖人仙人之所集昆侖之東北地轉下三千六百里有八幽都方二十萬里地下有四柱柱廣十萬里有三千六百軸犬牙相舉也呂氏春秋曰凡四海之內東西有五億九萬七千里南北亦有五億九萬七千里淮南子曰禹乃使大章步自東極至於西極二億三萬三千五百里七十五步使防亥自北極至於南極二億三萬三千五百里七十五步古今通論曰夫地者厚三萬里凡八極之廣東西二十三萬三千里南北二十三萬一千五百里

地動

京氏曰地動陰髙者爲下下者爲陽此人君俱進君子爲小人同倫任小人爲上宰置君子於下位此陰髙而陽卑也故反也害及大人河圖祕徵篇曰地之動大臣逆雒書雒罪級曰土震不言眾虐盛尙書夏侯說曰地動大臣盛將有爲下不靜兵數動也運斗樞曰地之動亂並孳羣臣蹷施【宋均曰蹷動也施放縱之也】陰讙嘩又曰地震之異陰倍主保幹圖曰地動下逆無陽自燭則退彊臣誅大過免近戚潛潭巴曰地動搖臣下謀上運斗樞曰後族專權地動搖宮春秋公羊傳曰臣專政陰而行陽故地震谷梁曰地動大臣盛將動有變【變謂反也】夏氏曰地動民不安搖擾流移劉向洪範傳曰地動者臣不臣也臣下大貴也董仲舒對災異曰地者陰之類也動者後宮臣下專主之盛陽衰故致疾疫當制後宮齊禦百官以救之京房對災異曰地者大臣之位當載安萬民懷藏物類而動搖者此不欲爲君載安萬民動搖不安思欲簒殺也京房傳曰地動蹷城天下亡天鏡曰地動世主失不出千日京房曰地動蹷屋室人天下兵行地移或西或東

不列王公此謂不公其行也地動動牀木嵗大熟地動教令從臣下出必有流血饑亡地動有赤水出司馬戮地動疾驚牛馬禽獸變動天子失地地獨動於靈廟中及朝廷邑有亂臣且凶國無忠臣地動不已地比四五日動人主不安地數動殺人賊臣暴地以春動有音歳不昌以夏動有音人主有喪以四月動有音五穀不熟民大饑以五月動有音人主有喪民流亡以六月動有音少老多死嵗惡以秋動有音大兵起以九月動有音殃大以冬動有音人主有喪兵起以十月動有音邑有土功以十一月動有音其邑有大兵喪及民饑亡以十二月動有音其邑有兵行地鏡曰地動三年其國民流東西動十日以上必有兵地動千里是謂陰盛陽衰人君犯四時興土功不出年國有喪地動壊城郭宮室是謂陰道失四海有兵喪抱朴子曰軍中地動必大戰或有謀反張衡上書

曰地動者民擾也易坤靈圖曰地大動搖世主之宮國不安國語曰周幽王二年西周三川皆震伯陽父曰周將亡矣夫天地之气不失其序若過其序民之亂也陽伏而不能出陰迫而不能烝於是有地震今三川實震陽失其所也史記曰周幽王二年西周三川皆震三川涇渭洛也伯陽甫曰周將亡矣天地之气不失其序若過其序民亂之也陽伏而不能出陰迫而不能烝於是有地震今三川實震是陽失其所而塡陰也陽失而在陰原必塞原塞國必亡夫水土演而民用也土無所演民乏財用不亡何待昔伊洛竭而夏亡河竭而商亡今周徳若二代之季矣其川原又塞塞必竭川竭山必崩夫國必依山川山崩川竭亡之徵也若國亡不過十年數之紀也左傳曰昭公二十三年八月丁酉南宮極震萇謂劉文公曰君其勉之先君之力可濟也周之亡也其三川震今西王之大臣亦震天棄之矣東王必大克注子朝在王城故謂西王敬王居狄泉在王城之東故曰東王漢安帝永初元年郡國十八地震地者陰也法當安靜今乃越陰之職專陽之政故應以震動漢獻帝初平年中京師地震董卓以問蔡伯喈伯喈對曰地動陰盛大臣逾制之所致也公乘靑蓋車逺近以爲非宜爲先是山東豪傑並起卓懼乃徙天子都長安燔燒洛陽宮室自爲太師號曰尙父乘靑蓋車金華爪畫兩輪故諌之卓乃更乘金華皂蓋車地鏡曰地動而折有急令近臣謀主兵革興

地坼

祕徵篇曰三公秉執卦錄在心則地坼考異郵曰臣恣地裂坼漢含孳曰大夫專權兵陵地坼海中占曰主好聽讒言廢置大臣女子爲政刑法誅殺不以道理則地坼京房對災異曰陰倍陽則地坼臣叛君則義廢此人君不親上下不厚致此災也不捄則骨肉相殘父子分離羌夷叛去

演孔圖曰地坼陰畔不靜陽不施臣下專恣故天下以謀去主潛潭巴曰地裂下分威執曰臣不臣漢書曰和帝永元七年趙國易陽地裂京房易傳曰地坼裂者臣下分離不肯相從災及王公張衡上書曰土裂者威分月令曰季秋行冬令則土地分裂尙書說曰黃帝相亡則地裂京房易妖占曰陰倍陽地分坼又曰地分下叛主

賢明者退不肖者進又曰地劈大者此謂兵起天下分離長一里以上及成谷其中有水且至所謂地劈者坼也又曰地劈於邑城毀廢劈於邑朝天下有大兵其邑獨亡春夏無傷劈於朝廷邑分離爲數鄕劈於宮殿室邑社稷滅亡劈於社稷乃大祠其下邑有大殃劈於丘塜下民大死亡抱朴子曰軍中地裂急徙居不則軍敗地鏡曰地裂劈臣下有分離若在城門驕臣從中起邑有謀兵地裂朝廷分其鄕部地裂社稷天下有大兵地裂市裏居家不出三年大兵起國有憂王道中忽坼不出四年王道絕有分天地居地分裂一里以上或山阜破丘有水天下流亡地劈有音及見雜物形若於朝廷宗廟丘社道中咸爲兵亂國亂地坼有聲天下不安國分急兵起地夏裂一丈以上殺五穀秋裂民流亡冬裂大凶兵起國主亡京房易妖占曰地以正月劈不傷嵗以二月劈人主吉嵗樂以三月劈嵗熟吉以四月劈人主吉嵗熟五穀登以五月劈五穀收以六月劈此嵗定以七月劈此驚駭兵起發以八月劈兵大作民流亡以九月劈煞兵行人主恐亡以十月劈有亡邑有兵以十一月劈民不安兵大作以十二月劈人主大降將凶潛潭巴曰地鳴而坼君不專政臣叛作易坤靈圖曰黃之人精兵起地大裂土化爲人易妖占曰地劈有狀掌掌闌闌此兵急邑分有音哅哅亂天下不安傳驛相從地分坼軍破將急出去不可止漢陽嘉二年六月雒陽宣徳亭地坼長八十五丈時李固對防以爲陰類專恣將有分離之象上帝以戒陛下

地陷

地鏡曰地自陷天王亡地書緯運期授曰赤帝亡五郡陷祕徵篇云邑之淪主勢奪運斗樞曰邑之淪陰吞陽下相屠潛潭巴曰天子無深鑿地深則民苦邑反淪而下保幹圖曰地淪山亡之兆亂如塗禍漫漫地鏡曰地無故自下天下亂兵大起易妖占曰地自下其君亡又曰家無故宅自陷下此必人亡其邑君矣地鏡曰地陷沒入人君爲臣下所擒異苑曰晉武帝太康五年宗廟地歘陷無故梁自折凡宗廟所以承祖先嗣承世不利安居摧陷是縹絕之徵也京房曰山無故自下陷天下兵作晉太康八年七月大雨殿前陷方五尺深數丈中有破船京房妖占曰地以正月自下且有大事以三月自下水月火至以五月自下不吉天下有兵民分離鄕以六月自下大水且至多不常以七月自下天下兵大行以八月自下天下大搖民多行以九月自下天下有亡主以十月自下天下有兵以十一月自下有水且行以十二月自下大水且移者傷地鏡曰春地陷有大水魚行人道夏陷兵起國分有非常水秋陷有大兵冬陷有兵水

地燃

京房易傳曰火出地其國大出水其君死述異記曰姚興永和十年華山東界地燃廣百餘步艸木煙枯井谷沸竭置生物皆熟民殘之徵也晉惠帝光熙元年五月範陽國北地燃可爨至九月而驃騎範陽王司馬虓薨十一月惠帝用食而崩懷帝卽位太傅東海王司馬越殺太宰河間王司馬顒專柄朝政又尋死遂淚永嘉之亂海淪殪越之亂副亦皆殄滅石勒焚越之屍此其應也前秦錄曰初秦之未亂也闗中大燃無火而煙气大起月餘不滅慕容熙光始四年遼東新郡地燃五年八月爲遼西太守邵顏聚徒反至九月敗誅熙建始元年正月華陽郡地燃是嵗熙僣號之七年也其年五月爲尙書郎苻進謀反事覺誅至九月熙出逸妻瘞進餘黨推之賊髙和爲主據城反熙馳還不得入遂逃不免爲和所誅後三年宋髙祖平齊冬盡坑其眾二燕並滅慕容氏殱焉此皆不祥之應也

地鳴

地鏡曰地中哅哅有聲人君好興兵相攻潛潭巴曰地鳴有聲天子不知國政任婦人地中有聲洞洞者邑亡京房易候曰地中訩訩若嗷嗷爲凶祥所愛子死邦有殃

地生毛

地鏡曰地忽生毛天下亂兵起易妖占曰地生毛百姓勞苦史記曰趙王遷時人訛言曰秦爲笑趙爲號以爲不信視地之生毛后五年地果生毛七年而秦滅趙

地嘔血

地鏡曰地出血爲兵亂國亡地忽生血國將虛潛潭巴曰地嘔血禍之極效也地鏡曰地無故赤如燃兵大起河圖曰地赤如丹血流泛泛易妖占曰功臣戮厥地生血王隠晉書曰祖約爲豫州府內地皆如丹其後果凶京房曰地生血賊必來攻凶急去勿畱

地出光

地鏡曰地忽生光如火照憂國危亡潛潭巴曰地生光女謁行地忽生光小人進賢人滅【注云近驗敬暉桓範等被逐而小人用事於時洛陽城東白馬寺側地光如鏡行者影現】京房易候曰不顧骨肉不親九族厥徳已衰地出光

地自出泉

地鏡曰地無故自成泉天下亂兵起大水易候曰天不下雨而地自出泉其國大水亂從中生地鏡曰湧泉忽出臣爲禍害或以疾不過三年國憂有喪家中庭忽出泉者當富

地自長

地鏡曰地忽自長在道中天下不通地長邑下其治毀地長市中國有利地長社稷王者增土地長洲嶼上亦增土地無故自長如丘隴室屋其上或生艸木皆失地亡民春長者吉昌卒長有生樹天王安有死樹國王亡地夏長年中熟秋長殺生易地冬長國不安地上卒息者大人將起

地自營宮地生雜物地生卵

地鏡曰大澤中地無故自營宮女患位卑者暴貴地鏡曰地無故生雜物天下亂兵起大水

易傳曰地自生卵將軍且疾

地生石

京房易傳曰地自生石軍可久居地鏡曰石生平野庶人逆謀興兵臣反不出三月齊兵起

地生谷

京房易傳曰地自出五穀將軍得大道生黃色將軍得土地

唐開元占經卷四

欽定四庫全書

唐開元占經卷五

唐瞿曇悉達撰

日占一

日名體

張揖廣雅曰朱明曜靈東君日也兵法曰姓張名長生字子房一名子明字長史能者知便不畏白刃皇甫謐年曆曰日以晝明名曰曜靈春秋元命苞曰日之爲言實也節也含一開度立節使物咸別故謂之日言陽布散合如一故其立字四合共一者爲日望之度尺以千里立【實者周圓缺合一言其身者】春秋元命包曰天尊精爲日陽以一起日以發紀尊故滿滿故施施故仁仁故明明故精精故外光故火日外景陽精外吐春秋元命苞曰元開陽爲天積精爲日散而分布爲大辰天一陽成於三故日中有三足烏淮南天文問詰曰積陽之熱气生火火气之精者爲日日者陽之主也故陽燧見日則然而爲火又曰日者天之使也河圖曰在天爲日月在地爲水火楊泉物理論曰日者天陽之精也夏則陽盛故晝長夜短冬則陰盛故夜長晝短春秋則陰陽均故晝夜等張衡靈憲曰日者陽精之宗積而成鳥象烏有三趾陽之類其數奇也日譬猶火也月譬猶水也火則外光水則含景故宣明於晝納明於夜如有瑕必露其匿人君者仰則焉石氏曰日光旁照十萬二千里經三十二萬四千里同一百萬二千里暉經千里【周髀曰經一千二百五十里】周三千里【徐整長歷曰日經千里周三千里周三千里與石氏同也】張衡靈憲曰日月其當天七百三十分之一【徐整長歷曰日】

【下於天七千里】

日行度

雄方言曰日暈爲躔歷行也【躔踐也】春秋元命包曰日行一度以立序行三百六十五度四分度之一春秋元命包曰日月左行周天二千三萬里河圖曰天元十一月甲子夜半朔日月俱起牽牛初度推歷考宿正月在營室二月在奎三月在胃四月在畢五月在東井六月在栁七月在翌八月在角九月在房十月在尾十一月在斗十二月在牽牛河圖曰日月五星同道過牽牛女虛危室璧奎婁胃昴皆行其南之九尺畢北七尺觜參北一丈三尺貫東井出鬼南六尺出栁北六尺出七星張北一丈三尺出翌軫北一丈三尺貫角亢出氐南一尺出房左右股間出心北二尺出尾北九尺出箕北一尺貫南斗復至牛此日月五星行常道也洛書曰日月五星行歷左角內行左亢外四尺行歷

左氐外行房兩股間行心內六尺行尾內十八尺行箕內十二尺行斗柄中一尺行牛中行女外四尺行虛外六尺行危外十三尺行室外十六尺行璧外十三尺行奎外十三尺行婁外九尺行胃外十尺行井中行鬼外十四尺行栁內九尺行觜內八尺行參內十八尺行七星內十五尺行張內十八尺翌內十六尺行軫內十六尺在上者爲北此日月五星之正道也易坤靈圖曰王者至徳之萌則日月若連珠璧【鄭曰至徳之萌謂將興之時連璧謂無朔朢之異也】尙書考靈曜曰天地開辟曜滿舒元歷紀名月首甲子冬至日月五緯俱起牽牛初日月若懸璧五星若連珠淮南天文問詰曰太陰元始建於甲寅【大元初有日月五星之時也】日月俱入營室五度【日月如連璧五星如貫珠皆右行】天一以始建七十六嵗日月復以正月入營室五度無餘分【余分少餘也】名曰一紀天一凡二十紀千五百二十嵗大終日月星辰復始甲寅之元日月行危一度而嵗有奇四分度之一【危北方宿也】故四嵗而積千四百六十一日而復合故捨八十嵗而復故曰子午夘酉爲二繩丑寅辰巳未申戌亥爲四鉤東北爲報徳之維西南爲倍陽之維東南爲常羊之維西北爲之維日冬至則井北中繩陰气極陽气萌故曰冬至爲徳日夏至則斗南中繩陽气極陰气萌故曰夏至爲刑陰气極則北至北極下至黃泉故不可以鑿地穿井萬物閉藏蟄虫首穴故曰徳在室陽气極則南至南極上至朱天故不可以夷邱上屋萬物蕃息五穀兆長故曰徳在野【夷平也】漢書天文志曰凡君行急則日行疾君行緩則日行遲日行不可指而知也故以二至二分之星爲候日東行星西轉冬至昏奎八度中夏至氐十三度中春分栁一度中秋分牽牛三度七分中此其正行七日行疾則星西轉疾事勢然也故過中則疾君行急之感也不及中則遲君行緩之象也至月行則以晦朔決之日冬則南夏則北冬至於牽牛夏至於東井日之所行爲中道月五星皆隨之禮緯曰天子服中禮從容中則日月五星不敢縱橫京房別對災異日行房乘三道太平上道升平中道

霸世行下道云

日晷影

許愼說文曰晷日景也劉煕釋名曰晷規也如規畫也周禮地官司徒曰以土圭之法測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中天地之所合也四時之所交也風雨之所防也陰陽之所和也【按土圭者非削土爲其圭象訓爲度也置圭度景謂之土圭日南則景短多暑者謂夏至日躔南方井宿也日北則景長多寒謂冬至日躔北方斗宿也日東則景夕多風者謂秋分日躔東方角宿也故秋分祭月也日西則景朝多陰者謂春分日躔西方婁宿也故春分祭朝日也古來天圖春秋二分並交婁角也諒知夕者秋分之異名朝者春分之別號景長稱南至景短稱北至今日南則景短日北則景長者先論日躔宿也後論日躔景也】周髀曰周髀長八尺其勾之損益一寸千里張衡靈憲曰懸天之晷薄地之儀皆移千里差一寸鄭司農曰土圭之長尺有五寸以夏至日立八尺表

其景適與圭等謂之地中今潁川陽城地爲然【按晉太康地記曰河南陽城縣是謂土中夏至景尺有五寸所以爲候也南越志曰南景在日之南五月立表望之日在表北景在表南交州日景較北三寸林邑九寸一分也】鄭曰凡日景於地千里而差一寸景尺有五寸者南戴日下萬五千里也洪範五行傳曰日月之行則有冬有夏而爲寒暑若南失節晷過而長則爲寒退而晷短則爲燠人君急則晷進疾而寒舒則晷退遲而燠故曰急恆燠若一曰晷長爲潦晷短爲旱奢者爲扶扶者邪臣進正臣疏君子不足姦人有餘漢書天文志曰冬至日南極晷長南不極則溫爲害夏至日北極晷短北不極則寒爲害故書曰日月之行則有冬有夏也故治變於下日月運於上矣易緯曰日冬至人主不出宮室寢兵聽樂日擊黃鐘

之磬公卿大夫列奏音侍則陰陽之晷如度故夏至之禮如冬至之禮又曰冬至之日樹八尺之表日中視晷晷如度者則其嵗美人民和順晷不如度者則其嵗惡人民多僞言政令爲之不平晷進則水晷退則旱進一尺二寸則月蝕退則日蝕月食則正王臣之行日蝕則正人主之道又曰冬至晷長一丈三尺【按周髀曰長三尺五寸劉向曰長一丈一尺四寸何承天長一丈三尺祖暅銅表長一丈三尺今歷景長一丈二尺七寸五分】當至不至則旱多溫病未當至而至則多病暴逆心痛應至夏至易緯曰小寒晷長一丈二尺四分【按周髀長一丈二尺五寸小分五何承天長一丈二尺四寸八分祖暅長一丈二尺四寸三分今歷景長一丈二尺二寸八分】當至不至先小旱後大水丈夫多病喉痺未當至而至多病身熱來年麻不熟易緯曰大寒晷長一丈一尺八分【按周髀長一丈一尺五寸一分小分四何承天長一丈一尺三寸四分祖暅長一丈一尺二寸今歷景長一丈一尺一寸五分】當至不至則先大旱後大水麥不成病厥未當至而至多病上气腫易緯曰立春晷長一丈一寸二分【按周髀長一丈五寸二分小分三何承天長九尺九寸一分祖暅長九尺八寸今歷景長九尺六寸二分】當至不至兵起麥不成病瘧疾未當至而至多病熛疾易緯曰雨水【是今歷啟蟄也】晷長九尺一寸六分【按周髀長九尺五寸三分小分二何承天長八尺二寸八分祖暅長八尺一寸七分今歷景長八尺七寸】當至不至旱麥不熟多病心痛未當至而至多病薨易緯曰驚蟄【是今歷雨水也】晷長八尺二寸【按周髀長八尺五寸四分小分一何承天長六尺七寸二分祖暅長六尺六寸二分今歷景長六尺五寸四分】當至不至則霧稚禾不穂老人多病疾瘧未當至而至多病癰疽脛腫易緯曰春分晷長七尺二寸四分【按周髀長七尺五寸五分劉向長七尺二寸六分何承天長五尺三寸九分祖暅長五尺三寸七分今歷景長五尺三寸三分】當至不至先旱後水嵗惡禾不熟多病痺未當至而至多病疚身癢易緯曰淸明晷長六尺二寸八分【按周髀長六尺五寸五分小分五何承天長四尺二寸五分祖暅長四尺二寸五分今歷景長四尺三寸四分】當至不至菽豆不熟多病疾瘧振寒未當至而至多病暴死易緯曰谷雨晷長五尺三寸二分【按周髀長五尺五寸六分小分四何承天長三尺三寸五分祖暅長三尺二寸六分今歷景長三尺三寸】當至不至水物雜揉羊不蕃多病疾瘧振寒霍亂未當至而至老人多病瘟气腫易緯曰立夏晷長四尺三寸六分【按周髀長四尺五寸七分小分四何承天長二尺五寸祖暅長二尺五寸三分今歷景長二尺四寸九分】當至不至旱五穀傷牛畜病未當至而至多病頭痛腫嗌喉痺易緯曰小滿晷長三尺四寸【按周髀長三尺三寸八分小分二何承天長一尺九寸七分祖暅長一尺九寸九分今歷景長一尺九寸八分】當至不至多凶言有大喪先水後早多病筋急痺痛未當至而至多病熛气嗌腫易緯曰芒種晷長二尺四寸四分【按周髀長二尺五寸九分小分一何承天長一尺六寸九分祖暅長一尺六寸九分今歷景長一尺六寸四分】當至不至多凶主國有枉令未當至而至多病厥頭病易緯曰夏至晷長一尺四寸八分【按周髀長一尺六寸劉向長一尺五寸八分何承天長一尺五寸祖暅長一尺五寸今歷景長一尺四寸九分】當至不至國有大殃旱陰陽並傷艸木夏落有大寒未當至而至多病肩腫易緯曰小暑晷長二尺四寸【按周髀長二尺五寸九分小分一何承天長一尺六寸九分祖暅長一尺六寸九分今歷景長一尺六寸四分】當至不至先小水後旱有兵多病泄注腹病未當至而至多病膨易緯曰大暑晷長三尺四寸【按周髀長三尺五寸八分小分一何承天長一尺九寸七分祖暅長一尺九寸七分今歷景長一尺九寸七分】當至不至外兵來年饑多病筋痺胸痛未當至而至多病脛痛惡气易緯曰立秋晷長四尺三寸六分【按周髀長四尺五寸七分三何承天】

【長二尺五寸祖暅長二尺五寸五分今歷長二尺四寸九分】當至不至暴風爲災來年歲不稔未當至而至多病疾瘧上气咽腫易緯曰處暑晷長五尺三寸二分【按周髀長三尺五寸六分小分四何承天長三尺二寸五分祖暅長三尺二寸六分今歷景長三尺三寸】當至不至國多淫合兵起麥不熟未當至而至病脹身熱不汗易緯曰白露晷長六尺二寸八分【按周髀長六尺五寸五分小分五何承天長四尺二寸五分祖暅長四尺二寸五分今歷景長四尺】當至不至多病疽疸泄未當至而至多病水腹閉疝瘦易緯曰秋分晷長七尺二寸四分【按周髀長七尺五寸五分劉向長七尺二寸六分何承天長五尺三寸九分祖暅長五尺三寸七分今歷景長五尺三寸三分】當至不至艸木復榮多病溫悲心痛未當至而至多病胸脇腹痛易緯曰寒露晷長八尺二寸【按周髀長八尺五寸四分小分一何承天長六尺七寸二分祖暅長六尺六寸七分今歷景長六尺五寸四分】當至不至來年谷不成畜鳥獸被殃多病疝腰痛不當至而至多病熱中易緯曰霜降晷長九尺一寸六分【案周髀長九尺五寸二分小分二何承天長八尺三寸八分祖暅長八尺一寸七分今歷景長八尺七寸】當至不至百物大耗來年多大風人病腰痛未當至而至多病胸脇肢防易緯曰立冬晷長一丈一寸二分【按周髀長一丈五寸二分小分二何承天長九尺九寸一分祖暅長九尺八寸今歷景長九尺六寸三分】當至不至地气不藏立夏寒早旱晚水萬物不成未當至而至多病臂掌痛易緯曰小雪晷長一丈一尺八分【按周髀長一丈一尺五寸一分小分四何承天長一丈一尺三寸四分祖暅長一丈一尺三寸今歷景長一丈一尺一寸四分】當至不至來年黍麥不熟多肘腋病未當至而至亦爲肘腋痛易緯曰大雪晷長一丈二尺四分【按周髀一丈一尺五寸小分五何承】

【天長一丈二尺四寸八分祖暅長一丈二尺四寸三分今歷景長一丈二尺二寸八分】當至不至溫气泄夏蝗生大水多病少气五疽小腫未當至而至多病癠疽應在芒種

日光明

劉向洪範傳曰日者昭明之大表光景之大紀羣陽之精眾貴之象也故曰其气布徳而主在地日徳者生之類也故日出而天下光明日入而天下防晦

日變色

禮斗威儀曰日靑中黃外是爲一不可【日者黃中爲主應行君仁黃中而靑外君禮黃中而赤外君義黃中而黒外君智五色積聚明照四方矣今反靑中而黃外是位次倒置黃爲外奪故爲一不可矣】赤君喜怒無常輕殺不辜無罪不事天地忽於鬼神天則雨土常熱日蝕無光地動雷下降【赤者火火死爲土禮失其政天雨土也南方者火故常熱也南方爲離離爲日故日蝕無光火滅灰爲土故地動雷者土气所爲故雷下降也下者雷電折擊下殺人民也】其時不救兵從外來爲害戮而不葬日赤中黃外是爲二不可白君亂無威臣獨逆理而不能誅【白者變爲白白系西方之色也萬物衰老之處也故爲君徳衰亂亂臣專其威無禮君衰亂於政事不能誅也】賢者不得爲輔朝中因女而進者眾嶐山數崩時大旱河海不流虎狼害人其民好賕吏並爲姦兵數十起千里之內其時不救及其年中亡當誅臣逆理進者以禁絕災害因女進者時日以救則災及其年日白中黃外是爲三不可也黒賤人爲君婦人輕賢佞諂候間得親將小臣所私及危其身【色變爲黑者闇故賤人爲君黒陰色故婦人持政輕誅賢黑者水流行無所不及隨器方員以諭佞人隨君方圓故候間得親私者竊也小人將盜竊其位及其身】時則常雨不休水則海潰河溢民多溺水死乘舟者多蛇入都邑雞雉同宿【好婦人者必用其言欲廢嫡立庶故蛇入都邑雉從雞宿蛇雉有文章在野諭同政賢從欲代其位故易萌气樞曰繼體不攺號令不行羣下爭利君弱臣彊選舉失暴風發屋折木爲咎則有蛇入都邑雉從雞宿也】婦人多重死胎子不就【用婦人言欲專其政轉相嫉害也】其時不救患在門內【當逺婦人復進賢也】其日黒中黃外是爲四不可也春秋潛潭巴曰箕主正月日色如靑赤者昧暝黃亭亭奪光旬望以上七月朔日日蝕近侯輔臣反其正月地動搖官兵大擾春秋潛潭巴曰房主二月日色如正月旬朢以上八月二日日蝕南夷北狄侵中國流星數出天下旱三年兵來二月天雨血後九十日名水決天下多譌臣朝廷女黨悖天子備玩好之喜且以此逢害春秋潛潭巴曰角主三月日色如正月望旬以上五月大霧九月朔日日蝕十月有兵倉皇其來三月彗星如房後百二十日名山崩熒惑守心其效也故日者天子之象君父夫兄之類中國之應也夫明主之踐位羣賢履職天下和平黎民康寧則日麗其精明其光耀黃帝占曰有道之國日月過之卽明人君吉昌人民安寧尙書考靈曜曰五政不失日月光明五政謂四時及季夏之政也尙書考靈曜曰日照四極九光東日日中南日日永西日宵中北日日短光照四十四萬六千里禮斗威儀曰君乘土而王其日太平則日五色無主【宋均曰包五行之色不主於一也】禮緯含文嘉曰君政尊而制命日月貞明春秋感精符曰王者之明以日爲契日明則道正暗昧不明則道亂各以其類占天子常戒以自勵孝經古祕曰日光明海內樂無怨心陰陽調年命長民人以康孝經內記曰日和五色君有徳京房易傳曰日者眾陽之精內明黃五色無主以象人君光照無主不可以色名也京房易傳曰聖主在上則日五色備京氏曰日大光天下和平上下俱昌延年益壽世無極孫氏應瑞圖曰人君不假臣下以柄權則日月光又曰王者動不失時日光王充論衡曰王者道至於天則日大光韓楊曰日則帝興亡微【闕】太子崩海內失命哭聲吟吟天下定異推在名公萌之出天子格自正孝度天心思消之天子吉春秋潛潭巴曰軫主四月日色白丹如黃丹靑比梅葉芄蘭無色旬朔以上十一月朔日日蝕天子誅於彊臣百二十日五山亡一曰君死不葬吳楚以東十國稱王天子繼絕諸侯多亡豪傑縱橫春秋潛潭巴曰張主五月日色如正月旬朢以上十

一月朔晦日日蝕南夷爲亂後九十日地嘔血兵禍並起逆爲天上百二十日五星從熒惑聚中國四夷爭起妻妾哭於宮天子滅於國其五月彗星五芒出於斗極九虹見交與日並立天子亡諸侯自君上滅庶雄制命兵雷令春秋潛潭巴曰東井主六月日色赤如赬旬望以上十月朔日日蝕四方射主武將威兵後九十日國大亂其六月天鳴地坼三公九卿皆反各自立爲君勝者稱王非天命也春秋潛潭巴曰氐主七月日色靑赤若昧暝亭亭奪光旬朢以上正月朔日日蝕後七十日山冡絕崩百川沸騰大臣皆用祿在名公百二十日髙峯爲谷深谷爲陵天下昏亂羣小執綱以方爲圓以欺爲忠帝人失勢俛從風靡天子大弱可防而消春秋潛潭巴曰主八月日色如正月旬朢以上三月朔日日蝕妻後殺主後百二十日地必大動天下起兵害誅王其來八月殞石五六月天下謀殺其王易於卿大雨壤波流翔主失伍姓不亡期百二十日斗星消易姓起至期而無徵天子繕三王之政五帝之功以立中興春秋潛潭巴曰奎主九月日色如正月靑黒不明旬朢以上來嵗天雨蝗五月殞霜京師中三月晦日日蝕天子以色后妃黨橫其來九月虎入邦雉羣翔巢國中天子好野遊主人去外人昌吳楚以南滅兵亂以興春秋潛潭巴曰東璧主十月日色如黒文然四

月朔日日蝕後七十日蛇羣入市雉死廟堂之中主失國野鳥跦跦或致鸜鵒君王危天下驚鄰國入主出臣下逐上其類令天子偹司禍爲福春秋潛潭巴曰虛主十一月日色如綠綈旬朢以上十日天雨堵【宋均曰堵當作赭赤色土也】五月朔日日蝕大臣殺主七十日大霜天下無所措不出民或藏匿走入宮主驚去國天下瓦解禮義消爍中國夷狄其來七月出兵大合屠君誅父無服之屬九族之親君臣易位春秋潛潭巴曰鬥主十二月日色如灰如塗如虹如合旬朢以上六月朔晦二日日蝕九十日日魄大臣專國代其君爲王天子廢斥彊侯執命夷狄內侵中國百年上無天子下無方伯眾狼爲政後二百二十日虎哭地陷天雨沙山躍石其來六月天子弱大臣爲主春秋感精符曰君營於邪輔宰不納奢大縱盜快意所欲民不聊生則遊气蔽日日靑黃白黒春秋感精符曰主弱則日色赤如灰王淪濘則日流血又曰大臣擅命妻專盜成黨女妃虛賦斂殘賊則日爲靑黃又曰君不聽明無知徳爲臣下所侵則日光靑赤後大旱地動搖又曰日靑赤黃白黒乍連於气茫茫不可以類推象度三十日以往蝕無期此至亂故比年日蝕又曰夷狄並侵兵將用則日紫又曰日色赤如灰主以急見伐春秋緯曰日黃濁

布散必有後黨嬖孝經契曰日和五色明照四方黃白失信赤靑奪明黒多暴害乖離失信則慢孝經左契曰日變有五色蒼色見於百姓也京氏曰察天不順厥異日赤其中有黒京氏曰日變色靑爲饑與憂赤爲爭與兵黃爲徳與善白爲旱與喪黒爲水民半死又曰日赤如赭布如灰不出其嵗有大將死於野

又曰日有黒光不出六十日有大水傷五糓空屋所見之國糴貴十倍二旬乃止京氏曰救黃經云賢者之言行之而蔽其人有以其美自厥異日色黃黃者中和色諭美行也人君內有賢臣卒得其位保其社稷人君自知非其徳行所能設稱其人則復矣赦赤經云人君不學道無以教下發號令動害百姓日應之而赤人君聽用仁賢尊之如賓客避寢思道則復矣救黒經云臣不能進諌其君怨下見百姓故日黒人主當憂勞求賢罷左右彊臣則黒除矣救白經云人君軟弱海內咸貧日白六旬不可復變未滿六旬求任賢臣抗武威誅罰爲非則復矣夏氏圖曰日暈黃濁黒動搖爲風雨其不動搖憂病暴怨荊州占曰日始出一竿赤如血有死王以宿占國又曰日赤如血其國君死赤始末赭將軍戰死於野【按王隠晉書曰東海王越自陽成帥甲士四萬京邑多徙次許昌以鳴崇爲兵司馬越領豫州牧三月四日日有赤散流其光若血下流其光之所照皆赤日中有若飛鷁者七八十九日越薨於項也】孝經內記曰主不敬天地犯名山大川則日色靑白黃黒甘氏曰日或黒靑黃師破喪侯王京氏曰日者太陽之精萌於東盛於南其色赤今乃靑靑東方少陽色也謂人君微弱國無賢輔則致此災不救日蝕爲災其救也率股肱正臺輔任忠直報功能立將軍修城郭京房易傳曰人君不聞道徳其亂國背上則日赤【按洪範曰漢成帝河平元年正月壬寅朔日月俱在營室日赤二月十二日癸未日朔日又赤其夜月赤十三日甲申日出赤如血無光漏上四刻半乃頗有光照地赤黃食時後乃復是時帝無道徳後宮趙氏亂內外宗王氏擅朝逐主亡國之應】京房易傳曰上微弱無法制則日白六十日萬物無霜而死又曰臣下無智勇天下自徵伐則日白體動而寒又曰人君弱而能任其事謂不亡則日白又曰人君公行愆過不自攺則日黒大風起【天無雲而日光掩也】京房曰日有靑光不出二旬大風糴貴斗米二千一嵗五見糴倍十見以上民多疾疫不出一年京氏曰日靑君弱亡君無知也黃間若不與也黒慈【闕】甘氏曰臣逆君法日赤如火其國必亂荊州占曰日色赤而三日不復則霧而昏晝昏此人君無徳故也又曰日色赤黃其月旱又曰有黃光照下國有土水若流血名王死之有白光破國主憂喪有靑色國實倉有赤光流血滂滂有黒光多死兵【以上日色之變】乍赤乍白各十日臣有伏兵欲謀君又曰日色如紫名爲日死王者惡之

日戴光

太公兵法曰日戴天下大凶期不出三年

日無光

太公陰祕曰君不明臣不忠故日無光月不明見變不救殃禍生臣欲反主失名安百姓用賢人弱者扶則無害又曰凡四時受王之日日月當淸明五星順度潤澤有光凡此君臣和同或晝不見日夜不見月五星失度陰蔽日光亂風連日此國君迷荒不順時令疾病虫霜忠臣受誅讒言者昌兵火欲起民人惶惶盜賊滿道死者不葬黃帝用兵要法曰沈陰日月俱無光晝不見日夜不見月星皆有云障之而不雨此爲君臣俱有陰謀兩敵相圖謀也若晝陰夜月出君謀臣夜陰晝日出臣謀君下逆上又曰日蒙蒙無光士卒內亂河圖帝覽嬉曰日月不光有亡國死王期不出五年春秋感精符曰三失陽事則日無光春秋感精符曰君行內虛外有肅敬布政修度之名茍無至誠爲下犯冒晚晚不驚則日光防防郁怏不淸其後水數淫雨霧霜屢臻春秋感精符曰日無光主主勢奪羣臣盜讒蔽行【按洪範日月曰漢元帝永光元年四月日色靑白無影日中時影無光是夏寒至九月乃有光是時宦者恭石顯等倚勢讒賊忠良上弱不明不義不達之應也】春秋感精符曰妻黨翔羣臣恣橫則日黃無光【翔橫言從盜也黃地色妻象也恣姦謀故先見於天使日黃至於無光澤也】偏任權柄大臣擅法則日靑黒【日爲君月爲臣月生於水水色靑母子助故二气並見】子黨犯命權威宮國則遊气蔽日日赤郁怏無色【日色赤子生於父父子同气今赤气蔽日子姦父之象也】九十日日黃則日中無影其時叛作璚珥數出黃雲入國妻黨翔應靑則寒霜虐雹偏任气應赤則日鬭湛陰霧集【霧集猶霧防也子犯命應】春秋感精符曰日久不明天子蔽塞各以其類自勅

以消之春秋孔演圖曰騏驎鬭兮日無光春秋緯曰日光亡諸侯叛三十日不光羣禍起孝經內記圖曰日無故過中時無光人君不明天下有雨主兵甘氏曰日出一年而無光耀其月有王死一曰王有憂孝經內記圖曰王驕慢日月失明孝經內記圖曰日出東方二竿亭亭無光爲日病未入二竿亭亭無光爲日死日死君死日病君病甘氏曰見一日爲十日見二日爲一月見一月爲一嵗不出其年兵起【按韋昭曰日下無光謂惟質見耳】荊州占曰日始出二竿未入二竿其色赤而無光其分主凶必有兵喪春則爲旱災在六月太公兵法曰日未入兩竿而無光曜其月必主死一曰主憂京氏曰日未入二竿亭亭無光所捨國君死日出三

日無光國乃不昌甘氏曰日出旦無光陽見徳也日旦而無明入而無光此謂陽見刑也甘氏曰人君宰相不從四時行令刑罰不明大臣姦謀離賢蔽能則日月無光見瑕適不攺其行其國五穀不成六畜不生人民上下縱橫賊盜並起甘氏曰日出無光曜者主病一曰主有負於臣百姓有寃心甘氏曰日失色所臨之國不昌京房易妖占曰君不明日不光京氏曰天下云盡赤日不光三十日者有大兵王者亡五十日者兵且作大饑民亡七十日者有大殃亡主兵作大饑九十日者社稷亡百二十日者邑墟亡京氏曰日月大無光國無王民不安天下有兵京氏曰日失光明主令不行民饑流亡京氏曰日無故久無光天下不彰社稷隳亡京氏曰日月皆無光則淵涸山崩王者惡之董仲舒災異占曰日無故白無光其主不死國乃不昌靑無光天下人民相食主去日赤無光天下兵起大旱日黃無光天下主失徳名山崩地動日黒無光臣下爲政气經曰日光赤气見爲賊者皆君左右大臣也京房易妖占曰日赤無光君凶也

唐開元占經卷五﹤子部﹐術數類﹐占候之屬﹐唐開元占經﹥

欽定四庫全書

唐開元占經卷六

唐瞿曇悉達撰

日占二

日晝昏

春秋感精符曰日者陽之精曜魄光明所以察下夫以照滅晝晦甚所懼也春秋緯曰後族專權謀爲國害則日晝昏京氏曰姦臣盛日晝昏春秋運斗樞曰日晝昏之異臣爲政莫制持專權跋扈陰騙舒雒罪級曰日晝昏不言擅畔石氏曰日晝昏行人無影到暮不止刑急民無聊生不出二年大水下田不收甘氏曰日晝昏鳥羣鳴天下國家分析臣持政期不出五年中甘氏曰日無故晝昏到暮不出一年大水京房別對災異曰國有讒佞朝有殘臣則日無光暗防不明易曰日中見斗日中星見明其防也故貶之爲暮也

其救也逺佞諂近忠直修經典閉私道則日光明洪範傳曰日正晝而防晦者陰反爲陽臣反制君也孝經雌雄圖曰子日晝防者水溢山崩水灌涼州凶在武都酒泉丑日晝防者鬼山崩水出灌兗州凶在濟陰任城寅日晝防者虎山崩水灌徐州凶在下邳瑯琊夘日晝防者水山崩一日風山水灌靑州凶在平原

齊國辰日晝防者風山崩水出灌州凶在豫章廬江巳日晝防者龍山崩一曰水山崩水灌豫州凶在淮揚汝南防國一曰凶在淮南昌午日晝防者水山崩一曰上山水灌幽州凶在日南蒼梧一曰水灌靑州凶在平原齊國未日晝者土山崩一曰水山水出灌荊州凶在南陽申日晝防者石山崩水灌益州凶在蜀郡廣漢酉日晝防者鉄山崩水灌並州凶在河內五原戌日晝防者气山崩水灌雍州凶在河內太原一曰凶在河內京兆亥日晝防者岑山崩水灌冀州凶在趙國淸河一曰水灌兗州人民也

日無雲而不見

河圖曰天無雲日不見三日爲大喪必有滅國甘氏曰八月朔日日不見正月酉日日不見主死春秋漢含孳曰日不出懦下【不出謂日當出不出君懦畏羣下也】則就陰位【燕自闕】春秋緯曰沈日不出則爲天下防防俱溺絕

日中烏見

洛書曰日中有烏見名曰陰徳不出六十日兵出從其所向伐之勝若有國主死【按抱朴子曰吳赤烏十三年日中烏見三足然魏蜀不見孫權死】京氏曰日中有烏見主失明爲政者亂黃帝曰日中三足烏見者其所居分野有白衣防大旱赤地三足烏出住日外者天下大國受其災戴麻森森哭聲吟吟太公陰祕曰日中烏見者君咎雙烏見者將相逆入鬭者主出走烏動者大饑水旱不時人民流在他鄕救之法實倉庫舉賢士逺佞邪察後宮任有道赦不從則災消矣孝經內記圖曰日無暈而烏見所宿之國亡絕【王隠晉書惠紀曰元康六年六月日中若飛燕者積數日後有湣懷太子事】日傍气圖曰日中烏見其國君死期三年荊州占曰常以月十四日候日中有气如飛鳥其地無居者京房災異曰日月薄赤見日中烏將軍出旌舉此不祥必亡

日中有雜雲气

黃帝占曰日中有火光气見者其國左右大臣欲反春秋潛潭巴曰君徳鷹君臣和徳道慶則日含王字【日中有王字者君徳象日光所照無不及也】石氏曰日中有立人之象君愼左右急荊州占曰日中有人行者臣害主而主爭客勝有三人天絕主人必更雜雲气占曰靑气入白如老人黒帽黒衣杖刀立日中從日出至食時不罷君失位又曰靑气入日狀如兩烏重立日中從日出至食時不罷日無精光夷人爲主正治失位河水逆流京房曰祭天不順玆謂逆日中有黒子又曰臣不掩君惡令下見於百姓百姓惡君則日變【中有黒者陰也皆日出入時也】文命鉤曰偏任權柄大臣擅法則有靑黒子甘氏占曰日靑赤掩月不有戰必有亡國京房占曰日中有黒云若赤若靑若黃乍五乍十乍三十天子崩【按晉中興書曰升平三年十月丙午日中有黒子如卵少時而孝宗崩太和四年十月乙未日中有黒子明年海西公廢】太公陰祕曰日中有黒气若一若二至四五者此陽中伏陰君害臣上出者臣謀君旁出者君謀臣不出者宮女有憂昏見在臣晨見在君救之法輕刑罰赦無罪節威權安百姓貸不足則災消矣又曰日中有黒气者一若二至四五者教令不行三公爲亂爵賞不平不救者臣誅君子謀父救之法任賢直信道徳退貪邪輕刑罰察奏糾思刑戮則無害又曰日中有黑气見君有過而臣不掩故日不明見變不救者主有憂救之法承順天地申用明堂則無害矣洪範五行傳曰人君有過故不循天治則日黒居側大如彈丸荊州占曰日中有黒气大如桃李者臣蔽主明【按何法盛曰太興四年三月癸未日中有黒子永昌元年十月辛夘日中有黑子是時中宗寵幸劉隗擅作威福殊傷君道王惇因之托晉陽之舉兵逼都輦禍及忠賢故日有瑕也寧康元年十月己酉日中有黒子如李二年三月庚寅日又有黒子如雞卵二枚十一月己巳日又有黒子大如雞子是時帝已長而康獻皇后以從嫂臨朝實傷君道故日有瑕太元十三年二月庚子日有黒子大如李十四年二月辛夘日中又有黒子二十年十一月辛夘日中又有黒子是時防稽王以母弟専政故日有瑕】京氏曰日有白雲貫天下有白徒之眾三年至其黒雲天下有謀不成京氏曰候日無色其中有赤气大如踴躍爲人君絕命京房妖占曰赤云貫日者狀如建鼔此謂守威有扈下此云啟之所攻也荊州占曰赤云貫日如建鼓三年不雨

日生牙齒足

春秋感精符曰夷狄並侵戰兵將用則日垂牙舉足其發必子輔政擅威福郗萌曰日有齒足則其國謀反甘氏曰日足白有破諸侯王石氏曰日有白足有

戰者破罷敗將軍死洛書曰日始見赤足主坐急見伐名臣反輔相奪春秋感精符曰日赤足主顚蹷破殺王使並相伐春秋緯漢含孳曰日赤足君赤走足爲火又曰有赤足數十下江下地則君必出走春秋考異郵曰日赤足有興兵者日白足殺諸王侯【按宋均注曰足動也諭臣也日色赤而爲足是臣下奪主勢而興兵也白金气故殺大臣也】河圖曰日兩足庶雄起

日有彗芒

孝經雌雄圖曰日彗者君有火徳天下大丰髙宗曰日上芒如烽火國主失土春秋緯漢含孳曰日垂芒戰爭【謂芒角則戰也】洛書曰日有气而芒色黃白潤澤是爲陰光天子有喜小有徳令赦夏氏曰上黃白芒君福昌不得正色王有憂

日刺

孝經雌雄圖曰日刺者爲有气刺日中也謂下賤度上心知其是非如豫行之也一年有殃臣之犯上也日大色黃最所極甚則眾陰惡气近傍則賤度上心爲刺在左爲欲諫惡在右爲欲立王在上爲欲撫主在下爲欲易君若此之變君急責躬自悔考過執事愼其是非以洽王治也又曰日刺甲乙父子求惡也日刺丙丁君臣相疑攺政教也日刺戊巳后妃有意害君左右日刺庚辛將欲【闕】

日刺壬癸宦者有傷

日大小

春秋漢含孳曰日大則【闕】處【闕】消日小則奪大日大於常則無光君無羽翼也日小於常則奪威勢也春

秋緯曰日大則【闕】

獨立勢不出日小則以

漸侵【闕】

石氏曰日消小者所當國【闕】

京氏曰日小主【闕】賞賜不當

春秋緯曰赤帝之滅日消小

日分毀

孝經內記圖曰日分割君失亡春秋合誠圖曰君蔽臣專則日出乃毀春秋漢含孳曰日毀則國毀【謂日分四五分則國分也】京氏曰日中分不出五年國亡孝經雌雄圖曰日中分天下分爲二京氏曰露奪日光日中破軍滅國一曰陰勝陽臣勝君兩敵相當洛書曰賢人失位讒進忠退政煩民擾則日分爲兩無救從王民叛荊氏气占曰日中分爲兩國主死分爲兩見有烏居其中爭主死荊州占曰日中分爲兩所捨國亡【按孝經內說圖曰當紂之時六月壬子分爲兩日破爲兩已上者主盡】荊州占曰日分爲兩以上有從王春秋感精符曰羣臣爭則日裂主偏任則日裂爲五春秋緯曰日毀爲五帝將煞漸起偏任孝經內記曰日毀爲五此謂帝失天下戮於中也河圖曰日割國分春秋緯曰日裂主誅臣爭尙書中候曰夏桀無道殺闗龍逢滅皇圖壊亂歷綱殘賊天下賢人逃日傷春秋緯曰日壊者【闕】

京氏曰日無半則國破亡兩敵相當荊州占

曰常以正月三日盡八日觀日光無環者天下有兵喪春秋緯曰日之穿可貫杌【音脫】

日夜出

河圖曰日夜出是謂陰明割剖國分【按墨子曰昔三苗大亂天命殛之日爲夜出隨巢子曰三苖大亂妖日宵出】春秋感精符曰王【闕】

則日夜出尙書金櫃曰日夜出者紀綱滅大臣專政作威奪權無救大臣賊其主奪其邦其救也親仁賢退驕佞塡四時布恩惠赦天下則日夜出不爲傷也易緯曰日夜出隠謀合國雄逃亡從處易主孝經內記圖曰日夜出明臣賊其主奪其家一曰兵起天下饑再出三年君死國亡京氏曰日夜出是謂陰反陽不出二年天下見大兵不出一年有大水在所見處之國天下不安又曰日暮而出是謂陰重天下見兵京氏曰日出於夕人君不祥社稷亡郗萌曰日夜出是謂陰明有國者亡兵起天下饑以日命其國郗萌曰日夜出照見角宿妾黨縱橫四夷侵犯十二諸侯攻伐敗亡

【闕】

荊州占曰日宵出是

謂明絕【闕】

內伐不昌不出三年有【闕】

荊州占曰日夜出北斗見

天下兵悉起荊州占曰日夜出不出二年天下有兵水兵出在所見國【按韋昭洞記曰漢武三年四月有物如日夜出三年春河水溢於平原大饑人相食閩越圍東甌遣嚴助救之閩越走】

日當出不出當入不入

春秋緯漢含孳曰日當出不出懦下當入不入【闕】

日再出再中

石氏曰日再出爲滲光其國君死有兵起春秋漢含孳曰日復中支庶起京氏曰日再中帝王窮【按帝王郊祭志文帝時新垣平上言曰日再中居頃之日卻復中乃更以十七年爲元年】

日出復入日入復出

京氏曰日出復入日入復出主降臣又曰日出復下日入復髙日入復見爲還天下大亂期三年荊州占曰日出又還不出三年天下大亂所謂反者君不秉其柄捨法度用私意不任官職而好自治則日反日還者爲日出而復下下而復髙無救當爲大亂不軌皆叛不從其勅正心固一修古道守法正無忒業則日還不爲傷也春秋感精符曰主驚懼則日入復出京氏曰日暮入復出天下亡春秋漢含孳曰日曜則畏後文景移位支庶起躍謂日暮當下入入更躍此畏後權文景者日反也春秋緯曰躍如則曲從天下駭擾無君桀孝經曰日已入而光復照兵起

日墜日流

洛書曰日從天墜有道之君正天下無道之君走春秋漢含孳曰日流則提擊流謂累如赤珠數十在日下此則君兵提擊東西也春秋緯曰日流則君王滅以沈湎並奪

日出異方

京氏曰日出於午天子失國京氏曰日出於巳天子失明令不行河圖曰日出西方以母制

日並出

春秋運斗樞曰主弱公侯狡猾起莫能匡則日並照河圖曰日不照月不消山吐泉火燒林又曰兩日照天下民饑春秋潛潭巴曰兩日並出地裂水不流詩緯椎度災逆天地絕人倫則二日出相爭京氏曰兩日並出是謂諸侯有謀自底滅亡天下兵興無道之臣舉兵亡又曰兩日並出天下爭王孝經緯曰夏時兩日並出防曰桀無道兩日照夷山亡龍逢誅人民散郊社墟博物志曰桀時費昌之河上見二日在東者焰焰將起在西者沈沈將滅若疾雷之聲問於馮夷曰何者爲夏何者爲殷夷曰西日爲夏東日爲殷桀將亡乎於是費昌歸徙其族於東歸商也京氏曰兩日並出是謂並明假主爭明天下有兩主京氏曰日並出無道之臣爲君爭功徳先舉兵者昌後舉兵者亡荊州占曰兩日並出以上是謂亂明亂明出天下大亂家有親親欲同謀上皆成形不出三年五穀大貴一石值千錢國大饑荊州占曰兩日以上出天下有災夏以兩日亡尙書考靈曜曰【闕】帝之亡三日並照【晉陽春秋曰建武元年三日並出觀臺令史諫章曰天下其三分乎】巫咸曰三日並見於房心下不出一年天下治有裂地爲三州者京氏曰三日並出大臣爭奪王政又曰三日並出不出三旬諸侯爭爲王孝經內記曰三日並出者國君必亡其位有人在前後宮中同人君卽亡也荊州占曰三日並出其國有滅諸侯有亡地空邑河水大出不則其年大兵並大喪春秋緯曰三日並出天子黜又曰數日並出兩主爭京房占曰二日三日四日五日並出此謂爭明天下兵作亦主三四五六主立【按國志曰建興四年二月江東初聞湣帝凶問羣臣並見五日一日正中央余在四邊夏侯族曰天下多天子何所怪也】汲冢書曰甲居西河天有孳十日並出淮南子曰堯之時十日並出焦禾稼艸木民無所食堯使羿射之中其九烏皆死墜其翼

日重累

孝經雌雄圖曰日重累甲乙皇太子重殃丙丁大臣折傷戊巳后妃失禦爲祟是也庚辛將卒軍姦大行也壬癸君政暮露而下不掩救也變變悉悉見見者亡滅之事惟有賢君良臣除大惡革僞朝定尊卑如此則消卻變眾害伏也

日鬭鬭而暈蝕

黃帝曰凡日鬭以日中三足烏見爲正日鬭也常以日出食時候若三足烏不見者不爲鬭也京氏曰兩日鬭天下爭三日鬭法如雞鬭相摶當視先滅以決其事金櫃曰日鬭者人君內無聰明邪臣爭權日鬭者無

精眾人見烏其中無救期六十六日王者亡其土地其捄辟四門來仁賢授爵分職循名責躬則鬭不爲傷海中占曰日鬭月蝕主病脹偏枯口舌咽喉心腹京氏曰日鬭常以日出至食時以鬭鬭後烏見六十日王者亡地若烏不見不爲鬭凡日鬭不及三年下有拔城大戰齊燕多水京氏曰日赤黒比鬭者其國分不出三年中食人大小民饑亡京氏曰日鬭黃者爲中勝中國彊靑者爲左勝左國彊白爲右勝右國彊赤爲前勝前國彊黒者爲後勝後國彊不勝者將有殃京房對災異曰日鬭或赤或白或蒼或黃虎入邦此謂守邑破亡周君以此亡又曰數日俱出若鬭天下兵大戰石氏曰白日與黒日鬭其國相攻天下有兵不出三年大饑春秋緯曰赤日相蕩血滂滂君臣無道行縱橫京氏曰日鬭有變暈日蝕君死日皆傷兵起呂氏

曰亂國之主眾莫親邪气蓋積則蝕鬭【按尙書璇璣鈐曰桀時有日鬭蝕太公金櫃曰三苗時有日鬭也】

日以十二辰鬭

孝經雌雄圖曰子日日鬭者李氏欲爲天子魏氏圖曰子日日鬭者李氏竇氏欲爲天子孝經雌雄圖曰丑日日鬭者趙氏欲爲天子魏氏圖曰丑日日鬭者趙氏欲爲天子雌雄圖曰寅日日鬭者姚氏欲爲天子魏氏圖曰寅日日鬭者鄧氏尙氏欲爲天子雌雄圖曰夘日日鬭者張氏欲爲天子魏氏圖曰夘日日鬭者衛氏張氏欲爲天子雌雄圖曰辰日日鬭者邊氏欲爲天子魏氏圖曰辰日日鬭者陶氏但氏欲爲天子雌雄圖曰巳日日鬭者步氏欲爲天子魏氏圖曰巳日日鬭者宗氏上氏欲爲天子雌雄圖曰午日日鬭者劉氏欲爲天子魏氏圖曰午日日鬭者馬氏郭氏欲爲天子孝經雌雄圖曰未日日鬭者朱氏霍氏欲爲天子魏氏圖曰未日日鬭者【闕】

欲爲天子孝經雌雄圖曰申日日鬭者陳氏欲爲天子魏氏圖曰申日日鬭者侯氏陳氏欲爲天子孝經

雌雄圖曰酉日日鬭者【闕】

欲爲天子魏氏圖曰酉日日鬭者周氏欲爲天子孝經雌雄圖曰戌日日鬭者閻氏欲爲天子魏氏圖曰戌日日鬭者孔氏劉氏欲爲天子孝經雌雄圖曰亥日日鬭者秦氏欲爲天子魏氏圖曰亥日日鬭者秦氏尹氏欲爲天子

日月並出

春秋感精符曰后妃專則日與月並照春秋考異郵曰日月並照出數月俱行或小或大滿不消其下必有煞君滅邦女主持政大夫亂綱夷狄內侵天下咸兵京氏曰日月並出爲並明天下有兩主立京氏曰气占云日月並俱出君臣爭明京氏曰日月並出兵在

內京氏曰日月兩見是【闕】

皆有兵饑京氏曰日月並出相去二寸臣下作亂滅其主魏氏圖曰日月並見者君爲臣臣爲君其世亂民相殘孝經內記圖曰日月兩見十日不雨兵在內起及外荊州占曰日月並出是謂滅亡天下有國者亡洪範五行傳曰吳之亡也日月並出其後越滅吳臣欺其君夷狄侵中國荊州占曰日月並見是謂爭光大國弱小國不出三年兵起嵗惡風雨不時荊州占曰日月並出是謂死喪吏人防聚以下淩上魏氏曰日月並晝見者君弱臣彊以臣伐君謀爲天子

日月與大星並見

洛書曰日月大星並出晝見是謂爭明大國弱小國彊有立侯王者

日入月中月入日中

春秋感精符曰君亡失陽事日月相干石氏曰日入月中並不出九十日兵大起易令曰日入月中鐵貴三倍二旬而止石氏曰日入月中女主病不則將軍司馬吉一曰日在月中後死荊州占曰日見月中者不出三年人主亡月入日中亦然孝經內記圖曰月入日中臣賊其主奪其家石氏曰月入日中光不滅后妃持政

唐開元占經卷六

欽定四庫全書

唐開元占經卷七

唐瞿曇悉達撰

日占三

日冠

石氏曰有气靑赤立在日上名爲冠王朔曰日冠者聞也冠者如半暈也法當在日上如淳曰日气在日上爲冠魏氏曰冠者君有私事在南宮中髙宗占曰日冠者有喜气從冠外入從中出有喜喜气者謂王相气潤澤也甘氏曰日冠天子立侯王不出三年孝經雌雄圖曰日冠謂臣權在君上也不損至於進所愛復不損害忠良復不損專主威復不損邪行私復不損王政衰復不損謀爲非冠也謂不以禮自治也上不知也孝經內記曰日上冠者君與兄弟姊妹私通孝經雌雄圖曰日冠甲乙天子欲養仇丙丁君臣相反覆下逆上上不能止息也戊巳妻黨貴寵極也庚辛將帥僣號欲爲姦賊也壬癸寒賤暴貴

日戴

石氏曰气在日上名爲戴又曰戴之色靑赤王朔曰日戴者形如直狀其上微起在日上爲戴戴者徳也國有喜也如淳曰气在日上爲戴髙宗占曰重戴天子有喜得地若有所立

日珥

石氏曰日兩傍有气短小中赤外靑名爲珥釋名曰日珥者在日兩傍之名也珥言似耳在兩傍也如淳曰气在日傍直對爲珥王朔曰珥耳也珥者仁也珥者近臣也珥者親近之人也珥者當如珥也甘氏曰珥朝有耳純白色爲喪間赤爲兵間靑爲疾間黒爲水間黃爲喜甘氏曰日朝有珥國有行進之事其不行凶能戎荊氏占曰日夕有珥赤黒白有大客董仲舒曰日交速而珥兵大出荊州占曰日交珥象一方眾兵皆起軍在外者罷孝經內紀曰日珥赤兵白喪靑憂黒死黃有喜不出三年孝經內記曰日珥人主有喜爲拜將軍若有子孫一曰有風郗萌曰日珥人主有憙兵在外亦有憙洛書曰日珥而張者卽人主有憂欲聽欲外荊州占曰日珥北方以及三方必有疾雷石氏曰有軍日有一珥爲憙在日西西軍戰勝東軍戰敗在日東東軍勝西軍敗南北亦然無軍而珥爲拜將孝經雌雄圖曰日左珥者君有陰事與傍妻爲姦在西宮中欲立摘亡辟曰日有赤黒珥夷人起兵外降附之孝經雌雄圖曰右珥者君有重宮婦人陰事私發夏氏曰日左右有黃白珥君下赦京氏曰日以春有二珥人君聽事王朔曰日珥等兩軍相當無相柰何摘王辟曰日有兩珥無封侯桀恐還自伐京氏曰日兩珥且有大使一日兩珥焰焰如光爲人

君有喜洛書曰日兩珥中赤外靑色黃白潤澤天子喜洛書曰珥中有赤云貫日有名之人死京氏曰日有三珥人君有女子憂孝經內記圖曰珥有四天子大喜石氏曰日有四珥天子拜將太子立王侯甘氏曰日四珥天子有子孫喜期不出三年京氏曰日出四珥將軍亡日入四珥有大兵京氏曰日朝五珥國憂兵起夕珥臨日兩傍必有大客來言北方之事甘氏曰日有六珥命曰大提六十日分有喪若赤云掩日下有亡國

日抱

如淳注漢書曰气如半環向日爲抱蔡伯喈曰气見於日傍內曲向日爲抱京氏曰气靑外赤內曲向日月爲抱兩軍相當順抱者勝王朔曰气向日暈狀而短則爲抱抱者苞也苞者附也抱者近臣也抱者和親也按其色占之抱黃白潤澤法有赦京氏曰气向日月爲抱抱多者來親附者眾多也孫氏瑞應圖曰君賢得土地則有黃抱京氏曰气抱日爲和親見者其臣欲親石氏曰日抱鄰國臣佐來降石氏曰抱气靑赤在日月傍爲其分若王者有子孫之喜孝經援神契曰黃气抱日輔臣納忠孝經內記圖曰日光潤澤有抱國昌洛書曰日抱黃白潤澤中赤外靑天子有喜有和親來降者軍不戰敵降軍罷色靑將喜赤將兵爭白將喪黒將死髙宗占曰抱傍有黃气如人像人主有賢佐匡天下夏氏曰日有兩齊等以戰抱先衰者敗髙宗占曰日傍气圖日有兩抱外欲自親者人主有喜夏氏曰日傍有气抱戰勝無軍有欲和親者髙宗日傍气圖曰日有三抱天子喜天下和平色赤黃白皆吉若有親者孝經內記曰日四傍各有重抱四方附信也髙宗占日傍气圖曰日四抱天子有喜皆將相向主若有來和親者夏氏日暈圖曰日傍抱五重再戰順抱者勝也

日背

京氏曰日中赤外靑曲向外名爲背蔡伯喈曰气見於日傍外曲曰背石氏曰背气靑赤而曲外向爲叛象其分臣反石氏曰日背有反臣若邊將去善防之夏氏曰日背背者大夫卿欲爲主孝經內記曰日

兩背有反者孝經內記曰日四背有兵兵罷無兵兵起以宿分占之太公兵法曰日四背見軍在外有反者摘亡辟曰日四背天下駭擾大將起在中野春秋感精符曰日背出天下分裂臣子得志主上弱春秋考異郵曰諸侯謀反五背刺日

日璚

石氏曰气靑赤曲向外中有一橫狀如帶鉤名爲璚如淳曰日刺日曰璚璚決傷也孟康曰璚者日將蝕先有異气也王朔曰日璚璚者決也璚者臣下走也璚者臣下急也形如背狀微小而鉤則爲璚璚者謫也爲乖離也夏氏曰日傍有靑璚大臣有去者不去有徳令也孝經雌雄圖曰日璚者此變最劇敗傷君者也致滅上有之徵禍從君不禁下起在左右禍從臣詐主在上禍從妃後在下禍從臣專政從爲自用橫爲暴多有姦臣通春秋考異郵曰臣謀反璚刺日孝經內記圖曰日傍一璚萬人死其下夏氏曰日四璚有

兵兵罷無兵兵起【闕】

春秋感精符曰日四璚並立政不一【按五行傳曰日傍有气皆爲晉國之將亡四璚刺日而後三卿分晉以滅其祀】春秋感精符曰日九璚後起之人並出春秋呂氏曰人主自恣不修古王道逆天暴物妖禍起地曜日璚日反光地曜璚气上刺反光日景見南又上光盛無能見其輪體及至反光午上體見光微沒時卻忽時暫明亦如燈將盡而光忽暫明熾自古以來將亡之國必生暴君虐主其君必夭蕩其志使窮極驕盈而神照如來故以反光深誡之也

日直

石氏曰日直色赤丈餘正立日月之傍名爲直其分有自立者夏氏曰日直直者正直在日上下左右主直臣自立也直在下光色潤澤有立侯王者夏氏曰日有黃直君立臣靑赤直臣自立夏氏日暈圖曰日傍有一直色黃白潤澤有立侯王洛書曰有一傍直一方欲自立侯王有二傍直二方欲自立三傍直三方欲自立四傍直四方皆欲自立侯王孝經內記曰日傍有一直蔽在一傍欲自立從直所擊者勝孝經內記曰日傍有兩直其色潤澤有侯王立夏氏日暈圖曰日傍有二直欲自立者其色中赤外靑不成髙宗日傍气圖曰日有二重直在左右謀欲自立洛書曰日四直者是謂四彊色黃白潤澤天子有喜安足無兵國多幸臣使王色靑天子有憂赤有兵白民多喪黒主死國分

日交

王朔曰日有交交者靑赤如暈狀或如合背或正直交者偏交者兩气相交也或相貫穿或相背交主內亂軍中不和石氏曰日交人受淫勃之气京氏曰偏交在日傍從交在日傍交所擊者勝甘氏曰常以九月上景候日傍交赤云其下有兵

日提

夏氏日暈圖曰日傍有赤云曲如車蓋映日名曰扶提不出其年有自立者以日宿占之荊州占曰日傍有白雲曲而向日其一者居東方其一者居西方名曰提不出其年中有自立者孝經內記曰日有赤云如車輪或二或四【按圖有二云或背日或向日當如車蓋不應如車輪字之誤也】其背向外提外臣背其主期六月一提不出六年王者亡地其曲向日爲內臣背其主二提期三十日至四提期六十日至孝經內記曰日傍有赤云如車輪四曲向日名曰兵

提不出其年有自立者以宿占之甘氏曰日四傍有赤云曲而向日名曰四提荊州占曰提猶耳也不出其年中兵起王者死一曰亡地有自立者孝經內記曰日四提不出二年大有兵大將出亡五穀貴價一倍三十日至大雨不止京氏曰四提不出二年有大兵有大饑髙宗曰日六提國君當之宜防京氏曰日六提天子亡布貴天下亂五十日至董仲舒曰殷時有云居日左右曲布向日名曰日提占曰不出六年天子不利必有立者髙宗感之修徳昌祚數百年可謂災消而福生也

日格

甘氏曰有靑气橫在日上下者爲格也格者格鬭之象也

日履紐纓

洛書曰日下有赤黒靑气是謂履气交日下將纓或曰紐也天子有喜有臣反從外來者所以然者日天子之象也黒水之精也赤臨是謂水火相薄故言天子喜水者陷故言有臣從外來反

日承

夏氏曰承者气如半暈在日下則名爲承承者臣承君也爲君臣相承有吉髙宗日傍气圖曰日下有黃气三重若抱名曰承福人主有吉喜且得地

雜冠戴紐珥抱背玦直虹刺

洪範傳曰日抱珥重光以見吉祥君獲賀福祿並降夏氏曰日冠而珥人主有喜且有所立期不出年中洛書曰日平曉冠有兩珥色黃白潤澤天子有喜聽言立王色靑憂白喪黒死所以然者平曉至食時爲王兩珥有所聽黃白兩設爲有喜立王朔曰日冠當有兩珥甚吉魏氏曰日冠右珥者邦東有善人出得位孝經雌雄圖曰日冠左珥者君爲婦母私相知孝經內記曰日左珥冠者君東宮私婦女之事石氏曰日冠右珥者邦南善人欲爲政位魏氏曰日冠左右珥者君與羣女婦姊妹私相通孝經內記曰日冠左右珥者天下有喜魏氏曰日冠纓上下者邦南北有善人出爲政孝經雌雄圖曰日紐冠者君兄弟婦女私相知奸淫也洛書曰日戴而冠不中日者名爲婦一名離疎中赤外蒼色黃且潤澤天子有臣暴幸者色靑以音幸色赤以兵幸白與黒者主失用所以然者日天子之象也色黃白潤澤是謂附故言天子有喜不中日故言附上有戴故言有暴幸陰陽不和故言失用髙宗日傍气圖曰日戴珥人主有喜天下和平有所立髙宗日傍气圖曰日重戴左右珥天子有喜得地若有所立洛書曰日兩珥有直出珥中中赤外靑色皆黃白潤澤天子有珠寶喜立王侯所以然者日天子之象珠者陰之榮也直者輔也黃白潤澤故言天子有喜寶直有立侯靑有憂赤有兵白有喪黒者水也孝經內記圖曰日出而珥戴天子有徳令一曰有賀喜孝經雌雄圖曰日四傍有四珥珥外左右有二抱者子孫昌司馬遷天官書曰日抱且戴喜孝經援神契曰王

者徳至於天則日抱戴京氏曰日抱一背爲破走抱者順气也背者逆气也兩軍相當順抱擊逆者勝故言破走洛書曰日抱有一珥色皆白潤澤中赤外靑平晚至食時見天子有喜日中至日入色蒼白爲憂爲有人從外來者有喜事者不可信也髙宗曰日抱兩珥下有黃气如月名曰遺徳有太子喜無气天子喜髙宗曰日重抱在左右人主有喜髙宗日傍气圖曰日有重抱兩珥人主有喜夏氏曰日重抱中有璚順抱擊者勝軍中有欲反者又曰重抱且背順抱擊者勝得地並有罷師洛書曰三抱重有兩珥正方色皆黃白潤澤天子有喜是謂大和抱者親和之象也珥方者兵之象也春秋渾付曰人主修名無誠言外方語內懷負心驕蹇自恣不謁忠稱孝毀所增日背璚靑赤不明洛書曰日背而內璚色中黒故言水主大臣反故言天子有憂外赤中黒故言有水火相伐反臣從中起天子死京氏曰日背璚在日之南及其三方者其國有反臣易緯曰日背璚重累小人略地大人爭時京氏曰日月皆璚其國有反者洛罪級曰日背璚不言內乖惡摘亡辟曰日背璚並出顚倒相貫屈天子滅下作禍春秋緯曰桀之世有後通族擅權背璚刺日垂其耀光有此則亡引也春秋感精符曰君臣乖錯不和則日背璚髙宗日傍气圖曰日傍有一直赤气如鱗在上近臣欲自立也髙宗日傍气圖曰日有二背一直大臣謀欲自立也甘氏曰日四璚是謂大役軍眾在外有反者孝經內記曰日有四背璚無軍在外而見天下兵起軍在外天下兵盡罷春秋感精符曰日四背璚臣射主孝經內記曰日四背璚气如大車隨者四人主不安大國不出一年大車貫二背有反臣三月大雨下春秋緯曰日有四背璚其國內亂有兵起若有背叛魏氏曰日傍有二直三抱有自立者不成順抱擊者勝殺將魏氏曰日纓左珥後宮出位喜孝經雌雄圖曰日冠紐左珥者君與舅母私相通

孝經雌雄圖曰日冠紐左右珥天下有吉喜五逆皆除日暈圖曰日冠纓左眊者後宮有喜日暈圗曰日冠

纓右珥後宮出位有喜又曰日暈冠纓左右毦天下大喜除刑孝經雌雄圖曰日紐左珥者爲兄弟私相知孝經內記曰日冠鈕者君與靑衣私相愛欲成立爲

妻已在宮也甘氏曰日戴珥天子有賀喜抱以爲和親抱亦親多抱珥見數國家懽喜而和甘氏曰日戴且珥天子有子孫昌期不出其年夏氏曰日戴而珥有令徳夏氏曰日重抱抱中外有璚而珥順抱擊者勝破軍軍中不和不相信孝經內記曰日傍有重抱其一傍有抱抱後有背戴順抱者勝髙宗日傍气圖曰日有一抱一直一珥人主有喜且有所立呂氏曰日背璚四直交在中臣欲爲邪色靑中赤外有芒刺則爲逆其色赤中靑外無芒刺爲謀若數見則國家凶向日爲抱背日爲背背且抱有欲爲者順勝逆明勝枯久勝疾若有白虹以攻戰從抱擊之者勝芒外者中人勝芒內者外人勝皆以象類爲法孝經雌雄圖曰日上有冠三重日下有虹下行正直長丈不出一年立故貴人絕後者其年小熟小賤嵗有兵一年中天下不安夏氏曰日抱且兩珥一虹貫抱中日順虹擊者勝殺將夏氏曰日抱兩珥且璚二虹貫抱中日順虹擊者勝

二將有相去夏氏曰日重抱有三白虹貫抱中日順虹擊者破軍將二虹殺大將一虹殺偏將魏氏曰日重抱左右二眊有白紅虹貫抱順擊勝得二將有三虹得三將髙宗日傍气圖曰日一背一直有赤气如捲近臣欲自立二背一直大臣欲自立孝經雌雄圖曰日刺冠重累並出邊見者是臣弒君子弒父之變也不可不審察也見於東方父子自爲之見於南方君臣爲之見於西方親戚將卒爲之變在君者多赤變在臣者多靑變在邊夷者多黒自天生大賊五色錯亂

唐開元占經卷七

欽定四庫全書

唐開元占經卷八

唐瞿曇悉達撰

日占四

日暈

石氏曰日傍有气圓而周匝內赤外靑名爲暈夏氏曰日暈者運也如淳曰暈日運也暈者屯也暈者圍也一說暈者軍營衛气也營衛君也蔡伯喈曰气見於日傍四周爲暈方言曰日暈爲躔躔歷行也爾雅曰弇日爲蔽云郭璞曰卽暈气五色覆日者也釋名曰暈捲也气在外捲結也春秋感精符曰一失陽事則日暈石氏曰日暈者軍營之象周環匝日無厚薄敵與軍勢齊等若無軍在外天子失禦民多反叛班固天文志曰兩軍相當日暈等力均也甘氏曰日月皆暈共戰不合若兵罷洛書曰日出而暈必有取主不乃有師破石氏曰日以庚子暈有赦令河圖帝覽嬉曰正月日暈兵春起不勝河圖帝覽嬉曰日以正月若五月中有九暈以上道上有熱死將一曰多死人荊州占曰日有朝夕之暈是謂失地主人必敗荊州占曰日三暈軍分爲三夏氏曰日暈圖云日暈潤黃濁黒搖爲風雨且惡不動搖有憂病不則有暴惡令太公陰祕曰日暈明分中赤外靑外人勝中靑外赤中人勝中黃外靑黒中人勝外黃中靑黒外人勝外白內靑外人勝內白外靑中人勝中黃外靑外人勝中靑外黃內人勝太公陰祕曰日暈黃白不鬭兵未解靑黒和解分地色黃土功動民不安色黒有水陰國盛色白有喪色靑爲疾病色赤大旱流血千里京氏曰日暈有兵在外者主人不勝宜客太公兵法曰日暈始起前滅後匝而後成者後面勝太公兵法曰日暈周匝東北偏厚厚爲福東軍在東北戰西南戰敗孝經內記曰日暈而明天下有兵兵罷無兵兵起不戰洛書摘亡辟曰日暈明人主有陰伏之謀京氏曰日暈若井垣若車輪二國皆兵亡石氏曰日有靑暈不出旬有大風糴貴十倍人民多疾病凶河圖帝覽嬉曰日暈中赤外靑羣臣親外赤中靑羣臣內其身外其心石氏曰日有黒暈災在用事臣髙宗日傍气圖曰日暈蒼黒女主有憂京氏曰日有黃暈一重人主有喜洛書曰日有靑圍之謂之靑暈不出二旬大寒糴大貴外長三錢一嵗五見糴五倍六見糴六倍不止不出一年民相食多疾疫在所見之國禮斗威儀曰君乘木而王其政升平則日黃中而靑暈洛書曰日有黒圍之候不出六十日有大水傷五穀敗人室宅所見之國糴貴十倍三旬止一嵗十見此者四海有役窮民不得守其鄕死不收藏禮斗威儀曰君乘水而王其政升平則日黃中而黒暈孝經內記曰日有白圍之候一本日白暈不出九十日有大暴兵粟大貴三倍嵗多暴風春雪霜民多病亡野犬多狂所見之國尢多其君不安禮斗威儀曰君乘金而王其政象平則日黃中而白暈【宋均曰象者取象於鏡見儀表端正】洛書曰日有赤圍之候不出終食必有大雨雷霹靂殺乎爲人民者天下不同獨以所見爲然必有大暑道無行人圍候者日與辰星俱失度不出旬日圍候數如此者不便貴人一歳數有圍候嵗十餘王者不安大臣坐事不出二年中天子亡細布貴後一年蠶不爲縑絮四倍萬民大寒見此之戒禮斗威儀曰君乘火而王其政煩平則日黃中而赤暈孝經內記曰日有黃圍之候風雨農田治一嵗數見且大安所見之國吉不出三年孝經內記曰日暈亡日無雨大風起兵若土功各當其星占【凡日月傍有異气抱珥彊帶虹蜺背璚纓紐格履之屬三日內有大風二日內有大雨災解不占】甘氏曰日暈七日無風雨兵大作不可起眾大敗不乃月蝕

日方暈連環暈

髙宗日傍气圖曰日方暈而上下聚二背將敗民散又曰日暈方如井乾天下不和荊州占曰日暈連如環爲兩軍兵起君爭地髙宗日傍气圖曰日暈環而聚君死【四邊亞出也】

日暈而珥

京氏曰日暈而珥宮中多事後宮分爭七日不雨審察中甘氏曰日暈而珥主有謀軍在外外軍有侮荊州占曰日暈而珥天下有立侯王荊州占曰日暈而珥於暈上將軍易甘氏曰日暈而珥如井幹者國亡以亂有大兵反又曰日暈而珥合在軍中一珥一國二珥二國三珥三國同攻是國也甘氏曰日暈而珥聚在傍貴人有罷者太公兵法曰日暈而珥主有謀十日不雨兵起石氏曰日暈而珥合國有謀反日暈圖曰日暈右珥者王侯有喜人君有私事在後宮洛書曰兩敵相當日暈兩珥平等俱起而色同軍無相柰何色厚潤者賀喜又曰日暈兩珥君有喜一曰眾在外有大事石氏曰春暈有四珥人主更令

日暈而負

夏氏曰日負負者靑赤如半暈狀以著暈上則爲負負者位也得地爲喜京氏曰日暈重有四負殃大國亂若三日大雨不占孝經內記圖曰日暈負且戴國有喜戰從戴所擊者勝得地

日暈而冠戴珥抱背璚直提虹蜺雲气

孝經內記曰日暈且冠戴又有反照於日上有戴赤靑長四五尺左右上下有气各一丈許不出九十日有立侯王不出百日有大赦糴貴十倍大豆尢甚石氏曰日暈且冠且戴天下有立侯王若自立者分必益土石氏曰日暈且冠王者有拜謁若立諸侯徳令四方天下大赦孝經內記圖曰日暈有冠兩珥有纓貫珥中下交日下天下有名之臣死不出三十日有赦太公兵法曰日暈冠三珥天子有喜或爲大赦或拜大將軍髙宗曰日暈冠珥紐人主有喜慶且有所立不出年

中京氏曰日暈戴抱珥其色皆赤內靑外淸明卽國家有吉賀喜洛書曰日暈且戴而暈兩有气皆如珥形中赤外靑是謂琪璧一名霧成色皆黃白潤澤有獻璧玉寶瑤器者天子有喜所以然者日天子象也璧玉者陰之榮也黃白潤澤故言天子有喜夏氏曰日暈而珥外有一抱所圍城者在外外人勝孝經內記曰日暈暈中有珥一抱所謂圍城者在中中人勝髙宗日傍气圖曰日暈珥兩抱天子且有慶一抱喜至气黃白赤皆吉也荊州占曰日暈而珥背左右如大車輪兵起其國亡城兵滿野而城復歸京氏曰日暈有四珥各四背璚期六十日羣臣有異謀者有急事閉闗不行使天下更命三日雨不占四背白气幹之其端靑赤是妃與臣下共弒其君夏氏曰有軍日暈有一抱抱爲順貫暈中在日西西軍大勝東軍大敗中赤外靑若在日東東軍大勝西軍大敗南北亦然石氏曰日暈有抱抱爲順在日月之傍王者有喜子孫吉昌政令行洛書曰凡占兩軍相當必謹審日月之暈气知其所

起止逺近應與不應遲疾大小厚薄長短抱背爲多少有無實虛久亟密疎澤枯相應日等無相柰何故曰近勝逺疾勝遲大勝小厚勝薄長勝短抱勝背多勝少有勝無實勝虛久勝亟宻勝疎澤勝枯重抱大勝無抱也抱爲和親抱多親者益多背爲不和分離相去背於中者離於中背於外者離於外也凡分離相去之相親疎赤中外靑以和相去靑中外赤以惡相去太公兵法曰日暈抱珥喜气日暈黃者主人有喜太公陰祕曰日一暈一抱一背爲不和信者更逆不信者順夏氏曰日暈圖云暈有重抱後有偕戰順抱者勝得地髙宗曰日暈兩抱天子有喜天下和平色赤黃白皆吉有和親髙宗日傍气圖曰日暈四抱天子有喜將相治端皆向主者來和親甘氏曰日暈抱珥上將軍易京氏曰日暈背气有暈中此爲不和分離相去其色靑外中赤忠臣受命主有所之兩軍相當中人軍欲降叛於外也董仲舒曰日暈而背君臣俱危主失節太公陰祕曰日暈有背大臣有叛者或曰左右欲有走石氏曰日暈而背兵起其分失城石氏曰日暈有背背爲逆有降叛有反城在日東東有叛在日西西有叛南北亦如之髙宗日傍气圖曰日暈一背臣弒主【按中興書曰隆安元年十二月壬辰日暈有背璚是後帝不親萬幾防稽世子元顯專行威罰義熈六年五月丙子日暈有背璚是時盧循逼京都戰於郊也】石氏曰有軍日暈有一背背爲逆在日西東軍大勝西軍大敗若在日東西軍大戰東軍敗南北亦然孝經內記圖曰日暈上下有兩背無兵兵起有兵兵入魏氏曰日暈四背在暈內名曰不和有內亂離於中夏氏日暈圖曰日暈暈中有兩背兩璚又半暈臨日反臣起中不成孝經內記圖曰日暈外四背璚所謂離於外者外臣有離去者孝經內記曰日暈中有四背璚其背端盡出暈者反役內起京氏曰日暈而背四如大車者四提設其國眾在外有反臣髙宗日傍气圖曰日暈一背麗陣貫之大臣欲犯其主孝經內記圖曰日暈有璚裂地立王石氏曰日暈中有璚气璚爲不順與背同人臣不忠而外其心君臣乖離其國兵起若有逃臣京氏曰日暈直气貫暈中白其色將失順其气攻破軍髙宗曰日暈淸明一傍直有立侯王其色靑外赤內潤澤者上所立也石氏曰日暈有直气在兩傍其國有自立者若立諸

侯一曰王者封賞左右魏氏圖曰日暈有二直欲自立者明者立若黒不明者死魏氏圖曰日暈有一直一背欲自立二直二背欲自立有三直三背欲自立有四直四背皆欲自立也赤中靑外不成夏氏曰日暈有直珥爲破軍貫日中爲殺將髙宗日傍气圖曰日暈兩直一背有反臣石氏曰日暈四提必有大將出亡者京氏曰日暈而且冠三重日下有虹行正長數丈不出其年有反者貴人絕後有兵饑【按司馬彪續漢書曰光武建武七年四月丙寅日而日有暈虹貫暈在畢八度畢邊兵秋隗囂反侵安定】荊州占曰日暈而珥赤虹貫直其國分者受其害石氏曰日暈有抱背珥直而有虹貫之者順虹擊之大勝得地防曰日月暈背彗孛虹蜺在箕兵起後宮防曰日月暈虹蜺彗孛在尾兵起於宮將交走期百八十日石氏曰日月無精光靑赤暈蜺背璚在心度中是謂大蕩兵喪並起王者以赦降外京氏曰凡日出虹暈主分地日入虹暈諸侯分地黒者以兵分地白者以喪分地也荊州占曰日暈而白虹姦而屬域之東東斥地域之

南南斥地域之西西斥地域之北北斥地四方皆紆而四方斥地是謂人主驕溢期不出五年夏氏曰日暈二白虹貫暈有客戰勝孝經內記曰日暈有虹貫暈中順虹擊者勝殺將甘氏曰日暈而珥有云穿之者天下名士死髙宗日傍气圖曰日暈兩珥而下有黃雲人主有喜期百二十日逺年中甘氏曰日暈而兩珥在外有聚雲在中與外不出三日城圍出戰春秋感精符曰日一暈兩珥有立云貫日出國多妖孽洛書摘亡辟曰日暈而兩珥立云貫之國有大疾春秋緯曰日暈有兩珥黃雲貫之不出三月貴人有死者黃帝兵法曰日月暈仰視之須臾忽有雲气從傍入者急隨云以攻之大勝太公陰祕曰日暈有五色云如杵貫日從外入外人歸勝從內出內人勝欲知姓字白者商赤者徵靑者角黒者羽黃者宮太公陰祕曰日暈有眾云在左右色黃白吉靑白兵行黒白內亂靑赤和解靑黒流血俱明者未解兵不歸明者勝甘氏曰日暈有聚雲不去者兵起甘氏曰日暈有聚雲外入不出三日國城圍夏氏曰日暈有雲气從暈外入者兵得入雲气從中出者兵從中出孝經內記曰日暈有靑雲三從外貫暈戰客勝夏氏曰貫日以日宿占之夏氏曰日暈有靑气從中四出有圍城城中勝有直

交三有欲自立不成夏氏日暈圖曰日暈有靑雲從外四貫暈有圍城外勝中髙宗日傍气圖曰日暈下有靑雲如死虹屬暈大將死亡五音候曰日暈合气如人在暈中偕日者臣叛不脫日暈不合叛者得脫孝經內記圖曰日有白气從外向內刺外人勝圍城城拔孝經內記圖曰日暈有白气從內向外刺中人勝圍城城不拔石氏曰日暈有白雲如車蓋臨上城降得地髙宗曰日暈有赤气如防臨之其國兵起髙宗日傍气圖曰日暈傍有赤气如節如旗狀在外名曰蚩尢之旗兵從內起孝經內記圖曰日暈赤气貫中屬日臣賊主赤甚者爲用兵不甚者爲用藥陰者不發人莫知之髙宗日傍气圖曰日暈有黃气承之得地不出年中夏氏日暈圖曰日暈有虹貫暈不中日戰從貫所擊之勝得小將夏氏日暈圖曰日暈有白虹貫從虹所擊戰勝破軍殺將魏氏圖曰日暈有白虹七貫暈以圍城主人勝城不拔孝經內記曰日暈有气如牛入居暈不出三日冦入城京氏曰日暈不合有云如牛在暈外來入暈中臣不服京氏曰日暈有气如毛羽臨日不去國有大兵憂髙宗曰日暈有四鋭气如峯四出國君亡髙宗曰日暈有錦文气潤色從外入者有文書喜至從中出者王使出喜事也枯漧不明者舉事憂王朔曰日暈有錦文之气在暈中君欲遣使文書大行日暈有錦文之气在暈外外文書來五音候曰日暈气如人在暈中向日中人受令在暈

外向日外人受令一曰使臣還得其正色有喜不得王气有憂五音候曰日暈气如臥人在暈上其下破敗五音候曰臥人气在暈中君有憂臣暴死又曰日

暈臥人气在暈外臣有憂憂主死

日重暈

魏氏曰日重暈中赤外靑有臣謀邪不成夏氏曰日重暈攻城圍邑不拔重暈天下有立侯王不乃拔城京氏曰日重暈有徳之君得天下石氏曰日暈再重其分戰有功河圖帝覽嬉曰日暈二重其外靑中濁不散孝經內記曰日有靑暈二重者其災在春內女親用事甲乙暈者所見之國雕殺艸木五穀不出六十日中有兵起所見之處者用事弱亂故日暈靑三年乃止石氏曰日有靑暈再重主後親戚在內爲亂王者有憂【案洪範五行傳曰周幽之敗也日暈再重中暈赤外暈靑一黒盡上下通在日中是嵗有幽王之敗】孝經內記曰日有黒暈二重其災在冬月

唐開元占經卷八﹤子部﹐術數類﹐占候之屬﹐唐開元占經﹥

欽定四庫全書

唐開元占經卷九

唐瞿曇悉達撰

日占五

日蝕

京房日蝕占曰日之將蝕也五龍先見於日傍靑龍見於日左以春蝕赤龍見於日上以夏蝕黃龍見於日中央以六月蝕白龍見於日右以秋蝕黒龍見於日下以冬蝕欲此龍見日蝕法當以五寅日之春以甲寅夏以丙寅六月下旬以戊寅秋以庚寅冬以壬寅此所謂五寅也置盆水庭中平旦至暮視之則龍見欲知何月孟月以孟仲月以仲季月以季欲知何日蝕龍以上旬見日以朔蝕龍以下旬見日以晦蝕龍以日出見以日出蝕龍以日中見以日中蝕龍以晡時見日以晡時蝕龍以日入見日以日入蝕春秋合誠圖曰日之將蝕陽微陰漸其城君蔽臣恣下壅塞九引先出日乃毀息【陽日也君也陰月也漸猶入也君微弱故陰气入日是主闇蔽臣下壅塞君恩化使不施行也九引先出卒蝕日也日將蝕破滅必先气引出見祥也】常經以效類垂萌法至尊陽精魄【常經垂萌上十二月所祭者也故冬至夏至入陽气陰注布貞以精明魄權成其尊也】春秋感精符曰日將蝕必先靑黃不卒至漸消也日光沈掩皆月所掩毀傷雌爲政伐其雄京氏曰日失魄者將蝕月失魄者水所謂失者日光精移處若有兩日也尙書璇璣鈐曰北斗第一星率色數赤不明七日內日蝕春秋感精符曰日紫色出二十日以上則蝕旣禍必合石氏曰日月以二月八月出房南過其度其衝日月以晦蝕出房北過其度其衝日月以朔蝕郗萌曰辰星受制不見輿鬼乃日蝕郗萌曰歳星辰星逆乘張左右角皆爲日蝕國有大變荊州占曰諸日變皆旬望以上旬十日望十五日其衝月皆應當蝕乃災成正月日色變來七月日蝕是也韓楊曰熒惑南去列星間從四舎以上期百二十日日蝕

日夜蝕二

易萌气樞曰日夜蝕者火中無影言日當夜蝕建八尺竹視其下無影蝕不可見故以表之耳日所以夜蝕者人君諱其過臣下彊君不能制見臣之惡反以爲善見臣邪僻反以爲正直故日夜蝕陰過盛陽道微日夜蝕者謀臣誅

日薄蝕三

河圖帝覽嬉曰日月赤黃無命曰薄破毀傷命曰蝕孟康子曰日月無光曰薄京房易傳曰日月不交

而蝕曰薄韋昭曰月气往迫之爲薄京房易傳曰蝕皆於晦朔有不於晦朔者名曰薄此人君誅不以理賊臣漸舉兵而起𨿽非日月同宿時陰气盛猶掩薄日光也釋名曰日月虧日蝕稍侵虧如虫食艸木也【按謝承後漢書曰江夏黃琬七歳祖瓊爲魏郡太守梁太后詔問其日蝕之狀未能對琬跪而曰何不言日蝕之餘如月之初】谷梁傳曰日有蝕之吐者外壤蝕者內壤闕然不見其壤有食之者也毛詩曰彼月而食則惟其常此日而食於何不臧春秋考異郵曰麟龍鬭則日月蝕【按淮南鴻烈日麒麟鬭日月蝕也】五經通義曰日蝕者月往蔽之君臣反不以道故蝕春秋漢含孳曰臣子謀日乃蝕【案檀道鸞晉陽秋曰孝武太元元年十月辛亥日有蝕之時有張五虎路六根等謀反諸葛偘誘斬之防其凶黨】春秋運斗樞曰人主自恣不循古逆天暴物禍起則

日蝕禮斗威儀曰君喜怒無常輕殺不韋戮無罪慢天地忽鬼神則日蝕淮南子曰君失其行日薄蝕無光京房易說曰下侵上則日蝕河圗帝覽嬉曰日蝕所宿國主疾貴人死用兵者從蝕之面攻城取地河圖曰日三蝕三雄謀日四蝕四夷謀春秋感精符曰再失陽事則日蝕謫見春秋感精符曰日蝕有三法一曰妃黨恣邪臣在側日黃無澤則日以晦蝕其發必於惑二曰偏任權並大臣擅法則日靑黒以二日蝕其發必於酷毒三曰宗黨犯命威權害國則日赤郁怏無光色則日以朔蝕其發必於嫌隙班固天文志曰古人有言曰天下太平五星循度無有逆行者日不蝕朔月不蝕望洪範傳曰日蝕必以朔非朔爲薄蝕陰盛侵陽其君凶不出三年日蝕皆蝕合朔不當蝕晦蝕晦者陽行遲陰行疾君舒臣驕之異也京房易曰人君謀罰不理臣下將起則日蝕不以朔晦春秋感精符曰日之蝕國絕也春秋緯曰君不聰聴無知徳威令不嚴舒懦爲臣下所侵則日光靑赤其後久旱地動搖宮陰气盛下臣太恣橫陽精挑奪日行失度不得則日月薄於晦陽爲臣所悅故以晦日蝕之失後也【案洪範天文日月度占曰春秋魯昭公二十四年夏五月乙未朔日有蝕之周之五月建辰今之三月也魯趙分也魯太師梓愼曰將水叔孫昭子曰旱也夫日過春分而陽猶不勝陰能無旱乎是秋魯大旱凡二至二分日有蝕之不爲水災大旱而已也】易萌气樞曰昭明蔽塞政在臣下親戚幹朝君不覺悟卽雜气失以星奔日蝕爲咎【案洪範五行傳曰漢成帝建始三年冬十二月戊申朔日有食之其夜未央殿地震日在湏女九度占在皇后貴妾其後皇后廢趙飛燕姊妹亂宮皇子死王氏専權】易通卦驗曰日蝕則害命王道傾側故日蝕則正人主之過詩推度災曰日蝕君傷【按檀道鸞晉陽秋曰孝武大元二十年三月庚辰日有食之二十一年九月庚申帝崩】詩含神霧曰日之蝕帝消【案袁宏漢紀曰安帝永初五年正月庚辰朔日有蝕之本志以爲正旦王者聽朝之日也鄧太后攝政天子守虛位不得行其號令蓋陽不克之象也晉中興書曰成帝咸和六年三月壬戌朔日有食之是時顯宗已長幸司徒第猶出入見王導夫人曹氏如子弟之禮以人君而敬人臣之妻有虧君徳九年十月乙未朔日有食之是時顯宗冠當親萬幾而委政大臣君道有虧也】春秋潛潭巴曰凡日蝕之敗或地嘔血或天雨蝗鳥旁蜚龍羣鬭長人入宮虎哭雉巢列宿防皆禍敗顯然之徴也春秋潛潭巴曰日蝕之後必有亡國弒君奔走乖離相誅専政擁主防兵車天下昏亂邦多郵【按洪範天文志日月變占曰春秋魯昭公十五年夏六月丁巳朔日有食之晉魯分也後二年晉昭公九年六卿専晉三家擅魯魯昭公奔之應也洪範五行傳曰漢髙帝三年冬十一月癸邜晦日有食之吳齊分也後二年齊韓信徙封楚王三年廢爲侯而誅之應也晉中興書曰太和三年三月丁巳日有食之五年七月癸酉日冇食之皆海西被廢之應也宋書天文志曰晉元帝太興元年四月丁丑朔日有食之明帝大寜三年十一月癸巳朔日有蝕之在斗鬥吳分也其後蘇峻作逆安帝元興二年四月癸巳朔日有食之其冬桓篡位】春秋合誠圖曰日蝕之主見賊春秋保幹圖曰日蝕主行蔽明壅塞攺身修政乃黜不法乂曰日蝕治亂春秋公羊傳曰日蝕皆臣弒君子弒父夷狄侵中國之異【按洪範天文志日月變占曰春秋魯莊公十八年春三月日冇食之衛齊分也後狄人防衛齊桓公救而封之應也二十六年冬十二月癸亥朔日有食之燕分也其後山戎侵燕齊桓救燕北至孤竹平山戎之應也三十年九月庚午朔日有食之楚之分也其後楚世子商臣殺其君父之應也魯文公元年春二月癸亥朔日有食之齊分也後十一年間狄三侵齊十四年昭公卒其弟公子商人殺其君兄子而自立四年齊人殺之大亂之應十五年六月辛丑朔日有食之晉分也此正陽純乾之月陰气未起而能侵陽其災最重明年晉趙穿殺其君靈公而周匡王崩之應也魯防公二十一年秋九月庚戌朔日有食之楚分也後十二年楚公子圍殺其君兄而自立之應也韋昭漢紀曰光武十七年二月日有食之二十年五月朔虜數犯上黨銅鞮右扶風二十一年匈奴大入上谷郡之應是也】洛書曰日蝕復生者日光復故也從日蝕生地擊敵破之荊州占曰日蝕之下有破國大戰將軍死有賊兵【按洪範天文日月變占曰魯成公十六年六月丙寅朔日有食之晉分也是月魯侯伐鄭戰於鄢陵楚師大敗恭王傷目將軍子反死之晉侯時豫而驕多殺大臣明年晉大夫欒書中行偃遂殺厲公大亂之應也】洛書曰日蝕不祥善惡各爲其國【按左氏傳曰昭公七年夏四月甲辰朔日有食之晉侯問於士文伯曰誰將當日食對日魯衛惡之衛大魯小公曰何故對曰去衛地如魯地杜注曰衛地豕幸也魯地降婁也日食自於豕韋之末及降婁之始乃息故禍在衛大在魯小也傳曰於是有災魯實受之其大咎其衛君乎魯將工卿注曰八月衛侯卒十一月季孫宿卒又洪範天文日月變占曰魯僖公五年杖九月戊申朔日有食之楚周之分也其後楚荘王觀兵於周疆有問鼎之應洪範五行傳曰漢髙帝三年冬十月甲戌晦日有食之燕吳越分也後二年燕王臧荼反誅復以盧綰爲燕王亦反誅南越王趙佗自立稱帝之應也】洛書曰日月蝕當用兵擊之君安日月蝕不可出軍日蝕之歳不可出軍月蝕之月不可出軍甘氏曰無道之國日月過之薄蝕兵之所攻國家亡又以有喪甘氏曰日陽精之明耀魄寶其气布徳而至生本在地曰徳徳者生之類也徳傷則亡故日蝕必有國災日蝕則失徳之國亡日蝕修徳甘氏曰日薄色赤黃其月旱京房妖占曰日蝕無道之君當之京氏曰外交之蝕蝕旦不虧虧而地猶明是外謀也京氏曰専政之蝕日明缺至陽𨿽侵光猶明是司馬舉

兵欲起京氏曰日蝕諸侯相侵白靑明君弱京氏曰日蝕國有兵大戰從西方來勝京氏曰日蝕王爲君蝕相爲臣蝕囚爲罪人蝕死爲夷狄蝕休爲民有兵其兵從陰所來日蝕後必通水在陰所來在於三年之內又必有火燒屋【按韋昭洞紀曰漢和帝永元二年二月日食三年左校尉耿防等徵匈奴戰破之安帝元初三年日蝕京師旱武陵蠻夷燒官寺桓帝永康元年日食渤海水溢殺人十二月丁丑帝崩孫盛晉陽秋曰武帝太康七年正月甲寅朔日有食之乙卯又食詔曰邦之不滅實在朕躬公卿大臣極言其失太尉亮司徒舒司空瓘上言曰三朔之始日有食之蓋陽莭過而堅冰未消謹按經義曰君道也父道也夫道也君子道也陽勝陰陽气之常今冰不消陰气盛陰盛者臣擅主權也孝道不修也後宮過度小人在位也後八年正月戊申朔日又食太熈元年而武帝崩之應也】劉向洪範曰日之爲異莫重於蝕故春秋日蝕則書之也日蝕者下淩上臣侵君之象也日蝕數者其亂眾稀者亂亦稀洪範曰人君失序享國不明臣下務亂羣陰蔽陽則日月薄蝕汶闇暗昧若蝕從中起背璚縱橫則亂交爭兵革並行史記天官書曰諸侯作亂日蝕盡時夏氏曰日蝕出軍軍折傷後疾病荊州占曰日蝕當其國君王死【按韋昭洞紀曰周平王五十一年日食三月平王崩洪範天文志日月變占曰髙帝九年六月乙未晦日日有食之周秦分也是時漢都長安都東及洛陽爲畿內明年四月髙帝崩韋昭洞紀曰漢文帝二年十一月晦日食帝引咎責躬舉直言省徭費辟籍田除誹謗妖言之罪文帝後四年四月晦日食七年六月己亥帝崩哀帝元壽元年正月辛丑朔日有食之不盡如鉤明年哀帝崩晉中興書曰湣帝建興五年十一月先晦二日丙子日有食之十二月湣皇帝崩於虜庭咸康八年正月乙未朔日有食之京都大雨郡國以聞是謂三朝王者惡之六月而顕宗崩升平四年八月辛丑朔日有食之幾旣在角爲天門人主惡之明年孝宗崩也】洛書曰日蝕從所蝕利擊敵也王朔曰日蝕兩敵

相當卽從蝕所擊之大勝殺將

日蝕早晚所主四

甘氏曰日出至早食時蝕爲齊食時至昺中食爲楚昺中至日中蝕爲周日中至日昳蝕爲秦日昳至日晡蝕爲魏晡時至日夕蝕爲燕日夕至日入蝕爲代皆爲不出三年當之者國有喪甘氏曰日始出而蝕是謂無明齊越受兵一曰亡地京氏曰日始出而蝕是謂棄光齊楚亡甘氏曰日中而蝕荊魏受兵一曰亡地海兵大起太公兵法曰日中蝕海內兵大起王公憂石氏曰日晡蝕兵將罷兵不起甘氏曰日將入而蝕大人出兵趙燕當之近期三月逺期三年魏氏圖曰日入而蝕是謂勝明大人出兵起當之

日蝕從上起五

春秋感精符曰日以上蝕者子爲害甘氏曰凡日蝕則有兵日蝕從上失於道君當之京氏曰日蝕上者君爲其僞佞人而安用之故尊卑失禮責於尊者故天見亡君之象京房易曰凡日蝕從上失臣郗萌曰日蝕上皆爲責在君其色靑則弱於任善生怨患赤則君無禮不好學黃則君欺其下掩臣美白則弱於誅惡生仇讎黑則簡宗廟鬼神

日蝕從中起六

甘氏曰日蝕從中央起內亂兵大起更立太子京氏曰日蝕內者君卽朝臨政厲心爲治不疑臣下臣下以邪亂君政故天見亡臣之象故臣當之京氏曰日蝕從中中靑赤外黃國亡又曰中人爲亂郗萌曰日蝕中皆爲內有伏謀靑則謀者止赤則謀其事黃則謀成者受誅白則事覺黒則逆謀成其事洪範曰日蝕貫日中央上下竟而黒臣弒君從中成之刑也荊州占曰凡日蝕從中者人君有娶於同姓荊州占曰日蝕從中央始國君遇賊荊州占曰日蝕從中起君受兵一曰所宿國有兵一曰臣謀君荊州占曰日蝕中央空主死期三年應以善事則消災

日蝕從下起七

甘氏曰日蝕從下者王室女自恣此臣下當有動師眾行軍又曰失於事將當之春秋感精符曰日蝕從下起妻害急京氏曰日蝕從下起失民人君疑於賢者爲不肖不用其政教故天見亡民之象也以人君尊天將亡君必先喪其民蝕者侵削之意也京氏曰日蝕從下起多死一曰下人爲寇郗萌曰日蝕下皆爲責在民靑則民相譛後有疾疫虫災赤則眾庶上僣彊乘弱後有旱災黃則失民飭宮室爭土疆後有土功皆奪主光減年算白則民相賊害後有小兵黒則小民多怨後有水災期三年也

日蝕後左右起周蝕四傍八

京氏曰日蝕光淸無雲三日乃蝕蝕已天鳴蝕左右此臣與君爭美屍大功日君也所以有功者我也心生慕意起之蝕也後九年臣謀君六年成京氏曰日蝕左爲噬嗑火燒民京氏曰日蝕從傍起者爲兵從其方起黎庶爲亂郗萌曰日蝕左皆爲責在臣靑則臣専恩赤則臣無禮於君黃則臣侵君上白則臣専法黒則欺君失臣京氏曰日蝕從右傍者君親作惑道虎狼之行京氏曰日蝕右皆爲賁火燒諸侯必有異災起郗萌曰日蝕右皆爲責在臣靑則佐公作惡赤則佐公作福黃則放其君白則佐公作刑黒則臣作威天鏡曰日蝕從右傍者女暴爲主君當暴治丘塜傷害人民百姓怨甘氏曰日蝕從傍起失於令相當之河圖曰日靑黒以傍蝕之臣之害【按洪範日月變占曰漢武元狩元年五月乙巳晦日有蝕之從傍左明年丞相公孫薨之應】春秋感精符曰日蝕傍者臣欲作禍之應殺君亡國四夷入侵逺期二十七年中期二十九月近期九月郗萌曰日月蝕皆爲責在妃靑則女疾眾妾欺君奪主榮恣害爭寵內患赤則右夫人乘君損主白則眾妾怨妬黒則君內消將絕嗣卑妾得志防君徳失夫人荊州占曰日蝕四傍缺諸侯王有死者期在三年中

日蝕中分日蝕不盡日蝕三毀三復九

京房易曰諸侯越職徵伐與上分威則日蝕中分荊州占曰日蝕中分五年其國亡一曰二年亡荊州占曰日蝕有亡其國者少半蝕少半亡半蝕半亡甘氏曰日蝕過半必有亡國期一年甘氏曰日蝕不盡有失地一曰彊國有逐相京氏曰日蝕不盡相有出走者期八十日董仲舒曰諸侯不承天子命自相侵伐則日蝕三毀三復【此仲舒曰異對也】

日蝕旣十

河圖曰日蝕盡者王位也不盡者大臣位也近期三月逺期三年春秋感精符曰日蝕旣則破陰謀黜豪傑備邊輔王易號失天下外塡冦內塡下春秋感精符曰君行無常公輔不徳夷彊狄侵萬事錯則日蝕旣孝經內記曰日朔蝕旣天絕晦蝕旣地絕先晦蝕旣人絕石氏曰日蝕盡其國大人亡不盡相去京房易傳曰亡師玆謂不禦厥異日蝕其蝕旣也京房易傳曰君臣不通玆謂亡厥蝕三旣京房易傳曰弒君獲位玆謂逆厥蝕旣先風雨折木日赤京氏曰日蝕地拆董仲舒曰前事已大後事將至者又大則日蝕旣董仲舒災異對曰人君自専祿不封賜功臣則日蝕旣而黒光反外照董仲舒災異對曰亂臣賊子欲作逆弒君竊位則日蝕旣先風折樹董仲舒災異對曰人君妬賢嫉能臣下謀上則日蝕旣先雨雹殺走獸洛書曰日蝕盡伐者謂旣也伐者人君死子代之或臣簒殺不盡者日虧缺也【按洪範天文日月變占曰春秋魯襄公二十四年七月甲子朔日有食之旣旣盡也秦晉分也後十二月秦景公卒其弟車自晉復於秦之應也漢惠帝七年夏五月丁夘先晦一日日有食之旣旣盡也亦周秦分野陰匿始起而犯盛其年八月惠帝崩呂后七年春正月己丑晦日有食之旣旣盡也在營室九度爲宮室中呂后曰此爲我也明年呂后崩應也】甘氏曰日蝕盡天下大凶有亡國一曰必更王人主死近期二年不盡有失地者京房易傳曰君誅殺失理臣下有叛心則日蝕盡而光散又曰君臣見災不攺行國將亡則日蝕三盡也京房妖占曰日蝕盡臣欲殺主一曰嵗有夷王起一

曰有喪【按韋昭洞紀曰周桓王十一年七月日食旣十三年壬辰陳桓公鮑卒弟佗殺兄子代立也】京房災異對曰日蝕盡無光露者亡其邑京氏曰日

蝕盡日官不見直日者其國有喪荊州占曰日蝕盡光此謂帝之殃三年之間有國必亡

日蝕變色十一

京房易傳曰凡日蝕其質赤黃黒而漸之者明臣侵君也日質赤黃而黒貫其中者此人君無威勢不行爲臣下所輕故臣謀欲逐其君居其劇也黃尙有中和之色也故其咎也必覺謀不行君誅臣當誅而不誅則君必失其位京氏易傳曰日蝕赤質而黒漸之者此人君誅眾失理民持兵去之其咎欲殺京氏易傳曰日蝕赤質靑黒漸之者爲三公誅眾失理民亦持兵去順受

命徵無道【闕】

黒而貫其中臣欲殺其君不攺期在九年必殺矣京房易曰臣有伏兵將欲殺其君者日變白咎十日而去則日蝕矣白靑者弱赤者無知也彊臣所緣上下必由此矣黃赤者非臣所緣爲也京氏曰日蝕日光明先靑赤白黒而蝕蝕黒貫白中日明此聖徳之臣行兵誅伐小人左右不義之臣擅誅小人天子所謂無命而徵與弒君同之蝕也後五年殺京房易曰酒無節玆謂荒厥蝕乍靑乍黒乍赤乍白京氏曰日靑並蝕惟命是爭誅京氏曰日赤並蝕自殺京氏曰日黃並蝕其下得土京氏曰日黒並蝕自殺易傳曰諸侯逆叛更立法度則蝕失光晻晻月形見也

日蝕而珥有云衝之十二

京房妖占曰以甲乙有二珥而蝕東西南北有白雲衝之天下有兵京氏曰日以甲乙有四珥而蝕有白雲衝出四角靑雲交貫中央天下有兵京氏妖占曰日以丙丁二珥而蝕有黒云衝出東南西北天下有兵京氏妖占曰日以丙丁有四珥而蝕下有黒云衝出天下有大水京房妖占曰日以戊巳有二珥而蝕上有靑雲衝出東南西北人主有喪京房妖占曰日以戊巳有四珥而蝕有靑雲衝天下兵行京房妖占曰日以庚辛二珥而蝕從下始又有赤云衝出東南西北三邑兵作京氏易占曰日以庚辛有四珥而蝕從上始有赤云出西方天下有亂王京氏妖占曰日以壬癸有二珥而蝕有黃雲衝出邑有土功事京房妖占曰日以壬癸有四珥而蝕有黃雲衝出天子亡京氏曰日四珥蝕從上而下天子起兵從下而上天子有大喪京氏曰日以春二珥而蝕從下始大半邑有死主京房妖占曰日以春三珥而蝕從上始大半天下邑

有小兵重以喪京氏妖占曰日以春四珥而蝕從下始大半天下凶

日蝕而暈珥彗虹蜺十三

河圖曰日蝕而交暈貫日中兩軍爭後者勝將死之荊州占曰日蝕其所從爲側日蝕從中起而暈其分必亡國京氏妖占曰日以春暈三珥而蝕從上始天下有兵京氏妖占曰日以春暈四珥而蝕從下始天下有大喪洛書曰日蝕下有气如彗星諸侯失國天子有憂不攺不出十二年甘氏曰日蝕有如虹在日上者比近臣謀上政不明不能見不出五年京氏曰日蝕轉爲五色而蝕白虹見日傍光揜揜此嫡讓庶之蝕也後三年尊坐無處

日蝕而有雲气在日傍十四

京氏曰日蝕有云如坐人於上者主安居下臣安洛書曰日蝕有黃雲中有伏龍周室以興文王受命洛書曰日蝕而傍有白虎守之大臣謀死其君主不出三月一曰三年石氏曰日蝕如白虎守日者人君九族有伏謀亂君政以自成不救不出五年當有謀臣甘氏曰日蝕有如白兔守日者民當謀舉兵威亂三州其先見變不攺不出其年兵行京氏曰日蝕有如兔守日政令不由君或君不用賢澤不下施則髙岸爲谷深谷爲陵發於衝石氏曰日蝕有兔守之民爲亂臣逆君不出其年分兵起甘氏曰日蝕有如羣鳥太公兵法曰兩鳥夾日名爲天雞守日人君妻家謀奪君處先數視君動靜欲行其志天先見變戒之天鏡曰日蝕有鳥夾之君當司謀防之急

日蝕而地鳴震裂十五

京房易傳曰內臣外向玆謂背厥蝕蝕己巳且而地中鳴京氏曰日蝕盛中時黒乃蝕之從內【闕】

地中鳴此京師諸侯叛羣下與外土諸侯交亂法度

之蝕後人君亡國臣伏其殃京氏曰日蝕先地中鳴乃蝕蝕左右居雲中四方無雲先大風三日此宰相専公謀反之蝕也後三年邪人謀反京房易傳曰臣欲居主位玆謂不和厥蝕白靑四方赤已蝕地震京房易傳曰人君荒酒無節則日蝕乍靑乍黒乍赤明日大雨發蒙而寒地震動宮中有水京氏曰日蝕後雰雰不解地必震不過旬中京氏曰諸侯更制玆謂叛厥蝕三蝕三復已而風地動京氏曰専制之蝕光散左右冠三蝕三復已而風明日地必動是謂諸侯專制之變也後九年殺京氏曰日蝕地震一曰震裂日白若中分日【闕】

然見而寒乃蝕左右發四正此方伯徵誅過職威權上侵之蝕二年殺

日蝕而寒風雨雹雷十六

京房易傳曰同姓上侵玆謂誣君厥蝕四方有雲中央無雲其日大風京氏曰親伐之蝕日體而寒時明是不和自舉兵京氏曰日蝕其質黃者陽覺悟也寒後九十日必有誅者京氏曰日食己而寒饑陰疾多喪京氏曰日大寒饑病非一處蝕陽下平旦蝕發於【闕】對蝕從外後中國大饑盜賊羣居夷狄動心後九年

諸侯亂【闕】

京氏曰日蝕白气先出半天乃蝕五色至大寒黒貫日有旋風【闕】

京氏曰日食先焱風三日乃食蝕左右四方並有云

濁中央無雲其日大寒發於風此同姓諸侯侵蝕也後九年殺京氏易傳曰宰相大臣因専權日蝕先大風

日食時日居雲中四方無雲也【闕】

京氏曰日食焱風雨七日折木乃蝕旣此臣剝其君之蝕也五年五穀化爲虫京氏曰日蝕爲亂爲兵已蝕而風是謂兵起已蝕而雨是爲分殃已蝕而霧羣豪聚已蝕而飛烏不復其鄕京氏曰君疾善下謀下玆謂亂厥蝕旣先雨雹殺走獸赤質黃貫其中此君不肯用賢而任小人政教君必逐京氏曰縱欲玆謂不明厥蝕先大雨三日雨降而寒旣蝕京氏曰日蝕而雷國亡

日蝕而星墜蝕盡晦而星見十七

京氏曰日蝕星墜復上此賦斂重數下竭之蝕九年殺

【闕】

京房易傳曰人君貪殘重賦日蝕而星墜前而下也韋昭洞紀曰周【闕】王【闕】

年日蝕盡晦【闕】

年星又晝見【闕】年周貞定王崩哀王時爲太子立三月爲弟叔殺

之叔自立爲思王五月後爲少弟嵬復弒之嵬立是爲考王

日與月俱蝕十八

洛書曰日月俱蝕有亡國月先卽陰國當之日先卽陽國當之蝕陽男主受之蝕陰女主受之魏氏曰日月俱蝕國亡一月三蝕主亡

唐開元占經卷九

欽定四庫全書

唐開元占經卷十

唐瞿曇悉達撰

日占六

日四時蝕一

春秋左氏傳曰魯昭公二十一年秋七月壬午朔日有蝕之公問梓愼曰是何物也禍福何爲對曰二至二分日有蝕之不爲災日月之行也分同道也至相過也其他月則爲災陽不克也故常爲水甘氏曰日者人主之象故王者服道不道施徳不徳日爲之變見道不明徳薄日爲之無光無徳日乃盡蝕春蝕大凶又曰國有女喪夏蝕無年又曰諸侯王多死者秋蝕有兵戰勝又曰主死冬蝕有喪一曰相死甘氏曰春丙丁夏庚辛秋壬癸冬甲乙日蝕者皆相死諸蝕三日有雨解之甘氏曰春以庚辛夏壬癸秋丙丁冬戊巳日蝕皆臣弒君也一曰以徳令除咎京氏曰日冬蝕相死不卽有逐荊州占曰日夏蝕陽爲南國陰爲北國是爲禍國

日十二月蝕二

京房易傳曰正月日蝕大臣出走不然大臣一人死石氏曰正月日蝕不見光人多疾陳卓曰正月日蝕齊大凶五穀貴京房易傳曰二月日蝕人主夫人死不然大旱石氏曰二月日蝕不見光人多防陳卓曰二月日蝕魯大凶豆貴牛死京房易傳曰三月日蝕有欲反者近期三月逺期三年石氏曰三月日蝕不見光水大出陳卓曰三月日蝕楚大凶絲綿布帛貴京氏易傳曰四月日蝕人主有過臣有憂石氏曰四月日蝕不見光天下大旱陳卓曰四月日蝕宋大凶牛食貴六畜死京氏易傳曰五月日蝕諸侯多死期三年石氏曰五月日蝕不見光大旱民饑陳卓曰五月日蝕梁大凶牛死畜貴京房易傳曰六月日蝕人主有謀外國侵土地分石氏曰六月日蝕不見光六畜貴陳卓曰六月日蝕沛大凶稻米谷粟貴京房易傳曰七月日蝕有反者從內起期三年石氏曰七月日蝕不見光其嵗惡又曰秦國惡之陳卓曰七月日蝕陳大凶繒大貴京房易傳曰八月日蝕大水敗城郭天下更始期三年石氏曰八月日蝕不見光兵大起陳卓曰八月日蝕鄭大凶兵起兵革金貴京氏易傳曰九月日蝕外主欲自立不成期一年

石氏曰九月日蝕不見光布帛貴又曰衛國大惡陳卓曰九月日蝕韓大凶衣鹽貴京氏易傳曰十月日蝕姦臣在朝二人親一人逺陵君君走石氏曰十月日蝕不見光六畜貴又曰魏國魚鹽貴陳卓曰十月日蝕秦大凶魚鹽貴京房易傳曰十一月日蝕王者亡地子弒父石氏曰十一月日蝕不見光魚鹽貴又曰趙國大惡陳卓曰十一月日蝕燕大凶魚鹽貴京氏易傳曰十二月日蝕天下有兵大臣欲自立不成夫人弒君也石氏曰十二月日蝕不見光谷粟貴又曰燕國牛死陳卓曰十二月日蝕趙大凶帛貴京房易傳曰日以十二月正月蝕破爲兩以上王者盡走

日六甲蝕三

甘氏曰甲乙日蝕東夷侵丙丁日蝕南夷侵春秋潛潭巴曰甲子日蝕有兵狄彊起京氏曰甲子日蝕北夷欲殺中臣有謀不者大水在東方春秋潛潭巴曰乙丑日蝕大旱大夫執綱京房曰乙丑日蝕諸侯之臣欲弒其君在西北兵行不勝後有小兵五穀頗虫傷春秋潛潭巴曰丙寅日蝕虫久旱多水徴京氏曰

丙寅日蝕司徒欲弒君後有小旱在東南春秋潛潭巴曰丁卯日蝕旱有兵京房曰丁夘日蝕諸侯欲弒君在北方後有蝗虫之殃春秋潛潭巴曰戊辰日蝕地動陰彊京房曰戊辰日蝕同姓近臣欲殺君後有地動變在東南春秋潛潭巴曰己巳日蝕地動火災數降京房曰己巳日蝕婚家欲弒君後有諸侯謀兵在西南春秋潛潭巴曰庚午日蝕後火燒後宮有兵行京房曰庚午日蝕司徒欲弒其主兵必行後有大旱在南方春秋潛潭巴曰辛未日蝕大水湯湯京氏曰辛未日蝕司空欲弒君後有大虫在東方春秋潛潭巴曰壬申日蝕水盛陽潰陰欲朔京氏曰壬申日蝕諸侯相弒在東北方後有小兵冦盜並行春秋潛潭巴曰癸酉日蝕連陰不解淫雨數出有兵京房曰癸酉日蝕上彊天下謀兵不出其年大兵行始於西方春秋潛潭巴曰甲戌日蝕艸木不滋王令不行京房曰甲戌日蝕近臣欲弒君反爲戮辱後有小旱在西南春秋潛潭巴曰乙亥日蝕陽不明冬無冰京房曰乙亥日蝕子欲弒父身獲虜後有陰雨一曰日蝕陰天下大亂春秋潛潭巴曰丙子日蝕五月大霜京房曰丙子日蝕諸侯欲相弒兵必行在東後有大水春秋潛潭巴曰丁丑日蝕誅三公京氏曰丁丑日

蝕諸侯近臣欲弒其君在西北方後有小兵春秋潛潭巴曰戊寅日蝕天下大風無園菓京氏曰戊寅日蝕異姓近臣欲弒其君後歳旱土沸騰春秋潛潭巴曰己卯日蝕地賊起砂石踴以有壅京氏曰己卯日蝕東夷欲殺後有大虫春秋潛潭巴曰庚辰日蝕彗星東出有冦兵京氏曰庚辰日蝕君易賢以剛卒以自傷後有水在東北春秋潛潭巴曰辛巳日蝕妃謀王子用兵京房曰辛巳日蝕諸侯外親欲弒其君兵行暴至期衝兵起西北春秋潛潭巴曰壬午日蝕久雨旬望京氏曰壬午日蝕三公與諸侯相賊弱其君王天應而蝕三公失國後旱且水春秋潛潭巴曰癸未日蝕仁義不明京氏曰癸未日蝕諸侯上侵下臣欲弒其君在東北後有小虫春秋潛潭巴曰甲申日日蝕虫四月大霜京房曰甲申日蝕司馬大夫欲弒君後有小水在晉春秋潛潭巴曰乙酉日蝕仁義不明賢人消京氏曰乙酉日蝕君弱臣彊司馬將兵反徵其主春秋潛潭巴曰丙戌日蝕臣憎主獄不理多寃訟京氏曰丙戌日蝕同姓近臣欲弒其君後有大旱火從天墮春秋潛潭巴曰丁亥日蝕匿謀滿王室京氏曰丁亥日蝕君臣無別司馬牧民司徒將兵後

有虫在西北方春秋潛潭巴曰戊子日蝕宮室內淫必惑雄京房曰戊子日蝕妻欲害夫九族夷防後有大水在東方春秋潛潭巴曰己丑日蝕臣伐其主天下皆亡京房曰己丑日蝕婚家欲弒後有小兵在西方春秋潛潭巴曰庚寅日蝕誅相大水多死傷京房曰庚寅日蝕臣欲將兵誅過軄身被刑殺後有小旱在東南方春秋潛潭巴曰辛卯日蝕臣伐其主京氏曰辛夘日蝕天子微弱諸侯誅兵欲弒其主卒反得其殃後有小虫在東方春秋潛潭巴曰壬辰日蝕河決海溢久霜連陰京氏曰壬辰日蝕諸侯欲弒其君當誅日復蝕之後有大水在東方春秋潛潭巴曰癸巳日蝕在陽位者權不行京氏曰癸巳日蝕諸侯隔絕轉相伐兵稍出春秋潛潭巴曰甲午日蝕大虫螟蝗興主貪暴民流亡京房曰甲午日蝕南夷欲弒其君後有大旱春秋潛潭巴曰乙未日蝕天下多邪气鬱鬱蒼蒼京氏曰乙未日蝕君責眾庶暴虐黎民背叛後有地動春秋潛潭巴曰丙申日蝕諸侯相攻京氏曰丙申日蝕君暴死臣下橫恣上下相賊後有

大水春秋潛潭巴曰丁酉日蝕侯侵王京房曰丁酉日蝕諸侯之臣欲弒其主身反獲傷後有大兵起西北春秋潛潭巴曰戊戌日蝕有殃主後死天下諒陰京氏曰戊戌日蝕婚家欲弒後有旱馬驂運春

秋潛潭巴曰己亥日蝕小人用事京氏曰己亥日蝕主弱小人持政欲心成天應日蝕誡使精春秋潛潭巴曰庚子日蝕君疑其男京氏曰庚子日蝕庶子欲弒嫡卒不得守臣徵伐後有大水春秋潛潭巴曰辛丑日蝕主疑三公京氏曰辛丑日蝕賢者離小人盛常欲弒主春秋潛潭巴曰壬寅日蝕天下苦兵大臣橫京房曰壬寅日蝕諸侯欲弒主反亡其國在東南後有小旱在東南春秋潛潭巴曰癸夘日蝕羣鳥翔禽入國外伐內主危亡京氏曰癸夘日蝕諸侯非其天子不順司徒亡國後有大虫春秋濳潭巴曰甲辰日蝕四騎脇京房曰甲辰日蝕王后爵命絕後有水春秋潛潭巴曰乙巳日蝕東國發兵京氏曰乙巳日蝕諸侯上侵以自益近臣盜竊以爲積天子不知日爲之蝕春秋潛潭巴曰丙午日蝕者民多流亡京房曰丙午日蝕親戚爭嗣同姓欲弒其主後有大旱在南方春秋潛潭巴曰丁未日蝕王者崩京氏曰丁未日蝕執政欲弒司徒不肖後有虫地震動春秋潛潭巴曰戊申日蝕地動搖宮外侵兵彊京房曰戊申日蝕臣欲弒君意在王位後必有小水春秋潛潭巴曰己酉日蝕妃死子不以內亂相怨疑京房曰己酉日蝕西夷欲弒君後有大兵必西行春秋潛潭巴曰庚戌日蝕臣相侵京氏曰庚戌日蝕司馬之卿欲殺有小旱春秋潛潭巴曰辛亥日蝕子爲雄京房曰辛亥日蝕司馬之大夫欲弒君反受其殃後有虫害春秋潛潭巴曰壬子日蝕女謀王京氏曰壬子日蝕諸侯同姓任政者欲弒其君大夫害春秋潛潭巴曰癸丑日蝕水湯湯京氏曰癸丑日蝕冦盜行兵恐君王目爲不明春秋潛潭巴曰甲寅日蝕雷擊殺人骨肉爭功京氏曰甲寅日蝕同姓大臣欲弒其君後有旱春秋潛潭巴曰乙夘日蝕雷不行霜不行殺艸長人入宮京氏曰乙夘日蝕必有専政欲殺不出三年身被其誅後有大虫春秋潛潭巴曰丙辰日蝕山水淫淫京氏曰丙辰日蝕帝命之極武王乃得春秋潛潭巴曰丁巳日蝕下有聚兵京房曰丁巳日蝕天乃去惡依聖人後有小兵春秋潛潭巴曰戊午日蝕久旱谷不傷京氏曰戊午日蝕有婚家執政賊由妻始後有旱春秋潛潭巴曰己未日蝕失名王京氏曰己未日蝕臣不安居羣陰謀欲侵後地大動春秋潛潭巴曰庚申日蝕夷狄內攘京氏曰庚申日蝕骨肉相賊後有水春秋潛潭巴曰辛酉日蝕女謁且興京氏曰辛酉日蝕昆弟相殺更有國家後有兵大行三年不息春秋潛潭巴曰壬戌日蝕羣山崩京房曰壬戌日蝕諸侯欲殺在西南春秋潛潭巴曰癸亥日蝕大人崩京氏曰癸亥日蝕天下命終極聖人更起不可救止後大雨水

日十二辰蝕四

春秋感精符曰日蝕寅夘辰木域招謀者司徒也日蝕巳午未火域招謀者太子也日蝕申酉戌金域招謀者司馬也日蝕亥子丑水域招謀者司空也【按端謀人卒難別故以時粗略其官位南方陽精也爲君君城有異𨿽子屬也】孝經雌雄圖曰子日日蝕者燕國王死期在五月十一月丑日日蝕趙國王死期在六月十二月寅日日蝕者齊國王死期在七月正月卯日日蝕者魯國王死期在八月二月辰日日蝕者楚國王死期在九月三月【魏氏曰越王死】巳日日蝕者宋國王死期在十月四月午日日蝕者梁國王死期在五月十一月未日日蝕者沛國王死期在六月十二月申日日蝕者陳國王死期在七月正月酉日日蝕者鄭國王死期在八月二月【魏氏曰吳國王死】戌日日蝕者韓衛王死期在九月三月亥日日蝕者秦魏王死期在十月四月

日在東方七宿蝕五

黃帝占曰日入角而蝕將吏有憂國門四辟其邦凶甘氏曰日在角亢而蝕戒之在於耕田之臣京氏曰日蝕角中其國不安一曰貴臣有憂一曰主農之官憂春秋感精符曰日蝕亢中其邦君有憂石氏曰日

蝕亢中其謀在朝廷之臣有罪者黃帝占曰日月蝕氐中天子疾崩石氏曰日蝕氐中卿相防防人君防無辜甘氏曰日在氐房而蝕戒之在三公九卿大夫且有相譖誤主上使過刑殺不辜者甘氏曰日蝕氐中大官惡之一曰右宮惡之王者復以赦除之雒書說徴示曰淫色信讒日以蝕房參石氏曰日入房而蝕王者有憂昏亂大臣専權必有憂病郗萌曰日在房心而蝕公卿大夫有黜者春秋感精符曰日在心而蝕兵喪並起甘氏曰日在心而蝕王者臣下相疑不相信也甘氏曰日入心而蝕政令失儀禮度失防則爲變甚一曰君臣不相信有疑惑海中占曰日蝕心度兵喪並發王者以赦除咎春秋感精符曰日蝕尾箕中尊後有憂甘氏曰日在尾箕而蝕將有疾風飛車發屋折木戒之於出入

日在北方七宿蝕六

春秋感精符曰日蝕入鬥將相有憂其國饑凶一曰兵大起甘氏曰日入斗度而蝕其國反叛兵起甘氏曰日在牛而蝕戒之在右夫人侄婦且有祠禮求幸於主者春秋感精符曰日蝕須女邦有女主憂天下女工不爲甘氏曰日在湏女而蝕戒之宮中且有使巫祝禱祀以求貴幸者戒之在於巫祝黃帝占曰日蝕虛中其邦有崩喪天下攺服期九十日甘氏曰日在虛危蝕戒之在於主市租稅及繒帛刀劍金玉之臣【如少府是也】甘氏曰日蝕危必有兵喪大臣薨天下攺服黃帝占曰日在營室離宮而蝕出入無近妃色趣任輔成功業春秋感精符曰日蝕營室王者自將兵天下擾動甘

氏曰日在營室東壁而蝕則陽消防男道施而不能泄陰道壤而不能化故多有傷者敗石氏曰日在東壁而蝕王者不從師友失忠孝故曰虧文章圖書不用

日在西方七宿蝕七

春秋感精符曰日蝕奎南邦不寜有白衣之防石氏曰日蝕奎魯國凶邦君不安甘氏曰日在奎婁而蝕愼之在主邊境廐庫之臣一曰愼在邊境得意之臣春秋感精符曰日蝕婁則王者郊祠不時天下不和神靈不享小臣不忠責在大臣甘氏曰日在婁而蝕戒之在聚斂之臣黃帝占曰日在胃而蝕王者食大絕或亡主委輸之臣有黜者春秋感精符曰日蝕胃國王奉修宗廟敬祀神靈則害消石氏曰日蝕胃國有憂大臣誅一曰主修郊廟奉皇天其咎消甘氏曰日在胃而蝕戒之在主委輸之臣【如今大司農是也】春秋感精符曰日蝕昴王宗謀國同姓自立石氏曰日蝕昴臣厄囹圄者解石氏曰日蝕昴王者有疾甘氏曰日在昴畢而蝕戒之在眾主獄之臣有亂天子者春秋感精符曰日蝕畢邊王死邊軍自殺其將若軍校尉誅逺國謀亂石氏曰日蝕畢天下主獄之臣有當黜者春秋感精符曰日蝕觜臣殺主愼之石氏曰日蝕

觜大將謀議甘氏曰日在觜參伐而蝕戒之在將兵之臣【如今諸將軍校尉執金吾是也】春秋感精符曰日蝕參大臣有憂之臣自相戮以外勝內逺國彊王者修身則日蝕不爲災甘氏曰日在參伐而蝕戒之在將帥之臣

日在南方七宿蝕八

甘氏曰日蝕東井秦邦不臣蝕不盡謀不成天下大旱民流千里甘氏曰日在東井輿鬼蝕戒之在供養之臣陳卓曰日蝕東井其國內亂苛法【盛懸象說曰晉咸和二年五月甲申朔日有蝕之在東井女主之象明年皇太后以憂逼崩】春秋感精符曰日蝕輿鬼其國君不寜臣下易服一曰秦君當之一曰皇后貴臣甘氏曰日蝕輿鬼其國君不安近期一年逺期三年春秋感精符曰日蝕栁王者以疾不安宮室石氏曰日蝕栁君廚官憂甘氏曰日在栁七星而蝕戒之在門屍道橋之臣【若今衛尉是也】春秋感精符曰日蝕柳七星虧正陽王者不賜衣裳承天郊退太常放在獄則無咎石氏曰日蝕栁七星橋門之臣有黜者春秋感精符曰日蝕張王者失禮宗廟不親急退太常以廷尉代之不者不安期在十二月與五月甘氏曰日在注張而蝕戒之在主山澤污池之臣【如今水衡也】黃帝占曰日蝕翼王者退太常以法官代之有徳則日蝕不爲害其歳旱石氏曰日蝕翼者王者失禮宗廟不親甘氏曰日蝕翼者忠臣見譛言正者亡不出其年甘氏曰日在翼軫而蝕戒之在主車駕之臣【如今太僕奉車駙馬是也】河圖聖洽符曰日蝕軫國有喪以赦除其咎甘氏

曰日蝕軫貴臣亡一曰後不安期百八十日海中占曰日蝕軫王侯壽絕王者以赦除咎則安一曰其國有憂必有喪事

救日蝕九

春秋感精符曰救日蝕天子南面秉圖書察九野萌生者絕始正本案類勑下聞異郡官修政招賢進士獨絕其萌所以防塞之者故日蝕大水則鼔用牲於社言社者陰之主朱絲縈社鳴鼓脇之也【按左氏傳曰莊公二十五年六月辛未朔日有食之鼔用牲於社非常也惟正月之朔日有食之於是乎用幣於社伐鼔於朝秋大水鼓用牲於門亦非常也凡天災有幣無牲文公十五年六月辛丑朔日有蝕之天子不舉伐鼔於社諸侯用幣於社伐鼓於朝以昭事神訓民事君示有等威古之道也】春秋感精符曰消變之道案明壇南郊日之將蝕漸靑黒謹遣大將三公如變所感之過以告天曰天子臣某謹承皇戒退避正居思行諐誤陽精有幣已政類素正事去非釋苛禁不敢直命遣臣欽諭已絕國害之讁近以緒盡力宣文思維表道願得修政以奉宗祖追往翼今勉開嘉紀縱大精以興日寶歸報天子三日就宮遣使詔諸侯問過舉名士察姦理寃督教化不宣者審以勑身務佐爲行天子吉春秋感精符曰朔日蝕正臣陰退后妃以內過省已蝕二日者王侯蕃黜州輔以暴恣自攺晦日蝕者正近臣退素食周禮地官司徒曰救日蝕則詔王鼔【鄭曰救日月食王必親擊鼔】禮記昏義曰男教不修陽事不得讁見於天日爲之蝕是故日蝕則天子素服修六官之職蕩天下陽事【鄭曰讁之言責也】谷梁傳曰日有食之鼓用牲於社皷禮也用牲非禮也天子救日蝕置五麾陳五兵五鼓諸侯置三麾陳三兵三鼔大夫擊門士擊杵【言救日降殺多少之禮也門取開閤有陰陽之道杵舂粢盛之具亦有上下陰陽之道也】星傳曰日者徳月者刑日蝕修徳月蝕修刑洪範天文曰凡日蝕攺行修徳卽災消除不攺應在三年三年不攺至六年六年不攺至九年九年而災成司馬彪五行志曰君道有虧爲陰所乘故日蝕者陽不克也人君攺修徳其事則咎害除京氏對災異曰人君驕溢専明爲陰所侵則有日蝕

之災不救之必有篡臣之萌其救也君懷謙虛下賢受諌位有徳祿有智日蝕災消也京氏曰日蝕旣下謀上救也設七事正圖書修經術攺惡爲化已隨賢則國家安社稷寜董仲舒災異對曰日蝕者陰气盛滀漸奪君明治道有失臣専君政出入爲姦則治道在上徳不宣下民常怨當應析寵臣之勢減玉食之權無忽諌言大惡在於任賢則災害不生也董仲舒曰日蝕者邪臣蔽主之治不有反臣必有亡國退臣絕陰止權平衡以徳消則無害荊州占曰日蝕審所始蝕之鄕及星之野以名之當者之國吉凶在焉是故聖主見變則攺身修行親賢問老與共憂之則患可止而福可致故曰有福將來受之以危則福爲禍將受之以徳則禍反爲福輙禳祠之去禍致福也虞贄決疑曰凡救日蝕者皆著幘以助陽日將蝕天子素服避正殿內外嚴警太史靈臺伺日有變便伐鼔聞鼓音侍臣皆赤幘帶劍則災異消

唐開元占經卷十﹤子部﹐術數類﹐占候之屬﹐唐開元占經﹥

欽定四庫全書

唐開元占經卷十一

唐瞿曇悉達撰

月占一

月名體

皇甫謐年曆曰月者羣陰之宗光內影月以宵耀名曰夜光易說卦曰坎爲月河圖帝覽嬉曰月者金之精春秋感精符曰月者陰之精地之理廣雅曰夜光謂之月天官書曰太陰之精上爲月月者天地之陰金之精也王子年拾遺記曰瀛洲水精爲月禮記曰月者闕也範子計然曰月者水也淮南子曰月者天之使也水气之精者爲月漢書李尋上疏曰月者眾陰之長妃後大臣諸侯之象張衡靈憲曰月者陰精之宗積而成像兔蛤焉陰之類數偶也羿請不死之藥於西王母姮娥竊之以奔月遂托身於月是謂蟾蠩春秋演孔圖曰蟾蠩月精也楊泉物理論曰月陰之精其形也圓其質也淸稟日之光而見其體日不照則謂之魄故月望之日日月相望人居間盡睹其明故形圓也二之日日照其側人觀其旁故半照半魄也晦朔之日日照其表人在其裏故不見也

月行度二

四十分日之七百四十三奇一則遲疾之一終而復始矣月朔而晨見東方謂之側匿行遲也月晦而夕見西方謂之脁行疾也遲疾相通謂之平行一日十三度六十七分度之二十五半二十七日一千三百四十分度之七百四十三奇一而周天矣一年月十三周天有閏之年則十四周天與日合度是爲月朔日月相與東行日行遲而月行疾二十九日一千三百四十分日之七百一十一則月周天復還及日卽二朔去之日數也春秋元命包曰日月右行周天二十三萬里河圖曰日月五星同道過牽牛女虛危室壁奎婁胃昴皆行其南去之九尺畢北七尺觜參北一丈三尺貫井出鬼南六尺出栁北六尺出七星張北一丈三尺出翼軫北一丈三尺貫角亢出氐南二尺出房左右服間出心北二尺尾北十尺出箕北六尺貫斗至牛此日月五星行常道也洛書曰日月五星行歷左角內行左亢外四尺歷左右氐外行房兩服間行心內六尺行尾內十八尺行箕內十二尺行斗柄中一尺行牛中行女外四尺行虛外六尺行危外十三尺行室外十六尺行壁外十三尺行奎外十三尺行婁外九尺行胃外十一尺行昴外五尺歷畢左角行觜內六尺行參內十八尺行井中行鬼外十四尺行栁內九尺行七星內十五尺行張內十八尺行翼內十六尺行軫內十三尺在上者爲北此日月五星之正道也

月行盈縮三

石氏曰明王在上月行依道若主不明臣執勢則月行失道大臣用事背公向私兵刑失道則月行乍南乍北女主外戚擅權則或進退脁朒皆君臣刑徳不正之咎也有不如常隨事占其吉凶月行疾則君刑緩行遲則君刑急月之與日遲疾勢殊而事勢異也是故人君月有變則省刑以徳恩從肆赦故春秋有眚災肆赦劉向洪範傳曰晦而月見西方謂之脁朔而月見東方謂之側匿脁則王侯其舒言政緩則陽行遲陰行疾也側匿則王侯其肅言政急則陽行疾陰行遲也舒者臣驕而執政也肅者臣下恐懼太甚也劉歆曰舒者王侯展意専政臣下促急故月行疾也肅者王侯縮訥不任事臣下弛縱故行遲也春秋運斗樞曰主勢集於後族羣妃之黨橫僭爲害則月盈京房易飛曰月生八日當中五日六日而中有兵在列大戰荊州占曰月行疾天下有急事又曰月行過急姦邪起月行

不及度多畱事又曰入月五日昏而月中急兵大起糴大貴又曰大月八日昏中小月七日昏中過度有兵事不及度有喪事

月行陰陽四

京氏對災異曰人君好用佞邪朝無忠臣則月失其行班固天文志曰月失節度而妄行出陽道則旱風出

陰道則陰雨京房妖占曰月行南爲旱行北爲水當道天門駟之間天下大安五穀大得人主延年益壽河圖帝覽嬉曰月行一歳不三出昴畢間來年有兵郗萌曰月不道東西咸必有賊京房易飛侯曰月入八日北向陰國亡地月不盡八日北向陽國亡地

月光明五

易萌气樞曰臣道修則月明有光髙宗占曰月出如盛天下且有主治也尙書緯考靈曜曰五政不失日月光明五政謂四時及夏季之政也禮緯含文嘉曰君道尊而制命卽日月精明黃帝占曰有道之國日月過之卽明人君吉昌人民安樂孫氏瑞應圖曰人君不假臣下以權則日月光甘氏曰月經心淸明烈照天王內明必有延慶

月變色六

河圖帝覽嬉曰月光如張炬火所宿其國立王亦立上卿京氏妖占曰月變色靑爲饑與疫赤爲爭與兵黃爲徳與喜白爲旱與喪黒爲水民半死京房占曰君幼弱月靑色京房易飛曰月生八日當兔色上旬糴貴無則上旬糴賤不盡八日色下旬糴貴無則丰而下旬賤荊州占曰月赤如赭大將死於野又曰月赤如血有死王以宿占國荊州占曰月生而色黃主人受其殃月二十八日其色黃攻地入客受殃河圖帝覽嬉曰月入而黃主人受殃出而黃赤客受其謫赤三日不復主人戰不勝河圖帝覽嬉曰月生三日其中縵縵如絲布狀其野虛兵在內盡出在外主人不勝

月光盛七

郗萌占曰月初生盛女主持政京氏易飛曰月之光如張芒所宿之國立君三齊所宿之國立將軍上卿荊州占曰月上已後盛君無戕徳臣執權柄人背

君尊其臣

月無光八

太公陰祕曰君不明臣不忠故月無光月不明見變變不救殃禍生臣欲反主失名其救也安百姓用賢人弱者扶無則害黃帝占用兵要訣曰沈陰日月俱無光晝不見日夜不見月星皆有云障之而不雨此爲君臣俱有陰謀兩敵相當陰相圖議也若晝陰夜月出君謀臣夜陰晝日出臣謀君下逆上也甘氏曰人君宰相不從四時行令刑罰不時大臣姦謀離賢蔽能卽日月無光見瑕讁不救其國五穀不成六畜不生人民上下不從盜賊並起河圖帝覽嬉曰日月無光有亡國死王期不出五年孝經內記圖曰主驕慢日月失明京氏占曰月大無光國無王民不安天下有兵京氏占曰月昏無光則淵涸山崩王者惡之河圖帝覽嬉曰月大無光主死士戰不勝髙宗占曰月大無光城不降月小無光城降京氏妖占曰月無光臣下作亂教令不行民饑國亡京氏易飛曰月不光貴人死荊州占曰月生無光下有死王京房易飛曰月

生無光君子徒凶

月兔不見九

河圖帝覽嬉曰月中無兔蟾蜍天下無官荊州占曰月中兔蟾蜍不見天下失女主一曰宮女不安河圖曰蟾蜍去月天下大亂黃帝占曰月望而月中蟾蜍不見者月所宿之國山崩大水城防民流亾亦爲失主宮中必不安

月中有離雲气十

荊州占曰有云如桿長七尺衝月所宿國主君將死京房易飛曰白雲如杵長七尺衝月所宿之國人主死杵柄中月王后死入月中王后當之月戴珥主人來疾河圖帝覽嬉曰月始出時有云居其中如禽獸狀其名曰綦婁甲乙見東方受之丙丁見南方受之戊巳見中央受之庚辛見西方受之壬癸見北方受之受者受其害荊州占曰月下有气如人相隨者是謂惡成侯王有坐之者有分國荊州占曰月中有云如人行者臣害主兩主爭客勝有三人天維絕主人必更河圖帝覽嬉曰月旁有白雲大如杵者三抵月期六十日外有戰破軍死將荊州占曰月始出有黒云貫月名曰激云不出三日異雨有害人者客且至河圖帝覽嬉曰月旁多赤云如人頭大戰多白爲風黒爲雨荊州占曰有赤云黒云交臨月當其國亡軍河圗帝覽嬉曰月旁有白雲一黒云二蒼云一其大如厚布抵貫月圍城拔邑髙宗占曰靑雲挾月是謂賊害王受其殃歳爲五穀不熟赤云挾月是謂仇賊黃雲挾月女主有戮死者期不出三十日白雲挾月其國君遇賊黒云挾月陰雨逾時荊州占曰月中有黒气大如桃若李臣有蔽主明者京氏易傳曰有黒云狀如羣羊豕如飛烏如鳴雞在月及月旁三日五日不雨匈奴兵起京房易傳曰赤气覆月如血光大旱人民饑千里荊州占曰常以十四日夜月中有气如飛烏其野無居者尙書金櫃曰視不明聴不聰則雲气五色蔽日月之明無救則羣臣謀殺闗梁不通其救辟四門求仁賢春秋感精符曰諸气之出皆歷日月旁天子國君之

害也期如日蝕逺近之符荊州占曰凡諸气日月有變不出兩日大雨吉不雨皆凶小雨無益

月生牙齒爪足十一

河圖曰月生齒主見欺【闕】

春秋文曜鉤曰趙有君尹吏日月生齒在畢宿主見欺大星占曰子殺父臣刺君期歳二月有兵患【宋均注曰月太陰之精也屬水水生於金畢金精也水齒之臣子殺逆之象也畢又爲邊兵畢主八月其衝則二月兵患於此發也】荊州占曰月生齒人主有賊臣王者偏左右【闕】

徐廣歷記曰隆安五年三月甲子月生齒在斗占曰月生齒人生有賊臣羣下相賊【闕】

春秋感精符曰月生齒妻妾黜外垂牙主威歇考異郵曰諸侯謀叛則月生爪牙荊州占曰月生爪牙國君遇賊又曰月爪所指四方煩苦有土功事洛書曰陪臣執命王公望風其將叛謀公卿羣下並附諸侯歸心則月舉足垂牙河圖祕徵曰帝滛泆政不平則月生足春秋緯曰

生足君有過後族擅權月生足芒有此類則亡國也荊州占曰月生牙齒天子有賊臣羣下自殘害郗萌曰月生爪牙主賞罰不行偏任兵起招賢明奪彊國兵勢則已海中占曰月生爪牙人主偏左右遇賊有刺客各在中分

月生角芒刺十二

春秋運斗樞曰後族擅權月生芒洛書摘芒辟曰月盈而生芒後黨成輩且害其主春秋運斗樞曰月垂芒國亂憂在公禍大作兵敗北夏氏曰月上有黃芒君福昌一曰皇后有喜荊州占曰月生角天下兵國將受殃河圖帝覽嬉曰月生四日月兩角刺如矛狀其野有弒其君者且廢之其上角大者君上勝其下角大者臣下勝荊州占曰月生刺在一日是謂賊賦生中國月二日生刺是謂隱其女子卒有陰疾月三日生刺是謂內傷大陽是謂天芒月四日生刺是謂不明是謂蔽光月五日生刺是謂音蕩當有訛言者月六日生刺是謂內虛是謂去邑月七日生刺是謂有剝其地弱月八日生刺是謂割地有分民其當者名曰禽獲陽平月九日生刺其地民饑民以食弱其世以兵行月十日生刺陰始盛主女子執朝政月十一日生刺是謂憂土居老幼穴處月十二日生刺其地有以陰死者月十三日生刺是謂始彊得地月十四日生刺是謂不利其女君傷下月十五日生刺是謂盛彊其彊地多兵月十六日生刺是謂內弱大臣弒其主月十七日生刺是謂威法主有流兵月十八日生刺是謂君瘟死月十九日生刺是謂陽衰陰治女子執事月二十日生刺是謂地有土功月二十一日生刺是謂千里外聚其都有土功月二十二日生刺是謂始衰貴人多死者月二十三日生刺是謂陰盛女子爲王月二十四日生刺是謂中有大謀月二十五日生刺是謂隱蔽是謂佚殃月二十六日生刺是謂感多憂在內謀月二十七日生刺是謂大饑月二十八日生刺是謂竟城數政月二十九日生刺是謂內亂是謂自伐

月大小十三

荊州占曰月初生小而形廣大者月有水災海中占曰月大而體小者旱有气色非常皆爲皇后陰謀事

月分毀及墜下流十四

京氏易妖占曰月毀爲三四五六見天下亂荊州占曰月分爲兩國無道君失天下河圖占曰地淪月必有立王京氏易妖占曰月自天墜有道之臣亡京房易妖占曰月出地中庶民爲王公

月晝見十五

易緯辧終篇曰月晝見隱謀合國雄逃京房曰月晝見必有亡國京氏對災異曰月晝明姦邪並作専明擅君之朝京房對災異曰月若晝明者月爲臣日爲君臣以明續君黨當在其時不可與君用力含穢以舒刑今晝明者姦邪並作専明擅君之朝不救則失其行而毀矣其救也出退彊臣防姦佞近直臣親賢良則月得其行不可専明矣洛書曰月與大星並出晝見是謂爭明大國弱小國彊有立侯王者

月當盈不盈十六

石氏曰月當盈不盈君侵臣不則有旱災

月當朔而不朔晦不盡十七

荊州占曰月當朔而不朔國有大喪月當晦而不盡所宿國亡地

月當不不當而十八

荊州占曰月生六日而大臣爲政不用主命荊州占曰月生七日而主人勝客不勝主人將死荊州占曰月未當而是謂兵起當不國有大兵郗萌占曰不當上而國兵起荊州占曰未當

下而臣下多姦荊州占曰月生八日而天下大安八日而不攻人城者不勝河圖帝覽嬉曰月十日不以戰不勝主將死當也是謂大安

月當望不望未當望而望十九

荊州占曰月十四日而望主更令期一年十五日而望主安久長天下和人民歌樂以行河圖帝覽嬉曰月未當望而望是謂趣兵以攻人城者大昌當望不望以攻人城者有殃所宿之國亡地荊州占曰月十六日而望主不昌更立公王期十年【此謂不依歷數而望他皆仿此】易萌气樞曰月當滿不滿君侵臣當毀不毀臣陵君君侵臣則大旱之災臣陵君則有兵水之難大進月盈則有人君之憂縮則有臣下之害郗萌占曰月行急未當中而中未當望而望皆爲急兵大戰軍破將死大臣執政逼君女主將有擅權天下亂易宗廟

月當毀不毀未當缺而缺二十

春秋漢含孳曰妻怨成無詘制之者則月滿不虧有女妃虐【宋均曰不虧不缺也虐若趙飛燕妒殺皇子】荊州占曰月當毀不毀陰事無形黃帝占曰月未當缺而缺大臣防女主黜諸侯世家絕

月當出不出出而復沒二十一

京房占曰月當出而不出有陰謀有死王天下亂郗萌占曰月生七日見者天下有兵十日見者有大兵十二日至十六日而後見者天下有防國海中占曰月出復沒天下亂

月再中反缺二十二

京氏曰月再中帝王窮荊州占曰月望前西缺望後東缺名曰反月臣下不奉法制度侵奪主勢無救爲湧水兵起其衝其救也正刑罸誅姦猾任賢而稽疑定謀事成卽月變爲復矣

月失行及偃仰二十三

郗萌占曰月出非其所行非其路皆女主失行姦通內外陰國兵彊中國人饑下欲僭權海中占曰月生正偃天下有兵合無兵主人凶京房易飛侯曰正月有偃月必有喜

月出異方二十四

黃帝曰月始生見南方而蝕者糴大貴荊州占曰月始生天中者上謀下其事不成

月並出及重累二十五

京房易傳曰君弱而婦彊爲陰所乘則月並出京氏曰月並出爲並明天下有兩王立又云相去二寸臣作亂防其主春秋運斗樞曰主勢奪於後族羣妃之黨橫僭爲害則月盈並若兩月連出妃黨交萌若炤同力排防王公郗萌曰月並出相重當有急兵至荊州占曰三月並見其分有立諸侯而亡女主有競兩月並出天下治兵異姓大臣爭朝勢爲害王者選能授之月重出皆爲異兵殘害爲天下亂首將有亡天下之象【案漢成帝建始元年八月戊午晨漏未盡二刻兩月重見京氏易傳曰君弱婦彊爲陰所乘則兩月並見其後趙飛燕爲皇后姊娣専寵殺害皇子成帝不能禁後皆誅防之應也又按故太史令李淳風雲隋大業九年正月二十七日曉起東方有二月見相去二尺許在箕鬥之間眾俱見之俄而楊感於黎陽起逆朱變管宗義殘賊江南天下因此遂兵賊相繼至於防亡此尢效】海中占曰月兩中間月光盛而眾多或二三或四五及至十月並見皆爲天下分裂天子失政政在諸侯自立【諸月傍气象皆與日占大同】春秋潛潭巴曰十月並出不必爭彊猾出【宋均曰月爲大臣今如是大臣必多爭並爲姦稱疾也】郗萌占曰東方小月承大月小國毀大月承小月大國伐之爲主客在西方小月承大月小邑勝大月承小月大邑勝春秋運斗樞曰小月承大月羣姦在宮當此之時主若贅旒【宋均注曰諭見制在下也】大月承小月近臣起讒人橫陪臣執命三公望風【宋均曰望風者望陪臣風而事之也】

唐開元占經卷十一

欽定四庫全書

唐開元占經卷十二

唐瞿曇悉達撰

月占二

月冠珥戴一

黃帝占曰月珥而冠者天子大喜或大風荊州占曰月珥且戴不出百日主有喜帝覽嬉曰月珥期六十日兵起京房易傳曰月珥期三十日兵起帝覽嬉曰月不暈而珥人主有喜兵在外亦有喜荊州占曰月昏而珥者兵半起夜過半珥者邊地恐春秋運斗樞曰主排公侯狡猾起尊能主則月珥兩帝覽嬉曰月珥靑憂也赤兵起黃喜也白喪也黒失國期皆不出三年髙宗占曰月兩珥十日雨三珥國喜四珥女主喪又曰人主諸侯立荊州占曰月珥大水又曰月四提天子無妻若國有喪月六提天子遊天下【提猶珥也】荊州占曰月珥且戴不出百日有大喜

月背璚二

春秋緯感精符曰背璚以外圍月者臣弛縱叛逆欲相殘賊不和之气也天子偏左右帝覽嬉曰月不暈有四璚臣有謀不成京房易傳曰月背璚其國有反者劉向鴻範傳曰月背璚臣欲爲邪也其色靑中赤外

有芒刺則爲逆其色赤中靑外無芒刺爲謀此數見卽國凶且背且抱爲不和有欲爲忠有欲爲逆者也

月與五星合宿同光芒相陵三

荊州占曰月與歳星光明相逮饑三年糴貴民流亡巫咸曰歳星與月同光以其月月蝕且以饑亡一曰國以女樂亡海中占曰月與歳星同光卽有饑亡黃帝占曰月陵歳星年多盜賊刑獄煩京房易傳曰月與熒惑防宿國王死海中占曰月與熒惑合其國太子死貴人復傷凶不可有爲若有內兵荊州占曰月與五星熒惑合光芒刺相及其國有內亂兵三年又曰其國太子死期三年巫咸曰月與熒惑同光以其月月蝕內有亂臣且以饑亡荊州占曰月與塡星合芒刺相及其國饑巫咸曰月與塡星同光以其月月蝕且有以徭徙亡者京房易傳曰月與太白防宿太子死荊州占曰月與太白聚合宿其國立太子期不出一年荊州占曰月與太白合其下兵大起巫咸曰太白與月同光其月月蝕且以兵亡荊州占曰月與太白皆出城守爲賣城聖主明王急便守城河圖帝覽嬉曰月與太白相過月出其南陽國受兵月出其北陰國受兵海中占曰太白出月右陰國有謀出左陽國有謀月挾太白諸侯將相謀不軌太白出月下芒相燿君死民饑荊州占曰月戴太白卒兵期五日巫咸占曰月不盡三日太白出東方在月南中國勝在月北中國不勝巫咸占曰月入月三日太白出西方在月南皆海國敗在月北皆海國勝荊州占曰月入月三日太白失行而月在北太白在南秦戰不勝荊州占曰秋冬入月三日太白出西方居月北者君彊月南君弱荊州占曰入月三日月刺太白陽大邑拔小邑驅掠刺太白陰兵在外者不及入在內者不及出南方爲陽北方爲陰巫咸占曰辰星與月同光其月月蝕且以女樂亡荊州占曰辰星與月光相逮其國水海中占曰月與辰星相遇所合宿雨水敗帝覽嬉曰月與辰星合宿其國亡地君王死荊州占曰月與辰星合所宿之國兵起

月與五星相犯蝕四

巫咸占曰五星入月中人主死不出臣死非將卽相也近期一年逺期三年帝覽嬉曰月犯五星粟貴二犯之數貴海中占曰月貫五星天子坐之郗萌占曰金火與月相近其間六寸天下有兵間尺天下憂兵五尺無害荊州占曰五星入月中其野有逐君大臣賊主月蝕五星若薄若舎皆其分有災河圖帝覽嬉曰歳星入月中其國有逐相春秋緯文曜鉤曰歳星入月中以妃黨之譛去黃帝占曰歳星入月中不出一旬天下有大災人君不平天星墜若雨霧不出一年糴什長八不出二年天下亾徙爲亂若有野兵海中占曰歳星蝕月有大喪女主死臣弒君易位荊州占曰歳星入月中大臣賊其主荊州占曰月犯歳星其國民饑死一曰主死期三年【按大興四年十二月丁亥犯歳星在房占曰其國兵饑民流亡永昌元年王惇率江荊之眾來攻京都六軍敗績不能有以拒戰於是殺防軍將軍周顗尙書令刁恊驃騎將軍戴淵又鎭北軍劉隗出奔四月又殺湘州刺史譙王氶鎭南將軍甘車閏十二月元帝崩】荊州占曰月犯歳星其國疾春秋緯元命包曰歳星逆犯月法令散河圖帝覽嬉曰月犯歳星其國饑一年二年乘之主死荊州占曰月乘歳星相死帝覽嬉曰月貫歳星有流民不出十二年國饑亡司馬遷天官書曰月蝕歳星其宿地饑若亡帝覽嬉曰月蝕歳星其鄕大戰大防邑【按晉建興三年正月乙卯月掩歳星在參益州分也六月鎭西將軍益州刺史周撫薨十月梁州刺史入益州以叛朱序率眾助刺史周楚討平之】荊州占曰月蝕歳星邦主無人人相食荊州占曰月吞歳星其國十二歳而敗河圖帝覽嬉曰熒惑入月中憂在宮中非賊乃盜也有亂臣死相若有戮者【按洪範傳漢宣帝地節元年正月戊午夜月食熒惑左角亢亢爲朝廷憂在殿內非其賊有盜有內亂讒臣在傍故將軍霍光妻與其子及昆弟諸婿爲侍中諸曹九卿太守皆謀反伏誅又晉太元十二年二月戊申熒惑入月占曰有亂臣死相若有戮者一曰女親爲政是時瑯琊王輔政王妃從兄國寶以姻暱受寵又陳郡袁悅私媚荀進交通主相扇朋黨十三年殺悅是時主相有隙亂階興矣】海中占曰熒惑入月中臣以戰不勝內臣死荊州占曰火星入月中臣賊其主黃帝占曰熒惑蝕月讒臣貴後宮有害女主者海中占曰熒惑入月中及近月七寸之內主人惡之一曰讒臣在傍主用邪巫咸曰熒惑居河若守之月數出其間百日兵多移巫咸曰熒惑犯月戰小吏死帝覽嬉曰月犯熒惑國內降貴人兵死京氏妖占曰月犯熒惑天下有女主憂荊州占曰月戰勝之國大將鬭而死帝覽嬉曰熒惑貫月

陰國可伐期不出三年其國亂貴人兵死近期不出五年其國受兵逺期不出十年而以兵亂亡也海中占曰熒惑觸月上角爲相下角爲將中央爲主司馬遷天官書曰月蝕熒惑其宿地亂海中占曰月蝕熒惑有白衣之事又曰其國內敗五年大兵荊州占曰月蝕熒惑有死相荊州占曰月蝕火星天下防亡期九年帝覽嬉曰月蝕熒惑其國以兵起饑又以亂亡月以旦相及太子當晦以君當之劉向洪範五行傳曰月蝕熒惑在角亢憂在中宮非賊而盜也有內亂一曰有死相若戮者貴人兵死讒臣在旁荊州占曰月毀熒惑急在臣下黃帝占曰月吞火賊防國荊州占曰月咽熒惑其師破敗河圖帝覽嬉曰塡星入月中臣賊其主黃帝占曰塡星入月中不出四旬有土功事若貴人絕嗣不出其年王者當之郗萌占曰塡星蝕月女主凶當黜者有喪河圖帝覽嬉曰月犯塡星爲亾地期不出十年其

國以饑亡一曰天下且有大喪【按洪範傳漢成帝建始元年十一月乙卯月蝕塡星在輿鬼西北八九尺其占爲饑民流千里後十五年民人饑函谷闗逐食】荊州占曰月犯塡星其國貴人兵死天下亂一曰主死先舉事者敗若天下有大風巫咸曰月犯塡星女主敗【按魏靑龍二年十月乙丑月犯塡星三年丙寅正月太后郭氏無疾乃忽崩】河圖帝覽嬉曰月乘塡星地動不乃天裂河圖帝覽嬉曰塡星貫月國內亂期不出五年而亡河圖帝覽嬉曰月蝕塡星女主死其國以伐亡若以殺亡司馬遷天官書曰月蝕塡星其宿地下犯上班固天文志曰月蝕塡星民流千里荊州占曰月蝕塡星國女亂巫咸占曰月不盡三日太白出東方與月並準之其間容一指則八月有破軍死將主人不勝容二指期十三日客軍不破主人亡地容三指期二十日有破軍死將主人亡地容四指期八十日客大敗容五指期三十日軍起而不戰巫咸曰入月三日太白與並準之其間容一指軍在

外期十日有破軍死將客勝容二指期十五日破軍死將主人勝容三指期十八日有破軍死將客軍大勝主人亡地容四指期二十五日客軍入境主人不勝容五指期三十日軍陣不戰荊州占曰太白與月光並軍大戰相去一寸有拔城二寸有憂城三寸有憂軍郗萌占曰太白與月相去三寸天子罷相巫咸占曰太白與月相近五寸天下有憂兵間五尺天下無害荊州占曰太白東方始出爲低在月南爲得行在月北爲失行其與月相過失行月不盡一日二月二日三月三日四月四日五月五日六月六日七月七日八月八日九月而起兵荊州占曰太白在西方以始入爲低在月北爲得行在月南爲失行其與月相過失行月生一日二月二日三月三日四月四日五月五日六月六日七月七日八月八日九月而起兵荊州占曰太白入月中不出客將死出者主人將死無軍大將當之帝覽嬉曰太白入月中將軍戮死一曰臣謀主不成皆不出三年又曰必有內惡戰不勝亡地海中占曰太白入月中有殺不及九年國以兵亡郗萌曰太白入月中國失政大人爲亂期三年一曰大人當之荊州占曰太白入月中無軍大將當之兵死期四十日又軍出主人將死河圖帝覽嬉曰月太白入月中侯多死者荊州占曰太白入月中其國有分國立王郗萌占

曰西方先起軍者卽太白與月相去三尺有憂軍相去二尺有憂城相去一尺有拔城郗萌占曰月犯太白將有兩心戴太白有卒兵帝覽嬉曰月犯太白彊侯作難國戰不勝人君死亡國【按宋書天文志靑龍二年十一月戊寅月犯太白占曰人君死爲兵景初元年七月公孫淵叛三年正月遣司馬懿討之三年正月明帝崩】荊州占曰月犯太白彊侯死又曰大將有兩心又曰太白與月相犯國多冦盜帝覽嬉曰太白與月貫期不出三年國大危戰敗亡地以女亂亡期不出六年帝覽嬉曰月蝕太白彊國以饑亡不必九年以城亡司馬遷天官書曰月蝕太白彊國以戰敗班固天文志曰月蝕太白其國以戰亡郗萌占曰月蝕太白其年臣弒主勝臣亦死荊州占曰月蝕太白民靡散【按晉興寜三年十月丙戌夜月掩太白在須女占曰天下民靡散】郗萌曰太白蝕月易大將刑死海中占曰太白居月中無光名曰月蝕太白臣弒其

主勝皆期三年【崔鴻春秋燕錄曰正始三年秋八月太白入月中冬十月戊辰云臨東堂幸臣雜班姚仁懷劍執袋而入稱有所啟劍擊云云以反拒仁仁進而殺】帝覽嬉曰辰星入月中賊臣欲殺主不出三年必有內惡戰不勝亡地黃帝占曰辰星入月中不出三旬內有匿謀春夏有大水秋冬有大雪牛馬疾疫谷貴【按晉陽秋考曰太元十三年十一月戊子辰星入月在晉濤水入石頭春大水冬大雪牛馬死谷踴貴不出百日】荊州占曰辰星入月刑事起荊州占曰辰星入月中復出君死入不出君臣皆死帝覽嬉曰月犯辰星兵大起上卿死一曰廷尉有憂期不出三年京房妖占曰月犯辰星天下大水海中占曰辰星貫月不出四年有殃內禍匿謀荊州占曰辰星貫月國以女子內亂期六年巫咸

占曰辰星與月薄所捨之宿其主死其國亡帝覽嬉曰月蝕辰星其國以女亂亡若水饑期不出三年又曰兵未起而饑所當之國起兵戰不勝京房易傳曰月蝕辰星其國女以戰郗萌占曰辰星蝕月大水

唐開元占經卷十二

欽定四庫全書

唐開元占經卷十三

唐瞿曇悉達撰

月占三

月與列星相犯

郗萌曰月宿東壁營室奎婁胃皆主水以此星雨者則衝月雨水甚則水甚雨澤入地一寸至其報月立水七寸其潢流絕車轍谿谷溢又占曰月宿觜參井鬼栁皆主旱以此星雨者則衝月旱雨甚者大旱雨防者小旱帝覽嬉曰月犯列宿其國有憂又曰列星貫月陰國可伐也期不出五年其國受兵不出十年中國有內亂大危甘氏曰月蝕列宿其國憂星防天下有亡國星復見亡國復立兵起大勝髙宗占曰星入月中將有大兵海中占曰星入月中其國君有憂一曰不出三年臣勝其主京房易傳曰星入月中大臣謀伐其主主令不行荊州占曰星入月中其國有防又曰有破軍又占曰月未中而星入之有賊人爲攻者在東方文者長武者亡月過中而星入之有賊人爲攻者在西方武者長文者亡帝覽嬉曰星出月陰負海國有勝星出月下芒角相歷者君死人饑甘氏曰月犯列星其國憂若受兵殃荊州占曰月犯所宿之星其國有軍將死京氏妖占曰星與月同光臣不作亂則人民非上荊州占曰月蝕列星不見者其國亡星還復見者國復立又占曰星蝕月其國相死京氏妖占曰月中有星天下有賊星多者賊多荊州占曰列星居月中無光其國以饑亡

月犯東方七宿

月犯角一

石氏曰月犯左角大人憂期六月一曰大臣憂防海中占曰月犯角其國有憂河圖帝覽嬉曰月犯左角左將戰死期不出三年犯右角右將戰死荊州占曰月犯左角大臣誅天下決水大獄犯右角兵起河圖帝覽嬉曰月乘左角法官誅乘右角兵起海中占曰月出角南國家多暴獄治病驕恣荊州占曰月出左角南三尺多獄五尺以上至丈所天子明威又占曰月乘右角後族家及將相有坐法死者郗萌曰月乘左角爲旱右角爲水又曰犯左角左將軍死之一曰天下有兵【按魏正始七年七月丁丑月犯左角占曰月犯左角天下有兵左將軍死到嘉平元年正月甲午大將軍曹爽誅時太舞陽侯屯兵浮橋積二年七月咸熙二年閏月庚子月犯左角到太始四年十月荊州刺史上言吳遣使持節施續領三萬人圍軨鄕右丞相萬彧領萬五千人圍直城大將軍丁奉徇壽春義陽王率諸軍徇壽春兵起之應也】郗萌曰月貫左角三年太子死又占曰月蝕角大人憂期三年一曰有獄事都尉死一曰天下大凶巫咸占曰月蝕角天子憂牢獄空用赦當之期九十日荊州占曰月蝕角三年更赦河圖帝覽嬉曰角星貫月三年國君死郗萌占曰左角入月中不出其年彊國有防右角入月中其君死期三年

月犯亢二

河圖帝覽嬉曰月犯亢兵起期不出三年黃帝占曰月犯亢將軍亡其鼓其國將死海中占曰月犯亢亡地其國有憂荊州占曰月犯亢朝臣有事郗萌曰月乘亢左星爲水右星爲大兵【案魏正始九年正月辛亥月犯亢南星占曰兵起一曰將軍死到嘉平元年正月廢大將軍曹爽等十六日誅爽時太傅勒兵浮橋積一年魏嘉平三年五月甲寅月犯亢距星到七月太尉王淩誅到四年三月鎭東將軍諸葛恪上言賊朱異蟻聚卽誅截死者三萬餘人積十一月始應】

月犯氐三

韓楊曰月入氐天下兵起河圖帝覽嬉曰月犯氐其國有軍將死一曰將當之荊州占曰月犯氐其國有軍一曰其國有憂海中占曰月犯氐左星郎中左將誅死犯右星郎中右將誅死皆期三年荊州占曰月乘氐右星天下有大兵天子自將兵於野【按魏嘉平三年四月戊子月犯氐東北星占曰將軍死五年二月癸丑後將軍兗州刺史黃華薨】海中占曰月蝕氐氐星翳一將死之國有誅者

月犯房四

帝覽嬉曰月行中道是謂安寜天下和平舉兵不吉欲被其刑逆天之道辱以無名又曰月宿天廏中央一軍罷歸期不過三十日郗萌占曰月當天門駟之間五穀大得人主益壽河圖帝覽嬉曰月行陽環多小暴事又曰月宿天廐左間將軍論老弱分歸期不過三十日又曰月行陽里治驕恣多暴獄及驚駭內亂又曰月行四表之南陽人且錯禍不可克又曰冬三月月出房南近小旱逺大旱期在衝去房三尺曰近五尺曰逺郗萌占曰月宿房南粟不美稻不實又曰正月十九日月出房南有兵女主防荊州占曰月出四表以南人君有憂河圖帝覽嬉曰月行太陽天下亂人民啼哭及天下大荒禍不可禁天下有兩心又曰月行陰間多陰事小起又曰月宿天廐右間將軍伐期不過三十日郗萌曰月出陽間黍稷不爲菽美河圖帝覽嬉曰月行陰裏權衡不得兵革時作邊境不休又曰月行四表之北陰人將革禍不可克又曰冬三月月出房北近小水逺大水期在衝郗萌曰月行四表之北水旱不時民皆流食荊州占曰月行房北帝有亂臣河圖帝覽嬉曰月行太陰天下兵悉起及內滛流食荊州占曰月行太陰民流亡河圖帝覽嬉曰月犯房星四足之虫多死期不出一年海中占曰房上第一星上相次星次相下第一星上將次星次將也【按晉咸康二年正月辛亥月犯房南第二星占曰將相有憂五年七月丞相王導八月太尉郗鑑六年正月徵西大將軍庾亮並薨也】荊州占曰月犯房爲死亡近之爲辱將相期三年【按魏景初元年二月乙酉月犯房第二星房四星股肱臣將相位也占曰將相有憂若死亡到十二月司空陳羣薨到三年七月司徒陳矯薨積一年六月】黃帝占曰月犯上將上將誅犯次將次將誅犯次相次相誅犯上相上相誅河圖帝覽嬉曰月犯房心天下有殃主有憂郗萌占曰月犯房有亂臣期不出三年臣伐其主天下有亡國陳卓曰月犯房有兵又曰天下有殃主憂郗萌曰月乘房防左右官爲有誅伏甲者陣兵在宗廟中天子不可出宮下堂又曰多暴事河圖帝覽嬉曰月行房心間其旁有紅雲一諸侯一王死郗萌曰月乘鉤鈐大人憂火令荊州占曰月有中犯陵房星者國君憂色靑憂喪赤憂積屍成山黒有相誅白芒角大哭郗萌曰月有中犯乘守房左驂左服皆爲夫人死所中相誅又曰月犯乘鉤鈐大臣有誤天子不尊事天者致火災於宗廟天子崩王者不宜出宮下殿有謀匿於宗廟中者一曰犯鉤鈐駟馬駕將有行【按魏正始六年十二月己巳月犯鉤鈐占曰王者憂一曰有火災到七年二月熒乘黃廐署屋延燒又魏靑龍三年十二月戊辰月犯鉤鈐王者憂到景初二年十二月明帝崩積三年十一月又案魏正始六年十二月己巳月犯鉤鈐占曰五星犯鉤鈐皆主王者憂一曰有火災到七年二月熒乘黃廐延燒西掖門到嘉平二年七月壬戌皇后甄氏崩積三年七月應又案魏時火犯鉤鈐皆爲後崩也】郗萌曰月守房皆爲人君無道又曰皆爲天下諸侯謀相吞道不同又曰皆爲胡發兵

月犯心五

班固天文志曰月犯心其國有憂若有大喪摘亡辟曰六月辛酉月犯心亡君之戒也郗萌曰月犯明堂星大人憂海中占曰月犯心中央星人主惡之犯其前星太子惡之及失位犯其後星庶子惡之皆應以善事郗萌曰月行出心以南在外大將易一曰無兵太子事陳卓曰月行宿心而霧山崩谷塞一曰水深石氏占曰月乘心其國相死月北出其國旱宗廟有焚者月南出其將相有起兵荊州占曰月犯乘心大人凶天下大旱萬民災傷近期三年逺九年石氏占曰月合心星其君死又曰犯大星主遇賊害國人爲亂又占曰月犯心大星女執行又曰太子不立郗萌

曰月犯心星臣弒君又曰防其君三年有憂賊臣海中占曰月犯心有亂臣天下有亡國蝕心國內亂有大賊河圗帝覽嬉曰月犯心亂臣在旁伐國期不出三年其下有亡國又民伐其主應之以善事已殃除海中占曰月犯心中央星人主敗國有賊人爲亂【按魏甘露二年六月己酉月犯心中央大星景元元年五月髙貴鄕公敗】郗萌曰月貫心其國亂臣弒君石氏占曰月貫心其國政亂海中占曰月貫心一年國君死不則臣伐主黃帝占曰月貫心星三年國內亂【按漢孝成帝陽朔元年七月壬子月犯心星占曰其國憂若有防房心爲宋今爲楚地十月辛未楚王芳薨積四月應又按王莽地皇元年正月月犯心前星爲太子是歳後莽殺太子臨之黃初四年十二月丙子月犯心大星占曰犯心國憂若有防七年五月丁巳文帝崩積二年六月魏景初二年閏九月癸丑月犯心大星占曰月犯中央星其國有憂若有大防到三年十二月明帝崩積一年四月】

月犯尾六

河圖帝覽嬉曰月犯尾君臣不和郗萌曰月犯尾貴戚有誅者其國有軍將死又曰在尾宿有變後宮不安妃後爭人君子孫不吉在宮中矣

月犯箕七

石氏曰月干犯箕度君臣不和含文嘉曰月至箕則風春秋緯考異郵曰月失行離於箕者風春秋緯潛潭巴曰月入箕中其國有憂黃帝占曰月入箕糴大貴郗萌曰月入箕天下大亂有兵國君死之又曰必赦月在箕踵期三十日在口期六十日河圖帝覽嬉曰月犯箕有客讒人者海中占曰月犯箕女主有憂郗萌曰月犯箕其國有軍將死【按魏嘉平五年六月十二日庚辰月犯箕占曰軍將死到正元元年正月乙丑鎭東將軍毌丘儉反正月甲辰斬儉積一年九月又按魏甘露元年八月七日辛亥月犯箕東北星占曰犯箕東北星軍將死到二年五月徵東大將軍諸葛誕謀叛不就後殺州刺史樂綝積十月】

月犯北方七宿

月犯南斗一

郗萌曰月宿南斗風一曰雨又曰月入南斗魁中大人憂一曰太子殃又曰宮中有自賊者期三十日荊州占曰月入南鬥兵起有憂不出三年京氏曰月以子丑申入南斗後百八十二日赦無餘囚陳卓曰月犯入南斗魁天下大赦一曰兵起【按晉成帝咸和六年正月丙辰月入南斗占曰有兵一曰有大赦是月石勒殺掠婁武進二縣於是遣戍中州明年湖賊又掠南沙海虞民是年正月大赦伐淮南討襄陽平之又咸和八年三月己巳月入南斗與六年占同其年七月石勒死彭彪以譙石生以長安郭權以泰州並歸順於是遣督護喬球率眾救彪彪敗球退又石季龍石斌攻滅生權咸康元年正月大赦】黃帝占曰月以十月至四月入南斗中天下大赦近期六十日中期六月逺期一年郗萌曰月一歳三入南斗口者其歳有赦河圖帝覽嬉曰月犯南斗大臣及將去郗萌占曰月犯南斗魁女主當之不出三年荊州占曰月犯南斗將軍死陳卓曰月犯南斗風雨不時大臣誅不出三年郗萌曰月乘南斗色惡蒼蒼丞相死又占曰月變於南斗亂臣有更天子之法令者荊州占曰月變於南斗易相近臣死

月犯牽牛二

河圖帝覽嬉曰月犯牽牛將軍奔天下牛多死郗萌曰月犯牽牛其國有憂將軍亡旗鼓一曰有軍將死陳卓曰月犯牽牛星道路不通牛馬暴貴天下有大誅邦谷大貴又曰月犯牽牛軍亡犯河鼓戰郗萌曰月乘牽牛天下有大水起又占曰月變於牽牛犧牲事也又曰四足之虫疾荊州占曰月行犯若暈牽牛天下馬多疾死

月犯女三

河圖帝覽嬉曰月犯須女天下多女患陳卓曰月犯須女將軍死其國有憂郗萌占曰月變於須女有兵不戰而降又曰有嫁女娶婦之事陳卓曰月宿須女霧大人死一曰蟄虫死

月犯虛四

河圖帝覽嬉曰月犯虛空邑復起郗萌曰月犯虛天下亂政天下大虛其國有憂軍將死有哭泣之事又占曰月變於虛有土功事又曰在外軍大饑

月犯危五

郗萌曰月行若犯危有哭泣之事河圖帝覽嬉曰月犯危治樓室屋者多海中占曰月犯危其國有憂郗萌曰月犯危有軍將死陳卓曰月行所宿危而霧兵起士卒多死荊州占曰月有入危者大亂【天下大亂也】

月犯室六

河圖帝覽嬉曰月犯營室以亂若亡地及宗廟毀若起室者海中占曰月犯營室其國有憂郗萌曰月犯營室有宰相死荊州占曰月犯營室兵起郗萌曰月變於營室大臣爲亂兵在外軍人見棄敗

月犯壁七

郗萌曰月宿東壁不雨則風河圖帝覽嬉曰月犯東壁大亂人民多死海中占曰月犯東壁其國有憂郗萌曰月犯東壁兵在外軍將死一曰有土功事郗萌曰月變於東壁兵在外軍人大驚近臣去海中占曰月蝕東壁其國有閉門事石氏占曰月蝕東壁大臣戮亡有文章者被執

月犯西方七宿

月犯奎一

郗萌曰月入天庫天下有兵起河圖帝覽嬉曰月犯奎大亂人多死者郗萌曰月犯奎邊兵不安又曰有大水亂人多死又占曰月犯若暈奎其國大人有憂又占曰月蝕奎星大將戰死軍乏食海中占曰月

蝕奎星必有大戰軍乏食郗萌曰月變於奎有溝瀆事一曰女子事陳卓曰月宿奎而霧有妖星見或曰妖死一曰十日妖見君車

月犯婁二

河圖帝覽嬉曰月犯婁多滛獵海中占曰月犯婁國有憂郗萌占曰月犯婁軍將死民多移徙又曰獄多寃死陳卓曰月犯乘婁國君好愛婦女逰獵無度黃帝曰月變於婁有兵在外不戰而和陳卓曰月行宿婁而霧多有人死復生者海中占曰月蝕婁星軍不戰在外罷

月犯胃三

河圖帝覽嬉曰月犯胃倉庫散若有令一曰其國有變荊州占曰月犯胃倉粟散海中占曰月犯胃其國

有憂郗萌曰月犯胃鄰國有暴兵伐中國一曰有軍將死又曰以夷爲憂天下國無實海中占曰月犯乘胃小國起兵倉庫虛一曰軍不戰民多病傷有令陳卓占曰月宿胃而霧死於孕孝婦謀死

月犯昴四

石氏曰月入昴中胡王死河圖帝覽嬉曰月犯昴天子破匃奴不出五年中若有白衣防荊州占曰月犯昴以粟米爲賤河圖帝覽嬉曰月行犯昴北有赤白雲緣月兵入匈奴地有得赤白雲不緣月兵入無得期不出三年黃帝占曰月乘昴貴人有憂郗萌曰月乘昴天下用法峻一曰水滿野五穀不收又占曰月合昴有赦又占曰月行觸昴匈奴擾擾又曰月生於昴天下有赦黃帝占曰月變於昴兵在外食絕郗萌曰月變於昴國有喪石氏占曰月蝕昴貴臣誅貴女失勢海中占曰月蝕昴諸侯黜門戶臣有事天下饑石氏曰月出昴北天下有福一曰胡王死郗萌曰月犯昴其國有憂將軍死一曰胡不安【按魏正始元年四月二十七日戊午月犯昴東頭第一星其年十月庚寅月犯北第四星占曰月犯昴胡不安將軍死到二年六月徵西將軍趙防上言鮮卑大人阿妙兒等殺掠惇煌太守王延等將兵斬首千一百級冬十月又討斬阿妙兒虜首千級三年正月又斬鮮卑大師首六百級討鮮卑斬首千餘級八月丁巳輕車將軍特進王忠薨積三年四月應】

月犯畢五

詩曰月離於畢俾滂沱矣謂大雨也春秋緯考異郵曰月失行離於畢則雨蔡氏月令章句曰月離者所歷也班固天文志曰月入畢則多兩郗萌曰月入畢其國君大憂又曰兵起期一年先起兵者有破亡又曰與兩股齊近期二十日逺期六十日有將死劉向洪範傳曰月入畢中將若相有一家事坐罪者近期百二十日逺期十月一曰國有反臣郗萌占曰月犯畢兵革起一曰有女喪一曰女主當之【按魏太和四年二月丁未月加午在畢大星四寸其五年十二月丁未月犯畢赤星占曰下犯上貴人諸侯當之又曰有大赦其五年三月蜀劉升爲丞相諸葛亮將五萬人入天水攻將軍賈魏副車騎將軍舒等三萬餘人討之斬首三萬餘人投降者萬餘人七月乙酉大赦六年正月甲戌皇女泰薨上及羣臣皆爲之服五月甲戌皇太子殿下薨十一月壬寅吳越賊將周賀於東萊牟平之內恣殺掠與靑州刺史程喜戰射殺周賀斬首四千餘級又生擒八千餘人靑龍元年八月己未大赦二年三月庚寅故漢帝山陽公崩以天子禮葬之諡曰獻帝積三年六月應也】郗萌曰月入畢有拘主近期百日中期十月逺期一歳又曰小人自立一曰小人罔上一曰將相驚又曰大赦期三月一曰在畢口期六十日赦在踵期三十日又曰有土功又曰有以弋獵事惑其君者石氏曰月居畢中不出其年女君死河圖帝覽嬉曰月犯畢天子用法以誅罰急貴人有死者京氏妖占曰月犯畢天下有變令黃帝占曰月犯畢出其北陰國有憂海中占曰月犯畢南陽國有憂一曰賊臣誅不然邊有兵郗萌曰月行犯畢赤星臣弒主一曰乘畢赤星將死又占曰月犯蝕畢有小疾又曰合畢天下有赦合其陰水合其陽風又曰月變於畢邊境有事黃帝占曰月蝕畢使邊者凶郗萌占曰月蝕畢諸侯相謀又曰月入畢中而暈人主生一曰人主伐又占曰月入畢而聖人生一曰人主伐荊州占曰月蝕畢中星居月中不出其年女主當之石氏占曰月蝕畢星中有土功事一曰女主有憂大臣系囚者一曰天下兵起是謂小人國陳卓曰月行宿濁而霧君使有道死於諸侯者一曰諸侯之使有道死者【濁者畢也】陳卓占曰月犯附耳兵起若將相有喪憂不卽免退

月犯觜六

河圖帝覽嬉曰月犯觜觿小將有死者海中占曰月犯觜觿小戰又曰小將吏多死郗萌曰月犯觜觿武將皆叛荊州占曰月犯觜觿道多死人

月犯參七

郗萌曰月宿參若宿伐皆爲風雨河圖帝覽嬉曰月犯參伐有兵事競城堡海中占曰月犯參其國有憂又曰國有兵事郗萌曰月犯參有軍將死海中占曰月犯參右肩右將戰死犯左肩左將戰死郗萌曰月犯右股大將戰死犯赤星將誅石氏曰月犯乘參右股五穀熟黃帝占曰月蝕參貴臣誅赤地千里其國大饑人民相食京房易傳曰月蝕參天下有小兵陳卓占曰月蝕參兵起戰從蝕所勝海中占曰月

蝕參伐兵大起

月犯南方七宿

月犯井一

郗萌占曰月宿東井雨不雨則風河圖帝覽嬉曰月入東井諸侯貴人多死荊州占曰月入東井有兵河圗帝覽嬉曰月犯入東井中其國君有憂黃帝占曰月犯東井有水事若水令郗萌占曰月犯東井軍將死【按魏龍三年十一月己丑月犯東井北轅西第一星占曰月犯東井將死一曰國內有憂一曰有水令到十二月乙夘右將軍朱蓋薨四年十二月癸巳司空穎陰侯陳羣薨又景初元年九月壬申詔曰今年雨過差冀兗徐豫四州持劇遇水溺沒死者所在開倉救濟庚辰皇后毛氏崩積二年十一月應正始五年十一月壬申月犯東井距星六月癸酉月犯東井南轅西頭弟二星占曰月犯東井將死到七年十一月庚子鎭北將軍呂昭薨積二年魏嘉平三年四月戊寅月犯東井南轅西頭第二星占曰月犯東井將死一曰有憂到七月壬戌甄皇后崩太尉王陵誅積四年】黃帝占曰月蝕東井大臣有謀皇后不安五穀不登陳卓曰月行宿東井而霧有水患河圖帝覽嬉曰月犯鉞大臣誅郗萌曰月中犯乘鉞兵起斧鉞用又曰月中犯乘鉞若蝕鉞爲內亂【按魏正始四年十月七日十一月十四日月犯乘守鉞兵起一曰斧鉞用是月太傅舞陽侯上言吳將諸葛恪屯據遣眾軍討恪恪棄城奔走投水死者萬計到五年三月己夘大將曹爽率眾軍西徵蜀積六月應又按魏嘉平五年月暈犯鉞兵起一曰光祿夫夫張緝皆誅九月車騎將軍郭淮上言姜維等攻隴西斬首萬餘人積十月應】

月犯鬼二

郗萌占曰月犯輿鬼有軍將死陳卓曰月行宿輿鬼而霧軍戰主人敗又占曰月犯乘天屍亂臣在內郗萌曰月有入輿鬼者皆爲財寶出河圖帝覽嬉曰月犯鬼大臣有誅一曰國有憂陳卓曰月犯鬼天屍國君有憂大亂大臣誅又曰月入輿鬼乘質者君貴人憂金玉用人民多病從南入爲男從北入爲女從西入爲老棺木倍貴【按魏靑龍二年二月辛夘月犯輿鬼中史星其年十二月甲子復犯輿鬼爲天鑕主斬殺占曰民多病大臣憂又曰國有憂三年正月辛巳自冬渉春節气不和因下詔曰連年疫疾雕傷人民二月丁巳文徳皇后崩四年五月乙夘司徒樂平侯董昭薨三年三月應魏正始二年九月癸酉月犯鬼西北星主金玉三年二月丁未月犯鬼西南星主布帛占曰大臣憂一曰有錢金到八月丁巳輕車將特進王忠薨至四年甲子上加服元賜諸侯王公公卿校將軍以下錢各有差一年五月應又魏嘉平二年十月丙申月犯鬼距星五年三月一日月犯鬼距星如占六年七月甄皇后崩太尉王淩楚王彪有謀妻子五歳以下皆誅積十月應】陳卓曰月蝕輿鬼貴臣皇后有憂天下不安近期一年逺期三年

月犯柳三

郗萌曰月入天庫天下有起土河圖帝覽嬉曰月犯栁有木功事又占曰月犯栁其國有憂又曰有軍將死石氏曰月犯乘栁工匠興陳卓曰月行宿柳而霧民多陰內之病又鳥多死石氏占曰月蝕柳王者以病不安宮室黃帝占曰月蝕栁大臣憂

月犯七星四

河圖帝覽嬉曰月犯七星兵在外戰海中占曰月犯七星輕車戰郗萌占曰月犯七星掌食臣有誅者國有憂將軍死黃帝占曰月行宿七星而霧民分郗萌占曰月犯七星臣爲亂石氏占曰月蝕七星君後大臣有暴憂國大饑海中占曰月蝕七星國相更政

月犯張五

河圖帝覽嬉曰月犯張有饗客郗萌曰月犯張將相死其國有憂黃帝占曰月蝕張貴臣失勢皇后有憂期七十日陳卓曰月宿張而霧天子惡之

月犯翼六

河圖帝覽嬉曰月犯翼飛虫多死海中占曰月犯翼其國有憂一曰相傳令一曰外夷有兵郗萌曰月犯翼有軍將死若北夷有兵又曰月犯翼女主惡之黃帝占曰月蝕翼忠臣見譖言正事者亡不出其年陳卓曰月行宿翼而霧後惡之

月犯軫七

海中占曰月犯軫兵車用近期二年逺期三年郗萌占曰月宿軫風又曰月犯軫其國有憂一曰兵車出近期一年逺三年中班固天文志曰月入軫則多風黃帝占曰月蝕軫貴人亡皇后不安期有八十日者

唐開元占經卷十三﹤子部﹐術數類﹐占候之屬﹐唐開元占經﹥

欽定四庫全書

唐開元占經卷十四

唐瞿曇悉達撰

月占四

月犯石氏中官一

海中占曰月入攝提聖人受制一曰謀臣在側郗萌占曰月犯蝕大角彊國亡戰不勝一曰大人憂之期三年一曰大角貫月天子惡之陳卓曰月犯大角天下疾又曰有水災一曰月蝕大角天子死期十三年中郗萌曰月犯天牢以獄不平【貫索之別名】郗萌曰月犯織女女主有誅一曰人主有誅死石氏曰月犯守東西咸女主因滛致禍有陰謀不通東咸必有賊【按晉孝武帝大元二十一年四月月犯東咸吳郡內史欽發人戒嚴吳興諸郡響應爲賊也】石氏曰月入天市中大將死或易政黃帝占曰月入天市有更幣之令海中占曰月入天市中近臣有抵罪者帝覽嬉曰月行入天市及有變畱其中女主憂將若相有戮死於市者郗萌曰月犯乘天市粟貴石氏曰月犯星有憂石氏曰月犯帝座宗星人主有憂石氏曰月犯宦者侍人誅石氏曰月犯天江大水闗梁塞陳卓曰月犯建星有臣相譖【按宋書天文志曰魏陳畱王景元元年二月月犯建星後鐘防鄧艾破蜀防譖艾遂皆夷滅】郗萌曰月變於建星有亂臣更天子之法令者一曰易將相近臣多死【按晉咸康三年九月戊子月犯建星占曰易相一曰大將死五年丞相王導薨庚戌代輔以太尉郗鑑徵西大將軍庾亮並死也】黃帝占曰月犯天弁粟貴一犯一貴數犯數貴黃帝占曰月犯河鼔左星左將死右星右將死一曰所中者誅一曰有軍敗亡其大將有兵起河圖占曰月乘大陵天下盡喪星眾兵革起死人如丘山星希則無石氏曰月乘捲舌天下多喪黃帝占曰月入五車天庫兵起道不通【按宋書天文志曰宋武大明七年十二月月犯五車後二年帝後崩大臣將相誅滅皇子被害皇后崩四方兵起遣諸軍鋒外討之】石氏曰月犯五車兵起趍駕帝覽嬉曰月行天淵中臣逾主黃帝占曰月行天淵中若犯之貴人死黃帝占曰月犯天闗有亂臣更天子之法主闗津者有罪王者憂黃帝占曰月出天門中道百姓安寜歳美無兵帝覽嬉曰月乘天髙將死外臣有誅者石氏曰月出天門中道之南君惡之大臣不附郗萌曰月犯南河戍爲中邦凶石氏曰月行南河戍中四方兵起有喪若大旱百姓數病帝覽嬉曰月行南河之南兵旱並起男子喪乃始劉向洪範傳曰月入南河戍門民疾疫黃帝占曰月出天門中道之北胡主死天下多死石氏曰月行北河戍之間冠帶國兵盡起道不通帝覽嬉曰月行北河之北兵水並起女子喪乃始郗萌曰月經南戍之南刑法峻暴誅伐不當經北戍之北以女金錢奢侈貪色失治道皆近期三年中期六年逺期九年而災至石氏曰月犯五諸侯諸侯誅【按宋書天文志曰宋孝武大明三年四月月犯五諸侯時竟陵王誕反遣沈慶之領羽林兵戰屬城】帝覽嬉曰月入軒轅有亂臣期不出三年帝覽嬉曰月行軒轅中女主失勢其所中以官名名之一曰五官有不治者海中占曰月犯軒轅大星女主當之【按晉安帝元興三年四月甲午月押掩軒轅第二星明年七月永安皇后崩又按晉孝武大元五年七月庚子月犯軒轅大星九月癸未皇后王氏崩】帝覽嬉曰月犯軒轅左右角臣有誅者帝覽嬉曰月犯女禦星女禦有憂郗萌曰月犯禦星禦僕死石氏曰月中犯乘軒轅大星民大饑大流太后宗有誅者若有罪中犯乘少星民小饑小流皇后宗有誅者若有罪郗萌曰月乘軒轅端臣子反其事成荊州占曰月乘軒轅端女主有死亡去者郗萌曰月蝕軒轅女主有憂以官名名之石氏曰月入軒轅中犯乘守之有逆賊有火災巫咸占曰月犯少微處士有憂【按續晉陽秋曰防稽謝敷李慶緒隠若耶山初月犯少微時戴逵名著於敷時人憂之俄而敷死防稽朝曰吳中髙士便是求死不得也】黃帝占曰月入中犯乘少微女主憂一曰宰相易荊州占曰月犯少微南第一星諸處士憂犯第二星諸儀士憂犯第三星諸博士憂犯第四星諸大夫憂易史官黜石氏曰月入中犯乘守少微皆爲五官亂宰相憂荊州占曰道太微爲宮中逆亂政不行又曰月行太微中貴者失勢必奪權勞所中成刑以官命之黃帝占曰月行入太防中皆爲大臣有憂一曰大臣死郗萌曰月入太防中君弱臣彊四夷兵不制有姦人來聽伺主之庭者又曰有喪荊州占曰月入太防庭中東出大臣出令如主入中華西門出右掖門必有反臣荊州占曰月犯太防庭臣弒其主海中占曰月犯南門左右扉將相有免墮者期不出三年左右扉者執法也石氏曰月入太防庭所中犯乘守者皆爲天子所誅若有罪者帝覽嬉曰月入太防庭所中犯乘守者各以其官名之春秋緯合誠圖曰入華闕門者皆爲臣弒君之也荊州占曰月入天子宮者爲大臣者死帝覽嬉曰

月入太防而出端門者臣不臣石氏曰月入太防中乘東西門若左右掖門而南出端門者皆爲必有反臣又曰入西門出東門皆爲人君不安欲求賢佐入中華西門出中華東門皆爲臣出令入太陰西門出太陰東門皆爲天下大亂有喪若大水郗萌曰月入西門而折出右掖門皆爲大臣假主之威而不從主命月入西門犯天庭出端門皆爲大臣代主【按宋志晉恭帝元熙元年正月丙午三月壬寅五月丙申七月己夘皆月犯太防二年六月三日帝遜位於宋】黃帝占曰月行入及畱太防中爲大臣有憂石氏曰月出東掖門爲將受命東南出西掖門爲將受命西南荊州占曰東南爲徳事西南爲刑事期以春夏荊州占曰月中犯乘守四輔爲臣失禮輔臣有誅者帝覽嬉曰月行犯左右執法皆爲大臣有憂春秋緯文曜鉤曰月入太防軌道者司出門守皆爲天子所誅帝覽嬉曰月出黃帝座之北禍之大出其南禍之小若近之大臣謀亂禍不成石氏曰月犯黃帝座大人憂其中黃帝座大人易天下亂帝覽嬉曰月犯黃帝座天下大亂存亡半海中占曰月犯黃帝座有亂臣人主惡之郗萌曰

月犯黃帝座臣子反弒其主事成郗萌曰月抵黃帝座有土功事黃帝占曰月犯四帝座天下有防石氏曰月犯四帝座若乘之君憂荊州占曰月犯四帝座諸侯凶甘氏曰月中犯乘守四帝座天下亡石氏曰月中犯乘守屏星者爲君臣失禮而輔臣有誅者若免罷去孝經內記曰月入三臺中君有大憂患敗在臣下黃帝占曰月入三臺大臣爲天子公族共弒君

月犯石氏外官二

郗萌曰月入庫樓天下有兵起郗萌曰月宿羽林中兵大起石氏曰月犯乘若中北落皆爲天下兵大起石氏曰月入天倉主財寶出憂臣在內天下有兵石氏曰月犯天倉有移五穀石氏曰月入天倉市兵起郗萌占曰月行弧宿臣逾主郗萌占曰月變於狼

陣兵不戰一曰兵起如小戰一曰有水事

月犯甘氏中官三

石氏曰月在天理臣當坐欲反者而入獄一曰君有大憂帝覽嬉曰月乘天髙將死外臣有誅者黃帝占曰月入五潢中者皆爲兵起軍道不通天下大亂易政一曰貴人死黃帝占曰月中犯乘守五潢皆期二十日兵起郗萌曰月入咸池暴兵起期四十日郗萌曰月入咸池有迷惑人主者荊州占曰月入咸池天下大亂人君死易政以入日占國郗萌曰月有不從天街者皆爲政令不行不出其年有兵又曰行天街中天下寜百姓順一曰行天街外百姓凶

月犯甘氏外官四

郗萌占曰月行折威中天子亡甘氏占曰月入哭星女主崩黃帝占曰月入天積【卽蒭槁也】財寶出主憂臣在內

月犯巫咸中外官五

郗萌占曰月乘鍵閉星大人憂郗萌占曰月犯乘鍵閉星大臣大誤天子不尊事天神致火災於宗廟天子崩一曰王者不宜出宮下殿有偃兵於宗廟者黃帝占曰月行天淵中若犯之貴人死一曰臣逾主石氏曰月犯鈇鑕有戮臣黃帝占曰月入鈇鑕者爲大臣誅郗萌占曰月中犯乘守鈇鑕者爲鈇鑕用一曰兵將有憂石氏占曰月行天廐星開爲兵歸月行天廐上不安

唐開元占經卷十四

欽定四庫全書

唐開元占經卷十五

唐瞿曇悉達撰

月占五

月暈一

石氏占曰月傍有气圓而周匝黃白名爲暈巫咸曰月之暈者臣専權之象石氏占曰月暈受衡所在之國安甘氏曰月暈戰兵不合若軍罷甘氏占曰日月皆暈戰兵不合【謂盡有日暈夜有月暈也】京房易傳曰凡月暈七日無雨大風兵作土功起髙宗占曰月暈明王自將兵荊州占曰月暈赤有光主起兵城降帝覽嬉曰月暈兵春起不勝荊州占曰月終歳不暈天下和親荊州占曰四孟月之七日四仲月之八日四季月之九日皆當月暈暈不以其日不出三日有暴風甚雨石氏曰月以正月一日二日暈必有土功荊州占

曰月春二暈者其民好鬭不有從民歳必大惡不出一年糧貴石氏占曰正月上旬一暈樹木虫二暈禾谷虫三暈震雷荊州占曰一月五六七八九暈天下有亡地者十一暈天下更政帝覽嬉曰五月中九暈以上者道上有熱死者荊州占曰月暈四仲月之八日四季月之九日三日不雨皆爲月蝕河圖帝覽嬉曰月暈中赤外靑羣臣親內外赤中靑羣臣內其身外其心荊州占曰正月九日十六日夜月暈者其五月有令十日暈者三月有令十一日暈者其月大旱十二日十五日暈者飛虫多死二十三日二十四日暈者五穀不成二十五日二十六日暈者女枲貴荊州占曰月以庚戌暈有救以遲疾爲期【謂暈疾亦疾暈遲亦遲】荊州占曰月正月甲乙日暈者木貴民人多病丙丁日月暈者旱金錢輕戊巳日月暈者歳美小旱田宅貴庚辛日暈赦壬癸日暈者多水髙宗八節月暈占曰月以立春四十六日內暈者赤有兵黒多水虫爲災逆賊生民生子多怪月以春分四十六日內暈者赤爲兵黃白憂多虫月以立夏四十六日內暈者赤少水白旱萬物不出者死人民流亡月以夏至四十六日內暈者赤小水黃白萬物化爲白耳月以立秋四十六日內暈者赤小白明日甚雨出黃羽異身傷害五穀之心【謂螟螣之類也】月以秋分四十六日內暈者赤少黃白大雷發折木殺人月以立冬四十六日內暈者赤重如蓋狀明日甚霧黒多冰霜春多風月以冬至四十六日內暈赤大白春多風殺人京房易傳曰正月三暈所宿國小饑五暈大饑

月重暈二

石氏占曰月以十二月八日暈再重大有風兵起三重天下兵大亂石氏占曰月暈再重天下大風起帝覽嬉曰月暈三重其外靑中濁不散軍防聚荊州占曰月暈四重以有亡國死王者五重其國女主死七重天下易主八重天下有亡國【漢髙祖七年月暈圍參七重占曰畢昴間天街也街北胡街南中國爲匈奴參爲趙畢爲邊兵是嵗髙祖爲冒頓單於所圍】荊州占曰月暈三重赤云貫之其國破喪巫咸曰月五月中暈有九重以上道路大有熱死者髙宗占曰月暈十重天下更王京房易傳曰月暈十二重天下半亡帝覽嬉曰月暈再重倍在外私成於外倍在內私成於內

月交暈三

帝覽嬉曰月色黃白交暈一黃一赤所守之國受兵髙宗占曰月交暈赤有光其國不出二年遇兵石氏占曰月交暈貫月有事從貫擊者勝殺將有珥有喜

月連環暈四

荊州占曰月暈連如環爲兩軍兵起君爭地石氏占曰月暈一重下缺不合上有冠戴傍有兩珥白暈連環貫珥接北斗國有大兵大戰流血其地紛紜不出一年憂石氏占曰月暈如連環重暈北斗魁前第一第二星大臣下獄流移一千里又曰暈輔星大臣下獄荊州占曰月暈如連環有白虹幹暈不及月女貴人有陰謀亂

月暈五星五

嵗星

甘氏占曰月暈歳星色不明主人勝客明客勝主人巫咸曰月暈歳星其國主死荊州占曰月暈歳

星糴貴石千文民相食海中占曰月暈歳星其主病重暈囚死或大水五暈人主有病喪髙宗占曰月暈歳星三復之相出走戰不勝所宿國饑荊州占曰月暈歳星三復之人相擊客不勝所擊主人勝五復之國女主死帝覽嬉曰月暈四重華五復之所宿其國主死三復之黜相一曰客畔之不合所攻主人勝帝覽嬉曰月暈回畱歳星所守之國歳大熟石氏曰歳星與月合在氐而暈不出四十日有徳令

熒惑

巫咸占曰月暈熒惑星女主有憂若有死亡巫咸占曰月暈熒惑星其國主亡荊州占曰月暈熒惑有兵在野大戰歸其國亡荊州占曰月暈赤星熒惑三月兵起海中占曰月暈熒惑三復之國貴人憂荊州占曰月暈熒惑三復之相死海中占曰月暈

熒惑五復之主出走荊州占曰月暈熒惑五復之主死帝覽嬉曰月暈回熒惑所守之國亡又客兵入境爲冦掠帝覽嬉曰月暈回熒惑其色惡不明客敗其色明如角則客勝郗萌曰月暈胃熒惑在其中天下有兵發於魏國不出一年大赦

塡星

甘氏占曰月暈塡星色不明主人勝客明客勝主人巫咸占曰月暈塡星其國主死一曰旱髙宗占曰月暈塡星所在之國兵起戰不勝海中占曰月暈塡星相死若皇后死不則亡地荊州占曰月暈塡星五合五解所宿國主當之帝覽嬉曰月暈回塡星所宿之國有徳帝覽嬉曰月暈回塡星三復之相死天下土盡動大起邑屋大壊女主有憂五復之主死

太白

甘氏占曰月暈太白色不明主人勝客明客勝主人巫咸占曰月暈太白其國主死荊州占曰月暈太白與月合其主死境外荊州占曰月暈太白入暈其色惡不明則客敗其色明而有角客勝其色如暈與月合人主憂從中宮起海中占曰月暈太白五復之主死荊州占曰月暈太白五復之其國女主死帝覽嬉

曰月暈太白當其野者國受兵戰不勝又曰所守之國兵起帝覽嬉曰月暈太白三復之所宿國將若相死之一曰客攻不合所攻主客

辰星

甘氏占曰月暈辰星色不明主人勝客明客勝主人巫咸曰月暈辰星再合再解其國敗不出其年巫咸曰月暈辰星其國主死荊州占曰月暈辰星其國以水亡又曰秋兵起海中占曰月暈辰星在春大旱在夏主死在秋大水在冬大喪荊州占曰月暈辰星再合再解所宿之國饑敗期一年髙宗占曰月暈辰星三復之國以水亡荊州占曰月暈辰星五復之其國女主死帝覽嬉曰月暈圍辰星所守之國有大水帝覽嬉曰月暈回辰星春夏民疾寒熱秋兵起及水冬主死若有水憂荊州占曰月暈辰星角亢回二重如連環不出三年大臣大謀若誅

月暈列宿同占六

郗萌曰月以正月十二月暈角亢氐房心五星者大赦暈四星者小赦巫咸占曰月暈角亢氐虫多死天下士卒死陳卓曰月暈角亢大將軍有憂帝覽嬉曰月暈回角亢虫多死石氏曰月暈氐房心有徳令郗萌曰月暈氐房心其地有役石氏曰月暈房心帝國有兵廟堂句氐宿大赦句三宿小赦五百里以下句二宿赦百里內石氏曰月暈房箕風地動石氏曰月暈心尾亢骨虫爲害一曰四足虫一曰不出其年易政山崩出五十里外石氏曰月以十一月暈心尾麥有價荊州占曰月暈尾箕分有疾凶石氏曰月暈箕鬥兵從東方北方來者勝從南方來者不勝帝覽嬉曰正月月暈回箕斗五穀不成巫咸曰月暈圍斗五穀不成大將易帝覽嬉曰月暈牽牛須女女子功絲枲皆貴一曰牛多暴死郗萌曰月暈虛危有兵謀不成風起乂曰有喪石氏曰月暈虛危兵革離動宗廟荊州占曰月暈營室東壁其地有謀不成一曰風起一曰大水且至又曰寡婦嬰兒多死帝覽嬉曰月暈營室東壁有大土功郗萌曰月暈奎婁其地大病一曰水虫多死帝覽嬉曰月暈胃昴民多腹之疾郗萌曰月暈胃昴畢有慶上賜下者一曰有徳令無令則有兵起郗萌曰月暈昴及畢比有反者郗萌曰月暈昴畢參赦者有善令期六十日又曰不出三年人主憂若有賜令郗萌曰月以太歳所在辰暈畢與五車及一星小赦二星次赦三星及五星大赦郗萌曰月以十一月暈五車及昴參其星皆入暈中有大赦其不盡入有小赦期在來年五月中石氏曰以正月上旬月暈昴畢參伐有赦令帝覽嬉曰月暈回畢參觽矢弓弩貴石氏曰月暈參井冰霜數至巫咸曰月暈圍井鬼其年不和一曰旱京房易傳曰月暈翼軫軍在外戰亡其偏將郗萌曰月暈軫角先起兵者不勝重開吉重發兵者兵死巫咸曰月暈軫角赦期百二十日一曰以四孟月暈軫角皆爲赦

月暈東方七宿

月暈角一

石氏占曰月暈左角有軍軍道不通石氏曰月暈右角大將軍有病歳徧民饑角鱗虫多死黃帝占曰月暈圍兩角大水期一年石氏占曰月角中而暈王者喜石氏曰月暈左右角大赦暈一角小赦甲乙爲春丙丁爲夏庚辛爲秋壬癸爲冬巫咸曰月暈角亢有角虫多死天下士卒死及角中央王自將兵不行百里士遁亡軍道不通及右角害大尉及左角獄大亂【後魏書曰天興五年十月戊申暈左角時帝討姚興弟平於幹辟克之太史令姚崇奏角防野死上慮牛疾乃命減諸輜重甲戌車駕北引牛大疾死者十八自宮車所馭巨犗數百同日斃於路側尾相屬亦多死之徵也】海中占曰月暈角亢歳民饑陳卓曰月暈角大將有殃郗萌曰月暈角有兵百日罷無兵後百日起又曰先

起兵者不勝又曰暈右角右將軍有殃暈左角左將軍有殃又曰暈右角臣倍主暈左角大臣謀期三年暈天門十月十二月諸侯有不通者又曰乘若暈角爲水又曰多風雨荊州占曰月暈圍左右角天下有大兵天子爲軍自守左右動搖非常人主憂臣弒君荊州占曰月以正月暈角公子死一曰將軍死歳饑又曰以正月十七日月暈於角天下赦正月戊巳暈左角有喪河圖帝覽嬉曰月行天門暈三重天淸淨闗梁不通

應之以善事【晉咸和三年月暈左角有赤白珥禮約以問戴洋洋曰壹門當大戰有賊亂洋字國流吳國人頗識天文陰陽之數約爲豫州洋爲督護約本胡後洋徧遊公侯之門莫不說重其所占並多神驗事見晉史也】甘氏曰月入角而暈大赦不則日蝕所蝕之宿其邦不安帝覽嬉曰月暈左角天子爲軍自守暈兩角有軍軍道不通大龍見

月暈亢二

石氏曰月暈圍亢君有兵革之事期三十日逺三月石氏曰月以秋一日三暈亢大臣有死者兵大戰水中期三十八日再暈大雨雪水郗萌曰月暈亢有兵八十日罷無兵後八十日兵起秋三月再暈亢民移千里三暈亢有赦令秋一月再暈亢必冬雷而水三暈亢大臣有死者一曰大戰三冬暈亢年有所不安以赦解之荊州占曰月暈圍亢王者自將兵不過百里期一月

逺三月帝覽嬉曰月暈亢主自將兵不行百里海中占曰月暈角亢歳凶民饑石氏占曰月暈亢者角虫多死

月暈氐三

郗萌占曰月暈氐人多疾以十一月十二月暈左天子有不安以赦解之郗萌曰月暈圍氐不出四十日有治道之事河圗帝覽嬉曰月暈氐大將誅若水虫多死

月暈房四

河圖帝覽嬉曰月暈房行三軍而戰郗萌曰月暈房太子座之若財寶出若谷貴又曰月以三冬暈房天子有所不安以赦解之荊州占曰月暈圍房四方兵起野有露骨不荊州占曰月暈圍房心其地大疫水虫多死易緯是類謀曰月珥指房四方煩若以土之功

月暈心五

石氏曰月暈心大戰山崩谷塞水出五十里一曰火海中占曰月暈圍心人主有殃又曰大旱荊州占曰月暈心主憂一曰將死又曰軍進又曰有兵三十日罷無兵三十日兵起又曰月以正月暈心蠶不爲繭圍心將易有主死又曰赤地千地石氏曰月暈心谷大貴帝覽嬉曰月暈心不出其年大失火郗萌曰月暈心三日不陰不雨不出三日有大喪又曰三日不風雨不出三十日有奇令石氏曰月一歳再暈圍心有大旱及大火其將舉兵起若國易相期三年郗萌曰月暈心五重其國女主死再重爲有大喜海中占曰月暈圍心中有赤云若白雲大如杵而貫月大人當之不然兵起郗萌曰月暈心三重赤云貫之此謂之守國破喪戮侯王

月暈尾六

東觀占曰月暈尾有益地者百里以上又曰民多病寒熱又曰風大至若水石氏曰月暈尾益地郗萌曰月暈天司空其歳不登有大水在東方又曰不出其年有赦荊州占曰月暈圍尾有益地者百里以上又曰民病寒熱又曰大風至

月暈箕七

石氏曰月暈箕五穀以風傷郗萌曰月暈司空不出百里必有守倉求食者以千數荊州占曰月暈箕大風發屋有坐口舌死者北夷谷貴燕趙大饑荊州占曰月暈箕歳星在其中王者娉皇后貴妾不出百八十日

月暈北方七宿八

月暈斗一

郗萌曰月暈南斗大將死民流千里馬牛大病陳卓曰月暈南斗大臣免大將爲亂五穀不成河圖帝覽嬉曰月暈南斗大將出

月暈牛二

郗萌曰月暈乘牽牛五穀不成黃帝占曰月暈牛有軍曝血將死黃帝占曰月暈牛小兒多死牛疫死一曰馬多疫死荊州占曰月暈牛牛羊貴

月暈女三

河圖帝覽嬉曰月暈須女必有軍曝血將死郗萌曰月暈須女寡婦多疾有兵謀謀不成風起石氏曰月暈圍須女兵進而不鬭一曰兵不戰而降寡婦多死有兵謀謀不成風起荊州占曰月暈須女布帛倍價河圖帝覽嬉曰月暈須女兵起不鬭一曰民多去室宅一曰絲貴

月暈虛四

黃帝占曰月暈虛兵起大戰郗萌占曰月暈虛民饑有哭泣蟄虫死一曰飛虫多死又曰兵起有土功事荊州占曰月暈虛有白衣聚逺期百八十日又曰宗廟動兵帝覽嬉曰月暈虛民多去室宅者

月暈危五

黃帝占曰月暈危有兵一曰軍敗郗萌曰月暈危其國主死民多疾死有兵謀不成荊州占曰月暈危有亂謀天下擾民無所措帝覽嬉曰月暈危軍所止民多去宅者郗萌曰月正月暈危民去室宅

月暈室六

海中占曰月暈室大城圍屠郗萌曰月暈營室爲宮敗又曰有蠻夷來荊州占曰月常以四月七月十月月月暈宮不出六十日必有妄言驚聚百姓者不然不出九十日天下有急事帝覽嬉曰月暈室有喪

月暈壁七

海中占曰月暈東壁有大土功事黃帝曰月暈於東壁軍人敗郗萌曰月暈壁民流亡一曰見大龍一曰婦兒多死者荊州占曰月暈壁大亂又曰月暈壁三重國動兵不戰不出一年帝覽嬉曰月暈壁見龍大敗

月暈西方七宿九

月暈奎一

郗萌曰月暈奎妖星出大將戰死巫咸曰月暈奎米貴荊州占曰月暈奎兵大敗士卒亡魯國亡石氏曰月暈奎兵大敗一曰有兵令一曰不出十日妖星見荊州占曰月暈奎婁絮大貴

月暈婁二

郗萌曰月暈婁大人憂一曰大人死一曰蠶多死糴苦絮貴四孟之月暈赦荊州占曰月暈婁五日之內不雨宰相疑黙事解郗萌曰月暈婁盡圍三星赦若歳星守婁在暈中大赦期九十日河圖帝覽嬉曰月暈回婁君和解

月暈胃三

郗萌曰月暈胃其國主死天多陰雨姙婦多死一曰山崩又曰盡圍三星赦荊州占曰月暈圍胃兵起其國戰不勝有破軍一曰不戰山崩若軍大歸谷大貴郗萌曰月以四孟之月三四暈胃赦荊州占曰月暈圍胃兵不戰一曰姙女多死河圖帝覽嬉曰月暈回胃兵不戰

月暈昴四

荊州占曰月暈昴其國主死一曰貴人多死一曰有兵若暴令近期三十日逺百里坐流言者又曰不出其年天下有變又曰水無收糴貴民離其鄕又曰有腹病畜產多死荊州占曰月暈昴天下饑京氏曰月以九月十二月十三日暈昴及五車天下赦郗萌曰月暈昴以甲午乙未及戊巳必大赦期三日戊巳期六十日郗萌曰月暈昴盡得七星三月小赦石氏曰月暈

昴天下饑一曰貴人多死一曰糴貴郗萌曰月暈昴三重不出五十日赦巫咸曰月暈昴食大絕一曰兔多死石氏曰月一歳三圍昴來年天下大赦若弓絮貴郗萌占曰月暈昴民憂疾又曰一歳一暈小赦再暈中赦三暈大赦期並不出其年

月暈畢五

郗萌曰月暈畢無徳令則民憂兵又曰五穀大賤荊州占曰月暈畢大赦期三十日郗萌占曰月入畢中而暈人主坐之一曰人主代京房對災異占曰月三暈畢天下中外俱赦郗萌占曰月暈從畢兩角前圍之不及本一星主四月赦

月暈觜六

荊州占曰月以正月暈觜觿大赦郗萌曰月暈觜觽有徳令女子多疾荊州占曰月暈觜觽大赦期三十日河圖帝覽嬉曰月回觜觿道多死人大將死一曰弓弩貴

月暈參七

郗萌曰月暈參不出歳中天下亂其國戰兵弱地裂人主有殃荊州占曰月暈參其國客軍大恐戰不勝郗萌曰月暈參頭赦期二十日一曰暈二星小赦暈三星大赦衝爲期石氏曰月暈伐將軍死貴人有誅者京房易飛曰月暈參其有兵則戰無師是年三操

土功事郗萌曰月暈伐大人多死石氏曰月暈參軍不勝暈匝有云潰暈兵大起在外大戰荊州占曰月暈伐二百一十日有兵若赦有善令不出五日雨郗萌曰月以正月十一月十二月暈參其歳惡虎狼羣出害人民甘氏占曰月以正月暈伐二夜不出三旬兵起

月暈南方七宿

月暈井一

海中占曰月暈東井胡兵起郗萌曰月暈東井天下有兵郗萌曰月暈東井王者出遊來年大旱又曰後六月丙辰大赦荊州占曰月暈東井陰陽不和又曰月暈圍東井四夷求和郗萌曰月以十二月壬癸暈東井大赦巫咸占曰三月暈東井大水流

月暈鬼二

石氏曰月暈鬼黍貴三倍甘氏曰月夏三暈鬼大雨五穀不成郗萌曰月以正月上旬暈鬼赦期三十日海中占曰月暈鬼大旱荊州占曰月暈鬼陣不戰郗萌曰月以一月再暈鬼多死人郗萌曰月以夏

三月暈鬼一曰大霧一曰大雹大霜一曰大雪一曰大雨水一曰大虫一曰大火又曰二暈小水一暈爲寒郗萌曰月以夏一月一暈鬼爲寒再暈小水三暈大水郗萌曰月以四月七月十月暈輿鬼中出气東行者

皆爲老公多死南行者皆爲丁壯多死西行者皆爲老嫗多死北行者皆爲少年多死皆期九十日

月暈柳三

石氏曰月暈柳秋木郁若有兵戰巫咸占曰月暈柳三日有赦大臣有死者兵不戰有水民移郗萌曰月暈柳有獄事若其地旱民多疾死又曰月暈注其地有禍其歳中人多死者老小哭泣道路若飛虫多死又曰谷貴人相食又曰圍注不出三十日有野兵圍城【注卽栁之別名】巫咸占曰月暈柳有野兵郗萌曰月以正月十月暈栁頭赦期三十日

月暈星四

郗萌曰月暈七星有獄事其地有禍若旱一曰輕車戰河圖帝覽嬉曰月暈七星輕兵戰若飛虫多死石

氏占曰月以七月暈七星月暈七星民多夭傷物再榮

月暈張五

黃帝占曰月暈張天下大水黃帝占曰月暈張飛鳥死一曰海鳥亡郗萌曰月暈張其地旱若大人憂一曰人相食荊州占曰月暈張大水魚行人道陳卓曰月暈張五穀貴若鹽貴帝覽嬉曰月圍張飛虫多死一曰獄罪人民不定

月暈翼六

郗萌曰月暈犯翼女主惡黃帝占曰月暈翼士卒多遁走一曰士卒大聚陳卓曰月暈翼士卒大盜一曰卒勝大盜一曰士卒勝一曰春赦一曰亡其將郗萌曰月暈翼春有赦又曰旱若大風傷荊州占曰月暈翼兵起天下庫兵出一曰有軍軍罷巫咸占曰月暈翼大戰民去室宅郗萌曰月以二月暈翼至五月赦又曰月暈翼有車馳人走之事貴人多反者

月暈軫七

春秋緯考異郵曰月暈軫諸侯滅兵黃帝占曰月暈軫大將軍戰死一曰亡其將一曰罷軍無軍郗萌曰月暈軫兵起先起兵者不勝若大風傷歳陳卓曰月暈軫嵗小旱荊州占曰月一月而三暈軫天下無懸車系馬郗萌曰月以正月暈軫公子死又曰大饑車貴以二月暈軫至五月赦以四月暈軫有徳令以十二月暈軫庫無懸車廐無系馬一曰有軍則罷

唐開元占經卷十五

欽定四庫全書

唐開元占經卷十六

唐瞿曇悉達撰

月占六

月暈石氏中官一

郗萌曰月暈攝提大角在暈中天下兵橫行不禁諸侯分政天下大亂內興兵與上爭立者以其時赦黃帝占曰月暈大角人君侯王親戚憂服郗萌曰月暈大角國家亡地郗萌曰月以正月三暈天牢大赦一曰天下大敗多盜【貫索別名】石氏占曰月暈織女兵滿天下郗萌占曰月暈天市有兵郗萌曰月暈津星大將

死五穀不成民流千里牛馬大疫荊州占曰月暈津星蛟龍見郗萌曰月暈津星之口不出二旬天下大赦郗萌曰月暈津星有亂臣更天子之法令者荊州

占曰月暈津星天下大亂亡陳卓曰月暈河鼔大將出將失計荊州占曰月暈圍大陵前足赦死罪圍後足赦小罪郗萌曰月暈五車其國女主惡之石氏曰月暈五車圍一星赦小罪圍二星三星四星赦次罪圍五星赦死罪並暈畢昴大陵必大赦巫咸占曰月暈五車一柱兵少出圍二柱兵半出圍三柱兵盡出兵在外暈一柱兵少罷二柱兵半罷三柱兵盡罷郗萌曰月暈五車不及獄星無赦又曰月以正月暈五車圍五星有徳令以四月七月十月暈五車有水陰雨五十日以十一月暈五車五穀貴又曰以十二月暈五車期四月有徳令郗萌曰月一歳三暈天闗其年赦又曰月暈天闗不出六月有大喪以其日占國暈天闗民多疾【南北河之別名】荊州占曰月行宿天門暈三重气靑闗梁不通帝覽嬉曰月暈南北河戍有云貫之起兵者勝郗萌曰月暈南北河戍有土功黃帝占曰月暈軒轅有女喪荊州占曰月暈軒轅不出其月有客來京房曰庚子夜月暈軒轅後甲子有大赦郗萌曰月暈圍軒轅不出五十日天下小赦荊州占曰月暈天庭天子以兵自衛巫咸占曰月暈太微庭天子發軍自衛不入將軍之軍又曰一二三軍庭人主自衛郗萌曰月三暈紫微赦石氏曰月暈太微宮天子以兵自守三暈之天子自臨兵行甘氏曰月一月三暈圍太微庭天子座發軍謀在軍中一曰天子亡也以大赦解之京房占曰月以庚子夜暈太微至後甲子有赦令郗萌曰月暈黃帝座有赦令郗萌曰月暈文昌赦荊州占曰月以正月三暈天牢大赦巫咸占曰月暈連環及北斗天下大亂國喪民徙千里不則有流亡防城反地者不出二年黃帝占曰月暈北斗有喪流民千里糴貴兵聚甲乙期百二十日丙丁期八十日戊己期六十日庚辛期四十日壬癸期二十日皆行矣一曰兵大起有益地者一曰天下火兵大起郗萌占曰月暈北斗再重如連環狀不出三年大臣

有誅者又曰暈北斗有大喪赦天下【按魏黃初四年十一月十七日有此到七年五月文帝崩明帝卽位大赦天下】陳卓曰月暈北斗太微大角各得一星兵大動天下亂不然卽水入城傷人民期三十日夏氏曰暈如連環重暈北斗魁前第一星第二星大臣下獄流移二千里又曰暈輔星大臣下獄石氏曰月暈一重下缺不合上有冠戴旁有兩珥白暈連環貫珥接北斗國有大兵大戰流血其分亡地不出一年

月暈石氏外官二

石氏曰月暈平星凶又曰月暈魚星凶石氏曰月暈九次凶郗萌曰月以四月七月十月暈弧兵起荊州占曰月暈狼星狗多暴死

月暈甘氏中官三

荊州占曰月宿天門暈三重气靑闗梁不通郗萌曰曰月暈天髙不出六月必有大喪以其日占邦石氏曰月暈月星不出四年有殃內禍匿謀郗萌曰月暈天街闗梁不通

月暈而珥冠戴抱背玦直虹蜺雲气四

帝覽嬉曰月暈而珥歳爲平安帝覽嬉曰暈而兩珥先起兵者有喜帝覽嬉曰月有云暈不合外有四倍璚外有謀不成甘氏曰月暈有虹背蜺亂起期百八十日帝覽嬉曰月暈蜺雲乘之以戰從蜺所往者大勝石氏曰月暈無精光靑赤暈虹蜺背璚是謂大蕩兵喪並起王者以赦除髙宗占曰月暈有云加之兵入境所宿國主有喪帝覽嬉曰月暈有云貫暈左右吏死京房易傳曰月暈有云貫暈不期年所值國有喪荊州占曰月暈有雲橫貫之起兵者勝帝覽嬉曰月暈有云大如厚布四貫暈通月不出其年主人憂帝覽嬉曰月暈有云如厚布若三若四貫暈抵月以

戰勿當當者破帝覽嬉曰月暈赤云大如杵有軍在外萬人死其下荊州占曰月暈有白雲出其中東西竟天萬民受賜帝覽嬉曰月有白雲貫暈其云大如杵一端抵月月之所直者不出年中國主女喪髙宗占曰月暈多白气從外入攻城城防得大將多白气從中出主人勝帝覽嬉曰月暈有白气廣可二三尺而抵月在東方名嬰兒攻人地者亡其師卓氏曰月暈有云貫暈約月不出其年所直國有喪荊州占曰月暈有白雲一黒云二如布扺暈有國城防邑將死帝覽嬉曰月暈有靑雲刺月是謂賊害主受其殃爲歳五穀不熟有赤云刺月是謂仇賊有黃雲圍月有女主戮死者期不出四十日有白雲刺月其國君遇賊有黒云貫月乍一乍二乍三其名曰衡云所宿國主死若將軍死

月暈有流星出入月暈中五

荊州占曰月暈有流星出其中其國貴人有出走者流星入其中有大使入者帝覽嬉曰月暈有流星橫貫月度暈中者諸侯皇后有亡失國者又曰流星貫暈不中月出月右如建鼔右吏死出月左左吏死帝覽嬉曰天下無雲有流星過月下若月上其國有喜一曰兵出荊州占曰月暈有流星從中出其色蒼其國憂若赤防城黃益地白來年谷熟黒軍敗帝覽嬉曰月暈有星出中國貴人有出走者有星從外入暈中其國有大夫入者

月暈客星六

帝覽嬉曰月暈客星所宿之國憂石氏占曰月暈客星星在月北北國勝星在月南南國勝【他方準此】

唐開元占經卷十六﹤子部﹐術數類﹐占候之屬﹐唐開元占經﹥

欽定四庫全書

唐開元占經卷十七

唐瞿曇悉達撰

月占七

月蝕一

京氏曰月生三日無光魄其必蝕京房易飛曰孟月六日而暈月蝕仲月七日暈月蝕季月八日暈其月蝕易緯萌气樞曰月盡蝕視水中不見影者月盡蝕

月薄蝕二

帝覽嬉曰月赤黃無光曰薄毀傷曰蝕皆不祥善惡各有爲其國京房易曰日月不交而蝕曰薄孟康曰日月無光曰薄易丰卦曰月盈則食釋名曰日月虧曰蝕稍侵虧如虫食艸木葉也詩曰彼月而食則惟其常此日而食於何不蔵班固天文志曰古人有言曰天下太平五星循度無有逆行者日不蝕朔月不蝕望王充論衡曰王者有至徳之萌日月無朔望之異【異謂蝕之】京氏占曰月與日相衝分天下之半循於黃道烏兔相衝光盛威重數盈理極危亡之災一時頓盡逐使太陽奪其光華闇虛虧其體質小潛則小虧大驕則大滅此理數之常然也洛書曰日月蝕當用兵擊之若安居日月蝕不可出軍日蝕之歳不可出軍月蝕之月不可出軍甘氏曰無道之國日月過之薄蝕兵之所攻國家壊亡又以有喪洪範傳曰人君失序國不明臣下瞀亂羣陰蔽陽則日月薄蝕闇昧無光四方蹐起背璚縱橫賊亂交爭兵革並行春秋緯考異郵曰麟龍鬭日月蝕【按淮南鴻烈曰麒麟鬭則日月蝕之】河圖帝覽嬉曰月薄所宿國主疾春秋緯感精符曰臣下大恣橫則日月薄於晦石氏占曰月蝕其鄕有拔邑大戰石氏占曰師出門而月蝕當其國之野大敗一曰軍死而後生石氏占曰月蝕三日有雨事解不占一云七日【其雨及雪】

【必湏普霈如防不解】雒書雒罪級曰月蝕旣不吉刑法失命荊州占曰謀臣以直死月爲之數蝕帝覽嬉曰月

蝕所宿國貴人死用兵者從月蝕之面攻城取地日亦然荊州占曰日月蝕當其國君王死又攻戰從蝕所擊之者勝尙書緯刑徳放曰當赦而不赦月爲之蝕董仲舒對災異曰臣行刑罰執法不得其中怨气盛並

濫及良善則月蝕河圖帝覽嬉曰月蝕所宿國貴人死又曰其鄕有防邑大戰易緯通卦驗曰月蝕則糴貴故月蝕則正臣下之刑詩緯推度災曰月蝕大臣刑京房災異對曰月蝕者人君行適過時専受所致也不救則致水害壞城荊州占曰月蝕則失刑之國當之京房易曰月蝕失刑所宿之國當之帝覽嬉曰兵常在內而月蝕其國受殃又曰兵未起而月蝕所當之國起兵戰不勝京房易飛曰月當交而蝕君子道長小人道消夏氏曰月蝕出軍軍折傷後有失帝覽嬉曰月滿而蝕兩軍相當必戰無軍兵必出將死於野

月蝕早晚三

帝覽嬉曰月蝕以晨相及太子當之以夕君當之

月蝕所起方四

荊州占曰月蝕起南方男子惡之起北方女子惡之起東方少者惡之起西方老者惡之帝覽嬉曰月未望而蝕從上始而盡無光天子坐之帝覽嬉曰月蝕東方其月中有惡風月蝕西方主人爲客帝覽嬉曰月蝕從上始謂之失道國君當之從下始謂之失法將軍當之從傍始謂之失令相當之又曰從上始爲君親從下始爲赤子蝕其陰爲女蝕

月蝕旣及中分五

帝覽嬉曰月蝕盡女主當之荊州占曰月盡蝕當其下者君死一曰有死相河圖帝覽嬉曰有軍在外而月蝕盡者軍罷帥荊州占曰月蝕盡有大戰軍破將死防邑亡地蝕不盡軍破將不死京房妖占曰以十五日蝕而盡此謂毀亡其君有喪若水京房易飛曰月蝕盡則有亡國不盡有失地荊州占曰月蝕盡大人憂又曰糴貴又曰豪族滅勢家絕石氏曰月蝕不盡光耀散臣之象石氏曰月蝕盡光耀亡君之殃刑徳放曰五刑當輕反重虐酷忽月蝕消旣行失防

墨大水滛枯旱其救之也惟敬五刑以成三徳石氏曰月蝕中分不出五年國有憂兵敗軍亡

月蝕變色六

荊州占曰月蝕靑色人民多死者五穀有傷糴且大貴望以下賤皆不出一年各爲其國災月蝕赤色者君爲客不出其年月蝕黃色者不出其年有立諸侯爲國者月蝕白色其國失地若有喪荊州占曰月蝕盡者糴貴各爲國月已蝕而靑者爲憂月已蝕而赤者爲兵月已蝕而黃者爲財月已蝕而白者爲喪月已蝕而黒者爲水【蕭子顯齊書曰永泰元年正月乙亥月蝕色赤如血二日而大司馬王敬則舉兵反】

月蝕而暈鬭月並蝕七

京房易飛曰月暈蝕殃祥得其日者吉得其時者凶石氏曰月蝕而暈其國君主惡之荊州占曰月暈

而蝕人相食石氏曰月鬭薄而蝕有軍必戰無兵兵起石氏曰兩月並蝕天下大亂

月蝕雲气入月中又有風雨八

荊州占曰月蝕有气從外來入月中主人凶气從中出客凶气南行南軍凶北東西者亦然

月一月再蝕九

帝覽嬉曰軍在外一月而再蝕將還兵其國戰不勝

月未望而蝕十

石氏曰月生三日而蝕盡是謂大殃國有喪甘氏曰曰月生十日至十四日而蝕天下兵起【如望在十四依垣占】石氏曰十五日而蝕國破滅亡【如望在十五亦然】

月四時蝕十一

京氏曰月春蝕歳惡將軍死一曰有憂夏蝕旱憂谷秋蝕羌兵起冬蝕其國饑有女喪京房易曰月春蝕有憂夏蝕有兵起民無有一月糧糴貴荊州占曰孟春月蝕賤人當之仲春蝕貴人當之季春蝕人主當之帝覽嬉曰月春蝕東方王死之夏蝕南方王死之季

夏蝕中央王死之秋蝕西方王死之冬蝕北方王死之國以謀亡荊州占曰月夏蝕南方歳饑秋蝕西方兵起

月十二月蝕十二

荊州占曰正月蝕有災異虫一曰燕受災期在七月之後帝覽嬉曰正月月蝕賤人病糴石二千二月月蝕貴人病糴石二千三月月蝕人主當

之糴石四千四月月蝕人主當之五月月

蝕年饑六月月蝕赤地千里七月月蝕有兵八月月蝕兵罷九月月蝕年饑一曰有戰十月月蝕藏谷一曰起軍十一月月蝕有防兵圍城破軍殺將十二月月蝕不盡是謂當其數不占荊州占曰正月月蝕歳災上旬蝕旱中旬蝕虫下旬蝕賤人死荊州占曰十二月月蝕吳國受災期六月一曰有流民

盡乃以日辰占其野荊州占曰十二月月蝕來年國有大事小兵起

月十干蝕十三

洛書曰月以甲乙日蝕年多魚丙丁日蝕年饑【一曰年谷収】戊巳日蝕無耕下田庚辛日蝕髙田不入凶壬癸蝕其歳和美司馬遷天官書曰月蝕甲乙四海之外不占丙丁淮海岱也戊巳中州河濟也庚辛華山以南壬癸恆山以北月蝕皆將軍當之

月東南西南方蝕十四

荊州占曰蝕辰巳地來年麥傷春虫蝕午未地禾稼少實麥夏傷

月行五星暈而蝕十五

甘氏曰月行宿歳星而蝕民相食粟石千文司農憂荊州占曰月暈歳星而蝕天下大戰甘氏曰月行宿熒惑而蝕天下破亡有憂期不出三年荊州占曰月犯熒惑暈而蝕天下破亡失地大將有憂期不出三年帝覽嬉曰月犯熒惑暈而蝕天下破軍亡地大將有

憂蝕盡者主位也不盡者大臣位也近期三月逺期三年甘氏曰月行宿塡星而蝕其國以伐饑亡巫咸占曰月當塡星而蝕其國有土功之事甘氏曰月行宿太白而蝕彊國戰不勝亡城大將有兩心不出三年荊州占曰月宿太白暈而蝕其國有彊兵若戰而亡甘氏曰月行宿辰星而蝕其國有女亂而亡國期三

年若五年

月在東方七宿而蝕十六

石氏曰月蝕在角亢刑法之臣有當黜者黃帝占曰月入角而蝕將吏有憂國門四閉其邦凶陳卓曰月蝕於角其君死甘氏曰月在亢中蝕其君邦有憂黃帝占曰蝕在氐中天子憂疾一曰妃後憂疾石氏曰月在氐中蝕大臣死後惡之一曰後宮惡之王者復禮以赦除之荊州占曰在氐房蝕主治耕之臣當有黜者石氏曰月在房而蝕公卿大夫有憂當有黜者石氏曰月在房蝕王者有憂皆亂大臣専政必有憂

病京氏妖占曰月蝕於房天子有喪郗萌曰月蝕房心間人主有兵害石氏曰月在心蝕人主惡之太子庶子有憂三公有死者郗萌曰月蝕心臣伐主內亂荊州占曰月在心蝕三公諸侯有當黜者甘氏曰月蝕尾箕後族有刑罪若禦妾有坐者後有憂石氏曰月在尾箕而蝕主禦者及樂人有當黜者郗氏曰月蝕於箕爲風一曰車騎發陳卓曰月宿箕而蝕人相食

月在北方七宿而蝕十七

甘氏曰月在南斗而蝕將相有憂饑凶甘氏曰月入牽牛度而蝕其國叛兵起甘氏曰月在須女而蝕邦有女主憂天下女功廢郗萌曰月在須女而蝕宮中有巫咒詛禱祝以求幸有當黜者黃帝占曰月蝕在虛而蝕邦有崩喪天下攺服期九十日郗萌曰月蝕虛危民多去其室一曰大戰郗萌曰月在虛危而蝕主刀劍衣履金玉之臣有當黜者甘氏曰月蝕危不有崩喪必有大臣薨天下攺服石氏曰月在危而蝕刀劍之官憂一曰月在虛危而蝕戒在衣履金玉之臣有黜者一曰必有驚恐之事石氏曰月蝕危不有病主必有大喪天下攺服甘氏曰月在營室而蝕爲軍族士眾之潰石氏曰月蝕營室大軍絕糧郗萌曰月在營室而蝕陰道毀不能化生有黜削之罪冥占曰月在東壁而蝕大臣有戮文章者執

月在西方七宿而蝕十八

石氏曰月在奎而蝕有大臣憂削凶期九十日石氏曰月食奎度中魯國凶一曰邦君不安白衣之防郗萌占曰月在奎而蝕主邊兵之臣有當黜者海中占曰月蝕於奎大將軍有謀石氏曰月在奎婁而蝕主聚斂之臣有黜者甘氏曰月蝕婁皇后犯危大臣受誅海中占曰月蝕婁其國有王事郗萌曰月宿婁而蝕人相食黃帝占曰月在胃而蝕王者相吞食大邑亡主大將亡軍一曰委轄之臣有罪甘氏曰月在胃而蝕皇后有憂一曰虐吏憂郗萌曰月在胃而蝕人相食石氏曰月在昴而蝕大臣貴女失職郗萌曰月在昴而蝕人相食郗萌曰月在昴畢而蝕天下聚又曰主獄之臣有黜者甘氏曰月蝕在畢有邊使者凶若邊國有臣誅不出一年京房妖占曰月蝕於畢天下有小兵郗萌曰月宿畢而蝕人相食郗萌曰月在觜參而蝕主兵之臣當黜之甘氏曰月在觜蝕主殺臣石氏曰月在參而蝕旱赤地千里人民饑甘氏曰月在參而蝕貴臣誅大饑人相食一曰貴臣

謀海中占曰月蝕於參兵在外大將死其國有憂天下更令

月在南方七宿而蝕十九

石氏曰月在井鬼而蝕主人主五祠之官憂甘氏曰月在東井而蝕大臣誅一曰大臣謀皇后不安五穀不登陳卓曰月在東井而蝕其國內亂甘氏曰月在輿鬼而蝕廢貴臣後有憂天下不安期一年逺三年石氏曰月在柳而蝕大臣有黜者甘氏曰月在柳而蝕主虞水官有當黜者郗萌曰月宿注而蝕人相食【注者柳之別名】甘氏曰月在七星而蝕正陽虧太陰星大臣有暴誅國大饑又曰主詞事者憂黜郗萌曰月在七星而蝕主道橋門戶之臣有當黜者甘氏曰月在張而蝕貴人失勢皇后有憂期七十日郗萌曰月在張而蝕人相食甘氏曰月在張而蝕水衡虞人當有黜者甘氏曰月在翼而蝕忠臣見譖言淸正者亡不出其年郗萌曰月在翼而蝕主車駕之臣有黜者甘氏曰月在軫而蝕貴臣亡一曰後不安期百八十日郗萌曰月在軫而蝕車騎發

月犯石氏中官而蝕二十

荊州占曰月在建而蝕后妃侄娣有當黜者石氏曰月在太微而蝕有破國易王

月在石氏外官而蝕二十一

石氏曰月在弧狼而蝕主供養之官當黜者一曰食者亡

救月蝕二十二

海中占曰月蝕王者以救除咎則安又曰月蝕淸刑明罰勑法周禮地官司徒曰救月蝕則詔王鼔【鄭曰救日月食王者必親擊鼓】禮記婚義曰婦教不修陰事不得謫見於天月爲之食是故月蝕則後素服而修六宮之職蕩天下之陰事星傳曰月者刑也月蝕修刑【鄭曰救月蝕王必親擊鼔也】

唐開元占經卷十七

欽定四庫全書

唐開元占經卷十八

唐瞿曇悉達撰

五星占一

五星所主一

春秋緯曰天有五帝五星爲之使荊州占曰五星者五行之精也五帝之子天之使者行於列舎以司無道之國王者施恩布徳正直淸虛則五星順度出入應時天下安寜禍亂不生人君無徳信姦佞退忠良逺君子近小人則五星逆行變色出入不時芒角怒變爲妖星彗孛茀掃天狗枉矢天槍天掊攙云格澤山崩地振川竭雨血眾妖所出天下大亂主死國滅不可救也餘殃不盡爲饑旱疾疫甘氏曰五星主兵太白爲主五星主谷歳星爲主五星主旱熒惑爲主五星主土塡星爲主五星主水辰星爲主五星木土以逆行爲凶火以鉤已爲凶金以出入不時爲凶水以不效爲凶五凶並見其年必惡巫咸曰五星者五勝也十二辰二十八宿舍於刑徳日爲朱鳥月爲武房心爲靑龍參爲白虎常每向北斗太一審能知此萬事盡畢五星二十八舎以王時則王者之事也以相時則卿相之事以囚時則囚徒之事也以廢時則萬民之事也五星各受制而司無道之國故審五星逆順變色畱守觀其喜怒變色所加宿之左右前後逺近疏數害克陰陽及見五气相賊王者而救之轉禍爲福宗廟可得而保社稷可得而有石氏五星贊曰五星更出司不祥應節守道不爲殃月滿不入其事興過時不出陰謀行以星所守占其方芒角變動非其常審察五色別靑黃各以事類知其殃

五星行度盈縮失行二

石氏曰五星不失行則年谷丰昌黃帝占曰有道之國五星過之不失其行則人君吉昌萬民安寜又曰出中道天下太平出陽道旱出陰道多雨水動聲儀曰五音和則五星如度陳卓曰五星出陰道多陰謀石氏曰五星分天之中積於東方中國大利積於西

方負海之國用兵者利春秋緯曰五星早出爲盈盈者爲客晚出爲縮縮者爲主人禍發其衝考靈曜曰天失日月遺其珠囊【珠五星也遺者盈縮失度也】黃帝占曰五星不出兩河間必有不道之臣一曰必有道不通春秋緯曰君臣有謀心憤未言精象動於物五星錯於官郗萌曰五星不行天門天闕間皆爲有喪五星不道東西咸皆爲必有賊五星行往天闕不出其年有兵五星皆逆行主且乘法臣且謀其主石氏曰五星

行二十八舎星七寸內者及宿者其國君死五星舎一十八宿王者誅除其國五星犯合宿中間星其坐者在國中犯南爲男犯北爲女東爲少西爲老五星逆行去宿𨿽非七寸內而守之者其國君被誅刑死順而畱之疾病死郗萌曰五星並出皆逆行不出其年天下遣五將期五十日巫咸曰五星受制而出司無道之國變色而逆行犯度列宿及中官畱守二十日以上皆臣殺滿六十日以上王者殺則彗茀出所過之鄕其下有亂兵故世亂感則天文變下侵上則五星逆五星逆守列宿若已去之還復居之繞環成勾已乍大乍小乍明乍晦是謂絕紀其禍愈甚海中占曰五星不當歷列宿絕列星有分國貴人有獄抵列捨其國有喪以五色占其吉凶黃爲喜赤爲兵白爲喪蒼爲憂黒爲水董仲舒曰五星失行度者臣非其人賢不肖並立臣亂於下則星錯於上進賢退不肖以救之黃帝占曰五星逆行變色出入不時則王者宜變俗更行起毀宗廟立無後賑貧窮卹孤寡寛刑罰賞有功舉名士禮賢者順天道四時發蔵財物虛府庫薄賦斂則日月五星妖孽虹彗不爲禍害矣郗萌曰五星有逆行及變色若非其常則以聞於上各以其事修其政

五星喜怒芒角變色冠珥三

甘氏曰幾五星同色天下偃兵百姓安寜歌舞以行不見疾病五穀大昌巫咸曰五星起怒犯淩畱守列舎察其守犯審其始畱之日觀其時气有與五星相賊者以決其事視其色變以知吉凶之情又別其光芒所指以知兵起所加之鄕芒多而短者謀而未成芒少而長者其謀已成其气專而上行芒從一至四是謂道極芒或指西或指東或指其南或指其北四芒已具其下必有亡國之主芒過四以上未可救也凡五星之起怒芒角四達其形未變是謂誡兵其星形變而鋭上向下大小狀如防劍是謂成形不可救復急堅甲勵兵以待不祥海中占曰五星有三角者兵息有五角者則兵行以角多戰也甘氏曰五星反羽其下之國不可久處反羽者光芒上大下小狀如反羽也郗萌曰五星之常行刑卽乘芒上銳下大色如其常及其逆行而反芒上向狀如反羽黃帝占曰無道之國五星過之卽鬭狀如故炭爭流而去熒惑太白還而不離妖星數見徘徊不去如此者兵之所攻國家滅亡又以有喪考靈耀曰五政俱失五星色明年谷不登石氏曰熒惑色黒塡星色靑太白色赤辰星色黃歳星色白者必敗熒惑爲火災塡星爲土功太白爲兵災辰星爲大水甘氏曰五星日月爭光臣有無道與其主爭者巫咸曰吉凶憂患各比色變言之將有兵金星變將有水水星變明主聖王而司之轉禍爲福使災不來巫咸曰五星變色進退逆順喜怒皆與時气相應至其象也審明金不可以怒火之鄕木不可以怒金之鄕水不可以怒土之鄕火不可以怒水之鄕土不可以怒木之鄕逆順進退左右前後五星皆同法天官書曰五星色白圜爲喪旱赤圜則中不平爲兵靑圜爲憂水黒圜爲疾多死黃圜則吉五星色赤角犯我城黃角地之爭白角哭泣之聲靑角有兵憂黑角則水巫咸曰二十八舎各有國分水旱之災皆相應故旱之歳其國火星赤水星黒五星守二十八宿各以其色占以其害爲禍敗歳星守木星其色白必敗熒惑守火星其色黒必敗塡星守土星其色靑必敗太白守金星其色赤必敗辰星守水星其色黃必敗郗萌曰五星變色者太史公以闗於上上乃以修其身平政決獄寛刑罰薄賦斂去關市之稅廢關津之禁以利宣天地之气則以次行孝經右祕曰五星冠珥臣下逐

五星所守列宿中外官四

甘氏曰五星犯列宿若入其國官有殃巫咸曰五星守木星有木異守火星有火異守土星有土異守金星有金異屠城守水星有水異二十八宿中外官者各有金木水火土气五星守之禍敗皆不相賊害爲吉凶以官名其事歳星守木星熒惑守火星塡星守土星太白守金星辰星守水星是爲五重守並气之象也法曰並气者是謂重施過節則民多疾疫五穀不成災害並生一曰天下旱萬物不成歳星守火熒惑守土塡星守金太白守水辰星守木是謂五星守其子陽不施之象陽气不足故多水災五穀不成歳星守土熒惑守金塡星守水太白守木辰星守火是謂守所勝下之象也法曰賦斂眾多徭役繁數下民屈竭莫之能供故下皆惡其上則彊淩弱眾暴寡故盜賊眾多兵革並起一曰人民相惡嵗星守金熒惑守水塡星守木太白守火辰星守土是謂守所不勝上之象也法曰民臣隆盛侵淩其上君弱臣彊故姦臣賊子謀殺其主歳星守水熒惑守木塡星守火太白守土辰星守金是謂五星守其母陰气不成之象法曰气不足故旱多火災五穀不成一曰萬物不成

唐開元占經卷十八

欽定四庫全書

唐開元占經卷十九

唐瞿曇悉達撰

五星占二

五星相犯一

易坤靈圖曰王者有至徳之萌則五星若連珠【鄭曰謂聚一捨以徳得天下之象也】郗萌曰五星俱見兵布野期不出三年春秋緯曰帝有過失旣已命絕於天則五星聚攝提

反衡亂不禁五星聚天子窮荊州占曰五星並聚簒弒成含神霧曰五緯合王更紀海中占曰五星若合是謂易行有徳受慶攺立天子乃奄有四方子孫蕃昌無徳受罰離其國家減其宗廟百姓離去滿四方五星皆大其事亦大五星皆小其事亦小【周將代殷五星聚於】

【房齊桓將霸五星聚於箕漢髙祖入秦五星聚東井齊則永終侯伯本無更紀之事是五星之聚有不易行者矣】洛書雒罪級曰五星一合不言聖起合有謨考異郵曰五星聚於一宿天下兵起荊州占曰五星合於一舎其國主應縮有徳者昌無徳者亡受其凶殃五星皆聚於一舎塡星在其中天下興兵詩緯曰五緯聚房爲義者受福行惡者亡【帝王世紀曰文王在丰九州諸侯咸至五星聚於房】海中占曰五星合亢爲五穀頻不成郗萌曰五星聚於虛天下之君必有盟者二星則二國君五星則五國君皆相見考靈曜曰帝起受終五緯合軫河圖曰歳星帥五緯聚房靑帝起石氏曰歳星所在五星皆從而聚於一舎其下之國可以義致天下荊州占曰歳星與火土金水五合同舎相去三尺以外七尺以內相守十日以上至四十日天下兩主爭國大帝易迹近期三年逺七年運斗樞曰歳星帥五精聚於東方七宿蒼帝以仁良溫讓起皆以所舎占國春秋緯曰五精入牛從歳星聚用兵遏亂以義得天下【班固天文志曰漢髙元年有五星聚於東井歷推之從歳星也此髙皇帝受命之符故客謂張耳曰東井秦地漢王入秦五星從歳星聚當以義取天下秦王子嬰降於軹道漢王以屬吏曰寶噐婦女任所取閉宮封門還軍次於灞上以諸侯與人民約法三章人無不歸心者可謂能行義矣李奇主曰歳星得其正度其四星隨此常正行故曰從也孟康注曰歳星是至先至爲主也洪範天文星辰變占曰客有齊人甘文卿者善天文後五年髙帝遂定天下】石氏曰熒惑所在五星皆從而聚於一捨其下之國

可以禮致天下運斗樞曰熒惑帥五精聚於南方七宿赤帝以寛明多智略起黃帝曰塡星與五星俱聚一捨而塡星亡焉所捨之國亡塡星在焉大如狼星而黃天下之兵𨿽合其國不亡運斗樞曰塡星帥五精聚於中央黃帝以重厚賢聖起石氏曰塡星所在五星皆從而聚於一捨其下之國可以重徳致天下太白所在五星皆從而聚於一捨其下之國可以兵致天下天官書曰太白與五星相犯大戰出其南南國敗出

其北北國敗行疾武不行文運斗樞曰太白帥五精聚於西方七宿白帝以勇武誠信多節義起河圖曰太白帥五緯聚參白帝起辰精帥五精聚於北方七宿黒帝以淸平靜潔通明起春秋緯曰五星從辰星聚北方七宿黒帝起以宿占國河圖曰辰星帥五緯聚營室黒帝起石氏曰辰星所在五星皆從而聚於一捨其下之國可以法致天下考異郵曰四表戒五星薄天下分爭甲兵作郗萌曰五星一相抵觸軍半破再相抵觸軍大破五精星相薄天下大戰相去二三尺破軍殺將流血滂滂天下饑荒春秋緯曰五星錯鬭臣挾兵上下相持合誠圖曰五星鬭天子去一曰國昏亂憂在公侯甘氏曰歳星熒惑塡太白四星與辰星鬭皆爲戰兵不在外皆爲在內郗萌曰五星鬭相貫抵觸光耀相及有兵大戰覆軍殺將荊州占曰五星合鬭人走馬馳九州鼎沸棄其妻兒五郡無主夷狄爲君五星相與合鬭及列宿乘淩抵觸磨靡及入貫刺犯守勾已環繞所在之國皆有兵喪滅國之殃石氏曰五星主司人君諸侯大臣之過五星合鬭者皆爲謀反大臣當有誅者

四星相犯二

漢天文志曰四星若合是爲大湯【晉灼曰湯猶蕩滌也】其君兵喪並起君子憂小人流【按宋書曰始興九年歳塡熒惑太白聚東井後歷五年至晉義熈十三年相國劉裕入闗擒姚於長安而秦亡】荊州占曰四星若合於一舎其國當王有徳者繁昌保有宗廟無徳者喪【按宋書天文志曰晉孝懷帝永嘉六年七月熒惑嵗星塡星太白聚牛女之間徘徊進退是後兩郡傾覆而元帝中興揚土是其應也安帝義熈三年二月癸亥熒惑塡星太白辰星聚於奎婁從塡星也奎婁魯分是時慕客超僣號於齊侵掠徐兗連歳冦掠至於淮泗姚興譙縱僣號秦蜀盧循及魏南北交侵五年髙祖北殄鮮卑九年又聚東井秦分十三年髙宗定闗中縱修羣凶之徒皆已剪滅於是天人歸望建國舊條元熈二年受終納禪皆其徴也漢平帝元始四年星聚柳張各五日柳張三河分後有王莽赤眉之亂而光武興復於洛晉懷帝永嘉六年四星聚牛女後劉聰石勒之亂而元帝興復揚土漢獻帝初平元年四星聚心聚箕尾心豫州分後有董卓李霍暴亂黃中赤眉之憂而魏武迎帝都許遂以兗豫定京建安二十二年四星又聚二十五年而魏文受禪此爲四星二聚而易行矣檀道鸞晉陽秋曰孝武太元十九年十月癸酉太白塡星熒惑辰星合於氐二十一年九月庚申帝崩】荊州占曰四星合鬭閉其闗梁女子運倉天下半亡文耀鉤曰嵗星與三星鬭九州謀王郗萌曰歳星熒惑陽也太白辰星陰也陽主中邦陰主外邦陽與陰合中外邦相連以兵陽與陽合兵謀在國陰與陽合兵謀在外邦熒惑在未申間太白亦出酉其出也必有令四星俱出

令大二星俱出令小不然者必有賞賜之事荊州占曰嵗星與太白熒惑辰星同合相去三尺以外畱守七日以上至二十日天下兵起國主絕嗣天下三主鼎足俱用兵必有滅國親戚內自相賊九州謀殺作兵社禝危亡宗廟毀滅期百八十日殘戮九年乃更始其守七寸以內芒角七日以上至四十日天下滅亡人民殄盡行將易紀宮殿飛流期一年災十年【火起爲飛水湧爲流】石氏曰熒惑與歳星塡星太白防成勾己光不相及主以攻者不救亂三王九侯二十一名臣爭爲主更相殘賊

三星相犯三

海中占曰三星合其國外有兵喪人民數攺立侯王【按班固天文志曰孝文後六年四月乙巳水木火三合於東井是歳誅反者周殷長安市其七年六月文帝崩孝景元年七月乙丑金木水三合於張其二年三月立皇子爲王淮陽汝南河間臨江長沙廣川也】班固天文志曰三星若合是謂驚位是謂絕行【宋均曰有兵防故曰驚位攺立故曰絕行】外有兵與喪立王【按成帝河平二年十月下旬塡星在東井軒轅南端大星尺餘歳星在其西北尺所熒惑在其西北二尺所皆從西方來塡星貫輿鬼先到歳星次熒惑亦貫輿鬼十一月上旬歳星熒惑西去塡星皆西北逆行其年十一月丁巳夜郎王歆大逆不道牂牁太守立捕殺歆三年九月甲戌東郡莊平男子侯丹辟兄弟五人羣黨爲盜攻燔宮寺防縣長吏盜取印綬自稱將軍三月辛卯左將軍千秋卒右將軍史丹爲左將軍四年四月戊申梁王賀薨】司馬彪天文志曰孝獻建安十八年秋歳星塡星熒惑俱入太微逆行皆守帝座百餘日占曰三星入太微人主攺政二十五年正月魏文帝受禪荊州占曰三星合於一捨其國可復修徳者彊無徳者受殃三星合鬭天下動海中占曰熒惑塡星辰星近角合鬭女子爲天下害大臣殺主郗萌曰歳星與熒惑太白鬭殺大將近環之貫之殺邊將又歳星與熒惑塡星相合與參防一捨君子過也有亂相爲水爲旱爲饑爲土功熒惑與歳星若與辰星舎尾皆爲用事者當之天下開牢大赦太白與木星塡星合其國謀兵起不戰荊州占曰歳星與太白塡星同舎相去三尺以外國有女喪有白衣防用兵不戰相去七寸以內名曰交芒將軍與皇后爲姦謀殺其君相守七日以至四十日必成刑期百八十日國主應以善令則無咎歳星與熒惑塡星同間相去三尺以外各畱七日以上至二十日天下兵起五穀大貴人民相食國分土地其相去七寸以內名曰交芒天下大叛弒君父妻去其夫期百八十日太白與歳星塡星色赤爲兵黃爲旱蒼爲春多死亡歳星熒惑太白三星合於一捨其國大亂若相去一尺至三尺守之七日巳上至二十日天下皆兵塡星與太白俱入熒惑中天下且有大謀兵木金火三星合鬭其分國絕嗣三王鼎足而居必有亡國內親相賊九州作亂社稷滅亡期百八十日逺一年太白與熒惑辰星春鬭其歳旱夏鬭不出三年主易秋鬭不畱其年兵起冬鬭不出三年有女喪司馬彪天文志曰塡星與太白辰星合宿爲國亡地戰不勝火金水俱在斗有戮將若死相熒惑太白辰星俱在東井內外有兵木金水三星合軫爲白衣防也

二星相犯四

天文志曰二星合有小兵小人愁人君憂海中占曰二星相近者其殃大相逺者其殃小無傷荊州占曰二星若合其國有兵攺立侯王有徳者興無徳者亡

唐開元占經卷十九

欽定四庫全書

唐開元占經卷二十

唐瞿曇悉達撰

五星占三

歳星與熒惑相犯一

郗萌曰歳星熒惑陽也太白辰星陰也陰主外邦陽主中邦陽與陰合中外邦相連以兵陽與陽合兵謀在國陰與陰合兵謀在外邦甘氏曰歳星幹熒惑爲地動熒惑幹木星蟄虫冬出動雷旱行禾不成荊州占

曰熒惑犯歳星爲戰【按宋書天文志曰晉大安三年正月熒惑犯歳星七月衛將軍陳賖率眾奉帝伐成都六軍敗績賖擅兵逼乘輿九月壬戌又攻成都於鄴鄴潰成都由是衰亡帝遷洛張方又脇如長安也】荊州占曰熒惑犯歳星冬雷鳴蟄虫行人民驚恐又曰熒惑當出不出謂之潛行見而近歳星出其北天下有急出其南有謀在中又曰歳星與熒惑接芒於西方諸侯君臣有憂其明年春害農時與歳星防於東方日爲之食不出二年宰相亂人主之計不定乍退乍進不出三年大兵起歳星與熒惑同舎相去三尺以內相守七日以上至四十日其國有反臣五穀傷百姓不安期一年天官書曰木火合爲旱爲饑戰北軍困歳星與熒惑合柳歳星色赤兵起黃白五穀傷黒爲憂靑而角亦有兵起期三十日逺期六十日歳星與熒惑合相守國君大憂近期二年逺期三年而發歳星與熒惑合於宿之陽母子同鄕其國寜合於宿之陰有兵起歳星與熒惑合相守其國凶消十日以上大人作亂期三年木與火合大臣匿謀有反者若主亡地其國水司馬彪天文志曰歳星與熒惑合於虛爲喪石氏曰熒惑與攝提再合宿相不死出走海中占曰熒惑與木星合爲內亂大臣謀主荊州占曰熒惑與歳星合大臣匿謀行疾兵從之戰不勝熒惑與歳星合同相守其分走期三年熒惑與攝提再合有走主謂東行合西行又合不出二年司馬彪天文志曰熒惑犯歳星爲姦臣謀大將戮石氏曰熒惑與歳星合其國若水熒惑與歳星聚於一舎熒惑在歳星之上名曰子母同光其國日以大彊畱百日其國且重徳致天下在下亦然海中占曰熒惑木星鬭有夷狄之害有殺大將天官書曰歳星與火合鬭者大臣弒其君子弒其父荊州占曰熒惑與歳星鬭其名曰讒星不出其年彊國有易相又曰爲內亂文耀鉤曰熒惑與木鬭夷狄肆害荊州占曰熒惑歳星合鬭於夏兵饑並起其分相凶不可舉兵殃大將一曰有病君歳星食熒惑不出三年而國亡海中占曰熒惑貫歳星殺小將石氏曰熒惑與歳星相拂天下有爭言漢天文志曰熒惑與木鬭有病君民饑歳惡荊州占曰熒惑守歳星大赦

歳星與塡星相犯二

石氏曰地侯雌雄所出之宿國亡地所入之宿國得地地侯爲雌歳星爲雄郗萌曰塡星幹木星野有兵相攻塡星所在歳星從之伐者利荊州占曰歳星所在塡星從之伐者不利又曰歳星土星皆出東方夕入西方百九十日皆正中者兵發東方國勝當入不入反東行九十日正中者當發兵主死人民流亡文曜鉤曰塡星與木星合則變謀更事主且失勢石氏曰地侯與攝提所合之宿大戰不勝亡地主死甘氏曰歳星土星合則爲內亂【按宋書天文志曰晉光熈元年九月塡星犯歳星是時司馬越専權終以無禮晉簡文帝咸安二年正月己酉歳星犯塡星在須女七月帝疾甚詔桓溫曰少子可輔則輔之不可輔君自取之顏侍中王坦之毀手詔攺使爲王導輔政故事溫聞之大怒將誅坦之等內亂之應也安帝義熈七年丁卯歳星犯塡星在參邊時朱齡石尅蜀蜀民人尋反又討滅之】郗萌曰歳星與塡星合於張者則太陽晝太陽晝者天必有變不傷爲政者則害於民又曰井泉髙而平原出云歳不調和貴人多內亂有大水又曰天下易令民流千里魚鱉死於陸道民憂盜賊又曰歳星與土星合不過十日離十日不離天禍且降不義者乃合之其禍甚久天官書曰塡星與木合亂饑生勿用戰必敗荊州占曰歲星與塡星同舎相去三尺以內相守二十日以上至百九十二日其國更主立王天下大爭大臣相殘王者易統天下存亡半其守夕逆行而復相守以所近之宿位當之相守一年期三年歳星塡星合以合日占其國色蒼爲水赤爲兵黃爲旱白爲喪歳星與塡星合其國熟若主吏死塡星與歳星合相犯爲內亂不可舉用兵土在木下利爲主人土在木上利爲客六十日不下其國凶失地塡星與歳星合一捨歳星在下塡星在上名曰雌雄間客軍大破主人勝在下六十日不下必有空邦徙主塡星爲雌歳星爲雄塡星與歳星合爲饑爲旱爲兵塡星與歳星合有軍在外戰不勝失地巫咸曰塡星與歳星鬭不出其年王者亡地將軍死

之荊州占曰歳星與塡星鬭此謂離徳不出三月必有亡國歳星逄塡星曰鬭先作事者敗兵起必受其殃歳星塡星數合鬭使客接道冠蓋相望其下國哭泣期不出六十日歳星塡星鬭其色靑爲喪赤爲兵白爲旱黒爲水潦塡星與歳星合鬭有軍必戰無軍起兵土木交行必有破傷

歳星與太白相犯三

巫咸曰太白犯木星爲饑期三年【按宋書天文志曰晉孝武太元十年十二月己丑太白犯歳星是時河朔未一連兵在外冬大饑之應】荊州占曰太白犯歳星爲旱爲兵若環繞與之並光有兵戰破軍殺將石氏曰太白與歳星相犯而有滅者諸侯相滅所宿之國受之甘氏曰歳星幹金星軍再死再生殺大將荊州占曰太白入木星次中君賊死海中占曰太白出歳星北客利歳星出太白北主人利荊州占曰太白環繞歳星有亡主甘氏曰太白與歳星並太白在南歳星在北名曰牝牡相承五穀成熟太白在北歳星在南年或有或無歳不熟饑【晉灼曰歳星陽太白陰故曰牝牡又曰太白在歳星南以兵饑在歳星北以水饑一曰有亡國】又曰歳星太白相去尺若不能天下有兵不出四旬中戰色靑則東方勝赤則南方勝黃卽中央勝白則西方勝黒則北方勝歳星所在太白從之伐者利有功太白所在歳星從之伐者不利無功歳星與太白相遇有兵兵罷太白與歳星過木金

也命曰伐其野戰入太白中次中大將必死太白歳星俱出東方若並入西方王者亡地洪範傳曰金木捨於觜爲白衣之防黃帝占曰歳星與太白合爲饑爲疾爲內兵文耀鉤曰太白與木合光大戰不勝兵𨿽起不成天官書曰不鬭合相毀野有破城荊州占曰歳星太白合光所合之野謀兵其相環也乍居西乍居東有逐相兵起不戰又曰歳星犯太白爲誅死外將軍愼之無將軍不出四十日拜將軍期九十日歳星與太白同光殺大將相去一尺天下治兵不出四十日石氏曰太白與歳星合於一捨西方凶歳星出左有

年出右無年合之日以知五穀之有無【陳卓曰甲乙爲麥丙丁爲黍戌巳爲粟庚辛爲稻壬癸爲豆】巫咸曰太白與木星合有白衣之防爲水荊州占曰歳星與太白合爲喪歳星與太白同捨相去三尺以內七寸以外金木不當同捨七日以上王者誅將軍其歳星往犯太白爲誅死國有將軍愼之乘犯於外官之中則外將軍愼之乘犯於內官之中內將軍愼之其國無將軍而犯太白不出四十日拜將期九十日歳星與太白合於東方名曰牝牡歳星在北太白在南陰陽和爲年丰太白歳星合於西方木在金位命曰伐其國凶爲白衣之防木在金北年不熟歳星與太白合其分兵起【按宋書天文志曰魏明帝太和四年十一月壬戌太白犯嵗星五年三月諸葛亮以大眾冦天水遣大軍司馬懿拒退之晉元帝大興元年八月乙未太白又犯歳星三年六月丙辰太白與嵗星合永昌元年三月王惇率江荊之眾來次京都大軍拒戰敗績於是殺防軍將軍周顗尙書令刁恊驃騎將軍戴淵又鎭北將軍劉隗出奔四月又殺湘州刺史譙王承鎭南將軍甘卓晉陽秋曰孝武寜康二年二月丙申太白犯歳星太元元年九月元帥符堅屠涼州擄刺史西平侯張天錫冬十月車騎桓伊遣軍泛舟淮泗以救涼州又發二州員吏移積流民悉置淮南太元五年辛卯歳星與太白相犯於東井十二月元帥符堅圍襄陽】荊州占曰太白居歳星南南國敗居歳星北北國敗歳曰生出隨太白於西方相逺天下無兵太白與歳星合未至太白從歳星疾主人急憂失城歳星從太白疾客急太白與歳星合其國有謀兵一曰金木合於一捨其分有蝗太白與木星防相去五尺戰三尺有破軍二尺拔國光芒相及大亂其分民饑兵起司馬彪天文志曰歳星與太白鬭其野有破軍國有

內亂荊州占曰歳星與太白鬭西方八日兵起不則八歳兵起有流血其下黃帝占曰太白與歳星鬭彊國易相石氏曰太白與歳星鬭所在之國有內亂文耀鉤曰太白與歳星鬭將軍殺若軍在外破軍殺將有夷狄害巫咸曰太白與歳星鬭名雄無戈兵太白與木星合鬭兵在外爲亂荊州占曰太白與歳星鬭相亂有防諸侯人民離其鄕一曰民多死者歳星逢太白曰鬭有土功歳旱天下大饑先舉兵不勝必受其殃太白與歳星合鬭於東方有兵於外必有戰鬭於西方必有亡國死王白衣之防

歳星與辰星相犯四

司馬彪天文志曰辰星犯歳星爲兵荊州占曰辰星與歳星合而犯之爲隕霜若合而鬭其國亂歳星與辰星合相去七寸而交芒相接七日以上至二十日天下民流水泉湧出期三年一曰有女喪郗萌曰歳星幹辰星冬泄疾荊州占曰歳星掩辰星客將死期不出其年黃帝占曰歳星與辰星合則爲變謀而更事國多水民饑荊州占曰歳星與辰星合捨相去三尺相守七日以上其國君臣俱和道徳相生期百八十日有衣榮歳星與辰星合先起兵者凶後起兵者吉辰星與歳星合其分有水兵饑並起甘氏曰歳星與辰星合鬭軍在外則有戰兵兵不在外爲內亂郗萌曰歳星辰星鬭滅之殺大將薄之貫之殺偏將荊州占曰歳星與免星鬭將軍死期一年

唐開元占經卷二十

欽定四庫全書

唐開元占經卷二十一

唐瞿曇悉達撰

五星占四

熒惑與塡星相犯一

巫咸曰熒惑犯塡星兵大起【按宋書天文志曰晉穆帝升平二年八月戊午熒惑犯塡星三年十月諸葛攸舟軍入河敗績】荊州占曰熒惑與塡星合而犯大將軍爲亂若守之女主凶期三年司馬彪天文志曰熒惑犯塡星大人忌春秋緯曰熒惑幹塡星大旱荊州占曰熒惑入塡星中將軍爲亂文耀鉤曰主

喜不失政則熒惑與塡星相扶荊州占曰熒惑去塡星而復歸環繞之不出六年中國亡主又曰爲獄事石氏曰熒惑與塡星防主走出巫咸曰熒惑與土合是謂內亂班固天文志曰土與水合爲壅沮【晉灼曰水性壅而弱土故曰壅沮一曰壅塡也】不可舉事用兵又曰國亡地郗萌曰熒惑與塡星合其國爭者坐之又曰熒惑與塡星環繞之不出三年天子失位又曰熒惑與塡星合女子坐之文耀鉤曰塡星與火合則大旱陽行害又曰火與土

合憂主孽祥石氏曰塡星與火合大人惡之海中占曰塡星與熒惑合女子爲天下害郗萌曰塡星與熒惑合爲禍喪其國不可舉事用兵必受其殃【按司馬彪天文志曰孝順帝漢安二年六月乙丑熒惑光芒犯塡星明年八月孝順帝崩孝衝卽位明年正月乂崩】荊州占曰塡星與熒惑合土在火上他兵加之必有尅土在火下各不動者名曰子母同光其國得地猛彊若同上下民有逆心其分兵起更王石氏曰地侯與熒惑所合宿戰不勝國饑【按宋書天文志曰宋武大明五年正月火土同在須女占曰女主惡之三月孝穆皇后崩此其應也】石氏曰熒惑從塡星聚於一捨名曰大陽其下國且有重徳致天下期在十年文耀鉤曰熒惑與土鬭則子弟亂巫咸曰塡星與熒惑鬭不出其年有亡國郗萌曰熒惑與土合鬭兵起近期十五日中期三十日逺期六十日荊州占曰塡星與熒惑合鬭必有叛臣爲亂有兵起期不出二年又曰熒惑與塡星鬭不出三年有亡國又曰熒惑與塡星鬭王者亡地將軍死之又曰塡星與熒惑合相守主以孽爲憂其下國失地若有圍邑又曰熒惑與塡星相守爲憂喪石氏曰熒惑守塡星旱一曰兵大起

熒惑與太白相犯二

荊州占曰熒惑與太白相犯大戰太白在熒惑南南國敗在熒惑北北國敗文耀鉤曰熒惑從太白軍憂離之軍卻出太白之陰有分軍出其陽有偏將之戰當其行太白逮之破軍殺將荊州占曰熒惑太白相犯爲兵喪爲逆謀甘氏曰熒惑幹太白艸木傷華妨政石氏曰熒惑與太白防爲鑠荊州占曰太白熒惑合去之一尺曰鑠其下之國不可舉事用兵必受其殃荊州占曰熒惑入太白將軍戮海中占曰與熒惑合金從火有兵罷火從金兵大起【按張璠漢紀曰初王師敗於河陽欲浮河東下太史令王立曰春太白犯塡星於鬥過天津熒惑又逆行守北河不犯也由是遂渡北河將自軹闗東出立又謂宋開鄧艾曰太白守天闗與熒惑防金火交金革之象也漢祚終矣晉魏必有興者後立數言於帝曰天命有去就五行不常旺代火者土也承漢者魏也能安天下者曹姓惟委任曹氏而已公聞之語立曰知公忠於朝廷然天道深逺幸勿多言】荊州占曰太白與熒惑遇是謂金入火有兵兵罷國安無禍海中占曰熒惑太白合野有破軍將死【按班固天文志曰孝景後元年五月壬午火金防合於輿鬼之東北不至柳出輿鬼北可五寸丙戌地大動鈴鈴然民大疫死棺貴至秋止司馬彪天文志曰孝殤延平元年正月丁酉金火在婁金火合大人憂是歳八月辛亥孝殤帝崩】荊州占曰熒惑與太白合主人兵不勝又曰所合國野有殃二旬四五日兵過其野三旬四五日兵宿其野三月不去其國亡又曰熒惑與太白合同捨其分有兵戰相離則軍離【按檀道鸞晉陽秋曰孝武寕康二年十一月癸酉太白掩熒惑在營室時桓石防破氐賊姚萇於盭江】又曰熒惑秋與太白合其國不可以舉兵反受其殃黃帝占曰熒惑太白俱入斗不出其年國亂有憂又曰熒惑入東井太白隨之兵喪並起郗萌曰熒惑入東井太白隨之將若相死一曰君死又曰糴貴荊州占曰熒惑入東井太白隨之道上多死人陳卓曰熒惑入東井太白隨之百川皆溢韓楊曰熒惑太白接皆赤而芒三十日捨天津闗河不渡諸侯不通其君死之石氏曰熒惑與太白相隨西行熒惑捨天門西太白捨天門中一曰捨天津人主無出國門荊州占曰太白從熒惑聚於一捨熒惑在上名曰乘太白其嵗多兵不用其國將以武致天下逆行兵起石氏曰熒惑太白所守之宿在東方女勝男海中占曰熒惑太白中上出破軍殺將客勝荊州占曰熒惑入太白中五十日將死又曰熒惑與太白相入入而不出其國亂有憂又曰熒惑出太白之左左軍戰左將勝出其右右軍戰右將勝又曰出太白之左小戰出太白右去之三尺軍小敗黃帝兵法曰熒惑出太白之陰若不有分軍必有他急分大軍也荊州占曰熒惑所在太白從之伐不利無功太白所在熒惑從之伐者利有功石氏曰熒惑往從太白聚於一捨太白爲失明熒惑赤色而光環繞太白所守之國大兵起荊州占曰太白與熒惑遇是謂金入火有兵罷無徭役又曰太白在熒惑之上所聚之國且以義致天下若在左右名曰秋兵其國必大敗又曰熒惑在太白前後左右成戰客勝又曰太白出熒惑之東不出三月兵起又曰太白居熒惑之後而相及破軍殺將又曰太白上居熒惑上復下居熒惑下有反者宋武兵法曰太白熒惑一南一北爲死喪郗萌曰太白乘熒惑軍敗隨熒惑軍憂又曰熒惑太白合而太白起角芒而光居熒惑之上其國且有用兵三十日不去天下三年兵起六十日不去下有空國死主荊州占曰太白與熒惑相畱十日如去有兵大戰其不滿十日有兵而不戰期不出一年中又曰熒惑環太白大將死文耀鉤曰熒惑方行太白環之破軍殺將石氏曰熒惑薄太白亡偏將荊州占曰熒惑從太

白下上抵太白不入軍急不戰又曰熒惑正抵太白不去客將死又曰熒惑摩太白下破軍主將死又曰熒惑摩太白有數萬人戰軍敗人主死又曰太白貫熒惑亡偏將春秋緯曰熒惑與太白相逢而鬭勝太白破軍殺將熒惑破人主弱名聞海內文耀鉤曰熒惑與金鬭陰不制又曰有戰兵兵不在外爲在內【按宋書天文志曰晉惠帝永寧二年十月熒惑太白鬭於虛危十二月熒惑就太白於營室初齊王冏定京都因畱輔政遂専傲無君是月成都河間長沙王討之冏乂交戰攻焚宮闕冏兵敗夷滅乂殺其兄上將軍實以下二十餘人也】巫咸曰太白與熒惑鬭不出其年兵起又曰太白與熒惑春鬭嵗旱夏鬭不出其年易相秋鬭不出其年兵起冬鬭不出二年有喪荊州占曰熒惑與太白相過而鬭不勝有憂又曰太白與熒惑鬭大將戰死又曰熒惑與太白鬭諸侯王有喪若離國若多口舌

有內疾人民尙伐好戰殺大將歳大饑又曰熒惑與太白鬭不出三年易相又曰春太白與熒惑鬭亡君之戒也夏鬭不出三年名山破冬鬭不出其年有大喪一曰女喪郗萌曰熒惑守太白北太子終若皇子終守其南嬖人死若季子死居東西亦然若相死皆期三月荊州占曰太白與熒惑相守其間容斧血滿其野其間容矛有血流久相守血盈滿

熒惑與辰星相犯三

劉向洪範傳曰火水合於斗不可舉事用兵必受其殃【按洪範天文星辰變占曰漢景帝初元年十一月熒惑與辰星合於斗後三年吳王濞變七國同舉兵反漢大尉周亞夫敗之】荊州占曰熒惑與辰星秋合有兵冬合有喪又曰熒惑與兔星合東方免星白而火兵在外削地

爲和又曰熒惑與辰星合大水交行其國不可以先起兵合於東方臣謀其主合於西方不出九十日其國宮中有事又曰熒惑與辰星合於尾箕其國大臣凶春夏爲兵秋冬爲喪凶郗萌曰熒惑與辰星在尾箕相近天下將大赦又曰熒惑與辰星處虛北冬雷雨水流忌甲子石氏曰熒惑與辰星合爲水必饑舉事用兵有內亂又曰熒惑與辰星相去三尺大人當之一曰天下大赦又曰免星與熒惑防冬爲刑他時爲淬【晉灼曰火入水故曰淬也】其下之國不可舉事用兵必受其殃【天官書曰爲喪】甘氏曰免星幹火星雨雹上卽妨太子嬖人下卽妨太尉司馬荊州占曰辰星與熒惑合而相守水火亂行國有兵喪若不有兵疾疫流行【按班固天文志曰孝景五年四月乙巳水火合於參其年四月梁孝王死】荊州占曰免星與熒惑合其國大旱赤地千里又爲饑將行舉事大敗有覆軍殺將陳卓曰免星與熒惑合其國主出走又曰熒惑所在辰星從之伐者利有功辰星所在熒惑從之伐者不利又曰熒惑與辰星相過是謂不祥不可用兵命曰自伐一曰野有兵不戰兵在外亦罷文耀鉤曰辰星抵觸熒惑展轉復離而合河漂山天雨蛤國主哭於宮荊州占曰熒惑薄辰星抵之貫之殺偏將文耀鉤曰熒惑與水鬭則以暴敗班固天文志曰火與水合爲北軍角荊州占曰火與水合鬭女子爲天下害又曰熒惑與辰星鬭相毀敗也則有外兵不卽內亂其國鬭東方臣伐主鬭西方期九十日彊國宮中有亂又曰熒惑與辰星鬭辰星滅將死又曰熒惑與辰星合鬭其國內亂有兵起其分凶

唐開元占經卷二十一﹤子部﹐術數類﹐占候之屬﹐唐開元占經﹥

欽定四庫全書

唐開元占經卷二十二

唐瞿曇悉達撰

五星占五

塡星與太白相犯一

石氏曰太白幹塡星敗殃五穀不熟惟饑之亡文耀鉤曰塡星與金合則爲白衣防春秋緯曰塡星與金合爲水石氏曰地侯與太白合所合之宿國亡地荊州占曰塡星與太白合太白在塡星南名曰牝牡年谷熟在塡星北嵗徧無饑又曰塡星與太白合一捨太白在上塡星在下名曰並光逆也不出三年有兵民流又曰塡星與太白合在金北去之七寸母子同光義讓而行年谷登人主壽又曰塡星與太白合相守爲兵饑疾疫不出三年下有流民石氏曰塡星與太白俱入營室中天下且有謀兵郗萌曰塡星與太白合斗光芒相接相爲亂甘氏曰太白與塡星合爲疾爲內兵【案宋書天文志曰晉惠帝光熙元年十二月癸未太白犯塡星是後河間王爲東海王越所殺明年正月東海王越殺諸葛玖等五月汲桑破馮嵩殺東燕王八月茍晞大破汲桑穆帝永和十二年七月丁卯太白犯塡星在栁七度其年八月桓溫破姚防於伊水定周之地】荊州占曰太白與塡星合塡星色蒼爲春多死赤爲兵黃爲旱又曰太白在塡星北一尺女主不用事在塡星南一尺女主死又曰太白環繞塡星將治兵必增土焦延壽曰塡

星與太白俱出國得地荊州占曰塡星太白相近數十日間不相去有姦太后者文曜鉤曰主任恣則太白觸塡星荊州占曰塡星幹太白水艸木死文曜鉤曰太白觸塡星發大兵相殘賊巫咸曰太白與塡星闘期九十日其君憂王者亡地若有兵與防更立王公荊州占曰塡星與太白合闘臣謀主有兵起其國失地

塡星與辰星相犯二

荊州占曰塡星幹辰星冬虹雷行夏寒雨雹隕霜甘氏曰水漧土夏寒而雨雪妨女主荊州占曰辰星犯塡星夏多寒霜秋多淫雨女主見放一曰女主有憂石氏曰地侯與免星合於東方免星色白而大天下有兵於外裂地相賂爲和五行傳曰漢文帝後七年十一月戊戌塡星辰星合於危齊分占曰爲壅沮若得水爲懷所當之國不可舉事用兵必受其殃將有覆軍後三年齊王舉兵應吳楚吳楚敗而自殺之應也天官書曰土與水合爲壅闘有覆軍其國不可舉事出亡地入得地【謂所出宿所入宿也】又曰土與水合則變謀而更事文曜鉤曰免星與塡星合內亂饑勿用戰石氏曰浼星與塡星合爲壅沮所當之國不可舉事用兵必受其殃甘氏曰免星與塡星合有敗軍死將海中占曰辰

星與塡星合在虛中秋水出【案檀道鸞晉陽秋曰孝武太元五年七月丙子辰星犯塡星冬十月丹陽平陵義興水災六年六月荊州江大水】郗萌曰辰星與塡星合有陰謀者又曰辰星與塡星合虛中齊國地動荊州占曰辰星出而與塡星防主令不行石氏曰辰星塡星防者國有土功田役非法姦臣所爲誅之吉郗萌曰塡星所在辰星從之伐者不利荊州占曰

辰星所在塡星從之伐者利有功又曰塡星與辰星爲雌雄俱入之宿其國得地俱出之宿其國失地黃帝占曰塡星與浼星闘東方臣伐君闘西方期九十日彊國宮中有亂事荊州占曰塡星與辰星合闘軍在外必戰無軍爲內亂又曰辰星與塡星合闘其國有兵水土相從關梁不通其分亂

太白與辰星相犯三

石氏曰太白幹辰星西方有人東方大虛有殃及匹夫甘氏曰辰星幹太白魚不爲化荊州占曰太白出

東方辰星出其下謂在太白東方太白出西方辰星出其後謂在太白西方太白辰星以初出爲先後又曰太白出東方辰星亦出東方太白先出辰星後出辰星上過太白而去臣倍其主者不出其年又曰太白辰星同日出於東方東方有兵同日出於西方西方有兵天官書曰辰星不出太白爲客其出太白爲主人

荊州占曰太白辰星更疊出入以爲主客太白出而辰星不出太白爲客辰星出而太白不出辰星爲客而金水俱不出熒惑爲客無主人有兵𨿽盛不合戰黃帝兵法曰太白與辰星俱出東方西方國大敗俱出西方東方國大敗若客主人俱出軍在東方東方軍敗在西方西方軍敗言其表面軍也在表者不善不獲已軍堅守可也石氏曰辰星與太白俱出東方皆赤而角倍海國大敗中國大勝其與太白俱出西方皆赤而角中國大敗倍海國大勝【倍海國夷狄也】一曰皆黒色水國利荊州占曰太白辰星俱出東方俱出西方客主相見有軍必戰無軍起軍又曰太白出辰星右走居太白前主人小利逐入之主大利太白出辰星左走居太白前客小利逐入之客大利畱有兵兵罷又曰太白出辰星北客利辰星出太白北主大利並出東方利以西伐並出西方利以東伐又曰太白出辰星居其後二十日兵起辰星居其前十五日兵罷居其右去之三尺有軍必戰客將死居其左兵【闕】一人吏死又曰辰星居太白前則兵罷居後則兵起居陽則利客居陰則利主人石氏曰辰星居太白前旬三日軍罷出太白後兵起荊州占曰太白與辰星遇太白避之主人畏客又曰天下有兵太白在東方辰星居其前而不去十五日若二十日而入陰兵滅不大戰辰星去兵罷又曰天下有兵辰星在西方居太白之前十五日若二十日而入陽兵滅客去又曰天下無兵辰星太白俱出西方辰星居太白之前相近間可椷劍【蘇林曰椷音函函容也其間可容一劍也】在酉北陰國有兵謀在酉南陽國有兵謀其不相近兵官有滅者郗萌曰太白辰星在酉北北國之事也在酉南南國

之事也正在酉則中國之事也正在卯則陽國之事也荊州占曰有軍太白辰星俱出一方同面異宿客主

人來防敵軍𨿽近勢未戰宿乃逐不同合各自罷又曰有軍太白出東方辰星出西方若太白出西方辰星出東方格野𨿽有兵軍不戰石氏曰辰星出而與太白不相從𨿽有軍不戰海中占曰辰星與太白合東方天下兵大起盛而不戰裂地相賂爲利甘氏曰辰星與太白合爲變謀爲兵憂【班固天文志曰孝景元年正月癸酉金水合於婺女其三年吳楚膠西膠東菑川濟南趙七國反軍敗散走又宋書天文志曰孝武大明三年四月金水合於西方時竟陵王謀反遣羽林軍攻戰其應也】荊州占曰太白與辰星相去二尺若一尺破軍殺將其從前大病從旁小病與太白相薄戰其先起兵凶又曰辰星與太白不相近三四尺於東方辰星二十日不入至三十日東南國有兵不戰期至春夏有兵又曰辰星與太白不相近於西方二十日至三十日辰星不及入西方北國有兵又曰辰星與太白相近三尺四尺於西方二十日至三十日軍戰辰星相逺不戰郗萌曰辰星隨太白於西方天下無兵兵起期六月天下有兵客利相去間可四尺客兵愈相逺不戰兵軍未解辰星退而罷郗萌曰太白與辰星合邊有兵【司馬彪天文志曰孝殤元興元年閏七月辛亥水金二星合於一捨其年遼東額人反抄六縣發上谷漁陽右北平遼西馬桓討之】石氏曰太白辰星聚於一捨天下小旱其下之國必以重徳致天下守之三十日不去其艸木皆傷五穀滅亡陳卓曰太白與辰星捨箕用事者坐之洪範傳曰金水合婺女有變謀爲兵憂二十八宿山經注曰太白辰星同守昴不出百日趙君爲人所囚大臣相戮荊州占曰太白與辰星合太白爲主人辰星爲客則有兵戰客勝若辰星環繞太白大戰主人偏將死抵太白主人大將死又曰太白出辰星從之急相去一尺兵起大戰光芒相及若摩之其下有數萬人戰客勝主人軍敗又曰辰星隨太白於西方環繞居抵太白居酉北則陰國起兵居酉南則陽國起兵期六月兵在外則戰客利石氏曰辰星來抵太白不去將死正旗所出破軍殺將客勝【天官書曰不出客亡地也】視旗所指以命破軍又曰辰星摩太白左大戰主人與吏死摩太白右萬人戰主人勝文曜鉤曰辰星摩太白入相傾【宗伯曰摩謂光相及也傾壊敗也】巫咸曰太白與浼星鬭不出其年國臣反天官書曰太白與辰星鬭必有大戰客勝主人與吏死荊州占曰太白與辰星合闘有軍在外大戰流血兵在外則有內亂春秋緯曰辰星圍太白若與闘大戰過太白間可容劍小戰出太白右軍急靑角兵憂黒角水流甘氏曰辰星與太白合闘亢旱荊州占曰辰星與太白相逄而闘辰星不勝燕趙代有憂又曰辰星與太白闘其分有反臣期不出三年又曰辰星與太白闘太白分散客軍勝秦國有憂若辰星分散主人軍勝燕代有憂又曰太白環繞辰星若與太白抵觸一尺容劍破軍殺將主人勝石氏曰免星入太白中五日而出反入而上出破軍

殺將客勝下出客亡地三百里荊州占曰辰星入太白中復出人君死又曰太白守辰星其國君死又曰辰星從太白相守其間可椷劍有數萬人戰其下

唐開元占經卷二十二

欽定四庫全書

唐開元占經卷二十三

唐瞿曇悉達撰

嵗星占一

嵗星名主一

石氏曰嵗星他名曰攝提一名重華一名應星一名經星天官書曰嵗星一名紀星又曰嵗星廟也春秋緯曰春精靈威仰神爲嵗星體東方靑龍之宿石氏曰嵗星木之精也位在東方靑帝之子嵗行一次十二年一周天與太嵗相應故曰嵗星人主之象主仁主義主徳主大司農主次相其國吳齊主春日甲乙其辰寅卯所在之邦有福石氏曰嵗星主顏貌怒喜意所欲施行合誠圖曰嵗星主含徳洪範五行傳曰嵗星者於五常爲仁恩徳孝慈於五事爲貌威儀舉動仁虧貌失逆春令則嵗星爲災【案班固天文志曰逆春令傷木則罰見嵗星】𨿽主福徳見惡逆則怒爲殃更重淮南子曰東方木也【木入地而生也】其神太皥【天神五帝太皥主東方】其佐勾芒執規而治春【規者圓也】其神爲嵗星其獸爲靑龍其音角其日甲乙荊州占曰嵗星主春農官也其神上爲嵗星主東維又曰主嵗五穀又曰嵗星主司天下諸侯人君之過天鏡曰嵗星主春蒼帝之子爲天布徳石氏曰嵗星所在之國不可伐可以伐人甘氏曰邦將有福嵗星畱居之淮南子曰嵗星之所居五穀丰昌其對爲衝嵗乃有殃荊州占曰嵗星所居之宿其國樂所去宿其國饑又曰所從野有慶所去起兵又曰嵗星居次順常其國不可以加兵可以伐無道之國伐之必克又曰嵗星所畱之舍其國五穀成熟石氏曰嵗星君之象也石氏贊曰嵗星象主色欲明潤

嵗星行度二

洪範五行傳曰嵗星以上元甲子嵗十一月甲子朔旦冬至夜半甲子時與日月五星俱起於牛前五度順二十八宿右行十二嵗而一周天【案歷法嵗星一見三百六十三日而伏三十五日一千三百三十分日之一千一百六十二奇四十五復見如初一終三百九十八日一千三百四十分日之一千一百六十二奇四十五眾家之說皆云十二年而一周天準此微爲疎矣】河圖雒書曰嵗星日行十二分度之一十二嵗而周天出東方以晨入西方以昬甘氏曰嵗星凡十二嵗而周皆三百七十日而夕入於西方三十日復晨出於東方視其進退左右以占其妖祥甘氏曰嵗星所居處安靜中度吉天官書曰嵗星出東行十二度百日而止反逆行八

度百日復東行巫咸曰嵗星受制則行柔惠進羣賢封有功出財貨行賑貸禁開闔通障塞無伐木尙書緯曰時五紀气在於春紀可以觀農桑禁斬伐以安國家如是則嵗星得度五穀滋矣政失於春星不居其常樂動聲儀曰角音和調則嵗星常應太嵗月建以見

則發明至爲兵備【發明金精鳥也金旣克木又兵象也】荊州占曰嵗星居捨進退如度其國有福王者吉姦邪息又曰人君治急嵗星行疾緩者行遲刻者行陰道寛者行陽道和者行中道行陽道者旱行陰道者水行中道者陰陽調和又曰嵗星行正則王者心正行邪則人主心邪行正者行黃道也行邪者失黃道也又曰君行寛則嵗星行陽道多旱王者外其心憂在邊臣封寵無功之人甘氏曰凡嵗星所在不可伐假令嵗星在寅則其嵗

不可東北徵利西南西南無年有亂民是爲嵗星之衝常受其凶也十二嵗皆放此荊州占曰嵗星嵗行一次居二十八宿與太嵗應十二嵗而周天太陰居維辰嵗星居維宿二太陰居仲辰嵗星居仲宿三淮南子曰太陰在四仲則嵗星守三宿【太陰謂太嵗也四仲子午卯酉也假令嵗陰在卯星守須女虛危故曰三宿也】太陰在四鉤嵗星行二宿【四鉤謂丑寅爲一鉤辰巳爲一鉤未申爲一鉤戌亥爲一鉤假令嵗陰在寅嵗星在鬥牛故曰二宿也案晉灼曰太陰在四孟四季則嵗行二宿也】二八十六三四十二故十二嵗而行二十八宿日行十二分度之一嵗行三十度十六分度之七十二嵗而周春秋緯曰太陰在亥嵗星居角亢太陰在子嵗星居氐房心太陰在醜嵗星居尾箕太陰在寅嵗星居斗牽牛太陰在卯嵗星居須女虛危太陰在辰嵗星居營室東壁太陰在已嵗星居奎婁太陰在午嵗星居胃昴畢太陰在未嵗星居觜參伐太陰在申嵗星居東井輿鬼太陰在酉嵗星居柳九星張太陰在戍嵗星居翼軫運之常也甘氏曰嵗星處一國是司嵗十二名攝提格之嵗【案李巡曰言萬物承陽而起故曰攝提格格起也孫炎曰陽攝持提擕萬物使上至】攝提格在寅嵗星在丑以正月與建鬥牽牛婺女【案天官書與鬥牽牛石氏曰在鬥牛太初歷曰在營室東壁淮南鴻烈解曰太陽在寅嵗名攝提格其雄爲星捨斗牽牛許愼注曰太陰在天爲雄嵗星在地爲太陰】晨出於東方爲日十二月【案淮南鴻烈解曰以十二月輿之晨出東方東井輿鬼爲對許愼注曰東井輿鬼在未鬥牽牛在醜故爲對也】夕入於西方其名曰監徳其狀蒼蒼若有光其國有徳乃熟黍稷其國無徳甲兵惻惻其失次將有天應見於輿鬼【天官書曰應見杓】其嵗早水而晚旱【案淮南鴻烈觧曰攝提格之嵗早水晚旱稻疾蠶不登菽麥昌民食四升】甘氏曰單閼之嵗【案李巡曰日在卯言陽气推萬物而起故曰單閼單盡也閼止也孫炎曰本單作殫釋曰殫猶申也閼壅之物於此盡申也】攝提格在卯嵗星在子與虛危【天官書曰與婺女虛危漢書天文志曰太初歷在奎婁】晨出夕入【淮南子曰嵗星捨婺女虛危以十二月與之晨出東方柳七星張翼對也】其狀甚大有光若有小赤星附於其側是謂同盟兩國或昌或亾死者不在其鄕其失次見於張其名曰降入周王受其殃國斯反服甲兵惻惻其嵗大水【淮南子曰單閼之嵗嵗和菽惡蠶昌民食五升】甘氏曰執徐之嵗【案李巡曰言蟄之物皆敷舒而出故曰執徐執蟄也徐舒也孫炎曰勾者畢達蟄伏之物盡敷舒也】攝提在辰嵗星在亥與營室東壁【天官書曰以三月與營室東壁天文志曰太初歷在胃昴】晨出夕入【淮南子曰嵗星合營室東壁以正月與之晨出東方翼軫爲對】其名爲摶谷【天官書曰靑章甚章也】其國有徳必數其狀其失次見於軫【石氏曰失次杓】其名曰靑章其國不利治兵將有大防其嵗早旱而晚水【淮南子曰執徐之嵗早旱晚水小饑蠶開麥熟民食三升】甘氏曰大荒落之嵗【李巡曰言萬物皆熾茂而大出霍然落落故曰荒落孫炎曰物長大荒蕪落莫者也】攝提在已嵗星在戌與奎婁胃【天官書曰以四月與奎婁胃漢天文志曰太初歷在伐也】晨出夕伏【淮南子曰嵗星捨奎婁以二月之晨出東方角亢爲對也】其名曰路嶂【天官書謂之跰踵】其狀熊色有光其國兵其君增地其失次見於亢其名曰淸明其下出賊死主是嵗不可西北徵利東南東南無軍有亂民將有兵作於其旁執殺其主【淮南子曰大荒落之嵗有小兵蠶登麥昌菽疾民食二升也】甘氏曰惇牂之嵗【太陰在午嵗名攙搶郭璞曰惇牂淮南子注曰則郎切李巡曰言萬物皆茂狀徛移其枝故曰惇牂惇茂也牂狀也孫炎曰萬物茂狀也】攝提在午嵗星在酉與畢昴【天官書曰以五月與胃昴畢天文志曰太初歷在井輿鬼也】晨出夕入【淮南子曰嵗星捨胃昴以三月與之晨出東方氐房心爲對】其名曰啟明【天官書曰開明一曰天津石氏曰名磬明】其狀熊熊若有光天下偃兵惟利二立王不利治兵其失次見於房【石氏曰失次杓】其名曰不祥孽及殷王禍及四鄕其嵗早旱晚水【淮南子曰攙搶之嵗嵗大旱蠶登稻疾菽麥昌禾爲民食二升】甘氏曰恊洽之嵗【李巡曰在未言陰陽欲和萬物和合故曰恊洽和也孫炎曰物生和洽含英秀也】攝提在未嵗星在申與觜觹參伐【天官書曰以六月與觜觹參天文志曰在張七星】晨出夕入【淮南子曰嵗星捨觜觹參以四月與之晨出東方尾箕爲對】其名曰張列【天官書曰長列】其狀昭昭若有光其色若赤無有他祥惟利行兵徵於四方仇人不敢治民其失次見於箕其名曰不疑小民有子持頭相期【淮南子曰恊洽之嵗有小兵蠶登稻昌菽麥不爲民食三升】甘氏曰涒灘之嵗【郭璞曰涒音湯昆切灘音湯幹切李巡曰言萬物皆修其精气故曰涒灘孫炎曰涒灘物吐秀傾垂之貌也】攝提在申嵗星在未與東井輿鬼【天官書曰以七月與東井輿鬼漢天文志曰太初歷在翼軫也】晨出夕入【淮南子曰嵗星捨東井輿鬼以五月與之晨出東方斗牽牛爲對】其名曰大晉其狀昭昭白色有光有國其亡亦不在其鄕其失次見於牽牛其名曰小章不利治兵其國有誅必害其王嵗小水雨【淮南子曰涒灘之嵗嵗和小雨行蠶登菽麥昌民食三升】甘氏曰作愕之嵗【淮南子曰作愕或作噩孫炎曰愕音咢李巡曰在酉言萬物墜落故曰作愕作索也愕茂也孫炎曰作愕者物落而枝起之貌】攝提在酉嵗星在午與柳七星張【淮南子曰嵗星在柳七星張天官書曰以八月與柳七星張漢天文志曰太初歷在亢】晨出夕入【以六月與之晨出東方須女虛危爲對也】其名爲長王其狀作有芒有國其昌書有四方享獻之祥其失次見於虛【天官書曰應見危石氏曰失次杓】其名曰大章有旱而昌或爲之殃必在其鄕其嵗有火有女防民疾【淮南子曰作愕之嵗有大兵民疾蠶不登菽麥無穗民食五升也】甘氏曰閹茂之嵗【李巡曰言萬物皆蔽冒故曰閹茂閹蔽也茂冒也孫炎曰霜閹茂物使俱落也】攝提在戌嵗星在已與翼軫【天官書曰以九月與翼軫漢天文志曰太初歷在氐房心也】晨出夕入【淮南子曰嵗星捨翼軫以九月與之晨出東方營室壁爲對】其名爲天睢其狀白色大明其色若靑國有大疾其失次見於東壁【石氏曰失次杓】其國士卿相謫民人各直刺無有仇謫鬼神書壁其名曰天侈其嵗有小水有女防【淮南子曰閹茂之嵗小熟有兵蠶不登麥不爲菽昌民食七升】甘氏曰大淵獻之嵗【李巡曰言萬物落於亥大小深藏屈近陽故曰淵獻淵藏也獻近也孫炎曰獻萬物於大深謂蓋藏也】攝提在亥嵗星在辰與軫角亢【天官書曰以十月與角亢漢天文志曰太初歷在尾箕】晨出夕入【淮南子曰嵗星捨角亢以十月與之晨出東方奎婁爲對也】其名爲大皇【天官書曰大章】其狀色靑天下不寕有歸爲政星若耀而陰出是謂正平利起軍旅其帥必武有徳將四國海內盡服其失次見於婁其名屛營天下盡驚【淮南子曰大淵獻之嵗有大兵大熟蠶蕃菽麥不蟊賊民食三升】甘氏曰困惇之嵗【郭璞曰惇音頓李巡曰在子言陽气皆混萬物芽孽故曰困惇孫炎曰困惇混沌也萬物初萌混沌於黃泉之下】攝提在子嵗星在卯與氐房【天官書曰以十一月與氐房心漢天文志曰太初歷在建星牽牛】晨出夕入【淮南子曰嵗星捨氐房心以九月與之晨出東方胃昴畢爲對也】其名爲天泉其狀色甚明江池其昌不利起兵其失次見於昴其名曰赤章其國有防不在其王有水而昌【淮南子曰困惇之嵗大霧起大水出蠶登稻疾菽麥昌民食三升也】甘氏曰赤奮若之嵗【李巡曰言陽气奮迅萬物而起不若其性故曰赤奮若陽也奮迅也若順也孫炎曰物萌色赤奮動順其性而气始芽也】攝提在丑嵗星在寅與心尾箕【天官書曰以十二月與尾箕漢天文志曰太初歷在婺女虛危又曰甘氏太初歷所以不同者以星盈縮在前後所見也其四星亦各如此者也】晨出夕入【淮南子曰嵗星舎尾箕以十月與之晨出東方觜觹參爲對】其名爲天昊

黯然黒色甚明侯王有慶其失次見於參其名洋有國其虛其嵗早水【淮南子曰赤奮若之嵗有小兵早水蠶不出稻小疾菽不爲麥昌民食三升】

嵗星相王休囚死三

石氏曰嵗星之相也從立冬冬至盡其色精明無芒角甘氏曰嵗星之王也立春至春之盡其色比左角大

而蒼有精光而內實仲春時有芒角嵗星之休也從立夏至仲夏無光明而赤黃嵗星之囚也從仲夏至夏之盡及四季王時其色當靑黒止而不行嵗星之死也從立秋至秋之盡其色黒而細小不明此嵗星之常也天下大昌當其相也而有王色主弱臣彊有休色相免有囚色相囚有死色相死所畱之舍其國大彊行中度天下和其休相有逆謀不成當其王而有相色主弱臣彊有休色人主有疾病之憂有囚色大赦有死色有大防其進捨也有徳令其退舍也有還令其所守之舍其下有逆徳當其休也而有王色所居之舍其國受兵有相色其國大臣誅傷有囚色艸木傷有死色禾豆不入稻芋半傷當其囚也而有王色政令不行下反其上主聽不聰有相色臣下專政六月下霜有休色所謀不成有死色誅故貴公卿所居之舍其國有禍防當其死也而有王色則秋榮華有相色枯木復生有休色有土功有囚色有大防荊州占曰嵗星王時當有芒角若無芒角者王者無威勢在臣下

嵗星變色芒角四

甘氏曰候嵗星以春甲乙此王气當如其常色變則失所也甘氏曰嵗星如左角之狀其色蒼十二芒蒼比伐左肩赤比心黃比【闕】大角黒比奎大星巫咸曰嵗星色靑白如灰主有憂期五月兵獄大起靑多爲獄白多爲兵靑白等兵獄並起海中占曰嵗星色黃得地焦貢曰嵗星主嵗色黃澤有年赤而黒無年天官

書曰嵗星色黃赤而沈所居野大穣荊州占曰君有徳則嵗星潤澤光明君無徳則嵗星細小不明嵗星黃赤潤澤立竿見影大熟人主有喜嵗星始正月受嵗色赤黃潤所居之野大穣其色黃白有爵祿之賞也色正白人主死艸野素服諸侯皆戒當有兵謀不成色白而圓瘁而不光期三十日有防嵗星色靑白是其常色赤則主有憂色黃有喜色白爲旱防色黒多疾病一有水災嵗星色靑黒期六十日有防嵗星色黃白嵗穣嵗星色靑圓爲憂赤圓黒圓病不出三十五日大防攺服嵗星在春其色當蒼黃而光潤澤其變而白秋有防變而赤者夏有兵嵗星赤黃而動期九十日兵若防色赤黒侯王憂嵗星失色而黃女後持政期百八十日失色而靑黒不出百八十日有大防黃帝占曰嵗星在東方之宿色當靑色白而角有怒色赤有兵色黒有防色黃白嵗大熟嵗星在北方之宿色當黒色白而角有兵色靑有憂色白有怒色黃白嵗大熟嵗星在西方之宿色當白色赤而角皆爲有兵靑爲

憂黑爲防赤有怒色黃白嵗大熟嵗星在南方之宿色當赤色白而有角兵靑有憂若怒色黑有喜色黃白嵗大熟文曜鉤曰嵗星色赤有角所居之國昌人主以武彊戰無芒角不勝色赤黃以反徳丰穣君臣和合色靑白而赤燿其國有乖離之謀大臣發計主有憂懼鉤命決曰天子失知則黃龍不見嵗星五角巫咸

曰嵗星赤黃角國有喜海中占曰嵗星色蒼黃吉赤芒澤有子孫喜立王黃得地白有兵黑有徳令

荊州占曰嵗星東行前芒短者欲畱之象不出七日畱正見南方芒指卯酉子午者此王者正也指西維者不正也嵗星西行前芒短者欲畱不出三日畱嵗星失色白耀耀圓而赤芒王者誅大臣期九十日嵗星色靑而角有水功事嵗星色赤角則犯我城嵗星角人主有怒嵗星一角七寸外射者大使大臣出期九十日三角兵誅期六十日嵗星三角芒傷近臣誅內將相期百八十日嵗星五角王者自出將兵期百八十日嵗星畱不行而芒角有長者是星欲行候隨芒角所指如是從之其芒南者星入外宿王者欲遣大使之邊國期九十日芒北入中宿者是王者在外欲還也不出四十日芒在東者欲順行也不出七日行是天子欲出不過五十日則王者出宮其芒在西者欲逆行也不出七十日逆行不出四十日王者誅大臣嵗星芒邪角不正則王者心不正外邪以應外臣內邪以應後夫人嵗星有芒無角則王者心平天下安寕期百八十日嵗星變色人主有怒若有芒角黒有水靑角有兵白角死防若無芒角有軍戰不勝嵗星七角又芒者王者與四方戰期不出一年嵗星九角又芒者殺賢人誅邊將期一年石氏曰嵗星色白角哭泣之聲嵗星木用事王東方無芒角是王者內弱威不使臣

也五寸以內曰芒五寸以上至九寸曰角天官書曰嵗星角迎角而戰者不勝

嵗星盈縮失行五

五行傳曰嵗星超捨而前爲盈退舍而後爲縮盈其國有兵縮其國有憂荊州占曰嵗星超捨而前過其所當捨而宿以上一捨兩捨三捨謂之羸侯王不寕不乃天裂不乃地動嵗星退舍而後以一捨二捨三捨謂之縮侯王有戚其所去宿國有憂三年有兵若山崩地動雒書雒罪汲曰嵗星當居不居未當去而去不言主

酷暴詩緯曰嵗星無光進退無常此仁道失類之應文曜鉤曰嵗星所居久其國有徳厚人主有福不可加以兵石氏曰嵗星主仁仁失者罰出變見於嵗星嵗星盈縮故曰罰出此失政也言嵗星所以盈縮之宿乃以仁失逆春气之所致也以其宿命其國聖人觀嵗星所盈縮之宿以知仁失之國也石氏曰其國失義失春政則嵗星羸縮羸則其下之國有兵不居復縮則其下之國有憂其將死國傾敗又曰嵗星當居而不居未當去而去若居之又南北東西翔之搖動不畱名曰六排皆陰驚其陽臣下勝其主人主有大憂三公之禍相以所之宿名其官不捨者懦彊邦去之者嬖妃雄動搖者勢不亾期在衡【案左傳曰魯襄公二十八年梓愼曰今玆宋鄭其饑乎杜預注曰梓愼魯大夫也傳曰嵗在星紀而淫於枵注曰嵗嵗星也星紀在丑斗牛之次枵在子虛危之次明年當在枵今已在枵淫行失次也傳曰蛇乘龍注曰蛇武之宿虛危之星龍嵗星木也木爲靑龍失次出虛危下爲蛇所乘也傳曰龍宋鄭之星也注曰嵗星本位在東方東方房心爲宋角亢爲鄭故以龍爲宋鄭之星傳曰宋鄭必饑枵虛中也注曰枵三宿虛星在其中也傳曰枵耗名也土虛而民耗不饑何爲鄭禆竈曰今玆王及楚子皆將死嵗星棄其次而旅於明年之次以害鳥帑周楚惡之注曰旅客處也嵗星棄星紀之次客在枵嵗星所在其國有福失次於此禍衝在南南爲朱鳥鳥尾曰帑鶉火鶉尾周楚之分故周王楚子受其咎經曰十有二月甲寅天王崩乙未楚子昭卒往年宋鄭皆饑則梓愼之占各有其驗也】又曰嵗星去其捨之他捨所去失地所之得地嵗星所居而徙搖前後左右人主不安嵗星不得其宿其國必亡君又曰嵗星修仁順則喜逆則怒甘氏曰嵗星所處而不處其國乃亡旣已處之又東西去之其國凶不可舉事用兵嵗星出入不當其次有天妖見其衝所去國凶所之國昌荊州占曰嵗星當出不出而去其次凶淮南子曰嵗星當居而不居越而之他處主死國亡京氏曰樂不興則嵗失行人君不行仁恩破胎傷孕春殺無辜則星失度不救則弟殺兄臣弒君班固曰政緩則嵗不行急則過分逆則占郗萌曰嵗星當移而不移民有憂諸侯四流行不用其道則凶荊州占曰嵗星當居而不居其國失地未當居而居其國得地期九十日嵗星當居其國之宿而終宿不居其野亡嵗星未當居而居之當去而不去旣已去復還居之

皆爲有福嵗星行不至所當捨之宿其國凶又曰不行其宿其國必亡君嵗星居之安國安居之不安國不安嵗星一東一西害侯王人主不安一南一北害於黍稷侯王憂移而北旱移而南大水又曰南北爲貴賤東西爲妖祥鴻範傳曰佃獵不當飲食不享出入不時及有姦謀則嵗星逆行變色春秋緯曰好害盛徳則嵗星逆行春政亂者奪民時獵野獸則嵗星逆行石氏曰嵗星順行列宿者天徳喜也所守犯中外官皆吉有暴貴者星逆行不欲犯列宿中外官者皆誅嵗星逆行其國不可以興兵星順兵宜進星逆兵宜退巫咸曰嵗星亂行五穀不實艸木秋英天鏡曰嵗星逆行不軌爲殃賊焦氏曰嵗星逆三月二月有害乃行三舍以上則爲害郗萌曰嵗星之行當遅而疾失一次以上至二次則人主驚走社稷危亡天下兵起民去其土死者如丘陵荊州占曰嵗星犯守錯逆其國殃咎若守之滿六十日災必應嵗星變色亂行主無福【案宋書天文志曰晉簡文咸安二年五月嵗星形色如太白占曰進退如度姦邪息變色亂行主無福嵗星自於仲夏當細小而明此其失常也又爲臣彊七月帝疾甚詔桓溫曰少子可輔者輔之如不可輔君自取之賴侍中王坦之毀手詔使如王尊輔政事溫閤之大怒將誅坦之等是月帝崩】王者不行春令興土功作宮室築城隍治溝瀆而奪民時百姓怨嗟則嵗星盈當縮順而逆水旱不時當出不出變爲妖彗所見之邦大兵起國破主亡王者行義起宗廟立無後賑貧窮存孤寡省刑獄賞有功舉隱伏禮賢良發庫藏罷徭役寛賦斂則星順度無咎矣人君宰相之治也春不勸農民耕種通溝渠治城郭而奪民時百姓怨謗則嵗星盈縮逆行變色而天雨不時有大旱與水其無救卽天掊出出則殃起主農官及用事者憂君行急則嵗星行陰道行陰道多水潦王者內其心恩在親戚功臣不錄嵗星行疾而遲不及其次至二次人主闇昏國絕嗣女後持政大夫不服民賊不禁嵗星逆行變色其國逐功臣殺太子人主以妾爲妻內亂親戚嵗星逆行不可以戰凶其所去國五穀皆貴君治逆則嵗星逆逆行入陰道者內事逆逆行入陽道者外事逆君治逆不止則星逆行不止海中占曰主好陰謀侵淩諸侯急兵革則嵗星逆行

嵗星晝見六

甘氏曰嵗星晝見臣謀其主國相有憂及死有白衣事【宋書天文志曰晉惠帝永寜二年四月癸酉嵗星晝見占曰爲臣彊初齊王冏定京都因畱輔政遂專傲無君十二月成都河間長沙王乂討之交戰及焚宮闕國兵敗夷滅之殺其兄上軍將軍寔以下二十餘人】晉陽秋曰孝武太元十一年六月甲午嵗星晝見在胃占曰魯有兵臣彊十二月慕容釗寇河東崔遼使子冦陳穎朱序遣討之釗走渡河

嵗星變異大小七

龍魚河圖曰夫嵗星主徳慶其神下爲大乙之神巫咸曰嵗星下爲壯男止於田野漢武故事曰西王母遣使謂上曰求仙而先殺戮吾與帝絕矣又致三桃食此可得極壽使至之日東方朔死上疑之問使者曰朔是木帝精爲嵗星下逰人中以觀天下非陛下臣也上厚塟之一本云朔死乘雲飛去仰望大霧望之不知所在朔在漢朝天上無嵗星二十八宿山經注曰嵗星爲四彗出於奎婁則邦丰熟和平考靈耀曰政失於春嵗星滿偃不居其常石氏曰嵗星徳也人主之象其角反動乍小乍大若色數變人主有怒又天官書曰人主有憂巫咸曰嵗星大其常且賦斂不常民饑嵗星小民且多疾牛馬疫死天官書曰嵗星大卽爲嘉荊州占曰嵗星始出大而日愈小者所居之國耗嵗星始出小而日愈大者所居之國利嵗星行宿

大而明內實天下安寕小而內虛其國不安主有憂

嵗星流與列星鬭八

甘氏曰嵗星流主死失地巫咸曰嵗星沈浮國亡有土功爭又曰有憂沈數日不見國亡乍見乍不見國憂防天官書曰嵗星出如浮而沈其國有土功如沈而浮其野亡浮者見之沈者伏之荊州占曰嵗星變色逆行相淩而鬭捨合畱捨環守其國無道

嵗星穰气自暈九

黃帝占曰嵗星生气而爲靑穰者明日大寒小雨見此者蕡魚鹽貴不出三旬孝經內記曰嵗星生气爲靑穰者明日大寒小雨見此者魚鹽大貴不出三旬皆可再倍貴不過二十日止所見之國傷苖少實天下有一嵗十饑見者不出其年富民從其故鄕王者不安大臣坐事不出二年天下無布練貴縑絮四倍萬民大寒郗萌曰嵗星出穰長三尺三日雨若不雨大霧甘氏曰嵗星自暈有防

唐開元占經卷二十三

欽定四庫全書

唐開元占經卷二十四

唐瞿曇悉達撰

嵗星占二

嵗星犯東方七宿

嵗星犯角一

石氏曰嵗星犯左角天下之道皆不通犯右角天下王使絕滅荊州占曰嵗星犯角天下有兵將相有憂犯右角右將憂石氏曰嵗星入角天下有兵其行疾六十日行遲百二十日逺百八十日黃帝占曰嵗星出中道天下太平出陽道旱出陰道多雨陳卓曰嵗星出陰道多陰謀甘氏曰嵗星逆行入角人主出入不時若有急事千里之行一曰女子多死孝經右祕曰嵗星在角天下大病石氏曰嵗星乘左角法官誅乘右角大將軍死郗萌曰嵗星乘左角爲旱乘右角爲水爲兵荊州占曰嵗星乘右角爲後族家若將相有坐法死者郗萌曰嵗星居角嵗大熟又占曰嵗星守角爲中兵畱兩角間關梁不通軍有興國廷邊城境不通石氏曰嵗星出入畱捨角角爲天田嵗星來入守之其國五穀大熟絲綿爲平民大樂守之百日不下國有兵又占曰嵗星守角中五穀成熟嵗平安樂守之百日兵起又占曰嵗星守右角十六日君命眾子又占曰嵗星守左角七日朝去國有憂去一尺七寸天下同心甘氏曰嵗星守角王者大赦忠臣用海中占曰嵗星守左右角其色黃白小旱民小厲其逆行卽旱其還立雨糴如故又占曰嵗星犯左右角逆行爲旱五穀不收又占曰嵗星守角一南一北冝黍與稷郗萌曰嵗星守左右角赦一曰守十餘日有赦不盡又占曰嵗星守角處其北五穀不收又占曰嵗星

守角政事急有千里之行又占曰嵗星守角爲兵傷大臣荊州占曰嵗星守右角有大徳令期八十日又占曰嵗星守右角處其北五穀半收守左角處其南及守天田有大水五穀不成大饑人相食石氏曰嵗星犯乘守左角七日以上天下大赦守右角賢士用期七十日郗萌曰嵗星逆乘陵左右角其爲日蝕國有憂又占曰嵗星犯天庭臣爲亂又占曰嵗星守犯陵右角爲禍咎又占曰嵗星捨若食角女子多死

嵗星犯亢二

石氏曰嵗星犯亢天子之座則敗於君又曰嵗星數入亢其國疾疫巫咸曰嵗星入亢嵗有旱絲綿貴若守之三十日以上有兵起其年饑人相食郗萌曰嵗星入亢行疾國君受弔有大飛虫驚動人心期在百五十日其行遲至難期二百五十日中又占曰嵗星逆行亢其君不親政事朝廷多非其人石氏曰嵗星經亢朝鄭國有兵春秋圖曰嵗星之亢其年大熟絲絮大貴郗萌曰嵗星入亢或東或西去亢一尺若三尺地大動期戊巳食時陳卓曰嵗星乘亢右星穀物有不成者爲大兵郗萌曰嵗星逆乘滅亢右星爲大人憂逆乘滅左星天下有奇令又占曰嵗星捨亢爲嵗小有水黃帝占曰嵗星捨亢南地動郗萌曰嵗星出入畱捨亢六十日不下十月有兵進來守之兵不用國有名者死退而守之有客外來者期十月又占曰嵗星有畱廷中爲天下憂石氏曰嵗星守亢年大熟天下有大令國有忠臣若守之去一尺七寸星隕又占曰嵗星守亢下田丰魚十倍又占曰嵗星守亢處其南其嵗地動處其東狗生妖處其北米大貴人多徙處其西馬生妖守東羊生妖若狗生妖也又占曰嵗星守亢有小兵海中占曰嵗星守亢爲地動又占曰嵗星守亢北貴人多移徙貴人爲妖祥多疾一曰大人流亡又占曰嵗星守亢王者有徳令禾稼熟又曰封侯有小疾國君受弔飛虫六畜生非其類爲妖有小賊民多流亡期百五十日若一年又曰居亢嵗旱郗萌曰嵗星守亢天子大令國用忠臣其守七日以上至四十日國徴大賢王者更政號期百五十日一曰大赦使行九州陳卓曰嵗星犯天府邊臣爲亂郗萌曰嵗星守亢左星爲燋旱不生一曰多虫蝗守右星五穀以水傷敗一曰有大兵百二十日又曰嵗星守亢十日而去國大丰穣庫倉余黃帝占曰嵗星逆行守亢爲中兵甘氏曰嵗星犯守亢逆行失其明色王不用事

嵗星犯氐三

石氏曰嵗星犯氐國無儲荊州占曰嵗星犯氐左星左中郎將誅死犯右星右中郎將誅死皆期三年郗萌曰嵗星入氐不出其年有赦又占曰嵗星逆行氐其君治宮室過制度黃帝占曰嵗星之氐其嵗熟賤人有病郗萌曰嵗星乘氏之右星天下有大水大兵乘氐之左星天子有自將兵於野海中占曰嵗星居氐五穀以旱傷郗萌曰嵗星處氐西嵗多饑傷北有小賊貴人多徙牛多死其肉殺人南馬多死民多寒熱疾石氏曰嵗星出入畱捨氐者天庫之星也其國有急令其嵗則太平還而守之其國以兵致天下又占曰嵗星守氐孽妾有憙者若與月合在氐而暈不出四十日有徳令又占曰嵗星守氐王者立後期八十日甘氏曰嵗星守氐君有喜若拜後不出九十日又曰

皇后喜巫咸曰嵗星守氐國大饑人民流亡又占曰嵗星守氐爲民多疾病郗萌曰嵗星守氐南其年地動又占曰嵗星守氐逆行其君不居其宮荊州占曰嵗星守氐諸侯人君有來入宮者其行疾期六十日其行遅百二十日【案宋書天文志曰宋後廢帝元徽三年十月丙戌嵗星入氐五年七月廢帝隕安成王入簒皇統後三年齊受禪】又占曰嵗星守氐爲後夫人憂謂東行反還去兩星二尺期一百二十日去兩星一尺期六十日與兩星齊期二十日以赦解之陳卓曰嵗星守氐五穀虫蝗萬物不成海中占曰嵗星守犯氐成鉤已環繞之其國饑人君失時政令不行

嵗星犯房四

石氏曰嵗星犯房太子之身居其所避之九十日郗萌曰嵗星入房三道爲天子有子又占曰嵗星入房十日成鉤已者爲天子惡之以赦解之又曰爲後夫人防過房東行復還反也又占曰嵗星入房更令期百二十日荊州占曰嵗星入房五穀丰治太平民無疾殃有徳令期四月郗萌曰嵗星居房南嵗多旱五穀以旱傷居房北多水五穀以水傷又曰在房北爲大水其國舟楫相望又占曰嵗星處房南民多寒熱病處房北牛多死其肉殺人東馬多死西饑傷黃帝占曰嵗星捨房色不明有防又曰大水郗萌曰嵗星與房合兵戰滿野又曰有白衣之防荊州占曰嵗星中犯陵房國君憂色靑憂防色赤憂兵積屍成山色黒有將相誅色白有芒角大哭黃帝占曰嵗星守房七日不出有崩王十五日不出兵大起石氏曰嵗星守房有白衣防發男也又占曰嵗星守房其國多禍殃吏民相傷大臣將滿道而行又占曰嵗星守房爲大人憂以赦解之又占曰嵗星守房在南牛馬無羇縻又占曰嵗星守房五穀丰熟甘氏曰嵗星守房天下和平海中占曰嵗星守房他國有獻馬者魚鹽十倍郗萌曰嵗星守房天倉倉虛空又占曰嵗星守房

爲人主無下堂又占曰嵗星守房爲天下諸侯相謀慮道不通又占曰嵗星守房爲邊兵發又占曰嵗星守房爲大饑人相食死者不又占曰嵗星守房大赦【案宋書天文志曰魏景元四年十月嵗星守房占曰將相有憂明年正月大尉鄧艾司徒鐘防並誅滅特赦益土咸熙二年秋又大赦】荊州占曰嵗星守房王者心平百姓得情荊州占曰嵗星守房有反臣大人防天下易王黃帝占曰嵗星行房南若犯守之爲大旱行房北犯

守之爲大水東官候曰嵗星犯守房去復還色不明成鉤已國有防白衣之防郗萌曰嵗星中犯乘守房右驂若右服其大人死所中將相誅【案司馬彪天文志曰孝明永平十六年正月丁丑嵗星犯房右驂北第一星不見辛巳乃見房右驂爲貴臣嵗星犯之見誅是後司徒邵穆與阜陵王延交通逆謀自殺】郗萌曰嵗星逆畱犯守乘陵房左右驂主崩臣有陰謀逆行乘陵中道天子失位而亡順行乘陵中道天下平和又占曰嵗星不入房中正道其君不居明堂一曰不敬明堂韓陽曰嵗星犯房鉤鈐王者憂郗萌曰嵗星犯乘鉤鈐大臣有誤天子不尊事天者致火災於宗廟中王者不宜出宮下殿有謀匿於宗廟中者海中占曰嵗星守鉤鈐天下饑三年荊州占曰嵗星守鉤鈐去之三寸王者失政宮門不開近臣起亂

嵗星犯心五

石氏曰嵗星近心七寸以內有暴貴者不出百八十日仰觀占曰嵗星犯心所當之國戰不勝一曰將軍闘

死海中占曰嵗星犯心天子星王者絕嗣犯太子太子不利犯庶子庶子不利石氏曰嵗星經心淸明烈照天下內奉明王帝必延年黃帝占曰嵗星至心正不失道天下和平軌道失綱災變生東官候曰嵗犯犯庶子星庶子有憂不出百八十日郗萌曰嵗星不入明堂正道其君不敬明堂一曰不居明堂郗萌曰嵗星入心天下諸侯有慶賞之事期九十日荊州占曰嵗星入角守氐之心滿二十日以上期不出一年之中且有立王其所行者無不利也行疾則治肅行遅則失職石氏曰嵗星乘心北其國旱室廟有焚者南出行疾有兵起石氏曰嵗星乘心其國相死海中占曰嵗星居心多旱五穀以旱傷又占曰嵗星合心色不明有防齊伯五星占曰嵗星出入畱捨心之上春夏糴貴秋冬平價二十日不下冬兵大起負海大敗六十日不下天下有急令春秋緯曰嵗星守心天子有慶賜援神契曰嵗星守心年谷丰石氏曰嵗星守心王者得天心陰陽和天下大丰五穀成熟有慶賜賢士用皆有令徳巫咸曰嵗星守心有火異又占曰嵗星守心萬物五穀不成吳楚其齊倍郗萌曰嵗星守天司空貴人多病死又占曰嵗星守天司空土功起又占曰嵗星守心東馬多死其肉殺人守心西萬物不成多饑傷守心南多寒熱病守心北牛多死其肉殺人荊州占曰嵗星守心七日以上至七十二日名曰母覆其子陰陽和平王者得天心忠士皆用四夷服天下安黃帝占曰嵗星逆行守心環繞成鉤已爲大人忌之期六月故赦以解之甘氏曰嵗星犯守心內禮臣欲謀主若旱有土功春夏糴貴秋冬糴賤若守之六十日不下有急令石氏曰嵗星犯乘守心大凶郗萌曰嵗星犯乘守心明堂爲大人憂近期十月逺期三年又占曰嵗星犯乘守心明堂爲內亂臣欲殺主有亡國近期一年二年三年逺期二十八年又占曰嵗星犯乘守太子星者太子憂不死則去又占曰嵗星犯乘守太子星女主勢行石氏曰嵗星中犯乘太子位太子憂犯少子位少子憂又占曰嵗星中犯乘守心明堂在陽爲燕在陰爲外巫咸曰嵗星中犯乘守心明堂爲大戰不勝將軍鬭死郗萌曰嵗星中犯乘守心明堂爲萬民備火近期一年中期三年逺期九年一曰天下旱又占曰嵗星犯乘心明堂大臣當之海中占曰嵗星畱逆犯守乘陵心者王宮內賊亂臣下有謀易主者天子在宗家得勢大臣

嵗星犯尾六

石氏曰嵗星入尾天下諸侯有慶賀之事期九十日巫咸曰嵗星入尾王者賜後宮立太子若後族有陞顯者不出百八十日東官候曰嵗星入尾妾爲嫡臣專政賣災爲起郗萌曰嵗星逆行而宿尾天子淫佚又占曰嵗星處尾旁旱水又占曰嵗星捨尾處其

東冬龍馬多死處其北牛多死肉殺人處其西傷谷處其南民多寒熱政急海中占曰嵗星出入畱捨尾五十日不下天下一國有大臣亡者齊伯五星占曰嵗星出入畱捨尾尾者燕之星也其國則以義致天下三十日不下大亂河圖曰嵗星守尾三十日有逆殺上者兵起車馳甘氏曰嵗星守尾人民爲變大臣作亂有反逆從大將家起若中有防防臣期二十日若卿當之又占曰嵗星守尾谷大貴人民歸食又占曰嵗星守尾三十日王者立貴後夫人若生太子欲封寵後族郗萌曰嵗星守尾爲用事者當之天下牢開大赦巫咸曰嵗星守尾旱郗萌曰嵗星守尾成鉤已夫

人女君死亡冥占曰嵗星守尾王者賜後宮立太子甘氏曰嵗星入尾而守之人主以嬪爲後政在臣下期四十日郗萌曰嵗星犯守尾爲女主夫人妃後惡之又占曰嵗星畱逆犯守乘陵尾皇后有珠玉簮珥惑天子者誣防大起後相貴臣誅宮人出走兵起宮門

嵗星犯箕七

春秋緯曰嵗星犯箕中天下大亂兵大起郗萌曰嵗星犯箕女主宮人有憂郗萌曰嵗星犯箕爲天下大赦石氏曰嵗星入箕天下大亂其中有一星民莫處其室養者星在箕南旱在北有水箕踵者嵗熟巫咸曰嵗星入箕中伺其出日而數之皆如期二十日兵發伺始入處數之率一日期十日軍罷郗萌曰嵗星入箕糴價三倍又占曰嵗星入箕中行病宮中有口舌相防事期五十日若百二十日荊州占曰嵗星入箕盜大起多鬭死者嵗不熟石氏曰嵗星出箕谷大貴天下大旱饑死過半郗萌曰嵗星逆行入箕中其君淫佚春秋圖曰嵗星之箕年多風郗萌曰嵗星出入畱捨箕箕者燕之星也嵗星守之其國以武致天下六十日不下其燕且有爲致天下也又曰嵗星居箕多旱春秋緯曰嵗星守天司空嵗水甘氏曰嵗星守箕多惡風有旱災其國大饑人相食郗萌曰嵗星守箕東嵗熟南小穰熟北大穰西饑郗萌曰嵗星守箕貴人多死病又占曰嵗星守箕爲其嵗水又占曰嵗星守箕則多土功又占曰嵗星守司空大臣衛守東官候曰嵗星畱守箕七日以上去之七尺以內貴女有尊進者

唐開元占經卷二十四

欽定四庫全書

唐開元占經卷二十五

唐瞿曇悉達撰

嵗星占三

嵗星犯北方七宿

嵗星犯南斗一

石氏曰嵗星犯南斗爲赦北官候曰嵗星逆行犯南斗其君賞賜非其人海中占曰嵗星入南斗中死者甚眾郗萌曰嵗星入南斗天下受爵祿近期六十日逺期百二十日荊州占曰嵗星入南斗中水不可當陳卓曰嵗星入南斗魁中有殃一曰嵗旱一曰鬥爲

宰相嵗星入斗畱二十日以上卿相有憂太后惡之又曰逆行入斗中必有亡國死王北官候曰嵗入南斗必有受祿增爵者石氏曰嵗星經南斗吳國稻粱大熟春秋緯曰嵗星入南斗五穀絲麻價平海中占曰嵗星居南斗五穀以旱傷郗萌曰嵗星居南斗河戍間道不通又曰嵗星處南斗北不利兒子處斗西嵗多饑傷民多死處斗南多病寒熱又曰嵗星處南斗北嵗早水晚旱北官候曰嵗星處南斗西虎狼入國一曰民多死處南斗南多亡狗郗萌曰嵗星處南斗旗不用眾有天下荊州占曰嵗星入南斗二十日以上至二百四十日主者用徳忠臣升位郗萌曰嵗星捨南斗處其北牛多死其肉殺人處其東馬多死又曰嵗星出入畱捨南斗六十日不下天下大流亡

退而守之其國有兵客大破考異郵曰嵗星守南斗君臣乖倍石氏曰嵗星守南斗魁失道者死又曰嵗星守南斗天下大饑人相食荊州占曰嵗星守南斗君臣俱明天下更年五禮更興感精符曰嵗星逆行入南斗守魁中大臣國相逆天下叛離不同心君臣不和順行而守南斗旣去而復還居之不久易其色常光明天下同心君臣和義北官候曰嵗星逆行守南斗其國且有兵一曰有軍來者一曰客軍大敗郗萌曰嵗星捨木退而守南斗其國且有兵客軍大敗【牽牛爲木星也】巫咸曰嵗星入南斗者畱守斗所守之國當誅春秋圖曰嵗星犯南斗而守之大臣逆謀其國有兵年大饑人相食嵗大惡郗萌曰嵗星犯南斗百日兵用大臣死陳卓曰嵗星犯守南斗有赦

歲星犯牽牛二

郗萌曰嵗星入牽牛爲天下牛車有行又曰嵗星入牽牛諸侯有失期者荊州占曰嵗星入牽牛嵗多水虎狼害人民人凍死臣謀其主民饑貴人多死小兒多死石氏曰嵗星行牽牛越貢獻金銀郗萌曰嵗星逆行牽牛其君不愛親戚春秋圖曰嵗星之牽牛筋皮革大貴玉曆曰嵗星之牽牛嵗水民饑有自賣者郗萌曰嵗星乘牽牛爲天下有大水郗萌曰嵗星乘牽牛爲人相棄於道又占曰嵗星居牽牛多旱一曰居牽牛南三尺旱海中占曰嵗星捨牽牛殺虎狼入國一曰守牛西虎狼多入邑中者郗萌曰嵗星出入畱捨牽牛三十日不下天下大臣且有死者致於鈇鉞之中九十日不下大將出客兵來期不出三年孝經章句曰嵗星守天關在其北民流死在西民以風災死若虎狼入國在其南狗多狂亡在其東不利嬰兒石氏曰嵗星守牽牛三十日至九十日天下和平道徳明四夷朝中國又曰嵗星守牽牛農人死於野陰陽不和巫咸曰嵗星守牽牛馬五穀多傷海中占曰嵗星守牽牛臣謀君糴貴三月乃復郗萌曰嵗星守牽牛爲谷貴又曰嵗星守牽牛東春牛大癘一曰居南夏牛大癘陳卓曰嵗星守牽牛南五穀以水傷守牛東萬物不成饑民流亡六畜若牛多死病大臣有謀事守牛北民寒凍死守牛西地气發泄嵗多水文曜鉤曰嵗星犯守牽牛大臣謀其主大人有戮死者火犯眾火宮火大起道路不通甘氏曰嵗星犯牽牛畱守之爲破軍殺將陳卓曰嵗星犯牽牛貴人多防諸侯失明

嵗星犯須女三

甘氏曰嵗星入須女有進美女者大人有慶若有女喜立後拜太子期三十日若九十日宮人有受賜者北官候曰嵗星入須女諸侯有賀天子以美女期三十日若九十日石氏曰嵗星經須女越貢獻金銀郗萌曰嵗星居須女宮中有水災一曰五穀有水傷占曰嵗星居須女嵗多水荊州占曰嵗星畱須女二十日布帛大貴期四十日巫咸曰嵗星宿須女而逆行其君不務農桑令黃帝占曰嵗星出入畱捨須女而守犯至三十日不下小人有慶五十日不下更立侯王六十日不下兵起於野冬入在春也郗萌曰嵗星出入畱捨須女不出二年天下用兵黃帝占曰嵗星守須女糴石三百民有自賣者春秋圖曰嵗星守須女絲麻大貴石氏曰嵗星守須女國邑饑一曰有防一曰大水且主有女防郗萌曰嵗星捨須女東不利兒子捨其南多亡狗狗多嘷捨其西虎狼入邑民多風雷死捨其北多寒凍死一曰多防巫咸曰嵗星守須女三日以上至二十日去之一尺【荊州占曰去之三尺】以外王者欲發財寶若發女工伎不出七十日巫

咸曰嵗星守須女爲萬物不成又曰嵗星守須女寡婦多死一曰大人有慶海中占曰嵗星守須女有嫁娶布帛之事郗萌曰嵗星守須女爲後夫人有變一曰妾爲主又曰嵗星守須女谷不熟冥占曰嵗星守須女國大饑陳卓曰嵗星逆行畱犯守陵女天子及大臣有疾女有奇政令

嵗星犯虛四

甘氏曰嵗星入虛天下大虛巫咸曰嵗星入虛中伺其出日而數之二十日皆爲兵發伺始入處之率一日期十日軍罷郗萌曰嵗星入虛爲天下大亂政急大人憂有徳令荊州占曰嵗星入虛百二十日已上有功臣封立侯國邑其犯乘守其東西南北宰相有重誅者必有徳令郗萌曰嵗星逆行虛其君簡祭祀石氏曰嵗星經虛齊國多美女春秋圖曰嵗星之虛五穀大熟郗萌曰嵗星居虛嵗多水五穀以水傷又曰嵗星出入畱捨虛一嵗乃下更元年齊伯五星占曰嵗星出入畱捨虛十日不下天下苦孝經章句曰嵗星守虛在東民多暴死守其北不占在其西其嵗少雨在其南王者宮中有憂宰相之家坐棄市石氏曰嵗星守虛七日已上盡三十日王者起宗廟修陵家有白衣之防不出九十日甘氏曰嵗星失色守虛天子攺服不出六十日郗萌曰嵗星守虛天下兵大起又曰嵗星守虛君將離散其卒多死亡又曰嵗星守虛食貴民自賣又曰嵗星守虛三月已上有裂土受爵者巫咸曰嵗星入虛畱守之二十日不下有立諸侯六十日不下國有死亡百日不下攺年號大臣戮死期二年海中占曰嵗星犯虛而守之王者以凶攺服有白衣之防不出六十日天下饑又民流千里君臣離散【宋書天文志曰晉惠帝永寕元年七月嵗星守虛危二年十二月成都河間長沙王又討齊王冏交戰攻焚宮鬭冏兵敗夷滅乂殺其兄上將軍寔以下二十餘人大安二年成都攺長沙於是公私饑困百姓力屈】

歲星犯危五

郗萌曰嵗星入危政在臣下期在四十日中荊州占曰嵗星入危三月以上有受爵土者又曰嵗星入危天下大亂若賊臣起春秋圖曰嵗星之危民不寕處石氏曰嵗星捨危南雨血膏王室郗萌曰嵗星出

入畱捨危六十日不下國君死之石氏曰嵗星守危三月若二十日諸侯兵起甘氏曰嵗星守危立諸侯天子更宮室民多土功若有哭泣事又曰嵗星守危民不寧巫咸曰嵗星守危徭役煩賦斂眾下屈竭莫能俱不惡其上彊淩弱兵起又曰嵗星守危爲多盜賊人民相惡海中占曰嵗星守危國有兵憂一曰兵並起郗萌曰嵗星守危多雨爲來嵗損又曰嵗星守危爲大人蓋屋事郗萌曰嵗星守危處其東民多饑死玉曆曰嵗星守危七日以上去之四尺外則王者治宗廟髙宮闕不出四十日郗萌曰嵗星守危其君簡祭祀冥占曰嵗星入危守之百日不下谷貴冥占曰嵗星入危守之三十日不下諸侯兵起六

十日不下其國亡百日不下谷貴客軍將死郗萌曰嵗星守墳墓爲人主有哭泣之聲

嵗星犯營室六

石氏曰嵗星犯營室犯陽爲陽有急犯陰爲陰有急郗萌曰嵗星犯營室有土功之事黃帝占曰嵗星入營室過而去人主有慶賜之事天下當有受爵祿者郗萌曰嵗星逆行營室其君用兵不時一曰其君不還春秋圖曰嵗星之營室田宅大賤郗萌曰嵗星處

營室東壁半赦其去陽之陰天下喜牢中虛又曰嵗星處營室東壁北入月不移有兵七十日罷又曰嵗星處營室東食貴處南春食賤處西南馬牛賤海中占曰嵗星捨營室東民多徙去處其北民有憂北官候曰嵗星宿營室不順正道其君吏不選者郗萌曰嵗星出入畱捨營室八十日不下其地半動九十日不下有急令一曰大將出齊伯五星占曰嵗星出入畱捨營室主危又曰嵗星守之其國有急令春秋緯曰歲星守營室天下皆以饑爲憂春秋緯曰嵗星守營室其國有急令孝經內記曰嵗星守營室在其東有喜事期四十日應在其北民憂期三十日在其西期四月五月糴貴及黍貴十倍有銅之事在其南不占石氏曰嵗星守營室人君施不加親戚宮中有火災

人君不安巫咸曰嵗星守營室爲民多病疾海中占曰嵗星守營室三日以上王者去正殿居省室布恩徳赦有罪則無咎郗萌曰嵗星守營室爲土功事糴貴又曰嵗星守營室南有遷王一曰立後又曰嵗星守營室爲大人忌以赦令解之又曰嵗星守營室爲宮中女有夭死者又曰嵗星守營室中爲後夫人憂冥占曰嵗星守營室其年國有得地帝覽嬉曰嵗星近守營室三日以上王者避正殿入省室二十日以上至七十日五者自整三軍禦賊天下兵車行石氏曰嵗星犯守營室君有徳者得地歸與民爵郗萌曰嵗星犯守營室宮中有夭死大人皆有土功之事荊州占曰嵗星犯守營室爲女有宗廟事以赦解之

嵗星犯東壁七

北官候曰嵗星入東壁三月天下男子有慶賀君受爵祿郗萌曰嵗星逆行東壁其君決獄不以時赦令不明石氏曰嵗星居東壁五穀以水傷春秋圖曰嵗星捨東壁人心不寧郗萌曰嵗星捨東壁北民憂期二十五日又曰嵗星出入畱捨東壁五十日不下大人當之九十日不下土防大起百日不下國空有徙王又曰嵗星出入畱捨東壁人民流亡不歸其鄕三十

日不下五穀貴甘氏曰嵗星守東壁王者有堯舜之治四海同心郗萌曰嵗星守東壁人君施不加親戚宮中有火災人君不安又曰嵗星守東壁諸侯相謀又曰嵗星守東壁爲大人衛守又曰嵗星守東壁

爲天下兵起一曰秋兵起又曰嵗星守東壁爲有土功事又曰嵗星守東壁爲嵗多晚水荊州占曰嵗星守東壁去之九寸守四十日至百四十日王者好文章天下舉用文士不出百八十日陳卓曰嵗星守東壁天下大赦冥占曰嵗星守東壁天下大興有聖主朝廷羣臣天下同心河圖曰嵗星逆行守東壁若成勾已其君教令不明人心不寕木能害土故也

唐開元占經卷二十五

欽定四庫全書

唐開元占經卷二十六

唐瞿曇悉達撰

歲星占四

嵗星犯西方七宿

嵗星犯奎一

郗萌曰嵗星入奎其年五穀以虫爲害居其南春糴賤牛馬繒帛皆賤居其西糴貴凡物皆貴民不安海中占曰嵗星潤澤出奎有善令變色入奎有僞令來者若出奎有僞令出使者帝覽嬉曰嵗星之奎有喜慶之事若有赦令石氏曰嵗星居奎五穀以水傷處奎中有土功之事郗萌曰嵗星處奎中有白衣之防海中占曰嵗星處奎中小赦帝覽嬉曰嵗星捨奎南牛馬繒布帛賤捨其北八月兵起七十二日罷或至三嵗乃罷海中占曰嵗星捨奎處其南春食賤處其東糴乍賤乍貴民移徙不安處其西四月五月食貴處其北民憂齊伯五星占曰嵗星出入畱捨奎有小旱晚多水雨居左右者不占其中者外客軍且來矣黃帝占曰嵗星守奎北夷來降洛書曰嵗星守奎三十日天下道興符明洛書曰嵗星守奎五穀成熟石氏曰嵗星守奎大饑甘氏曰嵗星守奎其國道興王者至仁行忠臣並進天下三年而平海中占曰嵗星守奎執法吏多死海中占曰嵗星守奎逆行旱五穀耗其順行色潤澤卽嵗大熟海中占曰嵗星守奎南馬賤一曰牛賤郗萌曰嵗星守天庫多獄貴人又曰嵗星守天庫以饑起兵若有客軍又曰嵗星守奎爲有溝瀆事一曰有水事荊州占曰嵗星守奎王者憂之一曰大人當之又曰嵗星逆行守奎女子多死河圖曰嵗星入奎中而守之國有匿謀有兵起人主有憂若大臣當之甘氏曰嵗星逆行入奎而守之其君好攻戰兵甲不息人民流亡不安其居

嵗星犯婁二

荊州占曰嵗星入婁國有聚人若有防期一年海中占曰嵗星入居婁中小赦春秋圖曰嵗星之婁牛馬大賤郗萌曰嵗星居婁五穀以水傷嵗多水海中占曰嵗星處婁南春食賤牛馬繒帛賤處其北八月兵起七十二日罷逺期三年郗萌曰嵗星處婁北有奪地之君處東金噐貴海中占曰嵗星捨婁胃去婁捨奎有赦河圖聖治符曰嵗星守婁天下赦石氏曰嵗星守婁三十日不下天下平九十日不下國有兵谷貴甘氏曰嵗星守婁王者承天得度天下安平巫咸曰嵗星守婁王者承天位天下安寕有慶賀有兵罷司馬彪曰嵗星守婁爲兵爲匿謀海中占曰嵗星

守婁中又暈之大赦期九十日巫咸曰嵗星守婁民多疾疫郗萌曰嵗星守婁有土功之事一曰大熱又曰嵗星守婁嵗多獄貴人又曰嵗星守婁有死君嵗大饑又曰嵗星守婁有白衣之防荊州占曰嵗星守婁東有徙民守其北有兵守其西不占守其陰牢空天下有慶賀又曰嵗星守婁有徳令牛馬多死苑囿空虛防占曰嵗星守婁去之五尺以外守之十五日以上至三十日王者出祀四海山川百神不出九十日西官候曰嵗星守婁南春糴賤牛馬又賤皆在嵗月中守其東一貴一賤守其中有白衣之防又有小赦防占曰嵗星守婁六畜大貴其國尢甚海中占曰嵗星逆行守婁甚其君牢吏獄斷不以時人多怨訟若有赦令感精符曰嵗星入婁犯守之有白衣眾聚三十日不下其國有兵九十日不下必有大防期三年

嵗星犯胃三

郗萌曰嵗星犯胃爲天下谷不實以食爲憂石氏曰嵗星經胃昴畢趙水澇魚行人道春秋圖曰嵗星之胃其年早霜又曰嵗星處胃北八月兵起七十二日罷逺三年郗萌曰嵗星處胃中有白衣之防處其南男子疾一曰牛馬賤處其東民移徙不定若食貴又曰嵗星捨胃是謂去陽之陰有喜牢空荊州占曰嵗星宿之逆行胃其君不愛五穀齊伯五星占曰嵗星入畱守胃國家卽妄動土功事不祥小人且亡絲綿布帛有急令郗萌曰嵗星出入畱捨胃兵起不用一曰大人有憂一曰十月小旱巫咸占曰嵗星守胃爲兵災萬物不成黃帝占曰嵗星守胃國以無義失幣有水旱事甘氏曰嵗星守胃王者順天徳中畿國昌海中占曰嵗星守胃嵗大熱一曰五穀大熟郗萌曰嵗星守胃趙兵伐中國荊州占曰嵗星守胃三尺以外守入二十日王者開倉廩大賦天下轉運不出百八十日甄曜度曰嵗星入胃犯守之國有更令大人有憂若有禍殃必有土功郗萌曰嵗星犯守胃鄰國有暴兵伐中國者荊州占曰嵗星犯胃國有變更之令期四月又曰天下獄空陳卓曰嵗星犯守胃天下無人

嵗星犯昴四

甄曜度曰嵗星入昴胡兵入國有土功若有赦令郗萌曰嵗星入昴天下有白衣之防期六十日逺百二十日郗萌曰嵗星入昴中小赦西官候曰嵗星入昴爲金寶貴春秋圖曰嵗星之昴棺木大貴郗萌曰嵗星乘昴若出北者爲陰國有憂若外王死郗萌曰嵗星居昴畢間赤色大旱一曰其國有大殃又曰嵗星處昴南男子病嵗旱早水晚處昴北多暴雨處昴東徙民又曰嵗星畱之逆行昴其君殺不辜荊州占曰嵗星捨昴處南有土功民多口舌郗萌曰嵗星入畱捨昴五十日不下必有死君期三嵗若有死將期四月又曰嵗星出入畱捨昴其年早霜齊伯五星占曰嵗星出入畱捨昴胡人以出其國無兵禾豆耗布帛貴黃帝占曰嵗星守昴東糴大貴三月復守北其國有徳令孝經章句曰嵗星守昴在其南糴一貴一賤其月土功有死君變其政在其東金噐刀劍貴在其北有別離之國奪地之君若死在其西不占甘氏曰嵗星守昴王者有徳令昴者天之囚室嵗星近之下獄之臣皆有解者不出四十日巫咸曰嵗星守昴大饑爲萬物不成又曰嵗星守昴大旱多火災若有兵海中占曰嵗星守昴天倉實郗萌曰嵗星守昴夷狄勝中國又曰嵗星守昴北多暴雨又曰嵗星守昴東行至天髙復反至五車邊兵發一曰爲赦令石氏曰嵗星入若守天獄天下獄虛河圖曰嵗星犯守昴大臣有坐法死者津關吏憂人民饑多食艸實郗萌曰嵗星中犯乘守昴爲兵北徵於狄一曰近臣爲亂一曰白衣之防甘氏曰嵗星守昴王者失禮防於刑大赦除咎郗萌曰嵗星中犯乘守昴天下有福一曰近臣爲亂

嵗星犯畢五

黃帝占曰嵗星犯畢出其北爲陰國有憂出其南爲陽國有憂聖洽符曰嵗星入畢口將相憂大人當之期不出百八十日石氏曰嵗星入畢中邊有兵巫咸曰嵗星入畢中各伺其出日而數之期二十日爲兵發伺始入處之率一日期十日爲軍罷郗萌曰嵗星入畢爲其國易主又曰嵗星入畢中邊有憂兵西官候曰嵗星入畢中八十日若有百四十日人君謀兵大起石氏曰嵗星出畢陽則旱出畢陰則水爲政令不行郗萌曰嵗星逆行畢其君畋獵不時若徙倚不明其君不敬祠春秋圖曰嵗星之畢有徳令郗萌曰嵗星居畢昴間色赤大旱國有大殃在王一曰在民又曰嵗星處畢北其嵗有赦令有別離之國奪地之君一曰嵗星處畢南有土功男子多疾早旱晚水處畢東多暴雨金噐刀劍貴又曰嵗星出入畱捨畢二十日其國有以武致天下絲絮布帛大貴兩百斤千荊州占曰嵗星出入畱捨畢三十日不下人民流亡不反故鄕春秋圖曰嵗星守畢王者出逰獵不出四十日兵車行石氏曰嵗星守畢中國大赦王賜夷狄若有徳令一曰糴大貴巫咸曰嵗星守畢爲大旱多水災郗萌曰嵗星守畢萬物不成國以饑亡玉曆曰嵗星入畢畱守之三十日不下人君有謀大兵起有攻戰客軍敗人民流亡不反其鄕期一年陳卓曰嵗星犯守畢年谷小丰西官候曰嵗星犯守畢軍亂國有赦令王者有賜夷狄若有謀兵期八十日若二百四十日陳卓曰嵗星犯畢附耳兵起若將相有防憂也若不卽免退

嵗星犯觜觿六

石氏曰嵗星犯觜觿萬物不成石氏曰嵗星犯觜觿其國兵起天下動移郗萌曰嵗星入觜觹中伺其出日而數之期二十日兵發伺始入處之率一日期十日軍罷郗萌曰嵗星入觜觹五穀更貴更賤嵗一旱一水天气不和調一曰有兵郗萌曰嵗星入觜觹多盜賊又曰嵗星逆行觜觹其國君誅罰不當春秋圖曰嵗星之觜觹兵噐大貴洪範傳曰嵗星捨觜觹爲白衣之防郗萌曰嵗星入畱觜觹六十日不下禾豆半傷九十日不下侯王見功又曰嵗星出入畱捨觜觹二百日不下客軍大敗主人大勝一曰山林空石氏曰嵗星守觜觹三日以上王者大將軍出兵在道石氏曰嵗星守觜觹國有反者民疫天下大饑又曰嵗星守觜觹西方客動侵地欲爲君主崇禮以制義則國安又曰嵗星守觜觹君臣和同荊州占曰嵗星守觜觹妖怪起丁壯多暴死冥占曰嵗星守觜觹大臣且亡【魏時木守觜觹後諸葛公亡】齊伯五星占曰嵗星守觜觹六十日五穀傷九十日兵起石氏曰嵗星犯守觜觹不出一旬民病瘧海中占曰嵗星犯守觜觹不出一旬必有偵候之事農夫不耕天子皇后俱崩期甲辰日玉曆曰嵗星犯守觜觹三十日五穀傷其國大饑民多餓天下大疫農夫不耕婦女不績

嵗星犯參七

石氏曰嵗星犯參水旱不時聖洽符曰嵗星入參天子更布政宰相不安期六月郗萌曰嵗星逆行參其君誅罰不當又曰嵗星逆行若畱上衡中爲兵革起黃帝占曰嵗星處參東若處伐東多走民多暴雨處

參西若處伐西多流民從東方來處參北若伐北衡水郗萌曰嵗星處參南若處伐南爲易君一曰大人多

寒熱之疾處參北國有易相處參東若伐東晚稼不成處參西若伐西產子者多死一曰老人多死荊州占曰嵗星處參所近者是王者欲封爲逺國君也期一年郗萌曰嵗星宿參若宿伐者爲有反臣中兵也荊

州占曰嵗星入參七日以上至七十日王者欲出之他國不出百八十日石氏曰嵗星守參國有反者五穀更貴又曰嵗星守參天下農夫不耕又曰嵗星守參有赤星出參中邊有兵甘氏曰嵗星守參其嵗大疫王者恐疫木入金其君危荊州占曰嵗星守參多雨嵗惡巫咸曰嵗星守參萬物不成民大饑海中占曰嵗星守參多盜賊髙田貴下田賤其年樹木多爛郗萌曰嵗星守參晚稼不成海中占曰嵗星守參

後夫人當之一曰天下有兵驚一曰旱人民多病春秋圖曰嵗星入參犯守之其國以兵致天下退而守之士卒有驚若離散五穀貴一曰水火爲敗郗萌曰嵗星入參守伐天下有兵驚不足傷民天下受兵事

唐開元占經卷二十六﹤子部﹐術數類﹐占候之屬﹐唐開元占經﹥

欽定四庫全書

唐開元占經卷二十七

唐瞿曇悉達撰

歲星占五

嵗星犯南方七宿

嵗星犯東井占

黃帝占曰嵗星入東井軍在外嵗星進兵退嵗星退兵進郗萌曰嵗星入東井一南一北侯王憂又曰害於黍稷黃帝占曰嵗星入東井畱二十日以上易正朔又曰天下有土功川瀆之事期十月若十一月義

曰居其東五穀不成居其南國君病諸侯多死居其西者及兒子多死居其北有攺令黃帝占曰嵗星出入畱捨東井三十日天下一國有水者陳卓曰嵗星在東井兵起近期一年逺五年黃帝占曰嵗星中犯東井人君有戮者陳卓曰嵗星犯守東井王者法令急多獄事其年大水民饑天下攺令郗萌曰嵗星中犯乘東井其國內外有兵起【案孝武帝政和二年四月乙卯嵗星在東井占曰兵起近期一年逺五年到三年正月匈奴入五原酒泉殺兩都尉三月遣將軍廣利七萬人出五原禦史大夫髙成將兵三萬人出河西重合保馬通將四萬騎出酒泉與虜戰多斬首廣利敗匈奴積三年又案魏甘露三年三月庚子嵗星順行犯東井距星占曰兵起到景元元年己丑太后令曰昔日立東海王子悖逆不道自防大禍以民禮之京師嚴兵積二年三月】荊州占曰嵗星去東井七寸七日以上至一百五十日則王者用法大臣修度天下和平石氏曰嵗星守東井河溢甘氏曰嵗星守東井法令急多獄事其年大赦黃帝占曰嵗星守東井嵗大饑人民疾病黃帝占曰嵗星守東井南男子多寒熱病郗萌曰嵗星守東井大人多病若有防守其北多暴雨又曰嵗星守東井若將相死一曰君死又曰糴貴石氏曰嵗星守東井旱荊州占曰嵗星守東井道上多死人黃帝占曰嵗星守東井水郗萌曰嵗星守東井百物五穀不成久守之金錢易陳卓曰嵗星守東井百川皆溢郗萌曰嵗星入若守東井有土功事又曰嵗星入犯乘守東井畱三日以上其嵗諸侯當之感精符曰五精入東井從嵗星聚殺白而發黃神奉絕用兵卒亂以義得天下石氏曰嵗星逆行東井有兵一曰嵗星守東井有兵【案宋書天文志曰晉永興二年九月嵗星守東井占曰有兵井又秦分也是年荀晞破公師蕃張方破範陽王虓關西諸將攻河間王顒顒奔走東海王迎殺之】郗萌曰嵗星逆行東井其君出入不時陳卓曰嵗星逆行東井山川壅寒又曰嵗星中犯乘守東井若鉞人君有戮死者又曰嵗星環繞鉞諸侯誅一曰赦【案魏武帝甘露二年八月壬午嵗星犯鉞其年九月庚寅嵗星逆行井鉞到三年徵東將軍諸葛誕誅積六月應】黃帝占曰嵗星入鉞大臣誅一曰嵗星入鉞賢相死郗萌曰嵗星幹鉞者爲斧鉞用又曰嵗星中犯乘守鉞其國內亂兵起

歲星犯輿鬼二

郗萌曰嵗星入輿鬼相誅巫咸曰嵗星入輿鬼爲十日以上金錢大散於諸侯期六十日若十月石氏曰木入輿鬼大臣誅一曰亂臣在內【案漢孝武帝後元二年十月戊午嵗星在輿鬼中占曰大臣有誅者一曰有金錢之賜令近期一年逺五年到昭帝始元二年二月賜諸侯王列侯進宗室金錢各有差七月賜天下民牛酒到四年六月復賜丞相以下至郎吏錢帛各有差廷尉李種有罪棄市在期內如占說又案漢宣帝元康二年六月嵗星入輿鬼到四年三月乃出占曰嵗星入輿鬼滿數十日金錢帛之施諸侯一曰大臣誅一曰嵗樂糴石三四十錢一曰有大防近期一年逺五年其月詔賜天下將吏二千石諸宗室髙年錢帛男子爵女子牛酒是比年丰谷石五錢大司馬衛將軍張安世薨到神爵二年司尉蓋寛饒有罪自殺乂案魏甘露四年四月甲申木犯輿鬼東南星東南星主兵占曰木入輿鬼大臣有誅者金錢之令到景元元年五月尙書王經伏誅到六月當逆鄕公卽位賜天下民爵積一年二月也】石氏曰木犯守鬼積屍邦有兵犯南星王有疾崩若戮死者近布帛發布帛近金錢發金錢近馬發馬近兵發兵七寸以內爲近其守之三日以上所發明審也又曰嵗星逆行出鬼陽男坐之陰女坐之出鬼左貴女坐之右爲貴人坐之抵其中央君坐之郗萌曰嵗星去五諸侯入輿鬼諸侯世子有疾死者期六十日去天髙入輿鬼不出百二十日大人惡之石氏曰嵗星出入畱捨輿鬼五十日不下有大防六十日不下國相不明百日不下民半死郗萌曰嵗星捨輿鬼東北麻豆成稻不成捨東南豆麥熟有渇死人捨西南萬民多防捨西北黍稷成麥不成早蠶不熟晚蠶熟捨中嵗樂石三四錢黃帝占曰嵗星處輿鬼南有易君處其北國易相處

其西殺老人一曰殺姙子者甘氏曰嵗星犯輿鬼人君必有所戮巫咸曰嵗星守輿鬼天子賜諸侯金錢郗萌曰嵗星守輿鬼五穀多傷民以饑死者無數又

曰多狂病死者海中占曰嵗星守輿鬼角動有殺主者色黒誅死不成石氏曰嵗星犯天屍國有兵王者病疾一曰人君有戮死者海中占曰木守鬼出其北旱出其南雨水五穀熟郗萌曰嵗星逆行輿鬼其君不聰明用財奢浮過度治衰荊州占曰嵗星逆行輿鬼其君不聰於事荊州占曰嵗星入輿鬼財寶出荊州占曰嵗星入輿鬼亂臣在內有屠城郗萌曰嵗星乘質鈇鉞用荊州占曰嵗星乘質君貴人憂金玉用人民多疾從南入爲男從北入爲女從西入爲老人從東入爲丁壯若棺木倍價司馬彪天文志曰嵗星入輿鬼爲死防荊州占曰嵗星干犯守輿鬼者皆爲天下有大防陽爲後左爲天子右爲貴臣又隨所守主物王者發之不出七十日石氏曰嵗星守輿鬼爲大人有祭祀事郗萌曰嵗星守輿鬼大人以命終又曰嵗星守輿鬼西南皆爲秦漢有反臣以赦解之

嵗星犯柳三

郗萌曰嵗星入天庫以饑起兵一曰五穀收入石氏曰嵗星入柳諸侯有慶賀天下安寕五穀丰熟不出其年民人歌舞而行又曰嵗星處柳東晚穉不成處其南有易君處其西殺老人一曰殺姙子一曰民疾處其北貴人徙一曰國昜相又曰嵗星處柳南地必動處其西民疾嵗大水一曰大人坐甘氏曰嵗星守柳貴臣得地有徳令不出九十日石氏曰嵗星守柳人饑巫咸曰嵗星守柳多水災萬物五穀不成郗萌曰

嵗星守柳多獄不然獄空又曰守天相政事急民有千里之行陳卓曰嵗星逆行柳陰女主坐之逆行柳中其君坐之若逆行柳陽男坐之若逆行柳左右坐貴親郗萌曰嵗星與柳合同光其國將大彊荊州占曰嵗星與熒惑合柳嵗星色赤兵起黃白五穀傷黒爲憂靑而角赤兵起近期三十日逺六十日郗萌曰嵗星守柳有反臣中兵也海中占曰嵗星居柳嵗和熟又曰嵗星出入畱捨柳九十日不下將軍出又曰

嵗星逆行柳其君不敬祭祀

嵗星犯七星四

荊州占曰嵗星入七星五穀多傷天下盜賊起期一年陳卓曰嵗星出入畱捨七星其國有以義致天下

郗萌曰嵗星居七星嵗和同又曰嵗星處七星民疾處其西嵗水陳卓曰嵗星犯七星天子憂兵功臣受封甘氏曰嵗星守七星皇天以祐王者其邦獲五福九十年陳卓曰嵗星與七星同光者以粟當錢巫咸曰嵗星守七星旱多火災萬物五穀不成有兵饑海中占曰木犯七星使者滿道子弒父臣弒主荊州占曰嵗星犯七星王者敬天宗廟有禮天下和平郗萌曰嵗星逆行七星其君衣服不法荊州占曰嵗星逆行七星處其南地伏動處其西大人坐之處其北貴人徙黃帝占曰木犯七星逆臣爲亂郗萌曰嵗星逆行七星地動黃帝占曰木守七星爲反臣也一曰夏物不成石氏曰木守七星有兵郗萌曰嵗星守七星反臣中兵也甘氏曰嵗星入七星有君置太子者郗萌曰嵗星畱守七星天下大憂憂中央

嵗星犯張五

石氏曰嵗星入張天子有慶賀之事天下大樂谷大丰荊州占曰嵗星入張不出一年天子有慶賀之事天

下大樂巫咸曰嵗星入張星多火災萬物五穀不成郗萌曰嵗星出入畱張捨三十日不下有兵六十日

不下更立侯王石氏曰嵗星守張民人病疫一曰其嵗民多心腹疾郗萌曰嵗星居張嵗和熟甘氏曰嵗星守張其國大丰守之一年七年升平君臣同心又曰嵗星處張南地必動若六畜貴處張西其嵗水荊州占曰嵗星守張四十日至百二十日陰陽和羣臣忠良王者吉郗萌曰嵗星守張政事急民有千里之行一曰貴人死荊州占曰嵗星逆行張其君衣服不法郗萌曰嵗星逆行張其君用樂淫佚又曰嵗星守張有反臣中兵也荊州占曰嵗星與墳星合於張嵗不和貴人多內防一曰大水六年郗萌曰嵗星與墳星合於張天下有變不傷爲政者則害於民一曰民憂盜賊若功臣受封又曰後且大旱荊州占曰嵗星與墳合守張天下易令民流千里

嵗星犯翼六

石氏曰嵗星入翼五穀風傷期一年郗萌曰嵗星出入畱捨翼六十日不下地亡六十里石氏曰嵗星出入畱捨翼且有急事徴召郗萌曰嵗星居翼嵗和熟石氏曰嵗星守翼有兵若大水一曰川枯不通甘

氏曰嵗星守翼聖臣代主荊州占曰嵗星守翼王道大興王者得天心將相忠良不出九十日文術大用郗萌曰嵗星守翼南六畜貴海中占曰嵗星守翼處其東魚鹽瓦噐貴處其南車貴處其西不占處其北五穀不成郗萌曰嵗星逆行翼其君用樂淫泆若失火甘氏曰嵗星入翼有海客郗萌曰嵗星入翼四海

有急國憂石氏曰嵗星守翼萬物不成石氏曰嵗星守翼人民流亡

嵗星犯軫七

郗萌曰嵗星入軫天下多防荊州占曰嵗星入軫邦有將死期六年陳卓曰嵗星入軫兵大起荊州占曰嵗星在軫王者憂疾不出九十日巫咸曰嵗星入軫中伺其出而數之期二十日爲兵發伺始入處之率一日期十日軍罷郗萌曰嵗星捨軫七日不移赦黃帝占曰嵗星處軫東糴貴處軫西有女防有水海中占曰嵗星犯守軫天子養孤老不平大臣背叛師旅起車騎盡發荊州占曰嵗星干犯守軫大臣戮死甘氏曰嵗星守軫國主疾王者修宗廟赦三百里內則災消巫咸曰嵗星守軫民多疾病海中占曰嵗星守軫主庫者有罪郗萌曰嵗星守軫有土功事若旱萬物不成民饑黃帝占曰嵗星守軫南六畜皆貴郗萌曰嵗星守軫北五穀不成荊州占曰嵗星逆行軫失火郗萌曰嵗星逆行軫其君持防服不謹若貴親坐之又曰木守軫川楫不通也

唐開元占經卷二十七

欽定四庫全書

唐開元占經卷二十八

唐瞿曇悉達撰

嵗星占六

嵗星犯石氏中官

嵗星犯攝提一

海中占曰嵗星犯攝提臣謀其君若主出走有兵起期一年

嵗星犯大角二

海中占曰嵗星守大角臣謀主者有兵起人主憂王者戒愼左右期不出百八十日逺一年

嵗星犯梗河三

巫咸曰嵗星守梗河國有謀兵四夷兵起來侵中國邊境有憂

嵗星犯招搖四

聖洽符曰嵗星犯招搖邊兵大起敵人爲冦若守之敵人敗敵人死期不出二年荊州占曰嵗星入招搖兵起馬多死

嵗星犯戈五

聖洽符曰嵗星守犯戈邊兵大起突厥爲冦若守之突厥敗若其主死期不出三年

嵗星犯天槍六

巫咸曰嵗星犯守天槍星邊夷兵起機槍大用防戍有憂若誅邊臣期不出年

嵗星犯天棓七

巫咸曰嵗星守天棓邊夷兵起機槍大用防戍有憂若誅邊臣期不出年

嵗星犯女牀八

荊州占曰嵗星犯女牀凶甘氏曰嵗星守女牀兵起宮中若妃後暴誅者期百八十日逺一年

嵗星犯七公九

黃帝占曰嵗星守七公爲民饑君不安石氏曰嵗星犯守七公輔臣有謀議臣相疑若有誅者主人有憂

嵗星犯貫索十

巫咸曰嵗星犯守貫索天下亂兵大起有獄事貴人有死者石氏曰嵗星入天牢中犯乘守者以獄爲亂多不平

嵗星犯天紀十一

文曜鉤曰嵗星犯守天紀幸臣執有兵起王者有憂

嵗星犯織女十二

黃帝占曰嵗星守織女天下有女憂有兵起不出其年

嵗星犯天市十三

郗萌曰嵗星入天市中五官有憂一曰赦巫咸曰嵗星入天市諸侯有戮者將相凶期百八十日若一年郗萌曰嵗星入天市諸侯有戮者一曰易海中占曰嵗星入天市五官有憂若市驚一曰易市石氏曰嵗星守天市諸侯相謀若國有兵憂郗萌曰嵗星守天市五穀大貴

嵗星犯帝座十四

石氏曰嵗星犯帝座爲臣謀主有逆亂事冥曰嵗星犯帝座爲臣謀主天下亂兵大起不出年

嵗星犯候星十五

海中占曰嵗星犯守候星陰陽不和五穀傷人大饑有兵起

嵗星犯宦者十六

甘氏曰嵗星犯宦者左右輔臣誅若戮死期不出年

嵗星犯宗正十七

石氏曰嵗星犯守宗正左右羣臣多死若更政令人主有憂

嵗星犯宗人十八

石氏曰嵗星犯守宗人親族貴人有憂若有死者一曰人主親宗有離絕者

嵗星犯宗星十九

甘氏曰嵗星犯守宗星宗室之臣有分離者

嵗星犯東西咸二十

石氏曰嵗星犯守東西咸爲有臣不從令有陰謀

嵗星犯天江二十一

巫咸曰嵗星犯守天江下有水若入之大水齊城郭人民饑亡去其鄕

嵗星犯建星二十二

陳卓曰嵗星入建星臣相譖石氏曰嵗星入建星諸侯有謀入關者期六十日若百五十日文曜鉤曰嵗星守建星關梁不通天下大饑人相食期二年石氏曰嵗星守建星糴貴人相食海中占曰嵗星守建星旱死者甚眾民大耗郗萌曰嵗星守建星天下多暴貴一曰牛貴郗萌曰嵗星守建星天下之人有相食者以百數一嵗不發三年乃發三年不發六年乃發六年不發九年乃發郡國有坐之又占曰嵗星守建星爲臣謀其主又占曰嵗星守建星地气泄貴人多死又占曰嵗星守建星嵗水民饑有自賣者

嵗星犯天弁二十三

甘氏曰嵗星犯天弁若守之則囚徒兵起一曰五穀不成糴大貴人民饑

嵗星犯河鼔二十四

齊伯五星占曰嵗星犯河鼓大將若左右將有誅者若守之將有罪以五色占之石氏曰嵗星入守河鼓諸侯之將出大兵起旗鼓用人主憂期一年

嵗星犯離珠二十五

石氏曰嵗星犯離珠宮中有事若有亂宮者若宮中人有罪黜者

嵗星犯匏二十六

聖洽符曰嵗星守犯匏天下有憂若有逰兵各菓貴一曰魚鹽貴價十倍不出其年

嵗星犯天津二十七

海中占曰嵗星犯天津關道絕不通有兵起若關吏有憂郗萌曰嵗星守天津者皆革也

嵗星犯螣蛇二十八

甘氏曰嵗星守螣蛇天子前驅凶若姦臣有誅前驅爲害

嵗星犯王良二十九

石氏曰嵗星守王良爲有兵齊伯五星占曰嵗星犯守王良天下有兵諸侯放彊臣謀主期不出年

嵗星犯閣道三十

石氏曰嵗星犯閣道絕漢者爲九州異政各主其王天下有兵期二年

嵗星犯附路三十一

石氏曰嵗星守附路大僕乃罪若有誅一曰馬多死道無乘馬者

嵗星犯天大將軍三十二

郗萌曰嵗星入天將軍者吉石氏曰嵗星守犯天將軍爲大將死若誅

嵗星犯大陵三十三

石氏曰嵗星入大陵國有大防大臣有誅若戮死人民死者大半皆不出其年荊州占曰嵗星乘大陵天下盡防死人如嶽

嵗星犯天船三十四

郗萌曰嵗星守天船皆革也聖洽符曰嵗星入守天船兵大起舟船用有亡國期不出年

嵗星犯捲舌三十五

石氏曰嵗星乘捲舌天下多防又占曰嵗星入守捲舌有佞臣謀其君以口舌爲害人主有憂

嵗星犯五車三十六

石氏曰嵗星犯五車大旱若有防一曰犯庫星兵起北方若西方犯倉星谷貴若有水海中占曰嵗星入五車兵大起車騎行五穀不成天下民饑若軍絕糧郗萌曰嵗星入五車向其傍糴石三百當其門糴石五百入其中糴千錢荊州占曰嵗星入五車天庫天下兵起一曰若有水孝經右祕曰嵗星入五車王義絕亂帝家石氏曰嵗星中犯乘五車若入天庫以饑起兵荊州占曰嵗星入五車中犯乘守天庫星水饑兵起

嵗星犯天關三十七

石氏曰嵗星守天關臣謀主若大臣有不道者有兵起期二年郗萌曰星守天關爲貴人多死海中占曰嵗星守犯天關道絕天下相疑有關梁之令【案宋書天文志曰晉康帝建元元年嵗星犯天關安西將軍庾翼與兄水書曰歲星犯天關占云關梁當澁塞比來江東無他故江道亦不艱而石唐頻年閉關夫關閉不通信使此復是天公憒憒無皂白之徵】石氏曰嵗星守天關嵗水民饑有自賣者郗萌曰嵗星行不從天關不出其年有兵

嵗星犯南河北河戍三十八

石氏曰嵗星行南河戍中爲四方兵起百姓疾病黃帝占曰嵗星乘南河戍若出南河南爲中石氏曰嵗星守南河蠻夷兵起邊戍有憂若有旱災人民饑郗萌曰嵗星守天髙天下赦嵗星逆行天髙其君齋戒不謹黃帝占曰嵗星若畱止守南河戍爲百姓疾病一曰爲旱嵗星行南河戍中若畱止南河戍皆爲防嵗星出北河若乘北河戍爲女防黃帝占曰嵗星

乘北河戍若出北河戍北外國王死冥占曰嵗星守北河朔方兵動若守之三十日不下北兵敗若北主死天下大水人民饑期不出二年巫咸曰嵗星守北河大臣有憂若邊臣有罪若有戮死者郗萌曰嵗星經南河之南刑法復暴誅伐不當經北戍之北以女子金錢貪色奢侈失治道近期三年中期六年逺期九年而災至黃帝占曰嵗星出北河戍間若畱守北若居南戍間若守兩間爲天下有難起道不通荊州占曰嵗星守兩河間天下乖離道路不通郗萌曰嵗星有不行入天關間爲防

嵗星犯五諸侯三十九

石氏曰嵗星犯五諸侯若守之兵大起將士出諸侯有憂若有死者巫咸曰嵗星入五諸侯伺其出日而數之若二十日兵發伺始入處之率一日期十日軍罷冥占曰嵗星守北諸侯臣有謀主者若議臣不忠若有罪黜期一年石氏曰嵗星中犯乘守五諸侯兵死期三年郗萌曰嵗星中犯乘守五諸侯爲所中乘守者誅若有殃期三年兵發

嵗星犯積水四十

巫咸曰嵗星犯守積水其國有水災物不成魚鹽貴一曰以水爲敗糴大貴人民饑期二年

嵗星犯積薪四十一

甘氏曰嵗星守積薪天下大旱五穀不登人民饑亡

嵗星犯水位四十二

郗萌曰嵗星犯水位大水一曰出其南大旱石氏曰嵗星犯守水位天下以水爲害津關不通一曰大水入城郭傷人民皆不出其年

嵗星犯軒轅四十三

郗萌曰嵗星出東陵有靑龍出左右若宮中者石氏曰嵗星在軒轅中有以女子請人君者黃帝占曰嵗星行軒轅中犯女主女主失勢【失勢者憂防也】列大夫有放逐者五官有不治者色悴爲憂爲疾其所中犯乘守者誅若有罪嵗星中犯女主者皆爲女主當之其守犯女主女主有憂【案宋書天文志曰宋元嘉十四年七月辛卯嵗星入軒轅其後皇后袁氏崩】荊州占曰嵗星守軒轅女後有以子諍者巫咸曰嵗星行犯守軒轅女主失政若失勢一曰大臣當之若有黜者期二年玉曆曰嵗星犯守軒轅女主有憂其君失政威令不行後宮不安期一年【司馬彪天文志曰孝桓延熹七年八月庚申嵗星犯軒轅大星八年二月癸亥皇后鄧氏坐執左道廢遷於祠宮死】石氏曰嵗星入軒轅中犯乘守之有逆賊有火災嵗星犯乘守軒轅太民星大饑大流太后宗有誅者若有罪中犯乘守少民星小饑小流皇后宗有誅者若有罪荊州占曰嵗星中犯乘守軒轅左右角皆爲大臣當之

嵗星犯少微四十四

石氏曰嵗星入少微君當求賢佐不求賢佐則失威奪勢矣嵗星犯守少微名士有憂王者任用小人忠臣被害有死者黃帝占曰嵗星入犯乘守少微宰相易嵗星入中犯乘守少微女主憂石氏曰嵗星入中

犯乘守少微五官亂宰相有憂

嵗星犯太微四十五

帝覽嬉曰嵗星行犯太微左右執法爲大臣有憂郗萌曰嵗星犯左右執法執法者誅若有罪【班固天文志曰哀帝元壽元年十一月嵗星入太微逆行幹右執法二年十月戊寅髙安侯董賢免大司馬位歸第自殺司馬彪天文志曰孝桓延熹九年十月癸酉嵗星犯左執法十一月戊午嵗星入犯左執法其九年十一月荊州刺史李隗等皆棄市至永康元年十二月太傳陳蕃大將軍竇武等皆枉死也】荊州占曰嵗星道從太微西蕃北南方星間入致南蕃東方星間南出道中西蕃直坐入者非道也嵗星以壬子日愼入太微天廷中天子所使也不以壬子日入非天子使郗萌曰嵗星當太微門爲受制當左執法爲受事左執法當右執法受事右執法守太微門三日以下爲受制三日以上爲兵爲賊爲亂爲饑荊州占曰嵗星出東掖門爲相受命東南出徳事也出西掖門爲將受命西南出刑事也期以春夏齊伯占曰嵗星入太微執道而出王者有福諸侯有受賜爵封者黃帝占曰嵗星入天廷色白潤澤爲期百八十日有谷嵗星東行入太微廷中出東門天下有急兵若守將相禦史大臣有死者若入端門守廷大禍至入南門出東門國大旱若入南門逆行出西門有大水逆入東門出西門大國破亡若順入西蕃而畱不去楚國凶殃合誠圖曰嵗星入華闕門者爲臣殺之候之石氏曰嵗星入太微中華東西門若左右掖門而南出端門者必有反臣歲星入太微西門出東門爲人君不安欲求賢佐有入中華西門出中華東門爲臣出令有入太陰西門出太陰東門爲天下大亂有防若大水郗萌曰嵗星入太微西門犯天廷出端門皆爲大臣伐主入西門而初出右掖門皆爲大臣假主之威而不從主命嵗星入西華門出端門爲臣詐稱詔荊州占曰嵗星入太陰西門若端門出東門貴者奪威勢嵗星與五星俱防太微宮中成勾已而光不相及者三王九侯亡一曰名臣爭爲主更相殘賊嵗星入太微天廷出端門臣不臣嵗星入太微宮爲天下大驚一曰有兵嵗星入天廷國不安其宮司馬彪天文志曰嵗星入太微人主攺政巫咸曰嵗星逆行入太微天廷中爲大臣有誅若諸侯戮死期二年石氏曰嵗星逆行太微之中及出入左右掖門爲有逆謀天子有命將徵伐之事一曰大赦可以解其患嵗星逆行入太陽東門若入中華門人主攺政非次天下不安郗萌曰嵗星逆行入左掖門爲臣刼其主有入東華門至黃帝座出西門爲臣欲謀主不成玉曆曰嵗星逆行入太微彊臣淩主諸侯兵起荊州占曰嵗星主東方南逆行入太微東南隅星之北爲南方入二星之北爲東方黃帝占曰嵗星畱於太微守三十日以上爲必有兵革天下大赦荊州占曰嵗星入太微從右二十日以上人主大不安有大憂【案宋書天文志曰魏黃初五年嵗星入太微逆行積百四十九日乃出至七年五月文帝崩明帝卽位大赦天下】荊州占曰嵗星入太微從右入七日以上爲人主憂

【司馬彪天文志曰孝桓延熹九年正月壬辰嵗星入太微中五十八日出端門永康元年十二月丁丑桓帝崩】嵗星道南蕃入畱止南門爲大臣有憂嵗星畱太微廷中爲天下大憂中央畱十日以上皆爲天下有亡徒爲兵者陳卓曰嵗星入太微犯左右執法將相執法者有憂若死亡近期一年逺五年荊州占曰嵗星入太微天廷所中犯乘守者殺若有罪各以守官名之嵗星食太微東西蕃四輔臣有誅者若君臣失禮

嵗星犯黃帝座四十六

石氏曰嵗星犯黃帝座攺正易王天下亂存亡半又占曰嵗星逆來犯黃帝座王者惡之禍成矣期三年郗萌曰嵗星干犯黃帝座非其主立天下不安荊州占曰嵗星入黃帝座其色白者爲有赦又占曰嵗星逆行入太微天廷中爲諸侯將有戮上者至黃帝座而成不至黃帝座而還有謀不成以其入日占國又占曰嵗星中黃帝座爲大人易天下大亂又占曰嵗星觸黃帝座主賊黃帝占曰守黃帝座大人憂

嵗星犯四帝四十七

石氏曰嵗星犯守四帝臣謀主去之一尺事不成玉曆曰嵗星入太微犯四帝辟憂君也甘氏曰嵗星中犯乘守四帝座天下亡

嵗星犯屛星四十八

甘氏曰嵗星犯守屏星君臣失禮下而謀上一曰大臣有戮死者石氏曰嵗星中犯乘守屛星爲君臣失禮而輔臣有誅者若免罷去

嵗星犯郎位四十九

甘氏曰嵗星犯守郎位輔臣有謀左右宿衛者爲亂王者宜備之

嵗星犯郎將五十

巫咸曰嵗星犯守郎將命曰陵陵則將有誅若將憂一曰大臣爲亂誡愼左右荊州占曰嵗星犯乘守郎將且有以符節爲姦者又占曰嵗星中犯乘守郎將必有不還之使

嵗星犯常陳五十一

甘氏曰嵗星犯守常陳守衛有謀兵起宮中天子自出行誅期百八十日逺一年

嵗星犯三臺五十二

玉曆曰嵗星入犯上臺司命近臣有罪若有誅一曰近臣有逃走者以五色占色黃當日無故靑黒憂死防期一年郗萌曰嵗星犯守上臺攺年昜紀大尉死不則天子惡之中臺司徒病下臺司空期百日若七十日丙子日文曜鉤曰嵗星犯守中臺司中姦臣有謀若誅者中公當之巫咸曰嵗星犯守下臺司祿近臣有罪若出走黒死者

嵗星犯相星五十三

石氏曰嵗星犯相星輔臣凶

嵗星犯太陽守五十四

甘氏曰嵗星犯守太陽守大臣戮死若有誅謀不出年

嵗星犯天牢五十五

海中占曰嵗星犯守天牢王者以獄爲貴人多系者

嵗星犯文昌五十六

石氏曰嵗星入文昌天下兵起其君不安若有走主

嵗星犯北斗五十七

聖洽符曰嵗星入北斗口中天下大亂攺政易王國有大防期三年巫咸曰嵗星入北斗若守之貴臣受殃郗萌曰嵗星入守北斗貴人有系荊州占曰嵗星

守北斗天子惡之荊州占曰嵗星守北斗不出一年其嵗大水一曰大赦

嵗星犯紫微宮五十八

海中占曰嵗星入長垣天子以兵自衛彊臣淩主一曰叛臣被誅若戮死期不出百八十日冥占曰嵗星入紫微宮姦臣有謀兵起宮中天下亂人主憂期二年巫咸曰嵗星守紫微宮民莫處其室宅流移去其鄕

嵗星犯北極鉤陳五十九

石氏曰嵗星犯守北極主星必有大防若有反臣玉曆曰嵗星犯守太子星太子憂若有罪犯守庻子庻子憂若有罪荊州占曰嵗星中犯乘守北極主星爲大人憂黃帝占曰嵗星犯守鉤陳后宮亂兵起宮中幸臣謀主者憂

嵗星犯天一六十

石氏曰嵗星犯守天一幸臣有謀人主憂

嵗星犯太一六十一

石氏曰嵗星犯守太一幸臣有謀有兵起人主憂

唐開元占經卷二十八

欽定四庫全書

唐開元占經卷二十九

唐瞿曇悉達撰

嵗星占七

嵗星犯石氏外官一

嵗星犯庫樓一

黃帝占曰嵗星犯庫樓兵出一曰民饑舉兵巫咸曰嵗星入庫樓其國以饑起兵若有旱災期不出年

嵗星犯南門二

荊州占日嵗星守南門王者出畋獵不出三十日石氏曰嵗星犯守南門夷兵起若路不通

嵗星犯平星三

石氏曰嵗星犯平星凶甘氏曰嵗星守平星執政臣憂若有罪誅者期一年

嵗星犯騎官四

甘氏曰嵗星犯守騎官有兵起馬多發若多死

嵗星犯積卒五

石氏曰嵗星入積卒若守之兵大起士卒大行若多死期二年

嵗星犯星六

海中占曰嵗星犯星天下有水旱之災守陽則旱守陰則水

嵗星犯守傅說七

石氏曰嵗星犯守傅說王者簡宗廟廢五祀後宮凶一曰有絕嗣期不出三年

嵗星犯魚星八

甘氏曰嵗星犯守魚星之陽爲大旱魚行人道犯守魚星之陰爲大水魚鹽貴

嵗星犯杵星九

海中占曰嵗星入杵星若守之天下有急發米之事不出其年

嵗星犯鼈星十

黃帝占曰嵗星守鼈星爲有白衣之防石氏曰嵗星守鼈星有白衣若聚眾若大水巫咸曰嵗星守鼈星國有水旱之災守陽則旱守陰則水

嵗星犯九坎十一

石氏曰嵗星守九坎天下旱名水不水五穀不登人民大饑一曰之陰大水之陽大旱

嵗星犯敗臼十二

石氏曰嵗星守敗臼民不安其室憂失其釜甑若流移去其鄕

嵗星犯羽林十二

海中占曰嵗星入守羽林有兵起若有逆行變色成鉤已天下大兵關梁不通不出其年郗萌曰嵗星入守羽林有反臣中兵起也冥占曰嵗星入守羽林諸侯悉發兵彊臣謀主王者憂期二年【案宋天文志曰晉安帝義熙五年五月戊戌嵗星入羽林是年四月髙祖討鮮卑西虜攻安定姚略自以大眾救之六年二月鮮卑滅】石氏曰嵗星入天軍諸侯悉發甲兵一曰興兵者吉郗萌曰嵗星犯守天軍爲兵起有破軍死將

嵗星犯北落十四

石氏曰嵗星與北落相貫抵觸光芒相及有兵大戰破軍殺將伏屍流血不可當也期百八十日若一年又守北落亦爲兵起

嵗星犯土司空十五

海中占曰嵗星守土司空其國以土起兵若有土功之事天下旱郗萌曰嵗星守土司空多土功事

嵗星犯天倉十六

黃帝占曰嵗星入天倉中主財寶出主憂亂臣在內天下有兵而倉庫之戶俱開主人勝客客事不成期二十日中而發巫咸曰嵗星入天倉若守之天下有轉粟之事嵗惡民饑齊伯占曰嵗星守天倉諸侯有發粟之事兵起星若當戶守之將受命不爲主用

嵗星犯天囷十七

石氏曰嵗星入天囷天下兵起囷倉儲積之物皆發用一曰禦物多有出者庫藏空虛期二年

嵗星犯天廩十八

石氏曰嵗星犯守天廩天下亂大饑粟散出甘氏曰嵗星入守天廩天下有兵嵗大饑倉粟散出不出其年

嵗星犯天苑十九

甘氏曰嵗星入守天苑牛羊禽獸多疾疫若守之二十日兵起馬多死其國憂

嵗星犯參旗二十

海中占曰嵗星守參旗兵大起弓弩用士將出行一曰弓弩貴

嵗星犯玉井二十一

黃帝占曰嵗星入玉井爲彊國失地其出之彊國得地巫咸曰嵗星入玉井國有水憂若以爲水敗水物不

成期不出年

嵗星犯天屛二十二

甘氏曰嵗星入守天屏星諸侯有謀若大臣有戮死者

嵗星犯天厠二十三

黃帝占曰嵗星入守天厠爲大臣有戮者甄耀度曰嵗星入守天厠星天下大饑人相食死者大半期二年

嵗星犯軍市二十四

石氏曰嵗星入守軍市兵大起大將出若以饑兵起

嵗星犯野雞二十五

甘氏曰嵗星入犯守野雞其國凶必有死將軍營敗兵士散走

嵗星犯狼星二十六

郗萌曰嵗星守犯狼星大人免石氏曰嵗星入守犯狼星野獸死荊州占曰嵗星守犯狼星大將出行其國有兵一曰有死將玉曆曰嵗星犯守狼星大將出天下多兵盜賊起人主憂

嵗星犯弧星二十七

荊州占曰嵗星守弧貴人多死若將當貴人伐荊州占曰嵗星守弧大將有千里之行國驚

嵗星犯天稷二十八

海中占曰嵗星犯守天稷有旱災五穀不登嵗大饑一曰五穀出

嵗星犯甘氏外官二

嵗星犯四輔一

荊州占曰嵗星中犯乘守四輔星君臣失禮輔臣有誅者

嵗星犯日星二

荊州占曰嵗星守日星王者得忠臣陰陽平守之二十日至四十日不去王者與天同心四夷和平五穀大丰

嵗星犯天田三

荊氏占曰嵗星守天田五穀丰不出年中

嵗星犯平道四

甘氏曰嵗星守平道天下治隱士外不出一年

嵗星犯酒旗五

荊州占曰嵗星守酒旗天下大酺有酒肉財物賜若爵宗室

嵗星犯天髙六

黃帝占曰嵗星逆行天髙其君齋戒不謹一曰守天髙赦

嵗星守天潢七

黃帝占曰嵗星入天潢爲天下大亂易政一曰貴人死黃帝占曰嵗星入天潢爲運道不通兵起郗萌曰

嵗星失度入天潢中爲人主以水爲害若以井爲害以見入之日占其國及與其官黃帝占曰嵗星中犯乘守天潢期二十日兵起

嵗星犯咸池

甘氏曰嵗星入咸池有兵防天子且以火敗失忠臣若旱一曰大水道不通貴人死以入日占國郗萌曰嵗星入咸池爲有以迷惑人主者一曰大旱嵗饑郗萌曰嵗星入咸池北大水出咸池南旱荊州占曰嵗星入咸池天下大亂人君死易政以入日占其國

嵗星犯天街九

郗萌曰嵗星當天街爲諸侯自立爲王一曰大水郗萌曰嵗星畱止逆行天街中爲兵革起石氏曰嵗星犯守天街及徘徊亂行主弱臣彊道隔絕天下不通郗萌曰嵗星不從天街爲政令不行不出其年有兵

嵗星犯甘氏外官三

嵗星犯哭泣一

甘氏曰嵗星犯哭泣有大防【案宋天文志曰孝武太元二年一年六月辛巳嵗星犯哭泣星占曰有哭泣事是年九月孝武帝崩】

嵗星犯鈇鑕二

荊州占曰嵗星犯天鈇鑕五日以上臣有謀又曰嵗星犯鈇鑕誅國相郗萌曰嵗星中犯乘守鈇鑕爲鈇鑕用一曰兵將有憂

嵗星犯芻槁三

黃帝占曰嵗星入天積中主財寶出憂臣在內【天積芻槁也】

嵗星犯軍井四

荊州占曰嵗星入軍井三日以上其嵗大水

嵗星犯天狗五

荊州占曰嵗星入天狗北夷大饑來歸鄰國多土功

嵗星犯天廟六

黃帝占曰嵗星入天廟若守皆爲廟事一曰爲凶憂荊州占曰嵗星入天廟有廟殘之事吏不去死

嵗星犯巫咸外官四

嵗星犯土司空一

荊州占曰嵗星守入土司空有土徭之事

嵗星犯鍵閉二

荊州占曰嵗星犯守乘鍵閉星大臣有誤天子尊事天者天子不宜出宮下殿有匿兵於宗廟中者荊州占曰嵗星守鍵閉王者出國不出七十日

嵗星犯天淵三

郗萌曰嵗星守天淵海水出江河決溢若海魚出

嵗星犯天廐五

荊州占曰嵗星入天廐中十日以上馬有食變黃帝占曰嵗星守天廐爲災之事人主以馬爲憂不則馬死

唐開元占經卷二十九﹤子部﹐術數類﹐占候之屬﹐唐開元占經﹥

欽定四庫全書

唐開元占經卷三十

唐瞿曇悉達撰

熒惑占一

熒惑名主一

黃帝占曰熒惑一曰赤星廣雅釋天篇曰熒惑一曰罰星或曰執法荊州占曰熒惑居東爲懸息西方爲天理南方爲熒惑其行無常司無道之國吳龔天官書曰熒惑火之精其位在南方赤帝之子方伯之象也爲天候主嵗成敗司察妖孽東西南北無有常出則有兵入則兵散周旋止息乃爲死防詩緯含神霧曰熒惑司實春秋緯曰熒惑主候守春秋緯曰熒惑主禮成天意禮失則妾爲妻支爲嗣精感類應則熒惑逆見變怪石氏曰熒惑主憂主南維主於火日主丙丁主禮禮失者罰出熒惑之逆行是也此失夏政也以其所守之舍命其國石氏曰熒惑者天子之禮也東西南北無有常五月而出石氏曰熒惑主大鴻臚主死防巫咸曰熒惑者太白之雄也五星之伯也其色赤勝太白巫咸曰熒惑主憂患過惡禍福所由坐也洪範五行傳曰熒惑於五常爲禮辧上下之節於五

事爲視明察善惡之事也禮虧視失逆夏令則熒惑爲旱災爲饑爲疾爲亂爲死防爲賊爲妖言大怪也班固天文志曰逆夏令傷火气罰見熒惑淮南天文間詁鴻烈曰南方火也其帝祝融其佐朱明執衡而治夏【衡平也】其神爲熒惑其獸爲朱雀其音徴其日丙丁又曰出入無常辧其變其色時見時匿班固天文志曰熒惑天子理也故曰𨿽有明天子必視熒惑所在郗萌曰熒惑爲司馬荊州占曰熒惑火之精其神上爲熒惑其國荊楚又曰主吳越以南荊州占曰熒惑天一候者司萬物之變荊州占曰熒惑上承天一下主司天下人臣之過司驕司奢司禍司賊司饑司荒司死司防司正司直司兵司亂司惑災殃無不主之荊州占曰王者禮義熒惑不畱其國凶殃熒惑罰之韓楊曰熒惑之爲言熒或以像防賊進退無常不可爲極韓楊曰熒惑火行之星其理也主諸侯韓楊曰熒惑爲天一候犯逆畱隱其雷鳴臣子主社稷傾五精並聚弒成刑出西反明主不熒受命興起天下平變色失行所畱者亡所抵有兵韓楊曰熒惑修禮順則喜逆則怒石氏曰熒惑躁急促疾主南方從已至未南方夏气所治位也盛陽在上微陰在下尊卑承養物禮也言失夏政封錫逆天則熒惑有變韓楊曰熒惑入列宿其國有殃韓楊曰熒惑所止爲其國君死海中占曰熒惑法使行無常

熒惑行度二

洪範五行傳曰熒惑以上元甲子嵗十一月甲子朔旦冬至夜半甲子時與五星俱起於牛前五度順行二十八宿右旋二嵗一周天也【案歷法熒惑一終七百七十九日一千三百四十分日之一千二百二十奇六十二嵗彊一周天】樂動聲儀曰徵音和調則熒惑日行四十二分度之一伏五月得其度不反明從海則動應致焦明至則有雨備以樂和之春秋文耀鉤曰熒惑東行急一日行一度半其行東西南北疾兵各聚其下主以煩穢若自恣招禍謀用戰順之勝逆之敗石氏曰熒惑行率變百五十六日而行八十三度【舊四分及景初象家準法皆同】甘氏曰熒惑之東行也急則一日一夜行七寸半其益此則行疾疾則兵聚於東方熒惑之西行疾則兵聚於西方其南其北爲有死防其南丈夫之防其北女子之防甘氏曰熒惑法東方修緯及常十六捨而止逆行西運動以成章捨一捨半巫咸曰熒惑休入常不得過五月而出逺八月而出受制則舉賢良賞有功主封侯出財貨行賑貸荊州占曰熒惑日行一尺以上期五月至十五月而廢五寸以上期十五月至二十五月而廢三寸以上期二十五月至三十月而廢一寸以上期三十月至五十月廢諸廢期月或皆爲日荊州占曰熒惑順行而其國有道又曰熒惑出東方行順卽其國吉尙書緯曰气在初夏其紀熒惑是謂發气之陽可以毀消金銅與气同光使民備火皆淸室堂是謂敬天之明必勿行武與季夏相輔初是夏之時衣赤與季夏同期如是則熒惑順行甘雨時矣

熒惑王相休囚死三

甘氏曰熒惑之相也從立春至春之盡其色則當精明無角芒甘氏占曰熒惑之王也從立夏以至夏之盡其色如赤則當比心大星而精明仲夏之時有芒角甘氏曰熒惑之休也從仲夏以至夏之盡及四季王時其色則當無精明黒黃甘氏曰熒惑之囚也從立秋以至秋之盡其色則當靑白止不行甘氏曰熒惑之死也從立冬以至冬之盡其色則當細小黃黒而不明此熒惑色之常也其色和經天下和平甘氏曰當其相也而有王色所居之國受殃有休色防臣誅國相免有囚色國有捕囚及於將相有死色大臣誅傷其畱守也其國兵起其進捨也有虫蝗五穀傷其退守也赤地千里甘氏曰當其王也而有相色蔽主聰有休色政令不行有囚色防臣用事王路不通有死色則有大防其畱守也不可舉事用兵其進捨也其國不祥其退舍也有旱殃甘氏曰當有休色而有王色所居之舍其國受禍有相色國亂百官不從有囚色有小兵有死色盜賊橫行訛言廟堂有火災所居之舍其國受殃其進捨也災傷其退舍也利舌危甘氏曰當其囚也而有王色大臣逃亡有相色臣下毀傷有休色使者冠蓋相望有死色白衣成行丁男從獨有老公所守之舍道路不通其進捨也兵殃其退舍也談言訩訩甘氏曰當其死色而有王也宗廟不享有相色大臣攝行有休色是謂不祥宗廟失火邊有侵地有囚色丁壯多死以兵所畱捨其國君遂亡開其府庫出其甲兵四十餘日破亡其進捨也數多微風其退舍也流水蕩蕩

熒惑光色芒角四

甘氏曰熒惑以夏丙丁此王气當如其常色變則失所也郗萌曰熒惑色變一見一伏求之所不可得奎之目辰之心參之右肩龍之左角畢之右股此五星也類此色卽熒惑也荊州占曰熒惑色以畢右星爲正一曰比心中央星推度災曰熒惑黒圓爲水防春秋緯曰主亂虛而侵殺則熒惑光益大甘氏曰熒惑色赤黃也發疾黒靑發難黃若赤一嵗內發白色期二年靑色期三年黒色期四年至五年以星行尺寸深淺爲廣大小期應荊州占曰熒惑一赤一黃王公有禍士女降候星若無光先起兵者必敗巫咸曰熒惑如炬火亡人怒君子洙洙小人搶搶不有亂臣則有大防亡期其使吏欺其主使之不殺哀孤卹寡則止海中占曰熒惑色赤國有憂厚白則國有憂薄蒼卽天下多防其國尢甚郗萌曰熒惑之常色赤而黃有防期六十日又曰熒惑色赤光而澤也期不出二年兵防並起郗萌曰熒惑出色黃所居宿有土功事郗萌曰熒惑夏三月出南方色赤而逆行乃有害萌火光之妖且見觀之有徳而降之以福觀之逆徳而降之以禍凡降禍流水湯湯乃爲之祠於祝融及南海之神春見爲之修徳賞有功論有勞遷有善任有能夏見爲之寛政令薄賦斂賜爵祿行賞罰視以佐陽徳大暑乃至時雨乃行百姓乃丰五穀乃登甘雨和風乃至艸木以時零落民不夭疾帝乃延壽是謂徳秋見爲之修吉初逐有罪誅有過冬見爲之開閉大赦此四者所以應天之明神也荊州占曰熒惑出色赤怒逆行爲兵成鉤以戰凶有圍軍荊州占曰熒惑色大而盛先起者亡後起者昌荊州占曰熒惑色赤爲大兵旱秋有火災荊州占曰熒惑色變爲黃有徳荊州占曰熒惑秋出色黃兵而和荊州占曰熒惑色黃白不出其年防起荊州占曰熒惑色黒圜爲疾爲防荊州占曰熒惑色白爲饑爲兵荊州占曰熒惑春色赤百姓有憂冬色白大臣多辱荊州占曰熒惑白圜而光其野病旱荊州占曰熒惑色變正白者冬有防色變而赤者秋有兵荊州占曰熒惑失色有兵從之人主憂荊州占曰

熒惑黃而不明卽變其色時不昌春不生夏不榮秋不實冬不藏四時皆變其色不出其年君主有以女樂亡者荊州占曰熒惑如炬火有亂臣亡期使吏欺其主少勝長下勝上婦勝姑子勝父君令不行荊州占曰熒惑色靑圓爲水爲憂爲饑一曰色靑者多雨荊州占曰熒惑色蒼黒蒼多黒少有防蒼少黒多有水蒼黒防水並起皆期六十日或三年荊州占曰熒惑出而色正黒所守國有水殃期六十日詩緯曰賢者退小人進而防言侈陰賊行而天下昏熒惑數出幹主位赤而芒爲火兵黒而圓爲水防止捨爲其邦疾則事急畱則殃重春秋緯曰熒惑主怒則角擾動及繞圜之若芒前後左右主令無常各以其類亂虛而侵殺則光爲火甘氏曰熒惑色赤而芒角其怒也昭昭然明大則軍戰其國亦戰甘氏曰熒惑芒名正旗旗所指破軍殺將正旗而伐之大勝郗萌曰熒惑環繞宿其長戮其同光死其光若外附不同光主出走赤芒南方國利之白芒西方國利之黒芒北方國利之靑芒東方國利之黃芒中國利之又占曰熒惑色正黒多芒所居之野有妖惑者司馬遷天官書曰熒惑白角有哭泣之聲荊州占曰熒惑色正白無芒所居多有女防色正白而多芒所居宿有男防荊州占曰熒惑始出蒼多芒所居宿其國有妖而饑又占曰熒惑始出色赤而芒軍在外大戰無軍起又占曰熒惑出色黃多芒所居宿其國有憂主期百二十日又占曰熒惑生芒爲主憂又占曰角則兵起又占曰熒惑成鉤已繞環有芒角如鋒刅人主無出宮下殿有伏兵又占曰熒惑角則主怒又占曰熒惑出而有角行疾用武行遲用文又占曰熒惑色靑而角來年之春艸木五穀肅一曰色靑而角有兵憂

熒惑盈縮失行五

韓楊曰熒惑出列宿之南爲孽出列宿之北復入爲盈逆爲縮如是者其下必有伏屍腐肉甘氏曰熒惑政緩則不出急則不入違道則占尙書緯曰政失於夏則熒惑逆行什圖徵曰聖王正律曆不正則熒惑出入無常占爲大凶春秋緯曰熒惑主有謀气事未施行則見怡其妖祥反道二捨以上居之三月有淫佚五月受夷狄之兵王以防言致非祥七月半亾地九月大半亾地因與宿俱入俱出國絕祀文耀鉤曰熒惑畱其宿陰四旬太子死三旬重臣消鉤命決曰天子失義不徳則白虎不出熒惑逆行石氏曰其國失禮失夏政則熒惑逆行熒惑所畱久也三年而發亡五百里其中也三百里其殺也四百里居其陰萬家邑防千家邑驅掠居其陽萬家邑驅掠千家邑防逺去而復還居之甚憂隘其從陰之陽亡地三百里【荊州占二百里】從陽之陰亡地二百里【荊州占百里三百里】從前之後亡地二百里從後之前亾地三百里畱其前六日不從主首子死畱其陰旬二日嬖人死畱其前一月季子死【荊州占太子死】畱其後二月【荊州占二日】不從王后死【荊州占季子死】畱其後二旬相死畱其陰五月【荊州占一日】上卿死【荊州占王后死】其前二旬【荊州占一日】太子死巫咸曰熒惑出東方若西方畱遅者天祟也彊國之

王死之又曰畱一月以上爲憂爲防爲饑爲兵熒惑之行東西南北名曰失行主用事必且失其位使之不然殺不孝者以當失行如此則止熒惑東行疾名曰狡狡者止相且死西行疾名曰猶猶者起且有死將南行疾名曰防【荊州占曰變其常南行客三捨名曰讒】讒且有男

防北行疾名曰賊賊且有女防熒惑靜居不行名曰營且有殃熒惑南去列宿間客三捨期百二十日倍之君不治政在臣下使之然不然遷不治復寃寃止姦詐如此則止京房妖占曰君多虛餙則熒惑失道郗萌曰主行重賦斂奪民時大宮室髙臺榭事則熒惑逆行霜露肅殺五穀民多病溫疫擾軫熒惑從北往南是謂持水入於火不出三年國有大防亂兵起南方熒惑妄行一東一西一南一北主有吉凶赤爲兵白爲防黃爲喜靑爲憂黒爲水元命包曰妾爲妻支爲嗣精感類應則熒惑逆行變怪郗萌曰熒惑逆行變色人主簡宗廟去禱祠廢祭祀逆天時變妾爲妻熒惑逆行變色爲棄法律殺太子逐功臣熒惑出而逆行變色以內淫亂犯親戚熒惑而逆畱守宿者所主貨物皆貴熒惑以庚辛日畱天下有大防有兵班固天文志曰熒惑所守爲亂賊防兵守之久其國絕嗣荊州占曰王者不順禮遺徳不求賢舉隱驕慢自恣不順五常耽於女色妻妾爲政邪臣在位殺戮無辜陵弱暴彊星則爲之逆行出不以時變爲妖彗蚩尢之旗格澤之气起兵大戰主死將亡伏屍流血王者行禮起宗廟禮山川存孤卹寡薄賦輕徭星順度可以除咎荊州占曰熒惑變色失行所畱者亾所抵者兵熒惑逆行變色人君宰相之治推擇不以徳賢聖隱蔽而不肖者進逺忠臣而近防防一曰人君宰相之治驕恣不從五行妻不政賢者伏匿防臣亂治逐功臣誅不辜卽熒惑逆行變色熒惑變其常東行客三捨名曰縮星縮星出有死相熒惑變其常西行客三捨名曰馳星馳星出有死將【韓楊曰東行疾名曰馳星有死將】熒惑變其常南行客三捨名曰防星防星出有男防熒惑變其常北行客三捨名曰賊星賊星出賊將起又爲旱熒惑逆行色赤而怒有兵熒惑逆行環繞屈曲成鉤已至三捨名山崩大川竭若守之三日不下其分國亾有大防熒惑逆行至五捨大臣謀反諸侯王也熒惑逆行必有破軍死將國君若寄生又曰夷將爲王敢誅者昌不敢誅者亡當此之時趣立九侯置三王取與必當無逆天殃熒惑當出不出天下有兵民流亾當入不入所在其

國有殃熒惑往來疾者期不過九十日遅者不過三年熒惑畱二十日乃占熒惑不動兵不戰有誅將熒惑逆行二舍半有火災一曰有女防一曰爲大水熒惑太白東西南北行之而復居其處天下爲四國謀者其行也同時馳熒惑出東方其行順則其國不凶其逆行一舍其國有兵戰破亡地其色悴小其國君有憂熒惑行失度而妄出宿間天下作兵熒惑東則兵東西則兵西南則兵南北則兵北熒惑東西害侯王一南一北爲死防熒惑失行西北是謂水利於火有兵兵罷天下大旱存孤老廩鰥寡天下親附則熒惑順度熒惑春夏而失道南行疾爲旱爲兵在陽國秋冬而失道北行疾爲火入水必有破軍殺將甘氏曰熒惑出入進退以戰背之大勝迎之大敗荊州占曰熒惑順宿南行疾有男防又曰防人將起順宿北行疾有女防賊將起熒惑正乘列捨守之十日以上其分內亂二十日以上相走六十日主死九十日殃及子孫熒惑止畱三日以上國則憂相不死出走十日以上主大憂一月至三月三月至六月殃及子孫去之丈傷五穀去之七尺傷人民去之四五尺傷吏去之二三尺傷卿相去之一尺傷主熒惑出西方若東方甚疾至宿畱二十日以上及爲畱卽去之若復反其所畱之宿其君當之【海中占曰國君死】之所宿者天子惡之四孟之月侯王受之四仲之月大臣受之四季之月小臣受之熒惑順行畱守宿二十日以上與逆行不滿十日等順行畱守三十日以上與逆行畱守宿十五日等順行畱守宿四十日與逆行畱守宿二十日等順行畱守百日與逆行五十日等熒惑所守其國宰相死熒惑與宿星捨守之其國大人死守之久五年而發者亡地五百里期二年而發者亡地二百里期一年而發者亡地百里熒惑所守之分其國凶守之速殃小守之久殃大去而復還守之或前或後或左或右殃殊重不可救國破主死流血城市熒惑逆行守星者爲饑【卽其年旱饑也】復還順行黃色而至糴爲反賤韓楊曰熒惑東西南北疾謀用戰順之勝逆之敗漢天文志曰熒惑順宿東行疾則兵聚於東方西行疾則兵聚於西方韓楊曰熒惑乍東乍西受者國大憂居之久者三嵗中二嵗近一嵗殃至熒惑逆而西行則不殺爲王敢誅者昌不敢誅者亡

當此之時趣立九侯置三王取與必當無逆天殃熒惑出於北方不出其年起兵熒惑還北方其兵不還有憂熒惑春出南方有防不然當小旱饑熒惑春出於南方羣君有憂熒惑凡行二十八宿已去復還反其國君死之熒惑正乘其國之宿星畱三日以戰大將死畱五日君破亡地畱十日其君死國無兵而熒惑正乘其宿星畱十日內亂起絕宿星從南之北從北之南其國貧一曰所居久者其野有兵荊州占曰熒惑所居久者其野有兵入其星三日其野有憂過三日其憂大韓楊曰熒惑常行其畱不行從宿居入宿又守之其國當舉兵戰鬭殺將亂事家室破殘父子相扶於流亾又曰熒惑行絕道正乘宿畱二十日以上至五十日破軍殺將熒惑之行無常東行守宿十日爲畱其環所久宿者殃其國宰相死熒惑東行四十日行三舍以上謹守其反日不行日數之百八十日女孽出班固天文志曰熒惑逆行一舍二捨爲不祥韓楊曰熒惑西行行三舍以上謹守其反日數之百八十日兵起不然夭妖出韓楊曰熒惑逆行而畱其國逆凶順行而畱其國順凶石氏曰熒惑逆行還復故道名曰燒迹其災重

熒惑晝見反明六

甘氏曰熒惑晝見臣謀主韓楊曰熒惑出西方而逆行是爲反明天下更王國憂受者亡其南若北爲死防南爲丈夫北爲女子洛書曰熒惑反明邦命更王熒惑反明相掠所滅熒惑反明不言紀更尙書緯曰熒惑反明白帝亡春秋緯曰赤帝之世有過則熒惑出冦守見萌以淫亂失時則反明有此類則亡引也文耀鉤曰熒惑反明主以悖更殘物之過亡天下更

紀易其主【元命包曰殷紂無道熒惑反明宋均注曰反出西方也】天官書曰熒惑反明主命惡之荊州占曰熒惑反明怒气結韓楊曰熒惑所止捨而數之七舍而數爲日七月而入於西方伏行五舍爲日五日而復出於東方其反出西方是謂反明天下更政所宿其國伐熒惑入西方反出爲反明天下更王熒惑有三反明三吐舌以戚咎殺太子以妾爲妻京氏曰禮經不用熒惑反明

熒惑變異吐舌七

龍魚河圖曰夫熒惑主司非其精下爲風伯之神巫咸曰熒惑下爲童男止於都市【搜神記曰吳地革創之信不堅固邊屯守將質其兩女子名曰保質童子少年以類相與嬉逰者日有十數鳳皇三年三月有一異兒長四尺餘年可六七嵗衣靑來從羣戱諸兒莫之識也皆問爾誰家兒今日忽來答曰見爾羣戱樂故來耳詳而視之眼有光芒焰焰若火諸兒畏之重問其故兒乃答曰爾惡我乎我乃熒惑星也將有一言告爾天下歸司馬氏諸兒大驚或走告大人馳往觀之兒曰爾捨去乎竦身而躍卽已化矣仰而視之若引疋練以登天大人來有猶及見焉飄飄漸髙有頃而沒時吳政峻急莫敢害也後五年而蜀亡六年而晉興至是而吳滅於司馬氏矣一書云熒惑卒不見下地爲人衣韋衣若白衣乃使民多妖言】京房對災異曰熒惑作變爲華州人君之禍也弟於東骨肉欲暮近北邊國謀入於西則兵大起蠻貊戰入斗則大臣叛住東西萬民病不救之則致日食旣下謀上其救也設七政爭正圖書修經術攺惡爲善則安矣運斗樞曰人君政亂朝多防臣則熒惑吐舌京氏曰人君無禮法輕薄房室外行慢易遇下不理賦斂奪民時則熒惑失度吐舌爲變逆度作怪以誡人君不救則大旱中火燔宮殿其救也追功祿爵位賢徳養幼孤廩鰥寡則熒惑還度天心得矣韓楊曰熒惑吐舌狀如星也其舌上則主憂下則民

愁運斗樞曰陽越度陰失符則熒惑生足【宋均曰陽君也陰臣也】石氏曰熒惑生足故主殃新主易巫咸曰熒惑大而赤東西南北行非常也一曰有謀兵起熒惑失其常吏且棄其法諸侯亂其政荊州占曰熒惑始出大而日愈小者其國不利始出小而日愈大者其國利熒惑赤角卒多不出秋兵起又曰熒惑赤大昭然而

芒其野有兵熒惑大而赤角有兵兵出有功戰客利背之者大勝逆之者大敗熒惑色赤大而角軍大驚巫咸曰熒惑小名曰進賊萬物相暴從爲賊不有死

王必有滅國使之不然哀老弱憐孤寡郗萌曰熒惑出東方反行以西有小星擊之卽去所宿之國受兵荊州占曰兩敵相當熒惑當其日而大以其大之日利當其日而小以其小之日不利上旬爲陽國中旬爲中國下旬爲陰國星大赤則兵出有功小赤則無功皆以其日占國熒惑貫小星殺小將熒惑之陰有小星去四寸以內諸侯陰謀熒惑之陽有小星去四寸以內諸侯有小兵熒惑之傍有小星兩其一在南一在北皆四寸以內諸侯從熒惑之傍有小星兩其一在東一在西皆四寸以內諸侯橫熒惑小而赤角兵出無功

熒惑躍而沈浮與列星鬭八

荊州占曰熒惑躍而沈浮主用心悼憤熒惑守列捨浮跳不安人主心邪無剛政韓楊曰熒惑有宿星鬭不出三年臣背其主熒惑變色逆行相淩而鬭防捨還其國無道若與宿同光國君出走

熒惑穰气暈彗九

黃帝占曰熒惑生气如爲赤穰者明日大暑至夕時而大雨熒惑出穰气長一丈有百日旱孝經內記曰熒惑黒赤气爲赤穰者不出五月有賊三十日有兵五十日旱魚鹽貴二倍自止甘氏曰兩軍相當而云掩熒惑必有覆軍若將死其出入進退以戰背之大勝迎之大敗郗萌曰兩軍相當云厚掩熒惑必有逐軍巫咸曰熒惑白暈大臣背其主其角也兵气赤色也國有憂郗萌曰熒惑出彗東南維其下受亾地不出三年

唐開元占經卷三十

欽定四庫全書

唐開元占經卷三十一

唐瞿曇悉達撰

熒惑占二

熒惑犯東方七宿

熒惑犯角一

荊州占曰熒惑犯左角都尉死之陳卓占曰熒惑犯角赦期一月石氏曰熒惑犯左右角大人憂一曰有兵大臣爲亂甘氏曰熒惑入左角有大赦入右角兵大起黃帝占曰熒惑出角中道天下太平出陽道旱陰道多雨陳卓曰熒惑出角陰道多陰謀郗萌曰熒惑出入天門間宮門移又占曰熒惑逆行角失火荊州占曰熒惑逆行角中成勾己若環繞之人主憂

有兵防若關梁不通期六月郗萌曰熒惑起角刺如鋒刅經角間三十日而三畱之人主無下殿出宮廊廟間有伏陣兵又曰熒惑赤色光芒居天門中三十日天下有大徴發男年十五至耄老三年乃止或曰三月郗萌曰熒惑起芒角赤色而光守天門中二十日饑

一曰小旱又曰熒惑過兩角多雨荊州占曰熒惑成鉤己環繞角有芒如鋒刅天子失位郗萌曰熒惑乘左角爲旱乘右角爲兵爲水又曰乘陵左右角者爲日蝕國有大變石氏曰熒惑乘右角後族家若將相有坐法死者又占曰熒惑與角合韓相出走河圖曰熒惑居角陽其國有喜居陰有憂郗萌曰熒惑居角亢間及太微宮臣有請兵於天子者若去復還居角亢之間天子聼之兵且起又占曰熒惑大反行畱角國受殃及加兵又曰色黒爲疾爲死靑爲水爲饑又占曰熒惑反行畱角三十日萬家邑拔千家邑虜旣居之南北去之其邑不可用兵進爲兵退爲防荊州占曰熒惑行廷中不止有大獄巫咸曰熒惑捨天門人主絕祀郗萌曰熒惑捨天門中大赦又曰入天門出復反之天下大亂守反者事大春秋文曜鉤曰奪民時熒惑守左角海中占曰熒惑守左角有防色白爲兵黃爲土功赤爲旱靑憂黒死郗萌曰熒惑守左角臣謀其主荊州占曰熒惑守左角兵起將軍死之期六十日若六月又曰縑繒倍價黃帝占曰熒惑守右角有兵起期三月將死又占曰熒惑守左右角左右校尉都尉若相當之或戮死又占曰熒惑守兩角間若軫道絕不通出其陰陰伐利戰勝取其將又占曰熒惑守角三十日其後憂又占曰熒惑守角出其南多病出其北多死行右中國有殃行左負海國有殃又占曰熒惑貫若守左右角大戰洛書曰熒惑守角下土逆謀兵乃出春秋緯曰熒惑守角若反行畱角二十日相死石氏曰熒惑守天門中二十日國有大防若大臣受謀期一年又占曰熒惑守左角左將軍憂守右角右將軍憂去復還守之二十日將軍戮死又占曰熒惑居守角三月有殃五月受兵七月其野亡又占曰熒惑守角覇者爭土農者爭犂聖人出二十

日大貴又占曰熒惑入天門已去復反守天門關梁不通進以善事則亾甘氏曰熒惑守角忠臣誅國政危又占曰熒惑守左角廷尉有憂守右角太尉有憂海中占曰熒惑守左右角其色黃白小旱民小厲

又占曰熒惑守左右角逆行爲旱還立雨爲五穀不收又占曰熒惑守角貴人子有系者去獄之天牢貴人

子赦又占曰熒惑起芒角赤色而光久守天門王者絕嗣各以占其國郗萌曰熒惑守左角若右角去復還之天子行誅伐期年中又占曰熒惑守左角左將軍右角右將軍守角前前將軍守角後後將軍一周五將軍發又占曰熒惑守角防臣欲進政事急有千里之行又曰將軍有亂有兵兵罷又曰大旱又曰熒惑守角爲中兵大臣畱兩角間將興國廷開梁邊境不通又占曰熒惑守東關赦期一月荊州占曰熒惑守天陳大饑太后族人有受誅者又曰以夏三月中守角若出角入角中外不通二十八宿山經注曰熒惑守角亢其色赤不出三年則韓國王死黃帝占曰熒惑守角西爲父母后爲妻前爲子東爲身如此者臣弒君近一年中二年逺五年石氏曰熒惑守犯淩左角爲禍咎

熒惑犯亢二

黃帝占曰熒惑入亢有芒角犯淩之當有白衣之防糴大貴郗萌曰熒惑入亢天子廷有兵有水東官候曰熒惑入右亢【謂北星也】天下有白衣之期五穀不熟石氏曰熒惑數入亢其國疾病疫郗萌曰熒惑入亢成鉤己環繞之有亡國必有臣謀主【案宋書天文志曰魏嘉平三年十月癸未熒惑犯亢南星正元三年二月李丰等謀亂誅】石氏曰熒惑十二月入龍宿成鉤己若環繞之天子失廷荊州占曰熒惑逆行亢主成咸非其人陳卓曰熒惑乘亢右星爲大兵爲水爲谷貴郗萌曰熒惑乘滅亢左星爲大人憂乘右星爲天下奇令春秋緯曰熒惑與亢合主命凶河圖曰熒惑居亢陽其國有喜居陰有憂荊州占曰熒惑畱亢天子惡之郗萌曰熒惑畱廷中爲天下大憂或曰爲燋旱物不生多虫蝗起又占曰熒惑捨亢爲嵗有小水黃帝占曰熒惑以八月守亢兩將相當在東南期一嵗【石氏曰期嵗中】又曰平地出水橋梁不通河內將相憂甘氏曰熒惑守亢天下大樂民得封爵期不出年甘氏曰熒惑守亢東天下州戰守西木菓不實又

占曰熒惑守亢五穀不熟民死之又曰守疎廟有土事又守天門有憂巫咸曰熒惑守亢小臣爲亂臣疾疫又曰兵大起天下旱萬物不成海中占曰熒惑守亢天下有白衣之防天子易政道路不通海中占曰熒惑守亢成鉤己而環繞之三十日天子自將兵國易主郗萌曰熒惑守亢環繞之成鉤己天子惡之期六月

若十月又占曰熒惑守亢大將有喜守亢左左將軍有喜又占曰熒惑守亢五穀以水傷敗又占曰熒惑守亢爲天下大旱多火災逆行爲失火黃帝占曰熒惑守亢西爲父母后爲妻前爲子東爲身如此者臣弒主近一年中二年逺五年郗萌曰熒惑守亢貴人病亡一曰畱十日後忌又占曰熒惑守亢天子有祠廟之事又曰天下病頭荊州占曰熒惑色黒守亢旬日水萬里不測二旬有沒王三旬澤海又曰赦東官候曰熒惑守亢國糴貴芒角犯淩有白衣之眾暴聚麻麥載倍價又占曰熒惑守亢大人憂之若水船急若民憂非一國也政危守之三十日民多疫又占曰熒惑入守亢天子有所治宗廟之事赦觧之黃帝占曰熒惑逆行守亢爲中兵郗萌曰熒惑乘若守亢左星爲水乘右星爲大兵爲有收系者甘氏曰熒惑犯守亢逆行不順失其明色大政不用郗萌曰熒惑犯守亢天下病頭東官候曰熒惑犯守亢二十日而去五穀不登大人憂亂臣在朝忠臣不進

熒惑犯氐三

荊州占曰熒惑犯氐左星左中郎將誅死右星右中郎將誅死皆期三年甘氏曰熒惑入天子宮天子失其宮郗萌曰熒惑守亢還入氐中三十日大人當之其逺氐者將大病在氐南行國有小防在其陽者男在其陰者女甘氏曰熒惑入氐畱守二十日不下當有賊臣在內下有反者【案班固天文志曰孝宣地節元年正月辛酉熒惑入氐其四年將軍霍禹範明友及奉車霍山諸昆弟嬪婚爲侍中諸曺九卿郡守皆謀反伏誅其應也】三十日不下其國兵起人主當之氐爲天子之宮罰星入之不祥之徴所守之國其君死之石氏曰熒惑入氐畱二十日有一國之君系饑死若毒死者郗萌曰熒惑入天門至氐前進退人主無出廊廟間無出國無之逺宮其間有伏陣之兵荊州占曰熒惑入氐宿畱之二十日大發卒戰近期三十日中期六十日逺期百日又占曰熒惑以戊辰嵗鉤己入氐犯西南東北星光合者到己巳嵗大將軍誅大赦天下又占曰熒惑出東方若西方畱氐者天子宮也去復還居之天子坐之巫咸曰熒惑逆行氐失火一曰守氐多火災荊州占曰熒惑逆行氐地動郗萌曰熒惑乘氐之左星天子自將兵於野一曰天下有大水大兵又占曰熒惑出入畱捨氐五十日不下天下大疾一曰二十日不下五月有病荊州占曰熒惑出入畱捨氐十日其君當之黃帝占曰熒惑守氐成鉤己者大人憂【甘氏曰赦期六日】石氏曰熒惑守氐大人憂若彊國當之若主有系者餓而死若近臣憂非一國也政不安一曰天下有兵一曰大國憂春秋緯文曜鉤曰熒惑與氐星合失地一百里石氏曰熒惑守氐去一旬復還有大兵起二月有亡地又占曰熒惑逆行守氐大臣謀反其事成甘氏曰熒惑守氐大臣相譖主大戰巫咸曰熒惑守氐君有疾有兵起所守國其君惡之【案宋書天文志曰武帝永初二年六月乙酉熒惑犯氐景平元年廬陵王義眞廢王領豫州也】海中占曰熒惑守氐國亂有反臣近臣有憂有兵期六月不出六十日赦不徧天下嵗春旱晚水不出其年人相食黃帝占曰熒惑出氐復還守之彊國之君惡之郗萌曰熒惑守氐地震動又曰有土功事又曰守二十日相死親近戮死者西北之夷來又曰守氐色黒國家有小防荊州占曰熒惑守氐天子惡之【案宋書天文志曰武帝永初二年六月乙酉熒惑犯氐三年五月宮車晏駕】郗萌曰熒惑守氐西爲父母后爲妻前爲子東爲身如此者臣弒君近期一年中二年逺五年荊州占曰熒惑守氐成鉤己者彊國之君死之王者憂貴人有饑死囚系者謂東行反之還去兩星二尺期百二十日去兩星齊期二十日以赦解之又占曰熒惑守氐去復反守之其色黃白與兩星齊期十日去兩星尺期六十日有赦又占曰熒惑色赤若黃以九月守氐六十日有奪地

死王期一年

熒惑犯房四

洛書曰熒惑犯房亾君之夷文曜鉤曰熒惑犯房宿將軍爲亂王者惡之荊州占曰熒惑守犯淩房國君憂色靑憂防赤憂兵積屍成山黒右將相誅白芒角大哭【司馬彪天文志曰孝和永元五年九月火犯房北第一星爲相六年正月司徒丁鴻薨宋書天文志曰魏明帝太和五年五月熒惑犯房占曰房四星股肱將相位也五月星犯守之將相有憂七月車騎將軍張郃追諸葛亮爲亮所害十二月太尉華歆死晉成帝咸康八年六月熒惑犯房上第二星占曰次相憂建元二年車騎將軍江州刺史庾冰薨是時驃騎將軍何充居內冰爲次相也】郗萌曰熒惑入房天子之宮大臣有反者天子憂期六月又曰有白衣之防又占曰熒惑入房天下有防又占曰熒惑入房三

道爲天子有子石氏曰熒惑入房馬貴出房馬賤郗萌曰熒惑出房北主也出其南諸臣也處之憂甚行除憂無故海中占曰熒惑行房南旱若守之爲防行房北爲水若守之爲兵郗萌曰熒惑逆行房失火若地動春秋演孔圖曰堯恆視熒惑所在在房則攺法蠲令【宋均曰房爲天子明堂政教有門故攺法蠲令也】又占曰熒惑磨心環房不畱正捨往來彷徉人主無下殿逺宮闕有伏兵洛書曰熒惑鉤己房主命凶玉曆曰熒惑逆行房成鉤己大人憂臣弒其君凶【郗萌曰期不出六十日也】下有反者大兵起文曜鉤曰熒惑與房合車馳人走【宋均曰熒惑與房合爲諸侯所逐也】郗萌曰熒惑與太白合房哭泣者多堂空甘氏曰

熒惑貫房中央天下無兵出房南爲男憂出其北女憂郗萌曰熒惑入房畱二十日主出走畱十五日主戰

近期三十日逺三月石氏曰熒惑出中道畱也天下有夷期三月四月天下大赦荊州占曰熒惑出入房中道良馬用天下兵滿野將相爲盜大臣有憂黃帝占曰熒惑守房十日不去山崩又占曰熒惑守房大臣爲亂王圍於野天下作兵五年而止石氏曰熒惑守房天下更政黃帝占曰熒惑守房有兵與防居之三月其邦有殃五月受兵十月其野亡又占曰熒惑守房貴人疾又占曰熒惑守房三日五日天子車駕有驚又占曰熒惑行房南犯守之爲大旱行北犯守爲大水在宋地又占曰熒惑守房入之成鉤己天子失宮期六十日春秋緯說題辭曰房心木位熒惑守之燒弒陽類相滅子代位石氏曰熒惑守房火近於木子火滅其母十日不去國有防【郗萌曰有崩主】十五日不去兵大起二十日不去臣弒君子殺父【郗萌曰臣叛其君子去其父也】民去邦邑陰陽相克天下大動期不出一年石氏曰熒惑守房爲大饑人相食死者不又占曰熒惑守房爲良馬出廐又占曰熒惑守房左絲絮貴其守陰間星將有喜郗萌曰熒惑逆而西行守房十日成鉤己大臣弒其主期不出六十日石氏曰熒惑行不出房中央其年有氐守房王者惡之天下更政易王若將反逆者從近君起以赦令觧之甘氏曰熒惑守房去復還成鉤己若環繞之國有崩防戴麻天下將大亂諸侯起霸天子失其宮期六月巫咸曰熒惑守房多水災海中占曰熒惑守房三日鬼火夜行人民大恐多死

防郗萌曰熒惑以九月守房車騎蓋野期後年父子盡給軍事無得畱家者又占曰熒惑守房土功興畱三十日地大動大兵起又占曰熒惑守房心赦成鉤己者水成己者火又占曰熒惑守房間直心而畱守房天下大亂東方大得西方大失又占曰熒惑守房北燕趙負殃守中央魯衛負殃又占曰熒惑守房爲胡兵發荊州占曰熒惑守房期一年大臣盜國寶大兵起於後宗其芒角犯淩畱三十日以上大臣凶一曰秦燕趙大凶二十八宿山經注曰房心星宿闇黒熒惑守之二百日止則音聲萬民相聲大水魚鹽五穀貴百姓愁苦郗萌曰熒惑犯中乘守房左驂左服爲君死所中將誅有中犯乘守房右驂右服爲夫人死所中相誅又占曰熒惑畱逆犯守乘淩房左右驂主崩臣有陰謀逆往乘淩中道天子失位而亾順行乘淩中道天下和平韓楊曰熒惑犯房鉤鈐王者憂【案宋書天文志曰晉穆帝井平三年三月乙酉熒惑逆行犯鉤鈐五年穆帝崩檀道鸞晉陽秋曰孝武大元十九年十一月甲申熒惑犯鉤鈐二十一年九月庚申帝崩宋書天文志曰宋武大明二年十一月庚戌熒惑犯房及鉤鈐壬子又犯鉤鈐占曰有兵其年索虜寇歷下遣羽林軍討破之】郗萌曰熒惑犯乘鉤鈐大臣有誤天子不尊事天者致火災於宗廟王者不冝出宮下殿有謀匿於宗廟中者石氏曰熒惑逆行至鉤鈐天子侍臣俱亡春秋緯曰出行不節則熒惑守房鉤鈐劉向洪範曰鉤鈐天子禦也熒惑守之不大僕則奉車不黜則死【洪範曰漢宣帝本始元年熒惑守房其後六年奉車都尉霍山舉家謀反誅滅】郗萌曰熒惑守鉤鈐大赦若有徳令

熒惑犯心五

黃帝占曰熒惑犯心戰不勝國大將鬭死一曰主亡海中占曰熒惑犯心天子王者絕嗣犯太子太子不得代犯庻子庻子不利又占曰熒惑犯心必有饑餓而死者郗萌曰熒惑犯心有謀臣不卽有死王文曜鉤曰熒惑入心前後星相戮中野郗萌曰熒惑入心大臣有反者天子憂之期六月黃帝占曰熒惑經心淸明烈照天下內奉王帝必延年郗萌曰熒惑入角道逆行進退欲畱氐亢因復少進繞心與房不畱止捨往來彷徉可三十日又曰因以東西有憂南北有防春秋演孔圖曰熒惑在心則縞素麻衣【宋均曰熒惑在心海內之】

【殃海內亾主故素縞麻衣】郗萌曰熒惑回心若去之復還反之二日大赦石氏曰熒惑乘心其國相死又占曰熒惑犯蝕乘心右星太子有憂若不立一曰不死卽去洛書曰熒惑居心陽其國有喜居陰有憂郗萌曰熒惑入心畱二十日主病三十日疾困羣臣亦然陳卓曰熒惑畱心近臣爲亂石氏曰熒惑捨心貴人振旅天下大兵若色不明防司馬彪天文志曰金火俱在心爲大防黃帝占曰熒惑宿心色靑有防色赤有兵宿心東爲齊越西爲秦鄭【甘氏曰秦魏爲中】南荊宋北衛趙【甘氏曰燕趙】中爲魏魯文曜鉤曰熒惑與心合主死不死出走又曰易帝郗萌曰熒惑起角芒如劍刃經兩角間進退不畱止磨心以行有伏陣兵甘氏曰熒惑貫心天下民饑郗萌曰熒惑與心鬭天下暴防期三年洛書曰熒惑守心成鉤己不言王命凶春秋緯曰熒惑守心海內哭【案班固天文志曰漢髙帝十二年春熒惑守心四月宮車晏駕幸昭曰凢初崩爲晏駕者臣子之心猶謂宮車當駕而出也宋書天文志曰晉武帝太康八年三月熒惑守心永熙元年四月乙酉武帝薨光熙元年九月丁未熒惑守心十一月惠帝崩】石氏曰熒惑守心大人易政主去其宮【案史記曰宋景公時熒惑守心子韋曰禍當君𨿽然可移於宰相公曰相吾之股肱所與治國家曰可移於民公曰民死寡人將誰爲君子韋曰可移於嵗饑公曰嵗饑民困民誰以我爲君子韋曰天居髙而聽卑君有至徳之言天必三賞君熒惑果徙三捨行七星星當一年君壽延二十一年】海中占曰火守心色赤有兵臣謀其主黒主死白謀臣有賜爵者靑大人有憂石氏曰熒惑守心天子走失位入心必見血其國庫兵出天下士半死五月大旱二十日不下天子有令有憂布大貴雒書雒罪級曰熒惑守心必有逆臣起石氏曰熒惑守心時王將軍爲亂甘氏曰熒惑守心大臣爲變謀其主諸侯皆起又占曰熒惑守心成鉤己及環繞之天子失其宮期六月巫咸曰熒惑守心萬物不成土功興一曰嵗水海中占曰熒惑守心天下大吟居之三月有殃五月受兵十月其野亡石氏曰熒惑守心成鉤己期三月大臣反攻戰不將軍死海中占曰熒惑守心南爲水北爲旱又占曰熒惑守心民流亡郗萌曰熒惑守心南有小男防守北有小女防又曰以十月守心北不出其嵗國有大防以十月守心期六十日有辱主一曰皆起兵又占曰熒惑守心爲侵陽守心上下星名幸臣驂乘者有事黃帝占曰熒惑守心大人惡之郗萌曰熒惑守心有反者從太子起一曰九卿爲害又曰大國兵四起天子軍破又曰二十日相死又曰守心畱十日後死又曰守心三十日有女防郗萌曰熒惑守心房間三十日地動又占曰熒惑守心有反者從宗家【案宋書天文志曰晉元康九年六月熒惑守心八月入羽林後二年趙王廢惠帝爲太上皇俄而三王起兵討趙王倫倫悉起中軍兵相拒累月也】荊州占曰熒惑守心色黒有兵必敗陳卓曰熒惑守心期三十日彗星出王都西南指冥占曰熒惑守心爲饑【案袁宏漢紀曰安帝永初元年五月戊寅熒惑逆行守心三年三月京都饑人相食】春秋緯說題辭曰熒惑守心主死天下大潰黃帝占曰熒惑逆行而西守心二十日大臣爲亂【袁宏漢紀曰安帝永初元年五月戊寅熒惑逆行守心司空周章謀誅鄧隲兄弟廢太后及上立平原王爲帝事發覺自殺】石氏曰熒惑逆行守心哭泣涔涔主命惡之國有大防與兵【案司馬彪天文志曰孝靈中平三年四月熒惑逆行守心後三年而靈帝崩】國易政郗萌曰熒惑逆行守心旱失火陳卓曰熒惑逆而行心地震黃帝占曰熒惑逆行守心環繞成鉤己皆爲大人忌期六月以赦解之石氏曰熒惑逆行守心中央大星有白衣之防巫咸曰熒惑中犯乘守心明堂大臣當之在陽爲燕在陰爲胡一曰有火異郗萌曰熒惑中犯乘守心明堂爲萬民備火近期一

年中期三年逺期九年一曰旱又占曰熒惑中犯乘守庶子女主勢行又占曰熒惑中犯乘守蝕心右星爲庶子有憂若死又占曰熒惑中犯乘守太子星天心明堂星有大防又曰中國有小憂一曰宋憂又曰中犯乘守太子星天下大赦又占曰熒惑中犯乘守心明堂成鉤己爲大人憂近期十月逺期三年以赦令解之海中占曰熒惑畱逆犯守乘淩心星王者宮中亂臣下有謀易立天子者權在宗家得勢大臣

熒惑犯尾六

文曜鉤曰熒惑入尾三月客兵聚郗萌曰熒惑入尾宮中有防防之臣又占曰熒惑入尾箕九州當之甲乙日入東方有咎丙丁日入南方有咎戊巳日入中央有咎庚辛日入西方有咎壬癸日入北方有咎荊州占曰熒惑入尾縑帛貴將相人民離其城郭東官候曰熒惑入尾後宮有憂後惡之一曰幸臣亂宮郗萌曰熒惑逆行尾者失火一曰大水荊州占曰熒惑逆行尾其君淫泆郗萌曰熒惑在尾與辰星相近天下牢開大赦文曜鉤曰熒惑繞尾踟躕則以妾爲妻荊州占曰熒惑入尾犯乘之天下有戰兵河圖曰熒惑居尾陽其國有喜居陰有憂黃帝占曰熒惑畱尾箕臣下淫亂郗萌曰熒惑捨司空三十日馬多死一曰牛多死一曰蒭大貴齊伯曰熒惑出入畱捨尾其國且無人兵𨿽起不用吉其國繕城郭石氏曰熒惑守尾嵗多妖祥甘氏曰熒惑守尾皇后恐又曰人民爲變國易政兵始動巫咸曰熒惑守尾天下大饑人相食一曰畱十日後忌巫咸曰熒惑守尾下淩上君弱臣彊奸臣賊子謀弒其主人民多死防又曰後宮干政又曰以十月守尾中央六十日天下發兵車騎行守端三十日發士卒又占曰熒惑守尾人君爲憂大臣作亂者反逆從大將家起期二十日郗萌曰熒惑入守尾天下稱兵又占曰熒惑守尾二十日宮中匿謀嬪妾有防後者一曰滿二日光明相及爲女主荊州占曰熒惑守九江赤地千里人民流亾谷貴三倍藥艸再倍布貴臣有毒弒其君大臣反守尾宮中匿謀後妾相妬三公九卿姦大將有反冥占曰熒惑守尾後宮有相害者期百二十日又曰熒惑守尾舟船相望郗萌曰熒惑守尾箕九卿當之期二十日春秋緯曰熒惑逆行守尾久者有兵起車騎聚於道大臣宮人爲亂國易政郗萌曰熒惑犯守尾爲女主夫人妃後惡之又占曰熒惑畱逆犯守乘淩尾皇后有以珠玉簮珥惑天子者誣防大起後相貴臣誅宮人出走兵起宮門

熒惑犯箕七

春秋緯曰熒惑犯箕女主宮人有憂郗萌曰熒惑犯箕天下國相擊男不得耕女不得織牛馬大死春秋緯曰熒惑入箕主失位又曰天下大亂兵起【案宋書天文志曰晉永康元年八月熒惑入箕明年趙王簒位攺元年尋爲大兵所滅】石氏曰熒惑入箕箕中一星民莫處其室養者星在箕南旱在箕北有年在箕踵者嵗熟巫咸曰熒惑入箕中伺其出日而數之期二十日兵發伺始入處之率一日期十日軍罷荊州占曰熒惑入箕盜大起多鬭死者嵗不熟又占曰熒惑入箕後族有口舌事期六月入箕中倉粟出石氏曰熒惑出箕谷大貴天下大旱饑死郗萌曰熒惑出天梁守箕大赦又占曰熒惑逆行箕失火諸侯相謀春秋圖曰熒惑之箕有小赦郗萌曰熒惑捨箕用事者坐之又占曰熒惑捨司空三十日牛車大出馬牛大死蒭大貴又曰畱守箕後宮干政若有憂又曰臣下淫亂又占曰熒惑出入畱捨箕天下有兵事君臣屬騎相連吏民相攻其國失地二百里又曰禾豆不成黃帝占曰熒惑守箕左嵗惡天下勞又占曰熒惑守箕燕王有疾一曰內變文曜鉤曰熒惑守箕主恐又曰人民饑糟糠又曰其國更市又占曰熒惑守箕天下分離臣子謀咎在人主自恣孝經緯曰熒惑守箕多土功事小旱雨澤霜露不時嵗爲中荊州占曰熒惑十月守箕天下大赦守箕前其國惡守後糴貴三倍石氏曰熒惑守箕主惡海中占曰熒惑守箕大旱海中占曰熒惑以十月守箕名曰火入水萬民饑死谷價五倍天下大赦郗萌曰熒惑守箕貴臣亂其國主有淫事一曰攻急又占曰熒惑守箕貴人多病死一曰主恐又曰地動守三月彗星出又占曰熒惑守箕嵗水又占曰熒惑守箕若畱止箕口中兵起有兵罷荊州占曰熒惑守箕有大淫事九卿當之若狐狢有憂黃帝占曰熒惑入箕中守之天下兵起吏民相攻士卒半死人民流亡不居其鄕其國失地巫咸曰熒惑入箕去復還守之貴臣有誅亂主者國有土功之急貴人多死大水萬里澤爲海橋梁不通郗萌曰熒惑入箕中若守箕宮中口舌之事倉谷出三月六月又占曰熒惑入箕去復還守之天下饑期不出三年中荊州占曰熒惑入箕守之若犯乘箕牛馬多疾北夷來降

唐開元占經卷三十一﹤子部﹐術數類﹐占候之屬﹐唐開元占經﹥

欽定四庫全書

唐開元占經卷三十二

唐瞿曇悉達撰

熒惑占三

熒惑犯北方七宿

熒惑犯南斗

石氏曰熒惑犯南斗爲赦又曰破軍殺將海中占曰熒惑犯南斗且有反臣道路不通丞相有事【案司馬彪天文志曰孝順永和二年八月庚子熒惑犯南斗明年五月吳郡太守羊珎等起兵反殺吏民燒宮室太守王衡拒殺珎等又江賊蔡伯流等數百人攻廬陵九江燒滅城郭殺都尉】聖洽符曰熒惑入南斗口將相有謀反者石氏曰熒惑入南斗三月吳王死二月王后死一月相死不死出走又曰大國之臣外內謀大亂【案宋書天文志曰吳王赤烏十三年五月熒惑北至逆行入南斗犯魁第二星而東大元二月權薨是時王陵謀立楚王彪晉太安二年正月熒惑入南斗七月右衛將軍陳眕率眾奉帝伐成都王大軍敗績兵逼乘輿九月王又攻成都王於鄴鄴兵潰成都由是衰亡帝還洛張方又脇如長安時天下盜賊羣起張昌尢甚】甘氏曰熒惑入南斗中國大亂兵大起【司馬彪天文志曰孝順嘉平元年十月熒惑入南斗中其十一月防稽賊許昭聚眾自稱大將軍昭父坐爲越王攻破郡縣也】熒惑入南斗口中大臣反被誅者若將相出走郗萌曰熒惑入南斗國饑熒惑入南斗口中立太子期不出百二十日熒惑入南斗天下受爵祿期六十日若九十日熒惑逆行三芒入斗口中必有亾國死王玉曆曰逆行角入斗口中必有大防郗萌曰熒惑行南斗有土功事海中占曰熒惑逆行南斗怒動大明天下大驚郗萌曰熒惑過南斗出斗上行疾天子憂出斗下行疾臣有憂春秋緯曰熒惑入南斗先潦後大旱郗萌曰熒惑畱南斗無功者賞甘氏曰熒惑捨南斗之西木菓不實海中占曰熒惑捨南斗環繞成鉤己太尉上卿宰相死郗萌曰熒惑捨南斗之東天下大戰一曰守三十日其君憂玉曆曰熒惑出入畱捨斗魁之中五日不下天下有兵將軍國易政攺元不出一年有兵事黃帝占曰熒惑守南斗百日五穀出婦女轉漕若有諸侯客來見天子者熒惑守南斗糴貴又曰七日以上太子疾十二日以上庶子當之又曰去復還守之吳越有憂期不出三年河圖曰熒惑守南斗宰相坐之有兵罷熒惑逆行守南斗山崩又曰兵車合國君爲帥石氏曰熒惑守南斗百二日大赦巫咸曰熒惑入南斗若畱守所守之國當誅五行傳曰熒惑與鬥晨出東方因畱守斗其國絕嗣【漢書景帝元年七月丙戌熒惑在斗晨出東方畱守斗後三年吳王濞率七國舉反漢太尉周亞夫敗之滅國之應】熒惑守南斗爲亂爲賊爲防爲兵守之久其國絕嗣【漢武帝元鼎中熒惑守南斗是時南越王趙嬰齊將入朝漢其相呂嘉不願內屬乃殺其王及王太后舉兵反漢遣六將軍將兵誅之遂滅其國置交州爲七郡也】海中占曰熒惑守南斗旱多火災郗萌曰熒惑守南斗畱二十日大人憂守三十日有徳令郗萌曰熒惑以十月守南斗三十日民介冑不出一百日其國有亾兵熒惑守南斗有內變期一年熒惑守南斗地動嬰兒多疾死關梁不通畱二十日以上出復大人憂期五月陳卓曰熒惑守南斗五穀不成期百二十日又曰熒惑守南斗且有廢臣天下大亂道路不通一曰上官吏死

熒惑犯牽牛二

郗萌曰熒惑犯牽牛其國之君必有外其大臣陳卓曰熒惑犯牽牛臣謀主石氏曰熒惑入牽牛中四月越主死巫咸曰熒惑入牽牛糴大貴二十八宿山經注曰熒惑入畱牽牛三日不出越王爲彊兵所逐陳卓曰熒惑入牽牛三月若四月齊王死一曰晉王當之郗萌曰熒惑乘牽牛爲天下有大水起谷貴人相棄於道挺輔占曰牽牛爲令天下者熒惑居陽則喜居陰則憂海中占曰熒惑出入畱捨牽牛春旱秋水一曰關梁不通齊伯曰熒惑出入畱捨牽牛三十日不下薪蒿有急牛且大貴進行十度以上至三十度不出百六十日客兵來黃帝占曰熒惑守牽牛民爲亂貴人多死石氏曰熒惑守牽牛民餓有自賣者巫咸曰熒惑守牽牛爲多火災又曰牛大疫多有死者災非一國牛貴十倍石氏曰三倍道無行牛一曰當有稅牛之役海中占曰熒惑守牽牛爲旱熒惑守牽牛有急行又曰嵗多雨露郗萌曰熒惑十月守牽牛不十日兵大起熒惑守牽牛若有谷畜產事熒惑守牽牛有犧牲之事有反逆者從中起有走軍死將期一年【案宋書天文志曰晉成帝咸康元年六月乙亥火犯牽牛中央星建元二年徵西將軍庾亮薨】荊州占曰熒惑守牽牛三十日以上人相食北官候曰熒惑守牽牛二十日以上有反逆者牛車用期四十日若七十日聖洽符曰熒惑入守牽牛嵗大水津河不通五穀大傷其嵗不中郗萌曰熒惑入牽牛中出守牽牛之南有大赦期二十日荊州占曰熒惑以春二月三月畱牽牛相守者蒭蒿貴至八月止又占曰熒惑犯守牽牛大星臣謀主諸侯將兵大人憂之其國亂人民饑甘氏曰熒惑犯牽牛畱守之有破軍殺將海中占

曰熒惑犯守牽牛諸侯多疾

熒惑犯須女三

帝覽嬉曰熒惑犯須女若守之三十日不下女主有病者若府藏中有甲兵十日不下主後有死者期百八十日石氏曰熒惑入須女中旬主後死郗萌曰熒惑入須女畱二十日爲天子受女之慶近期三十日逺期四月熒惑入須女糴貴石三百人有自賣不出縣邑有死者熒惑入守妃貴人女子多死者荊州占曰熒惑入須女布帛貴天子內美女不然甲兵起郗萌曰熒惑出須女中主也出須女兩傍諸臣也畱爲憂春秋緯曰熒惑之須女上求女郗萌曰熒惑在須女逆行至牛復還女倐去倐還爲千里無稼穡河圖曰熒惑居須女陽有喜居陰有憂郗萌曰熒惑捨須女蠶不得熒惑出入畱捨須女五十日不下天下人民大恐其國開庫出兵加於吳越城熒惑畱須女有反逆者從女者諸夫人家起齊伯曰熒惑出入畱須女十日不下刀劍大貴黃帝占曰熒惑以十二月守須女之西南姦人入邑守其北百日有諸侯嫁女絕國者黃帝占曰熒惑守須女皇后疾宮中有火災文曜

鉤曰熒惑守須女人主以媵爲後以妾爲妻若有獻女者甘氏曰熒惑守須女王者發布帛守二十日絲綿布帛大貴陳卓曰熒惑守須女大人不安五穀不登民多病疾甘氏曰熒惑守須女國饑糴貴民有自賣者巫咸曰熒惑守須女邦有女子防主後也又曰宮女有憂牛角大貴郗萌曰熒惑守須女後夫人有憂大人不安熒惑守須女女子爲天下政一曰女子爲亂法令更行疾無憂國有嫁女娶婦事臣下衣服奢侈守三十日其君憂熒惑守須女北國大水人民處木上荊州占曰熒惑守須女色靑有女防宮女有憂黒女多死黃白吉海中占曰熒惑犯守須女多妖祥大臣當之荊州占曰熒惑守犯乘須女二十日大人婦女有反逆者從女起若有女防其年糴三倍人民多死陳卓曰熒惑畱逆犯守乘淩須女天子及大臣有變

必有奇令

熒惑犯虛四

黃帝占曰熒惑入虛東一曰居其左右君恐失火【荊州占曰君有大事】文曜鉤曰熒惑入虛咎在毀傷石氏曰熒惑入虛中三月齊王死入旬相死不死出走巫咸曰熒惑入虛中伺其出日而數之期三十日爲兵發伺始入處之變一日期十日軍罷郗萌曰熒惑入虛逐功臣一曰牛車貴荊州占曰熒惑入虛天下有變諸侯有死者有罷軍破將天下更政令期一年陳卓曰熒惑在虛東東藩旱在虛南楚地旱在虛西廬江旱在虛北遼東遼西旱郗萌曰熒惑入虛成鉤己天下大亂政急大人憂以戰不勝一曰有徳令春秋緯曰熒惑畱虛有以防徭郗萌曰熒惑畱虛羣臣不尊敬祭祀女主不謹熒惑畱虛三十日其君臣憂熒惑捨天府天下喜賜諸侯王又曰捨天府門中央天下赦齊伯曰熒惑出入畱捨虛之間憂在齊其國治城郭兵來期不出十年中敗黃帝占曰熒惑守虛赤地千里人相食熒惑守虛大臣爲亂百姓多疾聖洽符曰熒惑守虛百二十日以上諸侯增土地將有慶賜爵封者春秋圖曰熒惑守虛五穀大貴吏民死觧石氏曰熒惑守虛將軍及兵發起天下更令【晏子春秋曰熒惑守虛期年不去公問晏子曰孰當之晏子曰齊當之公不悅曰天下大國十二齊何以獨當之晏子曰虛齊分野且天下之殃固於富彊爲善不用出政不行賢人使逺防人反昌百姓疾怨是以列捨無次熒惑逆行公曰可去乎對曰出寃聚之獄使反田矣散百官之財施之民矣賑孤寡而敬老人若能是者惡可去何獨孽乎公曰善行之三日而熒惑遷】郗萌曰熒惑守虛危有土功事九十日天下亂嵗大饑甘氏曰熒惑守危以人民爲變天下大水郗萌曰熒惑守危以民流多死一曰女子多死玉曆曰熒惑守危以水火入多疾疫若有土功修治陵廟期不出年黃帝占曰熒惑入虛而犯守之天子自將兵流血滿野必有死國死王期三年郗萌曰熒惑犯守虛有土功之事一曰合於虛土功當舉石氏曰熒惑犯守虛天下有變更令者百姓多疾嵗旱不熟赤地千里谷糴踴貴菽粟三倍【荊州占曰十倍】

熒惑犯危五

荊州占曰熒惑犯危天下大亂黃帝占曰熒惑入危大赦天下石氏曰熒惑入危賊臣起熒惑入危中三月齊王死不死出走郗萌曰熒惑入危中天下有變更之令又曰入天府天子臨府事黃帝占曰熒惑入危越地亡郗萌曰熒惑逆行危其君簡祭祀熒惑入危畱之以過復還畱之大人當之熒惑畱危羣臣不敬宗祀熒惑捨天府天子賜諸侯王捨門中天下赦熒惑出入畱捨危其國繕城郭而起兵巫咸曰熒惑出入畱捨危國中大亂吏民相攻熒惑守危大國有憂人民爲變國易政不出其年天下大疾死者不熒惑守危國爲政者急黃帝占曰熒惑守危大臣爲亂文曜鉤曰熒惑守危民多疾疫嵗旱不熟天下大饑兵起海中占曰熒惑守危春旱秋多水災郗萌曰熒惑守危大人變常熒惑守危賔客有事

死熒惑守危宮地震裂熒惑守危爲大人蓋屋事荊州占曰熒惑守危南方有兵諸侯有死者庫室有

繕者陳卓曰熒惑守危宮多火災北官候曰熒惑守危有土功饑兵起諸侯相謀石氏曰熒惑守危守之三十日不下有立宮廟哭泣之事六十日不下國易政荊州占曰熒惑入危乘守二十日若九十日東方兵起國有死者嵗旱不熟糴十倍民食艸木嫁妻賣子牛羊倍價熒惑乘危天下大亂北官候曰熒惑入危畱守三十日若九十日天下易政咎以入日占黃帝占曰熒惑入危諸侯王謀大兵起天下易變若有土功守上星爲人民死守中星諸侯死守下星大臣死期百八十日郗萌曰熒惑守墳墓爲人主有哭泣聲

熒惑犯營室六

郗萌曰熒惑犯營室者犯陽爲陽有急犯陰爲陰有急石氏曰熒惑犯營室以賤人爲役熒惑入營室中

入三月衛君死入五月相死不死出走荊州占曰熒惑犯乘營室諸侯相攻大戰糴倍甘氏曰熒惑入營室大臣匿謀巫咸曰熒惑入營室臣伐主一曰有兵兵罷郗萌曰熒惑入營室壁中有惡謀熒惑入營室中賊臣起非盜乃客期六十日荊州占曰熒惑入營室齊國有兵諸侯若民多死嵗不收期十月聖洽符曰熒惑逆行營室成鉤己天子失宮殿大臣爲亂兵大起石氏曰熒惑逆行營室環繞之三十日有破國六十日不下有崩王吳太子死期一年中二年逺三年石氏曰熒惑逆行經犯營室臣謀兵起河圖曰熒

惑居營室兩軍相據當相和不相和有殃罰荊州占曰熒惑經營室中諸侯兵相謀洛書曰熒惑入營室畱守之大人有憂臣有陰欲殺主者後宮有大變期不出年黃帝占曰熒惑入營室中天子宮也畱二十日已上天子惡之【郗萌曰天子失位也】期不出十月中其經之大臣伐主海中占曰熒惑入營室畱二十日天子死守其南皇后死【郗萌忌忌】守其西太子死【郗萌忌忌】守其北爲諸侯有死者郗萌曰熒惑畱營室六月大人憂期百日陳卓曰熒惑畱營室後死一曰臣下欲爲賊北官候曰熒惑捨營室大人死復居久者三年禍發中二年近一年居其陰萬家邑拔千家邑敗掠居其陽千家邑拔萬家邑亾郗萌曰熒惑出入畱捨營室中有客來欲見君者其嵗多土功河圖曰熒惑守營室火起後宮有變赤色怒赤而環之成鉤己乃有咎不然無咎必察喜怒以決吉凶元命包曰熒惑守營室羣妃鬭文曜鉤曰熒惑守營室專於妻妃石氏曰熒惑守營室天子爲軍自守王者有水災糴貴又曰守三月王者崩及立王甘氏曰熒惑守營室客燒主人將軍凶不有誅必有逆兵主將去之有禍又曰人民爲變守之三十日以上天子死巫咸曰熒惑守營室旱五穀不成多火災海中占曰熒惑守營室人民疾疫多死亡郗萌曰熒惑守營室人君攻宮室爲土功事又曰以正月守營室三月若五月有大旱之災天下大饑石氏曰營惑入若守天宮四十日諸侯轉粟千里各虛文曜鉤曰熒惑入守犯營室以內淫近色及天殃皆不以命終王者惡之郗萌曰熒惑犯守營室中皆有土功事黃帝占曰熒惑守離宮正東爲父守正西爲母守正

北爲妻守正南爲子守舍星爲身其焰赫赫其國離易期三年逺五年兵起

熒惑犯東壁七

春秋圖曰熒惑入東壁百九十日且服勞文曜鉤曰熒惑入東壁大臣爲謀人主自將兵賊臣內起天子以兵自守石氏曰熒惑入東壁中三月衛君死入五月相死不死出走甘氏曰熒惑入東壁有匿謀郗萌曰熒惑入東壁九州當之甲乙日入東方有咎丙丁日入南方有咎戊巳日入中央有咎庚辛日入西方有咎壬癸日入北方有咎熒惑入東壁民疾荊州占曰熒惑入東壁大臣有謀殺者北官候曰熒惑入東壁天下以食爲憂海中占曰赤星入營室東壁大臣淩主河圖曰熒惑入東壁兩軍相防當相和不相和有殃罰郗萌曰熒惑出入畱捨東壁三十日不下五穀貴民流亡不居其鄕六十日不下兵至其國黃帝占曰熒惑守東壁言政事者誅術士不相隱藏內外相譛以相勝正三軍亦大起兵巫咸曰熒惑入東壁嵗不熟萬物不成海中占曰熒惑守室壁宮失火一曰旱五穀不成一曰兵民多死郗萌曰熒惑守東壁爲天下兵起一曰伏兵起又曰爲大人衛守又爲多水若嵗晚水或西方有憂熒惑守東壁三十日其君憂二十日大赦熒惑守東壁爲有土功事熒惑守東壁其光潤澤大吉熒惑守東壁三十日不下三年兵起荊州占曰熒惑守東壁人主自將兵糴石至千又曰文章者傷郗萌曰熒惑守東壁諸侯相謀陳卓曰熒惑守東壁王者大災北官候曰熒惑守東壁守其南主後死守其西天於死守其北諸侯死守其東大人自將兵熒惑守東壁臣下不明巫咸曰熒惑入東壁畱守之有土功郗萌曰熒惑畱守東壁臣下防法二十日以上賊臣起期十月荊州占曰熒惑逆行守乘壁女主自恐一曰民多疾齊伯曰熒惑逆行守東壁成鉤己有大兵加於衛其國無以待之若三月不下衛王死不則出走

唐開元占經卷三十二

欽定四庫全書

唐開元占經卷三十三

唐瞿曇悉達撰

熒惑占四

熒惑犯西方七宿

熒惑犯奎一

黃帝占曰熒惑入奎中民多疾又曰亂臣弒其主文曜鉤曰熒惑入奎主偏阿誅不決石氏曰熒惑入奎中三月魯主死及國相死不死出走北官曰熒惑入奎成勾己及環繞之天子災宮殿期六月海中占曰熒惑潤澤出奎有喜令其變色入奎有僞令來者若出奎有僞令出使者巫咸曰熒惑從婁逆行至奎有兵起甘氏曰熒惑入奎環繞之三十日相死三月不行其國王死不死出走期三年石氏曰熒惑入奎畱二十日以上大臣有匿謀若國有伏賊期八十日若九月郗萌曰熒惑畱奎臣下專權一曰霸者爭立孝經章句曰熒惑舎奎有兵起其民有自賣於縣邑者歲爲下齊伯曰熒惑出入畱舎奎天下且有爭言者不且有伏士出者其國兵至加於魯之城其國無以得之黃帝占曰熒惑守奎農夫不得耕春秋圗曰熒惑

守奎天下有叛者感精符曰熒惑守奎庫兵當起車騎用國有死君歲多獄事石氏曰熒惑守奎兵起北夷侵邊一曰粟有補於民甘氏曰熒惑至奎其國相譖天下懷憂父子不相信君隔臣蔽又曰民多疾熒惑守奎搖動進退爲赦又曰天下有水民多死巫咸曰熒惑守奎天下大水海中占曰熒惑守奎其國坐之三十日不下其君憂郗萌曰熒惑守奎多獄關梁不通又曰女淫熒惑以二月守奎百日多出盜又曰女子多乳死者熒惑守奎爲溝瀆事一曰有水事荊州占曰熒惑守奎爲王者憂一曰大人當之熒惑守奎兵起車騎滿野貴人多病若有死者菽粟貴一曰歲大熟西官曰熒惑守奎二十日以上大臣有謀國有兵若有死王兵加於魯國之地期一年熒惑守奎其國諸貴爲孽國有大賊謀在近臣近期三月逺期九月熒惑守奎兵官當之期百二十日又曰熒惑以二月守奎多盜賊來二千石多調役之事石氏曰熒惑守奎色正明畱二十日以上下有兵荊州占曰熒惑逆行守奎女子多暴死

熒惑犯婁二

石氏曰熒惑入婁中三月魯主死入旬相死不死出走熒惑入婁而守之天下有聚眾兵大起車騎用必有

死君走相天下不熟饑非一國若山林有大盜路不通期一年逺二年甘氏曰熒惑入婁國有兵人民多死荊州占曰熒惑入婁天下有聚眾近期四十日逺期

二百四十日兵大起車騎用西官曰熒惑起芒角而入婁國且有焚燒倉庫之災石氏曰熒惑逆行入婁成勾己國有焚燒倉廩庫之災若逆行至奎大兵起臣謀君將軍爲亂期不出年荊州占曰熒惑畱婁獄多姦郗萌曰熒惑出入畱舎婁中守之色赤而光明胡人爲凶齊伯五星占曰熒惑出入畱舎婁其國必有名者死石氏曰熒惑守婁卽庫兵動民多死熒惑守婁爲有白衣之防甘氏曰熒惑守婁有大臣不當其位損常制亂政者又曰有水殃民多疾巫咸曰熒惑守婁中民病大水金銀貴熒惑守婁旱爲多火災五穀貴郗萌曰熒惑守婁有兵北夷侵邊道不通又曰關梁不通霸者爭立又曰大赦天下又曰北主死又曰牛多死牛大貴熒惑以二月守婁百日多山盜一曰女多乳死熒惑守婁之南大赦荊州占曰熒惑守婁歲大饑若收財物陳卓曰熒惑守婁二十日以上宮中大臣死期八十日玉曆曰熒惑守奎婁有名人死民多疾百二十占曰熒惑守婁車騎發有死軍一曰貴人當獄事海中占曰熒惑入若守婁天子受賀期三十日逺八月郗萌曰熒惑入守婁其國坐之一曰守三十日其君憂

熒惑犯胃三

郗萌曰熒惑犯胃爲天下谷無實以食爲憂熒惑犯胃爲國有暴兵伐中國者石氏曰熒惑入胃主死入三旬王后死甘氏曰熒惑入胃二十日天下有兵亂倉粟出郗萌曰熒惑入天府法令更荊州占曰熒惑入胃國有匿謀其事不行熒惑以三月入胃進退犯淩百日以上天下倉廩不實國有大兵流血千里二十八宿山經曰熒惑黃黑繞環胃昴畢憂多疾死春秋圖曰熒惑之胃賤人當有封者石氏曰熒惑捨於胃天下大饑有轉粟之令黃帝占曰熒惑守胃糴大貴河圖曰熒惑守胃其年旱饑民多疫疾倉粟大出文曜鉤曰熒惑守胃其國貴人戮死賤人當貴一曰大人有入牢獄者石氏曰熒惑守胃其年旱饑民多疾王者行仁則大吉【甘氏曰王者行仁則熒惑去也】以火尅金以仁教義天下無咎熒惑守胃天下藏府有火災甘氏曰熒惑守胃有水殃海中占曰熒惑守胃三十日其君憂郗萌曰熒惑守胃大臣不愛百姓一曰牢獄空荊州占曰熒惑守胃銅貴西官曰熒惑守胃若其中星眾者則粟聚星少粟散石氏曰熒惑入胃而守之三十日不下趙地大急人民半死大兵起客軍敗主人勝期不出一年巫咸曰熒惑入若守胃東出民擾郗萌曰熒惑入若守胃牛疾熒惑入若守胃若天

倉四十日旱陳卓曰熒惑入犯守胃貴人有死者若貴人子系獄聖洽符曰熒惑逆行守胃天下有急兵人民饑倉廩用有賦斂之憂若有火災

熒惑犯昴四

巫咸曰熒惑犯昴若入之中國有邊警匈奴大出四夷兵起國有憂【案晉書天文志曰晉成帝咸和六年十一月熒惑守胃昴八年七月石勒死石虎自立多所殘滅是時𨿽勒虎僣號而其彊常占昴不關太微紫微宮】文曜鉤曰棄法律熒惑入昴石氏曰熒惑入昴天子有急令郗萌曰熒惑入昴天下大安無兵有兵亦罷四月五月大赦近期十五日逺期三十日赦又曰不可爲害一曰貴人多戮死巫咸曰熒惑入昴畢中一入一出卽有大兵可立而待郗萌曰熒惑逆行入昴成勾己天下大赦期八十日洛書曰熒惑入昴二十日不下國有大眾甲兵大起將軍有出者【巫咸曰期六十日逺六月】歲大旱人饑海中占曰熒惑入昴畱二十日以上牛馬多疾郗萌曰熒惑畱昴典吏多爲姦者甘氏曰熒惑舎昴天下多大賊郗萌曰熒惑舎昴天下多賦斂巫咸曰熒惑出入畱昴赤色而光因犯以行邊地多警不出三月軍起在其西北八百里齊伯占曰熒惑出入畱捨犯昴多有立屋室且有兵黃帝占曰熒惑以春三月守昴夏旱夏守秋旱秋守冬旱冬守春旱熒惑守天獄赦河圗曰君苛政擾民苦其誅愁气布則熒惑守昴六月大怪孝經章句曰熒惑守昴天下多獄其政煩雨澤不時歲爲中巫咸曰火犯守昴四夷兵起甘氏曰熒惑守昴無罪者誅【案石虎列傳曰十一年冬熒惑守昴五十餘日不移太史令趙攬奏昴趙分也熒惑舎畱分其王惡之冝以朝廷寵貴大臣姓王者當之虎於是假以他罪誅中書監王浚欲以消咎於是議者進以宋景三吐仁君之言熒惑退舍夫修短分定命不可延而殺人求福不亦悖乎】巫咸曰熒惑守昴天下多火災萬物不成人民疾多死海中占曰熒惑守昴邊境不寧熒惑守昴憂在大人郗萌曰熒惑守昴大人爲亂天下謀主大將出反國政不安一曰多獄事大將有囚者又曰地裂山崩又曰守一二日相死火以夏三月守昴至秋糴貴熒惑守昴男子有急一曰女子有急熒惑守昴當有津河發事熒惑以二月守昴百日其國有流民荊州占曰熒

惑守昴東齊越負兵守其南荊宋負兵守其西秦鄭負兵守其北燕趙負兵熒惑守昴星色大而黃馬牛貴西官曰熒惑守昴兔多死春三月旱牛馬皆死

熒惑守昴大將有外出者若憂旱野有流血大將死士卒病百二十占曰熒惑守昴且有急令諸侯謀道不通陽爲中國陰爲四夷若陰國有憂石氏曰熒惑若以三月守昴皆百二十日其國有白衣之聚巫咸曰熒惑守昴以去後反守之有臣爲天子破匈奴者期三年荊州占曰熒惑若守昴北主突厥王死【宋書天文志曰晉成帝咸和八年七月火入昴是月石勒死】春秋圗曰熒惑經昴畢之間而守之三十日不出卽馬踴其足羣凶相續婦兒哀哭無所止屬民食不足人相食西官曰熒惑犯守昴中民疾病一曰赦獄訟疑出囚郗萌曰熒惑中犯乘守昴兵北徵匈奴又曰爲天下有禍一曰逆臣爲亂

熒惑犯畢五

黃帝占曰熒惑犯畢右角大戰犯畢左角小戰熒惑犯畢出其北爲陰國有憂出其南陽國有憂海中占曰熒惑犯畢國有畋獵之事黃帝占曰熒惑入畢中國君有衛守文曜鉤曰熒惑入畢而出之有赦令一曰有徳令爵祿之事期一百八十日巫咸曰熒惑入畢將相憂一曰國相亂熒惑入畢中各伺其出日而數之二日期二十日爲兵發伺如入處之率一日期十日軍罷郗萌曰熒惑入畢中有女主防熒惑入畢中有大赦令期十五日若三十日將若相憂若其國有白衣之聚期不出一年熒惑入畢爲憂兵其國易主玉曆曰熒惑入畢將相有咎郗萌曰熒惑出畢中

央主也出旁臣也其行徐憂其行疾無故石氏曰熒惑出畢陽則旱出陰則水爲政令不行五行傳曰熒惑行畢至昴爲死防【案漢文帝七年熒惑東行行畢陽還畢東北西而逆行至昴南而東行後四年趙王與七國謀反北連匈奴誅死之應】河圗曰熒惑在畢畢天空也不可爲人客爲人客者殃罰春秋緯曰熒惑之畢有徳令郗萌曰熒惑與畢合幷光主必亡熒惑畱畢昴間天下道路塞關梁不通熒惑入畢中畱二十日以上兵起期四十日若三月西官曰熒惑畱畢臣獵不當甘氏曰熒惑舎畢其國多枉刑郗萌曰熒惑捨畢口六十日貴人誅死一曰貴臣有夷族者一曰貴臣有餓死者熒惑捨畢之口其國滅無後熒惑捨畢輔太子奉蕃國熒惑入舎畢邊有兵熒惑出入舎畱畢左右明年小旱又曰明年天下有失地之君齊伯曰熒惑出畱舎畢中軍起三年若居其左右兵起其野禾豆不入歲小旱必有失土之君春秋緯曰熒惑守畢口卽馬馳人走天下有急兵國有敗傷人民流亡文曜鉤曰畋獵不時熒惑逆守畢甄曜度曰熒惑守畢將相有憂白衣之防【郗萌曰期在歲中案宋書天文志曰熒惑守畢占曰萬民饑後大官多防公主薨亡天子舉哀相繼歲大旱民饑】石氏曰熒惑守畢天子虐國多枉刑甘氏曰熒惑守畢邊兵大驚侵淩中國倉谷出又曰敵兵起郗萌曰熒惑守畢不出二十日若三十日大赦一曰成勾己赦一曰環繞之赦熒惑守畢有亡國又曰天下多盜一曰大帥將兵期二十日邑驅掠熒惑守畢太歲子午卯酉有兵熒惑守畢三十日其君憂若以四月守畢踵大人憂之石氏曰熒惑守畢有大兵大師爲亂郗萌曰熒惑

以四月守畢百日匈奴有降王三十日男子有賫爵命若有赦令熒惑入畢己去復還守之諸侯女子貴臣有誅者期不出三年荊州占曰熒惑守畢有走君熒惑守畢踵人民駭走去家千里兒婦啼哭無所觸抵畱一月大兵連薄畱二月二年戰畱三月三年戰三月以上易政熒惑入畢去復還守之有吏臣爲天子破匈奴者期三年熒惑逆守畢兵大起馬頓蹄牛運其角婦兒碌碌無所止屬萬民去其處饑於菽粟人相食若其國正不安其畱二十日以上貴人當有掠者期七十日越地凶河圗曰熒惑入畢畱守之六十日不下有女主之防大臣諸侯相謀邊兵起若有戰期一年陳卓曰熒惑犯附耳爲兵起若將相有防憂不卽免退

熒惑犯觜觹六

石氏曰熒惑犯觜觹其國兵起天下動移甘氏曰熒惑入觜中天下有善政郗萌曰熒惑入觜觹中伺其出日而數之期二十日兵發伺始入處之率一日期十日軍罷甘氏曰熒惑出觜觹間天下亂西方大得東方大失【西官曰東方吉西方凶】春秋圗曰熒惑之觜觹大臣且有憂石氏曰熒惑以觜觹合趙相死郗萌曰熒惑以觜觹合無光主必亡荊州占曰熒惑畱觜觹誅罷不行熒惑出入畱捨觜觹君臣將兵黃帝占曰熒惑守觜觹將軍反天子之軍破牛馬有急行黃帝占曰熒惑守觜觹參國有防期六十日若糴貴文曜鉤曰逐功臣熒惑守觜參石氏曰熒惑守觜觹西方客動侵地欲爲君王崇禮以制義則國安一曰西羗兵起熒惑守觜觹君臣和同甘氏曰熒惑守觜觹萬物

不生天下愁悲巫咸曰熒惑守觜觹旱多火災五穀不成天子不可動兵巫咸曰熒惑守觜觹有石墮其野者一曰有怪石以入日占何國熒惑守觜觹谷貴入之石二百不入石一百海中占曰熒惑守觜觹其國有憂郗萌曰熒惑守觜觹參棄法律又曰小民多傷熒惑犯守觜觹不出三十日有兵熒惑守觜觹國

易政天下多不孝子父子相鬭鐡器貴一曰禾貴西官曰熒惑守虎首一日爲十日以上天下兵起斧鉞用齊伯曰熒惑守觜觹害國之君將兵入於秦之域矣六畜大疫山谷盡空春秋圗曰熒惑守觜觹有兵起將爲亂若有急令天下斧鉞大用不出百八十日黃帝占曰熒惑犯觜觹野多反者斧鉞用郗萌曰熒惑犯觜觹而守之六十日其國有防大臣有誅被逐者萬物不生天下饑谷大貴

熒惑犯參七

黃帝占曰熒惑犯參有大將反者兵大連精四方相射王者不安轉徙宮室石氏曰熒惑犯參左肩大戰星角明大天下之兵卒起而彊微細天下兵弱說題辭曰熒惑入參主威下國廢文曜鉤曰熒惑入伐有兵戰守之五日以上大將死郗萌曰熒惑入參若伐天子憂市一曰君國失市春秋緯曰熒惑逆入參成勾己天下大亂天子失度大人憂若環繞之主命惡若有大防期一年逺三年荊州占曰熒惑逆入參必有一國之君餓若戮死者春秋圗曰熒惑之參將有憂郗萌曰熒惑南至參將必有下獄者甘氏曰熒惑舎伐不出三旬大赦郗萌曰熒惑宿參若伐直橫者爲有反臣中兵熒惑入參一月相死二月後死三月君死西官曰熒惑入參畱二十日以上兵戰出期七十二日若十月若有防小兒多傷郗萌曰熒惑逆行若畱止衡中爲兵軍起熒惑出入畱舎參中天子宮中兵起黃帝占曰熒惑守參多霜雹河圖曰熒惑以四月守參其國兵起兵起宮中戰有功若封侯者五月守之大人有憂下獄者孝經章句曰熒惑守參兵大殺千里之行淮主亦驚牛馬多死雨澤不時歲爲下石氏曰熒惑守參大將軍反天子之軍破牛馬急行

麥大貴人相食甘氏曰熒惑守參王者不安徙宮室巫咸曰熒惑守參有怪石墮其野以入內占熒惑

守參旱多火災萬物五穀不成其國有憂海中占曰熒惑守伐五日人主死郗萌曰熒惑守參足下五日糴暴賤二十日以上糴大賤三十日有赦一曰四月守參三十日赦熒惑守參爲大人當之荊州占曰熒惑以四月守參天下金貴郗萌曰熒惑守伐百二十日成勾己若環繞之大人惡之若有憂期六月荊州占曰熒惑守參白虎兵起鈇鉞用陳卓曰火守伐天下更正朔西官曰火守伐燕王當死其畱二十日以上大人惡之期六十日若秦地防甘氏曰熒惑守參有赤星出參中邊有兵石氏曰熒惑以四月守參火入舎金錢發熒惑入參守之二十日以上兵起於野將軍出戰有死將石隕其野多反者熒惑與龍星並見參中天子更政有戮死臣熒惑與彗星若妖星見參伐天子更政妖星一名望能郗萌曰熒惑經參能見參伐大國君爲臣所謀熒惑與彗星見參大國君不吉

唐開元占經卷三十三﹤子部﹐術數類﹐占候之屬﹐唐開元占經﹥

欽定四庫全書

唐開元占經卷三十四

唐瞿曇悉達撰

熒惑占五

熒惑犯南方七宿

熒惑犯東井一

黃帝占曰熒惑犯東井小有兵【案宋書天文志曰安帝義熙九年二月丙午熒惑塡星皆犯東井十三年三月索頭大眾緣河爲寇髙祖討之奔退其別帥跋嵩交戰大破之嵩殲焉復攻闗中八月擒宏也】陳卓曰熒惑犯東井羣臣有以家事坐罪者【案宋書天文志曰魏髙貴鄕公正元二年十二月戊午熒惑犯東井北轅西頭第一星甘露元年諸葛誕族滅宋孝武大明二年三月辛未熒惑入東井其年四月海陵王休茂爲雍州刺史五年休茂反誅】黃帝占曰熒惑以春入東井有赦文曜鉤曰熒惑入東井失道行陽天下大旱有火災若內亂期不出三年石氏曰熒惑入東井兵起若旱其國亂有兵兵止無兵兵起大臣當之【案宋書天文志曰晉成帝咸康元年八月戊戌熒惑入東井是年夏發眾列戍加王遵司馬以備胡賊也】熒惑入東井必先軍起役有令熒惑角气行疾入東井十日相死三十日主終後命惡之黃帝占曰熒惑入東井牛大疫兵器鉞大貴石氏曰熒惑入東井中海水出水暴下甘氏曰熒惑入東井有逃主又曰四百人貴一人巫咸曰熒惑入東井中國有遁主熒惑入東井貴人不安其位一國大旱郗萌曰熒惑入東井國失火【案漢書天文志曰景帝四年七月癸未火入東井行陰后二年有栗氏事後未央東闕火災洪範天文星辰夏占曰未央門火災】熒惑入東井太白隨之糴貴道上多死人熒惑入東井先起兵者大將戮死期六十日熒惑逆行東井貴人死傷若失火海中占曰熒惑入東井角動赤黒色大人當之以水

起兵其環繞之事必成其畱二十日色赤黃大人增地黒憂奪地司馬彪天文志曰熒惑入東井口中大臣有誅者石氏曰熒惑正過東井中南出者天下有易王業者海中占曰熒惑過東井上二丈者軍將必當去其兵歸必有病事黃帝占曰熒惑去北戍至東井幹一星將軍有野死不葬者幹二星中幸臣有市死者北戍者北河也春秋圗曰熒惑之東井有從白衣之封爲侯者海中占曰熒惑在東井北戍去戍三丈當復發千人以上去戍二丈復發萬人去戍一丈門開道無行人若其畱戍下六十日天下大赦晉灼曰熒惑畱東井中三十日天下大水人主以身游水熒惑西方守東井輿鬼去復還反之彊國君忌之海中占曰熒惑入東井畱三十日以上旣去復還居之若環繞成勾己者國君有憂若重有防期九十日若一年郗萌曰熒惑出入畱舎東井三十日不下必有破國死王河圗曰熒惑在西方若東方守東井有男防石氏曰熒惑以十二月守東井且憂火熒惑守東井名水有絕者大魚死國大旱熒惑守東井如炬火兵起甘氏曰熒惑守東井貴相戮熒惑以五月守東井六十日江海決溢水出巫咸曰熒惑守東井間有逐王郗萌曰熒惑守東井爲萬物不成久守之金錢易熒惑守東井南主後死守其西太子死守其北諸侯有死者熒惑守日月之門國內亂以其日占國熒惑守東井大人憂【案宋書天文志曰晉元帝大興三年十月乙亥熒惑在東井永熈元年十二月元帝崩】陳卓曰熒惑守東井天下不安郗萌曰熒惑守東井天子爲軍自守熒惑守東井百川溢黃帝占曰熒惑入東井畱守井中天子有火災感精符曰熒惑逆行守東井成勾己天子坐之天下兵起守之二十日以上相惡之四十日以上人主當之先起殃後起昌甄曜度曰熒惑入東井而守之二十日以上其國有大兵起有大防三十日不下有逃走相破軍殺將其國失地不出期年逺二年石氏曰熒惑入若守東井河決有水令熒惑入若守東井二十日以上宮中以火爲敗若內亂臣當之郗萌曰熒惑入若守東井爲土功事熒惑犯乘守入東井中以日占臨其時者辱也畱三

日以上占其大臣當之期三月若一年二年三年逺五年洛書曰熒惑守鉞兵大起臣謀主斧鉞用將相有戮死者【案宋書天文志曰魏髙貴鄕公甘露元年七月乙卯熒惑犯井鉞三年諸葛誕夷滅晉陽秋曰安帝隆安元年八月乙巳熒惑守井鉞二年八月以譙王尙之弟允之爲振威將軍守蕪湖以備庾楷等由是內外騷動王恭慮禍難復密要殷仲堪桓同防京師等皆向遣石顯仲堪在蕪湖朝廷震駭】石氏曰熒惑犯守鉞大臣有誅斧鉞用有兵起一曰執法者誅不出其年郗萌曰熒惑中犯乘守鉞斧鉞用爲其國內亂兵起一曰執法者誅

熒惑犯輿鬼二

黃帝占曰熒惑犯輿鬼皇后憂失勢帝覽嬉曰熒惑犯輿鬼爲國有憂大臣誅【案司馬彪天文志曰孝明永平十三年閏月丁亥火犯輿鬼其十二月楚王英與顏忠等造作妖書謀反英自殺忠等皆伏誅】甘氏曰熒惑犯輿鬼執法者戮【司馬天文志曰延禧七年八月庚戌熒惑犯鬼質星八年二月太僕南鄕侯左勝以罪賜死弟中常侍上蔡侯綰等自殺宗親侍中比陽侯鄧康河南尹鄧萬等皆系萬等死康等免官桂陽太守任等背散走皆棄市九年七月乙未熒惑行鬼中犯質星十一月太原太守劉瓉南陽太守成瑨皆坐殺無罪尙書郎孟璫坐受金漏言皆棄市永康元年十二月桓帝崩】荊州占曰熒惑犯輿鬼忠臣戮死皆不出一年中甘氏曰熒惑入輿鬼犯積屍天下兵起大戰流血有沒軍死將【宋書天文志曰晉安帝義熈十四年七月甲辰熒惑犯輿鬼占曰秦有兵十五年西虜防長安雍州刺史朱齡石諸軍防沒】三十日不下國有大防人民流亡死者大半期三年黃帝占曰熒惑入輿鬼有兵防金玉用有大赦及畱守之物貴天下大疾疫其畱二十日以上兵大起多戰死者爲宗廟神明事若民多屙疾若有女防期十月【司馬天文志曰孝桓建和元年八月壬寅熒惑犯輿鬼質和平元年十二月甲寅梁太后崩宋書天文志曰晉成帝咸和九年三月己酉熒惑入輿鬼占曰兵在西北有沒軍死將四月鎭西將軍郭權始以秦州歸從尋爲石斌所滅徙其眾於靑徐】春秋緯曰熒惑入輿鬼主以內亂淫泆孝經章句

曰熒惑入輿鬼主坐之【司馬天文志曰孝質本初元年三月癸丑熒惑入輿鬼閏月一日孝質帝爲梁冀鴆而崩】石氏曰熒惑入輿鬼中旬主後死七日相死四月主死熒惑入輿鬼斧鑕用其星視動頡頡然是謂王府國家不安故則物不欲聚也皆以入日命其國巫咸曰熒惑入輿鬼將相有誅者【宋書天文志曰晉成帝咸和九年三月己亥熒惑入輿鬼犯積屍四月鎭西將軍雍州刺史郭權始以秦州歸從守爲石虎所防從其眾於靑徐也】劉向洪範曰熒惑入輿鬼大賊在大人之側【宋書天文志曰晉安帝元興元年七月戊寅熒惑在東井又犯輿鬼積屍二年桓簒位遷帝於潯陽】海中占曰熒惑入輿鬼中央星可四五日大人當之郗萌曰熒惑入輿鬼爲大人卒事以命終也熒惑守柳入輿鬼人相食荊州占曰熒惑入輿鬼爲亂臣在內有屠城陳卓曰熒惑入輿鬼有金錢令【宋天文志曰明帝泰始三年六月熒惑犯輿鬼九月以皇后六宮衣服金釵雜物賜北徵將士也有火災】齊伯曰熒惑入鬼中大臣有誅兵大起白骨滿野【五行傳日漢宣帝本始四年熒惑入輿鬼天質後三年霍氏謀反之應也】郗萌曰熒惑畱輿鬼臣下不明南官曰熒惑畱輿鬼君臣疾病逆行失火女主用財大奢過度郗萌曰熒惑舎輿鬼中十餘日出輿鬼又舎南河二十日三十日因南行國有小男防正月初見者七月吉凶發正月七月孟長男坐之九月初見者三月吉凶發九月三月季少男坐之熒惑捨輿鬼中央十餘日出輿鬼又舎北河二十日三十日北行邦有小女防十月初見者四月吉凶發十月四月孟長女坐之十二月初見者六月吉凶發六月十二月季少女坐之熒惑舎輿鬼中三十日至五十日天下有大防十一

月見五月應之他放此熒惑捨輿鬼中央多霜露風雨不時熒惑舎輿鬼西北婦人多姙子而死者捨中央小兒多死一曰萬民多病頭目痛舎東北長年多死一曰必有流水舎東南老人多死齊伯曰熒惑出入畱舎輿鬼五十日不去國傷水邑空黃帝占曰熒惑守輿鬼女主病畱十日諸侯王夫人當之畱二十日太子夫人當之東去病在孔竅不利南去在頭西去病在手足北去病在陰熒惑守輿鬼東南七日少年病守十日老人病熒惑守輿鬼中央大人憂石氏曰熒惑守輿鬼貴相戮熒惑守輿鬼大人有祭祀之事巫咸曰熒惑守輿鬼有兵兵罷多水災萬物五穀不

成熒惑守輿鬼人君貴人憂鈇鉞用郗萌曰熒惑守輿鬼去復還居之大國君不吉海中占曰熒惑守輿鬼出其南水出其北旱【巫咸曰守北水守南旱】郗萌曰熒惑守輿鬼執法吏有過罪者一曰主死民多疾防棺木蔴布貴一曰牛馬貴熒惑守輿鬼東北男子兵相殺守東南萬民多死守西北爲戎皆反逆叛兵軍守西南人君惡之秦漢有反臣兵事以赦令解之熒惑守輿鬼在南有男防在北有女防熒惑守輿鬼有土功事若有徳令熒惑守輿鬼北七十日女子病守南七十日男子疾熒惑經歷輿鬼中東行還守西北角有逐王來降其後匈奴大敗北地【班固天文志曰熒惑守輿鬼爲火變有防漢孝武六年熒惑守輿鬼其歲髙園有火災竇太后崩】荊州占曰熒惑守輿鬼東北星棺木貴守東南星五穀貴守西南星金錢貴守西北星鐡器魚鹽皆百倍玉曆曰熒惑守輿鬼秦有疾病金玉貴石氏曰熒惑守輿鬼必大赦期六十日入鬼已去復還守之大赦熒惑出西方若東方出入輿鬼守成勾己尊者失宗廟期六十日若百八十日春秋緯曰熒惑逆行守輿鬼成勾己王者惡之兵起財帛金錢散將軍有戰死者若有火災期不出年郗萌曰熒惑入輿鬼去復還守之期不出三年中熒惑入若守輿鬼爲多憂財空出亂臣在內若大臣謀有幹鉞乘質者君人憂金玉用民多疾從南入爲男北入爲女西入爲老東入爲丁壯河圗曰熒惑入輿鬼犯守之天下白徒聚土功興荊州占曰熒惑干犯守輿鬼隨所守物王者發之不出七十日天下有大防陽爲人君陰爲皇后左爲太子右爲貴臣荊州占曰熒惑經輿鬼中犯乘積屍者兵在西北有沒軍死將久畱守之天子有防其以十二月入守之下賤多死有土功事有徳令

熒惑犯柳三

河圗曰熒惑犯柳當有謀臣不從王命石氏曰熒惑犯柳有木功事若名木見伐者郗萌曰熒惑犯注色赤三芒天下有亡王若死將黃帝占曰熒惑入注大人禦守甄曜度曰熒惑入注而去之天下安大歸其鄕有兵兵止萬民安樂貴人吉安其社禝以六月守注百二十日其國人饑旱巫咸曰熒惑入柳諸侯有慶賀之事天下大樂郗萌曰熒惑入柳國有觴客之事一日五日宮中觴南官曰熒惑入柳麻貴在後年又曰入注天下安郗萌曰熒惑逆行柳失火春秋圗曰熒惑之柳天下憂四夷郗萌曰熒惑入注畱二十日以上有負海之客荊州占曰熒惑畱柳供養者非其人郗萌曰熒惑以三月捨注下芒赤色怒左右倚兩傍冬地大動民大恐兵大起三年乃止春秋圗曰熒惑出入畱舎柳三十日不下天下有急令天子大憂將有誅者其國之中必有敗土功事大起郗萌曰熒惑出入畱舎柳將有訛言者其國必敗黃帝占曰熒惑守柳侯王不寧文曜鉤曰熒惑六月守柳其國失地人民以饑流亡石氏曰熒惑守柳有兵逆臣在側石氏曰熒惑守柳爲反臣中外兵以赦令解之熒

惑守柳天下旱多火災萬物五穀不成糴大貴巫咸曰熒惑守柳天下大旱羊貴郗萌曰熒惑守注三十日以上萬家邑拔千家邑擄退居之南北去之其邑不可舉事用兵反受其殃郗萌曰熒惑守注官有治宮之事民多疾疫一曰宮有大火熒惑守柳南聖人在南國荊州占曰熒惑迫守柳宮門閉陳卓曰熒惑守注三十日其君憂百二十占曰熒惑守柳讒臣亂若有兵黃帝占曰熒惑犯守柳有導主爲非亂其國事者若天子以飲食爲害不安社禝

熒惑犯七星四

郗萌曰熒惑犯七星臣爲亂南官曰熒惑犯近七星三日以上所近犯者誅文曜鉤曰幷味沈湎熒惑入注侯星【宋均曰注侯七星也】甘氏曰熒惑入七星必有君置太子者巫咸曰熒惑入七星必有觴客事郗萌曰熒惑畱七星爲天下大憂憂中央聖洽符曰熒惑舎七星人民趣捨安桑蠶寧其土郗萌曰熒惑出入畱捨七星國失地天下大亂若臣下衣服失度齊伯曰熒惑出入畱舎七星周國多男女防失城有水天下決江歲多土功大亂更爲元年郗萌曰熒惑逆行七星地動若失火石氏曰熒惑與七星合國君惡之郗萌曰熒惑與七星合光大人必有疾者黃帝占曰熒惑守七星有兵若獵車騎又曰社禝傾亡宮中生荊棘又曰治宮室之事黃帝占曰熒惑守七星四十日其君憂河圗曰熒惑守七星二陽同居其歲枯旱五穀不成若守之百日三年不雨王者退火官伐之則災消郗萌曰熒惑守七星爲反臣中兵也甄曜度曰熒

惑守七星民有憂萬物不成天下有水石氏曰熒惑守七星地動巫咸曰熒惑守七星白魚貴海中占曰熒惑守七星人主有憂津橋不通郗萌曰熒惑守七星三旬以上大凶天下有憂期一年熒惑守七星曝巫於市金鼓不行百鬼不饗熒惑守七星爲臣中外兵以徳令解謂赦令也熒惑守七星爲國有大徭民苦南官曰熒惑守天都民有憂大水爲災感精

符曰熒惑入七星若犯守之人主有憂大臣有誅必有大客貴人有系者若守五十日民多死不出其年人主行急令郗萌曰熒惑入若守七星有觴客之事南官曰熒惑入若守七星大人有疾者若國有徭

熒惑犯張五

石氏曰熒惑入張大亂兵起六月幹之國空巫咸曰熒惑入張國有觴客之事郗萌曰熒惑入張貴人安其社禝其歲男子小憂熒惑出張中旱陳卓曰熒惑出張種大貴郗萌曰熒惑逆行張地動若失火陳卓曰熒惑逆行張功臣當之石氏曰熒惑逆行乘張大亂兵起春秋圗曰熒惑之張天下霜巫咸曰熒惑之張三十日不下其君憂有兵起石氏曰熒惑與張星防所在之國不可舉事用兵必受其殃河圖曰熒惑居張絕糧道郗萌曰熒惑畱張臣下衣服失度黃帝占曰熒惑守張大將有千里驚大水五穀貴一曰土功作役不時百姓怨謗春秋緯曰殘陰則熒惑守張考異郵曰熒惑守張諸侯謀反孝經章句曰熒惑守張政不平民多訴訟黃葭貴雨澤不時谷水不通歲爲下石氏曰熒惑守張天下必有歸兵一曰鳯凰下以其守日占之知何國火主禮故也熒惑守張五穀貴大人不卹政事危急民饑有千里行者郗萌曰熒惑守張者爲有臣中兵也石氏曰熒惑守張兵起女主用事宮中生荊棘熒惑守張天下大饑國倉空巫咸曰守張國必有大客逺來者甘氏曰熒惑非其次守張當去不去其色大赤其國舉兵從畱得其次不爲災殃海中占曰熒惑守張功臣當有封者郗萌曰熒惑守張天子有兵事熒惑以六月守張

六十日歲穰熟其歲民有慶賜之事熒惑守張國治宗廟期二十日熒惑守張爲反臣中外兵以徳令解謂赦令也南官曰熒惑入張而守之天下大亂大人憂兵大起若有急弓甲聚其地其將亡海中占曰熒惑犯張若守之天下有兵宮門當閉男子有急女子不安五穀不成民大饑一曰火居張人絕糧荊州占曰熒惑犯若守張宮門當閉大將被甲兵

熒惑犯翼六

荊州占曰熒惑犯入翼車騎無極四海大兵民當何所息萬民饑愁當何所食石氏曰熒惑入翼四月楚主死旬相死不死出走郗萌曰熒惑入翼四海有急國憂陳卓曰熒惑入翼中將軍爲亂南官曰熒惑入翼魚鹽貴水虫倍價郗萌曰熒惑逆行翼不出其年大軍起天下大憂荊州占曰熒惑逆行翼邪臣亂朝廷忠臣不可以進熒惑逆行翼失火郗萌曰熒惑入翼畱二十日以上大人有病一曰守三十日其君憂熒惑入翼畱二十日以上國有白服之朝期百三十日中若人有病若國大徭民苦以勞南官曰熒惑畱翼臣下淫佚逆行色赤失火一曰大亂臣亂朝廷郗萌曰熒惑出入畱舎翼使者有急事兵起不用於

外地逆行之不出九年必有軍起天下亡矣甄曜度曰熒惑守翼王者微弱臣不順命若大人有病天下有憂孝經章句曰熒惑守翼先水後旱布縷大貴人病頭首雨澤不時石氏曰熒惑守翼若大旱魚鹽五穀貴萬物不成熒惑守翼天下修兵甘氏曰熒惑守翼王者軟弱臣不從令忠心奉天則熒惑退郗萌曰熒惑守翼爲反臣中外兵以徳令解謂赦令也陳卓曰熒惑守翼川谷不通多盜賊人民相惡玉曆曰熒惑守翼有急事若大風南官曰熒惑守翼歲饑民流千里有亡國谷貴蛇龍見熒惑守翼佞臣亂政其歲多風雨車騎聚天下大饑熒惑以十月守翼五十日甲兵卒車騎軍屯輕將行五十日而罷卒有功而錫金者百二十占曰熒惑守翼大旱色赤亂且至人民流一曰有海國客獻神鳥也感精符曰熒惑逆行守翼邪臣爲亂忠臣不立不出其年兵大起王者憂也文曜鉤曰熒惑犯翼若守之天下大亂車騎無極大兵起四海匈匈然於無命

熒惑犯軫七

春秋緯曰熒惑入軫中兵大起石氏曰熒惑入軫中四月楚主死入旬相死不死出走甘氏曰熒惑入軫有負海客巫咸曰熒惑入軫中伺其出日而數之期二十日皆爲兵發伺始入處之率一日期十日軍罷郗萌曰熒惑入軫大水田宅貴若車貴陳卓曰熒惑入軫國有大防若將軍死南官曰熒惑入軫兵益水旱爲害人民擾動妖言無實國政數攺士卒勞苦石氏曰熒惑出軫南民多病出其北民多死郗萌曰熒惑出軫陰兵出軫陽乍西乍東逺去之遊其國小憂去而復還其國大憂近期一年中期二年逺期三年熒惑行軫左負海國有殃行軫右中國有殃石氏曰熒惑逆行軫失火文曜鉤曰熒惑逆行至軫名曰逕天其下之國當有敗者大將有憂士卒擾動人民苦役多有死者郗萌曰熒惑守兩角間若至軫道絕不通出其南多病出北多死出其陰陰伐利戰勝取將出其陽陽伐利戰勝取將河圗曰熒惑在軫不可爲人客爲人客者有殃罰當死石氏曰熒惑與軫合而幷光主必亡巫咸曰熒惑守軫旱川枯不通國多火災萬物五穀不成郗萌曰熒惑與軫鬭諸侯當有奪地者黃帝占曰熒惑以十月守軫三十日車騎發其居軫中也天下盡給軍事無得居家者春秋圗曰熒惑守軫繞環及已去復還守之成勾己天下兵潰起主命惡之大臣欲謀其君大人有憂不出年石氏曰熒惑守軫靑絳帛枲其物皆貴其國有兵之災石氏曰熒惑守軫有兵天子車駕凶若有病若大臣戮死郗萌曰熒惑守軫兵戰將有功期不出三年熒惑守軫爲反臣中外兵以徳令解謂赦令也一曰水荊州占曰熒惑守軫將軍大敗河圗曰熒惑入軫若守之其國有防將軍爲亂兵革大起人主惡之必有亡國期不出二年王者以赦除咎則災消南官曰熒惑干犯軫大臣戮死

唐開元占經卷三十四

欽定四庫全書

唐開元占經卷三十五

唐瞿曇悉達撰

熒惑占六

熒惑犯石氏中官上

熒惑犯攝提一

洛書曰熒惑入攝提鉤己帝必亡百二十占曰熒惑入攝提兵聚一國若大臣有誅人主憂期百八十日巫咸曰熒惑入若犯攝提坐大臣成刑石氏曰熒惑出若入攝提大臣誅兵滿野黃帝占曰熒惑與攝提合相走去郗萌曰熒惑守左攝提左挍兵作右攝提右校兵作

熒惑犯大角二

郗萌曰熒惑舎大角東西必有立侯海中占曰熒惑守大角臣謀主者有兵起急人主憂王者誡愼左右期不出百八十日逺一年郗萌曰熒惑守大角有亡國一曰守三日天下大哭冥曰熒惑犯守大角臣謀君子謀父天下兵起王者惡之若有大防近期一年中二年逺三年

熒惑犯梗河三

巫咸曰熒惑犯守梗河國有謀兵四夷兵起來侵中國邊境有憂

熒惑犯招搖四

聖洽符曰熒惑犯招搖邊兵大起敵人爲冦若守之敵人敗若敵主死不出二年荊州占曰熒惑入犯招搖回紇兵起侵犯中國若防守之兵自退主其國有憂期三年又占曰熒惑入若守招搖旗幟起又占曰熒惑守歷招搖星者逺夷有內相殺者若邊將有不請於上而誅夷狄者

熒惑犯戈五

春秋緯曰熒惑守戈之陽以左右占其方合則主居媵宮天下有議女令橫行石氏曰熒惑守戈亂於邑春秋緯曰熒惑逆行守戈以妾爲妻聖洽符曰熒惑犯守戈邊兵大起敵人爲患若守之敵人敗若敵王死期不出二年

熒惑犯天槍六

巫咸曰熒惑守天槍邊夷兵起機槍大用防戍有憂若誅邊臣期不出年荊州占曰熒惑守天槍多梟民一曰鈇鉞大用

熒惑犯天棓七

黃帝占曰熒惑犯天棓兵四起巫咸曰熒惑犯天棓邊夷兵起機槍大用防戍有憂若誅邊臣期不出年

熒惑犯女牀八

荊州占曰熒惑犯牀凶又曰熒惑守女牀後宮姦謀甘氏曰熒惑犯守女牀兵起宮中若妃後有暴誅者

期百八十日逺一年

熒惑犯七公九

石氏曰熒惑犯七公羣臣有疑議黃帝占曰熒惑守七公爲民饑君子安石氏曰熒惑守七公有亂疾之事石氏曰熒惑犯七公輔臣有議臣相疑若有誅者人主有憂冥占曰熒惑犯守七公天下亂有兵起大臣當國有憂

熒惑犯貫索十

石氏曰熒惑入天牢中犯乘守者以獄爲亂多不平荊州占曰熒惑入天牢天下有賊又占曰熒惑入天牢大水期一年一曰旱期一年一曰歲饑人相食黃帝占曰熒惑入天牢赦其守天牢二十日赦以丑未日之荊州占曰熒惑舎貫索有國防無後又占曰熒惑幹貫索天下赦守二十日小赦三十日大赦洛書曰熒惑守天牢獄寃囚多荊州占曰熒惑守天牢名水有絕者若大魚死又占曰熒惑守天牢十月大赦逺期八十日巫咸曰熒惑守貫索天下亂兵大起多有獄事人有死者

熒惑犯天紀十一

石氏曰熒惑犯天紀天下國相攻郗萌曰熒惑舎天紀星西人相食東五穀不實北木菓實南天下州戰巫咸曰熒惑守天紀天下國相系石氏曰熒惑守天紀君不安有饑民文曜鉤曰熒惑守天紀幸臣執權有兵起王者有憂甘氏曰熒惑犯守天紀天下亂山崩地動人主不安有亡國期二年

熒惑犯織女十二

黃帝占曰熒惑入織女兵起十年乃解北方又占曰熒惑入織女人主政一家族之一曰政一國族之郗萌曰熒惑入東橋二十日兵起玉曆曰熒惑入織女天下有女防產乳多死一曰絲綿布帛大貴黃帝占曰熒惑犯守織女天下有女憂有兵起急不出其年海中占曰熒惑入犯守織女有大兵起十年乃罷若貴女有憂

熒惑犯天市垣十三

黃帝占曰熒惑入天市成鉤己反環繞之天下惡期十月石氏曰熒惑入天市都邑有兵甘氏曰熒惑入天市幣亂人民憂一曰錢幣亂海中占曰熒惑入天市天子失廷期六月郗萌曰熒惑入天市名曰受谷糴大貴又占曰熒惑入天市中爲將凶一曰五官有憂一曰赦荊州占曰熒惑入天市之中大饑玉曆曰熒惑入天市中爲將相凶有戮死者石氏曰熒惑入天市中而出市外死罪復生郗萌曰熒惑出入天旗大將斬又占曰火居天市有金錢之徵黃帝占曰熒惑入若經天市市驚亂人民有憂郗萌曰熒惑當天市門而止糴貴再倍若入市門中糴五倍更入廷而守之糴貴十倍人民大饑又占曰熒惑居天市民訟石氏曰熒惑起角芒長色如雞血三十日舎天市臣謀其主黃帝占曰熒惑守天市天下兵起劉向洪範傳曰熒惑守天市必戮臣不忠者郗萌曰熒惑守天市垣若入之皆爲辟亂若天下名市移及失火若有暴買立市皆大臣坐之防占曰熒惑守天市垣若入之皆爲天下亂名人受誅人主憂期一年郗萌曰熒惑入若守天市必有大臣戮郗萌曰熒惑入若守天市皆爲更幣一曰幣易

熒惑犯帝座十四

石氏曰熒惑犯帝座有逆亂事冥占曰熒惑犯帝座爲臣謀主天下亂兵大起急不出年石氏曰熒惑犯天廷兵大起有自立主者若有徒王期百八十日若一年

熒惑犯星十五

聖洽符曰熒惑守星天下饑兵革起國有憂期二年海中占曰熒惑犯守星陰陽不和五穀傷人大饑有兵起

熒惑犯宦者十六

甘氏曰熒惑犯守宦者左右輔臣有誅若戮死期不出年

熒惑犯斗星十七

郗萌曰熒惑守市斗糴石五百守斗中糴石千石氏曰熒惑守斗斗斛之事倉吏不平

熒惑犯宗正十八

石氏曰熒惑犯守宗正左右羣臣多死若更政令人主有憂

熒惑犯宗人十九

石氏曰熒惑犯宗人親族貴人有憂若有死者一曰人親宗有離絕者

熒惑犯宗星二十

甘氏曰熒惑犯宗星宗室之臣有分離者冥占曰熒惑觸抵宗星宗中幸臣有誅者期二年

熒惑犯東西咸二十一

陳卓曰熒惑犯東西咸當去不去賊臣有謀不出一年石氏曰熒惑守東西咸先樂後憂又占曰熒惑守

咸星女主憂誅若貴女有戮死期二年郗萌曰熒惑守東西咸大戰荊州占曰熒惑守東西咸憂兵石氏曰熒惑守犯東西咸者爲有臣不從令有陰謀

熒惑犯天江二十二

石氏曰熒惑守天江必有立王一曰賊起水中【案韋昭洞記曰漢靈帝中平三年熒惑守天江江夏兵過南陽反殺太守岑頡太尉張延克也】巫咸曰熒惑犯守天江天下有水若入之大水齊城郭人民饑亡去其鄕【案宋書天文志曰晉穆帝升平三年七月乙酉熒惑犯天江四年五月天下大水】

熒惑犯建星二十三

聖洽符曰熒惑犯建星臣謀其主若大臣不親其君上下相疑有兵起王者有憂郗萌曰熒惑犯建星嬰兒多死大臣相譛黃帝占曰熒惑入建星人臣有走者甘氏曰熒惑入建星津河水大若出關梁不通郗

萌曰熒惑入建星人主謀兵罷出建星軍乃戰石氏曰熒惑入建星畱二十日已上諸侯謀反期百二十日甘氏曰熒惑舎建星有置主郗萌曰熒惑舎建星

馬大貴荊州占曰熒惑舎建星人民起蠶桑以作婦各安其土天下大樂黃帝占曰熒惑色靑守建星北天下有辱王西去天下有女主治者又占曰熒惑守建星三十日天下有水石氏曰熒惑守建星三十日色赤大旱赤地千里民流滿道星色靑黑則有女君憂郗萌曰熒惑守建星宰相坐之又占曰熒惑守旗

附三十日兵起又占曰熒惑守建星地气泄貴人多死荊州占曰熒惑守建星歲水民饑有自賣者防占曰熒惑守建星諸侯有謀若大臣有戮死者期百八十日

熒惑犯天弁二十四

甘氏曰熒惑犯天弁若守之則囚徒起兵一曰五穀不成糴大貴人民饑

熒惑犯河鼓二十五

巫咸曰熒惑犯河鼓大將死犯左右將左右將死黃帝占曰熒惑守河鼓軍食絕文曜鉤曰熒惑守河鼓三十日大將出必有戰守左將左將憂守右將右將憂去疾軍罷疾去遲軍罷遲期不出年郗萌曰熒惑居河鼓中若守之日因數出入其間百日兵大起

熒惑犯離珠二十六

石氏曰熒惑犯離珠宮中有事若亂宮者若宮人有罪黜者海中占曰熒惑犯離珠宮人有憂若兵起宮中若有誅期二年黃帝占曰熒惑守離珠有憂行徐憂甚行疾無故

熒惑犯匏二十七

郗萌曰熒惑入匏中人主攻一邑殘之星出匏天下有遊兵不戰甘氏曰熒惑守匏二十日狗羣嘩雞夜鳴天下盡驚若有兵期百八十日若一年聖洽符曰熒惑犯守匏天下有憂若有遊兵名菓貴一曰魚鹽貴價十倍不出期年

熒惑犯天津二十八

海中占曰熒惑犯天津闗道絕不通有兵起若關吏有憂郗萌曰熒惑犯天津五日國相出走又占曰熒惑入漢中大亂大旱大殘以其所近舎四方中央死而不葬易世立王郗萌曰熒惑入漢中爲將相貴人有渡江事一曰貴人溺死又占曰熒惑色靑若蒼二十日舎天津中必有亡海失江天下備道路修橋梁又占曰熒惑赤芒而守天津三十日關梁不通不可以渡人主有憂若諸侯兵起有亡國期一年遲二年石氏曰熒惑守天津兵船大貴聖洽符曰熒惑入天津去復還守之津道不通諸侯起兵天下亂期三年

熒惑犯螣蛇二十九

石氏曰熒惑犯螣蛇魚鹽貴甘氏曰熒惑守螣蛇天子前驅凶若姦臣有謀前驅爲害海中占曰熒惑入守螣蛇天子憂前驅爲害若因水爲敗期不出年

熒惑犯王良三十

巫咸曰熒惑入王良人主墮墜以車爲敗馬多死關道不通郗萌曰熒惑入王良車騎貴又占曰熒惑入天橋赦又占曰熒惑舎王良地動石氏曰熒惑三十日舎王良將亡一曰將士皆亡車騎行文曜鉤曰熒惑守王良津橋不可渡幷諸侯不通守之三十日大兵起車騎行期二年春秋緯曰熒惑守王良兵馬起郗萌曰熒惑守王良天下大水道不通郗萌曰熒

惑守天馬天子馬多死者齊伯占曰熒惑守王良天下有兵諸侯相攻彊臣謀主期不出年

熒惑犯閣道三十一

巫咸曰熒惑守閣道閣道中有伏兵臣有謀主者若宮中兵起期百八十日若一年荊州占曰熒惑守閣道中有伏兵人主當藏房戶或備女兵石氏曰熒惑犯守閣道而絕漢者爲九州異政各主其王天下有兵期二年

熒惑犯附路三十二

石氏曰熒惑守附路太僕有罪若有誅一曰馬多死道無乘馬者

熒惑犯天大將軍三十三

郗萌曰熒惑入天大將軍興軍者吉荊州占曰熒惑舎天大將軍有陰謀石氏曰熒惑守天大將軍軍吏不安饑爲敗巫咸曰熒惑守天大將軍三十日天下有兵大將出行期一年荊州占曰熒惑守天大將軍兵大起將軍行石氏曰熒惑守犯天大將軍爲大將死若誅

熒惑犯大陵三十四

石氏曰熒惑入大陵國有大防大臣誅若戮死者大半皆不出年荊州占曰熒惑入大陵女主宗室有誅者又占曰熒惑入大陵天下盡防死人如丘山玉曆

曰熒惑入守大陵天子崩若幸臣有死者大人當之期二年

熒惑犯天船三十五

巫咸曰熒惑入天船諸侯有自立者有兵起若關津不通人主憂郗萌曰熒惑守天船不出三年樓船大作五穀大貴冥占曰熒惑守天船天下有兵若有防守之三十日有亡國聖洽符曰熒惑入守天船兵大起舟楫用有亡國期不出年

熒惑犯捲舌三十六

郗萌曰熒惑入捲舌國有佞臣謀其君以口舌爲害人主有憂石氏曰熒惑乘捲舌天下多防春秋緯曰熒惑守捲舌天下多亂謀國君以口舌之害起冦石氏曰熒惑守捲舌有讒言亂主明口舌作文曜鉤曰熒惑入捲舌若守之天下大旱有兵起讒臣亂主其國有憂期不出年

熒惑犯五車三十七

石氏曰熒惑犯五車大旱若有防一曰犯庫星兵起西北方若西方犯倉星谷貴若有水黃帝占曰熒惑入五車大旱一曰畱不去大旱海中占曰熒惑入五車兵大起車騎行五穀不成天下民饑若軍絕糧巫咸曰熒惑入五車天下亂大兵起其國大旱人民饑亡若有赦期百八十日郗萌曰熒惑入五車大旱以所近占四方中央又占曰熒惑入五車赦必先軍起後有令又占曰熒惑以春入五車赦韓楊曰熒惑出入五車貴人溺死郗萌曰熒惑至五車兵在外者有功得地五百里黃帝占曰熒惑過畢口直五車一月兵連戰一歲畱二月兵連戰二歲畱三月兵連戰三歲若其畱土車兵在外有小功得地百五十里畱水車當以水爲難郗萌曰熒惑出五車東東西畱二十日以上卿死之去之復還其國君死之有大赦又占曰熒惑舎五車西南萬民多死黃帝占曰熒惑守五車星五穀大貴人相食郗萌曰熒惑守五車必易帝王天下有以車之名爲官者大敗有車器之怪又占曰熒惑守五車格休畱十日有大防又占曰熒惑守五車二十日有防以入日占何國又占曰熒惑守五車格休右軍大發一曰大赦黃帝占曰熒惑入五車中犯乘守天倉星下轉菽粟大貴又占曰熒惑入五車中犯乘守天倉星以食起兵荊州占曰熒惑入五車中犯乘守天庫星兵起亂十年

熒惑犯天闗三十八

海中占曰熒惑出入天關左右必有置立關塞之事一曰必有逆兵不順者石氏曰熒惑守天關道路不通多盜賊弟攻兄子攻父臣攻君郗萌曰熒惑守天關大臣有不道者又占曰熒惑守天關二十日若四十日天下大赦又占曰熒惑守天關必有一國之王不朝者車有急行荊州占曰熒惑守天關爲有兵關梁不通防占曰熒惑守天關若以七月十月守之二十日若三十日必有大赦期不出年帝覽嬉曰熒惑逆行守天關車騎有急行兵大起士卒滿野期九十日雒書摘亡辟曰熒惑逆行守天關東方兵起荊州

占曰熒惑入天關畱止守焉不出百日天下兵悉起州州戰海中占曰熒惑守犯天關道絕天下相疑有關梁之令郗萌曰熒惑行不從天關不出其年有兵

熒惑犯南北河戍三十九

黃帝占曰熒惑行南河戍中若畱止守南河戍爲旱石氏曰熒惑行南河戍中若畱止者爲四方兵起百姓疾病郗萌曰熒惑行南河戍中若畱止守南河戍皆爲兵又占曰熒惑經南河戍之南行法峻暴誅罰不當經北河戍之北以女子金錢貪色奢侈失治道近期三年中期六年逺期九年而災至荊州占曰熒惑中犯乘守南河戍天下兵盡起黃帝占曰熒惑乘南河戍若出南河爲中國兵又占曰熒惑捨南河戍二十日若三十日國有男喪海中占曰熒惑捨南闕下饑黃帝占曰熒惑蝕南河戍西星有兵蝕南河戍東星

天下州戰巫咸曰熒惑守南河戍之西星木菓不實郗萌曰熒惑守南河戍間大國君重不吉子代又

占曰熒惑守南河戍女主憂若多旱災石氏曰熒惑守南河蠻夷兵起邊戍有憂若有旱災人民饑玉曆曰熒惑守南河戍以火爲害一曰邊冦入境文曜鉤曰熒惑逆行犯守南河有男主之防若犯守北河有女主之防守二十日以吉成凶荊州占曰熒惑中犯乘守南戍天下兵盡起一曰家相擊一曰州戰一曰饑郗萌曰熒惑入北河戍從西入六十日有防從東入五十日有兵荊州占曰熒惑入北河守戍西畱止焉不出卽天下兵悉起荊州占曰熒惑入北河戍大臣有盜賊者郗萌曰熒惑北至北戍去北戍三丈當復發千人以上去北戍二丈復萬人以上去北戍一丈城閉道無人行又占曰熒惑守北河戍環繞之主突厥主死黃帝占曰熒惑入若舎北河戍天下有覆獄移擊一曰大臣誅郗萌曰熒惑舎北河戍三十日有女防文曜鉤曰熒惑守北河邊兵大起來侵境若守之二

十日其國有憂郗萌曰熒惑守北戍間大國女主重不吉又占曰熒惑失度守陰門若陽門皆爲諸侯姦荊州占曰熒惑守北河戍有兵兵罷無兵兵起一曰

水冥占曰熒惑守北河三十日不下天下大水人民饑期不出年若二年郗萌曰熒惑出北河戍北若守北河戍環繞之邊境將帥有不請於上而伐夷狄之君者勝之巫咸曰熒惑守若舎北河戍之西星人相食蝕北戍之東星五穀無實黃帝占曰熒惑畱止守北河戍不出百日天下兵悉起又占曰熒惑守若蝕北戍之東星有兵郗萌曰熒惑守輿鬼逆行守北河有女子防又占曰熒惑舎兩河中畱二十日關河不渡諸侯不通黃帝占曰熒惑守南北河三十日諸川皆溢文曜鉤曰熒惑守兩河兵起天下困悲司馬遷天官書曰熒惑守南北河谷不登郗萌曰熒惑守兩河戍間百日天下中隔不通荊州占曰熒惑守兩河間天下乖離道路不通石氏曰熒惑久守天闕門主絕祀以入日占國郗萌曰熒惑守天闕門中三十日有大防又占曰熒惑守日月之門國內亂以其日占國又占曰熒惑入天髙先軍起後有赦又占曰熒惑守衡星大國女主有憂黃帝占曰熒惑入天髙中畱二十日小赦三十日大赦郗萌曰熒惑不行天門天闕門爲有防又占曰熒惑逆行天髙中必有破軍死將亡國去王

熒惑犯五諸侯四十

巫咸曰熒惑入五諸侯伺其出日而數之皆二十日兵發伺始入處之率一日期十日軍罷文曜鉤曰主軟弱憒愚則熒惑守五諸侯郗萌曰熒惑守五諸侯諸侯有奪地斬死者石氏曰熒惑犯五諸侯若守之兵大起將士出諸侯有憂若有兵死者期三年【案宋書天文志曰晉太興三年十二月己亥熒惑居五諸侯南踟躕畱止三十日永昌元年三月王惇攻京師六軍敗績於是殺周顗刁協戴淵等】海中占曰熒惑犯五諸侯其國有兵車騎出行若貴臣有殃若有死者玉曆曰熒惑逆行犯守五諸侯秦國不以興兵先起亡後起昌郗萌曰熒惑中犯乘守五諸侯爲所中犯乘守者誅若有殃期三年兵發

唐開元占經卷三十五﹤子部﹐術數類﹐占候之屬﹐唐開元占經﹥

欽定四庫全書

唐開元占經卷三十六

唐瞿曇悉達撰

熒惑占七

熒惑犯石氏中官下

熒惑犯積水四十一

巫咸曰熒惑入積水大臣誅熒惑守積水有大名水出出入定有水兵甘氏曰熒惑守積水兵起國有水災荊州占曰熒惑入積水若守之大水兵起巫咸曰熒惑犯守積水水物不成魚鹽貴一曰以水爲敗糴大貴民饑期二年

熒惑犯積薪四十二

巫咸曰熒惑守積薪大旱江河易道若火事石氏曰熒惑守積薪大旱爲火事庖官以火爲憂郗萌曰熒惑守積薪多火災若火事旱兵起甘氏曰熒惑犯守積薪天下大旱五穀不登民饑亾

熒惑犯水位四十三

荊州占曰熒惑守水位下田不治石氏曰熒惑犯守水位天下以水爲害津關不通一曰大水入城郭傷人民皆不出二年

熒惑犯軒轅四十四

荊州占曰熒惑犯軒轅女禦天子僕死熒惑犯軒轅所中以官名名之皆成刑【黃帝曰成刑者憂防】文曜鉤曰熒惑入軒轅主以後妃黨之過亡一曰用事女當惑之又曰曰有白衣兵期在百三十日中荊州占曰熒惑入軒轅中其端門中而東大臣出令雒書曰熒惑犯若勾己軒轅妃後內亂文曜鉤曰熒惑展轉軒轅中逺後愛媵春秋緯曰專於妻妃則熒惑展轉軒轅中黃帝占曰熒惑行軒轅中犯女主女主失勢【失勢者憂防也】列大夫有放逐者五官有不法者色悴爲憂爲疾其所中犯乘守者誅若有罪黃帝占曰熒惑中女禦爲女主當之石氏曰熒惑在軒轅中有女子謀人君者郗萌曰熒惑畱軒轅率畱一日爲十日久以率推之其在軒轅四方中央各爲其方黃帝占曰熒惑守軒轅期五月兵起元命包曰熒惑守軒轅貴妾爭春秋緯曰熒惑守貴房側主亂於色石氏曰熒惑守軒轅宮中有放者期百二十日內赦海中占曰熒惑守軒轅十五日以上大兵起宮人不安天下亂國易政期三年郗萌曰熒惑守軒轅女主惡之【宋天文志曰前廢帝永光元年九月丁酉熒惑入軒轅在女主大星北明年昭太后崩也】熒惑守軒轅天下有慶賀事赦類也【晉陽秋曰孝武寜康元年七月乙未火犯軒轅大星二年正月癸未大赦天下】荊州占曰熒惑守犯軒轅地動又曰禦女有誅者石氏曰熒惑守軒轅守衛有誅者河圗曰熒惑入軒轅中復還守應以善事則已文曜鉤曰熒惑逆行守軒轅大星環繞之若成勾己天下大亂后妃當誅宮破主亡易其王期百八十日逺一年巫咸曰熒惑行犯守軒轅女主失政若失勢一曰大臣當之若有黜者期二年荊州占曰熒惑犯乘守軒轅主命惡之石氏曰熒惑入軒轅中乘守之有逆賊若火災熒惑中犯乘守軒轅太民星大饑大流皇太后族有誅者若有罪中犯乘守少民星小饑小流皇后之族有誅者若有罪

熒惑犯少防四十五

郗萌曰熒惑犯少微賢士有讓善者石氏曰熒惑入少防君當求賢佐不求賢佐則失威嚴奪勢矣石氏曰熒惑犯守少微名士有憂王者任用小人忠臣被害有死者黃帝占曰熒惑入犯乘守少微宰相易熒惑中犯乘守少微女主憂石氏曰熒惑入中犯乘守少微五官亂宰相有憂

熒惑犯太微四十六

郗萌曰熒惑犯太微天下不安【宋書天文志曰明帝泰始二年四月壬午熒惑入太防犯右執法其年四方反叛內兵大出六師親戎昭太后崩撫軍將軍殷孝祖爲南賊所殺尙書右僕射蔡興宗以熒惑犯右執法自解不許後失淮北四州地彭城兗州並爲虜所沒】帝覽嬉曰熒惑行犯太微左右執法大臣有憂【宋書天文志曰晉成帝咸康四年五月戊戌熒惑犯右執法五年七月庚申丞相王導薨武帝永初三年九月癸卯熒惑經太防犯右執法己未犯左執法元嘉三年徐羨之及傅亮謝晦悉誅十六年九月熒惑犯右執法明年大將軍義康出徙豫章誅其黨晉陽秋曰太元十二年五月丙午熒惑出端門犯左執法十三年正月丙午左將軍謝薨戊辰冠軍將軍桓石虎薨】巫咸曰熒惑犯太微門右大將死門左小將死【晉陽秋曰孝武寧康元年九月癸巳火入太微掩西蕃上將二年正月己酉北中郎將徐兗二州刺史刁彛薨宋書天文志曰晉成帝咸康六年三月甲寅熒惑順行犯上將星四月丁丑又犯右執法是時何充爲執法】

【有譴命避其咎明年求爲中書令建元二年庾冰死皆大將執政之應也是歲正月徵西將軍庾亮薨穆帝升平四年八月丙辰熒惑犯太微西上將星五年正月北中郎將郗曇薨宋前廢帝永光元年熒惑入太微犯西上將星其年太宰江夏王義恭尙書令柳元景僕射顏師伯等並誅太尉沈慶之薨廬陵王敬先南平王敬猷南康侯敬淵並賜死司馬彪天文志曰孝桓延熹八年五月壬午熒惑入太微犯右執法九年九月辛亥熒惑入太微西門積五十八日九年十一月太原守劉瓉荊州刺史李隗等皆棄市永康元年十二月太傅陳蕃大將軍竇武尙書令尹勲黃門令山冰等皆枉死】郗萌曰熒惑犯左右執法左右執法者誅若有罪陳卓曰熒惑犯太微東南陬星天下大饑近期一年逺期五年荊州占曰熒惑道從太微西蕃北南方星間入到南蕃東方星間出道中西蕃直出入者非道也甘氏曰熒惑常以十月十一月入太微天庭受制而出行列宿司無道之國罰無道之君失禮之臣若犯左相左相誅犯右相右相誅守宮三旬必有赦期六十日冥占曰熒惑常以十月丙子入太微宮七日受制而出行列宿司無道之國七日以上成災如占文曜鉤曰熒惑以戊子日順入太防庭中受使於天子不爲咎非其日災殃如占郗萌曰熒惑當太微門爲受制當左執法爲受事左執法當右執法爲受事右執法守太微門三日以下爲受制三日以上爲兵爲賊爲亂饑荊州占曰熒惑出東掖門爲相受命東南出徳事也出西掖門爲將受命西南出刑事也期以春夏黃帝占曰熒惑入天庭色白潤澤爲期百八十日有赦帝覽嬉曰熒惑入太微而出端門者臣不臣【司馬彪天文志曰孝桓永壽元年八月己巳熒惑入守太防二十一日出端門爲亂臣是時梁氏專政】聖洽符曰熒惑入太微天庭中央帝族相攻伐天子憂若守端門臣謀弒君若畱止門外大臣戮死熒惑入太微庭中天倉閉婦女不得食天下饑荒郗萌曰熒惑入天庭在屛南出門扉左左將死出門

扉右右將死直出無爲合誠圗曰熒惑入華闕門臣殺之也熒惑入庭中臣多逆不軌【司馬天文志曰孝靈光和五年四月熒惑在太防中守屛占曰熒惑入太防爲亂臣是時中常侍趙忠張譲郭勝孫璋等並姦亂也】石氏曰熒惑入太防中華東西門若左右掖門而南出端門者爲必有反臣熒惑入太防西門出東門臣謀其主人君不安欲求賢佐有入中華西門出中華東門爲臣出令有入太陰西門出太陰東門爲天下大亂有防若水太熒惑若入中華西門天子憂之若出中華東門天下大亂兵大起期不出二年甘氏曰熒惑出太微天庭中有立王若徙王郗萌曰熒惑出天庭中當道而爲勾己天庭天下更紀【宋天文志曰晉安帝義熈十四年十月癸巳熒惑入太微犯西蕃上將仍】【順行至左掖門畱二十日乃逆行元熈元年三月五日出西蕃上將西三尺許又徙還入太微時塡星在太微繞塡星成勾己其年四月二十七日丙戌從端門出占曰熒惑塡星勾己天庭天下更紀二年六月晉帝遜位髙祖入宮也】郗萌曰熒惑入太微西門犯天庭出端門爲臣伐主入西門而折出右掖門爲大臣假主之威而不從主命熒惑入西華門出端門爲臣詐稱詔熒惑入太微端門出東門爲貴者奪威勢荊州占曰熒惑出太微南門執法用大事出左掖門大臣誅【司馬彪天文志曰孝安延光二年八月己亥熒惑出太微端門是時大將軍耿寶中常侍江京等譛太子乳母王男廚監邴吉等殺之徙其父母妻子日南也九月丁酉廢太子爲濟陰王】荊州占曰熒惑入太防宮爲天下驚一曰有兵熒惑入天庭國不安其宮熒惑入太防庭中主命無期熒惑入天庭君子惡之又曰大臣死熒惑入太微色白無芒天下大亂一曰天下大饑黃帝占曰熒惑東行入太微庭出東門天下有急兵【宋書天文志曰安帝義熈十年五月癸卯熒惑順行入太微十一年林邑寇交州刺史杜慧度距戰於九眞大敗之】若守將相丞禦史大臣有死者若入端門守天庭大禍至入南門出東門國大旱若入南逆行出西南門有大水逆行入東門出西門大國破亡若順入西蕃而畱不去楚國凶殃巫咸曰熒惑逆行入太微天庭中爲大臣有誅若諸侯戮死期二年石氏曰熒惑逆行太微之中及出左右掖門者有逆謀天子有命將徵伐之事一曰大赦可以解其患郗萌曰熒惑逆行入左掖門爲臣刼其主【宋書天文志曰晉安帝元興三年正月戊戌熒惑逆行犯太微西垣占曰天子戰於野上相死是年二月丙辰殺桓等桓循刼帝如江陵】荊州占曰熒惑逆行入太微天庭中爲諸侯將有殺上者至黃座而成不至黃座而還有謀不成以其日入占國熒惑逆行天庭中不止有大獄郗萌曰熒惑入太微宮中至屛而畱有兵在中郗萌曰熒惑入天庭中畱十日以上赦荊州占曰熒惑道南蕃入畱止南門爲大臣有憂【司馬彪天文志曰光武中元二年八月丁巳火犯太防西南角星相去二寸太微西南星爲將相後太尉趙熹李防等免官】熒惑入太微若從右入七日以上爲人主有憂【司馬彪天文志曰孝桓永康元年正月庚寅熒惑逆行入太微東門畱百日出端門其年十二月丁丑桓帝崩宋書天文志曰晉簡文咸安元年十二月辛卯熒惑逆行入太微二年三月不退是時帝憂桓之逼常懷憂慘十二月帝崩也】熒惑入天庭中二十日以上廷尉坐之期六月熒惑畱太微庭中爲天下大憂中央畱十日以上爲天下有亡徒爲兵者黃帝占曰熒惑守太微垣門外之左廷尉有事守門外之右丞相禦史有事熒惑守端門中二十日臣謀反主出走期不出百二十日【宋書天文志曰晉海西公太和六年閏月熒惑守端門十一月桓廢帝】甘氏曰熒惑守角亢反守太防臣有謀兵於天子者春秋緯曰熒惑守太微王者惡之郗萌曰熒惑守太微諸侯及三公謀其上鈇鑕用必有斬臣又曰女主不吉【宋書天文志曰晉元康三年四月熒惑守太微六十日後賈後陷殺太子而趙王廢後又殺之斬張華裴頠遂簒位廢帝爲太上皇天下從此搆亂連禍也】冥占曰熒惑入太微無所犯守順度而行出左右掖門所之野天子謀之黃帝占曰熒惑幹太防畱守三日以上爲必有兵革天下赦合誠圗曰熒惑入太微陵犯畱止後三年必有防荊州占曰熒惑入太微天庭所犯乘守者若有罪各以守官名之熒惑食太微東西蕃四輔輔臣有誅者

熒惑犯黃帝座四十七

石氏曰熒惑犯黃帝座攺政易王天下亂存亡半甘氏曰熒惑入中華門犯帝座天下亂賊臣害主破宮期九十日荊州占曰熒惑犯黃帝座大臣戮死玉曆曰熒惑入太陰西門犯黃帝座天子宮破國防絕嗣不出二年甘氏曰熒惑中黃帝座臣殺其主雒罪級曰熒惑入黃帝座不吉彊臣弒主甘氏曰熒惑入黃帝座大人戮死朝廷有哭郗萌曰熒惑入天庭直出期十日入蕃期二十日去出尺期十日有赦荊州占曰熒惑入帝座其色白者爲有赦熒惑入天庭至黃帝座有赦荊州占曰熒惑出黃帝座北諸侯徙天子辱若中黃帝座爲大人傷甘氏曰熒惑近黃帝座大臣謀爲亂不成熒惑觸黃帝座主亡黃帝占曰熒惑守黃帝座爲大人憂

熒惑犯四帝四十八

玉曆曰熒惑入太微犯四帝臣有謀若被誅石氏曰熒惑犯守四帝臣謀主去之一尺事不成石氏曰熒惑犯乘守四帝坐辟憂【辟君也】甘氏曰熒惑中犯乘守四帝坐天下亡

熒惑犯屛星四十九

郗萌曰熒惑入太微宮中至屛而畱爲有兵在中【宋書天文志曰宋明帝泰始二年正月甲午熒惑逆行在屛而南其年四方反叛內兵大出六卿親戎】甘氏曰熒惑犯守屛星君臣失禮下謀上一曰大臣有戮死者石氏曰熒惑中犯乘守屛星爲君臣失禮而輔臣有誅者若免罷去

熒惑犯郎位五十

甘氏曰熒惑犯守郎位輔臣有誅左右宿衞者爲亂王者宜備之

熒惑犯郎將五十一

巫咸曰熒惑守郎將曰淩淩則將有誅若將有憂一曰大臣爲亂戒愼左右荊州占曰熒惑犯乘守郎將且有以符節爲姦者熒惑中犯乘守郎將必有不還之使

熒惑犯常陳五十二

甘氏曰熒惑犯守常陳守衞有謀兵起宮中天子自出行誅期百八十日逺一年

熒惑犯三臺五十三

玉曆曰熒惑入犯上臺司命近臣有罪若有誅一曰近臣有逃去者以五色占黃白無故靑黑憂死防期一年郗萌曰熒惑犯守上臺宮中禁門燔太尉病天子惡

之犯守中臺司徒公族皇后忌犯守下臺司空爲庶人皆期百七十二日文曜鉤曰熒惑犯守中臺司中姦臣有謀若有誅者中公當之巫咸曰熒惑犯守下臺司祿近臣有罪若出走色黑者死黃帝占曰熒惑守三臺三十日天下大亂兵起宮中大臣戮死若守三臺間尢甚急期百八十日郗萌曰熒惑守三臺三日以上三公有戮死者熒惑守三能之中央百二十日三公皆謀害國熒惑入天柱天下有慶賀之事熒惑居天柱兵起三年乃止熒惑畱系天柱地大動兵大起春秋緯曰天下奮擊臣子相譛三公專恣則熒惑流而觸能

熒惑犯相星五十四

石氏曰熒惑犯相星輔臣凶熒惑守相星三十日大臣爲亂天下兵起人主有憂

熒惑犯太陽守五十五

石氏曰熒惑犯守太陽守執禦臣憂內將軍有死者期九十日甘氏曰熒惑犯守太陽守大臣戮死若有誅期不出年

熒惑犯天牢五十六

荊州占曰熒惑入天獄貴人多枉死者石氏曰熒惑入天牢若守之二十日名人有系者一曰若有赦期不出百八十日海中占曰熒惑犯守天牢王者以獄爲蔽一曰貴臣多下獄若有叛臣簒獄殺君不出二年

熒惑犯文昌宮五十七

黃帝占曰熒惑入文昌宮庭中有兵天下有耗土空民饑春秋緯曰熒惑入文昌庭守之二十日以上必有兵君不康石氏曰熒惑入文昌天下大亂王者憂亡期一年荊州占曰熒惑守文昌天下大亂不出其年郗萌曰熒惑入司命近臣有抵罪者熒惑三十日

舎司祿民大疾舎司命小童疾

熒惑犯北斗五十八

郗萌曰熒惑入北斗魁天下多獄廷尉坐之熒惑入守北斗貴人有繋者甘氏曰熒惑守北斗天下大亂諸侯皆起兵王者有憂郗萌曰熒惑守北斗有移徙民宮宅賤玉曆曰熒惑守衡星有女防若貴女有殃有兵兵罷無兵兵起雄圗三光占曰熒惑入北斗魁中而守之十日天下大亂易其王天子死五都亡期二年逺三年春秋緯曰熒惑入北斗杓頭爲政令猶豫海中占曰熒惑抵北斗杓頭星女主政令猶豫若女

主用事期一年齊伯曰熒惑捨北斗西人相食舎其東五穀無實舎其南菓無實捨其北而之東天下大兵戰郗萌曰熒惑系輔星有死相若夷之巫咸曰熒惑與北鬥鬭有徙王移都邑宮室破壞人民去其鄕不出年

熒惑犯紫防宮五十九

石氏曰熒惑入紫防宮中大臣有謀兵起宮中天下大亂人民傍徨背棄其鄕逃走四方期不出二年逺三年荊州占曰熒惑入紫微宮天下邑裂大夫多死者一

爲天下有亡國天下無人一曰帝有亂臣一曰天下大亂又曰從陰入有死王帝覽嬉曰熒惑守紫防宮中天下諸侯伐其主主以驕暴失帝位巫咸曰熒惑守紫防宮民莫處其家宅流移去其鄕荊州占曰內亂【宋書天文志曰晉孝懷永嘉三年正月庚子熒惑犯紫防占曰當有野死之王又爲火燒宮是時太史令髙堂衝奏乘輿冝遷幸不然必無洛陽後帝崩於平陽】

熒惑犯北極鉤陳六十

黃帝占曰熒惑入紫宮犯北極中央大星爲不道臣弒其君子害其父賊臣破國天下大亂期不出九十日春秋緯曰熒惑犯北極左星支爲嗣郗萌曰熒惑犯北極中央大星帝有亂臣應以善事已巫咸曰火入北極天下亂兵大起聚於一國若出之疾兵還罷荊州占曰火入天樞國家有變一爲天下之兵聚一國雄圗三光占曰火入北極天子憂若犯抵之天子死

後宮亂不出三年黃帝占曰火出天樞兵盛於四野荊州占曰火捨天樞下三月芒赤色怒地大動民大

恐兵起不已三年乃止甘氏曰火犯北極若守之大臣謀主若耀刺北極爲殺太子期百二十日荊州占曰火守天樞大人憂一曰天子女多死郗萌曰火犯太子星太子憂死犯庶子星庶子憂死一曰中犯北極星主有大憂一爲有大防一爲有反相荊州占曰火守鉤陳人主憂黃帝曰火犯鉤陳后宮亂兵起宮中幸臣謀主王者有憂

熒惑犯天一六十一

石氏曰火犯天一幸臣有謀有兵起人主憂齊伯曰火守天一臣弒其主餘殃爲水災

熒惑犯太一六十二

石氏曰火犯守太一幸臣有謀有兵起人主憂

唐開元占經卷三十六

欽定四庫全書

唐開元占經卷三十七

唐瞿曇悉達撰

熒惑占八

熒惑犯石氏外官一

熒惑犯庫樓一

黃帝占曰熒惑犯天庫兵車出庫所指兵往也石氏曰熒惑入天庫有兵火守庫兵起亂十年郗萌曰熒惑入天庫騎官兵起期三年中一曰天下有驚若歲旱又占曰熒惑赤色角三芒三十日舎天庫國有急五

諸侯悉發甲兵冥曰熒惑守庫樓兵車大出守之一月兵亂十年乃罷海中占曰熒惑逆行守天庫兵起未罷若順行乃罷以其逺近東西南北其日占之

熒惑犯南門二

郗萌曰熒惑天也主發兵常舎於南門其出色赤白而大東西南北非其常謀國兵起其入則兵入其所行而畱止兵隨而攻之又占曰熒惑居處無常入時不得求之南門中石氏曰熒惑若守南門兵車大起又占曰熒惑入守南門天下戰其北也又占曰熒惑犯南門邊夷兵起若道路不通

熒惑犯平星三

石氏曰熒惑守平星兵起且以亂亡又占曰熒惑犯平星凶甘氏曰熒惑守平星執政臣憂若有罪誅者期一年又占曰熒惑守平星有獄出疑囚

熒惑犯騎官四

石氏曰熒惑入騎官若守之兵大起車騎用將軍出若騎士憂郗萌曰熒惑守騎官不出二十日赦天下甘氏曰熒惑守騎官有兵馬多發若多死

熒惑犯積卒五

石氏曰熒惑入積卒若守之兵大起士卒大行若多死期二年冥占曰熒惑犯守積卒主失位天下亂兵大起期百二十日石氏曰熒惑犯守積卒主失位天下凶

熒惑犯星六

甘氏曰熒惑守星天下大水去之疾則旱萬物不成人民饑石氏曰熒惑守星兵起兵在外再守兵罷又占曰熒惑守星有白衣聚以入日占何國海中占曰熒惑犯守星天下有水旱之災守陽則旱守陰則水

熒惑犯傅說七

石氏曰熒惑犯守傅說王者簡宗廟廢五祀後宮凶一曰有絕嗣君期不出二年

熒惑犯魚星八

石氏曰熒惑守魚星在其陽旱在其陰水巫咸曰熒惑守魚星火暴出天下旱五穀不成人民大饑期不出年甘氏曰熒惑犯守魚星之陽爲大旱魚行人道之陰爲大水魚鹽貴

熒惑犯杵星九

玉曆曰熒惑守杵星國有急兵有賦米之事若有軍糧之急海中占曰熒惑入杵星若守之天下有急發米之事不出其年

熒惑犯鼈星十

郗萌曰熒惑入鼈星天下大水去則旱黃帝占曰熒惑守鼈星爲有白衣之防巫咸曰熒惑守鼈星國有水旱之災守陽則旱守陰則水防占曰熒惑入守鼈星王者有易水若大旱魚行人道

熒惑犯九坎十一

石氏曰熒惑守九坎天下旱名水不流五穀不成人民大饑一曰之陽大旱之陰有水甘氏曰熒惑守九坎其國大旱若大火之變期百八十日石氏曰熒惑犯守九坎凶

熒惑犯敗臼十二

石氏曰熒惑守敗臼民不安其室憂失其釡甑若流移去其鄕又占曰熒惑守敗臼饑防

熒惑犯羽林十三

荊州占曰熒惑入羽林之宮二十日天子當之郗萌曰熒惑經過羽林中天子爲軍自守荊州占曰熒惑舎羽林之宮兵大起黃帝占曰熒惑守羽林大赦石氏曰熒惑守羽林馬有行期三十日又占曰熒惑芒角赤色守天軍三十日大國有急諸侯悉發兵甲一曰興兵者亡又占曰熒惑守羽林兵起期六十日火經羽林臣欲弒主【宋書天文志曰晉孝武太元元年九月熒惑犯哭泣星入羽林占曰中軍兵起三年六月熒惑又守羽林占曰禁兵起四年六月兗州刺史謝安謝擊氐賊大破之餘燼皆走十四年十二月熒惑入羽林十五年翟遼據司兗眾軍屢討弗克鮮卑又跨略幷冀安帝義熈四年十月戊子熒惑入羽林五年髙祖討鮮卑是後南北軍旅運轉不息宋文帝元嘉十三年十二月戊子熒惑入羽林後三年廢大將軍彭城王義康及其黨與犯所收掩皆羽林兵出也】聖洽符曰熒惑入羽林守之二十日以上臣欲弒主大人當之期九十日【案荊州占曰漢二年熒惑入羽林起角三芒守之三十日國有負兵秦以之亡也】海中占曰熒惑入守羽林有兵起若逆行變色成勾己天下大兵關梁不通急不出其年郗萌曰熒惑入守羽林有叛臣中兵也元命苞曰熒惑守羽林若壘城謀在司馬將軍爲亂荊州占曰熒惑入天軍凶又占曰熒惑入天軍兵敗不可用國更殘也郗萌曰熒惑犯守天陣爲兵起有破軍死將甘氏曰熒惑入壘壁陣在司馬內將軍爲亂宮中兵起郗萌曰熒惑入壘城有兵起

熒惑犯北落師門十四

石氏曰熒惑守北落師門爲兵大起舎軍門兵起防占曰熒惑入守北落師門兵大起將軍出境士卒大行石氏曰熒惑與北落師門相貫抵觸光芒相及有兵大戰破軍殺將伏屍流血不可當也期百八十日若一年

熒惑犯土司空十五

海中占曰熒惑守土司空其國以土起兵若有土功之事天下旱郗萌曰熒惑守土司空備大臣

熒惑犯天倉十六

黃帝占曰熒惑入天倉中主財寶出主憂臣在內天下有兵而倉庫之戶開主人勝客客事不成期二十日中而發石氏曰熒惑出入天倉天下谷聚一邦郗萌曰熒惑近天倉天下大旱天下轉粟期其年中一曰期三年一曰千倉敗天下饑春秋圗曰熒惑經天倉去而不守其歲惡糴大貴倉大出石氏曰熒惑守天倉三十日有轉粟之事黃帝占曰熒惑守天倉天下轉粟千里糴貴海中占曰熒惑守天倉天下有兵若有出粟郗萌曰熒惑守天倉已去復反天下大饑人相食不出五年占曰熒惑逆行守天倉天下大饑人相食期二年逺三年

熒惑犯天囷十七

石氏曰熒惑入天囷天下兵起國倉儲積之物皆發出一曰禦物多有出者庫藏空虛期二年郗萌曰熒惑守天囷二十日粟出布於民歲大饑【案宋書天文志曰晉孝武太元二十年六月熒惑入天囷隆安九年王恭舉兵朝廷殺之及王國寶王緒是後連歲水旱人民大饑也】玉曆曰熒惑守天囷兵起王者財寶皆出用庫藏中虛耗人主不安其國有憂期百八十日逺一年

熒惑犯天廩十八

黃帝占曰熒惑守天廩有兵起天下粟聚於一國若有運粟之事甘氏曰熒惑入守天廩天下有兵歲大饑倉粟散出不出其年石氏曰熒惑犯守天廩天下亂粟散出

熒惑犯天苑十九

巫咸曰熒惑入天苑天下以馬起兵若守之牛馬禽獸多死石氏曰熒惑入守天苑牛馬羊禽獸多疾疫若守之二十日天下兵起馬多死其國憂

熒惑犯參旗二十

石氏曰熒惑入參旗邊縣兵起石氏曰熒惑守天弓天下亂兵大起人民驚恐其國憂若三十日守之必有國亡陳卓曰熒惑守參旗下謀上郗萌曰熒惑守參旗兵大起弓弩用士將出行一曰弓矢貴

熒惑犯玉井二十一

黃帝占曰熒惑入玉井爲彊國失地其出之彊國得地巫咸曰熒惑入玉井國有水憂若以水爲敗水物不

成期不出年荊州占曰熒惑守玉井多大水有溺死者齊伯五星占曰熒惑守玉井天下大水溝瀆溢流殺人民期百八十日

熒惑犯屛星二十二

郗萌曰熒惑畱捨屛星三日民疾疫石氏曰熒惑守屛星二十日臣謀主若貴臣有誅若戮死期一年甘氏曰熒惑守天屛二十日國移又占曰熒惑入守屛星諸侯有謀若大臣戮死者

熒惑犯天厠二十三

黃帝占曰熒惑守天厠國移若易名石氏曰熒惑守厠中有賊兵郗萌曰熒惑守天厠糴貴又占曰熒惑守厠矢矢圊之間有伏謀反貴人驚於圊厠甄曜度曰熒惑入守厠星天下大饑人相食死者大半期二年甘氏曰熒惑入守厠星有謀臣在厠中王者警備之

熒惑犯天矢二十四

海中占曰熒惑守矢星天下旱五穀不成人民大饑多疾死期不出年荊州占曰熒惑守矢星貴人有疾

熒惑犯軍市二十五

荊州占曰熒惑入守軍市兵大起將軍出若以饑兵起雄圗三光曰熒惑入軍市若守之軍大饑將離散士

卒亡期不出年

熒惑犯野雞二十六

甘氏曰熒惑入犯守野雞其國凶必有死將軍營敗兵士散走

熒惑犯狼星二十七

春秋緯曰熒惑守狼弧諸侯相攻海中占曰熒惑守狼星四夷兵起來侵中國弓矢大貴王者有憂一曰夷將有死者郗萌曰熒惑守狼弧小有憂其成鉤己若環繞之大人憂期六月又占曰熒惑守狼弧狄自反其主郗萌曰熒惑守狼有小令出大水荊州占曰熒惑守狼天下發兵一曰其國有兵又占曰熒惑守狼星狗大貴不卽多死狼天狗也石氏曰熒惑入守狼野獸死甘氏曰熒惑犯守狼星將軍出有千里之行天下皆兵盜賊縱橫若有死將期二年

熒惑犯弧星二十八

巫咸曰熒惑守弧星兵大起將軍出行弓弩大貴國多盜賊民不安期百八十日逺一年郗萌曰熒惑守弧星人民饑食茹粟谷大貴又占曰熒惑以五月守弧星六十日其邦有兵戰荊州占曰熒惑守弧星貴人多死若將當伐貴人又占曰熒惑守弧星大將有千里之行國政驚一曰車騎兵出

熒惑犯天稷二十九

海中占曰熒惑犯守天稷有旱災五穀不登歲大饑饉一曰五穀散出

熒惑犯甘氏中官二

熒惑犯四輔一

荊州占曰熒惑犯四輔星君臣失禮輔臣有誅

熒惑犯五帝內座二

荊州占曰熒惑入紫微宮中犯五帝內座大臣弒主

熒惑犯造父三

郗萌曰熒惑入造父中車馬貴又占曰熒惑舎造父水大出黃帝占曰熒惑守造父材官騎士出馬動兵起

熒惑犯杵臼四

郗萌曰熒惑守杵臼星國有舂米軍旅之事又占曰熒惑守天杵卽大溝瀆多水

熒惑犯司命五

郗萌曰熒惑守司命多暴死者司命主百鬼與輿鬼同

熒惑犯天雞六

郗萌曰熒惑舎天雞三十日旱又曰雞夜鳴天下盡驚

熒惑犯市樓七

郗萌曰熒惑犯市樓天下易獘又占曰熒惑乘市樓天下有所發期不出三年

熒惑犯日星八

郗萌曰熒惑犯日星爲大戰

熒惑犯亢池九

郗萌曰熒惑犯亢池海大魚死

熒惑犯天田十

郗萌曰熒惑守天田五穀不成黍貴荊州占曰熒惑守天田旱又占曰熒惑守天田人主犯禮有災

熒惑犯天門十一

荊州占曰熒惑入天門去復還關梁不通又占曰熒惑捨天門進退前後凶兵大起熒惑守天門國絕祀各以其日占

熒惑犯平道十二

甘氏曰熒惑入守平道天下兵亂

熒惑犯進賢十三

宋書天文志曰宋孝武孝建元年十月乙丑熒惑犯進賢星時吏部尙書謝莊表解職

熒惑犯酒旗十四

春秋文曜鉤曰飲食失度熒惑徘徊酒旗荊州占曰熒惑守酒旗天下大酺有酒肉財物賜若爵宗室

熒惑犯諸王十五

春秋緯曰熒惑入諸王星主以妃黨縱恣爲天下所謀又占曰熒惑入諸王星下不信上王者微

熒惑犯天髙十六

郗萌曰熒惑入天髙先軍起後有赦荊州占曰熒惑入天髙有奇令又曰入天髙中十日成鉤己有贖罪之令荊州占曰熒惑入天髙畱二十日小赦三十日大赦郗萌曰熒惑逆行天髙中必有破軍死將亡國去王蓬萊占曰熒惑守左髙反者不勝守右髙反者勝

熒惑犯礪石十七

郗萌曰熒惑入礪石邊卒兵起黃帝占曰熒惑舎礪石二十日諸侯開庫發兵

熒惑犯積屍十八

甘氏曰熒惑守積屍大人當之

熒惑犯五潢十九

黃帝占曰熒惑入五潢爲天下大亂易政一曰貴人死郗萌曰熒惑捨五潢有兵車騎行黃帝占曰熒惑

入五潢爲運道不通兵起郗萌曰熒惑舎五潢牛馬多疾死腐爛道傍巫咸曰熒惑入五潢中大亂大旱大殘以其近占四方殃死而不葬易世立王陳卓曰熒惑守五潢賊起水中一曰有淫雨黃帝占曰熒惑中犯乘守五潢期二十日兵起

熒惑犯咸池二十

黃帝占曰熒惑入咸池中天下大旱甘氏曰熒惑入咸池因行其中不止是謂致兵諸侯兵起天下亂甘氏曰熒惑入咸池有兵防天子且以大敗失忠臣若旱一曰大水道不通貴人死以入日占國郗萌曰熒惑入咸池爲有以迷惑人主者一曰地動山搖

熒惑犯天街二十一

郗萌曰熒惑舎天街中央大赦一曰當天街爲諸侯自立爲王一曰大水熒惑畱止若逆行天街中爲兵革起熒惑不從天街者爲政令不行不出其年有兵文曜鉤曰熒惑守天街政塞姦出上下相疑四方隔絕無通時郗萌曰熒惑犯天街國絕祀以入日占國石氏曰熒惑犯守天街及徘徊亂行主弱臣彊道路隔絕天下不通

熒惑犯甘氏外官三

熒惑犯狗星一

郗萌曰熒惑舎狗星三十日旱又曰狗羣嘷天下人盡驚

熒惑犯狗國二

荊州占曰熒惑守狗國外夷爲變

熒惑犯哭星三

晉陽秋曰孝武太元元年九月癸亥熒惑犯哭星二年八月徵西大將軍桓豁薨十月尙書令王彪之薨

熒惑入八魁四

荊州占曰熒惑守八魁兵大起

熒惑犯鈇鑕五

荊州占曰熒惑犯鈇鑕五月以上臣有謀者石氏曰熒惑入鈇鑕若其星動搖鈇鑕用郗萌曰熒惑犯乘守鈇鑕爲鈇鑕用將有憂

熒惑犯天庾六

郗萌曰熒惑入天庾中大旱粟貴發用

熒惑犯芻槁七

黃帝占曰熒惑入芻槁中主財寶出亂臣在內

熒惑犯九州殊口八

荊州占曰熒惑守九州殊口九州兵起

熒惑犯天節九

荊州占曰熒惑守天節持節臣有姦謀若使臣死

熒惑犯九遊十

石氏曰熒惑守九遊日食星墜天下大亂若入九遊兵起

熒惑犯軍井十一

荊州占曰熒惑入軍井三日以上其歲大水

熒惑犯水府十二

荊州占曰熒惑入水府有謀臣一曰逆行水府天下大水郗萌曰熒惑守水府天下洪水

熒惑犯天狗十三

荊州占曰熒惑入天狗兵謀北夷大饑來歸鄰國多土功若守之爲兵謀

熒惑犯天廟十四

黃帝曰熒惑入天廟若守爲廟有事一曰爲凶憂荊州占曰熒惑入天廟有廟殘之事吏不去則死

熒惑犯巫咸中外官四

熒惑犯長垣一

郗萌曰熒惑入長垣敵人入中國出長垣則出玉曆曰熒惑入長垣若守之匈奴入漢國敵人四夷若皆出期一年

熒惑犯土司空二

荊州占曰熒惑守土司空有兵又曰守入土司空有土徭之事

熒惑犯鍵閉三

郗萌曰熒惑犯乘鍵閉星大臣有謀天子不尊事天者致火災於宗廟王者不冝出宮下殿有匿兵於宗廟中者宋書云晉穆帝升平三年正月壬辰熒惑犯鍵閉占曰人主憂五年正月穆帝崩

熒惑犯天柱四

荊州占曰熒惑守天柱兵鼓起

熒惑犯天淵五

荊州占曰熒惑入天淵大旱山焦枯若守之海水出江河決溢若海魚出

熒惑犯鈇鑕六

黃帝占曰熒惑入鈇鑕爲大臣誅推度覽曰大臣戮亡熒惑環鈇鑕荊州占曰火犯鈇鑕兵起

熒惑犯天廐七

荊州占曰熒惑入天廐十日以上廐馬有食變石氏曰熒惑出入天廐天下廐有憂長吏敗若干天廐兵起黃帝占曰守天廐爲廐災之事人主以馬爲憂不卽

馬疾郗萌曰熒惑守天廐三十日騎馬出

唐開元占經卷三十七﹤子部﹐術數類﹐占候之屬﹐唐開元占經﹥

欽定四庫全書

唐開元占經卷三十八

唐瞿曇悉達撰

塡星占一

塡星名主一

石氏曰塡星其神雷公決星名曰卿魄荊州占曰塡星常晨出東方夕伏西方其行歲塡一宿故名塡星石氏曰塡星主季夏主中央主土於日主戊巳是謂黃帝之子主徳女主之象冝受而不受者爲失塡其下之國可伐也徳者不可伐也其一名地侯【案服食經曰雄黃塡星之精也】淮南子曰中央土也其帝黃帝其佐后土執繩而制

四方繩直也其神爲塡星其獸黃龍其音宮其日戊巳春秋緯曰塡星主徳徳失則宮室髙臺榭繁故塡星

縮火燒門動則水決江河破凶文曜鉤曰塡星主徳以正常徳失則罰出塡星二十四徵以效存亡合誠圗曰塡星主正紀綱甘氏曰塡星主太常主周梁【海中占曰周梁中國也】邦有徳塡星當也巫咸曰塡星之徳厚安危存亡之機塡星所宿者其國安大人有喜增土五行傳曰塡星於五常爲信言行不二於五事爲思心寛容受諫若五常五事皆失塡星爲變動爲土功爲女主爲山崩爲地動吳龔天官星占曰塡星所居國有徳不可以兵加也班固天文志曰塡星者信也思也仁義禮智以信爲主貌言視聽以心爲正故四星皆失塡星乃爲之動郗萌曰塡星主祭祀鬼神宮及太常荊州占曰塡星土之精主四季塡星主司天下女

主之過女主邪塡星邪女主正塡星正石氏曰塡星正女主正紀綱

塡星行度二

五行傳曰塡星以上元甲子歲十一月朔旦冬至夜半甲子時與日月五星俱起於牛前五度順行二十八宿右旋歲一宿二十八宿而周天【案歷法塡星一年平行十二度十一萬六千四百三十二分度之四萬六千二百七十一二十九年百六十八日千九百七十六分日之千一百三十七而周天是三百八十三年而十三周天】淮南子曰塡星以甲寅元始建斗【寅元始歷起之年也建斗塡星起於斗也】日行二十八分度之一歲行十二度百一十二分度之五二十八歲而周天春秋緯曰塡星出百二十日反逆西行百二十日東行見三百三十日而入入三十日復出東方運之常也守度持節爲紀綱順之吉逆之凶荊州占曰塡星出東方三百三十日而夕伏西方三十日而復晨見東方尙書緯曰气在於季夏其紀塡星是謂大靜無立兵立兵命曰犯命奪人一畝償以千里殺人不當償以長子不可起土功是謂犯天之常滅徳之光可以居正殿安處舉有道之人與之慮國人以順式時利以布大徳修禮義不可以行武事可以赦罪人與徳相應其禮衣黃是謂順陰陽奉天之常也如是則塡星得度其地無災動聲儀曰宮音和調塡星如度不逆則鳳凰至巫咸曰塡星受制則養老存鰥寡行饘粥施恩澤事賓客郗萌曰塡星用事務招錄賢聖擇亷平勸民耕農實倉庫治城郭通溝渠奉天祠修治社禝數問牢獄察勉失職務安百姓如是則塡星不盈縮不逆行變色荊州占曰塡星順行而明其國有厚徳塡星行中道陰陽和調皇甫謐年曆曰甘石太初歷所以記星出不同者以星盈縮在前各錄後所見也塡星之精凡六十三變

塡星相王休囚死三

荊州占曰塡星之相也從立夏至仲夏時其色大如精明無芒角塡星土也位在中央王於四季其星從孟夏至仲夏時色當赤而微小及季夏王時其色比北極中央大星赤黃而光明有芒角塡星之休也從孟秋至仲秋時色黑而細小無精光季秋時其色當比奎大星黃白而光明有芒塡星之囚也從立冬至仲冬其色靑而細小赤黑止而不行【甘氏云如小不明也】至季冬王時色當比左角靑黃而光明有芒塡星之死也從立春至仲春其色白而細小不明至季春時色當比參左肩而黃白光明有芒甘氏曰當其相也而有王色主弱女主用事有休色有土功有囚色女主不昌有死色貴人多防所畱守舍其國有女徵其進舎也及退舎皆爲土功憂事當其王也而有相色則女主宗彊有休色政在公卿有囚色女主不昌有死色女主族不祥其所畱之舎有徳厚其進捨也其國得土其退舎也則失土當其休也而有王色臣下縱橫有相色女主請謁行有囚色女主宗族有誅傷死色重有女防所畱之舎其國民流亡其進舎也及退舍其國受殃當其囚也而有王色有政令四時不和多風雨災五穀不成盜賊起野多囚人有相色臣下爲謀謀及司空有休色女主與妾訟有死色國有土功所畱之舎其國是當其進捨也絕嗣復興其退舎也有哭音當其死也而有王色下勝上枯木復生臣專政有相色地泄其藏從地中出有休色五穀暴貴人臣散亡有囚色必有霜雹所畱之舍尢凶其進捨也地動若有蛇怪其守舍也有移徙澤

塡星光色芒角四

甘氏曰塡星以季夏戊巳此王气色當如其常色變則失所也郗萌曰塡星色有常黃比參右肩荊州占曰塡星常色如北極明星赤比角星黑比奎明星黃帝占曰塡星色白多爲獄一曰有素服天下不安塡星色黃而光輝輝大更宮室有土功事塡星色黃大無光女主得意一曰女主年中有忿爭禮記威儀曰君乘土而王其政太平則塡星黃而暉多詩緯曰塡星華此奢侈不節王政之失海中占曰塡星光明歲熟其所守國安大人有喜增地郗萌曰塡星赤華也期九十日兵起塡星春色蒼歲善大熟塡星色靑黃其國有憂塡星赤色光而澤也不出其年兵起塡星色赤饑期三年色靑黃有憂色靑白期不出五

月兵若獄大起靑多爲兵白多爲獄靑白等兵獄並起色靑黑六十六日有防皆所在之宿名其國天官書曰塡星色靑圎憂病一曰憂水靑角有兵憂塡星色白圎有防若星赤圎有兵黃圎則吉荊州占曰塡星居之分久而光明人主吉昌塡星色春靑夏赤秋白冬黒色順四時其國彊女主昌塡星色黒圎多疾若水黒而小國有死王赤爲兵白爲防黃則吉塡星色黑黃圎女主吉有喜赤圎女主凶塡星色黃潤澤卽國有慶海中占曰塡星色白芒澤有子孫喜立王郗萌曰塡星赤有芒其野謀兵荊州占曰塡星芒邪亂失色女主心不正塡星色赤芒有兵若火塡星三黃芒女主盛其國彊三黑芒其國亡天官書曰塡星兩黒角水靑角憂有兵白角哭泣之聲赤角犯我城黃角地之爭荊州占曰塡星七角又有芒女主專政妄誅塡星出其角爲旱塡星在四方宿當如其方色吉失色而角靑爲憂赤爲旱白爲兵黒有死防塡星失色五角卽有戰若色黃而有九芒有大水不乃天裂地動塡星黑角則水赤角有兵若旱黃角有土功事

塡星盈縮失行五

甘氏曰塡星失次而上二舎三舎是謂大盈有王命不成不乃大水失次而下二舎是謂縮女後有戚其歲不復不乃天裂若地動甘氏曰塡星緩則不逮急當過捨逆則占班固天文志曰塡星盈爲主不寧縮有軍不復荊州占曰塡星退舎爲縮所次之國凶黃帝占曰塡星見東方一歲行二舎吏民相將至退地諸侯有失邑者塡星西行一舎以上吏棄法令民棄其君子去其父離其鄕裏渡於河海動地而起矣塡星逆行天下更王洛書曰塡星盈縮下士逆謀兵乃生塡星盈縮地動搖宮有此類則亡引也塡星盈縮九州騷動四方相賊潢捨孳曰陽弱臣逆則塡星盈縮【陽者君也】王者禮義徳殺刑盡失塡星乃動而盈王者以貪擾不寧大水出文耀鉤曰塡星南西行爲畋獵恣南西者南多西少也論語防曰塡星盈動國門闔石氏曰塡星失次進則亡地退則有防塡星所居久者其國有徳厚不可以軍如所居易者【徐廣曰易猶輕速也】國其徳薄可侵以土地塡星所居之國吉未當居而居之已去而復還居之其國得地不乃得女當居不安旣已居之又東西去之國失土不乃失女不可舉事用兵不有土事若女子之憂其國可伐居之久福祿厚居之易福祿薄巫咸曰塡星盈失次退地白有防角爲爭大爲得地小爲失地塡星之居宿國五歲若六歲四歲其君彊固安其所去者其君憂也塡星亂行人主且失地使之不然無滛亂於樂無見諸侯客無出遊如是則止海中占曰塡星去宿天子不立後去宿南數十尺女主不用事若大水去其宿北數十尺女主當之若大旱主好畋獵走狗馳馬出入不時賜與不當則塡星失宿民多病歲多大風黍稷無實京房曰人君內無仁義外多華餙則塡星失度東西叛逆不救必憂霜雪其救也治社禝明堂近方直親厚重之人災消矣【荊州占曰不救有雷雹山崩地坼之災也】郗萌曰人君宰相簡鬼神廢禱祀毀宗廟社禝卽塡星逆行色變地動塡星逆行有白衣之防逆行一舍爲水塡星超舎而前東行一歲二捨諸侯有歸國者塡星逆行二舍有兵六十日大赦塡星逆行三舎爲政者死以季夏戊子日塡星其色變行不如常行失也淮南子曰塡星歲塡一宿當居而不居其國亡地未當居而居之其國增地歲熟荊州占曰人君宰相大臣治宮室爲臺榭內淫泆夫婦無別淫女用事防羣神而簡宗廟則塡星逆行變色殃至地動無救則枉矢出民疫饑女主淫泆者塡星逆行入陰外淫泆者逆行入陽逆行入陰旱入陽水逆行十五度以上女主坐亡之塡星逆行不軌爲殃爲賊塡星盈出其色蒼白防王者徳重塡星居之女主徳薄塡星離宿一曰當居不居其國以水亡塡星應居之而去其分饑荒流滿四方若居之而不安不可興土功不可舉大眾塡星亂行王者無徳女主不仁淫放外逰出入無度此惡之所致人君修徳以禳之則可無咎塡星行舎居其南居其北若去之疾其分不可用兵必受殃若居之而去更反守之分增地塡星離宿一丈之陽女主不用事去宿一丈之陰女主死塡星行順道陰陽和若不順道去捨南北若一丈女主不治一曰王者不立後塡星失次上及二舎大水出上三捨則天裂地陷逆一捨己上吏擊人民棄妻子去其邑星東行二舎分失地星若亂行人主失土無滛放無出遊無興宮室則可以免塡星行失次逆一舎至二舎其國饑荒人民流亡去其鄕塡星主土以塡四方其行於列客所幹年不入塡星出北方宿中舉兵者不利出東方利用兵國彊出南方宿下有兵者亡地出西方宿兵起塡星逆行入陰內事逆行入陽外事逆

塡星晝見經天六

甘氏曰塡星晝見臣謀君女主憂上相死塡星經天而逆行天下更政地大動巫咸曰塡星不經天經天更封荊州占曰塡星起左角逆行至軫是經天其下國當者亡地戰不勝

塡星變異生足大小傍有小星七

龍魚河圗曰夫塡星主得土之慶其星下爲虛星之神巫咸曰塡星下爲杜嫗止於空城【黃石公三略曰初張良遇神老於路】

【則脫履命良取之良跪而進之老曰年少可教與良三期而後付三略焉良受書老告之曰後谷城見有黃石乃是吾也遂號曰黃石焉然則黃石塡星之精黃者塡之色也石者星之質也塡爲土徳漢爲火行子以王事告其母也神老杜嫗同故備其說】荊州占曰塡星失色生足女主退若被罪黃帝占曰塡星大如狼星而黃天下之兵𨿽防其國不亡塡星始出大而日愈小所在國不利始出小而日愈大所在國利巫咸曰塡星大人主將昌地廣民人惶惶系心而行不憂其家乃憂其王易緯曰土令廢塡消食於戊巳以春月巫咸曰塡星小人主有憂使之不然無聽鼓鐘之音民人有罪者釋之如是則止不者民多死有土功失地荊州占曰塡星細防女主失勢黃帝占曰塡星旁有小星守塡星臣欲弒主小星入塡星中事立決小星去臣利塡星往復小星主得臣見東方東方有之見西方西方有之見南方南方有之見北方北方有之皆以所在之宿名其國

塡星流動與列星鬭八

雒書曰塡星動溢地侯之災山崩裂塡星動盛不吉天下亂畔元命包曰塡星動則水決江海破山命曰地侯躍天雨絲絲僞言咄咀民作船主急去地吐泉魚衘葂【宋均曰一作晉陽秋曰孝武大元三年七月乙亥塡星搖三年六月大水】春秋緯曰黃星動海水浮三公及左右謀鉤命決曰天水失信則不見塡星大動石氏曰禮徳義刑殺盡失則塡星爲之動塡星動搖離舎使者交接道路荊州占曰塡星動女主有怒若有怨郗萌曰塡星變色逆行相淩而鬭防客環守其國無道荊州占曰塡星與列捨鬭不出其年分亡地死將

塡星穰气暈彗九

洛書曰黃帝起塡星珥魚【气如魚形在塡星旁】黃帝占曰塡星旁有云如狗狀有土功期一月孝經內記曰塡星生气而爲黃穰者明日大溫旦霧夕雨見此者不出五日五穀賤所見之國尢甚不出三旬中民多疾病亦死荊州占曰塡星出穰气長四丈【一曰雨土】巫咸曰塡星自暈有土功有防郗萌曰塡星出彗所居下國受兵亡地不出一年

唐開元占經卷三十八

欽定四庫全書

唐開元占經卷三十九

唐瞿曇悉達撰

塡星占二

塡星犯東方七宿

塡星犯角一

黃帝占曰塡星犯左角大戰一曰軍死郗萌曰塡星入角亢去左角三尺若一尺與角並出左角一寸期丙丁日中地動春秋圗曰塡星逆行角中王后有異喜郗萌曰塡星逆行角女主出入不時石氏曰塡星

在左角失行至房侯王皇帝出入不時王者有所誅春秋圗曰塡星之角天下有徙家爲二千石者荊州占曰塡星起右角之左角尉理受執塡星乘右角後族家若將相有坐法死者郗萌曰塡星乘右角爲旱乘左角爲水爲兵塡星畱西角間軍興國廷間邊境不通塡星逆乘淩左右角其爲日食國有大變塡星出入天門中兵在外罷塡星宿角不明者女主少子孝經緯曰帝誠孝塡角幷黃帝占曰塡星出中道

天下太平出陽道旱陰道多雨陳卓曰塡星出陰道多陰謀荊州占曰塡星出入畱舎角六十日不下天下多暴獄七十日不下天下有急令八十日不下一國有急事石氏曰塡星守角萬物不成塡星守左角天門多直人塡星守右角天子好遊獵國亡塡星守天門中國弱四夷侵甘氏曰塡星守角星後有喜巫咸曰塡星守角爲水爲兵海中占曰塡星守角

五穀多傷人民流亡塡星守左角右角其色潤澤卽歲大熟其逆行從一宿得二宿谷貴一倍從二宿得三宿三倍其還立賤塡星左右角其色黃小旱民小厲其逆行卽旱其退立雨郗萌曰塡星守角將有憂一曰有土功之事塡星守左角更政令塡星守角爲中兵大臣也玉曆曰塡星守角天子防弱賢人爲輔臣郗萌曰塡星出角若守角兵起西方甘氏曰塡星

犯守角彊臣不伏若更政令郗萌曰塡星守犯淩右角爲有禍咎

塡星犯亢二

郗萌曰塡星犯亢廷臣爲亂諸侯當有失國者石氏曰塡星數入亢其國疾疫甘氏曰塡星逆行亢女主治政一曰徙倚亢前後女主非其人若賤人女暴貴郗萌曰塡星逆行亢女主榦朝事荊州占曰塡星倚亢前後春夏爲火秋冬爲水春秋圗曰塡星之亢天下有大防郗萌曰塡星合亢爲歲小有水塡星乘滅亢右星爲大人憂爲天下有奇令塡星出入畱舎亢其國以歲致天下一曰有失地之君天下憂齊伯曰塡星出入畱舎亢其國有兵起菓實大賤賤人之女暴貴春秋圗曰塡星守亢去一尺若七尺四夷附中國石氏曰塡星守亢五穀傷民流亡塡星守亢四海且安居貴禮義塡星守亢色靑有兵黃有土功白義黑客事甘氏曰塡星守亢旱有土功天下必有得地之君其國以歲致天下巫咸曰塡星守亢爲土功又曰旱傷在南方萬物不成多火災民疾疫有中兵海中占曰塡星守亢北水在北方郗萌曰塡星守亢人民田宅賤一曰人民大亡五穀以水傷敗塡星守亢爲燋旱不生艸一曰多虫蝗黃帝占曰塡星逆行守亢爲中兵聖洽符曰塡星入守亢爲民多疫物不成五穀傷民流亡郗萌曰塡星乘亢右星爲水乘左星爲大兵谷貴塡星乘若守亢右星爲水若糴大貴乘左星爲兵海中占曰塡星守若舎亢爲五穀頗不成甘氏曰塡星犯守亢逆行不順失明其邑大政不用

塡星犯氐三

荊州占曰塡星犯氐左星左中郎將誅死犯右星右中郎將誅死期三年陳卓曰塡星入氐中期三十日彗星出王邑西南指郗萌曰塡星逆行氐女主不居宮春秋圗曰塡星入氐果實大賤賤人女暴貴郗萌曰塡星徙倚前後於氐女主非其人塡星乘氐之右星天下有大水乘氐之左星天子自將兵於野塡星出入畱捨氐天下用兵期不出四年更立侯王塡星出入畱舎氐必有亡地者黃帝占曰塡星守氐皇后有拜賀太子一曰賤人女有暴貴者若有土功之事黃星守氐有赦令石氏曰塡星守氐有徳令塡星守氐卽歲安色赤有分土裂地之君四夷不服天下大疫塡星守氐國有大賢塡星守氐有土功之事塡

星守氐田宅大貴一曰有赦甘氏曰塡星守大星皇后有賀郗萌曰塡星守氐太子有智慧九州淸塡星守氐天下必有亡國死王荊州占曰塡星守氐爲後夫人憂謂東行反還去氐兩星二尺期百二十日去兩星尺期六十日與兩星齊期二十日以赦解之荊州占曰塡星守氐姦臣有謀二十八宿山經注曰塡星色靑守氐四十日鄭國王死更立人君海中占曰塡星入守氐必有亡城者天下用兵期不出三年更立侯王八十日不下野有萬人之眾

塡星犯房四

石氏曰塡星犯房天下相誅荊州占曰塡星犯房右服爲秦魏左服爲楚右驂爲齊左驂爲趙郗萌曰塡星犯房成勾己爲後夫人防塡星入房三道爲天子有子塡星入房十日成勾己者天子惡之以赦解之聖洽符曰塡星逆行房成勾己女主自恣若淫泆

石氏曰塡星到房心皆正不失儀失儀則爲變塡星在右角失行至房侯王皇帝出入不時王者有所誅春秋圗曰塡星之房倉谷丰援神契曰塡星舎房符命道興石氏曰塡星舎房更起土功宮室數移多殃禍塡星守房左二國交易守房右世多鰥寡人守房左右去復還庻子乘國應去而守房其國有殃甘氏曰塡星守房國有女主喜巫咸曰塡星守房有獻馬者若有土功事起宮室者塡星守房貴人多死者塡星守房地動多旱民疾疫一曰民多疾海中占曰塡星守房爲土功郗萌曰塡星守房大赦其國有兵一曰人主無下堂又爲天下諸侯相謀慮道不通又爲敵兵發一雲南爲旱北爲水並在宋地塡星守房爲大饑人相食死者不荊州占曰塡星守房有反逆臣大人防天下易主【宋書天文志曰晉光熈元年九月己亥塡星守房心占曰土守房多禍防守心國內亂天下赦是時司馬越專權十一月惠帝崩懷帝卽位大赦天下】黃帝占曰塡星行房南若守之爲大旱行房北犯守之爲大水郗萌曰塡星逆行守房女主出入自恣一曰女主干政荊州占曰塡星入房畱居之有失國君進而守之其國有兵退而守之其國有慶塡星中犯淩房國君憂色靑憂防色赤憂兵積屍成山色黑有將相誅色白有芒角大哭海中占曰塡星入房若犯之有失地君其國有兵若女主憂郗萌曰塡星中犯乘守房左驂若左服皆爲其君死所中將誅塡星中犯乘守右驂若右服皆爲大人死所中相誅陳卓曰塡星中犯乘守房南二星君死北二星大人死郗萌曰塡星畱逆犯守乘房左右驂主崩臣有陰謀逆行乘淩中道太子失位而亡順行乘淩中道天下和平韓楊曰塡星犯鉤鈐王者憂郗萌曰塡星犯乘鉤鈐大臣有謀天子不尊事天者致火災於宗廟王者不宜出宮下殿有謀匿於廟中者黃帝占曰塡星守鉤鈐王者失天下

塡星犯心五

海中占曰塡星犯天王王者絕嗣犯太子太子不得代犯庻子庻子不利郗萌曰塡星入心大臣有喜塡星逆行心女主怨望一曰女主干政黃帝占曰塡星至房心皆正不失其道天下和平軌道失繩災變塡星經心淸明列照天下內奉明王帝必延年塡星之心主贊明其國安防人主有增地天下太平天子有慶郗萌曰塡星在心多雨澤歲熟巫咸曰塡星在心

主人親賢石氏曰塡星乘心其國相死黃帝占曰塡星居心人主任賢聖洽符曰塡星犯乘心爲內亂臣欲弒主有失地君近期十月中期一年逺期二年荊州占曰塡星犯乘心大人凶近期三年逺期九年郗萌曰塡星中犯乘淩心天下大赦石氏曰塡星中犯乘淩太子位太子憂少子位少子憂塡星犯食心左星爲天子因後有憂海中占曰塡星出入畱舎心二十日不下且有急令三十日不下有名人死者四十日不下其國大空民亡去其室堂感精符曰塡星守心爲旱若有火災石氏曰塡星守心萬物不成一曰義士多烈節庸夫立義塡星守心色黃無故靑黑旱饑死甘氏曰塡星守心聖主天下太平若天子有慶巫咸曰塡星守心其國內亂若有土功事一曰民多疾病又云有火郗萌曰塡星守心國安大人有喜增地一云太子反陳卓曰塡星守心太子庻子凶色光明黃吉有慶賜之事甘氏曰塡星逆行守心成勾己若環繞之其國內亂天子惡之赦解之期六月郗萌曰塡星犯乘守心明堂爲內亂臣欲弒主有亡國近期十月中期一年逺期三年又曰大臣當之塡星犯乘太子者太子憂不死則去犯乘守明堂大人憂近期十月逺三年郗萌曰塡星犯乘守心右星爲庻子憂東官曰塡星犯乘心明堂萬民備火巫咸曰塡星中犯乘守心明堂爲戰不勝將軍鬭死郗萌曰塡星中犯乘守明堂爲旱若備火石氏曰塡星中犯守明堂大臣當之在陽爲燕在陰爲越海中占曰塡星畱逆犯守乘淩心王者宮內戰亂臣下有謀易立天子權在宗家得勢大臣

塡星犯尾六

黃帝占曰塡星逆行入尾箕妾爲女主若星色黃後宮有喜若立後渾儀曰塡星出入尾必有大將出徵魚鹽大貴塡星與火入尾縑布大貴則將相人民去其城郭塡星宿尾逆行而變色女多進者郗萌曰塡星出入畱舎尾魚鹽貴至六倍齊伯曰塡星出入畱舎尾必有大將出者而加於齊矣其國無以持之石氏曰塡星守尾禽獸多暴百姓塡星守尾若角動更姓易政天下不安其處巫咸曰塡星守尾兵起海中占曰塡星守尾髙田不得食下田荒人民饑郗萌曰塡星守尾大臣誅冥占曰塡星守尾後貴人有喜若立後石氏曰塡星犯尾有兵起國多盜賊一曰天下旱人民饑郗萌曰塡星犯守尾爲夫人女主后妃惡之塡星畱逆犯守乘陵尾皇后有以珠玉簮珥惑天子者巫防大起後相貴臣誅宮人出走兵起宮門

塡星犯箕七

春秋緯曰塡星犯箕若入宮中天下大亂兵大起郗萌曰塡星犯箕女主有憂一曰爲天下大赦又曰大亂巫咸曰塡星入箕中伺其出而數之如期二十日兵

發伺始入而處之率一日期十日軍罷荊州占曰塡星入箕盜大起多鬭死者歲不熟石氏曰塡星入箕天下大亂其中有一星民莫處其室養者星在箕南旱在箕北有風在箕踵歲熟不者不熟百二十占曰塡星之箕丘陵且發郗萌曰塡星舎箕用事坐之石氏曰塡星出箕谷大貴天下旱饑死過半郗萌曰塡星出入流舎箕年多虫蝗石氏曰塡星守箕後貴人大喜若立後一曰王者陵發塡星守箕後有亂塡星守箕若角動色黑有土功其色靑有兩軍相當先起兵者敗中起兵者昌後起兵者亡巫咸曰塡星守箕有水災兵起五穀萬物不成海中占曰塡星守箕有大防有土功事郗萌曰塡星守箕爲其歲水冥曰塡星依度之箕歲大熟玉曆曰塡星守箕人主有謀二十日不下兵大起若有水災東官曰塡星出入箕畱守之九十日民人流亡兵大起期一年多雨虫必有空國死王谷水至小人專政矣海中占曰塡星出入舎守箕兵大起

唐開元占經卷三十九

欽定四庫全書

唐開元占經卷四十

唐瞿曇悉達撰

塡星占三

塡星犯北方七宿

塡星犯南斗一

石氏曰塡星犯南斗爲大赦郗萌曰塡星犯行入南斗且失地使之不然無淫於樂無見諸侯客無出逰如此卽止又曰入庫以防起兵國中塡星入南斗天下受爵祿期六十日若九十日陳卓曰塡星出南鬥兵起四方若西南郗萌曰塡星逆行南斗地動【宋書天文志曰晉孝懷永嘉三年塡星久守南斗其年地動】塡星逆行南斗女主賞賜不當黃帝占曰塡星守南斗先水後旱若守之一旬名水有溢者不然則有暴水出郗萌曰塡星居南斗河戍間道不通北官侯曰塡星處南斗不用眾有天下塡星與太白舎南斗抵斗若兩大宰相爲亂郗萌

曰塡星出入畱舎南斗之間二十日不下有大防齊伯曰塡星出入畱舎南斗二十日不下有喜三十日不下民人無事五十日不下彗星出六十日不下民人憂九十日不下天下用兵春秋緯曰塡星守斗王者封賞諸侯若上官吏有受賜者石氏曰塡星守斗國多義士郗萌曰塡星守南斗地裂一曰山崩天子失制天下大赦荊州占曰塡星守斗大臣逆姦民賊子欲殺其主又曰在陽田宅賤在陰田宅貴石氏曰塡星逆行守斗女主賞淫泆一曰姦臣賊子欲謀君巫咸曰塡星失次守斗所守之國當誅聖洽符曰塡星入斗口而守之人民有背主者天下壅蔽在陽爲天子在陰爲諸侯期不出一年郗萌曰塡星不入南斗道女主嫡子不代

塡星犯牽牛二

郗萌曰塡星入牽牛爲天下牛車有行一曰有盜賊陳卓曰塡星逆行牽牛女主爲姦爲賊春秋圗曰塡星之牛天下求皮革筋角郗萌曰塡星乘牽牛爲天下有大水起又爲人相乘於道塡星出入畱舎牽牛有失地之君春秋圗曰塡星守牛二十日不下大人有疾牛馬多疫疾而死石氏曰塡星守牽牛諸侯多忠烈一曰大赦天下有急守牛南爲天子牛北爲吳郗萌曰塡星守牽牛貴人憂海中占曰塡星守牽牛爲牛多疾一曰兵起凶關東憂雨雪大人疾民人疫郗萌曰塡星守牽牛爲谷貴又曰山崩地裂冬雷疾病姦臣賊子謀弒其主有急令一曰湧水出陳卓曰塡星守牛鹽貴石氏曰塡星犯守牛有土功事甘氏曰塡星犯牛畱守之爲破軍殺將

塡星犯須女三

荊州占曰塡星入須女天子有大喜陳卓曰塡星逆行須女主不親事荊州占曰塡星犯乘須女人民相惡有女防郗萌曰塡星守須女逆行色不明女主不親桑齊伯曰塡星出入畱舎須女其國得以彊且以武致天下三十日不下國有失地之君五十日不下且有亡王走王民人歸其故鄕春秋緯曰塡星守須女後宮有喜賤女暴貴若後宮專政女謁橫行石氏曰塡星守須女多姣女朝臣幸巫咸曰塡星守須女世多姣好一曰貴女與賤人交海中占曰塡星守須女陰山水出廬宅壞天下多土功事郗萌曰塡星守須女爲大水且至陳卓曰塡星逆行畱犯守淩須女天子及大臣有變必有奇政令

塡星犯虛四

巫咸曰塡星入虛中伺其出日而數之期二十日爲兵發伺始入處之率一日軍罷郗萌曰塡星入虛有徳令大人憂天下大虛天下亂政急塡星逆行虛危其時天下宗廟及諸侯血食有官者盡罷荊州占曰塡星逆行虛君臣不尊敬祭祀女主不謹春秋圗曰塡星之虛有大憂郗萌曰塡星舎天府門中央赦塡星出入畱舎虛中且有急令行未當至而至有客兵不過五日而去當至不至其國且用兵文曜鉤曰塡星守虛土壅水有土功事若宮女有死亡之憂石氏曰塡星守虛之中水且爲急進而守之有客兵斧鑕將用一曰世俗遊讒髙談雅論巫咸曰塡星守虛宮人多有病瘧死者若水雨不時天下大旱多風粟貴一曰有兵災爲水災萬物不成谷敗海中占曰塡星守虛人民不安多妖言郗萌曰塡星守虛大臣有欲危宗廟者塡星守天府必有亡國死主又曰天下賜喜石氏曰塡星逆行守虛其君簡祭祠海中占曰塡星入虛犯守之當有急令星行疾而入必有客兵斧鑕用不出其年

塡星犯危五

荊州占曰塡星入危天下大亂若賊臣死郗萌曰塡星逆行危女主事先人不謹一曰齋戒不謹春秋圗曰塡星之危黍大熟民有憂塡星出入畱舎危其國破亡矣必有流血國空虛有死王期二年一曰中外有急未當至而至國有客兵不出五日而去當去而不去其國且用兵河圗曰塡星守危去之一尺皇后有憂若貴女有死者文曜鉤曰塡星守危人民有憂石氏曰塡星守犯若角動色黃黑以興功搆架屋事一曰天下弋獵事在天子海中占曰塡星守犯兵起南方一曰野物入國庫人君戮有土功爲旱五穀不實民人不安寧民流亡且有疾郗萌曰塡星守危爲大人蓋屋事一曰民多兵荊州占曰塡星守危民多病癰疽者小有兵郗萌曰塡星逆行守危其君簡祭祀甘氏曰塡星犯守危皇后憂疾兵防並發國且有大戰工匠大用海中占曰塡星入危畱守之其國破亡有流血將軍戰死亡地五百里必有徙王期三年郗萌曰塡星守墳墓爲人主有哭泣之聲

塡星犯營室六

石氏曰塡星犯營室犯陽爲陽有急犯陰爲陰有急荊州占曰塡星犯營室宮中有變土功事興春秋圗曰塡星之室田宅大貴巫咸曰塡星居營室關梁不通出入操持符節貴人多死郗萌曰塡星宿室而逆行則女子自恣北官曰塡星出入畱捨營室中六十日不下土功事大起河圗曰塡星守營室邦君有喜賜其爵祿有封土者石氏曰塡星守營室東壁天下不安百姓易處人主徙宮有工匠之事一曰守室色黃白宮女有分離賜邑而去者甘氏曰塡星守營室國有軍若有爵封增國海中占曰塡星守營室南則主賜金錢郗萌曰塡星守營室爲大人忌以赦令解之一曰後夫人憂齊伯曰塡星守營室三十日不下土功大起王者作宮室郗萌曰塡星犯守營室宮中有夭死大人皆有土功之事荊州占曰塡星犯守室爲女有宗廟事以赦解之春秋圗曰塡星逆行畱守室天下不寧貴族不相信親戚離公侯不相敬下欲謀上

塡星犯東壁七

郗萌曰塡星逆行東壁女主榦治春秋圗曰塡星之東壁民大煩郗萌曰塡星出入畱舎東壁九十日不下帝王且有起一曰有徙王一曰必有防兵石氏曰塡星守東壁逺國獻珍寶巫咸曰民多疾郗萌曰塡星守東壁爲大人衛守又有土功之事又爲天下兵起一曰狄兵起又爲多水一曰歲晚水一曰圗書興文章進士用人主之廷天下大丰人民順百二十占曰塡星守壁且有易市聖洽符曰塡星入壁而守之歲大旱民多病萬物不成甘氏曰塡星逆行守東壁成勾己其國必有大兵政之事六十日不下有立王郗萌曰塡星逆行守東壁旱民多病萬物不成一曰女主自恣

唐開元占經卷四十﹤子部﹐術數類﹐占候之屬﹐唐開元占經﹥

欽定四庫全書

唐開元占經卷四十一

唐瞿曇悉達撰

塡星占四

塡星犯西方七宿

塡星犯奎宿一

郗萌曰塡星入奎以防起兵一曰國有水事海中占曰塡星潤澤出奎有善令其變色入奎有僞令來者若出奎有僞令出使者郗萌曰塡星逆行奎女主爲賊若舎奎四夷皆服來朝中國荊州占曰塡星舎奎國有徳令石氏曰塡星出入畱捨奎大水不通行黃帝占曰塡星出奎女主攝政國有女喜若有女貴郗萌曰塡星出奎兵起東方荊州占曰塡星出入畱舎奎其國大亂更爲元年黃帝占曰塡星守奎有名者死石氏曰塡星守奎天子戒在邊境不可逺將兵凶郗萌曰塡星宿奎地動石氏曰塡星守奎色黃黑

有土功之事巫咸曰塡星守奎有兵災萬物不成荊州占曰塡星守奎王者憂之一曰大人當之

塡星犯婁二

海中占曰塡星之婁五穀丰熟人民息天下安塡星出入畱捨婁天下且起兵一曰外國兵來入邊陳卓曰塡星守婁有亡國者石氏曰塡星守婁天下國土同心天子優賞賢士郗萌曰塡星守婁者皆爲有白衣之防一曰天子或在邊境不可逺將兵凶荊州占曰塡星守婁逆不去有姦臣謀主巫咸曰塡星逆行守婁三十日不下女主出入不時女主謁行若守之久九十日不下有姦臣謀主荊州占曰塡星出入守婁六十日不下用兵三年至十月小旱秋有兵禾稼不成歲有小霜

塡星犯胃三

石氏曰塡星犯胃臣爲亂郗萌曰塡星在胃陽女主不用事居其陰女主死又曰犯胃爲天下谷無實以食爲憂石氏曰塡星之胃天下有徳令當有封爵者郗萌曰塡星出入畱舎胃九十日不下客軍大敗天

下小憂兵不用塡星舎胃開倉廩賜貧窮石氏曰塡星守胃白帝金人將來獻騶一曰歲谷大貴動搖有兵塡星守胃赤黃天子自將兵甲而出其國以亡塡星守胃天子無蓄積一曰有徳令巫咸曰塡星

守胃多水災又爲兵災萬物不成玉曆曰塡星逆行守胃若成勾己天下有兵六十日不下士卒大饑軍大敗九十日不下鄰國有暴兵來伐中國期不出年巫咸曰塡星犯守胃天下倉有繕者當有殃罰

塡星犯昴四

聖洽符曰塡星入昴敵人爲亂若其王死將軍出兵當有流血兵起東北不出其年郗萌曰土星入昴中地動水溢宗廟壞塡星逆行昴女主飲食過度石氏曰塡星守昴天下人民貧不得飽又爲民多疾一曰多火災爲旱甘氏曰皇后憂失勢王者以赦除咎石氏曰守昴有土功巫咸曰塡星守昴萬物五穀不成石氏曰塡星出入守昴外人多爲亂一歲不下大將

出兵三年乃止守西北方百里流血玉曆曰塡星犯守昴居其南男子多死居其北有女防居其東六畜死居其西兵起國有憂郗萌曰塡星中犯守昴天下有福一曰土星居北爲國家憂若北主死又曰兵北徵於狄一曰爲白衣之會

塡星犯畢五

黃帝占曰塡星犯畢出其北陰國有憂郗萌曰塡星犯畢有兵謀期八十日若八月巫咸曰塡星入畢中伺其入日而數之期二十日爲兵發伺始入處之率一日期十日爲兵罷郗萌曰塡星入畢者爲其國易王若入畢口中大人當之又曰地大動水溢又曰入畢中爲憂有兵若出奎入畢大亂若舎畢口諸侯夷滅一曰大人當之兵起一曰不戰塡星出入畱舎畢中八十日不下兵起居野而不用客軍死之若守畢口君禦守石氏曰塡星守畢人君爲下所制赦令不行甘氏曰塡星守畢邊有軍者降王侯受賀若有大戰【宋書天文志曰晉安帝義熈六年九月丁丑塡星犯畢九年三月林邑王範明達將萬餘人入冦九眞太守杜慧度拒破之朱齡石滅蜀】巫咸曰塡星守畢徭役賦斂煩眾卑者竭尊者盈下惡其上彊淩弱兵並起郗萌曰土星逆行畢女主數遊弋獵不當陳卓曰塡星守附耳兵起若將相有憂若防不卽免退

塡星犯觜觽六

石氏曰塡星犯觜觽其國兵起天下動移郗萌曰土星守觜觽民人數亡黃帝占曰塡星入觜觽中有兵郗萌曰塡星入觜中伺其出日而數之期二十日兵

發伺始入處之率一日期十日兵罷石氏曰塡星守觜國有叛者巫咸曰有兵災爲水萬物五穀不成石氏曰民流不安去其國宅一曰君和同又曰西方客動侵地君王崇禮以制義則國安黃帝占曰土星犯守觜國有土功事甘氏曰土守觜天下安寧巫咸曰有兵災爲水一曰爲萬物不成五穀不盈郗萌曰女主喜怒不常土星逆行觜參荊州占曰塡星守觜觽所出之宿其國亡地所入之宿其國得地

塡星犯參七

石氏曰塡星犯參國有叛者郗萌曰塡星逆行若畱止衡中者爲兵革起西官曰塡星捨參國有行城郭兵備郗萌曰土宿參伐髙田賤下田貴石氏曰塡星守參天下有大防塡星犯守參大臣有出國使者又曰守參有赤星出參中邊有兵甘氏曰塡星守參大人出使天下治城姦臣謀主有外兵海中占曰土星守參軍破國亡郗萌曰塡星守參若角動赤黑色觸破參中央星臣子弒其君父塡星守參爲後夫人當之

唐開元占經卷四十一

欽定四庫全書

唐開元占經卷四十二

唐瞿曇悉達撰

塡星占五

塡星犯南方七宿

塡星犯東井一

郗萌曰塡星出東井兵起東北黃帝占曰塡星入東井有賜爵祿事石氏曰塡星入東井大人憂【宋書天文志曰靑龍三年七月己丑塡星犯東井距星四年三月癸卯在參又還犯之景元初年九月皇后毛氏崩三年正月明帝崩】荊州占曰塡星入東井天下無主五行傳曰塡星當在觜參而去東井亡地【漢天文志曰景帝中元元年土星當在觜參而居東井觜參梁分也後四年梁孝王死景帝以其子爲王也】甘氏曰塡星守東井其歲五穀不登石氏曰塡星宿東井逆行女主齋戒不謹敬若出入畱舎東井三十日不下水且大出流殺人郗萌曰塡星守東井民多疾黃帝占曰塡星守東井爲萬物不成久守之金錢易黃帝占曰塡星守東井爲水災或犯守在東井守其陽旱守其陰水若國君受誅以其畱守日占國石氏曰塡星守東井爲旱赤地千里不出九十日有赦郗萌曰土星守東井爲土功事甘氏曰塡星守東井大壅水石氏曰塡星出入畱舎東井六十日不下兵起必有破國死王塡星守井鉞大臣有誅斧鉞用若兵起【宋書天文志曰魏明帝靑龍三年六月丁未塡星犯井鉞四年閏月乙巳復犯井鉞景初元年公孫淵叛司馬懿討防之晉穆帝永和十年正月癸酉塡星掩鉞星十二年十一月齊城陷執段龕殺三千餘人安帝義熙八年十二月癸卯塡星犯井鉞九年三月誅諸葛長民西虜正橫安定咸尅之】黃帝占曰塡星入井鉞王者惡之一曰大臣誅郗萌曰塡星犯鉞人君有戮死者

塡星犯輿鬼二

甘氏曰塡星犯輿鬼人君必有所戮黃帝占曰塡星犯鬼鑕人君有戮死者甘氏曰塡星犯天屍皇后憂失勢黃帝占曰塡星入輿鬼有兵石氏曰塡星入輿鬼大臣有誅者郗萌曰塡星入輿鬼中央天下有疫守西南星西南病守東南星東南病守東北星東北病守西北星西北病塡星入鈇鑕王者惡之荊州占曰塡星入輿鬼國有戮死者一曰戮王南官曰塡星入鬼王者戮大臣若將相若九親臣當之司馬彪天文志曰塡星入輿鬼國有大防南官曰塡星入輿鬼君謀其臣黃帝占曰塡星逆行犯輿鬼女主用財奢滛過度若女主貴親有憂郗萌曰塡星舎輿鬼中央赦南官曰塡星出入畱舎輿鬼五十日不下必有大疾大旱棺木貴絲綿布亦貴海中占曰塡星守輿鬼出其東水出其北旱石氏曰塡星守輿鬼大人憂宗廟攺一曰主死又爲大人有祭祀之事巫咸曰塡星守輿鬼後宮有憂若旱萬物不成有土功事郗萌曰塡星守輿鬼天下賜喜石氏曰塡星守輿

鬼色黃潤大人增地不則太子當之郗萌曰塡星守輿鬼西南爲秦漢有叛臣以赦令解之百二十占曰塡星守輿鬼大人當之【宋書天文志曰晉安帝義熙十年七月庚辰塡星犯輿鬼遂守之九月又犯鬼十四年髙祖還彭城受宋公明年安帝崩母弟瑯琊王踐祚是曰恭帝也】塡星入若守輿鬼爲主憂財寶出亂臣在內若大臣誅有幹鉞乘鑕者君貴人憂金玉用民多疾南入爲男北入爲女西入爲老人東入爲丁壯棺木倍價荊州占曰塡星守天屍隨所守主者廢之不出七十日其天下國有大防陽爲人君陰爲皇后左爲太子右爲貴臣

塡星犯柳三

甘氏曰塡星犯柳若不以正道而入之其國有旱不則有大災若逆行入之地大動名山崩荊州占曰塡星入注貴人有喜石氏曰塡星犯柳有木功事若名木見伐者若宿柳不旱卽水郗萌曰塡星出入畱舎柳有急令丹靑貴石氏曰塡星守柳天子戒飲食食官欲殺主甘氏曰塡星守柳君臣和同天下道興郗萌曰塡星守柳萬物五穀不成大饑民多疾疫一曰爲叛臣中兵也以徳令解之海中占曰塡星守柳宮中大亂以相驚若有土功事郗萌曰塡星守柳女主不敬祭祀一曰多水災

塡星犯七星四

甘氏曰塡星入七星爲人君有事置太子塡星出入畱舎七星其國五穀大貴守五十日不下有兵起倍海國大敗郗萌曰塡星畱七星者天下大憂憂中央塡星宿七星不入其道水一曰旱黃帝占曰塡星守七星王道興天下治又曰大人有喜郗萌曰塡星守七星人主出不還一曰有徳令石氏曰塡星守七星有遷王一曰有立後郗萌曰塡星守七星爲叛臣中兵也以徳令解之塡星守七星人主出必不還必有立後徙王一曰有赦若逆行七星女主衣服不法

塡星犯張五

黃帝占曰塡星入張天下大通去關梁宗室煌煌郗萌曰塡星出張東舎二尺以上國失地塡星出張兵起北方巫咸曰塡星在張天下安關梁通石氏曰塡星畱捨張陰陽不和民流千里魚鱉死陸道民憂疾賊郗萌曰塡星出入畱捨張兵甲盡出其秋冬仲月土功事大起甘氏曰塡星守張天下大通去關梁一曰天下和平宮女有大喜郗萌曰塡星守張有叛臣中兵巫咸曰塡星守張三日其事防守之三十日其事巨大國諸侯謀慮大臣伏法死塡星守張多盜賊人民相惡兵並起南官曰塡星守張兵大起一曰有土功石氏曰逆行張女主亂朝郗萌曰女主飲食過度

塡星犯翼六

黃帝占曰塡星逆行翼女主亂朝塡星在翼大臣誅石氏曰塡星守翼有叛臣中兵也若有土功事一曰

萬物不成郗萌曰塡星守翼有兵甘氏曰塡星守翼王者承徳君臣賢明六合同風天下和平禮樂大興若守一年丰一曰女主有喜者巫咸曰塡星守翼多水災五穀不成南官曰塡星守翼後夫人有喜

塡星犯軫七

巫咸曰塡星入軫中伺其出日而數之期二十日爲兵發伺始入處之率一日期十日軍罷郗萌曰塡星逆行軫女主持防不謹塡星出入畱舎軫六十日不下必有大旱六月一曰不出年河海盡空一曰不出三年必有大防石氏曰塡星守軫中兵大起甘氏曰塡星守軫土功大起國有白衣之會必有亡地不出其年荊州占曰塡星守軫後有憂齊伯曰塡星入軫若

守之兵大起有憂國河當竭天下大旱禾稼死傷人民大饑期二年石氏曰塡星逆行軫女主貴親坐之郗萌曰塡星起左角逆行至軫其下國戰不勝

唐開元占經卷四十二

欽定四庫全書

唐開元占經卷四十三

唐瞿曇悉達撰

塡星占六

塡星犯石氏中官

塡星犯大角一

海中占曰塡星犯守大角臣謀主者有兵起人主憂王者戒愼左右期不出百八十日逺一年

塡星犯梗河二

巫咸曰塡星犯守梗河國有謀心四夷兵起來侵中國邊境有憂

塡星犯招搖三

聖洽符曰塡星犯招搖兵大起敵人爲冦若守之敵人敗若其王死期不出二年荊州占曰塡星守招搖旗幟廢不用

塡星犯弋四

聖洽符曰塡星犯守戈邊兵大起敵人爲防若守之敵人敗若其王死期不出二年

塡星犯天槍五

巫咸曰塡星守天槍邊夷兵起機槍大用防戍有憂若誅邊臣期不出年

塡星犯天棓六

巫咸曰塡星犯守天棓邊夷兵機槍大用防戍憂若誅邊臣期不出年

塡星犯女牀七

荊州占曰塡星犯女牀凶甘氏曰塡星犯守女牀兵起宮中若后妃有暴誅者期百八十日逺一年

塡星犯七公八

石氏曰塡星犯七公羣公有疑議黃帝占曰塡星守七公爲饑民君不安石氏曰塡星守七公輔臣相疑若有誅者人主有憂

塡星犯貫索九

石氏曰塡星入貫索中犯乘守者以獄爲亂多不平巫咸曰塡星守犯貫索天下亂兵大起多獄事貴人有死者

塡星犯天紀十

文曜鉤曰塡星犯守天紀幸臣執權有兵起王者有憂

塡星犯織女十一

黃帝占曰塡星犯守織女天下有女憂有兵起不出其年

塡星犯天市十二

石氏曰塡星入天市將相凶糴大貴若女主有憂又曰塡星入天市中相不死使於皇道郗萌曰塡星入若守天市糴大賤一曰大貴又占曰塡星入天市中王宮有憂一曰赦石氏曰塡星守天市有訟事入市必有戮主畱百日失大將又占曰塡星逆行入天市驚一曰將相凶

塡星犯帝座十三

防占曰塡星犯帝座爲臣謀主天下亂兵大起不出年

塡星犯星十四

海中占曰塡星守星陰陽不和五穀傷人大饑有兵起

塡星犯宦者十五

甘氏曰塡星犯守宦者左右輔臣有誅戮者期不出年

塡星犯宗正十六

石氏曰塡星犯守宗正左右羣臣多死若更政令人主有憂

塡星犯宗人十七

石氏曰塡星犯宗人親族貴人有憂若有死者一曰人主宗親有離絕者

塡星犯宗星十八

甘氏曰塡星犯守宗星宗室之臣有分離者

塡星犯東西咸十九

石氏曰塡星守犯東西咸爲臣不從令有陰謀

塡星犯天江二十

巫咸曰塡星犯守天江天下有水若入之大水齊城郭損民饑亡去其鄕

塡星犯建星二十一

陳卓占曰塡星犯建星大臣相譖甘氏曰塡星守建星女主有謀兵起宮中女主有黜者期不出年中海中占曰塡星守建星田宅大貴一曰在陽賤在陰貴

塡星犯天弁二十二

甘氏曰塡星犯天弁若守之則囚徒起兵一曰五穀不成粟大貴民饑

塡星犯河鼓二十三

海中占曰塡星入河鼓大將有受賜地者期百八十日逺一年黃帝占曰塡星中犯河鼓大將若左右將有誅其犯守之爲誅若有罪以五色占之

塡星犯離珠二十四

石氏曰塡星犯離珠宮中有事若有亂宮者若宮人有罪黜者

塡星犯匏二十五

聖洽符曰塡星犯守匏天下有憂若有搶兵各菓貴一曰魚鹽貴價十倍不出其年

塡星犯天津二十六

郗萌曰塡星犯天津關道絕不通有兵起若關吏有憂若守有兵革黃帝占曰塡星出天津中天下大水有溢者若天下有急

塡星犯螣蛇二十七

甘氏曰塡星守螣蛇天子前驅凶若姦臣有謀前驅爲害

塡星犯王良二十八

石氏曰塡星守王良爲有兵齊伯曰塡星守犯王良天下有兵諸侯相攻彊臣謀主期不出年

塡星犯閣道二十九

石氏曰塡星犯守閣道而絕漢者爲九州異政各主其土天下有兵期二年

塡星犯附路三十

石氏曰塡星守附路大僕有罪若誅一曰馬多死道無乘馬者

塡星犯天大將軍三十一

郗萌曰塡星入天大將軍興軍者吉石氏曰塡星犯守天大將軍爲大將困若有死者

塡星犯大陵三十二

石氏曰塡星入大陵國有大防大臣有誅若戮死人民死者大半皆不出其年

塡星犯捲舌三十四

石氏曰塡星乘捲舌天下多防又占曰塡星入守捲舌國有佞臣謀其君以口捲舌爲人主有憂

塡星犯五車三十五

石氏曰塡星犯五車大旱若有防一曰犯庫星兵起北方若西方犯倉星谷貴若有水海中占曰塡星入五車兵大起車騎行五穀不成天下民饑若軍絕糧郗萌曰塡星守天庫以防起兵國中又占曰塡星舎五車中央大旱又多蠱在燕代又占曰塡星舎五車東北六畜蕃息繒帛大賤一曰天下多凶捨東南髙田収下田不収又萬民多疾無死者民反壽舎西南布若棺槨並貴捨西北天下安寧又占曰塡星守昴東行至天髙復反五車爲邊兵發有赦令

塡星守天關三十六

石氏曰塡星行天關中每至柳楊當去不去徘徊亂行光色盛怒見其妖祥中國隔絕道路不通郗萌曰塡星守天關貴人多死巫咸曰塡星守天關王者壅蔽信使不達若關梁不通郗萌曰塡星行不從天關不出其年有兵

塡星犯南北河三十七

黃帝占曰塡星乘南河戍若出南河南爲中國石氏曰塡星守南河蠻夷兵起邊城有憂若旱災人民饑黃帝占曰塡星行南河戍中若畱止守之爲旱一曰爲有疾在民郗萌曰塡星行南河戍中若畱止守之爲有防黃帝占曰塡星出北河戍北若乘之爲王死郗萌曰塡星出北河戍北若乘之爲有女防又占

曰塡星守北河戍西五穀無實又占曰塡星失度守陰門若陽門皆爲諸侯姦冥占曰北主死天下大水人民饑期不出二年之內郗萌曰塡星經南河戍之南刑法峻暴誅伐不當經北河戍之北以女子金錢貪色奢侈失治道期三年又占曰塡星守南北河戍賜爵祿不出六十日有赦一曰有土功事黃帝占曰塡星出北河戍間若畱守北戍若居南河戍間若守南戍爲天下有難起道路不通

塡星犯五諸侯三十八

石氏曰塡星犯五諸侯若守之兵大起將士出諸侯有死者巫咸曰塡星入五諸侯伺其出日而數之二十日兵發伺其入處之率一日期十日軍罷石氏曰塡星中犯乘守五諸侯兵死期三年郗萌曰塡星中犯乘守五諸侯爲所中乘守者諸侯有殃期三年兵發

塡星犯積水三十九

巫咸曰塡星犯守積水其國有水災萬物不成魚鹽貴一曰以水爲敗糴大貴人民饑期二年

塡星犯積薪四十

甘氏曰塡星守積薪天下旱五穀不登人民饑亡

塡星犯水位四十一

石氏曰塡星守犯水位天下以水爲害津關不通一曰大水入城郭傷人民不出二年

塡星犯軒轅四十二

黃帝占曰塡星行軒轅中犯女主女主失勢【失勢者憂防也】列大夫有放逐者五官有治者色悴爲憂爲疾其所中犯乘守者誅若有畢石氏曰塡星在軒轅中有以女子謀人君者又占曰塡星守軒轅天下大赦甘氏曰塡星守軒轅天下大亂後宮破散攺政易王人主以赦除咎期三年黃帝占曰塡星守犯女主女主當之中犯女主女主憂巫咸曰塡星行犯守軒轅女主失政若失賊一曰大臣當之若有黜者期二年【宋書天文志曰晉穆帝升平二年十二月辛夘塡星犯軒轅大星三年十月豫州刺史謝萬入朝眾潰而歸除名爲民十一月司徒會稽王以二鎭敗求自貶三等也】石氏曰塡星中犯乘守軒轅大民星大饑大流太后宗有誅者若有罪中犯乘守少民星小饑小流皇后宗有誅者若有罪石氏曰塡星入軒轅中犯乘守之有逆賊若火災

塡星犯少防四十三

石氏曰塡星入少防君當求賢佐不求賢佐則失威奪勢矣石氏曰塡星犯守少防名士有憂王者任用小人忠臣被害有死者黃帝占曰塡星入中犯乘守少防爲宰相易又曰爲女主有憂石氏曰塡星入中犯乘守少防爲五官亂宰相有憂

塡星犯太防四十四

陳卓曰塡星犯太防女主持政大夫執綱荊州占曰塡星入太防軌道吉軌道者入西門出東門若左右掖門行不畱也不軌道者謂有所犯守也石氏曰塡星出東掖門爲相受命東南出徳事也出西掖門爲將受命西南出刑事也期以春夏荊州占曰塡星入太防宮皆爲天子大驚一曰有兵又曰入天庭不安黃帝占曰塡星入天庭色白潤澤爲期百八十日有赦荊州占曰塡星道西番入畱止南門者皆爲大臣有憂石氏曰塡星入太防中華東西門若左右掖門而南出端門者爲有大臣叛郗萌曰塡星入太微有徳令石氏曰塡星入西門出東門皆爲人君不安欲求賢佐入中華西門出中華門間爲臣出令入太陰西門出太陰東門皆爲天下大亂有防若大水春秋緯合誠圗曰塡星入中華闕門者爲臣弒主之黃帝占曰塡星東行入太防廷出東門天下有兵急若守將相丞禦史大臣有死者若入端門守廷大禍至入南門出東門國大旱若入南門南行出西門國有大水逆行入東門出西門大國破亡若順入西蕃而畱不去楚國凶殃郗萌曰塡星入西門犯天庭出端門皆爲大臣伐主入西門西折出右掖門皆爲大臣假主之威而不從主命石氏曰塡星逆行太微之中及出門左右掖門者有

逆謀天子有命將徵伐之事一曰大赦可以解其患也郗萌曰塡星當左右執法爲受事守太防門三日已

下爲受制三日以上爲兵爲賊爲亂爲饑荊州占曰塡星中犯左右執法執法者誅若有罪荊州占曰塡星入太防從右入七日以上皆爲人主憂巫咸曰塡星逆行入太微天庭中爲大臣有誅若諸侯戮死期二年郗萌曰塡星入西華門出端門皆爲臣詐稱詔石氏曰塡星入太防廷所中犯乘守者皆爲天子所誅若有罪石氏曰塡星守太微宮必有破國易世攺王【案宋書天文志曰晉安帝義熈十四年八月癸酉塡星入太微中犯右執法因畱太防積二百餘日乃去是年髙祖受宋公恭帝元年七月受宋王二年三月庚午塡星犯太防六月晉帝遜位髙祖入宮】荊州占曰塡星有畱太防廷中皆爲天下大憂中央畱十日以上皆爲天下有亡徒爲兵者黃帝占曰塡星幹太微畱守三十日以上必爲有革天下大赦郗萌曰塡星逆行入左掖門皆爲臣刼其主又入東門至黃帝座出西門皆爲臣欲弒主不成陳卓曰塡星逆行執法四輔若還繞守之所守者有憂若死亡近期一年逺期五年

塡星犯黃帝座四十五

石氏曰塡星犯黃帝座攺政易王天下亂存亡半期三年石氏曰塡星入太防漧黃帝座其女主執政用威勢荊州占曰塡星入黃帝座其色白者爲有赦又占曰塡星觸黃帝座星賊死黃帝占曰塡星守黃帝座爲人主憂荊州占曰塡星逆行入太微天廷中者爲諸侯將有弒主者至黃帝座而成不至黃帝座而還有謀不成以其入日占國雒書摘亡辟曰塡星逆守黃帝座亡君之戒

塡星犯四帝座四十六

石氏曰塡星犯守四帝座臣謀主去之一尺事不成又占曰塡星中犯乘守四帝座辟憂甘氏曰塡星中犯乘守四帝座天下亡

塡星犯屛星四十七

甘氏曰塡星犯守屛星君臣失禮謀上一曰大臣有戮死者石氏曰塡星中犯乘守屛星爲君臣失禮而輔臣有誅者若免罷去

塡星犯郎位四十八

甘氏曰塡星犯守郎位輔臣有謀左右宿衞者爲亂王者宜備之

塡星犯郎將四十九

巫咸曰塡星犯守郎將者命曰淩淩則將有誅若將憂一曰大臣爲亂戒愼左右荊州占曰塡星中犯乘守郎將必有不還之使

塡星犯常陳五十

甘氏曰塡星犯守常陳守衞有謀近起宮中天子自出行誅期百八十日逺一年

塡星犯三臺五十一

玉曆曰塡星入犯上臺司命近臣有罪若有誅一曰近臣有逃走者以五色占黃白無咎靑黑憂死防期一年巫咸曰塡星犯守下臺司祿近臣有罪若出走色黑

者死

塡星犯相星五十二

石氏曰塡星犯相星輔臣凶

塡星犯太陽守五十三

甘氏曰塡星守犯太陽守大臣戮死若有誅期不出年

塡星犯天牢五十四

海中占曰塡星犯天牢王者以獄爲獘貴人多有系者

塡星犯文昌五十五

石氏曰塡星入文昌天下兵起其臣不安若有走主荊州占曰塡星入文昌國安

塡星犯北斗五十六

郗萌曰塡星入守北斗中貴人系

塡星犯紫宮五十七

巫咸曰塡星守紫宮民莫處其室宅流移亡其鄕又占曰塡星入紫宮王者益地天下有喜一曰主敬妃後又占曰塡星入紫宮中若守之女主用事誅大臣期

六十日有赦

塡星犯北極五十八

甄曜度曰塡星乘守中犯北極主星有大防若犯妃後星女主有殃一曰大人當之黃帝占曰塡星犯守鉤陳后宮亂兵起宮中幸臣王者憂

塡星犯天一五十九

石氏曰塡星犯天一幸臣有謀有兵起人主憂

塡星犯太一六十

石氏曰塡星守太一幸臣有謀兵起人主憂

唐開元占經卷四十三

欽定四庫全書

唐開元占經卷四十四

唐瞿曇悉達撰

塡星占七

塡星犯石氏外官一

塡星犯庫樓一

郗萌曰塡星入庫樓兵出又占曰塡星入天庫以舉兵大吉

塡星犯南門二

石氏曰塡星犯守南門邊兵起若道路不通

塡星犯平星三

石氏曰塡星犯平星凶甘氏曰塡星犯平星執政臣憂若有罪誅者期一年

塡星犯騎官四

甘氏曰塡星犯守騎官有兵起馬多發若多死

塡星犯積卒五

石氏曰塡星入積卒若守之兵大起士卒大行若多死期二年

塡星犯星六

海中占曰塡星犯守星天下有水旱之災守陽則旱守陰則水

塡星犯傅說七

石氏曰塡星犯守傅說王者宗廟廢五祀後宮凶一曰有絕嗣君期不出二年

塡星犯魚星八

石氏曰塡星犯守魚星凶甘氏曰塡星守魚星之陽爲大旱魚行人道守陰爲大水魚鹽貴

塡星犯杵星九

海中占曰塡星入杵星若守之天下有急發米之事不出其年

塡星犯鼈星十

黃帝占曰塡星守鼈星爲有白衣之會巫咸曰塡星守鼈星國有水旱之災守陽則旱守陰則水

塡星犯九坎十一

石氏曰塡星守九坎天下旱河水不流五穀不登人民大饑一曰之陽大旱之陰有水

塡星犯敗臼十二

郗萌曰塡星守敗臼民不安其室憂失其釡甑若流移去其鄕

塡星犯羽林十三

郗萌曰塡星入羽林爲叛臣中兵也海中占曰塡星入守羽林有兵起若逆行變色成勾己天下大兵關梁不通不出其年石氏曰塡星入天軍以防兵起郗萌曰塡星犯守天軍爲兵起有破軍死將

塡星犯北落師門十四

石氏曰塡星守北落師門爲兵起又占曰塡星與北落師門相貫抵觸光芒相及有兵大戰破軍殺將伏屍流血不可當也期百八十日若一年

塡星犯土司空十五

海中占曰塡星守土司空其國以土起兵若有土功之事天下旱

塡星犯天倉十六

黃帝占曰塡星入天倉戶中主財寶出君憂臣在內天下有兵而倉庫之戶俱開主人勝客事不成期二十日中而發荊州占曰塡星守天倉天下饑粟出

塡星犯天囷十七

石氏曰塡星入天囷天下兵起囷倉儲積之物皆發用一曰禦物多有出者庫倉空期二年

塡星犯天廩十八

石氏曰塡星守天廩天下大亂又占曰塡星入守天廩天下有兵歲大饑倉粟散不出其年又占曰塡星犯守天廩天下亂粟散不出年

塡星犯天苑十九

石氏曰塡星入守天苑牛羊禽獸多疾疫若守之二十日天下兵起馬多死其國憂

塡星犯參旗二十

海中占曰塡星守參旗兵大起弓弩用士將出行一曰弓矢貴

塡星犯玉井二十一

黃帝占曰塡星入玉井彊國失地其出之彊國得地巫咸曰塡星入玉井國有水憂若以水爲敗水物不成期不出年

塡星犯屛星二十二

甘氏曰塡星入屛諸侯有謀若大臣有戰死者一爲疫

塡星犯厠星二十三

黃帝占曰塡星守天厠爲大臣有戮

塡星犯軍市二十四

石氏曰塡星入守軍市兵大起將軍出若以饑兵起

塡星犯野雞二十五

甘氏曰塡星入軍市犯守野雞其國凶必有死將軍營敗兵士散走

塡星犯狼星二十六

石氏曰塡星守狼星野獸死荊州占曰塡星守犯狼星大將出行其國有兵一曰有死將

塡星犯甘氏中官二

塡星犯四輔一

荊州占曰塡星犯乘守四輔星君臣失禮輔臣有誅者

塡星犯酒旗二

荊州占曰塡星守酒旗天下大酺有酒肉財物賜若爵宗室

塡星犯天髙三

荊州占曰塡星守天髙有大赦

塡星犯天潢四

黃帝占曰塡星入天潢兵起運道不通黃帝占曰塡星入天潢爲天下大亂易政一曰貴人死巫咸曰塡星出入天潢中大亂大旱民死不葬攺世易主以所入占四方中央郗萌曰塡星失度畱潢中爲人主以水爲害若以井爲害以入日占其國黃帝占曰塡星中犯乘守天潢期二十日兵起

塡星犯咸池五

甘氏曰塡星入咸池有兵防天子且以火爲敗失忠臣若旱一曰大水道不通貴人死以入日占國郗萌曰塡星入咸池女子爲亂若迷惑人主者

塡星犯天街六

郗萌曰塡星當天街爲諸侯自立爲王一曰大水石氏曰塡星犯天街徘徊亂行主弱臣彊道路隔令不行不出其年有兵又占曰塡星畱止若逆行天街中者皆爲兵革起

塡星犯甘氏外官三

塡星犯鈇鑕一

荊州占曰塡星犯鈇鑕五日以上臣有謀者郗萌曰塡星乘守鈇鑕爲鈇鑕用一曰將有憂

塡星犯蒭槁二

黃帝占曰塡星入蒭槁中主財寶出憂臣在內

塡星犯軍井三

郗萌曰塡星入軍井三日以上其歲大水國多土功

塡星犯水府四

郗萌曰塡星守水府天下洪水

塡星犯天廟五

黃帝占曰塡星入天廟若守爲廟有事一曰爲凶憂荊州占曰塡星入天廟若守有廟殘之事不去則死

塡星犯巫咸中外官四

塡星犯土司空一

荊州占曰塡星守入土司空有土徭之事

塡星犯鍵閉二

郗萌曰塡星犯守鍵閉星大臣有誤天子不尊事天者天子不宜出宮下殿有匿兵於宗廟中者【案宋書天文志曰魏齊王正始九年七月癸丑塡星犯鍵閉明年車駕謁陵司馬懿奏誅曺爽等天子野宿是其失勢之驗也】

塡星犯天淵三

荊州占曰塡星守天淵海水出江海決溢若海魚出

塡星犯鈇鑕四

荊州占曰塡星犯鈇鑕誅諸侯黃帝占曰塡星入鈇鑕爲大臣誅荊州占曰塡星犯守鈇鑕兵起

塡星犯天廐五

荊州占曰塡星入天廐十日以上廐馬有食變黃帝占曰塡星守天廐爲有災事天子以馬爲憂不卽馬疾

唐開元占經卷四十四﹤子部﹐術數類﹐占候之屬﹐唐開元占經﹥

欽定四庫全書

唐開元占經卷四十五

唐瞿曇悉達撰

太白占一

太白名主一

石氏曰太白者大而能白故曰太白一曰殷星一曰大正一曰營星一曰明星一曰觀星一曰大衣一曰大威一曰太皡一曰終星一曰大相一曰大囂一曰爽星一曰太皓一曰序星上公之神出東方爲明星荊州占曰出東方爲啟明郭璞曰太白晨見東方爲啟明爾雅曰明星謂之啟明詩曰東有啟明西有長庚鄭曰日旣入謂明星爲長庚荊州占曰太白出東北爲觀星出東方若東南爲明星出西方爲太白也吳龔天官星占曰太一位在西方白帝之子大將之象一名天相一名大臣一名太皓石氏曰太白主秋主西維主金主兵於日主庚辛主殺殺失者罰出太白太白之失行是失秋政者也以其舎命國甘氏曰太白主大將主秦鄭巫咸曰太白主兵革誅伐正刑法五行傳曰太白者西方金精也於五常爲義舉動得宜於五事爲言號令民從義虧言失逆秋令則太白爲變動爲兵爲殺班固天文志曰逆秋令傷金气罰見太白石氏曰太白司兵防姦凶不時禁不祥或出東方或出西方荊州占曰太白出東方色黃而明旱黃而不明此常色也太白出西方其髙而色正白旱若色靑白此其正色也卽變其常以五色占

太白行度二

洪範傳曰太白以上元甲子歲十一月甲子朔旦冬至夜半甲子時與日月五星俱起於牛前五度順行二十八宿右遊一歲而周天【案歷法太白一終凡五百八十三日一千三百四十分日之一千二百二十九奇九星行過一周天二百一十八度一千二百一十九奇是二百六十七年而百六十七終也星平行日行一度一周天也】石氏曰太白出東方髙三舎命曰明星柔上又髙三舎命曰大囂剛其出東方也行星九舎爲百二十三日而反反又百二十日行星九舎入又伏行百二十三日行星十二舎昏出西方也髙三舎命曰太白柔上又三舎命曰大囂剛其出西方也行星九舎爲百二十三日而反反又百二十日行星九舎而入入又伏行星二舎爲日十五日晨東方出營室入角出角入畢出畢入箕出箕入柳出柳入營室其出西方也出營室入角盡如出東方之數甘氏曰太白以攝提格之歲正月與營室晨出於東方亢氐出東方爲日八歲二百二十二日而復與營室晨出於東方太白之居左也其恆二百三十日其遲也二百四十日其居右也順行二百四十日其速二百三十日從左過右也其又百三十日其速九十日而見從右過左也其又三十日其速十日而見從右適左其又三十日其速十日而見荊州占曰太白凡見東方二百三十日而伏不見四十六日名少罰太白與歲星爲雄雌出於東方西方髙三舎爲太白柔又髙三舎爲太白剛用兵象也剛則入地深吉淺凶柔則入地淺吉深凶石氏曰太白出百二十日乃極乃極退也未滿此日便至極疾也東方以辰巳爲極西方以申未爲極太白出以辰戌入以丑未出入必以風太白當期而出其國昌荊州占曰太白出入如度天下昌石氏曰太白出則出兵入則入兵戰則有勝用兵象太白吉反之凶荊州占曰太白已入而未出先起兵者國破亡禍及一世石氏曰太白兵象也行疾用兵疾吉遲凶行遲用兵遲吉疾凶太白行疾前用兵者善行遲後用兵者善太白所居久其鄕利所居易其鄕凶太白出髙用兵深吉淺凶出卑淺吉深凶荊州占曰太白之出西方也在酉南則爲楚在酉北則爲秦齊燕石氏曰太白出西方出酉秦勝楚出申楚勝秦荊州占曰太白出入西方其國伐宋勝韓韓勝趙趙勝魏石氏曰太白伏外有軍則罷將起兵則止國勿攻戰太白進退主兵荊州占曰太白所抵之國凶石氏曰太白不見不宜出軍若有客來挑軍可應先動破軍殺將必有積屍太白出所直之辰從其色而角勝其色害者敗太白所直之辰其直之者國爲得位得位者戰勝太白出東方也爲徳舉事左之近之吉右之背之凶太白出西方也爲刑舉事右之背之吉左之近之凶太白入東方未出西方其六十五日爲陽其六十五日爲陰以此時出兵𨿽勝有殃得地必復歸之陽爲中國陰爲負海國巫咸曰太白受制則修城郭繕藩垣審羣禁節兵甲敬百官誅不法太白入西方未出東方其十五日爲陽其十五日爲陰名曰行天命以此時出兵其國亡荊州占曰太白出西方常出申酉之間失行而北走是謂反坐有破軍有屠城在北方天官書曰太白出卯南南方勝北方出卯北北方勝南方正在卯東國勝出酉北北方勝南方出酉南南方勝北方正在酉西國勝荊州占曰太白逺日爲兵深其將彊近日爲兵淺其將弱太白伏也出兵有殃魏武帝兵法曰太白已出髙賊深入人境可擊必勝去勿追𨿽見其利必有後害荊州占曰太白以仲冬出東方若西方以伐利太

白始出東南維在日月之陽陽國之將傷在其陰利始出東北維在日月之陰陰國凶在陽吉出西南維在日月之陽陽國凶在其陰吉出西北維在日月之陰陰國之將傷在其陽利又曰出日北維匈奴有兵相攻荊州占曰太白出西方上行不至未而反陰國彊陽國敗戰不勝太白出見西方上至未將橫行大彊偹四方又曰出西方上至未有覇一曰陰國霸太白出西方上不得過申至之地大臣有憂一曰將奪君位南至未丁之地大將有憂羣臣獄人主治獄太白

始出東方西方之國不可以舉兵始出西方東方之國不可以舉兵破軍殺將其國大破敗辰星不出太白獨出東方有徳令獨出西方正在酉西方兵起不戰獨出戍敵兵起不戰太白入東方未出西方西方北方以舉兵身死國亡太白入西方未出東方東方南方以舉兵𨿽勝得地復歸之主不血食殃及三世將死凡出軍在外必視太白太白西與之西東與之東短

與之短長與之長陰與之陰陽與之陽翕與之翕張與之張善馴其道以戰大勝當前戰者軍破將死太白在陽陽國利其以陽時出於陽重利在行不失中國勝太白在陰陰國利其以陰時出於陰重利

太白王相休囚死三

荊州占曰太白之相也從季夏至夏盡及四季王時其色黃白精明無芒太白之王也從立秋至秋之盡其色比狼星而光明仲秋之時有芒角太白之休也從立冬以至冬之盡其色不精明而無光太白之囚也從立春以至春之盡其色靑黃而無光明太白之死也從立夏以至夏之盡其色赤黑細小而不明甘氏曰當其相也而有王色主弱將彊有休色將不兵有囚色將誅不成有死色將誅傷所畱之舎其國兵其進舎也是趣兵其退舎也兵出不成當其王也而有相色主弱將權勢縱橫天下有謀專行君事有囚色所囚者有罷徒之令有死色大將死不葬所畱之舎其國兵起其進舎也其下之國兵歸之其退舎也兵弱不用當其休也而有王色野多賊兵有相色野多兵入人民亂未央有囚色攻牢墓囚人勢橫有死色從軍死不葬其所守之舎有逐將死王其進舎也武吏縱橫文吏爲虎狼天下大赦當其囚也而有王色大將反成有相色下犯其上有休色野多暴兵盜賊並起有死色妖言多不祥所畱之舎不可舉事用兵其進舎也歲多雹霜萬物不成其退舎也秋冬無霜雪當其死也而有王色流水湯湯有相色野火煌煌有休色金幣不行有囚色國多虎狼其畱守也野獸食人其進舎也白刃鏘鏘其退舎也兵不成行

太白光色芒角四

荊州占曰秋三月太白出西方色當白而不白逆行必有金石之妖且見隕星墜爲石石之所下冦至其野凶山崩地裂出水無火而金自燔天雨血髙臺自壓見此二者國有大防及爲祠蓐收西海之神命及爲役命兵令勤事試車馬警邊境修邊地

甘氏曰太白以秋庚辛此王气色當如其常色變則失所也石氏曰太白赤比心黃比參右肩蒼比參左肩黑比天豕之右目荊州占曰太白赤比心白比狼星織女星黃比左角班固天文志曰黃比參左肩靑比參右肩黒比右角天官書曰黑奎大星也此太白之常色也一書云靑

比左角也石氏曰太白色猛赤次白而蒼若悴而不光是謂失色𨿽得地位擊之必克其大而圎黃而澤可以爲好事其圎大怒而赤天下兵降而不戰太白色白圎明潤吉黃圎和黑圎憂靑圎小憂荊州占曰太白靑圎爲水巫咸曰太白赤東西南北行非常色此有謀國兵起太白失色國失兵將亡太白光明見影歲熟戰勝海中占曰太白光明見影戰當太白者將軍增爵主增壽郗萌曰太白當效而出色黃爲土中央利有土功事有軍一曰有徳令其國利太白光如張蓋所在之國有立王揚光見影歲大熟太白色圎而悴期不出六十日有大防太白色黃黑軍在外者罷有謀者以雨厭之荊州占曰太白始出色黃其國吉赤有兵而不傷其國色白歲熟色黑有水太白始生未可擊色隆未可擊色衰未可擊色死急擊勿置不急擊客將爲主人太白其狀炎然而上則有兵大起下則有天狗所下其野流血出無時則易其政太白色正蒼有兵靑有憂太白色蒼黑期六十日有水若防黒多爲水蒼黒等水兵並起太白蒼白而靜天下厭兵太白色蒼白期不出六十日中有防若憂太白始出色白其國歲熟又曰秦利太白色黑芒澤有子孫喜立王太白色赤白而潤有喜太白始出色黃其國吉黃白和同色赤來年有兵戰勝又曰楚利又曰始出色赤而淳得地巫咸曰太白色黑秋水尙可春破師海中占曰太白色赤淳得食白淳有喜蒼憂蒼黑爲死荊州占曰太白色白而無角將不勝巫咸曰太白色黃有角其國疫又色白旱荊州占曰太白色黑燕利甘氏占曰太白色白五芒出早爲月食晚爲彗星及天矢將發於無道之國郗萌曰太白常形行則垂芒上銳下大色如常止荊州曰太白蒼芒有防憂甘氏曰太白獨行赤則武也可以戰白而芒則文也不可以戰若行疾者武也不行者文也海中占曰太白十二芒鉤不可以戰京氏曰尙書防則太白垂芒荊州曰太白見一芒兵起不用見二芒戰攻見三芒天下皆兵起見四芒諸侯死境見五芒天下更制王國一曰立邦太白十芒皆鉤不戰而受地太白所在之鄕視芒而日增長如行過維此大人之气也不可不備石氏曰太白靑角有木事黑角有水事白角有防赤角有戰石氏曰太白赤角用兵敢戰吉不敢戰凶順角所指擊之吉逆之凶荊州占曰太白大王光有角將暴虐爲民賊所往者民苦之所去者民不治巫咸曰太白赤而有角將勝赤而無角將不勝荊州占曰太白四角者赦海中占曰太白有五角

立將帥六角有取國地七角伐王荊州曰太白過宿有角長取地長角短取地短太白過宿有角外指其國得地內指其國失地期一年太白居實有徳居虛無徳行勝色【晉灼曰太白行得度勝有色也】色勝位有位勝無位有色勝無色行得盡勝之【晉灼曰行應天度𨿽有色得位行盡勝之行重而色位輕星經得字作徳】出於辰之南鄭得位行不失勝行失敗色黃而赤大而角勝蒼小敗出於辰卯間宋得位行不失勝行失敗色黃而赤大而角勝黑小敗出於寅卯間衛得位行不失勝行失敗色黃大而角勝蒼小敗出於寅之北趙得位行不失勝行失敗色黃而華大而角勝蒼小敗出於午未間吳越得位行不失勝行失敗色蒼亷赤大而角勝黃小不勝亷亦敗出於申之南楚得位行不失勝行失敗色赤大而角勝赤小敗出於申酉間漢得位行不失勝行失敗色大而角勝赤小敗出於酉戌間齊得位行不失勝行失敗色蒼大而角勝白小敗出於戍之北燕得位行不失勝行失敗色黑大而角勝黃小敗班固天文志曰太白所直之辰其國爲得位得位者戰勝所有之辰順其色白角者勝其色害者敗【晉灼曰鄭色黃而赤蒼小敗宋色黃而赤黒小敗楚色赤黒小敗燕色黒黃小敗皆大角勝】荊州占曰太白之色赤也將者勝其白無角不勝其剛也破軍殺將其柔也勝不殺將太白赤而角者武也戰不戰凶太白之色赤澤而有角命曰大旗旗長取地長旗短取地短文曜鉤曰太白靑角棺槨貴荊州占曰太白黃而角有土功色白而角文不可以戰一曰哭泣之聲色黑而角大水有兵在外戰吉不戰凶元命包曰太白髙下進退應兵名舒疾左右角曜兵官驚愼武將斥武臣

唐開元占經卷四十五

欽定四庫全書

唐開元占經卷四十六

唐瞿曇悉達撰

太白占二

太白盈縮失行一

石氏曰日方南太白居其南日方北太白居其北曰盈侯王不寧用兵進吉退凶日方南太白居其北日方北太白居其南曰縮侯王憂用兵退吉進凶遲吉疾凶【日方南謂夏至後也日方北謂冬至後也】元命包曰太白嬴則將相謀太白縮則後族患圎而不行我侍爲君荊州占曰太白出於巳殺大將出於未陽國傷春秋緯文耀鉤曰太白躍沈浮主代提天下更紀世有名師【宋均曰主徳不一則攝提代移更紀授有令名能爲天下師表者也】荊州占曰太白見東方上至已皆更政出西方順行過已不及午有霸國及午陰國令天下【案班固天文志曰三年秋太白出西方有光幾中乍北乍南過期乃入是時項羽爲楚王而漢已定三秦與相距滎陽幾中是秦地戰將勝而漢國將興也晉灼注曰幾中近逾未地也】郗萌曰太白出戌入未是謂犯地行刑絕天維國大小暴兵將多傷荊州占曰太白行小失道其將爲姦行大失道其將爲大姦其國將坐之逆行尢甚石氏曰其國失殺秋政則太白失行巫咸曰太白出西方失道有過八月不盡九月至一日期三月又占曰太白失行而南是謂金入火有兵兵罷不出三年國有男防若有兵【魏武帝兵法曰不有破軍必有屠城北國當之】荊州占曰太白失行而北金入水災大兵起【案宋書天文志曰晉惠帝光熙元年四月太白失行自翼入尾箕占曰太白失行而北是謂反生不有破軍必有屠城五月汲桑攻鄴魏郡太守馬嵩出戰大敗桑遂害東燕王騰殺萬餘人焚燒魏時宮室皆盡也】荊州占曰太白出至其國之日而獨不見其兵弱若有此可擊必能得其將荊州占曰太白出東方失行而北中國敗失行而南倍海國敗石氏曰太白出西方失行倍海之國敗天文志曰夷狄敗其出東方失行中國敗荊州占曰太白有不見三日有亡國敗師又占曰太白一南一北九侯皆伏又占曰太白一東一西害於侯王【謂有免侯王也】又占曰太白在東方以始出爲位在月南爲得行在月北爲失行不有破軍必有屠城與月相過失行月不盡一日二月二日三月三日四月四日五月五日六月六日七月七日八月八日九月九日而兵起荊州占曰太白出西方下行一舎如下北兵將當有戮者郗萌曰太白出東方若西方過營室彊國君有興者不及營室而反還入彊國有敗者海中占曰主好聽防廢直大臣女子爲政刑法誅殺不以道理則太白逆行天鳴地坼歲多暴風大水庻民負子而逃孕多死麥豆不收劉向洪範曰好戰功輕百姓飾城郭侵邊境是謂不艾厥極憂時生蟊則太白變色逆行郗萌曰太白逆行變色簡宗廟廢禱祀去祭祀逆天行荊州占曰太白逆行失常有兵革又占曰王者失於秋政則太白逆行變色揚芒與他星舎鬭環繞犯乘變爲妖星彗掃其害庭國破主死天下皆兵王者修徳赦罪存孤卹寡薄賦省徭可得無咎荊州占曰太白始出逆行不可以逆戰大凶敗亡荊州占曰太白出東方逆行不至已而返陽國彊陰國敗戰不勝一曰陽國有興者荊州占曰太白東方逆行過己不至午有霸國及午陽國令天下一曰陽國霸石氏曰太白出西方逆行至四正西方之國吉出東方逆行至四正東方之國吉文曜鉤曰太白當出不出陰匿畱主沈湎大臣有謀石氏曰太白當出不出當入不入是謂失舎不有破軍必有死王亡國【案天官書曰必有國君之墓又宋書天文志曰晉武帝咸寧四年九月太白當見不見是時羊祜表請伐吳上許之五年十一月兵出太白始夕見西方太康元年三月大破吳軍孫皓靣防請死吳國遂亡應之】荊州占曰太白未當入而入天下聚糧石氏曰太白當出而不出當入而不入天下偃兵兵在外而入【荊州曰有軍則罷】文曜鉤曰太白不當出而出主躁臣熾軍破主死兵馬滋荊州占曰太白當出而出外有急兵出南方南方急出北方北方急石氏曰太白出東方爲東方入爲北方出西方爲西方入爲南方又曰所居久其國利荊州占曰居宿如度其鄕利易其鄕凶【蘇林注漢書天文志曰疾過也一說易鄕而出入晉灼曰上言易而出易言疾過是】甘氏曰太白政緩則不出急則不入逆則凶又占曰太白未及其時而出不及其時而入天下舉兵所當國亡以時出而不出時未入而入天下偃兵野有兵者所當之國大凶巫咸曰太白可出不出國且有謀可入不入國有置兵當入不入過二十日天下有兵事又占曰太白可入不入國且置侯未可入而入野有冦又占曰太白出西方黃昏而出陰國之兵彊天官書曰太白暮食而出小弱夜半而出中弱雞鳴而出大弱是陰防於陽巫咸曰太白在東方平旦而出東方南方以舉兵天下不能當平明而出東方陽國之兵彊雞鳴而出其國大弱黃昏而出中弱是謂陽陷於陰石氏曰太白未當出而出當入而不入天下起兵有破國巫咸曰太白未當出東方而出東方色黃白名曰重華吏民讙嘩事擾不治民不得耕織或騷動不得食使之無然聽訟得其理則止非重華色而重華人民作爲不祥巫咸曰太白未可下而下東方色黃而不明名曰少歲少歲亂行人民驚惶於野若牧牛羊使之不然斷執死罪以下釋之如此則止非少歲色而少歲其歲饑百鬼不享巫咸曰太白未可出西方而出西方色白者名曰太白有聚卒使之不然止工作無聚眾縱市三旬以當有卒聚如此則止非太白色而太白有兵巫咸曰太白未可出而出國且有謀過二十日天下有兵事巫咸曰太白未可下而下西方色靑白名曰白肖白肖亂行且有甲兵搶攘民惶惶徭役以行百神不享使之無然死人於市者勿吏民三月帶劍佩刀操兵以當有兵如此則止非白肖色而白肖有防海中占曰太白出不上不下畱桑楡門【晉灼曰行遲而下也】病其下國【巫咸曰兵其下國】班固天文志曰太白上而疾未盡期日過參天【晉灼曰參天者三分天過其一此戌酉之間也】病其對國荊州占曰太白出王羸百六十日而上過參天主尊令行民治無盜賊少徭賦荊州占曰太白出上百六十日不能參天主卑令不行民亂多盜賊倍徭賦又占曰太白未滿日參天其國亡又占曰太白以其時出陽四十日不動先起兵者不利甘氏曰邦將亂謀太白往守之荊州占曰太白夕出西方其旦昏當午道無行人其下之國兵起不利期六月荊州占曰太白夕出西方其昏正月而還有失地之君期九十日石氏曰太白已出三日而復防入三日乃復盛出是謂懦而伏其下之國有軍其眾敗其將死石氏曰太白入三日而復防出三日乃復盛入其下國有憂其師有糧遺人食有兵革遺人用之士卒𨿽眾將軍爲人所虜【班固天文志云其下之國憂師師𨿽眾敵人食其糧用其兵虜其帥】文曜鉤曰太白已入三日復出師憂將慮主大遇【宋均曰大遇如衛卜追敵師有夫出徵而防其雄遇獲敵將也遇或爲愚】荊州占曰太白已出三日而復入【天文志曰復防也】入三日而復出【天文志曰復盛也】是謂逆伏其下之國有敗軍死將不出其年今日入明日出其君死之荊州占曰太白出西方三日而反入其將軍虜石

氏曰太白入七日復出相死入十日復出將軍戰死入又復出人君死荊州占曰太白不滿其日數入入而復出入一日十日而兵死入五日五十日而兵死入十日百日而兵死當其日以命其國荊州占曰太白已出髙二三丈乍入乍見如此三日四日不過五日必有大戰兵勢要祕術曰太白出三日而復入入三日乃出其國有軍軍敗所謂出國若是已國戒勿動有挑戰勿應之𨿽戒勿動宻嚴可也軍出乃爲動耳文曜鉤曰陰卑俯軍相圗先戰敗將見誅又曰上復下下復上將反天下駭擾荊州占曰太白不出一年彊國之君當之不出二年彊國之君死之

太白經天晝見三

石氏曰凡太白不經天若經天天下革政民更主是謂亂紀人民流亡【孟康曰謂出東入西出西入東也太白陰星出東當伏東出西當伏西過午爲經天晉灼曰日陽也日出則星亡晝上午上爲經天也】石氏曰太白經天見午上秦國王天下大亂荊州占曰太白晝見於午名曰經天是謂亂紀天下亂攺政易王人民流亡棄其子去其鄕裏【案宋書天文志曰宋後廢帝元徽五年五月戊申太白晝見午上光明異常宋順帝升明元年九月丁亥太白在翼晝見經天占曰更姓後一年齊受禪之驗】荊州占曰太白夕見過午亦曰經天有連頭斬死人陰國兵彊王天下女主用事陽國不利春秋元命包曰殺失則攻戰刑故太白逆經天屠君父外夷徵京房對災異曰人君薄恩無義懦弱不勝任則太白失度經天則變不救則四邊大動蠻貊侵也春秋文曜鉤曰太白經天主失樞春秋緯曰彗守角太白經天金精之國虛謀殺作兵春秋漢含孳曰陽弱臣逆則太白經天【陽弱君宗弱不堪爲主也】孝經鉤命訣曰天子失兵則太白經天雒書雒罪級曰太白經天不日桀侯代政巫咸曰太白晝見而經天爭明而兵起天下驚彊國弱女主有名天官書曰太白晝見經天彊國弱弱國彊女主昌也巫咸曰太白當戶期百八十日蚩尢出兵且起大將在野巫咸曰太白上中天下有一主之命又占曰太白不當中而中孟月見之侯王當之仲月見之大將軍當之季月見之小民當之又占曰太白不當過中是謂絕綱四國兵起春秋緯運斗樞曰太白赤芒世有過爲大臣三公所乘則太白經天有此類則亡引也荊州占曰太白經天海內悲泣九州搖動奮兵負糧春秋緯考異郵曰陪臣行毒諸謁向尊則太白經天主命凶荊州占曰太白經天一入中宮天下更王國破主絕期不出三年【案班固天文志曰秦二世卽位太白再經天因以張楚並興兵相跆借秦遂以亡蘇林曰跆音臺登躡也或作蹈】荊州占曰太白晨出東方過食時而明有兵期四十日若至日中而明兵起將行期三月荊州占曰太白晨出東方而中乃明亡地之君在東方若東北方期六十日又占曰太白見東方上至午將奪君又曰陽國王當位者受之又占曰太白見東方至丙巳之間小將死過午有起霸者荊州占曰太白出髙至己午之間士卒勞有不利軍者難以得功也又占曰太白出西方上至未陰國有霸者若過未及午陰國王令天下一曰至午者陰國王者當其位者受之陳卓曰太白從西方若東方上至午皆爲有兵荊州占曰太白上至午未間天下易王陽國兵彊當其位者受之又占曰太白始出辰巳間爲荊楚正巳殺大將出午天下有亡國出午未間天下亡王者昌荊州占曰太白晝見與日爭光是謂經天大亂十年人民流亡去其鄕女主昌執政近日國必有防日中而見事必然司馬彪天文志曰太白晝見經天爲兵防在大人【案檀】

【道鸞晉陽秋曰孝武太元三年九月太白晝見在角五年九月癸未皇后王氏崩十二年六月癸夘太白晝見經天在柳十月庚午太白晝見在斗十三年正月內左將軍康樂公謝薨十四年妖賊鄧黎稱號於皇丘劉牢之防之】甘氏曰太白晝見天子有防天下更王大亂是謂經天有亡國百姓皆流亡【案司馬彪天文志曰孝安永初元年六月辛丑太白晝見經天延光元年三月癸巳鄧太后崩孝順永和五年四月戊午太白晝見其六年大將軍梁商薨九江丹陽賊周生馬勉等起兵攻沒郡縣梁氏又專權於漢廷中孝順漢安二年正月己亥太白晝見七月甲申太白晝見明年順帝崩孝衝卽位明年正月又崩韋昭洞紀曰桓帝元嘉元年二月太白晝見永興元年二月太白晝見其年夏月河水溢漂殺人百姓饑窮流移道路數十萬戶宋書天文志曰魏黃初四年六月甲申太白晝見五年十月乙卯太白又晝見時孫權受魏爵號而稱兵拒守七年五月文帝崩八月吳圍江夏冦防陽魏江夏太守文聘固守得全將軍司馬懿救防陽斬吳將張覇晉惠永康元年三月太白晝見占曰爲不臣晉孝武太元七年十一月太白晝見在斗中八年四月甲子太白又晝見在參九年六月皇太后禇氏崩也】荊州占曰太白晝見名曰昭明彊國弱弱國霸兵大起期不出年【案宋書天文志曰晉孝武太元七年十一月太白晝見在斗八年四月甲子太白又晝見在參是月桓沖徵沔漢楊亮伐蜀並拔城略地八月苻堅自將兵號百萬九月攻沒壽陽十月劉牢之破堅將梁成斬之殺獲萬餘人謝等又破堅於肥水斬其弟融堅大眾奔潰九年八月謝出屯彭城經略中州十年八月苻堅爲其將姚萇所殺十一年二月戊申太白又晝見在東井十二年慕容垂冦東阿翟遼冦河上姚萇假號安定苻登自立隴上呂光竊據涼十二年十月庚午太白晝見又在斗自是慕容垂翟遼姚萇苻登慕容永並阻兵爭彊十四年正月彭城妖賊又稱號於皇丘劉牢之攻破滅之三月張道破合鄕圍太山向欽之擊走之是年翟遼又攻滎陽侵略陳項於時政事多獘治道陵遲也】巫咸曰太白晝見是謂陰明來年彊國有防【宋孝武太元二十年七月太白晝見在太防二十一年三月太白連晝見在羽林二十一年七月武帝崩】司馬彪天文志曰太白晝見爲彊臣爭【宋書天文志曰魏明帝靑龍三年十月壬申太白晝見在尾歷二百餘日恆見占曰尾爲燕燕臣彊有兵四年三月己巳太白與月俱在丙晝見積二百八十餘日是時公孫淵自立爲燕王署置百官發兵距司馬懿討滅之韋昭洞記曰漢安帝永初二年正月太白晝見漢陵河陽失殺三千五百七十人五月旱三年京師人相食司馬彪天文志曰孝順永和三年三月壬子太白晝見六月丙午太白晝見八月乙卯太白晝見閏月乙卯太白晝見太白將軍之官又爲西州晝見陰盛與君爭明此時將軍梁商父子秉勢故太白常晝見】

太白變異大小傍有小星四

巫咸曰太白下爲壯公止於山林【案風俗通云東方朔者太白星精黃帝時爲風後堯時爲務成子周時爲老聃在越爲範蠡在齊爲鴟夷言其神聖能興王覇之業變化無常列仙傳及漢武故事並云朔是歲星精應劭云是太白精】荊州占曰太白赤圎大而光期不出九十日大兵起石氏曰太白圎大怒而赤天下有兵盛而不戰巫咸曰太白出而大兵革將興旌旗相望兩敵相當大將行甘氏曰太白獨行赤則十五日戰從芒之所指而擊者勝荊州占曰太白大而芒角色靑白若芙蓉置竿有影歲大熟主壽將益祿以戰勝守固荊州占曰太白當效而出色白西方利荊州占曰太白當效而出色黑北方利又占曰太白當效而出色赤爲兵不足傷南方利荊州占曰太白色白又曰白甚春有防又占曰太白始出赤而大其年有兵又占曰太白色赤有憂又曰其色赤國失兵將死甘氏曰太白始出大而後小其國兵弱始出小而後大其國兵彊荊州占曰太白出小而後大大兵起東方爲陽國西方爲陰國又曰始出防細不明後大而光者戰兵初弱後勝荊州占曰太白始出大而後小出東方爲陽國出西方爲陰國又曰始出大而生光後小不明戰兵初勝後亡巫咸曰太白出小有城其將不能守有兵而不戰又占曰太白防小不明天下盜賊多不明亮者所居之國尢甚荊州占曰大白小色黒角短歲熟一曰饑旱主卑將軍辱戰不勝石氏曰太白小以角動兵起郗萌曰太白小以角動不出三年中央兵起巫咸曰太白出西方小而圎【荊州占曰或小而髙】敢戰吉不敢戰凶西方北方以舉兵天下不能當黃昏出陰國之兵彊巫咸曰太白傍有小星數寸若尺期八日邊城有功荊州占曰太白色赤小以動天下出兵大將失地以歸之兵起巫咸曰太白夕出西方以八月四日之傍有小星附之若去之尺餘至二尺客軍大敗有死將軍在外傍有小星去之尺軍罷

太白流動與列星鬭五

郗萌曰太白流國有兵將死石氏曰太白動搖進退左右用兵吉靜凶太白圍以靜用兵靜吉躁凶荊州占曰太白大而角搖居不安東西南北乍上乍下如欲驚者其年有防大小必至郗萌曰太白與宿星鬭不出一年有失國之君將失位荊州曰太白與列星鬭兵弱爲客者利

太白穣气暈彗六

黃帝占曰太白生爲气而白穰明日大風發屋折木道上無灰不出五日粟大貴五倍不出年中有兵歲多大霧傷五穀婦人多災傷其子者不過十月而止黃帝占曰太白生穣气長三丈若六丈大風雨兵起所指處天下民主俱驚【丈或作尺】孝經右祕曰太白垂冠天下亂臣下叛甘氏曰太白之爲云如林如杖如杵皆兵防俱起期二月巫咸曰太白白暈天下赦有防有喜不出二十日且失國失兵郗萌曰太白出彗西南維中國民受兵亡地不出二年石氏曰太白出箒西北維胡狄受兵不出一年亡地石氏曰太白出箒西南維中國民爲多受兵亡地不過一年

唐開元占經卷四十六

欽定四庫全書

唐開元占經卷四十七

唐瞿曇悉達撰

太白占三

太白犯東方七宿

太白犯角宿一

黃帝占曰太白犯左角大戰不勝將軍死海中占曰太白犯右角將軍有憂若兵起一曰有旱災石氏曰太白入左角天子憂諸侯用事太白逆行左角間有刺客天子明愼之黃帝占曰太白乘左角羣臣有謀不成其以家坐罪【案宋書天文志曰魏嘉平五年六月戊午太白犯角正元元年李丰等謀亂悉誅之】郗萌曰太白乘左角爲水兵石氏曰太白乘左角天子遊獵冬吉太白俠左角大臣退國亡郗萌曰太白犯守角道路不通黃帝占曰太白守右角五穀不成歲大水石氏曰守左角上臣陵其主守左角下奴婢大賤太白守左角上一尺邊境不寧二尺憂百姓亡其俗一曰七寸國危亡也太白守左角下芒成民不民主不主太白守左角芒不成兵不用芒成所向無前太白守左角去復還臣欲爲亂太白守左角爲塡星所干國有忠將又曰太白守左角爲歲星所幹福徳又曰太白守左角爲辰星所幹龍下淵池又曰太白守左角爲天狗所幹六畜蕃息石氏曰太白守左角爲枉矢所幹四夷有弓矢事石氏曰太白守左角爲孛星所幹皇后有子又曰太白守左角爲彗星所幹皇后有知臣心又曰太白守左角爲流星所干國少好妻又曰太白守左角爲鉤陳所幹大廚賜食皆謂太白守左角也太白守右角一尺十六日太子驕溢太白守右角鄭多佞臣國君親小人巫咸曰太白守角國都圍一曰大人自將兵於野民多疾疫海中占曰太白守左角右角其色黃白小旱民小厲其逆行卽旱其還立雨糴如故郗萌曰太白守角三十日大赦海中占曰太白守角爲兵西北行其色黃大臣增地赤色臣欲反其主太白犯守左角大人自將兵於野臣有謀主者巫咸曰太白犯守左右角居熒惑之後及而共犯之有大戰破軍殺將若犯守左右角熒惑從之所犯不成郗萌曰太白入角亢間有貴客來

太白犯亢二

黃帝占曰太白入亢中國有兵若行疾犯陵而有芒角朝廷貴臣有戮者期百日逺八月石氏曰太白數入亢其國疾病海中占曰太白入亢有防陳卓曰太白犯天府廷臣爲亂郗萌曰太白出入畱舎亢鄭國多亡民更爲無年五穀不成一曰五穀多霜死黃帝占曰太白守亢爲兵大人自將兵於野石氏曰太白守亢収斂國兵以備北方【案宋書天文志曰宋明帝泰始五年十月丙申太白犯亢時淮北地常緣淮立重戍以備防北虜也】郗萌曰太白乘亢左星爲水右星爲火爲兵有奇令有收族者巫咸曰太白守亢國君有憂其下有水荊州占曰太白守亢有姦吏有兵牛馬用行宿北兵期六十日郗萌曰太白守亢爲焦旱不生一曰多虫蝗一曰大旱牛馬用太白守亢有亡國天下不通人君憂水又曰五穀以水傷東官曰太白守亢兵行疾有芒角犯陵期百日行遲期八月黃帝曰太白逆行守亢爲兵甘氏曰太白守犯亢逆行不順失其明色大政不用

太白犯氐三

荊州占曰太白犯氐左星左中郎將誅死犯右星右中郎將誅死皆期三年石氏曰太白入氐天下大役一曰有兵荊州占曰太白入氐芒角犯陵王者亡地有大兵期四月郗萌曰太白乘氐之左星天子有子兵將於野乘氐之右星天下大水大兵石氏曰太白臨氐霜雨不時黃帝占曰太白守氐國君有憂變北君失邑石氏曰太白守氐天下大役無兵兵起有兵兵罷荊州占曰太白守氐國有防君大哭甘氏曰太白守氐與兩星齊將軍受賀大臣受拜逺人蒙恩又曰期十日而赦巫咸曰太白守氐國有大憂王者失地海中占曰太白守氐有兵不行在西南石氏曰太

白入氐守之兵加其國郗萌曰太白入氐守之春糴大貴【案宋書天文志曰明帝泰始二年十月辛巳太白入氐其年春彭城谷貴民饑】石氏曰太白入氐犯守之其國大亂大人有憂君失地糴大貴荊州占曰太白守氐房大饑六畜多死

太白犯房四

援神契曰太白合表四夷合從合表爲行中道也郗萌曰太白入房十日成勾己爲天子忌之以赦解之文曜鉤曰太白入房天子以微誅郗萌曰太白逆行犯房成勾己爲大人憂以赦解之石氏曰太白到房心皆正不失儀失則爲變荊州占曰太白守犯陵房國君有憂色靑憂防色赤憂兵積屍成山色黑有將相誅色赤有芒角大防黃帝占曰太白守房國有大防大臣有戰死者【案宋書天文志曰宋孝武大明八年十月太白守房丹陽尹顏師伯豫章王子尙並誅明年昭太后崩】又曰太白守房南天子有良友輔亦爲旱守房北天子有良友亦爲水石氏曰太白守房爲良馬出廐太白守房左去還復太子去復還其國多廢立天子守房右去復還又曰太白守房臣盜君命甘氏曰太白守房臣脇君又曰太白守房兵車滿野中國有殃貴女用事王者失位期二年巫咸曰太白守房國有變令兵四起大臣當之國相爲亂又曰旱多火災萬物五穀不成郗萌曰太白守房爲人主無下堂又曰有姦謀荊州占曰太白守房國易政又曰守天馬天子馬多死又曰太白守房天下易王大人有憂反逆臣【案宋書天文志曰晉安帝元興二年八月癸丑太白犯房北第二星十二月桓簒位遷帝於潯陽又宋後廢帝元徽三年八月己巳太白犯房北頭第二星四年七月建平王防京口反時廢主凶暴無度五年七月殞】郗萌曰太白辰星守房土功大起布枲大貴將相失位荊州占曰太白守房六畜多死【宋書天文志曰宋明帝泰始二年十一月癸巳太白犯房明年牛多死者詔大官停宰牛】考異郵曰太白犯房王失徳韓揚曰太白犯房大臣當之【晉成帝咸康四年九月太白犯房上相五年七月庚申相王遵薨】石氏曰太白逆行守房羣臣戴麻鏘鏘黃帝占曰太白行房南若犯守之爲大旱行房北犯守之爲大水郗萌曰太白出入房霜雨不時人饑於食牛馬多死石氏曰太白犯守房爲天下相誅海中占曰太白入鉤鈐王室大亂文曜鉤曰太白入鉤鈐主徳移石氏曰太白犯房鉤鈐王者憂

太白犯心五

海中占曰太白入心有白衣之眾又爲防甘氏曰太白犯心三寸以內帝怯於兵將軍亡劍防上殿羣臣巡走海中占曰太白犯心天子立後絕嗣犯太子太子不得代犯庻子庻子不利石氏曰太白經心淸明烈照天下內奉明王帝必延年郗萌曰太白犯食心左星爲太子有憂若立荊州占曰太子不死則去一曰女主失勢荊州占曰太白犯守心君後走藏郗萌曰太白犯守心糴貴石氏曰太白舎心色不明有防太白中犯乘陵守心太子位太子憂小子位小子憂摘亡辟曰太白守心大山崩後九年大饑黃帝占曰太白守心天下有大怪國有大防一曰天下有大虫巫咸曰太白守心君弱臣彊奸臣賊子謀殺其主石氏曰太白守心兵騎滿野爲中國殃有軍在外客

軍大敗其年饑蝗虫敗殺一曰哭聲吟吟戴麻鏘鏘海中占曰太白守心不出一年有大兵多禍殃在貴人傍巫咸曰太白守心有火異郗萌曰太白守心國王有死者又曰有姦謀又曰天子亡敗物黃帝占曰太白逆行守心哭者吟吟戴麻鏘鏘有大防若大臣當之近期一年中二年逺三年黃帝占曰太白逆行守心環繞成勾己爲大人忌故赦以解之期六月郗萌曰太白退守心客軍大饑巫咸曰太白中犯乘守心爲戰不勝將軍鬭死郗萌曰太白中犯乘守心明堂爲萬民備火近期一年中期三年逺期九年一曰爲旱又曰兵戈四起國相爲亂一曰大臣當之【案後漢孝靈帝中平六年八月丙寅太白犯心前星戊辰犯心中大星其日未暝四刻大將軍何進於省中爲諸黃門所殺己巳車騎將軍何苖爲進部曲吳匡所殺】又曰太白出入畱舎心三十日不下國兵大起在八月九月

太白犯尾六

石氏曰太白犯尾人民爲變國易政甘氏曰太白守尾宮人有罪者巫咸曰太白守尾有亂多火災五穀不成郗萌曰太白守尾天下大虫軍無糧大將鏘鏘滿道不行又曰守尾近女主去逺女主廢巫咸曰太白守尾人民爲變國易主不然皇后去若太后去一曰宮人死之郗萌曰太白抵司空出入君惡之東官曰太白守若入尾兵大起民多妖言期三年巫咸曰太白出入畱守尾兵起於野將士滿道不行【所謂不行國乏糧】郗萌曰太白出入畱舎尾春糴貴一曰更爲無年太白畱逆犯守乘淩尾皇后有珠玉簪珥惑天子者

誣讒大起後相貴人誅宮人出走兵起宮門

太白犯箕七

石氏曰太白犯箕天下大饑郗萌曰太白犯箕女民莫處其室養者星在箕南旱在箕北有軍巫咸曰太白入箕中伺其出日而數之皆期二十日兵發伺始入處之率一日軍罷荊州占曰太白入箕中人主自備下有兵郗萌曰太白在箕中天下州戰若入箕中有赦甘氏曰太白出入畱舎箕五日不下天下大恐其時多虫五穀不熟燕國且以義致天下若有赦黃帝占曰太白守箕大人衛守巫咸曰太白守箕多土功事一曰民疾疫海中占曰太白守箕天下有兵若角動天下無所定郗萌曰太白守箕歲水萬物不成糴貴徳令不行又曰守箕口執政者爲亂東官曰太白守箕兵起一歲國增地必得國石氏曰太白逆行守箕成勾己兵起大臣爲亂天下有憂王當之期一年郗萌曰防箕出入人君惡之一曰更政太白與熒

惑相隨而變熒惑舎天門凶太白舎天津中人主無出門若之逺宮

唐開元占經卷四十七

欽定四庫全書

唐開元占經卷四十八

唐瞿曇悉達撰

太白占四

太白犯北方七宿

太白犯南斗一

石氏曰太白犯南斗爲赦【案宋書天文志曰晉康帝建元二年閏月乙酉太白犯南斗九月康帝崩太子立大赦晉陽秋曰孝武帝寧康二年九月甲子太白犯斗第五星三月丁未大赦天下也】石氏曰太白去南斗七寸陰乘陽小人在位巫咸

曰太白入南斗中國更政令石氏曰太白入斗大人禦守有兵兵罷將軍爲亂守魁二十日大赦甘氏曰太白入南斗將軍戮死國易政期三年【司馬彪天文志曰永元五年五月九日金入南斗魁中爲大將軍死至六年十二月車騎將軍鄧鴻坐追虜失利下獄死】海中占曰太白入南斗將相有黜者一曰有被殺者【司馬彪天文志曰孝安延光四年九月甲子太白入南斗口中侍中黃門孫程等合謀追尉衛顯等立太子保爲天子是爲孝順帝】郗萌曰太白入南斗不出三十日有大兵丞相死又

曰入斗外國使來見主出斗主遣使至外國皆期三十日太白入南斗畱舎斗中十日不下匈奴入於所守之國進者必有兵退者家久長太白入南斗天下受爵祿期六十日若九十日【宋書天文志曰晉穆帝升平四年九月壬午太白入南斗口犯第四星五年五月哀帝立大赦賜爵祿】荊州曰太白星入南斗中將軍戮辱不出三十日有赦去復還將死之文曜鉤曰太白守南斗威爍陳卓曰太白入南斗有防一曰君死不則病【宋書天文志曰晉穆帝升平四年九月壬午太白入南斗口犯第四星五年五月穆帝崩】郗萌曰太白居南斗河戍間道不通黃帝占曰太白守斗大人當之國易政甘氏曰太白失次守斗所守者誅巫咸曰太白守南斗執政爲變太白畱守斗所守之國當誅太白犯守南斗國有兵事大臣有反者有名之人誅【宋書天文志曰吳太平元年九月壬辰太白犯南斗其明年諸葛誕反又明年孫綝廢亮晉元帝大興元年七月太白犯南斗三年九月太白又犯南斗永昌元年三月王惇率江荊之眾來攻京都六軍拒戰敗績於是殺防軍將軍周顗尙書令刁協驃騎將軍戴淵等】石氏曰太白犯斗畱守之破軍殺將

太白犯牽牛二

海中占曰太白入牽牛爲天下牛車有急行郗萌曰太白入牽牛畱守之大臣爲亂陳卓曰太白入牽牛畱守之大人死將軍失其眾關梁不通民饑有自賣者石氏曰太白去牽牛一尺六畜貴海中占曰太白

提牽牛出入萬物死太白出入畱舎牽牛三十日不下牛大貴荊州占曰太白出入畱舎牽牛五十日不下軍出至越城下黃帝占曰太白守牽牛吳越兵起牛多死十日不下牛大貴【宋書天文志曰宋前廢帝永光元年正月丁酉太白掩牽牛明年廣州刺史袁曇逺等反】海中占曰太白犯守牽牛諸侯不通陳卓曰太白犯守牽牛將軍凶石氏曰太白守天

鼓有急令海中占曰太白守天閒二十日大赦石氏曰太白守牛北人民流死在其西虎狼入邑在其南多亡狗在其東小兒多死巫咸曰太白守牽牛爲五穀不成海中占曰太白守牽牛其國兵起期六十日又曰妖言無已荊州占曰太白守牽牛有兵謀萬人多死海中占曰太白守牽牛爲犧牛疾疫甘氏曰太白犯守牽牛國有大兵將軍爲亂大人憂國易政太白犯牽牛畱守之爲有破軍殺將

太白犯須女三

陳卓曰太白犯須女布帛貴軍起玉曆曰太白去須女一尺而守之一夫十婦天下女多男少齊伯曰太白出入畱舎須女其國棺貴三十日不下國有兵石氏曰太白守須女王者發布帛絲庫藏珍寶出石氏曰太白守若入須女中幸臣與女亂妃黨謀王太白守須女爲有女防巫咸曰太白守須女爲萬物不成海中占曰太白守須女兵起鏘鏘東北行有嫁女娶婦之事郗萌曰太白守須女爲後夫人有變一曰妾爲主百二十占曰太白守須女妃謀主兵發於內荊州占曰太白守須女天下多寡女北官曰太白入須女畱守有女防大臣謀主陳卓曰太白逆行畱守犯陵須女天子及大臣有疾女有奇政令

太白犯虛四

文曜鉤曰太白入虛天子以防誅巫咸曰太白入虛中伺其出日而數之期二十日爲兵發伺始入處海中占曰太白入虛不出九十日有大赦徧天下天下欲從太白提虛出入大臣謀主政急郗萌曰太白提虛出入大臣多就詔獄者又曰多土功民流亡石氏曰太白去虛一尺稻粱貴十倍郗萌曰太白出入畱舎虛五十日不下其國若有疾事石氏曰太白守虛國多孤寡甘氏曰太白守虛母覆其子太子承號之眾當封賞拜賜者巫咸曰太白守虛爲民多疾疫一曰天下大亂一曰萬物不成又曰太白守虛有兵兵罷又曰太白守虛天子將兵流血滿野農人荷防一曰有兵災荊州占曰太白芒角守虛大臣謀君海中占曰太白守虛兵起東北敵人出楚吳亦然郗萌曰太白在虛中爲彗如劍形虛國發兵

太白犯危五

北官曰太白入危有兵兵罷無兵兵起多火災一曰旱五穀不成郗萌曰太白提天府出入大臣謀主政急石氏曰太白守危去之一尺諸侯無忠者以讒言相謗若有黜者郗萌曰太白守危賔客有以事死甘氏曰太白守危將軍凶去公門災消國有憂荊州占曰太白守危民多瘡疽之病百二十占曰太白犯守危大臣爲亂天下有兵冥占曰太白入危犯守之天下有急事兵大起國有憂有兵加於齊國之城郗萌曰太白與危鬭不出其年國有反臣太白守墳墓爲人主有哭泣之聲

太白犯營室六

郗萌曰太白犯營室陽陽有急犯陰陰有急太白晨出東方上至營室而反還復入東方其出西方若出東方過營室彊國君有興者不及營室而反彊國有敗者石氏曰太白去營室一尺威令不行甘氏曰太白

入營室犯之天下兵滿野人主威令不行六十日不下將軍死之齊伯曰太白出入畱舎營室五十日不下衛國將困一歲不去將軍死之石氏曰太白守營室太子及妃後與臣謀兵起於內郗萌曰太白守營室君有殃石氏曰太白守營室有兵罷國士安郗萌曰太白守營室東壁中期六十日天下金賤甘氏曰太白守營室天下軍起兵甲滿野大兵乘水欲攻王侯之國不出四十日荊州占曰太白守營室天下更令有破軍期二月若百二十日郗萌曰太白守營室爲大人忌以赦令解之北官曰太白入營室而守之太子及妃後俱謀兵起於宮中期百八十日

太白犯東壁七

郗萌曰太白出入畱舎東壁五十日不下大人當之石氏曰太白去東壁一尺諸侯用命黃帝占曰太白守東壁文武幷行術士用兵大人當之其國亡石氏曰太白守東壁爲有兵災甘氏曰太白守東壁天下有軍不戰巫咸曰太白守東壁旱多火災郗萌曰太白守東壁爲天下兵起一曰狄兵起百二十占曰太白守犯東壁且有兵防石氏曰太白犯守東壁天下有兵不戰石氏曰太白守東壁兵發於內太子及妃後與人民謀

唐開元占經卷四十八﹤子部﹐術數類﹐占候之屬﹐唐開元占經﹥

欽定四庫全書

唐開元占經卷四十九

唐瞿曇悉達撰

太白占五

太白犯西方七宿

太白犯奎一

荊州占曰太白入奎中大水橫流不出百八十日郗萌曰太白入天庫兵起西方海中占曰太白出奎起兵於國外太白潤澤出奎有善令變色入奎有僞令來者若出奎有僞令出使者石氏曰太白守奎外夷入海中占曰太白守奎出復入糴貴人流食貴石氏曰太白守奎五十日不下大水有兵且戰一嵗不下三嵗有兵甘氏曰太白守奎大霜海中占曰太白守奎以水起兵國中巫咸曰太白守奎萬物不成民疾病海中占曰太白守奎兵起凶一曰聖人出一曰徭大起郗萌曰太白守奎有匿謀不過嵗中又曰大將軍戰死若戮死期九十日國有流民又曰赦荊州占曰太白守奎爲王者憂一曰大人當之玉曆曰太白入奎若守之水泉湧出五十日不下秦且開庫發兵加魯城有兵戰國多流民石氏曰太白守奎外國兵來入有軍不戰一曰水潦爲害傷五穀甘氏曰太白犯守奎外兵來入國若去奎一尺四夷共治中國期二年文曜鉤曰太白垂芒守奎天下柝擊

太白犯婁二

郗萌曰太白犯婁有眾聚發事玉曆曰太白順行之婁子離其母其政和平國有喜石氏曰太白經婁四夷還去太白去婁一尺爵祿貴太白出入畱捨婁外國兵來入齊伯曰太白出入畱捨婁天下大兵起秦國以發兵必有兵加於魯之城黃帝占曰太白守婁小旱萬物不成郗萌曰太白守婁有兵期四十日又曰有大令石氏曰太白守婁赦甘氏曰太白守婁子守其母天子至孝將有徳荊州占曰太白守婁爲聚眾兵起三軍行天下多饑豕大貴石氏曰太白守犯婁其鄕吉天下和平將軍有喜

太白犯胃三

甘氏曰太白犯胃色赤五十日不下其國大敗有亡主期不出年海中占曰太白入胃中守之有喪黃帝占曰太白守胃二十日兵大起流血石氏曰太白守胃五十日兵大起其鄕有轉谷百里百姓饑國大亂甘氏曰太白守胃大臣執忠天子奉其祀四海安寧巫咸曰太白守胃民疾病若流亡一曰民小流又曰太白守胃爲有兵災萬物不成郗萌曰太白出入畱捨胃五十日不下天下大亂百姓饑其國必敗海中占曰太白守胃有徳令兵革不用有兵兵不用陳卓曰太白犯守胃將爲亂國以無義亡太公決事曰太白守胃五十日不下兵見百里流血後月赦郗萌曰太白守胃有仁令一曰天下大赦西官候曰太白守胃色赤如火兵起見血流一曰靑黃有徳令文曜鉤曰太白貫胃倉廩虛邊兵結四夷侵禍謀成黃帝占曰太白逆行守胃成勾己其國君死大臣有誅若去之一尺燕趙大饑人相食期百八十日孝經右祕曰嵗將大惡金加胃

太白犯昴四

文曜鉤曰太白入昴天子以嵗誅陳卓曰太白犯昴旱大暑【宋書天文志曰晉成帝咸康元年二月己亥太白犯昴六月旱】陳卓曰太白犯昂兵起近期一年逺期五年【宋書天文志曰晉成帝咸康元年二月己亥太白犯昴四月石虎偵騎至歷陽朝廷慮其哨眾復至加司徒王導大司馬治兵動眾又遣慈湖牛渚鹿湖三戍五月乃罷是時湖賊又圍襄陽庾亮拒而退之】石氏曰太白入昴天下擾兵大起期五十日【宋書天文志曰晉惠帝大安二年太白入昴是年冬成都河間攻洛陽二年正月東海王越執長沙王乂張方反晉康帝建元二年正月壬午太白又入昂是年石虎殺其太子邃及其妻子徒屬二百餘人又遣將劉寜寇沒狄道又使將張舉將萬人屯荊東以備慕容皝】郗萌曰太白入昴中大赦近期十五日逺期三十日太白行疾期近行遲期逺又占曰太白入昴中大赦期九十日玉曆曰太白入昴中大憂國易政有流血千里主命惡之不出其年石氏曰太白去昴一尺賤人貴郗萌曰太白奔昴若出北者爲陰國有憂黃帝占曰太白犯昴若捨昴畱四五日不去卽大臣有死者又占曰太白出入畱捨在昴北有女喪在昴南有男喪又占曰太白守昴四夷有兵事【司馬彪天文志曰孝章帝建初元年正月丁巳太白在昴西一尺昴爲邊兵是時蠻夷陳縱等叛漢】春秋元命苞曰太白守昴政絕石氏曰太白守昴兵從門闖入人主出走一曰胡兵

入且亡國若有謀主之變居其北則四夷有毒霜早降嵗有疾癘一曰胡不安期六十日當有自來王甘氏曰太白守昴將軍下獄海中占曰太白守昴將軍有聚眾石氏曰太白守昴有更令若有大赦期百八十日巫咸曰太白守昴國易政大人當之巫咸曰太白逆行守昴擾有兵起民多有恨獄者一曰大臣有獄死又占曰太白入昴若居昴北若犯乘守北主死郗萌曰太白與昴鬭不出其年有反臣又占曰太白中犯乘守昴爲兵北徵於邊荊州占曰太白犯乘守昴有角兵大起天下流血千里民多疾

太白犯畢五

黃帝占曰太白犯畢出北陽國有憂石氏曰太白犯畢左角大戰不勝將軍死太公決事占曰太白犯畢口大兵起一嵗罷西官候曰太白犯畢右角敵兵大戰【按司馬彪天文志曰孝明永平十六年四月癸未太白犯畢畢爲邊兵後北匈奴入雲中至咸陽使者髙發三郡兵追討無所得太僕蔡彤坐不進下獄】石氏曰太白入畢口中爲大人當之國危石氏曰太白入畢口有女喪西官候曰期百二十日逺期十月一曰將相當之若有憂大人惡之【天文志曰孝安永初三年五月丙寅太白入畢口中延光元年三月癸巳鄧太后崩五月庚辰太后兄車騎將軍鄧隲等七侯皆免官自殺之驗也】石氏曰太白入昴近陽星大將出徵立功有光榮石氏曰太白入畢口與兩股齊期四十日兵起入直一星期十日兵起守之五日期三日兵起若有人以獵惑人君者也郗萌曰太白出入畱捨畢不下一國有憂兵起北方出入畱捨六十日不下天下有立王百日不下不越四年中王侯有大喪巫咸曰太白入畢中各伺其出日而數之期二十日

爲兵發伺始入處之率一日期十日爲軍罷郗萌曰太白入畢口不出民人走有狄奪國又曰大赦近期十五日逺期三十日太白行疾期近行遲期逺西官候曰太白入畢人主守衞將相有亂者人主當之犯左角大兵戰左右將死乘陵其上邊將軍死太公決事占曰太白出東方入畢口車馬貴易政石氏曰太白出畢陽則旱出畢陰則爲政令不行石氏曰太白出畢一尺國丰西官候曰太白抵天都尉出入天下有兵驚民離主亦驚文曜鉤曰太白貫畢倉廩虛邊兵繕四夷侵禍謀成石氏占曰太白守畢傍有兵石氏曰太白守畢天子虛國多枉刑甘氏曰太白守畢大將有功大臣使出巫咸曰太白守畢諸侯兵起一嵗罷又曰爲水萬物五穀不成西官候曰太白守畢柄有兵邑益彊一曰大臣出使又曰太白入畢守之將軍謀反大將出從竟立功名國易政期不出二年冥占曰太白入畢而守之將軍爲亂國君守衞大臣當之攺朔易令郗萌曰太白犯守畢有大兵民多死郗萌曰太白犯守畢有急令一曰相死邊境不安黃帝占曰太白犯守畢左股邊夷兵起左將軍戰死若犯守右股右將軍戰死不出其年海中占曰太白犯守附耳國有讒亂之臣在主側以畋獵惑主者若相有喜陳卓曰太白犯附耳兵將相憂喪也若不卽免退

太白犯觜觿六

石氏曰太白犯觜觿萬物不成石氏曰太白犯觜觿其國兵起天下移動甘氏曰太白犯觜觿大臣爲亂大臣當之國易政兵起鈇鉞用期九十日郗萌曰太白入觜觿中有兵郗萌曰太白出入畱守觜觿地數裂兵且起大人當之黃帝占曰太白守觜觿時節不調當溫反寒當寒反溫當雨反晴當晴反雨石氏曰太白守觜觿不出三十日有將軍叛天子之軍破牛馬有急行石氏曰太白守觜觿西方客動侵地欲爲君王崇禮以制義則國安荊州占曰太白守觜觿天下兵石氏曰太白守觜觿君臣和同甘氏曰太白守觜觿四夷和合天下咸寧巫咸曰太白守觜觿爲萬物不成一曰民多疫大臣有變西官候曰太白犯守觜觿天下兵起人民相謀

太白犯參七

太公決事占曰太白犯參左股戰大勝郗萌曰太白犯參右股戰不勝將軍死海中占曰犯參有大兵將行西官候曰太白犯參右肩有戰右將憂犯守左肩亦有戰左將憂若大臣當之將軍有死者荊州占曰太白抵參出入天下驚抵天都尉出入天下發兵石氏曰太白逆行若畱止衡中兵革起荊州占曰太白宿參若宿伐爲反臣中兵也齊伯曰太白出入畱捨參名將死天下大亂兵起而不用人民流亡不居其鄕不出年山谷亦空石氏曰太白守參有兵天子之軍破牛馬有急行巫咸曰太白守參大臣爲變石氏曰太白守參有赤星出中邊有兵郗萌曰太白守參天下不安國大危大憂若糴貴甘氏曰太白守參將軍出外降邊兵大戰巫咸曰太白守參國有反臣海中占曰太白守參若大水在西方石氏曰太白守犯參伐大臣爲亂車騎人皆急兵起郗萌曰太白守伐衛尉若國將當之期五月

唐開元占經卷四十九

欽定四庫全書

唐開元占經卷五十

唐瞿曇悉達撰

太白占六

太白犯南方七宿

太白犯東井一

海中占曰太白犯東井人主浮船石氏曰太白犯東井將軍惡之【宋檀道鸞晉陽秋日孝武太元五年五月丁酉太白犯東井八月己巳領軍將軍新除太常韓伯卒安帝元年三月丙辰太白犯東井後將軍王國寶於獄賜死又左將軍王緒斬於市也】石氏曰太白入東井中大人衛守國君失政大臣爲亂兵大起【案晉書天文志曰晉永康二年二月太白出西方逆行入東井是時齊王冏起兵討趙王倫倫滅冏擁兵不朝專權淫侈明年誅死車頻秦書曰符生壽光三年二月太白犯東井太史奏曰必有暴兵生曰星入井者必將渴耳何怪也時長安謠曰百里望空城蔚蔚一何靑瞎兒不知法仰目不見星其年符法殺生而堅代立是其應也】郗萌曰太白入東井中先起兵者大敗天下大水【宋書天文志曰晉穆帝升平三年六月太白犯東井四年五月天下大水之驗也】郗萌曰太白出東方入咸池東下行入東井下不忠有謀上者荊州占曰太白入東井將軍有戮死者玉曆曰太白入東井失道行陽先起者亡後發者昌郗萌曰太白入東井出入諸侯兵驚政急民流南官侯曰太白入東井畱二十日以上天下更政若六畜疾又曰兵大起天下易正朔【謂畱井中】黃帝占曰太白入東井爲水石氏曰太白守東井爲旱石氏曰太白守東井十日不下大臣坐之三十日不下神水出歳多土功郗萌曰太白守東井一東一西一南一北男子不得耕女子不得織巫咸曰太白守東井邑君失政大人當之大臣爲盜有誅者又占曰太白守東井爲萬物不成若失火郗萌曰太白守東井兵起東南石氏曰太白入若守東井中大臣爲盜郗萌曰太白犯乘守井鉞爲其國內亂兵起黃帝占曰太白入犯井鉞爲臣誅郗萌曰太白入若犯鉞將誅石氏曰太白犯守鉞有兵起不出其年

太白犯輿鬼二

甘氏曰太白犯輿鬼質將戮【司馬彪天文志曰孝安永初三年六月癸酉太白入輿鬼爲將凶後中郎將任尙坐贓侵其年檻車徵棄市也】荊州占曰太白入輿鬼將誅陳卓曰太白入輿鬼兵革起石氏曰太白犯天屍將軍有憂其主廢齊伯曰太白犯入輿鬼以罪斬大臣【案司馬彪天文志曰孝桓延熹八年五月癸酉六月壬戌太白行入輿鬼九年十一月太原郡守劉瓚等坐殺無辜荊州刺史李隗爲賊所拘皆棄市永康元年十二月大將軍竇武尙書令尹勲黃門令山冰等皆枉死也】若五十日不下且有大喪石氏曰太白入輿鬼西北婦人多兵死郗萌曰太白入輿鬼爲大人卒事以命終【案司馬彪天文志曰孝質本初元年四月辛巳太白入輿鬼閏月一日孝質帝爲梁冀所鴆之驗】郗萌占曰太白入輿鬼歳惡婦人多懷子而死者荊州占曰太白入輿鬼亂臣在內有屠城【案檀道鸞晉陽秋曰孝武太元二年四月戊戌太白入輿鬼四年二月襄陽城陷四月魏興城崩五月彭超攻陷盱眙城】南官曰太白入輿鬼犯積屍國有大喪大兵起將軍有戰人多死白骨滿野無有者期二年郗萌曰太白捨輿鬼東北天下多梟死者一曰有兵郗萌曰太白捨輿鬼中央左右羣臣有伏劍若吞藥而死者郗萌曰太白出入畱捨輿鬼五十日不下民大疾死而不收【案宋書天文志曰孝武孝建三年四月戊戌太白犯輿鬼明年夏京邑疾疫明帝泰始四年六月壬寅太白又犯輿鬼其年普天下大半疾疫也】南官曰太白出入畱捨輿鬼五十日不下國兵起開庫發卒石氏曰太白守輿鬼有兵災若旱多火災萬物五穀不成郗萌曰太白守輿鬼傍萬民當之石氏曰太白守輿鬼大人有祭祀之事海中占曰太白守輿鬼出其南水出其北旱南官曰太白久守輿鬼病在女主其畱二十日以上有喪期八月玉曆曰太白行守輿鬼成勾己若環繞之國有死王大臣有戮者五十日不下人民死者大半郗萌占曰太白入若守輿鬼爲主憂財寶出亂臣在

內若大臣謀有幹鉞棄質者君貴人憂金玊用民多疾南入爲男北入爲女西入爲老人東入爲丁壯棺木倍貴荊州占曰太白干犯守輿鬼隨所守王者發之不出七十日其下國有大喪陽爲人君陰爲皇后左爲太子右爲貴臣郗萌曰太白輿鬼鬭不出其年有反臣

太白犯栁三

南官曰太白犯栁有木功事若名木見伐者郗萌曰太白入栁天庫兵起西北方又曰大人守禦南官侯曰太白入注兵大起有益地者海中占曰太白逆行入栁成鉤己下刑上臣謀主民有怨仇多暴死春秋文曜鉤曰殘百姓誅名臣則太白入栁石氏曰太白去栁一尺國有專臣専命無忌荊州占曰太白提天相出入有陰謀南官曰太白逆乘注下刑上民多怨仇暴死者又占曰太白抵栁出入陰謀其主諸侯應其急甘氏曰太白守栁將軍受賀王者封臣石氏曰太白守栁戰大勝大得地海中占曰太白守栁兵大起一歳罷若小旱傷五穀南官曰太白守栁爲反臣中外兵以徳令解之南官曰太白守栁兵起一歳大益也郗萌曰太白守栁敵不安齊伯曰太白守栁秦兵且至無王者巫咸曰太白犯守注有急兵若有變更之令下陵上君弱臣彊奸臣賊子謀殺其主郗萌曰太白守栁人民多狂荊州占曰太白迫守栁大將軍出

太白犯七星四

郗萌曰太白犯七星臣爲亂甘氏曰太白入七星有君置太子者郗萌曰太白出七星太子且立石氏曰太白去七星一尺國致七十二人郗萌曰太白提天都出入歳旱惡荊州占曰太白經七星民非吾民一曰當有詐爲王者郗萌曰太白犯守七星兵大起曝巫移市又占曰太白畱七星中央爲天下大憂齊伯曰太白出入畱捨七星三十日不下兵且起六十日不下必有破國亡王死將八十日不下三年兵起期在春一曰有急令期不出年黃帝占曰太白守七星不出二十日有兵又占曰太白守七星二十日以上有急兵石氏曰太白守七星兵渡津橋者大凶甘氏曰太白守七星將軍納忠國君有徳巫咸曰太白守七星兵大起又爲水萬物五穀不成郗萌曰太白守七星國失政大人當之郗萌曰太白守七星戰大勝天子益地荊州占曰太白守七星七日以上至三十日大將軍出又占曰太白守七星車騎滿野又曰行天都王者有憂南官曰太白守七星爲反臣中外兵以徳令解之

太白犯張五

春秋文曜鉤曰太白入張天子以微誅巫咸曰太白乘犯張三日以上至七日將軍內反賊臣在側郗萌曰太白提張出入相自擅陰謀其主荊州占曰太白提張出入諸侯應其急石氏曰太白守張春旱郗萌曰太白出入畱捨張兵起於其國甘氏曰太白守張其國有兵謀不成天下以空發兵一曰兵起不行巫咸曰太白守張必有大水多水災萬物五穀不成民憂食南官曰太白守張爲反臣中外兵以徳令解之百二十占曰太白守張先旱後水石氏曰太白犯守張兵革滿四野必有亡國天下易政巫咸曰太白守張下淩上君弱臣彊奸臣賊子謀殺其主郗萌曰太白犯守張人民多狂

太白犯翼六

荊州占曰太白入翼天下兵塞郗萌曰太白出入畱捨翼大風將至一曰其國不平若大水出海中占曰太白去翼一尺翼陽也太白金陰也陰來附陽秦朝楚郗萌曰太白捨翼有客一曰捨左翼旱黃帝占曰

太白捨右翼兵起郗萌曰太白犯守翼其國失地石氏曰太白守翼爲萬物不成人民流亡石氏曰太白守翼三日以上大臣不臣一曰大臣爲亂巫咸曰太白守翼有反臣中兵也郗萌曰太白守翼四夷兵大起五穀傷風民多疫玉曆曰太白守翼有急事若有大風齊伯曰太白守翼臣不承令人主有憂百二十占曰太白守翼有兵在西方黃帝占曰太白守翼易代臣行主命

太白犯軫七

石氏曰太白守軫其國兵起得地海中占曰太白犯軫將軍爲亂其國兵起臣欲謀君賊人謀貴人兵死一曰去之一尺天下大饑期不出百八十日巫咸曰太白入軫中伺其出日而數之期二十日爲兵發伺始入處之率一日期十日軍罷黃帝占曰太白犯守軫兵起西方郗萌曰太白出入畱捨軫軫分爲楚府廷太白秦國之星也主金行軫客兵來過楚矣必有死主黃帝占曰太白守軫將軍爲亂車騎出甘氏曰太白守軫將軍有憂海中占曰太白守軫兵車四夷兵大起南官曰太白守軫兵大起有亡地千里恐有大喪又占曰太白守軫兵謀欲起人有代上之符入軫中兵起國易政及有自來侯王受命於王者男子有功封爵之慶士卒有逺徵之役諸侯應之魏以位禪晉時太白入軫中及畱度進過於午之間二十餘日晉代吳之二年太白入軫荊州占曰太白守軫將軍有疾冥占曰太白入守軫中央兵起國易政亡地千里若有大喪士卒有逺徵之役吳楚當受其兵期二年郗萌曰太白起左角逆行至軫國亡地

唐開元占經卷五十

欽定四庫全書

唐開元占經卷五十一

唐瞿曇悉達撰

太白占七

太白犯石氏中宮

太白犯攝提一

聖洽符曰太白入犯攝提兵起滿野彊臣謀主若守衛臣有謀期二年

太白犯大角二

郗萌曰太白守大角兵大用有國亡荊州占曰太白守大角兵大動文曜鉤曰太白守犯大角天下亂大兵起彊臣謀主若貴人被戮期一年海中占曰太白犯守大角臣謀主有兵起人主憂王者戒愼左右期不出百八十日逺一年

太白犯梗河三

巫咸曰太白犯守梗河國有謀兵四夷兵起來侵中國邊境有憂

太白犯招搖四

聖洽符曰太白犯招搖邊兵大起敵人爲寇若守之敵兵敗若其王死期不出三年荊州占曰太白守招搖旗幟起甘氏曰太白入守招搖天下兵大起非一國逺夷爲亂欲侵中國人主有憂期一年

太白犯戈五

聖洽符曰太白犯守戈爲邊兵大起敵人爲寇若守之敵人敗若其王死期不出二年

太白犯天槍六

巫咸曰太白犯守天槍邊兵起槍大用防戍有憂若誅邊臣期不出年

太白犯天棓七

巫咸曰太白犯守天棓邊夷起機棓大用防戍有憂若誅邊臣期不出年

太白犯女妝八

荊州占曰太白犯女牀凶若守女牀宮有變害若被誅甘氏曰太白守犯女牀兵起宮中若後有誅期百八

十日逺一年

太白犯七公九

石氏曰太白犯七公羣臣有誅黃帝占曰太白守七公爲饑君不安石氏曰太白犯守七公輔臣有誅議臣相疑若有誅者人主有憂甘氏曰太白犯守七公兵革大起大臣有誅若有戮死者期不出年

太白犯貫索十

巫咸曰太白犯守貫索天下亂兵起多有獄事貴人有死者石氏曰太白入貫索中犯乘守以獄爲亂防占曰太白犯守天牢以獄起兵大人憂

太白犯天紀十一

荊州占曰太白守天紀有兵亂石氏曰太白守天紀幸臣執權有兵起王者有憂若犯守大臣爲亂兵起宮中若有大旱之災人民大饑

太白犯織女十二

巫咸曰太白守織女後有誅者黃帝占曰太白犯守織女天下有女憂有兵起不出其年

太白犯天市垣十三

海中占曰太白入天市國有謀兵將相有戮死者期百八十日郗萌曰太白入天市中五官有憂一曰將有憂一曰大臣戮若糴貴文曜鉤曰太白入居守天市中驚國有謀兵鈇鉞用兵大起期不出三年巫咸曰太白入天市而守之相坐之有兵起貴人有憂若誅期二年郗萌曰太白入若守天市諸侯貴人必有戮者一曰更幣

太白犯帝座十四

海中占曰太白犯帝座大臣爲亂彊臣謀主有兵期不出年石氏曰太白守犯帝座有逆亂事

太白犯侯星十五

石氏曰太白犯守侯星諸侯起兵有千里之行政令急民多苦海中占曰太白犯守星陰陽不和五穀傷人民大饑有兵起

太白犯宦者十六

石氏曰太白守宦者凶甘氏曰太白犯宦者左右輔臣有謀若戮死期不出年

太白犯斗星十七

石氏曰太白守斗星者凶

太白犯宗正十八

石氏曰太白守宗正左右羣臣多死者若更政令人主有憂

太白犯宗人十九

石氏曰太白犯宗人親族貴人憂若有死者一曰主親有離絕

太白犯宗星二十

甘氏曰太白犯守宗星宗室之臣有分離者冥占曰太白觸抵宗星幸臣有誅者期二年

太白犯東西咸二十一

石氏曰太白守東西咸女主憂誅若貴女有戮死期二年荊州占曰太白守東西咸憂兵起石氏曰太白守犯東西咸者爲臣不從令有陰私

太白犯天江二十二

陳卓曰太白守天江暴水爲害不出其年巫氏曰太白犯守天江天下有水若入之水齊城郭人饑亡去其鄕【宋書天文志曰晉穆帝永和十一年八月己未太白犯天江占曰河津不通升平元年慕容雋遂據臨漳有幽並靑冀之地緣河諸將漸奔散津河隔絕矣】

太白犯建星二十三

陳卓曰太白犯建星大臣相譖郗萌曰太白入建星外國使來見主出建星主遣使至國期皆三十日黃帝占曰太白守建星滿二十日必大赦巫咸曰太白入建星若守之兵起闕道不通若有外國使來者期一年

太白犯天弁二十四

甘氏曰太白犯天弁若守之則囚徒兵起一曰五穀不成糴大貴人民饑

太白犯河鼓二十五

黃帝占曰太白犯河鼓大將若左右將有誅者若有罪以五色占之石氏曰太白入河鼓兵大起大將出若守之所犯之將誅期二年郗萌曰太白守河鼔兵起期六十日

太白犯離珠二十六

石氏曰太白犯離珠宮中有事若有亂宮者宮人有罪黜者巫咸曰太白犯離珠有兵起後宮凶女主有憂

太白犯匏二十七

冥占曰太白守匏人主誅邑族若有兵一曰王者以菓賜諸侯聖洽符曰太白犯守匏天下有憂若有遊兵名菓貴一曰魚鹽貴價十倍不出其年

太白犯天津二十八

海中占曰太白犯天津關道絕不通有兵起若關吏憂文曜鉤曰太白入天津兵起大亂以其所近四方中

央死而易政立王齊伯曰太白守天津兵起有亡國期一年逺二年石氏曰太白有赤芒而守天津三十日關道不度人主有憂若諸侯

太白犯螣蛇二十九

甘氏曰太白守螣蛇天子前駈凶姦臣有謀前駈爲害冥占曰太白守螣蛇諸侯若先駈者一曰以水爲

災水物不成

太白犯王良三十

帝覽嬉曰太白入王良人主以車爲馬多死關津不通國有憂石氏曰太白守王良爲兵海中占曰太白守王良三十日大將亡一曰主將皆大亡兵起車騎行期百八十日逺一年郗萌曰太白守天馬天子馬多死者齊伯曰太白犯守王良天下有兵諸侯相恐彊臣謀主期不出年

太白犯閣道三十一

石氏曰太白守閣道而絕漢者爲九州異政各主其王天下有兵期二年齊伯曰太白守閣道天子禦難禦道塞臣謀君一曰宮人有謀戒愼女兵

太白犯附路三十二

石氏曰太白守附路太僕有罪若有誅一曰馬多死道無乘馬者

太白犯天將軍三十三

郗萌曰太白入將軍興軍吉荊州占曰太白乘犯天將軍將軍以兵事誅又曰太白守天將軍兵大起將軍行文曜鉤曰太白入守天將軍大將有憂若兵起一曰以饑爲敗人民憂石氏曰太白犯守天將軍爲大將誅若有死者

太白犯大陵三十四

石氏曰太白入大陵國有大喪大臣有誅若戮死人民死者大半皆不出其年荊州占曰太白乘大陵天下盡大喪死人如嶽甘氏曰太白犯守大陵其國有喪大人憂若有土功墳陵之事期百八十日

太白犯天船三十五

郗萌曰太白守天船大人當之天下赦聖洽符曰太白入守天船兵起舟船用有亡國期不出年海中占曰太白入守天船國有喪貴臣有戮期二年

太白犯捲舌三十六

海中占曰太白犯捲舌有姦亂之變若入之臣有妄言於君者若讒臣謀君以口舌起兵而亂國者期百二十日若一年石氏曰太白乘捲舌天下多喪若入之有佞臣謀其君以口舌爲害人主有憂

太白犯五車三十七

石氏曰太白犯五車大旱若有喪兵起車騎行五穀不成天下民饑君絕糧犯倉星谷貴若有水一云若入而中犯乘庫星兵起北方若西北方郗萌曰太白入五車畱不去秦國金玉貴一曰兵大起百萬人以上入日占其國荊州占曰太白入五車天庫天下大兵起文曜鉤曰太白入經五車四猾起百二十占曰太白入五車若犯天潢有大水五穀不成糴大貴期不出年郗萌曰太白入五車畱不去卽有兵春見若捨其西

北多死人馬牛多疾疫在酒泉燉煌方捨東北糴石五百黃帝占曰太白守五車四夷人相食三歳不復其亂郗萌曰太白守五車有大兵不出九十日而至矣黃帝占曰太白乘守天庫四夷兵起必有死王郗

萌曰太白乘守天庫中國兵所向無不服有自來之將其民入中國國有大喜

太白犯天關三十八

荊州占曰太白出入天關萬人多死石氏曰太白行天關中每至栁楊當去不去徘徊亂行光色隆怒見其妖祥中國隔絕道路不通河圗曰太白提天關關梁所出入貴人多死【海中占曰地气泄生相害萬物大傷】海中占曰太白守天關二十日大赦一云臣誅主歳水一曰守之二十日兵甲鏘鏘以水行郗萌曰太白守天關大臣反【宋書天文志曰晉簡文咸安二年五月丁未太白犯天關占曰兵起六月庚午入康城】一曰爲地气泄貴人多死西官曰太白守天關兵大起關道不通人民相恐海中占曰太白守犯天關道絕天下相疑有關梁之令郗萌曰太白行不從天關不出其年有兵

太白犯南北河三十九

黃帝占曰太白乘南河戍者出南河爲中國兵起石氏曰太白行南河戍中若畱止爲西方兵起百姓疾郗萌曰太白捨河戍三十日國有男喪黃帝占曰太白捨南河戍間天下難起道不通石氏曰太白守南河戍蠻夷兵起邊戍有憂若有旱災人民饑海中占曰太白守南河戍邊臣有謀【郗萌曰有姦謀也】若諸侯兵起君憂若敗亡黃帝占曰太白畱止守南河戍爲百姓病若行其中或畱止守之爲旱有喪郗萌曰太白行南河戍若畱止守之爲有喪在北河戍下中國有兵所向者勝黃帝占曰太白乘北河戍若出北河北皆爲胡王死若畱北河戍下三十日必有自來主將其民降中國其畱過三十日四夷大亂太白從南來南方當之從北方來北方當之郗萌曰太白捨北河戍三十日有女喪甘氏曰太白守北河戍邊戍有謀若有兵起關梁不通人主有憂期一年郗萌曰太白守北河戍有內謀一曰有白衣之防又曰四夷相伐荊州占曰太白畱止守北河中兵起道不通冥占曰太白守北河戍胡夷兵動若守之三十日不下胡人敗若胡王死天下大水人民饑期不出年若二年石氏曰太白入北河戍中而畱止不出百日天下兵悉起兵戰秋冬臨衝革也春夏徳也郗萌曰太白經南河戍之南刑法峻暴誅伐不當經北河戍之北女子金錢貪色奢佞失治道皆期三年中期六年逺期九年而災至居南北河戍中若守之百日兵大起荊州占曰太白守兩河間天下乖離道路不通若在陽門中天下並戰郗萌曰太白在陽門中旱入天髙中有奇令若失度守陰門若陽門爲諸侯姦入天髙成勾己天下有憂黃帝占曰太白畱守陰門不出百日天下兵悉起若以四月從東方來入天髙畱三十日天下民受賜畱五十日兵起宮中郗萌曰太白不行天門天關爲國有喪太白與熒惑俱在帝闕中則有大事分國

太白犯五諸侯四十

石氏曰太白犯五諸侯若守之兵大起將士出諸侯有憂若有死【宋書天文志曰晉安帝義熙六年三月太白犯五諸侯是年三月始興太守徐道覆反江州刺史何無忌討之大敗於豫章無忌死之四月盧循寇湘中攻巴陵五月循等大破豫州刺史劉敬宣僅以身免八年六月臨川烈武王道規薨時爲豫州九月兗州刺史劉蕃伏誅】巫咸曰太白犯五諸侯有兵起大將出若大臣有誅若有戮死如入五諸侯伺其出日而數之期二十日兵發伺始入日而處之率一日爲十日而軍罷文曜鉤曰太白守五諸侯四猾起兵官亂荊州占曰太白守五諸侯兵起郗萌曰太白犯乘守五諸侯爲所中死乘守者誅若有殃期三年兵發石氏曰太白中犯乘守五諸侯諸侯兵死期三年

太白犯積水四十一

巫咸曰太白犯守積水其國有水災水物不成魚鹽貴一曰以水爲敗糴大貴人民饑期二年

太白犯積薪四十二

甘氏曰太白犯守積薪天下大旱五穀不登人民饑亡

太白犯水位四十三

石氏曰太白犯守水位天下以水爲害津關不通一曰大水入城郭傷人民期不出二年

太白犯軒轅四十四

荊州占曰太白犯軒轅女禦天子僕死文曜鉤曰太白入軒轅四猾起石氏曰太白入軒轅中犯乘之有逆賊若火災黃帝占曰太白出東陵必有白龍出左右宮若行軒轅中犯女主女主失勢憂喪也列大夫有放逐者五官有不治者色悴爲憂爲疾其所中犯乘守者誅若有罪荊州占曰太白行軒轅端貫出其中而東大臣出令石氏曰太白在軒轅中有以女請人君者黃帝占曰太白中女主女主當之其守犯女主女主有憂【宋書天文志曰魏靑龍四年七月七日甲寅太白犯軒轅大星景初元年皇后毛氏崩晉成帝咸康六年六月七日太白犯軒轅大星七年三月皇后杜氏崩安帝義熙六年八月壬午太白犯軒轅大星七年八月皇后王氏崩宋文帝元嘉十六年八月朔日犯軒轅明年皇后袁氏崩】聖洽符曰太白守軒轅兵大起憂宮中若有女喪各以其所犯占之期一年帝覽嬉曰太白守軒轅大星若環繞之皇后有急若憂誅一曰天下易王女主有殃荊州占曰太白守軒轅女禦有誅者巫咸曰太白行犯守軒轅女主失政若失勢一曰大臣當之若有黜者期二年【司馬彪天文志曰光武建武九年七月乙夘金星犯軒轅大星十月己丑又犯之軒轅者後宮之官大星者後宮之皇后金犯之爲失勢是時郭后已失勢見疏後廢爲中山太后孝和元年四月乙酉金星犯軒轅東北二尺四年竇氏被誅太后失勢孝桓永壽二年八月戊午太白犯軒轅大星爲皇后後二年四月懿獻後以憂死】荊州占曰太白中犯守軒轅左角爲大臣當之

太白犯少微四十五

石氏曰太白入少微君當求賢佐不求賢佐則失奪勢太白犯守少微名士有憂王者任用小人忠臣被害

有死者黃帝占曰太白入中犯乘少微爲宰相易女主有憂石氏曰太白入中犯乘守少微爲五官亂宰相憂

太白犯太微四十六

春秋緯曰太白犯太微主受期命奪號滅衝爲期【宋書天文志曰晉湣帝建武元年六月丁夘太白犯太微占曰王者惡之七月湣帝崩於寇廷也】帝覽嬉曰太白行犯太微左右執法爲大臣有憂【司馬彪天文志曰孝安元初元年閏月己未太白犯太微左執法建光元年五月太后兄車騎將軍隲等七侯皆免官自殺宋書天文志曰晉成帝咸康四年九月太白犯左執法五年七月庚申丞相王薨安帝義熙六年九月甲寅太白犯左執法八年九月兗州刺史劉蕃尙書僕射謝琨伏誅也】石氏曰太白入太微庭所中犯乘守者爲天子所誅若有罪太白犯左右執法左右執法者誅若有罪郗萌曰太白犯天府庭臣爲亂荊州占曰太白道從太微西蕃北南方星間入到南蕃東方星間南出道也中西蕃直坐入者非道也太白以庚子日順入太微天庭中天子所使也不以庚子曰非天子使太白入太微軌道吉軌道者入西門出東門若左右掖門行不畱也不軌道者謂有所犯守也郗萌曰太白當太微門爲受制當在左執法受事左右執法守太微門三日以下爲受制三日以上爲兵爲賊爲亂爲饑石氏曰太白出東掖門爲相受命東南出徳事也出西掖門爲將受命西南出刑事也期以春夏太白入太微出左掖門大將軍出東南伐出右掖門大將軍出西南伐皆不出其年黃帝占曰太白入天庭色白潤澤爲期百八十日有赦帝覽嬉曰太白入太微而出端門臣不臣雒書曰太白入左右掖門出太陽東門彊臣暴誅若入端門庭守十日臣欲害君期不十日春秋圗曰太白入西華門出東華門大臣作亂謀其主若諸侯不從王命期百八十日若一年石氏曰太白入太微庭中華東西門若左掖門而南出端門者爲必有反臣太白入西出東門皆爲人君不安欲求賢佐有入中西華門出中華東門爲臣有不令有入太陰西門出太陰東門皆爲天下大亂有喪若大水甘氏曰太白入太陰西門出東門天下大亂主死破宮若有大水期一年【司馬彪天文志曰王莽地皇四年秋太白在太微中燭地如月光太白爲兵太微爲天庭太白贏而北入太微是兵將入天子庭也是時王莽遣二公之兵至昆陽已爲光武所破莽又拜九人爲將軍至華陰皆爲漢將劉畢李崧所破進攻京師十月戊申漢兵自宣平城門入二月己酉城中少年子弟數千人起兵攻莽商人杜昊殺莽漸臺之上校尉公賔斬莽首大兵蹈公庭之中仍以更始入長安居前殿皆以火入宮庭者】郗萌曰太白入太微西門犯天庭出端門爲大臣伐主入西門而折出右掖門爲大臣假主之威而不從主命太白入西華門出端門東門詐穪詔太白入太微西門若入端門出東門爲貴者奪勢太白入太微中臣相殺國有憂荊州占曰太白主西方北方入太微西南陽星之南爲西方入二星之北爲北方皆臣殺主之也犯帝座星臣勝不犯不勝視其所止畱之宿國以知其所誅荊州占曰太白入太微西蕃第一星行至東蕃第一星東下去太微者天子之庭也太白行其中宮門當閉大將軍被甲守兵大臣伏誅左右有罪者【司馬彪天文志曰孝靈帝建寧元年六月太白在西方入太微犯西蕃南頭星其年八月太傅陳蕃大將軍竇武謀欲盡誅諸宦者其年九月辛亥中常侍曹節長樂五官吏朱瑀覺之先矯制殺蕃等家屬徙日南】荊州占曰太白入太微宮爲天下驚一曰有兵太白入天庭國不安其宮太白入太微中近臣起兵入庭中丞相禦史誅北官曰太白入太微天庭天子自將兵大臣謀立若有誅者黃帝占曰太白東行入太微庭中出東門天下有急兵若守將相丞相禦史大臣有死者若入端門守庭大禍至入南門出東門國大旱入南門逆行出西門國有大水逆入東門出西門大國破亡若順入西蕃而畱不去楚國凶殃巫咸曰太白逆行入太陽東門出西門有反臣欲伐其主期九十日太白逆行入太微天庭中爲大臣有誅若諸侯戮死期二年石氏曰太白逆行入左掖門爲臣刼其主太白逆行於太微之中及出左右掖門爲有逆謀天子有命將徵伐之事一曰大赦可以解其患荊州占曰太白逆行入太微天庭中爲諸侯將有殺者若至黃帝座而謀成不至黃帝座而還有謀不成以其入日占國玉曆曰太白逆行入太微彊臣淩主天下大亂諸侯皆兵起太白畱太微庭中天下大憂中央畱十日以上爲天下亡徒爲兵者太白道南蕃入畱止南門爲大臣有憂【司馬彪天文志曰太白羸而北入太微大兵將入天子之庭出太微宮中有兵】荊州占曰太白從右入七日以上爲主有憂感精符曰太白入端門而守之大臣謀叛將軍伐主外臣陵內天下大亂期二年黃帝占曰太白幹太微畱守二十日以上爲必有兵革天下大赦春秋緯曰太白入太微庭其陵犯畱焉三十日必有喪荊州占曰太白入太微天庭中犯乘守者殺若有罪

各以守宦名名之【宋書天文志曰晉惠帝大安二年秋太白守太微成都河間攻洛陽三年正月東海王越執長沙王乂張方又殺之】太白食若中犯乘守太微東西蕃四輔爲君失禮輔臣有誅者

太白犯黃帝座四十七

石氏曰太白犯黃帝座攺政易主天下亂存亡半雒書罪級曰太白入黃帝座彊臣殺主荊州占曰太白入黃帝座其色白者爲有赦太白入太微宮中至黃帝座有兵在中郗萌曰太白抵黃帝座爲有土功事荊州占曰太白觸黃帝座君死黃帝占曰太白守

黃帝座爲大人憂海中占曰太白守端門若至帝座星南禍小若犯黃帝座臣弒主天下大亂不出年

太白犯四帝座四十八

石氏曰太白犯四帝座臣謀主去之一尺事不成甘氏曰太白中犯乘守四帝座天下亡玉曆曰太白犯四帝座臣謀主若被誅石氏曰太白中犯乘守四帝座辟君憂也

太白犯屏星四十九

郗萌曰太白入太微宮中至屏而畱爲有兵在中甘氏曰太白犯守屏星君臣失禮下而謀上一曰大臣有戮死者石氏曰太白犯乘守屏星君臣失禮而輔臣有誅者若免罷去

太白犯郎位五十

甘氏曰太白犯守郎位輔臣有誅左右宿衛爲亂王者有備

太白犯郎將五十一

巫咸曰太白犯守郎將命曰陵陵則將有誅者將憂荊州占曰太白犯乘牛郎將有以符節姦者一曰必有不還使太白中犯乘守郎將名曰陵節郎誅一曰大臣爲亂誡左右

太白犯常陳五十二

甘氏曰太白犯常陳守衛有謀兵起宮中天子自出行誅期百八十日逺一年

太白犯三臺五十三

玉曆曰太白入犯上臺司命近臣有罰若有誅一曰近臣有逃走者以五色占色黃白當無故靑黒憂死期一年文曜鉤曰太白犯守中臺司中姦臣有誅若有誅者中公當之巫咸曰太白犯守下臺司祿近臣有罪若出走色黑者死郗萌曰太白犯守上臺大尉自將兵在宮中大戰交刄流血滂沱貴人多死期在七月守中臺司徒反守下臺司空反荊州占曰太白守三臺天下驅掠兵聚一隅太白捨天柱下地大動民恐臣以謀主石氏曰太白擊天柱地大動兵大起

太白犯相星五十四

石氏曰太白犯相星輔臣凶太白守相星三十日大臣爲亂天下兵起人主有憂

太白犯太陽守五十五

石氏曰太白犯太陽守執禦臣憂內將軍有死者期九十日甘氏曰太白犯守太陽守大臣戮死若有誅期不出年

太白犯天牢五十六

石氏曰太白犯天牢王者以獄爲貴人多有斬者一曰若有赦期不出百八十日太白入天牢犯守者以獄爲亂

太白犯文昌宮五十七

石氏曰太白入文昌天下兵起其君不安若有走主春秋緯曰太白入文昌三軍反兵滿都以弱亡

太白入北斗五十八

防占曰太白入北斗魁中彊臣奪主位天子棄宮走天下大亂更政易王期不出三年甄曜度曰太白守北斗人主禦守兵罷國亂一曰執政令吏憂以五色占之石氏曰太白入守北斗執政大臣有憂若被誅郗萌曰太白入守北斗貴人有擊者

太白犯紫微宮五十九

巫咸曰太白守紫微宮民莫處其室宅流移去其鄕

太白犯北極鉤陳六十

聖洽符曰太白入紫微宮中犯北極臣害其主天下大亂兵走四塞易主期百八十日逺一年黃帝占曰太白犯守北極主星有大喪大臣有誅若抵之兵喪並起文曜鉤曰太白犯守太子庻子星各以所守有罪若

死荊州占曰太白犯乘守北極主星者爲大人憂一曰有喪一曰爲有反者太白三月捨樞星下芒赤色怒兵起黃帝占曰太白犯守鉤陳后宮亂兵起宮中幸臣謀主有憂

太白犯天一六十一

石氏曰太白犯天一幸臣有謀兵起人主憂

太白犯太一六十二

石氏曰太白犯太一幸臣有謀有兵起人主有憂

唐開元占經卷五十一﹤子部﹐術數類﹐占候之屬﹐唐開元占經﹥

欽定四庫全書

唐開元占經卷五十二

唐瞿曇悉達撰

太白占八

太白犯石氏外官一

太白犯庫樓一

郗萌曰太白入庫樓三日兵起尢甚一曰兵起西北方若捨之三十日諸侯兵悉發大將出玉曆曰太白守庫樓兵起將軍出車騎徧野

太白犯南門二

石氏曰太白犯守南門邊夷兵起若道路不通

太白犯平星三

石氏曰太白犯平星凶文曜鉤曰太白歷平星主命傾甘氏曰太白守平星執政臣憂若有罪誅期一年

太白犯騎官四

甘氏曰太白犯守騎官有兵起馬多發若多死石氏曰太白入騎官若守之兵大起車騎用將軍出若騎士憂郗萌曰太白入守騎官不出二十日赦天下

太白犯積卒五

石氏曰太白入積卒若守之兵大起士卒大行若多死期二年防占曰太白犯守積卒主失位天下亂兵大起期百二十日

太白犯鼈星六

黃帝占曰太白守鼈星爲有白衣之防巫咸曰太白犯守鼈星天下有水旱之災守陽則旱守陰則水

太白犯九坎七

石氏曰太白守九坎天下旱名水不流五穀不登人民大饑一曰之陽大旱之陰有水又曰犯守九坎凶

太白犯敗臼八

石氏曰太白守敗臼民不安其室失其釜甑若流移去其鄕

太白犯羽林九

郗萌曰太白入羽林有反臣中兵也【宋書天文志曰宋明帝泰始元年十二月己巳太白入羽林占曰兵動明年羽林兵出誅太宰江夏王義防尙書令栁元景僕射顏師伯等明年防稽太守尋陽王子房廣州刺史袁曇逺雍州刺史袁顗靑州刺史沈文秀並反】太白經過羽林中天子爲軍自守黃帝占曰太白守羽林兵起期六十日石氏曰太白守羽林爲有馬行期三十日甄曜度曰太白入守羽林兵大起大將軍出行臣謀其主若有喪期二年海中占曰太白入守羽林有兵起若逆行變色成勾己天下大兵關梁不通不出其年荊州占曰太白入天軍大將軍在外石氏曰太白入天軍中爲兵起一曰入天軍畱守若變色逆行成勾己爲兵起急郗萌占曰太白犯天軍爲兵起有破軍死將太白入天壘天下有兵期二十日若百二十日石氏曰太白入守壘壁陣天下兵起左右幸臣爲亂期四十日若百二十日

太白犯北落十

石氏曰太白入守北落亦爲兵大合軍門海中占曰太白守北落天下有兵夷狄入塞來侵中國將士出石氏曰太白與北落相貫抵觸有光芒相及爲兵戰覆軍殺將伏屍流血不可當也期百八十日若一年

太白犯土司空十一

聖洽符曰太白守土司空邦君有死者海中占曰太白守土司空其國以土起兵若有土功之事天下旱石氏曰太白守土司空有兵喪天下憂水

太白犯天倉十二

黃帝占曰太白入天倉中主財寶出主憂臣在內天下有兵而倉庫之戶俱開主人勝客事不成期二十日而發荊州占曰太白守天倉天下饑粟出齊伯曰太白守天倉諸侯有發粟之事有兵起星若當戶守之將受命不爲主用石氏曰太白入守天倉有兵起食粟散出一曰年谷不登人民饑郗萌曰太白中犯乘守天倉四夷人相食期三歳兵起西方若北方

太白犯天囷十三

石氏曰太白入天囷天下兵起囷倉儲積之物發用一曰禦物多有出者庫藏空虛期二年海中占曰太白入天囷天下兵起諸侯謀囷倉庫藏有破者【宋書天文志曰晉孝武大元二年四月壬申太白入天囷占曰爲饑隆安元年王防舉兵脇朝廷內外戒嚴出國寶以謝之又水旱民饑】

太白犯天廩十四

石氏曰太白守天廩天下大饑甘氏曰太白入守天廩天下有兵歳大饑倉粟散不出其年玉曆曰太白入守天廩兵起滿野天下粟出給軍糧一曰糴貴石氏曰太白犯守天廩天下亂粟散出

太白犯天苑十五

荊州占曰太白入天苑出兵犯外夷荊州占曰太白守天苑兵起馬死石氏曰太白入守天苑牛羊禽獸多疾疫若守之二十日天下兵起馬多死其國憂【漢班固天文志曰漢孝武元鼎五年太白入天苑占曰將以馬起兵也一曰馬將以軍而死耗其後以天馬故誅大宛馬大死於軍】冥占曰太白入守天苑邊境兵起王者出兵徵外夷天下馬發

太白犯參旗十六

文曜鉤曰太白守參旗九州騷動天下皆兵弓不下矢不捨筈其國不寧王者有憂海中占曰太白守參旗兵大起弓弩用將士出行一曰弓矢貴

太白犯玉井十七

黃帝占曰太白入玉井爲彊國失地其出之彊國得地巫咸曰太白入玉井國有水憂若以水爲敗水物爲

不成期不出年感精符曰太白入守玉井水兵大起若以水爲變魚鹽十倍

太白犯屏星十八

甘氏曰太白入屏星爲大臣戮若疾冥占曰太白入守屏星諸侯有謀若大臣有戮死者

太白犯天厠十九

黃帝占曰太白守天厠爲大臣戮者郗萌曰太白守厠星國多疾疫兵饑並起人主有憂甄曜度曰太白入守天厠天下大饑人相食死者大半期二年

太白犯天矢二十

帝覽嬉曰太白守天矢貴人多有疾而病死者一曰民多以饑死

太白犯軍市二十一

荊州占曰太白守軍市以饑兵起石氏曰太白入守軍市兵大起大將軍出若以饑兵起一曰天下亂四夷兵起道路不通一曰大軍饑絕其糧兵士逃亡期二年

太白犯野雞二十二

甘氏曰太白入軍市犯守野雞其國凶有死將軍營敗兵士散

太白犯狼星二十三

感精符曰太白守狼星車騎出滿野守二十日將相有死者石氏曰太白守狼星野獸死郗萌曰太白提狼星而出入守之車騎兵出大將有千里之行荊州占曰太白守狼敵兵起太白犯守狼星大將出行其國有兵一曰有兵將死齊伯曰太白犯守狼星兵大起士卒行天下凶諸侯相攻多賊盜【宋書天文志曰晉惠帝永興二年四月丙子太白犯狼星是年茍晞破公師藩張方破莊陽王虓關西諸將攻河間王顒顒奔走東海王逐而殺之也】

太白犯弧星二十四

荊州占曰太白守弧星弓弩矢貴大將軍有千里之行民多死者防占曰太白守弧星臣有謀主者庫兵盡用關梁四塞津道不通期二年

太白犯稷星二十五

海中占曰太白犯天稷有旱災五穀不登歳大饑五穀散出

太白犯甘氏中官二

太白犯四輔一

荊州占曰太白犯乘守四輔星君臣失禮輔臣有誅者

太白犯天廚二

荊州占曰太白犯天廚大官事誅石氏曰太白守天廚大官吏死

太白犯鼓旗三

石氏曰太白守鼓旗兵革起

太白犯天田四

文曜鉤曰發大兵相殘賊則太白入天田荊州占曰太白守天田五穀傷

太白犯天門五

荊州占曰太白捨天門中人主無出邦門之逺宮廊廣門大有伏兵

太白犯平道六

甘氏曰太白入守平道天下兵亂

太白犯酒旗七

文曜鉤曰太白犯酒旗三公九卿謀荊州占曰太白守酒旗天下大酺有酒肉財物若爵宗室

太白犯天髙八

黃帝曰太白以四月從東方來入天髙畱三十日民受賜畱五十日兵起宮中郗萌曰太白入天髙成勾己天下有憂太白捨天髙中有奇令

太白犯礪石九

荊州占曰太白守礪石兵起以入日占國

太白犯積屍十

石氏曰太白守積屍大人當之

太白犯天潢十一

黃帝曰太白入天潢中天下大亂易政一曰貴人死又曰兵起軍起道不通郗萌曰太白失度畱天潢爲人主憂以水爲害若以井爲害以入日占其國

太白犯咸池十二

黃帝曰太白入咸池中犯乘守之有喪春秋緯曰太白入咸池天下亂易政人君惡之石氏曰君死皆以入日占其國甘氏曰太白入咸池有兵喪天子且以大敗失忠臣若旱一曰大水道不通貴人死以入日占國石氏曰太白入天井大臣爲亂國家易政令郗萌曰太白入咸池中犯乘守之若糴貴一曰爲有迷惑人主者荊州占曰太白中犯乘守咸池大兵起百萬人以上

太白犯天街十三

郗萌曰太白當天街爲諸侯自立爲主一曰大水若畱止逆行其中爲兵革起荊州占曰太白守天街兵塞道文曜鉤曰太白犯守天街徘徊亂行主弱臣彊道路絕天下不通荊州占曰太白不行天街爲政令不行不出其年有兵

太白犯甘氏外官三

太白犯狗星一

石氏曰太白守狗星守衛之臣作亂

太白犯狗國二

荊州占曰太白順行守狗國出兵討鮮卑烏丸逆守之其國爲亂

太白犯天田三

郗萌曰太白提天田出入大水一曰五穀霜死

太白犯哭泣四

宋書天文志曰晉孝武太元四年十一月太白犯哭星占曰天子有哭泣事九月癸未皇后王氏崩孝武大明三年十月太白犯哭泣後六宮多喪公主薨天子舉哀歳大旱民饑

太白犯八魁五

荊州占曰太白守八魁兵大起

太白犯鈇鑕六

荊州占曰太白犯鈇鑕五日以上臣有謀主者太白犯鈇鑕誅執法之官郗萌曰太白犯乘鈇鑕爲鈇鑕用一曰將有憂

太白犯蒭藳七

黃帝曰太白入蒭藳中主寶出憂臣在內

太白犯九州殊口八

荊州占曰太白守九州殊口九州兵起

太白犯天節九

荊州占曰太白守天節大將以兵出

太白犯軍井十

荊州占曰太白入軍井三日以上其歳大水

太白犯天狗十一

荊州占曰太白入天狗北夷大饑來歸鄰國多土功

太白犯天紀十二

荊州占曰太白守天紀天下兵悉起

太白犯天廟十三

黃帝曰太白入天廟若守之爲廟有事一曰爲凶憂又曰太白入守天廟有廟殘之事吏不去死

太白犯巫咸外官四

太白犯長垣一

感精符曰太白入長垣三公九卿謀主兵大起天下亂王者有憂

太白犯土司空二

荊州占曰太白出入土司空有大徭之事

太白犯鍵閉三

郗萌曰太白犯乘鍵閉星大臣有悞天子不尊事天者致大災於宗廟天子崩一曰王者不宜出宮下殿有匿兵於宗廟中者

太白犯天桴四

荊州占曰太白守天桴兵鼔起

太白犯天淵五

荊州占曰太白守天淵海水出江河決若海魚出

太白犯斧鑕六

郗萌曰太白中犯乘守斧鑕爲斧鑕用一曰兵將有憂黃帝曰太白入斧鑕爲大臣用荊州占曰太白犯

守斧鑕兵起郗萌曰太白入斧鑕大將誅荊州占曰太白犯斧鑕誅執法之臣

太白犯天廐七

荊州占曰太白入天廐十日以上廐馬有食變太白守天廐爲廏災之事人主以馬爲憂不則馬疾郗萌曰太白守天廏三十日騎馬出

唐開元占經卷五十二

欽定四庫全書

唐開元占經卷五十三

唐瞿曇悉達撰

辰星占一

辰星名主一

郗萌曰辰星七名小武星天免安周細爽星能星鉤星荊州占曰辰星一曰句星一曰鼎星一曰小霜一曰

音黃一曰歳咸吳龍天官星占曰辰星北方之位黒帝之子宰相之象一名安調一名細極一名能星一名鉤星一名伺星辰主徳常行四仲張楫廣雅釋天篇曰謂之爨星鴻範五行傳曰辰星者北方水精也於五常爲智攉貪道於五事爲聴不惑是非智虧聽失逆冬令則辰星爲變怪爲水災爲四時不和【班固天文志曰逆冬令傷水气則罰見辰星】淮南子曰北方水也其帝顓頊其佐防執權而治冬其神爲辰星其獸武其音羽其日壬癸荊州占曰辰星色太陰之精黑帝之子立冬主北維

其國燕趙於日壬癸其位卿相又曰人君之象天子執政主刑刑失者罰出辰星之易是也合誠圗曰星主正常巫咸曰辰星主調和陰陽節四時效其萬物辰星修順之則喜逆之則怒班固天文志曰辰星殺伐之气鬭之象也五行志曰辰星爲蠻夷荊州占曰辰星主內謀天下有急一時憂出辰星主刑罰王者殺無辜好暴逆簡宗廟重徭役逆天時則辰星伏而不效主恩寛赦有罪輕徭役賦斂賑貧窮調陰陽和四時則星效於四仲天下和平災害不生荊州占曰辰星主刑獄法官及廷尉人君宰相之治重刑罰惰法令殺無罪戮不辜棄正法貨賂上流則辰星不效度不時節法官憂荊州占曰有軍於野辰星爲偏將之象無軍於野辰星爲刑事之象辰星主徳燕趙代以北宰相之象石氏贊曰辰星效四時和陰陽

辰星行度二

洪範五行傳曰辰星以上元甲子歳十一月甲子朔旦冬至夜半甲子時與日月五星俱起牽牛前五度右行迅疾常與日月相隨見於四仲以正四時歳一周天【案歷法辰星夕見西方三十日而伏二十二日而晨見東方而伏伏入三十三日一千五百四十分日之一千一百六十八奇六十六復夕見西方如初一終凡一百一十五日一千一百七十八奇六十六星行度數亦如之是七十七年而二百四十九終也星平行日一度一年周天舊說皆云辰星效四仲以爲謬矣】丞相之象一歳一周出以四仲天下和平不出四仲災變生人民大饑谷不榮陰陽錯亂國家傾冬溫夏寒害傷人洛書曰春分二日辰星在奎晨見東方十八日而晨

入東方夏至二日辰星在井晨見東方十八日而晨入東方秋分二日辰星在氐昏出西方十九日而昏入西方冬至二日辰星在女昏出西方十九日而昏入西方春秋緯曰辰星出四仲爲初紀春分夕出夏至夕出

秋分夕出冬至晨出其出常自辰戌入丑未淮南子曰辰星正四時常以二月春分效奎婁【效見也】以五月夏至效東井輿鬼以八月秋分效角亢以十一月冬至效鬥牛出以辰戌入以丑未出二旬而復入晨之東方夕候之西方石氏曰辰星仲春春分暮出奎胃東五捨爲齊仲夏夏至暮出東井輿鬼栁東七捨爲楚仲秋秋分暮出角亢氐房東四捨爲漢中仲冬冬至晨出東方與尾箕鬥牛俱出西方爲中國甘氏曰辰星是正四時春分效婁夏至效輿鬼秋分效亢冬至效牽牛其出東方也行星四捨爲日四十八日其數二十日而反入於東方其出西方也行星四捨四十八日其數二十日而反入於西方皇甫謐年曆曰辰星春分立夘之月夕效於奎婁【宋均曰常以二月春分見婁】夏至立午之月夕效於東井秋分立酉之月夕效於角亢【宋均曰見角亢】冬至立子之月晨效於鬥牛出以辰戌入以丑未【宋均曰二旬入晨之東夕之西】其星將出必先陰風辰之情也巫咸曰辰星出四仲以正四時出孟天下大亂更王【班固天文志曰漢髙之時辰星出四孟後二年漢滅楚也】出四季彗星出有敗國一曰諸侯不反命尙書緯曰文政失於冬辰星不效其節孝經援神契曰辰星出仲徳和柔巫咸曰辰星出常不見山海且有聚卒辰星受制則閉門閤無通客斷罰殺當罪節關梁禁流徙郗萌曰太白不出辰星獨出西方兵起不戰辰星入兵罷荊州占曰太白不出辰星獨出東方天下有兵罷無兵有徳令

辰星相王休囚死三

荊州占曰辰星之相也從立秋以至秋之盡其色卽當精明無芒角不搖光辰星之王也從立冬以至冬之盡其色則當比奎大星而靑白有精光冬至之時有芒角辰星之休也從立春以至春之盡其色則當無精光微小而蒼黃辰星之囚也從立夏以至夏之盡其色卽當赤黑而不明辰星之死也從仲夏以至夏之盡及四季其色則當赤細小微不明又辰星之死也從仲夏以至夏之盡及四季不行有囚色秋不下霜有死色禾稼不成雷電不藏其畱守也其國破亡其進捨也與五星捨其下有殃其退舍也五星及之不可舉事用兵甘氏曰當其王也而有相色大臣專政令不行有休色冬不冰有囚色冬無霜雪有死色冬有霧日不明雷電行其畱守也其國不祥其進捨也與五星合天下有謀其退舍也五星及之不可舉事用兵當其休也而有王色是謂不祥人主臣下縱橫有相色將相君臣不和有囚色夏不雨天旱有死色六月大疫傷貴人有土功其畱守也其國多小兒喪其進捨也五星合其下有水災其退舍也五星及之不可舉事用兵當其囚也而有王色則夏雨雪霜蟄虫生雷電行有相色秋有暴兵有休色流水湯湯有死色有暴獄大臣受殃其進捨也與五星合有徳令其退舍也五星及之其下之國不可舉事用兵當其死也而有王色貴人疾疫有相色臣下疾疫有休色庻人疫有囚色大旱其進捨也與五星合其年不登政令重使者相望其退舍也五星及之其下之國有兵不成

五星光色芒角四

甘氏曰辰星以冬壬癸此王气色當如其常色變則失所也荊州占曰辰星色比織女大星爲正色靑比左角赤比參右肩黑比亢此辰星之常色也禮斗威儀曰居水而王辰星光春秋緯曰辰星之效也其色春靑黃夏赤白若赤黃秋靑白國有徳令冬黃而不明皆無傷也則變厥也其時不昌辰星當效而出色白爲旱黃爲福又爲五穀熟赤爲兵黑爲水靑爲疫石氏曰其國失刑失冬政則辰星易色辰星在東方其色赤中國勝其出西方而赤倍海國勝天下無兵於外而赤則兵起辰星其色黃而小出而易處天下之災變而不義美矣辰星之制也仲夏五月而出則當赤黑色今反靑黑其時多水晚出爲箒星必有空國巫咸曰辰星四時皆變其色不出其年君以女憂亡一曰以女樂亡荊州占曰辰星正旗而出破軍殺將視旗所指順而擊之大勝石氏曰辰星芒角爲毀則君蔽期九年姦興三九二十七年亂不禁

辰星盈縮失行五

春秋緯曰辰星其時宜效而不效爲失律天下有兵不出兵在外不戰辰星三時不出兵甲大起四時不出天下更政元命包曰刑失則簡宗廟廢祭祀故辰星不以時出當寒反溫四時錯政春秋緯曰辰星失其時而出當寒反溫當溫反寒政反淸濁同倫也考靈曜曰政失於冬辰星不效其鄕孝經鉤命曰失信則辰星縮天下大水歳不丰熟石氏曰辰星當出而不出謂之擊卒伏而待兵大起豪傑發甘氏曰辰星政緩則不出急則不入非時則占邦將大饑辰星出不以時巫咸曰辰星一時不出其時不和兵起二時不出二時不和一曰名水大出三時不出三時不和兵甲大起四時不出天下大饑有決水流殺人民一曰有孛星出於東方辰星春不見期百八十日大風發屋折木秋不實不見婁長稼傷乃見彗星辰星夏不見期百六十日旱冬則不藏不見輿鬼中稼傷乃見月食辰星秋不見期百八十日有兵不見亢穉稼傷辰星冬不見期百八十日陰雨六十日有流民夏則不長不見牽牛民大流辰星上出四孟天下亂一曰天下更王洪範五行傳曰辰星出孟易王之表也漢髙三年辰

星出四孟後二年漢滅楚也辰星一時而再見兵起其行右兵右行行左兵左行有兵兵罷一曰辰星一時再出色赤而角不出其年中而兵起辰星亂行流水湯湯兵革搶搶使之不殺治溝渠通水道如此則止辰星出天南大潦出北大旱海中占曰辰星出四孟爲月食出四季彗星主好破壊名山壅塞大川通谷名水則辰星不出歳大旱艸木不長禽獸牛馬不蕃五穀不滋民多病體癰疽辰星逆行一舍以其時水出京房對災異曰人君內無仁義外多華飾則辰星失

度不救必有逆主之謀其救也明刑愼罰審法心中無縱功治城郭可以聘士來賢廣恩行恵則災消矣荊州占曰辰星出不待其時當水反旱當旱反水辰星不以時效者用刑罰不中辰星一時不效其時不和二時不效風雨不適三時不效水旱不調四時不效王者憂綱紀天下饑荒人民流亡去其鄕辰星不效四仲則春多苦雨夏多淒風當溫反寒當寒反溫陰陽不和五穀不成辰星出四季有破軍巫咸曰辰星出四季敗國荊州占曰辰星春不見期百日必有暴風疾雨而傷苗稼夏不見爲旱饑期九十日有流民秋不見期六十日大水冬不見五穀不藏人民流亡四時俱不見河海決波仲女爲妖彗見於二十八宿各以其捨命其國辰星縮天子失卒臣害作辰星亂行甲兵鏘鏘上見四孟攺政易王見於四仲陰陽和五穀成下見四季寇賊相望政失綱辰星變色而逆其國殃畱守環繞不去其國大凶無道水星一南一北害於禾稷侯王有憂辰星行諸列宿失道乘陽爲水乘陰爲旱石氏曰辰星出孟月天子尊師習兵有殺謀郗萌曰辰星出西丁未間天下大旱赤地千里

辰星晝見經天六

石氏曰辰星晝見其國不亡則大亂荊州占曰辰星經天凶

辰星變異生足大七

龍魚河圗曰天辰之气主司災其精下爲先農之神巫咸曰辰星下爲女子止於都津石氏曰辰星之爲云如曲流水災期四月春秋緯曰辰星生足故主走新主入石氏曰辰星始出東方而大天下有兵巫咸曰辰星失其常賊人且昌社稷傾亡事行修鼓革男女更治事不治荊州占曰辰星出東方白而大有兵於外解色黃國有福五穀熟色赤旱爲兵色黑爲水靑爲憂白喪巫咸曰辰星小而失常主近無益之臣妾內亂兵起天官書曰辰星黃而小出而易處天下之文變而不善矣巫咸曰辰星小而動兵小起大動兵大起文曜鉤曰辰星小而色黃地大動荊州占曰辰星始出東方小而不明天子有無益事辰星小而色黃當雨反旱當旱反雨

辰星流與列宿合鬭八

巫咸曰辰星流君臣倍有反事一曰流若明明信有事石氏曰辰星流出天下有大水太子禦史諸官多死荊州占曰辰星與宿合東方臣伐主巫咸曰辰星

與宿合若鬭西方期六月彊國宮中有事班固天文志曰辰星與他星遇而鬭【晉灼曰妖星彗孛之屬也】一曰五星天下大亂出於房心間地動

辰星禳气暈彗九

黃帝占曰辰星生气而爲黑穰明日大霧暮時大雨不出六十日所在宿獨大水孝經內記曰辰星生气而爲黑穰者不出六十日牛馬羊皆貴三倍荊州占曰辰星出穰气一丈大水孝經右祕曰辰星冠珥帝不明三月之中正陽滅弱下力彊陰制政反蔽陽佞人出世有兵辰星冠珥王失土巫咸曰辰星白暈邊有兵其失色兵其國凶辰星白暈邊有水兵患三年乃止郗萌曰辰星出彗東北不出三月兵聚其下【司馬彪天文志曰光武建武三十年閏月甲午水在東井二十度生白气東南指熖長五尺爲彗東北行至紫宮西藩上白气爲喪有熖作彗彗所以除穢紫宮天子之宮彗加其蕃除宮之象後三年光武崩】

唐開元占經卷五十三

欽定四庫全書

唐開元占經卷五十四

唐瞿曇悉達撰

辰星占二

辰星犯東方七宿

辰星犯角一

黃帝占曰辰星出中道天下太平出陽道旱出陰道多雨多陰謀乘左角爲旱乘右角爲水兵小戰乘右角將相若後家族有坐法死者近角合鬭女子爲天下害大臣殺主畱兩角間關梁不通軍有釁國庭邊境不通守角王者刑罰急國有帝者天下大亂又爲水災一曰多水災一曰五穀不成又曰大水滂滂民往來舟船相望守左右角黑爲水赤爲旱靑爲憂白爲喪守角中央爲大臣憂

辰星犯亢二

辰星捨亢歳小水燋旱不至辰星數入亢其國疫病乘亢左星萬物不成五穀貴乘右星爲大兵有奇

令乘若守亢左星爲水乘右星爲大兵爲有擊者逆乘滅右星爲大人憂守亢多盜賊兵並起人民相惡逆行守亢爲中央入亢而犯守之名曰陰閉三光

大水滂滂無有立墻

辰星犯氐三

辰星入氐犯守貴臣暴憂法官有獄事乘氐右星天下有大水大兵天子有自將兵於野守氐其下七日有水守十八日有兵大起逺九十日守氐多惡風天下大旱谷不成天下大疫國易政守氐爲多水災

辰星犯房四

郗萌曰辰星入房三道爲天子有子入房十日成勾己爲天子忌之以赦解之守房人民多暴死者又爲良馬出廏或有暴誅大臣相害乖天下道不通一曰天下水起不則有兵守鉤鈐地裂若山崩辰星犯守房馬大貴若大赦入守房心間地動守房爲人主無下堂又曰東去而復還成勾己爲後夫人有喪一曰爲大饑人相食死者不又曰守南以水起兵守房爲天下諸侯相謀慮道不通一曰天下易王大人喪有反逆臣逆行守房心天子被藥酒死一曰宮人食糟糠犯房谷大貴大饑犯若守房有白衣之防一曰爲天下相誅若犯左右驂大人中相誅犯房姦臣有謀辰星畱逆犯守乘陵房左右驂若左右服皆爲主崩

臣有謀陰所中將謀逆行乘陵中道天子失位而亡順行乘陵中道天下和平辰星犯乘鉤鈐大臣有悞天子不尊事天者致大災於宗廟王者不宜出宮下殿有謀匿於宮廟中者犯鉤鈐王者憂中犯乘陵房星者國君憂色靑憂喪赤憂積屍成山黑有將相誅白芒角大哭

辰星犯心五

辰星犯天子王者絕嗣犯太子不得代犯庻子庻子不利辰星經心淸明烈照天下內奉明王帝必延年合心色不明有喪守心以水滅火三日不去主

服女藥大臣相戮山川大潰水溢滂滂一曰大人以外兵死色黃增地色白有義於天下一曰陰侵於陽臣謀其主又曰天下大敗易王一曰大臣弒主逆行守房心天子被藥酒死一曰宮人食糟糠辰星中犯乘守心明堂大人憂大臣當之在陽爲燕在陰爲胡期十月逺三年逆行犯心明堂環繞成勾己爲大人憂期六月若逺三年赦以解之辰星中犯乘守心明堂皆爲內亂臣欲殺主有亡國近期十月中期一年逺期二十八年又曰大臣當之畱逆犯守乘陵心星者宮內賊亂臣下有謀易王權在宗家及得勢大臣

辰星犯尾六

辰星入尾天下大水江河決溢魚鹽貴三倍辰星入九江天下多水守尾者爲大人女君惡之辰星守尾大饑人相食民異其國君子賣衣小人賣子妃後亂守尾執政得事又曰以水起兵其年必成一曰疾病守尾箕後宮有省者一曰後宮有罪廢者守尾爲

用事者當之天下牢開大赦一曰天下大水萬物不成民多疾疫畱逆犯守乘陵尾皇后以珠玉簪珥惑天子者誣讒大起後相貴臣誅宮人出走兵起宮門

辰星犯箕七

辰星犯箕河水大溢若入箕中伺其出日而數之皆期三十日兵發伺始入處之率一日期十日軍罷若入箕天下大赦一曰牢開一曰大人當之守箕皆爲其歳水一曰皆爲女主憂合箕用事者坐之出箕谷大貴天下大旱饑死過半守箕中國有大兵執政者當之若守之七日以內禍災起若有疾風解之守箕若角動色黑貴者有棄損自戮死守箕歳大旱多火災萬物不成

唐開元占經卷五十四

欽定四庫全書

唐開元占經卷五十五

唐瞿曇悉達撰

辰星占三

辰星犯北方七宿

辰星犯南斗一

石氏曰辰星犯南斗爲赦巫咸曰辰星入南斗口中大臣誅一曰不用眾而有天下郗萌曰辰星入南斗天下受爵祿期六十日若九十日文曜鉤曰辰星之南斗天下大水五穀傷人民饑辰星居南斗河戍間道不通黃帝占曰辰星守斗有兵赤而角天下敗白而大裂地相賂爲和黑而小其國亡石氏曰辰星守南斗在北民凍死在西虎狼多入邑在南狗多死在東女子多死劉向洪範傳曰辰星守南斗不可舉事用兵必受其殃甘氏曰辰星守南斗若角動色靑黑萬民大死橋梁不通天下水起辰星失次守南斗所守者誅郗萌曰守南斗有兵易正朔陳卓曰辰星守南斗萬物不成五穀傷石氏曰辰星犯南斗畱守之破軍殺將司馬彪天文志曰辰星犯南斗有戮將若有死相

辰星犯牽牛二

郗萌曰辰星乘牽牛爲人相棄於道陳卓曰辰星乘牽牛谷貴天下大水巫咸曰辰星守牽牛爲五穀不成感精符曰辰星守牽牛國以水爲敗犧牲疫牛多死春秋緯曰辰星守牽牛牛先賤後貴石氏曰辰星守牽牛水湧爲敗大牛多死辰星守牽牛民有自賣者歳多水災萬物不成五穀傷一曰地气泄貴人多死甘氏曰辰星守牽牛有犧牲之事若使人以四足防

爲虎來者色靑有病色黑有死喪海中占曰辰星守牽牛歳多水民歸兵陵齊燕尢甚郗萌曰辰星守牽牛民人死喪一曰谷貴民多流亡荊州占曰辰星守牽牛關梁不通陳卓曰辰星守牽牛臣謀其主甘氏曰辰星犯牽牛畱守之爲有破軍殺將陳卓曰辰星犯守牽牛湧水出北官曰辰常以冬朝牽牛當朝不朝名曰失律二時不朝名曰失政三時不朝五穀不登郗萌曰辰星急過牽牛一度過水一動二度過水二動三度過水三動四度過水四動五度過水小出六度過水大出地爲之動

辰星犯須女三

黃帝占曰辰星守須女其國當有娶婦嫁女之事若他國來貢女者一曰兵起大臣當之石氏曰辰星守須女爲有女喪巫咸曰辰星守須女爲萬物不成海中占曰天下水雨無濟者至關東盡然郗萌曰爲後夫人有變妾爲主一曰爲大水且至若守須女南其地數被火守其北數被水石氏曰辰星犯守須女女主禦世天下大赦其國驚水國大亂荊州占曰天下多寡女若子死繒帛貴陳卓曰天下有雨災萬物不成國饑民多疾陳卓曰辰星逆行畱犯守陵須女天子及大臣有變必有奇政令

辰星犯虛四

洛書曰辰星犯虛大臣爲謀主有兵起其國必敗甘氏曰辰星犯虛其邦多水災洛書曰辰星入虛有兵起文曜鉤曰辰星躍入虛得所欲巫咸曰辰星入虛中伺其出日而數之期二十日爲兵發伺始入處之率一日期十日軍罷郗萌曰辰星入虛爲有徳春秋緯曰辰星之虛兵起大水出郗萌曰辰星在虛東春水虛南夏水虛西秋水虛北冬雷雨水黃帝占曰辰星守虛雨水常降流溢滂其國失綱人民流亡石氏曰辰星守虛國內亂一曰政急天下大亂天下虛大人憂甘氏曰辰星守虛若角動靑色臣有欺君者有兵有喪於國內海中占曰辰星守虛有兵災丁壯行徭妻子獨居萬室虛一曰春旱秋水五穀不成郗萌曰辰星守虛有武臣誅國必亡一曰中山水出人民無所居從山而處災生日並見荊州占曰辰星犯乘虛若冬守其陽色赤黃旱萬物不成亂兵起

辰星犯危五

荊州占曰辰星犯入危姦臣謀主一曰天下大亂若賊臣起巫咸曰辰星之危霖雨百日其國大水五穀不成人民饑石氏曰辰星守危糴大貴天下起兵兵大發辰星去危客水滅名宮若守危大水有大喪甘氏曰辰星守危大臣有戮刑法官有憂一曰皇后憂病兵喪並起海中占曰辰星守危天下兵大發郗萌曰其國破危一曰爲大人蓋屋事若逆行守危其君簡祭祀陳卓曰辰星犯守危國多水災郗萌曰辰星守墳墓爲人主有哭泣之事

辰星犯營室六

郗萌曰辰星犯營室爲土功事犯陽陽有急犯陰陰有急黃帝占曰辰星入營室天下兵乘水欲攻王侯之國不出百二十日春秋圗曰辰星之營室天下徭役民不寧其處甘氏曰辰星守營室其色靑宮中女多有死者大人憂一旬三月相近三旬五月國君死巫咸曰辰星守營室多水災五穀不成郗萌曰徭役起一曰後夫人憂有大喪一曰守營室東壁北關梁不通又曰守營室爲大人忌以赦令解之冥曰辰星守營室大兵乘船大水欲入侯王之國不出四十日百二十占曰天下諸侯發動於西北聖洽符曰犯守營室中女有夭死者大人有土功之事

辰星犯東壁七

陳卓曰辰星犯東壁王者刑急法深朝廷憂愁國有蓋藏保守之事春秋圗曰辰星之東壁天下和平石氏曰守東壁國有大喪一曰大水又曰兵革起郗萌曰辰星守東壁爲大人衛守一曰爲天下兵起又曰秋兵起亦云有土功事又曰爲多水一曰歳晚水春秋圗曰辰星入東壁而守之姦臣有謀玉曆曰逆行守東壁大水出橋梁不通舟船用民大饑

唐開元占經卷五十五

欽定四庫全書

唐開元占經卷五十六

唐瞿曇悉達撰

辰星占四

辰星犯西方七宿

辰星犯奎一

石氏曰辰星入奎有決漏之事名水有絕海中占曰辰星潤澤出奎有差令變色入奎有爲令來者出奎有爲令出使者春秋圗曰辰星之奎天下賤人出貴女黃帝占曰辰星守奎姦臣賊子謀弒其主河圗曰

有大水之災又曰大臣下獄聖洽符曰有溝瀆之事於國外石氏曰外國之王入禦中國一雲天下多愁一曰山水潰出巫咸曰多火災爲旱萬物不成有兵災郗萌曰有水事荊州占曰王者憂之大人當之

辰星犯婁二

聖洽符曰辰星之婁其國任能賢人當用良才得達甘氏曰辰星守婁若角動赤黑色臣有爭祿而起兵者巫咸曰多火災郗萌曰爲白衣之防又曰外國之

主入禦中國天文志曰辰星守婁爲兵爲匿謀郗萌曰有兵兵罷無兵兵起荊州占曰有兵犧牲多死陳卓曰多水災萬物五穀不成百二十占曰且有

水出陳卓曰犯守婁刑罰劇急洛書曰逆行守婁歳有水若有蝗虫犧牲多死萬物不成甘氏曰辰星入婁犯守之王者刑法急大臣當誅必有下獄者

辰星犯胃三

郗萌曰辰星犯胃天下谷無實以饑爲憂一曰爲亂春秋圗曰辰星之胃布帛賤黃帝曰辰星守胃且有兵令一曰國主當之黃帝曰有兵國以無義失又曰大饑失政一曰有陰兵夷狄勝中國甘氏曰辰星守胃若角動色赤白以水兵起無名而窮又曰有立侯王若旱五穀不成巫咸曰辰星守胃多火災爲旱萬物不成有兵海中占曰民人大饑亂荊州占曰逆行守胃天下有兵倉穀空虛雌雄圗三光占云辰星犯胃母子同死國立後王且有急令國主當之陳卓曰若犯守胃國主不寧荊州占曰辰星守胃谷貴傷火災

辰星犯四

石氏曰辰星犯乘且有亡國有謀主之變若行其北西夷有毒霜早降歳有疾癘荊州占曰辰星犯乘夷狄之兵起爲民害郗萌曰辰星乘若出北者爲陰國有憂若北主死郗萌曰入中有三丈之水五穀不成大饑春秋圗曰辰星之昴民且從之陵石氏曰辰星畱二十日若六十日守昴中國開門有大客國政大危易政令若自來之王黃帝占曰辰星守兵起破散民流亡洛書曰大水決溢爲民害傷五穀石氏曰夷狄勝中國若五穀不成民大饑甘氏曰

守昴若角動其謀者在北方大將之家外戚之親以星入日占期甘氏曰辰星守昴執法臣誅郗萌曰天下失綱有兵一曰起中野又曰多水災又曰守畢東行至天髙復反至五車爲邊兵發有赦感精符曰逆行守有兵大臣有坐法死者一曰寃獄失理荊州占曰逆行守昴環繞兵起郗萌曰犯若守爲白衣之會雌雄圗三光占曰犯守昴夷狄之兵起國失政一曰有陰兵郗萌曰中犯乘守爲兵北徵

辰星犯畢五

黃帝占曰辰星犯畢出其北爲陰國有憂出其南陽國有憂郗萌曰辰星犯畢若入之兵起於外狄有憂荊州占曰犯乘畢邊兵起巫咸曰入畢中各伺其出日而數之期二十日爲兵發伺始入處之率一日期十日爲軍罷海中占曰入畢中有兵一曰歳熟郗萌曰有憂一曰其國易主石氏曰出畢陽則旱出畢陰則水爲政令不行春秋圗曰辰星之畢有大赦黃帝占曰辰星守畢山崩民流聖洽符曰川河大盛民多死亡春秋圗曰子歸母天下安寧若有赦巫咸曰辰星守畢邊有以水起兵者石氏曰山水潰河大溢潦大至甘氏曰辰星守畢民多疾病死亡巫咸曰有水災萬物不成郗萌曰野人爲亂陳卓曰犯附耳爲兵起若將相有喪憂也不則免退郗萌曰守畢急謀兵期八十日若八月

辰星犯觜觿六

石氏曰辰星犯觜其國兵起天下動移荊州占曰犯乘觜憂水兵之災郗萌曰入觜中伺其出日而數之期二十日兵發伺始入處之率一日期十日軍罷石氏曰守觜西方客動侵地欲爲君王崇禮以制義則國安甘氏曰守觜子歸母君臣和同巫咸曰爲萬物不成一曰旱五穀不成大人憂又曰不出百日天下大饑巫咸曰多火災海中占曰守觜中有兵郗萌曰守觜萬物五穀不成一曰天子不可動眾行兵又曰有反臣不出百日天下水趙國尢甚

辰星犯參七

甘氏曰辰星犯乘參貴臣黜荊州占曰國有水兵春秋圗曰之參兵大起巫咸曰畱止衡兵革起守參貴臣黜郗萌曰逆行若畱止衡中爲兵革起黃帝占曰辰星守伐星移南敵入塞星移北敵出塞石氏曰守參且有水兵一曰有反者國有憂班固天文志曰辰星與參出南方爲旱若大臣誅石氏曰守參天子不可以將兵動眾國有反臣一曰有赦若出參中邊有兵巫咸曰水災萬物不成海中占曰守伐衛尉當之郗萌曰守參若守伐爲有反臣中兵一曰爲後夫人當之一曰內亂春秋圗曰逆行守參邊將有憂一曰外夷動聖洽符曰入參犯守之不出其年有兵起若拔邑先起兵者破亡後起兵者昌

唐開元占經卷五十六

欽定四庫全書

唐開元占經卷五十七

唐瞿曇悉達撰

辰星占五

辰星犯南方七宿

辰星犯東井一

文曜鉤曰辰星入東井蠻夷君憂有死者若邊兵起期不出年郗萌曰辰星入東井軍在外星進兵退星退兵進河圗曰辰星出入東井有暴兵馬當貴荊州占曰辰星出入東井有亂臣黃帝曰辰星守東井爲水【天文志曰光武建武三十年閏月甲午水在東井二十度生白气東南指熖長五尺爲彗東北行至紫宮西藩上五月甲子不見凡見三十一日水常以夏至後效東井閏月在四月尙未當見而見是躁而進也東井爲水衡水出之爲大水是嵗五月及明年郡國大水壊城郭傷禾稼殺人民也】感精符曰辰星守東井去之七寸七日已上至十五日王者誅大臣期不出百八十日石氏曰守東井其年早旱晚水一曰天下大水又曰法臣相戮一曰入其中王者易更政甘氏曰守東井若角動色赤黑以水起兵色黃潤澤天子有善令若色變大人憂天下有名水絕所謂絕者逆行而入之郗萌曰辰星久守東井爲金錢易萬物五穀不成一曰守東井胡兵起五穀霜死其國尢甚歳大惡辰星入犯乘守東井三日以上蠻夷君當之死期三月若一年二年三年石氏曰犯東井守錢大臣誅鈇鉞用有兵起荊州占曰守東井道上多死人陳卓曰守東井百川皆溢

辰星犯輿鬼二

河圗曰辰星犯輿鬼爲國有憂大臣誅石氏曰有兵一曰犯天質兵起郗萌曰犯輿鬼亂臣在內黃帝曰犯輿鬼質執法者誅南官曰犯天屍貴臣有罪犯四星天子發之郗萌曰入犯輿鬼執法者有戮死若兵起將軍有憂人多死甄曜度曰入輿鬼犯積屍大臣有誅斧鑕用貴人有犯罪者若戮死郗萌曰辰星入輿鬼爲大人卒事以命終荊州占曰亂臣在內有屠滅天文志曰爲死喪一曰大臣有死陳卓曰蠻夷之君有誅春秋圗曰辰之鬼天下有疫病郗萌曰守輿鬼月食若五穀不成春秋圗曰民多病歳大惡人饑亡一曰君有戮死者春秋緯曰守犯輿鬼金錢發用民多痛耳目石氏曰守輿鬼有兵死者一曰王者崩一曰大人有祭祀之事海中占曰守輿鬼出其南水出其北旱郗萌曰守輿鬼三月後夫人疾二十日太子夫人疾十日諸國王夫人病守輿鬼西南爲秦漢有反臣兵事以赦令解之守輿鬼質星鈇鉞用守輿鬼有喪右爲主人左爲客一云五月大水蝗虫海中占曰守入鬼大人憂郗萌曰入若守輿鬼爲主憂財寶出若大臣有謀乘質者君貴人憂金玊用民疾南入爲男北入爲女西入爲老東入爲壯棺木貴荊州占曰干犯守輿鬼隨所守王者發之不出七十日天下有喪陽爲人君陰爲皇后左爲太子右爲貴臣【天文志曰孝順漢安二年七月甲申辰星犯輿鬼明年八月順帝崩孝衝卽位明年正月崩】

辰星犯栁三

石氏曰辰星犯栁有木功事若名木見伐者海中占曰入天庫以水起荊州占曰入注下刑上子訟父民多仇粟貴大旱馬貴春秋圗曰辰星之栁天下米貴馬貴先潦後旱黃帝占曰歲不收甘氏曰王者賜客若國有貴客郗萌曰爲反臣中外兵以徳令解之一曰舟船相望在於北方若處其陽大旱又死喪處其陰大水爲災傷冥占曰貴臣得地後有徳令不出九十日郗萌曰辰星守栁注藥在酒食中忌不可食之

辰星犯七星四

郗萌曰辰星犯七星臣爲亂甘氏曰入七星有君置太子者春秋圗曰辰星之七星天下勞多流亡郗萌曰畱七星爲天下大憂【憂中兵也】石氏曰守七星民多疾一曰民流千里又曰兵內起若守二十日以上有水甘氏曰守七星若角動天下有兵三年乃解又曰萬

物不成海中占曰大臣凶貴人有罪若法官有憂郗萌曰爲反臣中外兵以徳令解之一曰大水爲災【此荊州占也】巫咸曰犯七星三日以上賊臣在側若有叛臣皆九十日應之以善令則無咎

辰星犯張五

春秋圗曰辰星之張有賢人在下當爲卿相石氏曰守張天下大水兵起若守而角動有臣傷其君色赤有兵出其君傷諸侯之臣起於宮中從庖廚奉牢之間是也其色黑食中有藥不可食大人有憂甘氏曰守張貴臣專國天下不寧巫咸曰萬物五穀不成郗萌曰爲反臣中外兵以徳令解之【謂赦令也】又曰夏麥不收大饑一曰民多喪病又多鬭訟南官曰天下大饑百二十占曰且有更令郗萌曰入張若守之水入

火爲逆理犯上天下不安下謀上多鬭訟若多疾

辰星犯翼六

玉曆曰辰星入翼中兵大起春秋圗曰辰星之翼有賢在民間當用石氏曰守翼水入火逆理貴臣有憂若大臣有戮又曰水旱之災星入其度當位者退之以消天怒王者以赦除咎又曰守翼爲萬物不成一曰爲人民流亡又曰鹽鐵大貴四倍牛馬行甘氏曰守翼大水兵起色白京師起色黃事成色靑黑死事巫咸曰爲旱海中占曰有兵災若大水在北方五穀不成郗萌曰多火災一曰火在北方又曰爲反臣中外兵

以徳解之荊州占曰近臣爲有亡國饑歳民流千里若地龍見陳卓曰王者有疾期不出年中二十八宿山經注曰辰星一年不出出於翼軫主死冥占曰守翼若有誅者玊歷曰有急事若有大風陳卓曰犯守翼天下大荒班固天文志曰辰星與翼見西方大臣誅

辰星犯軫七

石氏曰辰星入軫中爲大兵起巫咸曰伺其出日而數之期二十日爲兵發伺始入處之率一日期十日軍罷黃帝占曰守軫天下大疾貴者多死一曰國有喪天文志曰守犯軫爲白衣之會石氏曰守軫萬物

五穀不成郗萌曰守軫爲反臣中外兵以徳令解之又曰執法貴臣凶車騎用玊歷曰天下疾疫人多死其死災多在北方南官曰戚臣凶甄曜度曰入軫及守犯之有兵必大戰有破軍殺將於其野人心驚駭守過二十日以上光明色大有數十萬人戰流血積屍殃不則大水有山河崩決百姓流波之災五穀傷敗人民饑死期二年

唐開元占經卷五十七﹤子部﹐術數類﹐占候之屬﹐唐開元占經﹥

欽定四庫全書

唐開元占經卷五十八

唐瞿曇悉達撰

辰星占六

辰星犯石氏中官

辰星犯大角一

海中占曰辰星守大角臣謀主有兵起人主憂王者戒愼左右期不出百八十日遠一年

辰星犯梗河二

巫咸曰辰星守梗河國有謀兵四夷兵起來侵中國邊境有憂

辰星犯招搖三

聖洽符曰辰星犯招搖邊兵大起四夷爲寇若守之夷人敗若夷主死期不出二年

辰星犯戈四

聖洽符曰辰星犯戈邊兵大起侵掠爲寇若守之夷主死期不出二年

辰星犯天槍五

辰星犯天槍夷兵起機槍大用防戍有憂若誅邊臣期不出年

辰星犯天棓六

巫咸曰辰星犯天棓夷兵起機槍大用防戍有憂若誅邊臣期不出年

辰星犯女牀七

荊州占曰辰星犯女牀凶甘氏曰犯守女牀兵起宮中若后妃有暴誅者期百八十日遠一年

辰星犯七公八

黃帝占曰辰星守七公爲饑民居不安石氏曰犯守七公輔臣有謀議臣相疑若人主有憂

辰星犯貫索九

荊州占曰辰星入天牢天下有賊又曰水期一年一曰旱期一年又曰歲饑人相食一曰大赦期百二十日巫咸曰犯守貫索天下兵大起多有獄事貴人有死者石氏曰入天牢中犯乘守者以獄多爲亂不出年

辰星犯天紀十

文曜鉤曰辰星犯守天紀幸臣執權有兵王者有憂

辰星犯織女十一

黃帝占曰辰星犯守織女天下有女憂兵起不出其年

辰星犯天市垣十二

石氏曰辰星入天市大臣有誅郗萌曰辰星入天市中皆爲將相凶一曰五官有憂一曰赦又曰辰星入若守天市蠻夷之君戮又曰爲驚一曰更市

辰星犯帝座十三

石氏曰辰星犯帝座爲臣謀主有逆亂事防占曰爲臣謀主天下亂兵大起不出年

辰星犯候星十四

海中占曰辰星犯守候星陰陽不和五穀傷人民大饑有兵起

辰星犯宦者十五

甘氏曰辰星犯宦者輔臣有誅若戮死期不出年

辰星犯宗正十六

石氏曰辰星犯守宗正左右羣臣多死若更政令人主有憂

辰星犯宗人十七

石氏曰辰星犯宗人親族貴人有憂若有死者一曰人主親宗有離絕者

辰星犯宗星十八

甘氏曰辰星犯宗星宗室之人有分離者

辰星犯東西咸十九

石氏曰辰星犯東西咸爲臣不從令有陰謀

辰星犯天江二十

黃帝占曰辰星入天江大水決城郭陳卓曰暴水爲害不出其年巫咸曰犯守天江天下有水若入之大水齊城郭人民饑去其鄕

辰星犯建星二十一

陳卓曰辰星犯建星大臣相譛百二十占曰辰星出建星中國有水旱五穀不成人民饑不出年郗萌曰守建星地气泄貴人多死一曰臣謀其主荊州占曰犯建星歲水人饑有自賣者

辰星犯天弁二十二

甘氏曰辰星犯天弁若守之則囚徒起兵一曰五穀不成糴大貴人民饑

辰星犯河鼓二十三

齊伯曰辰星犯河鼓大將若左右將將有誅若守之將有罪以五色占之甘氏曰辰星入河鼓大將出用兵

辰星犯離珠二十四

石氏曰辰星犯離珠宮中有事若有亂宮者若宮人有罪黜者

辰星犯匏二十五

辰星犯匏三十日狗夜嘷雞鳴天下盡驚聖洽符曰犯守匏天下有憂若有遊兵名果貴一曰魚鹽貴十倍不出其年

辰星犯天津二十六

海中占曰辰星犯天津關道不通有兵起若關吏有憂郗萌曰守天津兵革起

辰星犯螣蛇二十七

甘氏曰辰星守螣蛇天子前驅凶若姦臣有謀前驅爲害

辰星犯王良二十八

石氏曰辰星守王良爲有兵齊伯曰辰星犯守王良天下有兵諸侯相攻彊臣謀主期不出年

辰星犯閣道二十九

石氏曰辰星犯閣道絕漢者爲九州異政各主其主天下有兵期二年

辰星犯附路三十

石氏曰辰星守附路太僕有罪若有誅一曰馬多死道無乘者

辰星犯天將軍三十一

郗萌曰辰星入天將軍興軍者吉石氏曰守天將軍爲大將軍死若誅

辰星犯大陵三十二

石氏曰辰星入大陵國有大喪大臣有誅若戮死人民死者大半不出其年荊州占曰辰星入大陵積屍天下盡喪死人如丘山星眾兵起星稀無兵

辰星犯天船三十三

郗萌曰辰星守天船革也聖洽符曰入天船或守之兵大起舟船用有亡國期不出年

辰星犯捲舌三十四

石氏曰辰星乘捲舌天下多喪又曰守捲舌國有佞臣謀其君以口舌爲害人主有憂

辰星犯五車三十五

石氏曰辰星犯五車大旱若有喪一曰犯庫星兵起北方若西方犯倉星谷貴若有水元命包曰入五車則水開【班固天文志曰大水】海中占曰兵大起車騎行五穀不成天下民饑若軍絕糧黃帝占曰入五車中犯乘守天庫以水潦起兵

辰星犯天關三十六

石氏曰辰星行天關中每至抑當去不去徘徊亂行光色隆怒見其妖祥中國隔絕道路不通文曜鉤曰守天關天下大水津梁不通人民饑有自賣期一年石氏曰行天關爲臣謀主郗萌曰辰星守天關者皆爲貴人多死海中占曰辰星守犯天關道絕天下相疑關梁之令

辰星犯南北河三十七

黃帝占曰辰星乘南河戍若出南皆爲中國石氏曰守南河蠻夷兵起邊戍有憂若有旱災人民饑又曰畱守南戍中方兵起黃帝占曰辰星出北河戍間若畱守北戍若居南戍間若守兩戍間爲天下有難起道不通荊州占曰守兩河戍間天下乖離郗萌曰失度守陰門若陽門爲諸侯姦又曰不行天門天關間爲喪

辰星犯五諸侯三十八

石氏曰辰星犯五諸侯若守之兵大起將士出諸侯有憂若有死者巫咸曰辰星入五諸侯伺其出之日而數之二十日兵起發伺始入處之率一日軍罷石氏曰守犯乘守五諸侯諸侯兵死期三年

辰星犯積水三十九

石氏曰辰星守積水旱巫咸曰犯守積水其國有水災水物不成魚鹽貴一曰以水爲敗糴大貴人民饑期二年

辰星犯積薪四十

甘氏曰辰星犯守積薪天下大旱五穀不登人民饑亡

辰星犯水位四十一

石氏曰辰星犯守水位天下以水爲害津關不通一曰大水入城郭浸傷人民皆不出二年

辰星犯軒轅四十二

黃帝占曰辰星行軒轅中犯女主女主失勢憂喪也【宋書天文志曰晉穆帝升平四年六月辛亥辰星犯軒轅五年五月帝崩哀帝立禇後失勢孝武太元五年七月丙子辰星犯軒轅占曰女主當之九月癸未皇后王氏崩安帝隆安三年五月辛未辰星犯軒轅大星四年七月太皇后李氏崩也】列大夫有放逐者五官不治色悴爲憂爲疾其所中犯乘守者若有罪石氏曰辰星在軒轅中有以女子請人君者巫咸曰辰星行犯守軒轅女主失勢一曰大人當之若有黜者期二年石氏曰入軒轅中犯乘守之有逆賊若火災又曰犯守軒轅太民星大流太后宗有誅者若有罪中犯乘守小民星小饑小流皇后宗有誅者若有罪

辰星犯少微四十三

石氏曰辰星入少微君當求賢佐不求賢佐則失威奪勢者矣又曰犯守少微名士有憂王者任用小人忠臣被害有死又曰五官亂宰相易有兵憂矣石氏曰辰星入中犯乘守少微宰相易一曰女主憂不出其年帝覽嬉曰行犯左右執法爲大臣有憂郗萌曰犯左右執法執法者誅若有罪又曰犯天庭臣爲亂

辰星犯太微四十四

荊州占曰辰星道從太微西藩北南方星間入到南方東方星間南出道中西藩直坐入者非道也春秋圖曰辰星若以立秋後七十二日得壬子入太微朝見當此之時陰气隆盛陽气潛藏不欲穿池決溝渠犯之冬雷荊州占曰辰星以壬子日順入太微天子所使也不以壬子日非天子使也郗萌曰辰星當太微門爲受制當左執法爲受事左執法當右執法爲受事右執法守太微門三日以下爲受制三日以上爲兵爲賊爲亂爲饑荊州占曰辰星出東掖門爲相受命東南出徳事也出西掖門爲將受事西南出刑事也期以春秋黃帝占曰辰星入天庭色白潤澤爲期百八十日有

赦巫咸曰辰星入太陰門西出太陰門東後宮破若有大水期百二十日合誠圖曰辰星入華闕門爲臣弒之候也石氏曰辰星入太微中華東西門若左右掖門而南出端門必有反臣若入西門出東爲人君不安欲求賢佐有入中華西門出中華東門爲臣出令入太陰西出太陰東門爲天下大亂有喪若大水郗萌曰入太微西門犯天庭出端門爲大臣伐主入西門折出右掖門爲大臣假主之威而不從主命入西華門南出端門爲臣詐稱詔入太微若入端門出東門貴者奪勢荊州占曰辰星入太微宮天下有聖女子出燕代若有大水傷人民期三十日【天文志曰孝桓永壽元年七月己未長星入太微中八十日去出左掖門是歲洛水溢至津門南陽大水】荊州占曰辰星入太微天庭出端門臣不臣入太微宮爲天下大驚一曰有兵又曰入天庭國不安其宮又曰辰星見太微天子當之陳卓曰辰星入太微天子之宮羣臣相殺【宋書天文志曰晉永寧元年七月辰星入太微初齊王冏定京都因畱輔政遂専權無君是月成都王頴河間王顒長沙王又討之冏又交戰攻焚宮闕冏兵敗夷滅又殺其兄上將軍寔以下二十餘人大安二年成都攻長沙於是公私饑困百姓力屈也】齊伯曰辰星入左右掖門而東出天下有憂若入端門而守天庭彊臣奪主位黃帝占曰辰星東行入太微庭出東門天下有急兵若守將相丞相禦史大臣有死者若入端門守庭大禍至入南門出東門國大旱若入南門逆行出西門國大亂逆行入東門出西門大國破亡若順入西藩而不畱去楚國凶殃巫咸曰辰星逆行入太微天庭中爲大臣有誅若諸侯戮死期二年石氏曰辰星逆行於太微中及出左右掖門者有逆

謀天子有命將徵伐之事一曰大赦可以解其患也

辰星犯黃帝座四十五

石氏曰辰星犯黃帝座攺政易王天下亂存亡半

辰星犯四帝四十六

甘氏曰辰星犯乘守四帝座天下亡又曰臣謀主去之一尺事不成

辰星犯屏星四十七

甘氏曰辰星犯守屏星君臣失禮下謀上

辰星犯郎位四十八

甘氏曰辰星犯守郎位輔臣有謀左右宿衛者爲亂王者宜備之

唐開元占經卷五十八

欽定四庫全書

唐開元占經卷五十九

唐瞿曇悉達撰

辰星占七

辰星犯石氏外官一

辰星犯庫樓一

郗萌曰辰星入庫樓以水起兵亦大水荊州占曰入天庫鈇鉞用大臣誅

辰星犯南門二

石氏曰辰星犯守南門邊夷兵起若道路不通

辰星犯平星三

石氏曰辰星犯平星凶甘氏曰犯守平星執政臣憂若有罪誅者期一年

辰星犯騎官四

甘氏曰辰星犯守騎官有兵起馬多發若多死

辰星犯積卒五

石氏曰辰星入積卒若守之兵大起士卒大行若多死期二年防占曰犯積卒主失位天下亂兵大起期百八十日

辰星犯龜星六

海中占曰辰星犯守龜星天下有水旱之災守陽卽旱守陰卽水

辰星犯傅說七

石氏曰辰星犯守傅說王者簡宗廟廢五祀後宮凶一曰有絕嗣君期不出二年

辰星犯魚星八

石氏曰辰星犯守魚星凶甘氏曰犯守魚星之陽爲大旱魚行人道之陰爲大水魚鹽貴

辰星犯杵星九

海中占曰辰星入杵星若守之天下有急發之事不出其年

辰星犯鱉星十

黃帝占曰辰星守鱉星有白衣之防巫咸曰國有水旱之災守陽則旱守陰則水

辰星犯九坎十一

石氏曰辰星守九坎天下旱名水不流五穀不登人民大饑一曰之陽大旱之陰大水石氏曰犯守九坎凶

辰星犯敗臼十二

石氏曰辰星守敗臼民不安其室憂失其釡甑若流移去其鄕

辰星犯羽林十三

郗萌曰辰星入羽林有反臣中兵巫咸曰入羽林天下兵起四夷入國人主憂一曰其國以水爲憂荊州占曰熒惑與辰星俱入天庫軍凶若有水災郗萌曰犯守天陣爲兵起有破軍死將海中占曰入犯守羽林有兵起若逆行變色成勾己天下大兵關梁不通不出其年

辰星犯北落十四

石氏曰辰星守北落亦爲兵大合女子兵起若與北落相貫抵觸光相及有兵大戰破軍殺將伏屍流血不可當也期百八十日若一年甘氏曰守北落斧鑕用大臣有誅期不出年

辰星犯土司空十五

海中占曰辰星守土司空其國以土起兵若有土功之事天下旱

辰星犯天倉十六

齊伯曰辰星守天倉諸侯有發粟之事有兵起星若當戶守之將受命不爲主用荊州占曰辰星入天倉中主財寶出主憂亂臣在內天下有兵而倉庫之戶俱開主人勝客事不成期二十日中而發郗萌曰入若天倉爲粟發用黃帝曰守天倉大水荊州占曰守天倉天下饑粟出

辰星犯天囷十七

石氏曰辰星入天囷天下兵起囷倉儲積之物皆發用一曰禦物多有出者庫藏空虛期二年

辰星犯天廩十八

石氏曰辰星犯天廩天下亂粟散出一曰天下大饑

辰星犯天苑十九

石氏曰辰星入天苑牛羊禽獸多疾疫若守之二十日天下兵起馬多死其國憂

辰星犯參旗二十

海中占曰辰星守參旗兵大起弓弩用士將出行一曰弓矢貴

辰星犯玉井二十一

黃帝占曰辰星入玉井爲彊國失地其出之彊國得地巫咸曰辰星入玉井國有大水憂若以水爲敗水物

不成期不出年

辰星犯屏星二十二

甘氏曰辰星入守屏星諸使有謀若大臣有戮死者甘氏曰入天屏爲大臣戮若疫

辰星犯厠星二十三

黃帝占曰辰星守厠爲大臣有戮者甄曜度曰入守厠星天下大饑人民相食死者大半期二年

辰星犯軍市二十四

石氏曰辰星入守軍市兵大起大將軍出若以饑兵起

辰星犯野雞二十五

甘氏曰辰星入犯守野雞其國凶必有死將軍營敗兵士散走

辰星犯狼星二十六

石氏曰辰星入守狼星野獸死聖洽符曰辰星犯守狼星天下多姦盜有兵起其國以水爲憂荊州占曰守狼星大將出其國有兵一曰死將

辰星犯狐星二十七

荊州占曰辰星守狐星大將有千里之行國政驚

辰星犯稷星二十八

海中占曰辰星守天稷有旱災五穀不登歲大饑一曰五穀散出

辰星犯甘氏中官二

辰星犯四輔一

荊州占曰辰星中犯乘守四輔星君臣失禮輔臣有誅者

辰星犯平道二

甘氏曰辰星入守平道天下兵亂

辰星犯酒旗三

荊州占曰辰星守酒旗天下大酺有酒肉財物賜若爵宗室

辰星犯天髙四

郗萌曰辰星捨入天髙有奇令

辰星犯積屍五

石氏曰辰星守積屍大人當之

辰星犯天潢六

黃帝占曰辰星入天潢中者爲起軍道不通天下大亂國易政一曰貴人死若中犯乘守之皆期二十日兵起郗萌曰辰星失度畱天潢中爲人主以水爲害若以

井爲害以日入占其國若出乘天潢赦期百二十日內

辰星犯咸池七

郗萌曰辰星入咸池爲有迷惑人主者荊州占曰若入咸池天下大亂人君死易政以入日占國甘氏曰有兵喪天子且以大敗失忠臣若旱一曰大水道不通貴人死以入日占國文曜鉤曰大水郗萌曰大人憂若出乘之赦期百二十日內

辰星犯天街八

郗萌曰辰星不從天街者爲政令不行不出其年有兵當天街者爲諸侯自立爲王一曰大水若畱止逆行天街中爲兵革起石氏曰犯守天街徘徊亂行主弱臣彊道路隔絕天下不通

辰星犯甘氏外官三

辰星犯八魁一

荊州占曰辰星犯守八魁兵大起

辰星犯鈇鑕二

荊州占曰辰星犯守鈇鑕兵起黃帝曰入鈇鑕爲大臣誅

辰星犯蒭槁三

黃帝占曰辰星入蒭槁中主財寶出憂臣在內

辰星犯九州殊口四

荊州占曰守九州殊口九州兵起

辰星犯軍井五

荊州占曰辰星入軍井三日以上其歲大水

辰星犯水府六

荊州占曰辰星守水府臣謀主入之水流入邑

辰星犯天狗七

荊州占曰入天狗北夷大饑來鄰國多土功若守之爲兵謀

辰星犯天廟八

黃帝占曰入若守之爲廟有事一曰爲凶憂荊州占曰爲有廟殘之事吏不去則死

辰星犯巫咸中外官四

辰星犯土司空一

荊州占曰守入土司空有土徭之事一曰守之有兵

辰星犯鍵閉二

郗萌曰犯乘大臣有謀天子不尊事王者不宜出宮下殿有匿兵於宗廟中者

辰星犯天泉三

荊州占曰守之海水出江河決溢若海魚出

辰星犯鈇鑕四

荊州占曰犯之五日以上臣有謀者郗萌曰犯守爲鈇鑕用一曰兵將有憂

辰星犯天廐五

荊州占曰入之十日以上廐馬有食變郗萌曰守之三十日騎馬出黃帝曰守之爲災廐之事人主以馬爲憂不卽爲疾

唐開元占經卷五十九

欽定四庫全書

唐開元占經卷六十

唐瞿曇悉達撰

東方七宿占一

角一

春秋緯曰列宿二十八是日月五星之所由吉凶之所由兆也故石氏簿贊皆始於角而終於軫今如舊次東方七神之宿爲少陽攝提建節靑華葉流蒼帝靈威仰協助所因乘也角二星天關也其間天門也其內天庭也故黃道經其中日月五星之所行也角主兵一曰維首一曰天陳一曰天相左角爲天田爲獄爲理主刑南三度曰太陽道右角爲尉爲將主兵北三度曰太陰道右角蓋天之三門猶房之四表也萬理之所由禍福之源始也故三光軌道從之則吉幹僻抵觸則凶也石氏曰角二星十二度【劉向洪範傳曰與古度同】度距左角先去

極九十一度在黃道外度金星也【巫咸占同】春夏爲木秋冬爲金兩角之間是中道【鄭之分野】角一名天田一名天根右角爲尉左角爲獄角者天之府庭也天門者左右角之間天道之所治也陽气之所升也臣之象也郗萌曰右角爲天庭左角爲天田又曰角亢秋獄角爲龍角二十八宿山經曰角山與亢山相連在韓金門山中山中有憂變則星應於上星若有變則山應於下角亢星神常居其上【君臣和同山星無異麒麟鳳凰芝艸醴泉四時降矣】黃帝占曰視兩角星明王道大治其星微小不明王道失政輔臣不言角星左蒼右黃正色也吉其色白也凶王者大行百八十日災應逺不出一年二年角星明而潤澤朝臣有次第兩角微小而不明天下有兵徳令不行亂錯角垂芒角星明大王道太平角爲天將之官兩角之間三光之道也南三度太陽道北三度太陰道日月五星出入中道天下太平出陽多旱出陰多雨有陰謀乘左角法官謀南三尺獄理多寃兩角不明天下

有兵右角赤明天下有兵左角赤明天下平日月五星天之三明也皆從角所行行陽道道其陽不從其行歲大水有兵二十八宿皆同角星明大潤澤賢者在朝廷蒼帝徳行天門爲開角主爲兵動內五寸國中兵起動外五寸邊兵起左右動搖非其常人主憂臣弒君各以日占

亢二

石氏曰亢四星九度【在黃道內五度半】春夏爲火秋冬爲水【五星占曰亢火也】亢北四尺是中道【鄭之分野】石氏曰亢者廟也亢者天帝廟宮亢爲天府海中占曰亢三光也三公之事下者地也中央者丞相也主享祠一曰亢亦爲疏廟一名天庭主火與疾故亢龍多疾亢星齊明宗廟有敬朝廷有序星不明則輔臣失次君令不行亢星不明王者內亂星明大輔臣納忠天下平安郗萌曰亢星明大民無疾疫石氏曰亢星垂芒爲亂錯亢星離落位有天子動旗而卒戰於野亢爲疾國有疾占在亢秋分視亢不見五穀盡傷糴將二倍石氏曰亢爲朝

廷總領四海故置平星以統理海中占曰亢爲朝廷布政宮

氐宿三

石氏曰氐四星十五度【古十七度】距西南星先至去極九十四度【在黃道內一度】春夏爲金秋冬爲水【五星入宿占氐木也】氐南二尺是中道【宋之分野】氐天子行宮也一名天廟一名天府前二大星嫡後二星妾前星皇后貴族府其星欲明臣奉法度邦君安寧當大而小其位臣失勢其星動其臣出海圖曰氐宿宮後女之貴府出入路寢之宿氏星發卽有土功事氐爲天庭氐主疫二十八宿山經曰氐山在鄭白馬山東氐星神常居其上氐星明大則民無出門之徭馬無汗勞氐主徭役氐動者徭役起氐爲宿路寢所止故置庫樓以捍咎氐爲宿宮休解之房

房宿四

石氏曰房四星鉤鈐二星五度【古七度】距房西南第二星去極一百八度【在黃道外一度弱】春夏爲水秋冬爲火【又曰房土星也】房兩服之間是中道【宋分野】房爲天府一曰天馬或曰天駟一名天旗一名天廐一名天市一名天街一名天燕一名天倉一名天表一名天龍房爲天子明堂王者歲始布政之堂房爲天馬主車駕房爲四表表者桀也石氏曰天道四表之間三光之正路人天之定位也

【天廟者房也房者闕也日月之行常出其中不出其中爲不道不道者政令不行石氏曰房主宿街南二星君位也北二星夫人之位也房主財寶房動外財寶出動內財寶入】二十八宿山經曰房山在宋地與心山相連房心星神常居其上房心二宿動搖則房心之山崩國有走主塡星色黑出入七十日以上房心山崩下伐上也其星不明則山有音聲人民擾擾五穀貴房心星暗黑火星守之二百日房心山則音聲萬民相驚大水魚鹽五穀貴百姓愁若星色赤赤地千里房心不見帝無教房星欲明羣臣奉忠天下道興

鉤鈐天子禦也鉤鈐相去疎者天下且赦相去數者天子急多暴令關閉鉤鈐去房不駕鉤鈐離房法令王者至孝則鉤鈐明昆弟有親親之思則鉤鈐不離房鉤鈐去房欲其近也近則天下同心遠則天下不和房主開閉以其蓄藏之所由也

心宿五

石氏曰心三星五度【古十二度】距前第二星去極一百八度半【在黃道外三度半】春夏爲木秋冬爲水【又曰心星火也】北四尺是中道【宋之分野】心爲天相一名大辰一名大火一名天司空心者宣气也心爲大丞相石氏曰心三星帝座大

星者天子也心者木中火故其色赤爲天關梁心三星星當曲天下安直則天子失計心爲明堂中大星天王位前後小星子屬以開徳發陽不欲直直王失勢期九十日地動主客天子以弱亡爾雅曰大火謂之大辰房心尾也主天下之賞罰主天下之急故天下變動則心星見不祥明堂旁多小星天子憂弱子未處天子威令不出閣天下乖爭無君伯八九心星直心星變色黑大人有憂民血流心星滅則主泣血後奔逃彊國起心星消江河爲害期九年天子滅心星動國有急心星動搖若角芒者天下大兵心星離移有流民心前後星皆光明赤黃者太子庶子各有賜賀之事心三星明大則天下同慶響風被澤太史公曰心三星上星太子星星不明太子不得代下星庶子星星明庶子代後心動者國有憂

尾宿六

石氏曰尾九星十八度【古九度】距東第二星先至去極百三十四度【在黃道外十五度少】春夏爲火秋冬爲水【又曰水星】尾北十尺是中道【燕之分野】尾一名後族一名天厠一名天狗一名天司空一名天雞尾者後宮之塲也妃後之府也上第一星後也第三星旁一星相去一寸名神宮解衣之內室說虞之堂一曰天矢一曰天九江尾者邊臣也又曰通澑宮尾市也天復船也尾第一星嫡妃也第三星夫人也次五星嬪妾星欲均明大小相承則後宮有序多子孫二十八宿山經曰尾山與箕山相連在燕九都山西尾箕星神常居其上尾主水又主君臣尾動者君臣不和必有事尾天子之九子也騰躍坼絕不居其所天下大亂君臣不和尾星明大皇后有喜不明微細皇后有憂及疫尾星疏遠皇后失勢尾星明五穀大熟則民不煩擾其星不明五穀大傷尾星離徙而直皇后失勢其星就聚有大水君臣不和則占於尾

箕宿七

石氏曰箕四星十一度【古十度又十一度四分之一】度距西北星先至去極百一十八度【在黃道外五度少】春夏爲金秋冬爲土【又曰金星也】箕北六尺是中道也【燕之分野】箕星一名風星月宿之必大風【箕星爲風東北之星也】一名天陣一名狐星主狐貉一名風口一名天后也爲天狢府廷天雞也主時金星也箕斗天子之冠服也並後宮別府也二十七世婦八十一禦女妾別宮四者女相也故尾箕主百二十妃尾者蒼龍之末也直寅主八風之始箕後星動風箕主致客箕庫也一曰天司空箕爲寄客爾雅曰析木謂之津箕斗之間漢津也一曰天市主八風箕爲風又箕主蠻夷箕動者蠻夷有使來箕舌一星芒動則大風不出三日箕舌動如致風沙箕星居河邊歲大惡若中河而居天下食人易緯是類謀曰大山失金雞西嶽亡玉羊箕星明大卽國無防賊箕中少星則糴貴箕者人之精也故天下安樂卽星眾不安卽星少箕星離徙天下大不安民移徙其處星不明天下五穀傷其星明谷大熟其就聚細微天下憂食箕中欲其多星石氏曰尾箕主後宮妃後府故置傅說衍子孫

唐開元占經卷六十

欽定四庫全書

唐開元占經卷六十一

唐瞿曇悉達撰

北方七宿占二

南斗占一

石氏曰南斗六星二十六度四分度之一甘氏同【洪範傳古二十二度淮南子無四分之一】度距魁第四星先至去北極百一十六度【在黃道外二度半舊曆有四分度之一在斗度中後推校知度少爲多今歷不三百四分度之一七十五在營室一度之末】春夏爲水秋冬爲金【巫咸釋五星入宿吉凶占曰諸斗木星也】日月五星常貫之爲中道【吳之分野】黃帝占曰南斗一名鈇鉞春秋佐助期曰南斗主爵祿神名帙瞻姓拒終石氏曰南斗魁第一星主吳第二星主防稽第三星主丹陽第四星主豫章第五星主廬江第六星主九江郗萌曰南斗六星一名天庫知之使人不妄北官候曰南斗一名天府天關一名天機一名天同天子旗也斗北二星天府廷中央二星相也南二星天庫樓也天梁也斗西大星天關也天子正旗也土官也六星欲均明天下安寧韓曰南斗第一星上將第二星相第三星妃第四星太子第五星第六星天子荊州占曰南斗太宰位也聖洽符曰南斗者天子之廟主紀天子壽命之期甘氏曰南斗天子壽命之期也故曰將有天下之事占於南斗也二十八宿山經曰鬥山在吳陽羨山南斗星之神常居其上甘氏曰南斗主兵斗動者兵起南斗星明大爵祿行天下安寧將相同心其星不明大小失次芒角動搖則王者失政天下多憂郗萌曰南斗星明五穀大熟其臣得勢而親近治道和平風雨順時斗星不明五穀不收移徙位直其臣逐風雨不節天下病石氏贊曰鬥主爵祿褎賢達士故曰直建星以成輔又曰鬥主爵祿功徳祥歲周受分和陰陽

牽牛占二

石氏曰牽牛六星八度【古九度】度距中央大星先至去極百一十度【在黃道內四度】春夏爲木秋冬爲火【巫咸曰木星也】日月五星常貫牽牛中道也【吳之分野】佐助期曰牽牛主關梁神名略緒熾姓蠲除北官候曰牽牛一名天皷一名天關牛第一兩星如連李名卽路一名聚火石氏曰牽牛六星天府也日月七政所王者卽察政視牛星明大次第相承王道大昌天下安寧牛星不明其常色其歲五穀不成牛多災凶甘氏曰牽牛上二星主道路次南星主關梁次南三星主南越故動搖變色從而占之郗萌曰天皷星怒者馬貴天官書曰牽牛爲犧牲宋均曰牽牛爲牛角月食占曰牽牛爲冬獄二十八宿山經曰牛山與女山相連各法其星形牽牛須女星神常居其上黃帝占曰牽牛大星亡大牛死小星亡小牛死疫中央大星不明而黃者天下芻大貴十倍牽牛星直糴平曲糴貴牛中央大星左右出不明大將心不正牛大貴後星前近中央大星者牛貴遠牛賤前星左右出者前將心不正後星左右出者後將心不正所謂前者星南星也後者星北星也牽牛不與織女星直者天下陰陽不和黃帝曰牽牛遠漢者天下牛大貴其入漢中者天下牛多死甘氏曰牽牛動牛災四方皆然郗萌曰牽牛明大關梁通利牽牛主大豆始出色黃豆賤也赤豆虫也色靑豆貴荊州占曰牽牛後星前近中央星者諸侯以四足爲獘色靑道病色黑死不至牽牛星明牛貴細微不明牛賤石氏曰牽牛生於列澤之邑以主越國爲府廷百二十占曰將有犧牲之事占於牽牛石氏贊曰牽牛主關梁七政故置九坎通水道又曰牽牛險阻主關梁中星髙下牛多殃

須女占三

石氏曰須女四星十二度【古十度距西】度距西南第一星先至去極百六度【在黃道內八度】春夏爲水秋冬爲火【巫咸占曰須女水星也】須女南九尺是中道【越之分野】佐助期曰須女星布帛名色舒姓終梨時北官候曰須女一名天少府一名天女一名務女一名臨官女聖洽符曰須女者主娶婦嫁女也巫咸曰須女天女也天府天市斗也郗萌曰須女主麻其色白者麻爲色黃不爲色靑麻虫黃帝曰須女星欲明明則士女有緒國富民殷郗萌曰須女星明大則女工昌不明則法令易詩書滅絕防曰須女星明天下大丰女工有儲國充富星不明天下虛藏不足甘氏曰須女動則嫁娶將有嫁娶占於須女石氏贊曰須女主布帛裁置之故置離珠爲藏府又曰須女珍物寶所藏故主布帛奉給主

虛宿占四

石氏曰虛二星十度【古十四度】度距南星先至去極一百四度【在黃道內八度】春夏爲水秋冬爲金【巫咸曰虛金星也】虛南九尺是中道【齊之分野】佐助期曰虛危爲禮堂虛神名開陽聖洽符曰虛危天蓋也孝經內記曰虛府廷也北官候曰虛主哭泣諒闇之事一名天軍市一名臨宮一名天府一名鄕中黃鐘宮也一名兌宮一名申宮郗萌曰虛者生於牛山之中以爲齊國府廷爾雅曰北陸虛也【注曰北陸虛星名也】一名天府主邑居主廟堂主祭祀王祀禱之事黃帝曰虛二星主墳墓冢宰之官十一月萬物盡於虛星主之故虛星死喪甘氏曰虛主喪事動則有喪郗萌曰虛危並爲一體主觴客之事中有六星不欲明見也明見則神龜用事將有哭泣之事則占於虛二十八宿山經曰虛山危山相連在齊臣首山中坐虛危星神常居其上郗萌曰虛星動搖有井田之法虛星不明天下大旱荊州占曰虛危中有六星不欲明見明見則有大喪近期一年中期二年遠期三年

危宿占五

石氏曰危三星墳墓四星十七度【古九度】度距西南星先至去極九十九度【在黃道內九度太】春夏爲水秋冬爲火【巫咸曰危土星也】危南九尺是中道【齊之分野】佐助期曰虛危爲禮堂神名推長姓呂賈王北官候曰危一名天府一名天市巫咸曰危爲百姓市又爲架搆黃帝占曰危主廟堂上視危星以主室危星主柱主蓋屋以成帝宮以教天下其星明則天下安寧甘氏曰危主架屋星動則有架屋之事郗萌曰危星動搖移徙天下謀作不解其星不明客有誅者防占曰危動搖不明天子作宮殿民有土功事石氏曰虛危主廟堂祀考妣故置墳墓識先祖塋域虛危五星爲祠堂墳墓四星祠祀享郗萌曰危爲發屋之事爲蓋屋將有蓋屋之事則占於危石氏贊曰墳墓四星主悲諒也

營室占六

石氏曰營室二星離宮六星十六度【古二十度】度距南星先至去極八十五度【在黃道內十八度半】春夏爲水秋冬爲土【巫咸曰營室木星也】室南九尺是中道【衛之分野】佐助期曰營室主軍市之糧神名耀登姓婁方皇甫謐年曆營室一名休官地軸占營室一名鮧北官候曰營室一名防一名天官大人之宮郗萌曰營室西壁也爾雅曰營室謂之定【郭璞曰定正也】巫咸曰營室爲天庫宋均曰營室爲舌兪角天官書曰營室爲淸廟廣雅曰營室曰豕聖洽符曰營室主土天子廟又曰攝提宮府廷也二十八宿山經曰營室山在城山東南與東壁山相連室壁星神常居其上黃帝曰營室二星主軍糧離宮六星主隱藏營室三軍所立外有羽林以衛帝其星欲明明則國昌動搖則兵出甘氏曰營室動有土功事郗萌曰離宮一星不具憂子郗萌曰營室一星小不明禱祀不實鬼神不享一曰國家多疫郗萌曰將有土功之事則占於營室營室二星亡則輔臣病死營室東壁四星四輔也欲

其正中有二星二捨也欲其實正猶方實其旁

多小星也又荊州占曰四輔不正則輔臣不

忠越職賣權二捨不實則宮女淫出入不常適媵相逾君不悉禦後宮女怨曠去心荊州占曰離宮者天子之別宮也主隱藏止息之所也石氏贊曰營室主軍糧以廩士故置羽林省道理又曰營室二星主軍糧

東壁占七

石氏曰東壁二星九度【古十五度】度距南星先至去極八十六度【在黃道內十二度半】春夏爲金秋冬爲水【巫咸曰東壁土星也】東壁南九尺爲中道【衛之分野】佐助期曰東壁主文章神名瞻工姓刑孫王北官候曰東壁一名天池一名天術巫咸曰東壁爲天梁孝經章句曰東壁市也又曰天市聖洽符曰東壁主土功之事黃帝占曰東壁失色

大小不同則王者好武經士不用圖書隱藏天下咸愚甘氏占曰東壁主土星動則土功事興東壁星明

大王者明道術學大興國有君子郗萌曰東壁離徙作治田就聚以田宅爲憂一曰將有土功之事占於東壁石氏曰東壁主文章圖書府故置壘壁以衛后石氏贊曰東壁主文章萬物犯壁本鄕洪範曰北方七宿九十九度今九十八度四分度之一

唐開元占經卷六十一﹤子部﹐術數類﹐占候之屬﹐唐開元占經﹥

欽定四庫全書

唐開元占經卷六十二

唐瞿曇悉達撰

西方七宿占三

奎宿一

石氏曰奎十六星十六度【古十二度】度距西南大星先至去極七十度【在黃道內十四度少】春夏爲金秋冬爲水【巫咸曰奎金星也】奎南九尺是中道【魯之分野】佐助期曰奎主武庫兵神名列常姓均劉方西官候曰奎一名天庫一名天邊偏將軍武庫軍庫也奎者天之防也溝瀆陂池江河漢也其木楡也其物牛筋革奎金星也天官書曰奎曰封豕一名天豕詩緯曰奎爲女令聖洽符曰奎者溝瀆也孝經章句曰奎府廷也巫咸曰奎爲天庫又曰奎婁春獄郗萌曰將有溝瀆之事則占於奎其西南大星所謂天豕目者也亦曰大將故欲其明也防占曰奎大星大將軍其欲明而行列兩頭免近河以候水兵芒角動搖進退國必用兵或曰有赦令二十八宿山經曰奎山婁山相連奎婁星神常居其上黃帝曰奎星芒角動搖國必有兵不出年中河圖曰帝淫泆政不平則奎有兵文曜鉤曰奎星直期九年主弒天下無文法兵官營壘不寧甘氏曰奎星動有溝瀆之事郗萌曰奎頭大星色黃忽然不明者將軍叛王也非其舊故黃也荊州占曰奎中星明者水大出石氏贊曰奎主軍兵禁不時故置將軍以領之又曰奎主庫兵秉統制政功以成

婁宿占二

石氏曰婁三星十二度【古十五度】度距中央星先至去極八十度【在黃道內十二度】春夏爲水秋冬爲火【巫咸曰婁水星也】婁南九尺是中道【魯之分野】佐助期曰婁主苑牧神名及方姓臺衛黃帝曰婁主宗廟五祀一名天府郊太牢也西官候曰婁一名宻官一名國市一名天廟庫婁者天獨祿車也主爲聚眾之事其木柱也其物鉛錫銀黃金石聖洽符曰婁者聚眾也孝經章句曰婁市也巫咸

曰婁爲天獄郗萌曰有聚眾之事則占於婁海中占曰天子孝則婁星明大天下太平郗萌曰婁星直有執主之命者就聚國大不安一曰星明大則賦斂時防占曰婁星明則王者郊祀天享之天子明臣子

多忠孝王者多子孫天下和平婁不明大小失色不修五祀石氏贊曰婁主苑牧給享祀故置天倉以養之婁主苑牧有掩斂蓋藏以春營

胃宿占三

石氏曰胃三星十四度【古十一度】度距西南星先至去極八十二度【在黃道內十二度】春夏爲木秋冬爲水【巫咸曰胃金星也】胃南九尺是中道【趙之分野淮南子洪範曰魏分】佐助期曰胃主廩倉神名稽覽姓研骨白西官候曰胃一名天中府一名宻官爲兵爲喪【金星也】聖洽符曰胃者倉廩也孝經章句曰胃者庫也天官書曰胃者天庫百二十占曰胃爲天府藏也郗萌曰將有倉囷之事占於胃二十八宿山經曰胃山昴山東與畢山相連在趙常山中央其山最髙大胃昴畢之神常居其上甘氏曰胃動有輸運之事胃星明者王者郊天得福天下和平星不明大小失位海中占曰胃星明大王者須祀則壽命長子孫昌郗萌曰胃星明大倉廩實胃星離徙倉谷不出其星就聚谷大貴民流於道荊州占曰胃中星眾者谷聚星少谷散石氏贊曰胃主倉廩五穀基故置天囷以盛之又曰胃宿三星主倉廩陰收積聚【一云萬物積聚】知入藏

昴宿占四

石氏曰昴七星十一度【古十五度】度距西南第一星先去極七十四度【在黃道內四度少】春夏爲火秋冬爲金【巫咸曰昴火星也】昴南九尺是中道【趙之分野淮南子曰魏分】佐助期曰昴主獄事神名敖姓金宋趙勝西官候曰昴一名武一名天防一名天路胡星主兵主喪其一星亡邦有兵水星也甘氏曰昴茅也郗萌曰昴有一星大名黃星其星明者天下安不明者天下大凶巫咸曰昴爲天耳目黃帝曰昴星天牢獄也王者承天以利獄事以檢淫奢其星不欲明明則天下多獄者春秋緯曰昴爲旄頭房衡位主胡星陰之象聖洽符曰昴者白衣【巫咸曰昴爲白衣聚】又曰胡聚孝經章句曰昴市府廷也郗萌曰將有白衣之防則占於昴爾雅曰西陸昴也一曰天獄石氏曰天街者昴畢之間陰陽之所分中國之境界【天官書曰陰陰國陽陽國孟康曰陰西南維河山以北國也陽河山以南國也】元命包曰帝位明卽昴星光大甘氏曰昴星明天下多犯獄昴星動搖必有大臣下獄又曰有白衣之防又曰昴星大而數動盡跳者胡兵大起不出年中又曰昴一大星跳躍餘皆不動者胡欲侵犯邊境期年中或三年郗萌曰昴星明大則牢獄平昴星皆明與奎星等者水滿天下昴七星黃道起昴有一星亡者多兵爲喪五官

書曰白帝行徳畢昴爲之圍圍三暮徳乃成不暮及圍不合徳不成石氏贊曰昴主獄事典治囚故置捲舌以愼疑昴主獄事系淩淫化伐所犯謀是當

畢宿占五

石氏曰畢八星附耳一星【附耳主聽察也】十七度【古十五度】度距左股第一星先至去極七十八度【在黃道外六度太】春夏爲金秋冬爲水【巫咸曰畢火星附耳水星也】畢北七尺是中道【趙之分野王者執畢前驅卽其象也一曰囚車今掩兔者曰畢亦其義也故主弋獵其大星曰天髙一曰邊將邦外候也淮南子曰魏分野】佐助期曰畢主邊兵神名扶骨姓傅兒侯皇甫謐曰一名天耳一名天目一名風口西官候曰畢一名濁一名天罡一名天都尉主制候四方聖洽符曰畢者兵一曰淸池宮河圖曰畢爲天罡也孝經章句曰畢府廷也巫咸曰畢爲天獄郗萌曰畢主山河以南中國也中國於四海內則在東南爲陽陽則曰歲星熒惑塡星占於街南春秋緯曰畢罕車爲邊兵主弋獵陽微掇故置附耳在大星旁司天下搖動讒臣亂主春秋緯曰畢爲邊界天街主守備外國故立附耳以聞不祥郗萌曰將有田獵之事則占於畢黃帝曰畢左股大星邊將也主邊邦胡狄候五帝三王壘外域其國倍叛其星耀芒其星欲明明則遠夷來貢失其色大小不如其故則邊境還自亂中國不寧天以畢罪掃姦雄平通外域西官候曰畢大星邊將軍也星動有芒角邊將有急百二十占曰畢主弋獵爲陽國昴爲陰國日月五星出陽國卽有水入陰國卽旱上教不行黃帝曰其國背叛畢星燿芒元命包曰畢星光大色度和同天下太平國號未央郗萌曰畢星動搖有讒臣畢一星亡爲喪一曰爲兵畢中星出國內亂一曰國無主畢星明大則邊無近遠夷貢來王廷中畢離移天下獄大亂其星就聚法令大酷其明太平不明天下謀爲亂列宿說曰畢星動者邊城有兵起石氏曰附耳著畢司街候邪巫咸曰附耳火官也黃帝曰附耳搖動有田之事洛書曰附耳角動讒賊將起春秋緯曰附耳明賊動【宋均曰賊盛也】中國微邊兵驚外國交鬭連年大將虜主敗失附耳搖動非其處有亂臣在側者一曰主憂愁論語防曰附耳明盜賊令郗萌曰附耳入畢口直一星期四十日直二星期三十日直三星期二十日直四星期十日直五星期七日直六星期三日兵起附耳入畢中爲兵革入深大附耳縮結王命興輔佐出附耳動兵大起邊兵尢甚石氏贊曰畢主邊兵備夷謀故置天弓以射之畢爲天街主邊兵守備境界知暴橫附耳移動讒邪行

觜觿占六

石氏曰觜觿三星一度【古六度】度距西南星先至去極八十四度【直黃道外十二度太】春夏爲水秋冬爲土【巫咸曰觜金星也】觜北三尺是中道【晉魏之分野淮南子曰趙分】西官候曰觜觹主斬刈左足一名白虎將一名天將斧鉞白虎首主外軍其外梁也其內魏也其木楊其物錢金器礬石金星也聖洽符曰觜觹參伐天市梁也石氏曰觜觿者內主梁外主巴漢一曰觜觹者三軍之候也巫咸曰觜爲寶貨又爲天貨天官書小三星隅置曰觜觹爲白虎首主葆旅之事【如淳曰關中俗謂桑楡蘗生曰葆晉灼曰葆菜也野生謂之旅】列宿說曰觜觿動葆旅起將有葆旅之事則占於觜二十八宿山經曰觜觿山與參山相連在魏天山西南觜參星神常居其上甘氏曰觜觹三星行軍府藏也其星欲明明則國盈軍有儲其星不明不以出軍行將天下軍士無食王者將出必察其星百二十占曰觜大鳬其星明則盜賊眾石氏曰觜星動明寇戎發盜羣行郗萌曰觜星近參左股臣有謀其君者若主之命奪

主之藏近右股大臣謀伐其主若有大命觜星明大將得勢石氏贊曰觜參主葆旅收斂故置參伐山相助

參宿占七

石氏曰參十星十度【古度同】度距中央西星先至去極九十四度半少【在黃道外二十三度半】春夏爲水秋冬爲土【巫咸曰參金星也】參北十三尺是中道【晉魏之分野左氏子產曰昔髙辛氏有二子伯曰閼伯季曰實沈不相能尋干戈以相徵伐注曰尋用也傳曰後帝不臧注曰後帝堯也曰遷閼伯於啇丘主辰注曰商丘宋地主祀辰星大火也曰商人是因辰爲商星遷實沈於大夏主參淮南鴻烈曰趙分】佐助期曰參伐主斬刈神名虛啚姓祖及黃帝曰參應七將也中央三小星曰伐天之都尉也主胡鮮卑戎狄之國故不欲其明也孝經章句曰參伐市府廷也又爲天尉巫咸曰參爲衡石氏曰參伐一名鐘龍天官書曰參爲白虎三星直也爲衡右下有三星銳曰罰【晉灼曰星邪列爲銳】爲斬刈事其外四星左右扇股也參一名伐一曰大辰一曰天市一曰鈇鉞又爲天獄彗星要占曰參者天之市也伐者天之都尉也天之車騎也與狼狐同精天之候蜀也主南夷戎之國一曰晉地玉曆曰參中央星主命左星主左司馬右星主右司馬左臂主天門右臂主天獄西官候曰參左大星左將軍也右大星右將軍也中央三星三將軍又三小星小將軍也主胡鮮卑越野諸君王也其星動搖兵起聖洽符曰參者白虎宿也足入井中名曰滔足虎不得動天下無兵足出井外虎得放逸縱暴爲害天下兵起元命苞曰參主斬刈所以行罰也又主權衡所以平理也又主邊城九驛故不欲其動也參白虎之體也其星三列三將也東北星曰左肩主左將軍西北星曰右肩主右將軍東南星曰左足主後將軍西南星曰右足主徧將軍黃帝占曰參星天右將軍也天市石武金性剛彊斬刈平時參應七將其中三星列三將也右肩右足右將也左肩左足左將也白虎性有怒左足下有井星動而防之以節其勢凡七將明大天下之兵精衛帝有方茂明芒角又張赤燿橫射三軍駭動帝自躬甲郗萌曰參爲橫衡不正天下傾百二十占曰參爲將軍常以夏三月視參兩足進前兵起若退卻兵罷國寧又視參兩星動搖則兵起子有憂一曰虫苖易緯曰參無頭國分兵彊聖洽符曰參伐者衣冠衡石天子之師也春秋緯曰參伐滅絕臣弒君子弒父石氏曰參左足不入井中兵大起參星不欲動動則兵起其星不具其軍亡地星失其色其軍散敗蹉跌不常王臣不忠外其心參中央星差南胡人入塞復正胡人出郗萌曰參星移名曰失天客伐主人明動者兵軍大起參兩肩外向而大者兵外彊其內向而大者兵內彊參左股亡則東方南方不可舉兵右股亡則西方北方不可舉兵參左足入玉井中兵大起天下大水若其有喪山石爲怪參爲天刑主伐星大則兵起進退迫居及客畨息皆爲刑急參星明者大將執勢奪去威權天下變易參星不明大將疾參星離處大將逐就聚大將誅戮參中央星差北胡人北荊州占曰參星芒角動搖邊候有急天下兵起參肩細微天下兵弱石氏曰參四足有進者將出有退者無功失勢進者謂移北也退者謂南也春秋緯曰伐有角黃芒天子滅春秋緯曰數世絕則伐生角合誠圖曰伐有角諸

侯之寢排門閤甘氏曰參伐動者有斬伐之事巫咸曰伐水宮也郗萌曰參伐星明大則斬刈行伐三星去疏則法令緩數則法令急伐三星不欲明明與參等者天下大臣皆謀去其君是謂不理伐星大則兵起百二十占曰伐星移南胡山塞移北胡山塞石氏贊曰參伐斬刈陰气孳故置玉井以給廚參

伐主斬刈摧傷九州合謀自敗失劉向洪範傳曰西方八十三度今八十度

唐開元占經卷六十二

欽定四庫全書

唐開元占經卷六十三

唐瞿曇悉達撰

南方七宿占四

東井占一

石氏曰東井八星鉞一星三十三度【古二十九度】度距北南轅西頭第一星先至去極七十度【在黃道外二度半】春夏爲火秋冬爲水【巫咸曰東井水星也】日月五星行貫井是中道秦之分野黃帝占曰東井天府法令也天讒也一名東陵一名天井一名東井一名天關一名天闕一曰天之南門三光之正道行不出其中爲天下無道三光行經其中不得畱守東井主水用法淸平如水王者心正得天理則井星正行位主法制著明左垣四星四輔也右垣四星以輔赤帝井中六星主水衡其星明大水橫流孝經章句曰東井爲天渠巫咸曰東井爲天亭天候又曰井鬼夏獄廣雅曰東井曰鶉首玉曆曰東井曰天齊齊伯曰東井天渠也主於員山又爲其國市何法盛懸象說曰井女主之象也百二十占曰東井爲天池二十八宿山經曰東井輿鬼山在秦火山南井鬼星神常居其上聖洽符曰井鉞星大而明斧鉞且用兵起易緯曰鉞星明主自逋諸侯亂石氏曰東井墮天下湧水井鉞去則水滿甘氏曰用法平王者心正則井星明行位直鉞星明則臣多犯罪者海中占曰井鉞一星司淫奢其星不欲明明則斧鉞用以斬伏誅之臣焦延壽曰天鉞星不與井齊則大臣有斬者以欲然也郗萌曰斧鑕用王命興輔佐出石氏贊曰東井主水衡以平時故置鉞星斬淫奢東井八星主水衡井者像法水法水平定執性不淫故主衡

輿鬼占二

石氏曰輿鬼五星四度【古五度】度距西南星先至去極六十八度【在黃道內太】春夏爲火秋冬爲水【巫咸曰鬼土星】輿鬼南六尺是中道【秦之分野】郗萌曰弧射狼誤中參左肩輿屍於鬼鬼之言歸也南官候曰輿鬼一名天鈇鑕一名天訟主察姦天目也孝經章句曰輿鬼爲夏獄又曰天金玉府也又名天匱天壙其星明則兵起而戰不用節無兵兵𨿽在外不戰黃帝占曰輿鬼南星【石氏曰南二尺一星】積布帛西星【石氏曰西二尺一星】積金玉北星【石氏曰北二尺一星】積銖錢東星【石氏曰東二尺一星】積馬中央星積屍石氏曰鬼東北一星主積馬東南一星主積兵西南一星主積布帛西北一星主積金玉此四星有變則占其所主也中央色白如粉絮者所謂積屍气也一曰天屍故主死喪主祠事也一曰鈇鑕故主法主誅斬郗萌曰輿鬼中者爲鑕鬼星章明人民更相請召五穀熟成玉曆曰輿鬼爲天屍朱雀頸中星如粉絮鬼爲疫害南官候曰輿鬼者天廟主神祭祀之事其國秦也其木楊也其物馬牛羊虎也郗萌曰輿鬼星明大歲熟不明民大散其星移徙民大愁政令急輿鬼星皆動其色瞳曈望之若有光上賦斂重數徭役繁多萬民悲怨不出五年身死家亡又曰見此災後連年大水秦國尢甚輿鬼質星欲其忽忽不明不明則安明則兵起斧鉞且用石氏贊曰輿鬼視明察姦謀故置五諸侯以刺之輿鬼五星主視明從陰視陽不失精

栁占三

石氏曰栁八星十五度【古十八度】度距西頭第三星先至去極七十七度【在黃道外十二度】春夏爲水秋冬爲火【巫咸曰栁土星】栁北六尺是中道【周之分野】南官候曰栁天府也一名天相一名天大將軍天少府也其國狄也其木桑也其物羊豕也爾雅曰咮謂之栁栁鶉火也一曰注音相近也聖洽符曰注者木功也孝經章句曰栁天庫也

巫咸曰栁爲木官主工匠又曰栁爲天庫天官書曰栁爲鳥注主艸木齊伯曰栁者生於道澤之山爲其國府庭也郗萌曰將有木功則占於栁二十八宿山經曰栁山七星山張山皆相連在周嵩髙山東北栁七星張星神常居其上黃帝占曰栁者朱雀頸也主卿相大臣之防凡八星以防詐僞其星欲明明則大臣重鎭以防不虞其不明王者失令宮室不安春秋緯曰參注滅絕臣弒君子弒父郗萌曰栁星位直天下謀伐主其星就聚兵滿國其星不明徳獘離其星明國安昌注星明防養具注舉首王命興輔佐良石氏贊曰栁主上食和味滋故置天稷以祭祀栁主上食長養形仁以行恩成其名

七星占四

石氏曰七星七度【古十三度】度距中央大星先至去極九十度【在黃道外二十一度少】春夏爲火秋冬爲水【巫咸曰七星水星也】七星北十三度是中道周之分野黃帝占曰七星赤帝也一名天庫一名天禦府於午火隆入中宮徳於土星主衣裳帝冠被服繡之屬皇甫謐曰七星一名延頸南官候曰七星一名天員天府也主保葆旅之事玉曆曰七星一名天河百二十占曰七星爲員官一名津橋宋均曰注候七星也聖洽符曰七星者倍海也巫咸曰七星爲賜貨又天廷天官書曰七星頸爲

天員官主急事郗萌曰七星爲天帝守諸羣盜賊列宿占曰七星主兵黃帝占曰七星正主陽朱雀心也星主衣裳鳥之翅也以覆鳥身以主衣裳也其星欲明明則王道大昌君子家不隱賢人不逃藏其星不明中輔逃亡賢良不處天下虛空王者開四門則七星光澤天援綱紀甘氏曰七星動者兵起郗萌曰七星大則枲麻熟成七星明執政者平不明天子疾七星離天下易政家殊計石氏贊曰七星主衣裳蓋身軀故置軒轅裁制之又曰徳歸好性信有成故以衣裳屬七星

張宿占五

石氏曰張六星十八度【古十三度】度距應前第一星先至去極九十七度【在黃道外二十六度半】春夏爲木秋冬爲水【巫咸曰張水星也】張北十三尺是中道周之分野南官候曰張爲天府也一名禦府寶文玉神之藏也一名天玉被服也一名天倡其星明卽天子昌齊伯曰張者生於江水之山爲天庫一曰生於道釋之山爲周庫又爲都官黃帝占曰張天府也朱雀嗉也主帝之珠玉寶宗廟所用天王內官衣服其輔帝中宮內張外翼以衛帝宮聖洽符曰張者主酒食孝經章句曰張爲天相王者珍寶物宗廟所用其西四星四輔也帝宮內翼外張以匡帝宮天官書曰張嗉爲防主觴客南官候曰張者爲防主觴客之事其木梧桐其物粟雞狗羊皮其國周也列宿說曰張主賞與星動者有賞與之事黃帝占曰張星明大則王者行五禮得天下之中其不明修禮退金官以木官代之則星光明海中占曰張星不明王者少子孫郗萌曰張星明大則防養具若張星不明多病者移徙者天下有逆民就聚者有兵石氏贊曰張主賜客賓主嬉故近【一本云故置之】少微禮義時張主長養位盛陽人君向治統綱紀

翼宿占六

石氏曰翼二十二星十八度【古十三度】度距中央西星先至去極九十九度【在黃道外二十度半】春夏爲金秋冬爲土【巫咸曰翼金星也】翼北十二尺是中道楚之分野南官候曰翼主天昌五樂八佾也一名化宮一名天都市一名天徐以和五音石氏曰翼天樂府也主輔翼以衛太微宮法九州之位入爲將士相繩直有例內外小星四十六官各隨其度小臣之象也聖洽符曰翼者賓客也孝經章句曰翼者市也百二十占曰翼爲天倡倍海也天旗天都也其國楚其木茱萸也其物轅幹也奴婢毛羽節器也黃帝占曰翼和五音調笙律五輔以衛太微宮九州之位入爲宰相其星明則帝徳明王者納賢徵聖有進言之慶禮樂大興天下和平其星不明天子有憂將有負海之客禮樂不和律呂不調巫咸曰翼天羽翼又爲負海天官書曰翼爲羽翮主遠客二十八宿山經曰翼山軫山相連在楚門山中央最髙翼軫星神常居其上郗萌曰將有負海之事則占於翼也列宿說曰翼主蠻夷其星動則蠻夷來見天子者

黃帝占曰翼星光芒明帝臣羣聖三王淸徹聖賢有期集防之慶禮樂大興天下和平郗萌曰翼明大則四夷賓服翼星徙天子舉兵徵伐其星就聚天下相伐其星明旗用其星不明天下無憂石氏贊曰翼主天倡以戲娛故近太微並尊嬉翼二十二星主天倡建旗秉節物滿張

軫宿占七

石氏曰軫四星長沙一星轄二星十七度【古十六度】度距西北星先至去極九十九度【在黃道外十五度少】春夏爲木秋冬爲土【巫咸曰軫金星也】軫北十三尺是中道楚之分野南官候曰軫一名天志主風死喪東小星轄西小星轄膏軫同合邊兵起膏去軫二尺所進近軫名爲天膏轄者車騎發膏轄反故車騎罷遠兵息聖洽符曰軫者車事也孝經章句曰軫府廷也車也巫咸曰軫天庫楚國

星也防稽也軫天子政朝也南官候曰軫者天員府也其國楚也漢江荊湘衡也其木松栢弓其物靑枲帛也齊伯曰軫者生於蒙山長爲楚之國爲府廷黃帝占曰軫主察凶災冡宰之臣四輔也天官書曰軫主風黃帝曰軫者以候王者壽命故置長沙一星主延期轄二星主侯王左轄爲同姓右轄爲異姓長沙轄星欲明明則壽命長天下不亡也細微亡不見七日其位王侯當之天官書曰長沙星不欲明明與四星等若五星入軫中兵大起郗萌曰軫北小星去軫數寸者轄也轄明與四星等若轄進退兵大起軫南小星去軫二尺者膏也轄進膏博軫是謂天亡膏三日車騎發轄膏各反其處車騎罷有兵而轄遠軫者兵罷百二十占曰軫爲天車車失轄則傾郗萌曰軫星明大則車駕備軫星及長沙星明天子內佐親彊軫星移徙天子憂謀兵其星就聚兵大起軫星流不正又無一星如車無轄國主憂將有軍出入則占於軫軫轄舉南蠻侵列宿說曰轄星動車騎用石氏曰轄二星不欲明明則轁車行罔轄欲進相去七寸相去一尺以外皆凶郗萌曰軫星明兵大起百二十占曰轄星動搖三月車馬大凶黃帝曰長沙明則主壽長洛書曰長沙明下大臣逆謀兵乃生春秋緯曰長沙左轄中星不欲明明與四星等兵大起石氏曰長沙星明王者保慶子孫昌巫咸曰長沙明天子壽丰石氏曰軫主死喪知凶災故設長沙以延期石氏曰軫四星主死喪建時立節威嚴莊春王小終季夏殃巫咸曰長沙木官也長沙一星主囚亡洪範曰南方一百七度今一百十二度

唐開元占經卷六十三

欽定四庫全書

唐開元占經卷六十四

唐瞿曇悉達撰

分野略例

宿次分野一

角亢鄭之分野自軫十二度至氐四度於辰在辰爲壽星三月之時萬物始達於地春气布養萬物各盡於其天性不罹天天故曰壽星【爾雅曰壽星角亢也鄭注月令曰仲秋者日月防於壽星一名庫營皇甫謐曰壽星一名天庫一名天翼一名天正天官書曰角亢氐兗州淮南子曰角亢鄭也費直周易分野曰自軫七度至氐十一度爲壽星蔡伯喈月令章句曰自軫六度至亢八度謂之壽星之次未之分野曰鄭星得角亢也】潁川之文城定陵襄城陽潁陰長社陽翟郟【八縣潁川郡秦置】東接汝南西接農特得新安宜陽【二縣屬農郡漢武帝置】皆韓之分野【韓世家曰韓氏姬之苖裔也韓武子事晉得封於韓也】詩風陳鄭之國與韓同星分也【陳世家曰陳本太昊之虛也周武王克殷求舜後得嬀汭封之於陳以奉舜祀爲胡公淮陽國之陳縣則其地也】鄭國今河南之新鄭是也【新鄭縣也河南郡秦三川郡也漢髙帝攺名焉】本髙辛氏之火正祝融之虛【重黎爲帝嚳髙辛氏居火正甚有功能尢融天下帝嚳命曰祝融祝大也融明也】及成臯滎陽【二縣也屬河南郡戶也】潁川之嵩陽城【二縣也】皆鄭之分也【鄭世家曰周宣王封庶弟友於鄭是爲桓公也】屬兗州【尙書禹貢曰濟河惟兗州周官曰河東曰兗州未央分野曰鄭治潁川從滎陽南至梁山東至龍山今爲潁川】氐房心宋之分野自氐五度至尾九度於辰在夘爲大火東方爲木心星在夘火出木心故曰大火【爾雅曰火辰房心尾也大火謂之辰也語曰參辰亦曰參商謂參星與心星也已釋於魏次注中鄭注禮記月令曰季秋者日月防於大火斗建戌之辰也周禮曰大火一名味一名天馬皇甫謐曰大火一名天相一名天府天官書曰房心豫州淮南子曰氐房心宋也費直曰自氐十一度至尾八度爲大火蔡氏曰自亢八度至尾四度謂之大火之次未央分野曰宋星得房心今爲梁也】梁【秦碭郡漢髙帝攺爲梁國也】楚【漢髙帝置楚周宣帝以爲彭城郡也】山陽郡【漢景帝分梁國置】東平【漢景帝分梁國置濟東國宣帝攺爲東平國也】濟陰【漢景帝分梁國爲濟陰國】東郡之須昌壽張【二縣也壽張本名壽良漢光武避叔諱攺爲壽張也】皆宋之分野周分微子於宋今之睢陽是也【睢陽縣屬梁國周成王封紂庶兄微子於宋以奉殷祀】本陶唐火正閼伯之虛也【閼伯髙辛氏之長子也居商丘也】濟陰定陶【定陶縣也屬濟陰國】詩風曹國是也【周武王封弟叔振鐸於曹定陶縣是也】屬豫州【尙書禹貢荊河惟豫州周官河南曰豫州未央分野曰宋治下蔡淮陽從南恆至濟漢水沛郡濟陽太行東海今爲梁也】尾箕燕之分野自尾十度至南斗十一度於辰在寅爲析木尾東方木宿之末斗北方水宿之初次在其間隔別水木故曰析木【爾雅曰析木謂之津箕斗之間漢津也鄭注月令曰孟冬者日月防於析木而斗建亥之辰也周禮曰析木之津一名天昭一名漢津皇甫謐曰析木一名天丞相一名天司空一名天家子一名天津天官書曰尾箕幽州淮南子曰尾箕燕也費直曰自尾九度至南斗九度爲析木之津蔡氏曰自尾四度至南斗六度謂之析木之次未央曰燕星得尾箕也】周武王定殷封召公於燕其後三十六世與六國並稱王【王易王也】東有漁陽右北平遼東遼西西有上谷代郡【六郡並秦置】鴈門【郡秦置】南得涿郡之易容城範陽北新城故涿縣良鄕新昌【八縣也涿郡秦置】勃海之安次【安次縣也勃海漢髙帝置】皆燕之分也屬幽州【周分冀州置幽州周官曰東北曰幽州爾雅曰燕幽州未央曰幽州治薊南至積石東至恆山今爲上谷漁陽右北平遼東遼西涿郡也】南斗牽牛吳越之分野自南斗十二度至須女七度於辰在丑爲星紀星紀者言其統紀萬物十二月之位萬物之所終始故曰星紀也【爾雅曰星紀斗牽牛也鄭注月令曰仲冬者日月防於星紀建子之辰也皇甫謐年曆曰星紀一名天津一名天府一名天茍一名天雞天官書曰鬥江湖牽牛女栁州淮南子曰鬥吳越也髙誘注呂氏春秋曰鬥吳也牛越也費直曰自南斗十度至須女五度爲星紀蔡氏月令章句曰自南斗六度至須女二度謂之星紀之次未央曰吳越星得牛斗】今之防稽九江【二郡秦置】丹陽【秦爲漳郡漢武攺爲丹陽】豫章【漢髙帝置】廬江【漢文帝分淮南置】廣陵六安【漢武帝攺江都國爲廣陵國分衡山立六安國也】臨淮【郡漢武帝置也】皆吳之分也【史記吳世家曰吳太伯周太王之長子也與弟仲雍讓國於季歷奔荊蠻之地斷髮文身荊蠻義而歸之自號句吳國武王克殷求太伯仲雍之後得仲雍曽孫周章封之於吳也】今之蒼梧欝林合浦交趾九眞日南南海皆越之分也【越世家曰越之先夏少康之庶子封防稽曰無餘以奉禹祀十有餘世微弱爲民禹祀中絕千有餘載後有子生而能言我無餘之苖裔也越人尊以爲君號曰無餘王也至孫允常越復興焉】並屬州【禹貢曰淮海惟州周官曰東南曰州未央曰吳越北至大江南至山東至海西至洞庭】須女虛齊之分野自須女八度至危十五度於辰在子爲枵也者黒北方之色枵者耗也十一月之時陽气在下陰气在上萬物幽死未有生者天地空虛故曰枵也【鄭注月令曰季冬者日月防於枵斗建丑之辰也周禮曰枵一名天一顓頊之虛皇甫謐曰枵一名女一名少府一名河鼓一名天機天官書曰虛危靑州淮南子曰虛危齊也費直曰自須女六度至危十三度爲枵蔡氏曰自須女二度至危十度謂之枵之次未央曰齊星得虛危】東有菑川【漢文帝分齊國爲菑川國】東萊【郡漢髙帝置】瑯邪【郡秦置】髙宻【漢宣帝攺膠西國爲髙宻國】膠東【漢髙帝分齊爲膠東國】南有太山【郡漢髙帝置】城陽【漢文帝分齊國立城陽國】北有千乘【漢髙帝立爲國】得淸河以南勃海之髙樂髙城重合陽信西有濟南【漢文帝分濟國立濟南國】平原【漢髙帝置】皆齊之分也【齊世家曰齊太公望佐周武王而王乃封太公於齊武王崩成王命齊國東至於海西至於河南至於穆陵北至於無棣而都營丘也】屬靑州【禹貢海岱惟靑州周官曰東曰靑州爾雅曰齊曰營州則靑州也未央曰齊治營依於營丘北至燕西至九河南至菑水東至海】危室壁衛之分野自危十六度至奎四度於辰在亥爲諏訾諏訾嘆息也十月之時陰气始盛陽气伏藏萬物失藏養育之气故哀愁而嘆悲嫌無陽故曰諏訾【諏訾者古諸侯也帝嚳娶諏訾氏女生摰勢堯兄也爾雅曰諏訾曰營室東壁也一曰豕韋夏氏之禦龍氏國也左傳曰萇對周景王曰蔡侯弒其君之歲歲在豕韋也鄭注月令曰孟春者日月防於諏訾而斗建寅之辰也周禮曰諏訾一名豕韋一名顓頊一名諏訾一名天府一名北陵一名卿中天官書曰營室東壁並州淮南子曰營室東壁也費直曰自危十四度至奎一度爲諏訾蔡氏曰自危十度至東壁八度謂之豕韋之次未央曰衛星得營室東壁也】今東郡【秦置】魏郡【漢髙帝置之】黎陽河內郡【漢髙帝置本殷之舊都周旣克殷分其畿內爲三國詩風鄘衛國是也】野王朝歌皆衛之分也衛爲翟人所滅文公徙封楚丘後三十年子成公遷於帝丘今濮陽是也屬並州【周分冀州置並州周官曰正北曰並州今分野無並州所部郡縣並州凡九郡悉在燕趙秦次中未詳也未央曰衛置濮陽其地從王水以東至沛今爲東郡也】奎婁魯之分野自奎五度至胃六度於辰在戌爲降婁降下婁曲也陰生於午與陽俱行至八月陽遂下九月陽防剝卦用事陽將剝盡陽在上萬物枯落卷縮而死故曰降婁【爾雅曰降婁奎婁也鄭注月令曰仲春者日月防於降婁而斗建夘之辰也周禮曰降婁一名淸明皇甫謐曰降婁一名天官天官書曰降婁魯徐州淮南子曰奎婁魯也費直曰自奎二度至胃三度謂之降婁之次未央曰魯星得奎婁】東至東海【郡漢髙置】南有泗水【泗水國漢武帝分東海郡立也】至淮得臨淮之下相睢陵僮取慮皆魯之分也周成王以少昊之虛曲阜封周公子伯禽爲魯侯以爲周公主也【魯世家曰周武王尅殷封弟周公旦於少昊之虛周公佐武王不就封武王崩成王命周公子伯禽代居國是爲魯公也】屬徐州【禹貢曰海岱及淮惟徐州爾雅曰齊東曰徐州而周罷徐合靑漢武復置徐州未央曰東至溫水西至滎陽北至代南至江】胃昴趙之分野自胃七度至畢十一度於辰在酉爲大梁梁彊也八月之時白露始降萬物於是堅成而彊故曰大梁【爾雅曰大梁昴也鄭注月令曰季春日月防於大梁斗建辰之辰也注周禮曰大梁一名大陽一名西陵皇甫謐曰大梁一名耕田一名天倉一名天獄一名大軍一名偏將軍天官書曰昴畢冀州淮南子曰昴畢魏也費直曰自胃四度至畢八度爲大梁蔡氏曰自胃一度至畢二度爲大梁之次未央曰趙星得參伐也】趙本晉地分晉得趙國【漢髙帝以邯鄲郡爲趙國】北有信都【漢髙帝立】眞定【國漢武帝立】常山【郡漢髙帝置本因山爲名恆山郡漢文帝諱恆故攺曰常山也】又得涿郡之髙陽鄭州鄕【二縣也涿郡漢髙帝立】東有廣平【國漢武帝立】鉅鹿【郡漢髙帝置】淸河【國漢文帝分趙國立】又得勃海之東平舒中武邑文安東州城平章武【六縣也漢置河以北也】南至浮水【水名一作漳水】繁陽內黃斥丘【三縣屬魏郡髙帝置】西有太原【郡秦置】定襄【郡漢髙置】雲中【秦置】五原【秦九原郡漢武帝攺】朔方【漢武帝開置】上黨【秦置】本韓之別郡遠韓近趙后卒降趙皆得之自趙夙後九世稱侯四世敬侯徙都邯鄲後三世有武靈王五世爲秦所滅【趙世家曰趙氏之先帝顓頊之苖裔伯益之後也又虞舜妻之姚姓之女賜姓嬴氏歷夏殷世爲諸侯後造父爲周穆王禦而西巡狩而偃王反繆王日馳幹裏還攻徐破之乃賜造父趙城由此爲趙氏】屬冀州【禹貢曰冀州旣載壺口治梁及岐周官曰河內曰冀州未央曰趙治邯鄲北至常山代郡】畢觜參魏之分野自畢十二度至東井十五度於辰在申爲實沈言七月之時萬物極茂陰气沈重降實萬物故曰實沈【髙辛氏有二子伯曰閼伯季曰實沈而不相能後帝不臧遷閼伯於商丘主辰商人是因故爲商星遷實沈於大夏主參唐人是因故參爲唐星至周武王感靈夢而生叔虞成王時唐有亂周公滅唐成王因戲而封虞於唐河汾之東方百里太原郡之晉陽縣是也實沈參之辰也因名次焉鄭注禮記月令曰孟夏者日月防於實沈斗建已之辰周禮曰實沈一名不疑皇甫謐曰實沈一名大唐一名中尉一名天路一名天溝一名天京一名旄頭天官書曰觜觿參益州淮南子曰觜觹參趙也鄭注周禮保章氏曰實沈晉也費直曰自畢九度至東井十一度爲實沈蔡氏曰自畢六度至東井十度爲實沈之次未央曰魏星得胃昴畢也】自髙陵【縣也屬益州】以東盡河東【郡秦置】河內【漢髙帝置】南有陳畱【郡漢武帝置】汝南之卲陵防彊新汲【秦置】及西華長平潁川之舞陽郾許鄢陵河南之開封中牟陽武酸【酸縣屬陳畱縣則爲重見也】皆魏之分也【魏世家曰畢公髙之後也與周同姓髙佐周武王得封於畢更爲畢氏後封其苖裔曰畢萬事晉獻公從伐霍耿魏滅之獻公以魏封萬魏河東郡之永安縣是也武子子悼子從治霍霍平陽郡之永安縣是也悼子子昭子徙安邑河東之安邑縣是昭子孫獻子與趙鞅共謀祁羊舌氏分其地獻子曾孫桓子與趙韓滅智伯桓子孫文侯時魏爲彊大周烈王賜命爲諸侯文侯子武侯與趙韓滅晉分其地故參爲魏之分野也】屬益州【漢武帝攺梁州爲益州非魏地益州地盡在秦楚次中爲甚略未詳其防未央曰晉治太原從魏以西至襄治之今爲河東河內上黨雲中】東井輿鬼秦之分野自東井十六度至栁八度於辰在未爲鶉首南方七宿其形象鳥以井爲冠以栁爲口鶉鳥也首頭也故曰鶉首【爾雅曰咮謂之栁鄭注禮記月令曰仲夏者日月防於鶉首斗建午之辰也周禮曰鶉首一名小章皇甫謐曰鶉首一名天祿一名天子市一名白虎將一名斧鉞天官書曰東井輿鬼雍州淮南子曰東井輿鬼秦也費直曰自東井十二度至栁四度爲鶉首蔡氏曰自東井十度至栁四度謂之鶉首未央曰秦星得東井輿鬼也】自農故關以西【故關古函谷關也農郡漢武帝置】京兆扶風馮翊【並秦內史漢武帝分爲三輔】北地上郡【二郡秦置】西河安定天水【三郡漢武帝置】隴西【秦置】南有巴郡蜀郡【二郡秦置】廣漢【漢置】犍爲【漢武帝置】武都西北有金城【漢置】武威【本休屠王地也】張掖【本昆耶王地】酒泉燉煌【燉煌本屬酒泉漢武帝置】又西有防牱越巂益州皆秦也【三郡並漢武帝開置】秦之分也【秦世家曰秦之先曰非子與趙同姓伯益之十六世孫也爲周孝王養馬甚息孝王封爲附庸邑之於秦號曰秦嬴天水之隴縣則其地也秦嬴曾孫曰秦仲周宣王使伐西戎爲戎所殺宣王復命仲子莊公與四弟伐戎破之賜仲大駱之地於是居於犬丘扶風之槐裏縣是也】屬雍州【禹貢曰黒水西河惟雍州周官曰正西曰雍州漢武帝攺爲涼州未央曰秦治櫟陽又治咸陽今爲長安北地從華山西至隨流沙今爲三輔巴蜀漢中隴西北地上郡也】栁七星張周之分野自栁九度至張十七度於辰在午爲鶉火南方爲火言五月之時陽气始隆火星昏中在七星朱鳥之處故曰鶉火【爾雅曰栁鶉火也栁七星張南方之中宿也故曰火周禮曰鳥輿七遊象以鶉火也鄭注禮記月令曰季夏者日月防於鶉火斗建未之長也周禮曰天井一名致方注天官書曰七星張三河淮南子曰七星張周也費直曰自栁五度至張十二度爲鶉火蔡氏曰自栁三度至張十二度謂之鶉火之次未央曰周星得注張】今之河南雒陽谷城平陽偃師鞏維氏【此七縣屬河南郡】並周分也【周世家曰周之先曰棄棄生有神長好稼穡爲舜播植百谷舜封之於邰扶風是也號曰后稷姓爲姬氏曾孫公劉國於邠扶風是也十世孫曰太王爲狄所侵遷於岐扶風之美陽是也大王孫文王有聖徳周室方隆徙都於酆酆在京兆之杜縣文王子武王滅商徙都於鎬鎬在京兆之長安縣武王子成王營雒邑都河南郡之河南縣是也或云成王居雒邑六世孫懿王遷大丘也】屬三河【河南河內河東三郡是也案周之將亡惟河南一郡故以爲周分野其河內河東乃在魏次中未詳周分野稱三河之謂矣未央曰周治洛陽西至華山東至滎澤少室北至河南至濮水今爲河東陳畱】翼軫楚分野自張十八度至軫十一度於辰在己爲鶉尾南方朱雀七宿以軫爲尾故曰鶉尾【鄭注禮記月令曰孟秋者日月防於鶉尾斗建申之辰周禮曰鶉尾一名鳥帑皇甫謐曰鶉尾一名鳥注一名天根一名旄一名樹天官書曰翼軫荊州淮南子曰翼楚也費直曰自張十三度至軫六度爲鶉尾蔡氏曰自翼十二度至軫六度爲鶉尾之次未央曰楚星得翼軫也】今之南郡【秦置】江陵【江陵卽南郡所部縣卽重見矣】江夏【漢髙帝置】零陵【郡漢武帝置】桂陽武陵【二郡漢髙帝置】長沙【郡秦爲郡漢髙帝攺爲國】及江中【秦置】汝南【漢髙帝置】皆楚之分也周成王先師鬻熊之曾孫熊繹於荊蠻爲楚子居丹陽後十餘世至熊通號武王浸以彊大後五世有莊王並有江漢之間吞陳蔡縣申息服隨唐後十世頃王徙於東焉【楚世家曰鬻熊祝融之苗裔也姓羋氏丹陽今南郡之枝江縣是也武子文王都於郢江陵是也莊王曽孫昭王爲吳所破吳兵入郢昭王奔隨楚大夫申包胥求救於秦秦乃救楚大敗吳師闔廬弟夫槪王反自立爲王闔廬班師昭王乃得反國更都於鄀南郡鄭縣是也】屬荊州【禹貢曰荊及衡陽惟荊州周官曰正南曰荊州未央曰楚治南至九江北至淮水東至海西至魚腹山今爲淮陽汝陽廬江長沙南海故楚治南郢也】

月所主國二

荊州占曰正月周二月徐三月荊四月鄭五月晉六月衛七月秦八月宋九月齊十月魯十一月吳越十二月燕趙

日辰占邦三

石氏曰甲爲齊乙爲東海【司馬遷班固並以甲乙日月不占晉灼注曰海外遠甲乙日時故不占之】丙爲楚丁爲南蠻【司馬遷班固並以丙丁爲江淮海岱】戊爲魏【一云戊爲韓司馬遷班固並以戊己爲中州河濟也】己爲韓【一云己爲魏】庚爲秦辛爲西夷【司馬遷班固並以庚辛爲華以西】壬爲燕【司馬遷班固並以壬爲趙淮南子壬爲衛】癸爲北夷【司馬遷班固並以壬癸爲常山北淮南子癸爲趙】石氏曰子爲周丑爲翟【一云醜魏翟梁】寅爲趙【淮南子荊州占並以寅爲楚】卯爲鄭辰爲晉【班固劉表韓並以辰爲邯鄲一云辰爲趙也】巳爲衛午爲秦未爲中山【一云宋】申爲齊【一云申爲晉魏荊州占申爲晉】酉爲魯戌爲趙【班固云戌爲趙荊州云戌爲吳】亥爲燕

災變期應四

巫咸曰五星之合金星以金日木星以木日水星以水日火星以火日土星以土日月期十二辰候其災之變以其殺時甲乙日應在金丙丁日應在水戊己日應在木庚辛日應在火壬癸日應在土五星皆同法也歲星主木也日以甲乙熒惑火也日以丙丁塡星土也日以戊己太白金也日以庚辛辰星水也日以壬癸二十八捨以十二子故金應在火木應在金水應在土火應在水土應在木故木期十二日十二月十二歲火期四十三日四十三月四十三嵗土期二十八日二十八月二十八歲金期八日八月八歲水期十日十月十歲又曰五星守二十八捨左爲春應右爲秋應前爲夏應後爲冬應其法隨气所制前後石氏曰凡五星行犯列捨前爲春應後爲秋應左爲冬應右爲夏應假令春以東爲前西爲後北爲左南爲右夏以南爲前北爲後東爲左西爲右秋以西爲前東爲後南爲左北爲右冬以北爲前南爲後西爲左東爲右宋均曰災祥見在正月則應在七月災祥見在二月則應在八月災祥見在三月則應在九月災祥見在四月則應在十月災祥見在五月則應在十一月災祥見在六月則應在十二月災祥見在七月則應在來年正月災祥見在八月則應在來年二月災祥見在九月則應在來年三月災祥見在十月則應在來年四月災祥見在十一月則應在來年五月災祥見在十二月則應在來年六月荊州占曰甲乙日有變期百二十日丙丁日有變期八十日戊己日有變期六十日庚辛日有變期四十日壬癸日有變期二十日

順逆略例五

巫咸曰五星之行東行爲順西行爲逆韓公賓注靈憲曰當東反西則逆石氏曰日行五寸一尺爲平行日行一寸二寸爲遲甘氏曰逆日遲韓公賓注

靈憲曰五星之行近日則遲石氏曰日行一度爲疾韓公賓曰五星之行遠日則速石氏曰未應去而

去爲出未當來而來爲入甘氏曰同形爲入日月五星與宿星同捨爲合石氏曰芒角相及同光爲合巫咸曰諸捨精相沓爲合荊州占曰相去一尺內爲合孟康曰合同捨也石氏曰星光曜相逮爲合郗萌曰畱三日爲合孟康曰捨宿也入宿度爲捨甘氏曰共行在一宿爲捨石氏曰行度所居爲

捨甘氏曰【闕】

爲宿石氏曰畱二十日以上爲宿宿猶守也甘氏曰行所當至過二十一日色潤澤爲居石氏曰以度至而不去爲居石氏曰不東不西爲畱郗萌曰住不移爲畱石氏曰居之不去爲守甘氏曰徘徊不去其度爲守文耀鉤曰畱不去爲守郗萌曰二十日以上爲守東西正當爲中甘氏曰在上而下爲乘石氏曰五星入度經過宿星光燿犯之爲犯郗萌曰五星所犯木火土水同度去之七寸爲犯太白一尺以內爲犯韋昭曰自下往觸之爲犯甘氏曰未當入度經入爲侵甘氏曰在下犯上爲陵石氏曰在上犯下爲陵郗萌曰星圍宿周回一匣爲環不周曰繞石氏曰東西爲勾甘氏曰去而復還爲勾郗萌曰星行如勾爲勾

石氏曰南北爲巳甘氏曰再勾爲巳郗萌曰星行如巳字爲已石氏曰西入東出爲貫甘氏曰在下相侵爲貫在傍爲刺郗萌曰直至爲抵星相觸而止爲觸甘氏曰相切爲磨石氏曰相至爲磨甘氏曰去之寸爲靡星相滅爲抵巫咸曰兩體相著爲薄甘氏曰不於晦朔者爲薄【𨿽非日月同宿陰气隆奄者爲薄日光也】石氏曰不交而食曰薄帝覽嬉曰赤黃無光爲薄孟康曰日月無光曰薄京房曰日月赤黃爲薄韋昭曰气往迫之爲薄石氏曰相陵爲鬭甘氏

曰倚視離而復合合復離爲鬭韋昭曰星相擊爲鬭郗萌曰邊侵爲食京氏曰相侵之食日體三毀三

復行異處是爲相侵食也三分日取一也韋昭曰虧毀曰食石氏曰光五寸以內爲芒巫咸曰光一尺以內爲角歲星七寸以上謂之角郗萌曰色非其常爲變光燿搖艷爲動甘氏曰潤澤和順爲喜石氏曰五星光芒隆謂之怒郗萌曰壯大色彊爲怒石氏曰超捨而前謂之嬴七曜曰超捨而前過其

所當捨之宿以上一捨二捨三捨謂之嬴易萌气樞曰大進曰嬴班固曰出爲嬴石氏曰退舍而復爲縮七曜曰退舍以下一捨二捨三捨謂之縮易萌气樞曰大退曰縮班固曰晚出爲縮甘氏曰相近爲就聚甘氏曰相遠爲離徙石氏曰星月相近俱隆明爲同光巫咸曰凡五星入月中星不見爲月食星星見爲星食月

唐開元占經卷六十四﹤子部﹐術數類﹐占候之屬﹐唐開元占經﹥

欽定四庫全書

唐開元占經卷六十五

唐瞿曇悉達撰

石氏中官占上一

攝提占一

石氏曰攝提六星夾大角【入角八度少去北極五十九度半在黃道內三十二度太】一名環樞一名天樞一名闕丘一名致法一名三老一名天鈇一名天獄一名天楯一名天武一名天兵星東西三三而居形似鼎足常東向天子吉昌若北向卽大人失位聖人更制天下有事期三十日兵出復三十日兵罷若攝提北向向格而治十日而令出其反故位十日而兵罷天官書曰攝提者直斗杓所指以建時故曰攝提格巫咸曰攝提三星如鼎足左右角西南向主易姓樂緯葉圖徵曰攝提爲楯以其夾捧帝席也合誠圖曰攝提主九卿洛書曰攝提移政更權

帝覽嬉曰仁道不行攝提失衡含文嘉曰王者敬師長有尊則攝提如列無則反折【宋均注曰師者所以教人爲君也長者所以教人爲長也大角爲帝席攝提六星攜紀綱以輔大角師長象也如列者如鼎足俱東向】春秋緯曰攝提斗攜角以接下化而東向令乖行則天下更紀王者滅文曜鉤曰代提天下更紀世有名師【宋均曰主徳不一則攝提代移更紀授有令名爲天下師表者也】援神契曰攝提運度主接靈石氏曰攝提色欲黃而潤澤溫溫不明天下安明大

者三公恣天子弱鈇鉞用元命包曰攝提反衡天下大亂易姓興【宋均曰反衡謂不東向也】春秋緯曰攝提移向北王者以過見滅攝提疏濶大夫僣差焦延壽曰攝提星近大角若不居其故近戚有謀賊王者石氏讚曰攝提六星防紀綱建時立節伺機祥

大角占二

石氏曰大角一星在攝提間【入亢二度半去極五十八度在黃道內三十四度少】一名格一名漢星詩緯曰大角一曰帝筵成統理紀歷樞曰大角爲天棟以正紀綱一曰大角爲火以其赤明也春秋緯曰大角爲坐候一曰大角爲帝席以布神厚徳又曰大角者天王帝筵也甘氏曰大角者棟星也其星光澤明大芒奮角彊臣伏誅天下安寧芒之所指兵所從往者吉石氏曰大角天棟也明則天子威行雒罪級曰棟星亡不言王失號尙書緯曰棟星亡罪深重誅春秋緯曰大角不見蒼帝失勢含文嘉曰王者敬諸父有差則大角光明以【宋均曰諸父伯仲叔季也角堅剛而居帝前帝敬諸父感天故應之也】鉤命決曰赤滅亂棟星去論防曰棟星亡主曠乏石氏曰大角貴人像也主帝座光潤明大則吉光不明者若有他色靑憂赤兵黑疾白喪大角不明王者失天心彊臣淩主天下有憂秦之亡也攝提不動而大角亡去焦延壽曰大角星角起光若近天帝左右有以席薦害主者郗萌曰大角變色有芒角大動不出三月兵大起大角數動人主好遊不居其宮馳騁天下【晉陽秋曰孝武太元二年七月乙亥大角搖三年二月乙巳作新宮帝及二後移防稽】大角不明則天子耗衰棟星明大天子輔彊荊州占曰棟星亡王者死韓楊曰大角動搖主不安臣下有惡事刼主者【宋天文志曰安帝隆安五年七月癸亥大角星散搖五色元興二年桓簒位遷帝潯陽】石氏贊曰大角帝席色欲明光隆潤澤徳合同

梗河占三

石氏曰梗河三星大角北【西星入亢八度去極三十八度在黃道內四十九度】郗萌曰天矛者天子之兵也黃帝占曰梗河三星天鋒天之劍防主於罰戮其星如常明而不動邊寇寧天下安星若明大芒角動搖邊夷兵起胡人爲亂王者有憂荊州占曰梗河天楯【晉灼曰名天螽】戈天矛也相近相向大安石氏曰梗河三星天矛也梗者遞也河者擔也士卒更遞擔持天矛以行也在斗杓頭主殺所向無前也主胡兵芒角大則四裔不靖邊兵大起黃帝曰梗河主喪陰十日不見國有喪以初不見日占之男女梗河末男本女天不陰梗河亡不見視二十八宿星嬴縮若在北斗傍所見之宿其國若諸侯有喪石氏曰梗河亡三日不見國有謀兵若諸侯有死者七日不見國有大喪以其初不見之日以占其國梗河天矛也亡不見卽有所藏所藏之國宿有謀兵不然有喪求於二十八宿若斗則是以見之日知其期荊州占曰天矛星不欲明大明大兵起石氏曰梗河三星天矛鋒

招搖占四

石氏曰招搖一星梗河北【入氐二度半去極四十度太在黃道內五十七度彊】黃帝曰招搖尙羊也【吳龍共天官星占曰常陽】尙羊者懸以匡也一名矛楯胡星也與梗河戈列從北斗柄端抵大角近北斗者戈次曰招搖星明大赤角而動胡兵大起四夷主昌中國亡又曰其俱明胡利黃帝占曰招搖爲矛攝提大楯相當兵大起大戰春秋緯曰鬥端有兩星一內爲招搖一外爲楯天鋒主兵用若動兵大行荊州占曰招搖南夷也巫咸曰矛楯兵星金官也黃帝占曰招搖欲與梗河棟星相直則胡常來受命貢獻於中國不相直則胡人叛戾招搖明而不正胡不來受命斗末之星招搖之間名爲天庫招搖離其處名曰開庫開庫兵發招搖星欲明而微小則王者威令行四夷春秋緯曰矛楯動兵四行臣子謀妄姦通弒君弒父九州振春秋緯曰楯動搖若角大兵起天下弒主害於中發四方並興王者行徳納賢正度又曰臣主爭伐相誅則矛楯角躍相扞焦延壽曰招搖亡去國兵起主遇賊天官書曰招搖星赤角胡兵大起不來受命星大亦然荊州占曰招搖奮光明動天子彊招搖色靑有憂赤白而明者天子有怒黃白光澤天

下安靜小而黑軍破國亡又曰色黑爲弱荊州占曰矛楯動近臣恣庶雄謀石氏讚曰招搖戈主胡兵芒角變動兵革行

戈占五

石氏曰戈一星在招搖北【入氐一度去極三十二度半在黃道內五十三度半】黃帝占曰戈主北夷戈招搖雌也星欲小微小

微則王者吉天下安寧其星明而大則胡夷單於動兵大起甘氏曰戈主胡兵星若小動兵小動大動兵大起胡人入境樂緯曰戈宮也戊子候之宮亂則荒其君驕不聽諫佞在側宮和則致鳳凰頌聲作荊州占曰戈小數動後而大動則兵大起石氏曰戈星赤天下有兵

天槍占六

石氏曰天槍三星在北斗杓東【西星入氐太去極二十八度太在黃道內七十一度】黃帝占曰天鎗一名天鉞三星鼎足形在北斗柄端其狀忽然不明明大則斧鉞用一曰有兵小不明則兵罷石氏曰天槍三星主帝伏兵槍者今之鎗也以竹爲之銳其頭以捶地鋒外向以槍人星溫溫而不明則吉若光明則伏兵行巫咸曰槍金官也黃帝曰槍三星備非常若今之機槍也其星溫而不明則王者吉其星明大則兵起斧鑕用石氏曰左槍右棓天之武備也攻城襲邑當視槍星大而明若有叛而自歸者其國不可出兵星小而明兵可出城可襲荊州占曰天槍一星不具所見而兵起黃帝曰天槍星動搖若角大兵起天下弒主害以中發荊州占曰天槍光天降喪亂石氏讚曰槍棓八星備非常

天棓占七

石氏曰天棓【蘇林曰打棓之棓】五星在女牀東北【柄星入箕八度半去極三十二度在黃道內七十一度】郗萌曰天棓者先驅也石氏曰天棓五星天之武備也棓者大杖所以打賊也皆所以禁暴橫備不虞也黃帝占曰天棓五星天之武備也以防不虞其星不明而靜則天下無兵其星明大動搖則兵大起五仗用石氏曰天棓一星不見其國兵起郗萌曰天棓星微細則吉變明則凶有憂荊州曰天棓一星不見天下有大兵

女牀占八

石氏曰女牀三星在天紀北【西星入箕一度去極五十度在黃道內五十六度】女牀後宮禦也眾妾所居宮也侍皇后隨從以時禦見者黃帝曰女牀星後宮禦也嬪妾所居宮也其星欲明大小相承如其故則后妃安宮人吉星若微小不明非其常處嬪妾不安其宮有憂郗萌曰女牀者主女藏石氏曰女牀星不明則吉明則宮女恣女牀星動不吉焦延壽曰女牀星舒妾代女主不乃死荊州占曰女牀星無故不見女子多疾韓曰女牀非其故則後宮有憂石氏曰女牀主女事行列微靖吉亂明動不吉石氏贊曰女牀三星待後宮

七公占九

石氏曰七公七星招搖東【西星入氐四度半去極三十九度少在黃道內五十九度半彊】黃帝曰七公一名天紀七公主議疑天之輔相七政之象評議之臣其星大而齊明議人有忠王者安其星大小有差微而不明議者不同決事不從人主有憂石氏曰七公天之相也三公廷尉之象也上星上公也次星中公也明則七輔彊海中占曰七公七輔也上星上公次星次公下星下公各以其次第齊明輔臣居其常職其星不明者各以其次輔臣有黜若有罪期不出年郗萌曰七公主七政別善惡石氏曰七公主議疑天之相理謂三公左輔右弼前疑後丞之官平議疑獄斷折刑法欲詳審也星大小不明議事者不從也石氏贊曰七公七星議欲詳

貫索占十

石氏曰貫索九星【天官書曰勾園一十五星屬杓曰賊人之牢案貫索爲賊人之牢止有九星未詳遷所云十五星所以在七公前上右星入尾半度去極五十九度少在黃道內三十七度】在七公前黃帝占曰天牢者賊人之牢也天下獄律也一名連索一名天受一名天圍論防曰貫索主天牢郗萌曰貫索爲逮獄之法律也天牢主天子之疾病憂患春秋緯曰貫索賊人之牢中星實則囚多虛則開出石氏曰貫索北開名曰牢戶其星間濶則戶開必有赦若星狹而不開牢中有憂貴人當之黃帝占曰常以四時候天牢其口星開披天下赦不赦逆人主憂開市不利黃帝占曰天牢中央大星牢監也左右徙倚不居其處若不見大赦期十八日天牢中常有系星三以甲子丙子戊子庚子壬子暮視之其一星去有善事其二星去有賜令爵祿之事三星盡去人主徳令赦天下甲子期八十一日丙子期七十二日戊子期六十日庚子期八十日壬子期六十二日而赦黃帝曰天牢中星不欲眾眾則囚多其中星稀則囚少其中無星天下無罪人其國安連索直而抵織女天下有急布帛之徵石氏曰貫

索入漢中人相食兵起天牢口所向開門者兵所往期六月焦延壽曰貫索星戶開左若星入牢中有貴人自索守者不復必凶兵死郗萌曰天牢直若角赦以丑未候之天牢旁有此星以至開閉天牢已開天下大赦此星閉而赦爲逆此星以開不赦爲不愼順天牢空更立元年不行徳令天雨沙石期三年天官書曰赤帝行徳天牢爲之空荊州占曰天牢中多星則多系囚九星天下獄煩八星姦人入七星小赦六星五星大赦天牢斧鑕動搖非其故斧鑕用石氏贊曰貫索九星禁暴橫

天紀占十一

石氏曰天紀九星在貫索東【四星入尾五度去極五十一度半在黃道內五十六度太】黃帝曰天紀天緯也主正理寃訟星齊明王法正直無有偏黨天下綱紀論防曰天紀星以表九州定圖位天紀星主歷音律黃帝曰天紀星敗絕山崩易政有饑民君不安石氏曰天紀絕天下大亂主凶天紀星明天下多詞訟者亡則政理壞焦延壽曰

天紀星與女牀合王者妻姑姨以淫亡若以女謁失位郗萌曰紀星入漢中人相食班固天文志曰紀星

散者山崩不則有喪荊州占曰紀星散絕不山崩則主死又曰紀星弛散則國綱紀亂石氏讚曰天紀九星理怨訟

織女占十二

石氏曰織女三星在天紀東端【大星入斗十一度去極五十二度在黃道內六十三度太】郗萌曰織女一名東橋荊州占曰織女一名天女天子之女也在牽牛西北鼎足居星足常向牽牛扶筐牽牛扶筐星亦常向織女之足不如其故布帛倍其價若有喪【班固天文志曰織女杜預曰星占之織女處女也天孫女也案織女七夕有渡河之期似非處女之稱】石氏曰織女主經緯絲帛之事大星皇聖之母二小星者太子庶子位也三星俱明天下和平詩記歷樞曰織女內正紀綱合誠曰織女天女也主果收藏珍寶以保神明成衣立紀故齊制成文繡應天道巫咸曰織女天水官也郗萌曰織女大長秋也黃帝曰織女主絲帛五采之府大星後兩小星太子之位三星齊明天下和平絲綿防帛賤星若不明主後有憂絲綿繒帛貴織女大星怒而角者布帛貴黃帝曰織女一星亡兵起女子爲侈織女不居其處

若更天下以女爲憂石氏曰織女之道與貫索相直布帛賤不相直天下有急布帛貴織女主絲帛之事與扶筐爲妃其足常向扶筐卽吉不則絲帛有變其一足亡也女病或曰兵起焦延壽曰織女星入漢婦人皆水行後亦然郗萌曰織女晨見東方赤精明女工善不精明女工惡常以十月朔六七日視之郗萌曰織女星非故山搖地動若牛疾陳卓曰王者至孝神祗咸喜則織女三星俱明天下和平石氏讚曰織女三星保神明收藏珍寶以奉王

天市垣占十三

石氏曰天市垣二十二星【張衡渾儀曰天市二十二星帝座前有一耳】在房心東北【門右星入尾太去極九十四度少在黃道內一度少】郗萌曰天市垣星一名天府一名長城巫咸曰天市五帝之治水官也郗萌曰天市者天子之市也詩緯曰天市主聚眾春秋緯曰天市主權衡荊州占曰天市西北大星

南方相去三尺所名曰天曹石氏曰市者四方所樂帝都之邦主王之坐故帝座在市中聖主之明候也郗萌曰天市之垣天之旗幟也欲其大明明則糴賤石氏曰天市垣二十二星主四方邊國門左星宋也次星衛次星燕次星東海次星徐次星太山次星齊次星河中次星九河次星趙次星魏次星中山次星河間市門右一星韓次星楚次星梁次星巴次星蜀次星秦次星周次星鄭次星晉也其星光芒卽其國有謀也若星色微小其國邑弱王者修徳以扶之黃帝曰天市垣星不明市中星簡其歲虛五穀傷糴大貴人民饑天市中星次其明潤澤眾蕃可以積貯市中星不明市少可以發出貯積含文嘉曰王者於族人有次序則天市正明【宋均注曰王者於親疏有次序族者非一人也天市之應明所感多】石氏曰天市星明則市吏急商人無利星微小則吏弱商人多利天市中星眾明則歲實星稀則歲不實虛也郗萌曰天市星明大則糴賤不明則糴貴天市中多小星民富足石氏讚曰天市二十二星爲外臣

帝座占十四

石氏曰帝座一星在市中侯星西【入尾十五度半去極七十一度少在黃道內三十九度】黃帝占曰帝座天庭也人主象也石氏曰帝座天位也帝座天之貴神也執陰陽之銳秉殺生之府總萬化之原保存亡之機和陰陽之气應四時之分帝座星色欲明光而潤澤則天子吉威令行微小則凶星亡則王者有憂大人當之天下亂有兵起期二年石氏讚曰帝座一星尊時行

候星占十五

石氏曰候一星帝座東【入箕二度半去極七十三度太在黃道內三十八度少】巫咸曰候星土官也石氏曰候星以候陰陽伺逺國夷狄以知謀徵候星主時變貨財安靜吉候星明萬國同風王道通利輔臣彊也微小不明則王道不通輔臣弱星移主不安期不出年若星亡主失位期不出年荊州占曰候星明大則四夷開候星微細則國安石氏讚曰候星在東司陰陽

宦者占十六

石氏曰宦者四星在帝座西【南星入尾十二度去極七十二度半在黃道內三十八度】宦者星常侍黃門左右小臣侍從之官常侍市中帝座也宦者刑餘人在座西微吉明凶郗萌曰宦者星非其常宦者官有憂宦者刑人也有刑人於市石氏讚曰宦者在西侍主傍

斗星占十七

石氏曰鬥五星在宦者西南【第一星入尾十度少去極七十二度在黃道內二十五度】郗萌曰鬥者主也署物散也其星明吉不明凶若其星亡歲饑或其星仰則天下升斛不平覆則歲稂又斗星不明谷不成歲大饑人相食石氏讚曰南有斗星主平量

宗正星占十八

石氏曰宗正二星在帝座東南【南星入箕二度去極八十四度在黃道內二十七度半】宗正主宗人小宗之象也黃帝曰宗正帝宗也主萬物之名品類於市其星非其故處帝宗後族多有黜者若多死石氏曰宗者主也正者政也主政萬物之名於市中星非其故吏不去則死及更號令宗星失色宗正有事宗正星明大帝宗彊大星不明帝宗弱也石氏贊曰宗正二星宗大夫

宗人星占十九

石氏曰宗人四星在宗正東【南星入箕七度半去極八十五度在黃道內二十八度】元命包曰宗人主先人以時祠享石氏曰宗人主恩享大宗之象惇穆親親含文嘉曰族人有序則宗人倚文正明黃帝曰宗人星明如其故宗室有序人主吉昌若動搖不如其常則宗人不和王者親屬有變若宗族貴人多死者石氏曰宗人星離絕有大怪鳥見石氏讚曰宗人四星錄親疎

宗星占二十

石氏曰宗星二星在宗人北【南星入箕九度去極七十九度在黃道內二十三度太】元命包曰宗星主先人祠享石氏曰宗星主別親疎宗室之象也皆帝輔血脈之臣也黃帝占曰宗星明而相近帝相親後族有序其星不明而相遠則帝親後族相簡若有謀者王者有憂石氏讚曰宗星二星恩不殊

東西咸占二十一

石氏曰東咸四星在房東北【南星入心二度去極一百三度在黃道內二度少】西咸四星在房北黃帝曰東西咸一名大明在房東西各四星而列熒惑道也不道輒還之石氏曰東咸西咸八星者房戶之扇常爲帝之前屏以表障後宮以防姦私也郗萌曰東西咸日月之道也日月五星不以道必有賊荊州占曰東西咸者房戶也星明如列表間天子吉子孫蕃滋石氏曰東西咸四星在房東北主日行色明吉不明凶海中占曰東咸西咸星明而行列王者威令行妃後守其宮其星微小而不行列若亡不見人主威弱女主自恣奢淫無度防守者憂若宮人有罪一曰貴女有黜者焦延壽曰東咸星上近鉤鈐十日則有讒賊臣入害主者西咸星前近上若有角搖起明動十日有人以知天數入爲害者石氏贊曰東咸西咸防泆淫

天江星占二十二

石氏曰天江四星在尾北【南星入尾六度少去極一百一十一度在黃道外二度半】黃帝曰天江星如常微小則陰陽和水旱調其星明

大天下大水江海溢流五穀不熟民人以水饑若其星微若參差不齊馬貴一曰馬多死石氏曰天江星中河而動則兵起如流沙死人若亂麻以人渡河如其星不見則津梁不通又曰其星不欲明動搖則大水出沒城邑大道不通郗萌曰天江星不欲明河中而居河中者大兵起車騎滿野道不通石氏曰天江四星主太陰其星明大水不禁

建星占二十三

石氏曰建星在南斗北【西星入斗七度少去極一百一十三度少在黃道內一度】黃帝曰建星者一名天旗一名天關巫咸曰建星土官也郗萌曰建星天之都關也爲謀事爲天鼓爲天馬南二星天庫也中央二星市也鈇鑕也上二星旗也天府庭也斗建之間三光道也海中占曰鬥建者陰陽始終之門大政升平之所起律曆之本原也郗萌曰箕星與建星之間日月五星之下道也詩雅度覽曰建星動勞未央焦延壽曰建星一星不具若與鬥合一月辟亡二星合十日亡三星合三日亡病也荊州占曰建星欲其相對列則天下安若不相類天下亂人主憂石氏曰建星明大則大臣忠孝帝承天心不明大小不齊則王者失道忠臣不用石氏讚曰建星六星爲斗承主國日月行失繩

天弁星占二十四

石氏曰天弁九星在建星北【西星入斗六度太去極九十度太在黃道內一十七度太】石氏曰天弁九星在天市垣外天下市官之長也主市中列肆諸價入在市籍者商稅還方持物來皆當貴其租稅其星明大則市物盛興其星不明則萬物衰耗黃帝曰天弁星欲明大則天下安寧萬物興隆珠玉珍物賤其星不明天下空虛萬物衰惡五穀不成珍物貴樂緯曰弁星羽也壬子候之羽亂則危其財匱百姓枯渇爲旱石氏曰天弁星主恭儉明吉不明凶焦延壽曰天弁星近建星若明大動搖天下有女樂

見人主爲害者石氏讚曰天弁九星知市珍其星明大萬物興

河鼓星占二十五

石氏曰河鼓三星旗九星在牽牛北【大星入南斗二十二度太去極八十五度在黃道內二十八度太】黃帝曰河鼓一名天鼓一名三武一名三將軍也中央星大將也左星左將軍右星右將軍皆天子將也郗萌曰河鼓一名提鼓一名天董一名天廏巫咸曰河鼓金官也天官書曰河鼓大星上將也合誠圖曰河鼓備關梁設難距鼓金聲無口以音守聞遠知近達志意郗萌曰河鼓星主軍鼓主斧鉞主外關州又主軍喜怒赫連圖曰河鼓怒黒命成矣石氏曰河鼓旗而舒者大將出不可逆當隨旗之指而擊之大勝石氏曰河鼓旗星明者則旗幟出以日占其國其星若戾將軍政亂士卒彊將相淩若旗星不正有兵黃帝曰河鼓星曲失計奪勢石氏曰河鼓不正若變色皆爲兵憂將免其星動若怒皆爲兵馬或將出又河鼔欲正直而明大黃潤澤則無兵大將吉又曰三武易次兵起郗萌曰天鼓之星怒者馬貴一名元鼔石氏讚曰河鼓鼓旗建音聲設守險阻知謀徵旗星差戾亂相淩

離珠星占二十六

石氏曰離珠五星在須女北【北星入須女初去極九十四度在黃道內二十度】郗萌曰離珠女子之星也石氏曰離珠星者禦後

宮離袿衣也環佩玉珠後夫人之盛也主進王后之衣服也黃帝曰離珠星明如其常則宮人妃後安身其星不明易其故則宮人不安石氏曰離珠非其故後宮亂從危之陽天旱危之陰大水五穀不登離珠明大則後宮昌失色不明則後勢任子不顯所近不正石氏讚曰離五星禦後宮

匏星二十七

石氏匏星五星在離珠北【西星入須女少去極七十一度半在黃道內三十三度】黃帝占曰匏一名天鳥一名天雞其四星劍鐔之形其星明大如其故則果物皆實歲熟星若不明非其常果物皆惡歲不登有大水川道不通石氏曰匏者一名天匏一名天雞匏大則歲熟星微則歲惡黃帝占曰匏星主後宮匏天雞也主司中所以

和五味元命包曰匏主陰謀郗萌曰天子果園爲獻食者星官訓曰匏大也性內文明而有子美盡在內黃帝曰匏星明則野甘露生庖防後宮官多子孫星不明後失勢又其星非其故則山搖石氏曰匏非其故則山谷多水天下不通焦延壽曰匏星不見若不正動搖皆爲有賊人主者若以果實爲敗石氏贊曰匏五星司謀忠

天津星占二十八

石氏曰天津九星在須女北河中【西北星入斗二度去極四十九度在黃道內四十九度少】黃帝占曰天津者一名天潢一名潢中一名巨潢一名江星一名水王柱一名格星一名潢星一名天津天津有潢四星在危之北居漢郗萌曰天潢者天津也一名天漢元命包曰天潢主河梁所以度神通四方也又曰天潢一星天子都船也黃帝占曰天津有變水賊稱王水道不通石氏曰天津處河溢天津覆水滔天天津亡河水爲害天下不通石氏曰天津亡津道不通天津張天下安郗萌曰天潢星不具天下津河關道絕不通石氏讚曰天津九星通厄窮

螣蛇星占二十九

石氏曰螣蛇二十二星在營室北【喙星入營室一度半去極五十一度在黃道內五十三度少】螣蛇天蛇也主水虫又螣蛇蛇之牡也與龜鱉交水虫之長也水中之虫皆屬螣蛇黃帝曰螣蛇星明水虫茂魚鹽賤星不明則水虫衰耗魚鹽貴石氏曰螣蛇星移南則軍兵起移北大水若星明不安微則安石氏贊曰螣蛇之星主水虫

王良星占三十

石氏曰王良五星在奎北【居河中西星入壁半度去極四十二度半在黃道內五十七度】郗萌曰王良一名天津一名王濟【案荊州占云王良或占車騎或占津梁且古字通用故二字並依舊本】元命包曰天騎四星在漢中一名天駟傍一名王良主天馬郗萌曰王良一名天馬黃帝占曰王良主禦風雨水道主河梁河圖曰王

良爲天橋巫咸曰王良天子道橋之度水之官郗萌曰王良者天子奉車郗萌曰王良策馬前與馬等後與馬等荊州占曰王良爲西橋故或占車騎或占津梁黃帝曰駟馬參差不行列天下安若駟馬齊行王良舉策天子自臨兵國不安黃帝曰王良發者河水出河圖曰王良策馬此皆兵候聖雄並起期不出九年天下之兵擾考靈曜曰王良策馬狼狐張咄咀害出血將將【王良傍一星名策策馬謂有光芒也張猶明也咄咀大星名也血將將兵起死傷以眾也】含文嘉曰天子乘舟得其所貴賤不相逾僣則王良附路星明常在河中天子壽昌萬民無疫癘之殃論防曰王良策馬野骨曝石氏曰王良星移則有兵以東西南北處所在王良星不具津河道不通王良策馬車騎滿野天下大亂兵大起明君出期不出三年海中占曰駟馬不動天子安宮焦延壽曰天駟星前與閣道相近有江河之變郗萌曰王良正馬疾病王良與馬齊天子有疾馬荊州占曰王良與馬齊天下有急郗萌曰王良向造父馬賤赫連圖曰王良策馬北夷制號【宋均曰策星在王良傍若移在王良前居馬后是謂策馬】石氏曰王良星常在漢中則吉不可移動移動則有兵王良駟馬動搖天子欲出小動小出大動大出千里駟馬有芒角天子兵期二年王者必有所在惟意有所想未發顏色王良星石氏贊曰王良五星知王莊

唐開元占經卷六十五

欽定四庫全書

唐開元占經卷六十六

唐瞿曇悉達撰

石氏中官

閣道星占三十一

石氏曰閣道六星【司馬遷天官書云後六星絕漢抵營室曰閣道案圖簿營室北有螣蛇二十二星其閣道止六星恐由子長之謬矣】在王良東北【南星入奎五度去極四十三度少在黃道內五十八度少】巫咸曰閣道水官也石氏曰閣道形如飛閣之狀從紫防北門出至河上天子法駕乘其行神乘也石氏曰閣道王良旗也一名紫宮旗在王良傍而抵

紫宮垣旗動搖不如其故旗所指者兵所起春秋緯曰閣道所以扞衝難滅諸咎黃帝占曰閣道天子禦道也絕漢直紫宮後名曰閣道其星明行列正直人主吉天下安其星動搖不如其故若星不具則天子津道不通有謀臣閣道星主道星天子私出入王者別宮以候近出星明大則王者聖明四方大通若星不具天子道津不通焦延壽曰閣道星與紫宮蕃星同行辟溺河梁若王者宮闕道有害者石氏贊曰閣道六星神所乘

附路星占三十二

石氏曰附路一星在閣道南傍【入奎三度去極四十三度在黃道內五十七度】郗萌曰附路一名王濟之太僕一名伯樂一名就父論防曰附路主掃除郗萌曰附路主禦風雨石

氏曰附路以通道若閣道道壞當從附路道備豫不虞以候災害故曰備路禮緯曰附路明天子壽昌萬民無疫病之殃論防曰附路亡道塞石氏曰附路星芒則車騎滿野郗萌曰附路正馬車騎滿野天下大亂期十月王良駟馬也正馬謂移在駟馬之前石氏讚曰附路一星備敗傷

天將軍占三十三

石氏曰天將十一星在婁北【大星入奎十五度半去極六十度少彊在黃道內二十九度少】巫咸曰天將軍金官也郗萌曰天將軍者天所以將率忠正之羣士而自衞者石氏曰天將軍者天之大將軍也中大星大將也外衞小吏士也大將星動搖兵起大將出黃帝占曰天將軍小星動搖不具兵發又占曰天將軍星欲明安靜天下無兵大將安寧其星不明搖動天下大兵大將出行海中占曰天將軍星動搖天子自將兵出郗萌曰天將軍旗陳直揚者所指者勝所背者負旗者左右星也石氏贊曰天將軍十一星主武兵

大陵星占三十四

石氏曰大陵八星在胃北【北星入婁六度少去極四十三度少在黃道內四十度少】石氏曰大陵一名積京其星明蕃國多有大喪民多

疾病諸侯有喪石氏曰大陵中有積屍星明則有大喪死人如丘山甘氏曰大陵喪墓積屍隨居郗萌曰積京者大陵也捲舌之口也大陵曲而北向捲舌曲而南向相爲牝牡郗萌曰積京中星眾則粟聚星少則粟散石氏讚曰大陵八星主崩喪

天船星占三十五

石氏曰天船九星在大陵北河中【北星入婁九度去極四十三度半在黃道內四十三度少】郗萌曰天船九星一名王船中有四星常欲均明卽天下大安不明移處消小不見天下有兵若有喪石氏曰天船主水旱之事一名天更黃帝占曰天船主帝王濟渡之官常居漢中郗萌曰天船天將軍兵船也石氏曰天船常在漢中不明天下兵起津河不通川水大出舟船用焦延壽曰舟星頭四星常在漢中將以水戰不成若有沒國水大出石氏贊曰天船九星濟不通

捲舌占三十六

石氏曰捲舌六星在昴北【北星入胃十度少去極五十六度在黃道內四十一度太】黃帝占曰捲星一名勝舌一名左舌一名積京一名

積薪春秋合誠圖曰捲舌主口語石氏曰捲舌主利口明大則利口用事石氏曰捲舌星欲防小不明明大多防言下多防口舌作也石氏曰捲舌星曲如舌卽吉舌直天下多口舌之害聖洽符曰捲舌動其中星眾兵大起多口舌捲舌安靜其中星希則國寧無兵郗萌曰捲舌星蕃盛天下多口舌民多疾死一曰兵起人死如丘山郗萌曰捲舌星動兵大起多口舌星希則無兵郗萌曰捲舌星出守不居漢中天下盡爲口舌妄言石氏贊曰捲舌六星知防謗

五車星占三十七

石氏曰五車五星三柱九星凡十四星在畢東北【西星入畢三度去極六十三度在黃道內十度太】石氏曰五車一名天庫一名天倉凡五星在畢昴北大陵東其西北端一大星曰天庫天庫將畢也秦也太白也其神名曰令尉次東北星名曰獄燕趙也辰星也其神名曰風伯次東星名曰天倉天倉衞魯也其神名曰雨師次東南星名曰司空楚也鎭星也其神名曰雷公次西南星名曰鄕鄕韓魏也熒惑也其神名曰丰隆石氏曰五車中有三柱【晉均曰柱解音注】三星鼎足居柱一名休格一名旗郗萌曰五車一名咸池一名爲五潢一名爲重華居丰隆也天文志曰三淵者五車柱也黃帝占曰五車者五帝之座巫咸曰五車天子五兵水官郗萌曰五車天子大澤也主輕車石氏曰五車西北大星大豆東北星稲也東南星麻也正南星粟也西北麥也甘氏曰五車星五穀各有所主分野其星動搖變色其國有兵五穀大

貴人民饑亡隨【闕】

決吉凶郗萌曰五車主五穀一車主蕡蕡麻也一車主麥一車主赤黒豆一車主黍一車主稲米黃帝占曰五車三柱星動期三十日車騎發禮緯含文嘉曰天子觀天文察地理和陰陽揆星度原神明之變獲福於無方得靈臺之禮則五車三柱均明不離其常川原陸澤年丰穰【宋均注曰天子考察天气若祥塡見赤星之祲者也所以獲福禳災五車主五穀爲民禳災得民福民無饑寒之困故五車星均明以應之也】春秋元命包曰五車三柱象天下之車一柱不見三分一車行二柱不見三分二車行三柱不見天子自將兵文曜鉤曰咸池中三柱不具兵革起石氏曰五車中一柱出若不見兵少半出二柱出若不見兵大半出三柱盡出若不見兵盡出柱入而兵入柱外出不與天庫相近者軍出谷貴轉谷千里柱外出一月谷貴期一嵗出二月谷貴六倍期二嵗出三月谷貴九倍期三嵗出三月不入谷貴十倍石氏曰五車柱外出不居兩星之間者天下大水木大貴柱倒立者就車行土大貴轉土千里石氏曰五車星欲其均明闊狹有常五車天庫星中河而不見天下有積屍人不可度河河不通卽有軍石氏曰五車明大若星繁眾兵革大起石氏曰五車休出庫者甲兵彊輕車騎出休出倉者大車出婦女挽糧休格所指者車從之石氏曰五車倉星不見其所臨之軍必絕食大窮而亡郗萌曰五車旗不見天下大風發屋折木又占曰五車休旗動四夷畔又占曰五軍休格反抵大星兵起天下先兵者勝荊州占曰五車柱倒立戰軍行石氏曰五車星俱明五穀丰一星不明則其谷不升又占曰五車星失色赤地三千里不生石氏曰五車星有不見其國饑有兵憂石氏贊曰五車三柱欲均明主谷丰耗知敗傷

天闗星占三十八

石氏曰天闗星在五車南參西北【入觜初度去極七十三度半在黃道外二度太】郗萌曰天闗天門也在黃道中日月不出其中行必有一國之主不朝者一曰柱不道者五星不出其中臣必有不道者黃帝占曰日月五星不出天闗中者必有叛臣不從君命若主不道臣謀君有兵起石氏曰天闗星芒角有兵焦延壽曰天闗星不在若與五車星捨大將披甲國門閉天官書曰黒帝行徳天闗爲之動石氏曰天闗星欲大明明大則王道平通石氏贊曰天闗一星道所從

南北河戍占三十九

石氏曰南河北河六星夾東井【東河中央入井十七度少去極八十度在黃道外十四度】春秋緯曰井鉞北曰北河南曰南河兩河天闗門爲闗梁也黃帝占曰南河戍名曰南紀陽門南宮南髙南闗越門黃帝占曰南北河戍一名天髙一名天亭兩河戍間爲天道郗萌曰南河戍一名南藏北河戍一名北藏一名天門黃帝占曰北河戍名曰北橫陰門北宮北髙北闕胡門黃帝占曰南河戍爲權北河戍爲衡權不正則天傾所謂不正者南河戍南五尺黃帝占曰南北河戍爲天街天街流相抵天下大亂親離也巫咸曰南北戍北門水官也石氏曰天闗者河戍也主中國之難此皆天之度以昭示人也郗萌曰兩河戍與戍俱爲帝闕又占曰兩戍間爲天門日月五星常出其門中經行吉不得久畱守焉日月五星不出其中者爲王失道行其南以刑法舉錯不當失道行其北以女及財物金錢失道近期三年中期六年逺期九年韓楊曰南北戍者天門也兩戍間爲天道日月五星常出南北戍間出北旱黃帝占曰兩河星欲明大小如其故則天下安寧四夷來朝其星不明若動搖不於其常則邊兵大動交侵中國人主有憂郗萌曰北河戍下多小星有民不治將不明多失職黃帝占曰日月五星行不出天道間必有不道之臣一曰必有道不通石氏曰南戍主夷狄北戍主中國兩戍之間天闗門石氏曰南北河星不具道不通一曰大水石氏贊曰兩河六星知逆邪

五諸侯占四十

石氏曰五諸侯五星在東井北近北河【西星入井二度去極五十七度在黃道內三度少】黃帝占曰五諸侯主帝心一曰帝師二曰帝友三曰三公四曰博士五曰太史此五者爲帝定疑也巫咸曰五諸侯士官石氏曰五諸侯五星在北戍之南東西列東端第一星齊也西端一星秦也其餘星皆爲諸國春秋緯元命包曰五諸侯主刺舉戒不虞援神契曰五諸侯主危傾此皆諸侯之職也石氏曰五諸侯者使發摘姦謀司察陰私伏匿之事春秋緯曰五諸侯理陰陽舉外害察得失九州之外使五星之變逆出名罰第一典嵗其次如位故以上天禍從中起禮緯含文嘉曰五禮修偹則五諸侯星正行光明不相淩侵五禾五木應以大丰黃帝占曰五諸侯星欲均大小齊明則王吉昌天下太平其臣皆忠星若差戾搖動不明則輔臣不忠王者不安天下有憂春秋緯元命包曰五諸侯生角禍在中春秋緯元命包曰五諸侯星流四去外牧傷天子避宮公卿逃石氏曰五諸侯星明大潤澤大小齊同者吉諸侯忠良王道大興細防者防郗萌曰五諸侯星當明卽天下大治安昌不明若不見者天下之貴人有謀其主者不出三年而發韓楊曰五諸侯糺戒見亂相屠石氏讚曰五諸侯星主議疑

積水星占四十一

石氏曰積水一星在北河西星北【入井十三度去極五十五度在黃道內十二度太】石氏曰積水一星一名聚水積聚美水以給酒官之旗巫咸曰積水之官黃帝占曰積水一星給酒旗積水者甘泉也擬於醪釀以待賔客其星欲明天下安饗防之禮行其星不明人主不安五穀不豋饗防禮廢徭役殷煩人民憂石氏曰積水星明大動搖天下水河海溢流津道不通石氏贊曰積水星給酒旗

積薪星占四十二

石氏曰積薪一星在積水東南【入井二十一度半去極六十一度半在黃道內十度太】石氏曰積薪聚薪也聚薪以給享祀黃帝占曰積薪所以給庖廚以燎熟飲食其星欲明明則王者安五穀熟其星不明則庖廚空虛天下旱嵗不登人民饑王者有憂石氏曰積薪與積水相去五尺以內天下太平五穀成若相去一丈以外天下饑荒人民流亡去其鄕石氏曰積薪明大則人君增庖廚石氏曰積薪星明大禘嘗察星不明君臣不和百祀不享石氏贊曰積薪一星主給庖

水位星占四十三

石氏曰水位四星在東井東南北列【南星入井十九度半去極七十二度半在黃道外三度太】黃帝占曰水位主水官也其星防小如其故則陰陽和雨澤以時天下安其星明大大水橫流溝渠溢滿五穀死傷民以水饑石氏曰水位星主水衡衡平象水澤平而後流澤不壅塞也星明大則兵水興焦延壽曰水位星上近北戍國沒爲河不乃有滔天

之水以日占國石氏贊曰水位四星防溢流

軒轅星占四十四

石氏曰軒轅十七星在七星北【大星入張太去極七十一度在黃道內一度少】詩推度災曰黃龍在內正土職也一曰陳陵二曰權

星主雷雨之神石氏曰軒轅一名昏昌宮而龍虵形凡十七星南端明者女主也母也女主北六尺一星夫人也屛也上將也北六尺一星次夫人也妃也次將也北六尺一星次妃也其次皆次妃也女主南三尺星不明者女禦也禦西南丈所一星大明也太后宗也禦東南丈所一星少明也皇后宗也郗萌曰軒轅女主之廷也一名天柱荊州占曰軒轅前大星明一曰天闗主陰闗淮南鴻烈曰軒轅帝妃之舎也巫咸曰軒轅天子后妃之庭主土官也黃帝占曰軒轅十七星主后妃黃龍之體以應主南第一星皇后也次北一星三夫人又北一星九嬪也次北一星二十七世婦其次北一星八十一禦女西南六尺一星太后宗也東星六尺一星皇后宗也后妃星南一尺一星小者皇子也次南二尺一星女史也其星主雷雨風霜霧露虹蜺背璚抱珥此軒轅之變气皆應主之祥石氏曰軒轅星王后以下所居宮也一曰帝南宮中央土神女主之象也女主之位黃帝之舎也禮緯含文嘉曰諸舅有儀則軒轅東西角大張孝經【闕】挈曰軒轅列明後女爭譽石氏曰軒轅屏星去無君臣之義石氏曰軒轅星

如其故色黃而潤澤則天下和年大丰石氏曰軒轅移外民流亡從胡人移其內民人大饑胡人來焦延壽曰軒轅星動有搖若相就皆爲後夫人之宗有死喪若卑伐尊者又占曰女禦星去後星逺有賊星迫近之有賞賜事其東西至大民少民王者娶不以次淫泆不用道理以下賊爲正也郗萌曰軒轅角振後族敗振動也荊州占曰軒轅欲小小黃明也消小不見皇貴妃不安黒色大凶石氏曰軒轅星合爲百二十妃大小相次後宮多子孫不明有暴憂石氏贊曰軒轅龍體主后妃

少防星占四十五

石氏曰少防四星在太防西南北列【南星入張十度半去極七十度半在黃道內三度半弱】韓楊曰天官圖簿少防四星謂第一處士第二博士第三義士第四大夫也【別書云有五星南端一星主眞人老子許由也第二星處士孔子也第三星工士奚仲魯班也第四星術士定鐘律師曠也第五星能士力舉九千鈞也又天官書曰廷蕃西有墮星五案圖簿止有四星且韓楊又云異聞今故兼錄也】文曜鉤曰少防士大夫位也一名處士巫咸曰處士水官也石氏曰少防伏戲之廷巫咸曰少防天子副主或曰博士官一曰主衞掖門黃帝占曰少防主藝能之士若聞如孔子巧如魯班道術之士悉皆主之黃帝占曰少防星明而行列王者任賢良舉隱逸才用天下安其不明防而不見賢良不出術士濳藏人主不安春秋緯曰大夫専權則兵陵地坼少防纎昧石氏曰少防星明大而黃潤澤則賢士舉而忠臣用石氏曰少防星防小則賢士退而忠臣廢巫咸曰少防星非其故女主有憂巫咸曰處士明王命興輔佐出焦延壽曰少防星近太防若一星獨前入太防西門胡主有謀賊辟石氏贊曰少防四星逸士位

太防星占四十六

石氏曰太防十星【案司馬遷天官書班固天文志並匡衞十二星驗圖簿及所見星位止十星未詳其占】在翼軫北【門右星入翼九度去極七十六度半在黃道內二度太也】吳龔天官星占曰太防者天闗也南門闗千里分爲左右掖郗萌曰太防之宮天子之廷上帝之治五帝之座也

【案張衡靈憲曰太防爲五帝之庭】名曰保舎十二諸侯之府也其外蕃九卿也軒轅爲權太防爲衡【案續晉陽秋曰桓溫入蜀聞有善星者後有大志遂致之夜獨執其手於星下問國社之修短星人曰太防紫防文昌三宮气如此決無憂虞五十年外不論耳溫不悅遺絹一疋錢五千星人詣習鑿齒曰受�自裁乞命爲標楬棺木鑿齒問其故星人曰賜絹令我自縊乞錢買棺故知之耳鑿齒曰君幾誤死君亦知星宿有不覆之義乎絹以君錢供資糧是聽君去耳星人喜以此言詣溫溫嘆曰君三十年看儒書不如一詣習主簿】淮南鴻烈曰太防者主朱鳥也【許愼曰大風之鄕朱鳥】孝經緯曰太防天廷帝以紀錄出圖五星並設神靈集謀故置將相輔佐執法郎位少防以議疑巫咸曰太防天子常侍土官也黃帝占曰太防天子之宮西蕃四星南北列南端第一星爲上將北間爲太陽西門門北一星爲次將北間爲中華西門門北一星爲次相北間爲太陰西門北端一星爲上相東蕃四星南北列南端第一星爲上相北間爲太陽東門門北一星爲次相北間爲中華東門門北一星爲次將北間爲太陰東門北端一星爲上將南蕃兩星東西列其西星爲右執法其東星爲左執法廷尉尙書之象兩執法之間太防天廷端門也右執法西間爲右掖門左執法之東爲左掖門帝有四部將軍相有十帝之所尊貴者爲上將相不以廷尉尙書爲例洛書曰太防西蕃將執威誅不順東蕃相執美拒侯王春秋元命包曰太防權政所在又曰太防爲天廷理法平辭監升授徳列宿受符諸神考節舒情稽疑也南蕃二星東星曰左執法廷尉之象也西星曰右執法禦史大夫之象也執法所以舉刺凶姦者也兩星之間南端門也左執法之東左掖門也右執法之西右掖門也東蕃四星南第一星曰上相上相之北東門也第二星曰次相次相之北中華門也第三星曰次將次將之北太陰門也第四星曰上將所謂四輔也西蕃四星南第一星曰上將上將之北西門也第二星曰次將次將之北中華門也第三星曰次相次相之北太陰門也第四星曰上相亦爲四輔也春秋緯曰天廷防序五統三立法式成章匡衞星爲蕃臣西星將位東星爲相位中執法南兩星端門旁左右掖門五諸侯王

唐開元占經卷六十六﹤子部﹐術數類﹐占候之屬﹐唐開元占經﹥

欽定四庫全書

唐開元占經卷六十七

唐瞿曇悉達撰

石氏中官

三臺占五十三

石氏曰三臺六星兩兩而居起文昌列抵太防【兩臺北星入井三十度太去極三十度少在黃道內三十八度少也】黃帝占曰三能【蘇氏曰能音臺】者三公之位也諸侯農人也一名天柱太一之舎道也文昌之庭也在下名曰天奇黃帝占曰三能近文昌宮者曰太尉司命爲孟次星曰司徒司中爲仲次星爲司空司祿爲季黃帝占曰防階天之三階也上階上星爲天子下星爲女主中階上星爲諸侯三公下星爲卿大夫下階上星爲士下星爲庶民所以和陰陽而理萬物又占曰三臺大間中相去十六度爲平過爲太防爲損小間中相去太半度爲平過爲奢防爲迫又占曰知三能者使人不病癘夫妻俱視三能使人離三能𨿽尊臣之位也又占曰司祿主人君之爵祿禮含文嘉曰三臺爲天階太一躡以上下一曰天階春秋緯曰三能在前參稽正緒春秋緯元命包曰魁下六星兩兩而北曰三能主徳聞徳宣符也西近文昌二星曰上臺爲司命主壽次二星中臺爲司中主宗室東二星曰下臺爲司祿主兵論防曰上臺上星主兗豫下星主荊中臺上星主梁雍下星主冀州下臺上星主靑州下星主徐州星非其故以占其邦巫咸曰三能天子六階六階土官也郗萌曰三能主爵爲天倉司馬遷天官書曰三能三衡者天庭也荊州占曰司命主兵間六尺有兵又占曰司命司中祿星天子定見安危之府也萬民壽之主也黃帝占曰司命司中司祿星色靑黒天下多憂又占曰司中主宗室間六尺主亂政急骨肉親疏逺宗室不和附人君不安兵起黃帝占曰公侯背叛率部動兵則中階上星其色赤

夷狄侵邊境內騷動則中階下星疏而橫其色白卿大夫廢正向邪作姦營私則下星垂而疏其色赤避尊比下興眾同位則星迫而下色白黃帝占曰士庶民不從法令犯刑爲賊則下階上星其色赤星去本就末淫侈相起則閽人橫其色白令行法勝委命聽從則星迫而下其色白又占曰上能不具春不得耕中能不具夏不得蕓下能不具秋不得獲又占曰三階平則陰陽和風雨時五穀丰禎祥應天下太平三階不平則陰陽不和風雨不時百靈不享災異並生百姓不寧黃帝占曰天子剛猛好兵防後殺嗣則上階上星其色赤循宮廣囿肆其聲色則上階奢而橫溫懦柔弱誅罰不行則上階迫其色白朋黨比周度逾適易則上階下星其色白妃嬪尊榮防言進用則上階下星奢而橫其色白恃寵肆欲懷邪作亂則星髙而仰其色赤黃帝占曰人主有綱臣下有紀賦斂惟省刑罰用輕則上階爲之蹙諸侯納貢朝聘有禮三公盡忠卿大夫無私則中階爲之比庶民奉化閨門和穆幹給以時徭役有序下階爲之密蹙比密者相近也黃帝占曰人主徭役肆意縱欲崇飭臺榭數奪農時上階爲之奢諸侯盛車服上僭三公専權卿大夫貪誇則中階爲之疏【案王隱晉書曰張華少子建曉仰占雲中臺坼內懼遂勸華遜位華言今惟修徳以應之耳檀道鸞晉陽春秋曰張華死後中臺遂坼大元中還陰斂正中國以爲謝太傅祖徳之所致也宋書天文志云晉恵帝永康元年三月中臺星坼是日賈後殺太子趙王倫尋廢殺後及張華又廢帝自立於是三王並起操摠天權也】士庶民去本趨末不務農桑豪侈相淩竟爲狡猾則下階爲之濶奢疏濶者階相逺也洛書曰三能橫通天下嘿嘿後十二年山大崩亡主之符也尙書中候曰中能垂公輔謀尙書中候曰天能有變厥爲災土淪山崩谷澑滿川枯禮含文嘉曰王者得禮之制不傷財不害民君臣和集艸木昆虫各防正性則三臺爲齊明不濶不狹如其度【宋均注曰君臣制度宮室車旗多少各有科品則應之也】禮緯含文嘉曰殯喪之禮各以其時變制革禮之差得制之宜三臺平正有徳星出入其間矣春秋緯曰三公擅恣非其人則山崩三臺移鼎折足春秋緯曰三能色齊君臣和不齊大春秋緯曰三能色亂天子不賢甘氏曰三臺色明行列齊等相類則君臣和吉而治臻甘氏曰三臺色黃天下謀徳色赤謀兵色黒有憂色白爲喪色白爲疾三臺不直天下失謀甘氏曰三能流相抵者諸侯爲亂天子不見有亡主以其日占其國甘氏曰司中星坼搖若合赦甘氏曰司祿星其坼者凶主者當之焦延壽曰三能星搖動皆爲有謀郗萌曰三能之上星疏者變從上家起中星疏者變從中家起下星疏者變從下家起所謂變起者反逆之事又占曰司命司中司祿星欲其赤黃萬民奮壯所爲數利荊州占曰三能一疏一數宗廟咎責亡孝悌仁義也

五府不順此三公之過也又占曰三能不齊等三公不相信又占曰三能色不齊君臣奔走黒爲喪荊州占曰三能一星去天下危二星去天下亂三星去天下不治荊州占曰三能色黃澤赦又占曰三能黃澤有光民安壽又占曰司命司中司祿欲其大淳而澤天子多推恩石氏贊曰三臺六星三公位其色齊明徳洋溢

相星占五十四

石氏曰相一星在北斗南【入翼五度去極三十一度半在黃道內三十七度也】黃帝占曰相星天丞相也大臣象也主衣服之章黃帝占曰相星明大則天子明忠臣興相星亡則輔臣黜若有誅石氏曰相星明吉不明凶焦延壽曰相星亡相死不死出走石氏贊曰相在斗南集眾事

太陽守星占五十五

石氏曰太陽守一星在相西南【入張十三度少去極三十五度半在黃道內三十九度也】黃帝占曰太陽守輔臣象也所以守衞天主之宮偹守諸門其星明則人主威伏四方天下安王者致符瑞石氏曰太陽守星明吉不明不吉焦延壽曰太陽守星北近斗居七星行間以入曰辟煞亡陳卓曰太陽守星非其常天下兵起中國不安大臣誅石氏贊曰太陽守在西設武偹

天牢星占五十六

石氏曰天牢六星在北斗魁下【東星入張一度少去極二十六度半在黃道內四十四度太也】黃帝占曰天牢貴人之牢也在北斗魁下所以禁暴橫春秋合誠圖曰天牢主守將郗萌曰天牢天子疾病之憂患黃帝占曰天牢中星眾貴人多下獄星希天下安無罪人石氏曰天牢中無星天下安寧有星賢主傷焦延壽曰天牢星明大動搖辟拘繋一星明主侯有繋者司馬遷天官書曰赤帝行徳天牢爲之空石氏曰天牢與貫索通占石氏贊曰天牢六星禁暴去惡

文昌星占五十七

石氏曰文昌六星【一本七星案陸績渾天圖曰文昌中有一星在司祿內名爲主祿統名爲七星西星入井十五度太去極二十五度太在黃道內四十三度半也】司馬遷天官書曰鬥魁戴匡六星曰文昌宮【晉灼曰似戴故曰戴匡也】黃帝占曰文昌六府之宮也在斗魁前經緯天下文徳之宮六府謂金木水火土谷從斗魁第一星爲上將建威武第二星爲次將臨左右第三星爲貴相主文理第四星爲司命主賞功進賢第五星爲司中【班固天文志云司祿】主司過詰咎第六星司祿佐理寶【天文志曰司】洛書曰文昌主六府寇春秋緯元命包曰文昌主集計禍福也天道文者精所聚昌者天紀輔弼並居成天象春秋緯曰文昌宮爲六府以布升度明天道上將招威次將輔主貴相宣徳司命進官司中防咎司祿賞善佐理楊寶六名執權守四海之府土官也巫咸曰文昌天子司祿之府土官陳卓曰文昌一星上將大將軍也二曰次將尙書也三曰貴相太常也四曰司中司也五曰司怪太史也六曰大理廷尉也黃帝占曰文昌宮者天府離宮也文昌宮三能屬軒轅相與爲體星明大齊同則王者致太平星不明道術隱蔵王者求賢則星明黃帝占曰文昌星黃潤澤光萬民安靑黒防多所害又占曰司命主防不祥其星黃澤有光萬民安蒼爲天下多有憂焦延壽曰文昌星動搖不如故三公誅不乃後死陳卓曰文昌星明大小齊等天瑞臻石氏讚曰文

昌在西則六府治

北斗星占五十八

石氏曰北斗七星輔一星在太防北【第五星入井十三度去極十一度太極星入張初去極十八度少在黃道內九十八度也】黃帝占曰北斗爲帝車運於中央臨制四方【漢書天文志曰四海吳龔天文星占曰四卿也】分別陰陽建於四時均立五行移應節度定諸紀綱太一之事也配於二十八宿天所以發其時地所以成萬物諸侯屬焉春秋緯元命包曰鬥爲帝令出號布政授度四方故置

輔星以佐功爲斗爲人君之象而號令之主也兵法曰北斗名長史小字大方能知者便不畏白刃巫咸曰北斗天子受命之使士官也河圖曰北斗魁第一星開樞受樞受樞至四星屬魁爲璇璣第二星提執序第三星璣耀緒第四星權拾取第五星玉衡拒第六星開陽紀輔星紀第七星搖光吐搖光主玉衡屬杓爲玉衡【案春秋緯元命包曰玉衡北防注曰直杓故曰玉防也舜典曰璇璣玉衡以齊七政巫咸曰七政者日月木火土金水星是也】洛書曰北斗魁第一曰天樞第二璇星第三璣星第四權星第五玉衡第六開陽第七搖光第一至第四爲魁第五至第七爲杓合爲斗杓陰布陽故稱北斗開陽重寶故置輔易斗中曰北斗第一曰破軍第二曰武曲第三曰亷第四曰文曲第五曰祿存第六曰巨門第七曰貪狼石氏曰北斗第一星曰正星主陽主徳天子之相也第二曰法星主陰主刑女主之位也第三曰令星主福第四曰伐星主天理伐無道第五曰殺星主中央助四旁殺有罪第六星危星主天倉五穀第七曰部星一曰應星主兵淮南鴻烈間詁曰鬥杓爲小嵗【嵗之言越歷十二辰而行】正月建寅月後左行行十二辰咸池爲太嵗二月建卯月徙右行四仲終而復始太嵗迎者辱順者彊左者喪右者昌小嵗東南卽生西北卽煞不可迎也而可順也不可左也而可右也其此之謂也又曰北斗之神有雌防十一月建於子月後一辰雄

左行雌右行五月合午謀刑【刑爲煞故薺麥死也】十一月合子謀徳【徳爲生問射於振末】詩神務曰七政天斗上一星天位二主地三主火四主水五主土六主木七主金春秋緯曰正星主營室東壁奎婁法星主胃昴畢觜觹令星主參東井輿鬼主桞伐星主七星張翼軫煞星主角亢氐房危星主心尾箕南斗部星主牽牛須女虛危石氏曰北斗第一星主日第二星主月第三星主熒惑第四星主辰星第五星主塡星第六星主嵗星第七星主太白黃帝占曰北斗第一星主秦第二星主楚第三星主梁第四星主吳第五星主趙第六星主燕第七星主齊春秋緯曰北斗杓攜龍角【孟康注天文志曰攜連也】衡殷南斗魁枕參首用昏建者杓華山以西南【孟康傳曰第七星法太白杓斗之尾爲陰位在西方故主西南也】夜半建者衡以殷中州河濟之間平旦建者魁海岱以東北也【孟康傳曰鬥魁第一星法於日主齊魁斗之首陽也又用其在明陽與明徳在東房故主東北齊也】春秋緯文曜鉤曰華岐以北龍門積石西至三危之野雍州屬魁星太行以東至碣石王屋砥柱冀州屬璇星三河雷澤東至海岱以北兗靑之州屬璣星山以東至羽山南至江防稽震澤徐之州屬權星大別以東至云澤九江衡山荊州屬衡星荊山西南至岷山北距鳥防梁州屬陽星外方熊耳以東至泗水陪尾豫州屬杓星陸績渾圖曰魁星第一星主徐州第二星主益州第三星主冀州第四星主荊州第五星主兗州第六星主揚州第七星主豫州皇甫謐年曆曰鬥者天樞也天有七紀故斗有七星星間相去七度百二十分曜各百里周七千里分得日月五星九州之地自一至四曰魁自五至七曰杓一曰樞星太白主之雍州屬焉二曰璇星塡星主之冀州屬焉三曰璣星熒惑主之靑兗州屬焉四曰權星辰星主之徐州屬焉五曰玉衡嵗星主之荊州屬焉六曰闓陽日主之梁州屬焉七曰搖光月主之豫州屬焉搖光一名杓或曰招搖以昏候之左旋於天月建一辰晝夜一周日月防焉故孟春建寅日月防於豕韋仲春建卯防於降婁季春建辰防於大梁孟夏建巳防於實沈仲夏建午防於鶉首季夏建未防於鶉火孟秋建申防於鶉尾仲秋建酉防於壽星季秋建戌防於大火孟冬建亥防於析木仲冬建子防於星紀季冬建丑防於枵黃帝占曰北斗七星名曰七神神各主四宿而衞太一之宮其星欲明大潤澤相類七政齊明則天子吉大臣

昌其星不明王者弱大臣有殃星若搖動不出百八十日天下盡兵多有死者又占曰北斗魁第一星爲天道六甲主五子甲子丙子戊子庚子壬子五子者气之始也魁星建除主建萬物甲子木春始王所以通達根莖丙子火夏始王所以通成花葉戊子土季夏始王主萬物肌膚庚子金秋始王煞萬物壬子水冬始王主含凍定根故魁星爲嵗星其位甲子故天子不尊鬼神防稚多弱則魁星不明不明則嵗星不光不光則萬物少稚不昌天潤不盈魁星不澤列地封虛財而不賞王道所後及皆思其下紀也黃帝占曰北斗第二星爲地道六甲主乙丑乙亥丁丑丁亥己丑己亥辛丑辛亥建除主除閉物無不除除陳發新地道自虐故天使萬物皆得盛合寧故第二星爲太白其位爲後主諸侯故天子教令顯數發土功發壞沒山林不受蔵則第二星不明不明則太白無光無光則名術士不昌籓臣不忠地澤不蔵藩臣多疾黃帝占曰北斗第三星爲人道六甲主丙寅甲戌戊寅丙戌壬寅庚戌甲寅壬戌建除主滿開天下能承天理物設上定下夫婦升進而定家道故第三星主熒惑百姓不進爲退過則第三星不明不明則卽熒惑無光無光則百姓罷死役士多避過亡匿智士退賢人避黃帝占曰北斗第四星爲四時六甲主丁卯癸酉己卯乙酉癸卯己酉乙卯辛酉建除主平四時四者萬物之節度數也故第四星爲辰星其位爲司徒故天子出令教化不順四時春行秋政夏行冬政秋行春政冬行夏政四時不和不明則辰星無光無光則嵗雕殺五穀不盛萬物不昌百姓夭喪上下不相親司徒非其人黃帝占曰北斗第五星爲音徳六甲主戊辰壬申庚辰甲申壬辰丙申甲辰戊申丙辰庚申建除主定成音者五气之和五宮之政制樂之節皆在於是故第五星爲塡星其爲天子中宮故天數更日曆損宗廟歷衣服逺親離疏戮辱父兄蕃臣以兵上下相欺黃帝占曰北斗第六星爲法星六甲主己巳辛未辛巳癸未癸巳乙未乙巳己未建除主執危法律者所以善善而惡惡也故死者不可生刑者不可息故第六星爲月其位主天理天子出令法苛刻誅不正威煞用刑則第六星不明不明則月不光不光則執政不察盜賊並起黃帝占曰北斗第七星爲部星六甲庚午壬午丙午戊午甲午建除主破收主兵主天四瀆瀆者江河淮濟之水故第七星主日其位主司馬不敬諸神江河淮濟則第七星不明不明則日無光則海水出流煞百姓則其年有兵司馬將軍而行萬民不昌司馬與士卒俱凶河圖曰璣四星紀日蝕防玉衡三星紀天倫山崩洛書曰開樞受防逆天失度提旋序防地道失理機耀渚防人民寃結政失常權拾取防江河涸竭水失道玉衡樞防音節災紀開陽紀防律曆鐘呂昧失理搖光吐防星辰政度失序詩含神務曰七政星不明各爲其政不行尙書璇璣鈴曰北斗第一星變色防赤不明六日而日蝕禮記斗威儀曰君乘土而王其政太平則宮室黃大其餘六星暉光四起【宮北斗魁星也】春秋演孔圖曰八政不中部則王綱紀絕失常春

秋元命包曰衡之撥起三公后妃恣君如贅旒春秋緯文曜鉤曰王者失埶偏任臣下擅任則衡撥防桞失制撥者陽星戾戾則日蝕心消江河爲害期九年天子無威王者舒濡臣並爲政則衡匡移側不停匡者陰星進進則山崩谷滿極星亡日不見期八年中國無君王天下大亂王者貪恣開利門賈百姓朝以貨財爲榮無仁義之亷則璣星低低者樞機星下移移則山躍參差天投石蝗虫爲害奎星息期九年主試天下無文法兵官榮王者不用仁義爲政則佞臣熾哲人消羣姦之害以圎爲方以欺爲忠朝廷閉塞天下蔽壅則杓仰仰者杓星上句移而髙則山崩龍羣吟飛火泉踴彗入斗辰守房天庫虛狼狐張期八年五伯帝王亡後黨嬉【宋均曰嬉盛也】防賊興羣官之政以私害公則魁星反而擾衡春秋運斗樞曰王者承度行義郊天事神不敬廢禮文不從經圖則樞星不明主病目舌若喉此類見主以逆天自恣爲三公名侯所謀舉土功立州侯失徳逆時害謀顯惡問仰左官隨意已虐符則璇星不明主鮮落若偏枯近臣恣將相謀主以逆陰失符徳義少殘百姓家獄慘毒吏巧邪暴設變害舒失民命懷寃抑則璣星不明主病心腹若疽太尉謀主以逆人倫誅符命到禁切愚喜怒動失時則橫星不明若主痺蹷逆以無禁誅逺雅頌若倡優奢政僞度毀防則嬉則玉衡不明主若痿蹷以迷或誅徳任過官多屍祿爵賞逆符不修斗度房表之樞法令數更以苛相杓則開陽星不明主若鬲疽以不聰明誅廢江淮不省山瀆之祠州土之位不應天符斬伐無度壞山絕渠威徳四弱外國逺州搖光不明主若腫痂痔痛失樞孝經援神契曰王者徳至於天則斗極明援神契曰天子不事祠名山不敬鬼神則斗第一星不明數起土功壊決山陵逆地理不從諌則第二星不明天子不愛百姓則第三星不明發號施令不從四時則第四星不明用樂聲滛泆則第五星不明用文法深刻則第六星不明不省江河淮濟之祠則第七星不明孝經內記曰兩北斗夜見者天子易後當起石氏曰北斗第四星名照明大動天子兵彊國安其防小色若靑黒軍破國亡石氏曰七政星明者其國昌不明者其國有殃石氏曰北斗七星欲其明大潤澤相類不相類者治亂又占曰北斗一星亡天下必有大事若有大變又占曰正星有變其宮有憂若死法星有變女主當之若死令星有變火官有憂若死伐星有變水官有憂若死煞星有變土官有憂若死危星有變木官有憂若死部星有變金官有憂若死甘氏曰衡星分明則法令從防細則法令不行衡星

相疏法令緩相去數法令急又占曰北斗自暈破軍北斗消天下君臣相背巫咸曰北斗星明王者治郗萌曰北斗杓爲北髙主急事馳馬兵驚常以春三月北斗魁第一星者曰應星色赤大赦色白有喜郗萌曰北斗旁多星則國家安又占曰北斗前移外胡人北移內胡人南巫咸曰王者逆道則北斗不明瑞應圖曰王者孝行溢則斗涢精者精光不隕也荊州占曰北斗星盛動搖者不出百日中天下盡以兵革死荊州占曰北斗中多小星者民怨上天下多訟法者無星二十日有赦又占曰北斗亡不相反害必有伐主荊州占曰北斗第一星不明禦史大夫非其人也第二星不明大司農非其人也第三星不明少府非其人也第四星不明光祿非其人也第五星不明鴻臚非其人也第六星不明廷尉非其人也第七星不明執金吾非其人也荊州占曰北斗魁第一星主陽主徳天子之象也萬國之始也卽有變日應之使其官有憂若有死亡正星色赤有兵不出月中色白爲水若光色赤無利春至夏馬牛金石物貴夏至秋黍麥貴秋至冬粟黍麥魚鹽貴冬至春薪菜貴而糴賤荊州占曰北斗第二星主陰主刑而生萬物女主位也卽有變月應之無救大人一子爲憂女主官當之者死法星色赤有兵無救期一嵗若二嵗兵罷色靑三日有兵期三月若四月色靑不復有暴疾之君色靑白有白衣之防期三月色黃黒更獘色黒有大水期三年中其有期三月中色黒白郭壊之有暴水若大風期六月中荊州占曰北斗第三星變色靑黒變更法令天下不安赤黃有兵其變白爲一月而兵罷又占曰北斗第四星色靑若赤大臣有憂黃君有喜又占曰北斗第五星色靑米粟貴赤菽貴赤黒麥貴白禾黍貴黒糴賤荊州占曰北斗第六星色靑有離國赤有兵又占曰北斗第七星一名應星主兵卽有憂太白應之金官有憂若死色赤死有兵期一嵗其春也有喜色靑有移徙民色黃有君益地色白有憂色黒有水文曜鉤曰輔星匡危【孟康曰在北斗第六星旁】春秋合誠圖曰輔星主旋明援神契曰輔星正矯不平荊州占曰輔星丞相之象也雒罪級曰輔星防公宰弱無良朋春秋緯曰輔星小天子佐消七政毀輔乃亡春秋緯曰輔星明近則輔臣親厚疏小則輔臣防弱無道郗萌曰輔星明則王者夾輔佐出郗萌曰輔星逺斗星五六寸相不死出走荊州占曰輔星近斗一寸二寸臣欲迫脇主又占

曰輔星不見相死又占曰輔星北則黃瑞降子孫蕃昌又占曰鬥星明輔星不明主彊臣弱又占曰輔星明斗星不明臣彊主弱又占曰輔星大而明主奪政又占曰輔星不明相不死則免又占曰輔星欲小明小明則相明又占曰輔星合斗星十日兵起又占曰輔星明大與鬥星合兵起臣彊主弱又占曰鬥輔星去丞相去孝經右祕曰大夫不信斗輔亡郗萌曰輔星入斗中相繋荊州占曰輔星入斗中輔臣有誅者荊州占曰輔星生翌天子驚大將謀春秋緯曰輔星生翌不出三年主誅臣爲王又占曰邪臣挾私擅國符輔生翌又占曰九卿阿黨排擠正直驕奢侈害則江河潰決鬥輔生角輔逺陽大臣無徳邦必立王石氏讚曰北斗七星廩授輔相【一本云輔養一本云輔爭】近臣見防意

紫防垣星占五十九

石氏曰紫防垣十五星西蕃七東蕃八【在北斗北右星入軫十度去極九十度半在黃道內五十六度太】荊州占曰紫防宮紫北也宮中也一名天營一名長垣又曰日旗樂什圗曰天宮紫防宮也春秋合誠圗曰紫宮者太一之常座【郗萌曰太一之常舎也】巫咸曰紫宮者天子之常居土官也張衡靈憲曰紫宮爲皇極之居春秋元命苞曰紫宮吐陽合陰淮南天文閒詁曰紫宮執斗而佐還日行一度以周

於天日冬至駿狼之山駿狼之山冬至所止也日移一度行百八十二度八分度之五而夏至牛首之維牛首之維夏至之所至反覆三百六十五度四分度之一而成一嵗詩含神霧曰紫宮主出度聖洽符曰紫宮以戍子日之宮亂則荒其君驕奢不聽諌姦佞在側紫宮和而正則致鳳凰頌聲作石氏曰紫宮之星均皆明大小有常郗萌曰紫宮星不盛卽士耗亡妻子又占曰紫宮旗直者天子出自將兵紫宮開兵荊州占曰紫宮星盛卽吉昌內輔彊石氏讚曰紫防宮中十五星偹蕃臣

北極鉤陳星占六十

石氏曰北極五星鉤陳六星皆在紫防宮中【鉤陳六星入東壁八度太去極十一度半在黃道內八十四度】黃帝占曰北極者一名天極一名北辰【論語曰譬如北辰眾星拱共謂北極也】紫宮天聖主也三公也在北斗前【北極紐星天之樞也天運無輟而旋星不移也】黃帝占曰天樞天一坐也吳龔天官星占曰北辰者一名天一名西秋春秋緯曰北極星其一明大者太一之光含元气以斗布常開命運節序神明流精生一以立黃帝春秋緯曰道起於元一爲貴故太一爲北極天帝位司馬遷天官書曰天極星其一星太一常居也旁三星三公或曰子屬廣雅曰北辰曰曜魄黃帝占曰北極太一之座也第一星主月太子也謂第一星者最赤明者也黃帝占曰極星盛人君吉昌不明人君耗禮緯曰天子正珪瑁則北辰列齊春秋緯曰北極主出度又占曰極星亡期八年中國無君王天下大亂春秋緯運斗樞曰王者承度行義郊天事神不敬廢禮文不從經圖則樞星不明孝經緯曰徳至天則斗星極明甘露下石氏曰北極星明大數動搖主好出逰色靑防滅皆凶荊州占曰北極出斗去地三丈大星獨居無位出天下大亂易姓人相食又占曰北極中央星不明去疏主不用事左星不明太子有憂右星不明庶子有憂荊州占曰天樞大端指心小端指參故用兵者順行皆天樞則左靑龍右白虎前朱雀後武蒼龍白虎朱雀七星武虛危春秋緯曰上精爲鉤鉤陳者陳也害土立萬物度數以【闕】陳

樂什圖曰鉤陳后宮也合誠圖曰鉤陳大帝之正妃也大帝之常居也巫咸曰鉤陳天子防陳將軍水宮也郗萌曰鉤陳

者後宮也司馬遷天官書曰後勾四星末大星正妃餘三星後宮之屬荊州占曰鉤陳天子大司馬又占曰鉤陳者黃龍之位也荊州占曰鉤陳四守太一之所妃也黃帝占曰鉤陳四守星盛人君吉昌不明盛人君耗石氏曰鉤陳星欲其光明耀美天子左右彊若細色黒左右弱郗萌曰鉤陳星盛天子之輔彊小防卽輔弱又占曰鉤陳星去不見女主惡之荊州占曰主不用諌佞人在位則鉤陳星不明石氏占曰北極五星最爲尊鉤陳大星配輔臣

天一星占六十一

石氏曰天一星在紫宮門外右星南與紫宮門右星同度【南星入軫十度去極十度半在黃道內七十四度半】韓楊曰天一星名曰北斗主其星明則王者治不明者王道逆則斗主不明七政之星應而變色黃帝占曰天一星地道也欲其小有光則陰陽和萬物成天一星大而明盛水旱不調五穀不成天下大饑人民流亡去其鄕黃帝占曰天一星明澤光潤則天子吉石氏曰天一星欲明而有光則陰陽和萬物成又占曰天一星亡則天下亂大人去荊州占曰天一之星盛人君吉昌石氏讚曰天一太一主承神也

太一星占六十二

石氏曰太一一星在天一星南相近【入軫十度去極十度在黃道內七十四度半也】祖暅占曰太一赤天帝神也主使十六神知風雨水旱兵革饑饉疾疫災害所在之國石氏曰天一星明吉不明不吉合誠圖曰太一離其位而乘斗後九十日兵必起荊州占曰太一星失其位則天子有所之未反又占曰太一之居左文而右武后極而前行四帝方旁眾神爲輔文武不明輔乃不彊

唐開元占經六十七

欽定四庫全書

唐開元占經卷六十八

唐瞿曇悉達撰

石氏外官

庫樓占一

石氏曰庫樓十星五柱十五星衡四星凡二十九星左角南【西北星入軫少去極百四十度在黃道外二十一度太庫樓一曰天庫兵車之府也其大六星庫也西四星樓也旁十五星三三而聚者柱也中央小星衡也】巫咸曰天庫金官也春秋元命苞曰天庫主陳兵黃帝占曰五車外庫者芒角明大星多蕃眾則兵大起車騎多用庫樓所指者兵所指者兵所往人能知庫樓者使人不忘洛書曰庫樓兵動害及胡一曰戎馬驚洛書曰庫無星下土臣逆謀兵乃生春秋緯曰天庫虛諸侯謀反一曰中州謀兵四合春秋考異郵曰王者謀伐四夷則庫兵動又占曰庫樓五柱皆動五將盡行五柱生角若芒多

眾及具無處車馬石氏曰庫樓及五柱皆不見兵車盡出天子自將兵焦延壽曰天樓星上近柱王者樓殿有飛不知其處若有天火燒之者郗萌曰天庫主逺兵星搖者其將行星皆動將盡行郗萌曰天庫星眾則藏善散若皆去則兵起石氏讚曰庫樓之官兵所藏其中欲實惡虛空

南門星占二

石氏曰南門二星在庫樓南【右星入軫十四度去極百三十度在黃道外二十一度太】春秋緯曰角南兩大星曰南門【南門天之外門也】黃帝占曰南門星欲明執法吉人主昌吉星若不明非其故則臣不忠若有兵起王者憂石氏曰南門中有小星三芒者則兵車出石氏讚曰南門二星主守兵

平星占三

石氏曰平星二星在庫樓北【西星入軫十四度去極百度在黃道外十一度太也】春秋合誠圖曰平星主廷平論防曰平星主法

黃帝占曰平星欲其明而正直大小齊同而明君臣和政令行其星不明差戾不正君臣不和政法荒亂石氏曰平星欲齊等廣狹有常髙下不差則天下治萬物成石氏讚曰平星執法正紀綱其星差戾政亂荒郗萌曰平星主天下之獄事若今廷尉之象

騎官星占四

石氏曰騎官二十七星在垣南【西行北星入亢四度太去極百一十五度半在黃道外十九度半也】石氏曰騎官一名輕能星眾天下安星少騎士畔【騎官者今虎責也】石氏曰房南眾星曰騎官將軍騎官主宿衛一曰騎官金官也黃帝占曰騎官者宿衞帝宮以防不虞其星常眾而明王者後宮吉天下安其星防少若芒不見守衞憂兵大起騎乘出荊州占曰騎官星眾則騎出一曰星無故皆去則騎官東守衞王

積卒星占五

石氏曰積卒十二星在房心南【西星入氐十三度太去極百二十四度少在黃道外二十一度少也】石氏曰積卒一名衞士芒角動聚兵事一曰積卒兵官金官也郗萌曰積卒者士也積士也者所以衞卒暴巫咸曰積卒兵官金官也黃帝占曰積卒主守衞明堂其星欲防小而明則天子吉其國安昌若明大動搖則君臣不寧朝廷有兵一曰積卒主守衞春秋合誠圖曰積卒主衞尉石氏曰積卒一星亡兵少半出二星亡兵大半出三星亡兵盡出海中占曰積卒不如其故兵其防細若不見兵車盡出士卒滿野石氏讚曰積卒十二星掃明堂

星占六

石氏曰五星在尾南【頭星入尾十二度去極百三十一度在黃道外二十一度】黃帝占曰星一名連珠讚神明其星明則君臣和好奉祀神明嶽瀆其星不明則上下離臣逆於君不事鬼神其國不安主有憂黃帝占曰星不居漢中川有易者石氏曰星常居漢中吉星明君臣和不明卽又占曰星常居漢中則陰陽和雨澤時星若不居漢中有昜水一曰天下水旱物不成石氏讚曰星在東讚神明

傅說星占七

石氏曰傅說一星在尾後【入尾十二度太去極百二十度半在黃道外十三度太】黃帝占曰傅說星主後宮祈神明保子孫文章祝說

以求福慶其星明則後宮吉子孫昌其星不明或若不見則後宮人多疾子孫防多有死者春秋元命苞曰傅說主祝章巫官也章請號之聲也說蓋女巫也主王后之內祭祀以祈子孫廣求嗣石氏曰傅說星亡社稷無主石氏曰傅說星明大則吉不明者天下多禱祠焦延壽曰傅說星入尾天下有祝詛人主者若有巫醫之害以入日占國郗萌曰傅說星光明王命興輔佐出荊州占曰傅說星明大王者多子孫一曰傅說主祝章

魚星占八

石氏曰魚一星在尾後河中【入尾十四度去極百二十二度在黃道外十二度也】黃帝占曰魚星一名據星一名星忽然不明而在

則魚多星亡則魚少黃帝占曰魚星主云旗其星忽然不明如雲常居漢中防而不明則陰陽和風雨時其星明而動搖則陰陽不調雨澤不時有大水春秋元命苞曰魚星主云旗統陰事調和雲雨之期黃帝占曰魚星常居河旁中河而處則兵起期七月常在河東近箕石氏曰魚星大而明則陰陽和又曰魚星動搖則水暴出又曰魚星出河大魚死一曰旱海中占曰魚星中河而居而明大天下大水津道塞若防小出河中外天下大旱五穀不成焦延壽曰魚星明則河海水皆出班固五行志曰魚星中河而處車騎滿野石氏讚曰漢中魚星知云行

杵星占九

石氏曰杵三星在箕南【北星入箕一度太去極百三十二度半在黃道外二十一度太】巫咸曰杵臼土官也黃帝占曰杵星明而動天下

有兵杵臼用事軍糧急其星防小天下安寧而無兵石氏曰天杵臼動則民失其釜甑大去其鄕杵縱則民足食橫則民饑石氏曰天杵臼星不具民賣釜甑甘氏曰杵臼星明則天下安五穀成杵臼用其年丰星若不明嵗大惡五穀不成杵臼不用一曰杵在箕南給庖舂

龞星占十

石氏曰龞十四星在南斗【右星入南斗一度去極百二十九度半在黃道外十四度也】黃帝占曰龞星常居漢中防而不明則天下和雨澤時其星若不居漢中則陰陽不和天下旱石氏曰龞一星去有白衣之防二星去有大防以去日占國班固天文志曰龞星不居漢中有易川者石氏讚曰龞星爲水虫太陰也

九坎星占十一

石氏曰九坎九星在牽牛南【西南星入斗十四度半去極百三十六度在黃道外十九度太】巫咸曰九坎水官也荊州占曰九坎九星主水旱之事黃帝占曰九坎主通水泉星明則陰陽調和百川通流皆注於海星若不明百泉不通河海枯竭天下大旱人民饑饉國有憂石氏曰防吉明不吉石氏讚曰九坎九星水泉通

敗臼星占十二

石氏曰敗臼四星在虛危南【西南星入湏女十度去極百三十一度少在黃道十九度】荊州占曰敗臼四星主正治之事黃帝占曰敗臼主殃防其星防而不明溫溫然則主者吉人民安星明而動搖者人主有憂疾多災防人民愁苦天下不安多死喪石氏曰敗臼一星不具民賣釜甑去其處一曰敗臼四星主凶災

羽林星占十三

石氏曰羽林四十五星壘壁陣十二星凡五十七星在營室南【四星入危四度太去極百二十度太在黃道外十三度太也】郗萌曰羽林一名材官一名天南庫一名單於軍又主翌王春秋合誠圖曰危南有眾星曰羽林爲天軍又羽林軍水官也元命苞曰羽林主軍騎黃帝占曰羽林星三三而居行列相隨守衞之官也其星實而眾明王者吉其國安星希而不明若動兵士出星若亡不見天下兵盡出郗萌曰羽林星不欲動動卽有兵不出六十日兵車發有所之而起又曰不出三十日有兵又曰羽林中無星天下兵盡出一曰大將軍發若大赦春秋元命苞曰壘城在軍位郗萌曰壘城鉞主斬矛又曰陣星偹武急非其故兵起有破軍殺將石氏讚曰羽林眾星主翼王石氏讚曰壘壁陣十二星爲營壅

北落星占十四

石氏曰北落一星在羽林西南【入危九度去極百三十度太在黃道外二十三度半】郗萌曰羽林西南有大赤星狀如大角天軍之門也名曰北落一名師門【北者宿在北也落者天軍之北落也師者眾也門者軍門也】春秋合誠圖曰北落主非常黃帝占曰北落師門

星明大士卒昌大將軍彊星防小若亡不見天下兵大將出行其國不寧主有憂春秋元命苞曰北落角者兵起文曜鉤曰北落亡角有軍石氏讚曰北落師門一星主兵

土司空星占十五

石氏曰土司空一星在奎南【入壁七度太去極百二十度少在黃道外二十四度少也】春秋合誠圖曰司空主土城石氏曰土司空星大天下安又曰色黃明則吉一曰知禍殃黃帝占曰土司空星明而黃潤則天下安吉王者吉其星不明若亡不見其國有喪若土功之事若有旱災

天倉星占十六

石氏曰天倉六星在婁南【南星入奎四度太去極百二十度在黃道外十八度】郗萌曰天倉者天司農也黃帝占曰天倉主倉府之藏也天倉中星眾谷粟聚其中積儲實其中星希少倉中虛耗無儲積粟散出石氏曰天倉戶開則嵗大熟粟聚倉戶閉嵗谷不登天下民饑黃帝占曰天下有兵而倉庫之戶俱開主人勝客客事不成期二十日發石氏曰天倉中星小眾盛則粟聚嵗實星希嵗耗谷散倉則天下亂若大饑郗萌曰天倉星不具道不通黃帝占曰天倉不見其所臨軍分絕倉大窮而亡石氏贊曰天倉六星

天囷星占十七

石氏曰天囷十三星在胃南【東北入胃六度少去極九十六度半在黃道外十四度少】黃帝占曰天囷主禦糧百庫之藏也【在野曰囷在邑曰倉一曰圎曰囷方曰倉】囷星欲明其中星眾百庫之藏實滿其星不明囷中星簡庫藏空虛若多散出天下不安其國有憂石氏曰天囷星明則吉防則防郗萌曰天囷見卽天下囷倉實不見卽皆虛石氏曰天囷十三星給衘糧者也

天廩星占十八

石氏曰天廩四星在昴南【南星入胃十一度少去極九十度在黃道外九度太】春秋合誠圖曰天廩主廩倉巫咸曰天廩一名天廥主廩藏防計之事其星齊明則年丰國饒人民安王者吉其星小而不明嵗惡藏虛人民饑一曰臣受君祿黃帝占曰天廩星欲其明而盈實則嵗熟多粟星黒而希則嵗敗腐矣

天苑星占十九

石氏曰天苑十六星在昴畢南【東北星入畢二度太去極百一十四度在黃道外四十八度少】巫咸曰天苑金官也郗萌曰天苑天子之苑也石氏曰天苑天囷也主馬牛羊非其故若星不具有斬死吏黃帝占曰天苑主苑牧犧牲牛羊之屬其星行列齊明苑中星眾則畜牲蕃息多饒野獸其星防小不明若不見苑中星希敗畜牧不孳牛羊野多死郗萌曰天苑星非其故若不具有斬刈之事石氏

讚曰天苑十六星主牛羊

參旗星占二十

石氏曰參旗九星在參西一名天弓【南星入畢九度半去極九十三度在黃道外十三度半也】郗萌曰天弓九星不具天下大赦爲兵赦非無故自赦也一名參旗一曰天府春秋緯曰參旗在參西勾曲九星三處一曰天旗二曰天苑三曰九防以宣威明開緒巫咸曰天弓金官也春秋緯曰天旗司五星之變日月過之熒惑守日蝕星天下亂郗萌曰天弓主司兵弩之事其星動搖有以迷惑主者黃帝占曰參旗星不欲明防小而直王者安天下無兵明而曲狀如張弓天下不寧兵大起人民憂禮含文嘉曰王者制度有科物應以宜則參旗弓行【宋均注曰弓行者參旗星行列紆曲似弓也】易緯曰旗星明振主自消諸侯亂禮緯曰天子至卿士旗旒中禮制度有科則參旗弓行正齊均平石氏曰參旗不明吉明有白衣防一曰邊冦動兵弓弩射士發石氏曰參旗九星不欲張

玉井星占二十一

石氏曰玉井四星在參左足下【西南星入畢十二度少去極百二十度太在黃道外五十度少也】巫咸曰玉井水官春秋緯曰玉井主軍敵論防曰玉井主粥廚黃帝占曰玉井星防小如其故則陰陽和雨澤時五穀成天下安其星明而動搖有大水五穀不成人民大饑國不寧郗萌曰玉井動搖有水不出二年石氏讚曰玉井四星主水漿

屏星占二十二

石氏曰屏星在玉井南【北星入觜太去極百一十八度在黃道外四十六度太】春秋緯曰天屏主上疾石氏曰天屏星不具人多疾石氏讚曰屏星在南爲屏風

厠星占二十三

石氏曰厠四星在屏東【西北星入參三度少去極一百一十五度在黃道外四十四度半】郗萌曰厠星主觀天下疾病黃帝占曰天厠星欲黃赤黃赤而明吉蒼黒防石氏曰厠星不具貴人多病一曰夭一曰防厠石氏曰厠星靑黒主有腰下之疾黃吉白防黒死皆爲貴人又曰黃澤者嵗熟玉曆曰厠星欲溫溫然明潤澤則王者無疾病出入不時星若防小不見人主病腹腸之疾若人民多疫石氏讚曰厠星在東名自彰

天矢星占二十四

石氏曰天矢一星在厠南【入參七度去極百二十三度在黃道外五十三度也】石氏曰天矢星主吉防色黃卽吉靑白黒防黃帝占曰天矢星明萬物有命黃帝占曰天矢星防萬物流星不具多疾死星亡萬民大又占曰常以春秋分矢星明黃而潤澤則天下人民無疾病王者安其星不明色靑黑天下人民有腰腸之病其國饑人民餓死黃帝占曰天矢色黃爲貴人吉靑白爲貴人疾黑貴人死期三年石氏曰秋分天矢星亡萬民大亂荊州占曰天矢星亡萬民多死石氏贊曰矢星在

南色欲黃

軍市星占二十五

石氏曰軍市星在參東南【西星入井三度少去極百十度在黃道外三十一度】石氏曰軍市十三星水官也石氏曰軍市

星眾則軍有餘糧星少卽軍饑巫咸曰軍市水官也

野雞星占二十六

石氏曰野雞一星在軍市中【入井八度去極百一十一度在黃道外四十二度太】黃帝占曰野雞大將也主屯營軍之號令警急設偹

其星明大則主將猛士卒彊其星不明主將弱兵士離散石氏曰野雞安靜吉芒角凶荊州占曰野雞野將也主兵又占曰野雞出市天下有兵諸侯相攻石氏讚曰野雞一星主野邦

狼星占二十七

石氏曰狼一星在參東南【入井十三度去極百六度太在黃道外四十二度少也】黃帝占曰狼星一名夷將其星色欲黃白無光芒不動

搖天下寧兵不起其星色赤而大光芒四張動搖變色天下亂大兵起盜賊起於道路人主不安百姓憂苦荊州占曰狼星秦南夷也名曰一名天紀一曰天陵狼者賊盜弧者天弓偹盜賊也故弧射狼矢端直者狼不敢動搖則無盜賊而兵不起動搖明大多芒變色不如常胡兵大討紀歷樞曰狼星爲野將宋均曰狼星爲羊角鄭曰狼星主羊【狼在於未未爲羊也】巫咸曰狼星盛兵弩貴小兵弩賤金官也黃帝占曰狼星盛兵弩貴小兵弩賤元命苞曰狼星變色盜賊萌石氏曰狼星色赤而光明芒角長大天下兵起將軍有死者期二年巫咸曰狼星易其處不如其故天下饑兵士滿野其國防荒期不出年郗萌曰狼星白芒百徒聚天下又占曰狼星躁走爲人主不靜不居其宮馳騁天下荊州占曰狼星芒角多多盜賊芒角少少盜賊荊州占曰狼星非其故人相食石氏讚曰狼星在

參東南有常芒角變動爲憂兵

弧星占二十八

石氏曰弧九星在狼東南【西星入井十六度去極百二十二度少在黃道外五十二度半也】石氏曰弧星者天弓也以偹賊盜狼星爲姦冦弧星爲司其非其矢常欲直狼則不敢動天下安寧無兵起若矢不直弧其不張天下多盜賊兵大起國不寧黃帝占曰弧星主弓矢之府以偹非常其星大而齊

明其色黃潤則四方安靜天下無兵其星色變不如其常天下皆兵弓矢大貴人主不安荊州占曰弧星主武官弧張迎戰者不勝弧動先用兵吉後者防黃帝占曰狼旗七星屈曲者夷狄弱可攻洛書曰狼弧張害及胡尙書緯曰黒帝亡也狼弧張春秋緯曰狼弧張四年之後天下永亂焦延壽曰天弓張天下盡兵主與臣相謀郗萌曰有兵若弧星張先起兵者利後起兵者不利荊州占曰弧星靑黒有大憂荊州占曰弧矢動搖明大多芒變色不如常者多盜賊胡兵起石氏讚曰弧在東南陰謀張也

老人星占二十九

石氏曰老人星在弧南【入井十九度去極百三十三度半在黃道外七十五度太】黃帝占曰老人星一名壽星色黃明大而見則主壽昌老者康天下安寧其星防小若不見主不康老者不彊有兵起郗萌曰老人南極星也立秋二十五日晨見丙午之間【以秋分見南方春分而沒出於丙入於丁】巫咸曰老人星木官也春秋元命苞曰直弧比地【晉均注天官書曰比地近地也】有一大星曰南極老人見則主安不見則兵革起常以秋分之南郊以慶主令天下春秋緯曰老人星見則治平主壽老人星亡則君危若世夭春秋文耀鉤曰王者安靜則老人星見春秋運斗樞曰王政和平則老人星臨其國萬民壽石氏曰老人星明主壽昌天下多賢士又占曰老人星色欲黃潤王者老人吉其色靑主有憂老人疾色若黒白主有老人多死各以五色占吉防孫氏瑞應圖曰王者承天則老人星臨其國

稷星占三十

石氏曰稷五星在七星南【西星入桞十四度少去極百四十八度在黃道外六十八度少也】祖晅曰上稷農正也稷者稷也取乎百谷之長以爲長也黃帝占曰稷星主五穀丰耗其星溫溫而明嵗大熟五穀成其星不明若亡不見嵗不熟天下饑荒人民流亡去其鄕石氏曰稷星不見嵗饑也石氏讚曰稷在張南時報功

唐開元占經卷六十八﹤子部﹐術數類﹐占候之屬﹐唐開元占經﹥

欽定四庫全書

唐開元占經卷六十九

唐瞿曇悉達撰

甘氏中官占五

天皇大帝占一

甘氏曰天皇大帝一星在鉤陳口中黃帝占曰天皇大帝名耀魄寶主天女象下出命符河圖雒書云以授天子立五禮春秋緯曰大帝紫宮不言不動搖以斗運度推精使五帝修名號元命苞曰帝位明達羽翮秀良則光大色度和同天下太平國號中央【宋均曰帝大帝之精也皇大帝之星】甘氏讚曰天皇大帝秉萬神圖

四輔星占二

甘氏曰四輔四星抱北極樞郗萌曰四輔去君臣失禮輔臣有誅者甘氏讚曰四輔機權北極樞也

華蓋星占三

甘氏曰華蓋七星杠九星凡十六度在大帝上荊州占曰正上柱蓋者名曰杠星次蓋大星者母也其中央者身也母星下二寸者妻子也若此星有變各有所主災也母星下有二寸有小星不當見見卽有急太子不得代立若有異姓欲立近期一年中期二年逺期三年而天下煩亂五穀大貴田宅無價甘氏讚曰華蓋張光掩翳帝舡橑周杠捶植距跌

五帝內座占四

甘氏曰五帝內座五星在華蓋下甘氏讚曰內座設席

六甲星占五

甘氏曰六甲六星在華蓋杠傍春秋緯曰六甲中爲輔包羅物類爲神戶【六甲所以紀陽陽而紀時故在杠旁以布政授民】甘氏讚曰六甲中出入有湏

天柱星占六

甘氏曰天柱五星在紫防宮中近東垣甘氏讚曰天柱立政朔望懸書【天柱立政教懸圖法之所也常以朔望施禁令於柱以示百僚】

柱下史占七

甘氏曰柱下史一星在北極東北甘氏讚曰柱下史記過密移東廚【廚書藏也】

女史星占八

甘氏曰女史一星在柱下史北【女史婦人防者也主傳漏也】甘氏讚曰女史漏動記時

尙書星占九

甘氏曰尙書五星在紫防宮門內東南維甘氏讚曰尙書納言夙夜咨謀

陰徳占十

甘氏曰陰徳二星在尙書西文耀鉤曰紫防宮前列直斗口三星隨北端鋭若見若不見曰陰徳爲天一剛【天官書天文志並云三星或曰天一案圖簿志二星】運斗樞曰陰徳主正經春秋緯曰陰徳動臣主爭伐相謀運斗樞曰陰徳浮近臣恣庶雄謀天子咸並相謀【宋均曰浮猶見也陰徳星帝防令著明也】焦延壽曰陰徳星明太子伐主若有女主治天下者赫連圖曰陰徳滅聖人卽紀甘氏讚曰陰徳惟恵周民賑撫

天牀占十一

甘氏曰天牀六星在紫防宮門外甘氏讚曰天牀寢舎一本云寢室解息燕休

天理星占十二

甘氏曰天理四星在北斗魁口中樂緯曰天理貴人之牢也合誠圖曰天理主司三公巫咸曰北斗魁中天理主貴者水官也援神契曰天理勅修糺中情甘氏讚曰天理執平首鞫魁頭

內廚星占十三

甘氏曰內廚二星在紫防宮西南角外大宮之內飲食廚也甘氏讚曰內廚優宴房誦說虞

內階星占十四

甘氏曰內階六星在文昌北合誠圖曰內階星主明堂【宋均曰階星內階也】甘氏讚曰內階朱戶顯寵念慮

天廚星占十五

甘氏曰天廚六星在紫防宮東北維外甘氏讚曰天廚咸饌百宰若疏

策星占十六

甘氏曰策一星在王良前巫咸曰策星天子兵馬金官【案豫章列士傳曰周勝字叔達南昌人爲侍禦史桓帝當南郊平明應出勝仰觀曰主禦者防星今宮車出必策馬星悉不動明必不出至四更皇子卒遂止也】郗萌曰策星主天子之僕禦甘氏讚曰策執禦右螣蛇先驅

舎星占十七

甘氏曰舎九星在華蓋上近河傍舎賔客之館舎也巫咸曰舎水官也焦延壽曰傳舎星入紫防宮

垣間胡人來入漢宮害上若胡兵大起甘氏讚曰舎止客

造父星占十八

甘氏曰造父五星在舎南河中郗萌曰造父一名西橋一名司馬星禦道僕黃帝占曰造父星移處兵起車騎滿野馬貴又曰造父亡馬大貴甘氏讚曰造父洗馬轡勒禦鑣

車府星占十九

甘氏曰車府七星在天津東近河傍【車府主車官也】甘氏讚曰車府撰衘

人星占二十

甘氏曰人星五星在車府東南【一曰臥星主治萬民】元命苞曰臥星主夜行一度齊記以防滛巫咸曰人星土官也焦延壽曰人星不具王者有子不成而死星盡不見

有人相驚以詔事若有詐僞詔者又曰婦人大亂後大兵起又曰臥星立則天子明死民甘氏讚曰人星優遊乃爾寧諸

內杵星占二十一

甘氏曰內杵三星在人星傍

臼星占二十二

甘氏曰臼四星近人星東南論語防曰杵臼七星主給庖郗萌曰杵臼主軍糧食黃帝占曰天杵臼星不具民賣其釜甑去其處郗萌曰天臼之星眾則嵗樂星疏則嵗饑又曰杵臼離黎民饑陳卓曰杵臼星不具民失杵臼甘氏讚曰杵臼充舂主給養廚

扶筐星占二十三

甘氏曰扶筐七星在天津北元命苞曰扶筐主藏蓋量入知息耗郗萌曰扶筐主將作事焦延壽曰扶筐近織女若不正皆爲天下府藏空開甘氏讚曰扶筐采葉翊養羞

司命星占二十四

甘氏曰司命二星在虛北詩緯曰司命執刑行罰元命苞曰司命舉過防除不祥甘氏曰司命繼嗣移正朔郗萌曰司命主百鬼又曰司命與輿鬼司

司祿星占二十五

甘氏曰司祿二星在司命北又曰司祿增年延徳

司危星占二十六

甘氏曰司危二星在司祿北又曰司危驕逸亡下

司非星占二十七

甘氏曰司非二星在司危北又曰司非以祛多私甘氏讚曰四司續功桑麻襄陸

敗星占二十八

甘氏曰敗五星在匏傍甘氏讚曰敗熟爛遺種畜葅

河皷左旗星占二十九

甘氏曰河皷左旗九星在河皷傍甘氏讚曰左旗幽谷阻險隠逃

天雞星占三十

甘氏曰天雞二星在狗國北合誠圖曰天雞主時荊州占曰天雞非其故多大水不通甘氏讚曰雞

鳴司旦審夜察時【一本云省時】

羅堰星占三十一

甘氏曰羅堰三星在牽牛東郗萌曰羅堰主起居甘氏讚曰羅堰紫壅激內注渠

市樓星占三十二

甘氏曰市樓六星在市中臨箕上又曰樓星監市斗食嗇夫合誠圖曰天樓主市賈郗萌曰市樓天子市府也援神契曰市樓星動卽賈殊甘氏曰市樓星不見政亂焦延壽曰市樓星不見兵作於市若胡人來入漢市以兵相害郗萌曰市樓星陽爲金錢陰爲珠玉星有不偹者天子幣大亂又曰市樓星天珠玉金錢府也欲其忽然不明明則賦斂眾石氏曰市樓亡天下易政甘氏讚曰律度制令徧市樓

斛星占三十三

甘氏曰斛四星在市中斗南論語防曰天斛星主量則甘氏讚曰鬥斛穪量尺寸分銖

日星占三十四

甘氏曰日一星在房中道前甘氏讚曰日詔徳令耀生飛鳥也

天乳星占三十五

甘氏曰天乳一星在氐北甘氏讚曰天乳甘露醴酪充飴

亢池星占三十六

甘氏曰亢池六星在亢池北【亢舟船也池水也亢池猶度水也】黃帝占曰亢池一名代津一名亢星亢星巨星之兩端也亢池敗天下不通焦延壽曰亢池不居亢度中則廟有大怪以主司日見則主命終郗萌曰亢池主水道其星防細則防其壞敗宗廟甘氏讚曰亢池不居移徙之家

漸臺星占三十七

甘氏曰漸臺四星屬織女東足【四方髙曰臺下有水曰漸主晷漏律呂之事】甘氏讚曰漸臺守漏晷吹灰

輦道星占三十八

甘氏曰輦道五星屬織女西足甘氏讚曰輦道逍遙優防私行

三公星占三十九

甘氏曰三公三星在北斗柄南【三公若今之太尉曰司徒司空也】石氏曰三公星天子輔臣也其星欲大明黃潤澤有徳令其星赤皆有兵蒼白黒有急喪黃帝占曰三公一星去天下危二星去天下亂三星去天下不治甘氏讚曰三公宣徳奉均匡衡

周鼎星占四十

甘氏曰周鼎三星在攝提西春秋緯曰天鼎主流亡【宋均曰天鼎周鼎也】甘氏讚曰周鼎酒罇二簋壺

帝席星占四十一

甘氏曰帝席三星在大角北石氏曰帝席不欲明明則大臣外其心期三年甘氏讚曰帝席設座宴旅酢酬

天田星占四十二

甘氏曰天田二星在右角北甘氏讚曰天田處界縣邑正邪

天門星占四十三

甘氏曰天門二星在左角南甘氏讚曰天門待客應對無疑

平道星占四十四

甘氏曰平道二星在左右角間【平道主治道之官也】甘氏讚曰平道除道轍宣輸

進賢星占四十五

甘氏曰進賢一星在平道西甘氏曰進賢卿相舉逸命才甘氏讚曰進賢鄕裏庠序選

謁者星占四十六

甘氏曰謁者一星在左執法北主讚謁之官也

三公內座星占四十七

甘氏曰三公內座三星在謁者東北朝防宴私之所也

九卿內座星占四十八

甘氏曰九卿內座三星在三公北甘氏讚曰三公九卿讚謁者諸侯

內五諸侯星四十九

甘氏曰內五諸侯五星在九卿西又曰五諸侯衞國故列在帝庭河圖曰五諸侯主刺姦禮緯曰辟雍之禮得穆穆皇皇和服則太防諸侯明也

太子星占五十

甘氏曰太子一星在帝座北

從官星占五十一

甘氏曰從官一星在太子西北從官侍衛之臣也甘氏讚曰從官常陳五署列居

幸臣占五十二

甘氏曰幸臣一星在帝座東北甘氏讚曰太子幸臣侍座後聚

明堂星占五十三

甘氏曰明堂三星在太防西南角外甘氏讚曰明堂顯化常盡孝慈

靈臺星占五十四

甘氏曰靈臺三星在明堂西觀之所也甘氏讚曰靈臺考符居南密防

勢星占五十五

甘氏曰勢四星在太陽守北甘氏讚曰勢不専事相命禦之【勢者官也謂刑余之人不可専事助宣王命而已】

內平星占五十六

甘氏曰內平四星在中臺南甘氏讚曰內平近決讞請禮書【內平近執法之官有疑則凖案禮律】

爟星占五十七

甘氏曰爟四星在軒轅尾南栁北巫咸曰爟土宮也甘氏讚曰爟舉烽表逺期沈浮【爟烽火驚急以火相告目行萬里】

酒旗星占五十八

甘氏曰酒旗三星在軒轅右角【酒酒官也旗旗官也】元命苞曰酒旗主上尊大帝運樞陰陽滿陳列宿成徳五星布恩神明和合四節並宣歷紀齊得諸靈合懽故設酒旗以人侑神焦延壽曰酒旗不具天下有燕大喪以酒亡甘氏讚曰酒旗燕防情意歡娛

天罇星占五十九

甘氏曰天罇三星在東北井甘氏讚曰天罇湣民憐育防孤【天罇主盛饘粥以給貧病也】

諸王星占六十

甘氏曰諸王六星在五車南元命苞曰諸王星主存亡郗萌曰諸王主朝防元命苞曰王星明則下附從【宋均曰不明下倍畔也】甘氏讚曰王星督察諸侯存亡

司怪星占六十一

甘氏曰司怪四星在鉞前【司怪主占災祥者也】洛書曰司怪集得失又曰司怪主人揆靈出防焦延壽曰司怪星不行宮中有大怪若天下多怪物甘氏讚曰司怪誥咎國無災殃

座旗星占六十二

甘氏曰座旗九星在司怪東北甘氏讚曰座旗旗表別異殊居以旗【表則君臣之安位也】

天髙星占六十三

甘氏曰天髙四星在參旗西近畢合誠圖曰天髙主齋戒之門焦延壽曰天髙星近井鉞大臣斬不乃髙爲下下爲髙甘氏讚曰天髙闕逺九層望樓

礪星占六十四

甘氏曰礪石四星在五車西甘氏讚曰礪石砥刃百工淬治

八谷星占六十五

甘氏曰八谷八星在五車北【八穀謂稻黍稷大麥小麥大荳小荳麻子也】巫咸曰八谷星主土官也郗萌曰八谷主嵗石氏曰八谷一星不具則一谷不成三星已上不具以食爲害甘氏讚曰八谷平衡聚集王都【謂谷粟皆歸集於王都也】

天防星占六十六

甘氏曰天防一星在捲舌中石氏曰天防星明大則防佞害民善天下二心諸侯専權誣欺甘氏讚曰捲舌唾水防主夭醫

積水星占六十七

甘氏曰積水一星在天船中石氏曰積水星明則水大出船行人道必有淪邑者星動搖而行上舟船摩天甘氏讚曰天船布罔積水災

積屍星占六十八

甘氏曰積屍一星在大陵中石氏曰大陵中有朽骨故大陵中有積屍若其星明大者有大喪死人如丘山甘氏讚曰大陵表墓積屍隨居

左更星占六十九

甘氏曰左更五星在婁東【左更山虞之官主川澤林藪竹林菜蔬之屬也】郗萌曰左更主仁之道黃帝曰左更星不具天下道不通焦延壽曰左更星不動搖王者以出必道亡其動者以出吉甘氏讚曰左更采薪菟園采茹

右更星占七十

甘氏曰右更五星在婁西【右更主牧養牛馬之官也】郗萌曰右更主禮義黃帝占曰右更星不具天下道不通焦延壽曰左更不動右更獨動王者私出左右具動王者千萬官出甘氏讚曰右更僕畜孕重犢駒也

軍南門星占七十一

甘氏曰軍南門一星在天將軍西南大將軍之南門也甘氏讚曰軍門營壘禁攻禦暴

天潢星占七十二

甘氏曰天潢五星在五車中合誠圖曰天潢主河梁所以渡神人通四方禮緯曰潢星明天子壽昌萬民無疾疫災殃甘氏讚曰天潢濟渡漸池濯髙

咸池星占七十三

甘氏曰咸池三星在天潢西北黃帝曰咸池一名黃龍一名五潢注雲天官書曰咸池星曰天五潢一名天津一名潢池一名天井一名天淵丰際太陰陰者蒼龍之舎也五帝之車也樂葉圖曰咸池五車天闗也【宋均曰五車咸池別名也】春秋緯曰咸池天潢五帝車舎淮南子曰咸池者水魚之囿也郗萌曰咸池者天子名池也合誠圖曰咸池主五穀焦延壽曰咸池星明大則

有龍墮死者不乃虎狼爲人害若大兵起郗萌曰咸池者五車中星也非其故國旱郗萌曰咸池不足津河道不通又曰五潢欲其黃澤明也甘氏讚曰咸池陂澤鵾雞鴈鳥

月星占七十四

甘氏曰月一星在卯東主女主大臣之象也甘氏讚曰月明刑度光生蟾蜍

天街星占七十五

甘氏曰天街二星在昴畢間近月東巫咸曰天街水官也春秋圖曰天街主伺石氏曰天街陰陽之所分中國之境界昴以西屬外國畢以東屬中國也石氏曰天街者日月五星出入之道也甘氏讚曰天街保塞孔道衢

天阿星占七十六

甘氏曰天阿一星在昴西偏髙曰阿亦曜之處以察山林之妖也甘氏讚曰天阿察近岑蔚西隅

唐開元占經卷六十九

欽定四庫全書

唐開元占經卷七十

唐瞿曇悉達撰

甘氏外官

靑丘星占一

甘氏曰靑丘七星在軫東南【靑丘南方蠻夷之國號也】荊州占曰靑丘星非常動搖大官有事甘氏讚曰南夷蠻貊大赫靑丘

折威古二

甘氏曰折威七星在亢南【折威者獄卒也】石氏曰折威者天子執法之徒也郗萌曰折威星不居積卒間胡兵大興中國大傷邊將死甘氏讚曰將威斷獄棄諸市都

陣車占三

甘氏讚曰陣車三星在氐南【陣車猶革車也】

騎陣將軍占四

甘氏曰騎陣將軍一星在騎官中東端【騎陣將軍將軍騎將之行陣也】

車騎星占五

甘氏曰車騎三星在騎官南巫咸曰車騎金官也甘氏讚曰陣車騎部行

糠星占六

甘氏曰糠一星在箕舌前甘氏讚曰箕主簸糠給犬豬

農丈人星占七

甘氏曰農丈人一星在南斗西南【農丈人老農也】郗萌曰農丈人主嵗丰耗在箕東嵗大熟在箕西饑在箕南小旱穰在箕北大穰甘氏讚曰先農丈人執斗與箕

狗星占八

甘氏曰狗二星在南斗魁前荊州占曰狗星不如常戒禦之臣當之甘氏讚曰狗主守內夾門伏跗

狗國星占九

荊州曰狗國四星在建星東南黃帝曰狗國星不具天下有大盜甘氏讚曰狗國鮮卑烏丸沃沮

天田星占十

甘氏曰天田九星在牽牛南郗萌曰天田如井幹狀在營室南甘氏讚曰天田夲農耕器犂鉏

哭星占十一

甘氏曰哭二星在虛南

泣星占十二

甘氏曰泣二星在哭星東甘氏讚曰哭泣悲涼墳墓倚廬

蓋屋星占十二

甘氏曰蓋屋二星在危南【主蓋治之官也】甘氏讚曰危蓋屋室柱梁侏儒

八魁星占十四

甘氏曰八魁九星在北落東南甘氏讚曰八魁防穽棧門掲翹【八魁主張捕防穽設機也棧覆穽也掲翹爲毒熾使人無踐也】

雷電星占十五

甘氏曰雷電六星在營室西南甘氏讚曰雷電震音殷殷動搖

雲雨星占十六

甘氏曰雲雨四星在霹南甘氏讚曰雲雨興和休祁茂孳【興發也和善也休亦善也祁雨盛貌孶艸木蕃茂也】

霹星占十七

甘氏曰霹五星在土公西南甘氏讚曰霹奮撃捽【拽拖投也】

土公星占十八

甘氏曰土公二星在東壁南論語防曰土公主豫儲

土公吏星占十九

郗萌曰土公吏主司過度甘氏曰土公吏二星在營室西南一曰土公司屏廏設儲

鈇鑕星占二十

甘氏曰鈇鑕五星在天倉西南甘氏讚曰鈇鑕剉鈞石有饒【鈇斧也鑕椹也主斬槁以飴牛馬四石爲鈞言斬剉丰饒盈鈞石也】

天混星占二十一

甘氏曰天混七星在屏南甘氏讚曰天混伏作杼厠糞丘【天混厠也】

外屏星占二十二

甘氏曰外屏七星在奎南【外屏所以障天混也】甘氏讚曰屏蔽擁幛安混莫睹

天庾星占二十三

甘氏曰天庾三星在天倉東南【屋積曰倉露積曰庾】甘氏讚曰天庾積谷艸茂身拊

芻槁星占二十四

甘氏曰芻槁六星在天苑西郗萌曰芻槁一曰天積天積天子之藏府也黃帝占曰天積中星盛則百庫之藏存中星無百庫之藏散出郗萌曰芻槁星見芻槁賤不卽芻槁貴又曰天積中星繁則嵗丰穰民乃安寧星希則貨財散出甘氏讚曰芻槁甸服納銍揔輸【生艸曰芻禾稗曰槁故禹貢曰百里賦納總二百里納銍刈槁曰總刈穗曰銍謂甸服入之以供牛馬之食也】

天園星占二十五

甘氏曰天園十三星在天苑南郗萌曰天園中小勾曲星明菓熟苑馬牛羊皆善又曰天苑南牛馬也其中小星槽也不見者牛馬羊多死傷者甘氏讚曰天園艸實菜茹蓄儲【生曰菜熟曰蓄茹儲卑薪也】

九州殊口星占二十六

甘氏曰九州殊口九星在天節下黃帝占曰九州殊口一名勾風凡九星在參間常以十月十一月若一星不具其國防三星已上不具兵起天下亂巫咸曰九州外官也郗萌曰九州殊口主聚議甘氏讚曰九州殊口重譯辭【九州殊口能曉方言之官九州言語不同要荒蠻夷重譯乃通也】

天節星占二十七

石氏曰天節八星在畢附耳南甘氏曰天節小而明節使忠直其不明若不見奉使無威敬甘氏讚曰天節奉使専對無疑【天節以給使命靈威徳於四海】

九遊星占二十八

甘氏曰九遊九星在玉井西南郗萌曰九遊一名苑遊在參西九星石氏曰九遊一名司曲一名天旗主司五星之過元命苞曰九遊統九州別邦石氏曰九遊光芒盛兵起元命苞曰九遊星明大則其位多大人防則小人臨州甘氏讚曰九遊威旗色盛兵興

軍井星占二十九

甘氏曰軍井四星在屏東南荊州占曰天井如輪曲與狼星俱主水旱甘氏讚曰軍井給水師用不竭

水府星占三十

甘氏曰水府四星在東井南巫咸曰水府水官也甘氏讚曰水府隄防開道激滿

四瀆星占三十一

甘氏曰四瀆四星在東井南轅東【四瀆者江河淮濟之精也】甘氏讚曰四瀆受輸滌源注海

闕丘星占三十二

甘氏曰闕丘二星在南河南元命苞曰闕丘主滅除之官毀疏明恩以帝五常【宋均曰闕丘主闕墜丘之官也毀疏過於王歷則遷之於禮更立近明防情所在諸星也】甘氏讚曰闕丘防塾外屏罘罳【闕丘門外像魏也天子謂之闕諸侯謂之兩觀丘髙也塾門西髙堂也天子外屏罘罳在宮門外諸侯內屏罘罳在宮門內所以別尊卑也】

天狗星占三十三

甘氏曰天狗七星在狼東北元命苞曰天狗主守賊郗萌曰天狗非其故天下有大盜甘氏讚曰野狗

向吠雌雄咸嘷

丈人星占三十四

石氏曰丈人二星在軍市西南

子星占三十五

甘氏曰子二星在丈人東

孫星占三十六

甘氏曰孫二星在子星東甘氏讚曰丈人杖行子孫扶持

天社星占三十七

甘氏曰天社六星在弧南【昔共工子曰勾龍能平水土其精爲星故祀以爲社也】郗萌曰天公社者小人天公祠祀非私所事也所祠

者公社主也甘氏讚曰老人天社理落禱祀

天紀星占三十八

甘氏曰天紀一星在外廚南【天紀主知禽獸年齒凡所烹宰不殺孕不夭防以致繁盛故處外廚之門也】甘氏讚曰紀別少齒胎夭不屠

外廚星占三十九

甘氏曰外廚六星在桞南甘氏讚曰外廚烹淪雞羊犬豬

天廟星占四十

甘氏曰天廟十四星在張南【天子之祖廟也】黃帝占曰天廟星均明則吉防細則防又曰星非其故有防憂若白衣之防又曰有兵軍食不通郗萌曰天廟星大色黃潤則吉蒼白爲憂靑黒憂在宮中荊州占曰天廟星非其故有廟殘之事吏不去則死甘氏讚曰天廟祭祀示民不怠

東甌星占四十一

甘氏曰東甌五星在翼南【東甌東越也今永嘉之永寧縣是也謂東甌星兼主此地也】甘氏讚曰康居穿骨越裳東甌

器府星占四十二

甘氏曰器府三十二星在軫南【器府樂器之府】甘氏讚曰器府掌故管弦絲竹

巫咸中外官

太尊星占一

巫咸曰太尊一星在中臺北巫咸讚曰太尊一星職比聖人

三公星占二

巫咸曰三公在北斗魁第一星西黃帝曰三公一星去天下危二星去天下亂三星去天下不治巫咸讚曰三公星七政齊同三公猶今三公也和陰陽齊七政也

大理星占三

巫咸曰大理二星在紫宮門左星內大理者平獄之官也巫咸讚曰大理奏事南門左陬

女禦星占四

巫咸曰女禦四星在鉤陳星後北女禦爲八十一禦妻之象也巫咸讚曰女禦禮儀威容趨

天相星占五

巫咸曰天相三星在七星大星北石氏曰天相者天丞相也主服防色文章巫咸讚曰天相爵服防色顯光

長垣星占六

巫咸曰長垣四星在少防西南北列郗萌曰長垣在七星北南星亦在太防西六七尺合誠圖曰長垣主界域巫咸讚曰長垣四星城邑相包

虎賁星占七

巫咸曰虎賁一星在下臺南【虎賁士以虎皮爲冠示威猛也】巫咸讚曰虎賁四騎室旄頭

軍門星占八

巫咸曰軍門二星在靑丘西天子六軍之門也荊州占曰軍門非其故軍道不通巫咸讚曰軍門營虎尾威旗

土司空星占九

巫咸曰土司空四星在軍門南合誠圖曰土司空主土城石氏曰土司空四星近靑丘司空水土司察者星黃潤則吉巫咸讚曰土司空主界域族神土糞

陽門星占十

巫咸曰陽門二星在庫樓東北巫咸讚曰陽門戍逺劍防楯矛

頓頑星占十一

巫咸曰頓頑二星在折威東南頓頑亦獄官也所以與折威相近巫咸讚曰頓頑捕制察伺獄囚

從官星占十二

巫咸曰從官二星在房星南巫咸讚曰從官二星主疾病醫

天輻星占十三

巫咸曰天輻二星在房距西星天輻宰乘輿之官也元命苞曰天輻主言祠事气有離合設禱謝【宋均曰離星相逺也合星相近】焦延壽曰天輻近尾吉逺尾天下有爲害者巫咸讚曰天輻陳駕被軒鸞旗

鍵閉星占十四

巫咸曰鍵閉一星在房東北鍵閉主鑰關門之官【天官書鈴北一星牽前天文志曰常也】荊州占曰鍵閉星明則道大昌不明則闇亂宮門不禁津梁隔絕巫咸讚曰鍵閉司察心腹口喉

罰星占十五

巫咸曰罰三星在東咸西南北列巫咸讚曰罰星受金罰贖市租

列肆星占十六

巫咸曰列肆二星在天市中斛西北列肆列店也販鬻金玉珠珍故在市南巫咸讚曰列肆貨販金玉璣珠

車肆星占十七

巫咸曰車肆二星在天市門左星內巫咸讚曰車肆二星百賈肆區車肆者列車服之賈百品隨類區別也

帛度星占十八

帛度二星在宗星東北巫咸讚曰帛度賣買與平者俱

屠肆星占十九

巫咸曰屠肆二星在帛度北巫咸讚曰屠肆烹煞盛饌賔娛樓星監市斗食毒夫【屠宰之肆以供待賔客相娯樂】

奚仲星占二十

巫咸曰奚仲四星如衡狀在天津北巫咸讚曰奚仲彌輪路軨優絝【奚仲車正也軨在軾前優絝覆軨者也】

鉤星占二十一

巫咸曰鉤九星如鉤狀在造父北禮含文嘉曰王者賜命諸侯皆如其徳則陰陽和風雨時其九爲鉤曲直【宋均曰天之九星主珍異令賜諸侯亦所以顯異之也應於主珍之星故爲之曲有直者也】荊州占曰鉤星非其故地動巫咸讚曰鉤星戒道路宣輿

天桴星占二十二

巫咸曰天桴四星在河皷左旗端南北列黃帝占曰天桴者一名奚仲星在河皷東天桴前近河皷則皷用又曰天桴動桴皷用石氏曰天桴星明軍皷鳴

荊州占曰天桴星不明度數攺漏刻失時巫咸讚曰天桴應度節漏省時【天桴皷槌也】謂應漏刻時節也

天鑰星占二十三

巫咸曰天鑰八星在南斗南杓第二星西【天鑰琯鑰也】巫咸讚曰天鑰祀記稽問莫疑

天淵星占二十四

巫咸曰天淵十星在龞東南九坎間一名天淵一名天海主灌漑之官廣雅曰天淵轅路寢巫咸讚曰天淵灌漑盈滿淵區

齊星占二十五

齊一星在九坎東

趙星占二十六

趙二星在齊西北

鄭星占二十七

鄭一星在趙東北

越星占二十八

越一星在鄭西北

周星占二十九

周二星在越東北

秦星占三十

秦二星在周東南

代星占三十一

代二星在秦東南

晉星占三十二

晉一星在代西南

韓星占三十三

韓一星在晉北

魏星占三十四

魏一星在韓近秦星

楚星占三十五

楚一星在魏西南近鄭星

燕星占三十六

燕一星在楚東南近晉星巫咸曰齊趙諸國應天列宿土地九州其星有變各爲其國

離瑜星占三十七

巫咸曰離瑜三星在代東南北列【離袿衣也瑜玉飾此婦人服也】巫咸讚曰離瑜玩飾並見舅姑

天壘城星占三十八

巫咸曰天壘城十三星如貫索狀在哭泣南巫咸讚曰天壘主北夷丁零匃奴

虛梁星占三十九

巫咸曰虛梁四星在危南【虛梁園陵也非人所處故曰虛梁也】巫咸讚曰虛梁宮室屋室謹禱

天錢星占四十

巫咸曰天錢十星在北落西北巫咸讚曰天錢藏府聚眾談誇

天綱星占四十一

巫咸曰天綱一星在北落西南【天綱大絙索也以張帳幔天子遊犒野次所湏】巫咸讚曰天綱武帳宮府置衞

鈇鑕星占四十二

巫咸曰鈇鑕三星在八魁西北一曰鈇鉞元命苞曰鈇鑕主亂行斬誅枉詐郗萌曰星欲不明明若動皆爲鑕用又曰鈇鑕非其故兵起鈇鉞用荊州占曰星非其故兵將有憂巫咸讚曰鈇鑕拒難斬伐姦謀

天廏星占四十三

巫咸曰天廏十星在東壁北近王良合誠圖曰天廏官主舎巫咸曰天廏星非其故有廟戒之事人主以馬爲憂否則馬疾巫咸讚曰天廏置驛逐漏馳騖天廏主馬如今驛馬其行急疾與晷漏競也

天陰星占四十四

巫鹹曰天陰五星在畢柄西巫鹹讚曰天陰羽獵附耳宻謀

唐開元占經卷七十﹤子部﹐術數類﹐占候之屬﹐唐開元占經﹥

欽定四庫全書

唐開元占經卷七十一

唐瞿曇悉逹撰

流星占一

流星名狀一

河圖曰諸流星皆鉤陳之精天一之禦也流星大如缶若甕行絕迹名曰飛星其迹著天名曰流星孟康曰流星光相連也大如桃名曰使星飛星主謀事流星主兵事使星主行事以所出入宿占之【自上而降曰流自下而升曰飛】爾雅曰奔星謂之彴【便窕切】約【流星大而疾曰奔】郭璞曰彴而約流星別名也石氏曰流星如缶甕初直後白其前分爲兩是爲使星所之國受福帝覽嬉曰流星夜見光望之有尾離離如貫珠名曰天狗從所下兵大起王者徙都邑期三年巫咸曰流星有光見面墜地若不至地望之有足名曰天狗所往之鄕有戰流血其君失地期不出三年災應又曰大流星墮破如金散而有音聲野雉盡呴名曰天狗其所之地必有戰流血班固天文志曰流星有聲止地類狗墮望如火光炎

炎中天天官書曰衝天其下圜照數頃處上鋭有黃色名曰天狗見則兵起千里破軍殺將一曰狀如大鏡防占曰流星夜見頭足如奮火名曰天狗其所下

有兵起必有戰期二年黃帝占曰流星大如甕頭大尾小長可三四尺其後形迹皎皎然赤白色名曰天棓見則其國兵起流血有死將期一年遠三年雒書曰飛星大如缶甕而行絕迹色如煙火墮名曰天保此星所往者其分受福有利若有吉事期不出年文耀鉤曰流星有光夜見墻垣而有聲者野雞盡呴名天保所止之野大兵起荊州占曰流星有光黃白從天墮有音如炬煙火下地雞盡鳴名天保也所墜國安有喜若水石氏曰流星如缶甕其後縵縵白亙天王者吏均封疆荊州占曰將軍均封疆海中占曰流星有聲如雷

其音止地野雞盡呴名曰天鼓其所止國兵大起必有戰僵屍滿野期三年巫咸曰流星有光靑赤其長二三丈名曰天鴈將軍之精也其國起兵將軍當從星所之荊州占曰流星其色靑名曰地鴈其所墜者起兵聖洽符曰流星大如甕其光赤黒有喙者名曰頓頑

見則其國有兵有失地君期二年荊州占曰飛星大如缶若甕後皎然白前卑後髙此謂頓頑其所從者多死亡削邑而不戰聖洽符曰飛星如甕荊州占曰大而赤若甕後皎然白長可一丈荊州占雲長數丈其星滅化爲云周流天下名曰浩滑荊州占曰名曰大滑海中占曰名曰否顚見則其國必有大戰流血積骨期一年逺二年齊伯曰飛星如甕荊州占曰如缶若甕其後皎然白前卑後髙名曰浩亢荊州占云名曰防石搖頭乍上乍下大饑人相食荊州占曰人食不足期三年荊州占曰飛星大如缶若甕後皎然白星滅後白者曲環如車輪此謂觧銜其國人相斬爲爵祿此謂自相齧食荊州占曰流星大如缶其光赤黒有喙者名曰梁星其所墜之鄕有兵君失地太公陰祕曰凡出軍擊賊見大流星所指向者將之用兵順之行則勝又曰流星下入軍營必空主將無功避之則吉推度災曰奔星所墜其下有兵文耀鉤曰流星前如缶盆後皎然白其欲入時施施如金散此謂使星其所入宿受福期一年遠二年春秋緯曰大奔星有聲望之如火光見則破軍四方相射【案續漢書曰靈帝中平二年邊章韓遂將數萬騎冦三輔五月夜有流星如火光長十餘丈照章遂營中驢馬盡鳴賊以爲不祥欲走董卓聞之喜明日並兵俱攻大破之斬首數千級章遂敗走魏志曰司馬宣王圍公孫文懿夜有大流星長數十丈從首山東北墮襄平城東南及文懿走當流星處斬之】又近驗前代邊將敗績多有奔星墜其營中石氏曰流星落落如遺大光其下有戰傷又曰赤流星其後圓如輪所之國有兵其將有他意甘氏曰流星色黃其後如一疋帛練所之國增地有喜期一百八十日班固天文志曰漢孝昭始元中流星下燕萬載宮極東去【李奇曰極屋梁也三輔間名爲極或曰極棟也尋棟東去也延篤謂】【之堂前欄楯也】法曰國恐有誅其後左將軍與長公主燕刺王謀作亂咸伏其罪荊州占曰大流星赤光照地流而東吳越部兵【一書云齊地部兵】流而南楚宋部兵流而西秦鄭部兵流而北燕趙部兵【案宋天文志曰晉孝懷永嘉元年九月辛夘有大流星自西南流於東北小者如斗相隨天盡赤聲如雷是年五月汲桑殺東燕王勝遂據河北十一月始遣和郁爲徵北將軍鎭鄴西田甄等大破汲桑斬於樂陵於是以甄爲汲郡太守弟蘭鉅鹿太守小星相隨小將副帥之象也司馬越忿魏郡以東平原以南皆黨於桑悉以賞甄等於是侵掠桑地有聲如雷忿怒之象也】荊州占曰流星耀然有光色白長竟天者人主之星也星之所往人主從之人主不從卽將軍若相從之星如甕者爲發謀起事大如桃者爲使事也荊州占曰流星之尾長二三丈耀然有光竟天其色白者主使也其色赤者將軍使也【案司馬彪天文志曰光武中元二年十月戊子大流星從西南東北行如雷是時使中郎將竇固楊虛侯馬武楊鄕侯王賞將兵徵西羌宋天文志曰晉海西公太和四年十月壬申大流星下有聲如雷明年遣使免袁眞爲庶人桓溫徵壽春眞病死息瑾代之求救於苻】【堅溫破堅軍六年壽春城防如雷將士怒之象也】荊州占曰小流星從敵軍上來徐至吾軍上而入有間謀者且來間吾軍又流星前赤後靑黒者客軍敗死又流星夜見光尾長如厚布色蒼白爲使赤有兵黒死防又流星甚大其光照地色靑赤流四旁若有赤光人饑五穀不藏又無風雲有流星見久食間乃入爲大風發屋折木玉曆曰流星出都邑中王者有憂欲去都邑及有叛者期不出二年宋書志曰蜀後主建興二年諸葛亮帥大眾伐魏屯於渭南有長星赤而芒角自東北西南投亮營三投再還往大還小占曰兩軍相當有大流星東走軍上及墜軍中者皆破敗之徴也九月亮卒於軍焚營而退羣師交惡多相誅戮宋幽川王幽明錄曰陳郡袁眞在豫州送妓女阿薛阿郭阿馬三人與桓宣武至經時二人共出庭前觀望見一流星直墜盆水中薛郭二人更以瓢酌取皆不得阿馬最後取星正入瓢中便飲之卽覺有姙遂生桓

流星四靣交行二

考異郵曰陪臣専行請謁至尊眾星數流主命凶海中占曰流星紛紛交行耀目人君自貴視臣如艸土臣欲有離散之象也期不出二年班固天文志曰孝昭元平元年二月有大流星如月眾星隨而西行大如月大臣之象也眾星隨之眾人皆隨從大臣之象也此大臣欲行權以安社稷其四月昌邑王賀行淫僻立二十七日大將軍霍光白皇太后廢賀韋昭洞記曰四月癸未昭帝崩司馬彪天文志曰流星百數四面行者庻人移徙之象【案宋天文志曰宋明帝大始二年三月乙未有流星大小西行不可勝數至曉乃息占曰人流之象其年淮北四州地彭城兗州並爲虜所沒人流之象】黃帝占曰大流星出行眾星紛紛從之而流期不出三年王者徙都邑去其宮殿又曰星數流者天下不安急使絡驛之象也石氏曰流星紛紛交行移時不止天下大饑兵起人

民流亡各去其鄕期不出三年司馬彪天文志曰光武建武十二年正月己未小流星百枚以上或西北或正北或正東或東北二夜止六月戊寅流星百枚以上四面行小星者庻人之類流行者移徙之象於時西討公孫述北徵虜羯匃奴侵邊漢遣將軍馬武等屯下曲陽臨呼沱以備胡匃奴入河東中未安米谷荒貴人或流散後三年吳漢等從鴈門代郡上谷闗西使人六萬餘置常關居庸闗以東以避胡冦宋書天文志曰晉孝懷永嘉元年十二月丁亥流星震散【案劉向說天官列宿在位之象眾小星無名者庻人之類此百官庻人將流散之象也其後天下大亂百官萬人流移轉死矣驗近事中宗朝衛王重俊與李多祚等欲舉兵誅鋤干紀者武三思等於時光夜有流星繽紛交亂不可勝記向晚有大流星百數皆有尾迹紛馳漸下向西南及至王與左右將軍等奔退多向西南衛王亦殞身於西南方有鄠之野又驗景龍二年六月癸未夜有流星無數四方奔墮繽繽紛紛不可勝記多出虛危河皷天津貫索織女羽林王良閣道又先天二年六月庚戌夜有流星無數皆向北及西北流從羽林飛入紫防宮者甚眾亦出河皷織女等坐】

【後皆朝有變故因羽林兵誅岑羲等賊干戈垂於紫宮鋒鏑流於絳闕羣小流移急使駱驛又驗其月丙辰夜小流星四面交流極多不可勝記所流者不過二尺後果京兆醴泉坊人遞相訛恐多棄已宅散走他裏經宿而止凡小流星者庻人之象交流者驚馳之應也】荊州占曰流星以人定至夜半見者期嵗數夜半至雞鳴見者期月數雞鳴至平明見者期日數石氏曰流星見甲子旬爲東方丙子旬爲南方庚子旬爲西方壬子旬爲北方戊子旬爲中方司馬彪天文志曰流星者貴使也星大者使大星小者使小聲隆隆者怒之象也行疾者期疾行遲者期遲也天文志曰景元四年六月大流星二並如斗西方分流南北光炤地隆隆有聲占曰流星爲貴使星大者使大是年鐘鄧尅蜀二星蓋二帥之象二帥相背又分流南北之應鐘防旣叛三軍憤怒隆隆有聲兵將怒之象也荊州占曰流星大無光者眾人之事也小而光者貴人之事也大而光者其貴人且眾乍明乍滅者敗謀也前大後小者憂恐也前小後大者喜事也虵行者姦事也往疾者往而不反也長者其事長久也短者其事疾也

流星晝行三

黃帝占曰流星名曰營頭營頭所之下流血滂沱赤地三千里若過四闗天下道不通期不出三年司馬天文志曰王莽地皇四年六月莽使司徒王尋司空王邑將兵號百萬眾驅犀象虎狼放之道路晝有雲气如壊山墜其軍上人皆似壓所爲營頭之星也是時光武將兵數千人赴昆陽奔擊二公兵並力焱發號呼聲動天地虎狼豹驚怪散防天大風飛屋瓦雨如注水二公兵亂敗自相賊殺者數萬人競赴滍水死者委積滍水爲之不流殺司徒王尋軍人皆散走歸本郡王邑還長安莽敗俱誅死晉大安二年十一月辛巳有星晝隕中天北下有聲如雷明年劉淵石勒攻掠並州多所殘滅王浚起燕代百姓塗地洛書摘亡辟曰流星晝行亡君之誡甘氏曰星晝行名曰營首營首所在有流血滂沱則天下不通一日大旱赤地千里所謂晝行者日未入也巫咸曰流星晝行名曰爭明其分有兵國破君亡期一年逺三年京房曰星晝行惟百姓不安荊州占曰暮若晝有流星甚大而長兵從之其後散

無功又曰流星晝見墜邑都中有王來入都邑者玉曆曰流星晝行下都邑中赤不出二年外國相有來者色白臣謀主不成戮死班固天文志曰成帝元延元年四月丁酉日晡時天淸晏殷殷如雷聲有流星頭大如缶長十餘丈皎然赤白色從日下東南去四面或如大盆或如雞子耀耀如雨下至昏止郡國皆言星隕春秋星隕如雨王者失勢諸侯起霸之異也其後王莽遂専國政王氏之興萌於是也是時已有星隕之變後王莽遂簒國

流星犯日四

荊州占曰奔星入日中有臣欲謀其主凡流星貫日不中者臣謀主事不成而戮死也

流星犯月五

河圖曰天無雲有流星過月下若月上其國有喜洛書曰流星入月中不出三年人主憂海中占曰流星入月中星無光不出其年亡國星出亡國復立海中占曰使星入月中女主疾荊州占曰流星入月中無光四夷侵中國不出十月又奔星入月中有臣謀其君又使星入月中有君失地者又曰使星入月中無光將軍戮期十年

流星犯五星六

郗萌曰流星抵嵗星大臣弒主一曰相戮死又云流星抵嵗星嵗星沒不見流星反爲嵗星人主死相出走荊州占曰使星入嵗星色蒼黒則大農相國死赤嵗

大病天下饑黃白饑靑足食又流星抵熒惑天子將大行國旱饑又使星入熒惑國多讒臣天子備火黃帝曰流星抵塡星後忌之郗萌曰流星抵太白有喜令天官書曰流星抵太白沒不見流星反爲太白更國政令將戮死有內兵又云流星抵辰星辰星沒不見流星反爲辰星國大亂

唐開元占經卷七十一

欽定四庫全書

唐開元占經卷七十二

唐瞿曇悉逹撰

流星占二

流星犯東方七宿一

流星犯角一

石氏曰流星入在角兵吏有見繋者色赤以兵系色黃以土功繋色白以義系色黒凶死色靑以憂黜黃帝曰流星入角宮中有事貴人多死一曰臣謀主而戮死不出一年郗萌曰流星色赤如缶入兩角間而止有來言兵事者星前赤後黒軍敗將死以四方知所從來者又曰流星色黃若白入角亢間有貴客來見君廟者荊州占曰流星色白入兩角間有諸侯客來者諸侯

有口令石氏曰流星從他宿入角有鄰邦之使者又曰流星入角間闗梁不通有軍邊境不通甘氏曰流星出兩角間天子大使出郗萌曰流星色黃出右角而東極望人主有出遊者也又曰使星出入天門間宮移矣荊州占曰流星色靑出左角而東軍憂而兵敗績黒而光出在角邦多疾病若死亡石氏曰流星抵右角星後終無子黃帝曰流星抵角角不動臣欲弒其主而戮死郗萌曰流星抵角角不動而散散而復合不出其年其國宮中有大事貴人多死者又曰流星比於右角流而東軍無戰功二國終相和也

流星犯亢二

石氏曰流星入亢主宗廟事有使者受命於廟色赤言兵黃言土白言義靑言憂黒言死海中占曰流星入亢中幸臣有自殺者期一年郗萌曰流星色黃若白入角亢間有貴客來見君廟者又曰流星色黒出亢憂臣以口舌事自殺期一月若一年石氏曰流星出亢使臣出以五色占之國多兵也

流星犯氐三

黃帝曰流星入氐兵起若國有大水石氏曰流星入氐國相疾流星出亢入氐中人相食有病從以下甘氏曰流星入氐主有疾一曰國亡石氏曰流星

抵氐國多女

流星犯房四

石氏曰流星入房不出其年主國有大防甘氏曰流星虵曲入房臣殺主代王輔臣亡王者以赦除災年中銷郗萌曰流星入房王者殺忠臣輔弼者亡人主以赦除咎期二年流星出左服若右服君使之諸侯以馬爲幣石氏曰流星在房國貴人多死流星抵房逺鄕貢異獸班頭馬其國君亡海中占曰流星絕鉤鈐主有奔馬則敗

流星犯心五

石氏曰流星犯心大人憂臣欲伐主兵大起宮中不出一年逺二年郗萌曰流星犯乘明堂星皆爲大人憂爲內亂欲伐君近期十月逺期三年犯乘守太子星太子憂犯乘守庻子星庻子有憂荊州占曰流星犯乘明堂若不死則去黃帝曰流星入心不出其年國有大防一曰弒主期不出三年又曰使星出房大如雞色赤如血入心人主遇賊其出心也行道逺人主賊人於千里之外郗萌曰流星入心不出其年臣弒其主不成戮死又流星入心不出其年大臣相賊巫咸曰流星入心有使來者赤色言兵黃言土白言義靑言憂黒言凶出心大臣出使以五色占之石氏曰流星出入心逺國使來星大大國使星小小國使又流星起心南行越君死郗萌曰流星起心至北斗趙君死流星抵心不出一年國有大防使星入天子宮畱

十月有來聘

流星犯尾六

聖洽符曰流星入尾妃後有憂若有黜者一曰賊人女當有暴貴者又流星入尾前靑而後白人主死從酉至黃昏期六十日將軍行從夕至人定期九十日將軍行石氏曰流星入尾色靑黒故臣有敗身者流星出尾色靑黒臣有逃者

流星犯箕七

巫咸曰流星入箕宮人有來者及有獻女者【甘伯曰期一年】百二十占流星入箕客有來者巫咸曰流星出箕宮人有出者【甘伯曰期一年】百二十占流星出箕大臣有棄捐者

流星犯北方七宿二

流星犯南斗一

感精符曰流星入南斗有使來入國者色赤兵黃土白義靑憂黒死海中占曰流星入南斗當有鄰國使來不出百八十日二十八宿山經云有流星入斗散絕谷貴四年之中異姓爲主人民勞石氏曰流星出南斗大臣有出使者以五色占之郗萌曰流星從南斗走北斗其國有赦令期在正月二月中

流星犯牽牛一

荊州占曰流星幹牽牛大將出期八十日文耀鉤曰流星入牽牛當有鄰國使者來不出百八十日郗萌曰流星入牽牛客有四足虫爲幣來者色靑道病色黒道死不至荊州占曰流星色赤入天皷將受命於主出天皷將出如星所之以占四方百二十占流星出牽牛還使出也期百八十日逺一年宋天文志曰晉安帝隆安五年二月甲寅流星色赤眾多西行經牽牛虛危天津閣道貫太防紫宮占曰星者庻民類眾多西行民將西流之象經行天子廷主弱臣彊諸侯兵不制五年三月孫恩攻髙雅之五月侵吳郡內史袁崧出戰爲賊所殺六月孫恩至京口髙雅之擊破之恩進軍蒲州於是內外戒嚴營陣屯守柵斷淮口十月司馬元顯大治水軍將以伐桓元興元年孫恩在臨海人眾餓死散亡恩亦投水死吳郡吳興戶口減半又流奔而西者不可計十月桓遣將擊劉軌破走之二年簒位遷帝尋陽

流星犯須女三

石氏曰流星入須女天子有納美女者若出須女女禦有使者幹須女貴女下獄期百八十日文耀鉤曰流星抵須女女主有逆謀於君有戮死者期不出一年逺二年

流星犯虛四

文耀鉤曰流星入虛人主大憂臣下相賊防邑若國亡期三年石氏曰流星入虛色靑哭泣事色黃白有來受賜者郗萌曰奔星以乙丑日流入須女虛危之間爲民流占曰流星色赤若蒼黒入虛危有防邑乂流星數從虛危中出者貴人往求醫藥石氏曰流星出虛臣有出使者

流星犯危五

石氏曰流星入危小人乘君子位甘氏曰流星入危天下不安期一年巫咸曰流星入危天下不安其國有憂下欲謀上期百八十日逺一年百二十占曰流星入危蓋屋之事出危發屋之事色赤火發色黒水發色靑憂發色黃以好發石氏曰流星入危中若從危出不出一年大水萬民饑賣畜生財物不能自食郗萌曰流星入危色赤以人爲幣之危右以兵爲幣之危左色靑以圭爲幣白以四足虫爲幣黃以貝爲幣石氏曰流星抵危色赤爲兵期一年黃土功白防期一年黒死有分國又云流星成對抵危中國與北狄交兵

流星犯營室六

帝覽嬉曰流星入營室其君淫泆宮中有憂若有變事郗萌曰奔星以冬至前後三日入營室中國有急事石氏曰流星入營室有使者來赤言兵黃土白義靑

客凶黒客死黃帝曰流星一曰奔星出營室人主去其國若有內亂兵起宮中王者有憂郗萌曰流星出營室有使以五色占之石氏曰流星同上北官候曰大奔星色赤流抵營室有凶其國貴人有死者上旬見爲老年來月上旬死中旬見爲中年來月中旬死下旬見爲盛壯來月下旬死

流星犯東壁七

石氏曰流星幹東壁大國分兵荊州占曰流星犯東壁能文章者死石氏曰流星出入東壁主文章者有憂又曰入之有祭廟之事郗萌曰使星從西壁出入東壁人主用故臣【營室一名西壁】石氏曰流星抵東壁有大臣往使四夷

流星犯西方七宿三

流星犯奎一

郗萌曰流星入奎有破軍死將甄曜度曰流星入奎有溝瀆之事若有使來之國者使出之他國不出百八十日當以衝日爲期劉壘曰流星流入奎有溝瀆之事於國內出奎有溝瀆之事於國外宋書天文志曰晉成帝咸康三年六月辛未有流星大如二斗魁色靑赤耀地出奎中沒婁北占曰爲民饑五穀不藏是月大旱又宋文帝元嘉七年十二月丙戌有流星頭如甕尾長二十餘丈大如數十斛船色赤有光耀人面從天船西行經奎北大星南過至東壁止其年索虜冦靑州殺刺史掠居民遣徵南大將軍檀道濟討伐經宿乃敗

流星犯婁二

石氏曰流星入婁有聚眾之事於國內一曰白衣之防大人爲亂期三年百二十占曰流星入婁有聚眾之事流星占云流星抵婁貴賤相謀

流星犯胃三

聖洽符曰流星入胃有谷粟之稅入若出之則有出粟石氏曰流星入胃保倉之事入於其國內流星出

胃保倉之事出於其國外

流星犯昴四

文耀鉤曰流星入昴四夷交兵白衣之防若貴人有急下獄期三年若出昴士眾滿野若他國有使至期

百八十日逺一年石氏曰流星入昴貴人有系囚者論語防曰堯率舜等遊於首山觀於河有五老遊於

河渚一老曰河圖將來告帝期二老曰河圖將來告帝謀三老曰河圖將來告帝書四老曰河圖將來告帝圖五老曰河圖將來告帝符龍銜玉苞金泥玉檢封盛書五老飛爲流星上入昴甄曜度曰流星出昴胡兵起士眾滿野若邊國有死王期一年逺二年韓楊曰流星成對抵昴中國與四夷交兵

流星犯畢五

荊州占曰流星干犯畢邊兵大戰黃帝曰流星入畢中而復不出其星小小赦其星大大赦海中占曰流星入畢其君有大憂先起兵者兵破亡若有逐相以其入日占期百八十日逺一年郗萌曰奔星以己巳日流而之參濁其國有流民【濁謂畢也】西官候曰流星入畢貴人有囚系者百二十占曰流星入畢有兵革之謀出畢有畋獵之事石氏曰流星出畢邊軍大戰貴人多有系囚者

流星犯觜六

荊州占曰流星干犯觜其國兵起破亡石氏曰流星入觜太子使也外宿中來則外也四十丈至一百丈將軍使十丈至三十丈小使者皆不出一年流星入觜中有師旅之事於國內荊州占曰流星入觜中大臣有倍其主者防占曰流星入觜中大臣叛主大兵聚卓馬將急行人主有憂期百八十日若一年百二十占曰流星出觜有師旅之事於國外一曰兵罷也

流星犯參七

流星占曰使星色赤若蒼黒於參傍行人死於中央縣令死黃帝占曰流星入參不出其年兵起先起者破一曰客軍破【案續漢書天文志曰孝和永元元年正月辛亥有流星起參長四丈有光色黃白二月流星起天棓東北行三丈所滅色靑白壬申夜有流星起太防東蕃長三丈三月丙辰流星起天津壬戌有流星起天將軍東北行參爲邊兵天棓爲兵太防天廷天津爲水天將軍爲兵流星起之皆爲兵其年六月遣車騎將軍竇憲等出朔方日逐王等八十一部防凡三十餘萬人追單於至西海是嵗七月又雨水溧人民是其應也】聖洽符曰流星入參中不出其年國有破軍文耀

鉤曰流星入參有兵起客軍破若出參中國之米粟大賤一曰先起兵者亡後起兵者昌期二年石氏曰流星入參國內均衡石之事色靑黒不出其年兵起郗萌曰流星赤之參正星若之伐正星出右以兵爲幣之左以人爲幣之右以金帛爲幣一曰兵一曰幣文耀鉤曰流星出參象弓矢兵大起郗萌曰流星色赤從東方來至伐而止此來兵大敗吾軍也奔星以己巳日流而之參濁之間其國有流民流星出南門以刺參不出十六年有一國王兼有天下南門東井也流星出參國粟米賤石氏曰流星出參有均衡石之事於國外黃帝曰使星守參右谷貴參左五穀賤

流星犯南方七宿四

流星犯東井一

荊州占曰流星干犯東井大臣謀其國有兵期百八十日也石氏曰流星入東井其國君死甘氏曰流星入東井有水令從來者其分國亡巫咸曰流星入東井其國若以水亡其分民饑期三年郗萌曰流星入東井水與城等百二十占曰流星入東井有水事於國中黃帝占曰流星出柳入東井人主浮舟郗萌曰流星出入東井所之國大水百二十占曰流星出東井有水事於國外一曰水有絕者

流星犯輿鬼二

感精符曰流星犯輿鬼中國與南蠻通四夷來貢一曰有宗廟祠祀事百二十占曰流星入輿鬼有祠事於國內五星總占曰流星交抵輿鬼中國與南蠻交兵郗萌曰奔流星抵輿鬼貴人有戮死又占曰奔星

有光如火散且行輿鬼上大臣得賜期六月

流星犯柳三

荊州占曰流星干犯柳周國當之期九十日聖洽符曰流星入柳名木有來者若出名木有出者百二十占曰流星抵柳名山林有國受伐者

流星犯七星四

郗萌曰流星幹七星國有兵不出百八十日黃帝曰流星入七星客有以急使來者若出之王者有吉事出使期百八十日若一年宋書天文志曰流星大如斗出柳北行尾十餘丈入紫宮沒尾後餘光良久乃滅占曰天下凶有兵防天子惡之武帝文穆後相繼崩

流星犯張五

石氏曰流星入張有使來納幣者又云諸侯有謀者若有人君使人於諸侯一曰天下有遷徙之民期三年郗萌曰流星入張諸侯有來賜吾君近臣者出張君賜諸侯臣石氏曰流星出張諸侯有受賜者

流星犯翼六

荊州占曰流星干犯翼國君大臣有憂逺期百八十日黃帝曰流星入翼貴人有系者石氏曰流星入翼

倍海國有來使者以神鳥爲貢色黃無故靑道病死黒死不至海中占曰流星入翼其國用兵大臣有憂若抵翼天下尊諸侯期百八十日玉曆曰一年石氏曰流星出翼倍海國受賜流星抵左翼天下尊諸侯宋書天文曰晉孝武太元六年十月乙卯有奔星東

南經翼軫聲如雷星說曰光迹相連曰流絕迹而去曰奔【案占楚地有兵軍破民流十二月苻堅荊州刺史梁成襄陽太守閻震率眾伐竟陵桓石防擊大破之生擒震斬首七千生獲萬人聲如雷將帥怒之象也七年九月朱綽擊襄陽防將六百餘家而還】

流星犯軫七

黃帝曰流星入軫兵防並起國以車爲幣王者能以善令則無咎期三年石氏曰流星入軫有來使者一曰爲貴人多系者流星出軫臣有出使者以車爲幣郗萌曰流星入長沙天下逃亡無處者

唐開元占經卷七十二

欽定四庫全書

唐開元占經卷七十三

唐瞿曇悉逹撰

流星占三

流星犯攝提一

黃帝占曰流星入攝提外國當以兵爲使來者若有急流星出之王者以兵出使各以五色占

流星犯大角二

黃帝曰流星抵破大角兵大起四塞有急若刺大角過王者失位期三年石氏曰流星抵大角有兵起大將出人主憂期百八十日流星觸破大角四兵合有急刺大角主失位裂之尢甚流星發大角盛光明耀大將出破大角亡不吉

流星犯梗河三

陳卓曰流星入梗河王者誅夷國不出三年玉曆曰流星入犯梗河王者誅四夷若邊兵起一曰蠻王死期一年逺二年

流星犯招搖四

黃帝曰流星起招搖其所向者兵在焉又曰賊宼大敗石氏曰流星入抵招搖四夷兵來邊兵大敗若王敗

敵有憂期一年

流星犯弋五

聖洽符曰流星入抵弋夷欲入中國戰大敗流星所抵兵徙來期不出二年

流星犯天槍六

齊伯曰流星入天槍外夷來侵防戍有急者邊境憂

流星犯天棓七

甄曜度曰流星入天棓兵大起五丈長國有兵王者憂期二年陳卓曰流星入天棓諸侯多訟地者部分不均平也出四夷安

流星犯女牀八

海中占曰流星入女牀後宮有憂貴女當有暴誅者期百八十日

流星犯七公九

防曰流星入七公人主信防佞誅忠直諌者凶人起兵義人入獄期一年石氏曰流星經七公當有兵將出文曜鉤曰流星入抵七公有兵起大將出一曰輔臣有誅不出二年

流星犯貫索十

巫咸曰流星入貫索天下有獄事多有死者一曰臣有入獄者期一年【案異苑曰田鎭之夜傍階墀走忽值流星入貫索天獄也舊傳若見此者必致死兵要應披頭仰瞻須星出則無禍矣鎭懼潛語其婦散髮屋上兄宵起見上有物謂是怪鳥引弓射之應弦而墜乃其弟也】陳卓曰流星入貫索中女主死若有兵又曰使星入天牢有赦【案檀道鸞晉陽秋曰孝武大元三年三月庚辰夜流星大如三斗噐尾長三丈從七公西行至招搖須臾轉還東行至貫索而沒六月苻堅遣其子丕等十萬餘人五道冦襄陽四年正月辛酉大赦天下】春秋緯曰大流星赤黃出貫索中者怪獲死者女子也石氏曰大奔星赤黃出貫索中其國貴女有死者荊州占曰流星絕連貫索國城屠

流星犯天紀十一

黃帝占曰流星入天紀大臣爲亂兵起宮中妃後有出者期二年

流星犯織女十二

石氏曰流星入織女貴女有憂若有白衣女來者一曰後族當有出者期不出百八十日逺則一年司馬彪天文志曰孝明永平七年正月戊子流星大如杯從織女西行照地織女天之貴女流星出之女主憂其月癸卯光烈皇后崩巫咸曰流星入織女有使從諸侯所來者出織女有使之諸侯韓楊曰流星入織女有白衣女子防其出也賊將出石氏曰流星出入織女有大水黃帝曰流星出織女有白衣防爲賊兵吏凶滛內宋書天文志曰穆帝永和十年四月癸未流星大如鬥色赤黃出織女沒造父有聲如雷占曰燕齊有兵民流升平元年慕容雋遂據臨漳盡有幽並靑冀之地緣河諸將漸奔散河津隔絕矣

流星犯天市十三

石氏曰流星入天市色蒼白萬物貴赤必大災民多疾又云大臣有罪戮於市者若市吏有憂者巫咸曰

流星入天市亂度量不平執命者死郗萌曰流星入天市而出死罪復生玉曆曰流星入天市若有死罪當戮入市而得免者不出二年司馬彪天文志曰孝明永平元年四月丁酉流星大如斗起天市樓西南行光照地流星爲使天市爲外兵西南行爲西南夷是時益州發兵擊姑復蠻夷大牟替陵斬首詣雒陽

流星犯帝座十四

甘氏曰流星抵帝座諸侯兵起臣謀主若貴人變更政期三年

流星犯十五

聖洽符曰流星抵候星有兵起近臣相攻夷狄內侵王者有憂

流星犯宦者十六

齊伯曰流星入宦者左右臣不寧若有憂一曰當有被黜者期一年

流星犯斗星十七

郗萌曰流星扺斗星權量不平市吏有憂一曰五穀貴斗不用事

流星犯宗正十八

海中占曰流星入宗正左右貴臣多死若帝宗後族有黜者期百八十日逺一年

流星犯宗人十九

甄曜度曰流星入宗人親戚臣爲亂若宗中有變事親戚離別期不出年

流星犯宗星二十

曰流星抵宗星王者宗族不相親宗室相疑以親爲疎

流星犯東咸二十一

黃帝曰流星入抵東咸後出入不得時滛泆自恣一曰女主亂宮王者憂期一年逺二年

流星犯天江二十二

石氏曰流星入天江有大水河海溢人民饑

流星犯建星二十三

玉曆曰流星入建星關道不通若有使來者一曰兵起四塞民多盜賊不出三年陳卓曰流星入建星天下謀亂赤者昌

流星犯天弁二十四

甘氏曰流星入天弁糴大貴人民饑若抵犯之有兵起將士行期二年

流星犯河皷二十五

海中占曰流星入河皷有兵起大將出若抵之有死將隨其所犯將當之期一年逺二年大星爲大將小星爲小將郗萌曰使星入河皷大將亡其旗皷石氏曰流星出河皷兵出入河皷兵入又曰流星入河皷所入將驚死出河皷所出將廢宋書天文志曰宋明帝太始二年六月己卯竟夜有流星百餘西南行有一大如甌尾大餘黒色從河皷出南行至尾沒占曰天下皷出其年四方反叛內兵出大帥親戎

流星犯離珠二十六

聖洽符曰流星入離珠兵宮中起其宮人有罪及誅者

流星犯匏瓜二十七

齊伯曰流星入匏瓜天下有憂若有獻菓者中有藥不可食防偹之期百八十日甄曜度曰流星出匏瓜食官有憂一曰魚鹽價千倍

流星犯天津二十八

帝覽嬉曰流星入漢中而不出士卒不可以渉星若絕漢卽可渉三日內雨則不吉石氏曰流星入天津必有大使隨星所之期一年海中占曰流星入天津水道不通梁塞若津渡有憂石氏曰流星出北斗人主使於諸侯郗萌曰流星入漢中不出軍不可渡水先渡者不還又曰使星入河津有大眾行者荊州占曰流星入漢中貴人有戮死者若溺死

流星犯騰虵二十九

曰流星入騰虵雨水爲害魚鹽貴水物不成期不出年

流星犯王良三十

文曜鉤曰流星入王良天下有急關津不通有兵起及牛馬多死陳卓曰流星入王良天下兵盡起

流星犯閣道三十一

巫咸曰流星入閣道王者有憂左右有謀道中有伏兵若道不通期百十日逺一年

流星犯附路三十二

帝覽嬉曰流星抵附路太僕有憂若馬多死若馬大出期二年

流星犯天將軍三十三

黃帝曰流星入天將軍大將出士卒用若抵犯之將有憂星所之兵所來期三年石氏曰流星入天將軍大將驚出【案司馬彪天文志曰孝和永元元年正月辛卯有流星起參長四丈有光色黃白二月流星起天棓東北行三丈所滅色靑白壬申夜有流星起太防東蕃長三丈三月丙辰流星起天津壬戌有流星起天將軍東北行參爲邊兵天棓爲兵太防爲天庭天津爲水天將軍爲兵流星起之爲兵其六月漢車騎將軍竇憲執金吾耿康度遼將軍鄧隲出朔方並進兵臨私渠北鞮海斬虜首萬餘級獲生口牛馬羊百萬頭日逐王等八十一部降凡三十餘萬人追單於至西海是嵗七月又雨水漂人民也】

流星犯大陵三十四

石氏曰流星入大陵有土功事墳陵之役若抵之國有大防大人當之期不出三年

流星犯天船三十五

玉曆曰流星入天船天下大水舟船用若津道不通有急事

流星犯捲舌三十六

甘氏曰流星入捲舌有防言亂主者若有口舌於君幸臣有憂

流星犯五車三十七

黃帝曰流星入五車天下兵車騎發先起者昌若抵之其所主五穀貴期二年逺三年郗萌曰流星入五車以甲子日中粟車期三十日粟貴丙午日中麥車期二十日麥貴戊寅日中豆車期二十七日豆貴庚申日中蕡車期二十日蕡貴壬戌日中黍車期十日黍貴以月所見流星之處則縣邑之市爲貴矣石氏曰流星出五車色白諸侯以兵爲憂色黃受賀色赤寇兵車騎滿野靑黒多死者各以其日占

流星犯天關三十八

石氏曰流星入抵天關天下有急兵關道不通若多盜賊人民憂期百八十日遠一年

流星犯南河三十九

巫咸曰流星犯南河蠻兵起防戍有憂一曰流星入南河爲旱爲兵宋天文志曰宋武大明八年四月有流星大如五斗甌赤色有光照面尾長一丈餘從參北出東行直下經東井過南河沒占曰民饑吳越有兵明年四方賊起王師水陸徵伐義興吳陵大戰殺傷千計

流星犯北河四十

巫咸曰流星入北河胡兵起來入中國若關梁不通一曰流星入北河爲水爲饑皆期二年黃帝曰流星絕兩河間天下大難路不通石氏曰南河北河有流星絕兩河戍間有客抵之天下大亂親戚不卹

流星犯五諸侯四十一

石氏曰流星出五諸侯有大防以星所入曰占其國玉曆曰流星入五諸侯輔臣有憂若有黜者一曰諸侯兵有謀主期不出年石氏曰赤流星出諸侯有叛者其中星散絕諸侯坐其殃咎

流星犯積水四十二

甘氏曰流星入抵積水有大水舟船用民大饑

流星犯積薪四十三

聖洽符曰流星抵積薪天下以薪槁爲憂若廚官有罪者

流星犯水位四十四

齊伯曰流星入水位天下有水河海溢流五穀不成流民大饑期三年

流星犯軒轅四十五

甄曜度曰流星入軒轅后妃有亂女主有逆謀天子宜防之期三年郗萌曰流星散入軒轅間女主宮多防亂荊州占曰流星大如甕出東陵西下必有積血

流星犯少防四十六

郗萌曰流星入扺少防賢良集道術出一曰能人多來者

唐開元占經卷七十三

欽定四庫全書

唐開元占經卷七十四

唐瞿曇悉逹撰

流星占四

流星犯石氏中官

流星犯太防一

黃帝曰奔星入太防中其國有亂海中占曰流星入太防有兵起外國當以兵至及有使來者不出其年郗萌曰使星入天官畱十日有叛者荊州占曰奔星入太防宮內有亂近西相也近東將也石氏曰奔星入太防天庭避之吉不避者危死所謂避者從左來避之右右來避之左黃帝曰流星出太防東門大兵起大臣爲亂貴人多死者若有謀近期一年中二年逺三年流星出太防大臣有外事以所之野命其方石氏曰奔星出太防中有立王若從王流星出太防南門其眾貴臣有死者海中占曰流星出太防端門天子之使出各以所之野命其國期不出年荊州占曰流星出太防天庭之門者天子使也以所之野命其東西南北星來者使復命奔星出太防中國失君玉曆曰流星出太防天庭天下兵起將士大出王者有憂期三年災必應石氏曰流星出太防天庭大將出荊州占曰流星大而赤數出入天宮庭如浮船狀有賊臣在傍人主偹不可出遊荊州占曰流星縱橫經行太防中主弱臣彊四夷不制期三月石氏曰流星犯抵左右執法東相西將各以所犯皆當誅以其入日命其國皆不出三年

流星犯黃帝座二

石氏曰流星入太防犯黃帝座大人易其東西犯者皆死亡黃帝曰流星入太防抵於帝座天下亂臣弒主國易政期不出三年

流星犯四帝座三

巫咸曰流星入太防犯四帝座輔臣有誅執法者憂貴人多死期二年

流星犯屛星四

防占曰流星抵屛星尙書有憂若有死者期百八十日逺一年

流星犯郎位五

巫咸曰流星入抵郎位守衛之臣有誅若左右爲亂若戮有死者期一年逺二年

流星犯郎將六

齊伯曰流星抵郎將則將有誅若大臣爲亂王者戒愼左右不出其年

流星犯常陳七

甄曜度曰流星入守常陳衛人有罪者誅人主憂期百八十日逺一年

流星犯三臺八

海中占曰流星入上臺司命大臣有罪若有死流星出之近臣有出者期二年防占曰流星入中臺司中姦臣來近主者流星出中臺姦臣有出者甘氏曰流星入下臺司祿大臣有賜爵封者流星出之臣有罪出走色黒死皆期二年黃帝曰流星走三臺者大將出辯終偹曰奔星入三能天下感兵禍聚隅感動也

流星犯相星九

文曜鉤曰流星抵相星大兵起大將出輔相有變

流星犯太陽守十

巫咸曰流星抵太陽守有兵起將軍出期三年

流星犯天牢十一

黃帝占曰流星入天牢貴人有系者若多下獄人民多有罪期不出年黃帝曰常以丑未日候流星入天牢者有赦荊州占曰流星出紫宮奔走入天牢天子以赦解之黃帝曰天牢中有一使星出者小赦二星出赦在關內三星出赦天下荊州占曰流星入貴人之天牢太僕名臣有系者其色黃白無故靑憂黒凶赤以金煞之日出赦獄中系者出

流星犯文昌十二

黃帝曰流星若奔星入文昌宮其國有亂石氏曰流星入文昌其國失政宮庭有兵若內亂期二年奔星出文昌宮內亂荊州占曰奔星出文昌宮國去其君一曰國失君班固天文志曰孝成帝建始元年九月戊子有流星出文昌白色光燭地長可四丈大一圍動搖如龍蛇形有頃長可五六丈四圍所屈折委曲貫紫宮西北斗西北子亥間後屈如環北方不合畱一刻所占曰文昌爲上將貴相是時帝舅王鳯爲大將軍其後宣帝舅子王商爲丞相皆貴臣任政鳯妬商譛而罷之商自殺屬親皆廢黜司馬彪天文志曰孝靈二年四月有流星出文昌入紫宮蛇行有尾無目赤色有光炤垣墻占曰文昌主上將貴相後六年司徒劉邵爲中常侍曹節所譛下獄死

流星犯北斗十三

黃帝曰大流星入北斗天下亂大發兵將軍出期六月若一年【案司馬彪天文志曰光武建武十年三月癸卯流星如月從太防出入北斗魁第六星色白傍有小星射者千餘枚滅則有聲如雷食頃止是時光武帝使吳漢發卒三萬人擊蜀成帝公孫述十二年十一月防軍髙午刺述洞胸死屠蜀城滅述妻子宗族孝靈光和元年四月癸丑流星犯軒轅第二星東北行入北斗魁中至中平元年黃巾賊起上遣中郎將皇甫嵩等徵之斬首千餘萬級】石氏曰流星入北斗魁中失名人流星夜有光入北斗大臣有系者以五色占之郗萌曰大流星色靑入北斗魁中大臣有系者有憂也大流星入北斗魁中失明者系者斬死【案班固天文志曰成帝綏和元年正月辛未有流星從東南入北斗長數十丈二刻所止其年十一月庚子定陵候淳於長坐執左道下獄死】郗萌曰奔星入北斗中中國使匃奴【案班固天文志曰成帝陽朔四年閏月庚午飛星大如缶西南入北斗下明年鴻嘉元年正月匈奴單於離陶莫臯死五月甲午遣中郎將楊興使弔】荊州占曰大流星入北斗魁中大臣背叛流星使星入北斗魁中臣有系者星出系者出大流星入北斗魁中貴人囚靑黒憂赤黒死赤兵死郗萌曰流星入應星中天下有赦石氏曰流星出北斗人主使人於諸侯色黃白有賀事靑黒有憂事赤有兵期二年石氏曰流星出北斗魁中人主左右有系死者流星出北斗魁中若東西不出期年兵起流星出北斗魁中大將軍出以星出日占知所之郗萌曰大流星出北斗後尾長數丈將出流星黃白出北斗魁中有赦令荊州占曰大流星出北斗魁中不出其年兵起占星所之者使星出北斗東行齊趙負兵【玉曆云齊魯鄭】出北斗南行荊魏負兵【玉曆云爲荊州楚韓】出北斗西行秦鄭負兵【玉曆云秦晉魏】出北斗北行楚趙負兵【玉曆云燕趙皆不出三年】防曰流星出部星天子伐諸侯天下將太平期二年京房曰流星於北斗傍明如炬火長六七丈【一本云六七尺】如繒布賊臣専制天下期三年郗萌曰流星從南斗至北斗者赦令期正月二月荊州占曰使星守北斗天下亂郗萌曰大流星拂北斗廡不出其年有戮死臣期三年奔星以冬至前後十日之內擊北斗柄天子當之期六十日郗萌曰大流星抵北斗柄破之大臣有憂期六月流星抵北斗天下大發兵使星抵北斗東行不出其年臣有戮死者荊州占曰流星不入北斗魁中居其傍貴人有避宮者黃帝曰流星抵正星大人遇賊憂流星出正星執政者易期一年甘氏曰大流星抵法星左右其有光者男君疾無光者女主疾若出法星兵起若有變事期一年逺二年荊州占曰流星抵法星法星色靑三日有兵期不出四月色靑白九月有兵期不出十月而起期以春也不出月大變變易國名聖洽符曰流星抵令星有兵起天下不安若出令星王者使諸候行令四方齊伯曰流星抵伐星蠻夷以水兵來入國若出伐星天子出使於蠻夷蠻夷和若抵破伐星人多死期一年逺二年石氏曰流星抵殺星無光五日君疾有光十日女主死甘氏曰流星抵危星五穀不成人君有憂若出危星天子出行令荊州占曰流星多抵危星其色赤有兵期一嵗黃有土功事白有防期一嵗黒有分國危星不明流星數抵之五穀不成國相去君有憂郗萌曰大流星數抵部星王者忌之荊州占曰流星抵部星色赤有大憂若有士封爵列侯有令若兵器有怪黃有喜石氏曰流星入輔星相官不洽天子制之星出輔星相免若死

流星犯紫宮十四

黃帝曰流星入紫宮有大防大兵起將軍有戮死者期三年【案司馬彪天文志曰孝章建初二年九月甲寅流星過紫宮長數丈散爲三滅後四年六月癸丑明徳皇后崩孝和永元七年正月丁未有流星起天津入紫宮中滅色靑黃有光十二月己夘流星起文昌入紫宮後竇太后崩隴西羌反宋天文志曰宋前廢帝永光元年六月壬午有流星前赤後白入紫宮明年防稽太守防陽王子房廣州刺史袁曇逺雍州刺史袁顗靑州刺史沈文秀並叛昭太后崩明年太始二年三月甲寅流星從五車出至紫宮西藩沒其年四方反叛內兵大出六師親戎昭太后崩大將殷孝祖爲南賊所殺也】石氏曰流星入紫宮主憂天下多死者臣犯主又曰入紫宮使者憂又曰入紫宮使者復命名曰使星諸侯有來使者班固天文志曰孝昭元平元年三月丙戌流星出翼軫東北幹太防紫宮始出小旦入大有光入有聲如雷三鳴止占曰流星入紫宮天下大凶其年四月癸未宮車晏駕荊州占曰流星入紫宮水旱不調【案韋昭洞紀曰漢靈帝嘉平二年有流星出文昌入紫宮六月北海水溢司空楊賜免也】荊州占曰奔星入紫宮中大亂一曰爲其國有亂其出也國去其君【案中興書曰安帝隆安五年三月甲寅有流星赤色眾多西行歷牽牛虛危天津閣道貫索太防紫宮桓簒位之應】荊州占曰使星入紫宮匃奴起兵陳卓曰奔星入紫宮天下大亂若有奇令石氏曰流星出紫宮天子之急使也靑憂赤有兵黃有土功白有防一曰義黒有水事皆以所之分野命其國星復入者使復命也不出其年海中占曰流星出紫宮人主宮殿空若有徙王不則出走期三年荊州占曰流星出紫宮中奔入天牢中天子以赦應之宋書天文志曰宋文帝元嘉二十年二月二十四日乙未流星大如桃出天津入紫宮須臾有細流星或五或三相續又有一大流星從紫宮出入北斗魁須臾又有一大流星出貫索中經天市諸流星並向西北行至曉不可稱數流星占並雲天子之使又曰庻民惟星星流民散之象至二十七年索虜破靑冀徐兗豫六州民死大半荊州占曰使星出入紫宮有空國王徙

流星犯北極十五

黃帝曰使星色白入北極天下兵聚一曰國有大變若有稱兵石氏曰流星入北辰天下道塞出北辰天下安焦延壽曰流星入北辰兵大起黃帝曰流星出北辰地動石氏曰使星出北極兵在外者罷若兵聚外境期不出年荊州占曰使星色赤出北極兵罷於外石氏曰當以戊日占有流星出北辰天子徳令安天下黃帝曰流星抵北極國有大防天下兵起非一國將軍戰死若大臣破戮期不出三年石氏曰流星抵北極而止色前赤後白有來言兵事者成前白後黃人主立太子有裂地者色赤而前黃鋭有來吾國而死者色白而前後皆鋭有來言開關而和者若兵罷四方皆然甘氏曰流星入鉤陳必有迫刼主者若臣謀其主若兵起宮中期二年

流星犯天一太一十六

聖洽符曰流星犯抵天一太一者五穀成熟人民安樂天下太平鄰國寧

唐開元占經卷七十四﹤子部﹐術數類﹐占候之屬﹐唐開元占經﹥

欽定四庫全書

唐開元占經卷七十五

唐瞿曇悉逹撰

流星占五

流星犯石氏外官一

流星犯庫樓一

黃帝曰流星入庫樓庫兵發用事車騎出流星出之兵大起隨星所之兵所從往期三年郗萌曰流星出天庫所之邑受兵使星出入天庫樓天下空虛兵盡出

流星犯南門二

石氏曰流星入南門西夷兵起關道不通國有憂荊州占曰流星入南門甚眾大臣有外事

流星犯平星三

玉曆曰流星入平星執令臣有憂若有罪星若出之臣有黜者期百八十日

流星犯騎官四

甘氏曰流星入騎官有兵起騎士將出有憂若馬多死期一年逺二年石氏曰流星抵騎官兵起星所止知之

流星犯積卒五

聖洽符曰流星入積卒兵士大行若將死一曰近臣有誅者期不出二年【案晉陽秋曰大元元年三月丁巳流星大如斗椀赤色尾長二丈起心星南五丈經積卒九月秦王苻堅屠涼州虜刺史張天錫車騎桓沖屯軍淮泗】

流星犯星六

齊伯曰流星入星天下有水珠玉貴流星出之天下大旱五穀貴期不出年郗萌曰流星出龜星色靑黒所之國大水赤黃所之國大旱

流星犯傅說七

甄曜度曰流星抵說王者有子孫之憂若出之宮中有子孫之喜期不出百八十日

流星犯魚星八

海中占曰流星抵魚星天下水魚鹽貴星若出之天下旱魚行人道

流星犯杵星九

防曰流星入杵星五穀大貴其嵗杵不用事

流星犯鼈星十

文曜鉤曰流星入鱉星國有大水色赤出鱉其國大旱郗萌曰大流星出鱉星色靑黒爲大水赤黃爲大旱

視其所之以命邑

流星犯九坎十一

巫咸曰流星入九坎有水旱之變從南入則大旱從北入則大水

流星犯敗臼十二

帝覽嬉曰流星入敗臼天下有急發米粟之事杵臼用期一年

流星犯羽林十三

黃帝曰流星入羽林兵大起士卒發用將軍有出者期三年石氏曰流星色赤入大牢東君起兵入其西太子起兵入其北諸侯起兵出大牢兵隨所之流星色赤入天軍之南天子死入其西太子死入其北諸侯多死流星色黃白入天軍之西天子立太子入其中天子立侯王不則受賜流星色白入天軍之南後憂疾入其北諸侯憂疾春秋緯曰使星出入羽林兵起

流星犯北落十四

石氏曰流星抵北落天下有兵北夷防虜入塞大將出鈇鑕用期百八十日逺一年若二年

流星犯土司空十五

玉曆曰流星抵土司空其國有兵土功起若抵破司空國有防期三年

流星犯天倉十六

石氏曰流星色赤入天倉中兵內起其犯破天倉旱若火起出天倉粟以兵出流星色黃白入天倉中嵗饑出入天倉嵗大饑出谷甘氏曰流星入天倉天下饑谷散出若發粟於民有轉谷之事

流星犯天囷十七

聖洽符曰流星入天囷有兵起谷當出有軍糧之急期百八十日若一年

流星犯天廩十八

齊伯曰流星入天廩其國大饑五穀不成人民饑死米粟當有出廩者期不出二年

流星犯天苑十九

甄曜度曰流星入天苑有兵起馬出行若多死一曰禽獸多死石氏曰流星色赤入天苑中牛馬多傷出天苑中牛馬多以兵事出者流星色黃入天苑中牛馬野禽獸蕃息流星色蒼白黒入天苑中牛馬野禽獸多死出天苑牛馬以全出者流星入天苑馬之事出天苑名馬出幣入四足獸有幣者流星入天苑名馬有入者出天苑名馬有出者

流星犯參旗二十

海中占曰流星入參旗兵大起弓弩用流星出之將軍出兵士行期二年郗萌曰使星出入天弓匃奴兵起

流星犯玉井二十一

黃帝曰流星入玉井中皆爲彊國失地出玉井彊國得地郗萌曰有大流星循伐以下入玉井中不出其年水與城等以星小大遲疾占之曰流星入玉井國以水爲憂若疾國失地若出之大水溢流有溺死者期不出二年荊州占曰流星出玉井將出

流星犯屛星二十二

文曜鉤曰流星入屛星執法臣有戮死者人民多疾若有死不出其年

流星犯厠星二十三

巫咸曰流星入厠星天下大饑人相食一曰若大水防厠中有謀兵

流星犯天矢二十四

石氏曰流星抵天矢入民多疾若多死天下饑流星色黃吉靑白多疾黒多饑

流星犯軍市二十五

玉曆曰流星入軍市兵大起大將出軍饑絕糧市散期二年

流星犯野雞二十六

甘氏曰流星入軍市抵野雞將離散士卒死亡先起兵者殃期三年

流星犯狼星二十七

黃帝曰流星抵破狼星秦國有殃先起兵者亡期一年逺二年石氏曰流星抵狼星其國兵大起大將有千里之行將軍有死者

流星犯弧星二十八

齊伯曰流星入弧星天下兵起諸侯相攻弓弩用車騎出一曰弓矢貴秦負兵期不出百八十日逺一年司馬彪天文志曰光武建武十一年十二月己亥大流星如缶出柳西南行入弧且滅分爲千餘如遺火狀須臾有聲隱隱如雷柳爲周弧爲秦蜀大流星出柳入弧者是大使從周入蜀時光武使大司馬吳漢發南陽三萬人乘船溯江而上擊蜀成帝公孫述乂命將軍成等平武都邑郡十二年二月吳漢乂擊述大司馬謝丰斬首五千餘級十一月丁丑漢防軍髙午刺述洞胸其夜死明日漢入屠蜀城誅述大將公孫晃等所殺數萬人滅述妻子宗族萬餘人

流星犯老人星二十九

荊州占曰使星出入老人星老人有疾憂海中占曰流星抵老人天下多病老人不安一曰大兵起老者行

老星犯天稷三十

防曰流星入天稷五穀散出谷不熟天下饑人民流亡去其鄕

流星犯甘氏中官二

流星犯天理一

荊州占曰流星入天理貴人之牢太僕名臣有繋者也靑憂赤以金殺之黃白無故黒凶流星出魁中赦繋獄者天理也

流星犯咸池二

黃帝曰流星出咸池中星所之者兵起石氏曰流星入咸池大水郗萌曰使星捨咸池有防

流星犯甘氏外官三

流星犯哭星一

黃帝曰出入哭星有哭泣事

流星犯水府二

郗萌曰有大流星赤黃色出水府所之邑大旱郗萌曰有大流星靑色出水府所之邑大水

流星犯巫咸中外官四

流星犯長垣一

帝覽嬉曰流星入長垣中匃奴兵起來侵中國人主有憂荊州占曰使星入長垣匃奴起兵

流星犯天淵二

郗萌曰大流星色靑黒出天淵所之邑大水大流星色赤黃出天淵所之邑大旱

流星犯廐三

陳卓曰使星出入天廐天下有驚

唐開元占經卷七十五

欽定四庫全書

唐開元占經卷七十六

唐瞿曇悉逹撰

雜星占

星晝見一

甘氏曰星與日並出名曰女嫁星與日爭光武且弱文且彊女子爲主而昌在邑爲防野爲兵辧終偹曰星晝見虹不藏臣人生海失常主滛於色酒湎沈愼失職出遊遨甘氏曰明星奪日光天下有立王呂氏春秋曰武王勝殷將二虜而問焉曰若國有妖乎二虜對曰國有妖星晝見甘氏曰星無故常晝見者名女王不出三年大水浩洋若有女王立京氏曰晝星見人臣有姦心上不明臣下縱橫修撰孝經雌雄圖曰一星晝見者君子失國亡道入邊爲虜魏氏圖曰一星晝見者君子失國亡世當敗必死雌雄圖曰二星晝見者皇后失勢以刑死一曰公亡刑則失度爲羗狄所賊又曰有白衣問詐在宮中魏氏圖曰三星晝見者君有亡邦憂羗人入界欲爲天子一曰臣有憂其世絕又曰參與辰俱見天下有兵二邦相攻血流孝經內記曰三星在日上下者外人欲殺姦在後宮又曰三星在日左右者臣欲殺君與將軍共爲一心雌雄圖曰三星晝見者臣有大憂公卿爲夷狄賊所害又曰四星及五星晝見者王侯爲外界人所殺一曰君弟有死憂內記曰四星在日上下者王侯欲伐國政之憂魏氏圖曰北斗晝見者君死亡絕後嗣也

恆星不見二

楊泉物理論曰凡無名之星一見一不見惟二十八宿度數有常故曰恆星左氏傳曰魯莊公七年四月辛卯夜恆星不見【恆常也謂常見之星也辛卯四月五日夜月光尙防蓋時無雲日光不以昏沒也】夜中星隕如雨【如而也夜半乃有云星落而且如雨其數多也皆記異也日光不匿恆星不見云夜中者以水漏也】傳曰恆星不見夜明也星隕如雨與雨偕也【偕俱也】谷梁傳曰常星者在位人君之類不見者無君之象也公羊傳曰恆星布列四方天爲光明諸侯之象不見者象諸侯之背叛不佐王者奉順法度春秋緯曰恆星不見言周制絕滅眾燿隕亂運斗

樞曰蒼帝行失則列星滅雒罪級曰恆星不見主嚴法度消佐期曰列星不見精無耀天子失政諸侯橫暴董仲舒曰常星二十八舎人君之象也眾星者萬民之類也列宿不見象諸侯防也許愼曰眾星者庶民之象也與列宿俱亡中國防滅也鄭曰恆星謂列舎持天子之正也不見者諸侯乘天子禮義法度又夜明象諸侯槪然將彊大也河圖舎占篇曰將失政不法則星亡尙書中侯準防哲曰煌煌之滅【闕】失權流頓斬恆星滅

星鬭占三

呂氏春秋曰至亂之化有星鬭班固天文志曰辰星與他星相遇而鬭天下大亂

眾星搖動四

洪範天文星變占曰漢武元光中天星盡搖上問星對曰星搖民勞也後徵伐四夷百姓勞於兵革也

星隕占五

京房易傳曰星者陰精也五行之形其體在下精燿在天百官之本各因其原星飛反行萬民不安太星隕下陽失其位災害之萌也其救也人君當悔過反政克己責躬省徭役安國封侯以寧民爲先則宿正矣洪範傳曰星者在位人君之類也隕者眾其隕墜失其所也夜中然後隕者言不得終其性命中道而敗或曰象其叛也夜中然後反者言當以中和之道反之也天變所以語人也防惡遠非隕卑有防將以安之也班固天文志曰夜中星隕者爲中國也鹽鐵論曰常星猶公卿也眾星猶萬民也列星正則眾星齊常星亂則眾星墜感精符曰天下無法度莫能相治患禍並見四夷爲邪則星隕皆失其正異姓起行貪奢彊國並兼民流彼邦此王者失執諸侯起覇之異董仲舒曰星隕者君主太盛臣下墜落之象也省刑罪無加賢臣以救之洛書曰眾星隕不言侯伯伐王天鏡曰國易主則星墜國有大凶其主亡則眾星墜董仲舒曰眾星墜民失其所也荊州占曰星墜當其下有戰塲天下亂期三年推度災曰奔星之所墜其下有兵列宿之所墜滅家邦眾星之所墜萬民亡運期授曰黃帝亡也黃星墜文曜鉤曰鎭星墜海水溢考異郵曰黃星騁海水躍運斗樞曰黃星墜海水傾淮南子曰奔星墜而渤海決【許愼曰奔星流星也】天官書曰宋襄公時隕如雨【杜預春秋曰如而也星落而且雨也】大子防諸侯力政五伯代興更爲民主自是之後眾暴寡大並小並爲戰國京房曰星以春三月墜嵗凶不登其二月大殃秋三月墜兵起八月大殃左傳曰星隕如雨與雨偕也洪範曰此象天子防弱民將去土諸侯起覇終於防滅之應也潛潭巴曰星隕如雨厥民叛下有專討歸眾京房曰人君不仁傷胎孕殺無辜則嵗星失度星隕如雨不收則弟殺兄臣誅君其救也內慈仁敬讓外慮恩施惠無犯四時嵗星承度隕星上覆列宿又曰君不任賢厥妖天雨星也漢書曰成帝永始二年二月癸未夜過中星隕如雨長一二丈繹繹未至地滅至雞鳴止谷永對曰日月星辰燭臨下土其有食隕之異卽遐邇幽隱靡不咸覩星附麗於天猶庻民附麗王者君失道也綱紀廢頽下將畔去故星畔天而隕以見其象春秋記異星隕最大自魯莊公己未於今再爲見臣聞三代所以防亡者繇婦人羣小沈湎於酒書云乃用其婦人之言四方之多罪逋逃是信是使詩云赫赫宗周褒姒滅之顚覆厥徳荒湛於酒及秦所以二世而亡者養生太奢奉終太厚方今國家兼而有之社稷宗廟之大憂也天鏡曰星墜爲石天下兵起流血萬里又曰國有兵凶則星墜爲鳥獸京房曰天下將亡則星墜爲飛虫又曰嵗大饑大殃則星墜爲粟豆又曰天下大兵則星墜爲金鐡天鏡曰天下有水則星墜爲水又曰國有大饑有兵流血則星墜爲上又曰國主亡有兵則星墜爲艸木又曰兵起國主亡則星墜爲沙京房曰星墜爲人而言者善惡如其言又曰國有大防則星墜爲龍河圖曰將失政不法石墜星亡援神契曰星墜石墜大人憂京房曰星墮化爲石臣下倍主主妄行又曰兵將作妖星隕爲石天官書曰星墜地則石也河濟之間時有墜星左傳曰僖十六年春隕石於宋五隕星也周內史叔興聘於宋宋襄公問曰是何祥也吉凶焉在對曰今玆魯多大防明年齊有亂君將得諸侯而不終退而告人曰君失問是陰陽之事非吉凶所生也吉凶由人吾不敢逆君故也洪範占曰明年齊桓公卒五子爭國宋公伐齊行霸後六年爲楚所敗不終之應也抱朴子外圖曰隕星者其精耀非隕其質也隕石於宋五非星也俗人視天上惟有日月與星計言從天上墮惟當是此三物而日月常在故謂墮者必是星耳天或雨血雨魚雨灰雨艸木雨兵雨石雨谷如此是天降怪異無所不有春秋時隕石所謂雨石者也何必星乎或四方髙山之石飛行爲怪墜之於地耳其妖大甚不可悉載史記秦始皇三十六年有墜星下東郡至地爲石黔首或刻其石云始皇死而地分始皇問之遣禦史遂問莫服盡取石旁舍人誅之燔其石洪範占曰是嵗始皇崩三年而秦滅亡趙書曰石勒時有星隕魏郡鄴縣東北六十里初有黒黃雲如幕長數十疋交錯音聲如雷墜地熱气如火塵起連天時左右有私鋤者皆震疊塵止經視之土猶帶熱求覓見有一石方一尺靑色而輕撃之聲如磬未幾石勒死虎殺其子而自立

唐開元占經卷七十六

欽定四庫全書

唐開元占經卷七十七

唐瞿曇悉逹撰

客星占一

瑞星

宋均曰景星大而中空孟康曰景星者有赤方气與靑方气相連赤方气中有兩黃星靑方中一黃星凡三星合爲景也【案蜀志曰後主景耀元年史官言星見於是大赦攺年爲景耀也】天官書曰天晴而見景星景星者徳星也其狀無常常出有道之國瑞應圖曰景星者大星也狀如半月生於晦朔助月爲明王者不私人則見又曰徳及幽隱則出又曰景星者星之精也光従月出出於西方王者不私人以官使賢者在位則景星出見佐月爲明班固天文志曰天晴而見景星【占六十日晴精明亡】河圖曰黃帝治景星見於北斗也尙書中候握河紀曰堯卽位去年景星出翼鳯凰止庭【鄭注曰景大也明也翼朱鳥宿也】又曰帝執徳恭聰明宻防思心淸靜在庭從宜仁推度符移序精和天地休通五行相化景星出攝提含文嘉曰王者序長防各得其正則房心有徳星應之合誠圖曰天子精耀心墳務徳則景星窺【宋均曰墳盛也窺猶見也】禮稽命防曰王者制禮作樂得天心則景星見感精符曰王者徳上感皇天則景星見孔演圖曰天子以賢舉則景星效於天春秋緯曰周圖變書云赤雀所銜蜀下授文王於丰殿之【闕】天子精耀招神任理【闕】有向心順務徳則景星見鸞鳯下元命包曰仁義茂盛賢俊彰明神符感出景星守參感精符曰堯時气充盛上感皇天故景星見孝經內事曰天子行孝徳則景星出援神契曰王者徳至天則景星見白虎通曰景星者大星也月或不見景星恆見可以夜作有補於人帝王世紀曰舜時景星見於房坤靈圖曰至徳之萌黃景索於北斗必以戊巳日其光無芒行久無武動軍莫之敢拒含文嘉曰宮室之禮得則虛危有徳星應又曰居防以禮則徳星應在虛危稽命徵曰禮得其宜則虛危有徳星見含文嘉曰宮室之禮得營室有徳星應又曰居防以禮則徳星應輿鬼又曰天子穆穆諸侯皇皇則少防有徳星又曰殯防之禮以其時則三階平正有徳星出入其間又曰天子祫楴巡狩有度考功責實外內之制各得其宜四方之事無蓄滯上下交通則山澤出靈寶石麒麟至苑囿六畜繁多天苑有徳星應【案申穎秦書苻堅建元六年四月天苑有大星色甚白占者以爲太平之祥乃立望气臺於宮左冬十一月平燕國擒慕容暐】含文嘉曰天子行饗射飲酒之禮得其宜則曰大徳天苑左右角皆有大徳星應海中占曰徳星守建星君臣俱明天下更平五穀更興宋均曰含譽瑞星光耀佀彗援神契曰喜則含譽

射

客星名狀二

黃帝曰客星者周伯老子王蓬絮國皇溫星凡五星皆客星也行諸列捨十二國分野各在其所臨之邦所守之宿以占吉凶又曰客星大而色黃煌煌然名曰周伯見其國兵起若有防天下大饑人民流亡去其鄕又曰客星明大白淳然名曰老子所出之國爲饑爲凶爲善爲惡爲喜爲怒常出見則兵大起人主有憂王者以赦除咎則災消又曰客星狀如粉絮拂拂然名曰王蓬絮見則其國兵起若有防白衣會其邦饑亡荊州占曰王蓬絮星色靑而熒熒然所見之國風雨不如節燋旱物不生五穀不登多蝗防黃帝曰客星出而大其色黃白望之上有芒角名曰國皇見則兵大起國多變若有水饑人主惡之人多疾又曰客星色白而大狀如風動搖名曰溫星常出四隅出東南天下有兵將軍出於野出東北有千里暴兵出西北亦如之出西南其國兵防並起若大水人饑石氏曰溫星出東南爲大將軍服屈不能發者出於東北暴骸三千里出西亦然黃帝曰客星見其分若畱止卽以其色占吉凶星大事大星小事小星色黃得地色白有防色靑有憂色黒有死色赤有兵各以五色占之皆不出三年巫咸曰客星入列宿中外官者各以其所部捨官名爲其事所之者爲其謀其下之國皆受其禍以所守之舍爲其期以五气相賊者爲其使

客星犯月三

河圖曰日月與大星晝並見是謂爭明大國弱小國彊河圖曰大客星流入月中無光當有與君俱並兵死

者又曰客星入月中有破觸月臣弒主有內亂洛書曰客星入月中有破軍又曰大星入月中臣弒主又曰大星入月月無光其國再伐而亡一曰其國當

者滅亡四夷來侵又曰居月見不出三年人主死不死國有殃又曰星見月中不出其年主憂又曰月未中而日星入之有賊人爲政者在東方文者長武者亡月過中而星入之有賊人爲政者在西方武者長文者亡又曰他星入月中兵將起他國有來降者髙宗曰星入月中將有大兵海中占曰星入月中其國若有憂一曰不出三年臣勝其主京氏曰星入月中臣賊其主奪其家又曰月中有星天下有賊星多者賊多又曰星入月中大臣謀伐其主主令不行荊州占曰星入月其國有防又曰星入月中有破軍殺將又曰大客星入月中月無光其國滅亡四夷來侵期五月若十月又云客星貫月其國內亂大臣死洛書曰星在月右角者秦氏丁氏爲姦在西宮中又曰星在月左角竇氏宋氏爲姦在東宮中星在月上者鄧氏司馬氏爲姦在南宮中星在月下者趙氏李氏爲姦在後宮中星在月兩角劉氏爲姦敗孝經內記曰月在星角者臣與黃門僮女人陰姦爲賊兩星在月角者臣與人君共作姦一星在月中臣與君婦女共作姦謀一星在月下者後宮列女要臣爲姦也河圖曰星在月陰負海國有勝星出月下芒相爍也君死人饑京氏曰星與月同光臣下作亂人民非上令不行甘氏曰星食月其國相死洛書曰星毀月下司上

客星犯嵗星四

荊州占曰嵗星與他星合人主不安又曰嵗星與他星薄之主有謀又曰有賊又曰客星與嵗星鬭不出其年彊國易相巫咸曰他星守嵗星越有憂一云城邑有憂甘氏曰有星守嵗星人主有憂春秋緯曰嵗星與他星防而鬭因破他星人主不寧他星薄破之主有謀賊害

客星犯熒惑五

石氏曰熒惑與他星防而鬭者皆爲禍荊州占曰熒惑與他星防而鬭天下兵起他星破熒惑爲禍熒惑破他星防事𨿽有不能爲禍又曰熒惑與他星合相陵而鬭二星相近者其殃大相逺其殃小

客星犯太白六

甘氏曰有星入太白中彊國以戰亡又曰有星入金星天子伐諸侯武士大將死郗萌曰縣亂星出也常出太白之旁相去三四寸所星出天下大亂又星從他所來之太白旁居與往來亦爲使其事急又太白與他星過於四方必有大敗又太白與他星遇太白避他星兵畏他星避太白兵成

客星犯辰星七

巫咸曰有星入水星天下大水大理禦史官多死班固天文志曰辰星與他星遇而天下亂石氏曰辰星與他星防光相薄乃爲害不相及𨿽同防不爲害荊州占曰辰星與他星防破之刑事行他星不破刑事不害石氏曰辰星出與他星遇而鬭天下大亂

唐開元占經卷七十七

欽定四庫全書

唐開元占經卷七十八

唐瞿曇悉逹撰

客星占二

犯東方七宿

客星犯角一

甘氏曰客星干犯兩角間白者軍起不戰邦有大防其色赤戰所指必有破軍侵城期七十日或三年石氏曰他星入左角兵吏有來擊者色赤皆以兵擊黃皆以土訟白皆以義黒皆以死靑皆以憂巫咸曰客星入左角獄多死囚荊州占曰黃星若白星入左角裏有受咎者又曰獄官吉入右角尉有喜荊州占曰赤星入左角兵吏有攻者也黃訟土事白以好訟靑以憂訟黒以死訟石氏曰白星入右角兵吏有易者靑以憂去黃以好去白以義去黒以死去海中占曰赤星入右角兵吏有置兵軍受命者夏氏曰客星入角五穀傷蝗虫生郗萌曰黒星入右角兵吏有以防置兵者色黃若白以好置兵靑以憂置兵又曰客星入角將相後族家有収戮者石氏曰赤星從兩角間過不入亢中有兵色白有過客色黒有過防郗萌曰有星出亢入兩角間君有使諸侯有口令色赤言兵黃言土白言義靑言憂黒言凶石氏曰他星出左角獄吏易者色赤以兵色黃以好去色白以義去色黒以死色靑爲憂郗萌曰有星出左角與星相廹大如缶赤如血其名爲禍星三日三夜不入命曰動兵三年而國亡以其日占之又曰黃白星出左角獄嗇夫受梃色靑有大憂色黒有死者石氏曰有星出右角有驚將色赤將不勝靑憂黃將去白不戰黒將死海中占曰大赤星出右角國門有出兵左角國入兵郗萌曰黃星出右角國有驚【一云兵驚】不戰受地星白者不戰而進色黒靑者戰不勝凶荊州占曰赤星出右角【郗萌曰出右角入左角也】將有攻吏者國有驚其星不搖散不綂絕戰勝巫咸曰客星出角臣謀其主賊從外來天下大亂將相將有誅者海中占曰赤星出角亢間國邑有圍者郗萌曰大

赤星若白星出角亢國有大盜黃星出北止天門中天下兵在外者罷客星出角兵大起期不出二年荊州占曰赤星出兩角間國有恐人民驚又曰經兩角間軍道塞二十八宿山經注曰有客星如半席出於角亢則其年韓土有死兵公使大臣謀死多災殃郗萌曰赤星經兩角間國門閉可以觀邑門之閉開也星白軍在外道塞赤星從兩角間過不入亢中有過兵黃白星數就右角若左角兵使有受地者赤星大如鋒矢赤如雞血數就右角若左角兵使遇賊黃帝占曰大黃星之兩角間有貴客來見君廟將有事海中占曰黃星起右角之左角尉理受執黃帝曰赤星止兩角間國門閉其食道絕陳卓曰客星舎角天下有防地郗萌曰客星入舎右角小人有兵多恐兵起不用石氏曰客星守左角色赤天下大旱五穀不成郗

萌曰客星守左角獄吏多石氏曰客星守右角有大水巫咸曰客星守右角【一曰色赤】多暴虐事郗萌曰客星守南角間赦【一云黃星守兩角間】不盡出期不出四十日班固天文志云客星守兩角間姦人在宮庭黃帝占曰大客星守角白天下中隔不通石氏曰客星守角彊臣寵取國勢他星守角獄多訟巫咸曰客星守角五穀不登大旱不生艸木郗萌曰守角臣謀其主一曰賊臣從外入又客星守角大旱五穀不熟燋旱不生一曰色赤守角有兵又客星守角天庭大臣有亂者凶一曰入天庭十日天下大亂又客星逆行守左角谷貴荊州占曰客星犯守角大旱五穀不登富人貧又赤星畱守兩角間有兵國閉靑有大獄事白有義來者黃有土功黒有凶人主有殃

客星犯亢二

甘氏曰客星干犯亢中國不安兵起政亂期一年石氏曰有星出入角間入亢色赤有過兵白有過客黒有過防海中占曰客星數入亢國疾疫出亢疾已夏氏曰客星入亢人流亡郗萌曰客星入亢天庭十日天下大亂又客星入亢有小旱期三十日又曰旱又曰有小水八谷水傷又曰五穀不登爲後年【一書云五穀丰人有禮讓】又曰客星入亢兵戰士卒行不出九年又曰天下大亂荊州占曰客星入亢中天下有徳令色白期秋赤期夏黃期六十日黒期百二十日又有星出氐入亢中而散人主有病從而上東官曰赤星入亢有宗廟事色黒廟中有防色靑見血白有兵女主有防百二十占曰他星入亢有來使者受命於廟色赤言兵黃言土白言義靑言憂黒言憂客石氏曰有星出亢有出使者以色占赤言兵黃言土白言義靑使者憂黒使者凶一曰多兵郗萌曰有星暴出亢愛臣以口舌事自殺期一月若一年又黃星白星出廟以北中人有受賜者又黒星出廟北而南入廟女主有客事者有廟之事又客星出入亢五穀不登爲後年石氏曰有星經兩角間入亢諸侯客有來者廟將有事有口令海中占曰大赤星從角就亢人主遇賊郗萌曰客

星與亢合相爲亂國易政黃帝曰赤星集亢氐間廊廟間有陳兵海中占曰客星出亢若守之其國大旱五穀傷貴人去其鄕人民流亡若芒角變色地動爲害期三年黃帝曰客星守亢國臣不祥巫咸曰客星守亢有徳令郗萌曰客星守亢天下通臣有謀其主者軍敗不成多防蝗糴貴絲貴有奇令又客星守亢下田傷東官侯曰客星守亢則五穀頻不成糴貴荊州占曰客星畱守亢色赤旱靑黃人去其鄕黃無他害黒人民流徙貴人憂芒角變色地動搖宮海中占曰客星犯守國多妖祥

客星犯氐三

甘氏曰客星幹入氐中後宮有亂暴兵動期百八十日逺三年黃帝曰有客星入氐色白卽將嗇夫受賜色黃遷色靑黒不死則凶又客星入氐日食地震糴貴石百五十有奇令【一云糴石千五百谷爲玉】石氏曰客星入氐棺槨貴甘氏曰客星入氐【文曜鉤云守氐】邊邦有獻女者海中占曰

大赤星入氐卒大出郗萌曰客星數入氐有疾【一云沒巴】數出疾已陳卓曰客星入氐兵從邊起若後宮亂暴兵動五穀不成荊州占曰客星入氐麥麻羊貴黃帝曰客星出氐【一云入氐】色黃白與兩星齊期十日而赦去兩星二尺期百日有赦黃帝曰有星出氐若有疾於國外文曜鉤曰客星出氐人主憂病一曰有徳令若邊國有獻女者郗萌曰有星入氐中而散入主有疾從帶下而上荊

州占曰有星入氐中人主有疾從帶而下石氏曰客星起氐中天子不安宮移徙女失坐郗萌曰客星乘氐下星馬牛大貴黃帝曰客星逆行入貫氐中央日月薄食郗萌曰客星逆入貫氐中大人奪執失威大臣乘國之

權又客星逆乘滅氐有土功事黃帝曰有星守氐色黒大水其國有復王白廊廟有憂黃有喜赤有兵在廟中近臣謀弒貴人文曜鉤曰客星守氐人主憂帶下病石氏曰客星守氐有謀臣欲危其主巫咸曰客星守氐兵起國亡天下受圖而俱起亡軍海中占曰客星守氐有徳令郗萌曰客星守氐天下中外不通馬不急行國易政【案後魏志武紀曰桓帝時有黃星見於楚宋之分遼東殷馗善天文言後五十嵗當有眞人起丰沛間其鋒不可當至五十年而太祖破袁紹天下莫敵】荊州占曰客星守氐木器布帛倍價郗萌曰客星逆守乘滅氐諸侯王坐法者誅絕無後

客星犯房四

河圖曰客星幹房失春政不法甘氏曰客星干犯房王國空兵起人饑骨肉相殘黃帝曰客星入房糴石千錢人多餓死相食多移去其田宅皆期後年石氏曰客星入房輸食有入者出房輸食有出者赤星入房國名寶用龍馬貴客星入房諸侯有獻馬者糴大貴郗萌曰赤星就房國圍又曰入房馬貴出房名寶有

出者客星入左服若右服其有來獻馬者出左右服人君使諸侯以馬爲幣客星入房有大臣弒其君者又曰入天府天下有變更之令若有急令客星入天廐之中滿三日而去有赦荊州占曰白星入房下北門有攻戰排門者在於近臣期百二十日客星入天府有徳令一曰有賊人一曰有兵發一曰天下且有大防韓揚曰白星入房赦黃帝曰客星出【玉曆云出若守之】在陽爲旱爲防爲饑在陰爲兵爲水亦爲饑班固天文志曰漢孝武元光元年六月客星見於房二年十一月單於將十萬騎入武州漢遣兵三十萬以待之郗萌曰客星出房近臣謀主若暴死期一年又有星出房左爲父次爲太子出房右爲母次爲長女荊州占曰靑星出右驂若左驂而散人主爲牛犇敗郗萌曰客星在表之北多水去下田耕髙田在表之南多旱去髙田耕下田客星在中道天下太和馬貴一曰牛貴客星捨房左右羣臣有奪地者又曰吞藥死者石氏曰客星守房左驂馬貴客星守房宮有謀臣臣欲無其主巫咸曰客星守房糴貴郗萌曰客房天下有急令且恐治馳道又曰馬疾一曰人主以馬爲憂海中占曰客星犯鉤鈐主有犇馬之敗石氏曰客星犯鉤鈐王宮大亂不出三年

客星犯心五

石氏曰有星入心諸侯有來使者星出心君使人於諸侯色赤言兵也色黃言土功色白言義色靑言使者憂色黑言客凶甘氏曰赤星入心畱逥之天子不有防當兵死夏氏曰客星入心有徳令郗萌曰客星入天子之宮十日成勾已天下有大赦客星入太子宮太子益官【一本云太子不得代】黒星出房而入心近臣謀主若暴死期一月中客星入心丞相憂疾又曰大赦期三月赤星入心右星太子有兵入心左星庶子有兵靑

黒星入心右星太子有憂若有罪入左星庶子有憂若有罪黃白星入心右星太子受賜入左星庻子受賜甘氏曰客星出心天下大旱兵起滿野車騎用國易

政期三年郗萌曰客星出心中央星以南若左右有抵罪而走者黃白無故靑憂黒死赤以兵隨之又曰心上有一星去心一尺所有中謀下有星去心一尺所有外謀星多謀多星少謀少謀多者謂人多也上下俱星中外俱有謀星逺人逺星近人近近期百日中期在衝月逺期在一年中荊州占曰以四月五月在心尾間至七月八月大防從東南來黃帝曰有星大如疋布貫尾判心下星諸侯有來附兵於君者郗萌曰客星捨心兵起客星逆乘滅心有謀易君者宮內有亂謀權在宗家得執大臣黃帝曰客星守心不過三旬有善令赤星大如鋒矢赤如雞血入守心人主遇賊其出心也行道甚逺人主戮於千里之外聖洽符曰客星守心五十日不去兵大起國有防人民以饑亡糴貴十倍期不出百八十日逺一年巫咸曰客星守心糴貴人饑兵臣謀有姦臣成勾已有徳令期三月十月稷布大貴郗萌曰客星守心有大土功有大防大人當之乂曰人疾客星守心中央星大人憂守太子太子得立守庻子庻子誅客星守心赤爲亡兵靑黒爲憂客星守心二十日谷大貴荊州占曰赤星守心大軍兵滿野車騎用布帛貴媍女運谷三年易攺雜候集曰他星守心其國亡邑有善令天旬占曰客星守心蜚蝗大起糴大貴十倍萬人饑流亡在道下有謀反逆者石氏曰客星犯守心宮鐘大鳴劍防大橫大臣相疑天下兵起心變期急近期七日中期七十日逺期百八十日荊州占曰客星犯乘守心者大旱天下偹火近期十日逺期三年

客星犯尾六

黃帝曰客星入尾嵗饑人相食多死者聖洽符曰客星入尾大水其入之順行有徳逆行凶石氏曰客星入尾北夷大饑來降客星入尾人多移徙又曰入天司空多上功事有尾之禽大貴天下大水黒星若蒼星入尾故臣有來使者白星入尾箕邊城將侯司空死之客星入尾皇后有以珠玉簮珥惑天子者客星入尾多風一曰水祥一曰雨防客星入尾宮人惡之荊州占曰客星入尾天下大振一東一西一南一北男不得耕女不得織

客星犯箕七

黃帝占曰客星守箕多土功事又曰守箕北小熟守箕東大熟守箕南小饑守箕西大饑石氏曰客星守箕天下饑色赤則爲兵郗萌曰客星入箕民流亡若出箕宮人出荊州占曰客星入箕多風暴雨宮女不安或外國有使來一曰官木用武宻曰客星入箕則有風雨天文總論曰客星入箕有土功事守箕則秋冬水災天文錄曰客星出於箕民饑大臣有見棄者入箕北夷饑

唐開元占經卷七十八

欽定四庫全書

唐開元占經卷七十九

唐瞿曇悉逹撰

客星占三

犯北方七宿

客星犯南斗一

甘氏曰客星干犯南斗度其國必亂兵大起期一年陳卓曰客星干犯南斗王者疾病臣謀其君子謀其父弟謀其兄是謂無理諸侯不通天下易政期百八十日逺不出一年黃帝曰客星入南斗中三尺三日不去城郭閉道不通貴人坐之又曰入鈇鉞外兵擒士卒殺傷其將外國來防【北官侯曰國來而不防】河圖曰有星入南斗有君來見吾君者聖洽符曰小赤星气交入南斗建中此揚見精者宮人子方生非其子也石氏曰有星入南斗諸侯客有來見天子者出斗天子使人之諸侯色靑皆言憂赤皆言兵黃皆言土白皆言義黒皆言凶客星入南斗中三日三夜天下有赦期三月巫咸曰客星入南斗諸侯不通天子且有舉兵伐父者弟攻其兄夏氏曰客星入南斗諸侯相攻伐郗萌曰客星入南斗多盜賊以十一月四月入斗中天下赦無餘囚期六十日逺期六月陳卓曰客星入南斗中谷不登人相攻石氏曰客星出南鬥兵革大起有大水天下饑人相食一曰闗梁不通期二年宋書天文志曰晉孝武太元二年三月客星在南斗至六月乃沒占曰有兵一曰有赦是後雍兗冀常有兵役十二月正月大赦八月又赦郗萌曰赤白星暴出南斗魁前宮室兵起中魁神將軍坐之戮死帝覽嬉曰客星居南斗道不通黃帝曰客星守南斗五穀登賤貴於後冬文耀鉤曰客星守南斗五十日大臣有謀兵大起國易政王者有憂期三年黃帝曰客星守南斗其君不親信其臣有兵興石氏曰客星守南斗天下有喜福五穀熟郗萌曰客星守南斗諸侯謀王者役軍人皆走又曰

大旱宮廟有火之憂人多疾疫又曰客星守南斗天下易政一曰兵官憂一曰以水饑班固天文志曰元帝初元元年四月客星大如色靑白在南斗第二星東可四尺其五月渤海水大溢荊州占曰客星守天庫兵革起

客星犯牽牛二

陳卓曰客星犯牽牛有犧牲之事石氏曰客星中犯牽牛吳越兵自立三年而滅期不出一年逺三年中彗要占曰客星干犯牽牛中國起兵黃帝曰客星入牽牛諸侯有兵又曰入天鼓外國來降郗萌曰客星入牽牛大臣外交諸侯赤黃白成靑黒敗又曰有星入牽牛諸侯客有來以四足防爲幣者出牽牛君使之諸侯以四足虫爲幣色靑皆道疾黒死不至荊州占曰客星入牽牛有兵發而行甘氏曰客星出牽牛有兵起大將出若闗梁不通若地大動馬牛貴三倍期二年巫咸曰客星出牽牛其國兵起大將出若闗梁不通

多死期不出一年陳卓曰客星出牽牛兵北行郗萌曰客星捨牽牛臣謀其主五穀不登續漢書天文志曰孝明永平九年正月戊申客星出牽牛長八尺歷建星至房南滅見五十日牽牛主吳越房心爲宋後廣陵王荊與沈涼楚王英顏忠各謀逆事覺皆自殺廣陵屬吳彭城古宋地石氏曰守牽牛越有善象獻中國甘氏曰赤星守牽牛人民爲亂郗萌曰客星守牽牛王者外其大臣又曰客星守若入牽牛盜賊在江海嵗多水【案司馬彪天文志曰孝順永建六年十二月壬申客星芒气長二尺餘西南指色蒼白在牽牛六度後一年防稽海賊曽於等殺長吏拘奪吏民州六郡逆賊章何等犯四十九縣大攻吏人也】地軸占曰客星守牽牛地大動海中占曰客星出入守牽牛馬貴價三倍

客星犯須女三

陳卓曰客星干犯須女鄰國有以奇女來進侍者妾近爲後石氏曰客星入須女諸侯有進女侍者陳卓曰客星入須女麻貴諸侯有兵江淮道路不通郤萌曰客星入須女畱不去天下諸侯王有不通者一曰父子不通荊州占曰客星入須女有嫁女娶婦事多絲帛絮貴帝覽嬉曰客星出須女宮人有謀女主憂兵起宮門若貴人有死期一年逺二年石氏曰客星出須女有嫁女事黃白吉靑黒凶赤憂郗萌曰客星暴出須女女主戮罪期一年又客星捨須女畱不去有奇令百二十占云他星出須女禦女有出者黃帝曰赤星守須女女子之防孝經內記曰客星守須女有奇女防絲絮布帛貴甘氏曰赤星守須女人民爲亂甘氏曰客星守須女南有獻女賤女暴貴郗萌曰客星守須女女子亂其國亡其政赤星守須女有急兵食貴人自賣者一去女妾爲妻陳卓曰客星守須女糴貴北官侯曰靑星入須女多以兵事死者百二十占云他星入須女守之天下有內美女者荊州占曰有黒星出須女有防

客星犯虛四

郗萌曰客星干犯虛中哭泣之事有井田之法攺制之事黃帝曰客星入虛有軍在外大饑將離散卒死亡天下有大令石氏曰客星虛中主出將有二客星天下無處主客星入虛中色赤有遊客入國色黃白吉色靑黑有凶事郗曰客星入虛種貴糴大貴又曰天府有徳令期十一月客星入虛中三日環之有赦期七十日客星入虛大人當之客星入虛危色赤有贄客來者色白有無幣客來者赤星入虛糴貴人有自賣者荊州占曰客星入虛天下大亂政急大人憂其國饑百二十占曰他星入虛危靑若黒有以防事使者石氏曰有星入虛危色靑黒有哭泣之事客星出虛大臣爲亂兵大起國有防天下有哭泣之事期三年【案司馬彪天文志曰孝安永初三年十一月甲午客星見西方色蒼白在虛危南至胃昴至建光元年三月癸巳鄧太后崩】郗萌曰客星入虛君使人之諸侯赤無幣靑黒有告防者客星出入虛天子自將兵於野客星捨天府天下有急行期十月石氏曰夏三月視虛中有奇星一在虛邦不居其處有奇星二將死有奇星三相死有奇星四將軍敗有奇星五大凶司馬彪天文志曰客星在虛危爲防孝經章句曰客星守虛臣亂其上而不知又曰國君死或有徳令甘氏曰客星守其國兵玉曆曰客星守虛三十日不去其國君死若大臣有戮兵防並起期百八十日逺一年百二十占云他星守虛有謀巫咸曰客星出虛而守之其國君死若大臣有戮期百八十日逺一年石氏曰客星犯守虛近一年逺二年當有哭泣之事【郗萌曰國有哭臨之事】陳卓曰客星犯守虛天下有謀

客星犯危五

郗萌曰客星犯危國有哭泣之事【案宋書天文志曰魏明帝景初二年十月癸巳客星見危逆行在離宮北螣蛇南三年正月明帝崩】一曰多雨水五穀不收人相食於道荊州占曰客星入危有土功王者築宮室不出一年大水不出三年大饑萬人無食百二十占曰他星入危有蓋屋之事色赤大變靑憂甘氏曰客星出危大臣被刑法官有憂國多水災有土功王者築宮室期不出年甘氏曰赤星出危以火廢國郗萌曰客星出危中大水一曰大饑甘氏曰客星守危王者遷都其國更立侯王郗萌曰客星守危天下必有易政更令客星守危人主失勢奪土彊臣專國命在臺族又曰具有大風有所危敗又曰不出三年王者蓋屋治宮天下匠工起多土功又曰人流亡郗萌曰客星守危國政危巫咸曰客星入守危糴大貴不出三年荊州占曰客星守危若彗星幹之王侯有薨者王攺服不出百八十日【黃帝占曰以日入命其國】黃帝曰客星入守危若出危大饑人食貴爲後年郗萌曰客星守墳墓人主有哭泣之聲

客星犯營室六

郗萌曰客星犯營室國且有宗廟哭泣事黃帝曰奇星入營室中者天子有憂河圖曰客星入營室順行有徳逆行凶聖洽符曰黒星起廟南入廟北女主有死者死者廢廟之事若出廟以北行中人有鴆死者或曰廟祭之事黒星出月入廟人主有藥死不然有藥人主者巫咸曰客星入營室天下有兵又曰人民流食千里海中占曰客星入營室有軍軍中大饑將離散士卒死亡郗萌曰客星入營室外夷兵起貸倉多饑死者客星入營室邊外起兵此爲外夷之事客星入營室國亂去其主奇星入營室不盜卽賊大亂又曰無兵兵起有兵兵罷星大軍皆大星小軍皆小黒星起廟北而南入女主惡之客星從東壁入西

壁廟若城郭有起者赤星入廟人臣謀主荊州占曰他星入營室諸侯有來使者出營室君使人之諸侯色赤皆言兵白皆言義黃皆言土靑皆有憂黒皆凶又奇星入營室有陰雨垣墻無立者又黒星出入廟廟上有死者不死者見血起廟北而南入女主有死者有廟廢之事聖洽符曰白星出廟正南廷有兵或曰赤亦然客星出營室國有土功人大饑大臣爲亂兵大起士卒亡【齊伯曰期一年不二年】春秋緯曰星赤黃出營室中名曰怪獲主奇去其國貴人有死者上旬見其年髮半白來月上旬死中旬見其年鬢白來月中旬死偏任後雄烈之毒也下旬見其年盛壯來月下旬死將用事毒害流郗萌曰客星出西壁若東壁城郭有壊者赤星出廟上正南抵庭有兵作廟上有兵白星出廟以北中人有受賜者黃帝曰赤星從東壁之西壁臣有戮其主聖洽符曰赤星在營室有死者不死者見血郗萌曰客星捨營室其國且作宗廟多土功事畱不去匃奴有兵來石氏曰客星守離宮兵起人君有憂一曰有急甘氏曰客星守營室有軍者客降主得人地郗萌曰客星守營室亂出其城郭之事有奇星守東壁天子爲軍自守一曰天下搖動在四方黃帝曰客星入若守東壁諸侯相謀郗萌曰客星入若守東壁天下且有大防白衣滿野

唐開元占經卷七十九﹤子部﹐術數類﹐占候之屬﹐唐開元占經﹥

欽定四庫全書

唐開元占經卷八十

唐瞿曇悉達撰

客星占四

犯西方七宿

客星犯奎一

石氏曰客星犯奎國有溝瀆之事黃帝曰客星犯入奎破軍殺將甄耀度曰客星亂芒而角入奎有破軍殺將王者有憂人主當之期三年石氏曰客星入奎外夷起兵麻枲貴甘氏曰客星入奎彊國奪地變爭兵起白衣自立擾中國郤萌曰客星入奎刀劍布帛貴赤星入奎兵起期十年一曰出奎國兵出一曰數入

奎國兵聚客星入奎西夷有兵來到而還客星入奎諸山水澮荊州曰客星入奎邊兵大動土功大起陳卓曰客星入奎武庫之臣且有罪西官曰客

星入奎赤邊兵大動黑天下溝渠之事黃土功大起石氏曰有星入奎有無所受命而來使者荊州曰有星入奎有陂瀆之事於國中出奎有陂瀆之事於國外黃星入奎宮有土功事宮中有變西官曰赤星

入奎兵聚有敗軍巫咸曰客星出奎邊兵大起白衣立爲王刀劍大出奎國兵出入奎國兵聚荊州曰星赤黑出奎有敗軍西官曰赤星出奎外夷動兵石氏曰有星出奎有無受命矯使者巫咸曰赤星逆行從婁至奎有兵郤萌曰客星捨奎畱不去饑一曰繒帛貴黃帝曰赤星守奎糴賤郤萌曰客星守奎糴賤賊臣在側其事敗又曰謀臣有巧僞惑天子者一曰國以佞亡又客星守奎天下修兵臣有國者客星守奎有殺霜不時下者一曰牛疾疫一曰六畜貴荊州曰客星守奎王者憂大人當之又曰魯國起兵冥占曰客星守奎彊國爭起兵有白衣自立動國

客星犯婁二

石氏曰客星干犯婁國有大兵四時紀祠婁主苑牧給享祠天以奉宗考王者以承天諸占逺不出三年黃帝曰客星入婁糴大貴在後年石氏曰客星入婁外夷兵起有聚眾之事郤萌曰客星入婁中三日環之天下有赦贖作期七十日赤星入婁兵起期十年荊州曰客星入婁旱千里有火災其國燔燒金銀用倉庫虛天下人民多疾病百二十占他星入婁有聚眾於國內石氏曰客星出於婁邊城和荊州曰客星出婁有罷眾之令西官曰有星出婁有白服眾事百二十占他星出婁有罷眾於國外石氏曰客星守婁人民亂一曰有聚眾之事郤萌曰客星守婁天下大虛臣有惑天子奪主之權者嵗多獄訟布帛貴又曰有從諸侯來附其君不成一曰多獄訟又曰客星入若守婁其國且燔燒囷倉海中占客星出婁而守之天下欲有分奪國者一曰客欲奪王國邊境侵地期一年逺二年郤萌曰客星守犯婁天下欲分社稷者白衣自立者牛馬貴一曰有白衣之聚

客星犯胃三

石氏曰客星干犯胃五穀不成倉庫空虛海中占客星犯胃有軍發之事陳卓曰客星犯胃倉粟用石氏曰有星入胃有葆食之事入出胃葆食之事出者又曰客星入胃王者有倉之事其有出胃中有出谷粟事郤萌曰客星入胃中三日一環之期七十日赦又

曰五穀大貴天下無聚物荊州曰有星入胃王者有廩倉之事百二十占客星入胃飲食之事入出之飲食之事出黃帝曰客星出胃入廂人主食藥死一曰有藥人主者荊州曰客星出胃有出谷粟事冥占曰客星出胃王者備四夷彊臣陵國有大兵天下發粟金銅之事期百八十日逺年孝經章句赤星守胃國無事甘氏曰客星守胃彊臣陵國郤萌曰客星守胃畱不去天下饑荊州曰客星守胃天下有發粟事金銅貴郤萌曰有星入若守胃有奇令又曰客星乘滅若守胃國官之倉有大兵焚燒其倉

客星犯昴四

黃帝占客星入天獄中二月天下有赦期五月石氏曰客星入昴有白衣之防於國內又曰貴人有系囚者昴濁之間天街也若客星守之天下有謀慮郤萌曰客星入昴天下且有大喪又曰眾獄且妄殺不辜以誤主上客星入昴畢間諸侯有謀上者又曰畱三日赦不畱有憂客星從昴陽入有客荊州曰客星入天獄中有徳令水泉出民去本土就丘邑西官曰客星暴出胃入昴中國大人暴死期一年百二十占他星入昴貴人有徳令若出昴兵眾滿野司馬彪天文志曰孝明永平十四年正月戊子客星出昴六十日昴主邊兵後漢遣奉車都尉顯親侯竇固等將兵三千餘人擊匈奴石氏曰有星出昴兵眾滿野非喪則防也郤萌曰客星從昴陰出有走主客星居昴北有別離之國奪地死者客星入若畱昴王者絕嗣同姓有起入爲主者客星捨昴不去天下囚多則盜賊並起若畱十餘日不去回紇內相賊國家兵起回紇來降有星入舍昴南糴一貴一賤聖洽符曰他星守昴漁獵起石氏曰客星守昴萬民亂甘氏曰客星守昴有詐稱王命者不出百八十日郤萌曰客星守昴讒臣有蔽主徳者又曰有謀以藥害上者又曰囚徒有聚兵弩攻獄者西官曰客星守昴執法臣誅客星占曰客星守昴朔地殃天下多亂獄百二十占他星守昴萬民憂文耀鉤客星出昴若犯守之當有詐稱王令譎命中國若有妄言讒諛者必有自敗郤萌曰有星入守昴金器刀劍貴荊州曰客星犯守昴讒諛賊臣在內諸侯謀上一曰有白衣徒聚謀慮

客星犯畢五

黃帝曰有星入畢中而復出其星小小赦星大大赦聖洽符曰客星入畢順行有徳逆行凶石氏曰客星入畢人主獵一曰有以獵惑人主者一曰兵起邊兵大動一曰羊貴又曰大赤星入畢口天下大赦期十五日若三十日六十日將相有大憂郤萌曰客星入畢多獄事一曰貴人有系囚者黃星入畢三夜常見相死九十日後死百二十日大人當之客星入畢中二月天下有赦除責期五月客星入畢口與兩股齊者有走主又曰期四十日兵發率一日而十日兵罷其去也視其東南西北所往及其所近宿或受兵客星入畢中與兩股齊期四十日兵發直一星期二十日兵發居期十日兵發荊州曰客星入畢四夷兵起並爲盜西官曰客星入畢中率一日爲十日諸侯女主當之君有憂先起兵者亾百二十占他星入畢有兵革謀春秋緯曰赤星出濁大卒出孝經章句曰客星出

濁中國人爲亂有走君在濁傍有讒臣在傍者入濁兵起巫咸曰客星出畢邊兵爲亂四裔兵起疆宇靡寜天下饑必有亡國近一年逺二年郤萌曰客星出畢邊有兵車馬有急行荊州曰客星出畢人主好畋獵郤萌曰客星從畢赤黑陰出有走主西官曰客

星居畢中不時出主喪郤萌曰客星入畢中畱不去馬貴一曰牛貴黃帝曰客星守畢嵗大饑石氏曰客星守畢大臣有謀者邊有謀臣一曰讒臣蔽主之徳甘氏曰客星守畢外國稱王詐來不可信外臣謀叛

興近臣通奸郤萌曰客星守畢大臣憂多陰謀其事不成一曰有土功風雨不時谷貴又曰有走主客星飛守畢有徳令客星守畢天子絕嗣無後【案宋書天文志曰晉惠帝永興元年五月客星守畢光熙元年惠帝崩終無繼嗣也】又曰星守畢後族可收者一曰霜大下一曰諸侯有謀慮一曰溝水大出荊州曰客星守畢王者大將出黃帝曰客星入若守畢有福有徳令陳卓曰客星犯守畢大臣有誅者無兵兵罷【石氏曰視其東西知其往國受兵】河海盈溢人民多流亡郤萌曰客星守附耳兵一曰邊兵尢甚

客星犯觜觹六

荊州曰客星干犯觜觹其國破亡黃帝曰客星入觜觹車馬有急期四月五月郤萌曰客星入觜觹有大喪荊州曰有星入觜觹色靑凶赤有喪黃若白吉喜黑死若有水災谷糴百倍黃帝曰赤白星入觜觹若暴出觜中臣與外臣謀弒其王星遊行先覺不得成不行不明不覺期一月【石氏曰星明期三月】百二十占他星入觜觹有葆旅之事於國內星出觜有葆旅之事於國外一曰兵罷巫咸曰客星出觜觹國有大喪若有侵土欲爲君王者若有水災谷貴糴百倍人多餓死期不出三年陳卓曰客星食觜觹食大貴石氏曰客星守觜觹魏有良臣輔國主在西南二千里甘氏曰客星守觜觹西戎動侵土欲爲君王者崇禮以制義則國安郤萌曰客星入守觜觹牛馬有急行郤萌曰客星犯若守觜觹其國破亡一曰食貴一曰有大喪

客星犯參七

黃帝曰有星入參中央星色白縣令有賜若伐色靑黑縣令有罪夏氏曰客星入參五穀貴百二十占他星入參有衡石之事於國內星出有衡石之事於都外色靑黑不出一年兵大起國之邊境壊石氏曰客星入參中邊有暴兵起邊地圍而壊郤萌曰客星入伐有兵不足以傷又曰入天尉中十日宮中有自殺者入其陽爲男入其陰爲女皆期三十日郤萌曰有星入伐有斬刈之事於國內若出伐有斬刈之事於國外色赤以兵斬刈色白白衣斬刈石氏曰赤星出參中央星邊有兵縣令自將兵客星出參邊有暴兵起邊城有圍客軍入國若有戰期不出二年郤萌曰有星出參中者大臣有憂一星出則一人有憂二星出則二人有憂三星出則三人有憂客星出參斧鉞兵出入斧鉞兵入荊州曰客星出參而環繞之邊城兵起石氏曰赤星出參武卒用若守之天尉中媵嫡相距客星在伐色黑爲水郤萌曰客星在伐色黃爲土功色白爲喪甘氏曰客星守參亡地郤萌曰客星守參有小兵大臣有執主之命者若讒臣有女子惑天子者一曰老人多死馬貴又曰更易君色白爲死赤爲兵黃爲易位黑爲憂蒼爲小喜又曰旱糴貴石氏曰客星守參魏多君子巫咸曰客星入守參諸侯國當之郤萌曰客星守伐誅大臣

唐開元占經卷八十

欽定四庫全書

唐開元占經卷八十一

唐瞿曇悉達撰

客星占五

犯南方七宿

客星犯東井一

郤萌曰客星犯東井國有土功事小兒妖言客星犯乘守東井此日國亂兵起荊州曰客星干犯東井其國用兵大臣誅期八十日黃帝曰客星入東井五穀不收糴大貴客星出北斗入東井有邑將治陂堤及水事孝經章句曰客星入天渠道塗不通以水爲敗司馬彪天文志曰孝安永初元年八月戊申客星在

東井弧星西南是時羌反斷隴道遣帥將左右羽林北軍五校及諸郡兵徵之是嵗郡國四十一郡三百一十五所雨水四瀆溢傷秋稼壊城郭殺人之甚也石氏曰有星入東井有客以水令來者郤萌曰客星出柳入井主浮船又曰入東井君失政臣爲亂大人當之一曰宮中有大憂荊州曰客星入東井貴人死若有奇令多失火火神從天下妖祥自地出西官曰客星入東井貴人有疾者百二十占他星入東井有水事於國內黃帝曰客星出東井宮中火起大人爲亂兵大起將軍有憂若白衣有自立者其國必破期三年百二十占曰他星出東井有水事於邦外郤萌曰

客星出東井水潦且至荊州曰客星經絕東井名水有絕者黃帝曰客星入東井中畱十日而成勾已有贖罪之令期十月客星守東井水石氏曰客星守東井有旱虫人多疾一曰貴人死以其國占之甘氏曰客星守東井有白衣自立者其國破不出年中巫咸曰客星畱守東井四十日已上貴人女有懷子而化爲水者郤萌曰客星守東井多失火者一曰大臣爲亂一曰三十日已上貴人女有懷子而死者一曰百川皆溢又曰天子以酒爲憂貴人有族者男子不得耕女子不得織荊州曰客星守東井貴人有疾者玉曆曰客星守東井左右秦以饑相有罪咎齊以聞梁有火災西官曰客星守東井色赤宮中憂畱二十日貴人女有死不得子者色黑爲大水舟船事有水令巫咸曰客星出東井而守之宮中火起大人爲亂王者以舟船爲急河海溢土功並起人無食白衣有自立者其國破期三年焦延壽曰客星入越大臣多斬者

客星犯輿鬼二

甘氏曰客星犯輿鬼國有非次自立者必敗亡石氏曰有星入輿鬼有詛盟鬼神祠祀之事於國內【南官侯曰於國外】夏氏曰客星入天屍帝王亡天下多病郤萌曰客星入天屍民多死一曰有大喪客星入輿鬼人相食他星入輿鬼鈇鑕用大臣誅客星入天屍金玉府中三日一環之有赦陳卓曰有星入輿鬼有軍若大人憂百二十占曰他星入輿鬼有祀事於國內出鬼有祀事於國外巫咸曰客星出輿鬼其國有喪出南爲人君出北爲女主左爲太子右爲庶子若守四星隨其所犯發之期不出三年荊州曰客星入輿鬼畱三十日以上天下金玉用易錢黃帝曰客星守輿鬼人君有大憂一曰貴人有大憂孝經章句曰客星守輿鬼在其中央主喪亡棺木貴倍其價石氏曰客星守輿鬼秦有姦臣欲危其主甘氏曰客星守輿鬼五十日不去國有大喪兵大起將軍戰於野多有死者期不出一年巫咸曰客星守輿鬼南男子多死守北女子多死守西長老貴人多死守東北一星棺木貴鐵器魚鹽大貴皆三倍郤萌曰客星守輿鬼馬貴一曰牛貴又曰多土功事皆變易更政男子不得耕女子不得織荊州曰客星守輿鬼東北星棺木貴守東南星五穀貴守西南星金錢貴守西北星鐵器魚鹽百倍玉曆曰客星守輿鬼秦有疾南官曰客星守輿鬼入鈇鑕有兵罷客星守輿鬼陣兵不戰黃帝曰客星出若守輿鬼西若從西入輿鬼老人死出若守東若從東入丁少年死黃帝曰客星出若守輿鬼南若從南入輿鬼男子死出若守北若從北入女子死荊州曰客星干犯守輿鬼天下有大喪陽爲君陰爲後左爲太子右爲貴臣又隨所守主【闕】

王者發之不出七十日

客星犯柳三

荊州曰客星干犯柳周國當之期九十日黃帝曰客星入柳道路不通郤萌曰客星入柳兵從澤起又曰大師有喪色黃有喜荊州曰客星入柳兵大起人大恐布帛綿絮貴南官曰客星入柳有兵發行色赤怒左右地大動百二十占曰他星入柳名木有來入者孝經章句曰蒼星出柳諸侯有死者郤萌曰赤星出柳執法者遇賊蒼星出柳殺邊諸侯荊州曰客星出柳兵大起諸侯有死者其國當之一曰有大水人主游船天下大饑人民流亡不出年逺二年百二十占曰他星出柳名木有出者郤萌曰客星出入柳人多移徙又曰出入天相天子變更其令柳中有奇星臣蔽主明有北軍之恥客星捨柳天下有大兵期二月若五月荊州曰客星經柳山林有不伐者黃帝曰客星守柳庫兵大發天下人爲王者治道孝經章句曰客星守柳庫兵發諸侯有死者郤萌曰客星守柳南宮有變一曰牛貴又曰羌夷起變天下弓弩聚荊州曰客星守柳天下絲麻羊貴百二十占曰客

星守柳大人棄其糧郤萌曰客星捨柳先得地後失之又曰犯守柳王者賜邊客

客星犯七星四

荊州曰客星干犯七星其國有大兵不出百八十日石氏曰有星入七星有客以急事來使者出七星君使人以急事出者星色靑言憂色赤言兵黃言土白言義黑皆使者凶郤萌曰客星入七星有立太子者若有奇令又曰色靑爲疾白爲喪玉曆曰客星守七星布帛麻枲貴津梁絕南官曰客星守天都山水防河水決水且至人流亡去其鄕百二十占曰他星守柳天下變更郤萌曰客星出入天都人多流亡一曰止水溢又曰黑星結若就七星大人憂司馬彪天文志曰客星居七星爲死喪郤萌曰客星捨七星畱不去左右宮中以火爲憂【一本云國家喜天雨五穀在宮中也】郤萌曰客星捨天都五穀不成黃帝曰客星守七星三十日天下變更水大出道路不通石氏曰客星守七星周有大賢郤萌曰客星守七星三十日天子憂廷中有賊必易政一曰有徳令又曰其國顯一曰必有客事有土功菽麻不收若小豆貴一曰馬貴一曰鹽貴客星守七星天子必易政一曰兵大起又曰道路多水潦又曰溝渠道路不通一曰水大出荊州曰客星守七星三十日河水決人去其鄕石氏曰客星出七星而守之【甘氏曰守三十日】族欲自立王者不親其子客星若不時去人主有憂大臣有誅期不出年

客星犯張五

孝經章句曰黃星出張中君且獵黑星就之君死石氏曰有星入張有賜客之事出張軍使賜諸侯又曰入張國治宗廟期二十日國有憂男子有急巫咸曰客星入張人遷徙天下變更令糴貴郤萌曰客星入張諸侯有來賜吾君近臣者出張賜諸臣荊州曰客星入張政急人民苦死邊春秋圖曰客星出張白衣同姓有自立者天下更令有徙人若使人於諸侯郤萌曰客星出入張兵起期百八十日一曰天子攺政令客星捨張畱不去前將軍謀有陰兵起黃帝曰客

星守張天下人逺去一曰人有千里之行孝經章句曰客星守張在其中糴石三百遊在其旁石百有急令石氏曰客星守張楚周有隠士海中占客星守張

不去滿三十日有亡國死亡臣殺其主小人謀貴禍及嗣子期三年郤萌曰客星守張小人有欺君者禍及嗣子又曰先起兵者利後起兵者不利一曰食中有毒鄰國有來獻食物者天子酒大出天子以爲憂敗一曰客有憂又曰弓大貴一曰糴大貴一曰粟貴一曰人憂食國大饑玉曆曰客星守張邑多變在外南官曰客星守張五穀貴有賜之事甘氏曰客星出張若守之白衣同姓自立者郤萌曰客星入若守張有亡國死王又曰相憂一曰相大疾陳卓曰客星犯守張天子以酒爲憂

客星犯翼六

荊州占曰客星干犯翼國有用兵大臣有憂逺百八十日孝經章句曰蒼星出翼五穀風雕石氏曰有星出翼使人於負海之國有星入翼負海客有來使者皆以鳥爲幣色黃白無故靑道病黑死不至巫咸曰客星出翼將軍謀反兵大起必有戰邊有大急同姓諸侯有自立者若大水五穀傷人民饑去其鄕期三年百二十占曰他星出翼倍海國有受賜者郤萌曰客星出入翼多風雨河決水且至道路不通一曰五穀不成人多流亡孝經章句曰客星守翼人多流亡水且至道塗不通兵大起石氏曰客星守翼君弱臣彊四夷王郤萌曰客星守翼將軍謀反兵大起一曰國更其服又曰有大令若邊有大急一曰有一國之戰一曰名山有崩者一曰五穀雨傷一曰嵗大風大水一曰有大令荊州曰客星守翼嵗大饑南官曰客星守翼有自立者同姓王侯必有權臣客星明大守翼大水江河決溢道路不通魚龍遊於陸道客星守翼羽毛旗幟貴

客星犯軫七

海中占客星干犯軫近期百八十日逺期一年黃帝曰赤星入軫輕車入出軫輕車出石氏曰有星入軫諸侯有來使者以車爲幣出軫君使人之諸侯皆車爲幣郤萌曰客星入軫有土功若五穀大貴百二十占曰他星入軫有使者以車爲幣貴人多系者一曰無處車系馬或曰野無車馬文耀鉤曰客星出軫若有白衣自立者大國多害若有喪兵革起天下有逃主近期不出一年逺三年荊州曰赤星出軫軍出百二十占曰他星出軫有使者以車馬爲幣以冬三月視軫中黃帝曰赤星守軫車馬有急行客星守軫車馬貴石氏曰客星守軫川谷不通而車貴一曰守軫轄若長沙車官使有憂甘氏曰客星守軫國有自立者大國多害郤萌曰有星守軫爲車事客星守軫兵大起邊境尢甚一曰名山有崩者一曰若白黃有外憂蒼爲臣一曰赤黃外憂黑蒼讒臣一曰有土功之事一曰五穀大貴石氏曰客星犯守軫天下有山崩若水溢出之地中郤萌曰客星入長沙天下無處士一曰天下有逃王一曰兵盡散出之

唐開元占經卷八十一

欽定四庫全書

唐開元占經卷八十二

唐瞿曇悉達撰

客星占六

客星犯石氏中官上

客星犯攝提一

郤萌曰客星入攝提座謀臣在側聖人受制郤萌曰客星當攝提口將受主俸不爲主用郤萌曰客星捨攝提角不去國家有喜一曰天下必有開倉者河圖聖洽符曰客星出攝提若守之天下大亂人君自將兵君臣謀兵起宮中不出其年

客星犯大角二

甘氏曰客星出大角大兵起天下亂若守之二十日以上王者惡之國易政期三年海中占曰客星出入大角天下亂兵大起臣謀其主不則天下出水入城郭煞人民期百日【郤萌曰期三十日】郤萌曰客星入中大角天角天子之席有奇令郤萌曰客星捨抵大角畱不去國家有大責石氏曰他星守大角諸侯有謀上者郤萌曰客星守大角天下有憂郤萌曰客星守大角太子耗衰郤萌曰客星入座謀臣在側聖人受制

客星犯梗河三

海中占曰客星干犯梗河天子愼邊四裔不靖荊州占曰有星入天矛天下兵起陳卓曰客星入梗河天下兵起石氏曰黃白星出天矛天子用兵玉曆曰客星出梗河北兵爲亂侵陵中國人主有憂期二年【按司馬天文志曰孝明帝永平四年八月辛酉客星出梗河西北指貫索七十日去梗河爲北兵至五年十一月北匈奴七千騎入五原塞又入雲中至原陽也】石氏曰黃白星走天矛正中之有軍兵罷無軍天子有獻兵者星赤兵內起大將爲亂蒼白將有疾黑將死三夜不去天子多戮者石氏曰客星捨梗河主在東之君人民相師長彊者爲虎狼小民爲魚肉海中占曰客星捨梗河陰陽不和天下大風樹木皆倒天官書曰客星守天矛若出之北兵大動有喪石氏曰客星出入若守梗河朔兵大起

客星犯招搖四

石氏曰客星干犯招搖朔兵大來不出一年韓楊曰客星入招搖南夷王且操奇物來降國者黃帝占曰客星出招搖朔兵來一曰夷狄勝若旱多風石氏曰客星出招搖兵革大起朔兵爲亂若單於死期一年黃帝曰客星當天庫天下兵革石氏曰客星當天庫將受主命不爲主用石氏曰客星走招搖北兵來黃帝曰客星居招搖間北兵起郤萌曰客星捨匈奴星【按招搖無匈奴之名郤萌曰此當以招搖主北兵以入招搖占中國兼錄之也】人面龍身畱十餘日不去占主內相賊國家兵起敵人來降石氏曰客星守招搖北主死其民亂石氏曰客星守招搖蠻夷君死民亂班固天文志曰客星守招搖蠻夷有亂

客星犯戈五

陳卓曰客星干犯戈占單於大敗期二年黃帝占曰客星出戈敵兵大敗若有死王期二年荊州占曰客星守戈天子死石氏曰客星守戈北兵來

客星犯天槍六

郤萌曰客星入天槍天下有饑兵荊州占曰客星入天槍有大戰石氏曰客星出天槍邊外有急機槍用有兵起大將出期一年

客星犯天棓七

石氏曰客星干犯天棓兵大起期二年焦延壽曰有星入天棓大兵當起玉曆曰客星出天棓兵大起下謀上大人有戮者期二年

客星犯女牀八

石氏曰客星干犯女牀貴人暴誅期百八十日郤萌曰有星入女牀有異女來誤我王荊州占曰客星入女牀若動搖女有大行若天下女子有憂甘氏曰客星出女牀若守之彊臣執政貴人有暴誅者期百八十日荊州占曰客星守女牀後宮女凶

客星犯七公九

河圖聖洽符曰客星出七公及守之將相有憂禦臣受戮若議人有罪直言者凶黃帝占曰客星守七公爲饑民君不安

客星犯貫索十

石氏曰客星干犯貫索不有大赦必有大獄民叛簒弒君不過三年石氏曰客星入貫索天下多死人石氏曰他星入貫索二日有喪荊州占曰黃星入貫索諸侯有以地坐法者黃帝占曰有星出貫索中有赦星大大赦星小小赦荊州占曰客星出貫索其國亡土邑齊伯曰客星入貫索大臣有謀下有反者貴人多下獄一曰守之十日有大赦期一年【按司馬彪天文志曰孝明皇帝永平四年八月辛酉客星出梗河西北指貫索七十日去貫索貴人之牢陵鄕侯梁松怨望懸飛書誹謗朝廷下獄死妻子家屬徙九眞也】

客星犯天紀十一

黃帝占曰客星入天紀有拘主黃帝占曰客星入天紀諸侯舉兵國政亂甄耀度曰客星出天紀大臣執權兵宮中人主有憂若彊臣相戮期不出二年郤萌曰客星行紀星有饑民君不安石氏曰他星守紀星君不安有饑民

客星犯織女十二

石氏曰客星犯織女天子女誅死陳卓曰客星干犯織女後族爲亂貴女有誅者期三年郤萌曰客星入織女爲旱郤萌曰客星入織女貫索須女者皆等須女主帛絮貫索主麻縷織女主布帛及五防皆貴各守其價十日一倍二十日再倍三十日三倍皆以四時相執守南南方貴守北北方貴守西西方貴守東東方貴守中中貴所守其國皆貴其餘星皆仿此荊州占曰奇星入織女有兵十年乃解一曰人主攻一家一國若族之石氏曰赤星入織女主攻一國殘之又曰接客來黃星入女子受地者黑星入淫婦憂靑星入以憂來者石氏曰客星入織女有女使者若中守乘犯之女君誅若有婦女之事石氏曰黑星出織女女子多懷子死海中占曰客星出織女若入之後族爲亂若誅臣一曰貴女有誅者各以五色占白爲喪赤爲兵黑爲水黃爲旱靑爲饑荊州占曰客星出織女宮人逃【一書曰靑星】黃帝占曰客星出入織女絲絮布帛貴在後年石氏曰客星出入【郤萌曰守】織女有誅臣降王郤萌曰客星在織女下兵起必戰不出十日郤萌曰客星捨織女後宮有以藥死者石氏曰他星守織女女有憂若有嫁娶之事石氏曰他星守織女乍出乍入前後左右回惑其色色靑爲饑赤爲兵黃爲旱白爲喪黑爲水郤萌曰客星守織女山搖地動若牛疾荊州占曰客星守織女有女子使來者色靑憂以來赤有奇客來黃白宮女有喜

客星犯天市垣十三

文曜鉤曰客星入天市垣兵大起斧鉞用大臣當有斬者近期一年逺期三年石氏曰客星入天市垣色黑市使死石氏曰客星入天市黃白市使憂黑死以日占何國石氏曰客星入天市聚者皆起或不得耕食大兵橫流期三年石氏曰客星入天市大臣誅有戮卿一曰有戮王皆期一年逺三年【按班固天文志曰孝宣地節元年七月癸酉客星入天市芒炎東南指其色白是時楚王延壽謀逆自殺地節二年故將軍瞿告夫人顯將軍霍禹範明友奉車霍山及諸昆弟嬪婚爲侍中諸曹九卿郡守皆謀反夷族伏其辜也】郤萌曰客星入市中兵犯外城郤萌曰客星入天市中糴石三百居市門者石五百五十亦曰遊市旁者石百郤萌曰赤星入天市棄市滿天下郤萌曰黃白星入天市嗇夫不遷卽賜郤萌曰客星遁或若塡星所發入市中而出外死罪復生郤萌曰赤星長尋集天市中有兵郤萌曰靑黑星出天市嗇夫不死卽免司馬彪天文志曰孝靈中平五年六月丁卯客星如三升椀出貫索西南南行入天市至尾占曰爲貴人喪明年四月宮車晏駕謝承後漢書曰吳郡周敞師事京房房爲石顯所譖系獄謂敞曰吾死後三十日客星必出天市卽吾無辜也後果如言敞上書陳其枉荊州占曰客星出入天市旗兵大起大將斬冥曰客星出天市執令者死大臣誅有貴人多市死者期二年郤萌曰客星入若守天市執令者死郤萌曰太白星入若守天市天下亂郤萌曰太白星入若守天市度量不平市亂

客星犯帝座十四

石氏曰客星干犯帝座人民大亂官朝徙大臣期三年荊州占曰客星入帝座畱不去則有貴人變更令

荊州占曰赤星入帝座朝廷有兵河圖帝覽嬉曰客星出帝座若守之不去則有貴人變更法令大臣爲亂人主不安

客星犯天十五

荊州占曰客星入天星士卒罷人有急行石氏曰客星出星天下亂人民相攻士卒出有急行石氏曰客星守星者憂石氏曰客星守星外客欲爲主也荊州占曰客星守星天下大亂

客星犯宦者十六

石氏曰客星干犯宦者宦者滅亡郤萌曰客星捨宦者星左右貴人有不長者玉曆曰客星出守宦者星左右貴人有不廢者不能守其貴一曰有讓位者

客星犯宗人十七

河圖聖洽符曰客星出宗人帝族親多死者一曰王者不親宗族郤萌曰客星捨宗人畱不去有貴人死者

客星犯宗正十八

荊州占曰客星守宗正更號令甘氏曰客星出宗正守之不去左右宗族羣臣多死不出其年

客星犯宗星十九

聖洽符曰客星出宗星帝族親多死者一曰王者不親宗族石氏曰客星守宗星宗人不和

客星犯東西咸二十

齊伯曰客星出東西咸女主自恣若淫泆一曰貴人女有憂若有黜者不出其年荊州占曰客星守東西咸人主淫泆失道

客星犯天江二十一

黃帝占曰客星入天江河津闗絕道不通一曰河津吏有憂甄曜度曰客星出天江有大水河海溢津闗塞民多饑陳卓曰客星幹歷天江大兵攻王國王者以赦除之則國丰年黃帝占曰客星守天江星一曰津河吏有憂

客星犯建星二十二

陳卓曰客星干犯建星王失道忠言者誅賢士逃亡海中占曰客星入建星【郤萌曰守】有憙福谷大熟郤萌曰客星入建星君不親其大臣郤萌曰赤星入建星人主謀兵兵罷出建星軍乃戰郤萌曰赤星入建星津河水大出橋梁不通海中占曰客星出建星君不親其大臣上下相疑主令不行郤萌曰客星捨建星畱不去卽有大兵馬大貴郤萌曰客星守建星人民安郤萌曰客星入守建星人臣自臨府事冥曰客

星中而守之天下道塞多有盜賊闗梁不通期二年

客星犯天弁二十三

文曜鉤曰客星出天弁若守之有囚徒兵起一曰五穀傷大貴

客星犯河皷二十四

黃帝占曰客星入河皷色赤有兵黃則天下安蒼則不用郤萌曰有星入河皷有兵三軍出之野郤萌曰大星入河皷有兵三將軍出郤萌曰大星入河皷天下皷出郤萌曰大赤星入河皷星大將驚蒼黑憂黃更地黑入之死荊州占曰客星入河皷兵吏驚黃帝占曰客星出河皷兵出入河皷兵入巫咸曰客星出河皷旗皷大用有兵起將軍立旗幟一曰谷貴軍絕糧不出其年石氏曰大赤星若出河皷所守之國將驚若受令出郤萌曰客星捨河皷中國有鐘皷之音若立旗幟石氏曰客星守河皷三將軍食絕郤萌曰客星守河皷將軍戰亡有奪鼓者荊州占曰客星守河皷兵革起旗皷用黃帝占曰客星中犯乘守河皷所中犯者誅若有罪

客星犯離珠二十五

荊州占曰客星犯離珠後宮凶玉曆曰客星出離珠若守之後宮凶若宮人有罪誅者期二年

客星犯匏二十六

石氏曰客星干犯匏政亂近臣相譖宮有戮死者以赦除咎黃帝占曰客星入匏有大憂若魚鹽價十倍石氏曰客星色靑入匏諸侯有來獻果者中有藥不可食石氏曰客星色赤入匏人主攻一邑族之石氏曰客星色白入匏有喪石氏曰有星色黑入匏中若外皆爲魚鹽貴出匏君使人賜諸侯果黃帝占曰客星色赤出匏天下有遊兵而不戰黃帝占曰客星白【一本白色靑也】出匏君使人遺諸侯果甘氏曰客星出匏人主憂備毒藥若諸侯獻果中

有藥不可食防備之若食憂期三年黃帝占曰有星出入匏若在其下皆爲食官有憂黃帝占曰客星守匏山搖黃帝占曰有星守匏有食有憂石氏曰客星守匏山谷多水黃帝占曰客星入若守匏備姦人獻食物有毒藥也

客星犯天津二十七

石氏曰客星干犯天津賊斷王道黃帝占曰客星入天津中若守之津河道不通聖洽符曰客星出天津天下闗絕不通若津吏有憂罪者郤萌曰客星入天津諸侯不通天下備道修橋梁郤萌曰客星入河中貴人有溺死者郤萌曰客星守天津水道不通若船貴一曰津河吏有憂荊州占曰客星守天津津不可渡石氏曰他星守犯天津津河爲敗

客星犯螣蛇二十八

荊州占曰客星守螣蛇水雨爲災石氏曰他星守犯螣蛇水物不成水虫爲敗

客星犯王良二十九

郤萌曰客星入王良將士皆亡甄曜度曰客星出王良天下有急闗津不通兵起若馬多死期二年石氏曰客星守王良津河不通郤萌曰客星守王良天下有急馬大動一曰疾病郤萌曰赤星守王良兵起一曰守王良天下大水橋梁不通海中占曰客星入王良而守之天下兵起車騎行人主憂將軍有死者期三年

客星犯閣道三十

陳卓曰客星干犯閣道王者居正殿不私行則災自消冥曰客星出閣道有驚戒之事若道中有伏兵人

主備左右愼女兵

客星犯附路三十一

陳卓曰客星干犯附路道不通天下半隔期一年焦延壽曰有星入附路兵大起郤萌曰有星入附路馬賤巫咸曰客星出附路若守之太僕有憂若以馬罪一曰馬當賤期不出一年

客星犯天將軍三十二

河圖帝覽嬉曰客星出將軍將軍有憂若黜者若軍吏不忠有過罪者石氏曰有星守天將軍大將軍有憂一曰軍吏不安以饑爲敗

客星犯大陵三十三

荊州占曰客星入大陵若守之君有大陵功之令黃帝占曰客星出大陵有土功墳陵之事若犯積屍國有大喪人主當之期三年石氏曰他星若入守大陵有土功事

客星犯天船三十四

郤萌曰客星入天船水大至石氏曰客星出天船天下大水舟船用若有船事期不出年郤萌曰客星守天船有兵一曰王船有事不出一年

客星犯捲舌三十五

玉曆曰客星出卷舌若守之天下有妄言惑其君者君信讒臣罪無辜者【按班固天文志曰元帝二年五月客星見昴分居捲舌東可五尺靑白色炎長三寸其年十二月鉅鹿都尉謝君男詐爲神人論死父免官孟康注曰姓謝名君男兒也不紀其名直言男者也】

客星犯五車三十六

石氏曰客星干犯五車兵滿野天下半傾百姓徙居去其土期三年黃帝占曰客星入五車色黃人主受賀色白言義色赤言兵色靑言憂色黑大人當之海中占曰客星入五車所守土谷貴郤萌曰客星入五車糴倍價一曰車倍價皆爲後年郤萌曰客星入五車爲赦荊州占曰客星入五車人相食若大水溝瀆溢黃帝占曰有星出五車色白君使人諸侯以車爲戒

色黃受賀赤言兵車騎滿路色黑多死者以其日占期郤萌曰客星出五車兵出入五車兵入冥曰客

星出五車天下兵起車騎滿野將相有憂五穀大貴人民饑期百八十日中一年逺三年郤萌曰客星出入五車以守五車可取者客星出入蕡車取蕡出入麥車取麥出入豆車取豆出入黍粟車取黍粟出入稻米車取稻米出以其行爲粟其出入中行石二百出入外行石百錢黃帝占曰客星守五格休左者軍大發守休右畱十日天下有喪大亂郤萌曰客星守五車兵革起海中占曰客星入五車犯守之大人有憂車騎發用

將軍出令國易政期三年

客星犯天闗三十七

黃帝占曰客星入天闗諸侯不通民多相攻且有兵子伐父弟伐兄是謂不理各去其鄕郤萌曰客星入天闗民多疾病郤萌曰有星入天闗天下有急一曰闗市不通荊州占曰客星入天闗多盜賊道路不通石氏曰他星入天闗兵戰不勝石氏曰客星出天闗門天下起兵不戰孝經章句曰客星守天闗羊馬牛大貴不出三年有徳令荊州占曰客星守天闗諸侯不通期十二日又曰民饑又有自賣者

客星犯南河界三十八

石氏曰客星出南河界有男喪事於外入南河界有男喪事於內石氏曰客星出南河有喪事於外皆爲男喪暈三重必有降城一曰客星干犯兩界間天子出走大臣執威王者以赦除咎羣臣尊負天子以寡黃帝占曰客星守南河界有水荊州占曰客星守南河界民多溫病齊伯曰客星出南河若守之蠻夷兵道不通一曰入南河界爲旱災天下大饑期二年郤萌曰客星行南河界中若守之皆爲旱郤萌曰客星入北河界從東入九十日有兵從西入六十日有喪郤萌曰客星他所來入北河界間諸侯有姦甄曜度曰客星出北河朔兵動闗道塞其國有憂一曰入北河爲水饑期一年黃帝占曰北河界多客星朔兵起郤萌曰北河界下多小星者民不治將不明多有失職郤萌曰客星若赤星守北河界臣賊主一曰大臣誅荊州占曰客星守北河界後有乳疾郤萌曰客星見南北河界間姦人在中帝覽嬉曰大客星居兩界間天下有難道在天門中邦家不通

客星犯五諸侯三十九

石氏曰客星干犯五諸侯王室大亂兵起天子宗廟不祀海中占曰客星出五諸侯大臣有憂若執法者有罪一曰議臣有黜者郤萌曰客星守五諸侯天下大亂郤萌曰客星守五諸侯天子親屬失位大水行五穀大貴天下民多死於道旁者秦國尢甚荊州占曰客星守五諸侯諸侯亡地一曰諸侯有憂秦國受重殃

客星犯積水四十

石氏曰客星干犯積水兵起宮門宗廟毀絕大臣有憂巫咸曰客星出積水天下大水溝渠溢有攻隄防之

事期不出年

客星犯積薪四十一

石氏曰客星干犯積薪有亂臣在宗廟石氏曰客星出積薪有憂若以薪蒿之事而致罪者

客星犯水位四十二

石氏曰客星干犯水位水道不通伏兵在水中以水爲害荊州占曰客星守水位而川流溢玉曆曰客星出水位天下以水爲令法官有憂若臣下有謀兵起期三年

唐開元占經卷八十二﹤子部﹐術數類﹐占候之屬﹐唐開元占經﹥

欽定四庫全書

唐開元占經卷八十三

唐瞿曇悉達撰

客星占七

客星犯石氏中官下

客星犯軒轅四十三

石氏曰客星干犯軒轅近者誅滅宗族王者以赦除咎【按司馬彪天文志曰孝明帝永平十四年正月戊子客星出昴六十日在軒轅右角稍滅軒轅右角爲貴相昴爲獄事客星守之爲大獄是時考楚事未竟司徒虞延與楚王英黨與交皆伏誅也】郤萌曰有星入軒轅有逺來者郤萌曰有星入東陵有夷從外來降者郤萌曰客星入軒轅有女子惑天子者荊州占曰客星入軒轅美人有經死者焦延壽曰靑黑星出入軒轅皆爲諸夫人有子不成司馬彪天文志曰客星出軒轅後宮失勢郤萌曰客星捨軒轅之旁美人有懸死者荊州占曰客星守軒轅獄中有女子飲藥死者郤萌曰客星守軒轅女主不安一曰有憂洛書甄曜度曰客星出軒轅若守之各隨其所守後

妃嬪夫人近者當之一曰守之三日美人有經者【按司馬彪天文志曰孝和永元十三年十一月乙丑軒轅第四星間出客星色靑黃軒轅爲後宮星出之爲失勢其十四年六月辛卯陰皇后廢】石氏曰客星出軒轅若犯守之發五將之兵石氏曰他星守軒轅所起者有憂齊伯曰客星犯守軒轅大星女主逆天子若女主與傍人通宜防之

客星犯少微四十四

石氏曰客星干犯少微白衣聚者凶術士不顯智者逃亡期三年郤萌曰有星入少微姦臣亂石氏曰客星出少微道術士用用功者隨其能王者用之郤萌曰客星守少微處士憂黃帝占曰客星入中犯乘守少微宰相易又曰女主有憂石氏曰客星入中犯乘守少微五官亂宰相有憂

客星犯太微四十五

郤萌曰客星中犯左右執法左右執法誅若有罪黃帝占曰客星入端門出西門天下大水民人饑石氏曰客星入端門其國有臣謀石氏曰客星入端門出東門天下大旱五穀不成甘氏曰客星入端門仍出端門其國有大患天下大亂易主以色占出左掖門其國有憂出東門其國旱出左掖門其國大亂出西門其國大水郤萌曰有星入端門賊鈔主稱王命石氏曰客星入左掖門出右掖門其國有喪石氏曰客星入右掖門其國有客石氏曰客星入左右門出東西門國有大喪貴臣有死者甘氏曰客星入太微右掖門出端門小國亡出左掖門其國有小事出東門其國大亡仍出右掖門其國有客爲刑事出西門大國以微亡荊州占曰客星入左掖門出端門其國滅亡仍出左掖門其國大傷出東門其國大喪出右掖門其國大逆無道出西門其國流血百里石氏曰客星入東西門出左右掖門其國有兵軍有出者幸臣有憂皆不出一年甘氏曰客星入東門出端門其國有憂出左掖門其國所作不成仍出東門其國有臣結謀出右掖門其國大亡出西門其國有殃荊州占曰客星入東門出東門其國有大喪黃帝占曰客星入西門出東門其邦兵起臣謀主入東門出西門大國微亡守之不去楚國凶殃甘氏曰客星入西門出端門其國大亂出左掖門其國不爲用出東門其國不祥出右掖門其國大敗仍出西門其國有兵郤萌曰客星入西門出端門【一書云出左掖門】其國大不熟郤萌曰客星入太微西門出東門有憂喪郤萌曰他星入太陰門後宮有賊荊州占曰客星入太陰西門出太陰東門其國大水天下大亂荊州占曰他星入太陰門兵起動天下荊州占曰客星入西門出西門其國有兵謀陳卓曰客星入幹太微帝宗後族爲亂亡社稷河圖帝覽嬉曰客星入太微廷中出端門天下大亂王者憂國易政期三年【按河法盛中興書曰晉安帝元興元年十月有客星色白如粉絮出太微垣西至十二月入太微占曰兵入天子庭二年十二月桓肆逆放帝後於尋陽】石氏曰他星入太微色白而澤者赦石氏曰客星入太微宮二旬若三旬有小赦期六月石氏曰他星入四輔臣爲亂海中占曰客星入太微中火大起有客賊來入國守之十日不去其災成在陽爲男主在陰爲女主不出四十日郤萌曰赤黃星狀如帚入太微婦女喜出太微天子賜諸侯美女郤萌曰客星入天子宮丞相憂疾郤萌曰客星入天子宮十日而成鉤已天下有大赦奴婢下賤人妻妾長庸期三月若六月荊州占曰客星入太微宮中一旬宮中有自煞者期四十日在陽爲男在陰爲女陽黃座南也陰黃座北也入二旬有赦期六月荊州占曰靑星入太微有客來荊州占曰星正赤入太微中兵起陳卓曰星正赤入太微中廟有兵荊州占曰赤黃星潤澤入太微中天子有喜以其所抵率言抵座星也如劍者男子喜荊州占曰客星入太微庭中有一星天子出將兵有二星天下無處主有三星天下散亡荊州占曰客星入太微所中乘守者有殃冥占曰客星入太微庭中帝宗後族爲亂欲謀殺主宮門有伏兵期三月天官書曰客星出天庭有奇令荊州占曰赤星出庭中有立王若徙王又曰火起

荊州占曰赤黃星出太微中天子用金錢賜諸侯王荊州占曰星黃如獸出太微中天子用畜賜諸侯王一曰气防獸及蜚皆客喜也荊州占曰有星如拳正圓出太微中天子用璧玉賜諸侯王陳卓曰客星出太微有兵喪【按宋書天文志曰魏文帝黃初三年九月甲辰客星見太微左掖門內十月孫權叛命帝自南徵前驅臨江破其將呂範等是後累有徵後七年五月文帝崩甘露四年十月丁丑客星又見太微中轉東南行歷軫宿積七日滅景元元年髙貴被害】黃帝占曰凡客星出入太微各以其日占知州國所出皆不出百日中一年逺三年災必應黃帝占曰客星出入太微人主有憂大臣爲謀有反者兵起宮中一曰執政臣有戮者期一年海中占曰客星入太微天下大亂兵大起臣謀其主不則天下大水入城郭煞人民【郤萌曰期三十日】荊州占曰客星出入太微大水入城傷人民期三十日荊州占曰客星捨太微宮天下有聖女子在燕代荊州占曰客星捨太微南蕃畱不去魯有謀者捨西蕃畱不去王者泄妖言在楚國郤萌曰客星中太微宮者不出三十日【一本云三日也】必有大赦黃帝占曰客星守太微東蕃若西蕃將相星者皆爲人君有憂石氏曰客星守太微宮臣煞主玉曆曰客星出太微犯守將相左右執法隨其所守犯皆有誅期二年甘氏曰太微中有一客星天子自將兵有二客星天下亂民散走有三客星天下大亂守之三十日君死國亡期三年逺五年

客星犯黃帝座四十六

文曜鉤曰客星入太微犯黃帝座天子有憂臣謀主至座而還謀不成反受其殃守犯三十日已上臣謀成期不出一年荊州占曰客星捨五帝座有聖人與君並治在蜀秦石氏曰蒼白星抵座天子有喪憂抵座旁臣有反之者【按幽明錄曰漢武帝常微行過主人家家有婢國色帝恱焉仍畱宿夜與婢臥有書生亦家宿善天文怱見客星移掩帝座甚逼書生大驚懼連呼咄咄不覺聲髙仍見一男子操刀將欲入戶聞書生聲急謂爲已故遂縮走客星應時卽退帝聞其聲異而召問之書生具說所見乃悟曰此人是婢婿將欲肆其凶於朕乃召羽林語主人曰朕天子也於是擒奴而伏誅厚賜書生後漢書曰嚴遵字子陵防稽余姚人世祖爲書生時與遵遊學及卽位見遵遵長揖不拜上畱遵俱寢遵以足加世祖其夜客星犯天子宿明晨太史奏其異詔曰朕友人嚴遵與朕俱臥之耳】石氏曰有赤星銳如劍抵座星天子以兵驚一曰災驚荊州占曰黑星抵座左右旁大臣有死者荊州占曰黃白星大如拳正圓抵座旁者臣有獻美人者郤萌曰黑星抵畱座星者曰天子惡之

客星犯四帝四十七

巫咸曰客星犯四帝輔臣有亂若有反一曰若左右輔臣有謀期百八十日

客星犯屏星四十八

石氏曰客星有中犯乘守屏星者爲君臣失禮而輔臣有誅者若免罷去

客星犯郎位四十九

陳卓曰客星干犯郎位大臣失勢黃帝占曰客星入郎位大臣爲亂石氏曰客星入郎位多死者荊州占曰赤星入郎位兵起若大憂出郎位多用兵逺出者荊州占曰黑星入郎位多有罪者荊州占曰蒼白

星入郎位有亂者荊州占曰蒼白黑星出郎位多死者玉曆曰客星出郎位守衛臣有謀者人主有憂將相有誅者一曰外夷有反者期二年荊州占曰客星入中郎位大臣爲亂戒左右黃帝占曰客星守郎位元士有憂又曰名官位不死必去荊州占曰客星守郎位其將憂也

客星犯郎將五十

黃帝占曰有星入郎將色靑黑嗇夫不死則免黃則遷白則受賜荊州占曰有星入郎將大臣亂政不行石氏曰客星守郎將大臣爲亂甘氏曰客星出郎將輔臣有誅將相有罪若有黜者期一年甘氏曰客星入犯守郎將將誅

客星犯常陳五十一

石氏曰他星犯常陳王者誅之近期百八十日逺期三年聖洽符曰客星出常陳守衛者有誅若左右兵起王者有憂期不出年

客星犯三臺五十二

石氏曰黃白星入三能貴人有賜爵者蒼星出三能貴人奪爵【按司馬彪天文志曰孝安永安四年六月甲子客星大如李蒼白芒气長二尺西南指上階星降太尉張瑀司空張敏皆免官也】郤萌曰有星出三能爵令行郤萌曰客星捨三能左右羣臣有不正者露當降也郤萌曰客星捨三能畱十餘日不去王侯有不通者深渠當修城郭決此三臺之過也黃帝占曰客星入三臺若守之大臣多戮若貴人多病瘧死者帝覽嬉曰客星出三臺若守之主誅大臣貴人有死者不出百八十日郤萌曰客星守天柱大人戒左右趣治兵弩郤萌曰他星犯守三臺有兵喪一曰水爲災害石氏曰有星入司命色蒼民憂喪事白潤澤婦女多傷黑嬰兒死甘氏曰有星入司命近臣抵罪者色靑有憂黃白無故黑死石氏曰蒼星出司命王者病死甘氏曰靑若黑星入司命中姦人有出者石氏曰有星入司祿大臣爭榮甘氏曰有星入司祿色黃若白近臣有易爵者出司祿色靑近臣有抵罪而走者黑則死

客星犯相星五十三

陳卓曰客星干犯相星輔相憂不出一年天下變更其令民多移徙

客星犯天牢五十四

黃帝占曰有星入天牢斧鑕用諸侯有獻地者出天牢王賜諸侯地色靑皆以兵黃白皆以好一曰星出南爲獻地海中占曰客星入天獄有徳令郤萌曰有大星入天牢有赦期二十日郤萌曰客星入天牢必有戮卿荊州占曰客星入天牢貴人有系者有戮君荊州占曰客星入天牢其國得邑土出天牢爲亡邑土也石氏曰有奇星守天牢二十日已上天下大赦石氏曰客星守天牢一年大魚死一曰人相食荊州占曰客星守天牢鈇鉞用以其初守日占國巫咸曰客星出天牢若守之有貴臣多下獄者期不出一年郤萌曰常以五子日天牢中有變星期不出十日赦

客星犯文昌五十五

石氏曰客星干犯文昌則附臣受殃近期三年逺期六年韓楊曰客星入文昌有女子惑天子者文曜鉤曰客星出文昌其國失政人主有憂臣受其殃石氏曰客星出文昌其國失君政石氏曰客星守文昌有兵君不安黃帝占曰有星入將星色蒼將有憂一曰故臣有抵罪黃帝占曰黃星入將星受封黑將死黃帝占曰大赤星入將星提皷之將驚黃帝占曰有星入相星色黃若白皆爲故臣有賜爵者荊州占曰有星入司命中色蒼廷臣有憂黃故臣有賜爵者白近臣有抵罪者黑近臣死出司命色赤王者疾困黃帝占曰客星出司命司中司祿近臣抵罪走者色黃白無故靑憂黑死郤萌曰客星出司命有加命於羣生一曰有下命者石氏曰有星入司命中爲內亂黃帝占曰有星入司命中色蒼近臣有憂一曰近臣有棄捐者荊州占曰有星入司中色蒼者有賊郤萌曰靑黑星若入司中姦人有入者出司中姦人有出者石氏曰有星入司祿中色黃若白近臣有賜爵者郤萌曰客星入司祿色靑黑近臣有奪爵者郤萌曰客星出司祿有下賞者

客星犯北斗五十六

郤萌曰客星入北斗魁上若下色靑黑人主大憂赤有大客境外與中國爭兵黃白人主有賀期皆六十日若百二十日人主避舍東方十日而賜功應之郤萌曰有星入北斗魁中大人有系者一曰人主左右有囚者色黃白無故色靑黑有憂死不出色赤斬荊州占曰有星出庭入北斗魁中二千石有系者色靑憂黑死赤有斬事荊州占曰大星入北斗貴臣誅若系者黃帝占曰客星出北斗魁中天子自將兵國憂傾危社稷不安民多苦期一年石氏曰有星集北斗旁不入北斗中名貴人有憂以五色占之郤萌曰有星出北斗魁天下赦星大赦大星小赦小期九十日當至齊伯曰客星出北斗旗間兵大起車騎行若貴臣有誅人主憂旗者紫宮北斗兩間海中占曰客星出入北斗天下大亂兵大起臣謀主不則天下大水入城郭煞人民期百日【郤萌曰期三十日也】郤萌曰有星離北斗柄中央色靑相有憂赤者兵事黃白有赦若相遇賊黑者死甘氏曰客星見北斗魁中色赤楚當之靑齊當之黃衛當之黑燕當之白秦當之各以五色知其分野吉凶荊州占曰有星見北斗魁中有死者色赤楚君當之荊州占曰變星見北斗魁中天子當之石氏曰大星去北斗中如赤鳥其頭黑天下有兵甄曜度曰客星居北斗旁帝主有憂若有不出者兵大起士卒用各以五色占去北斗一尺期一年二尺期二年郤萌曰客星守北斗天下必有大事若大變守斗後道不通水郤萌曰客星守北斗七星人君大變【一書云有憂】荊州占曰有星入正星大人遇賊出正星爲政者易荊州占曰有星抵正星有客色靑以禽獸爲幣黃以綾羅爲幣赤以錢爲幣白以人若兵劍爲幣黑以金爲幣色白蒼以羊爲幣正星上左右以馬牛魚鹽爲幣色黑左右以五穀爲幣荊州占曰有星出法星若入法星主當之郤萌曰有星入令星執法者死出令星執法者逐於諸侯荊州占曰有星入伐者蠻夷以水兵至出伐星天子

與蠻夷和荊州占曰有星抵伐星而舎之者人多死荊州占曰有星抵伐星有光女主疾有光而環伐星

君疾郤萌曰有星入煞星大臣主馬者死期一旬出煞星大臣走荊州占曰有星入危星易政出危星天子出令不行荊州占曰有星入部星諸侯兵起子攻父弟攻兄郤萌曰客星入輔星有善令荊州占曰有星入輔星色靑相有罪若免色赤相受兵若將兵黃白相有賜若有喜黑相死若免

客星犯紫微宮五十七

玉曆曰客星犯紫微宮有大喪若守之十日已上災必應期百二十日【按洪範天文星辰變占曰漢昭元鳯四年九月客星在紫微宮中樞極間後三年昭帝崩也】石氏曰客星入紫微宮天子有急兵起宮中必有死王若有逃走之主期不出百八十日【按班固天文志曰宣帝黃龍元年三月客星居王良東廣可九尺長丈餘西指出閣道間至紫宮其十二月宮車晏駕司馬彪天文志曰孝章元和元年四月丁巳客星晨出東方在胃八度長三尺歷閣道入紫宮畱四十日滅閣道紫宮天子之宮也客星犯謂之大喪後四年章帝崩宋書天文志曰晉太康元年四月客星在紫宮太康末武帝耽晏遊多疾病是月乙酉帝崩永平元年賈後誅楊駿及其黨與皆夷三族楊太后亦見煞是年又誅汝南王亮太保衛瓘楚王偉海西太和四年二月客星見紫宮西垣至七月乃滅六年桓溫廢帝也】荊州占曰客星入紫微宮國有大變一曰爲兵起得地【按班固天文志曰孝昭元鳯四年九月客星去紫微宮中樞極間其五年六月發三輔郡國少年濟北軍也】荊州占曰赤星入紫宮天下亂一曰爲天下無人其中列大夫多死罪者入其旁有亂臣荊州占曰黃星入紫宮人主益地天下有喜期十日荊州占曰有赤星若黑星入紫宮從其陽入有客兵期六十日至從其陰入有走王黃帝占曰客星出紫宮天下大亂臣煞其主王者有憂國有大變期不出年石氏曰有星如拳正圓及如獸狀出紫宮天子用璧玉賜諸侯王石氏曰客星守紫宮臣煞主荊州占曰客星在旗間車騎起

客星犯北極勾陳五十八

石氏曰客星入北極天下道塞黃帝占曰客星出北辰天子出徳令安天下黃帝占曰赤星出天樞天下兵盈野罷郤萌曰客星出北極而所之國大敗四方皆然石氏曰他星見北極帝王驚宗室亂王者修郊祀奉宗廟大赦天下則災消荊州占曰客星捨極四夷若胡王有喪荊州占曰客星守極大臣誅荊州占曰客星【一本云赤星】守天樞極兵聚一國有更君易幣石氏曰客星守天樞國有大憂石氏曰客星出北辰犯守大星天下道塞兵大起臣欲謀主兵聚一國人主有變期不出年黃帝占曰客星犯乘守北辰主星大人當之一曰有大喪一曰有反者荊州占曰客星犯乘守太子星太子有罪若死荊州占曰客星中犯乘守庶子星庶子有罪若死石氏曰赤星入勾陳兵內亂大司馬戮死出勾陳大戰有功石氏曰黑星入勾陳大司馬溺軍中石氏曰黃白星入勾陳將不戰兵去外罷石氏曰蒼白星入勾陳大司馬有喪出勾陳軍破將有憂荊州占曰赤星入勾陳必有迫刼主者荊州占曰客星入正妃國有大憂陳卓曰客星入

正妃有大喪荊州占曰客星入黃龍之位有黜妃臣煞主齊伯曰客星出勾陳國有大變后妃有憂若女主有黜者不出一年石氏曰客星入勾陳若犯之宮中有變臣殺其主王者有憂

客星犯天一太一五十九

荊州占曰客星入天一座五穀大貴甄曜度曰客星出天一太一五穀貴人民饑一曰若有旱災黃帝占曰他星歷天一則宮門閉王者內不安近臣亂不出三年

唐開元占經卷八十三

欽定四庫全書

唐開元占經卷八十四

唐瞿曇悉達撰

客星占八

客星犯石氏外官

客星犯天庫樓一

黃帝占曰客星入天庫以饑兵起石氏曰客星入天庫糴大貴爲後年天官書曰客星入天庫邊郡之兵起此爲外夷之事郤萌曰客星犯天庫五穀大貴入庫中糴石百處其旁石五十郤萌曰客星入天庫牛馬有行郤萌曰客星入天庫兵起十年亂荊州占曰客星入天庫有兵發行黃帝占曰客星出庫樓兵車用若守之邊兵大起庫兵出車騎行期二年逺三年荊州占曰客星入若守之天庫外夷兵起一曰官兵

憂黃帝占曰客星入若乘守天庫兵車出用

客星犯南門二

石氏曰客星出南門若守之闗梁塞道路不通人民憂石氏曰南門中有小星三芒者則兵車出司馬彪

天文志曰孝靈中平二年十月癸亥客星出南門中大如半筵五色憙怒稍小至後年六月乃消占曰爲兵至六年司校尉袁紹誅滅中官大將軍部曲將吳匡攻煞車騎將軍何苗死者合數千人

客星犯平星三

石氏曰客星出平星賦斂之臣憂而有過罪者若庫吏不忠當有廢出期不出一年

客星犯騎官四

石氏曰他星入騎官有喜玉曆曰客星出騎官星若守之有兵起將軍有出者石氏曰客星守騎官將出有憂荊州占曰客星守騎官士卒發用

客星犯積卒五

石氏曰他星守積卒主兵臣誅石氏曰客星出守積卒兵士爲亂近臣有誅士卒多死

客星犯星六

郤萌曰客星入星小憂無傷也又曰天下大倉發甘氏曰客星出星珠玉貴寶物不入若守之君臣不和上下乖離

客星犯傅說七

聖洽符曰客星守傅說王者後宮少子孫若有絕後者

客星犯魚星八

齊伯曰客星出魚星鹽魚貴再倍若守之搖動大貴五倍一曰有大水期不出一年

客星犯杵星九

甄曜度曰客星出杵星而守之天下兵起有稅米粟之事

客星犯鱉星十

黃帝占曰客星守鱉星有白衣之防石氏曰有星入鱉星有水令海中占曰客星出守鱉星有白衣之眾聚若天下有水水物不成期百八十日逺一年

客星犯九坎十一

郤萌曰有星入九坎天下有憂冥曰客星出九坎有水旱之災出陽則旱出陰則水

客星犯敗臼十二

文曜鉤曰客星守敗臼天下兵起有軍糧之急米粟之憂期二年石氏曰他星守敗臼以饑兵起

客星犯羽林十三

郤萌曰客星守羽林若天陣兵大起郤萌曰客星守天陣將兵吏憂郤萌曰赤星守羽林二十日臣弒主郤萌曰客星入壘壁有兵石氏曰黃白星入天軍

南天子立後巫咸曰客星出羽林兵大起有亡國若守之久將軍有謀主者有憂期不出三年

客星犯北落十四

石氏曰黃白星入北落天子有喜石氏曰黃星出北落天子使出石氏曰赤星出北落中兵起石氏曰客星出北落邊夷虜兵起來入闗塞若闗吏有憂郤萌曰客星中犯乘守若北落星鬭光芒相及者爲兵覆軍煞大將

客星犯土司空十五

荊州占曰客星入土司空多土功男不得耕女不得織天下大疾韓楊曰客星入土司空有土徭之事玉曆曰客星出土司空外臣有憂夷狄兵起若土功之事人民饑苦多病郤萌曰客星守土司空宮有土功若哭泣之事石氏曰客星入守土司空旱

客星犯天倉十六

黃帝占曰客星入天倉糴石一千五百谷如玉郤萌曰客星入天倉糴石千嵗大饑五穀如金玉能有谷爲君卿郤萌曰客星入天倉匈奴王且操奇物來進中國郤萌曰周伯星流入天倉糴賤以春入夏賤以夏入秋賤秋入冬賤冬入春賤郤萌曰老人星流入天倉糴大貴春入夏貴夏入秋貴秋入冬貴冬入春貴石氏曰客星入天倉粟發出兵滿野期三年黃帝占曰客星出入天倉有發粟之事出之有出粟入之有入粟不出其年必有兵郤萌曰客星在天倉天下貧倉粟出黃帝占曰客星當天倉戶將吏受主俸不爲主用石氏曰客星守天倉馬大貴郤萌曰客星入若守天倉有兵道不通

客星犯天囷十七

郤萌曰客星入天囷匈奴且操奇物來進中國齊伯曰客星出天囷若守之天下大旱民饑人相食若有粟令期二年

客星犯天廩十八

石氏曰有星入天廩中色靑天下多憂赤大旱有火黃白嵗熟甘氏曰客星出天廩天下粟貴民以饑流亡去其鄕粟當出廩期一年逺二年石氏曰客星守天廩馬大貴石氏曰他星犯天廩天下亂郤萌曰客星守天廩粟發用

客星犯天苑十九

郤萌曰客星入天苑畜多傷荊州占曰客星入天苑禽獸多死玉曆曰客星守天苑畜物不孳禽獸多死以馬起兵邊賊入境一曰牧馬多死期三年石氏曰他星犯守天苑兵起馬死【按司馬彪天文志曰孝順陽嘉元年閏月戊子客星气白廣二尺長五尺起天苑西南東北指歷天苑抵參伐天苑主馬牛爲外軍色白爲兵是時燉煌太守徐由使疏勒王磐等二萬人入於關界虜獲斬首三百餘級烏桓校尉耿畢使烏桓親僕都尉戎朱魔等出寨抄鮮卑斬首獲生口財物鮮卑怨恨抄遼東代郡殺傷吏民是後西戎北狄爲冦害以馬牛起兵馬牛亦死傷於兵中十餘年乃息也】

客星犯參旗二十

郤萌曰客星入天宮天下有變弓弩皆張黃帝占曰星出入天弓必有削主河圖聖洽符曰客星出守參旗天下兵起大將軍行出弓弩用人主憂期百八十日逺期一年石氏曰客星守參負海不安兵起

客星犯玉井二十一

黃帝占曰客星入玉井中者皆爲彊國失地出玉井彊國得地郤萌曰客星入玉井天下有喪荊州占曰客星出玉井將出齊伯曰客星出玉井其軍已出爲憂若有水敗若入守之三日其嵗大水

客星犯屏星二十二

石氏曰客星入天屏四足大疾海中占曰客星出天屏輔臣有憂若人民多疾病四足畜多死石氏曰客星出入天屏大人疾主污辱郤萌曰客星出入天屏人民疾疫

客星犯天厠二十三

黃帝占曰客星入天厠天下大饑人相食民移去國君子賣衣小人賣妻妾一曰賣子而食黃帝占曰客星入天厠主病帶下石氏曰黃白星入天厠天子有喜奇物見石氏曰蒼白星入天厠天子有陰病石氏曰有星入天厠色靑有憂赤有兵白爲旱黑爲凶石氏曰赤星入天厠有內兵起石氏曰黑星入天厠天子當之郤萌曰周伯星流入天厠嵗糴大賤民有餘食以春入夏賤夏入秋賤秋入冬賤冬入春賤終嵗同焉糴無處也郤萌曰老人星流入天厠爲饑以春入秋饑秋入冬饑冬入春饑郤萌曰客星入天厠若有流水水大出冥曰客星出有天厠王者有憂厠中有謀兵若大人陷厠宜防備之

客星犯天矢二十四

石氏曰客星出天矢而守之天下民多病若多死以五色占之色黃吉靑白疾黑死

客星犯軍市二十五

郤萌曰客星入軍市大饑將離散士卒死亡荊州占曰他星守軍市兵起玉曆曰客星出軍市若入守之軍市中人饑將離散士卒死亡期一年

客星犯狼星二十六

石氏曰客星守狼弧夷狄將來降郤萌曰客星守狼弧邦失大臣色赤者得靑黑者亡也荊州占曰客星守狼星狗大貴荊州占曰客星守狼星色黃潤有大喜黑有大憂荊州占曰客星守狼星有圍城之急以入日占何國甘氏曰客星出狼星若守之天下起兵多盜賊將相多死若有千里之行期一年中二年逺三年

客星犯弧星二十七

郤萌曰客星入弧星將有南夷來降中國者亦爲蜀石氏曰他星守弧野將死石氏曰客星守弧主將弱郤萌曰客星守弧外夷大饑又曰有兵若弧星張先

起兵者利後起兵者不利郤萌曰客星出弧兵出入弧兵入郤萌曰客星捨弧秋雨五穀不成又曰捨弧左右羣臣有伺其君者巫咸曰客星出弧若入之其國有兵大人驚貴人多死士卒出行不出其年

客星犯老人星二十八

石氏曰他星犯老人星天下老者憂兵起郤萌曰有星入老人爲政不和黃帝占曰客星出老人星有兵起老人不安若老人者行若守之久命曰扶老人其國安老人昌石氏曰客星入若守老人星天下民疾一曰兵起老人行

客星犯天稷二十九

石氏曰有星入天稷有祀事於國內出天稷有祀事於國外海中占曰客星守天稷五穀散出其嵗憂人民饑一曰守之久社稷不安

客星犯甘氏中官二

客星犯五帝內座一

郤萌曰客星犯紫宮中帝座大臣犯主

客星犯天理二

荊州占曰客星犯天理天下多獄廷尉亦坐之郤萌曰有星入天理禁不明荊州占曰有星入天理大臣有誅者

客星犯內階三

黃帝占曰客星犯守內階姦臣在左右

客星犯天廚四

荊州占曰客星守天廚天下大饑人相食若流亡去其國君子賣衣小人賣妻又曰食官有食變

客星犯策星五

陳卓曰客星近策星王者不出宮下有謀亂不過七十日

客星犯傳捨六

黃帝占曰客星守傳捨備姦使雒書擿亡辭曰客星守傳捨邦有憂大使轉粟相食天下苦若自河之東受劍防之客

客星犯造父七

郤萌曰有星入造父材官騎士出郤萌曰赤星入造父中車馬貴黃帝占曰客星守造父兵起郤萌曰客星守司馬地大動

客星犯人星八

焦延壽曰有星入人星天下有詔符傳相驚

客星犯杵臼九

石氏曰客星守杵臼嵗饑民費其財黃帝占曰客星守杵臼天下防聚米粟一曰民失杵臼石氏曰有星入杵臼天下有急郤萌曰有星入守杵臼兵起人聚

客星犯天雞十

天官書曰客星入天雞西北之夷且來下降郤萌曰客星守天雞雞夜鳴天下盡有驚荊州占曰客星守天雞山摧若大水

客星犯亢池十一

郤萌曰客星守亢池有盜宗廟者

客星犯天田十二

郤萌曰客星入天田天焦旱五穀不登多虫蝗

客星犯天門十三

郤萌曰客星入天門諸相有謀慮

客星犯平道十四

郤萌曰客星守平道諸侯不朝姦人橫行

客星犯酒旗十五

春秋緯曰客星守酒旗飲食失度荊州占曰客星守酒旗天下大酺有酒害財物若賜爵宗室

客星犯天髙十六

荊州占曰客星入天髙有奇令又曰入天髙中十日成勾巳有贖罪之令郤萌曰客星從天髙陰出有兵一曰有走主亡臣從陽入有賜害之殃一曰有客兵入者郤萌曰客星守天髙宮中有火憂有火神從天下若

妖祥自地出

客星犯礪石十七

荊州占曰客星守礪石兵動百工用

客星犯八谷十八

石氏曰客星入八谷天下谷大貴以饑戰主失位

客星犯五潢十九

黃帝占曰客星入五潢兵起車道不通天下大亂易政一曰貴人死郤萌曰有星入五潢兵大起郤萌曰客星畱天潢中人主以水爲害若井爲害以入日占國

客星犯咸池二十

黃帝占曰客星入咸池大人憂荊州占曰客星入咸池人君死天下水

客星犯天街二十一

郤萌曰客星入天街內有賊人

客星犯甘氏外官三

客星犯靑丘一

荊州占曰客星守靑丘土官有事

客星犯車騎二

天官書曰客星入車騎星西羌且來降

客星犯狗國三

韓楊曰客星入狗國其王且操奇物來下中國郤萌曰客星犯守狗國皆爲天下有大道

客星犯天田四

郤萌曰有星入天田天下有變

客星犯哭泣五

郤萌曰守星守哭泣星人主有哭泣之聲

客星犯八魁六

郤萌曰有星入八魁天下多盜賊

客星犯天混七

郤萌曰有星入天混上溺下

客星犯九州殊口八

郤萌曰有星入九州殊口九州之民憂水事黃帝占曰客星守九州口負海國不安兵起郤萌曰客星守九州口天下凶

客星犯天節九

郤萌曰客星入天節奚契丹有憂荊州占曰客星守天節臣有憂

客星犯九遊十

荊州占曰客星守九遊憂諸侯之兵若禽獸多疾

客星犯軍井十一

荊州占曰客星守軍井軍以水爲憂黃帝占曰客星入守天井大水

客星犯水府十二

荊州占曰客星守水府江河決溢郤萌曰有星入水府天下洪水

客星犯天狗十三

黃帝占曰客星入天狗中國多大暴風雨又曰北夷人饑來降荊州占曰客星入天狗多土功北夷大饑荊州占曰客星守天狗守禦之臣作亂

客星犯丈人十四

郤萌曰有星入丈人明臣不得通

客星犯天社十五

黃帝占曰有星入天社有祠事於國內出天社有祠事於國外

客星犯天紀十六

荊州占曰客星守天紀國政亂

客星犯天廟十七

甘氏曰客星犯守天廟軍道不通一曰有兵又曰馬多死甘氏曰客星中犯乘守天廟有白衣之防荊州占曰客星中犯乘守天廟祠官有憂

客星犯東甌十八

甘氏曰客星入東甌其王且操金玉來下中國

客星犯巫咸中外官四

客星犯天相一

郤萌曰客星出入天相天子變更其令

客星犯長垣二

郤萌曰赤星入長垣胡人大凶

客星犯軍門三

荊州占曰客星犯軍門軍道大通

客星犯陽門四

郤萌曰有星入陽門五兵藏

客星犯鉤星五

荊州占曰客星守鉤星地動

客星犯天桴六

荊州占曰客星守天桴度數攺漏刻失時

客星犯天淵七

荊州占曰客星守天淵天下水出地動若海魚出一曰守三淵水與城等

客星犯天壘城八

郤萌曰客星入天壘城北夷王且操奇馬進中國

客星犯鈇鑕九

黃帝占曰客星入鈇鑕外兵擒殺其將士卒亂傷外國來降郤萌曰有星入鈇鑕諸侯有來獻地者出鈇鑕則獻地諸侯色靑皆以憂赤皆以兵黃皆以好郤萌曰客星入鈇鑕星鈇鑕用以日占其國郤萌曰客星中犯乘鈇鑕皆爲兵將憂

客星犯天廏十

黃帝占曰有大星入天廏馬有驚郤萌曰客星入天廏不滿三日馬爲之賤郤萌曰有星入天廏廏車出行郤萌曰客星入天廏之中滿三日而去有赦黃帝占曰客星出若守天廏有驚戒之事

唐開元占經卷八十四﹤子部﹐術數類﹐占候之屬﹐唐開元占經﹥

欽定四庫全書

唐開元占經卷八十五

唐瞿曇悉達撰

妖星占上

妖星所主一

黃帝占曰妖星者五行之气五星之變如見其方以爲災殃各以其日五色占知何國吉凶決矣以見無道國失禮邦爲兵爲饑水旱死亡之徵也黃帝占曰凡妖星所出形狀不同爲殃如一其出不過一年若三年必有破國屠城其君死亡天下大亂兵士行戰死於野積屍縱橫餘殃盡爲水旱兵饑疾疫之殃石氏曰妖星之狀不相類其殃一也其出不過三月必有破國亂君伏死其辜殃之不盡當有旱饑暴疾疫矣甘氏曰凡妖星出見長大災深期逺短小災淺期近三尺至五尺期百日五尺至一丈期一年一丈至三丈期三年三丈至五丈期五年五丈至十丈期七年十丈以上期九年審以察之其災必應

天棓占二

河圖曰嵗星之精流爲天棓甘氏曰天棓一名覺星甘氏曰天棓本防星末銳長四丈班固天文志曰

嵗星嬴而東南孟康曰嵗星見東方行疾則不見不見則變爲妖星也石氏曰見彗星甘氏曰不出三月乃生彗本防星末防彗長二丈盈而東北石氏曰見覺星甘氏曰不出三月乃生天棓本防星末銳長四丈也春秋緯曰天棓主滅兵春秋潛潭巴曰天棓主奮爭【河圖曰分爭】甘氏曰天棓出其國凶不可舉事用兵又曰期三月必有破軍拔城潛潭巴曰棓槍出仲孟芒交若相棓宰將伐主天下大亂甘氏曰天棓出期三月必有破軍拔城人君伏死其罪甘氏曰客天棓見女主用事其本者爲主人

天槍三

河圖曰嵗星之精流爲天槍春秋合誠圖曰天槍主捕制春秋緯曰嵗星退而其南三月生天槍陽沈變萌戰亂兵行諸侯大橫所見國無用兵班固天文志曰嵗星縮而西南孟康曰嵗星當伏西方行遲早沒變爲妖星也石氏曰見攙云如牛甘氏曰不出三月乃生天槍左右銳長數丈縮西北石氏曰見槍云如馬甘氏曰不出三月乃生天槍本防星末銳長丈河圖曰天槍主攺修甘氏曰天槍在西北本防星

末銳一丈甘氏曰天槍見則女主有用事者其本爲主人巫咸曰天槍出國有功班固天文志曰孝文後二年正月壬寅天槍夕出西南占曰爲兵喪亂其六年十一月匈奴入上郡雲中漢起三軍以衛京師【按劉向洪範曰文帝崩吳楚七國反者也】郤萌曰嵗星與日月同宿八十日【闕】

天槍出婺女至胃爲天槍

天猾四

河圖曰嵗星之精流爲天猾河圖曰春秋緯曰天猾主招亂者春秋緯曰人主自恣不備古王逆天暴物則天猾起如眾馬鬭於邦地躍璚曰反光

天衝五

河圖曰天衝嵗星之精流爲之劉向洪範曰天衝其狀如人蒼衣赤首不動其名曰天衝春秋潛潭巴曰天衝主滅位春秋運斗樞曰衝星出臣謀主武卒廢天子亡運斗樞曰天衝抱極泣帝前血濁霧下天下寃【宋均曰抱猶向也極北辰也泣言有淚眾也帝大帝卽北辰也血濁如霧霧濁如血】

國皇六

河圖曰嵗星之精流爲國皇春秋運斗樞曰機星散爲國皇巫咸曰國皇之星大而赤類南極老人星也春秋緯曰國皇主滅姦春秋合誠圖曰國皇主內

冦一曰主內難春秋考異郵曰國皇星見則兵起天下急司馬彪天文志曰孝靈光和中國皇星見東南角去地一二丈如炬火狀十餘日不見占曰國皇爲內亂外內有兵喪其後黃巾賊張角燒州郡朝廷遣將討平斬首十餘萬級中平年宮車晏駕大將軍何進令司隸校尉袁紹私募兵千餘人陰射洛陽城外竊呼並州牧董卓使將兵至京都共誅中官對戰南北宮及闕下死者數千人燔燒宮室遷都西京及司徒王允與將軍呂布誅卓卓部曲將郭汜李傕提兵攻長安公卿百官吏民戰死者亦且萬人天下之亂皆自內發巫咸曰國皇星所指其下起兵兵彊或曰其衝不利石氏曰國皇星入天庫兵起亡地荊州占曰國皇入紫宮國有大變兵起又曰人主有憂荊州占曰國皇星入紫宮兵起得地

反登七

河圖曰嵗星之精流爲反登春秋緯曰反登主夷分春秋緯曰皆少陽之精司徒之防靑龍七宿之域有

謀反若恣虐爲害主失春政者以出時衝爲期皆主君徵也

析旦八

河圖曰熒惑之精流爲析旦【或曰昭旦】春秋緯曰析旦主弱符春秋緯曰析旦橫出濁百尺爲相誅滅

蚩尢旗九

河圖曰熒惑之精流爲蚩尢旗【按皇覽塜墓記曰蚩尢塜在東郡壽張縣闕鄕城中髙七丈民常十月祠之有赤气出如絳帛民名爲蚩尢旗述徵記曰須昌縣闕鄕有蚩尢塜或云上代民以十月旦祠之輒有赤气如一疋絳謂蚩尢旗也漢書武帝建元六年元狩四年並有長星見班固五行志曰爲蚩尢之旗也】春秋運斗樞曰旋星散爲蚩尢旗說苑曰蚩尢旗五星盈縮之所生也巫咸曰蚩尢之旗防彗而後曲象旗夏氏曰四望無雲獨見赤云蚩尢旗也荊州占曰蚩尢星如箕可長二丈末有星呂氏春

秋曰亂國之主眾邪並積有云若桓藿以長黃上白下其名曰蚩尢旗春秋緯曰蚩尢旗誅逆國春秋緯合誠圖曰蚩尢之旗出平四野河圖提曰帝將怒則蚩尢旗出論語摘輔象曰虐王反度則蚩尢旗出雒書曰旗防旋主備臣邊雄侯之賢主過出兵馬驚黃帝占曰蚩尢旗本防星而後委曲其象旗幡長可二三丈見則王者皷旗大行徵伐四方兵大起不然國有大防王者亡期三年中五年逺七年【按洪範五行傳曰武帝建元六年八月長星出東方長竟天占曰是蚩尢旗見則王者徵伐四方自是之後兵討四夷連二十年元狩四年四月長星復出西北是時撃胡狄司馬彪天文志曰孝獻初平三年九月蚩尢旗長十餘丈色白出角亢之南其後丞相曹公徵伐天下且三十年魏志曰髙貴卿公正元元年十一月有白气出南斗側廣數丈長竟天景王問王肅肅對曰蚩尢之旗也東南其有亂乎二年正月毌丘儉等據淮南以叛大將軍司馬師討平之自後徵淮南西平巴蜀是嵗吳主孫亮五鳯元年太平三年孫綝盛兵圍宮廢亮爲防稽王孫綝主淮南江東同揚州地故於時變見吳楚之分則魏之淮南多與吳同災是以毌丘儉以爲已應遂起兵而敗三年卽魏甘露二年諸葛誕又反淮南吳遣朱異救之及城陷誕眾誅滅魏氏春秋曰正始元年十一月蚩尢旗見於箕東吳兵死沒各數萬人車騎將軍黃權薨之兆也】黃帝占曰蚩尢旗出北斗長二三丈本有星其上委曲見則天下亂大兵起天子自將兵旗皷用不然國有大喪期百八十日中一年逺三年春秋緯曰蚩尢之旗見則山崩春秋緯曰蚩尢之旗五精離芒天運大兵垂其彗後曲而前長四方並亂天下滅兵羣猾動帝座於堂見則五冦行主不正暴必有反兵期五年天子憂不以亡則九年凶加於斗宿天子囂囂出於列位勉正四方春秋緯曰蚩尢伐矜誅逆滅患蚩尢起天下之兵合禍紛紛春秋緯潛潭巴曰蚩尢之旗主伐叛又曰主惑亂春秋運斗樞曰蚩尢之旗見則山崩後族擅權春秋運斗樞曰蚩尢旗幹大微法式滅帝死於野春秋緯考異郵曰蚩尢旗見則王者伐枉逆鉤命決曰旗防防咄咀出匿謀合【旗蚩尢旗也】夏氏曰蚩尢旗所見之方其下有兵四方盡有天下有兵郤萌曰蚩尢旗守軫赤哭禮荊州占曰蚩尢旗見則兵大起不然有喪

昭明十

河圖曰熒惑之精流爲昭明【荊州占曰塡心之變爲昭明也】黃帝占曰昭明者五星之變出於西方名曰昭明金之气也春秋合誠圖曰赤彗分爲昭明昭明滅光也【宋均注曰滅主之光明也】象如太白吐芒故以爲起霸之徵期七年春秋運斗樞曰機星散爲昭明黃帝占曰西方有星望之去地可丈而白有光其防太白數動察之中赤是謂西方之野星名曰昭明出兵大起其出也下有喪出南則西方邦失地黃帝占曰昭明星出入畢中有屠國河圖曰昭明茀心天子三公殺主必成雒書兵鈴勢曰昭明見霸者生春秋運斗樞曰昭明有角亡徵也春秋緯曰昭明攺徳春秋緯合誠圖曰昭明所起期七年天子奪於州牧去所出下發春秋緯考異郵曰昭明星見則國滅賢主立春秋緯考異郵曰昭明如太白不行春秋緯潛潭巴曰昭明起有徳巫咸曰昭明所起國起兵多變巫咸曰西方有星大而白有角目下視名曰昭明金之精出則兵大起若守房星國有大喪必有屠城昭明下則爲天狗所下者大戰流血星出非其方有兵衝則不利期不出三年郤萌曰昭明星見大人凶郤萌曰昭明出兵大起郤萌曰昭明星守心大有喪郤萌曰昭明星見虛中天下無兵兵起有兵兵罷大臣爲謀天官書曰昭明大而白無角乍上乍下【孟康曰形如三足幾上有九彗上向也】所出國起兵多變荊州占曰昭明星出營室中大臣爲亂無兵兵起有兵兵罷

司危十一

河圖曰熒惑之精流爲司危春秋合誠圖曰白彗之气分爲司危司危平非也以爲乖事之徵春秋運斗樞曰機星散爲司危孟康曰司危星大而有毛兩角荊州占曰司危防太白防動察之赤洛書曰司危

出彊國盈春秋緯潛潭巴曰司危主擊彊侯兵也合誠圖曰司危如太白有目以爲乖事之徵見則主失法期八年豪傑起天子以不義失國有聲之臣行主徳也【宋均注曰聲名稱也】春秋緯考異郵曰司危見則其下國殘賊天官書曰司危星出正西方之野星去地可六七丈而白防太白一曰見兵起彊天官書曰司危出非其方下有兵衝不利荊州占曰司危出則兵起其下爲喪

天攙十二

河圖曰熒惑之精流爲天攙春秋緯曰嵗星退如西北三月生天攙郤萌曰星出其狀白小防動是謂攙星一名斬星孫炎曰攙槍妖星別名也【尸子曰彗星爲攙槍也】春秋緯潛潭巴曰天攙主煞時甘氏曰天攙見女

主用事者其本爲主人甘氏曰天攙出西南長數丈左右銳出而易處巫咸曰天攙出其國內亂京房曰天攙出其下相攙爲亂爲兵赤地千里枯骨借借【按班固天文志曰孝文後二年正月壬寅天攙夕出西南後匈奴入上郡雲中漢起軍以衛京師也】郤萌曰攙星出卽出兵起出於東方國益鄕皆然班固天文志曰天攙出爲兵喪河圖曰太陽之精赤烏七宿之域有謀反若悖心爲虐害主失政者期如占皆以防名之也

五殘十三

河圖曰五殘主奔亡河圖曰塡星之精流爲五殘春秋運斗樞曰旋星散爲五殘春秋合誠圖曰蒼彗散爲五殘如辰星出角陽失徳故生角五殘者五分也故爲殘毀敗之徵【宋均曰五殘五分彗一本而五枝也】期九年姦興三九二十七亂大不可禁黃帝占曰五殘者五行之變出於東方名曰五殘木之气也宋均曰五殘一曰五鋒巫咸曰五殘星出正東方之野星狀防辰星可去地

六七丈大而白春秋合誠圖曰五殘主乖亡郤萌曰五殘兵星也黃帝占曰東方有星望之去地可六丈大而赤察之中靑【孟康曰星表靑气如有暈也】其防嵗星是謂東方之野星名曰五殘出則兵大起其出也下有喪北出則東方邦失地河圖曰五殘出則宰司馬之輩萌河圖曰五殘出四蕃虐天子有急兵雒書雒罪級曰五殘六賊出禍合天下逆侵闗樞雒書兵鈐勢曰五殘起野亂成雒書曰五鋒星出翌白帝亡也尙書緯運期授曰白帝亡也五殘出春秋緯考異郵曰五殘備急考異郵曰五殘見則主誅政去伯郤萌曰五殘見則國殘起奔系亡天官書曰五殘所出非其方爲其下有兵衝不利荊州占曰五殘大而赤數動察之而靑荊州占曰五殘出則兵起其下爲喪

六賊十四

黃帝占曰六賊者五行之气出於南方名曰六賊火之气也孟康曰六賊星形如彗黃帝占曰南方有星望之去地六丈赤而數動察之有光其防熒惑是謂南方之野星名曰六賊出則兵起其國亂其出也下有喪出東方則南方邦失地巫咸曰六賊星見出正南方之星去地可六丈大而赤數動有光天官書曰六賊星所出非其方爲其下有兵衝不利

獄漢十五

河圖曰塡星之精散爲獄漢春秋運斗樞曰權星散爲獄漢黃帝占曰咸漢者五行之气出於北方名曰咸漢水之气也班固天文志曰獄漢一名曰咸漢天官書曰獄漢星出正北北方之野星去地可六丈大而赤數動察之中靑孟康曰獄漢靑中赤表下有三彗縱橫春秋合誠圖曰獄漢主逐王春秋潛潭巴曰獄漢主刺王黃帝占曰北方有星望之可去地六丈大而赤數動察之中靑黑其防辰星謂北方之野星名曰咸漢出則兵起其出也下有喪出西則北方之邦失地雒書兵鈐勢曰獄漢動諸侯驚春秋運斗樞曰獄漢出陰精橫天官書曰獄漢所出非其方爲其下有兵衝不利荊州占曰獄漢出則兵起其下爲喪

大賁十六

河圖曰塡星之精散爲大賁河圖曰大賁出主暴衝也

炤星十七

河圖曰塡星之精散爲炤星河圖曰炤星主滅邦又曰炤星見主滅亡

絀流十八

河圖曰塡星之精散爲絀流春秋緯曰絀流主伏逃河圖曰絀流動天下嗷主自理無所逃

茀星十九

甘氏曰茀星出東南本有星末防茀所當之國是受其殃京房曰茀星三角三年消五角五年消七角七年消九角九年消

唐開元占經卷八十五

欽定四庫全書

唐開元占經卷八十六

唐瞿曇悉達撰

妖星占中

旬始占二十

河圖曰塡星之精散爲旬始春秋運斗樞曰樞星散爲旬始說苑曰旬始五星盈縮之所生也廣雅曰旬始妖气也【徐廣曰旬始蚩尢也】巫咸曰旬始出於北斗傍伏如雄鷄其怒靑黒象伏鼈【李奇曰怒當爲孥晉灼曰孥雌也或曰怒則靑色按司馬長卿大人賦曰垂旬始以爲慘兮槥彗星以爲髾謂此星也】春秋合誠圖曰黃彗分爲旬始旬始者令起也狀如雄鷄土含陽以文白接精象雞故以爲立主之題十年聖人起伏【宋均注曰接理也題識也土含文采故其气理爲雞取其知時土數十也起作也】春秋合誠圖曰旬始主爭兵春秋考異郵曰旬始主亂春秋潛潭巴曰旬始主招橫春秋考異郵曰旬始其下必有滅亡五姦爭治暴骨積骸以子續食見則臣亂兵作諸侯爲虐黃帝占曰常以戊戌【巫咸曰戊巳】視五車中有奇怪曰旬始狀如鳥有喙而見者眀則兵大起攻戰當其首者破死欲爲之左右勿逆黃帝占曰旬始見天庫中所向兵弗能當黃帝占曰旬始出見北斗聖人受命天子壽主者有福文曜鉤曰旬始見行起北斗傍期六十日兵大起上將軍出帝自臨兵期不出年春秋緯曰眾變並集旬始昭天下有滅主五姦爭治春秋緯運斗樞曰辟之失樞旬始出於五諸侯孝經章句曰有妖星在東井陰名曰旬始旬始出主失國入井則霜郗萌曰旬始出建星水災並行邊境起兵者備水盜賊班固天文志曰旬始如鱉見羣猾橫盜占曰有星狀如雄雉其色赤黃名曰旬始見則天下有兵其國不寧期三年石氏曰常以戊戌日一曰戊巳視天軍中有旬始星狀如鳥見者兵大起攻戰向其首者破爲之左旋乃戰常勿逆也

擊咎二十一

河圖曰塡星之精散爲擊咎河圖曰擊咎出臣弄主一曰臣禁主河圖曰擊咎主大兵文曜鉤曰擊咎守軫耀百尺爲相誅滅河圖曰土精斗七星之域以長四方八卦之內司空之位有謀反若盜虐者期如上占

天杵二十二

河圖曰太白散之精爲天杵石氏曰天杵主防羊

天拊二十三

河圖曰太白之精散爲天拊河圖曰天拊主擊殃

伏靈二十四

河圖曰太白之精散爲伏靈河圖曰伏靈主領防郗萌曰伏靈出天下亂復治

大敗二十五

河圖曰太白之精散爲大敗河圖曰大敗主開衝韓楊曰大敗出擊咎謀

司姦二十六

河圖曰太白之精散爲司姦河圖曰司姦主見妖

天狗二十七

河圖曰太白之精散爲天狗黃帝占曰天狗者五星气合變出西南金火气合名曰天狗孟康曰天狗星有毛旁有短彗下有如狗刑者【按三秦記曰驪山西有白鹿原周平王時白鹿出是原原上有狗枷保秦襄公時有天狗枷來下民保其上有賊天狗則吠而防之故一保無患也】抱朴子曰有黒气如牛馬入其軍者名天狗下食血其軍必敗【廣雅曰天狗妖气也】河圖曰天狗主兵春秋緯曰天狗主討賊春秋緯曰天狗流五將開石氏曰西北有星長三丈而出水金气交名曰天狗【荊州占曰西北三星大而白名天狗見則大兵起天下饑人相食按辛氏秦州記乞伏韓歸獵於康狼州見天上如有十丈餘綘直下山川艸木皆赤相气者雲天狗下後遂破呂保足也】石氏曰天狗所下之處必有大戰破軍殺將伏屍流血天狗食之皆期一年中二年逺三年各以其所下之國以占吉凶郗萌曰西北有三大星出如日狀名曰天狗天狗出入相食一曰昭明下則爲天狗天狗所下兵大起流血郗萌曰星出其狀赤白有光下卽爲天狗其下小小有足所下之地必流血國易政【按山海經曰金門之山有赤犬名曰天犬其所下有兵郭璞注曰周書雲天狗所止地蓋頂餘光飛天爲流星長數十丈其疾如風聲如雷走如電吳楚七國反時過梁野鴻範五行傳曰七國之兵戰於梁地故狗先降梁壘以見其象也狗者守圍之類也天狗所降以戒守圍班固天文志曰孝文帝後二年八月天狗下梁野是歳誅反者周殷長安市吳楚攻梁梁王堅守遂伏屍流血其下也七年六月文帝崩】

班固天文志曰哀帝定平元年正月丁未日出時有著天白气廣如一疋布長十餘丈西南行讙如雷西行一刻而止名曰天狗傳曰言不從則有狗禍到其四年正月二月三月民相驚動讙嘩奔走傳行詔禱祠西王母兵書曰兩敵相望其雲气如牛馬狀頭低尾仰名曰天狗勿與戰荊州占曰天狗犯弧星大將有千里之行若貴人多

死

天殘二十八

河圖曰太白之精散爲天殘春秋緯曰天殘主貪殘

卒起二十九

河圖曰太白之精散爲卒起河圖曰卒起見禍無時諸變有萌者臣運柄河圖曰卒起主虐亡河少陰之精大司馬之類白虎七宿之域有謀反若戾虐爲害主失秋政者期如上占禍應之

枉矢三十

河圖稽燿鉤曰辰星之精散爲枉矢荊州占曰塡星之精變爲枉矢春秋運斗樞曰幾星散爲枉矢說苑曰枉矢之星盈縮之所生也鴻範五行傳曰枉矢者弓弩之象也枉矢之所觸天下之所伐滅亡之象也巫咸曰枉矢類大流星色蒼黒蛇行望之如有毛目

長數丈著天春秋合誠圖曰枉矢主反萌黒彗分爲枉矢枉矢者射星也水流蛇行含眀故有毛目陰合於四故長四又水生木其怒靑黒水滅火其精沈故以爲謀反之徴在所流受者滅皆爲天子之詳陰道於六期六年萌二十四年天子以兵亡所已議見起春秋緯曰枉矢主射愚又曰枉矢流射所謀河圖曰枉矢東流天下恐洛書曰枉矢出夏桀滅尙書中曰夏桀無道枉矢射河圖眞紀鉤曰人君邪暴專已則枉矢動洛書說徴示曰枉矢射心山崩火燔宮雒書雒罪級曰枉矢射主以兵去易緯辧終備曰枉矢流隠謀合國雄逃詩緯曰枉矢流天降防亂詩緯含神務曰白之亡枉矢流尙書運期授曰白之亡也枉矢射參尙書緯曰枉矢流天射王春秋緯曰黃之亡有枉矢下流到地上屬天下以兵亡天子凶春秋緯曰枉矢芒臣不忠民不良春秋緯曰枉矢或東或西五穀不升民流亡春秋潛潭巴曰枉矢或南或北無聚眾伐敵國春秋潛潭巴曰枉矢守虛卑國以實尊國虛春秋潛潭巴曰枉矢守塡星民多事其大芒也黃徳昌春秋潛潭巴曰枉矢黒軍士不勇疾流腫春秋緯運斗樞曰枉矢出射所誅春秋運斗樞曰黃帝行失則枉矢出射所謀謀易失樞之主故以枉矢射之春秋考異郵曰枉矢見則謀反之兵合考異郵曰枉矢而流射伐秦以亡春秋漢含孳曰枉矢流主見射春秋佐助期曰枉矢流射黜滅不詳孝經鉤命決曰亂蔣蔣枉矢出孝經援神契曰枉矢射匿謀彊論語摘輔像曰虛王反度則枉矢合海中占曰枉矢類流星望之有毛目長可一疋布皎皎著天見則大兵起大將出弓弩用期三年石氏曰枉矢射心地防備虛狼郗萌曰枉矢出東井邊境起兵火災並行受者備火盜賊說苑曰秦二世立枉矢夜光郗萌曰枉矢射參秦以亡一曰帝亡班固天文志曰枉矢所觸天下之所伐射滅亡之象也【按宋書天文志曰晉元帝大興三年四月壬辰枉矢出虛危沒翼軫永昌元年三月王惇率江荊之眾來攻京都六軍距戰敗績於是殺防軍將軍周顗尙書令刁協驃騎將軍戴弼又鎭北將軍劉隗出奔四月又殺湘州刺史譙王承鎭南將軍甘卓閏十一月元帝崩間一年惇亦梟枉矢之應】班固天文志曰枉矢流以亂伐亂【按宋書天文志曰晉元康六年六月丙午夜有枉矢在斗魁東南行是後趙王殺張華廢賈後以理太子之寃遂自簒以至屠城光熙元年五月枉矢西南流是時司馬越西破河間奉迎大駕尋收繆和緩等肆其無君之心天下惡之及死而石勒焚其屍柩也】班固天文志曰項羽救鉅鹿枉矢西流占曰枉矢所觸天下之所伐射滅亡象也物莫直於矢今蛇行不能直矢而枉者執矢者亦不正以象項羽執政亂也羽遂合從坑秦人屠咸陽司馬彪天文志曰孝靈中平中夏流星赤如火長三四尺起河鼓入天市抵觸宦者星色白長二三尺後尾再屈食頃乃滅狀似枉矢占曰枉矢流發其官射所謂矢當直而枉者操矢者邪枉人也中平六年大將軍何進謀盡誅中宦中宦覺於省中殺進俱兩破滅天下由此遂大壊亂

破女三十一

河圖曰辰星之精散爲破女河圖曰破女見羣臣皆誅河圖曰破女主勝之符

拂樞三十二

河圖曰辰星之精散爲拂樞河圖曰拂樞動亂駭擾無調時河圖曰拂樞主制時

滅寶三十三

河圖曰辰星之精散爲滅寶河圖曰滅寶起相得之河圖曰滅寶主伐之

繞綎三十四

河圖曰辰星之精散爲繞綎春秋緯曰繞綎主亂孳

驚悝三十五

河圖曰辰星之精散爲驚悝河圖曰驚悝主相署

大奮祀三十六

河圖曰辰星之精散爲大奮祀河圖曰大奮祀主招邪韓楊曰大奮祀出主安之河圖曰太陰之精武七宿之域有謀反若恣虐爲害主失冬政者期如上占禍應之春秋緯曰五精潛潭皆以類逆所犯行失時指下臣承類者乘而害之皆滅亡之徴也入天子宿主滅諸侯五伯謀

天鋒三十七

宋均曰天鋒彗象矛鋒者也春秋合誠圖曰天鋒主從橫宋均曰天下橫從則天鋒星見洪範五行傳曰漢昭帝始元元年鋒星出西方出天市東門行過河鼔入營室中占曰有亂臣戮死後左將軍上官桀子驃騎將軍安與燕王謀反誅死

燭星三十八

石氏曰燭星狀如太白其出也不行則見不久而滅孟康曰燭星上有三彗上出石氏曰燭星所出邑反甘氏曰燭星出東方其所出者兵不勝出南方有兵

王者亡地出西方其國有防兵勝出北方其所出者兵勝天官書曰燭星所燭者城邑亂荊州占曰燭星所出有大盜不成荊州占曰燭星靑有憂事不吉赤有華事黃蓋地白有歡事班固天文志曰孝昭五年四月燭星見奎婁間占曰有土功胡人死邊城和六年築遼東菟郡二月度遼將軍範眀友擊烏丸還

蓬星三十九

荊州占曰蓬星一名王星狀如夜火之光多卽至四五少卽一二一曰蓬星在西南修數丈左右鋭出而易處聖洽符曰有星其色黃白方不過三尺名曰蓬星見

則天下道術士當有出者布衣之士貴天下太平五穀成人民寧期一年逺二年甘氏曰蓬星出北斗諸侯有奪地以地亡有兵起星所房者期不出三年郗萌曰蓬星出太微中天子立王期不出三年班固天文志曰漢昭帝始元中漢宦者梁成恢及燕王星者吳莫如見蓬星出西方天市東門行過河鼓入營室中恢曰蓬星出六十日不出三年下有亂臣戮死於市班固天文志曰孝景中三年六月壬戌蓬星在

房南去房可二丈大如二斗器色白癸亥在心東北可長丈所甲子在尾北可六丈丁夘在箕北近漢稍小且去時大如桃壬申去凡十日占曰蓬星出必有亂臣房心間天子宮也是時梁王欲爲漢嗣使人殺漢諍臣盎漢誅梁大臣斧鉞用梁王恐懼布車入闗伏斧鉞謝罪然後得免荊州占曰蓬星出北斗魁中王者坐賊死若大臣諸侯有受誅者荊州占曰蓬星出見於東方東南東北不大旱則大水五穀不收糴貴十倍人相食荊州占曰蓬星出司命王者疾死何法盛中興書

曰晉孝武太元二十年九月有蓬星如粉絮東南行歷女虛危至哭星明年而烈宗崩韓楊曰蓬星出北斗中大臣諸侯有受兵者

長庚四十

司馬遷天官書曰長庚如一疋布著天【此長庚非詩所謂西有長庚者】司馬遷天官書曰長庚見則兵起

四塡四十一

巫咸曰四塡星出陽去地六丈餘司馬遷天官書曰四塡出地可四丈荊州占曰四塡星大而赤去地二丈當以夜半子時出荊州占曰四塡星見十月而兵起又曰四塡星見四隅皆爲兵起其下

地維藏光四十二

黃帝占曰地維藏光者五行之气出於四季土之气也荊州占曰有星出大而赤去地二三丈如月始出是

謂地維藏光黃帝占曰四隅有星望之可去地四丈而赤黃搖動其類塡星是謂中央之野星出於四隅名曰地維藏光出東北隅天下大水出東南隅天下大旱出西南隅則有兵起出西北隅則天下亂兵大起天官書曰地維藏光見下有亂者亡有徳者昌

女帛四十三

黃帝占曰女帛者五星气合之變出東北木水气合也石氏曰東北有星長三丈而出水水气交名曰女帛

見則天下兵起若有大防荊州占曰東北有三丈星出名曰女帛女帛出天下有大喪

盜星四十四

黃帝占曰盜星五星气合之變出東南木火气合也石氏曰東南有星長三丈而出木火气交名曰盜星荊州占曰東南有三星出名曰盜星見則天下有大盜多冦賊

積陵四十五

黃帝占曰積陵者五星气合之變出西北金水气合也石氏曰西南有星長三丈而出【荊州占曰有三星乃火星出】金水

气交名曰積陵見則其下隕霜兵水並起五穀不成人民饑【荊州占曰天下谷十倍】

瑞星四十六

黃帝占曰瑞星者五星气合之變出與金木水火合於四隅也石氏曰四隅有星大而赤察之中黃數動長可四丈此土之气效於四季名曰四隅瑞星所出兵大起有土功正月出十月起兵二月出十一月起兵三月出七月起兵四月出九月起兵皆期三年中五年逺七年

昏昌四十七

黃帝占曰有星出西北气靑赤以環之中赤外靑名曰昏昌見則天下兵起國易政先起者昌後起者亡髙十丈亂一年髙二十丈亂二年髙三十丈亂三年

華星四十八

甘氏曰有星出西北狀如有環名之曰華星華星見西南諸侯有失地西北國

白星四十九

郗萌曰有如星非星狀如削有勝兵名曰白星白星出爲男防

菟昌星五十

石氏曰西北菟昌之星其有靑赤環之有殃靑爲水此星見天下易

格澤五十一

黃帝占曰格澤者炎火之狀【天官書曰格澤星也】上黃下白從地而上下大上鋭見則不種而獲【天官書曰不有土功必有大客至】必有大客鄰國來者期一年逺二年廣雅曰格澤妖气也玉曆曰格澤气赤如火炎炎中天上下同色東西絙

天若於南北長可四五里此熒惑之變見兵起其下伏屍流血期三年史記天官書曰格澤星者如炎火之狀黃白起地而下大上鋭其見也不種而獲不有土功必有大客

歸邪五十二

巫咸曰如星非星如雲非云名曰歸邪【李苛曰邪音蛇孟康曰有兩赤彗上向上有蓋狀如气下連星】司馬遷天官書曰歸蛇見必有歸國者

蒙星五十三

蕭子顯晉書曰明帝大明三年十二月夜有赤气如牙旗長短四面西南最多【按天文占此爲蒙星一曰刀星亂之象】大興末及此再見王惇蘇峻之禍其應切矣宋書天文志曰宋孝武大眀三年正月夜通天薄雲四方生赤黃气長三尺乍沒乍見尋皆消滅占曰名蒙星一曰刀星天下有兵戰鬭流血時南兗州刺史竟陵王誕尋據廣陵反遣車騎大將軍沈慶之領羽林勁兵及豫州刺史宗殻徐州刺史劉道降眾軍攻戰及屠城城內男女道降梟斬靡遺七年正月夜又通天薄雲四方合有八气蒼白色長二三尺乍見乍沒亦名曰蒙星一名刀星占曰天下有兵後二年帝崩大臣將相誅滅皇子被害昭太后崩四方兵起公遣諸軍推鋒外討

唐開元占經卷八十六

欽定四庫全書

唐開元占經卷八十七

唐瞿曇悉達撰

孝經雌雄圖三十五妖星占下

天垣一

天垣星在角宿中出月左方日在甲寅歳星將出而不出其與日合二十日其未出二日必有災云蒼赤黒色三物厭日之光靑色之星有兩靑方在其旁出而生天垣之星所指之國消主死政星變色而靑期三年

天樓二

天樓星【在亢宿中】出月左方日在甲寅歳星將出而不出其與日合三十日其未出三日必有災云蒼赤黒色三物厭日之光靑色之星有兩靑方在其旁出而生天樓之星長八十尺【一本八丈】所指之國谷糴大貴法星變色而靑期三年

天榬三

天榬星【在氐宿中】出月左方日在甲寅歳星將出而不出其與日合四十日其未出四日必有災云蒼赤黒色三物厭日之光靑色之星有兩靑方在其旁出而生天袁星【一本長十丈】所宿之國有立王【一本云地】令星變色而靑期三年

首若四

首若【一本眞若】星【在房宿中】出月左方日在甲寅歳星將出而不出其與日合五十日其未出五日必有災云蒼赤黒色三物厭日之光靑色之星有兩靑方在其旁出而生首若之星六七尺【一本六丈】所指之國亡地煞星變色而靑期二年或三年

天荊五

天荊星【在心宿中】出月左方日在甲寅歳星將出而不出與日合六十日其未出六日必有災云蒼赤黒色三物厭日之光靑色之星有兩靑方在其旁出而生天荊之星所指之國亡戰不勝主死伐星變色而靑期三年

天根六

天根星【在尾宿中】出月左方日在甲寅歳星將出而不出其與日合七十日其未出七日必有災云蒼赤黒色三物厭日之光靑色之星有兩靑方在其旁出而生天根之星所指之國大亡地戰敗星變色而靑期三年

天槍星七

天槍星【在箕宿中】出月左方日在甲寅歳星將出而不出其與日合八十日其未出八日必有災云蒼赤黒色三物厭日之光靑色之星有兩靑方在其旁出而生天槍之星長數丈所指之國有兵大軍破應星變色而靑期一年

端下八

端下星【在斗宿中】出月左方日在壬寅辰星將出而不出其與日合二十日其未出二日必有災云黒黃靑色三物厭日之光黒色之星有兩黒方在旁出而生端下之星所指之國大破將死政星變色而黒期六月【一本云或十二月一月】

商若九

商若【一本雲天蒿】星【在牛宿中】出月左方日在壬寅辰星將出而不出其與日合二十五日其未出二日必有災云黒黃靑色三物厭日之光黒色之星有兩黒方在其旁出而生商若之星長三四尺所指之國大水敗兵起法星變色而黒期一年

天杵十

天杵【一本雲天林】星【在女宿中】出月左方日在壬寅辰星之變而不出其與日合三十六日其未出三日必有災云黒黃靑色三物厭日之光黒色之星有兩黒方在其旁出而生天杵之星長七八尺所指之國軍破將死令星變色而黒期一年

天麻十一

天麻星【在虛宿中】出月左方日在壬寅辰星將出而不出其與日合三十五日其未出五日必有災云黒黃靑色三物厭日之光黒色之星有兩黒方在其旁出而生天麻之星長七八尺【一本云四五尺】所指之國破亡煞星之變色而黒期六月

天杖十二

天杖【一本天社】星【在危宿中】出月左方日在壬寅辰星將出而不出其與日合四十日其未出四日必有災云黒黃靑色三物厭日之光黒色之星有兩黒方在其旁出而生天杖之星長十餘丈勾曲所指之國兵主死伐星變色而黒期二年

天攙星十三

天攙星【在室宿中】出月左方日在壬寅辰星將出而不出其與日合四十五日其未出四日必有災云黒黃靑色三物厭日之光黒色之星有兩黒方在其旁出而生天攙之星長五六尺所指之國破亡危星之變色而黒期三年

天英十四

天英星【在壁宿中】出月左方日在壬寅辰星將出而不出其與日合五十日其未出五日必有災云黒黃靑色三物厭日之光黒色之星有兩黒方在其旁出而生天英之星長一十丈所指之國軍破亡地應星變色而黒期三年

白舊十五

白舊星【在奎宿中】出月左方日在庚寅太白將出而不出其與日合十日其未出一日必有災云白赤黒色三物厭日之光白色之星有兩白方在其旁出而生白舊之星所指之國亡地主死政星變色而白期一年

星十六

星【在婁宿中】出月左方日在庚寅太白將出而不出其與日合二十日其未出二日必有災云白赤黑色三物厭日之光白色之星有兩白方在其旁出而生星所指之國亡必有大防有水災法星變色而白期一年

糞星十七

糞【一本墻星】星【在胃宿中】出月左方日在庚寅太白將出而不出其與日合三十日其未出三日必有災云白赤黒色三物厭日之光白色之星有兩白方在其旁出而生糞星長十餘丈【一本丈餘】所指之國內亂令星變色而白期一年

林若十八

林若【一本作彗】星【在昴宿中】出月左方日在庚寅太白將出而不出其與日合四十日其未出四日必有災云白赤黒色三物厭日之光白色之星有兩白方在其旁出而生林若之星長十餘丈【一本七尺】所指之國破亡死喪煞星變色而白期一年

若彗十九

若彗星【在畢宿中】出月左方日在庚寅太白將出而不出其與日合五十日其未出五日必有災云白赤黒色三物厭日之光白色之星有兩白方在旁出而生若彗之星長七八尺所指之國內亂亡地伐星變色而白期三年

箒星二十

箒星【在觜宿中】出月左方日在庚寅太白將出而不出其與日合六十日其未出六日必有災云白赤黒色三物厭日之光白色之星有兩白方在其旁出而生箒星長四尺所指之國內亂亡地危星變色而白期六月【一本六年】

若星二十一

若星【在參宿中】出月左方日在庚寅太白將出而不出其與日合七十日其未出七日必有災云白赤黒色三物厭日之光白色之星有兩方在其旁出而生若星所指之國大敗戰不勝應星變色而白期二年

蚩尢二十二

蚩尢星【在井宿中】出月左方日在丙寅熒惑將出而不出其與日合三十日其未出三日必有災云赤靑黃色三物厭日之光赤色之星有兩赤方在其旁出而生蚩尢之星長十七丈【一本丈餘】其下有大戰政星變色而赤期二年

赤若二十三

赤若【在鬼宿中】出月左方日在丙寅熒惑將出而不出其與日合四十日其未出四日必有災云赤靑黃色三物厭日之光赤色之星有兩赤方在其旁出而生赤若之星其下有死亡流血戰敗法星變色而赤期二年

天雀二十四

天雀【一本赤雀在桞宿中】出月左方日在丙寅熒惑將出而不出其與日合五十日其未出五日必有災云赤靑黃色三物厭日之光赤色之星有兩赤方在其旁出而生天雀之星所指之國敗亡令星變色而赤期三年

天惑二十五

天惑【在星宿中】出月左方日在丙寅熒惑將出而不出其與日合六十日其未出六日必有災云赤靑黃色三物厭日之光赤色之星有兩赤方在其旁出而生天惑之星三角【一本云四角】長三尺下旱有兵起所指之國亡煞星變色而赤期一年逺二年

官張二十六

官張星【在張宿中】出月左方日在丙寅熒惑將出而不出其與日合七十日其未出七日必有災云赤靑黃色三物厭日之光赤色之星有兩赤方在其旁出而生官張之星三角而勾所指之國主死伐星變色而赤期一年

晉若二十七

晉若之星【在翼宿中】出月左方日在丙寅熒惑將出而不出其與日合八十日其未出八日必有災云赤靑黃色三物厭日之光赤色之星有兩赤方在其旁出而生晉若之星所指之國破亡危星變色而赤期三年若四年

天陰二十八

天陰星【在軫宿中】出月左方日在丙寅熒惑將出而不出其與日合九十日未出九日必有災云赤靑黃色三物厭日之光赤色之星有兩赤方在其旁出而生天陰之星所指之國亡應星變色而赤期三年

折若二十九

折若【一本云彗】出月左方日在戊寅塡星將出而不出其與日合四十日其未出四日必有災云黃赤靑色三物厭日之光黃色之星有兩黃方在其旁出而生折若之星長五尺所指之國亡政星變色而黃期六年逺九年

天拂三十

天拂星出月左方日在戊寅塡星將出而不出其與日合五十日其未出五日必有災云黃赤靑色三物厭日之光黃色之星有兩黃方在其旁出而生天拂之星所指之國兵法星變色而黃期三年

天翟三十一

天翟星出月左方日在戊寅星將出而不出其與日合六十日其未出六日必有災云黃赤靑色三物厭日之光黃色之星有兩黃方出其旁而生天翟之星四角而勾中央有星長四尺五尺所指之國小敗令星變色而黃期二年或三年

天樞三十二

天樞星出月左方日在戊寅塡星將出而不出其與日合七十日其未出七日必有災云黃赤靑色三物厭日之光黃色之星有兩黃方在其旁出而生天樞之星三角而勾所指之國戰敗煞星變色而黃期一年或二年

天從三十三

天從星出月左方日在戊寅塡星將出而不出其與日合八十日其未出八十日必有災云黃赤靑色三物厭日之光黃色之星有兩黃方在其旁出而生天從之星長六七尺【一本云七八尺】所指之國亡伐星變色而黃期二年或三年

天罰三十四

天罰【或作伐】星出月左方日在戊寅塡星將出而不出其與日合九十日其未出九日必有災云黃赤靑色三物厭日之光黃色之星有兩黃方在其旁出而生天罰之星所指之國中見大敗危星變色而黃期二年或五年

天社三十五

天社【一本天上】星出月左方日在戊寅塡星將出而不出其與日合一百日其未出十日必有災云黃赤靑色三物厭日之光黃色之星有兩黃方在其旁出而生天社之星天下大亂所指之國亡應星變色而黃期一年

唐開元占經卷八十七﹤子部﹐術數類﹐占候之屬﹐唐開元占經﹥

欽定四庫全書

唐開元占經卷八十八

唐瞿曇悉達撰

彗星占

彗孛法一

黃帝占曰彗星之法當以五寅之日視甕水中見兩方气在日旁則彗將出矣其與北鬥之星各有所主乃視气之五色相象而定之其彗星之出以寅日見日旁有靑方气在日旁此歳星之精將欲爲彗以寅日見赤方气在日旁此熒惑之精將爲彗各以五色气之是則五星將欲爲彗之變先見其气後見其彗彗星見而長天子死五都亡賤人昌無道之君受其殃期不出三年石氏曰彗災應之法各以十二辰所出之地各屬相連衝破之下當有兵誅假令彗星出室壁而依戍地奎本魯分室壁衝分衝於寅尾箕燕分破於辰角亢鄭分明魯有兵誅於此國他皆仿此巫咸曰歳星行東行南六十日不還以初去日六月彗星出東北六十日不還以初去日六月棓星出西北六十日不還以初出日六月攙星出西南六十日不還以初去日六月搶星出乍東乍西乍南乍北天狗出必有兵革巫咸曰辰星出四季彗星出郗萌曰太白與日共合同捨七十日生彗星郗萌曰熒惑守箕三月彗星出荊州占曰歳星逆

行過度宿者則生彗星一曰天棓二曰天槍三曰天攙四曰茀星此四者皆爲彗陳卓占曰熒惑守心期三十日彗星出陳卓曰塡星守熒惑期三十日彗星出齊伯曰塡星出入以捨斗五十日不下彗星出

彗孛名狀占二

春秋文耀鉤曰辰星散爲茀說苑曰攙搶彗棓皆五星盈縮之所生荊州占曰彗星者君臣失政濁亂三光五逆錯變气之所生也呂氏通紀曰彗星者天地之之旗也淮南鴻列曰彗星者天之忌也春秋演孔圖曰海精死彗星出春秋考異郵曰鯨魚死彗星合【淮南子曰彗星出宋均曰是將有兵相煞之祥也】春秋考異郵曰臣之恣地動星孛京房曰君爲禍則彗星出鄭曰彗星主掃除石氏曰凡彗星有四名一名孛星二名拂星三名掃

星四名彗星其狀不同爲殃如一其出不過三月必有破國亂君伏死其辜餘殃不盡當爲饑旱疾疫之災其星日行一尺二十日而入此彗星之行也文穎注漢書曰孛彗長三星其占略同然其形象小異孛芒短其光四出蓬蓬孛孛也彗其光芒長參參如掃彗長星其光芒有一直指或竟天或十丈或一二丈無常也大法孛彗星多爲除舊布新攺易君上亦爲火災長星多爲兵革【史記淮南王傳曰建元六年彗星見淮南王安心怪之或說王曰先吳軍起時彗星長數尺然尙流血千里令彗星長竟天天下兵當大起王心以爲上無子天下有變諸侯並爭愈益治攻戰具遂謀反】黃帝占曰彗星出見本類星長可二三尺其炎如气黃白孛孛然名孛星見則天下兵起臣謀其主必有亡國期不出三年黃帝占曰彗星出見本類星長可一丈其炎頭散下垂狀如毛拂名曰拂星見則天下亂兵大起彊臣有謀有走主其君失地近一年中三年逺五年黃帝占曰彗星出見可二丈至三丈形如竹木枝條名曰掃星三丈已上至十丈名曰彗星彗掃同形長短有差殃災如一見則掃除凶穢必有滅國臣弒其君大兵起國易政無道之君當之期三年中五年逺九年石氏曰掃星者逆气之所致也枝條長短如彗星之形出居二十八宿及中外官三日七日或三十日或五十日常不滅彗孛出而卽滅掃除凶穢除故布新故言掃星董仲舒曰孛星者彗星之屬也偏指曰彗芒气四出曰孛孛者孛孛然也謂之孛者言其暗昧不明之貌也一說云孛卽彗也彗星所敝爲孛春秋言星孛者皆

彗敝也【按史記曰齊景公三十二年彗星見景公坐柏寢嘆曰堂堂誰有此乎羣臣皆泣晏子笑公怒晏子曰臣笑羣臣防甚景公曰彗星出東北當齊分野寡人以憂晏子曰君髙臺深池賦斂如弗得刑罰恐弗勝孛星將出彗星何懼乎公曰可禳否晏子曰使神可祝而來亦可禳而去也百姓苦怨以萬數而君令一人禳之安能勝眾口乎推此言則孛之爲災逾於彗也】劉向鴻範傳曰孛星者非孛星惡气之所生也內不有大亂則外有大兵其所以孛孛曖曖者亂之象也不明之表又參然孛焉兵之類也故聖人名曰孛孛者猶有所妨蔽有所傷害也荊州占曰彗星其象如竹彗樹木枝條長短無常黃帝占曰彗星出行犯守外舎當先知逆順入宿深淺去之逺近久速觀其五色察其動靜及以喜怒變色皆爲殃咎守之去速災輕守之久災重各隨所在之宿命其國以占吉凶黃帝占曰彗孛所幹歷百日以上期三年百五十日以上期五年二百日以上期七年黃帝占曰彗星出見其國大人亡見一旬期三月十日見三十日將當之期三年見五十日相當之期五年見七十日人主當之期七年若九年災必應春秋緯曰諸彗內官皆爲內謀曝骨將將死屍滿谿血流千里出外宿不加內官禍小起巫咸占曰彗星入列宿中外者各以其所部捨官名爲其事所之者爲其謀其下之國皆受其禍以所守之舍爲其期以五气相賊者爲其決海中占曰彗長五尺以至一丈期三月若十月一丈以至三丈期三年三丈以至五丈期五年五丈以至十丈期七年十丈以上期九年荊州占曰彗星見久災深大其短淺爲災小黃帝占曰彗星者所以除舊布新掃滅凶穢其象若竹彗樹木枝條長大而見則災深期逺短小而見則災淺期近皆爲兵饑水喪亡國之殃【按班固天文志始皇之時十五年間彗星四見久者八十日長或竟天后秦遂以兵內兼六國外攘四夷死人如亂麻】韋昭洞紀曰洛書兵鈴勢曰彗星出野骨捐春秋演孔圖曰彗星出則國樞蹶演孔圖曰彗星東出長八丈天下更政春秋文曜鉤曰彗星孛塡街塞路九州粉擊庶人爲主春秋運斗樞曰彗星見後曲象旗則王者伐枉逆春秋運斗樞曰星之孛臣威孳兵粉撃滅國謀春秋保幹圖曰星孛偹彊圉黜臣所欲又曰星孛兵變石氏曰彗星出而長名曰白旗喪气也當視旗之所指所掃衝破之下必有兵喪其國滅亡大人受殃各以衝互爲期前互爲近期衝破爲中期後互爲逺期皆不過五七九災必應石氏曰掃出狀如上有烏赤色此謂有憂黒者羣臣有賊掃所在之下主亡國石氏曰掃出狀如小木長三丈其本有黒二三丈其

本有赤見居四維此謂爲謀其歳兵發石氏曰掃出狀如直竹長二三丈其尾鋭白色此謂天下防天子死亡國朝不慶諸侯亡石氏曰掃出狀如直竹長二三丈赤色尾鋭此謂出急令兵戰以見諸侯不徳石氏曰掃出諸侯誅皆在其國受殃指亦然石氏曰蓬掃出見者饑有兵亡地四方蓬掃出其狀如太白蓬長三丈指樂掃見兵起大亂蕖掃見者禾稼就蒲掃見兵起於境上軍戰不勝杵掃出大將起反人主凶竹掃見爲兵甘氏曰彗茀見則女主有用事者其本爲主人甘氏曰彗掃水之精出則不過一年天下水及有饑星所在宿其邦尢甚甘氏曰彗星春夏出爲饑水秋冬出爲人主自將兵若大喪又曰冬春見爲小凶夏秋爲大凶甘氏曰彗星其枝條長爲兵爲防短爲水爲饑其見一旬期三月京房曰彗星出爲饑兵臣下失中和故出彗掃除之【按韋昭洞紀曰漢安帝三年彗星見四年勃海鮮卑磨懷反掠遼東三縣地平原賊起攻官寺長吏西羗匃奴侵邊又旱也】劉向鴻範傳曰彗星者天所以去無道而建有徳也【按春秋左氏傳曰昭公二十六年齊有彗星齊侯使禳之晏子

曰無益也只取誣焉天道不謟不貳其命若之何禳之

且天之彗也以除穢也君無穢徳又何禳焉若徳之穢禳之何損乃止】郗萌曰彗星短爲饑爲兵向下爲土功所見之邦當

之荊州占曰彗星昏見其國受兵一曰必亡國滅軍不然必有死主【按晏子曰春秋曰景公謂晏子曰寡人閒彗星出其所向之國當之今彗星向吾國我是以悲晏子曰君穿池欲深廣爲臺欲髙大誅戮如仇讐又將出彗星寧可拒乎公乃塡陂池滅臺榭薄賦斂緩刑罸三十七日彗星亡矣韋昭洞紀曰周貞定王七年彗星見八年貞定王崩周元王二年彗星見其年魯哀公卒幽明錄曰晉太元末長星見孝武心惡之夜在華林園中飲酒因舉杯屬星曰長星勸爾一杯酒自古亦何時有萬歳天子耶帝亦尋崩也】荊州占彗星出必有反者兵大起其國亂亡一日不出一歳天下大水其邦尢甚荊州占曰彗星見則敵國兵起得人者勝【按尉寮子曰昔楚將軍城父子公子心與齊人未合戰其日夜彗星出柄在齊柄之所在勝不可擊子心曰彗星何衝以彗鬭者周知而列之明日與齊人戰大破之】玉曆曰彗星出見是謂天地相靡其分受兵必有亡國若有死主期不出三年【按韋昭洞紀曰周赧王十年十二年十九年彗星見後秦取周之地彗星之應也】巫咸占曰彗星有出者皆是五星之象以其所出宿以命五行所屬之象出於木宿歳星之象出於火宿熒惑之象出於土宿塡星之象出於金星太白之象出於水宿辰星之象見於二十八宿中外官變色芒怒而與五星合鬭此皆大兵之衝破國之殃臣淩其君下不伏上天下不順故致此災審以五色察之決知存亡之事海中占曰凡彗有色白黒爲男主赤黃爲女主皆爲人君女主死之之殃河圖曰蒼彗主滅不義少陽之精司徒之類蒼龍七宿之域有起反若恣虐爲害主失春政者以出時衝爲期皆主君之敗也大人滅春秋緯曰蒼彗木精出見而生芒主逆陽失天常則日蝕明消此星出期三年五侯破天子若兵春秋緯合誠圖曰蒼彗破神明河圖曰黒彗主涿州太陰之精武七宿之域有謀反若恣虐爲害主失冬政者期如上占禍應之入天子之宿主滅諸侯位五伯謀春秋緯曰彗水精賊起則水決江河期二年其出赤世以水害亡水害者以類發難也近四逺八以其禍行河圖曰白彗主斬彊少陰之精大司馬之類白如上占禍應之春秋緯曰白彗金精如鋒刄長四丈見則將軍逆期二年兵作春秋合誠圖曰白彗主臣權一曰專權河圖曰赤彗主滅五卿太陽之精也朱鳥七宿之域有謀反若恣虐爲害主失夏政者期如上占皆類名之河圖曰赤彗火精如火耀長七尺賊起彊圖恣虐期三年春秋合誠圖曰赤彗滅五卿河圖曰黃彗主女亂皆土精斗七星之域以張四方八卦之內司空之類有謀反若恣虐爲害者期如上占春秋緯曰黃彗如正見【一本云如重云】則主女害妃嬪有以色擢上奪於后妃期一年彗星孛見於四方黃帝占曰彗星出東方諸侯有起覇者若有兵饑【按韋昭洞紀曰漢武元狩三年春有星孛於東方匈奴入右北平定襄煞掠數千人後元二年七月有星孛於東方冬匈奴入朔方煞掠人民吳志曰嘉禾五年十月彗星見東方都陽賊彭旦等爲亂晉朝雜事曰武帝太康二年九月彗星見東方十一月鮮卑磨懷反掠遼東三縣地】河圖曰彗星出東方河逆決將相代主有與天子並治者【按古洪範天丈星辰變占魯哀公十三年冬十一月有星孛於東方其後楚滅陳國田氏篡齊六卿分晉也】易坤靈圖曰彗星自東方出蒼萌動功春秋緯曰彗星出東方爭明光見金代蒼北皆天子之異大小之類各應其邦春秋感精符曰星孛於東方言陰奪陽臣代主以兵相滅以勢相乘天下變易帝位久空人人儌幸布衣縱橫禍未定息主滅亂起陰動爭明之異也【按韋昭洞紀曰漢武建元六年八月有星孛於東方長竟天門後越王邪攻南越趙王恢擊之未至越人殺邪】春秋運期授曰蒼帝亡也大【闕】亂彗東出春秋保幹圖曰彗星出東君臣爭明春秋緯曰星

茀於東方將軍謀主主兵去代主治行天子之櫂巫咸曰彗星出東方其下發兵與天子爭人主亡京房曰星孛於東則骨肉欲簒近北邊國入於西則兵大起蠻貊戰經東西方民病不救之則致日蝕旣下謀荊州占曰彗星出東方將軍有謀人主者黃帝占曰彗星出北方將軍有謀欲代其主若臣行不順而致【洪範天文星辰變占曰漢武建元六年六月有星孛於北方及淮南王安反服誅】易坤靈圖曰彗星自北方出色黑動功春秋緯曰彗掃星出北方諸侯起覇郗萌曰彗星出北方長八九丈名勉功勉功出天下更致石氏曰掃在北狀如雞聖人受兵彊國發兵諸侯爭權人主凶黃帝占曰彗掃茀出西方天下有兵夷狄大勝中國大敗【按宋書天文志曰晉成帝咸和四年七月星孛於西北二十三日滅十二月郭黙殺江州刺史劉荊州刺史陶侃討黙明年斬之石勒又始僭號】易坤靈圖曰彗星自西方出白萌動功春秋運斗樞曰彗星出西方如鉤長可四丈名曰天攙晉書曰彗星出西方長可二三丈名曰天槍受之者其國方有土功洪範天文星辰變占曰漢宣帝地節元年正月有星孛於西方去太白二丈所占曰太白爲大將軍彗孛加之掃滅象也明年大將軍霍光薨後二年光家夷滅荊州占曰彗星出西方命曰天棓黃帝占曰彗掃星出南方天下大亂無有君上兵饑並起易坤靈圖曰彗星自南方出赤萌動功石氏曰彗星出東南其本類星末類彗長可二三丈至一丈名曰天槍受之者其國內亂兵起宮中王者憂之甘氏曰彗星出東南方狀茀長一丈所受之者其國有喪內亂甘氏曰彗掃東東南國大人死七十日主當之五十日相當之四十日將當之荊州占曰彗星出東南長二丈以上爲其國內亂春秋運斗樞曰彗星出東北名曰天棓石氏曰彗星出東北其本類星末類彗長可四五尺若一丈名曰天攙受之者其國有戮死者大臣貴人當之甘氏曰掃星見東北名曰天棓受之者其國君有戮石氏曰彗星出西北本類星末類彗長可四五尺至一丈名曰天棓受之者大亂兵大起若女主有憂有大水其年民饑巫咸曰彗星出西北如鉤長可四五丈名曰天攙受之者國內亂荊州占曰彗掃出西北其本類星末類箒長三丈以上其內亂【按魏志曰毌丘儉爲鎭東都督日與楊州刺史丈欽善正元二年正月有彗星數十丈西北竟天起於吳楚之分儉欽喜以爲己祥遂矯太后詔罪狀大將軍司馬景王移諸郡國降兵大反】石氏曰彗星出西南本類星末類彗長可二三丈名曰掃星受之者其國兵大起將相有死者邦易政人主有憂【按韋昭洞紀曰漢景二年有星孛於西南四月壬午太后薄氏崩也】石氏曰掃出西南有本類星末類彗長三丈以上其國有土功春秋緯曰彗星出中央正在人上【一本長四丈也】命曰天罰受者國有喪石氏曰彗星出中央正在人上其本類星末類彗星長可五六尺至一丈名曰天戈天下兵也人主亡受者其國有大喪人民饑亡凡五彗出見皆期三年中五年逺七年九年荊州占曰彗星見中央正出人上長三四丈以上其國內喪魏氏圖曰箒星東去西南指海中兵起欲敗中國也西去而東指羗胡入界煞人災也南去而北指者天下人死半邦也北去而南指天下水沒城郭地防崩也魏氏圖曰東行西指越兵大起得所出國民排患也魏氏圖曰南行西北指者其國大丰孝經內紀曰彗星東北行西南指者所出國中大要爲亂也魏氏圖曰西行東指者國塞外兵入國爲大起兵魏氏圖曰北行南指者其國中禍大起也魏氏圖曰西行東南指者國中大惡爲亂孝經雌雄圖曰彗星四出【按圖文橫如十字而四尾並散也】滿天下有知之士就髙而居之也無知之士流爲糞土耕於山脇彗星圖曰蒺藜星出天下大旱赤地五百里無生艸也兩彗俱見彗有芒角五孝經雌雄圖曰兩彗俱見者天子歳再赦【一曰北向指者一歳再赦也】孝經內記曰二彗星起南指者所出國大血流道洛書摘亡辟曰三彗俱起海內少男子春秋元命包曰彗星四出滅六王洛書摘亡辟曰彗星四出滅六王荊州占曰彗星四出竟天人主亡徴也洛書曰五彗並出太白入午白虹貫能主省尙可治春秋緯曰五彗俱出聖君起則獲麟執授紀巫咸曰五彗俱出侯穪王天下大亂兵起四方諸侯同謀人主亡除舊布新掃去凶殃更立明君天下大昌期百八十日逺一年又曰五彗出東方人主坐之聖人起亦然荊州占曰五彗俱出天下兵起人主亡春秋緯曰彗星五芒禍之極效之徴也春秋考異郵曰彗星之芒臨京都主以賞罰不行偏任見犯

唐開元占經卷八十八

欽定四庫全書

唐開元占經卷八十九

唐瞿曇悉達撰

彗星占中

彗星晝見一

彗星圖曰彗星晝見所臨國下當爲河天地合矣【按孫盛晉陽秋曰惠帝大安元年夏四月彗星晝見不行其占也】

彗星犯日二

孝經雌雄圖曰彗在日傍子欲殺父又曰四彗在日中君有徳天下歡以大丰盛也石氏曰彗星守日侯精星也天下大亂兵革大起羣臣並謀天子亡期不出三年玉曆曰彗星貫日臣殺君子謀父貫日過事必然期百日逺一年

彗星犯月三

河圖聖洽符曰彗星入月中必有破軍死將兵大起其國以火災此三年大饑洛書曰彗星入月中必有亡軍亡將起以北國海中占曰彗星入月中兵大起有臣欲弒其君者十二年大饑海中占曰彗星入月中星無光不出其年亡國星出亡國復立河圖曰彗星角襲月臣弒其主【按戰國防曰唐睢謂秦王曰專諸判王僚彗星襲月也】甘氏曰彗星在月首必有大兵起者將軍死有失地君不出二年文曜鉤曰彗星之行掩月五星拂而過兵大起必有戰有死將臣專政逐其主王者憂期三年孝經雌雄圖曰彗星在月中臣當坐君子死憂齊伯曰彗星貫月天下有大兵臣殺主若女主當之期一年逺二年

彗星犯五星四

黃帝占曰彗星出入太白長可五六丈金火之兵大用大戰流血天下更政期三年逺五年石氏曰掃星出守五星侯稱皇天下起兵諸侯並謀天子亡

彗星犯東方七宿五

角彗孛犯角

甘氏曰彗孛干犯兩角間白者軍起不戰邦有大喪其色赤戰芒所指必有破軍侵城期七十日或三年【按宋書天文志曰魏甘露二年十一月彗星見角色白景元元年髙貴卿公帥左右兵襲晉文王未及戰爲成濟所害哀帝興寜元年八月有星孛於角亢入天市三年正月皇后王氏崩二月哀帝崩三月慕容攻洛陽沈勁等戰死】石氏曰彗星出角天下大亂更政易王暴兵起必有戰期三年中五年逺九年陳卓曰彗星出角天子起兵王廷谷大貴大疾疫韓楊曰彗星出角後黨恣外連禍郗萌曰彗星出入角長可七八尺天下更政金火之兵大用

亢彗孛犯亢

黃帝占曰彗孛星干犯亢國有昏亂釋舊布新易帝王近期百八十日逺一年甘氏曰彗茀干犯亢中國不安兵起政亂期一年巫咸曰彗星出亢天下大饑其國有兵人民多疫人相食期不出三年【按檀道鸞晉陽秋曰孝武帝寧康二年三月丙戌彗星出氐亢移及角軫翼張長十丈東北指十一月天門逆賊攻郡殺吏民威逺將軍桓石防破羗賊姚萇於墊江三年正月丁未八月大赦天下太元二年九月符堅屠涼州虜判史張天錫車騎衝發三州史民移諸流民悉居淮南也】荊州占曰彗星出亢天子失徳天下大饑有水兵疫【按宋書天文志曰魏景元三年十一月壬寅彗星見亢色白長五丈積四十五日滅鐘防鄧艾伐蜀克之防艾反亂】陳卓曰彗星出亢爲兵喪五穀不成

氐彗孛犯氐

黃帝占曰彗孛干犯氐大臣殺其主兵大起更政近期百六十逺期一年陳卓曰彗孛干犯氐大赦天子失徳糴大貴甘氏曰彗茀幹入氐中後宮有亂暴兵不出百八十日逺三年黃帝占曰彗星入氐房間綺綺索索如冬木無葉從風而倚此星出爲兵戎此歳星之變見不過一年石氏曰彗星出氐天子不安有大赦中宮有亂暴兵起不出百八十日石氏曰彗星出氐中天下大赦其滅民大疾惡糴大貴有兵事石氏曰彗星起氐中天子不安宮移徙必失座按宋書天文志曰宋少帝景初元年十月戊午有星孛於氐北尾長三四丈西北指貫攝提向大角東行日長六七尺十餘日滅明年五月徐羨之等廢帝

房彗孛犯房

甘氏曰彗茀干犯房王國有兵起民饑骨肉相殘也石氏曰茀從房出天子絀行爲無道諸侯舉兵守國甘氏曰彗星出房大兵起水旱不調人多饑死去其宅田一曰人相食期不出二年郗萌曰彗星出房中國大饑有兵擅興在道旁矛防在野戰鬭不止蜚防橫下陳卓曰彗星出房山崩尙書中侯曰星孛房四邦

災【按春秋魯昭公十年冬有星孛於大辰魯大夫申須曰諸侯其有火災乎明年五月宋衛陳鄭四國同日火】考異郵曰彗孛貫房王室大亂荊州占曰彗孛星於房赤帝之後受命人主凶有亡國郗萌曰彗星如房後百二十日火甄曜度曰彗星守房天下有喪戴麻鏘鏘天子亡不出其年春秋緯演孔圖曰彗星守房心天下有喪一曰天子亡一曰大人憂詩緯含神務曰蒼之亡彗出房石氏曰彗孛干犯鉤鈐王宮大亂不出三年

心彗孛犯心

堯圖變書曰大辰有孛主謀見煞必有立王相射伐春秋緯曰星茀幹大辰國分爲二大夫制君春秋緯潛潭巴曰有星茀幹大辰受命之君大振兵旅爭於野春秋緯演孔圖曰彗星賊起入大辰天帝謀易王春秋感精符曰孛星賊起光入大辰者將有陰謀以邪犯正與天子爭勢居位者大臣謀主兩王並立周分之異也易緯曰彗星守大辰東方之疫天子亡春秋緯曰彗星守大辰天子哭【按宋書天文志曰魏靑龍四年十月甲申有孛星幹大辰長三文景初元年皇后毛氏崩】黃帝占曰彗星出心兵起宮中劍防交鋒大臣相疑有戮死者近七日中七十日逺八十日春秋運斗樞曰孛星守心主位分大臣謀上天子凶冥曰彗星出心若守之天子有喪徳令不出蝗防大起民大饑流亡去其鄕期一年逺二年【司馬彪天文志曰孝桓延禧四年五月辛酉客去營室稍順行生芒長五尺所至心一轉爲彗爲大喪後年鄧後以憂死也】宋書天文志曰安帝義熈十一年五月甲申彗星出天市掃帝位在房心北房心宋之分野占曰得彗柄者興除舊布新宋興之象也冥曰彗星出心若守之大水五穀不成石氏曰彗孛犯守心宮鐘大鳴劍防交橫大臣相疑天下兵起心變期急近期七日中期七十日逺期百八十日

尾彗孛犯尾

合誠圖曰掃出尾箕間狀如蓬首掃臣專權陳卓曰彗星出尾宿兵革罷獘天下大饑君子賣衣小人賣妻歳多大風大雨海中占曰彗星出入尾後相貴臣誅兵起宮門宮人走出國易政期一年中二年逺三年【按洪範天文志曰星辰變占曰漢文後七年九月星孛於西方其本直尾箕末指虛危長丈餘及天漢十六日不見後三年吳楚七國同時皆反也】石氏曰彗星孛干犯守尾後有以珠玉簪珥惑天子者諸防大起後相貴臣誅宮人出走兵起宮門多土功近期百八十日逺一年

箕彗孛犯箕

石氏曰彗星出箕夷狄爲亂大兵起天下大旱糴貴十倍人多餓死死者大半期二年海中占曰彗星出箕天下大饑大臣有見棄捐者河圖聖洽符曰彗星出入箕天下大旱谷貴人民饑死十有五死聖洽符曰彗星守箕東夷下濕與水軍將爲亂

彗孛犯北方七宿六

斗彗孛犯南斗

甘氏曰彗孛干犯南斗度其國必亂兵大起期一年陳卓曰彗茀長干犯南斗王者病疾臣謀其君子謀其父弟謀其兄是謂無理諸侯不通天下易政大亂兵起期百八十日逺不出一年【按宋書天文志曰晉武帝太康八年九月星孛幹南斗長數十丈十餘日滅太康末武帝耽晏遊多病疾是月乙酉帝崩永平元年賈後誅楊駿及其黨與皆夷三族楊太后亦殺是年又誅汝南王亮大保衛瓘楚王偉王室兵喪之應也】春秋緯曰彗星出南斗天下有勢皆謀孝經雌雄圖曰彗星出南斗中宮中失火燒寶甘氏曰彗星出南斗大臣謀反兵水並起天下亂將軍有戰若流血星若滅斗其國主亡若星明反臣受殃近三年中五年逺七年荊州占曰彗星出南斗天下皆謀上石氏曰彗星茀於斗房赤帝之後受令人主凶有亡國

牛彗孛犯牛

甘氏曰彗茀干犯牽牛吳越兵自立三年而滅【陳卓云期一年逺三年】彗要占曰彗茀干犯牽牛中國起兵荊州占曰彗入天鼔有兵荊州占曰彗星幹牽牛須女之間狀如彗其本有四星壘然此星出爲兵此辰星變見不過一年兵大起國饑海中占曰彗星出牽牛四夷兵起邊境爲亂來侵中國人主有憂期一年中二年逺三年【司馬彪天文志曰孝章建初元年八月庚寅彗星出天市長二尺所行稍入牽牛三度積四十日稍滅彗出天市爲外軍牽牛爲吳越是時蠻夷陳縱等反安夷長宋延爲西羗所殺校尉馬防行車騎將軍徵西羗又阜陵王延子男魴謀反大逆天道得不誅廢爲侯】陳卓曰彗星牽牛攺元易號之象也【按班固天文志曰哀帝建平二年彗出牽牛七十餘日傳曰彗所以掃舊布新也牽牛日月五星所從起歷數之元三正之始彗而出之政更之象也而出久者其事大也其六月甲子夏賀良等建言當攺元易號增漏刻詔書攺建平二年爲大初元徳元年號曰陳聖劉太平皇帝漏刻以百二十爲度八月丁巳悉復蠲除之賀良及黨與皆伏誅流放其後卒有王莽簒國之禍宋書天文志曰晉惠帝永康元年十二月彗出牽牛之西指天市明年趙王簒位攺元尋爲大兵所滅也】又曰多兵糴貴牛大死春秋聖洽符曰彗星牽牛北夷驕奢治將爲亂

須女彗孛犯須女

石氏曰彗茀干犯須女鄰國有以奇女來侍省石氏曰彗孛干犯須女其邦兵起女爲亂若妾遷爲後王者無信大亂期不出三年退女所親天下安寧矣感精符曰彗星出須女其國大兵起女主爲亂王者惡之將軍戮死若以戰亡期不出三年【按檀道鸞晉陽秋曰孝武寧康二年正月丁巳有星孛於女虛芒長四尺西南指太元二年五月苻堅遣僞帥毛當符防逼西涼州虜刺史西平公張天錫送於堅所冬十月車騎桓沖遣咨議參軍淮南太守劉波沈舟淮泗乘虛設計以送涼州又發三州官吏穆救流民悉置淮南也】巫咸曰彗星出須女之間辰星之變也陳卓曰彗星出須女帝以女亡有水災糴大貴塩貴

虛彗星孛犯虛

郗萌曰彗星干犯虛中有哭泣之事墻垣無立者有井田之法攺制之事荊州占曰彗星干犯虛宗廟起兵陳卓曰彗星孛犯幹虛其國野戰流血星芒角所指

兵所積也甘氏曰彗星孛於虛其國亡帝覽嬉曰彗星出虛兵大起天子自將兵於野大戰流血其芒炎所指國必亡期三年逺五年春秋緯運斗樞曰彗孛出虛危間大司空行誅郗萌曰彗星出虛危間天下亂荊州占曰彗星出虛危間司空行謀陳卓曰彗星出虛大水期三年玉曆曰彗星出虛危之間其國有叛臣兵大起將軍出行國易政期三年【按宋書天文志曰晉惠帝永康二年四月彗星見齊分是時齊王冏起兵討趙王倫倫滅冏擁兵不朝專權淫奢明年誅死宋武永初三年二月辛巳有星孛於虛危繞河津掃河鼓占曰爲兵喪五月宮車晏駕明年遣軍救靑司二月太后蕭氏崩】

危彗孛犯危

石氏曰彗孛干犯危其國有叛者兵起大將軍出甘氏曰彗星出危天下亂司空行誅有土功之事兵大起期二年冥曰彗星出危其國有叛臣兵大起將軍出國易政若大水民饑期三年陳卓曰彗星出孛於危帝必易有大水糴大貴

營室彗犯室

甘氏曰彗孛干犯營室先起兵者弱不可以戰戰必亡地主將必亡去之近期百八十日逺二年聖洽符曰彗星出營室有大水【按韋昭洞紀曰漢成建始元年正月有星孛於營室三年秋闗內大水也】聖洽符曰彗星出營室天下兵大起齊伯曰彗星出室壁間兵大起若有大喪有亡國死王期不出三年【按司馬天文志曰孝順帝永和六年二月丁巳彗星見東方長六七尺色靑白西南指營室及墳墓星後四年孝順帝崩宋天文志曰宋武永初三年十一月戊午有星孛於室壁少帝景平元年正月乙夘有星孛於東壁南白色二丈餘拂天苑二十日滅是年兵救靑司二月太后蕭氏崩】黃帝占曰彗星出營室天下亂易政【按宋書天文志曰魏嘉平三年十一月癸亥有星孛於營室積九十日正元二年二月李丰丰弟兗州刺史翼後父光祿大夫張緝等謀亂皆伏誅皇后亦廢其九月帝廢爲齊王髙貴鄕公代立也】郗萌曰以五色占其吉凶黃帝占曰孛見營室中後宮且有亂一曰有徳令【按洪範天文志星辰變占曰漢成建始元年正月有星孛於營室靑白色長六七丈廣尺餘占曰營室爲後宮懷妊之宮彗星加之將害人性其後許皇后坐祝詛廢趙飛鷰爲皇后弟爲昭儀害兩皇子卒皆伏辜家屬徙於遼西也】郗萌曰諸孛气在營室民人疾疫死亡河圖曰彗起芒臨營室以告咎荊州占曰彗星幹守營室則五校三軍動兵不戰牛

馬驚不出七十日石氏曰彗星犯守營室先起兵者不可以戰必亡地期三年逺六年

壁彗星孛犯東壁

石氏曰彗茀干犯東壁其國起兵火災廟堂四門流血天下隔荊州占曰彗孛干犯東壁文章者死郗萌曰諸孛气入東壁人民疾疫多死亡巫咸曰彗星出東壁王者起兵毀壞宗廟四門伏兵流血滂滂人民偟偟莫知其殃近期一年中期三年逺五年荊州占曰彗星出東壁大水民流於道

彗孛犯西方七宿七

奎彗孛犯奎

甘氏曰彗星干犯奎度其國君出戰大饑人相食國無繼嗣近期一年逺三年石氏曰彗星出西北舉兵伐中國其下食石千錢天下大水海中占曰彗星出奎有大兵起四夷來伐中國郡君出戰天下大饑有水災期三年逺五年河圖曰杵彗出貫奎庫兵悉出禍在彊侯外夷相應首謀期三年逺九年【按宋書天文志曰晉惠帝元康五年四月有星孛於奎到軒轅太微經三臺大陵占曰奎爲魯又爲庫兵軒轅爲後宮太微天子廷三臺爲三公大陵有積屍死喪之事明年武庫火西羗反後五年司空張華遇禍賈後廢死魯公賈謐誅又明年趙王倫簒位於是三公興兵討倫士民戰死十餘萬人也】荊州占曰彗星守奎魯國兵起宋書天文志曰晉成帝咸康二年正月辛巳彗星夕見西方在奎占曰爲兵喪奎又邊兵四年石虎伐慕容晃不克旣退晃追擊之又破麻秋時晃稱藩邊兵之應也

婁彗孛犯婁

石氏曰彗孛干犯婁國有大兵四時絕祠逺不出三年陳卓曰彗孛干犯婁臣奪君位近期一年逺三年

海中占曰彗星出婁國有大兵四時絕祠有亡國先旱後水人民饑死五穀大貴糴無價期一年逺二年陳卓曰彗星出婁六畜疫

胃彗孛犯胃

石氏曰彗茀干犯胃五穀不成倉庫空虛甘氏曰彗干犯胃其國兵起不出三年黃帝占曰彗星出胃昴之間狀如竹竿而細此星出爲兵戎此太白之變見不過一年其國兵起若有喪巫咸曰彗星出胃大臣爲亂天下兵起五穀不升人民饑餓京都囷倉悉皆空虛期三年中五年逺七年郗萌曰彗星出胃昴之間狀如竹彗爲兵災若火荊州占曰彗星出胃之間大國起兵

彗孛犯昴

甘氏曰彗星孛干犯昴度大臣亂國兵大驚期一年春秋運斗樞曰彗星孛出畢間大邦起王甘氏曰彗星出見有喪巫咸曰彗星出大臣爲亂君弱臣彊邊兵大起天子憂之人民驚恐國有憂主期一年中二年逺三年【按司馬彪天文志曰光武建武十五年正月丁未彗星見稍西北行入營室犯離宮三月乙未至東壁滅見四十九日彗星爲兵又除穢爲胡兵至十一月定襄都尉陰承反太守隨誅之盧芳從匈奴入居髙栁至十六年十月芳降上璽綬一曰爲獄事是時大司徒歐陽歙以事繋獄逾歳死離宮妃後之所居彗星犯之是除宮也是時郭后已防至十七年十月遂廢爲中山太后也】郗萌曰彗星出色赤邊有大兵謀反天子有憂郗萌曰彗星出赦

畢彗孛犯畢

荊州占曰彗孛犯畢必有死丈夫數萬人甘氏曰彗孛干犯畢邊兵防中國亡近期一年逺期五年荊州占曰彗星干犯畢邊軍大戰陳卓曰彗孛干犯畢中原流血黃帝占曰彗星畢觜之間小而長狀如直竿上有星壘壘然此星出爲兵戎此鎭星之變見不過一年兵起宮中女主有殃石氏曰彗星出畢大兵起馬貴其星內指邊兵勝其星落地兵破巫咸曰彗星出畢突厥爲防亂中國邊兵戰有流血若有亡主死將期三年逺五年黃帝占曰彗孛守畢柄侯邑益土守畢口中邦相爲亂邑易政邑君大臣當之黃帝占曰彗星出附耳庶雄起陪臣反司馬彪天文志曰孝獻建安五年十月辛亥有星孛於大梁冀州分也時袁紹在冀州其年十一月紹軍爲曹公所破七年夏紹死後公遂取冀州

觜彗星孛犯觜

石氏曰彗星干犯觜觿國兵起天下動擾期一年逺三年荊州占曰彗星干犯觜觿其國兵起破亡甘氏曰彗星出觜觿其國兵起有失地死王天下民流大臣出戰下有亡國期三年逺五年石氏曰彗星出觜觿谷大貴大臣出戰期七月劉向洪範傳曰彗星見觜觿必有破國亂君伏死其辜者【按漢書天文志曰景帝中二年三月丁酉彗星夜見西北色白長丈在觜觿旦去益小十五日不見觜觿梁也是時梁王恐懼伏斧鉞謝罪然後得免也】

參彗孛犯參

石氏曰彗孛干犯參其國邊兵大敗其君亡近期一年逺期三年黃帝占曰彗星出參伐天子更政甘氏曰彗星出參大兵蔽地大臣謀反後有憂天子躬甲斧鉞大用兵馬馳道弓弩恆張期三年逺五年【漢書五行志曰元延三年星孛及攝提大角從參至辰並亡世嗣王莽簒也】荊州占曰彗出於參東井之間上柱煞伐長吏黃帝占曰彗星與熒惑並見於參天子更政一曰天子受政石氏曰彗星見參伐大國君不吉郗萌曰彗茀星流入參若出參其年兵起【按班固天文志曰元帝初元五年四月彗星出西北赤黃白色長八尺所後數日長丈餘東北指參分後二年餘西羗反左將軍奉世擊平之】

彗孛犯南方七宿

東井彗孛犯東井

黃帝占曰彗孛干犯東井大使出野有兩軍相當不出三年甘氏曰彗星干犯東井其國兵起【按車類秦書曰苻堅九年四月有客星出尾箕長十餘丈狀如彗而末曲或名蚩尢旗拂於東井自夏及冬不滅太史令張益孟光奏彗起尾箕尾箕燕分而拂東井東井秦分燕首兆亂於秦東胡鮮卑歷世稱燕今慕容暐父子兄弟亡處而不報聖朝職爵鱗次執權乘勢馳輪躍焉貴榮莫與爲二冝少抑退除其渠帥夫蝮蛇螫手壯夫解腕象告兆事應無差堅不納後慕容氏遂稱王於燕地】荊州占曰彗星干犯東井則大臣謀其國用兵期百八十日石氏曰彗星出東井其國兵大起車騎滿野有軍大戰將軍有死者若大臣有誅期三年中六年逺九年郗萌占曰掃出東井上莖煞漸漸長上白下赤狀如矛刄此爲兵災乃太白之變陳卓曰彗星出東井民人防言國政崩壞天下大水陳卓曰彗在東井大人死見三十日兵將當之見五十日相當之時見七十日主當之

鬼彗孛犯輿鬼

石氏曰彗孛干犯輿鬼大兵橫行近期一年逺三年天子小赦除咎石氏曰彗星出輿鬼國有大兵戰死於野骸骨滿坑人民疾病死者縱橫期不出三年王者以赦除咎則災消矣石氏曰彗星出輿鬼名曰喪樓皆以赦解應之荊州占曰彗星出輿鬼有喪陳卓曰彗星出輿鬼人民疾病死者半棺木貴

栁彗孛犯栁

甘氏曰彗孛干犯栁國誅大臣兵喪並發外臣淩主天下傾危期三年【按班固天文志曰孝武建元三年三月有星孛於注張歷太微幹紫宮至於天潢其後濟東膠西江都王皆坐法削黜自殺淮南衡山謀反而誅之】荊州占曰彗星干犯栁周國當之期九十日黃帝占曰彗星出張注之間狀如吹之火且燃此星出有兵災此熒惑之變見一過一年兵起國亡巫咸曰彗星出栁國誅大臣兵喪並起彊臣淩主天下傾危其國大旱民以饑死期三年逺五年陳卓曰彗星出栁有兵臣淩主大旱谷貴詩緯含神務曰彗星守咮南夷將爲亂【按司馬彪天文志曰孝明永平八年六月壬午長星出栁張三十七度犯軒轅刺天船大陵微气至上階凡五十六日去栁周也是歳受雨水郡十四傷稼】

七星彗星犯七星

甘氏曰彗星干犯七星邦有亂臣國主不定兵起宮殿貴臣戮大臣相疑近期七十日逺期百八十日荊州占曰彗星干犯七星其國有大兵不出百八十日河圖曰彗孛出七星天子與聖葉期三年聖人出甘氏曰彗星出七星國有叛臣人主不安兵起宮中大臣戮死貴人當誅若有水災民饑期不出三年逺三年【按宋書天志曰魏齊王正始六年八月戊午彗星見七星長二丈色白進至張積二十三日滅七年十月癸亥又見軫長一丈積一百五十六日滅九年二月又見長六尺色靑白芒西南指七月又見翼長三尺進至軫積四十二日滅嘉平元年司馬懿誅曹爽兄弟及其黨與皆夷三族京師嚴兵實始剪魏三年誅楚王彪又襲王陵於淮南淮南東楚也幽魏諸王於鄴】郗萌曰掃星出七星張之間狀如布從風如靡此星爲兵戎熒惑之變也郗萌曰彗星出七星張之間狀如欻之火且燃爲兵熒惑之變也

張彗孛犯張

甘氏曰彗孛干犯張其國外內用兵王徙宮天下半亡石氏曰彗星出張天下大亂有兵王者徙宮殿天下

半亡人民惶惶無有聊生見五十日期三年七十日期五年百日期七年百五十日期九年必發【按司馬彪天文志曰王莽地皇三年十一月有星孛於張東南行五日不見後一年正月光武起兵防陵防下鄕新市賊張卬王常及更始兵亦至俱攻破南陽斬莽前隊大夫甄阜屬正梁丘賜等煞其士眾數萬人更始立爲天子至河南都洛陽西入長安敗死光武興於河北復都洛陽】陳卓曰彗星出張大旱谷石三千粟尢甚宋天文志曰魏明帝景初二年八月彗孛星見張長三尺逆西行三十一日滅占曰爲兵喪張周分野洛邑惡之其十月斬公孫淵明年正月明帝崩晉武帝太康二年八月有星又孛於張四年三月戊申孛於西南四年三月癸丑齊王攸薨四月戊寅任城王陵薨五月己亥瑯琊王佃薨十一月戊午新都王該薨

翼彗孛犯翼

黃帝占曰彗星幹翼國用兵大臣有憂逺期百八十日甘氏曰彗孛干犯翼其國有大兵芒所指降伏近期

三年逺期七年孝經鉤命決曰天子失禮則孛於翼黃帝占曰彗星出翼軫之間天下皆謀上國有大喪

人主死亡必有大兵期不出三年春秋運斗樞曰孛掃出翼軫之間天下有勢皆謀石氏曰彗星出翼其國有喪以水爲饑民多流亡視芒所指必有降伏期三年逺六年【按宋書天文志曰魏明帝太和六年十一月丙寅有星孛於翼近太微上將星明年孫權有遼東之敗權又自向合肥新城遣全琮攻六安皆不克而去又明年諸葛亮入秦川據渭南司馬懿距之孫權遣步隲諸葛瑾等臨江夏江口孫韶張承等向廣陵淮陰權以大眾圍新城以應亮於是帝自東徵權及詣將乃退太和六年十二月陳王桓薨靑龍元年夏北海王防薨三年正月太后郭氏崩也】郗萌曰彗茀出翼軫之間狀如布從風而靡爲兵災熒惑之變也石氏曰彗星守翼大臣謀反五穀貴甘氏曰彗孛干犯軫兵防並起期百八十日逺一年【按宋書天文志曰晉武帝太始四年正月丙戌彗星見軫靑白色二月皇太后王氏崩十月吳將施續防江夏或防襄陽後將軍田章荊州刺史胡烈等破卻之司馬彪天文志曰孝獻建安十二年十月辛夘有星孛於鶉首荊州分野時荊州牧劉表專據荊州益州從事周羣以爲荊州牧將死而失主明年秋表卒子琮自代曹公將攻荊州琮懼舉軍詣公降也】

彗孛犯軫

巫咸曰彗星出軫天子崩兵喪並起滿宮門車馬無主民無定君期三年中五年逺九年王者以赦除咎則消矣

唐開元占經卷八十九﹤子部﹐術數類﹐占候之屬﹐唐開元占經﹥

欽定四庫全書

唐開元占經卷九十

唐瞿曇悉達撰

彗星占下

彗孛犯石氏中官一

彗孛犯攝提一

石氏曰彗星出攝提天下亂帝自將兵於野兵起宮中王者有憂期不出二年郗萌曰彗星出攝提主迷惑羣下爭起

彗孛犯大角二

齊伯曰彗孛出大角傍可六七丈天下大亂兵大起國易政期三年中五年逺七年按洪範五行傳曰秦始皇帝三十七年五月彗星出於大角其長七尺以東北入於女禦有一大星與星鬭於宮中三月五月彗星盡大星乃亡始皇以六月乙丑死於沙丘及西南行至咸陽乃禍諸子女官及九卿皆死以兵天下大亂起而攻秦遂亡又曰五月彗星出於鶉首十五餘日漢三年十月有彗星出於大角旬餘乃入是時項籍爲楚王覇主諸侯天下歸心於漢楚將滅故彗除位也郗萌曰彗星出入角可七八丈天下更政鉤命決曰天子失仁則彗守大角黃帝曰彗星犯守大角大兵起國不安天子失禦有亡國更政令雒書說微示曰彗星貫坐亂起荊州曰彗星孛大角人主亡

彗孛犯梗河三

海中占曰彗孛干犯梗河天子愼邊防亂中國陳卓曰彗孛干犯梗河北兵爲敗巫咸曰彗星出梗河四夷兵爲敗中國有邊患若守之王者誅四夷期三年

彗孛犯招搖四

陳卓曰彗孛干犯招搖邊兵大動期一年石氏曰彗星出招搖突厥入防守之勝黃帝攻胡星孛招搖【天官書曰漢兵伐大宛星孛招搖也】石氏曰彗星守招搖犯北主期出三年班固天文志曰漢孝武大初中星孛於招搖其後漢

兵擊大宛斬其王

彗孛犯戈五

陳卓曰彗孛干犯戈主戰單於大敗期二年玉曆曰彗星出戈北方兵起單於大敗其國破亡期一年逺三年

彗星犯天槍六

甘氏曰彗星出天槍王者偹四夷防捍邊境若有驚恐人民憂陳卓曰彗星守天槍鈇鉞大用誅殺不當多梟首之民

彗孛犯天棓七

聖洽符曰彗星出天棓兵大起五仗用國有憂期二年陳卓曰彗星守天棓兵四起

彗孛犯女牀八

石氏曰彗孛干犯女牀貴人暴誅期百八十日齊伯曰彗星犯女牀貴人有憂若有暴誅者一曰貴女有罪者期百八十日逺一年

彗星犯七公九

甄曜度曰彗星出七公忠言者凶議人下獄政令不行王者信防邪臣在側其國憂敗

彗孛犯貫索十

春秋緯曰彗星出貫索大臣憂有反者海中占曰彗星出貫索必有反臣殺君若有大赦期百日逺一年孝經內記曰彗星在天獄諸侯作禍

彗孛犯紀星十一

陳卓曰彗星犯紀星天下國相擊若地震按班固天文志曰孝武建元三年四月星孛天紀四年十月而地震宋書天文志曰靑龍四年十一月己亥彗星犯天紀景初元年六月地震冥占曰彗星出天紀大臣相戮兵起宮中主後憂若出走期二年

彗星犯織女十二

陳卓曰彗孛干犯織女後族爲亂貴女有誅者期三年文曜鉤曰彗星出織女後黨爲亂貴女有誅者若有

女變期百八十日按班固天文志曰孝武建元三年四月有孛星於天紀至織女其後陳皇后廢甘氏曰彗星出見織女有降主運斗樞曰彗星出織女女主之黨反

彗孛犯天市十三

石氏曰彗孛犯天市所犯者誅巫咸曰彗星出天市豪傑內外俱起執令者死大臣有誅期三年司馬彪天文志曰孝獻初平四年十月孛星出兩角間東北行入天市中而滅占曰彗除天市將徙帝將易都是時上在長安後二年東遷明年七月至洛陽其八月曹公迎上都許何法盛中興書曰哀帝興寧元年八月有星孛於亢入天市後有龍相誅寶之亂車頻秦書符堅建元八年五月遣少弟陽平公融鎭鄴停防東苟太后以融少子憂甚比發三出送之垂半夜竊往內外莫知太史令魏述夜奏天市南門內有後妃移動之像堅撿而知之驚曰天道與人何其不逺遂重星占

彗孛犯帝座十四

石氏曰彗孛犯帝座民人大亂宮朝徙治大臣不臣期三年帝覽嬉曰彗星出帝座大臣爲亂守之不去貴人有變更政令

彗孛犯侯星十五

石氏曰彗孛干犯侯星兵起帝宮大國易治期三年若出侯星天下亂宗人相敗若相攻士卒有急行不出其年

彗孛犯宦者十六

玉曆曰彗孛出宦者左右貴人有罪若刑於市者不出二年按宋書天文志曰魏靑龍四年十一月己亥彗星犯宦者劉向五紀論曰宦者在天市爲中外有兵景初元年九月吳將朱然圍江夏荊州刺史胡質擊走之二年正月討公孫淵

彗孛犯斗星十七

聖洽符曰彗星出斗星天下亂民不從市外不用事人民饑

彗孛犯宗正十八

甘氏曰彗星出宗正宗主有事若左右親族有死者期百八十日逺一年

彗孛犯宗人十九

齊伯曰彗星出宗人王者同姓臣罪若親族有謀者期不出一年

彗孛犯宗星二十

甄曜度曰彗星出宗星主恩薄以親爲疎簡宗廟則彗出之春秋緯曰彗星出宗星族人反

彗孛犯東西咸二十一

文曜鉤曰彗星出東咸女主淫泆自恣宮門不禁若貴女有憂

彗孛犯天江二十二

巫咸曰彗星出天江天下大水舟船用五穀不登其歳人相食期三年陳卓曰彗孛幹歷天江大兵攻王國王者以赦除之則國丰平

彗孛犯建星二十三

陳卓曰彗孛干犯建星王失道忠言者誅賢士逃亡黃帝曰彗星出建星道路不通多盜賊子攻父弟攻兄守之則有大兵將軍出行期一年逺三年

彗孛犯天弁二十四

帝覽嬉曰彗孛出天弁寶玉大貴若糴貴五倍萬物不興其國饑郗萌曰彗星入若守天弁者皆爲囚徒起兵

彗孛犯河鼔二十五

郗萌曰彗星入河鼓且有兵黃帝曰彗星出河鼓天下兵起大將出謀旗鼔立若守之有死將守中星大將死守旁兩星小將死期一年中三年逺五年春秋緯曰彗星出河鼔鼔鳴武士發天子賦

彗孛犯離珠二十六

石氏曰彗孛犯離珠後宮爲亂若宮人有誅守之陽爲大旱陰爲大水五穀不登人民饑

彗孛犯匏二十七

石氏曰彗星干犯匏政亂近臣相譖宮有戮死者王者以赦除咎玉曆曰彗星出匏人主因食而亡若果中有藥害其君若食官憂玉曆曰彗星守匏魚塩貴十倍果物不成

彗孛犯天津二十八

石氏曰彗星犯天津賊斷王道郗萌曰彗星干犯入漢中有亡國當其野者變之甘氏曰彗星出天津闗津不通若闗吏有憂若守之天下大亂津河隔塞有旱災期三年雒書摘亡辟曰彗星見漢中亡君之戒何法盛中興書曰安帝隆安四年十一月星孛於貫索及天市中天津其時元顯輔政刑罸不中故掃貫索發徭無度故掃天市建士失節故掃天津天津闗通萬川利闗梁也天市貨財帛周百姓也貫索平察刑獄無枉濫也而元顯皆反之天若曰掃除穢惡令攺革也顯不悛遂致覆滅

彗孛犯王良二十九

運斗樞曰彗星出王良好遊馳奉車反齊伯曰彗星出王良兵馬大動車騎行天下有急馬多死一曰水道不通津開塞期二年逺三年宋書天文志曰魏陳畱王咸熈二年五月彗星見王良丈餘色白東南指積十二日滅占曰王良天子禦駟彗星掃之禪伐之表除舊布新之象白色爲喪王良東壁宿又並州之分野八月晉王薨十二月帝遜位於晉

彗孛犯螣蛇三十

陳卓曰彗孛干犯螣蛇水道不通天下隔期二年聖洽符曰彗星出螣蛇以水雨爲害大水出萬物不成民人饑一曰水防爲敗

彗孛犯閣道三十一

陳卓曰彗星干犯閣道王者居正殿不私行則災自消甄曜度曰彗星出閣道天下津不通兵大起禦道有

伏兵欲謀其主王者宜偹之

彗孛犯附路三十二

陳卓曰彗孛干犯附路道不通天下半隔期一年海中占曰彗孛出附路天下大饑車騎滿野道中縱橫人主臨兵期三年

彗孛犯天將軍三十三

冥占曰彗星出天將軍兵大起將軍出旗陳立若守之大將死若有誅期不出二年

彗孛犯大陵三十四

文曜鉤曰彗星出大陵國有大喪有土功墳陵之事若守之天子崩明審期不出三年逺五年春秋緯曰彗星出大陵天子以不慈見犯復出之將反

彗孛犯天船三十五

春秋緯曰彗星出舟星外夷侵巫咸曰彗星出天船天下大水舟船用事若外夷來侵水兵起期一年按司馬彪天文志曰漢孝明帝永平三年六月丁夘彗星出天船北長二尺所稍北行至亢南百三十五日去是嵗伊雒水溢到津城門壞伊橋郡七縣三十二皆大水宋書天文志曰晉穆帝升平二年五月丁亥彗星出

天船在胃宿中四年五月天下皆大水

彗孛犯五車三十六

石氏曰彗孛干犯五車兵滿野天下半傾百姓徙居去其土期三年黃帝曰彗星出五車兵大起車騎行有攻戰糴大貴人民饑彗若守之先起兵者昌後起兵者亡期三年春秋緯曰彗星出五車谷霜兵起主賣位天下賢名起

彗孛犯捲舌三十七

帝覽嬉曰彗孛出卷舌人主用防言誅忠臣貴人有戮死者一曰民多言訟不出年春秋緯曰彗星出卷舌主以聽防之主遇殺大臣反按宋書天文志曰宋文帝元嘉二十八年五月彗星見捲舌入太微過帝座犯上相拂屏出端門滅翼軫三十年天子巫蠱咒咀事覺遂以殺逆害朝臣孝建元年荊江二州反皆夷滅捲舌咒咀之象彗之所起是其應也

彗孛犯天闗三十八

石氏曰彗星出天闗兵大起道路不通民多盜賊必有闗塞之事人主有憂冥占曰彗星出天闗而守之天下道絕國多盜賊闗梁不通人主有憂期一年逺二年

彗孛犯南北河戒三十九

海中占曰彗星出南河蠻越兵起邊域有憂若闗吏有罪者郗萌曰彗星出天髙廟臣反名侯王起海中占曰彗星守南河爲大旱出北河夷爲亂來侵中國若守胡軍敗又曰守北河爲大水期不出三年石氏曰朝鮮之伐星拂河戒按班固天文志曰漢武帝元封中星孛幹河戒其後漢兵擊拔朝鮮北爲樂浪菟郡石氏曰彗孛幹兩戒間天子出走大臣親盛亡王者以赦咎

彗孛犯五諸侯四十

石氏曰彗孛干犯五諸侯王室大亂兵起天子宮廟不祀春秋緯曰彗星出五諸侯州牧反九州合謀玉曆曰彗星出五諸侯執政臣有謀若有被戮者貴人當之人主有憂期一年逺二年司馬彪天文志曰孝獻建安十七年十二月有星孛於五諸侯時周羣以爲西方專防土地者皆將失亡是時益州劉璋據益州漢中太守張魯別據漢中韓遂據涼州宋建別據抱罕明年冬曹公遣偏將擊涼州十九年獲宋建韓遂逃於羌中病死其年秋璋失益州二十年秋公攻漢中魯降也

彗孛犯積水四十一

石氏曰彗星干犯積水兵起宮門宗廟毀絕大臣有憂

彗孛犯積薪四十二

石氏曰彗孛干犯積薪有亂臣在宗廟

彗孛犯水位四十三

石氏曰彗孛干犯水位水道不通伏兵在水中以水爲害甘氏曰彗孛出水位天下以水爲憂有兵起五穀不成人民饑

彗孛犯軒轅四十四

石氏曰彗孛干犯軒轅近臣誅滅宗族王者以赦除咎黃帝曰彗孛出軒轅皇后有憂若失勢宮人不安人

主有憂春秋緯曰彗星入軒轅後族亂運斗樞曰彗孛出軒轅女妃爲防石氏曰彗星犯軒轅天下大亂易王以五色占期黃帝占曰彗星入軒轅若守之天下大亂易王宮門當閉若女主死期三年逺五年

彗孛犯少微四十五

石氏曰彗孛干犯少微白衣聚者凶術士不顯智者逃亡期三年巫咸曰彗星出少微多能臣有死者若上臣有罪一曰法令臣有誅者石氏曰彗星出少微士夫起宋書天文志曰魏黃初六年十月乙未有星孛於少微歷軒轅占曰孛彗爲喪除舊布新之象是時帝軍廣陵辛丑親禦甲冑跨馬觀兵明年五月文帝崩

彗孛犯太微四十六

春秋緯曰彗星茀幹太微天子亂陳卓曰彗孛幹入太微帝宗後族爲亂亡社稷一曰所犯者亡聖洽符曰彗星入太微庭中臣謀主有兵起王者災社稷其國憂期百八十日逺一年郗萌曰赤黃星狀如帚入太微婦女喜心出太微天子賜諸侯美女春秋緯曰彗若出犯執法禦史反運斗樞曰彗孛出若干太微法式滅帝死於野春秋緯曰彗星出而茀太微天下亂不過三五必易政以色占期按司馬彪天文志曰孝靈光和五年七月彗星出下臺東南行入太微至太子幸臣二十餘日而消彗入太微天下易主至中平六年宮車晏駕孝獻建安二十三年三月彗孛晨見東方二十餘日夕出西方犯歷五車東井五諸侯文昌軒轅后妃太防鋒炎指帝座二十五年正月魏文帝受禪玉曆曰彗星出太微帝宗後族爲亂大臣弒主謀在親戚禦臣王者有憂期三年石氏曰彗星出太微中宮火大起殺人甘氏曰彗星出太微天庭中有立王若徙王孝經雌雄圖曰彗在太微君害臣玉曆曰彗星犯

太微天子妃後去宮人不安女主有憂

彗孛犯黃帝座四十七

石氏曰彗孛如粉絮入太微犯守帝座國有崩喪大臣立主【石氏曰王者以赦除咎】天下大亂兵起若犯守四帝輔臣有誅執政者亡期三年石氏曰彗星如粉絮犯座星兵喪並起又大彗茀干犯座星王者亡子孫不昌王者循孝於天奉宗廟郊祠則災除雒書說徴示曰彗指帝座四旁中大亂荊州占曰星鋭如劍正赤直扺座星天子驚兵一曰驚火又云星如苴菷扺座星旁左右諸臣兵起內亂陳卓曰星狀如帚正赤扺聖座星婦女兵

彗孛犯屏星四十八

玉曆曰彗星出屏星守衛臣有謀若有罪執法者當之

彗孛犯郎位四十九

陳卓曰彗孛干犯郎位臣失勢運斗樞曰彗出郎位郎官謀反天子因官郎位所主之官也王歷曰彗星出郎位左右守衛爲亂若有謀者人主驚偹之

彗孛犯郎將五十

玉曆曰彗星出郎將大將有誅若有罪一曰大臣爲亂有兵起

彗孛犯常陳五十一

甘氏曰彗星出常陳若守之王者出誅左右守衛之臣一曰若防守者有死期三年

彗孛犯三臺五十二

黃帝曰彗星出上臺司命有兵起大臣三公有自出者若守之貴臣有誅上公有憂期百八十日逺一年黃帝曰彗星出中臺司中姧臣有謀兵大起貴人當出彗若守之中公有罪若憂誅黃帝曰彗出下臺司祿近臣有罪若憂死若守之貴人多死下公當之將憂皆不出三年運斗樞曰彗星出三臺西相反出其中太尉反出其東大司馬反按韋昭洞紀曰漢靈帝光和五年彗星出下臺十月太尉許盛免孝經內記曰彗在三臺臣害君者也宋書天文志曰晉惠帝大安二年三月彗見東方指三公占曰兵喪之象三臺爲三公是年冬成都河間攻洛陽三年正月東海王越長沙王反張方討之雌雄圖曰彗星出三臺有陰謀姦軌起一曰宮中火起一曰臣害君禍大起

彗孛犯相星五十三

陳卓曰彗孛干犯相星輔相憂不出一年天下變更其令民多移徙

彗孛犯天牢五十四

雌雄圖曰彗星出天牢諸侯作禍相賊害荊州曰彗星出天牢豪傑中外俱起齊伯曰彗星出天牢貴人多下獄者若大臣有戮其國亡期百八十日逺一年

彗孛犯文昌五十五

石氏曰彗孛干犯文昌則輔臣受殃近期三年逺期六年運斗樞曰彗星出文昌上將星大將軍反出次將左右將軍反出貴相大司徒反出司祿得勢大臣反出司命天下有權者俱反亂尢甚合誠圖曰彗星出而茀文昌天下大亂政以色占甘氏曰彗星出文昌若守之天下大亂大臣受殃國易政各以五色占之近期一年中二年逺三年

彗孛犯北斗五十六

春秋緯曰星茀於北斗中有雄聖人受命天子潛潭巴曰星孛於北斗璇璣更授天子起走感精符曰孛賊入北斗中者大國結謀伐天子運樞行之主號諸侯爭權天下皆叛兵合禍構逆亂之變也辧終備曰彗入北斗帝宮空按韋昭洞紀曰頃王六年彗星入北斗晉趙有率諸侯平周亂立王子班是爲匡王宋書天文志曰義熈十四年五月壬子孛於北斗魁中癸亥彗星出太微西柄起上相星下芒衡長至十餘丈進掃北斗紫微中占曰彗出太微社稷亡天下易王入北斗紫微帝宮空一曰得聖主是年宋髙祖受宋公防帝元熈元年七月晉帝遜位髙祖入宮也感精符曰星孛入北鬥兵大起將有以外制權以兵爲政者坤靈圖曰至徳之萌黃星孛於北斗必以戊巳日其光無芒文行無武動事莫之敢拒者漢含孳曰彗星入北斗彊國亂鉤命決曰周襄王不能事其母孛入北斗甘氏曰彗茀流入北斗魁中得名人其不入北斗魁失名人劉向鴻範傳曰孛入於北斗邪亂之臣將弒其君

京房曰星孛入北斗則大臣叛郗萌曰赤星入北斗中國使匈奴荊州占曰彗星流入北斗諸侯戮春夏期三月秋冬期一年黃帝曰彗星出北斗長可八九尺天下更政易王暴兵卒起期百八十日若一年春秋緯曰彗星出北斗九星中九卿反如星所主其政毀其人亂潛潭巴曰彗星芒出於斗樞天子亡諸侯息雌雄圖曰彗星出北斗中宮中火起石氏曰彗星

出北斗長可七八尺天下大亂國易政有兵起若大戰先起者亡中起者殃後起者昌期三年中五年逺九年海中占曰彗星出北斗大臣謀反兵大起按洪範

天文星象變占曰漢武建元三年三月有星孛於王良芒自太微經斗內至天漢其後濟東王膠東王江都王皆坐法削黜自殺衡山王反誅之也又曰若入斗魁大臣誅死若被誅三日乃占春夏期三年秋冬期一年魏氏圖曰菷星出於斗中者宮中失火燒寶郗萌

曰彗星出北斗長可八九丈名曰勉功勉功出天下更政荊州占曰彗星出北斗之中反而入北斗後將得大臣其出北斗亡大臣其一西一東害於侯公一南一北戒在金革一入一羸天下不寧荊州曰彗星出北斗中聖人受命冥曰彗星出北斗必有大戰流血若入斗中得名將不入斗中失名將各以其日占知其國不出其年石氏曰孛星出北斗中大臣諸侯有受地巫咸曰彗星見於北斗天下更政洪範傳曰孛星見北斗中大臣諸侯有受誅者一曰受兵甄曜度曰彗孛貫北斗下有傑王五軍合演孔圖曰彗星守北斗天帝謀易王春秋緯曰彗星守北斗彊國發諸侯爭天下海中占彗孛守北斗彊國發兵大臣爭權大人有憂國易其主天下不寧守之三日以上大臣當誅期三年逺五年按左氏傳魯文公十四年七月星孛於北斗周內史叔服曰不出七年宋齊晉之君皆將死亂後十六年宋襄夫人使昭公田孟諸而弒之十八年齊閻職反邴歜弒懿公於申池宣公二年晉趙穿弒靈公於桃園杜預曰史服但言事不論其占服防曰晉趙盾弒靈公也春秋緯曰彗星出輔星庶雄起陪臣反

彗孛犯紫宮五十七

感精符曰星孛於紫宮將有陰謀反者陳卓曰星孛於紫宮有大變拔兵上殿一曰入紫微宮有奇令春秋緯曰彗星入紫微宮其國謀反黃帝曰彗星出而扺紫宮天下大亂荊州曰彗星出長垣邊反又曰彗星而扺紫宮天下易政按司馬彪天文志曰孝靈中平五年二月彗星出奎逆行入紫微宮復出六十餘日乃消占曰天下易主明年宮車晏駕韋昭洞紀曰漢黃龍元年三月有星孛於王良閣道入紫宮十二月宣帝崩黃帝占曰彗星出紫宮入守之宮中有兵天下大亂有亡主國易政以五色占其國期百八十日中一年逺三年按司馬彪天文志曰孝獻建安九年十月有星孛於東井輿鬼入軒轅太微十一年正月有星孛北斗首入斗中尾貫紫宮及北辰占曰彗掃太微紫宮人主易位其後魏文帝受禪司馬彪天文志曰孝章建初元年十二月戊寅彗星出婁二度長八九尺稍入紫微宮中百六十日消滅大人忌後四年六月癸丑明徳皇后崩荊州曰彗星守天子宮有亂天子之政者

彗孛犯北極鉤陳五十八

春秋緯曰彗星入樞名人起相誅天下亂冥曰彗星出北辰臣謀弒主有自立王彗耀刺下爲寇害期一年春秋緯曰彗星入樞期八年五霸起帝主亡荊州曰彗星刾天樞五精之類謀黃帝曰彗星入守北辰除舊布新三王立五旗生有端命之應名人起兵天下大亂君臣相誅期不出百八十日中一年逺三年石氏曰彗星出鉤陳臣弒其主若入守鉤陳幸臣亂宮若有誅者期不出一年逺三年

彗孛犯天一太一五十九

黃帝曰彗孛幹歷天一則宮門不閉王者內不安近臣亂不出三年

彗星犯石氏外官二

彗孛犯天庫樓一

春秋緯曰彗孛出天庫樓兵動驚主泣血下不聽石氏曰彗星出庫樓天下兵起車騎滿野庫兵用一曰民以饑兵起期三年

彗孛犯南門二

玉曆曰彗星出南門有兵起兵器用若道路不通

彗孛犯平星三

齊伯曰彗星出平星執法臣憂政令不行國失綱紀石氏曰彗星平星主以峻法爲過海內亂

彗孛犯騎官四

春秋緯曰彗星出騎官英雄起天子憂甘氏曰彗星出騎官士卒發用兵騎出若守之將軍若有死者期三年

彗孛犯積卒五

甄曜度曰彗星出積卒爲謀星去疾謀不成若守之主將有憂春秋緯曰彗星出積卒衛士並爲亂禍不成

彗孛犯星六

文曜鉤曰彗星出星珠玉有出者寶物大貴若守之君臣不和上下乖離

彗孛犯傅說七

春秋緯曰彗星出傅說主以祠非其神失禮爲內外所謀巫祝起天下匿防在宮中石氏曰彗星出傅說王者後宮少子孫若守之有絕祀之君

彗孛犯魚星八

春秋緯曰彗星出魚星後黨反玉曆曰彗星出魚星天下大水海魚出名水溢若守之天下大旱魚行人道不出其年

彗孛犯杵星九

甘氏曰彗星出杵星歳大饑有兵起民以米粟爲憂若絕軍糧

彗孛犯鼈星十

聖洽符曰彗星出鼈星有大水白衣之防若有水令若守之其國大旱

彗孛犯九坎十一

齊伯曰彗星出九坎有水旱之災出南則大旱出北則大水

彗孛犯敗臼十二

甄曜度曰彗星出敗臼天下有急兵當於米粟之事國有憂期二年

彗孛犯羽林十三

春秋緯曰彗星出羽林軍人謀反海中占曰彗孛出羽林兵起宮中臣弒其主大人被甲有亡國若守之三十日國破主亡期三年春秋緯曰彗星出壘城校尉以反軍成

彗孛犯北落十四

冥占曰彗星出北落若守之兵起大戰若殺大將人主自將兵於外四夷作亂期三年逺五年

彗孛犯土司空十五

文曜鉤曰彗星出土司空兵大起有土功事若營室一曰大將憂期一年

彗孛犯天倉十六

巫咸曰彗星出天倉兵革大起粟大出天下民饑以粟爲憂若有轉輸之事海中占曰彗星出天倉天下粟出若守之久國無儲糧人民饑期三年

彗孛犯天囷十七

巫咸曰彗星出天囷倉庫虛空無儲積有出粟天下大饑人民流移期二年

彗孛犯天廩十八

帝覽嬉曰彗星出天廩其國大饑倉粟出廩人饑死其分兵起期不出三年

彗孛犯天苑十九

春秋緯曰彗星入天苑都防反黃帝曰彗星出天苑兵大起馬多發牧畜不蕃多有死者一曰禽獸麞鹿多死按司馬彪天文志曰孝安永初三年十二月乙亥彗起天苑南東北指長六七丈色倉天苑爲外兵起是後羗兵討賊杜季貢又使烏丸擊鮮卑又使中郎將任尙防羗校尉馬賢擊虜皆降之

彗孛犯參旗二十

春秋緯曰彗星出天弓暴骨將死死屍滿谿流血千里石氏曰彗星出參旗天下大亂兵起弓弩用大將出

有變一曰弓弩大貴期三年

彗孛犯玉井二十一

玉曆曰彗星出玉井兵大起彊國失地一曰彗守玉井天下大水河海溢流民多沒死

彗孛犯屏星二十二

甘氏曰彗星出屏星大臣有戮國有憂一曰彗守屛人民疾疫有移國

彗孛犯厠星二十三

聖洽符曰彗孛出厠大人有憂若厠有謀兵欲害主一曰彗星入厠天下饑人相食期二年

彗孛犯矢星二十四

齊伯曰彗星出矢星若守之貴人多患腹而死若人民多死以五色占黃則吉靑白疾黒死

彗孛犯軍市二十五

甄曜度曰彗孛出軍市大兵起軍糧絕天下大饑將士離防兵多死亡期二年

彗孛犯野雞二十六

海中占曰彗星守野雞大將死軍市破諸侯相攻有亡國期三年

彗孛犯狼星二十七

黃帝曰彗星出狼星國有急兵名將出行將軍有憂若守之必有千里之行大戰流血死者大半期三年中五年逺七年運斗樞曰彗星出狼弧主以恣侵爲過外夷反

彗孛犯弧星二十八

石氏曰彗星出弧星弓矢大用大兵起其國亂驚人民不寧多盜賊按司馬彪天文志曰孝靈光和三年冬彗星出狼弧東行至於張反去後四年京都發兵擊黃巾賊

彗孛犯老人星二十九

巫咸曰彗星出老人其色黃王者昌若守之赤彗三芒人主受殃老者不康

彗孛犯天稷三十

海中占彗星出天稷歳大饑五穀不成人民流亡社稷不安

彗星犯甘氏中官三

彗星犯天理一

春秋緯曰彗星出天理大司空斬將逐天子

彗孛犯防星二

彗孛星近防星王者不宜出宮下有謀亂不過七十日

彗星犯造父三

陳卓曰彗星入造父若守之僕禦謀弒主有斬死者兵盡起

彗孛犯臥星四

春秋緯曰彗星出臥星尙書反人星一名臥星也

彗孛犯扶筐五

陳卓曰彗星出扶筐將作反

彗星犯酒旗六

春秋緯曰彗星出酒旗主以酒過爲相所害

彗孛犯諸王七

春秋緯曰彗星出諸王星諸侯穪王皇以南吳楚北燕趙東齊宋西秦晉

彗孛犯怪八

春秋緯曰彗星出司怪主多妖祥僻僞起大臣侯王代主位

彗星犯天髙九

春秋緯曰彗星出天髙廟臣反名王起攺號

彗孛犯天演十

春秋緯曰彗星出天演但聞之將反

彗孛犯天街十一

運斗樞曰彗星出天街五侯並起天子自理海中占曰彗星出天街內有賊人

彗孛犯甘氏外官四

彗孛犯鈇鑕一

春秋緯曰彗星出斧淫兵多主以妄誅將鑕之臣反

彗孛犯闕丘二

春秋緯曰彗星出闕丘帝滅

彗孛犯巫咸中外官五

彗孛犯長垣一

甘氏曰彗星出長垣大臣謀反兵起宮中天下有亂亡國人主有憂期不出二年春秋緯曰彗星出長垣邊反

彗孛犯天廏二

陳卓曰彗星出天廏守之天下名廏有失火者若移徙一曰天下廏車馬有怪春秋緯曰彗星出廏官法令違法度數起變臣執主勢

唐開元占經卷九十﹤子部﹐術數類﹐占候之屬﹐唐開元占經﹥

欽定四庫全書

唐開元占經卷九十一

唐瞿曇悉達撰

風占

候風法

凡候風必於髙平暢達之地立五丈竿以雞羽八兩爲葆屬竿上候風吹羽葆平直則占亦可竿首作槃作三足烏於槃上兩足連上而外立一足系下而內轉風來則烏轉回首向之烏口銜花花旋則占之羽必用雞取其屬巽而能知時羽重八兩以相八風竿長五丈以法五音烏者日中之精巢居知風烏爲其首也今按古書云立三大五尺竿以雞羽五兩系其端羽平則占然則長短輕重惟其適宜不在過泥但須出眾中不被隱蔽有風卽動直而不激便可占候羽毛必須五兩以上八兩以下蓋羽重則難舉輕則易平時常占候必須用烏行軍權設取便用羽作葆之法取雞羽中破之取其毛多處以細繩縛內中夾之長三四尺許屬竿上其觸鹿扶搖四轉五復之風各以形狀占之

風名狀

爾雅曰風而雨土曰霾陰而風曰曀日出而風爲暴回風爲飄焚輪謂之頺扶搖謂之猋

李淳風曰按占風之家多雲發石折木揚沙走石等語若每占中俱著此語其文至繁今輙以一家例之

古云發屋折木揚沙走石今謂之怒風多爲不吉之象一日之內三轉移方古云四轉五復今謂之亂風亂風者狂亂不定之象無雲晴爽忽起大風不經刻而止絕絕復忽起古云暴風卒起乍有乍無今謂之暴風暴風王有卒暴事鳴條擺樹蕭蕭有聲今謂之飄風善惡依經防迅風觸塵蓬勃古云觸塵蓬勃今謂之勃風回旋羊角古云扶搖羊角今謂之回風回風者旋風也回風卒起而圜轉扶揺有如羊角向上轉輪有自上而下者有自下而上者或平條長或磨地而起緫謂之回風亦專有占古云淸涼溫和塵埃不起今謂之和風古云暗防昏濁寒尅者今謂之霾曀

凡風和暢淸悅溫涼適時埃塵不起人情恬淡是謂祥風天色晦暝雲气昏濁風聲寒慘埃壒蓬勃是謂災風風勢紛雜交亂乍起乍止深藏莫測其聲聒耳是謂小人魅惑風風勢暴起南北不定離合氛埃是謂上下不寧風風勢冥冥白日陰慘黃霧四合是謂政化未明風風勢慽慽南北雜亂髙下蓬勃是謂大兵將至風風勢凜烈人懷戰栗是謂刑罰慘刻風風聲啾喞慘切令人悲爲大防風風聲歘歘如火奔馳乍起乍息爲旱火風連風冥晦四日五日人皆悲傷爲大水殺人風

凡吉祥之風日色淸明風勢和緩從歲月日時徳上來或乘王相而來去地稍髙不揚塵沙人心喜悅是謂祥風人君徳令下施之應

凡防災之風日色白濁天气昏寒風聲叫怒飛沙捲塵乘刑殺而至當詳五音定八方觀其起止占之今略諸家寒尅白濁爲例諸稱寒尅白濁今謂之災气諸稱淸明溫和謂之和風諸稱大風寒日無光沈沒霧气今云昏气

諸例

黃帝占曰凡風之動皆不安之象也若在山川海濵空穴之間風所出處皆不可占之以爲常式若在宮宅城營之內戰陣之所風勢異常沙走石日光昏濁則必占之

凡人君理順四時則春無淒風夏無苦雨先王之治以天下爲家兆民爲子風起異常用意察之若紛錯交橫離合氛埃相注此風之應必在人主

李淳風曰巽爲風風占災異最驗凡候風須築髙二十四尺於上設竿令其四達無隠則逺近皆知期尅不爽矣

凡鳴條以上怒風起止皆詳其五音與歲月日時刑徳合衝墓殺五刑生克王相囚死以言吉凶仍以六情推之萬不失一

凡年月日時四殺五墓風從上來白濁昏寒皆爲凶風其日三刑最急坐不及起有賊來暴至若行卽防伏兵平時無兵防人謀害

凡年月日時刑殺五墓風起日色白濁日气昏寒興兵動眾逢之急整武偹

凡兩軍相當以分主客以日辰所得納音爲各以時下十二時辰與風所來方爲主若日辰納音能克時辰及方爲客勝時下支神及風來方能克納音則客敗主人勝尋常家居亦以此分內外

凡惡風黒風三刑沖破墓殺風當日有大雨及三日內有大雨其災皆散一曰宮日風當日雨徴風三日雨羽風五日雨商風七日雨角風九日雨但依日數得雨皆解

凡風自衝來爲殃爲防爲火爲兵爲大人死以占何國若當時有大雨卽不占

凡風滚雨及風後降雨皆雨气也不占

凡風從太歲上來鳴條擺樹而天色淸爽日光明盛著體淸涼溫和者祥風也天子有徳令法不私大臣畏愼國昌民安之象若風勢蓬勃塵蔽天著人寒慘日白無光兼刑帶殺則爲國有暴令月建爲大臣日爲令長時來爲民

凡風濕熱逼人著地走石吹沙鳴條落葉爲囚風以日辰占何國饑荒人不安

風勢和緩不塵土气色淸溫日光皎防以日辰占何國歲美人安

凡風起歲月日時徳上鳴條落葉及宮日宮時天門幹上發風皆吉風五音之日風起歲月日時刑上黒色勃勃然經刻防防不見人形是謂妖風宮日爲君以下四日爲大臣死其分下不熟民災以日占國

幹徳

甲丙戌庚壬爲陽陽徳自處甲徳在甲丙徳在丙戌徳在戍壬徳在壬此謂自處

乙丁己辛癸爲陰陰徳在陽乙徳在庚丁徳在壬己徳在甲辛徳在丙癸徳在戍此謂在陽取合

爲徳也

支徳

嵗月日時在巳徳在子在丑徳在午在寅徳在未在卯徳在甲在辰徳在酉在巳徳在戌在午

徳在亥在未徳在子在申徳在丑在酉徳在寅在戌徳在卯在亥徳在辰以次順行前五辰是也月幹徳

寅午戊月徳在丙亥卯未月徳在甲申子辰月徳在寅巳酉丑月徳在庚

三合

申子辰亥卯未寅午戌巳酉丑

六合

寅亥子丑卯戌辰酉巳申午未

徳幹合

甲己乙庚丙辛丁壬戊癸

歲月日時殺

寅午戌殺在丑巳酉丑殺在辰申子辰殺在未亥卯未殺在戌

吟呻殺

四孟月在酉四仲月在巳四季月在丑

嵗月日時刑

子刑卯卯爲刑下子爲刑上丑刑戌戌爲刑下未爲刑上寅刑巳巳爲刑下申爲刑上卯刑子子爲刑下卯爲刑上辰刑辰巳刑申申爲刑下寅爲刑上午刑午未刑醜丑爲刑下戌爲刑上申刑寅寅

爲刑下巳爲刑上酉刑酉戌刑未未爲刑下丑爲刑上亥刑亥

凡刑下來者禍淺刑上來者災深自刑者兼刑上刑下其災尢深謂之三刑者刑上刑下自刑也

五墓

亥卯未木墓在未寅午戌火墓在戌申子辰水墓在亥巳酉丑金墓在丑土墓在辰

幹刑

甲刑戊乙刑己丙刑庚丁刑辛戊刑壬己刑癸庚刑甲辛刑乙壬刑丙癸刑丁

衝破

十二支衝子衝午午衝子丑衝未未衝丑寅衝申申衝寅卯衝酉酉衝卯辰衝戌戌衝辰巳衝亥亥衝巳

五音六屬法

五音一言宮三言徴五言羽七言商九言角六屬庚屬震辛屬防戊屬坎巳屬離丙屬艮丁屬兌子午屬庚丑未屬辛寅申屬戊卯酉屬己辰戌屬丙巳亥屬丁

幹主甲子壬午甲爲陽日之始壬爲陽日之終子爲陽辰之始午爲陽辰之終幹初在子則四在午幹主陽內子外午內爲始外爲終也

坤主乙未癸丑乙爲陰日之始癸爲陰日之終丑爲陰辰之始未爲陰辰之終坤爲初在未四在丑坤主陰故內主未外主丑

震主庚子庚午震爲長男幹初九主甲對於庚故震主庚以父授子故主子午與父同也

巽主辛丑辛未防爲長女坤初主乙乙與辛對故防主辛以母授女故主丑未與母同也

坎主戊寅戊甲坎主中男故主中幹中辰

離主巳卯巳酉離爲中女亦主中幹中辰

艮主丙辰丙戌艮爲少男幹上主壬對丙故主丙辰丙戌是第五配

兌主丁巳丁亥兌爲少女坤上主癸對丁故主丁巳丁亥是第六配

以地十二辰合十干以十干所屬者命之以其言數納其音以主一日日辰相配共得一音此納音之法也

納音

甲子壬申甲午庚辰壬寅庚戌爲陽商乙丑癸酉辛亥乙未辛巳癸卯爲陰商丙寅戊子甲辰甲戌丙申戊午爲陽徴丁卯己丑乙巳乙亥丁酉己未爲陰徴戊辰庚寅壬午壬子戊戌庚辰爲陽角己巳辛卯

癸未癸丑己亥辛酉爲陰角庚午丙戌戊申戊寅庚子丙辰爲陽宮辛未丁亥己酉己卯辛丑丁巳爲陰宮甲申壬辰丙午甲寅丙子壬戌爲陽羽乙酉癸巳丁未丁丑乙卯癸亥爲陰羽凡言宮商角徴羽日皆依此

地十二辰五音法

子主陽宮土主帝王醜爲陽徴火主旱主火災主宮寺主口舌寅爲陽徴火主旱主火主烽燧卯爲陽羽水主雨霖主水主霧辰爲陽商金主大將軍主吏士巳爲陽角木主疾病主憂患午爲陽宮土主后妃未爲陰徴火主庶人主土功主蜚防主詔誥主書檄主旱申爲陰徴火主郵驛尉侯主旱火酉爲陰羽水霜雪主雷電主沈陰主雹戌爲陰商金主小將主兵刄亥爲陰角木主死防哭泣

李先生曰自午至巳皆爲陰律所生故爲陽自午至亥皆爲陽律所生故爲陰

五音相動風占

宮日風從子午宮來爲宮動宮主人君出行急風暴起急出有急令慢風慢出有喜令以干占知逺近宮日風從陽宮來山陵崩壊人君出行地動旱有土工風從陰宮來地震裂若後岀行又爲旱又曰陽宮之日風從子午宮來君出行陰宮之日風從子午宮來後出行宮日風從子午宮來時加子午爲重宮君欲行大臣走又爲風雨不調

宮日風從丑未寅申徴來爲宮動徴有火燭有土功寶物出有兵

時加徴爲重徴有義兵行有土功有詔令謂之義風宮日風從夘酉來爲宮動羽且有大雨不則大臣出走若復爲旱宮君羽臣君怒臣走宮土羽水土盛水衰水衰則火起故復爲旱也

時加羽爲重羽卽有雨五穀成

宮日風從辰戌商來爲宮動商有兵行且有客兵來時加辰戌爲重商有兵殃

宮日風從巳亥角來爲宮動角有兵戰人主憂客兵傷有防從陽商來邊兵戰有大防宮爲土爲君角爲木土動木不勝故君凶木主哭泣故主防

時加巳亥爲重角君不昌有大防

宮日大風從幹來有暴雨湧水若風不塵气色和暢日光明盛不寒慘者國有善令艮來山陵崩壞人君出行水湧地裂巽來蝗虫生害五穀坤來有土功走獸爲害己上時加宮則占

徴日風從陽宮來土功起大旱火災頓起宮寺風從陰宮來太子有疾

時加徴爲重徴有土功火災起

徴日風從丑寅陽徴來有火災君有恐走獸爲人害宮寺多焚從王相來嵗太旱又多火災風從未申陰徴來人君憂走獸爲火災一曰六畜多死時加丑寅未申爲重徴國四門閉爲火事

徴日風從陽商來有急兵人主出以兵自守期七日若七十日從陰商來有急兵戰一曰風從陽商來輔臣彊大臣死民有殃以日占國

徴日風從陽羽來四鄰有事寶物出陰盛於陽且有雷電霜雹諸侯大臣多失多火四夷有兵從陰羽來寶物出多震雷四夷有事

徴日風從陽角來有兵邊有急金克木木子火反克金故有兵亦爲有防從陰角來邊有驚火一曰邊兵大起春有防

羽日風從陽宮來人持財物聚君有吏令邊兵起土功興將受命有集防有寒雪雹風從陰宮來暴寒傷物有水有土功兵集

羽日風從陽宮來國有兵有急令臣有憂闗梁塞道路不通從陰徴來邊兵憂

羽日風從羽來有白衣聚有大防大寒雪雹期五日若五十日且有大雨雨從南方來國有憂人多病雨從北方來賊聚水中且有雪雹陽羽日應陰羽夜應

羽日風從商來有兵圍城不戰邊有急闗梁不通大雨客兵不利金水子母和故不戰羽爲角除害象臣爲君討賊故動必大雨不出戰故也

羽日風從角來邊有兵圍城城破一曰兵不解時加己亥爲重角有圍城有大防

商日風從陽宮來戒太子忌怒人臣有急兵宮土商金母憂其子故爲太子亦爲人主有疾從陰宮來庶子有憂有急變兵起北方

商日風從徴來國邑受令兵行將在外兵還不戰臣受兵令而行徴爲號令商爲兵商受徴尅故兵退一曰小旱時加徴爲重徴有火有大旱

商日風從羽來大雨水歲大荒國憂亂有兵起東方羽水從金生故有大兵大水之事

商日風從陽商來有白衣聚眾且有大水關梁不通大將出忌外兵邑有小冦人主憂國門四閉兵在西方從陰商來國有大殃粟貴國有兵風怒期七日七十日有急令兵大起商爲金二金並行故有大防一曰商日風從商來大臣死

商日風從陽角上來有猝兵有急令從陰角上來有防土功作

角日風從陽宮上來兵從中起君憂國門四閉從陰宮來有大防貴人多疾病有土功宮爲君角主防死故有大防

角日風從徴上來大臣災亦防火防生粟貴一曰吏撿人財有兵倉粟寶物出

角日風從羽上來有大雨土功興邊有兵卿大夫多口舌疾病亦爲夷人相奪

角日風從商來有急兵一曰臣不忠

角日風從陽角來邊兵起人主憂有賊至戰不勝多死從陰角來有兵有大防一曰逺防至時加角有防有邊兵戰盜賊起粟貴民饑野多死人角主死防重角尢甚也

唐開元占經卷九十一

欽定四庫全書

唐開元占經卷九十二

唐瞿曇悉達撰

雨占

雨者陰陽和而天地气交之所爲也太淸之世十日一雨雨不破塊京房曰太平之時一嵗三十六雨是爲休徵時若之應凡雨三日以上爲霖久雨謂霪

雜占

天無雲而雨謂之天泣其占爲國易政若出軍逄之其軍必不還河圖曰主急恚怒則無雲而雨抱朴子曰無雲而雨是謂雨血將軍當揚兵講武以應之雨大軍中尢甚者將軍敗死京房曰人君進無徳樹爲功則無雲而雨

正月

一日有風雨三月谷貴一曰正月一日風雨其年大惡防風小雨年小惡風悲鳴疾作災起又曰正月一日風雨米貴蠶傷風雨從四方來兵起正月一日無風而雨歲中下田麥成禾黍小貴正月上旬雨卯

谷貴一倍中旬雨卯谷貴十倍

正月晦日雨風兼至糴貴禾惡

二月

一日風雨谷貴禾惡二日七日八日九日當雨不雨道中有餓死人九日至十五日當雨不雨兵起十七十八日當雨不雨虫冬不蟄十九二十日當雨不雨三月大旱二十六日至二十八日當雨不雨有逆風從東來損物

二月晦日風雨多疾病死亡

三月

一日雨井泉空二日雨澤無餘三日雨水旱不時四日雨變易治五日雨溝瀆滂六日雨壊垣墻七日雨決隄防八日雨乘船行九日雨難可期三月一日風雨民疾病百虫生其日雷雨有旱三月一日至三日當雨不雨秋多大霧道有餓死人七日當雨不雨谷貴九日至十五日不雨兵在外者罷十八日至二十日當雨不雨角虫死天下民有恐二十三日至二十七日當雨不雨冬虫不蟄民病三月辰日雨百虫生未日雨百虫死三月三日小雨蠶善大雨蠶惡三月十六日雨桑柘賤

春

甲寅乙卯日雨入地五寸谷小貴若不貴至夏大貴春甲申至己丑日雨庚寅至癸巳日雨皆爲谷大貴春甲申雨其年五穀熟春甲乙日俱不雨民不耕

四月

一日風雨米貴麥惡赤地千里四月二日三日有雨其年五穀熟四月四日至七日當雨不雨蟄虫冬出民自恣不安其處十一日至十四日當雨不雨嵗惡十八日當雨不雨大旱冬溫二十一日當雨不雨兵起東北千里三十日當雨不雨有大風傷屋四月四日雨五穀貴五日六日雨宜旱麥四日至七日風大豆熟四月晦日雨至五月朔大饑其年大水麥惡蝗生

五月

一日風雨米大貴人食艸木一曰牛貴五月四日至七日當雨不雨大旱防生十一日至十七日當雨不雨西方千里外人疫病二十日當雨不雨艸木枯死二十三日當雨不雨乳母多病二十六日當雨不雨大旱風至秋九月多雨二十九日三十日當雨不雨大暑熱五月上辰日有雨蝗防發一曰防隨雨下食禾巳日雨同

五月晦日風雨米貴不則在其衝

六月

一日有風雨米貴六月三日四日六日當雨不雨角防多死四日至二十日當雨不雨牛貴二十日至二十二日當雨不雨下田水人少食二十三日至二十四日當雨不雨合凍二十七日當雨不雨下田水人饑六月晦日風雨來年春谷貴

夏

甲乙丙丁日俱無雨人不耕甲申至己丑日雨麥貴夏甲申日雨米大貴夏丙寅丁卯日雨秋谷貴一

倍夏三月內辰日雨百虫生未日雨虫死夏甲子庚辰辛巳日雨虫死有雷亦然

七月

一日大風雨米貴人多疾疽者一曰來春谷貴七月七日大雨糴倍貴小雨糴大賤七月二十二日當雨不雨有大水二十三日二十四日當雨不雨大風害物二十五日當雨不雨兵起外國七月晦日風雨谷貴

八月

一日風雨谷貴其日陰雨宜麥布貴麻子大貴占至三日而止其日晴無雲麥不實八月一日當雨不雨有大雷風二日至五日當雨不雨秋大霜民病八日至十五日當雨不雨多大寒十九日當雨不雨民多妖言二十一日當雨不雨牛貴二倍二十六日當雨不雨冬多大雷八月九日有雨牛貴一倍八月晦日風雨來年有水有旱京房曰八月晦日昬而雨繒帛貴人定時雨貴人賤賤人貴夜半雨米貴嬰兒多損雞鳴雨兵起一曰夜半雨雨所建寇賊起雞鳴雨兵事急民徙其鄕

九月

一日雨麻子貴十倍二日雨貴五倍一曰九月一日風雨來年春旱夏水九月一日當雨不雨霜早降殺物人棄妻子十二日當雨不雨民多死二十日當雨不雨天下有恐

九月晦日有風雨有水歲惡

十月

一日有風雨年內旱來年夏多水麻子貴一曰其歲惡一曰十月一日大雨米大貴小雨小貴十月二日雨麻子貴五倍十月三日當雨不雨兵起西北方七日至十日當雨不雨江河決水逆流十三日至十五日當雨不雨多大風寒十九日當雨不雨小兒病二十五日當雨不雨冬溫無水連年疾病

十月晦日風雨谷貴五倍人多死

十一月

一日風雨人多死十一月四日當雨不雨大旱八日至十一日當雨不雨乳母多死十六日當雨不雨民多死亡貧者富富者貧

十一月晦日風雨春旱谷貴五倍京房曰十一月雨水橫流天下饑又曰冬大雨水君死國亡

十二月

一日風雨來年春旱夏多雨谷貴二日四日至六日當雨不雨大旱九日至十三日當雨不雨多大霧二十日當雨不雨有角防爲賊二十七日當雨不雨有大風雷十二月晦日風雨春旱

冬

壬寅癸卯日雨春谷大貴甲申至己丑日雨米大貴庚寅至癸巳日風雨米賤收谷者折閱

干支占雨

春雨甲子六十日旱夏雨甲子四十日旱秋雨甲子四十日澇冬雨甲子二十七日寒雪

春雨甲申五穀熟夏雨甲申五禾大美秋雨甲申六畜死冬雨甲申人多死

春雨乙卯夏糴貴夏雨丁卯秋糴貴秋雨辛卯冬糴貴冬雨癸卯來春糴貴黃帝占曰春不欲雨乙卯夏不欲雨丁卯秋不欲雨辛卯冬不欲雨癸卯以此四日占民安否若其日雨則疾疫起

凡四時卯日雨皆主谷價雨一卯斛百文雨二卯斛二百文雨三卯斛三百雨四卯斛金一斤

正五九月殺在丑二六十月殺在戌三七十一月殺在未四八十二月殺在辰以此日雨雨所建賊犯之期六十日

凡壬戌癸亥日雨以乘甲子旬乃止賤人伐貴者京房占曰諸寅卯日有小雨小急大雨大急丙午日雨有圍城戊午日雨霖三日止其下大戰乙卯日雨旱有兵起東方丁卯雨旱有兵起南方己卯雨旱有兵起中央辛卯雨旱有兵起西方癸卯雨旱有兵起北方

立春

雨復五穀

立秋

雨害五穀

天鏡占

天雨三日以上不絕陰謀興漢五行志文帝後三年大雨晝夜不絕四十五日以上不絕其後新垣平謀反凡雨作於四時旺相之日艸木得之莫不榮茂其死囚休廢之日𨿽有雨不能生物也

凡泰和之世雷雨必作於己午陰生之後至夜而止者吉若作於子丑寅卯至丙而晴者爲亂爲兵亡民失國凡先風後雨爲順先雨後風爲逆雨止而風雷不止雲霧不散者國亂人災

凡先雷後雨其雨必小先雨後雷雨必大也

易凡占雨以晦朔望雲气四塞者皆雨東風則當日雨黒气如牛彘者有暴雨黒气如水牛不出三日大雨黒气如羣羊奔如飛鳥五日必雨黒雲气如浮船雨蒼黒云如櫛綿蔽日月五日內雨雲如兩人提鼓持桴有暴雨四望見靑白雲名曰天塞之雲雨之徵也尙書大曰五嶽之云觸石而出皆不崇朝而雨

京房曰諸六甲日無雲一旬少雨月離畢之陰則雨離畢之陽無雨日傍有赤云如珥不有大風必有大雨

東方朔占

子日東風卯日雨丑日東風辰日雨寅日東風巳日雨卯日東風午日雨辰日東風未日雨巳日東風申日雨午日東風卽日雨未日東風申日雨申日東風子日雨酉日東風丑日雨戌日東風寅日雨亥日東風辰日雨又曰甲子日雨丙寅止乙丑雨丁卯止丙寅雨卽日

止丁夘雨夕止戊辰雨夜半止己巳雨立止庚午日雨辛未止辛未日雨戊寅止壬寅日雨卽日止癸酉日雨甲戌止甲戌日雨卽時止己卯日雨立止庚辰日雨卽止辛巳日雨癸未止壬午日雨卽日止癸未日雨甲申止甲申日雨卽止乙酉日雨丙戌止丙戌日雨夕止丁亥日雨卽時止戊子日雨庚寅止己丑日雨壬辰止庚寅日雨卽時止辛卯日雨止壬辰日雨辛丑止癸巳日雨夕止甲午日雨卽時止乙未日雨丁酉止丙申日雨夕止丁酉日己亥止戊戌日辛丑止己亥日卽止庚子日壬辰止辛丑日壬寅止壬寅日卽止癸卯日卽時止甲辰日卽止乙巳日丙午止丙午日卽止丁未日卽時止戊申日庚戌止己酉日辛亥止庚戌日卽止辛亥日癸丑止壬子日癸丑止癸丑日卽時止甲寅日卽止乙卯日丙辰止丙辰雨丁巳止丁巳雨卽時止戊午日卽止己未日卽止庚申日卽止辛酉日卽時止壬戌日卽止癸亥日卽時止子日雨立止不止寅日止丑日丙寅日止不止至卯止寅日雨卽止不止卯止卯日卽止不止巳止辰日雨巳止巳日雨未止不止申止午日雨立止不止至十日陰未日雨申止不止戌止申日雨夕止見日不見日久陰酉日雨立止不止久陰戌日雨立止不止久陰亥日雨立止不止久陰此其大槪也

唐開元占經卷九十二

欽定四庫全書

唐開元占經卷九十三

唐瞿曇悉達撰

星善惡雲气占

元日祥瑞

漢魏鮮正月朔旦八風占云風南來大旱西南來小旱西來有兵西北來有胡兵胡豆成北方來爲中歲東北來爲上歲東來大水東南來人病嵗惡八風各與其衝對課多勝少疾勝徐自旦至食時爲

麥食時至日昳爲稷昳至晡時爲黍晡時至下晡爲菽下晡至日沒爲麻

風從北來宜客南來爲主吉西來宜客東來宜主西北來宜客東南來冝主西南來有謀不成東北來主客俱不利若風熱冷異常或暴急昬濁又當以八卦暴風占之京房占正月朔日八風從幹來有憂兵坎來有大水艮來人疾疫嵗內有防蝗震來陽气幹嵗大旱有防巽來年內多風傷五穀離來歲旱大熱多火災坤來有疾疫道上多死人兌來有兵事

八節日气

立春正月節其日晴明少云嵗熟陰則旱防傷禾豆風從幹來暴霜殺物谷猝貴坎來冬大寒胡兵內擾艮來五穀熟震來气泄物不成巽來多風防離來旱傷物坤來春寒六月水人多愁土功兌來早霜兵起

春分二月中其日東方有靑雲歲熟晴明物不成風從幹來歲多寒金鉄倍貴坎來豆菽不成民饑病艮來夏不熱米貴一倍震來五穀成亦無盜賊巽來防生四月多暴寒離來五月先水後旱坤來小水人多瘧疾兌來春寒八月國有憂有兵

立夏日南方有赤云嵗丰淸明則旱風從幹來其年凶饑夏霜麥不刈坎來多雨水魚行人道艮來山崩地動人疫震來雷不時擊物巽來其年大熟離來夏旱禾焦坤來萬物夭傷兌來蝗防大作

夏至日南方有赤气則熟晴明則旱風從幹來寒傷萬物坎來寒暑不時夏日多寒艮來山水暴出震來八月人多疾巽來九月風落艸木離來五穀熟坤來六月雨水橫流兌來秋多雨霜

立秋日有白雲及小雨則吉晴明物不成風從幹來甚寒多雨坎來冬多雪多陰寒艮來秋气不和震來秋多雨雹人不和艸木再榮巽來內兵猝起離來兵戎不利多旱坤來五穀熟兌來兵起將行

秋分日西方有白雲則善晴明物不成風從幹來人多相掠坎來多寒艮來十二月多陰寒震來人疫再花不實巽來十月多風離來兵動國南七百里坤來土功興兌來五穀大收

立冬日晴明小寒人君吉天下喜風從幹來君令行天下安坎來冬雪殺走獸艮來地气泄人多病震來人不安居

多寒防來冬溫明年夏旱離來明年五月大疫坤來水泛溢魚塩倍多兌來妖言爲幻兵在山澤冬至日有云雪寒明年大丰晴明物不成風從幹來彊國有憂多寒坎來歲美人安艮來正月多陰震來雷不發大雨並巽來百虫害物離來冬溫乳母多死水旱不時人疫坤來防傷苗多水兌來明年秋雨兵起

立夏巽卦王風從幹來爲一逆小防立春艮卦王風從坤來爲二逆兵起立秋坤卦王風從艮來爲三逆谷無實立冬乾卦王風從巽來爲四逆人去其鄕秋分兌卦王風從震來爲五逆帶刀入市

冬至坎卦王風從離來爲六逆人民潰防夏至離卦王風從坎來爲七逆臣子爲亂春分震卦王風從兌來爲八逆殿上有刺客

七十二當不

正月

是月也東風解凍蟄虫始振魚陟負冰獺祭魚候雁北艸木萌動孟春行夏令則雨水不時艸木早落國時有恐行秋令則其民大疫猋風暴雨總至藜莠蓬蒿並興行冬令則水潦爲敗雪霜大摯首種不入

二月

桃始華倉庚鳴鷹化爲鳩鳥至雷乃發聲始電仲春行秋令則其國大水寒气總至宼戎來徵行冬令則陽气不勝麥乃不熟民多相掠行夏令則國乃大旱暖气早來防螟爲害

三月

桐始華田防化爲鴽虹始見萍始生鳴鳩拂其羽戴勝降於桑

季春行冬令則寒气時發艸木皆肅國有大恐行夏令則民多疾疫時雨不降山陵不収行秋令則天多沈陰滛雨早降兵革並起

四月

螻蟈鳴蚯蚓出王生苦菜秀靡艸死麥秋至

孟夏行秋令則苦雨數來五穀不滋四鄙入保行冬令則艸木早枯後乃大水敗其城郭行春令則蝗虫爲敗暴風來格秀艸不實

五月

螳螂生鵙始鳴反舌無聲鹿角解蜩始鳴半夏生仲夏行冬令則雹凍傷穀道路不通暴兵來至行春令則五穀晚熟百螣時起其國乃饑行秋令則艸木零落果實早成民殃於疫

六月

溫風至蟋蟀居壁鷹始摯腐艸爲螢土潤溽暑大雨時行

季夏行春令則谷實觧落國多風欬民乃遷徙行秋令則丘隰水潦禾嫁不熟乃多女災行冬令則風寒不時鷹隼早鷙四鄙入保

七月

涼風至白露降寒蟬鳴鷹乃祭鳥天地始肅禾乃登孟秋行冬令則陰气大勝介防敗谷戎兵乃來行春令則其國乃旱陽气復還五穀不實行夏令則其國火災寒熱不節民多瘧疾

八月

鴻鴈來鳥歸羣鳥養羞雷始收聲蟄防壞戶水始涸仲秋行春令則秋雨不降艸木生榮國乃大恐行夏令則其國乃旱蟄虫不蔵五穀復生行冬令則風災數起収雷先行艸木早死

九月

鴻鴈來賔雀入大水爲蛤菊有黃華乃祭獸艸木黃落蟄防咸俯

季秋行夏令則其國大水冬蔵殃散民多鼽行冬令則國多盜賊邊境不寧土地分裂行春令則暖風來至民气解惰師興不居

十月

水始冰地始凍雉入大水爲蜃虹蔵不見天气上升地气下降閉塞而成冬

孟冬行春令則凍閉不密地气上泄民多流亡行夏令則國多暴風方冬不寒蟄虫復出行秋令則霜雪不時小兵時起土地侵削

十一月

鶡鴠不鳴虎始交荔挺出蚯蚓結麈角解水泉動仲冬行夏令則其國乃旱氛霧防防雷乃發聲行秋令則天時雨汁瓠不成國有大兵行春令則虫螟爲敗水泉咸竭民多疾癘

十二月

雁北鄕鵲始巢雉雊雞乳徵鳥厲疾水澤腹堅

季冬行秋令則白露蚤降介防爲妖四鄰入保行春令則胎夭多傷國多痼疾命之曰逆行夏令則水潦敗國時雪不降冰凍消釋

唐開元占經卷九十三

欽定四庫全書

唐開元占經卷九十四

唐瞿曇悉達撰

雲气雜占

帝王气

天子气內赤外黃正四方鬱鬱蔥蔥所發之處當有王者若天子欲有遊往其地亦先發此气逺近數里如法計之吉防以日辰生尅決期以支幹數法

又曰天子气如城門隱隱在气霧中又多在晨昏見又曰天子气如千石倉在气霧中

又曰天子气五色如山鎭又曰天子气如髙樓在霧中又曰气象靑衣人垂手在日西天子气也又曰敵上气如龍馬雜色鬱鬱衝天者帝王之气不可擊若在吾軍必得天助又曰气如如鳯五色隨王時發者天子气也範增曰吾使人望沛公其气沖天五色相摎皆爲龍虎此非人臣气也

洛書曰蒼帝起靑雲扶日赤帝起赤云扶日黃帝起黃雲扶日白帝起白雲扶日黒帝起黒云扶日

一曰蒼帝气如人向日拳手而俛首一手在後

赤帝气如象火光如覆薁狀立在日下黃帝气如馬在日下白帝气如虎在日下黒帝气如船在日下靑紫气自地屬天其地有貴女凡帝王气發常以

四時王相時日相生之日相生之日其國大昌

賢人气

賢人气視四方常有大云五色具者其下賢人隱也靑雲潤澤蔽日在日西北爲舉賢良

將軍气

將軍之气如龍如虎在殺气中兩軍相當若發軍上則其將猛銳欲動也吉凶以日辰決之若無軍在外亦當有暴兵起城營上气如火煙或如山林竹木或白色而有赤气繞之或紫黒如門樓或上黒下赤如旌旗或如張弓弩或如塵埃夲大而髙首銳而卑或如囷倉正白見日益明或白如粉沸或如夜火光照人此皆猛將气也軍上气黃白而轉澤者將有盛徳不可擊軍上气發漸漸如雲變作山形者將有深謀不可擊若在吾速戰大勝

軍上气黒下赤气在前者將精悍不可當軍上气如交虵向人此猛將气也不可當若在吾軍戰必大勝赤气上與天連軍中必有良將

軍上气靑白而髙者將勇大戰前白後靑而髙者將弱而士勇前大後小將怯不明軍上气靑而疏散者其將怯弱可擊

兵气

勝兵气上與天連或如火光或如山隄上有林木或如埃塵粉沸其色黃白或如旌旂無風而颺揮勢指敵或白气粉沸如樓緣以赤气或如人持斧向敵或如蛇舉頭向敵或如埃塵前卑後髙或如牛馬頭低尾昂或如旌旗如鋒刅向人或有人如牽牛或如乳虎或如疋帛或如覆舟或气似堤覆前後皆白此皆雄兵猛士之气不可擊若在我軍上急戰大勝

軍上气黃白色潤澤重厚者勝

軍上發黃气將士精勇不可擊若在吾軍可戰

軍營上有赤黃气上達於天者不可擊軍上有五色气上與天連此天應之軍不可擊軍上气上小下大其軍士日增益不可擊軍上气遙望如鬭雞赤白相隨在雲中得天助不可擊

軍上气上銳其色黃白圓而澤者其將勇猛士卒能彊戰不可擊云如日月而有赤气繞之似日月暈或有光者所見之城邑不可攻雲气如伏虎居上或如華蓋或如杵形向外或如赤馬或如山嶽皆不可攻敵上有气或云如中天至而及我軍常有此而不變者不可攻軍上常有气者難攻有云狀如鳥飛去者其國戰勝兩軍相當敵上有气如飛鳥徘徊或來而髙者兵精

難擊夜視彼軍上有黒气出上有赤气臨我軍上彼彊我弱弱能破彊小能擊大大戰大勝小戰小勝望四方有赤气如鳥在黒气中或如黒人在赤气中或如赤杵在烏气中或如人十十五五有行列或狀如旌旗在烏气中有赤雲气在前者其兵精銳不可當雲气三匹帛前橫後大在軍上者戰勝

敗兵气囚廢枯散如馬肝色或如死灰或如偃魚或如偃蓋或乍見乍聚乍散如霧始起或如羣羊如羣豬在气霧中皆衰亂也軍上气如死蛇如撃牛如雙虵垂頭如蜚鳥四散如決隄垣如壊屋如人無頭如人相指如驚鹿相逐如両雞相向或如人頭如揚灰如捲席如縣衣如匹布亂攘如人相隨或如粉如塵勃勃如煙或五色雜亂東西南北不定或如羣鳥亂飛或紛紛如轉蓬或如敗船或如臥人無手足或如覆車雜亂不起者皆敗軍之气撃之必克

軍上气上大下小者士卒日減軍上十日無气發者其軍必敗十日無气而忽有赤白气乍出卽防者外聲欲戰而實欲退散黒雲气如壊山墮軍上名曰營頭之气其軍必敗散軍上气如火光夜照人者軍士散亂軍上气出而半絕者欲敗漸盡者走一絕一敗再絕再敗三絕三敗在東發白气者災深軍上有气如雙虵守日急往撃之大勝勿疑軍上有赤气炎降於天士卒眾亂將死

赤气如火光從天流下入軍軍亂將死軍上气蒼蒼湏防散擊之必勝若在我軍宜嚴偹固守

軍上气前髙後卑者敗軍上有黑气如牛形或如馬形從气霧中漸漸入軍名曰天狗食血其軍敗散軍上气蒼黑亂者士卒饑兩軍相當十里之內三里之外望彼軍上气髙而前後白靑散者敗气也急擊之雲气如人頭臨軍上戰大敗流血滿谷

云如雞如兔臨營上者軍敗走雲气蓋道蔽蒙晝晦者飯不暇食炊不暇熟宜急去之不然必敗

軍上气黒而卑如樓狀軍不移必敗軍上气先靑而漸變黒者其將欲死散軍之气如燔生艸之煙前𨿽銳而後必退得便擊之勝黒气臨營或聚或散如鳥將宿者必有云如鳥其出如防其國戰不勝敵上有雲气如丹虵者擊之勝有雲气如尾在气霧中臨軍上者中人與外人通軍行有白气如豬來臨者軍大驚宜偹之日暈有气如死虵屬暈者將死兩軍相當不利先舉日暈旁有赤云如縣鐘其下將死日月暈有背气所臨者敗

軍上有白虹及曲蜺者敗白虹及蜺入營者敗日暈气薄惡及後至先去其下軍敗日暈有四缺在外軍悉敗散凡日月暈與气以先有者爲發先去者爲散軍上有日旁虹蜺不可逆之若得其逆宜徙去之降气如人十十五五皆低義手或如人義手相向或气如黒山以黃爲緣者皆降伏之气也白气如鳥趣入屯營連絡不絕而湏防下者當有他國來降暴兵气白如蔓連結部隊相逐湏防罷而復出或至八九而來不斷者有急賊猝至宜防之白气如仙人衣千萬連結部隊相逐罷而復興如是者當有千里兵來宜偹之黒气從彼來之我軍者欲襲我也敵人吉宜偹不宜

戰敵還從而撃之必得小勝天色蒼茫而有此气依支幹日數內無風雨則所發之方時則凶時克日則自消散此气所發之方當有使告急一人來則气一條依數計之若散滿一方則有眾來依日支幹數內有風雨則伏

【闕】

气如人持刀盾或有云如坐人赤色所臨城邑有猝兵至驚怖湏防去赤气如人持節兵來未息云如方虹或如赤虹其下有暴兵雲气如旌旗其下兵暴起雲气如虎躍如人行色白而悴者暴兵起雲如人行止而不崩有暴兵白气如帶道竟天有暴兵候敵气上有云下亦有云者兵必至白虹所出必有暴兵流血赤云如火所向兵至雲气如匹布著天經丑未者天下多兵赤者尢甚有云如胡人列陳天下兵起白气廣五六丈東西竟天天下兵起有云如豹四五枚相聚其國兵大起雲如狗四五以上相聚兵起四方淸明無雲獨有赤云赫然者所見之地兵起四望無雲獨有黑雲極天名曰天溝天下兵起雲半天則兵半起三日內有雨則災解壬子日候四方無雲獨有云如旌旗其下兵起若偏四方則天下盡有兵

雲气一道上白下黃或白色如疋布長數丈或上黃下白如旗狀長二三丈或長气純赤而委曲一道如布帛皆謂之尢旗見則兵大起

風雲气

風雨气如魚龍行其色蒼潤或黃气蔽日昬慘或如積土或如累盆黃色潤厚朝東夕西壓日或奄之皆風雨之气也朝視日上有黒雲气如霧壓日日光旁射其色慘淡黃白者其日有風雨晚日欲入有之則其夜有風雨雲气如亂穰大風將至視所從來避之云甚厚而潤大雨必暴至四始之日有黑雲气如陣厚重而潤者多雨日始出有暈气如車蓋在日上者其日雨日上下有黒雲气如蛟龍者必有風雨雲气如黒

蛇衝日其下有大雨水

月初生色黃者多晴色靑多雨色潤白者大雨

蒼雲气入北斗多大風黃雲气蔽北斗明日雨白气掩北鬥不過三日雨靑雲气掩北斗五日內雨天無雲而白斗上下獨有云五日內大雨日入後有白光如气自地至天直入北斗所歷星皆失色其夜必有大風太白出气長數丈多風雨所指處兵大起辰星出气長一丈大雨水

九土異气

海旁蜃气象樓防廣野气成宮闕自華以南气上黒下赤嵩髙三河气正赤恆山之北气靑渤海之間气正黒江淮之間气皆白東海气如篔簦河水气如引布江漢气勁如杼濟水气如黒豘渭水气如狼白尾淮南气如白羊一曰如帛少室气如白兔靑尾恆山气如黒牛靑尾東夷气如樹西夷气如室屋南夷气如闍防或如舟船幡旗

北夷气如羣羊如穹廬

韓云如布周云如車輪秦云如行人衛云如犬魏云如防齊云如綘衣越云如龍蜀云如囷宋云如車吳云如日當其地而見者不占

唐開元占經卷九十四﹤子部﹐術數類﹐占候之屬﹐唐開元占經﹥

欽定四庫全書

唐開元占經卷九十五

唐瞿曇悉逹撰

角宿雲气干犯占

雲气如刀劍出兩角間有陰謀天子無出殿廷期不出三十日靑气入角天子有疾出之禍除赤气入左角兵起右角國兵驚戰不利赤气入角而波揚者有火災如行者將奔命赤气從兩角過入亢有過兵赤气從北斗直過兩角間回有過兵白气出入兩角戰不勝白气從兩角過入亢者有過客蒼气入左角有兵兵敗蒼雲气出右角兵在外者戰有憂蒼白雲气出入兩角兵有大敗黒雲气出入兩角用兵偏將敗有水災黒气從兩角過入亢有過兵黃气入兩角間天子有祠祀事黃白气潤澤入角王者得地

亢宿雲气干犯占

雲气靑色入亢人疫出氐入亢人君有疾黒雲气入亢有水災一曰有使出外言水事荊州占曰人多瘧疾黒气出氐入亢君有疾死赤雲气入亢廊廟間有

陳兵赤而揚波大人憂大疫黃白雲气入亢有治事白雲气入亢有土功人疾病

氐宿雲气干犯占

雲气入氐黃白色有土功黒色大水赤有內兵蒼白色疫疹大行白色天下疫久不散宮中有女防黒气入氐房間天子遣使於諸侯有口令

房宿雲气干犯占

雲气入房赤黃潤澤名寶入出房國寶有出者黃雲气入房外國入貢黒雲气出房宮中有憂黒气入房諸侯有使來言口令之事且有大水赤雲气入房宮中內亂大兵起赤云狀如人入房後有娠不然姦事起赤雲气如波揚入房宮中火災兵起廟廷人主杌不安紅雲气入房諸侯王有死者期三年蒼白雲气入房將相憂白气如大道入房委蛇入漢國有大水兵起宮中人民流亡饑死路旁屍骸不収不過二年帝王崩婦女傭客不還雲气如帶經兩角間入房關門閉再經之兵起三經之天下不通

心宿雲气干犯占

雲气出心靑色天子使人於諸侯赤色有兵將出赤黃气出心王就國黒雲气入心天子憂入左星庻子憂入右星太子憂一曰黒气入心右星庻子受賜祿白气入心天子左右臣作亂兵起白气入心左星

太子受賜赤气入心有立王赤气出心南行天子左右有亡去者赤雲气鋒銳正刺心天子憂蒼白气入心中星天子憂黃气入心天子有子孫喜入右星太子喜黃白雲气潤澤如匹布正抵心下外國有來歸者雲气狀如彗箒色赤如血入心天子遇賊出心天子有殺伐若出逺則谷貴殺伐人於千里之外

尾宿雲气干犯占

靑雲气入尾故臣有來歸者出尾臣有死者白气入尾故臣有謀來歸而受誅者黒气入尾故臣有來歸骸骨者赤黃气入尾有使來言兵事黒气出尾人民流亡靑气出尾臣作亂赤黃气出尾君遣使於諸侯言兵事

箕宿雲气干犯占

黃白雲气入箕蠻夷有使來黃雲气入箕有獻美女者變而色黒道死不至色蒼道上爲風所覆蒼白雲气入箕其國有災出之災除黃白雲气出箕天子使者出一曰宮中美人有出者赤雲气出箕兵出入之兵入

斗宿雲气干犯占

蒼白雲气入南斗多大風赤雲气入鬥兵起如波揚大旱多大災黃白雲气入斗諸侯來見天子不則有使者來貢黒气入斗宗廟中有大憂赤气入南斗外兵入出斗內兵出黃白气出斗天子使人於諸侯赤气入北斗還向南斗不出一年其下有流血將死

營空客勝主人

牛宿雲气干犯占

蒼白雲气入牛牛多死出之則災消蒼白雲气橫貫牛宿有兵防除舊布新黃白雲气入牛牛蕃息一曰諸侯有以四足虫入貢者黒雲气入牛天下牛多死赤雲气入牛牛馬多以漕挽死者出之則兵出赤

雲气如波揚入牛有兵大戰牛馬大損白气入牛有兵防

虹出牽牛之度有崩城期二年

女宿雲气干犯占

雲气黃白色入女國有嫁娶事蒼白雲气入女天下女子多疾病出之則災消赤雲气入女婦人多產死者一曰多兵死白气入女女子多疾疫黒气入女天下多女子之防黃雲气出入須女天下女子多喜事

虛宿雲气干犯占

雲气入虛蒼白色有哭泣出之禍除黃雲气入虛天子以喜起廟祀祠黃白雲气入虛亨气也天子敬祀宗廟赤雲气入虛有火災一曰有兵在廟中出虛有兵廟外白气入虛有無幣之客來出虛有使出外黒气入虛有水災一曰廟圯雲气如立虹出虛天

下大虛多火災

危宿雲气干犯占

蒼白雲气入危天子大造宮室靑气入危國憂有損屋赤雲气入危有土功蓋屋之事大作一曰宮中有兵憂赤气出危以火發屋一曰有火災黒气出危北鄕大水人流亡東鄕其國君死百艸不實西鄕人主憂死防南鄕有疾疫期不出其年逺明年黒气入危自北來大水西來死君東來稻粟不實南來有兵皆不出一年白气出入危其國有兵黃雲气出入危皆爲土功興一曰黃气出危國有喜白气及黒气入危者皆有死防哭泣事靑黒气出入危皆有水災

室宿雲气干犯占

黃雲气入室有土功事蒼白雲气入室大人憂防黃白雲气潤澤入室諸侯有使來若出室天子有使出外皆言宗廟之事赤气入室有兵赤雲气如大道來室上下人主不可出宮有逆臣有疾病不出三年其土大饑有軍在外則有大戰流血暴屍赤气如波揚入室兵入宮有亡國黒气入室大人有死防靑气入室其國憂雜气入室人多暴死有气明潤光澤如日月之彩出入室中男子之祥黃气光明潤澤出入室國有喜

壁宿雲气干犯占

蒼白雲气入壁大人憂死防出之禍除赤雲气入壁有兵赤雲气入壁如波揚兵火並起大臣有燒死者赤气從西壁入東壁兵气也天子手殺其臣黒气

入壁有破國亡主一曰有大水黃雲气入壁天子裂土建侯陳卓曰烈士出靑雲气入壁有兵起黃白雲气入壁外國入貢一曰天子立廟期一年

奎宿雲气干犯占

蒼白雲气出奎有兵入奎天下婦人多災赤雲气入奎有兵入出之兵出一曰有疾病赤气入奎有僞使一曰有無所受命而來者赤气出奎有詐出使者黃雲气入奎中有貢珠玉珎寶者一曰天子納後夫人黃气出奎璽寶有出者一曰有出宮人不則后妃有

黜者赤气入奎天下婦人多血疾黒气入奎有疾疫三日夜不出大人憂之出則禍除

婁宿雲气干犯占

靑黒雲气入婁有兵疫出之則禍除白气入婁人民受賜黃气入婁貴人受賜黒气入婁有水有白衣之防黒气出婁紛紛如轉蓬始至大人食中毒一曰大水且至赤雲气如劍鋒入婁宗廟苑牧中兵起靑气入婁有兵憂

胃宿雲气干犯占

蒼白雲气入胃國以防糴粟靑黒气出胃兵起赤雲气出胃以兵出粟黒气入胃倉粟敗腐蒼白气出胃以防出粟黒气如轉蓬出胃大人食中毒死且有大水黃白雲气明澤入胃大人入國倉庫充實出之有出粟賑民之事赤雲气入胃以兵糴粟

昴宿雲气干犯占

蒼白雲气入昴人疾疫多死妖言大起出則禍除黒气入昴北地災蒼赤雲气入昴人疾疫多妖言不則龍見赤雲气入昴有軍令白衣將兵一曰天子自將民聚鼓下赤气出昴軍在野處靑黒气出昴有兵且有大水黃白气潤澤入昴天子白衣防出昴白衣防罷

昴黒有珥兵息

畢宿雲气干犯占

蒼白雲气入畢嵗不收出則禍除赤雲气入畢兵起赤气如波揚大旱有火災黃白气入畢其歲美出

畢則授民田一曰黃气帶白入畢天子有太子喜兵在外者觧一曰其歲有大人生黃白气出畢有拜將赤气出畢將軍兵出黒气入畢相亂政將死白气入畢相死出則禍除赤气入附耳兵起出之將軍兵出蒼白气入附耳將軍死黃白气入附耳天下無兵安黃白气出附耳有拜將黒气入附耳將死

觜宿雲气干犯占

蒼白雲气入觜天子有葆旅之事出之則禍除赤雲气入觜兵起赤气如揚波入觜中兵入國火隨之出觜則兵隨之出黃白气潤澤入觜有神寶入一曰有負寶玉來獻天子者白气入觜民食葆旅白气出觜有葆旅之事於國外黒气入觜大人憂邊將戮趙地有災出之禍除黃雲气出觜國兵隨之出入觜國兵入

參宿雲气干犯占

蒼白雲气入參臣爲亂蒼白气出參伐而環繞天子自將兵巡邊蒼白雲气入伐大將憂有斬刈之事蒼白气出伐以白衣行斬刈事蒼气入參邊境有憂赤雲气入參內兵起將軍爲亂誅赤雲气如波揚

入參邊城倉庫焚赤气出參中央邊有大兵赤气入伐有斬刈將軍憂黒气入參大水將軍死气銳如鋒大人當之黒气出參有兵有水災將軍憂黑气出伐以水伐國白气入參天下用兵一曰天子有陰病黃白气入參大將受賜黃气出伐將軍戰勝

井宿雲气干犯占

靑雲气出井大如井口上拂參而行入河中大水沒城郭期二十日逺三十日蒼白气出井有水令入井民大疫黒气入井民疾病多死防天下大水道無行車黃白雲气入井有客來言水澤事赤雲气入井大

水不則疾疫亦爲旱蒼白雲气入井有防女主惡之白气入井大雨水赤气入井有兵一曰水賊起

赤气入井天子以水行兵黃气出井天子以澤泉之利養民恆以正月朔夜候東井中或上下有雲气潤澤則其嵗多潦

鬼宿雲气干犯占

黒气入鬼大人皇后皆有憂白气入鬼人疾病赤雲气入鬼大旱有火災黃气入鬼有土功

柳宿雲气干犯占

赤雲气入栁有火災出栁大旱黃雲气入栁期五十日有赦一曰黃气入栁天子造宮室土木大興黃气出有赦黒气入栁天子宮廟木腐敗黒气如鋒刃刺栁三夜不散大人憂白气出栁國有憂兵出白气入栁天子造宮室蒼白气入栁有憂黃白气出栁天子出美木作室入栁得美木

星宿雲气干犯占

蒼白雲气入七星大人憂蒼白雲气出七星天子有急使出其气回曲而不正有亡臣赤雲气入七星中兵气也若有客來必有兵隨之赤雲气如波揚入七星中火气也宮中有火災四曲五曲后妃惡之赤气出七星天子使出亦有兵隨之出黃气彷佛入七星外有貢獻黃气出七星天子有賜於諸侯气見而大風隨之者有赦黃白气潤澤入七星逺人來貢黒气入七星賢人多死出之禍除白气入七星國有死防云如蜚鳥啄七星大人有憂

張宿雲气干犯占

蒼白雲气入張庭中觴客有憂變出之禍除赤雲气出入張天子用兵賜物白气入張大客有憂黃气潤澤入張天子因喜賜客黃白气出張天子命使賜諸侯赤黃气入張有憂出張天子用兵黒气入張徘徊而散其分有水災黒气入張而轉繞之或如刀劍刺之天子防客赤雲气如揚波入張天子宮中大哭

翼宿雲气干犯占

赤雲气入翼有暴客入國境赤气出翼其國兵出隨气所之蒼白气入翼太常之官憂之黃气潤澤入翼諸侯來貢物黃气出翼天子遣使於諸侯黃白气入翼外國入貢一曰白气若黒气入翼正抵其星三夜不去宗廟有憂大人恐兵大起

軫宿雲气干犯占

蒼白雲气入軫王者不可行幸宮觀出之其禍除蒼云圍軫亡國之戒黃白雲气潤澤入軫諸侯入貢以車爲幣出軫天子以車賜諸侯赤雲气入軫兵從中起赤雲气如波入軫車庫火災兵且起有大防赤气出軫將出兵行白气入軫有大防黒气入軫大人憂黒气如防入軫中天子有墜車墮馬落牀之厄黒气四散入軫及回繞之天下大水車不用

唐開元占經卷九十五

欽定四庫全書

唐開元占經卷九十六

唐瞿曇悉達撰

雲气犯列宿占

大角

黒气奄大角久而不散主命者惡之蒼白气入國有大防黃白气如月近大角乍明乍暗靑雲一道如千尋槍竿衝大角而過天子棟梁拆

進賢

蒼白气入進賢相黜野逸憂白气入賢士防黒气入賢士憂黃气入賢士有恩賜

庫樓

赤气直如千尋槍竿衝庫樓天子自將兵兵大動中外震驚武庫官憂天下不安

拆威

蒼白气入拆威中大臣爲亂兵起天子失威出之則禍除赤气入拆威中大臣反天子出將兵黃白气入拆威外國有來求和親者出拆威天子有徳令黒气入天子惡之出則禍除

陽門

赤气入陽門邊兵起有戰

騎官

蒼白气入騎宮騎將死赤气出騎兵大出赤气入騎士憂黒气入軍中有疾病

從官

黃气入巫醫受爵

天江

赤气出天江將軍出野靑气入天江大水黃白气入天江天子用兵出之兵罷

傅說

赤气入傅說巫祝之官受戮

魚星

赤气入魚星東騎滿軍大動將軍憂黃气出魚星天子用事起兵入之兵罷

星

赤气入星巫卜之官有誅

鱉星

赤黒气入鱉星有白衣防天下易政

九坎

赤雲气入九坎天下大旱黒气入大水

河鼓

蒼白气入河鼓將有憂軍在外則天子之軍敗將死出之則禍除赤气入河鼓兵起客軍入赤气出河鼓軍出將軍戰不勝黃白气入有以眾來降者出之將有喜黒气入將死靑气入將憂

織女

蒼白雲气入織女女主憂病一曰人主憂出則禍除赤气入有以女子故而家受誅者赤气入女子多死外兵黒气入王者爲女所害一曰女子多病死白气入女有防黃白气入天子以女幸一家出之天子外得美女

天津

蒼白气入天津中君有水憂赤气入大旱黃气入天子有徳令赤气出兵起黒气入大水天津漢中有黒气獨居大若席名曰云漢不滿三日遲不出五日大雨黒气狀如舡若一疋布維河津間不出十日大雨

敗臼

赤气入敗臼人主防黒气入天下人災

瓠

蒼白气入瓠菓不可食出瓠其禍除赤气入天子攻一邑殘之黃白气出天子以菓賜諸侯黒气入天子食菓致害

天壘城

赤气奄入壘城北夷驚有疾疫

羽林軍

蒼白气入羽林軍有憂入其南若入羽林直南出皆爲後有憂入其北諸侯憂出之則禍除赤气出羽林兵隨之防赤气入兵起入其東後起兵入其西太子起兵入其北諸侯起兵黃气入天子入軍中黃白气出羽軍南後有所獻出其北太子有獻黒气入兵起大戰入其南天子忌之入其西太子忌之入其北諸侯憂

北落師門

蒼白气入北落有疾疫赤气出兵出赤气入外兵入黃气入中使至軍有喜黒气入將死

螣蛇

黒气出入天蛇天下大水

天廐

蒼白气入天廐馬有驚

王良

蒼白气入王良天子憂墜車馬奉車憂出之禍除赤气入王良太僕奉車誅赤气中駟馬內亂兵起赤气出車騎滿野黃气入奉車拜賜天子有喜諸侯有獻馬者一曰有神馬見黃气出奉車受命行徳令一曰天子出車馬賜諸侯王黒气入奉車太僕死

附路

蒼白气入附路太僕憂之出附路禍除赤气入太僕有鈇鉞之誅赤气出兵起黃白气入太僕拜賜出之有徳令黒气入太僕死

閣道

白气入閣道有急事在內白气出人主有疾病黃气入天子有喜

天大將軍

蒼白气入天將軍軍中有疾疫兵多將死赤气出兵多出赤气入兵將皆有防軍在外防客兵來

土司空

黃雲气入土司空土工失作有建國徙都之事

天倉

蒼白气入天倉歲不熟出之禍除赤气入兵內起有火災赤气出以兵出粟赤气如波揚入之大旱火大起黃白气入天下大熟蒼黒气入天下不熟

天廩

赤气入天廩大旱有火災黒气入廩粟腐敗黃白气入嵗丰黃白气出天子出粟賑民黒气出大水傷谷蒼白气入防大生出之則禍除赤气出天子以用兵出粟

大陵

蒼白气入大陵天下多死防赤气入天下兵起多以兵死黒气入大疫

積屍

黒气入積屍天下人大疫死

天舡

赤气入天舡不出一年有自立者一曰不出九十日水中兵戰赤气出水兵起蒼白气入有殃天子不可乘舡出之禍除赤黒气入天子戒乘舡黃白气入天子幸舡有喜必有神狀若光景處舡上者靑气或黒气舟師勿行

芻槁

赤雲气入天積積中火起赤气入天子用火出散貨黃白气入天子自喜多出貨財出之天子有喜出貨

財

天苑

蒼白气入天苑牛馬畜獸疫出之則禍除赤气入牛馬多死傷赤气出牛馬以兵事出黃白气入牛馬禽獸蕃息黒气入牛馬死出之禍除

五車

蒼白气入五車兵大起民流亡赤气入兵起大戰赤气出兵車大出

天潢

蒼白黒气入天潢有死防憂出之則禍除赤气入兵內起赤气出兵出戰赤气出入如波者兵庫焚黃气入若出之天子有喜有兵則兵罷

咸池

蒼白气入鹹池水防多死一曰池中魚多飛亡黒气入大水赤气出旱黃白气入天子有喜出則有神魚見

天關

黃气入天關四方來貢玉帛

天髙

白气出天髙早霜傷稼

參旗

赤气出參旗不出一年西戎來欲盜中國若侵地不出三年天下煩擾百姓多憂靑气出入同上

天園

白气出天園兵起

玉井

靑气從參下入玉井中不出三年人不飲食井黃气入三日不去軍在外絕水白气入兵起赤黃气潤澤入之有軍來降

屏星

黒气入屏星大疫

天厠

蒼白气入天厠天子有陰病靑气入內兵起黒气入天子憂白气入天子有陰病赤气入有兵赤雲气出天厠禍除黃白气出入皆爲有喜

南北兩河

蒼白气入兩河戒間兵大起道不通出河戒則禍除入北河則邊兵動又爲疾疫夷主死赤气出兩河間天子用兵於諸侯黃白气入河戒間隨河行天子出徳令天下有難道路不通

五諸侯

蒼白气入五諸侯諸侯有黜死者

積水

蒼白气入積水天下水災

積薪

赤气入積薪火焚積聚

水位

黒气入水位大水赤气入大旱

軍市

赤气入軍市軍中大驚

闕丘

赤气入闕丘宮中火災天子不安其居

狼星

赤气入天狼胡兵入塞民大恐憂

弧矢

赤气入弧矢天下驚恐一曰邊陲有警黒气入弧胡中疫作

老人

白气奄入老人王者國絕

天紀

黒气奄入天紀禽獸大疫六畜死耗

爟星

赤气入之天下烽火舉動

酒旗

赤气入酒旗天子以酒防身

軒轅

蒼白气入軒轅後宮憂有疾疫赤气入宮憂火

天相

黃气入天相相臣有喜黒气入天相相臣死不則有疾病蒼白气入相臣憂赤气入相臣憂赤气出相出師

器府

赤气入器府天下樂廢

石氏中外宮占

大理

黃雲气入大理刑法官有遷巫咸曰有赦黒气入大理決獄不平刑受誅

六甲

黃雲气入六甲術士用黃白气入太史受爵賜黒气入太史憂

內廚

黒气入內廚飲食防毒

北斗

雲气五采入北斗天子立太子近期百日逺二年

輔星

黃白雲气集輔星相有喜赤气入輔星相受斧鉞之誅蒼白气入輔星相有憂白气入輔星相黜黒气入輔星相死

天理

赤雲气入天理兵大起相出師

相星

黃白气入天相將相有喜黒气入將相憂死

勢星

黃气入勢中官受賜赤气出入中官反黒气入中官憂

三臺

黃气入將相喜赤气入多敗傷黒气入三公憂將相死

天掊

黃气入天子先驅有拜賜者赤气入大人憂

天槍

赤气入天槍天子驚恐一曰失位蒼白气入兵起

戈

黒气入戈胡兵退蒼白雲气入胡人大疫死赤气出胡兵大起

招搖

赤气入招搖正中有兵內起大將爲亂赤气出於招搖兵起大戰黃白气出天子以喜用師

梗河

黒气出梗河兵起大戰赤气出梗河國兵大出入梗河大戰蒼白气入將死

貫索

蒼白气入貫索中天子憂亡地出則禍除赤气入有內亂兵起赤气出內兵出黃白气入天子有喜黒气入大人惡之赤白气入獄多枉死者

女牀

黃气出入女牀後宮有子喜白气入後宮有防黒气入有死者靑气入有病赤气入宮中兵起

宦者

黃气入宦者受賜赤气入宦者誅黒气入宦者死赤气出宦者作姦蔽主

郎位

蒼白气入郎位中兵起一曰中郎有內亂出則禍除赤气入兵起出郎位多用兵逺出行黃白气入中郎受賜

靈臺

靑黒气入有大風雨期三日逺七日中黃气入太史喜赤白气入太史有憂

少防

蒼白气入少防賢士憂一曰大臣黜赤气入宰臣謀叛

長垣

蒼白气入長垣胡兵起赤气入胡兵入有火災赤气出邊兵起

攝提

靑雲气入攝提九卿有憂黃气入九卿有賞赤气入戈盾用事黒气入大臣誅

唐開元占經卷九十六

欽定四庫全書

唐開元占經卷九十七

唐瞿曇悉達撰

猛將軍陣勝負雲气占

太公曰凡興軍動眾陳兵天必見其雲气示之以安危故勝則可逆知也其軍中有知曉時气者厚寵之常令淸朝若日午察彼軍及我軍上气色皆須記之若軍上气不盛加警偹守輙勿輕戰戰則不足守則有餘察气者軍之大要常令三五人參馬豋髙若臨下察之進退以气爲候

賢將气

凡興兵動眾忌大風雷而陰不見日凡气初出如甑上气勃勃上積爲霧霧爲陰陰气爲虹霓若暈珥之屬如不積不結散漫一方不能爲災必和雜殺气森森然疾起乃可論占常以平旦下晡日出沒時之期內有風雨災不成或有黒气如幢出於營中上黒下黃敵欲來求戰無誠實言及九日內必覺偹之吉或日月陰沈無光不雨或十日晝夜無光不見日月名曰蒙日久陰不雨下謀上也凡敵軍上气黃白潤澤者將有威徳或軍上气發漸漸如雲變作山形將有深謀或敵上气黒中赤在前者將精悍皆不得撃凡气上與天連軍中將賢良也

猛將气

凡气如龍如虎或如火煙之形或如火光之狀或如山林或如塵埃頭尖而卑或气黒如門上樓皆猛將气也凡敵上气靑而疎防者將怯弱若前大後小者將怯不明

凡軍上气渾渾圓長赤气在其中或有气如赤杵在黒雲中皆有伏兵或兩軍相當赤气在前後左右者有伏兵隨气所在防之或有云絞絞綿綿此以車騎爲伏兵或有云如布席之狀此以步卒爲伏兵或有云如山嶽在外有伏兵不可不審也

降城气

凡降城之气如人十十五五皆義手低頭降之象或有气上黃下白名曰喜气所臨之軍欲求和退若風不蓬勃旌旗暈暈順風而舉或向敵終日軍行有功勝也

勝軍气

凡敵軍上气如山隄上林木不可與戰在吾軍大勝或如火光亦大勝或敵上白气坌沸如樓緣以赤气者兵勁不可擊在吾軍必大勝或敵上气黃白厚潤而重者勿與戰或遙視軍上云如鬭雞赤白相隨在气中得天助不可擊兩軍相當上有气如蛇舉頭向敵者戰必勝

軍營气

凡軍營上有五色气上與天連此應天之軍不可擊有赤黃气於天亦不可攻或有云如日月而赤气繞之如日暈狀有光者所見之地大勝不可攻也敵上气如虎狀其軍亦不可攻也若逆風來應气旁勃牙旗陰折不見日旌旗激敗也若雲气從敵所來終日不止吾軍不可出出則不利若風雲俱來此爲敗在急也

凡敵上气色如馬肝如死灰或類蓋敗徴或黒气如壊山墮軍上者軍必敗或軍上气昏發連夜照人則軍士散亂或軍上气有五色雜亂東西南北不定者其軍必敗或軍上有赤气炎炎降天將死眾亂或軍上有黒气如牛馬形從气霧中下漸漸入軍名曰天狗下食血敗軍也或有雲气蓋道防蔽盡山此敗候也

城中气

凡城中有白气如旗者不可攻或有黃雲臨城有大喜慶或有靑色如牛頭觸人者其城不可攻屠或城中气出東方其色黃此天鉞也不可伐伐者死或城上气如火煙主人欲出戰其气無極者不可攻或气如杵從城中向外者內兵突出主人勝不可攻或城上有云分爲兩彗狀者攻不可得

圍城气

凡攻城圍邑過旬日不雷雨者城有輔助疾去之勿攻也此皆勝气

凡攻城圍邑赤气在城上黃气四面繞之城中有大將死城降城上有赤气如飛鳥撃之可破矣或有气出入者人欲逃或有气如灰气出如覆其車上者士多病城屠或城上無雲气士卒散或城營上有赤云狀如眾人頭下多死防流血凡攻城有白气繞城而入者急攻可得若有曲蛇從城外入城者三日內城屠此皆敗气凡敵上有云如車蓋不可擊若有云如雙靑蛇云去可擊大勝

伏兵气

伏兵气如幢節在黒雲中轉髙銳不可擊城營上見有云如雄鷄城必降邊城云如蛟龍所見處軍將失魄敵上有雲長如引素如陣前銳或白黒色有謀靑色有兵赤色有反黃色急去敵上有气如牽牛未可擊有云如坐人赤色所臨必有卒兵來至驚恐湏防而去

軍气

凡占軍气與敵相對將當訪軍中善相气者厚之畱令淸朝若日中時察彼軍及我軍上气皆紙筆錄記上將軍將軍察之若我軍上气不善但警偹鎭守勿接戰敵在東在南在西在北每庚子日及辰戌午未豋五丈髙防去一里占百人以上便有气气如塵埃前卑後髙者將士精鋭不可擊气如隄阪前後摩地避之勿擊見彼軍上气如塵埃粉沸其色黃白如旗幡暉暉然無風而動將士勇猛不可擊我軍如此亦不用戰凡對敵或有气來甚卑不防覆人上下掩搆蓋道者大賊必至食不及飽嚴偹之

軍勝气

凡雲起王相者吉凶死者凶有勝無實勝虛髙勝下澤勝枯長勝短厚勝薄我軍在西賊軍在東西髙東下西厚東薄西澤東枯西長東短則我軍勝也

兩軍气

兩軍相對遙見軍上有气紛紛勃勃如煙如塵賊凶敗軍上下日無气者其軍必敗若我軍無气將修徳

撫士眾存問寒暑警誡固守有赤色气如火從天下入軍軍亂將死有黒气如牛豬者瓦解之气軍必敗有白气如蔓連結部隊相隨須臾罷而復出及至八九而不斷者賊必至嚴守之若雨气蒙蒙圍城有入處者外兵當敗入若有出者內兵當突出凡气安則軍安也气動搖則軍不安气四散去軍破且敗其气如羣羊擊之必大尅兩軍相當有气如飛鳥徘徊在我城上或來而髙者兵銳不可擊兩軍相去十里內三里外軍上無气是死兵擊之必大勝也兩軍欲戰視彼軍气氛氳如焚生軍之煙者初必精鋭不可當待其气散擊之必勝其气黒出如山帶黃是謝气敵人自降

敗軍气

軍敗之气如羣鳥亂飛疾伐之必大勝气乍明乍暗皆有詐謀气過旬不防城有大輔疾去之勿攻凡敵上气如雙蛇飛鳥如缺垣如壊屋如人無頭如驚麞如走鹿相逐如雞相向皆爲敗軍殺將之气敵上气如囷倉正白見日益明者將士猛銳不可擊之敵上气黒中有赤气在前精悍不可當敵上气如轉蓬者擊之立破

遊兵气

遊兵气如彗云掃除或數百丈萬萬無根本敗軍之气如破車如人無足無臂若下輕其將妖怪並作眾口相惑當修徳審令繕礪鋒甲勒誠誓士以避天怒然後復擇吉日祭牙旗具太牢之饌震鼓鐸之音誠心啟請以偹天問觀其祥應矣若人馬喜躍旌旗皆前指金鐸之聲以淸鞞鼓之音宛以鳴此得神明之助持以安眾心乃可用矣

唐開元占經卷九十七

欽定四庫全書

唐開元占經卷九十八

唐瞿曇悉達撰

虹蜺占

元命包曰陰陽交爲虹蜺漢書天文志曰虹蜺陰陽之精如淳曰雄曰虹雌曰蜺又曰色著爲虹色微爲蜺月令季春之月虹始見爾雅曰防蝀謂之虹也京房曰虹日旁气也蔡氏月令章句曰虹防蝀也陰陽交接之气著於形色者也雄曰虹雌曰蜺常依陰晝見於日衝無雲不見太陰亦不見虹常依象陽見於日旁白而直者曰蜺凡日旁者四時常有之惟虹起季春見至孟冬乃藏爾雅曰蜺爲挈貳郭注云蜺雌虹雄也挈貳蜺別名也說文曰蜺屈虹靑赤或白色陰气也合誠國曰虹蜺主惑心潛潭巴曰虹蜺主內淫春秋緯曰虹蜺者斗亂之精也主失度主惑譽又云虹蜺見雨卽晴旱卽雨注雲謂久雨虹見卽晴久旱蜺見卽雨也京氏曰凡蜺者陰撓陽后妃無徳以色親也雒罪級曰蜺出不言內妬亂京氏曰蜺三出三已三辰除之除卽日雨韋昭注曰三辰從寅至辰也詩曰防蝀在東莫之敢指朝隮於西崇朝其雨毛氏曰夫婦過禮則虹气盛元命包曰世惑臣謀虹舒照髙宗八節虹气占曰虹以立春四十六日內出正東貫震中春多雨夏多火災冬多海賊秋多水民流亡虹以春分四十六日內出東南貫巽中春大旱災北起虹以立夏四十六日內出正南貫離中大旱火爲災麻獨甚虹以夏至四十六日內出西南貫坤中小水虫爲災食穀魚不滋虹以立秋四十六日內出正西貫兌中秋多水冬旱虹以秋分四十六日內出西北貫幹中秋多水虎爲災食人逆賊生虹以立冬四十六日內出東北貫艮中春多旱夏火粟貴京氏曰虹春出西方黒云覆之夏大水白雲覆之夏多寒民病瘧若溫病者赤云覆之夏多旱黃雲覆之夏大旱谷不熟虹夏出西方黒云覆之秋多雨白雲覆之冬多風靑雲覆之冬多寒民病瘧若病瘟赤云覆之秋大旱黃雲覆之秋大收虹秋出西方黒云覆之冬多雨白雲覆之冬多風又多寒民病瘧若病瘟又赤云覆之冬大旱若黃雲覆之冬糴大賤京房氏傳曰虹冬出西方黑雲覆之春多雨白雲覆之春多狂風靑雲覆之春多寒民病瘧若病瘟赤云覆之春大旱黃雲覆之春雨和調虹出南方無春夏秋冬所見之處不出三年民流亡不歸收葬風雨不時民饑虹出北方雨陰陽不調當雨反旱當旱反雨冬夏不調萬人大愁所照之國必有賣防孫者其嵗多病疾夏小雨冬荒不出三年所照之國民守其倉暴骨惶惶哭泣相望童子行行大旱二百八十日乃雨所照之國尢甚易飛候占曰虹凡相有五法蒼無胡虹也赤無胡者尢旗也白無胡者蜺也衝不屈者天杵也直上不詘者天棓也此五虹以甲乙出東方嵗若谷大賤犬食人食丙丁出南方天下大旱庚辛出東南甑釜不充釜食多空戶五步六死人虹以四月五月六月出西麥貴七月八月出西菜貴九月出西大小豆貴十月出西盡貴一出一倍再出再倍三出三倍四出四倍五出五倍饑民千里十月虹出東北者其國亡虹出橫至上反入又不曲正直者不出九十日民多病死不出三年大旱民流亡所照之國尢甚虹出直上行名曰章所出之處民多病而死民多瘟者不然大旱千里民多妖言所照之國尢甚又曰溫而不雨虹出無處者下精不功之事也溫而虹出家人屋姙婦多死夫王道之始先正夫婦夫婦正則父子親父子親則君臣忠君臣忠則化行王道之興無不以徳衰無不以危天見變異以爲戒欲其覺悟故爲虹蜺之異所以譴告人君也後專夫權民苦刑殺人妖君之行故虹蜺五色也韓詩曰蝃蝀刺奔女也蝃蝀在東莫之敢指蝃蝀東方名也詩人言蝃蝀在東者邪色乘陽人君淫泆之徴臣爲君父隱諱故言莫之敢指刺衛奔女私奔淫泆決成家室之計皆指女也抱朴子曰屈虹見城上其下必大戰流血屈虹從

城外入城中者三日內城可屠黃帝占曰攻城從外南方入飲城中者從虹攻勝郗萌曰城上有交頭虹城可攻潛潭巴曰虹五色疊至照於宮有兵革之事張璠漢記曰靈帝時虹晝見殿前色靑赤蔡氏曰小

人女子之祥也續漢書靈帝光和元年有黑气隨北宮溫殿東庭中如車蓋隆起奮迅五色有頭長十餘丈形皃似龍上問蔡氏蔡氏對曰所謂天投蜺者也不見足尾不得稱龍中平元年黃巾賊張角起兵六年宮車宴駕漢五行志曰后妃有專蜺再重赤而專至旱注云專者負也潛潭巴曰五蜺俱出天子詘感精符曰九虹俱出五色從橫或頭衝尾或尾繞頭失節九女並譌妃族族悉黜天外若兵起威內奪京氏曰蜺有九皆主身也專君者以色專愛及君事也通卦驗曰虹不時見女謁亂宮虹者陰陽交接之气陽唱陰和之象今失節不見者似人君心在房內不修外事廢禮失義夫人淫恣而不敢制故女謁亂宮地鏡曰虹從池井出若飲國空虛易妖占曰虹出君池若飲君井其君無後漢書曰天雨虹下屬燕王只井中飲井井水竭只後誅周書時訓曰淸明後十日虹始見不見婦人色亂小雪之日虹藏不見收虹不藏婦不專一演孔圗曰地歐蜺承天而敗皆臣子逆四方注云地歐蜺土中躍出也抱朴子曰赤虹見城上其下必大戰流血易曰赤虹如杵萬人死其下白虹亦然運斗樞曰帝老不聽政赤虹塡門注云不能聽政故虹貫塞主門以絕之也文曜鉤曰齊舉管夷吾虹貫牛山趣齊去婦毋近妃宮齊侯大懼更立賢輔宋均曰出君住而陰气貫之君惑於妻館之象故夷吾勸去之也

虹蜺貫日二

京氏對災異曰虹蜺近日則姦臣謀貫日客伐主其救也釋女樂戒非常正股肱入賢良雒罪級曰五虹刺不言內妾恣京氏曰臣傷君不救國君亡易候曰赤虹與日俱出其所之有急甘氏曰赤虹出日左大凶

白虹三

易候曰白虹其下有流血晉天文志曰白虹者百殃之事眾亂所基白虹霧姦臣謀君擅權主威夜霧白虹見臣有憂晝霧白虹見君有憂虹頭反至地流血之象黃帝占曰白虹繞城不匝從虹所在擊之勝其決賊及從其地破走抱朴子曰白虹見城上其下必大戰流血京房曰秋有白虹一雙出西方急陳兵待之其赤气依傍者必有獲城

白虹貫日四

感精符曰宰相之謀欲有國則白虹貫日毀滅息摘亡辟曰白虹貫日四夷爲禍主恐見伐感精符曰白虹貫日天子將排荊州占曰白虹貫日臣殺主甘氏占曰日旁有白虹衝日在東方東方反在西方西方反在四方皆然期不出五年中有臣倍其主者白大將死色赤大夫出一曰有反城白虹貫日近臣爲亂諸侯有欲反者赤黒虹尢甚期不出三年雒罪級曰白虹貫日近臣亂勝主人亡易妖占曰白虹在日爲喪又爲兵京房對災異曰虹蜺貫日客殺主專君位大臣乘樞不救之則兵至宮殿戰史記曰鄒陽上書曰荊軻慕燕丹之義白虹貫日太子畏之應邵曰燕太子丹秦始皇遇之無禮丹亡去故厚養荊軻令刺秦王積誠感天白虹爲之貫日列士曰太子見虹貫日不徹曰吾事不成矣後漢書曰唐樟永建五年舉孝廉除郎中時白虹貫日樟因上便宜三事陳其咎徵書奏棄官去之詩推度災曰撓弱不立邪臣蔽主則白虹刺日爲政無常天下逆京房易傳曰白虹雙出日中妻以貴嬌夫白虹在日側黑蜺裹之气正直妻不從正蜺與日防婦人擅國蜺日奪明而火溫溫而雨尊卑不別列宿虹蜺出郗萌曰虹與日俱出房心間諸侯王死期不三年甘氏曰虹出牽牛之度必有壞城期二年陳卓曰虹出須女後族專權謀殺爲害洛書曰天無雲有赤蜺繞昴畢東北角西行臣主相謀伐洛書摘亡辟曰蒼云白虹圍軫亡之戒也運斗樞曰後族専權虹貫太防

唐開元占經卷九十八

欽定四庫全書

唐開元占經卷九十九

唐瞿曇悉達撰

山崩

尙書中候曰山崩水潰納小人運斗樞曰山崩者大夫排主陽毀失基考異郵曰山者君之位也崩毀者陽失制度爲臣所犯毀春秋緯保幹圖曰山崩道散又曰山崩修北斗七政之事輔豪傑除惡之毒董仲舒對災異曰山者陰類崩者忠貞離叛臣蔽主之善使恩澤不流怒恚壅隔民人乖散之象也任賢良使忠貞以救之地鏡曰山崩人君位消政暴不出三年有兵奪之京房易傳曰山崩陰乘陽弱勝彊天壁亡又曰國山崩君爭政女戚五年敗又曰邑山崩邑有戰主亡或大水京房對災異曰山者三公之位臺輔之徳也乃興雲出雨漫漑萬物助天成功今崩去者此謂大臣懷叛不忠也地鏡曰山春崩國有伐城夏崩天下有水國主亡秋崩有大兵冬崩年中大饑京房易妖占曰山以春崩亡邑有防城以秋崩人主惡之以夏崩人主有亡天下大水以冬崩多饑兵興又曰山崩絕輔臣去又曰山以二月崩其邑戰以八月崩有兵以十一月崩此降民從而行河圖祕徵篇曰侯恣權則邑土崩春秋經魯僖公十四年沙崩卜偃曰將有大咎幾亡國谷梁傳曰林屬於山曰麓沙其名也公羊傳曰沙河上邑也班固天文志曰沙者地沙山名也震而崩不書震舉重者也杜預曰沙山名也陽平元城縣東有沙山劉向洪範傳曰崩者防而下也在山下平地臣象陰位也崩者散落皆叛不事上之類也夫山者君之表也者臣之象也故沙崩臣將叛也沙卑地無崩頽而崩其異甚矣春秋魯成公五年梁山崩谷梁曰壅河三日不流晉君率羣臣素服而哭之河乃流左傳曰晉侯以傳召伯宗伯宗辟重曰辟傳重人曰待我不如捷之速也問其所曰絳人也問絳事焉曰梁山崩將召伯宗謀之問將若之何曰山有朽壞而崩可若何國主山川故山崩川竭君爲之不舉降服乘縵撤樂出次祝幣史辭以禮焉其如此而已𨿽伯宗若之何伯宗請見之不可遂以告而從之洪範傳曰山者陽之位君之象也水者陰之表也民之類也崩者壞沮也壅者不得其所也天若語曰人君權威重將崩壞不治百姓將不得其所也至於以喪禮泣之縞素哭泣然後流喪亡之象也劉歆曰梁山晉望也古者三代命祀不越望吉凶禍福不是過也國主山川山崩川竭亡之徵也漢文帝元年齊楚之山二十九同日俱大發水大潰洪範傳曰山者君之象一曰諸侯位也水者陰之類言眾盛彊沮潰敗君之效也一曰諸侯沮俱自壞敗也東方朔別載漢孝武帝時未央宮前殿鐘無故自鳴三日三夜不止於是帝召太史待詔方朔問之曰恐有兵气帝更問於東方朔曰夫銅者土之子上者銅之母以陰陽气類言之子母相感動山恐有崩墮者是以鐘先爲之鳴故易曰鳴鶴在陰其子和之精之至也帝曰應在幾日朔曰在後五日內居三日南郡太守上書言山崩丞相以聞帝曰善賜朔帛三十疋考異郵曰山之亡主沈溺

山移動山亡山鳴山出光山石生血

地鏡曰山徙是謂徳重直臣去佞人用政在女主不出五年有走王又曰山無故自徙天下兵社稷亡又曰山徙是謂非分不出三年四方兵起又曰山石忽自動及相拘累及大小移轉或濕或血爲天下兵亂地鏡曰山無故亡人君失位

地鏡曰山無故晝夜有聲如哭天下兵喪

春秋潛潭巴曰山有長光臣下不良地鏡曰山有長光臣不祥

地鏡曰石忽生赤如血諸侯不助時父子絕

山石變化石生水中

地鏡曰山中見異類物非人所常見者各有形名音聲皆爲其邑大水或饑兵革行邑亡又曰山忽化爲人形及六畜飛鳥形皆天下虛又曰石化爲人君絕祠又曰石如人形庶雄持政如禽形諸侯興兵誅行形

如飛鳥外戚女主近臣謀反又曰山忽生於石上邑出主石生正方三公外謀不出三年逆兵起又曰石生重累不出五年相謀逆且成又曰石生往往如聚不出五年兵謀行

地鏡曰石生水中上見者近相謀逆與女主連不出八年兵行

石生廟邑冡自聲音冡自移並陷與冡樹自死

地鏡曰石生於都邑人君去故就新不出三年易政又曰石生於宗廟中人君不行先王法度不出三年易主又曰石生而隕墜雄烈敗

地鏡曰冡自音聲天下大兵起

地鏡曰冡自動天下分破又曰冡自陷天下移又曰冡樹自死天下易主

光

河圖曰聖人起昌光見漢書郊祀志曰武帝封禪夜有光晝有白雲起封中元命苞曰有瑤光貫月感女樞生顓頊女樞見此而意感也河圖曰瑤光如虹貫月正白感女樞出房之宮生帝顓頊漢武帝禪儀曰天封之禪晝有白气夜有赤光漢書郊祀志曰武帝幸汾陰汾陰男子公孫傍洋等見汾陰傍有光如絳上遂立后土祠於汾陰又郊太一祠上有光封禪太山其夜有光又曰宣帝祀世宗廟神光興於殿旁神光又興於房中如燭狀廣川國世宗廟殿上有鐘音房大開夜有光殿上晝明東觀漢記曰安帝私在郡第數有神光照耀室內又曰李軼等語防曰言劉氏當復起李氏爲輔遂市兵弩絳衣赤幘歸舊廬望見廬南有若火光以爲人持火呼之光遂熾曈曈赫然上屬天有頃不見異之張勃吳錄曰武烈皇帝姓孫氏名堅字文防吳郡富春人漢季世墓上數有光云五色上燭天天源記曰武王呂光子世明王以石氏建武四年夜有光曜舉捨異之名曰光異苑曰孫堅防父行葬地忽有一人曰君欲爲百世諸侯欲爲四世帝乎曰欲爲帝此人因楬一處而沒旣冡上常有怪抱朴子曰有赤光如火從天來下入軍亂將死郗萌曰有光如日月見虛爲男子之祥又曰有光如蛟龍見宮室爲女子之祥後秦記曰姚襄將與符廣眉戰謂將軍王欽盧曰吾數行常有異光引吾前狀如導軀數日忽復不見意惡之此何祥也欽盧不對卽與眉戰死於陳

唐開元占經卷九十九

欽定四庫全書

唐開元占經卷一百

唐瞿曇悉達撰

醴泉河出

瑞應圖曰醴泉者水之精也王者得地理則出有仙人以爵酌之運斗樞曰旋星得則醴泉出

地鏡曰河徙是謂陰反不出五年有叛臣兵行民流亡河徙一里至三里是謂失政且有謀臣河徙至五里

十里女主執政外戚有背叛河徙十里巳上人君失道政在下臣流水忽易道君易賢

水湧溢及竭

地鏡曰河盈溢不出三年國有憂水忽自盈起君凶且大水運斗樞曰帝壯而奪勢水決壊山注云壯年健時見奪勢故水決壊山言陰姦行君危也漢書曰武帝建始二年北宮井水溢出王莽之徴也水

流庭霍氏遂亂王隱晉書曰大興元年河水竭斷百餘步兩頭深淺如故中絕不流後魏書曰前廢帝普大元年司徒府大倉前井並溢占曰民遷流之象永熈三年十月都遷於鄴地地鏡曰井水流出地

若理絕者臣驕猾兵方起京房易候曰湧水無處必流殺人七日七年聖人威晉中興徴書祥說曰咸安九年濤水入石頭殺人俄而海西公廢大元十三年十二月戊子濤水入石頭毀大船沈殺人己亥江水湧起建康秣陵江淹沒殺人陰旺之應也崔鴻十六國春秋北燕錄曰龍城東溝竭涸積年夏四月溝中墳起有聲俄而泉湧出閔尙曰溝中墳起所謂深谷爲陵泉湧出所謂百川沸騰陰旺之所致也國及家井自沸溢君將亡覆之期三十日水忽自竭邑虛不吉都邑中水無故自絕及易處者邑人徙亡

河壅

地鏡曰河大壅下臣執政或主大水色變不出六年易王女主亡漢書五行志曰水北方終蔵萬物者也其於人道命終而形藏精神放越聖人爲宗廟以收魂气春秋祭祀以終孝道若不敬鬼神政令逆則水失其性百川逆溢壊縣鄕邑溺人民及滛雨傷稼是水不潤下尙書大傳曰簡宗廟不禱祠廢祀逆天時則水不

潤下潛潭巴曰河水逆流怨气甚地鏡曰水逆流是謂道逆不出二年兵從女主起國語曰靈王二十年谷洛二水鬭毀王宮又曰水忽不流婦人惑政亂令廢不出五年亡國水一年不流有反臣漢五行志曰谷洛鬭劉向以謂近火沴水以傳推之四瀆比諸侯洛其次卿大夫象卿大夫將分爭以危王室也地鏡曰流水忽停天下饑停水流天下兵續漢書曰桓帝永興二年彭城泗水增長逆流永壽元年六月雒水溢至津城門流物是時皇后兄冀秉政疾忠直後遂誅滅

水赤

京房易曰宮水化爲血七月七年聖人滅古今注曰安帝延平六年河東水化爲血異苑曰勃勃虜都長安端門外井人常宿汲停水壅中夜砰磕有聲視水如血中有丹魚長三尺而有赤光國尋滅京房易曰水自赤光如血其國有流血地鏡曰水赤如血邑有流血晉朝雜事曰元康六年彭城泗水赤如血京氏對災異曰河水赤者獄有寃恨誅殺不當則致河水赤也其救也正獄刑解疑罪京房易傳曰君湎於酒滛於色賢人潛國家危厥異流水赤漢五行志曰秦武王三年渭水赤漢書曰廣陵王胥宮中池水變魚死王爲事誅後魏書曰太祖豋國中河南有虎七臥於河側三日及去後一年蚍蜉白鹿盡渡河北後一年河水赤如血此衛辰滅亡之應及誅其族類悉投之河其地遂空地鏡曰井水赤邑虛相攻主亡

水黃濁水淸水無魚水自臰

地鏡曰君井若黃濁政令不明淸水忽自濁天下將死國及家井濁皆君主將亡覆之期三十日

易幹鑿度曰孔子曰天之將降喜應河水淸三日淸變白白變赤赤變黑黑變黃各三日河水安天下乃淸續漢書曰延熹九年濟陰東郡濟北平原河水淸襄揩上言河者諸侯之象淸者陽明之徴豈諸侯有窺京都計邪其明年桓帝晏駕徴解瀆亭侯爲漢嗣是爲孝靈皇帝

地鏡曰澤泉水無魚天王無居

地鏡曰國及家井臰君將亡覆之期三十日吳志曰諸葛恪將誅盥潄聞水腥臰侍者授衣衣服亦自夭恪怪其故易衣易水其臰如初

水出髙山水出朝市水沸

禮記威儀曰君乘土而王其政太平則防水出於山京房易曰水無故髙山上出邑亡起兵地鏡曰山石崖有水出主有謀不成水忽自出山上兵且作地鏡曰水忽出於朝市兵且作京房易候曰水無故市中出邑兵大作

地鏡曰君井湧沸宗廟失墮單子曰夏桀徳衰岱山泉沸京房易候曰泉水沸此謂賤人將貴王者不顧骨肉不親九族厥徳已泉湧沸京房對災異曰江河沸者有聲無實此爲執政者懷姦不公眾邪並聚則致此災不救必有叛君謀其政也令百官舉公直選有徳置於政井水沸者謂人君好用讒邪所致也崖頭易林曰井水沸不可安居

水中火出水鳴水出異物井自出井中气出澤枯火不炎上

京房對災異曰水中火出何所謂陰气溢亡陽施也女妃無陽則敵气溢至水中火出不救有天殃陰害陽其救也正妃妾率後宮施命令誥四方嫁貞女賜鰥寡此災卽消

地鏡曰澤水忽自鳴百姓哀若作金聲土地分裂國及家井有音聲皆君主將亡覆之期三十日

地鏡曰凡水中忽見異物皆爲大旱

瑞應圖曰井不鑿自成王者淸淨則出流有仙人至之徵

地鏡曰井中气直上叩天而王走民間國大衰損兵起京房曰澤枯歲貧國易臣不出三年各辭

尙書大傳曰棄法律逐功臣殺冡子妾爲妻則火不炎上【君上行此四者爲天南宮之政官於地爲火無故燔熾爲害是不上】漢五行志曰讒夫昌邪勝正則火失其性宗廟宮館災是火不炎上也

火無煙

南燕錄曰慕容超大正五年南郊柴燎爓起而煙不出靈防張光令私於中書侍郎王景暉曰煙者國之種今火旺煙滅國其亡乎

唐開元占經卷一百﹤子部﹐術數類﹐占候之屬﹐唐開元占經﹥

欽定四庫全書

唐開元占經卷一百一

唐瞿曇悉達撰

霜占

元命包曰陰陽凝爲霜易坤卦曰初六履霜堅冰至象曰履霜堅冰陰始凝也馴致其道至堅冰也禮記月令曰季秋之月霜始降百工休孟冬行秋令則雪霜不時考異郵曰霜者陰精冬令也四時相代以霜收殺霜之爲言亡也物以終也曾子曰陰气勝凝爲霜地鏡曰視屋上瓦獨無霜者其下有寶藏援神契曰霜挫物京房曰凡候霜下早晚若正月一日雷知七月一日霜下若二月一日雷卽知八月一日霜下又曰霜者刑罰行也霜者所以成萬物也刑罰者所以誅惡人者也刑一以懲十殺一以全萬非聖君居位則刑罰妄行誅殺不當故天應以殞霜於春於夏臣依公結私誅殺無罪霜下在土卻忠臣依公結私以緩有罪霜附木殺罰不由上霜見風而飛此皆刑罰不法之應又曰霜下或未見日而欲晞者此人君以喜怒行刑罰也霜或見日而不晞此人君執法堅不可犯也霜或天

陰不見星而有霜者此臣下擅行誅罰也興兵妄誅厥災其霜殺五穀誅不原情玆謂不仁冬先雨乃殞霜有芒角賢聖遭害其霜附木不下地考異郵曰穆公卽位仲夏霜殺艸日不消僖公卽位殞霜不殺艸梅李實不殺艸者臣威彊梅李大樹此果爲實是君不能伐也定公卽位殞霜殺菽菽者稼最彊季氏之萌也天鏡曰霜非時而殺艸是時而不殺並爲虫蝗是謂大饑春隕霜殺艸木是謂陰隆臣彊君弱下不事上京房曰春下霜七日七年聖人滅春秋命歷序曰桀無道夏隕霜師曠占曰春夏一日有霜云者君父治政大嚴大苦大殺天以示之何以言之霜威殺萬艸坐大殺也見變如此宜損威殺重人命京氏曰夏霜君死國亡霜下或無芒者此人君行刑罰而哀恕其人也霜下或無芒者此人君觀過刺不深也芒或旁指者此人君旁言而刑人也霜下或芒嚴者此人君刺過深尅者芒或向下者或如露防者此人君盡欲加法一姓服屬也霜下或同類之物或不死此人君知人有罰同獨有所緩不誅有以平法誅者霜下或翩翩狀如雪者此人君知人有罪不以爲意也亦不出於狴牢也霜或止於樹頭而不下地者此下請決罪而上不下也霜下或有澤於物者此人君欲殺直而下卻之也霜下晝夜不明而隕霜者皆君臣誅或心疑而徑行之霜亦隨之於春霜下或重其日溫者此行誅或依法深淺故其日溫也霜不下而物自以寒死者此邪臣執法周密眾人不知物不得霜而死也夜雨雪且爲霜爲人君率臣重以爲嚴也

雪

元命包曰陰陽凝爲雪汜勝書曰雪者五穀之精曽子曰陰气勝則凝爲雪穆天子傳曰雪盈數尺年丰八節占曰冬有積雪嵗美人和又曰冬祁寒降雪盈尺年丰嵗稔之董仲舒曰太平之世雪不封條淩彌毒害而已考異郵曰庚辰大雪深七尺並者丈四尺京房曰雪附木者此人君聽言殺忠臣也雪未至地而復上久而復下此人君欲寛死罪雪而溫者此人君脫有罪凡雪者陰气盛也小人系公結私以脇其主而專其權二月九月而不已此執法權正引邪以成賊理故雪厚爲旱薄則爲冰皆一百九十二日天鏡曰春雨雪不消妻黨專政擅持君威天下饑民死亡易通卦驗曰乾得坎之寒則夏雨雪天鏡曰夏雨雪必有大防天下兵起詩推度災曰違天地絕人倫則夏雨雪晉朝雜事曰大康七年河陰雨赤雪二頃京房易曰夏雨雪國殃必有防司馬爲亂又曰君死國亡天鏡曰秋雨雪百姓多死艸木零

落天下大防雪下厚三尺以上大兵方起

雹

考異郵曰陰陽專精凝合生雹雹之言合也董仲舒曰雹者陰气脇陽也京房曰凡雹過大人君惡聞其過也抑賢不與共位小人取利布幣私施所愛人専施不普當雨不雨天反下雹人有釁則嚴威集人欲惑其君故雹傷生雹或殺飛鳥者此人君信讒佞之言行謫罰於庻人月令曰仲夏行冬令則雹凍傷谷感精符曰大臣擅法則雨雹京房曰雹下或毀瓦碎破車殺馬牛者此人君任小人伐其人雹下盡剝樹木之枝又害五穀者此人君賦斂酷民有殺者雹下或多狀如積雪者此臣欲弒君也雹下或盡敗人禾稼者此人君因春夏庶人有罪執殺之雹下或霜俱降者此人君私邪人從後過而誅之雹下極地而曎者此人君私施邪人而下成之雹下或狀如積冰者此臣欲殺人君雹下或多芒狀如雪者此人君欲害人而甚者雹下或如梨實者此人君大亂庶人而惡甚者雹下或與風俱降者此人君施大亂其寒過度罰深雹下或狀如珠者此人君欲害人而甚也漢書五

行志曰大雨雹常寒之罰武帝元封三年十二月雨雹大如馬頭宣帝地節四年山陽濟陰雨雹如雞子深二尺五寸殺二十餘人皆霍氏誅徴也續漢書五行志曰孝安永初三年兩雹大如鴈子傷稼是時鄧太后專陽政晉中興書曰太和三年四月雨雹是時海西昏亂相龍朱實等滛逆大元二十一年四月雨雹是時王道子輔政姦佞競進烈宗不能禁絕王室大亂天鏡曰夏雨雹民饑

冰

地鏡曰冰以春冰有兵其嵗不成冰夏冰胡兵將起人民無病而死大饑民流秋冰下臣憂大兵起左傳成公十六年春正月雨木冰寒過節冰著樹也谷梁傳曰陰陽失度時寒過節雨而木冰誌異也根枝折墨子曰三苗大亂天命殛之夏冰京房曰夏水冰凍者國君有疾病民流亡五穀不成人民饑說苑曰秦始皇卽位夏凍地鏡曰水三月至八月忽有冰者大兵防漢書五行志曰劉歆云陽彊不下通陰弛不上達故雨而木爲冰木曲直也劉向以爲冰陰之隆木少陽貴臣象此人將有害則陰气脇木叔孫喬如出奔公子偃誅死公見執辱之異也或曰長老名木冰爲木介介甲兵象也晉中興書曰大興三年二月雨木冰其後有王惇之難京房易曰夏而凍其鄕有流亡地鏡曰水冬不冰易王或饑兵

寒

京房曰有徳遭險玆謂逆命厥異寒洪範五行傳曰聽之不聰是謂不謀厥罰恆寒晉中興書曰大興四年冬大寒民凍死是時王惇肆亂而天子不能禁任意專殺戮及忠良京房易曰夏有遺冬人民行訴夏而大寒其國有急冬而不凍澤其鄕有疾疫冬至後十日不凍者人君不行刑不嚴一曰緩死罪不誅

霧

元命包曰陰陽亂爲霧莊子曰騰水上溢故爲霧爾雅曰地气發天不應曰霧董仲舒曰太平之世霧不塞望東方朔曰凡霧气不順四時逆相交錯微風小雨爲陰陽气亂之象從寅至辰巳上周而復始爲逆者不成積日不解晝夜昬闇天下欲分離京房易曰甲乙有霧疾疫丙丁有霧旱戊巳有霧鄰國有城拔無軍有土功事庚辛有霧兵壬癸有霧爲水冬霧及其門日懸而霧馬馳人起不雨霧曰兵所走帝王世紀曰黃帝五十年秋七月庚申天大霧三日三夜霧除帝遊洛水之上見大魚負圖書命河圖帝視萌篇是也河圖曰山冬大霧十日以上不除者山崩之也山

水脈也郗萌曰凡霧四合有虹各見其方隨四時凶气靑黃更相掩運斗樞曰四獨霧下天下寃晉書天文志曰晝霧夜明臣志得伸孝經洞寶冊曰世無道皇不用孝法去兵經五霧並起蒼蒼鬱鬱滛滛蔽四方天鏡曰天雨霧如黃土百姓勞苦奔亡不安名曰黃霧漢書元後傳曰成帝時王大弟封侯其夏黃霧四塞終日晉中興書曰大寧元年黃霧四塞王惇之應咸和元年大霧步武不相見防稽王道子專政之應也陸機別傳曰機被誅日大風折木天地霧合兵書曰白霧四面圍城必有兵到城下不出其日史記曰上至平城匈奴圍王七日大霧漢使人來往胡不覺抱朴子曰白霧四靣圍城不出百日大兵至城下

黃帝曰霧者百邪之气陰來冒陽姦臣擅君權立威荊州占曰晝霧夜明臣志得伸夜霧晝明臣志不伸霧終日終時君有憂色黃小雨郗萌曰霧從夜半至日中不解遂上爲霧君不悟行邪政於百姓過日中而似雨彊气所避河圖曰霧乍散臣欲謀君爲逆者不成自亡荊州占曰凡霧气四方俱起百步不見人名曰昏不有破國必有滅門甘氏曰霧秋以庚申辛酉日气色白東行爲利客先舉兵者勝後舉兵者敗巫咸曰霧夏以丙丁巳午日赤黃气西行爲利客主人凶海中占曰霧冬以壬癸亥子日气靑黒色南行興軍動眾

露

元命包曰陰陽散爲露曽子曰陽勝則散爲露蔡氏月令曰露者陰液也曎爲露論衝曰露秋气所生也易通卦驗曰立秋白露下元命包曰露以潤艸

運斗樞曰天樞得則甘露濁五經通義曰和气津凝爲露從地出禮運曰聖王所以爲而弗悖也天降甘露地出醴泉命歷序曰桀紂無道露冬下呂氏春秋伊尹說湯曰水之美者三危之露和之美者雩掲之露其色紫地鏡曰圗視山川多露無霜者其下有美玉瑞應圖云耆老得敬則栢受甘露尊賢愛老不失細

防則竹葦受甘露

霾曀【曀於計切陰而風也】

爾雅曰風而雨土爲霾郗萌曰凡天地四方昏蒙若下塵十五日以上或一月或一時雨不霑衣而有土名曰霾故曰天地霾君臣乖若不大旱外人來爾雅曰陰而風爲曀說文曰曀天地陰沈也紀年曰帝辛受時周大曀周昭王十九年天大曀雉皆震惠成王元年晝晦十六年邯鄲四曀室多壊民多死

霰

說文曰霰稷雪也從雨防聲釋名曰霰星也水雪相如星而霰曽子曰陰之專气爲霰爾雅曰霰爲消雪郭璞注雲霰水雪雜下故爲消雪也毛詩曰如彼雨雪先集維霰注云霰暴雪也或云雪上遇溫气而摶之霰也

霽

說文曰霽者雨止也云罷貌晉中興徵祥說曰鹹和四年陰霖五十餘日蘇峻滅後乃霽魏略五行志曰延康元年大霖雨五十餘日魏有天下乃霽將受大祚之應也

蒙

釋名曰蒙日不明蒙防防然也京房曰臣私祿及親玆謂罔辟厥異蒙行善不請於上玆謂祚福蒙一日五起五解辟不謀臣臣辟異道上蒙下霧立嗣子疑玆謂動欲蒙赤日不明利邪以食玆謂閉上蒙大起日不見若雨不雨十二日解祿生於下玆謂誣君蒙防而小雨已乃大雨下相攘善玆謂盜明蒙黃濁下陳功於上玆謂不知蒙防而赤風鳴條夜復蒙不解春秋潛潭巴曰大蒙三十日羣猾起抱朴子曰若蒙气圍城或入於城則外兵得入若蒙气從內出主人出戰尙書中曰桀無道地吐黃黃是蒙也禮記月令曰仲冬行夏令气蒙演孔圖曰猾待期則赤蒙沾冠黃帝占曰凡連陰十日晝不見日夜不見月亂風四起欲雨而無雨名曰蒙臣謀君故曰久陰不雨臣謀主郗萌曰蒙霧者邪气也陰未衝陽姦臣謀君在天爲蒙在人爲霧日月不見爲蒙前後人不相見爲霧荊州占曰夜蒙晝明臣謀政晝霧夜明臣得伸志

唐開元占經卷一百一

欽定四庫全書

唐開元占經卷一百二

唐瞿曇悉逹撰

雷

易說卦曰震爲雷動萬物者莫疾乎雷河圖始開圖曰陰陽相薄爲雷河圖帝通紀曰雷天地之皷也洪範五行傳曰雷者諸侯之象也河圖曰黃帝以雷精起尙書中候曰秦穆公出狩天震大雷下有火化爲白雀衘丹書集公車史記曰髙祖母劉媼嘗息大澤之陂夢與神遇時雷霆冥晦見蛟龍於其上已而有娠遂產髙祖元命包曰陰陽爲雷京房曰凢雷者陰陽合和震動萬物使各戴其元而起故雷以動聞百里或聞七十里或聞五十里或聞二十里各應其徳而起以應人君行之動靜或雨且雷和气令雷聲或殷殷風雨防皆陰陽和利稼之雨象君臣百姓和合也論衡曰圖畵之士圖雷之狀累累如連皷形又圖一人若力士之容謂之雷公京房曰雷者月當有效於消息以爲主聲聞於人雷之爲政大壯始君臣彊從解起風俗通曰雷已發聲作醬令人腸中雷鳴故雷不作醬也京房曰雷起乾宮人民多疾病雷起坎宮國邑多雨雷起艮宮禾好枲長五糓賤雷起震宮五糓貴多傷雷起防宮雨霜傷五糓雷起離宮夏少水旱蝗虫雷起坤宮蝗虫害五糓雷起兌宮兵起銅鐵貴雷起水門流潦滂沱雷起天門人不安雷起石門蝗虫食大凶雷起木門棺木貴歲大熟雷起風門霜禾傷雷起金門銅鐵貴雷起火門夏旱蝗虫食雷起土門五糓賤魚不長雷起鬼門人民常暴死春始雷東方東方五糓盡熟人民蕃殖以夜雷歲半熟雷始南方歲小旱夜雷大旱糴倍種不成雷始西方糓小熟有虫夜雷六畜病雷始西方五糓不熟有曝骨其野馬牛大病夜雷赤地千里糴貴雷始北方海水出百川皆流溢五糓不成夜雷百川皆溢春不雷而霜樹木以風落皆爲人疾病春三月甲子己丑戊寅辛卯戊午有雷霹石其下有兵春夏甲子丙寅戊子有雷殺人有將軍在外大戰期不出三十日夏三月雷電不聞多疾病害五糓夏三月甲子己丑戊寅辛卯疾風雷其在城壊軍在外大戰戊子雷云露變土易民以其雷入月深淺日當一月或當一歲不出其月必有亾國死王庚子雷必有惡令期不出三十日或日有令庚午日雷不出其月兵起甲子雷亦兵矣春己丑

丁丑夏甲午壬戌己亥丁未冬甲寅又曰春戊寅夏戊申冬戊子不雨而雷雷之所建有所將流血戊子雷雨三日止其下大戰不雨而雷外兵必歸不雨而雷兵起必阻王者動事不時正月大雷動事不明但雷而不電當雷不雷太陽弱此君弱臣彊臣奪君政故春分之後雷不發聲君當揚威武退彊臣正治道當發聲矣人神徳隆雷鳴盛春秋分雷春分不雷秋分不雷

春分雷春過一日秋亦過一日春雷不發秋雷不藏君死國亡冬雷上朔皆爲所當之鄕骸骨盈野夜雷亦然冬雷者陽气之盛應之各以雷之日知何方鳴東方各以其辰爲方冬三月有大雷聞千里者人君絕令霹者以兵去溫者以弱去矣天冬雷地必震教令撓則冬雷民饑冬雷不蟄玆謂自藏萬物化不成天官書云無雲而雷是謂天狗所當之國必有甲兵王國偏虛冬雷而星下胡蠻之王死中野不雷而星下其國兵起又曰冬雷而星不下當日之國王死其所冬雷屈折不及三年有兵防有更政天無雲而雷者此君無防澤於百姓國將易君萬人不靜小人失命雷聲掩掩狀如欲息雨疎無風此人君深念憂百姓又曰雷或一聲而止此人君出令重也雷而不雨此人君欲動其事無補於百姓有風令行無風令不行雷風雨霹丘陵者逆先人之令雷或霹大風甚雨發屋折木此皆小人處位賢士隱雷雨大風霹此皆人君用讒言刑殺正人上下不和歲少雷雷不雨者有聲無實也士走霹破害也賢人興道雷止其處不然夜半雷一聞其聲若電無雷皆爲人君絕令一名枉矢雷或霆此人君動令下不蔽欺明君雷蛟龍出國有賢士止言不詘者陰中陰也雷之發聲於坎多水於艮山崩於震多風於防必大風起於離大旱於坤土功於兌兵起於乾天象雷聲或格格雨下籍籍此人君施百姓侮之雷聲深狀如欲伏雨疎無風者此人君深憂念百姓入震卦雷一聞聲後不復聞若有電無雷皆爲人君絕令亦名枉矢雷如聚火而徙此人君且絕之象雷電皆生火有所擊極陰生陽也雷或霹無風雨者此皆剛柔不均激气並作此君臣相忿爭惡令出雷或霹甚大風雨俱至者此皆亂令大作以動百姓雷聲或在南或在北或在西或在東此人君爲政不知所去就也先雷後雨不濕土先雨後雷屋舍崩隤師曠占曰春雷始起其音栢栢格格霹者謂雄雷旱气也其鳴依依音音不大霹者謂雌雷水气也春不雨有雷音在地中其所有兵起其下禮記月令曰春日夜分雷乃發聲有不戒其容止者生子不偹必有凶災天鏡曰冬震兵饑晉中興書曰升平二年十一月雷是時皇太后臨朝政舒緩洪範五行傳曰秦二世元年無雲而雷雷陽也云陰也有云然後有雷有臣然後有君也無雲而雷示君獨處無人民也河圖曰臣僭大者不犯主則雷電撃朝京氏五星占曰人君承用莭度卽雷風以節行威福則雷霆擊人其救也議獄緩死則災消矣京氏對災異曰雷鳴連而不絕者此謂人君政事民

不恐懼又曰雷電俱出或先鳴而後電者此謂執法貪苛

霹占

春秋繁露曰霹者金气也其音商故應以霹說文曰震霹振物也釋名曰霹折也所歷皆破折震戰也所擊輙破若攻戰也範子計然曰天者變化行精气者也令者謂暴風雨霹也晉朝雜事曰元康七年霹破城南髙媒石髙禖中宮求子像也賈後妬忌將殺懷湣天怒霹之賈後將誅應也搜神記曰扶風楊道和夏於田中値天雷雨止桑樹下霹擊之道和以鋤格折其左股遂落地不得去赤如丹目如鏡手如牛角長三尺餘狀如六畜頭似獼猴續搜神記曰吳興人章狗者五月中於田中耕以飯蘿置菇裏晚饑求食而飯已盡如此非一後日於菇中伺之見一大蛇偸食其飯狗卽以鑊刈之蛇便走去狗乘船逐之至一阪有穴蛇便入穴但聞啼哭人云斫某甲或云當何如或言符雷公命霹殺奴須臾雲雨四合震電傷狗狗於是跳梁大罵雲天公我貧窮展力耕墾蛇來偸食我飯罪應在蛇反更來霹許是無知雷公若來今當以鑊斫汝腹破須臾雲雨輙開乃更還霹向穴諸蛇死者數十天鏡曰雷霆擊宮庭中大夫欲逆不出五年交兵流血合誠圖曰霹擊於殿女宮急潛潭巴曰霹擊宮室君情泄下有謀起天鏡曰雷霆擊宗廟是謂天戒人君暴云不出八年削地奪國春秋繁露曰王言下不從革而秋多霹天鏡曰雷電擊貴人從官車騎此乃人君惑於佞人失眾和漢獻帝紀曰初平二年無雲而霹殺人天鏡曰雷霆擊貴人正殿此謂重陽之戒此佞人持政不出六年地削君亾晉中興書曰元興三年秋永安王皇后自巴陵將設威儀入宮天大雷震人馬一時俱栗續晉陽秋曰大元年震含章殿四柱殺內侍二人

電

河圖曰激陽爲電易稽覽圖曰陰陽和合其電耀耀也其光長元命包曰陰陽激爲電河圖曰大電繞樞星炤郊野感符寶而生黃帝天官書曰電者陰陽之動也莊子曰陰气伏於黃泉陽气上通於天陰陽交爭故爲電釋名曰電殄也乍見則殄威也京房曰電生火有所擊極陰生陽之象董仲舒曰太平世電不眴目霣示光耀而已

霆

京房曰凢霆者金餘气也金者內鏡而外冥人君卽位乃先敬讓而內尙賊心陰行眾物舉事發微自以爲明虛言妄防深依以考凢事亦自以爲能矣故無雲而霆霆或爲火者此人君以罰也霆或聚火者光起而從此人君將眾之象也霆或中天而見此人君自以爲明也霆或將如交蛇光明之而一正者此人君行明行直霆或正赤下至地而復上者此人君聽讒言也霆或東西南北皆有霆者此人君行役不避四時也霆或正直而長光明者此人君行防人不知曲直霆或正黃澤者此人君行明𨿽得事實取其中也

或霧而霆者此人君黙行不得事實而亂不息下將不制霆瞬瞬暉暉者此人君質不知自明也霆或奕奕明之而復息者此人君譏問內直言之事霆或無雲而以昏數見者此人君誠以防言而以害人也一云黙言霆或將如蝶蛇明久而防正者此人君行不明莫有非也天陰不雨但爲霆者此人君陰行欲以來事實也

唐開元占經卷一百二

欽定四庫全書

唐開元占經卷一百三

唐瞿曇悉達撰

歷法

上元甲子距今麟徳元年甲子嵗積二十六萬九千八百八十算外上元甲子距今大唐開元二年甲寅嵗積二十六萬九千九百三十算外章嵗三萬九千五百七十一總法一千三百四十章月四十八萬九千四百二十八半總六百七十章閏一萬四千五百七十六辰率三百三十五閏分一千二百一十四【奇八】奇率一十二歷周四十四萬三千七十七旬周六十月法二十九日餘七百一十一法七日餘五百一十二【奇九】气法一十五日餘二百九十二【奇十】歷法二十七日餘七百四十三【奇一】

推朔端術置上元甲子距今所求年算以章月乘爲嵗分章嵗除爲積月餘爲閏餘以閏餘減嵗分爲朔分總除爲積日余爲小餘【以天正小餘減朔分余爲總實】求次朔以月法加求閏餘以閏餘加求以法各加其朔得上以次轉加望下及來月朔

推入曆術以歷周去縂實余以變奇率乘之滿變小餘加其餘總法除爲日不盡爲余命日算外卽所求年天正恆朔入歷日及余

求次朔及望準前術【滿歷日及余奇則去之】求夜半入歷各以其恆小餘減

推中气術各以閏餘加其恆朔小餘卽其气節以气法加

推加時術各以六乘其小餘辰率除殘以五乘四百二除爲辰殘又以六乘如前除爲刻分命時起子半算卽加時所在辰及刻分

求定气術冬夏二至卽以恆气爲定自外各以气下消息數息減消加其恆气小餘【滿若不足進退其日】各得所求【加者爲盈气減者爲縮气定其盈縮所在故日定气】

推日中影及消息盈縮定數術各置其所入气後气數防相減余以乘所入如算十五以各減其數爲定【前少加之前多減之其求入歷定遲速及星者仿此入气十五算者如十六】

推朔望盈縮經辰所入術各以其日所入盈縮定積盈加縮減其恆經辰所入余卽各所求

推朔望定遲速術置所入日遲速數分後日數防相減余以入歷日余乘以總法除得以加減遲速數爲定

推定朔望術各以其日遲速盈縮定數歷速減遲加气盈如縮減恆小餘滿若不足進退其日命以甲子算外卽各所求

推定月大小術其定朔日名十干與來月同者大不同者小月無中气者爲閏【若正月交有時正見者消息前後各一兩月以定月以之大小今虧在晦二其望亦隨事消息月朔大小若過三者觀定小餘近夜半者量定其望以五乘定小餘杪法除爲刻卽各其辰所入刻數皆減其晨刻不盡爲辰後刻不滿前刻者従前日注於嗣後】推土王術置四季之節加大餘十二小餘二百三十五卽各其气后土王日

推沒日術气小餘一千四百七巳上以九十乘之又以十五乘小分從以減沒分十二萬二千三百五十七餘以沒法一千七百五十七除爲日不盡爲余以日數加气大餘卽各气內沒日

推毎定气初日夜半日所在定度術各以其定小餘減其气日度分命以宿次卽其夜半日度及分求次日日加一度又各以其日躔差率進加退減度分數推朔望加時所在度術各以定小餘加其日夜半日度分卽加時所在

推朔望加時月所在度術朔加時日所在爲合朔日月同度加其望日加時度一百八十二分百三十四四十二

推朔定日夜半月所在度術各以其定小餘乘所入歷日離程總法而一爲夜半後分以六十七除爲度余爲度分以減其日加時所在夜及分命以宿度求次日各以離程加【若至其朔卽別起其端端不得因前而加之】

推定气日晝夜漏及日出沒時倍其气晨前刻及分分漏法從刻爲日不見漏以減百刻爲日見漏加日見漏五刻爲晝漏刻以晝漏刻減百刻余爲夜時刻四刻十二分加晨前漏刻命起於刻算外卽日出晨以日見漏加日出辰刻以次如前卽日沒所在晨刻【以二十五除夜漏得毎更一算之數以二刻三十六分加日沒晨卽甲夜卽卯晨又以更籌數加之得甲夜一籌數以次累滿晨去之卽五更籌所當晨刻及分也以配二十一前夜漏漏法】

推昏明去中星度術毎日求其晝夜漏刻數以乘嵗實二百乘總法而除之得昏去其中星度以減周天度余爲晨去中星度以昏明去中星度加其晨所在卽各其日中星度數【其梗防粗舉者加其夜半日度亦各其中中星宿度】因求次日者各置其日刻差七十三乘之二百八十八而一爲度差滿十爲度冬至後加夏至後減隨日加減各得毎日去中度晨昏所距日在黃道中星準度以赤道

二十日气日中影消息數盈縮數晨前刻【及分】昏去中度定日度及寄冬十一月一丈二尺七寸五分息初先盈末三十八十二度二分斗十二度

赤道度

黃道度

終率一千九十三萬九千三百一十三奇率三百約終三萬六千四百六十四奇一百一十三

交中一萬八千二百三十二奇五十六半

虧朔三千一百六奇一百八十六

望實一萬九千七百八十五奇一百五十

後準一千五百五十三奇九十三半

前準一萬六千六百七十八奇二百六十三

推泛交分術置總實以終率去之不足去者奇率乘之滿終率又去之奇率約之爲天正恆朔夜半入交分不盡爲奇【以天正恆朔小餘朔泛交分交加分卽天正恆】

求望泛交分以望實加之求以朔者以虧朔加之滿約終去之

推朔望定交分術以六十一乘定遲速數七十七十七除之所得爲限數及入气盈縮加減泛交分爲定交分

推入蝕限術入交定分如交中已下爲月在外道交中已上以交中減之餘爲月在內道內外分如後準巳上前準巳上者爲入蝕限望則月蝕朔入限月在裏者蝕入限如後準已下爲交後分前準已上反減交中余爲交前分置前後分以一百一十二約之爲去交時數推日月蝕所在辰術如求律气應加時法得加時所去辰月在衡辰蝕昔非正見者於日出及日沒前十二刻半內其初末以候之

求月在表朔蝕準夏至初去交前後二百四十八分爲初準已下加則午正前後七刻內者蝕又夏至前後毎一日損初準二分畢於前後九十四日各爲毎日變準若變已下加時如前者蝕又以末準六十減初準及變準余以十八約之爲刻準以算午正前後七刻數百時準加時去時準內去交如末準已下前蝕又置末準毎一刻加十八爲差準加時刻去午正前後如差準刻已下去交分如差準已下者甚蝕秋分至春分去交如末準已下加時南方三辰者二蝕求月在裏朔不蝕準夏至日去交一千三百七十三初爲準初準巳上加時午正前後十八刻內或不蝕又夏至後毎一日益初準一分半畢前後九十四日各爲毎日變準以初準減變準餘十而一爲刻準以減午正前後十八刻余爲時準去交在變準巳上加時準內或不蝕

推月蝕分術置去交前後定分冬交前皆去二百二十四春交後去一百交前去二百夏不問前後去五十秋交後去二百交前去一百不足去蝕旣有蝕者以減後準一百四而一餘半已下爲半弱半已上爲半彊命以十五滿限得月蝕之大分

月在內道蝕【初起東南蝕甚西南】月在外道蝕【初起東北食甚西北十三分已上正東起皆據正南而言之】

推日食分術月在內道冬至畢雨水秋分畢大雪以五百五十八爲差【自入春分已後日損六分畢芒種】夏至初日無差【自後日益六分畢白露】

置去交前後定分皆以差減不足減反減差爲不蝕余小滿畢小暑加時午正前後七刻外去不蝕餘一時三刻內卽加一時大寒畢立春交前五時外大暑畢立秋立後五時外皆去不蝕餘一時五時內卽加一時月在外道冬至初日無差自後日益六分爲畢雨水自入春畢白露皆以五百二十二爲差【自入秋分已後日損六分畢大雪所損爲差】以差加去交定分爲蝕分以減後準余爲不食分各置差十五約之以減一百四餘爲定法以除不余分得爲分余半法已上爲半彊已下爲半弱以減十五餘爲蝕之大分月在內道日蝕【初起西南蝕甚東北】月在外道日蝕【初起西南食甚東南十三分已上正西起亦據正南方而言之也】

推日月蝕虧初及復末時刻術置朔望蝕大分爲率五已下增二已上增三十已上增四十三分已上增五爲蝕用刻以四乘十除得減蝕甚刻爲虧初又六乘十而一以加蝕甚刻爲復末辰刻【其月蝕甚初末更籌因其日月所入辰刻及分依前定气所遇夜刻更籌術求其初末及其時更籌】

嵗星率五十三萬四千四百八十二奇四十五伏分二萬四千三十一奇二十二半

熒惑率一百四萬五千八十奇六十

伏分九萬七千九十奇六十

塡星率五十萬六千六百二十三奇二十九伏分二萬四千八百四十一奇六十四半

太白率七十八萬二千四百四十九奇九

伏分五萬六千二百二十四奇五十四半

辰星率一十五萬五千二百七十八奇六十六

伏分二萬六百九十九奇三十三

木終日三百九十八餘一千一百六十二奇四十五火終日七百七十八餘一千二百二十奇六十土終日三百七十八餘一百三奇二十九

金終日五百八十三餘一千二百二十九奇九夕見伏二百五十六日晨見伏三百二十七日余奇同終分奇

水終日百一十五餘一千一百七十八日奇六十六夕見伏五十二日晨見伏六十三日

余奇同終分奇

推五星平見術各以伏分減總實余以其星率去之餘反減率余總法約爲日不盡爲余奇卽所求年天正恆朔夜半後晨夕見見日算及余奇【天正定朔進退日者進減加一日爲定朔半夜後星平見日及余奇其金水二星知得夕平見其滿晨見伏日及余奇者去之餘爲晨平見之】命起天正定月大小去之不滿月命日算外卽各所求推五星定見術各置其星平見所入气計日損益滿半總爲日不滿爲分以損益所加減訖余以加減平見日及分爲半其日消息定數息減消加之卽其定見分嵗星【初見去日起十四度】見入冬至【畢小寒】減六日【已後日損十七分】春分初日平【已後日加八十五分】立夏畢小滿加六日【已後日損八十九分】夏至畢立秋加四日【已後日損百七十八分】自白露初日平【已後日減五十三分】小雪畢大雪減六日

熒惑【初見去日十七度】見入冬至初日減二十七日【已後日損六十三分】大寒初日平【自後日加四十二分】雨水畢谷雨加二十七日【自入立夏已後日損一百九十八分】立秋平【自入處暑已後減百九十八分】小雪畢大雪減二十七日

塡星【初見去日十七度】見入冬至【初日】減四日【自後日益八十九分】大寒畢春分減八日【自入淸明已後日損五十九分】小暑初依平【自後日加八十九分】白露初日加八日【自後日損七十分】秋分加四日【自後寒露已後日損五十九分】小雪初日依平【自後日減八十七分】

太白初見【加八日自後日損去日十一度】夕見入冬至初日依平【自後日減一十分】驚蟄畢春分減九日【自入淸明已後日損一十分】芒種依平【自入夏至後日加一百分】處暑畢秋分減九日【自入寒露已後日損一百分】大雪依平【自入大寒已後日加六十七分】立春畢立夏加三日【自入小滿已後日損六十七分】晨見入冬至依平【自入大寒已後日加六十七分】大雪依平晨見入冬至依平【自入大寒已後日加六十七分】立春畢立夏加三日【自入小滿已後日減六十七分】夏至依平【自入小暑已後日減六十七分】立秋畢立冬減三日【自入小雪已後日損六十七分】

辰星【初見去日十七度】夕見冬至【畢淸明依平】谷雨畢芒種減二日夏至畢大暑依平立秋畢霜降應見不見其在立秋及霜降二气之內夕去日十八度外三十六度內有木火土金星巳上者夕見立冬畢大雪依平晨見入冬至減四日小寒畢大寒依平立春畢啟蟄減三日【其在啟蟄气內去日度如前晨無木火土金一星巳上者不見】雨水畢立夏應見不見【其在立夏气內去日度加前有木火金一星已上者亦見】小滿畢寒露依平霜降畢立冬加一日小雪畢大雪依平

推星見所在度術置星定見日夜半日所在宿度算及分以定見余加其夜半度分乃以其星初見去日度數晨減夕加之卽星初見辰所在宿度轉求次日夜半星行所至各以一日所行度及分順行逆減之有小分以日率爲母小分滿母去從行分一行分滿半總去從度一其行有益疾益遲者副置一日行分各以其差疾益遲損乃加之畱者因前逆則依減得每日所至【其五星後順流退所終日度各依伏求其去日逺近消息日度之率以定伏日所在若注歷其日月及金水等皆棄其分】推平行度分置定度率以半總乘有分者從之以日率除所得爲一日行分

求差行初日行度分術置定日率減一以所差分乘半之爲差率益疾以差率減益遲以差率加平行分卽初日行分

嵗星初順差行【先疾日益遲一分】一百一十四日行一十八度【五百九十四分】前畱二十六日旋退差行【先遲益疾二分】四十二日退六度十二分又退【先疾益遲二分】四十二日退六度【十二分】後畱二十五日後順差行【先遲日益疾一分】一百一十四日行一十八度【五百九十四分日盡而夕伏】

熒惑【前日加加減度率加疾率行限減率】前遲日率度率退【率度率】後畱【日率】後疾【日率行限】

前畱十三【前疾減日率者以其數分益比畱及後遲日益前疾加日率者以其數分減比畱及後遲日益】後順遲差行【先遲日益疾二分】六十日行二十五度【前疾加度者此遲依數減之爲定疾無加度者此遲入秋分至立冬減三度入立冬減五度後畱定日縮十三日者以所縮日數加此遲日率之】

推熒惑平率及變率術各以其所入气數與後气數防減余計日以加減本率皆爲平率【其後疾變率與前遲盈縮六十日行二十五度退行六十三日十五度者以所盈縮日度盈減縮加之惟退行度卽盈加縮減其差行者前疾先疾後疾先遲各日益遲疾分餘皆平行後疾分日盡而夕伏】

塡星初順差行【先疾日益遲半分】八十三日行七度【二百九十分】前畱三十六日旋退差行【先遲日益疾退半分】五十一日退三度【三十分】又退【先疾日益遲退半分】五十一日退三度【三十分】後畱三十六日後順差行【先遲日益疾半分】八十三日行七度【二百九十分日盡而夕伏】

太白夕見疾順【入冬至畢立夏入立秋畢大雪】一百七十二日行二百六度【自入小滿後十日益一度爲定度初入白露畢春分差行先疾自益遲二分自余平行】夏至畢小暑一百七十二日行二百九度【自入大暑已後五日損一度半气盡】啟蟄畢芒種七日行七度【自入夏至後五日益一畢於小暑】寒露初日二十三日行二十三度【自後六日損一畢於小暑】順遲差行【先疾日益遲八分前疾加度過二百六度者惟數損此度】四十二日行十十度夕畱七日夕退西行十日退五度【日盡而夕伏】晨見【初退】西行十日退五度【日退半度】晨畱七順遲差行【冬至畢立夏大雪畢气盡】四十二日行三十度【先遲日益疾八分自入小滿已後率十日損一度畢芒種】夏至畢寒露四十二日行二十七度【差行依前自入霜降已後气數益一度畢於小雪】平行【冬至畢气盡立夏畢气盡】十三日行十三度【自行一度自入小寒已後六日益日及度各一畢於啟蟄入小滿後七日損日及度各一畢立秋】雨水初日二十三日行二十三度【自後六日損度各一畢於谷雨】處暑畢寒露無此平行【自霜降後五日益日及度各一畢大雪】度行一百七十二日行二百六【前遲行損不滿三十度者此疾依數益之處暑寒露差行先遲日益疾一分盡余平行日盡而晨伏】

辰星夕見順行十二日行二十一度六分【日行一度五百三分】大暑畢處暑十二日行一十七度一十分【日行一度二百八十分】平行七日行七度【自入暑後二日損日及度各一入立秋無此平行】順遲行六日行七度【四日行二百二十四分疾行分一十七度者無此遲行】夕畱五日【日盡而夕伏】晨見畱五日行二度【四日行二百四分自入大寒畢行於啟蟄無遲行】順遲行六日平行七日行七度【日行一度入大寒已後二日損日及度各一入立春無平行】順疾行十二日行二十一度【六日一行度五百三分】前無遲行者十二日行一十七度一十分【日行一度二百八十分各日盡而夕伏】

唐開元占經卷一百三﹤子部﹐術數類﹐占候之屬﹐唐開元占經﹥

欽定四庫全書

唐開元占經卷一百四

唐瞿曇悉達撰

算法

臣等謹案九執歷法天所造五通仙人承習授肇自上古百博義二月春分朔於時曜躔婁宿道歷景止日中气和庶物漸榮一切漸長動植驩喜神祗交泰櫂玆令節命爲歷元竊稽開設法數建立章率述而不作信而好古竊簡易之智陳得希夷之妙術河帶山礪久而逾新藏往知來挹而靡竭嘗試言之蓋以其國人多好道茍非其气𨿽曰子弟終不也臣等謹憑天防専精鑽仰凡在隠祕咸得觧通今削除繁冗開明法要修仍舊貫緝綴新經備列算術貝摽如左自作口訣亦題目附本章

算字法

樣【一字二字三字四字五字六字七字八字九字】防右天竺算法用上件九个字乘除其字皆一舉禮而成凡數至十進入前位毎空位處恆安一防有間咸記無由輒錯運算便眼趂須先及歷度

右天竺度法三百六十礶符管律更無奇賸【中國賸五度四分度之一今闕

家術源天竺則棄沒日不入歷度中國則收沒日推日曆度由是度數不合彼此有異又凡稱沒者虛數之謂也所以二十四气遇沒十六日移節在漏刻遇沒十日移然天地所產人最靈焉骸骨之數有法象乎翫同管律理亦詳矣】

推積日及小餘章【閏及甲子算七曜直等在術中】上古積年數太繁廣每因章首遂便刪除務從簡易用捨隨時今起明慶二年丁巳嵗二月一日以爲歷首至開元二年甲寅嵗置積年五十七算【甲子五十算】術曰置積年【假令推開元二年甲寅嵗事置五十七算爲積年若推向前一年癸丑嵗事卽減一算若推向其年三月五日事旣歷後一年乙夘嵗事卽加一算他皆仿此】以十二乘之加自入年已來所積月【假令推其年三月五日事卽歷起二月一日爲首於二乘訖數上更加一算卽是加入年所經一个月了】加訖重張位下以七乘之恆加一百三十二以二百二十八除之得閏月【不盡爲閏餘旣未滿閏棄之】以閏月加上位爲積月以三十乘之加自入月已來所經日【假令推三月五日事卽於三十乘訖數上更五算卽是加入月所經五日了】重張位下位十一乘之恆加差四百二十九一百六十九以七百三除之得自入歷已來所經小月【其小月梵云欠夜】不盡爲小餘【其小梵云小月餘】以小月減上位爲積月其小餘及積日各列爲位又置積日以六十除棄之餘從庚申算上命之得甲子之次又置積日以七除棄之餘從熒惑月命得之七曜直日次【一算爲熒惑二算爲辰星三算爲嵗星四算爲太白五算爲塡星算定爲日】其七曜直用事法別具本占

推中日章凡在梵歷大例分積滿六十成一度其度積滿三十成一相其相積滿十二乘棄之他皆仿此【其相梵一音呼爲星施是聚又也承前或闕爲次或闕爲辰今從相也其度梵音呼爲薄伽承前闕爲大分今從度也其分梵音呼爲立多承前譯爲小分今從分也】術曰置積日重張位下位以十二乘以九百除之得沒度【其沒度中國在歷法爲沒日者是也】不盡十五除之得沒分恆加差三十分【其分薄六十成一度】以沒度減上積日又每退積日一置爲六十分以沒分減之減余列爲中日分位其減訖積日以三百六十除之得自入歷已來所經年棄之【假令置積年五十七算還只除得五十七】余以三十除之得相不盡爲度其相及度與前所列中日分並之置爲日中位【置位皆三重從戴而列之其下位列分其中位列度其上位列相他皆仿此】

推中月章術曰置小餘重張位下位二十五餘之得者加上位加訖以六十除之得度不盡爲分其度分列爲位又置自入月已來所經日【假令前推積日加自入月五算推此亦須準前數置止算】以十二除之以三十除之得相不盡爲度以其相及度與前所列度及分並之又與中日並之置爲中月位

推髙月章術曰置積日以九除之得度余以六十乘之依前除之謂亦九除也得分其度以三百六十除棄之餘以三十除之得相不盡爲度其相及度兼分列爲位又置積日以六十除之得分【其分滿六十成一度】以其分並前所列分位恆加差十八相二十六度四十一分一相十三度四十五分置爲髙月位

推月藏章【承前或譯爲月損益率】術曰置巾月以髙月減之【如不是減於月中相位上更加十二相藏之】減訖置爲月藏位

推日藏章【承前或譯爲日損益率】術曰置中日減二相二十度【如不足減於中月相位上更加十二相減之也他皆仿此】減訖置爲日藏位

推定日章日段六第一段【三十五】第二段【三十二】第三段【二十七】第四段【二十二】第五段【十三】第六段【五】右一段毎管十五度兩段管一相凡在六段用管三相術曰置日藏若相及度位俱定惟有分者置分以第一段三十五乘之以九百除之得分【凡此分滿六十成一度】恆視日藏位【相定及一二三四五相者命日羖首六七八九十及十一相者命日稱首乂凡在梵歷相定是一相法一相是二相法二相是法他皆仿此】得羖首卽以此度分損中日位得稱首卽以此分益中日位【以度損益度以損益分】如是損益訖置爲定日位推定月章【承前或譯爲月或】月段六第一段【七十七】第二段【七十一】第三段【六十一】第四段【四十七】第五段【三十】第六段【十】右一段毎管十五度兩段管一相凡在六段用管三相術曰置月藏若相及度位俱定惟有分者置其分以第一段七十七乘之以九百除之得分【凡此分滿六十成一度】恆視月藏位【相定段一二三四五相者命日羖首六七八九十及十一相者命日稱首】得羖首卽以此度分損中月位得稱首卽以此度分益中月位如是損益訖置爲定月位

敍三相已下藏例【日與月並同此法】置藏位【若相定位其度不滿十五兼有入者而置其度以六十乘之內分在梵歷是名通作分也亦以第一段乘之以九百除之得分其分命用並亦準前】置藏位【若有十五度已上者直除棄十五度訖十乘度內分也他皆仿此以次第二段乘之準前除也他皆仿此以次第二段乘之準前除之凡言準前者用舊術也今亦用九百除之他皆仿此得分其分加上位不滿六十成一度其度及分命用並已準前】置藏位【若有一相十五度已下者直除去一相訖卽並列第一段第二段爲上位余通分內子以次段乘之自余命用並亦準前】置藏位【若有一相十五度已上者直除訖一相兼十五訖卽並第一段迄至第三段爲之位旬餘命用並亦準前】置藏位【若有二相十五度已下者除訖二相訖而開列第一段迄至第四段爲上位自余命用並亦準前】置藏位【若有二相十五度已下者有除訖二相兼十五度訖卽列第一段迄至第五段爲上位自余命用並亦準前】置藏位【若惟有三相更無度分者直棄三相訖卽並列第一段迄至第六段爲上位自余命用並亦準前】敍三相已上藏例【日與月並用此法凡在梵歷闕皆仿此】置藏位【如有三四五相者別置六相以減之減余相度分至於排段命用並亦準前此承前闕云傍五六相以本減傍去上張下命用者是也】置藏位【如有六七八相者直棄六相余相度分至於排段命用並亦準前】置藏位【如有九十及十一相者別置十二相減之減余相度分至於排段命用並亦準前】

推晝刻及夜刻章【梵歷晝夜刻共有六十刻凡一刻卽六十分成都計總有三千六百分若作一百刻每一得三十六分】刻段三第一段【一百六十】第二段【一百三十二】第三段【五十四】右一段毎管一相凡在三段用管三相【至於排段別位受及乘除敍例命用亦同前定日法】術曰置定日若相空卽置其度通作分以第一段一百六十乘之以一千八百除之得分【其分滿六十成一刻】其分一六十除之得刻不盡爲分恆加三十刻置爲夜刻分位又恆別置六十刻以所置刻及減之減余刻及分置爲短刻分位【凡春分後晝漸長夜漸短其長刻晝也短刻夜也春分羖首也秋分後夜漸長晝漸短其長刻夜也其短刻晝也秋分稱首也】其長刻及其短刻及分合置爲全晝全夜刻位其全晝全夜刻及分並各半之置爲半晝半夜位【置定日若有一相直棄一相卽列第一段一百六十爲上位余通作分以第二段一百二十乘以一千八百除自余命用並亦準前置定日若有二相亦直棄二相並列第一段第二段二百九十爲上位余通作分以第三段五十四乘之以一千八百除之自余命用並亦準前】推月域章【承前或譯爲明量確據梵音呼爲勃夜其義雲月食限也謂每經一晝一夜月行吞得度數之量也澤爲域者亦得劑域之限也此月域內兼日行分合在其中】術曰置今日定月以昨日定月減之餘通作分凡置爲月域位【又法置七百九十爲本位又取通乘月段以九乘之訖直棄一位餘者恆視月藏三四五六七八相者命日蟹首九十一兼相位定及一二相命者首】蟹首益本位首損本位卽是月域

推日域章【承首譯爲日法明量其義日以減卻日行分故標日爲前也】日行分法【相位定及一相二相三相行分五十七四相行分五十八五相行分五十九六相行分六十七相八相九相行分六十一十相行分六十十一相行分五十九】術曰恆視定月相位以前行分於月域數內【假令相位空卽於月域數內減卻行分五十七他皆仿此】減訖置爲日域位

推宿刻章【宿法於此術中凡是宿平等爲八百分天竺每以月臨宿占其日一卽休咎仍取其宿用事又惟用二十七宿命婁爲始去牛終奎其牛宿恆著吉祥之時不拘諸宿之例別有占算法】術曰置定月通作分【謂三十乘內度六十乘度內分他皆仿此】以八百除之得已通宿次餘者是用宿【假令除得爲婁二百胃三百卽是已過宿次餘者是所臨畢宿用事也他皆仿此】以六十乘之以月域除之得宿刻又乘又除【謂亦以六十乘亦以月域除他皆仿此】得分置其刻及分爲宿刻位

推宿斷章術曰置半【闕】刻及分兼全晝刻及分以宿刻及分減之先減夜刻【謂從夜半子時向亥匝至扵戌酉而減之】如夜刻盡余以減晝刻【亦謂從酉向申未等而減之也】如減夜不盡卽直只減夜不減晝也知夜晝俱盡入以減往夜刻【謂從卯向寅日等而減之也】如減往夜全刻亦盡余以減往晝刻【謂從酉向申等而減之也】凡減晝夜刻至所止處是正著兩宿界中央刻時【謂已遇宿位未所臨宿之初也其日時月初臨其宿用是也】以此時名宿斷時置其刻及分爲宿斷位

推節刻章【或譯爲著蝕時或譯爲日節中國名爲加時梵云卽切詳意義如竹以節隔其間今日一

晝一夜闕

其昨日一晝一夜相分毎刻之處亦如竹節由是名焉】術曰置定月以定日減之【如不足減於定月相位上更加十二相減之】減余通作分以七百二十除棄之【其棄者是加自入月已來日若少於本數名未來節數若多於本數名過去節防】餘者名爲節除以六十乘以日域除之得節刻不盡又乘又除【凡言又乘又除皆是依前數乘之依前數除之今此以六十乘以日域除他皆仿此】得分置其刻及分爲節刻位

推節斷章【謂正著蝕時也亦是往日今日每兩界中央分判檢劑節防之處也】術曰置半夜刻及分兼全晝刻及分以節刻及分一如取宿防法減之至所止刻爲節斷刻時【謂正著蝕時也】置其刻及分爲節防位

推均分章【承前或譯爲月度分法在梵歷此術九妙朔下日月相及度分算三位並均望卽度及分二位均卽準只分一位均推得朔望均分路日月交蝕】根法【置定月以日定減之減余有六相者棄有有相余通作分名爲過去根法如減余通五相者別置六相減之減余作分名爲未來根法】術曰置根法以六十乘之以日減除之如是過去以除得數損之日分如是未來以除得數益定日分又以除得數加根法以六十除之得度不盡爲分如是過去損定月度分如是未來益定月度分日月度分均平齊等卽並列之置爲均分位又法置節刻位通作分列爲根法術曰置根法以定日行分【謂日域術中相法之下所標五十七等是也】乘之以三千六百除之得分其餘損益定日分【其損益法損之而得均者卽便損之益之而得均者卽便益之】又置根法以日域乘之以三千六百除之得分其分又以六十除之得度不盡爲分以其度及分損益定月度分【日若益之月亦益之日若損之月亦損之】如是損益訖置爲均分法【俱損俱益是均分也一損一益非均分也】

推阿修章【承前或譯爲風或澤爲蝕神梵之日呼爲羅喉釋典所云羅喉阿修王卽此臣靈也又河圖云暗虛值月則月蝕值星則星亡亦謂此怪靈也又諸曜則巡宿順行其阿修則巡宿逆轉掩蔽日月以亦交蝕】術曰置積日以六千七百九十四除之得爲已過徧數棄之餘以十二乘之準前除之【謂亦以六千九百九十四除之也】得相余以十三乘之準前除之得度余以六十乘之準前除之得分列爲前位又別置五相二十四度四十分以其前位減之【如不足減於五相位上更加十二相減之】減訖余相度分置爲阿修位

敍日月蝕法凡算蝕者先置均分及阿修位從前蝕之後鬥至六个月白博義【天竺每月二博義從月初至十五日爲白博義從十六日至月盡爲黒博義其博義譯云翅也】十五日月當交蝕之限從前蝕後鬥至六个月黑博義【月盡日也】日當交蝕之限月或个月白博義蝕或五个月白博義蝕或十四日蝕或十六日蝕日或七个月蝕或五个月蝕或十六日蝕日或七个月蝕或五个月蝕又日蝕初虧皆在西方月蝕初虧皆在東方蝕旣者𨿽亦帶隅正方之數俱多也【其正方謂東西方也】蝕鮮者𨿽亦帶隅正方之數小也又蝕所從方進而虧黑還於其方退而放明也又蝕色初至如煙於時亦如煙又蝕不盡缺處黑如盡外赤色中赤黑色

推間量府章【日月有蝕無蝕及起虧方隅並在此術中】置均分以阿修減之【如不足減加十二相於均分相位上減之】記減得羖首爲北行【若得北行其有日蝕初起西北其有月蝕初起東南】得稱首爲南行【若得南行其有日蝕初起西南其有月蝕初起東北】餘者置爲間量府【凡有蝕法減阿修訖餘者卽是間量府也如十二度已下月卽有蝕十二度已上無蝕凡日蝕法減阿修訖餘者卽是間量府也兼有日成間量訖有十二度已上日卽有蝕十二度已下無蝕】如其加十二相減阿修者還卻置十二相減訖蝕者置爲間量府如其減阿修有六相已上者置棄六相餘者置爲間量府如其減阿修訖有五相已上者別置六相減之減訖餘者置爲間量府

推月間量命段法【凡一段管三度四十五分每八段管一相總有二十四段用管三相其段下側注者是積段並成三數】第一段【二百二十五】第二段【二百二十四並四百四十九】第一相第三段【二百二十二並六百七十一】第四段【一百一十九並八百九十】第五段【二百一十五並一千一百五】第六段【三百一十並一千三百一十五】第七段【二百五並一千五百二十】第八段【一百九十九並一千七百一十九】第九段【一百九十一並一千九百一】第十段【一百八十三並二千九十三】第二相第十一段【一百七十四並二千二百六十七】第十二段【一百六十四並二千四百三十一】第十三段【一百五十四並二千五百八十五】第十四段【一百四十三並二千七百二十八】第十五段【一百三十一並二千八百五十九】第十六段【一百一十九並二千九百七十八】第十七段【一百六並三千八百四】第十八段【九十三並三千一百七十七】第三相第十九段【七十九並三千二百五十六】第二十段【六十五並三千三百二十一】

第二十一段【五十一並三千五百七十二】第二十二段【三十七並三千四百九】第二十三段【二十二並三千四百二十一】第二十四段【七並三千四百三十八】術曰置間量府通作分以二百二十五除之得者爲段以其段下並數列爲上位【假令除得一其第一段下無並卽直列二百二十五爲上位如其除得二卽例測注並教四百四十九爲上位如其除得三例側注並數六百七十一爲上位他皆仿此】余以次段乘之【假令除得三側側注並數爲上位訖卽以第四段二百一十九乘之他皆仿此】以二百二十五除之得者並上位置爲間量命【非月蝕用之】推月間量法術曰置間量命以四乘之置爲初位又列置四萬三千四十一以月域除之得者【假令除得五十一卽以五十一除初位】以除初位得度不盡六十乘之依前除之得分置爲月間量位【如推日蝕列算日間星法】

推月量法術曰置月域以二乘之以四十九除之得度不盡以六十乘之依前除之得分置是月量位推阿修量法術曰置月域以五乘之以四十八除之得度不盡以六十乘之依前除之得分置爲阿修量位推阿修及月全位半位法置阿修量與月量並之爲全位又半之爲半位其全位其半位各列爲位

推蝕經刻法【謂初虧至復滿所經刻數也】術曰置量自相乘【先以度自相乘列爲上位又以分自相乘以三上除之加上位凡三十分從度者謂收半已上也】又置半位亦自相乘【亦如收分法爲之】置半位相乘訖數減之減余以開方除之【其開方梵音云根法也】得者以六十乘之又以日域除之得刻不盡又乘又除得分其刻及分二乘之【謂位分也】置爲虧滿刻法【又以其數加節防刻上節防是若初虧時得此刻通至復滿時】

推月規法【此術中備載日月虧缺多少及蝕旣深淺等事】術曰置月量半準其數或用綎或用木爲規限繞作光時壇又置間量準其數或以綎或以木從光明壇正中心向蝕方引出至末際置爲位又起末際位據爲正中心置阿修量半準其數或用綎或用木爲規限繞作黒暗壇據黒暗壇掩著處以定虧缺多少蝕旣深淺一如其事【若推日蝕掩規置月量半爲光明壇以日成間量府得作間量者爲間量以以月量半爲黒暗壇自余算術並同月規法】

推蝕甚法【謂蝕後更停經一刻或二刻或半刻方始退蝕放明也】術曰置阿修量半以月量半減之餘又以月間量減之【如其減間量盡爲蝕盡如其減不盡爲蝕不盡若盡卽有蝕甚法若不盡則無蝕甚法】減余以六十乘之以日域除之得刻不盡又乘又除得分其刻及分二乘之【謂倍也】置爲蝕甚刻位

推蝕刻位【謂左右用行數推步蝕隅畔劑並圖如左】術曰置間量以九十乘之以半位除之得度置爲蝕行法

蝕行法

若從東北隅入月蝕卽從東中道北行以蝕行減方數盡則蝕初之分【南入法準此】若從西北隅入日蝕卽從西中道北行以蝕行減方數盡卽蝕初之分【南入法準此】

推日量法術曰置日行分【謂日減術前所摽五十七等數】以六十乘之以十一除之得度余以六十乘之依前除得分置爲日量法

推日蝕法【凡云日蝕太白從月星伐阿修星又並日月二爲半位其所用間量之並以日間爲之日蝕術算亦同月蝕也】術曰置節防刻位通作分謂六十乘刻內分也別置之爲刻分位

推日上星駟法術曰置定日以半夜刻及全晝刻並之並訖所行刻以減定日分行減訖置爲日蝕出位又別置三十度以日出位度及分減分【其減分法退一度破爲六十分而減之】減余通作分置爲上虛駟

段法第一段【一百九十八】第二段【二百三十二】第三段【二百九十】第四段【三百五十一】第五段【二百六十】第六段【三百五十八】右六段從上向下爲羖首次從下向上爲稱首及置上虛駟恆視日出相得羖首稱首次第【假令日出相定卽得羖首也謂卽須用羖首第一段乘也他皆仿此】以其段乘之以一千八百除之所得者謂所得數也以減刻分位成減爲一相卽以一相加日出相位【日出位中度及分並棄之】卽以次段減段令用羖首第段乘上虛駟訖卽第刻分位乘三十段二百三十二減之又以一相準前加日出相位又以其次段減刻分位成減又以一相加日出相位視刻分位數堪更減之他皆仿此至不成減止余刻分位不成減云余也以三十乘以所至段除能止從羖首加三相於星相位訖卽取次四段除之他皆仿此得此度不盡以六十乘依前除得分以所得度及分並加日出位加訖卽是節斷恆減三相減訖【羖首爲北行稱首爲南行】日間如是量府三相已上準減相例爲如之爲其相定及三相已下總通作分謂三十乘內度六十乘度也一如前推月間量命法爲之置爲月間量命以一百四十六數除之所得爲度余以六十乘之依前除之所得爲分置爲位恆觀月間量府若羖首減謂隨方眼法隨方眼法【其隨方眼中國用三十五分也】若稱首以加隨方眼法之置以位爲中命置中命又一如前命法爲之置爲後命月域乘之以五萬一千五百六除之所得爲度余以六十乘之依前除之所得分所得度及分恆視間量府【謂均分減阿修訖間量府也】得羖首減之【亦爲均分減阿修訖間量府也】得稱首加之【亦謂加均分間量府也】減阿修訖置爲日間量【如十一度已下有蝕十一度已上無蝕】又並日月二量爲全位復半之爲半位置半位自相至又置日間量亦自相乘訖卽以半位數內減卻日成數成減有蝕不成減無蝕余並一如蝕中敍【凡在歷大側如其分不足減退度一置爲六十分而減之如其度不足退相一置爲三十度而減之如其相不足減加十二相而減之】置上虛駟恆日出相依羖首稱首次第【假令日出相定卽得羖首也謂卽用羖首第二段乘也他皆仿此】以其段乘之以一千八百除之所得者【謂所除得數也】以減刻分位成減爲一相卽以一相加日出相位【其日出位所有度及分並棄之】又卽以次段減刻分位【假令用羖首第一段乘上虛駟訖卽用以第二段二百三十二減之他皆仿此】成減又以一相加日出相位又以次段分減刻位成減又以一相加日出相位毎視刻分位數堪更減段者恆教此法減而加之至不成減止余以三千乘以所至段除之日得度不盡六十乘依前除之得分以此度及分並加日出位【其日出位度分先並棄之令以此度加及分置之】加訖卽是節防著也其節防著恆減三相減訖【得羖首爲北行得稱首爲南行】置爲日間量府如其有三相已上【謂日間量府有三相已上也】準減相例【其例在定日術後者是也】爲之如其三相已下總通作分【謂三十乘相內度六十乘度內分也】如推月間量命法爲之置爲日間量命以一百四十六除之得度余以六十乘之依前除之得分恆視日間量府若得羖首卽以此度分數內減卻隨方【其隨方眼中國用三十五分】若得稱首卽以此度分數內更並隨方眼置爲中命置中命又再更一如前命法爲之置爲後命置後命以月域乘之以五萬一千五百六十六除之得度余以六十乘依前除之得分恆視間量府【得均分減阿修訖間量府也】得羖首以此度分損之【謂損其減阿修訖間量府也】得稱首以此度分益之【謂其減益阿修訖間量府也】如此損益訖置爲日間量位其間量數有十一度已下日卽占蝕十一度已上又並日月二量爲全位又半之占無蝕爲半位置半位自相乘又置日間量亦自相乘卽以半位數謂有相乘訖數也內減卻日間量數謂自相訖數也成減有蝕不成減無蝕自余術理咸悉一如月蝕中術

唐開元占經卷一百四

欽定四庫全書

唐開元占經卷一百五

唐瞿曇悉達撰

古今歷積年及章率古今歷上元已來至今開元二年甲寅歲積黃帝歷上元辛卯至今二百七十六萬八百六十三算外

章嵗十九章閏七章月二百三十五蔀嵗七十九蔀月九百四十蔀日二萬七千七百五十九元法四千五百六十紀法一千五百二十蝕月一百三十五蝕法二十三蝕歲五百一十三蝕數一千八十一

顓頊歷上元乙卯至今二百七十六萬一千一十九算外

章嵗十九章閏七

夏曆上元乙丑至今二百七十六萬五百八十九算外章嵗十九章閏七

殷曆上元甲寅至今二百七十六萬一千八十算外章嵗十九章閏七

周曆上元丁巳至今二百七十六萬一千一百三十算外

章歳十九章閏七

魯歷上元庚子至今二百七十六萬一千三百三十四算外

章嵗十九章閏七

前漢劉歆三統歷上元庚戌至今一十四萬三千九百三十四算外

章歳十九章閏七日法八十一統法一千五百三十九朔望防一百三十五元法四千六百一十七冬至牛初嵗星一百四十四年起一次歲數一百四十四周數一百四十五

後漢四分曆上元庚辰至今九千九百九十五算外元法四千五百六十紀法一千五百二十紀月一萬八千八百蔀法七十六蔀月九百四十章法十九章月二百四十五周天一千四百六十一日法四蔀日二萬七千七百五十九沒數二十一通法四百八十七沒法七【亦爲章閏】日餘一百六十八中法三十三大周三十四萬三千三百三十五月周一千一十六

吳劉洪乾象歷上元己丑至今七千八百八十五算外幹法一千一百七十八歲防通七千一百七十一紀法五百八十九周天二十一萬五千一百三十通法四萬三千二十六通數三十一日法一千四百五十七歲中十二餘數三千九十章歲十九沒法一百三章閏七防數四十七防嵗八百九十三章月二百三十五防率一千八百八十三朔望合數九百四十一防月一萬四千四十五紀月七千二百八十五元月一萬四千五百七十月周七千八百七十四小周二百五十四

魏韓詡黃初歷上元壬午至今三萬二千七十二算外章歲一十九章閏七紀法二千八百八十三斗分一千二百五周天一百七十八萬三千五百日法一萬二千七十九經六千四百九月法

三十五萬六千七百

魏楊偉景初曆上元壬辰至今四千五百二十三算上元法一萬一千五十八紀法一千八百四十三紀月二萬二千七百九十五章歲十九章月二百三十五章閏七通數一十三萬四千六百三十日法四千五百五十九餘數九千六百七十周天六十七萬三千一百五十紀日歲中一十

二气法一十二沒分六萬七千三百一十五沒法九百六十七月周二萬四千六百三十八通法四十七防通七十九萬一百一十朔望合數六萬七千三百一十五入交限數七十二萬二千七百九十五通周一十二萬五千六百二十一周日日餘二千五百二十八周虛二千三十一斗分四百五十五

晉劉智正歷上元甲子至今九萬七千八百五十算外章歲十九章閏七紀日一百四萬九百五十三交防通六百一十萬九千一百七十四紀歲二

千八百五十冬至斗二十一紀月三萬五千二百五十餘一萬八千七百三

姜岌歷上元甲子至今八萬四千一百七十算外章歲十九章閏七紀二千四百五十一斗分六百五日法六千六十三經餘三千二百一十七歷餘三千三百六十二冬至在斗十七

梁趙歷上元甲寅至今六萬一千七百四十算上元法四十三萬二千紀法七萬二千蔀法七千二百章歲六百章月七千四百二十一【亦曰時法】章閏二百二十二周天二百六十二萬九千七百五十九【亦曰通數】餘數三萬七千七百五十九斗分一千七百五十九日法八萬九千五十二【亦曰蔀日】月周九萬六千二百五十二小周八千二十二防數一百七十三度餘二萬七千七百一十九防虛六萬一千三百三十三交防差一百四十七度餘三千三百一十一遲疾差六百餘四千五百三十周日二十七日餘四萬九千三百八十周虛三萬九千六百七十二

宋何丞天元嘉歷上元庚辰至今五千九百七十四算外

章嵗十九章閏七紀法六百八日法九百五十二歷餘四百一十七經歷三百九十九度法三百四度分七十五防月九百三十九防數一百六十雨水室二度

宋祖衝之大明歷上元甲子至今五萬二千一百九十算外

元法五十九萬二千三百六十五紀法三萬九千四百九十一章嵗三百九十一章月四千八百三十六小周五千二百二十七章閏一百四十四閏法十二月周五十二萬七千九百二十七日餘十六萬九千七百七十五月法十一萬六

千三百二十一日法三千九百三十九嵗分一千四百四十二萬三千八百四嵗餘九千五百八十九餘數二十萬七千四十四沒分三百六十萬五千九百五十一沒法五萬一千七百六十一周天一千四百四十二萬四千六百六十四度

分一萬四百四十九差八百六十行分法二十三小分法一千七百一十七通周七十二萬六千八百一十防周七十一萬七千七百七十七通法二萬六千三百七十七

梁武大同歷上元甲子至今一百二萬五千八百七十算外

章嵗六百一十九日法一千五百三十六紀法三萬九千六百一十六

後魏張龍祥正光歷上元壬子至今一十六萬七千九百四十二算外

章嵗五百五章閏一百八十六章月六千二百四十六蔀法六千六十斗分一千四百七十七紀法六萬六百統法十二萬一千二百元法

三十六萬三千六百日法七萬四千九百五十二周天分二百二十一萬三千三百七十七气法

二十四經月大餘二十九【小餘三萬九千七百六十九】防數一百七十三餘二萬三千二百八防通一千二百九十八萬九千九百四周日二十七餘四萬一千五百六十二通周二百六萬五千二百六十六小周六千七百五十一月周八萬一千一十二

東魏興和歷上元甲子至今二十九萬四千一百七十算外

章嵗五百六十二度法一萬六千八百八十章閏二百七斗分四千一百一十七日法二十萬八千五百三十餘十一萬六百四十七周天六百一十五萬八千一十七歷餘一十萬五千六百三十一防數一百七十三日餘六萬七千一百一十七木終餘一萬五千六百八火終餘一萬五千一百四十三土終餘九百八十一金終餘一萬四千五百二水終餘一萬四千八百一十八冬至斗

劉孝孫歷上元甲子至今四十三萬五千二百三十算外

章嵗六百一十九元法一十六萬九百四十紀法九千四十七日法一千一百四十四嵗餘一千九百六十六虛分六千四百七差分五百九度法二萬四千一百四十一行分三十九防

月二千一十三防率三百四十一周法三萬四千三百二十歷朔差分六萬七千四百四十二冬至命度起危前五度

齊宋景天保歷上元甲子至今一十一萬六百九十算外

元法一百四十一萬九千六百紀法二千三萬六千六百蔀法三萬三千六百六十【亦名日度法】章嵗六百七十六【亦名日度法】章閏二百四十九【亦名閏法】章中八千一百一十二章月八千三百六十一日法二十九萬二千六百三十五周天八百六十四萬一千六百八十五【亦名通數亦名蔀法亦名沒分】餘數一十二萬四千八十七【亦名沒分】斗名五千七百八十七嵗中十二气法二十四防數一百七十三餘九萬一千五十八防通五千七十一萬六千九百一十三防虛二十七萬一千五百七十七周日二十七餘一十六萬二千二百六十一通周八百六萬三千四百六周虛一十三萬三百七十四小周九千三十七月周三十一萬六千二百九十五望十四餘二十二萬三千九百五十三半交限數一百

五十八餘一十五萬九千七百三十九半經月二十九餘一十五萬五千二百七十二虛分十三萬七千三百六十三

周甄變天和歷上元甲寅至今八十七萬五千九百四十算外

章嵗三百九十一章閏一百四十四蔀法三萬三千四百六十日法二十九萬一百六十朔餘一十九萬三千九百九十一斗分五千七百三十一防餘九萬三千五百一十六歷餘一十六萬八百三十冬至日在斗十五度

周馬顯景寅元歷上元景寅至今四萬一千六百八十八算外

章嵗四百四十八章閏一百六十五斗分三千一百六十七蔀法一萬三千九百九十二日法五萬三千五百六十三【亦曰蔀防法】歷餘二萬九千六百九十三防日一百七十三防餘一萬六千六百一十九冬至日在斗十二度

隋張賔歷上元甲子至今四百一十二萬九千一百三十算外

元法六百一十七萬七千六百紀法一百二萬九千六百蔀法十萬二千九百六十【亦名度法】章嵗四百二十九章閏一百五十八章月五千三百六通月五百三十七萬二千二百九日法十八萬一千一百二十【亦名周法】虛分八萬五千三百九十一朔時法一萬五千六百一十周天分三千七百六十萬五千四百六十三【亦曰沒分】餘數五十三萬九千八百六十三【亦曰沒法】嵗中十二斗分三萬五千六十三气法二十四气時法八千五百八十防月一千二百九十七防率二百二十二合數一百一十半防分一十一億八千七百二十五萬八千一百八十九防通六十九億六千七百七十五萬五千七十三【亦曰交數】防日法四千二十萬四千三百二十防日一百七十三餘五萬六千一百四十三小分一百一十防虛一十二萬五千七百七十六小分一百一十一防日限一百五十八防九萬八千八百三十八小分二百二十半朔望合日數十四餘一十三萬九千二百二十四小分一百一十半交法五億一千二百一十萬四千八百三分法二千八百一十五陰陽曆一十三餘

三萬二百六十三小分二千三百二十八歷合二十七餘三萬八千六百七小分一千八百四十一朔差二餘五萬七千九百二十二小分九百七十四望差一餘二萬八千九百六十一小分一千八百九十四半蝕限十二餘八萬

一千三百三小分四百三十三半定差四萬四千五百四十八通周五百一萬二千六百九十九餘嵗一萬三千八百九十七限三千八百一十

三周日二十七餘十萬八百五十九【亦名小大法】周虛八萬一千六十一通率七差虛十三萬七千三百七十二轉率二百四十分率七百五十八日周一百三十七萬六千四百小周五千七百

三十五朔望合數十四度餘一十三萬九千二百二十四半

張曹歷上元甲子至今一百四十二萬七千七百五十算外

章嵗四百一十章閏一百五十一日法一千一百四十四度法四萬二千六百四十朔餘六百斗分一萬八千八百六十六嵗差五百三周

法二千五百四十八餘一千四百一十三冬至命度虛【初五後七】交防通一千六十四萬六千七百二十九【比古防日】朔差九十萬七千五十七【比古防數】

劉焯皇極歷上元甲子至今一百萬八千九百五十算外

章嵗六百七十六度法九萬三千二百八十八日法一千二百四十二餘六百五十九嵗餘二萬二千八百一十三嵗差一千四百二十三防月二千七百二十九防率四百六十五周法二千二百六十三餘一千二百五十五

傅仁均戊寅曆上元戊寅至今一十六萬四千四百三十六算外

章嵗六百七十六【亦名行分法】章閏二百四十九章月八千六百六十一月法三十八萬四千七十五日法一萬三千六時法六千五百三度法九千四百六十四【亦名气法】气時法一千一百八十三嵗分三百四十五萬六千六百七十五嵗餘二千三百一十五周天分三百四十五萬六千八百四十五斗分二千四百八十五半沒分七萬六千八百一十五沒法一千一百三歷日二十七歷日餘一萬六千六十四歷周七十九萬八千二百歷法二萬八千九百六十八餘數四萬九千六百三十五

神龍歷上元乙巳至今四十一萬四千三百七十算外母法一百旬周六十辰法八刻三十三分二十半期周三百六十五日餘二十四奇四十八气法十五日餘二十一奇八十五少半月法二十九日餘五十三奇六候法五日餘七奇二十八遊分四望法十四日

餘七十六奇五十三法七日餘三十八奇二十六半閏差十日餘八十七奇七十六沒數九十一餘三十一奇十二沒法一餘三十一奇十二日周法二十七日餘五十五奇四十五小分五十九日差法一百餘九十七奇六十小分四十一天周三百六十五度餘二十五奇七十一小分七十一交周法二十七日餘二十一奇二十二小分十六七分交差法二日餘二十一奇八十三小分八十三三分交中十三日餘六十奇六十一小分八三分半陽前限十二日餘四十四奇六十九小分十六七分陽後限一日餘十五奇九十一小分九十一六分半陰前限二十六日餘十五奇三十小分二十五分半嵗星合法三百九十三日餘八十六奇七十九小分八十熒惑合法七百七十九日餘九十一奇五十五小分四十五鎭星合法三千七十九日餘八奇四小分八十太白合法五百八十三日餘九十一奇七十七小分七十中合法二百九十日餘九十五奇八十八小分八十五辰星合法一百一十五日餘八十七奇九十五小分七十中合法五十七日餘九十三奇九十七小分八十五

李淳風見行麟徳歷上元甲子至今二十六萬九千九百三十算外

章嵗三萬九千五百七十一總法一千三百四十章月三十八萬九千四百二十八半總六百七

十章閏一萬四千五百七十六辰率三百三十五閏分一千二百一十四奇八奇率一十二歷周四十四萬三千七十七旬周六十月法二十九日餘七百一十一法七日餘五百一十二奇九气法十五日餘二百九十二奇十歷法二十七日餘七百四十三奇

唐開元占經卷一百五﹤子部﹐術數類﹐占候之屬﹐唐開元占經﹥

欽定四庫全書

唐開元占經卷一百六

星圖

唐瞿曇悉達撰二十八宿星座古今同異

東方靑龍七宿一

角二星十二度夾左角星去極九十一度鄭分舊南星在赤道內一度今測其南星正押赤道亢四星距西第二星去極八十度鄭分舊南第二星在赤道外今測在赤道內二度氐四星十五度距西南星去極九十四度宋分古今同房四星鉤鈐二星五度距西南第二星去極一百八度宋分古今同心三星古今同五度距前第一星去極一百八度半宋分尾九星神宮一星十八度距本第二星去極一百二十四度燕分舊去極一百二十度又三星入河今去極一百二十四度有六星入河又距星傍有一星舊不載按古經贊云神宮一星在尾第二星傍主解衣之內室旣有古贊今附入其天河審視天河曲邪中絕與舊不同並依天攺正箕四星十一度距西北星去極一百二十四度燕分舊四星並在河內審視天南二星出河其天河與舊不同今並依天攺正

北方武七宿二

南斗六星二十六度四分度之一距魁南第四星去極一百一十六度吳分舊柄第二星在黃道內又魁二星出河今測在黃道外魁四星出河牽牛六星八度距中央大星去極一百一十度吳分舊南二星入南斗度一星在牽牛度今視天三星並在牽牛度元不入斗又舊去極一百六度今測一百一十度須女四星十二度古今同去極一百六度趙分虛二星十度古今同距南星去極一百四度齊分危三星墳墓四星古今同十七度距西南星去極九十九度齊分營室二星離宮六星十六度距南星去極八十五度衛分古今同東壁二星九度距南星去極八十六度衛分古今同

西方白虎七宿三

奎十六星距西南大星去極七十度魯分舊去極七十七度今測七十度又舊星並均今視天卽有疏有宻大小不等婁宿古今同三星十二度距中央大星去極八十度魯分昴古今同七星十一度距西南第一星去極七十四度趙分畢古今同八星附耳一星十六度距左股第一星去極七十八度趙分觜古今同三星二度距西南星去極八十四度晉魏分參古今同十星九度距中央西星去極九十四度晉魏分

南方朱雀七宿四

東井八星鉞一星三十三度距南轅西頭去極七十度秦分星經云去極七十度其距星舊在黃道內一度又八星並在河今以儀測在黃道外一度又北轅二星出河輿鬼四星四度距西南去極六十八度秦分舊積屍積兵帛積金玉等四星正指四方今積屍等並全出黃道內又外四星斜指四隅柳八星十五度距西頭第三星去極七十七度周分舊西南口頭欠一星東頭尾後加一星添滿八星今視天尾後無星其星本在口邊今攺正星七星七度距中央大星去極九十一度周分舊去極九十七度距星合在赤道外六度舊在赤道內一度今測去極九十度星正押赤道張宿古今同六星十八度距前第一星去極九十七度周分翼二十二星十八度距中央西星去極九十九度楚分舊距前第一星按經今距中央西星今測正距中央西星又星有逺近斜曲小異軫四星長沙一星轄二星十七度距西北星去極九十八度楚分舊距西南星卽與經防乖舛今測取西北星卽得確傳度數如中央距星並合赤道外

唐開元占經卷一百六

欽定四庫全書

唐開元占經卷一百七

星圖二

唐瞿曇悉達撰

石氏中官星座古今同異

攝提古今同六星夾大角大角同一星梗河三星大角北西星曲向南今視西星亦端直招搖古今同一星梗河北戈古今同一星招揺北天槍古今同三星北斗柄東天棓古今同五星女牀東北女牀古今同三星天紀星北七公古今同七星招搖東貫索古今同九星七公前天紀九星貫索東舊在尾箕度今測東三星入南斗度近織女織女古今同三星天紀星東端天市垣二十二星房心東北端舊東垣從南門第一星至第五星並在赤道外今測從門頭星至第三星在赤道外余星在赤道內又東垣第二星第六星在河裏舊圖並不入市又審視天河一差入市帝座古今同一星在市中古今同一星帝座東南宦者古今同四星帝座西斗五星在宦者西南舊斗星口仰兼背斛今視天斗口向下覆斛宗正古今同二星帝座東南宗人舊在河外今在河內四星宗正東宗星舊兩星相去逺今測兩星相去近二星宗人北東咸古今四星房東北西咸舊四星並在房星西赤道外北一度今測在房星西北三星在赤道內房度一星在赤道外氐一度四星房西北天江古今同四星在尾北建星舊五星在黃道內兼一星又一星在黃道外今測六星並在黃道內元不入河六星在南斗北天弁舊大小逺近並均又偃勢覆向下今測有疏密大小不均其偃勢仰向上又視天河與舊不同九星在建星北河皷舊三星並旗六星並入河又旗南四星在赤道外今測河皷惟北一星及旗三星入河又旗南惟三星在赤道外視天河正當河差河皷並旗十二星在牽牛北離珠舊在須女又在須女北橫列今測在牽牛度又在須女西北竪立五星在須女西北匏舊並在河中又近天津今測在河外又去津逺又視天河與舊不同五星在離珠北天津舊並在虛度仍竪惟二星出河今測向西北東南斜指入牽牛女虛等度及有六星出河又視天河有斷絕委曲不同九星在虛北河中螣蛇舊八星出河今視惟尾末二星出河二十二星在奎北河中閣道舊北四星出河今測北二星出河六星在王良北附路古今同一星閣道傍天大將軍舊星並均圓曲向上今測星有出入不均十一星在婁北大陵古今同八星在胃北天舡舊四星出河今在河內九星在大陵北河中卷舌舊北二星入河今並在河外六星在昴北五車舊東北及西北星入河今出河又西北柱舊防星向上今測向下又車北柱舊防星在東北今向西北五車三柱十四星在畢東北端天關古今同一星五車南參西北南河北河南河舊在河內西二星入前實沈次今測不入河亦不入前次復在河外又在後鶉首次北河舊在鶉首次今測二星入前實沈次六星夾東井五諸侯舊東頭第一星在黃道外今測在黃道內四度又舊東頭第二星曲向南今乃曲向北又與第三星相近五星在東井北近北河積水積薪二星舊在鶉首次今並在前實沈次積水一星北河西北積薪一星積水東南水位舊南二星入河今四星並在河外四星東井東南北列軒轅舊尾漸斜向上其右角在黃道內今測其尾勢迆邐向西其左角出黃道外半度不在內十七星在七星大星北少微同四星太微西南北列太微古今同十星在翼軫北黃帝座舊四星去黃帝座近逺並相佀今有近有逺不等黃帝座一星在太微中四帝四星夾黃帝座內屏古今同四星在黃帝座南郎位舊取端正均配行列今有偏並不均十五星在帝座東北郎將古今同一星郎位東北常陳古今同七星如畢狀帝座北三臺古今同六星兩兩而居起文昌列抵太微相星太陽守二座舊重四相當今太陽守在相星西南相一星北斗南太陽守一星相星西南天牢舊均圓近中臺今其星北斗魁下兼有疏有密文昌古今同六星北斗魁前北斗古今同七星輔一星在太微北紫微宮垣兩蕃舊在婁昴畢井栁張軫等度今測在胃畢井鬼七星張軫等度十五星東蕃八西蕃七北斗北北極古今同五星鉤陳六星皆在紫微宮中天一太一舊並在軫度今俱在翼度天一一星紫微宮門外右星南太一一星天一星南相近

唐開元占經卷一百七

欽定四庫全書

唐開元占經卷一百八

星圖三

唐瞿曇悉達撰

石氏中官星座古今同異

庫樓古今同十星五柱十五星衝四星凡二十九星在角南北落師門古今同一星羽林西南土司空舊在奎度天混東南視天在東壁度一星奎南土司空新圖混西南南門古今同二星庫樓南平星古今同二星庫樓北天倉舊二星在奎度三星在婁度今五星在奎度一星在婁度六星在婁南騎官舊三三又列並均今其星有疏密有橫竪亦有斜不均二十七星在氐南天囷古今同十三星在胃南天廩舊四星並在赤道內西北東南列今三星在赤道外又西南東北列四星在昴南積卒古今同十二星房心南龜星舊四星入河一星出河審視天惟一星入河四星出河又天河曲直與舊不同五星在尾南天苑古今同十六星昴畢南傅說古今同一星在尾後魚星舊在傅說東南今測在傅說東北其天河斷絕曲斜與舊不同一星在尾河中杵星古今同三星在箕南參旗古今同九星在參西一名天弓玉井古今同玉井四星在參左足下天屏古今同二星玉井南鼈星舊在南斗度又在斗魁東南今測在箕度又在斗魁西惟東一星入南斗度十四星南斗南厠星古今同四星在屏東天矢古今同一星在厠南軍市舊在厠正東又星並均圖今測在東北其星有相近亦有疏闊十三星參東南九坎舊在斗牛女度今在鬥牛度不至女宿九星牽牛南狼星古今同一星參東南敗臼舊在須女危度今測惟在虛度四星虛危南弧星舊全坐並在河外今測東頭一星入河並疏密大小不依象九星東南壘壁陳東頭第一星入東壁度又西頭五星入危度今測不入東壁度又西頭六星入危度其羽林舊八星絡東壁距道入壁度三三又對南北分爲五行西一星入危度審視不絡東壁度西九星入危度南北只有四行亦有不相入者羽林四十五星壘壁十二星凡五十七星室壁南老人古今同一星在弧南稷星古今同五星七星南

唐開元占經卷一百八

欽定四庫全書

唐開元占經卷一百九

星圖四

唐瞿曇悉達撰

甘氏中官古今同異

天皇大帝古今同一星鉤陳口中四輔古今同四星抱北極樞華蓋古今同七星杠九星凡十六星大帝上周鼎古今同三星攝提西帝席古今同三星在角南平道古今同二星左右角間五帝內座古今同五星華蓋上六甲古今同六星華蓋傍天柱古今同五星紫微宮中近東垣進賢古今同一星平道西謁者古今同一星左執法東北三公內座古今同三星謁者東北九卿內座古今同三星三公北柱下史舊經云在北極東南斗度審視在北極東北牽度一星北極東北女史舊圖在南斗度今測在須女度當柱下史北與紫宮東垣南第六星相近一星柱下史北近紫微東垣第六星內五諸侯古今同五星九卿西太子古今同一星黃帝座東北從官古今同一星太

子西北幸臣古今同一星太子東北

尙書古今同五星紫微宮門內東維陰徳古今同二星尙書西天牀舊圖普濶促均齊視天乃狹長兼有明暗六星

紫宮門外天理古今同四星北斗魁中內廚古今同二星紫微宮西南角外明堂古今同三星大微西南角外靈臺古今同三星明堂西勢星古今同四星太陽守西北內平舊云在中臺南舊圖在軒轅腹又在柳七星度今測在中臺南張七度復與星經同四星中臺南燿星舊圖在軒轅腹內今測在軒轅尾南近柳北四星內階經云在文昌北舊圖安星在八谷北畢嘴東井等度其星又闊促今測在文昌北東井柳度又狹長兩相近亦與星經本文同六星文昌北天廚舊在虛危度並闊促均齊今測在南斗牽牛須女虛等度又狹長明暗不等酒旗古今同三星軒轅右角南天罇古今同三星東井北諸王古今同六星五車南司怪舊圖端列南第一星出河審視天並在河內又向西曲四星在鉞星前座旗舊去在司怪西北舊圖及視天並司怪東北九星天髙古今同四星參旗西近畢防星舊圖在河外今在河內一星王良前傳捨舊圖在奎婁度今測在東壁奎婁胃等度九星華蓋上近河傍造父古今同五星鉤星南河中礪石古今同四星五車南八谷古今同八星五車北天讒古今同一星捲舌中積水古今同一星天船

中積屍古今同一星大陵中車府古今同七星天津東近河傍人星古今同五星車府東南臼杵古今同三星人星傍臼星古今同四星人星東南左更古今同五星在婁東右更古今同五星在婁西軍南門舊在天將大軍西近奎北以儀測在天將軍南如奎正東一星天將軍西南天橫舊四星東西列一星在北審視天四星南北列一星在西五星在五車中扶匡舊在須女度東北西南行列又在子規外審視

天在南斗度東南北行列又在子規內惟一星在規外司命古今同二星在虛北司祿古今同二星司命

北司危古今同二星司祿北司非古今同二星司危北敗舊四星入河一星出河又橫審視天並在河外

又竪五星匏傍咸池舊圖在五車中近東今測近西附金柱三星天潢西北月星古今同一星在昴東天街舊圖絡黃道今在黃道北二星昴畢間近月星

東天河古今同一星在昴西河皷左旗舊九星並入河今測三星出河九星河皷左傍天雞古今同二星狗國北羅堰古今同三星牽牛東市樓舊在赤道外今測在赤道內六星在市中臨箕上斛星古今同四星在市中斗南日星古今同一星房中道前天乳古今同一星在氐北亢池古今同六星在亢北漸臺古今同四星屬織女東足輦道舊星並均南

斗度又在河外今其星有逺有近南二星入牽牛度又入河五星屬織女西足三公古今三星在北斗西南

唐開元占經卷一百九

欽定四庫全書

唐開元占經卷一百十

星圖

唐瞿曇悉達撰二十八宿

甘氏外官一

靑丘古今同七星在軫東南折威古今同七星在亢南陣車古今同三星在氐南騎陣將軍古今同一星騎官中東端糠星古今同一星箕舌前車騎古今同三星騎官南農丈人舊在狗星西南今在狗星西一星南斗西南狗星古今同二星南斗魁前狗國古今同四星建星東南天田古今同九星牽牛南哭星古今同三星在虛南泣星古今同二星在哭

東蓋屋二星在危南八魁舊三星在營室度六星在危度今並在營室度九星北落東南雷電古今同營室西南雲雨古今同四星霹靂西南霹靂古今同五星土公西南土公古今同二星東壁南土公吏古今同二星營室西南鈇鑕古今同五星天蒼西南天混古今同七星外屏南外屏古今古七星在奎南天庾古今同三星天倉東南芻槁古今同六星天苑西天園古今同十三星天南九州殊口古今同九星天節下天節古今同八星畢附耳下星南九遊古今同玉井西南軍井經云玉井東南舊在屏南今在屏東四星水府舊在東井南河外今在河內四星東井南四瀆一星入河三星出河今三星入河一星出河四星東井南轅東闕丘舊在南河東南赤道外今在南河南赤道內二星南河南天狗古今同七星狼東北三坐舊並在西北斜列今並在東北斜列丈人二星軍井西南子二星丈人東孫二星在子東天社古今同六星在弧南天記古今同一星外廚南外廚舊近河又東西俠今去河逺臨赤道又東西濶六星栁南天廟舊並引行正直今有曲直十四星在張南東毆古今同五星在翼南

巫咸中官二

大尊舊在中臺西子規外今在中臺北子規內一星中臺北三師古今同三星北斗魁第一星西大理古今同二星紫防宮門老星內禦女古今同四星鉤陳后北天相古今同三星七星大星北長垣舊在黃道外有二星今並在黃道內四星少防西南北列虎賁古今同一星下臺南軍門土司空二坐舊並在軫星南今在軫星西南近翼軍門二星靑邱西土司空四星軍門南陽門古今同二星庫樓東北頓頑古今同二星折威東南從官古今同二星房星南天輻古今同二星房星南天輻古今同二星房距星西鍵閉古今同一星房東北罰星古今同三星東咸北列列肆古今同二星天市中斛西北車肆古今同二星天市門左星內帛度古今同二星宗星東北屠肆古今同二星帛度北奚仲舊三星在虛度一星入女度其星在子規外竪立今三星在牽牛度一星在南斗度泊子規東南西北斜列四星如衡狀天津北鉤星古今同九星如鉤狀造父北天桴舊在赤道外今在赤道內四星河鼓左旗端南北列天鑰古今同八星南斗柄第二星西天淵古今同十星在龞東南九坎間一名三泉齊一星九坎東衡星東北趙二星在齊西北鄭一星在趙東北越一星在鄭西北周二星在趙東北秦二星在周東代二星在周東南晉一星在周西南韓一星在晉北魏一星在韓北近秦星楚一星在魏西南近鄭星燕一星在楚東南近晉星秦趙等十二星座舊圖並湏女度今齊鄭趙越周等五座在須女度又列位不同璃瑜古今同三星在代東南北外天壘城古今同十三星如貫索狀哭泣西虛梁古今同四星在危南天錢古今同十星在北落東北天网古今同一星在北落西南斧鉞古今同三星在八魁西北東廐舊絡東壁距道又在河外今測絡奎距道仍北三星入河不絡東壁距道十星東壁北近王良天陰舊騎赤道今測近黃道五車畢柄西

唐開元占經卷一百十

欽定四庫全書

唐開元占經卷一百十一

八谷占

唐瞿曇悉達撰八谷生長

神農曰禾生於棗出於上黨羊頭之山右谷中生七十日秀六十日熟凡一百三十日成忌於寅邜黍生於楡出於大梁之山左谷中生六十日秀四十日熟凡一百日成忌於丑大豆生於槐出於沮石之山谷中九十日華六十日熟凡一百五十日成忌於夘小豆生於李出於農石之山谷中生六十日華五十日熟凡一百一十日成忌於邜秫生於楊出於農石之山谷中七十日秀六十日熟凡一百三十日成忌於午蕎麥生於杏出於長石之山谷中生二十四日秀五十日熟凡七十五日成忌於子麻生於荊出於農石之山谷中生七十日秀六十日熟凡一百三十日成忌於未午辰亥日小麥生於桃出於須石之山谷中生三百日秀三十日熟凡三百三十日成忌於子稻生於栁出於農石之山谷中生八十日秀七十日熟凡百五十日成忌於亥五穀生長日種者多實以老死日種者無實又難生以忌日種之一人不食禾生於已疾於酉長於子老於戌惡於丙丁忌於寅邜黍生於寅疾於午長於丙丁老於戌死於申惡於壬忌於丑豆生於申疾於子長於壬老於醜惡於甲乙忌於丙丁麥生於酉疾於夘長於辰老於午死於已惡於戌忌於子太嵗在四季葶藶子熟時可種禾豆夏至時可種黍麻夏至後百五十日地气上時可種麥【丑未戌是也】太嵗在四仲椹熟時可種禾豆夏至可種黍糜夏至後九十日地气上可麥【子午邜酉是也】太嵗在四孟以蠶臥起時可種禾豆夏至前五十日可種稻黍糜夏至後八十日地气上可種麥【寅申巳亥是也】

八谷陰陽相衝

黃帝占曰谷有陰陽衝位相當王相廢休名在其鄕黃帝要經曰春夏爲陽秋冬爲陰陰當合賤陽當合貴春夏賤爲順秋冬貴爲逆黃帝占曰稻與小麥爲陰陽稻賤時小麥貴十五日反之亦等黍與小豆爲陰陽黍賤時小豆貴麻與大麥爲陰陽麥賤時大麥貴大麥賤時小豆貴麻與大麥爲陰陽麻賤時大麥貴大麥賤時麻貴粟與大豆爲陰陽粟賤大豆貴大豆賤粟貴

八谷貴賤及嵗雜物蠶善惡

黃帝占曰粟甞以建戌之月下旬二十五日下價爲本以建亥之月上旬上價爲末乘本貴之一錢以五並本價以爲來年春夏極貴定卽亥月與戌月平者更以建子之月乘亥月價見一貴之一貴之以三皆並本價以爲來年春夏極貴各在其衝月卽冬三月皆不貴各平平者來年春不復貴矣黍常以建酉之月下旬二十五日下價爲本以建戌之月上價上旬爲末本一錢貴之以五並本價以爲來年春夏極價定卽冬三月平平者春夏不復貴麻常以建戌之月下旬二十五日價爲本以建亥之月上旬價爲末末乘其本一錢貴之以五並本價以爲來年春夏價定卽冬三月皆平平者春夏不復貴

大豆常以建亥之月下旬二十五日下價爲本以建子之月上旬上價爲末末乘其本一錢貴之以五並本價以爲來年春夏極價定矣卽冬三月皆平平者春夏不復貴麥常以建午之月下旬二十五日下價爲本以建未之月上旬上價爲末末乘本一錢貴之五並本價以爲來冬春價極貴定矣夏秋三月平平者冬不復貴師曠占曰常以正月一日迄十二日以占十二月以日易月每嵗黃气其气爲差嵗風從西來西南來皆爲谷貴從東卽穀賤黃帝占曰正月上邜日風其有寒風者谷小貴若至衝必貴矣其邜日不風寒而溫者卽中平也春雨甲申五穀熟夏雨甲申五穀大好神農占曰正月上朔有風雨三月谷貴石五百錢黃帝占曰春雨甲寅乙夘入地五寸糴小貴若不貴夏谷貴正月丙丁爲朔穄黍貴戊巳爲朔粟貴庚辛爲朔麻稻貴甲乙爲朔大小麥貴壬癸爲朔大小豆貴正月三日當風不風則莫不同者謂無黍東方朔占曰正月朔日雨嵗中下田麥成禾黍小貴沛公占常以正月甲辰先至大麥貴丙辰先至黍貴戌辰先至粟貴庚辰先至大豆貴壬辰先至小豆貴正月一日得寅貴盡十二日以占十二月黃帝占曰正月晦二月朔有風雨稻惡糴貴二月晦三月朔有風雨其年大水麥惡十二月晦正月朔風雨春旱三月晦四月朔有風雨春糴貴四月晦五月朔有風雨其年大水麥惡五月晦六月朔有風雨春旱六月晦七月朔有風雨春糴貴七月晦八月朔有風雨嵗糴貴東方朔占曰三月得已朔大麥熟庚朔禾熟兵賊起辛朔下田不収壬朔赤地千里米谷貴癸朔熟三月有三邜大豆好無三邜旱種禾四月丙午夏苗長四月無三邜旱種麻京房占曰五月無三邜旱種大豆六月無三邜穄不好神農占曰八月有三邜麥大善無三邜麥不善京房占曰八月無三邜旱種麥黃帝占曰四月朔日風起東來雞鳴至日出禾黍畆三斛至日中畆二十斛至夜半畆三十斛以中田準之黃帝占曰夏至以五月朔日至者其國大驚谷小貴四月五日六日至者谷大貴十日十二日至者五穀大貴二十七日二十九日至者國王大驚以晦日至者國有大喪六月朔至者人民相食及五年事四月至上又云夏至在天門土國大驚在地戶谷雨五穀大貴在人門爲三公羣臣大夫谷貴必察之二日之中又五六月晦朔日夏至者賣田宅谷貴十倍人民相食其嵗惡田宅𨿽賤愼勿取之立夏戊子大風自北來糴石三百倍貴黃帝要經

曰春雨乙邜夏糴貴夏雨丁邜秋糴貴秋雨辛夘冬糴貴冬雨癸邜春糴貴倍雨一卯斛百文雨二邜斛二百雨三邜斛三百雨四邜斛一斤金沛公占曰三月一日乙邜荊楚賤得丁邜周秦貴得己邜燕趙貴得辛邜韓魏貴得癸邜梁魯貴神農占曰凡虫食李則黍貴食棗粟貴食杏麥貴食荊麻貴食桑絲貴正月上朔日風從東來植禾善風從南來植黍善風從北來稚禾善四月四日風從東來植豆善西來四日至七日中善七日至十日稚禾善十四日無風不可種豆從東至日到來年滿六十日有大風雨折樹木麥大善從平朔至食時植麥善至日中中麥善至日入稚麥善常以夏至後九十日可種四月朔日風從東來從平明至辰時植黍善至日中中黍善至日入稚黍善

正月朔日日淸明蠶善京房占曰正月一日風平明和調不風植稼蠶善日中和調中稼稚蠶善至暮無風五穀桑蠶滋茂人民六畜無病沛公占曰正月一日平明溫不風早蠶善日中不風中蠶善日入不風稚蠶善終日不風植稚皆善東方朔曰正月朔日當溫更風雨者米大貴蠶傷風起西方來年兵革貴京房曰太嵗在寅嵗中三十日大陰蠶不登菽麥昌人民食四升太嵗在邜中調和豆麥昌人民食五升旱四十日在六月太嵗在辰嵗中旱三十日六月大風旱六十日嵗人

病豆成太嵗在已小兵起大麥登四十日旱在六月百物賤不宜早蠶晚者成五穀熟太嵗在午五百日旱蠶登百谷不爲晚蠶傷兵革起六畜小兒死大嵗在未十月小兵豆登麥惡旱蠶不成晚者好旱六十日在二月太嵗在申蠶登麥熟五穀旱五十日人多病兵革起早蠶不成晚者好太嵗在酉兵起人病早蠶不登晚者好六畜傷六月七月旱太嵗在戍兵起蠶不登肉賤牛馬貴髙山旱人饑米斗七十文太嵗在亥兵起人饑人多病憂在四十日在州旱七十日豆麥好五穀成蠶子如星太嵗在子水旱不時五穀不成旱三十三日在六月西方米麥暴貴太嵗在醜有兵起早蠶不成晚者好人民不安黃帝占曰太嵗在亥名曰天空糴法當貴太嵗在醜名曰陰盡陽起可取陽谷陽谷者粟也太嵗在已名曰地空糴法當貴太嵗在未名曰陽盡陰起可取陰谷陰穀者黍也太陰乘寅早水晚旱蠶禾菽麥昌人食四升太陰乘邜禾稻菽麥黍昌人食二升太陰乘辰早旱晚水人饑豆昌麥熟民食二升太嵗乘已小兵動蠶麥昌二升太陰乘午大旱蠶成稻菽麥昌禾不爲二升太嵗

乘未小兵起蠶稻昌菽麥不爲三升太陰乘酉大兵民疫蠶菽麥皆不成民食七升大耗太陰乘亥有兵麥禾善五升太陰乘子天大霧嵗水大出稻麥蠶禾昌民食三升大陰乘醜嵗小兵早蠶不登稻疾菽不成麥昌民食三升黃帝占曰正月一日二日雨民食二升三日四日雨民食四升五日六日雨民食六升七日八日雨民食一升十日雨不占師曠占曰正月七日風從西北來起荊地弱來人民霖變訟六畜貴谷亦貴過度嵗不善京房占曰正月初一日爲雞二日爲狗三日爲羊四日爲豬五日爲牛六日爲馬七日爲人八日爲谷和調不風寒卽人不病六畜不死亡郗萌曰常以正月朔日暮候東井上有雲嵗水潦務耕山田髙處東方朔曰常以正月一日夜半子時東方有黃色云者春大赦南方有黃雲者夏有赦西方有黃雲者秋有赦北方有黃雲者冬有赦雜者皇太子有赦有黒云雜者必有皇后若女子之赦

京房易占曰正月一日雲气五色偹且精神十二律气各具嵗則天下太平風雨從西北起糴貴神農曰正月有甲子糴初貴後賤沛公曰正月甲寅先至棺木貴丙寅先至絲帛貴壬寅先至魚鹽貴各三倍正月朔日大風發屋折木沙動石其嵗惡風從東方來人民多疾病風從南方來大旱風從西方來六畜死亡傷風從北方來下田不収髙田好常從冬至後卻數到來年正月上午滿五十日食足不滿一日之月過一日長一月神農曰正月上辛溫者善風寒者不好黃帝占曰常以正月八月夜月在東年中大喜月在西嵗多雨月在昴北其年大惡月在昴南其年大旱京房曰正月八月月在參東大善在參西多水虫在參北大惡黃帝占經曰春不欲雨乙卯夏不欲雨丁邜秋不欲雨辛邜冬不欲雨癸邜以此四邜日雨者人民多病黃帝占曰常以正月一日夜半子時至明視北方有黒云七月水四丈七尺靑雲必有疾病流行燕趙當之赤黃雲人民大饑國多刑獄白雲素服之變赤云國有喜母子同光女有昌視南有赤云當大旱赤地千里五月炎旱六月有風雨發屋折木並白雲國有大喪天子失喪坐有黒雲大水不出其年五月有靑雲者大吉婦女謀內視西方有白雲秋有兵內相走宮鐘不鳴劍防交鋒有靑雲大凶君克臣必死物在市不出其年九月黒云者大吉利秋雨甲申六畜多死冬雨甲申人民疾病九月晦十月朔有風雨其嵗惡有小水十月晦十一

月朔有風雨人民多死四月一日二日得酉人民大樂三日四日得酉人民悅和五日六日得酉人民多疾病七日八日得酉人民多病九日十日得酉人民多流十一日十二日得酉人民自相食大凶京房曰五月朔日當熱而風雨者米貴人食艸木風從北方來禾大敗人民相食黃帝占曰立夏後五日虹始出者萬物皆實冬至後一日二日得酉其嵗半熟三日四日得酉人民大樂五日六日得酉田禾大熟七日八日得酉大惡九日得酉五穀大貴十日十一二日得酉五穀大成傷害六畜寇賊多興十三日得酉人民相戰大凶災八方俱沸沸酉者金兵之本収成之元首京房曰冬至後一日有壬無雨二日有壬稚再生三日四日有壬上下皆熟五日六日有壬溝渠溢苗易治七日八日有壬水橫流九日十日有壬無立墻過十日有壬還一等至後三日七日有壬苗難治黃帝占曰靑車木位甲寅之精不周風至一日賊風至棺木貴葦席賤廣莫風至材木貴葵韮賤條風至蔥薤賤蒭槁貴明庻風至梏朽賤蒲席貴淸明風至棺木賤葦席貴景風至材木賤葵韮貴涼風至蒭槁賤蔥薤貴閶闔風至蒲席賤梏朽貴火車丙寅之精不周風至枲麻絡賤黃白緑貴廣莫風至纑縷賤錦綉貴條風至布縷賤繒帛貴明庻風至綿皮革賤絓絮貴淸明風至黃白綠賤枲麻絡貴景風至錦綉絓賤纑貴涼風至繒席賤布縷貴閶闔風至絓絮賤綿皮革貴土車戊寅之精不周風至稻賤秫術麥貴廣莫風至小荳賤黍貴條風至大豆賤粟貴明庻風至大麥賤麻縑貴淸明風至秫與小麥賤稻貴景風至黍賤小豆貴涼風至粟賤大豆貴閶闔風至麻縑賤大麥貴金車庚寅之精不周風至鐡器賤鉛錫貴廣莫風至膠漆賤黃金貴條風至珠璣賤銅器貴明庻風至玉器賤田宅貴淸明風至鉛錫賤鐡器貴景風至黃金賤膠漆貴涼風至銅器賤珠璣貴閶闔風至田宅賤玉器貴水車壬寅之精不周風發鹽豉賤海錯貴廣莫風至雞犬賤鯉魚貴條風發豬防賤生魚貴明庻風發牛馬賤羊羔貴淸明風發海魚賤鹽豉貴景風發鯉魚賤雞犬貴涼風發生魚賤豬防貴閶闔風至羊羔賤牛馬貴凡五寅之風所從吹本鄕來之處賤風往所衝之處爲貴一日分出時終日貴在六十日從日入至夜半貴在二旬中從夜半至雞鳴平明貴在一時常以庚寅之日五車金星動故有耗其物金鐡貴動而不明卽貴有大風寒折木發屋卽大貴大風寒大貴小風寒小貴其溫卽賤不風寒自如常以壬寅之日五車水星主船筏六畜水中自行者故水車星動微黑卽貴水物有大風寒折木發屋者大貴大風寒大貴小風寒小貴不風寒自如常以甲寅之日五車木星立柱材木苗蘆薪苛茅故木車星動微靑卽貴有風寒折木發屋大風寒大貴小風寒小貴其溫卽賤不風寒自如常以丙寅之日五車火星主虫采繒帛皮革色赤

動卽貴有大風發屋折木大風寒大貴小風寒小貴其溫卽賤不風寒自如常以戊寅之日五車土星主土公田宅五穀其星赤黃有柱動卽谷貴有大風寒發屋折木大風寒大貴小風寒小貴溫卽賤不風寒自如

唐開元占經卷一百十一

欽定四庫全書

唐開元占經卷一百十二

竹木艸藥占

唐瞿曇悉達撰艸木休徵

朱艸

孫氏瑞應圖曰朱艸者艸之精也聖人之徳無所不至則生鶡冠子曰惟聖人能正其音調其聲故徳上及泰淸下及泰寕中及萬靈朱艸生尙書大曰徳光地序則朱艸生淮南子曰太淸之世流黃出朱艸生春秋運斗樞曰璇星得則朱艸生尙書侯曰文命

得成俊乂在官朱艸生郊魏略曰文帝欲禪朱艸生於文昌殿側大戴禮曰朱艸生日生一葉至十五日止十六日落一葉

嘉禾

春秋感精符曰徳淪於地則嘉禾生春秋運斗樞曰璇星得則嘉禾液

福艸

禮斗威儀曰君乘木而王福艸生於廟中瑞應圖曰福艸者宗廟齋敬則生宗廟中

芝艸

運斗樞曰瑤光得則陵出芝艸瑞應曰芝艸者親近耆老養有道則生地鏡曰敬事耆老不失舊故則芝艸生

禾連理

地鏡曰不失民心則木連理生

木同本異枝

京房曰有木同本而異枝是華光國有吉昌五穀登他民歸國京房傳曰樹同本異末君有慶諸侯朝

木卒長

地鏡曰國治樹木卒長自大其君方有嘉京房易傳曰木成員圍以上一夜長數丈當有臣彊於君

木生君屋上及朝廷

地鏡曰木卒生人屋室上其地出聖人京房易傳曰木生於君屋上及朝廷其君有聖子

木生木及木垂枝

地鏡曰木生木國益土又曰木生枝盡向下者大吉

木偃自起及木生有實

京房曰有偃木而起嵗有大吉木生有實其邑有慶

竹木咎徵

竹木自死疾疫非時枯落

地鏡曰竹栢枝徧一百里是謂陰消陽國必亡又曰竹栢夏枯王侯失位又曰樹木非其時而枯是謂金尅伐不出一年暴兵外國來又曰凡樹忽生死主易兵至又曰社樹自死世主國君亡京房曰有木夏落葉有兵喪京房易侯曰秋葉落七十步人民移徙大飛人民離鄕地鏡曰木葉非時落去本七十步國有兵民棄故鄕

木生復死

京房易侯曰枯楊生荑斷枯復生天辟當之地鏡曰竹葦樹木枯死忽復生輔臣執政流其令又曰枯木冬生易謂陰陽易位不出二年國有喪小人近君子亡又曰木實當死者反生世主凶京房易傳曰木枯

而生不及二年國有大喪上貪色以寵人爲主又曰枯楊生花國後當之

木冬榮

地鏡曰木冬生有兵民流一曰君失政又曰木冬華當生反死京房曰木冬生王者不平有卿相出走又曰有木冬榮黍不成又曰木冬生國後當之

木再榮

地鏡曰木一嵗再花實有兵民流又曰木再榮世主墮手姬女致兵之象又曰桃再花夏有霜杏再花夏有電李再花春有霜楡再莢有寛令當死反生又曰木春冬再作實世主凶秋夏再花實鄰國逼之京房曰木嵗再花國後當之又曰木一嵗再實鄰國來其國又曰木再榮於夏后亡國有喪若五穀不熟百姓罷作

桑谷自生朝廷及木生不入土

地鏡曰桑谷俱生於廟廷世主廢賢用不肖又曰木生不入土而獨立天下危

木卒生道中及木卒枝

地鏡曰木卒生道中君失治九宮廢又曰木無故一夜十枝藂生邑虛

木傷葉及木自鳴

地鏡曰木生一枝偏無葉嵗惡民饑又曰木忽自鳴主死自鳴作金聲者主地方分裂

木哭泣及出血並生齒

地鏡曰樹木泣天下有兵京房飛侯曰樹哭實邑虛虛邑實地鏡曰木無故血出及汁流出地邑敗有兵京房曰伐木有血侯王有憂又曰林木生齒有兵起

楡莢不落

京房曰楡莢不落國受大咎

竹實反枝

地鏡曰竹實眾鳥羣行不出二年大饑又曰竹忽實而枯主易民饑又曰國中竹皆盡枯地失

黍穄生疣

京房易傳曰黍生疣大君有憂相去亡穄生疣大君憂大臣死

蓬葉生

京房易傳曰蓬葉繁興嵗不熟

唐開元占經卷一百十二﹤子部﹐術數類﹐占候之屬﹐唐開元占經﹥

欽定四庫全書

唐開元占經卷一百一十三

唐瞿曇悉達撰

人及神鬼占

人名體

春秋說題辭曰人者仁也以心合也【宋均曰與他相偶合也】易曰立人之道曰仁與義春秋繁露曰人有三百六十六節耳目之明日月之象外有四支副時數也乍視乍暝副晝夜也乍哀乍樂副陰陽也白虎通曰人有五藏六府所應五行六合也大戴禮曰天地人一二三三三九九九八十一主日日數十故人十月而生人生期晬然後行三年頭然後合焉孝經援神契曰頭圎法天足方象地五藏象五行四支法四時九竅法九州兩目法日月肝仁肺義脾信心禮膽斷腎智旁光須髮象星辰節象月嵗腸法經緯

人瑞

眞人

禮斗威儀曰君乘土而王其政太平黃眞人遊於後池【宋均注曰黃土色遊於後宮之池則黃帝問道於女素女是也】孫氏瑞應圖曰眞人者黃帝時遊於池王者著徳不貪貨利則金人乘金船遊王后池又曰王者徳至則金人遊於池

玉女

禮含文嘉曰禹卑宮室盡力溝洫百谷用成玉女敬降養【宋均注云玉女有人如玉色也天降精生玉女使能養人羙女玉色養以延壽也】

賢聖進

春秋繁露曰君防及倮虫城郭充實則賢聖皆進鄭注論語云周公相成王致太平時四乳而生八子皆有賢行和气之所致也

長人見

魏志曰咸熈二年晉太子昭封襄武縣言有大人見長三丈餘迹長三尺二寸白巾著黃單衣黃巾柱杖或云今當太平

人怪

長人入國

京房曰君暴亂疾有道厥妖長狄入國左文公十一年敗狄於咸谷梁公羊傳曰長狄也兄弟三人一者之魯一者之齊一者之晉煞之身橫九畝【五丈四尺】防其首而載之眉見於軾何以書記異也劉向以爲時周室衰防三國爲大可責者也天戒若曰不行禮義大爲夷狄之行將致危亡其後三國皆有簒逆之禍近下人伐上之屙也史記秦始皇帝二十六年有大人長五丈足迹六尺皆夷狄服凡十二人見於臨洮天戒若曰大爲夷狄之行將受其禍是嵗秦始皇初並六國反憙以爲瑞銷天下兵器作金人十二像之自言賢聖燔詩書坑儒士奢媱暴虐務欲廣地南戍五嶺北築長城以備胡越塹山塡谷西自臨洮東至大遼東西徑數千里故大人見於臨洮明禍亂之起也後十四年而秦亡

人走入宮室

春秋潛潭巴曰有人入宮之禍極效之驗也又曰有人走入宮不知其名大水爲災國驚羣猾並謀漢書五行志曰成帝建始三年七月丁未渭上女子陳持弓年九嵗言大水至走入城入未央宮尙方掖門殿門門內諸衛戶者莫見至鉤楯省乃見民驚走上城此下將篡國因女寵有宮室之象也後王氏兄弟父子五侯秉權至莽卒簒天下又曰成帝綏和二年八月庚申鄭通裏男子王褒衣絳衣小冠帶鉤入北司馬殿東門上前殿入非常室觧帷組結佩之曰天帝令我居此署長業等収考問褒故公車大誰卒【應劭曰在司馬殿門掌讙呵也】病狂易不自知入宮後王莽簒之象續漢書云靈帝光和中雒陽男子以弓箭射闕北吏収考問辭居貧負責無所聊生因買弓箭以射闕近射妖也其後車騎將軍何苗與兄大將軍進部曲相疑對相攻擊戰於闕下苖死敗殺數千人雒陽宮室因火延燒盡風俗通曰靈帝光和元年南宮中黃門寺有一男子長九尺白衣中黃門吏呵問汝何等人白衣妄入宮曰我梁伯夏天使我爲天子吏欲収取忽不見董卓之應也王陵晉書恵帝紀曰齊王冏爲大司馬十二月有白頭老公入司馬府大呼有大兵起不出甲子旬卽収都衛考竟殉於內外演晉漢春秋曰齊王冏輔政大安元年有一婦詣大司馬門求寄產吏乃詰之婦曰待我截臍便去言訖不見有位者聞而惡焉至二年而冏被誅

訛言

漢書王莽曰建國元年長安狂女子碧呼道中髙皇帝大怒趣歸我國不者九月殺汝莽収捕殺之幽州錄曰吳郡張茂度在益州時忽有人道朝廷誅徐羨之傅亮謝晦三人遂傳紛紜張推問造言之主問何由言此答曰實無所承恍惚不知言之耳張鞭之者遂息後乃驗日月正與符同沈約宋書曰大明二年民築治廣陵城劉誕出巡行有人聲大罵曰大兵尋至何以辛苦百姓使執之問其本末答曰夷姓名孫家在海陵天公與佛道共議欲燒此間人民道佛苦諌彊得至今大禍將至何不立六愼門誕問六愼云何答曰古言禍不過六愼門誕以其言狂悖殺之又五軍士忽狂見鬼驚怖啼哭曰外軍圍城城上張白布防執錄二十餘日乃散築城之日雲霧晦暝白虹臨門連蜀城內

童謡

漢書五行志曰言之不從是謂不義時則有詩妖君亢陽而虐臣畏刑而箝口則怨謗之气發於歌謡故有詩妖鴻範五行傳曰下旣非君上之刑畏嚴刑而不敢正言則先發於歌歌口事也气逆則惡言至或有怪謡以此占之故曰詩妖古者人君必視人民聴其歌謡以省國政左傳曰僖公五年晉侯伐虢八月甲午圍上陽問卜偃曰吾其濟乎對曰克之公曰何時對曰童謡有云丙之晨龍尾伏辰【龍尾尾星也日月之防曰辰日在尾故尾星伏而不見也】均服振振取虢之旂【戎事上下同服振振盛貌旂軍之旌旗也】鶉之賁賁天防焞焞火中成軍虢公其奔【鶉鶉火星也賁責鳥星之體也天防傅說星時近日星防焞焞無光耀也言丙子平旦鶉火中軍事有成功也此已上皆童謡言也童子未有念慮之惑而防成嬉之言似若有憑者其言或中或否博覧之士能懼思之人兼而志之以爲烱戒以爲將來之驗有益於世教】其九月十月之交乎【以星驗之知九月十月之交謂夏之九月十月也交晦朔交防】丙子旦日在尾月在防【是夜日月合朔於尾月行疾故至旦而過在防】鶉火中必是時也冬十二月丙子朔晉滅虢虢公醜奔京師【周之十二月夏之十月也】左曰文成之世童謡曰鸜之鵒之公出辱之鸜鵒之羽公在外野往饋之馬鸜鵒跦跦公在幹侯徴褰與鸜鵒之巢逺哉搖搖稠父喪勞宋父以驕鸜鵒鸜鵒往歌來哭至昭公時鸜鵒來巢公攻季氏敗出奔在外野次幹侯八年薨於外歸魯昭公名稠公子宋立是爲定公異苑曰秦世有童謡云秦始皇奄僵僵開吾戶防吾

牀飲吾酒唾吾漿食飲以爲糧張弓射東墻前至沙丘當滅亡始皇旣坑儒焚典乃發孔子墓欲取經傳壙旣啟悉如謡者之言又言謡文藏在冡壁始皇甚惡之反問之還沙丘而修別路見羣小兒輦沙爲阜問之雲沙丘也從此得疾而殂漢書五行志曰元帝時童謡雲井水溢滅竈煙灌玉堂流金門至成帝建始二年三月戊子北宮中井泉水溢出南流象春秋時有鸜鵒之謡而後有來巢之驗井水陰也竈煙陽也玉堂金門至尊之居象陰盛而滅陽竊有宮室之應也王莽生於元帝初元四年成帝封爲三公輔政因以簒位又曰成帝時童謡曰燕燕尾涎涎張公子時相見木門倉瑯根燕飛來啄皇孫皇孫死燕啄矢其後帝爲防行出遊常與富平侯張放俱稱富平侯家人過河陽公主作樂見舞者趙飛燕而幸之故曰燕燕尾涎涎羙好貌也張公子謂富平侯也木門倉瑯根謂宮門銅鍰【服防曰門銅樞也應劭曰門銅鋪首鐶也蘇林曰鍰音鐶】言尊貴也後遂立爲皇后弟昭儀賊害後宮皇子卒皆伏辜所謂燕飛來啄皇孫皇孫死燕啄矢者也又曰成帝時童謡曰邪徑敗良田防言亂善人桂樹花不實黃爵巢其巓昔爲人所羨今爲人所憐桂樹赤色漢家象花不實無繼嗣也王莽自謂黃象黃爵巢其巓象也續漢書曰更始時南陽有童謡曰諧不諧在赤眉得不得在河北是時更始在長安世祖爲大司馬平定河北更始大臣並見煞是更始之不諧在赤眉也世祖由河北興又曰世祖建武中蜀童謡曰黃牛白腹五銖當復是時公孫述僭號於蜀時人竊言莽稱黃述欲繼之故稱白腹五銖漢家貨明當復也述遂誅滅又曰順帝之末京都童謡曰直如死道邊曲如鉤反封侯案順帝卽世孝質短祚大將軍梁冀貪樹防防李固以爲淸河雅性聰明惇詩悅禮加以屬親立長則順置善則固而冀私白太后防免固因徴蠡吾侯遂卽至尊固由是結怨幽斃於獄暴屍道路而太尉胡廣封安樂鄕侯司徒趙戒廚亭侯司空袁陽安國亭侯又曰桓帝之時京都童謡曰城上烏尾畢逋父爲吏子爲徒一徒死百乘車車班班入河間河間奼女工數錢以錢爲室金爲堂石上慊慊舂黃梁梁下有懸鼓我欲擊之丞卿怒案此謡皆謂爲政貪也城上烏尾畢逋者處髙利獨食不與下共謂人主多聚斂也父爲吏子爲徒者言蠻夷將叛逆父旣爲軍吏其子又爲卒徒往擊之也一徒死百乘車者言前一人往討廣旣死矣後又遣百乘車往也車班班入河間者言桓帝將崩鑾輿班班入河間迎靈帝也河間奼女工數錢以錢爲室金爲堂者言靈帝旣立其母永樂太后好聚金錢以爲堂室也石上慊慊舂黃梁者永樂𨿽積金錢猶慊慊常若不足使人舂黃梁而食之也梁下有懸鼓我欲擊之丞卿怒者永樂教

靈帝使賣官受錢所祿非其人天下忠篤之士怨望欲擊懸鼓以求見丞卿主鼔者亦復謟順怒而止我也又曰獻帝踐祚之初京都童謡曰千里艸何靑靑十日卜不得生案千里艸爲董十日卜爲卓靑靑暴彊之貎不得生者亦旋破亡也魏略曰令狐愚字公冶太原人爲兗州刺史愚見吳未平而齊王芳年少又聞楚王有智勇初東郡有謡云白馬出河妖馬夜過官収靷嗚呼眾馬皆應明日見迹大如斛行數里還入河中又有謡言白馬素羈西南馳其誰乘者朱虎騎愚旣聞此謡又聞大司馬楚王小字朱虎故遂與其舅王陵陰謀立楚王愚病死後發覺刀割愚棺而戮屍焉吳志曰初興年中吳中童謡曰黃金車斑斕昌門出天子昌門吳西郭門也夫差所作也其後孫氏興焉異苑曰義熈中童謡雲長作掃箒樞作杷掃除洛中迎瑯琊及十一年晉大軍至洛修復園陵時封瑯邪王也中興徴祥說曰大和中童謡曰靑靑禦路楊白馬紫縷韁汝非皇太子那得甘露漿又曰鳯凰生一雛天下莫不喜本言是馬駒何悟成龍子是時海西公寵愛殿中常侍相龍等因共爲亂生子男三人海西以爲己子將欲立之旣而被廢以馬韁殺三子三子死之明日南方獻甘露焉

中興徴祥說曰隆和中謡曰升平不滿斗隆和那得久哀皇聞而惡之攺爲興寜又謡曰𨿽復攺興寜只自無聊生尋哀帝中藥不識萬防異苑曰石勒末年謡曰一杯水食者防石勒死人不知不信我語視鹽池三月忽變而生埿七月而勒死池還如先又曰符堅域中謡曰河水濁復淸符詔死新城又謡曰肩不過項及其南侵其相王猛諫曰童謡有云肩不過項此不宜逺行之徴也不從果敗於壽春之項城

人生角及自出地

京房曰權臣専政厥妖人生角漢書五行志曰景帝二年九月膠東人年七十餘生角角有毛角兵象老人吳王象也年七十七國象也時膠西濟南臨淄膠東四王謀反連楚趙凡七國華陽國誌云李勢未亡之前涪陵有民頭生角長三寸凡三截之京房易傳曰人自地出君有憂民散流國亡地

男化爲女

春秋潛潭巴曰小人聚天子弱則丈夫化爲女子京房曰丈夫化爲婦人玆謂柔勝彊陰勝陽邦必亡又曰男化爲女有異姓來其國蜀王本紀曰武都丈夫化爲女子顏色羙好蓋山精也蜀王取爲後後死蜀王於武都擔土於成都葬之故地號曰武擔以石鏡一表其墓漢書五行志曰哀帝建平三年豫章有男子化爲女

子嫁爲人婦生子長安陳鳯言陽變爲陰將無繼嗣自相生之象生一子將復一世絕也

女化爲男

春秋潛潭巴曰賢人去位天子獨居則女化爲丈夫京房曰女子化爲男子玆謂陰昌賤人爲政其邦必亡又曰君將絕嗣則君妻化爲男紀年曰晉定公二

十五年西山女子化爲丈夫與之妻能生子其年鄭一女生四十人二十人死史記曰魏襄王三年魏有女子化丈夫續漢書五行志曰獻帝建安七年越巂有女子化爲男子時周羣上言哀帝時亦有此將有代易之事至二十五年帝封山陽公

人生而能言

京房易曰言之不知則人生而能言天使代其言也又曰人生而能言言善則善言惡則惡此國之徴地鏡曰多有讒賊人生而言

人生而能行

京房曰人生而行其國大昌其君有憂又曰自受其殃黔首散亡地鏡曰王事急民欲流亡國有兵則人生而能行

人相食

續漢書五行志曰靈帝建寜三年河內婦食夫河南夫食婦異苑曰後漢桓帝元嘉元年任城民婦生兒卽自取食之又謂姑曰天使如此我亦行死屍僵者門閭安欹者失半覆則盡滅言畢而匍匐復產一兒而兩頭五人楊難自王仇池分國之應也

人生子異形

天鏡曰婦女一時生三男不出三年外國來生三女國有陰私春秋潛潭巴曰人生五首猾大起京房曰人生子首在背天下易鄕天鏡曰人生兩首不出三年上帝命王徵四方布令天下又曰人生四頭兩目世主大哀人生多頭君王有咎民顚沛流亡地鏡曰天下憂主凶民流亡則人生有四目天鏡曰人生三目橫兵並起爲害京房曰人生子有一目其國不寜春秋演孔圖曰崇髙將亡陰不承陽怨望生則十口

之人出京房曰人生有二口以上國主見驚以兵天鏡曰人生兩口五穀不登百姓喪亡京房曰人生子舌長天下有兵人生子有一耳是謂不聰人生有三耳以上是謂多方其國無王又曰是謂多聰國事無定人生子有一手是謂不壽其國有咎人生有三臂有反臣人生有三手以上臣謀主人生三足是謂非常天下有兵天鏡曰人生多足是謂大役其國東西移走人生有三足不出二年國有兵喪京房曰人生子有一足是謂不行國主亡人生子有三十指民流亡人生子有二鼻有民謀其主人生有二背臣反主亡天鏡曰人生両身世主被殃民人散亡人生両腹不出三年嵗大熟民食足京房曰人生子有三腹其國分人生有二腹是謂惡祥國主以仇亡人生子目在首上及後天子亡天鏡曰人生目著腹五穀豊橫兵起京房曰人生子目在項背天子不安人生子目在臂及手天下有大事人主子目在腋下天下不相見人生子目在陰天子亡位人生子目在踵及足是謂下視天下大兵人生子

口在首上及在後國主亡天鏡曰人生子兩口在背國無兵人民行五穀昌京房曰人生子口在肢臣主亡人生子口在腹旁天下有兵一曰爲天徳五穀豊熟人生子口在節天下民大饑流亡人生子鼻在背及項天下不寜人生子鼻在首前太子有殃人生子鼻在腹天下大荒人生子鼻在四肢節天子亡人生子鼻在陰是謂不恆天子降人生子耳在首

上及前後天下有兵民流亡國君喪人生子耳在腹天下兵人生子耳在背及肩項天下有憂人生子耳在四肢及手足有反主者人生子腹在背天下饑人生子腹在手上前後天下民饑兵作人生子腹

在四肢足天下有大兵又曰天子易人生子四肢在背天下亂於兵人生子陰在首天下大亂在背天子無後人生子陰在腹天下有大事京房易侯曰人生子足小此謂下約不出三年邦消亡漢書五行志曰平帝元始六年六月長安女子生兒兩頭異頸面相向四臂共胸凥上有目長二寸所若六畜首目在下玆謂亡上政將變更凡妖之作以譴失正各象其類二首下不一也手多所任邪也足少下不勝任也風俗通曰靈帝光和二年洛陽上西門外女子生兒両頭異肩四臂共胸俱前向以爲不祥隨地棄去朝廷變亂上下無別二頭之象也春秋運斗樞曰人主不省山川之祠州土之位不應天府斬伐無度懷山絕渠則人生大頭天鏡曰人生子頭如囊者主有咎凶又曰人生頭大不出三年將有大師來伐其國又曰人生無頭世主方凶京房曰人生子無目其國主暴死人生子無口其國主見賊又曰多疾春秋運斗樞曰上下塞則人無唇京房曰人生子無唇是謂不祥國主死亡人生子無耳天子不聰天鏡曰人生而無口鼻耳世主凶其國年熟人生子無鼻其國主疾病人生子無足嵗大饑人生子無手主有客兵至人生子無手掌世主大憂疾病人生無足世有喪徴也人生無足不出三年其國空京房曰人生子無指天子有更令人生子無腹其國年大熟人生子無四肢其國主君臣有反者人生子無陰其國主無後人生子無凥國主以仇亡天鏡曰人生子無頭不出三年有大師來伐其國人生子無骨其國主昌魏志公孫述時襄平北市有人生肉長圍各數尺有頭目口喙無手足而動搖此赤眚也占曰有形不成有體無聲其滅亡必也

人生六畜

京房曰人生六畜是謂更有王天下易主人生馬百姓勞苦人生彘犬人君失道人生彘貴人牽義民不義人生六畜形人面者天子不聰人生六畜口在手之上及腹天下有大兵人生六畜口在腹背胸天下有反者人生子人形六畜靣更天子人生六畜口在陰天下有惡天子人生六畜耳在手上天下有憂又云有反者人生六畜耳在四肢天下有兵一曰天下大荒人生六畜耳在腹及胸天下有反臣人生六畜耳在陰羣臣常謀天下人生六畜四肢在腹及首天下大亂人生六畜有三首以上天下樂昌人生六畜有兩身天下有重兵人生六畜有三目

以上天下有亂臣人生六畜有一目國令不行人生六畜有兩口以上天下有兵人生六畜有三耳以上天下有大事人生六畜有一耳國主不聰人生六畜有両鼻以上有謀反者人生六畜有一足天下無主人生六畜有二足天下有大憂人生六畜陰在首上天子失位人生六畜有二陰以上國主多子人生六畜有四肢無節天下有不善者人生六畜有二尾以上國有大事人生六畜有毛無羽天子失位人生六畜有羽無毛天子無朝之者人生六畜身

半有毛半無毛國有大事人生六畜無靣天下兵作人生六畜無首天下無主天子失位人生六畜無

目社稷亡人生六畜無口天下大饑重有大兵人生六畜無鼻天下有災人生六畜無耳天子無令臣人生六畜無腹天下大饑重以大兵人生六畜無

四肢天子無忠臣人生六畜無陰天子無後人生六畜無骨觔天下昌人生六畜無尾是謂無後近臣反殺主人生六畜無毛天下貧民饑地鏡曰兵起則人生牛馬

人生野獸飛鳥

天鏡曰人生野獸國君兄弟分別不出一年夷狄內侵京房曰人生野獸天下不通人生野獸有他變形

天下大兵凶亡京房易侯曰人生飛鳥玆謂不祥司馬將兵上卿亡人生子形如飛鳥靣者非常兵行人生子人靣飛鳥形者大水行兵戰人生飛鳥有人形體者天下分天鏡曰人生飛鳥君憂小民散流

人生五穀艸木雜物

京房曰人生子盡爲五穀國民昌人生子盡爲艸木國主死人生子盡爲石兵彊人生他物非人所見聞者皆爲天下有兵

人生龍蛇虫魚

地鏡曰國君見伐則人生龍京房曰人生龍有異姓來相其國君將亡人生子人靣而龍蛇形者天下有兵紀年曰令王四年碧陽君之諸禦產二龍人生子人形而龍蛇靣者天下饑其兵合人生蛇蜂蠆天下有並民人生虵蜥蜴國破有喪君走人生子魚爲首者有大水

人死而更生

天鏡曰人死復生國有大病五穀死兵起京房曰子不三年攺父之道則爲私厥妖人死更生左傳曰晉殺秦諜於絳七日復生續漢書五行志曰獻帝初平中長沙人姓桓死棺斂月餘其母聞棺中有聲發之遂生至陰爲陽下人爲上其後曹公由匹庶起也又曰獻帝建安四年武陵宛縣女子李娥年六十餘死於城外已四十年行人聞中有聲發出遂活京房易傳曰死人復行五穀不登兵革大起

女生赤毛

京房易傳曰人君尊卑無別則女生赤毛

神瑞

西王母

帝王世紀曰舜時羣瑞畢臻昆侖之北玉山之神人身虎首豹尾蓬頭戴勝執幾杖皓然白石城金室而居南有靑鳥常爲取食名曰西王母慕舜之徳來獻白環及貢益地圖瑞應圖曰王者承先王法度無遺失則來黃帝時西王母使使乘白鹿來獻白環大戴禮曰舜以天徳嗣堯布防散徳日月出入莫不率俾西王母來獻玉琯【異苑云零陵文學奚景於舜廟下得玉琯一卽舜西王母所獻玉琯也漢律曆志注云西王母獻舜白玉管以玉爲管也】

四海神

金匱曰武王伐紂都洛邑陰寒雨雪一十餘日深丈餘甲子朔旦有五丈夫乘馬車從両騎至王門外欲謁武王武王將出見之太公曰不可雪深丈餘五丈夫車騎無迹恐是聖人太公乃持一器粥出門而進五車兩騎曰王方未出天寒故進熱粥以禦寒而不知長防從何來兩騎曰先進南海君次進東海君次北海君次西海君次河伯雨師風伯粥旣畢使者告太公太公謂武王曰此四海之神王可見之南海神曰祝融東海神曰勾芒北海神曰防西海神曰蓐収河伯名爲憑雨師名詠風伯名飛亷請以名前五神皆驚相視而嘆祝融等皆拜焉武王曰天陰逺來何以教之四海曰天代立周謹來受命請勅風伯等各奉其職墨子曰鄭繆公晝處廟有神入門而左鳥身素服三純面狀正方繆公乃懼神曰無奔帝享汝明徳使錫壽十年使君昌公問神名神曰勾芒國語夏之興也融降於崇山【融祝融也崇髙山也夏居陽城髙山所近也】

登山神

管子曰桓公北徵孤竹未至卑耳溪十里援弓將射未敢發見人長尺而人物具冠右袪衣走馬前疾管仲曰臣聞登山之神有兪兒者長尺人物具焉伯王之君興則見且走馬前導也右祛示從右渉至溪如所言公拜馬前曰仲父之聖若此對曰夷吾聞聖人先知無形非有形而後知臣非聖人臣承教者也

神女

瑞應圖曰羙女者蓋神女也君徳被逺則至周穆王時持酒來酌之

神怪

神吟嘯

淮南子曰夏桀亂四時之政黃神吟嘯鬼神失其常

神降莘

左傳荘公三十二年有神降於莘【有神聲以接人莘虢地】恵王問內史過曰是何故對曰周之將興明神降之鑑其徳也將亡神又降之觀其惡也故有得神以興亦有以亡虞夏商周皆有之王曰若之何對曰以其物享焉其至之日亦其物也【享祭也若以甲乙日至祭先脾玉用蒼服尙靑以此而祭也】王從之內史過往聞虢請命【聞虢請於神求賜土田之命】反曰虢必亡矣虐而聴於神神居莘六月虢公使祝應宗區史嚚享焉神賜之土田【祝大祝也宗宗人也史大史也應區嚚人名也】史嚚曰虢其亡乎吾聞之國將興聴於民【政順民心】將亡聴於神【求福於神】神聰明正直而一者也依人而行【惟徳是與】虢多涼徳其何土之能得【涼薄也謂二年晉滅虢也】

回祿神蓐収神

國語曰夏之亡也回祿信於聆隧【回祿火神再宿爲信聆隧地名也】又曰虢公夢在廟【虢公王季之子文王之弟虢虢公醜也廟室廟也】有神人靣白毛虎爪執鉞於西阿【西榮也】公懼而走神曰無走帝命曰使晉襲於爾門【帝天也襲入也】公拜稽首覺召使嚚占之對曰如君之言則蓐収也天之刑神【刑殺神也】天事官成【官成禍福各以官象成也】公使囚之且使國人賀夢【欲轉吉故使賀也】舟之僑【大夫也】告其諸族曰眾謂虢不久吾乃今知之【以其賀夢】其適晉六年虢亡

神致璧

史記秦始皇三十六年秋使者從闗東夜過華陰平舒道有人持璧遮使者曰爲吾遺鎬池君【服防曰水神也張晏曰武王居鎬鎬池君則武王也武王伐啇故神云始皇荒滛若紂矣今亦可伐也孟康曰長安西南有鎬池也】言曰今年祖龍死【蘇林曰祖始也龍人君之象謂始皇也】使者問其故因忽不見置其璧去使者奉璧具以聞始皇黙然良久曰山鬼固不過知一嵗事也退言曰祖龍者人之先也使禦府視璧乃二十八年行度江所沈璧也三十七年始皇崩於沙丘

神降不見形

吳志孫權傳曰太元元年五月臨海羅陽縣有神自稱王表周旋民間語言飲食與人無異然不見形又有一婢名紡績是月遣中書郎李崇賫輔國將軍羅陽王印綬迎王表李崇旣至與崇及所在郡守令長談論崇等無以易所過山川遣婢與其神相聞秋七月崇與表至權於蒼龍門外爲立第捨表說水旱小事往往有驗十一月權祭郊還寢疾二年二月表亡至四月權薨

池神見

幽明錄曰晉武帝於殿上下淸曙忽見一人著白幃黃絹單衣舉身沾濕自稱是華林園中池水神名曰淋泠君也若善見待有福祐時帝飲已醉取常佩刀空擲之刀空過無礙神忽曰不以往事垂接當令知所過居少時而暴崩

鬼怪

鬼見

天鏡曰鬼見官府及私宅內失土地之象國語曰周之衰也杜伯射王於鄗【注云常昭曰鄗鄗京也杜國伯爵陶唐氏之後也】春秋曰宣王殺杜伯而不辜後三年宣王防諸侯田於囿日中杜伯起於道右朱衣冠操朱弓矢射宣王中心折脊而死也左傳曰荘公八年十二月齊侯遊於姑棼遂田於貝丘【姑棼貝丘皆齊地田獵也】見大豕從者曰公子彭生也【公見大豕而從者見彭生皆妖鬼也】公怒曰彭生敢見射之豕人立而啼公懼墜於車傷足喪屨漢書五行志曰髙後八年三月自灞工還枳道見物如蒼狗撠髙後腋怒見趙王如意爲祟遂病腋傷而崩先是後殺如意

鬼擲人屋

天鏡曰鬼擲人屋扣門戶如賊盜刼人不出一年民人疾病

鬼呼

墨子曰夏桀之時鬼呼於國天鏡曰鬼呼大人當之是謂防亡不出一年天下爭地一曰哭祖民分散述異記曰呂光永康二年有鬼叫於都衛曰兄弟相滅百姓斃両口絕祀吏尋聲視之則靡所見是年光死嬌子紹立五日紹庶兄纂簒紹自立明年纂弟車騎大將軍常山公徵伐屢有戰功疑纂不已帥眾攻纂所殺無窮常酗遊走無度明年因醉爲從弟超所殺超推兄隆爲主姚興因舋遣叔父徵西將軍隴西公碩徳伐之隆師徒撓敗乃稱蕃於姚氏三年遂爲姚氏所滅

鬼吟哭

墨子曰夏桀之時鬼叫於國商紂之亡有鬼宵吟董仲舒五行逆順曰人君簡宗廟不禱祝咎及於外則鬼夜哭京房曰國虛空人君有屍祿則鬼夜哭晉陽秋曰符堅未敗常安市鬼夜哭一月乃止京房曰鬼夜哭國將亡

唐開元占經卷一百十三

欽定四庫全書

唐開元占經卷一百十四

唐瞿曇悉達撰

器服休咎城邑宮殿怪異占

器用休徴

瑯玕白玉白玉赤文

孝經援神契曰神靈孳液百寶爲用則瑯玕景【宋均曰事神明得理則瑯玉有光景也】禮稽命徴曰王者得理制則澤谷之中有白玉出禮稽命徵曰王者制禮作樂攺損祭器得鬼神之助則有白玉赤文像其威儀之狀

玉英玉玉典

瑞應圗曰王者五常並循則玉英見又云王者服飾不侈則出又自正飾服不逾祭服乃出孝經援神契曰玉英石華王者尊卑不失其服則見又曰神靈孳液則有玉英【宋均曰玉有英華也】瑞應圗曰玉者師曠時來至雜紫綬又云王者慈仁則玉典見

玉璜

尙書大傳曰周文至磻溪見呂尙釣魚文王拜尙云望釣得玉璜剜曰姬受命佐撿徳合於令昌來提【鄭云釣得魚魚中得玉璜也佐撿猶助提者取也半璧曰璜】瑞應圖曰王者循五常則出

玉璧玉甕

瑞應圖曰王者賢良羙徳則白玉出中興徴祥說曰王者不隠其過則玉璧見湣帝建武元年江寧民虞廸墾地得白玉麒麟璽一枚文曰長壽萬年安帝義熈十二年左衛兵陳陽於淮水中得玉璽一枚瑞應圖曰玉甕者聖人應也不汲自盈王者飲食不流離下賤則出

珪

尙書璇璣鈐曰珪則出刻曰延喜【禹功旣成天佩以珪也】瑞應圖曰王者懃苦以憂天下厚人薄己卑宮室而盡力乎溝洫則珪出禹時天以賜禹又云四海防同則珪出

金車金勝銀甕

瑞應圖云王孝至孝仁徳廣施則金車出舜時見於帝廷孝經援神契曰金勝者象人所鏤勝而金色四夷來卽出瑞應圖曰世無盜賊凶人則金勝出又曰浸潤不行姦盜靜謐綈繡不用則見晉中興徴祥說曰金勝者仁寶也不斵自成光若水月四夷賓服則出穆帝永和元年陽谷民得金勝一枚長五寸狀如織勝後桓溫平蜀路此四方來服之應也瑞應圖曰王者宴不及醉則銀甕出

明珠明月珠珠英珠鏡地珠

禮記威儀曰君乘金而王其政象平則海出明珠援神契曰王者徳至淵泉則海出明珠【珠可照闇也】瑞應圖曰明月珠者介鱗之物魚鹽之稅通乎什一則海出明珠以給王者禮記威儀曰君乘土而王其政太平逺方神獻其珠英【有神聖故以其地所生來獻舜時西王母獻益地圗玉琯者是也】援神契曰神靈孳液百寶爲用則珠鏡見【事神明得理則大珠有光耀可爲鏡】瑞應圖曰王者以才爲寶則地珠出

大貝琉璃碧

禮記威儀曰君乘金而王其政蕩平則海出大貝援神契曰徳至淵泉則江出大貝運斗樞云先徳則江吐大貝瑞應圖云王者不貪財寶則海出大貝大可盈車又曰王者不匱則出援神契云王者行政神明得理則琉璃碧見瑞應圖曰王者不多取妻妾則碧琉璃見

蘇胡鉤珊瑚鉤

援神契曰王者要誓信則蘇胡鉤出瑞應圖曰王者棄玩好之物則蘇胡成其鉤而出瑞應圖曰王者敬信則珊瑚鉤見

神鼎

瑞應圖曰神鼎者質文之精也知凶知吉知存知亡能重能輕能不炊而沸不汲而滿中五味黃帝作三鼎象三辰大禹治水収天下羙銅以爲九鼎象九州也王者興則出衰則去說苑曰漢孝武帝時汾陰得寶鼎而獻甘泉宮羣臣上壽賀皆曰得周鼎侍中吾防壽王曰周徳始於后稷長於公劉大於太王成於武王顯於周公徳澤上暢於天下漏於泉上天報應鼎爲周出今漢自髙祖以繼周昭徳顯行六合和同至陛下而愈盛天照有徳而寶鼎自至所以遺漢此漢鼎非周鼎也上曰善羣臣皆稱萬嵗賜壽王黃金十斤晉中興徴祥說云王徳盛則神鼎見神鼎者仁器也不炊而沸不汲而滿煙熅之气自然而生世亂則藏於深山文明則應運而至故禹鑄寶鼎以擬之成帝咸康八年陽谷民劉珪夜見光取得鼎一枚外圍四寸此文明之應也

丹甑瓶甕

援神契曰丹甑者不炊而自熱五穀豊穰則見瑞應圖云王者棄淫污之物則丹甑出又曰化行年丰卽出瑞應圖云瓶甕不汲自滿王者淸亷則出又曰接於

末賤則出

白裘

瑞應圖曰王者以身率先人惡衣服而致美乎黻冕則獻白裘禹時渠搜民乘白馬來獻【禹貢渠搜山名西夷衣皮見禹功成皆來服也】又云王者政本五行教民種植以事其先則獻白裘又云王者徳茂不恥惡衣則四夷來獻白裘黃帝時南夷乘白鹿來獻白裘

器服咎徴

鐘自移鐘自鳴鐘不鳴

天鏡曰鐘自鳴移處君不安不出年春秋潛潭巴曰天子鐘自鳴下土動兵兵書曰鐘無音士卒怒欲攻戰

鼓自鳴鼓不鳴

潛潭巴曰庫兵動鼓自鳴天鏡曰鼓忽夜鳴有敵人來兵書曰金鼓無故自鳴軍中當罷且有功名兵書曰金鼓無故忽無音響者邑且降漢書五行志云李陵擊匃奴夜擊鼓起士不鳴陵曰吾士气少衰而鼓不起何耶軍中是有女子乎搜軍中得卒妻皆斬之角自鳴角不鳴巾箱中有鼔角聲

天鏡曰國君角自鳴有伐者天鏡曰角吹而不鳴不宜徵伐異苑曰晉孝武大元末每聞巾箱中有鼓吹鼙角之聲又曰防軍府軍鎧甲錚錚有聲遭王惇之變

刀劍自防自鳴

京房曰君刀劍無故自拔與其室相去君且殺地鏡曰刀劍無故自拔出及光有聲者憂兵傷若有血汗京房云君刀劍無故自鳴他人無聞者而君獨聞之妻妾且殺其君兵書曰將軍劍無故自鳴他人不聞己獨聞之此名婦爲人殺之象

忘豹尾

晉中興書曰海西公初卽位防設豹尾聖人所以豹變也而海西豹變之日非所防之時天戒若曰防其豹尾亦不能終也

車奔鼎淪鼎震

天鏡曰國君車奔不出三年有喪事墨子曰桀無道九鼎淪洪範五行曰周烈王二十三年鼎震金失也金震木動之也鼎者宗廟之器鼎震木沴金失之象

冶鐡飛

漢書五行志曰武帝徵和二年春涿郡鐡官銷鐡皆飛去其三月涿郡太守劉屈犛爲丞相後月巫蠱事忽興帝女陽石公主與太僕公孫敬聲下獄死掘蠱太子宮太子與母皇后議恐不能自明乃殺江充舉兵與丞相屈犛戰死者數萬人太子敗走至湖自殺明年屈防復坐祝詛腰斬妻梟首成帝河平二年正月沛郡鐡官鑄鐡不下隆如雷聲又如鼓音工十三人驚走竟還視地地陷數尺鑪分十二鑪中銷鐵散如流星時王鳯爲大司馬大將軍秉政丞相王商與鳯有隙鳯譖之免官自殺

竈釡鳴

地鏡曰宮中竈及釡甑鳴響者不出一年有大喪郭璞洞林曰捲令施安上家釡九鳴旬月之中尋有九喪

臼中水出

京房易妖占曰臼水出大臣咎地鏡曰水忽出臼中臣爲咎且將大水帝王世紀曰初力牧之後曰摯其母曰始朶居伊水之濵夢神告己曰臼出水而逺走無顧及明視臼中有水卽告鄰而走東十里乃顧其地盡爲水矣伏古今注曰成帝建始二年太原祁安縣民石臼中水出如流狀稍益至滿臼民夜謡曰水大出走上城後三年女子陳持弓聞謡言大水至走入掖門至省中官吏大驚上城

秤斗攺小飲食自亡

天鏡曰人君攺小秤衡斗桶是謂裂徳五穀不入倉民流亡大饑京房曰君飲食無故自亡君且失位凶

牀自動牀自亡帳幕自動

京房曰君牀無故自動君且移居兵書曰將軍坐牀無故自動臣下欲殺之又曰君牀無故自亡去君且去兵書曰將軍帳幕無故自動人散走各歸其鄕

羽扇

晉中興書曰舊爲羽扇柄者剜木以象骨用十毛取全數也中興初王惇始攺用長柄使下出可提減其羽用八識者以爲柄使可執用是惇執國柄之象也毛減用八者是羽翮損少之應也

防頭

晉中興徴祥說曰太元中人不復著防頭亦服妖也象人君獨立無親戚也天鏡曰人君及民無故違國制服上古之服是謂悖徳君臣有反政又曰好作大衣下臣悅又曰無故小其衣服不出三年邊有急兵若外國來降服後大凶又曰好小衣臣自用又曰人君好爲短小之衣兵革不出六年邊城有相犯君弱臣彊又曰好著黃者太平好著白兵好著靑年中熟京氏云民人皆好素服者民多喪期三年眾人好學諸侯之服而髙其衣服不出五年失民

假髻

左曰鄭子好聚鷸冠【張晏曰鷸鳥赤足黃文以其毛飾冠韋昭曰鷸禽翠鳥也】鄭文公惡之使賊殺之劉向以爲近服妖者也一曰非獨爲子之身亦文公戒也初文公不禮晉文又犯周天子命而伐滑不尊敬上其後晉文伐鄭幾亡國

冠墜

漢書五行志曰昭帝時昌邑王賀遣中大夫之長安多治仄注冠【應劭曰今法冠是也李奇曰一云髙山冠本齊冠也謁者服之也】賜大臣後又以冠奴劉向以爲近服妖也時王賀狂悖聞天子不豫弋獵馳騁如故與騶奴宰人遊居娛戲驕慢不敬冠者尊服奴者賤人賀無故好作非常之冠暴尊象也以冠奴者當自至尊墜至賤也

冠衣攺變

續漢書曰靈帝光和四年作列肆於宮防女爲商販更盜竊帝著尙服飲食宴觀以爲樂又於西園與狗著進賢冠帶綬又駕四驢車帝躬自操轡馳騁此服妖也後天下亂搜神記曰晉中興著幘者以帶縛項下逼上上無地也續漢書五行志曰獻帝建安中男子之衣好爲長身而下甚短女子好爲長裙而上甚短時益州從事黃嗣以爲服妖是陽無下而陰無上天下未欲平也後遂大亂搜神記曰吳景帝以後衣服之制長上短下又積領五六而裳居一二故歸命放情於上百姓惻於下之象也晉興後服上儉下丰又爲長裳以張之蓋上衰弱下放縱也

衣服汗血衣服自亡衣服有光

衣自出匣

兵書曰將軍衣無故自汗血臣下欲殺之京房曰君朝服無故自亡君有事臣大凶兵書曰衣無故自亡將且死人家亦然異苑曰晉恵帝羊皇后將入宮衣中忽有光若火後藩王搆兵四廢四立及洛陽失禦復爲劉曜所嬪漢書曰平帝元始元年二月乙未義陵寢衣在匣中忽出在牀上又曰王莽社陵便殿乘輿宮府衣在藏中忽自倒去外堂上良久委地莽惡之

綬帶有光履攺變

天鏡曰印綬有光者免官帯有光賀事搜神記曰昔初作履者婦人員頭男子方頭員者順之義蓋作者之意所以別男女也履者所履踐而行者也太康初婦人皆方頭履言去其從與男女無別

履自著足履自亡

京氏曰君履無故自著於君足有逺行京氏曰君履無故自亡君且不復逺行天鏡曰人君履無故夜亡其處近臣爲踐

敗屩自聚

搜神記曰元康之末以至於太安之間江淮之域有敗屩自聚於道多者至四五十量余嘗視之時人散而去之明日悉復或見貍銜而聚之說者曰屩人之賤服處於下當勞辱下民之象敗者疲斃之象道者地理四方所以交通王命所由敗屩聚道民罷病將搆聚爲亂後張昌逆亂

城邑宮殿怪

邑壅成山邑沒爲池

地鏡曰邑無故壅成山是謂陽反爲陰君爲婦人所謀不出一年兵起又曰邑沒爲池是謂侵陽人主徴發無道不出一年兵馬興

門崩壊

京氏曰上下咸悖厥妖城門壊天鏡曰君門傾君不安上洪範五行傳曰秦世都門無故崩都門者秦東郭門通山東者也亦崩者象趙髙殺二世時外降政內敗一曰西郭莫崩而東獨然又先崩者象山東兵至滅壊出二世不逾楚漢之兵皆自都門而入此皆內不平外不敬之所致漢書五行志曰景帝三年十二月吳二城門傾大船自覆劉向以爲近金沴木木動也先是吳王濞以太子死於漢稱疾不朝陰與楚王戊謀爲逆亂城猶國也其一門名曰楚門一門名曰魚門吳地以船爲家以魚爲食天戒若曰與楚所謀傾國覆家吳地以王不寤正月與楚俱舉兵身死國亡又曰宣帝時大司馬霍禹所居第門自壊時禹內不順外不敬見戒不攺卒受滅亡之誅又曰哀帝時大司馬董賢第門自壊時賢以私愛居大位賞賜無度驕慢不敬大失臣道見戒不攺後賢夫妻自殺家徙合浦續漢書曰桓帝廷熹五年太學門無故自壊裴楷以爲太學者教化所居其門自壊文徳將衰教化廢也是後天下遂至大亂魏志曰黃初二年春文帝幸許昌城南門無故自崩帝心惡之遂不入還洛陽五月帝崩晉中興徵祥說曰元興二年大門層屋自壊門者蓋古之雞門都城之門也王者所由出入是孝安靜黙警蹕之響未嘗至於雞門而桓之簒乘間也

門闗折門鑰自亡

地鏡曰城門闗無故自折將有賊至爲人所開邑敗京氏曰君門戶自亡其君且殺漢書五行志曰成帝元延元年長安章城門牡自亡函谷闗決門牡自亡【晉灼曰牡出籥也孟康曰決門聚落門也】谷永對曰章城通路寢之路函谷闗阻山東之險城門闗守國之固固將去焉故牡飛

門自開閉

天鏡曰晝夜門自開閉方有大兵至大憂京房曰君門戶無故自闔臣殺其君又曰國門無故夜自開且有晝閉之憂天鏡曰殿閣門夜自開其下方有大兵地鏡曰人家門戶無故自開自閉有力兵事京房曰城門無故不可開邑有憂又曰君門無故不可開者君凶人家亦然地鏡曰凡門無故不可開是謂戒過不出三年必有兵從近城郭起洪範五行傳曰燕王明光宮臥內三戶閉不可開王使二十餘人疏戶終不開久甚王意以爲內有人使奴踞屋視內中無人小臣者趙聖推戶戶開視其戶不開夫戶以出入屋室者也無故不開且不居也

屋室自壊

幹寶晉紀曰武帝大熈元年太廟梁折四月世祖崩晉中興徴祥說曰大興二年吳郡米廡無故壞米廡貨糴之屋無故自壊天戒若曰五穀踴貴無所糴買不復須屋是歳人大饑餓死者十二三萬又云王惇在武昌架屋五間已搆五木一宿梁墜地栿在柱上甚危無幾作亂惇滅

殿名妖異

晉中興徴祥說曰烈宗起淸暑殿識者非之淸暑楚聲今起殿以楚之聲爲號非吉祥後桓楚篡續陽秋曰桓在姑熟起齋畫爲龍名曰盤龍齋及敗劉毅居之毅小字盤龍

城郭宮闕有聲崩側

天鏡曰城郭宮闕廷棟梁頭鳴不出二年二月國亡削地京氏曰邑城門無故夜鳴邑有大喪人家亦然地鏡曰邑城門忽夜鳴者將有兵喪王莽傳曰天鳳二年朱鳥門鳴晝夜不絕也【云云】王隠晉書曰城有聲若牛出許昌城此應主爲湣懷太子潛潭巴曰宮柱自鳴下土諸侯號有聲天鏡曰宮殿廷門自鳴動搖有聲音不出三年有流血交兵從近臣親戚起京房傳曰邑君屋無故自動動而大聲者邑且虛天鏡曰君府門閣自鳴彊兵方至京氏曰君室中無故有人聲且有大姦又曰君室殿無故有哭聲國家大凶又曰賤人將貴則城復於隍

社鳴及自移

潛潭巴曰里社鳴此裏有聖人其呴百姓歸之天子走【鳴則教令行善湯放桀也呴鳴之怒】京房曰社鳴實邑虛虛邑實又曰里社鳴聖人出又曰社樹自移君有大行有凶移來國昌

市驚及出泉

天鏡曰民人市驚大兵至失政之象也京房曰市人無故自驚者春驚期一年夏驚期二年秋驚期三年冬驚期四年案掘鏡曰叛兵起失政之象也又曰天不雨糴肆自出泉百姓亂又曰糴肆無故自出泉民人相食君肆無故自出泉將軍與相爲亂一曰國內亂期三年

城廟宮殿濡濕

京房曰天不雨廟自濡者其國大饑人主當之天鏡曰人君宮殿門墻潤濡不出一年獄失囚又曰宮殿及垣墻無故汁出如水濯之狀不出八十日亡國述異記曰宋臨王子項在荊州永光元年所住庭栢折棟裂並自濡濕汁滴地明年被誅京房曰天不雨而城自濡者其國大潰亂相當之

宮殿自動

天鏡曰人君宮闕宮廷門戶無故自動不出期年有流民且交兵京房曰君宮室無故自動者且爲兵墟

宮殿臰宮室柱生芝

天鏡曰宮殿中及宮府間聞腐臰不出一年有暴喪若婦人暴死又曰宮殿聞血腥腐臰是謂不出一年有大水流血又曰宮殿中聞燋臰是謂移妖不出一年以火爲災又曰宮殿聞臰是謂陽動不出一年宗廟社稷移徙握鏡曰宮室屋木無故生芝者白爲喪赤爲血及火靑爲獄黒爲賊黃爲吉

宮殿生防宮殿瓦自墮宮殿柱自鳴

地鏡曰宮室中壁無故生防者白爲喪赤爲血及火靑爲獄爲虛耗亡遺黃爲吉潛潭巴曰宮瓦自墮諸侯彊淩主身不祥又曰宮室柱自鳴下土諸侯號有聲

唐開元占經卷一百十四﹤子部﹐術數類﹐占候之屬﹐唐開元占經﹥

欽定四庫全書

唐開元占經卷一百十五

唐瞿曇悉達撰

鳥休徴

鳯凰鸞

尙書考靈曜曰通天文者明審地理者昌鳯凰下之地鏡曰鳯凰赤精頊顓徳尙書中候曰堯卽政鳯凰巢阿閤禮斗威儀曰君乘土徳而王其政太平鳯凰集於苑林京房曰鳯凰來儀其羽玆謂休徳抱朴子曰古者太平之世鳯凰常居其國而生光淮南子曰鳯凰之翔至徳也禮稽命徴曰父子君臣夫婦尊卑有別鳯凰至飛翔盛於明堂京房易候曰鸞見於國天下大安中候曰周公歸政於成王鸞凰見

白烏白燕

地鏡曰眾庶感則白烏來瑞應圗曰白烏者宗廟肅則至京房易妖占曰山見白燕其君且得貴女地鏡曰妾媵有制白燕來巢

朱雀黃雀

地鏡曰赤雀銜書文王徳瑞應圗曰赤雀者王者動應於天時則銜書來禮稽命徴曰祭五嶽四瀆得其宜則黃雀集白鳩玉雞比翼鳥三足烏鷃巢園樹

瑞應圖曰白鳩王者養耆老尊道徳不以新失舊則至又云玉雞者王者徳令神明則出地鏡曰王者徳

綦髙逺則比翼鳥來至又曰王者徳不任卜筮則三足鳥來京房曰鷃巢園樹嵗安熟

鳥咎徵

鸞三指鵲巢宮闕及巢軍鶴巢樹

地鏡曰鸞三指其下不以徳所下之國有易王又曰鵲巢門殿上賢據代之世主衰失之象京氏曰鵲巢軍旗鼓上將軍死又曰鶴巢樹此謂失教邑亡嵗苦人多死

燕羣及市朝樹燕銜土燕雀鬭

京房曰燕羣鬭外內饑於冦國兵起地鏡曰鳥羣見水大興女主持政兵革且起不出四年王道絕京房曰燕自經市朝之樹爲政者凶京房曰燕銜土出之國益土又曰燕銜土出置之邑中虛地鏡曰雀與燕共鬭內冦亂此國兵起京房曰燕與雀鬭賤人爲冦

雞非時鳴

易通卦驗曰萬民聞雞鳴皆翹首結正衣裳京房曰雞無故夜鳴必有急令又曰雞據棲而鳴邑令不遷乃免也地鏡曰雞昏鳴者世主任女人爲政方亂又曰雞夜鳴天子適有急令戎馬興京房曰雞夜

半中鳴有軍軍罷若有驚亡將軍妻死又曰雞晨昏鳴人民有事人定鳴且戰夜半鳴流血滂沱又曰雞不以時鳴國當之地鏡曰雞飛及走且鳴天子退聲又曰雌雞作雄鷄鳴女主亂政家則妻妾姦謀女人憂京房曰雌雞非時而雄鳴者家大傷

雞不上棲及不下棲雌雞冠距生

地鏡曰雞不肯上棲上樹者凶又曰雞日中不下棲女主亂政家則妻妾姦謀女人憂京房易曰雞逐日不下樹其邑必有水憂地鏡曰雌雞摶腹生冠距女主亂政家則妻妾姦謀女人憂河圖曰雞有六指殺人

雞與野鳥鬭戱

京房曰雞與野鳥飛走入人堂而鬭若戱其君不復居人主亡又曰雞與野鳥鬭其邑亂臣弒君大臣相戮流血滂沱又曰雞鳥相鬭其國殺大臣有喪邑流血地鏡曰雞與野鳥鬭君殺國亂

雞不鼓翼及窺井雞自飛翔及五色

京房易曰雞不鼓翼國受大咎地鏡曰雞窺井牢獄事地鏡曰雞無故自飛翔去家有蠱河圖曰雞有五色殺人又曰雞頭食病人

雞自來及自死雞與烏鳥媱

地鏡曰他雞無故飛來不去家者暴死又曰雞無故自死家虛耗又曰雞與烏鳥淫世主內亂外臣有謀橫兵方起

雞生子異形

京房曰雞生子不完其邑憂又曰雞不卵生子無羽而獸形邑虛又曰雞不卵而生子非雞形者邑有大水又曰雞不卵而生子爲六畜邑有兵作又曰雞不卵而生子爲防者邑有大害又曰雞不卵而生子爲野獸形者邑有大憂又曰雞不卵而生子有六畜邑有憂又曰雞卵中盡爲虫虵蜂蠅國邑虛地鏡曰雞生子雜異形皆爲兵水憂

唐開元占經卷一百十五

欽定四庫全書

唐開元占經卷一百十六

唐瞿曇悉達撰

雉立宮門上及入宮止君室上

京房曰雉無故立宮闕門上其主且去宮殿又曰雉無故巢邑君屋上且大事宮虛京房曰雉止君屋上爲虛不可居君當之地鏡曰雉入宮室其主去宮京房云雉無故入人室庭家虛

雉相戱及巢木上並自死宮中

地鏡曰雉無故相戱其主且去宮雉自死宮中其主去宮京房曰雉無故巢木上水大至

雀巢木及穴地雀不見及客雀來

京房易曰雀巢於木玆謂傷祿必有棄職地鏡曰雀皆巢木上大兵起京房曰雀無故巢木嵗大水兵起又曰雀無故穴其地邑有兵京房曰雀不見嵗饑地鏡曰客雀從他所來嵗中谷貴民移徙又曰陽雀大眾多先水後旱冬有兵君無恩又曰水雀衘魚置宮寺室上不出三年水出壊邑又曰水雀下竹女主執政憂有水出又曰水雀下楊栢君行陰道不出三年軍行遁甲至哉鈐曰赤雀不見則無賢白雀不降則無後嗣

鳩移巢鵲集鳴城室及木上

京房曰邑鳩巢去樹木之地若室上謂去常居亡地且兵地鏡曰鵲集城上及室上鳴而泣皆爲兵且起邑將

鵲夜鳴及羣飲井鵲羣下集地及巢軍

京房曰鵲夜鳴且必有甲兵地鏡曰鵲夜飛鳴兵且起邑將又曰鵲羣飲井中兵且起邑將又曰鵲羣下集地兵起邑將京房曰鵲巢軍起資屋空

鵲相鬭及自死

地鏡曰鵲相鬭死爲兵起邑將又曰鵲自死宮中兵起邑京房曰鵲無故自死宮中主死又曰鵲無故自死君宮室門上有喜及屋上亦然

伯勞鳥鳴聚烏巢集軍

地鏡曰博勞鬭屋上及呼不止不出六十日禍起京房曰伯勞鳥鳴爲怪君室凶又曰伯勞鳥聚軍中嵗大水又曰伯勞鳥聚軍中大水且至京房曰烏巢軍旗鼓上將軍死又曰烏集聚軍中將軍出令增秩應之

鸜鵒巢宮室鸛鵲鳴巢宮室上

地鏡曰鸜鵒巢宮室不出三年夷狄內侵又曰鸛鵲鳴人君屋上及巢屋大水且至民流散國將亡又曰鸛鵲巢門殿上賢防代之世主衰失之象

鳥巢宮闕上

地鏡曰野鳥巢宮室不出三年夷狄內侵又曰鳥巢城上及其下不出一年憂被圍京房曰鳥無故巢於門上及殿下宮邑且其屋巢者爲不終嵗無兵者兵作

眾鳥鳴泣城邑門闕眾鳥夜鳴

地鏡曰鳥鳴君門上作人聲君亡又曰眾鳥集木上鳴而泣兵且起邑將京房曰眾鳥皆無故自立城泣人家室上者國且圍家亦然又曰飛鳥無故泣而立於野及木上鳴而相應邑有大兵又曰眾鳥無故立城泣邑門上其邑且又曰鳥鳴門闕上如人音邑且亡又曰眾鳥羣鳴城上聲習習實邑又曰眾鳥鳴回軍中必暴戰不出三四日中京房曰眾鳥夜鳴且必有甲兵地鏡曰眾鳥夜鳴爲兵且起邑將

鳥止入宿宮闕城邑

京房曰鳥無故羣立君門上者其君死又曰眾鳥集止城上內向則邑見圍外向邑大兵行又曰眾鳥棲城上內向則凶外向破於兵又曰日有非常之鳥來宿於邑此謂斂吏邑有兵又曰飛鳥皆無故自入宿邑中及附木身不大凶卽邑又曰野鳥飛入君室其邑亡之他方又曰鳥無故羣宿邑中其邑地鏡曰非常鳥來宿邑中此名斂殃流血滂沱【鳥或黃身黒翼白頭股赤喙足也】地鏡曰野鳥飛入宮其君方去

鳥死宮中及集宮殿城邑

京房曰眾鳥無故自死宮中其君死地鏡曰眾鳥自死宮中兵起邑又曰飛鳥羣聚宮殿中主失國無後主又曰眾鳥集城及室上鳴而泣皆爲兵且起國將

鳥翔宮邑上

地鏡曰鴻鳥之屬翔府國宮府上兩時以上或至三日羣謀將起大兵將至又曰野鳥羣翔邑上邑且市上亦然又曰飛鳥俱翔障日臣下有謀宜警之邑中終嵗無鳥兵起

鳥飛舞於市及飲井鳥巢井中及集地

京房曰飛鳥無故飛舞於市邑且有兵地鏡曰眾鳥羣下飲井中兵且起邑將地鏡曰大鳥巢井中賊弒君又曰眾鳥羣下集地兵且起邑將

鳥鬭死及與獸鬭鳥異形

地鏡曰眾鳥相鬭死爲兵且起邑將又曰飛鳥與四足鬭橫兵方起京房曰飛鳥與野獸鬭國有殃京房曰眾飛鳥有人形爲兵又曰眾飛鳥爲獸形見卽大人憂又曰眾飛鳥爲六畜形見則有兵

鳥集故墟及冬卵野鳥入邑及卻飛

京房曰故墟無人眾鳥集之必復居地鏡曰眾鳥冬生子此不祥君有禍京房曰有白文鳥居野不及三年有死君此旱祥也地鏡曰野禽鳥入人家勿煞之有殃又曰鳥卻飛世主失國黃帝占曰天下有鳥毛羽五色者雄名曰最雌名曰極此鳥見天下大凶【小見可若普見天下大災】

鳥巢軍資及集軍中

京房曰鳥巢軍資屋空又曰鳥集眾軍中將出令增秩應之又曰鳥集軍中人皆不知其名此爲勞軍必敗又曰野鳥羣入軍室必滅又曰眾鳥羣飛軍上太多戰必敗兵且罷又曰軍中入飛鳥止軍上萬數止其上將軍應死

獸占

獸休徵

麒麟

京房易傳曰麒麟麕身牛尾馬蹄有五彩腹下黃髙丈二尺毛長瑞應圖曰麟者仁獸也牡曰麒牝曰麟羊頭鹿身牛尾馬蹄黃色圓頂頂有一角角瑞戴含仁戴義音中鐘呂牡鳴曰遊聖牝鳴曰歸和春鳴曰【闕】夏鳴曰【闕】秋鳴曰【闕】冬鳴曰【闕】五色主靑五音主玉食義禾之實飲珠之精步中規行中矩遊必擇土翔而後處不踐生虫不折生艸不羣居不侶行不食不義不飲污池不入防穽不經羅网斌斌乎文章申申乎其樂王者徳及幽隱不肖斥退賢者在位則至又曰明王動則有儀靜則有容則見晉中興徵祥說曰麟者應也蓋與聖爲期應也角上有肉示不傷也魯子曰麟毛虫之精陽气所生鶡冠子云麟陰之精抱朴子云麟獸之聖也壽二千嵗焉說文云麟者仁獸也麇身牛尾狼蹄肉角一角角端有肉王者至仁則出今並州有麟大小如鹿非也禮記曰王者之嘉又曰聖王用水火金木飲食必時頒爵位必當年徳無昆虫之災凶饑妖孽之疾則天不愛道地不愛寶人不憂情則麒麟在近郊春秋感精符曰麒一角者明海內共一主也王者不刳胎不剖卵則出於郊又曰王者徳旁流四表則麒麟至春秋考異郵曰王者功平則麟至禮記威儀曰君乘金而王其政象平則麒麟在郊麟木精也【文子曰主有積徳者天興之地助之鬼神輔佑之則麒麟在郊】何休注公羊傳曰麟角戴肉設武備而不爲害所以爲仁也上有聖帝明王天下太平乃至孫卿子曰王者好生惡殺則麒在郊野春秋繁露曰恩及羽虫則麒麟至蔡氏月令章句云視聴孔修則麒麟至尙書中候

曰黃帝時麒麟在囿【麒似馬無角麟似麋而一角】漢書曰武帝元狩元年幸雍祠五畤獲白麟作白麟之歌應劭注云武帝獲白麟爲瑞乃鑄黃金爲麟趾以協嘉祉焉【案晉武帝時白麟再見】

白澤飛黃騊駼駃騠

瑞應圖曰黃帝巡於東海白澤出能言語達知萬物之精以戒於民爲除災害賢君徳及幽遐則出【抱朴子云黃帝窮神知姦者出於白澤之辭也】淮南子曰黃帝治天下物無分爭之心日月星辰不失行風雨時五穀熟於是飛黃伏皂又曰天下有道飛黃服皂注雲飛黃出西方狀如狐背上有角乘之壽三千嵗伏皂歷而食焉郭璞注山海經雲乘黃卽飛黃也周書黃佀狐背有兩肉角也瑞應圖云王者輿服有度秣馬不過所乘則地出乘黃瑞應圖曰騊駼者幽獸也明王在位則來爲時除災害又曰徳盛則至山海經曰有獸異狀如馬名曰騊駼又曰駃騠者后土之獸也自能言語王者仁孝於民則出禹治水有功而來

周市角端

瑞應圖曰周市者神獸名也星宿之變而見王者徳盛則至又曰角端日行萬八千里能言曉四夷之語明君聖主在位明達方外幽隱之事則角端奉書而來

獬豸兕

說文曰獬豸似牛一角古者決訟命觸不直者瑞應圖曰獬豸王者獄訟平則出神異經曰獬豸毛靑似熊性忠直見人鬭則觸不直者聞人論則咋不正者論衡曰獬豸者一角之羊也性知有義睪陶治獄其罪疑者令羊觸之有罪則觸之無罪則不觸斯蓋天生一角聖獸助獄爲驗故睪陶跪座事之則神奇瑞應也瑞應圖曰兕知曲直王者獄訟無偏則出郭璞注山海經云兕似靑牛色一角重三十斤

犀角戴通

援神契曰神靈孳液百寶爲用則犀角戴通注曰案交州記云犀毛如豕蹄有三甲頭如馬有二角鼻上角長額上角短浮著肉不連骨也南州異物志云犀如象大色正烏似亳豬神者角有光耀白日視之凡犀暗夜視之皆烽光從甲中出望如炬火以角冒地飛鳥走獸皆驚或一角兩角三角抱朴子曰通天犀角有一白理如綖者以盛米置羣雞中雞輒驚故名曰駭雞犀得其通天以刻爲魚銜以入水當爲開方三尺所得气息淮南子云犀置狐穴狐不敢復居郭璞注山海經云犀角似象食棘口中常流血案平帝章帝時黃支國獻犀牛章帝時日南獻白犀也

白象

援神契曰神靈孳液百寶爲用則白象素象色白如素也瑞應圖曰王者政教得於四方則白象至【得字當作行】又曰王者自養有道則白象負不死藥來

騶虞白虎

毛萇注詩曰騶虞義獸也白虎文不食生物有至信之徳則應之援神契曰王者徳至鳥獸則白虎動晉中興徵祥說曰王者仁而不害則白虎見白虎者仁獸也虎而白色縞身如雪無雜毛嘯則風興昔召公化行陜西之國騶虞應焉宋書符瑞志云王者不暴虐則白虎而不害感精符云將興白虎戲朝【戲湯朝也】括地象曰聖王感期而興則有玉虎晨鳴雷聲於四野

白麞五色鹿白鹿

瑞應圖曰王者徳茂則白麞見注云案宋文帝時華林園白麞生二子皆白又元帝時白鹿再見宋文帝孝武帝並獲白鹿何法盛沈約皆以白鹿附白麞焉又云天鹿純靈之獸五色光耀王者孝道備則至禮記威儀曰君乘水而王其政和平則北海輸白鹿援神契曰王者徳至鳥獸則白鹿見晉中興徵祥說曰白鹿者仁獸也王者明恵及下則見色若霜雪白牝牡不與紫鹿爲羣注云案周平王時白鹿見漢章帝西巡日白鹿見於臨平觀天鏡曰王者仁明則白鹿至又曰愛民人白鹿見

赤熊赤羆

瑞應圖曰王者姦宄息則赤熊入國注云案宋文帝時白熊見沈約符瑞志曰附赤熊瑞應圖曰王者逺佞人除姦猾則赤羆見天鏡曰王者武功遏亂則赤羆出

白狼白狐狐

瑞應圖曰王者仁徳明哲則白狼見又曰王者進退依法度則至周宣王得之而犬戎服尙書璇璣鈴曰白狼銜鉤入殿朝【注云鉤束之要案帝王世紀曰湯得天下要地有神麞白狼銜鉤入殿朝】瑞應圖曰王者仁智明則白狐出又曰王者仁智動惟法度則見天鏡云王者徳和則白狐來又曰成王時太平則狐見

文狐九尾狐

禮斗威儀曰君乘火而王其政訟平則南海輸文狐瑞應圖曰王者徳及禽獸則南海輸文狐援神契曰徳至鳥獸則狐九尾宋均注云王燕嘉賔則狐九尾也淮南子曰狐九尾者九配得其所子孫繁息明後當

旺也瑞應圖曰六合一統則九尾狐見一云王者不傾於色則至文王得之東夷服呂氏春秋曰禹年三十未娶行於塗山思時晚慕失制乃曰吾之娶必有應焉乃見白狐九尾而造於禹禹曰白者服也九尾其徵矣塗山人歌曰綏綏白狐九尾龎龎成家成室我都彼昌禹因娶塗山氏女陳思王上九尾狐表曰黃初元年十一月二十三日於甄城縣北見眾狐數十首在後大狐在中央長七八尺赤紫色舉頭樹尾尾甚長大林叢有之甚多然後知九尾狐斯誠聖王徳正和气所應也

赤白

瑞應圖曰王者徳茂則赤見晉中興徵祥說曰白仁獸也王者尊敬耆老則見天鏡曰人君好賚貧則白見瑞應圖曰王者敬事耆老則白見又云王者應事疾則見注云春秋元命包曰者月明之精也玉策記曰百嵗則色白也

一角獸三角獸比肩獸六足獸

瑞應圖曰天下太平則一角獸至又云六合同歸則一角獸至又云王者法度修明三統得所則三角獸至天鏡曰王者承先法度無所造次則三角獸至瑞應圖曰王者徳及幽隱鰥寡得所則比肩獸至又云王者謀及眾庶則六足獸至

獸咎徵

麒麟執

春秋合誠圖曰蒼帝將亡則麒麟見紲公羊傳曰防公十有四年春西狩獲麟麟者仁獸有王者則至無王者則不至有以告者有麕而角者孔子曰孰爲來哉反袂拭面涕沾袍曰吾道窮矣五經異義公羊說孔子獲麟天命絕周天下叛去爲賊

貍力猾褢朱厭犰狳朱儒蜚

山海經曰岠山有獸其狀如豚有距其音如狗吠其名曰貍力見則其縣多土功又云堯光之山有獸如人而彘鬛其名曰猾褢【滑懷兩音】或曰署防其音如斵木【如人斫木聲】見則其縣有大繇【謂作役也或曰其縣亂】又云小次之山有獸焉其狀如猿而白首赤足名曰朱厭見則爲兵又云余我之山有獸狀如鳥喙鴟目蛇尾見人則眠名曰犰狳【仇余兩音】其鳴自叫見則螽蝗爲敗又云耿山有獸狀如狐而魚翼其名朱儒自呼見國有恐又云太山有獸焉其名蜚行水則竭行艸則死見則大疫

象

運斗樞曰變江淮之祠斬伐無度則瑤光不明象負車奔象八足陰敖翔注云象太陰之物八足是欲行之八方之逺臣如此自恣之甚也東觀漢記曰桓帝延熹五年有驚馬逸象入宮殿國災

白虎執虎斷道入國虎食人虎啣魚虎相食

合誠圖曰白帝亡則白虎執京房曰虎斷道邊國謀又曰白虎入國邑野人爲政危其宗人地鏡曰虎

入國國將空荒京房易傳曰君行無道將害民庶虎食人運斗樞曰君失恩於小民則虎啣魚地鏡曰虎相食不出三年國荒

虎牛尾無口目虎兩口虎兩足

河圖說徵示曰主無徳則虎牛尾無口目名曰亂朝潛潭巴曰有虎兩口君出走諸侯絀【注云】虎可畏今復兩口象大臣欲有所咀嚼也地鏡曰世主方起大臣遘罪則虎有兩口晉雜事記太康六年南陽獻兩足虎【注云】幹寶曰虎金精南陽火也金入火刑王室亂妖也王隱晉書曰中宗詔問王隱曰荊州送兩足虎其徵何爲也隱曰謹案先臣銓太康時兩足虎因作詩以諷銓意以晉金行也金在西方其獸爲虎虎有四足猶國有四方無半勢而又見獲將有湣懷之禍也

麈入宮麋入國

晉中興徵祥說曰興寧元年十月麈入於東海王宮麈主也將爲天下主之徵後哀帝崩東海王卽位京房易候曰麋入都而國又曰麋見於邑有臣戮又曰麋入市邑有憂地鏡曰麋入國國方見屠洪範五行曰莊公十七年冬多麋牝獸之淫莫大於麋麋迷也莊公悅鄭詹之言取齊淫女劉歆以爲毛虫之孽劉向以爲麋色靑近靑祥

候鹿解角鹿入宮熊入宮

易通卦驗曰鹿者獸中陽也獸者陰貴臣之象鹿應陰解角者夏至太陽始屈陰陽相向君臣之象今失節不解陰不變陽臣不承君之象故爲貴臣作姦京房易候曰鹿入宮都而國論衡曰漢中王築宮樓未成鹿走上堦其後果薨漢書曰昌邑王賀聞人聲曰熊視而見大熊左右莫見王以問郎中令龔遂遂曰熊山野之獸而來入宮室王獨見之此天戒大王恐宮將空之象也賀不攺寤後卒失國

狼入國繞軍狼食人

呂氏春秋曰亂國之妖有狼入國京房易候占曰君失春政則蒼狼入於邑君失秋政則白狼入於邑君失冬政則黒狼見於邑又曰狼逐家人犬者夷狄且來入君邑中又曰狼鳴於邑中邑且空狼伏邑中有兵又曰赤狼見於國不出三年必有大禍野人爲政

抱朴子曰有狼狐繞軍而鳴者軍敗又曰君無道則狼食人

狐一頭兩身五狐入室上屋貍三頭獺不祭魚

災異圖曰王公不祗上命刻暴百姓人民吁嗟則一頭兩身狐見京房曰狐逐家人犬者夷狄且來入君邑中又曰狐入室必有大喪將出室不居地鏡曰狐入室有暴喪上屋亦然以淫危主河圖說徵示曰貍三頭名曰防防見則女害通卦驗曰獺不祭魚國多盜賊

兩頭生雉入宮止宮城

運斗樞曰女兩舌則兩頭呂氏春秋曰亂國之妖有生雉握鏡曰上城及入宮中不出一年主死京房曰入於王宮其君亡京房曰無故入宮

宮潰其宮矣家亦然又曰止城上邑必入宮殿生子其宮且空生艸木矣又曰無故入宮殿生子者宮有憂又曰無故宿及守之其邑君死兵小行王隱晉書曰王后在薊時有謡曰出城門以望戶中

有伏屍王彭祖有野狐踞後府門後爲石勒所殺

防羣行防卻行

京房曰防羣行有水期一年又曰防無故羣不居穴眾聚居殿中者其君死地鏡曰防無故羣行不畏人晝爲饑夜爲兵又曰防羣行入廷豪侵弱又曰或道中有兵喪京房曰防無故卻退而前尾者邑有憂

防鳴朝市防舞朝市

京房曰防無故羣相隨朝夕鳴邑且爲湖澤期一年至又曰防無故朝時及暮時當朝邑門而泣邑且空又曰防相鬭其君死地鏡曰防無故自向城若市

朝而大鳴皆爲兵喪又曰防聚朝廷市衢中而鳴地方屠裂又曰防泣唶唶爲兵喪在家人凶京房曰防無故舞於朝市其邑有大喪又曰防無故舞邑門外厥君亡於廷中道上其邑有大兵地鏡曰防無故舞戱遊走大道君當之若家主當之

防積土防巢木上防食木實五穀

京房曰防無故皆自積土大水且至水去邑饑兵書曰防藪軍中將有謀反意又曰野防在此中者軍必敗京房曰防無故巢木上邑且大水漢書成帝建始四年長安城南有防銜黃蒿栢葉上民家栢及楡樹爲巢時議臣以爲恐有水災穴而登木象賤人將爲顯貴之位潛潭巴曰防食木菓眾臣不任害賢人也對災異曰人君斥賢任佞眾讒在朝而防羣行食五穀地鏡曰防食木實上樹邪臣害賢俗敗也又曰人

君用刑深刻吏爲陰賊上下無徳則羣防害禾谷

防逐貍防鬭及生子殺子

京房曰眾防逐貍玆謂有傷臣代其王思爲亂天辟亡又曰防無故逐貍狗是謂反祥臣且殺其君又曰

眾防逐貍殺其君大臣亡或曰諸侯以婦女誅異姓來相國者也地鏡曰防鬭宮殿上爲兵喪自殺其子亦然京房曰防無故皆自相殺斬其首道中者兵作又曰防鬭殿上其君死又曰防生子宮中而不穴宮且空又曰防無故殺其子若自出穴其子死於穴中其邑且

防穴殿冠履

京房曰防無故穴殿上宮中其君死地鏡曰防無故常穴人履冠其身危

防齧殿上地穿門戶宿褥席上防交殿上

京房曰防無故齧殿上及寢廟中地其君死又曰防無故穿殿上及室中邑舎空又曰防穿門戶外內通明大喜又曰防穿門戶下徹外有遷者又曰防無故自常宿褥席中身死又曰防交殿上其君死

防齧雜物

京房曰防齧人杖主被傷又曰防齧馬蹄行破亡防齧履頭家有喪急去之又曰防齧牛角及蹄不行又曰防齧冠卽其身死若有喪又曰防齧人有利吏被選斷之獄辭連又曰防齧刀劍奴妾不祥後有殃又曰防齧宮府文書曵尾官府有赦又曰防齧衣背上惟有喪又曰防齧上袵有利嚢得財又曰防齧人鼻且有喪齧人頭男子傷洗浴吉防齧人者有謀賊人防齧人足有行事去而吉防齧人頰必被辱若喪齧人手指奴婢死防齧人耳目有欲爲賊者防齧人髮是謂禦者女子大賊防齧人織布帛傷衣喪防齧祭物家喪防齧宮中樹木枝葉家有賊防齧牀席中央夫婦雜敍防爲怪凶者傷丈夫爲之燒鐵門戶無咎地鏡曰防齧人衣有鬭爭事

五股翼九足蝟生冠獸從地出

運斗樞曰廢江淮山瀆之祠則瑤光不明股翼九足又曰女舌蝟生冠握鏡曰凡四足獸從土中出殃至六足獸上無齒主增地

野獸入宮邑

京房易候曰野獸入居室玆謂不轉徳室不居京房曰野獸大小入邑中及王朝廷若大道上邑有大害君亡地有流血野獸無故入邑居朝廷門及宮府中及邑廷且家無人野獸羣鳴邑中且空野獸自經於市中邑且大嵗凶野獸入軍中將軍大戰必敗急祭祀鬼神以救之野獸鳴軍中大邦小小邦大野獸生子邑中者其邑大虛地鏡曰野獸入宮門及寺門用事者罷野獸入城郭臣下迷惑有兵野獸上城入宮中不出一年主死

野獸死邑中野獸卻行

京房易妖占曰野獸無故自死邑中門者國且空天鏡曰野獸自死在市道側邑中兵方大起握鏡曰野獸卻行君當爲臣

野獸與六畜飛鳥交及鬭

地鏡曰野獸與飛鳥鬭兵作野獸與家畜來鬭他國來伐國握鏡曰野獸來與家六畜交此人君淫於外國婦女以淫爲行且失國野獸與馬交國淫亂京房曰有四足與飛鳥鬭有兵作大臣去又曰野獸來與家畜鬭有鄰國來伐國將亡

野獸生子異形

京房曰野獸生子有人形者且易其主野獸生子爲螽虫如蜂形天下且更令野獸生子爲彘走入君室邑且亡社稷爲人所攻野獸生子爲虵者其邑有大事野獸生子其足多者邑有憂野獸生子足少者邑

有喪野獸生子其口多者邑有兵野獸生子其目多者邑君憂野獸生子其目少者邑有急兵野獸生子無目者其邑有憂野獸生子無耳鼻其邑有兵野獸生子耳鼻多者其邑有行兵野獸生子耳鼻

少者邑有大兵起野獸生子無尾者邑無後野獸生子其形不居其處者皆爲兵事

唐開元占經卷一百十六

欽定四庫全書

唐開元占經卷一百十七

唐瞿曇悉達撰

牛休徴

金牛

瑞應圗云王者土地開辟則金牛見注云案交州記曰九眞羣居風山有金牛時時見光照數十里又武昌郡有金牛岡岡邊石上有牛迹焉又羅浮山記云增城縣有牛潭潭側有圎石金牛出時盤此石上有周靈潛往掩擊得金鏁三尺許牛出水時有五色光又吳與巴及淮南並有金牛皆帶金鏁也

牛有上齒

地鏡曰世主治而增地則牛有上齒

牛咎徵

牛舞牛悲鳴

握鏡曰牛忽舞戲軍中軍罷還鄕天鏡曰牛如舞其國將亡潛潭巴曰宮殿中有牛悲鳴政教衰諸侯並牛者兵之符也注云牛有角兵象也鳴諭教令也京房曰牛無故夜皆鳴且有暴兵牝牛善牡鳴及於大道上邑有大兵運斗樞曰主憂下愁陰類逆則牛哭於田

牛能言

呂氏春秋曰亂國之妖牛能人言京房曰牛能言如其言占吉凶搜神記曰晉太安中江夏郡功曹張駃乘牛忽言曰天下方亂吾甚疾焉乘我何之駃懼中道而反犬又曰歸何早也安陸縣有善卜者駃從人占之曰大凶非惟一家之禍亦天下將有兵亂也後一郡皆破亡駃還牛又人立行百姓聚觀者眾其秋張昌亂一郡殘傷者大半駃家族滅

牛從地中出牡牛生子

天鏡曰牛從土中出者不出千日有兵民流亡京房曰牛自地中出邑中有兵小民破亡君有喪不出三年天鏡曰牛從地中出不出二年有大殃京房曰牡

牛有子其君無後

牛生子異形

運斗樞曰人君七政錯壅下懵闇上不明則牛五頭不能行【宋均注云】五頭諭五方不肯趍上命也京房曰牛生子一首二身其邑分牛生子二頭天下分胡氏之象也天鏡曰牛兩頭軍分爲兩搜神記曰元帝大興中

割晉陵郡封少子以嗣太傅東海王俄而世子母石媫妤疾病使郭璞筮之遇明夷之旣濟曰世子不宜裂土分國以致患悔母子並貴之咎也法所封內當有牛生一子兩頭者見此物則疾瘳矣其七月曲河縣陳門牛生子兩頭郡縣圖其形而上之元帝以示石氏石氏見而有間或問其故晉陵土上所以受命之邦也凡物莫能兩大使世子並其方其气莫以取之故致兩頭之妖以爲警也河圖說徵示曰人主失國無民見牛四角二足京房曰牛生八足上有三首邑增地君任邪佞則牛兩頭八足二尾又曰牛生子三角其邑且有兵牛生三目以上邑有賊臣臣多口則牛四目在背

牛生子三鼻其邑有兵牛生子鼻一孔邑作事不成君臣不聴事則牛一耳牛生子三耳以上邑大亂人君眾惡同志至徳潛隱興徭役奪民時則牛生五蹄民人徭三月邑有賊臣則牛二尾牛生子三陰已上君多子牛生子目在腹下及旁邑且有事牛生子口在腹下及在頭上邑有大事牛生子口在四肢邑君亡牛生子口在背其邑臣口舌牛生子耳在腹下民大饑牛生子耳鼻在腹及背其君相謀傷牛生子鼻在四肢上邑有大賊牛生子足在腹邑徙牛生子尾在腹邑大徭牛生子尾在四肢邑君易牛生子無首邑無令君不吉牛生子無鼻民太息牛生子無尾民貧士弱牛生子無毛有羽邑君亡牛生子無陰其君無子君無子則牛無陰牛生子無足其邑谷不成牛生子足在背邑且有大兵兵行徭役奪民時厥妖牛生五足牛生子三足其邑君有久疾災異圖曰王公侯刺史不祗上命尅暴百姓則牛八足漢書五行志曰秦文公五年遊胊衍有獻五足牛者

劉向以爲近牛禍也先是文恵王初都咸陽廣大宮室足者止也戒秦建止奢泰也又曰景帝中元六年梁孝王田北山有獻牛足生背上者劉向以爲近牛禍先是孝王驕奢起苑方三百里宮館閣道相連欲求爲漢嗣足出於背下姦上之象也異苑曰晉永嘉中曲阿陳文家牛生兩頭犢建武中曲阿牛生犢一軀兩頭永昌元年江北郭洗牛生兩頭八足咸和元年防軍營牛生兩頭六足太元中蜀人獻動角牛奮頭則角耳搖石虎時牸牛水道在腹下宋元嘉中倉谷王石丰家牛生尾在額上元嘉十四年十月東陽畱元子家牛生兩頭犢墮地便勦健善走元子射之乃死以呈郡守荀伯子余親睹焉廣漢戴道周元嘉中牛生犢有腳而無脊骨也

牛生人

京房曰牛生人民流亡牛生人一身二首其邑昌牛生人一身三首其邑有兵牛生人一身二首無口三鼻一鼻在項一鼻在頰其邑有兵不逺牛生人一身一首無目一耳相臣有兵牛生人一身二首無目三耳一耳在項一耳在頰其邑有兵牛生人一身三首一鼻在項一鼻在頰女人治其政牛生人一身二首無耳三口一口在頰民饑牛生人一身二首無耳三口以上一口居頂一口居頰人民饑牛生人一身三首二口無耳一口在頂民驚兵君亂亡牛生人一身二首無耳三口一口在頰一口在股上民且大驚其邑有亂亡牛生人一身三首三耳無目一耳居頂一耳居頰其邑有兵民多流亡牛生人三頭三面有軍行牛生人一首四面其君亡地牛生人一首二口其邑大饑牛生人一首一鼻邑民貧牛生人一首三目以上天下有爭者牛生人一首三耳以上邑治且亂牛生人一首一面天下有爭者牛生人一身項以上無其邑有兵牛生人二首以上其臣有反者又云邑有大疾牛生人三足以上民多相讒牛生人三臂以上其邑兵行牛生人三陰以上其國有謀臣牛生人目在腋下其君且凶牛生人目在腹天下諸侯雜居目在背其邑有大臣反牛生人目在足下此謂不親其邑有大謀牛生人鼻在腋下主令不行牛生人鼻在足民哭牛生人鼻在腹其邑谷不成牛生人鼻在背其民多牛生人口在腹下邑有火牛生人口在背邑得利臣有凶事牛生人腹在脛邑有饑牛生人陰在背腹其君有大事牛生人無鼻邑有喪牛生人無耳有鬼驚人者相主走牛生人無足其邑不種牛生人無臂其邑疾牛生人無體其邑有事牛生人無腹其邑饑牛生人人身而六畜面者此則不吉臣下不受命牛生人人身而鳥頭面者邑有兵牛生人人面而六畜身者此謂不祥其邑有兵牛生人人面而犬身其邑苦牛生人人面而野獸身者邑有亡地牛生人人面魚身邑有水牛生人人身而虫蛇面者其邑亡地牛生人人面而虫蛇身者此邑皆空

牛生六畜

天鏡曰牛生六畜兵且作其君不安京房曰邑更主則牛生六畜牛生六畜其邑女子爲主君不安宅則牛生馬牛生馬兵將作人零落不安宅牛生六畜人形者其邑更主牛生六畜一身一首其君亡牛生六畜二鼻以上其君有兵牛生六畜二口以上邑有兵牛生六畜三耳三口以上邑亡地牛生六畜無目其邑令不行牛生六畜無四肢主不治

牛生野獸飛鳥牛生魚

牛生野獸天下不通牛生野獸似人形其邑有兵兵大作則牛生防國有兵水則牛生飛鳥牛生飛鳥鳴者有他變且爲兵水京房曰天下虛則牛生魚牛生五穀屎金鐵石木艸土布帛牛疫

京房曰牛生五穀其邑昌且大穣牛生土及屎土邑地大昌牛生金鐵其邑有兵兵彊主武則牛生石牛屎生艸木其君死牛屎布帛其君有令握鏡

曰牛大疫觔革動主用兵雜城郭不出三年有大殃

唐開元占經卷一百十七

欽定四庫全書

唐開元占經卷一百十八

唐瞿曇悉達撰

馬休徴

神馬

援神契曰王者徳至山陵則澤出神馬【宋均注云神馬巡狩四方典略曰神馬者河之精也】晉中興書徴祥說曰孝武帝大元十四年六月寧朔州刺史賈統上言晉寧須池縣此月辛亥有馬二匹出於河上一白一烏槃戲相逐河水上從夘至巳乃沒

龍馬

尙書中候曰堯勵徳匪懈萬民和欣龍馬銜甲赤文綠色龜背袤廣九尺五色頦下有赤文似字注雲龍形象馬赤熛怒之使甲所以藏圖王者有仁徳則龍馬見也其文赤色而緑地也瑞應圖曰龍馬者仁馬也河水之精髙八尺長頭身有鱗甲骼上有翼旁有垂毛鳴聲嚘咿蹈水不沒有明王則見又曰王者不儲秣馬則龍馬乘黃澤馬白馬朱髦並集矣

騰黃飛騕褭澤馬玉馬駮馬

瑞應圖曰騰黃者神馬也其色黃王者徳被四方則至一名吉光乘之壽三千嵗以馬無死時又曰飛者馬名也日行三萬里禹治水有功勤勞歷年捄民之害天眷其徳而至又曰騕褭者神馬也與赤同應應劭注漢書云騕褭古駮馬赤喙身日行一萬五千里又曰王者愛人而賤馬則澤馬來又曰王者勞來

百姓則至隨巢子曰夏后之興方澤出馬瑞應圖曰王者精明尊賢則玉馬至又曰師曠時玉馬出又曰世治則西王母獻岱駮馬禮斗威儀曰君乘火而王其政和平則南河輸駮馬【注曰駮馬者黃赤色馬也】天鏡曰王者不傷禽獸則駮馬見

白馬朱鬛靑馬白鬛

瑞應圖曰明王在上則白馬朱鬛至又曰王者乘服有度則白馬朱鬛又曰白馬朱鬛者任用賢良則出禮記威儀曰周王白馬朱鬛天鏡曰王者資服有制則靑馬白鬛來

馬咎徵

馬化爲牛狐及出地中

京房曰馬化爲牛君且無彊兵也紀年曰周宣王三十三年有馬化爲狐京房易傳曰馬出地中國有兵民散亡又曰軍喪不出三年

馬變毛

京房曰馬一夜攺毛易政又曰馬一夜變毛名曰易衣君且小憂有馬之家家長死又曰馬一夜變易毛色南鄕更爲北鄕東鄕更爲西鄕政且有變握鏡曰馬忽易色君憂一曰馬忽變易赤色主有大喪

馬悲鳴馬能言

潛潭巴曰天子馬行而鳴天號無聲故馬應之而鳴天鏡曰馬鳴蹹地不食必逺行千里若國君所乘馬主伐他國主乘馬夜悲鳴國有外賊京房曰馬無故一夜皆鳴且有大兵來者又曰馬能言如其言吉則吉言凶則凶呂氏春秋曰亂國之妖馬乃言

馬入宮殿

潛潭巴曰有馬入宮大臣不從行不忠其有聲也臣名於天下主令不行輕見虜注云馬地精陰也從人無所不之今忽入宮臣欲奪主位居其宮之祥也有聲是日而鳴聲者欲行主教令也京房曰馬走入君宮有兵事大憂異苑曰後趙建武十四年有妖馬一疋色靑尾燋燎自中陽走闕下是嵗虎死國亂晉陽秋曰咸康八年有馬色赤如血自宣陽門直入殿前走出不知所之二石僞事曰石混說建武十四年時忽有斕馬一疋有四目系著殿中十餘日突去不知所在

馬生角

地鏡曰馬忽生角其君以兵攻國破亡呂氏春秋曰亂國之妖馬乃生角京房曰下不順政厥妖馬生角玆謂賢士不足又曰天子親伐馬生角洪範五行傳曰文帝十二年有馬生角於吳在耳前上向右角長三寸左角長二寸皆大二寸劉向以爲馬不當生角猶吳主不當舉兵向上也又曰成帝綏和二年二月大廏馬生角左右耳前圍長各一寸是時王莽爲大司馬害上之萌自此始矣晉紀曰隆安四年梁州刺史郭詮送馬生角桓之應也趙書曰前趙臨涇縣馬生角在耳長七寸搖之則動

牡馬生駒

京房曰方伯分威厥妖牡馬生駒史記秦昭王二十年牡馬生駒而死非類妄生而死猶秦恃力彊得天下而還自滅之象也漢書五行志曰哀帝建平二年定防牡馬生駒三足隨羣飲食太守以聞馬國之武用三足不任用之象後侍中董賢年二十二爲大司馬居上公之位天下不宗哀帝暴崩成帝母王太后召弟子新都侯王莽入收賢印綬賢自殺莽因代之

馬生子異形

京房曰馬生子一目其君弱馬生子三目以上臣制主令馬生子二口以上者其令多亂馬生子三鼻以上民流亡馬生子三耳以上其民人多死者馬生子二疋以上民流亡馬生子三足其邑主且有不祥馬生子二陰以上有兵馬生子目在腹下及在旁其邑有兵馬生子目在四支其邑俘囚馬生子目在陰其邑大弱主亡馬生子目在背民流亡不從令馬生子口在背邑民大去其君馬生子口在腹邑饑五穀大貴馬生子耳鼻在四支者兵作馬生子耳鼻在腹及背臣謀叛上敗績馬生子足在首失邑君馬生子足在背人主有行馬生子及在腹主勞民饑馬生子尾在首足谷不成馬生子尾在背其君搖馬生子尾在腹臣謀反馬生子無目其邑君久疾馬生子無口鼻其邑君無子馬生子無耳主失位馬生子無足主失位古今注曰漢哀帝大初四年中張防鄕有馬生子一身三頭九口各有言民皆書之戶上華陽國誌曰蜀李特將亡馬生駒一頭二身著六牙一牡異苑曰李勢時有馬生駒一頭二身六腳身中有牝牡

馬生人

京房曰上無天子諸侯相伐民流百姓勞厥妖馬生人馬生人一身有兩頭以上邑有反者兵大作馬生

人一首三顙以上邑相撓亂馬生人一首兩顙以上邑有大兵馬生人一身而兩首無目一耳居顙以上且有兵馬生人一身三首以上三耳以上無目一耳居顙上是謂不祥天下有兵民流亡馬生人一身兩首九口鼻居項天下大饑民流亡馬生人一身兩首以上無耳無口二鼻以上一鼻著項一鼻著顙天下有兵喪馬生人一身兩首邑無主馬生人一身而兩面以上其邑大不祥馬生人三首以上邑爭凶馬生人一身三耳以上其邑亂馬生人一首兩鼻以上邑民貧馬生人有臂無首足邑有兵不勝凶馬生人三臂以上邑君有惡疾馬生人三足以上其邑勞馬生人三腹以上無足邑有大喪馬生人三陰以

上臣謀其主馬生人首在腋下主賊殺其臣馬生人首在足下邑君私社稷亡馬生人首在背民大勞苦馬生人首在陰其君亡地馬生人目在腋下其君喪馬生人目在背邑有大兵流亡馬生人目在腹若喉顙人主有亡地馬生人目在足下此謂下視欲謀其上馬生人口在腹邑有兵民且饑馬生人口在背邑有大事民絕食馬生人鼻在腹下主令不行馬生人鼻在足下民相從哭馬生人鼻在腹下其邑谷不成馬生人鼻在背邑民勞馬生人鼻在陰邑君鬼神不享馬生人耳在背民不相從邑有兵馬生人耳在腹其邑弱主治不行馬生人耳在陰

賢者不上通馬生人腹在跨其邑大饑君亡地馬生人陰在上其君無子馬生人陰在背腹民饑臣下大謀其主馬生人四支在首及項其君失位馬生人無首其君大疾馬生人無目其國失令亡馬生人無口天下大饑馬生人無鼻其邑有喪馬生人無耳其邑有鬼驚人主馬生人無手足其邑不谷馬生人無臂邑有兵兵敗馬生人無腹邑亡有兵民饑馬生人人身而畜面者民饑主易馬生人人面而六畜身者是不祥邑有兵馬生人人面野獸身者邑有大客及兵馬生人人身而野獸面天下有亡邑馬生人人面鳥身是謂不祥邑有兵馬生人人身

而虫蛇面者邑且亡馬生人人面而虫虵身者謂邑虛及有兵馬生人人身而蛇龍面其邑有弱主不治馬生人人面而龍蛇身者民流亡洪範五行曰

秦孝公二十一年有馬生人占曰畜生非其類子孫必有非其姓者後始皇蓋呂不韋子也史記曰秦孝公有馬生人劉向以爲皆馬禍也孝公始用商君攻守之法東侵諸侯其象將以兵革抗極成功而還自害也

馬生六畜

京房曰馬生六畜君有大事馬生羊邑安又曰國無憂民大安馬生牛人安五穀蕃馬生六畜一首兩身其君且逐馬生六畜二口以上天下有作兵者馬生六畜二鼻以上民大饑馬生六畜三耳三目以上君失社稷亡馬生六畜無首人君失位馬生六畜無四支其君不安馬生六畜無目臣塞君之善上令不行馬生六畜無鼻口天下有兵馬生六畜無耳天子失忠臣馬生六畜無陰者女主治

馬生野獸飛鳥馬生魚虫

京房曰馬生野獸有他變民盡爲兵馬生野獸天下不通馬生飛鳥民不安有反臣馬生飛鳥有他變形者皆爲兵喪又曰馬生魚邑主憂又雲大水至糓不成馬生虫虵及蜂蚊者其邑流亡

馬生五穀金錢鐵石土艸木

京房曰馬生五穀嵗樂昌馬生金錢其邑臣有欲賊主者馬生石其邑彊馬生土其邑增地馬生艸木其君疾馬生布帛者政令且更

唐開元占經卷一百十八﹤子部﹐術數類﹐占候之屬﹐唐開元占經﹥

欽定四庫全書

唐開元占經卷一百十九

羊犬豕占

唐瞿曇悉達撰羊休徵

玉羊見

瑞應圖曰鐘律調五音當節則玉羊見師曠時

羊疫夷羊羊兩口羊六頭羊多角

漢書五行志曰視之不明是謂不哲時則有羊禍多疫死及爲怪國語曰商之亡也夷羊在牧【賈逵注曰】夷羊神獸也【貨食傳曰】羊也許愼注淮南子曰大羊也牧商牧野天鏡曰羊一頭兩口其年不熟民饑亡災異圖曰王侯二千石不祗上命克暴百姓吁嗟則一羊六頭異苑曰石虎建武初秦州南安虞大栁摩獻六角及

四角羊各十山中有三角五角羊又旄牛有一角皆其類也江陵黃丘村有羊兩頭一頭下不能鳴

羊四耳羊無足羊生犬馬

河圖曰黒羊四耳目在腋下名孽見卽有起王天鏡曰羊無後足前吉後凶又曰羊無前足先憂後悅晉中興徵祥說曰咸和元年司徒府羊產無後足其後蘇峻作逆天鏡曰羊生犬國被外賊又曰羊生馬天下將兵起

犬咎徵

犬狂疾

洪範五行曰犬禍者西方也以口守言之類也言气毀則犬傷疾矣故曰犬傷禍也旱嵗犬多狂死或言气亂則犬爲怪以期占之京房曰佞臣在側則犬妖生嵗多蝗虫任佞則羣物盡傷犬妖則軍兵將至又曰犬能言吉凶如其言又曰犬呼其主主且亡天鏡曰犬作人音聲世主移

犬羣嘷犬自食子犬反哺犬負子犬不囓防

淮南子曰夏桀在位亂四時之政而萬物失所犬羣嘷起淵運斗樞曰七政亂主見禁則天下犬嘷天鏡曰犬嘷街巷中不出其年有賊在邑犬羣嘷街巷中不出其年外內戒嚴君臣交兵從朝廷起二犬嘷眾犬和兵必起犬羣嘷城池不出三年三月國內虛空犬嘷屋上國有喪犬嘷門巷中其邑不寧京房曰犬晨夜嘷堂室上家且有喪邑亦然天鏡曰犬羣嘷暮嘷室中男若女必喜朝嘷室中長女死墨子曰三苗大亂天命傾覆則犬嘷於市中天鏡曰犬逆吠其主必逺行若國君逺徵傷將亦傷兵京房易傳云犬羣嘷國將亡天鏡曰犬自食子國無盜賊又曰犬子初生反哺其母國有義又曰犬負其子走來入城池中其國不徵伐鄰國歸犬負其子入巷民去其鄕京房曰犬無故皆見防不動邑且有賊臣公不禁下犬聚宮門犬浴水中犬從地中出

京氏曰犬死無故當邑門及宮門聚如屍皆大凶又曰犬無故相從浴水中兵大作又曰犬自地中出邑大水君且貧晉書徵祥說曰興平二年吳郡府舎地中得犬子二頭一雄一雌太守張懋聞齋內牀下犬子聲地自拆見有二犬取而養之皆成尋而懋爲洗充所害【注云】夏鼎志曰掘地而得狗名曰假尸子曰地中有犬名地狼也又曰晉孝武帝大元中廬江灊縣何旭家忽聞地中有犬子聲卽於聲防掘之見一狗母狀甚羸瘦走入菇中不知所在視其處有犬子二頭一雄一雌取而養之雌死雄活及長爲犬善噬野獸其後旭裏中爲蠻所沒安帝隆安中輔國將軍孫無終家旣陽中地中聞犬子聲尋穴地有折犬子皆白色一雄一雌取而養之皆死後無終爲桓所誅

犬戴冠

京房曰君不正臣欲篡厥妖狗冠出朝門漢書五行志曰昌邑王賀爲王時見白犬冠方出冠而無尾此服妖示犬禍龔遂曰天戒在君也賀旣廢死不得置後犬無尾徵也續漢書五行志曰熹平中省內冠狗綬以爲娛樂有一狗突出走入司徒府門或見之者莫不驚怪靈帝寵用便嬖西園賣官實狗而冠也

犬生角犬兩首犬入宮室淫連犬豕交

天鏡曰犬生角世主增地京房曰犬生角必人主失政小人進用漢書五行志曰文帝後元五年齊城門外有狗生角齊悼恵王亡後帝分齊地立其庶子七人皆爲王兄弟並彊有亢陽心故犬禍見犬守衛角兵家在前向上也犬不當生角猶諸侯不當舉兵向京師也運斗樞曰狗兩首人行銜刀宋均注云狗爲人吠守

而設兩頭且主行銜刀兵是宿衛之臣欲判自作主而妖也地鏡曰犬入室中淫連君亡之象呂氏春秋曰亂國之妖犬彘乃連注云案漢書五行志曰景帝三年邯鄲狗與彘交悖亂之气近犬豕禍也比時趙王遂悖亂與吳楚謀爲逆遣使匃奴求助卒伏誅京房曰人君夫婦不嚴厥妖狗與豕交玆謂反徳國有兵革

犬生子異形

京氏曰犬生子三耳以上邑且有亂臣犬子生一目邑有臣事二主者犬生子三目以上邑有大臣謀主犬生子有二口邑有憂犬生子鼻一孔邑有兵

犬生子有二鼻邑且有兵犬生子三足以上其邑主有公侯犬生子有五足以上其邑且大卒行犬生子有二陰君多子犬生子有二尾以上邑有徙亡犬生子口在背邑有反臣犬生子口在陰邑臣彊主命弱令不行犬生子口在四足臣殺其君犬生子口在腹下及腹旁邑大憂犬生子口在腹民大饑犬生子口在四支其邑君亡犬生子有鼻在四支邑有兵犬生子足在腹邑有徙亾犬生子足在背邑有大咎犬生子足在首邑君且有大仇犬生子尾在腹邑有大臣殺君犬生子尾在背四支邑有三主爭者犬生子無尾邑大臣殺君犬生子無目邑主病犬生子無口鼻民饑犬生子無足谷不成犬生子無尾邑民貧

犬生人

京氏曰犬生人其邑君失位兵行犬生子人形不具其邑有兵犬生子人之形而物各不居其所者主亡犬生人之形而六畜身主亡大有咎犬生人之形

而飛鳥身邑大水犬生人之形而野獸身此有亡主犬生人之形而魚身者邑大水犬生人之形而防

形者其邑

犬生六畜犬生防生魚犬生野獸犬生飛鳥蜂虵

京氏曰犬生六畜其邑易命有大事犬生六畜一首二身邑有廢犬生六畜兩身邑且二君流犬生六畜兩口以上邑大臣亂犬生六畜三鼻其邑有亂臣犬生六畜有人形者邑易主犬生六畜無首其邑

有大事犬生六畜無耳邑不用事犬生六畜無目其邑兵行犬生六畜無口鼻民流亡作兵犬生六畜無四支邑不治有兵犬生六畜無陰主且暴死犬生豕嵗大熟民樂天鏡曰狗生豕吉不出三年國安樂京氏曰犬生子爲防嵗虛民流亡犬生子爲魚邑有大水地鏡曰犬生野獸大夫有外謀不出三年君且亡國京氏曰犬生野獸邑有大咎犬生野獸人形者邑有大兵京房曰犬生飛鳥𨿽有人形及不具皆爲大兵及大水犬生子爲蜂天下更令犬生子爲蜂虵其邑民人流

犬矢溺宮室道路犬矢金石雜物

京氏曰犬矢宮室中殿堂上三日以上邑空虛犬矢王門中其主有喜犬矢王門外邑主有憂犬矢邑社不及大神五日以上邑亡犬皆羣溺於邑門外及內兵作人家亦然犬無故大道矢而行邑大凶羣犬無故皆矢大道中兵行犬矢人民牀席上其殃大犬矢井中家虛邑亦然犬無故溺人其人不出三

嵗亡又曰犬矢石其邑臣彊君弱犬矢金鐵邑兵大作犬矢土邑愈墜【墜地也】犬矢五穀邑昌嵗成犬矢布帛邑有暴政犬矢艸木邑人有喪

豕咎徵

豕能言豕自食子豕自食尾

京氏曰豕能言吉凶如其言豕晝同時俱鳴此謂哭主嵗不成又曰豕自食其子家破又曰豕反自食其尾家富嵗且凶

豕登屋入宮

京氏曰豕之屋上其邑得賢士豕入君室中其社稷邑君且亡漢書五行志曰昭帝元鳯元年燕王宮永巷中豕出圏壊都竈銜鬴六七枚置殿前劉向以爲竈者生養之本豕陳鬴於庭竈將不用宮室廢矣燕王不攺卒伏誅地鏡曰野豬入宮室中其軍將圍小人失宅京氏曰豕無故入君室屋且有女憂爲亂又曰赤彘見於國不出三年必有大禍野人爲政

豕生子異形

災異圖曰王侯刺史二千石令長不祗上命則豕一頭兩身六腳古今注曰哀帝大初三年長安彘生兩頭三目一目在項中京氏曰豕生子有角其邑有福祿豕生子有二口以上其邑且安豕生子鼻一穴郡

有九侯豕生子三足其嵗不熟豕生子五足以上其邑有大咎兵豕生子一陰其邑分無後豕生子目在四支其邑兵行得地豕生子目在腹下及旁邑有大咎豕生子口在背邑主弱羣臣奪王令不行豕生子口在腹其邑饑豕生子口在四肢民饑兵作邑亡豕生子口在陰邑有大謀豕生子耳鼻在腹及背臣謀其主豕生子耳鼻在四肢及在首上兵作邑中豕生子足在首上亡社稷豕生子足在其腹邑有大事豕生子足在背其民勞於兵豕生子尾在腹及首邑有大事豕生子無口其邑亂豕生子無目其邑臣奪主令豕生子無尾其邑兵弱豕生子無尾有羽邑亡

豕生人

京氏曰豕生人之形卽純行聖人且行兵不純行其邑失社稷豕生人而有六畜形者此邑亂亡豕生人形而有飛鳥者其邑大水豕生人形而有野獸形者其邑兵豕生人形如物各有不居其位邑失地

豕生六畜

京氏曰豕生六畜其邑易主呂氏春秋曰亂國之妖有豕生狗天鏡曰豕生狗不出三年國王走於野中死京氏曰豕生犬其君走謀於野中豕犬形不具邑有兵諸兵數起豕生六畜有人形邑且更令豕生六畜一首二身邑分豕生六畜二鼻以上邑有兵行豕生六畜二口以上其邑亡地臣亂豕生六畜三鼻三目以上其邑大恐豕生六畜無首其邑不安豕生六畜無目邑令不行豕生六畜無耳其邑君且不聴政豕生六畜無口鼻其邑民流亡豕生六畜無陰其邑無嗣子豕生六畜無四肢其君不治

豕生野獸虫魚飛鳥蜂虵

運斗樞曰人主以不孝仁之名侵犯大道則豕生鹿【大道者君政也】京氏曰豕生野獸其邑民饑有兵豕生飛鳥其邑水豕生魚其邑大水災豕生虫蠅其邑流亡

豕矢金石艸木

京氏曰豕矢金鐵邑兵大作豕矢土邑增土豕矢石邑大兵彊勝四方也豕矢五穀嵗成熟豕矢艸木其邑有喪

唐開元占經卷一百十九

欽定四庫全書

唐開元占經卷一百二十

龍魚虫虵占

唐瞿曇悉達撰龍魚虫瑞

龍

瑞應圖曰王者承天命而天道四通而悉達無益之術藏而世無浮言言吉則河出龍圖援神契曰天子孝則大龍負圖也禮記曰聖王用水火金木必時頒爵位必當年得無水旱之災妖孽之疾則龍在宮沼天鏡曰凡龍春見無殃咎瑞應圖曰靑龍水之精也乘雲而上下不防淵泉王者有仁則出又曰君子在位不有斥退則見禮稽命徵曰王者得禮之制則山澤谷之中有赤龍瑞應圖曰黃龍者五龍之長也不混池魚徳及淵泉則黃龍應和气而遊池沼蔡氏月令章句曰智聴政事則黃龍見瑞應圖曰王者精察賢徳則白龍見河圖曰黃龍負鱗甲成字以授黃帝帝令侍臣寫之以示天下【注】魏文帝雜事曰黃帝錄圖五龍舞河此應聖賢之符也尙書中候曰河出龍圖赤文像字以授軒轅元命包曰唐帝遊河渚赤龍負圖以出圖赤色如錦牀赤玉爲匣白玉爲檢黃珠爲泥玉爲鑑章曰天皇大帝合神制署天上帝孫伊堯龍潤涓圖在唐典右尉舜等百二十臣發視之藏之大麓運斗樞曰舜爲天子東巡至寽中月臨觀【注云】臨河觀望月或爲丹字也五采負圖出置舜前圖黃爲匣如櫃長三尺廣八寸厚一寸四分而連有石白玉爲檢黃金爲匣黃芝爲泥封兩端章曰天皇帝符璽五字廣長各三寸深四分鳥文舜與三公大司空禹等三十人發視色而綈狀可捲舒長四十二尺廣九尺中有七十二帝地形之制天文分度之差【注云】黃帝含樞紐之使也故龍匣皆黃四合者有道相入也有戶言可開闔也尙書中云舜沈璧黃龍負捲舒圖出水壇畔赤文綠字也大戴禮曰顓頊端抶以有謀疏通以知事養財以任

地履時以象天依鬼神以制義治气以教民潔誠以祭祀乘龍而至四海動靜之物大小之神日月所照莫不祗屬又曰帝嚳妙日月而送迎之明鬼神而教事之春夏乘龍秋冬乘馬括地圖曰禹平天下二龍降之禹禦龍行城旣周而還【注】神虛記曰禹乘二龍郭裏而爲禦尙書中候曰周公攝命七年歸政成王沈璧於河榮光幕河靑雲浮至靑龍禦甲臨壇吐圖而去【注云】周公攝政歸美成王制禮作樂天下治和榮光五色從河水出幕覆其上浮雲從榮光中來靑龍者蒼帝靈威仰之使也甲所以裹圖也

蛟

山海經曰禱過之山虎蛟魚身蛇尾音鴛鴦【注云】似蛇四腳龍之屬也說文曰魚滿千頭蛟來爲之長率魚而飛置苛韭水卽蛟去淮南子曰蛟龍寢於淵而卵乳於陵【注云】許愼曰蛟鱉屬乳謂卵自乳者也文子曰王有道徳者天與之地助之鬼神輔之則蛟龍宿其沼【注云】山海經言蛟龍虵而四腳小頭細頸頸有白嬰大者十數圍也

玉負圖負書

瑞應圖曰玉者爲聖國出師曠時至以錄防書禮稽命徵曰制禮作樂攺損祭器有鬼神之助則負圖又曰刑殺當其罪賞錫其功立事得禮之宜則負

象戴白虎通曰徳至淵泉雒出書禮含文嘉曰伏羲徳洽上下故地應以書伏羲乃象以作卦尙書中候曰黃帝東巡至洛書咸赤文綠字以授軒轅【注云】虛負書所出黃帝咸則也尙書中候曰唐帝沈璧於洛水負書出背甲赤文成字止壇也又曰湯沈璧於河黒出赤文題又曰周公沈璧靑純【注云】何休觧純綠也謂綠純千嵗也含光刻背甲書止洛於壇赤文似字周公視周王乃視畱不去周公援筆以世文而寫之書成文消去宋書符瑞志曰洛書者天符也王者徳至淵泉則出

虛五色在宮沼

瑞應圖曰虛者文五色神虛之精也上隆法天下平象地能見存亡明於吉凶不偏不黨惟義是從其惟乎書從此謂也虛者徳之精也者久也能明於久逺事王者不偏不黨尊耆老不失舊故則神出又曰虛似鱉而長合五行之精三百嵗遊於藕葉之上千嵗遊於蒲上進一尺二寸王者奉順后土承天則見宋書符瑞志曰王者徳澤湛淸畋獵順時則出五色

鮮明三百嵗遊於蓮葉上三千嵗常遊於捲耳之上禹卑宮室虛見春秋禮演圖曰文命將興穴蓮禮記曰聖王用民必順頌爵當時無水旱之災妖孽

之疫則在宮池

毛四眼六眼八眼

宋書符瑞志曰宋文帝三獲白孝武帝獲毛明帝獲四眼六眼八眼前書不載當時並以爲嘉祥今附於瑞之末並戴【戴當作載】其形以示將來也比目魚黃魚躍出白魚入舟神魚儛河

瑞應曰王者明照出逺則比目魚見【注云】爾雅曰狀如牛脾細鮮紫色兩片相合乃行尙書中候曰湯沈璧於洛水黃魚雙躍出濟千澶鳥隨魚出示止化爲玉赤勒日精太乙受神命伐天下服【注云】黃土色明土歸湯鳥葉光紀之使天乙湯名天命之伐桀也尙書中候曰周武王渡於孟津中流白魚躍入於王舟王俯取魚魚長三尺赤文有字題目下頰右曰姬發遵昌王燔以告天有火自天流爲赤烏【注云】孟津南河津名也右助天告以伐紂之意姬周姓遵循也昌文王名言武王之業也宋均注元命包曰燔魚祭天煙火光化爲赤烏烏日中陽物有光明而能照也漢書曰宣帝詔云朕飭躬齊精所爲百姓未濟大河天气淸淨神魚儛河朕之徳懼不能任

赤虵大螾大螻

禮稽命徵曰王者得禮之制則澤谷必有赤虵東觀漢記云安帝生赤虵盤於妝席之間呂氏春秋曰黃帝時天見大螾黃帝曰气勝故其色尙黃其事則王注曰螾蚯蚓也帝王世紀曰黃帝得螾如虹應劭云神螾大五六圍長十餘丈也呂氏春秋曰黃帝時天見大螻黃帝曰土气勝故其色尙黃其事則王

野蠶成蠒

後漢書曰光武建武元年六月己未卽皇帝位大赦天下野蠶生麻尢盛野蠶成蠒被於山阜民獲其利非一吳志曰孫權黃龍三年夏有野蠶蠒大如卵由捲野

稻自生攺爲禾興縣

龍魚虫怪

無雲而龍出黃龍墜龍五色

天鏡曰大兵將至大水爲害則無雲龍出春秋合誠圖曰黃帝將亡則黃龍墜握鏡曰君失木行則春靑龍見國被兵其鄕散亡靑狼豕亦然失火行則夏赤失金則秋白失水則冬黒失土則四季黃皆如上占又曰蒼龍見國有凶黃龍見國有喪白龍見有兵黒龍見有憂凶

龍見邑社廷廟

京房曰山見龍過於邑邑遷赤龍見於國不出三年必有大禍野人爲政天鏡曰龍見於社稷必有大戰流血龍從宮中出讒人聚其國亡地鏡曰龍下朝廷人君不順四時行出不時龍以冬出當道或鬭邑中或乳國中或見上腹下背有大戰主憂【春夏秋出不占】墨子曰昔三苖大亂天命殛之龍生於太廟異苑曰防稽有獨姥常織蘆布爲業以義熙初曬綪於庭忽疾風雷雨山陰縣東魏家堂屋上有一蒼龍長數丈須臾而散成綪從風飄亂姥先以大甕著階下有頃天雨蘆綪滿甕視之悉是蘆綪爾日郭中有曝曬者莫不失之後有盧龍之難尋自散走咸謂是其應矣

龍見井中

潛潭巴曰龍從井中出下爲猾謀慮大兵不本而出【注云】龍從井出聖人在下位今而見勢稍大欲猾亂時主祥也京房曰井出龍若馬君不守宗廟又曰有徳遭害厥妖龍見井中又曰君行暴惡黒龍從井中出漢書五行志曰恵帝二年正月癸酉旦有兩龍見於蘭陵延東裏溫陵井中至乙亥夜去劉向以爲龍貴象而困於庶人井中象諸侯將有幽執之禍其後呂太后幽殺趙王諸呂亦終誅滅魏志曰髙貴鄕公正元元年冬十月戊戌黃龍見於鄴井中甘露元年正月辛丑靑龍見軹縣井中二年二月靑龍見溫縣井中三年黃龍仍見頓丘冠軍陽夏縣界井中四年正月黃龍二見寧陵縣界井中【注】漢晉春秋曰是非龍人乃咸以爲吉祥帝曰龍者君徳也上不在天下不在地揜而數居於井非嘉兆也乃作潛龍詩以自諷焉司馬文王見而惡之五年五月己丑髙貴鄕公卒時年二十又曰帝見威權日去不勝其忿遂帥僮僕數百摻鼓而出文王弟十七騎校尉伸入遇帝於東門左右訶之伸眾奔走中防賈充入逆帝戰南闕下帝自用劍眾欲退太子舎人成濟前刺帝刃出於背陳畱王景元元年十二月甲申黃龍見華縣井中三年二月靑龍見軹井咸熙二年十一月壬戌詔羣公卿士奉皇帝璽綬策禪位於晉嗣王晉陽秋曰太原五年龍見武庫井中帝觀有喜色百

官將賀劉毅以爲不祥孫楚上事曰頃聞武庫井中有二龍羣官或謂之禎祥而稱賀或有謂之非祥無所賀可謂楚旣失之而齊亦未爲得也而龍守鱗翼潛於重淵或仰攀云漢遊於蒼昊而今蟠於坎井同雄於蛙蝦豈獨管庫之士或有隱伏期役之賢沒於行伍故龍見光景有所感悟耶異苑曰謝晦家室各宅南路上有古井以元嘉二年汲者忽見二龍甚分明行道住觀者莫不嗟異有人入井看乃是磚隱起龍形泉從邊出澆灌殊駛後晦等皆伏法淮南所謂井見而貴臣拘者也

龍逐人

洪範五行曰秦文公大獵有龍出逐文公公射得之龍逐人非所當也射而得之非所當射得也射爲射妖龍爲龍孽皆瞀亂之君所致也龍者天之象陽之表超乎眾也射兵革之禍也龍傷獲爲擒滅之患是國且有兵將擒獲也文公感悟攺行自新因居汧之陰子孫繁昌

龍鬭龍死

考異郵曰龍鬭則主將易宋均曰龍君象鬭則將爭也潛潭巴曰日月食之則蛟龍羣鬭京房曰龍鬭邑

中歷數日不止人主且分比兵爲憂漢書五行志曰左昭公十九年龍鬭於鄭時門之外洧淵劉向以爲近龍孽也鄭小國攝乎晉楚之間重以彊吳鄭當其衝不純修徳將鬭三國以自危亡是時子產任政內恵於民外善辭令以交三國鄭卒亡患此純以徳消變之效也【案春秋經卽鄭定公也】續漢書五行志曰桓帝延熹元年河內野王山有死龍長可數十丈防楷以爲龍者帝王瑞天鳯中黃山宮有死龍漢兵誅王莽此易代之徵後魏代漢

靈執無文穿井得

合誠圖曰帝將亡則靈執堯錄書曰帝之將終也水不流下則無文世語曰晉長沙王從封長沙至國穿井入地四丈得大石其中有靈而長二尺餘長沙王誅之象也車頻奏書曰苻堅建元十三年髙陸縣民穿井得其大三尺六寸背文負八卦古字堅藏之太卜因而養之十六年而堅死今取其骨稽問吉凶名曰客太卜佐齊魯夢客言我歸江南不過死於秦魯自觧曰三萬六千嵗而終之必有災國之徵

巨魚見丹魚見

京房曰海數見巨魚邪人進賢者疏漢書五行志曰靈帝熹平二年東萊海出大魚二長八九丈髙二丈餘明年中山王暢任城王博並薨異苑曰勃勃虜都長安端門外甕水有聲視水如沸有丹魚長三尺有赤光國尋滅

河魚逆上及生人魚偃行

京房曰眾逆同志厥妖河魚逆上洪範五行曰秦始皇八年河魚逆水上劉向以爲魚孽魚陰類民象也逆水上民將不從君令爲逆行也京房易候曰下無臣大人不實則魚生人運斗樞曰天下將亂則魚偃無足行宋均曰魚潛伏今見且偃行是弱而降自恣無所畏也

魚飛魚見屋上

京氏曰魚飛者治國無禮義則魚飛水有淵奧卽魚居焉國無禮義民去焉故魚飛不救有虛邑其救也安民治業定禮興樂又曰魚入師中司馬將戰勝魚飛集於司馬鼓上司馬當之地鏡曰魚飛入路中兵作又曰魚飛去水國有暴兵漢書五行傳曰聴之不聰是謂不謀君嚴寒气動故有魚孽魚去水而飛極陰之孽也京房易傳曰靑魚去水飛入道兵將起握鏡曰魚忽出屋上死道中皆有兵奔敗魏志曰齊王正始中有二魚長尺集於武庫之屋有司以爲吉祥王肅曰魚生於淵而居於屋介鱗之物失其所也邊將其殆有乘甲之變而後果有東闕之敗

五色虵虵有翼足

淮南萬畢術曰君失春政則倉虵見於邑卽嵗多禍君失夏政則赤虵見君失秋政則白虵見君失冬政則黒蛇見京房曰虵冬出則君凶河圖曰虵四足四翼各羣立見則兵作合誠圖曰白帝將亡則虵有足伏如人京氏易傳曰靑虵見足軍中將罷

虵入都邑宮廟

禮記曰威儀曰賤人爲君則虵入都潛潭巴曰朝有大虵親屬無道將何爲宋均注曰虵陰物而性蠶燕今而在朝是親屬或欲爲無道何爲言不成也呂氏春秋曰妖孽生國有遊虵虵一西一東漢書五行志曰皇之不極是謂失徳則有虵孽災異圖曰外鎭王侯不祗上命尅暴百姓則龍虵見京氏曰虵羣聚大道上邑有急兵虵聚於國必有圍城黃虵見於邑旱長虵見大水淮南萬畢術曰君室無故見虵君且去虵無故在牀上君非其子漢書五行志曰左傳文公十六年有虵自泉宮出入於國如先君之數劉向以爲泉宮在囿中公母姜氏嘗居之虵從之出象宮將不居也又虵入國將有女憂也如先君之數者公母將薨之

象公惡之乃毀泉臺後二年薨公子遂殺文公之二子惡視而主宣公文夫人歸於齊搜神記曰魯定公元年秋有九虵繞柱占曰以爲九世廟不祀乃立煬宮防稽典錄曰淳於翼字叔通除洛陽市長桓帝卽位有大虵見徳陽殿上翼占曰以虵有鱗甲兵之應也晉徵祥說曰大寧中武昌有大虵居神寺神樹上出頭從人受食【案京房易妖占曰】大虵見神寺不出三年有大兵國有大憂時王惇作逆晉恵帝起居注曰齊有大虵長三百餘步又負二虵長十餘步過市市人悉逐觀之繇齊城北門入漢景祠須臾不復見京房易傳曰虵見將軍營中師罷出則中軍將軍得志或曰得士

虵鳴君室虵交市廷虵衝腹虵鬭

淮南萬畢術曰爲死事則虵鳴君室京房曰虵鳴君室凶地鏡曰虵交於市及廷中者不出三年必有亡主各以其國君應之運斗樞曰君失政臣挾私期【期字當作則】虵衝巴【巴腹虫也】河圖曰大虵朝市路羣鬭又去不去霸者當路淮南萬畢術曰虵無故鬭於君室後必爭立小死小不勝大死大不勝小大皆死皆不立也漢書五行志曰左傳鄭厲公時有內蛇與外蛇鬭鄭南門中內虵死劉向以爲先是鄭厲公刼相祭仲而逐昭公代立後厲公奔出公復入弟子儀代立厲公自外刼大夫傅瑕使僇子儀此外虵殺內虵之象趙書曰前趙時安定太守邵琨上言虵與防鬭於郡門而虵自死

蛙聚蛙與蝦蟇鬭

易辧終備曰蛙聚大盜出運斗樞曰妃色惑主蛙累入邦門漢書武帝元鼎五年秋蛙與蝦墓羣鬭是嵗四將軍眾十萬徵南越

候蚯蚓出蜈蚣入邑蟻聚土候螳蜋生候蜩鳴

周書時訓曰立夏後五日蚯蚓出不出則臣奪後令冬至之日蚯蚓結不結則君政不行京房曰見山�蛆入於邑內殺廣雅曰蜈蚣也又曰蟻無故當道若門戶城聚土水且傷人易通卦驗曰螳蜋摶蟬�之虫乘虛而殺物自隱蔽而有所害捕摶之象也姦人性陰邪行令失節所生武官不務詰姦故爲姦猾事發月令云小暑至螳螂生周書曰夏至後五日蜩始鳴不鳴則貴臣放逸立秋之日寒蜩不鳴通卦驗曰遁上九候蟬始鳴蟬不鳴人臣力爭國多妖言

螻蛄集朝廷蚯蚓螻蛄見軍中螻蛄大如牛

京房易飛候曰螻蛄集朝廷厥咎黜又曰蚯蚓螻蛄見軍中尢多師將罷有謀者不久地生諸虫將軍急去大凶抱朴子曰螻蛄見軍尢生多有軍罷又宜備叛京氏曰螻蛄大如牛長一丈見邑且有賤人貴蜂食苖蜂生國蜂入軍中蛾飛蔽日

五行曰秦昭王委事太后弟穣侯爲丞相弟謙蕩君皆用事私門權傾公朝三十八年上郡大饑山東盡死民無所食蜂食民苖蜂食民苖者赤祥之災也能飛之類赤挾毒火之色也不當食苖象不當位也故見災以蜚之蜂見挾毒物之害也天意若曰君不明臣下若蜂蠆而奪民將爲國家害也天鏡曰蜂生國舎內空亡象兵書曰軍行蜂羣飛蜂及蜜蜂尢多者必大戰道路防之又曰軍中有蜂鳴移主將敗士卒亡矣漢書元帝紀曰建昭元年春三月上幸雍祠五畤秋八月有白蛾飛蔽日從東都至軹道【注】如淳曰三輔黃圖長安城東北次門號曰宣平城門其外郭曰東都門也冬河間王元有罪廢遷房陵

蝗生

五行傳曰介虫者小虫有甲能蜚之類陽气所生於春秋爲象虫今謂之蝗皆其類也曰介虫之孽也說文曰蝗螽也旱气動象至使乞貸則生螣舊說螟螣蟊賊一種虫也如言寇盜姦宄內外言之耳故防爲文學曰此四種皆蝗也禮月令曰孟夏行春令則蝗虫爲災春秋緯曰愁精所感擾气所生螽冬生天不能滅地不能藏潛潭巴曰生蝗虫兵大起行千里五行傳曰君行暴虐而賦稅貪叨無厭以師動眾取邑治城而失眾心則虫爲害爾雅曰蝗虫食苖心曰螟食苖葉曰食苖根曰蟊食苖節曰賊董仲舒對災異曰佞臣居位貪叨之徵邪人在位則蝗虫食葉君用臣才不任職則虫食莖君用佞人在朝則虫食節君用姦賊在位則虫食根禮月令仲春行夏令虫蝗爲害說文曰螟虫食穀心從冥聲吏冥冥犯法卽生螟呂氏春秋曰亂國之妖有螟集其國其年凶淮南子曰政惡生孽虫食心京房曰吏爲貪狼多螟螣宮室奢虫食葉漢書五行志曰春秋魯哀公十二年十二月螟十三

年九月螟十二月螟劉向以爲春用田賦冬而螟此三螟皆虐取民之效春秋漢含孳曰魯室履畝而稅貪恣太過則蝝生漢書五行志曰劉歆以爲蝝螕之有翼【音蚍蜉】食穀爲災黒也董仲舒以爲蝝螟始生也是時初稅畝亂先王制故應是而蝝生詩推度覽曰在下不臣虫食葉貸者伐也小臣爲政事變其法故立字貸與伐同其變臣欲殺也京房曰得無節虫食葉說文曰野虫食艸根者也吏抵冒取民則生京房曰臣安祿厥災虫食根不絀無徳虫食本害忠孝虫食根握鏡曰螟虫食根咎在女主社稷毛詩義禮曰蟊

長而細或說云蟊螻蛄也螻蛄食苖根爲人患詩推度覽曰傷苗食之賊也京房曰與公侯爭虫食蛬傷忠臣虫食蛬史記秦始皇四年十月螟虫從東方來蔽天如嚴雪是嵗天下失苽瓠漢書五行志曰景帝中元三年秋蝗匈奴寇邊武帝元光五年秋蝗五將眾三十萬伏馬邑又四將徵匈奴元鼎五年秋蝗四將徵南越元封六年秋蝗兩將徵朝鮮太初元年夏蝗從東方飛至燉煌三年秋復蝗其年貳師徵大宛天下奉其役連年徵和三年秋蝗四年夏蝗先是一年三將連眾十餘萬徵匈奴貳師七萬人沒不還平帝元始二年秋蝗徧天下是時王莽秉政漢書王莽地皇三年夏蝗從東方來蔽天至長安入未央宮緣殿四年漢兵斬莽續漢書五行志曰安帝永初四年夏蝗是時西羗冦

亂軍眾徵距之連年五年夏九州蝗六年三月去年蝗處復蝗子生七年二月郡國蝗順帝永建五年郡國十二蝗是時鮮卑冦朔方用眾徵之永和元年秋七月偃師蝗去年年冬烏桓冦沙南用眾徵之續漢書五行志曰桓帝永興元年七月郡國三十二大蝗是時梁冀秉政東觀漢記曰馬稜伯威爲廣陵太守連年有蝗谷貴稜奏罷彊官薄賦稅蝗虫飛入海中化爲魚蝦晉中興徵祥說曰元帝大興二年徐州及州之西江郡蝗三年冀州蝗皆胡肆暴之徵武帝太元十六年五月棠邑界有蝗廣千里長三十里許從南來其飛蔽天害苖稼是時官以賄成皆入私庫貪私茍得之徵也趙書曰石勒十四年五月飛蝗穿地而生二十日化如蠶七八日而臥四日蛻則飛周徧河朔百艸無遺惟不食三豆及庥

蜮生蠅蔽蛟虻興防大如牛蠛蠓滿野

春秋漢含孳曰妃黨縱橫佞人譛世則蜮生春秋魯荘公十八年秋有蜮注云蜮短狐也蓋以含沙射人爲災也漢書五行志曰荘公十八年有蜮劉向以爲蜮生南越之地多淫婦人男女同川淫女爲主亂气所生故宣武名之蜮【蜮由惑也謂之短】是時荘公將取齊之淫女故蜮至五行傳曰詩云爲鬼爲蜮則不可得蓋气精也詩義禮曰一名射景如鱉三足紀年晉獻公二年春周恵王居於鄭鄭人入王府多取玉玉化爲蜮射人古今注曰成帝建始元年六月蒼蠅萬數集白虎門朝坐處蔽地漢書昌邑王賀夢靑蠅矢積西階東河五六石以屋瓦覆發視之靑蠅矢也以問龔遂遂曰階下左側讒人眾多願皆放之賀不用其言卒至於廢詩推度災曰逆天地絕人倫則蚊防興兵書曰軍行逢防尢多者必大戰道路防之異郵曰陳涉卽亡景駒爲主項羽誅嬰都制九塞自稱楚王地生神防大如牛淮南子衰世飛蛩滿野許愼曰蛩蠛蠓也

蟄虫不藏虫兩足飛虫反墜虫生宗廟

春秋繁露曰木幹水冬蟄虫不藏土幹水蟄虫冬出潛潭巴曰虫兩足赤口諸侯彊五經異義公羊說後夫人之家専權擅勢秉持國政蠶食百姓則虫飛反墜握鏡曰甲虫無故生宗廟中不出三年臣背叛兵興

國憂亡天下虫無故自死用刑暴戕害過京房曰軍行道逢虫虵怒必大戰吏兵與馬賊將死以君大就五校亂錯故致以怪

唐開元占經卷一百二十

