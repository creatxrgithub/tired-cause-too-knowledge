卜筮全書

談易齋重訂

是書𨿽有舊本﹐然雜亂無序。今木坊惇﹝1﹞請百愚姚先生刪繁補缺﹐回﹝2﹞異他書﹐上可以闡﹝3﹞先聖之玄機﹐次可以探諸家之祕旨。讀者幸毋﹝4﹞忽焉﹝5﹞。

金閶﹝6﹞翁少麓﹝7﹞梓﹝8﹞行

生僻字注釋﹕﹝1﹞【惇】讀音﹕dun﹐一聲。意爲﹕誠懇。﹝2﹞【逥】讀音﹕hui﹐二聲。同回字。﹝3﹞【闡】讀音﹕chan﹐三聲。意爲﹕講明白。﹝4﹞【毋】讀音﹕wu﹐二聲。意爲﹕表示禁止和勸阻﹐相當於「不要」的意思。﹝5﹞【焉】讀音﹕yan﹐一聲。意爲﹕跟介詞「於」和代詞「是」相當。語助詞。還有﹕哪里﹐怎麼﹐才﹐等意。﹝6﹞【閶】讀音﹕chang﹐一聲。意爲﹕地名。﹝7﹞【麓】讀音﹕lu﹐四聲。意爲﹕山腳。﹝8﹞【梓】讀音﹕zi﹐三聲。意爲﹕刻板。

敍

芝山卜筮之理﹐前知之理也。卜世三十﹐卜季八百﹐周有前知也。嚴君平日閱數人﹐百鈔自養﹐閒肆講老子﹐漢有前知也。吳範催孫權起兵生擒黃祖﹐吳有前知也。郭璞﹝1﹞授靑囊﹝2﹞書﹐洞陰陽之機。淳﹝3﹞於智令夏侯藻﹝4﹞慟﹝5﹞哭﹐百家人屋崩不死。晉有前知也。顏﹝﹞來卜婦云﹕登髙看二水洞洞﹐惟聞人聲不見形。婦人云﹕昨汲﹝6﹞井胎中有聲。果然。郭﹝﹞周得河中正云﹕三字﹝﹞時月正圓﹐一麾﹝7﹞浞﹝8﹞此出﹝﹞﹝﹞。時中正初及第。八月十五日﹐果授知﹝﹞誥﹝9﹞﹐攺秦州。晉魏有前知也。李淳風見赤黑二馬入河﹐人問二馬何先起。有人筮得離卦﹐云﹕離爲火﹐火赤色﹐赤馬先起。李曰﹕嘗未然﹐煙先發﹐黑馬先起。果然。邵康節觀友人園中牡丹﹐占之花尙敗於午三刻﹐俄一馬逸至﹐踐損眾花。唐宋有前知也。元之範疇﹝10﹞﹐湯通玄﹐國朝﹝注﹕卽明朝﹞之翟﹝11﹞祥。沈景晹﹝12﹞﹐周仲髙﹐皆前知也。象姚夫百愚之篡﹝13﹞修卜筮全書﹐大要以京房易論爲主﹐以靑囊經書輔之﹐精﹝﹞矣。而極其明頭。玄奧全而極生簡易。潛心研究之下﹐直令宇宙生心﹐造化在手。其爲斯世新人計﹐詳且密全。非考古證今﹐緣此測彼﹐因往知來者﹐孰﹝14﹞能興於此。將見百愚聲鑑﹐占夫平郭璞諸家﹐相接式。百愚制述。﹝﹞怪牒﹝15﹞神經﹐金繩玉策﹝﹞書﹐相流播。百愚行藏﹐偕﹝16﹞髙人隱士﹐弘﹝17﹞道濟時﹐潛身利物﹐相不朽。第書已壽梨﹐只恐雷雨雲霧中﹐上事攝六丁神﹐追﹝﹞﹝﹞﹝﹞﹝﹞。卽靑丘元老﹐不孤祕護﹐索百愚希耄﹝18﹞﹐一朝如隗﹝19﹞。抄書版索精易者﹐指點屋下之金﹐如袁﹝﹞得異人授畫﹝﹞盟鏡之驗。令人有至誠如神之感。因敍之。

明第十七主思宗帝三年也至寶歷十三年百三十四年也﹝注﹕公元1630年﹞

崇禎庚午夏四月旣望

東吳顧宗孟書於蘭玉居中

說明﹕該敍爲艸書寫成。因本人才疏學淺﹐其中多字無法辯識。有的字根據文義篡入﹐但有些則不敢亂用﹐只好用﹝﹞缺出。還望有識之士指點﹐增補入內﹐以成完壁。

生僻字注釋﹕﹝1﹞【璞】讀音﹕pu﹐二聲。意爲﹕含玉的石頭﹐也指沒有琢磨的玉。﹝2﹞【囊】讀音﹕nang﹐二聲。意爲﹕口袋﹐像口袋的東西。﹝3﹞【淳】讀音﹕chun﹐二聲。意爲﹕淳朴。﹝4﹞【藻】讀音﹕zao﹐三聲。意爲﹕華麗的文辭﹐藻類的植物。﹝5﹞【慟】讀音﹕tong﹐四聲。意爲﹕極悲哀﹐大哭。﹝6﹞【汲】讀音﹕ji﹐二聲。意爲﹕從下往上打水。﹝7﹞【麾】讀音﹕hui﹐一聲。意爲﹕指揮﹐古代指揮軍隊的旗幟。﹝8﹞【浞】讀音﹕zhuo﹐二聲。意爲﹕打濕﹐淋。﹝9﹞【誥】讀音﹕gao﹐四聲。意爲﹕帝王對臣子的命令﹐對他們家屬授與的稱號。﹝10﹞【疇】讀音﹕chou﹐二聲。意爲﹕田地﹐種類。﹝11﹞【翟】讀音﹕zhai﹐二聲。意爲﹕姓。﹝12﹞【晹】讀音﹕yi﹐四聲。意爲﹕太陽在雲中忽隱忽現。﹝13﹞【篡】讀音﹕cuan﹐四聲。意爲﹕奪取。﹝14﹞【孰】讀音﹕shu﹐二聲。意爲﹕疑問代詞﹐如﹕誰﹐哪个﹐什麼。﹝15﹞【牒】讀音﹕die﹐二聲。意爲﹕書籍﹐簿冊﹐文書﹐證件。﹝16﹞【偕】讀音﹕xie﹐二聲。意爲﹕一同﹐偕同。﹝17﹞【弘】讀音﹕hong﹐二聲。意爲﹕大﹐擴充。﹝18﹞【耄】讀音﹕mao﹐四聲。意爲﹕指八﹑九十歲的年紀﹐也泛指老年。﹝19﹞【隗】讀音﹕kui﹐二聲。wei﹐三聲。此字是一个多音字。意爲﹕姓。

卜筮全書目錄

卜筮全書凡例八卦方位之圖

卜筮全書卷之一啟蒙節要

一﹑六十甲子歌二﹑五行相生相克三﹑六親相生相克四﹑八卦象例五﹑八宮所屬六﹑以錢代蓍法七﹑六十四卦名八﹑八卦次序九﹑五行次序十﹑六十四卦次第歌十一﹑系辭八卦象類歌十二﹑十天干十三﹑十二地支十四﹑納甲歌十五﹑安放世應歌十六﹑安身決十七﹑起月卦身決十八﹑起六神決十九﹑飛伏神歌二十﹑不全爻象各卦歌二十一﹑五類俱全各卦歌二十二﹑遊魂八卦歌二十三﹑歸魂八卦歌二十四﹑年上起月歌二十五﹑日上起時歌二十六﹑定寅時法

卜筮全書卷之二卦爻呈象

一﹑納甲法二﹑逐卦爻辭

卜筮全書卷之三通玄妙論

一﹑無鬼無气二﹑絕處逢生三﹑合處逢衝四﹑隨官入墓五﹑逢衝暗動六﹑助鬼傷身七﹑六親取用八﹑斷易總論

卜筮全書卷之四闡奧歌章上

一﹑碎金賦二﹑斷易通玄賦三﹑諸爻持世決四﹑世應生克動靜空亡決﹕五﹑世應間爻決六﹑身爻喜忌決七﹑飛伏生克吉凶歌八﹑斷易勿泥神殺歌九﹑忌神歌十﹑元辰歌十一﹑用爻泄气歌十二﹑六爻安靜訣十三﹑六爻亂動訣十四﹑用爻不上卦或落空亡訣十五﹑用爻伏藏訣十六﹑用爻出現訣十七﹑用爻空亡訣十八﹑日辰訣十九﹑六神空亡訣二十﹑六神吉凶訣二十一﹑六親發動訣二十二﹑六親持世歌二十三﹑六親變化歌二十四﹑六神歌斷二十五﹑年建天符二十六﹑月建直符二十七﹑日建傳符二十八﹑神殺斷例附﹕六爻諸占定位

卜筮全書卷之五闡奧歌章下

一。陰暗雨晦章二。禾苗田地章三﹑住居宅第章四﹑移徒章五﹑墳墓章六﹑身命章七﹑六親章八﹑婚姻章九﹑胎孕章十﹑蒙童章十一﹑教授章十二﹑儒業科舉章十三﹑仕宦章十四﹑國事章十五﹑僧道章十六﹑求財買賣章十七﹑出行章十八﹑行人章十九﹑六畜章二十﹑蠶桑章二十一﹑舟車章二十二﹑疾病章二十三﹑醫藥章二十四﹑詞訟章二十五﹑盜賊章二十六﹑斷易總訣

卜筮全書卷之六天玄賦上

一﹑總論提綱二﹑身命章三﹑伉儷章四﹑六甲章五﹑求仕章六﹑詞訟章七﹑盜賊章八﹑求財章九﹑出行章十﹑行人章

卜筮全書卷之七天玄賦下

十一﹑家宅章十二﹑香火章十三﹑六畜章十四﹑田蠶章十五﹑雨晴章十六﹑國朝章十七﹑疾病章十八﹑地理章

卜筮全書卷之八黃金策一

總斷千金賦一﹑天時二﹑年時

卜筮全書卷之九黃金策二

三﹑國朝四﹑徵戰五﹑身命六﹑婚姻七﹑產育附老娘乳母八﹑進人口

卜筮全書卷之十黃金策三

九﹑疾病十﹑病體十一﹑醫藥十二﹑鬼神十三﹑種作十四﹑蠶桑十五﹑六畜

卜筮全書卷之十一黃金策四

十六﹑求名十七﹑仕宦十八﹑求財十九﹑家宅二十﹑墳墓

卜筮全書卷之十二黃金策五

二十一﹑求師二十二﹑求館﹕附束脩二十三﹑詞訟二十四﹑避亂﹕附避役二十五﹑逃亡二十六﹑失脫﹕附盜賊﹑捕盜﹑捉賊

卜筮全書卷之十三黃金策六

二十七﹑出行二十八﹑行人二十九﹑舟船三十﹑娼家

附﹕闡幽精要

一﹑觀人斷法二﹑六神情性賦三﹑身命章四﹑家宅說五﹑柳神經六﹑參玄賦七﹑家宅祕訣八﹑家宅六爻賦九﹑搜精六爻十﹑船家宅十一﹑疾病論十二﹑五行論病歌十三﹑六神論神鬼心決十四﹑六神論神崇決十五﹑占風水要決十六﹑何知章十七﹑妖孽賦十八﹑搜鬼論十九﹑參約爻﹑之卦﹑互卦例

卜筮全書卷之十四神煞歌例卜筮全書目錄終

卜筮全書凡例﹕

易之爲義﹐從日從月﹐陰陽之變﹐會意成名。易曰﹕變動不居﹐周流六虛。故卜筮之道貴在融通﹐勿泥形迹。吾﹝1﹞人戴天履地﹐气血精神莫不稟﹝2﹞承天命。聖人作易以泄﹝3﹞造化之妙。故人於日用事物﹐進退行藏﹐行天地之正﹐合天地之宜﹐一念才萌﹝4﹞﹐神明斯應。今人以非義不軌﹐而思趨﹝5﹞吉避凶﹐欲求卦之靈驗﹐未之有也。易不可以占險﹐其是之謂乎﹖凡有所占﹐當必誠必敬﹐齊心盥沐﹝6﹞﹐焚﹝7﹞香祈禱﹝8﹞﹐則能感格神明﹐洞垂玄﹝9﹞鑑。苟﹝10﹞或不然﹐難望響應。卜以決疑。旣卜之後﹐若可若否﹐悉憑卦象。毋率己意﹐欲其吉而必使之吉﹐慮其凶而必使之凶﹐再復再占﹐以瀆﹝11﹞先聖。不惟怠﹝12﹞忽神明﹐抑且反無張主。易曰﹕初筮告﹐再三瀆﹐瀆則不告。凡自占或與人占﹐事在六親之中﹐當以用爻﹝13﹞推看。或有事出異常﹐難以生克剖﹝14﹞斷者﹐須將世﹑應﹑日辰爲主﹐或旺﹑生﹑扶﹑合﹐或衰﹝15﹞﹑克﹑刑﹑衝﹐定其吉﹑凶﹑悔﹑吝﹝16﹞。玄玄妙妙﹐惟﹝17﹞在人之變通。卜筮固當鄭重其事﹐預發虔﹝18﹞誠﹐專心致志。倘﹝19﹞事在急迫﹐又何暇﹝20﹞論其時日哉﹝21﹞﹖古有子不問卜之說﹐亦不足泥會於子日。占驗諸事詳見黃金策注中。是書刪﹝22﹞削繁蕪﹝23﹞﹐增刊祕本。始著入門之節要﹐次列玄奧之篇章﹐末附吉凶之星曜﹝24﹞﹐條貫有倫﹐燦然不紊﹝25﹞。同志之士一覽自知﹐無煩絮語。天玄賦等書細注﹐適足以盡探玄索隱之妙。蓋白文只能綱領大要﹐便於誦記。善讀者自能詳味﹐而熟玩焉。

生僻字注釋﹕﹝1﹞【吾】讀音﹕wu﹐二聲。意爲﹕我。﹝2﹞【稟】讀音﹕bing﹐三聲。意爲﹔承受。﹝3﹞【泄】讀音﹕xie﹐四聲。意爲﹕泄漏﹐液體﹑气體排出。﹝4﹞【萌】讀音﹕men﹐二聲。意爲﹕萌芽﹐萌生。﹝5﹞【趨】讀音﹕qu﹐一聲。意爲﹕快走﹐歸向﹐趨向。﹝6﹞【盥沐】讀音﹕guan﹐四聲。mu﹐四聲。意爲﹕洗頭洗臉﹐也泛指洗滌。﹝7﹞【焚】讀音﹕fen﹐二聲。意爲﹕燒。﹝8﹞【祈禱】讀音﹕qi﹐二聲。dao﹐三聲。意爲﹕一種宗教儀式﹐信仰宗教的人向神默告自己的願望。﹝9﹞【玄】讀音﹕xuan﹐二聲。意爲﹕深奧。﹝10﹞【苟】讀音﹕gou﹐三聲。意爲﹕假使﹐如果﹐隨便。﹝11﹞【瀆】讀音﹕du﹐二聲。意爲﹕輕慢﹐不敬。﹝12﹞【怠】讀音﹕dai﹐四聲。意爲﹕輕慢﹐不恭敬。﹝13﹞【爻】讀音﹕yao﹐二聲。意爲﹕組成八卦的長短橫道。﹝14﹞【剖】讀音﹕pou﹐一聲。意爲破開﹐分辧﹐分析。﹝15﹞【衰】讀音﹕shuai﹐一聲。意爲﹕衰弱。﹝16﹞【吝】讀音﹕lin﹐四聲。此爲易經中一个判斷吉凶悔吝之兆的專門名詞﹐大約有遺憾﹐麻煩﹐艱難﹐羞辱等義。﹝17﹞【惟】讀音﹕wei﹐二聲。意爲﹕單單﹐只﹐只是。﹝18﹞【虔】讀音﹕qian﹐二聲。意爲﹕恭敬。﹝19﹞【倘】讀音﹕tang﹐三聲。意爲﹕倘若。表示假設。﹝20﹞【暇】讀音﹕xia﹐二聲。意爲﹕空閒﹐沒有事的時候。﹝21﹞【哉】讀音﹕zai﹐一聲。意爲﹕語气詞﹐表示感嘆﹐也表示疑問或反詰。﹝22﹞【刪】讀音﹕shan﹐一聲。意爲﹕去掉﹝文辭中的某些字句﹞。﹝23﹞【蕪】讀音﹕wu﹐二聲。意爲﹕比諭雜亂﹝多指文辭﹞。﹝24﹞【曜】讀音﹕yao﹐四聲。意爲﹕日光﹐照耀﹔日﹑月﹑星都叫曜。日﹐月和金﹑木﹑水﹑火﹑土五星﹐合稱爲七曜。﹝25﹞【紊】讀音﹕wen﹐三聲。意爲﹕紊亂﹝雜亂﹐紛亂的意思﹞。

八卦方位之圖﹕

舊刻載有河圖﹑洛書﹑蓍﹝1﹞室等圖﹐此上古聖人參贊玄機﹐非後學所易曉。且以京房﹑管輅﹝2﹞以錢代蓍之法行之﹐有似乎贅﹝3﹞﹐今故刪去﹐惟存一圖如上。俾﹝4﹞學者知八宮之方隅定位﹐五行所屬﹐開卷了然﹐斯亦造詣﹝5﹞之捷徑云。

生僻字注釋﹕﹝1﹞【蓍】讀音﹕shi﹐一聲。意爲﹕蓍艸﹐我國古代用它的莖占卜。﹝2﹞【輅】讀音﹕四聲。意爲﹕古代的一種大車。﹝3﹞【贅】讀音﹕zhui﹐四聲。意爲﹕多餘的﹐無用的。﹝4﹞【俾】讀音﹕bi﹐三聲。意爲﹕使。﹝5﹞【詣】讀音﹕yi﹐四聲。意爲﹕學業和技術所達到的程度。

虎易解圖說明﹕因爲沒有原版所附之圖形﹐我自己也不會制作圖形﹐只好用此兩幅圖附在這里﹐加以說明。原圖中央有一个黑白太極圖﹐中央戊己圍繞太極圖爲第一層。第二層爲震東﹑離南﹑兌西﹑坎北方位。﹝上附兩圖方位相同。﹞第三層爲八卦卦形。﹝上附兩圖的卦形相同。﹞第四層爲十二地支排列。﹝上附左圖十二地支排列相同﹐只是天干是混排在一層。﹞第五層爲十天干排列。﹝上附左圖的天干排列相同。﹞第六層是東﹑南﹑西﹑北四方的五行屬性﹐旣震木﹐離火﹐兌金﹐坎水。第七層是八卦的卦名。上附兩圖﹐基本上包含了原圖的內容﹐﹝除中央缺一太極圖。﹞對照上圖﹐學者對後面的內容將容易理解一些。

卜筮全書卷之一啟蒙節要

吳門逸叟姚際隆刪補長邑諸生王友校正

一﹑六十甲子歌﹕

甲子乙丑海中金﹐丙寅丁卯鑪中火﹐戊辰己巳大林木﹐庚午辛未路傍土﹐壬申癸酉劍鋒金﹐甲戌乙亥山頭火﹐丙子丁丑澗﹝1﹞下水﹐戊寅己卯城頭土﹐庚辰辛巳白蠟金﹐壬午癸未楊柳木﹐甲申乙酉井泉水﹐丙戌丁亥屋上土﹐戊子己丑霹靂火﹐庚寅辛卯松柏木﹐壬辰癸巳長流水﹐甲午乙未砂中金﹐丙申丁酉山下火﹐戊戌己亥平地木﹐庚子辛丑壁上土﹐壬寅癸卯金箔﹝2﹞金﹐甲辰乙巳佛燈火﹐丙午丁未天河水﹐戊申己酉大驛﹝3﹞土﹐庚戌辛亥釵釧﹝4﹞金﹐壬子癸丑桑拓﹝5﹞木﹐甲寅乙卯大溪水﹐丙辰丁巳沙中土﹐戊午己未天上火﹐庚申辛酉石橊木﹐壬戌癸亥大海水。

生僻字注釋﹕﹝1﹞【澗】讀音﹕jian﹐四聲。意爲﹕山間流水的溝。﹝2﹞【箔】讀音﹕bo﹐二聲。意爲﹕金屬薄片。﹝3﹞【驛】讀音﹕yi﹐四聲。意爲﹕驛站。也表示路。﹝4﹞【釵釧】讀音﹕chzi﹐一聲。Chuan﹐四聲。意爲﹕舊時婦女的頭飾和鐲子。﹝5﹞【柘】讀音﹕zhe﹐四聲。意爲﹕落葉灌木和喬木。

虎易注﹕1。此篇如更名爲《六十甲子納音歌》似更爲準確。2。其中的﹕戊寅己卯城頭土﹐有的書上作城墻土﹔甲申乙酉井泉水﹐有的書上作泉中水﹔壬寅癸卯金箔金﹐有的書上作錫箔金。其意思相近。

二﹑五行相生相克﹕

相生﹕金生水﹐水生木﹐木生火﹐火生土﹐土生金。相克﹕金克木﹐木克土﹐土克水﹐水克火﹐火克金。

虎易附﹕五行相生圖和五行相克圖﹔

三﹑六親相生相克﹕

生我者爲父母﹐我生者爲子孫﹐克我者爲官鬼﹐我克者爲妻財﹐比合者爲兄弟。

四﹑八卦象例﹕

乾三連﹐坤六斷﹐震仰盂﹐艮覆碗﹐離中虛﹐坎中滿﹐兌上缺﹐巽下斷。

虎易附圖說明﹕

▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅

▅▅▅▅▅乾卦▅▅▅▅坤卦▅▅▅▅▅震卦▅▅▅▅艮卦乾三連坤六斷震仰盂艮覆碗﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣▅▅▅▅▅

▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅▅離卦▅▅▅▅坎卦▅▅▅▅▅兌卦▅▅▅▅巽卦離中虛坎中滿兌上缺巽下斷﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣虎易注﹕此歌訣是以八卦的卦形﹐形象描述的。乾三連﹐指乾卦的三个爻都是陽爻﹐卦畫是連在一起的三根長綫﹔坤六斷﹐指坤卦的三个爻都是陰爻﹐卦畫中間是斷開的﹐成了六根短綫﹔震仰盂﹝1﹞﹐指震卦的卦形﹐象一个仰面向上﹐盛東西的盂﹔【盂是古代盛東西的一種器皿】。艮﹝2﹞覆﹝3﹞碗﹐指艮卦的卦形﹐象一个覆扣的碗﹔離中虛﹐指離卦的中爻卦畫﹐中間是空虛﹑斷開的﹔坎中滿﹐指坎卦的中爻卦畫﹐是完整飽滿的長綫﹔兌上缺﹐指兌卦的上爻卦畫﹐是中間斷缺的陰爻﹔巽﹝4﹞下斷﹐指巽卦的下爻卦畫﹐是中間斷開的陰爻。

生辟字注釋﹕﹝1﹞【盂】讀音﹕yu﹐二聲。盂是盛液體的敞口器皿。﹝2﹞【艮】讀音﹕gen﹐四聲。意爲﹕八卦之一。﹝3﹞【覆】讀音﹕fu﹐四聲。意爲﹕底朝上翻過來。﹝4﹞【巽】讀音﹕xun﹐四聲。巽是八卦之一。象意代表風。

五﹑八宮所屬﹕

乾﹑兌屬金﹐震﹑巽屬木﹐坎屬水﹐離屬火﹐坤﹑艮屬土。

六﹑以錢代蓍法﹕

以錢三文﹐燻﹝1﹞於鑪上﹐致敬而祝﹐祝曰﹕天何言哉﹐叩﹝2﹞之卽應﹔神之靈矣﹐感而遂通。今有某人﹐有事關心﹐罔﹝3﹞知休咎﹝4﹞﹐罔釋厥﹝5﹞疑﹐惟神惟靈﹐望垂昭﹝6﹞報﹐若可若否﹐尙明告之。祝畢擲﹝7﹞錢﹕一背爲單﹐畫﹣﹣﹣﹣﹔﹝虎易注﹕單﹐屬陽爻﹐也可稱爲少陽。卦畫爲▅▅▅▅▅。﹞二背爲拆﹐畫﹣﹣﹔﹝虎易注﹕拆﹐屬陰爻﹐也可稱爲少陰。卦畫爲▅▅▅▅。﹞三背爲重﹐畫０﹔﹝虎易注﹕重﹐屬陽爻﹐也可稱爲老陽。卦畫爲▅▅▅▅▅。﹞純字爲交﹐畫X﹔﹝虎易注﹕交﹐屬陰爻﹐也可稱爲老陰。卦畫爲▅▅▅▅。﹞自下而上﹐三擲內卦成。再祝曰﹕某宮三象﹐吉凶未判﹐再求外像三爻﹐以成一卦﹐以決憂疑。祝畢復如前法再擲﹐合成一卦而斷吉凶。至敬至誠無不感應。訣曰﹕兩背由來拆﹐雙眉本是單﹐渾眉交定位﹐總背是重安﹔單單單曰乾﹐拆拆拆曰坤﹐單拆單曰離﹐拆單拆曰坎。餘卦仿此。單變爲重﹐折變爲交。

生辟字注釋﹕﹝1﹞【燻】讀音﹕xun﹐一聲。意爲﹕煙﹑气等接觸物體﹐使變顏色和沾上气味。﹝2﹞【叩】讀音﹕kou﹐四聲。意爲﹕磕頭。﹝3﹞【罔】讀音﹕wang﹐三聲。意爲﹕沒有﹔蒙蔽。﹝4﹞【咎】讀音﹕jiu﹐四聲。意爲﹕過失。﹝5﹞【厥】讀音﹕jue﹐二聲。意爲﹕其﹑他的。﹝6﹞【昭】讀音﹕zhao﹐一聲。意爲﹕顯示﹑顯著。﹝7﹞【擲】讀音﹕zhi﹐四聲。意爲﹕投﹑扔。

虎易注﹕此節講解用銅錢搖卦﹐代替用蓍艸占卜的方法。搖卦時﹐用三个銅錢﹐平放在手心﹐雙手合扣﹔然後集中意念﹐專想所要預測的一種事﹔一事一測﹐不得有其他雜念﹐也不得想要預測幾个事情。最好是用口說出﹐因爲說話的時候﹐是不可能想其他事情的﹐效果會更好。時間大約爲一分鐘左右﹐以心情平靜﹐意念集中﹐無其他雜念摻入爲準﹐就可以開始搖卦了。一个卦有六个爻﹐因此要搖六次﹐並記錄下每次所搖的爻象。因爲搖出的卦有六个爻﹐所以也稱爲六爻卦。裝卦時「自下裝上」﹐依次按初﹑二﹑三﹑四﹑五﹑上的次序排列裝卦。如果搖出的是一个背面﹐兩个正面﹐就記錄爲單﹐畫「﹣﹣﹣﹣」爻﹐也稱爲少陽爻﹔如果搖出的是兩个背面﹐一个正面﹐就記錄爲拆﹐畫「﹣﹣」爻﹐也稱爲少陰爻﹔如果搖出的是三个背面﹐就記錄爲重﹐畫「０」爻﹐屬陽爻﹐謂陽動﹐也稱爲老陽爻﹔如果搖出的是三个正面﹐就記錄爲交﹐畫「X」爻﹐屬陰爻﹐謂陰動﹐也稱爲老陰爻。其中﹐少陽爻和少陰爻爲靜爻﹐是不能變的﹔如果搖出的六次﹐都是少陽爻和少陰爻﹐則稱爲靜卦﹔老陽爻和老陰爻稱爲動爻﹐也稱爲發動﹐有動爻就會發生變化﹔如果搖出的六次中﹐有老陽爻和老陰爻﹐按照老陽爻變少陰爻﹑老陰爻變少陽爻的規定﹐就有了變卦。下面試搖一卦爲例﹕第一次搖出一个背面﹐兩个正面﹐畫「﹣﹣﹣﹣」爻﹔第二次搖出三个正面﹐畫「X」爻﹔第三次搖出兩个背面﹐一个正面﹐畫「﹣﹣」爻﹔第四次搖出三个背面﹐畫「０」爻﹔第五次搖出兩个背面﹐一个正面﹐畫「﹣﹣」爻﹔第六次搖出一个背面﹐兩个正面﹐畫「﹣﹣﹣﹣」爻﹔按照初﹑二﹑三﹑四﹑五﹑上的次序排列裝卦﹐形成的卦稱爲主卦﹐也可以稱爲本卦。因爲卦中有二﹑四兩个爻是動爻﹐按照老陽爻變少陰爻﹑老陰爻變少陽爻的規定﹐就有了變卦。裝卦如下﹕

【本

卦】

【變

卦】上爻▅▅▅▅▅

▅▅▅▅▅﹝靜爻不變﹞五爻▅▅▅▅世

▅▅▅▅﹝靜爻不變﹞四爻▅▅▅▅▅

○→▅▅▅▅﹝老陽爻動﹐變成少陰爻﹞三爻▅▅▅▅

▅▅▅▅﹝靜爻不變﹞二爻▅▅▅▅應×→▅▅▅▅▅﹝老陰爻動﹐變成少陽爻﹞初爻▅▅▅▅▅

▅▅▅▅▅﹝靜爻不變﹞

六爻卦的初爻﹑二爻﹑三爻﹑四爻﹑五爻﹑上爻﹐是表示爻象所處的位置﹐也稱爲爻位﹔其他搖卦和裝卦的方法仿此。

附﹕八宮單卦卦象圖﹕並附每爻形成所搖銅錢的正﹑背面个數。

說明﹕八宮卦是由三爻卦畫組成的﹐也稱爲單卦和經卦﹐由兩个單卦上下重疊組成的六爻卦﹐也稱爲重卦。【重在這里讀chong﹐二聲】。或者稱爲別卦。在下面的單卦稱爲下卦﹐也稱爲內卦﹐在上面的單卦稱爲上卦﹐也稱爲外卦。

乾卦﹕▅▅▅▅▅一个背面﹐兩个正面。▅▅▅▅▅一个背面﹐兩个正面。▅▅▅▅▅一个背面﹐兩个正面。乾卦﹕初﹑二﹑三爻都是陽爻。

坤卦﹕▅▅▅▅兩个背面﹐一个正面。▅▅▅▅兩个背面﹐一个正面。▅▅▅▅兩个背面﹐一个正面。

坤卦﹕初﹑二﹑三爻都是陰爻。

震卦﹕▅▅▅▅兩个背面﹐一个正面。▅▅▅▅兩个背面﹐一个正面。▅▅▅▅▅一个背面﹐兩个正面。震卦﹕初爻爲陽爻﹐二﹑三爻爲陰爻。

艮卦﹕▅▅▅▅▅一个背面﹐兩个正面。▅▅▅▅兩个背面﹐一个正面。

▅▅▅▅兩个背面﹐一个正面。艮卦﹕初﹑二爻爲陰爻﹐三爻爲陽爻。

離卦﹕▅▅▅▅▅一个背面﹐兩个正面。▅▅▅▅兩个背面﹐一个正面。

▅▅▅▅▅一个背面﹐兩个正面。離卦﹕初爻爲陽爻﹐二爻爲陰爻﹐三爻爲陽爻。

坎卦﹕▅▅▅▅兩个背面﹐一个正面。▅▅▅▅▅一个背面﹐兩个正面。▅▅▅▅兩个背面﹐一个正面。坎卦﹕初爻爲陰爻﹐二爻爲陽爻﹐三爻爲陰爻。

兌卦﹕▅▅▅▅兩个背面﹐一个正面。▅▅▅▅▅一个背面﹐兩个正面。▅▅▅▅▅一个背面﹐兩个正面。兌卦﹕初﹑二爻爲陽爻﹐三爻爲陰爻。

巽卦﹕▅▅▅▅▅一个背面﹐兩个正面。▅▅▅▅▅一个背面﹐兩个正面。▅▅▅▅兩个背面﹐一个正面。巽卦﹕初爻爲陰爻﹐二﹑三爻爲陽爻。

七﹑六十四卦名﹕

乾宮八卦﹕﹝俱屬金﹞乾﹝1﹞爲天﹑天風姤﹝2﹞﹑天山遁﹝3﹞﹑天地否﹝4﹞﹑風地觀﹑山地剝﹑火地晉﹑火天大有。坎宮八卦﹕﹝俱屬水﹞坎爲水﹑水澤節﹑水雷屯﹑水火旣濟﹑澤火革﹑雷火丰﹑地火明夷﹝5﹞﹑地水師。艮宮八卦﹕﹝俱屬土﹞艮爲山﹑山火賁﹝6﹞﹑山天大畜﹑山澤損﹑火澤睽﹝7﹞﹑天澤履﹝8﹞﹑風澤中孚﹝9﹞﹐風山漸。震宮八卦﹕﹝俱屬木﹞震爲雷﹑雷地豫﹝10﹞﹑雷水解﹑雷風恆﹝11﹞﹑地風升﹑水風井﹑澤風大過﹐澤雷隨。巽宮八卦﹕﹝俱屬木﹞巽爲風﹑風天小畜﹑風火家人﹑風雷益﹑天雷無妄﹝12﹞﹐火雷噬嗑﹝13﹞﹐山雷頤﹝14﹞﹐山風蠱﹝15﹞。離宮八卦﹕﹝俱屬火﹞離爲火﹐火山旅﹐火風鼎﹝16﹞﹐火水未濟﹐山水蒙﹐風水渙﹝17﹞﹐天水訟﹝18﹞﹑天火同人。坤官八卦﹕﹝俱屬土﹞坤﹝19﹞爲地﹐地雷復﹐地澤臨﹐地天泰﹐雷天大壯﹑澤天夬﹝20﹞﹐水天需﹐水地比。兌宮八卦﹕﹝俱屬金﹞兌﹝21﹞爲澤﹐澤水困﹐澤地萃﹝22﹞﹐澤山咸﹝23﹞﹐水山蹇﹝24﹞﹐地山謙﹐雷山小過﹐雷澤歸妹。

生僻字注釋﹕﹝1﹞【乾】讀音﹕qian﹐二聲。意爲﹕八卦之一﹐代表天﹐剛﹐男等含義。﹝2﹞【姤】讀音﹕gou﹐四聲。意爲﹕相遇。﹝3﹞【遁】﹝繁體字爲﹕遁﹞讀音﹕dun﹐四聲。意爲逃走﹐隱藏。﹝4﹞【否】讀音﹕pi﹐三聲。意爲﹕壞﹐閉塞不通。﹝5﹞【夷】讀音﹕yi﹐二聲。意爲﹕滅掉﹐殺盡﹐破壞建築物。平坦﹐平安。﹝6﹞【賁】讀音﹕bi﹐四聲。意爲﹕裝飾的很美。﹝7﹞【睽】讀音﹕kui﹐二聲。意爲﹕隔開﹐分離﹐違背﹐不合。﹝8﹞【履】讀音﹕lv﹐三聲。意爲鞋﹐走﹐踩﹐履行。﹝9﹞【孚】讀音﹕fu﹐二聲。意爲﹕使人信服。﹝10﹞【豫】讀音﹕yu﹐四聲。意爲﹕歡喜﹐快樂﹐安適。﹝11﹞【恆】讀音﹕heng﹐二聲。意爲﹕永久﹐持久﹐平常﹐經常。﹝12﹞【妄】讀音﹕wang﹐四聲。意爲荒謬不合理﹐胡亂﹐非分的﹐出了常規的。﹝13﹞【噬嗑】讀音﹕shi﹐四聲。ke﹐四聲。意爲﹕用上下門牙咬東西。﹝14﹞【頤】讀音﹕yi﹐二聲。意爲保養。﹝15﹞【蠱】讀音﹕gu﹐三聲。古代傳說把許多毒虫放在器皿裏﹐使其互相吞食﹐最後剩下不死的毒虫叫蠱。用來放在食物裏害人。﹝16﹞【鼎】讀音﹕ding﹐三聲。意爲﹕古代煮東西的器物﹐三足兩耳。也諭爲大。﹝17﹞【渙】讀音﹕huan﹐四聲。意爲﹕消散。﹝18﹞【訟】讀音﹕song﹐四聲。意爲﹕爭辯是非﹐打官司。﹝19﹞【坤】讀音﹕kun﹐一聲。意爲﹕八卦之一﹐代表地﹐順﹐女等含義。﹝20﹞【夬】讀音﹕guai﹐四聲。意爲﹕分決。﹝21﹞【兌】讀音﹕dui﹐四聲。意爲﹕八卦之一﹐代表沼澤﹐喜悅﹐口舌等含義。﹝22﹞【萃】讀音﹕cui﹐四聲。意爲﹕聚集。﹝23﹞【咸】讀音﹕xian﹐二聲。意爲﹕感﹐全﹐象鹽那樣的味道。﹝24﹞【蹇】讀音﹕jian﹐三聲。意爲﹕不順利。

八﹑八卦次序﹕

乾一﹐兌二﹐離三﹐震四﹐巽五﹐坎六﹐艮七﹐坤八。

九﹑五行次序﹕

水一

火二

木三

金四

土五

十﹑六十四卦次第歌﹕

乾坤屯蒙需訟師﹐比小畜兮履泰否﹔同人大有謙豫隨﹐蠱臨觀兮噬嗑賁﹔剝復無妄大畜頤﹐大過坎離三十備。咸恆遁兮及大壯﹐晉與明夷家人睽﹔蹇解損益夬姤萃﹐升困井革鼎震繼﹔艮漸歸妹丰旅巽﹐兌渙節兮中孚至﹔小過旣濟兼未濟﹐是爲下經三十四。

十一﹑系辭八卦象類歌﹕

乾爲君兮首與馬﹐卦屬老陽體至剛。坎𨿽爲耳又爲豕﹐艮爲手狗男之詳。震卦但爲龍與足﹐三卦皆名曰少陽。陽剛終極資陰濟﹐造化因知不易量。坤爲臣兮腹與牛﹐卦屬老陰體至柔。離𨿽爲目又爲雉﹐兌爲口羊女之流。巽卦但爲雞與股﹐少陰三卦皆相伴。陰柔終極資陽濟﹐萬象搜羅靡不周。

十二﹑十天干﹕

甲乙東方木﹐丙丁南方火﹐戊己中央土﹐庚辛西方金﹐壬癸北方水。

十三﹑十二地支﹕

子水鼠﹐丑土牛﹐寅木虎﹐卯木兔﹐辰土龍﹐巳火蛇﹐午火馬﹐未土羊﹐申金猴﹐酉金雞﹐戌土狗﹐亥水豬。

十四﹑納甲歌﹕﹝其法詳見後逐卦爻象式﹞

乾金甲子外壬午﹐【子寅辰午申戍】﹔坎水戊寅外戊申﹐【寅辰午申戊子】﹔艮土丙辰外丙戍﹐【辰午申戍子寅】﹔震木庚子外庚午﹐【子寅辰午申戍】﹔巽木辛丑外辛未﹐【丑亥酉未巳卯】﹔離火巳卯外巳酉﹐【卯丑亥酉未巳】﹔坤土乙未外癸丑﹐【未巳卯丑亥酉】﹔兌金丁巳外丁亥﹐【巳卯丑亥酉未】﹔

右﹝上面﹞決每句下小注﹝【】中之內容。﹞﹐凡學者皆宜熟讀。然自下升上﹐一如點畫卦爻法。

十五﹑安放世應歌﹕

八卦之首世六當﹐﹝謂八純卦﹐世都在第六爻。﹞以下初爻輪上揚﹐﹝若各宮之第二卦﹐世在初爻。第三卦世在二爻﹐餘可類推。﹞遊魂八位四爻立﹐﹝每宮第七卦﹐謂之遊魂﹐世在四爻。﹞歸魂八卦三爻詳。﹝各宮第八卦﹐爲歸魂﹐世在三爻。﹞

世初應四﹐世二應五﹐世三應六﹐世四應初﹐世五應二﹐世六應三。假如乾卦﹕世在六﹐應在三﹔姤卦便世在初﹐應在四﹔遁卦世在二﹐應在五﹔否﹑觀﹑剝皆從其序﹐各進一位。至晉卦﹐不得上至第六爻﹐仍縮下安在第四爻﹐應在初爻﹐是爲遊魂卦。至大有卦又退下一爻﹐世在第三爻﹐應爲第六爻﹐爲歸魂卦。各宮各卦皆依次例推之。

虎易注﹕此歌訣是六爻卦裝世爻和應爻的爻位的規定。卽﹕八宮的首卦﹐世爻裝在第六爻﹐卽上爻﹐應爻裝在三爻﹔第二卦世爻裝在初爻﹐應爻裝在四爻﹔第三卦世爻裝在二爻﹐應爻裝在五爻﹔第四卦世爻裝在三爻﹐應爻裝在上爻﹔第五卦世爻裝在四爻﹐應爻裝在初爻﹔第六卦世爻裝在五爻﹐應爻裝在二爻﹔第七卦【遊魂】世爻裝在四爻﹐應爻裝在初爻﹔第八卦【歸魂】世爻裝在三爻﹐應爻裝在上爻。下面以干宮八卦爲例﹕

乾宮﹕乾爲天﹝首卦﹞

▅▅▅▅▅世

▅▅▅▅▅

▅▅▅▅▅

▅▅▅▅▅應

▅▅▅▅▅

▅▅▅▅▅

第一卦﹕世爻裝在上爻﹐應爻裝在三爻﹔

乾宮﹕天風姤

▅▅▅▅▅

▅▅▅▅▅

▅▅▅▅▅應

▅▅▅▅▅

▅▅▅▅▅

▅▅▅▅世

第二卦﹕世爻裝在初爻﹐應爻裝在四爻﹔

乾宮﹕天山遁

▅▅▅▅▅

▅▅▅▅▅應

▅▅▅▅▅

▅▅▅▅▅

▅▅▅▅世

▅▅▅▅

第三卦世爻裝在二爻﹐應爻裝在五爻﹔

乾宮﹕天地否

▅▅▅▅▅應

▅▅▅▅▅

▅▅▅▅▅

▅▅▅▅世

▅▅▅▅

▅▅▅▅

第四卦世爻裝在三爻﹐應爻裝在上爻﹔

乾宮﹕風地觀

▅▅▅▅▅

▅▅▅▅▅

▅▅▅▅世

▅▅▅▅

▅▅▅▅

▅▅▅▅應

第五卦世爻裝在四爻﹐應爻裝在初爻﹔

乾宮﹕山地剝

▅▅▅▅▅

▅▅▅▅世

▅▅▅▅

▅▅▅▅

▅▅▅▅應

▅▅▅▅

第六卦世爻裝在五爻﹐應爻裝在二爻﹔

乾宮﹕火地晉﹝遊魂卦﹞

▅▅▅▅▅

▅▅▅▅

▅▅▅▅▅世

▅▅▅▅

▅▅▅▅

▅▅▅▅應

第七卦世爻裝在四爻﹐應爻裝在初爻﹔

乾宮﹕火天大有﹝歸魂卦﹞

▅▅▅▅▅應

▅▅▅▅

▅▅▅▅▅

▅▅▅▅▅世

▅▅▅▅▅

▅▅▅▅▅

第八卦世爻裝在三爻﹐應爻裝在上爻。

其他宮的卦﹐裝世爻和應爻﹐仿此。

十六﹑安身決﹕

子午持世身居初﹐丑未持世身居二﹐寅申持世身居三﹐卯酉持世身居四﹐辰戌持世身居五﹐巳亥持世身居六。

虎易注﹕此爲以世爻來確定安世卦身的原則。本法在現代運用已經很少﹐學者要注意﹐不要和月卦身搞混淆了。

十七﹑起月卦身決﹕

陰世則從五﹝午﹞月起﹐陽世還從子月﹝子月乃十一月也﹞生﹐欲得識其卦中意﹐從初數至世方眞。看世在交拆爻爲陰﹐在重單爻爲陽。俱從初爻上數至世﹐便知何月卦﹐卽是卦身也。吉神照臨則吉﹐凶煞克害則凶。假如乾卦世爻是單﹐便以十一月從初爻數上去﹐到第六爻世上卽是﹐四月卦也。又如明夷卦﹐世爻是拆﹐從初爻以五月數起﹐至世卽八月卦也。

虎易注﹕此是安月卦身的原則。先確定世爻是陰爻﹐還是陽爻﹔如果世爻是陽爻﹐就從初爻開始數子﹐二爻丑﹐三爻寅﹐四爻卯﹐五爻辰﹐六爻巳。世爻在初爻﹐其卦身就是子爻﹔在二爻爲丑爻﹐在三爻爲寅爻﹐在四爻爲卯爻﹐在五爻爲辰爻﹐在六爻爲巳爻﹔看卦中哪个爻是此爻﹐月卦身就安在哪个爻上。如果世爻是陰爻﹐就從初爻開始數午﹐二爻未﹐三爻申﹐四爻酉﹐五爻戌﹐六爻亥。世爻在初爻﹐其月卦身就是午爻﹔在二爻爲未爻﹐在三爻爲申爻﹐在四爻爲酉爻﹐在五爻爲戌爻﹐在六爻爲亥爻﹔看卦中哪个爻是此爻﹐月卦身就安在哪个爻上。

附﹕世爻爲陰爻卦例﹕

乾宮﹕天地否﹝六合卦﹞

▅▅▅▅▅父母壬戌土應

▅▅▅▅▅兄弟壬申金卦身

▅▅▅▅▅官鬼壬午火

▅▅▅▅妻財乙卯木世

▅▅▅▅官鬼乙巳火

▅▅▅▅父母乙未土

本卦世爻在第三爻﹐臨陰爻。按照「陰世則從午月起」的原則﹐從初爻起數午﹐二爻數未﹐三爻數申﹐至此已數到世爻了﹐那麼就應該以申爻爲月卦身。本卦的申爻在第五爻﹐所以﹐月卦身就安在第五爻申上。

乾宮﹕天風姤

▅▅▅▅▅父母壬戌土

▅▅▅▅▅兄弟壬申金

▅▅▅▅▅官鬼壬午火應卦身

▅▅▅▅▅兄弟辛酉金

▅▅▅▅▅子孫辛亥水

▅▅▅▅父母辛丑土世

本卦世爻在初爻﹐臨陰爻。按照「陰世則從午月起」的原則﹐從初爻起數午﹐初爻就是世爻﹐那麼就應該以午爻爲月卦身。本卦午爻在第四爻﹐所以﹐月卦身就安在第四爻午上。

世爻爲陽爻卦例﹕

坎宮﹕澤火革

▅▅▅▅官鬼丁未土

▅▅▅▅▅父母丁酉金

▅▅▅▅▅兄弟丁亥水世

▅▅▅▅▅兄弟己亥水

▅▅▅▅官鬼己丑土

▅▅▅▅▅子孫己卯木應卦身

此卦世爻在第四爻﹐臨陽爻。按照「陽世還從子月生」的原則﹐從初爻起數子﹐二爻數丑﹐三爻數寅﹐四爻數卯﹐至此已數到世爻了﹐那麼就應該以卯爻爲月卦身。本卦的卯爻在初爻﹐所以﹐月卦身就安在初爻卯上。其他卦的月卦身安法仿此。

十八﹑起六神決﹕

甲乙起靑龍﹐丙丁起朱雀﹐戊日起勾陳﹐己日起螣﹝1﹞蛇﹐庚辛起白虎﹐壬癸起玄武。﹝俱從下起至上。﹞

附例﹕今以甲乙丙丁日起﹐附載爲式﹐餘仿此﹕初爻二爻三爻四爻五爻六爻

甲乙日例靑龍朱雀勾陳螣蛇白虎玄武

丙丁日例朱雀勾陳螣蛇白虎玄武靑龍

生辟字注釋﹕﹝1﹞【螣】讀音﹕teng﹐二聲。螣蛇﹐古書上記載的一種能飛的蛇。此字在卜筮的書籍中﹐也有寫成【騰蛇】或者【縢蛇】的。說明﹕【玄武】有的書籍也寫作【元武】﹐其意思都一樣。

虎易注﹕六神也稱爲六獸。此歌訣是六神配六爻的起例方法。如﹕「甲乙起靑龍」﹐就是當天干是甲或者乙的日子起卦﹐就從初爻開始配靑龍﹐二爻配朱雀﹐三爻配勾陳﹐四爻配螣蛇﹐五爻配白虎﹐六爻配玄武。「丙丁起朱雀﹐戊日起勾陳﹐己日起螣蛇﹐庚辛起白虎﹐壬癸起玄武。」仿此。

十九﹑飛伏神歌﹕

乾坤來往換﹐艮兌兩邊求﹐震巽相抽取﹐坎離遞送流。乾卦伏神從坤卦尋﹐坤卦伏神從乾卦取。兩宮互相交換﹐下六宮一如此例。假如乾卦六爻是﹕子寅辰午申戌﹐其伏神用坤卦﹕未巳卯丑亥酉。又如天風姤卦﹐外三爻是本宮出現﹐不必看其伏神﹔內三爻是巽宮來﹐方要察其本宮。子寅辰伏在丑亥酉內也。至風地觀﹑山地剝﹑火地晉﹐內外卦皆是別宮﹐其本宮六爻皆伏藏於內。至火天大有歸魂卦﹐外三爻是伏藏﹐內三爻是出現﹐余宮各卦可以類推。凡看伏神﹐因用爻不上卦﹐或被沖克﹐不得已而按索之。學者自宜變通﹐不可拘泥。

二十﹑不全爻象各卦歌﹕

試論泰復夬需旅﹐鼎解大畜豫賁推﹐十卦本來無父母﹐若卜父母非所宜。以上十卦無父母爻。更有觀剝恆升井﹐大過六卦弟兄虧﹐若占兄弟切須忌﹐縱無大患主災危。以上六卦無兄弟爻。

遁履姤孚漸謙渙﹐屯睽旣濟革明夷﹐小過咸蒙並蹇卦﹐十六卦中妻財虧。以上十六卦無妻財爻。無子亦有十六卦﹐二過否蠱並頤隨﹐大畜賁觀中孚井﹐遁升歸妹晉損兒。以上十六卦無子孫爻。小畜未濟家人卦﹐更逢旅訟渙益頤﹐八者之中皆無鬼﹐求官謁貴豈相宜。以上八卦無官鬼爻。。

二十一﹑五類俱全各卦歌﹕

五位各爻兼備者﹐二十之卦報君知

八純節丰及大有﹐比臨無妄大壯師

萃卦噬嗑同人困﹐財官父子兄皆宜。

二十二﹑遊魂八卦歌﹕

明夷與頤晉﹐需訟及中孚﹐小過並大過﹐遊魂應在初。

二十三﹑歸魂八卦歌﹕

歸妹及同人﹐師隨蠱漸輪﹐比還兼大有﹐八卦是歸魂。

二十四﹑年上起月歌﹕

甲己之年丙作首﹐乙庚之歲戊爲頭﹐丙辛之位從庚上﹐丁壬壬位順行流﹐更加戊癸從何起﹐甲寅之上好追求。假如甲﹑己年﹐其正月便是丙寅月﹐二月是丁卯月﹐挨順輪去。乙﹑庚年﹐正月是戊寅月﹐二月是己卯月。其餘仿此。

二十五﹑日上起時歌﹕

甲己還加甲﹐乙庚丙作初﹐丙辛從戊起﹐丁壬庚子居﹐戊癸何方發﹐壬子是眞途。假如甲﹑己日﹐甲子時起﹔乙﹑庚日﹐丙子時起。余例推。

二十六﹑定寅時法﹕

正九五更二點徹﹐二八五更四點歇﹐三七平光是寅時﹐四六日出寅無別﹐五月日髙三丈地﹐十月十二四更二﹐仲冬﹝十一月也。﹞才到四更初﹐便是寅時君須記。

卜筮全書卷之二

卦爻呈象﹝附總判爻辭﹞

一﹑納甲法﹕

納甲歌決﹐見前啟蒙節要內﹐今以其法俱載﹐以便學者詳覽。其法皆自下而上﹐陽甲隔位順輪﹐陰甲隔位逆轉。

卦宮﹕乾坎艮震﹝四卦屬陽﹞坤巽兌離﹝四卦屬陰﹞

上爻﹕戌子寅戌酉卯未巳五爻﹕申戌子申亥巳酉未四爻﹕午申戌午丑未亥酉三爻﹕辰午申辰卯酉丑亥二爻﹕寅辰午寅巳亥卯丑初爻﹕子寅辰子未丑巳卯

說明﹕爲便於後學理解﹐虎易在其左側﹐附入卦宮﹑爻位。學者據此﹐可知各宮卦地支所應納入的爻位。

二﹑逐卦爻辭﹕

說明﹕虎易認爲﹕原版排版的方式﹐不太符合現代人的閱讀習慣﹐而且容易造成理解困難。因此﹐在不違背原著本義的原則下﹐稍加攺變。1﹑卦名前面增加了卦宮。對六合﹑六沖﹑遊魂﹑歸魂卦﹐一律用﹝﹞附加在卦名後。在卦象上增加【本卦】。不上卦的六親﹐用「伏神」附在本卦前標明。2﹑原著將世身附在卦爻下﹐而沒有月卦身﹐不上卦的伏藏之爻也沒說明﹐現在一律用【虎易注】的方式﹐附在每卦下面加以說明。3﹑伏藏之爻﹐采用八宮首卦之六親爲伏神﹐學者可參考《卜筮正宗》的有關論述。3﹑《易經》第xx卦﹐采用的是【宋﹑朱熹】排列的上﹑下經卦名次序。和八宮卦的分宮卦序是不一樣的﹐學者注意分辧。4﹑增加了易經的【卦﹑彖﹑象辭】。六爻斷部分﹐增加了【象曰】之象辭。以上均采用《上海古籍出版社》1996年8月第二次印刷﹐【宋﹑朱熹注】﹐李劍雄標點之版本﹐錄入校對。

附原版卦式﹕乾爲天干上屬金乾下

壬戌▅▅▅▅▅父母世

壬申▅▅▅▅▅兄弟身

壬午▅▅▅▅▅官鬼

甲辰▅▅▅▅▅父母應

甲寅▅▅▅▅▅妻財

甲子▅▅▅▅▅子孫

六龍禦天之卦﹐廣大包容之象。判曰﹕乾者﹐健也。大哉乾元。蔭覆無偏﹐玄運造化﹐萬物資始。雲行雨施。變化不言。東西任意﹐南北安然。六爻斷﹕初九﹕潛龍﹐勿用。九二﹕見龍再田﹐利見大人。九三﹕君子終日乾乾﹐夕惕若﹐厲無咎。九四﹕或躍在淵﹐無咎。九五﹕飛龍在天﹐利見大人。上九﹕亢龍有悔。用九﹕見羣龍無首﹐吉。﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣

現在排版卦式﹕

乾宮﹕《乾爲天》﹝六沖﹞屬金乾上干下【本

卦】▄▄▄▄▄父母壬戌土世

▄▄▄▄▄兄弟壬申金

▄▄▄▄▄官鬼壬午火

▄▄▄▄▄父母甲辰土應

▄▄▄▄▄妻財甲寅木

▄▄▄▄▄子孫甲子水

六龍禦﹝1﹞天之卦﹐廣大包容之象。判曰﹕乾者﹐健也。大哉乾元。蔭﹝2﹞覆無偏﹐玄運造化﹐萬物資始。雲行雨施。變化不言。東西任意﹐南北安然。

虎易注﹕世身在五爻﹐月卦身爲巳﹐不入卦。此卦父﹑兄﹑子﹑財﹑官六親俱全。

《易經》第一卦乾乾爲天干上干下

乾﹕元﹐亨﹐利﹐貞。《彖》﹝3﹞曰﹕大哉乾元﹗萬物資始﹐乃統天。雲行雨施﹐品物流形。大明始終﹐六位時成﹐時乘六龍以禦天。乾道變化﹐各正性命﹐保合大和﹐乃利貞﹝4﹞。首出庶﹝5﹞物﹐萬國咸寧。《象》曰﹕天行健﹐君子以自彊不息。

六爻斷﹕初九﹕潛龍﹐勿用。《象》曰「潛龍勿用」﹐陽在下也。

九二﹕見﹝此處讀音爲現。﹞龍再田﹐利見大人。《象》曰「見龍在田」﹐徳施普也。

九三﹕君子終日乾乾﹐夕惕若﹐厲無咎。《象》曰「終日乾乾」﹐反復道也。

九四﹕或躍在淵﹝6﹞﹐無咎。《象》曰「或躍在淵」﹐進無咎也。

九五﹕飛龍在天﹐利見大人。《象》曰「飛龍在天」﹐大人造也。

上九﹕亢﹝7﹞龍有悔。《象》曰「亢龍有悔」﹐盈﹝8﹞不可久也。

用九﹕見羣龍無首﹐吉。《象》曰「用九」﹐天徳不可爲首也。

生僻字注釋﹕﹝1﹞【禦】讀音﹕yu﹐四聲。意爲﹕封建社會上級對下級的管理或支配。駕禦車馬﹐抵擋。﹝2﹞【蔭】讀音﹕yin﹐四聲。意爲﹕樹蔭﹐沒有陽光﹐又涼又潮﹐蔭庇等。﹝3﹞【彖】讀音﹕tuan﹐四聲。意爲﹕論斷﹐判斷。﹝4﹞【貞】讀音﹕zhen1聲。意爲﹕占卜。﹝朱熹注爲正而固也﹞﹐忠於自己所信守的原則﹐堅定不變。﹝5﹞【庶】讀音﹕shu﹐四聲。意爲﹕眾多﹐平民。﹝6﹞【淵】讀音﹕yuan﹐一聲。意爲﹕深﹐深水﹐潭。﹝7﹞【亢】讀音﹕kang﹐四聲。意爲﹕髙﹐髙傲﹐極﹐過度。﹝8﹞【盈】讀音﹕ying﹐二聲。意爲﹕充滿﹐多出來﹐多餘。

乾宮﹕《天風姤》屬金乾上巽下伏

神【本

卦】

▄▄▄▄▄父母壬戌土

▄▄▄▄▄兄弟壬申金

▄▄▄▄▄官鬼壬午火應

▄▄▄▄▄兄弟辛酉金

妻財甲寅木▄▄▄▄▄子孫辛亥水

▄▄▄▄父母辛丑土世

風雲相濟之卦﹐君臣會合之象。判曰﹕姤者﹐遇也。以陰遇陽﹐以柔遇剛﹐本無所望﹐而卒然值之﹐不期而遇。占者得之﹐所謀無不吉也。

虎易注﹕世身在二爻﹐月卦身爲午﹐在四爻。妻財甲寅木不入卦﹐伏藏在二爻子孫辛亥水下。

《易經》第四十四卦姤天風姤乾上巽下姤﹕女壯﹐勿用取女。《彖》曰「姤」﹐遇也﹔柔遇剛也。「勿用取女」﹐不可與長也。天地相遇﹐品物咸章也。剛遇中正﹐天下大行也。姤之時義大矣哉﹗《象》曰﹕天下有風﹐姤﹔後以施命誥四方。

六爻斷﹕

初六﹕系於金柅﹝1﹞﹐貞吉。有攸﹝2﹞往﹐見凶﹐羸﹝3﹞豕乎踟躅﹝4﹞。

《象》曰「系於金柅」﹐柔道牽也。

九二﹕包有魚﹐無咎﹐不利賓。

《象》曰「包有魚」﹐義不及賓也。

九三﹕臀無膚﹐其行次且﹐厲﹐無大咎。

《象》曰「其行次且」﹐行未牽也。

九四﹕包無魚﹐起凶。

《象》曰﹕無魚之凶﹐遠民也。

九五﹕以杞﹝5﹞包瓜﹐含章﹐有隕自天。

《象》曰﹕九五「含章」﹐中正也。「有隕自天」﹐志不捨命也。

上九﹕姤其角﹐吝﹝6﹞﹐無咎。

《象》曰「姤其角」﹐上窮吝也。

生僻字注釋﹕﹝1﹞【柅】讀音﹕ni﹐三聲。意爲﹕止車的木塊。﹝2﹞【攸】讀音﹕you﹐一聲。意爲﹕所。﹝3﹞【羸】讀音﹕lei﹐二聲。意爲﹕瘦﹐疲勞。﹝4﹞【蹢躅】讀音﹕zhi﹐二聲。zhu﹐二聲。意爲﹕徘徊。﹝5﹞【杞】讀音﹕qi﹐三聲。朱熹解杞字意爲﹕髙大堅實之木。﹝6﹞【吝】讀音﹕lin﹐四聲。此爲易經中一个判斷吉﹑凶﹑悔﹑吝之兆的專門名詞﹐大約有遺憾﹐麻煩﹐艱難﹐羞辱等義。

乾宮﹕《天山遁》屬金乾上艮下伏

神【本

卦】

▄▄▄▄▄父母壬戌土

▄▄▄▄▄兄弟壬申金應

▄▄▄▄▄官鬼壬午火

▄▄▄▄▄兄弟丙申金

妻財甲寅木▄▄▄▄官鬼丙午火世

子孫甲子水▄▄▄▄父母丙辰土

豹隱南山之卦﹐近善遠惡之象。判曰﹕遁者﹐退也。處遁之時﹐陽道欲虧﹐惡事卽起﹐善事欲衰。欲進欲退﹐疑惑難爲﹐以小制大﹐君子避之。

虎易注﹕世身在初爻﹐月卦身爲未﹐不入卦。子孫甲子水不入卦﹐伏藏在初爻父母丙辰土下。妻財甲寅木不入卦﹐伏藏在二爻官鬼丙午火下。

《易經》第三十三卦遁天山遁乾上艮下

遁﹕亨﹐小利貞。《彖》曰「遁﹐亨」﹐遁而亨也。剛當位而應﹐與時行也。「小利貞」﹐浸而長也。遁之時義大矣哉﹗《象》曰﹕天下有山﹐遁﹔君子以遠小人﹐不惡而嚴。

六爻斷﹕

初六﹕遁尾﹐厲﹐勿用有攸往。

《象》曰﹕遁尾之厲﹐不往﹐何災也﹖

六二﹕執之用黃牛之革﹐莫之勝說。

《象》曰﹕執用黃牛﹐固志也。

九三﹕系遁﹐有疾厲﹔畜臣妾﹐吉。

《象》曰﹕系遁之厲﹐有疾憊﹝1﹞也。「畜臣妾﹐吉」﹐不可大事也。

九四﹕好遁﹐君子吉﹐小人否。

《象》曰﹕君子好遁﹐小人否也。

九五﹕嘉遁﹐貞吉。

《象》曰「嘉遁﹐貞吉」﹐以正志也。

上九﹕肥遁﹐無不利。

《象》曰「肥遁﹐無不利」﹐無所疑也。

生僻字注釋﹕﹝1﹞【憊】讀音﹕bei﹐四聲。舊讀bai﹐四聲。意爲﹕極端疲乏。

乾宮﹕《天地否》﹝六合﹞屬金乾上坤下伏

神【本

卦】

▄▄▄▄▄父母壬戌土應

▄▄▄▄▄兄弟壬申金

▄▄▄▄▄官鬼壬午火

▄▄▄▄妻財乙卯木世

▄▄▄▄官鬼乙巳火

子孫甲子水▄▄▄▄父母乙未土

天地不交之卦﹐人口不圓之象。判曰﹕否者﹐塞也。天地不交﹐陰陽閉塞。夫婦不和﹐別離南北。君子道消﹐小人道長。人物乖違﹐不通之象。

虎易注﹕世身在四爻﹐月卦身爲申﹐在五爻。子孫甲子水不入卦﹐伏藏在初爻父母乙未土下。

《易經》第十二卦否天地否乾上坤下

否﹕否之匪﹝1﹞人﹐不利君子貞﹐大往小來。《彖》曰「否之匪人﹐不利君子貞﹐大往小來」。則是天地不交﹐而萬物不通也﹔上下不交﹐而天下無邦也。內陰而外陽﹐內柔而外剛﹐內小人而外君子。小人道長﹐君子道消也。《象》曰﹕天地不交﹐否﹔君子以儉徳辟難﹐不可榮以祿。

六爻斷﹕

初六﹕拔茅茹以其匯﹐貞吉亨。

《象》曰﹕拔茅貞吉﹐志在君也。

六二﹕包承﹐小人吉﹐大人否﹐亨。

《象》曰「大人否﹐亨」﹐不亂羣也。

六三﹕包羞。

《象》曰「包羞」﹐位不當也。

九四﹕有命﹐無咎﹔疇離祉﹝2﹞。

《象》曰「有命﹐無咎」﹐志行也。

九五﹕休否﹐大人吉。其亡其亡﹐系於苞桑。

《象》曰﹕大人之吉﹐位正當也。

上九﹕傾否﹐先否後喜。

《象》曰﹕否終則傾﹐何可長也。

生僻字注釋﹕﹝1﹞【匪】讀音﹕fei﹐三聲。意爲﹕非﹐彊盜。﹝2﹞【祉】讀音﹕zhi﹐三聲。意爲﹕幸福。

乾宮﹕《風地觀》屬金巽上坤下

伏

神【本

卦】

▄▄▄▄▄妻財辛卯木

兄弟壬申金▄▄▄▄▄官鬼辛巳火

▄▄▄▄父母辛未土世

▄▄▄▄妻財乙卯木

▄▄▄▄官鬼乙巳火

子孫甲子水▄▄▄▄父母乙未土應

云捲晴空之卦﹐春花競發之象。判曰﹕觀者﹐觀也。觀國之光﹐風在地上﹐萬物榮昌。財不破散﹐爵﹝1﹞祿﹝2﹞加彰﹝3﹞。

虎易注﹕世身在二爻﹐月卦身爲酉﹐不入卦。子孫甲子水不入卦﹐伏藏在初爻父母乙未土下。兄弟壬申金不入卦﹐伏藏在五爻官鬼辛巳火下。

《易經》第二十卦觀風地觀巽上坤下觀﹕盥而不薦﹝4﹞﹐有孚顒﹝5﹞若。《彖》曰﹕大觀在上﹐順而巽﹐中正以觀天下。「觀﹐盥而不薦﹐有孚顒若。」下觀而化也。觀天之神道﹐而四時不忒﹝6﹞﹔聖人以神道設教﹐而天下服矣。《象》曰﹕風行地上﹐觀﹔先王以省﹝7﹞方觀民設教。

六爻斷﹕

初六﹕童觀﹐小人無咎﹐君子吝。

《象》曰﹕初六「童觀」﹐小人道也。

六二﹕窺﹝8﹞觀﹐利女貞。

《象》曰﹕窺觀女貞﹐亦可醜也。

六三﹕觀我生﹐進退。

《象》曰「觀我生﹐進退」﹐未失道也。

六四﹕觀國之光﹐利用賓於王。

《象》曰「觀國之光」﹐尙賓也。

九五﹕觀我生﹐君子無咎。

《象》曰「觀我生」﹐觀民也。

上九﹕觀其生﹐君子無咎。

《象》曰「觀其生」﹐志未平也。

生僻字注釋﹕﹝1﹞【爵】讀音﹕jue﹐二聲。意爲﹕爵位。古代飲酒的器皿﹐有三條腿﹐稱爲爵。﹝2﹞【祿】讀音﹕lu﹐四聲。意爲﹕古代稱官吏的俸給。﹝3﹞【彰】讀音﹕zhang﹐一聲。意爲﹕明顯﹐表彰。﹝4﹞【薦】讀音﹕jian﹐四聲。意爲﹕推舉﹐獻祭。﹝5﹞【顒】讀音﹕yong﹐二聲。意爲﹕大﹐嚴肅端正貌。﹝6﹞【忒】讀音﹕te﹐四聲。意爲﹕差錯。﹝7﹞【省】讀音﹕xing﹐三聲。意爲﹕醒悟﹐反省自己的思想﹐行爲。﹝8﹞【窺】讀音﹕kui﹐一聲。意爲﹕從小孔或縫隙裏看。暗中察看。

乾宮﹕《山地剝》屬金艮上坤下伏

神【本

卦】

▄▄▄▄▄妻財丙寅木

兄弟壬申金▄▄▄▄子孫丙子水世

▄▄▄▄父母丙戌土

▄▄▄▄妻財乙卯木

▄▄▄▄官鬼乙巳火應

▄▄▄▄父母乙未土

去舊生新之卦﹐羣陰剝盡之象。判曰﹕剝者﹐落也。山髙岌岌﹝1﹞﹐其形似剝。陰道將盈﹐陽道衰弱。卦臨九月﹐霜葉凋落。人離財散﹐求官失爵。

虎易注﹕世身在初爻﹐月卦身爲戌﹐在四爻。兄弟壬申金不入卦﹐伏藏在五爻子孫丙子水下。

《易經》第二十三卦剝山地剝艮上坤下剝﹕不利有攸往。《彖》曰「剝」﹐剝也﹐柔變剛也。「不利有攸往」﹐小人長也。順而止之﹐觀象也。君子尙消息盈虛﹐天行也。《象》曰﹕山附於地﹐剝﹔上以厚下安宅。

六爻斷﹕初六﹕剝牀以足﹐蔑貞凶。﹝朱注﹕蔑﹐滅也。﹞

《象》曰「剝牀以足」﹐以滅下也。

六二﹕剝牀以辧﹐蔑貞凶。﹝朱注﹕辧﹐牀幹也﹞

《象》曰「剝牀以辧」﹐未有與也。

六三﹕剝之﹐無咎。

《象》曰「剝之﹐無咎」﹐失上下也。

六四﹕剝牀以膚﹐凶。

《象》曰「剝牀以膚」﹐切近災也。

六五﹕貫魚以宮人寵﹐無不利。

《象》曰﹕以宮人寵﹐終無尢也。

上九﹕碩果不食﹐君子得輿﹝2﹞﹐小人剝廬。

《象》曰「君子得輿」﹐民所載也。「小人剝廬」﹐終不可用也。

生僻字注釋﹕﹝1﹞【岌岌】讀音﹕ji﹐二聲。形容山勢髙聳﹐也形容十分危險﹐快要傾覆或滅亡。﹝2﹞【輿】讀音﹕yu﹐二聲。意爲﹕車。

乾宮﹕《火地晉》﹝遊魂﹞屬金離上坤下伏

神【本

卦】

▄▄▄▄▄官鬼己巳火

▄▄▄▄父母己未土

▄▄▄▄▄兄弟己酉金世

▄▄▄▄妻財乙卯木

▄▄▄▄官鬼乙巳火

子孫甲子水▄▄▄▄父母乙未土應

龍劍出匣之卦﹐以臣遇君之象。判曰﹕晉者﹐進也。日出於地﹐柔而上行﹐巡運照耀﹐升進其明。居官益位﹐禍滅福生﹐利見王侯﹐任意必亨。

虎易注﹕世身在四爻﹐月卦身爲卯﹐在三爻。子孫甲子水不入卦﹐伏藏在初爻父母乙未土下。

《易經》第三十五卦晉火地晉離上坤下

晉﹕康侯用錫﹝1﹞馬蕃﹝2﹞庶﹐晝日三接。《彖》曰「晉」﹐進也。明出地上﹐順而麗乎大明﹐柔進而上行。是以「康侯用錫馬蕃庶﹐晝日三接」也。《象》曰﹕明出地上﹐晉﹔君子以自昭明徳。

六爻斷﹕

初六﹕晉如﹐摧如﹐貞吉。罔孚﹐裕無咎。

《象》曰「晉如﹐摧如」﹐獨行正也。「裕無咎」﹐未受命也。

六二﹕晉如﹐愁如﹐貞吉。受玆介福﹐於其王母。

《象》曰「受玆介福」﹐以中正也。

六三﹕眾允﹐悔亡。

《象》曰﹕眾允之志﹐上行也。

九四﹕晉如鼫﹝3﹞鼠﹐貞厲。

《象》曰﹕鼫鼠貞厲﹐位不當也。

六五﹕悔亡﹐失得勿卹﹝4﹞﹐往吉﹐無不利。

《象》曰「失得勿卹」﹐往有慶也。

上九﹕晉其角﹐維用伐邑﹝5﹞﹐厲吉無咎﹔貞吝。

《象》曰「維用伐邑」﹐道未光也。

生僻字注釋﹕﹝1﹞【錫】讀音﹕xi﹐一聲。意爲﹕賜給。﹝2﹞【蕃】讀音﹕fan﹐一聲。意爲﹕同番。﹝3﹞【鼫】讀音﹕shi﹐二聲。古書上指鼫鼠一類的動物。﹝4﹞【卹】讀音﹕xu﹐四聲。意爲﹕顧慮﹐憐憫﹐救濟。﹝5﹞【邑】讀音﹕yi﹐四聲。意爲﹕古代縣的別稱。城市。

乾宮﹕《火天大有》﹝歸魂﹞屬金離上干下【本

卦】▄▄▄▄▄官鬼己巳火應

▄▄▄▄父母己未土

▄▄▄▄▄兄弟己酉金

▄▄▄▄▄父母甲辰土世

▄▄▄▄▄妻財甲寅木

▄▄▄▄▄子孫甲子水

金玉滿堂之卦﹐大明中天之象。判曰﹕大有者﹐寬也。柔得尊位﹐官祿日實。掩惡揚善﹐丰財和義﹐廣納包容﹐成物之美。自天佑﹝1﹞之﹐吉無不利。

虎易注﹕世身在五爻﹐月卦身爲寅﹐在二爻。此卦父﹑兄﹑子﹑財﹑官六親俱全。

《易經》第十四卦大有火天大有離上干下

大有﹕元亨。《彖》曰「大有」﹐柔得尊位大中﹐而上下應之﹐曰大有。其徳剛健而文明﹐應乎天而時行﹐是以元亨。《象》曰﹕火在天上﹐大有﹔君子以遏﹝2﹞惡揚善﹐順天休命。

六爻斷﹕

初九﹕無交害﹐匪咎。艱則無咎。

《象》曰﹕《大有》初九﹐無交害也。

九二﹕大車以載﹐有攸往﹐無咎。

《象》曰「大車以載」﹐積中不敗也。

九三﹕公用亨於天子﹐小人弗克。

《象》曰「公用亨於天子」﹐小人害也。

九四﹕匪其彭﹐無咎。

《象》曰「匪其彭﹐無咎」﹐明辧晰也。

六五﹕厥﹝3﹞孚交如﹐威如﹐吉。

《象》曰「厥孚交如」﹐信以發志也。威如之吉﹐易而無備也。

上九﹕自天佑之﹐吉﹐無不利。

《象》曰﹕《大有》上吉﹐自天佑也。

生僻字注釋﹕﹝1﹞【佑】讀音﹕you﹐四聲。意爲﹕保佑。﹝2﹞【遏】讀音﹕e﹐四聲。意爲﹕阻止﹐禁止。﹝3﹞【厥】讀音﹕jue﹐二聲。意爲﹕其﹐他的﹐乃﹐才等。此處當爲「其」意。

坎宮﹕《坎爲水》﹝六沖﹞屬水坎上坎下【本

卦】▄▄▄▄兄弟戊子水世

▄▄▄▄▄官鬼戊戌土

▄▄▄▄父母戊申金

▄▄▄▄妻財戊午火應

▄▄▄▄▄官鬼戊辰土

▄▄▄▄子孫戊寅木

船渡重灘之卦﹐外虛中實之象。判曰﹕坎者﹐陷也。逢流則注﹐遇坎則止。出入艱難﹐隨坎不已。陰愁伏匿﹝1﹞﹐共相謀計﹐千里辭家﹐始免迍﹝2﹞否。

虎易注﹕世身在初爻﹐月卦身爲亥﹐不入卦。此卦父﹑兄﹑子﹑財﹑官六親俱全。

《易經》第二十九卦坎坎爲水坎上坎下

坎﹕習坎﹕有孚﹐維心亨」行有尙。《彖》曰「習坎」﹐重險也。水流而不盈﹐行險而不失其信。「維心亨」﹐乃以剛中也。「行有尙」﹐往有功也。天險﹐不可升也﹔地險﹐山川丘陵也﹔王公設險﹐以守其國。坎之時用大矣哉﹗《象》曰﹕水洊﹝3﹞至﹐習坎﹔君子以常徳行﹐習教事。

六爻斷

初六﹕習坎﹐入於坎窞﹝4﹞﹐凶。

《象》曰﹕習坎入坎﹐失道凶也。

九二﹕坎有險﹐求小得。

《象》曰「求小得」﹐未出中也。

六三﹕來之坎坎﹐險且枕﹔入於坎窞﹐勿用。

《象》曰「來之坎坎」﹐終無功也。

六四﹕樽﹝5﹞酒簋﹝6﹞﹐貳用缶﹝7﹞﹐納約自牖﹝8﹞﹐終無咎。

《象》曰「樽酒簋﹐貳」﹐剛柔際也。

九五﹕坎不盈﹐只旣平﹐無咎。

《象》曰「坎不盈」﹐中未大也。

上六﹕系用徽纆﹝9﹞﹐寘﹝10﹞於叢棘﹐三歲不得﹐凶。

《象》曰﹕上六失道﹐凶三歲也。

生僻字注釋﹕﹝1﹞【匿】讀音﹕ni﹐四聲。意爲﹕隱藏。﹝2﹞【迍】讀音﹕zhun﹐一聲。【迍邅】形容遲遲不進﹐困頓不得志。﹝3﹞【洊】讀音﹕jian﹐四聲。意爲﹕再﹐仍。﹝4﹞【窞﹞讀音﹕dan﹐四聲。意爲﹕坎中小坎﹐深坑。﹝5﹞【樽】讀音﹕zun﹐一聲。古代盛酒的器具。﹝6﹞【簋】讀音﹕gui﹐三聲。古代盛食物的器具。﹝7﹞【缶】讀音﹕fou﹐三聲。古代一種大肚子小口的瓦器﹐古代的一種瓦質的打擊樂器。﹝8﹞【牖】讀音﹕you﹐三聲﹕意爲﹕窗戶。﹝9﹞【纆】讀音﹕mo﹐四聲。意爲﹕繩索。﹝10﹞【寘】讀音﹕zhi﹐四聲。意爲﹕放置。

坎宮﹕《水澤節》﹝六合﹞屬水坎上兌下【本

卦】▄▄▄▄兄弟戊子水

▄▄▄▄▄官鬼戊戌土

▄▄▄▄父母戊申金應

▄▄▄▄官鬼丁丑土

▄▄▄▄▄子孫丁卯木

▄▄▄▄▄妻財丁巳火世

船行風橫之卦﹐寒暑有節之象。判曰﹕節者﹐止也。天地得節﹐四時所成。節以制度﹐儉以丰盈。內憂外悅﹐不出戶庭﹐於身謹節﹐無不康寧。

虎易注﹕世身在六爻﹐月卦身爲子﹐在六爻。此卦父﹑兄﹑子﹑財﹑官六親俱全。

《易經》第六十卦節水澤節坎上兌下

節﹕亨﹔苦節﹐不可貞。《彖》曰「節﹐亨」﹐剛柔分而剛得中。「苦節﹐不可貞」﹐其道窮也。說以行險﹐當位以節﹐中正以通。天地節而四時成﹔節以制度﹐不傷財﹐不害民。《象》曰﹕澤上有水﹐節﹔君子以制數度﹐議徳行。

六爻斷﹕

初九﹕不出戶庭﹐無咎。

《象》曰「不出戶庭」﹐知通塞也。

九二﹕不出門庭﹐凶。

《象》曰「不出門庭﹐凶」﹐失時極也。

六三﹕不節若﹐則嗟﹝1﹞若﹐無咎。

《象》曰﹕不節之嗟﹐又誰咎也﹖

六四﹕安節﹐亨。

《象》曰﹕安節之亨﹐承上道也。

九五﹕甘節﹐吉。往有尙。

《象》曰﹕甘節之吉﹐居位中也。

上六﹕苦節﹐貞凶﹐悔亡。

《象》曰「苦節﹐貞凶」﹐其道窮也。

生僻字注釋﹕﹝1﹞【嗟】讀音﹕jie﹐一聲。意爲﹕嘆息。

坎宮﹕《水雷屯》屬水坎上震下伏

神【本

卦】

▄▄▄▄兄弟戊子水

▄▄▄▄▄官鬼戊戌土應

▄▄▄▄父母戊申金

妻財戊午火▄▄▄▄官鬼庚辰土

▄▄▄▄子孫庚寅木世

▄▄▄▄▄兄弟庚子水

龍居淺水之卦﹐萬物始生之象。判曰﹕屯者﹐難也。象迍之時﹐動則難生﹐如常之事﹐先易後爭。時方屯難﹐切忌遠行﹐婚姻卽吉﹐謀望不亨。

虎易注﹕世身在三爻﹐月卦身爲未﹐不入卦。妻財戊午火不入卦﹐伏藏在三爻官鬼庚辰土下。

《易經》第三卦屯水雷屯坎上震下屯﹕元亨﹐利貞。勿用有攸往﹐利建侯。《彖》曰「屯」﹐剛柔始交而難生。動乎險中﹐大亨貞。雷雨之動滿盈﹐天造艸昧﹐宜建侯而不寧。《象》曰﹕云雷﹐屯﹔君子以經綸。

六爻斷﹕

初九﹕磐﹝1﹞桓。利居貞﹐利建侯。

《象》曰﹕𨿽磐桓﹐志行正也。以貴下賤﹐大得民也。

六二﹕屯如邅﹝2﹞如﹐乘馬班如﹐匪寇婚媾﹝3﹞﹔女子貞不字﹐十年乃字。

《象》曰﹕六二之難﹐乘剛也。「十年乃字」﹐反常也。

六三﹕卽鹿無虞﹐惟入於林中﹐君子幾﹐不如捨﹐往吝。

《象》曰「卽鹿無虞」﹐以從禽也。君子捨之﹐往吝﹐窮也。

六四﹕乘馬班如﹐求婚媾﹐往吉﹐無不利。

《象》曰﹕求而往﹐明也。

九五﹕屯其膏。小﹐貞吉﹔大﹐貞凶。

《象》曰「屯其膏」﹐施未光也。

上六﹕乘馬班如﹐泣血漣如。

《象》曰「泣血漣如」﹐何可長也。

生僻字注釋﹕﹝1﹞【磐】讀音﹕pan﹐二聲。意爲﹕大石頭。﹝2﹞【邅】讀音﹕zhan﹐一聲。【迍邅】形容遲遲不進﹐困頓不得志。﹝3﹞【媾】讀音﹕gou﹐四聲。意爲﹕結爲婚姻﹐交好。

坎宮﹕《水火旣濟》屬水坎上離下伏

神【本

卦】

▄▄▄▄兄弟戊子水應

▄▄▄▄▄官鬼戊戌土

▄▄▄▄父母戊申金

妻財戊午火▄▄▄▄▄兄弟己亥水世

▄▄▄▄官鬼己丑土

▄▄▄▄▄子孫己卯木

舟楫濟川之卦﹐陰陽配合之象。判曰﹕旣濟﹐合也。水火相遇﹐會合之義。往渡得船﹐成功必濟。所求必從﹐所從必遂。斯不失時﹐謂之旣濟。

虎易注﹕世身在六爻﹐月卦身爲寅﹐不入卦。妻財戊午火不入卦﹐伏藏在三爻兄弟己亥水下。

《易經》第六十三卦旣濟水火旣濟坎上離下

旣濟﹕亨小﹐利貞。初吉﹐終亂。《彖》曰「旣濟﹐亨」﹐小者亨也。「利貞」﹐剛柔正而位當也。「初吉」﹐柔得中也。終止則亂﹐其道窮也。《象》曰﹕水在火上﹐旣濟﹔君子以思患而預防之。

六爻斷﹕

初九﹕曳﹝1﹞其輪﹐濡﹝2﹞其尾﹐無咎。

《象》曰「曳其輪」﹐義無咎也。

六二﹕婦喪其茀﹝3﹞﹐勿逐﹐七日得。

《象》曰「七日得」﹐以中道也。

九三﹕髙宗伐鬼方﹐三年克之﹐小人勿用。

《象》曰「三年克之」﹐憊也。

六四﹕繻﹝4﹞有衣袽﹝5﹞﹐終日戒。

《象》曰「終日戒」﹐有所疑也。

九五﹕東鄰殺牛」﹐不如西鄰之禴﹝6﹞祭﹐實受其福。

《象》曰「東鄰殺牛」﹐不如西鄰之時也。「實受其福」﹐吉大來也。

上六﹕濡其首﹐厲。

《象》曰「濡其首﹐厲」﹐何可久也。

生僻字注釋﹕﹝1﹞【曳】讀音﹕ye﹐四聲。意爲﹕拖﹐拉﹐牽引。﹝2﹞【濡】讀音﹕ru﹐二聲。意爲﹕沾上﹐沾濕﹐停畱﹐遲滯。﹝3﹞【茀】讀音﹕fu﹐二聲。意爲﹕福。﹝朱熹注爲﹕「婦車之蔽」。一說爲婦人頭巾﹐或婦女發飾。帛易爲「發」字。﹞﹝4﹞【繻】讀音﹕xu﹐一聲。意爲﹕彩色的繒﹝繒是古代對絲織品的統稱﹞。古時出入關卡的憑證﹐用帛制成。﹝5﹞【袽】讀音﹕ru﹐二聲。意爲﹕破衣敗絮。﹝6﹞【禴】讀音﹕yue﹐四聲。意爲﹕夏天祭祀。

坎宮﹕《澤火革》屬水兌上離下

伏

神【本

卦】

▄▄▄▄官鬼丁未土

▄▄▄▄▄父母丁酉金

▄▄▄▄▄兄弟丁亥水世

妻財戊午火▄▄▄▄▄兄弟己亥水

▄▄▄▄官鬼己丑土

▄▄▄▄▄子孫己卯木應

豹變爲虎之卦﹐攺舊從新之象。判曰﹕革者﹐攺也。攺故就新﹐變易之道。交易其所﹐君子豹變。時有不遇﹐並宜攺革。守舊則凶﹐從新則吉。

虎易注﹕世身在六爻﹐月卦身爲卯﹐在初爻。妻財戊午火不入卦﹐伏藏在三爻兄弟己亥水下。

《易經》第四十九卦革澤火革兌上離下

革﹕己日乃孚﹐元亨﹐利貞﹐悔亡。《彖》曰「革」﹐水火相息﹐二女同居﹐其志不相得﹐曰革。「己日乃孚」﹐革而信之。文明以說﹐大亨以正﹐革而當﹐其悔乃亡。天地革而四時成﹐湯武革命﹐順乎天而應乎人。革之時義大矣哉﹗《象》曰﹕澤中有火﹐革﹔君子以治歷明時。

六爻斷﹕

初九﹕鞏用黃牛之革。

《象》曰﹕鞏用黃牛﹐不可以有爲也。

六二﹕己日乃革之﹐徵吉﹐無咎。

《象》曰﹕己日革之﹐行有嘉也。

九三﹕徵凶﹐貞厲﹔革言三就﹐有孚。

《象》曰「革言三就」﹐又何之矣。

九四﹕悔亡﹐有孚﹐攺命﹐吉。

《象》曰﹕攺命之吉﹐信志也。

九五﹕大人虎變﹐未占有孚。

《象》曰「大人虎變」﹐其文炳也。

上六﹕君子豹變﹐小人革面﹐徵凶﹐居貞吉。

《象》曰「君子豹變」﹐其文蔚﹝1﹞也。「小人革面」﹐順以從君也。

生僻字注釋﹕﹝1﹞【蔚】讀音﹕wei﹐四聲。意爲﹕茂盛﹐盛大﹐有文采。

坎宮﹕《雷火丰》屬水震上離下【本

卦】▄▄▄▄官鬼庚戌土

▄▄▄▄父母庚申金世

▄▄▄▄▄妻財庚午火

▄▄▄▄▄兄弟己亥水

▄▄▄▄官鬼己丑土應

▄▄▄▄▄子孫己卯木

日麗中天之卦﹐背暗向明之象。判曰﹕丰者﹐大也。日中見斗﹐幽而不明﹐此事適大﹐隱映其形。水中見日﹐無所取呈。求財未得﹐事卒難明。

虎易注﹕世身在三爻﹐月卦身爲戌﹐在六爻。此卦父﹑兄﹑子﹑財﹑官六親俱全。

《易經》第五十五卦丰雷火丰震上離下

丰﹕亨﹐王假之﹔勿憂﹐宜日中。《彖》曰「丰」﹐大也。明以動﹐故丰。「王假之」﹐尙大也。「勿憂﹐宜日中」﹐宜照天下也。日中則昃﹝1﹞﹐月盈則食﹐天地盈虛﹐與時消息﹐而況於人乎﹖況於鬼神乎﹖《象》曰﹕雷電皆至﹐丰﹔君子以折獄致刑。

六爻斷﹕

初九﹕遇其配主﹐𨿽旬無咎﹐往有尙。

《象》曰「𨿽旬無咎」﹐過旬災也。

六二﹕丰其蔀﹝2﹞﹐日中見斗﹔往得疑疾﹐有孚發若﹐吉。

《象》曰「有孚發若」﹐信以發志也。

九三﹕丰其沛﹝3﹞﹐日中見沫﹝4﹞﹔折其右肱﹝5﹞﹐無咎。

《象》曰「丰其沛」﹐不可大事也。「折其右肱」﹐終不可用也。

九四﹕丰其蔀﹐日中見斗﹔遇其夷主﹐吉。

《象》曰「丰其蔀」﹐位不當也。「日中見斗」﹐幽不明也。「遇其夷主」﹐吉行也。

六五﹕來章﹐有慶譽﹐吉。

《象》曰﹕六五之吉﹐有慶也。

上六﹕丰其屋﹐蔀其家﹐窺其戶﹐闃﹝6﹞其無人﹐三歲不覿﹝7﹞﹐凶。

《象》曰「丰其屋」﹐天際翔也。「窺其戶﹐闃其無人」﹐自藏也。

生僻字注釋﹕﹝1﹞【昃】讀音﹕ze﹐四聲。意爲﹕太陽偏西。﹝2﹞【蔀】讀音﹕bu﹐四聲。意爲﹕遮敝。﹝3﹞【沛】讀音﹕pei﹐四聲。意爲﹕盛大﹐旺盛。﹝4﹞【沫】讀音﹕mei﹐四聲。朱熹注爲小星。﹝5﹞【肱】讀音﹕gong﹐一聲。胳膊從肩到肘的部分﹐也泛指胳膊。﹝6﹞【闃】讀音﹕qu﹐四聲。形容沒有聲音。﹝7﹞【覿】讀音﹕di﹐二聲。意爲﹕見。

坎宮﹕《地火明夷》﹝遊魂﹞屬水坤上離下

伏

神【本

卦】

▄▄▄▄父母癸酉金

▄▄▄▄兄弟癸亥水

▄▄▄▄官鬼癸丑土世

妻財戊午火▄▄▄▄▄兄弟己亥水

▄▄▄▄官鬼己丑土

▄▄▄▄▄子孫己卯木應

鳳凰垂翼之卦﹐出明入暗之象。判曰﹕明夷者﹐傷也。火入地中﹐掩傷明徳。君子在厄﹐三日不食。文王之難﹐困於叢棘﹝1﹞。百凡謀望﹐且宜止息。

虎易注﹕世身在二爻﹐月卦身爲酉﹐在六爻。妻財戊午火不入卦﹐伏藏在三爻兄弟己亥水下。

《易經》第三十六卦明夷地火明夷坤上離下

明夷﹕利艱貞。《彖》曰﹕明入地中﹐明夷﹔內文明而外柔順﹐以蒙大難﹐文王以之。「利艱貞」﹐晦﹝2﹞其明也﹔內難而能正其志﹐箕子以之。《象》曰﹕明入地中﹐明夷﹔君子以蒞﹝3﹞眾﹐用晦而明。

六爻斷﹕

初九﹕明夷於飛﹐垂其翼。君子於行﹐三日不食。有攸往﹐主人有言。

《象》曰「君子於行」﹐義不食也。

六二﹕明夷。夷於左股﹐用拯﹝4﹞馬壯﹐吉。

《象》曰﹕六二之吉﹐順以則也。

九三﹕明夷於南狩﹝5﹞﹐得其大首﹐不可疾貞。

《象》曰﹕南狩之志﹐乃大得也。

六四﹕入於左腹﹐獲明夷之心﹐於出門庭。

《象》曰「入於左腹」﹐獲心意也。

六五﹕箕子之明夷﹐利貞。

《象》曰﹕箕子之貞﹐明不可息也。

上六﹕不明晦﹐初登於天﹐後入於地。

《象》曰「初登於天」﹐照四國也。「後入於地」﹐失則也。

生僻字注釋﹕﹝1﹞【棘】讀音﹕ji﹐二聲。意爲﹕刺﹐紮﹐也泛指有刺的艸木。﹝2﹞【晦】讀音﹕hui﹐四聲。意爲﹕昏暗﹐不明顯﹐隱藏。﹝3﹞【蒞】讀音﹕li﹐四聲。意爲﹕到。﹝4﹞【拯】讀音﹕zheng﹐三聲。意爲﹕救。﹝5﹞【狩】讀音﹕shou﹐四聲。意爲﹕打獵。

坎宮﹕《地水師》﹝歸魂﹞屬水坤上坎下【本

卦】▄▄▄▄父母癸酉金應

▄▄▄▄兄弟癸亥水

▄▄▄▄官鬼癸丑土

▄▄▄▄妻財戊午火世

▄▄▄▄▄官鬼戊辰土

▄▄▄▄子孫戊寅木

天馬出羣之卦﹐以寡伏眾之象。判曰﹕師者﹐眾也。獨行越師﹐最不宜動。君子有命﹐小人勿用。共相克伐﹐政道成訟。

虎易注﹕世身在初爻﹐月卦身爲申﹐不入卦。此卦父﹑兄﹑子﹑財﹑官六親俱全。

《易經》第七卦師地水師坤上坎下

師﹕貞﹐丈人吉﹐無咎。《彖》曰「師」﹐眾也。「貞﹐」正也。能以眾正﹐可以王矣。剛中而應﹐行險而順﹐以此毒天下而民從之﹐吉又何咎矣﹗《象》曰﹕地中有水﹐師﹔君子以容民畜眾。

六爻斷﹕

初六﹕師出以律﹐否臧﹝1﹞凶。

《象》曰「師出以律」﹐失律凶也。

九二﹕在師中﹐吉﹐無咎。王三錫命。

《象》曰「在師中﹐吉」﹐承天寵﹝2﹞也。「王三錫命」﹐懷萬邦也。

六三﹕師或輿屍﹐凶。

《象》曰「師或輿屍」﹐大無功也。

六四﹕師左次﹐無咎。

《象》曰﹕左次無咎﹐未失常也。

六五﹕田有禽﹐利執言﹐無咎。長子帥師﹐弟子輿屍﹐貞凶。

《象》曰「長子帥師」﹐以中行也。弟子輿師﹐使不當也。

上六﹕大君有命﹐開國承家﹔小人勿用。

《象》曰「大君有命」﹐以正功也。「小人勿用」﹐必亂邦也。

生僻字注釋﹕﹝1﹞【臧】讀音﹕zang﹐一聲。意同﹕藏。﹝2﹞【寵】讀音﹕chong﹐三聲。意爲﹕偏愛﹐寵愛。

艮宮﹕《艮爲山》﹝六沖﹞屬土艮上艮下【本

卦】▄▄▄▄▄官鬼丙寅木世

▄▄▄▄妻財丙子水

▄▄▄▄兄弟丙戌土

▄▄▄▄▄子孫丙申金應

▄▄▄▄父母丙午火

▄▄▄▄兄弟丙辰土

遊魚避网之卦﹐積小成髙之象。判曰﹕艮者﹐止也。純艮危危﹐安靜無虧。時止則止﹐時移則移。錢財散失﹐失在小兒﹐尋求不得﹐東北宜之。

虎易注﹕世身在三爻﹐月卦身爲巳﹐不入卦。此卦父﹑兄﹑子﹑財﹑官六親俱全。

《易經》第五十二卦艮艮爲山艮上艮下

艮﹕艮其背﹐不獲其身﹔行其庭﹐不見其人﹐無咎。《彖》曰「艮」﹐止也。時止則止﹐時行則行﹐動靜不失其時﹐其道光明。「艮其止」﹐止其所也。上下敵應﹐不相與也。是以「不獲其身﹐行其庭﹐不見其人﹐無咎」也。《象》曰﹕兼山﹐艮﹔君子以思不出其位。

六爻斷﹕

初六﹕艮其趾﹐無咎﹐利永貞。

《象》曰「艮其趾」﹐未失正也。

六二﹕艮其腓﹝1﹞﹐不拯其隨﹐其心不快。

《象》曰「不拯其隨」﹐未退聽也。

九三﹕艮其限﹐列其夤﹝2﹞﹐厲燻心。

《象》曰「艮其限」﹐危燻心也。

六四﹕艮其身﹐無咎。

《象》曰「艮其身」﹐止諸躬﹝3﹞也。

六五﹕艮其輔﹐言有序﹐悔亡。

《象》曰「艮其輔」﹐以中正也。

上九﹕惇艮﹐吉。

《象》曰﹕惇艮之吉﹐以厚終也。

生僻字注釋﹕﹝1﹞【腓】讀音﹕fei﹐二聲。意爲﹕腿肚子。﹝2﹞【夤】讀音﹕yin﹐二聲。意爲﹕敬畏﹐深。朱熹注爲膂﹝脊骨﹞。﹝3﹞【躬】讀音﹕gong﹐一聲。意爲﹕彎下身體。

艮宮﹕《山火賁》屬土艮上離下

伏

神【本

卦】

▄▄▄▄▄官鬼丙寅木

▄▄▄▄妻財丙子水

▄▄▄▄兄弟丙戌土應

子孫丙申金▄▄▄▄▄妻財己亥水

父母丙午火▄▄▄▄兄弟己丑土

▄▄▄▄▄官鬼己卯木世

猛虎負嵎﹝1﹞之卦﹐光明通泰之象。判曰﹕賁者﹐飾也。光彩烜﹝2﹞赫﹐火色含丹﹐文章交錯﹐應雜其間﹐進退榮益﹐束帛﹝3﹞戔戔﹝4﹞。

虎易注﹕世身在四爻﹐月卦身爲子﹐在五爻。父母丙午火不入卦﹐伏藏在二爻兄弟己丑土下。子孫丙申金不入卦﹐伏藏在三爻妻財己亥水下。

《易經》第二十二卦賁山火賁艮上離下

賁﹕亨。小利有攸往。《彖》曰「賁﹐亨」﹐柔來而文剛﹐故「亨」。分剛上而文柔﹐故「小利有攸往」。天文也。文明以止﹐人文也。觀乎天文以察時變﹐觀乎人文以化成天下。《象》曰﹕山下有火﹐賁﹔君子以明庶政﹐無敢折獄。

六爻斷﹕

初九﹕賁其趾﹐捨車而徒。

《象》曰「捨車而徒」﹐義弗乘也。

六二﹕賁其須。

《象》曰「賁其須」﹐與上興也。

九三﹕賁如濡如﹐永貞吉。

《象》曰﹕永貞之吉﹐終莫之陵也。

六四﹕賁如皤﹝5﹞如﹐白馬翰如﹐匪寇﹐婚媾。

《象》曰﹕六四﹐當位疑也。「匪寇﹐婚媾」﹐終無尢也。

六五﹕賁於丘園﹐束帛戔戔﹐吝﹐終吉。

《象》曰﹕六五之吉﹐有喜也。

上九﹕白賁﹐無咎。

《象》曰「白賁﹐無咎」﹐上得志也。

生僻字注釋﹕﹝1﹞【嵎】讀音﹕yu﹐二聲。意爲﹕山彎﹐角落。﹝2﹞【烜】讀音﹕xuan﹐三聲。意爲﹕盛大。﹝3﹞【帛】讀音﹕bo﹐二聲﹐意爲﹕絲織物。﹝4﹞【戔】讀音﹕jian﹐一聲。意爲﹕少﹐細微。朱熹注【戔戔】爲淺小之意。﹝5﹞【皤】讀音﹕po﹐二聲。意爲﹕白色。

艮宮﹕《山天大畜》屬土艮上干下

伏

神【本

卦】

▄▄▄▄▄官鬼丙寅木

▄▄▄▄妻財丙子水應

▄▄▄▄兄弟丙戌土

子孫丙申金▄▄▄▄▄兄弟甲辰土

父母丙午火▄▄▄▄▄官鬼甲寅木世

▄▄▄▄▄妻財甲子水

積小成髙之卦﹐龍潛大壑﹝1﹞之象。判曰﹕大畜者﹐聚也。剛健篤﹝2﹞實﹐積聚丰隆。居官食祿﹐建立其功。論訟有益。道理亨通。利涉大川﹐後吉先凶。

虎易注﹕世身在三爻﹐月卦身爲丑﹐不入卦。父母丙午火不入卦﹐伏藏在二爻官鬼甲寅木下。子孫丙申金不入卦﹐伏藏在三爻兄弟甲辰土下。

《易經》第二十六卦大畜山天大畜艮上干下大畜﹕利貞。不家食﹐吉﹐利涉大川。《彖》曰「大畜」﹐剛健篤實輝光﹐日新其徳。剛上而尙賢﹐能止健﹐大正也。「不家食﹐吉」﹐養賢也。「利涉大川」﹐應乎天也。《象》曰﹕天在山中﹐大畜﹔君子以多識前言往行﹐以畜其徳。

六爻斷﹕

初九﹕有厲﹐利已。

《象》曰「有厲﹐利已」﹐不犯災也。

九二﹕輿說輹﹝3﹞。

《象》曰「輿說輻」﹐中無尢也。

九三﹕良馬逐﹐利艱貞﹐曰閒輿衛。利有攸往。

《象》曰「利有攸往」﹐上合志也。

六四﹕童牛之牿﹝4﹞﹐元吉。

《象》曰﹕六四「元吉」﹐有喜也。

六五﹕豶﹝5﹞豕﹝6﹞之牙﹐吉。

《象》曰﹕六五之「吉」﹐有慶也。

上九﹕何天之衢﹝7﹞﹐亨。

《象》曰「何天之衢」﹐道大行也。

生僻字注釋﹕﹝1﹞【壑】讀音﹕he﹐四聲。意爲﹕山溝或大水坑。﹝2﹞【篤】讀音﹕du﹐三聲。意爲﹕忠實。﹝3﹞【輹】讀音﹕fu﹐四聲。意爲﹕車軸縛也。﹝4﹞【牯】讀音﹕gu﹐四聲。意爲﹕綁在牛角上﹐使牛不能頂人的橫木。﹝5﹞【豶】讀音﹕fen﹐二聲。意爲﹕雄性的牲畜。﹝6﹞【豕】讀音﹕shi﹐三聲。意爲﹕豬。﹝7﹞【衢】讀音﹕qu﹐二聲。意爲﹕大路。

艮宮﹕《山澤損》屬土艮上兌下

伏

神【本

卦】

▄▄▄▄▄官鬼丙寅木應

▄▄▄▄妻財丙子水

▄▄▄▄兄弟丙戌土

子孫丙申金▄▄▄▄兄弟丁丑土世

▄▄▄▄▄官鬼丁卯木

▄▄▄▄▄父母丁巳火

鑿石見玉之卦﹐握土爲山之象。判曰﹕損者﹐益也。損上益下﹐後易先難。本非走失﹐事主憂官。必損而已﹐何以爲安。

虎易注﹕世身在二爻﹐月卦身爲申﹐不入卦。子孫丙申金不入卦﹐伏藏在三爻兄弟丁丑土下。

《易經》第四十一卦損山澤損艮上兌下

損﹕有孚﹐元吉﹑無咎﹑可貞﹐利有攸往。曷﹝1﹞之用﹖二簋可用享。《彖》曰「損」﹐損下益上﹐其道上行。損而有孚﹐元吉﹐無咎﹐可貞﹐利有攸往。曷之用﹖二簋可用享。二簋應有時。損剛益柔有時﹔損益盈虛﹐與時偕行。《象》曰﹕山下有澤﹐損﹔君子以懲忿﹝2﹞窒﹝3﹞欲。

六爻斷﹕

初九﹕已事遄﹝4﹞往﹐無咎﹔酌損之。

《象》曰「已事遄往」﹐尙合志也。

九二﹕利貞﹐徵凶﹔弗損益之。

《象》曰﹕九二「利貞」﹐中以爲志也。

六三﹕三人行﹐則損一人﹔一人行﹐則得其友。

《象》曰﹕一人行﹐三則疑也。

六四﹕損其疾﹐使遄有喜﹐無咎。

《象》曰「損其疾」﹐亦可喜也。

六五﹕或益之十朋之龜﹐弗克違﹐元吉。

《象》曰﹕六五「元吉」﹐自上佑也。

上九﹕弗損益之﹐無咎﹐貞吉﹐利有攸往﹐得臣無家。

《象》曰「弗損益之」﹐大得志也。

生僻字注釋﹕﹝1﹞【曷】讀音﹕he﹐二聲。意爲﹕怎麼﹐何時。﹝2﹞【忿】讀音﹕fen﹐四聲。意同﹕憤。﹝3﹞【窒】讀音﹕zhi﹐四聲。意爲﹕阻塞不通。﹝4﹞【遄】讀音﹕chuan﹐二聲。意爲﹕迅速地。

艮宮﹕《火澤睽》屬土離上兌下伏

神【本

卦】

▄▄▄▄▄父母己巳火

妻財丙子水▄▄▄▄兄弟己未土

▄▄▄▄▄子孫己酉金世

▄▄▄▄兄弟丁丑土

▄▄▄▄▄官鬼丁卯木

▄▄▄▄▄父母丁巳火應

猛虎陷井之卦﹐二女同居之象。判曰﹕睽者﹐背也。志不相得﹐作事乖違。口舌相伴﹐財散人離。病者難瘥﹝1﹞﹐行者不歸。

虎易注﹕世身在四爻﹐月卦身爲卯﹐在二爻。妻財丙子水不入卦﹐伏藏在五爻兄弟己未土下。

《易經》第三十八卦睽火澤睽離上兌下

睽﹕小事吉。《彖》曰「睽」﹐火動而上﹐澤動而下﹐二女同居﹐其志不同行﹔說而麗乎明﹐柔進而上行﹐得中而應乎剛﹐是以小事吉。天地睽而其事同也﹐男女睽而其志通也﹐萬物睽而其事類也。睽之時用大矣哉﹗《象》曰﹕上火下澤﹐睽﹔君子以同而異。

六爻斷﹕

初九﹕悔亡。喪馬勿逐﹐自復。見惡人﹐無咎。

《象》曰「見惡人」﹐以辟咎也。

九二﹕遇主於巷﹐無咎。

《象》曰「遇主於巷」﹐未失道也。

六三﹕見輿曳﹐其牛掣﹝2﹞﹔其人天且劓﹝3﹞﹐無初有終。

《象》曰「見輿曳」﹐位不當也。「無初有終」﹐遇剛也。

九四﹕睽孤﹔遇元夫﹐交孚﹐厲無咎。

《象》曰﹕交孚無咎﹐志行也。

六五﹕悔亡﹐厥宗噬膚﹐往何咎﹖

《象》曰「厥宗噬膚」﹐往有慶也。

上九﹕睽孤﹔見豕負塗﹐載鬼一車﹔先張之弧﹐後說之弧﹔匪寇婚媾。往遇雨則吉。

《象》曰﹕遇雨之吉﹐羣疑亡也。

生僻字注釋﹕﹝1﹞【瘥】讀音﹕chai﹐四聲。意爲﹕病愈。﹝2﹞【掣】讀音﹕che﹐四聲。意爲﹕拽拉﹐抽﹐一閃而過。﹝3﹞【劓】讀音﹕yi﹐四聲。意爲﹕古代割掉鼻子的酷刑。

艮宮﹕《天澤履》屬土乾上兌下

伏

神【本

卦】

▄▄▄▄▄兄弟壬戌土

妻財丙子水▄▄▄▄▄子孫壬申金世

▄▄▄▄▄父母壬午火

▄▄▄▄兄弟丁丑土

▄▄▄▄▄官鬼丁卯木應

▄▄▄▄▄父母丁巳火

如履虎尾之卦﹐安中防危之象。判曰﹕履者﹐禮也。如履虎尾﹐防慮宜深。堅冰之患﹐戒愼兢兢。安中防危﹐憂中望喜。眇﹝1﹞而能視﹐跛﹝2﹞而能履。

虎易注﹕世身在三爻﹐月卦身爲辰﹐不入卦。妻財丙子水不入卦﹐伏藏在五爻子孫壬申金下。

《易經》第十卦履天澤履乾上兌下

履﹕履虎尾﹐不咥﹝3﹞人﹐亨。《彖》曰﹕履﹐柔履剛也。說而應乎乾﹐是以「履虎尾﹐不咥人﹐亨。」剛中正﹐履帝位而不疚﹝4﹞﹐光明也。《象》曰﹕上天下澤﹐履﹔君子以辧上下﹐安民志。

六爻斷﹕

初九﹕素履﹐往無咎。

《象》曰﹕素履之往﹐獨行願也。

九二﹕履道坦坦﹐幽人貞吉。

《象》曰「幽人貞吉」﹐中不自亂也。

六三﹕眇能視﹐跛能履。履虎尾﹐咥人﹐凶。武人爲於大君。

《象》曰「眇能視」﹐不足以有明也。「跛能履」﹐不足以與行也。咥人之凶﹐位不當也。「武人爲於大君」﹐志剛也。

九四﹕履虎尾﹐愬愬﹝5﹞﹐終吉。

《象》曰「愬愬﹐終吉」﹐志行也。

九五﹕夬履﹐貞厲。

《象》曰「夬履﹐貞厲」﹐位正當也。

上九﹕視履考祥﹐其旋元吉。

《象》曰﹕元吉在上﹐大有慶也。

生僻字注釋﹕﹝1﹞【眇】讀音﹕miao﹐三聲。原指一隻眼睛瞎﹐後來也指兩隻眼睛瞎。﹝2﹞【跛】讀音﹕bo﹐三聲。意爲﹕腿或腳有毛病。﹝3﹞【咥】讀音﹕die﹐二聲。意爲﹕咬。﹝4﹞【疚】讀音﹕jiu﹐四聲。意爲﹕對自己的錯誤感到內心痛苦。﹝5﹞【愬】讀音﹕se﹐四聲。意爲﹕驚懼。

艮宮﹕《風澤中孚》﹝遊魂﹞屬土巽上兌下伏

神【本

卦】

▄▄▄▄▄官鬼辛卯木

妻財丙子水▄▄▄▄▄父母辛巳火

▄▄▄▄兄弟辛未土世

子孫丙申金▄▄▄▄兄弟丁丑土

▄▄▄▄▄官鬼丁卯木

▄▄▄▄▄父母丁巳火應

鶴鳴子和之卦﹐事有定期之象。判曰﹕中孚﹐信也。天地養育﹐萬物安居﹐澤被艸木﹐信及豚﹝1﹞魚。利涉大川﹐厄難消除。

虎易注﹕世身在二爻﹐月卦身爲酉﹐不入卦。子孫丙申金不入卦﹐伏藏在三爻兄弟丁丑土下。妻財丙子水不入卦﹐伏藏在五爻父母辛巳火下。

《易經》第六十一卦中孚風澤中孚巽上兌下

中孚﹕豚魚吉﹐利涉大川﹐利貞。《彖》曰「中孚」﹐柔在內而剛得中﹐說而巽﹐孚乃化邦也。「豚魚吉」﹐信及豚魚也。「利涉大川」﹐乘木舟虛也。中孚以利貞﹐乃應乎天也。《象》曰﹕澤上有風﹐中孚﹔君子以議獄緩死。

六爻斷﹕

初九﹕虞﹝2﹞吉﹐有他﹐不燕。

《象》曰﹕初九「虞吉」﹐志未變也。

九二﹕鳴鶴在陰﹐其子和之。我有好爵﹐吾與爾靡﹝3﹞之。

《象》曰「其子和之」﹐中心願也。

六三﹕得敵﹐或鼓或罷﹐或泣或歌。

《象》曰「或鼓或罷」﹐位不當也。

六四﹕月幾望﹐馬匹亡﹐無咎。

《象》曰「馬匹亡」﹐絕類上也。

九五﹕有孚攣﹝4﹞如﹐無咎。

《象》曰「有孚攣如」﹐位正當也。

上九﹕翰音登於天﹐貞凶。

《象》曰「翰音登於天」﹐何可長也﹗

生僻字注釋﹕﹝1﹞【豚】讀音﹕tun﹐二聲。意爲﹕小豬﹐也泛指豬。﹝2﹞【虞】讀音﹕yu﹐二聲。意爲﹕猜測﹐預料﹐憂慮﹐欺騙。﹝3﹞【靡】讀音﹕mi﹐二聲。意爲﹕浪費﹐細膩﹐無。﹝4﹞【攣】讀音﹕luan﹐二聲。意爲﹕雙生﹐連在一起。

艮宮﹕《風山漸》﹝歸魂﹞屬土巽上艮下伏

神【本

卦】

▄▄▄▄▄官鬼辛卯木應

妻財丙子水▄▄▄▄▄父母辛巳火

▄▄▄▄兄弟辛未土

▄▄▄▄▄子孫丙申金世

▄▄▄▄父母丙午火

▄▄▄▄兄弟丙辰土

髙山植木之卦﹐積小成大之象。判曰﹕漸者﹐進也。漸進之義﹐動靜皆宜。食無求飽﹐款曲施爲﹐婚姻和合﹐行人將歸。

虎易注﹕世身在三爻﹐月卦身爲寅﹐不入卦。妻財丙子水不入卦﹐伏藏在五爻父母辛巳火下。

《易經》第五十三卦漸風山漸巽上艮下

漸﹕女歸吉﹐利貞。《彖》曰﹕漸之進也﹐女歸吉也。進得位﹐往有功也﹔進以正﹐可以正邦也。其位﹐剛得中也。止而巽﹐動不窮也。《象》曰﹕山上有木﹐漸﹔君子以居賢徳善俗。

六爻斷﹕

初六﹕鴻漸於幹﹔小子厲﹐有言﹐無咎。

《象》曰﹕小子之厲﹐義無咎也。

六二﹕鴻漸於磐﹔飲食衎衎﹝1﹞﹐吉。

《象》曰「飲食衎衎」﹐不素飽也。

九三﹕鴻漸於陸﹔夫徵不復﹐婦孕不育﹐凶﹔利禦寇。

《象》曰「夫徵不復」﹐離羣醜也。「婦孕不育」﹐失其道也。利用禦寇﹐順相保也。

六四﹕鴻漸於木﹐或得其桷﹝2﹞﹐無咎。

《象》曰「或得其桷」﹐順以巽也。

九五﹕鴻漸於陵﹔婦三歲不孕﹐終莫之勝﹐吉。

《象》曰「終莫之勝﹐吉」﹐得所願也。

上九﹕鴻漸於陸﹔其羽可用爲儀﹐吉。

《象》曰「其羽可用爲儀﹐吉」﹐不可亂也。

生僻字注釋﹕﹝1﹞【衎】讀音﹕kan﹐四聲。意爲﹕快樂﹐剛直。﹝2﹞【桷】讀音﹕jue﹐二聲。意爲﹕方形的椽﹝chuan﹐二聲。﹞子。

震宮﹕《震爲雷》﹝六沖﹞屬木震上震下【本

卦】▄▄▄▄妻財庚戌土世

▄▄▄▄官鬼庚申金

▄▄▄▄▄子孫庚午火

▄▄▄▄妻財庚辰土應

▄▄▄▄兄弟庚寅木

▄▄▄▄▄父母庚子水

震驚百里之卦﹐有聲無形之象。判曰﹕震者﹐動也。重雷發響﹐百里飛聲﹐無事之者﹐愕﹝1﹞然而驚。求謀和遂﹐官爵難成。空聞其響﹐不見其形。

虎易注﹕世身在五爻﹐月卦身爲亥﹐不入卦。此卦父﹑兄﹑子﹑財﹑官六親俱全。

《易經》第五十一卦震震爲雷震上震下

震﹕亨。震來虩虩﹝2﹞﹐笑言啞啞。震驚百里﹐不喪匕鬯﹝3﹞。《彖》曰「震」﹐亨。「震來虩虩」﹐恐致福也。「笑言啞啞﹐」後有則也。「震驚百里」﹐驚遠而懼邇﹝4﹞也﹔出﹐可以守宗廟社稷﹐以爲祭主也。《象》曰﹕洊雷﹐震﹔君子以恐懼修省﹝此處讀xin﹐三聲。﹞。

六爻斷﹕

初九﹕震來虩虩﹐後笑言啞啞﹐吉。

《象》曰「震來虩虩」﹐恐致福也。「笑言啞啞」﹐後有則也。

六二﹕震來﹐厲﹔億喪貝﹐躋﹝5﹞於九陵﹐勿逐﹐七日得。

《象》曰「震來﹐厲」﹐乘剛也。

六三﹕震蘇蘇﹐震行無眚﹝6﹞。

《象》曰「震蘇蘇」﹐位不當也。

九四﹕震遂泥。

《象》曰「震遂泥」﹐未光也。

六五﹕震往來﹐厲﹔億無喪﹐有事。

《象》曰「震往來﹐厲」﹐危行也。其事在中﹐大無喪也。

上六﹕震索索﹐視矍矍﹝7﹞﹐徵凶。震不於其躬﹐於其鄰﹐無咎。婚媾有言。

《象》曰「震索索」﹐中未得也。𨿽凶無咎﹐畏鄰戒也。

生僻字注釋﹕﹝1﹞【愕】讀音﹕e﹐四聲。意爲﹕驚訝﹐發楞。﹝2﹞【虩】讀音﹕xi﹐四聲。形容恐懼。﹝3﹞【鬯】讀音﹕chang﹐四聲。意爲﹕古代祭祀用的一種酒。﹝4﹞【邇】讀音﹕er﹐三聲。意爲﹕近。﹝5﹞【躋】讀音﹕ji﹐一聲。意爲﹕登﹐上升。﹝6﹞【眚】讀音﹕sheng﹐三聲。意爲﹕災異﹐過錯。﹝7﹞【矍】讀音﹕jue﹐二聲。意爲﹕驚視的樣子。

震宮﹕《雷地豫》﹝六合﹞屬木震上坤下伏

神【本

卦】

▄▄▄▄妻財庚戌土

▄▄▄▄官鬼庚申金

▄▄▄▄▄子孫庚午火應

▄▄▄▄兄弟乙卯木

▄▄▄▄子孫乙巳火

父母庚子水▄▄▄▄妻財乙未土世

鸞﹝1﹞鳳生雛﹝2﹞之卦﹐萬物發榮之象。判曰﹕豫者﹐悅也。雷出於地﹐開蟄鼓翼﹐天地順動。日時不忒。先王制禮﹐殷薦崇徳。凡事無疑﹐上下悅懌﹝3﹞。

虎易注﹕世身在二爻﹐月卦身爲午﹐在四爻。父母庚子水不入卦﹐伏藏在初爻妻財乙未土下。

《易經》第十六卦豫雷地豫震上坤下

豫﹕利建侯行師。《彖》曰「豫」﹐剛應而志行﹐順以動﹐豫。豫順以動﹐故天地如之﹐而況建侯行師乎﹖天地以順動﹐故日月不過﹐而四時不忒﹔聖人以順動﹐則刑罰淸而民服。豫之時義大矣哉﹗《象》曰﹕雷出地奮﹐豫。先王以作樂崇徳﹐殷薦之上帝﹐以配祖考。

六爻斷﹕

初六﹕鳴豫﹐凶。

《象》曰﹕初六「鳴豫」﹐志窮凶也。

六二﹕介於石﹐不終日﹐貞吉。

《象》曰「不終日﹐貞吉」﹐以中正也。

六三﹕盱﹝4﹞豫悔。遲有悔。

《象》曰﹕盱豫有悔﹐位不當也。

九四﹕由豫﹐大有得。勿疑。朋盍﹝5﹞簪﹝6﹞。

《象》曰「由豫﹐大有得」﹐志大行也。

六五﹕貞疾﹐恆不死。

《象》曰﹕六五「貞疾」﹐乘剛也。「恆不死」﹐中未亡也。

上六﹕冥﹝7﹞豫﹐成有渝﹐無咎。

《象》曰﹕冥豫在上﹐何可長也﹖

生僻字注釋﹕﹝1﹞【鸞】讀音﹕luan﹐二聲。傳說中鳳凰一類的鳥。﹝2﹞【雛】讀音﹕chu﹐二聲。意爲﹕幼小的﹝多指鳥類。﹞﹝3﹞【懌】讀音yi﹐四聲﹐意爲﹕歡喜﹐髙興。﹝4﹞【盱】讀音﹕xu﹐一聲。意爲﹕睜開眼睛向上看。﹝5﹞【盍】讀音﹕he﹐二聲。意爲﹕何不。﹝6﹞【簪】讀音﹕zan﹐一聲。意爲﹕別住頭髮的條狀物。﹝7﹞【冥】讀音﹕ming﹐二聲。意爲﹕昏暗﹐糊塗﹐愚昧。

震宮﹕《雷水解》屬木震上坎下

伏

神【本

卦】

▄▄▄▄妻財庚戌土

▄▄▄▄官鬼庚申金應

▄▄▄▄▄子孫庚午火

▄▄▄▄子孫戊午火

▄▄▄▄▄妻財戊辰土世

父母庚子水▄▄▄▄兄弟戊寅木

春雷行雨之卦﹐憂散喜生之象。判曰﹕解者﹐散也。出於險難﹐惡事消散﹐獄訟可釋﹐共相歌贊。婚不和諧﹐人如隔面。久患在牀﹐今當冰泮﹝1﹞。

虎易注﹕世身在五爻﹐月卦身爲丑﹐不入卦。父母庚子水不入卦﹐伏藏在初爻兄弟戊寅木下。

《易經》第四十卦解雷水解震上坎下

解﹕利西南。無所往﹐其來復吉。有攸往﹐夙﹝2﹞吉。《彖》曰「解」﹐險以動﹐動而免乎險﹐解。「解﹐利西南」﹐往得眾也。「其來復吉」﹐乃得中也。「有攸往﹐夙吉」﹐往有功也。天地解而雷雨作﹐雷雨作而百果艸木皆甲坼﹝3﹞。解之時大矣哉﹗《象》曰﹕雷雨作﹐解﹔君子以赦﹝4﹞過宥﹝5﹞罪。

六爻斷﹕

初六﹕無咎。

《象》曰﹕剛柔之際﹐義無咎也。

九二﹕田獲三狐﹐得黃矢﹔貞吉。

《象》曰﹕九二「貞吉」﹐得中道也。

六三﹕負且乘﹐致寇至﹔貞吝。

《象》曰「負且乘」﹐亦可醜也。自我致戎﹐又誰咎也。

九四﹕解而拇﹐朋至斯孚。

《象》曰「解而拇」﹐未當位也。

六五﹕君子維有解﹝讀xie﹐四聲。﹞﹐吉﹐有孚於小人。

《象》曰﹕君子有解﹐小人退也。

上六﹕公用射隼﹝6﹞於髙墉﹝7﹞之上﹐獲之﹐無不利。

《象》曰﹕公用射隼﹐以解悖﹝8﹞也。

生僻字注釋﹕﹝1﹞【泮】讀音﹕pan﹐四聲。意爲﹕融解。﹝2﹞【夙】讀音﹕su﹐四聲。意爲﹕素有的﹐舊有的﹐早。﹝3﹞【坼】讀音﹕che﹐四聲。意爲﹕裂開。﹝4﹞【赦】讀音she﹐四聲。意爲﹕赦免。﹝5﹞【宥】讀音﹕you﹐四聲。意爲﹕寬恕﹐原諒。﹝6﹞【隼】讀音﹕sun﹐三聲。意爲﹕一種鳥。﹝7﹞【墉】讀音﹕yong﹐一聲。意爲﹕城墻﹐髙墻。﹝8﹞【悖】讀音﹕bei﹐四聲。意爲﹕相反﹐違反﹐違背道理﹐迷惑﹐糊塗。

震宮﹕《雷風恆》屬木震上巽下

伏

神【本

卦】

▄▄▄▄妻財庚戌土應

▄▄▄▄官鬼庚申金

▄▄▄▄▄子孫庚午火

▄▄▄▄▄官鬼辛酉金世

兄弟庚寅木▄▄▄▄▄父母辛亥水

▄▄▄▄妻財辛丑土

日月長明之卦﹐四時不忒之象。判曰﹕恆者﹐久也。長久安靜﹐不動爲良﹐四時變化﹐天道無常。日月運轉﹐普照其光。君子以立﹐不易其方。

虎易注﹕世身在四爻﹐月卦身爲寅﹐不入卦。兄弟庚寅木不入卦﹐伏藏在二爻父母辛亥水下。

《易經》第三十二卦恆雷風恆震上巽下

恆﹕亨﹐無咎﹐利貞﹐利有攸往。《彖》曰「恆」﹐久也。剛上而柔下﹐雷風相與﹔巽而動﹐剛柔皆應﹐恆。「恆﹐亨﹐無咎﹐利貞」﹐久於其道也。天地之道﹐恆久而不已也。「利有攸往」﹐終則有始也。日月得天而能久照﹐四時變化而能久成。聖人久於其道﹐而天下化成。觀其所恆﹐而天地萬物之情可見矣。《象》曰﹕雷風﹐恆﹔君子以立不易方。

六爻斷﹕

初六﹕浚﹝1﹞恆﹐貞凶﹐無攸利。

《象》曰﹕浚恆之凶﹐始求深也。

九二﹕悔亡。

《象》曰﹕九二「悔亡」﹐能久中也。

九三﹕不恆其徳﹐或承之羞﹐貞吝。

《象》曰「不恆其徳」﹐無所容也。

九四﹕田無禽。

《象》曰﹕久非其位﹐安得禽也﹖

六五﹕恆其徳﹐貞。婦人吉﹐夫子凶。

《象》曰﹕婦人貞吉﹐從一而終也。夫子制義﹐從婦凶也。

上六﹕振恆﹐凶。

《象》曰﹕振恆在上﹐大無功也。

生僻字注釋﹕﹝1﹞【浚】讀音﹕jun﹐四聲。意爲﹕挖深﹐疏通。

震宮﹕《地風升》屬木坤上巽下

伏

神【本

卦】

▄▄▄▄官鬼癸酉金

▄▄▄▄父母癸亥水

子孫庚午火▄▄▄▄妻財癸丑土世

▄▄▄▄▄官鬼辛酉金

兄弟庚寅木▄▄▄▄▄父母辛亥水

▄▄▄▄妻財辛丑土應

靈鳥翺翔之卦﹐顯達光明之象。判曰﹕升者﹐進也。木生於土﹐萌芽漸長﹐積小成大﹐升進而上﹐宜見王公﹐褒嘉歡賞。出暗向明﹐亨通之象。

虎易注﹕世身在二爻﹐月卦身爲酉﹐在三﹑六爻。兄弟庚寅木不入卦﹐伏藏在二爻父母辛亥水下。子孫庚午火不入卦﹐伏藏在四爻妻財癸丑土下。

《易經》第四十六卦升地風升坤上巽下

升﹕元亨﹐用見大人﹐勿卹﹔南徵﹐吉。《彖》曰﹕柔以時升﹐巽而順﹐剛中而應﹐是以大亨。「用見大人﹐勿卹」﹐有慶也。「南徵﹐吉」﹐志行也。《象》曰﹕地中生木﹐升﹔君子以順徳﹐積小以髙大。

六爻斷﹕

初六﹕允升﹐大吉。

《象》曰「允升﹐大吉」﹐上合志也。

九二﹕孚乃利用禴﹐無咎。

《象》曰﹕九二之孚﹐有喜也。

九三﹕升虛邑。

《象》曰「升虛邑」﹐無所疑也。

六四﹕王用亨於岐山﹐吉﹐無咎。

《象》曰「王用亨於岐山」﹐順事也。

六五﹕貞吉﹐升階。

《象》曰「貞吉﹐升階」﹐大得志也。

上六﹕冥升﹐利於不息之貞。

《象》曰﹕冥升在上﹐消不富也。

震宮﹕《水風井》屬木坎上巽下

伏

神【本

卦】

▄▄▄▄父母戊子水

▄▄▄▄▄妻財戊戌土世

子孫庚午火▄▄▄▄官鬼戊申金

▄▄▄▄▄官鬼辛酉金

兄弟庚寅木▄▄▄▄▄父母辛亥水應

▄▄▄▄妻財辛丑土

珠藏深淵之卦﹐守靜安常之象。判曰﹕井者﹐靜也。邑乃可攺﹐井不可移﹐安身勿動﹐守道無虧。所作於人﹐且宜修之。逃亡難得﹐應沒還期。

虎易注﹕世身在五爻﹐月卦身爲辰﹐不入卦。兄弟庚寅木不入卦﹐伏藏在二爻父母辛亥水下。子孫庚午火不入卦﹐伏藏在四爻官鬼戊申金下。

《易經》第四十八卦井水風井坎上巽下

井﹕攺邑不攺井﹐無喪無得﹐往來井井。汔﹝1﹞至亦未繘﹝2﹞井﹐羸其瓶﹐凶。《彖》曰﹕巽乎水而上水﹐井﹔井養而不窮也。「攺邑不攺井」﹐乃以剛中也。「汔至亦未繘井」﹐未有功也。「羸其瓶」﹐是以凶也。《象》曰﹕木上有水﹐井﹔君子以勞民勸相。

六爻斷﹕

初六﹕井泥不食﹐舊井無禽。

《象》曰「井泥不食」﹐下也。「舊井無禽」﹐時捨也。

九二﹕井谷射鮒﹝3﹞﹐甕﹝4﹞敝﹝5﹞漏。

《象》曰「井谷射鮒」﹐無與也。

九三﹕井渫﹝6﹞不食﹐爲我心惻。可用汲﹐王明並受其福。

《象》曰「井渫不食」﹐行惻也。求王明﹐受福也。

六四﹕井甃﹝7﹞﹐無咎。

《象》曰「井甃﹐無咎」﹐修井也。

九五﹕井冽﹝8﹞﹐寒泉食。

《象》曰﹕寒泉之食﹐中正也。

上六﹕井收勿幕﹐有孚元吉。

《象》曰﹕元吉在上﹐大成也。

生僻字注釋﹕﹝1﹞【訖】讀音﹕qi﹐四聲。意爲﹕庶幾。﹝2﹞【繘】讀音﹔yu﹐四聲。意爲﹕汲井水用的繩索。﹝3﹞【鮒】讀音﹕fu﹐四聲。古書上指鯽魚。﹝4﹞【甕】讀音﹕weng﹐四聲。意爲﹕一種陶器。﹝5﹞【敝】讀音﹕bi﹐四聲。意爲﹕破舊﹐衰敗。﹝6﹞【渫】讀音﹕xie﹐四聲。意爲﹕除去﹐疏通。﹝7﹞【甃】讀音﹕zhou﹐四聲。意爲﹕井壁。﹝8﹞【冽】讀音﹕lie﹐四聲。意爲﹕淸﹐潔。

震宮﹕《澤風大過》﹝遊魂﹞屬木兌上巽下

伏

神【本

卦】

▄▄▄▄妻財丁未土

▄▄▄▄▄官鬼丁酉金

子孫庚午火▄▄▄▄▄父母丁亥水世

▄▄▄▄▄官鬼辛酉金

兄弟庚寅木▄▄▄▄▄父母辛亥水

▄▄▄▄妻財辛丑土應

寒木生花之卦﹐本末俱弱之象。判曰﹕大過者﹐禍也。四陽過盛﹐上下不勝﹐棟橈﹝1﹞之象﹐事卒難明。兩刑兩克﹐所求不成。枯楊借生﹐自滅之徵。

虎易注﹕世身在六爻﹐月卦身爲卯﹐不入卦。兄弟庚寅木不入卦﹐伏藏在二爻父母辛亥水下。子孫庚午火不入卦﹐伏藏在四爻父母丁亥水下。

《易經》第二十八卦大過澤風大過兌上巽下

大過﹕棟橈。利有攸往﹐亨。《彖》曰「大過」﹐大者過也。「棟橈」﹐本末弱也。剛過而中﹐巽而說行﹐利有攸往﹐乃亨。大過之時大矣哉﹗《象》曰﹕澤滅木﹐大過﹔君子以獨立不懼﹐遁世無悶。

六爻斷﹕

初六﹕藉用白茅﹐無咎。

《象》曰「藉用白茅」﹐柔在下也。

九二﹕枯楊生稊﹝2﹞﹐老夫得其女妻﹐無不利。

《象》曰﹕老夫女妻﹐過以相與也。

九三﹕棟橈﹐凶。

《象》曰﹕棟橈之凶﹐不可以有輔也。

九四﹕棟隆﹐吉﹐有它吝。

《象》曰﹕棟隆之吉﹐不橈乎下也。

九五﹕枯楊生華﹐老婦得其士夫﹐無咎無譽。

《象》曰「枯楊生華」﹐何可久也﹖老婦士夫﹐亦可醜也。

上六﹕過涉滅頂﹐凶﹐無咎。

《象》曰﹕過涉之凶﹐不可咎也。

生僻字注釋﹕﹝1﹞【橈】讀音﹕rao﹐二聲。意爲﹕彎曲。﹝2﹞【稊】讀音﹕ti﹐二聲。意爲﹕楊柳新生的枝葉。

震宮﹕《澤雷隨》﹝歸魂﹞屬木兌上震下

伏

神【本

卦】

▄▄▄▄妻財丁未土應

▄▄▄▄▄官鬼丁酉金

子孫庚午火▄▄▄▄▄父母丁亥水

▄▄▄▄妻財庚辰土世

▄▄▄▄兄弟庚寅木

▄▄▄▄▄父母庚子水

良工琢﹝1﹞玉之卦﹐如水推車之象。判曰﹕隨者﹐順也。上剛下柔﹐隨時之義。攺故鼎新﹐眾美俱至。士子得官﹐宜增祿位。百事遂意﹐吉無不利。

虎易注﹕世身在五爻﹐月卦身爲申﹐不入卦。子孫庚午火不入卦﹐伏藏在四爻父母丁亥水下。

《易經》第十七卦隨澤雷隨兌上震下

隨﹕元亨﹐利貞﹐無咎。《彖》曰﹕隨﹐剛來而下柔﹐動而說﹐隨。大亨﹐貞無咎﹐而天下隨時﹐隨時之義大矣哉﹗《象》曰﹕澤中有雷﹐隨﹔君子以向晦﹝2﹞入宴息。

六爻斷﹕

初九﹕官有渝﹐貞吉。出門交有功。

《象》曰「官有渝」﹐從正吉也。「出門交有功」﹐不失也。

六二﹕系小子﹐失丈夫。

《象》曰「系小子」﹐弗兼與也。

六三﹕系丈夫﹐失小子。隨有求得﹐利居貞。

《象》曰「系丈夫」﹐志舍下也。

九四﹕隨有獲﹐貞凶。有孚在道﹐以明﹐何咎﹖

《象》曰「隨有獲」﹐其義凶也。「有孚在道」﹐明功也。

九五﹕孚於嘉﹝3﹞﹐吉。

《象》曰「孚於嘉﹐吉」﹐位正中也。

上六﹕拘系之﹐乃從維之。王用亨於西山。

《象》曰「拘系之」﹐上窮也。

生僻字注釋﹕﹝1﹞【琢】讀音﹕zhuo﹐二聲。意爲﹕雕刻玉石﹐使成器物。﹝2﹞【晦】讀音﹕hui﹐四聲。意爲﹕昏暗﹐隱藏﹐夜晚。﹝3﹞【嘉】讀音﹕jia﹐一聲。意爲﹕美好﹐誇獎﹐贊許。

巽宮﹕《巽爲風》﹝六沖﹞屬木巽上巽下【本

卦】▄▄▄▄▄兄弟辛卯木世

▄▄▄▄▄子孫辛巳火

▄▄▄▄妻財辛未土

▄▄▄▄▄官鬼辛酉金應

▄▄▄▄▄父母辛亥水

▄▄▄▄妻財辛丑土

風行艸偃﹝1﹞之卦﹐上行下效之象。判曰﹕巽者﹐順也。乃順成天﹐動用相尙﹐消息交通﹐無諸蔽障。惡事不同﹐風飄其響。所作隨順﹐進達之象。

虎易注﹕世身在四爻﹐月卦身爲巳﹐在五爻。此卦父﹑兄﹑子﹑財﹑官六親俱全。

《易經》第五十七卦巽巽爲風巽上巽下

巽﹕小亨﹐利有攸往﹐利見大人。《彖》曰﹕重巽以申命﹐剛巽乎中正而志行﹐柔皆順乎剛﹐是以「小亨﹐利有攸往﹐利見大人」。《象》曰﹕隨風﹐巽﹔君子以申命行事。

六爻斷﹕

初六﹕進退﹐利武人之貞。

《象》曰「進退」﹐志疑也。「利武人之貞」﹐志治也。

九二﹕巽在牀下﹐用史﹑巫紛若﹐吉﹐無咎。

《象》曰﹕紛若之吉﹐得中也。

九三﹕頻﹝2﹞巽﹐吝。

《象》曰﹕頻巽之吝﹐志窮也。

六四﹕悔亡﹐田獲三品。

《象》曰「田獲三品」﹐有功也。

九五﹕貞吉﹐悔亡﹐無不利。無初有終。先庚三日﹐後庚三日﹐吉。

《象》曰﹕九五之吉﹐位正中也。

上九﹕巽在牀下﹐喪其資斧﹐貞凶。

《象》曰「巽在牀下」﹐上窮也。「喪其資斧」﹐正乎凶也。

生僻字注釋﹕﹝1﹞【偃】讀音﹕yan﹐三聲。意爲﹕仰面倒下﹐放倒﹐停止。﹝2﹞【頻】讀音﹕pin﹐二聲。意爲﹕屢次﹐連續幾次。

巽宮﹕《風天小畜》屬木巽上干下

伏

神【本

卦】

▄▄▄▄▄兄弟辛卯木

▄▄▄▄▄子孫辛巳火

▄▄▄▄妻財辛未土應

官鬼辛酉金▄▄▄▄▄妻財甲辰土

▄▄▄▄▄兄弟甲寅木

▄▄▄▄▄父母甲子水世

匣﹝1﹞藏寶劍之卦﹐密雲不雨之象。判曰﹕小畜者﹐塞也。密雲不雨﹐夫婦反覆。信息不通﹐出行卻伏﹐求事不成﹐遲而未速。

虎易注﹕世身在初爻﹐月卦身爲子﹐在初爻。官鬼辛酉金不入卦﹐伏藏在三爻妻財甲辰土下。

《易經》第九卦小畜風天小畜巽上干下

小畜﹕亨。密雲不雨﹐自我西郊。《彖》曰「小畜」﹐柔得位而上下應之﹐曰小畜。健而巽﹐剛中而志行﹐乃亨。「密雲不雨」﹐尙往也。「自我西郊」﹐施未行也。《象》曰﹕風行天上﹐小畜﹔君子以懿﹝2﹞文徳。

六爻斷﹕

初九﹕復自道﹐何其咎﹐吉。

《象》曰「復自道」﹐其義吉也。

九二﹕牽復﹐吉。

《象》曰﹕牽復在中﹐亦不自失也。

九三﹕輿說輻﹐夫妻反目。

《象》曰「夫妻反目」﹐不能正室也。

六四﹕有孚﹐血去惕出﹐無咎。

《象》曰﹕有孚惕出﹐上合志也。

九五﹕有孚攣如﹐富以其鄰。

《象》曰「有孚攣如」﹐不獨富也。

上九﹕旣雨旣處﹐尙徳載。婦貞厲。月幾望﹐君子徵凶。

《象》曰「旣雨旣處」﹐徳積載也。「君子徵凶」﹐有所疑也。

生僻字注釋﹕﹝1﹞【匣】讀音﹕xia﹐二聲。意爲﹕收藏東西的器具。﹝2﹞【懿】讀音﹕yi﹐四聲。意爲﹕美好﹝多指徳行﹞。

巽宮﹕《風火家人》屬木巽上離下

伏

神【本

卦】

▄▄▄▄▄兄弟辛卯木

▄▄▄▄▄子孫辛巳火應

▄▄▄▄妻財辛未土

官鬼辛酉金▄▄▄▄▄父母己亥水

▄▄▄▄妻財己丑土世

▄▄▄▄▄兄弟己卯木

入海求珠之卦﹐開花結子之象。判曰﹕家人者﹐同也。陰陽得位﹐夫婦克隆﹐田木增廣﹐財入本宮。婚姻之道﹐以存始終。不求自合﹐家慶融融。

虎易注﹕世身在二爻﹐月卦身爲未﹐在四爻。官鬼辛酉金不入卦﹐伏藏在三爻父母己亥水下。

《易經》第三十七卦家人風火家人巽上離下家人﹕利女貞。《彖》曰「家人」﹐女正位乎內﹐男正位乎外﹔男女正﹐天地之大義也。家人有嚴君焉﹐父母之謂也。父父﹐子子﹐兄兄﹐弟弟﹐夫夫﹐婦婦﹐而家道正﹔正家而天下定矣。《象》曰﹕風自火出﹐家人﹔君子以言有物﹐而行有恆。

六爻斷﹕

初九﹕閒有家﹐悔亡。

《象》曰「閒有家」﹐志未變也。

六二﹕無攸遂﹐在中饋﹝1﹞﹐貞吉。

《象》曰﹕六二之吉﹐順以巽也。

九三﹕家人嗃嗃﹝2﹞﹐悔厲吉﹔婦子嘻嘻﹐終吝。

《象》曰「家人嗃嗃」﹐未失也。「婦子嘻嘻」﹐失家節也。

六四﹕富家﹐大吉。

《象》曰「富家﹐大吉」﹐順在位也。

九五﹕王假有家﹐勿卹﹐吉。

《象》曰「王假有家」﹐交相愛也。

上九﹕有孚威如﹐終吉。

《象》曰﹕威如之吉﹐反身之謂也。

生僻字注釋﹕﹝1﹞【饋】讀音﹕kui﹐四聲。意爲﹕饋贈。﹝2﹞【嗃】讀音﹕he﹐四聲。意爲﹕嚴酷﹐嚴厲。

巽宮﹕《風雷益》屬木巽上震下

伏

神【本

卦】

▄▄▄▄▄兄弟辛卯木應

▄▄▄▄▄子孫辛巳火

▄▄▄▄妻財辛未土

官鬼辛酉金▄▄▄▄妻財庚辰土世

▄▄▄▄兄弟庚寅木

▄▄▄▄▄父母庚子水

鴻鵠﹝1﹞遇風之卦﹐滴水天河之象。判曰﹕益者﹐損也。風雷相舉﹐益道如然。小人達情﹐刑獄之愆。君子位變﹐見善則遷。利有攸往﹐行人速還。

虎易注﹕世身在五爻﹐月卦身爲申﹐不入卦。官鬼辛酉金不入卦﹐伏藏在三爻妻財庚辰土下。

《易經》第四十二卦益風雷益巽上震下

益﹕利有攸往﹐利涉大川。《彖》曰「益」﹐損上益下﹐民說無疆﹔自上下下﹐其道大光。「利有攸往」﹐中正有慶。「利涉大川」﹐木道乃行。益動而巽﹐日進無疆。天施地生﹐其益無方。凡益之道﹐與時偕行。《象》曰﹕風雷﹐益﹔君子以見善則遷﹐有過則攺。

六爻斷﹕

初九﹕利用爲大作﹐元吉﹐無咎。

《象》曰「元吉﹐無咎」﹐下不厚事也。

六二﹕或益之十朋之龜﹐弗克違﹐永貞吉。王用享於帝﹐吉。

《象》曰﹕或益之﹐自外來也。

六三﹕益之用凶事﹐無咎。有孚中行﹐告公用圭﹝2﹞。

《象》曰﹕益用凶事﹐固有之也。

六四﹕中行告公從。利用爲依遷國。

《象》曰﹕告公從﹐以益志也。

九五﹕有孚惠心﹐勿問元吉﹔有孚惠我徳。

《象》曰「有孚惠心」﹐勿問之矣。惠我徳﹐大得志也。

上九﹕莫益之﹐或擊之。立心勿恆﹐凶。

《象》曰「莫益之」﹐偏辭也。「或擊之」﹐自外來也。

生僻字注釋﹕﹝1﹞【鵠】讀音﹕hu﹐二聲。意指﹕天鵝。﹝2﹞【圭】讀音﹕gui﹐一聲。古代帝王諸侯舉行禮儀時所用的玉器﹐上尖下方。【圭表】古代的天文儀器。

巽宮﹕《天雷無妄》﹝六沖﹞屬木乾上震下【本

卦】▄▄▄▄▄妻財壬戌土

▄▄▄▄▄官鬼壬申金

▄▄▄▄▄子孫壬午火世

▄▄▄▄妻財庚辰土

▄▄▄▄兄弟庚寅木

▄▄▄▄▄父母庚子水應

石中蘊﹝1﹞玉之卦﹐守舊安常之象。判曰﹕無妄者﹐天災也。天雷震響﹐驚怖如摧。病勿與藥﹐𨿽凶可爲。百凡謀望﹐居安慮危。

虎易注﹕世身在初爻﹐月卦身爲卯﹐不入卦。此卦父﹑兄﹑子﹑財﹑官六親俱全。

《易經》第二十五卦無妄天雷無妄干上震下

無妄﹕元亨﹐利貞。其匪正有眚﹐不利有攸往。《彖》曰「無妄」﹐剛自外來而爲主於內﹐動而健﹐剛中而應。大亨以正﹐天之命也。「其匪正有眚﹐不利有攸往」﹐無妄之往﹐何之矣﹖天命不佑﹐行矣哉﹖《象》曰﹕天下雷行﹐物與無妄﹔先王以茂對時育萬物。

六爻斷﹕

初九﹕無妄﹐往吉。

《象》曰﹕無妄之往﹐得志也。

六二﹕不耕獲﹐不菑﹝2﹞畬﹝3﹞﹐則利有攸往。

《象》曰「不耕獲」﹐未富也。

六三﹕無妄之災﹔或系之牛﹐行人之得﹐邑人之災。

《象》曰﹕行人得牛﹐邑人災也。

九四﹕可貞﹐無咎。

《象》曰「可貞﹐無咎」﹐固有之也。

九五﹕無妄之疾﹐勿藥有喜。

《象》曰﹕無妄之藥﹐不可試也。

上九﹕無妄﹐行有眚﹐無攸利。

《象》曰﹕無妄之行﹐窮之災也。

生僻字注釋﹕﹝1﹞【蘊】讀音﹕yun﹐四聲。意爲﹕包含﹐蓄積。﹝2﹞【菑】讀音﹕zi﹐一聲。意爲﹕除艸。﹝3﹞【畬】讀音﹕yu﹐二聲。意爲﹕開墾過兩年的田地﹐

巽宮﹕《火雷噬嗑》屬木離上震下【本

卦】▄▄▄▄▄子孫己巳火

▄▄▄▄妻財己未土世

▄▄▄▄▄官鬼己酉金

▄▄▄▄妻財庚辰土

▄▄▄▄兄弟庚寅木應

▄▄▄▄▄父母庚子水

日中爲市之卦﹐頤中有物之象。判曰﹕噬嗑者﹐嚙﹝1﹞也。上下相合﹐物在頤間﹐飲食之事﹐聚會相延﹐財爻持世。求之不難。所爲事理﹐內外俱安。

虎易注﹕世身在二爻﹐月卦身爲戌﹐不入卦。此卦父﹑兄﹑子﹑財﹑官六親俱全。

《易經》第二十一卦噬嗑火雷噬嗑離上震下噬嗑﹕亨。利用獄。《彖》曰﹕頤中有物﹐曰噬嗑。噬嗑而亨﹐剛柔分﹐動而明﹐雷電合而章。柔得中而上行﹐𨿽不當位﹐利用獄也。《象》曰﹕雷電﹐噬嗑﹔先王以明罰敕法。

六爻斷﹕初九﹕履﹝2﹞校滅趾﹐無咎。

《象》曰「履校滅趾」﹐不行也。

六二﹕噬膚滅鼻﹐無咎。

《象》曰「噬膚滅鼻」﹐乘剛也。

六三﹕噬臘肉﹐遇毒﹐小吝﹐無咎。

《象》曰「遇毒」﹐位不當也。

九四﹕噬乾﹝此處讀幹音。﹞胏﹝3﹞﹐得金矢﹐利艱貞﹐吉。

《象》曰「利艱貞﹐吉」﹐未光也。

六五﹕噬乾肉﹐得黃金﹐貞厲﹐無咎。

《象》曰「貞厲﹐無咎」﹐得當也。

上九﹕何校滅耳﹐凶。

《象》曰「何校滅耳」﹐聰不明也。

生僻字注釋﹕﹝1﹞【嚙】讀音﹕nie﹐四聲。意爲﹕鼠兔等動物﹐用牙啃和咬。﹝2﹞【履】讀音﹕lv﹐三聲。﹝原字爲屍字頭﹐裏面爲雙人旁加婁字。讀音爲四聲。﹞其意爲﹕古代用麻﹐葛等制成的鞋。也有踩﹐踏之意。﹝3﹞【胏】讀音﹕zi﹐三聲。意爲﹕剩餘的食物。

巽宮﹕《山雷頤》﹝遊魂﹞屬木艮上震下

伏

神【本

卦】

▄▄▄▄▄兄弟丙寅木

子孫辛巳火▄▄▄▄父母丙子水

▄▄▄▄妻財丙戌土世

官鬼辛酉金▄▄▄▄妻財庚辰土

▄▄▄▄兄弟庚寅木

▄▄▄▄▄父母庚子水應

龍隱深潭之卦﹐遷善遠惡之象。判曰﹕頤者﹐養也。謹言節食﹐能養其身。震動艮止﹐萬物皆春。惡事消散﹐不害於人。

虎易注﹕世身在五爻﹐月卦身爲酉﹐不入卦。官鬼辛酉金不入卦﹐伏藏在三爻妻財庚辰土下。子孫辛巳火不入卦﹐伏藏在五爻父母丙子水下。

《易經》第二十七卦頤山雷頤艮上震下

頤﹕貞吉。觀頤﹐自求口實。《彖》曰「頤﹐貞吉」﹐養正則吉也。「觀頤」﹐觀其所養也。「自求口實」﹐觀其自養也。天地養萬物﹐聖人養賢以及萬民。頤之時大矣哉﹗《象》曰﹕山下有雷﹐頤﹔君子以愼﹝1﹞言語﹐節飲食。

六爻斷﹕

初九﹕捨爾靈龜﹐觀我朵頤﹐凶。

《象》曰「觀我朵頤」﹐亦不足貴也。

六二﹕顚﹝2﹞頤。拂﹝3﹞經﹐於丘頤﹐徵凶。

《象》曰﹕六二「徵凶」﹐行失類也。

六三﹕拂頤﹐貞凶。十年勿用﹐無攸利。

《象》曰「十年勿用」﹐道大悖也。

六四﹕顚頤﹐吉。虎視眈眈﹝4﹞﹐其欲逐逐﹐無咎。

《象》曰﹕顚頤之吉﹐上施光也。

六五﹕拂經。居貞吉﹐不可涉﹝5﹞大川。

《象》曰﹕居貞之吉﹐順以從上也。

上九﹕由頤。厲吉﹐利涉大川。

《象》曰「由頤﹐厲吉」﹐大有慶也。

生僻字注釋﹕﹝1﹞【愼】讀音﹕shen﹐四聲。意爲﹕謹愼﹐小心。﹝2﹞【顚】讀音﹕dian﹐一聲。意爲﹕髙而直立的東西的頂﹐路不平﹐跌落。﹝3﹞【拂】讀音﹕fu﹐二聲。意爲﹕輕輕擦過﹐甩動﹐抖﹐違背。﹝4﹞【眈眈】讀音﹕dan﹐一聲。意爲﹕形容眼睛注視。﹝5﹞【涉】讀音﹕she﹐四聲。意爲﹕渡﹐徒步過水﹝泛指從水上經過﹞。

巽宮﹕《山風蠱》﹝歸魂﹞屬木艮上巽下

伏

神【本

卦】

▄▄▄▄▄兄弟丙寅木應

子孫辛巳火▄▄▄▄父母丙子水

▄▄▄▄妻財丙戌土

▄▄▄▄▄官鬼辛酉金世

▄▄▄▄▄父母辛亥水

▄▄▄▄妻財辛丑土

三虫食血之卦﹐以惡害義之象。判曰﹕蠱者﹐事也。乾父之體﹐任用於先﹐三虫在器﹐陰害相連。厭昧之事﹐其疾難痊。求謀欲起﹐慮恐相干。

虎易注﹕世身在四爻﹐月卦身爲寅﹐在六爻。子孫辛巳火不入卦﹐伏藏在五爻父母丙子水下。

《易經》第十八卦蠱山風蠱艮上巽下

蠱﹕元亨﹐利涉大川。先甲三日﹐後甲三日。《彖》曰「蠱」﹐剛上而柔下﹐巽而止﹐蠱。「蠱﹐元亨」﹐而天下治也。「利涉大川」﹐往有事也。「先甲三日﹐後甲三日」﹐終則有始﹐天行也。《象》曰﹕山下有風﹐蠱﹔君子以振民育徳。

六爻斷﹕

初六﹕乾父之蠱﹐有子﹐考無咎﹐厲終吉。

《象》曰「乾父之蠱」﹐意承考也。

九二﹕幹母之蠱﹐不可貞。

《象》曰「幹母之蠱」﹐得中道也。

九三﹕乾父之蠱﹐小有悔﹐無大咎。

《象》曰「乾父之蠱」﹐終無咎也。

六四﹕裕父之蠱﹐往見吝。

《象》曰「裕父之蠱」﹐往未得也。

六五﹕乾父之蠱﹐用譽。

《象》曰「乾父﹐用譽」﹐承以徳也。

上九﹕不事王侯﹐髙尙其事。

《象》曰「不事王侯」﹐志可則也。

離宮﹕《離爲火》﹝六沖﹞屬火離上離下【本

卦】▄▄▄▄▄兄弟己巳火世

▄▄▄▄子孫己未土

▄▄▄▄▄妻財己酉金

▄▄▄▄▄官鬼己亥水應

▄▄▄▄子孫己丑土

▄▄▄▄▄父母己卯木

飛禽遇网之卦﹐大明當天之象。判曰﹕離者﹐麗也。光明美麗﹐不利出師。二鳥同飛﹐雄失其雌﹝1﹞﹐婚姻未合﹐易起官非。口舌相尙﹐財散人離。

虎易注﹕世身在六爻﹐月卦身爲巳﹐在六爻。此卦父﹑兄﹑子﹑財﹑官六親俱全。

《易經》第三十卦離離爲火離上離下

離﹕利貞﹐亨。畜牝﹝2﹞牛﹐吉。《彖》曰「離」﹐麗也。日月麗乎天﹐百谷艸木麗乎土﹐重明以麗乎正﹐乃化成天下。柔麗乎中正﹐故亨﹐是以畜牝牛吉也。《象》曰﹕明兩作﹐離﹔大人以繼明照於四方。

六爻斷﹕

初九﹕履錯然﹐敬之﹐無咎。

《象》曰﹕履錯之敬﹐以辟咎也。

六二﹕黃離﹐元吉。

《象》曰「黃離﹐元吉」﹐得中道也。

九三﹕日昃之離﹐不鼓缶而歌﹐則大耋﹝3﹞之嗟﹐凶。

《象》曰「日昃之離」﹐何可久也﹖

九四﹕突如其來如﹐焚如﹐死如﹐棄如。

《象》曰「突如其來如」﹐無所容也。

六五﹕出涕﹝4﹞沱﹝5﹞若﹐戚嗟若﹐吉。

《象》曰﹕六五之吉﹐離王公也。

上九﹕王用出徵﹐有嘉﹐折首﹐獲匪其醜﹐無咎。

《象》曰「王用出徵」﹐以正邦也。

生僻字注釋﹕﹝1﹞【雌】讀音﹕ci﹐二聲。意爲﹕生物中能產生卵細胞的﹝和雄相對﹞。﹝2﹞【牝】讀音﹕pin﹐四聲。意爲﹕雌性的﹝指鳥﹑獸。和「牡」相對﹞。﹝3﹞【耋】讀音﹕die﹐二聲。意爲﹕七﹑八十歲的年紀﹐泛指老年。﹝4﹞【涕】讀音﹕ti﹐四聲。意爲﹕眼淚。﹝5﹞【沱】讀音﹕tuo﹐二聲。意爲﹕可以停船的水彎。

離宮﹕《火山旅》屬火離上艮下

伏

神【本

卦】

▄▄▄▄▄兄弟己巳火

▄▄▄▄子孫己未土

▄▄▄▄▄妻財己酉金應

官鬼己亥水▄▄▄▄▄妻財丙申金

▄▄▄▄兄弟丙午火

父母己卯木▄▄▄▄子孫丙辰土世

如鳥焚巢﹝1﹞之卦﹐樂極哀生之象。判曰﹕旅者﹐客也。長途落落﹐羈﹝2﹞旅淒淒﹝3﹞﹐火行山上﹐逐艸髙低。如鳥焚巢﹐無枝可棲﹝4﹞。𨿽然先笑﹐後有悲啼。

虎易注﹕世身在五爻﹐月卦身爲午﹐在二爻。父母己卯木不入卦﹐伏藏在初爻子孫丙辰土下。官鬼己亥水不入卦﹐伏藏在三爻妻財丙申金下。

《易經》第五十六卦旅火山旅離上艮下

旅﹕小亨﹐旅貞吉。《彖》曰「旅﹐小亨」﹐柔得中乎外而順乎剛﹐止而麗乎明﹐是以「小亨﹐旅貞吉」也。旅之時義大矣哉﹗《象》曰﹕山上有火﹐旅﹔君子以明愼用刑﹐而不畱獄。

六爻斷﹕

初六﹕旅瑣瑣﹝5﹞﹐斯其所取災。

《象》曰「旅瑣瑣」﹐志窮災也。

六二﹕旅卽次﹐懷其資﹐得童僕貞。

《象》曰「得童僕貞」﹐終無尢也。

九三﹕旅焚其次﹐喪其童僕﹐貞厲。

《象》曰「旅焚其次」﹐亦以傷矣。以旅與下﹐其義喪也。

九四﹕旅於處﹐得其資斧﹐我心不快。

《象》曰「旅於處」﹐未得位也。「得其資斧」﹐心未快也。

六五﹕射雉﹝6﹞﹐一矢﹝7﹞亡﹐終以譽命。

《象》曰「終以譽命」﹐上逮也。

上九﹕鳥焚其巢﹐旅人先笑後號咷﹝8﹞。喪牛於易﹐凶。

《象》曰﹕以旅在上﹐其義焚也。「喪牛於易」﹐終莫之聞也。

生僻字注釋﹕﹝1﹞【巢】讀音﹕chao﹐二聲。意爲﹕鳥的窩。﹝2﹞【羈】讀音﹕ji﹐一聲。意爲﹕拘束﹐停畱。﹝3﹞【淒】讀音﹕qi﹐一聲。意爲﹕寒冷﹐形容冷落蕭條﹐悲傷難過。﹝4﹞【恓】讀音﹕qi﹐一聲。本指鳥停在樹上﹐泛指居住或停畱。﹝5﹞【瑣】讀音﹕suo﹐三聲。意爲﹕細碎﹐卑微。﹝6﹞【雉】讀音﹕zhi﹐四聲。意爲﹕幼小﹐一種形狀象雞的鳥。﹝7﹞【矢】讀音﹕shi﹐三聲。意爲﹕箭。﹝8﹞【咷】讀音﹕tao﹐二聲。意爲﹕哭。

離宮﹕《火風鼎》屬火離上巽下

伏

神【本

卦】

▄▄▄▄▄兄弟己巳火

▄▄▄▄子孫己未土應

▄▄▄▄▄妻財己酉金

▄▄▄▄▄妻財辛酉金

▄▄▄▄▄官鬼辛亥水世

父母己卯木▄▄▄▄子孫辛丑土

調和鼎鼐﹝1﹞之卦﹐去舊取新之象。判曰﹕鼎者﹐定也。鼎象九州﹐和羹﹝2﹞之器﹐變生爲熟﹐以成香味。鼎乃易溢﹝3﹞﹐不宜爭事﹐官鬼持世﹐求官最利。

虎易注﹕世身在六爻﹐月卦身爲丑﹐在初爻。父母己卯木不入卦﹐伏藏在初爻子孫辛丑土下。

《易經》第五十卦鼎火風鼎離上巽下

鼎﹕元吉﹐亨。《彖》曰「鼎」﹐象也。以木巽火﹐亨飪﹝4﹞也。聖人亨以享上帝﹐而大亨以養聖賢。巽而耳目聰明﹐柔進而上行﹐得中而應乎剛﹐是以元亨。《象》曰﹕木上有火﹐鼎﹔君子以正位凝﹝5﹞命。

六爻斷﹕

初六﹕鼎顚趾﹐利出否。得妾﹝6﹞以其子﹐無咎。

《象》曰「鼎顚趾」﹐未悖也。「利出否」﹐以從貴也。

九二﹕鼎有實﹐我仇有疾﹐不我能卽﹐吉。

《象》曰「鼎有實」﹐愼所之也。「我仇有疾」﹐終無尢也。

九三﹕鼎耳革﹐其行塞。雉膏不食﹐方雨虧悔﹐終吉。

《象》曰「鼎耳革」﹐失其義也。

九四﹕鼎折足﹐覆公餗﹝7﹞。其形渥﹝8﹞﹐凶。

《象》曰「覆公餗」﹐信如何也﹗

六五﹕鼎黃耳﹐金鉉﹝9﹞﹐利貞。

《象》曰「鼎黃耳」﹐中以爲實也。

上九﹕鼎玉鉉﹐大吉﹐無不利。

《象》曰﹕玉鉉在上﹐剛柔節也。

生僻字注釋﹕﹝1﹞【鼐】讀音﹕nai﹐四聲。意爲﹕大鼎。﹝2﹞【羹】讀音﹕geng﹐一聲。意爲﹕糊狀食物。﹝3﹞【溢】讀音﹕yi﹐四聲。意爲﹕充滿而流出來﹐過分。﹝4﹞【飪】讀音﹕ren﹐四聲。意爲﹕做飯做菜。﹝5﹞【凝】讀音﹕ning﹐二聲。意爲﹕凝結﹐注意力集中。﹝6﹞【妾】讀音﹕qie﹐四聲。意爲﹕舊時男子在妻子以外娶的女子。﹝7﹞【餗】讀音﹕su4聲。意爲﹕鼎中的食物。﹝8﹞【渥】讀音﹕wo﹐四聲。意爲﹕沾濕﹐沾潤﹐厚﹐重。﹝9﹞【鉉】讀音﹕xuan﹐四聲。意爲﹕古代橫貫鼎耳以扛鼎的器具。

離宮﹕《火水未濟》屬火離上坎下

伏

神【本

卦】

▄▄▄▄▄兄弟己巳火應

▄▄▄▄子孫己未土

▄▄▄▄▄妻財己酉金

官鬼己亥水▄▄▄▄兄弟戊午火世

▄▄▄▄▄子孫戊辰土

▄▄▄▄父母戊寅木

竭海求珠之卦﹐憂中望喜之象。判曰﹕未濟者﹐失也。水火不交﹐剛柔失位﹐求事未成﹐多有壅滯。如狐渡水﹐必濡其尾。積小成大﹐謂之未濟。

虎易注﹕世身在初爻﹐月卦身爲申﹐不入卦。官鬼己亥水不入卦﹐伏藏在三爻兄弟戊午火下。

《易經》第六十四卦未濟火水未濟離上坎下

未濟﹕亨。小狐汔﹝1﹞濟﹐濡其尾﹐無攸利。《彖》曰「未濟﹐亨」﹐柔得中也。「小狐汔濟」﹐未出中也。「濡其尾﹐無攸利」﹐不續終也。𨿽不當位﹐剛柔應也。《象》曰﹕火在水上﹐未濟﹔君子以愼辧物居方。

六爻斷﹕

初六﹕濡其尾﹐吝。

《象》曰「濡其尾」﹐亦不知極也。

九二﹕曳其輪﹐貞吉。

《象》曰﹕九二「貞吉」﹐中以行正也。

六三﹕未濟﹐徵凶﹐利涉大川。

《象》曰「未濟﹐徵凶」﹐位不當也。

九四﹕貞吉﹐悔亡。震用伐鬼方﹐三年有賞於大國。

《象》曰「貞吉﹐悔亡」﹐志行也。

六五﹕貞吉﹐無悔。君子之光﹐有孚﹐吉。

《象》曰「君子之光」﹐其暉﹝2﹞吉也。

上九﹕有孚於飲酒﹐無咎。濡其首﹐有孚失是。

《象》曰﹕飲酒濡首﹐亦不知節也。

生僻字注釋﹕﹝1﹞【訖】讀音﹕qi﹐四聲。意爲﹕完結﹐截止。﹝2﹞【暉】讀音﹕hui﹐一聲。意爲﹕陽光。

離宮﹕《山水蒙》屬火艮上坎下

伏

神【本

卦】

▄▄▄▄▄父母丙寅木

▄▄▄▄官鬼丙子水

妻財己酉金▄▄▄▄子孫丙戌土世

▄▄▄▄兄弟戊午火

▄▄▄▄▄子孫戊辰土

▄▄▄▄父母戊寅木應

人藏煙艸之卦﹐萬物始生之象。判曰﹕蒙者﹐昧也。蒙以養正﹐山下有泉﹐回還反覆﹐迷悶相連。多憂過失﹐病患相纏﹐欲進欲追﹐疑惑不前。

虎易注﹕世身在五爻﹐月卦身爲酉﹐不入卦。妻財己酉金不入卦﹐伏藏在四爻子孫丙戌土下。

《易經》第四卦蒙山水蒙艮上坎下

蒙﹕亨。匪我求童蒙﹐童蒙求我。初筮告﹐再三瀆﹐瀆則不告。利貞。《彖》曰「蒙」﹐山下有險﹐險而止﹐蒙。「蒙﹐亨」﹐以亨行時中也。「匪我求童蒙﹐童蒙求我」﹐志應也。「初筮告」﹐以剛中也。「再三瀆﹐瀆則不告」﹐瀆蒙也。蒙以養正﹐聖功也。《象》曰﹕山下出泉﹐蒙﹔君子以果行育徳。

六爻斷﹕

初六﹕發蒙﹐利用刑人﹐用說桎梏﹝1﹞﹔以往吝。

《象》曰「利用刑人」﹐以正法也。

九二﹕包蒙﹐吉。納婦﹐吉﹔子克家。

《象》曰「子克家」﹐剛柔接也。

六三﹕勿用取女﹐見金夫﹐不有躬﹐無攸利。

《象》曰「勿用取女」﹐行不順也。

六四﹕困蒙﹐吝。

《象》曰﹕困蒙之吝﹐獨遠實也。

六五﹕童蒙﹐吉。

《象》曰﹕童蒙之吉﹐順以巽也。

上九﹕擊蒙﹐不利爲寇﹝2﹞﹐利禦寇。

《象》曰﹕利用禦寇﹐上下順也。

生僻字注釋﹕﹝1﹞【桎梏】讀音﹕zhi﹐四聲。gu﹐四聲。意爲﹕古代木制的腳鐐和手銬。比諭束縛人或事物的東西。﹝2﹞【寇】讀音﹕kou﹐四聲。意爲﹕彊盜﹐敵人來侵略。

離宮﹕《風水渙》屬火巽上坎下伏

神【本

卦】

▄▄▄▄▄父母辛卯木

▄▄▄▄▄兄弟辛巳火世

妻財己酉金▄▄▄▄子孫辛未土

官鬼己亥水▄▄▄▄兄弟戊午火

▄▄▄▄▄子孫戊辰土應

▄▄▄▄父母戊寅木

順水行舟之卦﹐大風吹物之象。判曰﹕渙者﹐散也。逐波隨水﹐患難將消﹐惡事離身﹐獄訟出牢。利涉大川﹐舟楫﹝1﹞遙遙﹐出入無滯﹐福徳滔滔。

虎易注﹕世身在六爻﹐月卦身爲辰﹐在二爻。官鬼己亥水不入卦﹐伏藏在三爻兄弟戊午火下。妻財己酉金不入卦﹐伏藏在四爻子孫辛未土下。

《易經》第五十九卦渙風水渙巽上坎下

渙﹕亨。王假有廟﹐利涉大川﹐利貞。《彖》曰「渙﹐亨」﹐剛來而不窮﹐柔得位乎外而上同。「王假有廟」﹐王乃在中也。「利涉大川」﹐乘木有功也。《象》曰﹕風行水上﹐渙﹔先王以享於帝立廟。

六爻斷﹕

初六﹕用拯﹝2﹞﹐馬壯﹐吉。

《象》曰﹕初六之吉﹐順也。

九二﹕渙奔其機﹐悔亡。

《象》曰「渙奔其機」﹐得願也。

六三﹕渙其躬﹐無悔。

《象》曰「渙其躬」﹐志在外也。

六四﹕渙其羣﹐元吉。渙有丘﹐匪夷所思。

《象》曰「渙其羣﹐元吉」﹐光大也。

九五﹕渙汗其大號﹐渙王居﹐無咎。

《象》曰﹕王居無咎﹐正位也。

上九﹕渙其血去﹐逖﹝3﹞出﹐無咎。

《象》曰「渙其血」﹐遠害也。

生僻字注釋﹕﹝1﹞【楫】讀音﹕ji﹐二聲。意爲﹕槳。﹝2﹞【拯】讀音﹕zheng﹐三聲。意爲﹕救。﹝3﹞【逖】讀音﹕ti﹐四聲。意爲﹕遠。

離宮﹕《天水訟》﹝遊魂﹞屬火乾上坎下

伏

神【本

卦】

▄▄▄▄▄子孫壬戌土

▄▄▄▄▄妻財壬申金

▄▄▄▄▄兄弟壬午火世

官鬼己亥水▄▄▄▄兄弟戊午火

▄▄▄▄▄子孫戊辰土

▄▄▄▄父母戊寅木應

縱鷹逐兔之卦﹐天水相違之象。判曰﹕訟者﹐論也。天道西往﹐水脈東流。求事未遂﹐心常懷憂。爭訟宜止﹐可用和休。

虎易注﹕世身在初爻﹐月卦身爲卯﹐不入卦。官鬼己亥水不入卦﹐伏藏在三爻兄弟戊午火下。

《易經》第六卦訟天水訟乾上坎下

訟﹕有孚窒﹐惕中吉﹐終凶。利見大人﹐不利涉大川。《彖》曰「訟」﹐上剛下險﹔險而健﹐訟。「訟﹐有孚窒﹐惕中吉」﹐剛來而得中也。「終凶」﹐訟不可成也。「利見大人」﹐尙中正也。「不利涉大川」﹐入於淵也。《象》曰﹕天與水違行﹐訟﹔君子以作事謀始。

六爻斷﹕

初六﹕不永所事﹐小有言﹐終吉。

《象》曰「不永所事」﹐訟不可長也。𨿽「小有言」﹐其辯明也。

九二﹕不克訟﹐歸而逋﹝1﹞。其邑人三百戶﹐無眚。

《象》曰﹕不克訟﹐歸逋竄也﹔自下訟上﹐患至掇﹝2﹞也。

六三﹕食舊徳﹐貞﹐厲終吉。或從王事﹐無成。

《象》曰「食舊徳」﹐從上吉也。

九四﹕不克訟﹐復卽命﹐渝﹐安貞﹐吉。

《象》曰「復卽命﹐渝﹐安貞」﹐不失也。

九五﹕訟﹐元吉。

《象》曰「訟﹐元吉」﹐以中正也。

上九﹕或錫之鞶﹝3﹞帶﹐終朝三褫﹝4﹞之。

《象》曰﹕以訟受服﹐亦不足敬也。

生僻字注釋﹕﹝1﹞【逋】讀音﹕bu﹐一聲。意爲﹕逃亡﹐拖欠﹐拖延。﹝2﹞【掇】讀音﹕duo﹐一聲。意爲﹕采取﹐拾取﹐搬。﹝3﹞【鞶】讀音﹕pan﹐二聲。意爲﹕大帶子。﹝4﹞【褫】讀音﹕chi﹐三聲。意爲﹕脫去﹐解下﹐剝奪。

離宮﹕《天火同人》﹝歸魂﹞屬火乾上離下【本

卦】▄▄▄▄▄子孫壬戌土應

▄▄▄▄▄妻財壬申金

▄▄▄▄▄兄弟壬午火

▄▄▄▄▄官鬼己亥水世

▄▄▄▄子孫己丑土

▄▄▄▄▄父母己卯木

遊魚從水之卦﹐管鮑﹝1﹞分金之象。判曰﹕同人者﹐親也。同心之言﹐其臭如蘭。二人同心﹐其利斷金。所求皆得﹐無不稱心。

虎易注﹕世身在六爻﹐月卦身爲寅﹐不入卦。此卦父﹑兄﹑子﹑財﹑官六親俱全。

《易經》第十三卦同人天火同人乾上離下

同人﹕同人於野﹐亨。利涉大川﹐利君子貞。《彖》曰「同人」﹐柔得位得中而應乎乾﹐曰同人。同人曰。「同人於野﹐亨﹐利涉大川」﹐干行也。文明以健﹐中正而應﹐君子正也。惟君子爲能通天下之志。《象》曰﹕天與火﹐同人﹔君子以類族辧物。

六爻斷﹕

初九﹕同人於門﹐無咎。

《象》曰﹕出門同人﹐又誰咎也﹖

六二﹕同人於宗﹐吝。

《象》曰「同人於宗」﹐吝道也。

九三﹕伏戎﹝2﹞於莽﹝3﹞﹐升其髙陵﹐三歲不興。

《象》曰「伏戎於莽」﹐敵剛也。「三歲不興」﹐安行也。

九四﹕乘其墉﹝4﹞﹐弗克攻﹐吉。

《象》曰「乘其墉」﹐義弗克也。其吉﹐則困而反則也。

九五﹕同人先號啕而後笑。大師克相遇。

《象》曰﹕同人之先﹐以中直也。大師相遇﹐言相克也。

上九﹕同人於郊﹐無悔。

《象》曰「同人於郊」﹐志未得也。

生僻字注釋﹕﹝1﹞【鮑】讀音﹕bao﹐四聲。此處指春秋時期的管仲和鮑叔牙的故事。﹝2﹞【戎】讀音﹕rong﹐二聲。意爲﹕軍隊﹐武器。﹝3﹞【莽】讀音﹕mang﹐三聲。意爲﹕大﹐密生的艸。﹝4﹞【墉】讀音﹕yong﹐一聲。意爲﹕城墻﹐髙墻。

坤宮﹕《坤爲地》﹝六沖﹞屬土坤上坤下【本

卦】▄▄▄▄子孫癸酉金世

▄▄▄▄妻財癸亥水

▄▄▄▄兄弟癸丑土

▄▄▄▄官鬼乙卯木應

▄▄▄▄父母乙巳火

▄▄▄▄兄弟乙未土

生載萬物之卦﹐博厚無疆之象。判曰﹕坤者﹐順也。乃順成天﹐萬物資生。用動則濁﹐用靜則淸。所作有順﹐萬物皆成。

虎易注﹕世身在四爻﹐月卦身爲亥﹐在五爻。此卦父﹑兄﹑子﹑財﹑官六親俱全。

《易經》第二卦坤坤爲地坤上坤下坤﹕元亨﹐利牝馬之貞。君子有攸往﹐先迷後得﹐主利。西南得朋﹐東北喪朋。安貞吉。《彖》曰﹕至哉坤元﹗萬物資生﹐乃順承天。坤厚載物﹐徳合無疆﹐含弘光大﹐品物咸亨。牝馬地類﹐行地無疆﹐柔順利貞﹐君子攸行。先迷失道﹐後順得常。西南得朋﹐乃與類行。東北喪朋﹐乃終有慶。安貞之吉﹐應地無疆。《象》曰﹕地勢坤﹐君子以厚徳載物。

六爻斷﹕

初六﹕履霜﹐堅冰至。

《象》曰﹕履霜堅冰﹐陰始凝也。馴﹝1﹞致其道﹐至堅冰也。

六二﹕直方大﹐不習無不利。

《象》曰﹕六二之動﹐直以方也。「不習無不利」﹐地道光也。

六三﹕含章可貞。或從王事﹐無成有終。

《象》曰「含章可貞」﹐以時發也。「或從王事」﹐知光大也。

六四﹕括囊﹐無咎﹐無譽。

《象》曰「括囊﹐無咎」﹐愼不害也。

六五﹕黃裳﹐元吉。

《象》曰「黃裳﹐元吉」﹐文在中也。

上六﹕戰龍於野﹐其血玄黃。

《象》曰「戰龍於野」﹐其道窮也。

用六﹕利永貞。

《象》曰﹕用六永貞﹐以大終也。

生僻字注釋﹕﹝1﹞【馴】讀音﹕xun﹐四聲。意爲﹕順服的﹐善良﹐使其順服。

坤宮﹕《地雷復》﹝六合﹞屬土坤上震下

伏

神【本

卦】

▄▄▄▄子孫癸酉金

▄▄▄▄妻財癸亥水

▄▄▄▄兄弟癸丑土應

▄▄▄▄兄弟庚辰土

父母乙巳火▄▄▄▄官鬼庚寅木

▄▄▄▄▄妻財庚子水世

淘沙見金之卦﹐反覆往來之象。判曰﹕復者﹐反也。內悅外順﹐舉動無違。世應相合﹐遷官益財。失而復得﹐往而復來。婚姻占得﹐夫婦和諧。

虎易注﹕世身在初爻﹐月卦身爲子﹐在初爻。父母乙巳火不入卦﹐伏藏在二爻官鬼庚寅木下。

《易經》第二十四卦復地雷復坤上震下

復﹕亨。出入無疾﹐朋來無咎。反復其道﹐七日來復。利有攸往。《彖》曰「復﹐亨」﹐剛反。動而以順行﹐是以「出入無疾﹐朋來無咎」。「反復其道﹐七日來復」﹐天行也。「利有攸往」﹐剛長也。復其見天地之心乎﹗《象》曰﹕雷在地中﹐復﹔先王以至日閉關﹐商旅不行﹐後不省方。

六爻斷﹕

初九﹕不遠復﹐無祗﹝1﹞悔﹐元吉。

《象》曰﹕不遠之復﹐以修身也。

六二﹕休復﹐吉。

《象》曰﹕休復之吉﹐以下仁也。

六三﹕頻復﹐厲無咎。

《象》曰﹕頻復之厲﹐義無咎也。

六四﹕中行獨復。

《象》曰「中行獨復」﹐以從道也。

六五﹕惇復﹐無悔。

《象》曰「惇復﹐無悔」﹐中以自考也。上六﹕迷復﹐凶﹐有災眚。用行師﹐終有大敗﹔以其國﹐君凶﹐至於十年不克徵。

《象》曰﹕迷復之凶﹐反君道也。

生僻字注釋﹕﹝1﹞【祗】讀音﹕qi﹐二聲。意爲﹕地神。朱熹注爲「抵」之意。也有注爲「大」﹐「災患」等意。

坤宮﹕《地澤臨》屬土坤上兌下【本

卦】▄▄▄▄子孫癸酉金

▄▄▄▄妻財癸亥水應

▄▄▄▄兄弟癸丑土

▄▄▄▄兄弟丁丑土

▄▄▄▄▄官鬼丁卯木世

▄▄▄▄▄父母丁巳火

鳳入雞羣之卦﹐以上臨下之象。判曰﹕臨者﹐大也。以大臨小﹐以上臨下﹐內柔外和﹐人非欺詐﹝1﹞。居官進升﹐文才和雅。縱有災害﹐不能相惹。

虎易注﹕世身在四爻﹐月卦身爲丑﹐在三﹑四爻。此卦父﹑兄﹑子﹑財﹑官六親俱全。

《易經》第十九卦臨地澤臨坤上兌下

臨﹕元亨﹐利貞。至於八月有凶。《彖》曰「臨」﹐剛浸而長﹐說而順﹐剛中而應。大亨以正﹐天之道也。「至於八月有凶」﹐消不久也。《象》曰﹕澤上有地﹐臨﹔君子以教思無窮﹐容保民無疆。

六爻斷﹕

初九﹕咸臨﹐貞吉。

《象》曰「咸臨﹐貞吉」﹐志行正也。

九二﹕咸臨﹐吉﹐無不利。

《象》曰「咸臨﹐吉﹐無不利」﹐未順命也。

六三﹕甘臨﹐無攸利。旣憂之﹐無咎。

《象》曰「甘臨」﹐位不當也。「旣憂之」﹐咎不長也。

六四﹕至臨﹐無咎。

《象》曰「至臨﹐無咎」﹐位當也。

六五﹕知臨﹐大君之宜﹐吉。

《象》曰「大君之宜」﹐行中之謂也。

上六﹕惇臨﹐吉﹐無咎。

《象》曰﹕惇臨之吉﹐志在內也。

生僻字注釋﹕﹝1﹞【詐】讀音﹕zha﹐四聲。意爲﹕欺騙﹐假裝。

坤宮﹕《地天泰》﹝六合﹞屬土坤上干下

伏

神【本

卦】

▄▄▄▄子孫癸酉金應

▄▄▄▄妻財癸亥水

▄▄▄▄兄弟癸丑土

▄▄▄▄▄兄弟甲辰土世

父母乙巳火▄▄▄▄▄官鬼甲寅木

▄▄▄▄▄妻財甲子水

天地交暢之卦﹐小往大來之象。判曰﹕泰者﹐通也。天地交泰﹐陰陽和光﹐麒麟﹝1﹞悉出﹐丹鳳來翔。小人道滅﹐君子道昌﹐求謀順遂﹐惡事消亡。

虎易注﹕世身在五爻﹐月卦身爲寅﹐在二爻。父母乙巳火不入卦﹐伏藏在二爻官鬼甲寅木下。

《易經》第十一卦泰地天泰坤上干下

泰﹕小往大來﹐吉亨。《彖》曰「泰﹐小往大來﹐吉亨」。則是天地交而萬物通也﹐上下交而其志同也。內陽而外陰﹐內健而外順﹐內君子而外小人﹐君子道長﹐小人道消也。《象》曰﹕天地交﹐泰﹔後以財成天地之道﹐輔相天地之宜﹐以左右民。

六爻斷﹕

初九﹕拔茅茹﹝2﹞以其匯﹐徵吉。

《象》曰﹕拔茅徵吉﹐志在外也。

九二﹕包荒﹐用馮河﹐不遐﹝3﹞遺﹝4﹞。朋亡﹐得尙於中行。

《象》曰「包荒」﹐「得尙於中行」﹐以光大也。

九三﹕無平不陂﹝5﹞﹐無往不復。艱貞無咎﹐勿卹其孚﹐於食有福。

《象》曰「無往不復」﹐天地際也。

六四﹕翩翩﹝6﹞﹐不富以其鄰﹐不戒以孚。

《象》曰﹕翩翩不富﹐皆失實也。「不戒以孚」﹐中心願也。

六五﹕帝乙歸妹﹐以祉﹝7﹞元吉。

《象》曰「以祉元吉」﹐中以行願也。

上六﹕城復於隍﹝8﹞。勿用師﹐自邑告命﹐貞吝。

《象》曰「城復於隍」﹐其命亂也。

生僻字注釋﹕﹝1﹞【麒麟】讀音﹕qi﹐二聲。lin﹐二聲。意爲﹕古代傳說中的一種動物﹐古人拿他象徵祥瑞。﹝2﹞【茹】讀音﹕ru﹐二聲。意爲﹕喫。也有訓爲牽連﹐牽引之意的。﹝3﹞【遐】讀音﹕xia﹐二聲。意爲﹕遠﹐長久。﹝4﹞【遺】讀音﹕yi﹐二聲。意爲﹕遺失﹐遺漏﹐遺棄。﹝5﹞【陂】讀音﹕bei﹐一聲。意爲﹕池塘﹐水邊﹐岸﹐山坡。﹝6﹞【翩翩】讀音﹕pian﹐一聲。意爲﹕形容輕快的跳舞﹐舉止灑脫。﹝7﹞【祉】讀音zi﹐三聲。意爲﹕幸福。﹝8﹞【隍】讀音﹕huang﹐二聲。意爲﹕沒有水的城壕。

坤宮﹕《雷天大壯》﹝六沖﹞屬土震上干下【本

卦】▄▄▄▄兄弟庚戌土

▄▄▄▄子孫庚申金

▄▄▄▄▄父母庚午火世

▄▄▄▄▄兄弟甲辰土

▄▄▄▄▄官鬼甲寅木

▄▄▄▄▄妻財甲子水應

先順後逆之卦﹐羝﹝1﹞羊觸藩﹝2﹞之象。判曰﹕大壯者﹐志也。羝羊觸藩﹐其道難全。令人剛彊﹐已成過愆。非利勿貪﹐善莫大焉。

虎易注﹕世身在初爻﹐月卦身爲卯﹐不入卦。此卦父﹑兄﹑子﹑財﹑官六親俱全。

《易經》第三十四卦大壯雷天大壯震上干下

大壯﹕利貞。《彖》曰「大壯」﹐大者壯也。剛以動﹐故壯。「大壯﹐利貞」﹐大者正也﹐正大而天地之情可見矣﹗《象》曰﹕雷在天上﹐大壯﹔君子以非禮勿履。

六爻斷﹕

初九﹕壯於趾﹐徵凶﹐有孚。

《象》曰「壯於趾」﹐其孚窮也。

九二﹕貞吉。

《象》曰﹕九二「貞吉」﹐以中也。

九三﹕小人用壯﹐君子用罔﹐貞厲。羝羊觸藩﹐羸其角。

《象》曰「小人用壯」﹐君子罔也。

九四﹕貞吉﹐悔亡。藩決不羸﹐壯於大輿之輹﹝3﹞。

《象》曰「藩決不羸」﹐尙往也。

六五﹕喪羊於易﹐無悔。

《象》曰「喪羊於易」﹐位不當也。

上六﹕羝羊觸藩﹐不能退﹐不能遂。無攸利﹐艱則吉。

《象》曰「不能退﹐不能遂」﹐不祥也。「艱則吉」﹐咎不長也。

生僻字注釋﹕﹝1﹞【羝】讀音﹕di﹐一聲。意爲﹕公羊。﹝2﹞【藩】讀音﹕fan﹐一聲。意爲﹕籬笆。﹝3﹞【輹】讀音﹕fu﹐四聲。此字通「輻」。意爲﹕車輪中連接車轂和輪輞的一條直棍。

坤宮﹕《澤天夬》屬土兌上干下

伏

神【本

卦】

▄▄▄▄兄弟丁未土

▄▄▄▄▄子孫丁酉金世

▄▄▄▄▄妻財丁亥水

▄▄▄▄▄兄弟甲辰土

父母乙巳火▄▄▄▄▄官鬼甲寅木應

▄▄▄▄▄妻財甲子水

神劍斬蛟﹝1﹞之卦﹐先損後益之象。判曰﹕夬者﹐決也。乾兌相刑﹐惡聞其聲。文字契﹝2﹞約﹐事未易成﹐必須剛斷﹐始得吉亨。

虎易注﹕世身在四爻﹐月卦身爲辰﹐在三爻。父母乙巳火不入卦﹐伏藏在二爻官鬼甲寅木下。

《易經》第四十三卦夬澤天夬兌上干下

夬﹕揚於王庭﹐孚號有厲。告自邑﹐不利卽戎﹐利有攸往。《彖》曰「夬」﹐決也﹐剛決柔也。健而說﹐決而和。「揚於王庭」﹐柔乘五剛也。「孚號有厲」﹐其危乃光也。「告自邑﹐不利卽戎」﹐所尙乃窮也。「利有攸往」﹐剛長乃終也。《象》曰﹕澤上於天﹐夬﹔君子以施祿及下﹐居徳則忌。

六爻斷﹕

初九﹕壯於前趾﹐往不勝爲咎。

《象》曰﹕不勝而往﹐咎也。

九二﹕惕號﹐莫夜有戎﹐勿卹。

《象》曰﹕有戎勿卹﹐得中道也。

九三﹕壯於頄﹝3﹞﹐有凶。君子夬夬﹐獨行遇雨﹐若濡有慍﹝4﹞﹐無咎。

《象》曰「君子夬夬」﹐終無咎也。

九四﹕臀無膚﹐其行次且﹔牽羊悔亡﹐聞言不信。

《象》曰「其行次且」﹐位不當也。「聞言不信」﹐聰不明也。

九五﹕莧﹝5﹞陸夬夬﹐中行無咎。

《象》曰「中行無咎」﹐中未光也。

上六﹕無號﹐終有凶。

《象》曰﹕無號之凶﹐終不可長也。

生僻字注釋﹕﹝1﹞【蛟】讀音﹕jiao﹐一聲。【蛟龍】古代傳說中指興風作浪﹐能發洪水的龍。﹝2﹞【契】讀音﹕qi﹐四聲。意爲﹕用刀雕刻的文字﹐各種文書憑證﹐投合。﹝3﹞【頄】讀音﹕kui﹐二聲。意爲﹕顴骨。﹝4﹞【慍】讀音﹕yun﹐四聲。意爲﹕生气﹐惱怒。﹝5﹞【莧】讀音﹕xian﹐四聲。意爲﹕莧菜。朱熹注【莧陸】爲馬齒莧﹝一種野菜﹞。

坤宮﹕《水天需》﹝遊魂﹞屬土坎上干下伏

神【本

卦】

▄▄▄▄妻財戊子水

▄▄▄▄▄兄弟戊戌土

▄▄▄▄子孫戊申金世

▄▄▄▄▄兄弟甲辰土

父母乙巳火▄▄▄▄▄官鬼甲寅木

▄▄▄▄▄妻財甲子水應

云靄中天之卦﹐密雲不雨之象。判曰﹕需者﹐須也。云行於天﹐見險不前﹐身將有厄﹐恐被勾連。大事欲至﹐憂慮懸懸﹐光亨貞吉﹐利涉大川。

虎易注﹕世身在三爻﹐月卦身爲酉﹐不入卦。父母乙巳火不入卦﹐伏藏在二爻官鬼甲寅木下。

《易經》第五卦需水天需坎上干下

需﹕有孚﹐光亨﹐貞吉。利涉大川。《彖》曰「需」﹐須也﹐險在前也。剛健而不陷﹐其義不困窮矣。「需﹐有孚﹐光亨﹐貞吉」。位乎天位﹐以正中也。「利涉大川」﹐往有功也。《象》曰﹕云上於天﹐需﹔君子以飲食宴樂。

六爻斷﹕

初九﹕需於郊﹐利用恆﹐無咎。

《象》曰「需於郊」﹐不犯難行也。「利用恆﹐無咎」﹐未失常也。

九二﹕需於沙﹐小有言﹐終吉。

《象》曰「需於沙」﹐衍﹝1﹞在中也。𨿽「小有言」﹐以終吉也。

九三﹕需於泥﹐致寇至。

《象》曰「需於泥」﹐災在外也。自我致寇﹐敬愼不敗也。

六四﹕需於血﹐出自穴。

《象》曰「需於血」﹐順以聽也。

九五﹕需於酒食﹐貞吉。

《象》曰﹕酒食﹐「貞吉」﹐以中正也。

上六﹕入於穴﹐有不速之客三人來﹐敬之﹐終吉。

《象》曰﹕不速之客來﹐「敬之終吉」。𨿽不當位﹐未大失也。

生僻字注釋﹕﹝1﹞【衍】讀音﹕yan﹐三聲。意爲﹕開展﹐發揮﹐多餘﹐沼澤﹐低而平坦的土地。

坤宮﹕《水地比》﹝歸魂﹞屬土坎上下坤【本

卦】▄▄▄▄妻財戊子水應

▄▄▄▄▄兄弟戊戌土

▄▄▄▄子孫戊申金

▄▄▄▄官鬼乙卯木世

▄▄▄▄父母乙巳火

▄▄▄▄兄弟乙未土

眾星拱﹝1﹞北之卦﹐水行地上之象。判曰﹕比者﹐和也。撫臨萬國﹐內通外流﹐水行於地﹐本性和柔。先王制禮﹐以親諸侯﹐元永貞吉﹐百事無憂。

虎易注﹕世身在四爻﹐月卦身爲申﹐在四爻。此卦父﹑兄﹑子﹑財﹑官六親俱全。

《易經》第八卦比水地比坎上下坤

比﹕吉。原筮﹐元永貞﹐無咎。不寧方來﹐後夫凶。《彖》曰「比」﹐吉也。「比」﹐輔也﹐下順從也。「原筮﹐元永貞﹐無咎」。以剛中也。「不寧方來」﹐上下應也。「後夫凶」﹐其道窮也。《象》曰﹕地上有水﹐比﹔先王以建萬國﹐親諸侯。

六爻斷﹕

初六﹕有孚比之﹐無咎。有孚盈缶﹐終來有他﹐吉。

《象》曰﹕比之初六﹐有他吉也。

六二﹕比之自內﹐貞吉。

《象》曰「比之自內」﹐不自失也。

六三﹕比之匪人。

《象》曰「比之匪人」﹐不亦傷乎﹗

六四﹕外比之﹐貞吉。

《象》曰﹕外比於賢﹐以從上也。

九五﹕顯比。王用三驅﹐失前禽﹐邑人不誡﹐吉。

《象》曰﹕顯比之吉﹐位正中也。捨逆取順﹐「失前禽」也。「邑人不誡」﹐上使中也。

上六﹕比之無首﹐凶。

《象》曰「比之無首」﹐無所終也。

生僻字注釋﹕﹝1﹞【拱】讀音﹕gong﹐三聲。意爲﹕環繞。

兌宮﹕《兌爲澤》﹝六沖﹞屬金兌上兌下【本

卦】▄▄▄▄父母丁未土世

▄▄▄▄▄兄弟丁酉金

▄▄▄▄▄子孫丁亥水

▄▄▄▄父母丁丑土應

▄▄▄▄▄妻財丁卯木

▄▄▄▄▄官鬼丁巳火

江湖養物之卦﹐天降雨澤之象。判曰﹕兌者﹐悅也。澤潤萬物﹐恩惠兆民。居上愛下﹐悅而忻忻﹝1﹞。利有攸往﹐無不亨貞。

虎易注﹕世身在二爻﹐月卦身爲亥﹐在四爻。此卦父﹑兄﹑子﹑財﹑官六親俱全。

《易經》第五十八卦兌兌爲澤兌上兌下

兌﹕亨﹐利貞。《彖》曰「兌」﹐說也。剛中而柔外﹐說以利貞﹐是以順乎天而應乎人。說以先民﹐民忘其勞﹔說以犯難﹐民忘其死。說之大﹐民勸矣哉﹗《象》曰﹕麗澤﹐兌﹔君子以朋友講習。

六爻斷﹕

初九﹕和兌﹐吉。

《象》曰﹕和兌之吉﹐行未疑也。

九二﹕孚兌﹐吉﹐悔亡。

《象》曰﹕孚兌之吉﹐信志也。

六三﹕來兌﹐凶。

《象》曰﹕來兌之凶﹐位不當也。

九四﹕商兌未寧﹐介疾有喜。

《象》曰﹕九四之喜﹐有慶也。

九五﹕孚於剝﹐有厲。

《象》曰「孚於剝」﹐位正當也。

上六﹕引兌。

《象》曰﹕上六「引兌」﹐未光也。

生僻字注釋﹕﹝1﹞【忻】讀音﹕xin﹐一聲。此字通「欣」。意爲﹕喜悅。

兌宮﹕《澤水困》﹝六合﹞屬金兌上坎下【本

卦】▄▄▄▄父母丁未土

▄▄▄▄▄兄弟丁酉金

▄▄▄▄▄子孫丁亥水應

▄▄▄▄官鬼戊午火

▄▄▄▄▄父母戊辰土

▄▄▄▄妻財戊寅木世

河中無水之卦﹐守己待時之象。判曰﹕困者﹐危也。水在澤下﹐萬物不生。君子困窮﹐小人濫盈。三山幽谷﹐向暗背明。占者有難﹐守而勿爭。

虎易注﹕世身在三爻﹐月卦身爲午﹐在三爻。此卦父﹑兄﹑子﹑財﹑官六親俱全。

《易經》第四十七卦困澤水困兌上坎下

困﹕亨﹐貞﹐大人吉﹐無咎。有言不信。《彖》曰「困」﹐剛掩也。險以說﹐困而不失其所亨﹐其惟君子乎﹗「貞﹐大人吉」﹐以剛中也。「有言不信」﹐尙口乃窮也。《象》曰﹕澤無水﹐困﹔君子以致命遂志。

六爻斷﹕

初六﹕臀困於株木﹐入於幽谷﹐三歲不覿﹝1﹞。

《象》曰「入於幽谷」﹐幽不明也。

九二﹕困於酒食﹐朱紱﹝2﹞方來﹐利用亨祀。徵凶﹐無咎。

《象》曰﹕困於酒食﹐中有慶也。

六三﹕困於石﹐據於蒺藜﹝3﹞﹐入於其宮﹐不見其妻﹐凶。

《象》曰「據於蒺藜」﹐乘剛也。「入於其宮﹐不見其妻」﹐不祥也。

九四﹕來徐徐﹐困於金車﹐吝﹐有終。

《象》曰「來徐徐」﹐志在下也。𨿽不當位﹐有與也。

九五﹕劓刖﹝4﹞﹐困於赤紱﹐乃徐有說﹐利用祭祀。

《象》曰「劓刖」﹐志未得也。「乃徐有說」﹐以中直也。「利用祭祀」﹐受福也。

上六﹕困於葛藟﹝5﹞﹐於臲兀﹝此字爲【兀危】的簡化字﹞﹝6﹞﹐曰動悔有悔﹐徵吉。

《象》曰「困於葛藟」﹐未當也。「動悔有悔」﹐吉行也。

生僻字注釋﹕﹝1﹞【覿】讀音﹕di﹐二聲。意爲﹕見﹐相見。﹝2﹞【紱】讀音﹕fu﹐二聲。意爲﹕古代系印章的絲繩。﹝3﹞【蒺藜】讀音﹕ji﹐二聲。li﹐二聲。意爲﹕一年生艸本植物。﹝4﹞【刖】讀音﹕yue﹐四聲。意爲﹕古代砍掉腳的酷刑。﹝5﹞【蕌】讀音﹕lei﹐三聲。意爲﹕藤﹐纏繞。﹝6﹞【臲﹝兀危﹞】讀音﹕nie﹐四聲。wu﹐四聲。意爲﹕不安定。

兌宮﹕《澤地萃》屬金兌上坤下【本

卦】▄▄▄▄父母丁未土

▄▄▄▄▄兄弟丁酉金應

▄▄▄▄▄子孫丁亥水

▄▄▄▄妻財乙卯木

▄▄▄▄官鬼乙巳火世

▄▄▄▄父母乙未土

魚龍會聚之卦﹐如水就下之象。判曰﹕萃者﹐聚也。內外喜悅﹐上下俱柔。萬事蕃息﹐利祿悠悠。求謀有濟﹐解釋憂愁。

虎易注﹕世身在六爻﹐月卦身爲未﹐在初﹑六爻。此卦父﹑兄﹑子﹑財﹑官六親俱全。

《易經》第四十五卦萃澤地萃兌上坤下萃﹕亨。王假有廟﹐利見大人﹐亨。利貞﹐用大牲吉﹐利有攸往。《彖》曰「萃」﹐聚也。順以說﹐剛中而應﹐故聚也。「王假有廟」﹐致孝享也。「利見大人﹐亨」﹐聚以正也。「用大牲吉﹐利有攸往」﹐順天命也。觀其所聚﹐而天地萬物之情可見矣。《象》曰﹕澤上於地﹐萃﹔君子以除戎器﹐戒不虞。

六爻斷﹕

初六﹕有孚不終﹐乃亂乃萃﹐若號﹐一握爲笑﹔勿卹﹐往無咎。

《象》曰「乃亂乃萃」﹐其志亂也。

六二﹕引吉﹐無咎﹐孚乃利用禴。《象》曰「引吉﹐無咎」﹐中未變也。

六三﹕萃如嗟如﹐無攸利。往無咎﹐小吝。

《象》曰「往無咎」﹐上巽也。

九四﹕大吉﹐無咎。

《象》曰「大吉﹐無咎」﹐位不當也。

九五﹕萃有位﹐無咎﹐匪孚。元永貞﹐悔亡。

《象》曰「萃有位」﹐志未光也。

上六﹕賫﹝1﹞咨涕洟﹝2﹞﹐無咎。

《象》曰「賫咨涕洟」﹐未安上也。

生僻字注釋﹕﹝1﹞【賫】讀音﹕ji﹐一聲。意爲﹕懷著﹐抱著﹐把東西送給人。也有注【賫咨】爲嘆息﹐悲嘆。也有注【賫咨】爲丟失錢財。﹝2﹞【洟】讀音﹕ti﹐四聲。意爲﹕鼻涕。

兌宮﹕《澤山咸》屬金兌上艮下

伏

神【本

卦】

▄▄▄▄父母丁未土應

▄▄▄▄▄兄弟丁酉金

▄▄▄▄▄子孫丁亥水

▄▄▄▄▄兄弟丙申金世

妻財丁卯木▄▄▄▄官鬼丙午火

▄▄▄▄父母丙辰土

山澤通气之卦﹐至誠感神之象。判曰﹕咸者﹐感也。天地感應﹐萬物和平。男女感應﹐夫婦康寧。感應之事。無有不亨。

虎易注﹕世身在三爻﹐月卦身爲寅﹐不入卦。妻財丁卯木不入卦﹐伏藏在二爻官鬼丙午火下。

《易經》第三十一卦咸澤山咸兌上艮下

咸﹕亨﹐利貞﹔取女吉。《彖》曰「咸」﹐感也。柔上而剛下﹐二气感應以相與。止而說﹐男下女﹐是以「亨﹐利貞﹐取女吉」也。天地感而萬物化生﹐聖人感人心而天下和平。觀其所感﹐而天地萬物之情可見矣。《象》曰﹕山上有澤﹐咸﹔君子以虛受人。

六爻斷﹕

初六﹕咸其拇﹝1﹞。

《象》曰「咸其拇」﹐志在外也。六二﹕咸其腓﹐凶﹐居吉。

《象》曰﹕𨿽「凶﹐居吉」﹐順不害也。九三﹕咸其股﹐執其隨﹐往吝。

《象》曰「咸其股」﹐亦不處也。志在隨人﹐所執下也。九四﹕貞吉﹐悔亡﹔憧憧﹝2﹞往來﹐朋從爾思。

《象》曰「貞吉﹐悔亡」﹐未感害也。「憧憧往來」﹐未光大也。九五﹕咸其脢﹝3﹞﹐無悔。

《象》曰「咸其脢」﹐志末也。上六﹕咸其輔頰﹝4﹞舌。

《象》曰「咸其輔頰舌」﹐滕口說也。

生僻字注釋﹕﹝1﹞【拇】讀音﹕mu﹐三聲。意爲﹕腳大拇指。﹝2﹞【憧憧】讀音﹕cong﹐一聲。意爲﹕往來不定﹐搖曳不定。﹝3﹞【脢】讀音﹕mei﹐二聲。意爲﹕背脊肉。﹝4﹞【頰】讀音﹕jia﹐二聲。意爲﹕臉的兩側﹐從眼到下頜的部分。

兌宮﹕《水山蹇》屬金坎上艮下

伏

神【本

卦】

▄▄▄▄子孫戊子水

▄▄▄▄▄父母戊戌土

▄▄▄▄兄弟戊申金世

▄▄▄▄▄兄弟丙申金

妻財丁卯木▄▄▄▄官鬼丙午火

▄▄▄▄父母丙辰土應

飛雁銜﹝1﹞蘆之卦﹐背明向暗之象。判曰﹕蹇者﹐難也。利往西南﹐不利東北。向暗背明﹐多有壅塞。求事未遂﹐尙多疑惑。

虎易注﹕世身在三爻﹐月卦身爲酉﹐不入卦。妻財丁卯木不入卦﹐伏藏在二爻官鬼丙午火下。

《易經》第三十九卦蹇水山蹇坎上艮下

蹇﹕利西南﹐不利東北﹔利見大人﹐貞吉。《彖》曰「蹇」﹐難也﹐險在前也。見險而能止﹐知矣哉﹗「蹇﹐利西南」﹐往得中也。「不利東北」﹐其道窮也。「利見大人」﹐往有功也。當位貞吉﹐以正邦也。蹇之時用大矣哉﹗《象》曰﹕山上有水﹐蹇﹔君子以反身修徳。

六爻斷﹕

初六﹕往蹇﹐來譽。

《象》曰「往蹇﹐來譽」﹐宜待也。

六二﹕王臣蹇蹇﹐匪躬之故。

《象》曰「王臣蹇蹇」﹐終無尢也。

九三﹕往蹇﹐來反。

《象》曰「往蹇﹐來反」﹐內喜之也。

六四﹕往蹇﹐來連。

《象》曰「往蹇﹐來連」﹐當位實也。

九五﹕大蹇﹐朋來。

《象》曰「大蹇﹐朋來」﹐以中節也。

上六﹕往蹇﹐來碩﹝2﹞﹐吉。利見大人。

《象》曰「往蹇﹐來碩」﹐志在內也。「利見大人」﹐以從貴也。

生僻字注釋﹕﹝1﹞【銜】讀音﹕xian﹐二聲。意爲﹕用嘴含。接受﹐相連接等。﹝2﹞【碩】讀音﹕shuo﹐四聲。意爲﹕大。

兌宮﹕《地山謙》屬金坤上艮下

伏

神【本

卦】

▄▄▄▄兄弟癸酉金

▄▄▄▄子孫癸亥水世

▄▄▄▄父母癸丑土

▄▄▄▄▄兄弟丙申金

妻財丁卯木▄▄▄▄官鬼丙午火應

▄▄▄▄父母丙辰土

地中有山之卦﹐仰髙就下之象。判曰﹕謙者﹐退也。謙而受益﹐滿而受虧。謙謙君子﹐尊人自卑。利用謙遜﹐萬事無違。

虎易注﹕世身在六爻﹐月卦身爲戌﹐不入卦。妻財丁卯木不入卦﹐伏藏在二爻官鬼丙午火下。

《易經》第十五卦謙地山謙坤上艮下

謙﹕亨﹐君子有終。《彖》曰「謙﹐亨」﹐天道下濟而光明﹐地道卑而上行。天道虧盈而益謙﹐地道變盈而流謙﹐鬼神害盈而福謙﹐人道惡盈而好謙。謙尊而光﹐卑而不可逾﹝1﹞﹐君子之終也。《象》曰﹕地中有山﹐謙﹔君子以裒﹝2﹞多益寡﹐稱物平施。

六爻斷﹕

初六﹕謙謙君子﹐用涉大川﹐吉。

《象》曰「謙謙君子」﹐卑以自牧也。

六二﹕鳴謙﹐貞吉。

《象》曰「鳴謙﹐貞吉」﹐中心得也。

九三﹕勞謙君子﹐有終吉。

《象》曰「勞謙君子」﹐萬民服也。

六四﹕無不利﹐撝﹝3﹞謙。

《象》曰「無不利﹐撝謙」﹐不違則也。

六五﹕不富以其鄰。利用侵伐﹐無不利。

《象》曰「利用侵伐」﹐徵不服也。

上六﹕鳴謙﹐利用行師﹐徵邑國。

《象》曰「鳴謙」﹐志未得也。「可用行師」﹐徵邑國也。

生僻字注釋﹕﹝1﹞【逾】讀音﹕yu﹐二聲。意爲﹕超過﹐更加。﹝2﹞【裒】讀音﹕pou﹐二聲。意爲﹕聚﹐取出。﹝3﹞【撝】讀音﹕hui﹐一聲。意爲﹕指揮。

兌宮﹕《雷山小過》﹝遊魂﹞屬金震上艮下

伏

神【本

卦】

▄▄▄▄父母庚戌土

▄▄▄▄兄弟庚申金

子孫丁亥水▄▄▄▄▄官鬼庚午火世

▄▄▄▄▄兄弟丙申金

妻財丁卯木▄▄▄▄官鬼丙午火

▄▄▄▄父母丙辰土應

飛鳥遺音之卦﹐上逆下順之象。判曰﹕小過者﹐過也。飛鳥翩翩﹐音徹於天。進則有咎﹐退則無愆﹝1﹞。多憂過失﹐疾病相纏。出入不利﹐必有迍邅。

虎易注﹕世身在初爻﹐月卦身爲卯﹐不入卦。妻財丁卯木不入卦﹐伏藏在二爻官鬼丙午火下。子孫丁亥水不入卦﹐伏藏在四爻官鬼庚午火下。

《易經》第六十二卦小過雷山小過震上艮下

小過﹕亨﹐利貞。可小事﹐不可大事。飛鳥遺之音﹐不宜上﹐宜下﹐大吉。《彖》曰「小過」﹐小者過而亨也。過以利貞﹐與時行也。柔得中﹐是以小事吉也。剛失位而不中﹐是以不可大事也。有飛鳥之象焉﹐「飛鳥遺之音﹐不宜上﹐宜下﹐大吉」﹐上逆而下順也。《象》曰﹕山上有雷﹐小過﹔君子以行過乎恭﹐喪過乎哀﹐用過乎儉。

六爻斷﹕

初六﹕飛鳥以凶。

《象》曰「飛鳥以凶」﹐不可如何也。

六二﹕過其祖﹐遇其妣﹝2﹞﹔不及其君﹐遇其臣﹐無咎。

《象》曰「不及其君」﹐臣不可過也。

九三﹕弗過防之﹐從或戕﹝3﹞之﹐凶。

《象》曰「從或戕之」﹐凶如何也。

九四﹕無咎﹐弗過遇之﹔往厲必戒﹐勿用永貞。

《象》曰「弗過遇之」﹐位不當也。「往厲必戒」﹐終不可長也。

六五﹕密雲不雨﹐自我西郊。公弋﹝4﹞取彼在穴﹝5﹞。

《象》曰「密雲不雨」﹐已上也。

上六﹕弗遇過之﹔飛鳥離之﹐凶﹐是謂災眚。

《象》曰「弗遇過之」﹐已亢也。

生僻字注釋﹕﹝1﹞【愆】讀音﹕qian﹐一聲。意爲﹕罪過﹐過失。﹝2﹞【妣】讀音﹕bi﹐三聲。意爲﹕已故的母親。﹝3﹞【戕】讀音﹕qiang﹐一聲。意爲﹕殺害﹐殘害。﹝4﹞【弋】讀音﹕yi﹐四聲。意爲﹕用帶有繩子的箭射鳥﹐用來射鳥的帶有繩子的箭。﹝5﹞【穴】讀音﹕xue﹐二聲。意爲﹕巖洞﹝泛指地上或某些建築物上的坑和孔﹞﹐動物的窩。

兌宮﹕《雷澤歸妹》﹝歸魂﹞屬金震上兌下

伏

神【本

卦】

▄▄▄▄父母庚戌土應

▄▄▄▄兄弟庚申金

子孫丁亥水▄▄▄▄▄官鬼庚午火

▄▄▄▄父母丁丑土世

▄▄▄▄▄妻財丁卯木

▄▄▄▄▄官鬼丁巳火

浮雲蔽日之卦﹐陰陽不交之象。判曰﹕歸妹者﹐大也。歸妹未吉﹐其道將窮。天地不交﹐閉塞不通。有殃﹝1﹞有咎﹐無始無終。所作不順。必見其凶。

虎易注﹕世身在二爻﹐月卦身爲申﹐在五爻。子孫丁亥水不入卦﹐伏藏在四爻官鬼庚午火下。

《易經》第五十四卦歸妹雷澤歸妹震上兌下

歸妹﹕徵凶﹐無攸利。《彖》曰「歸妹」﹐天地之大義也。天地不交﹐而萬物不興﹔歸妹﹐人之終始也。說以動﹐所歸妹也。「徵凶」﹐位不當也。「無攸利」﹐柔乘剛也。《象》曰﹕澤上有雷﹐歸妹﹔君子以永終知敝。

六爻斷﹕

初九﹕歸妹以娣﹝2﹞﹐跛能履﹐徵吉。

《象》曰「歸妹以娣」﹐以恆也。「跛能履」﹐吉相承也。

九二﹕眇能視﹐利幽人之貞。

《象》曰「利幽人之貞」﹐未變常也。

六三﹕歸妹以須﹐反歸以娣。

《象》曰「歸妹以須」﹐未當也。

九四﹕歸妹愆期﹐遲歸有時。

《象》曰﹕愆期之志﹐有待而行也。

六五﹕帝乙歸妹﹐其君之袂﹝3﹞﹐不如其娣之袂良。月幾望﹐吉。

《象》曰「帝乙歸妹」﹐「不如其娣之袂良」也﹐其位在中﹐以貴行也。

上六﹕女承筐無實﹐士刲﹝4﹞羊無血﹐無攸利。

《象》曰﹕上六「無實」﹐承虛筐也。

生僻字注釋﹕﹝1﹞【殃】讀音﹕yang﹐一聲。意爲﹕禍害﹐使受禍害。﹝2﹞【娣】讀音﹕di﹐四聲。意爲﹕古代婦人稱丈夫的弟婦爲娣﹐古代姐姐稱妹妹爲娣。﹝3﹞【袂】讀音﹕mei﹐四聲。意爲﹕袖子。﹝4﹞【刲】讀音﹕kui﹐一聲。意爲﹕割。

卜筮全書卷之三通玄妙論

一﹑無鬼無气﹕

鬼者﹐無形而有用﹔卦中不可無﹐宜靜不宜動。帶吉神動﹐亦能爲福﹔加凶煞動﹐無不爲殃。占身無鬼﹐資財聚散無常﹐多招兄弟嫉妒。占婚無鬼﹐婚難成﹔縱成﹐夫當夭折。占官無鬼﹐功名難就﹔卦中縱有貴人﹐終爲貴而無位。占失脫無鬼﹐必自遺失﹔不然﹐賊亦難獲。求財無鬼﹐兄弟必爭權﹔主在他人手下趁財﹐財亦薄。占宅無鬼﹐謂之無气。鬼者﹐財之主也。財𨿽旺﹐必有主張﹐然後能聚﹔無鬼無主也﹐必主破耗多端﹑資財不聚。占病無鬼﹐必無叩告之門﹐乃天年命盡也﹐其病難療。惟有占產﹑出行﹑行人﹑田蠶﹐無鬼方爲大吉之兆也。

二﹑絕處逢生﹕

且如申日占卦﹐遇用爻屬木﹐木見申則絕﹐木爻無用矣。若得水爻發動來相生﹐木爻仍復有用。譬人當困窮之際﹐得遇貴人扶持﹐必有寒谷回春之象﹐此乃是絕處逢生也。占婚﹕遇世應絕處逢生﹐事將解而後成﹐意久淡而後濃。或可斷其貧乏無力﹐得人扶策﹐其事亦可成。占產﹕遇子孫絕處逢生﹐子將死而復生。妻財﹕遇妻財絕處逢生﹐妻將危而有救。財幾失而仍得﹐先難後獲﹐其利反厚。非比旺相之財有限﹐資生之財無窮也。占官﹕遇父母絕處逢生﹐文書𨿽有阻節﹐終有貴人主張﹐其事必成。占訟﹕遇官鬼絕處逢生﹐訟必有理。若見財動相生﹐須用資財囑托。出行﹕遇世爻絕處逢生﹐本意已懶﹐被人糾合。行人﹕若應爻絕處逢生﹐必遇故人同回。家宅﹕吉神逢絕處逢生﹐復有興隆之象﹔凶神絕處逢生﹐災欲退而禍復來﹐病治瘥而官事至。占病﹕用爻與吉神絕處逢生﹐病將死而復活。鬼爻與忌神絕處逢生﹐病欲安而復作。

三﹑合處逢衝﹕

且如占得雷地豫卦。世應相生﹐六爻相合﹐吉無不利﹐乃事事可成之象也。卻在子日占得﹐子衝應上午﹑害世上未﹐此乃合處逢衝也。占婚遇之﹐必然被人毀謗﹐當見將成而解。占官遇官鬼文書暗衝﹐其中尙有反復變動。占財遇之﹐財將入手而不得。謀事遇之﹐必因人阻滯﹐將成而有變。惟有占訟與病﹐喜遇合處逢衝。合則事必成﹐逢衝災必散。決然事將危而有救﹑病欲死而復生。吉神合處不可衝﹐凶神合處喜逢衝也。

四﹑隨官入墓﹕

隨官入墓﹐其目有三﹕有身隨鬼入墓﹐有世隨鬼入墓﹐有命隨鬼入墓。且如丑日﹐占得雷水解卦。身鬼俱在五爻﹐乃身隨鬼入墓也。﹝注﹞若未日﹐占得山天大畜。世在二爻屬木﹐乃世隨鬼入墓也。又如未日﹐寅生人占得地雷復﹐卯生人占得火澤睽﹐本命皆在鬼爻﹐此乃命隨鬼入墓也。以上三墓﹐不問占何事﹐意皆非吉兆。占身遇之﹐須防目下有災﹐終身不能顯達。占婚﹐遇世隨鬼入墓﹐男家貧乏﹐女財不備。占產﹐遇命隨鬼入墓﹐須防妻命入黃泉。求官遇之﹐事體難成。𨿽成﹐終不能振。若入殺墓﹐更爲大凶。﹝殺墓者﹐丁未﹑戊戌是也。﹞占訟遇之﹐有牢獄禁系之憂﹐或訟散身危﹐或訟中有病。求財遇之﹐勤勞備歷﹐終歸他人。出行遇之﹐多是去不成﹐若去愈爲不美﹐必主去後有病。家宅遇之﹐宅長有憂。占病遇之﹐十占九死。略舉一二卦爲例﹐其餘各以類推。

虎易注﹕﹝且如丑日﹐占得雷水解卦。身鬼俱在五爻﹐乃身隨鬼入墓也。﹞此句所說的「身」﹐不是指「卦身」﹐而是指的「世身」。關於卦身和世身的用法﹐請參看《卜筮全書》的相關內容。

五﹑逢衝暗動﹕

且如六爻安靜﹐不遇衝則不動。若日辰相衝﹐名曰暗動。暗動者﹐有吉有凶﹐各有所用﹐不可一槪而論。若遇凶煞暗動﹐傷身克世﹐件件皆非所宜。吉神暗動﹐合世生身﹐事事無不爲吉。余推其義﹐暗者必非明也﹐乃陰私潛伏也。福來而不知﹐禍來而未覺。爻吉則暗中有補﹐爻凶則暗中有傷。占婚遇之﹐吉則暗中有人网維﹐凶則暗中有人破敗。占產遇胎爻或子孫暗動﹐必會轉胎。求官遇之﹐吉則有無心之機會﹐凶則陰中有人損害。占訟遇之﹐吉則得人解救﹐凶則被人暗算。失脫遇之﹐吉則暗中捕捉可獲﹐凶則暗味難尋。求財遇之﹐吉則隱然求之﹐利益殊厚﹔凶則被人劫騙﹐利不可得。行人遇之﹐吉則心欲動而未發﹐凶則暗中有阻﹐未能起身。家宅遇之﹐吉則暗中有補﹐福已至而不知﹔凶則暗中有害﹐禍欲萌而未覺。占病亦隨其所遇之神﹐而定其吉凶也。

六﹑助鬼傷身﹕

生助官鬼者﹐不過妻財也。不宜發動﹐動則衰鬼變成旺鬼。旺鬼遇之﹐其勢愈凶。且如申日占得離卦﹐鬼臨應爻克世﹐本非佳兆﹐更兼妻財發動﹐生助鬼爻﹐其凶愈不可當。此乃助鬼傷身也。凡卦鬼克身世者﹐無財凶有限。若有兩財皆動﹐其禍不可勝言。倘得子孫發動﹐福神來解﹐庶可反凶成吉﹐轉禍爲祥。

虎易注﹕此助鬼傷身之論﹐學者要注意其運用條件。一﹑助鬼﹕助鬼之爻只有妻財爻。妻財臨日﹑月﹐或在卦中發動﹐都可以生助鬼爻﹐使衰鬼變旺﹐旺鬼更旺。二﹑傷身﹕此處所指之「身」﹐就是世爻﹐或者是卦身爻。鬼爻傷身﹐也就是卦中鬼爻衝﹑克世爻或者卦身爻。一般情況下﹐鬼爻明動或者暗動﹐可以衝﹑克世爻或卦身爻。三﹑在鬼爻可以傷克世爻﹝卦身﹞的情況下﹐妻財爻又動來助鬼﹐就是「助鬼傷身」了。三﹑「倘得子孫發動﹐福神來解﹐庶可反凶成吉﹐轉禍爲祥」。一句﹐是指的卦中只有子孫發動的情況。學者千萬不要和前句連在一起去理解運用。否則就會失之千里了。因爲子孫發動可以克官鬼﹐如果妻財同動的話﹐子孫不但不克官鬼﹐反而子孫生財﹐財又生官﹐形成連續相生﹐使官鬼更旺。

七﹑六親取用﹕

1﹑父母﹕

生我者謂之父母也。能爲凶﹐能爲吉﹐各有所用。遇財則有傷本體﹐逢鬼則增長光輝。發動則克傷子孫﹐生扶兄弟。審其動靜衰旺﹐各有所宜﹐學者自宜詳玩。

2﹑兄弟﹕

比和者謂之兄弟也。大抵不能爲福﹐亦不能爲大凶﹐無非破敗﹑克剝﹑阻滯之神也。怕逢官鬼發動﹐則受制﹐喜遇父母興隆﹐則有依。動則傷克妻財﹑扶持福徳。此理弘深﹐自宜推測。

3﹑子孫﹕

我生者謂之子孫也。逢之者無不爲佳﹐背之者莫能爲福。卦無父母則無克﹐爻有兄弟則有依﹐動則生財傷克官鬼。

4﹑妻財﹕

我克者謂之妻財也。諸事逢之無不爲吉。惟占父母及文書不宜見之。值兄弟則有損﹐遇福徳則愈佳﹐逢官鬼則泄气。動﹑靜皆吉。𨿽然動則生鬼﹐亦不宜發動也。後之學易者﹐自當通變。

5﹑官鬼﹕

克我者謂之官鬼也。大抵爲凶處多﹐爲福處少。所畏者福徳﹐所恃者妻財。動則克傷兄弟﹐生扶父母。然卦中𨿽凶而不可無﹐但宜靜而不宜動耳。占身命﹐帶貴人﹐當爲貴用﹐加凶煞仍作鬼推。遇吉必進祿加官﹐逢凶必喪亡疾病。占婚姻爲夫。旺相帶靑龍者﹐必聰明俊雅之人。加貴人必有勾當﹐不然亦是宦家子弟。若在胎養沐浴爻上﹐今𨿽末仕﹐他日必貴。最宜持世﹐或臨陽象﹐皆名得地。其餘所占﹐不及盡述﹐詳具《天玄賦》總論中。

八﹑斷易總論﹕

且如四時之旺相﹐實專八卦之吉凶。春木旺而夏火炎﹐秋金堅而冬水盛。木火兼用於春天﹐火土用事於夏月﹐金水專三秋之令﹐水木主一冬之權。臨用爻爲福不淺﹐臨忌爻爲禍非輕。先定財官出現伏藏﹐次論支神休囚旺相。父母輔佐於官鬼﹐子孫輔佐於妻財。父母與官鬼同气相求﹐子孫與妻財同聲相應。私用以妻財爲主﹐公用以官鬼爲尊。最忌動搖﹐大宜安靜。出現旺相可爲遠日之圖﹐有气伏藏只利暫時之用。用神無气伏藏﹐急要日辰生合。日辰旺相﹐方能生合相扶﹔用爻休囚﹐最怕逢空沖克。旺相能克休囚﹐休囚難克旺相﹔交重能克單拆﹐單拆難克交重。伏藏不論旬空﹐﹝旬空者﹕甲子旬中戌亥空之類﹞出現怕臨月破。﹝假如正月建寅﹐用爻是申﹐爲月破也。﹞用官忌子孫持世﹐求財忌兄弟臨身。財官若遇生扶﹐謀望並無阻滯。身世若無救助﹐所爲必主參商。兄弟動搖﹐買婢求財空費力﹔子孫興發﹐求官應舉枉勞心。父母爲饕餮﹝1﹞之神﹐兄弟爲克剝之鬼。尋常占卜不宜父母交重﹐一應謀爲切忌兄爻發作。鬼動禍起﹐切莫與人交爭﹔財動耗財﹐甚勿與人爭訟。父母動﹐勞心勞力﹔兄弟興﹐爲詐爲虛。用官宜伏父母﹐用財宜伏子孫。官伏子孫﹐用官必無成就。財伏父母﹐用財一半虧傷。用財伏官﹐怕侵匿之擾。用官伏兄﹐怕阻隔之撓。用父伏財皆爲患﹐用財伏兄總不中。用神要拱合生扶﹐忌神須刑沖克破。散官治病﹐全賴子孫。興訟求名﹐須憑官鬼。口舌是非爭競﹐爲緣兄弟爻興。謀爲重疊艱辛﹐皆因父母爻動。應動事變﹐托人相反不相從。世動理虧﹐凡事攺求宜攺作。世應相生人扶助﹐世應相克事遲疑。應空吉凶不成﹐間動謀爲多阻。月建臨於用爻﹐求官必定遷髙職。月破臨於用爻﹐作事無成病不痊。八純克世克用﹐作事有始無終。五墓臨世臨身﹐問病一生九死。明用爻之得失﹑定事體之吉凶。求安求樂求長久﹐最宜爻象安寧﹔圖借圖賒圖脫卸﹐看取用爻興旺。休囚獨發事體遲疑﹐旺相若興事情急速。世臨五墓如醉如癡﹐用值三刑遭傷遭損。略言機妙﹐全在推詳。外演爻辭定六親之象﹐內占八卦決百事之疑。洞燭纖毫﹐包含萬象﹐下通人事﹐上應天時。

生辟字注釋﹕﹝1﹞【饕餮】讀音﹕tao﹐一聲。tie﹐四聲。比諭貪喫的人。

卜筮全書卷之四闡奧歌章上

說明﹕﹝以後各卷﹐原賦文一律用紅色字體﹐作者姚際隆的注解用黑色字體。請讀者注意分辧。﹞

一﹑碎金賦﹕

子動生財﹐不宜父擺﹔兄動克財﹐子動能解。擺﹐動也。蓋子動生財﹐若是父動克子﹐子不能生財矣。兄動則能克財﹐若得子動﹐兄必貪生於子﹐忘克於財﹐謂之貪生忘克﹐而財反得生矣。

財動生鬼﹐切忌兄搖﹔子動克鬼﹐財動能消。搖﹐動也。蓋財動能生鬼﹐若是兄動克財﹐鬼不能生矣。若子孫發動﹐則能克鬼﹐若得財爻發動﹐則泄子孫之气﹐而生官鬼之精神矣。

父動生兄﹐忌財相克﹔鬼動克兄﹐父動能泄。父乃兄之元辰﹝注1﹞﹐忌財克之﹐鬼乃兄之忌神﹐喜父泄之。父動生兄﹐若見財爻動﹐則父無用而不能生兄矣。官鬼發﹐克兄弟﹐若見父母動﹐則漏泄官鬼之气﹐而不能爲大害矣。

鬼動生父﹐忌子交重﹔財動克父﹐鬼動能中。交重﹐動也。鬼動能生父。若是子動﹐則克制官鬼﹐不能生父矣。財動則能克父。若得鬼動﹐財必貪生於鬼﹐忘克於父﹐是鬼爲財之中人也。

兄動生子﹐忌鬼搖揚﹔父動克子﹐兄動無妨。搖揚﹐動也。蓋兄動則生子。若鬼動克兄﹐子失元辰矣。父動能克子孫。若得兄動﹐則泄減父之凶勢﹐而子得無妨也。

子興克鬼﹐父動無妨﹔若然兄動﹐鬼必遭傷。子動必傷官鬼。若得父動克子﹐則鬼無事。若兄動生子﹐子愈有力﹐其鬼必遭傷害也。

財興克父﹐兄動無憂﹔若然子動﹐父命難畱。財動必克父。若得兄動克財﹐財不能克父也。若是子孫發動﹐生助妻財﹐其勢轉盛﹐其父必難救援也。

父興克子﹐財動無事﹔若是鬼興﹐其子必死。父動克子。若得財動克父﹐子孫有救。若是鬼動﹐愈生父怒﹐其子必死無疑矣。

鬼興克兄﹐子動可救﹔財若交重﹐兄弟不久。官動克兄。若子動克鬼﹐則兄弟有救。若財動生鬼﹐則鬼惡愈盛﹐兄必難救。

兄興克財﹐鬼興無礙﹔若是父興﹐財遭克害。兄動克財。若得鬼動克兄﹐財得無事。若父動生兄﹐其兄愈加狂戾﹐財必遭於克害也。

﹝注1﹞【元辰】後世一般稱爲【原神】﹐其意思相同。

虎易評注﹕此賦是論述﹕六親生克制化關系的變化﹐是隨動爻的變化而發生變化的。重點是指出﹕動爻和動爻之間所發生的生克制化關系﹐對用神最終會產生的影響和變化。歸納起來有以下兩點﹕一﹑動爻可以生克動爻﹔二﹑動爻之間發生的生克﹐先於和靜爻發生的生克﹔具體有以下幾種情況﹕1﹑動爻生用神﹐如有生動爻的爻同動﹐則生力更大﹔﹝連續相生。﹞2﹑動爻生用神﹐如有克動爻的爻同動﹐則無力生用神。﹝原神被克。﹞3﹑動爻克用神﹐如有生動爻的爻同動﹐則克力更大﹔﹝連續相克。﹞4﹑動爻克用神﹐如有克動爻的爻同動﹐則克力減小﹐甚至無力克用神。﹝忌神受制。﹞5﹑動爻克用神﹐如有動爻所生之爻同動﹐則動爻所生之爻﹐就化解了動爻對用神的克制作用﹐使動爻不斷克不了用神﹐反而造成連續相生用神。卽所謂的「貪生忘克」。﹝同第一種情況﹐只是描述方法不同。﹞6﹑如果克用神的爻和其他動爻相合﹐則會造成所謂「貪合忘克」。也會使克用神的動爻無法去克用神。這種情況此賦沒有說﹐補充一下。以上《碎金賦》所論的動爻和動爻之間的生克關系﹐以及最後會對用神﹝或者其他六親﹞產生的作用和影響﹐請讀者參看此賦注解﹐仔細分析﹐多加思考﹐充分理解這些動爻運用的條件和原則。文中的原神﹐用神﹐忌神等名詞﹐詳見後面相關章節內容。

二﹑斷易通玄賦﹕

易爻不妄成﹐﹣﹣易本天機之事﹐豈妄成也。﹝虎易評注﹕人因事而求卦﹐卦因事而出爻。在看似偶然的出爻﹑成卦過程中﹐蘊含著所測之事的某些可能出現的必然結果。﹞神爻豈亂髮﹖﹣﹣卦中六爻﹐神聖靈機﹐豈有亂髮。﹝虎易評注﹕發﹐指動爻。卦中出現的動爻﹐必有所指之兆機。發動必有因﹐不可能有無故亂髮之理。不可忽視。﹞體象或旣成﹐﹣﹣本卦爲體﹐之卦爲象。﹝虎易評注﹕體象﹐應該是指的卦體和卦象﹑爻象﹐以及卦中所附六親之象。﹞無者形憂色。﹣﹣所占之事﹐若不上卦﹐定可憂也。﹝虎易評注﹕這里的「無」字﹐應該是指用神不入卦﹐卽無主事爻。﹞始須論天喜﹐﹣﹣如正月起戌﹐二月亥﹐順行十二位是也。﹝虎易補入﹕正月起戌﹐二月亥﹐三月子﹐四月丑﹐五月寅﹐六月卯﹐七月辰﹐八月巳﹐九月午﹐十月未﹐十一月申﹐十二月酉。﹞次看貴人方。﹣﹣貴人見後神煞章內。﹝虎易評注﹕貴人等神煞﹐在看卦過程中﹐對描述事物也是有一定參考作用的。當然﹐看六爻卦還是要以用神爲主。﹞三合百事吉﹐﹣﹣三合見後神煞章內。﹝虎易評注﹕用神或者世爻逢三合﹐一般情況下﹐都相當於是形成了一股合力﹐是有利的。但是﹐求測不同的事情﹐用神或者世爻遇三合﹐也是有喜有忌的﹐不可一槪而論。學者應當根據所測之事﹐具體分析爲宜。具體的運用方法﹐可參考後面的分章論述。﹞祿馬最爲良。﹣﹣假如甲日有寅爻﹐則是祿也。卽甲祿在寅﹐乙祿在卯。申子辰日有寅爻﹐則是馬也。卽申子辰馬居寅。若有此爻臨世應﹐求官可進﹐名利俱成。祿馬全篇歌訣﹐俱見後神殺章內。﹝虎易評注﹕看六爻卦還是要以用神爲主。學者應當根據所測之事﹐具體分析爲宜。﹞爻動始爲定﹐﹣﹣看卦之動爻﹐而定其吉凶。﹝虎易評注﹕卦中動爻﹐生助用神爲吉﹐克制用神爲凶。﹞次吉論空亡。﹣﹣吉神忌空﹐凶煞喜空。﹝虎易評注﹕空亡﹐爻遇旬空爲空亡。用神﹑原神逢空不吉﹐忌神﹑仇神逢空有利。﹞彭城有祕訣﹐切記不可忘。﹣﹣訣云﹕子落空亡憂遠行﹐病值空亡宜作福﹐久病空亡身【下亡】﹐財若空亡難把捉﹐鬼遇空亡官事停﹐妻值空亡妻有孕﹐空女空亡有外情﹐宅值空亡急作福﹐父母空亡憂病生﹐兄弟空亡不得力﹐子孫空亡主伶仃﹝1﹞。﹝虎易評注﹕此決是描述測不同的事情﹐不同六親遇旬空﹐可能產生的情況。具體的預測方法﹐請看後面的分章論述。﹞四衝主衝並﹐﹣﹣辰戌丑未爲四衝﹐縱然占吉也成凶。﹝虎易評注﹕衝﹐指辰戌相衝﹐丑未相衝。並﹐指卦中之爻臨日爲並。如丑爻臨丑日爲並。﹞刑極俱主傷。﹣﹣寅申巳亥爲四刑﹐凡作十事無一成。婚姻官事俱不吉﹐縱得相生也不眞。﹝虎易評注﹕作者注以寅申巳亥爲四刑﹐此說不太合理。這里「刑」應該是指的「三刑」﹐卽子卯刑﹐寅巳申刑﹐戌丑未刑﹐辰午酉亥自相刑等四種相刑的情況。﹞世應俱發動﹐必然有攺張。﹣﹣世應俱動﹐定見不寧之兆。﹝虎易評注﹕世應俱動﹐是指雙方都可能有變化﹐攺變了以前的想法和做法。作者注爲「不寧之兆」﹐可理解爲不安定﹐不穩定的意思。不可理解爲不吉利。﹞龍動家有喜﹐﹣﹣靑龍動﹐主有喜慶。虎動主有喪﹐﹣﹣白虎動﹐定有凶傷。﹝虎易評注﹕以上兩句﹐是表示靑龍﹑白虎臨爻發動的一般表示意義。作者原注有失簡略。六爻卦當以用神爲主﹐神煞只是附和描述之神﹐讀者可參考後面《黃金策》之相關論述﹐不致被誤。﹞勾陳朱雀動﹐須忌有文章。﹣﹣勾陳朱雀動﹐主文字立至。﹝虎易評注﹕爻臨勾陳﹑朱雀動﹐一般發生的事情可能和土地與文書﹐文章相關。﹞日動憂尊長﹐﹣﹣看所卜之日辰屬何爻﹐遇動﹐則尊長有災咎。辰動損兒郎。﹣﹣看所卜之時辰屬何爻﹐遇動﹐則小兒有損。﹝虎易評注﹕以上兩句可能轉抄有誤﹐所以作者所注也不知所云了。當以「財動憂尊長﹐父動損兒郎」較爲合理。妻財爻動﹐克父母爻﹐父母尊長可能有憂﹔父母爻動﹐克子孫爻﹐子孫則可能有損。﹞陽動男人滯﹝2﹞﹐陰動女人殃。﹣﹣陽爻動﹐主男人唉。陰爻動﹐主女人災。﹝虎易評注﹕此句也可能有誤﹐還是以「子動男人滯﹐兄動女人殃」。較爲合理。女人看夫﹐官鬼爲丈夫。子孫爻動克官鬼﹐男人受克﹐表示有阻滯。男人看妻﹐財爻爲妻子。兄弟爻動克妻財﹐女人受克﹐表示有災殃。﹞出行宜世動﹐﹣﹣凡占出行﹐世動則吉﹐且無阻隔。﹝虎易評注﹕占出行﹐世動說明求測者已經做好了出行的準備﹐隨時可以出發了。但是﹐不一定如作者所注﹐就是世動則吉。還是應以具體的卦來分析爲宜。﹞歸魂不出疆。﹣﹣歸魂卦﹐主躊躇﹝3﹞不進。﹝虎易評注﹕占出行遇歸魂卦﹐卽使已經出門﹐行不遠﹐也會返回。﹞應動值三合﹐行人立回莊。﹣﹣應爻若動﹐行人主在三合日到家。﹝虎易評注﹕此爲測行人何日歸﹐作者注較爲合理。﹞占宅靑龍旺﹐豪富冠一鄕。﹣﹣占宅若見龍旺﹐定主富貴。父母爻興旺﹐爲官至侯王。﹣﹣印旺主大貴。﹝虎易評注﹕以上兩句﹐作者原注都過於簡略﹐就顯得不太合理了。讀者可參考後面的分占論述。﹞天喜若持世﹐公事定無妨。﹣﹣天喜持世﹐訟必有理。﹝虎易評注﹕作者原注不太合理。還是以「福神若持世﹐官訟定無妨」﹐較爲合理。因爲福神子孫持世﹐可以克制官鬼。﹞勾陳克玄武﹐捕賊不須忙。﹣﹣若勾陳克玄武﹐捕盜易獲。﹝虎易評注﹕勾陳屬土﹐玄武屬水。官鬼爻臨玄武﹐也主盜賊。子孫爻臨勾陳﹐克制玄武官鬼﹐盜賊難逃。﹞父病嫌大殺﹐空亡母不長。﹣﹣父病﹐殺爻上卦﹐定死。母病若空亡﹐定主喪。﹝虎易評注﹕此句可能有誤﹐還是以「父病嫌財殺﹐財興母不長」較爲合理。因爲﹕財爻興旺﹐必克父母爻。測父母病﹐父母爻受財爻克制﹐必然不利。﹞無鬼病難療﹐﹣﹣占病無鬼﹐定主不治。﹝虎易評注﹕占病官鬼爻不上卦﹐也主不能確定病因﹐無法對癥施治。﹞鬼旺主發狂﹐﹣﹣鬼旺財興難保命。﹝虎易評注﹕鬼旺克世爻﹐用神﹐當爲病情嚴重。﹞請看考鬼歷﹐禱謝得安康。﹣﹣須看考鬼歷﹐屬何鬼﹐祭之則吉。﹝虎易評注﹕愚以爲應該看官鬼爻屬何五行﹐然後選擇克﹑泄﹑合﹑化官鬼爻之五行的時間﹑方位﹑醫生﹐藥物等方法﹐治療或祭祀﹐可保平安。似較爲合理。﹞占婚嫌財死﹐﹣﹣財爻生旺吉﹐死墓婚不利。﹝虎易評注﹕男占婚以財爲用﹐女占婚以官爲用。「占婚嫌財死」﹐應該是男測婚姻之斷句。﹞占產看陰陽。﹣﹣子爻﹐陽男陰女。﹝虎易評注﹕占產以子孫爻爲用神﹐陽男陰女。是以子孫爻所值地支五行的陰陽來判斷﹐不是以卦宮的陰陽來判斷。如果子孫爻發動﹐則是陰動爲男﹐陽動爲女了。﹞若要問風水﹐三四世吉昌﹐﹣﹣葬喜三四世卦大吉。﹝虎易評注﹕此處所指的風水﹐應該是指的陰宅風水。﹞長生沐浴訣﹐﹣﹣金長生在巳﹐其法詳見後神煞章內。卦卦要審詳﹐﹣﹣言前長生決必要詳察。萬千言不盡﹐﹣﹣萬千言豈能盡也。略舉其大綱﹐﹣﹣略舉其大綱大目耳。分別各有類﹐﹣﹣如後數卷﹐皆分門別類﹐以盡世間事也。無物不包藏。﹣﹣包藏萬象﹐不出此易卦也。

生辟字注釋﹕﹝1﹞【伶仃】讀音﹕ling﹐二聲。ding﹐四聲。意爲﹕孤獨﹐瘦弱。﹝2﹞【滯】讀音﹕zhi﹐四聲。意爲﹕停滯﹐不流通。﹝3﹞【躊躇】讀音﹕chou﹐二聲。chu﹐二聲。意爲﹕猶豫﹐得意的樣子。

三﹑諸爻持世決﹕

世爻旺相主安康﹐作事亨通大吉昌﹔謀望諸般皆遂意﹐縱他刑害不能傷。父母持世事憂否﹐身帶文書及官鬼﹔夫妻相克不和同﹐到老用求他姓子。子孫持世事無憂﹐官鬼從今了便休﹔求失此時應易得﹐營生作事有來由。鬼爻持世事難安﹐占身不病也遭官﹔財物時時憂失脫﹐骨肉分離會合難。財爻持世益財榮﹐若問求財定稱心﹔更得子孫臨應上﹐官鬼從他斷不成。兄弟持世克妻財﹐憂官未了事還來﹔鬼旺正當防口舌﹐身彊必定損其財。

四﹑世應生克動靜空亡決﹕

世應相生則吉﹐世應相克則凶﹐世應比和事卻中﹐作事謀爲可用。應動他人反變﹐應空他意難同﹐世空世動我心慵﹝1﹞﹐只恐自家懶動。

生僻字注釋﹕﹝1﹞【慵】讀音﹕yong﹐一聲。意爲﹕困倦﹐懶。

五﹑世應間爻決﹕

世應當中兩間爻﹐發動所求多阻隔﹐假饒有气事分明﹐必定叨叨方始得。世應當中兩間爻﹐忌神發動莫相交。元辰與用當中動﹐事到酕醄﹝1﹞始得梢。

生僻字注釋﹕﹝1﹞【酕醄】讀音﹕mao﹐二聲。tao﹐二聲。意爲﹕大醉的樣子。

六﹑身爻喜忌決﹕

身上臨官不見官﹐所憂畢竟變成歡﹐目前凶事終須吉﹐緊急還來漸漸寬。身臨天喜與靑龍﹐定期喜事入門中。若逢驛馬身臨動﹐出路求謀事事通。身爻切忌入空亡﹐作事難成且守常﹐化入空亡尢要忌﹐勸君安分守家邦。

七﹑飛伏生克吉凶歌﹕

伏克飛神爲出暴﹐飛來克伏反傷身﹔伏去生飛名泄气﹐飛來生伏得長生。爻逢伏克飛無事﹐用見飛傷伏不寧﹔飛伏比和爲有助﹐伏藏出現審來因。

八﹑斷易勿泥神殺歌﹕

易卦陰陽在變通﹐五行生克妙無窮﹔時人不辧陰陽理﹐神殺將來定吉凶。

九﹑忌神歌﹕﹝忌神﹐卽子爲鬼之忌﹐鬼爲兄之忌之類。﹞

看卦先須看忌神﹐忌神宜靜不宜興﹔忌神急要逢沖克﹐若遇生扶用受刑。﹝忌爻若遇生扶﹐用爻便受刑克。﹞

十﹑元辰歌﹕﹝元辰﹕卽父爲兄之元辰﹐兄爲子之元辰之類。﹞

元辰出現志揚揚﹐用伏藏兮也不妨。須要生扶兼旺相﹐最嫌沖克及刑傷。

十一﹑用爻泄气歌﹕﹝財動泄子孫之气﹐子動泄兄弟之气之類。﹞

用逢泄气動搖搖﹐作事消疏﹝1﹞不遂頭﹐最喜元辰相救助﹐忌神發動切須愁。

虎易評注﹕用神去生所生之爻﹐卽爲泄气。例如﹕子孫爻爲用神﹐如果去生助財爻﹐卽爲泄气﹐使自身的力量變小﹐變弱。如果有元辰兄弟爻發動來生助﹐則子孫爻的力量就變大﹐變彊。如果有忌神父母爻發動來克制﹐則子孫爻就無力抵抗了。

生僻字注釋﹕﹝1﹞【疏】讀音﹕shu﹐一聲。意爲﹕分散﹐空虛。

十二﹑六爻安靜訣﹕

卦遇六爻安靜﹐且看用與日辰﹐日辰克用及衝刑﹐其事宜當謹愼。更在世應推究﹐忌神切莫加臨﹐世應臨用及元辰﹐作事斷然昌盛。

十三﹑六爻亂動訣﹕

六爻亂動事難明﹐須向親宮看用神。用若休囚遭克害﹐須知此事費精神。

十四﹑用爻不上卦或落空亡訣﹕

用象如無或落空﹐就將本卦六親攻﹐動爻生用終須吉﹐若遇交重克用凶。夫用爻者﹐假如問子孫﹐則子孫爲用爻。動爻生合則吉﹐沖克則凶。或用爻不上卦﹐或落空亡﹐就將本宮六親用爻審明。飛伏生克﹐以定吉凶。《玄微賦》云﹕明用爻之得失﹐定事體之吉凶。

十五﹑用爻伏藏訣﹕

用在旁宮號伏藏﹐若遭刑克定非祥﹐縱然生旺無刑克﹐作事平平不久長。卦中無本宮之卦﹐故曰伏藏。若各宮之第五﹑第六﹑第七之卦是也。《玄微賦》云﹕無气伏藏﹐只利暫時之用。

十六﹑用爻出現訣﹕

用爻出現在親宮﹐縱值休囚亦不凶﹐更得生扶兼旺相﹐管教作事永亨通。假如庚申日占卦﹐得寅木子孫爲用爻﹐卻被日辰庚申金克了﹐是日辰克用﹐凶也。若得卦中亥子元辰發動﹐則又無事。又如庚申日占卦﹐得子水妻財爲用爻﹐卻喜庚申金能生子水。又申子辰三合﹐是日辰與用相生合也。《玄微賦》云﹕用爻急要日辰生扶。是也。

十七﹑用爻空亡訣﹕

空在旁宮不斷空﹐﹝卽伏藏不論空亡也。﹞空如出現卻爲空﹔忌神最喜逢空吉﹐用與元辰不可空。春土夏金秋是木﹐三冬逢火是眞空﹔﹝春之辰戌丑未﹐夏之申酉﹐秋之寅卯﹐冬之巳午﹐四季月之亥子﹐是爲眞空。﹞旬中占得眞空卦﹐縱吉須知到底凶。

十八﹑日辰訣﹕

問卦先須問日辰﹐日辰克用不堪親﹐日辰與用相生合﹐作事何愁不稱心。

十九﹑六神空亡訣﹕

靑龍空亡家虛喜﹐朱雀空亡訟得理。勾陳空亡無勾連﹐螣蛇空亡怪異已。白虎空亡病可痊﹐玄武空亡盜賊死。

二十﹑六神吉凶訣﹕

靑龍百事盡和諧﹐朱雀文書公事來。勾陳克世爭田土﹐螣蛇入夢十分乖。白虎主多驚與厄﹐若言玄武失其財。

二十一﹑六親發動訣﹕

父動當頭克子孫﹐病人無藥主昏沈。姻親子息應難得﹐買賣勞心利不存。觀望行人書信動﹐論官下狀理先分。士人科舉登金榜﹐失物逃亡要訴論。子孫發動傷官鬼﹐占病求醫身便痊。行人買賣身康泰﹐婚姻喜美是前緣。產婦當生子易養﹐詞訟私和不到官。遏貴求名休進用﹐勸君守分聽乎天。官鬼發動克兄弟﹐婚姻未就生滯疑。病因門庭禍祟來﹐耕種蠶桑皆不利。出外逃亡定見災﹐詞訟官非有囚系。買賣財輕賭博輸﹐失脫難尋多暗昧。財爻發動克文書﹐應舉求名總是虛。將本經營爲大吉﹐親姻如意樂無虞。行人在外身將動﹐產婦求神易脫除。失物靜安家未出﹐病人傷胃更傷脾。兄弟交重克了財﹐病人難愈未離災。應舉雷同爲大忌﹐官非陰賊耗錢財。若帶吉神爲有助﹐出路行人尙未來。貨物經商消折本﹐買婢求妻事不諧。

二十二﹑六親持世歌﹕

父母持世及身宮﹐旺相文書喜信逢﹔田宅禾苗皆遂意﹐占胎問病卻成凶。子孫持世爲福神﹐事成憂散谷財盈﹔占胎問病重重喜﹐遏貴求官反不亨。官鬼持世必得官﹐文書印信兩相看﹔占婚問病俱凶兆﹐破宅傷財身不安。陰爲妻妾陽爲財﹐持世持身總稱懷﹔財谷田蠶收百倍﹐若占病產鬼爲胎。陽爲兄弟陰姊妹﹐所問所謀皆退悔﹔又使凶神同位臨﹐到頭不遂空勞費。

二十三﹑六親變化歌﹕

父母化父母﹐文書定不許﹔化子進人丁﹐化鬼身遷舉﹔化財宅長憂﹐兄弟本身取。子孫化子孫﹐人財兩稱情﹔化父田蠶旺﹐化財加倍榮﹔化鬼憂病產﹐兄弟必相爭。官化官爲祿﹐求官宜疾速﹔化財占病凶﹐化父文書逐﹔化子必傷官﹐化兄家不睦。妻財化妻財﹐錢龍入宅來﹔化官憂戚戚﹐化子笑哈哈﹔化父宜家宅﹐化兄當破財。兄弟化兄弟﹐凡占無所利﹔化父父憂驚﹐化財財未遂﹔化官身有災﹐化子卻如意。

二十四﹑六神歌斷﹕

發動靑龍萬事通﹐進財進祿福無窮。臨凶遇殺都無礙﹐惟忌臨金與落空。朱雀交重文印旺﹐殺神相並謾勞功。是非口舌皆因此﹐持水臨空卻利公。勾陳發動憂田土﹐累歲迍邅遇殺逢。持水落空方脫灑﹐縱饒安靜也迷蒙。螣蛇發動憂縈絆﹐怪夢陰魔暗裏攻。持木落空方始吉﹐交重旺相必然凶。白虎交重喪惡事﹐官司病患必成凶。持金坐世妨人口﹐遇火臨空便不同。玄武動搖多暗昧﹐若指旺相賊交攻。土爻相並邪無犯﹐帶殺依然咎在躬。

二十五﹑年建天符﹕﹝太歲爻也。子年卽看子爻﹐主管一年之事。﹞天符靑龍木﹐發動加官祿﹔在外益資財﹐內搖生眷屬。天符朱雀火﹐文書非小可﹔殺並是非生﹐內搖家事瑣。天符勾陳土﹐田蠶十分許﹔殺並事勾連﹐螣蛇同類取。天符白虎金﹐經營必稱心﹔殺神如並者﹐禍患定來侵。天符玄武水﹐陰私並賊鬼﹔若於吉神交﹐變憂而成喜。

二十六﹑月建直符﹕﹝正月寅爻動是也。主管一月之事。﹞

月建爲靑龍﹐動則不雷同﹔內搖人口旺﹐外動祿財丰。前三爲朱雀﹐文書不待約﹔吉助有升遷﹐殺交遭系縛。後三爲玄武﹐所謀皆不許﹔在外損錢財﹐在家憂宅主。對宮爲白虎﹐凡占當忌取﹔外動有憂驚﹐內搖生疾苦。後一爲勾陳﹐連連碎事侵﹔旺相尢爲咎﹐休囚禍更深。螣蛇正辰起﹐逐月逆流行﹔內外皆爲咎﹐空亡卻稱情。

二十七﹑日建傳符﹕﹝子日子爻動﹐管一日之事。﹞

日建加靑龍﹐則祿喜重重﹔朱雀宜施用﹐勾陳事未通。螣蛇多怪異﹐白虎破財凶﹔玄武陰私撓﹐應在日辰中。

二十八﹑神殺斷例﹕

問喜宜天喜﹐消愁天解星。大殺休施用﹐咸池莫問婚。病遇天醫瘥﹐囚因血忌刑。求雨占雷殺﹐占身忌殺神。往亡休出入﹐負結好饒人。三丘並五墓﹐飛簾及浴盆。四般休問病﹐占孕亦憂驚。公訟忌刑害﹐亡劫事難伸。天徳與財徳﹐萬事得圓成。吉凶隨例斷﹐愼勿順人情。凶處忌有气﹐吉處忌凶神。子旬無戌亥﹐六甲細推論。

附﹕六爻諸占定位﹕

說明﹕原版爲豎排﹐因版面長度不夠﹐攺爲橫排。﹝﹞爲原版字已經模糊不淸﹐或者無法辧認﹐所以空缺。觀其內容﹐大約是從《鬼谷分爻》輯錄而來﹐其中也有舛訛﹝1﹞之處。讀者可參看《天玄賦》之《田蠶章》﹐或者《易隱》中《鬼谷分爻》的相關內容糾正爲宜。

初爻二爻三爻四爻五爻六爻天時云露風雷雨天家宅井竈牀門戶人口棟宇身命小口妻妾兄弟母父廟宇國事庶民士子大夫公候天子太廟鬼神井神司命家先土地社司天神求謀心事身事家事人事官事國事疾病足﹝﹞腿肢﹝﹞﹝﹞心肺頭腦六畜雞犬豬羊牛馬出行己身伴侶行李車馬道路店捨買賣行貨己身伴侶中途店捨地頭蠶桑蠶苗葉﹝﹞蔟﹝2﹞繭田禾牛谷種﹝﹞﹝﹞﹝﹞水行人足身門戶道路地頭產育產婦胞胎看生夫身收生婆公婆斗歐口舌罵詈﹝3﹞拳手梃杖刀槍官﹝﹞詞訟耆﹝4﹞保州縣府監司部臺聖駕盜賊家賊都裏街市外縣外府外省逃亡鄕市鎭縣州外境

生僻字注釋﹕﹝1﹞【舛訛】讀音﹕chuan﹐三聲。e﹐二聲。意爲﹕謬誤﹐錯亂。﹝2﹞【蔟】讀音﹕cu﹐四聲。意爲﹕蠶蔟。﹝3﹞【詈】讀音﹕li﹐四聲。意爲﹕罵。﹝4﹞【耆】讀音﹕qi﹐二聲。意爲﹕六十歲以上的老人。

卜筮全書卷之五闡奧歌章下

一。陰晴雨晦章﹕四首﹕

﹝一﹞乾爲天象震雷龍﹐坎兌爲陰巽起風。坤艮往來無雨象﹐火山交動日和融。乍﹝1﹞雨乍晴離坎並﹐半陰半晦兌離重。殺臨未濟終須濟﹐旣濟𨿽陰雨不充。巽入坎來風後雨﹐兌臨坤位細蒙蒙。畜過密雲終不雨﹐隨臨沾渥﹝2﹞歲時丰。天地不交膏不降﹐陰陽相並荷天公。八純火動遊魂木﹐火傘炎炎張太空。地火明夷天色晦﹐火雷噬磕電光紅。離爻帶殺晴明斷﹐朱雀飛揚事一同。大有不重天朗朗﹐同人安靜日烘烘。晉有龍爻終雨少﹐屯無雷殺只云濃。龍動澤山咸大吉﹐虎交天水訟無功。勾陳帶土來持世﹐縱有陰雲不濟農。玄武水爻霖﹝3﹞大作﹐靑龍木徳澤無窮。坎宮雷殺交重並﹐大雨傾盆霹靂攻。最喜子辰來坎位﹐卻嫌戌午到離宮。陽重陰現陰須準﹐陰變陽爻陽不從。壬丙電光禾谷潤﹐乙庚雷雨歲丰隆。應身白虎成虛設﹐克世勾陳更不中。玄武克身收稻穀﹐火神傷世損田公。純陽安靜多應旱﹐發動純陰四海通。內外相生奇偶合﹐滂沱﹝4﹞如注聽淙淙﹝5﹞。雷殺水神雙入坎﹐不憂無雨卻憂洪。火神變水加龍虎﹐東畔才陰西見虹。不動龍爻玄武水﹐徒勞舉目望蒼穹﹝6﹞。欲占雨信期何日﹖水旺龍生身對衝。龍水身雷俱不動﹐九江四瀆被天封。

﹝二﹞艮火相交可決晴﹐水衰火旺日光明。占晴但看庚交甲﹐卜雨休教甲變庚。庚甲互交龍虎助﹐狂風猛雨聽雷聲。火神搖動加離位﹐皎皎﹝7﹞金烏漾﹝8﹞赤輪。

﹝三﹞凡人占卦問陰晴﹐水動雨兮火動晴。木動風生土陰晦﹐金爻發動雨沈沈。

﹝四﹞財興雲雨鬼興雷﹐子動紅霞霽﹝9﹞色開。父動乍晴還乍雨﹐兄興風雹雪霜摧。占雨﹕以初爻爲云﹑二爲電﹑三爲風﹑四爲雷﹑五爲雨﹑六爲天。初動云奔鐵騎﹐二動電掣金蛇﹐三動狂風拔木﹐四動雷撼山川﹐五動大雨傾盆﹐六動翻江倒海。占晴﹐以初爻爲云﹑二爲露﹑三爲霞﹑四爲虹﹑五爲日月﹑六爲天。初動雲歸巖穴﹐二動露滴花梢﹐三動霞明錦繡﹐四動虹駕津梁﹐五動日張火傘﹐六動天浸冰壺。水化火驟雨晴明﹐火化水晴天變雨。六爻無水火逢空﹐不晴不雨陰天气。

生僻字注釋﹕﹝1﹞【乍】讀音﹕zha﹐四聲。意爲﹕忽然﹐起初。﹝2﹞【渥】讀音﹕wo﹐四聲。意爲﹕沾濕。﹝3﹞【霖】讀音﹕lin﹐二聲。意爲﹕霖雨。﹝4﹞【滂沱】讀音﹕pang﹐一聲。tuo﹐二聲。意爲﹕形容雨下得很大。﹝5﹞【淙淙】讀音﹕cong﹐二聲。意爲﹕流水的聲音。﹝6﹞【穹】讀音﹕qiong﹐二聲。意爲﹕天空。﹝7﹞【皎皎】讀音﹕jiao﹐三聲。意爲﹕形容很白很亮。﹝8﹞【漾】讀音﹕yang﹐四聲。意爲﹕水面微微動蕩。﹝9﹞【霽】讀音﹕ji﹐四聲。意爲﹕雨後或雪後轉晴。

二。禾苗田地章﹕四首﹕

﹝一﹞應爲種子世爲田﹐世應相生獲萬全。種子克田尢小吉﹐世來克應儉時年。財爻旺相禾丰足﹐發動子孫爲天福。更得靑龍天喜重﹐髙低遠近皆成熟。子孫發動合天符﹐財與龍爻出現枝。無殺無衝倉廩﹝1﹞實﹐若逢二耗卻成虛。交重官鬼應難斷﹐金鬼蝗虫火鬼旱。大殺同宮總不收﹐發動喜神猶減半。鬼爻扶水水來傷﹐土木同空卻不妨。鬼化爲財宜晚種﹐財交父母兩重祥。官爻旺相渾無望﹐鬼落空亡事反常。財在外興遲下種﹐龍來內發早栽秧。六爻安靜禾平吉﹐亂動靑苗必受殃。妻財二耗同爻動﹐𨿽熟應知半入倉。財興內卦收千倍﹐財落空亡必有傷。龍與子孫同類取﹐克身持世谷無疆。若逢朱雀交重惡﹐白虎張牙總不良。玄武更加官鬼並﹐𨿽收只好辦官糧。火天大有都成熟﹐地火明夷徧處荒。天地不交休指望﹐陰陽和合好收藏。吉凶悔吝分明斷﹐六位旁通更審詳。

﹝二﹞六爻不可鬼相臨﹐六爻無鬼最吉。若鬼臨牛位主牛損﹐餘仿此。若值空亡逐一尋。六爻皆怕空亡﹐若不空最吉。金世生虫火世熟。若世爻屬金﹐主生虫﹔屬火則大熟也。木與土世主丰谷。若世爻屬木土﹐其年十分收成。若無諸殺相沖克﹐定許其年十倍盈。諸殺﹕卽大耗﹑小耗等凶神是也。如無﹐可許十倍收成。若值震離相配合﹐雷火丰﹐主大熟之兆。自然丰稔﹝2﹞動歡聲。

﹝三﹞凡人占卦問耕田﹐子旺財明大有年。兄位交重防損壞﹐父興誠恐不周全。

﹝四﹞世貞爲年爲田地﹐應悔爲種爲荒蕪。世克應兮倉廩積﹐外克內兮倉廩虛。初爻爲田二爲種﹐三爲主長四苗秀﹐五爻爲禾主收成﹐六是田夫主災咎。初爻鬼克田瘦瘠﹝3﹞﹐二爻鬼克重耕植﹐三爻鬼克多穢土﹐四爻鬼克費耘力。五爻鬼克阻收成﹐六爻鬼克憂病疾。金爻爲鬼旱虫多﹐火爻大旱年荒饑﹐水鬼水災木鬼耗﹐土爻爲鬼總非宜。大抵鬼空財旺相﹐丰年稔歲樂無虞。

生僻字注釋﹕﹝1﹞【廩】讀音﹕lin﹐三聲。意爲﹕糧倉﹐也指糧食。﹝2﹞【稔】讀音﹕ren﹐三聲。意爲﹕莊稼成熟。﹝3﹞【瘠】讀音﹕ji﹐二聲。意爲﹕土地缺少植物生長所需的養分﹐水分。不肥沃。﹝4﹞【穢】讀音﹕hui﹐四聲。意爲﹕骯髒﹐醜惡。【穢土】意爲垃圾。

三﹑住居宅第章﹕四首﹕附風水一首﹕

﹝一﹞住宅休占火澤睽﹐鬼臨人口定分離。龍交大壯人財旺﹐虎並同人宅舍衰。二畜見龍財帛進﹐殺交兩過棟梁摧。貴持震巽生財本﹐喜入風雷立福基。離坎交重宜謹愼﹐艮坤安靜莫遷移。戶無徭役占逢賁﹐家有餘糧卜得頤。田宅興隆因大有﹐血傷財損爲明夷。乾坤旺相增人口﹐澤地生成聚寶資。革鼎長男能幹事﹐晉升宅長有操持。妻財內旺爲財斷﹐官鬼交興作怪推。木鬼壽棺停有日﹐金官硬物畜多時。休囚銅鐵皆先定﹐旺相金銀盡預知。水鬼井池中出現﹐土官墻壁內偸窺。火官內動無他事﹐古器多年再發輝。克世克身都不用﹐生身生世始堪爲。水財內旺宜穿井﹐內發土財堪作池。金旺妻財金玉進﹐火財內發火光飛。木財到底宜營建﹐若犯空亡總是非。子若空亡家絕後﹐父母空亡宅必危。父子妻爻都旺相﹐丰盈財貨莫猜疑。更兼天喜靑龍助﹐富貴康寧天賜伊。

﹝二﹞凡占家宅之凶吉﹐初井二竈三牀席。井乃在內之物﹐故初爻見之。竈又在井之外﹐故二爻見之。牀席又在竈之外﹐故三爻見之。四爲門戶五爲人﹐門戶又在牀席之外﹐故四爻見之。人乃屋之主﹐故五爻見之。六爲棟宇兼墻壁。棟宇墻壁至外之物﹐故六爻見之。六爻俱靜人宅安﹐占家宅﹐若得六爻安靜﹐未論其他吉凶﹐居住定然安穩。好與隨爻仔細看。若值卦中有一爻變動﹐隨其所動而推詳之﹐則吉凶不逃藻鑑矣。鬼臨門戶家不寧﹐若官鬼在第四爻﹐主有官非口舌之事。螣蛇妖怪夢魂驚。螣蛇本主怪異邪魔之事﹐若在四爻發動﹐主妖怪出現﹐人口夢魘也。。殺爻旺相官災起﹐占宅最怕勾陳動。鬼谷起勾陳殺例云﹕正月起辰二月卯﹐每月逆行一位。如正月占宅﹐辰爻動﹐便是殺旺﹐主官災起也。殺遇休囚疾病生。旺主官非﹐衰主疾病。六爻動多帶土木﹐卦中土木多爻動。若非起造卽修營。𨿽不建造﹐亦當修理墻垣。六爻動多帶水火﹐卦中水火爻動。水火之災不暫停。主有水火災厄也。更被空亡並殺害﹐空亡殺害﹐俱非吉兆。狼籍破敗少人丁。主人家人丁損失﹑衰微破耗。初爲小口二妻妾。小口至卑﹐故在初爻。妻妄處小口之上﹐故在二爻。三爲次長弟連兄。次長﹕乃伯叔兄弟也﹐位在三爻。四爲母位五爲父。五爻至尊之位﹐母本從父而行﹐故以四爻爲母﹐而五爻爲父也。六爲祖宅及墳塋。六爻又在尊位之上﹐捨祖宅墳塋之外﹐他非所尊﹐故六爻見之。五行親屬更取用。五行﹕金木水火土也。以親戚本命所屬﹐合卦渾天甲所屬取用也。一家禍福自然明。若依上法取用﹐則一家內外親眷﹐禍福了然可知也。大凡欲要論血財﹐血財乃六畜也。卦中仔細與推排。卦中造化﹐當仔細與推詳也。一爻數至四五六﹐若問六畜﹐亦當次第論之。雞犬豬羊牛馬畜。初雞﹑二犬﹑三豬﹑四羊﹑五牛﹑六馬﹐看所占何畜﹐以其爻有气無气斷之。有形無气卽傷殘﹐當看所屬爻分有無形气。形卽畜之本命﹐气卽看其衰旺耳。有气無形卽生育。𨿽無本肖﹐假如占羊﹐第四爻是財﹐有气無形﹐爲吉兆也。仍於十二肖中求。六畜各有生肖﹐當與求之﹐依前法斷。未爲羊兮丑爲牛。未羊丑牛﹐他可類推。坤牛乾馬卦中求。《說卦》坤爲牛﹐乾爲馬﹐此但舉其大槪﹐若以《說卦》考之﹐𨿽萬殊可知。更論旺相與休囚。論其衰旺﹐以斷凶吉。乾兌休囚鼎鐺﹝1﹞破。乾兌二卦皆屬金﹐若遇休囚﹐主鼎鐺破碎不全。卦如死气分明課。大凡卦值死气﹐豈能爲好﹖當分明與占也。坎衰古井及枯池。坎本水象﹐休囚﹐主人家有涸﹝2﹞井及枯池。離衰竈鬼將興禍。離爲火﹐若值休囚﹐主人家竈神欲爲禍患。震巽傷兮梁棟摧﹐坤艮傷兮土動來。震巽屬木﹐若有殺神傷克﹑及休囚死絕﹐必主梁崩柱壞也。坤艮屬土﹐若被沖克及休囚﹐必主墻坍土陷也。卦中震巽重重旺﹐兩宮旺相﹐乃木象興隆也。興工欲創新樓臺。木爻大發﹐宜其建造宏麗也。卦中坤艮殺兼鬼﹐丙丁日得地山謙卦﹐二爻是鬼﹐是勾陳殺﹐則是坤艮殺兼鬼也。因知墳墓欲爲災。若鬼殺蘊於坤艮﹐主人家墳墓不安﹐興災作禍也。內卦爲宅外爲人﹐先有宅﹐後有人﹐故以宅爲內﹐人爲外。又一說云﹕若占宅﹕未住﹐以外爲人。若住﹕以外爲宅。其說亦有理﹐姑兩存之。內外相生宅可親。若內卦生外卦﹐則其宅可以相親﹐如山天大畜是也。宅若克人居不穩。﹐若內克外﹐則人口連邅﹐是非疾病﹐如火澤睽卦是也。人能克宅住無屯。若外克內則吉﹐乃能整舊鼎新﹐修營創造﹐如風澤中孚卦是也。災衰鬼殺交重惡﹐鬼殺動﹐故人家陵替災傷也。禍患遊魂及八純。占宅得遊魂及八純卦﹐主有連年禍患也。世在二三爲大吉﹐占宅﹕二世三世大吉。身居三四守常倫。若身在三四爻﹐正可安常守靜。世辰克應哪能好﹐若世克應爲不吉。世應相生福可臻﹝3﹞。世應相生﹐福慶綿遠。本宮旺相宅堪居﹐立春則震旺艮相﹐占得二宮﹐宅可住也。卦內休囚禍未除。立春坤休兌囚﹐占宅得二宮卦﹐禍未除也。。財若動時妻有疾﹐若值妻財發動﹐則妻宮有悔也。空亡死气主兒孤。空亡死气﹐子息必孤。忽逢白虎家防哭﹐白虎殺例﹕正月起申﹑二月酉﹐順行十二位。若遇此爻動﹐其家主有哭聲也。更值喪門暴病殂﹝4﹞。喪門殺例﹕正月未﹐二月辰﹐三月丑﹐四月戌。只此四位﹐輪十二月。若遇此殺在內三爻﹐更發動﹐主其家必有暴病死也。陰化爲陽憂女子﹐陰變陽﹐女子疾。陽化爲陰損丈夫。陽變陰﹐丈夫災。世間占卜能推類﹐占卜不可一言以盡﹐但當融通活變。一切事機以例而推。天地神明可感孚。通一而萬事畢。旣能類推﹐則天地神明自然可以感格也。

﹝三﹞凡人占卦問家宅﹐五事俱全不可克。子興有喜沒官非﹐更無災病與盜賊。財動田園多進退﹐音書不就家長厄。兄動耗財妻妾病﹐是非謀望多阻隔。父興小口不安寧﹐屋廬搖動畜牲沒。鬼動官非災悔來﹐戶門不利弟兄厄。人能審實此章歌﹐卦象吉凶無差忒。

﹝四﹞凡占家宅起蓋同﹐先尋父母在何宮。最要財爻無損害﹐子孫出現得榮丰。官鬼交重災禍至﹐動爻克世主大凶。父動自家多惱聒﹝5﹞﹐絕命遊魂最不通。六爻無水者﹐其家溝不流而水不決。無土者﹐離平地而在髙樓。無火者﹐香火冷而竈不修。無金者﹐家資乏而人不居。無木者﹐牀榻破而椅桌損。火多則人事煩﹐木多則人淸秀﹐水多則陰人旺﹐金多則婦女眾﹐土多則財帛盛。

附風水﹕

凡占風水要推詳﹐五件俱全不可傷。財動田園多進退﹐不然尊長有災殃。父興必是還魂地﹐小口畜牲總不昌。鬼動弟兄多忤逆﹝6﹞﹐戶門不利惹官妨。兄興財物多消耗﹐或是陰人主少亡。子動𨿽然無訟事﹐兒孫不貴外人殃。但得子孫無損害﹐枝枝葉葉永無疆。

生僻字注釋﹕﹝1﹞【鐺】讀音﹕cheng﹐一聲。意爲﹕烙餅用的平底鍋。﹝2﹞【凅】讀音﹕he﹐二聲。意爲﹕漧涸。﹝3﹞【臻】讀音﹕zhen﹐一聲。意爲﹕達到﹐來到。﹝4﹞【殂】讀音﹕zu﹐三聲。意爲﹕死亡。﹝5﹞【聒】讀音﹕guo﹐一聲。意爲﹕聲音嘈雜﹐使人厭煩。﹝6﹞【忤逆】讀音﹕wu﹐三聲。ni﹐四聲。意爲﹕不順從﹐不和睦﹐不孝順。

四﹑移徒章﹕三首﹕

﹝一﹞遷居先以動爻求﹐動爻旺相決無憂。初爻旺相鄕村吉﹐二爻旺相好居州。三爻市井四坊鎭﹐五近京師住最優。上爻好向山林住﹐龍扶子動獲祥休。白虎當頭休妄動﹐螣蛇纏足莫彺﹝1﹞謀。朱雀交重防口舌﹐玄武遷移被賊偸。朱雀又臨官鬼位﹐官司口舌有來由。那更克世兼持世﹐病遭危困訟遭囚。六爻安靜休搬動﹐亂動移居又不周。外克內兮應克世﹐舊宅不如新宅利。內克外兮世克應﹐遷徒不如居舊地。世應相生內外和﹐守舊遷居總如意。若教動處落空亡﹐不利遷移利守常。五世遊魂搬則吉﹐內爻旺相住無妨。若然內外俱衰敗﹐守又災危搬又殃。此是命途多舛錯﹐何須怨恨費商量。鬼化子孫移富貴﹐財爻化鬼住安康。

﹝二﹞移居須忌鬼交重﹐世值空亡不可逢。卦入墓中難起離﹐若逢動處路頭通。內休外旺移終吉﹐內旺外休行必凶。內外若然俱有气﹐縱橫去住任西東。

﹝三﹞遷徒先將父母推﹐財興克父必生災。子孫發動須興旺﹐兄鬼交重禍患來。

生僻字注釋﹕﹝1﹞【彺】讀音﹕wang﹐二聲。意爲﹕急行。

五﹑墳墓章﹕一首﹕

若占墳冢﹝1﹞靜爲彊﹐發動之時便反常。初世出官爲大吉﹐二爻持世次爲良。三爻主世平平穩﹐四爻半吉保安康。五六兩爻懼不吉﹐遊魂後代必爲商。歸魂猶自三分好﹐坎卦占來定不昌。爲甚乾坤無忌諱﹐髙低無物不包藏。未葬之前亡在外﹐旣葬須知內是亡。內外相生爲上吉﹐比和決定福難量。殺交內外還相克﹐損宅傷財禍幾場。靑龍旺相來持世﹐管取存亡獲吉祥。乾坤不動墳安穩﹐龍喜交重家道昌。五墓劫神傷子息﹐三丘陰殺損妻房。世旺身生官入墓﹐子孫代代入朝堂。殺臨父母憂家長﹐劫犯陰爻宅母當。鬼爻不動亡人吉﹐身位安寧祭主康。破家只爲財爲鬼﹐發福多因陰變陽。衝破臨身發有礙﹐合神持世卻無妨。

生僻字注釋﹕﹝1﹞【冢】讀音﹕zhong﹐三聲。意爲﹕墳墓。

六﹑身命章﹕一首﹕

占身身世要先知﹐神殺交重次第推。身旺龍持多吉慶﹐身衰虎並定憂疑。子孫持世明而喜﹐兄弟臨身悔足危。切忌勾陳臨鬼旺﹐卻宜天喜與財依。財臨陽位財源廣﹐陰位妻交妻妾宜。祿馬貴人三合並﹐臨身妙義福根基。子孫發動添人口﹐父母交重官可期。內卦爲身外爲命﹐身命比和任意爲。世爲身兮應爲命﹐世應相生更是奇。世命應身刑又克﹐不傷自己卽傷妻。妻財不現財無聚﹐卦沒子孫難立兒。更將八卦推心屬﹐內坎機圓心滿足。內兌柔和有主張﹐內乾果斷無私曲。離明坤厚性融通﹐巽順艮卑謙自牧。身命但能依此推﹐靑龍天喜皆爲福。

七﹑六親章﹕一首﹕

立命先推父母鄕﹐靑龍同位最爲祥。螣蛇白虎憂尊長﹐玄武勾陳宅母當。父母休囚離祖早﹐兩重父母過親房。殺神朱雀同時並﹐重病如何得起牀。子孫持世爲全吉﹐若值靑龍子異常。子坐勾陳多朴實﹐子交朱雀擅文章。螣蛇犯子愚而濁﹐白虎持孫勇且彊。玄武子孫同位發﹐男爲盜賊女猖狂。子孫若值遊魂卦﹐此子生來好遠方。陽化陰爻端正女﹐陰交陽體秀才郎。妻財發動靑龍助﹐因妻致富妙難量。財臨朱雀妻賢慧﹐妻犯勾陳妻病殃。螣蛇共位妻應拙﹝1﹞﹐白虎同行妻性剛。妻臨玄武多陰暗﹐心意瞞人必不良。兩位妻財俱旺相﹐一妻一妾美容光。卦若無妻常獨自﹐妻財安靜保安康。妻財合世夫妻順﹐妻位生身家道昌。官鬼靑龍同一位﹐家榮子貴壽延長。朱雀並官多訟事﹐勾陳帶鬼損田莊。螣蛇犯鬼多縈﹝2﹞絆﹐白虎交官大害傷。玄武當官姦與盜﹐兩重官鬼必憂喪。若占官府反爲吉﹐福厚官髙名譽揚。兄弟加龍猶且可﹐若同朱雀必相妨。螣蛇白虎皆凶兆﹐玄武勾陳總不祥。吉處只宜常旺相﹐凶爻卻要落空亡。

生僻字注釋﹕﹝1﹞【拙】讀音﹕zhuo﹐一聲。意爲﹕笨拙﹐不靈活。﹝2﹞【縈】讀音﹕ying﹐二聲。意爲﹕回旋纏繞。牽纏﹐牽掛。

八﹑婚姻章﹕七首﹕

﹝一﹞內身陽鬼丈夫持﹐外應財陰總是妻。世應相生婚大吉﹐比和世應配相宜。靑龍六合扶爲美﹐三合子孫臨更奇。應動三刑刑莫問﹐外交六害害無疑。三爻並偶生成少﹐六位純陽養育稀。男女合同咸泰益﹐夫妻反目革睽離。夬宮陽壯妻難保﹐姤卦陰彊家不齊。不有其躬蒙裏斷﹐夫徵不復漸中推。一奇一偶成親順﹐雙鬼雙財匹配違。殺遇妻財妻子厄﹐殺臨官鬼丈夫哀。妻財官鬼靑龍助﹐富貴男兒福徳妻。官鬼兩重相克應﹐女人曾許兩家期。白虎臨財莫問婚﹐勾加官位克夫身。殺臨兄弟多爭競﹐朱雀臨身公訟因。勾陳陰殺休求女﹐玄武加財休問親。龍並子孫全吉兆﹐喜重父母福相鄰。坤變坎宮男破體﹐乾來離位女非眞。欲知女子如何性﹐坎主心聰艮沈靜。兌必和柔巽必恭﹐坤爻寬厚乾剛正。文明女子爲逢離﹐智慧男兒因見震。乾宮面部大而寬﹐坤主魁﹝1﹞肥莫小看。艮卦決然身體小﹐坎爻定是臉團圓。兌家女子瑩﹝2﹞而白﹐震位妻兒奇且端。巽體容顏如瑞雪﹐離宮和潤可人觀。有亡有劫都無用﹐無子無財總不堪。

﹝二﹞陰陽得位俱稱吉﹐純陰枉使心和力﹐純陽退悔不成婚﹐縱使彊成終鬱鬱。金爻主妻好容光﹐木爻瘦小更修長。土主形骸肥且矮﹐火爻定是發稀黃。水爻心性多聰慧﹐六合發動最爲昌。靑龍旺相臨財位﹐娶妻萬倍有資妝。若逢天寡天鰥﹝3﹞殺﹐夫婦應知不久長。

﹝三﹞凡人占卦問婚姻﹐財鬼雙全便可成。鬼是夫爻愁子動﹐財爲妻也怕兄興。

﹝四﹞鬼爻持動女妨害﹐婦意嫌夫不相愛。財爻持動夫妨妻﹐此則終身應不泰。

﹝五﹞鬼旺克財妻不就﹐子旺傷夫事可疑。八純動者生離別﹐五世遊魂損小兒。

﹝六﹞占婚本要陰與陽﹐動時皆動且爲良。陽陽不動一財鬼﹐應陰世陽最吉祥。更得世爻居內卦﹐團圓男女百年昌。

﹝七﹞本宮無气財有气﹐婦捨𨿽貧女容媚。本宮旺相財囚死﹐婦捨𨿽貧女不美。

生僻字注釋﹕﹝1﹞【魁】讀音﹕kui﹐二聲。意爲﹕身體髙大。﹝2﹞【瑩】讀音﹕ying﹐二聲。意爲﹕光亮透明。﹝3﹞【鰥】讀音﹕guan﹐一聲。意爲﹕無妻和喪妻的人。

九﹑胎孕章﹕三首﹕

﹝一﹞占產先須看子孫﹐子孫旺相吉堪論。母宮無殺爲祥兆﹐子上加龍是善根。易產好占離與兌﹐難生休卜艮和坤。坎乾龍動身無慮﹐震兌勾陳命不存。父母莫教臨白虎﹐子孫切忌坐勾陳。螣蛇持世憂陰殺﹐玄武臨身忌浴盆。最忌土爻埋子位﹐更嫌刑殺克兒孫。子孫發動忌空亡﹐白虎勾陳並不祥。子變爲官胎裏死﹐官爻爲子產而亡。母動子搖俱難保﹐母靜子安皆吉祥。子母兩爻都旺相﹐有龍有喜復安康。陰中陽現奇男子﹐陽變陰爻好女娘。子與母爻𨿽變動﹐靑龍持世亦無妨。子孫重見龍交喜﹐決定齊生子一雙。欲叩孩兒分娩日﹐胎神衝破子生方。

﹝二﹞凡人占卦問六甲﹐子怕休囚父怕發。財爲產母怕兄興﹐男女陰陽衰旺察。

﹝三﹞生產未知臨幾許﹐日月長生子當乳。兄爻旺相母生難﹐子孫受克兒道苦。飛去克伏子不收﹐陽卦男兮陰是女。兩爻旺相喜神臨﹐必是雙胎天賜與。

十﹑蒙童章﹕一首﹕

蒙童幼學子先推﹐子會靑龍爲上奇。朱雀克身多智慧﹐勾陳持土大愚癡。卦無父母難垂訓﹐身犯六神爭禁持。朱雀空亡無學分﹐靑龍旺相有鎡基﹝1﹞。龍生身世攻書子﹐馬旺遊魂逃學兒。父母喜神同位動﹐斷然博學廣聞知。兩重父母多移學﹐亂動無常不守規。朱雀入離能寫字﹐靑龍入兌會吟詩。坤中變動能修徳﹐乾上交重善滑稽。乾震交重成事早﹐艮坤安靜立身遲。姤屯蹇困災須準﹐漸晉需升吉可推。地水火風能主事﹐前程定作貴人師。

生僻字注釋﹕﹝1﹞【鎡基】讀音﹕zi﹐一聲。ji﹐一聲。意爲﹕大鋤。

十一﹑教授章﹕一首﹕

欲求教授訓童兒﹐情性先將八卦推。離體中虛明且智﹐坎宮內實信而威。震雷主動常遊學﹐巽順無常鎭攺移。兌澤和柔能講習﹐艮山沈靜好謙卑。乾元剛果多嚴厲﹐坤土包容足禮儀。父子空亡都莫用﹐世身衰敗總休推。

十二﹑儒業科舉章﹕五首﹕

﹝一﹞凡占儒業究諸身﹐身世相生藝必精。父母生身文可立﹐子孫克世學無成。父爻旺相加朱雀﹐雄辯髙言大有聲。兄動妻交身不旺﹐卻因聰慧誤前程。陰陽互旺宜參請﹐內外比和足講明。子旺身空窮措大﹐財因世廢困書生。弟兄若犯螣蛇上﹐縱有文章不顯名。玄武克身休合伴﹐勾陳傷世莫親朋。靑龍持世功名大﹐天喜同宮道業亨。朱雀並財宜作館。勾陳同鬼莫遊行。世應旣和身又旺﹐上書獻策必成名。日辰龍徳俱生旺﹐縣宰州官照福星。祿馬貴人臨月建﹐公侯責任職非輕。天符值土應多阻﹐月建持金必有驚。父母最宜逢六合﹐世身切忌犯三刑﹐刑殺克身兼克世﹐陷身取辱誤平生。朝君不可逢屯蹇﹐面聖偏宜見晉升。那更天符持木徳﹐髙遷重任祿光榮。

﹝二﹞凡占科舉事如何﹐子動兄搖榜下過。父發鬼興財又旺﹐斷然一舉便登科。

﹝三﹞要問舉人榮達時﹐先將六爻爲根基。主司之位在月建﹐天子之爻太歲推。一帶喜神來合卦﹐今秋榮達定無疑。

﹝四﹞若占南省事如何﹐六爻旺相始登科。父母發時爲印綬﹝1﹞﹐妻財動處必磋跎﹝2﹞。空亡入鬼憂空返﹐劫殺臨官節節蹉。更看子孫如發動﹐此人平昔枉吟哦。

﹝五﹞應舉求官問後先﹐官旺文書有气前。父作文書爲直事﹐月建扶官作狀元。

生僻字注釋﹕﹝1﹞【綬】讀音﹕shou﹐四聲。意爲﹕綬帶。一種彩色的絲帶﹐用來系官印和勛章。﹝2﹞【蹉跎】讀音﹕cuo﹐一聲。tuo﹐二聲。意爲﹕光陰白白的過去。

十三﹑仕宦章﹕二首﹕

﹝一﹞凡占進職與升官﹐父動爲先鬼次看。父鬼旺興須有分﹐兄財子動枉心歡。

﹝二﹞求官鬼吏克身賢﹐初爻是吏﹐若鬼臨初爻﹐來克本身﹐卻主爲廉察慈惠賢明官員也。驛馬相扶官職遷。若驛馬扶身﹐或臨官位﹐定主升遷也。坎離二卦冬三月﹐坎陽離陰﹐水火旣濟﹐宜於冬三月也。震巽明知申酉年。震巽木﹐得申酉金﹐官旺也。世應驛馬相合吉﹐世應與驛馬合﹐求官大利也。坎咸復卦定狐疑。此三卦主心中疑惑。申酉辰戌持世吉﹐任官遇祿好施爲。申酉持世及得祿﹐最吉也。鬼臨身世得官眞﹐卦爻旺相爲歡欣。驛馬空亡徒費力﹐卦遭胎沒枉勞神。若卦遇胎沒﹐定枉勞神。立春後巽胎離沒﹐若得家人卦之類是也。旺爻克應是不良﹐應入墓時憂死亡。世爻受克遭貶謫﹝1﹞﹐若克他爻倍俸糧。世受克﹐遭貶罰﹐世克他爻﹐主倍得俸糧。人吏空亡難立腳﹐初爲人吏爻﹐若值空亡﹐縱使爲官淸正﹐吏人無气﹐誰與奉行﹖如樹無枝﹐所以難立。內外純陰名不揚。陰柔不立之象﹐若內外卦俱陰﹐安能振作﹖是以名不揚也。子爻克鬼無官祿﹐福徳爻交反不昌。子動克傷官鬼﹐故不昌也。卦克世身職不安﹐若卦身所屬﹐克世爻並身位﹐定主不能安職。如乾宮遁卦﹐本屬金﹐遇世屬火是也。身克人吏百憂攢﹝2﹞。太剛則折﹐若身世克初人吏爻﹐定主吏皆退避。凡百事業﹐主有憂攢之兆。白虎動時驚恐至﹐若白虎旺動﹐驚恐立至也。子孫持世必隳﹝3﹞官。子動﹐乃求官大忌﹐必至隳壞也。若問文官並武職﹐唐符國印求端的。唐符國印﹐求官必須用之。寅申之年巳亥爲﹐寅申之年﹐巳爲唐符﹐亥爲國印﹐以下類推。巳亥之年寅申覓。子午之年卯酉求﹐卯酉之年子午出。辰戌之年丑未方﹐丑未之年在辰戌。鬼臨符印最爲佳﹐當作朝中資輔翼。宜靜而動必升遷﹐宜動而靜多掩抑。巽象搖時東與南﹐乾位交重出西北。君臣世應上下交﹐世爲君﹑應爲臣﹐上爲君﹑下爲臣。若上下相生﹐主君臣賡﹝4﹞歌﹐噓沸一堂也。練行宜往興功績。練者﹐訓練士卒也。遇卦中世應相生﹐有命訓練之行﹐往之﹐必建功也。欲知卦內作何官﹐先向身中仔細看﹐火是文章喉舌位﹐火乃文明之象﹐故主翰﹝5﹞苑之官。土爲守令漸盤桓。盤桓者﹐修治城壘。土爻持世﹐故應此職也。﹞水是江濱巡守職﹐金帶兵刑生殺權。木主工科司建創﹐大小皆隨衰旺言。隨動爻之休囚旺相﹐而定其官爵之尊卑也。喜神驛馬臨官鬼﹐美削重重有知己。美削者﹐舉紙箋也。因有喜神驛馬臨於官鬼﹐故美削重重﹐得知己之多也。就多符印兩爻權﹐更以唐符國印二爻推之﹐若果上卦發動﹐定主符印入手。符印爻所系重﹐故再言。早晚當隨詔書起。符印旣動﹐詔書立至。卦無太歲只升遷﹐太歲上卦﹐則主入朝﹐若無﹐但能遷攺。太歲合時見天子。太歲若與世爻合﹐身位合﹐主入朝而見天子也。更得雷火殺重重﹐雷火寅豬申巳求﹐四孟從之徧一周。卽時衝破爲天后﹐便見求官驛馬流。其法正月起寅﹐二月丑﹐逆數十二位是也。不欲贅言﹐故以四孟提起。遇動﹐大吉之兆﹐應如下文﹕虎易評注﹕作者以上對雷火殺的注解是矛盾的。前句﹕「雷火寅豬申巳求﹐四孟從之徧一周。卽時衝破爲天后﹐便見求官驛馬流。」是《卜筮全書》後附《雷火神》的起例。旣「正五九月火屬寅﹐二六十月亥宮存﹐三七十一從申位﹐四八十二巳宮輪」。後句﹕「其法正月起寅﹐二月丑﹐逆數十二位是也」。查《易隱》書中﹐《雷火殺》起例爲﹕「正月寅﹐二丑﹐三子﹐四亥﹐五戌﹐六酉﹐七申﹐八未﹐九午﹐十巳﹐十一辰﹐十二卯」。作者可能是將兩種起例混在一起了。請讀者注意分辯。看看名位至王公。天乙貴人更相合﹐天乙貴人﹕正月在巳二月申﹐三月在亥四月寅。五九依然居巳上﹐未月至醜三位輪。若還遇動定爲吉﹐子孫代代作公卿。其法只以巳申亥寅四位﹐周而復始輪行十二位﹐正月巳﹐二月申﹐餘仿此。虎易評注﹕作者此處對天乙貴人的起例肯定是搞錯了。查天乙貴人起例爲﹕「甲戊兼牛羊﹐乙己鼠猴鄕﹐丙丁豬雞位﹐壬癸兔蛇藏﹐庚辛逢馬虎﹐此是貴人方」。請讀者注意分辯。代代爲官受贈封。雷火貴人旣合﹐非惟己身享祿﹐主代代受封贈也。此是天綱玄妙訣﹐勸君紬繹﹝6﹞莫匆匆。

生僻字注釋﹕﹝1﹞【貶謫】讀音﹕bian﹐三聲。zhe﹐二聲。意爲﹕指官吏降職﹐被派到遠離京城點地方。﹝2﹞【攢】讀音﹕zan﹐二聲。意爲﹕集聚。﹝3﹞【隳】讀音﹕hui﹐一聲。意爲﹕毀壞。﹝4﹞【賡】讀音﹕geng﹐一聲。意爲﹕繼續﹐連續。﹝5﹞【翰】讀音﹕han﹐四聲。意爲﹕文字﹐書信等。﹝6﹞【紬繹】讀音﹕chou﹐一聲。yi﹐四聲。意爲﹕引出頭緒。

十四﹑國事章﹕三首﹕

﹝一﹞若筮國家占天子﹐卦從本宮世上取。本宮爲國世爲君﹐本宮者﹐看所占之卦﹐在何宮卽爲國﹐世爻卽爲君王也。旺相比和得聖主。初民二士三大夫﹐四作公侯君在五。六爲宗廟社稷神﹐動靜剛柔宜得所。六爻各要生合旺相﹐苟一位不得其所﹐則一國不寧矣。大殺爲災金主兵﹐大殺﹕正戌﹑二巳﹑三午﹑四未﹑五寅﹑六卯﹑七辰﹑八亥﹑九子﹑十丑﹑十一申﹑十二酉是也。水爲昏墊土攻城。水動主有洪水之災﹐土動主有修治城壘之事。震離坎兌四方見﹐若遇此四宮﹐應在邊方也。坤艮宮中事未寧。六爻不動卦無殺﹐天下人民歌太平。

﹝二﹞出兵交戰子當彊﹐鬼旺他贏我必亡。財是艸糧兄莫克﹐父爲旌﹝1﹞幟忌搖揚。

﹝三﹞水爻帶鬼來克我﹐須防劫寨及攻營。卻看有气並無气﹐方斷兵機輸與贏。若決勝負﹐以世應日辰官星論之。世爲我將﹐應爲彼軍﹐日辰爲我卒﹐官鬼爲彼兵。我克他﹐我勝。他克我﹐我負。若財興克父﹐必斬將奪旌。兄弟交重﹐必奪糧劫艸。

生僻字注釋﹕﹝1﹞【旌】讀音﹕jing﹐一聲。意爲﹕古代一種旗桿頂上用彩色羽毛做裝飾的旗子。

十五﹑僧道章﹕

羽士緇﹝1﹞流來問占﹐身安世靜最爲先。身爻克世堪﹝2﹞謀用﹐世應比和樂自然。世若克身當退守﹐財來克世好求緣。六爻不動爲淸福﹐一位交重事變遷。財旺正宜收布施﹐鬼交偏好謁﹝3﹞官員。世臨白虎官司繞﹐身遇勾陳心事纏。父母克身師接引﹐靑龍持世貴周全。勾陳帶殺遭魔障﹐玄武臨財被賊冤。兄弟勾陳同位動﹐謹防法眷﹝4﹞外勾連。貴臨父母師通聖﹐福徳龍交弟子賢。父母重重身受克﹐斷然身被俗家牽。財空注疏徒勞力﹐鬼旺營謀枉費錢。亂動坐關爲大忌﹐八純卻好去參玄。艮坤只可棲﹝5﹞巖壑﹐離巽偏宜隱市廛﹝6﹞。龍虎交馳宜訪道﹐坎離輻輳﹝7﹞好安禪。遊魂帶殺休雲水﹐一世休囚莫置田。子動妻交還俗漢﹐世空身旺地行仙。身空不動頭頭道﹐應旺無魔處處禪。應偶世奇生又合﹐神淸身靜壽綿綿。忽然負結財身動﹐未免塡還俗債冤。世應不和身妄動。了身達命待驢年。木神太歲臨身命﹐卽日逢神得正傳。太歲火神加父母﹐天邊恩命定來宣。問予末後天機事﹐拈筆書將一个緣。

生僻字注釋﹕﹝1﹞【緇】讀音﹕zi﹐一聲。意爲﹕黑色。﹝2﹞【堪】讀音﹕kan﹐一聲。意爲﹕可﹐能﹐能忍受。﹝3﹞【謁】讀音﹕ye﹐四聲﹕意爲﹕謁見﹐拜見。﹝4﹞【眷】讀音﹕juan﹐四聲。意爲﹕親屬。﹝5﹞【棲】讀音﹕qi﹐一聲。意爲﹕居住和停畱。﹝6﹞【廛】讀音﹕chan﹐二聲。意爲﹕古代指一戶平民所住的房屋。﹝7﹞【輻輳】讀音﹕fu﹐二聲。cou﹐四聲。意爲﹕形容人或物聚集像車輻集中於車轂一樣。

十六﹑求財買賣章﹕三首﹕附﹕添人口一首﹑交易一首。

﹝一﹞求財交易財爲主﹐發動臨身財必取。卦若無財及落空﹐一切營謀不堪許。財爻持世及克世﹐一買一賣利百倍。克身又得靑龍扶﹐積玉堆金何算計。財爻外動較艱難﹐財在內興人送至。外生內兮應生世﹐假使財輕也容易。應克世兮世克身﹐有財到底難成遂。世應比和身又安﹐資財平穩無憂滯。財生庫旺聚錢財﹐子動龍交應稱意。財爻若值廢休囚﹐貨賤如塵宜措置。財爻旺相貴如金﹐有貨必須乘早棄。財爻不動財平安﹐遇殺逢空終破費。外鬼牽將玄武來﹐官災盜賊重重悔。劫殺臨身兼克身﹐暗昧陰私須切忌。財爻驛馬木神扶﹐買賣成交還遇貴。兄弟螣蛇是悔神﹐財憂散失身憂否。莫教朱雀又當頭﹐官司口舌相連系。兄弟化財𨿽有財﹐切須忌落人圈圓。折本傷財爲甚麼﹖只爲妻財化兄弟。子孫化財宜利多﹐財化子孫更非細。卻又靑龍水上來﹐登山涉海多饒利。勾陳交鬼必淹畱﹐行貨臨官被賊偸。忽爾妻財化官鬼﹐𨿽然獲利被官收。行商坐賈營財賦﹐切忌官爻臨本庫。不是官司送禍來﹐定然被賊偸將去。地頭克身世未周﹐陰爻必是女人畱。滿船載寶榮歸者﹐蓋爲身爻克地頭。欲問錢財何日得﹖應在身財生旺日。假令乾用木爲財﹐亥卯日辰爲準則。

﹝二﹞世應是財求易得﹐卦若無財少準憑。財爻化鬼成凶象﹐鬼化爲財定吉神。財落空亡難把捉﹐若逢二殺賊相侵。二殺﹕乃劫殺﹑天賊殺。難求外怕財爻動﹐易覓財時在內興。世若克財休啟齒﹐財來克世得千金。諸爻若總無財象﹐子動龍交亦可尋。世應若合最爲吉﹐子孫合時爲福徳。月徳月建要相扶﹐求財數倍終須得。內爲人兮外地頭﹐人克地頭有淹畱﹐地頭克人兼旺相﹐若遇求財數倍收。日辰克身貨出手﹐財克地頭賊相守。靑龍發動最爲佳﹐陰陽得位財須有。外爻無气應克身﹐若值空亡憂病生。土爻持世如何離﹐陰爻持世主陰人。土爻持世﹐主有阻隔﹐陰爻持世﹐主爲女人淹滯也。

﹝三﹞凡人占卦問求財﹐父動艱難鬼動災﹐子旺財明須得利﹐兄興遲滯是非來。

附﹕添人口

添人進口要財明﹐子旺財興便可成。父發兄搖難永遠﹐鬼爻發動禍相親。

附﹕交易

凡占買賣與交易﹐子動財明爲大吉。兄鬼爻搖合不成﹐父興費盡千鈞力。

十七﹑出行章﹕二首﹕附關津一首

﹝一﹞凡卜出行先看身﹐身爻發動是行人。子孫外動克身世﹐決定前途獲寶珍。出去當頭憂白虎﹐歸來足下忌勾陳。內克外兮世克應﹐臨行有阻去無因。外克內兮應克世﹐打疊行裝在卽辰。身宮見鬼因官去﹐若不因官定有迍。父母克身父母畱﹐兄弟克身兄弟憂。靑龍子孫克身位﹐一路無虞到地頭。乾宮旺相乘肥馬﹐坎卦克身乘巨舟。震卦克身身便動﹐坤卦克身徒步遊。艮卦克身行必止﹐巽卦克身去又休。白虎克身行有厄﹐靑龍克身爲大吉。朱雀克身文字摧﹐玄武克身必遭賊。若見勾陳來克身﹐事緒勾畱行未得。

﹝二﹞出行謁貴及尋人﹐兄鬼交重不可親。子旺財興須吉利﹐父興旣去又回程。

附﹕關津

關津把隘苦難過﹐且看其中鬼若何﹐父鬼兄搖休進步﹐子孫發動莫蹉跎。

十八﹑行人章﹕八首附音信三首﹑行人健否一首

﹝一﹞欲卜行人何日回﹐父克子孫爲定期。初爻發動足下動﹐二爻身動定無疑。三四發動臨門戶﹐五爻在路較遲遲。上爻心動身猶住﹐安靜行人定未歸。𨿽動動臨玄武方﹐中途定有小人傷。交重白虎多驚恐﹐發動靑龍大吉昌。朱雀爻交先有信﹐子孫發動喜非常。鬼兄並發多應病﹐官化爲官更不祥。子落空亡身入墓﹐行人準定不歸鄕。

﹝二﹞子來占父幾時回﹖父鬼興隆一定來。兄弟搖搖多阻節﹐父興子動定無歸。

﹝三﹞子回財動定遲畱﹐父發無歸更可憂。若是子興兄弟動﹐雙親頓解倚門愁。

﹝四﹞手足情深久別離﹐兄興父動是歸期﹐鬼搖財動無回日﹐子若興隆定是遲。

﹝五﹞妻擲金錢問槁砧﹝1﹞﹐鬼財內發卽回程﹐子興兄動他鄕客﹐父發歸遲卻有音。

﹝六﹞主因奴婢特來求﹐子助財興卽轉頭﹐父發兄搖歸未得﹐鬼搖阻滯更淹畱。

﹝七﹞凡占家人子墓期﹐他人來者合爲時。震宮子爻言在戊﹐六合他人言未知。欲知行人何日到﹖月卦合神年月告。假令丙子水爲身﹐辛丑之辰以時道。若占家親﹐以子長生有消息。子墓日方到。他人則取六跌蹼殺﹐正月從酉上合爲推起﹐逆行十二位是也。

﹝八﹞凡占行人在何處﹐子變應爻父母擬。變作本宮兄弟邊﹐若變財爻賤人處。子爻若是本宮子﹐行人出家寺觀止。行人子孫處鬼爻﹐必是官僚人吏矣。歸忌煞﹕正月丑﹑二月寅﹑三月巳﹐只此三位﹐周而復始。凡行人若世在震宮﹐及三四爻動﹐可立候而至。

附﹕音信﹕三首

﹝一﹞約定人來何不來﹐只因兄鬼發如雷。財興子旺須臾到﹐父動中間書信回。

﹝二﹞內外之間辧信音﹐內爻旺相望盈盈。外爻發動相空內﹐一紙家書抵萬金。

﹝三﹞若占音信看應父﹐應父合處是歸期。外陰內陽書卽到﹐外陽內陰書未回。父母生克應爻動﹐須臾路上信如飛。

附﹕健否﹕一首

旺相不入墓爻活﹐囚死空亡隨水沫。又看上下卦如何﹐旺相相生行潑潑。卦爻不化入墓中﹐皆爲平善得安隆。反之必死不須望﹐但去招魂作殯宮。

生僻字注釋﹕﹝1﹞【槁砧】讀音﹕gao﹐三聲。zhen﹐一聲。意爲﹕漧枯砧板。

十九﹑六畜章﹕

﹝一﹞凡占六畜畜爲身﹐假使占牛醜是眞。喜見子孫並父母﹐怕逢劫殺及亡神。卦內若無所肖者﹐卻將八卦象來輪。乾馬坤牛艮狗當﹐巽雞離雉兌爲羊。震龍艮馬一般斷﹐坎豕離鳥細審祥。巽兌白兮離又赤﹐乾玄震翠艮坤黃。更有旁通推本位﹐次推所屬身宮義。本身旺相保無虞﹐若值死囚災立至。本身發動子孫持﹐正是生財長育時。更得靑龍相助吉﹐殺神相並慮傾危。本肖空亡分外愁﹐交重白虎血財憂。午爻帶殺當憂馬﹐未慮羊兒丑慮牛。更須推究本宮卦﹐坤旺牛兮乾旺馬。遇子加龍旺主人﹐玄武同宮防盜者。死絕休囚本位持﹐牛不耕兮馬不騎。更遇殺來應病死﹐十占八九定無疑。靑龍旺相生財厚﹐六爻安靜無殃咎。若逢羊刃及三刑﹐決定遭他屠子手。財值靑龍化子孫﹐豬羊雞鴨密如林。牛彊馬壯無他事﹐外旺乾剛內旺坤。父母重重化父母﹐一畜經年三換主。大殺來傷本肖爻﹐今朝換主明朝死。困頤噬磕及明夷﹐鬼殺交重定剝皮。縱得靑龍來救助﹐𨿽無殘害也尫羸﹝1﹞。

﹝二﹞凡人占卦問六畜﹐有財有子皆爲福。父爻旺動不能全﹐兄鬼交重多不足。

﹝三﹞但占牛馬泰成殃﹐坤腹乾頭是倒裝。占牛馬遇泰卦﹐定主空亡。若值坤乾二卦﹐所畜牛馬倒裝﹐無用之物。大抵遇泰卦則是。夬是力彊寧畏熱﹐若值夬卦﹐牛馬縱遇熱暑﹐亦主壯健。若逢益卦怕刀傷。若卜得益卦﹐牛馬必被刀斧傷。離爲虛市遭屠殺﹐若離卦﹐主虛市﹐屠家宰殺也。坎卦重爻入鑊﹝2﹞湯。若值坎卦重爻﹐主有湯火之厄。噬磕頤需咸入鼎﹐若值此五卦﹐亦主遭烹宰。怕逢坤艮被分張。怕坤艮二卦﹐主牛馬各散。如地山謙卦是也。更以刀砧分上下﹐若無諸殺始爲昌。乾兌屬金爲刀﹐震巽屬木爲砧。刀在砧上則死﹐刀在砧下則生。若值大過無妄之類則死﹐大壯中孚之類則生。

﹝四﹞買牛買馬只求財﹐大怕兄興鬼發災。若是父搖空費力﹐子孫發動卻佳哉。

生僻字注釋﹕﹝1﹞【尫羸】讀音﹕wang﹐二聲。lei﹐三聲。意爲﹕瘦弱。﹝2﹞【鑊】讀音﹕huo﹐四聲。意爲﹕鍋。

二十﹑蠶桑章﹕二首

﹝一﹞應爲蠶子世爲人﹐世應相生福徳臻。財是蠶宮身是主﹐身財和合獲珠珍。主若生蠶我遂意﹐蠶兒受克枉勞辛。六爻安靜爲平穩﹐一位交重驗六親。有子有財全吉兆﹐見凶見鬼大凶徵。交重父母平平斷﹐旺相休囚逐位輪。財爻若也持身世﹐管取絲綿千萬斤。更得靑龍同位助﹐獲財百倍大光榮。本宮見子爲生气﹐財世逢官是耗神。鬼財初爻苗不出﹐二爻蠶子有災迍。三四鬼爻無桑葉﹐最上官興繭不成。金爻是鬼二眠亡﹐木鬼三眠定受殃。水鬼定是遭風雨﹐土鬼多應病腫黃。鬼落空亡翻作吉﹐鬼爻休廢反爲良。鬼化子孫財帛厚﹐鬼化妻財大吉昌。鬼化弟兄收一半﹐鬼化父母晚絲彊。靑龍發動絲綿廣﹐白虎交重蠶白殭。玄武克蠶憂水厄﹐勾陳帶殺爲虫傷。水財到底無多利﹐金土爲財些小償。木財旺相財無數﹐火旺財爻更倍昌。天喜靑龍財子合﹐生身生世獲嘉祥。

﹝二﹞凡人占卦問蠶桑﹐子旺財明甚是彊。兄鬼交重防損壞﹐父搖一半落空亡。大率占蠶﹐須要巳午上卦爲吉﹐發動乃大吉。艮離吉﹐坎兌凶。

二十一﹑舟車章﹕一首

船車原以父爲尊﹐父動船車不久存。兄鬼動搖防盜賊﹐子孫出現免災迍。

二十二﹑疾病章﹕十一首

﹝一﹞疾病先將身命看﹐逢龍見子放心寬。妻財入命多沈重﹐官鬼臨身更不堪。身犯勾陳凶有準﹐命加玄武瘥應難。螣蛇白虎憂喪事﹐身命空亡定入棺。金鬼值身傷骨節﹐身臨水鬼血濃攢。貼身火鬼瘡痍惱﹐木鬼身宮百骨酸。土鬼在身身腫脹﹐殺刑加命命摧殘。水爲腰腎金爲肺﹐火主心經木主肝。土爻脾胃休逢殺﹐發動交重仔細觀。虎鬼同興應哭泣﹐龍孫並旺保平安。乾爲首兮坤爲腹﹐巽爲手兮震爲足。兌爲口兮艮爲鼻﹐坎主耳兮離主目。一宮殺旺一般災﹐子動龍興保平復。丰兼蠱困及明夷﹐夬與同人一例推。冬旅春需都困重﹐夏觀秋剝並傾危。六爻安靜尢難瘥﹐殺鬼交重便莫醫。財旺身空身必喪﹐官生命死命應衰。兩重官鬼因勞復﹐鬼化爲兄病不宜。鬼化爲財凶有準。鬼爻化子瘥無疑。

﹝二﹞凡若有人占疾病﹐先從卦中尋本命。仍看來者是何人﹐克者是何加世應。福徳持世鬼暫退﹐官旺之日又加進。卦中無鬼病難醫﹐鬼旺財興難保命。鬼殺臨身五墓侵﹐鬼神不應藥無靈。一爲五臟二皮肉﹐三爲體骨腰並足。四肺心經五六頭﹐遊魂恍惚如神觸。惟有歸魂漸向安﹐吉凶細細爲君囑。

﹝三﹞占病先須問六親﹐吉凶須要討分明。父母空亡防父母﹐財爻無气損妻身。子孫化鬼須遭死﹐兄弟殺臨定不貞。

﹝四﹞明夷蠱夬剝丰同﹐六卦哪堪占病凶。財鬼二爻俱發動﹐喪門弔客鬧叢叢。

﹝五﹞丰觀需節旅賁臨﹐明夷蠱夬及同人。占病若還逢此卦﹐歸家急急辦前程。

﹝六﹞子占親病幾時痊﹐子要興隆父要安。兄動纏綿難脫體﹐子興財發入黃泉。

﹝七﹞子病親來問卦靈﹐兄興子動死還生。鬼搖父動終難保﹐財動纏綿病轉增。

﹝八﹞夫問其妻疾病煎﹐財明子動便安然。鬼爻發動還沈重﹐父發兄搖定斷弦。

﹝九﹞妻占夫病未安寧﹐鬼靜財興可放心。兄子交重恩義絕﹐父搖難愈病沈沈。

﹝十﹞兄弟來占疾病纏﹐父興兄靜自安全。鬼搖財動黃泉客﹐子動畱連數日眠。

﹝十一﹞奴婢淹延疾病纏﹐鬼搖疾病更連綿。財安子發無他事﹐父動兄興不得痊。

二十三﹑醫藥章﹕二首

﹝一﹞子孫出現是醫人﹐生世生身藥必靈。兩个子孫齊發動﹐換醫困厄卽時平。子囚醫拙無功效﹐子旺醫明有準繩。無子病人難服藥﹐子空患者便歸程。子孫值土宜丸散﹐值火須當艾火蒸。遇木咬咀﹝1﹞方應病﹐逢金鍼刺保亨貞。子孫值水宜湯藥﹐天喜扶持妙莫評。靑龍獨發最爲良﹐持世生身便離牀。那更子孫同位發﹐不須服藥保安康。鬼財安貼無憂慮﹐身世比和大吉祥。欲問病人何日瘥﹖鬼衰身旺世生方。

﹝二﹞夫病欲醫須卦靜﹐爻須旺相子扶身。應爻及外爲醫者﹐內卦身爻是病人。醫來克病人方愈﹐病若克醫藥不靈。鬼爻持世人難保﹐吉曜加臨大利貞。

生僻字注釋﹕﹝1﹞【咀】讀音﹕ju﹐三聲。意爲﹕嚼。

二十四﹑詞訟章﹕六首

﹝一﹞公訟先推身殺鬼﹐身克殺爻應有理。劫殺克身理不明﹐身旺殺空憂散矣。告人切要殺扶身﹐被訴卻憂刑克世。身旺殺空訴者輸﹐身衰殺旺身遭捶。殺身俱旺事遷延﹐身殺俱空公事止。劫殺臨官官事興﹐財加劫殺因財起。三刑持世莫興詞﹐六害臨身休後悔。父母勾陳與劫並﹐決定爭差田屋契。外來克內被渠傷﹐內克外因渠不是。弟兄化鬼卒難休﹐鬼化弟兄多暗昧。玄武臨官防小人﹐螣蛇犯鬼多淹滯。靑龍入鬼遇貴人﹐白虎臨官受刑制。鬼共勾陳牢獄災﹐鬼臨朱雀文書累。太歲克官赦解由﹐月建衝官官恕罪。日辰克鬼脫應難﹐鬼克日辰尢不易。身世克刑日下和﹐相並相衝還又至。噬磕明夷被杖笞﹝1﹞﹐屯蒙大壯遭囚系。𨿽云渙解保無憂﹐也要世身爻有气。天喜貴人要生身﹐大殺亡神莫持世。世應相生內外和﹐決定兩頭都沒事。劫殺官爻是禍根﹐空亡卻是相和義。妻財持世喜神扶﹐卻宜托个人調議。靑龍子孫是解星﹐主世生身謝天地。世旺身生命合神﹐是日官司當脫離。更有常贏決勝方﹐訴人被訴都當記。訟心克己最爲良﹐挫銳解紛爲至貴。贏盡世間多少人﹐省財又不傷和气。

﹝二﹞禁系憂官兩未萌﹐應爲對主世爲身。鬼旺墓鄕須下獄﹐官臨歲動達朝廷。鬼爻出現催公判﹐卦若傷財理不明。應爻坐鬼他遭責﹐世下藏官我不贏。卦值兩官因舊事﹐兄爻發動起同人。財多損子災難脫﹐輕者徒流重死刑。脫事遇官尋福徳﹐父興財發事關身。動爻克世人來損﹐兄動虛憂假作眞。日辰克鬼我身贏﹐鬼克日辰他身旺。日辰生鬼事遲延﹐鬼生日辰事搖漾﹝2﹞。日辰與鬼不相克﹐此事終須有比和。日辰或與鬼衝並﹐兩邊相見自消磨。若值解神官事散﹐更逢天喜樂淘淘。世前爲鎖後爲關﹐世前二辰爲鎖﹐世後二辰爲關。若逢凶殺發動﹐主有鎖禁之憂。鬼旺克身主脊杖。身克宗廟有刑憲﹐六爻爲宗廟爻。宗廟克身道理彊。身衰怕被日辰克﹐死絕年年獄裏藏。宗廟死絕事當寧﹐大壯知他理不明。子孫臨身官事散﹐鬼來克世是輸名。明夷卦主幽囚禁﹐父母爻交事未亨。鬼在伏中難解脫﹐財居飛位易調停。眾陽在外無輸象﹐刑殺臨身自殺刑。

﹝三﹞我欲興詞去告人﹐兄財子動狀難成。父興鬼髮須成訟﹐財動文書斷不成。

﹝四﹞他人告我果何如﹖子動兄搖定是虛。父鬼旺興成大訟﹐財興必定克文書。

﹝五﹞是非官訟幾時休﹖父鬼搖揚最可憂。子動旺時容易散﹐兄興財發事悠悠。

﹝六﹞靑龍動主和﹐朱雀官偏拗。勾陳公差來﹐白虎杖比較。螣蛇鐵鎖拘﹐玄武吏典狡。若依此訣推﹐百試無不效。

生僻字注釋﹕﹝1﹞【杖笞】讀音﹕zhang﹐四聲。chi﹐一聲。意爲﹕用棍棒打。﹝2﹞【漾】讀音﹕yang﹐四聲。意爲﹕水面微微動蕩。此處指事情反復﹐不平靜。

二十五﹑盜賊章﹕四首

﹝一﹞占盜先推財鬼鄕﹐財爻安靜便無妨。內搖不離無安處﹐外動多因出遠方。鬼化爲財須有望﹐財爻化鬼莫思量。妻財入墓無蹤迹﹐財犯勾陳在土藏。捉賊提防亡劫害﹐尋財切慮刃刑傷。子孫旺相終尋見﹐官鬼休囚必捉將。玄武鬼爻家裏動﹐原來家賊最難防。兩重官鬼勾連至﹐鬼落空亡自失忘。一世二世親鄰盜﹐三世四世不離鄕。五世六世他方賊﹐鬼若生身必見贓。木鬼東方人是賊﹐金西水北細推詳。火官本是南方盜﹐土鬼原來只在房。欲問賊人藏物處﹐鬼家父母處推詳。譬如火鬼木爲父﹐木竹堆中及樹旁。不懼五行無準則﹐只愁財物落空亡。

﹝二﹞捕盜先推飛伏神﹐飛伏相生賊不眞。飛克伏神須捉住﹐伏傷飛者反傷身。伏神帶殺休追趕﹐伏入勾陳賊自陳。內外世身依此例﹐內還克外定無因。應爻又是偸財者﹐若來克世屈難伸。欲知捕獲當何日﹖鬼敗財生定日辰。卜筮遺亡皆準此﹐身衰財發不由人。

﹝三﹞凡人占卦問失物﹐官鬼交重必是賊。父興兄動恐難尋﹐子發財安必易獲。

﹝四﹞若是逃亡兼走失﹐用鬼爲賊財爲物。財爻在內不空亡﹐子位交重物終得。鬼在二三鄰里偸﹐若在初爻未將出。八純奔走他方去﹐歸魂物不離親戚。世應相生內外和﹐家中自匿虛啾喞﹝1﹞。遊魂內外且追尋﹐木鬼東方人是實。

生僻字注釋﹕﹝1﹞【啾喞】讀音﹕jiu﹐一聲。ji﹐一聲。象聲詞﹐形容虫﹐鳥等細碎的叫聲。

二十六﹑斷易總訣﹕

占卦須占用是誰﹐卻將出現伏藏推。凶中得吉逢生救﹐吉裏成凶被克欺。若被克欺宜制伏﹐如逢生救要扶持。有人會得其中意﹐卦理𨿽深可盡知。

卜筮全書卷之六天玄賦上

混沌之初﹐茫然未判。始因盤古立太極而分兩儀﹐爰﹝1﹞及伏羲定陰陽而畫八卦﹐周室文王演易﹐魯幫孔子系辭。察飛伏於八八六十四卦之中﹐定吉凶於三百八十四爻之內。包羅天地﹐可知物外夤緣﹝2﹞。道合乾坤﹐何況人間禍福。

生僻字注釋﹕﹝1﹞【爰】讀音﹕yuan﹐二聲。意爲﹕於是。﹝2﹞【夤緣】讀音﹕yin﹐二聲。yuan﹐二聲。意爲﹕攀附上升。

一﹑總論提綱﹕

吾人問卜﹐必因動靜吉凶﹔學者推占﹐要識淺深髙下。祕旨𨿽傳於人口﹐奧妙實出乎天然。事有萬殊﹐理無二致。須識靜中有動﹐當明吉處藏凶。靜者動之機﹐吉者凶之本。如逢卦靜﹐專尋暗動及空亡﹔若見爻興﹐便察吉凶分造化。諸爻並吉﹐更防吉處藏凶﹔大象皆凶﹐須識凶中有吉。若逢亂動﹐先觀用爻。用爻有彼我之分﹐得失從衰旺而決。六爻上下﹐吉凶全系乎日辰﹔一卦中間﹐主宰莫逃乎世應。細察生旺墓絕﹐精詳克害刑沖。吉凶由此而分﹐禍福從玆而定。貴人乘祿馬﹐縱非吉慶也無凶﹔天喜會靑龍﹐𨿽遇悲哀終有喜。白虎動本非佳況﹐惟孕育反作吉神﹔子孫興總曰禎﹝1﹞祥﹐問功名偏爲惡客。官鬼不宜持世﹐求名婚娶兩相宜﹔妻財俱喜扶身﹐父母文書偏畏忌。玄武陰私兼失脫﹐螣蛇怪異及虛驚。朱雀本主官非﹐仕宦當生喜美﹔勾陳職專田土﹐行人終見遲畱。

生僻字注釋﹕﹝1﹞【禎】讀音﹕zhen﹐一聲。意爲﹕吉祥。

二﹑身命章﹕

凡占身命﹐先察用爻。造化生物之初﹐先有人身﹐而後有萬物。故首章先言身命。未可便將卦名妄斷。剖決髙低﹐必須參究用爻動靜興衰﹐刑沖克害﹐及空亡等象﹐取其端的﹐方可決吉凶﹑禍福﹑貴賤﹑賢愚。伯子公侯﹐從玆定矣。

刑克害衝﹐斷一生之得失﹔刑者﹕三刑。子刑卯﹐卯刑子﹔寅刑巳﹐巳刑申﹐申刑寅﹔丑刑戌﹐戌刑未﹐未刑丑﹔辰午酉亥自刑。以上所言刑者﹐爲陰陽反徳。凡占有日辰刑﹐動爻刑。若刑父母﹐則雙親損。刑財爻﹐則妻妾傷。骨肉逢刑﹐無不傷殘。卻看在何限中﹐便知何年刑克﹐其餘仿此推詳。克者﹕陰陽不相和﹐故相克也。凡遇財福吉神克我﹐仍吉﹔鬼殺凶神克我﹐大凶。害者﹕穿心六害也。乃恩未結﹐怨已生也。子衝午﹑午合未﹐是謂子未六害﹔寅衝申﹑申合巳﹐是謂寅巳六害﹔卯衝酉﹐酉合辰﹐是謂卯辰六害。餘皆仿此。六害見之﹐骨肉情疏﹐六親分薄﹐夫妻不協﹐子息難招。衝者﹕子午﹑卯酉﹑辰戌﹑丑未﹑寅申﹑巳亥﹐對衝是也。有年月衝﹑日辰衝﹑世應衝。凡財福逢衝則凶﹐鬼殺逢衝則吉。爻𨿽安靜﹐見衝則爲暗動﹐動爻遇衝則散﹐空亡遇衝則不空。衝則動﹐動則戰﹐戰則爭矣。

興衰動靜﹐決三限之榮枯。有大象旺衰﹐有爻象旺衰。凡卜身命﹐得大象旺﹐亦是好處﹐稱是壯實根基﹔更得爻象吉利﹐乃十全之造化。大抵卦旺不如爻旺。人之根源系於卦﹐不系於爻﹔命之吉凶在乎爻﹐不在乎象。更看動靜吉凶﹐三限榮枯﹐實決於此。

遇財福﹐則富貴榮華﹔妻財子孫者﹐𨿽爲吉神。若遇旺相有气﹐或帶貴人並進神﹐臨於卦中得地之處﹐卻來生合世爻﹐貴則加官進祿﹐富則發福生財。更得日辰﹑月建靑龍同位﹐乃大發大旺。縱臨螣蛇白虎﹐亦不爲凶。小有盤折﹐不能傷害大體。但怕衝破並受克﹐方爲無用。凡占須看立於何限中。便知何時發達。若臨正卦外三爻﹐支卦﹝注1﹞內三爻﹐稱爲得地。臨於正卦內三爻﹐名爲落陷。若在支卦外三爻﹐稱爲晚景之福。

遇兄鬼﹐則貧窮破敗。兄弟官鬼﹐二者皆非吉神。卦中若遇兄弟發動﹐爭訟是非﹐分門割戶﹔或破耗資財﹐或生涯冷淡﹐皆因此也。官鬼主疾病患難。加朱雀﹑官符﹐有口舌官災﹔加玄武﹑天賊﹐有逃亡失脫﹔加白虎﹑喪門﹐主喪亡孝服。凡占遇之﹐無气不動猶可﹐旺相發動最凶。若衝散受克﹐及落空亡﹐此等限中﹐以平爲福。若正卦外三爻﹐支卦內三爻遇之﹐最爲不佳。正當成立之時﹐遭此凶惡之輩﹐安有發福之象。若在早歲﹐顚沛﹝1﹞災迍﹐或當暮年﹐終無結果。

世是平生之本﹐應爲百歲之妻。人生一世﹐貴賤髙低﹐合爲何等人物﹐但將世爻爲主。若得天貴祿馬並立﹐又有吉神生扶﹐無凶殺沖克﹐乃富貴根基﹐淸髙品格。若與凶殺並立﹐或被惡殺刑沖﹐別無吉神救解﹐乃貧賤之徵﹐無成之兆。若遇世空﹐最爲不美﹐當有大難。惟有九流術士之人﹐及僧道之輩﹐反爲吉兆。是空手求財﹐財去財來﹐終無積聚。世應二爻﹐乃一卦之主。凡占﹐以世爲已﹐應爲妻。若與靑龍吉神並立﹐其妻必賢﹔咸池玄武並立﹐其妻必淫。世爻無气受應克﹐必然妻奪夫權。應爻若落空亡﹐妻宮有損。

相生相合﹐必然偕老齊眉﹔相克相衝﹐決定終朝反目。世應二爻﹐若得相生相合﹐一生如魚得水。如逢相克相衝﹐百歲似冰投炭。生合之處逢衝﹐始諧和﹐其後被人搬弄。若應來克世﹐本不爲佳﹐卻得動爻克應﹐或被日辰衝破﹐則始𨿽不和﹐以後得人解勸﹐終歸好合。若世應比和﹐自然兩無髙下。

財爻動﹐則父母刑傷﹔兄弟興﹐則妻宮重疊。財爻持世或動﹐則父母受克。其人必早失怙恃﹝2﹞﹐或過房離祖﹐重拜爹娘。若兄弟交重﹐或臨世位﹐其人妻宮受傷﹐必主斷弦再續﹐晚歲重婚。父母動﹐則難爲子息﹔官鬼興﹐則損害弟兄。惟有子孫持世﹐財爻有气﹐一生衣祿自然。親賢近貴﹐永年和合。

若臨旁位﹐稍減災殃。言前妻財兄弟之類﹐不臨世上﹐在他爻發動﹐其災殃稍可。以是推之﹐學者自當通變。

咸池凶殺臨身﹐出處必然微賤﹔咸池殺﹐見後神殺章內。此殺若臨世爻﹐或臨父母爻﹐皆主出身微賤之家﹐更看卦無貴人吉神﹐必非髙尙之士。

祿馬貴人持世﹐立身須主淸髙。貴人﹐天乙貴人﹐見後神殺章。凡占得貴人持世﹐祿馬同鄕﹐必然立身淸髙﹐不可斷曰庸﹝3﹞人。

卦值六沖﹐半世求謀蹭蹬﹝4﹞﹔子午卯酉之類﹐爲六沖。凡占得之﹐其人作事有始無終﹐少成多敗。前卦六沖﹐三十年前生涯冷淡﹔後卦六沖﹐三十年後漸覺蕭條﹔前後皆值六沖﹐一世不能成就。爻中縱有吉神﹐爲事亦當蹭蹬。

爻逢六合。一生動用和諧。六合﹐子與丑合之類。凡占﹕卦逢六合﹐其人和悅秀气﹐善與人交﹐謀事多成﹐行藏無阻。前卦六合﹐三十年前步步春風﹐後卦六合﹐三十年後滔滔發福。前後皆逢六合﹐一生遂意﹐到老榮華。

男帶合﹐則俊秀聰明﹐喜見靑龍財福﹔卦中吉凶﹐不可一槪論﹐亦有淺深之分。且如卦逢六合﹐爻象皆凶﹐難以吉斷。然須參究淺深﹐剖分髙下。若占男子命﹐卦中帶合﹐必須靑龍財福﹐旺相得地﹐方可斷曰聰明俊秀之士。依此推之﹐庶無差忒﹝5﹞。

女帶合﹐則澆浮淫泆﹝6﹞﹐怕逢玄武咸池。女人得六合﹐卻不爲佳。若有吉神貴人在位﹐則無虞﹐反主秀气聰明﹐儀容端正。若見玄武咸池在位﹐必主澆浮淫泆﹐放蕩無端﹐行多不正之婦矣。

遇進神﹐則吉盛凶多﹔遇退神﹐則吉衰凶減。進神者﹐甲子﹑甲午﹑己卯﹑己酉。退神者﹐壬戌﹑壬辰﹑丁丑﹑丁未。凡遇進財福吉神則吉﹐遇鬼殺凶神則凶。大凡進神遇吉則吉盛﹐逢凶則凶多。退神遇吉則吉少﹐逢凶則凶衰減矣。

玄武持世﹐爲人慳吝姦雄﹔白虎扶身﹐賦性剛彊狠毒。靑龍持世﹕爲人慈祥愷悌﹝7﹞﹐見人和顏悅色﹔朱雀持世﹕急於言詞﹐多招誹謗﹔勾陳持世﹕爲人穩重﹐行事遲鈍﹔螣蛇持世﹕爲人多心機﹐無信實﹐虛浮詐僞﹔白虎持世﹕爲人剛彊好勇﹐狠戾﹝8﹞心毒﹔玄武持世﹕爲人陰謀暗算﹐狡譎﹝9﹞多端﹐若與兄弟同居﹐其人貪財吝嗇﹝10﹞。

此則一生之禍福﹐須言三限之榮枯。以上所言吉凶休咎﹐總論一生禍福﹐猶未及於三限。此後分別三限﹐以證前言。得失榮枯﹐從玆定矣。初爻管五年﹐二爻管五年﹐三爻管五年﹐共十五年。後三爻亦管十五年﹐共三十年。支卦亦管三十年。卻看爻上無阻﹐一年一位數至壽終。

內三爻管十五年﹐遇吉神﹐則大人蔭庇﹝11﹞﹔吉神貴人祿馬﹐幼年蔭庇之下﹐享現成之福。不可便斷髮福發財。若動爻臨於鬼殺﹐自幼多災多患。

外三爻管十五載﹐遇凶神﹐則小輩欺淩。十六至三十﹐正當成立之初﹐未免爲人所欺負。若見官鬼凶神發動﹐多因小人侵侮﹐大則官府逼脇﹐當究淺深﹐斷其凶吉。若是吉神發動﹐從此享福無窮。

要知發福發財﹐支卦內三爻爲主宰﹔人生世間﹐成立家業﹐皆在三旬以上﹐五旬以下。未至此﹐其力未加。若過此﹐光陰已錯。凡占論成立﹐專看支卦內三爻。若財福兼全者﹐有成之造化﹐晚景縱不佳﹐終須有根底。若遇鬼殺空亡﹐一生虛負心機﹐徒勞奔走﹐終無結果收成也。

若欲斷生斷死﹐支卦外三象爲提綱。支卦外三爻管十五年。自四十五至六十﹐稱爲晚景﹐乃結局之時。無毀無譽﹐不過論壽。凡觀至此﹐緊著眼看。凶神惡殺﹐若有克戰﹐須忌傾危。

遇吉神﹐則見險無危﹔遇凶神﹐則逢屯卽死。如遇吉神﹐則𨿽經險阻之處﹐亦可轉禍成樣﹐不至危殆。若遇凶殺﹐則稍有坎坷﹐便成大咎﹐以至絕地。

後卦如無凶殺﹐前爻世上重尋﹔一年一位細推詳﹐萬死萬生從此決。後一卦如無凶殺﹐其壽在六旬之上。卻從前卦世上重尋﹐一年一位﹐數至壽終。若步步遇吉神﹐其壽綿遠。若逢凶惡殺﹐卽便喪黃泉。萬死萬生﹐從玆定矣。

莫將緊節﹐亦比常占。占人之命﹐關乎大造﹐非可輕斷。必須潛究根源﹐察其衰旺﹑動靜﹑克害﹑刑沖﹐自家把捉得定﹐方可與人決斷吉凶﹐剖分得失。若不察其淺深髙下﹐妄行決斷﹐而無差誤﹐未之有也。

﹝注1﹞【支卦】。主卦有動爻﹐就會有變爻﹐變爻後出來的卦﹐稱爲支卦。也稱爲之卦。

生僻字注釋﹕﹝1﹞【顚沛】讀音﹕dian﹐四聲。Pei﹐四聲。意爲﹕窮困﹐受挫折。﹝2﹞【怙恃】讀音﹕hu﹐四聲。Shi﹐四聲。意爲﹕父母的代稱。﹝3﹞【庸】讀音﹕yong﹐一聲。意爲﹕平凡﹐沒有作爲。﹝4﹞【蹭蹬】讀音﹕ceng﹐四聲。Deng﹐四聲。意爲﹕遭遇挫折﹐不得意。﹝5﹞【忒】讀音﹕te﹐四聲。意爲﹕差錯。﹝6﹞【泆】讀音﹕yi﹐四聲。意爲﹕放縱。﹝7﹞【愷悌】讀音﹕kai﹐三聲。ti﹐四聲。意爲﹕快樂﹐和樂﹐敬愛哥哥。﹝8﹞【戾】讀音﹕li﹐四聲。意爲﹕罪過﹐乖張。﹝9﹞【譎】讀音﹕jue﹐二聲。意爲﹕欺詐﹐怪異。﹝10﹞【吝嗇】讀音﹕lin﹐四聲。Se﹐四聲。意爲﹕過分愛惜自己的財物﹐當用不用。﹝11﹞【蔭庇】讀音﹕yin﹐四聲。bi﹐四聲。意爲﹕比諭尊長照顧著晚輩或祖宗保佑著子孫。

三﹑伉儷章﹕

天命稟有生之初﹐非今可易﹔死生有命﹐富貴在天。命稟有生之初﹐非今可易。莫之爲而爲﹐非我所能必﹐但當順受而已。

夫婦乃人倫之大﹐自古爲先。有夫婦﹐然後有父子﹐故五倫之中首先夫婦。

世爲婚﹐應爲姻﹐須要相生相合﹔世爲男家﹐應爲婦家。相生相合﹐定有成就之象。生合處﹐須防沖克﹐恐將成而被破阻。沖克處﹐若得生扶﹐不成之際得人贊協矣。

鬼爲夫﹐財爲婦﹐最嫌相害相刑。財鬼皆要旺相爲吉﹐最嫌三刑六害﹐發動成凶。

陰陽得位爲佳﹐夫婦俱全協吉。陰陽得位有兩端﹕有封象外陰內陽﹐有應陰世陽﹐二者皆爲得位。一陰一陽之謂道﹐純陰純陽之謂鬼。純陰不生﹐純陽不化。一陰一陽﹐爲夫爲婦。又曰﹕占婚用爻﹐首要財鬼。二者俱全﹐稱爲大吉。一云﹕男占婦以財爲主﹐女占夫以鬼爲主﹐其理仿此。設或財鬼不上卦﹐或落空亡﹐其婚難成。縱成﹐亦爲不吉。

世生應﹐乃男求女﹔應生世﹐乃女貪男。且如應𨿽生世﹐柰緣逢墓絕﹐𨿽然相貪﹐尙在躊躇之際。若得動爻相生﹐必賴媒妁之力。如世爻生應﹐柰世被日辰沖克﹐男意𨿽濃﹐被人間阻﹐事體又在難成也。

世位逢空﹐當見男心退悔﹔應爻有動﹐必然女意更張。世空男悔﹐應空女悔。縱有吉神﹐亦難成。若世應俱發動﹐必然事有攺張。動處若逢日辰合﹐任君不願也須成。

世應比和﹐功全資於媒約﹔陰陽交錯﹐事亦系乎因緣。世應比和﹐本無成就之理。若得媒爻動合世應﹐其事亦成。陰陽交錯﹐乃世應不得位也。若大象可成﹐亦當入贅﹐不然﹐夫婦相淩也。

應旺則女室丰隆﹐世墓乃男家貧乏。夫占婦﹐若應位月建旺﹐乃素封之家。若月建𨿽旺﹐日下休囚﹐必近年稍退資財。若婦占夫﹐要世爻旺相﹐則男家豪富﹔入墓休囚﹐必主貧乏。本宮𨿽旺﹐而世鬼俱衰﹐止是虛名而已。

子孫發動﹐中途必見傷夫﹔兄弟交重﹐異日終須失婦。子孫爲福徳﹐卦中不可無﹐宜靜不宜動。若帶貴臨吉神動﹐乃妻奪夫權﹔或鬼旺不受克﹐若加天寡及凶殺﹐必主傷夫。旺相則急﹐休囚則緩。兄弟爲克財﹐若發動必喪其偶。若得鬼動﹐及日辰衝破﹐庶可解。

財空妻失﹐鬼空夫亡。財鬼空亡﹐占婚大忌﹐本非成就之象。若干支相合﹐世應相生﹐半世夫妻也。

男子兩財﹐逢二姓絲蘿之好﹔陰人兩鬼﹐再一番桃李之鮮。男占女﹐見兩財一旺一空﹐曾作兩度新郎﹔若兩財不空﹐惟帶桃花﹐必一正一偏。女占男﹐見兩鬼一旺一空﹐定主重婚再醮﹝1﹞﹔若兩鬼旺不空﹐日辰刑沖財爻﹐或動爻克財﹐必是生離攺嫁。

財動則傷克翁姑﹐父興則難爲子息。財爻持世﹐必不能奉事翁姑。安靜猶可﹐若發動﹐則主刑傷也。父母發動﹐主難於子嗣。若帶凶殺﹐主生後有損﹐遇救猶可﹐逢衝則主無害。

財鬼同居一卦﹐必然親上成親﹔前後皆值六沖﹐當見退後還退。財鬼共一卦中﹐此易成之兆。若世應財鬼相生相合﹐必然親上成親。前卦值六沖﹐必曾許聘復退。後卦又六沖﹐成後又當見退。若被日辰合住﹐𨿽欲退悔﹐不可得也。前卦衝而後卦合﹐當見退後還就。

日辰合世﹐須逢貴客維持﹔惡殺衝身﹐必被他人說破。日辰臨天喜﹐或貴人﹐合世應﹐必有權貴之人﹐前來維持說合。若日辰惡殺﹐沖克身世﹐必有小人破阻。若得動爻來救﹐則無害也。

卦無父母﹐應無雁幣迎門﹔父母爲主婚﹐又爲聘儀。卦中無父母﹐必無雁幣之禮。

財值靑龍﹐會見鸞﹝2﹞妝耀目。財與靑龍會合﹐必妝奩﹝3﹞之資茂盛﹐絢﹝4﹞彩奪目。

鬼化鬼﹐終須反復﹔兄化兄﹐見阻方成。鬼本動爻﹐不宜變動。靜化猶可﹐動化非宜。必主事體反復遲滯。兄弟乃阻隔之神。兄又化兄﹐若大象不吉﹐婚難成。

世應三合咸池﹐擬定先通後娶﹔財鬼一臨玄武﹐定知眼去眉來。應與財﹐若加咸池﹐臨玄武﹐與世並鬼合﹐必是先通後娶。若與旁爻合﹐必與外人有情。應加咸池玄武﹐婦淫﹔世爻夫淫。咸池若逢日辰衝﹐𨿽淫不濫。若見貴人動來克﹐卻不淫﹐主其人容儀美麗﹐多情好歡﹐逢旺尢甚﹐死絕稍輕。若咸池會進神動來生合﹐其人淫心蕩漾﹐恣意非爲。若會退神﹐或退神來克﹐𨿽有欲心﹐未嘗有實﹐不過眼去眉來。

要知女貌研媸﹝5﹞﹐推究財臨九曜。推九曜以別研丑。若財帶貪狼【子】﹕俊好﹔財帶巨門【丑﹑亥】﹕其面貌團圓﹐顏色紫黑﹔祿存【寅﹑戌】﹕主有疾﹔廉貞【辰﹑申】﹕主淫﹐貌美﹔武曲【巳﹑未】﹕潔白中貌﹔破軍【午】﹕必有破相﹔文曲【卯﹑酉】﹕形貌瘦長﹐爲人柔弱﹔左輔【亥】右弼【巳】﹕同巳上。好者忌衝﹐惡者怕扶。

欲識男材長短﹐參詳鬼值五行。凡人稟五行而生﹐其形象亦不離於五行﹐當用推詳。

若窮兩處精微﹐更互六神推究。若遇靑龍﹐爲人和气俊秀﹐工巧曉事能家﹔朱雀快言語﹐多口舌﹐加殺多招誹謗﹐喜生是非﹔勾陳爲人純厚穩重﹑有規矩﹐不動則無轉變﹔螣蛇有心機﹐多疑慮﹔白虎性急﹐狠毒不仁﹔玄武私曲姦邪﹐若有吉神制﹐則不然﹐反主聰明伶俐。

咸恆節泰﹐百年似魚水之相投。咸恆節泰﹐但取其陰陽得位。世單應拆﹐不相奪倫。論財鬼俱全﹐咸卦未得盡美也。以上四卦﹐若又有日辰生合﹐吉神發動者﹐歡諧到底﹐如魚得水也。若見用爻落空﹑凶神沖克﹐又不可以一槪斷爲吉也。

睽革解離﹐一見如炭冰之相遇。睽者﹐乖也。上火下澤﹐金火同居﹐豈無傷克﹖故不利。革者﹐變也。革故鼎新之象。占婚遇之﹐當有爭婚攺嫁。解者﹐散也。占婚宜合不宜分。離者﹐六沖之卦﹐純陰之象﹐故云不吉。

間爻旺相﹐須知月老英豪。世應中間爻象﹐似乎媒妁﹐若旺相﹐主冰人豪俠有力。

兄位交重﹐定是冰人詭譎。兄弟動﹐主作伐之人從中詐僞也。

與世應相生相合﹐必然一處沾親。間爻與世應生合﹐必主親朋結契。

如雀虎相克相衝﹐擬定兩家相怨。朱雀白虎﹐臨於世應沖克﹐𨿽聯姻眷﹐終結兩邊怨惡。

欲知退步﹐須察空亡。此說上文世應相生合﹐及雀虎相沖克。若值空亡﹐卽當退步﹐不可如彼斷。

生僻字注釋﹕﹝1﹞【醮】讀音﹕jiao﹐四聲。意爲﹕古代結婚時用酒祭神的禮。【再醮】卽爲再嫁。﹝2﹞【鸞】讀音﹕luan﹐二聲。意爲﹕傳說中鳳凰一類的鳥。﹝3﹞【奩】讀音﹕lian﹐二聲。意爲﹕古代婦女梳妝用的鏡匣。【妝奩】指嫁妝。﹝4﹞【絢】讀音﹕xuan﹐四聲。意爲﹕色彩華麗。﹝5﹞【媸】讀音﹕chi﹐一聲。意爲﹕相貌醜。

四﹑六甲章﹕

旣已論於婚姻﹐次合占其產育。子孫旺相﹐若臨陽象定生男﹔福徳休囚﹐更值陰爻當是女。子孫在單重爻爲男﹐拆交爻爲女。或子孫𨿽屬陰爻﹐得日辰及動爻天喜扶持﹐亦主男﹔子孫𨿽屬陽爻﹐被日辰刑沖及動爻克泄﹐亦主女。

陰包陽﹐則桂庭添秀﹔陽包陰﹐則桃洞得仙。若子孫爻屬陽﹐初爻六爻屬陰﹐此陰包陽也﹐主生男﹔子孫爻屬陰﹐初爻六爻屬陽﹐此陽包陰也﹐主生女。

發動靑龍﹐當見臨盆有慶﹔靑龍爲孕育之神﹐最宜旺相當權﹐發動必生貴子。

交重白虎﹐乃知坐艸無虞。白虎爲血刃﹐他事不宜﹐惟臨產最喜。若輔於庚申辛酉爻上發動﹐更快。緣白虎爲破胎﹐爲催生﹐故也。

定吉凶於內一卦之中﹐乾離坎兌則易產﹔乾爲首﹐離爲目﹐坎爲耳﹐兌爲口。此四卦在內象﹐則易產。言其頭目耳口先出﹐是順行﹐故產爲易也。

決禍福於外三爻之下﹐坤艮震巽則難生。坤爲腹﹐艮爲手﹐震爲足﹐巽爲股。此四卦若在內象﹐必是難生﹐逢旺愈難﹐有解救半吉。

兄弟空﹐則妻位無傷﹔父母興﹐則子宮有損。克妻財﹐乃兄弟也﹐兄弟空﹐其妻無傷。子孫所制者父母﹐若父母獨發﹐子孫必不全矣。

若加凶殺﹐立見刑傷。以上兄弟父母﹐帶吉神發動﹐𨿽凶弗咎﹔若加凶殺﹐必定傷胎害母。

天喜若值螣蛇﹐定葉﹝1﹞麒麟之夢﹔螣蛇者﹐乃虛幻恍惚之神。臨陽鬼﹐日主虛驚﹔臨陰鬼﹐夜生怪夢。更加天喜﹐必曾感應吉夢﹐而生麟鳳之子。

咸池倘臨玄武﹐必生汗血之駒。咸池玄武﹐皆淫泆之神。若二神相會合﹐必生汗血之駒。汗血者﹐婢妾所生之子。

六爻最怕空亡﹐諸位皆嫌鬼值。六爻之中﹐初產母﹐二胞胎﹐至上皆有關系﹐故不宜空。鬼爲占產所忌﹐故六爻皆惡之。

鬼臨初位﹐必然產母當災﹔鬼入二爻﹐當見胞胎不穩。初爻產母。鬼在初爻﹐故產母有災﹔二爲胞胎﹐鬼若臨之﹐主胞胎不實。

空亡必墮胎虛喜﹐帶殺則臨產艱難。子孫空﹐及二爻空﹐主墮胎。若帶殺神﹐主分娩時受苦。

若逢鬼值五爻﹐始得福生萬匯。五爻爲收生婆﹐官鬼臨之則吉。

多音字注釋﹕﹝1﹞【葉】讀音﹕xie﹐二聲。意爲﹕和洽﹐相合。

五﹑求仕章﹕

有子萬事足﹐當如儀儼﹝1﹞侃﹝2﹞稱喜﹔無官一身輕﹐誰佐禹湯及文武。欲作大廷之宰輔﹐須憑易卦以推詳。

謀望利名﹐先要鬼爻旺相﹔斟量宣敕﹝3﹞﹐但觀父母興衰。凡卜求官﹐官鬼是用爻。宜旺不宜衰。喜日辰扶拱﹐怕刑害克衝。宣敕者﹐父母是也。卦中不可無﹐最宜旺相扶世﹐不加凶殺則吉。若被刑沖﹐根腳不正﹔加臨大耗﹐廣費資財。若太歲月建旺者﹐多是宣也。若貴人祿馬同鄕﹐不過是敕也。若𨿽有吉神﹐散漫而不當權者﹐無過是吏掾﹝4﹞文書。衝世凶﹐生克世吉。若不落空亡﹐縱有艱辛費力﹐終當成就。

印綬旺﹐則職守彌﹝5﹞髙﹔官鬼衰﹐則聲名卑小。父母官鬼﹐乃占官之根本﹐缺一則事難成。二者若逢生旺﹐必然官職髙大﹔若值休囚﹐只是卑小職分。若父母彊旺﹐而官鬼無气﹐職𨿽平等﹐身居鎭靜冷淡衙門﹐無威耀權柄。若遇進神﹐聲名益大﹔如逢退神﹐必減前任政聲。此舉大綱﹐後仿此推之。

欲知品秩﹐無倦推詳。以上兩節﹐只言大體﹐精妙之理﹐具陳於後。

祿馬扶身﹐萬里風雲際會﹔祿者﹕十干五行。譬之人生一世﹐幼壯老死也。於長生爲學堂﹕甲乙生亥﹐丙丁生寅﹐戊己壬癸生申﹐庚辛生巳﹐皆學堂。諭人之幼而學也。以旺爲祿﹕則甲祿在寅之類。在臨官帝旺之處﹐諭人之長而食祿也。馬者﹕驛馬。如寅午戌馬居申﹐乃長生﹐謂之驛馬。若臨身世﹐或臨官鬼父母﹐及動來生扶身世﹐乃大吉﹐唾手成名之象。大忌空亡與刑害也。

貴人持世﹐九天雨露承恩。貴人有二﹕有天乙貴人﹐有福星貴人。宜旺相﹐怕刑沖。若臨官鬼及文書﹐主官職髙遷﹐必登相位。福貴持世﹐主人有福徳﹐一生見險無虞﹐臨凶無咎也。

靑龍動﹐則事業易成﹔朱雀空﹐而文書難就。靑龍者﹕吉慶福徳之喜神﹐其動有三﹕年建靑龍﹑月建靑龍﹑日建靑龍。若見發動﹐必加官進祿。與天馬並立﹐自有升騰進益之喜。不宜落空﹐必主虛喜。若得興隆﹐事事稱心﹐吉無不利。朱雀﹕占官之用爻﹐宜旺不宜衰。若見空亡﹐文書必難成就。或被刑克﹐文書必遭傷壞。

子孫發動﹐縱然在任也休官﹔子孫﹕乃剝官之神。若發動﹐𨿽在任所﹐亦當休致。其求仕者﹐不必言也。

劫殺交重﹐當見承恩方損已。劫殺﹕見後神殺章內。若官鬼臨之發動﹐必因官損命。

妻財持世﹐誥牒﹝6﹞豈得如心﹖兄弟扶身﹐俸祿安能稱意﹖妻財持世克文書﹐縱成﹐不如意。兄弟爲克剝之神﹐俸資必非厚也。

父化父﹐文書不實﹔官化官﹐事體翻騰。父母爲文書。父化父﹐文書虛而不實也。官化官﹐事體翻騰反復也。

卦中兩父兩官﹐必是鴛鴦求仕。卦中遇之﹐必有兩意幹事﹐此失彼得之兆﹐此乃鴛鴦求仕。若前鬼旺後鬼空﹐只宜守舊﹐不可攺謀﹔前鬼衰而後鬼旺﹐宜捨舊圖新﹔前後皆旺﹐所求遂意。

爻上月徳月建﹐須逢獬豸﹝7﹞爲冠。月徳﹑月建﹐皆淸正之吉神﹐諸殺莫敢仰視。若見加臨貴人﹐扶持官鬼及世爻﹐必非州縣之官﹐乃風憲之職。更看目下衰旺﹐便可斷其擢﹝8﹞官赴任。此又不忌凶殺﹐逢殺﹐則威風凜凜﹐動止驚人﹐操權轟烈。

太歲動﹐則在任有除﹔劫殺空﹐則逢凶無咎。太歲﹐地殺之主宰﹐諸神不敢當。若值靑龍月建﹐加臨父母官鬼發動﹐𨿽見居任所﹐又當升擢美職也。若加劫殺﹐則當貶責﹔如落空亡﹐逢凶無咎。

鬼爻持世﹐應知到任把權﹔印綬扶身﹐必定臨庭掌案。持世扶身﹐卦之主宰。若見用爻加臨﹐定主到任把權﹐臨庭掌案也。

卦無父母﹐終無所任之邦﹔爻隱妻財﹐未得養廉之俸。父母爲任所之地。若不出現﹐或落空﹐恐無所任之處。妻財隱伏及落空﹐養廉之俸未足也。

一世二世﹐任所非遙﹔五世八純﹐仕途遠涉。一﹑二﹑三世在內卦﹐故曰非遙﹔四﹑五﹑八純在外卦﹐故曰遠涉也。

要識宦情好惡﹐須憑卦象推詳。假如隔手來占﹐要知本官爲人﹐及形貌性情﹐但將鬼爻論之。看在何宮﹐論其形體﹐並六獸之形貌﹐情性了然可見。奧義開列於後。

世在離宮﹐眼露聰明性急﹔身居乾象﹐面圓正大仁慈。離屬火爲目﹐乾屬金爲首﹐各取其體徳而言之也。

金爲武職之官﹐掌生殺之重柄﹔火乃文章之士﹐探禮義之根源。金有斷制之義﹐故取爲武職﹔火乃文明之象﹐必職司儒業。

生僻字注釋﹕﹝1﹞【儼】讀音﹕yan﹐三聲。意爲﹕莊重。﹝2﹞【侃】讀音﹕kan﹐三聲。意爲﹕剛直﹐和樂的樣子。﹝3﹞【敕】讀音﹕chi﹐四聲。意爲﹕皇帝的詔令。﹝4﹞【掾】讀音﹕yuan﹐四聲。意爲﹕屬員。﹝5﹞【彌】讀音﹕mi﹐二聲。此處意爲﹕更加。﹝6﹞【誥牒】讀音﹕gao﹐四聲。die﹐二聲。意爲﹕帝王給臣子的任命文書和證件。﹝7﹞【獬豸】讀音﹕xie﹐四聲。Zhi﹐四聲。意爲﹕古代傳說中的異獸﹐能辯曲直。見人爭鬥﹐就用角去頂壞人。﹝8﹞【擢】讀音﹕zhuo﹐二聲。意爲﹕提拔。

六﹑詞訟章﹕

偉哉行事有功﹐廣播聲名於天下﹔必也使民無訟﹐須存正值於心中。大爭﹐則兵革交徵﹔小競﹐則文詞相訴。

欲分勝負﹐先將世應推詳﹔凡爭訟曲直﹐世克應者﹐我勝﹔應克世者﹐他勝。然應𨿽克世而世旺﹐彼𨿽害我而不能深傷。世靜而克應﹐而應發動﹐彼有通變之謀﹐終不受克。若有吉神扶持﹐必有貴人倚靠﹐終不能侵。若世應皆旺﹐勝敗之機未可決﹐但究日辰生合何爻﹐並刑克哪爻﹐便知端的。

要決因依﹐但把鬼爻推究。占訟﹐以鬼爻爲主。更以六神參究來歷﹐因依了然在目矣。靑龍鬼﹕婚姻訟。朱雀鬼﹕罵詈﹝1﹞口舌﹑文書契約﹑吏人爭鬥﹑喧鬧是非。勾陳鬼﹕田土屋宅﹑山林樹木訟。若兄化鬼﹐房族致爭。螣蛇鬼﹕被人連累。白虎鬼﹕與人鬥毆殺傷。若帶凶殺動﹐事屬刑名。玄武鬼﹕奸淫盜賊訟。

官克應﹐他人受責﹔鬼傷世﹐自己逢屯。凡占訟﹐世應相克﹐以決輸贏。一說﹕世克應﹐我訟他﹔應克世﹐他訟我。輸贏從官斷。鬼克世﹐官司不順﹐我費資財﹔鬼克應﹐他人遭責﹐彼虧我勝。應空不受克﹐他人亦無妨。世空同斷。又云﹕世應俱空﹐兩家退悔﹐官司將有解散之意。

一卦兩官﹐權柄何曾歸一﹔六爻無父﹐文書終久難成。一卦之中﹐不宜見兩鬼出現。權不歸一﹐事休反復。若一鬼旺動﹐卽取其方向﹐便知哪一官執權。父母爲文書案卷。卦無父母﹐案卷未成。父母旺空﹐文書未就﹔休囚空亡﹐其事不成。或父母逢太歲﹑月建衝﹐上司必有駁﹔父母加太歲動﹐主上司提案卷。父母帶吉神﹐終無大咎﹔凶神同位﹐則事凶。

他訴訟﹐看鬼位休囚﹔我興詞﹐怕財爻旺相。凡他訟我﹐要鬼位休囚﹐不宜旺相﹐不然其訟必成。妻財本克父母﹐若我興詞﹐不宜見之﹔若逢動或持世﹐狀詞終不準。若得日辰衝散財爻﹐我事庶幾可振。又云﹐他興訴﹐須要官鬼休囚墓絕﹐則無大害。

官鬼空亡墓絕﹐須知無貴主張。凡占﹐不問原告被告﹐若官鬼空亡墓絕﹐或卦無官鬼﹐決無官府主張其事。鬼𨿽墓絕﹐而財爻旺動相生﹐此之謂絕處逢生﹐須用資財囑托。姑待官鬼旺相月日﹐方可成訟。更值子孫發動﹐仍復無气﹐縱然費盡資財﹐亦無益於事。

世應帶合比和﹐終久有人和會。若世應帶合﹐事體本要成。若但比和﹐而不相害﹐兩家有和會之心。若子孫動﹐當勸和公事。世應比和﹐而官鬼旺動﹐克傷世應﹐兩家欲休﹐官府不放。若遇解神﹐庶幾可散。

鬼化鬼﹐移權更案﹔兄化兄﹐蕩產傾家。若遇鬼化鬼﹐其事反復。或移權更案﹐事干兩司﹔或舊事再發。前卦鬼衰﹐後卦鬼旺﹐昔日之事𨿽小﹐今日翻成大事﹔前鬼旺﹐後鬼衰﹐其事先重後輕﹐虎頭蛇尾。兄弟乃克財之神﹐若旺動﹐不免廣費資財﹐休囚稍可。若又化出兄弟﹐必主使兩重財﹐或兩處使錢。更加大耗﹐主蕩產傾家。若加劫殺及咸池﹐必被小人陰私﹐趁勢劫騙。若逢鬼動﹐終久必知之也。

太歲鬼臨﹐其事必幹臺憲﹔天獄殺動﹐此身須入牢房。占訟﹕若鬼加太歲及月建﹐必幹臺憲。鬼衰難用此斷。自宜通變﹐取人事決之﹐庶無失矣。天獄殺﹑關鎖殺﹐俱見後神殺章內﹐若動則有鎖禁。

官旺日﹐則面折庭諍﹝2﹞﹔鬼休時﹐則停囚長智。占訟﹕欲知何日興﹐何日息﹐但把鬼爻推究。鬼旺日﹐其事必興﹐當見臨庭折證﹔若值鬼衰﹐其事必停。鬼值衝﹐官司有冗﹝3﹞﹐未及究問。鬼值日辰刑﹐上司有言責﹐其事稍緩。

欲識何時結斷﹐鬼爻墓絕推詳。占訟﹕始終成敗﹐皆從鬼斷。其事有定限﹐庶可推詳。夫結絕決斷﹐實爲難事﹐其或動經一年半載。必須先達人事﹐度其輕重﹐知其時務﹐復取其占之卦爻。子孫發動﹐官鬼空亡﹐無气入墓﹐窮其鬼絕月日﹐然後方可雍容﹐推其意而言之。

要知不受刑傷﹐子位興隆剖決。子孫爲福徳之神。官訟牽連﹐獄囚禁系﹐杖責臨身﹐此爻發動﹐一槪可免。

生僻字注釋﹕﹝1﹞【詈】讀音﹕li﹐四聲。意爲﹕罵。﹝2﹞【諍】讀音﹕zheng﹐四聲。意爲直爽的勸告。﹝3﹞【冗】讀音﹕rong﹐三聲。意爲﹕煩瑣。

七﹑盜賊章﹕

世上論官訴訟﹐多因性气資財﹔其中暗昧明私﹐莫出奸淫盜竊。

用鬼爲賊﹐須尋來處之蹤由﹔以鬼爲賊。若見持世﹐乃貼身之賊。在初爻﹐是家賊﹔二三爻﹐鄰里賊。在外是外賊﹔在六爻﹐是遠處賊。鬼帶羊刃﹑劫殺﹑懸鍼﹐是彊盜賊。賊來須捕鬼生方。且如鬼屬金﹐乃西方賊﹐從東南方上來。看在何爻﹐卻詳微細之處。其餘仿此。鬼屬陽﹐日間來﹔鬼屬陰﹐夜間來。陰鬼化陽﹐夜至日方退﹔陽鬼化陰﹐日至夜方偸。男賊女賊﹐亦不出於陰陽推斷。

推物憑財﹐當捕墓中之方向。推物﹐當以財屬五行辧之。欲知其藏匿何方﹐但尋財墓處便是。且如金財在丑﹑艮方﹔木財在未﹑坤方﹔水土財在辰﹑巽方﹔火財在戌﹑乾方。凡占欲知何處失財﹐但看財絕方向是也。財在內﹐家中失落﹔居外在外失落。若五爻動﹐路上遺失。若鬼空亡無气﹐日辰扶合財爻﹐財爻化入墓中﹐此乃未經賊手﹐不曾失脫﹐藏於器皿之中。

財化鬼﹐必無尋路﹔鬼化財﹐終可獲賊。凡卦中財化鬼﹐其物已變化了﹐至後無蹤迹影響。鬼若逢衝﹐而日辰扶合財爻﹐其物未散。若非子孫發動﹐亦未可知。如鬼動化財﹐物𨿽偸去﹐尙未出藪﹝1﹞﹐終可捕獲。但看其子孫旺﹑官鬼受制時﹐自然敗露。

妻財最怕空亡﹐官鬼豈宜扶合。財在內卦﹐不落空亡﹐其物可見﹔財在外動﹐物已去遠﹐終難得見。鬼若日辰扶合﹐乃眞賊﹐慣得其中滋味。必有人做腳﹐須防再來。且日辰合住鬼爻﹐必有窩頓之家﹐深藏固閉﹐賊不易敗也。

金爻帶鬼﹐便言割壁穿窬﹝2﹞﹔木位逢官﹐定是鋤泥掘洞。金爻帶鬼﹐用刀鐵撬開門戶﹐挖毀墻垣﹔木爻屬鬼﹐鋤泥掘洞﹐過屋懸梁。其他當以類推。

看在哪爻發動﹐便知何處歸來。如金爻發動﹐賊向西方來﹔木爻發動﹐賊在東方來。

子動傷官﹐日下須當捉獲。子孫爲捉賊之人。旺動﹐必當時下便能捉獲。偸時被人撞見。要知蹤迹﹐但尋子孫方位﹐便知著落。如卯爻子孫動﹐見穿靑婦人﹐便知消息。屬寅﹐乃穿靑男子﹐或遇艸頭及木字旁姓人說消息。若遇巳爻子孫動﹐必見紅衣女子方知﹔帶殺﹐乃曲腳婦人﹔胎養﹐乃小女子。午乃穿紅男子﹔旺相﹐是銀鐵等匠﹔休囚﹐乃挑柴炭人問之﹐可知。申乃穿白衣人﹐或木匠鐵匠。酉乃賣酒人﹑持酒人﹐可知消息。亥乃穿黑衣人﹐或守田土之人﹐或挑水之人﹐或洗衣之人﹐皆宜問消息。子是穿黑衣不頂帽男子﹐及釣魚人﹐靜中看見﹐問其消息。辰乃竹林木中﹐墓邊人家可問。戌有黃犬吠人家﹐或牽引犬人問。丑是守牛人﹐或是耕夫。未是牧羊人﹐可知其的。以上當別旺相休囚﹐可知少壯老弱。若鬼化子孫﹐必須告官﹐方能捉獲。勾陳乃捕賊之人﹐若克玄武﹐其賊必擒。

日辰克鬼﹐當時曾被驚疑。凡日辰沖克官爻﹐上盜時﹐被主家驚覺。如金鬼畏火﹐若遇日辰衝﹐上盜時﹐見燈明﹐復退隱。若火爻動來沖克﹐其時有人燭燈外﹐窺見形迹。木鬼值日辰沖克﹐行竊時會觸銅鐵器皿作聲﹐賊心驚恐。或金爻空動克鬼﹐乃人之聲。胎養﹐小兒啼﹔庫墓﹐老人嗽﹔未敢下手。水鬼值日辰沖克﹐畏墻壁堅固﹐路徑髙低﹐其賊疑懼﹐終無十分偸掠。若戌土動來克﹐多是犬吠。帶殺﹐被犬傷。火鬼被日辰沖克﹐主賊人被追落水。土鬼被日辰沖克﹐畏門戶牢緊﹐若見木來克﹐必聞門戶聲驚疑。以上數端﹐皆以類而推。惟占者至誠至敬﹐自然靈驗也。

一卦兩官﹐內外二人謀計。若兩鬼俱動﹐必是內外勾連﹐二人同竊。若外鬼動﹐內鬼不動﹐不過知情。若兩鬼皆不動﹐但取其臨玄武﹑劫殺﹑當權者爲正賊。

六爻無鬼﹐中間恐自遺亡。六爻無鬼﹐財不空亡﹐乃自遺失﹐非人偸也。財旺﹐可尋。若財帶亡神動﹐有鬼爻不動﹐亦是自失。被人獲去﹐終不可見。若無鬼而兄弟化鬼﹐或加靑龍動者﹐非人偸﹐或曾有人借去﹐遺亡在彼。若鬼𨿽動﹐又兼兄弟旺動﹐物𨿽賊偸﹐非能入已﹐又被他人將去。

財立內爻﹐珍寶不離於井竈﹔財居外卦﹐金珠豈遠於棟梁。財爻在內﹐其物必在家之井竈間﹔財爻在外﹐未動﹐必藏匿於棟梁上。

須教仔細參詳﹐方可雍容斷決。要占輕微之失脫﹐更加玄妙之功夫。鬼屬陽﹐男子偸﹐細察休囚旺相﹔鬼屬陰﹐女子竊﹐精詳庫墓胞胎。小可失脫﹐不可一槪論。但當分別陰陽﹐校量衰旺﹐方知的實﹔若陽鬼﹐男子偸﹔陰鬼﹐女人竊﹔鬼旺﹐後生偸﹔墓庫﹐老人偸﹔胎養﹐童稚偸。若陰化陽﹐婦人偸﹐男子將去﹔陽化陰﹐男子偸﹐藏女人處。不然﹐日間見物﹐夜間偸﹔或夜間竊﹐日中將去。此亦舉其大綱﹐更宜詳審。

定人形以五行推﹐決面目以六神斷。人形面目﹐大抵以婚姻內面貌參看。

財逢生气﹐必亡走獸飛禽。凡論生气﹐正月子上順行﹐一月一位﹐數至歲終。卦中財臨生气﹐必是能走動之物。子與丑合皆言牛﹐寅與亥合皆言豬﹐卯與戌合皆言犬﹐辰與酉合皆言雞。凡遇生气﹐其物未曾殺害﹔若化爲死气庫墓﹐必被烹宰。死气者﹐正月起午上順行﹐不問是何物﹐遇之皆不吉。

墓值刑沖﹐徒有堅墻固壁。占失脫﹐最忌財墓逢衝。假如辰日占得震卦﹐世上財入墓﹐正被日辰衝散庫中之財﹐最爲不吉。縱有惡犬藩籬﹐亦難防禦。

若見卦無財位﹐便當推究鬼爻。凡占失物﹐當究財爻。假若財不上卦﹐當以鬼爻衰旺決之。

水鬼興隆﹐無出綾羅錦繡﹔火官衰死﹐不過銅鐵鍋鐺。若卦裏無財﹐當考鬼之所屬。水鬼興隆﹐必是綾羅錦繡緞匹之類。若休囚﹐不過絲綿絹帛。余鬼仿此推之。火鬼加貴興隆﹐必是金銀﹔無气銅鐵。若在二爻﹐必是鍋鐺之類。

欲知何日亡財﹐但看鬼逢生旺﹔要決何時捉獲﹐精詳官被刑沖。凡占家宅﹐若鬼臨玄武發動﹐當有盜賊起心。要知何時﹐但看官鬼生旺。遠以月斷﹐近以日推。如特占失脫﹐不可用月斷﹐但鬼爻生旺日是也。若卦逢六合﹐鬼值動爻刑克﹐便可斷其動爻生旺日捉捕。凡日辰刑沖最急。若旁爻動來相生﹐必有人救。若大象可獲﹐亦待旁爻受制日可捉獲。

生僻字注釋﹕﹝1﹞【藪】讀音﹕sou﹐三聲。意爲﹕指人或東西聚集的地方。﹝2﹞【窬】讀音﹕yu﹐二聲。意爲﹕從墻上爬過去。

八﹑求財章﹕

饑寒起盜心﹐亦爲困窮而至此﹔富貴享遐福﹐莫非營運而後能。

賫財於蛟龍背上行舟﹐負命於虎狼叢中取路。欲決心中之疑慮﹐端詳爻上之吉凶。求財之言艱險﹐於斯可見。但能信占卜﹐必無不測之禍。若出外求財﹐須言禍福之分。在家求財﹐亦有得失之別。學者可不究哉。卜以決疑﹐不疑何卜﹖凡來占者﹐必有疑慮之事﹐當詳吉凶衰旺。見財福如值故人﹐遇兄鬼如逢仇敵。

將本求財﹐妻位偏宜旺相﹔空拳問利﹐官爻喜遇興隆。凡占求財﹐先達人事﹐然後決斷。若將本求財﹐必要財爻旺相﹐克世生世則吉﹐世克財則凶。若卦有兩財﹐外財旺而內財衝﹐本𨿽少而利則多﹔若內財旺而外財衝﹐利息淡薄﹐但可正本。若﹕內外財爻俱死絕﹐將本生涯斂手折。財不上卦及空亡﹐買賣經商連本滅。財爻絕處又逢生﹐利息依然動歡悅。妻財𨿽旺不克世﹐卻向爻中看亡劫。先生若也問求財﹐請看天仙玄妙訣。空手求財者﹐不過是百工技藝之人﹐以鬼爻爲用﹐鬼旺則財丰厚。

鬼化爲財﹐克世須云大吉﹔財爻化鬼﹐逢空可謂全凶。鬼化財﹐從空而至。且來克世﹐是利追我而走﹐故云大吉﹔財化鬼﹐自有化無。又落空亡﹐是消磨殆盡﹐故曰全凶。

父化妻爻﹐當涉艱辛始得﹔財連兄位﹐縱然積聚當分。凡父化財﹐必先難後獲。父旺財衰﹐則艱辛多而財少﹔父衰財旺﹐則用力少而財多。財化弟兄﹐將有侵奪之患﹐𨿽有積蓄﹐亦當分散也。

凶神衝散財爻﹐切忌風波險阻﹔劫殺加臨兄位﹐須防盜賊相侵。凡凶神來沖克財爻﹐行船便見風波之患。世爻若值吉神﹐身𨿽無咎﹐財必飄零。凶神若遇虎蛇克世﹐財命不可保全。若就家中求﹐卻不如此斷。必是凶人攪亂﹐或因財引惹公事。若值解神﹐卻得無事。劫殺乃求財之大忌﹐若臨財位﹐必不可得。若臨兄弟發動﹐得財之後﹐防有失脫﹔若更玄武加臨﹐必有盜賊劫掠之禍﹔若得貴人臨鬼持世﹐𨿽有賊來﹐無傷於我﹔如逢鬼動﹐兄弟受制﹐縱有凶神﹐亦無大患。鬼爻無气則無權﹐兄弟依然來作禍。

子動會靑龍﹐乃生財之大道﹔父興臨白虎﹐爲絕利之根源。若卦內無財﹐而子孫旺動﹐亦可求謀。更臨靑龍﹐比同有財之卦﹔若值休囚﹐更宜斟酌﹔若鬼化子孫﹐謂之鬼運財來付好人。蒼屏有歌曰﹕鬼化爲財及子孫﹐求財最利稱心情。更逢福徳來生世﹐安坐髙堂也獲珍。若子孫化子孫﹐財從兩處生。財旣是兩處生﹐宜兩處求﹐或與人同求﹐大吉。子孫乃生財之神﹐比同水之有源﹐源頭受克則泉竭﹐泉水旺盛則流長。若財位逢長生﹐福徳臨官﹐此等求財﹐綿綿不絕。或財𨿽旺﹐子孫死絕﹐只許一度﹐後再難求。子孫𨿽旺﹐父母來克﹐謂之絕生財之源﹐𨿽有錢財﹐亦無接濟。若遇日辰相合﹐庶幾不被克傷。

世克動財﹐若趕沙場之馬﹔財生靜世﹐如逢涸澤之魚。大凡求財﹐財來生世克世則易。財來逐我﹐如涸澤取魚﹐伸手便得。若世克動財﹐是我去逐利﹐如沙丘劣馬﹐愈趕愈奔﹐終難上手。

克害刑沖迫兄鬼﹐則災殃消散﹔兄鬼﹕皆求財之忌神。今彼受制﹐不惟求財有望﹐抑且災散禍消矣。

生扶拱合輔財福﹐則貨寶丰盈。妻財子孫﹐生涯緊要。且有生扶拱合﹐豈不財貨盈溢﹐珍寶滿箱。

前卦有財後卦無﹐不利於後﹔前卦無財後卦有﹐艱難在前。前卦有財後卦無﹐宜速求﹐遲則難得﹔前卦無財後卦有﹐宜待時行事﹐或看財爻旺相年月﹐方可謀望。

財合日辰﹐方能入手﹔財逢墓庫﹐便可歸懷。財與日辰合﹐財爻入墓日﹐方可斷其上手。

九﹑出行章﹕

坐賈行商﹐皆爲厭貧求富貴﹔曉行夜算﹐只因圖利起經營。欲財溢於千箱﹐須奔馳於萬里。未卜其中之得失﹐便言路上之行藏。

世克應爻﹐直到地頭無阻節﹔鬼臨飛位﹐未離門戶費趦趄﹝1﹞。凡占出行﹐以世爲主。旺相吉﹐無气凶。世克應﹐坦然一路無凶兆﹔應克世﹐比同旁爻發動來相克﹐當有吉凶之辧。若逢財福克我則吉﹐鬼殺克我則凶。若當世墓凶方﹐決不可行。鬼持世上﹐多是去不成﹐若子孫發動來解﹐庶幾可行。如或鬼爻帶貴﹐必因貴人遲滯﹐未得起身。鬼加官符﹑朱雀﹐必因官事牽連。鬼加白虎﹑喪門﹑弔客﹑死符﹑病符﹐恐有喪亡疾病之事。鬼若臨應﹐到彼謀事﹐終難成就。

世爻更值空亡﹐出往終難成就。世若逢空﹐多是去不成﹔縱然彊去﹐終是不得意而回。凡占﹐必須看何人。若本身出﹐最忌世空。因經商出行﹐可謂大凶﹐必主陷本他鄕﹐徒勞奔走。若九流藝術﹐及公家勾當人占﹐反爲吉﹐但空手得財﹐不能聚也。

子孫動﹐則路逢好侶﹔官鬼興﹐則途遇凶人。子孫持世﹐吉無不利﹐必主善去吉回﹔若發動﹐必逢好侶。官鬼爲凶人﹐發動克世﹐爲害非輕﹐休囚受制﹐終無大事。

父母休囚﹐背負一琴登蜀道﹔妻財持世﹐腰纏十萬上揚州。父母爲行李。旺相則多﹐休囚則少﹔一琴一劍﹐言其少也。妻財爲錢鈔。財爻旺相﹐則腰纏十萬貫﹐言其多也。

馬爻發動坤宮﹐遇吉神﹐則驛程安逸﹔木位交重坎位﹐加白虎﹐則舟揖傾危。馬在坤象動﹐必陸路行﹐更加靑龍﹐一路自然安逸﹔木在水上動﹐必是水程﹐若加白虎﹐恐遭風浪顚覆之憂。

五位逢空﹐路上淒涼無旅店﹔六爻臨鬼﹐地頭寂寞有憂愁。初爻空亡無腳子﹐二爻空亡身有阻﹔三爻空亡伴侶稀﹐四爻空亡難出戶﹔五爻若也值空亡﹐旅店荒涼受辛苦﹔更看六爻若逢空﹐地頭寂寞無人住。六爻俱不落空亡﹐任意揮鞭千里去。以上論空亡者﹐不可一槪論﹐必從吉凶分別。凡吉神空則凶﹐凶神空則吉。依此推之﹐萬無一失。占出行﹐不宜見官鬼﹐六爻遇之﹐皆不利。初爻﹕主腳痛。二爻﹕身有災。三爻﹕伴侶有疾。四爻﹕去後戶庭有官事相纏。五爻﹕道路梗塞。六爻﹕地頭不利﹐不得意而歸。

參詳一卦吉凶﹐推究六神持克。靑龍臨財發動﹐滿載而回﹔朱雀官爻發動﹐必有是非口舌﹔勾陳臨水動﹐必有雨水﹔螣蛇帶鬼﹐必有憂驚怪異﹔白虎帶殺﹐必有疾病﹔玄武臨財﹐必有失脫。以上凶神﹐持世克世﹐最忌﹔旺相亦忌﹔休囚受制﹐庶無大事。

金爻持世﹐豈宜遠涉南方﹔木位安身﹐惟利髙登北闕。南方屬火﹐金畏之﹐故不宜往﹔北方屬水﹐水生木﹐故宜去。餘仿此例。

生僻字注釋﹕﹝1﹞【趦趄】讀音﹕zi﹐一聲。ju﹐一聲。意爲﹕想前進又不敢前進。

十﹑行人章﹕

秋風颯颯﹝1﹞﹐動行人塞北之悲﹔夜月沈沈﹐興遊客江南之夢。剔﹝2﹞銀燈﹐喜占音候﹔當金釵﹐爲卜歸期。

若問子孫﹐須要福神生旺﹔或占父母﹐不宜印綬空亡。父母出行看父母﹐子孫出行看子孫﹐兄弟朋友皆看兄弟﹐奴僕亦看子孫。吉神臨之吉﹐凶神臨之凶。

應動靑龍克世﹐行人立至﹔父臨朱雀爻交﹐音信須來。應動克世卽來﹐世動克應未來。靑龍臨應動﹐行人立至。動世克動應﹐行人往他處。若世應俱靜﹐但看生克制化。若世生應克應﹐決未來﹔應生世克世﹐身𨿽未動﹐已有歸意。但看衝動月日起程﹐生旺日必到。父母﹑朱雀﹐皆爲音信﹐若見發動﹐必有信至。克世來速﹐世克來遲。若當五爻動﹐有信在路。帶天喜吉神克世﹐是喜信﹔加大殺凶神克世﹐是凶信。若父母朱雀動處逢空﹐音信𨿽有﹐被人沈匿﹔父母並勾陳發動﹐音信𨿽有﹐帶書有耽擱﹐稽﹝3﹞遲未到也。

欲知車馬將回﹐須看門戶﹔要卜舟船未發﹐但看地頭。初爻足﹐二爻身﹐身足俱動則來。三四爲門戶﹐動則速至。五爻動在途。六爻動在地頭。凡旺動則來速﹐發動無气則來遲。或用爻﹐或應爻﹐於門戶上動﹐行人卽到。凡動爻亦有吉凶﹐若動爻克應克用﹐𨿽當門戶﹑亦有遲滯。

陰官際遇螣蛇﹐當有還鄕之夢﹔咸池若臨玄武﹐恐逢覓水之歡。陽鬼會螣蛇﹐當有虛驚﹔陰鬼會螣蛇﹐當有夜夢。若在內動﹐此是家人夢見人回﹔在外動﹐必行人有還家之夢。其夢決於鬼生旺日﹐重動已過﹐交動未來。用爻若加咸池玄武﹐行人主有外情牽惹不歸。

兄弟動則多費盤纏﹐官鬼興則不諧同侶。兄弟若當權旺動﹐決然多費盤纏。若更化兄弟﹐不免有兩倍之費﹔不然有分爭之患﹐休囚無气稍輕。兄化爲鬼﹐行李至中途必有變﹐不可托人。若財化兄弟﹐或加玄武﹐多是被人誆騙。兄弟若逢刑克﹐無害。若官鬼旺﹐或兄弟空﹐必路無伴侶﹐獨自登程。

更被凶神持克﹐須防世墓空亡﹔若有吉曜來臨﹐庶免身遭否塞。若作出行人本名占﹐最忌官鬼﹑白虎﹑大殺動來克世﹐及怕世墓﹑世空。自身有疾﹐患難有險。若占他人﹐怕鬼傷克用爻﹐及用爻入墓﹑空亡﹐須防危難。若得子孫旺動﹐貴人及解神來相解﹐或日辰刑沖凶神﹐庶免身遭否塞。

動爻值退﹐登程復返他鄕﹔應位逢衝﹐觸景方思故里。丁丑﹑丁未﹑壬辰﹑壬戌﹐四者爲退神。凡用爻及動爻逢退神﹐行人登途﹐仍復返去。若動爻逢空﹐亦作返去斷。看在哪位爻上空﹐便知何地轉去。要知行幾里回去﹐但依生成數推斷﹐生旺倍加﹐死絕減半。六爻不動﹐本無歸意。若日辰衝動應爻﹐必是睹物思歸。

勾陳發動﹐若逢位上便淹畱﹔折殺交重﹐須向途中防跌撲。勾陳發動﹐必主淹畱。若在地頭﹐未能起離﹔若在五爻動﹐半路人畱。勾陳旺動﹐克持用爻及應爻﹐行人卒急難來。折傷煞云﹕折傷四體要君知﹐正月雞棲逆向離﹔生怕髙枝防跌撲﹐此爻發動恐顚危。謂正月從酉上逆行也。

妻財旺動﹐加玄武﹐則杳﹝4﹞絕音書﹔福徳興隆﹐遇靑龍﹐則丰盈財寶。財興克父﹐玄武動傷朱雀﹐若相並而動﹐主音書杳絕。望信須看世應中﹐信來兩處起交重﹔他興我靜魚傳信﹐我動他安雁絕蹤。子孫乃福徳之神﹐遇靑龍則滿載而回。

欲詳物數﹐五行妻位興衰﹔要決歸期﹐六合動爻生旺。要知物數﹐但看財臨五行。旺相多﹐休囚少﹐逢生倍加﹐受克減半。數目照河圖數取﹐水一﹑火二﹑木三﹑金四﹑土五。動爻屬金﹐期在巳日﹐並申酉日﹐可到。餘仿此例。

錦城𨿽云樂﹐不如早還家﹔茅屋未爲貧﹐但願安樂業。

生僻字注釋﹕﹝1﹞【颯颯】讀音﹕sa﹐四聲。意爲﹕形容風﹑雨聲。﹝2﹞【剔】讀音﹕ti﹐一聲。意爲﹕從縫隙裏往外挑。﹝3﹞【稽】讀音ji﹐二聲。意爲﹕停畱﹐拖延。﹝4﹞【杳】讀音﹕yao﹐三聲。意爲﹕遠得不見蹤影。

卜筮全書卷之七天玄賦下

十一﹑家宅章﹕

要察卦爻內外﹐可知人宅興衰。內三爻爲宅﹐外三爻爲人。宅去克人﹐主病患連年﹐擊括多端﹔人去克宅﹐主修居創屋﹐整舊更新。內卦旺﹐屋宅多﹔外卦旺﹐人丁夥。

初觀住宅之根基﹐相連井位﹔次睹華堂之境界﹐兼接竈司。初爻住宅基址。帶財福吉。井亦相連初爻。屬土則渾濁﹔水則淸冷盈溢﹔木則井上有樹﹔火則泉水常幹﹔金則沈瑩香潔﹔帶鬼逢空必廢井。二爻爲堂屋。生旺則深沈廣闊﹐無气則窄狹低猥﹝1﹞。帶靑龍龍徳貴人﹐必新創整齊﹔加白虎刑沖克害﹐必舊居破敗。二爻竈亦兼焉。生旺則竈修爨﹝2﹞鬧﹐休囚則竈冷無煙。朱雀帶官﹐定有竈前咒﹝3﹞咀﹐鬼連白虎﹐須防膿血淋漓。

三門若值官爻﹐不離五行分剖﹔四戶倘臨鬼殺﹐須加六獸參詳。三爻爲大門。與太歲日辰生合﹐其向大利﹔與太歲日辰刑沖﹐其向不吉。帶財福﹑靑龍﹑吉神動者﹐決主門庭淸吉﹐人口康寧﹔加官鬼﹑白虎﹑凶神動者﹐多招口舌官非﹐迍邅惱聒﹝4﹞。加兄弟者﹐主破耗多端﹐資財不聚。加父化父者﹐一合兩樣門扇。逢刑沖或加破軍﹐必有破壞。以上動者甚﹐靜者輕。若三四爻相衝﹐有兩門相穿﹐不生財。第四爻爲戶﹐卽中門。帶吉神動吉﹐連凶煞動凶。

五爲道路之爻﹐六爲棟梁之位。五爻爲路。與世合﹐則委曲有情﹔與世衝﹐則直長帶殺。六爻爲棟梁墻壁。帶靑龍﹐則新創整齊﹔加白虎﹐則崩頹﹝5﹞破敗。

𨿽辧其中之奧妙﹐須詳就裏之精微。搜索六爻﹐總是家庭小事﹔推明一語﹐可驚王公大人。

月建會靑龍﹐當主婚姻妊﹝6﹞喜﹔喪門加白虎﹐須憂疾病喪亡。月建﹕卽正月建寅之類。與靑龍會合一處發動﹐主重重喜慶。士夫當加官進祿﹐庶民則增進錢財﹐成婚姻產育﹐無不吉也。喪門﹑白虎﹕謂之四利三元﹐乃凶神。見後凶煞內。若見此爻動者﹐則有病患連綿﹐喪亡疊至﹐種種不祥﹐自當細審。

朱雀空﹐則門絕官災﹔勾陳旺﹐則戶增田業。月建朱雀﹕正月從巳上順行。在內動﹐主是非口舌﹔在外加貴人動﹐主有文書音信之喜。若帶官符官鬼動者﹐月內必有口舌官事。又云﹕月建朱雀﹐卽天燭殺。若與日辰朱雀並動﹐須防火燭。若朱雀空亡﹐官事無妨﹐是非潛伏﹐火燭消烊﹝7﹞。月建勾陳﹕正月從丑上起順行。帶鬼殺內動﹐主宅神不安﹐人口不寧﹔在外動﹐謀事多見遲滯。若臨財爻旺動克世﹐其月內必有增進產業之象。更加日建靑龍﹐必然廣置田園﹐橫發錢谷﹐大利田土之事。

玄武須防盜賊﹐加咸池必有私情﹔螣蛇本主虛驚﹐遇陰鬼多生怪夢。月建玄武﹕正月從亥上順行。在內動﹐主有奴婢走失﹔在外加鬼殺動﹐主有穿窬割壁之賊。若玄武與咸池同鄕﹐主陰私淫亂之事。動來合世﹐宅長必然不正﹔若臨財爻﹐其妻必淫﹔若臨父母﹐出處卑賤。或臨福徳及第六爻﹐皆主奴僕有陰私之事。若逢生旺﹐其事張揚﹔或值休囚﹐猶可隱匿﹔如逢衝散﹐必然被人說破﹐不復作矣。凡此章皆是非之端﹐古人所以具述此事者﹐旣造精微之地﹐不得不言﹐後學不可妄談。暗藏胸中﹐以爲觀人邪正之法﹐不宜輕泄。月建螣蛇﹕正月從辰上逆行。若動﹐主有牽連事至。遇陰鬼﹐主夜生怪夢。克世臨世﹐宅長夜夢不安﹔克應臨應﹐宅母夢寐﹝8﹞不寧。

卦列六十四象﹐怪分一十二宮。六十四卦之中﹐其怪不過十二宮分。子動鼠怪﹑寅卯申狐貍怪﹑巳動蛇怪﹑午動火光怪﹑酉是雞怪﹑戌是狗怪﹑辰丑未是虛響怪。凡怪爻動處﹐逢衝則無害也。

推占六爻﹐全憑四季。訣曰﹕怪爻季是兩頭居﹐仲月逢之二五隨﹔三四怪爻當孟月﹐動成駭﹝9﹞怪靜無之。殺神在世災應實﹐鬼殺傷身禍不虛﹔更被官爻持世上﹐怕逢衰病患難除。以上所言怪爻﹐須憑四季。取季月初爻六爻動爲怪﹐仲月二五爻動爲怪﹐孟月三四爻動爲怪。其餘發動﹐不可亂言。

旣有淺深之辯﹐莫辭禍福之分。凡有怪異﹐亦有淺深。怪淺禍亦淺﹐怪深禍亦深。禍福於斯可辧。

世在遊魂﹐常有遷移之意﹔身居墓庫﹐終無起離之時。占宅﹕得遊魂卦﹐主居處不定﹐常有遷移之意。占移居﹕怕見世爻入墓﹐𨿽言移﹐終不能動身。

外卦興隆﹐徙﹝10﹞捨須云大吉﹔內爻旺相﹐移居必見災殃。立春﹕艮旺﹑震相﹑巽胎﹑離沒﹑坤死﹑兌囚﹑干休﹑坎廢。春分﹕震旺﹑巽相﹑離胎﹑坤沒﹑兌死﹑乾囚﹑坎休﹑艮廢。立夏﹕巽旺﹑離相﹑坤胎﹑兌沒﹑乾死﹑坎囚﹑艮休﹑震廢。夏至﹕離旺﹑坤相﹑兌胎﹑乾沒﹑坎死﹑艮囚﹑震休﹑巽廢。立秋﹕坤旺﹑兌相﹑乾胎﹑坎沒﹑艮死﹑震囚﹑巽休﹑離廢。秋分﹕兌旺﹑乾相﹑坎胎﹑艮沒﹑震死﹑巽囚﹑離休﹑坤廢。立冬﹕乾旺﹑坎相﹑艮胎﹑震沒﹑巽死﹑離囚﹑坤休﹑兌廢。冬至﹕坎旺﹑艮相﹑震胎﹑巽沒﹑離死﹑坤囚﹑兌休﹑乾廢。以上八卦之休旺。凡占移居﹐外卦旺﹐宜遷﹔內卦旺﹐宜守。反之必見災殃。

靑龍外動宜遷﹐白虎外動宜靜。大抵靑龍爲吉﹐白虎爲凶。守舊遷移﹐隨其變動﹐而作趨避。

刑害翻成六合﹐挈﹝11﹞家去後亨通﹔遊魂化入歸魂﹐返舍回來大吉。占移居﹐得三刑六害卦﹐本非吉兆﹔若變得六合卦﹐去後必亨。遊魂化歸魂﹐必當仍還舊地﹐乃爲大吉。

欲遂遷居之志﹐須求分燭之鄰。初爻爲左鄰後鄰﹐四爻爲右鄰前鄰。加財福吉神﹐必慈祥愷悌之家﹔帶鬼殺凶神﹐乃無籍凶狠之輩。

生僻字注釋﹕﹝1﹞【猥】讀音﹕wei﹐三聲。意爲﹕雜。﹝2﹞【爨】讀音﹕cuan﹐四聲。意爲﹕竈﹐燒火做飯。﹝3﹞【咒】讀音﹕zhou﹐四聲。意爲﹕信某些宗教的人﹐以爲念著可以除災或降災的語句。﹝4﹞【聒】讀音﹕guo﹐一聲。意爲﹕聲音嘈雜﹐使人厭煩。﹝5﹞【頹】讀音﹕tui﹐二聲。意爲﹕坍塌﹐衰敗。﹝6﹞【妊】讀音﹕ren﹐四聲。意爲﹕妊娠。卽婦女懷孕﹐母體內有胚胎。﹝7﹞【烊】讀音﹕yang﹐二聲。意爲﹕熔化﹐溶化。﹝8﹞【寐】讀音﹕mei﹐四聲。意爲﹕睡。﹝9﹞【駭】讀音﹕hai﹐四聲。意爲﹕驚嚇﹐震驚。﹝10﹞【徙】讀音﹕xi﹐三聲。意爲﹕遷移。﹝11﹞【挈】讀音﹕qie﹐四聲。意爲﹕舉﹐提。

十二﹑香火章﹕

欲究治家之本﹐莫過敬鬼爲先。

卦中三爻﹐總論天神地鬼﹔其中六獸﹐可知作福興災。凡占家宅香火之法﹐以卦中第三爻爲主。若褔徳臨之﹐則家神興旺。以六獸推測鬼神﹐難以言盡。大率吉神宜發動﹐凶神宜安靜。

單拆須辧陰陽﹐衰旺可推新舊。鬼爻是單﹐屬陽﹐乃天神佛像﹐或祀﹝1﹞典正神。鬼爻見拆﹐屬陰﹐必是依艸附木﹐暴死傷亡﹐投河自縊﹝2﹞之鬼。欲知人家神像新舊如何﹐但依衰旺推究。自長生至帝旺﹐皆可言新﹔自衰至墓絕﹐必須言舊。但以衰病略舊﹐墓絕最舊。

要察神前之供器﹐更詳卦內之鬼爻。鬼位逢金﹐必主香鑪破損﹔官爻遇木﹐決然牌位崩摧。欲察供器﹐但看三爻臨鬼。要更分別五行﹐自然必中。鬼位逢金﹐主香鑪破碎﹔鬼爻遇木﹐主牌位崩摧﹔鬼爻臨水﹐神堂上定有漏處﹔臨火神﹐位前供具必有一件被火燒者﹔臨土﹐必主塵埃滿案﹐無人拂拭﹝3﹞。修葺﹝4﹞重新﹐庶幾六神安穩興隆。

生僻字注釋﹕﹝1﹞【祀】讀音﹕si﹐四聲。意爲﹕祭祀。﹝2﹞【縊】讀音﹕yi﹐四聲。意爲﹕弔死﹐用繩子勒死。﹝3﹞【拂拭】讀音﹕fu﹐二聲。Shi﹐四聲。意爲﹕撣掉或擦掉﹝塵土﹞。﹝4﹞【葺】讀音﹕qi﹐四聲。意爲﹕用茅艸覆蓋房頂。現在指修理房屋。

十三﹑六畜章﹕

若問家先﹐內宮看鬼崇奉﹔百神安妥﹐自然六畜興隆。

雞鴨原在初爻﹐遇靑龍﹐則四時旺盛﹔貓犬端居二位﹐加白虎﹐則兩件難全。初爻雞鴨位。帶鬼或空亡﹐難爲雞鴨。加大小耗﹐必有狐貍黃鼠所傷﹔若臨靑龍﹐大吉。二爻爲貓犬。寅爻旁動克戌爻﹐虎傷犬﹔戌爻克二爻﹐犬傷貓。貓爻若加吉殺﹐必善捕鼠﹔殺帶鬼﹐家有惡犬。逢空不利。旺空﹐有狗無貓﹐有貓無狗﹐不能兩全。加白虎﹐必然有傷﹔帶靑龍﹐必然旺相。

三四豬羊﹐怕見官殺兄弟﹔五六牛馬﹐喜逢福徳妻財。三爻爲豬。帶子孫妻財必旺﹐帶兄弟豬不長。帶官逢空﹐豬有損失﹔帶子孫胎爻﹐其家豬有胎。若見申酉二爻動﹐或克三爻﹐豬決有損失。四爻爲羊。帶財福則旺﹔帶鬼殺則損失。逢空無羊。胎養臨爻﹐則羊母旺﹔劫殺臨爻﹐則羯﹝1﹞羊多。朱雀臨大殺在兌宮﹑乾宮動﹐羊生臊﹝2﹞口。遇靑龍動則吉﹔白虎動則凶。五爻爲牛。帶子孫﹐其家有子母牛﹔帶胎爻﹐其家牛有胎。凡遇靑龍財福則吉﹐鬼殺白虎則凶。靑龍臨爻﹐多是水牛﹔勾陳螣蛇﹐多是黃牛。若五爻帶金鬼﹐主牛夜啼﹔水鬼敗肚﹔木鬼腳痛﹔火鬼因觸熱﹔土鬼時气發瘴﹝3﹞。兄弟化兄弟﹐與人相合﹐牛只旺相。墓庫﹐老牛﹔胎養﹐小牛。六爻爲驢馬。帶財福則吉﹐帶鬼殺則凶。如子日衝午爻﹐主走熱飲水﹐火動則無妨。此一爻﹐依牛爻斷之。

最嫌本命逢衝﹐須忌分宮受克。丑爻爲牛﹔寅爻爲虎﹐亦作貓爻斷﹔午爻爲馬﹔未爻爲羊﹔酉爻爲雞﹔戌爻爲犬﹔亥爻爲豬。以上六畜之本命。怕逢鬼殺﹑大小耗﹐相刑相克﹔又嫌本命空亡﹐皆主損折貍傷。一云﹕初雞鴨﹐二貓犬﹐三豬四羊﹐五牛六馬及驢騾。以上乃分宮也。如本命上卦﹐當看分宮爲主。若吉神動來相生則吉﹐凶殺動來克害則凶。更得日辰扶挾亦吉﹐若日辰刑沖則凶。能依此斷﹐萬無一失。

命逢生旺﹐當別吉凶﹔生旺若逢本命﹐本爲吉兆。卻看臨財福旺相則吉﹐臨鬼殺大小耗則凶﹐反不如不旺。凡吉神扶命旺處﹐六畜必盛﹔若加鬼殺﹐得是休囚﹐庶幾損折亦輕。凡遇本命旺臨財福﹐卻加大小殺於其上﹐此主孳牲𨿽盛﹐損失亦多﹐得失相半之兆。不可槪論﹐而斷其吉凶。

爻值刑沖﹐須分表裏。分宮若日辰刑沖﹐或動爻刑沖﹐當有吉凶之辧﹐表裏之分。凡分宮﹐會財福﹑靑龍則吉﹐若逢刑沖則凶。若臨鬼殺白虎逢刑沖﹐反吉。必主前𨿽損失﹐以後必然旺盛。大凡旺處逢衝則損﹐絕處逢衝則散﹐空處逢衝則不空。

六獸可知顏色﹐斟酌相克相生﹔八宮細論身形﹐定奪居中居外。欲知顏色﹐不過是豬犬牛馬。凡遇六神所臨﹐六爻安靜﹐別無衝破﹐但言一樣顏色。若動相生相克﹐方可言雜色。假如玄武臨用爻﹐被白虎動來克﹐此乃黑白相間。玄武旺﹐則黑多﹔白虎衰﹐則白少。兩爻衰旺相決﹐黑白相半。且如靑龍臨用爻﹐白虎動來克﹐又加勾陳動來生﹐此乃三色花﹐黃白黑相間﹐卽玳瑁色。乾首﹑坤腹﹑離目﹑坎耳﹑兌口及尾﹑艮前足﹑震後足﹑巽腰。凡用爻臨玄武在乾象﹐更無別爻相克相生﹐乃是通身黑色﹔若逢坤象﹐白虎動來生克﹐必是黑頭白腹。若遇休囚﹐其白少﹔若逢生旺﹐通腹白。又如勾陳臨用爻﹐在坤象﹐被震宮或艮宮白虎動來相克﹐乃黃身白腳。震言前腳﹐艮言後腳。以上略舉一二以爲法﹐其餘分宮仿此推詳。凡占﹐須以用爻所臨爲本身顏色﹐若遇別爻沖克及生扶﹐方可看其在腳言腳﹐在腰言腰。

生僻字注釋﹕﹝1﹞【羯】讀音﹕jie﹐二聲。【羯羊】意爲﹕閹割了的公羊。﹝2﹞【臊】讀音﹕sao﹐一聲。意爲﹕像尿或狐貍的气味。﹝3﹞【瘴】讀音﹕zhang﹐四聲。意爲﹕瘴气。

十四﹑田蠶章﹕

家有千鐘﹐皆出田中之玉粒﹔庫藏百寶﹐安如筐內之銀絲。

先言農力之勤勞﹐熟稻豈辜於八月﹔次論育蠶之節目﹐植桑不負於三春。凡占農田﹕以世爲田﹐以應爲天。應爻臨水生世﹐及加靑龍玄武生合世爻﹐丰稔之歲可卜矣。若見應加朱雀﹐動克世爻﹐田禾必損。或世臨勾陳﹐動克應爻﹐主缺水。若應爻相合比和﹐看卦中何爻發動﹐水動生克世吉﹐火動生克世凶。占蠶﹕內卦爲蠶﹐外卦爲養蠶人。內生外吉﹐外克內凶。內生旺﹐蠶旺﹔外興隆﹐人多。內外相生吉﹐相克凶。凡占須要巳午上卦爲吉﹐巳午發動乃大吉。艮卦離卦大吉﹐坎卦兌卦大凶。逢四五月卦大吉。

剖分內外三爻﹐總合農桑二事。凡占農﹕以初爻爲種﹐二爻爲秧﹐三爻爲人力﹐四爻爲牛﹐五爻爲天﹐六爻爲水。若占蠶桑﹕以初爻爲種﹐二爲苗﹐三爲人﹐四爲桑﹐五爲箔﹝1﹞﹐六爲繭。以上六爻旺相者吉﹐休囚庫墓者凶。若逢大殺﹑大耗﹑小耗﹐皆爲凶兆。

二卦遭逢鬼殺﹐可謂全凶﹔五行不遇官爻﹐方爲大吉。農田﹕若見鬼在初爻﹕種不對﹐或不萌﹔鬼在二爻﹕必欠秧﹔鬼在三爻﹕農力不到﹐若加凶殺﹐田夫有病﹔鬼在四爻﹕欠牛力﹐或牛有損﹐空亡無牛。鬼化兄﹐或兄化鬼﹐與人合牛﹐工作不利﹔鬼在五爻﹕天意不順﹔鬼在六爻﹕必缺水。占蠶﹕鬼在初爻﹕種不出﹔在二爻﹕出後不能旺盛﹔在三爻﹕蠶娘有病﹔在四爻﹕葉必貴﹔在五爻﹕上箔有損﹔在六爻﹕財微薄﹐必無好蠶﹐亦無好絲。六爻無鬼﹐田蠶自然興旺。凡遇鬼爻﹐須看五行所屬﹐及觀衰旺動靜。占農﹕鬼爻屬金﹕發動持克世爻﹐主蝗虫之災﹔水爻動﹐帶鬼﹕狂霖損稼﹔火鬼﹕必主亢旱﹔土鬼﹕里社興災。占蠶﹕水鬼﹐防鼠耗﹔木鬼﹐二眠有傷﹔金鬼﹐多白僵﹐其年喫葉多﹔火鬼﹐頭黃殼不生﹔土鬼﹐蠶沙發熱蒸傷。

陽陰相半﹐須加四獸參詳﹔財福俱全﹐更互六神推究。田蠶皆宜陰陽相和﹐水火相半﹐庶能昌盛。純陰不生﹐純陽不化﹐陰陽交合﹐然後萬物生。凡占﹕得陰陽相半﹐外陰內陽﹐內外相生﹐大吉之兆。占蠶﹕須看六神持克。倉屏云「靑龍旺相入財福﹐春蠶盈盈滿筐簇﹐管取竿頭白雪香﹐會看箱內銀絲足。朱雀旺相入兄弟﹐必定桑慳﹝2﹞食不濟﹐若當離象動凶神﹐蠶室須防火災至。勾陳帶鬼多黃死﹐若遇財爻黃繭多﹐卦中發動並遲滯﹐若值凶神可柰何。螣蛇水鬼害頭蠶﹐正要烘時卻受寒﹐縱得絲來筐篚內﹐明朝絺﹝3﹞綌﹝4﹞也應難。白虎若臨財福中﹐箔中多是白頭公﹐更逢兄弟交重惡﹐急急祈求一半空。玄武若臨咸池動﹐多是女人帶厭來﹐急求蠶福來扶救﹐庶免春蠶目下災。」田蠶皆以財爻爲主﹐生旺全收﹐無气半收﹐空亡大折。鬼空財旺必稱心﹐有鬼無財主大損﹐若遇子孫持世旺﹐六爻有鬼亦無妨。

興衰得位﹐方能保其丰穰﹔動靜有常﹐庶可明其得失。凡占先看空亡﹐次看財鬼衰旺。若鬼財衰﹐荒歉之徵﹔財旺鬼衰﹐丰稔﹝5﹞可卜。田蠶二卦﹐相去不遠﹐其中所主﹐各有分辧。占田以世爲主﹐水火不可相勝。水動生世﹐春有滋育﹐夏多時雨。水旺克世﹐淫淋不止﹐巨侵飄泊。卦中有水火爻生世﹐水火旣濟﹐丰登可擬。占蠶以巳午爲蠶命﹐發動旺相﹐皆大吉之象。旁爻動來生有利﹐來克主有大損。

生僻字注釋﹕﹝1﹞【箔】讀音﹕bo﹐二聲。意爲﹕蠶箔。﹝2﹞【慳】讀音﹕qian﹐一聲。意爲﹕缺欠。﹝3﹞【絺】讀音﹕chi﹐一聲。意爲﹕細葛布。﹝4﹞【綌】讀音﹕xi﹐四聲。意爲﹕粗葛布。﹝5﹞【稔】讀音﹕ren﹐三聲。意爲﹕莊稼成熟。

十五﹑雨晴章﹕

旣言地利之廣博﹐必假天時以發榮。

若問陰晴﹐全憑水火。若占晴雨﹐水火二爻乃一卦之主宰。六爻無水必無雨﹐六爻無火不開晴。若見水爻動來克世﹐驟雨忽然至﹐生世乃細雨。又雲﹕水爻旺動是驟雨﹐無气是細雨。若水動土亦動﹐𨿽雨亦無多。卦中𨿽有水﹐若逢土動﹐決是無雨﹐只是雨意。若水化水﹐冬可言冰雪。若火動克世﹐必遭亢旱。若水火兼動﹐乃雨順風調之象。水化火﹐驟雨晴明﹔火化水﹐晴天變雨。六爻無水火逢空﹐不晴不雨陰天气。故曰﹕若問陰晴﹐全憑水火。

動靜生克﹐測天上之風雲﹔旺相休囚﹐決人間之禍福。蒼屏云﹕世爲地﹐應爲天。應克世﹐無雨﹔世克應﹐大雨﹔動則急﹐靜則緩。占雨﹕初爻旺﹕濃云密布﹔無气﹐淡煙薄霧﹔二旺﹕飛電揚光﹔無气﹐雲中虛閃﹕三旺﹕大風捲屋﹔無气﹐布暖微風﹔四旺﹕轟雷大震﹔無气﹐隱隱輕雷﹔五旺﹕滂沱大雨﹔無气﹐細雨沾濡。占晴﹕初旺﹕天𨿽晴﹐云尙密﹔無气﹐薄雲將散﹔二旺﹕艸綴露珠﹔無气﹐微施薄露﹔三旺﹕朝霞散漫﹔無气﹐日落霞明﹔四旺﹕長虹截雨﹔無气﹐半掃浮雲﹔五旺﹕大明中照﹔無气﹐日色淡泊﹔五爻屬陰旺﹕月轉冰輪﹔無气﹐如紗罩鏡。

三衝六位﹐佇﹝1﹞看掣電騰空﹔四克五爻﹐會見長虹貫日。三爻動﹐克初爻﹐風捲殘雲散九霄﹔三爻動﹐生初爻﹐風送濃云六合包。二四爻相生﹐電掣雷轟盡喫驚﹔三六爻相衝﹐驟雨傾盆攪六龍。卦中遇晴﹐卻是初爻動﹐生二爻﹔或二爻動﹐克初爻﹔必主雲散霧收。五爻動﹐生三爻﹐或合三爻﹐日照霞明。四爻克五爻﹐長虹貫日。五爻屬陰﹐被初爻動來克﹐月當明﹐也被雲遮。略舉大綱﹐余當推究。

推究六神際會﹐須知五屬參詳。靑龍臨水動﹐甘雨卽沾濡﹔若值木爻動﹐陰雲亦不舒。朱雀入火動﹐必然啟大明﹔飛入土爻發﹐雲中光射人。勾陳臨土動﹐陰霧接天涯﹔若遇卯辰動﹐光中云漸開。螣蛇申酉動﹐掣電走金蛇﹔縱使天無雨﹐陰雲盡日遮。白虎臨木動﹐須防折木風﹔走入坎宮發﹐滔滔水接空。玄武臨水動﹐連朝雨不休﹔更值鬼爻發﹐陰雲暗九州。

卦值六沖﹐云𨿽凝而復散﹔爻逢六合﹐雨末至而可期。卦值純陽並六沖﹐雨未可望。雲煙縱合﹐亦必解散。若陰化爲陽﹐𨿽有云意﹐而雨不至﹐縱有亦少。凡占﹐水爻𨿽動﹐被日辰並衝﹐動爻刑害﹐𨿽雨亦微。水爻安靜﹐見衝則有雨。凡遇陰陽相半﹐故能六合﹐更看水爻有气﹐雨𨿽未至﹐可以預期。若陽變爲陰﹐𨿽靜亦當變雨﹔縱有火動﹐亦無久晴。若遇純陰卦靜﹐則有雨﹔動則生陽﹐雨未可望﹔水動則可許﹐加大殺白虎﹐則有暴雨而至。

但逢雨順及風調﹐自然民安而國泰。

生僻字注釋﹕﹝1﹞【佇】讀音﹕zhu﹐四聲。意爲﹕【佇立】﹐卽長時間的看著。

十六﹑國朝章﹕

五爻爲天子﹐近親賢而遠去姦邪﹔凡占國家﹕以本宮爲國﹐世爲君。又云﹕五爻爲天子。若帶財福﹑靑龍﹑貴人者﹐仁君也。臨太歲﹑月建﹑勾陳者﹐威震天下﹐守正之君。加大殺﹑白虎﹐暴虐之君。帶咸池﹐淫亂之君。加劫殺﹐居位不久。若與吉神相生相合﹐必能親近賢者。若吉神來克﹐必有賢臣相輔。若動克凶神﹐必能遠小人﹐去姦邪。或與凶殺相生相合﹐及凶殺動來相克﹐輔相不得其人﹐皆姦佞﹝1﹞相輔。君爻縱遇吉神﹐亦不能去姦佞。

四位列公侯﹐上忠君而下安黎庶。三公九卿﹝2﹞之位﹐皆在四爻。若臨吉神旺相克世﹐乃是敢言敢諫﹝3﹞﹐社稷之臣也。若加鬼殺旺相克世﹐乃是欺君僭﹝4﹞上﹐昧主把權之輩也。若世值吉神﹐庶無大害。四爻若與世相生﹐阿諛﹝5﹞之臣也﹔縱帶吉神﹐亦不能規君之過﹐正君之失﹔帶凶神﹐亦不能害君之正﹐喪君之徳。四爻動生初爻﹐必有憂民之心﹔初爻生四爻﹐民有仰慕之意。四爻加凶殺克初爻﹐民受無辜之害﹔初爻動克四爻﹐民視之如仇仇。四爻生合二爻﹐必能招賢納士﹔二爻生四爻﹐士有景羨之心。四爻生克三爻﹐必能任用百官﹐進賢退不肖。以上細心詳察﹐無不應驗。

子孫臨大殺﹐秦扶蘇中趙相之謀﹔君位合咸池﹐唐玄宗受楊妃﹝6﹞之禍。占國家﹐以子孫爲國嗣。若得日辰扶合﹐或動爻相生﹐或臨月建旺相﹐及加靑龍﹑貴人者﹐若東宮已立﹐他日擬登寶位﹐更無攺易。子孫若帶咸池﹐非正宮所生。福徳臨劫殺﹑大殺﹐恐有變易。更被四爻傷克﹐必有趙髙謀扶蘇之事。卦無子孫﹐無國嗣。世爻與五爻﹐若帶咸池玄武﹐上必荒淫。卦有咸池﹐卻被君爻相克﹐𨿽有西施之美﹐無害於國政。應爻加咸池﹐飛入五爻旺相﹐又兼世爻空亡﹐必有武氏亂唐之患﹐後必當見女主治天下。若加吉神﹐天下庶幾安定。更帶凶神﹐四海必亂。君位若合咸池﹐帶殺旺相﹐必有女禍。如唐皇之於楊貴妃故事也。

福神克世﹐重觀折檻之朱云﹔將曜加刑﹐再睹登壇之韓信。子孫發動﹐傷克世爻﹐主有直臣奏事﹐頗類朱云折檻之風。若與日辰相生合﹐上必允其奏﹔與日辰刑沖﹐龍顏大怒﹐終遭貶責。子孫臨太歲﹑月建動克四爻﹐而生五爻﹐子孫旺日﹐必有禦史劾權臣。四爻鬼殺旺相不受克﹐須防有變。寅午戌﹐午是將星﹔巳酉丑﹐酉是將星﹔申子辰﹐子是將星﹔亥卯未﹐卯是將星。若將加白虎﹑羊刃生世﹐必得彊將。將星若帶貴人﹑靑龍生世﹐當得忠良之將。將星若加劫殺﹐動來克世﹐須防弒﹝7﹞君之禍。此爻將星﹐名爲刺客。以上三節﹐皆在旺相年月日可見也。

金爻帶鬼﹐一方有兵革之興﹔土位逢凶﹐四海盡干戈之難。大殺若臨金鬼旺動﹐必興兵革。世克﹐庶無大事﹔克世﹐必凶。若土鬼帶殺﹐發動旺相﹐四海皆亂﹔克世﹐必有攻城之賊。卦中有殺無鬼﹐克世亦凶﹔有鬼無殺﹐𨿽凶弗咎。有神制殺﹐鬼動無妨﹔鬼位休囚﹐財興有害。鬼空殺旺﹐縱亂無成﹔鬼旺殺空﹐𨿽凶無害。若鬼帶劫殺﹐或化爲兄弟﹐無過是劫財之賊﹔若加玄武﹐是陰私暗害之賊。卦中蛇虎不動﹐縱有大殺﹐不爲急迫。若並官鬼惡殺動﹐實爲大害。卻以生旺克害何方﹐方可決斷。

以遏寇賊﹐全憑將帥專徵﹔要決輸贏﹐先察世辰相克。以世爲我將﹐應爲彼帥。又云﹕以子孫爲我將﹐及先鋒。子孫得地旺相﹐將軍必勝。若加靑龍﹐乃忠良之將﹔若加白虎﹐乃勇悍威猛之將。若得持世﹐𨿽有鬼亦無傷害﹔若得旺相發動﹐決勝千里。更日辰扶拱﹐有百戰百勝之功。所嫌者﹐父母發動﹔𨿽有子孫﹐不可當其鋒。若入墓無气﹐𨿽動無傷。凡專徵伐﹕以世爲我﹐應爲彼。世克應﹐我勝﹔應克世﹐彼勝。世墓﹐只宜堅壁自守﹐不可妄動。若世旺相﹐應入墓﹐彼必折人丁。世空我有難﹐應空彼有傷。世在陰宮﹐不宜先動﹔世在陽象﹐不利後興。世動克應﹐我必進﹔應動克世﹐他欲來。鬼爻克世﹐他勝我﹔鬼爻克應﹐他欲退。鬼持世﹐須妨圍困。金火持世應﹐兩家流血交徵。世應比和皆旺相﹐此兩彊敵手﹐勝敗未可決﹐但以所長斷之。世應相生相合﹐將帥有允和之心﹐士卒無攻戰之意。

妻財發動﹐當成易幟之功﹔兄弟交重﹐須禦奪糧之患。父母爲旗幟。旺相發動﹐必然興兵。若在內動﹐我欲興兵﹔外動﹐他行軍馬。克世﹐欲來侵我﹔克應﹐乃回頭之旌幟﹐他必自退。凡父母不動妻財動﹐當有奪旗易幟之事。財在內動﹐克外之父母﹐我必奪彼之旌旗﹔妻財外動﹐克內之父母﹐彼將奪我旗旌。財爲糧艸。卦若無財必絕糧﹔財空糧欲缺﹔財無气﹐糧不多﹔財動送糧與賊。若兄弟交重﹐須防劫糧奪艸。

聽轟雷之戰鼓﹐金爻發動逢空﹔看如雨之炮磚﹐土位交重逢旺。土爲炮石﹐旺相臨未上發動﹐方可言之。若帶大殺﹐必遭傷害﹔如遇退神﹐須防自損。金空則鳴﹐動處逢衝愈鳴。若發動﹐必然金鼓轟雷﹐須防戰鬥。金爻發動不空亡﹐刀刃森森明似雪。內動﹐我器械備具﹔外動﹐彼之兵刃整齊。金爻發動逢刑克﹐兵甲𨿽堅不損人﹔金爻無气逢刑克﹐甲冑﹝8﹞干戈不整齊。以上細細搜求﹐自然有準。

木乃濟川之舟揖﹐火爲系馬之軍營。徵戰不免登山涉水﹐若無舟船之便﹐五月安可渡瀘﹖凡占﹕以木爲舟揖。發動旺相﹐必有濟川之利。木爻受衝﹐舟必破漏﹔木爻受克﹐船車難行。卦無水爻恐無水﹐木爻逢空必無船﹐木爻帶鬼乃賊船。凡戰於野﹐不免安營下寨﹐𨿽處山谷之險﹐亦宜卜其吉凶。凡占﹕以世爲主將﹐火爻爲營寨。與世爻相生相合﹐其地得利﹔與世爻相克相衝﹐不吉。火爻若帶鬼﹐賊寨必相近。火爻旺相宜寬闊﹐無气﹐宜小結構。蒼屏雲「水爻帶鬼來克我﹐須防劫寨及攻營﹐卻看有气並無气﹐方可斟量道敗贏」。假如火爻旺相水無气﹐縱來克世亦無傷。

父加虎殺外興﹐莫縱軍兵來出陣﹔鬼帶劫亡內動﹐須防姦細暗臨城。子孫爲我兵卒﹐官鬼爲彼賊徒。子衰兵卒怯﹐鬼旺賊軍彊﹔鬼空他必滅﹐子旺我必昌。怕父母帶白虎外動﹐必克子孫﹔宜守不宜戰﹐戰則必傷軍卒。父母若持世動﹐主將不能養士卒﹐上下有相離﹐心未相安之道。若帶凶神﹐須防自變。亡神殺﹐正月從亥起順行。劫殺見後。若鬼帶二殺於內動﹐須防姦細之人在城池之內﹔若被世克﹐須探事情﹐不至漏泄。世爻無气鬼殺旺﹐軍機透漏禍終來。內外鬼爻俱發動克世﹐必有內應外合之患﹐子動必無妨。鬼爻不帶殺﹐爲害亦不凶。

若逢暗動傷身﹐須遇陰謀刺客。凡鬼爻暗動﹐更加劫殺﹑大殺﹐刑克世爻﹐主將須防刺客。卦內若得子孫發動來救﹐刺客決然被擒。比同燕太子丹使荊軻刺秦王之類。若日辰衝動﹐伏鬼傷飛爻﹐須防自己手下有人謀己﹔卦中無救﹐禍將及身﹔鬼旺日﹐決見應驗也。

虎蛇皆動﹐正當離亂之時﹔世應俱空﹐宜見升平之樂。大殺若動﹐加白虎螣蛇﹐必是大亂﹐卒難休息。大殺若當胎養﹑長生位上﹐乃喪亂髮萌之時﹔若在臨官﹑帝旺之地﹐正當大亂﹐過此漸息﹔若當墓﹑絕位上﹐將次太平。離亂已經歷過﹐要知何年離亂最甚﹐何年稍息﹐依長生法斷之。六爻無鬼卦無殺﹐世應俱空卽太平。

生僻字注釋﹕﹝1﹞【佞】讀音﹕ning﹐四聲。意爲﹕慣於用花言巧語諂媚人。﹝2﹞【卿】讀音﹕qing﹐一聲。意爲﹕古代髙級官名﹐君主稱呼臣。﹝3﹞【諫】讀音﹕jian﹐四聲。意爲﹕規勸君主﹐使其攺正錯誤。﹝4﹞【僭】讀音﹕jian﹐四聲。意爲﹕超越本分。古代指地位在下的﹐冒用地位在上的名義和禮儀﹑器物。﹝5﹞【諛】讀音﹕yu﹐二聲。意爲﹕諂媚﹐奉承。﹝6﹞【妃】讀音﹕fei﹐一聲。意爲﹕皇帝的妾。此處楊妃﹐指楊玉環。﹝7﹞【弒】讀音﹕shi﹐四聲。意爲﹕臣殺死君主或子女殺死父母。﹝8﹞【冑】讀音﹕zhou﹐四聲。意爲﹕古代打仗時戴的保護頭部的帽子。

十七﹑疾病章﹕

國家治亂﹐莫非風俗紀綱﹔人壽夭長﹐豈論尫羸壯盛。養生非道﹐終有疾病存焉﹔請禱能占﹐便見死生決矣。

殺臨父母﹐當憂堂上之親﹔空及妻財﹐災慮閨﹝1﹞中之婦。凡占疾病﹐看來者何人。子占父母﹐要父母上卦。妻占夫看鬼﹐夫占妻看財﹐父占子看子﹐占兄弟看兄弟﹐占朋友亦看兄弟﹐占奴僕亦看子孫。凡用爻不上卦﹐或空亡者﹐則多凶少吉。凡占何爻空亡﹐何爻受克﹐吉凶依此而斷之。

決輕重存亡之兆﹐專察鬼爻﹔定金木水火之鄕﹐可分癥候。鬼爻旺日沈重﹐庫日困迍﹐絕日輕可。鬼化鬼﹐其病進退﹐或有變癥﹐或舊病發﹐或癥候駁雜。鬼持世﹐病難除根﹔鬼爻帶殺持世﹐此乃瘵﹝2﹞疾。卦中鬼爻日辰旺﹐乃暴病﹔月建旺﹐乃經月之疾﹔鬼爻無气臨身者﹐乃久病﹐卒難痊可。卦中無鬼病難安。鬼動傷身癥候急。凡占﹐旺鬼不死﹐則易愈﹔衰鬼不死﹐其病難療。欲定癥候﹐須看鬼臨之五行。若金鬼﹕肺腑病﹐咳嗽气﹐或瘡癤﹑血光﹐或筋骨疼痛。木鬼﹕四肢不利﹐風气肝膽﹐左癱右瘓﹐口眼歪斜﹐頭疼發熱﹐三焦口渴﹔加朱雀﹐狂言亂語﹐陽癥傷寒。水鬼﹕沈寒痼﹝3﹞冷﹐遺精白濁﹐小便淋瀝﹐吐瀉嘔逆。火鬼﹕寒熱往來﹐脾寒瘧疾。土鬼﹕乃脾胃發瘴﹐水腫虛浮﹐瘟疫時气。若前卦火鬼﹐後卦水鬼﹐必前之癥候爲陽﹐服冷藥過多﹐變爲陰癥。若午前占﹐遇此兩鬼﹐當言勿服藥﹔過當﹐後必有變化。火鬼於火旺月日占是也。

靑龍得位﹐終見安康﹔白虎傷身﹐必成凶咎。靑龍若臨子孫克世﹐期日痊安。或臨應克世﹐服藥有效。若臨用爻發動﹐縱有凶險﹐亦不傷也。若帶鬼爻﹐亦非凶惡發狂之病。若在三爻動﹐香火爲福。蒼屏云「靑龍空亡並福徳﹐病人平日無陰騭﹝4﹞。逢土動虎傷身﹐管取其年有悲泣。君來占病決存亡﹐白虎加臨主哭喪。臨克父爻當有咎﹐並財妻位必遭傷。子孫際會終成否﹐兄弟相逢更不昌。更值官爻持世上﹐己身須恐有災殃」。凡遇白虎交重﹐乃占病之大咎﹐無气猶可﹐旺相大凶。若臨喪門﹑弔客﹑死符﹑喪車﹑持克用爻者﹐決主不起之兆。若得子孫旺動﹐月解興隆﹐庶可回生。

月解交重災漸退﹐天醫發動便回生。月解﹑天醫﹐見後吉神章。卦中若得發動持世﹐或持克用爻者﹐𨿽重病不死。旺相最吉﹐日下卽愈﹔墓絕稍慢﹐直待旺日方安。若值空亡﹐其病難療。

明夷﹑觀﹑賁﹑需﹑臨﹐切忌世身入墓﹔大畜﹑丰﹑同﹑蠱﹑夬﹐莫逢財鬼俱興。凡占病。怕身世隨鬼入墓﹐決不瘥也。如風地觀二爻乙巳﹐鬼身亦在二爻﹐設或入墓﹐乃身隨鬼入墓也。山火賁卦﹐初爻己卯﹐鬼世亦在初爻﹐倘入墓﹐乃世隨鬼入墓也。以上兩卦﹐舉此爲例﹐餘卦仿此。蒼屏云「乾化入艮父憂喪﹐坤化入巽母憂亡﹔震化入坤長男厄﹐巽化入坤長女當。坎化巽中中男厄﹐離化入乾中女卒﹔艮化風內少男傾﹐兌化山中少女卒。此是八宮來入墓﹐十人得病九人故」。以上所言卦墓﹐不可以干化入墓艮﹐只憂父亡﹐但看病皆不吉。設若子占父﹐遇乾化艮﹐謂之應題﹐乃大凶。大畜等五卦﹐占病大忌。財鬼不動﹐未必喪亡﹔財鬼空亡﹐𨿽病不死。必須把其條貫﹐方可斷曰全凶。上文所言財鬼發動﹐亦有吉凶之分。且如雷火丰卦﹕鬼動忌占兄弟﹐財動忌占父母及本身﹔妻占夫﹐終無凶。餘卦仿此。

虎易評注﹕﹝1﹞《明夷》卦四爻官鬼癸丑持世﹐《賁》卦初爻官鬼己卯持世﹐《臨》卦二爻官鬼丁卯持世﹐以上三卦﹐如果世爻入墓﹐可以稱爲「世爻隨鬼入墓」。《觀》卦二爻官鬼乙巳﹐因未土持世﹐其世身在二爻。如果二爻官鬼入墓﹐可以稱爲「世身隨鬼入墓」。另外﹕《需》卦二爻官鬼甲寅﹐因申金持世﹐其世身在三爻。因此﹐本卦的選入可能有誤。﹝2﹞測病﹐此處用世身﹐而不是用月卦身。請讀者仔細分析﹐不致有誤。

男怕長生﹐兼怕未來之節﹔女嫌沐浴﹐最嫌過去之辰。男子怕鬼爻長生日得病﹐與鬼同衰旺。卦無子孫﹑靑龍﹑天醫發動﹐鬼爻墓絕日卻死。又云﹕寅日遇火鬼﹐巳日遇金鬼﹐申日水土鬼﹐亥日木鬼﹐謂之長生鬼。占者遇之﹐大凶在後﹐沈重方來。凡決安危﹐先以鬼爻衰旺推斷﹐次以節气論之。凡男怕未來節﹐近節必重﹐過節無傷﹔節前不重者﹐必無妨。若是久病﹐當以四時節候論之。且如木鬼忌秋間節气﹐遇節不重﹐過節必安。女人最忌鬼爻沐浴日得病。又云﹕卯日遇火鬼﹐午日遇金鬼﹐酉日遇水土鬼﹐子日遇木鬼﹐謂之沐浴鬼。遇之難痊﹐至後反加沈重。次看節後必重﹐不重無傷。女人極怕過後之節。

不宜丘墓同宮﹐安可雷風合卦。三丘五墓﹐俱見後。二殺俱動﹐病人作福也難畱。雷風者﹐棺槨殺也。震爲棺﹐巽爲槨﹐坤爲墓﹐艮爲冢。占病若全必死。

旣論染災之表裏﹐須言得病之因由。凡占病﹐先斷癥候端的﹐然後議論病因。更能明此一章﹐誠可謂通神之卜矣。

六獸臨官﹐當分內外﹔八宮值鬼﹐宜別陰陽。但逢鬼臨六神﹐看在何爻。在內則在家得病﹐在外則他處招殃。靑龍鬼﹕是酒色過度﹐或因財有傷﹐婦人因喜有疾﹔靑龍鬼空﹐墮胎有患。朱雀鬼﹕口舌及咒咀。在二爻﹐竈下咒咀﹔在三爻﹐當門咒咀﹔或家堂神前咒咀。如朱雀臨金鬼動﹐敲鍋鐺咒咀。勾陳鬼﹕飲食不節﹐傷饑失飽﹐脾胃不調。臨木鬼﹕因修造動土處得病。螣蛇鬼﹕事務縈心﹐憂愁思慮﹐或虛驚怪異﹐因而染病。此爻多是心家受病。白虎鬼﹕鬥毆跌撲﹐傷筋損骨﹐或寒酸衝肺。玄武鬼﹕色欲過度﹐傷饑冒雨。卦若無鬼﹐其病難醫﹐癥候難決。但以克殺動者斷之﹔不動﹐以克用爻者斷﹐又以伏鬼斷。若鬼伏父母下﹕憂心得病﹐或穿衣服得病﹔過與不及﹐冬言衣單﹐夏言衣重。鬼伏兄弟下﹕賭博爭財﹔鬼伏子孫下﹕外情牽惹﹔鬼伏財下﹕飲食太過﹔鬼伏殺下﹕舊病再發﹐亦難除根。老人卦忌生旺﹐小兒卦忌休囚。最宜病人本命上卦﹐大吉也。值陰鬼﹐夜重日輕﹔陽鬼﹐夜輕日重。陰陽各依爻上看。世人有疾病者﹐亦有賢愚之分。賢者以醫藥爲重﹐愚者以禱告爲先。占者不可不察其情狀。一覽其人﹐可知髙下﹐庶幾賢愚﹐皆可共語﹐其道方能流行。鬼神者﹕儒家本不言此﹐今爲患者之占﹐不得不據理推詳﹐以爲陰功默佑。木主東嶽天齊聖帝﹐七十二司﹐三十六案之神﹐並自弔傷亡。水是河泊水府﹐沿江七十二廟之神﹐並溺水傷亡。土是瘟蝗疫癘﹐中央土府之神﹐並饑餓絕食傷亡。金是銜刀﹑五道﹐飛廉﹑白虎﹐金神﹑七殺﹐吟呻﹑三殺﹐九良星殺﹐喪殃﹑喪殺之神﹐並自刎﹑被刑﹑陣亡﹐一應傷亡。火是南方火部﹐赤睛朱發鶴神﹑毛頭毒火之神﹐並赴湯蹈火傷亡。若二爻鬼爲竈神﹐三爻鬼爲香火神﹐子孫動爲福神。依此推之﹐萬無一失。

伏克飛爻﹐藥奏通神之效﹔子臨應位﹐醫逢濟世之才。世爲病人﹐應及外卦爲醫藥。藥如克病﹐病卽愈﹔病者克藥﹐藥無靈。外卦及應生世﹐藥𨿽對癥﹐作效遲。世動克藥﹐若是水鬼﹐服藥不納﹔金鬼無气﹐久病犯眞﹐服藥無效﹔木鬼﹐其病必犯條貫﹐𨿽藥亦無益﹔火鬼旺相﹐其癥必剛﹐𨿽藥不能止其熱﹔土鬼﹐其病沈重﹐藥不對癥﹐不能療病。應爻加鬼克世﹐則誤藥損人矣。占病以子孫爲醫藥﹐臨應動克世﹐必遇良醫﹐其病卽痊。卦無子孫﹐服藥無效。世應比和﹐卦無子孫﹐宜換醫人。子孫臨應被世克﹐𨿽遇良醫病未療。外卦及應𨿽克世﹐卦無福徳亦難安﹔可言有藥須當療﹐但恐良醫未有緣。子孫𨿽克世﹐外爻及應卻不克﹐𨿽有良醫﹐藥餌不中﹐終無大害。虎殺若臨子孫動﹐須防醫者不精詳。

必須參究五行﹐方可攻醫萬病。火鬼宜涼劑﹔水鬼宜溫劑﹐或丸藥﹔木鬼宜鍼﹔金鬼宜灸﹔土鬼宜剉﹝5﹞散。火鬼月建旺﹐宜大寒之劑﹔無气﹐不過淸涼之藥。餘仿此推。金鬼利南方醫人﹐木鬼利西方醫人﹐水鬼利四散醫人﹐火鬼利北方醫人﹐土鬼利東方醫人。若前卦水鬼﹐後火鬼﹐先須四散醫治﹐終於北方醫人收功。

卦爻安靜﹐重爲濟世之人﹔土殺俱興﹐定作黃泉之客。凡占病﹐六爻安靜爲吉﹐其病可治。一卦中凶殺常多﹐而吉神常少﹔吉凶悔吝﹐皆出乎動﹐動則成咎。且如六親之中﹐不過子孫動者吉﹔六神之中﹐不過靑龍動者吉。餘者未必皆凶﹐亦不能爲福﹐發動何益於我哉﹗此乃吉少凶多。不如卦爻安靜﹐𨿽有凶煞﹐終未遭傷。若有吉神當權﹐自能爲福。土殺者﹐卽辰戌丑未是。交相換易﹐行乎四時之間﹐占病逢之﹐多凶少吉。所有諸煞﹐俱見後凶煞章內。若有一件動﹐便成凶咎。

生僻字注釋﹕﹝1﹞【閨】讀音﹕gui﹐一聲。意爲﹕上圓下方的小門﹐也值女子居住的內室。﹝2﹞【瘵】讀音﹕zhai﹐四聲。意爲﹕病﹐古人也稱肺結核病爲瘵。﹝3﹞【痼】讀音﹕gu﹐四聲。意爲﹕經久難治愈﹐長期養成不易克服。﹝4﹞【騭】讀音﹕zhi﹐四聲。意爲﹕安排﹐定。﹝5﹞【剉】讀音﹕cuo﹐四聲。意爲﹕折傷。

十八﹑地理章﹕

生死稟修於前定﹐壽夭各盡其天年。陰陽蔭庇於後人﹐理義合憑其地理。天地之間﹐純陰不生﹐純陽不化。一陰一陽﹐二气交感﹐化生萬物。且如天欲降生人才﹐必假地之气脈﹔陰陽融結﹐必有賢者出。故凡人子﹐須當以親之體安厝﹝1﹞得所﹐則亡者安而生者庇。

凡占風水﹐漫求玄妙與玄微﹔且把卦爻端詳﹐是地不是地。六合則風藏气聚﹐六沖則水走沙飛。夫六合者﹐陰陽相配而不相離。初四﹑二五﹑三六﹐更相朝顧﹐是爲有情。凡地理不過山環水抱﹐四獸朝迎﹐拱衛有情﹐羅城無缺。似此卦中六合之義也﹐大吉之地。若卦無六合﹐世在內象﹐四獸有情者﹐乃次吉之地也。世爻𨿽在外像﹐卻得賓主有情﹔左右回顧﹐明堂寬廣﹐水口關欄﹐乃小結局﹐亦可用也。若遇六沖卦﹐乃山飛水走之地﹐不必更詳。

龍因地勢詳觀﹐卽得天玄妙理。此二句﹐乃一章之要旨。

入山尋水口﹐不宜六位空亡﹔到穴看明堂﹐喜見間爻旺相。第六爻爲水口。與世相生相合﹐是爲有情﹔若加靑龍﹑貴人﹑財福者﹐水口重重關鎖﹔必有奇峯秀嶺﹐拱照回環。若第六爻與世相克相衝﹐山直無情﹐地枯無气。六爻若值空亡﹐水口散漫﹐不能聚气。間爻者﹐世應中之二爻也。旺相臨月建﹐謂之萬馬明堂。有云﹕明堂容萬騎﹐水口不通風﹐大吉之地。明堂﹐眾水所聚。宜靜不宜動﹐靜則聚髙﹐動則傾瀉。若水帶吉神生克間爻﹐乃四水入明堂也。

世乃主山之骨﹐當明九曜之規模﹔應爲賓對之峯﹐須察五行之定體。世爲坐下之山。又云﹕初爻二爻爲坐山。生旺﹐坐山髙厚﹔休廢空亡﹐坐山微薄。世持巳亥寅申﹐必定山雄地壯﹔世持辰戌丑未﹐必居廣闊平洋。世持亥子﹐穴中出水﹔世持辰巳帶殺﹐主有地風﹔白虎帶殺逢空﹐主有白蟻。若臨諸吉神﹐則坐山尊嚴﹐穴中潔淨。屬木必林茂﹐屬水必近流泉。當類而推之也。九曜詳婚姻章內。旺相則吉。案山帶子孫貴人旺相﹐其山聳拔秀麗。若生世合世﹐端正有情。空亡﹐向山不正﹔帶殺逢衝﹐乃欹﹝2﹞斜破相之山。若應臨墓絕﹐必是案山低小。應若屬金﹐卽言金星﹔屬水﹐卽言水星之類是也。

向列二十四位﹐事分百千萬端。木爻持世﹐主東震﹐寅甲卯乙。金爻持世﹐主西兌﹐申庚酉辛。火爻持世﹐主南離﹐午丙巳丁。水爻持世﹐主北坎﹐亥癸子壬。辰戌丑未﹐卻言艮乾巽坤。各有所宜。

發動靑龍﹐克世須防嫉﹝3﹞主﹔剛彊白虎﹐逢衝切忌昂頭。山間之龍虎﹐卽卦中之龍虎。靑龍𨿽吉﹐亦忌克世﹐相生乃妙。白虎太旺﹐便是昂首剛彊﹐皆爲不吉。

靑龍斷左畔之峯﹐白虎言右邊之嶂﹝4﹞。所喜者﹐相生相合﹔所忌者﹐相克相衝。靑龍旺﹐帶木﹐主林木蔥蔚﹔帶土﹐則山嶺崔巍﹔其秀气從左而來。白虎盛﹐臨水﹐主流泉脈遠﹔加金﹐則巖石奇麗﹔其秀气從右而至。皆喜其相生﹐最惡其相克。

鬼在局中﹐必有伏屍古墓﹔空臨左右﹐豈無凹缺招風。若世下﹐有本宮官鬼伏藏﹐必有舊穴在下。左右者﹐龍與虎也。若見何爻空亡﹐便知有凹缺招風之處。主墓穴不安﹐爲不吉也。

勾陳若在世中﹐一路來龍振起﹔朱雀加臨應上﹐兩重對案相迎。勾陳乃龍之祖。若在木爻﹐或臨世上﹐來龍必遠也。朱雀爲案山。若臨應上﹐必有兩重對案。

若問螣蛇﹐當爲穴法。旺相與吉神共位﹐乃是眞龍﹔空亡或墓絕問鄕﹐當爲絕穴。卦中以螣蛇爲穴。旺相爲眞龍﹐休囚爲絕穴。

論山旣備﹐於水合言。尋亥子﹐方知有無﹐觀動靜﹐可分死活。卦中無亥子﹐必無池塘溪澗。𨿽有水爻﹐卻逢墓絕﹐乃是幹流之地。但看水爻動者活水﹐靜者死水而已。

要識根源遠近﹐但看水位興衰﹔欲推纏繞多情﹐且察水爻生合。水爻旺相﹐流脈綿長﹔水位休囚﹐根源淺近。水爻相生相合﹐主委曲有情﹔若相克相衝﹐主直來無气。

若見卦無水位﹐便當推究玄爻。倘六爻無水﹐竟將玄武爻推看。

遇吉則吉﹐逢凶則凶。玄武臨吉神﹐是水於我有益有情﹐大吉﹔若臨凶殺﹐則無益無气﹐主凶。

生僻字注釋﹕﹝1﹞【厝】讀音﹕cuo﹐四聲。意爲﹕把棺材停放待葬﹑或淺埋以待攺葬。﹝2﹞【欹】讀音﹕qi﹐一聲。意爲﹕頃斜﹐歪。﹝3﹞【嫉】讀音﹕ji﹐二聲。意爲﹕忌妒﹐憎恨。﹝4﹞【嶂】讀音﹕zhang﹐四聲。意爲﹕直立像屏障的山峯。

卜筮全書卷之八黃金策上

明誠意伯劉伯溫先生著。向爲祕本﹐今將公諸天下。

總斷千金賦﹕

動靜陰陽﹐反復遷變。遷變者﹐互化也。如乾象三連﹐下動化巽﹐上動化兌﹐中動化離﹐三爻俱動則化坤﹐中爻不動則化坎之類。或以安靜卦單化拆﹐拆化單者非。蓋卦爻有動則變﹐無動則不變。假如谷之一物﹐若不動﹐則終於谷耳。及被舂﹝1﹞之則成米﹐又炊之則成飯。其舂與炊﹐猶卦爻之動也﹔其米與飯﹐猶卦爻之變也。然谷之舂爲米也﹐有成粒而爲糧者﹐有不成粒而爲粞﹝2﹞者﹐又有糠粃而不爲人所用者﹔及其米之爲飯也﹐有精糳﹝3﹞而爲人所愛食者﹐亦有饐餲﹝4﹞而爲人所惡食者。是米與飯﹐皆有美惡不同﹔猶變出之爻﹐亦有吉凶不同也。予見《天玄賦》有靜化動化之說﹐是不動亦變矣。今人乃祖其法﹐每有變安靜之卦者。凡此之類﹐皆卜易之大﹐又不可不辧﹐予故不得已而爲之說。又有止變一爻者﹐若亂動則不變。此又予所不知也。

𨿽萬象之紛紜﹐須一理而融貫。象﹕卽空刑生合等象﹔理﹕卽生克制化之理。

夫人有賢﹑不肖之殊﹔卦有過﹑不及之異。太過者﹐損之斯成﹔不及者﹐益之則利。賢﹑不肖之殊﹐人生之不齊也﹔過﹑不及之異﹐卦爻之不齊也。人以中庸之徳爲至﹐卦以中和之象爲美。徳至中庸﹐則無往而不善﹔象至中和﹐則何求而不遂哉。故凡卜易﹐須抑其過﹐引其不及﹐歸於中道﹐則凡事皆不期然而然矣。此卜易之大旨﹐故揭於篇首。今人但知不及者不成﹐不知太過者﹐亦不能成也。何謂過﹖主事爻重疊太多是。多則不專一﹐所以不成褔﹐故宜損之。何謂不及﹖主事爻卽一位﹐而又不得其時是。不及則無气﹐所以不成事﹐故宜益之。損益之道﹕生扶拱合﹐及克害刑沖是。且如土爲主事爻﹐有三五重太過﹐須得寅﹑卯月或寅﹑卯日﹐或卦有寅﹑卯爻動克之﹐然後成事﹐所爲損之也。又如金爲主事爻﹐在夏月令無气﹐須得月建﹑日辰生扶﹐或動爻合助﹐方能有成﹐所爲益之也。大抵太過者﹐吉不能成其吉﹐凶不能成其凶。

生扶拱合﹐時雨滋苗﹔生﹕謂相生。如用爻是金﹐卻在辰戌丑未日占得﹐或卦中動爻屬土﹐是也。扶者﹕謂卯爻見寅日﹐酉爻見申日﹐子見亥﹐午見巳﹐丑未見辰戌之類﹐是也。拱者﹕如寅爻見卯日﹐申爻見酉日﹐亥見子﹐巳見午之類﹐是也。合者﹕二合﹑六合﹑三合之類﹐是也。二合﹕子與丑合云。三合﹕卽申子辰合成水局云。以上四者﹐皆能維持調護。爻象弱者﹐遇之則彊﹐衰者見之則旺﹐伏者見之則起。故如時雨滋苗也。然亦有吉凶之辧。用爻見之則吉﹐忌爻見之則凶﹐所謂助桀﹝5﹞爲虐﹐其惡愈甚。學者自當辧用。下三條仿此。

克害刑沖﹐秋霜殺艸。克者﹕相克。五行制壓之神也。害者﹕六害。地支相淩之神也。刑者﹕三刑。意同仇敵。衝者﹕對衝。勢如戰鬥。以上四者﹕能傷身﹐能敗徳﹐能制伏﹐能壞事。故諭之如秋霜殺艸。惟忌神見之反吉。

長生帝旺﹐爭如金穀之園﹔長生﹑帝旺﹐十二座星中至吉者也。六爻遇之﹐𨿽衰弱者﹐亦作有气論。故以金穀譬焉。若推成事﹐則帝旺主速成﹐長生爲差遲耳。蓋長生猶人初生﹐未卽彊盛﹔帝旺猶壯年之時﹐血气方剛﹐其力進銳。所以﹐長生遲﹐而帝旺速也。

死墓絕空﹐乃是泥犁之地。死﹑墓﹑絕﹐皆從長生起。空是空亡。四者遇之﹐無不陷溺。𨿽得時旺相﹐亦不成事。故以泥犁諭之。蓋死者﹐亡也。猶人患病而死也。墓者﹐蔽也。諭人死而葬於墓也。絕者﹐厭絕也。猶人葬於墓﹐而根本斷絕也。空者﹐虛也。猶深淵薄冰處﹐不可臨之履之也。泥犁﹐地獄名。言其至凶也。但凶神遇之﹐則又反爲我吉矣。

日辰爲六爻之主宰﹐喜其滅項以安劉。日辰乃卜筮之主。不看日辰﹐則不知輕重。蓋日辰能衝動安靜卦之爻象﹐能並起安靜卦之爻神﹔發動者能制之﹐凶惡者能抑之﹐彊旺者能挫之﹐衰弱者能扶之﹐生合者能破之。古人云﹕日辰能救事﹐能壞事者﹐此也。故爲六爻主宰。且如占文書﹐卦有財爻發動﹐是文書壞矣。若得日辰合住財爻﹐或衝散財爻﹐或克制財爻﹐不使之去傷害父母﹔故得文書有气﹐其事可成。此能救事也。又如占子孫﹐卦中父母不動﹐褔爻不空﹐其兆吉矣。若被日辰衝扶父母﹐刑害子孫﹐則變吉爲凶﹐此能壞事也。日辰扶持用爻則吉﹐扶持忌爻則凶﹔克制忌爻則吉﹐克制用爻則凶。假如七月乙未日﹐占兄弟病﹐得同人之無妄卦。卦中鬼爻動克主象﹐絕爻又動﹐其凶可知矣。幸得日辰未土﹐克壞官爻﹐合起主象﹐所謂滅項以安劉也﹐後果應無事。

月建乃萬卜之提綱﹐豈可助桀而爲虐。月建乃龍徳之神﹐故卜卦以是爲提綱。須詳其有無刑沖克害﹐有無生扶拱合﹔與世身主象﹐有無干涉﹐便見吉凶。月建中有﹐乃是眞有。如壞事﹐乃眞正壞事也。且如占財﹐卦中無財﹐月建是財﹐向後終須可得﹔若卦中有財﹐月建克財﹐定主艱阻﹐須過此一月﹐方可得財。如卦中無財﹐月建又無財﹐而日辰是財﹐可許當日便有些。財少受克﹐則不中矣。蓋月建成得事﹐日辰卽可扶也。且如五月內﹐占小兒病﹐得大過卦。卦中無子孫爻﹐而月建午火﹐正旺爲主象﹐不斷其死亡。餘仿此。凡看月建﹐與日辰同論。亦喜其扶持用爻﹐克制忌爻。忌爻旺動而又生扶之﹐則是助桀爲虐﹐其禍爲尢甚也。

最惡者歲君﹐宜靜而不宜動。太歲乃天子之爻。若來沖克世身主象﹐主災厄不利﹐一歲中多不寧靜。故此星爲最惡。但貴人反宜見之。若帶三刑六害﹐其禍尢甚﹐𨿽貴人亦不宜。若爲主事爻入卦﹐其事必幹朝廷﹐利於求官謀職。常人用事﹐多凶少吉。然此爻喜安靜﹐不喜發動﹔若被日辰動爻衝起﹐必有災患。

最要者身位﹐喜扶而不喜傷。身﹕卽月卦身也。其法與決﹐見第一卷

。大抵成卦之後﹐先看卦身現與不現﹔與月建﹑日辰﹑動爻﹐有無干涉﹐則吉凶便見。故卜易以身爲最要﹐而不可不看者也。且如占得困卦﹕身爻在午。兌宮以午火爲官鬼﹔旺則官非﹐衰則疾病。又如未濟卦﹕卦身在寅。若日辰是申巳衝刑之﹐離宮以寅木爲父母﹐便知尊長撓括﹐或文書相干也。又如兄弟爻動﹐與卦身相並﹐衰則虛詐﹐旺則口舌怪異也。若出現變動﹐依五類所主推之。如占人貴賤﹐身遇財爻﹐化出父母﹐必是有藝富人。餘仿此。大凡卦身﹐占事爲事體﹐占人爲人身。喜扶而不喜傷。凡言扶﹐則生並拱合﹐皆在其中。而曰傷者﹐則又兼刑沖克害而言也。世人多以「子午持世身居初」之身爻用之﹐多有不驗﹐且未曉其義。予見卜易玄機﹐金鎖玄關﹐明卦身之身﹐甚爲得旨。故捨彼而取此焉。

世爲己﹐應爲人﹐大宜契合﹔卜卦分世應者﹐賓主之象。世爲己﹐應爲人與事。人有彼此﹐所以辧人情之好惡也。求謀用事﹐須得生合比和﹐則有成就。若刑沖克害﹐必主艱難。此其所以大宜契合也。海底眼云﹕世應相克﹐縱然好事﹐也須費力。

動爲始﹐變爲終﹐最怕交爭。交﹑重爲動。動則陰變爲陽﹐陽變爲陰。卦中遇此﹐當以動爻爲事之始﹐變爻爲事之終。如占人來﹐得小畜之乾卦。辛未爻動﹐變出壬午子孫合﹐必婦人帶小兒來。他仿此。最怕交爭者﹐如主事爻臨子水動﹐變出未土來克害於我﹐乃大凶之兆。縱得用爻旺相﹐後亦不能稱心遂意。餘仿此。

應位遭傷﹐不利他人之事﹔世爻受制﹐豈宜自己之謀。應受傷﹐不利代占﹐蓋代占以應爲主也﹔世受傷﹐不利自占﹐蓋自占以世爲主也。若世應逢凶﹐而遇此者﹐則勿以此斷之。

世應俱空﹐人無準實﹔世應二爻﹐不宜在空亡之地。世空爲自己不實﹐應空爲他人不實。世應俱空﹐彼此皆無準實﹐謀事必有阻節。若安靜卦﹐世應空合﹐謂之失約無誠信。若忌爻發動旺相﹐則宜其落空也。

內外競發﹐事必翻騰。卦中一爻二爻發動﹐則變化有常﹐生克不亂﹐或吉或凶﹐自有條理。若內外爻象﹐紛紛競發﹐則吉凶靡定﹐人情不常。必主事體反復﹐卒無定論。海底眼云﹕獨發易取﹑亂動難尋。是也。

世或交重﹐兩目顧瞻於馬首﹔應如發動﹐一心似托於猿攀。世應皆不宜動﹐動則反變不常。馬首是瞻﹝6﹞﹐或東或西﹔猿猱﹝7﹞攀木﹐身心靡定。皆言其變遷更攺﹐不能一其思慮也。但世以己言﹐應以人言。海底眼云﹕應動他人心易變。以應推之﹐世可知也。

用爻有气無他故﹐所作皆成﹔主象徒存更被傷﹐凡謀不遂。用爻﹐卽主事爻也。如占文書﹐或尊長﹑音信等事﹐則以父母爲主象。求財﹑妻妾﹑婦人等事﹐則以財爻爲主象之類是也。喜旺相有气﹐不宜衰弱無力。若用爻有气﹐別無月建﹑日辰﹑動爻刑沖克害﹐乃爲上吉好卦﹔從心所欲﹐無不稱意。若用爻無气﹐而又被日辰﹑動爻克害刑沖﹐乃是大凶下卦﹔枉費心力﹐必無可成之理。蓋用爻衰弱﹐別無生助﹐比同空伏之象﹔𨿽然出現﹐亦是無用之物耳。故曰徒存。

有傷須救﹐傷者﹕身世主象﹐見傷於他爻也。救者﹕動爻日辰﹐制伏於忌爻也。且如用臨申金﹐而被午火動克﹐則申爻受傷矣﹔若得日辰是未字合住之﹐不使之克﹔或日辰是子字衝散之﹐不能來克﹔或日辰是亥字制伏之﹐不許其克﹔皆爲有救也。其他刑害等類﹐皆仿此。若世身主象﹐見傷於月建日辰者﹐則眞受其禍。蓋二者爲卜卦之主﹐無可救之道也。

無故勿空。夫旬中空亡﹐有有故而空者﹐有無故而空者。凡遇日月動爻傷克﹐而在空亡﹐謂有故而空﹐避之可也。若無刑沖克害﹐而身世主象自落空亡﹐此爲無故而空。大凶之兆。占病必死﹐占事不成﹐占人有難。蓋空則𨿽有日辰動爻﹐難以扶持救援之故也。

空逢衝而有用﹔凡遇卦爻空亡﹐今人不拘吉凶﹐槪以無用論之。殊不知見衝亦有可用之處。蓋衝則必動﹐動則不空。所以𨿽空而有用也。假如戊午日﹐占天時﹐得升之乾卦。﹝虎易說明﹕此卦引用不當。可換成無妄之乾卦爲宜﹞。卦中父母空亡﹐卻被日辰衝動﹐定有雨。惟忌火空見衝則不吉。

合遭破以無功。卦中有合﹐所謀易遂。如兩人同心協力﹐事必克濟。惟恐姦詐小人兩邊破說﹐則未必不生一二猜忌之心也。故凡遇合﹐須防刑沖克害以破之﹐則不成合。且如寅亥兩爻﹐本相和合﹔若有申字動﹐則申金克了寅木﹐又害了亥水﹐故𨿽合亦無功用矣。三合同看。天玄賦有合處逢衝之論﹐宜詳味之。

自空化空﹐必成凶咎﹔六甲空亡﹐猶深淵大壑﹐人不可履之地。若世身主象﹐無故而自入於空﹔或發動而入於空者﹔皆爲大凶之兆﹐作事不利。惟忌爻見之反吉。

刑合克合﹐終見乖淫。合者﹕合和也。凡占見之﹐無不吉利。然人不知﹐合中有刑有克。合而有克﹐畢竟不和﹔合而有刑﹐終成乖戾。且如用午字爲財爻﹐未字爲褔爻﹐午與未合﹐然午帶自刑﹐名爲刑合。占妻妾多不正﹐占財亦是不正之財也。克合﹐如丑子之類是也。余俱仿上。虎易說明﹕以上﹕「午字爲財爻﹐未字爲褔爻」﹐把兩者的關系顚倒了。讀者自宜分辧淸楚。

動值合而絆住﹐大凡動爻不遇合爻﹐然後爲動。若有合﹐則絆住而不能動矣。故𨿽動亦作靜爻論之。然有吉有凶﹐不可一槪而論。且如用財而兄弟發﹐若有日辰合住兄弟﹐則不能克﹐而財爻不受其傷矣。子孫發動﹐而被日辰合住子孫﹐則不能生﹐而財爻不蒙其惠矣。故凡所忌之爻動而合住﹐則不成凶﹔所喜之爻動而合住﹐則不濟事。三合﹐三爻俱動爲合住。六合﹐兩爻俱動爲合住。

靜得衝而暗興。大凡占得六爻不動之卦﹐不可便以爲安靜。若被日辰衝之﹐則𨿽靜亦動。譬如夜臥之人﹐無所撓括﹐則不醒寢。苟或被人衝喚﹐及推摸搖拽﹐百計叫醒﹐莫能安然而熟睡矣。故天玄賦以爲逢衝暗動。但不可只以日辰取之﹐有旺動之爻亦能衝起。其吉凶詳見天玄賦中。

入墓難克﹐墓者﹐滯也。動爻遇之﹐亦沈滯而不能脫灑矣。且如寅爲主象﹐而卦中動出酉字﹑丑字﹐本嫌酉金克傷寅木﹐喜得丑乃金之墓庫﹐則酉貪入墓﹐而寅木不爲其所傷矣。餘仿此推之。刑沖克害﹐亦當同看。

帶旺匪空。旺者﹐旺相爻也。謂春月木旺火相﹐夏月火旺土相﹐秋月金旺水相﹐冬月水旺木相﹐四季之月﹐土旺金相。古人所謂當生者旺﹐所生者相是也。此爻空亡﹐不作空論。以其有气故也。𨿽日下見阻﹐過旬則成。古人云﹕旺相空亡過一旬。謂值過此一旬則不空﹐而謀事始成矣。

有助有扶﹐衰弱休囚亦吉﹔此指主事爻而言也。且如主事爻無气﹐本爲不美﹔喜得日辰﹑動爻﹑月建生扶合並﹐則𨿽無气﹐不作衰弱論。譬如貧賤之人而遇貴人提拔﹐則困苦相忘於扶持之下矣。但忌爻無气﹐則不可扶也。

貪生貪合﹐刑沖克害皆忘。刑沖克害﹐四者皆凶惡之神。若得傍有生爻合爻﹐則彼貪生貪合﹐自不爲患矣。故曰忘。假如世坐子﹐而動出卯字﹐此正無禮刑﹐本爲凶兆﹔如得傍爻動出戌字﹐則卯貪戌合﹐不暇刑子。此貪合忘刑之例也。又如世坐巳字﹐而卦中動出寅字﹐木能生火﹐所以忘其刑也。又如用臨巳字﹐動出亥字﹐亥本衝巳﹔若得動出亥﹑卯字﹐則亥水貪生卯木﹐不暇衝於巳矣。此乃貪生忘衝之例。餘皆仿此推詳之﹐可也。

別衰旺以明克合﹐辧動靜以定刑沖。夫地支有不和者﹐無怪乎其相克也。相衝﹑相刑﹑相害是也。然不別衰旺﹐辧動靜﹐則謬於所用也。蓋旺爻能克衰爻﹐衰爻克不得旺爻﹔旺爻合得起衰爻﹐衰爻合不起旺爻。動爻刑得靜爻﹐靜爻刑不得動爻﹔動爻衝得靜爻﹐靜爻衝不得動爻。故也。餘皆仿此。又如日辰與卦爻﹐則又日辰害得卦爻﹐卦爻害不得日辰。余亦仿此。或問﹕靜與衰爻傷不得動與旺﹐若遇動爻反衰﹐靜爻反旺﹐則如之何。曰﹕兩爻俱靜﹐以旺爲先﹔有動﹐以動爲急。蓋動﹐猶人之起﹔靜﹐猶人之伏。彼𨿽旺﹐何畏哉。故曰﹕動爻急如火。如占婚﹐以間爻爲媒。間有兩爻﹐亦當以此定之。若俱靜俱動﹐或無旺無衰﹐則當取動爻﹐日辰衝之者爲正﹐無衝﹐則看並起者爲媒也。又無合並﹐然後看日辰生扶之爻。如此﹐則事歸於一﹐而無兩端之疑也。此篇乃卜筮之精微處也。故凡此類﹐不能不辧﹐不得不載。學易者勿以瑣碎目之﹐可也。

並不並﹑衝不衝﹐因多字眼﹔刑非刑﹑合非合﹐爲少支神。卦爻卽成﹐未免有合並刑沖類。然多一字﹐則不成其名﹔而少一字﹐亦不成其名也。且如子日卜卦﹐卦中有一子字﹐則謂之並。若有二子字﹐則分開而太過矣。名𨿽爲並﹐而實不能並也。二午則不衝﹐二醜則不合﹐二未則不害﹐二卯則不刑﹐二巳則不克。此多一字﹐而不成其名也。又如寅巳申爲三刑﹐若有寅巳二字﹐而無申字﹔或有寅申兩字﹐而無巳字﹔或有申巳兩字﹐而無寅字﹔則不成刑。又如亥卯未爲三合﹐或有卯未而無亥﹐或有亥卯而無未﹐或有亥未而無卯﹐則不成合。此少一字﹐而不成其合也。三刑三合﹐須見兩爻動﹐刑合得一爻起﹔一爻動﹐刑合不得兩爻起。此又不可不知。三刑古決謂丑刑戌﹐戌刑未﹐未刑丑類。最誤初學。蓋三者相見﹐彼此皆刑。非謂丑能刑戌﹐而不能刑未﹔未能刑丑﹐而不能刑戌也。如辰午酉亥爲自刑﹐《問卜易覽》以辰見辰﹐午見午﹐酉見酉﹐亥見亥定之﹐尢爲謬妄。蓋自刑者﹐以其自刑﹐而不與他爻相刑之謂也。又何必見辰見午爲刑哉。

爻遇令星﹐物難我害﹔令星者﹐四時月令之辰。春木﹑夏火﹑秋金﹑冬水。亦是得時健旺之星。𨿽見刑沖克害﹐不能挫其勢。故曰﹕物難我害﹐逢空一半力。

伏居空地﹐事與心違。伏﹐伏神也。卦上六爻爲飛神﹐飛之下本宮六爻爲伏神。飛爲顯﹐伏爲隱。若卦有主事爻﹐不必更尋伏神﹔若不出現﹐須尋伏在何爻之下﹔看其虛實﹐以定吉凶。若六爻旣無主象﹐伏神又臨空亡﹐事決不成。假如丙申日占文書﹐得泰卦。六爻無父﹐而本宮父母卻伏在九二官爻下﹐仍舊空亡﹐所以無成也。

伏無提挈終徒爾﹐飛不摧開亦枉然。伏神空亡﹐凡事不利﹐不須再看。若不空亡﹐必須衝開飛神﹐提起伏神﹐然後有望。假如占文書﹐得賁卦。六爻無父﹐而丙午文書﹐卻伏在六二己丑他宮兄弟下﹐可言相識把住文書也。得日辰動爻有未﹐刑沖得丑破﹐或有寅卯克得丑﹐方可露出伏神文書爲用爻。又須得子衝起午﹐有未合起午﹐有寅卯生扶午﹐方得其力。否則﹐遲滯難成。不可便指爲有用也。故伏要提﹐飛要開﹐二者不可偏廢也。六沖最緊﹐六害不能出﹐亦不能破﹐卜易不可不知。六爻所伏﹐是事情蓋有根有苗﹐終須再發。無動無伏﹐無生無化﹐無旺气﹐又世坐空亡﹐永無再發之理。如十二月甲辰日﹐占被人訴訟﹐得賁卦。世坐卯鬼空亡﹐便爲無始﹐其事已散﹔卻不知丙午文書﹐伏在他宮兄弟爻下﹐當時未曾損壞﹔又日辰並起空爻下﹐本宮丙辰兄弟﹐口舌尙存。春來木鬼旺相﹐生起文書﹐其事必再發。此看伏神法也。又如丁亥日占訟﹐得觀卦。世應比和﹐父在空亡﹐謂之兩無心。而世下伏神又落空亡﹐後必不爭論。此爲不再發之例也。學者宜細玩之。

空下伏神﹐易於引拔﹔伏神若得伏於空亡爻下﹐易於扶持。蓋飛爻旣空﹐猶無欄絆﹔蓋一遇日辰動爻生扶沖合﹐卽出爲用。不待伏爻上飛神破與不破也﹐故易於引擢。古人論伏神﹐不看用爻現與不現﹐皆以世上一爻爲飛神﹐世上本宮一爻爲伏神。故八純卦﹐世下無伏﹐則有乾家伏神坤家取之說。愚謂﹕旣有用爻﹐何必又取伏神。因無用爻﹐不得已而搜索之也。縱然伏神有用﹐亦成得遲﹐必主費力﹔些少受制﹐便不諧矣。如遇伏神透得出來﹐而月建日辰又帶用爻﹐方可以速成斷之。

制中弱主﹐難以維持。用爻休囚﹐又被月建日辰制伏﹐縱遇生扶﹐亦不濟事。蓋衰弱遇克﹐如人攀枯枝朽木﹐豈不挫折也哉。縱有如膏之雨﹐難以望其回生。

日傷爻﹐眞罹﹝8﹞其禍﹔爻傷日﹐徒受其名。日辰爲六爻主宰﹐總其事者也。六爻爲日辰臣屬﹐分治其事者也。是以﹐日辰能刑沖克害得卦爻﹐卦爻則不得刑沖克害乎日辰也。月建與卦爻亦然。

墓中人﹐不衝不發﹔大抵用爻入墓﹐則被阻滯﹐諸事費力難成。須得日辰﹑動爻衝破﹐或克破其墓﹐方有用也。假如戊寅日占財﹐得同人之乾卦。用爻入墓﹐喜得日辰克破之﹐果有。此一卦﹐或見用空入墓﹐以爲無財﹐殊不知𨿽空而遇衝﹐𨿽墓而克破﹔沖空則實﹐破墓則開。所以有用財也。

身上鬼﹐不去不安。六親中﹐惟官鬼爲凶殺。世爻臨之﹐若非職役人卜﹐多凶少吉。須得日辰動爻克去之﹐然後無事﹔或忌爻臨於身世者亦然。然亦不可克之太甚﹐則我亦受傷。先聖有曰﹕人而不仁﹐疾之已甚﹐亂也﹔惟貴得其中耳。予曾於三月丁丑日占身﹐得鼎卦﹐不動﹔然不數日而泄瀉作。後七月甲戌日占身﹐亦得鼎卦﹐不動﹔乃得安然無事。蓋前丁丑日也﹐三月正旺﹐又並動卦中子孫辛丑爻克之﹐此則克太甚也。七月土衰﹐所以無事。又如癸巳日有鄕人﹐同卜官事者﹐一人得遁卦﹐乃受刑責﹔一人得恆卦﹐而兩邊和釋。蓋此二卦﹐官鬼俱帶刑爻持世﹐皆非吉兆。然遁卦鬼爻𨿽空﹐而被日辰扶起﹐且無去官之爻﹔恆卦則喜日辰去之﹐又應生世﹐所以無事也。

徳入卦而無謀不遂﹐徳者﹐徳爻也。謂天地合其徳也。蓋天干地支﹐上下皆合是也。亦謂之龍神。生合爲妙﹐克合次之。如戊寅見癸亥﹐甲子見己丑之類。此爻爲主象﹐所謀皆遂。如九月己酉日﹐占文書﹐得小畜之蠱卦。五爻動出丙子文書﹐與世上辛丑作合﹔此正天地合其徳也。果應在戊子日成了文書。

忌臨身而多阻無成。忌者﹐忌爻也。如用財則兄弟爲忌爻﹐用官則子孫爲忌爻之類。此爻持臨身世﹐不拘公私﹐皆主阻滯而不順。若或休囚無气﹐亦見費力艱難。如旺則必不成矣。其餘所用仿此。

卦遇凶星﹐避之則吉﹔凶星﹐刑沖克害是。避之﹐六甲空亡是。夫空之一字﹐極有玄妙﹔若執眞空﹐便失先天之旨。蓋百物自空中來﹐無中生有﹐還歸於空。空中不受傷克﹐反有可成之機。如六爻安靜﹐用爻無故自空﹐此爲眞空﹐萬事無成。若被日辰動爻刑沖克害於用爻﹐而用爻在空﹐此爲避凶而空。《金鎖玄關》所謂﹕克空爲用是也。卽是不壞﹐但目下略阻﹐過旬卽成。如六月壬申日﹐占子病﹐得姤之大過卦。父母旺動﹐用爻無气﹐本爲凶兆﹔喜得用爻在空避之﹐果至丙子日愈。蓋至丙子﹐則前面已過﹐又遇用爻帝旺之地﹐故也。

爻逢忌殺﹐敵之無傷。忌爻發動﹐凡事不利。喜得比肩同類﹐幫助用爻以敵之﹐不弱於彼﹐事亦可成。假如用爻在未﹐而卦中動出寅卯字﹐則土被木克﹐而受其傷矣﹔若得月建日辰上﹐有辰戌丑未幫扶未土以敵之﹐則彼將寡不敵眾﹐而自止矣。又如七月乙未日﹐爲脫役事﹐占得損之節卦。官鬼發動﹐財爻助鬼傷身﹐本不可脫﹔喜得日辰未土﹐六五又變戌土﹐扶助世上丑土﹐有气敵之﹐鬼不能傷。果應無事。

主象休囚﹐怕見刑沖克害﹔休囚則不能敵殺。故怕見之。如五月乙未日﹐占財﹐得泰之大畜卦。用爻無气﹐又被日辰克害﹐果無望。

用爻變動﹐忌遭死墓絕空。死墓絕空﹐乃陷井之地﹐大凶神也。死不復生﹐絕不復續﹐入墓則不能出﹐墮空則不能起。若主象發動而化入者﹐不問公私大小之事﹐皆主不成。占病逢之﹐必死無疑。

用化用﹐有用無用﹔卦中旣有用爻﹐不可再化出來﹐謂之化去。且不獨用爻自化﹐或旁爻化出﹐皆不濟事。故𨿽有用爻﹐此同無用爻之卦一般。占病尢忌。

空化空﹐𨿽空弗空。假如甲辰旬中占卦﹐卦中寅動空亡﹐而化出卯字亦空﹐謂之空化空。可作一半用。蓋本寅字當了空亡﹐後來卯字不作空矣。故𨿽空而不爲空也。《金鎖玄關》謂﹕重空不空。亦是此意也。

養主狐疑﹐養﹐涵養之象。卽長生中第十二位之星是也。若主象化入此爻﹐主凡事未決﹐狐疑不定。決云﹕金養於辰﹐木養於戌﹐火養於丑﹐水土養於未。若用爻屬申酉金﹐動而化出之爻是辰字﹐木動而化入於戌之類。是也。

墓多暗昧。大抵凶爻要入墓﹐吉爻不要入墓。《金鎖玄關》有﹕人墓﹑事墓﹑鬼墓之別。《天玄賦》有身﹑世﹑命﹐隨鬼入墓之論。皆大凶之兆。占病遇之﹐九死一生﹔捕獲遇之﹐深遁難覓﹔人物遇之﹐愚蒙不振﹔失脫遇之﹐暗藏不見。蓋墓者﹐滯也。暗昧不明之象。卦中主象帶刑動入墓者﹐占病必死﹐占訟入獄。

化病兮傷損﹐病﹐卽長生對衝之神也。主象化出病爻﹐凡事有損。占病未痊﹔占物不中﹔占藥無效﹔占文書有破綻﹔占行人未回﹔占身命帶疾﹔占婦人必不貞潔﹔占容貌必有破相。故曰傷損。

化胎兮勾連。胎﹐卽長生中第十一位之神也。決云﹕金胎在卯﹐木胎在酉﹐火胎在子﹐水土胎在午。若主象化入胎爻者﹐主遲滯不響快。占行人。主象化入胎爻﹐必有羈﹝9﹞絆﹐未能動身。如占盜賊及失脫﹐若官鬼化入胎爻者﹐主外勾裏連也。

凶化長生﹐熾而未散﹔主事爻化入長生者﹐皆吉。卽是成得遲耳。惟壞事之爻化入長生者﹐則其禍根始萌﹐日漸增長﹐凶惡之勢﹐必盛而後已。如占病﹐褔化長生﹐日漸減可﹔鬼化長生﹐日加沈重。直至墓絕日﹐始殺其勢。

吉連沐浴﹐敗而不成。沐浴﹐卽四敗也。決云﹕金敗在午﹐木敗在子﹐火敗在卯﹐水土敗於酉。如用爻及所喜之爻化入敗爻者﹐皆凶。蓋敗之名﹐卽不成之義也。若忌爻化入此爻﹐則不成凶。或賭博爭鬥﹐成謀之事﹐尢爲大忌。予卜供膳﹐得臨之兌卦﹐應臨財爻生世﹐本吉﹔但嫌其化入敗爻﹐後果應不能濟事。

戒回頭之克我﹐回頭克﹐乃用爻化出忌爻也。亦謂之本爻受克。凡事遇之不吉。世身亦不宜。如金化火﹐水化土類也。

勿反徳以扶人。古人有﹕「相生須用他生我﹐相克須還我克他」之句。若主事爻不生合世身﹐而反生合應爻﹔或應爻不生世﹐而世反生應者﹐皆謂之反徳扶人。凡占遇此等之卦﹐必主費力艱難。必代人占卦﹐乃爲順利﹐事必易成。此又學者之所當知也。

惡曜孤寒﹐怕日辰之並起﹔刑沖克害乎我者﹐爲惡殺。非大殺﹑劫殺類。若得無气而又孤立無助﹐𨿽來傷我﹐必能敵之。卽是不壞。惟怕日辰扶並起來﹐則必仗其勢而肆毒於我﹐乃可畏也。

用爻重疊﹐喜墓庫之收藏。用爻重疊太過﹐若無日辰﹑動爻損之﹐必須得墓庫收藏﹐然後可望。且如丁丑日占財﹐得益之萃卦。卦中有兩重財﹐初九﹑上九又化出兩重財﹐日辰又是財﹐共有五重財﹔本爲太過﹐不濟事﹔喜得世上有辰字財庫﹐謂之財有庫藏﹐主有財也。餘仿此。

事阻隔兮間發﹐古云﹕世應當中兩間爻﹐發動所求多阻隔。蓋此二爻﹐居世應之中﹐隔彼此之路﹐動則兩邊隔絕。故也。要知何人阻節﹐以五類推之。如父母動﹐乃尊長之屬。

心退悔兮世空。占事﹐若應不克世﹐日辰無傷﹐用爻有气﹐而世自落空﹔其人心墮意懶﹐不能勇往精進﹐以成其事也。

卦爻發動﹐須看交重﹔凡遇卦不安靜﹐當以動爻交重論之。交主未來﹐重主過去。如占逃亡﹐卦有父動﹐主有音信。若交爻﹐當有人報信﹔如重爻﹐則信已先知。他仿此。

動變比和﹐當明進退。動爻變出之爻﹐若比合﹐則當以進退論之。若寅化卯爲進神﹐卯化寅爲退神。進主上前﹐退主落後。如占行人﹕用爻發動﹐若化進神﹐不日可望﹔化退神﹐則𨿽起程﹐亦他往未歸也。又如占宅﹐火在二爻動﹐可言其家竈常遷攺。若化進神﹐必移於前﹔化退神﹐必移於後。他仿此。

殺生身莫將吉斷﹐用克世勿作凶看。蓋生中有刑害之兩防﹐而合處有克傷之一慮。夫世身二爻﹐莫不喜生合﹐而惡傷克。若執定是法推之﹐則所謂膠柱調瑟﹐而不能達其變矣。豈所謂變易之道耶﹖且如日辰﹑動爻來生合世﹑身﹐而日辰動爻系是主象之忌神﹐則𨿽生合於我﹐亦何益哉。況生合之中﹐有刑﹑有克﹑有害﹐故見殺生身者﹐不以爲吉。又如主事爻動來克世克身﹐乃是事來趕我﹐必然易成易就﹐我𨿽見克﹐亦何傷哉﹖故云﹕克世者不以爲凶。此乃卜易之活法﹐通變之妙理﹐學者所宜潛玩也。

刑害不宜臨用﹐凡遇刑爻爲主象﹐必主不利。占事事不成﹐占物物不好﹐占病病必死﹐占人人有疾﹐占婦人必不貞潔﹐占文書必有破綻﹐占訟利必有罪責。害爻爲主象﹐必壞事。大槪與刑爻相類。化入者亦然。然又須以衰旺分其輕重詳之。

死絕豈可持身﹔死絕二爻﹐臨持世身主象者﹐必不利。占人有難﹐占病無救﹐占醫無效﹐占事不濟。變動化入者亦然。

動逢衝而事散﹐衝之一字﹐不可一例推之。如空爻逢衝則實﹐動爻逢衝則散﹐又謂衝脫。靜逢衝則動﹐又謂衝起。故凡動爻逢衝﹐吉不成吉﹐凶不成凶也。

絕逢生而事成。大凡世身主象﹐臨乎死絕之地﹐而臨遇生扶者﹐乃爲凶中有救﹐大吉之兆也。《天玄賦》有絕處逢生一篇﹐苟能沈潛玩味﹐玄妙自能采取。然所謂生者﹐不可執定日辰斷之﹐動爻月建皆是也。且如寅日酉用﹐而有辰戌丑未爻動﹐是爲絕處逢生也。午日寅用﹐而有亥子水爻動﹐是死處逢生也。余以類推之。

如逢合住﹐須衝破以成功﹔卦中用爻﹐遇日辰合住﹐或兩爻自相合住者﹐不拘喜忌﹐皆不見效。須待衝破﹐或克破合爻﹐然後吉者吉﹐凶者凶。此下兼言期日之法。且如用爻動來生合世身﹐凡事易成。若遇合住﹐則又阻滯。必待衝﹑克﹑破合之日﹐事始有成。

若遇休囚﹐必生旺而成事。期日之法。不可執一﹐當圓變活法推之﹐庶無差誤。如用爻合住﹐則以衝破之日斷之矣﹔若或用爻休囚者﹐則非生旺不能成其謀。故無气當以旺相月日斷之。若用爻旺相不動﹐則以衝動月日斷之﹔若用爻有气發動﹐則以合日斷之﹐或以本日斷之﹔若用爻受制﹐則以制殺月日斷之﹔若用爻得時旺動﹐又遇生扶者﹐此爲太旺﹐當以墓庫月日斷之﹔若用爻無气發動﹐而遇生扶者﹐卽以生扶日斷之﹔若用爻入墓﹐則以破墓月日斷之﹔若用爻空亡﹐則以衝動月日斷之﹔若用爻旺空﹐或空而逢衝﹑逢並﹑逢動者﹐則以過旬斷之﹔若占散事﹐又當以用爻死墓絕日斷之。以上數節﹐乃撮其大要﹐以提醒後人。其中更玄妙之理﹐學者自當融通活變﹐分其輕重彊弱定之﹐不可一途而取也。

速則動而克世﹐緩則靜而生身。此亦言日辰之法也。以用爻動靜生合﹐定遲速緩急。且如占行人﹐若用爻發動﹐或應爻發動﹐可言其人身已起程矣。然來生世﹐則遲緩﹐克世卽速到。餘仿此。更當以衰旺論之也。

父亡而事無頭緒﹐福隱而事不稱情。占法曰「卦無父母事無頭﹐卦無子孫不喜悅﹐」蓋父母主事﹐子孫則喜慶之神也。故無父﹐則事無頭緒﹔無褔徳﹐則事不稱情也。

鬼𨿽禍災﹐伏猶無气﹔官鬼𨿽爲禍害﹐然六爻亦不可無。但宜靜﹐而不宜動耳。若無官爻﹐則諸事無气。故《通玄妙論》有無鬼無气之論。宜細玩之。

子𨿽福徳﹐多反無功。子孫𨿽爲福徳﹐然不可重疊太多。多則雜﹐雜則亂而不專一。故曰無功。蓋過猶不及之意也。

究父母﹐推爲體統﹔論官鬼﹐斷作禍殃。財乃祿神﹐子爲福徳。兄弟交重﹐必主謀爲多阻滯﹔此槪言五類神之大略也﹐後卷分明﹐自有斷法﹐不及細論。

卦身重疊﹐須知事體兩交關。卦身一爻﹐爲萬事本體。若六爻中有兩爻出現﹐必是鴛鴦求事﹐或事於兩處。若帶兄弟﹐必是與人同謀。兄弟克世﹐或帶官鬼發動﹐必有人爭謀其事也。卦身不出現﹐事未有定向﹔出現持世﹑合世﹑生世﹐其事已定。宜出現﹐不宜變動﹐動則須防有變。若系喜神﹐不以此論。遇吉神而化忌爻﹐主先成後敗﹔遇凶殺而化吉神﹐主先難後易。若六爻無卦身﹐而動爻有化出者﹐卽是此人來言其事也。如子孫爲僧道類。卦身持世﹐或臨本主人﹐或在本宮內卦﹐切己之事﹔臨應爻﹐他人之事。六爻飛伏﹐皆無卦身﹐其事根由未的。卦身空亡﹐諸事難成﹔休囚死絕﹐諸事無气。大抵卦身﹐宜作事體看﹐不可作人身看。若占人﹐則是其人之身﹐非來占者之身也。今人莫不以世與身爻同論﹐則誤矣。但世身﹐喜生合﹐忌傷克。則無不同也。凡遇身克世﹐則吉﹔世克身﹐則凶。身若生世﹑合世﹐諸事易成﹔世生合身﹐難成。

虎興而遇吉神﹐不害其爲吉﹔龍動而逢凶曜﹐難掩其爲凶。玄武主盜賊之事﹐亦必官爻﹔朱雀本口舌之神﹐然須兄弟。疾病大宜天喜﹐若臨凶殺必生悲﹔出行最怕往亡﹐如系吉神終獲利。是故﹕吉凶神殺之多端﹐何如生克制化之一理。大抵卜易﹐當執定五行六親﹐不可雜以神殺亂斷。蓋古神殺﹐至京房先生作易﹐亂畱吉凶星曜﹐以迷惑後學。如天喜貴人﹐往亡大殺之類皆是。今人宗之﹐無不敬信。𨿽《天玄賦》亦甚用之﹐其他不足論也。而其不用者﹐其惟《海底眼》《卜易玄機》《金鎖玄關》之三家乎。然神殺太多﹐豈能悉辧。合以六神言之﹐其法莫不以靑龍爲吉﹐白虎爲凶﹐見朱雀以爲口舌﹐見玄武卽爲盜賊。不分臨持喜忌﹐槪以所性斷之。吾謂其大失先天之妙旨。何則﹖白虎動﹐固凶也﹔若臨其所喜之爻﹐生扶拱合於世身﹐則何損於吾。故𨿽凶﹐不害其爲吉。靑龍發動﹐固吉也﹔若臨所忌之爻﹐刑沖克害乎主象﹐則何益於事。故𨿽吉而難掩其爲凶。朱雀𨿽主口舌﹐然非兄弟則不能﹔玄武𨿽主盜賊﹐若非官鬼則不是。蓋六神之權﹐依於五行六親故也。又如天喜﹐吉星也。占病遇之﹐𨿽大象凶惡﹐不以死斷﹐喜神故也。若臨於所忌之爻動﹐吾必以爲悲﹐而不以爲喜。往亡﹐凶殺也。出行遇之﹐𨿽大象吉利﹐必阻其行﹐死亡故也。若臨於所喜之爻動﹐吾必以爲利﹐而不以爲害。蓋神殺之權輕﹐而五行之權重故也。由是觀之﹕遇吉則吉﹐逢凶亦凶。系於此﹐而不系於彼﹔有驗於理﹐而無驗於殺。何必徒取幻妄之說哉。不然吾見其紛然繁據﹐適足以害其理而亂吾心﹐豈能一一中節耶﹖蓋神殺無憑﹐徒爲斷易之多歧﹐而不若生克制化之一理爲要。能明其理﹐則圓神活變﹐自有條理而不惑矣。六親﹐本也﹔六神﹐末也。至於吉凶神殺﹐又末中之末也。必欲用之﹐則當急於本而緩其末﹐惟六神可也。然六神但可推決事情﹐至於休咎得失﹐又當專以六親爲主。如此﹐則本末兼該﹐斯不失其妙矣。學者詳之。

嗚呼﹗卜易者知前則易﹐世人卜筮﹐皆泥古法﹐不知通變﹐達其道者﹐鮮也。故有龍虎推其悲喜﹐水火斷其雨晴﹐空亡執作凶吉﹐身位定爲人論。凡此之類﹐難以枚舉。予作是書﹐取理之長﹐捨義之短﹐闡古之幽﹐正今之失。凡庸占俗卜之執迷古法者﹐亦莫不爲之條解。有志是術者﹐苟能究明前說﹐自知通變之道矣。其於易也何有﹐故曰卜易者知前則易。

求占者鑑後而則靈。推占者﹐固當通變。而求占者﹐亦不可不知求卜之道也。後卽誠心是也。

筮必誠心﹐聖人作易﹐幽贊神明﹐以其道合乾坤故也。故凡卜筮﹐必須眞誠敬謹﹐專心求之﹔則吉凶禍福﹐自無不驗。今人求卜﹐多有科頭跣﹝10﹞足﹐短衫露身﹐甚至有不焚香﹐不盥手者。嗚呼﹗忽略如此﹐而欲求神明之感格者﹐未之有也。神明不格﹐而欲求吉凶之應者﹐亦未之有也。可不愼歟﹝11﹞。

何仿子日。陰陽曆書中﹐有子不問卜之說。故今人多忌此日。愚謂﹕吉凶之應﹐皆感於神明﹐神明無往不在﹐無日不可格﹐能格其神﹐自無不驗矣。故凡卜筮﹐在人之誠不誠﹐不在日之子與非子也。且其說﹐又有辰不哭泣之忌。若辰日臨喪﹐亦可以笑對弔者耶﹖此不足信也﹐明矣。且如丙子日﹐袁柳莊卜脫役事﹐得姤卦安靜。鬼臨應爻﹐卻被日辰衝動﹐世受六害﹐果應難脫。又談朝輔卜訴訟﹐得蒙之未濟卦。官鬼空亡﹐果應不成。又戊子日周焚松卜官訟﹐得離之賁卦。日辰扶起官鬼﹐沖克世爻﹐財爻又動﹐此必助鬼傷身﹐果被婦人執罪。又丙子日卜倭寇﹐得噬嗑卦。鬼爻衰靜﹐果應不來﹔但被日帶父爻六害﹐乃受風雨淋漓之苦也。以上數占﹐皆系子日﹐未嘗少誤。果如歷家言﹐何其事乃俱應耶﹖故凡占卜﹐貴乎秉誠﹐不貴擇日。以上全篇﹐總說斷易之法﹐乃通章之大旨。不知此﹐則諸事難決。有志於是者﹐當先觀此篇。若能沈潛﹑反復﹐熟讀詳味﹐此理卽明﹐則事至物來﹐固將迎刃而解矣。其於易也何有。

生僻字注釋﹕﹝1﹞【舂】讀音﹕chong﹐一聲。意爲﹕把東西放在石臼或乳缽裏搗去皮殼或搗碎。﹝2﹞【粞】讀音﹕xi﹐一聲。意爲﹕碎米。﹝3﹞【糳】讀音﹕zuo﹐四聲。意爲﹕舂過的精米。﹝4﹞【饐餲】讀音﹕yi﹐四聲。ai﹐四聲。意爲﹕食物腐敗變味。﹝5﹞【桀】讀音﹕jie﹐二聲。意爲﹕夏朝末代君主﹐相傳是个暴君。﹝6﹞【瞻】讀音﹕zhan﹐一聲。意爲﹕往前或往上看。﹝7﹞【猱】讀音nao﹐二聲。意爲﹕古書上說的一種猴。﹝8﹞【罹】讀音﹕li﹐二聲。意爲﹕遭遇﹐遭受。﹝9﹞【羈】讀音﹕ji﹐一聲。意爲﹕拘束。﹝10﹞【跣】讀音﹕xian﹐三聲。意爲﹕光著腳。﹝11﹞【歟】讀音﹕yu﹐二聲。意爲﹕助詞。表示疑問﹐反問﹐感嘆等。

一﹑天時﹕

天道杳冥﹝1﹞﹐豈可度思夫旱澇﹖易爻微妙﹐自能驗彼之陰晴﹐當究父財﹐勿憑水火。天時一占﹐自《卜筮元龜》而下﹐皆以水火爲晴雨之主﹐而不究六親制化﹐蓋執一不通之論也。惟《海底眼》有﹕「天相陰晴父母推」之說﹐深爲得旨。然又引而不發。所以學者多泥古法﹐而不求其理﹐良可嘆也。且如古人以水爻爲雨﹐其言旺動驟雨﹐休囚微雨。然水居冬旺﹐則雨豈獨驟於秋冬﹐而輕微於春夏耶﹖知乎此﹐不攻自破矣。故凡占天時﹐當看父財﹐勿論水火也。

妻財發動﹐八方咸仰晴光﹔父母興隆﹐四海盡沾雨澤。占天不以水爲雨﹐而以父爲雨者﹐父母爲天﹐天變則雨。故也。妻財則父母忌爻﹐動則克制雨神﹐所以主晴。卦中父動﹐主雨﹔財動﹐主晴。卦無父母﹐財爻又空﹐必然無雨﹔卦無妻財﹐父爻又空﹐必然不晴。

應乃太虛﹐逢空而雨晴難擬﹔占天時與占人事一般。人事應空則難成﹐天時應空則難望。如久晴占雨則無雨﹐久雨占晴則不晴。若卦中雨爻動﹐其應空﹐亦主遲緩﹐世空則來速也。世應俱空﹐雨晴難擬﹐須詳父母妻財﹐及日辰斷之。

世爲大塊﹐受克則天變非常。應爲天﹐萬物之體也。世爲地﹐萬物之主也。如世受動爻刑克﹐必有非常之變。如雨爻刑克﹐必是惡雨﹔風爻刑克﹐必遭惡風之類。又如財化火鬼﹐刑克世爻﹐若夏月卜卦﹐必是酷暑。卦無子孫及父母動者﹐則是迅雷驚電。餘仿此。

日辰主一日之陰晴﹐日辰乃一日陰晴之主。不可依《金鎖玄關》作太陽論之。若日辰兄弟﹐其日必有風雲﹔子孫﹐其日必有霞彩﹔官鬼﹐其日必然陰晦。餘仿此。若動爻刑克日辰者亦然。如財爻動克則晴﹐父爻動克則雨類。卦中動爻﹐被日辰克制者﹐其象必不變。倘父母動﹐日辰生扶之﹐則大雨。妻財動﹐日辰生扶之﹐則烈日。

子孫管九天之日月。陽宮子孫爲日﹐陰宮子孫爲月。旺則皎潔﹐衰則暗淡﹔空伏﹐則𨿽晴而被蒙蔽。子化子﹐日照霞明﹔屬陰則月明星燦。化出墓絕﹐始𨿽明朗﹐終成暗晦也。

若論風雲﹐全憑兄弟﹔風雲﹐以兄弟爻論之。旺動﹐則風髙云密﹔死絕﹐則雲淡風輕。化出子孫﹐則淸風彩雲﹔化出官鬼﹐則頑云惡風也。

要知雷電﹐但看官爻。官鬼主雷電﹐動則必有雷聲。旺相﹐霹靂驚雷﹔衰弱﹐雲中虛閃。卦有兩鬼皆動﹐主雷電交作﹔鬼化鬼﹐亦然。鬼化財﹐或卦無父母﹐𨿽雷不雨。

更隨四季推詳﹐父母主雨﹐妻財主晴﹐四時不易。其子孫﹑官鬼﹑兄弟﹐當隨時推究﹐不可執一。詳見於後。

須配五行參決。凡占天時﹐固不可以水火爲主﹔若五類所臨﹐亦憑參究。父母爻﹐四時主雨。若臨金水﹐雨乃未止﹔臨火土﹐𨿽雨不久﹔但臨土﹐則雨𨿽止﹐而云不散﹔臨木﹐則有風有雨之象也。妻財爻﹐四時主晴。臨金﹐必有煙霧﹔臨水﹐必有朝露﹐或𨿽晴不久﹔化出父爻﹐反主有雨﹔臨木﹐晴而有風﹔臨土﹐晴而有云﹔臨火﹐日麗中天。兄弟爻臨木﹐四時主風﹔臨土﹐四時主云﹔臨火﹐風雲皆有﹔兄化兄亦然﹔臨金﹐主有風沙﹔臨水﹐則濃云也。又夏月新秋﹐遇火兄﹐主大熱﹔冬月初春﹐遇水兄﹐主大寒。子孫爻臨金﹐四時皆爲星月﹔屬陽﹐則冬與正月爲冰霜﹐夏秋爲白雲﹔臨木﹐二三月爲遊絲﹐餘月皆爲日晷﹝2﹞日色﹔臨水﹐正月與冬季爲冰雹雪霜﹐夏秋與二三月爲朝露﹔臨火﹐四時皆爲日﹔臨土﹐夏秋爲巧云﹐二三月爲霞﹐冬月爲日。官鬼爻臨火﹐及未戌二土﹐爲電﹔餘皆作雷斷。正月鬼動化父﹐或與父爻同發﹐主有春雪﹔蓋春雪乃殺物之雪﹐非瑞﹐故也。若二月春分後﹐八月秋分前見之﹐皆以雷斷。春分前﹐雷聲未發﹐則濕雲帶雨之象﹐非雷也﹔秋分後﹐雷聲卽收﹐鬼如動﹐必有狂風拔木﹐林間震響之惡勢。雷聲卽收後﹐與未發前﹐若鬼帶三刑六害﹐乘旺動來克世﹐雷應非常之變﹐𨿽冬月﹐亦有震驚百里之象。

晴或逢官﹐爲煙爲霧﹔卦得晴兆﹐鬼亦動者﹐必有濃煙重霧﹔或惡風﹐或陰晦﹐冬或大寒﹐夏或大熱﹔或有日月薄蝕之變。必非風和日麗﹐天晴月皎之候。

雨而遇福﹔爲電爲虹。卦得雨兆﹐子孫亦動者﹐非有閃電﹐則有彩虹。蓋子孫主彩色。虹與電﹐亦有其象﹐故以類而推之。若執定日月霞彩﹐則膠柱而調瑟也。

應值子孫﹐碧落無瑕疵﹝3﹞之半點﹔凡遇晴卦﹐應臨子孫動者﹐其日必然皎潔。或財臨應動﹐化出子孫亦然。蓋應爲天﹐子孫爲淸光皎潔之神。故也。

世臨土鬼﹐黃沙多散漫於千村。晴卦中﹐世臨土鬼發動﹐或土鬼動來沖克世身者﹐乃是沙落天也﹔兄弟化出土鬼亦然。秋冬見之﹐多主陰晦。或從子孫化出﹐當有云奔鐵騎之象。

三合成財﹐問雨那堪入卦﹔卦有三合成局﹐依五類推之。如成財局﹐有霞彩﹔成鬼局﹐有雷電類。如久晴占雨﹐卦遇三合財局﹐必然無雨。久雨占晴﹐卦遇三合父局﹐亦主不晴。如五月甲申日占晴﹐得隨之咸卦。辰子兩爻俱動﹐與日辰申字﹐正合成父局﹐雨果不止。

五鄕連父﹑求晴怪殺臨空。五鄕﹕財官父兄子也。五類中﹐惟父母爲雨。此爻空亡﹐或休囚不動﹐雨未可望。若遇動爻﹐化出父母﹐則主有雨﹔化出財爻﹐則主晴也。

財化鬼﹐陰晴未定﹔財主晴明﹐鬼主陰晦。故遇財化鬼﹐或鬼化財﹐或鬼財皆動﹐必主陰晴未定。或先陰後晴﹐先晴後陰之象。卦無子孫﹐財反助鬼﹐必不晴也。

父化兄﹐風雨靡常。父主雨﹐兄主風。兩爻相化﹐或俱發動﹐皆主風雨交作。凡論先後﹐當以動者爲先﹐變者爲後。俱動﹐則以旺者爲先﹐衰者爲後。或曰﹕旺多衰少。

母化子孫﹐雨後長虹垂螮蝀﹝4﹞﹔弟連福徳﹐雲中明月出蟾蜍﹝5﹞。日月虹霓﹝6﹞﹐皆屬子孫。若遇父爻化出﹐必然雨後虹見﹔兄爻化出﹐則雲中漏日。冬月兄化子﹐是雪片隨風﹔夏秋﹐是風捲晴雲。屬陰﹐則風淸月朗﹔三春屬陽﹐則風和日暖也。父旺財衰﹐而兄動化子﹐當推雲中閃電。更宜細究。

父持月建﹐必然陰雨連旬﹔卦中六親。皆不宜臨月建﹐惟子孫一爻遇之爲吉。其他如父臨之﹐必主久雨﹔財臨之﹐必主久晴。臨父化水則潦﹝7﹞﹐臨財化火則旱。非水火而刑克世爻亦然。

兄坐長生﹐擬定狂風累日。長生之神﹐凡事從發萌之始﹐直至帝旺﹐然後衰死。故遇長生﹐卒難止息。如父逢之﹐雨必連朝﹔兄逢之﹐風必累日﹔官逢之﹐陰雲不散﹔財逢之﹐雨未可望﹔須至墓絕日﹐然後雨可止﹑風可息﹑云可開﹑陰可霽﹝8﹞也。化出亦然。

父財無助﹐旱潦有常﹔官鬼空伏﹐父母無气﹐而財爻旺動者﹐必旱﹔子孫空伏﹐妻財無气﹐而父爻旺動者﹐必潦。凡遇此象﹐最怕日月動爻﹐又來生扶合並﹐則潦必至浸沒﹔旱必至枯槁。如父財二爻﹐𨿽或旺動﹐卻有制伏﹐或居死墓絕地﹐又無扶助者﹐𨿽旱有日﹐𨿽潦有時﹐必不爲害。

福徳帶刑﹐日月必蝕。子孫帶刑﹐動化鬼﹔或官鬼動來刑害﹐或父帶螣蛇來克﹐皆主日月有蝕。陽爻日﹐陰爻月。如八月庚申日﹐予卜中秋月﹐得家人之觀卦﹐果應大雨。

雨嫌妻位之逢衝﹐占雨要財爻靜。若被日辰衝動﹐父母暗傷﹐雨未可望。父或發動﹐雨亦不多﹔不然當日必無雨。至財爻墓絕日﹐方可有雨也。若父爻安靜﹐逢衝則有雨。

晴利父爻之入墓。墓主晦滯。父爻動入﹐卽是雨意﹐終不沾濡。財爻動入﹐亦是陰晴气候﹐入墓亦然。如五月丁丑日﹐占晴﹐得屯之無妄卦。父母𨿽動﹐然坐在墓爻﹐果應晴而陰滯也。

子伏財飛﹐檐下曝夫猶抑鬱﹔大抵占晴﹐以財爲主。若徒有財而無子孫﹐或居空地而又變弱﹐此日有陰晴之象。蓋財爻但主晴﹐不主日。得子孫出現不空﹐或發動﹐或旺相﹐或遇生扶﹐或逢衝並﹐然後有日。況無子孫﹐則財絕生意。官鬼專權﹐必非久晴之兆也。

父衰官旺﹐門前行客尙趑趄。占雨以父爲主。休囚死絕﹐便不可望。若得官爻當權旺動﹐生扶父母﹐亦主有雨。但忌父居空地﹐或在日辰制伏之鄕﹐仍爲無雨。然亦必有濕雲載雨﹐凝滯不散之象。

福合應爻木動交﹐而遊絲漫野﹔子孫乃曠達之神。若臨木動合應﹐或在應上生合世身﹐必是風和日暖﹑遊絲蕩颺﹝9﹞之天也。夏月燻風解慍﹐秋月風淸月朗﹐冬月玉屑呈祥。屬水﹐可言露珠。

鬼衝身位金星會﹐而陰霧迷空。卦晴。而鬼臨金水爻﹐動來沖克世身﹐或臨卦身沖克應爻﹐或就臨應上發動﹐皆主有濃煙重霧﹐蔽塞郊野之象。父母動則主雷鳴﹐非煙霧也。

卦值暗衝﹐𨿽空有望﹔占雨﹐怕父空﹔占晴﹐怕財空。二者皆無成望。若日辰衝之﹐則沖空不空﹐過此一日﹐自有成望。欲定日期﹐亦以衝日﹑衝時斷之。

爻逢合住﹐縱動無功。父動有雨﹐財動須晴﹐理固然也。若被日辰動爻合之﹐名合住﹔𨿽動﹐亦依靜看。合住財爻﹐不晴﹔合住父爻﹐不雨。大槪是密雲不雨之象。辛丑秋﹐予寓江東欲返﹐值颶風大作﹐丁亥日﹐卜得困之震卦。兄弟父母俱動﹐合住應爻﹐果當日辰時止息。

合父鬼衝開﹐有雷則雨﹔父母合住﹐本主不雨。若遇鬼動﹐衝破合住﹐當主將雨未雨﹐必待雷震﹐而後有雨也。衝爻是弟﹐發風則雨﹔衝爻是子﹐閃電則雨。日辰沖克同斷也。

合財兄克破﹐無風不晴。財爻合住﹐本不晴明。若得卦有兄動克破合爻﹐或日辰是兄﹐沖克破之﹐則必待風起﹐然後晴﹔無風則不晴也。如辛未日占晴﹐得損之小畜卦。財被合住﹐喜得日辰帶兄﹐衝破合爻﹐果應發風而晴也。

坎巽互交﹐此日雪花飛六出﹔八卦屬象﹕乾爲天﹐爲晴﹔坤爲地﹐爲陰﹔坎爲水﹐爲雨雪冰雹﹔離爲太陽﹐霞電﹔艮爲云﹔震爲雷﹔巽爲風﹔兌則星月﹑霧露類也。若冬月卜卦﹐遇坎化巽﹐或巽變坎﹐必有風雪飄揚之象。若父兄交變﹐而子孫兼動者﹐亦然。若父動而子化子﹐則是雪月交輝之象也。

陰陽各半﹐今朝霖雨慰三農。雨乃陰陽之象﹐鬱結而成。故古人有「陰陽和﹐而後雨澤降」之說。凡占天時﹐得陰陽相半之卦﹐必然有雨。然亦必須將財父兼看。純陽卦安靜﹐占雨不雨﹐占晴必晴﹐動則主雨。純陰卦安靜﹐占晴不晴﹐占雨必雨﹐動則主晴。蓋陽動則變陰﹐陰動則變陽。故也。純陰卦﹐動出父爻﹐終有雨﹔純陽卦﹐動出財爻﹐終晴。

兄弟木興系巽風﹐而馮夷﹝10﹞何其肆惡﹔占天﹐遇兄弟屬木在巽宮﹐乘旺動來刑克世爻﹐當有颶風之患。更與父爻同發﹐必成風雨。若化官﹐定然傷物。化出水﹐風雨兼作。化出火土﹐惟云耳。

妻財火動屬乾陽﹐而旱魃﹝11﹞胡爾行凶。財臨火動﹐或從火化﹐或化火爻﹐或變入乾卦﹔而又遇月建﹑日辰﹑動爻生扶合助者﹐必主大旱。若六爻無水﹐父母死絕﹐或父與水爻在空﹐而財福當權旺動亦是。

六龍禦天﹐只爲蛇興震卦﹔震卦又爲龍象。若有靑龍鰧蛇﹐在此宮動者﹐必有龍現。𨿽非龍蛇﹐而在辰巳爻上旺動者﹐亦主有龍。從父化出﹐先雨後龍現﹔化出父爻﹐先龍後雨﹔父爻安靜﹐或空伏﹐龍𨿽現而無雨。化財亦然。若蛇龍辰巳等爻﹐臨鬼動者﹐非龍﹐乃電掣金蛇也。

五雷驅電﹐蓋緣鬼發離宮。電﹐雷之光也。有聲曰雷﹐無聲曰電。若鬼在離宮動﹐當以五雷驅電斷之。蓋離有彩色之象。故也。火鬼亦然。金化火﹐火化金﹐雷電交作。凡鬼爻旺相﹐雷聲必烈﹔休囚﹐其雷稍輕﹔克世臨金﹐或帶自刑﹐𨿽不旺相﹐聲亦驚駭。屬土無气﹐隱隱輕雷也。《金鎖玄關》及《卜易玄機》﹐以鬼臨金火﹐皆作電斷。愚謂﹕金乃有聲之象﹐火則然矣﹐金何理乎﹖故不敢取。

土星依父﹐雲行雨施之天﹔木徳扶身﹐日暖風和之景。土主云﹐父主雨。故土臨父動﹐有雲行雨施之象。木主風﹐財主晴。故木臨財動﹐有日暖風和之景。變化者亦然。

多霧多煙﹐爻上財官皆動。財動本晴。若鬼爻亦動﹐或日辰帶鬼﹐持克世爻﹐必先有煙霧而後開晴也。官旺財衰﹐大霧重如細雨﹔鬼衰財旺﹐煙迷少頃開晴。

身值同人﹐𨿽晴而日輪含耀﹔世持福徳﹐縱雨而雷鼓藏聲。凡卜天時﹐被世爻所克者﹐必無此象。如兄弟持世﹐則克財爻﹔財若旺相﹐亦非皎潔天气。子孫持世﹐則克官鬼﹔官若發動﹐𨿽雨必無雷聲。他仿此。世若安靜﹐或落空亡﹐皆勿斷。被日辰克制者﹐其象必然。

父空財伏﹐須究輔爻﹔占雨﹕父爲主﹐鬼爲輔﹔占晴﹕財爲主﹐子爲輔。若財父皆空﹐或俱不出現﹐或一空一伏﹐則雨晴難定﹔須究輔爻衰旺動靜﹐庶可推決。如鬼爻旺動﹐日月動爻又來生合﹐亦主有雨。子孫旺動﹐鬼爻墓絕﹐亦主晴。或官與子俱靜﹐則有日辰生合衝並者爲急。如五月甲戌日﹐久晴占雨﹐得屯卦。財不出現﹐父爻衰空﹐同是雨晴難定之象。喜得日辰衝並﹐卦中土鬼暗動﹐果應有雨。但鬼臨土爻克水﹐所以雨亦不多矣。

克日取期﹐當明占法。占雨﹐看父爻﹔占晴﹐看財爻﹔占風﹐看兄爻。久晴占雨﹕父爻衰弱﹐生旺日有﹔父爻安靜﹐衝動日有﹔父若發動﹐合值日有﹔月建是財﹐出月斷之﹔卦無父母﹐財爻墓絕日有。久雨占晴﹕財爻衰弱﹐生旺日止﹔日辰是財﹐當日卽止﹔卦無財爻﹐父母墓絕日止﹔月建是父﹐出月止﹔日辰是父﹐財𨿽有气﹐當日必不能止也。若衰爻遇有扶起者﹐卽以扶爻斷之。如占一日陰晴﹐當以時刻取期也。

要盡其詳﹐別陰陽而分晝夜﹔陰陽之分﹐當以卦宮取﹐勿以爻象論。陽以晝言﹐陰以夜言。或曰﹕外卦陽爻﹐以上午斷﹔內卦陽爻﹐以下午斷﹔外卦陰爻﹐以上半夜斷﹔內卦陰爻﹐以下半夜斷。又陽化陰﹐晝興夜作﹔陰化陽﹐夜興晝作。又曰﹕陽宮陽爻﹐午前推之﹔陽宮陰爻﹐午後推之。陰宮仿此。

欲推其細﹐明衰旺以定重輕。衰旺以四時言﹐旺則重﹐衰則輕也。有气而又臨生旺之地者愈甚﹐無气而又臨墓絕之地者尢微。旺變衰﹐先重後輕﹔衰變旺﹐先輕後重也。

能窮易道之精微﹐自與天機而吻合。

生僻字注釋﹕﹝1﹞【冥】讀音﹕ming﹐二聲。意爲﹕深奧。﹝2﹞【晷】讀音﹕gui﹐三聲。意爲﹕日影。﹝3﹞【瑕疵】讀音﹕xia﹐二聲。ci﹐一聲。意爲﹕微小的缺點。﹝4﹞【螮蝀】讀音﹕di﹐四聲。dong﹐一聲。意爲﹕虹。虹的別稱。﹝5﹞【蟾蜍】讀音﹕chan﹐二聲。chu﹐二聲。意爲﹕傳說月亮裏面有三條腿的蟾蜍﹐因此﹐古代一般用來指月亮。﹝6﹞【霓】讀音﹕ni﹐二聲。意爲﹕大气中有時跟光同時出現的一種光的現象。﹝7﹞【潦】讀音﹕lao﹐三聲。意爲﹕雨水大。﹝8﹞【霽】讀音﹕ji﹐四聲。意爲﹕雨後或雪後轉晴。﹝9﹞【颺】讀音﹕yang﹐二聲。意爲﹕飛揚﹐飄楊。﹝10﹞【馮夷】讀音﹕feng﹐二聲。yi﹐二聲。意爲﹕馮夷爲古代神話中的黃河水神﹐也稱河伯。﹝11﹞【魃】讀音﹕ba﹐二聲。【旱魃】意爲﹕古代傳說能引起旱災的怪物﹐也稱旱神﹐旱鬼。

二﹑年時﹕

陰暗晴暑﹐天道之常﹔水旱兵災﹐年時之變。欲決禍福於一年﹐須審吉凶於八卦。所謂年時﹐一年中﹐四時事也。遠則國家﹐近則官府﹔大則天道﹐小則人物﹔皆在六爻內。凡推及此﹐必須仔細。不比人事一端之易﹐學者宜用心焉。

初觀萬物﹐莫居死絕之鄕﹔萬物屬初爻。臨財福吉﹐臨鬼殺凶。生旺有气﹐五穀丰登﹐六畜興旺。空亡墓絕﹐則六畜多災﹐五穀亦欠收也。受克亦然。

次察羣黎﹐喜在旺生之地。二爻爲人民之位。遇子孫﹐四時安樂。逢官鬼﹐太歲多災﹔發動克世﹐民多爲盜。自空化空﹐民多暴死。空動﹐生合應爻﹐民多遷徙外郡。火鬼化父﹐小兒多出痘疹。

三言府縣官僚﹐兄弟則徵科必迫﹔三爻屬陽﹐以府官斷﹔屬陰﹐以縣官斷。屬陰土﹐以府州縣僚佐官斷。三爻臨世﹐或是本宮﹐以本縣官斷。無故自空﹐縣必缺任。逢空而遇應上鬼衝﹐必有外郡官攝政。發動逢空﹐將已辭印。化進神﹐有升擢之喜﹔化退神﹐有降謫之憂。生合世爻﹐或初二爻者﹐有仁民愛物之心﹔刑克﹐則克制小民。非良吏也。若臨子孫﹐淸廉正直﹔臨官鬼﹐酷毒好刑﹔臨兄弟﹐貪暴無恥。兄動克世而生合五爻﹐或歲君者﹐必主其年官府徵科急迫也。

四論朝廷宰相﹐衝身則巡警無私。三公九卿﹐上司官﹐皆在四爻。若能生合世爻﹑二爻﹐必有憂民官在朝。生合五爻﹐刑克二爻﹐朝廷皆阿諛之臣。發動﹐以出巡官斷之。臨子孫﹐正直無私。生合持世﹐必能爲民除害。兄動化財﹐與世刑克﹐其年當有徵索舊欠官來也。若臨應上﹐或化空亡﹐必不入我境界。若與其身相衝﹐徧巡四境。如遇鬼化鬼﹐一年官﹐兩度來﹔或有兩員官來也。

五爲君上之爻﹐五爻爲天子之位﹐最不宜動來刑克世爻﹐其年必受朝廷克剝。若臨財福﹐生合世爻﹐必有君恩。化出父母﹐當有赦宥﹝1﹞。空動﹐有名無實。或𨿽生合世爻﹐卻被三四爻克制﹑合住者﹐縱有君恩﹐官府隱瞞﹐不能下及百姓。制爻衰死﹐亦主半被侵捺﹝2﹞。五爻自空﹐其年天子有崩傷之憂。化出子孫回頭克制﹐必主太子攝位。五爻空動﹐衝身衝歲﹐有巡狩出外事。四爻制克五爻﹐當有姦臣專國。四爻旺﹐五爻衰﹐恐謀不軌。

六爲昊﹝3﹞天之位。六爻爲天。若空﹐其年必多怪異事。蓋天無空脫之理。所以﹐主有變異也。如子孫爲日食星隕類。若遇兄動﹐亦主有驚怪不常之變。此於空亡之異﹐爲尢甚也。

應亦爲天﹐克世﹐則天心不順﹔世還爲地﹐逢空﹐則人物多災。應爻又作外郡﹐世爻又作本境看。

太歲逢兄乘旺﹐有溫州之大颶﹔太歲﹐乃一年主星。惟遇子孫爲吉﹐其他皆非所利。如臨兄﹐出現變動﹐其年必多惡風﹔乘旺克世﹐有颶風之災。若屬金水﹐或化父母﹐或與父爻同發﹐風水之禍﹐必不能免。化兄一年雨作。

流年值鬼帶刑﹐成漢寢之轟雷。流年﹐卽太歲。若臨官鬼發﹐其年必多惡雷。帶刑克世﹐必傷人物。六親中至凶﹐莫若官。六爻遇之﹐皆遭其禍。如初爻遇之﹐物不利﹔二爻遇之﹐人不安。六爻無官﹐年月不帶﹐方爲大吉。縱有旱潦年災﹐必不至於大害。出現逢空﹐或衰絕不動﹐亦不妨。

發動妻財﹐旱若成湯之日﹔交重父母﹐潦如堯帝之時。財臨太歲﹐其年雨水必不周徧。更臨火爻﹐或火化其生扶﹐而父爻衰弱者﹐定主亢旱。若父持太歲﹐其年雨水必多﹐更化水爻﹐又臨生旺之地﹐而財爻空伏無气者﹐必主大水。世克如不傷世﹐則五穀不損。若只占年時水旱﹐不必拘定太歲﹐但看財父可也。有動﹐以動爲勝﹔不動﹐以旺爲勝。克世則可畏。

猛烈火官回祿﹐興災於熙﹝4﹞應﹔鬼在乾宮﹐或在六爻上動﹐當以雷斷﹐其餘不可亂言。如卦中火鬼動﹐其年有火災。若與世無干﹐而與應爻克衝者﹐乃是外郡被災﹐與本境無涉也。

汪洋水鬼玄冥﹐作禍於江淮。水鬼發動﹐其年必有水災。在外卦﹐或化父母﹐或衝動父母﹐是雨水淹沒。在內卦﹐是河決海翻。若不克世﹐𨿽溢無事。如戊午年正月辛亥日﹐卜年時﹐得蒙之中孚卦。水鬼與應上父爻俱動﹐傷克世爻﹐妻財又伏﹔其年果應風雨連月﹐水溢田中﹐五穀淹腐殆盡也。

尢怕屬金﹐四海干戈如鼎沸﹔金鬼發動﹐其年必不寧靜。蓋金乃兵象﹐故也。在四五爻上﹐是大臣謀叛﹔沖克應爻﹐生合五爻﹐是朝廷徵討。在外卦﹐又屬他宮﹐是夷狄﹝5﹞侵犯中華。鬼化鬼﹐或兩鬼俱動﹐必非一處作亂。卦身逢之﹐四海皆然。太歲逢之﹐一年不得安靜。空動是虛﹐或化空絕﹐化敗病﹐或化回頭克﹐或被月建日辰動爻克制﹐𨿽或反亂﹐終必敗亡。休囚發動﹐不過彊梁盜賊。甲寅正月庚申日﹐卜倭﹝6﹞亂﹐得困之大過卦。六三午火鬼動﹐化出酉金兄弟﹐帶刑克害﹐其年果應倭賊大亂。火主燒﹐金主殺﹐兄又劫財﹐所以﹐其年劫燒殺傷﹐不可勝計。

更嫌值土﹐千門疫癘﹝7﹞若符同。土鬼發動﹐其年多瘟疫。生旺爲甚﹐休囚稍可。在艮宮動﹐瘴气亦重。克世﹐人多疫死﹐世克不妨。鬼帶白虎﹐亦是瘟疫兆也。

逢朱雀而化福爻﹐財動則旱蝗相繼﹔鬼帶朱雀動﹐化子孫﹐刑克身世﹐主有蝗虫之災。蓋朱雀能飛﹐子孫又禽虫之屬﹐故也。財臨太歲﹐𨿽非朱雀﹐若化子﹐在生气爻上亦然。更遇財爻亦動而無制伏者﹐必主旱蝗相繼之歲。

遇勾陳而加世位﹐兄興則饑饉﹝8﹞相仍。勾陳﹐職專田土。官鬼逢之﹐必非大有年。持世克世﹐必然歉收。財化兄﹐或與鬼俱動﹐則是饑饉之年也。若財空福絕﹐或福空財絕﹐皆是饑歲。

莽﹝9﹞興盜起﹐由玄武之當官﹔鬼加玄武﹐動克世爻﹐其年必多盜賊。屬陰﹐是穿窬小人﹐梁上君子﹔屬陽﹐是彊梁夥盜。若臨土﹐或化土克世﹐必主盜賊蜂起。化出金﹐沖克歲君﹐或五爻者﹐今𨿽爲盜賊﹐終必謀動干戈﹐擾亂四海﹐以犯上也。

宋殄﹝10﹞異多﹐因螣蛇之禦世。鰧蛇﹐乃妖怪之神。在六爻上動﹐𨿽非鬼﹐必主有大變異。鬼在六爻上動﹐𨿽非鰧蛇﹐亦主大變。在乾宮﹐或化入乾卦者﹐亦然。不在六爻﹐不落乾宮﹐而鬼帶鰧蛇發動﹐則是世間有變異奇怪。如下文所云也。

若在乾宮﹐天鼓兩鳴於元末﹔鰧蛇動臨官鬼﹐若在乾宮﹐主有天鼓鳴之異。若化金爻子孫﹐或化入兌卦者﹐有星月之異。如星入月類。若化火財﹐與父作合者﹐有虹霓之異。如吸酒飲釜類。若化火爻子孫﹐或化入離宮者﹐有日月之異。如今丙辰秋﹐數日並出類。鬼爻或屬金者﹐以雷斷。如擊臺失匙類。鬼爻屬木﹐或化父母爻者﹐以雨斷。如雨血雨毛類。鬼爻屬木﹐或化兄弟者﹐以風斷。如紅風黑風類。木鬼與世應相衝﹐有異風之變。如宋季有白气溺貫百里類。

如當震卦﹐雷霆獨異於國初。鰧蛇鬼﹐在震宮動者﹐有雷霆之異。如秋間夏月﹐無雲而雷霆震類。震卦﹐又爲龍。若臨辰巳爻上﹐或化辰爻﹐主有龍現。如龍掛爲橋之異。震卦又爲木﹐或臨木爻﹐或化木爻者﹐有樹木之異。如戴若實家﹐柳如牛鳴﹔趙如初家﹐柏如鶴鳴之類也。

艮主山崩﹐臨應則宋都有五石之隕﹔鰧蛇鬼﹐在艮宮動者﹐其年有山崩之異。如元統間山崩陷爲地類。屬金化金﹐則是石﹐如山鶴變爲石﹐叱石爲羊類。若臨應爻﹐或在六爻﹐或化乾卦﹐是天變也。如星化爲石類。

坤爲地震﹐帶刑則懷仁有二所之崩。鰧蛇鬼﹐在坤宮動者﹐其年必主地震。逢金﹐則有聲﹔帶刑﹐則崩裂。坤卦又爲牛﹐若鬼臨丑﹐必有牛異。如戴人變牛類。乾坤二卦中﹐鰧蛇鬼﹐臨世動﹐乃是人有異事﹐非物也。如婦生須﹐男孕子類。坤乃純陰卦﹐鰧蛇鬼動﹐與玄武相合住者﹐必主晝晦。元末每多此異。

坎化父爻﹐雨血雨毛兼雨土﹔坎卦﹐在天爲雨﹐在地爲水。鰧蛇鬼在此宮動﹐臨應爻六爻﹐或化父爻者﹐皆以雨斷。不然﹐則是河涸﹝11﹞海溢之異。若金鬼化父﹐當有雷雪同作之異。雨血雨毛雨土﹐皆元末之異也。

巽連兄弟﹐風紅風黑及風施。鰧蛇鬼﹐在巽宮動化兄﹐主有異風。如宋英宗時有赤風﹐元順帝時有黑風類。若不化兄﹐不臨應爻六爻﹐勿作風斷﹐是艸木之異。如武后時﹐九月梨花開類。震巽二卦﹐又爲禽鳥。若鰧蛇鬼在生气爻上動者﹐有諸禽之異。如春秋時﹐六鷁﹝12﹞退飛﹔唐庫中﹐金錢化蝶類。

日生黑子﹐宋恭帝驚離象之反常﹔鰧蛇鬼﹐在離宮動者﹐有日異。如宋恭帝時﹐日中有黑子類。若非應爻六爻﹐則有火異也。如大徳間﹐火從空中降下﹐延燒禾稼數十畝類。邇﹝13﹞年蒲州火從平地迸﹝14﹞出﹐居民被燒者﹐不可勝計。

沼起白龍﹐唐玄宗遭兌金之變異。兌爲澤﹐爲井﹐爲池沼。若鰧蛇鬼﹐在此宮動者﹐當有唐玄宗時﹐沼中白龍﹐乘空而起。元順帝太子寢殿後新甃﹝15﹞一井﹐井中亦有龍出﹐火焰爍火﹐變幻不測﹐宮人見之﹐莫不震攝類。

發動空亡﹐乃驗天書之詐﹔以上鰧蛇鬼動﹐臨空化空﹐其怪異事是虛傳﹐詐說﹐非眞有也。如宋眞宗時﹐天書下降之類。

居臨內卦﹐定成黑眚﹝16﹞之妖。鰧蛇鬼﹐在本宮內卦﹐妖怪見於家庭。如宋徽﹑欽時﹐有黑眚見掖﹝17﹞庭類。

欲知天變於何方﹐須究地支而分野。凡遇變異之象﹐須看見於何方﹐直以所傷之方定之。如子爲齊域﹐醜爲吳域﹐寅爲燕域類。此十二支分野也。當先以克爻定之﹐無克﹐以刑爻定之﹐又無刑﹐則以本爻斷。刑克爻空﹐亦以本爻斷。

身持福徳﹐其年必獲休祥﹔子孫爲褔徳之神﹐以其生財克鬼﹐故也。若得旺動﹐其年必有好處。在初爻﹐萬物吉利﹔二爻﹐百姓安寧﹔三四爻﹐官吏淸明﹔五爻﹐君明國正﹔六爻必有景星慶雲之瑞也。若臨太歲﹐生合世身﹔或臨世身﹐有气不空﹐是皆太平之象。

世受刑傷﹐世歲多遭驚怪。世乃年時之主爻。凡三農百姓﹐五穀六畜﹐皆系於此。得時旺相﹐不臨兄鬼﹐其年必然稱意。如受太歲﹑月建﹑日辰﹑動爻傷克﹐其年必多驚險。無故自空﹐人多暴死。

年丰歲稔﹐財福生旺而無傷﹔卦中子孫得地﹐財爻有气不空﹐兄鬼凶神衰靜者﹐必是丰年樂歲。

冬暖夏涼﹐水火休囚而莫助。凡占年時﹐以財父二爻看水旱﹐水火二爻看寒暑。若水在死絕﹐或居空地﹐其年冬月必暖﹔火居死絕﹐或居空地﹐其年夏月必涼。若加刑害克世﹐而又居生旺之地者﹐暑必酷暑﹐寒必嚴寒。不克世爻﹐則傷物。此衰旺﹐不可以節气論。

他宮傷克﹐夷狄侵淩﹔他宮爲夷狄。無他宮﹐則看外卦。若來傷克本宮﹐其年夷狄必來侵犯。外生內卦﹐必多進貢。

本卦休囚﹐國家衰替。本宮爲國家。無本宮﹐則看內卦。旺相﹐國家彊盛﹔無气﹐則國家衰替。

陰陽相合﹐定然雨順風調﹔凡遇一陰一陽卦﹐必然世應相生。六爻相合﹐一卦中﹐各有配偶。其年必主雨順風調也。更得六爻安靜﹐財福不空﹐必是丰登之歲。

兄鬼皆亡﹐必主民安國泰。兄弟乃克剝破敗之神﹐官鬼又禍患災殃之主。二者空亡﹐或不上卦﹐必主其年國家無事﹐兆民安樂﹐六畜得宜﹐萬物暢茂﹐雍熙之世也。

惟明天道﹐能知萬象之森羅﹔識透玄機﹐奚啻﹝18﹞一年之休咎。

生僻字注釋﹕﹝1﹞【宥】讀音﹕you﹐四聲。意爲﹕寬恕﹐原諒。﹝2﹞【捺】讀音﹕na﹐四聲。意爲﹕按。﹝3﹞【昊】讀音﹕hao﹐四聲。意爲﹕廣大無邊﹐也指天。﹝4﹞【熙】讀音﹕xi﹐一聲。意爲﹕光明。﹝5﹞【夷狄】讀音﹕yi﹐二聲。di﹐二聲。意爲﹕古代指北方的少數民族﹐後泛指外國。﹝6﹞【倭】讀音﹕wo﹐一聲。意爲﹕我國古代稱日本。﹝7﹞【癘】讀音﹕li﹐四聲。意爲﹕瘟疫。﹝8﹞【饉】讀音﹕jin﹐三聲。【饑饉】意爲﹕饑荒。﹝9﹞【莽】讀音﹕mang﹐三聲。此處指西漢後期篡權的王莽。﹝10﹞【殄】讀音﹕tian﹐三聲。意爲﹕滅絕。﹝11﹞【涸】讀音﹕he﹐二聲。意爲﹕漧涸。﹝12﹞【鷁】讀音﹕yi﹐四聲。意爲﹕古書上說的一種水鳥。﹝13﹞【邇】讀音﹕er﹐三聲。意爲﹕近。﹝14﹞【迸】讀音﹕beng﹐四聲。意爲﹕向外濺出或噴射。﹝15﹞【甃】讀音﹕zhou﹐四聲。意爲﹕用磚砌井。﹝16﹞【眚】讀音﹕sheng﹐三聲。意爲﹕災異。﹝17﹞【掖】讀音﹕ye﹐一聲。意爲﹕塞進夾縫。﹝18﹞【啻】讀音﹕chi﹐四聲。意爲﹕但﹐只﹐僅。

卜筮全書卷之九黃金策二

三﹑國朝﹕

君恕則臣忠﹐共濟明良之會﹔國泰則民樂﹐當推禍福之原。𨿽天地尙知其始終﹐況國家豈能無興廢﹖

本宮旺相﹐周文王創八百年之基﹔大象休囚﹐秦始皇遺二世主之禍。本宮爲國爻。以太歲爲君爻﹐歲合爲後爻﹔月建爲臣爻﹐日建爲東宮﹔子孫爲黎庶﹐父爻爲國。若建國時﹐卜得本宮旺相﹐如周文王﹐子孫享國八百年之久也。史記周武王定鼎於洛﹐卜云﹕傳位三十﹐歷年七百。後至赧﹝1﹞王亡﹐共算八百餘年。故曰﹕周過其歷也。若本宮休囚﹐大象又凶﹐則如秦始皇﹐二世亡國。

九五逢陽﹐當遇仁明之主﹔四爻值福﹐必多忠義之臣。五爻爲君位。若逢陽象﹐更遇靑龍財福﹐必是仁明之君。世臨陽象﹐帶吉神亦然。四爻爲臣位﹐若子孫旺相克世﹐乃敢諫直臣。若兄鬼生合世爻﹐乃阿諛佞臣也。

歲克衰宮﹐玉樹後庭花欲謝﹔本宮衰死﹐更遇太歲所克﹐其年國有亂亡之兆。昔陳將亡﹐後主使諸妃嬪﹐及女樂與俠客﹐共賦詩﹐互相贈答。采其尢艷麗者﹐被以新聲﹔選宮女千餘﹐習而歌之﹐分部疊奏。其曲有玉樹後庭花﹐臨春樂等﹐大略皆美諸嬪妃之容色。君臣酣﹝2﹞歌﹐自夕達旦﹐以此爲常。後爲隋所滅。故曰﹕玉樹後庭花欲謝也。

年傷弱世﹐鼎湖龍去不多時。太歲刑沖克害世爻﹐主國君疾病﹐或內難將作。若克世爻﹐而世爻衰弱﹐必有君崩之憂。史記曰﹕黃帝乘龍上天。故凡帝崩曰升遐﹐諱言死也。今日鼎湖龍去﹐言其不久而崩也。

世臨沐浴合妻財﹐夫差戀西施而亡國﹔世臨沐浴﹐或財爻﹑應爻帶沐浴動﹐克合世爻﹐必是國君好色。如夫差戀西施美﹐拒子胥諫﹐後爲越王勾踐所滅。

應帶咸池臨九五﹐武后革唐命而爲周。應乃皇后之位。若帶咸池﹐其後必淫。更居九五﹐乃是後居尊位。如漢呂后﹐臨朝稱制。更有旺動﹐刑沖克害世爻﹐世或空亡﹐必如唐武后廢中宗爲廬陵王﹐革唐命爲周。

遊魂遇空﹐虞舜南巡不返﹔卦遇遊魂﹐主國君遷都遊蕩巡狩之象。如周穆王巡狩遊行天下。若加凶殺克世﹐或世動入死墓空絕﹐則如虞舜南巡﹐崩於蒼梧之野。

歸魂帶煞﹐始皇返國亡身。若歸魂卦﹐遇凶神惡殺﹐動克世身﹐如始皇求仙海上﹐返國崩於沙丘之野。

子發逢空﹐張子房起歸山之計﹔子孫爲臣。若逢空動﹐或四爻臣位空動﹐更被世爻克害﹐必是君欲害臣﹐臣欲避君。如漢張良﹐托爲辟穀﹐棄職從赤松子遊也。

將星被害﹐嶽武穆抱吁天之冤。將星﹐如寅午戌日卜﹐午爻爲將星是。餘類推。若將星臨財子﹐必得忠良智勇之將。將星值官鬼白虎﹐必彊悍之將。若臨父﹐必老將﹔遇兄﹐不過庸常之將。若將星持鬼﹐克害世爻﹐必如曹操桓溫﹐挾天子以令諸侯﹐多致篡位自立。若將星被動爻克害﹐或被四爻動克﹐必如宋嶽飛﹐遇秦檜權姦之害而死也。

應旺生合世爻﹐聖主得椒房之助﹔應爻﹐皇后之位。若應爻旺相﹐生合世爻﹐更臨財福﹔主皇后美貌智略﹐天性慈仁﹔能規君過﹐導君以善。如漢馬后。宋宜仁﹐稱女中堯舜也。後房用椒塗壁﹐以辟除邪气。故曰椒房。

日辰拱扶子位﹐東宮攝天子之權。子孫乃臣位。若他宮子孫旺相﹐更值日辰﹐生扶拱合﹐世值胎養空絕﹐必主少國﹐疑有大臣攝政。如周公輔成王是。若本宮子孫生旺﹐更得日辰扶助﹐必國君厭棄大寶﹐將欲傳位﹔太子當國﹐攝天子事也。

世克福爻﹐唐玄宗有殺兒之事﹔若本宮子孫﹐被四爻沖克刑害﹐必被讒﹝3﹞臣謗訕﹝4﹞。若世克本宮子孫﹐子孫又入死墓空絕﹐必太子遇讒被害。如唐玄宗信李林甫譖﹝5﹞﹐將太子瑛﹐鄂王瑤﹐光王琚﹐皆廢爲庶人﹐後復賜死於城東驛也。

子傷君位﹐隋楊廣有弒父之心。本宮子孫﹐帶殺旺動﹐克害世爻﹐乃太子有篡位之兆。如隋楊廣弒父﹐自立爲帝。

一卦無孫﹐宋仁宗有絕嗣之嘆﹐卦中無子孫﹐或子孫休囚﹐動入墓絕空死﹐必是國無太子。如宋仁宗無子而嘆。

四爻克子﹐秦扶蘇中趙髙之謀。四爻﹐乃臣位。若旺動﹐傷克本宮子孫﹐則如秦太子扶蘇﹐被趙髙矯詔賜死。

身值動官﹐唐太宗禁庭蹀血﹔世身持官﹐帶殺旺動﹐必至殺克兄弟﹐乃兄弟必不相容之兆。如唐太宗﹐伏兵玄武門﹐將建成﹐元吉射死﹐血流禁庭﹐而被軍馬蹀踐也。

世安空弟﹐周泰伯讓國逃荊。世持兄弟空亡﹐與應相生合﹐更有吉神動克﹐必是兄弟推讓天位之象。如周泰伯托爲采藥﹐逃之荊蠻﹐讓位季歷也。

凶神生合世神﹐玄宗信林甫之佞﹔若鬼殺動﹐生合世爻﹐必是佞臣阿諛﹐人君信任。如唐玄宗﹐信任李林甫一十九年﹐養成天下大亂。

君位克傷四位﹐商紂害比干之忠。四爻爲臣。持財子﹐而被世爻動克﹐必犯顏之臣﹐遭剖心之主。有如比干之盡忠﹐而被紂王之誅也。

離宮變入坎宮帶凶殺﹐而徽欽亡身於漠北﹔卦中大象皆凶﹐世應克害刑沖﹐或世動入死墓空絕﹐必是國君遭患﹐死亡之兆。離乃南方﹐坎乃北方。離化坎﹐乃南入北。故如宋之徽欽二宗﹐被金兀術所擄﹐幽於五國城﹐卒老死於沙漠之地。

乾象化爲巽象有吉曜﹐而孫劉鼎足於東南。乾宮變巽宮﹐大象皆吉。當如劉先主﹐吳孫權﹐建國東南﹐與魏三足鼎立也。

國之治亂興衰﹐卦理推詳剖決。

生僻字注釋﹕﹝1﹞【赧】讀音﹕nan﹐三聲。此處指東周時期最後的一个王﹐卽周赧王。被秦所滅。﹝2﹞【酣】讀音﹕han﹐一聲。意爲﹕泛指盡興﹐暢快。﹝3﹞【讒】讀音﹕chan﹐二聲。意爲﹕在別人面前說某人的壞話。﹝4﹞【訕】讀音﹕shan﹐四聲。意爲﹕譏諷。﹝5﹞【譖】讀音zen﹐四聲。意爲﹕誣陷﹐中傷。

四﹑徵戰﹕

醫不執方﹐兵不執法﹐堪推大將之才能﹔謀事在人﹐成事在天﹐當究先師之妙論。

觀世應之旺衰﹐以決兩家之勝負﹔將福官之彊弱﹐以分彼我之軍師。世爲我﹐應爲彼。世旺克應則勝﹐應旺克世則負。子孫爲我之將軍﹐官鬼爲彼之敵帥。

父母興隆﹐立望旌旗之蔽野﹔金爻空動﹐側聽金鼓之喧天。父母爲旌旗。旺動主兵起。金空動﹐則聞金鼓聲。金空則響﹐故也。

財爲糧艸之本根﹐兄乃伏兵之形勢。財爲糧艸。旺多衰少﹐空爲無糧。兄爲伏兵﹐又爲奪糧之神﹐不宜旺動。

木興扶世﹐濟川宜駕乎輕舟﹔火旺生身﹐立寨必安於勝地。木爲舟揖。若動來生扶世身﹐或水爻與子孫動﹐宜乘舟決戰以取勝﹔火爲營寨。若旺動生扶世身﹐結寨必得形勝之地也。

父母興持﹐主帥無寬仁之徳﹔子孫得地﹐將軍有決勝之才。父母持世動﹐乃主帥不卹士卒﹐上下離心。若帶兄弟凶神﹐須防自變。子孫持世身旺動﹐將軍必決勝千里外。以上數節﹐出《天玄賦》﹐不細解。

水爻克子子孫彊﹐韓信背水陣而陳余被斬﹔卦中水爻動﹐及世持水爻﹐或動出水爻克傷子孫﹐若子孫旺相﹐得日辰月建生扶﹐或子孫旺動﹐則可效韓信背水戰﹐死中求生而反勝也。

陰象持兄兄克應﹐李愬雪夜走而元濟遭擒。兄爲伏兵。如在內象旺動﹐克應﹐乃我伏兵﹔克世﹐是他伏兵。若兄在陽象﹐宜日間伏﹔兄在陰象﹐宜夜間伏。如唐憲宗朝﹐李朔雪夜銜枚走﹐直搗蔡城﹐以擒吳元濟也。

世持子而被傷﹐可效周亞夫堅壁不戰﹔世持子孫﹐將必才能﹐可以克敵。若父動克﹐宜且固守﹐以避其鋒﹐不利速戰。如漢景帝朝﹐七國反﹐帝使周亞夫﹐屯細柳以攻之。中夜軍驚﹐擾亂至帳下﹐亞夫堅臥不起﹐深溝髙壘﹐數日乃定﹐遂破七國之兵。

應臨官而遭克﹐當如司馬懿固壘休兵。應持官旺相﹐彼將才能﹐我難與敵。𨿽卦有子孫發動﹐終不能大勝。如三國時﹐司馬懿自料才能不如孔明﹐甘受巾幗之辱﹐堅壘不戰尙矣。

世持衰福得生扶﹐王翦﹝1﹞以六十萬眾而勝楚﹔世身𨿽持子孫﹐衰弱亦難勝敵。若得月建日辰生扶﹐可效始皇朝﹐王翦以六十萬眾﹐卒成勝楚之功。

卦有眾官臨旺子﹐謝玄以八千之兵而破秦。卦有官鬼﹐父母𨿽多﹐而安靜休囚﹔子孫𨿽少﹐而當權旺動。此乃寡勝眾之象。如晉謝玄﹑劉牢之﹐以八千兵渡江﹐破秦王符堅九十萬眾也。

兩子合世扶身﹐李郭同心而興唐室﹔子孫爲將﹐世爲國君。若卦中有兩子旺動﹐生扶世身﹔主國有二將﹐合謀勝敵之兆。如唐李光弼﹑郭子儀﹐二人同心﹐以忠義自勵﹐終能靖亂﹐復興唐室。

二福刑沖化絕﹐鐘鄧互隙而喪身家。若有二子爻生旺變動﹐相衝﹐相刑﹑兩化入死墓絕空﹐𨿽勝敵將﹐必爭權奪寵﹐相殘害之兆。如晉鐘會﹑鄧艾領兵平蜀﹐蜀平﹐而嫌隙互生﹐乃至自相屠戮﹑身家俱喪。

子化死爻﹐曹操喪師於赤壁﹔子孫爲我軍卒。若動入死墓空絕敗﹐應又克世﹐或鬼父動傷身世﹔必致三軍喪命﹐損兵折將之兆。如曹操誇水軍八十萬眾﹐乘勢襲吳﹐而爲周瑜﹑黃蓋火攻所敗。

世逢絕地﹐項羽自刎於烏江。世乃一國之君﹐三軍之帥。最宜旺相﹐克應爲吉﹐若被應爻刑沖克害﹐而世又休囚﹐及動入死墓空絕﹐主將必然不利。如項羽百戰百勝﹐而一朝兵散﹐羞見江東父老﹐自刎烏江也。

水鬼克身﹐秦符堅有淝水之敗﹔水鬼旺動﹐傷克世身﹐敵兵必得舟揖渡江之利。如秦符堅﹐以投鞭斷流之眾﹐而竟敗於謝玄八千渡江之兵也。

火官持世﹐漢髙祖遇平城之圍。火爻帶鬼﹐賊寨必近。若火鬼持世﹐須防困圍。若得子孫旺動﹐𨿽被圍得勝。如田單之下齊城。若子衰官旺﹐必致困圍。如漢髙祖被匈奴圍於平城﹐七日乃解。

應官克世卦無財﹐張睢﹝2﹞陽食盡而斃。應持鬼﹐克世﹐卦又無財﹐乃是食盡死亡之象。如張巡被圍睢陽城也。

世鬼興隆生合應﹐呂文煥無援而降。旺鬼持世﹐乃困圍之象。卦又無財﹐子孫又弱﹐世又生合應爻﹐乃兵少食盡降敵之兆。宋呂文煥守襄陽﹐元兵圍之甚久﹐賈似道隱蔽不援﹐城中食盡遂降。

外宮子動化絕爻﹐李陵所以降虜。子在外宮動﹐而被應克世﹐是我軍遠徵。初𨿽見勝﹐終必有敗。又化絕爻﹐不免降虜。如漢武時李陵往事也。

內卦福興生合應﹐樂毅所以背燕。內卦子孫動﹐而反生合應爻﹐傷克身世﹐是我將卒有背主降敵之兆。如燕將樂毅背燕投趙是也。

鬼𨿽衰而遇生扶﹐勿追窮寇。官爻𨿽衰﹐若遇動爻日辰﹐生扶拱合﹐是敵兵𨿽少﹐必有救援。

子𨿽旺而遭克制﹐毋急興師。子孫𨿽旺﹐若被父母日辰動爻克害﹐彼必有計﹐不可急攻。攻之﹐必被摧折﹔𨿽不大敗﹐亦損軍威。宜緩圖之。

鬼爻暗動傷身﹐吳王被專諸之刺。官爻𨿽靜﹐而被日辰衝動旺相﹐克害身世﹐必若吳王被專諸之刺。若鬼暗動﹐而被世克﹐或子動來救﹐則如荊何刺秦王不中﹐而反自被誅也。

子化官爻克世﹐張飛遭範張之誅。子孫化官生合應﹐而克害身世﹐乃是我兵卒謀殺主帥﹐而欲降敵之象。如後漢張翼徳﹐素不卹士卒﹐一日被小卒範彊﹑張達梟首帳下﹐順流而投孫權也。

要識用兵之利器﹐五行卦象並推詳。土爲炮石﹐金爲刀箭﹐水木爲舟﹐火爲營寨。又乾兌爲刀﹐震巽爲弓馬﹐火槍﹐坤爲野戰類。若此象有克應之神﹐宜用此器以克敵﹔應爻官父在此象克世﹐宜反防敵人用此器也。

仁智勇器之將﹐豈越於此﹖攻守克敵用兵﹐當審於時。

生僻字注釋﹕﹝1﹞【翦】讀音﹕jian﹐三聲。同剪。﹝2﹞【睢】讀音﹕sui﹐一聲。【睢陽】爲地名﹐在今河南商丘。

五﹑身命﹔

乾坤定位﹐人物肇生﹐感陰陽而化育﹐分智愚於濁淸。

旣富且壽﹐世爻旺相更無傷﹔非夭卽貧﹐身位休囚兼受制。人生一世﹐貧賤髙低﹐合爲何等人物﹐但看世爻爲主。若世爻旺相﹐日辰動爻生扶合助﹐而不來刑沖克害者﹐乃爲上吉﹔必主其人富貴﹐有福壽。若世爻休囚無气﹐而被日辰動爻克制﹐主其人非貧卽夭﹐無福壽﹔無造化人也。

世居空位﹐終身作事無成﹔凡占身命﹐大忌世身空亡。主一生作事無成﹐多謀少遂﹐難立家計。

身入墓爻﹐到老求謀多戾。如世身入墓﹐主其人如醉如癡﹐不伶不俐﹔動靜行藏﹐必不響快﹔𨿽有所爲﹐亦皆不稱心也。

卦宮衰弱根基淺﹐爻象丰隆命運髙。卦有大象旺衰﹐有爻象旺衰。如占身命﹐得大象旺﹐亦好﹔可許他根基壯實。更得六爻中身世在吉地﹐乃是十全造化。然卦宮旺相﹐不如爻象旺相。蓋人之根源系於卦﹐命之吉凶系於爻。故卦宮無气根基薄﹐爻相得時有气﹐命運必髙。如立春節﹐艮旺﹑震相﹑巽胎﹑離沒﹑坤死﹑兌囚﹑干休﹑坎廢類。大抵旺勝相胎﹐沒勝休囚也。

若問成家﹐嫌六沖之爲卦﹔凡遇六沖卦﹐必主其人作事有始無終。前卦六沖﹐前三十年生涯淡泊﹔後卦六沖﹐三十年後家業凋﹝1﹞零﹔前後六沖﹐則一生苦楚﹐不能發達。

安知創業﹐喜六合之成爻。占身命﹐得六合卦。主其人春風和气﹐交遊必善﹔謀事多遂﹐基業開拓。如前合前亨﹐後合後遂。前後皆合﹐主一生通達﹐萬事如心。

動身自旺﹐獨力撐持﹔如世爻不遇動爻日辰生扶﹐而自彊自旺﹐得時發動者﹔其人必白手成家﹐無人幫助。

衰世遇扶﹐因人創立。若世爻無气﹐而遇日月動爻生扶﹐必遇好人提拔成家﹐不能自權自立也。

日時合助﹐一生偏得小人心﹔歲月克衝﹐半世未沾君子徳。如世身遇年月日時生扶拱合﹐主上得貴人親愛﹐下得小人忠敬。如見刑沖克害﹐則官府欺淩﹐小人謗毀。一曰﹕父來合﹐得父之蔭﹔兄來克﹐受兄之累。餘可類推。

遇龍子而無气﹐縱淸髙亦是寒儒﹔靑龍子孫持世身﹐必然立志髙遠﹐不慕功名富貴。如邵康節﹑陶淵明輩。子孫卽無气﹐亦絕俗超羣之寒士也。

逢虎妻而旺彊﹐𨿽鄙俗偏爲富客。白虎臨旺財持世﹐其人𨿽不知禮義﹐然必家道殷實。如李澄﹑蕭寵之徒是。旺財有制伏﹐亦粗知文墨﹐勉彊向上之流。不可以頑俗論。

父母持身﹐辛勤勞碌﹔鬼爻持世﹐疾病纏綿。遇兄則財莫能聚﹔見子則身不犯刑。占身﹐不可見父兄官鬼持世。如遇父﹐則克傷子﹐一生不得安逸。鬼爲殃禍﹐遇之﹐則一生疾病纏身﹔或主帶疾﹐或常招官訟﹔若貴人見之﹐不以此斷。至兄乃克剝破敗阻滯之神。世或逢之﹐主克妻妾﹐破耗多端﹐一生不聚財物。惟遇子孫則克官鬼﹐主一生官刑不犯﹐安閒自在﹐衣祿丰盈。大怕休囚﹐惟貴人不宜犯之。

祿薄而遇殺衝﹐奔走於東西道路﹔占身﹐以財爲祿。若臨死絕無气爻﹐則祿薄。而世爻又被惡殺衝動﹐無一爻吉神救助﹐此乃至下之命。必主東奔西逐﹐丐食於街衢者。若世爻動而逢衝﹐或無衝而世爻衰弱﹐空動化出惡殺﹐回頭沖克﹐世無助﹐而殺無制者亦然。

福輕而逢凶制﹐寄食於南北人家。子爻若遇死墓絕空﹐則福輕。而世爻更被凶神克制﹐或世動而被日辰動爻合往﹐此爲受制於人之象。占身遇之﹐必主其人倚靠富家﹐寄食於他人也。

子死妻空﹐絕俗離塵之輩﹔占身以福爲子﹐財爲妻。二爻若臨死墓絕空之地﹐乃是刑妻喪子之兆。小兒見之﹐必絕俗離塵﹐出家輩也。若僧道見之﹐反爲吉兆﹐必無俗累之牽惹矣。

貴臨祿到﹐出將入相之人。卦中貴人祿馬。旺臨身世﹐而官鬼父母又來扶助﹐或月建日辰生合﹐必是將相之兆﹐富貴非常之人。

朱雀與福徳臨身﹐合應乃梨園子弟﹔子孫乃喜悅之神﹐朱雀又主言語。若同臨身世主象﹐其人必然乖巧。若生合應爻﹐是合歡於他人之象﹐故爲梨園子弟之兆﹐不然亦是伶俐人也。若應生合﹐或被日辰動爻來破者﹐或世應刑沖克害者﹐勿以此斷。

白虎同父爻持世﹐逢金則柳市屠人。父母屬金﹐而帶白虎持世者﹐必是宰豬殺馬之輩。蓋白虎主喪亡﹐金爲刀劍﹐而父母又是傷克子孫之神﹐子孫又爲六畜﹐故爲宰殺之象。而加之畜類﹐以屠夫斷。若父母有制﹐或子孫旺相發動﹐或在空避之﹐勿以此斷。

世加玄武官爻﹐必然梁上之君子﹔身帶勾陳父母﹐定爲野外之農夫。玄武主盜賊之事﹐而加官鬼臨身﹐乃梁上君子﹐穿窬之人也。勾陳職專田土﹐而加父母﹐勤苦之神。持世者﹐乃耕種耘耨之兆也。

財福司權﹐榮華有日﹔官兄秉政﹐破敗無常。以上人物﹐𨿽有髙下不同﹐然莫不喜財福﹐而惡兄鬼者。若得財福二爻﹐得時旺相發動﹐縱是下等之命﹐一時淹蹇﹐終須髮達。若見官兄當權旺動﹐𨿽上等之命﹐一時亨利﹐亦有破敗貧窮之時。卻看在何限中﹐便知何年發達﹐何年破敗也。其中有救無救﹐當自融通活變。

運至中年﹐凶殺幸無折挫﹔時當晚景﹐惡星尢怕攻衝。人命有三限﹐每一爻管五年。初二三爻﹐共十五年﹔外三爻亦管十五年﹐共三十年。支卦六爻﹐亦管三十年。正卦內三爻十五年爲早限﹔正卦外三爻十五年﹐與支卦內三爻十五年爲中限﹔支卦外三爻爲末限﹐變卦爲支卦。凶殺惡星﹐卽是官鬼兄弟刑沖克害之類。早限遇之﹐則早年欠順﹔中限遇之﹐則中歲災殃﹔末限遇之﹐則晚景迍邅﹔老無結局。若子孫等吉神﹐在正卦內三爻﹐得時旺動﹐主蔭下得意﹔在正卦外三爻見﹐三十年前﹐福如秋月﹔在支卦內三爻見﹐則三十年後財若春潮﹔至支卦外三爻見﹐則晚景榮華﹐康寧壽考。又如早限有惡星﹐末限有吉星者﹐必初年蹇滯﹐老景亨通也。餘仿此。要知吉凶之事﹐依五類推斷。如逢官爻生扶合助﹐主貴人提拔。或子孫來刑沖克害﹐則有僧道相干之事也﹐宜通變。若六爻安靜﹐則當再占一卦以斷之。或以不動之卦﹐乾化坤﹑艮化震之類者非。

正內不利﹐李密髫﹝2﹞齔﹝3﹞迍邅﹔正卦內三爻﹐乃初限。若逢官鬼凶神克戰者﹐主童年多病。如李密九歲方能行﹐蓋幼年多疾故也。

支卦有扶﹐馬援耆頤矍鑠﹝4﹞。支卦外三爻﹐乃末限。若有吉神合助﹐必然老年康健。如馬援年六十二﹐披甲上馬也。

一卦和同﹐張公藝家門雍睦﹔如占身﹐得六爻安靜﹐無衝破克害﹐反相生合﹐則主其人家門歡好﹐如張公藝九世同居﹐上和下睦也。

六爻攻擊﹐司馬氏骨肉相殘。若六爻亂動﹐卦又沖克﹐或三刑六害者﹐必主親情不和﹐骨肉相殘﹐如晉司馬氏八王樹兵﹐俱遭誅殺屠戮也。

閔﹝5﹞子騫孝孚內外﹐父獲生身﹔占身命﹐以父爻爲生我之親。若世能生合此爻﹐必然能孝於父母﹐如閔子騫類也。

孔仲尼父友家邦﹐兄同世合。若世爻與兄相生合﹐其人必內和兄弟﹐外信朋友﹐如孔夫子類。兄爻在本宮內象﹐以兄弟言﹔在他宮外像﹐以朋友言。看內外以別親疏﹐全在通變。

世應相生﹐漢鮑宣娶桓氏少君爲婦﹔世是一身之本﹐應爲百歲之妻。若見相生相合﹐必然夫唱婦隨。

悔貞相克﹐唐郭暖招升平公主爲妻。世爲貞﹐應爲悔。若見相衝相克﹐必然琴瑟不調。

箕踞﹝6﹞鼓盆歌﹐世傷應位﹔世持虎蛇﹐乘旺發動﹐刑害應爻﹐應又臨無气之地﹐必主克妻。如春秋時﹐莊周妻死﹐猶箕踞鼓盆而歌。

河東獅子吼﹐應制世爻。應爻克制世爻﹐乃是牝雞晨鳴之象﹐其人必憑妻言語。如宋陳季常河東獅子吼﹐東坡所戲言也。

世值凶而應克﹐願聽雞鳴﹔若應𨿽來克世﹐而世爻自帶刑害﹐及兄官虎蛇等凶神者﹐則是彼來救我之失﹐去我之病﹐非有所傷於我。主其人必有賢妻。如齊哀公荒怠慢政﹐得陳賢妃﹐有夙﹝7﹞夜警戒相成之道。故詩有雞鳴篇。

身帶吉而子扶﹐喜聞鶴和。世帶吉神旺動﹐子孫又來生扶者﹐主有賢子共成事業﹐以濟其美。易云﹕鳴鶴在陰﹐其子和之。

福遇旺﹐而任王育子皆賢﹔占身﹐以福爲子孫。若旺相不空﹐及無傷害者﹐主有賢子。如任遙之子昉﹝8﹞﹐王渾之子戎。見稱於阮籍諸賢。

子化兄﹐而房杜生兒不肖。若子孫動變兄鬼者﹐其子必不肖。蓋兄弟乃破敗之神﹐故也。李英公常曰﹕房杜平生辛苦﹐然生子不肖。

伯道無兒﹐蓋爲子臨空位﹔卜商哭子﹐皆因父帶刑爻。凡問子孫﹐不宜父母發動。若子臨空地﹐必主無子。如鄧伯道棄子而不生﹐非有傷也。惟父帶刑害虎蛇等惡神動克﹐子孫休囚不空者﹐然後克子。如子夏哭子喪明也。若父有制其庶幾。

父如值木﹐竇﹝9﹞君生丹桂五枝芳﹔若問子多少﹐當以五行生成數論之。若父爻屬木﹐則子孫屬土﹐土數五﹐主有五子。如竇燕山生儀﹑儼﹑稱﹑僖﹑侃類。

鬼或依金﹐田氏裂紫荊三本茂。論兄弟﹐與子孫同。且如鬼爻屬金﹐則兄弟屬木矣﹐主有兄弟三人。如田眞﹑田廣﹑田慶。

兄持金旺﹐喜看荀氏之八龍﹔弟倚水彊﹐驚睹陸公之雙壁。六親類﹐固當以生成數推之﹐然不可不別衰旺。逢生旺﹐則當倍加﹔遇死絕﹐則當減半。故兄持金旺﹐則有兄弟八人。蓋金數四﹐倍則八也。荀淑子八龍似之。若臨水旺相﹐則是二人。蓋水數一﹐倍則二也。陸暐﹝10﹞與陸恭之雙壁是。他仿此。若旺相而有制﹐衰死而有扶﹐又當以本數斷。若旺爻空動﹐亦以本數斷。不旺不衰而空動﹐則減半斷之。更宜活變細察。

若也爻逢重疊﹐須現在以推詳。若卦中只有一位﹐可以五行數推。苟重疊太多﹐則可卽以其數斷也。且如六月丙辰日﹐卜得損之大畜卦。卦中原有二爻兄弟﹐六三又化兄弟﹐日辰月建又是兄弟﹐共有五重兄弟﹐則斷五人也。若日辰月建不系兄弟﹐則以三兄弟推。宜通變也。

財動初爻﹐令伯克親於早年﹔財動﹐則傷父母。如在初爻﹐則早年見克。如李密生孩六月﹐其父卽喪。

兄興六位﹐張瞻喪偶於中年。兄動﹐則克妻財。如居六位﹐中年必如張瞻之克妻也。

化父生身﹐柴榮拜郭威爲父﹔卦有父母﹐又化出父母來生合世身者﹐其人必重拜父母﹐身爲他人子。如五季時﹐柴世宗之於周太祖也。

化孫合世﹐石勒養季龍爲兒。卦有子﹐又化出子﹐世身自去相生合者﹐主其人必有螟蛉之子。如晉時後趙石勒子石季龍是。然子孫化出﹐而系外宮則是﹐系於本宮則非也。

世陰父亦陰﹐賈似道母非正室﹔父與世﹐皆屬陰者﹐必是偏生庶出。如宋賈似道也。

身旺官亦旺﹐陳仲舉器不凡庸。卦中官爻旺相﹐世身亦旺相﹔又逢貴人祿馬文書﹐生合世爻者﹔必主異日金榜標名﹐龍門跳躍。如陳仲舉爲不凡之器。欲斷官職﹐依後功名類推。

化子合財﹐唐明皇有祿山之子﹔子從化出﹐乃螟蛉子也。若與財爻相合﹐或與應爻相合﹐必與妻妾有情。如安祿山之於楊貴妃也。

內兄合應﹐陳伯常有孺子之兄。兄爻在內卦﹐乃兄弟﹐非朋友也。若與應爻或財爻相合﹐其妻必與兄弟相通。如陳平之盜嫂也。

以下皆斷婦人身命﹕

應帶勾陳兼值福﹐孟徳耀復產於斯時﹔勾陳主黑丑﹐子孫主賢淑。故應爻旺相臨之﹐而無傷損者﹐其妻必如孟光﹔貌𨿽不揚﹐而其徳則美也。

財臨玄武更逢刑﹐楊太眞重生於今日。玄武乃淫亂之神﹐若臨財爻﹐必不貞潔。更加三刑六害﹐如楊貴妃污穢尢甚。

合多而眾殺爭持﹐乃許子和之錢樹﹔卦中有合諸事吉。惟婦人女子見之﹐主澆浮淫佚﹐春心蕩漾﹐不能堅閨門之守。更加玄武﹐三刑六害﹐臨持財爻者﹐乃娼妓之兆。如許子和爲妓﹐臨死謂其母曰﹕錢樹子倒矣。蓋爲娼宿客﹐得錢﹐如樹之能生錢也。

官眾而諸凶皆避﹐如隋煬帝之采花。凡遇卦中有鬼﹐日辰月建是鬼﹐或又化出太過﹐生合財爻﹔而財爻不臨玄武等凶神者﹐必主其婦重婚再醮。如隋煬帝西苑剪采爲花﹐色渝則易以色之新者﹔諭婦人夫死則再嫁也。若本卦鬼爻不受刑沖克害﹐而鬼爻反來沖克財爻者﹐乃是生離活別之兆﹐非夫死再嫁也。

白虎刑臨﹐武后淫而且悍﹔白虎乃彊暴之神﹐婦人見之﹐必然凶悍﹔更加刑害臨財爻﹐必如武則天凶悍且淫也。

靑龍福到﹐孟母淑而又慈。靑龍乃喜悅慈善之神﹐子孫又淸吉之神。若財臨靑龍﹐化子﹐或子臨靑龍動來生助者﹐必主其婦慈祥愷悌﹐淑善賢徳。如孟母也。

逢龍而化敗兄﹐漢蔡琰﹝11﹞聰明而失節﹔財遇靑龍﹐本主聰明。但不宜化出兄爻﹐及敗爻。皆主不貞潔。如伯喈﹝12﹞女蔡琰﹐文章絕冠當時﹐失節胡虜。或化出刑爻病爻害爻﹐及玄武等同臨者亦然。

化子而生身世﹐魯伯姬賢徳無疵。財動化出子孫﹐生合世身者﹐必有懿徳。如魯莊公夫人伯姬﹐言行皆善﹐無疵可議﹐見賞於春秋。凡占身﹐當以財爻爲主﹐不可論應爻世爻等作其身也。

合而遇空﹐竇二女不辱於盜賊﹔卦中若遇他爻動來相合﹐或帶咸池玄武動來克合﹐本非佳兆。若得財爻在空避之﹐是彼欲淫我﹐而我不願之象。如唐奉天竇氏二女﹐被盜劫之﹐而自投崖﹐寧死不受辱也。

靜而衝動﹐卓文君投奔於相如。卦中咸池玄武刑害等殺﹐臨持財爻﹐若得休囚不動﹐或落空亡﹐庶幾無事。若被日辰動爻衝之﹐則如卓文君﹐被相如以琴挑之﹐欲心因動﹐不免至夜而亡奔相如﹐後當壚﹝13﹞賣酒。

福引刑爻發動﹐衛共姜作誓於柏舟﹔子帶刑旺動﹐必主克夫。然子乃貞潔之神﹐遇此等爻﹐而財不值凶者﹐主守節之象。如衛共姜﹐作柏舟詩﹐以死自誓也。

身遭化鬼克刑﹐班婕妤感傷乎秋扇。卦中原有官﹐與身世相生合﹐又化官﹐卻來克制身世﹐及財爻。占法以動爻爲始﹐變爻爲終。主先親愛﹐後棄絕之象。如漢班婕妤﹝14﹞於武帝﹐始親愛﹐後疏絕。所以﹐見秋扇而感傷作詞﹐以寓其淒楚之思。

二鬼爭權水父衝﹐錢玉蓮逢汝權於江滸﹔卦中若有二鬼發動﹐俱來生合財爻﹐又遇水父來刑沖克害﹐而財爻在空避之者﹐必有兩夫爭權之象﹐父母逼勒之兆。而己有守節之操﹐故入於空。如孫汝權之於玉蓮類也。

六爻競合陰財動﹐秦弱蘭遇陶谷於郵亭。男帶合﹐則俊秀聰明﹔女帶合﹐則澆浮淫佚。若六合卦而財爻又屬陰者﹐不動猶可﹐動則淫濫無恥。如秦弱蘭遇陶學士也。

鬼弱而未獲生扶﹐朱淑貞良人愚蠢﹔﹔凡看女人身命﹐以鬼爲夫星。不宜空亡﹐空亡則難爲夫主﹔又不宜動﹐動則難爲兄弟﹔亦不宜衰弱﹐弱則招夫不肖﹐不能發福。若衰弱而無一生扶合助﹐兼帶勾陳螣蛇等凶神者﹐必如朱淑眞之夫﹐愚蒙不正﹐人物侏儒﹐因有斷腸之詩。

官彊而又連龍福﹐吳孟子夫主賢明。若鬼爻旺相﹐更逢靑龍福徳﹑祿馬貴人等吉神﹐必主有貴顯賢明之夫。如吳孟子得魯昭公爲夫也。若衰而逢助﹐亦主有賢明之夫。

若卜嬰孩之造化﹐乃將福徳爲用爻。所喜者兄弟﹐大要興隆﹔所忌者父母﹐最嫌旺動。小兒造化﹐不過卜其生長難易﹔若富貴貧賤﹐固未暇論﹔故專以子孫一爻爲主。若父母動﹐則來傷克﹐故忌﹔兄弟動﹐則來扶持﹐故喜。蓋有生扶﹐則易養。

隨官入墓﹐未爲有子有孫﹔助鬼傷身﹐不免多災多病。卦中若見世身隨官入墓者﹐必死。故曰﹕未爲有子有孫。若遇鬼傷克世身﹐刑沖主象者﹐必然多病。更逢財爻助之﹐大凶之兆。若鬼持世臨身﹐亦主多病。

胎連官鬼﹐曾輕落地之關﹔卦中胎爻臨鬼﹐或化出鬼爻﹐或鬼來沖克者﹔必此兒生時﹐絕而復蘇。俗所謂落地關也。

子帶貴人﹐自有登天之日。子爻若帶祿馬貴人﹐主此子他日必能貴顯﹐頭角崢嶸。

遇令星﹐如風搖幹﹔逢絕地﹐似雨傾花。凡遇凶神克戰﹐若得子孫得地健旺﹐則必無事﹔𨿽見小悔﹐猶微風搖幹﹐必不能傷。若在死絕之地﹐決難生養﹔一有克戰﹐則如驟雨傾花﹐鮮不殘敗。

子孫化鬼﹐孝殤﹝15﹞十月入冥途﹔祿貴臨爻﹐拜住童年登相位。子化出鬼﹐乃九死一生之兆。如漢殤帝﹐生才十月卽死也。子化出鬼﹐而貴人祿馬交臨﹐子又旺相﹐異日必貴。如元拜住﹐年十四卽爲相也。蓋子逢凶而化鬼﹐謂身化爲鬼﹐故凶﹔子逢吉而化官﹐謂身化爲官﹐故吉。

凶殺來攢震卦﹐李魏公至九歲而能行﹔震爲足。若遇官鬼凶神刑克﹐走必遲。如李魏公【李密。字令伯。】九歲方能行。蓋爲凶神纏擾於足也。

吉神皆聚乾宮﹐白居易未周歲而識字。乾爲八卦首。於五行屬金﹐其數則一﹐又有純陽之象。陽主上達﹐金主聰明﹐一則數之始也﹔若遇龍徳及子孫在此宮者﹐必然幼敏。如白樂天生七月﹐便識知無二字。

八純頑劣﹐晉食我狼子野心﹔八純卦﹐六爻相衝。小兒見之﹐必主頑劣性悍。如晉叔向子食我﹐心野不馴﹐猶豺狼之子也。

六合聰明﹐唐李白錦心繡口。大抵六合卦﹐必然陰陽相半。小兒遇之﹐聰明智慧﹔他日文字﹐當有擲地金聲之妙。如太白文才也。

陽宮陽象﹐后稷所以歧嶷﹔陽主髙明﹐有上達之象﹐從天數也。占小兒而得純陽卦﹐子孫又屬陽﹐必如后稷生於姜嫄﹝16﹞﹐克歧而克嶷﹝17﹞也﹐見《詩。大雅》。

陰卦陰爻﹐晉帝所以戇﹝18﹞騃﹝19﹞。陰主卑污﹐有下達之象﹐法地故也。占小兒得陰宮卦﹐子孫又屬陰﹐主癡愚如惠帝。聞蛙聲而曰﹕爲公爲私﹔見饑人而曰﹕何不食肉糜﹝20﹞。故史以戇騃譏之。

龍父扶身﹐效藏燈於祖瑩﹝21﹞﹔靑龍爲吉神﹐父母爲詩書學館。若臨身世﹐或動來生合世身福徳者﹐主此兒好學。如祖瑩八歲耽﹝22﹞書﹐父母恐其成疾禁之﹐乃密藏火﹐待父母寢後﹐復燃燈讀之也。

歲君值福﹐希投筆於班超。歲君﹐乃天子爻﹐君象也。子孫臨之﹐此兒必志大。如漢班超﹐爲兒時﹐嘗投筆嘆曰「大丈夫當立功異國﹐安能久事筆硯乎﹗」後出使西域﹐果應萬里封侯。

官鬼無傷﹐曹彬取印終封爵﹔歲君值福﹐固有大志。然卦中官鬼受制﹐或落空亡﹐則志𨿽大﹐而終莫能遂﹔官鬼無傷﹐斯能稱意。如曹彬周歲時﹐提戈取印﹐而應出將入相﹐終封爵也。

父身有气﹐車胤﹝23﹞囊螢卒顯名。龍父扶身﹐固知好學。然身世主象﹐及父母官鬼﹐臨死絕地﹐則徒取辛勤﹔必父身有气﹐方有成望。如車胤勤學﹐卒以成業也。

金爻動合﹐啼必無聲﹔五行中惟金有聲。且人之五臟﹐肺主聲﹐肺屬金。故人聲以金爻取之。若被衝起﹐或落空亡﹐聲必響亮﹔惟動而合住﹐則主啼哭無聲也。

父母靜衝﹐兒須缺乳。乳以子孫定之。若旺相有气﹐乳必多﹔休囚無气﹐乳必少。最怕父動﹐或靜而逢衝﹐定須缺乳。克子故也。

用旺兒肥終易養﹐主衰兒弱必難爲。子孫旺相﹐殺莫能傷﹔其兒必肥﹐故易養。子孫休囚﹐敵殺之气無備﹐必多災悔﹔不惟羸瘦﹐亦且難養。

身臨父母﹐莫逃鞠養之辛勤﹔父母持世﹐兒必多災﹔故鞠育之勞﹐所以不免。蓋父母爲辛勤勞碌之神﹐故爲小兒之惡殺也。

世遇子孫﹐終見劬﹝24﹞勞之報效。子孫持世﹐兒必孝順﹐故劬勞之恩﹐必然報效。蓋子孫爲主象﹐臨於世者﹐以其有親親之義也。

若問榮枯﹐全在六親之決斷﹔要知壽夭﹐須憑三限以推詳。六親中﹐財福爲吉﹐兄鬼爲凶。三限﹕正卦管三十年爲初限﹔互卦管三十年爲中限﹔再以互卦又互一卦爲末限﹐亦管三十年。人生壽夭﹐須有定數﹔不看三限﹐則難取決。如正卦有凶神來克戰﹐則壽不過三十年前﹔如正卦無凶殺﹐而互卦見凶殺克戰﹐則壽止於六十歲內﹔正互皆無凶殺﹐其壽必在六旬外﹔宜以互卦再互一卦推之。若凶殺不動﹐則看世爻死絕之年斷之﹐庶無差謬。

命理至微﹐𨿽難細述﹔易爻有準﹐自在變通。

生僻字注釋﹕﹝1﹞﹝【凋】讀音﹕diao﹐一聲。【凋零】意爲﹕衰落。﹝2﹞【髫】讀音﹕tiao﹐二聲。意爲﹕古代指孩子下垂的頭髮。﹝3﹞【齔】讀音﹕chen﹐四聲。意爲﹕乳齒。古代稱男子八歲生齒爲齔。﹝4﹞【矍鑠】讀音﹕jue﹐二聲。Shuo﹐四聲。意爲﹕形容老年人很有精神的樣子。﹝5﹞【閔】讀音﹕min﹐三聲。意爲﹕姓。﹝6﹞【踞】讀音﹕ju﹐四聲。意爲﹕蹲或坐。﹝7﹞【夙】讀音﹕su﹐四聲。【夙夜】意爲﹕早晨和夜晚。﹝8﹞【昉】讀音﹕fang﹐三聲。意爲﹕明亮﹐起始。﹝9﹞【竇】讀音﹕dou﹐四聲。意爲﹕姓。﹝10﹞【暐】讀音﹕wei﹐三聲。意爲﹕形容光很盛。﹝11﹞【琰】讀音﹕yan﹐三聲。意爲﹕一種玉。﹝12﹞【喈】讀音﹕jie﹐一聲。意爲﹕形容聲音和諧。﹝13﹞【壚】讀音﹕lu﹐二聲。意爲﹕酒店。﹝14﹞【婕妤】讀音﹕jie﹐二聲。Yu﹐二聲。意爲﹕古代女官名﹐是帝王妃嬪的稱號。﹝15﹞【殤】讀音﹕shang﹐一聲。意爲﹕沒有到成年就死去。﹝16﹞【嫄】讀音﹕yuan﹐二聲。【姜嫄】傳說是周朝祖先後稷的母親。﹝17﹞【嶷】讀音﹕yi﹐二聲。意爲﹕山名。﹝18﹞【戇】讀音﹕gang﹐四聲。意爲﹕傻﹐楞。﹝19﹞【騃】讀音﹕ai﹐二聲。意爲﹕傻。﹝20﹞【糜】讀音﹕mi﹐二聲。意爲﹕粥。﹝21﹞【瑩】讀音﹕ying﹐二聲。意爲﹕光潔象玉的石頭﹐光亮透明。﹝22﹞【耽】讀音﹕dan﹐一聲。意爲﹕沈溺。﹝23﹞【胤】讀音﹕yin﹐四聲。意爲﹕後代﹐後嗣。﹝24﹞【劬】讀音﹕qu﹐二聲。意爲﹕勤勞﹐勞苦。

六﹑婚姻﹕

男女合婚﹐契於前定﹔朱陳締結﹐分在夙成。然非月老﹐焉知夫婦於當時﹔不有宓羲﹐豈識吉凶於今日﹗

欲諧伉儷﹐必定陰陽。陽奇陰偶﹐配合成婚。世屬陽﹐應屬陰﹔鬼屬陽﹐財屬陰﹔內屬陽﹐外屬陰。陰陽相得﹐乃成夫婦之道。異日必然大利。

陰陽交錯﹐難期琴瑟之和鳴﹔陰陽交錯者﹕世陰應陽﹐鬼陰財陽﹐內陰外陽是。此爲反象。成婚後﹐必主夫淩妻﹐妻欺夫﹐終朝反目﹐不得和順。若變出財鬼不空﹐主象安靜﹐亦可用也。

內外互搖﹐定見家庭之撓括。占婚﹐卦宜安靜。安靜家庭雍睦﹐必無爭鬥事。若財動﹐則不和翁姑﹔鬼動﹐則不和妯娌﹔父動﹐則不和子侄﹔兄動﹐則不和夫妻。動加月建日辰﹐不惟不和﹐更有克制。

六合則易而且吉﹔六合卦﹐一陰一陽﹐配合成像。世應相生﹐財官相合。占者得之﹐必主易成而又吉。

六沖則難而又凶。六沖卦﹐非純陰則純陽也。其象猶二女同居﹐兩男並處﹐志必不合。占者得之﹐必主難成﹐縱成亦不利。

陰而陽陽而陰﹐偏利牽絲之舉﹔世與官﹐宜陽反陰﹔應與財﹐宜陰反陽。占娶婦多不利。惟入贅﹝1﹞則吉。

世合應應合世﹐終成種玉之緣。世爲男家﹐應爲女家。若得相合﹐是兩願之象﹐必主易成﹐後亦吉利。

欲求庚帖﹐豈宜應動應空﹔欲求庚帖﹐須得應爻安靜不空﹐而又生合世爻者﹐必然允諾﹐亦易成。若應爻發動﹐或空亡﹐或沖克世爻﹐皆主不允﹐事亦難成﹐或去亦不遇。

若論聘儀﹐安可世蛇世弟。螣蛇兄弟﹐世爻臨之﹐主男家慳吝﹐禮必不多﹔應爻臨之﹐主女家妝奩淡薄。臨旺發動﹐亦克妻之兆也。

應生世﹐悅服成親﹔世克應﹐用彊劫娶。應爻生合世爻﹐主女家貪男家之象﹐必易成。不然﹐是女家先來求親也。若世刑克應爻﹐男家必不早來求其女。世旺應衰﹐乃恃富欺貧﹐用彊劫娶也。若世臨鬼及螣蛇﹐而財爻得時旺相﹐靑龍得地者﹔必因其女有姿色﹐而欲設謀以娶之也。世臨玄武兄弟﹐必因其家乏財償債﹐欲謀納其女也。應動或旺﹐以旺動斷。

如日合而世應比和﹐因人成事﹔凡遇世生應﹐是男求女﹔應生世﹐是女求男﹔相合亦然。若世應比和﹐乃是兩家相成其事。要知何人贊成﹐以日辰合爻定之。間動辰合﹐則是媒人也。

若父動而子孫墓絕﹐爲嗣求婚。占婚﹐遇父旺動﹐子孫若墓絕﹐異日子息必少。若卜大人婚姻﹐有此象﹐乃爲無子而娶也。父持身世者亦然。

財官動合﹐先私而後公﹔凡婚。以官爲夫﹐財爲婦。兩爻俱動相合﹐必是先通後娶。若遇沖克﹐外人已知。若臨玄武﹐則眼去眉來﹐未通情意。本人自占﹐而財與世爻動合者﹐亦然。財爻若與旁爻作合﹐與他人有情。財遇合多﹐而化出子孫﹐必是妓家。蓋化子有從良之象也。

世應化空﹐始成而終悔。世動﹐生合應爻﹐男家願成其婚﹔應動﹐生合世爻﹐婦家願妻其女﹔皆易成之象。但怕變入空亡﹐必有退悔之意。若得日辰動爻扶助﹐𨿽悔﹐亦可成也。

六合而動象刑傷﹐必多破阻﹔世衝而日辰扶助﹐當有吹噓。世爻與應生合﹐本主吉兆﹔若遇動爻日辰沖克﹐必兩邊有破說﹐其事難成。世應沖克﹐本非吉兆﹔若遇動爻日辰生合﹐兩邊必有吹噓﹐亦可成。要知吹噓破阻之人﹐依五類推之。如父母﹐爲叔伯尊長類。外宮他卦﹐以外人言。

鬼克飛爻﹐果信綠窗之難嫁﹔官合財位﹐方知綺席之易婚。飛爻卽世爻。大凡女占男﹐最不宜鬼爻刑克世爻﹐亦不宜應爻克世﹐皆主不成。蓋女占男﹐以世爲女家﹐應爲男家﹐故也。如遇此象﹐主男家不願爲婚﹐所以難嫁。若他有制﹐我有扶﹐而大象又吉﹐亦可成。然其家終是無意於我也。若得官生合世爻﹐或合財爻﹐或應爻生合世﹐方主易成。

財鬼如無刑害﹐夫妻定主和諧﹔財鬼刑沖克害﹐夫妻必然不睦。如無此象﹐然後如魚得水﹐到老和諧。

文書若動當權﹐子嗣必然蕭索。父母當權發動﹐子孫在空避之地﹐乃是事體未定。若不空﹐而死絕無气﹐則被其克﹐異日必然克子。

若在一宮﹐當有通家之好﹔若加三合﹐曾叨會面之親。世應生合比和﹐財鬼又同宮﹐是親上親也。不帶三合﹐𨿽親不識認﹔若帶三合﹐必曾會面者。

如逢財鬼空亡﹐乃婚姻之大忌﹔苟遇陰陽得位﹐實天命之所關。財鬼二爻﹐占婚姻之用神。若值空亡﹐必不吉利。《天玄賦》曰﹕財空妻失﹐鬼空夫亡。然不可執法推。蓋男占女﹐以財爲主﹐鬼空不妨﹔女占男﹐以鬼爲主﹐財空不妨。要在用神無損害耳。若財鬼空亡﹐而干支相合﹐世應相生﹐陰陽得位者﹐此實姻緣﹔不過半世衾﹝2﹞枕﹐不能偕老﹔非夫妻刑克﹐故也。乃天命所在耳。逢衝遇克謂避空﹐反不慮。但主其一生該虛設衾枕﹐或半生在外仕宦工商之類。

應財世鬼﹐終須夫唱婦隨﹔應鬼世財﹐不免夫權妻奪。世持鬼﹐應持財﹐此乃陰陽得位之象。必然夫秉男權﹐妻操婦道﹔定能夫唱於前﹐婦隨於後。若應持鬼﹐世持財﹐此同陰陽失位之象。必然夫權妻奪﹐牝雞晨鳴﹔惟贅婿反吉。

妯娌不和﹐只爲官爻發動﹔翁姑不睦﹐定因妻位交重。占婚﹐以兄爲妯娌﹐父爲翁姑。卦有官動﹐則克兄弟﹔妯娌間必不利。卦有財動﹐則克父母﹔定主翁姑不睦。若旺不受傷克﹐則是事有反覆﹔父衰弱不能敵﹐雙親有刑克也。

父合財爻﹐異日有新臺之行﹔世臨妻位﹐他時無就養之心。占婚遇財父二爻﹐世帶玄武﹐動來相合者﹐異日有翁淫子媳之事。若財臨世身﹐其婦必不善事翁姑。

空鬼伏財﹐必是望門之寡婦﹔動財值虎﹐定然帶服之婆娘。卦中旣有官爻財爻﹐而財爻又伏空鬼下﹔其女先曾受聘﹐未婚夫死﹐俗謂望門寡﹔若加白虎動克﹐則是已嫁而死﹐必帶孝服者。若伏鬼不空﹐必是有夫婦女﹐如被日辰動爻提起﹐刑克世爻者﹐後防爭訟。

世應俱空﹐難遂百年之連理﹔世空﹐自不欲成﹔彊成﹐終不遂意。應空﹐彼不欲成﹔得成﹐日後兩家﹐必不往來。

財官疊見﹐重爲一度之新人。男占女﹐卦有兩財﹔女占男﹐卦有兩鬼﹔必是斷弦再續﹐重爲一度新人。兩財皆無損﹐必一正一偏﹔若一旺一空﹐則前妻已喪。兩鬼發動﹐必有兩家爭娶。如一旺一空﹐則前夫已亡。若鬼伏財下﹐男必有妻在家﹔財伏鬼下﹐女必有夫在身。鬼不空﹐而動爻日辰沖克妻財﹐必是生離攺嫁﹔世克鬼﹐而動爻日辰生合妻財﹐必是逐婿嫁女。

夫若才能﹐官位占長生之地﹔妻如丑拙﹐財爻落墓庫之鄕。要知男女情性容貌﹐財鬼二爻取之。凡遇月令旺﹐身必肥﹔日時旺﹐貌必美。月令衰﹐身必瘦﹔日時衰﹐貌必丑。月令旺﹐日時衰者﹐身肥而貌不揚﹔月令衰﹐日時旺﹐身瘦而貌必美。衰而有扶﹐醜而才能﹔旺而入墓﹐𨿽美而愚拙。惟觀性情﹐男以鬼斷﹐女以財推。

命旺則榮華可擬﹐時衰則發達難期。命卽男女生命。生旺有气﹐必有榮華之日﹔休囚死絕﹐必無發達之期。若財旺命衰﹐其妻貌𨿽美﹐而命則平常﹔鬼衰命旺﹐其夫𨿽愚蠢﹐而衣食丰足。命臨父母﹐必好技藝﹔加靑龍﹐則是好詩書也。臨兄﹐則好賭博﹐好使錢﹐不好學。臨官﹐喜迎官府。臨財福﹐必善作家。看其現與不現﹐及五行生克﹐六神動靜推之。

財化財﹐一舉兩得﹔占婚遇財化財﹐必有僮僕同來﹐謂贈嫁。財化子﹐則有小兒帶來﹐謂之帶幼聘。若化子逢空﹐𨿽來不壽﹔化財遇衝﹐後亦走失。

鬼化鬼﹐四復三番。大抵鬼化鬼﹐凡事反復不定。占婚遇之﹐決不容易。若大象可成﹐亦見遲滯。然此象主女家多有更變﹐難易緩急﹐皆聽從於彼。

兄動而爻臨玄武﹐須防劫騙之謀﹔鬼爻不動﹐而兄弟又臨玄武﹑螣蛇﹐來刑沖身世者﹐須防其中姦詐﹐設計騙財。若世應生合﹐陰陽得位﹐財鬼無傷﹐亦必大費財而可成。

應空而卦伏文書﹐未有執盟之主。父母爲主婚人。若不上卦﹐或落空亡﹔必無主婚﹐恐其婦自作主張﹐不然﹐主其事必難成就和合也。

兩父齊興﹐必有爭盟之象﹔雙官俱動﹐斯爲競娶之端。卦中兩爻父動﹐或父化父﹐主有兩人主婚。不然﹐必兩家庚帖。若兩鬼俱動﹐則有兩家爭求其婚。不然﹐主事體多有變。以上若一動一靜﹐一旺一空﹐則無言。若卦有官化父﹐父化官﹐或官父皆動﹐恐有爭訟之患。文書兄動﹐必有口舌。

日逢父合﹐已期合巹﹝3﹞於三星﹔日辰與父爻作合﹐或日辰自帶文書﹐主成婚日期﹐已預定矣。

世獲財生﹐終得妝奩於百兩。財爻又作妝奩斷﹐若生合世爻﹐又得日月動爻扶助﹐必有妝奩。臨勾陳﹐必有妝奩田﹔臨靑龍﹐必美麗﹔臨螣蛇白虎敗病等爻﹐則是舊什物也。若財無生助﹐不可亂言。要推多少﹐以生合妻財之爻﹐看衰旺斷之。財之衰旺﹐僅可推女貌妍媸﹐不可推妝奩厚薄。

欲通媒妁﹐須論間爻。占貼﹐以間爻媒人也。

應或相生﹐乃女家之瓜葛﹔世如相合﹐必男室之葭莩﹝4﹞。間爻與世生合﹐多男家親﹔與應生合﹐多女家親。世應俱相生合﹐兩家皆有親。旺相新親﹐休囚舊眷﹔本宮至親﹐他宮外親。

先觀卦象之陰陽﹐則男女可決﹔陽男媒﹐陰女媒。或問﹕間爻有二﹐當以何爻爲主﹖以衰旺動靜取之。又問﹕衰爻動﹐旺爻靜﹐則如何﹖則動者是也。又問﹕兩爻皆旺或皆衰﹐又將何以定之﹖以衝動者定之。若又無衝﹐以生合扶起者定之。或一旺一空﹐以不空者定之。又不遇空﹐則以長生決法定之。務歸於一﹐則不雜亂。

次看卦爻之動靜﹐則老幼堪推。交重二爻爲老年人﹐單拆二爻爲少年人。或胎養長生爲少年﹐臨官帝旺爲中年﹐墓絕是老年人爲媒也。若墓化旺﹐是老年人先來說﹔陰化陽﹐是女人先來說。若此爻動空化空﹐而自衝動彼一爻﹐主原媒有故推卻﹐而他人爲媒也。

論貧富﹐當究身命﹔決美惡﹐可驗性情。人生美惡貧富﹐兩章盡之矣。然非特可觀媒妁而已。若問婦﹐看財爻﹔問夫身﹐看鬼爻﹔問男家﹐看世爻﹔問女家﹐看應爻。若應旺財衰﹐可言女家𨿽富﹐女貌不揚﹐餘類推。至於維持破說之旁人﹐可以刑沖生合之爻推之。

雀值兄臨﹐慣在其中得利﹔間爻如值螣蛇朱雀﹐及兄弟者﹐其人必俐齒伶牙﹐素以媒妁獲利者。興旺必姦詐。

世衝應合﹐浼﹝5﹞他出以爲媒。間爻安靜﹐被應世二爻衝動﹐或生扶合起﹐及日辰衝並起者﹐其人無心作伐﹐必是一邊央他說也。間爻自動者﹐勿如此斷。

兩兄同發﹐定多月老以爭盟﹔二間俱空﹐必無通好以爲禮。兩間俱動﹐必有兩媒。臨兄﹐或兄化兄﹐或動出兩鬼﹐主有爭競爲媒。須看空亡衰旺﹐及有制無制﹐可知那个執權。若間爻安靜﹐俱在空亡﹐必無媒人通好。若空動而化出兄鬼﹐或臨兄鬼空動者﹐乃是媒欲謝禮作鬼不來﹐非無媒也。

世應不和﹐仗冰言而通好﹔世應相衝相克﹐難以成親。若得間爻生合解救﹐其事始難成就﹐終須得媒人兩邊說合﹐以通其好﹐則事亦可成。何謂救解﹖如應動克世﹐間爻合住應爻﹐生扶世爻﹐餘可類推。

間爻受克﹐總綺語亦無從。凡欲浼媒人說合求親﹐必得應爻生合間爻。則其言易入﹐必然聽信﹔如間爻反被應沖克﹐則𨿽甘言美語﹐亦不從。

財官沖克﹐反招就裏愆尢﹔間爻若被日辰動爻刑沖克害﹐其媒必然取怨於兩家。世爻沖克﹐男家有怨﹔應爻沖克﹐女家有怨。或世來生合﹐而財爻沖克者﹐男家𨿽吉﹐異日女家必怨。財官皆沖克﹐夫妻俱有怨。

世應生扶﹐必得其中厚惠。凡遇世應﹑日辰帶財福﹑靑龍﹐生合間爻﹐其媒必有兩家酬貺﹝6﹞。旺相多﹐休囚少。若帶兄鬼螣蛇玄武類生合者﹐不過巧言虛禮﹐必無實惠。化出財福生合亦吉。男看世爻﹐女看應爻。世應俱生合﹐兩家俱有惠。世旺﹐男家多﹔應旺﹐女家多。

一卦吉凶﹐細察精微委曲﹔百年夫婦﹐方知到底團圓。

生僻字注釋﹕﹝1﹞【贅】讀音﹕zhui﹐四聲。【入贅】意爲﹕招女婿。﹝2﹞【衾】讀音﹕qin﹐一聲。意爲﹕被子。﹝3﹞【巹】讀音﹕jin﹐三聲。意爲﹕古代舉行婚禮時用作酒器的瓢。﹝4﹞【葭莩】讀音﹕jia﹐一聲。fu﹐二聲。意爲﹕蘆葦莖中的薄膜。比諭關系疏遠的親戚。﹝5﹞【浼】讀音﹕mei﹐三聲。意爲﹕請托。﹝6﹞【貺】讀音﹕kuang﹐四聲。意爲﹕贈﹐賜。

七﹑產育﹕﹝附﹕老娘乳母﹞

首出混沌﹐判乾坤而生人物﹔繼興太昊﹐制嫁娶以合夫妻。迄﹝1﹞今數千百年﹐化生不絕﹔𨿽至幾億萬世﹐絡繹無窮。蓋得陰陽交感﹐方能胎孕相生。

先看子孫﹐便知男女。陽爲男子﹐掌中探見一珠新﹔陰是女兒﹐門右喜看弧帨﹝2﹞設。子孫爲占產用神。陽爻爲男﹐陰爻爲女。

或更反兆﹐徒勞鞠育於三年﹔若遇化空﹐枉受胚胎於十月。反兆者﹕占得生男卦﹐反生女﹔占得生女卦﹐反生男是也。皆主不壽﹐子孫化入空亡者﹐亦不育。

主星生旺﹐當生俊秀之肥兒﹔命曜休囚﹐必產萎靡之弱子。子孫生旺﹐生子必肥大﹐異日主俊秀不凡﹔休囚無气﹐生子必弱小﹐異日主萎靡不振。若子孫無气﹐得月建日辰動爻生合扶持﹐主所生兒始𨿽弱小﹐後漸肥大﹔子孫𨿽旺﹐遇月建日辰動爻刑沖克害﹐始𨿽肥大﹐後漸怯弱。古人斷男女生﹐𨿽以陰陽爲主﹐然又言﹕陽爻衰弱﹐亦主生女﹔陰爻旺相﹐亦主生男。以衰旺爲主﹐陰陽爲輔。細推其理﹐非確論。何也﹖人生稟天地之秀气﹐受父母之英精﹐蓋感陰陽而化育也。得陽精於中﹐陰血裹之﹐則成陽胎生男﹔得陰血於中﹐陽精裹之﹐則生女。感其气之盛而正者﹐則生子肥大而爲賢智﹔感其气之不正而微者﹐則生子弱小而爲愚不肖。此爲自然之理﹐而易道豈異是哉﹗故愚謂﹕子孫屬陽斷生男﹐或休囚則推弱小﹔子孫屬陰斷生女﹐或旺相則推肥大。蓋必以陰陽爲主。故也。學者詳之。

如無福徳﹐當究胎爻。剖決固以子孫爲主。若卦無子孫﹐當尋胎爻定之。如乾兌宮卦﹐子孫屬水﹐胎在午﹐則午爲胎爻。故卦有子孫﹐則不論胎﹔或無子孫﹐又無胎爻﹐則以第二爻斷之。

雙胎雙福必雙生﹐卦有兩子爻﹐又有兩胎爻﹐𨿽不發動﹐亦主雙生。若卦有兩子爻皆動﹐或子化子﹐胎化胎者﹐皆雙生之象。若二爻一陰一陽﹐則一男一女﹔一旺一空﹐則一生一死。

一克一刑終一夢。卦無子﹐占產大忌。若胎爻又被月建日辰動爻刑沖克害﹐或無故自空﹐大凶之兆。故一場春夢﹐言其子必亡也。子孫衰受克者亦然。

胎臨官鬼﹐懷胎便有采薪憂﹔財化子孫﹐分娩卽當勿藥喜。鬼臨胎爻﹐其婦懷胎常有疾﹔胎爻被官沖克亦然。若胎爻𨿽臨官鬼﹐化出子孫﹐或財化福爻﹐則懷胎時固多疾﹐分娩卽安泰。

妻財一位﹐喜見扶持﹔胎福二爻﹐怕逢傷害。財爲產母﹐胎爲胞胎﹐福爲兒女。三者皆喜月建日辰動爻生合扶助。則產母安﹐胞胎穩﹐子亦易養。若見刑沖克害﹐產母多災﹐胞胎不安﹐所生子亦難養。化入死墓空絕﹐大凶之兆。

虎作血神﹐值子交重胎已破﹔白虎爲血神。若臨子孫或臨胎爻發動﹐其胎己破﹐臨財動者亦然。惟臨兄鬼﹐及帶刑沖克害﹐或化官﹐莫作吉斷。可言此必漏胎。動爻合住﹐胎𨿽動而未分娩。

龍爲喜气﹐遇胎發動日將臨。占產以靑龍爲喜神。若在胎福財爻上動者﹐生期己迫﹐必然臨日者也。在父兄官爻上動﹐勿作吉看。

福遇龍空胎動﹐乃墮胎虛喜﹔福臨靑龍空亡﹐而胎爻自發動﹐或被衝動者﹐必是墮胎虛喜。福若避空﹐則不然。要知何故墮胎﹐以胎爻斷。如臨官鬼白虎﹐因病墮胎﹔臨父﹐則勞傷﹔臨玄武﹐則色欲﹔臨螣蛇﹐驚嚇之故﹔臨朱雀白虎者﹐鬥毆撲跌墮也。

官當虎動福空﹐乃半產空娠。白虎臨官發動﹐或臨財動化官﹐而子孫空亡﹐或伏﹐或動空化空﹐或被衝散者﹐當小產。臨月卜卦﹐乃是其子不育之象也。

福已動而日又衝胎﹐兒必預生於膝下﹔胎與福若臨龍虎﹐或有不動﹐而日辰衝並者﹐其子已生。若不克世﹐則勿斷﹐須再詳支神。如不系已過占時候﹐可言當日便產﹔𨿽過時﹐而動爻是重﹐亦分娩矣。

福被傷而胎仍化鬼﹐子當早死於腹中。子孫在死墓絕地﹐又被月建日辰動爻刑沖克害者﹐大凶之兆。若胎爻又臨官﹐或胎化官﹐必是死胎。更財爻又臨死墓空絕﹐須防母子俱入黃泉。

兄動兮不利其妻﹐父興兮難爲厥子。兄乃克財之神。如動﹐則產母不安﹔父爲克子之殺。更動﹐則子宮必損。然二神﹐以有救無救斷之﹐可也。

用在空亡逢惡殺﹐何妨坐艸之虞﹔父兄發動﹐本爲凶兆。如財福二爻在避空之地﹐謂空不受克﹐故云無事。或父兄𨿽動﹐而得動爻日辰合住﹐謂之貪合忘克﹔縱凶亦虛驚﹐必無大害。

妻臨玄武入陰宮﹐果應夢蘭之兆。巽離坤兌四宮﹐財爻臨玄武﹐或與玄武作合﹐必僕婢所生﹐旺相必是淫婦。休囚有吉神救助﹐只主出身微賤﹐非是淫亂之婦。

克世克身﹐誕生日迫﹔凡占生產﹐得子孫胎爻沖克身世﹐生期已迫﹐當以日時斷之。蓋凡生世主遲﹐克世主速。克若動而逢空﹐過日斷。休囚﹐期在生旺日時﹔旺相﹐當以本日斷。又如子孫動﹐胎爻靜﹐以動者定其日﹐衝胎定其時。若胎動而子孫靜﹐胎爻定其日﹐衝福定其時。蓋動則速﹐衝則遲。故也。又如動而合住﹐則以沖克破合日斷之﹐餘類推。

不衝不發﹐產日時遲。卦中胎福不動﹐又無暗衝者﹐其生產月日未臨﹐必然遲緩。直待衝動日月﹐斷其生產。若無胎福二爻﹐其產亦遲﹐宜以卦中臨動之爻斷。若又無動爻﹐則以卦身胎養長生之日斷之。

胎福齊興官父合﹐臨產難生﹔胎福二爻發動﹐本主易生。若被官鬼父母合住﹐或日辰帶父兄鬼合住﹐皆主臨產難生。直待衝破克破合住日時﹐方得分娩。若非合住﹐而胎福自化父母官鬼者﹐皆主遲滯。

子財皆絕日辰扶﹐將危有救。占產遇胎福在墓絕之地﹐固凶。若得日辰動爻生扶﹐此乃將危有救之兆。如被惡殺旺相刑克﹐則不能有救。

間合間生﹐全賴收生之力﹔老娘收生﹐以間爻推之。若動而生合財爻﹐及胎福二爻﹐必得老娘收生之力﹐然後快易。如卦有凶神發動﹐而間爻救制者﹐必遇收生而後產也。

官空官伏﹐定然遺腹之兒。卦無官鬼或在空亡﹐主產婦丈夫己死﹐此必遺腹子也。然非財福白虎則勿斷。若有鬼伏在白虎爻下﹐或龍伏鬼墓爻下﹐則主夫病臥在牀﹐非死也。旺空﹐則是有病﹔鬼爻入墓﹐或身臨鬼墓﹐若非有病﹐只在獄。

遊魂卦官鬼空亡﹐乃背爹落地﹔占產遇遊魂卦﹐官鬼空亡﹐或鬼空動﹐或鬼動化入遊魂﹔皆主臨產﹐其夫出外﹐不見生產也。若其夫自占﹕遇世爻空亡者﹐亦然。如遇遊魂卦﹐變入歸魂﹐而鬼爻發動者﹔又主臨產﹐其夫自外歸也。世動逢合住﹐得歸不到家。

發動爻父兄刑害﹐必攜子歸泉。父兄﹐占產忌爻。若帶三刑六害﹐當權旺相而動﹐財福二爻在死絕之地﹐而無救助者﹐主子母俱亡。

官化福﹐胎前多病﹔財化官﹐產後多災。未臨月占。鬼化出子孫﹐主胎前常有病﹐待產後方安﹔財化官﹐則胎前彊健﹐至產後多病。若已臨月﹐須防產母有不測之患。

三合成兄﹐兒缺乳﹔卦有三合成兄弟局者﹐生子必然乳少。若兄在旁爻無气發動﹐亦主缺乳﹔財福化出兄爻亦然。若三合成父母局﹐子必衰弱無力。成官鬼局﹐生產必不快易。惟三合財福局﹐然後吉。

六沖遇子﹐婦安然。凡占六沖﹐財福發動﹔或得日辰六沖暗動﹐則財有生气﹐鬼有克制﹔所以產母安然而臥也。

應若逢空﹐外家無催生之禮物﹔占產以應爲外家﹐若逢空﹐必無催生禮物。臨兄﹐則是慳吝人﹐𨿽有不多。臨財福﹐更來生合世爻﹐必有厚惠。旺則外家富﹐衰則外家貧。與世刑沖﹐必與外家不和。

世如值弟﹐自家絕調理之肥甘。兄值世衰﹐則其家貧﹐欠將息﹐產婦必難彊健。旺則其人慳吝﹐不肯調理﹐非無也。動化子﹐則主其人素𨿽慳吝﹔合則肥甘足用。世臨財福空亡﹐亦乏調理。

陽福助靑龍﹐無異桂庭之秀子﹔陰孫扶月建﹐何殊桃洞之仙姬。子臨月建靑龍﹐或月建帶靑龍﹐生合子孫者﹔不拘男女﹐皆主俊秀聰明。子孫墓絕﹐或帶刑害﹐或加虎蛇﹐或受沖克﹐或化兄鬼﹐皆主醜陋不肖。

若卜有孕無孕﹐須詳胎伏胎飛。凡占胎孕有無﹐專取胎爻爲主﹐不看子孫。如卦中六爻上下﹐及年月日時﹐皆無胎爻者﹐𨿽有子孫﹐亦爲無孕。卦中𨿽無動爻﹐有化出者﹐眼下無胎﹐後必有胎。惟遇胎爻出現旺動﹐便爲有胎。若卦無胎﹐子孫又空﹐乃是命中所招﹐必無子。

出現空亡﹐將衃﹝3﹞而復散﹔交重化絕﹐旣孕而不成。衃﹕陰血陽精凝聚成胎之謂。蓋未成形曰衃﹐已成曰孕。胎爻出現﹐如遇空亡﹐主𨿽有胎﹐不至成形而又散﹔若得發動﹐其胎已成。惟怕變入死墓空絕﹐則主胎孕𨿽至成形﹐不能產育於膝下﹐是亦不成而已矣。

姅﹝4﹞必逢官﹐孕傷曰姅。胎臨官﹐或動官﹐或被官動來刑沖克害﹐皆主胎孕有傷。若非鬼爻﹐而被月建日辰刑克﹐其胎亦有傷損。日辰衝胎﹐懷胎不安。

妉﹝5﹞須遇虎。娠婦旣孕﹐月事又通曰妉。若未及月﹐胎臨白虎﹐必是漏胎。如遇殺衝﹐或發動化鬼者﹐旺相爲小產﹐無气是漏胎。

帶令星而獲助﹐存沒咸安﹔凡占胎孕﹐胎爻旺相﹐又有生合扶助﹐不臨官鬼父母及空亡者﹐其胎必成。更陽爻則生子。生有養﹐死有祀。所以存沒咸安。

有陰地而無傷﹐緩急非益。胎爻屬陰﹐休囚﹔而得月建日辰動爻生合﹐再無凶神刑克者﹐其胎亦成﹐但生女。故曰﹕緩急非益也。

如逢玄武﹐暗裏成胎﹔若遇文書﹐此前無子。胎臨玄武﹐必然暗與人通﹐及陰司不明﹔所授之胎﹐非夫妻正受也。休囚有制﹐則占婢妾胎孕。若臨父﹐主此前未嘗有子﹐或者𨿽有不存﹐今始成胎也。

孕形於內﹐只因土並勾陳﹔胎隱於中﹐端爲迎龍合徳。胎臨勾陳﹐懷胎顯露﹐更屬土爻﹐猶甚。胎臨靑龍﹐其胎不露﹐更逢三合六合﹐必隱然如未孕者。《天玄賦》曰「胎爻屬陽﹐陽气輕淸上浮﹐胎近胸前﹔胎爻屬陰﹐陰气重濁下降﹐胎必近下」。此說得之。

若問收生之婦﹐休將兩間而推﹔如占代養之娘﹐須以一財而斷。若占老娘及代婆者﹐以占產卦中取之﹐則間爻是也。今人執其迷說﹐𨿽單占另卜﹐亦以間爻論﹐則失之矣。故凡單占﹐當以妻財一爻爲主﹐不可又以間爻推之。收生之婦﹐卽今老娘﹔代養之娘﹐卽今乳母。二者斷法相似﹐故並云。

刑沖克害﹐福徳要防﹔死墓絕空﹐財身宜避。凡占老娘﹑乳母﹐𨿽以財爻爲主﹐然亦重子孫。蓋子孫生扶財﹐故也。若被日辰月建動爻刑沖克害﹐則子必見傷﹐𨿽財爻有气﹐亦不可用。若子孫不受傷克﹐而自居死墓空絕之地﹐則主老娘無手段﹐乳母不濟事。化入者亦然。

兄動兮手低﹐乳母須防盜物﹔兄弟發動﹕占老娘﹐決然本事必低﹔占乳母﹐則主此婦貪財愛物﹐見財起意﹔又主貪食﹐亦非貞潔。又加玄武﹐必濫。若財爻自動化出兄爻﹐或臨卦身﹐依此斷之。

父興兮乳少﹐老娘切恐傷胎。父母發動﹐占老娘最凶﹐胞胎必然損傷。更加刑害﹐兒必爲其所害﹐切不可用。如占乳母﹐衰則主乳少﹐旺則無乳﹐不可用。若化出﹐及持身世者﹐同斷。或問﹕篇中斷乳少﹐前以兄弟斷﹐此以父母斷﹐何也﹖答曰﹕大抵卜易貴通變﹐執一則非。蓋乳固一事﹐以小兒言爲食﹐屬財﹐則乳亦當以財爻取﹔以婦人言﹐則母乳於孩子﹐故乳亦以子孫取之。如子平中﹐亦以我生者爲食神﹐夫豈負本之論哉﹗

子孫發動多乳﹐手段更髙能﹔大抵子孫旺相發動﹐不臨空絕﹐不受制伏﹐財爻又無傷害者﹐上吉之卦。老娘手段必髙﹐乳母必主乳多﹐向後決然稱意。

官鬼發動多災﹐事機猶反復。官鬼發動﹐必有禍患。不傷身世﹐𨿽凶亦淺﹔一遭刑害﹐禍不可言。如兩官皆發動﹐鬼化鬼﹐兄化兄﹐或官兄亂動﹐必主大凶。占乳母﹐反復難成﹔𨿽成﹐必有口舌後患。

財合福爻﹐善能調護﹔身生子位﹐理會維持。卦身與財﹐生合子孫﹐最吉。占老娘﹐手段必髙﹐慣能救死回生﹔占乳母﹐主其婦善撫小兒﹐乳亦多。

如逢相克相衝﹐決見多災多咎。子孫被財與卦身刑沖克害﹐最不利。用之﹐兒必爲其所害。子孫避空﹐或月建有气﹐財身有制﹐庶幾無虞。占老娘﹐胎爻亦不可受傷﹐世持父兄﹐亦不遂意。

生僻字注釋﹕﹝1﹞【迄】讀音﹕qi﹐四聲。【迄今】意爲﹕到現在。﹝2﹞【帨】shui﹐四聲。意爲﹕古時的佩巾﹐象現在的手絹。﹝3﹞【衃】讀音﹕pei﹐一聲。意爲﹕凝聚的血。﹝4﹞【姅】讀音﹕ban﹐四聲。意爲﹕婦女小產出血。﹝5﹞【妉】讀音﹕dan﹐一聲。娠婦旣孕﹐月事又通曰妉。

八﹑進人口﹕

獨夫處世﹐休言無子卽忘情﹔君子治家﹐難道一身兼作僕。

必須便嬖﹝1﹞﹐乃足使令於前﹔若不螟蛉﹐焉繼宗支於後﹖老而無子曰獨﹐過繼他人子曰螟蛉。螟蛉﹐虫類也。

須別來占﹐方知主用。過繼小兒﹐以子孫爲主。買婢﹑雇童僕﹑買寵妾﹐及收畱迷失之人﹐皆以財爲主。若窩藏有難之人﹐則看其人﹕與我相識朋友﹐以兄弟爲主﹔尊長﹐父母爲主﹔婦人﹐妻財爲主﹔在官人﹐以官鬼爲主也。

用不宜動﹐動必難畱﹔用爻發動﹐其人難托。若遇遊魂﹐或化入遊魂者﹐異日主逃竄。𨿽螟蛉﹐亦不爲爾子也。雇工借居﹐則主不久。若來生合世爻﹐則是吉兆﹐非逃與難畱也。

主不可傷﹐傷須夭折。主象衰弱﹐而被日辰動爻乘旺來刑傷克害﹐更無解救者﹐異日必然夭折。𨿽借居﹐亦主其人有大禍。若傷克之爻又無气﹐或有制伏﹐不過災病﹐非夭折。得用爻在空避之地﹐無妨。

衰入墓中﹐擬定萎靡不振﹔旺臨世上﹐決然幹蠱有成。用爻入墓﹐其人性慵懶﹔衰弱無气﹐及臨死絕﹐主萎靡不振﹔若得旺相不空﹐臨身持世﹐或生合世爻﹐大吉之兆。立嫡過房﹐必能成家﹔買納奴婢﹐亦能體我心力。

動化空亡﹐有始無終之輩﹔蛇合官鬼﹐多謀少徳之人。用爻發動﹐變入空亡﹐主其人有頭無尾。若臨螣蛇﹐動合官鬼﹐其人𨿽多謀﹐然姦詐不實﹐難憑。婦人見之﹐則主不貞潔。

臨玄武而化兄爻﹐門戶須防出入﹔用臨玄武動﹐化兄弟﹔主其人貪財好色。托以財物﹐則必竊取自用﹐且必淫亂﹔男女皆然。故門戶防其出入。

遇靑龍而連福徳﹐資財可付經營。用臨靑龍﹐動化子孫﹐生合世爻﹐其人至誠忠厚。托以財物﹐則守而勿失﹔使之經營﹐則利盡歸於主。如占小兒﹐遇子孫化子孫者﹐反主多災。

若逢太過及空亡﹐反主少誠兼懶惰。卦中用爻﹐有三四重太過﹐或主象又化主象﹐皆主其人暗藏機巧﹐反復不實﹐且又事不宜向前。若主象空亡﹐亦是懶徒。決斷人物﹐已在前﹐此又補不足耳。

用爻生合世爻﹐必得其力﹔主象克衝身象﹐難服其心。用爻生合世爻﹐其人可用。凡有事幹﹐必然用心﹔𨿽螟蛉﹐亦必歡愛於我﹐大吉之兆。大怕合住衝散﹐及克壞之。若用爻刑沖克害世爻﹐必主其人心不悅服﹐難以使令。更加旺動﹐是乃奴婢欺主之象。兼以應亦刑克﹐異日必遭其禍。

財化子﹐攜子偕來﹔凡占妻妾婢女﹐財爻化出子孫﹐必有小兒帶來。若動財生合世爻﹐而化子反來刑克者﹐其婢則可使﹐其子必頑劣不馴也。

世合身﹐終身寵用。卦身一爻﹐占事爲事之體﹐古人爲人之身。若遇世爻生合﹐其人必得寵用。不拘借房投靠使婢﹐若遇世合財爻﹐其婦必通於家主。

受動變之傷﹐向後終難稱意﹔得日月之助﹐他時定見如心。月建日辰動爻克世﹐其人不可用﹔世爻衰﹐必被其害﹔若得變動日月生合扶助﹐然後爲吉。若用爻空亦不濟。

世與卦身﹐以和爲貴﹔世身二爻﹐相合相生﹐比和爲吉。相克相衝﹐刑害爲凶。

兄同官鬼﹐惟靜爲佳。兄弟一爻者﹐爲破財﹐爲幹眾﹐爲虛詐﹐爲阻滯﹐爲是非﹐爲災禍。官兄二爻者﹐皆不宜動﹔動必不稱意﹐有制不妨。

兄鬼交重﹐誠恐將來成訟﹔三合絆住﹐須知此去徒勞。兄官或交變﹐或俱動﹐或從文書化出﹐皆主爭論紛壇﹐而至於成訟則已﹔若自三合六合絆住動爻﹐必有人阻檔﹐𨿽欲興詞﹐終不成訟。欲知何人阻住﹐以合住之爻斷之。

若在間爻﹐乃是牙人作鬼﹔買賣交易﹐以間爻爲牙行人。若臨兄弟官鬼發動﹐必是牙人作鬼斗謀﹐或多人爭保﹐或行人爭財﹐皆爲不利。主事體難成。

如居空地﹐不過賣主爭財。官鬼一爻空動﹐是賣主假虛空言﹐欲爭價耳。在間爻以牙人論。若兄鬼動而與應爻相合﹐必其賣主牙人作鬼論財﹐遇動爻化兄鬼亦然。

卦象兩官兩父﹐須知事系兩頭﹔卦中父母﹑官鬼﹐俱有兩爻﹔或動爻化出官父﹐重疊太多﹔或卦無主象﹐而從官父化出﹔皆主其人曾經典賣﹐今是重易也。若父化父亦然。兩鬼俱動生合用爻﹐皆有人爭競買雇。

兄鬼一動一衝﹐切莫財交一手。卦遇應爻克世﹐而兄官發動﹐或被日辰衝動﹐或臨應爻克世﹐須防設謀誆﹝2﹞騙。故財物不可便交一手去也。

應主世﹐他來就我﹔世生應﹐我去求人。凡占買雇奴婢﹐交易等事﹐以應爲賣主。應生世是他人來就我﹐成事最易﹐吉﹔若世生應﹐我去求他﹐成事實難也。

和合易成﹐最怕日辰衝破﹔世應生合﹐凡事易成。生合爲上﹐克合次之。惟不宜世動﹐則是我去合他﹐又爲難也。若是相合﹐又被日辰動爻刑害﹐必有破阻。要知何人﹐以破合之爻定之。如父母﹐爲長上類。

相衝難就﹐偏宜動象生扶。世應刑沖克害﹐凡事費力難成。若動爻日辰生扶合助﹐謂之有气﹐必有貴人扶持﹐事亦可成。若當用爻﹐則是牙人能持其事。如生合爻是兄弟﹐又須用財囑托﹐方能成事。

兄爻發動﹐爲詐爲虛﹔兄弟爲反復不定之神﹐故也。

卦象亂興﹐多更多變。亂動則事不定﹐故多更變。

六爻無父﹐定無主契之人﹔六爻以父母爲文書契券﹐又爲主契之人。若六爻皆無父母﹐必無主契之人。若無父母而動爻化出者﹐主有旁主。𨿽有父母而應爻空亡﹐亦無正主。

兩間俱空﹐未有作中之子。間爻空亡﹐必無媒人。空亡而逢衝﹐必須央浼作媒。世衝﹐我去央他﹔應衝﹐彼去央他。動而空亡﹐其人假意推托﹐非眞無心做也。

世獲間生﹐喜媒人之護向﹔間爻生世合世﹐媒人必然向我﹐生應則向他人。臨子孫旺相發動﹐必然執持其事。若不生世﹐而被應克﹐且居衰弱之地﹐彼必聽其謀爲也。

生扶弟出﹐防喜生之合謀。大抵間爻生合世爻﹐若卦中凶神不動﹐則是媒人誠心向我﹐無他意也。若兄鬼螣蛇玄武動克世﹐而應爻又來衝刑我者﹐則是間來生合﹐假意合謀﹐非眞心也。空動亦非眞心。若臨兄弟動化官﹐或臨父官兄﹐其言必不可信。

父化兄﹐契虛事假﹔凡遇以上凶卦﹐而父母又化兄爻者﹐決主事體不眞﹐文契不實。卦無父母﹐而從兄弟化出者﹐亦然。父化父主文書不實﹐又主交易重疊。

兄持世﹐財散人離。兄弟持世﹐必然多費錢財﹐事亦幹眾。雇工奴婢﹐不得力。更帶凶神旺動﹐必主人離財散。若占交易貨物﹐亦不正之物。

應若空亡﹐我欲成交徒費力﹔世如發動﹐彼來謀合亦難成。凡占交易﹐若我干求於彼﹐而應爻空亡者﹐其事必不成。如彼欲求謀於我﹐而世爻空亡者﹐其事亦不成。蓋空世動﹐是我心疑惑﹔應動是他人更變﹔皆主難成﹐不爲執滯。如或空逢衝動﹐而遇合﹐皆謂有解。至此月有成﹐自空妄動則凶。

弟因財乏﹐鬼必疑心。卦遇不成之象﹐而兄弟持世者﹐必因資財缺欠﹐故難成也。六爻無財﹐或落空亡者﹐亦然。鬼爻持世﹐則是心多疑﹐或進退不定﹐故難成也。不然必有他事阻﹐或有不測災病。卦無官鬼﹐又是無人執持其事﹐亦主不成。

四復三番﹐事機不定﹔千變萬化﹐卦象無常。能求不見之數﹐自諭未來之事。凡占收畱遺失子女﹐最怕鬼臨玄武發動﹐必是盜賊。用臨玄武﹐動化鬼爻﹐亦然。刑克世爻﹐必被其害。或有遠方挈家逃來借居者﹐不論六親﹐以應爲主。臨兄﹐爲欠債來﹔臨官﹐爲戶役避罪責﹔加玄武則是盜賊﹔逢衝﹐事已敗露﹔𨿽臨玄武﹐不帶鬼﹐而與財爻合﹐或臨玄武財爻﹐爲姦情事來也。大抵皆怕兄鬼旺動克世﹐禍終及己。不傷世﹐或子孫持世者﹐不妨。

生僻字注釋﹕﹝1﹞【嬖】讀音﹕bi﹐四聲。意爲﹕寵愛﹐受寵愛的人。﹝2﹞【誆】讀音﹕kuang﹐一聲。【誆騙】意爲﹕說謊話騙人。

卜筮全書卷之十黃金策三

九﹑疾病﹕

人孰﹝1﹞無常﹐疾病無常﹔事孰爲大﹐死生爲大。占病以官爻爲惡殺。凡病﹕癥候輕重﹐得病根由﹐皆系此爻。獨發之爻﹐亦可以此推之。

火屬心經﹐發熱咽漧口燥﹔水歸腎部﹐惡寒盜汗遺精。金肺木肝﹐土乃病侵脾胃﹔衰輕旺重﹐動則煎迫身軀。鬼爻屬火﹐心經受病﹔其病必發熱﹐咽漧口燥類。屬水﹐腎經受病﹔其病必惡寒﹐或盜汗﹐或遺精白濁類。屬金﹐肺經受病﹔其癥必咳嗽虛怯﹐或气喘類。屬木﹐肝經受病﹔其癥必感冒風寒﹐四肢不和類。屬土﹐脾經受病﹔必虛黃浮腫﹐瘟疫時气類。若鬼爻衰弱﹐病必輕﹔旺必重。安靜則穩然安臥﹐發動則煎逼急躁。

若在坎宮﹐中滿血虛兼濕毒﹔如當離卦﹐內虛眼赤及尿黃。坎象中滿﹐故主中滿﹔離象中虛﹐故主內虛。然坎宮屬水﹐火鬼主血虛﹐水鬼主濕毒。離宮屬火﹐或火官主眼赤﹐水鬼主尿黃。

坤腹乾頭﹐兌必喉風咳嗽﹔艮足震手﹐巽須癱瘓腸風。鬼在坤宮﹐腹中有病。火鬼﹕必患腹癰。水鬼﹕腹中疼痛。動化財爻﹐或財化水鬼﹐必患瀉痢。土鬼﹕則是癖塊﹐食積﹐或沙脹蠱癥。木鬼﹕絞腸痧痛﹐或大腸有病。金鬼﹕脇肋痛。在上﹐胸隔痛﹔在下﹐腰痛。此鬼在坤宮斷法﹐其諸卦仿此推之。

螣蛇心驚﹐靑龍則酒色過度﹔勾陳腫脹﹐朱雀則言語顚狂。虎有損傷﹐女子則血崩血暈﹔玄武憂鬱﹐男人則陰癥陰虛。螣蛇鬼﹕則坐臥不安﹐心神不定。靑龍鬼﹕則酒色過度﹐瘦弱無力。勾陳鬼﹕飽滿腫脹﹐脾胃不和。朱雀鬼﹕狂言亂語﹐身熱面赤。白虎鬼﹕跌撲打鬥﹐傷筋損骨﹔女人則血崩血暈﹐產後諸癥﹔白虎血神﹐故也。玄武鬼﹕色欲太過﹐憂悶在心﹔在本宮主陰虛﹔化子孫﹐男子必陽痿﹔蓋玄武又暗昧之神﹐故也。宜通變。

鬼伏卦中﹐病來莫覺﹔占病遇本宮鬼出現發動﹐得病初卽曉根源。若本宮官鬼不出現﹐而他宮官鬼出現者﹐有病必然久伏在身﹐今因七情四气感冒而發也。若本宮他宮皆無官鬼﹐必隱然得病﹐初莫知何由也。明夷﹑觀﹑賁﹑需﹑臨﹐切忌世身入墓﹔大畜﹑丰﹑同人﹑蠱﹑夬﹐莫逢財鬼俱興。

官藏世下﹐病起如前。本宮鬼官伏在世下﹐必是舊病重發。若伏鬼不傷用爻﹐而用爻反被世克者﹐前日病輕﹐今日反沈重。如伏鬼刑傷用爻﹐而用爻反得世爻生扶者﹐前日病重﹐今日輕。用爻﹕妻病看財爻類。

若伏妻財﹐必是傷饑失飽﹔如藏福徳﹐必然酒醉耽淫。父乃勞傷所致﹐兄爲气食相侵。鬼伏財下﹐必是飲食不節﹐傷饑失飽﹔或因財物起因﹐或因婦人得病。鬼伏子下﹐必是飲酒過度﹔或恣﹝2﹞行房事。夏或露臥﹐過取風涼﹔冬或傷暖﹐過穿裘帛﹔或過修煉養精等藥所致。鬼伏父下﹐必是勞心勞力﹐憂慮傷神。或因動土修造﹐或因尊長得病。鬼伏兄下﹐必是口舌爭競﹐停食感气﹔或有咒咀﹐或因賭博爭財得病。

官化官﹐新舊兩病﹔鬼化鬼﹐遷變百端。本宮官鬼﹐仍伏他宮官鬼之下﹐必是舊病﹔或因舊病不謹﹐變生他癥﹔或新舊兩般病。若遇鬼化鬼﹐其病進退。或有變癥﹐或藥石駁雜﹐或寒熱不定。

化出文書在五爻﹐則途中遇雨﹔變成兄弟居三位﹐則房內傷風。鬼化父母﹐必在修造之處得病。若在五爻屬水﹐則在途冒雨而得也。如化兄弟﹐必因口舌嘔气﹐或是傷食。若在三爻屬木﹐必房中脫衣露體﹐感冒風寒所致。若化子孫﹐則在僧道寺院﹐或漁獵遊戲所致。若化財爻﹐多因傷食﹐或因妻奴﹐或因買賣交易得病。以上六親化出鬼爻﹐亦依此斷。

本宮爲在家得病﹐下必內傷﹔他卦爲別處染災﹐上須外感。鬼在本宮﹐家中得病。在下三爻﹐必是內傷癥候﹔不然病亦在內。官在外宮﹐外方得病。更在上三爻﹐必是外感風邪﹔不然﹐亦是外科癥候。上下有鬼﹐內傷兼外感﹐癥候不一。

上實下空﹐夜輕日重﹔鬼在內宮﹐病必夜重﹔鬼在外卦﹐病必日重﹔內外有鬼﹐晝夜不輕。若卦𨿽有二鬼﹐一旺一空﹐或一動一靜﹐必日輕夜重﹐或日重夜輕。分上下斷之。

動生變克﹐暮熱朝涼。凡占﹐動爻爲始﹐變爻爲終。若卦中動爻生扶用爻﹐而變爻刑克用爻者﹐其病必朝涼暮熱﹐或日輕夜重也﹔動克變生﹐反此斷。凡鬼爻化出所喜爻﹐所喜爻化出鬼爻﹐亦然。

水化火﹐火化水﹐往來寒熱﹔卦爻水動化火﹐火動化水﹔不拘鬼爻﹐但有干犯世爻或主象者﹐皆是寒熱往來之癥。卦有水火二爻俱動﹐亦然。水旺火衰﹐寒多熱少﹔水受傷﹐火得助﹐則常熱乍寒也。坎宮火動﹐內寒外熱﹔離宮水動﹐皮寒骨熱。若帶日辰﹐必是瘧疾。

上衝下﹐下衝上﹐內外感傷。上下有鬼﹐病必內外兩感。俱動俱靜﹐一同受病。二鬼自相衝者﹐適感而遂傷也。如內鬼動﹐衝外鬼﹐先傷後感﹔外鬼動﹐衝內鬼﹐先感後傷。要分輕重﹐以刑合斷之﹐可也。

火鬼衝財﹐上臨則嘔逆多吐﹔火性炎上﹐財爲飲食。故占病﹐遇火鬼動克外財﹐必是嘔吐﹐重則反胃不食。若財帶螣蛇﹐吐上兼虫﹔財在間爻﹐則是消渴易饑之癥。

水官化土﹐下值則小便不通。水官化出回頭土克﹐在本宮內卦﹐是小便不通。屬陰﹐是大便不通。陽宮陰象﹐陰宮陽象﹐二便俱不通。若內卦水克﹐動加白虎﹐陽爻是尿血﹐陰爻是瀉﹝3﹞血。白虎血神﹐故也。帶刑是痔漏。

若患牙疔﹝4﹞﹐兌鬼金連火殺﹔鬼在兌宮﹐口中病。若金鬼化火﹐或火化金鬼﹐必患牙疔。不化火爻﹐則是齒痛。金鬼逢衝﹐齒必動搖。

如生腳气﹐震宮土化木星。鬼在震宮﹐病在足。加勾陳﹐足必腫﹔加白虎﹐必折傷破損。土鬼化木﹐則患腳气。木鬼﹐酸疼麻木﹔水鬼﹐必是濕气﹔火鬼﹐必主瘡毒﹔金鬼﹐是腳骱﹝5﹞膝疼骨痛﹐或刀刃所傷。

鬼在離宮化水﹐痰火何疑﹔官來乾象變木﹐頭風有準。震遇螣蛇仍發動﹐驚悸﹝6﹞顚狂﹔艮逢巳午又交重﹐癰疽﹝7﹞瘡毒。離宮鬼化水爻﹐痰火癥候﹔水動化鬼﹐亦然。乾宮鬼化木爻﹐頭風眩暈﹔木動變鬼﹐亦然。震在外卦﹐勿依此斷﹐可言其病坐臥不安﹐心神恍惚。蓋震主動﹐故也。更加螣蛇發動﹐必是顚狂驚癇﹝8﹞之癥﹐小兒乃驚風也。逢衝﹐則有踰墻上屋之患。艮象爲山﹐山髙故也。更逢火鬼﹐必患癰疽。若遇變出土鬼﹐可言浮腫蠱脹等癥。餘可類推。

卦內無財﹐飲食不納﹔財主飲食。動化官鬼﹐其病必因酒飲食而得。若遇空亡﹐飲食不納。若不上卦﹐不思飲食。財臨身世﹐或化財爻﹐𨿽病重亦能食。

間中有鬼﹐胸膈不寬。世應中間﹐卽病人胸膈處也。官鬼臨之﹐必然痞塞不通。金鬼胸肋骨痛﹐土鬼飽悶不寬﹐木鬼心癢嘈雜﹐水鬼痰飲塡塞﹐火鬼多是心痛。若化財爻﹐或財爻化鬼﹐必是宿食未消﹐以致胸膈不利。

鬼絕逢生﹐病體安而復作﹔鬼在死絕爻﹐其病必輕。遇日辰動爻生扶﹐謂絕處逢生﹐其病必旣輕復重﹐將安復作也。若財生鬼﹐必因飲食加重﹐或因婦人重合。故耳。

世衰入墓﹐神思困而不淸。世爻入墓﹐病必昏沈。旺相有气﹐無非懶於行動﹔衰則不言不語。是怕明喜暗﹐不思食﹔愛眠﹐怕起﹐懶開目。更坐陰宮﹐必是陰癥。用爻入墓亦然。世鬼入墓﹐鬼墓臨用﹐皆依此斷。

應鬼合身﹐纏染他人之癥﹔應臨官鬼﹐刑克合世爻﹐而世爻在交重之位者﹐必因探訪親友病而纏染也。鬼爻屬土﹐是時疫。用爻臨應﹐必病臥他家。

世官傷用﹐重發舊日之災。大抵鬼爻持世﹐必然原有舊根。更傷用爻﹐必是舊病再發。否則必難脫體﹐須用保禳則吉。卦身持鬼﹐亦是舊病。

用受金傷﹐肢體必然酸痛﹔主遭木克﹐皮骨定見傷殘。火爲仇﹐則喘咳之災﹔水來害﹐則恍惚之癥。卦中無鬼﹐以刑沖克害用爻者斷。如金動來克﹐則木爻受傷﹐肢節酸痛﹔木動來克﹐則土爻受制﹐皮肉傷損。餘可類推。

空及第三﹐此病須知腰軟﹔第三爻無故自空﹐爲腰軟﹔有故而空﹐或旺相而空﹐爲腰痛﹔不空﹐而遇動爻日辰官鬼克衝者﹐乃閃腰痛也﹔動空亦然。鬼在此爻者﹐亦主腰痛。

官傷上六﹐斯人當主頭疼。上六。大抵不惟鬼爻臨處受病﹐被傷之處亦有病痛。如克上六﹐當主頭痛﹔克間爻﹐則胸隔不利。餘可類推。

財動卦中﹐不吐則瀉﹔財在上卦動﹐主吐﹔在下卦動﹐主瀉。若逢合住﹐則欲吐不吐﹐欲瀉不瀉﹔如嘔逆惡心﹐裏急後重之例。

木興世上﹐非癢卽疼。寅卯二爻屬木﹐寅木主痛﹐卯木主癢﹐若在本宮內卦﹐又是气不順也。

生僻字注釋﹕﹝1﹞【孰】讀音﹕shu﹐二聲。意爲﹕誰﹐什麼。﹝2﹞【恣】讀音﹕zi﹐四聲。意爲﹕放縱﹐任意。﹝3﹞【瀉】讀音﹕xie﹐四聲。意爲﹕腹瀉﹐很快的流。﹝5﹞【疔】讀音﹕ding﹐一聲。意爲﹕中醫指病理變化急驟﹐並有全身癥狀的小瘡﹐堅硬而根深﹐形狀像釘。﹝5﹞【骱】讀音﹕jie﹐四聲。意爲﹕骨節與骨節銜接的地方。﹝6﹞【悸】讀音﹕ji﹐四聲。意爲﹕因害怕而心跳的厲害。﹝7﹞【癰疽】讀音﹕yong﹐一聲。ju﹐一聲。意爲﹕毒瘡。﹝8﹞【癇】讀音﹕xian﹐二聲。意爲﹕顚癇。

十﹑病體﹕

旣明癥候﹐當決安危﹐再把爻神搜索﹔个中玄妙﹐重加參考﹐方窮就裏之精微。

先看子孫﹐最喜生扶拱合﹔子孫能克制官殺﹐古人謂解神﹐又名福徳﹐占病又爲醫藥。卦中無此﹐則鬼無制伏。主服藥不效﹐禱神不靈。所以先宜看此。要生旺有气﹐不要休囚死絕。日辰動爻生扶則吉﹐衝壞則凶。

次觀主象﹐怕逢克害刑沖。主象卽病人。如占夫﹐以官爲主﹔占妻﹐以財爲主之類。又自占﹐以世爲主﹔代占﹐以應爲主﹔亦是主象。刑沖克害﹐卽病人受癥候折磨﹐故怕見之。若得世爻生合﹐旁爻扶持﹐必不至死。

世持鬼爻﹐病縱輕而難療﹔占病﹐怕鬼持世﹐必難脫體。大象縱輕﹐亦不易愈。若用爻有气﹐子孫當權﹐目下𨿽可醫愈﹐日後必不斷根也。

身臨福徳﹐勢𨿽險而堪醫。用爻爲身﹐乃一卦之體。若得子孫臨之﹐決然無虞。縱然病勢凶險﹐自可有救﹐以藥治之﹐必定痊愈。

用壯有扶﹐切恐太剛則折﹔凡占皆喜旺相﹐惟占病則不喜。蓋人在病中﹐必衰弱﹔縱或素日彊健者﹐至此必瘦﹐何旺之有﹖故凡得時有气﹐又遇動爻日辰生扶者﹐乃太剛則折之兆﹐至生旺日必凶。若動爻日辰刑克﹐則不嫌其旺相。

主空無救﹐須防中道而殂﹝1﹞。主象若空﹐占病大忌。必得動爻日辰沖克﹐謂之有救。蓋沖空則實﹐克空爲用﹐故也。否則必死。

祿系妻財﹐空則不思飲食﹔壽屬父母﹐動則反促天年。占病﹐以妻財爲食祿﹐父母爲壽命。卦中不可無﹐宜靜不宜動。若主象遇絕﹐或化絕地﹐財遇之爲祿絕﹐父母遇之爲壽絕。大象若凶﹐此爲死兆。卦若無財或落空亡﹐乃是不思飲食。父母爻動﹐占病大忌。以其克制福神﹐官殺能肆其虐﹐故也。主服藥不效﹐禱神不靈。故云反促天年。

主象伏藏﹐定主遷延乎日月﹔用爻不上卦﹐其病必難安。蓋凡出現之爻﹐日辰動爻能生能合﹔若不上卦﹐𨿽有生扶﹐著於何地﹖故其占如此﹐病亦是恍惚朦朧﹐不爽快之癥。

子孫空絕﹐必乏調理之肥甘。子孫固爲醫﹐又爲酒肉。若在空亡﹐或臨死絕﹐或不上卦﹐其病必乏肥甘調理﹐亦纏綿難愈。若日辰應爻上帶子孫﹐生合世爻用爻者﹐必有饋送禮物資養。

世上鬼臨﹐不可隨官入墓﹔世持官鬼﹐固非吉兆。若遇日辰帶墓爻﹐謂隨官入墓﹔本命爻隨官入墓﹐亦凶。若世爻用爻﹐化入鬼墓﹔及世爻命爻帶鬼動﹐化入墓者﹔與用爻命爻世爻﹐持鬼墓發動者﹐皆主大凶。

身臨福徳﹐豈宜父動來傷。占病﹐以子孫爲解神。身若臨之﹐大吉之兆。如父母動來克傷﹐仍爲不美。

鬼化長生﹐日下正當沈重﹔鬼爻發動﹐病勢必重。若鬼化入長生﹐乃一日重一日之象﹐直過帝旺日﹐然後輕減。鬼在長生爻上發動﹐亦然。若化衰病﹐一日輕一日﹐與福化長生皆吉。

用連鬼殺﹐目前必見傾危。占病﹐不宜用爻發動﹐動則病體不安。若又化出鬼爻﹐謂病人變鬼。卦中更無子孫日辰解救﹐必死無疑之斷。

福化忌爻﹐病勢增加於小愈﹔子孫發動﹐制伏官鬼﹐其病必減。若遇化出忌爻﹐反來傷克用神者﹐必因病勢少愈﹐不能謹愼﹐以致復加沈重。子孫化官爻﹐亦然。

世撓兄弟﹐飲食減省於平時。兄弟持世﹐飲食必減。其病亦是貪食而得。若不動又無气﹐而卦中財福爻旺者﹐則不然。乃是气短力弱之癥﹐不易痊可。

用絕逢生﹐危而有救﹔大抵用爻﹐不宜死絕之地﹐以其一克則倒﹐故也。卦中動爻生助﹐謂絕處逢生﹐凶中回吉之象﹐病必將危有救。

主衰得助﹐重亦何妨。用爻𨿽不宜太旺﹐亦不宜太弱。弱則病人體虛力怯﹐卒難痊可。若得日辰動爻生合扶助最吉﹐縱是十分重病﹐亦不至死。

鬼伏空亡﹐早備衣冠防不測﹔官鬼一爻﹐固是惡殺﹐然亦不可無。蓋凡得癥因由﹐癥候虛實﹐疾病安危﹐鬼神情狀﹐皆決於此。若不上卦﹐卽當尋伏﹐庶可推測。若伏爻又空﹐其病必不能痊。縱有良醫﹐亦不能達其病源﹔縱有鬼神﹐亦無叩告之門﹐天年命盡。若病輕不在此論。

日辰帶鬼﹐急爲祈禱保無虞。日辰帶鬼﹐生合世爻﹐世爻看帶何等神﹐便知得何者爲治。如帶父母﹐必須經籙﹝2﹞符醮保扶則愈。如帶子孫﹐必須用藥調理。如帶兄弟﹐必須戒暴怒﹐節飲食。如帶財爻﹐必須好好將息。帶官鬼﹐祈禱鬼神。世持鬼﹐亦宜先禱。但世鬼是先曾許下﹐日辰鬼是未曾許下。要知求何神鬼﹐有福力﹐以日辰推之。如子爲北斗或北陰﹔亥或溺死鬼﹐察其爲河伯﹐或劃龍船。蓋亥水中有甲木﹐故也。餘仿此。

動化父來沖克﹐勞役堪憂﹔卦中動爻﹐化出文書沖克世爻﹐宜自在﹐少勞碌。不然﹐病卽復來﹐反加沈重。若化財來沖克﹐須防食復﹔更加玄武﹐宜防色復﹔若化子孫克衝﹐被藥誤矣﹔若化兄弟沖克﹐惱气卽復也。以上若日辰帶刑沖﹐不可依此斷。可言因此而復加沈重。蓋日辰是鬼在也。

日加福去生扶﹐藥醫則愈。日辰臨子孫﹐生扶用爻﹐必得藥力而安也。

身上飛伏雙官﹐膏肓﹝3﹞之疾﹔凡遇卦身持鬼﹐而本宮官鬼爻又伏世下﹔或世持官鬼﹐而本宮官伏用爻之下﹔或自占遇世爻飛伏﹐上下皆值官鬼﹔總謂雙官夾身﹐最爲不利。若大象不死﹐亦是沈困之疾﹐考終之患也。

命入幽明兩墓﹐泉世之人。以日時看﹐身隨鬼入墓﹐命隨鬼入墓﹐世隨鬼入墓﹔有卦墓﹑鬼墓﹑世墓﹑主墓。凡遇動出卦中者﹐人皆見之﹐其墓爲明﹔變入墓中者﹐人所不見﹐其墓爲幽。不拘幽明﹐皆非吉兆。大象不死﹐病亦危困。若大象旣凶﹐又逢墓動﹐或世爻主象俱入墓者﹐必死。得動爻日辰衝破墓爻﹐庶幾無事。

應合而變財傷﹐勿食饋來之物﹔應爻動來生合世爻﹐當有問安之人。帶財福﹐必有饋送﹔兄弟﹐淸訪而已。若應𨿽生合﹐而變出妻財﹐反來刑世克世﹔或應爻生合世爻﹐而刑克主象﹔倘有饋送﹐切宜戒食。否則反能傷害。若上尊長﹐尢宜忌之。或加應值妻財﹐爲變爻沖克主象者﹐亦然。

鬼動而逢日破﹐何妨見險之虞。官爻發動﹐其禍成矣。若得日辰動爻衝之﹐謂衝散﹔主其病𨿽見凶﹐必不至死。忌爻發動﹐遇衝亦吉。若不遇衝﹐而得日辰動爻﹐或合住﹐或制克﹐皆是見險無虞之象。

欲決病痊﹐當究福神之動靜﹔要知命盡﹐須詳鬼殺之旺衰。此二句﹐乃言大略。此處最宜活潑推斷。且如子孫得時旺相﹐更動﹐就以本爻斷其愈﹔無气發動﹐以生旺日月斷。若得子孫安靜﹐不得地﹐賴有扶持爲福者﹐當以扶持之爻斷。如卦中不賴子孫爲福﹐而用所喜之爻相助﹐以成其吉者﹐卽以所喜之爻斷。又如卦爻凶險﹐遇殺神忌爻動來傷克﹐得別爻衝散克制﹐或合住救得﹐惡爻無事﹐卽當以制伏惡殺之爻斷。若鬼爻忌爻𨿽動無气﹐亦無克制﹐而用爻旺相不受傷克者﹐又當以鬼爻墓絕者斷。若忌爻不動﹐用爻不傷﹐而但衰絕無气者﹐當以用爻生旺之日斷死期。餘仿此。

生僻字注釋﹕﹝1﹞【殂】讀音﹕cu﹐二聲。意爲﹕死亡。﹝2﹞【籙】讀音﹕lu﹐四聲。意爲﹕符籙。卽道士所畫的圖形和綫條。聲稱能驅使鬼神﹐給人帶來福。﹝3﹞【肓】讀音﹕huang﹐一聲。【膏肓】我國古代醫學上﹐把心尖脂肪叫膏﹐心臟和膈膜之間叫肓。認爲是藥力達不到的地方。

十一﹑醫藥﹕

病不求醫﹐全生者寡﹔藥不對癥﹐枉死者多。欲擇善者而從之﹐須就蓍人而問也。

應作醫人﹐空則閒亡而不遇﹔子爲藥餌﹐伏則扞﹝1﹞格以無功。凡占病﹐以子孫爲醫藥。占醫藥﹐以應爻爲醫人﹐子孫爲藥餌。如卜請醫﹐應空﹐醫人必不來。發動生合世﹐醫必從命。動空化空﹐必然他出。克世衝世﹐皆主不來。無子孫﹐服藥無效﹐空亦無功。

鬼動卦中﹐眼下速難取效﹔占藥﹐要鬼爻安靜﹐無气爲吉。若遇發動﹐其病正熾﹝2﹞。𨿽有良醫妙藥﹐卒難取效。休囚少可﹐旺則愈凶。待鬼爻墓絕﹐用藥方有功。或彊服藥﹐病必加重。

空臨世上﹐心中彊欲求醫。世爻空亡﹐必不專心求醫﹔無故自空﹐決請不成﹔勉彊爲之﹐藥亦不效。如占服藥﹐而世空者﹐乃是藥不對癥也。

官旺福衰﹐藥餌輕而病重﹔占藥﹐官爻無气﹐子孫旺相﹐藥能勝病﹐庶有效。若子孫休囚﹐官爻反旺者﹐乃是藥輕病重﹐𨿽或服之﹐必不能奏功也。

應衰世旺﹐病家富而醫貧。世爲病家﹐應爲醫家。相合相生﹐非親則友﹔相衝相克﹐親不往來。若應旺世衰﹐病家貧乏﹐醫必富﹔應衰世旺﹐反此斷。

父母不宜持世﹐鬼殺豈可臨身﹖卦身與世﹐皆不宜臨官父二爻。若有所遇﹐藥便不中。父母持世﹐可許經醮保禳﹝3﹞。鬼爻持世﹐可禱鬼神護佑﹐然後服藥方有驗。

官化官﹐病變不一﹔醫藥卦中﹐遇官化官﹐其病必有更變。或癥候不一﹐或病勢不定﹐用藥亦不見效。

子化子﹐藥雜不精。子孫﹐乃占藥用神。只喜一位出現。有气不空﹐日辰動爻扶持﹐卽上吉之兆。若卦中重疊太過﹐或子孫重化子孫﹐乃是醫不精﹐用藥雜而無功也。

福化忌爻﹐誤服殺身之惡劑﹔世人皆疑《海底眼》誤服藥之句﹐殊不知此說極有理。蓋有動則有變。變出父母﹐回頭來克﹔變出財爻﹐扶持官鬼﹔變出兄弟﹐藥不精潔﹔變出官殺﹐藥反助病。子變子﹐乃用藥太駁雜﹐不能見效。此所以不若安靜爲妙。若變爻或傷世克用者﹐必致因藥傷命之禍。

應臨官鬼﹐防投增病之藥湯。應臨官﹐必非良醫。更來刑克身世主象﹐須防誤藥損人。或化忌爻﹐或化官鬼﹐皆不宜此人之藥。

鬼帶日辰﹐定非久病﹔鬼帶日辰﹐動出卦中者﹐必是日下暴得之病。若日辰𨿽是官鬼﹐不現卦中﹐則不然。可言其病眼下正熾﹐必須過此﹐方可用藥。

應臨月建﹐必是官醫。應持父母﹐必是僧道家﹐或兼藝術。應持兄弟﹐乃是庸醫﹐或先求藥價。持財爻﹐富貴醫人﹐或女醫。應臨子孫﹐專門醫士﹐或僧道。應持太歲﹐必是世醫。持日辰﹐而太歲刑克者﹐初學醫。持月建﹐是官醫﹔更臨子孫﹐用藥神效。醫人老少﹐以生旺墓絕推之。

世下伏官﹐子動則藥𨿽妙﹐而病根常在﹔大抵動爻日辰﹐能生得克得飛爻﹐不能生克得伏神。蓋伏神﹐隱伏之義。占病遇鬼伏世下﹐其病必不能斷根。𨿽有子孫發動﹐但能取效目前﹐過後伏鬼旺相月日﹐其病必再發。

衰中坐鬼﹐身臨則病𨿽輕﹐而藥力難扶。卦身臨鬼﹐病不脫體。衰弱無气﹐纏綿難愈﹐淹滯之象。世旺相出現﹐久臥牀縟﹐𨿽有良醫亦無效。世持﹐及主象身臨持官墓者﹐皆然。

父若伏藏﹐名𨿽醫而未諳﹝4﹞脈理﹔卦有父母﹐子孫不能專權﹐固非吉。卦中又不可無﹐宜靜不宜動。何也﹖蓋人气脈﹐皆屬父母。故占醫﹐若無此爻﹐必是艸澤醫人。𨿽能用藥﹐脈理未明﹐必以意度者。

鬼不出現﹐藥縱用而莫識病源。官鬼固凶殺﹐然亦不可無。出現在卦﹐則子克制﹐日辰刑制﹐用藥有效。若不上卦﹐其病隱伏﹔根因不知﹐癥候莫決﹐率意用藥﹐亦難取效。

主絕受傷﹐虛醫難救﹔主象在休囚死墓絕之地﹐而被日辰動爻乘旺刑克者﹐其病必死。𨿽有良醫﹐亦無效。主象變死墓空絕者﹐亦然。

父興得地﹐扁鵲無功。父母發動﹐子孫受制﹐藥必不效。若得子孫有气﹐日辰動爻沖合父母﹐救得有用﹐庶幾可活。然亦必須多服爲妙。父化子孫﹐亦是醫人太慢。

察官爻而用藥﹐火土寒涼﹔火土官爻﹐其病必熱﹐宜寒涼藥攻之﹔金水官爻﹐其病多寒﹐必溫熱之劑治之。然火必寒﹐土必涼﹐水必熱﹐金必溫劑﹐可也。又如火鬼在生旺之地﹐又遇生扶者﹐必用大寒之藥攻之﹔休囚死絕﹐則用涼藥。水鬼在生旺之地﹐又遇合助者﹐須用大熱之藥﹔休囚死絕﹐則用溫劑攻之。如火鬼在陰宮陰爻﹐乃是陰虛火動之癥﹐可用滋陰降火之藥。水鬼在陽宮內卦﹐乃是血气虛損之癥﹐可用補中益气之藥。宜通變﹐餘仿此。

驗福徳以迎醫﹐丑寅東北。凡占服藥﹐看子孫在何爻﹐便知何處醫人可治。如在子爻﹐宜北方醫人﹔丑爻﹐東北方醫人類。又如寅爻子孫﹐五行屬木﹐其醫是木旁艸頭姓名﹐或是虎命者﹔𨿽非東北﹐皆能醫。餘仿此。

水帶財興﹐大忌魚鮮生冷﹔財爲飲食﹐資以養生。然動則生助鬼爻﹐反爲所害。若更屬水﹐必忌魚鮮生冷﹐藥始見功。如值木爻﹐忌動風之物。忌值火﹐忌炙煿﹝5﹞熱物。值金爻﹐忌堅硬鹽物。值土爻﹐忌油膩滑物。財如不動﹐不可妄言。又忌鬼爻生肖物﹐如丑忌牛﹐酉忌雞類。餘仿此。

木加龍助﹐偏宜舒暢情懷。靑龍爲喜悅之神﹐更臨木爻﹐生合世爻主象﹔病人必拋卻家事﹐放寬情懷﹐然後服藥有效。

財合用神居外動﹐吐之則痊﹔財在外動﹐主吐。若得生合世爻用爻﹐以藥吐之則愈。如在內卦﹐疏利爲妙。若財爻動來刑克世與主象﹐在外則主服藥不納﹔在內則主藥後發瀉也。

子逢火徳寓離宮﹐灸之則愈。子孫屬火﹐又在離宮﹐宜用熱藥療之。若在他宮﹐又居外卦﹐必用艾灸則愈。如在內卦﹐或𨿽在外﹐而系本宮者﹐皆依此斷。

坎卦子孫﹐必須發汗﹔木爻官鬼﹐先要疏風。子孫在坎卦發動﹐不拘五行﹐皆宜表汗﹔官鬼屬木﹐須散風邪﹐用藥有效。舉其一端﹐五行八卦皆仿此推之。

用旺有扶﹐勿再補﹔用爻休囚墓絕﹐必是補藥方效。若得時旺相﹐又有生扶合助﹐須克伐之藥治之。若又補﹐則反害。

鬼衰屬水﹐莫行鍼。子孫屬金﹐利用刀鍼。鬼爻屬水﹐而用刀鍼﹐則金能生水﹐反助其勢﹐病必增重。土鬼忌用熱藥﹐水鬼忌用寒藥﹐火鬼忌用風藥﹐金鬼忌用丸藥。

福鬼俱空﹐當不治而自愈﹔子官皆動﹐宜內補而外修。占病﹐子官二爻俱空﹐乃吉兆。或俱衰靜﹐無衝無並者﹐其病自愈﹐不用服藥。若二爻俱動﹐非藥不對病﹐乃是神祟間隔﹐故無功﹔必須服湯藥﹐又祈禱鬼神得痊。俗謂外修內補也。

卦動兩孫﹐用藥須當間服﹔卦有二爻子孫發動﹐用藥不必連服﹐以其分權故也﹐須多服見效。或用兩般湯藥﹐相間服之則效。如占瘡疽腫毒﹐可言內用托裏﹐外用敷貼。

鬼傷二間﹐立方須用寬胸。官鬼動來沖克間爻﹐必然胸隔不利﹐須用寬中湯藥。鬼在二間爻動﹐亦然。間爻逢兄弟發動﹐則是气不順也﹐藥宜調气。

父合變孫﹐莫若閉門修養﹔卦中福爻空亡﹐官爻衰靜﹐若有父母動來生合世身主象者﹐不須服藥。更化子孫﹐不若拋棄家事﹐靜養深山﹔或入寺觀閉門修養﹐勿藥自安。

五興化福﹐可用路遇醫人。子孫出現逢空﹐而五爻變出子孫﹐卻不空者﹐不須選求名醫服藥﹐不如過路艸醫﹐反能治之。若子孫不出現﹐六爻不化出﹐而日辰帶子孫生合者﹐不意中自有醫來治也。

世應比和無福徳﹐須用更醫﹔世應比和﹐卦無福徳﹐此藥無損無益﹐服與不服﹐只是一般。須是更換醫人﹐別求治療﹐方可得痊。

財官發動子孫空﹐徒勞服藥。財官俱動﹐其勢已凶。子孫又空﹐服之無益﹔縱有良醫﹐必無功效。不如不服之漸愈。

生僻字注釋﹕﹝1﹞【扞】讀音﹕han﹐四聲。【扞格】意爲﹕互相抵觸。﹝2﹞【熾】讀音﹕chi﹐四聲。意爲﹕火旺﹐熱烈旺盛。﹝3﹞【禳】讀音﹕ran﹐二聲。意爲﹕禳解。卽﹕迷信的人向鬼神祈禱﹐消除災殃。﹝4﹞【諳】讀音﹕an﹐一聲。意爲﹕熟悉。﹝5﹞【煿】讀音bo﹐二聲。意爲﹕煎炒或烤漧食物。

十二﹑鬼神﹕

徼﹝1﹞福鬼神﹐乃當今之所尙﹔禱爾上下﹐在古昔而皆然。

不質正於易爻﹐亦虛行乎祀典﹔先看卦內官爻﹐便知鬼神情狀。官鬼能爲實禍﹐能爲福佑。故觀此亦知其情狀也。

旺神衰鬼﹐方隅﹝2﹞乾巽堪推﹔陰女陽男﹐老幼旺衰可決。凡鬼爻旺相﹐爲神。休囚﹐爲鬼。陽爲男﹐陰爲女。臨長生﹐少年鬼﹔臨帝旺﹐壯年鬼﹔臨衰弱﹐老年鬼﹔胎養﹐小兒鬼。乾宮﹐西北方﹔巽宮﹐東南方鬼也。

若在乾宮﹐必許天燈斗願﹔如居兌卦。定然口願傷神。坎是北朝﹐艮則城隍宅土﹔離爲南殿﹐坤則土地墳陵。震恐樹神﹐或杖傷之男鬼﹔巽必縊死﹐或癲﹝3﹞僕之陰人。

八宮仔細推詳﹐諸鬼自能顯應。此以八卦推之。乾象爲天﹐鬼在此宮﹐值火﹐許點天燈類。金鬼亦然。木鬼許放風箏。子丑二爻﹐許拜北斗。坤土屬陰﹐故是墳陵土地。艮土屬陽﹐故是城隍宅土。離居南﹐故推南殿。坎子地﹐故推北朝聖象。震爲木﹐故樹神﹔帶白虎或自刑﹐則杖死之鬼。巽爲繩﹐故主縊死之鬼﹔不帶鰧蛇﹐或非刑爻﹐則是風癥死者。兌爲口﹐故有咒咀口願﹐又屬金﹐故推傷神。蓋乾三連﹐是渾成之金﹔兌象上缺﹐是傷損之金﹔故以兌爲傷神﹐而不以乾爲傷神。

更值勾陳﹐必有土神見礙﹔如臨朱雀﹐定然咒咀相侵。白虎血亡﹐玄武則死於不明之鬼。靑龍善願﹐螣蛇則犯乎施相之神。此以六神推之。勾陳職專田土﹐鬼爻臨之﹐乃是土神爲禍。朱雀爲口舌﹐故有咒咀。白虎爲血神﹐故有帶血女傷﹔居陽則凶暴惡死之鬼也。玄武是幽暗﹐故有不明死鬼﹔化兄弟﹐或從兄弟化出﹐則是盜賊。靑龍是喜神﹐故有善願。鰧蛇推施相之神﹐今俗禱謝﹐必以面作小蛇﹐獻之取驗。

金乃傷司﹐火定竈神香願﹔木爲枷鎖﹐水爲河伯江神。此以五行推之。金主刀兵所傷之鬼﹔旺是傷神﹐衰是傷司部眾。火鬼在二爻﹐是竈君﹐其餘香信。本宮內卦﹐是本境土地﹐神佛香願﹔他宮﹐別境香願。在六爻﹐遠方香信。在五爻﹐途中所許。持世當境﹐社會中香願也。午火衰弱﹐必是燒死之鬼。木鬼﹐東方神鬼。化金﹐或從金化﹐是械鎖鬼。帶鰧蛇﹐弔死之鬼。木化木﹐又加白虎﹐夾死鬼。水鬼旺相﹐江神河伯﹔衰弱﹐落水鬼。在震巽二宮﹐或木化水﹐必是船上墮水死鬼。

若見土爻﹐當分廠類。土爻臨鬼﹐陰是陰土﹐陽是陽土。在震巽二宮﹐或從木化皆然﹐或樹頭土。臨應衝世﹐或日辰帶土鬼相衝相克﹐是飛來土。若日月動變皆帶土﹐五方土也。

鬼墓乃伏屍爲禍﹔財庫則藏神不安。鬼爻屬金﹐卦有丑動是鬼墓。妻財屬木﹐卦有未動是財庫。他仿此。二事見家宅決中﹐今不盡述。然不傷世則不爲禍。

修造動土﹐必然殺遇勾陳﹔口舌起因﹐乃是土逢朱雀。此亦言土鬼也。加勾陳﹐必因修造動土﹐以致不安。在初爻﹐穿井不安。二爻﹐作竈動土。三爻四爻﹐當門動土。五爻﹐路邊動土。六爻籬笆墻下動土。兌宮﹐開池動土。艮宮﹐築墻動土。坤宮﹐造墳動土。坎宮加玄武﹐坑廁動土。以上若臨朱雀﹐則是動土時﹐暗有口舌﹐咒咀。或多口惹事﹐以致爲禍。

或犯井神﹐水在初爻遇鬼﹔或幹司命﹐火臨二位逢官。若在門頭﹐須犯家堂部屬﹔如臨道上﹐當求五路神祗。四遇世衝﹐鬼必出門撞見﹔六逢月合﹐神須遠地相干。此以六爻推之也。初爻水鬼﹐井泉童子不安。二爻火鬼﹐竈神見責。三爻爲門﹐官鬼臨之﹐當犯家堂香火。四爻爲戶﹐若遇官克世衝世﹐必曾出門撞見鬼崇。五爻臨金鬼﹐五道﹔火鬼﹐五聖﹔木鬼﹐五郎神眾﹔水鬼﹐五路神司。衰弱﹐則道路邊鬼。在六爻﹐定遠方鬼。月建日辰生合﹐乃天神中有願。

鬼克身﹐冤家債主﹔身克鬼﹐妻妾陰人。我去生他﹐卑幼兒童僧道﹔他來生我﹐祖宗尊長爹娘。若無生合克刑﹐必是弟兄朋友。此以卦身推之。鬼生卦身爲父母﹐卦身生鬼爲子孫﹔鬼克卦身爲冤仇﹐卦身克鬼爲妻妾。二者比和爲兄弟朋友﹔陰爻是妯娌姊妹之鬼。子孫﹐小口卑幼之鬼。父母﹐尊長祖宗之鬼。財爻﹐妻妾﹑陰人之鬼。惟鬼克身﹐冤家債主之鬼﹐必難退遣。病亦未易安。

刑不善終﹔鬼帶刑爻﹐必非善終之鬼。辰是墻壁壓死鬼﹐午是湯火燒燙鬼﹐酉是刀箭所傷鬼﹐亥是投河落水鬼。寅或虎噬﹐巳或蛇傷﹐戌或犬咬﹐丑或牛觸。旺則爲神道﹐劉郡王猛將之神。

絕則無祀。鬼不上卦﹐看伏何爻下﹐便知是何鬼崇。如伏父下﹐爲家先。伏福下﹐爲小口類。若伏空下﹐乃是無收管之鬼﹐是孤魂野鬼。若臨絕爻﹐乃無祀之鬼。

如臨日月﹐定然新死亡靈﹔卦無官鬼﹐而日辰是鬼者﹐必然新死亡人爲禍。若日辰是鬼﹐而卦中又有鬼﹐必因祈禱﹐而近日新許之願未酬。

自入墓刑﹐決是獄中囚犯。如未日占卦﹐得木爻官鬼﹐謂鬼自入墓。必是死於囹圄﹝4﹞囚人之鬼。更帶刑爻﹐必死於非命﹐或死於墳墓間者。旺相發動﹐則是廟神。

傍爻財合﹐必月下之情人﹔應位弟生﹐乃社中之好友。財爻動合鬼爻﹐或財化鬼﹐鬼化財﹐自相作合者﹐必與病人私通之人爲禍。若被世克﹐而帶玄武﹐乃因姦致死之鬼。餘仿此。

化出鬼爻臨玄武﹐則穿窬之鬼﹔變成父母遇螣蛇﹐則魘﹝5﹞魅﹝6﹞之精。鬼動﹐化出六親﹐卽以化出者斷。如化兄﹐爲朋友兄弟﹐妯娌姑嫜﹝7﹞類。若化鬼﹐加玄武﹐必是盜賊。化父母﹐是伯叔六親﹔加鰧蛇﹐乃是其家屋中﹐匠人作魘魅出現﹐以致人口不安。父化官﹐𨿽非鰧蛇﹐亦是匠人作獘。

太歲鬼臨﹐乃祖傳之舊例﹔日辰官並﹐是口許之初心。若太歲日辰俱帶鬼﹐則日下許酬祖例﹐尙未完其事。

持世則未酬舊願﹐伏爲有口無心﹔變財乃不了心齋﹐空則有頭無尾。鬼爻持世﹐亦非舊例﹐乃是先曾許過口願﹐未得酬也。若無鬼﹐世下卻伏本宮之鬼﹐亦是舊欠。但是有口無心﹐再不介意﹐故致愆責。若鬼爻化出妻財﹐必齋修不了﹐土殺之欠﹐或破戒不淨。變財空亡﹐必𨿽許而口不戒﹐有頭無尾也。

鬼在宅中﹐住居不穩﹔官臨應上﹐朝向不通。內卦第二爻爲宅。若動鬼臨之﹐宅不安﹐常有病。若沖克之爻﹐或應爻臨鬼﹐其宅朝向不利﹐宜攺。

兌卦金龍幹佛像﹔兌西方卦﹐佛又金身﹐故遇兌宮金鬼﹐神佛中必有善願。帶靑龍勾陳﹐裝塑﹔帶鰧蛇﹐是欲圖畫﹔化父﹐是描寫﹔不然﹐則是經文。若化財福﹐是欲修捨。

坎宮木動犯劃舟。木在坎宮發動﹐舟楫之象。必劃龍船﹐上三相公見咎。送之則吉。若艮巽卦中﹐水鬼臨靑龍動﹐及木化水﹐水化木﹐鬼在水上皆是。

水土交加﹐在乾宮則三元大帝﹔火金互動﹐於兌卦爲五道傷官。三官﹐天地水三官。乾宮土化水﹐水化土﹐而遇官爻者﹐是其象。五道是刀劍之神。在兌宮互相發﹐而遇官爻者﹐是其象。

三空無香火之堂﹔凡占病﹐遇三爻空亡者﹐其象不供香火之堂。動空化空﹐似有若無。旺相空亡﹐供器不全。余見家宅章。

怪動有不祥之禍。怪爻季是兩頭居﹐初與六爻是。仲月逢之二五隨﹐孟月只宜三四是。動爻成怪靜無之。臨父母﹐必有怪器。加玄武是盜人之物。凡遇此爻動﹐𨿽非鬼爻﹐必是怪事。鰧蛇又動臨鬼爻﹐然後可言有怪。

龍遇文書﹐獨發經文可斷﹔凡占有何鬼神﹐不持鬼爻斷﹐獨發之爻亦可推。如父母獨發﹐祖宗求祀。臨靑龍﹐則有善願經文。本宮鬼爻﹐又伏世下﹐而在胎養生旺之地者﹐必有新死亡人﹐討求經懺薦度也。伏鬼屬水﹐棺尙暴露﹐空則不然。

蛇逢官鬼﹐屬陰夢寐當推。鬼臨鰧蛇﹐必有虛驚怪異。若在陰宮陰象﹐則有夢寐。沖克世爻用爻﹐必夢中所見神崇。鰧蛇臨鬼動﹐則是弔死鬼。

動入空中值鬼﹐恐失孝思之禮﹔官爻動空化空﹐皆主先亡中﹐有失禴祀﹐或逢忌日不設祭也。若在他宮外卦﹐則是眷屬中曾有祀禮﹐今卻除之﹐不設其位。或曾饋送褚帛﹐今無之。皆有此象。

靜居宅上臨木﹐家停暴露之棺。木爻官鬼﹐靜臨二爻﹐或木鬼伏於父母下﹐其家必然停柩﹝8﹞在堂﹐舉之則安。衰則座席﹐起之﹐家宅安泰。依此斷﹐萬無一失。

生僻字注釋﹕﹝1﹞【徼】讀音﹕jiao﹐三聲。意爲﹕求。﹝2﹞【隅】讀音﹕yu﹐二聲。意爲﹕角落﹐靠邊沿的地方。﹝3﹞【癲】讀音﹕dian﹐一聲。意爲﹕精神錯亂。﹝4﹞【囹圄】讀音﹕ling﹐二聲。yu﹐三聲。意爲﹕監獄。﹝5﹞【魘】讀音﹕yan﹐三聲。意爲﹕說夢話。﹝6﹞【魅】讀音﹕mei﹐四聲。意爲﹕傳說中的鬼怪。﹝7﹞【嫜】讀音﹕zhang﹐一聲。意爲﹕丈夫的父親。﹝8﹞【柩】讀音﹕jiu﹐四聲。意爲﹕裝著屍體的棺材。

十三﹑種作﹕

農爲國本﹐食乃民天。五穀不同﹐孰識異宜而播種﹔一年所系﹐全憑卦象以推詳。

旺相妻財﹐丰登可卜﹔妻財乃占農之本。不拘種水旱物﹐先看主爻現與不現﹐有傷無傷﹐便知凶吉。若得出現旺相﹐有生無損﹐主其年必成熟。然此一爻𨿽不可無﹐亦不宜動﹐動則官鬼有气﹐終有損耗。若得變出福爻﹐則吉。

空亡福徳﹐損耗難憑。子孫爲福徳﹐占田之輔爻。最喜生旺發動爲吉。若遇空亡﹐則財無生气﹐官鬼當權﹐定多損耗。財爻縱旺﹐亦不能全收。若得官爻亦不上卦﹐或落空亡﹐庶幾小吉。如福徳空﹐而財爻衰弱受傷﹐虛度一年﹐徒勞工本﹐決無成望。旺空動空﹐主半收半熟。

父母交重﹐耘耔﹝1﹞徒知費力。父母爲辛勤勞苦之神。動則必主費力﹐多用耘耔。大要衰弱。臨持身世﹐若旺動﹐財𨿽有气﹐亦減分數。蓋子孫被其傷克﹐故也。若在空避之地爲吉。

兄爻發動﹐年時莫望全收。兄弟劫財﹐占種忌爻。大怕發動﹐縱得福與財旺﹐亦非全熟年時。若臨世﹐主治田之人﹐種作不精﹐不然欠工本也。

鬼在旺鄕﹐遇水神而禾苗淹腐﹔鬼爻發動﹐所種之初﹐必有損害。若臨水爻﹐其田必被水淹。沖克身世﹐蓋必爲淹腐也。更逢月建日辰動爻生扶﹐當有洪水橫流之患。化出福爻生合鬼﹐後重生長。化出火來刑克﹐恐澇後又遭大旱﹔有救﹐雨𨿽多無事。

官居生地﹐加火殺而稼穡焦枯。鬼在生旺之地﹐而臨火爻動者﹐必主缺水。沖克刑克﹐恐有焦禾殺稼之禍。有制伏﹐𨿽旱不妨。變出水爻刑克身世﹐旱後必有苦雨淹沒。

土忌克身﹐水旱不調之歲﹔土鬼發動﹐必主水旱不調。克世﹐必有傷損。化火﹐缺水時多﹐滋潤時少﹔化水﹐淹沒時多﹐漧旱時少。蓋土能瀉火之气﹐制水之勢﹐故也。又主里社興災﹐須祈禱則吉。否則﹐田地荒蕪欠熟。

金嫌傷世﹐螟蝗交括之年。金鬼發動克世﹐有虫傷。應臨及六爻﹐或五類中化出者﹐是蝗虫。不傷身世﹐財又旺不動﹐乃經過此地﹐不爲害也。

木則風摧﹐靜須谷秕﹐生扶合世﹐方許無虞。木爻發動﹐傷克世身﹐所種物﹐必遭惡風摧挫。若化水爻﹐或水化木爻﹐或與木爻同發﹐當有風潮顚沒之患。木鬼不動﹐亦主虛秕。蓋木爻五穀主星﹐更若福靜財衰﹐必主苗而不秀﹐或秀而不實。財福動空化空﹐俱是虛秕﹐空好看之象。火持鬼爻﹐與土金鬼爻安靜﹐被動爻日辰傷克衝並﹐皆有虛損。如棉花暗蛀﹐菽﹝2﹞豆延日﹐荸薺﹝3﹞腐爛類。

二爻坐鬼﹐必難東作於三春﹔五位連官﹐定阻西成於八月。以二爻爲種作始事﹐五爻爲收成之事。第二爻爲內卦之主﹐第五爻爲外卦之主。畫卦自下而上﹐種作自春而秋收也。以爻象言之﹕初爻爲種子﹐二爻爲秧苗﹐三爻爲人力﹐四爻爲耕牛﹐五爻爲成熟之日﹐六爻爲百事之天時也。凡遇鬼在初爻﹐種子不對﹐或多敗壞﹔鬼在二爻﹐難以耕種﹐或因阻節失時﹐秧苗有損﹔鬼在三爻﹐農力不到﹐欠工﹔鬼在四爻﹐牛必有病﹐難以耕作﹔鬼在五爻﹐收成有阻﹔鬼在六爻﹐收時天气不順。內卦無官方大吉。二爻五爻﹐若被日辰刑傷沖克﹐其種作收成之時﹐必有阻節失宜。更看何爻傷克﹐便知何事阻之。如兄弟爲口舌﹐官鬼爲官訟類。且如四月丙戍日卜禾﹐得大過之困卦。酉官動變午火﹐旱之兆也﹐日辰帶財﹐克制二爻﹐後將插蒔﹝4﹞﹐果爲陰人少財而去﹐踰三四日而天則亢旱難用矣。此上海孫西疇所卜。依此斷之﹐萬無一失。

初旺則種子有餘﹐初爻旺相﹐種子有餘。衰則不多﹐空則欠少。占種旱物﹐二爻空者﹐主重種﹔動空化空者﹐出後有損。三爻旺相﹐人齊力到﹔休囚空絕﹐芟﹝5﹞鋤欠工。以上俱要生扶﹐皆嫌傷克。若卦有子孫﹐而初爻空者﹐種必不出﹐非無也。二爻空﹐秧必缺少。

四空則耕牛未辦。四爻旺相﹐牛必彊壯。衰則不濟﹐空則未有。兄化鬼﹐鬼化兄﹐與人合牛。空動化出子孫﹐或化丑爻﹐而與應爻作合﹐多是租佃他人之牛也。五爻空亡﹐收成多阻。更遇財福死絕﹐兄鬼旺動者﹐大凶之兆。所望一空﹐必無收獲。六爻空亡﹐必有驚怪﹐非常之變。蓋天無空脫之理﹐故也。余以應爻同看﹐極有準。

應爻生合世﹐天心符合人心﹔當以應爲天﹐以世爲地。應爻生合世爻﹐治田遇好天。沖克世爻﹐則凡有所作爲﹐非風卽雨。如丙子日﹐予卜棉花﹐得無妄之訟卦。應爻沖克世爻﹐自始至終﹐凡遇耘耕收獲﹐輒遇雨。未嘗得快作幾日也

卦象疊財爻﹐多壅﹝6﹞爭如少壅。卦中財爻﹐重疊太過﹐不宜多加埡﹝7﹞壅。財爻無壞不空﹐兄弟卦中不動﹐而遇子孫發動者﹐多壅多收﹐少壅少收﹐無壅無收也。

日帶父爻﹐一倍工夫一倍熟﹔父母若臨日辰﹐或坐世上﹐必主辛勤勞苦。若非勤作﹐決主少收。蓋一倍工夫耘耔﹐則有一倍熟也。子旺動﹐父死絕﹐則不費工夫而自熟。

財臨帝旺﹐及時耕種及時收。凡遇財在胎養長生爻上﹐不宜種作太早﹐早則不利﹐遲則少收矣。蓋胎養長生﹐一日有气一日﹐𨿽遲不妨。帝旺𨿽有气﹐過此則一日衰一日﹐故宜早種。在帝旺衰爻上﹐不宜種遲。

要知終始吉凶﹐但看動爻變化﹔動爻變財福吉﹐變兄鬼凶。兄化兄﹐偸盜損折﹔鬼化鬼﹐虫害殘傷。父化兄鬼﹐辛勤不熟﹔父化財福﹐辛勤有收。財化兄﹐子化官﹐始則暢茂﹐終則空虛﹔兄化財﹐官化子﹐先遭傷損﹐後必稱意。五爻財旺化兄爻﹐年谷丰登而價賤。

欲識栽培可否﹐須詳子位持臨。凡占種植何物﹐以子孫推之。如臨金水﹐宜種水物﹔臨火土﹐宜種旱物﹔臨木爻﹐水旱皆宜。子孫能生財克官﹐故不看財。若不上卦﹐方以財論。

世值三刑﹐農須帶疾﹔世爲治田之人﹐被日辰動爻刑沖克害者﹐最爲不利。如財爻傷克﹐必有陰人財物事。福爻傷克﹐必有小口六畜僧道事﹐故有妨農事。兄弟爲口舌爭鬥﹐父母爲尊長﹑文書﹑屋宅事情﹐官鬼爲病訟﹑火盜類。若帶白虎三刑﹐農夫必然帶疾。世持官爻亦有疾﹐否則必有職役在身。加朱雀﹐恐是官訟。世持父母﹐慣知農業。持兄弟﹐必欠工本﹐或種作不精。持財福﹐或得財生福合﹐皆大吉。自空化空﹐農夫有大難。不然其田必種不成﹐種亦必不利也。

爻逢兩鬼﹐地必同耕。凡卜種作﹐卦有兩鬼出現﹐其田必與人合種。世爻空動﹐而鬼臨應上﹐動來作合﹐必有人包種此田。日辰帶鬼爻合住亦然。世爻空亡﹐而被兄弟衝並﹐皆是包攬與人種也。

父在外爻水輔﹐地𨿽髙而潮濕﹔父居內卦日生﹐田固小而膏腴﹝8﹞。父母爲田段。在外卦﹐其田必髙﹔在內卦﹐其田必低。生旺田肥﹐墓絕田瘦。臨木田形必長﹐臨土田形必短。臨火是漧旱地﹐臨水是潮濕地﹐臨金是白沙地。日辰沖克﹐人不顧戀﹔日辰生合﹐必是好田﹐大家要種。依此斷之﹐萬無一失。

父化父﹐一丘兩段﹔父動化父﹐必是一丘兩段之田。卦有兩父亦然﹐或是種作兩處。卦身出現重疊﹐亦然兩處耕種。

衝並衝﹐七坎八坑。日辰動爻克衝父母﹐其田必不平坦。非七髙八低﹐則主人不照顧﹐田不值錢。或六畜損傷﹐或行人踐踏類。

陽象陽爻﹐此地必然官斗則﹔父母在陽宮陽爻﹐是官田﹔在陰宮陰爻﹐是民田。若陽宮陰爻﹐原官田﹐今攺民田。陰宮陽爻﹐原民田﹐今攺官田斗則也。

或空或動﹐其田還恐屬他人。父母空亡﹐田種不成﹐否則必非己產。臨世發動﹐其田必有更變。化入空亡或空合應爻﹐當賣與人。世臨勾陳動﹐亦主田有更變。此一節百發百中﹐無不應驗。如乙亥日卜種水田﹐得旣濟之屯卦。父母空亡﹐果種不成。又如卜種麰﹝9﹞麥﹐得姤之乾卦。世上父動化空﹐至正月果被原主回贖。又如辛亥日﹐卜觀之訟。世上父母動﹐化出午火﹐生合應爻﹐又遇官鬼旺動﹐遂與鄰人構訟﹐其田果應賣與他人。又如癸巳日﹐卜頤之噬嗑。世臨勾陳﹐土財發動﹐其田果因田主自種﹐而不得成也。

坐落胎養﹐開辟未久﹔父母安靜﹐若遇卦中胎養爻動﹐來衝起者﹐乃是新辟之田。父在胎養動﹐亦然。否則必是新置者。若父持太歲月建﹐乃是祖遺產業。卦無父母﹐從世化出﹐自己置買。若財化出﹐妻家妝奩。從兄化出﹐合戶之田。從鬼化出﹐官家田地。不然﹐乃官斗則也。應爻化出﹐必是他人之田。

變成福徳﹐溝洫﹝10﹞分明。父母動出子孫﹐必然溝洫分明﹐其地亦善。化財亦吉﹐其田必得髙價。化兄﹐田不值錢﹐或未分析﹐或與他家之田合段。若系卦身﹐則是與人合種也。化官﹐其田不美﹐分五行取之。如化金鬼﹐必多瓦礫﹔化木鬼﹐必是雜艸﹔化水鬼﹐溝道不明﹐水難泄瀉﹔化火鬼﹐必有屍骸燒化﹐或蕩田﹐或廢宅﹔化土鬼﹐必有伏屍古墓﹔或溝塍﹝11﹞畦﹝12﹞岸莫辧﹔或浮土難爲耕種﹔或有六畜踐踏﹔或官吏人田。否則不然也。化官空亡﹐不妨。

若是坎宮﹐必近江湖之側﹔父在乾宮﹐其田必髙﹔縱在內卦﹐亦非窪下低田。父在坎宮﹐田必傍江河﹔父在離宮﹐田邊窯冶﹔父在艮宮﹐田在山林左右﹔父在震巽宮﹐田邊必有樹木﹔父在坤宮﹐田在郊外﹐田心之田也﹔父在兌宮﹐田邊有官溝﹐或傍池沼﹐或以八方定其種所。

若伏兄弟﹐乃租鄰里之田。此條爲租種而言。若父母出現﹐看父爻本宮所伏之神﹐則知何人家之田。如官伏父下﹐爲職役人家田之類。卦無父母﹐須看伏在何爻之下﹐則可知矣。如伏兄下﹐爲鄰里人家之田類。若無父﹐而動爻有化出者﹐卽是其人之田也。如財爻化出﹐婦人之田。餘仿此。

生僻字注釋﹕﹝1﹞【耘耔】讀音﹕yun﹐二聲。zi﹐三聲。意爲﹕田地裏除艸﹐培土。﹝2﹞【菽】讀音﹕shu﹐一聲。意爲﹕豆類的總稱。﹝3﹞【荸薺】讀音﹕bi﹐二聲。qi﹐二聲。意爲﹕多年生艸本植物﹐地下莖扁圓形﹐皮赤﹑黑褐色﹐肉白色﹐可以喫﹐也可以制作澱粉。有的地方叫地梨﹑地栗或馬蹄。﹝4﹞【蒔】讀音﹕shi﹐四聲。意爲﹕移植﹐栽種。﹝5﹞【芟】讀音﹕shan﹐一聲。意爲割﹐除去。﹝6﹞【壅】讀音﹕yong﹐一聲。意爲﹕把土和肥料培在植物根上。﹝7﹞【埡】讀音﹕ya﹐一聲。意爲﹕兩山之間可通行的狹窄地方。﹝8﹞【腴】讀音﹕yu﹐二聲。意爲﹕肥沃。﹝9﹞【麰】讀音﹕mou﹐二聲。意爲﹕古代稱大麥。﹝10﹞【洫】讀音﹕xu﹐四聲。意爲﹕田間的水道。﹝11﹞【塍】讀音﹕cheng﹐二聲。意爲﹕田間的土埂子。﹝12﹞【畦】讀音﹕qi﹐二聲。意爲﹕有土埂圍著的一塊塊排列整齊的田地。

十四﹑蠶桑﹕

旣言種植﹐合論蠶桑。

采飼辛勤﹐只爲絲綿而養育﹔吉凶眩﹝1﹞惑﹐因憑卜筮於蓍龜。蠶桑一占﹐諸家皆忌坎宮之卦﹔意以坎象屬水﹐故也。殊不知育蠶﹐惟以春季﹐何忌之有﹖凡占蠶﹐當以財福爲主﹐不須以卦宮論。

初論火爻﹐得地則蠶苗必利﹔凡占蠶﹐必看火爻者﹐蠶爲蜀女所化﹐故也。昔蜀人殺馬﹐曝皮於庭﹐忽掩其女飛去掛於桑上﹐遂化爲蠶。食葉作繭﹐後人取其繭爲絲﹐遂傳其種。塑女像以祀之﹐名馬頭娘﹐卽是蠶也。故諸家皆取巳午爻爲蠶命。卦無火爻﹐蠶必不旺﹔出現發動﹐乃爲吉兆。更臨財福﹐或持身世﹐大吉之兆也。

次尋水位﹐當權則寒濕多災。大抵蠶性喜幹惡濕﹐喜熱惡寒﹐自蟻至繭皆然。故育之者﹐則有火倉之制。推卜易書﹐不離此義。所以占蠶遇水爻當權發動﹐必有寒濕之病﹐其蠶必難旺盛。若或空伏死絕皆凶。可依此斷。

福徳要興﹐更喜日辰扶助﹔子孫爲蠶命﹐卦中用神也。有气發動﹐蠶必興旺。更得日辰動爻生扶合助﹐大吉之兆。𨿽有鬼爻。亦不妨害。古人云﹕有人制殺﹐𨿽動無妨。惟怕父母﹐及日辰刑傷﹐蠶必有損。又子孫宜臨火土二爻﹐木爻次之﹐大忌金水爻。

妻財怕絕﹐尢嫌動象刑沖。占蠶以財爲絲綿﹑桑葉。凡遇休囚死絕﹐或日辰動爻刑沖克害﹐利必微薄。更若子孫衰空不動﹐必無好繭﹐亦無好絲﹐又主葉缺。須得生旺有气﹐不受傷克。大吉。

兄弟扶身﹐葉費而絲還微薄﹔兄弟發動﹐必主多費桑葉﹐又主其年葉貴。克世傷世﹐必然缺飼﹐異日作繭必薄﹐絲綿必少。最不宜持世發動﹐縱財爻旺相﹐亦不稱心。

父母持世﹐心勞而蠶必難爲。父母傷子﹐蠶必難爲﹐不易養育。須看五行﹐則知有何傷損﹐當依官鬼同斷。若臨身世﹐𨿽或安靜﹐亦非佳兆。然父母又勞勤之神。衰靜空亡制伏﹐庶幾蠶苗不勞自旺。否則必費收拾﹐倍加勤勞﹐然後可望三分。𨿽日月不宜值之。

五行如遇官爻﹐必遭傷損﹔官鬼發動屬金﹐蠶必多食桑葉﹔或有霧露衝絕﹐以致蠶多僵死。屬木﹐桑葉必費﹔或門窗不謹﹐蠶冒風寒﹐以致落簇﹝2﹞變蛹之類。屬水﹐須防鼠耗﹔或食濕葉﹐以致蠶瀉﹔或火倉不熱﹐以致寒濕相承﹐蠶苗遲長。屬火克世﹐須防火災﹔不然則是火倉太熱﹐不通風气﹔或曬照閃爍﹐以致蠶眠遲起慢﹐頭黃難脫之病。屬土及鬼﹐寒暖失宜﹐飼葉不勻﹐眠起不齊﹔或分擡遲緩﹐以致蠶沙發熱蒸傷。若鬼臨太歲﹐當有常例未還。日辰帶鬼沖克世爻﹐或日辰值鬼發動﹐或太歲動變鬼爻﹐或世持官鬼﹔皆有願心﹐祈之則吉。

一卦皆無鬼殺﹐方始亨佳。占蠶以初爻爲蠶種。臨財福﹐蠶種必好﹐蟻出必齊﹔臨死絕﹐必不齊﹔臨父母﹐一半出﹔臨鬼死絕處﹐已變亦不能出。二爻臨鬼下﹐蟻得必難長盛﹐𨿽已黑其頭﹐亦有損害﹔臨父母亦然。若動而化出﹐則頭眠起後有損。三爻臨鬼﹐停眠時有損﹔若三爻得吉神生扶﹐二爻遇凶殺克制者﹐始𨿽不旺﹐至此日則盛。四爻臨鬼﹐蠶女入眠﹐必多損失﹔無故自空﹐前功俱廢﹔臨財化空﹐食加而葉缺。五爻臨鬼上﹐箔有損﹔鬼帶水爻﹐簇汗﹔鬼帶木爻﹐必多遊走﹔鬼帶土爻﹐必多腐爛﹔鬼帶金爻﹐白僵死﹔鬼帶火爻﹐繭必輕薄。六爻臨鬼﹐絲必難織﹐蟻必難出。以上六爻﹐須當互看﹐大抵皆怕空絕﹐皆要財福﹐皆忌官父持克。

日主衝身﹐切忌穢﹝3﹞人入室﹔世身遇日辰相衝﹐或應爻動克﹐須防穢污人帶魘入室﹐觸犯蠶花﹐以致變壞。世帶水土動衝子孫﹐乃蠶婦自身不潔﹐非他觸也。

世爻合應﹐必然污婦臨蠶。世爻爲養蠶婦。墓庫老年婦﹔胎養長生﹐少年女子﹔臨太歲財爻﹐必是慣家﹔臨子孫﹐必然精制。臨兄﹐老年懶飼。臨父母﹐𨿽多辛勤﹐然恐多傷蠶苗。臨官鬼﹐蠶姑必有病。世爻無故自空﹐或化死墓絕空﹐蠶姑當有大難﹔不然﹐必懶於擡飼。若帶自刑﹐身亦病。臨胎化胎﹐必有孕。日辰相衝﹐將及分娩。若與鬼爻應爻﹐及日辰作合者﹐蠶婦必與外人有情。遇有沖克﹐其事已露。世在陽宮﹐又臨陽爻﹐是蠶主淫亂﹐非蠶婦也。

子受暗衝﹐每遇分擡須仔細﹔子孫爲蠶身。出現不動﹐而被動爻日辰暗衝者﹐主分擡時不加仔細﹐蠶多傷損。蓋衝福之爻不遇父母官鬼﹐非吉神故也。動而逢衝﹐蠶多遊走。無衝然後爲吉。

財逢傷克﹐凡占物價必騰增。凡占葉價貴賤﹐但看財爻。若遇動爻日辰相克﹐去後必然葉貴。或財空亡﹐或衰無气﹐或化入死墓空絕﹐皆主葉貴。若財爻旺相﹐兄弟不動﹐則葉必賤。凡遇兄弟發動﹐葉必不敷。

兄弟值空亡﹐絲番白雪﹔凡遇財福旺相﹐丰稔可推。然有兄弟父母官鬼﹐亦難許爲吉兆。必得三者死絕空伏不動﹐方成大吉之象。則蠶無所傷﹐利有所望﹐而絲亦好也。

卦身臨巳午﹐繭積黃金。巳午臨身﹐蠶命得地﹐更會財福﹐大吉之卦。世爻臨之亦好。

父動化財﹐不枉許多勤苦﹔父動克子﹐本非吉兆﹔若化財爻﹐則主辛勤﹐終有成望。化子亦吉。父化父﹐廣養薄收﹔父化官﹐徒自辛勤﹐必多傷損。父化兄﹐兄化父﹐鬼化父﹐財化兄﹐日後必賤。財化鬼﹐子化官﹐先吉後凶。如蠶𨿽旺。入箔則多變爛類。兄化兄。則主折本。

官興變福﹐亦遭幾度虛驚。官鬼發動﹐必有損耗。若化子孫﹐庶幾無事﹔亦有虛驚。鬼化財﹐𨿽損有收﹔父化財﹐亦然。兄化財﹐多費桑葉則有利。子化子﹐蠶不旺﹔財化財﹐絲必薄﹔子化財﹐財化子﹐則稱心也。大抵子孫太過﹐財爻無气﹐多養少收。子孫旺相﹐財爻太多﹐多收少價。子孫死絕﹐財爻太旺﹐葉多蠶少。財爻死絕﹐子孫太旺﹐蠶多葉少。若官父兄重疊太過﹐反不妨也。

卦出乾宮﹐若養夏蠶偏吉利﹔乾兌宮卦﹐子孫屬水。其性皆逆﹐春蠶必難興旺﹐故利夏蠶。蓋春與夏不同。春蠶怕冷﹐大忌水爻﹔夏蠶要涼﹐不忌水爻。春蠶若冷﹐多病難養﹔夏蠶若涼﹐少病易旺。所以﹐夏蠶宜子孫屬水。

母居刑地﹐如言蠶室定崩摧。蠶房以父母論。生旺有气﹐修治整齊﹔死絕刑害﹐崩損破敗。帶水自刑﹐蠶室必漏。水化父﹐父化水﹐皆作前斷。看臨何爻﹐便知何時有雨。如在初爻﹐生蟻時﹐多被陰雨傷蠶。餘仿此。

蠶繭獻功﹐三合會財福而旺相﹔卦宮定位﹐六爻隨動靜以推詳。卦有三合﹐最怕會成父﹑兄﹑官局﹐大爲不利。蓋會起之爻﹐不論四時﹐皆爲有气﹔以被二爻扶持﹐故也。旺相遇之﹐其勢愈甚。故占蠶﹐得三合財福二局﹐大吉之兆。更若凶殺有制﹐可作十分吉斷。

生僻字注釋﹕﹝1﹞【眩】讀音﹕xuan﹐四聲。意爲﹕眼睛昏花。迷惑。﹝2﹞【簇】讀音﹕cu﹐四聲。意爲﹕聚集。﹝3﹞【穢】讀音﹕hui﹐四聲。意爲﹕骯髒﹐醜惡。

十五﹑六畜

道形萬物﹐理總歸於一心﹔易盡三才﹐占豈遺乎六畜﹖惟能精以察之﹐自得明而著矣。凡占六畜﹐專以財福爲主。不可依諸家﹐以分宮本命斷推。蓋本命分宮﹐古人爲家宅內看吉凶﹐故立此例。今人不究其理﹐𨿽只占一物﹐亦以分宮斷之﹐則失其旨。學者詳之。

命在福神﹐若遇興隆須長養﹔禽虫六畜之命﹐皆屬子孫。旺相有气﹐不空﹐必然長養易大。休囚墓絕﹐決然不濟。若不上卦﹐或落空亡﹐未買勿置﹐已蓄勿蓄。

利歸財位﹐如逢囚死定輕微。大抵此占﹐惟牛馬爲力﹐其他爲利而占。然力與利﹐同歸財爻。最怕休囚死絕﹐去後財利必薄﹔𨿽力气亦不多。旺相不空﹐方爲大吉。

二者不可相無﹐一般皆宜出現。無福則難養﹐無財則利少。財福不空俱出現﹐禽虫六畜總相宜。

財旺福衰﹐𨿽瘦弱而善走﹔財空福動﹐縱遲鈍而可觀。凡占牛馬﹐子孫爻旺相﹐主肥﹔休囚主瘦﹔動則彊健輕跳﹐必有可觀。財爻旺相﹐則主有力﹐又主善走﹐後亦有益。休囚則無力﹐而不善走﹐亦不濟。財若空亡﹐愈見遲鈍不濟。

財若空亡﹐𨿽利暫時無遠力﹔財爻發動﹐亦是善走之象。但不宜化入空亡﹐則主有頭無尾﹐先勤後惰﹐必無久遠之力。若財爻旺空動空﹐又是用不兩全之象﹐非無長力。如牛則善車戽﹝1﹞﹐不善犁耙﹔馬善疾行﹐不善緩行類。

福臨刑害﹐若非齾﹝2﹞鼻定凋肥。子孫爻帶自刑﹐或化敗病等爻﹐其畜主有破相。如凋齾穿蹄﹐破脊單照類。

相合相生﹐必主調良且善﹔相衝相克﹐定然頑劣不馴。子孫生合世爻﹐六畜馴善﹐於我有益。若來刑沖克害﹐必主性劣不馴。如牛則縮車縮犁﹐馬則前失後失類。

要知蹄足身形﹐須看臨持八卦﹔欲別靑黃白黑﹐須參生克六神。乾爲頭﹐坎爲耳﹐震爲前足﹐艮爲後足﹐巽爲腰﹐離爲目﹐坤爲腹﹐兌爲口。靑龍色靑﹐白虎色白﹐朱雀赤﹐玄武黑﹐勾陳螣蛇色黃。凡占以子孫所臨爲本身顏色﹐以他動來生克者﹐斷別處有異色。如子孫臨玄武在乾宮﹐而被坤宮動克之﹐乃是黑身黃足﹔若被艮宮白虎動克﹐可言黃身白足。他仿此。凡克處多於生處﹐衰處少於旺處。自宜通變。

陰陽有雌雄牝牡之分﹔馬曰雌雄﹐獸曰牝牡。以子孫屬陰屬陽。如陽爻子孫﹐占牛爲牡牛﹐占馬爲牡馬﹐騾爲叫騾類。

胎養爲駒﹝3﹞犢﹝4﹞羔雛之類。馬子曰駒﹐牛子曰犢﹐羊子曰羔﹐雞鴨子曰雛。凡遇子孫在胎養爻上﹐必是此類。若以口齒﹐長生﹐是三齒﹔冠帶﹐四齒﹔帝旺是斬齊口﹔墓庫則老矣。

身生子胎﹐必是受胎之六畜﹔如占牛﹐子孫在胎爻上﹐必童牛。自生﹐子孫在胎爻上﹐則是牛有胎﹐原非童牛也。化出胎爻﹐或子孫衝胎﹐動於卦中者﹐亦然。子化子﹐則是子母牛也。

福臨鬼墓﹐須知有病於一身。福臨鬼墓﹐畜必有病。如臨病爻﹐或被鬼爻沖克﹐皆主有病也。

父動有傷﹐子絕則徒勞碌﹔父母發動﹐必傷用神﹐必有損失。更遇子孫墓絕無气﹐必主死亡﹐𨿽能牧養﹐亦徒勞碌。得子孫在空避之地﹐方爲吉。

兄興不長﹐財空則反生扶。兄弟發動﹐六畜不長。若得財值空爻﹐不受傷克﹐則反生扶子孫﹐其畜必然易養﹐利亦不失。

世若空傷﹐到底終須失望﹔世爻無故自空﹐必不稱意。大象若凶﹐則有大難。

鬼如發動﹐從來弗克如心。鬼爻發動﹐占畜大忌。或六畜自有疾病﹐或因事而起禍端。日後必不如願﹐詳具於下。

逢金生旺﹐當慮嚙人﹔值土交重﹐須憂病染。金鬼發動﹐有蹼﹝5﹞脾之患。若克世爻﹐必難觸犯。世爻更絕﹐必被傷人。木鬼發動﹐主有艸結之病。若在外卦﹐毛色不善﹔更加螣蛇﹐必有惡毛﹐旋螺﹐有礙相水法。水鬼發動﹐主有寒病﹐如激心黃瀉薄糞之類。火鬼發動﹐必主畏熱﹐或有熱結病類。土鬼發動﹐須防瘟病類。或曰﹕鬼在初爻足有病﹔在二爻臀﹝6﹞髀﹝7﹞有病﹔三爻腰股有病﹔四爻前脾背脊有病﹔五爻頭項峯領有病﹔六爻頭上有病。若在震坎二宮﹐上橋下水﹐皆宜仔細。

官加蛇雀﹐必因成訟成驚﹔日帶螣蛇發動﹐異日此畜必有怪異驚駭。若臨朱雀﹐必因此致口舌爭訟。臨玄武﹐防偸盜。臨白虎﹐防跌撲。如七月乙巳日﹐因雞瘟﹐卜得噬嗑之頤卦。日辰並起子孫﹐果應不死。後因夜啼﹐而妻病作。予初不知﹐及後八月收養蜜蜂﹐壬寅日卜得屯之坤卦。兄鬼發動﹐卦無財﹐凶不必言。未半日﹐羣蜂滿身攢聚﹐驚惶無措。因驗之。乃知前者螣蛇鬼動﹐而雞夜鳴﹔今亦螣蛇鬼動﹐而致此異也。況孟月四爻﹐仲月五爻﹐正臨怪爻發動﹐所以然也。自後屢驗皆應﹐始知螣蛇眞怪異之神也。

福變兄財﹐可驗食粗食細。子孫化出兄弟﹐主口嬌食細﹔化出財爻﹐主食粗口雜。

財連兄弟﹐乃芻﹝8﹞豢﹝9﹞之失時﹔子化兄﹐是口嬌不食﹔財化兄﹐乃人之豢養失時﹐以致饑餓﹐非不食也。

子化父母﹐必勞心之太過。子孫發動﹐其畜必良。若化父回頭來克﹐又是人不愛惜﹐過勞力以致其傷。

福連官鬼﹐須防竊取之人﹔鬼化子孫﹐恐是盜來之畜。子孫化鬼﹐其畜日後必然被人盜去﹐否則必主病死。若官化子﹐則主其畜是人盜來者。生世合世。必有利益﹔衝世克世﹐必受其累。然必卦中原無子孫方可斷。

官兄交變﹐難逃口舌之相侵﹔卦中兄動變鬼﹐鬼變兄﹐或二爻俱動﹐必因此畜而有是非口舌。若文書亦動﹐必然成訟。世爻入墓﹐恐有牢獄拘禁之禍。

日月並刑﹐豈免死亡於不測。月建日辰動爻帶殺﹐俱來刑克子孫﹐而無救者﹐必死。要知何故而死﹐以刑克子孫者斷。如金爲蹼脾死﹐木爲艸膨死﹐水爲寒凍死﹐土爲瘟病死。如鵝鴨等﹐則丑爲牛踏﹐寅爲鷹搏﹐申爲狐竊﹐戌爲犬咬死類。若被世爻刑克﹐則是人自傷之死也。

若占置買﹐亦宜福動生身﹔凡占置買六畜﹐子孫發動﹐出產必多。要來生合世爻﹐必然好買易成﹔與世沖克﹐定難置買。應爻空亡﹐則無主人。應爻生合世爻﹐而子孫或空或伏者﹐牙人與我最相契﹐而無畜可買也。兄鬼發動﹐不惟買之不利﹐且有禍患﹐不宜買之。

若問利時﹐最怕妻興化絕。財爻出現不空﹐有气持世生合﹐世不受傷克﹐不變兄鬼﹐卽爲有利。若不出現﹐或落空亡﹐或化死墓絕空﹐或被兄克弟劫﹐皆主不利。

或賭或斗﹐皆宜世旺財興﹔北人好鬥鵪鶉﹑雞﹑羊﹐南人好鬥促織﹑黃頭鳥。凡遇占此﹐要世爻有气克應﹐子孫發動﹐卽是我勝。世𨿽不克﹐得月建日辰動爻﹐刑克應爻﹐亦勝。若世被應克﹐子孫空伏﹐官鬼發動﹐日月動爻﹐反來刑克﹐是他勝。最怕父母帶殺旺動﹐則禽虫有鬥死之患。財爻持世生合皆吉﹐兄鬼持世是我輸。世應比和﹐六爻安靜﹐子孫空伏﹐賭鬥不成。世應俱空﹐亦賭不成。

或獵或漁﹐總怕應空福絕。凡占漁獵﹐要應生世﹐世克應﹐子孫生財﹐便主有得。若應爻空亡﹐子孫受克﹐或臨死絕﹐必然空出空回﹐無所獲也。鬼爻旺動克世﹐須防猛獸害人。兄弟發動﹐𨿽有不多。得子孫動﹐臨身世則吉。

乳抱者﹐宜胎福生旺而無傷﹔凡占畜養母豬羊﹐及抱雞鴨鵝卵類﹐要胎福二爻生旺﹐不受刑克﹐便無損失。若自空或帶鬼﹐必難生育。化空絕化鬼﹐則生後有損。旺空一半無事。福旺財空﹐雛出好而利輕。

醫治者﹐要父官衰絕而有制。六畜有病﹐占醫治療﹐要子孫旺相有气﹐不落空亡﹐不遭刑克﹐而父母官鬼休囚墓絕﹐或𨿽動而有制伏﹐不死。若子孫無故自空﹐或化死墓空絕﹐或化官鬼﹐或父母帶殺﹐乘旺動克﹐皆不能救。𨿽用醫治﹐亦必死。應爻空亡﹐及被世克者﹐醫必不來。

生僻字注釋﹕﹝1﹞【戽】讀音﹕hu﹐四聲。意爲﹕汲水的舊式農具﹐形狀象斗。﹝2﹞【齾】讀音﹕ya﹐四聲。意爲﹕缺齒。﹝3﹞【駒】讀音﹕ju﹐一聲。意爲﹕初生或不滿一歲的馬。﹝4﹞【犢】讀音﹕du﹐二聲。意爲﹕小牛。﹝5﹞【蹼】讀音﹕pu﹐三聲。意爲﹕動物腳趾中間的薄膜。﹝6﹞【臀】讀音﹕tun﹐二聲。意爲﹕人體後面兩股的上端和腰相連接的部分。﹝7﹞【髀】讀音﹕bi﹐四聲。意爲﹕股骨﹐大腿骨。﹝8﹞【芻】讀音﹕chu﹐二聲。意爲﹕餵牲口用的艸。﹝9﹞【豢】讀音﹕huan﹐四聲。意爲﹕豢養牲畜。

卜筮全書卷之十一黃金策四

十六﹑求名﹕

書讀五車﹐固欲致身於廊廟﹔胸藏萬卷﹐肯甘遁迹於丘園。要相國家﹐當詳易卦。

父爻旺相﹐文成擲地金聲﹔鬼位興隆﹐家報泥金喜捷。凡占功名﹐以父爲文章﹐鬼爲官職。二者一卦之主﹐缺一則不成。若父爻旺相﹐文章必佳﹔官鬼得地﹐功名有望。士人及第﹐以泥金灼﹝1﹞字附家書以報﹐謂之喜信﹐故借引之。非以鬼爲音信也。讀是篇者﹐勿以辭害義可也。

財若交重﹐休望靑錢之中選﹔福如發動﹐難期金榜之題名。財福二爻﹐凡占皆喜見之﹐惟卜功名﹐反爲惡殺。蓋財能克父﹐子能克鬼。故也。但宜休囚安靜則吉﹐當權發動﹐決無成望。

兄弟同經﹐乃奪標之惡客﹔五行同類者爲兄弟。求名見之﹐乃是與我同經之人。若不上卦﹐或落空亡死絕﹐大象遇吉者﹐必中魁首。如發動﹐或月建日辰俱帶兄弟﹐則同經者多﹐必能奪我之標﹐不得中矣。縱大象可成﹐名亦落後。

日辰輔徳﹐實勸駕之良朋。日辰爲卜卦之主。能成事﹐亦能壞事。如父母官鬼無气﹐事必難成。若得日辰扶起﹐克制惡殺﹐仍舊有望。故曰輔徳。或世爻衰靜﹐得日辰生合﹔或世爻空亡﹐得日辰衝實﹔主其人必不上前求名﹐而有親友勸其進取﹔或資助盤費﹐輔其前往求名也。

兩用相衝﹐題目生疏而不熟﹔求名卦﹐以官父爲用爻﹐喜合而不喜衝。若見兩官兩父相衝﹐主出題生澀﹝2﹞不熟也。

六爻競發﹐功名恍惚以難成。占官﹐六爻皆喜安靜。只要父母官鬼有气不空﹐月建日辰﹐不來傷克則吉。如有一爻發動﹐便不順利。且如財動則傷父﹐子動則傷官﹐兄動則他人有所先﹐鬼動則事體有變﹐父動則文不純正。凡動則有變。變出之爻﹐又有死墓空絕刑克等爻﹐皆爲破敗。故凡亂動卦﹐不必仔細推究﹐其不吉大槪可知矣。

月克文書﹐程式背而不中﹔父旺不空﹐動爻日辰又不沖克﹐其文字字錦繡。若遇兄弟刑沖﹐文章陳腐﹐無鮮麗之句。妻財傷克﹐必多破綻。子孫刑害﹐乃是弄巧成拙。不宜月建沖克﹐其文自行已意﹐必不中試官之程式也。凡帶父刑害敗病等爻﹐及化出者﹐其文皆有敗破﹐不能錄取。

世傷官鬼﹐仕路窒而不通。世乃求名之人。大忌財福臨之﹐必難稱意。若持官鬼﹐或得官鬼生合﹐方有指望。若臨子孫克制官鬼﹐是仕路未通﹐徒去求謀無濟也。

妻財助鬼父爻空﹐可圖僥幸﹔父母空亡﹐名不可望。若得財爻發動生扶﹐鬼爻有气﹐其事僥幸可成。然須子孫安靜﹐則可許。蓋財不嫌發動者﹐以文書在空﹐故也。

福徳變官身位合﹐亦忝﹝3﹞科名。卦無官鬼﹐若得子孫發動﹐變出官鬼﹐生合世身﹐事亦有成。然須得文書有气﹐無損則吉。此二條﹐名𨿽有望﹐皆不可許其髙中魁甲。蓋以卦象不出自然﹐故也。

出現無情﹐難遂靑雲之志﹔卦中官父俱全﹐固是吉兆。若不臨持身世﹐或不生合世身﹐或被世爻沖克﹐或被月日破壞﹐或臨死墓空絕﹐皆謂無情。𨿽在卦中﹐與我無益。所以﹐難遂靑雲之志也。

伏藏有用﹐終辭白屋之人。官父不全﹐功名難望。但看所伏者有用﹑無用斷之。如飛神不遇衝開﹐伏神不遇提起﹐謂之無用﹐決主不成。若飛神沖克得開﹐伏神提挈得起﹐謂之有用﹐終是可成。若得月建提起最吉﹐日辰次之﹐動爻又次之。更得伏上飛爻在空﹐尢妙。

月建克身當被責﹔月建爲考試官。若在身爻發動﹐刑克世爻﹐而官父失時者﹐必遭杖責。若化子孫﹐必遭斥逐。若化兄弟﹐廩膳生最忌之﹐輕則革糧﹐重則追罰。

財如生世必幫糧。卦中父母避空﹐而財爻發動﹐生合世爻者﹐必有幫糧之喜。月建帶財化財﹐或官化財生合世爻﹐皆吉。大抵廩生小試﹐最不宜兄弟發動。或臨卦身世爻﹐或臨日辰月建﹐皆是革糧之兆。財爻無故自空﹐亦然。若得財臨身世﹐或伏世下﹐𨿽不稱情﹐糧必如舊。

父官三合相逢﹐連科及第﹔卦有可成之象﹐而又有三合爻動﹐會成官鬼局者﹐必主連科及第﹐大吉之兆。會成父局﹐亦吉。會成財福二局﹐不利。會成兄弟局者﹐惟廩生忌之﹐餘皆無損益。

龍虎二爻俱動﹐一舉成名。靑龍白虎﹐俱在卦中動來生合世爻﹐必中魁選。若持官父﹐或持身世尢妙。此固非理﹐但借龍虎榜之象耳。然亦有驗。

殺化生身之鬼﹐恐發靑衣﹔占官﹐以子孫爲殺。乘旺發動﹐必遭斥退。若得本宮官鬼伏在世下﹐或卦身持鬼﹐或子孫自化鬼爻生世﹐終不脫白﹐無過降靑衣而已。卦有財動合住子孫﹐可用資財謀幹﹐庶復舊職。

歲加有气之官﹐終登黃甲。太歲乃天子之爻。凡占功名﹐最喜見之。若臨鬼爻﹐是人臣面君之象。更得生旺有气﹐必然名姓髙標。

病阻試期﹐無故空臨於世位﹔動爻日辰不傷世爻﹐而世爻自落空亡者﹐謂無故自空。大凶之兆。試前占﹕去不成﹐彊去終不利﹔輕則病﹐重則死。如在本宮內卦﹐在家卽病﹔在三四爻﹐出門病﹔在五爻﹐途中病﹔在六爻﹐到考處病﹔在應爻﹐又屬他宮﹐則臨考有病﹐不得入試。若試後占﹕其事必不成。大象吉﹐名成身喪。

喜添場屋﹐有靑龍合於身爻。靑龍主喜慶事。若大象旣吉﹐更得龍動來生合世身﹐必然別有喜事並臨﹐不但名成而已。若空動爲虛喜。

財伏逢空﹐行糧必乏﹔六爻無財﹐本宮伏財﹐又居空地﹐其人必乏路費。若世爻更在衰弱之鄕﹐則是貧窮之士。如逢月建日辰動爻生合扶助﹐必得親友資其費用。若得應爻動來生合﹐多是妻家看覷﹝4﹞周全。

身興變鬼﹐來試方成。卦遇不成之兆﹐而得卦身﹐或世爻﹐變出官鬼有气﹐而本宮父母不壞者﹐今𨿽未成﹐下次必然中試也。

卦值六沖﹐此去難題雁塔﹔爻逢六合﹐這回必占鰲﹝5﹞頭。凡事遇合則聚﹐逢衝則散。故占功名﹐得六沖卦﹐必難求﹔六合卦﹐必易得也。然大體﹐須以衰旺動靜參之﹐不可執滯。

父旺官衰﹐可惜劉蕢﹝6﹞之下第﹔父衰官旺﹐堪嗟張奭﹝7﹞之登科。父母官鬼﹐皆要有气無損﹐然後可成。若父𨿽旺相﹐官鬼空亡﹐或不上卦﹐是其人文字𨿽好﹐柰命無官星﹐亦不能中。如劉蕢之錦繡文章﹐竟不登第也。若父𨿽衰弱﹐得官爻旺動﹐扶起文書﹐是其人文字𨿽平常﹐而命中官星發現﹐可許有成。如張奭之文章﹐𨿽欠精美﹐反登髙第也。若官旺父空﹐決至下第也。

應合日生﹐必資鶚﹝8﹞薦﹐動傷日克﹐還守雞窗。父官死絕﹐名必不成。若應爻動爻﹐或月建日辰扶起官鬼﹐必須浼人推薦﹐或用財禮買求﹐方許有成。若遇月日﹐動變傷克﹐縱然官爻有气﹐亦是難求。

世動化空用旺﹐則豹變翻成蝶夢﹔求名以官父用爻﹐若得旺相不遭刑克﹐必中科第。如遇世爻發動﹐變入死墓空絕﹐恐名成後﹐不能享福。遊魂卦﹐死於途中﹔歸魂卦﹐到家而死﹔墓絕是太歲﹐逾年而死也。

身官化鬼月扶﹐則鵬程連步蟾宮。卦身爲萬事之體﹐功名尢宜看之。最怕臨財臨福﹐便不容易。如得官父臨之﹐必有成望。更若出現發動。又化官爻﹐而得月建生合者﹐大吉之兆。必主聯科及第﹐非特京省一捷而已。

更詳本主之爻神﹐方論其人之命運。本主者﹐求名本人之主爻也。自占固以世爻論﹐若代占﹐則看是何人。如子侄求名﹐看子﹔朋友﹐看兄類。此爻最怕化出忌殺﹐𨿽大吉象﹐未可易許。其餘世爻同看。如此搜索﹐吉凶自然應驗。

𨿽賦數言﹐總論窮居之得失﹔再將八卦﹐重推致用之吉凶。

生僻字注釋﹕﹝1﹞【灼】讀音﹕zhuo﹐二聲。意爲﹕火燙。﹝2﹞【澀】讀音﹕se﹐四聲。意爲﹕文句難讀﹐難懂。﹝3﹞【忝】讀音﹕tian﹐三聲。意爲﹕謙詞。表示辱沒他人﹐自己有悔。﹝4﹞【覷】讀音﹕qu﹐四聲。意爲﹕看﹐瞧。﹝5﹞【鰲】讀音﹕ao﹐二聲。【鰲頭】意爲﹕指皇宮大殿前石階上刻的鰲的頭﹐考上狀元的人可以踏上。後來用來比諭占首位或取得第一名。﹝6﹞【蕢】讀音﹕kui﹐四聲。意爲﹕盛土的艸包。﹝7﹞【奭】讀音﹕shi﹐四聲。意爲﹕盛大的樣子。﹝8﹞【鶚】讀音﹕e﹐二聲。意爲﹕鳥。

十七﹑仕宦﹕

爲國求賢﹐治國之本﹔致身輔相﹐祿養爲先。

旺相妻財﹐必得千鐘之粟﹔未仕求名﹐不要財爻﹔已仕貴人﹐要見財爻。蓋有爵必有祿﹐未有無俸而得官者。故凡占官卦﹐得此爻旺相﹐俸祿必多﹔休囚定然微薄。卦中無財﹐或落空亡﹐未得俸祿﹔財動逢衝﹐任後因事減俸。或日辰月建衝財﹐而刑害世爻及官爻者﹐恐有停俸罷職之患。

興隆官鬼﹐定居一品之尊。鬼爲官爵。旺相有气﹐官髙爵大﹔休囚死絕﹐官小職卑。發動生合世爻﹐或得月建日辰生扶﹐必有升擢﹐遠播都下﹔安靜不動﹐而被月建日辰克害者﹐或世爻刑沖克害者﹐必無聲名聞望。

子若交重﹐當慮剝官削職﹔子孫乃傷官之殺。最喜空亡墓絕﹐尢宜安靜受制則吉。若在卦中發動﹐所謀必不遂意。未仕則不能除選﹐已仕則有奪官褫﹝1﹞職之禍。鬼爻更若無气﹐必至除名落籍﹐非但貶責降罰而已也。

兄如發動﹐須防減俸除糧。兄弟乃劫財之神。空亡不上卦﹐或臨死絕安靜則吉。若發動﹐未免費財﹐多招誹謗﹐俸祿亦不稱意。更與子孫同發﹐或就化子孫﹐必有除糧減俸之事也。持世臨身皆不利。

父母空亡﹐休望差除宣敕﹔父母爲印緩﹑文書﹑誥牒﹑宣敕﹑奏疏﹑表章。卦中不可無﹐宜旺不宜衰﹐扶世最吉。若持太歲有气生合世爻﹐主有朝廷宣召。如加月建﹐多是敕制及上司獎勵之類。最怕沖空化空﹐則多不實。衰靜空亡﹐必無宣敕﹐亦無差除。卦無父母﹐休望遷選。

官爻隱伏﹐莫思爵位升遷。官爻爲占官之象。若得臨持身世﹐或來生合世爻﹐不受月建日辰沖克者﹐凡有謀望﹐必然稱意。若不上卦﹐或落空亡﹐𨿽出現墓絕無气﹐及受克制﹐皆不如意。世身沖克亦凶。

月建生身﹐當際風雲之會﹔歲君合世﹐必承雨露之恩。太歲乃人君之象﹐月建是執政之官。若得生合世身爻﹐必有好處。惟怕沖克世身﹐必遭貶謫。如月建扶出官爻世爻者﹐必是風憲之職。太歲加父母扶出官鬼及世爻者﹐必有天恩。更得日下生旺之地﹐尢美。衰絕逢空無用。

世動逢空﹐官居不久﹔未任﹕卦中世動﹐必無京官牧守﹔若是出巡之職﹐反爲順利。已任﹕遇之﹐居官不久。更遇日辰動爻相衝﹐必不久任政事。

身空無救﹐命盡當危。世爻無故自空﹐不拘已任未任﹐必有大難﹐甚至死亡。若欲求謀幹事﹐則主不成。

鬼化福衝當代職﹔出巡官﹐宜鬼爻發動﹔牧守官﹐宜鬼爻安靜。若鬼動化子﹐必有別官代職。不然﹐亦被他人所先也。子動化鬼﹐則先難後易﹐或先凶後吉。官福皆動﹐亦主有官替代。

財臨虎動必丁憂。凡占官﹐不可無財﹐亦不可發動。若鬼爻有气﹐而得財動扶起﹐必須用財謀幹﹐方得升遷。若父母衰弱﹐而遇此爻加臨白虎旺動者﹐必有丁憂之事。財化子﹐子化財﹐或財臨世動﹐或子動而父母無故自空者﹐皆主丁憂。

日辰沖克﹐定然誹謗之多招﹔日辰刑沖克世﹐必招誹謗。依五類推之。如帶兄弟﹐因貪賄賂﹐或徵科太急。帶財爻﹐因無調度﹐或財賦不起。帶子孫﹐嗜酒好遊﹐怠於政事。帶父母﹐因事繁劇﹐不能料理。帶官鬼﹐非酷刑﹐則同僚不和。以上皆招誹謗﹐聲名必不能振。若得世臨月建﹐𨿽有誹謗﹐不能爲害。

鬼殺傷身﹐因見災殃之不免。官鬼發動﹐生合世爻爲用神﹐傷克世爻爲鬼殺。用神扶世﹐必有進取﹔鬼殺傷身﹐必有凶禍。以化出六親斷之。如化子有貶謫之憂﹐化財有陰人之禍﹐化兄主失財﹐化父憂小口類。以上不然﹐則自身決有災病﹐得世爻空避不妨。

兄爻化鬼無情﹐同僚不協﹔兄弟爲僚屬之官。卦中鬼動﹐化出兄弟﹐沖克世爻﹐主同僚不和。或兄弟化鬼﹐刑沖克害﹔或兄帶三刑六害傷世﹐皆然。世克兄爻﹐是我欺他﹐而不和也。

太歲加刑不順﹐貶責難逃。太歲出現﹐動傷世爻﹐必遭貶責。更加刑害虎蛇等殺﹐必有鎖扭擒拿之辱。世爻入墓﹐必受囚系﹐得動爻日辰有救﹐庶幾無事。但怕化出子孫﹐罪終不免。月建同看。

卦靜世空﹐退休之兆﹔身空殺動﹐避禍之徵。凡遇世爻空亡﹐未任未有選期。已任若六爻安靜﹐月日歲君無傷而遇之﹐乃是休官攺政之象。若鬼爻發動﹐月日歲君傷克而遇之者﹐是避禍脫災之兆。卦靜日衝﹐欲歸而不放﹔殺動日合﹐欲避而不能。

身邊伏鬼若非空﹐頭上烏紗終不脫。凡遇凶兆﹐或得鬼爻臨身持世﹐或本宮鬼伏世下﹐𨿽見責罰﹐官職猶在。若不臨持身世﹐或不伏於世下﹐或𨿽伏仍遇空亡者﹐必革官帶爲民﹐非止罪責。

財空鬼動﹐聲名振而囊篋空虛。凡得官鬼動來生合世爻﹐日月動變﹐又無沖克者﹐爲官必有聲名聞望。更得財爻生扶合助﹐有气不空﹐則旣會做官﹐又會賺錢﹔內實貪賂﹐外不喪名。若財爻或空或伏﹐或臨死絕﹐則主聲名𨿽有﹐賄賂卻無也。

官旺父衰﹐職任髙而衙門冷落。父母旺相﹐衙門必大﹔休囚﹐衙門必小。若官旺父衰﹐又非小去處﹐乃是冷落閒靜衙門。蓋官旺則職髙﹐故也。官衰父旺﹐則主職𨿽卑微﹐卻在大衙門中治政。官父俱衰﹐職卑衙小﹐必非風憲之地。

職居風憲﹐皆因月值官爻﹔大抵官鬼旺相﹐不臨月建﹐定非風憲之職。若臨月建﹐又得扶出世爻﹐決是風憲之任﹐必非府縣官也。更在日下生旺之地﹐尢爲風憲。如帶刑爻﹐多是鎭守邊陲之職﹐或掌兵權﹐或居刑部。在外﹐亦是司刑之職。

官在貳司﹐只爲鬼臨旁位。鬼在世應爻上﹐或帶月建日辰者﹐必是掌印正官。若被世合﹐或在旁爻﹐則是佐貳之職。六爻無鬼﹐而動爻有化出者﹐亦然。

撫綏﹝2﹞百姓﹐兄動則難化愚頑﹔凡任牧民之職﹐要財爻旺而不動﹐父母扶而不空﹐必是丰地富方﹔財爻空絕﹐父爻受制﹐則地瘠﹝3﹞民貧。父母動臨世上﹐政必繁劇。兄弟持世﹐財賦不起。日帶兄爻沖克世爻﹐手下人必要侮文弄法﹐壞我政事。若兄在旁爻動來沖克﹐則主頑民難治。兄化子﹐子化兄﹐而刑克世身﹐恐有下民訟我之兆。更若世應沖克﹐與鄕宦亦多不睦。

巡察四方﹐路空則多憂驚險。欽差出巡﹐或封王采木﹐皆怕世應逢空。若路爻空之卦﹐主途中驚險。世在五爻自空﹐須防身死於外﹐有沖克則不然。凡遇世在五爻動﹐及遊魂卦世動者﹐皆是出巡之職。

出徵剿捕﹐福徳興而寇賊殲亡﹔凡任將帥之職﹐或徵討之官﹐平居卜問﹐不宜子孫發動﹐主有降調貶責﹔亦不宜應動克世﹐主有不測變故。若歲君月建衝動官鬼﹐或世爻﹐主有敕命徵討之事。如臨敵卜問﹐則喜子孫發動﹐必成剿捕之功﹐更得歲君月建生合﹐仍有升賞。官鬼不作爵位﹐當作賊寇論之。世克應亦吉。

鎭守邊陲﹐卦爻靜而華夷安泰。鎭守地方﹐不拘文官武職﹐皆宜六爻安靜﹔世應生合比和﹐日辰月建﹐不相沖克﹐則鼾﹝4﹞睡邊庭﹐安然無警﹐世應空亡亦吉。若遇官鬼發動﹐世應沖克﹐必多侵擾﹐宜通變斷之。

奏陳諫諍﹐那堪太歲刑沖﹔凡欲奏對﹑陳疏﹐上章﹑諫諍﹐及赴召面君類﹐皆忌動爻沖克太歲﹐亦忌刑克世爻。若太歲月建生合世爻﹐必見詳允。一來沖克﹐須防不測之禍。歲君衰靜﹐不帶刑害虎蛇﹐主則不見取用﹐非有大害。動空化空﹐亦是虛驚。或有制伏衝散合住﹐必得大臣申救。應動沖克世爻﹐更防人奏劾。

僧道醫官﹐豈可文書發動。僧道醫官﹐及陰陽官﹐皆要子孫出現﹐有气不空爲吉。父母發動﹐必有災悔。父帶太歲月建日辰﹐則非身有災病﹐乃外來禍也。子孫自空﹐亦有大難。然子孫只宜安靜﹐官鬼不宜空伏。𨿽兩全﹐仔細爲妙。

但隨職分以推詳﹐可識仕途之否泰。

生僻字注釋﹕﹝1﹞【謕】讀音﹕si﹐一聲。意爲﹕福。﹝2﹞【綏】讀音﹕sui﹐二聲。意爲﹕安撫。﹝3﹞【瘠】讀音﹕ji﹐二聲。意爲﹔瘠薄﹐土地不肥沃。﹝4﹞【鼾】讀音﹕han﹐一聲。【鼾睡】意爲﹕熟睡而打呼嚕。

十八﹑求財﹕

居貨曰賈﹝1﹞﹐行貨曰商﹐總爲資生之計﹔蓍所以筮﹐龜所以卜﹐莫非就利之謀。

要問吉凶﹐但看財福。財爲利息﹐福爲財源。二者占財用神。

財旺福興﹐不問公私皆稱意﹔財空福絕﹐不拘營運總違心。凡遇財爻旺相﹐子孫發動﹐便是吉卦。不拘公私﹐財皆得稱意。二者若財空爻﹐或臨墓絕﹐卽是凶卦。不拘作何買賣﹐皆違心願也。

有福無財﹐兄弟交重偏有望﹔財爲用神﹐而不上卦﹐必無可望。若得兄弟發動﹐無財可劫﹐則反生扶福徳﹐財源有气﹐仍舊有望﹐但主遲滯耳。兄動而財空﹐謂之避空。過旬生旺日﹐財亦可得。財若不空不伏﹐而遇兄劫﹐則爲下卦。

有財無福﹐官爻發動亦堪求。子孫藏伏﹐財無生气﹐一遇兄弟﹐便被劫盡。須得卦有官動﹐或日辰是鬼克制兄爻﹐則用神無損﹐亦可求謀。卦有子孫而官鬼動﹐則有阻節﹐反不易矣。此象鬼爻生旺日得財。

財福俱無﹐何異守株而待兔﹔財福二爻﹐占財主象。有財無福﹐財必有限﹔有福無財﹐財必不實﹔財福俱無﹐焉能有望﹖守株待兔﹐諭妄想也﹐空亡亦然。

父兄皆動﹐無殊緣木以求魚。父母爲絕源殺﹐兄弟爲劫財神。二者發動﹐財福俱傷。用神旣損﹐求之必如緣木求魚﹐必不可得。父化兄﹐兄化父﹐亦然。

月帶財神﹐卦𨿽無﹐而月中必有﹔月建爲提綱。若帶財爻得時有气﹐縱遇兄弟﹐衰不敵旺﹐必主財利厚。𨿽卦中無財﹐月中必然有。得出現尢妙。

日傷妻位﹐財𨿽旺﹐而當日應無。財爻旺相﹐生合持世﹐乃是必得之象。若被日辰克制其財﹐縱現﹐必然無有。須過此日﹐然後有得。

多財反復﹐必須墓庫以收藏﹔卦中財只一位﹐有气不空﹐生合持世皆美。若三五重太過﹐其財反復難求。必須卦中有財庫爻發動﹐謂財有庫藏﹐必得厚利。財化財﹐亦主反復不定。

無鬼分爭﹐又怕交重而阻滯。無鬼之卦﹐兄必專權﹐財𨿽有气﹐亦多虛耗。兄更發動﹐必有爭奪買賣﹐分散財物之患。然𨿽不可無﹐官又不宜動﹐動則必有阻隔。若有克制﹐或被衝散﹐或被合住﹐𨿽阻不妨。

兄如太過﹐反不克財﹔兄弟乃占財忌殺﹐若有一位旺動﹐最爲不利。若月日動變﹐俱帶兄弟﹐重疊太過﹐則不專一﹐反不克劫。至財爻生旺日可得。

身或兄臨﹐必難求望。卦身一爻﹐占財體統。若持兄弟﹐不拘作何買賣﹐問何財物﹐皆無利益。持世亦然。惟臨財福﹐方爲吉兆。臨父主勞祿﹐若占六畜血財﹐則有損失。臨官﹐大利公門求財﹐餘皆險阻不利。

財來就我﹐終須易﹔我去尋財﹐必是難。凡遇財爻生合世爻﹐克世持世﹐皆謂財來就我﹐必然易得。若𨿽動出財爻﹐而與世爻不相干者﹐謂我去尋財﹐必難望也。

身遇旺財﹐似取囊中之物﹔世持動弟﹐如撈水底之鍼。世爲求財之人。若臨財爻﹐𨿽或無气﹐亦主易得﹔旺相更美。若臨兄弟﹐𨿽或安靜﹐亦主難得﹔發動尢甚。

福變財生﹐滚滚財源不竭﹔占財﹐得子孫發動﹐利必久遠。更化財爻﹐生合身世﹐乃綿綿不絕之象﹐盡求則盡有也。財化子亦妙。

兄連鬼克﹐紛紛口舌難逃。兄弟變出官鬼﹐刑沖克世﹐不惟無財﹐且有口舌。父爻更動﹐必訟於官。若有救制﹐庶幾無害。鬼化兄﹐或兄鬼皆動﹐亦然。朱雀臨兄鬼動變﹐有口舌。

父化財﹐必辛勤而有得﹔父化財﹐不自然而得﹐必勤勞後得。兄化財﹐先散後聚﹔或利於後﹐不利於前。官化財﹐最利公門謁貴﹐及九流藝術之人﹐求財十分有望。私財﹐則先驚後喜﹐或先阻後得。

財化鬼﹐防耗折而驚憂。財化官最凶。主損折虛耗﹐自有驚險。更傷世爻﹐切恐因財致禍。財化兄﹐主與人分利﹔或先聚後散﹔或利於前﹐不利於後。財化父﹐主得後艱辛﹔或只許一度。財化死墓空絕﹐是有虛名﹐無實利之象。若得生合世爻﹐則上前有功﹐稍遲則無也。

財局合福神﹐萬倍利源可取﹔卦有三合﹐會成財局﹐而子孫亦在合中動者﹐上吉之卦。主財利綿綿不竭。更得財旺﹐可許萬倍財利。會成福局﹐而財爻又在合中﹐動來生合世爻者﹐亦然。若會鬼局﹐則多阻隔。會成兄局﹐則主分散。會成父局﹐艱辛難得。

歲君逢劫殺﹐一年生意無聊。凡占久遠買賣﹐最怕太歲臨持兄弟﹐主一年無利。出現變動﹐必然損耗。歲持官鬼﹐一年驚憂。持父一年艱辛。歲持財福﹐生意滔滔﹐一年順利也。

世應二爻空合﹐虛約難憑﹔世空﹐有財難得﹔應空﹐難靠他人﹔世應俱空﹐艱辛無準實。空動帶合﹐謂之虛約。化入空亡﹐亦是心口不相應之象。

主人一位刑傷﹐往求不遇。主人﹕如求貴人﹐財鬼爲主﹔求婦人財﹐財爲主類。若主人遇動爻日辰刑克﹐或自空化空﹐皆主不遇﹐遇亦不利。須得生合世爻﹐財爲契愛﹐求必易得。主人化出財爻﹐生合世爻﹐最吉。不知主人﹐以應爻論之。

世持空鬼﹐多因自己遲疑﹔鬼爻持世﹐財必相生﹐凡求必易。若遇空亡﹐乃是自不上前﹐遲疑退懶﹐故無成也。世持空財亦然。

辰合動財﹐卻被他人把住。要財動來生合﹐固是易得之兆﹔若被動爻日辰合住﹐其財必有人把持主張﹐不能與我也。要知何人把持﹐以合爻定之。如父母合住﹐爲尊長把持類。卦若無財﹐看伏何爻下﹐亦可推之。如伏官下﹐爲貴人把持之類。

要知何日得財﹐不離旺衰生合﹔財爻有气﹐合日得財﹔或本日得財。太旺﹐墓庫日得﹔休囚﹐生旺日得﹔太過﹐收藏日得﹔合住入墓﹐破合破墓日得﹔旺空﹐過旬日得﹔伏藏﹐提起日得。財爻死絕﹐而得子孫動來扶起﹐卽以子孫爻斷。卦無財爻﹐而得兄弟生扶子孫財源者﹐卽以兄弟爻斷。更宜通變。

欲決何時有利﹐但詳春夏秋冬。凡占貨物何時得價﹐以財臨五行斷之。如木財﹐春月得價﹐一陽後亦好。土財﹐夏月有利﹐六月更美。餘仿此。又如財臨辰土﹐二月不如三月﹔財臨酉金﹐七月不如八月。余亦仿此。又如財主日下長生之地﹐此貨一日得價一日﹔若坐帝旺﹐眼下正及時﹐稍遲則賤而無利。

合夥不嫌兄弟﹔凡占合夥買賣﹐若世應俱財爻﹐必然稱意。兄臨卦身﹐世爻安靜不妨。蓋合必至分財﹐故也。動則不宜。世應兩動﹐必合不久﹐空亡亦然。相衝相克﹐後必不睦。化出兄官﹐必多私心。世應生合﹐而被動爻日辰刑沖克害者﹐必有挑唆破說也。

公門何慮官爻。占財皆忌官動﹐主有阻隔。惟求公門之財﹐必然倚托官府。若無鬼爻﹐或落空亡﹐則𨿽財爻有气﹐亦難到手。必得旺相﹐生合世身則吉。刑克世爻﹐主有杖責。死絕亦不濟事﹐須得財鬼兩全﹐方爲大吉。

九流術士﹐偏宜鬼動生身﹔百工九流求財﹐以鬼爻爲主顧﹐無鬼最不利。出現發動﹐生合世爻﹐必然稱意。更化財爻﹐決得大利。須忌刑克世爻﹐或化兄﹐皆主惹是招非﹐不能遂意。應空尢不吉。大抵空手求財﹐𨿽要官爻﹐然須財爻旺相﹐兄弟不動﹐方主有財。否則空好看﹐終無財利。

六畜血財﹐尢喜福興持世。凡占販賣牲口﹐蓄養六畜﹐皆要子孫旺相不空﹐則吉。持世臨身尢好。父母發動﹐則有傷損。化出土鬼﹐須防瘟死。福旺財空。六畜𨿽好而無利。

世應同人﹐放債必然連本失﹔凡放私債﹐最忌世應值兄弟﹐必無討處。財爻更絕﹐連本俱失。世應值空﹐亦然。須得應爻生合世爻﹐妻財有气﹐子孫發動則吉。間臨兄鬼動﹐恐放頭抽分財利。卦中無財﹐而官爻變出者﹐必訟於官府而後可取。

日月相合﹐開行定主有人投。開行牙人占財﹐世應要不空﹐財福要全備﹐官鬼要有气﹐父兄要衰靜﹐斯爲上吉卦。更得月建日辰動爻生合世爻﹐則近悅遠來﹐人皆投我﹐財利必順。卦若無財﹐而世得月日動爻生合者﹐不過門頭鬧熱﹐無實利。鬼旺財空﹐亦然。動出兄官﹐常有是非口舌﹐或有惡人攪擾。世應空﹐開不成。

應落空亡﹐索借者失望。求索假借﹐不宜應空﹐應動。動則更變﹐空則不遇。生合世爻﹐慨然不吝。必得物爻不空爲妙。如衣服經史看父爻﹐六畜酒器看福爻﹐其餘財物看財爻。又如花果看木爻﹐磚瓦看土爻類﹐亦是。

世遭刑克﹐賭博者必輸。凡占賭博﹐要世旺應衰﹐世動應靜。世克應我勝﹐應克世他勝。兄鬼動來刑克世爻﹐或臨兄弟﹐或臨自空﹐皆主不勝。世應靜空﹐賭博不成。世坐官爻﹐防他合謀騙我。間爻動出兄弟官鬼﹐多主爭鬥。內外俱無財﹐亦不能勝。更遇世應空動﹐必是賭賒﹝2﹞。兄鬼化財﹐先敗後勝﹔財化兄鬼﹐先勝後敗。坐方宜財福之地﹐世變財福﹐更宜易換賭色。大怕卦身臨兄弟﹐任換賭色﹐終是輸兆。

鬼克身爻﹐商販者必遭盜賊﹔販賣經商﹐要世應生合﹐鬼爻空伏﹐動爻日辰不傷乎我﹐則安然無事。更得財旺福興﹐大吉之兆。遇兄鬼發動﹐玄武交重﹐必遇劫竊之人。更克世爻﹐決有大禍。世若空亡﹐庶可回避。鬼動五爻﹐途中仔細。

間興害世﹐置貨者當慮牙人。買貨者﹐應要生合世爻﹐必然易成。刑克世﹐必難置買。物爻太過﹐其貨必多﹔物爻不及﹐其貨必少﹔物爻空伏﹐其貨必無。物爻者﹐六畜看子孫﹐五穀看財爻﹐絲綿布帛看父母類。最怕兄鬼交重﹐須防光棍誆騙。在間爻﹐則是牙人虛詐不實﹐或有口舌爭競。傷克世爻﹐當慮牙人謀劫財物。出路買貨﹐應空多不順利。

停榻者﹐喜財安而鬼靜﹔積貨不宜財動﹐亦不宜空亡﹐又不宜動爻日辰克劫。更得坐於胎養長生爻上﹐後必得利。若遇兄官交變﹐或俱發動﹐須防竊盜。兄弟獨發﹐則多耗折。水爻父母刑克世爻﹐主被雨水淹腐。財化死墓空絕﹐後必價賤。

脫貨者﹐宜財動而身興。脫貨財動﹐則主易脫。應空﹐無人置買﹔世空﹐自賣不成﹔動變日辰﹐俱來生合﹐有人爭買。若遇刑沖﹐則主多破阻難成。財在內動﹐宜在本處賣﹔在外動﹐宜向他處脫之。動而遇合﹐將成不成﹔動而逢空﹐欲賣不賣。卦無官鬼﹐亦是難成之象。

路上有官﹐休出外﹔五爻爲路。臨官發動﹐途中必多驚險﹐出外求財大宜避之。要知有何災咎﹐以所臨六神斷。如白虎爲風波﹐玄武爲盜賊類。路爻空亡﹐亦不宜出外。惟臨財福則吉。

宅中有鬼﹐勿居家。二爻爲宅。在家求財﹐鬼動此爻﹐必然不利。以所臨五行斷。如火鬼忌火燭﹐水鬼忌盜賊類。得子孫持世發動﹐庶幾無害。宅爻空亡﹐只宜出鋪。

內外無財伏又空﹐必然乏本﹔六爻無財﹐本宮財爻又伏空地﹐其人𨿽欲經營﹐必無資本。勉彊爲之﹐亦無利息。若得動爻化出﹐主有小小財利。

父兄有气財還絕﹐莫若安貧。父兄二爻﹐占財大忌。有發動刑沖克害﹐利必不多。財爻更弱﹐恐防折本。故不若安貧守分之爲髙也。

生計多端﹐占法不一。但宜誠敬以祈求﹐自可預知其得失。

生僻字注釋﹕﹝1﹞【賈】讀音﹕gu﹐三聲。意爲﹕商人。古代賈指坐商﹐商指行商。﹝2﹞【賒】讀音﹕she﹐一聲。意爲﹕賒欠。卽當時不付錢。

十九﹑家宅﹕

創基立業﹐𨿽本人之經緯﹔關風斂﹝1﹞气﹐每由宅以肇﹝2﹞端。故要知人宅之興衰﹐當察卦爻之內外。

內爲宅﹐外爲人﹐詳審爻中之眞假﹔凡內卦﹕初爻爲宅基﹐二爻爲宅舍﹐三爻爲門外。外卦﹕四爻爲父母﹐五爻爲兄弟﹐六爻爲妻財。內卦宅生人吉﹐外卦宅克人凶。

合爲門﹐衝爲路﹐不論卦內之有無。合爲門﹐衝爲路。卦爻內不必明見沖合。且如天風姤卦﹐二爻辛亥水爲宅﹔寅與亥合﹐以寅爲門﹔已亥相衝﹐以巳爲路。卦內本無寅巳二爻﹐不明見。姤屬金﹐以寅木爲財﹐巳火爲鬼殺。如化財﹐此亦吉凶相半之兆。

龍徳貴人乘旺﹐嶽嶽之侯門﹔官星父母長生﹐潭潭之相府。靑龍﹑印綬﹑官星﹑貴人﹑太歲﹑天徳﹑月徳﹑月建﹑日辰﹑歲徳﹐臨宅爻﹑身命爻上﹐生旺有气﹐主有官職之家。宜以分別髙下﹐貴人﹕卽天乙貴人﹔官星﹕卽甲見辛類是也。

門庭新气象﹐重交得合靑龍﹔交重靑龍﹐在日辰旬內﹐得長生帝旺﹐主鼎新創造。生旺在休囚之中﹐主修舊合新門之象。臨財﹐新修舊廚竈﹔臨父﹐新修舊堂﹔臨兄﹐新修門戶﹔臨子﹐新修房舍﹔臨官﹐新修廳堂屋宇。

堂宇舊規模﹐宅舍重侵白虎。白虎交重﹐在日辰旬外﹐休囚絕無生旺﹐主遠年遷造﹐破舊不整。休囚在生旺之中﹐亦主拆舊換新。若臨兄﹐舊門戶﹔臨子﹐舊墻壁﹔臨官﹐皆除破損﹔臨父﹐舊堂宇﹔臨財﹐舊廚竈﹔或破古戶牖﹐低土地。化空﹐移髙就低﹔水爻﹐池塘塡也。

土金發動﹐開辟之基﹔土化金﹐金化土﹐爲開辟之基。土化土﹐爲墳之基。土化空﹐移髙就低。餘仿此。

父母空房﹐租賃﹝3﹞之宅。父母爲文書﹐逢空爲無气。更逢應爻爲得日辰動爻化文書﹐與宅相生相合﹐主是租賃之地。

門庭熱鬧﹐財官臨帝旺之鄕﹔財鬼龍徳貴人乘旺﹐長生之位﹐臨宅生命﹑世爻﹐主家門熱鬧。

家道興隆﹐福祿在長生之地。福卽福徳﹐祿卽祿元。同龍貴在生旺之位﹐臨宅人生身命世爻﹐主家宅興隆。財鬼龍旺﹐臨宅身命世爻﹐主一家熱鬧。交重發旺亦美。

交重生克﹐重新更換廳堂﹔生爲父﹐父爲堂﹔克爲官﹐官爲廳。且如乾金﹕土爲父﹐爲堂﹔火鬼爲廳。帶日辰交重﹐主更攺再換。

世應比和﹐一合兩般門扇。比和﹕乃兄弟。世應化兄弟﹐俱臨宅爻﹐或世應爲兄弟爻﹐俱合宅爻﹐主一合兩般門扇。

門路與日辰隔斷﹐偏曲往來﹔宅基與世應交臨﹐互相換易。且如巽卦﹕辛亥水爲宅﹐以寅合爲門﹐以巳衝爲路。日辰與動爻臨卯辰二位﹐隔斷寅巳二位﹐主偏門戶﹐曲折還魂路也。若臨宅臨用破﹐卽當破家。宅臨之爻在世﹐世臨之爻在日﹐宅並日辰動爻﹐主換易宗族之家基地。應臨之爻在宅﹐宅臨之爻在應﹐並日辰動爻﹐易換外人基地。

世與日辰克宅﹐破祖不寧﹔世爻與日辰同去克宅爻﹐主破祖不寧。

宅臨月破克身﹐生災不已。月建相衝爲月破﹐若動克世爻﹐及系占人身命爻﹐主生災未已。

應飛入宅﹐合招異姓同居﹔應爻外飛入宅爻﹐主有異姓人同居合住。

宅動生身﹐決主近年遷住。宅爻動﹐日辰之位在旬中主世身﹐必主近年遷住。

門逢三破﹐朽敗崩頹﹔三破﹕爲年月日衝破也。並動爻臨宅﹐或克宅﹐主破舊崩頹。臨官﹐主廳破﹔臨父﹐主堂屋破﹐或蓋覆傾頹﹔臨兄﹐主門戶破﹐墻壁毀﹔臨子財﹐主房舍廂廊煙廚破壞也。

宅遇兩空﹐荒閒虛廢。卦體宅爻﹐在日辰旬之空﹐更在命旬之空亡。主荒閒虛廢﹐或是逃亡死絕之屋。白虎刑刃﹐劫殺耗神﹐喪門弔客大殺﹐主大凶。

世臨外宅﹐離祖分居﹔宅爻與正卦世臨之爻相同﹐或與變卦世臨之爻相同。如明夷卦﹕二爻己丑爲宅﹐世臨四爻發﹐爲世臨外宅。又如離變姤卦﹕己丑爲宅﹐變卦世在辛丑﹐亦爲世臨外宅。以上二卦爲例﹐餘仿此。動則離祖分居﹐不動則主偏宅。

應入中庭﹐外人同住。應爻爲宅爻﹐或宅爻爲應臨之爻相同。且如巽卦變離卦﹕內卦辛亥水爲宅﹐變卦應居己亥水﹐故爲應入中庭。應臨宅爻﹐爲應爻相同。如剝卦內坤﹐應臨二爻乙巳火。又如巽卦變離﹕辛亥臨宅﹐之卦內離己亥臨應﹐爲應入中庭﹐主外人同居﹐日辰同臨﹐爲寄居也。

宅合有情之玄武﹐門庭柳陌花街﹔木臨無气之螣蛇﹐宅舍茅檐蓬戶。宅爻鴛鴦﹐合玄武門庭桃花動爻﹐主女人淫欲﹐如花街柳陌人也。寅午戌﹐兔從卯裏出之類是。螣蛇木爻﹐死气臨宅﹐主甕牖繩樞之地。

鬼有助而無制﹐鬼旺人衰﹔且如木命人占乾兌卦﹐以火爲官。木能生火﹐爲鬼有助。若卦體無水生命﹐爲鬼無制﹐主人衰弱。卦無子孫﹐財爻兩動﹐亦爲鬼有助﹐而無制也。若金命人﹐助離宮水鬼﹔水命人﹐助坤宮木鬼﹔火命人﹐助坎宮土鬼類。

宅無破而逢生﹐宅興財旺。歲月日三破﹐不臨宅爻﹔更逢三件動爻生宅爻﹐與財爻旺相有气﹐爲宅興財旺。

有財無鬼﹐耗散多端﹔有財則生鬼﹐無鬼不聚財。若無鬼爻﹐爲宅無气﹐必主家中財物耗散。

有鬼無財﹐災生不已。鬼不宜動﹐財不可無。若鬼動﹐無財爻﹐更克世身﹐克宅爻﹐主連生災咎。

有人制鬼﹐鬼動無妨﹔且如木命人﹐占得坎卦﹐以土爲鬼。木命人克土鬼殺。如或化木鬼﹐𨿽重而無害。金命人則制坤艮宮木鬼。但以本命克鬼爲制﹐乃無害也。

助鬼傷身﹐財多何益。以金命人﹐占得乾卦。以火爲鬼﹐以木爲財。木能生火﹐火能克金﹐有財爲助鬼傷身﹐縱然財多何益。況鬼動財興﹐金在何益。

忌鬼爻交重臨白虎﹐須防人眷刑傷﹔忌鬼爻變﹐乃克身之鬼。並白虎交重發動﹐值喪門弔客﹐主人眷災殃。

催屍殺身命入黃泉﹐大忌墓門開合。鬼動克身命﹐爲催屍殺。動逢死气﹐爲黃泉路。鬼克身命逢死气﹐忌身命爻衝開墓門。一衝一合﹐日辰動爻合墓﹐爲墓門開合。凡卦中必見墓爻﹐若暗墓一衝一合﹐便是。如甲子生人﹐甲子日卜是也。

木金年命﹐最嫌乾兌卦之火爻﹔木金年命人﹐占得乾兌卦﹐以火爲鬼爻。木生火爻﹐爲鬼能助火克金﹐爲殺傷身。但本命生鬼爲助﹐本命受鬼克爲傷身。金年木命皆然。木命人忌震巽宮鬼﹐水命忌坎宮鬼是也。

水火命人﹐不怕震巽宮之金鬼。水火命人﹐占得震巽卦﹐以金爲鬼。金能生水﹐火能克金。故水火命人﹐不怕二宮之鬼也。

官星佩印居玉堂﹐乃食祿之人﹔玉堂乃天乙貴人﹐官星乃甲用辛爲官﹐印乃三傳之印綬。應爻之數﹐若有官﹐有貴人﹐有祿有印綬﹐並太歲生身命﹐登金門而步玉堂之人。身命受制﹐主先寵後辱。親月建﹐外郡官﹔親日辰﹐縣宰官。有印無祿﹐有官無俸﹐有官無印﹐有祿無任人﹐日辰並子孫動。主官有剝削之失。日辰並財爻動﹐主遷擢升職之變也。

貴刃加刑控寶馬﹐必提兵之將。貴﹕貴人。刃﹕羊刃﹑飛刃。刑﹕三刑。貴人同得吉星相輔﹐刃加三刑臨貴人之位﹐受太歲之生﹐旁爻有馬﹐乃提兵將帥也。

財化福爻﹐入公門多致淹畱﹔日辰三合得財爻而無上選﹐子孫爲元祿。蓋財生鬼﹐財爲正選﹐無財則無正選。子孫制鬼﹐若財化子﹐不利仕官公門之人。

貴印加官﹐在仕途必然遷轉。官帶印﹐貴人臨世﹐並日辰旬中發動﹐在仕途﹐必然遷轉之喜兆也。

子承父業﹐子有跨竈之風﹔子命爻臨五爻之位﹐臨父母之身﹐相生相合﹐主有跨竈之風。相克相刑﹐主有悖逆不孝﹐或不肖。不能克紹箕裘﹝4﹞之業。父母之命爻臨子孫爻之身﹐主子承父蔭。生合刑克﹐依此斷之﹐萬無一失。

妻奪夫權﹐妻有能家之兆。妻命臨夫身五爻之上﹐與夫相生相合﹐得內助能家之兆。若妻克夫爻﹐主妻淩夫﹐或破夫家也。

弟紾﹝5﹞乃兄之臂﹐身命相傷﹔弟身爻起臨兄之命爻﹐或兄身爻起臨弟之命爻﹐若相刑相克﹐主不友不恭﹔若相生相合﹐主兄弟怡怡如也。

婦僭姑嫜之爻﹐家聲可見。二爲媳婦之命爻。臨姑之身爻﹐相刑相衝﹐主淩尊上﹐悖逆不孝﹔相生相合﹐主順婦道也。

妻犯夫家之殺﹐妻破夫家﹔夫家破耗二殺所臨之位﹐妻身命爻犯之﹐克夫身命爻﹐主破夫家也。

夫臨妻祿之爻﹐夫食妻祿。祿乃甲祿在寅﹐食乃甲食丙之類。如甲子生﹐妻祿在寅﹐夫身命爻臨之﹐遇食神﹐乃食祿順。食不逢空鬼破耗等殺﹐更值生旺有气者﹐主夫食妻祿。若逢梟﹝6﹞神羊刃﹐空鬼耗破殺﹐𨿽食妻祿﹐亦無用矣。

交重兄弟克妻身﹐再理絲弦﹔妻身爻起臨兄弟之爻﹐發動傷身命﹐或夫臨兄弟爻﹐克妻之身命﹐主琴弦再續也。

內外子孫生世位﹐多招財物。內外子孫發動﹐並日辰生身世之財爻﹐無空破沖克﹐多招財物。有气必有不期而會也。

世爲日辰飛入宅﹐鵲據鳩﹝7﹞巢﹔如大畜之泰卦﹐內卦甲寅木爻爲宅﹐外卦丙寅爻持世發動﹐或並日辰與鬼飛入宅爻﹐主他人之屋﹐不是祖居。自創之屋﹐或租賃之宅。假如大過卦﹐內巽辛亥爲宅﹐外兌丁亥持世發動﹐是也。

應臨父母動生身﹐龍生蛇腹。應臨父母﹐居偏下之爻﹐占者身爻臨之﹐得本爻生之﹐或卽動生子身命﹐主偏生庶出﹐或隔胎之子﹐前後父母生也。身命俱臨父母﹐重拜雙親。

世應隔異﹐兄弟多因兩姓。如晉卦己酉金是世。假如乙未應隔申字之遁卦﹐壬申金應眞兄弟。假如晉卦之遁卦﹐外離爲假子﹐何也﹖離己酉金﹐假弟遁卦﹐外有乾卦壬甲金持世﹐是眞兄弟。假又如姤之明夷卦﹐壬申金是眞兄弟﹐明夷外卦有癸亥水﹐是假﹐不合中旬﹐酉字亦爲隔異之間﹐並日辰應有親兄弟﹐或日月建動爻隔斷﹐亦依此斷。姤卦應隔兄弟﹐明夷卦應隔兄弟是。餘皆仿此。

應爻就妻相合﹐外人入舍爲夫﹔應爻飛入宅﹐與妻身命相生相合﹐主招外人入舍爲夫。

假宮有子飛來﹐異姓過房作嗣。假如子孫帶占身命﹐或日辰是假宮飛來﹐伏在身命爻下﹐主爲人異姓過房之子﹔帶日辰旬眞宮飛來﹐主過人家之子﹔飛動應爻﹐過房與人也。

妻帶子臨夫位﹐引子嫁人﹔妻命帶子孫﹐動臨夫位﹐並日辰﹐主妻引子嫁人是也。

夫身起合妻爻﹐將身就婦。夫身爻起臨妻命爻﹐或夫命爻動臨妻身爻動﹐並日辰﹐爲之將身嫁婦也。

本命就中空子﹐見子應遲﹔子孫同我生之爻﹐在日辰命旬之空﹐主見子遲。若胎絕﹐主孤害刑克也。

身爻合處逢妻﹐娶婚必早。夫身爻起處合妻之命爻﹐見妻必早。妻身爻起合夫之命爻﹐婦嫁必早。

夫婦合爻見鬼﹐婚配不明﹔夫合之爻﹐妻合之爻﹐見鬼﹐主婚姻不明。但有合爻見鬼是也。

子孫絕處刑傷﹐兒多不育。子孫逢死絕爻﹐更受傷刑克害﹐主子多不育難招。

夫妻反目﹐互見刑沖﹔兄弟無情﹐互相淩制。夫身爻並日辰動刑妻命﹐主夫不和妻﹔妻身爻並日辰動刑夫命﹐主妻不和夫。或妻命衝夫身﹐夫命衝妻身﹐主夫妻反目。如風天小畜九三爻是也。兄帶日辰克弟身命爻﹐弟帶日辰克兄身命爻﹐主兄弟不和﹐互相淩虐。

日將與世身相生﹐當主雙胎﹔身命與世應同爻﹐多應兩姓。身世起合與日辰動爻同位﹐兩生命者﹐主雙胎﹐同年之子﹐或雙頂是也。身臨世命臨應﹐或命臨世身臨應是。身命兩臨世應﹐主有兩姓。

妻財發動﹐不堪父值喪門﹔父母交重﹐最忌子臨死絕。上有父母﹐不堪財爻發動﹐更兼父母值喪門弔客爻﹐主有克害之患。

妻克世身重合應﹐妻必重婚﹔妻爻動克夫命﹐主克夫。並日辰又與應相合﹐主妻再嫁。若帶咸池與應爻相合﹐並日辰動爻﹐帶亡劫刑刃等殺﹐克夫身命爻﹐主妻與外人謀殺夫主。臨交爻﹐主未來之事。

夫刑妻命兩逢財﹐夫當再娶。妻身命臨夫家刑殺之爻﹐更逢克處兩財﹐主夫克兩妻。並日辰合傍爻之財﹐主再娶。夫並日辰動爻﹐帶劫刃刑等殺﹐傷妻命爻﹐主遭夫毒手也。

妻與應爻相合﹐外有私通﹔妻身命爻與應相合咸池玄武桃花﹐主妻有外情。夫並日辰克妻﹐與應爻﹐主獲妻姦。夫並世應在三合之爻﹐主從良爲娼。日辰臨交爻﹐主心意未絕。妻帶財生應爻﹐妻以財誘外人﹔應帶財生妻爻﹐外人以財誘妻。應自外宮來﹐主遠方人﹔應自內來﹐近親之人。世爻動帶鬼隔斷﹐爲家人間阻﹔應爻動帶鬼隔斷﹐爲外人間阻其情。

男臨女子互爻﹐內多淫欲。男身爻起臨女命爻﹐女身爻起臨男命爻﹐謂互尊卑失序﹐主有淫亂事。若夫妻互相合﹐主先奸後娶。據理而詳可也。

靑龍水木臨妻位﹐多獲奩財﹔如財臨靑龍﹐水木有气﹐夫命臨之﹐更有气﹐主得妻財多。命帶玄武財爻﹐有暗來妻財。如辛丑日下﹐得恆觀卦是。

玄武桃花犯命中﹐荒淫酒色。身命帶玄武桃花﹐主貪酒色。男則粘紅綴綠﹐女則葉人牽惹。

世應妻爻三合﹐當招偏正之夫﹔爲世應財爻三合妻爻﹐更逢兩鬼合身命﹐主有偏正之夫。

財交世應六沖﹐必是生離之婦。妻身命爻值鬼爻﹐與世應並日辰動破合﹔重重相衝﹐與財兩合﹔或妻身命爻﹐與世應動爻相衝﹐或日辰相衝﹐主是生離之婦也。

世應爲妻爻相隔逢衝﹐必招外郡之人﹔世應在日辰旬中隔斷妻爻﹐或與夫爻相隔﹐在日辰旬外逢衝﹐主是外郡之人。夫隔妻爻﹐妻動在遊魂世應之外﹐主他州人也。

夫妻與福徳相逢帶合﹐必近親鄰之女。男與財爻相近﹐俱在本宮﹐或卦中﹐主婚姻近處。就中合見子孫﹐主因親致親﹐或故親爲媒。

命逢死气﹐最嫌煞忌當頭﹔身臨命家日家逢死气﹐若日辰動爻並殺﹐倘克身命﹐主有死亡之禍。

鬼入墓鄕﹐尢忌身爻濺血。命爻帶鬼入墓﹐怕身爻帶殺或受制﹐最不吉之兆。

惡莫惡於三刑疊刃﹔刑無刃不能傷人﹐刃無刑禍亦不大。若刑刃兩全﹐帶殺克身﹐臨官主犯官符刑憲事。玄武傷財﹐劫賊圖財致命之事。世並日辰動爻﹐克應帶殺﹐主我傷他人﹔應並日辰動爻﹐帶殺克世﹐主他人殺我。爲官掌生死之權﹐名揚夷夏。若漁獵技藝之人﹐禍當滅沒﹔否則疲癃﹝8﹞殘疾之人。若龍徳發動﹐凶中則有吉之象。

凶莫凶於四虎交加。日家應家白虎﹐卽胎神﹔月破白虎﹐六神白虎﹐太歲白虎﹐命家白虎﹐卽日神。白虎化白虎﹐重重臨宅克身﹐主刑克伏制之事。若帶鬼殺重重﹐並喪弔凶神﹐舉家遭禍死亡﹐庶十幾八九。若卦中龍徳動﹐主喜事至﹐則稍輕﹐是悲喜相半之兆。

四鬼貼身﹐防生災咎﹔貼身鬼帶破碎殺﹐主有破相之疾。乾主頭面小腸﹐喘急咳嗽之疾﹔坎主兩耳﹐腎間之疾﹔艮主背肋﹐手指之疾﹔震主下部﹐腰足痛之疾﹔巽主兩股兩腿﹐頭髮血气之疾﹔離主眼目﹐心經之疾﹔坤主腸間﹐脾胃之疾﹔兌主口齒﹐及唇之疾。餘仿此。

三傳克世﹐易惹災危。三傳﹕太歲月建日辰。帶殺帶鬼﹐克世身命﹐主宅丁人眷災危。太歲連年之禍﹐月建主累月之災殃也。

劫亡兩賊傷身﹐靑艸墳頭之鬼﹔身命兩空遇殺﹐黃泉路上之人。身命逢絕﹐在旬中空亡﹔亡神劫殺﹐帶鬼傷身克命﹐主有死亡之患。

勾陳傷玄武之身財﹐女多凶禍﹔白虎損靑龍之官鬼﹐男忌死亡。

生僻字注釋﹕﹝1﹞【斂】讀音﹕lian﹐三聲。意爲﹕收集﹐收住。﹝2﹞【肇】讀音﹕zhao﹐四聲。意爲﹕開始﹐開端。﹝3﹞【賃】讀音﹕lin﹐四聲。意爲﹕租用。﹝4﹞【裘】讀音﹕qiu﹐二聲。意爲﹕毛皮的衣服。﹝5﹞【紾】讀音﹕zhen﹐二聲。意爲﹕扭﹐轉。﹝6﹞【梟】讀音﹕xiao﹐一聲。意爲﹕首領﹐勇猛﹐彊悍。﹝7﹞【鳩】讀音﹕jiu﹐一聲。意爲﹕斑鳩﹐雉鳩的統稱。﹝8﹞【癃】讀音﹕long﹐二聲。意爲﹕衰弱多病。

二十﹑墳墓﹕

葬埋之禮﹐乃先王之所設﹔𨿽爲送死﹐而然風水之因。特後世之所興﹐禍福吉凶攸系。故墳占三代﹐穴有定爻。

一世二世﹐子孫出王侯將相之英﹔世四世三﹐後嗣主富貴繁華之茂。絕嗣無人﹐端爲世居五六﹔爲商出外﹐只因世在遊魂。八純凶兆﹐歸魂亦作凶推。吉兆相生﹐相合亦將吉斷。初子孫﹐二母﹐三兄弟﹐四妻妾﹐五墳﹐六祖宗。以前穴爻從定爲正。如遇日辰長生之神﹐持金﹐不必有石。或休囚死气﹐更無別物。爲穴有定爻﹐穴葬之處爲墓。卦各有其名﹐而無其位。如金穴取金墓在丑便是。不必明見醜。餘仿此。又占墳﹐飛得之傳屬木﹐亡命屬土﹐不宜應上命﹐子孫不利。六太婆﹐五太公﹐四婆﹐三公﹐二母﹐一父。又云﹕六太婆﹐五太公﹐四公﹐三父﹐二婆﹐一母。

穴騎龍﹐龍入穴﹐穴正龍眞﹔穴帶龍來入穴﹐更遇世臨穴爻﹐相生相合﹐龍虎抱衛﹐有情﹐爲龍眞穴旺。又例﹕若龍起穴﹐在五黃中宮﹐亦是。若逢衝動﹐則又非。若得龍起於穴爻﹐則爲吉地是也。

山帶水﹐水連山﹐山環水抱。山帶水爲朝帶﹐來山與穴相合是。山環水抱﹐重合生气﹐帶財福貴﹐乃爲吉地。

交重逢旺气﹐聞雞鳴犬吠之聲﹔動逢生气旺相﹐水火爻見廚磚﹐聞雞鳴犬吠之聲。

世應拱穴爻﹐有虎踞龍蟠之勢。世應帶龍虎穴﹐居世應之間﹐生合有情﹐主龍蟠虎踞之勢。

三合更兼六合﹐聚气藏風﹔賓主山與龍虎日辰動爻﹐逢三合六合穴爻﹐若合﹐主藏風聚气之勢。

來山反作朝山﹐回頭顧祖。應在朝山帶來山﹐有回頭顧祖之勢。

死絕之鬼﹐邊有荒墳﹔長生之爻﹐中有壽穴。戊己鬼﹐死絕無气之鬼。主邊近有荒古之墳。穴中有長生旺气﹐主有壽穴。內卦有生墓之穴法也。

合處與應爻隔斷﹐內外之向不同﹔內爲穴﹐外爲墓﹐合爲向。假如己未土爲穴﹐合午爲向﹔庚辰土爲墓﹐合酉爲向。若午酉之間應爻並日辰爻隔斷﹐主金井陽門向背不同。

穴中爲世日衝開﹐左右之穴相反。穴臨己未二爻﹐世並日辰臨午爻﹐分開左右之穴。主穴道相反也。

穴道得山形之正﹐重逢本象之生﹕龍山龍形﹐虎山虎穴。重逢本宮卦象之生﹐及動爻之生﹐爲穴得山形之正。

世應把山水之關﹐宜見有情之合。世應臨水口之關爻﹐若帶合﹐主有關鎖﹐有情之勢。如寅爲龍﹐見亥則生頭角﹐坐見火爲泄气﹐爲擺尾。

坐山有气﹐怕穴逢空廢之爻﹔且如坎山﹐所得申爻臨穴﹐爲坎居水﹐生申有气。最怕爻臨廢神空亡之位。若然逢此﹐主棄毀不用也。

本命逢生﹐忌運入刑傷之地。凡占生墓﹐要本生年﹐得穴之生旺气﹐山所有生旺之气。忌山運與卦爻相衝相克﹐尢忌傷刑本命爻。若山運與本命爻相生有气爲吉﹐若遇空亡﹐卻不怕空﹐反爲吉地。

靑龍擺尾﹐就中逢泄气子孫﹔白虎昂頭﹐落處逢生身父母。若靑龍臨子孫重重有气﹐有擺尾之勢﹐與白虎同。若白虎爻﹐遇父母爻重重生身者﹐必有昂頭之勢﹐與靑龍同。

後來龍餘气未盡﹐有玄武吐舌之形﹔來龍並日辰入穴﹐明堂兼脫气﹐爲玄武吐舌之形﹐或來脤﹝1﹞不住。

前朝案動爻逢衝﹐爲朱雀開口之象。朝山主爻發動﹐並日辰逢衝刑害﹐主有朱雀開口之象。

世坐勾陳之土局﹐破坎田園﹕世坐穴﹐若勾陳之爻﹐或臨土局﹐必是破坎田園。

應臨玄武之水爻﹐溝坑池井。若應臨玄武之爻﹐或並水爻﹐主有泉源溝坑之水。

白虎在破耗之位﹐古墓墳瑩﹔若臨月破白虎之位﹐主是古舊墳瑩。在歸魂卦﹐或鬼飛入穴﹐爲還魂葬地。

鰧蛇臨父母之爻﹐交加產業。鰧蛇爲索帶交加之象﹐父母爲文書契字﹐主重重疊買﹐交加產業。

勾陳土鬼﹐冢墓累累﹔勾陳戊己土鬼﹐逢死絕之爻﹐爲古墓。遊魂鬼動逢沖空﹐傍有攺葬之地。日辰克白虎穴爻﹐有崩頹之墓。靑龍爻動﹐主有新墳。若歸魂飛入穴爻﹐主有還魂攺葬之地。

玄武金神﹐巖泉滴滴。金爲石﹐玄武爲水﹐主有滴瀝自出之泉。乘旺﹐主穴中有水﹐官有他井。白虎臨亥子水爻﹐亦主有水﹐或近泉巖。

靑龍發動臨子孫﹐決主新遷﹔若靑龍臨交爻動﹐或值子孫﹐必是新遷未遷之象。如飛起在穴﹐亦依此斷。

朱雀飛來帶官鬼﹐必然爭訟。朱雀鬼並動爻日辰﹐或臨官符﹐主有爭訟事。克應得理﹐克世失理。穴爻之內見朱雀官符官鬼等殺﹐日辰飛入穴﹐亦依此斷之。

應爻加水臨玄武﹐前有溪橋﹕若應爻並木爻臨玄武﹐逢沖克﹐主墓前有溪橋。

日辰衝土鎭鰧蛇﹐邊通道路。鰧蛇爲路。並日辰﹐辰戌丑未之爻﹐與日辰動爻沖克﹐主近道路。又云﹕動爻帶來山﹐日辰衝﹔日辰帶來山﹐動爻衝﹔爲應庫龍路。子午爲來山﹐日辰帶殺﹐與卯酉衝﹔卯酉爲來山﹐子午衝﹔爲腰路。子卯見午酉衝﹐午酉見子卯衝﹐爲曲尺路。破穴爲掃肋路。子爲穴﹐丑亥見己未衝﹔午爲穴﹐己未見丑亥衝﹔爲扭械路。辰酉見卯戌衝﹐卯戌見辰酉衝﹐爲交叉路。衝穴爲當胸路﹐衝馬爲驛路。橫直衝爲十字路﹐爲四衝路。交爲新路﹐重爲舊路。震爲大路﹐艮爲邊路。沖克穴爻﹐爲白虎帶索之類也。又如子爲穴爻﹐巳動亥爲日辰衝﹐亦爲扭械路。辰爲穴爻﹐卯日酉動爲交叉路。

朱雀火爻發動﹐廚庭炊爨之傍﹕靑龍財庫相生﹐店肆庫倉之畔。朱雀火爻發動臨財﹐或朱雀空﹐爲廚庭煙竈之所。靑龍爲四墓﹐逢財相生有气﹐爲瓦鋪酒肆。若遇庚申癸酉金﹐丁酉金﹐爲倉庫之畔。

玄武世飛入穴﹐暗地偸埋﹕勾陳土動落空﹐依山淺葬。玄武世爻﹐並日辰動飛入穴﹐主偸埋盜葬。或者暗地瞞人出殯。勾陳土動﹐或空﹐或發動﹐必是依山淺葬也。

日合鬼爻有气﹐近神廟社壇之傍﹕鬼旺有气﹐或臨靑龍貴人﹐與日辰相合﹐主近神廟﹐或古迹靈壇之所。

動臨華蓋逢空﹐傍佛塔琳﹝2﹞宮之所。華蓋穴爻﹐鬼動逢空﹐乘旺有气﹐主近寺觀。若華蓋帶劫殺刃﹐爲匠藝人家﹐有響應之聲。

世應逼左右之山欺穴﹐龍虎磕頭﹕世應在重龍重虎之位﹐逢白虎寅爻爲龍虎磕頭。

交重並旬內之水傷身﹐溝河插腳。水爻動在日辰旬中﹐居穴之前﹔或日辰旬中之水﹐並動爻居穴之前﹔主有溝河插腳之水。

生生福合三傳上﹐百子千孫﹕褔徳逢穴爻之生﹐更在三傳之位﹐相合有气﹐主有百子千孫。

重重墓在一爻中﹐三墳四穴。六親世應﹐日辰動爻﹐重重墓在一爻之內﹐主有三墳四穴。鬼父同墓﹐主始祖與父同﹐太祖祖父同葬。財鬼同墓﹐始祖與祖同葬。財父同墓﹐主始主與父同葬。或公姑媳婦同葬。陰爲女﹐陽爲男。財爲太始祖妣﹐又爲子孫妻兒曾孫。鬼世同墓爻﹐主家人同葬。應鬼同墓爻﹐主外人同葬。中間未能盡述﹐臨應可詳斷。

神不入墓﹐遊魂之鬼逢空﹕亡命作鬼﹐逢空穴爻化鬼爻﹐墓處逢空﹐及臨遊魂﹐主鬼不入墓。遊魂鬼乃在外卦﹐應爻動空﹐主客外死﹐或葬他鄕。空穴空墓﹐主無埋葬之地。若帶凶殺克身﹐必主惡死。

鬼已歸山﹐本命之爻逢合。亡命穴爻﹐相生相合﹐並鬼爻逢墓﹐爲鬼已歸山。主魂安埋葬畢也。外卦遊魂鬼動﹐穴爻逢空﹐墓在外卦世爻﹐主招魂安葬。若在內卦應爻﹐亦主附葬也。

日帶應爻劫殺入穴﹐劫冢開棺﹕日辰並玄武應爻﹐帶殺飛入穴﹐或動爻破穴破墓﹐主劫冢開棺。沖克亡命﹐主暴棄屍骸。世應並日辰之殺﹐動破穴爻﹐主自家起墓開棺﹐盜財移葬。若克亡命﹐必主暴露不葬。

用並世象動爻克應﹐侵人作穴。用爲世爻並日辰動爻克應﹐主侵人墳地作穴。動與應爻並日辰克世克穴﹐主他人侵自己墳地而埋葬。

客土動而墓爻合﹐擔土爲墳﹕客土者﹐外卦土﹐應土是也。與穴爻墓爻發動﹐相合相生﹐主是擔土爲墳﹐或傍土爲左右臂。

朝山尊而穴法空﹐貪峯失穴。朝山在貪狼貴人位﹐主前有貴峯聳秀。若穴空﹐主有貪峯失穴之象。苟或不空﹐卻朝山聳秀之美乎。然貪狼﹐乃是長生也。

子孫空在日辰之後﹐穴在平洋﹕子孫在日辰之後逢空﹐或勾陳親戊己土爻﹐或爻在明堂寬大之地﹐多主平地作穴。

兄弟爻落世應之間﹐墳遷兩界。世應同臨穴爻﹐更有兄弟之爻﹐或在世應之間﹐主墳遷兩界。或在日辰前後﹐兩旬之爻﹐依此斷。

日辰與動爻破穴破墓﹐定合重埋﹔世應並穴道衝屍衝棺﹐當行攺葬。日辰發動衝破墓爻﹐世應相克﹐衝屍衝棺﹔或父化父﹐兄化兄﹐鬼化鬼﹐財化財﹔皆主重埋攺葬。又云﹕金爲屍首木爲棺﹐土爲墓兮仔細看。

重交生穴經營﹐非一日之功﹕交重生穴﹐兩重爻發動﹐皆生穴爻﹐並日辰﹐主加工用事﹐非一日之可成。

龍徳臨財遷造﹐爲萬年之計。靑龍臨財爻子孫﹐生旺有气﹐與穴相合相生﹐主遷造之墳﹐美麗悠久。若逢四廢神臨穴﹐必然措而無用也。

應飛入穴﹐必葬他人﹕如應爻飛入穴爻﹐主外人同葬﹐或是他人之地。不然﹐是他人舊墳邊。

煞動臨爻﹐凶逢小鬼。凶煞犯亡人死絕之位﹐更帶鬼克之命﹐主遲小鬼。火土鬼帶日旬﹐主瘟疫死。金帶刃﹐主刀兵死。水鬼帶浮沈殺﹐主水鬼。木鬼並鰧蛇勾絞殺﹐主縊死。金鬼白虎帶殺﹐主虎口死。旺金主勞死。土鬼﹐主咽喉脾胃﹐黃腫死﹔若衝﹐主魘鬼死。火鬼燒死﹐熱癥死﹐或化葬。木鬼衝刑﹐主被物打死﹐及跌蹼死。白虎持世鬼﹐鰧蛇鬼﹐應爻克身穴﹐主被人打死。金未鬼帶三刑羊刃﹐年月朱雀鬼符克身﹐主刑杖死。金刃並專刃﹐主自刎死。可以逐類詳斷。如胎生爲稚子﹐旺爲中年人﹐衰爲老者。然卯前爲勾﹐酉後爲絞是殺。

犯天地四大空亡之煞﹐骸骨不明﹕穴遇三傳刑刃之空﹐屍首有損。甲午乙丑﹐甲申乙亥﹐甲戌乙酉﹐壬子癸丑﹐壬寅癸未﹐壬辰癸巳﹐以上乃天地空亡。子午旬無水﹐寅甲不見金。四位﹕如四大空亡。三傳﹕乃太歲月建日辰也。三刑羊刃。且如己卯日﹐占得坤卦﹕甲子亡命﹐穴臨上六﹐癸酉金乃甲戌旬中空金﹐乃甲寅旬之空。甲子天干日從乾上起﹐順飛至乾﹐乾遇得癸。地支子從坎上類起﹐順飛至坎﹐遇金住。天干乃遇乾﹐地支遇坎﹐乃乾中有壬﹐坎中有子﹐壬子乃天地空亡。又類至乾卦有甲﹐坎卦有申﹐乃甲申爲空亡。三傳帶刑刃﹐凶殺傷克本命六爻﹐或又在日辰旬之空亡﹐主骸骨不明﹐屍首有損。乾宮卦無甲午﹐只有壬午﹐壬申。甲申﹐甲午爲天地空亡。甲子旬中見水爲四大空亡。命見乙酉﹐穴見己丑﹐亦是天地空亡也。

五空﹕乾﹕壬申﹐戌亥﹔兌﹕丁酉﹔艮﹕丙丑﹐寅﹔離﹕巳午﹔坎﹕戊子﹔坤﹕乙未﹐申﹔震﹕寅卯﹔巽﹕辰巳。

逢衝逢克﹐怕犯凶神﹕用爻爲凶神﹐逢克逢衝﹐或逢刑﹐爲凶惡之兆。

相合相生﹐眞爲吉兆。靑龍褔徳爲吉神﹐相生相合﹐或扶或拱﹐爲吉處之兆。

爻生之子孫逢官逢貴﹐臨三傳必作官人﹕穴生之爻臨子孫﹐逢官星貴人﹐臨三傳生本命﹐作印綬﹐主官職之榮。

穴中之象數合祿合財﹐若兩全當爲財主。穴臨旺气﹐有子孫財官爻在五爻下﹐若子孫相生相合﹐若財祿兩全﹐當積金寶之人﹐乃富家之子。

遊魂福徳空衝﹐主流蕩逃移﹕子孫逢空衝並﹐日辰一衝在遊魂卦﹐主逃離之人。空亡主流蕩不歸鄕。若生旺見財貴吉神﹐亦主廢離逃亡之人也。

惡鬼凶神變動﹐見死亡凶橫。白虎鰧蛇凶神﹐並鬼克身世﹐爲鬼神。發動臨爻﹐主凶橫死亡之橫禍。用爻帶凶神動變﹐亦不爲吉兆。

損父母子孫之財鬼﹐鰥寡孤獨﹕卦內父受損﹐兼不上卦﹐出孤兒。子孫受傷﹐兼不上卦﹐出傷絕。財爻受傷﹐兼不上卦﹐出鰥夫。鬼爻受傷﹐兼不上卦﹐出寡婦。要指引明白﹐不可槪論。

疊刃刑鬼破之劫亡﹐疲癃殘疾。鬼臨破碎殺﹐兼三刑六害﹐疊刃亡劫﹐同克用爻﹔或乾宮﹐主頭面喘急﹐咳嗽小腸之疾。坎宮主臂面兩耳﹐小便气血﹐腰痛肋心之疾。艮宮主鼻瘡﹐手指腿足之疾。震宮主骨足肝腿﹐三焦笑言之疾。巽宮主須鬢﹝3﹞膝﹐血气風邪之疾。離宮主脾胃癰疽﹐眼目痛﹐心驚心懼熱癥﹐陽火气疾。坤宮主肚腹嘔吐﹐便血瀉痢﹐黃腫之疾。兌宮主口齒缺﹐唇掀﹐皮膚之疾。金鬼乘旺﹐勞漱﹔木鬼﹐風邪﹔火鬼﹐熱癥﹔水鬼﹐吐瀉﹔土鬼﹐黃浮腫之疾。中間不可盡述﹐依理推詳。

玄武遇咸池之劫殺﹐卽盜且娼﹕靑龍臨華蓋之空亡﹐非僧則道。玄武無頭並劫殺﹐拱位在世爻﹐在坎﹐出外盜﹐或因盜至死。玄武並咸池帶合﹐主女墮風塵﹐或淫奔。世爻並胎神受克﹐主有墮胎產難之厄。靑龍華蓋孤神值空亡有气﹐是爲僧道類。

月卦勾陳之土鬼﹐瘟疫相侵﹕月卦是月將勾陳﹐土鬼臨世身爻﹐主時災瘟疫相侵。

陽宮朱雀之凶神﹐火災頻數。朱雀怕臨火﹐更在火位﹐或臨燭火殺﹐主生火災之患。

父母臨子孫之絕气﹐嗣後伶仃﹕父母以爲孤殺﹐且加子孫爻屬火﹐火絕在亥﹐若父母臨亥爻動﹐主後嗣伶仃斷。

褔徳臨兄弟之旺宮﹐假枝興旺。若子孫爻臨命﹐或在兄弟爻臨旺相﹐自假宮來﹐主假枝興也。

動並旬中之凶殺﹐立見災危﹕劫亡刑刃傷弔月破等殺﹐在日辰旬中發動﹐若占者被衝刑傷克身命﹐主見災危﹐劫殺之事。餘仿此。

穴臨日下之進神﹐當臻吉慶。進神者﹐甲子甲午﹐己卯己酉爲進神。逢財褔徳﹐主人有財之興進﹐當得康寧。且如戊寅日﹐占得己卯逢龍徳財福是也。

看已形之旣往﹐察過去之未來。觀已往可見之形﹐察吉凶過去未來之兆﹐無不驗。

事與世應互同﹐可見卦中之體用﹔世爲體﹐應爲用。看體用發動﹐系於事體如何﹐方可詳斷。

動與日辰相應﹐方知爻內之吉凶。動爻與日辰互相副應﹐則吉凶悔吝之事可見。不可拘執而斷。古聖人之意﹐未可發明﹐此系隱君子之賢﹐更宜斟酌。則無差無誤矣。

生僻字注釋﹕﹝1﹞【脤】讀音﹕shen﹐四聲。意爲﹕古代帝王祭祀社稷之神所用的生肉。﹝2﹞【琳】讀音﹕lin﹐二聲。意爲﹕美玉。﹝3﹞【鬢】讀音﹕bin﹐四聲。意爲﹕鬢角。指耳朵兩邊長頭髮的部位﹐也指長在這个部位的頭髮。

卜筮全書卷之十二黃金策五

二十一﹑求師﹕

捐金饌﹝1﹞食教養﹐𨿽賴乎嚴君﹔明善復初啟發﹐全資於先覺。

凡求師傅﹐須究文書。文書卽卦中父母﹐此爻爲師道﹐爲書籍﹐爲學館﹐而又有尊長之意﹐故爲主象。

如居弱地﹐必範不範而模不模﹔若在旺鄕﹐則矜﹝2﹞可矜而式可式。父母休囚﹐其師必然畏懼局促﹐不能爲人之模範。旺相有气﹐則魁梧雄偉﹐堪爲學者矜式。

臨刑臨害﹐好施檟﹝3﹞楚之威﹔檟楚﹕儆﹝4﹞頑之杖。父帶刑害白虎﹐其師性暴少慈﹐必好笞撻﹐旺動尢甚。臨靑龍﹐則是儆戒弟子﹐非妄撻。

逢歲逢身﹐業擅﹝5﹞束脩之養。父母卦身或持太歲﹐其師專以嚴訓爲業﹐務得束脩以爲養家者。

兌金震巽﹐雜學堪推﹔離火乾坤﹐專經可斷。凡推師之專經雜學﹐不可依《金鎖玄關》以本宮他宮言之。當以父母在震巽艮坎兌五卦爲雜學﹐乾坤離三宮爲專經。蓋巽兌二卦屬陰﹐而陽爻反多﹔震艮坎三卦屬陽﹐而陰爻反多﹔雜而不純﹐所以爲雜學之師。離𨿽不純﹐而有文書之象﹔乾坤則不雜﹐而有資生資始之功﹔所以爲專經。若父母在乾坤離卦之中﹐縱或雜學﹐亦是良師。不在乾坤離卦之內﹐縱是專經﹐亦非才士。

本象同鄕在內﹐則離家不遠﹔本宮異地在外﹐則隔屬須遙。本宮父母﹐本鄕人氏﹔外宮父母﹐外郡人。在本宮而居外卦﹐𨿽是本鄕﹐離家必遠﹔在他宮而居內卦﹐𨿽是外郡﹐必不遙遠﹐亦是鄰邦。他仿此。

與世相生﹐非親則友﹔與世父爻相生相合﹐其師必與求師之家有親﹔若系他宮外卦﹐或與世爻不同宮者﹐相識朋友。父爻持世﹐亦是非親則友。

與官交變﹐不貴亦榮。父化官爻﹐其師異日必貴。卦無父母﹐而鬼帶貴人化出﹐多是生員。不帶貴人﹐或臨衰絕﹐必是吏人。加白虎或帶刑害﹐則是有病之人。父持月建﹐更加靑龍﹐必有前程在身。父臨生旺﹐又得月建日辰生扶者﹐今𨿽未貴﹐後必榮達。若化空亡﹐𨿽貴不顯。

靜合福爻﹐喜遇循循之善誘﹔動加龍徳﹐怕逢凜凜之威嚴。父母與子孫作合最吉。必能博文約禮﹐循循善誘﹐甚得爲師之道。必主師徒契合。惟怕發動﹐則克子孫。更加白虎刑害﹐必然難爲子弟。若不旺相﹐而得靑龍輔之﹐𨿽動不妨。但主其師嚴毅方正﹐凜然不可少犯。

父入墓中﹐邊孝先愛眠懶讀﹔父爻入墓﹐其師惟愛安逸﹐懶於教訓。逢空化墓﹐皆然。得日辰衝破墓爻﹐又主聰察。

財臨身上﹐李老聃﹝6﹞博古通今。凡求師﹐以財爲師之才學。六爻無財﹐必欠學問。若得財臨卦身﹐或居生旺之地﹐其師必多才學。更得父爻有气﹐乃非常之師。

母化子孫﹐必主能詩能賦﹔父化福爻﹐其師善作雜文。帶刑害敗病等爻﹐𨿽能作文﹐必多破綻。子帶月建﹐又加靑龍﹐必然出口成章。子孫休囚﹐得月建日辰生扶﹐其文必得攺削潤色﹐而後可觀。若子孫胎養爻上與父作合﹐其師必有小兒帶來。

鬼連兄殺﹐定然多詐多姦。凡遇兄動化鬼﹐鬼動化兄﹐皆主其師姦詐。刑克世爻﹐必有是非口舌。卦中兄鬼皆動﹐或父化兄鬼傷世者﹐俱不可用。若不傷世﹐則主姦詐﹐非凶也。

心是口非﹐臨空亡而發動﹔父母一爻﹐宜靜不宜動﹐宜旺不宜空。動空不誠實﹐靜空懶教訓﹔化空﹐始嚴終怠﹔旺空﹐羊質虎皮﹔外有餘﹐內不足。避空則不然。

彼延此請﹐持世應而興隆。世應俱持父母﹐主有兩家爭延之象。世動應靜﹐我先請﹔應動世靜﹐彼先請。兩爻俱動﹐重爻先請﹔一旺一空﹐可知哪一邊可成﹔兩爻俱空皆不成。若只有一爻父母﹐而世應俱動生合﹐亦主兩家爭請。或一爻父母﹐而世應比和﹑同合者﹐是兩家合延一師也。父母與世同宮﹐設帳於此﹔與應同宮﹐設帳於彼。

應值母而生世﹐須知假館﹔父臨應上﹐而世爻動來生合者﹐必館於他家﹐而欲附學也。

父在外而福合﹐必是擔囊。凡卜求師﹐若子弟自占﹐以世爲生徒﹐不看福爻。父兄來占﹐以子孫爲生徒﹐不看世爻。若父在外卦﹐又系他宮安靜﹐而子孫動來相合﹐必遊學他方﹐擔囊負笈﹝7﹞以從師也。若父爻發動﹐或子孫逢合住﹐皆不然也。

鬼化文書克世﹐則訟由乎學﹔鬼動固凶﹐若又化出父母﹐刑克世爻﹐異日必至爭訟。父化鬼爻﹐或官父皆動﹐有傷世者﹐懼是爭訟之象﹐若有衝散﹐或得合住﹐或遇制伏﹐或化空亡﹔則𨿽欲興詞﹐終有和釋﹐必不成訟。

月扶福徳日生﹐則靑出於藍。大抵求師﹐不可專看父爻。須得子孫有气不空﹐又遇月建日辰動爻生合﹐則學有進益。若父爻反衰﹐弟子反勝於師﹐如靑出於藍﹐而靑於藍也。父旺子衰﹐徒學而已﹐必不長進。子孫自空﹐當有大難。

刑克同傷父子﹐必罹其害﹔合生爲助官鬼﹐莫受其扶。父爲師﹐子爲徒﹐受傷皆不利。如鬼爻來傷﹐因學成病﹔父爻來傷﹐因師有禍﹔福爻來傷﹐因徒惹災﹔兄爻來傷﹐則有是非口舌﹐或多費財物﹐不然則學無進益。惟遇生扶則吉。然兄鬼有扶﹐又爲不利﹐助桀爲虐故也。異日賓主不投﹐師徒不合﹐或有口舌官訟﹐皆由乎此。縱不傷世﹐亦非吉兆。若世與父爻生合﹐則賓主自投﹐乃閒人鬥喋間阻而已。

或擊或衝父母﹐逢之不久﹔父母𨿽要有气﹐然不宜動變﹐動則必不久。若在本宮內卦﹐或臨世上﹐而有此象﹐乃見師無坐性﹐非不永也。值遊魂卦﹐或化入遊魂者﹐尢甚。遊魂化遊魂﹐則一年遷一館。

或空或陷世身﹐見之不成。世身空亡﹐延師不成。父母無故自空﹐亦難成。或父與世爻相衝相克﹐或應爻自空﹐皆見難成之象。

財化父爻﹐妻族薦之於不日﹔凡占求師﹐以他宮外卦之財爻﹐爲師之學問﹔以本宮內卦之財爻﹐爲酬師之束脩﹐及主人之妻妾。若卦有父母﹐遇本宮財爻又化一重父母者﹐不日間妻家又薦一師來也。兄弟化出﹐則朋友薦來。動爻是重﹐已薦過矣﹔動爻是交﹐將薦來也。生旺日斷之。卦無父母﹐而遇動爻有化出者﹐不可言又有先生薦來。本宮﹐其師卽是其人薦者﹐如子孫化出﹐爲僧道薦之類。他仿此。

母藏福徳﹐僧家設帳於先年。卦無父母﹐當看伏神﹐可知消息。如父爻伏在子爻下﹐其師前年必設帳於僧房道觀。如伏在官下﹐必曾在職役人家教授之類。若與世爻同宮﹐必與其家相近。與世比和﹐則與其主人相識。或生或合﹐非親則友。﹐父伏世下﹐必是舊師。

搜索六爻﹐無過求理﹔思量萬事﹐莫貴讀書。凡求師﹐不可專指道學之師。如欲投學﹐百工技藝﹐及拜僧道爲師類﹐皆是。但師之主象不異父母﹐而學者主象﹐則不可專取子孫一爻﹐當以世爻看之。如隔手來占﹐須問是何人。如是來占者之朋友兄弟﹐則以兄爻爲主類。皆要師弟二主﹐相生相合則吉﹔相衝相克則凶。父母要旺相不空有助﹐而月建日辰動爻無傷者﹐不拘是何藝業﹐必是髙手。臨月建﹐則是聞名者。衰則不濟﹐空則難成。世應宜生合﹐卦身宜旺相﹐二主不可傷﹐兄鬼不可動﹐如此則吉兆無疑矣。若父母不臨本藝之人﹐必非專門名家。如學拳光棍及木匠類﹐不臨本爻﹐或震宮是也。父化兄﹐或兄持世﹐必先盡謝禮而後可成。間動生合﹐必須用變﹐化出文書﹐須立契券。

生僻字注釋﹕﹝1﹞【饌】讀音﹕zhuan﹐四聲。意爲﹕飯食。﹝2﹞【矜】讀音﹕jin﹐一聲。意爲﹕自尊自大。﹝3﹞【檟】讀音﹕jia﹐三聲。【檟楚】意爲﹕古代的棒杖刑具。﹝4﹞【儆】讀音﹕jing﹐三聲。意爲﹕讓人自己覺悟而不犯過錯。﹝5﹞【擅】讀音﹕shan﹐四聲。意爲﹕善於。﹝6﹞【聃】讀音﹕dan﹐一聲。用於人名。這里指老子。﹝7﹞【笈】讀音﹕ji﹐二聲。意爲﹕書籍。

二十二﹑求館﹕附束脩

學得明師﹐可繼程風於滿座﹔師非良館﹐難期賈粟之盈倉。故欲筆耕﹐先須蓍筮。

世爲西席﹐如逢父母必明經﹔凡占書館﹐以世爻爲西席之位。如臨父﹐其先生必是明經之人。世在乾坤離三宮﹐亦然。臨官帶貴﹐或本宮官伏世下﹐多是秀才。

應乃東家﹐若遇官爻須作吏。應爻爲占館東家主人。若臨官﹐必是官吏戶役人家﹔加白虎﹐則是病人﹔在三爻現﹐病在牀﹔休囚受制﹐則有孝服在身﹔加玄武﹐必與盜賊往來。應臨父母加勾陳﹐種田人家﹔加朱雀﹐讀書人家﹔加白虎﹐宰殺人家﹔加螣蛇﹐工藝人家。應臨子屬金﹐僧道作主﹔加朱雀玄武﹐是打獵人家﹔不然﹐則後生輩也。應臨財爻﹐更在陰宮﹐又臨陰爻﹐而卦無官鬼者﹐必是婦人作主﹔有官則是富貴人家。財化財﹐財化子﹐做買賣人家。若被月建日辰動爻制伏﹐乃是奴僕爲主。應臨兄弟﹐平常人家﹔加朱雀﹐賭博人家﹔系本宮﹐弟兄姊妹家﹔系他宮﹐朋友鄰里家。若論住宅﹐依家宅章斷。

臨官兮少壯﹐休囚則貧乏之家﹔墓庫兮髙年﹐旺相則富豪之主。應爻在臨官帝旺爻﹐主人必然彊壯。如臨墓庫﹐必是髙年。五行無气﹐其家貧乏﹔五行旺相﹐其家富厚﹔重加財福﹐必然巨富。徳性以五類六神參斷。

值土火空﹐無父母﹔逢金水絕﹐少兒孫。卦中六親﹐卽人六親。然有兩人系於一卦者﹐則彼此六親宜不同矣。又當何以定之﹖不過生之理而已。且如占館﹐以應爲東家。應爻屬土﹐火能生土﹐不拘卦中有無﹐亦不拘是財官父子﹐皆作父母斷﹐生我者故也。應爻屬金﹐金能生水﹐不拘卦中有無﹐亦不拘財官父兄﹐皆作子孫斷﹐我生故也。如火爻旺空﹑沖空﹑動空﹐主父母不全﹐衰空必無父母。火化火﹐兩重父母。帶官鬼旺﹐以貴斷﹐衰以病言。帶兄弟﹐其父好賭博﹐無廉恥﹐欠學問。帶財爻﹐其父不富厚﹐則業貿易。帶子孫﹐其父則甚慈善﹐慷慨有爲。餘皆仿此。但不可以六爻總看﹐當以在應宮者爲彼六親﹐在世宮者皆我六親也。一宮三爻﹐只餘二爻﹐此宮不現者﹐不可遂斷爲有無﹐惟空亡乃是眞無也。其貴賤壽夭﹐性情容貌﹐依常例推之。他如兄弟妻妾子息﹐亦仿此推之。

不拱不和﹐決定主賓不協﹔相生相合﹐必然情意相投。世應二爻刑沖克害﹐異日賓主不合。加以兄官發動﹐大凶之兆。若得生合比和﹐情意必然相投。生而化克﹐始和終不和﹔衝而化合﹐始疏而後密。世與子亦宜生合﹐則師弟間恩義兼盡。若見沖克﹐亦多不睦也。

財作束脩﹐不宜化弟﹔占館以妻財爲束脩。旺相多﹐休囚少。要知斤兩﹐以生成數推之﹐生旺倍加﹐絕死減半。在陽宮以生數斷﹐在陰宮以成數斷。今人但言水一﹑火二﹑木三﹑金四﹑土五﹐而不言六七八九十﹐是舉其生數﹐而遺其成數也。獨怕兄弟發動﹐或財化兄﹐主束脩不皆入己﹐必有人抽分費用。不然﹐則有名無實﹐亦不能盡取之也。財爻無气﹐而遇月建日辰動爻生扶者﹐束脩𨿽不多﹐四季節禮反周備也。易云﹕天一地二﹐天三地四﹐天五地六﹐天七地八﹐天九地十﹐生也。

父爲書館﹐豈可逢空。占館﹐不可以父母爲師﹐當作書館論之。旺相有气﹐則有好書館。卦無父或落空﹐必無書館﹐事亦難成。若占其年書館有無﹐全要此爻出現﹐有气不空﹐必然有得。更得應來生合世爻﹐自有人來延請﹔世爻生合應爻﹐及父爻﹐必須自去訪求﹐無人相請。卦無父﹐而動爻有化出者﹐不意中有人推薦也。若父化父﹐必有兩處書館﹐卦有兩爻亦然。館有定期﹐而遇父化父﹐館必兩處。本宮化入他宮﹐由近及遠﹔他宮化入本宮﹐自外以入內也。

鬼動合身﹐須得貴人推薦﹔官鬼發動﹐當有間阻。然來生合世身﹐又主其館必得貴人推薦﹐而後可成﹔應如克世﹐父或落空﹐𨿽薦不成。

兄興臨應﹐決多同類侵謀。凡占學館﹐應持兄動﹐必有同道之人爭謀其館﹔兄臨卦身亦然。若在間爻動﹐沖克世﹐則主有破說﹐其事難成。

官如藏伏﹐應無督集之人﹔鬼能生扶父母﹐故占館以此爻爲糾率子弟之人。若不出現﹐或落空﹐必主無人聚集生徒﹐以成學館。其事難成﹐又主無人推薦。若空而逢衝﹐伏而提起﹐必須央浼其人﹐方許出來糾集。

應若空亡﹐未有招延之主。應爻空亡﹐無人延請。更若父不出現﹐或落空﹐必難成就。應爻動空化空﹐是假言作主也。不然﹐亦主不終其事。凡遇父母臨身﹐或遇動來生合世身﹐大吉之兆﹐主其館易成。有此象而應空鬼動﹐𨿽有糾集之人﹐而無招延之主﹐宜自開館。若鬼爻空伏﹐而應來生合﹐𨿽有延請之家﹐而無糾集之人﹐宜有招致。

動象臨財﹐難稱意﹔文書爲占館用神。若遇財動﹐則被克壞。未成者﹐不能成﹔已成者﹐不遂意。世身日月皆忌臨之。若得父持月建﹐或臨生旺﹐庶亦可成。

空爻持世﹐豈如心。卦中父母出現﹐應來生合﹐而世爻空亡者﹐非館不成﹐乃是自不上前﹐或𨿽成不去也。應不生合﹐父母重疊﹐而世爻空亡者﹐爲有別館﹐故不成此事。無故自空﹐必不可成﹐𨿽成終不如意。

身位受傷﹐𨿽成不利﹔世身被月建日辰動爻刑克﹐𨿽有可成之象﹐日後亦不稱意。如鬼爻刑克﹐有官非疾病類。

間爻有動﹐縱吉難成。間爻動﹐事多阻隔﹐故難成。

鬼或化兄﹐備禮先酬乎薦館﹔凡遇鬼爻動出兄弟﹐必得禮物先酬薦館之人﹐則可成。兄臨世身﹐亦主先費財物。兄臨應上﹐則是東家好利﹐必得禮儀饋送﹐而後可成也。

世如變鬼﹐央人轉薦於東家。鬼爻出現﹐而世又化出者﹐必須再得推薦﹐乃可成。卦無官﹐而動爻有化出者﹐初未有人推薦﹐亦必待央人薦之﹐則可成。若鬼化鬼﹐父化父﹐又主反復難成。

世無生合﹐謾﹝1﹞看白眼之紛紛﹔凡遇應不克世﹐父母不空﹐兄鬼不動﹐而月建日辰動爻﹐並不生合世爻者﹐其事可成。但主人不欽﹝2﹞敬﹐皆以白眼待之也。

福或興隆﹐會見靑矜之濟濟。占館以福爻爲門生。旺相多﹐休囚少。空亡不上卦﹐𨿽是其人作主﹐未必其家子弟也。子化子﹐生徒必多。帶殺動來克世﹐日後恐有操戈入室者。

衰逢扶起﹐日加鼓篋之徒﹔子孫旺相﹐卻被日辰動爻刑克﹐主生徒始𨿽多集在館﹐日後漸自減少。子孫休囚﹐卻系日辰動爻生合扶起﹐則主始𨿽不多﹐開館後日漸增進也。

動遇衝開﹐時減執經之子。子孫爻動﹐固是吉兆﹐若被日辰動爻衝散﹐其徒必有背師而去者。如被世衝散﹐是先生叱﹝3﹞退其徒﹐非弟子自背其師也。子孫動變空亡﹐則弟子中有半途而廢者﹐是歇學﹐非叛去。

逢龍則俊秀聰明﹐遇虎則剛彊頑劣。子臨靑龍﹐其徒必然聰明俊秀﹔更逢月建日辰生合﹐而又臨金水爻者﹐必有穎﹝4﹞悟非常之子。若臨白虎﹐則多頑劣不馴﹔發動﹐其性必野﹐難以教訓。凡遇靑龍﹐必有禮貌﹔遇白虎﹐必不盡禮。

陽卦陽爻居養位﹐座前有劉恕之神童﹔陰宮陰象化財爻﹐帳後列馬融之女樂。子孫在陽宮陽爻﹐而臨胎養及金水二爻﹐旺相不空﹐有扶者﹐其徒必有出類拔萃﹐如劉恕之神童在門。若在陰宮陰爻﹐而又化財者﹐必有女兒受學﹔不化財爻而在兌宮者﹐亦有女徒。

兩福自衝﹐鬼谷值孫臏龐涓之弟子﹔子孫皆合﹐伊川遇楊時遊酢﹝5﹞之門生。卦有兩爻子孫﹐俱動相衝﹐弟子中﹐必多不合﹔更加白虎螣蛇﹐數有爭鬥。若來傷世﹐必然責及先生。如遇二爻俱來生合世爻﹐則門生自盡弟子之禮﹐尊師重傳﹐必不輕背其師也。

世動妻爻﹐決主親操井臼﹝6﹞﹔世臨財動﹐是自炊爨﹐非供膳也。若占供膳﹐又主供得膳成。惟怕兄動﹐或𨿽不動﹐而持身世者﹐皆主供不成。大凡占館﹐遇財爻持世﹐又主西席家眷同至。

應生財值﹐定然供膳饔﹝7﹞餐。財爻臨應生合世身﹐定主供膳﹐財爲飲食故也。若月建日辰動爻﹐俱帶妻財﹐必非一家東道供膳﹐乃諸生輪流供也。財爻旺相﹐款待必厚﹔休囚﹐款待必薄﹔財化子﹐必丰潔﹔財化鬼﹐無美味﹔財化父﹐必淡薄﹔財化兄﹐常食而已。

如索束脩﹐可把妻財推究﹔若居伏地﹐還求朋友維持。凡占取索束脩﹐以財爻爲主。若不出現﹐不拘伏在何爻下﹐皆主費力難索。必須浼求朋友﹐同行取討﹐則或可得。蓋凡伏藏﹐須得月建日辰動爻﹐提起伏神﹐如同飛神﹐然後得出爲用﹐故也。

出現不傷﹐旺相生身﹐名曰吉﹔入空無救﹐休囚化絕﹐號爲凶。凡占束脩﹐得財爻出現﹐旺相不空﹐而月建日辰動爻﹐不帶兄弟傷克﹐則不缺欠。更得財爻生世合世﹐大吉之兆。若財𨿽出現﹐卻被克劫﹐或居絕地﹐或空亡﹐或變出死墓絕爻﹐皆不遂意。世持兄克﹐尢難取討。得子孫旺動﹐亦好。

變出父爻﹐書債必然償貨物﹔財動化父﹐或父動化財﹐主束脩必無金銀寶物﹐多是貨物準折﹐乃有名無實之象。卦中兄弟更動﹐雜貨物亦不盡得。

化成兄弟﹐硯﹝8﹞田定主欠收成。兄弟乃劫財之神。若發動或持世﹐皆難入手。財化兄﹐有名無實﹐或得一半。卦若無財﹐遇兄化出﹐則主有人抽分。

身空應空財福空﹐必成虛度﹔凡占束脩﹐遇卦身應爻﹐及子孫妻財﹐或空或不上卦﹐主束脩無得。蓋財爲用神﹐身爲事主﹐應爲諸生父兄﹐而子孫又生財之神﹐今皆空休﹐其能取乎﹖故成虛度。

日克月克動變克﹐恐受刑傷。月建日辰動變諸爻﹐皆來刑克世爻者﹐占館必不可成。占束脩﹐恐被諸生父兄呵責﹐宜愼之。

鬼化財生﹐非訟則學金休矣﹔卦中無財﹐而遇兄鬼文書亂動﹐有化出財爻﹐生合世爻者﹐必須訟訴公庭﹐然後可得束脩。官爻獨發生世合世﹐亦然。

子連父合﹐因學而才思加焉。凡占學館﹐世若衰絕無气﹐而遇子孫動化﹐父母生扶﹐合起世爻者﹐主先生才學本不克贍﹝9﹞﹐因教訓子弟﹐而其才思日加進益。卦有財動則不然。

生僻字注釋﹕﹝1﹞【謾】讀音﹕man﹐四聲。意爲﹕輕謾﹐沒有禮貌。﹝2﹞【欽】讀音﹕qin﹐一聲。意爲﹕敬重。﹝3﹞【叱】讀音﹕chi﹐四聲。意爲﹕大聲責罵。﹝4﹞【穎】讀音﹕ying﹐三聲。意爲﹕聰明。﹝5﹞【酢】讀音﹕zuo﹐四聲。意爲﹕客人向主人敬酒。﹝6﹞【臼】讀音﹕jiu﹐四聲。意爲﹕舂米的器具。﹝7﹞【饔】讀音﹕yong﹐一聲。意爲﹕熟食。﹝8﹞【硯】讀音﹕yan﹐四聲。意爲﹕硯臺。﹝9﹞【贍】讀音﹕shan﹐四聲。意爲﹕丰富﹐充足。

二十三﹑詞訟﹕

小忍不懲﹐必至爭長競短﹔大虧旣負﹐寧不訴枉申冤﹖

欲定輸贏﹐須詳世應。卦中世應﹐卽狀中原被告人﹐須看此﹐則兩邊勝負可知。

應乃對頭﹐要見休囚死絕﹔世爲原告﹐宜臨帝旺長生。占訟﹕以世爲原告﹐應爲被告。若被告占﹐以世爲自己﹐應爲對頭。應旺世衰﹐他彊我弱﹔世旺應衰﹐我彊他弱。逢兄遇鬼﹐𨿽彊理短﹔臨財持福﹐𨿽弱理長。

相克相衝﹐乃是欺淩之象﹔世爻刑克應爻﹐未必我勝﹐乃是欺他之象﹔必得鬼克應爻﹐方爲我勝。應爻刑克世爻﹐未必他勝﹐乃是欺我之象﹐必須鬼克世爻﹐方爲他勝。世應遇三刑六害六沖﹐兩爻俱動者﹐是鷸﹝1﹞蚌相持之勢﹐兩不相讓之象。

相生相合﹐終成和好之情。世應生合﹐原被有和釋之意。世生應﹐我欲求和﹔應生世﹐他欲求和。世應𨿽生合﹐而變爻刑沖者﹐口和心不和也﹔世應𨿽沖克而變爻相合者﹐始不和﹐而終和也。生中帶刑﹐合中帶克﹐而動空化空者﹐俱是假意言和﹐未嘗信任之也。

世應比和官鬼動﹐恐公家捉打官司﹔世應比和﹐亦是和解之象。卦無財﹐或落空﹐是財用不給﹐而欲和也。但得子動﹐月建日辰不相刑克﹐必成和好。若世應生合比和﹐而官鬼卻動者﹐主官府捉打官司﹐不依和議。鬼爻休囚﹐是主詞人刁蹬﹝2﹞。若有制﹐終成和議。

卦爻安靜子孫興﹐喜親友勸和公事。世應生合比和﹐而六爻安靜者﹐不勸自和。世應𨿽不生合﹐而子孫發動者﹐必有勸和之人﹐和釋兩邊也。與世同宮﹐及世爻化出﹐是我親友﹔與應同宮﹐及應爻化出﹐是彼親友﹔在間爻﹐則是中證人也。若被世應動克﹐或鬼旺福衰﹐𨿽或勸和﹐不能依允。卦無子孫﹐及落空亡﹐必然無人兜畱。

世空則我欲息爭﹔世空我欲息爭﹐應空他欲息爭。世應俱空﹐兩願消散﹐未成訟。世空告不成﹐應空事無頭緒。初告狀﹐世空﹐必有悔心﹐或遇變故﹐官司不理﹔應空﹐到頭走閃﹐不成訟。世空恐無主意﹐不能取勝﹔應空人不能齊﹐或對頭躲閃﹐不能結訟。

應動則他多機變。世動我必使心用謀。若化鬼﹐或化兄﹐回頭刑克﹐反爲失計。應動他有謀略﹐加月建﹐必有貴人倚靠﹔反傷世﹐必致大禍﹐宜世空避之則吉。

間傷世位﹐須防硬證同謀﹔鬼克間爻﹐且喜有司明見。間爻爲中證人。生世合世﹐必然向我﹔生應合應﹐則必向他。與世沖克﹐與我有仇﹔與應沖克﹐與彼有隙。若旺爻生應﹐衰爻合世﹐是助彼者有力﹐助我者無功。或靜生應﹐動克世﹐是向彼者𨿽不上前﹐怪我者偏來出頭也。若沖克之爻反去生應合應﹐或與應爻比和﹐須防彼與中證人同謀陷害﹔若得鬼爻克制﹐或被日辰衝散合住﹐是官府不聽其言﹐我得無事。間爻若受三刑六害﹐沖克﹐中證必遭杖責。

身乃根因事體﹐空則情虛﹔卦身一爻﹐乃詞訟根由。旺則事大﹐衰則事小﹔動則事急﹐靜則事緩。空亡不出現﹐皆是虛捏事故。飛伏俱無。毫釐不實﹔旺相空亡﹐一半眞假。要知爲何起訟﹐以所臨六親斷之。如臨父母﹕是田房樹木﹐或爲尊長起訟。臨兄﹕爭財鬥毆﹐門戶役事﹐或爲兄弟朋友起訟。臨子﹕是漁獵六畜﹐僧道醫藥﹐卑幼起訟。臨財﹕是婚姻財物﹐妻妾奴僕起訟。臨官﹕是撇靑放火﹐人命賊盜官災﹐或功名徭役起訟﹔婦人占﹐必爲夫事﹔若臨螣蛇﹐則是被人牽連之事﹔持世切己事﹐臨應他人事。

父爲案卷文書﹐伏須未就。卦無父﹐案卷未成﹔父母旺空﹐文書未就﹔休囚空亡﹐其事不成。如帶刑爻﹐或臨敗病﹐必多破綻。化財亦然。化兄還欠筆削。死墓衰絕﹐皆不濟事。若被月建太歲沖克﹐上司必要駁。太歲月建作合﹐上司必弔捲。有衝散﹐或克破﹐皆不依允。

鬼作問官﹐克應則他遭杖責﹔官爲聽訟官。克世我遭責﹐訟必他勝﹔克應他遭責﹐訟必我勝。世應俱被傷﹐原被皆受責。若鬼爻𨿽刑克﹐而文書卻有情﹐杖責須有﹐罪名則無。

日爲書吏﹐傷身則我受刑名。日辰能救事﹐能壞事。原被皆要此爻有情﹐則必有人看顧。若臨庭爭訟﹐則當以此爻爲吏書。生合世爻﹐於我有益﹔生合應爻﹐於彼有益。沖克應﹐衝壞彼事﹔沖克世﹐衝壞我事。又如鬼動克世﹐而得日辰克制﹐衝散合住者﹐是官府有怒於我﹐卻得傍人一言解之﹐而得寬宥也。

逢財﹐則理直气壯﹔占訟﹐以財爲理。臨世我有理﹐臨應他有理。臨世而休囚死絕﹐我𨿽懦怯有濟﹔臨應而鬼來刑害﹐彼𨿽有理﹐而官府不聽。若遇兄﹐則主不能分辧。如占下狀﹐則財爲忌爻。或發動﹐或持世﹐或值日辰﹐或帶月建﹐皆主不成。

遇兄﹐則財散人離。兄弟﹐破敗耗散之神。若在身世爻上﹐事必幹眾﹔動則廣費資財﹔更化兄﹐或加白虎﹐必主傾家蕩產﹐財散人離。臨應爻﹐則以彼斷之。

世入墓爻﹐難免獄囚之系﹔世爻入墓化墓﹐或臨鬼墓﹐卦象凶者﹐必有牢獄之禍。墓爻衰弱﹐是箍﹝3﹞禁籠中。臨白虎﹐在獄有病﹔自空化空﹐死於獄中。

官逢太歲﹐必非州縣之詞。鬼在本宮內卦﹐本州本縣詞﹔本宮外卦﹐事在本府﹔第五爻﹐撫按三司﹔六爻﹐事干省部。外宮外卦﹐必發於外縣他州官問。官逢太歲﹐必幹朝廷﹔逢月建﹐必涉臺憲。

內外有官﹐事涉一司終不了。官不上卦﹐無官主張。內外有官﹐權不歸一。主事體反復﹐必經兩司﹐然後了事。不然﹐則有舊事再發﹐或被他人又告。官化官亦然。空則勿斷。

上下有父﹐詞興兩度始能成。官父二爻不宜重見﹐主有轉變不定之象﹐其事必主纏綿﹐率難了結。如占告狀﹐遇有此象﹐再告方成。若月日動變﹐諸爻俱帶文書﹐重疊太過者﹐𨿽告數次﹐亦不能成。

官父兩彊﹐詞狀表章皆準理﹔妻財一動﹐申呈訴告總徒勞。凡欲上表申奏﹐申呈告訴等事﹐皆要官父兩全﹐有气不空﹐則準理﹐缺一便不成。最怕財動則傷父﹐必不可成。若父𨿽旺相﹐財爻持世﹐或父動化財﹐皆主詞理未善﹐宜更攺可成。卦無財爻﹐月建日辰帶財﹐亦不能成。

父旺官衰﹐雀角鼠牙之訟﹔父旺相﹐官休囚﹐詞狀襆﹝4﹞頭𨿽大﹐事實細﹐故乃鼠才雀角之訟。父旺官空﹐或有父無官﹐主同狀𨿽善﹐官府卻不放告受詞。

變衰動旺﹐虎頭蛇尾之人。凡世應旺動﹐是有並吞六國之勢。若變入死墓空絕﹐乃先彊後弱﹐虎頭蛇尾之象。應以彼言﹐世以己言斷之。

世若逢生﹐當有貴人倚靠﹔應衰無助﹐必無姦惡刁唆。世爻衰弱﹐遇月建日辰動爻生合﹐必有貴人扶持﹐彼亦無可柰何。應爻遇之﹐是彼有人扶持﹐我亦不能制勝於彼也。間爻生合﹐可得中證人力。鬼生合﹐得官府中人力也。

無合無生﹐縱旺何殊獨腳虎﹔有刑有克﹐逢空當效縮頭龜。應爻旺動﹐若無一點生合者﹐彼𨿽剛彊有謀﹐乃是獨腳之虎﹐不足畏也。世無生合﹐是我勢孤無助。若遇月日動變﹐刑克世爻﹐其象最凶。得世在空爻﹐謂空避。如訟未成﹐不告爲上﹔若已成訟﹐當效縮頭之龜﹐勿與對理可也。否則必遭罪責。應逢刑克而避空者﹐是彼有躲避之計﹐我亦不能施其謀也。

兄在間中﹐事必幹眾﹔兄弟在間爻﹐詞內干犯牽連眾多。動則中證人貪索賄賂。沖克應爻﹐索彼之財物也。兄弟逢空﹐事𨿽幹眾﹐到官者少。化官傷世﹐若不用財買囑他人﹐必被其害。

父臨應上﹐彼欲興詞。父母爲文書。臨世﹐我欲告理﹔臨應﹐他欲申訴。動則事已行矣。化入死墓空絕﹐必不成事。若逢合住克制﹐必有阻畱者。

父動而官化福爻﹐事將成而偶逢兜勸﹔父空而身臨刑殺﹐詞未準而先被笞刑。凡占告訴﹐遇官父兩動﹐其事可成。若父化子傷克官﹐或官化子刑沖父﹐必主身到公門﹐將投詞而有人兜勸。若父化空亡墓絕﹐官鬼刑克世爻﹐或帶自刑﹐或被日辰沖克﹐告狀且不準﹐先遭杖責也。若官父皆旺﹐而有此象﹐𨿽被杖責﹐事必可成。

妻動生官﹐須用資財囑托﹔父母有气﹐不帶刑害﹐不臨敗病﹐不被沖克﹐則詞理中式﹐事必可成。若鬼休囚死絕﹐亦難準理。遇有財動生扶﹐可用資財謀幹﹐然後有望。若訟已成﹐卦有此象﹐必須用財囑托官吏﹐姑待鬼爻生旺月日﹐方能成事。更遇子孫發動﹐仍復無气﹐𨿽費資財﹐亦無所益。

世興變鬼﹐必因官訟亡身。世持鬼﹐我失理﹔應持官﹐他失理。世變鬼﹐恐因官事而喪命﹔應變鬼﹐以彼斷之。無故自空﹐亦有大難。若世臨鬼爻克應﹐或應臨鬼克世﹐主兩邊俱有罪責。鬼在世﹐我做招頭﹔鬼在應﹐他做招頭也。

子在身邊﹐到底不能結證﹔官伏世下﹐訟根猶未芟除。卦身臨福徳﹐其事必不見底﹔出現發動﹐隨卽消散。若占散事﹐得子動或世空﹐皆吉。惟怕本宮鬼伏世下﹐則訟根常在。目下𨿽不成訟﹐至官旺相月日﹐仍舊舉發也。

墓逢日徳刑沖﹐目下卽當出獄﹔歲挈福神生合﹐獄中必遇天恩。世墓鬼墓爻動﹐皆是入獄之象。若得日辰刑沖克破﹐目下卽當出獄﹐不久禁錮也。在獄占卜﹐最喜太歲生合世爻﹐主有天恩赦宥。月建生合﹐上司審出﹔日辰生合﹐有司饒恕﹔父母生合﹐必須申訴而後獲免也。

若問罪名﹐須詳官鬼﹔凡卜罪名輕重﹐以鬼爻定之。旺則罪重﹐衰則罪輕。帶刑加白虎旺動克世﹐金受極刑﹔火主充軍﹔木主笞杖﹔水土徒罪。須以衰旺﹐有制無制斷之﹐不可執滯。

要知消散﹐當看子孫。要知消散日期﹐若福動鬼靜﹐以子孫生旺月日斷﹔鬼動福靜﹐以官墓月日斷。二爻俱靜﹐若鬼旺福衰﹐以鬼爻墓絕日斷﹔福旺鬼衰﹐以衝動福爻日斷。二爻俱動﹐若福有制伏﹐則看鬼爻﹔鬼有制伏﹐則看制伏之爻。見官日則專看鬼爻﹔出獄日期則看破墓月日﹐或生合世爻月日。

卦象旣成﹐勝負了然明白﹔訟庭一剖﹐是非判若昭彰。

生僻字注釋﹕﹝1﹞【鷸】讀音﹕yu﹐四聲。意爲﹕一種鳥。﹝2﹞【蹬】讀音﹕deng﹐一聲。意爲﹕腿和腳向腳底的方向用力。﹝3﹞【箍】讀音﹕gu﹐一聲。意爲﹕用竹蔑或金屬條捆緊。﹝4﹞【襆】讀音﹕fu﹐二聲。意爲﹕頭巾。

二十四﹑避亂﹕附避役

人有窮通﹐世有否泰。自嗟薄命﹐適當離亂之秋﹔每嘆窮途﹐聊演變通之易。因錄已驗之卦爻﹐爲決當今之倭﹝1﹞寇。承平日久﹐莫識亂離之苦。不幸海倭竊發﹐橫行吳越之間﹐剽﹝2﹞掠村落﹐縱肆淫殺﹐不忍見聞。數年以來﹐人情洶湧﹐避亂不暇。有在家而遭其燒劫者﹐有在途而被其擄掠者。或死非命﹐或致傷殘﹐或夫妻之不顧﹐或父子而相離。割恩捨愛﹐惟命是逃。然則伯道之棄兒﹐豈虛語乎﹗予賴卜筮﹐未嘗遭遇﹐此因不幸中之萬幸也。因以平日所驗者﹐錄述此篇﹐以爲卜倭張本。而凡以患難之欲避者﹐亦仿其占。云﹕須憑五類﹐勿論六神。世之占者﹐皆以玄武爲倭賊﹐予則以官論。玄武倘臨福徳﹐亦作倭斷耶。故憑五類﹐勿論六神。

鬼位興隆﹐賊勢必然猖獗﹝3﹞﹔官爻墓絕﹐人心始得安康。以鬼爲倭者﹐鬼能興災致禍﹐倭亦傷人害物﹐故也。旺相發動﹐勢必猖獗﹐縱橫出入﹐莫能禦止﹔若得休囚安靜﹐日辰動爻又不衝並﹐則安枕而臥﹐必無驚恐。

路上若逢﹐休出外﹔宅中如遇﹐勿歸家。凡占﹐以卦中二爻爲宅﹐五爻爲路。鬼在路上動﹐出外必遇﹐不如避於家中﹔在宅上動﹐必然在家撞見﹐不如出外避之。

動來刑害﹐從教智慧也難逃﹔變入空亡﹐縱被拘畱猶可脫。卦中鬼動﹐若不傷世﹐任彼猖獗﹐不遭其禍﹔如被刑沖克害﹐必難逃避。若變入死墓空絕﹐則是虎頭蛇尾﹐𨿽凶無咎之兆﹐虛驚則不免焉。若變生旺﹐妻財等爻﹐則爲可畏。

日辰制伏﹐何妨卦裏刑傷﹔月建臨持﹐勿謂爻中隱伏。官鬼動來刑克世爻﹐固是凶兆。若得動爻日辰克制之﹐或衝散合住之﹐皆謂有救﹐𨿽見凶惡﹐必不爲害。惟怕月建日辰帶鬼刑克世爻﹐則𨿽卦中無鬼﹐亦必遭其毒手。月建爲甚﹐日辰次之﹐出現則不可當也。

所惡者提起之神﹐所賴者死亡之地。鬼爻伏藏﹐固是吉兆。若被動爻日辰衝開飛神﹐提起伏神﹐仍被其害。必得鬼伏死墓絕﹐或臨空亡﹐則𨿽提之﹐亦不能起﹐方無事也。且如甲申日卜得渙卦﹐六爻安靜﹐又無官鬼﹐豈非吉兆﹖殊不知本宮己亥鬼﹐伏於六三空亡爻下﹐旣已透出﹐又遇申日提起﹐且又沖克世爻﹐所謂變吉爲凶﹐果被婦人引禍及己。蓋申金乃離宮妻財﹐故也。

自持鬼墓﹐墳中不可潛藏﹔或值水神﹐舟內猶當仔細。官父自持鬼墓者﹐如水土墓在辰﹐鬼在辰爻動是也。凡遇此象﹐不可避在墳墓中﹔土鬼皆然﹐𨿽宇宙之內﹐亦不宜也。木鬼﹕不可避在艸木叢中﹔水鬼﹕不可避在舟中﹔金鬼﹕不可避在寺觀中﹔火鬼﹕不可避在窯冶中﹔水化水﹐不可避在夾內﹔乾宮鬼化父﹐不可避在樓閣中﹐否則必然遇見。余當仿此推。

子爻福徳北宜行﹐午象官爻南勿往。官鬼所臨地﹐倭寇出入之所﹐宜避之。如臨午爻﹐勿往南方類。子孫所臨地﹐倭寇不到之處﹐宜往之。如臨子爻﹐宜往北方類。餘仿此。

鬼逢衝散﹐何須克制之鄕﹔福遇空亡﹐莫若生扶之地。取子孫之地爲吉者﹐以其克制官爻也。若發動則取之。若福靜官動﹐而卦有衝散合住官爻者﹐卽以沖合之方爲吉。以其爲得用之神﹐故也。若卦無子孫﹐或落空亡﹐或衰靜受制﹐不得其力﹐而鬼爻又無衝散合住之類者﹐則取生合世爻之方爲吉﹔但不宜在鬼爻刑克衝害之地耳。

旺興內卦﹐終來本境橫行﹔凡占倭夷到此地否﹐若官在本宮內卦發動﹐必到此地﹔在他宮外卦﹐則不入我境。內卦持世﹐值到宅邊﹔內卦應臨﹐𨿽來不入我室﹔卦身臨之﹐彼此俱遭其禍。

動化退神﹐必往他鄕剽掠。官鬼發動﹐其勢必來。若化退神﹐乃是往於他處劫掠也﹔如化進神﹐倭必速到﹐宜早避之。

官連旺福合生身﹐反凶爲吉﹔官爻發動克世﹐必遭毒手。若得化出子孫﹐或化子財﹐反來生合世身者﹐必然因禍致福。或得財物﹐或得子女。

陽化陰財刑克世﹐弄假成眞。官爻發動﹐不傷世爻﹔而化妻財﹐反傷世爻者﹔必因貪得財物﹐而惹禍也。若陽鬼化陰財﹐陰鬼化陽財﹐須防倭賊假裝婦人﹐哄誘鄕民﹐因而遇之﹐不能避也。得世在空避之﹐庶幾可脫。

賊興三合爻中﹐必投陷井﹔卦有三合爻動﹐最怕鬼動其中﹐或會成鬼局﹐必主倭夷四邊合來。𨿽欲避之﹐前遭後遇﹐左衝右撞﹐不能脫離。卦有兩鬼俱動克世﹐亦然。三合兄局﹐身𨿽無事﹐財物失散。三合父局﹐小兒仔細。三合財局﹐生合世爻﹐反主得財﹔刑克世爻﹐則主父母失散。三合子局﹐則傷鬼最吉也。

身在六旬空處﹐終脫樊籠。身世空亡﹐𨿽見刑克﹐不能爲害﹐避空故也。如癸亥日卜得損之臨卦﹐日辰扶助官鬼﹐動克世爻﹐並無救制﹐豈非凶兆﹖然而世坐空亡﹐果應無事。

官鬼臨身﹐任爾潛蹤猶撞見﹔官爻持世﹐乃是倭賊臨身﹐如何可避﹖如被捉去而占﹐亦不能脫彼而回。

子孫持世﹐縱然對面不相逢。子孫持世﹐不動亦吉﹐發動尢妙。若臨月建﹐或帶日辰﹐或在旁爻旺動﹐皆吉。卦中𨿽有鬼動﹐亦不足畏。大怕空亡﹐則不幹事。

兄變官爻﹐切恐鄕人劫掠﹔卦中無鬼﹐或落空亡﹐而遇兄動變出者﹐須防鄰人乘機劫盜財物﹐非眞倭賊也。兄在內卦﹐近鄰人﹔在外卦﹐遠方人也。

財連鬼殺﹐須防臧﹝4﹞獲私藏。卦中無鬼﹐財變官爻者﹐恐是家中奴婢﹐假妝倭子﹐劫掠財物﹐或在亂中被其藏匿也。在外卦﹐乃鄰里婦人。

日辰沖克財爻﹐妻奴失散﹐動象刑傷福徳﹐兒女拋離。官鬼動﹐必有驚險。不拘日辰動爻﹐被其傷處﹐卽不太平。如沖克財爻﹐主妻奴失散。沖克子孫﹐主兒女拋離之象。

火動克身﹐恐有燎毛之苦﹔水興傷世﹐必成滅首之凶。卦中火加凶殺﹐動來克世﹐主有火燒之禍。火帶財爻﹐或化妻財﹐或卦無父母﹐或父落空亡﹐房屋必成灰燼。若水加凶殺克世﹐主有溺水之患﹔更遇世衰無救﹐必至溺死。水帶父母動於外卦﹐則受風雨淋漓之苦。

父若空亡﹐包裹須防失脫﹔妻如落陷﹐財物當慮遺亡。父爻空亡﹐包裹必然亡失﹔不然﹐則父母有不測之禍。財空﹐財物恐有失散﹔不然﹐則妻妾有不測之禍。子孫空亡﹐憂小口﹔兄弟空亡﹐憂手足。以上避空則勿斷﹐惟官鬼空亡爲大吉。

五位交重﹐兩處身家無下落﹔凡遇五世及遊魂卦﹐世爻發動﹐脫身在外﹔東奔西走﹐避亂不暇。身宅兩處﹐不顧財業。更遇日辰動爻衝散世爻﹐必無安身下落之處。空動尢甚。

六沖亂動﹐一家骨肉各東西。八純六沖卦﹐六爻亂動者﹐主父子夫妻﹐兄弟骨肉﹐各自逃命﹐不能聚於一處。六合卦﹐𨿽離﹐一家骨肉﹐必不分散。以上五條﹐必須卦有官動﹐方有此象。不動﹐不可亂言。

福臨鬼位刑沖帶殺﹐則官兵不道﹔子動固吉兆。若帶刑害虎蛇等殺﹐沖克世爻﹐而又變出官鬼者﹐乃是官兵乘亂擄掠﹐非關倭寇事也。子孫𨿽不傷世﹐化鬼卻來刑克者﹐亦然。且如五月戊寅日﹐有卜倭﹐得明夷之謙卦。二鬼俱靜﹐子孫獨發﹐皆欣喜。予獨戒其﹐愼之。蓋子孫𨿽動﹐被日辰扶起克世﹐則非吉兆。況變官爻﹐系是世墓﹔世臨病爻﹐謂之帶病入墓﹐其凶可知。但官從子化出﹐必非倭夷之禍﹐乃官兵之禍也。已而果然。

官變兄爻克合傷財﹐則妻妾遭淫。官爻發動﹐刑克世爻﹐合住財爻﹐則身被擒獲﹐妻遭淫污﹔如不傷世﹐而但合住財爻者﹐身𨿽無事﹐妻必被辱也。更化兄爻﹐旣姦而又不放回也﹔若鬼𨿽不合妻財﹐而化兄帶合克制者﹐亦然。子化官合財﹐恐受官兵之辱也。財化子必不順從。

妻去生扶﹐只爲貪財翻作禍﹔鬼爻發動﹐最喜休囚死絕﹐決無深傷。若有財動生扶﹐必爲貪彼財物﹐而惹成禍患也。世以己言﹐應以人言。若在旁爻﹐及日辰帶財者﹐又是婦人引惹禍來﹐非爲財物也。在內卦﹐自家妻妾﹔在外卦﹐是他家婦人。

子來衝動﹐皆因兒哭惹成災。官鬼安靜﹐幸也。若被子孫衝動﹐必有小兒啼哭﹐因而知覺﹐乃被其害。世爻衝動﹐自身惹災﹔應爻衝動﹐他人惹禍﹔兄爻衝動﹐同伴惹禍﹔日辰衝動﹐亦然。

得值六親生旺﹐𨿽陷何妨﹔如臨四絕刑傷﹐逢屯卽死。凡動爻日辰傷克﹐必有災咎。若受傷之爻﹐生旺而有气﹐縱有驚險﹐不致傷命。惟怕臨於四絕之地﹐或在月令衰弱之爻﹐一克卽倒﹐必然喪命。如五月庚寅日﹐卜得大壯之小過卦﹐日辰妻財﹐生扶動鬼﹐刑沖子孫﹐又克兄弟﹐果被獲去﹐一弟一子。然子坐絕地﹐而夏月庚金正弱﹐兄臨土爻正旺﹐所以子死菲命﹐而弟得回來也。世爻亦被動爻沖克﹐而無事者﹐世得避空﹐故也。

世遇亂離﹐旣已逐爻而決矣﹔時遭患難﹐亦當隨象以推之。平居無事﹐何暇占卜﹖倘或刑戮所加﹐戶役所累﹐或官府擒拿﹐仇家報復﹐或禍起於無辜﹐殃生於不測﹐苟不避之﹐終爲所害。是以不能無避難之占也。然大槪與避亂相似。故並附於此。

最怕官爻克世﹐則必難回避﹔不拘脫役避禍﹐若遇官鬼動來刑沖克世﹐皆不可避﹐持世亦難。必須鬼爻空亡﹐或不上卦﹐或衰絕不動﹐然後爲吉。若鬼𨿽空絕安靜﹐卻遇本宮官鬼伏於世下者﹐目下無事﹐日後必然舉發。

大宜福徳臨身﹐則終可逃生。子爲解神。若臨身世﹐或在旁爻發動﹐或值月建日辰﹐則𨿽遇官鬼﹐亦不妨事。大怕空亡墓絕﹐或被父動克制﹐則爲無用。

官化父衝﹐必有文書挨捕﹔父母旺動﹐名字已入憲冊﹐必有官批在外﹔鬼爻亦動﹐事體正急﹐宜速避之。父化官﹑官化父﹐刑克世爻者﹐必著公差挨捕﹐宜愼防之。世爻空亡﹐𨿽捕不獲。

日衝官散﹐必多親友維持。卦中官動﹐固難逃避。若得日辰動爻衝散之﹐或克制合住之﹐必有心腹親友﹐與我周旋幹事﹐或解釋﹑或阻擋﹐不使之累我也。要知何人﹐以沖合制鬼之爻定之。鬼帶月建﹐𨿽阻無益。

鬼伏而兄弟衝提﹐禍由骨肉﹔鬼爻動﹐要見沖合﹔鬼爻靜﹐怕見沖合。如兄弟衝動鬼來刑克世爻﹐是自家骨肉﹐搜蹤捕迹﹐恐難逃避。若鬼伏藏﹐而遇動爻﹐日辰衝開提起者﹐亦以六親﹐定其害我之人。世爻自去提起者﹐必是自不小心﹐撞見之也。

官靜而旁爻刑克﹐事出吏書。鬼動﹐其事必由官府﹔鬼靜﹐而卦中動爻日辰刑克世爻者﹐乃是下司本局﹐自作主張﹐或是仇家陷害也。若化兄爻﹐或卦中兄兼動者﹐是欲索詐財物也。

應若遭傷當累眾﹔官鬼傷克應爻﹐必然累及親友。日辰刑克應爻﹐亦然。

妻如受克定傷財。妻財如遇兄弟動﹐必主破費財物。財爻合住官爻﹐或衝散官鬼﹐或化子克制官鬼﹐皆宜用財買求﹐方得無事。

偏喜六爻安靜﹐六爻不動﹐鬼爻無衝並者﹐患難可避﹐戶役可脫﹐大吉之兆。

又宜一卦無官。無鬼﹐則無官主張﹐事必平安。空亡亦吉。

或身世之逢空﹐世爻空亡﹐百事消散﹐縱有鬼動﹐亦不妨事。《海底眼》之世空世動其憂脫﹐正謂此。

或用神之得地。卦中得用之神旺相有气﹐不逢刑克衝害﹐不化死墓空絕﹐皆爲得地﹐必得此人之力。如占避居何處﹐亦以此方爲吉。如鬼爻發動﹐得父爻合住﹐則父爻爲用神也。餘仿此。

天來大事也無防﹐海樣深仇何足慮。此二句﹐總結上四條。卦中有一象。決然無事也。

事有百端﹐理無二致。潛心玩索﹐若能融會貫通﹐據理推占﹐自得圓神不滯。

生僻字注釋﹕﹝1﹞【倭】讀音﹕wo﹐一聲。我國古代稱日本爲倭。【倭寇】卽14﹣16世紀﹐屢次搔擾搶劫朝鮮﹐和我國沿海的日本海盜。﹝2﹞【剽】讀音﹕piao﹐一聲。意爲﹕搶劫﹐掠奪。﹝3﹞【猖獗】讀音﹕chang﹐一聲。jue﹐二聲。意爲﹕凶猛而放肆。﹝4﹞【臧】讀音﹕zang﹐一聲。意爲﹕善﹐好。

二十五﹑逃亡﹕

寬以禦眾﹐侮慢斯加﹔嚴以治人﹐逃亡遂起。故𨿽大聖之有容﹐尙謂小人之難養。

須察用爻﹐方知實迹。用爻者﹐妻妾奴婢逃亡﹐看財爻類是也。

若臨午地﹐必往南方﹔或化寅爻﹐轉移東北。凡占逃亡﹐用爻安靜﹐以所臨之地爲逃亡去向。如坎北方﹐午南方類。用爻發動﹐以變爻定其方向。如臨午動變出寅﹐可言初去在南方﹐今移於東北方也。獨發之爻﹐亦可定方。六爻安靜﹐卦無主象﹐則以應爻定之。

木屬震宮﹐都邑京城之內﹔金居兌象﹐庵﹝1﹞院寺觀之中。用爻在乾宮﹕尊長家﹐或在父族﹐或隱於樓閣上。坎宮﹕兄弟家﹐或在船上﹐或水亭中。艮宮﹕少男家﹐或在山間﹐或在髙崗煙去處﹐或石匠人家。震宮﹕竹木林中﹐或胡須人處﹐或城市間。離官﹕姊妹妯娌家﹐或窯冶所在。金爻﹐銅鐵匠家。巽宮﹕花園蔬圃之內﹐死絕柴艸之中﹐或在賣履織席之家。坤宮﹕老陰人家﹐或在母族﹐或在曠野墳墓去處。兌宮﹕在女人家﹐旺相寺觀中﹐休囚庵院內。更宜通變﹐不可執滯。

鬼墓交重﹐廟宇中間隱匿﹔休囚死絕﹐墳陵左右潛藏。用持鬼墓﹐其人必在聖堂神廟中﹔死絕無气﹐則在墳墓左右。用爻入墓化墓﹐乃在人家墻圈內住﹔不然﹐亦主深居不出而難尋。

如逢四庫﹐當究五行﹔四庫﹕辰戌丑未是。如用爻屬木﹐卦有未動類。凡遇墓庫﹐不可一例推。如辰爲水土庫﹐必在水邊墓側人家。戌爲火庫﹐乃在寺廟香火去處。醜爲金庫﹐是在銅鐵銀匠家﹐或在冶坊內。未爲木庫﹐則在園林柴艸間﹐或木工蔑匠之家。以上用臨土爻﹐亦依此斷。凡占逃亡盜賊﹐若遇墓爻﹐決難尋覓。直待衝破墓爻月日﹐方可覓﹝2﹞。

倘伏五鄕﹐豈宜一類。卦無主象﹐須看伏在何爻下﹐便知其人在於何處。如伏鬼下﹐在管倉庫家中﹔旺加月建﹐官戶人家﹔休囚無气﹐公吏人家。伏父下﹐叔伯父母尊長家﹐不然在手藝人家。伏兄下﹐兄弟姊妹﹐相識朋友家。伏財下﹐奴婢妻妾陰人處﹐或富戶人家。伏子下﹐在寺觀中﹐卑幼處也。又如伏於鬼墓下﹐不在廟宇中﹐則在寺庵內。又如伏於財庫爻下﹐不在倉庫中﹐則在富豪家也。

木興水象﹐定乘舟揖而逃﹔用爻屬木﹐在坎宮動者﹐必乘舟逃去。木化水﹐水化木﹐或木在水宮動﹐或水動木宮者﹐皆然。用爻若臨火土﹐乃是陸地潛行。用爻衝動水爻﹐涉水逃去﹔衝動火爻﹐踰墻越籬而去﹔水爻刑克用爻﹐必曾溺水。

動合伏財﹐必拐婦人而去。用爻動來與本宮財爻作合﹐其人必拐婦人逃去。財若伏於世下﹐必是妻妾﹔應爻下﹐鄰家婦人﹔在旁爻﹐使令女子。主象變出之爻﹐與卦中財合者﹐亦然。若婦人逃亡﹐遇財官相合﹐亦是暗約情人而去也。

內近外遠生世﹐則終有歸期﹔用爻在本宮內卦﹐人在本地﹐或在宗族之中。初爻在鄰里﹐二爻在鄕黨。本宮外卦﹐本府別縣去。他宮內卦﹐外縣交界處。他宮外卦﹐別府州縣。更在六爻﹐遠方逃去。若臨世上﹐其人未曾出窟﹝3﹞。最喜生世合世﹐其人𨿽去﹐常思故里。日後當自歸﹐尋亦易見也。

靜易動難坐空﹐則必無尋路。用爻不動﹐其人易尋。動則遷徙無常﹐指東言西﹐或更名攺姓﹐必難尋獲。若落空亡﹐杳無蹤迹﹔動入空亡﹐逃後必死﹐亦有大難。有故空亡﹐恐人察識﹐遂深避之﹔無故空亡﹐必有歸日。

合起合住﹐若非容隱卽相畱﹔靜爻逢合則合起﹐動爻逢合則合住。若日辰動爻合起主象﹐必有窩藏容隱在家者﹐卒難尋覓﹔如被合住﹐則有人相畱在家﹐不致放竄也。要知相畱容隱之人﹐以合爻定之。如子孫爲僧道﹐官鬼爲巡捕類。合爻與世沖克﹐決不來報。

衝動衝開﹐不是使令當敗露。靜爻逢衝爲衝動﹐動爻逢衝爲衝開。用爻遇動爻日辰衝動﹐家中必有人使令逃亡者。如父是尊長﹐財是妻妾類。若被衝開﹐有人喝破﹐去後必當敗露。衝爻是兄﹐或化兄﹐必被索詐財物。更帶刑爻﹐或加蛇虎﹐仍被鞭撻。動空化空﹐終必釋放。

動爻刑克﹐有人阻彼登程﹔日建生扶﹐有伴糾他同去。用爻遇動爻﹐日辰相克﹐必被他人責打﹔逢衝﹐被人喝破﹔遇克﹐被人捉住。有扶有並﹐有人同去﹔有生有合﹐有人糾他同去。以上刑克等爻﹐與世有情﹐必來報我﹔與世無緣﹐𨿽阻何益﹖若在五爻﹐宜路上候之。

間爻作合﹐原中必定知情﹔間爻爲原保人﹐無保以鄰里斷之。如與用爻相合﹐必知其情﹔更與世爻沖克﹐必是此人誘去。空合或化空亡﹐始𨿽知情﹐今卻不知其去也。

世應相衝﹐路上須當撞見。世應俱動相衝﹐途中必然撞見﹐用爻與世動衝﹐亦然。世爻動克用爻﹐或世旺應衰﹐必然擒拿﹔應旺世衰﹐或用爻克世﹐𨿽能遇見﹐不能捕之。

無衝無破﹐居六位則一去不回﹔有克有生﹐在五爻則半途仍走。用爻不受刑沖克害﹐又不生合世爻﹐而世爻不克應者﹐是逃者不思歸﹐尋者不得見﹐乃一去不回之象。若動爻日辰克制用爻﹐是可擒之象。若遇變出之爻﹐反生合用爻者﹐主捕後仍被逃走。在五爻﹐途中斷﹔在內卦﹐到家斷﹔持世爻﹐則捕歸而復逃也。

主象化出主象﹐歸亦難畱﹔卦有用爻﹐不宜再化出來﹐謂化去﹐必難捕獲﹔若被世爻動爻日辰克制﹐庶可尋覓。但捉歸之後﹐亦不久畱。

本宮化入本宮﹐去應不遠。本宮仍化本宮卦﹐其人逃在本處地方﹐必不遠出別境﹔若用爻在他宮動﹐而又化入他宮者﹐遠去他方﹐不在本鄕也。

歸魂卦用仍生合﹐不捕而自回﹔遊魂卦應又交重﹐能潛而會遁。凡遇歸魂卦﹐其人有還鄕意。若世應比和生合﹐或主象生合世爻者﹐必自歸﹐尋之亦易見。惟遇遊魂卦﹐其人必無存心﹐決不思歸。更若應爻發動﹐必能東遷西徙﹐隱諱實迹。能潛會遁﹐尋之必難見面。若得世爻旺動克應﹐日辰動爻制伏主象﹐庶可尋獲﹐亦不費力。

世克應爻﹐任爾潛身終見獲﹔應傷世位﹐縱然對面不相逢。世克應﹐是我制住他﹐去不甚遠﹐尋之易見﹔應克世﹐是他得志﹐去有自由之象﹐尋之難見。

父母空亡﹐杳無音信﹔父母必有信﹐動空化空﹐皆是虛信﹔旺相空亡﹐半眞半假﹔休囚空亡﹐杳無音信。父化父﹐或兩父動﹐必有兩處人來報信。若遇日辰合住﹐必被人阻﹐不能來報。用爻化父﹐或卦無用爻﹐而遇父母化出﹐當出招子候緝﹐然後有信。

子孫發動﹐當有維持。子孫臨身世﹐則好去好回﹐自然順利。如在旁爻動﹐或系日辰生合世爻﹐必有維持調護之人。縱有逆事﹐不能爲害。

眾殺傷身﹐切恐反遭刑辱﹔動變月日﹐刑沖克害世爻者﹐眾殺傷身也﹐須防反遭刑辱﹔得世爻空避﹐庶可脫免其禍。

動兄持世﹐必然廣費資財。兄弟持世﹐費財可尋。旺相發動﹐必然廣費資財﹔若加玄武乘旺動克﹐須防有人劫騙。世化兄﹐自家失脫﹔世臨無故自空﹐亦有遺亡之患。

父動變官﹐必得公人捕捉﹔卦中父化官﹐官化父﹐或官父俱動﹐必須興詞﹐告官差捕﹐然後可獲也。

世投入墓﹐須防窩主拘畱。凡遇凶卦﹐而世入墓者﹐必有反被拘畱之辱﹔卦吉而遇此象﹐則尋見之後﹐身有災病。

世應比和不空﹐必潛於此﹔凡卜逃人在此處否﹐須得世應生合比和﹐用爻出現不空﹐必在此處。若用爻或空或伏﹐或被日辰動爻刑克﹐其人決不敢往。兄弟獨發﹐亦不在此處。若用爻變出之爻﹐與應爻作合﹐或與日辰相合﹐必曾潛住於此﹐則轉移他處矣。

世應空亡獨發﹐徒費乎心。逃亡世空﹐去尋不成﹔應空﹐尋亦不見。世應俱空﹐必主空回﹐決無尋處。兄弟獨發﹐虛詐不實﹐亦不見也。

但能索隱探幽﹐何慮深潛遠遁﹖

生僻字注釋﹕﹝1﹞【庵】讀音﹕an﹐一聲。意爲﹕小艸屋。或尼姑住的佛寺。﹝2﹞【覓】讀音﹕mi﹐四聲。意爲﹕尋找。﹝3﹞【窟】讀音﹕ku﹐一聲。意爲﹕意爲﹕洞穴。

二十六﹑失脫﹕附盜賊﹑捕盜﹑捉賊

民苦饑寒﹐每有穿窬之輩﹔物忘檢束﹐亦多遺失之虞。

要識其中之得失﹐須詳卦上之妻財。財爻爲所失之物﹐一卦之主。

自空化空﹐皆當置而勿問﹔日旺月旺﹐縱未散而可尋。財爻無故自空﹐或動化空﹐皆尋不見﹐固當置而勿問。若財爻得月令有气﹐或在日下生旺之地者﹐其物未散﹐必然可尋。旺相空亡﹐可得一半。

內卦本宮﹐搜索家庭可見﹔他宮外卦﹐追求鄰里能知。財在內卦﹐又屬本宮﹐其物未出家庭﹐尋之必見。財在外卦﹐又屬他宮﹐物已出外﹐尋之便見難矣。在間爻﹐鄰里人家可尋。若財𨿽在內﹐不在本宮﹐其物在屋之外﹐不在屋之內。財𨿽在外﹐卻屬本宮﹐其物在宅之內﹐不在宅之外。更宜通變。

五路四門﹐六乃棟梁閣上﹐財在六爻﹐系本宮﹐物在屋上。屬金﹕在壁頭上﹔加螣蛇﹐在瓦楞下。屬木﹕在梁上﹔加勾陳﹐在斗拱上﹔日辰作合﹐在閣板上。屬水﹕在屋漏處﹔加玄武﹐在坑屋上。屬火﹕在天窗邊﹐或在廚竈屋上。屬土﹕在燕窩中。六爻系外宮﹐物在遠方。屬土﹕在墻邊。屬木﹕在籬邊。財臨五爻﹐物在路邊﹐動則去遠。系本宮﹐在家中巷裏﹐或人常走動處。財臨四爻﹐物在門前。系他宮﹐則在墻門外也。

初井二竈﹐三爲閨閫﹝1﹞房中。財臨三爻﹐系本宮﹐物在房內。屬金﹕鐵器中﹔屬木﹕在牀邊﹐有合在箱籠廚櫃中﹔屬水﹕在榪﹝2﹞子下﹔屬火﹕在香火堂中﹐或火鑪內﹐燈架邊﹔屬土﹕房中酥泥內。外宮則以屋外事斷。如金爲街砌類。財臨二爻﹐物在廚竈邊。屬金﹕碗盞缸甏﹝3﹞中﹔屬木﹕五穀木器內﹔屬水﹕盛汲漿水器中﹔屬火﹕煙樓竈肚內﹔屬土﹕灰堂泥土中。財臨初爻﹐物必蓋地。屬金﹕在磚石堆內﹔屬水﹕在井中﹐父母作合﹐在陰溝內﹔屬木﹕在地臺下﹔屬火﹕灰堆中﹐或竈基下﹔屬土﹕埋藏土中。生旺方埋﹐墓絕埋久﹐胎養方欲起意埋藏﹐未曾下手。

水失於池﹐木乃柴薪之內﹔土埋在地﹔金爲磚石之間。財臨水爻﹕生旺﹐物在池沼中﹔墓絕﹐物在溝渠內﹔逢衝﹐長流中﹔合住﹐是汲盛死水中。財臨木爻﹕生旺﹐竹木林中﹔死絕﹐柴薪內﹔又陽木竹條內﹐陰木艸叢中﹔系本宮﹐則竹木器中﹐五穀囤內。財臨金爻﹕內卦旺相﹐在銅鐵錫器中﹔休囚﹐缸甏瓶罐內﹔外卦旺相﹐磚石內﹔休囚﹐瓦礫中。財臨火爻﹕必近香火﹐或在竈邊。財臨土爻﹕丑臨金庫﹐必銅鐵器中﹐或蕭墻內﹐磚壁腳跟﹔辰爲水庫﹐在陽溝內﹐溪畔埋藏﹔不然﹐亦是窳﹝4﹞下所在﹔未爲木庫﹐必埋蔬果園中﹐或埋田野艸中﹐或米麥囤底﹔戌爲火庫﹐必埋竈底﹐或埋灰內﹐或埋髙泥墩上。此斷義理不能盡述﹐當各以類推之。

動入墓中﹐財深藏而不現﹔大抵妻財所臨之爻﹐或在其中﹐或在其傍﹐未可必也。惟財爻入墓化墓﹐或伏墓下﹐必在器物中﹐不可以邊旁近側言。要知何物內﹐以前五爻四庫推之。

靜臨世上﹐物尙在而何妨。凡占失脫﹐財爻不宜動﹐動則更變難尋。若得安靜﹐持世生世合世﹐其物皆主未散﹐必易尋。生旺不空尢妙。衰絕受制﹐亦不濟事。

鬼墓爻臨﹐必在墳邊墓側﹔財臨鬼墓﹐其物必在神廟中。無气則在墳墓內。如系本宮內卦﹐則在柩傍﹐或在坐席上。更加螣蛇﹐恐在神圖佛像之前﹔在三爻﹐香火堂中。

日辰合住﹐定然器掩遮藏。財爻發動﹐遇日辰合住﹐必然有物遮掩。合而又衝﹐半露半遮。要知何物掩蓋﹐以合爻定之。如火爻父母作合﹐爲衣服掩蓋類。旁爻動來作合者﹐亦然。

子爻福變妻財﹐須探鼠穴﹔酉地財連福徳﹐當檢雞棲。凡占失脫﹐財化福﹐福化財﹐其物必在禽獸巢窟中。如值子爻﹐是鼠銜去﹔更在初爻﹐在地穴中﹔寅是貓銜去﹔丑在牛欄內﹔午在馬廏中﹔未在羊牢﹔酉在雞棲﹔亥在豬圈類也。有合則在內﹐無合則在傍。

鬼在空中﹐世動則自家所失﹔卦無官﹐或落空﹐而世爻動者﹐自家遺失﹐非人偸。要知何故失落﹐以世臨六神定之。如臨靑龍﹐酒醉失﹐或因喜事失﹔臨白虎﹐因病失﹐或因喪事﹐或因跌而失﹔臨勾陳﹐因起造失﹐因耕種失﹔臨螣蛇﹐與應沖克﹐爭扭失﹔與應生合﹐嬉戲失﹔臨朱雀﹐口舌爭競失﹔臨玄武﹐或因竊盜失也。

財伏應下﹐世合則假貸於人。官鬼或空或伏﹐或死絕不動﹐而財臨應上﹐或伏應下﹐其物非人偸﹐乃自借於人也。要知何人假借﹐以應臨六親定之。如臨子﹐爲僧道巫醫﹐或卑幼小兒借去類。世應沖克﹐則勿斷。若官空伏﹐而財化官爻﹐是自遺失﹐被人拾去。

若伏子孫﹐當在僧房道院﹔如伏父母﹐必遺書笈衣箱。財不上卦﹐須尋伏在何處。若伏子爻下﹐物在寺院中﹔休囚在六畜門內﹐胎養小兒誤失。如伏父下﹐物在正屋中﹐或在尊長處﹔無合﹐衣服書卷中﹔有合﹐書箱衣箱等內。若伏兄下﹐本宮姊妹兄弟處﹐他宮相識朋友處﹔如三四爻在門戶邊﹔外卦則在墻籬下。若伏財下﹐物在婦人處﹔或在妻妾家﹔或在五穀內﹔或在廚竈內。若伏鬼下﹐物在職役人家﹔或在廳堂內﹔或在病人處。土鬼在墳墓廟堂中。

在內則家中失脫﹐在外則他處遺亡。財在內卦﹐失於家中﹔財在外卦﹐失在他處。在初爻井邊失﹐二爻竈邊失﹐三爻房內失﹐四爻門前失﹐五爻途中失﹐六爻遠方失。又如初爻財動化子﹐或子動來作合﹐其物必先失在井邊﹐後被小兒拾去。餘仿此推。

財伏逢衝﹐必是人移物動﹔財伏卦中﹐遇動爻日辰暗衝者﹐若鬼爻衰靜﹐其物被人移動他處﹐非人偸也。要知移動之人﹐以衝爻定之。衝爻逢空﹐或化空亡者﹐移物之人﹐必不在家。

鬼興出現﹐定爲賊竊人偸。凡占失脫﹐鬼不上卦﹐或落空﹐或衰絕不動﹐皆不是人偸。遊魂卦多是忘記。若鬼爻變動﹐方是人偸。或𨿽安靜﹐若乘旺相﹐或被日辰衝並﹐或被動爻合起﹐亦是人偸。

陰女陽男﹐內卦則家人可決﹔生壯墓老﹐他宮則外賊無疑。鬼爻屬陽男子偸﹐屬陰女人偸。陰化陽﹐女偸與男﹔陽化陰﹐男偸寄女處。生旺﹐壯年人偸﹔墓絕﹐老人偸﹔胎養﹐小兒偸﹔帶刑害﹐有病人偸。本宮內卦﹐家中人偸﹔他宮內卦﹐宅上借居人偸﹔或家中異姓人偸。本宮外卦﹐親戚人偸﹐與世沖克﹐𨿽親不和。他宮外卦﹐外人爲賊。在間爻﹐鄰里賊﹔在六爻﹐遠方賊﹔持世﹐貼身賊。

乾宮鬼帶螣蛇﹐西北方瘦長男子﹔巽象官加白虎﹐東南上肥胖陰人。八卦定賊之方隅﹐六神定賊之形狀。如男在乾宮﹐西北方人﹔在巽宮﹐東南方人。帶螣蛇﹐身長面瘦﹔帶白虎﹐身胖面白。旺相肥大﹐休囚瘦小。余見身命章。陰陽以爻象論﹐勿以卦宮推。

與世刑沖﹐乃是冤仇相聚﹔與福交變﹐必然僧道同謀。鬼爻與世刑沖﹐其賊素與我有仇隙者﹔與世生合﹐乃是兼親帶故之人。鬼化子﹐子化鬼﹐必有僧道雜在其中﹔子孫帶合﹐是還俗僧道。鬼化父﹐父化鬼﹐是老年人﹐或手藝人﹔不然﹐則是祖父相承爲賊者﹔父臨胎養﹐乃是書童。鬼化財﹐財化鬼﹐是婦人﹐或人家奴婢。鬼化兄﹐兄化鬼﹐在內是兄弟姨妹﹐在外是鄰里相識。鬼化鬼﹐公門走動人﹐或曾被人告發﹔更加玄武﹐賊名已著﹐專以竊盜爲計。若被父母三刑六害﹐必經刺字。

鬼遇生扶﹐慣得中間滋味﹔鬼爻無气﹐又臨死絕﹐而生扶合助者﹐其賊必爲饑寒所迫﹐故至此也。若遇動爻日辰扶起者﹐乃是此賊慣得其中滋味者。帶月建﹐是彊盜﹔加太歲﹐是世襲不良。動爻日辰無气作合﹐必有人牽腳來偸。

官興上下﹐須防裏外勾連。六爻上下有兩重官者﹐必非一人偸盜。兩爻俱動﹐是外勾裏連﹐二賊同謀。內動外靜﹐是家人偸與外人去﹔外動內靜﹐乃家中有人知情﹐非同偸也。

木克六爻﹐窬墻而入﹔金傷三位﹐穿壁而來。木鬼克土﹐踰墻掘洞﹔金鬼克木﹐割壁鉆籬﹔火鬼克金﹐劈環開鎖﹔水鬼克火﹐灌水滅燈﹔土鬼克水﹐涉溪跳澗﹔木火交化﹐明燈執杖。更宜通變。要知何處進入﹐以鬼克處定之。如木鬼克六爻﹐踰垣而入﹔克初爻﹐是後門掘洞而進也。

世去衝官﹐失主必曾驚覺﹔世衝鬼爻﹐家主知覺﹔應衝鬼爻﹐宅母知覺﹔旁爻衝鬼﹐家人知覺。要知因何而覺﹐以鬼爻臨五行斷之。如木爲門戶聲﹐金爲銅鐵響﹐土爲蹼跌﹐火爲明亮﹐水爲水聲。又如戌爲犬吠﹐酉爲雞叫類。宜分六爻斷之。

日來克鬼﹐賊心亦自驚疑。鬼被動爻日辰刑克﹐偸時賊必驚疑。如日辰動爻屬金﹐必觸缸甏響﹐而畏家主知覺。金空乃是人聲﹐胎養小兒啼﹐墓庫老人嗽﹐未敢下手。屬木﹐是畏門戶牢閉﹐或聞開門而驚也。屬水﹐必有登廁小解飲水類﹐因而撞見。屬火﹐必見燈火而復退﹐或火光下穴窺見影響形迹。屬土﹐乃墻壁堅固﹐地道險阻﹐其賊疑懼也。若戍土刑克﹐必被犬傷。

子動丑宮﹐問牧童必知消息﹔福興酉地﹐見酒客可探情由。子動﹐其人有人撞見﹐詢之可知消息。如在子爻﹐可問科頭男子﹐或捕魚人。在丑爻﹐可問牧童﹐或築墻人。在寅爻﹐是木客木匠﹐或擔竹木器人。在卯爻﹐問織席賣屨人﹐或挑柴砟艸人。在辰爻﹐問開池鑿井人﹐或傍河鋤地人。在巳爻﹐問穿紅女子﹐或弄蛇乞丐人。在午爻﹐問燒窯﹑乘馬人﹐或討火提燈人。在未爻﹐問挑灰耕種人﹐或牧羊人。在申爻﹐問銅鐵匠﹐或弄猴人。在酉爻﹐問鍼工酒客﹐或抱雞人。在戌爻﹐問挑泥鋤地者﹐或牽狗人。在亥爻﹐或擔水踏車人﹐或洗衣沐浴人。

兄動劫財﹐若卜起贓無覓處﹔卜起贓﹐占尋物﹐皆怕兄動。或傷世﹐或世帶日辰﹐或鬼化兄﹐或財化兄﹐皆主財物已散﹐卒難尋覓。蓋兄能劫財﹐故也。

官興克世﹐如占捕盜反傷身。凡占捕盜﹐要世旺鬼衰﹐世動鬼靜﹐則易於捕獲。若鬼爻乘旺動﹐來刑克世爻﹐須防反被其害。得世空避之﹐或子動解救﹐庶幾可免傷害。

世值子孫﹐任彼彊梁何足慮﹔子爲捕賊人。當權旺動﹐或臨世﹐或帶月建日辰﹐則鬼有制﹐賊必可獲﹔縱是凶惡彊盜﹐不足畏也。若鬼旺福衰﹐鬼動福靜﹐則不能幹事也。

鬼臨墓庫﹐縱能巡捕亦難擒。鬼爻入墓﹐或臨卦墓﹐或與鬼墓俱動﹐或化入墓﹐或伏墓下﹐皆主其賊深藏不出﹐卒難巡捕。得動爻日辰衝破墓爻﹐庶幾可獲。

日合賊爻﹐必有窩藏之主﹔鬼爲賊爻。捕盜遇合﹐賊必有人窩藏在家﹐不能得見。合臨於世應月日﹐是地主窩藏﹔在旁爻﹐則隱在其家莊上﹔不然﹐亦非地方有名之家也。要知窩主﹐以合爻定之。如財合﹐是富家﹐或婦人窩主之類。

動衝鬼殺﹐還逢指示之人。鬼遇動爻日辰沖克﹐必有人指示其賊隱處。要知何人指示﹐以克衝爻定之。如丑爲牽牛人﹐亥爲洗衣人﹐木在水上動﹐是舟人類。鬼若旺動﹐不受沖克﹐𨿽知其賊﹐不能捕獲。

卦若無官﹐理當論伏﹔財如發動﹐墓處推詳。捕盜無官﹐賊必隱藏蹤迹﹐難以尋獲。須看伏在何爻﹐便知賊在何處。如伏財下﹐在妻家類。若卦中無鬼﹐動爻有化出者﹐卽以變爻論之﹐不須看伏。如子化出﹐在寺觀中類。若卜起贓﹐見財爻發動﹐看其墓在何處﹐便知藏在何方。如財爻屬金﹐旁邊丑爻又動﹐金墓在丑﹐丑寅爲艮﹐艮居東北﹐便斷在東北方。

伏若克飛﹐終被他人隱匿﹔飛如克伏﹐還爲我輩擒拿。此伏只論鬼爻﹐此飛只論世爻。伏克飛﹐子孫𨿽動亦難尋獲﹔飛克伏﹐子孫𨿽靜亦可擒拿。或曰﹕飛神只論伏上之爻﹐亦通理。

若伏空爻﹐借賃屋居非護賊﹔鬼伏空爻下﹐是借賃其家屋住﹐非爲窩藏。不然﹐其賊𨿽或潛住他家﹐亦不與之容隱﹐後終敗露。旺空是不知情﹐空動是不在家也。

如藏世下﹐提防竊盜要畱心。凡占防盜﹐最要鬼爻無气不動﹐或落空﹐或日辰衝散﹐或動爻合住﹐或子孫克制﹐或世空亡﹐皆爲吉兆。若鬼爻無制﹐動克世爻﹐鬼爻生旺日﹐當受其害。若卦無鬼﹐卻伏在世下﹐目下𨿽無事﹐至鬼爻生旺日﹐或衝動月日﹐宜防之﹐故要畱心。伏又空亡﹐始無憂慮。

倘失舟車衣服﹐不宜妻位交重﹔或亡走獸飛禽﹐切忌父爻發動。失脫﹐不可專以財爲用爻。若失舟車衣服﹐文書券契﹐則以父母爲用爻。財動便難尋。若失飛禽走獸﹐及六畜之類﹐則以子孫爲用爻。父動亦不見矣。更宜通變爲妙。

卦爻仔細搜求﹐盜賊難逃捉獲。

生僻字注釋﹕﹝1﹞【閫】讀音﹕kun﹐三聲。意爲﹕門檻。也指婦女居住的內室。﹝2﹞【榪】讀音﹕ma﹐四聲。意爲﹕牀兩頭或門扇上下兩端的橫木。﹝3﹞【甏】讀音﹕beng﹐四聲。意爲﹕甕﹐壇子。﹝4﹞【窳】讀音﹕yu﹐三聲。意爲﹕壞。

卜筮全書卷之十三黃金策六

二十七﹑出行﹕

人非富貴﹐焉能坐享榮華﹔苟爲利名﹐寧免奔馳道路。然或千里之迢遙﹝1﹞﹐夫豈一朝之跋涉。途中休咎﹐哪个能知。就裏災祥﹐神靈有準。

父爲行李﹐帶刑則破損不中﹔妻作盤纏﹐生旺則丰盈足用。出行以父爻爲行李。旺相多﹐休囚少﹐空亡無。旺空﹐𨿽有而不多﹔帶刑害﹐及被傷克﹐破損舊物。父化兄﹐與人同睡﹔兄化父﹐與人合用。若就他人借行李﹐不宜財爻持世﹐及動﹐必難假借﹐帶合終可得之。妻財爲財物本錢類。旺相充滿﹐休囚微少﹐空亡無有。卦若無財﹐兄弟化出﹐必是合本﹐或是借來﹐非己之物。

世如衰弱﹐那堪水宿風餐﹔世爲出行人。生旺有气則吉。若休囚死絕﹐克則易倒﹐傷則易損。所以﹐不堪勞碌奔波﹐不耐風霜早晚。

應若空亡﹐難望謀成事就。應爻爲所往之地。在震宮﹐城郭市鎭﹐熱鬧之地。坤宮﹐四野冷落所在。在艮宮﹐山上。坎宮﹐水鄕。餘仿此。最怕空亡﹐主地頭寂寞﹐謀事難成﹐必不得意而回。

間爻安靜﹐往來一路平安﹔間爻爲往來經歷所在﹐動則途中必阻隔遲滯。若得安靜不空﹐則一路平安﹐往來無阻。

太歲克衝﹐行止終年撓括。太歲出現﹐發動沖克世爻﹐其人出外終年不利。更加鬼殺﹐白虎凶神﹐尢非吉兆。若爲求官謀職而往﹐最宜此爻生合世身﹐必有成就之兆。

世傷應位﹐不拘遠近總宜行﹔應克世爻﹐無問公私皆不利。世克應﹐是我制他﹐所向通達。更得間爻不動﹐鬼殺不興﹐去無阻節。克世﹐是我不得專志﹐所向梗塞。更遇動爻日辰﹐刑沖克害﹐必不順利。

八純亂動﹐在處皆凶﹔八純乃六沖之卦﹐內外爻不相和合。凡百謀望﹐皆主難成。且又六爻亂動﹐何吉之有﹖不拘所向﹐皆非宜也。遠行尢忌。

兩間齊空﹐獨行則吉。間爻不宜空亡﹐主道路梗塞﹐行程必不快利。如金水空亡﹐水路不通﹔火土空亡﹐旱路不通﹔兩間俱空﹐多是半途而返。然間爻又是伴侶﹐若一身獨行﹐不挈伴侶﹐是爲應象﹐反主吉兆。只慮世克應位耳。

世動訂期﹐變鬼則自投羅网﹔官臨畏縮﹐化福則終脫樊﹝2﹞籠。世爻不動﹐行期末定﹐動則期已訂矣。世應俱動﹐宜速行﹔旁爻動﹐宜緩行。若世動變出鬼爻﹐去後必遭禍患。或鬼持世﹐乃是逡﹝3﹞巡畏縮之象﹐欲行不行﹐必懷疑貳。休囚則難起身﹐生旺多是去不成﹐發動恐無伴而不去。更臨應爻﹐到彼不利。鬼化子孫﹐𨿽有災患不足患。

靜遇日衝﹐必爲他人而去﹔動逢間合﹐又因同伴而畱。世爻安靜﹐遇日辰動爻暗衝者﹐是別人來浼他﹐非爲自己謀也。日辰並起合起﹐皆然。要知何人央他﹐以衝並爻定之。如父母爲長上類。若世爻發動﹐遇動爻日辰合住者﹐是將行而有事羈絆﹐未能起程。要知何事絆住﹐以合爻定之。如鬼爻爲官府中事類。又如勾陳動來合住﹐爲田土事類。在間爻﹐多因同伴而阻。

世若逢空﹐最利九流出往﹔世空去不成﹐彊去終不得意而回。若本身占卜﹐最忌世空﹐𨿽經出行﹐陷本他鄕﹐徒勞奔走。若九流藝術﹐及公門勾當人占﹐反爲吉利之兆﹔主空手拿財﹐鬧處得財。然亦不得積聚﹐逢衝則妙。

土如遇福﹐偏宜陸地行程。卦中火土爻動﹐是陸行﹔水木爻動﹐是水行。若火土臨財福﹐則宜陸地﹔鬼殺臨水土﹐不宜舟行。土火化空﹐須防跌蹼﹔水土化空﹐須防沈溺。更宜通變。

鬼地墓鄕﹐豈堪踐履﹔財方父向﹐恰可登臨。鬼地者﹐世屬金﹐南方是也。墓鄕者﹐世屬火﹐西北方是也。他仿此。若往此方﹐必有災咎。若求財利﹐要行財方。如世屬土﹐北方是也。求官見貴﹐要行父向。如世屬水﹐西方是也。余亦仿此。凡鬼殺所臨之地﹐宜避之﹔財福所臨之地﹐宜往之。

官挈玄爻刑克﹐盜賊驚憂﹔凡占出行﹐最怕鬼爻出現﹐休囚安靜則吉。猶不可動﹐動則必有禍患。如臨靑龍﹐酒色中惹禍﹔臨朱雀﹐言語中招非﹔臨螣蛇﹐多驚恐﹔臨白虎﹐多疾病﹔臨玄武﹐主失脫。勾陳臨水動﹐途中必多風雨。以上持世克世最忌﹐旺相亦忌﹔休囚受制﹐不傷世身﹐終無大禍。不過伴侶有災耳。世空不受克﹐亦主伴侶有災。

兄乘虎殺交重﹐風波險阻。兄加白虎動﹐或鬼在木爻動﹐或木化鬼來刑沖﹐或鬼在巽宮動克﹐皆有風波險阻。在三四爻﹐出門便見﹔在間爻﹐途中遇﹔在五爻﹐一路不安﹔在上爻﹐或應上﹐直至地頭見也。旁爻動﹐不傷世身﹐只是險阻。乘旺沖克﹐須防沒溺。鬼化兄﹐兄化鬼﹐不惟途中風浪驚憂﹐且有盜賊。

妻來克世﹐莫貪無義之財﹔財合變官﹐勿戀有情之婦。妻財動來刑克世爻﹐因財致禍﹐勿貪可也。若世與財爻相合﹐而財爻變出鬼來刑克者﹐因色招殃。勿戀可也。

父遭風雨之淋漓﹐舟行尢忌﹔父爲辛勤勞苦之神。動則跋涉程途﹐不能安利。刑克世爻﹐必遭風雨阻節而然。父爲舟﹐克世﹐行船又不順利﹔更加白虎木爻﹐或化官﹐必有風波之險。得子動來解救﹐庶可化凶爲吉。

福遇和同之伴侶﹐謁貴反凶。子孫持世﹐吉無不利﹐主吉去善轉。發動﹐必逢好侶。在三四爻﹐出門便逢﹔在五爻﹐途中遇﹔在六爻﹐地頭得好人扶持。若爲謁貴出行﹐則不宜子動﹐謂之傷主﹐反爲不利之兆。

艮宮鬼坐寅爻﹐虎狼仔細﹔官在震宮及艮宮﹐遇寅爻動﹐主有虎狼之患。若無气有制伏﹐或不傷世﹐或世在避空者﹐終不傷命﹐但有虛驚耳。

震卦兄逢蛇殺﹐光棍宜防。兄主劫財。若加螣蛇動﹐必有光棍劫拐財物。在震宮﹐其光棍在市鎭上﹔在坤宮﹐鄕裏中人﹔應臨﹐地頭主人﹔五爻﹐途中被騙。化出官﹐則是盜賊。無气﹐須防剪綹﹝4﹞。

鬼動間中﹐不諧同伴﹔官在間爻動﹐伴侶不和﹐或伴中有病。兄空不受克制﹐則主自己有災難﹐非伴中有事也。

兄興世上﹐多費盤纏。兄爻持世﹐必費資財。臨蛇雀﹐恐有呼廬虛費﹔靑龍玄武﹐酒色費財。余則盤纏多費耳。若爲財利出行﹐最不吉。休囚不動﹐猶可﹔乘旺發動﹐則且空費盤纏﹐徒勞奔走﹐必無所得。

一卦如無鬼殺﹐方得如心﹔官鬼凶神﹐出行不宜見之。在初爻﹐腳必痛﹔二爻﹐身有災﹔三爻﹐伴侶病﹔四爻﹐去後家有官事相擾﹔五爻﹐道路梗塞﹔六爻﹐地頭謀望不利。六爻無鬼﹐方爲大吉之兆也。

六爻不見福神﹐焉能稱意。子爲福徳﹐又爲解神。若不上卦﹐或落空亡﹐則鬼殺專權﹔凡有災禍﹐必無救援。故《海底眼》云﹕卦無子孫不喜悅。

主人動遇空亡﹐半途而返﹔隔手來占﹐須看何人出行。如僧道子侄﹐則看福是主人。餘仿此。主人空動﹐行至半途﹐仍復回來。動化退神﹐亦然。動化空﹐則主去後不利。退神者﹕卯化寅﹐酉化申類。

財气旺臨月建﹐滿載而回。出行﹐若得財爻旺相﹐生合持世﹐不臨空亡﹐不受刑克﹐異日必有生意。更加月建﹐定主滿載歸家。

但能趨吉避凶﹐何慮登髙涉險﹗

生僻字注釋﹕﹝1﹞【迢遙】讀音﹕tiao﹐二聲。yao﹐二聲。意爲﹕遙遠。﹝2﹞【樊】讀音﹕fan﹐二聲。【樊籠】意爲﹕關鳥獸的籠子。比諭受束縛而不自由的境地。﹝3﹞【逡】讀音﹕qun﹐一聲。【逡巡】意爲﹕有所顧慮而徘徊﹐或不敢前進。﹝4﹞【綹】讀音﹕liu﹐三聲。【剪綹】意爲﹕被盜。

二十八﹑行人﹕

人爲利名﹐忘卻故鄕生處樂﹔家無音信﹐全憑周易卦中推。

要決歸期但尋主象。官員公吏看官爻﹐僧道卑幼看福爻﹐妻妾奴婢看財爻﹐兄弟朋友看兄爻﹐尊長老人看父爻。不在六親之中者﹐看應爻。

主象交重身已動﹔用爻安靜未思歸。用爻卽主象。動則行人已行。看在何爻﹐便知人在何處。如在初二爻﹐方發足﹔在三四爻﹐將到門﹔在五爻﹐在中途﹔在六爻﹐還在地頭﹐歸期尙遠。用爻不動﹐日辰動爻又無衝並者﹐安居異鄕﹐未有歸念也。

克速生遲﹐我若制他難見面﹔用爻動﹐歸期可擬。日辰若克世﹐人必速至﹔生世合世﹐人必歸遲。最怕世爻克制用爻﹐乃未能歸。

三門四戶﹐應如合世卽還家。三爻爲門﹐四爻爲戶。臨用爻動﹐歸程已近。更得應爻動爻克世生世﹐而用爻又無制伏者﹐人卽到家﹐可立而待也。

動化退神﹐人旣來而復返﹔凡寅動化卯﹐巳動化午類﹐謂進神﹔酉動化申﹐子動化亥類﹐謂退神。用爻若化進神﹐行人急急回來﹐不日可望﹔化退神﹐行人𨿽來仍復返﹔空動亦然。看臨何爻﹐便知何處轉去。要知行幾里路去﹐以生成數斷之。如一六水數﹐二七火數﹐三八木數﹐四九金數﹐五十土數。陽爻以天數推﹐陰爻以地數推﹔生旺倍加﹐死絕減半。

靜生世位﹐身未動而懷歸。六爻安靜﹐人必未歸。若應生世合世﹐或世應比和﹐用爻生合世爻者﹐身𨿽未動﹐已有歸意。但看衝動月日起程﹐生旺旬日必來。有气主速到﹐無气主遲滯。

若遇暗衝﹐睹物起傷情之客況﹔卦爻不動﹐本無歸意。若得日辰衝動應爻或用爻者﹐必然睹物思鄕﹐方欲起意回家。日辰𨿽衝﹐而月建動爻克制者﹐縱有客況﹐亦難起程也。

如逢合住﹐臨行有塵事之羈身。用爻發動﹐固是歸兆。若遇動爻日辰作合﹐謂之合住。其人𨿽欲回家﹐因事絆住﹐不得歸來也。如被父母合住﹐必因長上所畱﹐或因文書阻滯﹔財爻合住﹐必因婦人迷戀﹐或因財物淹畱﹔兄弟合住﹐多因朋友同伴﹐口舌所阻﹔子孫合住﹐必因小口﹐六畜僧道所阻﹔官鬼合住﹐帶吉﹐則貴人所畱﹔加凶﹐是火盜官災絆住。

世克應而俱動﹐轉往他方﹔凡占行人﹐卦爻宜動不宜靜。世動歸心必切﹐應動身已登程。若動世克動應﹐行人𨿽來﹐而往他處﹐非歸家也。用爻動而生合應爻者﹐同此推斷。

應比世而皆空﹐難歸故里。應爲客鄕﹐世爲家鄕。應爻生世合世﹐是行人思家之象﹐可望其歸也。世應比和﹐本非歸兆﹐必得用爻動來克世合世﹐乃能歸耳。惟怕應爻空亡﹐𨿽來亦必遲緩。更與世爻皆空﹐則欲來不來﹐必無準實﹐難望其歸來也。若應不空﹐而世獨空亡者﹐又主行人已離彼處﹐反主歸速也。用爻更動﹐可立而待也。

遠行最怕用爻傷﹐尢嫌入墓﹔遠出行人﹐若得用爻出現﹐不臨空亡﹐不受傷克﹐卦有財福﹐便主在外吉利﹐𨿽歸遲無妨。在死墓絕地﹐或日月動變刑克﹐皆主不利。若用爻無故自空﹐或變入死墓空絕﹐或忌爻乘旺帶殺發動﹐或卦無用爻﹐應又空者﹐皆當以死斷之。

近出何妨主象伏﹐偏利逢衝。家內近出行人﹐用爻伏藏﹐必有事故不歸。若得日辰動爻衝之﹐則便歸。或無日辰動爻相衝﹐至衝動日時卽到。用爻安靜﹐亦依此斷。不歸事﹐詳見下。

若伏空鄕﹐須究卦中之六合﹔用爻空亡﹐必須中間克破伏上飛神﹐方得露出伏神爲用。否則終被把住﹐𨿽有提起之爻﹐亦何用哉﹗若得伏於空亡爻下﹐一遇動爻日辰六合﹐卽出爲用﹐行人可望其歸。六沖尢妙。更決歸期﹐亦以沖合月日定之。若伏神自遇空亡﹐恐作他鄕之鬼﹐必無歸日。

如藏官下﹐當參飛上之六神。用爻伏官鬼爻下﹐必爲凶事所羈。如臨靑龍﹐必因酒色成病不歸﹔臨朱雀﹐必因官非口舌不歸﹔臨勾陳﹐蹼跌損傷﹔臨螣蛇﹐牽連驚恐﹔臨白虎﹐臥病不起﹔臨玄武﹐被盜失財不歸。凡遇土鬼爲病﹐火鬼爲訟﹐勿論六神可也。卦無官鬼﹐亦依上斷。

兄弟遮藏﹐緣是非而不返﹔用爻伏在兄爻下﹐必有是非口舌﹐爭鬥事不歸。加朱雀爲賭博﹐化官鬼爲失財﹐臨白虎爲風波。

子孫把住﹐由樂酒以忘歸。用爻伏於子孫下﹐必爲遊樂﹑飲酒﹑田獵﹑串戲﹑走馬而不歸也。不然﹐亦爲六畜之故﹐小兒之事﹐僧道之阻﹐所以不得歸家。

父爲文書之阻滯﹔用爻伏於父爻下﹐必爲文書阻節﹐或爲手藝不歸。不然﹐則是尊長所畱。卦無父母﹐或落空亡﹐必無路引。動化空﹐路引己失﹔父化父﹐兩人合一引。

財因買賣之牽連。用爻伏於妻財下﹐必爲經營買賣之故而不歸。財爻空亡﹐或遇兄劫﹐多因折本。財臨有气﹐或遇生扶﹐必有利息﹐故忘家也。若臨靑龍玄武﹐必是迷花不返。

用伏應財之下﹐身贅他家﹔用爻伏於應上﹐妻財之下﹐必然身贅他家﹐不思歸也。財動生合世爻﹐掣婦歸家。財爻若與伏神不相生合﹐乃是與人掌財﹐或是倚靠他家﹐非婚婿也。

主投財庫之中﹐名畱富室。用爻伏於財庫下﹐其人必在富家掌財。伏神衰絕無气﹐則是傍他度活耳。若得用爻出現﹐在財庫爻動﹐異日必然滿載而回。更加靑龍月建﹐尢爲稱意。

五爻有鬼﹐皆因途路之不通﹔鬼在五爻動﹐必是途路梗塞不通﹐故不歸也。五爻若遇忌殺發動﹐亦然。五爻空亡﹐亦是道路不通之象也。

一卦無財﹐只爲盤纏之缺乏。卦中動變月日﹐皆無財爻者﹐爲無路費﹐故不歸。有財無故自空者﹐亦然。行人原爲財利者﹐必不遂意。

墓持墓動﹐必然臥病呻吟﹔用爻入墓化墓﹐或持鬼墓﹐或卦有鬼墓爻動﹐或用伏於鬼墓爻下﹐皆主病臥他家﹐故不回也。若伏官爻下﹐亦然。帶朱雀﹐或化文書﹐必在獄中﹐非病也。

世合世衝﹐須用遣人尋覓。用爻安靜﹐得世爻發動﹐衝起合起者﹐必須自去尋覓﹐方能歸。用爻伏藏﹐得世爻提起﹔用爻入墓﹐得世爻破墓﹔皆用尋覓方回。

合逢玄武﹐昏迷美色不思鄕﹔六合卦﹐玄武財動﹔或用臨玄武﹐動而遇財爻合住﹔或用伏玄武財下﹔或卦有三合財局﹐而玄武亦動其中者﹔皆主行人在外貪花戀色﹐不思故鄕也。若得動爻日辰﹐衝破克破合爻﹐庶有歸日。若用臨玄武化鬼﹐或伏玄武鬼下﹐而財爻不相合者﹐其人在外﹐必爲盜賊。不然﹐亦被盜攀害﹐故不歸也。

卦得遊魂﹐漂泊他方無定迹。遊魂卦應爻發動﹐行人東遊西走﹐不在一方。用在五爻動﹐亦然。遊魂化遊魂﹐行迹不定﹔遊魂化歸魂﹐遊徧方歸。

日並忌興休望到﹔身臨用發必然歸。克制主象者﹐爲忌爻。若在卦中發﹐或臨身世﹐或帶日辰﹐或被日辰衝並﹐皆主不歸。若得用臨卦身﹐出現發動﹐則必回來。若持世動﹐亦可望其歸。

父動卦中﹐當有魚書之寄﹔凡占行人﹐卦有父動﹐必有音信寄來。生世合世﹐持世克世﹐皆主來速﹔世生世克﹐則來遲。化出喜爻﹐或化福爻﹐是喜信﹔或化忌爻﹐或化官爻﹐是凶信。動空化空﹐是虛信﹔加螣蛇化兄﹐亦恐未的。父化父﹐兩次信來。若逢合住﹐音信被人沈匿﹔或帶書人有事﹐稽延在途﹐未能到也。若逢衝散﹐書信已失。重爻則已報過。

財興世上﹐應無雁信之來。凡占望信﹐遇父爻衰靜﹐或空或伏﹐或有財動﹐或財爻旺臨身世﹐皆主無信。卦有動爻﹐化出父母生合世爻﹐卽是其人傳信也。如兄化出﹐朋友寄來類。

欲決歸期之遠近﹐須詳主象之興衰。用爻旺相﹐歸必速﹔休囚﹐歸必遲。生旺墓日歸﹔休囚死絕﹐生旺日歸。安靜﹐衝動日歸。發動﹐卽以本爻定其月日。或入墓﹐或合住﹐以破墓破合日定之。靜而有衝者﹐以六合日斷之﹔動而克制者﹐以三合日斷之。代占﹐以應爻論之。遠以年月斷﹐近以日時推。獨發之爻﹐亦可推之。如子爻動﹐卽取子日爲歸期。

動處靜中﹐含蓄許多凶吉象﹔天涯海角﹐羈畱多少利名人。

二十九﹑舟船﹕

凡卜買船﹐斷同船戶。凡卜買船吉凶﹐與船戶人占一同推斷。若船戶自來占卜﹐要同家宅﹐斷之爲是。

六親持世﹐可推新舊之由﹔財福持世﹐是新船﹔父母持世﹐是舊船﹔兄弟持世﹐半新半舊﹔鬼爻持世﹐災驚不利。

諸鬼動臨﹐可識節病之處。金鬼釘少﹐土鬼灰少﹐木鬼有縫﹐水鬼有漏孔處﹐火鬼有燥裂。

初二爻爲前艙﹐要持財福﹔五六爻爲後舵﹐怕見官兄。以上皆要臨靑龍天喜﹐貴人財福則吉。主有富貴之人上船﹐吉利。四爻三爻爲中艙﹐亦要帶財福。

父作梢公﹐不宜傷克﹔父母爲船﹐又作梢公。要生旺﹐不被日辰動爻傷克爲吉。占買船﹐要財靜﹐則船好﹐無損壞處。

龍爲船尾﹐豈可空刑。靑龍爲船尾。生旺動持生合世﹐皆主利益稱意。

螣蛇辧索纜之堅牢﹔螣蛇爲索纜。空則枯爛不好﹐旺則堅牢美利。

白虎爲帆檣之順利。白虎屬風﹐故取爲風帆。若生旺帶財福吉神﹐動持生合世身﹐則船有好帆﹐使風順快。若白虎帶凶鬼惡殺﹐旺動克害世身﹐大不利﹔主遭失風傾覆之患。勾陳爲鐵錨。休囚空亡﹐船無鐵錨﹔帶鬼克世﹐鐵錨爲怪﹔化空絕有失。

六爻皆吉不傷身﹔四海遨遊無阻滯。六爻生合﹐財福吉神又生旺﹐持世身﹐動爻又不來傷克﹐則無往不利。𨿽遠遊於四海五湖﹐亦皆吉利。若子水持世﹐其船損人丁。每驗卦法﹐又看行船出入避忌爻。如鬼兄白虎臨太歲爻﹐動來刑沖克害世身﹐必有風波險惡。更有凶神克世﹐大凶。

三十﹑娼家﹕

養身於花柳之中﹐曰娼與妓﹔識禍福於幾微之際﹐惟蓍與龜。花街托迹﹐柳巷安身。門外紛紛﹐總是風流子弟﹔窗前濟濟﹐無非歌舞佳人。

若要安寧﹐必得世無沖克﹔欲求稱意﹐還須應去生扶。凡遇娼家﹐卜住居家宅生意類﹐皆以世爲主娼之人﹐應爲宿娼之客。若得月建日辰動爻﹐俱不刑沖克世﹐必主家宅吉利﹐人口安寧。更遇應來生合﹐乃十全好卦﹐凡事稱心。𨿽常人占宅﹐亦要應爻生合世爻﹐則主謀望有成﹐所求多遂。應空多不利。

卦見六沖﹐往來亦徒迎迓﹝1﹞﹔六沖卦﹐來往人多﹐但主空來空往。更若兄動﹐恐有無籍棍徒攪擾。若遇六沖﹐而世應爻空﹐或財爻發動﹐必主住居不久﹐或不安。

爻當六合﹐晨昏幸爾盤桓。娼家得六合卦最吉。蓋合則情份相投﹐必主人多顧戀。內外和同﹐家門雍睦。得三合﹐六合太過者﹐尢利。常人占宅﹐反忌之﹐必主家中淫亂。娼家則以此爲主。所以﹐斷法不同也。

財若空亡﹐錢樹子愼防傾倒﹔財爲娼妓。無故自空﹐或衰絕受克﹐主妓女喪亡。財若重疊﹐妓女必多。旺相則顏色美麗﹐衰則容貌不妍﹐刑則有病。月日動爻無生無合﹐人不眷戀。胎養年少﹐若逢墓庫﹐老年娼妓。凡遇火爻善歌﹐木爻善舞﹐水爻則體態輕盈﹐金則肌膚白淨﹐土則容儀渾厚。動則善於奉承。其餘詳見性情篇。

官如墓絕﹐探花郎那得棲遲。官爲宿客﹐生意之主。若得動來生合世爻﹐必多宿客下顧。更得日辰來扶﹐必有貴人招接。惟怕空亡墓絕﹐則宿客不多﹐縱有亦非富貴豪客。若得變出財爻生合﹐必是舍財大俠也。

妻財官鬼﹐二者不可相無﹔無財﹐主無出色之故﹔無官﹐主無貴客招接。皆主錢財不聚﹐破耗多端。若財官俱無﹐或一空一伏﹐是時運不濟﹐定當守困。

財鬼父兄﹐子孫皆宜不動。住居得安靜卦﹐必然人口平安﹐門庭淸吉。若見交重﹐定多駁雜。蓋六親中惟子孫爲吉。常人占﹐𨿽喜發動﹔而娼家又非所宜﹐以其克制宿客故也。但得五類俱全﹐六爻不動﹐財鬼有气﹐世身有助﹐便是上吉之卦。

鬼殺傷身﹐火盜官災多恐怖﹔鬼爻生合世爻﹐是宿客顧戀之象﹐𨿽動亦吉。若衝刑克害﹐則是鬼殺爲禍。重則官災火盜﹐輕則是非口舌。以五行六神參看﹐並見前篇。

日辰衝父﹐住居屋宅有更張。父母爲居處屋宅。若在卦中發動﹐或被日辰沖克﹐或父母化出財爻﹐皆主所居屋宅﹐當有更變。如占住居﹐必住不久。否則﹐所居屋宅﹐亦必破壞。

兄弟交重﹐罄﹝2﹞囊用度﹔兄弟主生涯冷淡﹐破耗多端。更有生扶﹐則罄資用度﹐亦無了日。變出鬼爻﹐常招是非口舌﹔所來之人﹐亦無好客。有制稍可。大抵兄弟不動﹐財爻衰弱﹐或變死墓空絕﹐皆主生意不濟。兄弟發動則尢不濟。

子孫藏伏﹐蹙﹝3﹞額追陪。子孫爲褔徳喜悅之神。娼家𨿽不宜動﹐然不可空亡隱伏﹔主家宅不安﹐住居不穩﹐生涯不旺﹐虛度光陰﹐蹙額過日而已。若見刑殺克世身﹐不嫌此爻發動。

財化福爻﹐家出從良之妓﹔財不宜動﹐動則妓女走失。若化父﹐妓必精曉彈唱﹐善能迎接。化兄﹐不善奉侍﹐禮貌粗俗﹐言語多詐﹐彈唱亦低。化鬼﹐須防妓女不測災禍。化財﹐謂用化用﹐恐有逃亡走閃之事。若逢沖克﹐或臨空動﹐皆然。化子﹐有從良之志﹔𨿽在風塵﹐亦是彊爲也。卦無財﹐而本宮財伏子下﹐或從子化出者﹐亦然。

官居刑地﹐門招惡病之人。鬼帶刑爻生合世身﹐多招帶病之人來往。與世生合﹐與財刑沖﹐須防妓亦沾染。鬼化鬼﹐或化忌爻刑克世身﹐恐因宿客致禍。有制不妨﹐有救可解。

忌動衰空﹐閒是閒非閒撓括﹔忌則克制世爻之神。凡事皆怕見之。若在卦中發動﹐必不吉利。如得休囚無气﹐而又空亡﹐𨿽動不妨。但主閒事閒非﹐虛災虛禍而已﹐必無大害。

財興克世﹐有財有利有驚疑。凡遇財爻旺相﹐住宅必有生意。但不宜動來傷克耳。蓋財乃生禍之端﹐所以﹐𨿽吉而有所忌也。如帶刑害虎蛇等殺﹐乘旺動克身世﹐必然因財致禍。以上十二條﹐非此一事爲然。常人家宅同此推斷。

能將玄理以精詳﹐眞乃黃金而不易。

﹝此乃黃金策全篇結語。﹞

生僻字注釋﹕﹝1﹞【迓】讀音﹕ya﹐四聲。意爲﹕迎接。﹝2﹞【罄】讀音﹕qing﹐四聲。意爲﹕盡﹐空。﹝3﹞【蹙】讀音﹕cu﹐四聲。意爲﹕皺著眉頭。形容愁苦的樣子。

——黃金策全文完——

附﹕闡幽精要﹕

一﹑觀人斷法﹕

先天妙訣少人知﹐但看來人急與遲﹔喜笑一聲將吉斷﹐慌忙煩惱作凶推。入門坐定寬容問﹐斷他災禍盡消除﹔若見著衣並束帶﹐出入功名事事宜。若見並肩挽手過﹐合本求財利有餘﹔僧尼道姑如何斷﹐斷他離祖又刑妻。

虎易評注﹕此篇的描述﹐是爲外應斷法。學者看卦斷事﹐還是應該以六爻分析爲主﹐結合外應﹐綜合分析判斷爲宜。不致有失偏頗。

二﹑六神情性賦﹕

靑龍持世﹕爲人愷悌﹐有仁有徳﹔朱雀持世﹕一生好訟﹐招是招非﹔勾陳持世﹕爲人穩重﹐行事遲鈍﹔鰧蛇持世﹕爲人少信﹐有頭無尾﹔白虎持世﹕一生剛彊好勇﹐志短無謀﹔玄武持世﹕爲人慳吝姦雄﹐吝小失大。

虎易評注﹕此篇描述六神持世﹐所表示的求測人之性情﹐爲一般的描述原則。但是﹐其世爻所值日月的旺衰程度是不一樣的﹐因此﹐其性情也是不一樣的。學者可根據其原理去推演﹐擴展﹐不要被此所局限。

三﹑身命章﹕

旣富且壽﹐世爻旺相更無傷﹔非夭則貧﹐身位休囚嫌受制。卦宮衰弱根基淺﹐爻象興隆命運彊。世居空地﹐終身作事無成﹔身人墓鄕﹐到老求謀未遂。若問成家﹐嫌六沖之爲卦﹔要知創業﹐喜六合之成爻。旺世助身﹐彊自撐持﹔衰世有扶﹐因人創立。日時合助﹐一生偏得小人心﹔歲月克衝﹐半世未沾君子澤。父母持世﹐辛勤勞碌﹔兄弟持世﹐疾病連綿。遇兄興﹐則錢財莫聚﹔見子動﹐則身不犯刑。子死妻亡﹐絕俗離塵之輩﹔貴臨祿到﹐出將入相之人。遇龍福而無气﹐縱淸髙亦是寒儒﹔逢虎財而旺彊﹐𨿽粗俗而還富客。朱雀與福徳臨身﹐合作梨園子弟﹔白虎逢父爻持世﹐定爲柳柏屠夫。世加玄武官爻﹐必梁上之君子﹔身持勾陳父母﹐是野外之農夫。財福司權﹐榮華有日﹔兄官秉政﹐破敗無常。運至中年﹐凶殺莫交折挫﹔時當晚景﹐惡星尢忌攻衝。妻水加龍﹐必是詩書顯達﹔土財月建﹐定知店業營生。若臨華蓋空亡﹐當知僧道﹔但逢靑龍月徳﹐定爲郎官。

四﹑家宅說﹕

財逢死絕之鄕﹐兒孫冷淡﹔世值空亡之兆﹐家計荒涼。鰧蛇鬼動於子孫﹐家人自縊﹔玄武爻興於子息﹐婦女風流。咸池與白虎同居﹐呼廬好飲﹔天乙與靑龍共位﹐足義多仁。火興爲宅屋之傍﹐土動乃園林之側。宅臨巳午﹐非窯竈﹐則近於廚堂﹔木值空亡﹐因斧斤﹐遂敗於古墓。絕臨金位﹐師巫寺觀之傍﹔鬼在火鄕﹐社廟神壇之所。不見人多惡疾﹐須知女落風塵。虎伴交重﹐乃是重喪之殺﹔龍居金位﹐名爲進寶之鄕。勾陳帶土﹐而進益於田園﹔靑龍持世﹐乃新修之宅舍。凡卦數推之陰陽﹐更加細看。世爲宅﹐而言禍福﹔應爲人﹐而定吉凶。靑龍爻動﹐而近日新修﹔白虎爻興﹐而經年破漏。旺相者﹐則資財進益﹔休囚者﹐則倉庫空虛。宜視衰旺﹐以明吉凶。父母子孫俱旺﹐老者安﹐少者康﹔鰧蛇白虎安靜﹐災不生﹐禍不作。午爲馬﹐丑爲牛﹐酉爲雞﹐亥爲豬﹐戌爲犬﹐巳爲蛇。吉神生旺﹐每歲增添﹔爻值空亡﹐連年退損。巳午爲之湯火﹐申酉爲之刀砧。水湯火災﹐子午爻動﹔雞鳴犬吠﹐酉戌鬼臨。天喜貴臨內卦﹐後堂新修﹔破碎空臨外像﹐正屋瑯璫。竹木園林﹐寅卯同斷﹔池塘穴坎﹐亥子同推。玄武爲後﹐左是靑龍﹐朱雀爲前﹐白虎居右。陰陽動靜﹐仔細推詳﹔禍福吉凶﹐分明察斷。

五﹑柳神經﹕

凡占家宅﹐先觀鬼神之機﹐次辧六爻所用。父化父﹐人家兩姓﹔鬼化鬼﹐家宅多災。父爲宅宇之基﹐財是竈廚之所。子孫爲井﹐兄弟爲門。父爻值墓﹐家多疾病之人﹔財位臨空﹐宅住貧窮之輩。子逢金旺﹐便知鏡子光明﹔子值木衰﹐可見秤無星兩。子是長流﹐須分前後﹔亥爲塘浦﹐要辧方隅。醜爲田園﹐寅爲樹木﹐卯爲蓬蒿﹐辰爲平地﹐巳爲焰煙﹐午爲火意﹐未爲山嶺﹐申爲金銀﹐酉爲銅鐵﹐戌爲穴坑。交重詳察。重是曲圓﹐交是方直﹔陰土爲坑﹐陽土爲宅。父居坎位﹐四圍有水汪洋﹔父臨木爻﹐繞屋樹林森茂。財福吉神內象﹐必然先富而後貧﹔兄鬼煞虎內宮﹐以定先貧而後富。父入勾陳土位﹐丰稔田園﹔日刑木父休囚﹐損傷桌凳。父臨入墓﹐墳冢爲殃﹔鬼生世象﹐家神作崇。鰧蛇入木﹐家招縊死之人﹔玄武臨身﹐必出投河之鬼。火炎旺動人多﹐木位興隆樹茂。火爻伏鬼﹐定生目疾之人﹔水位隱官﹐必有盲聾之輩。二姓同居﹐必有兩重兄弟﹔爹娘又見﹐宮中父母再逢。父入子宮﹐必主後娘來就﹔子臨父位﹐定主隨母嫁人。子見兩重﹐螟蛉亦有﹔兄爻單見﹐雁侶難同。兄化鬼以空亡﹐兄弟空房﹔父臨空以化鬼﹐父娘作故。陰兄化入陽兄﹐嫂贅晚夫同捨﹔陰子變入陽子﹐女招婿而同家。父化父﹐外娘晚位﹔財化財﹐當娶雙妻。喪門殺動﹐本是災非孝服﹔天喜星臨﹐必然嫁娶添丁。披頭動﹐要出瘋癲﹔五鬼興﹐必生暗眼。羊刃臨財﹐定是屠酤之輩﹔咸池入酉﹐必然花酒生涯。財入咸池化鬼﹐女多獨守﹔子臨寡宿化官﹐男主孤虛。驛馬值世﹐奔波不定﹔貴人生身﹐好享榮華。世應兩衝﹐家門括擾﹔爻逢六合﹐和气相同。子入鬼關﹐小口豈無傷損﹔財臨大殺﹐婦人必有產亡。辛未持世﹐大路當門﹔戊戌五爻﹐竹木當路。蛇入屋來﹐四爻鰧蛇土動﹔鵲巢當戶﹐六爻朱雀木興。靑龍六位巽宮﹐家有頭風之疾﹔玄武初爻鬼動﹐必生腳濕之人。鰧蛇木鬼臨門﹐家出自縊﹔白虎土殺入戶﹐家有血光。火燒家堂﹐子入火鄕化火﹔鼠來害物﹐鬼宮化出子爻。南上邪神﹐朱雀鬼臨火動﹔北方之鬼﹐玄武動而水興。金鬼西方之佛像﹐木鬼東嶽之至尊。福世當年獲慶﹐殺鬼每日閒災。兄動而姦人脫漏﹐福興而吉事頻來。鬼化亥未﹐願欠豬羊﹔子化申辰﹐佛前燈願。衝開丙戌丁亥﹐墻倒壁穿﹔合扶己卯戊寅﹐城堅土厚。衝動丙寅﹐香鑪破損﹔旺搖庚戌﹐首飾鮮明。戌化土金﹐犬多黃色﹔金鬼化子﹐鼠作妖聲。初爻鬼武﹐雞鴨人偸﹔三位官空﹐養豬無畜。二爻鬼殺﹐犬必傷人﹔四位殺官﹐羊多猝死。五位休鬼﹐耕牛不興﹔六位虎鬼﹐馬無乘坐。心气病﹐火鬼動﹔脾胃災﹐土鬼搖。初位殺空﹐小兒難養﹔六爻木鬼﹐老者中風。上透金爻﹐終年眼暗﹔五爻火鬼﹐癆瘵纏身。靑龍木鬼﹐必是觀音﹔玄武水鬼﹐恐其玄帝。寅爲神﹐神帶虎行﹔午爲神﹐神騎馬走。太歲臨鬼克世﹐一年非事卽陰司﹔日辰福徳扶身﹐四季開眉而興旺。

六﹑參玄賦﹕

一卦能推吉凶﹐六爻可分禍福。凡占家宅﹐先觀神鬼之機﹔欲問人煙﹐須究旺相之象。父爲屋宇之基﹐財是竈廚之所。父爻入墓﹐家多疾病之人﹔財位臨空﹐宅有產亡之鬼。旺相宅新﹐休囚宅舊。兄作爲門﹐更怕日辰衝損﹔子孫爲器﹐最憂月破加臨。子逢金旺﹐便言鏡必光明﹔福值木衰﹐可見秤無星兩。金鬼休囚﹐香鑪破損﹔木官旺相﹐神像無傷。父母安靜﹐祖先神主安寧﹔官鬼爻興﹐家宅人丁不穩。父入土爻旺相﹐丰稔田園﹔日衝木父休囚﹐破損桌凳。父臨丘墓﹐家冢爲殃﹔木動坎宮﹐橋梁作礙。木臨朱雀﹐匣藏契券爲殃﹔木入靑龍﹐家有船車往泛。官伏土中﹐磉﹝1﹞磚不利﹔鬼藏木下﹐棺槨爲妖。更將一例推占﹐須著六爻分究。鬼臨初位暗興﹐宅有伏屍古煞﹔官遇六爻暗動﹐匠工作獘爲殃。巽宮木動﹐當生縊頸之人﹔坎卦水興﹐必出投河之鬼。離宮水動﹐湯澆死﹔但遇火鬼﹐火湯傷。官臨土旺﹐斷言土府搶攘﹔鬼值木興﹐詳會樹神作礙。鬼入坤來﹐定有墳塋之崇﹔官臨艮上﹐必逢獄禁之魂。鬼附鰧蛇生怪夢﹐官臨朱雀惹閒非。貴人官﹐當生拔萃之兒郎﹔劫殺鬼﹐須慮穿窬之盜賊。鬼克兄﹐門當破損﹕官衰世﹐宅有多災。財龍旺相﹐必是潤屋之家﹔妻虎休囚﹐定是枯茅之舍。財旺初爻﹐雞鵝作畜﹔妻衰外像﹐豕畜多虧。天乙財爻﹐定出縉紳﹝2﹞之子﹔咸池妻位﹐應生娼妓之人。子臨二位﹐乃知犬吠生人﹔福值坎爻﹐定有貓啣耗鼠。兄是門墻土壤﹐弟爲口舌鄰房。交重土弟休囚﹐必定墻壁坍塌﹔發動木兄死廢﹐定還門戶歪斜。又兼月建克衝﹐斷爲破戶﹔喜見日辰生助﹐決是新門。兄臨月建坎宮﹐曾支坑廁﹔弟在水爻浴位﹐必砌浴缸。間兄發動克衝﹐鄰家嫉妒﹔兄弟扶持身世﹐朋友忻偕。兄克金財妻有病﹐弟臨火應友多非。劫臨兄動﹐謹備賊徒﹔空值弟興﹐定分門戶。六爻無水溝渠塞﹐一卦無金鼎鑊﹝3﹞傷。木位興隆多樹木﹐火爻旺相足人煙。日克火爻﹐當生眼疾﹔日衝坎位﹐定主耳聾。日克木財牀榻損﹐日衝木弟拄榰﹝4﹞傷。若問何方﹐須詳爻象﹔要知何處﹐定察墓爻。但值兩妻之火﹐兩處煙廚﹔或臨二父之離﹐二家屋宇。不然二姓更同居﹐須把六神分仔細。

生僻字注釋﹕﹝1﹞【磉】讀音﹕sang﹐三聲。意爲柱子底下的石礅。﹝2﹞【縉紳】讀音﹕jin﹐四聲。shen﹐一聲。意爲有官職或者做過官的人。﹝3﹞【鼎鑊】讀音﹕ding﹐三聲。huo﹐四聲。意爲古代煮東西的器物﹐相當於現在的鍋。﹝4﹞【榰】讀音﹕zhi﹐一聲。意爲﹕柱下的木礎或石礎。

七﹑家宅祕訣﹕

凡占家宅﹐細察五行。木合父爻變申酉﹐瓦檐艸脊﹔金生母位逢福徳﹐玉砌雕欄。間坐寅卯衰又克﹐窗檻橫斜﹔應臨亥子木相逢﹐池橋出入。主象無傷﹐且喜來占有慶﹔忌爻有制﹐須知見險無虞。六爻安靜﹐則門庭淸吉﹔五類俱全﹐則宅眷安寧。鬼墓臨身﹐常有陰人伏枕﹔日辰生世﹐每多喜事臨門。最怕歲君克世身﹐一年不利﹔尢嫌鬼殺逢發動﹐合宅多災。世受克衝﹐家主終遭患難﹔財逢刑害﹐妻奴必見災危。陰鬼主陰司之病癥﹐陽鬼爲戶役之官非。金則凶傷﹐水須失脫。巳午憂火燭之虛驚﹐土木恐田桑之欠熟。若出二爻湯火中﹐切宜仔細﹔如加六位棟梁下﹐須愼崩摧。壁壓墻頃﹐卻被土衝兄克﹔蛇傷虎咬﹐皆因巳害寅刑。遭壬午之官﹐乘馬難逃跌蹼﹔遇戊寅之鬼﹐行船必被風波。官爻藏伏﹐財耗而冢墓荒蕪﹔妻位殺官﹐家中每逃亡奴婢。動出子孫胎﹐當有陰人妊子﹔助成門戶鬼﹐須防橫禍臨門。福應生身﹐且喜添增人口﹔土財合世﹐定知廣置田園。世值動妻屋不賣﹐而雙親有損﹔世臨空福身無傷﹐而小口有災。財鬼一同生合﹐慶及婚姻﹔兄弟兩見刑沖﹐災連眷屬。鬼在門頭﹐日日駁駁雜雜﹔官居宅上﹐時時喞喞噥噥。無路則不宜遠出﹐無宅則利往他鄕。財化財爻﹐遇玄武須防剪綹﹕陰合陰位﹐加官殺切莫貪花。子卯夫妻﹐日下當遭反目﹔辰戌兄弟﹐月中定見鬩﹝1﹞墻。印綬合官扶世﹐仕途亨通﹔妻財化福持身﹐貴人淹滯。若問血財﹐當詳血肖。遇吉則長養無疑﹐遇凶則猥攮﹝2﹞有損。更兼制化﹐方窮就裏之精微﹔能達變通﹐了談人間之禍福。

生僻字注釋﹕﹝1﹞【鬩】讀音﹕xi﹐四聲。意爲﹕爭吵﹐爭鬥。﹝2﹞【猥攮】讀音﹕wei﹐三聲。nang﹐三聲。猥﹕意爲﹕多﹐卑鄙﹐下流。攮﹕意爲﹝用刀﹞刺。

八﹑家宅六爻賦﹕

六沖六合﹐不離五行﹐要識玄微﹐細推生克。初爻是井﹐切忌勾陳。靑龍則泉水生香﹐白虎則漧枯坍塌。朱雀一雙在宅﹐勾陳塡沒無尋。鰧蛇主怪異深藏﹐玄武有器皿埋沒。欲知枯井年深﹐須察子孫久遠。二爻是竈﹐切忌克衝。子孫發動﹐主竈不利家丁﹔官鬼空亡﹐定害陰人小口。兄弟動﹐則重立竈基﹔父母興﹐則竈將坍塌。朱雀臨爻﹐必主陰人哭竈﹔鰧蛇坐世﹐定然釜甑虛鳴。玄武主偸鍋盜釜﹔白虎主破損東廚。勾陳定見虛驚﹐朱雀多招口舌。三門四戶﹐細看衝刑。子孫發動﹐門臨綠水靑山﹔爻值靑龍﹐戶對髙樓聳閣。父母臨爻﹐宅近街衢市井﹔伏連官鬼﹐家鄰古墓神壇。勾陳發動﹐必多破損﹔朱雀興隆﹐定主倒裝。要知閥閱侯門﹐須看靑龍興旺﹔欲識鐵石庭戶﹐細察蛇臨位興。五爲道路﹐怕犯六神。朱雀持世﹐南方遠路衝門﹔玄武克身﹐北地相親宅宇。靑龍喜巽地來龍﹐白虎怕西南走動。勾陳遇鬼﹐家中有路可行人﹔玄武來衝﹐宅內有橋通大路。鰧蛇若值飛爻﹐溝壑必生災咎。六是梁棟﹐切忌空亡。子孫發動﹐必主畫棟雕梁﹔父母興隆﹐定是松楠雜木。財動則換舊更新﹐兄興定幫梁接柱。土父空亡﹐墻壁坍塌﹔木官沖克﹐接斗斷梁。

九﹑搜精六爻﹕

初爻論根基﹐鬼動卻非宜﹔宅邊有古墓﹐災殃損小兒。陽圓陰方地﹐合方長生基﹔衝凹刑尖削﹐克破合圓基。克五宅長病﹐克二宅母危﹔世爻若值此﹐兩處起根基。有水必有井﹐明堂有井鬼﹔白虎同臨位﹐定主有橋頹。動化日辰合﹐暗井掩無泥﹔初爻父子吉﹐兄鬼外人基。更若初爻動﹐坍損有髙低﹔財值身旺地﹐休囚值不宜。玄武臨初位﹐溝潭不利時﹔更值鰧蛇上﹐樹根穿破基。

二爻爲宅母﹐財祿終有吉﹔殺鬼動交重﹐宅母防災厄。值鬼竈跨梁﹐小口生啾喞﹝1﹞﹔兄在二三爻﹐坑竈近相逼。玄武合水爻﹐暗井無人識﹔玄武入土爻﹐穢污豬羊室。旺新休舊竈﹐虛竈腳不實﹔一卦兩重財﹐二竈煙火出。子孫日辰衝﹐竈邊路不吉﹔生扶兩眼竈﹐玄武溝潭塞。財爻卦內凶﹐有竈無廚食﹔二爻入興動﹐此竈曾修葺。二爻被金衝﹐鍋破當知識﹔二爻值空亡﹐廢竈無差失。應若臨二爻﹐外姓人同室﹔財福坐淸髙﹐兄破人無益。朱雀火動空﹐竈復重置立﹔兄弟化兄弟﹐兩門合出入。財爻克世身﹐媳婦欺婆力﹔世鬼值此爻﹐總是離家室。若是二爻空﹐子定無娘力﹔化出父母爻﹐屋後被人出。父母龍徳臨﹐必是公侯宅﹔空休與應同﹐搭角屋相及。木死逢蛇陳﹐中蓋是端的﹔二爻木化木﹐廣起樓臺屋。二爻鬼化鬼﹐前後廳堂室﹔土金臨此動﹐必定主開辟。木爻朱雀動﹐市井相連迹﹔二爻日月破﹐災禍無休日。欲識換人居﹐日辰衝世宅﹔財子同父兄﹐亦然主換宅。二爻財化父﹐必是建新宅﹔爻休六神旺﹐半舊半新室。龍臨長短居﹐蛇是牽連屋﹔玄武是空居﹐朱雀多開辟。二爻休化旺﹐前舊後新宅﹔龍徳貴人臨﹐家中足衣食。財福吉神空﹐貧窮日相逼。

三爻爲門戶﹐龍旺主光新﹔休囚衝破損﹐財子福相臻。若值龍蛇上﹐捆縛必有繩﹔衝二居爲路﹐合二定爲門。四爻來衝破﹐相對有穿心﹔三四俱兄弟﹐出入有兩門。玄武臨其上﹐門上漏相侵﹔三四俱發動﹐意要更攺新。兄弟主破耗﹐空亡無大門﹔不然主破碎﹐左有右無存。若是逢沖克﹐出入欠正行﹔三爻俱龍木﹐牀帳必然新。若臨申酉位﹐破損不須論﹔不正偏倚損﹐日辰衝破刑。鰧蛇臨鬼動﹐怪異及虛驚﹔若臨玄武鬼﹐作怪在陰人。玄武臨其上﹐穢污地不淸﹔卯木三爻上﹐神堂下牀停。不然樓板上﹐樓板上安尋﹔子午卯酉正﹐辰戌丑未橫。寅申巳亥位﹐必主落角停﹔三爻論香火﹐不宜逢四土。不靜犯家堂﹐外鬼常興禍﹔無鬼及空亡﹐家堂無神主。二鬼卦裏生﹐兩處分香火﹔一卦無子孫﹐不信神佛助。玄武亥子位﹐漏濕家堂主﹔不然北斗神﹐值武宜詳護。入旺朱雀神﹐或燒或犯鼠﹔水值此爻興﹐五聖爲神禍。外有三四鬼﹐其家有分處﹔三鬼若坐爻﹐弟兄不得力。龍徳貴人臨﹐添新喜生戶﹔劫殺鬼相干﹐弟兄疾病苦。三爻財動旺﹐宅屋必髙古﹔三爻值世財﹐外喜內憂苦。守常終是吉﹐次第爲數數。

外戶值四爻﹐財子福滔滔﹔龍徳貴人旺﹐必定主淸髙。惡殺臨鬼動﹐叔伯悔煎熬﹔母位還依次﹐龍徳福迢迢。朱雀臨此動﹐官訟是非招﹔有气人丁旺﹐休囚悔莫逃。兄弟臨蛇動﹐坑破外人拋﹔玄武臨兄上﹐水邊溝水淘。衝刑並伏鬼﹐推此用心髙。

五爻是主人﹐家長長房親﹔靑龍福徳旺﹐家長喜气新。克宅人口吉﹐災生宅克人﹔官鬼帶殺動﹐家長受災迍。五爻坐兄父﹐長房妻子刑﹔坐財傷父母﹐妻妾要損身。五爻值休廢﹐必是無力人﹔虎劫刑沖克﹐知有癡雙親。子孫臨此位﹐人少不須論﹔五爻值陰世﹐陰人起家門。衝刑在二爻﹐夫婦不和寧﹔若值相生合﹐夫妻永太平。財世若值此﹐入舍女夫身﹔五爻值身世﹐必是女招金。五爻加世位﹐人數此中尋﹔五爻看數目﹐克減旺加新。此爻若有水﹐宅近水溝津﹔兄弟在此位﹐墻內有坑存。鰧蛇沖克破﹐申酉亦傷身﹔無气兼刑克﹐破落必遭刑。生扶並伏化﹐有气福應臻。

六爻爲虛位﹐永爲祖父婆﹔柱梁墻屋地﹐籬笆亦是他。身爻值父母﹐離祖自成家﹔子孫化官鬼﹐陰小受災磨。白虎帶鬼旺﹐災病及公婆﹔更值申酉位﹐六畜不完多。沖克並刑害﹐家中有破鍋﹔朱雀官鬼動﹐瘋癲女人磨。此理通玄妙﹐潛心細吟哦。

生僻字注釋﹕﹝1﹞【啾喞】讀音﹕jiu﹐一聲。ji﹐一聲。啾喞是形容虫﹑鳥等的細碎的叫聲。

十﹑船家宅﹕

旣明住宅之根因﹐再看船居之奧妙。靑龍父母﹐袓代居船﹔白虎妻財﹐初當船戶。要識安居平穩﹐須觀褔徳靑龍。初是船頭﹐必須子孫興旺﹔六爲後舵﹐定因褔徳交重。父母刑沖﹐必主風狂浪急﹔妻財克陷﹐定然惹是招非。若逄兄弟交重﹐怪木必須重換﹔但遇鬼爻臨用﹐魘禱急宜祈祥。二爲獵木﹐須要堅方﹔若遇螣蛇﹐多生怪異﹔但逄朱雀﹐口舌災殃。靑龍利益加添﹐白虎損人招禍﹐玄武憂疑盜賊﹐勾陳耗散資財。三爲倉口﹐怕逢刑克衝害。四爲桅桿﹐喜遇拱合生扶。五爲毛纜﹐六爲櫓蓬﹔若得相生﹐行船必定致富﹔如逢沖克﹐船居多主災殃。世爻發動﹐宜棄舊而從新﹔應位興隆﹐宜世居而迪吉。世臨玄武﹐盜賊相侵﹔持世勾陳﹐翻船損舵。白虎防墮水不虞﹐靑龍主臨危有救。螣蛇爻動﹐主暴病之憂﹔朱雀爻興﹐有斷桅之禍。初位逄空﹐船頭破損﹔二爻遇鬼﹐繩纜損傷。三爻最忌刑沖﹐倉內平基作崇﹔四位怕逢凶煞﹐破蓬發漏須防。五爲毛纜﹐逢空必有驚疑﹔六是舵門﹐遇煞定當修換。若能依此而推﹐船居必無他事。

十一﹑疾病論﹕

凡占疾病﹐先禱上下神祗﹝1﹞。謁卜卦人﹐欲問生死禍福﹐須詳得病之由﹐次告先賢之驗。金木動﹐骨骼疼酸﹔水火興﹐皮膚寒熱。交重丑未必傷脾﹐發動戌辰因破腹。巽鬼興隆﹐乃爲股痛﹔震官旺動﹐足疾不瘳﹝2﹞。離宮旺相﹐內爻發動﹐瘡痍﹝3﹞之疾﹔火鬼休囚﹐外像交重﹐心目之災。發動兌官因面病﹐交重坎鬼腹中災。土伏土爻生腫毒﹐金藏金位動心胞。妻在土興嘔吐﹐官臨土動遲疑﹔木下木多寒燠﹝4﹞﹐水伏水多冷淋。乾官旺相因頭痛﹐坤鬼興隆爲肚疼。坎卦水興只緣耳疾﹐艮宮土發必爲手災。須將五行論身肢﹐專執六神分疾病。財逢玄武及咸池﹐病爲貪花因戀色。妻值靑龍並日建﹐患因耽酒及傷身。發動金兄气喘﹐交重木鬼身疼。勾陳若臨土木﹐病因爭地爭田。鰧蛇若入火土﹐災乃逢驚逢怪。虎動臨財﹐因喪而得﹔龍興遇鬼﹐喜處染來。財爲祿命怕空亡﹐伏是命爻防克害。先將十死卦爲凶﹐莫比一般爻是吉。最凶者﹐用爻不見與空亡﹔有救者﹐福位扶持生得力。春忌需蒙﹐夏嫌觀蠱﹐秋憂剝節﹐冬畏旅臨。祿命隨官難救﹐世身入墓難醫。官逢大殺忌傷身﹐鬼入用爻當主死。須忌催尸之殺﹐怕臨病者之爻。春辰夏未最難當﹐秋戌冬丑興還死。又嫌天地轉殺﹐最是凶神﹔乃遇日辰旺相﹐便言死處。春忌卯爻卯日﹐夏嫌午位午爻﹐秋金酉日最忌凶﹐冬子爻中逢子日。不論白面少年人﹐可惜雪鬢老年容。縱有家資過百斗﹐也須一命見閻君。要推神鬼之由﹐便知天道地道。乾宮發動﹐願欠天庭﹔坤鬼興隆﹐動幹地府﹔艮鬼傷身﹐路神作禍﹔震宮克世﹐獄司降災。鬼臨五位路頭神﹐官在三爻家內崇。坎鬼動﹐須求溺水之魂﹔巽鬼興﹐當祭懸梁之崇。月破入官求七殺﹐日辰帶鬼告三司。日值貴官﹐可告城隍當境﹔歲臨官貴﹐宜求五道家堂。兌象官興﹐急還口願﹔火爻鬼動﹐速祀竈君。離鬼休囚持世﹐值須祈斗禱花窮﹔乾鬼旺相克身﹐宜告天神還素願。衰官外動別宮來﹐便言外崇﹔休鬼內興本宮動﹐可辧家親。坎宮本爲交重﹐船車之鬼﹔艮象土爻發動﹐路獄之魂。應鬼克身逢外鬼﹐官爻生世是連親。日辰衝發爲無主﹐土位塞興定有墳。土動死囚牢獄﹐火興臨沒產亡。但知旺日看四時﹐細察休囚尋八節。乾金之鬼﹐白髮老翁﹔坎鬼休囚﹐耳聾鬼崇。艮鬼手癱﹐震官腳疾﹔巽爻官發﹐折腿腰跎﹔離象鬼興﹐眼昏目暗﹔坤土之鬼花蒼母﹐兌金死鬼缺唇魂。要見祖宗叔伯﹐須將父母推詳。如求姨母妻奴﹐更把財爻決斷。陽爻男子﹐陰爻女流。白虎喪門親座席﹐靑龍天乙貴家親。龍雀名爲素願﹐虎勾定是暈盟。雀虎入乾離興動﹐只言拜願燒香﹔勾陳臨震巽交重﹐便說願心枷鎖。鬼靜生身還是吉﹐官興克世告神凶。亦求子位同推﹐反作藥爻以治。子旺福神而得力﹐子衰扁鵲以難醫。深詳大象如何﹐要察吉凶休咎。

生僻字注釋﹕﹝1﹞【祗】讀音﹕qi﹐二聲。意爲地神。﹝2﹞【瘳】讀音﹕chou﹐一聲。意爲病愈。﹝3﹞【痍】讀音﹕yi﹐二聲。意爲創傷。﹝4﹞【燠】讀音﹕yu﹐四聲。意爲暖﹐熱。

十二﹑五行論病歌﹕

金鬼興隆牙與頭﹐更兼白虎血膿流。木鬼動時風疾癥﹐頭眩眼暗幾時休。水興寒熱多因瘧﹐痢疾傷風未易療。火鬼虛勞兼弱癥﹐眼目疼痛有來由。土鬼脾胃虛黃腫﹐間動須當膈病愁。

十三﹑六神論神鬼心決﹕

靑龍善願是觀音﹐上聖三官總是神﹐斷鬼產亡並帶血﹐交重必是本堂臨。朱雀家堂並竈君﹐花幡香願素存心﹐鬼爲吐血兼勞怯﹐目疾傷亡並有因。勾陳土地及城隍﹐土神同斷亦無傷﹐鬼爲痢疾兼蠱脹﹐遇土因知咽塞亡。鰧蛇本是飛來土﹐遇鬼七殺金作三﹐逢官縊死火勞怯﹐孩童湯火必然傷。虎臨太歲大將軍﹐五路傷司五聖神﹐經文香信家堂願﹐橫死傷亡肚飽魂。玄武就名眞武帝﹐水仙五聖佛經祈﹐鬼作落水傷亡斷﹐活法全憑智略推。

十四﹑六神論神崇決﹕

靑龍爻動及黃泉﹐得病先占問禍原﹐舊年佛願相催討﹐急告東廚及祖先。朱雀爻興禍不輕﹐遊方五鬼立門庭﹐夢中口願相催討﹐正照傍臨本命星。勾陳爻動禍難當﹐土地家堂及竈王﹐時疫五瘟求祭祀﹐家堂蹤迹被虫傷。鰧蛇爻發病纏身﹐東廚土地及家親﹐天曹口願相催討﹐是非口舌夢中驚。白虎爻興事不祥﹐神前有願佛前香﹐福徳五道求祭祀﹐土地北殿及乖張。玄武爻興病患凶﹐家中人物不和同﹐急靠北陰求土地﹐守命家親在此中。

十五﹑占風水要決﹕

凡占風水要推詳﹐五事俱全不可傷。財動田園多進退﹐不然尊長有災殃。父興必是還魂地﹐小口畜牲總不昌。鬼動弟兄多忤逆﹐戶門不利惹官方。兄興財物多消耗﹐或是陰人主少亡。子動必然無訟事﹐兒孫定貴少災殃。

十六﹑何知章﹕

何知人家父母疾﹖白虎臨爻兼刑克。

何知人家父母殃﹖財爻發動殺神傷。何知人家有子孫﹖靑龍福徳爻中論。

何知人家無子孫﹖六爻不見福神臨。

何知人家子孫疾﹖父母爻動來相克。

何知人家子孫災﹖白虎當臨福徳來。

何知人家小兒死﹖子孫空亡加白虎。

何知人家兄弟亡﹖用落空亡白虎傷。

何知人家妻有災﹖虎臨兄弟動傷財。

何知人家妻有孕﹖靑龍財臨天喜神。

何知人家有妻妾﹖內外兩財旺相決。

休知人家損妻房﹖財爻帶鬼落空亡。

何知人家訟事休﹖空亡官鬼又休囚。

何知人家訟事多﹖雀虎持世鬼來扶。

何知人家旺六丁﹖六親有气喜神臨。

何知人家進人口﹖靑龍得位臨財守。

何知人家大豪富﹖財爻旺相又居庫。

何知人家田地增﹖勾陳入土天喜臨。

何知人家進產業﹖靑龍臨財旺相說。

何知人家進外財﹖外卦龍臨福徳來。

何知人家喜事臨﹖靑龍福徳在門庭。

何知人家富貴昌﹖佛像子孫靑龍上。

何知人家多貧賤﹖財爻帶耗休囚見。

何知人家無依倚﹖卦中福徳落空死。何知人家竈破損﹖玄武帶鬼二爻悃。何知人家鍋破漏﹖玄武入水鬼來就。

何知人家屋宇新﹖父入靑龍旺相眞。何知人家屋宇敗﹖父入白虎休囚壞。

何知人家墓有風﹖白虎空亡巽巳攻。

何知人家墓有水﹖白虎空亡臨亥子。

何知人家無香火﹖卦中六爻不見火。何知人家無風水﹖卦中六爻不見水。

何知人家兩爨戶﹖卦中必主兩重火。

何知人家不供佛﹖金鬼爻落空亡決。

何知二姓共屋居﹖兩鬼旺相卦中推。

何知一家有兩姓﹖兩重父母卦中臨。何知人家雞亂啼﹖鰧蛇入酉不須疑。何知人家犬亂吠﹖鰧蛇入戌又逢鬼。

何知人家見口舌﹖朱雀持世鬼來掇。

何知人家口舌到﹖卦中朱雀帶木笑。

何知人家多爭競﹖朱雀兄弟持世應。

何知人家小人生﹖玄武官鬼動臨身。

何知人家遭賊徒﹖玄武臨財鬼旺扶。

何知人家災禍生﹖鬼臨應爻來克世。何知人家痘疹病﹖鰧蛇爻被火燒定。

何知人家病要死﹖身命世鬼入墓推。

何知人家多夢寐﹖鰧蛇帶鬼來持世。何知人家出鬼怪﹖鰧蛇白虎臨門在。

何知人家人投水﹖玄武入水殺臨鬼。

何知人家有弔頸﹖鰧蛇木鬼世爻臨。

何知人家孝服來﹖喪門弔客臨鬼排。

何知人家見失脫﹖玄武帶鬼應爻發。

何知人家失衣裳﹖勾陳玄武入財鄕。

何知人家損六畜﹖白虎帶鬼臨所屬。

何知人家失了牛﹖五爻丑鬼落空愁。﹝注1﹞

何知人家失了雞﹖初爻帶鬼玄武欺。

何知人家無牛豬﹖丑亥空亡兩位虛。

何知人家無雞犬﹖酉戌二爻空亡捲。

何知人家人不來﹖世應俱落空亡排。

何知人家宅不寧﹖六爻俱動亂紛紛。仙人造出何知章﹖畱與後人作飯囊。

禍福吉凶眞有驗﹖時師句句細推詳。何知是奧妙﹐奧妙生克料﹐若是吉和凶﹐六神甲子條。一宮分八卦﹐一卦六爻挑﹐世爲內住場﹐應作賓對曜。木住東方地﹐火向南方位﹐水向北方流﹐金向西方敍。世前有官爻﹐案前神廟居﹐世爻水帶鬼﹐有鬼水中淚。金木水火土﹐父兄子財鬼﹐六神兼六親﹐禍福日辰取。仔細逐爻詳﹐其中奧無比。

﹝注1﹞八宮卦五行的排列﹐五爻不可能有丑爻。我們知道﹐丑爻只有陰卦才有。而巽﹑離﹑坤﹑兌四个陰卦﹐巽宮丑爻在初爻﹐離宮丑爻在二爻﹐兌宮丑爻在三爻﹐坤宮丑爻在四爻。因此五爻是不可能會有丑爻的。這个問題的出現估計有兩種可能﹕一﹑六畜章論述﹐五爻表示牛位。但是﹐不可能出現丑爻。二﹑丑代表牛﹐五爻表示牛位﹐代表道路。作者可能認爲牛在牛位﹐又臨道路上空﹐就表示是牛的丟失。𨿽然推理好像有理﹐但是有失眞實嚴謹。學者當注意分辧﹐不致被誤。

十七﹑妖孽賦﹕知之者罕﹐用之者難﹐傳入其門﹐百發百中。卦卦有怪﹐若非神授﹐莫窺其奧﹐學者細詳。

乾蛇鬼﹐巳衝刑﹐蓬頭赤腳夜驚人﹐化豬化馬作妖精。多拮括﹐宅不寧﹐逆釵賴鏡損人丁。坎蛇鬼﹐午來衝﹐沒頭沒尾成何用﹐黑而矮﹐又無蹤﹐拖漿弄水空聲哄。艮蛇鬼﹐若遇申﹐妖聲似犬夜狺狺﹝1﹞﹐空中常拍手﹐家鬼弄家人。狗作怪﹐家業傾﹐拋磚弄瓦何曾定。震蛇鬼﹐酉衝刑﹐空中椅桌動聞聲﹐踢踏響﹐似人行。大蛇常出現﹐窯器響驚人﹐桶箱作孽人丁病。巽蛇鬼﹐亥又衝﹐雞聲報煬火﹐鬼怪起狂風。縊死之鬼擾虛空﹐牀下響﹐及房中。離蛇鬼﹐子來刑﹐鍋釜作妖聲﹐空中忽見火光焰﹐紅衣者﹐是何人﹐年深龜鱉以成精。坤蛇鬼﹐衝遇寅﹐鍋竈上﹐作妖精﹐似牛嘆气是亡人﹐虛黃大肚鬼﹐出現不安寧。兌蛇鬼﹐受卯刑﹐空中嘆气重而輕﹐羊出現﹐囐﹝2﹞嘴瓶﹐骨殖苦暴露﹐刀石更成精﹐移南換北幼亡魂。

虎易評注﹕此篇的標點﹐幾个版本都不太準確﹐文不達意。我根據自己的理解﹐對此篇重新標點﹐不當之處﹐還望方家不吝賜教指正。

生僻字注釋﹕﹝1﹞【狺】讀音yin﹐二聲。狺狺﹕意爲狗狂吠的聲音。﹝2﹞【囐】讀音nie﹐四聲。意爲﹕以言議罪﹐其議如水之平。

十八﹑搜鬼論﹕觀鬼爻發動爲實。

子﹕作怪鼠咬屋﹐黃昏忌火災﹐小兒夜裏叫﹐檐前禍鬼催。丑﹕古墓西北方﹐牛欄又接倉﹐開土有墳穴﹐伏屍夜作殃。寅﹕蛇虎來作怪﹐六畜血財亡﹐人口有病患﹐急須保安康。卯﹕隔墻帶血鬼﹐作災母病牀﹐破傘並櫥櫃﹐及有死人牀。辰﹕雞犬竈中死﹐神廟不燒香﹐穢犯神龍位﹐有禍小兒郎。巳﹕買得舊衣裳﹐亡人身上物﹐作怪蛇入屋﹐防損豕牛羊。午﹕作怪鼠咬屋﹐不覺火燒裳﹐急遣白虎去﹐人口卻安康。未﹕小兒奴婢走﹐甑﹝1﹞叫沸鍋湯﹐外來門與廚﹐在家作禍殃。申﹕客亡鬼入屋﹐作怪在家堂﹐黃昏雞啼叫﹐枯木被風傷。酉﹕家有鼠咬櫃﹐燈檠﹝2﹞不成雙﹐竈有三條折﹐咒咀一女娘。戌﹕飛禽來入屋﹐遺糞污衣裳﹐竈破並鍋漏﹐神燈被鼠傷。亥﹕公婆歸塵土﹐從來不裝香﹐小兒穢觸犯﹐引鬼作怪殃。

生僻字注釋﹕﹝1﹞【甑】讀音zeng﹐四聲﹐意爲蒸米飯的炊具。﹝2﹞【檠】讀音qing﹐二聲﹐意爲燈臺。

十九﹑參約爻﹑之卦﹑互卦例﹕

參約爻﹕參者﹕二三爻是也﹔約者﹕四五爻是也。之卦﹕卽變卦。一爻動觀變﹐二爻動不觀變。互卦﹕卽去上爻﹑初爻是也。上取其三﹑四﹑五﹔下取其二﹑三﹑四。不論動靜。四時之錯行﹐如日月之逮明。

卜筮全書卷之十四

神煞歌例﹕

以下皆吉神。吉則爲神﹐卦中見吉。

天元祿﹕凡事遇之大吉。甲祿在寅乙祿卯﹐丙戊祿在巳﹐丁己祿居午﹐庚祿居申﹐辛祿在酉﹐壬祿在亥﹐癸祿在子。

驛馬﹕出行及占行人﹐俱要看之。寅午戌﹐馬居申﹔申子辰﹐馬居寅﹔巳酉丑﹐馬在亥﹔亥卯未﹐馬在巳。

天乙貴人﹕謁貴用之。甲戊兼牛羊﹐乙己鼠猴鄕﹐丙丁豬雞位﹐壬癸兔蛇藏﹐庚辛逢馬虎﹐此是貴人方。

福星貴人﹕求仕用之。甲虎乙豬牛﹐丙同犬鼠遊﹐丁雞戊猴走﹐己羊庚馬頭﹐辛蛇癸愛兔﹐壬日占龍樓。

天徳貴人﹕凡占諸事﹐化凶成吉。正丁二申宮﹐三壬四辛同﹐五亥六甲上﹐七癸八寅逢﹐九丙十歸乙﹐子己丑庚中。

月徳貴人﹕從寅上起﹐丙甲壬庚﹐逐月順行﹐周而復始。凡有所占﹐轉凶爲吉。寅午戌月丙﹐申子辰月壬﹐亥卯未月甲﹐巳酉丑月庚。

月徳合﹕從寅上起﹐辛己丁乙﹐逐月順行﹐周而復始。百事遇之﹐和合大吉。寅午戌月辛﹐申子辰月丁﹐亥卯未月己﹐巳酉丑月乙。

天福貴人﹕占身命遇之﹐生福祿綿綿。甲愛金雞乙愛猴﹐丁豬丙鼠己寅頭﹐戊尋玉兔庚壬馬﹐辛癸逢蛇福自優。

天喜﹕百事有喜﹐占胎尢要看之。春戌夏丑爲天喜﹐秋辰冬未二三指﹔世上遇此必歡欣﹐百事得之皆有理。

天馬﹕凡占仕宦﹐遇此必有升遷之兆。寅申月在午﹐卯酉月在申﹐辰戌月在戌﹐巳亥月在子﹐子午月在寅﹐丑未月在辰。

唐符國印﹕唐符﹐值年之星。國印﹐朝廷之印。占仕宦若持身世﹐大吉之兆。若問文官並武職﹐唐符國印求端的。寅申之年巳亥爲﹐巳亥之年寅申覓﹔子午之年卯酉求﹐卯酉之年子午出﹔辰戌之年丑未方﹐丑未之年在辰戌。鬼臨符印最爲佳﹐當作朝中資輔翼。

天醫﹕占病遇此爻﹐動𨿽凶有救。天醫正卯二豬臨﹐三月隨丑四未尋﹐五蛇六兔七居亥﹐八丑九羊十巳存﹐十一再來尋卯上﹐十二亥上作醫人。

天赦﹕獄訟遇之﹐大吉。正五九月在戌方﹐二六十月到於羊﹐三七十一居龍位﹐四八十二在牛場。卦中臨應仍搖動﹐獄訟勾連竟不妨。

皇恩大赦﹕諸事遇之吉。正月戌兮二月丑﹐三月虎兮四蛇走﹐五月酉兮六卯位﹐七鼠八馬各看守﹐九亥十辰十一申﹐十二未上君知否。

赦文﹕同前看。正戌二丑三辰昌﹐四未五酉六卯彊﹐七子八午九寅位﹐十月巳上大吉祥﹐十一申上十二亥﹐此神持世永無妨。

十干天赦﹕同前。甲己東方兔﹐乙庚亥上求﹐丙辛居酉位﹐丁壬未上流﹐戊癸蛇作伴﹐萬事不須憂。

四季天赦﹕凡占百事﹐凶中化吉。春戊寅﹐夏甲午﹐秋戊申﹐冬甲子。

天耳天目﹕占尋人看之。目則見面﹐耳則有音信。春天耳巳目從亥﹐夏天耳寅目居申﹐秋天耳亥目從巳﹐冬天耳申目居寅。

天福貴人﹕求官用之。此首出《天玄賦》。甲丙相邀入虎鄕﹐更逢子穴最髙彊﹐戊申己未丁宜亥﹐乙癸逢牛福祿昌﹐庚趁馬頭辛帶巳﹐壬騎龍背喜非常。

天解神﹕以下諸解神﹐官事俱看之。春寅夏巳秋月申﹐三冬值亥天解神。四生之局名爲例﹐憂中化喜不須嗔﹝1﹞。

地解神﹕正未二申三月酉﹐四戌五亥六子尋﹐七丑八寅九卯地﹐十辰十一巳上明﹐十二月邊逢午位﹐此是卦中地解神。

月解神﹕月解正二起於申﹐三四還從酉上輪﹐五六之月從戌上﹐七八能行亥上存﹐九十之月臨午位﹐子丑兩月未宮尊﹐若值此辰官事散﹐縱然重病也離身。

日解神﹕甲己逢蛇乙庚猴﹐丙辛逢虎丁壬牛﹐戊癸雞啼官事散﹐病人無藥不須憂。

內解神﹕甲乙蛇頭戊己寅﹐庚辛酉位丙丁申﹐壬癸但從卯位是﹐官非消散始安寧。

外解神﹕正五九月居子上﹐二六十月在巳宮﹐三七十一辰位是﹐四八十二居申中。

解脫神﹕甲己日亥乙庚申﹐丙辛日丑丁壬未﹐戊癸辰逢官訟消﹐病人不必生憂慮。

雷火神﹕占訟﹐若與日辰相合旺動﹐主官事消散。正五九月火居寅﹐二六十月亥宮存﹐三七十一從申位﹐四八十二巳宮輪。

喝散神﹕春巳夏居申﹐秋豬冬到寅﹔官事若發動﹐喝散不由人。

日喝散﹕甲己逢寅乙庚申﹐丙辛戊癸向蛇尋﹐丁壬亥上婚姻忌﹐一見公私定不成。

開獄神﹕獄神夏馬春兔挨﹐秋雞冬鼠獄門開﹐卦中若得此爻動﹐長久囚人放出來。

活曜星﹕六甲遇動則產﹐疾病遇動則痊。正卯二辰三月巳﹐四午五未六居申﹐七酉八戌九亥上﹐十子一丑十二寅。

以下皆凶神﹐凶則爲煞。

歲前神煞﹕其法皆從太歲上起。假如子年﹐就子上是太歲﹐劍鋒伏屍。醜是太陽天空﹐寅是喪門主孝服。逐一順輪﹐周而復始。太歲劍鋒伏屍同﹐二曰太陽並天空﹐三是喪門主孝服﹐四爲勾絞貫索凶﹐五位官符兼五鬼﹐六曰死符小耗攻﹐七是欄幹並大耗﹐八爲暴敗天厄中﹐九是飛廉同白虎﹐十爲褔徳捲舌從﹐十一天狗並弔客﹐十二病符切莫逢。

駕後神煞﹕浮沈血刃﹐戌上起子逆行。披頭五鬼﹐辰上起子逆行。天哭﹐午上起子逆行。血刃浮沈戌上游﹐披頭五鬼在辰求﹐天哭逆數起於午﹐凡占切忌動當頭。

天哭殺﹕占病大忌。哭聲正五九居羊﹐二六十月在猴鄕﹐三七十一雞啼叫﹐四八十二犬猖狂。

天獄殺﹕官訟大忌。正五九月居亥位﹐二六十月在申藏﹐三七十一飛巳上﹐四八十二到寅方。

天賊﹕出行與求財﹐俱忌。正丑二子三月亥﹐四戌五酉六居申﹐七未八午九蛇地﹐十辰一卯十二寅。

四季天賊﹕忌同前。正辰二酉三虎鄕﹐四未五子六蛇藏﹐七犬八兔九申位﹐十牛子馬丑豬忙。

四季小殺﹕占病忌之。春忌羊兮夏忌龍﹐秋牛冬犬哭重重﹐卦中值此臨身命﹐任是輕災也見凶。

日下大殺﹕凡事忌之。日下大殺細推詳﹐甲乙豬兮丙丁羊﹐戊己犬見庚辛虎﹐壬癸蛇爲大殺方。

天狗殺﹕凡事忌之。正卯二申三丑鄕﹐四午五亥六辰藏﹐七酉八寅九未的﹐十鼠子巳丑犬防。

三丘五墓﹕占病大忌。春丑夏辰秋卽未﹐三冬逢戌是三丘﹔卻與五墓對宮取﹐病人作福也難畱。

墓門殺﹕甲乙見金墓門開﹐丙丁見水哭哀哀﹐戊己見木須防厄﹐庚辛見火孝服來﹐壬癸見土難回避﹐病人不死也傷財。

喪車殺﹕喪車春雞夏鼠來﹐秋兔冬馬好安排﹔人來占病無他斷﹐教君作急買棺材。

沐浴殺﹕沐浴殺難當﹐春辰夏未殃﹐秋戌冬丑是﹐發動病人亡。

關鎖殺﹕占訟忌之。春關牛與蛇﹐﹝丑關﹐巳鎖。﹞夏月龍猴嗟﹐﹝辰關﹐申鎖。﹞秋忌豬羊位﹐﹝亥關﹐未鎖。﹞冬犬虎交加。﹝戌關﹐寅鎖。﹞

劫殺﹕凡事忌之。申子辰兮蛇開口﹐亥卯未兮猴速走﹐寅午戌嫌豬而黑﹐巳酉丑兮虎哮吼。

咸池殺﹕占婚大忌﹐主婦人淫亂。寅午戌兔從卯裏出﹐巳酉丑躍馬南方走﹐申子辰雞叫亂人倫﹐亥卯未鼠子當頭忌。

鰥寡殺﹕占姻事忌之。春牛不下田﹐夏龍飛上天﹐秋羊艸枯死﹐冬犬厭殘年。

孤辰寡宿﹕婚姻犯之﹐主無子。亥子丑兮忌寅戌﹐寅卯辰兮巳丑尋﹐巳午未兮申辰忌﹐申酉戌兮亥未臨。

陰殺﹕生產忌之。正七寅兮二八辰﹐三九馬頭四十申﹐五十一逢犬伴立﹐六十二月鼠爲鄰。

捶﹝2﹞門官符﹕正七虎行村﹐二八鼠當門﹐三九居戌位﹐四十弄猴孫﹐五十一逢騎馬走﹐六十二月透龍門。

勾陳殺﹕從辰上起﹐正月逆輪。占病及訟大忌。正辰二卯三月寅﹐四醜五子六亥程﹐七戌八酉九申位﹐十羊子馬丑蛇行。

白虎殺﹕從申順輪。占病大忌。正申二酉三戌鄕﹐四亥五子六丑傷﹐七寅八卯九辰上﹐十巳一馬十二羊。

受死﹕凡事忌之。正戌二辰三亥死﹐四巳五子六午宮﹐七丑八未九寅是﹐十申子卯丑酉逢。

三刑﹕主六親刑陷﹐大凶。寅刑巳上巳刑申﹐丑戌相刑未丑刑﹐子刑卯上卯刑子﹐辰午酉亥自相刑。

六害﹕六親相害﹐百事敗壞。六害子未不堪親﹐丑害午兮寅巳嗔﹐卯害辰兮申害亥﹐酉戌相逢轉見深。

四刑﹕如寅世巳應之類是也。寅申巳亥爲四刑﹐所作百事無一成﹔婚姻官事俱不吉﹐縱得相生也不寧。

四衝﹕辰戌丑未爲四衝﹐縱然占吉也爲凶﹔或是相生或兄弟﹐也須被破事無終。

四極﹕子午卯酉爲四極﹐凡占百事皆無益﹔𨿽然世應得相生﹐決定多凶主少吉。

六沖﹕子午相衝﹐丑未相衝﹐寅申相衝﹐卯酉相衝﹐辰戌相衝﹐巳亥相衝。

隔神﹕占失物忌爻。正七從亥二八酉﹐三九羊頭四十蛇﹐五十一月尋卯上﹐六十二午定吁﹝3﹞嗟。

大耗﹕田蠶六畜﹐大忌發動。正申二酉三戌邊﹐四亥五子六牛聯﹐七寅八卯九辰位﹐十巳子馬丑羊眠。

小耗﹕遇此發動﹐損害田禾。正未二申三月酉﹐四戌五亥六子遊﹐七丑八寅九卯上﹐十辰一巳丑午牛。

破碎殺﹕子午卯酉在蛇頭﹐辰戌丑未屬於牛﹐寅申巳亥雞頭碎﹐破耗資財件件憂。

旌旗殺﹕春卯夏子﹐秋酉冬午﹐占病遇動﹐不期卽死。

暴敗殺﹕婚姻大忌﹐男克婦﹐女傷夫。豬羊犬吠春三月﹐蛇鼠龍憂夏月當﹐申酉丑逢秋必敗﹐虎馬兔兮冬季防。

六甲空亡﹕用爻惡空﹐忌爻喜空。甲子旬中戌亥空﹐甲戌旬中申酉空﹐甲申旬中午未空﹐甲午旬中辰巳空﹐甲辰旬中寅卯空﹐甲寅旬中子丑空。

截路空亡﹕出行大忌。甲己申酉最爲愁﹐乙庚午未不須求﹐丙辛辰巳君休去﹐丁壬寅卯一場憂﹐戊癸子丑髙堂坐﹐時犯空亡萬事休。

馬前神殺﹕十二神各有所用。如占出行及行人﹐專看驛馬之類。申子辰馬居寅﹝寅上起驛馬﹐卯六害﹐順輪爲例。﹞寅午戌馬居申﹐巳酉丑馬在亥﹐亥卯未馬在巳。一驛馬﹐二六害﹐三華蓋﹐四劫殺﹐五災殺﹐六天殺﹐七地殺﹐八年殺﹐九月殺﹐十亡神﹐十一將星﹐十二攀鞍。

四利三元﹕年上起。如午年﹐卽午上起太歲﹐掌輪爲便。一太歲﹐二太陽﹐三喪門﹐四太陰﹐五官符﹐六死符﹐七歲破﹐八龍徳﹐九白虎﹐十褔徳﹐十一弔客﹐十二病符。

長生沐浴﹕長生﹐沐浴﹐冠帶﹐臨官﹐帝旺﹐衰﹐病﹐死﹐墓﹐絕﹐胎﹐養。假如火長生在寅﹐從寅上起長生﹐卯沐浴﹐辰冠帶﹐依次順行。木長生在亥﹐從亥起。其餘可類推。

三合成局﹕寅午戌﹐合成火局﹔申子辰﹐合成水局﹔巳酉丑﹐合成金局﹔亥卯未﹐合成木局。

天干合﹕甲與己合﹐乙與庚合﹐丙與辛合﹐丁與壬合﹐戊與癸合。

地支合﹕子與丑合﹐寅與亥合﹐卯與戌合﹐辰與酉合﹐巳與申合﹐午與未合。

生僻字注釋﹕﹝1﹞【嗔】讀音﹕chen﹐一聲。意爲﹕怒﹐生气﹐對人不滿。﹝2﹞【捶】讀音﹕chui﹐二聲。意爲﹕用拳頭和棒槌敲打。﹝3﹞【吁】讀音﹕xu﹐一聲。意爲﹕嘆气。

卜筮全書終

